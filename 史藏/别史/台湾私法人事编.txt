台湾私法人事编

第一章人
第二章亲族
第三章婚姻
第四章亲子
第五章托孤
第六章相续
 　 
 

第一章人

　　第一节　生死

　　第二节　品性

　　第三节　姓名

　　第四节　户籍

　　第一节生死

　　第一款　出生

　　第二款　死亡

　　第一款出生（无）

　　第二款死亡

　　第一　丧仪

　　第二　禁例

　　第三　停柩之沿革及禁令

　　第四　墓志铭式

　　第五　家祭

　　第六　庙制

　　第一丧仪

　　（一）官员之丧礼

　　（１）初终有疾居正寝（女居内寝），疾革，遗折（三品以上官得具遗折），遗言皆书之。既终，子号哭，擗蛹，去冠，被发，徒跣，诸妇子女去笄，期功以下丈夫素冠，妇人去首饰，皆易素服。男哭床东，女哭床西，异向作魂帛（结帛绢为之）。为位于尸东前设案，奠阁余（生前食饮所余），脯盐酒果用吉器。立丧主（以适长子，无则长孙承重），主妇（以亡者之妻，无妻及母之丧，则以丧主之妻当之）护丧，司宾、司书、赞祝、诸执事人治棺（民公釆棺朱髹饰金花，侯伯一品官以下朱棺）及凡丧具。护丧者使人上遗折，讣于有司及亲属僚友。

　　（２）袭越日小殓，侍者于寝室施帏，设浴床于尸床前。床东置案，陈沐浴中栉含具。三品以上含用小珠玉五，七品以上用金玉屑五。袭床在浴床西，袭事陈其旁，常服一称，朝衣冠带，各以其等。侍者迁尸浴床，南首，诸子哭踊。妇人出（女丧则男出），乃去尸衣，覆以殓衾。侍者奉汤入，哭止。沐发栉之，晞以巾束之。抗衾而浴，拭以巾讫，结袭衣，纵置于床，南领。举尸易床，彻浴床浴具，埋巾栉及余水于屏处。乃去衾，袭常服朝服，加面巾。丧主以下为位而哭。丧主及诸子坐于床东奠北；同姓丈夫以服为序，坐诸子后西面；主妇及诸妇女子坐于床西；同姓妇女以服为序，坐诸妇后；婢妾又在其后东西，均南上；尊行丈夫坐东北壁下，西上；尊行妇女坐西北壁下，东上；异姓丈夫坐于帏外之东，西上；异姓妇女坐于帏外之西，东上；若内丧，则同姓丈夫皆坐帏外之东，异姓丈夫皆坐帏外之西。执者执含具前，丧主起盥，亲含尸讫，哭复位。

　　（３）小殓是日，执事者帷堂如寝，陈殓床于堂东。加殓衣，三品以上五称：复三，禫二；五品以上三称：复二，禫一；六品以下二称：复一，禅一，皆以绘。复衾，一二品以上色绛，四品以上色缁，五品色青，六品色绀，七品色灰。紟绞，皆素帛。既办，乃迁尸床于堂中。行殓事毕，丧主暨诸子括发，加首绖腰绖，皆以麻。妇麻髽。余同。

　　（４）大殓三日大殓，执事者以棺入，设于堂正中，南首，承以两凳。棺内奠七星版，籍茵褥，施绵衾，垂其裔于四外（民公藉三层，侯伯一品以下一层）。届时奉尸入棺，实生时所落齿发，卷衣以塞空处，令充实平满。丧主以下凭棺哭踊，尽哀，乃盖棺，加锭，施漆。三品以上比葬每月三漆，五品以上月再漆，七品以上月一漆。彻殓床，迁柩其处。柩东设灵床，施帏帐、枕衾、衣冠带屡之属。设颒盆帨巾于灵床侧，皆如生时。柩前设灵座，奉魂帛。几筵供器具，建丹旐于门左（内丧则于门右）。汉人以绛帛为铭旌，三品以上长九尺，五品以上八尺，七品以上七尺，题曰某官某公（内丧书某封某氏）之柩。县以竹杠，依灵右。执事者陈馔案，食品用素。哭启帷，行殓奠礼，内外就位如寝，司祝焚香奠酒，丧主以下哭尽哀毕，下帷（每奠皆同）。及夜，奉魂帛复床，诸子次于中门之外，寝苫枕块，不脱绖带；诸妇女子次于中门之内，帷幔枕衾皆布素，哀至则哭，昼夜无时。

　　（５）成服是日，成服，五服各以亲疏为等。

　　（６）朝、夕奠大殓翌日，丧主以下夙兴，侍者设颒水栉具于灵床侧，五服之人各服其服就位。侍者收颒水栉具，奉魂帛出就灵座。朝奠，众哭，执事者设果蔬酒馔，如生时，祝焚香、斟酒、点茶。丧主以下诣案前拜哭尽哀，各以其服为序。皆男先女后，宗亲先外姻后，复位哭止。日中，设果筵奠酒；及夕，又奠，均如朝奠仪。侍者诣灵床，舒衾枕，奉魂帛于床上，退，诸子妇哭尽哀乃止。每奠皆如之，朔望则殷奠，具盛馔，于朝奠行之。遇新物则荐，如朝奠仪。

　　（７）初祭、大祭越日，行初祭礼。侍者诣灵前，设遗衣服于座。执事者陈馔筵羊酒，具楮币：民公筵十有五席，羊七，楮四万；侯筵十有三席，楮三万六千；伯筵十有二席，楮三万二千，均羊六；一品官筵十席，羊五，楮二万八千；二品官筵八席，羊四，楮二万四千；三品官筵六席，楮二万；四品官筵五席，楮万有六千，均羊三；五品官筵四席，楮万有二千；六品、七品官筵三席，楮万，均羊二。五服之人咸集，各以其服为序，司祝焚香斟酒，丧主以下诣案前，再拜哭奠如仪。卒奠，侍者奉衣服及楮币，送燎所焚燎。大功者是日易素服，行大祭礼，仪与初祭同。期服者是日易素服。

　　（８）亲宾吊奠赙亲宾闻讣告，吊于丧主之家。未殓至者，入门易素服，司宾侍于厅，事以赠赙仪物，授司书。入临尸哭尽哀，遂吊，丧主持哭，丧主以下哭，稽颡无辞。宾出，司宾送。成服以后至者，各以其服吊。具酒果香烛，厚则加货财，皆书于状，先使从者持状通名，司书籍记之，以礼物入陈灵前。丧主以下就位哭，司宾出，迎宾入，诣灵座前举哀，哀止，跪，焚香酹酒，再拜，兴，丧主出帷稽颡哭谢，宾答拜慰唁出，丧主哭入。司宾延客待茶。宾退，司宾送于门外。

　　（９）扶丧品官卒于位，与在任遭父母丧者，初丧成服，朝、夕奠皆如前仪。择日抉衬还家（卒于京者，礼部给沿途照验，兵部给邮符夫马；在直省者，由任所督抚给咨牌，均行本籍，得入城治丧）备行轝仪从，各视其品，告启期于亲戚僚友。启行前一日，行启奠礼。丧主以下就位哭，祝诣灵前，跪告曰：「今择某日，奉灵柩还故乡，敬告」。俯伏兴，丧主以下稽颡哭，再拜兴，复位尽哀止。厥明迁奠，告迁于灵前，礼亦如之。彻祝，纳魂帛于椟、役人举轝入，迁柩就轝，主人以下辍哭，视载，出大门加帏盖。发引仪从在前，铭旌、魂帛从，丧主以下杖哭随柩及郊。亲戚僚友祖者向柩设祖奠，役人停轝，宾向柩再拜，主人稽颡哭谢。宾退，敛仪从遂行。主人乘素车，途次止宿，奉魂帛、铭旌于灵柩前（凡柩暂停同）。水行则设奠，陆行财上食，及朝启行亦如之。至家前一日，遣仆戒家人，豫于十里外布幕具奠，以待至日。五服之人各服其服以迎，柩至暂驻幕内，设奠，祝焚香斟酒，跪告曰：「灵輀远归，将至家，亲属来迎，敢告」。俯伏兴，众序哭再拜兴，柩行，咸徒步哭从。至家安灵床于殡所，男女各就位哭，设奠，祝焚香斟酒，跪告曰：「灵輀远归，至家，敢告」。俯伏兴，众哭拜如初。受吊，朝夕设奠，并如前仪。

　　（１０）闻丧及奔丧官员在外闻丧三年者，讣至，哭对使者问故。又哭尽哀易服，如初丧仪。讣于有司，遂奔丧；戴星而行，见星而上。途中哀至则哭，哭辟市邑。将至家，望其境、其城、其乡皆哭。至家，哭入门，升自西阶，凭棺西门哭踊，妇人东面哭踊无算。少顷，尊卑相向哭，细问痛终之故，复哭，乃被发徒跣，妇人不徒跣。翌日，成服括发，妇人髽加麻绖。丧期以闻讣日始，余如在家之仪。期以下闻讣者，易服，为位而哭；若奔丧，则至家成服；若官员在职，非本生父母丧，虽期犹从政，不奔丧，闻讣易素服，为位而哭。各持其服于私家，入公门治事仍常服。期丧者，一年不与朝祭之事；服满日，于私家为位哭之。

　　（１１）治丧具三月而葬，营葬地及葬具。作神主及主椟，制柩轝，下为方床，上编竹格为盖，四出担垂流苏，绘荒缯帏均青蓝色，公、侯、伯织五釆，二品以上施散金，五品以上画云气，六品、七品素绘无饰，承以杠，五品以上皆髹朱；六品、七品饰红垩，障柩书翣，五品以上四，六品、七品二，皆引布二、功布一、灵车一，仪从各从其品，明器（或延土，或以竹木及纸为之）各从某俗。

　　（１２）开兆祀土神择日开兆，丧主率诸子适兆所，以宗亲或姻宾一人告于土神，执事者设案兆左，陈酒馔，置祝文。告者吉服至，盥诣案前立，执事者二人，奉香执壶琖随立左右，告者跪，上香再拜，酹酒如仪，祝奉祝文，跪于告者之左，读曰：「维某年月日，某官某敢告于司土之神，今为某官某营建宅兆，神其保佑，俾无后艰。谟以清酌庶羞，祇荐于神，尚飨」。读毕兴退，告者俯伏兴，复再拜，退。遂开圹，随地所宜，使子弟干事者一人留视之，丧主以下还。

　　（１３）迁柩朝祖葬有日，豫以启期告于亲戚僚友。发引前一日，厥明，五服之人各服共服入，就位哭。朝奠讫，祝跪告于殡前曰：「今以吉辰迁柩，敢告」。俯伏，兴，丧主以下哭，尽哀，再拜。役人彻帟迁柩，障以翣。侍者移灵床于堂正中，灵座几筵仍设。祝奉魂帛前柩，丧主以下哭从。及外堂，布席置柩，祝奉魂帛跪告曰：「请朝祖」。俯伏兴，执事者布席于庙两楹间。祝奉魂帛诣庙，丧主以下哭从，及门止哭入，序立阶下。祝奉魂帛，置席北正中，再拜兴，奉魂帛还灵座，丧主以下从出庙门，哭从如初。

　　（１４）祖奠日夕祖奠，设馔如朝奠仪。丧主以下举哀，祝盥诣灵座前，丧主以下止哀，祝焚香奠酒毕，告曰：「永迁之礼，灵辰不留，今奉灵车，式遵祖道」。俯伏，兴，丧主以下再拜，哭，尽哀。亲宾致奠行礼，如成服致奠仪。宾出，丧主以下代哭，如在殡时。

　　（１５）遣奠发引厥明，五服之人会葬者毕会，执事者陈明器、吉凶仪从于大门外；公鞍马八，侯伯七，一品六，二品五，三品四，四品三，五品以下二。纳灵车于门内之右，役人举轝入（二品以上六十四人，五品以上四十八人，七品以上三十二人），设于堂上，丧主以下哭踊，乃载；丧主辍哭，视载。周维以絙，令平正牢实。执事者设遣奠于庭，如祖奠仪。祝跪告曰：「灵輀既驾，往即幽宅，载陈遣礼，永诀终天」。俯伏兴彻，役人以杠轝舁柩，祝奉魂帛就灵车，奉主椟设魂帛后，柩出大门，施帏盖属，引遂发。丹旐、铭旌前导（旗人以丹旐，汉人以铭旌），次仪从，次明器，次灵车，次功布，次轝、外亲分挽引布在前，丧主以下绖杖衰服；男在柩旁步从，女在柩后舆从，哭不绝声。尊行者皆乘车马。出城门若里门，亲宾不至墓者，于前途立，向柩再拜，役人权停轝，乘者皆下，丧主哭谢。宾退，柩行如初。若墓远，主人以下皆乘素车从，望茔而下，道中哀至则哭。每宿设灵座，置奠如在殡仪，次日启柩亦如之。

　　（１６）窆葬之日，执事者豫张灵座于墓道右，中置几一，设藉柩席，荐于塘外，铺陈圹中之事，设妇人行帏于羡道之右。灵车至帏外止，祝奉魂帛置几上，奉主椟置魂帛侧，设奠如仪。柩车至圹前，役人脱载，去帏盖方床，下于藉席。祝取铭旌，去杠。纵加柩上。丧主以下凭棺哭踊尽哀，亲宾送者再拜辞归，丧主及诸子稽颡谢。宾退，届时将窆，内外五服之亲以次再拜辞诀，丈夫哭羡道东，妇人哭羡道西，擗踊无算，遂窆。丧主辍哭临胝，执事者整铭旌，藏志石，设明器，掩圹复土，丧主以下哭，尽哀，退，就灵帏序立。

　　（１７）祀土神题主是日，祀土神于墓左，如开兆祭仪（惟祝辞，营建宅兆改为窆兆）。择宗亲善书者一人题主，执事者设题主案于灵座东，南西向，笔墨具，对案设盥二（一祝盥，一题主者盥）。丧主以下序哭于灵座侧，祝盥启椟，出木版，卧置案上，题主者盥，就位，书某封谥某官显考某公（母则称显妣某氏）神位讫，祝奉木主置灵案上，焚香奠酒，丧主以下再拜，祝跪读告辞于灵座之右曰：「哀子某谨告于先考某官封谥府君（母则称先妣某封氏），形归窀穸，神返堂室，神主既成，伏惟精灵，舍旧从新，是凭是依」。读毕，兴，复于案，丧主以下再拜，哭，尽哀。祝焚舍辞，奉魂帛埋墓侧，奉主纳椟，置灵车而还。在途不驱，丧主以下哭从，如来仪。

　　（１８）反哭及虞灵车至家，丧主以下哭从，入大门及庭止。祝奉木主出车，并椟奉之，设几上，南向。丧主及诸子在寝东西向，亲属以服轻重为序，在诸子后，妇人哭于房中。有吊者如在殡仪，乃修虞事。执事者具牲馔，品数各胝其等，陈设如祭礼（见吉礼官员家祭）。祝启椟，陈主于灵座，主人以下就位哭。哭止，赞参神，主人盥洗，诣香案前，跪。执事者二人：一奉香盘；一挹尊酌酒，诣主人左右，跪。左进香，主人三上香；右进爵，主人酹酒于地，以爵奠于案，退，复拜位，及诸子亲属行一跪三叩礼。赞初献，主妇率诸妇出于房，荐七箸酰酱于几前案北，跪，一叩，兴，退入于房。庖人解牲体，实于俎，执事者奉以升，荐于供案。执爵者奉爵，主人献爵于正中，跪，叩，兴，复拜位，立。赞读祝，主人以下跪，祝诣祝案之左，跪，读文曰：「维某年月日朔，孤子某敢告于先考某官（母则称先妣某封某氏），日月不居，奄及初虞，夙兴夜处，哀慕无时，谨以洁牲庶羞粢盛醴齐，哀荐虞事。尚飨」。读毕，兴，复于案，退。主人以下哭，一叩，兴。赞亚献，主妇率诸妇和羹实于铏，实饭于敦，出荐于案，及腊肉炙胾，叩，兴，退如初。主人献爵于左，赞终献，主妇率诸妇出于房，荐饼饵果蔬，叩，退。主人献爵于右，如初献仪。赞送神，主人以下一跪，三叩，兴，哭。祝焚祝文，主人奉神主纳椟，彻，哭止。至夕，奉神主于灵床，朝奉诸灵座。朝夕朔望奠如初，遇柔日再虞，遇刚日三虞，如初虞（祝文易初虞为再虞、三虞，余同）。

　　（１９）卒哭及祔百日卒哭，仪同虞祭（祝文改虞事为成事）。卒哭之明日，夙兴，执事者诣庙，具馔，陈设如常祭礼，设亡者案于祖考神案东南，西向。祝启室，奉四世神主，以次设于几，如时荐之位。主人率众先哭于几筵前，奉亡者之主诣庙，诸子以下哭从，及庙门止哭。主人陈主于东南案上，序立阶下，焚香进馔，祝读告辞曰：「维某年月日，孝曾孙某谨以洁牲庶羞粢盛醴齐，适于显曾祖考某官府君，跻祔孙某官府君某。尚飨」。次读祝于亡者位前曰：「孝子某谨以洁牲庶羞粢盛醴齐，哀荐祔事于显考某官府君（母则称妣某封某氏），适于显曾祖考某官府君。尚飨」。余行礼仪节与常祭同。毕，祝焚告文，奉神主复于室，彻，主人奉亡者之主复寝，诸子以下从出庙门哭随，至几筵前，纳于椟讫，哭止，众退。护丧者代丧主为书，使人遍谢亲宾吊赙者。

　　（２０）小祥期而小祥，于忌日行事。质明，祝启椟出主，诸子及期亲就内外位，哭，尽哀，焚香，进馔酒，读祝（辞同卒哭，惟改卒哭曰小祥，成事曰常事）。行礼与卒哭同。

　　（２１）大祥再期大祥，忌日行事。先一日，告迁于庙。执事者具果酒，如常仪，设案于东序、西序前各一。主人盥，诣庙，启椟陈诸神主，焚香，进果酒，如常告仪。祝读告辞曰：「维某年月日，孝孙某谨告于某官府君某封某氏（四代备书）。兹以先考某官府君大祥巳届，礼当迁主入庙，某官某府君某封某氏神主亲尽当祧，某官某府君某封某氏以下神主宜改题。世次递迁，不胜感怆，谨以果酒，用伸虔告。尚飨」。读毕焚祝，主人以下俯伏，兴，再拜，奉各神主卧置东案上。子弟善书者一人，改题高曾祖神主讫，以纸裹应祧神主，陈于西序案，奉改题主递迁于室，虚左一位以竣，阖室众退。厥明，诸子诸妇女子致祭于几筵前，陈设行礼如初期仪（惟祝辞改小祥曰大祥，常事曰祥事）。诸子从，丧主奉亡者之主诣庙，设于东室再拜，奉祧主藏于夹室，阖门出，乃彻寝室灵床灵座，罢朝夕奠，彻几筵，断杖弃之屏处。

　　（２２）禫中月而禫，二十七月既周之日行事。届日，夙兴，执事者设几案于寝堂之中，主人率诸子入庙，诣考位前，启室焚香，再拜，跪告曰：「孝子某将祗荐禫事，敢请神主出就正寝」。俯伏，兴，奉主至寝堂，陈于案。执事者陈馔案于前。丧主及诸子于东壁下就位举哀，妇人哭于房中，焚香，进果馔酒醴如常仪。祝读告辞曰：「维某年月日，孝子某谨告于显考某官府君神主，禫制有期，追远无及，谨以清酌庶羞，祇荐禫事。尚飨」。主人以下俯伏，兴，再拜，祝焚告文讫，奉主复于庙，阖室皆退。诸子素服，终月始复常服。

　　（２３）忌日奠岁逢忌日，前期斋。厥明，主人及子弟素服诣庙，设案于所荐神主室前，主人盥，启室，奉主就案，焚香，荐蔬果酒馔，告曰：「兹以某府君某官远讳之辰（妣称某封某氏），谨备庶羞清酒，恭伸追慕」。俯伏，兴，及子弟皆再拜，如时节荐新之仪。礼毕，彻纳主，阖室退。

　　（２４）拜扫岁寒食，或霜降节，拜扫圹茔。其日，主人夙兴，率子弟素服诣坟茔，执事者具酒馔，仆人备芟翦草木之器从。既至，主人周视封树，仆人翦除荆草讫，以次序立墓前，焚香，供酒馔，再拜。在列者皆再拜，兴，遂祭土神，陈馔墓左，上香酹酒，主人以下序立再拜，退。

　　（二）士丧礼

　　（１）初终及袭殓疾革，书遗言。既终，子号哭，擗踊，去冠，披发，徒跣，诸妇女子笄，期功以下丈夫素冠，妇人去首饰，皆素服。立丧主，主妇护丧，赞、祝、诸执事人治棺及凡丧具。护丧者使人讣于有司及戚友。执事者帷寝，设浴床于尸床前，袭床在浴床西，东陈沐浴巾栉含具，含用金银屑三，袭事陈其旁。常服一称，冠及礼服各以其等，带靴皆备。侍者迁尸浴床，南首，诸子哭踊。妇人出（女丧则男出），乃去尸衣，覆以殓衾。侍者奉汤及巾栉入，沐浴，丧主及诸子止哭视，执事者结袭衣，纵置于床，南领。举尸易床，撤浴床具，埋巾栉及余水于屏处。乃去衾，袭常服礼服，加面巾。即床前为位，立魂帛，设奠，陈生前所食脯醢酒果，用吉器。丧主以下为位，序器如礼（位详见官员丧仪，后同）。执事者奉含具前，丧主起盥，含尸讫，哭，复位。越日小殓，执事考帷堂，陈殓床于堂东，加殓衣：复一、禅一、复衾一、紟绞皆备。殓毕，迁尸于堂，丧主暨诸子麻括发，加首绖腰绖，皆以麻，妇麻髽，余同。三日大殓，执事者以棺入，承以两凳，棺内奠七星版，籍茵褥，施绵衾，垂其裔于四外。届时奉尸入棺，实生时所落齿发，卷衣以塞空处。丧主以下凭棺哭踊，尽哀，乃盖棺加锭，施漆。比葬，月一漆。彻殓床，迁柩其处，柩东设灵床，施帷帐、枕衾、衣冠、带屦之属；设颒盆帨巾，皆如生时。柩前设灵座，奉魂帛，几筵供器具，门内立引幡。汉人以绛帛为铭旌（八品七尺、九品及有顶带者五尺），题曰：「某官封（未仕则否）显考某府君之柩」（妇则书显妣某氏）。依灵座之右，设殓奠，内外序哭如仪。及夜，奉魂帛复床，诸子次于中门之外，寝苫枕块，不脱绖带；诸妇女子次中门之内，帏幔枕衾皆布素，哀至则哭，昼夜无时。

　　（２）成服、朝夕奠及祭吊是日成服，轻重以亲疏为等（详见官员丧仪）。厥明，丧主以下夙兴，侍者设颒水栉具于灵床侧，五服之人有服其服，就位。侍者收水栉具，奉魂帛出，就灵座，设奠，焚香，斟酒，点茶，丧主以下哭，叩，尽哀。及夕，如朝奠礼；侍者诣灵床，舒枕衾，奉魂帛于床上，众哭，尽哀乃止。夕奠皆同。朔望则具殷馔，于朝奠行之。初祭日，陈馔筵三、羊二、楮一万。大祭仪同。亲宾吊奠如礼（见官员丧仪）。

　　（３）扶丧奔丧士卒于其职（八品九品官以下同）或在职遭丧者，扶榇还家，闻丧奔丧，皆如品官之礼。

　　（４）启殡至葬三月而葬，营葬地及葬具（中略）。作神主及椟，制柩轝；下为方床，上编竹格为盖，四出檐垂流苏，绢荒绢帏，杠轝饰红垩，无翣，引布二，功布一，灵车一，明器仍各从其俗。择日开兆，丧主率诸子适兆所，以亲宾一人告土神，执事者陈酒馔于兆左。告者吉服，盥，就位，上香，酹酒，读祝（祝辞均见官员丧仪，下同）。行礼如仪，遂开圹，使子弟一人留视之，丧主以下还。葬有期，豫以启期告于戚友。发引前一日，厥明，五服之人各服其服入，就位。朝奠讫，告迁柩于殡前，丧主以下再拜，哭，尽哀。役人入迁柩，祝奉魂帛前，丧主以下哭从。及外堂，仍设座于柩前，奉魂帛，辞于祖祢，复于灵座，从哭如初。及夕，祖奠如朝奠仪，丧主以下再拜，哭，尽哀。亲宾致奠行礼，如成服，致奠仪。宾出，丧主以下代哭如初。质明，五服之人、会葬者毕会，执事者陈明器于大门外，设鞍马二，纳灵车于门内之右。役人举轝入（八品三十二人，九品及有顶带者二十四人），设于厅事正中，丧主以下哭踊，乃载；丧主辍哭，视载牢实。载讫，设遣奠如祖奠仪，役人舁轝，祝奉魂帛就灵车，奉木版椟，设魂帛后，柩出大门，施帏盖属，引遂发。引幡、铭旌前导（旗人以引幡，汉人以铭旌），次明器，次灵车，轝从。外亲分执引布在前，丧主以下绖杖衰服；男在柩旁步从，女在柩后舆从，哭不绝声。出城门若里门，亲宾不至墓者，于前途立，向柩再拜，役人暂停轝，丧主哭谢。宾退，柩行如初。及墓，执事者豫张灵帏于墓右，置灵座几筵，设题主案于右；设籍柩席，荐于圹前，铺陈圹中之事；设妇女行帏于羡道之右。灵车至帏外止，祝奉魂帛于几上，奉主椟置魂帛侧。柩车至，脱载，去帏盖方床，下于籍席，祝取铭旌，纵加柩上。丧主及诸子凭棺哭，妇女哭羡道西，届时男女以次哭叩辞诀，亲宾送者再拜辞归，丧主及诸子哭谢，遂窆。丧主辍哭视，执事者整铭旌，藏志石、明器，复土。丧主以下哭，尽哀；执事者陈馔于墓左，致祭土神，如开兆祭仪。丧主以下退，就灵帏之左序立。祝盥，复魂帛于厢，启椟出木版，卧置案上。宗亲善书者一人盥，就位，题主讫，祝奉木主于几上，设奠焚香奠酒，读告辞。丧主以下哭叩，尽哀；祝焚告辞，奉魂帛埋于墓侧，奉主纳椟，置灵车而返。在途不驱，丧主以下哭从，如来仪。

　　（５）反哭至祔灵车至家，丧主以下哭从。入门，祝奉木主设几上，诸子在寝东，服亲序在诸子后，妇女哭于房中。有吊者如在殡仪，乃修虞事。执事者具馔，品数各以其等。主人以下就位，哭；主妇荐羹饭，主人献爵读祝，行礼如时荐仪，毕，主人奉主纳椟，彻，哭止，众退。百日卒哭，仪同虞祭。厥明，执事者具馔于寝室，如常荐礼，设亡者案于祖考神案东南，启室陈神主。主人率众先哭于几筵前，奉亡者之主如寝，诸子以下哭从，及寝门止哭。陈主于东南案上，众序立，焚香进馔，读告辞，行礼如常荐仪。祝焚告文，奉神主复室，彻，主人奉亡者之主复寝，哭随至几筵前。纳椟讫，哭止，众退。

　　（６）祥及禫期而小祥，于忌日行事。厥明，丧主以下及期亲就内外位，哭，尽哀，焚香，进馔酒，读祝。行礼仪与卒哭同。再期而大祥。先忌一日，设案于寝堂东西各一，主人率诸子诣寝堂启室，以递迁改题之事告于祖，陈设、读祝、行礼如时荐仪。乃以纸裹应兆神主，陈于西案，奉曾祖以下神主卧置东案，使子弟善书者二人改题，讫，复于室，递迁其位。虚室中下级以俟，阖门出。质明，主人以下就几筵前序哭，陈设行礼如初期仪。主人奉亡者之主跻于寝室，再拜，阖门，彻灵床灵座，罢朝夕奠，彻几筵，断杖弃之屏处。奉祧主于墓，祭而埋于侧，如仪。二十七月既周，设几筵于厅事正中，主人以下如寝堂，启室，奉新祔神主陈于厅事。几上祗荐禫事，主人及诸子位东壁下举哀，妇女哭于房中，焚香、荐果、馔酒醴、读祝，如仪毕，奉主复于寝室，阖门，退。诸子素服，终月始复常服。

　　（７）忌日奠岁逢忌日，前期斋。厥明，主人及子弟素服，如寝堂，启室，出专荐之主于案，焚香、荐酒馔、读祝、行礼，如时节荐新之仪。礼毕，彻纳主，阖室退。

　　（８）拜扫岁寒食节，或霜降节日，主人夙兴，率子弟素服，具酒馔诣墓拜扫。既至，芟除荆草，设馔于墓前，主人以下序立，焚香，再拜，兴，别陈馔于墓左，祀土神，行礼如仪。

　　（三）庶人丧礼

　　（１）初终及袭殓疾革，书遗言。既终，子号哭，擗踊，去冠，披发，徒跣，诸妇女子去笄素服，期功以下丈夫素冠，妇人去饰。男东女西；异向环床哭立。丧主、主妇使子弟护丧事，治袭殓之具，讣于亲友。逾时，子弟奉汤及巾栉入，妇女出（丧妇则男出）浴沐，丧主及诸子止哭周视，彻巾栉及余水埋之。设袭床于尸床前，陈衣冠带舄，迁尸于床袭，丧主以下哭踊，即床前为位，立魂帛，设奠，陈生前所食酒馔，内外序哭如礼。丧主起盥，含尸以银屑三，既袭，帏堂设殓床于堂东，加殓衣、复衾一，皆以绢，紟绞皆备。殓毕，迁尸于堂，执事者以棺入，棺内奠七星版，籍褥，施绵衾，垂其裔于四外。届时奉尸入棺，实生时所落齿发，以衣实其空处，丧主以下凭棺哭踊，尽哀，乃盖棺，加锭，施漆，比葬一漆，彻殓床，迁柩其处。柩东设灵床，施枕席衣被之属，设颒盆帨巾，如生时。柩前设灵座，奉魂帛，几筵供器具，设奠。内外序哭如仪。及夜，奉魂帛于床，诸子居柩侧，寝苫枕块，不脱绖带；诸妇女子易常次，帷幔枕席用布素，哀至则哭，昼夜无时。

　　（２）成服、朝夕奠及祭吊是日成服（服制见上）。厥明，五服之人各服其服，就位。子弟设颒水帨巾于灵床侧，敛枕衾，奉魂帛出，就灵座设奠，焚香，斟酒，点茶；丧主以下哭，叩，尽哀。及夕，设奠亦如之，舒枕衾，复魂帛于床，彻颒具，众哭，尽哀乃止，以至于虞，朝夕同。初祭、大祭，具馔筵二、羊一、楮六千，亲宾吊奠如礼。若在外闻讣者，奔丧成服，均如士丧之礼。

　　（３）启殡至葬逾月而葬，营葬地及葬具（中略）。择吉开圹，祀土神，作神主，备灵车一、柩轝一，别制布衾衣柩，不施帏盖，杠轝两端饰黑，中饰红垩。发引前一日，丧主以下就位，哭。朝奠讫，奉魂帛辞于祖祢，还灵座，晡时设祖奠，以永迁告，丧主以下再拜，哭，尽哀。厥明，五服之人毕会，纳灵车于大门内之右，纳柩轝于厅事，内外各就位，哭。彻帏，迁灵座，役人（十有六人）举柩就载，衣以大衾，丧主以下哭视。载讫，设奠柩前，如祖奠礼。奉魂帛就灵车，置主椟于后，乃发引；前列明器及鞍马一，男女以次哭从。及墓，执事者豫设藉席于圹前，设灵座于墓道之右，设奠案于座前，设题主案于奠案右。灵车至，奉魂帛于座，柩至脱载，下于藉席。丧主以下凭棺哭，妇女哭墓右，届时男女以次哭叩辞诀，诸亲会葬者均以次哭叩辞归，丧主及诸子哭谢，乃窆，纳柩于圹下，志石复土，祀土神如仪。丧主以下退，就灵座之侧序立，子弟启椟，奉木版卧置案上，宗亲善书者一人题主讫，子弟奉置灵座，纳魂帛于厢，设奠读告辞毕，丧主以下哭，叩，尽哀。祝焚告辞，奉魂帛埋于墓侧，奉主纳椟遂行，丧主以下哭从，如来仪。

　　（４）反哭至祔灵车至家，子弟豫设几筵于殡寝故处，奉木主陈之。丧主以下序哭，如士丧反哭之位。乃虞馔品器数视荐礼，主人以下就位，哭；主妇荐羹饭，主人荐酒馔，读祝行礼如时荐仪。毕，主人奉神主纳椟，彻哀止，众退。百日卒哭，设奠行礼，仪同虞祭。厥明，丧主以下夙兴，哭于几筵前，奉主诣寝，陈于祖考神室东南，以祔告。启室、陈设、行礼，如时荐仪。毕，仍奉主复于几筵，纳椟，退。

　　（５）祥禫期而小祥，忌日行事。厥明，丧主以下及期亲就内外位，设奠哭叩，如卒哭仪。再期大祥，先一日诣寝，以改题告迁于祖考，如士丧告迁之仪。届日夙兴，丧主以下就几筵前序哭，设奠行礼仪同初期。主人奉亡者之主脐祔于祖，再拜，阖门出，彻灵床灵座几筵，罢朝夕奠，断杖弃之屏处，奉祧主埋于墓侧，如庶士仪。二十七月既周，设几案于厅事，奉新祔神主陈之，丧主以下就内外位，哭、奠、行礼如常荐仪。礼毕，复于寝，阖门退。诸子素服，终月始服常。

　　（６）忌日奠忌日，主人具馔，羞羹饭，夙兴，及子弟素服，启寝室，出专荐之主于案，焚香，荐酒馔，行礼如常荐仪。毕，纳主，阖室退。

　　（７）拜扫岁寒食或霜降节，具馔，主人率子弟素服，拜扫坟墓。既至，芟除荆草讫，设馔于墓前，主人以下焚香，再拜，兴，别陈馔于墓左，祀士神，行礼如仪。

　　第二禁例

　　禁止殉烈

　　一件严禁事。乾隆二十四年四月，奉前巡抚部院吴宪谕：照得从容守节，方为妇道之常；慷慨捐躯，终属人伦之变。伏查钦奉上谕：「妇人从一之义，醮而不改，乃天下之正道，而其间节烈亦有不同者；然烈妇难而节妇尤难。盖夫亡之后，妇职之当尽者更多：上有翁姑则当奉养，以代为子之道；下有后嗣则当教育，以代为父之道；他如修治苹蘩，经理家业，其事难以悉数，安得以一死毕其责乎！是以节妇之旌表，载在典章；而烈妇不在定例之内，向来未曾通行晓谕，今特颁谕旨，着地方有司广淡宣布，务期僻壤荒村，家喻户晓，俾愚民咸知节妇自有常经，而保全生命实为正理。倘训谕之后，仍有不爱躯命陷危亡者，朕亦不概加旌表，以成闾阎激烈之风，长愚民轻生之习。思之思之，钦此」，钦遵在案。仰见圣天子明伦训俗，保全民命之盛心，至深且切，凡民间当妇女不幸夫亡之日，见其跄地呼天，迫不欲生之状，亲属人等苟有人心者，自应恻然动念，从旁劝慰。乃闻闽省等有残忍之徒，或慕殉节虚名，或利寡妇所有；不但不安抚以全其生，反怂恿以速其死；甚或假大义以相责，又或籍无倚以迫胁。妇女知识短浅，昏迷之际，惶惑无措，而丧发病狂之徒，辄为之搭台设祭，并称鼓吹舆从，令本妇盛服登台，亲戚族党皆罗拜活祭，扶掖投缳。此时，本妇迫于众论，虽欲不死不可得矣！似此忍心害理，外假殉节之说，阴图财产之私，迫胁寡妇立致戕生，情固同于威逼，事实等于谋财。查律载：谋财害命者，拟斩立决；为从者绞；卑幼谋杀尊长致死者，凌迟处死；威逼人致死者，治罪追埋；卑幼威逼尊长致死者绞；知人谋害他人，不即阻当首告者，分别治罪。律法森严，难容轻贷，及愚民陷于不知，自蹈显戮，殊堪怜悯，合行出示晓谕。为此，示仰所属军民人等一体知悉，嗣后妇女不幸夫亡，凡属亲戚族党，务必劝谕，使知舅姑当事，遗孤当抚，即或无子者，亦以立继承祧为重，毋慕殉节之虚名，致已故之夫同于若敖之鬼。倘本妇励志守孀，而亲族人等渐染浇风，各怀私意，或假以大义，迫令投缳；或利其资财，促之速死，定将创议之人及搭台之人，照谋杀威迫为首律，查明服制，分别凌迟斩绞；其扶掖登台相帮投缳者，照为从动手加功律，按照服制，分别斩绞；其献酒活祭，在场罗拜者，照为从不加功律，亦按服制，分别绞流。亲戚、族长、地保、邻佑及鼓吹舆从人等，知情不即劝阻，又不飞驰报官者，照知情谋害他人不即阻当首告律治罪。此等恶俗，实骇听闻，尔等务各彼此劝诫，相率禁止，切勿视为泛常，负虚名而撄实祸，自贻后悔，噬脐莫及，凛之慎之，毋违，等因。

　　第三停柩之沿革及禁令

　　（一）沿　革

　　（1）晋书：贺循为武康令，俗多厚葬，及有拘忌回避，数月停丧不葬者，循皆禁焉！

　　（2）南史何承天传曰：时丹阳漂阳丁况等，久丧不葬，承天议曰，礼云还葬，当谓荒俭一时，故许其称财而不求备。丁况三家，数十年中，葬诹无棺榇，实由浅情薄恩，同于禽兽者尔。窃以丁宝等同伍积年，未尝劝之以义，绳之以法。十六年冬，既无新科，又未申明旧制，有何严切，欻然相纠，或由邻曲分争以兴此言。如闻在东诸处，此例既多，江西淮北，尤为不少，若但荧此三人，殆无所肃；开其一端，则互相恐动。臣愚谓况等三家且可勿问，因此附定制旨，若民人葬不如法，同伍当与纠言，三年除服之后，不得追相告引。

　　（3）元典章曰：延佑五年五月，福建闽海道肃政廉访司，准本道廉访司赵，奉训牒检会。至元十五年，钦奉条画内一款节：该提刑按察司官所至之处，省察风俗，宣明教化；若有不孝不悌，乱常败俗，皆纠而绳之，开申御史台施行，钦此。窃见江南民俗，率多远丧稽葬，习以成风，是省察宣明者有所未至耳。盖尝闻之，惟送可以当大事，而丧具称家有无，所以使贫富之葬咸遂，人鬼之道俱安也。今闽中停丧不葬，动经一、二十年，有一家累至三、四柩者。问之，则曰：年月未利，下地未得，贫乏不能胜丧，案礼诸侯太夫士，葬皆有月数，是古者不择年月矣！春秋九月丁巳，葬定公，雨不克葬；戊午日下昃，乃克葬，是不择日矣！郑葬简公，司墓之室当路；毁之，则朝而窆；不毁，则日中而窆，是不择时矣！古之葬者，皆于国都之北，兆域有常处，是不择地矣！经曰：「丧与其易也宁戚」，苟能尽其哀痛之情，称家有无，贫而薄葬，曷害于礼。且纸衣瓦棺，犹可全其孝爱，况留停于家者，已具有棺衣耶！而下贫之户，不即营葬，辄作佛事，欲为死者妄徼冥福。先贤有言：「天堂无则已，有则君子登；地狱无则已，有则小人入」，今不以君子之道待其所亲，而以小人目之，岂得为孝爱乎！移饭僧所费，为营葬之资，固不患不胜丧也。矧有附郭僧寺，系焚修之地，公然顿寄灵柩，尤为非宜。夫父子之亲、兄弟之爱、夫妇之恩，人皆有之，不幸遇其死亡，随家厚薄，以时而葬，则为尽孝爱之道；停柩不举，旷岁历月，使其流虫出汁，过者掩鼻，于汝安乎！生者安，则死者亦安矣！掩骼埋胔，王政所先，今民间死者各有亲属，及至暴露不葬，深乖古者之典，尤伤天地之和，是宜明白开谕，限以月日，使依期埋葬，以厚人伦之道，以长孝爱之风，其于教化岂小补哉！咨请照验施行，更为备申宪台，照详行下，各遵一体施行。

　　（4）邱浚大学衍义补曰：按江、浙、闽、广，民间多有泥于风水之说，及欲繁其仪文，以徇俗尚者，故丧多有留至三、五、七年，甚至累数丧而不举者。前丧未已，后丧又继，终无已时。使死者不得归土，生者不得乐生；积阴气于城郭之中，留伏尸于室家之内。十年之间，其家非无婚姻吉庆之事，亲死未葬，恬然忘哀作乐，流俗之弊，莫此为甚！乞明为禁限，留丧过三月不葬者，律以暴露之罪；若有远行商官，及期不至者，明白告官，方许踰限。

　　（二）　议　论

　　（1）易曰：「古之葬者，衣之以薪，不封不树，丧期无数；后世圣人易之以棺椁，盖取诸大过」。礼云：「葬者，藏也，欲使人不得见之」。然孝经云：「卜其宅兆而安厝之」。以其复土事毕，长为感幕之所；窀穸礼终，永作魂神之宅。朝市变迁，不得豫测于将来；泉石交侵，不可先知于地下，是以谋及龟筮，庶无后艰，斯乃备于慎终之礼，曾无吉凶之义。暨乎近代已来，加之阴阳葬法或选年月便利，或量墓田远近，一事失所，祸及死生，巫此利其货贿，莫不擅加防害，遂使葬书一术，乃有百二十家，各说吉凶，拘而多忌，且天覆地载，乾坤之理备焉；一刚一柔，消息之义详矣！或成于昼夜之道，感于男女之化；三光运于上，四气通于下，斯乃阴阳之大经，不可失之于须臾也。至于丧葬之吉凶，乃附此为妖妄。传云：「王者七日而殡，七月而葬；诸侯五日而殡，五月而葬；太夫经时而葬；士及庶人逾月而已」。此则贵贱不同，礼亦异数，欲使同盟同轨，赴吊有期，量事制宜，遂为例程，法既一定，不得违之，故先期而葬，谓之不怀；后期而不葬，讥之殆礼。此葬则有定期，不择年月，一也。春秋又云：「丁巳，葬定公，雨不克葬，至于戊午襄事，礼经善之」。礼记云：「卜葬先远日者，善选月终之日，所以避不怀也」。今检葬书，以己亥之日用葬最凶，谨案春秋之际，此日葬此，凡有二十余件。此则葬不择日，二也。礼记又云：「周尚赤，大事用平旦；殷尚白，大事用日中；夏尚黑，大事用昏时」。郑元注云：「大事此何？谓丧葬也」。此则直取当代所尚，不择时之蚤晚。春秋云：「郑卿子产及子大叔，葬郑简公，于时司墓太夫之室当葬路，若坏其室，则平旦而窆；不坏其室，即日中而窆；子产不欲坏室，欲待日中，子大叔云：若至日中而窆，恐久劳诸侯大夫来会葬者」。然子产既云博物君子，大叔乃为诸侯之选，国之大事，无过丧葬，必是义有吉凶，斯等岂得不用，今乃问时之得失，惟论人事可否。曾子问云：「葬逢日蚀，舍于路左，待明而行，所以备非常也」。若依葬书，多用干、艮二时，并是近半夜，此即交与礼违；今检礼传，葬不择时，三也。葬书云：「富贵官品，皆由安葬所置；年命延促，亦曰坟垄所招」。然今案孝经云：「立身行道，则扬名于后世，以显父母」。易曰：「圣人之大宝曰位，何以守位曰仁」。是以日慎一日，则泽及于无疆；苟德不建，则人而无后，此则非由安葬吉凶，而论祸祚延促。臧孙有后于鲁，不关葬得吉日；若敖绝祀于荆，不由迁厝失所。此则安葬吉凶，不可信用，其义四也。今之丧葬吉凶，皆依五姓便利，古之葬者，并在国都之北，域兆既有常所，何取姓墓之义，赵氏之葬，并在九原，汉之山陵，散在诸处，上利下利，蔑尔不论；大墓小墓，其义安在！及其子孙富贵不绝，或与三代同风，或分六国而王。此则五姓之义，大无稽古；吉凶之理，何从而生，其义五也。且人臣名位，进退何常，亦有初贱而后贵；亦有始泰而终否，是以子文三已令尹；展禽三黜士师，卜葬一定，更不回改；冢墓既成，曾不革易，则何因名位无时暂安。故知官爵弘之在人，不由安葬所致，其义六也。野俗无识，皆信葬书；巫者诈其吉凶，愚人因而徼幸。遂使擗踊之际，择葬地而希官品；荼毒之秋，选葬时以规财禄。或云辰日不宜哭泣，遂睆尔而对宾客受吊；或云同属忌于临圹，乃吉服不送其亲；圣人设教，岂其然也。葬书败俗，一至于斯，其义七也（旧唐书吕才传）。

　　（2）司马光葬论。葬者，藏也。孝子不忍其亲之暴露，故敛而藏之。赍送不必厚，厚者有损无益，古人论之详矣！今人葬不厚于古，而拘于阴阳禁忌则甚焉！古者虽卜宅卜日，盖先谋人事之便，然后质诸蓍龟，庶无后艰耳！无常地与常日也。今之葬书，乃相山川冈亩之形势，考岁月日时之支干，以为子孙富贵贫贱、寿夭贤愚皆系焉！非此地、此时不可葬也。举世惑而信之。于是，丧亲者往往久而不葬，问之，曰：「岁月未利也」。又曰：「未有吉地也」。又曰：「官游远方未得归也」。又曰：「贫未能办葬具也」。至有终身累世而不葬，遂弃失尸柩不知其处者。呜呼！可不令人深叹愍哉！人所贵于身后，有子孙者，为能藏其形骸也，其所为乃如是；曷若无子孙死于道路，犹有仁者见而葬之耶！先王制礼，葬期远不过七月；今世着令，自王公以下，皆三月而葬。又礼未葬不变服，食粥居倚庐，哀亲之未有所归也；既葬，然后渐有变除。今之人背礼违法，未葬而除丧，从官四方，食稻衣锦，饮酒作乐，其心安乎！人之贵贱、贫富、寿夭系于天，贤愚系于人，固无关于葬。就使皆如葬师之言，为人子者，方当哀穷之际，何忍不顾其亲之暴露，乃欲自营福利耶！昔者，吾诸祖之葬也，家甚贫不能具棺椁，自太尉公而下，始有棺椁；然金银珠玉之物，未尝锱铢入于圹中。将葬太尉公，族人皆曰：「葬者，家之大事，奈何不询阴阳，此必不可」。吾儿伯康无如之何，乃曰：「询于阴阳则可矣！安得良葬师而询之」。族人曰：「近村有张生者；良师也，数县皆用之」。兄乃召张生，许以钱二万。张生，野夫也，世为葬师，为野人葬，所得不过千钱，闻之大喜。兄曰：「汝能用吾言，吾俾尔葬；不用吾言，将求他师」。张师曰：「唯命是听」。于是，兄自以己意，处岁、月、日、时及圹之浅深广狭，道路所从出，皆取便于事者，使张生以葬书缘饰之曰：「大吉」。以示族人，皆悦无违异者。今吾兄年七十九，以列卿致仕；吾年六十六，忝备侍从；宗族之从仕者二十有三人，视他人之谨用葬书，未必胜吾家也。前年，吾妻死，棺成而敛，装办而行，圹成而葬，未尝以一言询阴阳家，迄今亦无他故。吾尝疾阴阳家立邪说以惑众为世患，于丧家尤甚。顷为谏官，尝奏乞禁天下葬书。当时执政，莫以为意；今着兹论，庶俾后之子孙，葬必以时。欲知葬具之不必厚，视吾祖；欲知葬书之不足信，视吾家。元丰七年正月日，具官司马光述。

　　（3）清徐干学葬论。干学案，亲死不葬，此人子莫大之罪，况律有明禁，而世人往往犯之，何哉？以为无其财耶，则敛首足形，还葬而无椁，固圣人之所许也；以为无其地耶，则暴露于中野，而风水是求，又君子之所不为也。然则世人之停丧不葬者，果何意哉？彼闾阎之小夫，吾又何责，独怪为士太夫者，于一身之居处服食，无不穷其财力以为之；独父母之遗骸，反不获一杯之土而掩蔽焉！即旁观者，尚且为之欷歔太息；而彼乃安焉不顾，何人心之澌灭一至于斯也。然则欲振救此弊者，将何术而可？曰：有国典在，一举律文以治之，彼人之不畏礼义者，独不畏刑罚乎！其或仕宦之家，有司不敢行法，则必依周广顺之诏书：「亲丧未葬，已仕者不许荣进；未仕者不许庆举。且必于保状内，明书依礼葬毕，方许复官赴试。而所司失于觉察者并罪」。则欲求利达者，无不图速葬其亲，而停柩不葬之风，庶几可以少挽，即先儒邱文庄之议亦然。昭代之典章，前王之法制，昭昭俱在，何不可举而行之哉。

　　（4）张尔岐后笃终论。葬之习于侈也，于是有久而不克葬者。是徒知备物丰仪之，为厚其亲；而不知久而不葬之，大悖于礼也。先王之制丧礼：始死而袭，袭而殓，三日而殡，殡而治丧具。其葬也，贵贱有时：天子七月，诸侯五月，太夫三月，士庶踰月。先时而葬者，谓之渴葬；后时而葬者，谓之怠葬。其自袭而殓，自殓而殡，自殡而葬，中间皆不治他事，各视其力，日夕拮据，至葬而已；以为所以计安亲体者，必至乎葬而始毕也。袭也、殓也、殡也，皆以期成乎葬者也。殡则不可不葬，犹之袭则不可不殓，殓则不可不殡，相待而为始终者也，故不可以他事间也。今有人亲死，踰日而不袭，踰月而不殓，踰时而不殡，则人必訾之矣！其人非狂即痴，必有痛乎其心者矣！至于累年而不葬，则相与安之，何也。殡者必于宾位，所以宾之他，父母而宾之，人子之所不忍也，而为之者，以将葬，故宾之也，所以渐即乎远也。殡而不葬，是使其亲退不得反于寝，进不得即于墓；不犹之客而不得归，归而未能至者欤！此非人事之至难安，而人子之大不忍者欤！丧服小记曰：「久而不葬者，唯主丧者不除」。疏曰：「久而不葬，谓有事碍；不得依月葬者，则三年冠服身，皆不得祥除也」。陈氏曰：「主丧者不除，谓子于父，妻于夫，孤孙于祖父母，臣于君，未葬不得除衰绖也」。乃知古之人有不幸，有故不得葬其亲者，虽踰三年，不除服，其心所痛，在于未葬，以为与未及三月者同实也。与未及三月者同实，斯不得计时而即吉矣，何也？丧之即吉，始于虞而成于禫。虞之为礼，起于既葬，送形而往，迎精而返，故为虞以安之；未葬则无所为而虞；不虞则卒哭与祔，皆无所为而举；卒哭与祔不得举，又何为而可以练，何为而可以祥且禫。日月迈于上，殡宫淹于下，故虽踰三年，与未及三月者同实也。未及三月，而欲举祥、禫之礼，行道之人弗忍矣！斯其所以可以除而弗除欤！斯其所以宁殓形旋葬，县棺而封，而必不敢为溢望奢求，以至于久而不葬也欤！不然，古之人岂不欲厚其亲者哉？尽人皆子也，生事显荣，死葬华盛，尽人之子，皆有是心也。尊卑制乎分，盈绌限乎力，斯诚不可如何者耳。孟子不云乎，不得不可以为悦，无财不可以为悦，奈何以欲厚其亲之心，反使其亲久客而不得即于安，岂非所谓去其小不备，而就大不备者乎？盍亦思所以变计乎？

　　（5）王蕙子之论。杭人多停柩不葬，每寄柩管坟人家。康熙辛亥仲冬，岳坟寄柩之家，有失火者，烧棺十余具，灰骨难辨，其寄柩子孙痛苦莫伸。又前崇桢戊辰季夏，淫雨发横，自天竺至雷院金沙滩，漂去棺木数百具，皆莫能辨，号恸而已。即此而观，停柩日久，水火不测，速葬之保全多矣！

　　（三）　停柩禁例

　　（1）嘉庆二十五年初四日，奉上谕：朕恭阅皇祖高宗纯皇帝实录，内载雍正十三年十一月，奉圣谕：「朕闻外省百姓有生计稍裕之家，每遇丧葬之事，多务虚文，侈靡过费；其甚者，至于招集亲朋开筵剧饮，谓之闹丧；且有于停丧处所连日演戏，举殡之时，又复在途扮演杂剧者。从来事亲之道，生事死祭，皆必以礼，得为而不为，与不得为而为之者，均为非孝；况当哀痛迫切之时，而顾聚集亲朋，饮酒演剧，相习成风，恬不知怪，非惟于理不合，抑亦于情何忍，甚有关于风俗人心，不可不严行禁止等因」。钦此，仰见我皇祖崇俭去奢，风世励俗之至意。近日京省及外省，风气竞尚浮夸，亦不独丧葬一事为然。国家定制，凡婚丧祭祀，官员士庶各有一定规制，若以侈靡互相矜诩，动致非礼僣越。记云：「丧具称家之有无」。以一事之趋于习尚，荡费赀产，不念生计，甚至务虚文，而踏侈踰，其有关风俗人心者甚大，亟宜申禁令，以挽结习。着步军统领及直省督抚，各饬所属，将民间婚丧等事，悉照会典所载规条刊发，遍行晓谕，务令祗遵，不得习尚浮华，有违定制。仍着该管各衙门随时稽察，如有不遵例制者，严行究办，以副朕敦本务实至意。钦此。

　　（2）一件晓谕速葬棺柩以崇仁孝事。乾隆三十年正月，奉巡抚部院定宪牌照得：养生送死，人子本有同心；生寄死归，魂魄皆思得所。盖葬者，藏也，谓藏体归魄，永安长夜也。礼有云：「太夫士庶人三日而殡，三月而葬」。律载：「有丧之家，若惑于风水，及托故停柩在家，经年不葬者，杖八十」等语。是凡有父祖之丧，务必蚤营窀穸，以免暴露，即下而期功亲属，棺柩亦宜量力经营，及期安厝，庶死者之体获安，即生者之心无愧。乃本部院访闻：闽省陋习相沿，富家巨室，则惑于风水，而观望迁延；小户编氓，则绌于赀财，而因循耽误。往往一室停数世之丧，一棺经数十年之久，迟回未葬，相习成风。岂知风水一说，事属渺茫，卜之地理，诚不如求之人心天理之安；徼福忘亲，庸复能邀鬼神之庇。至于丧葬丰俭，原可称家之有无，尤不在务求美备，崇尚虚华；若以读书明理之人，而甘为术士所惑；以天伦骨肉之戚，而忍托贫窘为词；俾尸居阳宅，既非所宜；风水靡常，悔将安及。上年冬间，会城居民失火，屡致延烧棺柩，是其明戒。凡在仁人孝子，目见耳闻，自必恻然心动，不复踵循陋习；惟其中或实有力不从心，欲葬无地，欲厝无资，以及无主孤骸，抛露堪悯者，则又在地方牧令，行收骼埋胔之政，而敦型仁教孝之风也。本部院现在率同省会司道府厅县，查有侯官县属三十八都梅亭地方，土名鹿鹿山场，毘连两处，及西湖近边一带，均堪为义冢，以备贫民营葬，并将无主骸衬一体捐资收埋外，合行出示晓谕。为此示仰抚属绅士军民诸色人等知悉：凡属有力之家，停柩未葬，各宜感发天良，恪遵令典，限三月内自行择地安埋，切勿托故停留，致干按律重惩；其能葬而无葬地者，即许埋于现在官地，以次鳞列，毋得紊争；如有实在无力穷民，并客死无归，及查无子孙亲属，孤衬骸罐，许其报明地方官代为出资抬埋官地，统限于清明前埋葬完毕。总期生顺死安，远灾弭患，勿存邀福之心，勿尚虚文之事，此即本部院所殷殷诰诫，愿吾民之共相劝勉者也。地保差役，倘敢藉端滋扰，并许禀官严究不贷。其各凛遵，毋违，等因。

　　乾隆三十年正月十三日，福建巡抚部院杨定行。

　　第四墓志铭式

　　皇清诰授（六品以下曰敕授，以子孙得封，则曰诰封敕封）。某某大夫（六品以下曰某某郎，从八从九品曰佐郎，武官公侯伯一、二品曰某某将军，三、四品曰都尉，五、六、七品曰骑尉，其从曰佐骑尉，八、九品曰校尉，其从曰佐校尉）。某官某谥某公（旗人书氏，汉人书姓，无官者书姓字，曰某君某甫）之墓志铭（或三行、或四行、篆书）。志首标题与盖同，次列某人撰文，某人书丹，某人篆盖（具书出身封阶，京外官全衔）。志云：公（名位著者称公，同辈称君，耆旧称府君，或称先生，友人则称字）。讳某字、某姓、某氏，某府、州某县人（或云其先世为某处人，何时迁于某处，遂考为某县人）。曾祖讳某，祖讳某（名位不著者从略，曾祖以上，有著名者则特书）。讳某（存则曰父名某，三代皆直书名讳，不得以字号代，仕者书其终官及封赠）。妣某氏（某封某赠，存则称母。生曰封，死曰赠）。生子几人，公次第几（兄弟有著名者则书，余则否）。少时志趣若何，及长科第若何（或以别途起家）。历任京外某官，迁次凡几，治行若何（书其一、二可传者，余从略。无官者，书其一、二遗事，足为乡人法者）。以某年号第几年、岁次某甲子、某月某甲子（古志卒葬之日皆书甲子，而不书时）。终于某官任所（或终于家，则曰终于里第正寝。古志不书生年、月、日，今多从俗，书于卒年之前，或书于卒年之后，则曰距生于某年、月、日）。有谥者，书其谥。年若干岁（齿尊者曰享年，或曰春秋）。即以其年（三月而葬，故曰其年；葬任隔岁，曰以明年）某月，某甲子，葬于某乡、某里、某山之原（或祔于某处祖茔；若迁祔，则书某年、月、日，迁葬于某所。旅葬则书葬于某县、某所。古志不书葬处坐向，今多从俗，故通礼仍之）。娶某县某氏某官某人之女（祖及兄弟有著名者，则特书，继娶亦如之（妾虽有子，不书）。男子几人，长某、次某（有官者书现官；先卒者，书终官；子之妇，不书）。女子子几人（女子亦子也，故称女子子）。长适某县某人，次适某县某人（婿已仕者，书其官，不书何人之子，其父著名则特书。女在室者，书字某氏，或云未字。子女虽异母，而不分书所出。妻有祔夫葬者，则分书其子。庶子统于嫡，不书所生之母）。孙几人，曾孙几人（古志不及曾孙，今但书其数，而不着其名；有求铭者、迁葬者，则书名。亦不书孙为某子所出，曾孙为某孙所出。尔雅曰：「姊妹之子谓之出」。左传曰：「康公我之所自出，公子重耳秦出也」。凡出皆指母族言，不得属于父祖）。某人为请铭，铭曰云云（铭有用韵者、有无韵者、有序与铭具者、有以序为铭者、有以铭为序者、有三言四言者、有用骚体者、有长短句者，不拘一格，惟以简劲为要）。妇人志，妇从夫，盖与标题书。皇清某官某公名某元配，若继配；某封某氏之墓志铭（夫无官，则书某君名某，妻某氏）。志中叙年若干，归于某氏，以夫若子官，封某号，以某年、月、日，终于内寝（或夫与子任所）。子女几人（非所生者不书）。余舆男志式同。

　　第五家祭

　　（一）品官之礼

　　（１）品官家祭之礼，于居室之东立家庙，一品至三品官：庙五间，中三间为堂，左右各一间，隔以墙。北为夹室，南为房，堂南檐三门，房南檐各一门。阶五级，庭东西庑各三间。东藏遗衣物，西藏祭器，庭缭以垣，南为中门，又南为外门，左右各设侧门。四品至七品官：庙三间，中为堂，左右为夹室为房。阶三级，东西庑各一间，余制与三品以上同（世爵公、侯、伯、子视一品，男以下按品为差等）。八、九品：庙三间，中广左右狭。阶一级，堂及垣皆一门，庭无庑，以箧分藏遗衣物，祭器陈于东西房，余与七品以上同（在籍进士、举人视七品，恩拔岁副贡生视八品）。堂后楣北设四室，奉高曾祖弥四世，皆昭左穆右，妣以适配，南向。高祖以上亲尽则祧、由昭祧者，藏主于东夹室；由穆祧者，藏主于西夹室。迁室祔庙，均依昭穆之次。东序、西序为祔位，伯叔祖之成人无后者，伯叔父之成人无后，及其长殇（十六岁至十九）者，兄弟成人无后，及其长殇、中殇（十二岁至十五）者，妻先殁者，子侄成人无后，及其长殇、中殇、下殇（九岁至十一）者，皆以版按行辈墨书。男统于东，女统于西，东西向。岁以春、夏、秋、冬仲月，择吉致祭，戒子弟读祝一人，赞礼一人，执爵每案二人，分荐祔位东西各一人，凡在庙所出子孙，年及冠以上者，皆会行礼。

　　（２）祭仪届日五鼓，主人朝服与祭，执事者盛服入庙。主人俟于东阶下，族姓俟庭东西，以昭穆世次为序。执事者陈炉镫于供案南，陈尊爵于东序案（代以壶琖者听），陈祭文于祝案，实水于盥盘，加巾。主妇率诸妇盛服入，诣爨所，视烹饪羹定，入于东房，治笾豆之实，陈铏敦七箸酰酱，以俟质明。子弟之长者盥，诣各室前，跪，一叩，兴，启室奉主，以次设于几；昭位考右妣左，穆位考左妣右。分荐者设东西祔位毕，赞礼立堂东檐下西面，诸执事分立东西序端，相向。赞就位，主人升自东阶，盥，诣中檐拜位立。族姓尊行者立于东西阶上，卑者立于阶下，皆重行北面。赞参神，主人入堂左门，诣香案前跪。执事二人（司爵者充），一奉香盘，一挹尊酌酒，诣主人左右跪。左进香，主人三上香；右进爵，主人酹酒于地，以爵奠于案，兴，退出右门，复拜位，及族姓行一跪三叩礼。赞初献，主妇率诸妇出于房，荐七箸酰酱于几前案北，跪，一叩，兴，遍及祔位，退入于房。庖人解牲体实于俎，执事者奉以升，各荐于供案。主人诣高祖案前，执爵者奉爵，主人献爵，奠于正中，跪，叩，兴，以次诣曾祖祖祢案前，献爵如前仪。分荐者遍献祔位酒讫，退立于拜位。赞读祭文，主人跪，族姓皆跪。祝诣祝案之左，跪读祭文曰：「维某年月日，孝孙某谨告于某考某官府君某妣某氏之灵曰：气序流易，时维仲（春夏秋冬），追感岁时，不胜永慕，谨以洁牲庶品粢盛醴齐，敬荐岁事，以某亲某氏等祔食。尚飨」。读讫。兴，以祭文复于案，退。主人以下一叩，兴。赞亚献，庖人纳羹饭于东房，主妇率诸妇，和羹实于铏，实饭于敦，出荐于案，及腊肉炙胾，遍跪，叩，兴，退，如初礼。主人献爵于各位之左，赞三献，主妇率诸妇出于房，荐饼果蔬，叩，退。主人献爵于各位之右，分荐者遍献祔位酒，均如初献仪。赞受嘏，祝取高祖供案酒馔，降至香案旁，主人诣香案前，跪。祝代祖考致嘏于主人，主人啐酒尝食，反器于祝，接以兴，主人一叩，兴，复位。赞送神，主人以下一跪三叩。赞望燎，祝取祭文，由中门出送燎，主人退避东阶下，行辈长者咸降阶。主人诣燎伙，视燎毕，与祭者出，主人率子弟，纳神主上香行礼。彻祭器，传于燕器，洁涤谨藏之，阖门，各退。

　　（二）庶士之礼

　　庶士（贡监生员有顶带者）家祭之礼，于寝堂之北为龛，以版别为四室，奉高曾祖祢，皆以妣配位，如前仪。南向，前设香案总一，服亲男女成人无后者，按辈行书纸位祔食；男东女西，相向，事至则陈，已事焚之，不立版。岁以春、夏、秋、冬节日，出主而荐饼饵二盘，肉食果蔬之属四器、羹二、饭二，前期主人及与祭者，咸致斋。荐之前夕，主妇盛服，治馔于房中。厥明夙兴，主人吉服，率子弟设香案于南。燃烛置祭文，堂北设供案二，昭东穆西，均以妣配位，均南向；设祔案于两序下各一，男东女西，东西向。主人以下盥，奉木主设于案，设祔位于两序案讫，主人东阶下立，众各依行辈东西序立，主人诣香案前，上香毕，率在位者一跪，三叩，兴。主妇率诸妇出房中，荐七箸酰酱，跪叩如仪，退。子弟奉壶，主人诣神案，以次斟酒荐熟讫，皆就案南跪，叩，兴。子弟荐祔位毕，主人跪，在位者皆跪，祝进至香案之右，读祭文（辞见品官祭礼，减洁牲二字，余同）。讫，兴，退。主人以下叩，兴，再献；主妇荐饭羹，三献；主妇荐饼饵时蔬，主人斟酒，跪，叩，均如初仪。毕，主人率族姓一跪，三叩，兴，祝取祭文及祔食纸位，焚于庭，众出，主人纳木主彻退。日中而馂，春一举，布席于堂东西北上，陈椅、琖、匙、箸，如其人数，传祭食于燕器。热酒馔，族姓至，主人肃入序位，以行辈年齿为等，旅揖即席，进酒馔酬酢如礼。汤饭毕，长者离席告退，主人送于门外，诸子弟皆随以出彻，仆人馂余食皆尽。月朔望日，主人及家众夙兴盥洗，启寝室，燃烛诣香案前，依行辈序立。主人上香讫，子弟奉茶，主人献茶，复位，率众一跪，三叩，兴。彻茶阖室，众退。若家有吉事，主人盥洗启室，燃烛焚香，以其事告，行礼如朔望仪。

　　（三）庶人之礼

　　庶人家祭之礼，于正寝之北为龛，奉高曾祖祢神位。岁逢节序，荐果蔬新物，每案不过四器羹饭具。其日夙兴，主妇治馔，主人率子弟设案，燃镫启室，奉神主于案上，以昭穆序。主人立于香案前，家众序立于主人下，以行辈为先后。主人上香，一跪，三叩，兴。主妇陈七箸酰酱，荐羹饭果羞，跪叩如仪。主人酌酒进于各位前，凡三次，皆跪，一叩，兴。毕，主人率众一跪，三叩，兴，纳主于室彻，退。日中，众馂神食，岁一举，论行辈先后，同行序齿，列坐，酒行饭已，肃揖以退。月朔望日，供茶燃香镫行礼，告事亦如之，均与庶士仪同。

　　第六庙制

　　王制天子七庙，三昭三穆，与太祖之庙而七。朱熹曰：「刘歆之说，谓三昭三穆，与太祖之庙为七，文武之庙，不在数中。盖周自武王克殷，即增二庙于二昭三穆之上，以祀高圉亚圉。递迁至懿王时，则文王亲尽，而以有功当宗，故别立一庙于二穆之上，谓之文世室。至孝王时，则武王亲尽，而亦以有功当宗，故别立一庙于三昭之下，谓之武世室」。又曰：「周礼建国之神位，左宗庙，其制在中门外之左，外为都宫，内各有寝庙，别有门垣，太祖在北，左昭右穆，以次而南（晋博士孙毓议）。太祖百世不迁，一昭一穆为宗，亦百世不迁，二昭二穆，为四亲庙，高祖以上亲尽，则毁而递迁，昭常为昭，穆常为穆，仪礼所谓以其班祔，檀弓所谓祔于祖父者也。三代之制，其详虽不得闻焉，其大略不过如此」。

　　又曰：「以诸侯之庙明之，太祖在北，二昭二穆，以次而南。太祖之庙，始封之君居之；昭之北庙，二世之君居之；穆之北庙，三世之君居之；昭之南庙，四世之君居之；穆之南庙，五世之君居之。庙皆南向，各有门堂寝室，而墙宇四周焉！太祖之庙，百世不迁，自余四庙，则六世之后，每一易世而一迁。其迁之也，新主祔于其班之南庙，南庙之主迁于北庙，北庙亲尽，则迁其主于太祖之西夹室，而谓之祧。凡庙主在本庙之室中，皆东向，及其祫于太庙之室中，则惟太祖，东向自如，而为最尊之位。群昭之入乎此者，皆列于北牖下，而南向；群穆之入乎此者，皆列于南牖下，而北向。南向者取其响明，故谓之昭；北向者取其深远，故谓之穆。盖群庙之列，则左为昭，而右为穆；袷祭之位，则北为昭，而南为穆也。六世之后，昭常为昭，穆常为穆，二世祧，则四世迁昭之北庙，六世祔昭之南庙矣！昭者祔则穆者迁，穆者祔则昭者不动，此所以祔必以班，尸必以孙，而子孙之列亦以为序。若武王谓文王为穆考，成王称武王为昭考，则自其始祔而已然矣」！

　　又曰：「宗庙之制，但以左右为昭穆，而不以昭穆为尊卑。五庙同在都宫，昭常在左，穆常在右，而外有以不失其序。一世自为一庙，则昭不见穆，穆不见昭，而内有以各全其尊，必大袷而会于一室，然后序其尊卑之次，则凡已毁、未毁之主，又毕陈而无所易」。

　　第二节品性

　　第一款　能力

　　第二款　阶级

　　第三款　宗教

　　第一款能力

　　第一　计算年龄之法规

　　第二　未成年者卖屋之例

　　第三　老幼笃疾及妇人能力之规定

　　第四　残废者能力之规定

　　第五　妇女之能力

　　第六　处罚文武官史之规定

　　第一计算年龄之法规

　　（一）乾隆三十七年直督咨：灵寿县民用石掷伤霍双喜身死，拟绞缓决。三次减流之霍建子，犯罪时年虽十六，核扣生年，尚未及十五岁，详请咨准部覆，准其收赎。

　　（二）直督题：谢张来挟嫌谋勒冯九儿身死一案，查谢张来因住房被雨淋坍，疑系冯郭氏刨毁，辄敢挟嫌将冯郭氏之子冯九儿谋勒身死，复移尸贻害冯顺，殊属凶残。查已死冯九儿，讯系嘉庆五年九月二十二日所生。于十五年二月初二日被谢张来谋勒身死，年虽十一，核计生年月日，尚未足十整岁，将谢张来依律拟斩立决等因具题。查例载：凡谋杀幼孩之案，除年在十岁以上者，仍照例办理；如将未至十岁之幼孩逞忿谋杀者，首犯拟斩立决等语。此乾隆五十一年，钦遵谕旨，纂为定例，是谋杀幼孩例内，既称未至十岁，则九岁以下始拟斩决，如已至十岁，即应仍照凡人谋杀本律拟斩监候，方与例意符合。至一切计岁定罪之案，总以现在岁数为断，即如例内，年七十以上，十五以下犯流罪，以下收赎；八十以上，十岁以下犯死罪，议奏取自上裁。所称七十、八十、十五、十岁，均以现在犯事年岁为准。又如犯罪存留养亲，亦以亲年现已七十，即准留养。又如奸十二岁以下幼女，照虽和同强论罪，应绞候，亦以现十二岁为断；若已逾十二岁，即罪止枷杖。罪名出入悬殊，向来遇有此等案件，均应核其现在年岁，并无扣足生年月日办理之文。此案谢张来挟嫌谋杀冯九儿身死，冯九儿年已十一岁，按例应拟斩候，今该督以冯九儿年虽十一，核计生年月日，尚未足十整岁；将该犯谢张来依谋杀未至十岁幼孩例，拟斩立决，未免近于周内；若照所拟办理，势必将一切计岁定罪之案，纷纷扣足生年月日核算。且一岁之中，有大小建闰月，而死者所生之日，与凶犯犯事之日时刻，亦有迟早，亦必逐细扣足，甚有一时一日之绌盈，即为凶犯生死之区别，似非慎重刑狱之道。谢张来应改依谋杀人造意律，拟斩监候，并通行各省嗣后凡遇计岁定罪之案，均以现在年岁为断，毋庸扣足生年月日，致有枉纵等因。嘉庆十六年九月初八日，奉旨部驳：甚是。此案谢张来谋杀冯九儿身死，冯九儿年已十一岁，按律应拟斩候，该督核计冯九儿生年月日，末足十整岁，将谢张来依谋杀未至十岁幼孩例问拟斩决，实属深文周内。凡计岁定罪之案，总以现在犯事年岁为准，若照生年月日核算，恐供犯有心欺饰，或官吏挪移高下，转滋弊混。谢张来着照部议改拟斩候，其原拟错误之总督温承惠，着交部察议。钦此。旋据该省奏称：查谢张来一犯，先据承审之新安县，照谋杀本律拟斩监候，经臬司检查成案：嘉庆七年，饶阳县有刘虎，因与阎刘氏通奸，致死刘达子灭口一案。刘达子门年十岁，核计所生年月，尚不满十整岁，将刘虎依谋杀未至十岁幼孩例，拟斩立决具题，奉准部覆正法在案，遂将谢张来改拟斩立决招解。臣以既有近年成案，即照司详定拟，实属拘泥错误，兹蒙圣明垂训，虑及犯供有心欺饰，或官吏挪移高下，转滋弊混，仰见皇上杜渐防微，慎重刑章之至意，嗣后自当遵循定例，不致引拟错误。惟查名例内载称：年者以三百六十日等语。如十六岁之人，犯流罪以下，其生日按年扣算，尚未满十五整岁者，应否照十五岁准赎，抑或即照十六岁定拟？亦未奉有明条，应请分晰饬遵等因。查律载称：一年者以三百六十日。注云：如秋粮违限，虽三百五十九日亦不得为一年。又称：人年者以藉为定。注云：谓称人年纪，以附籍年甲为准。又雍正三年，钦定大清律集解载：计年论罪者，如追赃缉盗之案，不满日者，不得以限满论；计年齿论罪者，如老幼收赎存留养亲之类，恐其增减捏报，故以附籍入册之年岁为准，各等语。是三百六十日为一年之例，系专指各项限期而言，若称人年纪，则祗以年甲为准。律文既云：称一年者三百六十日。又云：称人年者，以藉为定。可见以三百六十日为一年者，不称人年纪；称人年者，不以三百六十日。两律分载详明，援引不容牵混，该督将三百六十日为一年期限之律，指为称人年纪，实属误会。至所称十六岁之人，犯流罪以下，计其生日尚不满十五整岁，应否照十五岁收赎，未有明条，奏请分晰饬遵一节，查老幼收赎，应以附籍入册之年岁为准，载在雍正三年钦定大清律集解，即臣部议奏谢张来折内，亦将七十以上、十五以下收赎，应以现在犯事年岁为准，逐一声叙，应令该督详绎律文律注，并细阅现在驳改，部请自甚明晰，毋庸再议。总之，计年岁论罪之案，应照律以附籍年甲为准；若于定律之外，复扣算生年月日，则畸重畸轻，非深文周内，即曲意开脱，并恐犯供有心欺饰，官吏挪移高下，此等情弊，已蒙圣恩洞鉴，剀切训示，尤应敬谨遵行。至该督所引刘虎成案，亦与定律不符。现奉谕旨，不得舍例言案，既有定律可循，自未便复引岐误之案，并请毋庸置议等因。嘉庆十六年十一月十六日，奉旨部驳：甚是。律载三百六十日为一年之文，系专指各项限期而言；若称人年纪，则祗以年甲为准；两例分载详明，不容牵混。如计年论罪之案，于定律之外，复扣算生年月日，易启犯供欺饰及官吏高下其手之弊。温承惠误会律意，其所引嘉庆七年骁民刘虎谋杀旧案，系从前办理错误，不得援引比照，嗣后遇有计年论罪之案，仍照旧律以年甲为准，用昭划一。钦此通行。

　　第二未成年者卖屋之例

　　立卖尽绝根契字人，蔡有恭之妻蔡黄氏，暨子蔡永定、蔡丙丁，有承夫翁祖父递承先人遗下瓦厝一座三进，址在五帝庙前郑家嗣堂后：东至后墙门口；西至前墙门口；南至自己通巷；北至自己通巷，四至俱各明白为界。今因氏夫族历代相传，人丁沦亡散失，至今仅有氏两子及王姓前来承继之蔡有志，其余并无亲疏房亲人等，第此厝一座三进，经氏夫房亲蔡琼昌与蔡达尊、蔡光爵等，于嘉庆十五年间，将前进及中进右畔贰间，立契典与陈宅，先后契价银合共柒百余元，其后进及中进左畔贰间，又经氏夫翁蔡亦臧典氏夫有恭，于道光玖年间，典过吴、伍二宅，合共契价银四佰余元。兹氏母子日食难度，禋祀无资，为是托中黄安、高锺岳等向前典三姓，赎出契券，一概卖与马恒记，三面议定时价六八佛银壹仟贰佰捌拾大元；其银即日同中收讫，其厝随即搬交买主马恒记前去掌管修理居住。自此一卖千休，日后子孙不得异言生端。保此厝果系氏母子递承先人物业，与他人无干，亦无叔兄弟侄以及重张典挂交加不明为碍；如有不明等情，氏母子自出头抵挡，不干银主之事。此系二比甘愿，并无抑勒反悔，口恐无凭，合立卖尽绝根契字一纸，并赎出三姓原典契字拾捌纸，共拾玖纸，送执为照。

　　同治元年二月贰拾肆日知见人蔡有志、蔡黄氏

　　立卖绝根契字人蔡永定、蔡丙丁、高锺岳

　　为中人胡立、黄光达

　　经手人郑如松、黄安、梅荃

　　代书人高维岳

　　第三老幼笃疾及妇人能力之规定

　　（一）刑律诉讼「见禁囚不得告举他事」律：其年八十以上，十岁以下，及笃疾者若妇人，除谋反、叛逆、子孙不孝，或己身及同居之内为人盗诈、侵夺财产及杀伤之类听告，余并不得告（以其罪得收赎，恐故意诬告害人）。官司受而为理者，笞五十。

　　（批注）名例内：人年八十以上，十岁以下，及笃疾之人犯罪者勿论，妇人得免徙流。此四等人惟谋反、叛逆、子孙不孝，或己身及同居之内为人盗诈、侵夺财产及所有杀伤之类，此皆事情重大，患害迫切，并听告理，其余并不准告，以其罪得弗论收赎，难以反坐，因得诬告害人也。如有告者，官司将原词立案不行；若受而为理者，笞五十。

　　同条例：年老及笃疾之人，除告谋反、叛逆及子孙不孝，听自赴官陈告外，其余公事，许令同居亲属通知所告事理的实之人代告，诬告者罪坐代告之人。

　　（辑注）律不得告，而例许代告者，恐实有冤抑之事，限于不得告之律，致不得申辨，故立此代告之例，则有冤者可以办理，诬告亦得反坐，所以补律之未备也。

　　同律同门「越诉」律：军民人等干己词讼，若无故不行亲赍，并隐下壮丁，故令老幼、残疾、妇女家人抱赍奏诉者，俱各立案不行，仍提本身或壮丁问罪。

　　（辑注）奸徒刁讼，希图害人，以老疾等人奏诉，讼而不胜，亦得收赎也。故立案不行，仍提壮丁问罪。

　　（二）名例律「老幼不拷讯」律：

　　其于律得相容隐之人（以其情亲有所讳）及年八十以上、十岁以下，若笃疾（以其免罪，有所恃），皆不得令其证，违者笞五十。

　　（三）户律户役「脱漏户口」律之批注：人年四岁即附藉。十六以上曰成丁、始当差役。十五以下曰幼，六十以上曰老，及有残废之疾者，俱免差役。此古之定制也。

　　会典事例：

　　顺治三年诏：天下编审人丁，凡军、民、驿、灶、医、卜、工、乐诸色人户，并以原报册籍为定，惟年老、残疾、逃亡、故绝者，悉行豁免。若一户全不附藉，及将他人隐蔽，或隐瞒自己成丁人口，并增减年状，妄作老幼、废疾者，分别罪之。

　　同上：

　　顺治五年定：三年编审一次，令州、县官照旧例造册（中略）。民年六十以上开除，十六以上增注（下略）。

　　（四）名例律下「老少废疾收赎」律：

　　凡年七十以上，十五以下，及废疾（瞎一目、折一肢之类），犯流罪以下收赎（其犯死罪及犯谋反叛逆，缘坐应留。若造畜蛊毒采生折割人，杀一家三人家口，会赦犹流者，不用此律。其余侵损于人，一应罪名，并听收赎。犯该充军者，亦照流罪收赎）。八十以上，十岁以下，及笃疾（瞎两目、折两肢之类），犯杀人（谋故斗殴）应死（一应斩绞）者，议拟奏闻（犯反逆者，不用此律）。取自上裁；盗及伤人（罪不至死）者，亦收赎（谓既侵损于人，故不许全免，亦令其收赎）；余皆勿论（谓除杀人应死者上请，盗及伤人者收赎之外；其余有犯，皆不坐罪）。九十以上，七岁以下，虽有死罪，不加刑（九十以上犯反逆者，不用此律）。其有人教令，坐其教令者。若有赃应偿，受赃者偿之（谓九十以上，七岁以下之人，皆少智力；若有教令之者，罪坐教令之人。或盗财物，旁人受而将用，受用者偿之；若老少自用，还着老少之人追征）。

　　（批注）此条分三等：七十以上，十五以下，及废疾（瞎一目、折一肢之类），此为一等，除实犯死罪外，流罪以下并听收赎。八十以上，十岁以下，及笃疾（瞎二目、折二肢之类），此为一等，犯谋故殴杀人之罪，法应抵偿拟死者，拟议奏闻，取自上裁，法行乎下，而恩出乎上也；若犯盗，不分强窃，伤人不论轻重，亦听收赎，以其侵损于人，故不全免除，此之外则一切弗论矣。九十以上，七岁以下，又为一等，虽有杀人，若盗及伤人，虽犯应死之罪，不加刑焉！谓不在上请及收赎之限。注云：九十以上犯反逆者，不用此律，应仍科其罪；而不及七岁以下者，以九十者力虽不任其事，智或能预共谋，若七岁以下，智与力皆不及此，虽反逆亦不加刑。止照本条缘坐之法，若九十以上，七岁以下，所犯之事，不出己意，有人教令为之者，罪坐教令之人；其有赃偿者，老少自用，则老少偿之，罪虽不加，而赃应追还也，系教令者得受，则坐罪之外，

　　仍追其脏。

　　同条例：

　　凡老幼及废疾犯罪，律该收赎者，若例该枷号，一体放免；应得杖罪，仍令收赎。

　　每年秋审人犯，其犯罪时年十五以下，及现年逾七十，经九卿拟以可矜，蒙恩宥免减流者，俱准其收赎。

　　朝审亦照此例行。

　　凡笃疾犯一应死罪，俱各照本律本例问拟，毋庸随案声请。俱入于秋审，分别实缓办理，其缓决之犯，俟查办减等时，核其情节，应减军流者，再行依律败赎（嘉庆十一年修改）。

　　七岁以下致毙人命之案，准其依律声请免罪。至十岁以下闘殴毙命之案，如死者长于凶犯四岁以上，准其依律声请；若所长止三岁以下，一例拟绞监候，不得概行声请。至十五岁以下，被长欺侮，殴毙人命之案，确查死者年岁，亦系长于凶犯四岁以上，而又理曲逞凶，或无心戏杀者，方准援照丁乞三仔之例，声请恭候。

　　凡年七十以上，十五以下，及废疾犯流罪以下者，准其收赎一次，详记档案；若收赎之后，复行犯罪，除因人连累过误入罪者，仍准其照例收赎外，如系有心再犯，即各照应得罪名，案律充配，不准再行收赎。

　　各直省审理年老废疾翻控之案，实系挟嫌挟忿，图诈图赖，或恃系老疾，自行翻控审明，实系戏诬，罪应军流以上者，即行实发，一概不准收赎；倘审明实因尊长被害，并痛子情切，怀疑具控，及听从主使出名诬控，到官后供出主使之人，俱准其收赎一次；若不将主使之人供明，不准收赎（道光元年续纂）。

　　辑注：此条义重敬老慈幼，矜不成人，法中之恩也。

　　辑注：杂犯死罪，应准徒五年者，亦应收赎。

　　辑注：侵损于人，即盗及伤人也，此是不准自首之罪，恐人以收赎为疑，故注拈出言之。如窃盗等，皆不剌字，次数虽多，不作三犯。杀人专指谋杀、故杀、斗杀言，谓除反逆等项之外，应死之罪，惟杀人为重，故特下此二字，不言犯罪至死，以杀人例之也。谓杀人应死，尚当拟议奏请，则其它一应死罪，自应议奏，不待言矣！若谋反、叛逆、造畜、蜂毒、采生、折割，杀一家非死罪三人等，重于杀人者，不在议奏之限，又不待言矣！

　　辑注：盗兼强窃，则强盗，死罪也。伤人兼亲属，则犯尊长内有死罪也。似不可竟自收赎，亦当议奏。

　　辑注：杂犯死罪，既不当议奏，又非盗及伤人，亦在勿论之数矣！

　　辑注：废疾者：或折一手，或折一足，或折腰脊，及侏儒、聋哑、痴呆、疯患、脚瘤之类；笃疾者：或瞎两目，或折两肢，损人二事，如瞎一目，又折一肢及癫狂、瘫癞之类。嗣后，凡遇计岁定罪之案，均以现在年岁为断，毋庸扣足生年月日（嘉庆十六年通行）。

　　乾隆三十七年直督咨：灵寿县民用石掷伤霍双喜身死，拟绞缓决，三次减流之霍建子，犯罪时年虽十六，核扣生年尚未及十五岁，详请咨准部覆，准其收赎。

　　集注：此言既收赎免罪，并枷号亦免也。此枷号放免之处，乃指本罪，应止军流徒杖，而格外又加以枷号者，即如诈伪条内诈称各衙门人役，妄孥平人，吓取财物者，徒罪以上枷号一个月，发近边充军；杖罪以下，亦枷号一个月，发落之类是也。若本罪原应枷号者，亦仍照律收赎。

　　瞽目杀瞽目，不准奏请（乾隆十八年案）。

　　雍正十年，江西巡抚谢题：丁乞三仔殴伤无服族兄丁狗仔一案，奉旨：丁乞三仔年仅十四，丁狗仔一处挑土，丁狗仔欺伊年幼，令其挑运重筐，又将土块掷打，乞三仔拾土回掷，适中丁狗仔小腹殒命。丁乞三仔情有可原，着从宽免死，照例减等发落，仍追埋葬银两，给付死者之家，钦此。

　　全纂：老幼等殴杀之案，如死伤者同此老疾，或此废疾而彼七十，或此八十而彼十岁之类，应仍照常人定拟。若例应殴杀老幼而罪有加重者，则此凶犯亦系老幼，免其加重；如在教令之人，仍予加重。若犯系八十笃疾之类，死伤者系七十废疾之类应奏闻者，似须详细声明；应收赎勿论者，似须量为加等，玩第七条例，可以类推。至死伤者，瞎一目及因此殴而成疾者，不得以笃废论。其它侵损于人，除奸盗拒捕外，概不必计所侵损者之老幼废笃也。

　　直隶磁州案：查王三、赵明、温景子，于犯窃拟徒之后，辄敢潜逃，纠约行窃事主游学成家赃，经主认正贼无疑。温景子一犯，虽非因窃拟徒，但该犯本系窃匪，自应与王三等一律问拟。该三犯除行窃计赃各轻罪不议外，均合依寻常窃盗问拟徒罪，到配后在逃行窃，不论赃数、次数、复犯，杖一百、流三千里；各犯俱成笃疾，应照律准其收赎，并免补刺销毁之字。游学成既将王三等捕缚，乃因王三等声言报复，辄用刀将王三等三人眼睛挖瞎，至成笃疾，殊属残忍，照罪人已就拘执而擅伤者，以闘杀伤论；殴人至笃疾者，杖一百、流三千里，毋庸断给财产，同捆缚之人，均照不应重律，杖八十（乾隆五十七年四月咨覆）。

　　刑部议覆两江总督书等奏：漂水县民陶仁广，在无服族祖陶宇春典铺管理首饰，适经当物失记登号，因挟店伙计周爽将其责骂之嫌，起意窃货，逃往湖北荆州躲匿。该村讹传自缢致死，拖累多人问官，滥刑、掌责、跪炼、踹腿、套夹，适陶于春遣人寻获陶仁广，解讯供认不讳。此案计脏三百六十九两零。该犯系事主无服族侄孙，合作窃盗脏一百二十两，上绞无服之亲，减一等律满流。该犯罪时年虽十五，但偷窃多赃，远遁二千余里，未便仍以幼稚断赎；且本年已经及岁，应定地解配，不准收赎，仍免剌字。部议：卑幼不知安分，尚敢肆窃肥己，贻累尊长受害，昧良负义，法不容宽，改依凡人窃脏满贯绞候，秋审一次后予减（乾隆五十八年案）。

　　嗣后遇有十岁以下致毙之案，如死者长于该犯四岁以上者，仍照例声明双请；若所长止三岁以下，则年齿相若，不得谓死者恃长欺凌，纵不令其实抵，而监禁数年亦不为过等因（乾隆四十四年上谕）。

　　年虽七十，智虑末衰，不准收赎；恃老诬告，所得徒罪，准其收赎，仍递籍管束。嘉庆二十五年，江苏司李琨现审案：贵抚咨，许朝升教唆词讼，拟流，年已七十，可否收赎请示一稿，奉谕：令查有无办过似此之案，并应否收赎，核准回复。遵查年老之人，律准收赎者，原因其精力已衰，不致复犯。故特曲加原宥，以示矜全，至以毫不干己之事，教唆诬告，其年虽老，智虑未衰，若亦准予收赎，幸免治罪，仍得扰累乡愚，似非所以儆刁健而息讼端也。检查各司，虽无办过此等成案，而军流情重之犯，声明年老不准收赎者，亦所时有，此例既据该抚声称，该犯情罪较重，似应不准收赎。

　　老年窃贼，收赎一次，不准再赎。瞽目殴死瞽目，不准声请。乾隆三十四年所见集山东姚小上案，潮广司查：律载窃盗以曾经刺字为坐。又例载，窃盗再犯，计脏罪该杖六十者，加枷号二十日，又年七十以上犯流罪以下者，准其收赎一次；若收赎之后，复行犯罪，如系有心再犯，不准再行收赎，各等语。此案刘山于遇赦得免并计之后，犯窃一次、杖责刺臂，嗣该犯将刺字销毁，于乾隆四十六年复窃犯案，审照二次问拟枷杖。因该犯年已七十岁，照律收赎，免其补刺递籍在案，今该犯因在籍穷苦无依，来京找寻亲戚不遇，见事主郝起璸铺门外席囤内，贮有老米，偷窃数升，被获送部。核其情节，虽委因年老穷苦，起意复窃，尚与钻穴逾墙之窈贼，稍有区别，但究属有心再犯，既经收赎一次，自应案例不准再行收赎，惟查该犯前次所拟枷杖，既已收赎，并未刺字，本不在并计科罪之列，此次自应仍以再犯定拟，枷责刺字，不准收赎，如将来再行犯窃，即依三犯办理。再该犯四十三年销毁面臂刺字，内有赦后初犯之字，应行并计科罪，以应补刺。

　　左右微跌，尚能行走，惟右手四指至手掌皮肉相连，拳曲不能伸缩，实属废疾，准其收赎。案载犯罪共逃条。山东司查：周骡系夺抢拟军人犯，旋因感患风湿，两腿发木，渐至筋骨拘挛，不能行走，医治未痊；前据山东省查验、该犯已成笃疾，声请收赎，取结送部，经本部核覆在案。兹据该抚咨称：该犯于释回后，经伊父用药熏洗，两腿全愈，行动如常，在外亦无另犯不法；此时若将该犯仍照成笃之例，听共存留原籍，则与实在犯笃者似无区别；如仍行发配，而该犯前犯军罪，业因成笃收赎，实属无罪可科；应否即照笃疾收赎释放，抑仍应发配，咨部核示等因。查律例内，并无患笃收赎后，复经医痊，作何办理明文，亦无办过似此成案。惟思老小废疾收赎，及亲老留养等项，俱系法外之仁，而犯罪存留养亲，将本犯枷号后，迨亲病故，亦未将留养人犯再行发配。诚以一经枷责，即属国法巳伸，罪无重科，是笃疾收赎后，复经医痊，末便再绳以法，应令该抚即将周骡释放。

　　官犯年逾七十，不准收赎；官犯年逾七十，与履历不符，毋庸查办。北城吏目赵大观案载强盗条。

　　云抚咨：杜钧应否准其收赎一案。查杜钧系已革知州，因于知县任内亏缺厂铜，并短交工本银一万八千余两，照那移例拟军，限满无完，自应即行发配。今该抚以该革员年逾七十，应否收赎，咨请部示，该司拟以不准收赎，核与嘉庆九年江西省拟徒知县时本荣年逾七十，不淮收赠之案相符，应请照该司所拟，不准收赎。至该革员杜钧事犯，在本年正月初一日，恩诏以前日，应开单请旨，该司竟拟不准减等，似未允协，应请改拟。

　　年老不准收赎，旋成笃疾勿论。湖广司查：律载七十以上及废疾，犯流罪以下收赎；八十以上及笃疾，犯应死者奏闻；盗及伤人者亦收赎；余皆勿论等语。此案流犯张心记，前因周学照谈及周学铭无人养赡，辄以董添志家道殷实，先往求助，如不依允，藉命紏抢挟制之言，设计教诱，经该抚将该犯依作教诱人犯法与犯同罪至死减等律拟流，并声明该犯一言贾祸，致董添志等横遭抄抢，又酿成多人斩流重罪，虽年逾七十，不准收赎，经本部核覆在案。兹据该抚以该犯在监患病，两腿拘挛，已成笃疾，声请准其收赎等因咨部。查笃疾犯军流以下等罪，除盗及伤人外，余得勿论，与七十以上犯罪律应收赎者，本有区分。今张心记系因诈教诱人犯法拟流，并非盗及伤人可比，虽前据该抚声明年逾七十，不准收赎，惟现经验明该犯两腿拘挛，已成笃疾，势难令其远涉长途，且以律得勿论之犯，仍令照例收赎，已属从严惩办，与该抚前咨所称不准收赎之处，尚无抵梧，似可交司照例。

　　（五）名例律下「犯罪时未老疾」律：

　　凡犯罪时，虽未老疾，而事发时老疾者，依老疾论（谓如六十九以下犯罪，年七十事发；或无疾时犯罪，有废疾后事发，得依老疾收赎。或七十九以下犯死罪，八十事发；或废疾时犯罪，笃疾时事发，得入上请。八十九犯罪，九十事发，得入勿论之类）。若在徒年限内老疾，亦如之（谓如六十九以下徒役，三年役限未满，年入七十；或入徙时无病，徒役年限内成废疾，并听准老疾收赎。以徒一年三百六十日为率，验该杖徒若干？应赎银若干？俱照例折役收赎）。犯罪时幼小，事发时长大，依幼小论（谓如七岁犯死罪，八岁事发，勿论。十岁杀人，十一岁事发，仍得上请。十五岁作贼，十六岁事发，仍以赎论）。

　　（批注）此条之注甚明。犯罪虽在未老疾之前，而受刑已在老疾之日，即以老疾科断，不论其犯罪之时也。徒年限内老疾，指七十岁以前，及原无疾者言之；若七十以上及有废疾，则徒流皆得收赎矣！徒限未满，但一入七十岁，或成废疾，即免徒；以三百六十日为一年之率，扣除已徒之日，收赎未徒之数，此与犯罪时未老疾、事发时老疾之例一也，故曰：「亦如之」。若犯罪在幼小之时，事发于长大之后，似可受刑，而仍照幼小科断；盖老疾则悯其现在，幼小则矜其已往，仁之至也。

　　徒年限内老疾收赎例。杖六十徒一年，全赎该银一钱五分。除已受杖六十，准去银四分五厘；剩徒一年，该赎银一钱五厘。以一年三百六十日为率，每日该银二毫九丝一忽六微六厘零。如已役过一百日，准去银二分九厘一毫六丝六忽六微六纤零；未役二百六十，该赎银七分五厘八毫三丝三忽三微四纤零。

　　杖七十徒一年半，全赎该银一钱八分七厘五毫。除已受杖七十，准去银五分二厘五毫；剩徒一年半，该赎银一钱三分五厘。以一年半五百四十日为率，每日该银二毫五丝。如已役过一百日，准去银二分五厘；末役四百四十日，该赎银一钱一分。

　　杖八十徒二年，全赎该银二钱二分五厘。除已受杖八十，准去银六分；剩徒二年，该赎银一钱六分五厘。以二年七百二十日为率，每日该银二毫二丝九忽一微六纤零。如已役过三百日，准去银六分八厘七毫五丝；未役四百二十日，该赎银九分六厘二毫五丝。

　　杖九十徒二年半，全赎该银二钱六分一厘五毫。除已受杖九十，准去银六分七厘五毫；剩徒二年半，该赎钱一钱九分五厘。以二年半八百日为率，每日该银二毫一丝六忽六微六纤零。如已役过三百日，准去银六分五厘；未役六百日，该赎银一钱三分。

　　杖一百徒三年，全赎该银三钱。除已受杖一百，准去银七分五厘；剩徒三年，该赎钱二钱二分五厘。以三年一千八十日为率，每日该银二毫八忽三微三纤零。如已役过三百六十日，准去银七分五厘；未役七百二十日，该赎银一钱五分。

　　（辑注）此条当与上老小废疾收赎条合看。

　　（辑注）徒以年限论，故有限内老疾扣算收赎之法；而流罪，但就事发之年论，发遣之后，别无优恤之典。假如六十九岁犯流罪，计算发遣日程期限，未到配所已入七十之年，此等似可声明上请。

　　（辑注）先无疾，在徒年限内得废疾，则案日收赎。系笃疾者，如原系盗及伤人，亦收赎；系余罪，则竟请释放。盖笃疾者，盗及伤人，本法原应赎，余者勿论也。

　　徒年限内老疾人犯，详请收赎，应自到配之日起，扣至出详之日止。除已役过徒限，照未满年限案律照数收赎。嘉庆十八年奉准部覆。

　　徒限内老疾，扣算收赎银数，详见前文。

　　事发时无疾，定罪时成疾，与律不符，毋庸奉请（乾隆二十年江苏案）。

　　官犯徒年限内老疾，应奏闻请旨，照有力图纳赎。有乾隆三十九年江西案，免死减等流犯，在配逃回自首，两目双瞽，照徒年限内老疾之律收赎（乾隆三十一年案）。

　　乾隆八年成案：直督高以刨坟为从之军犯刘二和尚，犯罪成招时年已六十九岁，今现年七十岁，咨请援照犯罪时未老疾、事发时老疾者，依老疾论之例，收赎。部议：查犯罪时末老疾云云，系专指事发时老疾而言，并未有事发时未老疾，而结案后老疾，亦得照老疾收赎也。今刘二和尚犯罪事发之时，年止六十九岁，是事发时未老疾，今题结之后；又称现年七十岁，咨请收赎，与例不符，应令该督仍将该犯充军。乾隆二十七年十二月，河南抚咨：内乡县盗犯行劫张王氏案内，情有可原，应发遣为奴之赵大孝，在监双目俱瞽。

　　查例载，到部人犯告称年老，及中途废疾者，查实老疾，亦得收赎等语。今赵大孝系应发遣为奴之犯，尚未发配。双瞽之人，长途跋涉既属未便；且分发为奴，亦与受分之人无用。经部议覆准其收赎。

　　查例载：七十以上犯流罪以下收赎；八十以上犯应死罪者奏闻；盗及伤人者亦收赎，余皆勿论等语。此案王能井■〈忄兴〉因乘土匪群聚不散，人心惊惶之时，起意向各乡民吓诈，实为地方之害，虽年逾七十，不准收赎等因咨部，本部照拟核覆在案。兹据该抚于同治九年到案时，据供年七十七岁，计至现年，适居八十，若令遣戍远方，长途跋涉，情殊堪悯，且犯罪本不至死，似应照例收赎。第无办过如此成案，咨部核示等因。本部查八十以上犯军罪以下等罪，除盗及伤人外，余得勿论；七十以上犯罪，律应收赎者，本有区分。今王能■〈忄兴〉系因吓诈乡民洋银，照棍徒扰害例拟军，并非盗及伤人可比，虽前据声明年逾七十不准收赎，惟既经查明该犯年已逾八十，势难令其远涉长途，且以律得勿论之犯，仍令照律收赎，已属从严惩办，与该抚前咨所称不准收赎之处，尚无抵梧，应如所咨，将王能■〈忄兴〉照律收赎，追取赎银入官。相应咨覆该抚可也。

　　同治十二年浙抚杨咨请部示准咨东阳县案。

　　（六）唐律户婚律：

　　诸祖父母、父母在，而子孙别籍异财者，徒三年（别藉异财不相须，下条准此）。

　　疏议曰：称祖父母、父母在，则曾高在亦同。若子孙别生户籍，财产不同者，子孙各徒三年。注云：别籍异财，不相须；或籍别财同，或户同财异者，各徒三年。故云：「不相须，下条准此」。谓父母丧中别籍异财，亦同此义。

　　诸同居卑幼，私辄用财者，十匹笞十，十匹加一等，罪止杖一百。即同居应分不均平者，计所侵，坐赃论减三等。

　　疏议曰：凡是同居之内，必有尊长，尊长既在，子孙无所自专；若卑幼不由尊长，私辄用当家财物者，十匹笞十，十匹加一等，罪止杖一百。即同居应分，谓准令分别，而财物不均平者，准户令应分田宅及财物者，兄弟均分，妻家所得之财不在分限；兄弟亡者，子承父分，违此令文者，是为不均平。谓兄弟二人均分百匹之绢，一取六十匹，计所侵十匹，合杖八十之类。是名坐赃论减三等。

　　诸脱户者，家长徒三月。无课役者，减二等；女户又减三等（谓一户俱不附贯，若不由家长，罪其所由。即见在役任者，虽脱户及计口多考，各从漏口法）。疏议曰：率士黔庶籍书，若一户之内尽脱漏不附籍者，所由家长，合徒三年；身及户内并无课役者，减二等，徒二年；若户内并无男夫，直以女人为户而脱者，又减三等，合杖一百。注云谓一户俱不附贯，此文不计人数，唯据脱户。纵一身亦为一户不附，即依脱户，合徒三年；纵有百口，但一口附户，自外不附，止从漏口之法。若不由家长，谓家长不知脱户之情，罪其所由，家长不坐。即见在役任者，谓身见在官驱使，而户籍无名，虽脱户，从漏口法；既见在役任，即无课调，若一身脱户，合杖六十，及计口多者，各从漏口法。漏有课口，罪止徒三年；漏无课口，罪止徒一年半。

　　第四残废者能力之规定

　　（一）嘉庆八年八月二十五日奉旨，刑部等衙门具题，彭启良等行窃黄文盛家银物，赃逾满贯一案，因彭启良系属瘫病，定拟绞候，请旨减等拟流，仍行收赎，所办太觉轻纵ｏ此案彭启良系首先造意行窃，复窝留分赃，数逾满贯，即因其素患瘫病，亦止可稍为轻减，若竟由死罪减流，又复准共收赎，未免失之太宽，恐嗣后身有笃疾之人，恃有宽典，均得肆意妄行，冒干法纪，并恐将来贼犯中起意行窃者，捏称系笃疾之人为首，既可照例减等收赎，而本犯转得幸逃法网，适足启推卸之渐。着大学士九卿将笃疾人犯如何量减罪名予以限制，推广律文，悉心妥议具奏。俟议上时，所有彭启良一犯即照新例办理，钦此。四川案。刑部奏：据山东抚长题，德州民杜七推跌阎狗，垫伤内损身死一案，查杜七年甫七岁，因七岁之阎狗讨乞蛄虫，不允，被殴回推垫伤内损殒命。查名律例内，小幼犯罪案，年岁之大小以为矜宥之等差，原系慈幼之义。部中向无办过七岁幼童杀人之案，杜七一案，应否准其依律免罪？抑或照刘糜子九岁杀人之案，监禁数年之处，理合奏明。嘉庆十一年十一月十六日奉旨，此案杜七年甫七岁，因七岁之阎狗讨乞蛄虫，不允，被殴回推垫伤殒命；是杜七委系无心戏伤，与该部所引乾隆年间刘糜子九岁杀人之案，因索取葫豆不给，逞凶殴毙人命，应行监禁者情节不同。即伊二人年已及岁，亦仅科以援决；况杜七与阎狗俱在龆龄，自应量加矜宥。杜七一犯者，加恩准其依律免罪，余依仪，钦此。

　　凡瞎一目之人，有犯军流徒杖等罪，俱不得以废疾论赎；若殴人瞎一日者，仍照律科罪（大清律例名例篇老小废疾收赎律条例）。

　　手折准赎；聋哑之人不准赎。直督题：方哑子谋杀蔡十，原供系一问一比，与众供同，属审比试不讳，拟斩监候（道光四年案）。

　　山东省李三札，健摧铎身死一案，声明该犯背驼腰折，右臀■〈疒贵〉，右腿瘤，左足外躄，行走颠蹶，较之折二肢者尤为狼狈，与笃疾之例相符。部议该犯系残疾，并未笃疾，应将声请之处毋庸议（乾隆二十三年案）。

　　全纂：凡教令老幼侵损亲属，应坐教令者，以侵损凡人之罪。如所侵损者系教令者之亲属，则于老幼无论是否亲属，均坐教令者，以某侵损亲属之罪分别加减。玩本文可以类推。乾隆十年部覆：河抚硕查：乾隆元年浙抚稽题，刘福喜因伊父刘思瞻致死一家三命，同母荆氏拟流。荆氏到配自尽，刘福喜年止七岁，母死无依，请给伊祖刘玉玺回籍。奉旨：刘福喜准其回籍，钦此。今李黑儿年甫八岁，某母夏氏已故，无依，与刘福喜情事相同，可否准其免流，恭候圣裁。再刘福喜已经到配回藉，故当日不请收赎；此案李黑儿尚未发遣，应仍照例收赎。

　　云南司查：律载废疾犯流罪以下收赎。注云：其犯死罪者不用此律。盖以律内另有八十以上，十岁以下，及笃疾犯死罪，议拟奏闻之条，故云不用此律。其虽经问拟死罪，既已缓决减流人犯，即与现拟死罪不同，遇有废疾，自应一体准其收赎。惟该抚咨内声称：注云聋哑折一手皆为废疾等语。遍查现行律注，并无此条，且查废疾之中，如瞎一目之人，定例有犯军流徒杖，不得以废疾论赎。诚以若辈瞻视行动，皆与常人无殊，未免概行幸免，致启长奸之渐。口哑之人亦属无妨动作，非折跌肢体可比。是以本部遇有聋哑之人犯案，向俱不准收赎，今该抚以缓决减流人犯车老八，自幼口哑；向老二左手骨断，可否准赎，咨请部示。查向老二左手骨断，实属废疾，自应准其收赎；其口哑之车老八，应不准收赎。相应咨覆该抚，并通行各省，一体遵办（乾隆五十九年说帖）。查律注：笃疾瞎两目折两肢之类，今山东省李三背■〈疒它〉、腰拆、右臂■〈疒贵〉、右腿瘸、左足外癖，行走颠蹶，系属残疾，不得照笃疾杀人例声请（乾隆二十三年所见集案）。

　　军流情重，改发新疆为奴。人犯遇有笃疾，仍应改发四省，不准收赎（乾隆三十七年部咨）。

　　逃军逃流改发时，遇有老疾，律得收赎；但不得并其原罪而赎之，仍应发原配所收管（乾隆三十五年部议）。

　　（二）刑律：戏杀、误杀、过失杀伤人条例。

　　疯病之人，其亲属邻佑人等容隐不报，不行看守，以致疯病之人自杀者，照不应重律，杖八十；致杀他人者，照知人谋害他人不即阻挡首报律，杖一百。如亲属邻佑人等已经报明，该管官不严饬看守，以致自杀，及致杀他人者，俱交部议处（谨案：此条乾隆三十二年删改）。

　　疯犯杀人，永远锁锢。若亲老丁单，例应留养承祀者，如病果痊愈，令地方官诊验明确，加结具题核释，仍责成地方官饬交犯属领回，严加防范。倘复病滋事，亲属照例治罪，本犯永远监禁，不准释放。出结之地方官，照例议处（谨案：此条嘉庆六年定）。

　　犯疯病杀人之案，总以先经报官有案为据。如诊验该犯始终疯病，语无伦次者，仍照定例，永远锁锢。若因一时陡患疯病，猝不及报，以致杀人，旋经痊愈；或到案时虽验系疯迷，迨覆审时供吐明晰者，该州县官审明，即讯取尸亲切实甘结，叙详咨部，方准拟以闘杀。如无闘案，又无尸亲切结，即确究实情，仍按谋杀各本律定拟。至所杀系有服卑幼罪不至死者，不得以病已痊愈即行发配，仍以疯病杀人例，永远锁锢（谨案：此条嘉庆十一年定）。

　　疯病杀人，问拟死罪，免勾永远监禁之犯，病愈遇有恩旨，例得查办释放者，除所杀系平人，仍照旧办理外，若卑幼致死尊长，及妻致夫死，关系服制者，仍永远监禁，不准释放（谨案：此条系嘉庆十三年遵旨定例）。

　　疯病杀人，除平人一命仍照例分别办理外；若致毙平人，非一家二命者，拟绞监候，秋审酌入缓决；其连杀平人，非一家三命以上，及杀死一家二命者，均拟绞监候；杀死一家三命以上者，拟斩监候，秋审俱入于情实。倘审系装捏疯迷，仍按谋故闘杀一家二、三命各本律例问拟（谨案：此条乾隆四十一年定，道光五年、同治九年两次改修）。

　　凡疯病杀人，问拟斩绞监候之犯，除死系期功尊长尊属，并连毙平人一家二命，及三命而非一家，应入情实各犯毋庸查办外、其余应入缓决人犯，果如到案后病愈，监禁至五年后不复举发，遇有亲老丁单，或父母已故，家无次丁，该管官饬取印甘各结，题请留养承祀。倘释放后复行滋事，将取结之地方官，并邻族人等，分别议处惩治，本犯仍永远监禁，虽病愈不准再予释放（谨案：此条嘉庆十九年改，同治九年修改）。

　　因疯致毙期功尊长尊属一命，或尊长尊属一家二命内一命，系凶犯有服卑幼，律不应抵；或于致毙尊长尊属之外，复另毙平人一命，但仍按致死期功尊长尊属本律问拟，准其比引情轻之例，夹签声请，候旨定夺。若致毙期功尊长尊属一家二命，或二命非一家，但均属期功尊长尊属；或一家二命内一命，分属卑幼，而罪应绞抵；或于致毙尊长尊属之外，复另毙平人二命，无论是否一家，俱按律拟斩立决，不准夹签声请（谨案：此条道光二十五年续纂，同治九年修改）。

　　嗣后遇有始终疯迷之人犯，定案时即照例严行锁锢监禁，不必照过失杀人例，先追收赎银两。如监禁二、三年内偶有病愈者，即令该地方官讯取供招，照覆审供吐明晰之犯一体查办；如不痊愈，即行永远监禁，虽遇恩旨，不准查办（道光二十七年浙省准刑部咨）。

　　又疯病致毙平人非一家二命者，秋审入于缓决办理。至因疯致毙期功尊长尊属一命，复另毙平人一命，仍准照例夹签。倘另毙平人二命，无论是否一家，俱按致毙期功尊长尊属本律，拟斩立决，毋庸夹签声请。以上均通行。

　　刑案：

　　因疯杀女，监禁七年。病已痊愈，其子呈求释放，交房族管，原情准释束（嘉庆十八年广西司说帖）。

　　因疯砍伤伊妻及胞叔身死。并另伤四人平复，情节虽重，但系疯发无知，并非有心干犯，照殴死期亲尊长律斩决，援例夹签改为监候（嘉庆二十二年河南案）。

　　疯病杀人，如系始终疯迷，永远监禁之犯，亲老丁单，例应留养承犯者，验明病果痊愈，即可随案题请，不必拘以五年之限。若系到案供吐明晰，应以绞抵缓决人犯，遇有亲老丁单，或父母已故，家无次丁，例应留养承祀者，病虽痊愈，必俟五年后始准查办（嘉庆二十三年江苏司说帖）。

　　妇女因疯杀媳，律拟徒，遇赦减杖。病已痊愈，给属领回，严行锁锢（道光十年江西司说帖）。

　　因疯砍伤邻妇并邻妇之女，邻妇在余限内身死，其女用药医治痊愈，并未报案，及有尸亲切结，仍依闘杀律拟绞（嘉庆十六年山东案）。

　　因疯殴死同居继父，虽始终并未痊愈，仍依殴同居继父致死律，斩候（嘉庆十九年陕西案）。

　　疯病之人，如家有严密房屋可以锁锢，的当亲属可以管束，及妇女患疯者，俱报官交与亲属看守，令地方官亲发锁铐，严行封痼。如亲属锁禁不严致有杀人者，将亲属照例严加治罪。如果痊愈不发，报官验明，取具族长地邻甘结，始准开放；如不行报官，及私启锁封者，照例治罪。若并无亲属，又无房屋者，即于报官之日，令该管官验讯明确，将疯病之人严加锁锢监禁，具详立案。如果监禁之后，疯病并不举发，俟数年后诊验情形，再行酌量，详请开释，领回防范。若曾经杀人之犯，到案始终疯迷，不能取供者，即行严加锁锢监禁，不必追取收赎银两。如二、三年内偶有病愈者，令该地方官讯取供招，出结转详，照覆审供吐明晰之犯，依闘杀律拟绞监候，入于秋审缓决。遇有查办死罪减等恩旨，与覆审供吐明晰之犯，一体查办，如不痊愈，即永远锁锢，虽遇恩旨，不准查办。若锁锢不严，以致扰累狱囚者，将管狱有狱官严加参处，狱卒照例严加治罪。地方官遇有疯病杀人之案呈报到官，务取被杀之事主切实供词，并取邻佑地方确实供结，该管官详加验讯；如有假疯妄报，除凶犯即行按律治罪外，将知情捏报之地方邻佑亲属人等，照隐匿罪人知情者减罪人一等律问拟（谨案：此条乾隆二十七年定，嘉庆六年修改，咸丰二年复奉颁修）。

　　第五妇女之能力

　　（一）不动产之获得及其处分

　　（甲）同立阄书合约字人，兴隆里旧城内前峰尾张厚铭、张天赏兄弟，尝读孝弟命章，是守母意，令兄宜尊，所谓命令为人切莫违，而心志故当存者也。铭等自幼失怙，亏母苦笃，而至于此，无能大获赀贤，以悦母心，实愧不孝，今逢运会多乖，母遂虑幼弟读书而恐不赡，于是请母舅族长公人相议定，抽出先人置过黄家水田一所三坵，又与克贤对分继房香祀田一坵，共水田四坵，坐在南门外瓦磘前，配埤水五分，带纳户名黄寿供粟壹石贰斗参升，分交天赏为读书之费。又抽出买过马允南门口沙埔园一坵，带纳广济宫香灯租银四角，奉交母亲为养赡之资。又踏出置过李由三圳水一所七坵，配埤水玖分，带纳蔡熊供粟三石五斗，分与厚铭为创造事仪，并大孙份额在内。所有厝屋前护间格，配归天赏掌管居住；后护间格，配归厚铭掌管居住；其余家器各件均分。至于余业契卷，因为挂债他人，不得分折，明议现时厚铭当即掌收，公平设法，有余自宜贮积，以存后日赎回诸业，许时应当另列在簿，作为两房轮公分收。今分以后，铭若再宏营累积，乃铭子孙之福，赏不得较计争分；而赏之额，永远掌管，若能展动发达，亦赏子孙之福，铭不得议分多寡。自此明折交掌，当尊所约，莫逆母命，宜兄宜弟，无犯外御之讥，各为守份。恐口无凭，今欲有凭，同立阄书合约字壹样贰纸，各执壹纸，永远存照。

　　光绪元年八月日

　　族长重旺

　　同立阄书合约字人母亲邱氏

　　张厚铭、张天赏、母舅邱受

　　公亲人陈维春

　　代书人张锺培

　　（二）立约字人兴隆里新城内黄文仪，有明买过英必类田参坵，受种四分捌厘，在南门外瓦磘后，东西四至俱载上手契明白为界。带莲花潭水陆分，灌溉水路由吴林二宅之田经过，年纳供粟贰石伍斗参升。今因外甥重业家事清淡，愿将此田付与重业子孙为祠田，收租纳课，世守勿替，后来仪子孙不得争较讨回，而异日重业子孙亦不典卖他人，致使祠费无资。此系二比甘愿，各无反悔，恐口无凭，立约字壹纸，并缴连上手契参纸，共肆纸，付执为照。

　　道光贰拾七年拾贰月日知见人黄进

　　立约字人黄文仪

　　公亲人张振南

　　代书人黄钟

　　（三）立让渡尽根赠与契约字人，下茄苳南堡店仔口街吴贞记，有阄分应份隆恩园壹段，在本堡店仔口双溪口，洋丈下园贰分八厘七毫五丝，年纳隆恩官租贰石参斗。道正东至詹家园；西至观音园；南至溪；北至崁；四至明白为界。今因长女出闺，欲将此赠与长女吴素承受，作为装饬之资；先问房亲外内人等，皆然许诺。于是媒人付带去男家，永远收租纳课。自此赠与，万世存留，虽贞记子孙兄弟侄不敢异言生端滋事。保此园系贞记承阄分应份之物业，两房亲人等无干。此系二比甘愿，各无反悔，合立赠与届送地方官存案，再立让渡尽根赠与契约壹纸，又付丈单一纸，计二纸，付执永远存照。

　　光绪二十七年五月日为中人吴山

　　后见人赖暖

　　立让渡尽根赠与契约人吴贞记

　　知见并代笔人吴建义

　　（四）立出卖杜绝尽根田契字人，港西中里归来庄蒋文、管理人蒋番国，有承祖父建置遗下旱田壹所，坐落土名在归来庄田仔掘。此田原系熟园，后因水能灌溉，变为耕田。受丈下园六分壹厘壹毫贰丝，地租金壹圆五拾六钱五厘。东至李仲义园；西至车站；南至车站；北至妈祖会园为界；四至界址明白。今因乏银别置，愿将此田出卖于人，先尽问房亲人等，俱不能承受，外托中引就，向与同里阿缑街陈王氏帖出首承买，三面言议时值契价金六拾圆正，即日同中银契两相交讫，其田随即踏明界址，交付银主陈孙王氏帖前去起耕掌管，招佃耕作，收租纳课，永远为业，日后子孙不敢言及找洗贴赎，亦不敢异言生端滋事。保此田系是蒋文、管理人蒋番国承祖父遗下之物业，与别房亲人等无干，亦无重张典挂他人财物，以及上手来历交加不明等情为碍；如有不明等情，番国自当出首一力抵挡，不干买主之事。此系二比甘愿，各无反悔，口恐无凭，合立出卖杜绝尽根田契字壹纸，付执存照。

　　即日同中实收过契面金六拾圆完足，再照。

　　一、批明：上手契因光绪二十一年地方扰乱，搬走他处遗失无踪。光绪二十九年土地调查局申告之时，经有报明失契，以后倘有执出不得管业，是实批明，再照。

　　光绪三十年一月日立出卖杜绝尽根契字人蒋文、为中人卢振元管理人蒋番国代书人许安然

　　契尾第百八十六号光绪三十年一月日

　　买受人质入人住所氏名港西中里阿缑街陈孙王氏帖

　　卖渡人质取人住所氏名同里归来庄蒋文管理人蒋番国

　　事项位置港西中里归来庄二三三番目的物田八分二厘四毫五丝

　　金额金六拾圆

　　税金壹圆八拾钱

　　（五）立出合约证字人，阿缑厅港西中里阿缑街阿缑简加用，有承亡叔父简两进遗下田参段：坐落港西中里祟兰庄，地番四二三番，六则田贰分贰厘贰毫五丝；又一段坐落同里同庄，地番四二四番，六则田壹分七匣四亳五丝；又一段坐落同里同庄，地番四三五番，六则田壹分壹厘壹毫五丝正。今因协议，用愿将田参段交付同厅同里阿缑街阿缑邱定前去管理，收租纳课。该土地即是暂与邱定之母在世之日作嫁妆之资。此系甘愿，实无反悔，口恐无凭，立出合约证书壹通，付邱定收执为据。

　　光绪三十一年六月十日

　　立合约字人简加用

　　（六）立杜卖田契字人愚叔宝爹，先年自己明买过台邑欢慈藔街蔡扁福、壬沛、景约、光随等单季水田壹处，坐落土名牛埔庄老伯公坑口界下第六分，坵数不计。东至曾黄氏田为界；西至沟透邱祖尝田为界；南至小沟为界；北至邱祖尝田为界；四至界址同中面踏分明。原丈田甲五分九厘四毫，每年配纳业主大租谷四石壹斗正。今因家中乏用，愿将此田托中引就与胞侄妇宋林氏乙妹出首承买，当日凭中三而言定，依时值契面卖价银壹百零五元正，即日同中银、契两交明白，中间并无短少，亦无债货准折重典当，以及来历交加不明等弊。自卖之后，其田即面踏交付银主耕管出贌，收租纳课，永远为业，出卖人不敢异言阻挡滋端；一卖千休，永断葛藤，日后不敢言找言增。此系二比甘愿，两无迫勒，恐口无凭，立杜卖田契字壹纸，又带上手老契四纸，付为执照。

　　即日批明：同中实领到契面卖田价银壹百零五元正，立批。

　　光绪参年四月日

　　说合中兄传爹

　　在场知叔宽生

　　在场见兄福爹

　　侄德兴

　　依口代笔弟钦爹

　　立杜卖田契字人叔宝爹

　　（七）立转典田契字人大新庄沈石虎，承三房阄分应得水田一所，坐落土名在尾庄车路下。东至新东圳为界；西至本家为界；南至龚沈为界；北至车路；四至界址明白。年纳主沈武德会内大租粟壹拾六石参斗满栳正，配纳水份七厘五灌溉。今因乏银费用，先尽问房亲叔侄人等，不能承受，外托中引就，向与番竹厝庄王宝忠嫂出首承典，三面言议，时值契价银贰百参拾五大元六八正。其银、契即日同中两相交讫明白；其田随时踏明界址，付与银主前去起耕掌管，收租纳课，不敢异言生端滋事。保此田系顶三房之物业，与别房亲人无干，亦无重张典挂他人财物，以及上手交加来历不明为碍；如有不明，自出首一力抵挡，不干银主之事。其田限至五年满，听典主备足契面银赎回原契；如无银取赎，依旧银主掌管。此系二比甘愿，各无反悔，口恐无凭，立典契壹纸，并缴连上手老契阄书共五纸，合共六纸，付执为照。

　　即日同中亲收过契面银壹百参拾五大元六八完足，照。再批明：上手旧契失落贰张，日后寻出，不堪照用。

　　光绪拾九年拾贰月日为中人蔡阿正

　　代笔人沈熙纯

　　知见人沈朝进

　　立典契字人大新庄沈石虎

　　（八）立出转典契字人下茄茖南堡店仔口街陈元顺，即陈兴，有承父明典过苏老英应得水田一段，坐落土名在内枋仔林庄庙后田洋，年纳大租户苏振瑞大租各贰石五斗正，其田东西四至俱载上手契内明白为界。今因乏银费用，愿将此田出转典，即托中引就向与店仔口街陈廖氏吉、陈卓氏暖同出首承典，三面言议时价六八银八拾大员正。其银即日同中交收足讫；其田随即踏明界址，交付银主前去起耕掌管，收税纳租，不敢阻挡。其田限至四年终，任从备足契面银收赎原契，银主不得刁难；如至期无银取赎，仍归银主掌管，不敢异言生端滋事。保此田果系兴承父明典苏老英之业，与别人无干，亦无重张典挂他人财帛为碍，并无拖缺旧租、来历交加不明等情；如有不明，兴自出首抵挡，不干银主之事。此系二比两愿，各无反悔，口恐无凭，合立出转典契字壹纸，并带上手典契字壹纸，共贰纸，付执存照。

　　即日同中收过转典契字内六八银八拾大员正完足，再照。

　　光绪二十四年八月日为中人林六

　　知见人妻张氏

　　立出转典契字人陈兴

　　代笔人方铭新

　　（九）立杜退永耕番水田同收契银字人曾门刘氏同男阿屋、媳妇王氏等，有承父遗下兄弟两房阄分番水田三段五处，址在葫芦墩崎仔脚。首段车路下田：东至冢埔界；西至张家田界；南连大沟至大路界；北至车路界。第二段车路顶田：东至温家田界；西至庄家田界；南至温家田界；北至刘家田为界。第三段田：东至温家田界；西至庄家田小沟界；南至刘家田界；北至小沟透庄家田界。第四段田：东至黄家田界；西至张家田界；南至赖家田界；北至崁脚深沟界。第五段田：东至黄家田界；西至刘家田界；南至沟界；北至赖刘家田界。五段界址明白。原带八宝坡水通流灌溉到田足用，其碛地上流下接，历年带纳番主伙食粟壹拾五石贰斗正。经丈上田壹甲贰分八厘九毫六丝正；又壹段经丈下下则田九分六厘正。今因乏银别创，欲将此田退耕兴人，先尽问房亲人等，不欲承受外，爰是托中引就于陈门林氏秀妹出首承领，三面议定时值退耕番水田价银壹仟贰佰捌拾贰元，平重捌佰玖拾柒两四钱正。即日同中交曾屋母子亲收足讫；其田随即踏明界址，交付林氏秀妹前去掌管，任凭招佃耕作，永为己业，一退千休，葛藤永断，日后子孙不得言及找赎等情。保此业系曾屋兄弟承父阄分之业，与别房亲人等无干，并无典借他人财物不明；如有不明，系曾屋等出首一力抵挡，不干承买人之事。此乃仁义交关，二比甘愿，各无反悔，今欲有凭，同立杜退耕番水田契字壹纸，并带上手契四纸，又赎番约贰纸，共七纸，付执为照行。

　　即日批明：曾屋母子同中实收过字内佛银壹仟贰百捌拾贰元，平重捌佰玖拾柒两四钱正，亲收兑讫，批照。

　　再批明：首段田有上片陈家旧坟壹穴，又有王家旧坟壹穴，日后若要迁移别处，其地仍归银主开田；若要改易再葬，依照旧长阔修做，批照行。

　　又批明：上手议定田中任王家再亲筑壹穴，配定田界址：横贰丈四尺；直贰丈。其岸田高低听王家开雕补削，陈家不得异言长短，批照行。

　　又批明：倘有上手旧约未缴，日后取出不堪行用，批照行。

　　光绪二十三年十二月日为中林献

　　兼代笔连怡春

　　在场胞叔清俊

　　同收银胞嫂曾门王氏

　　同收银母亲曾门刘氏

　　立杜退永耕水田收银字人曾屋

　　（一○）立典契人新港社番戴加礼（女子），有承祖父园壹处，坐落土名在港仔墘北势，东至车路；西至其力园；南至车路；北至唎吗过园；四至明白为界。年带蕃祖钱参佰文，前典过杨龚二家。今因乏银费用，先尽问房亲叔兄弟侄不能承受，外再托中引就，典与港仔墘庄杨赞、许白同出头承典，三面言议，全宗着下时价六八秤佛银壹佰伍拾大员正。其银即日同中交收足讫；其园全宗随即踏明界址，交付银主管耕收成，不敢阻挡，并不得异言生端滋事。保此园系是加礼等承祖父之业，与别房亲人等无干，亦无重张典挂他人财物为碍，以及来历交加不明；如有不明等情，礼自应出头抵挡，不干银主之事。此系二比甘愿，各无反悔，口恐无凭，同中立典契壹纸，并带上手壹纸，合共贰纸，其老契久远蠹坏无存，同立批明，付执为照。

　　即日同中收过全宗契面银壹百伍拾大员正完足，再照。

　　同治拾贰年日为中人杨风

　　知见人戴丁生

　　立典契字人戴加礼

　　在场卓清龙

　　代书人萧大成

　　（一一）立典契字人卓猴社番妇地烈目加礼，有承祖父园壹所，坐落土名拔马溪洲，东至大溪；西至大溪；南至大溪；北至猫力园；四至明白为界。今因乏银费用，先问番亲叔兄弟侄不承受，外托中引就与郭宅要叔出头承典，三面言议时价银参拾贰大元正。其银即日同中交讫；其园随付银主管耕，不敢阻挡，生端异言。约限十二年终为满，听业主备银取赎，不得刁难；如至期无银，将园再听银主管耕，不敢异言。此园系礼祖父之业，与别番亲无干，亦无重张典挂他人为碍，以及来历交加不明等情；如有不明，礼自出头抵挡，不干银主之事。此系二比甘愿，各无反悔，恐口无凭，今欲有凭，立典契壹纸，带承典契面银拾大员，再加典银贰拾贰圆，付执为照。

　　年带丁饷钱捌拾钱完足，再照。

　　嘉庆八年二月日立典契字人番妇地烈目加礼、弟邦雅

　　知见人卜干

　　代书人礁朥易

　　为中人土官

　　（一二）立卖杜绝尽根契人卓猴社番妇卓沙议纳，有承舅公卓买投祖公自己物业园壹所，坐落土名在龙沟唑在。界址：东至池罗生雅园岸为界；西至嘪咖宁哦园岸为界；南至大溪；北至大路；四至明白为界。今困乏银费用，先尽问房亲叔兄弟侄不能承受，外托中将与母舅公买投公祖应分之业引就向与本社番妇买咛哦等自己出头承买，三面言议，着出时价银壹佰壹拾大员正。其银即日同中交收足讫；其园随即踏明界址，付与银主掌管，招佃耕作，以为承业，不敢异言生端滋事。保此园系是舅公之业，沙议纳等与别房亲人等无干，亦无重张典卖他人为碍，以及交加来历不明等情；如有不明，沙议纳等一卖千休，日后子孙不敢言赎，亦不敢言找。此系二比甘愿，各无反悔，恐口无凭，立卖尽根契壹纸，付执为照。

　　即日同中收过杜绝尽根契面银壹佰壹拾大员正完足，再照。

　　道光拾三年二月日立杜绝尽根契人番妇卓汉娘、哦落、沙议纳、加礼、加踏

　　知见人长男邦雅

　　女婿怡哦

　　为中人通事刘林清

　　代书人卓大成

　　（一三）同立卖杜绝尽根契字人卓猴社番买乌来（女）、买余和（男），有承祖妈自置业贰宗参所，址在风吹岭龙沟崎：东至武畟园；西至猫独田；南至溪墘；北至车路。又壹所在龙沟尾车路墘：东至车路；西至沟；南北俱至猫独田。又壹所在龙沟：东至池罗生雅园；西至买宁哦园；南至大溪；北至大路；四至明白为界。于道光十八年本典与简武元承管，至今不能赎回，且又数次添借，经已满价，兹逢土地调查，亦不能赎，于是仍卖绝与简武源之曾孙简德恒，仍旧掌管，三面议值价银贰佰陆拾大圆。其银即日同中见交收讫；其园仍旧付与银主掌管纳粮。自此一卖千休，日后子孙不敢言及找赎滋事。保此业果系乌来等承祖妈之业，与别房亲人等无干，亦无重张典卖他人财物及来历不明为碍；如有不明，乌来、余和等同出头抵挡，不干买主之事。此系二比甘愿，各无反悔，口恐无凭，今欲有凭，同立卖杜绝尽根契壹纸，并带上手典契伍纸，共六纸，付执永远存照。

　　即日同中见收过契面银贰佰陆拾大员完足，再照。

　　光绪二十九年月为中人黄文窗

　　知见人女孙戴买氏挑

　　立卖杜绝尽根契字人卓猴社番买乌来

　　余和

　　代书人土地调查委员兼保正卓文记

　　（一四）立杜卖契人蕃妇斗尉、阿吠、含密等，自置有厝地基址，并周围扩地园壹所，坐落土名噍吧哖庄后，东至大宁双老田；西至大宁刘皆田；南至坑仔；北至黄宅田；四至明白为界。今因乏银费用，先送番亲，不愿承受外，自情愿托中引就，送卖与汉民温赖元出首承买，三面言议，时值价银拾玖两陆钱正，又另去粟拾伍石陆斗。共银并粟即日凭中交讫；其厝地并埔园，刘阿吠、斗尉、含密等限至拾壹月终随即踏付银主前去折毁垦田，永为己业。此厝地的系番妇斗尉、含密分下自己之业，与别番亲无干，并无重张典挂他人财物及来路不明等情；如有此情，系斗尉番一力抵挡，不干银主之事。自此壹卖千休，日后不得言添言赎，反悔生端，今欲有凭，立杜卖契壹纸，付执为照。

　　即日收过契内银拾玖两陆钱正，又另粟拾五石六斗正完足，再照。每年贴纳园租壹钱贰分正。

　　外批明：其厝地限不论月番取回照契内银两取赎，再照。乾隆拾捌年参月日知见人诸罗县大武垄芒仔芒土目图记

　　代书人猪吶斗尉

　　为中人目京、猫胜荷

　　立杜卖契人番含密、番斗尉、刘阿吠

　　（一五）立杜卖契人大武垄二社番大理戏、妻立白等，有承番祖厝地壹所，并竹、树木、果子，坐落虎头山脚，东至阿耽厝地；西至本宅；南至田边；北至林宅；四至明白为界。今因乏银别创，先问番亲兄弟不愿承受外，戏等自情愿将厝地壹所，带竹、树木、果子托中引就，问与徐宅上出头承买，三面言议时价番银四两五钱正广。其银即日同中交讫，将厝地壹所并竹、树木、果子随付银主，任从垦耕，起盖掌管，永为己业，戏不敢阻挡。保此厝地并竹并无交加来历不明；如有不明，戏自抵挡，不干银主之事。其厝地一卖终休，日后子孙不敢言贴言赎等语。此系两愿，各无反悔，恐口无凭，立杜卖契壹纸，付执为照。

　　即日收过契内番银四两五钱正广完足。再照。

　　乾隆拾参年正月日

　　为中立代书双仔老

　　立杜卖契人大武垄二社番大里戏加目妻立白邦尉

　　女子龟勿含蜜

　　婿大鹿陀

　　（一六）立杜卖尽根绝契人箫厘社番淡屘妇猫红，有承祖父、母自置埔园壹所，坐落土名米郎允山脚，历年贴纳番饷银壹钱五分，其东西四至，俱载上手契内明白为界。今因乏银完纳丁饷，无处措借，屘夫妇情愿将此业先问番亲人等不承受，外托中引就与汉民温秋香出首承买，三面言议时值价银六拾六大元正。其银即日同中交收足讫明白；其园随即踏明交付银主前去起佃收租，永为己业。自此一卖千休，日后子孙不敢言找言赎，生端滋事。保此园的系屘承父自置物业，与别番亲人等无干，亦无重张典挂他人财物为碍不明等情；如有不明，碍自出首抵挡，不干银主之事。此系二比甘愿，各无反悔，口恐无凭，今欲有凭，合立杜卖绝契壹纸，并上手缴连二纸，共参纸，付执为照。

　　即日同中收过契内银六拾六大元正完足，再照。

　　嘉庆拾六年参月日代书人温利珍

　　为中人通事

　　立杜卖尽契人女蜜番妇淡屘猫红

　　（一七）立杜卖契人番妇龟物老阿吠，有承祖分下厝地一所，坐落噍吧哖庄后，土名虎头山脚，东至大宁双仔老田为界；西至大宁刘眦田为界；南至坑为界；北至黄宅田为界；四至明白为界。今因乏银完纳丁饷，先问番亲人等不愿承受，情愿托中引就与汉民石平观出头承买，三面言议，时值价番剑员银参拾贰大元。其银即日同中收讫；其厝地即付银主前去掌管，开折为园，永为己业。保此厝地系是龟物自己应分之业，与别番人等无干，并无重张典挂他人，亦无来历交加不明等情；如有不明，龟物自出头抵挡，不干银主之事。历年贴纳饷银壹钱五分，壹卖千休，日后不敢生端异言，言找言赎，恐口无凭，今欲有凭，立杜卖契壹纸，并前契贰纸，共参纸，付执为照。

　　即日收过番剑员银参拾贰大员完足，再照。乾隆参拾壹年拾贰月日

　　为中人张堂正萧厘社土目双仔荖图记

　　知见人张堂正大武垄萧厘社土目南仔图记

　　代书人双其腊

　　立杜卖契番妇龟物老阿吠

　　知见人姆姨六龟猫南仔嗼

　　（一八之一）同立阄书字人卓猴社番兄弟姊妹嘪于■〈蠢，万代春〉、嘪阿期、嘪加礼、嘪三元嘪安邦等，窃谓公毅九世同居，历朝旌表；管鲍分金，不拘多寡。期等乃同气连枝，岂宜一旦分析，但家事浩繁，生齿日盛，恐齐家未能，致伤和气。爰请公亲番耆李红哦出为秉公查算，将先父遗下之业抽出典过戴成功园壹所，付与三元、安邦掌管收成，其余产业、厝地、竹木、果子、什物，付与阿期、于■〈蠢，万代春〉、加礼等照配均分；拈阄为定，各宜照阄掌管。日后三元、安邦以及子孙不得异言生端，混争滋事。此系各愿，各无反悔，口恐无凭，今欲有凭，同公亲合立阄书一样五纸，各执壹纸，永远存照。

　　道光二十四年二月日公亲人李红哦姑加礼

　　知见人母藩氏娥咛哦

　　同立阄书字人三元于■〈蠢，万代春〉嘪阿期

　　加礼安邦

　　代书人郭长文光陆

　　在场人光咛光弄

　　一、三元、安邦份额：分得典过戴成功园一所，契面银壹百参拾壹大元，坐在山仔顶，批明再照。

　　一、阿期份额：分得买过兵胜余厝地一所，契面银陆大元，坐在拔马，批明再照。

　　一、阿期、于■〈蠢，万代春〉份额：分得典过刘滑千园一所，契面银壹百贰拾八大元，坐在拔马湾弓，其契卷阿期收存。又分得垦田一所，坐在拔马。又分买过兵罗力竹宅一所，契面银贰拾大元，坐在拔马，其契券于■〈蠢，万代春〉收存。又分得买过兵吧厘园二所：一在拔马后；一在东势溪洲；契面银参拾五大员，其契券于■〈蠢，万代春〉收存，批明再照。

　　一、加礼份额：分得买池加弄园一所，契面银玖拾贰大元，坐在风吹岭。又分得典过朱三元一所，契面银四十六大元，坐在风吹岭脚，批明再照。

　　（十八之二）同立阄书字人卓猴社番买蛮娘、买唻娘、买朗娘、买贡生、买喃娘、买拼娘等，窃谓公毅九世同居，今来分爨之计，恐齐家未能，致伤和气。爰请公亲族长出为秉公查算，将祖妈遗下田园厝宅，一尽照踏照配，在先人炉前拈阄为定，各宜照阄掌管，不得混拈，凭办公立石为定，至公无私。此系二比甘愿，各无反悔，口恐无凭，今欲有凭，同立阄书字一样六纸，每房各执一纸存照。

　　光绪十三年正月日知见人兄买王

　　在场母舅买安邦贡生

　　同立阄书字人卓猴社番妇买朗娘蛮娘唻娘

　　喃娘拼娘

　　代书人万得禄

　　一、喃娘、朗娘、拼娘、贡生等四房，均分得买过池加弄田园一所，坐在风吹岭，契面银九拾贰大员，东西四至俱载在契面，其契券一纸拼娘收执。

　　又喃娘、拼娘分得买过刘薄牛埔坪园一所，坐在风吹岭脚，契面银五十大员，东西四至载在上手契内，其契券贰纸，喃娘收执。

　　一、批明：北畔山脚园，朗娘应分之额。又中央，拼娘应份园，直落溪透北畔井仔园二坵。又喃娘应份园、厝地，直落溪透南畔坪。又厝前田三坵，配旧塾地春娘、凉娘、月娘共三人，顶贡生一房应份额。前是旧塾地，听与贡生起盖居住，愿贴出银参大元，报开公费，批明再照。

　　一、批明：唻娘、蛮娘共二人，均分得买过力元春园，坐在风吹岭湖底，契面银壹百大元，东西四至载在上手契内，其契券共六纸，蛮娘收执。

　　一、批明：湖底园顶份，蛮娘应份额。又下份园，唻娘应份额，再照。

　　（乙）赎罪及受刑方法

　　名例律上五刑「赎刑」律

　　（一）妇女犯奸，杖罪的决，枷罪收赎。

　　（二）妇人有犯奸盗不孝者，各依律决罚，其余有犯笞杖，并徒流充军杂犯死罪，该决杖一百者，与命妇官员正妻，俱准纳赎（嘉庆六年由工乐户妇人犯罪门移改）。

　　（三）「工乐户及妇人犯罪」律：

　　凡工匠、乐户（中略），其妇人犯罪，应决杖者，奸罪去衣（留褪）受刑，余罪单衣决罚，皆免刺字。若犯徒流者，决杖一百，余罪收赎。

　　（批注）妇人惟犯奸罪，则廉耻已丧，去单衣留裤加刑，余罪连单衣决罚示惩，虽犯盗情，亦免剌字。徒役之事，非妇人所能任，故犯徒流，皆决杖一百，收赎余罪。

　　余罪收赎例：

　　杖六十，徒一年：全赎该银一钱五分，除决杖一百准银七分五厘外，该赎银七分五厘。

　　杖七十，徒一年半：照全赎数，除决杖外，该赎银一钱一分二厘五毫。

　　杖八十，徒二年：照全赎数，除决杖外，该赎银一钱五分。

　　杖九十。徒二年半：照全赎数，除决杖外，该赎银一钱八分七厘五毛。

　　杖一百，徒三年：照前赎数，除决杖外，该赎银二钱二分五厘。

　　杖二百，流二千里：全赎该银三钱七分五厘，除决杖一百准银七分五厘外，该赎银三钱。

　　杖一百，流二千五百里：照全赎数，除决杖外，该赎银三钱三分七厘五毛。

　　杖一百，流三千里：照全赎数，除决杖外，该赎银三钱七分五匣。

　　杂犯绞斩：全赎该银五钱二分五厘。妇人有犯，除决杖一百准银七分五厘外，该赎银四钱五分。

　　前后诸条，凡言徒流，决杖一百，余杖收赎，俱准此。

　　后条例：妇人犯奸盗不孝，并审无力者，各依律决罚，其余有犯笞杖，并徒流、充军、杂犯、死罪，该决杖一百者，审有力与命妇官员正妻，俱纳赎。

　　律之收赎者，赎其余罪也；例之纳赎者，赎其决杖一百也，作二项科之。

　　纳赎笞一十，赎银一钱，每一等加一钱。至杖一百，赎银一两，至徒流死，则于一两外，照全数加之。如杖六十，徒一年者，赎银一两七分五厘；杖一百，流二千里者，赎银一两三钱。余仿此科等。

　　杖一百以下，是该应决罚者，故赎应加重，不照收赎法也。徒以上是原应收赎者，故赎不应加，仍照收赎法也。

　　（辑注）妇人犯罪，无概行收赎之法。如犯五笞五杖，及犯徒流之杖一百，皆应的决，如审有力，准照赎罪图前半数目纳赎；此所谓例赎也。若犯五徒三流，妇人无徒流之理，故徒流除的决杖一百外，其余徒流，准照赎罪图内后半数目收赎；此所谓律赎也。理应赎者，谓之律赎；理不应赎，原情许赎者，谓之例赎。

　　（辑注）律云：妇人犯罪应决杖者，奸罪去衣受刑，余罪单衣决罚等语。观此可见妇人犯罪，自笞一十至杖一百，皆应的决。又云：若犯徒流者，决杖一百，余罪收赎等语。观此可见妇人犯徒流，其杖一百，仍应的决；惟徒流方准收赎。例云：妇人有犯奸盗不孝，并审无力者，各依律决罚等语。观此可见妇人犯奸盗不孝之笞杖，及犯别项笞杖，并犯徒流之杖一百，而审无力者，仍应的决。又云：其余有犯笞杖并徒流、充军、杂犯、死罪，该决杖一百者，审有力，俱准纳赎等语。观此可见妇人犯别项之笞杖及徒流等项之杖一百，惟审有力，方准纳赎，并无概行收赎之法。 

　　（四）同条例：

　　妇女有犯殴差哄堂之案，罪至军流以上者，实发驻防为奴。犯徒罪者，若与夫男同犯，一体随同实发，亦不准收赎。若妇女专犯徒罪者，仍照律收赎（道光元年续纂）。

　　各直省审理妇女翻控之案，实系挟嫌挟忿，图诈图赖，或恃系妇女自行翻控，审明实系虚诬，罪应军流以上，及妇女犯盗后经发觉，致纵容袒护之祖父母、父母、并夫之祖父母、父母畏罪自尽，例应问拟云贵两广极边烟瘴充军者，均免其实发驻防为奴，各监禁三年，限满由有狱管狱官察看情形，实知改悔，据实结报，即予释放；倘在监复行滋事，犯该笞杖者，仍准收赎；犯该徒罪以上，加监禁半年；军流以上，加监禁一年，再行释放。若官吏狱卒故意凌虐者，照凌虐罪囚例，加等治罪。某妇女翻供，讯明实因伊夫及尊长被害，并痛子情切，怀疑具控，及听从主使出名，诬控到官后，供出主使之人，俱准其收赎一次；如不将主使之人供明，仍照例监禁，俟三年限满，再行分别禁释（道光元年续纂五年修改）。

　　京城奸媒，有犯诱奸、诱拐罪坐本妇之案，如犯该军流，俱实发各省驻防为奴；其罪止徒杖者，准其收赎。徒罪所得杖罪，即照妇女犯奸之例，一体的决，不准收赎（道光十五年续纂）。妇女犯军流等罪，除例载实发驻防为奴，及酌量监禁，免其实发各条外，若系积匪并窝留盗犯多名，及屡次行凶讹诈罪外遣者，实发驻防，给官兵为奴。罪应军流者，准其收赎一次，仍详记档案；如不知悛改，复犯前罪，即行实发驻防，不准收赎。犯该徒罪以下者，仍准收赎，不得加重实发（同治九年续纂）。

　　（辑注）徒罪起于杖百之后，杖不可加，则减杖增徒；徒不可遣，则加杖赎徒。即该杖六十，徒一年者，亦决杖一百，盖五徒皆包杖一百也。

　　第六处罚文武官史之规定

　　名例律「文武官犯公罪」律

　　凡内外大小文武官犯公罪，该笞者一十，罚俸一个月；二十、三十，各递加一月（二十罚两月，三十罚三月）；四十、五十，各递加三月（四十罚六月，五十罚九月）。该杖者六十，罚俸一年；七十，降一级；八十，降二级；九十，降三级，俱留任；一百，降四级，调用（如吏、兵二部处分则例应降级革职戴罪留任者，仍照例留任）。吏典犯者笞杖决诀，仍留役。

　　同「文武官犯私罪」律

　　凡外任各官，遇有钱粮刑名事件，应行革职者，该督抚题参时，即行摘印，委员署理，俟奉旨之日，再行开缺；若有奉旨宽宥者，仍准复还原任。

　　同「五刑」律

　　凡进士、举人、贡监生员及一切有顶带官，有犯笞杖轻罪，照律纳赎。罪止杖一百者，分别咨参除名，所得杖罪，免其发落；徒流以上，照例发配。至监生犯罪，除应杖一百及徒流以上，并速议题案内，无论笞杖，均于辩结后知照礼部外，其寻常律应纳赎之生监，应否褫革开复，会同例部办理（嘉庆六年修改，道光五年、十五年二次复奉颁收）。

　　同上

　　凡官员有先婪赃，革职提问者，如审无婪赃入己，止拟因公挪用，因公科敛，及坐赃致罪，犯该杖一百者革职，徒流军罪，依例决配。如罪在杖一百以下者，依文武官犯私罪律，交部议处。分别降罚，其先经革职之处，准予开复（嘉庆六年修改）。

　　同上

　　生员不守学规，好讼多事者，俱斥革案律发落，不准纳赎（道光元年续纂）。

　　名例律「职官有犯」律

　　荫生有犯，应题参处分者，听各衙门题参。其文武生员，犯该徒流以上等罪，地方官一面详请斥革，一面即以到官之日控限审讯，不必俟学政批回，始行究拟。其情节本轻，罪止戒饬者，审明移会该学教官，照例发落，详报学政查核。贡监生有犯同。

　　同上

　　凡被参革职讯问之员，审系无辜，即以开复定拟，不得称已经革职无庸议，题覆其原参，重罪审处，尚有轻罪，应以降级罚俸归结者开复原职，再案所犯，分别降罚（嘉庆六年办明冤杜门移改）。

　　钦定六部则例公式，公罪私罪按律定议

　　凡公罪私罪，俱按照本例处分定议。其例无正条者，方准引律；若律交又无可引，则将例内情事相近者，援引比照；倘律例俱无正条，又无可比照之案，该司员将案情详细察覆，酌议处分，回明堂官，公同定议，于本内声明请旨，着为定例，以备引用。

　　名例律「文武官犯私罪」律

　　凡内外大小文武官犯私罪，该笞者一十，罚俸两个月；二十，罚俸三个月；三十、四十、五十，各递加三月（三十罚六月，四十罚九月，五十罚一年）。该杖者六十，降一级；七十，降二级；八十，降三级；九十，降四级，俱调用；一百，革职离任（犯赃者不在此限）。吏典犯者，杖六十以上罢役。

　　第二款阶级

　　第一　绅衿法例

　　第二　贱民法例

　　第一绅衿法例

　　（一）学制

　　太学及府县学

　　凡学校之制，京师立国子监，曰太学；直省、府、州、县、卫，各于所治立学。皆祀先师以崇矩范，辟黉舍以聚生徒，时肄习以广术业，勤训迪以储人材。各学诸生升于大学者，由国子监考课（详见国子监）。

　　学政、提调、教官

　　直省提督学政选差京堂翰詹科道部曹，盛京以奉天府丞，福建台湾府、广东琼州府，以巡道兼之。提调以知府、同知直隶州；分教以教授、学政、教谕、训导等官。

　　学政考校

　　凡学政考校初视事，按各府直隶州远近，定期岁试，届期按临，校阅文武生童艺业。既竣事，定期科试校文生童文艺，三年皆偏疏报任满，俟新学政抵任，还朝复命。

　　学政关防

　　凡学政关防，巡试所至，以府首领州县佐杂官充巡捕，地方有司视沿途供备次舍，提调官视考院门垣途径，务绝窥探交通之迹。既至，亲视掾吏、承皂及承直水火洒扫夫役，封入内署，其临考执事及司门传事官吏，由提调官选委，各居外舍，禁绝往来。每日启门，收发文书，进纳薪水，皆巡捕官检察，无弊乃许出入。如门以内潜通关节，责之学政；门以外招摇传递，责之提调官；互相徇隐者同论。

　　教职考核

　　凡教职考核，初选时满教官，由部试文艺录取者，引见序用。直省、府、州、县学教官，由督抚考试，列等第以别用舍。学政巡视所至，考其文章师范，不称职者黜。愿应乡会试者，由布政使司申送。

　　生员（附学生员、廪膳生员、增广生员）

　　凡童生入学，满洲、蒙古、汉军由本旗佐领考录；顺天府、大宛二县，由知县者录，均册送府丞；直省由州、县考录，册送知府同知直隶州。均以其录取者，册送学政岁科，考择其秀者入学，曰附学生员。其每考入学之数：京师、满洲、蒙古共六十人，汉军半之，盛京、满洲、蒙古共十有一人，汉军八人；直隶顺天府大兴、宛平二县学均二十五人，各府学二十三人，大州县视府学，其次州县大学十有八人，中学十有五人，小学十人；江南浙江府学均二十五人，大州县视府学，其次州县大学二十人，中学十有六人，小学十有二人；余省府学均二十人，大州县视府学，其次州县大学十有五人，中学十有二人，小学八人。初建之时，州县视人文以定大、中、小学，不足小学之数者，虚其额以待人文之盛。若大县分为二县者，中分入学原数，或较人文之多寡以为差。凡诸生考课，入学生员各治一经，本学教官月有课，季有考，别有等差，册报学政岁科，考取其最优者，食饩于官，日廪膳生员。其数：京师、满洲、蒙古共六十人，汉军半之；盛京、满洲、蒙古共六人，汉军三人；直省府学四十人，州学三十人，县学二十人，卫学十人。次优者别于附学，曰增广生员，如廪膳生员之数。若府州县初建及大县分为二县者，分设廪增之法，与附学生员同。 

　　贡生（拔贡、副贡、岁贡、恩贡、优贡、功贡、例贡）

　　凡贡士成均，选拔贡生，每十二年一举，由国子监疏请得旨，下部行直省学政，于科考后合两试优等生员，考择文行兼优者。京师、满洲、蒙古每旗选拔二人，汉军每旗选拔一人；盛京、满洲、蒙古共二人，汉军一人；直省府学二人；州县学各一人。八旗钦命大臣，盛京会奉天府尹，直省会督抚覆试文艺，兼择才品，疏请贡入成均；才不充选者，宁缺毋滥。既赴部奏请廷试，考列一、二等者，简选引见，候旨录用，皆钦命大臣莅其事；考列三等及简拔所遗者，送国子监肄业；文理有疵者，发回本籍读书三年再送；廷试荒谬者，黜革。原选拔各官论如律，其有赴部后期者，学政以事由咨报部，会国子监补考，一、二、三等均送监肄业，余与廷试同。副贡生以顺天及各省乡试取中副榜，升入太学，准作贡生，与选拔贡生同。岁贡生以各学廪膳生员食饩年久者，依序贡入成均，京师、满洲、蒙古岁贡二人，汉军岁贡一人；盛京、满洲、蒙古三岁一人，汉军五岁一人；直省府学岁贡一人，州学三岁二人，县学二岁一人；若府、州、县新建及分设者，或府视州，州视县，或两县经年迭贡，或四岁、五岁贡一人，均因地定制。恩贡生遇国家覃恩，以本岁正贡便为恩贡，与选拔及副贡同。以需次待贡之生，作为岁贡，如州县学不值贡期，俟应贡之年补行。优贡、优监生学政岁科试竣，于所报优生中择其尤者送部考试，廪增准作贡生，附学及附生准作监生。功贡生、诸生有从军者，以功升诸太学，准作贡生，与优贡生均视岁贡，荫监生及纳粟准贡、准监各在藉者，归本学教官约束，宾兴之岁，与生员同科考，由学政录取，乃册送乡试。

　　试验科目及答案文体

　　凡考试艺业，童生试书艺二，覆试减书艺一，加论（论题孝经、小学间出）有能习御纂经义者，策对不失旨，视正考卷无疵，即准招覆。诸生岁试书艺二、经艺一，冬日减书艺一，科试书艺、经艺、时务策各一，冬日减经艺，仍摘问御纂经义，必条对明晰，考案始居前列。优生始贡成均，选拔分试二日，首日书艺二、经解一；次日策一、五言八韵诗一；廷试书艺一、诗一。岁贡试书艺、经艺、诗，凡厘正文体，制义代圣贤语言，理解务取清晰，格律必归雄正，有尚诡异矜浮华者，黜之。学政岁科试竣。取各学生员前列十卷，两次送部，以待磨勘。

　　书籍

　　凡颁行书籍、御纂经解、性理、诗古文辞及校订十三经、二十二史、三通等书，皆颁行直省儒学，并许书贾镌版流传；若非圣之书，一家之言，不入于学宫者，士子不得传习。淫辨小说，坊肆不得刊行，民间不得留藏，学政巡试所属，严饬地方官禁止。

　　试场规则

　　凡考场条规，满洲、蒙古、汉军先试骑射，合式乃准应岁科试。提调官按应试人数，豫刊坐号戮记。先试一日，提调官编号于试卷尾弥封，钤印簿记之，卷面加浮签，书生童姓名。试日，汇卷纳场内，学政豫于东西文场适中之地设公座，左右各设长案，公置坐号戮记，令教官数人立案侧，昧爽生童集大门外，提调官视外搜检，唱名隶执牌入，照牌序进，候内搜检毕，听唱名领卷，单名向东案，双名向西案。教官各取坐号钤卷面，生童各就考案，依号列坐，既毕，乃封门命试题。场四隅置役瞭望，以防邻号交通作弊者。及生童试艺完，自揭卷面浮签，交卷领照出牌，积三十人一启门序出，日落时出尽，不继烛。有怀挟文字倩代作文及场内移号换卷者，皆论如法。童生以所知廪生一人，其保结，临试偕至识别，有冒籍、冒姓、匿丧、倩替及出身卑贱者，罪之，廪保同坐。翌日出考取字号，示期覆试，覆定书等第名次于原卷，发提调官启封，对号书名出案，学政集诸生，给阅原卷批评，奖优斥劣，劝惩各有差。

　　黜陟及赏罚

　　凡衡文黜陟，岁考一等：增、附、青、社均补廪；无廪，阙附、青、社，先补增；无增，阙青、社，先复附；其丁忧起复缘事办复之候廪及因考停廪各生，准复廪，均依名次序补。二等：增补廪，附、青、社补增；无增阙，青、社先复附；停廪降增者复廪；增降附者复增。三等无黜陟，候廪、候增者复廪、增，均与考列一、二等之增、附，新旧间补；停廪者收复候廪；增降附者收复候增；青衣发社者复附。四等：廪停食饩，限六月送考；原停廪者，候下次岁考，均凭文定夺；增、附、青、社扑责示惩。五等：廪停作阙，原停廪者降增，增降附，附降青衣，青衣发社，原发社者黜为民。六等：廪十年以上发社；六年及增十年以上，发本籍充吏，不愿者听入学；未及六年者发社；余皆黜为民。科考列一、二等者，册送宾兴。三等候考遗才，录取者册送；不取者不准乡试。其补复廪、增，与岁考同。

　　凡劝惩优劣，学政岁考所至，行令提调州、县教职等官，各举诸生优劣，开具事迹，封送学政体访确实，随场咨部。至三年任满，汇疏以闻，由部覆核，优生行谊最著者，升入太学；其次量予奖赏；劣生悔悟自艾者，以改过注册；怙终者除名。

　　学生之优恤

　　凡优恤诸生，初入学免本身徭役。入学三十年，及未至三十年齿已七十者，免岁科试，以生员冠带终其身。游学远方，随祖父任所，赴试不及者，临试而病者，均给假限期补考。父母服及承祖父母重三年免试，本生父母服期免试。服期免试者，廪增不作阙。贫不自存者，发学田租周之。犯事情轻，后自悔改者，既革许开复。经定罪者，许以原名应童子试。所坐微细，地方有司具详学政，会教官戒饬，不得同齐民鞭挞。

　　太学、府县学以外诸学校

　　凡广励学业，京师立宗室学、觉罗学、咸安宫学、景山学、八旗义学，设满汉教习，以进士、举人、恩、拔、副贡生充之，满教习兼用翻译生员及因公罣误之废官。通翻译者均由部请旨考试补授，宗室等学以京堂翰詹，义学以礼部司官，稽察课程，三年期满，分别等差，引见叙用。直省会城立书院，府、州、县立义学、社学，选择生徒肄业其中，聘荐绅宿儒学问淹贯者为之师，束修膏伙之费，官为供备，以宏乐育。

　　乐舞生及奉词生

　　凡执事奉词，直省、府、州、县庆贺三大节，及遇颁诏行礼，春秋释奠于先师，设通赞二人、引赞二人，以生员娴于礼仪者充之。山东■〈门外朔内〉里设乐舞生百五十四人，各省、府、州、县学各四十人，选本地俊秀子弟充之。先贤、先儒建有专祠者，每代择适裔一人，由督抚学政咨部给执照，充奉祠生。

　　学政全书之颁行

　　凡学政全书，三年一修，颂发直省督抚学政，分行府、州、县学，以示遵循。

　　直省学学额通例

　　顺治四年，定各省儒学，视文人多寡，分大、中、小学，取进童生，大学四十名；中学三十名；小学二十名（会典事例）。又定直省各学廪膳、增广各生额数：廪膳生员府学四十名，州学三十名，县二十名，卫学十名；增广生员名数同（通考）。又题准：直省取进童生，大府二十名；大州县十五名；小学或四名成五名（会典事例）。

　　康熙九年定：各直省取进儒童额数，先是顺治四年定大府二十名；大州县十五名；小学四、五名。至是，更定大府、州、县学仍照旧例，中学取进十有二名；小学或八名或七名（通考）。

　　雍正二年谕：我圣祖仁皇帝寿考作人六十年来，山陬海澨，莫不读书稽古，直省应试童子人多额少，有垂老不获一衿者，其令督抚会同学臣，查明实在人文最盛之州、县，题请小学改为中学，中学改为太学，太学照府学额数取录。督抚等务宜秉公详查，不得徇私冒滥。

　　三年议准：各省新改直隶州及该州所辖之县，取进童生无庸拨入府学；其从前拨入者，不必令其改归（会典事例）。

　　康熙二十七年，设台湾郡县儒学廪、增生，礼部议覆福建巡抚张仲举疏：言台湾郡县设立学校，但与考人无多，未便照内地之额，府学量设廪、增生各二十名，县学各十名，俟人才渐盛，仍照直隶各省定额。至廪生出贡，挨年考取，自康熙二十七年为始，照例举行，应如所请，从之（通考）。

　　十三年，设台湾府彰化县学廪、增生员。彰化设学已久，文风日盛，议准额设廪增各十名，十年后出贡一名，嗣四年二贡，俟人文加盛之日，再照县学之例，题增廪、增并二名、出贡一名（通考）。

　　嘉庆十二年，议准台湾府学额进闽籍文童二十名，粤籍文童八名，额设廪、增各二十名，系粤籍与闽籍生员一体挨补。应准以原额廪、增各二十名，专归闽籍生员充补，粤籍准其另设廪、增各八名，除将现在实廪、实增拨归新额外，余缺候下届岁科考为始，专将粤籍生员挨次帮补，仍于闽籍生员统较补廪日期先后出贡，并准于该府学内，闽藉加进文童一名，粤籍加进文童一名，四县学内各加进文童一名。各学生员报优者，由台湾道造册，送交福建学政，与内地各府优生一体会考（会典事例）。

　　十五年，议准台湾府学额进文童二十一名，与闽省内地各府学额进名数相同；而闽省府学廪、增均各四十名，独台湾府学廪、增仅各二十名。又台湾、凤山、嘉义、彰化四县学额进文童十三名，与闽省内地各县中学额进名数大略相同；而闽省县学廪、增均各二十名，唯台属四县学廪、增仅各十名。查各省、府学，如山西之宁武、朔平，湖南之沅州，云南之广南、顺宁等府，均设廪、增各三十名，今台湾府学除原设粤籍廪、增各八名，专归粤籍生员帮补外，其闽籍生员应酌量比照，准其增设廪、增各十名，合原设廪、增各二十名，作为廪、增各三十名。又查福建之古田县学现设廪、增各十五名，今台湾、凤山、嘉义、彰化四学应酌量比照，准其增设廪、增各五名，合原设廪、增各十名，均作为廪、增各十五名。其府学一年一贡，县学二年一贡，仍照旧例办理。至廪粮一项，照台湾府学、县学原额，廪粮每名给银二两八钱九分三厘之数，于台湾府属人丁饷税项下，一体动支报销（会典事例）。

　　（二）贡举

　　乡试、会试、殿试

　　凡贡举之法，太学及直省、府、州、县学诸生，三年宾兴，试于顺天府各布政使司，曰乡试。取其中式者，贡于部，台天下贡士大比之，曰会试。取其中式者以闻，皇帝亲策，试于太和殿丹墀，曰殿试。

　　试期

　　凡试有定期，岁在子卯午酉，以八月乡试；丑辰未戌，以三月会试，均于九日、十有二日、十有五日，锁闱三试之。会试及大省乡试揭晓，以逾月十有五日，中省先五日，小省再先五日为率。殿试以四月二十六日，传胪以五月一日。

　　试题

　　凡试以文艺，乡、会试第一场书艺三、论一；第二场经艺四、五言八韵诗一；第三场时务策一。殿试御制策问，令贡士条对经书。文取雅正，诗取清华，策对取切实；数陈浮文妨要及诡异雷同者皆不录。

　　考官

　　凡考官，乡试正、副各一人，由部列侍郎以下编检中赞科道中书评事博士以上官。会试正、副各二人（间用正一人、副二人，或正二人、副一人，均俟钦命），列大学士、学士、尚书、左都御吏、侍郎、左副都御吏。殿试读卷官十有四人，列大学士、学士、九卿詹事，各疏请简用。

　　凡同考官，乡试顺天十有八人，由部列员外郎以下评博以上官。会试十有八人，列翰詹给事中部曹，各疏请简用。各省乡试，江南十有八人，浙江十有六人，江西十有四人，山东、河南各十有二人，福建十有一人，湖北、陕西、广东、广西各十人，山西、湖南九人，云南、贵州各八人，由监临官于所属府同知、通判、知州县内选择入闱。凡慎选考官，除三品以上简用宸衷外，吏部咨取四品以下由进士出身官，恭俟御试，按钦定名次引见，仍开列具疏，请旨简用。

　　经理试事

　　凡经理试事，乡试顺天监临以府尹、提调以府丞、内外监试以御史。各省监临以巡抚、提调监试以道员或府佐。会试知贡举以本部侍郎、提调以仪制司官。殿试提调以本部尚书侍郎、监试以御史。

　　执事官

　　凡执事乡试、会试、受卷弥封、誊录、对读四所，暨收掌试卷，均以主事等官。各省乡试受卷弥封、誊录、对读、收掌，以知县，对读以岁考降青生，誊录以州县椽吏。殿试受卷弥封收掌以翰林给事中、内阁侍读、中书本部仪制司官。供给官乡试以府倅。会试以本部精誊司官，率京县丞史。殿试以光禄寺官。

　　送试

　　凡送试，乡试由学政录取，科举每中式一名，大省准录科八十名，中省六十名，副榜一名，准录科二十名。国子监录取贡、监生，分南、北、中，卷数亦如之。京学教习、各馆誊录生、部院笔帖式，钦天监天文生，贡、监生，由国子监；生员由顺天学政录科考取，然后册送乡试。会试由本省布政使司咨呈送部，直隶限豫年十二月，山东、河南、山西、陕西十一月，江南、江西、浙江、湖广十月，福建、四川、广东、广西、云南、贵州九月，各如期起送，司府稽迟违限由部核参，举人用中书评事博士太学师儒笔帖式者，由该管衙门；直省教官由布政使司，各给文送部；贡、监生初于京闱中式，不及回籍起文者，取具同乡官印结呈明，均准应试。

　　试规

　　凡试规，会试及顺天乡试书艺三题诗题，皆由钦命。试前一日，本部侍郎顺天府尹恭领，诣贡院，交知贡举提调，关入内帘，经艺、策论、各省乡试四子书题，皆正、副考官公定，校刻题纸。是日，应试者由贡院东西门鱼贯序进，听唱名搜检，入大门给卷，各妇号舍。试日五鼓，内帘出题，知贡举监临提调监试，视执事官分送号舍，及早晚给饮食，毋有不周。试毕，随其交卷次第，给签验出，三试皆同。殿试前一日，读卷官恭领制策，扁内阁门刊版搨黄毕，翌日，所司设案于太和殿左楹之南，又设案于丹陛正中，设诸贡士试案于东、西丹墀。内阁官奉词策入殿，陈于东案；读卷暨执事官入丹墀左，西面序立；诸贡士集午门外，听本部唱名给卷。銮仪校代执考具，鸿胪官引由左右掖门，入昭德贞度门，至丹墀东西班末序立，均东西面。大学士一人入殿左门，奉制策出中门，授礼部尚书，尚书跪接，兴，陈于丹陛案，北面跪，三叩，兴。仪制司官举案降自中阶，陈于御道正中，读卷暨诸执事官就拜立，听赞行三跪九叩礼，复位，立。贡士就拜位，三跪九叩毕，仍北面立。本部仪制司官奉制策分授，诸贡士跪受，三叩，兴，各就试案。读卷官出俟于内阁，诸贡士对策毕，銮仪校引出长安门，各退。

　　试卷

　　凡试卷，乡、会试由提调钤考舍坐号，授应试者。每场试竣，受卷所检墨卷，违式者揭于院壁，以合式者移弥封所糊名，坐号改钤内号，皆簿记之。誊录所易书以朱，对读所取墨卷，校仇讹脱，改注以紫，收掌官钤内号于朱卷，既毕，监试以朱卷送内帘，交内监试收入。殿试，受卷官稽卷数，弥封官糊名不易书，收掌官斋卷，及监试御史送内阁，交读卷官校阅。

　　阅卷

　　凡阅卷，乡、会试由内收掌，分经送各同考官，阅以蓝笔，择三试全佳者为首荐。其第一场文艺致佳，二、三场无疵；第一场文艺无疵，二、三场致佳者为次荐，考官阅以墨笔。既入选，副考官书正，同考官书中，不入选者批摘瑕疵。仍取各经房落卷通校，有佳卷末荐者，特拔之，乃书取中名次于卷端，以待揭晓。殿试收掌官以卷送读卷官分阅，公定前列十卷，进呈御览。皇帝御便殿召读卷官入，记注官随入，侍班赐读卷官坐，各就位一叩坐。皇帝亲定甲乙，命大学士一人秉笔书一甲三名至二甲七名于卷端，既毕，奉卷出至内阁，扁门拆卷书榜，以待传胪。

　　出榜

　　凡出榜，乡、会试由考官诹日豫行知贡举监临，届期内帘启门；及外帘各官会于一堂，出中式朱卷，对内号坐号，检校墨卷无伪，乃按名书榜毕，各官朝服望阙，行三跪九叩礼。乡试于顺天府及各布政司署前；会试于本部署前悬榜三日。殿试读卷毕，以钦定前十名，合二、三甲进士名次，书黄榜进御览。翌日，所司设案于太和殿内及丹陛，如策士仪，内阁官奉黄榜入殿，陈于案，銮仪卫备黄盖云盘于殿陛下，设龙亭于午门外，鸿胪官六人立于丹陛东阶，每阶二人皆西面，銮仪卫陈法驾卤簿，乐部和声署陈乐县。

　　皇帝礼服御殿，王公百官朝服侍班如常朝仪。诸贡士于丹墀东西班末北面序立。读卷暨执事官出班，就拜位，听赞行三跪九叩礼。大学士奉黄榜出授礼部尚书，尚书跪接，兴，陈于丹陛案，北面跪，三叩，兴，退立于左。呜赞赞有制，诸贡士跪，宣制官奉制至丹陛南西面立，宣讫乃唱第一甲第一名，暨二名、三名，皆传唱三。鸿胪官引出班至御道东西，各以次跪，又传唱二甲一名，三甲一名某某等若干名，不出班，均听赞行三跪九叩礼。赞举榜，礼部尚书诣案跪，奉榜兴，降自中陛。驾兴还官，仪制司官以云盘承榜，道以黄盖，礼部堂司官暨一甲进士随榜出太和门中门，诸进士东班由昭德门，西班由贞广门出，至午门外，陈榜于龙亭，和声署乐作，御仗前导出长安左门，悬榜三日。

　　中额

　　凡中额，乡试顺天、八旗、满洲、蒙古、汉军、直隶诸生及直省贡、监生肄业太学者，皆分编字号，取中共二百十有五名。川、广、云、贵，贡、监生，每二十卷中一卷，无定额。山东六十九名，山西六十名，河南七十一名，江苏七十六名，安徽四十五名，江西、浙江皆九十四名，福建八十五名，湖北四十八名，湖南四十五名，陕西六十一名，四川六十名，广东七十二名，广西四十五名，云南五十五名，贵州四十名，副榜视正榜取五之一以为额。会试俟三试既毕之后，知贡举分别直省贡士卷数，疏请钦定中额。殿试一甲三名，赐进士及第，二甲、三甲无定数。二甲赐进士出身，三甲赐同进士出身，各有差。

　　官生卷中额

　　凡官生卷，京堂五品以上及翰詹科道，外官、文官三品，武官二品以上之子，若孙、同胞兄弟及兄弟子，乡试准作官生卷。顺天乡试，满洲蒙古汉军官卷，以十名取中一名；南北贡、监生官卷，以十五名取中一名；直隶、江南、江西、福建、浙江、湖、广官卷，以二十名取中一名；山东、山西、河南、陕西、四川、广东官卷，以十五名；广西、云南、贵州官卷，以十名取中一名。如官卷不满十者，人民卷通校；文不充数者，以民官卷补中。

　　回避

　　凡回避，会试及顺天乡试，考官、同考官、知贡举、提调、监试及外帘、执事官之子弟宗族，有服姻娅，皆令回避，不得与试。

　　磨勘

　　凡磨勘，乡试以取中朱墨卷解部，由部奏请以京堂三品以下、翰詹六品以上官，暨给事中御史，集天安门朝房，各分卷磨勘。会试出榜后，由部请旨简员磨勘，有违式干禁者皆论如法。

　　赐燕

　　凡赐燕，乡、会试赐考官、知贡举、监临、提调、监试、同考执事各官燕。乡试初入闱，顺天燕于府署，各省燕于布政使司；会试入闱出闱，均燕于礼部。及乡试揭晓，赐考官以下至中式诸生燕，曰鹿鸣燕。殿试传胪，赐一甲进士三人燕于顺天府，府尹暨丞造归第，翌日，赐读卷官以下至诸进士燕于礼部，命内大臣一人主席，曰恩荣燕。与燕者皆礼（仪见精膳司）。

　　恩赐冠服金帛

　　凡官员诸生中式，各赐冠服及白金二十两。会试给公事费。既成进士，赐白金三十两，一甲三名外加五十两。第一名朝冠朝衣，二名以下表里各一端。

　　科场条例

　　凡科场条例；据屡科沿革及现行事宜，纂辑成编，每三年续编，颁发直省遵行。

　　（三）特典

　　博学鸿词

　　康熙十六年奉旨举行，与试者一百四十三人，取列一等者二十人，二等三十人；已仕者授翰林院侍读侍讲至编修，未仕者授检讨。其试前告病者，未取而年老者，授内阁中书，听其回籍。雍正十一年奉旨举行，至乾隆元年与试者二百七十六人，取列一等授编修者五人，二等授检讨者五人，授庶吉士者五人。二年绩考，取列一等授检讨者一人，二等授检讨者一人，授庶吉士者二人（会典）。

　　保举经学

　　乾隆十四年奉旨举行，至十六年应举者四十余人，取列高等，以国子监司业用者二人，年老不能供职授司业衔者二人（会典）。

　　召试

　　凡巡幸所至，除现任京堂及翰詹科道，外官府道以上之亲兄弟子侄，准其迎銮献册，不准应试外，其进士、举人，取列一等者以内阁中书补用，贡、监生特赐举人，授内阁中书，学习行走，或赏给举人。一体会试，列二等者给缎，或令充各馆誊录。康熙四十二年、四十四年两次南巡，江浙考取士子共七十三人。乾隆十六年南巡，考取进士一人，贡、监生八人。二十二年南巡，考取进士一人，贡、监生十人。二十七年南巡，考取进士四人，举人一人，贡监生七人。三十年南巡，考取进士二人，举人三人，贡监生十人。三十六年巡幸山东，考取贡监生二人。三十八年巡幸天津，考取举人一人，贡监生四人。四十一年巡幸山东及天津，考取进士、举人共七人，贡监生六人。四十五年南巡，考取举人、贡监生十六人。四十九年南巡，考取进士一人，贡监生二十人。五十三年巡幸天津，考取举人一人，贡监生三人。五十五年巡幸山东，考取贡监生二人。五十九年巡幸天津，考取举人一人。嘉庆十三年巡幸天津，考取贡监生六人。十六年巡幸五台，考取举人三人，贡监生六人。以上皆取列一等，授内阁中书及赏给举人（大清会典）。

　　钦赐举人

　　有以勋旧子孙而赐者，有以办公出力而赐者，皆与本科举人一体会试。有以年登耄耋而赐者，于乡试三场完毕，未经中式，年届九十，与年届八十教职，及恩、拔、副、优贡生，均请旨赏给举人。年届八十之廪、增、附、贡、监生，赏给副榜；如前科已给副榜者，毋庸再行加恩。会试后年届八十以上之举人，赏给学正衔者，准其会试，给检讨衔者，不必会试；如前科已有赏衔，下科仍在八十以上，亦毋庸再行加恩。其九十五岁以上者，给编修衔。百岁以上者，给司业衔（会典）。

　　钦赐进士

　　有以勋旧子孙而赐者，有以学问优长而赐者，皆与本科进士一体殿试（会典）。

　　世袭博士

　　圣贤后裔，惟孔氏设太常博士一人；其设五经博士者，孔氏二人，东野氏、姬氏、颜氏、孟氏、闵氏、仲氏、有氏、端木氏、卜氏、言氏、冉氏耕、冉氏雍、颛孙氏各一人，关氏三人，韩氏、周氏、邵氏、二程氏、张氏各一人，宋氏二人，伏氏一人。其山东孔氏五经博士，主子思子祀，以衍圣公次子袭。大常博士主圣泽书院祀，以衍圣公第三子袭。浙江西安孔氏博士与各氏博士，均由嫡长子孙袭；有故，准以嫡次子孙继袭。其承袭博士在山东者，由衍圣公咨送；在各省者，由督抚咨送（会典）。

　　孝廉方正

　　直省督抚转饬府、州、县、卫保举孝廉方正，所举或系生员，会同学政教官考察，督抚核实具题。其朴实拘谨无他技能者。给以六品顶戴；有才德兼优，逾格保荐者，送部考试，请旨简用（会典）。

　　山林隐逸

　　直省地方有才品优长，山林隐逸之士，着该督抚具奏，酌与录用（会典）。

　　（四）训条

　　学校门训士条教

　　直省、府、州、县学明伦堂之左，刊立顺治元年钦定卧碑，晓示生员，文曰：「朝廷建立学校，选取生员，免其丁粮，厚以廪膳。设学院学道，学以教之，各衙门官以礼相待，全要养成贤才，以供朝廷之用。诸生皆当上报国恩，下立人品，所有条教，开列于后：一、生员之家，父母贤智者，子当受教；父母愚鲁或有非为者，子既读书明理，当再三恳告，使父母不陷于危亡。一、生员立志，当学为忠臣清官，书史所载忠清事迹，务须互相讲究，凡利国爱民之事，更宜留心。一、生员居心忠厚正直，读书方有实用，出仕必作良吏；若心术邪刻，读书必无成就，为官必取祸患。行害人之事者，往往自杀其身，常宜思省。一、生员不可干求官长，交结势要，希图进身；若果心善德全，上天知之，必加以福。一、生员当爱身忍性，凡有官司衙门，不可轻入，即有切己之事，只许家人代告，不许干与他人词讼，他人亦不许牵连生员作证。一、为学当尊敬先生，若讲皆须诚心听受；如有未明，从容再问，毋妄行辩难。为师者亦当尽心教训，勿致怠惰。一、军民一切利病，不许生员上书陈言；如有一言建白，以违制论，黜革治罪。一、生员不许纠党多人，立盟结社，把持官府，武断乡曲，所作文字，不许妄行刊刻；违者，听提调官治罪」。康熙四十一年，颁奉御制训饬士子文，及圣谕十六条。雍正三年，圣谕广训万言，及御制朋党论。乾隆五年，颁奉御制饬训士子文，均敬谨刊刷，装璜成帙，藏于尊经阁，每月朔望，及督抚等到任，学臣案临，祗谒先师之日，教官率诸生诣明伦堂，望阙行三跪九叩礼，毕，教官恭奉宣读令，诸生拱听，无故不到者戒饬，居址远者，轮班入城，恭听宣讲。其有唆讼抗粮，缘事之生，令于阶下跪听，以示惩戒（会典）。

　　整饬士习（附生员命名禁例）

　　学政岁科试时，教官与提调州县各开生员优劣事迹，密报学政，查访确实，随棚咨部；劣生如有改过自新者，声明免黜。其府学生员在百里外者，举报优劣，仍会同本籍教官办理。生员不得充当书役、入伍食粮，及开设牙埠，地方官不得强令生员充当社长，凡总甲图差之类，一应杂色徭役，例应优免；倘于本户之外，别将族人借名滥充者，仍将本生惩治。生员不得抗粮逋赋，违者褫革；革后全完，准予开复；其不待限先完纳者，量加奖赏。或有将本身钱粮，多立户名，花分诡寄拖延者，治罪；包揽钱粮，侵收入已者，褫革，按脏定拟。共有聚众罢考，挟制官长及开涉词讼，无故挺身作证，并有巧构讼端，潜身局外者，俱分别革惩。生员所犯有应戒饬者，地方官不得擅自扑责，会同教官具详学政革讯治罪，例贡例监戒饬，亦会同教官扑责（会典）。

　　厘正文体

　　应试之文以清真雅正、理法兼修为尚；支蔓浮夸之言，盘行屏黜。教官训课士子，遵奉钦定四书文，以为程法，考核经文，以遵奉御纂四经，钦定三礼，及用传注者为合旨。春秋题以左传本事为文，参用公羊谷梁之说，不得仍主胡传（会典）。

　　应试程序

　　应试文不得逾七百字，策不得在三百字内。题目皆低二格；长题次行以后，皆低三格。排律诗题，上用赋得字，下注得某字几言几韵；赋题下注以某某字为韵，春秋题下注某公几年；题有一书中复见者，在前不必注，在后注某章或某节。文论皆顶格写，诗赋策经解皆低二格，诗赋拟古者亦顶格写。诗赋官限之韵，不得失押，其余韵不得重押，六韵八韵排律诗，不得有重字。策内不得用执事等字，及意涉祈请语。临文宜恭避者，至圣先师圣讳，加阝于右旁，读如某音，亦不得写古字；惟祭天于圜丘，丘字不心避。恭遇圣祖仁皇帝圣讳，上一字敬避作元字，如有偏旁及字中全书者，俱于本字敬缺末笔，下一字敬避作煜字。世宗宪皇帝圣讳，上一字敬避作允字，有偏旁者，敬缺末笔，下一字敬避作祯字。高宗纯皇帝圣讳，上一字敬避作宏字，如有偏旁及字中全书本字者，敬缺末笔，下一字中写作林字，下写作心字。谨案仁宗睿皇帝圣讳，上一字右旁之下敬缺二笔，下一字右旁之下作又字，皇上御名上一字日下作又，下一字宀作■〈而上丁下〉。凡庙讳御名，虽有代字缺笔之例，应试诗文仍不可用以昭敬谨。其单用华真禺炎等字，不必缺笔，又亚圣孟子名，亦应敬避。诗赋策经解中应抬头者，恭遇天祖字抬三格，皇帝字抬二格，阙廷、宫殿字抬一格。抬头字不许误写重改；恭默圣谕圣训，不许误写添改；凡题目及抬头字，草稿中亦须楷书（会典）。

　　颁发书藉

　　凡御纂诸书，颁发直省，依式镘板流传，并分给各学，存贮尊经阁，俾士子咸资诵习。书坊贾肆，题行刊印者，听其颁行各省者：圣祖仁皇帝御纂周易折中、钦定书经传说、汇纂钦定诗经传说、汇纂钦定春秋传说、汇纂日讲四书解义、钦定孝经衍义、御篡性理精义、御制律书渊源、御纂朱子全书、御纂古文渊鉴、及资治通鉴纲目等书；高宗纯皇帝御制文初集、御制诗初集、二集、御纂周易述义、御纂诗义折中、御篡春秋直解、钦定三礼义疏、御选唐宋文醇、诗醇、钦定四书文、其十三经、二十四史、三通诸书，令各督抚购买，给与有尊经阁之府、州县，交学官收贮，以资诸生诵读。学官时率诸生与之讲贯，令其熟习，学政考试经解，于御纂诸经中，摘取先儒异同之处发问，令生童等条对。民间删本经书版片，由各督抚严饬所属查收销毁，其有刊刻本讲章及编辑经书，拟题套语策略等类，概行禁止。严禁淫词小说，有乖风化及一切非圣之书，违者从重治罪（会典）。

　　（五）书院（附义学、社学）

　　书院（附义学、社学）

　　直省省城，设立书院，直隶曰莲池、曰泺源，山东曰晋阳，河南曰大梁，江苏曰钟山，江西曰豫章，江西曰敷文，福建曰鳌蜂，湖北曰江汉，湖南曰岳麓、曰城南，陕西曰关中，甘肃曰兰山，四川曰锦江，广东曰端溪、曰粤秀，广西曰秀峰、曰宣城，云南曰五华，贵州曰贵山，皆奉旨赐帑，赡给书生膏伙，令有志向上无力就师各生，入院肄业。谨案奉天之藩阳、安徽之紫阳，台湾之海东，皆赐帑修建，每岁经费与各省会书院一体报部核销。书院师长由督抚学臣，不分本省邻省，已仕未仕，择经明行修，足为多士模范者，以礼聘请，丁忧在籍人员，理应杜门守制，不得延请书院。

　　谨案乾隆三十年，奉改书院山长之称为院长，生徒由驻省道员专司，稽察各州县秉公选择，布政司会同该道再加考验，果系才堪造就者，方准留院肄业。各省书院师长实有教术可观，人材奋起，六年之后着有成效者，准督抚学臣请旨酌量议叙。诸生中才器尤异者，亦令荐举一二，以示鼓励。其余各府、州、县书院，或绅士捐赀倡立，或地方官拨公经理，俱申报该管官查核。各处书院不得久虚讲席，教官本有课士之责，不得兼充书院师长。

　　谨案会典所载，各省会书院名目，皆系请帑专设，其官绅商民捐建，如浙江之紫阳、重文，扬州之梅花等书院，皆不在列。近日郅花覃敷，文风益盛，各府、州、县类皆添建书院义学，固已轶三代之上矣！荣光前在福建盐法道任内，裁汰陋规，于鳌峰之外，亦捐设凤池书院。朝廷以教育责之有司，有司以成效望之院长，即一乡一堡，设有义塾之处，为之师者，亦必躬亲训课，不得滥食干修。伏读道光二年上谕，各直省督抚所属书院务须认真稽察，延请品学兼优绅士住院训课；其向不到馆，支取干修之弊，永远禁止。煌煌圣训，固院长与有司所当共凛焉者也（会典）。

　　义学

　　京师暨各省、府、州、县俱设义学，京师由顺天府尹慎选文行兼优之士，延为馆师，诸生中贫乏无力者，酌给薪水。各省由府、州、县董理酌给膏伙，每年仍将师生姓名，册报学政（会典）。

　　社学

　　直省、府、州、县、大乡巨堡各置社学，择学优行端之生员为师，免其差役，由地方官量给廪饩，仍报学政查核（会典）。

　　（六）绅衿犯罪之特例

　　律例之规定

　　凡进士、举人、贡、监生员及一切有顶带官，有犯笞杖轻罪，照律纳赎；罪止杖一百者，分别咨参除名，所得杖罪，免其发落；徒流以上，照例发配。至监生犯罪，除应杖一百，及徒流以上，并速议速题案内，无论笞杖，均于办结后知照礼部外，其寻常律应纳赎之生监，应否褫革开复，会同礼部办理（嘉庆六年修改，道光五年、十五年二次复奉颁修）。

　　生员不守学规，好讼多事者，俱斥革，按律发落，不准纳罪（道光元年续纂）。

　　嗣后进士、举人捐复，情有可原，仍照旧核定奏明请旨外，其贡、监生员捐复者，礼部咨查原案，如果情尚可原，酌量准加三倍捐复；其或事关伦纪，或弊在科场，或贿赂有据，或唆讼诬良，或豪霸横行，或酿成命案之类，仍应不准其三倍捐复。至武进士、武举人捐复，由兵部咨查案，如果情有可原，仍照旧核定咐入汇题；其武生捐复，亦请一律办理（嘉庆八年六月吏部奏定）。

　　嗣后生监犯事，总当以情节之公私为断，不得以杖不满百，概准赎。所有应革应复，并拟笞各案，均由该督抚学政对全案供招，分咨报部，以凭核办，毋再遗漏（道光五年正月十六日，准礼部咨行）（辑注）。

　　绅衿除优免本身丁银外，倘借名滥以子孙族户冒入者，该地方官查出，生监申革职，官题参各杖一百，受财者从重论；如有私立宦儒图户名色包揽诡寄者，照脱漏版籍律治罪，诡寄与受寄者同论（赋役不均律条例）。

　　应纳钱粮，以十分为率，贡、监生员缺至七分以下者黜革，枷号一个月；缺至十分以下者，举人、进士及有顶带人员并问革为民；若贡生、监生、生员，枷号两个月。

　　（七）武举

　　试期

　　凡武乡试期，以子卯午酉岁十月；会试以丑辰末戌岁九月；殿试期以岁之十月。

　　试场

　　乡、会试皆分三场：一场试马射，立表三，各去三十五步，发矢九，以中四者为合式。二场试步射，树大鹄一，去五十步，发矢九，以中二者为合式；又以开弓、舞刀、掇石试技勇，均差以三等，视其力能胜者为合式。尤杰出者别识之，与合式者并籍送内场，钤注于卷，而糊其名。三场武论二（一、四子书；二、武经）。时务策一，阅卷官先就武艺杰出者取录；如不及数，乃于合式卷内取录。殿试发策问一，合式举之，中式者令对策于大和殿。庭试毕，由部奏请皇帝，御紫光阁考试。一日阅马射；二日阅步射及技勇，如乡、会试；三日由部以次列钦选者，请定甲第，揭榜传胪赐燕，如文进士。

　　中额

　　凡中额，乡试顺天一百五十一名（内八旗官军四十名，奉天三名）。山东四十六名，山西、四川各四十名，河南四十七名，江南六十三名，江西、广东各四十四名，福建、浙江、西安、甘肃各五十名，湖北二十五名，湖南二十四名，广西三十名，云南四十二名，贵州二十三名。会试由部会外场考试官，以各省武举武艺之杰出及合式者，籍其数，疏请钦定。

　　考官

　　凡考官，顺天乡试由部遴委满汉司官各一人为提调。外场考试官，疏列领侍卫内大臣、大学士、都统名，讲简四人，会本部侍郎顺天府尹丞考试。又疏列满汉御史，请简四人监试事，遴委司官四人分监试事。内场考试官，疏列翰林院詹事府各官名，请简正、副二人。同考官，由吏部疏烈科甲出身之六部员外郎主事及七八品京官，请简四人。外帘官，疏列科甲出身之六部员外郎主事及七八品官名，讲简四人。

　　考官简选法

　　各省乡试，以巡抚为考试官，附近之提督、总兵官同监射，以科甲出身之同知州县为同考官。会试由部疏列满汉司官，请简提调各一人。外场考试官，疏列领侍卫内大臣、大学士、都统名，请简四人，会本部尚书侍郎考试。又疏列满汉御史名，请简外监试四人，内监试一人，遴委司官四人，分监试事。知武举官，疏列本部汉侍郎名，请简一人。内场考试官，疏列内阁学士、六部尚书侍郎、都察院左都御史、左副都御史、翰林院读讲学士、詹事府詹事、少詹事各官名，请简正、副二人。同考官，疏列中书六科给事中六部科甲出身司官名，请简四人。掌卷官，疏列中书名，请简一人。受卷、弥封、印卷及各执事官，于本部司官内拟定，疏请简用。殿试读卷官，疏列内阁九卿、翰林学士、詹事、小詹事各官名，请简四人。提调官，疏列本部尚书侍郎名。印卷官，列本部司官名。监试官，列御史名。掌卷受卷弥封官，列内阁侍读翰詹六科名。巡绰官，列銮仪卫各官名。书黄榜，列内阁中书名。供给官，列光禄寺属官名。本部司官，分隶各所，共襄厥事，均由部拟定，疏请简用。

　　试录

　　凡试录，乡、会试竣，籍举子籍贯名次，及策论雅驯者，刊刻进呈，曰试录。会试录，由部恭进；顺天乡试录，由府尹恭进；各省乡试录，由部汇齐恭进。

　　试规

　　凡试规，文生文举人不得应武试；武生武举人不得应文试。直省标营骑兵，愿就武乡试者听，京城门千总、直省营卫现任千把总及俸满侯推千总，愿就武会试者听，不中式，乃归原职伍。现任武职子弟，不准临期入伍应试。文武生不得入伍食粮，滥收者论。

　　武童应试

　　凡武童三岁一试，先试骑射、步射及弓刀石。八旗汉军京县武童，由部疏列副都统名，请简一人；直省由督抚委副将、参将、游击之附近者一人；奉天由将军委协领一人，均会学政考试。次试策论。入学肄业之数：府学取二十名，州县大学十有五名，中学十有二名，小学七、八名。八旗惟汉军许应武试，满州蒙古不与。汉军武童入学，每考取八十名。凡武生三岁一试，差以六等，一、二等及三等前列者，准应乡试，其录遗呈报丁忧、游学、患病，请给衣顶及举报优劣，均与文生同。武生文艺尚优，不能骑射，愿就文童试者听。

　　（八）禁例

　　禁革生员公呈保结，干预官事等款由

　　一件革除闽省陋习，以清治理事。案照本司会同臬司粮道议详，前任学部院恩条议，禁革生员公呈保结，干预官事等款一案，业奉两院宪批示，抄批通饬遵照，并饬该员刊刻在案。查所议各条，应行永久遵循，祗须刊入省例，毋庸刊示，徒滋糜费，除将送到样示存销外，合行饬知，为此仰该员即便遵照，将本司道会议各条，并详奉两院批语，逐一照录，刊入省例，呈送察核，毋违等因。计粘单一纸。

　　计开：

　　一、生员不准公呈保结也。凡地方有举报名宦、卿贤、孝子、节妇及乡饮大宾等事，原准绅衿联名具呈，至于命盗及一切案件，应听地方官审拟具详，虽同官一城，无承审之责者，尚不得越俎而代，今以绅士公呈一纸，欲擅夺州县之权，从此植党营私，势必流为门户声气，我世宗宪皇帝御制朋党论，颁发学宫，诚欲化士习之嚣凌，不使蹈前明恶习也。各该府宜转饬所属州县教职，多张告示，严切晓谕。嗣后有犯此者，系进士、举人、职员、贡监，由州县详革；系生员，由教官详革。事之是非，言之曲直，俱所不论，但治其朋比为奸、越分妄言之罪。若承审官派令地方绅士，公呈保给，一经查出，并予严参，庶鉴有前车，士气可静。

　　一、生员不许派充调处公亲也。据学院恩条称：乡邻诟谇，该生秉公剖诉，释忿息争，诚为善事，至于已形讼赎，或官徇情面，或吏受苞苴，或苦葛藤，或懒听断，辄令生员充作公亲调处，是驱之武断乡曲，且灭词讼也；此后生员不得干预外事，地方官不得漫相批饬等语。查例载：民间词讼细事，如田亩之界址沟洫，亲属之远近亲疏，许令乡保查明呈报地方官亲加剖断，不得批令处理；是批且不可，岂有派之之理。凡在有司，闻之当熟，但情有顺逆，事有变迁，或衅起一时之雀角，而忿气旋消；或私图一己之便安，而公评早屈，若不准其调处，必令匍匐公庭，批根引蔓；在两造已无终讼之心，而胥差遂作注金之穴，滋讼累民，窃为不取，应听地方官酌量事体轻重，如果调处之人实系本人亲族，其事又属细微，准其递呈请息，仍不得奉批理处，致干例禁。

　　一、生员不准派充族房家长也。据学院恩条称：一切催粮拘缉等事，与公私杂役无异，士子身列胶庠，自应各遵所业，免其派充家长，弹压族众等语。查族房家长乃一定之齿序，非无凭之称号；行辈尊，虽韦布犹家长也；行辈小，虽贵显犹卑幼也。至一切杂役差徭，生员例应免派，地方官如有擅行调拨及派作家长，令其弹压族众、承管公事者，告发之日，照例参处，并即严行饬禁。

　　一、生员不准着令跟拘也。据学院恩条称：缉捕之法，从无生员跟拘之例，各官强人以所不能，每令拘拏，以致人民藉此拖累，不曰生员包庇，即日生员主唆，官亦知其无辜，不得已责令跟拘，以谢原告，甚至责子拘父，责弟拘兄，伦理全乖，成何政体等语。查罪人在逃，自有差役缉捕，非罪犯至重，原无亲属押交之例，是以知情藏匿，律有得相容隐之文，乃案据未明，票差未发，辄押属跟拘，不顾罪名轻重，诚为失当。应请如议饬行，严加查禁，其情罪重大及实有主唆包情庇事考，仍各案例办理。

　　一、生员缺粮，宜先移学代催也。据学院恩条称：嗣后生员缺粮，州县移学，着令教官催缴；如有抗缺，即行详革，移县比追等语。查钱粮攸关国课，地方官自应按户查催；如遇衿监抗完，准其通详斥革，照例比追，俾知儆畏。今若概将生员缺粮，移学代催，如有抗完，亦令由学详革，无论一邑之中，生员至少不下二、三百名，非学中门计数人所能遍催；即以地位而论，州县为父母之官，尚且差役临门，有抗衡不理者，教官仅司训迪，岂能望其催输；瞻顾因循，必多悬缺。且既须教官详革，州县即不得顾问；教官既顾师生情面，而又无征解考成，求其雷厉风行、公正不阿者鲜矣！于粮赋实多窒碍，应请仍循旧章，免滋弊窦。惟生员身列胶庠，本与齐民有间，若因一有滞缺，即行详革比追办理，未免惨切。此后地方遇有生员缺粮，先行移学知照，仍准其赶紧输纳；倘仍恃符不顾，即行照例通详斥革，以示区别。

　　一、生员未经详革不便加刑也。据学院恩条称：土为四民之首，宜优体貌，不得与齐民一视；或遇案情重大，即详请斥革，再行严审；未革之先，不得遽事刑求等语。查例载：文、武生员犯该徒流以上等罪，地方官一面详请斥革，一面即以到官之日，扣限审讯，不必俟学政批回始行究拟。又擅责生员，又照违令律议处，是其人若无应革之罪，即无加刑之例。从前立法已属周详，但恐日久玩弛，地方官或有因一时之喜怒，任性加刑，请再严行申禁。

　　一、生员不得轻易斥革；案未批结，不得轻易开复也。据学院恩条称：闽省陋习，始则轻信原告，或滥听差禀，详草生员；无何是非未明，又复遽请开复；似此旋革旋复，成何政体等语。查生员犯案，将来有应行拟罪者，即先详明革审；如果讯无牵涉，原准随详开复。盖因情罪未明，虑其恃符狡展，故先革后审，狱情庶可得实。是以职官有犯，亦有解任质审之条，非谓既革即不应遽复，应复即不当遽革也。惟生员缘事，即应扣考；若因循不结，既误进取之阶，兼受拖延之累。应与学院恩所议生员缘事，宜依限速结一条，严饬各属，凡有一切积案，敕令开册详送，摘限编审，及早清厘，期无延累。

　　（九）文官出身之制度

　　文官出身之种类

　　吏部文选，会典分出身之途，官之出身有八：曰进士（文进士、满洲蒙古翻译进士）、曰举人（文举人、满洲蒙古翻译举人、汉军武举）、曰贡生（恩贡生、拔贡生、副贡生、岁贡生、优贡生、例贡生）、曰荫生（恩荫生、难荫生）、曰监生（恩监生、优监生、荫监生、例监生）、日生员（文生员、满洲蒙古翻译生员、汉军武生）、曰官学生（八旗官学生、义学生、觉罗学生、算学生）、曰吏（供事儒士、经承书吏、承差、典吏、攒典）。无出身者，满洲、蒙古、汉军曰闲散（拜唐阿亲军前鉾护单领催马甲；就文职者，出身与闲散同），汉曰俊秀（武生行伍；就文职者，出身与俊秀同），各辨其正杂以分职。文进士、文举人出身者，亦谓之科甲出身，与恩、拔、副、岁、优、贡生，恩、优监生，荫生为正途；其余经保举者，亦同正途出身；旗人并免保举，皆得同正途出身。其有仍视出身者，如满洲翰林院编修检讨，皆进士出身；侍讲以上官，国子监祭酒，乃满洲司业顺天教授训导，皆科甲出身；其它出身人员，皆不得与。又考取中书笔帖式，间散出身者，不与考，汉内阁学士、翰林院检讨以上官、詹事府赞善以上官、国子监祭酒司业、奉天府丞、省进士出身；礼部尚书侍郎、顺天府丞、内阁侍读、典籍中书、国子监监丞、博士、助教、学正、学录、起居注主事，皆科甲出身。汉吏部礼部郎中员外郎主事，宗人府主事，皆进士出身；惟吏、礼二部七品小京官，虽拔贡出身，亦准升本部司员，其业经升降出部者，即不复至吏、礼二部。学政及考官、同考官，皆进士出身；汉科道皆正途出身；其非正途出身者，虽经保举，不与教职。除进士、举人、正途贡生外，其例贡生非由廪膳生员者，不与；非监生出身，但由俊秀捐谕得官者，止授从九品，未入流；其以医祝僧道出身者，各授以其官，而不准迁转他途。

　　谨案吏部现行则例，满国子监祭酒缺出，将应升人员注明翰詹俸次及进士举人，请旨简用。侍讲洗马中允赞善及司业缺出，先尽内班（由编检出身者）之翰詹升用；内班无人，始用外班）不由编检出身者）；外班先尽应升之庶吉士出身人员，次尽进士出身人员，再用举人出身人员。

　　故会典云：皆科甲出身也。又汉御史缺出，由郎中员外郎、内阁侍读、翰林院编修检讨保送考选，如非进士、举人、恩拔副岁优贡、荫生出身，不准考选；廪生捐贡及在京三品以上，与总督、巡抚子弟，俱不准考选。其有由科道降补部属及捐复改补部属，并由科道升任后，仍因科道职掌缘事，降至部属等官，均不准再行保送；如非因科道任内事故降者，仍准保送。凡初次未经记名，并年逾六十五岁，或历俸未满三年之员，俱不准保送。盖科道正途出身，只有进士举人、恩、拔、副、岁贡及荫生也。举人分发试用，未补实缺而捐升京职及由国子监助教降调候补学录，又由教谕降调捐复者，均准其会试；中书通政司经历等官，由知县推升，或由六部司员升补及现任知县奏改教职之举人出身者，均不准会试。

　　（一○）武官出身之制度

　　武官出身之种类

　　兵部武选会典：凡武职官出身，曰世职（世爵公以下，恩骑尉以上，皆准按品补授武职，是曰世职。又八旗散秩大臣佐领及陵寝防御有世袭者，亦曰世职）。曰武科（武进士、武举）、曰荫生（武职官难荫有四品、五品、六品、七品、八品；荫生无品级。

　　荫生、恩荫生改武者，公、侯、伯、文武一品官，所荫为四品生；文武二品官，除布政使总兵副将校外，所荫亦为四品荫生；布政使总兵及文三品官之副都御史、通政使、大理寺卿按察使，所荫为五品荫生；副将为从五品荫生；文武三品官除副都御史、通政使、大理寺卿按察使外，所荫为六品荫生；文武四品官，所荫为七品荫生；八旗子爵所荫为七品荫生；男爵所荫为八品荫生；汉子爵所荫照三品官；男爵所荫照四品官。授职各以其等，其由兵丁拔补者，不以出身限。

　　各营马步守兵，有进取武生者，仍准留伍食粮。其年逾三十技艺可观之武生，有愿入伍者听，皆于操防之暇，赴学考课，乡试入闱，与取进武生一体由学政录送。

　　第二贱民法例

　　（一）刑律斗殴下奴婢殴家长律注

　　辑注：注云奴婢有罪，不言折伤笃疾者，非至死勿论也。奴婢有罪，家长及期亲、外祖父母、父母义得惩治，故虽伤重弗论。不言奴婢无罪而折伤。殴至折伤以上者，以名分之重，概可弗论也，俟考。

　　辑注：当房人口注谓奴婢之夫妇子女，不及父母兄弟，亦当同放；此放从良者，止承无罪而杀者言之。盖本无罪犯而非理杀之，其虐已甚，特以名分之重，法不能加，岂可令当房人口仍为奴婢，复受虐害，故悉放从良；若既有罪犯，义应责治，但不当擅杀，故止杖罪，人口不在悉放从良之限。然罪亦有轻重不同，难以概论，若细微之过，即殴之至死，则人口似宜断放从良，当随事权之。

　　辑注：邂逅字书训为适然相值，谓依法决罚，原无致死之理，而适然身死，则非决罚之过也，故弗论。家生奴婢，世世子孙皆当永远服役，身契年久遗失，事所恒有，既已众证确凿，不必复以身契为凭（乾隆二十四年部议）。

　　乾隆七年定例

　　部议请将七年定例以前，凡旗民所买白契婢女，俱作红契科断，至七年以后，分别红、白契科断。

　　（二）刑事斗殴下奴婢殴家长律条例

　　奴婢殴家长之期亲及外祖父母至死者，皆拟斩立决。奴婢过失杀家长者，拟绞立决。

　　契买婢女，务照价买家人例，旗人将文契呈明该管佐领，先用图记，自赴税课司验印；民人将文契报明本地方官，钤盖印信。至旗人契买民间婢女，在京具报五城、大宛两县；在外具报该地方官，用印立案；倘有情愿用白契价买者，仍从其便，但遇殴杀过杀，问刑衙门，须验红契、白契，分别科断。再旗民所买婢女，已经配给红契家奴者，准照红契办理。

　　凡民人家生奴仆，印契所买奴仆，并雍正十三年以前白契所买及投靠养育年久，或婢女招配生有子息者，俱系家奴，世世子孙永远服役，婚配俱由家主，仍造册报官存案。其婢女招配，并投靠及所买奴仆，俱写立文契，报明本地方官钤盖印信；如有干犯家长及家长杀伤奴仆，验明官册印契，照奴仆本律治罪。至奴仆不遵约束，傲慢顽梗，酗酒生事者，照满洲家人吃酒行凶例，面上刺字，流二千里，交与该地方官令其永远当苦差。有背主逃匿者，照满洲家人逃走例，折责四十板，面上剌字，交与本主仍行存案。容留窝藏者，照窝藏逃人例治罪（嘉庆六年修并）。

　　凡官员将奴婢责打身死者，罚俸二年；故杀者，降二级调用；刃杀者，革职不准折赎，杖一百。若将族中奴婢殴打死者，降二级调用；故杀者，降三级调用，各追人一口给主；刃杀者，革职不准折赎，杖一百。殴杀他人奴婢者革职，追人一口给主；故杀者，依律绞候。旗人将奴婢责打身死者，枷号二十日；故杀者，枷号一个月；刃杀者，枷号两个月，各鞭一百。殴雇工人致死者，枷号四十日，鞭一百；殴族中奴婢致死者，枷号两个月，鞭一百。若将族中奴婢故杀者，枷号三个月，鞭一百；刃杀者，发黑龙江当差，仍各追人一口给主。其奴仆违犯教令，而依法决罚，邂逅致死者，仍依律勿论（道光十五年修改）。

　　凡旗民官员平人，将奴婢责打身死及故杀者，除照例治罪外，奴仆之父母妻子悉行开放；系旗人听其在旗投主，系民人放出为民，不得追收身价（嘉庆六年修改）。

　　（三）户部则例

　　旗下家奴将女私聘与人，经本主控告审明，未婚者给还本主；已婚者追身价肆拾两；无力者量追一半给主，免其离异。其嫁女之人及知情聘娶者，分别鞭责。

　　（四）户律户役「人户以籍为定」律条例及嘉庆会典

　　雍正十三年以前，各旗白契所买之人，俱不准赎身，若有逃走者，准递逃牌。乾隆元年以后，白契所买单身及带有妻室子女之人，俱准赎身；若买主配给妻室者，不准赎身；未经卖身之先，或已定亲未娶，问女家情愿，方许配合，不情愿者听。旗下奴仆若果系数辈出力之人，伊主念其勤劳，情愿听其赎身为民，本旗户部有档案可稽，州县地方官有册籍可据，为民者仍归民籍，旧主子孙不得藉端控告。其有投充之本身私自为民，别经发觉，将伊家同族之良民诬指为同祖，希图陷害者，或本主因家奴之同族少有产业，诬告投充之子孙者，审明将诬扳诬告之人照冒认良人为奴婢律治罪。乾隆元年以后放出，捏称元年以前私自营救入于民籍者，察出，将该户交刑部照例治罪，仍令归旗作为本主户下家人，其不行详查之参佐领及朦混收入民藉之地方官，一并交部议处。

　　乾隆元年以后，白契所买之人，末入丁册者，准照例赎身为民。其乾隆元年以前，白契所买之人，既准作为印契，仍照例在本主户下挑取步甲等缺。俟三辈后着有劳绩，本主情愿放出为民者，旗人则取具本主甘结，加具参佐领图结，由旗咨部存案；汉人则取具本主甘结，报明本籍地方官咨部存案，俟部核覆，准入民籍。此等旗民放出家奴只许耕作营生，不许考试出仕；其放出入籍三代后，所生之子孙准其与平民一例应试出仕；京官不得至京堂，外官不得至三品；其虽经放出未经圣报者，应俟报官存案之日起限（嘉庆十一年修改）。

　　安徽省徽州、寗国、池州三府，民间世仆如现在主家服役者，应俟放出三代后，所生子孙方准报捐考试；若早经放出，并现在服役豢养及现下与奴仆为婚者，虽曾葬田主之山，佃田主之田，均一体开豁为良，已历三代者，即准其报捐考试（嘉庆十五年续纂）。

　　远年印契所买奴仆之中，如内有实系民人印契卖与旗人，契内尚有籍贯可查，照乾隆元年以前白契所买家人之例，三辈后准其为民，仍将伊等祖父姓名籍贯一体造册咨送户部查核。

　　驻防旗人置买本地家奴，本主因其不堪驱使，情愿准其赎身者，亦准放出为民。

　　凡八旗绝户家奴，如无旗人可归者，无论家下陈人契买奴仆，俱令本佐领造入原主户下，责令看守伊主坟墓。其中如果有年力精壮，尚可当差者，在于本佐领下披步甲当差。如内有乾隆元年以后白契所买奴仆，情愿赎身为民者，照例赎身，其身价银两，照绝户财产入官例办理。

　　发遣赏给黑龙江、新疆等处及各省驻防官员兵丁为奴人犯，并无应卖事故，辄私行典卖及得财放赎者，系官革职；兵丁枷号两个月，鞭一百，追价入官；专管各官交部议处。其用财赎身之遗犯，枷号一年，鞭一百，仍交原主管束；若实有应卖事故欲行典卖者，报明该管官酌量准其典卖与本处旗人为奴，如过有逃走为匪等事，即将典卖之人照例治罪，原主不坐。如卖与民人并别境旗人为奴者，原主杖一百，亦追价入官；其人犯令该将军都统另行赏给本处官兵为奴，不准原主领回（嘉庆十五年修改、十九年复奉领修）。

　　八旗家奴如系累代出力，经本主呈明令其出户，应准放入民籍。其由本主得银放出，潜入民籍，或抱养子弟指称归宗，私入民籍者，仍治以不行呈明之罪，令其各归民藉。至指借他人名色代为认买，私自出旗或带地投充之人，将子孙改姓潜入民籍者，照例治罪，仍断还原主。若有钻营势力，欺压孤幼，赎身为民者，倍追身价给还原主，将人口赏给外省驻防兵丁为奴。

　　凡八旗白契所买家奴，如本主不能养赡，或念有微劳情愿令其赎身者，仍准赎身外，如本主不愿，概不准赎。其有酗酒干犯拐带逃走等情，具照红契家人一例治罪。如有钻营势力、倚强赎身者，仍照定例办理。

　　八旗从前投充及乾隆元年以前契买家奴，果原系灶户，祖父姓名籍贯确有证据，令该大使查明出具印甘各结，详报该管上司核明，行文该处查提，准其放出归灶，仍将卖身之人枷号三个月，引进保人枷号两个月，各责四十板，追取原价给主。其并非灶丁指称灶丁，抗违家主者，杖一百，仍行给主。

　　嘉庆十八年所编大清会典

　　四民为良；奴仆及娼、优、隶、卒为贱。其山西、陕西之乐户，江南之丐户，浙江之惰民，皆于雍正元年、七年、八年先后豁除贱藉；如报官改业后，已越四世亲支，无习贱业者，即准其应考出仕。其广东之蜑民、浙江之九姓渔户，皆照此例。凡衙门应役之人，除库丁、计级、民壮仍例于齐民，其皂隶、马快、步快、小马、禁卒、门子、弓兵、仵作、粮差及巡捕营番役，皆为贱役，长随亦与奴仆同。其奴仆经本主放出为民者，令报明地方官咨部覆准入籍，其入籍后所生之子孙，准与平常应考出仕；京官不得至京堂，外官不得至三品。

　　（五）安徽司说帖

　　安徽司审办西城察院移报，孙宅使女三钮带伤自抹身死一案，查律载：略卖弟妹及侄为奴婢者，杖八十，徒二年，和卖者减一等；买者知情与犯人同罪，牙保各减一等。又律载：和略诱卖期亲卑幼，依律分别拟徒各等语。此案李五商同胞侄李二，将李二胞妹三钮卖与孙宅为婢，冯六、王二、孙董氏知情说合，言定身价京钱七十吊，李五同李二出名写立白契，收用身价。本年三月十八日，三钮同伊老主母雷氏出门探亲，回家遗落耳环一副，雷氏令伊找寻无着，至二十一日，雷氏用木板将三钮臀上责打，并押令找寻，三钮旋于二十三日用菜刀自刎身死，当经西指挥验明，实系带伤自刎身死，并无别故，填格录供，并据孙宅呈出李五等卖字，详城一并移送到部。查雷氏殴责三钮，系依法责打，并非折伤，律得勿论。惟三钮卖字系载明胞叔李五、胞兄李二出名，即据李二供称：因贫并出自三钮情愿。而李五、李二案依和卖弟妹及侄为奴婢律，应杖七十，徒一年半；孙宅系买主知情，应与同罪。虽据家人李顺供称：系伊老主母雷氏作主，而伊子现列京秩，同往在京，于伊母契买婢女，岂得诿为不知，即当时或未及知，而事后岂未查问女睄看字样；既有罪坐夫男之例，似难置之不问。至冯六、王二、孙董氏知情媒合，亦应减等拟徒。现奉堂谕交馆查核，相应摘叙案由，援引条例交馆核办，律例馆查律载：设方略而诱取良人为奴婢，及略卖良人与人为奴婢者杖一百，流三千里。和同相诱，及两相情愿卖良人为奴婢者杖一百，徒三年。若略卖子孙为奴婢者，杖八十；弟妹及侄者，杖八十，徒二年；和卖者，减略卖一等，被卖卑幼不坐。给亲完聚，买者知情，与犯人同罪；不知者，不坐。又例载：和诱略卖期亲卑幼，依律分别拟徒，又契买婢女务照价买家人例，民人将文契报明本地方官铃盖印信，倘有情愿用白契价买者，仍从其便各等语。是卖良人子女与人为奴婢，在凡人则分略卖、和诱、两相情愿三层，被卖之人虽出情愿，而凡人不应于中取利，故律与和诱同科；若父母亲属价卖子女卑幼，出于两相情愿，必实因生计艰难万不得已，其情可悯，则于法当愿，律内止分略卖、和卖两层，其不言两相情愿者，明某不与和诱同科也。律内所称和卖，本称上文诱取之语而言，是以诱卖期亲卑幼拟徒，例内特将诱字指出，可见出于卑幼情愿，并非尊长诱取者，即不在照律科罪之例。且律称：买者知情同罪，不知者不坐，知情者谓知其和诱略卖之情也。若谓卖者但卖即坐，则买者但买即知，岂复有不知不坐者乎！况例内既有契买婢女呈官钤印，白契价卖仍从其便之文，是价买非诱非略之婢女，无违定例，更可概见。该司拘泥律文，以为价卖出于情愿之子女，亦应将其尊长及买主照律科罪，系属误会，职等谨就诸例参观互证，是否有当，仍候钧定后，交司遵办。（此馆议说帖交司后承审，司员各就所见复其说帖二件录后）。

　　安徽司查和同相诱及相卖良人为奴婢者，杖一百，徒三年。相诱者，注云取在己也；两相情愿者，言相卖也。律文以相诱在己、相卖与人分两层，并非以和诱及两相情愿分为相卖中之两项。盖相诱在己则为和诱；相卖与人则为和卖，可以已诱而减某未卖之罪，断无已卖而不从和诱之法。至卖子孙条律内，和卖二字正承上文相卖而言，盖维两相情愿故为和，有一不愿即非和也。本律言和卖，不言和诱，例内更将诱字指出，则诱取在己者亦坐罪，较之律意更严密矣！且律意重在卖为奴婢，盖卖为妻妾子孙，尚未辱身贱行，故律无明文。至奴婢则身居下贱，已在齐民不齿之俦，在旗人受雇佣工，且干销除旗档之禁，参观斗殴及婚姻各门，奴婢之与平人，良、贱攸分，判若霄壤，斯在为父母者万不得已而鬻卖子女，尚可姑且听之。若尊长之于卑幼，本非其子女亦忍而为之，辱没卑幼，玷及门闾，即为因贫不能养活，而除卖为奴婢一法，岂遂无可营生，即为出自卑幼情愿，而尊长何以代为出名，且收用其身价。况出自卑幼情愿者，耐不谓之和，则必不情愿者；而后谓之和，而略卖皆为和卖。期亲尊长之和卖卑幼者，以其出自卑幼情愿，而不依律科罪，则大功以下有犯此者，准情酌理又将何以科之！断结一案即留成样，恐以后纷纷引用，不特罪名出入，攸关于风俗人心，尤属大有关系。至例白契价买婢女仍从其便之文，是论买婢之身价，非论所买之婢女。盖买物亦各有主，卑幼之身非尊长所得有，则总非尊长所得卖，似不宜听从其便。现在李五同李二和卖胞侄女一案，职等拘泥律文，实未敢率行定谳，恳求各堂另派熟练司员办理，期无错误，而重刑章。

　　安徽司查律载：凡设方略而诱取良人为奴婢及略卖良人与人为奴婢者，杖一百，流三千里；若和同相诱取在己及两相情愿卖良人为奴婢者，杖一百，徒三年；若略卖子孙为奴婢者，杖八十；弟妹及侄，杖八十，徒二年；和卖者减一等。若窝主及买者知情，并与犯人同罪，牙保各减一等；不知者俱不坐各等语。统析律意，盖非为买人、卖人之事立此科条，特诛略诱、和诱之心情同贼盗，故列入盗贼门中，迹其欺罔牟利，除凡人不议外，亲属中以服愈远，罪愈重，分别治罪。虽分尊且亲之祖父，于其子孙相诱亦拟杖罪，以其欺罔牟利，朋比营私，迥非寻常鬻卖卑幼毫无机械，但图苟活者可比。且推严略诱、和诱之情，窝主、买者并治以知情之罪，共隐奸容恶，不稍宽假也。若夫在卖者既无挟制之势，又无谎骗之言；在被卖者并无贪恋所欲之情，规求非分之事，此等不得已之两相情愿，似难附入略人、略卖人律中。诚以略诱者，有奸力可恃；相诱者，有奸心可诛；若以奸心、奸力俱无之两相情愿，亦加以略诱、和诱之刑，则缘情立法，律意未必如此不情。夫例者，理也，理通则例合。律载窝主、卖者知情，与犯人同罪，特举而示之曰情，是明明指知其略诱和诱之情，非谓知尊长卖卑幼之事。如以有其事，即谓知其情，则凡买家人奴婢者无不有罪，律内所载不知不坐之文，竟成赘瘤矣！

　　此案李五同李二契卖胞侄女三钮，讯系因贫鬻卖，并无略诱、和诱情弊，议者拟欲以略人、略卖人律条科罪，是竟以毫无机械，但图苟活之人，科以阴谋诡计，引诱谎骗之罪，似乎案律两不相蒙。至买主、牙保人等，在卖者本无情弊，则买者即无情可知，虽欲加之罪，转患无词也。即必欲以辱没卑幼，玷及门闾大义责备，愚氓亦所不辞，然其迹可悯，则于法当愿，此等案情在所不少，必曲为文，致引用略人、略卖人律条，则断结一案，即留成样，此后纷纷援引，不惟愚氓无所措其手足，且恐本律特诛欺罔牟利之心转隐也。所有李五等契卖三钮一案，应毋庸议。职臆见所及，是否有当？伏候钧示。律例馆查：此案前经职等缮有说帖，呈堂交司照办，旋据该司司员等自行两议，先后缮具说帖二件，奉谕交馆再核。职等查略人、略卖人律内，共分七节：首节言略卖、和诱他人为奴婢者；五节、六节言略卖、和卖子孙亲属者；末节以窝主、买主、牙保等。总承各节言之，各节内言诱取、言略卖、言和同相诱、言相卖、言略诱、言和诱，字面参差不齐，多互文以见义，亦举此以该彼；律文简严，当就通身文义参看，不得拘于一字一句，致以辞害意也。详绎律意，略与和不同，而其为诱则一。其和、略卖子孙亲属一节，虽未指出诱字，其实接承上文之义，不言诱而诱在其中，所谓互文见义，举此该彼者也。案之末节则其意自见，且买者知情与同罪，不知者不坐；所谓知者知其和诱、略诱也，不知者不知其和诱、略诱也。但如卖即坐，则但买即知，又何不知不坐之有？此义甚明显而易见。如谓父母尊长和略卖一条既无诱字，虽不诱亦当坐罪，则此律内所称平人略卖、相卖者，即无诱字在内乎！且所称略诱、和诱者，即无卖字在内乎！是则以辞害意，动辄牵掣者矣！参观诱卖期亲条例内，特将诱字指出，而契买婢女呈官钤印，及白契、红契所买奴婢，又各有明条，若谓概不准卖，则身契从何而来？又何以官为印契？总之，卖人坐罪之例，在凡人则无非利己害人，未有卖而不诱者，故无不坐罪；若父母尊长，则有诱与不诱之分；如为图利起见，或略或和同哄诱其子孙亲属而卖之，是骨肉自残，故绳之以法；如赤贫之民，饥寒待毙，困于计无复出，于是鬻卖以各全其生，此等情形岂能目之以诱；既不为诱，则不当治以诱卖之罪矣！例内所称契卖奴婢者，此类是也。是以契买奴婢之家，比比而然，而内外问刑衙门办理情节若此者，亦从无照诱拐定拟之案，该司后具说帖一件，较为平允，似可照办（道光八年说帖）。

　　（六）妇女兴贩之禁例

　　查乾隆二十四年通行内载：湖北臬司条奏，穷民当饥寒交迫之时，将妻、妾、子、女售卖与人，原非得已，向所不禁；惟棍徒兴贩居奇，应请定例，将兴贩之人治罪等语。

　　（七）子女略卖外例

　　案律文：卖子孙之上亦冠以略字者，孩提之童无不知爱其亲也，一旦为亲所卖，必非其愿；而父母忍心离弃骨肉，且设方略以诱之，背理甚矣！故坐以杖八十之罪，此教人以厚也。然世情变态日滋，或遇灾荒之岁，而赤贫之民若限以禁律，转恐保其不全生，故例听其卖不论；然既听其卖，则略卖者亦所勿论矣！

　　（八）户部则例

　　各省遇有灾侵地方，贫民卖鬻子女者，除本地民户、过往客商及并未驰驿官员，各听其便，毋庸禁止外，其由派委差使，由驿行走官员，俱应禁止，不得私买民人子女。并着各督抚将军办事大臣随时查案；如有违禁私买携带者，即行严参治罪。

　　（九）福建省例

　　禁士民锢婢，奸媒开馆

　　严禁士民锢婢之陋习，奸媒开馆之浇风，以正人伦，以厚风俗事。乾隆二十六年九月，奉署巡抚部院杨宪牌，照得夫妇为人伦之首，奸淫为风化攸关，故怨女旷夫王政所戒，有家有室父母之心，彼贫寒女子鬻身为婢，或因孤苦无依，或因厄穷失所，势出无可如何；隶身供役，受尽辛勤，自幼及笄备尝艰苦，而为其主者见其年岁渐长，自当乘时择配，庶免致怨标梅，兴嗟行露。例载：绅衿庶民之家如有将婢女不行婚配，致令孤寡者，照不应重律杖八十，令其择配；是士民锢婢之禁，例有明条。乃闻闽省陋习，民间畜养婢女竟有年至二十以上及三十岁尚未配偶遣嫁者，殊不思婢女虽云卑贱，亦为父母所生，己身所出之子女莫不愿其各有家室，何独令其抱泣向隅，青春孤守。至于婢女遣嫁，更当择偶得人，庶使终身有托。乃又闻闽俗竟有一种无赖棍徒，惯作媒人，私开媒馆，无论士庶之家欲将婢女遣嫁，概系送至馆中，引人看卖；而土棍奸媒即乘机勾引，无耻恶少捏称失偶求婚，至馆颈看，侮淫恣肆，百弊丛生，甚至勒令卖奸，从中渔利；而该婢之主惟知贪取重价，概置不问。地保土棍受规包疵，伤风败俗，殊堪发指，除檄行地方官密访严拏外，合行示禁。为此示仰阖属绅士军民人等知悉：尔等当思谁无子女，何忍令婢女独无伉俪之欢；谁无妻室，何忍令婢女独犯辱身之事。凡婢女年至二十以上者，念其服役有年，及时早为遣嫁。积现在之阴功，造子孙之福地；如敢狃于积习，久留不嫁，察出定行按律究处。至婢女择配，只许唤令媒人领同买主至家看视，议价交银，娶回完聚；不许将婢女领居媒馆，引人颈看，致令受辱生端。其奸棍私开媒馆，永行禁绝；倘敢故违，一经本部堂访闻，定将开馆之奸徒照开窑诱取妇女勒卖例，拟斩立决，无耻之恶少及包庇之地保土棍，严拏尽法痛处，并将婢女之主从重惩治，婢女当官嫁卖，财礼入官。本部堂念尔等陋习相治，不忍不教而杀，用是剀切告诫，慎勿视为具文，以身尝试，凛之戒之，毋违等因。乾隆二十六年九月初二日署巡抚部院杨行。

　　私开媒馆

　　严禁私开媒馆，以端风化事。乾隆三十□年□月，奉总督部堂崔示谕，照得好逑是望，男女同情；婚嫁蹉跎，误人不浅。向闻闽省民间有锢婢不嫁之习，自奉例禁，渐次改除，及又不自行择配，任听奸媒引领前往包揽代卖，遂致私开媒馆，招人观看。其间即有丧心无耻之徒，或假称失偶求婚，或藉言买婢娶妾，诳令烹煮，名为试鼎，群聚共饮，戏譃无度；甚至迫令勒卖奸奸，从中渔利，蹉跎岁月，婚嫁无期。致此等婢女虽离服役之辛勤，仍遭奸媒之禁锢，吞声饮泣，无可如何；天理王章，均难轻贳。案例载：媒人将妇女久养在家，逾限不卖，希图重利者，杖一百；如逼勒卖奸图利者，发烟瘴充军；地方官不实力查拏，照例议处等语。煌煌令典，早奉颁行。乃今日久法弛，竟有仍蹈前辙者，合再出示严禁。为此示仰绅士军民人等知悉：嗣后如有及笄婢女应行遣嫁者，祗许唤令媒人引领买主前至本家，当面看人议价，写立婚帖，领回完娶；毋得任听奸媒包揽代卖，致有蹉跎。而各该媒人，亦当凛遵法纪，痛改前非；倘有仍然私开媒馆，将婢女久养在家及逼勒卖奸图利者，一经察出，定将不法奸媒与狗隐地保一体严拏，从重治罪，并将失察之地方官照例查参，断不姑贷。本部院为整饬风俗起见，法在必行，各宜凛遵，毋忽等因。

　　（一○）谕告

　　特授福建台湾府台湾县正堂加十级纪录十次记大功二次阎，抄奉钦命按察使司衔福建分巡台澎等处地方兵备道兼提督学政加十级纪录十次姚，为剀切示谕锢婢积习，以挽颓风事。据绅士禀称：窃照家有贫富，人有贵贱，台地最可伤者，惟婢女耳！夫良家女子在家则有父母、兄弟、姊妹之亲；出嫁则有翁姑、夫妇、妯娌、儿女之乐，独至为婢，不过父母家贫不得已割爱卖充贱役，为偿数十两身价以救饥寒，彼独非十月怀胎，三年乳哺之人也哉！礼称女子十五笄而字，二十年而嫁，明乎时之不可失也。思吾有女，必分配及期；佳偶未卜，则日夜隐忧，易地以观，岂甘迟之岁月至老无配欤！台地风俗，婢长不嫁，或畜之于家，或转鬻他人，终身老役，死而后已；或樱桃花发，漫许白头聚首之欢，泊乎犬马力衰，空邻赤脚无齿之态；或父子不知而聚鹿；或兄弟交迷而荐寝；或妒妻鞭鞑以伤生；或娇妾争宠而构衅；或日引月长遂生孽种，无论名分不明，血脉谁是；或流入娼家；或卖之越府，致使生为无依之人，死为无托之鬼，绝天地好生之德，陷家庭难言之隐，良心断丧，天理奚存！冤气郁结，幽愤莫伸！上干天怒；此台阳所以或数年遭一小劫，或十年遭一大劫，未必非此阶之厉也。昔县令锺离瑾嫁婢如女，状元刘理须赠婢不淫，身占大魁登显位，子孙昌盛，胡不鉴诸天道循环，报应不爽，安知异时彼之儿女不沦于下贱而见辱于他人乎！生偏历台地，阀门之家素封之冑多矣！大抵养婢长大，至老不嫁，如此可胜浩叹等情到道。据此，查例载：凡绅衿庶民之家，如有将婢女不行婚配，致今孤寡者，照不应重律杖八十，令其择配等语。是不嫁婢女者，本有治罪明条，乃台地锢婢之风，出于情法之外，上干天和，下败风俗，历经前道府暨本司道示禁劝谕，此风仍不能改。兹据该绅士禀请重加示禁前来，若不明定章程，殊难挽回恶习。兹本司道衡情酌定，嗣后台属凡绅衿庶民之家，如有婢女年至二十三岁，即为择配，至迟亦不得过二十五岁；倘过二十五岁不为择配者，许该婢及婢之父母、兄弟、亲属人等赴官呈诉，即准其领回择配，不追身价；仍治家长以杖八十之罪。已配之后，该婢听从其夫而去，不许家长勒留；或家长不取身价，该婢与夫自愿留役数年者，各听其便。除通详大宪并行各属一体访查示禁外，合就示谕。为此示仰台湾绅士军民人等知悉：凡尔绅士系读书明理之人，当为齐民之表率，即军民人等亦各具有天良，亟应广积阴功，务各遵照本司道所定章程，家如有婢女年至二十三岁以上者，一概即为择配，以召天和，而挽恶习；如敢故违，许该婢之父母、兄弟、亲属人等赴地方官呈明，即将该婢领回择配，不追身价，仍将该家长照例治罪，以为怙恶不仁者戒。其各猛省毋违，特示。查此案先蒙臬道宪姚、本府宪熊通饬照抄示禁在案，慈蒙行知，通详大宪接准臬宪来移抄看，转饬在于衙署门外，立碑永禁各等因。蒙批，合亟勒石重禁，所属诸色人等各宜遵照，毋违特示。

　　道光贰拾年□月

　　钦加同知衔署理台南府安平县正堂记大功四次加十级纪录十次范，为出示严禁事。光绪十五年五月二十一日，据芙蓉郊董事职员张大琛等禀称：窃琛等前禀贩运妇女等情，蒙批：「如禀转详，通饬严禁」。惟此奸徒怙恶不悛，而近月奸风最炽，形同化外，琛等目睹心酸，是以仰恳迅先示禁，以便购线密拏惩办，庶无依女子免流离失所之苦，而奸徒知法随令行之警。再郡城有等绅富买用婢女，甚至念岁以上仍使其市肆往来，阃外无分，遇有轻浮之徒，当众调戏，稍为面熟，即有贪利六婆勾引成奸，所谓奸尽则出杀由，祸害更甚。琛等以风化攸关，可不请以示禁！有婢之家凡使女至念岁以上者，如本有婿，或无婿而有娘家可主者，该家主收回原交身价，退回字据，将该女交其父母领回婚配，不得久留使用。似此可无怨女之忧，藉培家主之德，贩运奸徒亦可无从入手，引诱之辈又可绝勾奸之术。琛等心存义举，仁宪必有权衡，是否有当，不揣冒渎陈情再叩，仰祈俯赐转详通饬，勒石严禁等情到县。据此，卷查先据该董事张大琛具禀奸徒贩卖人口一案，业经详蒙道宪批饬各属一体示禁在案，兹据前情，本县查锢婢不嫁最为恶俗，该职员所禀系为杜绝奸拐，整顿风化起见，做可俯如所请，除详请道宪通饬一体示禁外，合行出示严禁。为此示仰合邑绅商军民诸色人等知悉：自示之后，如有年大婢女，赶紧即行婚配，不得仍蹈故辙；倘敢锢婢不嫁，一经察出，无论何等人等，即定从严惩办，决不姑宽，各宜自爱，毋违，特示。

　　光绪十五年六月□日给立

　　（一一）道光六年新例

　　原发新疆等处，今拟改发极边足四千里充军，共三十三条：

　　一、昆明湖内有人赴溺，捞救得生，讯系因贫因病，并无别故者，原例枷号半年，发往伊犁当差。

　　一、随征兵丁在军营私自潜逃，在军务未竣以前投首者；随征兵丁在军营私自潜逃，在军务告成以后投首，援照金川逃兵投首者；随征兵丁在途患病及打仗受伤，或迷失路径，查非有心脱，在军务告成之后拏获者，原例俱发乌鲁木齐等处为奴。

　　一、随征跟随余丁偷盗马匹、军器及衣服、银两潜逃投首，照兵丁按军务已未告竣分别问拟者原例，发乌鲁木齐等处为奴。

　　一、无偷盗等事，仅止潜逃之余丁，无论军务已未告竣拏获者，原例俱发伊犁、乌鲁木齐，酌量安插。

　　一、偷渡过台客民，若不法客头船户内，有积惯在于沿海村镇引诱包揽，投集男妇老幼数至三十人以上者，无论已未登舟，客头船户年力强壮者，原例发遣新疆为奴。

　　一、反逆案内，律应缘坐男犯十六岁以上者，原例改发新疆给官兵为奴。

　　二、反逆案内，律应缘坐十一岁以上、十五岁以下者，原例牢固监禁，候成丁时发往伊犁、乌鲁木齐等处安插。

　　一、叛案内，缘坐之流犯，原例改发新疆，酌拨种地当差。

　　一、谋叛案内，被胁入伙，并无随同焚泛、戕官、抗拒官兵情事，悔罪投出者，原例改发新疆，给官兵为奴。

　　一、起意私入红椿大道偷牲，遗失火种延烧草木者，原例枷号两个月，发新疆，酌拨种地当差。

　　一、京城守城兵丁由城上钓煽偷窃仓米，得脏一百石以上为从，并一百以下为首者，原例俱发新疆，给官兵为奴。

　　一、恭遇御驾驻防圆明园及巡幸之处，匪徒偷窃附近仓廒官廨，拒伤兵弁兵丁，相距宫墙一里以内，刃伤及折伤以上为从者，及伤非金刃伤轻平复之首犯，并拒杀弁兵为从，未经帮殴者，原例俱发伊犁，给官兵为奴。

　　一、私入围场盗砍木植八百觔以上者，原例发乌鲁木齐等处种地。

　　一、私入围场盗斫木植一千觔以上者，原例发乌鲁木齐等处，给官兵为奴。

　　一、私入围场偷打牲畜再犯者，原例发新疆等处种地。

　　一、私入围场偷打牲畜三犯者，原例发新疆等处，给官兵为奴。

　　一、扎蕯克旗下蒙古，私入围场偷打牲畜再犯者，原例发新疆等处种地。

　　一、扎蕯克旗下蒙古，私入围场偷打牲畜三犯者，原例发新疆等处，给官兵为奴。

　　一、潜入南苑盗砍木植八百觔以上者，原例发乌鲁木齐等处种地。

　　一、潜入南苑盗砍木植一千觔以上者，原例发遣为奴。

　　一、潜入南苑偷打牲畜再犯者，原例发新疆等处种地。

　　一、潜入南苑偷打牲畜三犯者，原例发遣为奴。

　　一、子孙发掘祖父母坟冢，开棺见尸已至三冢，应将其子孙发遣者，原例发往伊犁当差。

　　一、谋杀而误杀其人之祖父母、父母、妻女、子孙二三命以上为从；下手伤重致死及知情买药者，原例发新疆，分别当差为奴。

　　一、行宫地方管辖声音账房以内，金刃伤人者，原例发伊犁，给驻防官兵为奴，先行插箭随营示众。

　　一、常人在各处当差及各官跟役，并内务府各项人役，苑户钦工匠役等，在紫禁城内暨圆明园大营门、大东、大西、大北等门及西厂地方等处，并各处围墙以内，金刃伤人者，原例发伊犁，给驻防官兵为奴，枷号三个月，再行发配。

　　一、浙、闽、两广、江西、湖南六省纠众互殴，系预先敛费约期械斗仇杀，纠众人数虽多，致毙彼造三命者，原例发新疆，给官兵为奴。

　　一、私铸铜钱数不及十千者，为首及匠人，原例改发新疆，给官兵为奴。

　　一、私造铅钱不及十千者，为首及匠人，原例改发新疆，给官兵为奴。

　　一、私铸铜钱十千以上或不及十千，而私铸不止一次，为从及知情买使者，原例俱改发新疆，给官兵为奴。

　　一、轮奸良家妇女已成杀死本妇案内，同谋内并未下手，又未同奸者；轮奸至本妇自尽，同谋未经同奸者；伙谋轮奸未成杀死本妇为从，未经下手者，致本妇自尽为从者，原例俱发回城，给力能管束之大小伯克为奴。

　　一、轮奸犯奸妇女已成杀死本妇，同奸而未下手者；致本妇自尽为从，同奸者轮奸未成，殴杀本妇帮同下手者；致本妇白尽为首者，原例俱发回城，给大小伯克及力能管束之回子为奴。

　　一、台湾械门及抢夺等案内，应发遣者，此条为刑部现行例内所未载，该处向来办理章程，系发新疆为奴。

　　拟发云贵两广极边烟瘴充军共二十五条：

　　一、回民抢夺结伙在三人以上，发极边烟瘴充军脱逃被获者，原例改发新疆，给官兵为奴。

　　一、窝留积匪之家，造意同行分脏代卖，发极边烟瘴充军脱逃被获者，原例改发新疆，酌拨种地当差。

　　一、回民窝窃罪应发极边烟瘴者，原例改发新疆，给官兵为奴。

　　一、军民人等呈递封章，挟制入奏，所控虚诬，核其诬告罪，应拟极边烟瘴充军者，原例改发新疆，充当苦差。

　　一、问拟笞杖枷责，业已发落递籍及无递籍之犯，复又脱逃呈递封章，视所控虚实，照呈递封章递加一等原例，极边烟瘴充军者，原例发新疆，分别当差为奴。

　　一、军犯在配，遣人呈递封章，条陈事务，无论所言有无可采，原犯极边烟瘴充军者，原例发新疆，给官兵为奴。

　　一、调发极边烟瘴充军脱逃者，原例改发新疆，酌拨种地当差。

　　一、发遣云贵、两广极边烟瘴刨参人犯，脱逃被获者，原例发伊犁等处，给兵丁为奴。

　　一、由黑龙江、吉林减回内地充军拟流，并改发云贵、两广充军盗犯，在配脱逃，于五日内拏获，审系在附近处所暂行躲避，或偶有事故他出实非逃走者，原例俱改发新疆，给官兵为奴。

　　一、原犯实犯死罪免死减军人犯，在配脱逃，并无行凶为匪犯至三次者，原例改发新疆，酌拨种地当差。

　　一、控诉事件口称必须面见皇上，始行申诉，虽未呈递封章，即照呈递封章例上加等罪，应极边烟瘴充军者，原例民人改发新疆，给官兵为奴。

　　一、窃盗临时拒捕伤人未死；刃伤为首，抢夺伤人未死；又伤为首，例应斩候者，如实系被事主及应捕之人扭夺，情急图脱，用刀自割发辫襟带，以致误伤事主捕人者，原例俱减发新疆，给官兵为奴。

　　一、异姓结拜弟兄为从，随同结拜，事发闻拏投首；及事未发而投首，减免后复犯结拜，本罪上加等，应发极边烟瘴充军者，原例改发新疆，酌拨种地当差。

　　一、罪人事发在逃，被获时拒捕，若犯该极边烟瘴充军者，原例改发回疆为奴。

　　以上十四条拟仍发云贵、两广极边烟瘴充军，各酌加枷号三个月。

　　一、永远枷号人犯，枷示已逾十年，原拟死罪，并应发新疆者；原例发伊犁永远枷号人犯，枷示已逾十年，原拟系发黑龙江等处者；原例发乌鲁木齐，其原拟军流以下者，民人实发云贵、两广极边烟瘴充军。

　　一、川省匪徒，并河南、安徽、湖北三省交界及山东之兖州、沂州、曹州三府，江苏之淮安、徐州、海州三府州，有红髫子、白撞手、拽刀等名目，在市场抢劫纠伙不及五人者；在野拦抢未经伤人，纠伙四人以上至九人，除实犯罪外，不分首从者，向例俱发伊犁，分给该处察哈尔及驻防满州官兵为奴。

　　一、在野拦抢纠伙数至十人以上，被胁同行者，原例发乌鲁木齐给官兵为奴；其在野拦抢数至三人以下，犯误徒罪者，俱发云贵、两广极边烟瘴充军。

　　一、因抢夺问拟军流徒罪，在配在逃，复犯抢夺，无论纠抢、伙抢、独抢，曾否得免并计，而本系云贵、两广极边瘴者；原犯军流徒罪，复抢三次以上者；抢夺问拟军流徒罪，释回后犯抢夺五次以上者；抢夺初犯八次以上者，原例发新疆，酌拨种地当差。其原犯军流徒罪，复抢夺一、二次；及抢夺拟军流徒罪，释回后复抢三次，并抢夺初犯五次以上者，均实发云贵、两广极边烟瘴充军。

　　一、豫省南阳、汝宁、陈州、光州四府州所属，及安徽颖州府属各地方凶徒，预谋结聚伙至十人以上，执持凶器，无论曾否伤人，不分首从者，原例发新疆，给官兵为奴预谋结伙三人以上，除实犯死罪外，其余不分首从，实发云贵、两广极边烟瘴充军。

　　一、在狱罪囚私纠伙党三人以上，潜行越狱脱逃，原犯徒罪为从及原犯笞杖律应加二等为首者，仅一、二人乘间越狱潜逃，并无预谋纠伙情事；原犯军流为从及原犯徒罪律应加等为首者，原例俱发伊犁为奴；其原犯笞杖律应加二等为从及原犯笞杖为首，均实发烟瘴充军。

　　以上六条原例系以新疆与内地为罪名轻重之差等，今新疆人犯拟请改发内地，似应将原发新疆者改为实发烟瘴充军；原发烟瘴充军者，改为极边足四千里充军。

　　一、触犯祖父母、父母发遣之犯，遇赦免罪，释回后再有触犯复经呈送者，原例民人发新疆，给官兵为奴，今改发内地，似应仍照旗人再犯例，加枷号两个月。

　　一、人命案件案律不应拟抵罪止军流徒人犯，如致死三命以上，案照致死人数递加一等者，原例罪止发新疆，酌拨种地当差，拟改为罪止实发烟瘴充军。

　　一、豪强监徒聚至十人以上，撑驾大船，张挂旗号，擅用兵仗火器，拒敌官兵伤人案内，私售之灶丁及窝顿之匪犯，原例发往伊犁乌鲁木齐等处为奴。

　　一、台湾无籍游民犷悍凶恶，肆行不法，犯该徒流以上情重者，原例改发新疆，给官兵为奴。

　　一、直隶省强盗窝主，窝藏强盗二名以上者；兵丁及在官人役窝留强盗及包庇强盗窝主罪不致死者，原例俱发新疆，给官兵为奴。

　　拟改发驻防二条：

　　一、内廷太监买食鸦片烟者，原例枷号两个月，发新疆给官兵为奴。

　　一、姑因子妇出言顶撞，蓄意谋杀，凶残显著者，原例发伊犁为奴。

　　谨按以上二项人犯为数无多，应请改发各省驻防，给兵丁为奴，原例应枷号者，仍照例枷号。

　　一、换班绿旗兵丁及内地贸易商民，于新疆地方犯至军流之罪，如在乌鲁木齐一带者，即发往伊犁等处；其在伊犁一带者，即发往乌什叶尔剺等处；其在乌什各城者，亦发往伊犁等处；轻者编管，重者给驻防官兵为奴。

　　拟暂行监禁共十六条：

　　一、红阳教及各项教会名目，并无传习咒语，但供有飘高祖及拜师徒者，原例发乌鲁木齐，分别旗民，当差为奴。

　　一、闽、粤等省不法匪徒，潜谋纠劫，复兴天地会名目，平日并无为匪，仅止一次随同入会者，原例发遣新疆，酌拨种地当差。

　　一、老瓜贼内跟随学习技艺未同行者，原例发新疆为奴。

　　一、响马强盗执有弓矢军器，白日邀劫道路伤人，不得财为从者；未得财又未伤人为首者，原例俱改发新疆，给官兵为奴。

　　一、洋盗案内被胁接脏瞭望，仅止一次者；接脏瞭望已至二次投回良首者，原例俱发新疆为奴。

　　一、洋盗案内被胁在外瞭望，接递财物，并无助势接脏情事者，原例改发新疆，给官兵为奴。

　　一、洋盗案内知情接买盗脏三次以上者，原例发新疆，给官兵为奴。

　　一、强盗伤人而未得财为从者；强盗未得财又未伤人为首者，原例俱改发新疆，给官兵为奴。

　　一、用药迷人，甫经学习，虽已合药，即行败露；或被迷之人当时知觉未经受累者，原例均发往伊犁等处为奴。

　　一、强盗情有可原者，原例发新疆，给官兵为奴。

　　一、纠众起棺索财取赎得财案内，仅止跟随同行，在场瞭望及未得财案内为从者，原例俱发新疆，给官兵为奴。

　　一、用药迷人得财案内为从余犯，原例发回城为奴。

　　一、官吏、军民、僧道人等，妄称谙晓抾鸾祷圣、书符咒水，或烧香集徒，夜聚晓散，并捏造经咒邪术，传从敛钱，一切左道异端，煽惑人民为从者，原例改发回城，给大小伯克及力能管束之回子为奴。

　　一、造谶纬、妖书、妖言，傅用惑人不及众者，原例发回城，给大小伯克及力能管束之回子为奴。

　　一、传习白阳、白运、八卦等邪教案内，为从年未逾六十，及虽逾六十，而有传徒情事者，原例发回城，给大小伯克及力能管束之回子为奴。

　　一、西洋人传习天主教，旗民人等听从入教，不知悛改者，原例发回城，给大小伯克及力能管束之回子为奴。

　　拟仍循旧例九条：

　　一、原例乌鲁木齐等处安插兵民，犯该军流，仍留乌鲁木齐种地者，复有滋事脱逃等情，枷号两个月，改给乌鲁木齐兵丁为奴。

　　一、发遣回疆各犯，在配酗酒滋事，怙恶不悛，难于约束者，改发巴里坤，充当磨折差使。

　　谨案以上二条，专为已经发遣怙恶不悛之犯而设，从前已经发遣之犯，如再行犯罪，似应仍照旧例遵行。

　　一、原例现任职官屡次聚赌及经旬累月开场，发乌鲁木齐等处效力赎罪。

　　一、原例发往军台效力废员，三年期满不能完缴台费，如有隐匿寄顿情弊，文职州县以上，武职都司以上，发往乌鲁木齐，永远充为苦差。

　　一、原例发遣新疆等处效力官犯，如前犯仅止革职及由杖徒等罪加重发遣者，到成三年具奏；原犯军流加重改发者，十年期满，该将军等遵例奏闻；如蒙允准，即令各回旗籍，毋庸再行发配。

　　谨案以上三条发遣者，俱系官犯，约束较易，且可以备差委，似应仍旧例遵行。

　　一、新疆各城驻札官员、兵丁、跟役内如有酗酒滋事，在乌鲁木齐一带者，即发往乌什叶尔剺等处；而在乌什各城者，亦发往伊犁等处，在驻防官兵内拣选力能管束之人，赏给为奴。

　　谨案此条专为在新疆充当兵丁、跟役者而设，似应仍照旧例遵行。

　　一、拏获逃人，不将实在窝留之人指出再行妄拔者，原例发往伊犁、乌鲁木齐等处为奴。

　　一、移驻拉林，闲散满州，有犯二次逃走，尚未出境者，原例发往伊犁、乌鲁木齐等处当差。

　　一、派往各省驻防满洲兵丁，临行及中途脱逃者，原例发往伊犁充当苦差。

　　谨案以上三条，近年来并似此案件无须引用，惟与督捕则例各条并相牵涉，未便递行删除，应暂仍旧例，俟下届修例时通盘查考，分别应存应删，汇核办理。

　　以上新例共八十六条，道光六年十二月十八日浙省奉刑部咨行。

　　（一二）买卖女婢实例

　　立转卖女婢字人，麻豆柑宅郭宅，有明买过蔡宅女婢一口，年登二十一岁，名员花。因不合用，愿将此女婢转卖，凭媒引就与郭宅出首承买，三面言议身价七三银陆拾四大圆正。其银即日同媒交讫明白；其女婢随即交付银主掌管为婢，任从改名使唤；若不合用，听其别卖。倘风水不虞，是天数，不干银主之事。此系两愿，各无反悔，口恐无凭，今欲有凭，合立卖女婢字一纸，并带上手字二纸，共三纸，付执为照。

　　即日同媒收过七三银陆拾四大员足，再照。

　　光绪二十七年正月二十一日为媒人陈■〈工且心，上中下〉抄

　　立卖女婢字人郭宅

　　代笔人周成立

　　立卖女婢字人，茅港尾西保下营庄陈宅，有明买过颜宅女婢一口，年登九岁。因不合用，愿将此女婢转卖，凭媒引就与蔬豆社郭宅淊舍出首承买，三面言议身价六八银陆拾大员正。其银即日同媒交讫明白；其女婢随即交付银主掌管为婢，任从改名使唤；若不合用，听其别卖。倘风水不虞，是天数，不干银主之事。此系两愿，各无反悔，口恐无凭，今欲有凭，合立卖女婢字一纸，并上字一纸，合共贰纸，付执为照。

　　即日同婢收过六八银陆拾大员完足，再照。

　　光绪十五年三月日为媒人张氏

　　立卖女婢字人陈宅

　　代笔人曾允直

　　立卖女婢甘愿字人，台南凤山厅文贤里园仔内庄四十五番户吴笨，有自己亲生之女子第二胎，名钳，年五岁，二月初五日卯时生。今因家寒无力，日食难度，债主迫讨难宽，将此女子托媒引就卖与台南市第二区檨仔林街五十四番户薛网官为婢，三面议定，即日同媒收讫。其女子钳交付买主掌管使用；如不合用，听其别卖他处。若有他人拐带，笨出来控告；若是不来控告，银项对笨支取，自出头抵挡，不干买主之事。倘有风水不虞，系是天数。果系笨亲生之女子，并无拐骗他人财物为碍。此系二比甘愿，各无反悔异言滋事，口恐无凭，今欲有凭，合立卖女婢甘愿字一纸，付执为照。

　　即日同中收过身价七三银参拾捌大员，照。

　　光绪二十八年十一月日为媒人蔡念官

　　知见人妻吴林氏

　　立卖女婢甘愿字人吴笨

　　代书人蔡才

　　立卖杜绝甘愿女子手摹字人，文贤里白沙仑庄陈石蟳，同妻李桂凉，有亲生第二胎女子，今因家贫日食难度，无以为计，愿将此女子托媒引就，向与台南市城内下横街蔡陈氏出头承买为婢，三面议明身价七三银肆拾大员。其银即日同媒收讫；其女子交付银主掌管，听其教训使用；如有不合，任从别卖。陈石蟳自此一卖千休，日后不敢言赎，亦不敢异言生端；若有风水不虞之事，乃系天数。保此女子果陈石蟳夫妻亲生抚养之女，并无别顶拐骗来历交加不明等情；如有不明等情之事，卖主自出头抵挡，不干买主之事。此系二比甘愿，各无反悔，口恐无凭，今欲有凭，合立卖甘愿杜绝女子手摹字壹纸，付执为照。

　　一、批明：此女子名陈随名，现年五岁，再照。

　　即日同媒收过身价银七三肆拾员定足，再照。

　　甘心两愿亲手摹

　　为媒人未官秣官

　　光绪二十八年七月日立卖甘愿杜绝女子手摹字人陈石蟳

　　代笔人高得利

　　立卖女子为婢字人，茅港尾保十六甲庄颜牛，同妻刘氏，有亲生女子名梅仔，年登八岁，年庚辛巳年六月二十二日未时生。兹因家事清淡，日食难度，夫妻相议，甘愿将梅仔出卖为媒，凭媒引就与下营庄陈宅出首承买，三面言议六八身价银陆拾大员正。其银即日同媒见交讫明白；其牛随即将梅仔交银主掌管为婢，任从改名使唤；若不合用，听其别卖。倘风水不虞，此乃天数，不干银主之事。此系二比甘愿，各无反悔，口恐无凭，今欲有凭，合立卖女子为婢字一纸，付执为照。

　　即日同媒收过六八身价银陆拾大员足，再照。

　　光绪拾肆年十一月日为媒人林韭姆

　　知见人母刘氏

　　立卖女子为婢字人颜牛

　　代书人曾允直

　　立卖婢字人港东下里水底藔庄董注，有亲生次女名番婆，年拾贰岁。因家贫落薄，日食难度，不得已将此女出卖，外托媒人引就与本庄林金定出首承买，凭媒三面言议时价六八佛银四拾大员正。将此女随交付银主前去为婢，任他呼唤使用，限至八年为满，此女听卖主备银四拾大员赎回转嫁。此系二比甘愿，各无反悔，口恐无凭，今欲有凭，立卖婢约书字一纸，付执为照。

　　即日同媒三面亲手收过六八佛银四拾大员正，再照。

　　光绪二十年三月十五日为媒人在场知见刘氏知母妻刘氏罔

　　立卖婢约书人董注

　　代笔人蔡郡英

　　立卖女为婢字人，顶山脚庄吴陈氏，有亲生第三女一口，名叫昭，年登捌岁，正月二十三日寅时生。因夫身故，丧费无可支理，愿将女一口凭媒卖与麻荳社草店尾林宅■〈毛上灬下〉为婢，三面议定身价银肆拾大元正。其银同婢收讫，该女凭媒交付林宅去听其改名使叫；倘风水不虞，乃天数也，不得异言生端等弊。此系二比甘愿，各无反悔，恐口无凭，立卖女婢字一纸，付执为照。

　　即日同媒收过女婢身价银四十元完足，再照。

　　光绪十九年九月日为媒人陈秋

　　立女婢字人吴陈氏

　　代书人陈诘

　　登门进益

　　立卖女婢字人林宅，有明买过吴家女婢一口，名唤桂花，年登九岁。今不使用，托媒卖与郭宅，同媒议定身价银六十二大员正。其银即日收讫，该婢随交付郭宅■〈毛上灬下〉去改名使用；倘风水不虞，此乃天数也。此系二比甘愿，各无反悔，恐口无凭，今欲有凭，合立卖女婢字壹纸，并上手壹纸，共贰纸，付执为照。

　　光绪二十年正月日为媒人陈氏

　　立卖女婢字人林宅

　　代书人庄水金

　　登门进益

　　立卖女婢字人陈宅，有明买过林宅女婢一口，名唤桂花，年登拾贰岁。今不合用，托媒卖与陈宅，同媒议定身价银壹佰大元正。其银即日收讫，该婢随交付陈宅■〈毛上灬下〉去改名使唤；倘风水不虞，乃系天数也。此系二比甘愿，各无反悔，恐口无凭，今欲有凭，合立卖女婢字一纸，并上手字贰纸，付执为照。

　　光绪二十三年九月日为媒人□□

　　立卖女婢字人陈宅

　　代书人郭治

　　入门进益

　　立卖女婢字人陈宅，有明买过林宅女婢一口，名唤桂花，年登拾贰岁。今不合用，托媒卖与林宅，同媒议定身价银壹百零四大员正。其银即日收讫，该媒随交付林宅■〈毛上灬下〉去改名使唤；倘风水不虞，乃系天数也。此系二比甘愿，各无反悔，恐口无凭，今欲有凭，立卖女婢字壹纸，并上手字参纸，付执为照。

　　光绪二十四年四月三十日为媒人方氏

　　立卖女婢字人陈宅

　　代书人郭知

　　登门入进

　　立卖女婢字人，麻豆堡草店尾角林宅，明买女婢一口，年登拾贰岁，名唤茶花。今因不合使唤，托媒引就与本堡东角郭宅出首承买，三面议定着时价银壹百贰拾圆。其银即日同媒交讫；其女婢随时付银主■〈毛上灬下〉去改名使用；不合使用，由银主转卖他人，不敢阻挡，风水不虞，系是造化，与银主无干。此系两愿，各无反悔，恐口无凭，立卖女婢字壹纸，并带上手字三纸，共四纸，付执为照。

　　即日同媒收过女婢字内银壹佰二十元完足，再照。

　　光绪二十四年十一月日为媒人方氏

　　立卖女婢字人林宅

　　代笔人王水

　　登门进益

　　立转卖女婢字，麻荳庄东角郭宅，有明买女婢一口，名唤茶花，改名含笑，年十五岁。今因不合使用，托媒引就卖与本堡草店尾角林宅出首承买为婢，三面言议身价六八佛银壹佰贰拾员。现交收足，其女婢随媒并交银主掌管使用；如不合用，听其转卖。倘有风水不虞，乃系造化。恐口无凭，立转卖女婢字一纸，并上手字五纸，共六纸，付执为照。

　　即日同媒亥收过身价六八银壹百贰拾员完足，再照。

　　光绪二十七年五月日为媒人吴闪

　　立转卖女婢字郭宅

　　代书人朱有

　　入门进益

　　立卖女婢字人陈宅，有买过毛宅女婢壹口，名唤桂花，年登拾八岁。今不合使用，托媒卖与苏宅，同谋议定身价光龙银玖拾捌大元正。其银即日交讫，该女随交付苏宅■〈毛上灬下〉去改名使唤；倘风水不虞，仍系天数也。此系二比甘愿，各无反悔，口恐无凭，今欲有凭，立卖女婢字一纸，并上手字六纸，付执为照。

　　光绪三十年十月八日为媒人胡氏

　　立卖女婢字人陈宅

　　代书人林景

　　立卖女婢字人苏宅，有买过吴宅女婢壹口，名唤桂花，年登拾九岁。今不合使用，托媒卖与东势藔庄苏宅，同媒议定身价金票玖拾圆正。其银即日交讫，该女随交付苏宅■〈毛上灬下〉去改名使唤；倘风水不虞，系是天数也。此系二比甘愿，各无反悔，口恐无凭，今欲有凭，立卖女婢字壹纸，并上手字七纸，付执为照。

　　光绪三十一年月日为媒人林氏

　　立卖女婢字人苏宅

　　代书人自笔

　　立找尽根手膜字人林凉，郡城内第二区总赶宫境一百十二番户居住，有亲生女一口，名秀，今年已经十六岁。因家中贫苦，日食难度，前向过郡城外佛头港街林玉叶官胎借去七三银伍拾大元，今再找尽去七三银三十五元，二次合七三银八十五大元。一找杜绝，永无反悔，其女交付银主前去掌管使唤，为妓女、艺妓听叶主裁。保此女系是凉亲生之女，与房亲他人无干；若女子不受叶教训，听叶转卖他人，凉不敢出头阻挡。此系同媒三面言议明白，甘愿各无反悔；如有风水不虞，此亦天命。恐口无凭，合立找尽根手膜字壹纸，合前胎借字一纸，共二纸，付执存照。

　　登门进财

　　万事如意

　　手膜甘愿

　　光绪二十七年辛丑二月二十七日保认人李海

　　为媒人林素

　　立找尽根手膜字人林凉

　　代书人笔达

　　立胎借银单字人，台南大西门外佛头港街四十四番户陈张氏招官，有亲生次女陈妹，年十四岁。今因乏银费用，愿将次女陈姊为胎，托中向与同城外打棕街六十一番户黄建置借出七三银参拾元，逐月无利息，听置请先生教曲，给鉴札为艺妓或娼妓。得利者，招官由建置每月支出金五员。其陈妹限至四年为满；如四年内不能取赎，或四年外听招备银参拾先取赎原单字，及次女归家配亲。倘若风水不虞，系是天数，与银主无干。此事二比两愿，各无反悔，口恐无凭，今欲有凭，合立胎借银单字壹纸，付执为照。

　　即日同中见收过七三银参拾员完足，再照。

　　光绪二十八年旧历二月十三日为中人林莲花

　　知见人女陈妹

　　立胎借银单字人张招官

　　代书人翁进运

　　立卖女子甘愿手摹字人，台南凤山厅白沙仑庄十八番户王五朝，有亲生女子一口，第三胎，名罔市，年十一岁，十二月二十八日□时生。今因家贫无力，日食难度，债主催迫难容，同妻相议愿将此女子托媒引就卖与台南市第二区样仔林街五十四番户薛网官，或为艺妓，或为娼妓；二比甘愿，五朝不敢阻挡，三面议定身价银七三壹百贰拾大员。其银即日同媒收讫；其女子交付买主掌管使唤，听其主意。果系五朝亲生之女子，并无拐骗他人。一卖千休，日后不敢言及找赎；倘有风水不虞，系是银主造化。若有他人拐带逃走，五朝来出头争讼；如若不来争讼，一切银项还网支取，不敢异言生端滋事。口恐无凭，今欲有凭，合立卖女子甘愿手摹字一纸，付执为照。

　　即日同中见收过七三身价银壹百贰拾大员，再照。

　　光绪二十八年（旧历）十月十三日为中人王俭娘

　　知见人妻王许氏

　　立卖女子甘愿手摹字人王五朝

　　代书人蔡梓材

　　立胎借银字人，台南厅城外第五区妈祖楼街第二十八番户林施氏顺官，有养女壹口，名唤旧治，年登拾贰岁。今因内公施胆病气沉重，无项请医调治，致将此女托中向妈祖港第拾八番户内黄查亩胎借出龙银陆拾大员；先支龙银参拾大员，某余参拾银暂寄银主留存，候后日内公施胆去世，以为丧费之资。其银同中先支参拾银收讫；其女交付银主前去掌管；若不守规则，听银主督责。其女面限光绪二十八年旧历四月起至光绪三十六年四月为满，限外其利息银每月每员五分正。请先生教曲，每月参员，其项可以消免。将母银陆拾员送还，银主断不敢刁难，其女听林氏赎回配亲。若限内要赎回配亲，将利息以及先生礼一概算明备齐，方许赎回配亲。若风水不虞之事，乃是二比造化，与银主无干。此系二比甘愿，各无反悔，口恐无凭，今欲有凭，合立胎借银字壹纸，送与银主为后日之证据。

　　一、批明：若期限满，可赎回配亲，不可别移他处卖淫，此照。

　　一、批明：其女若能侍酒，其母林氏逐月应领参银；若能接客者，逐月加领参银，计六银也，此照。

　　为中人洪珠

　　知见人内公施胆

　　光绪二十八年旧历四月二十日立胎借银字母施林氏顺官

　　代书人吴梅卿

　　（一三）明代奴婢制度

　　明代之制奴婢

　　太祖洪武五年五月，诏诸遭乱为人奴者复为民：

　　诏曰：『天下大定，礼仪风俗不可不正，诸遭乱为人奴隶者，复为民；冻馁者，里中富室假贷之；孤寡残疾者，官养之，毋失所』。

　　十七年，以抄没人口，给军官家为奴。

　　明初，以罪抄没人口，多分给劲臣家为奴隶；是年合抄札成丁男妇，收充军役，余者给军官为奴。

　　十九年四月，诏赎河南饶民所鬻子女。

　　官赎之也；凡女子年十二以上者，不在收赎之限。

　　惠帝建文四年十月（时成祖已即位），诏从征将士掠民间子女者，还其家。

　　大祖时，军中俘获子女，多分给功臣为奴婢，至是乃有是诏。

　　成祖永乐八年正月，诏赎扬州、淮安、凤阳、陈州被水灾军民民所鬻子女。

　　宪宗成化二年四月，诏赎徐州、河南等处所鬻男女。

　　巡按御史娄芳言徐州、河南等处人民，鬻卖男女者，沿途成群，价值贱甚，甚至夷人番僧亦行收买。乞出库银帛，赍付巡视御史设法收赎及禁约边关不许番僧人等夹带中国人口出境，仍给价赎还原籍人，巡抚大臣区画牛种，给与耕种。令户部行之。

　　二十二年，饥民典卖者许自赎。

　　诏陕西、山西、湖南等处军民，先因饥荒逃移，将妻妾、子女典卖与人者，许典买之家首告，准给原价赎取归宗；其无主及愿留者听，隐匿者罪同。

　　神宗万历十五年十月，定缙绅家奴婢例。

　　都察院左都御史吴时来奏：庶人之家不许养奴婢，盖谓功臣家方给赏奴婢，庶民当自服勤劳，故不得存养，有犯者皆称雇工人，初未言及缙绅之家也。且雇工人多有不同，拟罪自当有间。至若缙绅之家固不得上比功臣；亦不可下同黎庶，有养家人势所不免，合令法司酌议，无论官民之家有立券用值工作，有年限者，皆以雇工人论；有受值微少，工作止计月日者，仍以凡人论。若财买十五以下，恩养已久；十六以上，配有家室者，照例同子孙论。或恩养未久，不曾配合者，在庶人之家，仍以雇工人论；在缙绅之家，比照奴婢律论。

　　（一四）绍兴府志卷之十二风俗志

　　八邑俱有丐户；丐以户称，不知其所始。相传为宋罪俘之遗，故摈之名堕氏（丐自言则曰：宋将焦光瓒部落以叛宋投金，故被斥）。其内外率习污贱无赖（男子每候婚丧家或正旦，则群索酒食；妇则习媒，或伴良家新娶妇，又为妇贸便见窃攘，最善为流言、乱是非、间人骨肉）。四民中居业不得占；彼所业，民亦绝不冒之（男业捕蛙卖饧，掏竹灯檠编机，扣塑土牛土偶，打野胡方言跳鬼；女则为人家拗松髻，梳发为髢，群足不巷，兼便所就）。四民中所藉，彼不得籍；彼所籍，民亦绝不入（藉曰丐户，即有产于充粮，里长亦禁其充）。四民中即所服，彼亦不得服；彼所服；盖四民向号曰：是出市官特用，以辱且别之者也（旧志：帽以狗头，裙以横布，不长杉，扁其门以丐）。而籍兴业，至今不乱，服则稍僣而乱矣！丐以民摈己若是甚也，亦竞盟其党，以相讼侥，必胜于民，官兹土者知之。

　　（一五）乐户、堕民之化导

　　各省乐藉该浙省堕民、丐户，皆令确查削籍改业为良，若土豪地棍仍前逼勒凌辱及自甘污贱者，依律治罪；其地方官奉行不力者，该督抚查参，照例议处（户律户役「人户以籍为定」律之附例）。

　　雍正元年令（皇朝文献通考户口考）

　　又令山西等省之乐户、浙江之惰民，俱除籍为良。山西等省有乐户一项，其先世因明建文末不附燕兵，被害编为乐籍，世世不得自拔为良民，至是令各属禁革，俾改业为良。又浙江绍兴府之惰民，与乐籍无异，亦令削除其籍，俾改业与编氓同列。至五年以江南徽州府有伴当，寗国府有世仆，本地呼为细民，其籍业与乐户、惰民同。甚有两姓丁户，村庄相等，而此姓为彼姓，执役有如奴隶，究其仆役起自何时，则茫然无考，非实有上下之分。

　　特谕开除为良民，八年以苏州府之常熟、昭文二县丐户与浙江惰民无异，准其削除丐籍。

　　（一六）广东蜑户之编审

　　雍正七年上谕（皇朝文献通考户口考）

　　谕粤东有蜑户，以船为家，捕鱼为生，生齿繁多，粤民视为卑贱之流，不容登岸居住；蜑户亦不敢与平民抗衡，局舛舟中，终身不获安居之乐。蜑户本属良民，且输纳渔课，与民相同，安得因地方积习强为区别。着有司通行晓谕：凡无力之蜑户，听其住船自便；如有力能建房搭棚者，准其于近水村居住，与齐民一同编列甲户，以便稽察，不得欺凌驱逐。

　　又以广西宁明、东兰二州改土为流，免其编审，至九年准停止广西归顺州编审。十一年滇省缅宁地方改土为流，停其编审。

　　（一七）削籍乐户、丐户之应试资格

　　乾隆三十六年例（户律户役「人户以籍为定」条例鳖头）

　　削籍之乐户、丐户，以报官改业之人为始，下逮四世本族亲支皆系清白自守，方准报捐应试；若系本身脱籍，或仅一、二世及亲伯叔姑姊尚习猥业者，一概不许滥厕士类，侥幸出身。至广东之蜑户、浙江之渔户及各省凡有似此者，悉照此办理。

　　乾隆三十六年礼部、户部议准（皇朝文献通考户口考）

　　礼部会同户部议准陕西学政刘壿奏：山陕等省乐户、丐户请定禁例案内，酌议削籍之乐户、丐户原系改业为良，报官存案，如果拔濯旧污，阅时久远为里党所共知者，自不便阻其向上之路，应请以报官改业之人为始，下逮四世本族亲支皆系清白自守，方准报捐应试。该管州县取具亲党邻里甘结，听其自便，不许无赖之徒藉端攻讦；若系本身脱籍，或系一、二世及亲伯叔姑姊尚习猥业者，一概不许滥厕士类，侥幸出身。至广东之蜑户、浙江之九姓渔户及各省凡有似此者，悉令该地方照此办理。但此等甫经改业之户，惟不准应试，至于耕读工商，业已为良，应悉从其便。如有势豪土棍藉端欺压讹诈者，该地方官仍严行查禁惩治，以儆刁风，以安良善等因。疏入，从之。

　　（一八）取缔台湾妇女弊风之告示

　　福建台湾巡抚部院兼管海关学政邵，为劝谕台地妇女事。本部院素闻人说台地妇女多半仍不知闺教，贪爱钱财，与男子往来，以倚门接客为常事，人人传为笑谈，谓天下无耻之人莫如台地妇女之甚。本部院渡台以来，细察情形，深为尔等妇女叫屈。盖尔等非真无耻也，所以甘为无耻之事者，其故约有三端：一则习俗已久，年幼无知之女，习见其姑若母之所为，不复知为可耻之事；一则明知其非，见逼于大姆，不从则诉骂毒打，故含羞忍辱而为之；一则年少无远虑，但知暮舞朝歌之乐，不暇计失身之害。本部院既察知其故，不忍递加刑罚，先就此三端为尔等开陈利害。寻常男女大半年轻则相爱，年老则相弃，惟有夫妇之分，则有情义之男子固愿白头偕老，即无情义者亦限于名分而不敢相弃。若如尔等东张西李，人人皆夫，一旦色衰，谁复相顾？或招买他人之女以为媳，谓可养老，万一两少相爱，挈之而逃，尔等虽抗之官，官亦不能为尔等理此丑案也。尔等试一设想，则但知暮舞朝歌之乐，而不计穷老之日身无所归者，可以惕然醒悟矣！其被迫于大姆者，则当由本部院通饬地方官令其留心查禁大姆名目，随时拏究、如有被逼者，许该妇女立即到官控诉，由官为设法保护，断不令大姆挟嫌报复也。尔等试一设想，则被逼于大姆者可以欣然改图矣！其由于习俗之已久者，本部院细思尔等旧俗本亦不恶。台地民人原籍多闽之漳、泉，粤之潮、嘉，而最以漳、泉人为多；漳、泉地方自受宋朝朱文公之化，妇女最明礼法，朱公帘、朱公罩至今天下传为美谈；祖宗为天下美谈，子孙为天下笑谈，则非原籍之旧俗可知。台地后山生番虽冥不知法，然男女之范甚严，尔等均系清白良民，乃甘为娼妓无耻之事反不如粗野之番人，则非台地之旧俗可知。尔等试一设想，则沾于习俗者可以勃然兴起矣！又闻尔等家中供养观音菩萨以求福，试思尔等强逼良女辱身，又诱坏人家子弟，败人家产，菩萨有知，将置尔等妇女于极乐世界乎！将置尔等妇女于刀山剑树乎！可怕可怕。尔若能听本部院之劝，则转祸为福，转辱为荣，本部院自当择最奖励；若不听本部院之言，依然作无耻之事，则严法当随其后，尔等其细思之，勿贻后悔，特示。

　　右谕通知

　　光绪十八年三月二十五日

　　告示

　　（一九）收养孤老之规定

　　户律户役收养孤老

　　凡鳏、寡、孤、独及笃废之人，贫穷无亲属依倚，不能自存，所在官司应收养而不收养者，杖六十；若应给衣粮，而官吏克减者，以监守自盗论（批注：鳏、寡、孤、独、笃疾、废疾六项人，皆不能自食其力以谋生者，若既贫穷，又无亲属可依，则在官当收养。故设有养济院，月给粮米，岁给绵布，此朝廷恤无告之典也）。

　　同上条例

　　各省流寓孤贫，如籍隶邻邑，仍照例移送收养外，其在原籍千里以外者，准其动支公项银两，一体收养，年底造册报销。

　　凡被灾最重地方饥民，外出求食，各督抚善为安辑，俟本地灾侵平复，然后送回。

　　户部则例

　　外来流丐，保正督率丐头，稽查少壮者，询明籍贯，禀官递回原籍安插；其余归入栖流所等管束，不许散处滋事。

　　乾隆四十二年部议

　　少壮乞丐，严饬保甲并丐头管束；若纵容为匪，即将保甲等分别惩治。

　　（二○）幼女出贌为戏子例

　　立贌字人蔡鬃观、蔡牛港叔侄，祖居漳州府漳浦县，因祖父移居■〈王葛〉玛兰，并无生理头路，与胞叔鬃相议，将同弟蔡媳妇仔，年中十三岁，生于八月十三日申时建生；此媳妇仔系是同叔蔡鬃观抱养之子，因家中欠乏银用，将媳妇仔贌与胡莲观、胡菊观兄弟为七子班，面限六年为满，三面言约每年身金银三大员正。银即日同中交足，媳妇仔听菊、莲兄弟教管。并无交加不明；如有不明等情，牛港支挡，不干贌主之事。口恐无凭，立贌字一纸，付执为照。

　　批明：闰八月蔡牛港先去佛银四大员。

　　同治元年八月二十八日代笔林义观

　　为中、知见黄礼观

　　立贌字人蔡牛港

　　（二一）幼儿出贌为戏子例

　　立贌字人鹿港北头施涂螺，有长子名耳，年登九岁，因家中清淡，日食难度，即托中引就本港牛墟瑶香班许木耳为作戏童，面限拾年为满，身价银拾捌大员。即日同中交收完足，即将其子交与银主，请师教习戏文，不论初幼。恐有风水不虞，与银主无干。恐有房亲三言贰语，施涂螺出首抵挡，不干银主之事。恐口无凭，三面议定，合立贰纸，付执为照。

　　大清光绪贰拾贰年四月念贰日为中人张顶司

　　立贌字人施涂螺

　　代笔人黄登科

　　（二二）同上

　　立贌戏字人，彰化半线保天公坛边居住王江河，有亲生小儿，年登八岁，名叫阿九。因缺欠银两。无奈托中引就向与鹿港保牛墟头瑶香班许木耳为作戏童，年限八年为满，身价银拾捌大员。即日同中交收银项足讫清楚，江河小儿交过银主请师教习戏文。恐畏观天造化，或是房亲人等生端，江河一力抵挡，与银主无干。江河自己甘愿，口恐无凭，今欲有凭，立贌戏字一纸，付执为照。

　　大清光绪辛卯年陆月日为中人陈桂枝

　　立贌戏字人王江河

　　自己炳笔王江河

　　（二三）同上

　　立贌戏字人，彰化县二林保秀水庄翁古，有一亲生小儿，年登拾岁，名唤方麟。因今家贫，日食难度，今日依父身过，无银收费，无奈托中引就向与鹿港牛墟头瑶香班许木耳为作戏童，面限捌年为满。四月日过，每月身金钱四佰文；捌年过限，照升戏文盘了交付。翁古依■〈女只〉■〈毛上灬下〉同，三面言定佛银陆大员，平四两壹钱，即日交收足讫，即将小儿交与银主掌管，任他请师教习戏文。恐有风水不虞，凭天造化，与银主无干。恐有交加来历不明等情，与房亲伯叔兄弟侄无干，翁古自应出首一力抵挡，不干银主之事。合立贌字一纸，付执为照。

　　大清光绪庚寅年柒月日为中人许条

　　立贌戏字人翁古翁葛观

　　代笔人沈林

　　第三款宗教

　　第一　宗教之法规

　　第二　僧道、术士、师巫及邪教倡导者之取缔

　　第三　神明会及父母会

　　第四　台湾之寺庙

　　第一宗教之法规

　　（一）唐代之祭祀

　　儒教

　　凡祭祀之名有四：一曰天神祭、二曰地祗祭、三曰享人鬼、四曰释奠。于先圣先师，其差有三：若昊天上帝、五方皇帝地祗、神州、宗庙为大祀；日月星辰社稷、先代帝王、岳镇海渎、帝社、先蚕、孔宣父、齐太公、诸太子庙为中祀；司中、司命、风师、雨师、众星、山林、川泽、五龙祠等及州县社稷、释奠为小祀。冬至祀昊天上帝于圜丘，以高祖配焉；又祀东方青帝灵威仰，南方赤帝赤熛怒，西方白帝白招拒，北方黑帝叶光纪，中央黄帝含枢纽，及大明、夜明于坛之第一等；又祀内官五十五，坐于坛之第二等；又祀中官一百五十九，坐于坛之第三等；又祀外官一百五，坐众星；三百六十，坐于内坛之内。正月上辛，祈谷于圜丘，祀昊天上帝，以高祖配焉！祀五方帝于坛之第一等。盂夏之月，犬雩于圜丘，祀昊天上帝，以太宗配焉！又祀五方帝于坛之第一等；又祀太昊、炎帝、黄帝、少昊、颛顼于坛之第二等；又祀勾芒、祝融、后土、蓐收、元冥于内壝之内。季秋之月，大享于明堂，祀昊天上帝，以睿宗配焉！又祀五方帝，五帝五官各于其方。夏至祭皇地祗于方丘，以高祖配焉！祭神州于坛之第一等；五岳、四镇、四海、四渎、五方、山林、川泽、邱陵、坟衍、原湿凡七十坐，皆于内壝之内。孟冬之月，祭神州地祗于北郊，奉太宗以配焉！立春之日，祀青帝于东郊，以太昊配焉！其勾芒氏及岁星，东方三辰七宿并从祀。立夏之日，祀赤帝于南郊，以神农配焉！其祝融氏及荧惑星、南方三辰七宿并从祀。季夏土王日，祀黄帝于南郊，以轩辕配焉！其后土氏镇星并从祀。立秋之日，祀白帝于西郊，以少昊配焉！其蓐收氏、大白星、西方三辰七宿并从祀。立冬之日，祀黑帝于北郊，以颛顼配焉！其元冥氏辰星及北方三辰七宿并从祀。春分之日，朝日于东郊；秋分之日，夕月于西郊。立春后丑日，祀风师于国城东北；立夏后申日，祀雨师于国城西南；立秋后辰日，祀灵星于国城东南；立冬后亥日，祀司中、司命、司人、司禄于国城西北。仲春上戊祭太社，以后土氏配焉！祭太稷，以后稷氏配焉！中秋之月及腊日亦如之。四孟月及腊日，大享太庙，春享则兼祭司命及户；夏享兼祭灶。季夏之月祭中溜；秋享兼祭门及厉；冬享兼祭行；若腊享则七祀偏祭，皆于太庙之西门之南。凡三年一袷，享以孟冬；五年一褅，享以孟夏，皆七祀偏祭。若袷享则配享功臣，皆列于当至之前。孟夏吉亥，享先农于东郊，以后稷配；季春吉已，享先蚕于西郊；仲春上丁，释奠于孔宣父，以颜回配，其七十二弟子及先儒并从祀，仲秋之月亦如之。仲春上戊，释奠于齐太公，以留侯张良配焉！仲秋之月亦如之。孟冬，祭司寒于冰室；仲春，祀马祖；仲夏，享先牧；仲秋，祭马社；仲冬，祭马步，并以刚日，皆于大泽之中。季冬腊日前寅，蜡百神于南郊；大明、夜明、神农、后稷、伊耆、五官、五星、二十八宿、十二辰、五岳、四镇、四海、四渎、五田畯、青龙、朱雀、麒麟、驺虞、元武及五方山林、川泽、邱陵、坟衍、原湿、井泉、水墉、坊、于菟、鳞羽、毛介、臝、邮、表畷、猫、昆虫，凡一百八十七坐，若其方有灾害，则■〈门外朔内〉而不祭。祭井泉于川泽之下。立春之日，祭东岳泰山于衮州；东镇沂山于沂州；东海于莱州东；渎淮于唐州。立夏之日，祭南岳衡山于衡州；南镇会稽山于越州；南海于广州南；渎江于益州。季夏士王日，祭中岳嵩山于河南府。立秋之日，祭西岳华山于华州；西镇吴山于陇州；西河及西渎河于同州。立冬之日，祭北岳恒山于定州；北镇医无闾于营州；北海及北渎济于河南府，各于其境内本州岛长官行焉！蜀州青城丈人山，每岁春、秋二时，享以蔬馔，委县令行。凡三年一享帝喾氏于顿邱，享唐尧于平阳，而稷窝配焉！享虞舜于河东，咎繇配焉！享夏禹于安邑，伯益配焉！享殷汤于偃师，伊尹配焉！享周文王于酆，太公配焉！享周武王于镐，周公、召公配焉！享汉高祖于长陵，箫何配焉！皆以仲春之月四时仲日，享隐、章怀、懿德、节愍、惠庄、惠文、惠宣七太子庙，令其子孙主祭，有司给牲牢乐县，太常博士相礼焉！四仲月，享隋文帝、周武庙，酅公、介公主祭，凡州、县皆置社稷，如京都之制。仲春上戊，州、县官亲祭；仲秋上戊亦如之。凡州、县皆置孔宣父庙，以颜回配焉！仲春上丁，州、县官行释奠之礼；仲秋上丁亦如之。凡官爵二品以上祠四庙，五品以上祠三庙，六品以下达于庶民人，祭祖祢而已。凡国有封禅之礼，则依圜丘方泽之神位；若亲征、禡类、昭告，各依本神位焉！凡国有大祭祀之礼，皇帝亲祭，则大尉为亚献，光禄乡为终献；若有司摄事，则大尉为初献，太常卿为亚献，光禄卿为终献。孔宣父庙，则国子祭酒为初献，司业为亚献，国子博士为终献。齐太公庙，则太常卿为初献，少卿为亚献，丞为终献。诸小祀，惟官一献。凡大祀，散齐七日，致祭三日；中祀，散斋三日，致斋二日；小祀，散斋二日，致斋一日，皆祀前习礼沐浴，并给明衣。凡京师孟夏以后旱，则先祈岳镇、海渎及诸山川能兴云雨者，皆于北望祭；又祈社稷，又祈宗庙，每七日一祈，不雨还从岳渎如初。旱甚则修雩，秋分以后，虽旱不雩。雨足皆报祀，若州、县则先祈社稷及境内山川；若霖雨，则京城禜诸门，门别三日，每日一禜，不止祈山川、岳镇、海渎。三日不止，祈社稷、宗庙；若州县，则禜城门及境内山川而已。

　　道教

　　凡天下观，总一千六百八十七所（一千一百三十七所道士；五百五十所女道士）。每观观主一人，上座一人，监斋一人，共纲统众事。而道士修行有三号：其一日法师，其二日威仪师，其三日律师；其德高思精，谓之炼师。而斋有七名：其一日金录大斋（调和阴阳，消灾伏害，为帝王、国王延祚降福），其二日黄录斋（并为一切拔府先祖），其三日明真斋（学者自斋斋先缘），其四日三元斋（正月十五日天官为上元；七月十五日地官为中元；十月十五日水官为下元，皆注身自忏諐罪焉），其五日八节斋（修生求仙之法），其六曰涂炭斋（通济一切急难），其七日自然斋（普为一切祈福）。而禳谢复三事：一曰章，其二曰醮，其三曰理沙，大抵以虚寂自然无为为宗（其法出于老子，自云有牧混成，先天地生，视之不见，听之不闻，搏之不得，湛然而成，随感应物、厥迹无常，奉其道者咸蠲去邪累，澡雪心神及白日升天，长生世上。又称：道者有三元九府百二十官，一切神祗咸所统摄，至有化金消玉，行符动水，奇方妙术，驱鬼役神之能，故好异者共尊事之。又言：二仪之间有三十三天；一天之中三十六宫。宫有一主最高者，曰无极至尊；次日大至真尊；次天覆地载阴阳真尊；次供正真尊；其法甚妙，故启叙其宗旨也。盖老子生于殷末，在周为守藏史柱下史，作为道书五千言，其要在清净，理国立身之要出，至没汉张道陵号天师，阐扬某化，周于四海者，以显其德）。

　　佛教

　　凡天下寺，总五千三百五十八所（三千二百四十五所僧；一千一百一十三所尼）。每寺上坐一人，寺主一人，都维那一人，共纲统众事。而僧持行有三品：其一日禅，二日法，三曰律，大抵皆以清静慈悲为宗（释氏之源，秦汉已前未传中土，至汉武元狩中，遣将军霍去病讨匈奴，杀休屠王，获其祭天金人帝以为神，列于甘泉宫。金人率长丈余，不祭祀，但灯香礼拜而已。及至张骞使大夏，闻其旁有身毒国，一名天竺国，有俘屠之教。哀帝元寿元年，受大月氏王使浮屠经。没汉永明帝永平元年，夜梦金人，项有日月飞行殿庭，乃访群臣侍中傅毅，始以佛对。于是帝遣郎中蔡愔使于天竺国，写浮屠遗范；愔乃与沙门迦华摩腾竺法兰东还洛阳，中国有沙门及拜礼之法，自此始也。愔得佛经二十四章及释迦立像。明帝命画工图佛像，置清凉台及显节陵上。愔之还也，以白马负经，汉因立白马寺于洛城雍门西。浮屠正号曰佛佗，译之则为静觉。所谓佛者，本号释迦文印大竺释迦卫国王之子，于四月八日夜，从母右胁而生，有三十二相。当周庄王九年，鲁庄公七年夏四月生，不见夜明是也。以布施、持戒、忍辱、精进、禅定、智惠为宗，所谓六波罗密者也。自齐梁之后，其道弥尊）。

　　僧道籍

　　凡道士、女道士、僧尼之簿籍，亦三年一造（其籍一本送祠部；一本送鸿胪；一本留于州、县）。

　　僧道服装

　　凡道士、女道士衣服，皆以木兰、青、碧、皂、荆黄、缁环之色（若服俗衣及绫罗，乘大马，酒醉与人闹打，招引宾客，占相吉凶，以三宝物饷馈官僚，勾合朋党者，皆还俗。若巡门教化，和合婚姻，饮酒食肉，设食五辛，作音乐博戏，毁骂三纲，凌冥长宿者，皆苦役也）。

　　国斋

　　凡道观三元日千秋节日，凡修金录明真等斋，及僧寺别敕设斋，应行道官给料。高祖神尧皇帝（五月六日）、文穆皇后（五月一日）、太宗文武圣皇帝（五月二十六日）、文德圣皇后（六月二十一日）、高宗天皇大帝（十二月四日）、大圣天后（十二月二十六日）、中宗孝和皇帝（六月二日）、和思皇后（四月七日）、睿宗大圣真皇帝（六月十日）、昭成皇后（正月二日），皆废务（凡废务之忌，若中宗已上；京城七日行道，外州三日行道。睿宗及昭成皇后之忌；京城二七日行道，外州七日行道）。八代祖猷祖先皇帝（十二月二十三日）、宣宗皇后（六月三日）、七代祖懿祖光皇帝（九月八日）、光懿皇后（八月九日），皆不废务。六代祖太宗祖景皇帝（九月十八日、景烈皇后（五月六日）、五代祖代祖元皇帝（四月二十四日）、元真皇后（三月六日）、孝敬皇帝（四月二十五日）、哀皇后（十二月二十日），皆不废务。高城一日设斋，凡国忌日，两京定大观寺各二散斋，诸道士、女道士及僧尼皆集于斋所，京文武五品以上，与清官七品以上，皆集行香以退。若外州亦各定一观一寺以散斋，州、县官行香，应设斋者盖八十有一州焉（谓四辅、五府、六雄、十望、曹、濮、兖、斋、像、徐、陈、青、毫、仙、凉、秦、瀛、具、邢、恒、冀、定、赵、沧、德、深、博、易、相、梁、襄、泽、安、绵、梓、遂、眉、卬、果、彭、蜀、汉、润、越、常、苏、杭、婺、衢、湖、宣、洪、潭、广、桂、陇、邠、泾等州是也。其道士、女道士、僧尼行道散斋，皆给香油炭料；若官设斋，道佛各施物三十五假，供修理，道佛写一切经，道士、女道士、僧尼各施钱十二文。五品以上女及孙女出家者，官斋行道，皆听，不预；若私家设斋，道士、女道士、僧尼兼请，不得过四十九人），凡远忌日，虽不废务，然非军务急切，亦不举事，余如例程。

　　（二）直省府州县之坛席祠

　　社稷坛

　　礼：直省府、州、县各建社稷，皆社右，稷左，异位同坛（谨案坛高二尺一寸，方二丈五尺）。岁以春秋仲月戊日致祭，省会以总督若巡抚一人主之；有故，则布政使摄事，在城文武官、县丞、千总以上咸与祭。

　　监司分驻各府者，各主其地社稷之祭，其它府、州、县皆以长官主之；长官有故，则佐贰以次摄，在城文官丞史、武官把总皆与祭。

　　先农坛

　　通礼：直省府、州、县各建先农坛（谨案坛制与社稷同），岁以仲春亥日致祭（或以季春）。省会以总督若巡抚一人主之；有故，则布政使以次摄，陪祀文武官及各执事人均如祭社稷之礼。府、州、县岁祭先农，主祭官、陪祭官暨各执事并同社稷，祭期牲帛、器数、行礼仪节与省会同。

　　神祗坛

　　府、州、县岁春秋诹吉致祭神祗坛，主祭官、陪祭官暨各执事并同社稷。

　　常祀通礼：直省府、州、县各建神祗坛（谨案坛无定制，多附先农坛行礼），祀云、雨、雷、境内山川、城隍之神。岁春秋仲月诹吉致祭，在城文武各官皆与；省会以总督若巡抚主之，有故，以布政使摄。

　　雩祀通礼：岁孟夏后，诹吉雩祭，陈设仪注同前。

　　祈祀通礼：若间不雨及潦，诹宜祀之辰，具祝文（随时选择），备牲牢、笾豆、香帛、尊爵、炉镫，守士大吏率属素服祈祷，为民请命，行礼仪节与常祀同。

　　报祀通礼：既应而报；陈设、供具、朝服、行报、祀礼、仪节均与祈祀同。

　　风神、雷神专祠

　　会典：直省云、雨、风、雷之神专立祠庙者，清和宣惠风伯之神，祭于江苏洪泽湖口；宣仁昭秦风伯之神，祭于广东边海；郡县风神庙祭于河南铜瓦厢、江苏睢南厅属；显仁应瑞雷神，祭于甘肃兰州府。守土官以时致祭，如各省云、雨、雷坛致祭仪。

　　岳镇海渎神祠

　　祭所会典：中岳嵩山，祭于河南登封县；东岳泰山，祭于山东泰安府；西岳华山，祭于陕西华阴县；南岳衡山，祭于湖南衡山县；北岳恒山，祭于山西浑源县。中镇霍山，祭于山西霍州；东镇沂山，祭于山东沂州府；西镇吴山，祭于陕西陇州；南镇会稽山，祭于浙江绍兴府；北镇击巫闾山，祭于奉天广宁县。东海祭于山东莱州府；西海祭于山西永济县；南海祭于广东番禺县；北海祭于山海关。江渎祭于四川成都府；淮渎祭于河南唐县；河渎祭于山西永济县；济渎祭于河南济源县。长白山神，祭于吉林城西南温德亨山；松花江神，祭于吉林。通礼，凡祭皆因庙行礼，惟西海、北海、河渎、长白山望祭。

　　名山、大川神祠

　　会典：直省所在山川有赐封号建立专祠者，守土官以时致祭。每岁春秋，祭北极佑圣真君于湖南永兴县之鸡公山；祭东西二淀河神、大沽海口神于直隶天津县；祭安流广惠永定河神于直隶宛平县之庞村及芦沟桥石景山；祭安流衍泽永定河神于宛平县之南下泛大顶场（庙名惠济）；祭长流永济滹沱河神于直隶正定、平山二县；祭大通口神于江苏安东县；祭涵元汇和洞庭湖神于湖南巴陵、武陵二县；祭鄱阳湖神于江西鄱阳县；祭利运福漕漳河神于山东临清州；祭利运惠济漳河神于山东馆陶县；祭卫源神于河南辉县之百泉；祭介休水神于山西介休县；祭昭惠裕阜河东盐池神于山西解州；祭昭德沛泽泉源神于广西郁林州；祭兴安大岭神于木兰围场；祭博尔图颠神于喀喇沙尔；祭格登山神、额林哈毕尔罕山神、阿布拉勒山神、阿勒坦额墨勒都图山神、塔勒奇山神于伊犁；祭楚呼楚山神、巴克图山神、巴尔鲁克山神于塔尔巴哈台；祭木素里达巴汗神于阿克苏；祭昭灵普润太白山神于陕西郿县；祭索乌山神、甲索山神、墨尔多山神于四川懋功厅；祭灵区安澜恒宏佑仁广济至德金山神于江苏丹徒县；祭昭宁助顺丹达山神于西藏；祭宁民显佑终南山神于陕西西安府；祭湘江神于湖南长沙府；祭洪泽湖神于江苏之高堰；祭海神于江苏宝山县；祭汉江神于陕西汉中府；祭巫平潮利涉浙海神于浙江杭州府；祭宁民显佑浙海神、江海潮神于浙江海宁县；祭佑民溥惠靖海神于广东番禺县之虎门山；祭伊犁河神、空郭罗鄂博神、阿里玛图神、哈什河神、空吉斯河神、萨曼河神、策集河神、奎屯河神、赛星木诺尔神、察罕乌苏神、和尔霍斯河神于伊梨；祭额密尔河神、裕勒雅尔河神、阿拉克图古勒诺尔神、额彬格逊诺尔神于塔尔巴哈台；祭金山大河神于四川懋功厅；祭太子河神于盛京辽阳州；祭崇源协应巨流河神（庙名演庆）、灵源涵润浑河神（庙名顺应）于盛京承德县；祭江神于湖北武昌、荆州二府及江苏、安徽之江防厅属；祭淮神于河南桐柏县及江苏里河厅、山盱厅各属；祭黄河神于河南祥符、荣泽、中牟、兰阳、睢州、武陟各州、县及江苏山安厅属（在中牟者曰佑灵观；在兰阳者曰惠安观；在睢州者曰庆顺祠；左武陟者曰嘉庆观）；祭湖神于江苏里河、扬河二厅属；祭白河神于顺天密云县；祭溥福广济庐岳神于山西南康府；祭睿特汗山神于库伦。每岁春日，祭博克达山神于乌鲁木齐；五月八日朔日祭汗山神于库伦；九月九日，祭安流襄绩海阳山神于广西兴安县；青海大臣巡视西宁口外时，祭灵显青海神、河源神、星宿海神于其部。通礼祭日，有司具祝文，饬庙户洁扫祠宇，拂拭神案，偕执事人具器陈羊一、豕一、簠簋各二、笾豆各十；炉镫具陈祝文于安左，陈帛一、香盘一、壶一、爵三于案右。主祭官朝服诣祠，引赞礼生二人引入拜位前立，乃迎神。司香自右奉香盘进，主祭官三上香讫，引赞赞跪，叩，兴；主祭官行三跪九叩礼，兴。司帛自右跪授帛，主祭官授帛，拱举授司帛，兴，献于案。司爵酌酒，实爵自右跪授爵，主祭官投爵，拱举授司爵，兴，献于正中，退。司爵祝跪读祝，引赞赞跪，主祭官跪读祝毕，主祭官行三叩礼，兴。司爵酌酒献于左，又酌酒献于右，退，乃彻馔送神。引赞赞跪，叩，兴；主祭官行三跪九叩礼，兴；执事者以祝帛送燎，礼毕。各祠仪同。

　　龙神祠

　　会典：东海显仁龙神、南海昭明龙神、西海正恒龙神、北海崇礼龙神，皆于雍正二年敕封。其在各省、各城者，守土官于岁春秋祭。

　　火神庙

　　通礼：岁六月下旬三日，遣官一人将事。

　　城隍庙

　　通礼：祭都城隍之礼。岁秋诹吉，遣官致祭。

　　厉祭

　　通礼：直省府、州、县，岁三月寒食节，七月望日，十月朔日，祭厉坛于城北郊。

　　先师庙

　　通礼：岁以春秋仲月上丁，遣官释奠于先师，承祭分献等官均致斋二日。豫期视牲，所收豫设香案于庭中；南向一，东西向各一。遣官补服太常寺赞礼郎二人前引，诣香案前北面，所牧立案右，牧人牵牛羊过案，前导以旗仗，所牧跪告牲，次东向视鹿，西向视冢，所牧跪告，如前仪。

　　直省释奠仪。通礼：直省府、州、县庙祀先师孔子，皆以岁春秋仲月上丁行释奠礼。省会正献以总督若巡抚一人主之，两序以道员各一人；两庑以知府同知各一人，视割牲，省齍盛；以道员各一人纠仪，以教授、训导各一人司祝；司香、司帛、司爵、司馔、引赞、通赞齍引班以学弟子员娴礼仪者执事。在城文武官、县丞、千总以上咸与祭。直省文庙附祀各祠。会典：直省府、州、县先师庙左右建忠义孝弟祠，祀本地忠臣义士、孝子、悌弟、顺孙；建节孝祠，祀节孝妇女；建名宦祠，祠仕以其土有功德者；建乡贤祠，祀本地德行着闻之绅士，岁以春秋致祭。

　　关帝庙：京师祭仪、直省祭仪

　　京师祭仪。通礼：致祭关帝之礼，岁以春秋仲月，诹吉遣官一人将事。

　　直省祭仪。通礼：直省府、州、县关帝庙，岁均以春秋仲月及五月旬有三日致祭。

　　文昌庙

　　京师祭仪。通礼：致祭文昌之礼，岁以二月三日暨秋仲月，课吉遣官一人将事。是日昧爽，庙祝洁扫殿宇内外，太常寺官具祝版，备器陈设洗办位，和声署设乐，均与关帝庙同。

　　御灾捍患诸神祠

　　通礼：致祭直省所在专祠之礼，直省祭御灾捍患诸神于民有功德者，加封号立专祠。

　　祭护国庇尼、妙灵招应、宏仁普济、福佐群生、诚感咸孚、显神赞顺、垂慈笃佑天后宋林氏女于福建福州府莆田县湄州及江苏清口惠济祠并滨海各县（神始封灵惠夫人，历元明累封天妃。国朝康熙十九年，封护国庇民、妙灵昭应、宏仁普济天妃。二十三年，加封天后。乾隆二年，加封福佑群生。二十二年，加封诚感咸孚。五十三年，加封显神赞顺。嘉庆五年，加封垂慈笃佑。六年，追封神父为积庆公，母为积庆夫人；祭于莆田清口天后庙后殿）。

　　谨案：御灾捍患诸神祠，载在祀典，所以顺民情之趋向，为敷政之一端，非以神道设教，而惑于巫觋禳祈之说也。乃自秦人求仙，粤人尚鬼，其流弊遂至于丛祠、古树、野石、残碑，不在祀典之列者，无不老少奔驰，男女混杂，彼僧尼庙祝遂得造作浮词，谓偶尔之吉凶为神灵之祸福，藉以诳骗香赀，实为人心风俗之害。如浙江之五通五显青蛙神；闽中、两粤之齐天大圣、金花夫人、三界神；湖南之黑神魈神等祠，概宜禁绝。惟文武生之祀文昌关帝；农工商贾之祀先农先蚕天后、真武火神城隍及御灾捍患各神，均为例所不禁；诚能明于彰瘅，凛以鉴临，知福非谄可邀，则庆以善而积，庶不为乡巫野史所惑，而永荷神庥于无斁也。

　　名臣忠节诸祠

　　通礼：凡名臣忠节诸臣，于直省建立专祠者，岁以春秋诹吉致祭。

　　贤良祠

　　会通：各省建立贤良祠于省城，祀守土大吏有功德于民者，岁以春秋致祭。

　　昭忠祠

　　通礼：直省府城岁春秋仲月，守土官祭本籍阵亡文、武官及兵丁乡勇于昭忠祠；文三品、武二品以上，于京师昭忠祠祔祀外，其本籍仍一体入祠致祭。

　　（三）坛庙祠

　　一、祀典内者

　　台湾府志典礼祀祠

　　台湾府

　　社稷坛在永康里；风、雷、云、雨、山川坛在永康里；先农坛在长兴里，雍正五年建，前有藉田四亩九分；县厉坛在郡城小北门外。以上各祭仪详在前，惟祭厉坛仪注见后，台湾县附郭不别为坛。

　　文庙在郡城宁南坊，规制详学校。崇圣祠在大成殿后。名宦祠在学宫庙门左，内祀太子少保兵部尚书福建总督范承谟、太子少保兵部尚书福建总督姚启圣、太子太少保靖海将军靖海侯福建水师提督施琅、江西观察使前台湾府知府蒋毓英、广东分巡高廉罗道前台湾府知府靳治扬、福建巡抚赠礼部尚书前分巡台厦道台湾县知县陈璸、台湾府海防同知洪一栋、福建水师提督施世标、南澳镇总兵官蓝廷珍、分巡台厦道陈大辇；共十人。乡贤祠在学宫门外右侧，内祀阙。朱文公祠在乡学左侧，康熙五十一年台厦道陈璸建，春秋有司致祭。施将军祠讳琅在宁南坊，郡人以其入台不僇一人，且奏请留台勿弃，民免迁徙，建祠以报功德；康熙五十九年地震，圯未建。吴将军祠讳英在东安坊，平台有功德于民，建祠以报，中有楼曰仰止。蒋公祠讳毓英，在镇北坊真武庙后；高废祠讳拱干，在镇北坊关帝庙左，乾隆三十年护道蒋允焄，移祀巡道署后关帝庙旁。靳公祠讳治扬，在东安坊。卫公祠讳台揆，在东安坊府城隍庙左。吴公祠讳昌祚，在西定坊关帝庙右。五忠祠；水师副将许云，游击游崇功，千总林文煌、赵奇奉，总把总李茂吉，在安平镇水师协署之左，雍正五年副将陈伦烱建造。游将军祠讳崇功，在小北门外厉坛后，乾隆十年知县鲁鼎梅修。城隍庙在郡署之右，乾隆二十年知府觉罗四民重修。关帝庙一在镇北坊，伪时建，康熙二十九年台厦道王效宗修；后殿为三代祠，五十五年台厦道陈璸重修，五十六年里人就原址重建，乾隆三年台湾道尹士俍重修，明宁靖王书扁额曰：「古今一人」，雍正五年奉旨春秋祀以茄太牢，仍追封，三代祠在后殿，雍正三年台湾道吴昌祚拨凤山县大港社田租粟六十石，以供香灯，乾隆十七年台湾道金溶重建，三十年知府蒋允焄重修，改庙左高公祠，为官厅一座。又一在西定坊，一在土击埕，今圮；一在安平镇，一在道署内，一在许厝甲，一在保舍甲，一在长兴里，一在新丰里，一在保大东里。天后庙在西定坊，即宁靖王故居，康熙二十三靖海将军施琅改善为庙，雍正四年御赐扁曰：「神昭海表」，乾隆二年敕封护国庇尼、妙灵昭应、宏仁普济、福佑群生天后庙，有香灯园二十一甲，在安定里，年得租粟一百二十五石，诸邑令季麒光置，交庙僧掌收，乾隆三十年知府蒋允焄重修，庙前另置官厅一座：一在水港尾，一在西郊外海边砻米街，一在船厂，一在砖仔桥，一在鹿耳门，一在安平镇渡口。龙王庙在宁南坊，康熙五十五年台厦道梁文科建，乾隆四年知府刘良璧修，三十年知府蒋允焄重修，庙左另建官厅一座。田祖庙一在镇北坊，康熙五十五年台厦道梁文科建，有记；一在广储西里；一在保大东里。仓神庙在镇北坊赤嵌楼后，雍正十年知县林兴泗建，乾隆十年五知县鲁鼎梅修。文昌阁在朱文公祠后，台厦道陈璸建，高出祠宇，■〈宀公心，上中下〉檽四辟，乾隆五年提学杨二酉再塑像于小南门楼。

　　魁星堂在道署左侧，台厦道吴昌祚建，乾隆五年提学杨二酉再塑像于大南门楼。风神庙在西关外接官亭后，乾隆四年巡道鄂首倡建，乾隆三十年知府蒋允焄重修。火神庙在小南门外法华寺内，康熙四十七年凤山知县宋永清建，乾隆三十年知府蒋允焄重建，碑记载艺文。

　　台湾县

　　文庙在东安坊，碑记载艺文。祟圣祠在大成殿后。名宦祠在学官。乡贤祠在学宫。城隍庙在镇北坊，知县张宏建，乾隆十六年知县鲁鼎梅重修。又安平镇城隍庙，乾隆十四年水师副总兵官沈廷耀建。忠义孝悌祠在学宫内左侧，雍正元年奉旨建祠，总兵官欧阳凯、副将许云、游击孙文元、游崇功、守备胡忠义、千总蒋子龙、林文煌、赵奇奉、把总林彦、李茂吉、石琳、千总林文煌之弟林文申，俱康熙六十年台湾殉难，有司春秋致祭。烈女节妇祠在镇北坊，雍正元年奉旨建，乾隆十六年邑廪生侯世辉重修，祀烈女纪氏俭娘、节妇余氏预娘、节妇袁氏、孝行张代、节妇赵氏、节妇郭氏、孝行林氏、节妇陈氏、烈女林器娘，俱奉旨旌表，有司春秋致祭。

　　又贞烈坊二座：一在禾寮港街，伪时为谢灿妻郑宜娘建；一在十二街，康熙六十年为陈越琪妻黄器娘建。

　　凤山县

　　社稷坛在兴隆庄县治北门。风、雷、云、雨、山川坛在县治北门。先农坛在县治东门外。邑厉坛在兴隆庄，列祀典；又一在淡水港东，伪时安置罪人所，鬼频为厉，康熙五十八年知县李丕煜令淡水司巡检王国兴建祠祀，以后不复为厉，岁时俱乡人祀。文庙在兴隆庄北门外。崇圣祠在大成殿后，康熙四十三年知县宋永清建。名宦祠在学宫。乡贤祠未建。城隍庙在县治北关外，关帝庙在县治东门内，雍正五年知县萧震建，乾隆二十八年知县王瑛鲁重建；一在半屏山大湾，一在大竹桥。天后庙一在县治北门内龟山之顶，一在兴隆庄左营，康熙二十二年奉旨建，乾隆二十七年知县王瑛鲁重建。八蜡祠在兴隆庄龟山之阴，康熙四十五年遇蝗灾，知县宋永清忧之，建祠祷祀。忠义孝悌祠在学宫左，雍正元年奉旨建祀，守备马定国、千总陈元、把总林富、领奇旗王奇生，俱康熙六十年殉难，有司春秋致祭。烈女节妇祠在县治北门，祀阮氏荫娘、郑氏月娘、黄氏弃娘，康熙四十八年知县宋永清建坊，雍正元年奉旨建祠，春秋致祭。

　　诸罗县

　　社稷坛在县治东南隅。风、云、雷、雨、山川坛在县治东南隅。先农坛在县治东南隅。邑厉坛在县治北隅。

　　文庙在县治西隅，有碑记载艺文志。崇圣祠在大成殿后。名宦祠、乡贤祠俱未建。

　　城隍庙在县署左。关帝庙在县署东北隅，后殿为三代祠，康熙五十二年参将蒋国祯建，五十四年参将阮蔡文、守备游崇功成之；一在善化里目加溜湾。天后庙在县署左，康熙五十五年知县周锺瑄募众建；一在县治西门，乾隆三十五年泉州民募建；又一在外九庄笨港街，三十九年居民同建；一在盐水港，五十五年居民同建；一在兰井南势，乾隆二十七年和县民建。忠义孝悌祠在学宫内，雍正元年奉旨建，祠祀参将罗万仓、革职把总江光达，俱康熙六十年台变殉难，有司春秋致祭。烈女节妇祠在学舍旁，祀罗万仓妾蒋氏，系台湾殉难奉旨建，有司致祭。

　　彰化县

　　社稷坛在县治东郊。风、云、雷、雨、山川坛在县治东郊。先农坛在县治东郊。邑厉坛在县治北门外。

　　文庙在县治东北隅。崇圣祠在大成殿后。名宦祠、乡贤祠并未建。城隍庙在县治东门内，雍正十二年知县秦士望建，乾隆三十二年知县朱山重修。关帝庙在县治南门内，后殿为三代祠，雍正十二年知县秦士望建，乾隆二十四年知县张世珍重修。天后庙在北门内，乾隆三年北路营副将靳光翰建，二十六年副将张世英重修；又一在县城东，乾隆十三年知县陆广霖倡建。岳帝庙，俗讹玉帝庙，在县治东。

　　淡水厅

　　城隍庙在竹堑城厅署内。关帝庙在竹堑城东门内。天后庙在竹堑城北门外，乾隆七年同知庄正、守备陈士挺建；一在淡水关渡门，康熙五十六年诸罗知县周锺瑄建；一在淡水新庄街，雍正九年建；一在淡水艋钾渡头，乾隆十一年建。

　　澎湖厅

　　天宫庙在妈祖澚，康熙二十二年水师提督施琅克澎湖入庙，见神像面有汗，衣袍俱湿，知为神助事，特遣礼部郎中雅虎致祭，祭文镌额悬于堂，各澚皆有庙。将军庙在将军澚，神无考。关帝庙在妈宫西侧。

　　二祠典外者

　　台湾府志寺庙

　　台湾县

　　海会寺即郑氏北园也，康熙二十九年，台厦道王效宗、总镇王化行改建为寺；佛像庄严，寺宇宽敞，亦名开元寺，乾隆十五年台厦道书成修；寺田在寺后洲仔庄五十甲，又寺前因六甲零，又檨园壹所，为本寺香火。竹溪寺距邑治二里许，径曲林幽，清溪环拱，竹木花果，颇称胜概，额其山门曰：「小西天寺」；寺田在光山庄一十二甲，年收租粟为香火。黄孽寺在北门外，康熙二十七年左营守备孟大志建，三十一年火，三十二年僧募众重建，四围竹木花果甚多。法华寺即李茂春梦蝶处，后僧人鸠众改建法华寺，康熙四十七年凤山知县宋永清建前殿一座，祀火神，置钟鼓二楼，前后旷地遍莳花果，起茅亭于鼓楼之后，额曰：「息机」，退食之暇时憩息焉！乾隆二十九年知府蒋允焄重建，殿宇巍峨，林木幽邃，备极胜概；寺田在寺后荒埔一所，约二甲余，台湾府蒋毓英给为香火；又有园在港西里大湖庄一所，凤山县宋永清置为香火。弥陀寺在东门内永康里，年久倾圯，康熙五十八年僧一峰至自武彝，募化重兴；寺田在凤山县嘉祥里阿嗹尾，年收粟二十二石；又寺后园一址，黄士甫、曾亨观置为本寺香火。广慈庵在东安坊，康熙三十一年建，环植修竹，前对小峰，亦幽静处也；寺田在诸罗县犁头标大道公营，年收租粟六十五石，诸罗知县张■〈王尹〉给为香火。东岳庙在东安坊。元帝庙，即真武庙，在东安坊，康熙二十四年知县蒋毓英修，高耸甲于他庙；一在镇北坊，总镇张玉鳞渡台遭风，梦神披发跣足，自樯而降，风恬抵岸，因重新之，后为知府蒋毓英祠；又一在洲仔尾网寮；一在下洲仔甲；一在广储东里；一在归仁南里；一在仁德里崁头；一在崇德里；一在仁和里下湾；一在大目降庄。吴真人庙在西定坊新街，乾隆五年里人重修，曰开仙官；又一在北线线尾；一在镇北坊水仔尾；一在观音亭侧；一在石头坑；一在武定里；所在广储东里；一在归仁北里旧社口。其在文贤里一图者三，二图者一；在安平镇者三。按真人名本，泉之同安白礁人，生宋太平典国四年，医药如神，景二年卒，里人祀之，部使者于庙额为请，敕为慈济；庆元间敕为忠显；开禧二年封英惠侯，台多漳泉人，以其神医，建庙独盛。药王庙在西定坊。圣公庙在中楼仔街，康熙三十年台厦道高拱干建，漳泉州人多祀其神，以其熟识港道。开山王庙在东安坊。马王庙在东安坊。五帝庙在宁南坊。临水夫人庙在宁南坊。三山国王庙在北门内镇北坊水仔尾，雍正七年知县杨允玺、左营游击林梦熊率粤民同建。精忠庙在东安坊镇标右营内，祀宋岳鄂王。水仙宫在西定港口，开辟后商民同建。庄丽异常；一在安平镇渡口。观音宫有七，在镇北坊者曰观音亭；在南宁坊者曰准提室；在东安幼者曰清水寺。一在东门外，一在广储东里，一在广储西里，康熙四十四年同知洪一栋建；一在大目降庄；观音亭在罗汉内门。敬圣楼在南门外，雍正四年拔贡施世榜建，祀梓潼神，即文昌君。超峰石观亭在冈山，僧绍光建。

　　凤山县

　　元兴寺在县城南鼓山麓。泗洲寺在县城西，寺前有潭一口，为放生池。宁靖王庙在邑治长治里竹沪社，仙堂在长治里前阿社，祀五文昌，环植竹木花果，颇有胜致。元帝庙一在兴隆庄；一在大竹桥；一在鰎港，俱乡人鸠众建。元师庙在观音山，祀唐张睢阳。观音宫一在县治龟山下；一在凤山下庄；一在淡水新园；一在万丹港街。慈济宫即吴真人庙，一在县署前；一在凤山上庄；一在硫磺水庄；一在半屏山后；一在维新竹仔港；一在观音山大社。

　　诸罗县

　　诸福寺在县治西门外，康熙四十六年建。南浦寺在县治南门外先农坛左，雍正五年建，乾隆十一年知县周芬斗修，并名额，今名绿野青畴；烟光在目，附郭一佳胜也。弥陀寺在县城南三里大陂上，乾隆二十三年建。水仙宫在笨港南港街，乾隆四年建。龙湖岩在开化里赤山庄，伪官陈永华建，闽人改寺为岩；环邃幽邃，前有泽名龙湖，中植荷花，左右列树桃、李、青梅、苍桧，远山浮空，宛入画图。大山岩创建不知何年？岩极峻耸，顶圆平广可数亩，僧舍在焉！寒花古木，遍列阶前；烟景溪山，俱来目下。元帝庙在大奎璧庄，康熙二十二年居民同建，四十九年重建。保生大帝庙即吴真人庙，在县治西门外，康熙四十年建。忠烈庙在县治西门内玉峰书院左，祀参将罗万仓同妾蒋氏，乾隆二十五年知县李倓重建，二十七年知县卫克堉颜曰忠烈。三山国王庙在县治西门外，乾隆十七年粤民同建。圣王庙在县治西门内，祀开彰陈圣王，乾隆二十六年漳民合建。元帅庙在县署左，祀唐张睢阳，康熙二十八年居民建，四十八年参将张国、守备董元■〈马〈雍上又下〉〉重修。观音宫一在咸冰港；一在开化里。地藏庵在县治北门外无祀坛左，康熙五十六年北路营守备游祟功建，乾隆二十五年知县李倓修，内地客民棺櫘在此寄顿。

　　彰化县

　　观音亭在县署右，雍正二年知县谈经正建，乾隆十八年里民捐赀重建。定公庵在县城西北，乾隆二十六年里民鸠赀合建。圣王庙在县城西，乾隆二十六年里民鸠赀合建。碧山岩在县治东南半线保，距城二十里，乾隆十九年住僧募建；岩有树木，山水萦环映带，颇饶游观，案闽省漳泉南人谓寺曰岩。虎山岩在县治南燕雾保，乾隆十二年里民赖光高募建，岩左右依山环抱，茂林修竹，翠■〈火献〉丹岸，游览之胜与碧山岩同。三山国王庙在县治南员林仔街，雍正十三年粤民建。

　　淡水厅

　　元坛庙在南嵌社。观音寺在八芝兰保剑潭。大士观在新直山西云岩，乾隆十七年置。

　　澎湖厅

　　将军庙在将军澚，神无考。大王庙有三：一在八罩屿；一在龙门港；一在通梁澚。吴真人庙在奎在屿。水仙宫在妈祖宫前，右营游击薛奎建。观音宫在妈祖宫西侧，康熙三十五年游击薛奎建，庙前有井二，甘美为澎湖泉第一。

　　附考

　　水仙宫祀五像，莫详姓氏，或曰大禹、伍员、屈平，二人为项羽、鲁班，有易鲁班为碁者，更属不经，或曰王勃、李白。按禹平水土功在寓世；伍相浮鸱夷；屈子投汨罗；王勃省亲交趾溺于南海；李白秕视尘俗，沉于釆石，没而为神，理为近之。凡洋中欻遭风浪，危急不可保，惟划水仙一事庶能望救，其法在船人披发蹲舷，空手作拨棹势，假口为钲鼓声，如五月竞渡状，即樯倾拖折亦可破浪穿飞，风疾飞抵岸，则其灵应如响，亦甚殊绝。

　　开仙宫祀吴真君，所在皆有之；或称开山宫，或称大道公庙，或称保生大帝庙，或称慈济宫，或称真君庙，皆斯神也。真君母梦吞白龟，生于太平兴国四年，长而学道，治疾有奇效。景佑二年卒，里人不像为祠，水旱祈祷辄应。

　　（四）户部则例：田赋、寺院、庄田

　　一般寺庙田产

　　各省丛林古剎旧经报官入册斋田，不许私相售卖；违者治罪。凡有续置，亦令报明地方官申报上司，载入清查册。其庵观、茶亭、社庙、净室等处产业，令该住持开具数目，赴州县呈明立案。

　　喇嘛寺庙田产

　　盛京实胜寺等七庙，庄地、园地共贰万陆千伍百参拾余亩，每亩征银捌分，作为各庙喇嘛每岁应支口粮之用。各界官经征完缺考成，并遇灾蠲缓，均照奉天加征余地例一律办理。

　　喇嘛私有田产

　　盛京实胜寺等七庙，喇嘛自置私产并香火地壹万参千捌百贰拾亩，令该喇嘛自行招佃取租；倘有苛求夺田等事，随时惩辫。

　　檀越名义革除及庙田私卖之禁止

　　部咨檀越名色一概革除；其士民施舍之田产、修建之寺庙，但除僧尼道士经管，禁自售卖（乾隆三十一年例）。

　　寺庙田产充公

　　寺田例禁盗卖，有寺无僧，其田应归官充公。

　　寺田之赋课

　　寺田四六之法，以四分照民田科则，名曰焚修；以六分照民田轮科外，加征充饷，名曰寺租（崇安县案）。

　　寺庙地基、祭田赋课之蠲免

　　各省社稷山川学校，先圣先贤庙基祭田并一切祠墓、庙坛、寺观等地概不科赋，各省士民有捐置义冢庙宇田地，其原额赋粮并准核实题豁。

　　（五）亵渎神明之罚则

　　凡私家告天拜斗，焚烧夜香，燃照天灯，七灯拜斗，亵渎神明者，杖八十；妇女有犯，罪坐家长；若僧道修斋设醮，而拜奏青祠表文及祈禳火灾者，同罪还俗（重在拜奏；若止修斋祈禳，而不拜奏青祠表文者，不禁）。若有官及军民之家，纵容妻女于寺观神庙烧香者，答四十，罪坐夫男；无夫男者，罪坐本妇；其寺观、神庙住持及守门之人不为禁止者，与同罪。

　　告天拜斗焚香点灯，皆敬礼天神之事，祀典各有其分，私家所得祭者，祖先之外，惟里社五祀，若上及天神则僭越矣！僭越则亵渎矣！故杖八十；妇女无知，事由家长，故独坐之。青词表文所以告天也，若僧道在人家修斋设醮，而行告天之礼，拜奏青词表文及用以祈禳火灾者，亦因僭越而致亵渎也，故与告天等项同罪，勒令还俗。妇女无故不出外，所以别嫌也，若于寺观神庙烧香，不独亵渎神明，亦且伤败风化。故纵容之夫男笞四十；无夫男，即坐本妇；其住持僧道及守门人听妇女出入，不为禁止者，亦笞四十（律批注）。

　　辑注云：亵渎之罪实即僭越之罪也；不能备其物则亵，不当行其礼则渎。

　　辑注：七灯疏义谓北斗七星之灯，即所以拜斗者也，指南谓是布尔日月五星之象者。

　　辑注：青词用青纸书黄字，表文则用黄纸，皆以达于上帝之神者。

　　辑注：私家则在寺观，非所禁矣。盖二氏之教，各有其礼，不复以正道责之，特在私家，则不许耳！

　　据会曰：天灯是星辰天象之灯，非悬以取照之天灯也。

　　嘉庆十二年七月二十六日奉旨：此案庆杰被参六款，俱经讯问明确，内因庆杰因伊子物故，手写字帖，索取所属官员公分银二百五十两，贪鄙不职，情节较重，其纵令伊妻私进官庙一节，讯明于御座房，俱未敢擅入，尚在轻罪不议外，庆杰等议照原拟罪名，将庆杰往乌鲁木齐效力赎罪，念伊系宗室人员，改发吉林交秀林严行管束，即由热河照例押令前往。到热河各处官庙向来定有例禁，嗣后着照定制出示晓谕，严禁妇女入庙烧香，即蒙古妇女遵信佛教者，亦祗许于庙外顶礼，交付都统福长安及总督，移誊额专司查察；如有违禁者，指名参处，余俱着照所议行，钦此。

　　第二僧道、术士、师巫及邪教倡导者之取缔

　　（一）阴阳术士妖言之禁止

　　凡阴阳术士，不许于大小文武官员之家妄言国家祸福；违者杖一百，其依经推算星命卜课不在禁限。

　　妄言祸福，谓惑世诬民干涉国家之事者，术士妄作祸福之言，凡人即起趋避之念。古来朝绅为术士所累害者多矣，故禁绝之；违者，术士杖一百，其依经星卜，虽预言休咎，无关国家，不在妄言祸福之限（律批注）。

　　条例

　　习天文之人，若妄言祸福，煽惑人民者，照律治罪（嘉庆六年禁止）。

　　（二）师巫邪术之禁止

　　凡师巫假降邪神，书符咒水，扶鸾祷圣，自号端公太保，师婆及妄称弥勒佛、白莲社、明尊教、白云宗等会，一应左道异端之术。或隐藏图像，烧香集众，夜聚晓散，佯修善事，煽惑人民，为首者绞监候；为从者各杖一百，流三千里。若军民装扮神像，鸣锣击鼓，迎神赛会者，杖一百，罪坐为首之人；里长知而不首者，各笞四十，其民间春秋义社以行祈报者不在此限。

　　（批注）师巫以书符咒水，扶鸾祷圣等邪术，假降邪神以惑愚民。端公太保，男巫之俗号；师婆，女巫之俗号；弥勒佛、白莲社、明尊教、白云宗等皆邪教之名，会其总称也，其类不一，故以等会字括之。圣人之道最正，此与圣道相左，而别为一端者也。以上均属左道，或有不尽于此者，故以一应字该之。隐藏图像，则非民间共事之神佛；烧香集众，夜集晓散，则其谋为不轨之实迹。阳以修为善事，阴以煽惑人民，往往藏奸，因而作乱。故严其法以禁之，为首者绞；为从者各杖一百，流三千里。民间社会虽所不禁，若装扮神像，鸣锣击鼓，是亦惑众之端也；止将为首之人杖一百者，此等事必由倡始之人以导之，故不加于众也。里长有稽查之责，知师巫惑众，军民赛会之事，而不举者，笞四十。不言不知者，其事非一人一家所为，无不知之理也。若民间所建义社，而乡人春秋迎赛以祈年报者，设虽用锣鼓聚集人众，不在此应禁之限。

　　（辑注）本律止重在煽惑人民。盖以邪乱正，愚民易为摇动，恐致蔓延生乱，故立此重典，所以防微杜渐也。然师巫之类，无知之徒，妄立名目，止图诓骗人财者，所在有之，防禁当严；若非有左道煽惑人民，与律意未符者，当别论之。

　　乾隆四十八年十月奉上谕：「郝硕奏，安仁县民范兴兆吃斋念诵，劝世忏经，并传授方胜荣等行诵，现在搜查经卷，覆究首伙从复位拟等语，并将忏二本，佛经一纸一并呈进，详加批阅。其大釆大戒等，祗系将佛字调成词句，随意填奏，劝人信受奉行，愚民易于煽惑，不过籍得钱财，并无违悖字句，与从前各省所办邪教，显然悖逆，传授多人者不同。该抚既经查出，应将经忏等件烧毁，无令仍前吃斋念佛，使其改悔，不必过事追求，致滋烦扰。各省地方遇有此等案件，如果实系邪教传斋徒众及有违碍字句者，自应严行查办，绝根株；若止系愚民吃斋求福，诵习经卷，与邪教一律办理，则又失之太过。所有案内人证即着概予省释，经卷等全行销毁，将此谕令郝硕并各督抚知之，钦此」。

　　福建拏获会匪熊毛案内，听从立会未成之伍陈保、张泽育寄存逸犯符内，有远悖字样，该犯等均目不识一丁，不知是何字句，若照历办会匪收存违悖符簿之犯，概拟绞，与知情收藏者无所区别，应于谋叛知情隐匿绞罪上，量减一等杖流。余光华、巫魁进听从入会未成，亦不知伍陈保等藏有违悖符簿，应于左道异端煽惑人民为从军罪上，量减一等满徒。讯系良民自行吃斋祈福求嗣，并无入会情事，免议。嘉庆二十年杭州府奉文。

　　各处官吏、军民、僧道人等妄称谙晓扶鸾祷圣，书符咒水；或烧香集徒，夜聚晓散，并捏造经咒邪术，传徒敛钱，一切左道异端煽惑人民，为从者改发回城，给大小伯克及力能管束之回子为奴。其称为善友求讨布施，至十人以上者；或称烧炼丹药，出入内外官家；或擅入皇城，夤缘作弊，希求进用者；并军民人等、寺观住持不问来历，窝藏接引，容留披剃冠簪，至十人以上者，俱发近边充军。若不及十人容留潜住，荐举引用；及邻甲知情不举；并皇城各门守卫官军不行关防搜拏者，各照违制律治罪；如事关重大，临时酌量办理。至守业良民讽念佛经，茹素邀福，并无学习邪教，捏造经咒传徒，敛钱惑众者，不得滥用此例（嘉庆六年修并，道光元年修改）。

　　邪教惑众照律治罪外，如该地方官不行严禁；在京五城御史、在外督抚徇庇不行纠参，一并交与该部议处。旁人出首者，于各犯名下，并追银二十两充赏。如系应捕之人拏获者，追银十两充赏。

　　凡有奸匪之徒将各种避刑邪术，私相传习者，为首教授之人拟绞监候；为从学习之人杖一百，流三千里。若事犯到官，本犯以邪术架刑者，照规避本罪律，递加二等，罪止杖一百，流三千里。其犯该绞斩者，仍照本罪科断。至事犯到官，本犯雇人作法架刑者，亦照以邪术架例治罪，并究出代为架刑之人，照诈诱人犯法，与犯人同罪。律至死减一等，得赃照枉法从重论，保甲邻里知而容隐不首者，照知而不首本律笞四十；地方官不行查拏者照例议处。

　　私刻地亩经及占验推测妄诞属经之书售卖图利，及将旧有书板藏匿，不行销毁者，俱照违制律罪。

　　各省遇有兴立邪教，哄诱愚民事件，该州、县立赴搜讯，据实通禀，听院司案核情罪轻重，分别办理；倘有讳匿，辄自完结，别经发觉，除有化大为小，曲法轻纵别情，严参惩治外，即禁止枷责，案无出入，亦照讳窃例，从重加等议处。

　　凡传习白阳、白莲、八卦等邪教，习念荒诞不经咒语，拜师传徒惑众者，为首拟绞立决；为从年未逾六十而有传徒情事，俱改发回城给大小伯克及力能管束之回子为奴。如被诱学习，尚未传徒，而又年逾六十以上者，改发云贵、两广烟瘴地方充军。旗人销除旗挡，与民人一律办理。至红阳教及各项教会名目，并无传习咒语，但供奉飘高老祖及拜师授徒者，发往乌鲁木齐，分别旗民当差为奴。其虽未传徒，或曾供奉飘高老祖及收藏经卷者，俱发边远充军。坐功运气者杖八十，如有具结改悔赴官投首者，准其免罪，地方官开造名册，申送臬司衙门存案；倘再有传习邪教情事，即案例加一等治罪；若拏获到案始行改悔者，各照所犯之罪问拟，不准宽免。如讯明实止菇素烧香讽念佛经，止图邀福，并未拜师传徒，亦不知邪教名目者，免议（道光元年修改）。各项教案内应行发遣回城人犯，有情节较重者，发往配所永远枷号（道光元年续纂）。

　　凡奉天主教之人，其会同礼拜诵经等事，概听其便，皆免查禁，所有从前或刻或写，奉禁天主教各明文，概行删除（同治九年续纂）。

　　杨文相因见姜大爵符书治病效验，取书开看试验，见有刀割符术，因取刀书符，强令张瑾向己试割，致伤杨文相肚腹殒命。张瑾照戏杀律拟绞；姜大爵比照奸匪之徒，将各种避刑邪术私自传习为首教授之人绞例，减一等满流（乾隆十二年湖北案）。

　　窃按避刑邪术，或由气运，或由符录，治之之法须用小竹筱数根，去叶留枝，令数人分持，斋击其肩背腿足，必得实供，屡试屡验。盖符录气运刑不能伤者，以其心志专一耳，竹枝业杂，着肤不止一处，则神气散乱，其术不灵矣！竹筱轻软，不打虚怯，不致伤人，使其邪术无可施，是亦善处之法也。至有服药架刑者，俟其药力过后，再行刑讯耳。

　　张东山捏造符咒，诱人服壮，虽似异端邪术，但意止图骗财物，并未煽惑多人，应比照师巫邪术煽惑民人律，量减一等满流（乾隆十九年浙江案）。

　　孙彦生习有圆光符咒，遇人失物，挂一白纸，诵咒烧符，令童子向看，即见窃物人面目衣服，并无图像，亦未集众，比照左道异端煽惑民人为从律，满流（乾隆十二年浙江案）。

　　匪僧吴时济倡立龙华会教，劝人修炼，功行圆满即可白日升天。有蒋法祖、秦顺龙被惑心迷，妄记成佛，请吴时济到家，叩问行止。吴时济以蒋法祖等七日不食，即可脱凡，应在水乡飞升。蒋法祖、秦顺龙信以为实，遂携子孙、弟侄、女媳共十三人赴大湖盎山绝食，先后饿死，用柴烧化，访闻审认不讳。将吴时济照杀一家三人以上凌迟处死例，量减为拟斩立决（乾隆十八年江苏案）。

　　嘉庆二十二年六月初七日奉上谕「嗣后查审邪教改悔之案，如系自行投首，呈缴经象，具结改悔者，俱准免罪释寗；如系访查拏获到案，始称改悔者，仍照所犯之罪分别问拟，不准宽免」。

　　不行查拏，降一级调用。

　　刑部议覆陕抚台咨称：「咸宁县访获盘屋县民人杨生春等圆光治病骗钱一案，缘杨生春从故民刘灿传授符咒，圆光治病，并无邪术经卷，亦无聚众烧香情事，将杨生春比照左道惑众之人为从例，发边远充军；李绪宗冀图分利，诱令杨生春前赴曲江池圆光治病，展转惑人，皆出自李宗绪勾引，与杨生春厥罪维均，应比照左道惑众为从例，亦发边远充军，均照名例改发黑龙江，给索伦达呼尔为奴。刘桂银荐引生意，听从同行，应于扬生春军罪上减一等，杖一百，徒三年。被骗之常洋、洋子等均照违制律，各杖一百等语。查杨生春从已故之刘灿习为圆光治病，画符得钱，讯无邪术经卷烧香等事，自不得以左道惑众定议，设为首之刘灿未故，亦仅止满流。杨生春、李绪崇均应改照端公道士，作为异端法术，移人致死，照斗杀绞罪上量减一等拟流，为从再减一等拟一百，徒三年。代为引荐生意听从同行之刘桂银，应于杨生春等满徒上减一等杖九十，徒二年半。余如该抚所咨完结。再异端法术医人，并无致毙人命之案，例无专条，除纂入例册外，嗣后遇有异端法术医病，仅止得受谢资，并未致毙人命及无邪术经卷，聚众烧香情事，均照此办理」（嘉庆五年案）。

　　道光二十年二月二十三日奉旨：「嗣后传习天主教人犯，于赴官首明出教及被获到官情愿出教，俱着遵照嘉庆年间谕旨，将该犯等家内起出素所供奉之十字架，令其跨越，果系欣然试夸，方准免罪释放；如免罪之后，复犯习教，除该犯死罪外，余俱于应得本罪上加一等治罪；已至遇罪无可复加者，即在犯事地方用重枷枷号三个月，再行发遣。该部即纂入则例，永远遵行，钦此」。

　　道光二十六年正月二十五日奉上谕：「前据耆等奏学习天主教为善之人，请免治罪；其设立供奉处所，会同礼拜，供十字架图像，诵经讲说，毋庸查禁，均已依议行矣！天主教既系劝人为善，与别项邪教迥不相同，业已淮免查禁，此次所请亦应一体准行，所有康熙年间各省旧建之天主堂，除改为庙宇民居者毋庸查办外，其原旧房屋，如勘明确实，准其给还该奉教之人。至各省地方官接奉谕旨后，如将实在习学天主教而并不为匪者滥行查拏，即予以应得处分。其有藉教为恶及招集远乡之人勾结煽诱；或别教匪徒，假托天主教之名，藉端滋事，一切作奸犯科应得罪名，俱照定例办理。仍照现定章程，外国人概不准赴内地传教，以示区别。将此谕令知之，钦此」。

　　（三）妖书妖言之禁止

　　刑律贼盗上：造妖书妖言

　　凡造谶纬，妖书妖言及传用惑众者，皆斩（监侯，被惑人不坐。不及众者，流三千里，合依量情分坐）。若他人造传私有妖书隐藏不送官者，杖一百，徒三年。

　　按此条在盗贼律内者，专为奸宄不逞之徒而设；至于礼律所载禁止师巫邪术条内，左道异端至于煽惑人民，为首者绞，为从者杖流，与此似同而实异。盖被托于神道佛事，意在诓骗愚民之财物，其始未必遂有盗贼之志也，故彼在礼律，此在盗律，其原不同，其罪差异也。又按私藏禁书条内言，凡私家收藏天象、器物、图谶应禁之书及历代帝王图像、金玉符玺等物者，杖一百。盖天象、器物等项谓之禁书，但谓私家不得收藏耳，非妖书之比也，故其罪轻；至于图谶，即此条谶纬，然彼是前代流传原有此书，此则奸人造作妄言，假托之以惑众，亦不同也。

　　条例：

　　一、凡妄布邪言，书写张贴，煽惑人心，为首者斩立决；为从者皆斩监侯。若造谶纬书妖言，传用惑人，不及众者改发回城，给大小伯克及力能管束之回子为奴。至狂妄之徒，因事造言，捏成歌曲，沿街唱和，及以鄙俚亵嫚之词刊刻传播者，内外各地方官实时察拏，审非妖言惑众者，坐以不应重罪（嘉庆六年修并，十九年道光年修改）

　　辑注：谶者符验也；纬者组织也，谓组织休咎之事，以为将来之符验也。以此刻成卷帙，撰作歌谣，谓之造；缮写其书，敬播其言，谓之传用。

　　辑注：惑众二字，承上造与传用，言造原有惑众之心，传用则有惑众之事；造者或自传用，而传用者不必自造，观及字可见，皆斩者同造之人，同传用之人俱不分首从也。或谓皆字指上下两项言，非也，皆者不分首从，名例昭然，若彼此同科此罪，则曰各，或曰并，义自不同。

　　辑注：造与传用必实有惑众之具方坐。

　　辑注：名例称众者，三人以上，谓同谋共犯也，与此众字迥则。注云不及众者，所谓惑者未多耳。

　　嘉庆十八年十月十七日奉上谕：「御史蔡烱奏请饬禁民间结会拜会，及坊肆售卖小说等书，并查核僧道一折，愚民烧香拜会，原祗惑于因果利益之说，然至聚集多人，鸣锣结会，即有莠民混迹其间，日久必滋生事端，着步军统领五城顺天府及各省督抚饬所属实力查禁，并勤加化导，俾小民晓善，即系为善获福之端，自不为邪说所愚。至稗官小说编造本自无稽，因其词多俚鄙，市井粗解识字之徒手挟一册，熏染既久，闘狼淫邪之说皆出于此，实为风俗人心之害，坊肆刊刻售卖，本干例禁，并着实力稽查销毁，勿得视为具文。即僧道亦齐民之一，由来已久，领牒剃度，本有定制，毋庸另议禁令，以省烦苛，钦此」。

　　（四）邪教倡导者之处罚

　　刑律贼盗上条例：

　　除实犯反逆及纠众戕官反狱，倡立邪教，传徒惑众滋事案内之亲属，仍照律缘坐外，其有人本愚妄，书词狂悖，或希图诓骗财物，兴立邪教尚未传徒惑众；及骗造邪说尚未煽惑人心，并奸徒怀挟私嫌，将谋逆重情捏造，匿名揭帖，冀图诬陷，比照反逆及谋叛定罪之案，正犯照律办理，其家属一概免其缘坐（嘉庆六年修并）。

　　（五）僧尼杀伤亲属之处罚

　　刑律殴期亲尊长律条例：

　　凡僧尼干犯在家祖父母父母，及杀伤本宗外姻有服尊长，各按服制定拟。若杀伤本宗外姻卑幼，无论闘殴谋杀，得以凡论。本宗外姻尊长卑幼杀伤出家之亲属，仍各依服制科断。

　　道士、女冠喇嘛有犯，一例办理（嘉庆六年修改）。

　　（六）搬造杂剧之处罚

　　刑律搬造杂剧

　　凡乐人搬造杂剧戏文，不许妆扮历代帝王、后妃及先圣、先贤、忠臣、烈士神像，违者杖一百，官民之家容令妆扮者与同罪。其神仙道扮及义夫、节妇、孝子、顺孙劝人为善者，不在禁限。

　　历代帝后、圣贤、忠烈之神像，皆世所瞻仰而敬礼者，以之搬造杂剧戏文，则视亵渎神明者为尤甚。故乐人妆扮，官民容令者同杖一百。其神仙道扮，原属虚诞，而节义、孝顺之事足以兴起人为善之心，固所不禁。

　　（七）邪教之取缔

　　一件遵谕严查邪教事。乾隆三十四年□月，奉前巡抚部院吴宪谕：查地方设立邪教，其始也以吃斋念佛，因果轮回之说，诱惑愚夫愚妇，及至听从者众，党伙渐多，不法奸民即藉此为匪生衅，加以办理不善，酿成大狱，涓涓不息，流为江河，无知之民陷于罪戾，地方文武尽受处分，嗟何及矣！访得莆田地方向有无极教名色，系黄学钦为首，现有莆邑纪启泉之弟纪启文，于永福败露，已经委员赴莆邑查拏，彻底根究。但漳泉等处愚民从其教者甚多，谕到该府即密谕所属传谕乡保甲长、族正、遍晓乡民，凡有从其教者，均着自行出首，将所属斋单经典缴官，该州、县汇集销毁，本人即释放宁家，不可纤毫扰累；倘敢不行悛改，或通同隐匿，即将本人及族正，乡保甲长，两邻分别惩治，不可姑宽。沿海地方风俗虚嚣，该州、县身为民牧，纵容失察均干吏议，固不得因循玩纵，亦不可稍涉矜张，总期息事宁人，防微杜渐，以仰副圣天子绥靖海疆之至意。道府表率一路，幸各加意查察，毋忽等因，奉此，除转行属县遵照外，今本府访得各属倘有崇奉罗教、天主、白莲、无违、回回等教，合急示禁，为此示仰府属军民人等知悉，凡有俱从无极教、并罗教、天主、白莲、无违、回回等教者俱着即速自行出首，将所传经典作速缴官，以凭汇集销毁，本人亦免治罪；倘再不悛改，通同隐匿，察出照左道异端之术煽惑人民例，为首者绞；为从者各杖一百，流三千里。如族邻保甲人等通同容隐，不行首报，察出一并严拏，分别案律治罪，断不姑宽，各宜凛遵，毋违等因。

　　（八）严禁闯神并装扮鬼脸奇形异状

　　一件饬禁事。接察司史牌，乾隆二十四年四月十八日奉巡抚部院吴宪牌，照得迎神赛会，往有明禁；凶徒滋事，更当严处。闽省崇奉各神中，有所谓舍人阙神者，崇司痘症，民间从祀已久，自应听其本厅奉祀，乃好事之徒，创为迎闯神名色。

　　每遇春初，即互相迎会，如在各衙门者，装扮闯神，顶带服色悉照本官品级；灯笼执事俱属本衙门官物。凡民间迎闯神，每境一起，夤夜鸣锣击鼓，并执火杷，自五、六十至百余人不等；复有恶棍于火把内私藏木棍，一遇别境闯神相值，争先夺路，即以火把为器械行凶斗狼，每滋事端。又如省城有东岳城隍等会，俱系日间出迎，春祈秋报，应从民使；但有装扮鬼脸奇形异状，持斧弄乂者，不下百十余人，并有身装临决重囚，于示众牌内开写代父、代母字样者，更属不经恶习，一体禁止，合行示禁，备牌行司，照依事理即便会同藩司，转行闽、候二县，并通饬各属一体出示晓谕，凡有民间及衙门从前所祀舍人神像，俱止许在本庙虔诚供奉，祈保孩童出痘平安，不许夤夜抬出迎赛；如敢违禁藉端，挨家勒索派累，执炮鸣锣击鼓凶斗者，立即查拏，分别枷号重责。至东岳城隍等会，应听届期白昼出迎，以遂春祈秋报之应，仍不许装扮鬼脸持斧弄乂，并不得扮作临决重囚，混写代父、代母字样牌示；倘有违犯，即将本人拏究重处。事关振俗维风，地方官务须加意严除，实力饬禁，毋忽等因。

　　（九）道士、女冠及僧尼犯罪之处罚

　　名例

　　诸称道士、女冠者，僧尼同。

　　疏议曰：依杂律云道士、女冠奸者，加凡人二等，但余条唯称道士、女冠者，即僧尼并同议。道士、女冠时犯奸，还俗后事发，亦依犯时加罪，仍同白丁配徒，不得以告牒当之。若于其师，与伯叔父母同。

　　疏议曰：师谓于观寺之内，亲承经教，合为师主者，若有所犯，同伯叔父母之罪。依斗讼律，詈伯叔父母者，徙一年，若詈师主，亦徒一年。余条犯师主，悉同伯叔父母。其于弟子，与兄弟之子同。

　　疏议曰：谓上文所解师主，于其弟子有犯，同俗人兄弟之子法。依斗讼律殴杀兄弟之子，徒三年。贼盗律云：有所规求而故杀期以下卑幼者绞。兄弟之子是期亲卑幼，若师主因嗔殴杀弟子，徒三年；如有规求故杀者，合当绞。观寺部曲奴婢，于三纲与主之期亲同。

　　疏议曰：观有上座观主监斋；寺有上座寺主都维，那是为三纲。其当观寺部曲奴婢，于三纲有犯，与俗人期亲部曲奴婢同。依斗讼律，主殴杀部曲，徒一年；又条，奴婢有犯其主不请官司而杀者，杖一百。注云：期亲杀者与主同；下条，部曲准此；又条，部曲奴婢殴主之期亲者绞，詈者徒二年；若三纲殴杀观寺部曲合徒一年；奴婢有罪，不请官司而杀者，杖一百；其部曲奴婢殴三纲者绞，詈者徒二年。余道士，与主之缌麻同（犯奸盗者同凡人）。

　　疏议曰：斗讼律，部曲奴婢殴主之缌麻亲，徒一年；伤重者，各加凡人一等。又条，殴缌麻部曲奴婢，折伤以上各减杀伤凡人部曲奴婢二等。又条，殴伤杀他人部曲，减凡人一等；即是观寺部曲殴当观寺余道士、女冠、僧尼等，各合徒一年；伤重各加凡人一等。若殴道士等折一齿，即徒二年；奴婢殴，又加一等，徒一年半，是名于余道士，与主之缌麻同。

　　注：犯奸盗者同凡人。

　　疏议曰：道士、女冠、僧尼犯奸盗，于法最重，故虽犯当观寺部曲奴婢奸盗，即同凡人，谓三纲以下犯奸盗得罪无别。其奴婢奸盗，一准凡人得罪，弟子若盗师物，及师主盗弟子物等，亦同凡盗之法。其有同财，弟子私取用者，即同同居卑幼私辄用财者，十匹笞十，十匹加一等，罪止杖一百；若不满十匹者，不坐。

　　户婚

　　诸私入道及度之者，杖一百（若由家长，家长当罪）。已除贯者，徒一年。本贯主司及观寺三纲知情者，与同罪。若犯法合出观寺经断不还俗者，从私度法，即监临之官私辄度人者，一人杖一百，二人加一等，罪止流三千里。

　　疏议曰：私入道谓为道士、女冠、僧尼等，非是官度，而私入道及度之者，各杖一百。注云：若由家长，家长当罪；既罪家长，即私入道者不坐。已除贯者徒一年，及度之者亦徒一年。本贯主司谓私入道人所属州县官司及所住观寺三纲知情者，各与入道人及家长同罪。若犯法还俗，合出观寺，官人断讫，牒观寺知仍不还俗者；从私度法，断后陈诉，须着俗衣，仍被法服者，从私度法，科杖一百，即监临之官不依官法辄度人者，一人杖一百，二人加一等，罪止流三千里。若州、县官司所度人免课役，多者当条虽有罪多，所为重者，自从重论，并依上条妾增减出入课役科之。其官司私度人被度者，知私度情而受度者，为从坐；若不知私度情，而受度人，无罪。

　　贼盗

　　诸盗毁天尊像佛像者，徒三年。即道士、女冠盗毁天尊像，僧尼盗毁佛像者，加役流；真人菩萨各减一等。盗而供养者杖一百（盗毁不相须）。

　　疏议曰：凡人或盗或毁天尊若佛像，各徒三年；道士、女冠盗毁天尊像，僧尼盗毁佛像者，各加役流。为其盗毁所事先圣形像，故加役流，不同俗人之法；真人菩萨各减一等。凡人盗毁，徒二年半；道士、女冠盗毁真人，僧尼盗毁菩萨，各徒三年。盗而供养者杖一百，谓非贪利将用供养者；但盗之与毁，各得徒流之坐，故注云：盗毁不相须。其非真人菩萨之像，盗毁余像者，若化生神王之类，当不应为从重。有赃入已者，即依凡盗法；若毁损功庸多者，计庸坐赃论，各令修立。其道士等盗毁佛像及菩萨，僧尼盗毁天尊，若真人，各依凡人之法。

　　若女许嫁已定，归其夫；出养入道及娉妻未成者，不追坐（出养者从所养坐）；道士及妇人若部曲奴婢犯反逆者，止坐其身。

　　疏议曰：入道谓为道士，女冠若僧尼（中略），道士及妇人称道士僧尼亦同。

　　（一○）僧道会典之例规

　　凡民有出家为僧道者，置首领以约束之，在京师者曰僧录司，左右善世二人（正六品）、阐教二人（从六品）、讲经二人（正八品）、觉义二人（从八品）；曰道录司，左右正一二人（正六品）、演法二人（从六品）、至灵二人（正八品）、至义二人（从八品）、由部选择移吏部补授。在直省者，府曰僧纲道纪；州曰僧正道正；县曰僧会道会（均未入流）、府二人、州县各一人，由直省咨部给剳，均择其朴谨者为之，仍服方外衣冠，不得与职官并列。

　　僧道不守规例者，听所司究治；若所犯事涉军民，听有司讯鞫；有作奸犯科者，论如法编管为民。

　　僧尼受戒者给度牒，道士、女冠给执照，年逾四十许授徒一人，以牒照相传。若僧未受戒及道有室者不得授徒，牒照止其身，送部汇销。

　　寺观以僧道为庙祝，有远方僧道投止，验无牒照，即报所司讯究；私留者论。妇女人庙游观，庙祝不禁拒者，罪与本人同。

　　僧道不得于市肆诵经托钵，陈说因果，敛聚金钱；违者惩责。游手顽民托名方外，或指称仙佛，谬许前知，以惑民听者，从重治之。若创立无为、白莲、焚番、闻番、混元、龙元、洪阳、圆通、大乘等教，诱致愚民，男女扰杂，击鼓鸣金，迎神赛会者，论如律，步军统领五城司坊及直省守土官严行禁止。

　　（一一）僧道犯罪之律例

　　户律户役、私创庵院及私度僧道

　　凡寺观庵院除现在处所（先年额设）外，不许私自创建增置；违者杖一百，僧道还俗，发边远充军，尼僧、女冠入官为奴（地基材料入官）。若僧道不给度牒私自簪剃者，杖八十；若由家长，家长当罪；寺观住持及受业师私度者，与同罪，并还俗（入籍当差）。

　　（批注）寺观庵院徒耗民财，除先年所建现在者不禁外，原无者不许创建，原有者不许增置；违者杖一百，僧道还俗充军，尼僧、女冠为奴。先为僧道，已脱户籍，故必还俗注籍，然后发遣。一为僧道，即无户籍，既免差役，并无稽查，故必于礼部请给度牒乃许簪剃；若不给度牒，僧人私剃，道人私簪者，杖八十；若由家长簪剃，罪坐家长；寺观住持僧道及受业师擅与私度者，与同罪，其尼僧、女冠收赎，与住持僧道及簪剃之人并退俗。

　　（辑注）僧道事皆载礼律，此条为僧道无户籍差役而设。僧道得免丁差，僧道多则户口少，自然之势。此辈不耕不业，衣食于民，又岂可听其创建以耗民财，任其簪剃以虚户口耶！故特禁之，而于创建尤严，以枉费之重而引诱之多也。

　　集注：创建者昔无而今有；增置者于所原有外增置，如下院之类。若官与军民创建，依工律非法营造科罪；二僧共建，以首从论。

　　（汇纂）以造意为首，随从者减一等。

　　若师徒共建，应依家人共犯（汇纂）。一家人共犯，止坐尊长；若尊长年八十以上笃疾，于次尊长坐之。

　　僧道还俗而后充军者，以原藉无名，后有逃亡恐无从勾捕耳！

　　条例

　　民间子弟户内不及三丁或在十六以上而出家者，俱枷号一个月，并罪坐所由。僧道宜及住持知而不举者，各罢职还俗。

　　带发僧人勒令还俗外，来者驱逐回籍，俱责令编管为民（乾隆三十二年例）。

　　僧道犯罪该还俗者，查发各原籍安插；若仍于原寺观、庵、院或他寺、观、庵、院潜住者，并枷号一个月，照旧还俗；其僧道官及住持知而不举者，照违令律治罪。

　　民间有愿创造寺观神祠者，呈明该督抚具题奉旨，方许营建；若不俟题请，擅行兴造者，依违制律论。

　　愚民创建庙宇，地方官不行察禁，反给告示者，罚俸一年。现在应付火居等项僧道，不准滥受生徒，其年逾四十者方准招徒一人；若所招之人无罪犯而病故者，准其另招一人为徒。如有年未四十即行招受，及招受不止一人者，照违令律笞五十。若招受之人身犯奸盗重罪，伊师亦不准再行续招；其有复行续招者，亦照违令律治罪；僧道官容隐者，罪同。地方官不行查明，交部照例议处，所招生徒俱勒令还俗。停止补给僧道牃煦，其僧纲道纪缺出，地方官查明僧道中之实在焚修戒法严明者，给报上司咨部给照充补（乾隆三十九年例）。

　　嗣后京师暨各直省僧道，有犯奸脏窃盗以及违例收徒之案，其该管僧道官但失察不行举报者，即加斥革，以重职守（嘉庆十七年八月初二日准吏部咨）。

　　（礼部则例）直省僧道、阴阳学、医学等官缺出，令该地方官拣选，出结具详督抚咨部补放给札；悬缺半年以上不行选补者，查明揭参。如僧道官犯事，将出结原官交部察议。

　　僧纲道犯等官悬缺末补者，即行选充；如有数月及半年以上悬缺者，查明揭参。又僧道犯事，查明结送原官察核（乾隆四十一年条例）。

　　僧道如有为匪不法等事，责令僧纲道纪等司随时察报；倘胆徇故纵，别经发觉犯系逆案者，将该管僧纲道纪照知情故纵逆犯本律，分别已行未行定罪；若止失于觉察者，照不应重律杖八十。

　　凡僧道停止给发度牒，其从前领过牒照各僧道，遇有事故仍将原领牒照追出，于岁府汇缴。至选充僧纲道纪，令地方官查明僧道中之实在焚修戒法严明者，具结呈报上司，咨部结照补充；如僧道官犯事，将结送官，交部察议。

　　如无戒僧及清微灵宝道士可充补僧官、道官者，准以曾受戒之应付僧及住庙焚修之全真道士报部充补（乾隆三十五年例）。僧道官犯事，将保送之地方官，罚俸一年。

　　大明条例曰：凡汉人出家习学番教，不拘军民曾否关给度牒，俱回发原籍各该军卫有司当差，若汉人诈称番人者，发边卫充军。

　　户律婚姻、僧道娶妻

　　凡僧道娶妻妾，杖八十还俗，女家（主婚人）同罪离异（财礼入官），寺观住持知情与同罪（以因人连累，不在还俗之限）；不知者不坐。若僧道假托亲属或僮仆为名求娶，而僧道自占者，以奸论（以僧道犯奸加凡人和奸罪二等论，妇女还亲财礼入官，系强者以强奸论）。

　　（批注）僧道不应娶妻妾，女家不应嫁与僧道，住持不应纵容其僧，故俱同杖八十之罪。其女离异归宗，娶者既已不守戒律，不当仍为僧道，勒令还俗；住持止是知情，非本身自犯，故注曰：不在还俗之限，不知者不坐。

　　刑律斗殴、殴受业师

　　凡殴受业师者，加凡人二等，死者斩。

　　凡者，徒非指儒言，百工技艺亦在内。儒师终身如一，其余学未成，或易别业，则不坐；如学业已成，罪亦与儒并科。百工技艺之师，当与儒者有别，然至习业已成，守其业以终身赡家者，则亦有在三之义，其受业同也。凡殴受业师者，加凡人罪二等，笃疾亦止于杖一百，流三千里；至死者斩。僧者传经受业，其义为重，故注曰：终身如一。若百工技艺，必至业成不变，方与同论，故注曰：学未成，或易别业，则不坐也。

　　刑律犯奸居丧及僧道犯奸

　　凡居父母及夫丧，若僧尼、道士、女冠犯奸者，各加凡奸罪二等，相奸之人以凡奸论（强者，奸夫绞监候，妇女不坐）。

　　僧尼等俱追度牒，照后等例枷号发落，仍勒令还俗，发原籍为民。

　　（辑注）尼亦称僧，故律称僧尼者指二人；称尼僧者指一人也。

　　条例：

　　一、僧道官、僧人、道士有犯挟妓饮酒者，俱杖一百，发原籍为民。

　　一、僧道、尼僧、女冠有犯和奸者，于本寺、观、庵、院门首枷号两个月，杖一百。其僧道奸有夫之妇及刁奸者，照律加二等，分别杖徒治罪，仍于本寺、观、庵、院门首各加枷号两个月。

　　名例律五刑赎刑条例

　　一、僧道官有犯，径自提问，及僧道有犯奸盗诈伪，并一应脏私罪名，责令还俗，仍依律例科断。其公事失错，因人连累，及过误致罪者，悉准纳赎，各还职为僧为道。

　　（一二）僧尼、道士、女冠对其父母及祖先之礼节

　　礼律仪制僧道拜父母

　　凡僧尼、道士、女冠并令拜父母，祭祀祖先（本宗亲属在内）。丧服等第（谓斩衰期功缌麻之类）皆与常人同；违者杖一百，还俗。若僧道衣服止许用绸绢布疋，不得用纻丝绫罗；违者笞五十，还俗，衣服入官。其袈裟道服，不在禁限。

　　僧尼、道士、女冠自谓出家，有于父母不拜，祖先不祀，丧服皆废者；崇尚虚无幻渺，而弃亲蔑伦，则人道绝矣！故设此律。

　　（一三）僧道还俗及当差之规定

　　名例律：除名当差

　　凡职（兼文武）官犯私罪，罢职不叙，应追夺（诰敕）、除名（削去仕籍）、敕官阶勋爵皆除（不该追夺诰敕者，不在此限）。僧道犯罪曾经决罚者，追收度牒并令还俗（职官、僧道之原籍）；军民灶户各从本色，发还原籍当差。

　　（批注）职官兼文武官凡犯私罪，律应罢职不叙，而又系贼污事情，例该追夺诰敕，除去仕籍之名者，则出身以来之官阶，世袭相承之勋爵皆从革除。僧道既托方外，仍复犯罪，曾经官司决罚，追来度牒者，其身已辱，不得复为僧道，故并令还俗。军民灶户统承职官、僧道而言，谓除官爵令还俗之后，仍查其或军或民或灶户之籍贯，各从本色，发回原籍，当其本等之差也。

　　（辑注）既曰除名，则有罢职而不追夺者，其名犹未除也。若职官止是罢职不叙，而例不追夺除名，与僧道例不该还俗者，不在当差之限。

　　（辑注）前五刑条例有僧道犯罪，有还俗不还俗之别，当参看。

　　（一四）道士、女冠对其师主及子弟之规定

　　名例律：称道士女冠

　　凡律称道士女冠者，僧尼同（如道士、女冠犯奸，加凡人罪二等，僧尼亦然）。若于其受业师，与伯叔父母同（如俗人骂伯叔父母，杖六十，徒一年；道冠、僧尼骂师，罪同。受业师谓寺观之内，亲承经教，合为师主者）。其于弟子，与兄弟之子同。（如俗人殴杀兄弟之子，杖一百，徒三年；道冠、僧尼殴杀弟子，同罪）。

　　（批注）道士、女冠与僧尼虽不同，而皆系出家之人，故犯罪者同论。幼蒙养育，受业为师，则不特名分，兼有恩义，故有犯于师者，与伯叔父母同；有犯于弟子者，与兄弟之子同也。称子者男女同，而尼与女冠该之矣！其同师僧道相犯者，仍照常人论。

　　（辑注）道冠、僧尼直同期亲尊长者，盖教而兼养，终身不离，衣钵相传，恩义并重也；然必审其师非挟私，徒实负义，乃可坐也。

　　据会云：未经受教者，止依雇工人或乞养子孙论。又云：如避役或只身私自披剃而投拜者，止依凡人，盖以皆应还俗之人也。

　　全纂弟子有罪，有师告发，亦准同自首免罪（凡犯罪未发而自首者，免其罪）。

　　若于法得相容隐者，为自首；及彼此讦发互相告言者，各同罪人自首论（犯罪自首律）。

　　（一五）尼僧之风纪

　　禁尼僧受徒卖奸

　　申严尼僧受徒卖奸之禁，以维风化事。乾隆二十六年九月，奉署巡抚部院杨宪牌，照得王化启自闺门，律法特严淫恶，至于身为尼僧，尤当屏绝女情，恪修五戒，岂容犯奸无耻，污乱清规。例载：「僧道、尼姑未领度牒，不许招受生徒，私自簪剃」；又载：「僧尼、女冠犯奸，照军民相奸例枷责，仍于寺、观、庵院门首再加枷号一个月」。良以民间子女原不容擅令出家，而既经出家，更不容复犯男女淫邪之事，以故僧尼犯奸较凡人为加重，盖所以重伦纪之防，严空门之戒也。乃本部堂访闻闽省庵院，竟有尼僧招客卖奸，公行无忌，并买良家幼女收养为徒，及其年将及笄，则诱引素封无赖之徒为之置衣衾，治服饰，公然邀集各庵尼众，理谶讽经，私自披剃。彼素对无赖即于是夜明目张胆在庵奸宿，而被其被剃之幼尼即终身藉其包容，受其约束，寝之食之，如同伉俪，呼朋引类，市色宣淫；而出价买徒之老尼则为之窝庇纵容，坐享共利。迨其年近鸡皮，色衰爱减，则又自行买养幼徒，递传衣钵，相习成风，恬不为怪。竟以清净之佛门，俨同青楼之娼薮，伤风败俗，莫此为甚。除现在遴委员弁兵役密访查拏外，合行严禁，为此未仰阖属军民、尼众及地保人等知悉，嗣后庵、院、寺、颧概不许买养幼徒，招客卖奸，其现在已收之徒众，姑准宽其已往，务各痛自改悔，顾惜廉耻；如敢仍蹈前辙，恣淫渔利，一经访拏，定将奸夫、奸妇同窝养之老尼、狗纵之地保一并置法痛处；尼僧无分老幼勒令还俗，庵院悉行折毁，以绝根源。其民门幼女不得卖与尼僧为徒；倘敢故违，立将卖幼女之父兄及媒保人等严行惩究，并将幼女当官嫁卖，身价入官。本部堂言出法随，务期力挽颓风，痛除恶习，以维风化。各宜凛遵，毋忽，特示等因。

　　乾隆二十六年九月初二日。署巡抚部院杨行。

　　（一六）僧道犯罪之规定

　　礼部则例、祠祭清吏司

　　京师僧录、道录，由部颁给印信，其各直省僧道、阴阳学、医学等官铃记，由藩司官铺照依各职衔，用梨木镌刻正字发给。京师暨各直省僧道有犯奸脏盗窃，及年未四十滥受生徒之案，其该管僧道官但失察不行举报者，即行斥革，追札送部。

　　会典内载：「顺治二年定：内外僧道有不守清规，及犯罪人为僧道者，令住持举首；隐匿不举，一并治罪」。

　　三年定：严禁京城僧道沿街设置神像，念诵经咒，或持击挪磬募化者，该管僧道官即行重治。如住持募化，罪及阖寺；如散众募化，罪坐住持，及该管僧道官一并治罪（会典）。

　　十一年定：禁止创建寺庙，其修理颓坏寺庙听从其便，但不得改建扩大（会典）。

　　康熙元年定：当街建设席棚，扬幡悬榜，及僧道张伞奉持香帛绕街行走，取水画地开酆都，穿戴甲冑等项悉行禁止；违者僧道杖二十为民，该管僧道官革职。

　　雍正二年覆准：愚昧之徒纵令妇女成群聚会，往寺庙进香，有坏风俗，嗣后从寺庙进香起会之处，严行禁止，犯者照例治罪；其住持及守门之人不禁者，同罪。

　　乾隆元年遵旨议定：尼僧一项亦照僧道之例，不得招受少年女徒；嗣后妇女有年未四十出家者，该地方官严行禁止。

　　乾隆四年议准：民间独子概不得度为僧道，严饬地方官明张晓示，仍责令僧道官时加查察；傥有故犯，本家家主及受徒之僧道均照违制律问拟；僧道勒令还俗，僧道官不行查出，一并斥革。

　　乾隆三十三年议准：在籍僧道遵照保甲条例，每庙给与门牌，地方官同民户一体查核。

　　道光二十四年八月奉上谕：御史田润奏，沿街强化、登门坐索之僧人，如例无专条，应如何酌定惩治之处，着步军统领议奏。当经步军统领衙门议准：遇有僧道人等坐门募化，并作关募化，概行驱逐；如有讹索搅扰，一经拏获，按其所犯情节，从严究办。至穿掌钉腮各项恶化，比照恐吓诈赖人故自伤残律，杖八十，分别咨送礼部内务府僧录司，照拟发落。于九月十六日具奏，奉旨依议。

　　（一七）发给受戒僧尼之戒牒

　　南山广化禅寺戒坛

　　戒牒　谨稽

　　历朝会典唐大中二年，勅上都、东都、荆扬、汴益等州建立方等戒坛，为僧尼传授戒法，听许参方。宋祥符二年，诏天下诸路皆立戒坛，凡柒拾贰所。明永乐五年，奉圣旨着落礼部知道，出榜晚谕：「该行脚僧人受戒，依大善知识住处，结坛说戒，讲演经典，用心行持，若遇关津把隘官员人等，不许阻当，任他集众教化善法，如朕亲临教训圆明无如佛上法宝，永为定例，钦此，钦遵」。兹遇大清顺治十七年，勅赐传授，具足三坛大戒。按梵网经云：释迦牟尼佛初坐菩提下，成无上觉，已初结波罗提本，又孝顺父母师僧三宝，孝名为戒，亦名制止，若受佛戒者。

　　国王、王子、百官、比丘、比丘尼、优婆塞、优婆夷及一切人非人等，但解法师语，尽受得戒，故知千佛流传，唯此一法，为入道之基，六度之首，诸成道之根本，菩萨修行之径路也。兹据僧腾慧字丹元，系福建省

　　泉州府惠安县陈氏子，年四十一岁，于年投本省本府晋江县梅福寺礼德永为师，今就福建兴化府莆田县南山灵岩广化禅寺戒坛，初坛于本年四月初四日受沙弥戒；二坛于本月初六日受比丘戒；三坛于本月初八日受菩萨戒。以此流通戒法功德，上祝今上皇帝圣躬万安，天下太平，民丰物阜，俾佛道同皇恩浩荡，金轮与法藏昌隆，填给戒牒，听许游方参学，勿令放逸，须至牒者。

　　得戒大和尚传曹洞正宗第四十七代古文善

　　禅师羯磨阿阁黎古曦　尊证阿阇黎复宗莲

　　鹫　开泉　普慧　常煌　恩修　丹贵

　　教授阿阇黎元瑞　引请大德怀悟启耀

　　圆真　通怀

　　大清光绪二十三年岁次丁酉四月　日，付菩萨戒弟子僧腾慧受持

　　本山监寺　怀悟　圆瑞　元顺　沙湛　刊

　　怡山长庆禅寺戒坛

　　戒牒

　　原夫释尊设教，不外戒定慧三学，然定繇戒入，慧繇戒发；若不学戒，则定慧皆邪，总成魔外而已。故凡出家为僧，必须首崇戒法，不可斯须有失；如破魔军之利剑，如护慧命之铠甲，诚能如是，方可仰参三宝之教。钦奉历朝圣旨传戒，按唐麟德二年，诏终南山道宣律师于净业寺建坛受具足戒。宝历元年，勅两街建方等戒坛。大中二年，勅上都、东都、荆扬、汴益等州为僧尼传受戒法。又祥符二年，诏天下诸路皆立戒坛，凡七十二所。明洪武十年，勅天下寺院僧人愿要游方参学禅教，或在寺院山林讲诵经律，所遇官司毋得禁他。永乐五年，诏行脚僧人依善知识住处受戒，着遇关津把隘官员人等不许阻挡，任他教化流通善法。国朝光绪二年，蒙圣主勅赐怡山长庆禅寺御藏经全藏永镇山门，诏建传受具足三坛，按梵网经云：释迦牟尼佛初坐菩提树下，成无上觉，已初结波罗提本，孝顺父母师僧三宝，孝名为戒，亦名制止，若受佛戒者。

　　国王、王子、百官、比丘、比丘尼、优婆塞、优婆夷及一切人非人等，但解法师语，尽受得戒，故知千佛流传，唯此一法，为入道之基，六度之首、诸佛成道之根本，菩提修行之径路也。兹据僧谈献字天珠，系福建省兴化府仙游县阮氏子，年三十七岁，投福州福清县龙卧寺出家，礼潮惺为师。年三十八岁来山，四月初四日授沙弥戒；初六日受比丘戒；初八日受菩萨戒。以此流通戒法功德，上祝今上皇帝圣躬万安，天下太平，民丰物阜，俾佛道同皇恩浩荡，金轮与法藏昌隆，填给戒牒，听许游方参学，勿令放逸，须至牒者。

　　得戒大和尚传曹洞正宗第四十八代明光泉禅师

　　羯磨阿阇黎　性坚　尊征阿阇黎碧岳　加荣　道铭　忍光

　　通慧　丹富　如光

　　教授阿阇黎　肃理　引请大德　　　　净光　瑞光　春锦　福田

　　蕴义　潮松　明通

　　大清光绪二十五年岁次己亥四月初八日付菩萨戒弟子淡献受持

　　本山监院德勤　妙堪　善慧　圆顺　梵慧　重光刊

　　永明　常定　智照　黄慧　肃理

　　戒牒

　　原夫释尊设教，不外戒定慧三学，然定繇戒入，慧繇戒发；若不学戒，则定慧皆邪，总成魔外而已。故凡出家为僧，必须首崇戒法，不可斯须有失；如破魔军之利剑，如护慧命之铠甲，诚能如是。方可仰参三宝之教。钦奉历朝圣旨传戒，接唐麟德二年，诏终南山道宣律师于净业寺建坛受具足戒。宝历元年，敕两街建方等戒坛。大中二年，敕上都、东都、荆扬、汴益等州为僧尼传受戒法。又祥符二年，诏天下诸路皆立戒坛，凡七十二所。明洪武十年，敕天下寺院僧人愿要游方参学禅教，或在寺院山林讲诵经律，所遇官司毋得禁他。永乐五年，诏行脚僧人依善知识住处受戒，若遇关津把隘官员人等不许阻挡，任他教化流通善法。国朝光绪二年，蒙圣王敕赐怡山长庆禅寺御藏经全藏永镇山门，诏建传受具足三坛，按梵网经云：释迦牟尼佛初坐菩堤树下，成无上觉，已初结波罗提本，又孝顺父母师僧三宝，孝名为戒，亦名制止，若受佛戒者。国王、王子、百官、比丘、比丘尼、优婆塞、优婆夷及一切人非人等，但解法师语，尽受得戒，故知千佛流传，唯此一法为入道之基，六度之首，诸佛成道之根本，菩提修行之径路也。前据僧宗成字妙慧，系福建省泉州府惠安县张氏子，年三十岁，投兴化府莆田县迎曦亭出家，礼瑞霖为师。年三十五岁来山，四月初四日授沙弥戒；初六日受比丘戒；初八日受菩萨戒。以此流通戒法功德，上祝今上皇帝圣躬万安，天下太平，民丰物阜，俾佛道同皇恩浩荡，金轮与法藏昌隆，填给戒牒，听许游方参学，勿令放逸，须至牒者。

　　得戒大和尚传曹洞正宗第四十九代湛源禅师羯磨阿阁黎性坚

　　尊证阿阇黎奕果道妙永静宝池至贵能愍体清

　　教授阿阇黎碧岳引清大德净光瑞光宗智景山

　　圆成祥海镜泉

　　大清光绪二十九年岁次癸卯四月初八日付菩萨戒弟子宗成受持

　　本山监寺圆瑞、转福、镜明、西根、智照、珠光、英仁、志泉刊

　　护戒牒

　　敕建护国永寿普陀普济禅寺戒坛

　　谨遵释迦遗教，据梵网经：佛坐菩提树下，成无上觉，初结菩萨波罗提本，又孝顺父母师僧三宝，孝顺至道之法，孝名为戒，亦名制止，若受佛戒者。国王、王子、百官、比丘、比丘尼、优婆塞、优婆夷及一切人非人等，但解法师语，尽得受戒，千华台佛，共嘱流传，况我真丹。

　　钦奉历朝圣谕：按唐麟德年，诏终南山道宣律师于净业寺建坛。宝历大中年，敕上都、东都、荆扬、汴益等州为僧尼传戒。宋祥符年，诏天下诸路皆立戒坛七十二所。明洪武年，奉圣旨，天下寺院僧人行童愿要游方出外参学，或在寺院山林传诵戒律，所遇官司毋得禁他。又永乐年谕行脚僧人受戒，依善知识住坛说戒，若遇关津把隘官员人等，不许阻挡。又万历年，钦赐衣盂锡杖，就五台山传受千佛大戒。大清启运，复遇今上皇帝尊崇法道，赐帑重建，为此广行善法，依律传戒。今于宁波府定海县南海普济禅寺建坛说戒，内有广心字春来，福建漳州府诏安县铜山所人，于本所古来寺礼五典大师出家，于本年二月十一日就本戒坛，受沙弥十戒；十五日进比戒丘；十九日圆菩萨大戒，永传戒法用国恩，诚恐冒滥无稽，为此具牒，各给一道，随身收执，游方参学，据此为验，须至戒牒者。本坛传戒和尚真悟大和尚

　　羯磨阿阇黎银山嗣和尚

　　教授阿阇黎定性修律师

　　曾证阿阇黎三愿照宗师

　　广月圆宗师

　　三礼照宗师　性因宏宗师

　　惟清体宗师　妙峯雅宗师

　　东为妙宗师

　　引请阇黎显梁大师

　　卓峯和尚

　　肖岩法师

　　邱光大师

　　右牒给付菩萨戒弟子法名广心收执

　　第三款宗教 

　　第一　宗教之法规 

　　第二　僧道、术士、师巫及邪教倡导者之取缔 

　　第三　神明会及父母会 

　　第四　台湾之寺庙 

　　第一宗教之法规 

　　（一）唐代之祭祀 

　　儒教 

　　凡祭祀之名有四：一曰天神祭、二曰地祗祭、三曰享人鬼、四曰释奠。于先圣先师，其差有三：若昊天上帝、五方皇帝地祗、神州、宗庙为大祀；日月星辰社稷、先代帝王、岳镇海渎、帝社、先蚕、孔宣父、齐太公、诸太子庙为中祀；司中、司命、风师、雨师、众星、山林、川泽、五龙祠等及州县社稷、释奠为小祀。冬至祀昊天上帝于圜丘，以高祖配焉；又祀东方青帝灵威仰，南方赤帝赤熛怒，西方白帝白招拒，北方黑帝叶光纪，中央黄帝含枢纽，及大明、夜明于坛之第一等；又祀内官五十五，坐于坛之第二等；又祀中官一百五十九，坐于坛之第三等；又祀外官一百五，坐众星；三百六十，坐于内坛之内。正月上辛，祈谷于圜丘，祀昊天上帝，以高祖配焉！祀五方帝于坛之第一等。盂夏之月，犬雩于圜丘，祀昊天上帝，以太宗配焉！又祀五方帝于坛之第一等；又祀太昊、炎帝、黄帝、少昊、颛顼于坛之第二等；又祀勾芒、祝融、后土、蓐收、元冥于内壝之内。季秋之月，大享于明堂，祀昊天上帝，以睿宗配焉！又祀五方帝，五帝五官各于其方。夏至祭皇地祗于方丘，以高祖配焉！祭神州于坛之第一等；五岳、四镇、四海、四渎、五方、山林、川泽、邱陵、坟衍、原湿凡七十坐，皆于内壝之内。孟冬之月，祭神州地祗于北郊，奉太宗以配焉！立春之日，祀青帝于东郊，以太昊配焉！其勾芒氏及岁星，东方三辰七宿并从祀。立夏之日，祀赤帝于南郊，以神农配焉！其祝融氏及荧惑星、南方三辰七宿并从祀。季夏土王日，祀黄帝于南郊，以轩辕配焉！其后土氏镇星并从祀。立秋之日，祀白帝于西郊，以少昊配焉！其蓐收氏、大白星、西方三辰七宿并从祀。立冬之日，祀黑帝于北郊，以颛顼配焉！其元冥氏辰星及北方三辰七宿并从祀。春分之日，朝日于东郊；秋分之日，夕月于西郊。立春后丑日，祀风师于国城东北；立夏后申日，祀雨师于国城西南；立秋后辰日，祀灵星于国城东南；立冬后亥日，祀司中、司命、司人、司禄于国城西北。仲春上戊祭太社，以后土氏配焉！祭太稷，以后稷氏配焉！中秋之月及腊日亦如之。四孟月及腊日，大享太庙，春享则兼祭司命及户；夏享兼祭灶。季夏之月祭中溜；秋享兼祭门及厉；冬享兼祭行；若腊享则七祀偏祭，皆于太庙之西门之南。凡三年一袷，享以孟冬；五年一褅，享以孟夏，皆七祀偏祭。若袷享则配享功臣，皆列于当至之前。孟夏吉亥，享先农于东郊，以后稷配；季春吉已，享先蚕于西郊；仲春上丁，释奠于孔宣父，以颜回配，其七十二弟子及先儒并从祀，仲秋之月亦如之。仲春上戊，释奠于齐太公，以留侯张良配焉！仲秋之月亦如之。孟冬，祭司寒于冰室；仲春，祀马祖；仲夏，享先牧；仲秋，祭马社；仲冬，祭马步，并以刚日，皆于大泽之中。季冬腊日前寅，蜡百神于南郊；大明、夜明、神农、后稷、伊耆、五官、五星、二十八宿、十二辰、五岳、四镇、四海、四渎、五田畯、青龙、朱雀、麒麟、驺虞、元武及五方山林、川泽、邱陵、坟衍、原湿、井泉、水墉、坊、于菟、鳞羽、毛介、臝、邮、表畷、猫、昆虫，凡一百八十七坐，若其方有灾害，则■〈门外朔内〉而不祭。祭井泉于川泽之下。立春之日，祭东岳泰山于衮州；东镇沂山于沂州；东海于莱州东；渎淮于唐州。立夏之日，祭南岳衡山于衡州；南镇会稽山于越州；南海于广州南；渎江于益州。季夏士王日，祭中岳嵩山于河南府。立秋之日，祭西岳华山于华州；西镇吴山于陇州；西河及西渎河于同州。立冬之日，祭北岳恒山于定州；北镇医无闾于营州；北海及北渎济于河南府，各于其境内本州岛长官行焉！蜀州青城丈人山，每岁春、秋二时，享以蔬馔，委县令行。凡三年一享帝喾氏于顿邱，享唐尧于平阳，而稷窝配焉！享虞舜于河东，咎繇配焉！享夏禹于安邑，伯益配焉！享殷汤于偃师，伊尹配焉！享周文王于酆，太公配焉！享周武王于镐，周公、召公配焉！享汉高祖于长陵，箫何配焉！皆以仲春之月四时仲日，享隐、章怀、懿德、节愍、惠庄、惠文、惠宣七太子庙，令其子孙主祭，有司给牲牢乐县，太常博士相礼焉！四仲月，享隋文帝、周武庙，酅公、介公主祭，凡州、县皆置社稷，如京都之制。仲春上戊，州、县官亲祭；仲秋上戊亦如之。凡州、县皆置孔宣父庙，以颜回配焉！仲春上丁，州、县官行释奠之礼；仲秋上丁亦如之。凡官爵二品以上祠四庙，五品以上祠三庙，六品以下达于庶民人，祭祖祢而已。凡国有封禅之礼，则依圜丘方泽之神位；若亲征、禡类、昭告，各依本神位焉！凡国有大祭祀之礼，皇帝亲祭，则大尉为亚献，光禄乡为终献；若有司摄事，则大尉为初献，太常卿为亚献，光禄卿为终献。孔宣父庙，则国子祭酒为初献，司业为亚献，国子博士为终献。齐太公庙，则太常卿为初献，少卿为亚献，丞为终献。诸小祀，惟官一献。凡大祀，散齐七日，致祭三日；中祀，散斋三日，致斋二日；小祀，散斋二日，致斋一日，皆祀前习礼沐浴，并给明衣。凡京师孟夏以后旱，则先祈岳镇、海渎及诸山川能兴云雨者，皆于北望祭；又祈社稷，又祈宗庙，每七日一祈，不雨还从岳渎如初。旱甚则修雩，秋分以后，虽旱不雩。雨足皆报祀，若州、县则先祈社稷及境内山川；若霖雨，则京城禜诸门，门别三日，每日一禜，不止祈山川、岳镇、海渎。三日不止，祈社稷、宗庙；若州县，则禜城门及境内山川而已。 

　　道教 

　　凡天下观，总一千六百八十七所（一千一百三十七所道士；五百五十所女道士）。每观观主一人，上座一人，监斋一人，共纲统众事。而道士修行有三号：其一日法师，其二日威仪师，其三日律师；其德高思精，谓之炼师。而斋有七名：其一日金录大斋（调和阴阳，消灾伏害，为帝王、国王延祚降福），其二日黄录斋（并为一切拔府先祖），其三日明真斋（学者自斋斋先缘），其四日三元斋（正月十五日天官为上元；七月十五日地官为中元；十月十五日水官为下元，皆注身自忏諐罪焉），其五日八节斋（修生求仙之法），其六曰涂炭斋（通济一切急难），其七日自然斋（普为一切祈福）。而禳谢复三事：一曰章，其二曰醮，其三曰理沙，大抵以虚寂自然无为为宗（其法出于老子，自云有牧混成，先天地生，视之不见，听之不闻，搏之不得，湛然而成，随感应物、厥迹无常，奉其道者咸蠲去邪累，澡雪心神及白日升天，长生世上。又称：道者有三元九府百二十官，一切神祗咸所统摄，至有化金消玉，行符动水，奇方妙术，驱鬼役神之能，故好异者共尊事之。又言：二仪之间有三十三天；一天之中三十六宫。宫有一主最高者，曰无极至尊；次日大至真尊；次天覆地载阴阳真尊；次供正真尊；其法甚妙，故启叙其宗旨也。盖老子生于殷末，在周为守藏史柱下史，作为道书五千言，其要在清净，理国立身之要出，至没汉张道陵号天师，阐扬某化，周于四海者，以显其德）。 

　　佛教 

　　凡天下寺，总五千三百五十八所（三千二百四十五所僧；一千一百一十三所尼）。每寺上坐一人，寺主一人，都维那一人，共纲统众事。而僧持行有三品：其一日禅，二日法，三曰律，大抵皆以清静慈悲为宗（释氏之源，秦汉已前未传中土，至汉武元狩中，遣将军霍去病讨匈奴，杀休屠王，获其祭天金人帝以为神，列于甘泉宫。金人率长丈余，不祭祀，但灯香礼拜而已。及至张骞使大夏，闻其旁有身毒国，一名天竺国，有俘屠之教。哀帝元寿元年，受大月氏王使浮屠经。没汉永明帝永平元年，夜梦金人，项有日月飞行殿庭，乃访群臣侍中傅毅，始以佛对。于是帝遣郎中蔡愔使于天竺国，写浮屠遗范；愔乃与沙门迦华摩腾竺法兰东还洛阳，中国有沙门及拜礼之法，自此始也。愔得佛经二十四章及释迦立像。明帝命画工图佛像，置清凉台及显节陵上。愔之还也，以白马负经，汉因立白马寺于洛城雍门西。浮屠正号曰佛佗，译之则为静觉。所谓佛者，本号释迦文印大竺释迦卫国王之子，于四月八日夜，从母右胁而生，有三十二相。当周庄王九年，鲁庄公七年夏四月生，不见夜明是也。以布施、持戒、忍辱、精进、禅定、智惠为宗，所谓六波罗密者也。自齐梁之后，其道弥尊）。 

　　僧道籍 

　　凡道士、女道士、僧尼之簿籍，亦三年一造（其籍一本送祠部；一本送鸿胪；一本留于州、县）。 

　　僧道服装 

　　凡道士、女道士衣服，皆以木兰、青、碧、皂、荆黄、缁环之色（若服俗衣及绫罗，乘大马，酒醉与人闹打，招引宾客，占相吉凶，以三宝物饷馈官僚，勾合朋党者，皆还俗。若巡门教化，和合婚姻，饮酒食肉，设食五辛，作音乐博戏，毁骂三纲，凌冥长宿者，皆苦役也）。 

　　国斋 

　　凡道观三元日千秋节日，凡修金录明真等斋，及僧寺别敕设斋，应行道官给料。高祖神尧皇帝（五月六日）、文穆皇后（五月一日）、太宗文武圣皇帝（五月二十六日）、文德圣皇后（六月二十一日）、高宗天皇大帝（十二月四日）、大圣天后（十二月二十六日）、中宗孝和皇帝（六月二日）、和思皇后（四月七日）、睿宗大圣真皇帝（六月十日）、昭成皇后（正月二日），皆废务（凡废务之忌，若中宗已上；京城七日行道，外州三日行道。睿宗及昭成皇后之忌；京城二七日行道，外州七日行道）。八代祖猷祖先皇帝（十二月二十三日）、宣宗皇后（六月三日）、七代祖懿祖光皇帝（九月八日）、光懿皇后（八月九日），皆不废务。六代祖太宗祖景皇帝（九月十八日、景烈皇后（五月六日）、五代祖代祖元皇帝（四月二十四日）、元真皇后（三月六日）、孝敬皇帝（四月二十五日）、哀皇后（十二月二十日），皆不废务。高城一日设斋，凡国忌日，两京定大观寺各二散斋，诸道士、女道士及僧尼皆集于斋所，京文武五品以上，与清官七品以上，皆集行香以退。若外州亦各定一观一寺以散斋，州、县官行香，应设斋者盖八十有一州焉（谓四辅、五府、六雄、十望、曹、濮、兖、斋、像、徐、陈、青、毫、仙、凉、秦、瀛、具、邢、恒、冀、定、赵、沧、德、深、博、易、相、梁、襄、泽、安、绵、梓、遂、眉、卬、果、彭、蜀、汉、润、越、常、苏、杭、婺、衢、湖、宣、洪、潭、广、桂、陇、邠、泾等州是也。其道士、女道士、僧尼行道散斋，皆给香油炭料；若官设斋，道佛各施物三十五假，供修理，道佛写一切经，道士、女道士、僧尼各施钱十二文。五品以上女及孙女出家者，官斋行道，皆听，不预；若私家设斋，道士、女道士、僧尼兼请，不得过四十九人），凡远忌日，虽不废务，然非军务急切，亦不举事，余如例程。 

　　（二）直省府州县之坛席祠 

　　社稷坛 

　　礼：直省府、州、县各建社稷，皆社右，稷左，异位同坛（谨案坛高二尺一寸，方二丈五尺）。岁以春秋仲月戊日致祭，省会以总督若巡抚一人主之；有故，则布政使摄事，在城文武官、县丞、千总以上咸与祭。 

　　监司分驻各府者，各主其地社稷之祭，其它府、州、县皆以长官主之；长官有故，则佐贰以次摄，在城文官丞史、武官把总皆与祭。 

　　先农坛 

　　通礼：直省府、州、县各建先农坛（谨案坛制与社稷同），岁以仲春亥日致祭（或以季春）。省会以总督若巡抚一人主之；有故，则布政使以次摄，陪祀文武官及各执事人均如祭社稷之礼。府、州、县岁祭先农，主祭官、陪祭官暨各执事并同社稷，祭期牲帛、器数、行礼仪节与省会同。 

　　神祗坛 

　　府、州、县岁春秋诹吉致祭神祗坛，主祭官、陪祭官暨各执事并同社稷。 

　　常祀通礼：直省府、州、县各建神祗坛（谨案坛无定制，多附先农坛行礼），祀云、雨、雷、境内山川、城隍之神。岁春秋仲月诹吉致祭，在城文武各官皆与；省会以总督若巡抚主之，有故，以布政使摄。 

　　雩祀通礼：岁孟夏后，诹吉雩祭，陈设仪注同前。 

　　祈祀通礼：若间不雨及潦，诹宜祀之辰，具祝文（随时选择），备牲牢、笾豆、香帛、尊爵、炉镫，守士大吏率属素服祈祷，为民请命，行礼仪节与常祀同。 

　　报祀通礼：既应而报；陈设、供具、朝服、行报、祀礼、仪节均与祈祀同。 

　　风神、雷神专祠 

　　会典：直省云、雨、风、雷之神专立祠庙者，清和宣惠风伯之神，祭于江苏洪泽湖口；宣仁昭秦风伯之神，祭于广东边海；郡县风神庙祭于河南铜瓦厢、江苏睢南厅属；显仁应瑞雷神，祭于甘肃兰州府。守土官以时致祭，如各省云、雨、雷坛致祭仪。 

　　岳镇海渎神祠 

　　祭所会典：中岳嵩山，祭于河南登封县；东岳泰山，祭于山东泰安府；西岳华山，祭于陕西华阴县；南岳衡山，祭于湖南衡山县；北岳恒山，祭于山西浑源县。中镇霍山，祭于山西霍州；东镇沂山，祭于山东沂州府；西镇吴山，祭于陕西陇州；南镇会稽山，祭于浙江绍兴府；北镇击巫闾山，祭于奉天广宁县。东海祭于山东莱州府；西海祭于山西永济县；南海祭于广东番禺县；北海祭于山海关。江渎祭于四川成都府；淮渎祭于河南唐县；河渎祭于山西永济县；济渎祭于河南济源县。长白山神，祭于吉林城西南温德亨山；松花江神，祭于吉林。通礼，凡祭皆因庙行礼，惟西海、北海、河渎、长白山望祭。 

　　名山、大川神祠 

　　会典：直省所在山川有赐封号建立专祠者，守土官以时致祭。每岁春秋，祭北极佑圣真君于湖南永兴县之鸡公山；祭东西二淀河神、大沽海口神于直隶天津县；祭安流广惠永定河神于直隶宛平县之庞村及芦沟桥石景山；祭安流衍泽永定河神于宛平县之南下泛大顶场（庙名惠济）；祭长流永济滹沱河神于直隶正定、平山二县；祭大通口神于江苏安东县；祭涵元汇和洞庭湖神于湖南巴陵、武陵二县；祭鄱阳湖神于江西鄱阳县；祭利运福漕漳河神于山东临清州；祭利运惠济漳河神于山东馆陶县；祭卫源神于河南辉县之百泉；祭介休水神于山西介休县；祭昭惠裕阜河东盐池神于山西解州；祭昭德沛泽泉源神于广西郁林州；祭兴安大岭神于木兰围场；祭博尔图颠神于喀喇沙尔；祭格登山神、额林哈毕尔罕山神、阿布拉勒山神、阿勒坦额墨勒都图山神、塔勒奇山神于伊犁；祭楚呼楚山神、巴克图山神、巴尔鲁克山神于塔尔巴哈台；祭木素里达巴汗神于阿克苏；祭昭灵普润太白山神于陕西郿县；祭索乌山神、甲索山神、墨尔多山神于四川懋功厅；祭灵区安澜恒宏佑仁广济至德金山神于江苏丹徒县；祭昭宁助顺丹达山神于西藏；祭宁民显佑终南山神于陕西西安府；祭湘江神于湖南长沙府；祭洪泽湖神于江苏之高堰；祭海神于江苏宝山县；祭汉江神于陕西汉中府；祭巫平潮利涉浙海神于浙江杭州府；祭宁民显佑浙海神、江海潮神于浙江海宁县；祭佑民溥惠靖海神于广东番禺县之虎门山；祭伊犁河神、空郭罗鄂博神、阿里玛图神、哈什河神、空吉斯河神、萨曼河神、策集河神、奎屯河神、赛星木诺尔神、察罕乌苏神、和尔霍斯河神于伊梨；祭额密尔河神、裕勒雅尔河神、阿拉克图古勒诺尔神、额彬格逊诺尔神于塔尔巴哈台；祭金山大河神于四川懋功厅；祭太子河神于盛京辽阳州；祭崇源协应巨流河神（庙名演庆）、灵源涵润浑河神（庙名顺应）于盛京承德县；祭江神于湖北武昌、荆州二府及江苏、安徽之江防厅属；祭淮神于河南桐柏县及江苏里河厅、山盱厅各属；祭黄河神于河南祥符、荣泽、中牟、兰阳、睢州、武陟各州、县及江苏山安厅属（在中牟者曰佑灵观；在兰阳者曰惠安观；在睢州者曰庆顺祠；左武陟者曰嘉庆观）；祭湖神于江苏里河、扬河二厅属；祭白河神于顺天密云县；祭溥福广济庐岳神于山西南康府；祭睿特汗山神于库伦。每岁春日，祭博克达山神于乌鲁木齐；五月八日朔日祭汗山神于库伦；九月九日，祭安流襄绩海阳山神于广西兴安县；青海大臣巡视西宁口外时，祭灵显青海神、河源神、星宿海神于其部。通礼祭日，有司具祝文，饬庙户洁扫祠宇，拂拭神案，偕执事人具器陈羊一、豕一、簠簋各二、笾豆各十；炉镫具陈祝文于安左，陈帛一、香盘一、壶一、爵三于案右。主祭官朝服诣祠，引赞礼生二人引入拜位前立，乃迎神。司香自右奉香盘进，主祭官三上香讫，引赞赞跪，叩，兴；主祭官行三跪九叩礼，兴。司帛自右跪授帛，主祭官授帛，拱举授司帛，兴，献于案。司爵酌酒，实爵自右跪授爵，主祭官投爵，拱举授司爵，兴，献于正中，退。司爵祝跪读祝，引赞赞跪，主祭官跪读祝毕，主祭官行三叩礼，兴。司爵酌酒献于左，又酌酒献于右，退，乃彻馔送神。引赞赞跪，叩，兴；主祭官行三跪九叩礼，兴；执事者以祝帛送燎，礼毕。各祠仪同。  

　　龙神祠 

　　会典：东海显仁龙神、南海昭明龙神、西海正恒龙神、北海崇礼龙神，皆于雍正二年敕封。其在各省、各城者，守土官于岁春秋祭。 

　　火神庙 

　　通礼：岁六月下旬三日，遣官一人将事。 

　　城隍庙 

　　通礼：祭都城隍之礼。岁秋诹吉，遣官致祭。 

　　厉祭 

　　通礼：直省府、州、县，岁三月寒食节，七月望日，十月朔日，祭厉坛于城北郊。 

　　先师庙 

　　通礼：岁以春秋仲月上丁，遣官释奠于先师，承祭分献等官均致斋二日。豫期视牲，所收豫设香案于庭中；南向一，东西向各一。遣官补服太常寺赞礼郎二人前引，诣香案前北面，所牧立案右，牧人牵牛羊过案，前导以旗仗，所牧跪告牲，次东向视鹿，西向视冢，所牧跪告，如前仪。 

　　直省释奠仪。通礼：直省府、州、县庙祀先师孔子，皆以岁春秋仲月上丁行释奠礼。省会正献以总督若巡抚一人主之，两序以道员各一人；两庑以知府同知各一人，视割牲，省齍盛；以道员各一人纠仪，以教授、训导各一人司祝；司香、司帛、司爵、司馔、引赞、通赞齍引班以学弟子员娴礼仪者执事。在城文武官、县丞、千总以上咸与祭。直省文庙附祀各祠。会典：直省府、州、县先师庙左右建忠义孝弟祠，祀本地忠臣义士、孝子、悌弟、顺孙；建节孝祠，祀节孝妇女；建名宦祠，祠仕以其土有功德者；建乡贤祠，祀本地德行着闻之绅士，岁以春秋致祭。 

　　关帝庙：京师祭仪、直省祭仪 

　　京师祭仪。通礼：致祭关帝之礼，岁以春秋仲月，诹吉遣官一人将事。 

　　直省祭仪。通礼：直省府、州、县关帝庙，岁均以春秋仲月及五月旬有三日致祭。 

　　文昌庙 

　　京师祭仪。通礼：致祭文昌之礼，岁以二月三日暨秋仲月，课吉遣官一人将事。是日昧爽，庙祝洁扫殿宇内外，太常寺官具祝版，备器陈设洗办位，和声署设乐，均与关帝庙同。 

　　御灾捍患诸神祠 

　　通礼：致祭直省所在专祠之礼，直省祭御灾捍患诸神于民有功德者，加封号立专祠。 

　　祭护国庇尼、妙灵招应、宏仁普济、福佐群生、诚感咸孚、显神赞顺、垂慈笃佑天后宋林氏女于福建福州府莆田县湄州及江苏清口惠济祠并滨海各县（神始封灵惠夫人，历元明累封天妃。国朝康熙十九年，封护国庇民、妙灵昭应、宏仁普济天妃。二十三年，加封天后。乾隆二年，加封福佑群生。二十二年，加封诚感咸孚。五十三年，加封显神赞顺。嘉庆五年，加封垂慈笃佑。六年，追封神父为积庆公，母为积庆夫人；祭于莆田清口天后庙后殿）。 

　　谨案：御灾捍患诸神祠，载在祀典，所以顺民情之趋向，为敷政之一端，非以神道设教，而惑于巫觋禳祈之说也。乃自秦人求仙，粤人尚鬼，其流弊遂至于丛祠、古树、野石、残碑，不在祀典之列者，无不老少奔驰，男女混杂，彼僧尼庙祝遂得造作浮词，谓偶尔之吉凶为神灵之祸福，藉以诳骗香赀，实为人心风俗之害。如浙江之五通五显青蛙神；闽中、两粤之齐天大圣、金花夫人、三界神；湖南之黑神魈神等祠，概宜禁绝。惟文武生之祀文昌关帝；农工商贾之祀先农先蚕天后、真武火神城隍及御灾捍患各神，均为例所不禁；诚能明于彰瘅，凛以鉴临，知福非谄可邀，则庆以善而积，庶不为乡巫野史所惑，而永荷神庥于无斁也。 

　　名臣忠节诸祠 

　　通礼：凡名臣忠节诸臣，于直省建立专祠者，岁以春秋诹吉致祭。 

　　贤良祠 

　　会通：各省建立贤良祠于省城，祀守土大吏有功德于民者，岁以春秋致祭。 

　　昭忠祠 

　　通礼：直省府城岁春秋仲月，守土官祭本籍阵亡文、武官及兵丁乡勇于昭忠祠；文三品、武二品以上，于京师昭忠祠祔祀外，其本籍仍一体入祠致祭。 

　　（三）坛庙祠 

　　一、祀典内者 

　　台湾府志典礼祀祠 

　　台湾府 

　　社稷坛在永康里；风、雷、云、雨、山川坛在永康里；先农坛在长兴里，雍正五年建，前有藉田四亩九分；县厉坛在郡城小北门外。以上各祭仪详在前，惟祭厉坛仪注见后，台湾县附郭不别为坛。 

　　文庙在郡城宁南坊，规制详学校。崇圣祠在大成殿后。名宦祠在学宫庙门左，内祀太子少保兵部尚书福建总督范承谟、太子少保兵部尚书福建总督姚启圣、太子太少保靖海将军靖海侯福建水师提督施琅、江西观察使前台湾府知府蒋毓英、广东分巡高廉罗道前台湾府知府靳治扬、福建巡抚赠礼部尚书前分巡台厦道台湾县知县陈璸、台湾府海防同知洪一栋、福建水师提督施世标、南澳镇总兵官蓝廷珍、分巡台厦道陈大辇；共十人。乡贤祠在学宫门外右侧，内祀阙。朱文公祠在乡学左侧，康熙五十一年台厦道陈璸建，春秋有司致祭。施将军祠讳琅在宁南坊，郡人以其入台不僇一人，且奏请留台勿弃，民免迁徙，建祠以报功德；康熙五十九年地震，圯未建。吴将军祠讳英在东安坊，平台有功德于民，建祠以报，中有楼曰仰止。蒋公祠讳毓英，在镇北坊真武庙后；高废祠讳拱干，在镇北坊关帝庙左，乾隆三十年护道蒋允焄，移祀巡道署后关帝庙旁。靳公祠讳治扬，在东安坊。卫公祠讳台揆，在东安坊府城隍庙左。吴公祠讳昌祚，在西定坊关帝庙右。五忠祠；水师副将许云，游击游崇功，千总林文煌、赵奇奉，总把总李茂吉，在安平镇水师协署之左，雍正五年副将陈伦烱建造。游将军祠讳崇功，在小北门外厉坛后，乾隆十年知县鲁鼎梅修。城隍庙在郡署之右，乾隆二十年知府觉罗四民重修。关帝庙一在镇北坊，伪时建，康熙二十九年台厦道王效宗修；后殿为三代祠，五十五年台厦道陈璸重修，五十六年里人就原址重建，乾隆三年台湾道尹士俍重修，明宁靖王书扁额曰：「古今一人」，雍正五年奉旨春秋祀以茄太牢，仍追封，三代祠在后殿，雍正三年台湾道吴昌祚拨凤山县大港社田租粟六十石，以供香灯，乾隆十七年台湾道金溶重建，三十年知府蒋允焄重修，改庙左高公祠，为官厅一座。又一在西定坊，一在土击埕，今圮；一在安平镇，一在道署内，一在许厝甲，一在保舍甲，一在长兴里，一在新丰里，一在保大东里。天后庙在西定坊，即宁靖王故居，康熙二十三靖海将军施琅改善为庙，雍正四年御赐扁曰：「神昭海表」，乾隆二年敕封护国庇尼、妙灵昭应、宏仁普济、福佑群生天后庙，有香灯园二十一甲，在安定里，年得租粟一百二十五石，诸邑令季麒光置，交庙僧掌收，乾隆三十年知府蒋允焄重修，庙前另置官厅一座：一在水港尾，一在西郊外海边砻米街，一在船厂，一在砖仔桥，一在鹿耳门，一在安平镇渡口。龙王庙在宁南坊，康熙五十五年台厦道梁文科建，乾隆四年知府刘良璧修，三十年知府蒋允焄重修，庙左另建官厅一座。田祖庙一在镇北坊，康熙五十五年台厦道梁文科建，有记；一在广储西里；一在保大东里。仓神庙在镇北坊赤嵌楼后，雍正十年知县林兴泗建，乾隆十年五知县鲁鼎梅修。文昌阁在朱文公祠后，台厦道陈璸建，高出祠宇，■〈宀公心，上中下〉檽四辟，乾隆五年提学杨二酉再塑像于小南门楼。 

　　魁星堂在道署左侧，台厦道吴昌祚建，乾隆五年提学杨二酉再塑像于大南门楼。风神庙在西关外接官亭后，乾隆四年巡道鄂首倡建，乾隆三十年知府蒋允焄重修。火神庙在小南门外法华寺内，康熙四十七年凤山知县宋永清建，乾隆三十年知府蒋允焄重建，碑记载艺文。 

　　台湾县 

　　文庙在东安坊，碑记载艺文。祟圣祠在大成殿后。名宦祠在学官。乡贤祠在学宫。城隍庙在镇北坊，知县张宏建，乾隆十六年知县鲁鼎梅重修。又安平镇城隍庙，乾隆十四年水师副总兵官沈廷耀建。忠义孝悌祠在学宫内左侧，雍正元年奉旨建祠，总兵官欧阳凯、副将许云、游击孙文元、游崇功、守备胡忠义、千总蒋子龙、林文煌、赵奇奉、把总林彦、李茂吉、石琳、千总林文煌之弟林文申，俱康熙六十年台湾殉难，有司春秋致祭。烈女节妇祠在镇北坊，雍正元年奉旨建，乾隆十六年邑廪生侯世辉重修，祀烈女纪氏俭娘、节妇余氏预娘、节妇袁氏、孝行张代、节妇赵氏、节妇郭氏、孝行林氏、节妇陈氏、烈女林器娘，俱奉旨旌表，有司春秋致祭。 

　　又贞烈坊二座：一在禾寮港街，伪时为谢灿妻郑宜娘建；一在十二街，康熙六十年为陈越琪妻黄器娘建。 

　　凤山县 

　　社稷坛在兴隆庄县治北门。风、雷、云、雨、山川坛在县治北门。先农坛在县治东门外。邑厉坛在兴隆庄，列祀典；又一在淡水港东，伪时安置罪人所，鬼频为厉，康熙五十八年知县李丕煜令淡水司巡检王国兴建祠祀，以后不复为厉，岁时俱乡人祀。文庙在兴隆庄北门外。崇圣祠在大成殿后，康熙四十三年知县宋永清建。名宦祠在学宫。乡贤祠未建。城隍庙在县治北关外，关帝庙在县治东门内，雍正五年知县萧震建，乾隆二十八年知县王瑛鲁重建；一在半屏山大湾，一在大竹桥。天后庙一在县治北门内龟山之顶，一在兴隆庄左营，康熙二十二年奉旨建，乾隆二十七年知县王瑛鲁重建。八蜡祠在兴隆庄龟山之阴，康熙四十五年遇蝗灾，知县宋永清忧之，建祠祷祀。忠义孝悌祠在学宫左，雍正元年奉旨建祀，守备马定国、千总陈元、把总林富、领奇旗王奇生，俱康熙六十年殉难，有司春秋致祭。烈女节妇祠在县治北门，祀阮氏荫娘、郑氏月娘、黄氏弃娘，康熙四十八年知县宋永清建坊，雍正元年奉旨建祠，春秋致祭。 

　　诸罗县 

　　社稷坛在县治东南隅。风、云、雷、雨、山川坛在县治东南隅。先农坛在县治东南隅。邑厉坛在县治北隅。 

　　文庙在县治西隅，有碑记载艺文志。崇圣祠在大成殿后。名宦祠、乡贤祠俱未建。 

　　城隍庙在县署左。关帝庙在县署东北隅，后殿为三代祠，康熙五十二年参将蒋国祯建，五十四年参将阮蔡文、守备游崇功成之；一在善化里目加溜湾。天后庙在县署左，康熙五十五年知县周锺瑄募众建；一在县治西门，乾隆三十五年泉州民募建；又一在外九庄笨港街，三十九年居民同建；一在盐水港，五十五年居民同建；一在兰井南势，乾隆二十七年和县民建。忠义孝悌祠在学宫内，雍正元年奉旨建，祠祀参将罗万仓、革职把总江光达，俱康熙六十年台变殉难，有司春秋致祭。烈女节妇祠在学舍旁，祀罗万仓妾蒋氏，系台湾殉难奉旨建，有司致祭。 

　　彰化县 

　　社稷坛在县治东郊。风、云、雷、雨、山川坛在县治东郊。先农坛在县治东郊。邑厉坛在县治北门外。 

　　文庙在县治东北隅。崇圣祠在大成殿后。名宦祠、乡贤祠并未建。城隍庙在县治东门内，雍正十二年知县秦士望建，乾隆三十二年知县朱山重修。关帝庙在县治南门内，后殿为三代祠，雍正十二年知县秦士望建，乾隆二十四年知县张世珍重修。天后庙在北门内，乾隆三年北路营副将靳光翰建，二十六年副将张世英重修；又一在县城东，乾隆十三年知县陆广霖倡建。岳帝庙，俗讹玉帝庙，在县治东。 

　　淡水厅 

　　城隍庙在竹堑城厅署内。关帝庙在竹堑城东门内。天后庙在竹堑城北门外，乾隆七年同知庄正、守备陈士挺建；一在淡水关渡门，康熙五十六年诸罗知县周锺瑄建；一在淡水新庄街，雍正九年建；一在淡水艋钾渡头，乾隆十一年建。 

　　澎湖厅 

　　天宫庙在妈祖澚，康熙二十二年水师提督施琅克澎湖入庙，见神像面有汗，衣袍俱湿，知为神助事，特遣礼部郎中雅虎致祭，祭文镌额悬于堂，各澚皆有庙。将军庙在将军澚，神无考。关帝庙在妈宫西侧。 

　　二祠典外者 

　　台湾府志寺庙 

　　台湾县 

　　海会寺即郑氏北园也，康熙二十九年，台厦道王效宗、总镇王化行改建为寺；佛像庄严，寺宇宽敞，亦名开元寺，乾隆十五年台厦道书成修；寺田在寺后洲仔庄五十甲，又寺前因六甲零，又檨园壹所，为本寺香火。竹溪寺距邑治二里许，径曲林幽，清溪环拱，竹木花果，颇称胜概，额其山门曰：「小西天寺」；寺田在光山庄一十二甲，年收租粟为香火。黄孽寺在北门外，康熙二十七年左营守备孟大志建，三十一年火，三十二年僧募众重建，四围竹木花果甚多。法华寺即李茂春梦蝶处，后僧人鸠众改建法华寺，康熙四十七年凤山知县宋永清建前殿一座，祀火神，置钟鼓二楼，前后旷地遍莳花果，起茅亭于鼓楼之后，额曰：「息机」，退食之暇时憩息焉！乾隆二十九年知府蒋允焄重建，殿宇巍峨，林木幽邃，备极胜概；寺田在寺后荒埔一所，约二甲余，台湾府蒋毓英给为香火；又有园在港西里大湖庄一所，凤山县宋永清置为香火。弥陀寺在东门内永康里，年久倾圯，康熙五十八年僧一峰至自武彝，募化重兴；寺田在凤山县嘉祥里阿嗹尾，年收粟二十二石；又寺后园一址，黄士甫、曾亨观置为本寺香火。广慈庵在东安坊，康熙三十一年建，环植修竹，前对小峰，亦幽静处也；寺田在诸罗县犁头标大道公营，年收租粟六十五石，诸罗知县张■〈王尹〉给为香火。东岳庙在东安坊。元帝庙，即真武庙，在东安坊，康熙二十四年知县蒋毓英修，高耸甲于他庙；一在镇北坊，总镇张玉鳞渡台遭风，梦神披发跣足，自樯而降，风恬抵岸，因重新之，后为知府蒋毓英祠；又一在洲仔尾网寮；一在下洲仔甲；一在广储东里；一在归仁南里；一在仁德里崁头；一在崇德里；一在仁和里下湾；一在大目降庄。吴真人庙在西定坊新街，乾隆五年里人重修，曰开仙官；又一在北线线尾；一在镇北坊水仔尾；一在观音亭侧；一在石头坑；一在武定里；所在广储东里；一在归仁北里旧社口。其在文贤里一图者三，二图者一；在安平镇者三。按真人名本，泉之同安白礁人，生宋太平典国四年，医药如神，景二年卒，里人祀之，部使者于庙额为请，敕为慈济；庆元间敕为忠显；开禧二年封英惠侯，台多漳泉人，以其神医，建庙独盛。药王庙在西定坊。圣公庙在中楼仔街，康熙三十年台厦道高拱干建，漳泉州人多祀其神，以其熟识港道。开山王庙在东安坊。马王庙在东安坊。五帝庙在宁南坊。临水夫人庙在宁南坊。三山国王庙在北门内镇北坊水仔尾，雍正七年知县杨允玺、左营游击林梦熊率粤民同建。精忠庙在东安坊镇标右营内，祀宋岳鄂王。水仙宫在西定港口，开辟后商民同建。庄丽异常；一在安平镇渡口。观音宫有七，在镇北坊者曰观音亭；在南宁坊者曰准提室；在东安幼者曰清水寺。一在东门外，一在广储东里，一在广储西里，康熙四十四年同知洪一栋建；一在大目降庄；观音亭在罗汉内门。敬圣楼在南门外，雍正四年拔贡施世榜建，祀梓潼神，即文昌君。超峰石观亭在冈山，僧绍光建。 

　　凤山县 

　　元兴寺在县城南鼓山麓。泗洲寺在县城西，寺前有潭一口，为放生池。宁靖王庙在邑治长治里竹沪社，仙堂在长治里前阿社，祀五文昌，环植竹木花果，颇有胜致。元帝庙一在兴隆庄；一在大竹桥；一在鰎港，俱乡人鸠众建。元师庙在观音山，祀唐张睢阳。观音宫一在县治龟山下；一在凤山下庄；一在淡水新园；一在万丹港街。慈济宫即吴真人庙，一在县署前；一在凤山上庄；一在硫磺水庄；一在半屏山后；一在维新竹仔港；一在观音山大社。 

　　诸罗县 

　　诸福寺在县治西门外，康熙四十六年建。南浦寺在县治南门外先农坛左，雍正五年建，乾隆十一年知县周芬斗修，并名额，今名绿野青畴；烟光在目，附郭一佳胜也。弥陀寺在县城南三里大陂上，乾隆二十三年建。水仙宫在笨港南港街，乾隆四年建。龙湖岩在开化里赤山庄，伪官陈永华建，闽人改寺为岩；环邃幽邃，前有泽名龙湖，中植荷花，左右列树桃、李、青梅、苍桧，远山浮空，宛入画图。大山岩创建不知何年？岩极峻耸，顶圆平广可数亩，僧舍在焉！寒花古木，遍列阶前；烟景溪山，俱来目下。元帝庙在大奎璧庄，康熙二十二年居民同建，四十九年重建。保生大帝庙即吴真人庙，在县治西门外，康熙四十年建。忠烈庙在县治西门内玉峰书院左，祀参将罗万仓同妾蒋氏，乾隆二十五年知县李倓重建，二十七年知县卫克堉颜曰忠烈。三山国王庙在县治西门外，乾隆十七年粤民同建。圣王庙在县治西门内，祀开彰陈圣王，乾隆二十六年漳民合建。元帅庙在县署左，祀唐张睢阳，康熙二十八年居民建，四十八年参将张国、守备董元■〈马〈雍上又下〉〉重修。观音宫一在咸冰港；一在开化里。地藏庵在县治北门外无祀坛左，康熙五十六年北路营守备游祟功建，乾隆二十五年知县李倓修，内地客民棺櫘在此寄顿。 

　　彰化县 

　　观音亭在县署右，雍正二年知县谈经正建，乾隆十八年里民捐赀重建。定公庵在县城西北，乾隆二十六年里民鸠赀合建。圣王庙在县城西，乾隆二十六年里民鸠赀合建。碧山岩在县治东南半线保，距城二十里，乾隆十九年住僧募建；岩有树木，山水萦环映带，颇饶游观，案闽省漳泉南人谓寺曰岩。虎山岩在县治南燕雾保，乾隆十二年里民赖光高募建，岩左右依山环抱，茂林修竹，翠■〈火献〉丹岸，游览之胜与碧山岩同。三山国王庙在县治南员林仔街，雍正十三年粤民建。 

　　淡水厅 

　　元坛庙在南嵌社。观音寺在八芝兰保剑潭。大士观在新直山西云岩，乾隆十七年置。 

　　澎湖厅 

　　将军庙在将军澚，神无考。大王庙有三：一在八罩屿；一在龙门港；一在通梁澚。吴真人庙在奎在屿。水仙宫在妈祖宫前，右营游击薛奎建。观音宫在妈祖宫西侧，康熙三十五年游击薛奎建，庙前有井二，甘美为澎湖泉第一。 

　　附考 

　　水仙宫祀五像，莫详姓氏，或曰大禹、伍员、屈平，二人为项羽、鲁班，有易鲁班为碁者，更属不经，或曰王勃、李白。按禹平水土功在寓世；伍相浮鸱夷；屈子投汨罗；王勃省亲交趾溺于南海；李白秕视尘俗，沉于釆石，没而为神，理为近之。凡洋中欻遭风浪，危急不可保，惟划水仙一事庶能望救，其法在船人披发蹲舷，空手作拨棹势，假口为钲鼓声，如五月竞渡状，即樯倾拖折亦可破浪穿飞，风疾飞抵岸，则其灵应如响，亦甚殊绝。 

　　开仙宫祀吴真君，所在皆有之；或称开山宫，或称大道公庙，或称保生大帝庙，或称慈济宫，或称真君庙，皆斯神也。真君母梦吞白龟，生于太平兴国四年，长而学道，治疾有奇效。景佑二年卒，里人不像为祠，水旱祈祷辄应。 

　　（四）户部则例：田赋、寺院、庄田 

　　一般寺庙田产 

　　各省丛林古剎旧经报官入册斋田，不许私相售卖；违者治罪。凡有续置，亦令报明地方官申报上司，载入清查册。其庵观、茶亭、社庙、净室等处产业，令该住持开具数目，赴州县呈明立案。 

　　喇嘛寺庙田产 

　　盛京实胜寺等七庙，庄地、园地共贰万陆千伍百参拾余亩，每亩征银捌分，作为各庙喇嘛每岁应支口粮之用。各界官经征完缺考成，并遇灾蠲缓，均照奉天加征余地例一律办理。 

　　喇嘛私有田产 

　　盛京实胜寺等七庙，喇嘛自置私产并香火地壹万参千捌百贰拾亩，令该喇嘛自行招佃取租；倘有苛求夺田等事，随时惩辫。 

　　檀越名义革除及庙田私卖之禁止 

　　部咨檀越名色一概革除；其士民施舍之田产、修建之寺庙，但除僧尼道士经管，禁自售卖（乾隆三十一年例）。 

　　寺庙田产充公 

　　寺田例禁盗卖，有寺无僧，其田应归官充公。 

　　寺田之赋课 

　　寺田四六之法，以四分照民田科则，名曰焚修；以六分照民田轮科外，加征充饷，名曰寺租（崇安县案）。 

　　寺庙地基、祭田赋课之蠲免 

　　各省社稷山川学校，先圣先贤庙基祭田并一切祠墓、庙坛、寺观等地概不科赋，各省士民有捐置义冢庙宇田地，其原额赋粮并准核实题豁。 

　　（五）亵渎神明之罚则 

　　凡私家告天拜斗，焚烧夜香，燃照天灯，七灯拜斗，亵渎神明者，杖八十；妇女有犯，罪坐家长；若僧道修斋设醮，而拜奏青祠表文及祈禳火灾者，同罪还俗（重在拜奏；若止修斋祈禳，而不拜奏青祠表文者，不禁）。若有官及军民之家，纵容妻女于寺观神庙烧香者，答四十，罪坐夫男；无夫男者，罪坐本妇；其寺观、神庙住持及守门之人不为禁止者，与同罪。 

　　告天拜斗焚香点灯，皆敬礼天神之事，祀典各有其分，私家所得祭者，祖先之外，惟里社五祀，若上及天神则僭越矣！僭越则亵渎矣！故杖八十；妇女无知，事由家长，故独坐之。青词表文所以告天也，若僧道在人家修斋设醮，而行告天之礼，拜奏青词表文及用以祈禳火灾者，亦因僭越而致亵渎也，故与告天等项同罪，勒令还俗。妇女无故不出外，所以别嫌也，若于寺观神庙烧香，不独亵渎神明，亦且伤败风化。故纵容之夫男笞四十；无夫男，即坐本妇；其住持僧道及守门人听妇女出入，不为禁止者，亦笞四十（律批注）。 

　　辑注云：亵渎之罪实即僭越之罪也；不能备其物则亵，不当行其礼则渎。 

　　辑注：七灯疏义谓北斗七星之灯，即所以拜斗者也，指南谓是布尔日月五星之象者。 

　　辑注：青词用青纸书黄字，表文则用黄纸，皆以达于上帝之神者。 

　　辑注：私家则在寺观，非所禁矣。盖二氏之教，各有其礼，不复以正道责之，特在私家，则不许耳！ 

　　据会曰：天灯是星辰天象之灯，非悬以取照之天灯也。 

　　嘉庆十二年七月二十六日奉旨：此案庆杰被参六款，俱经讯问明确，内因庆杰因伊子物故，手写字帖，索取所属官员公分银二百五十两，贪鄙不职，情节较重，其纵令伊妻私进官庙一节，讯明于御座房，俱未敢擅入，尚在轻罪不议外，庆杰等议照原拟罪名，将庆杰往乌鲁木齐效力赎罪，念伊系宗室人员，改发吉林交秀林严行管束，即由热河照例押令前往。到热河各处官庙向来定有例禁，嗣后着照定制出示晓谕，严禁妇女入庙烧香，即蒙古妇女遵信佛教者，亦祗许于庙外顶礼，交付都统福长安及总督，移誊额专司查察；如有违禁者，指名参处，余俱着照所议行，钦此。  

　　第二僧道、术士、师巫及邪教倡导者之取缔 

　　（一）阴阳术士妖言之禁止 

　　凡阴阳术士，不许于大小文武官员之家妄言国家祸福；违者杖一百，其依经推算星命卜课不在禁限。 

　　妄言祸福，谓惑世诬民干涉国家之事者，术士妄作祸福之言，凡人即起趋避之念。古来朝绅为术士所累害者多矣，故禁绝之；违者，术士杖一百，其依经星卜，虽预言休咎，无关国家，不在妄言祸福之限（律批注）。 

　　条例 

　　习天文之人，若妄言祸福，煽惑人民者，照律治罪（嘉庆六年禁止）。 

　　（二）师巫邪术之禁止 

　　凡师巫假降邪神，书符咒水，扶鸾祷圣，自号端公太保，师婆及妄称弥勒佛、白莲社、明尊教、白云宗等会，一应左道异端之术。或隐藏图像，烧香集众，夜聚晓散，佯修善事，煽惑人民，为首者绞监候；为从者各杖一百，流三千里。若军民装扮神像，鸣锣击鼓，迎神赛会者，杖一百，罪坐为首之人；里长知而不首者，各笞四十，其民间春秋义社以行祈报者不在此限。 

　　（批注）师巫以书符咒水，扶鸾祷圣等邪术，假降邪神以惑愚民。端公太保，男巫之俗号；师婆，女巫之俗号；弥勒佛、白莲社、明尊教、白云宗等皆邪教之名，会其总称也，其类不一，故以等会字括之。圣人之道最正，此与圣道相左，而别为一端者也。以上均属左道，或有不尽于此者，故以一应字该之。隐藏图像，则非民间共事之神佛；烧香集众，夜集晓散，则其谋为不轨之实迹。阳以修为善事，阴以煽惑人民，往往藏奸，因而作乱。故严其法以禁之，为首者绞；为从者各杖一百，流三千里。民间社会虽所不禁，若装扮神像，鸣锣击鼓，是亦惑众之端也；止将为首之人杖一百者，此等事必由倡始之人以导之，故不加于众也。里长有稽查之责，知师巫惑众，军民赛会之事，而不举者，笞四十。不言不知者，其事非一人一家所为，无不知之理也。若民间所建义社，而乡人春秋迎赛以祈年报者，设虽用锣鼓聚集人众，不在此应禁之限。 

　　（辑注）本律止重在煽惑人民。盖以邪乱正，愚民易为摇动，恐致蔓延生乱，故立此重典，所以防微杜渐也。然师巫之类，无知之徒，妄立名目，止图诓骗人财者，所在有之，防禁当严；若非有左道煽惑人民，与律意未符者，当别论之。 

　　乾隆四十八年十月奉上谕：「郝硕奏，安仁县民范兴兆吃斋念诵，劝世忏经，并传授方胜荣等行诵，现在搜查经卷，覆究首伙从复位拟等语，并将忏二本，佛经一纸一并呈进，详加批阅。其大釆大戒等，祗系将佛字调成词句，随意填奏，劝人信受奉行，愚民易于煽惑，不过籍得钱财，并无违悖字句，与从前各省所办邪教，显然悖逆，传授多人者不同。该抚既经查出，应将经忏等件烧毁，无令仍前吃斋念佛，使其改悔，不必过事追求，致滋烦扰。各省地方遇有此等案件，如果实系邪教传斋徒众及有违碍字句者，自应严行查办，绝根株；若止系愚民吃斋求福，诵习经卷，与邪教一律办理，则又失之太过。所有案内人证即着概予省释，经卷等全行销毁，将此谕令郝硕并各督抚知之，钦此」。 

　　福建拏获会匪熊毛案内，听从立会未成之伍陈保、张泽育寄存逸犯符内，有远悖字样，该犯等均目不识一丁，不知是何字句，若照历办会匪收存违悖符簿之犯，概拟绞，与知情收藏者无所区别，应于谋叛知情隐匿绞罪上，量减一等杖流。余光华、巫魁进听从入会未成，亦不知伍陈保等藏有违悖符簿，应于左道异端煽惑人民为从军罪上，量减一等满徒。讯系良民自行吃斋祈福求嗣，并无入会情事，免议。嘉庆二十年杭州府奉文。 

　　各处官吏、军民、僧道人等妄称谙晓扶鸾祷圣，书符咒水；或烧香集徒，夜聚晓散，并捏造经咒邪术，传徒敛钱，一切左道异端煽惑人民，为从者改发回城，给大小伯克及力能管束之回子为奴。其称为善友求讨布施，至十人以上者；或称烧炼丹药，出入内外官家；或擅入皇城，夤缘作弊，希求进用者；并军民人等、寺观住持不问来历，窝藏接引，容留披剃冠簪，至十人以上者，俱发近边充军。若不及十人容留潜住，荐举引用；及邻甲知情不举；并皇城各门守卫官军不行关防搜拏者，各照违制律治罪；如事关重大，临时酌量办理。至守业良民讽念佛经，茹素邀福，并无学习邪教，捏造经咒传徒，敛钱惑众者，不得滥用此例（嘉庆六年修并，道光元年修改）。 

　　邪教惑众照律治罪外，如该地方官不行严禁；在京五城御史、在外督抚徇庇不行纠参，一并交与该部议处。旁人出首者，于各犯名下，并追银二十两充赏。如系应捕之人拏获者，追银十两充赏。 

　　凡有奸匪之徒将各种避刑邪术，私相传习者，为首教授之人拟绞监候；为从学习之人杖一百，流三千里。若事犯到官，本犯以邪术架刑者，照规避本罪律，递加二等，罪止杖一百，流三千里。其犯该绞斩者，仍照本罪科断。至事犯到官，本犯雇人作法架刑者，亦照以邪术架例治罪，并究出代为架刑之人，照诈诱人犯法，与犯人同罪。律至死减一等，得赃照枉法从重论，保甲邻里知而容隐不首者，照知而不首本律笞四十；地方官不行查拏者照例议处。 

　　私刻地亩经及占验推测妄诞属经之书售卖图利，及将旧有书板藏匿，不行销毁者，俱照违制律罪。 

　　各省遇有兴立邪教，哄诱愚民事件，该州、县立赴搜讯，据实通禀，听院司案核情罪轻重，分别办理；倘有讳匿，辄自完结，别经发觉，除有化大为小，曲法轻纵别情，严参惩治外，即禁止枷责，案无出入，亦照讳窃例，从重加等议处。 

　　凡传习白阳、白莲、八卦等邪教，习念荒诞不经咒语，拜师传徒惑众者，为首拟绞立决；为从年未逾六十而有传徒情事，俱改发回城给大小伯克及力能管束之回子为奴。如被诱学习，尚未传徒，而又年逾六十以上者，改发云贵、两广烟瘴地方充军。旗人销除旗挡，与民人一律办理。至红阳教及各项教会名目，并无传习咒语，但供奉飘高老祖及拜师授徒者，发往乌鲁木齐，分别旗民当差为奴。其虽未传徒，或曾供奉飘高老祖及收藏经卷者，俱发边远充军。坐功运气者杖八十，如有具结改悔赴官投首者，准其免罪，地方官开造名册，申送臬司衙门存案；倘再有传习邪教情事，即案例加一等治罪；若拏获到案始行改悔者，各照所犯之罪问拟，不准宽免。如讯明实止菇素烧香讽念佛经，止图邀福，并未拜师传徒，亦不知邪教名目者，免议（道光元年修改）。各项教案内应行发遣回城人犯，有情节较重者，发往配所永远枷号（道光元年续纂）。 

　　凡奉天主教之人，其会同礼拜诵经等事，概听其便，皆免查禁，所有从前或刻或写，奉禁天主教各明文，概行删除（同治九年续纂）。 

　　杨文相因见姜大爵符书治病效验，取书开看试验，见有刀割符术，因取刀书符，强令张瑾向己试割，致伤杨文相肚腹殒命。张瑾照戏杀律拟绞；姜大爵比照奸匪之徒，将各种避刑邪术私自传习为首教授之人绞例，减一等满流（乾隆十二年湖北案）。 

　　窃按避刑邪术，或由气运，或由符录，治之之法须用小竹筱数根，去叶留枝，令数人分持，斋击其肩背腿足，必得实供，屡试屡验。盖符录气运刑不能伤者，以其心志专一耳，竹枝业杂，着肤不止一处，则神气散乱，其术不灵矣！竹筱轻软，不打虚怯，不致伤人，使其邪术无可施，是亦善处之法也。至有服药架刑者，俟其药力过后，再行刑讯耳。 

　　张东山捏造符咒，诱人服壮，虽似异端邪术，但意止图骗财物，并未煽惑多人，应比照师巫邪术煽惑民人律，量减一等满流（乾隆十九年浙江案）。 

　　孙彦生习有圆光符咒，遇人失物，挂一白纸，诵咒烧符，令童子向看，即见窃物人面目衣服，并无图像，亦未集众，比照左道异端煽惑民人为从律，满流（乾隆十二年浙江案）。 

　　匪僧吴时济倡立龙华会教，劝人修炼，功行圆满即可白日升天。有蒋法祖、秦顺龙被惑心迷，妄记成佛，请吴时济到家，叩问行止。吴时济以蒋法祖等七日不食，即可脱凡，应在水乡飞升。蒋法祖、秦顺龙信以为实，遂携子孙、弟侄、女媳共十三人赴大湖盎山绝食，先后饿死，用柴烧化，访闻审认不讳。将吴时济照杀一家三人以上凌迟处死例，量减为拟斩立决（乾隆十八年江苏案）。 

　　嘉庆二十二年六月初七日奉上谕「嗣后查审邪教改悔之案，如系自行投首，呈缴经象，具结改悔者，俱准免罪释寗；如系访查拏获到案，始称改悔者，仍照所犯之罪分别问拟，不准宽免」。 

　　不行查拏，降一级调用。 

　　刑部议覆陕抚台咨称：「咸宁县访获盘屋县民人杨生春等圆光治病骗钱一案，缘杨生春从故民刘灿传授符咒，圆光治病，并无邪术经卷，亦无聚众烧香情事，将杨生春比照左道惑众之人为从例，发边远充军；李绪宗冀图分利，诱令杨生春前赴曲江池圆光治病，展转惑人，皆出自李宗绪勾引，与杨生春厥罪维均，应比照左道惑众为从例，亦发边远充军，均照名例改发黑龙江，给索伦达呼尔为奴。刘桂银荐引生意，听从同行，应于扬生春军罪上减一等，杖一百，徒三年。被骗之常洋、洋子等均照违制律，各杖一百等语。查杨生春从已故之刘灿习为圆光治病，画符得钱，讯无邪术经卷烧香等事，自不得以左道惑众定议，设为首之刘灿未故，亦仅止满流。杨生春、李绪崇均应改照端公道士，作为异端法术，移人致死，照斗杀绞罪上量减一等拟流，为从再减一等拟一百，徒三年。代为引荐生意听从同行之刘桂银，应于杨生春等满徒上减一等杖九十，徒二年半。余如该抚所咨完结。再异端法术医人，并无致毙人命之案，例无专条，除纂入例册外，嗣后遇有异端法术医病，仅止得受谢资，并未致毙人命及无邪术经卷，聚众烧香情事，均照此办理」（嘉庆五年案）。 

　　道光二十年二月二十三日奉旨：「嗣后传习天主教人犯，于赴官首明出教及被获到官情愿出教，俱着遵照嘉庆年间谕旨，将该犯等家内起出素所供奉之十字架，令其跨越，果系欣然试夸，方准免罪释放；如免罪之后，复犯习教，除该犯死罪外，余俱于应得本罪上加一等治罪；已至遇罪无可复加者，即在犯事地方用重枷枷号三个月，再行发遣。该部即纂入则例，永远遵行，钦此」。 

　　道光二十六年正月二十五日奉上谕：「前据耆等奏学习天主教为善之人，请免治罪；其设立供奉处所，会同礼拜，供十字架图像，诵经讲说，毋庸查禁，均已依议行矣！天主教既系劝人为善，与别项邪教迥不相同，业已淮免查禁，此次所请亦应一体准行，所有康熙年间各省旧建之天主堂，除改为庙宇民居者毋庸查办外，其原旧房屋，如勘明确实，准其给还该奉教之人。至各省地方官接奉谕旨后，如将实在习学天主教而并不为匪者滥行查拏，即予以应得处分。其有藉教为恶及招集远乡之人勾结煽诱；或别教匪徒，假托天主教之名，藉端滋事，一切作奸犯科应得罪名，俱照定例办理。仍照现定章程，外国人概不准赴内地传教，以示区别。将此谕令知之，钦此」。 

　　（三）妖书妖言之禁止 

　　刑律贼盗上：造妖书妖言 

　　凡造谶纬，妖书妖言及传用惑众者，皆斩（监侯，被惑人不坐。不及众者，流三千里，合依量情分坐）。若他人造传私有妖书隐藏不送官者，杖一百，徒三年。 

　　按此条在盗贼律内者，专为奸宄不逞之徒而设；至于礼律所载禁止师巫邪术条内，左道异端至于煽惑人民，为首者绞，为从者杖流，与此似同而实异。盖被托于神道佛事，意在诓骗愚民之财物，其始未必遂有盗贼之志也，故彼在礼律，此在盗律，其原不同，其罪差异也。又按私藏禁书条内言，凡私家收藏天象、器物、图谶应禁之书及历代帝王图像、金玉符玺等物者，杖一百。盖天象、器物等项谓之禁书，但谓私家不得收藏耳，非妖书之比也，故其罪轻；至于图谶，即此条谶纬，然彼是前代流传原有此书，此则奸人造作妄言，假托之以惑众，亦不同也。 

　　条例： 

　　一、凡妄布邪言，书写张贴，煽惑人心，为首者斩立决；为从者皆斩监侯。若造谶纬书妖言，传用惑人，不及众者改发回城，给大小伯克及力能管束之回子为奴。至狂妄之徒，因事造言，捏成歌曲，沿街唱和，及以鄙俚亵嫚之词刊刻传播者，内外各地方官实时察拏，审非妖言惑众者，坐以不应重罪（嘉庆六年修并，十九年道光年修改） 

　　辑注：谶者符验也；纬者组织也，谓组织休咎之事，以为将来之符验也。以此刻成卷帙，撰作歌谣，谓之造；缮写其书，敬播其言，谓之传用。 

　　辑注：惑众二字，承上造与传用，言造原有惑众之心，传用则有惑众之事；造者或自传用，而传用者不必自造，观及字可见，皆斩者同造之人，同传用之人俱不分首从也。或谓皆字指上下两项言，非也，皆者不分首从，名例昭然，若彼此同科此罪，则曰各，或曰并，义自不同。 

　　辑注：造与传用必实有惑众之具方坐。 

　　辑注：名例称众者，三人以上，谓同谋共犯也，与此众字迥则。注云不及众者，所谓惑者未多耳。 

　　嘉庆十八年十月十七日奉上谕：「御史蔡烱奏请饬禁民间结会拜会，及坊肆售卖小说等书，并查核僧道一折，愚民烧香拜会，原祗惑于因果利益之说，然至聚集多人，鸣锣结会，即有莠民混迹其间，日久必滋生事端，着步军统领五城顺天府及各省督抚饬所属实力查禁，并勤加化导，俾小民晓善，即系为善获福之端，自不为邪说所愚。至稗官小说编造本自无稽，因其词多俚鄙，市井粗解识字之徒手挟一册，熏染既久，闘狼淫邪之说皆出于此，实为风俗人心之害，坊肆刊刻售卖，本干例禁，并着实力稽查销毁，勿得视为具文。即僧道亦齐民之一，由来已久，领牒剃度，本有定制，毋庸另议禁令，以省烦苛，钦此」。 

　　（四）邪教倡导者之处罚 

　　刑律贼盗上条例： 

　　除实犯反逆及纠众戕官反狱，倡立邪教，传徒惑众滋事案内之亲属，仍照律缘坐外，其有人本愚妄，书词狂悖，或希图诓骗财物，兴立邪教尚未传徒惑众；及骗造邪说尚未煽惑人心，并奸徒怀挟私嫌，将谋逆重情捏造，匿名揭帖，冀图诬陷，比照反逆及谋叛定罪之案，正犯照律办理，其家属一概免其缘坐（嘉庆六年修并）。 

　　（五）僧尼杀伤亲属之处罚 

　　刑律殴期亲尊长律条例： 

　　凡僧尼干犯在家祖父母父母，及杀伤本宗外姻有服尊长，各按服制定拟。若杀伤本宗外姻卑幼，无论闘殴谋杀，得以凡论。本宗外姻尊长卑幼杀伤出家之亲属，仍各依服制科断。 

　　道士、女冠喇嘛有犯，一例办理（嘉庆六年修改）。 

　　（六）搬造杂剧之处罚 

　　刑律搬造杂剧 

　　凡乐人搬造杂剧戏文，不许妆扮历代帝王、后妃及先圣、先贤、忠臣、烈士神像，违者杖一百，官民之家容令妆扮者与同罪。其神仙道扮及义夫、节妇、孝子、顺孙劝人为善者，不在禁限。 

　　历代帝后、圣贤、忠烈之神像，皆世所瞻仰而敬礼者，以之搬造杂剧戏文，则视亵渎神明者为尤甚。故乐人妆扮，官民容令者同杖一百。其神仙道扮，原属虚诞，而节义、孝顺之事足以兴起人为善之心，固所不禁。 

　　（七）邪教之取缔 

　　一件遵谕严查邪教事。乾隆三十四年□月，奉前巡抚部院吴宪谕：查地方设立邪教，其始也以吃斋念佛，因果轮回之说，诱惑愚夫愚妇，及至听从者众，党伙渐多，不法奸民即藉此为匪生衅，加以办理不善，酿成大狱，涓涓不息，流为江河，无知之民陷于罪戾，地方文武尽受处分，嗟何及矣！访得莆田地方向有无极教名色，系黄学钦为首，现有莆邑纪启泉之弟纪启文，于永福败露，已经委员赴莆邑查拏，彻底根究。但漳泉等处愚民从其教者甚多，谕到该府即密谕所属传谕乡保甲长、族正、遍晓乡民，凡有从其教者，均着自行出首，将所属斋单经典缴官，该州、县汇集销毁，本人即释放宁家，不可纤毫扰累；倘敢不行悛改，或通同隐匿，即将本人及族正，乡保甲长，两邻分别惩治，不可姑宽。沿海地方风俗虚嚣，该州、县身为民牧，纵容失察均干吏议，固不得因循玩纵，亦不可稍涉矜张，总期息事宁人，防微杜渐，以仰副圣天子绥靖海疆之至意。道府表率一路，幸各加意查察，毋忽等因，奉此，除转行属县遵照外，今本府访得各属倘有崇奉罗教、天主、白莲、无违、回回等教，合急示禁，为此示仰府属军民人等知悉，凡有俱从无极教、并罗教、天主、白莲、无违、回回等教者俱着即速自行出首，将所传经典作速缴官，以凭汇集销毁，本人亦免治罪；倘再不悛改，通同隐匿，察出照左道异端之术煽惑人民例，为首者绞；为从者各杖一百，流三千里。如族邻保甲人等通同容隐，不行首报，察出一并严拏，分别案律治罪，断不姑宽，各宜凛遵，毋违等因。 

　　（八）严禁闯神并装扮鬼脸奇形异状 

　　一件饬禁事。接察司史牌，乾隆二十四年四月十八日奉巡抚部院吴宪牌，照得迎神赛会，往有明禁；凶徒滋事，更当严处。闽省崇奉各神中，有所谓舍人阙神者，崇司痘症，民间从祀已久，自应听其本厅奉祀，乃好事之徒，创为迎闯神名色。 

　　每遇春初，即互相迎会，如在各衙门者，装扮闯神，顶带服色悉照本官品级；灯笼执事俱属本衙门官物。凡民间迎闯神，每境一起，夤夜鸣锣击鼓，并执火杷，自五、六十至百余人不等；复有恶棍于火把内私藏木棍，一遇别境闯神相值，争先夺路，即以火把为器械行凶斗狼，每滋事端。又如省城有东岳城隍等会，俱系日间出迎，春祈秋报，应从民使；但有装扮鬼脸奇形异状，持斧弄乂者，不下百十余人，并有身装临决重囚，于示众牌内开写代父、代母字样者，更属不经恶习，一体禁止，合行示禁，备牌行司，照依事理即便会同藩司，转行闽、候二县，并通饬各属一体出示晓谕，凡有民间及衙门从前所祀舍人神像，俱止许在本庙虔诚供奉，祈保孩童出痘平安，不许夤夜抬出迎赛；如敢违禁藉端，挨家勒索派累，执炮鸣锣击鼓凶斗者，立即查拏，分别枷号重责。至东岳城隍等会，应听届期白昼出迎，以遂春祈秋报之应，仍不许装扮鬼脸持斧弄乂，并不得扮作临决重囚，混写代父、代母字样牌示；倘有违犯，即将本人拏究重处。事关振俗维风，地方官务须加意严除，实力饬禁，毋忽等因。 

　　（九）道士、女冠及僧尼犯罪之处罚 

　　名例 

　　诸称道士、女冠者，僧尼同。 

　　疏议曰：依杂律云道士、女冠奸者，加凡人二等，但余条唯称道士、女冠者，即僧尼并同议。道士、女冠时犯奸，还俗后事发，亦依犯时加罪，仍同白丁配徒，不得以告牒当之。若于其师，与伯叔父母同。 

　　疏议曰：师谓于观寺之内，亲承经教，合为师主者，若有所犯，同伯叔父母之罪。依斗讼律，詈伯叔父母者，徙一年，若詈师主，亦徒一年。余条犯师主，悉同伯叔父母。其于弟子，与兄弟之子同。 

　　疏议曰：谓上文所解师主，于其弟子有犯，同俗人兄弟之子法。依斗讼律殴杀兄弟之子，徒三年。贼盗律云：有所规求而故杀期以下卑幼者绞。兄弟之子是期亲卑幼，若师主因嗔殴杀弟子，徒三年；如有规求故杀者，合当绞。观寺部曲奴婢，于三纲与主之期亲同。 

　　疏议曰：观有上座观主监斋；寺有上座寺主都维，那是为三纲。其当观寺部曲奴婢，于三纲有犯，与俗人期亲部曲奴婢同。依斗讼律，主殴杀部曲，徒一年；又条，奴婢有犯其主不请官司而杀者，杖一百。注云：期亲杀者与主同；下条，部曲准此；又条，部曲奴婢殴主之期亲者绞，詈者徒二年；若三纲殴杀观寺部曲合徒一年；奴婢有罪，不请官司而杀者，杖一百；其部曲奴婢殴三纲者绞，詈者徒二年。余道士，与主之缌麻同（犯奸盗者同凡人）。 

　　疏议曰：斗讼律，部曲奴婢殴主之缌麻亲，徒一年；伤重者，各加凡人一等。又条，殴缌麻部曲奴婢，折伤以上各减杀伤凡人部曲奴婢二等。又条，殴伤杀他人部曲，减凡人一等；即是观寺部曲殴当观寺余道士、女冠、僧尼等，各合徒一年；伤重各加凡人一等。若殴道士等折一齿，即徒二年；奴婢殴，又加一等，徒一年半，是名于余道士，与主之缌麻同。 

　　注：犯奸盗者同凡人。 

　　疏议曰：道士、女冠、僧尼犯奸盗，于法最重，故虽犯当观寺部曲奴婢奸盗，即同凡人，谓三纲以下犯奸盗得罪无别。其奴婢奸盗，一准凡人得罪，弟子若盗师物，及师主盗弟子物等，亦同凡盗之法。其有同财，弟子私取用者，即同同居卑幼私辄用财者，十匹笞十，十匹加一等，罪止杖一百；若不满十匹者，不坐。 

　　户婚 

　　诸私入道及度之者，杖一百（若由家长，家长当罪）。已除贯者，徒一年。本贯主司及观寺三纲知情者，与同罪。若犯法合出观寺经断不还俗者，从私度法，即监临之官私辄度人者，一人杖一百，二人加一等，罪止流三千里。 

　　疏议曰：私入道谓为道士、女冠、僧尼等，非是官度，而私入道及度之者，各杖一百。注云：若由家长，家长当罪；既罪家长，即私入道者不坐。已除贯者徒一年，及度之者亦徒一年。本贯主司谓私入道人所属州县官司及所住观寺三纲知情者，各与入道人及家长同罪。若犯法还俗，合出观寺，官人断讫，牒观寺知仍不还俗者；从私度法，断后陈诉，须着俗衣，仍被法服者，从私度法，科杖一百，即监临之官不依官法辄度人者，一人杖一百，二人加一等，罪止流三千里。若州、县官司所度人免课役，多者当条虽有罪多，所为重者，自从重论，并依上条妾增减出入课役科之。其官司私度人被度者，知私度情而受度者，为从坐；若不知私度情，而受度人，无罪。 

　　贼盗 

　　诸盗毁天尊像佛像者，徒三年。即道士、女冠盗毁天尊像，僧尼盗毁佛像者，加役流；真人菩萨各减一等。盗而供养者杖一百（盗毁不相须）。 

　　疏议曰：凡人或盗或毁天尊若佛像，各徒三年；道士、女冠盗毁天尊像，僧尼盗毁佛像者，各加役流。为其盗毁所事先圣形像，故加役流，不同俗人之法；真人菩萨各减一等。凡人盗毁，徒二年半；道士、女冠盗毁真人，僧尼盗毁菩萨，各徒三年。盗而供养者杖一百，谓非贪利将用供养者；但盗之与毁，各得徒流之坐，故注云：盗毁不相须。其非真人菩萨之像，盗毁余像者，若化生神王之类，当不应为从重。有赃入已者，即依凡盗法；若毁损功庸多者，计庸坐赃论，各令修立。其道士等盗毁佛像及菩萨，僧尼盗毁天尊，若真人，各依凡人之法。 

　　若女许嫁已定，归其夫；出养入道及娉妻未成者，不追坐（出养者从所养坐）；道士及妇人若部曲奴婢犯反逆者，止坐其身。 

　　疏议曰：入道谓为道士，女冠若僧尼（中略），道士及妇人称道士僧尼亦同。 

　　（一○）僧道会典之例规 

　　凡民有出家为僧道者，置首领以约束之，在京师者曰僧录司，左右善世二人（正六品）、阐教二人（从六品）、讲经二人（正八品）、觉义二人（从八品）；曰道录司，左右正一二人（正六品）、演法二人（从六品）、至灵二人（正八品）、至义二人（从八品）、由部选择移吏部补授。在直省者，府曰僧纲道纪；州曰僧正道正；县曰僧会道会（均未入流）、府二人、州县各一人，由直省咨部给剳，均择其朴谨者为之，仍服方外衣冠，不得与职官并列。 

　　僧道不守规例者，听所司究治；若所犯事涉军民，听有司讯鞫；有作奸犯科者，论如法编管为民。 

　　僧尼受戒者给度牒，道士、女冠给执照，年逾四十许授徒一人，以牒照相传。若僧未受戒及道有室者不得授徒，牒照止其身，送部汇销。 

　　寺观以僧道为庙祝，有远方僧道投止，验无牒照，即报所司讯究；私留者论。妇女人庙游观，庙祝不禁拒者，罪与本人同。 

　　僧道不得于市肆诵经托钵，陈说因果，敛聚金钱；违者惩责。游手顽民托名方外，或指称仙佛，谬许前知，以惑民听者，从重治之。若创立无为、白莲、焚番、闻番、混元、龙元、洪阳、圆通、大乘等教，诱致愚民，男女扰杂，击鼓鸣金，迎神赛会者，论如律，步军统领五城司坊及直省守土官严行禁止。 

　　（一一）僧道犯罪之律例 

　　户律户役、私创庵院及私度僧道 

　　凡寺观庵院除现在处所（先年额设）外，不许私自创建增置；违者杖一百，僧道还俗，发边远充军，尼僧、女冠入官为奴（地基材料入官）。若僧道不给度牒私自簪剃者，杖八十；若由家长，家长当罪；寺观住持及受业师私度者，与同罪，并还俗（入籍当差）。 

　　（批注）寺观庵院徒耗民财，除先年所建现在者不禁外，原无者不许创建，原有者不许增置；违者杖一百，僧道还俗充军，尼僧、女冠为奴。先为僧道，已脱户籍，故必还俗注籍，然后发遣。一为僧道，即无户籍，既免差役，并无稽查，故必于礼部请给度牒乃许簪剃；若不给度牒，僧人私剃，道人私簪者，杖八十；若由家长簪剃，罪坐家长；寺观住持僧道及受业师擅与私度者，与同罪，其尼僧、女冠收赎，与住持僧道及簪剃之人并退俗。 

　　（辑注）僧道事皆载礼律，此条为僧道无户籍差役而设。僧道得免丁差，僧道多则户口少，自然之势。此辈不耕不业，衣食于民，又岂可听其创建以耗民财，任其簪剃以虚户口耶！故特禁之，而于创建尤严，以枉费之重而引诱之多也。 

　　集注：创建者昔无而今有；增置者于所原有外增置，如下院之类。若官与军民创建，依工律非法营造科罪；二僧共建，以首从论。 

　　（汇纂）以造意为首，随从者减一等。 

　　若师徒共建，应依家人共犯（汇纂）。一家人共犯，止坐尊长；若尊长年八十以上笃疾，于次尊长坐之。 

　　僧道还俗而后充军者，以原藉无名，后有逃亡恐无从勾捕耳！ 

　　条例 

　　民间子弟户内不及三丁或在十六以上而出家者，俱枷号一个月，并罪坐所由。僧道宜及住持知而不举者，各罢职还俗。 

　　带发僧人勒令还俗外，来者驱逐回籍，俱责令编管为民（乾隆三十二年例）。 

　　僧道犯罪该还俗者，查发各原籍安插；若仍于原寺观、庵、院或他寺、观、庵、院潜住者，并枷号一个月，照旧还俗；其僧道官及住持知而不举者，照违令律治罪。 

　　民间有愿创造寺观神祠者，呈明该督抚具题奉旨，方许营建；若不俟题请，擅行兴造者，依违制律论。 

　　愚民创建庙宇，地方官不行察禁，反给告示者，罚俸一年。现在应付火居等项僧道，不准滥受生徒，其年逾四十者方准招徒一人；若所招之人无罪犯而病故者，准其另招一人为徒。如有年未四十即行招受，及招受不止一人者，照违令律笞五十。若招受之人身犯奸盗重罪，伊师亦不准再行续招；其有复行续招者，亦照违令律治罪；僧道官容隐者，罪同。地方官不行查明，交部照例议处，所招生徒俱勒令还俗。停止补给僧道牃煦，其僧纲道纪缺出，地方官查明僧道中之实在焚修戒法严明者，给报上司咨部给照充补（乾隆三十九年例）。 

　　嗣后京师暨各直省僧道，有犯奸脏窃盗以及违例收徒之案，其该管僧道官但失察不行举报者，即加斥革，以重职守（嘉庆十七年八月初二日准吏部咨）。 

　　（礼部则例）直省僧道、阴阳学、医学等官缺出，令该地方官拣选，出结具详督抚咨部补放给札；悬缺半年以上不行选补者，查明揭参。如僧道官犯事，将出结原官交部察议。 

　　僧纲道犯等官悬缺末补者，即行选充；如有数月及半年以上悬缺者，查明揭参。又僧道犯事，查明结送原官察核（乾隆四十一年条例）。 

　　僧道如有为匪不法等事，责令僧纲道纪等司随时察报；倘胆徇故纵，别经发觉犯系逆案者，将该管僧纲道纪照知情故纵逆犯本律，分别已行未行定罪；若止失于觉察者，照不应重律杖八十。 

　　凡僧道停止给发度牒，其从前领过牒照各僧道，遇有事故仍将原领牒照追出，于岁府汇缴。至选充僧纲道纪，令地方官查明僧道中之实在焚修戒法严明者，具结呈报上司，咨部结照补充；如僧道官犯事，将结送官，交部察议。 

　　如无戒僧及清微灵宝道士可充补僧官、道官者，准以曾受戒之应付僧及住庙焚修之全真道士报部充补（乾隆三十五年例）。僧道官犯事，将保送之地方官，罚俸一年。 

　　大明条例曰：凡汉人出家习学番教，不拘军民曾否关给度牒，俱回发原籍各该军卫有司当差，若汉人诈称番人者，发边卫充军。 

　　户律婚姻、僧道娶妻 

　　凡僧道娶妻妾，杖八十还俗，女家（主婚人）同罪离异（财礼入官），寺观住持知情与同罪（以因人连累，不在还俗之限）；不知者不坐。若僧道假托亲属或僮仆为名求娶，而僧道自占者，以奸论（以僧道犯奸加凡人和奸罪二等论，妇女还亲财礼入官，系强者以强奸论）。 

　　（批注）僧道不应娶妻妾，女家不应嫁与僧道，住持不应纵容其僧，故俱同杖八十之罪。其女离异归宗，娶者既已不守戒律，不当仍为僧道，勒令还俗；住持止是知情，非本身自犯，故注曰：不在还俗之限，不知者不坐。 

　　刑律斗殴、殴受业师 

　　凡殴受业师者，加凡人二等，死者斩。 

　　凡者，徒非指儒言，百工技艺亦在内。儒师终身如一，其余学未成，或易别业，则不坐；如学业已成，罪亦与儒并科。百工技艺之师，当与儒者有别，然至习业已成，守其业以终身赡家者，则亦有在三之义，其受业同也。凡殴受业师者，加凡人罪二等，笃疾亦止于杖一百，流三千里；至死者斩。僧者传经受业，其义为重，故注曰：终身如一。若百工技艺，必至业成不变，方与同论，故注曰：学未成，或易别业，则不坐也。 

　　刑律犯奸居丧及僧道犯奸 

　　凡居父母及夫丧，若僧尼、道士、女冠犯奸者，各加凡奸罪二等，相奸之人以凡奸论（强者，奸夫绞监候，妇女不坐）。 

　　僧尼等俱追度牒，照后等例枷号发落，仍勒令还俗，发原籍为民。 

　　（辑注）尼亦称僧，故律称僧尼者指二人；称尼僧者指一人也。 

　　条例： 

　　一、僧道官、僧人、道士有犯挟妓饮酒者，俱杖一百，发原籍为民。 

　　一、僧道、尼僧、女冠有犯和奸者，于本寺、观、庵、院门首枷号两个月，杖一百。其僧道奸有夫之妇及刁奸者，照律加二等，分别杖徒治罪，仍于本寺、观、庵、院门首各加枷号两个月。 

　　名例律五刑赎刑条例 

　　一、僧道官有犯，径自提问，及僧道有犯奸盗诈伪，并一应脏私罪名，责令还俗，仍依律例科断。其公事失错，因人连累，及过误致罪者，悉准纳赎，各还职为僧为道。 

　　（一二）僧尼、道士、女冠对其父母及祖先之礼节 

　　礼律仪制僧道拜父母 

　　凡僧尼、道士、女冠并令拜父母，祭祀祖先（本宗亲属在内）。丧服等第（谓斩衰期功缌麻之类）皆与常人同；违者杖一百，还俗。若僧道衣服止许用绸绢布疋，不得用纻丝绫罗；违者笞五十，还俗，衣服入官。其袈裟道服，不在禁限。 

　　僧尼、道士、女冠自谓出家，有于父母不拜，祖先不祀，丧服皆废者；崇尚虚无幻渺，而弃亲蔑伦，则人道绝矣！故设此律。 

　　（一三）僧道还俗及当差之规定 

　　名例律：除名当差 

　　凡职（兼文武）官犯私罪，罢职不叙，应追夺（诰敕）、除名（削去仕籍）、敕官阶勋爵皆除（不该追夺诰敕者，不在此限）。僧道犯罪曾经决罚者，追收度牒并令还俗（职官、僧道之原籍）；军民灶户各从本色，发还原籍当差。 

　　（批注）职官兼文武官凡犯私罪，律应罢职不叙，而又系贼污事情，例该追夺诰敕，除去仕籍之名者，则出身以来之官阶，世袭相承之勋爵皆从革除。僧道既托方外，仍复犯罪，曾经官司决罚，追来度牒者，其身已辱，不得复为僧道，故并令还俗。军民灶户统承职官、僧道而言，谓除官爵令还俗之后，仍查其或军或民或灶户之籍贯，各从本色，发回原籍，当其本等之差也。 

　　（辑注）既曰除名，则有罢职而不追夺者，其名犹未除也。若职官止是罢职不叙，而例不追夺除名，与僧道例不该还俗者，不在当差之限。 

　　（辑注）前五刑条例有僧道犯罪，有还俗不还俗之别，当参看。 

　　（一四）道士、女冠对其师主及子弟之规定 

　　名例律：称道士女冠 

　　凡律称道士女冠者，僧尼同（如道士、女冠犯奸，加凡人罪二等，僧尼亦然）。若于其受业师，与伯叔父母同（如俗人骂伯叔父母，杖六十，徒一年；道冠、僧尼骂师，罪同。受业师谓寺观之内，亲承经教，合为师主者）。其于弟子，与兄弟之子同。（如俗人殴杀兄弟之子，杖一百，徒三年；道冠、僧尼殴杀弟子，同罪）。 

　　（批注）道士、女冠与僧尼虽不同，而皆系出家之人，故犯罪者同论。幼蒙养育，受业为师，则不特名分，兼有恩义，故有犯于师者，与伯叔父母同；有犯于弟子者，与兄弟之子同也。称子者男女同，而尼与女冠该之矣！其同师僧道相犯者，仍照常人论。 

　　（辑注）道冠、僧尼直同期亲尊长者，盖教而兼养，终身不离，衣钵相传，恩义并重也；然必审其师非挟私，徒实负义，乃可坐也。 

　　据会云：未经受教者，止依雇工人或乞养子孙论。又云：如避役或只身私自披剃而投拜者，止依凡人，盖以皆应还俗之人也。 

　　全纂弟子有罪，有师告发，亦准同自首免罪（凡犯罪未发而自首者，免其罪）。 

　　若于法得相容隐者，为自首；及彼此讦发互相告言者，各同罪人自首论（犯罪自首律）。 

　　（一五）尼僧之风纪 

　　禁尼僧受徒卖奸 

　　申严尼僧受徒卖奸之禁，以维风化事。乾隆二十六年九月，奉署巡抚部院杨宪牌，照得王化启自闺门，律法特严淫恶，至于身为尼僧，尤当屏绝女情，恪修五戒，岂容犯奸无耻，污乱清规。例载：「僧道、尼姑未领度牒，不许招受生徒，私自簪剃」；又载：「僧尼、女冠犯奸，照军民相奸例枷责，仍于寺、观、庵院门首再加枷号一个月」。良以民间子女原不容擅令出家，而既经出家，更不容复犯男女淫邪之事，以故僧尼犯奸较凡人为加重，盖所以重伦纪之防，严空门之戒也。乃本部堂访闻闽省庵院，竟有尼僧招客卖奸，公行无忌，并买良家幼女收养为徒，及其年将及笄，则诱引素封无赖之徒为之置衣衾，治服饰，公然邀集各庵尼众，理谶讽经，私自披剃。彼素对无赖即于是夜明目张胆在庵奸宿，而被其被剃之幼尼即终身藉其包容，受其约束，寝之食之，如同伉俪，呼朋引类，市色宣淫；而出价买徒之老尼则为之窝庇纵容，坐享共利。迨其年近鸡皮，色衰爱减，则又自行买养幼徒，递传衣钵，相习成风，恬不为怪。竟以清净之佛门，俨同青楼之娼薮，伤风败俗，莫此为甚。除现在遴委员弁兵役密访查拏外，合行严禁，为此未仰阖属军民、尼众及地保人等知悉，嗣后庵、院、寺、颧概不许买养幼徒，招客卖奸，其现在已收之徒众，姑准宽其已往，务各痛自改悔，顾惜廉耻；如敢仍蹈前辙，恣淫渔利，一经访拏，定将奸夫、奸妇同窝养之老尼、狗纵之地保一并置法痛处；尼僧无分老幼勒令还俗，庵院悉行折毁，以绝根源。其民门幼女不得卖与尼僧为徒；倘敢故违，立将卖幼女之父兄及媒保人等严行惩究，并将幼女当官嫁卖，身价入官。本部堂言出法随，务期力挽颓风，痛除恶习，以维风化。各宜凛遵，毋忽，特示等因。 

　　乾隆二十六年九月初二日。署巡抚部院杨行。 

　　（一六）僧道犯罪之规定 

　　礼部则例、祠祭清吏司 

　　京师僧录、道录，由部颁给印信，其各直省僧道、阴阳学、医学等官铃记，由藩司官铺照依各职衔，用梨木镌刻正字发给。京师暨各直省僧道有犯奸脏盗窃，及年未四十滥受生徒之案，其该管僧道官但失察不行举报者，即行斥革，追札送部。 

　　会典内载：「顺治二年定：内外僧道有不守清规，及犯罪人为僧道者，令住持举首；隐匿不举，一并治罪」。 

　　三年定：严禁京城僧道沿街设置神像，念诵经咒，或持击挪磬募化者，该管僧道官即行重治。如住持募化，罪及阖寺；如散众募化，罪坐住持，及该管僧道官一并治罪（会典）。 

　　十一年定：禁止创建寺庙，其修理颓坏寺庙听从其便，但不得改建扩大（会典）。 

　　康熙元年定：当街建设席棚，扬幡悬榜，及僧道张伞奉持香帛绕街行走，取水画地开酆都，穿戴甲冑等项悉行禁止；违者僧道杖二十为民，该管僧道官革职。 

　　雍正二年覆准：愚昧之徒纵令妇女成群聚会，往寺庙进香，有坏风俗，嗣后从寺庙进香起会之处，严行禁止，犯者照例治罪；其住持及守门之人不禁者，同罪。 

　　乾隆元年遵旨议定：尼僧一项亦照僧道之例，不得招受少年女徒；嗣后妇女有年未四十出家者，该地方官严行禁止。 

　　乾隆四年议准：民间独子概不得度为僧道，严饬地方官明张晓示，仍责令僧道官时加查察；傥有故犯，本家家主及受徒之僧道均照违制律问拟；僧道勒令还俗，僧道官不行查出，一并斥革。 

　　乾隆三十三年议准：在籍僧道遵照保甲条例，每庙给与门牌，地方官同民户一体查核。 

　　道光二十四年八月奉上谕：御史田润奏，沿街强化、登门坐索之僧人，如例无专条，应如何酌定惩治之处，着步军统领议奏。当经步军统领衙门议准：遇有僧道人等坐门募化，并作关募化，概行驱逐；如有讹索搅扰，一经拏获，按其所犯情节，从严究办。至穿掌钉腮各项恶化，比照恐吓诈赖人故自伤残律，杖八十，分别咨送礼部内务府僧录司，照拟发落。于九月十六日具奏，奉旨依议。 

　　（一七）发给受戒僧尼之戒牒 

　　南山广化禅寺戒坛 

　　戒牒　谨稽 

　　历朝会典唐大中二年，勅上都、东都、荆扬、汴益等州建立方等戒坛，为僧尼传授戒法，听许参方。宋祥符二年，诏天下诸路皆立戒坛，凡柒拾贰所。明永乐五年，奉圣旨着落礼部知道，出榜晚谕：「该行脚僧人受戒，依大善知识住处，结坛说戒，讲演经典，用心行持，若遇关津把隘官员人等，不许阻当，任他集众教化善法，如朕亲临教训圆明无如佛上法宝，永为定例，钦此，钦遵」。兹遇大清顺治十七年，勅赐传授，具足三坛大戒。按梵网经云：释迦牟尼佛初坐菩提下，成无上觉，已初结波罗提本，又孝顺父母师僧三宝，孝名为戒，亦名制止，若受佛戒者。 

　　国王、王子、百官、比丘、比丘尼、优婆塞、优婆夷及一切人非人等，但解法师语，尽受得戒，故知千佛流传，唯此一法，为入道之基，六度之首，诸成道之根本，菩萨修行之径路也。兹据僧腾慧字丹元，系福建省 

　　泉州府惠安县陈氏子，年四十一岁，于年投本省本府晋江县梅福寺礼德永为师，今就福建兴化府莆田县南山灵岩广化禅寺戒坛，初坛于本年四月初四日受沙弥戒；二坛于本月初六日受比丘戒；三坛于本月初八日受菩萨戒。以此流通戒法功德，上祝今上皇帝圣躬万安，天下太平，民丰物阜，俾佛道同皇恩浩荡，金轮与法藏昌隆，填给戒牒，听许游方参学，勿令放逸，须至牒者。 

　　得戒大和尚传曹洞正宗第四十七代古文善 

　　禅师羯磨阿阁黎古曦　尊证阿阇黎复宗莲 

　　鹫　开泉　普慧　常煌　恩修　丹贵 

　　教授阿阇黎元瑞　引请大德怀悟启耀 

　　圆真　通怀 

　　大清光绪二十三年岁次丁酉四月　日，付菩萨戒弟子僧腾慧受持 

　　本山监寺　怀悟　圆瑞　元顺　沙湛　刊 

　　怡山长庆禅寺戒坛 

　　戒牒 

　　原夫释尊设教，不外戒定慧三学，然定繇戒入，慧繇戒发；若不学戒，则定慧皆邪，总成魔外而已。故凡出家为僧，必须首崇戒法，不可斯须有失；如破魔军之利剑，如护慧命之铠甲，诚能如是，方可仰参三宝之教。钦奉历朝圣旨传戒，按唐麟德二年，诏终南山道宣律师于净业寺建坛受具足戒。宝历元年，勅两街建方等戒坛。大中二年，勅上都、东都、荆扬、汴益等州为僧尼传受戒法。又祥符二年，诏天下诸路皆立戒坛，凡七十二所。明洪武十年，勅天下寺院僧人愿要游方参学禅教，或在寺院山林讲诵经律，所遇官司毋得禁他。永乐五年，诏行脚僧人依善知识住处受戒，着遇关津把隘官员人等不许阻挡，任他教化流通善法。国朝光绪二年，蒙圣主勅赐怡山长庆禅寺御藏经全藏永镇山门，诏建传受具足三坛，按梵网经云：释迦牟尼佛初坐菩提树下，成无上觉，已初结波罗提本，孝顺父母师僧三宝，孝名为戒，亦名制止，若受佛戒者。 

　　国王、王子、百官、比丘、比丘尼、优婆塞、优婆夷及一切人非人等，但解法师语，尽受得戒，故知千佛流传，唯此一法，为入道之基，六度之首、诸佛成道之根本，菩提修行之径路也。兹据僧谈献字天珠，系福建省兴化府仙游县阮氏子，年三十七岁，投福州福清县龙卧寺出家，礼潮惺为师。年三十八岁来山，四月初四日授沙弥戒；初六日受比丘戒；初八日受菩萨戒。以此流通戒法功德，上祝今上皇帝圣躬万安，天下太平，民丰物阜，俾佛道同皇恩浩荡，金轮与法藏昌隆，填给戒牒，听许游方参学，勿令放逸，须至牒者。 

　　得戒大和尚传曹洞正宗第四十八代明光泉禅师 

　　羯磨阿阇黎　性坚　尊征阿阇黎碧岳　加荣　道铭　忍光 

　　通慧　丹富　如光 

　　教授阿阇黎　肃理　引请大德　　　　净光　瑞光　春锦　福田 

　　蕴义　潮松　明通 

　　大清光绪二十五年岁次己亥四月初八日付菩萨戒弟子淡献受持 

　　本山监院德勤　妙堪　善慧　圆顺　梵慧　重光刊 

　　永明　常定　智照　黄慧　肃理 

　　戒牒 

　　原夫释尊设教，不外戒定慧三学，然定繇戒入，慧繇戒发；若不学戒，则定慧皆邪，总成魔外而已。故凡出家为僧，必须首崇戒法，不可斯须有失；如破魔军之利剑，如护慧命之铠甲，诚能如是。方可仰参三宝之教。钦奉历朝圣旨传戒，接唐麟德二年，诏终南山道宣律师于净业寺建坛受具足戒。宝历元年，敕两街建方等戒坛。大中二年，敕上都、东都、荆扬、汴益等州为僧尼传受戒法。又祥符二年，诏天下诸路皆立戒坛，凡七十二所。明洪武十年，敕天下寺院僧人愿要游方参学禅教，或在寺院山林讲诵经律，所遇官司毋得禁他。永乐五年，诏行脚僧人依善知识住处受戒，若遇关津把隘官员人等不许阻挡，任他教化流通善法。国朝光绪二年，蒙圣王敕赐怡山长庆禅寺御藏经全藏永镇山门，诏建传受具足三坛，按梵网经云：释迦牟尼佛初坐菩堤树下，成无上觉，已初结波罗提本，又孝顺父母师僧三宝，孝名为戒，亦名制止，若受佛戒者。国王、王子、百官、比丘、比丘尼、优婆塞、优婆夷及一切人非人等，但解法师语，尽受得戒，故知千佛流传，唯此一法为入道之基，六度之首，诸佛成道之根本，菩提修行之径路也。前据僧宗成字妙慧，系福建省泉州府惠安县张氏子，年三十岁，投兴化府莆田县迎曦亭出家，礼瑞霖为师。年三十五岁来山，四月初四日授沙弥戒；初六日受比丘戒；初八日受菩萨戒。以此流通戒法功德，上祝今上皇帝圣躬万安，天下太平，民丰物阜，俾佛道同皇恩浩荡，金轮与法藏昌隆，填给戒牒，听许游方参学，勿令放逸，须至牒者。 

　　得戒大和尚传曹洞正宗第四十九代湛源禅师羯磨阿阁黎性坚 

　　尊证阿阇黎奕果道妙永静宝池至贵能愍体清 

　　教授阿阇黎碧岳引清大德净光瑞光宗智景山 

　　圆成祥海镜泉 

　　大清光绪二十九年岁次癸卯四月初八日付菩萨戒弟子宗成受持 

　　本山监寺圆瑞、转福、镜明、西根、智照、珠光、英仁、志泉刊 

　　护戒牒 

　　敕建护国永寿普陀普济禅寺戒坛 

　　谨遵释迦遗教，据梵网经：佛坐菩提树下，成无上觉，初结菩萨波罗提本，又孝顺父母师僧三宝，孝顺至道之法，孝名为戒，亦名制止，若受佛戒者。国王、王子、百官、比丘、比丘尼、优婆塞、优婆夷及一切人非人等，但解法师语，尽得受戒，千华台佛，共嘱流传，况我真丹。 

　　钦奉历朝圣谕：按唐麟德年，诏终南山道宣律师于净业寺建坛。宝历大中年，敕上都、东都、荆扬、汴益等州为僧尼传戒。宋祥符年，诏天下诸路皆立戒坛七十二所。明洪武年，奉圣旨，天下寺院僧人行童愿要游方出外参学，或在寺院山林传诵戒律，所遇官司毋得禁他。又永乐年谕行脚僧人受戒，依善知识住坛说戒，若遇关津把隘官员人等，不许阻挡。又万历年，钦赐衣盂锡杖，就五台山传受千佛大戒。大清启运，复遇今上皇帝尊崇法道，赐帑重建，为此广行善法，依律传戒。今于宁波府定海县南海普济禅寺建坛说戒，内有广心字春来，福建漳州府诏安县铜山所人，于本所古来寺礼五典大师出家，于本年二月十一日就本戒坛，受沙弥十戒；十五日进比戒丘；十九日圆菩萨大戒，永传戒法用国恩，诚恐冒滥无稽，为此具牒，各给一道，随身收执，游方参学，据此为验，须至戒牒者。本坛传戒和尚真悟大和尚 

　　羯磨阿阇黎银山嗣和尚 

　　教授阿阇黎定性修律师 

　　曾证阿阇黎三愿照宗师 

　　广月圆宗师 

　　三礼照宗师　性因宏宗师 

　　惟清体宗师　妙峯雅宗师 

　　东为妙宗师 

　　引请阇黎显梁大师 

　　卓峯和尚 

　　肖岩法师 

　　邱光大师 

　　右牒给付菩萨戒弟子法名广心收执 

　　第三神明会及父母会 

　　（一）神明会股份之阄分 

　　立分田会单字人国滨、国宝同侄阿来，承振文公遗下有田园神会之业，上年分家之时，此业系仍归众未分。本欲共守百世，相继无穷者矣，然又恐子孙久远，难以共守，所以又请叔侄前来，将田会各均相称，再作三股，凭阄分拨，编定福、禄、寿三字为阄。其正份田半过五分七厘壹毫贰丝正，又带三山国王会壹份，上天灯会壹份，上天灯右边福德会壹份，有应公会贰份，看天田会壹份，玄天上帝会壹份，新北港圣母会壹份，田尾福德会壹份，三永桥会壹份、七份圣母会壹份贰厘正，义渡会壹份，作壹股为寿字阄号。自分以后，各安其阄分之业，永远经管，日后不得异言生端，亦不得混争侵占。他年熙翼诒谋，先祖之裕后已大；箕裘先绪，子孙之继接弥长，又何难以瓜瓞螽斯之余，承先志而复振家声于迩日也哉！恐口无凭，再立分田会单三纸，各执一纸为照。 

　　一、批明：看天田会壹份，上天灯会壹份，上天灯福德会壹份，有应公会壹份，批明此四份退顶刈于长房伯国滨承顶。并田半过屋三间，共交长房伯经管，批明。 

　　一、批明：此阄寿字号之业，归于二房永远经管。 

　　光绪拾八年壬辰岁三月十三日在场叔与云弟宝山弓兄据忠 

　　立分田会单字人国滨侄阿来同国宝侄阿来立 

　　（二）神明会之规约书 

　　（１）新港郊规约书 

　　合立规约人新港郊金义顺诸同人等，盖街规市约，自古为然；定赏议罚，于今为例。兹我金义顺内诸友，素本守拙经商，豚鱼慕古，缘因迩来本街不幸，每有外方丑类滋扰街端，以致四方商贾莫敢赴市贸易。于是爰邀相议，约立保卫条规，自此以后，务宜整束维新，有警互相救援，无事各安恒业；倘有临事畏惧袖手自安者，定按公约称法议罚。今将规约开列于左： 

　　一、凡途中被盗劫抢，诸友内须当协力就庄究追；如有畏缩不前者，罚酒贰席，罚金壹合。 

　　一、被盗劫抢，抗拒不还，致劳公庭，务宜会签公禀。与应开诸费若干？诸友内应帮一半，若簥费事主开发，不得刁难；如有应帮吝出者，罚酒贰席，罚金壹合。 

　　一、诸友内有口角细事，须同传齐到炉主处商议定妥，不得擅生事端，挟势凌辱；如违亦罚酒贰席，罚金壹合。 

　　一、诸友内各字号图章，无论街中公事，以及外人私事，应从金义顺为准，不得私自盖出；如违亦罚酒贰席，罚金壹合。 

　　一、历年应项壹员五角六占，至入席时交缴，不清者，罚金一支。 

　　一、郊中银项有被欠不还者，诸同人又须协力争讨；敢有埋头不出者，亦罚酒贰席，罚金壹合。 

　　一、郊中银项诸友不得多费侵恃鲸吞；如违，即传同诸友协力攻责。倘有袖手旁观者，亦应罚酒贰席，罚寿金壹合。光绪拾年岁次甲申八月□日新港郊金义顺圣母会计共十五份字号列于后： 

　　广生号壹份，出来六八银四员 

　　益春号同 

　　益泰号同 

　　源成号同 

　　顺美号同 

　　怡成号同 

　　荣振号同 

　　盛发号同 

　　干美号同 

　　振芳号同 

　　鼎隆号同 

　　瑞荣号同 

　　双喜号同 

　　元顺号壹份，出来六八银四员 

　　源和号同以上拾五份，在来六八银六拾大员正。 

　　广生堂　益昌　益春　怡成　盛发 

　　振芳　元顺　鼎隆　鼎荣振　顺美 

　　双喜　源成　新源兴　干美　瑞荣 

　　（２）盐水港街新旧港郊联合规约书 

　　遵将港郊新旧联合及新添当堂共议规约列左： 

　　一、议自今以往，所有收成租谷交副炉主收存，至越年三月二十三日结价，宜亚炉主注账，指定条目。至八月祝千秋之期，将所结谷项若干，当坐出四个月加一八利，届期将所结母利一切缴清，不许挨延，批照。 

　　一、约逐年所有现项，交副炉主生放，以加二利为度。或出借；或收入；或租谷若干石，一切须通亚炉主登账，不得擅专，照。 

　　一、约炉主逐年八月一日起，顺先行鸠收地租税及旧欠母利，并将临冬之际，宜尽力检查田佃租谷目录，通知副炉主裁定，分头收获报账，切勿怠惰，批照。 

　　自此再约，各无他议，会友生涯兴隆，财源广进，利路亨通，庶几永昌，谨立永远存照。 

　　光绪二十六年太岁庚子八月二十五日重立 

　　（３）同上 

　　（１）昔先王度地居民，主之以明神，使呵护之，于是乎有社，故其神曰后土，谓能祖识地德，是用鸠我众庶，以无逢其灾害。良以社坛之设，自古及今，王都国畿莫不皆然，矧乎福被民生，德昭邑壤；作祖脉之星辰，为一方之保障。如我万峦庄龙冈上福德神，自开庄之始，即立有坛壝在焉！历百有余年，威灵赫耀，厚泽覃敷，凡夫我庄人等，似孙续（？），兆姓殷繁，涵淹卵育，物产丰蕃。无一不蒙其庇荫，我等生斯长斯，宜何如报答深恩也乎！前父老设立祀典，其所以明报本返始之义者，良足嘉矣！壬辰之秋，因庄内重建福德祠，值三圣新开乩坛降笔，蒙本福德神临鸾，自言为开庄之主，即自行涓日修坛，而信凤、勋亭、林君诸会友备资修整，次年工竣。诸会友因前簿序残缺，嘱余复作一序，余不敏，爰详记始末于斯，所望诸君子善始必贵善终；能创尤期能继，将见春祈秋报，不改祀事之常；福集祥臻，用迓神麻之庆。神赖人栖，人祈神佑，则于前父老设立祀典之本意，庶不失为报本返始之义也夫！是为序。 

　　光绪二十年甲午岁季冬月吉置沐恩庠生弟子钟宝鸿敬跋林士骏敬书 

　　光绪二十年十二月初六日，福德转伙众会友依旧约每年首事轮流两人，周而复始，立规。 

　　乙未年李广福徐拔智 

　　丙申年林坤文邱宝昌 

　　庚子年陈仁盛林焕廷 

　　辛丑年林子来林集轩 

　　己亥年陈仁盛林进文 

　　甲辰年黄习清林应昌 

　　（２）赏观一乡一社之间，有田卢居民之处必有神焉！以主其地必有人焉！以着其地。神佑人，人祀神，依古然矣！我庄之有天灯尊神、福德正神，由来久矣！闻知先父老云：福德神坛开垦时已合建于庄首西北埔中，初设时即来灵龟，直到座前甚驯，庄之命名原本于此。后天复建天灯尊神坛于庄首北栅中，盖庄垦于康熙四拾七年，东边沿山庄少，常有生番之患；生番犹虎也，相传天灯尊神能御虎患。前父老缕述其事甚悉，是以建坛于庄首，早夜灯光辉映，庄人星出月归，晏如也。厥后庄垦成，林莽去，亩■〈土叚〉彰，国赋供，人乐其业，神享其祀，相安几数十年矣！乾隆拾九年，山水骤涨，庄之西边冲陷成河，福德坛前崩坏，庄人移入巫家园内，由是未复建其坛矣！庄人岁时有事，及吉庆祈祷，则以天灯座前一同奉祀福德尊神，以是而相安又数十年矣！迨乾隆五拾四年大乱平，建醮后始议建福德坛于天灯座左，就巫家园内迎出原福德神炉主祀，至今二坛前后相辉，依然共享春秋之祀，庄人沐神惠者百年如一日，亦共见共闻，无庸赘矣！第庄中前辈亦常捐赀立会，未经业者无论也。前于乾隆三十八年，复鸠会友捐赀建立一会，积息存放，■〈阝典〉立田业，历春秋两次，赖以祭祀。兹嘉庆八年始变业，为明买绝■〈阝典〉业，年收租息足供祀费，以垂久远，益觉完善也矣！于戏！人有神以护佑，神有人以供养，相胥以绵久远，未尝不昭然共见共闻矣！因述前言而详叙之，亦以志不忘云。 

　　嘉庆拾六年端月日云林毓麟记 

　　道光二十七年中秋节藻生死徐鉴瀛抄 

　　众议规条开列于后： 

　　一、议：应祀日期，每年限定正月十五；八月十五日，永为定例。 

　　一、议：应祀之日，会内人等务整衣冠，齐到坛前徐行三献礼。仪毕，集燕会，少长列坐，共敦和睦，不许争竞噪闹；违者公议行罚。 

　　一、议：每年有存银各发放，其谷每石每季加利壹斗五升，其银每元每季加利壹皮五分正，此议。 

　　一、议：会内人等倘有折会者，只许每分折回银参元，永为定例。 

　　一、议：每年春秋两季应祀，其首事每季编定四人，周而复始，不得推诿，此议。 

　　（４）孔夫子会（会名）文圣会会序 

　　粤稽古帝王将相以来，生则荣名于当时，没则销声于后世者，曷可胜道哉！若一言可为百世师，一行可为天下则，莫如我孔圣独也。其生平不能弹述，而自邦国达之州闾委巷，言六艺者莫不折衷于其际矣！然非甚至德，孰能使千秋万世，传其教而无穷者哉！ 

　　文等身列雍庠，忝居士林，均沐圣教遗泽，咸沾洙泗余徽，安能忘其所远宗也哉！自辛已春，曾约同人数十，启圣会于台湾，集文人于港口，以崇圣典，以敦友谊，至严且和，诚美举也。迨甲申熏莸杂进，臭味差池，乌能与侪俗浮沉之士谬为同声耶也。独不思太史公有言曰：「同明相照，同类相求」，其言诚足贵耳！于是爰集一会，会之分由三十有三年春始也，按人数二十有奇，每遇孟春，会友一举祀事，时以讲道论德，谈古评今，一切俗情，羞挂齿颊，亦犹是体群不党周不比之至教云尔。虽然人情变迁不可测度当其平居里巷，相慕悦谈，握手出肺腑相示，真若可信；一旦贫贱富贵之相形，夙所号为知交者，反目若不相识矣！且挤之又下石焉者，皆是也。此浅薄之风，甚不愿诸友效之。夫善交非艰，久敬维艰，余每览今昔交道之所以得，与其所以失，未尝不叹至圣评晏子两言，当用是为凛凛也。继自今，惟愿诸友奕世浑尔我，忘得丧，斯不愧为士君子之林，乃可语圣人之徒，毋令轻浮浅露之士同类而共笑之也。 

　　同治贰年癸亥岁，接抄后学邱秀敬选。 

　　文圣会条约开列于左： 

　　一、议：应祀之期，每年订定正月十二日，不得参差。至于会场之下，不许赌博、做宝、演唱花鼓，并酗酒滋事，致失友谊；犯者公罚，永为定规。 

　　一、议：经理祀典之人，要到会场公举妥人，清理所有会内大租完单。倒算数时，其经理人要一一清出执照；若无单者，不得入数，永为定例。 

　　一、议：会内之田，不论分内、分外之人耕，其每季租贌谷要交纳经理人收贮；如有贫利短折、恃强抗纳者，迨至算数之日，其每车谷依照市价加银伍皮，不得徇情，其银仍归公项，永为定规。 

　　一、议：此会永不得顶折者，因念各父兄当日戮力同心，一团和气，相成祀典；倘有借端越规，坚执要折者，只许折银贰拾员，不得争加索多，亦不得私相顶替，永为定规。 

　　一、议：每年祭祀之日，所有会内诸友人等有功名者，自宜各带衣冠，公处簥养钱八百文；就无功名者，亦能各带衣冠袍挂，公处簥费钱六百文。其要到厂迎送圣驾，致祭圣神，须从预日听候，勿致临时仓皇。迨公事已毕，均处充胙钱二百文。至席主并着长衫者，虽就同然致祭，仅可处胙仪，不许领簥费，永为定例。 

　　一、议：会内有进文庠者，公处花红银拾贰圆；进武庠者，公处花红银拾大圆；补廪者，公处花红银拾贰圆；共有恩拔副岁优贡者，各公处花红拾贰圆；及登科甲第者，公处花红银贰拾四圆；其乡试者，公处科费银参圆；其会试者，公处京费银拾贰圆，均有定例。 

　　一、议：会内有捐国学及品职者，公处花红银八圆；有损例贡及功加者，公处花红银拾贰圆，俱要部札执照；若无部札执照，虽有实收，亦不堪照用。至于祭祀领花红之日，无论文武大小功名者，俱各银花一对、红绫一丈贰尺，永为定例。 

　　致祭于大成至圣先师孔夫子神位、复圣颜子、述圣子思子、历代先贤、宗圣会子、亚圣孟子、历代先儒。 

　　圣前联：天下官民祖；历代帝王师。 

　　中堂联：亘古一人瞻拜岂徒玉帛；于今多士趋跄特见圭璋。 

　　上堂联：祖述尧舜宪章文武任重而道远；上律天时下袭水土博厚且高明。 

　　下堂联：友以辅仁矢口莫遗忠孝廉节；学以致道立志当在修齐治平。 

　　墙联：数仞门墙天广大；千税道德日光华。 

　　（赞章式） 

　　敢昭告于至圣先师孔夫子之神位前而言曰：维师道贯古今，德配天地，刚述六经，垂宪万世，今兹孟春，谨以牲帛醴粢粢荐于复圣颜子、宗圣曾子、述圣思子、亚圣孟子、历代先贤、历代先儒诸位前，一同配享。尚飨。 

　　（５）文宣王祀典引 

　　窃思圣道长流，亘万古而不磨；圣教旁敷，越四夷而一致。圣天子隆文重道，建学明伦，何分邦域；尊贤取士，岂限疆隅。濂等生长东粤，礼乐文章，久沐尼山之化；德行道义，时寻泗水之源，未几来游东土，目击田间父老犁雨锄云，尚怀修礼种义之本；披星戴月，犹存讲学论道之风，猗欤休哉！曲江之风度，越境犹存；琼山之典型，斯文未坠，渊源如此，实不负圣朝恩波，开设粤籍，广储人才之至意也。濂等思之，文运虽兴，祀典缺如，遂邀同举人徐瓒、贡生邱肇扬、监生赖自然，生员黄东鳞、黄圣基等到港口庄中谈论圣道，谓余等虽愧未升堂，亦曾附宫墙之选，安忍以地远邹鲁，遂忘玉振金声耶！以是会齐同人津敛，一人击俎豆于千秋；一以振粤东之文运，每人捐银一元作春秋享祀之用，其余设立花红奖励来兹。时踊跃以观车服礼器，欣然而胆数仞之墙者，迨后相率而来，同声相应，同气相求，数年间游泮水以增廪饩，列成均而登仕宦者，师师济济，未始非圣教有灵，故后先辉映也。迄今生息番衍，既立田产，寝昌寝炽，议买庄业，建置粤东义学，延师训导，长育人才，养成头角，行见由成均而登仕籍，自泮水以来入词林，连镳夺锦，大振粤东文风，益以见圣道长流，亘豆万古而不磨；圣教旁敷，越四夷而一致。圣天子亦将以斯文种育粤东矣！岂独一时盛事哉！是为序。 

　　抄录原议规条 

　　一、议：当日起敛，此会原以文会友，尊祟圣教，学习礼仪，设立花红，歆动诸友子弟以图上进，将来呈明官府，建造粤东义民义学，何等荣耀；并非为利息起见，以贪分肥。凡我同人竭力经营，勿欺圣贤，嗣后永不许分股强折，亦不诈改名顶替；倘有不肖乱言横行者，众人鸣鼓而攻；若有不遵，即行鸣官究治，所有用费俱系会内之事。再，会每年办理之人果有心尊圣，竭力经营，无私心欺圣，愿圣贤庇佑其本身康健，子孙昌盛，世代书香；若有私心欺圣，愿圣贤殛其早亡，永不昌盛。 

　　一、议：众举一妥人为总理，所有各处田地绘图一本，将某处田地四至界址，水路坵数踏明，注明图内，并查察贌耕之人虚实如何。每季会内经理收谷之人，面同照时价粜谷，要通知近处有份数人见粜；若■〈阝典〉买田地，定要应会日众议明白，方可施行。 

　　一、议：应会不许喧闹乱言生事，如果意见有理，不妨向众陈明，参酌而行，勿伤和气；倘挟嫌横拗混规，众识将混规之人重责三十板。 

　　一、议：应会之日，圣坛前不许赌博、采茶、花鼓；违者，罚银拾元 

　　一、议：每年应会之日，众会友人等不许凶涓打架；违者，亦在圣前重责三十板。 

　　一、议：会内祭器物件不许私借与人；一经察出，罚首事拾元。 

　　同治元年壬戌岁经众诸友人等前来酌议，此祀典起于乾隆二十六年四月九日，倡自何君元濂家。历年巳百有余载，不可谓时不久矣！前后姓名得壹百九拾贰人，不可谓人不广矣！收粟至壹千贰百余石，出息亦不可谓不大矣！其间之善作善成，祖若父固有藉创之于前者，亦贵能继之于后，顾竭力经营，实心实事，历年举文会、设花红、施义渡、造桥梁，凡所为长育人才，鼓励后进，利已便人者，无不具而举；而且见善必趋，有公必赴，凡属大典莫不首唱，则此一会也，其关系非仅小焉已！但历年已久，虽当日规例森严，尽美尽善，而子孙再传，未免人心不古；若不重申规条，严文章程，则日久弊生，贻害将伊胡底！爰鸠会内诸友议定，因草损益之宜耶！行见祀典增辉，人文蔚起，圣道广被于海隅，俎豆馨香于奕世，庶上足以副前人创立维殷之意，亦下有以垂后进念切无忘之愿望也夫！ 

　　兹将重申规条列左： 

　　一、议：祀典依照原规，定于新正十二日结坛致祭。于预日午后，齐集会内绅衿，各带衣冠，恭请先师随行省牲，礼毕，于是晚编定主祭、礼生及各执事，预先出榜通知，侯辰刻号炮升堂行礼。礼成受福后，恭送先师。 

　　一、议：每年祭祀，正殿主祭之人须新登科甲，或新进成名人员；二庑主祭亦当选或总献或分献，至期看到场人数酌行；至礼生、正通、正引各一人、东西引各一人，须选明通练达娴习礼仪者为之，毋得妄自冒攒，以致错杂失仪。 

　　一、议：本日祭圣礼成，即在圣前拈定四书文题、诗题，传送各庄，期限交卷汇齐，面封送先达有名望之人评定甲乙，酌给赏典，以昭文明。 

　　一、议：清算日，各友后裔人数颇多，实为混杂，兹定每份一人执挥登午席；如会内后裔功名，到场与祭用事者，不在此例。并功名有预日下午到场，请圣用事者，加登晚席，并本日早席；如无到场请圣，虽有功名，亦只照常会份限一人执挥登午席。 

　　一、议：祭祀日，席主要办大号龙灯，写大成殿字样。纱灯一对，处银贰元；如无新买者，不处银；借已用过之灯者议罚。 

　　一、议：祀典内所有田业须格守前言，不许多端，致伤和气。 

　　一、议：祀典每年收谷及办祭席主，须公举的当妥人，毋挟私徇情，致侵吞坏规；若非会内嫡派后裔，虽妥当亦不准举；违者察出，将保举并首领人公同处罚银元。 

　　一、议：祀典内公举一人为总理，每年处辛金银员，另举帮理，处辛金银元，各并收簿，经理田佃租贌及一切事宜。 

　　一、议：祀典内每年谷石，依原规条公举二人均收，早季谷价定于月日，冬季定于月日，每季处结谷价银员。又每年处辛金银四元；徜有顽佃拖欠私贌等弊，收谷人声明总副理及经事人等公同整斥，起个理论。 

　　一、议：祀典内早冬二季，谷价系照依时值，每石酎减数尖，不得另处车工杂费等情。 

　　一、议：祀典内有因公事捐题银元，须到会场或二季结谷价时，公同面商多少，不得擅专。 

　　一、议：祀典内施渡银员及帮油香等费，仍照原规施给。 

　　一、议：花红一款，原为养育人才，鼓励后进起见，以故捐纳军功，各色功名俱一体给领。迩因时势不同，国家将捐款正项，俱议的减，即军功等项亦属攒滥。兹除科甲而外，更定章程赏给，以昭平允。 

　　花红条款列左： 

　　一、议：有文武进泮者，领花红银员；有补廪及恩拔副岁优贡生者，领花红银元；中文武毕者，领花红银元；登甲者，领花红银元；点翰林侍卫者，领花红银元。 

　　一、议：捐监生者，领花红银元；捐贡生者，领花红银元。 

　　一、议：捐正、从九品者，领花红银元；捐正、从八品、七品者，领花红银元；捐六品者，领花红银元；捐五品者，领花红银元；捐四品者，领花红银元；捐三品以上者，领花红银元。 

　　一、议：军功得金者，领花红银元；得白石顶者，领花红银元；得篮顶者，领花红银元；得红顶者，领花红银元；得花翎者，领花红银元；得篮翎者，领花红银元；得双眼花翎者，领花红银元。 

　　一、议：诰封世袭金顶者，领花红银元；白石顶者，领花红银元；水晶顶者，领花红银元；篮顶者，领花红银元；红顶者，领花红银元；须生受者，方得向领。 

　　一、议：寿官乡饮不得向领花红，惟有年登八十者，领肉资银元；九十者，领肉资银元；百岁者，领肉资银元。 

　　一、议：各款花红肉资，限亲身到坛参圣方得向领，假冒混领等弊，若非嫡派嗣孙，及假冒混领者，察出，将每年均息扣除充公；如有知情不发，徇私袒护者，圣灵鉴之。 

　　一、议：新生功名及加增成名者，须有到场参圣，方准向领银；如无到场参圣者，不准领。且所领之花红若干，即系到场实领之项，不得如照前领银元之外，更有折给金花红凌等银。 

　　一、议：捐纳及军功各杂色功名，须有照札实据，并要查实得确后，或要有份殷实数人保认，方得向领银元；倘有混冒虚假，及未上捐缴银，诳众攒领等弊，察出，将其本名分每年均息扣除充公外，将保认人分别议罚垫赔。 

　　一、议：会内功名有到场与祭者，准颁胙贰觔，系用折钱。兹复议有能预日下午赴到请圣，及行省牲礼者，并本日同行送圣者，加颁胙壹觔，或用折钱。但与祭人员俱宜衣冠齐整，敬慎肃穆；如无穿公服或袍褂与祭者，则是自甘卑贱，慢神实甚矣！除当斥责外，扣胙充公。 

　　一、议：会外功名有备香烛到坛参圣者，只准颁胙并席饮，不得另处银元，亦不得籍送花红名色，以滋烦扰。 

　　（６）熟审部落孔子会规约书 

　　立设合约字人，下淡水社放■〈纟索〉屯千总刘天水、佾生邱贞吉、陈飘香、王有祥，土目王力良、刘盈科，番耆赵三贵、刘振元、潘有义、刘登贵、潘三光、潘阿妹、赵红孕、潘肇基、潘红孕、邱仕开、赵应开、潘贵生、林海生，并林开贤、潘阿望等为崇祀典，以接文风事。窈维孔圣德配天地，道冠古今，删诗书、定礼乐、作春秋，铸史熔经，万世师表，百王维钦，朝廷崇祀，况我番黎，向化日久，已蒙学宪取入黉官，即称斯文之风，岂可依前无知，不效先王崇祀乎！予等故以设席公议，将顼物庄公租粟四百八拾余石，抽出壹百石交付殷实妥人经理收贮，放生立业；一为孔圣祀典飨祭之费，立功建业之源；二为社番子弟延师修业，俾番童上进有阶，文风日盛，万代留存勿坠，神人两得，岂不美哉！其余租粟，仍交通土收缴番丁饷。自立约以后，务必照约而行，不可有遗规心情，日后祀典盈丰不息，再行举议永遵，毋违施行，同立合约字三纸壹样付执，螽斯振振，瓜瓞绵绵，存照。 

　　一、议：祀典合约字壹纸，交付张仁安存照。 

　　一、议：祀典合约字壹纸，交付潘高明存照。 

　　一、议：祀典合约字壹纸，交付潘传生存照。 

　　一、议：祀典簿数参本壹样存照。 

　　大清光绪五年岁次已卯再置新合约开会名人总列于左（人名省略）。 

　　（７）关帝君会序文 

　　关帝君会 

　　圣帝者，汉寿亭侯也。当董卓横行之日，公之志犹在春秋。迨曹操擅权于许都，孙权窃号于吴国，汉室纷争，诸候各据，当此而欲奉王章，伸大义，势力不能，然后于桃园会天下豪杰，得刘、张如骨肉，慨然有匡复汉室之志。无何天下厌乱，徐州之役纷纷焉手足散矣！斯时苟得一安身之地，二嫂无穷困之嗟，匹马免险危之苦，亦可少快。况曹公谦恭下士，优礼异常；上马银，下马金，三日封，五日宴，意谓此时殆不免矣，而岂知公之心哉！今读降汉不降曹之言，虽世隔千年，而怒目精悍之气，犹见须眉间，是故，辨曹汉之严，后世服其智；却袍金之赐，后世服其廉；夺关斩将之雄，后世服其勇。夫岂仅不愿三分，志图一统，巍巍然气并山岳，千秋万世，咸颂其义也哉！今日者，公之禋祀遍遐陬矣！自帝王以迄公卿，下及闾阎，莫不家殷户荐。予等亦矍然有感，集同志设坛壝以祭之，而世之所谓义气相交者，闻风亦可以振兴矣！ 

　　道光庚寅仲春月，后学弟子邱天爵拜撰。 

　　祭祀祝文： 

　　恭维圣帝，汉寿亭侯，名齐日月，学本春秋；结同心于讨乱，明大义而匡刘。赤面赤心，巍巍山岳并峙；清风清节，荡荡江海长流。宜其称天，竹册拟帝冕旒，历代崇封，享帝王之殷荐；五经袭爵，绍孙子之箕裘。予等躬承道范，共沐嘉休，不腆牲牺，继文宣而薄献；陈其果品，集兆姓而敬酬；庶几永馨香于万古，锦俎豆而长留，尚飨。 

　　读春秋，不愿三分汉祚；学孔子，长维一统清图。扶名教于千秋，尊汉继尊周作；植纲常而万古，山西后山东一人。每恨至今存魏国；敢忘当日会桃园。三分思汉蜀；一字凛春秋。 

　　戏台联： 

　　综全史英雄豪杰，事业功名成幻境；集一方兆姓群黎，欢欣鼓舞谢神恩。 

　　（四）神明会之财产 

　　（１）田产之买入例 

　　立杜绝尽根厝地槟榔宅田园契字人，阿猴街头陈德旺，有承祖父买过高妈力并厝地槟榔宅田园，并带竹围、水井、树木、果子在内；又买过万丹街戴家槟榔宅、水田、熟园及东西四至俱戴上手大契内明白，坐落土名在二份埔石跳仔，年带纳番大租谷贰石四斗一升九合庄栳正。今因乏银费用，先尽问房亲人等不欲承受，外托中引就向与本街新港郊妈祖祀典内值年炉主出首承买，依时价契价佛银壹百肆拾大元正。其银、契即日同中两相交讫；其田园、厝地、旷地、槟榔宅、水井、竹园、树木、果子一尽踏明界址，交付银主前去起耕掌管，招佃耕作，收租纳课，永为己业。一卖千休，日后子孙不敢言找言赎，亦不敢阻挡异言生端滋事。保此业系是德旺承祖父建置之业，与别房亲人等无干，亦无来历交加不明等情为碍；如有不明等情，德旺自出首一力抵挡，不干银主之事。此系二比甘愿，各无反悔，口恐无凭，今欲有凭，合立杜绝尽根厝地槟榔宅田园契字壹纸，并缴连上手印契阄书，合共八纸，付执为照。即日同中实收过字内佛银壹百四拾大元正完足，再照。 

　　光绪参年七月日为中人林番王 

　　知见证胡大山 

　　在场妻王氏 

　　立杜绝尽根厝地槟榔宅田园契字人陈德旺 

　　（２）同上代笔人王启泰 

　　同立卖杜绝尽根契字人，仁寿里楠梓坑街吴钳、吴旺，有承祖父明买过王家水田壹甲，坐落土名在亲随洋大路顶，大小共捌坵，年纳杨家大租粟柒石贰斗。道东至郭家田；西至圳沟；南至路；北至蓝家田；东西四至明白为界，并带草潭埤水拾分灌溉。今因乏银费用，先尽问房亲人等不能承受，外托中引就，向与兴隆里左营庄元天五上帝爷公出头承买，三面言议时价六八佛银贰佰大员。其银即日同中交托；其田随踏付银主掌管，招佃耕作，收成纳课，不敢阻挡异言生端滋事。一卖千休，日后子孙不敢言找，亦不敢言赎。保此田系是旺、钳等承祖父之物业，与别房亲人等无干，亦无重张典挂他人以及来历交加不朋等情；如有此情，旺、钳自出头抵挡，不干银主之事。此系二比甘愿，各无反悔，口恐无凭，今欲有凭，立卖杜绝尽根契字壹纸，并带上手印契贰纸，又带王杨琨绝字壹纸，合共肆纸，付执为照。 

　　即日同中收过契内银贰佰大员完足，再照。光绪玖年拾贰月日陈春来为中人 

　　苏牵 

　　知见人龚氏 

　　同立卖杜绝尽根契字人吴旺、吴钳 

　　代书人旺自笔 

　　（３）同上 

　　保生大帝契字 

　　同立卖杜绝尽根契人，兴隆里竹仔脚庄孙鉴，有承父明买过仁寿下里六班长庄胡权，胡汉佃租糖合共壹千贰百觔；佃租谷共柒石捌斗五升；佃租银陆大员。年纳陈起龙户下正供谷肆石贰斗柒合贰勺；又带丁银贰钱贰分；又完匐摊谷五斗正。今因乏银费用完课，母子相议，将此佃租糖及佃租谷一尽托中助卖与本庄保生大帝佛头银壹佰大员正。其银即日同庄众收讫明白，对佃掌收纳课，永为己物业。一卖千休，日后子孙不敢异言生端，亦不敢重张典挂言找言赎。保此佃租糖、租谷鉴自己物业，与别房亲人等无干，亦无重张典挂他人，及来历交加不明等情；如有不明，鉴自出头抵挡，不干银主之事。愿助卖本庙听与值年炉主收成纳课费用，历年油香寿诞诸费。此系二比甘愿，各无反悔，口恐无凭，今欲有凭，立卖契壹纸，并带上手契壹纸，共贰纸，付执为照。 

　　其银即日庄众议买佛面银壹佰大员足，再照。同治肆年玖月日张新添 

　　庄耆人陈德胜 

　　柳知母 

　　知见人妻刘氏 

　　立卖杜绝尽根契人孙鉴 

　　代书人倪捷升 

　　计开：右冲庄陈文陆，年纳税糖参佰觔，另纳租银捌钱正。 

　　余潘，年纳租糖贰佰觔。楠梓坑林四管，年纳租糖参佰拾觔。 

　　陈暂居，年纳租糖参佰零伍觔。 

　　郭其踢，年纳租银捌钱正。后硬社陈扶皇，年纳租银壹两贰钱。 

　　陈汉，年纳租银壹两贰钱。蓬莱厝杯谅、林力，纳租糖肆拾伍觔。 

　　青埔庄王焕，年纳租肆拾伍觔。 

　　陈朝，年租银捌钱正。 

　　布袋澳陈送，年租谷伍石玖斗玖升玖合。 

　　（五）父母会亲约书 

　　（１）父母会 

　　光绪十七年辛卯九月十六日，洪乌面设筵招集诸位兄弟到处相议，计共肆拾壹名；后再入贰名，计共四拾参名；再入壹名，共四拾四名，神前请示拔头。一、议：每会均清钱六百文，先均出贰会寄付店主；一、议：凡例倒会者，报知大头向寄主支取，其大头传知脚仔头对各该管名字收钱。一、会五日为限，六日齐交清；若过限日期者，加罚清钱六百文，再照其倒会，只收钱相助并鼓吹者，每人均清钱六拾文，并有出人相送。历年至贰月贰拾贰日设筵饮酒，每人头年酒钱壹百贰拾文，二年酒钱捌拾文及寄主生利息应用。 

　　大头一人，每年二月设筵拈阄定之。 

　　脚仔头大概七个人为一柱，一柱内每年轮充脚仔头。 

　　会员必有一名，而已先定为谁人（或父、或母、或公、或妈）。 

　　会员每年出线被保人或父（或母、或公、或妈、伯叔等类）。被保人若死，由会给会员贰十六元四角，以作葬费。会员一名出六线，助丧作鼓吹费。会员既受倒会钱，必立保认人，后日照例每会出钱，至终而止。散会到四十二会终，将基本财产分做二分四十三、四十四会人。大头许山老脚头黄天扶一会父亲。 

　　林八宝一会父亲收去。 

　　姚象一会婶亲，光绪廿一年贰月十七日应二十五会，清钱拾五千； 

　　另又十八名，应收鼓吹钱壹千零八拾钱，合算拾六千零八拾钱。 

　　保认人妙寿宫谢来。 

　　林乞养无会母、全会妈鼓吹钱，给妈全会与妈亲。 

　　郑文照一会母亲，光绪二十年十二月初六日折止（廿五年巳亥二月十五日收千贰百文）。 

　　许山一会父亲。 

　　陈吝代给高罩母亲。光绪廿年十二月初六日折止（丁酉二月初六日收千贰百文）。再抽出许山一名会钱四千四百四拾文，列名于左：徐猫达并鼓吹钱六百六十文。黄江并鼓吹钱六百六十文。钱同会钱六百文。王蟳广并鼓吹钱六百六十文。朝换会钱六百文。王老成并鼓吹钱六百六十文。曾天胜会钱六百文。 

　　计共会钱四千四百四拾文。脚头谢成，一会父亲。钱通一会母亲，光绪十八年壬辰二月廿五日收去清钱贰千四百六拾文，湖 

　　下火房边李成保认。曾天胜一会父亲，光绪十九年癸己五月十七日收去清钱贰拾参千四百文，灰磘尾曾天生出为保认。魏拼狮一会母亲。魏朝换一会母亲，光绪十八年十月十五日收去清钱贰拾四千六百文，魏掽狮出为保认。王火一会伊母，折止收去庚子廿六年贰月对寄主支去钱壹千贰百文。蔡随一会母亲，光绪廿一年二月廿七日折止，收去钱壹千贰百文。 

　　一柱无出人，光绪丙申年五月收去干会钱清楚。（案）送葬无出人，鼓吹钱亦 

　　无出。欧宝安一会外公，光绪十九年三月十二日止，公同面议对许山、李科二人头会收抵明白，再照。黄江一会母亲，光绪十八年壬辰二月初一日收钱贰拾六千四百 

　　文（保认人王联成）。许权半会父亲无出人，半会母亲有出人。光绪贰拾年十二月初六日折止。邵水一名光绪贰拾年十二月初六日折止。 

　　光绪十八年正月欠出许山会钱九百文，光绪十九年三月十二日止 

　　（公同面议，每年应贴清钱三百文，合应批明，再照） 

　　兹将会内四十四人，共有清钱五拾贰千捌百文，托出海头陈大笨保认，辛卯年拾壹月初壹日借出，灰磘尾李两借去应用。清钱五拾贰千捌百文，逐年应备利钱五千参百文，每年贰月贰拾贰日福德爷千秋，设筵开费。福德爷千秋开费，合应列明公照。 

　　光绪十八年二月念贰日，福德爷千秋过炉。 

　　炉主卢建邦 

　　脚仔头王佛、陈万九、林八宝（甲□年十二月二十日对大笨兄来清）、李科、蔡随、黄碧、黄生。 

　　兹将会内共有清钱四拾九千捌百文，光绪十八年梅月念三日借出，寄主庄马来借去清钱四拾玖千捌百文，托出黄和尚出为保认。又扣出清钱壹千捌百文，公同面议应贴王老成妈亲鼓吹钱壹千八百文。以后若是倒会之人向寄主领清钱，无有再向保认人支取赔补足，合应列明逐年应备利息钱四千捌百文，再照。 

　　新炉主欧宝安 

　　脚仔头……（姓名省略） 

　　死会名 

　　黄江壹会清钱六百六拾文。 

　　（２）同上 

　　尝闻福寿康宁，固吾人之最好，凡为人子者孰不欲其父母之无恙，而预先备此丧兆之机乎！但古来从未有长在之父母，一则以喜，一则以惧，圣人亦尝言之而可征矣！盖亲丧时正人子自致之顷，必诚必信，毋使有后日之悔者也。然无财不可以为悦，虽不欲以天下俭吾亲，而家少蓄，恐怆惶之际难以措置，亦不免于薄待矣！爱我同人对神虔告，凡当亲丧之时备银相助，执费相送，彼此皆然，先后不异，庶不至茫无所措，少报亲，恩于万一耳。并将条规姓名开列于左： 

　　一、议：凡有倒会者，驰告炉主，炉主实时通知头家，使头家布告合会之人各备佛银壹员交付炉主，转送与倒会之人，以为丧礼之资。其银限于三日内交楚；若出三日者，罚钱参佰充公；倘再延至十日外者，众会往家器抵额，决不从宽，陈明执照。 

　　一、议：凡父母伸一者，名曰半会。当初丧之日，取银壹员，至对年之期，亦助银壹员，实则全会。其百日之银仍当照期速交，不得延缓；违者照例议罚。 

　　一、议：凡送葬之香亭八音者，众人公开各带之费至墓所，交付炉主开发；不得有违，罚钱加倍。 

　　一、议：凡送葬之头帛亦各人自带，免使当丧之人怆惶多费，宜先陈明执照。 

　　一、议：凡在盐水港送葬者，送回俱各归家自食，免使当丧者设筵席；若在庄居住者，送回即当备席留请合会之人，预先言明执照。 

　　一、议：凡出葬者先告炉主以某时，炉主仍随时通知头家，使头家遍告合会之人俱各先时齐到；若至时不到者，罚饼壹拾参觔，分与会内之人，以警怠慢，执照。 

　　一、议：凡每年八月十五日庆祝福德爷千秋，每人该出铜钱参百文与炉主费用。钱项，三日前值年头家宜先向众人催收，以备费用，候至后来公银出息颇多，即将利费用，宜应批明执照。 

　　郭印福老之子叶顶全会 

　　柯印心妇之弟港顶、子虎牙顶同 

　　李印大知之子漏预顶同 

　　李印涂沙父猫春顶同 

　　李印老官同 

　　黄印柿老同 

　　黄印狮老之兄富顶同 

　　黄印六老陈添顶即镇同 

　　赵印望冬之子为阿顶同 

　　赵印漏茶之子波顶同 

　　王印传老之弟美顶同 

　　黄印镇老同 

　　黄印加走即子晋添同 

　　郭印拢老同 

　　林印跷老同 

　　林印开老贤顶同 

　　兹将癸未年承置半街张协兴号由新店王园壹宗，契面六八银壹佰贰拾元。又带开去合山中人礼六八佛银壹元。又带开去代书礼六八佛银贰角。又批明年应纳赵六吉号大租银一五元，控完钱粮折半实银五角占。 

　　一、批：此契壹宗，计共合陆纸，兹将纸众人公议，交在半街李闹预收存，批明照。 

　　一、批：丙申年份所伸银项六八银玖员参角，交在票埕赵波。 

　　德寿堂公议同立约字，兹因前年会内尚有人侵欠公款之项，其丙申年众人公议愿半折收，面限丁酉年捌月拾五日定期，须当陈明侵款之人务必预备银项缴还清楚，断不拖欠；无清楚者，愿将出会后无异言生端。同立约字登簿存照。 

　　（３）同上 

　　开天太阳公圣寿，参月十九日批明列位尊名：杨评福在六八银壹员在母高水兴同上同郑妥主同上在岳母陈意同上在父母李马同上同李治同上在妈父吴育才同上在父母苏水连同上同林振发在六八银壹员在父吴郁同上在母徐漏亩同上在岳母曾昌同上在父母杨顺传同上在岳父苏再基同上在母吴乖同上在父母吴轮同上在母黄再同上在妈母李知同上在母龚水盛同上在母苏万得同上在父母赖荣生同上在母郭屋同上同李乌同上在父母吴昌盛同上在母 

　　兹众人齐集同堂，面议父母百年偕老，全付父母议贴单父、单母六八银贰元、米贰斗、钱贰百文；单父单母贴全付父母六八银壹员、米壹斗、钱壹百文；全付父母贴全付父母，亦是六八银壹员、米壹斗、钱百文。其首福议该份钱照开办猪羊全付，价银定六员，丧主要众福友送伊父母，从炉主通知自齐集。每福丧主有福友送父母者，应分贴头白布壹条，定六尺长，丧主要有送伊父母，通知炉主，众福友或不齐集送上山头，议罚大花金参千。其尾福议开公钱，原办猪羊全付，其该分散又贴银项，三日以内交清楚，丧主向炉主支取。双父母贴父母六八银贰员，三日以内交壹员，至百日以内交清；若无清楚，将家内器用什物充抵。议尾福有福，另抽公银贰员，每年办福食并写大灯的银六角，共六员；另福友有出新丁，议做红龟四拾八个，送串领钱四百八拾文；另福内有存项，众福友无借无认，其诸事批明在簿，轮流列同。 

　　现年炉主李生 

　　头家苏水连、苏再基、龚水盛、苏万得 

　　光缩甲寅年三月日立 

　　（４）同上 

　　孝顺父母祀典序 

　　尝思慎终先乎追远，丧死重于养生，以知古圣王竞竞以孝治天下者，诚以生事祭葬之义，无论天子、庶人皆当自尽者也。故人子至临丧之日，固当内尽其心，外尽其礼，以报新恩于万一；然或家势清贫，无以供牺牲，无以备粢盛，不能尽于大事者有之；或家财颇有，因方寸既乱，忧思蕴结，以至任用非人，治理不善，亦未能克尽孝道者又有之，予等言念及此，实所怆怀者也。是以会异姓之朋友，作同气之兄弟，敛成父母祀典，凡我会内人等或当大故，则群然相赙，或为之主丧事，或为之备祭物，经营筹划，如手足之兄弟焉！如此不特贫者得免支绌，克展孝思；即富者俎豆弥光，簠簋愈美，岂不益见子道之无傀也夫！是为序。 

　　同治甲子岁三月□月，徐仪吉乡氏手撰 

　　众议规条列左： 

　　一、议：会内或父或母归仙，每分派人一名到地帮忙，要帮至丧事毕，听主家辞劳，方许回家；如违，罚大烛壹觔、大银纸一千，灵前叩首，此议。 

　　一、议：会友既敛成祀典，名曰父母会，情如手足兄弟。送丧之日，带苎、围白、足穿草履，要送至葬所方许归家；如违，亦罚前条规矩，此议。 

　　一、议：会内或父或母归仙，每份出六八佛银一元、白米一斗，公送蓝洋布挽壹对、旛花四对、火烛壹觔、正中吧贰条、唐山香壹包。完七每份帮银贰角，要赴期送到，断不可延误，此议。 

　　（５）同上 

　　尝思孝弟顺德也，孝顺之道莫大于事亲；人苟能孝顺其亲，则父母既乐有其子，而人子亦木愧于事父母矣！然而生事之礼，固人子所当尽；而死葬之礼，亦人之所不能免也。尝观世俗亲老家贫，欲葬祭而不得其具者，盖因无财不可以为悦也。爰是集我同人捐资敛息，以权子母；公举妥人经理，以成祀典。将见生息蕃衍，产业日增，祀典丰隆，倘遇亲老家贫，而不得葬祭其亲者，斯固无虑夫葬祭之无备矣！诚如是也。孝顺之道遍于闾阎，即视吾翁即若翁，视邻子犹吾子。诗云：「凡民有丧，匍匐救之，况我同人，有不急难相扶者乎」！是以孝顺之典为重，而孝思斯必匮也夫！是为序。 

　　光绪二十六年六月日敬选 

　　规条列后： 

　　一、议：会内凡有人得者，每份定要出一人帮手，又六八佛壹元、香纸一付、白米壹斗；如无白米，其皂米须加一升。众写挽轴一幅，随即付用，不得过限；如有延限，还山之日众议须加利银三十角。倘有未闲无来帮手，或请人代额亦无不可；否则要出工资银四倍，立批。 

　　一、议：会内已得之人，倘有行三献礼者，定必来吊奠焚香，而人数较多，每份各借棹一张及凳四条，立批。 

　　一、议：大哥须要汇银满，哥须要叫人夫满，哥要凶服，各穿一身，其余会名腰带一条、瑞记头白一个，立批。 

　　一、议：会内有人得者，至期要用器具之物，该借砧头、水桶、铁杓、矼仔、盆头、锅头等件，定凭满奇分发至事务理毕，该借该送不得推诿，立批。 

　　一、议：会内有未得者，该补而不补，众议将他名份会底概行涂抹，不得立共分，立批。 

　　一、议：得之人至完七之日，每份一人登席，各带席银二十角，立批。 

　　一、议：有得满会者，会内议定要办豕羊牲醴，所办之物概归于得满会之家添用，立批。 

　　（６）同上 

　　福德爷炉前，窃惟大造本积情之区，情由义合，吾侪坐向义之数，义以人联，故情不厚者义不立，义不立者人不文。粤昔日盂子所云养生者，不足以当大事，惟送死可以当大事，为人子者于父母寿数之终，不可苟且从事也。然而其中有贫富之不同，时势之各异，富者亲终，有内棺外椁，尽所得为：贫者亲死，无衣无褐，势有所阻，虽欲厚待其亲难以概论也。用、福、义等念人事之木齐，思父母之劬劳，不忍以薄为其道也，于是乎思虑及此同乡之爱，疾病务必相扶；异姓之交，灾害亦贵相助；此虽邻里盛情，亦不如同盟此义也。爰乃出为议及此事，幸而诸同人计二十四人共相喜悦曰：「此事尚美，不可不为也」。于是邀集与同人辈洗酒序盟，立定规议，树其会日福寿会，盖为各父母者求多福、祝上寿也。是年壬午二月初二日倡举会事，同拜福德爷为主，一年聚筵一次，立约数款如左，谨遵奉行。凡我同盟之人既盟之后，言归于好，无论为他人父为他人母常桑梓之爱，日朋恭敬之相因，亦既敬其所尊，爱其所亲，庶严慈之终天，宛双亲之抱痛，故此，彼亦本己以及人无亲疏之有间，无贫富之或殊也。而今而后，同盟中不论何人，或父或母仙逝之日，无论有无，各人各预备时铜钱六百文，助为丧费；迨葬之日，并设五牲祭棹一块，各穿素白衣，齐出送葬。情虽同盟，谊犹兄弟，切勿苟且从事，始动终怠，致干众议，悔无及矣！且世风不古，人情反复无凭，今欲有凭者，合立议约簿一本为照，交值年炉主上流下接收存；倘或不遵如约，合请诸同人将后开规约，或犯何条，照例遵行，切勿稍宽，凛之慎之，毋违须约。 

　　敬将规约条例陈明于后： 

　　一、议：同立福德爷为主，盟内赞同人上流下接，炉主、头家一年一换，每年定于二月初二日过炉。诸同人至期务须齐集迎请福德爷，着旧炉主、头家以及新炉主、头家四人各穿长服随香，暨众兄弟齐送福德爷座驾至新炉主家中安位，备办牺牲诸物齐备，然后焚香点烛，一齐拜谒。事毕，诸同人共相上筵饮酒，同祝父母福寿康宁之酒也。切不可诱却不前，而负同盟之规例也。苟不肯依此而行，会众议罚。 

　　一、议：盟内父母终，诸同人务各预备时铜钱六百文，俟出葬之日齐交丧家，以资丧费。于斯时也，丧主急需一以当千，切不可迟缓短欠，以负神前之约也。倘有时盟内之人，假使有一人不遵规约，或恃强坚抗，或控抵数项，立即通知诸同人齐向支取；倘伊若先牧者，亦即追其前收足项，并销伊前纳钱份，伊后日父母卒，亦不得收此会钱，合当立字为凭。 

　　一、议：盟内父母终，值年炉主、头家自当往丧家访问，择于何日何时出殡，然后列单通知诸同人。该炉主务须先办牺牲馒果以及冥资各件齐备，各人各带一六银一只，至于白长服以及头帛亦宜自带。先往炉主家中聚会，然后一齐同往丧家叩奠，又当随其棺后，送至窀穴之地，候其丧主引回神魂，亦当送至丧主家中，一齐焚香，同拜神像，事毕乃止。 

　　一、议：盟内父母终，出殡之时，诸同人务须预备时铜钱壹百文，交值年炉主抵办牺牲诸物之费；此项与会钱同日一齐交纳，庶免致失炉主先办之费也。自今而后，假使有一人不肯遵约行之，会众设法。 

　　一、议：父母临终出殡之际，同盟中二十四人无论谁是父母，一概齐出送葬；倘有时一人不到，或推诿有事逃避不前，及不随事始末，或半途而废者，聚众举议，从罚轻重依行，不得恃强越规。 

　　一、议：父母临终出殡时，同盟中或有人外出过水，不能一时渡回，亦当令使一人代其奠送，服制与众人同样，不得苟且从事。 

　　一、议：同盟中人众，或有先死于父母之前，有兄弟亦当出一以代；若无兄弟，亦皆令倩一人出为代理，不得因已死而废乃事。 

　　一、议：同盟兄弟人计二十四人，所望者乐百年之寿，享太平之福，倘有时同盟中兄弟设使有一人不幸别世，候其出殡之日，务须备办围碟四色，各人各带一六银一只，以及白长衫、头帛亦皆自带，一齐同往叩奠，以答向日同盟父母福寿之会也。虽死者在阴间，不能忘盟内之情；而生者居阳世，亦可全规中之义；切不可苟且从事，以被他耻笑我辈等无情无义之人也。自此以后，始终各同一体，务必恪守规约，无废苦心，以成风俗之美是也。理当登明，付此规约。 

　　一、议：分项同盟中兄弟人，一切不准取借，亦不能替他人代理。同议之时，既约之后，断不可强借强认，而负此约。 

　　一、议：同盟中不论何人父母终，出殡事毕；理当备酒请值年炉主、头家至家中说谢，此是理所当然也，顺此约明。 

　　以上议约计十条，诸同人各人各守例规，切不可置之度外，而不顺事行为；苟或有一人不遵十条中之约者，不论何人，或犯何条，理当会众设法，从罚轻重，决不姑宽。凛之遵之，约不可负，合当总登明为凭。 

　　右启各父母暨诸兄弟姓名开列于左： 

　　陈福记奉父、李泰奉母、陈醮记奉母、郑两奉父、王用记奉父、郑墙奉母、王金记奉母、陈亨奉父、郑义记奉父、陈都奉母、郑诰记奉母、王回佳奉母、吴添丁奉父、王艺奉父、吴添寿奉母、郑连奉父、李各记奉父、陈壬奉妈、郑九生奉母吕，水记奉母、李文礼奉母、王日奉父、郑意奉母、陈华奉母。 

　　（六）科举会规约书 

　　从来事与时为转移，法因久而递更，故或损此而益彼，或宜古不宜今，凡制皆然，总期斟酌尽善，有利无害而已。兹我粤射逢圣朝菁莪造土，棫朴作人，破格奖励，格外施仁，既定府学廪增附生八名，武学四名，又广文武生员各二名，斯固饱学文人、挽强武士可以小试利技时也。而科名无定，曷由奋翼鹏程，捷登雁塔，所赖荣封龙锡，迭布仁恩，嗣后又蒙设定每科中式文举一名，猗欤休哉！非圣朝之鸿慈不及此，亦非我粤诸前辈各昔贤，从公向义，屡奏肤功，亦不及此。第我粤文士多守贫寒，每值三年大比，常以资斧维艰，不能往省乡试，故科费之设虽曰无几，而亦未始非前程之一力也。虽然我粤人文，蒸蒸日上，诸父老又合议再行捐题，兼期乐助，加买得中心仑及仑上二处，每年两季出息租贌，联合五沟水大租谷额，为文武乡试诸生在省分给盘费。庶几怀才龙得展奇才，负艺者可施纯艺，伫见科甲联登，人咸玉堂金马，英豪迭起，士尽附凤攀者，于以鸣盛国家，无负我朝登良选俊之休也哉！是为序。 

　　规条开列： 

　　一、议：每年清理一次，准定旧历十二月初六日设席算数记簿，六堆之簿要带来记明，以便领回均息寄附，立议。 

　　一、议：五沟水大租多北路糯，每车作九石；其仑上庄及牛埔下之小租，不得作九折，立议。 

　　一、议：经理所收之谷，依照大成祀典结价不得加减，立议。 

　　一、议：收大租，帮车工贰圆，辛金四圆；收小租，帮辛金贰圆，不得帮工，立议。 

　　一、议：立会簿六本，每堆各执一本，立议。 

　　一、议：此成新老科举会议之举，凡经理人不宜混开杂款，到场同气，即每年会席赤不宜多用，准定席银拾贰圆，依照旧规而行，立批。 

　　第四台湾之寺庙 

　　（一）延平郡王祠 

　　奏为明季遗臣，台阳初祖，生而忠正，殁而英灵，恳予赐谥建祠，以顺舆情，以昭大义事。本年十一月二十五日，据台湾府进士杨士芳等禀称：「窃惟有功德于民则祀，能正直而一者神。明末赐姓延平郡王郑成功，福建泉州府南安县人，小服儒冠，长遭国难，感时伏节，移孝作忠，顾襄宇难容洛邑之顽民，向溟须独辟田横之别岛，奉故主正朔，垦荒裔山川，传至子孙，纳土归属；维我国家宥过录忠，载在史乘。厥后阴阳旱沴，时闻呼嗟祈祷之声，荆蛮所通，神应如答，而民间私祭，仅附业祠，身后易名，未邀盛典，望古遥集，众心缺然。可否据情奏请将明故藩郑成功准予追谥建祠，列之祀典」等因。并据台湾道夏献纶、台湾府周樊琦等议详前来：「臣等伏思郑成功于无可如何厄运，抱得未曾有之孤忠，虽烦盛世之斧斨，足起千秋之顽儒。伏读康熙三十九年圣祖仁皇帝诏曰：郑成功系明室遗臣，非朕之乱臣贼子，敕遗臣官护送成功及子经两柩，归葬南安，置庐守坟，建祠祀之。圣人之言，久垂定论；惟祠在南安，而台郡未蒙敕建，遗灵、莫妥，民望徒殷。至于赐谥襄忠，我朝恢廓之规，远轶隆古，如瞿式耜、张同敞等俱以殉明捐躯，谥之忠当忠，热诚所处，尤为其难，较之瞿、张何啻伯仲，合无抑恳天恩准予追谥，并于台郡敕建专祠，俾台民知忠义之大可为，虽胜国并衮之所及，于励风俗、正人心之道或有裨于万一。臣等愚昧之见，是否有当，理合恭折具奏皇上圣鉴。 

　　敕部核覆施行。再此折系臣葆桢主稿，合并声朋谨奉。 

　　同治十三年十月日 

　　（二）关帝庙 

　　重修关帝庙碑记 

　　郡城关帝庙凡数区，建于西定坊者为秩祀所在，规制视恣所较备。自创见以来，历有修葺，故地杂阛阓，易致蹈躤；又阔于修有年，栋楹摧隳，丹粉陈暗，殆所不免。乌虖！庙貌之弗崇，将所为肃明禋而妥灵佑者安在哉！我皇上眷怀前烈，加意褒崇，明昭宠颁，定谥忠义，盖匪仅补前古陈志裴注之阙，实足树万世委身事主之范也。夫典既隆于熙朝，则灵益昭于率土，抚兹郡岭海晏然，妖气不作，民无夭札，岁且顺成，蒙福者遍海表，将享者当如何虔洁欤！余以守土主祀事，于秩祀所在涂塈之，黝髹之，抑曷敢辞？所为于期，汲汲工既竣，益憬然于忠义之为神不可磨灭，而忠义之感人确有明验也。中庸谓：凡有气者，莫不尊亲而极。其辞曰：至诚如神，至诚者何？忠义而已矣！盖尽心所事，谓之忠，而孤忠所结，自能伸大义于千古，斯固凡为人神者作之鹄，勿谓郡处僻远，仰止明神，用鼓其忠诚义烈之气，而潜化其恣睢嚣竞之风，习俗之转移，不当在是耶！斯又余所竞竞自惕，而更为此邦氓庶共相淬濿也夫！ 

　　特授福建台湾府正堂、前护理分巡台澎兵备道兼提督学政、随带七级纪录八次记功二十一次蒋元枢选文重修。乾隆四十二年月，督工赵陛、刘迎。 

　　乾隆四十二年　月　，督工　赵陛　刘迎 

　　关帝庙六条街首二、三境捐缘开费录左： 

　　协和、振成、锦安、崇和、芳美、东美、文益、东发、源发；以上各捐银参拾六圆。 

　　隆美、义享、吴福记；以上各捐银参拾四圆。 

　　洪名、捷华、林合、茂和、启泰、韩崇春、大成、陈锺炎；以上各捐银参拾贰圆。 

　　鼎山、新端成、永隆、双雁、合吉；以上各捐银参拾圆。 

　　恒振、德和、益胜、三合兴；以上各捐银贰拾六圆。 

　　碧川、韩日生、陈双记、复吉、汾兴、怡德、温振、尚益、鼎源、振东；以上各捐银贰拾四圆。 

　　立兴荣、三县大簥；以上各捐银贰拾圆。 

　　允昌、鼎川、中和、德升、中兴；以上各捐银贰拾贰圆。 

　　元美、锦川、珍山；以上各捐银贰拾圆。 

　　恒盛、鼎和、新长发、凝远、福振；以上各捐银贰拾圆。 

　　瑞胜、金源、捷胜、胜兴、新福兴、游朝栋；以上各捐银拾八员。 

　　韩信敏拾六员。 

　　玉筹、彝兴、允昌、振兴；以上各捐银拾四圆。 

　　大德、胜兴、吴礼记、和合、英记、东合、万美、金以成、协胜、协益、隆泰；以上各捐银拾贰圆。 

　　新隆、兴鹤、吉石、振声、元记、庄华、荣升记；以上各捐银拾圆。 

　　万胜捐银拾贰圆。 

　　长发、泉兴、玉缨、茂源、泰益、赞盛、合利、顺兴；以上各捐银拾圆。 

　　南山堂、荣利、顺发、协盛、文源、品三；朝栋、锦绣、彝珍、长发、澄兴、德成、中营馆；以上各捐银八圆。 

　　瑞春、荣源、全德、蔡顺普、江利、蔡胜兴、同胜、泰源、李英才；以上各捐银七圆。 

　　玉珍、品香、蔡敬合、协顺、泉协、保元坛、怡成、源兴、顺成、和发、春发、恒顺、金明锦、施锦玉、财源、玉胜、冬泰、吴国王保、吴懋猷、泉胜、隆成、张源利、潘至极、振昌、东兴、合升、华簪、峩冠、石澄云、顺发、顺胜、源利、林朝立、恒发、镇大簥、昌泰、新泉春、顺裕、福成、许焉、黄安道、金怀玉、隆顺、合同兴、章吉、资源、以上各捐银四圆。 

　　庆云捐银四圆。 

　　锦盛、合成、源成、集香、德丰、胜发、鼎芳、正金、怡合、浡然、琢章、协盛、鼎兴、益兴、日盛、泉记、顺利、陆琼瑞；以上各捐银参大圆。 

　　太和、集成、西园、福全、德成、义成、锦德、仕沃、月雹官、公道、以义、发利、序源、双龙、隆德、长源、章先生、开泰、施捷、泉源、协振、振宏、源裕、万盈、源兴、文绣、文采、福源、盈利、合隆、合成、聚艺、金盛、德盛、汾泰、保安堂、瑞江、陆琼瑶、先生堂、顺成、林茶福、新泉兴、艺苑、复春、福和、春茂、金源和、陈成美、元等、许德发、聚芳、益兴、双兴、鼎峯 、鼎成、张和安、日进、福喜、振发、春隆、绵丰、金珍；以上各捐银贰圆。 

　　一信士百拾八名。 

　　以上各捐银乙圆。 

　　庙前采松居捐五角。 

　　总计捐银二六九九七四（千元） 

　　一、董事 

　　一、炉主各捐演戏银八二四元。 

　　一、建醮费用银一五一八二三六（千元）。 

　　一、建筑拜亭一一八一八（千元）。 

　　（三）法华寺 

　　建修法华寺庙由来 

　　法华寺庙原系明末清初郑成功领台时，李茂春先生所置梦蝶园也；小南门外在仁和里。康熙二十二年，蒋毓英知台湾府，捐己俸，邀同官绅中之有志者，鸠金改园为寺，于寺后圹地贰甲零分，充作香火斋费。康熙四十七年，知凤山县事宋永清重邀台之绅商，增建前殿一座，以祀火神；置钟鼓楼，于鼓为后建芳亭，额曰息机；于圹地栽种花木，又置香灯园一宗，在港西里大湖庄。乾隆二十九年，知府蒋元枢重行改置，建易旧规，一列五间排当中，后进祀观音大士；中进祀三宝；前进祀弥勒佛。中之左前进祀火神；中进祀圣帝；后进为北花厅。右之前进为梦蝶园遗迹，后进为南花厅。又于寺前地开一大池，池北建半月搂一座，计费工料金巨万元。故此庙住持僧应属台湾府管辖，而每年神佛诞辰祭祀诸费，统计系三郊及各境铺户筹出。嗣屡兴修，亦由官商乐捐费。康熙六十年地震。佛堂坍塌，庙庑倾颓，住持僧佰夫虑其为墟，与同侪心觉、心慧节口缩腹，积十余年，渐次修葺既竣，前后三堂兴塑佛像，又费白镪，拓其旧址，重构两庙，作为坐禅休息之所。乾隆八年癸亥五月，福建分巡台澎道兼后察使司副使刘艮为之立碑以纪其事焉！乾隆五十年，柳州杨廷理来任台澎兵备道兼提督学政，正梓慎之，警天道之，时不第郡垣屡不戒于火，而烽烟旁午，几及一载。杨公荷戈出小南门外，触见火神附于法华寺之前殿，既无专祀之所，而且丹陈粉饰后，任风雨之飘摇，非所以昭诚敬也。因首捐己俸，并劝绅商人等鸠赀创建火神祠像于寺之西边，并于祠之西畔南湖书院旧址，改设堂庑斋房，鸠工庀材，经始于乾隆闰四月，凡六阅月而工竣焉，计费番镪五千有奇，而寺之前后诸殿亦复碧瓦、朱楹，式廓增新焉！嘉庆五年，李梦琼、李宗寅等奉府宪吴，准将凤邑主宋、暨前府宪蒋原建陈永华所选梦蝶园碑记，重给勒石于寺之中殿右壁。同治壬申年重九，台湾观察周子玉见夫梦蝶园年久将颓，命各绅士大商捐赀葺而新之。光绪十六年，台绅蔡霞潭等又倡议捐金三千元重修，现又颓废难支。本年，三郊组合长及台南五区各区长、暨六和街董事、奎楼书院董事、佥用总代管理人会同，继起倡议鸠捐，略续修整。 

　　（四）竹溪寺 

　　建修竹溪寺庙由来 

　　竹溪寺庙原在大南门外永康里，距城二里许。康熙四十八年，僧慧珍始建寺两进：前祀三宝佛，殿之回向两边，祀嘻嘎二大将；后一排三座，中祀观音菩萨，东畔祀关夫子，西畔祀伽蓝爷。乾隆五十四年，里人蔡和生捐金重修。嘉庆元年元月，总理黄锺岳、董事五人吴邦杰等复行鸠赀再修。同二十三年元月，董事刘廷贵会同外四十七人倡议捐金，油漆寺宇，添塑十八尊者，并塑十菩萨宝像。光绪十二年，台绅蔡霞潭倡议捐金重行修理。 

　　光绪三十年三月间，三郊组合及善诱堂暨台南各绅商铺户复出鸠金重修，庙貌为之一新。 

　　（五）斗六北港街朝天宫 

　　北港朝天宫由来 

　　北港朝天官，前系笨港天后宫，自康熙三十三年三月，僧树璧奉湄州朝天阁天后圣母到地，因九庄前系泉漳之人杂处，素感神灵，无从瞻拜，故见僧人奉神像来，议留主持香火，立祠祀焉！仅茅屋数椽，而祈祷报赛殆无虚日。雍正中，神光屡现，荷庇佑者庀材鸠资，改竹为木，改茅为瓦，草草成一小庙。乾隆间，笨港分县，因航海来台，感戴神庥，始捐俸倡修，命贡生陈瑞玉、监生察大成等鸠资补助，广大其地，庙庑益增巍峨。以神由湄洲朝天阁来，故颜其额曰朝天宫。其增筑之状况，详细叙后，碑文附。 

　　一、倡首人名： 

　　分治诸罗县笨港事薛肇熿、贡生陈瑞玉、监生蔡大成。 

　　一、筹办人名： 

　　监生王希明、蔡世国外五人募集鸠资，采买材料、炼瓦、砖石及监督土木、匠工等件。 

　　一、支费： 

　　设立公会所，集众选举名望忠诚之人，主任收管募集金。又设书记，备全台帐记明收入支出条件，月未集众会算一次。 

　　一、起办定款年月： 

　　乾隆三十七年三月。 

　　工程略说： 

　　（备考）笨港天后宫，系乾隆三十九年登载台湾府志，因道光十一年出黑水，崩坏民家店屋，分笨南、笨北，故前呼笨北港朝天宫，今呼北港朝天宫，其事迹甚多，祗就存而未灭及知者抄录附后呈阅。 

　　重修诸罗县笨港天后宫碑志 

　　特授修职郎，分知诸罗县笨港事金匮薛肇熿谨撰。天后宫建自雍正庚戌岁，修于乾隆辛未年，迄今二十六载，故制粗朴平常，不足以昭虔妥灵；而又梁桷赤白，损剥不治。余莅笨港之明年，捐俸倡修，于是董事陈瑞玉等集众捐需，庀材鸠工，修而葺之，不数月而蒇事。故者聿新，卑者益高，笮者辟广，丹楹刻桷，焕然改观，而岁大有年，风灾熄减，海不扬波，民无覆溺，皆神贶也。余曰神亦人也；天后圣母四海内外舟车所至，凡有血气者莫不尊亲。夫人穷返本，劳苦倦极而呼天，疾痛惨怛而呼父母，复顾而居恒于所应尊亲者，而反疏亵之。伦常乖舛，泊没天良，一旦履风涛，触蚊蜃，十里而沉，百里而溺，存亡卮急之秋，始乞灵于神而尊之亲之，呼天而呼母，神将簿其恶，而必不为呵护者矣！今圣天子以孝治天下，车书大同，寰海之民百余年来休养生息，咸能崇本抑末，各亲其亲，各长其长。有子曰：其为人也孝弟，而好犯上者鲜矣！不好 

　　犯上而好作乱者未之有也。天道赏善而罪恶，神亦体天而行道，民以事人者事神，而神不降之福乎！余故曰：神亦人世。诸绅士民请书庙成而获神庥，余为道其所以然之故，俾触然而兴起焉！至于神之所从来，与夫事迹灵应，祀典记载所及，已昭然在人耳目，故不复赘。 

　　一、规模： 

　　佛殿二栋；下照拜亭二栋；东畔室仔六栋。正殿奉祀圣母；后殿奉祀佛祖；室仔为僧房。 

　　一、采运要紧材料地名： 

　　石料、材木由大陆采买，船运而来。炼瓦、各砖本处采买。 

　　一、工费额数： 

　　金壹万五千圆。 

　　一、起工年月： 

　　乾隆三十八年十月。 

　　一、竣工年月： 

　　乾隆三十九年十二月。 

　　一、作主工匠： 

　　年湮代远，姓名无从稽查。 

　　增修来历 

　　自乾隆三十九年增筑竣工后，妙灵昭应，渐行渐远，先及台南，后及台北，不论官绅商民皆尊之信之，咸称为全台福神。道光丁酉年，子爵军门太子太保王得禄，以嘉庆中平海寇有功，神显灵保护，铸钟一个，县挂「海天灵贶」匾额酬谢。嗣后入京升见，将情陈奏，部议以神于海面有护国之力，褒封天上圣母，特赐春秋祭祝，行三跪九叩礼，谕饬笨港县丞、笨港千总每逢祭日，虔诚与祭，朔望行香，以圣父衍泽公暨母王氏夫人配享，后宫又御笔书「神昭海表」四字匾额悬挂。咸丰元年，世袭子爵特授江安十郡储粮道王朝纶、导蔡如璋建议增筑后宫，重修各殿，其状况详细叙后。 

　　一、倡首人名： 

　　世袭子爵特授江安十郡储粮道王朝纶、训导蔡如璋。 

　　一、筹办人名： 

　　贡生蔡庆宗、许鸿书，廪生洪时配募集鸠资采买材料、炼瓦、砖石及监督士木匠等件。 

　　一、支费： 

　　设立公会所主任，收管募集金。书记备全台帐，记明收入支出条件，每月末会算。 

　　一、起办定款年月： 

　　咸丰元年三月。 

　　一、规模： 

　　重修佛殿二栋；下照拜亭二栋；东畔室仔六栋。增筑后殿拜亭二栋，奉祀圣父母；东畔室仔一栋；西畔室仔七栋。 

　　一、采运要紧材料地名： 

　　石料、材木由大陆采买，船运而来。炼瓦各砖自设磘烧用。 

　　一、工费额数： 

　　金贰万余圆。 

　　一、起工年月： 

　　咸丰五年十月。 

　　一、竣工年月： 

　　咸丰九年三月。 

　　一、作主工匠： 

　　木匠林天赐、士匠张旺、石匠庄奇。 

　　一、业主以及现管人名： 

　　业主陈立勋，后管理人陈瑞玉。 

　　乾隆四十年十二月□□日，董事贡生陈瑞玉、监生王希明、监生蔡大成外五人。 

　　道光十九年，以神于嘉庆中助子爵军门太子太保王得禄平定海寇，礼部奉准钦差候补道王朝纶赍御书匾额，加封诏诰致祭。奉天承运皇帝制曰：国家怀柔百神，式隆祀典，海岳之祭，罔有弗虔，乃明祗效灵，示天心之助顺；沧波协应，表地纪之安流。聿宏震迭之威，克赞声灵之濯，岂繄人力，实惟神庥，不有褒称，曷彰伟伐，惟神锺奇湄岛，浽奠台疆，国朝以来，累昭灵异。前者海氛不靖，天讨用张，舟师奏凯，历波涛之险如枕席之安，潮汐无虞。师徒兢奋，风颷忽转，士气倍增，歼鲸鲵于崇朝，成貂貅之三捷，神威有赫，显号宜加，特封为护国庇民、妙灵昭应、弘仁普济天上圣母，并赐春秋祭祀，行三跪九叩礼。以父衍泽公暨母王氏夫人配享后宫，命该地县丞、千总每逢春秋祭日，虔诚与祭，朔望行香，钦此钦遵，载诸祀典。神其佑我兆民，永着安澜之绩，眷兹景命，益昭重润之休，敬遣礼官，悬挂匾额，并修祀事，惟神鉴之。光绪十三年三月，嘉义西门街恭迎北港朝天宫天上圣母赛会，是岁大旱，嘉义县罗建祥念切民膜，建坛累祈不雨，见人民崇奉圣母甚虔，乃齐戒三日，亲身虔请圣像祈祷，登坛未几而大雨顷盆，绅民欢呼感戴不已，于是该地绅士工部主事徐德钦，禀请嘉义县罗建祥将详情陈抚宪咨部奏请钦赐匾额悬挂，以垂不朽。礼部奉准，乃于光绪十四年五月，嘉义县罗建祥、工部主事徐德钦赍奉御笔「慈云洒润」匾额，金帛粢盛，到宫悬挂致祭，其文曰：「国家茂膺景命，怀柔百神，祀典俱陈，罔不祗肃。若乃旱魃为灾，黎民因之壅望神灵有应，雨泽由是沾濡，祷赛甫临，恩膏霈下，惟神锺灵海岛，绥奠台疆，昔藉明威，丰年有庆。今悬匾额，德惠长存，凡兹冥佑，岂曰人谋，用事敬修祀事，溪芼可荐、稷黍惟馨。神其佑家邦，永着朝崇之戴；眷兹亿兆，益宏利赖之功。惟神有灵，尚克鉴之」。 

　　（六）民庙租售例 

　　启者：我马兵营境旧庙，经众协议卖张禹鼎折去，收来价银参百元，折金贰百七拾玖圆，系交敝收存，待建基业。适檨仔林街李蔡嫂为中，引就同街百零七番户朱生店屋贰进，后进带楼宅地及敷地方丈八，积六合壹勺壹寸，议定票银参元，其地租以及修理诸费概归朱生支理，每月税银不得短缺；若有缺税，听我同人赶搬别处，再税他人，约到法院公证登记为凭。且此店屋近在比邻，遂月收税巡视，甚是利便。欲求王爷祀业，永远无替，务宜和衷共济，商诸高明，以定意见，而决可否。如所见异同，事在可行，祈各写姓名盖印为凭，以赞成决议是为荷！ 

　　颜天王谨启 

　　吴林和、郑送、连少南、吴湾、吴席珍、纪达、叶万福、陈赛、王再王、王虎、连应榴、蔡宽、陈阿渊、吴池、林西岐、庄莩、张拼、庄因、黄安、周粪。 

　　（七）民庙承典田产例 

　　立典契字人台南市街枋桥头前街四十五番户陈球，有承先遗下园壹宗，大小共贰坵；又带篮拔草坪壹所，址在仁和里桶盘浅庄，土名大林社。现蒙政府土地调查：地番九零番，园甲数一甲八分五厘四毫五丝，全年地租四元八拾贰钱。今因乏银费用，先尽问房亲叔兄弟侄不肯承受，外托中引与重整法华寺继起人总代张禹鼎出首承典，三面议定时价七三银贰百大员。其银即日同中收讫；其园并坪随即对佃踏明界址，交付银主前去掌管，收成纳课。面限捌年为满，听球备足契面银赎回原典契字，鼎不得刁难。保此园并坪果系承先人之物业，与房亲叔兄弟侄无干，亦无重张典挂他人财物为碍，以及来历交加不明等情；如有此情，球自出头抵挡，不干银主之事。此系二比甘愿，各无反悔，口恐无凭，合立典契宁壹纸，丈单壹纸，地租领收证壹纸，共三纸，送执存照。 

　　即日同中见收过典契面时价七三银贰百元足，再照。 

　　一、批明：业主有祖先魂墓，在园边坪地，典主不得侵犯基地亦不得许他人建成魂墓；如欲要用基地，典主与业主商议可也，再照。 

　　一、批明：典主权实属法华寺，其重整继起人总代张禹鼎乃为出首承典当管理人者，再照。 

　　一、批明：此宗业畑二丘，东至车路；西至坪沟；南至陈家园；北至程家坪；四至明白为界。其上手契券业经遗失报明在案，合并声明，再照。 

　　光绪三十一年四月日知见母陈曾氏 

　　立典契字人张球 

　　为中人蔡昌 

　　代书人邓汝山 

　　（八）寺院财产典后赎回例 

　　兴隆寺观音亭碑记 

　　盖闻人生处世，应递传子孙，继承祖宗香烟，永远勿替，斯足嘉也；至投入宝门，则不可以概论。惟我本里兴隆寺住持偕荣，自嘉庆三年间落发为僧，迩来三十有一年，所有兴隆寺香灯及田业，在于本城南门外瓦磘后硫磺水埤墘以及东门外田尾庄湾仔角等处，共十甲，经前代僧长典借俗家银费用，至于将尽，荣不惟克勤克俭赎回寺业，而且复募建天后宫于龟丽垍平县城，初徒香灯请复归管。我等悯荣之苦，念荣之功，兹历其始终，纪其功绩，爰勒之于石，以示勿忘云尔。 

　　道光七年葭月日阖里衿耆同立。 

　　（九）家屋奉献充足寺庙财产例 

　　让与契约书 

　　一、台南厅台南市街第二区东辕门街四十七番户家屋一栋，坐东向西，东至后路出入口；西至街路；南至魏慈公壁；北至王珍重公壁为界。 

　　一、前记家屋愿献作为总赶宫庙永远公共祀业。 

　　一、该家屋许可年收家屋赁金，不得典卖贷借等事。 

　　一、年收赁金开消恭奉黄化鲤禄位、生辰演戏、敬品、酒席、宴会诸费外，其余剩之项作为公共香烟祀费。 

　　右之契约二通，各执一通，无相违候也。 

　　光绪二十九年五月日右台南二区总赶宫街八十七番户 

　　让与者黄修甫 

　　同街九十七番户 

　　让受者总赶宫庙 

　　管理人协敬堂徐梁廷 

　　一、追约元买契卷五纸，送交徐梁廷保管存照。 

　　（一○）天公坛炉下同人规约书 

　　议捐天公坛，恭祝圣诞生息序 

　　天公坛事迹，前序详言之矣！斯坛何以成，激于义愤而成者也。曩者每逢圣寿，捐缘恭祝，人事木齐，盛衰因之靡定。一来外侮偏及，同人激愤鼓舞，而斯坛以成，既成之于始，则不可不成之于终。诗曰：「靡不有初，鲜克有终」，言终之实难也。兹幸前、中二进，庙貌初成，既已巍乎、焕乎昭然在人耳目间，每逢圣寿及诸神诞日，即仍复捐题恭祝，亦无致受人訾议。然安知夫迟之久、迟之又久，至于代远年湮，时异势殊，不又有外侮之来之一日乎！是斯坛虽兴，以之矫一时之外侮，则又有余，以之绝永远之外侮则不足。语云：「树德务滋，除恶务尽」，兴言及此，是用隐忧，不得已集聚同人，公同商议，计唯鸠集公项，建置产业，以资生息，使逐年每逢恭祝圣寿，及诸神诞日，费有从出，免事捐缘，庶几如取。如致临时迟疑，罔敢掷筶轮值，不揣固陋，敬告四方善信，仰戴高履厚之恩，答复载生成之德，幸各称量鸠金，勉勷盛举，苟有同志，不妨引为同人，异日掷筶值东，即增鸠金名字。量入为出，历久弥坚，人无冒滥，事务纷华，不识訾议之何所从来耶！是天坛中之第一义举也，是所厚望于仁人君子也。至于为善福报，自有昭昭，并惟木赘，谨序。 

　　本坛总理林上青敬序 

　　咸丰捌年元月日本坛公同谨启 

　　议捐公份建业原由： 

　　天公坛建自咸丰甲寅年，诸同人举议捐成。前中二进，外而庭余方广；内则器椇略备，虽未得盛壮之观，亦足以便于酬祷。继则梁章怀、叶庆禄、薛呈仪、卢崇献、梁昆荣等复募捐塑诸圣像，每逢庆祝，设醮演戏，必事捐缘于四方，不然费无由出。然则捐无定制，用不限规，终久之事能无难乎！惟恐将来誉而成毁，望则反怨，其所患乎在此耳！是以本坛总理黄邦杰倡议，邀同总理梁章怀、薛呈仪帮捐乡人郭春晖等出头竭力，欢捐绅商士庶公份银员，将五百金之左右建业收税，以为庙中全年应费之资，酌定章程，细分条目，定规公约壹本，贮在坛中，以垂永远，今后免事捐费之劳，莫敢言乎不朽之事，惟祈来者赞护之诚，是所厚谢也已。咸丰捌年肆月日，本坛总理梁章怀等谨识。 

　　本坛公约开列于左： 

　　一、公约议定：每年轮拔炉主、头家，先拔天公，后拔福德爷；既拔值天公炉主、头家，自不得兼拔福德爷炉主、头家。至明年，一切头家可以泡拔炉主，惟有经当过炉主者，不得再拔炉主，必待至齐当轮透，然后重新起元。天公炉主、头家定四人；福德爷炉主、头家亦定四人。 

　　一、公约议定：天公、福德爷每年炉主、头家各定四人，同办公事，公贴使费有剩不敷，炉主、头家四人公分公摊，不得推诿，炉主一人不干公数之事。 

　　一、公约议定：原底出头办事中人每年应请轮拔炉主、头家，又再加捐公份银项建业；系共成美事，不得多拔炉主一份。 

　　一、公约议定：炉主遂月支收店税，备用公事；如被挨延短欠，不干公数内之事，亦不得与下年炉主争收店税。其修理及完地租，掌公数之人支理；如税被抗欠，本坛公同出较讨；倘有事端，为费开公。 

　　一、公约议定：值年炉主、头家各款应用条目，宜就本年看店税收成如何，即于中打算，因时抽添酌用，不得多开不敷；如有不敷，系归炉主、头家等诚敬，不得向公数内当人支取，滋生事端。预先重复批明，以上五条系在坛议约公定，永远为照。 

　　凡有粠事，炉主于三日前先分单，请三位头家到坛拈香办事。 

　　凡有粠棹，炉主分四碗，头家各二碗，坛祝各壹碗。 

　　福德爷炉主应办条规列左： 

　　二月初二日，应办福德爷千秋； 

　　预前初一日，倩小工走单，请事中人拔炉； 

　　对日演官音壹台，按银陆元； 

　　正席壹筵带酒，按银肆元； 

　　寿龟面、金香、烛炮，按银壹元； 

　　搭棚，棚内加冠什费，按银壹元； 

　　以上共按银拾贰元。 

　　二月十九日，应办粠棹一块，炉主义利号办起佛祖千秋；金香、烛炮、荐盒，按银贰角伍分。六月十五日，应办灵官爷圣诞；是日清早，香烛、荐盒、红枣茶一大杯；小梨园壹台，按银贰元（光绪二十四年二月初二日公议改换傀儡生班一台）；粠棹红龟面，按银壹元半；金香、烛炮，按银壹中元； 

　　以上共按银四元。六月十九日，应办佛祖华诞；小梨园壹台，按银贰元；粠棹红龟面，按银一元伍角；金香、灼炮，按银壹中元； 

　　以上共按银四元。八月初三日，应办灶君公寿诞，与八月十五日天师爷寿诞合办；官音壹台（加冠秤费），按银贰元；粠棹、粿面、金香、烛炮，按银壹元；正席壹筵带酒，按银参元； 

　　以上共按银拾贰元。九月初九日应办九皇大帝圣诞；请道士一位，拜斗连后棚，按银贰元；菜粠参席，金炮、烛竖、灯竿一切什用，按银贰元；官音壹台（加冠棚费），按银柒元； 

　　以上共按银十二元。九月十九日，应办菜粠一棹，炉主义利号办起佛祖千秋；金香、烛炮、荐盒，按银贰角半。九月二十九日，应办琉璃光佛圣诞；小梨园壹台，按银贰元；菜粠壹席（粿面），按银一元伍角；金香、灼炮，按银壹中元； 

　　以上共按银四元。十二月十六日应办福德爷；牲醴壹付，金香、烛炮按银贰元，神福炉主自收。十二月二十五日应办天神下降，与正月初四日接神合办；降真柴、香柴、香末、红柑十六粒、清茶、鲜花、荐盒、金香、烛炮； 

　　以上共按银壹中元（二十五、初四此二日，炉主要当五更时候到坛拜谒）。十二月三十日应办正月本坛要用物件，春联联文，抄附在后。红柑、珍料、降真、香柴、香末、春联、花枝、好茶； 

　　以上共按银壹元。 

　　全年共该用银伍拾壹元。一、收祥云街徐三元店壹间税银贰拾四元。一、收祥云街饼店协利号税银壹拾捌元。 

　　一、收天公埕赵管甫厝台间税银玖元。 

　　一、公定全年各事办明，于二月初二后即将全年出入数项，登榜明白在坛，此簿交付新炉主上流下接。 

　　坛内正月要用春联联文抄列于左： 

　　春夏秋冬成造化；日月星辰焕文章。（吴应征敬撰） 

　　网疏终不漏；环大首无私。（吴赞庸敬撰） 

　　雷部何诛，诛恶诛淫诛奸险；功亶何佑，佑贤佑德佑忠良。（林上青敬撰） 

　　善恶人均生世界；祸福报远隔渊霄。（梁章怀敬撰） 

　　道德天尊二月十五日圣诞；元始天尊八月初一日圣诞；灵宝天尊六月二十日圣诞。 

　　一、收温陵庙前店壹座贰间，万振禄哥认税，税颜愿哥开涂豆店，全年税银壹拾八元。 

　　光绪二年花月初九日税起。 

　　咸丰拾壹年正月日，本坛诸同人公较定。 

　　第三节姓名 

　　第一　乾隆四十四年例 

　　第二　嘉庆二十二年例 

　　第三　道光元年二月十五日，准吏部纂修，嗣后考取供事吏员，查明有无出继等项，酌改条例七条 

　　第四　道光二十七年三月□日苏省准咨 

　　第五　会典生员命名例 

　　第六　新港社各番丁之姓字及堂名 

　　第七　蕃丁姓字之谕示 

　　第一乾隆四十四年例 

　　嗣后一应捐纳官、生、贡、监执照；凡有请更姓名、年貌、三代等情，概将原照查销；再有冒藉报捐官、生、贡、监，限期一年，令呈报地方官加结报部，改归原籍。其有实系无籍可归，在寄籍居住年久者，伊令详查明确，照寄籍二十年准令入籍报部存案；倘有逾限不行呈明，后有冒籍滥登仕版，一经发觉，即行斥革，治其违制之罪，其不行详查之地方官，一并查参。 

　　第二嘉庆二十二年例 

　　嗣后凡捐纳官、生、贡、监，因出继归宗，及名同远祖者，应令在本籍地方官具呈查明该贡、监、官、生宗支谱系，取具邻族甘结，地方官加具印结，由督抚等咨部换照，仍于照内年月下戳注更正字样；其自行到部呈请者，概不准更换。 

　　第三道光元年二月十五日，准吏部纂修，嗣后考取供事吏员，查明有无 

　　出继等项，酌改条例七条 

　　自奏定章程之后，各衙门考取供事报部册内，即将籍贯、三代及有无出继之处详细开明；如有指称出继异姓，或出继同姓而父子籍贯迥异者，概豫除名。其考取报部册内本无两籍两姓，而补缺取结时忽又添写出继，声明本生父母者，一概斥革，木准着役；并各衙门书吏取结着役，亦照供事一体分别办理。至供事、书吏取结文内有声明祖籍者，查明并无出继字样，仍照旧例准其声明；共役满议叙文选司给发执照之时，亦先付查验封司核明原送册结，毋令岐异。 

　　凡吏员、供事有于未经奏定章程之先，呈请更名复姓，改籍归宗，经部行查，尚未据地方官咨覆及现已定犒行查者，仍照二十三年奏定条例核办。 

　　自奏定章程之后，寄籍顺天之吏员、供事出结在奏定之先者，无故呈请更名复姓，改籍归宗，仍不准行。 

　　自奏定章程之后，考取着役之吏员、供事，不拘籍隶何省，有呈请复姓归宗，更名改籍者，概不准行，不得仍引二十三年奏改之例，致滋牵混。 

　　凡吏员、供事出身人员，其取给结照，在奏定章程之先遇有呈称出继异姓，请治本生父母丧者，稽勋司即将复姓归宗之处，于付文内详细声叙，付验封司查明。从前取结文册内有注明本生父母字样者，一面饬令归宗，照例守制二十七个月；一面行查原籍，果系自幼出继异姓，即取具供甘咨结，加具印结咨部，准其改正本姓，三代无庸追究；如系虚捏，即予斥革治罪。其有出继同姓的系五服之内昭穆相当，而父子并非异籍者，准其为所后父母守制二十七个月，为本生父母治丧一年。若有承祧者，照承祧之例仍行查原藉，取具宗图，供甘册结咨部核办；如系虚捏，即予斥革。至此内有关实缺人员，一经咨报治丧，即先行开缺，以杜揶缺压缺之弊。勋司凡遇吏员、供事出身之员呈报丁忧治丧，复姓归宗者，其考取报部册结是否在奏定章程之前，其册结有无声明两籍两姓并出继同姓或出继异姓之处，俱先付查封司以凭核办。 

　　嗣后吏员、供事更名复姓，改籍归宗之事，无论已未议叙，俱归勋司办理，有应付封司注册，其从前未完之案，封司即移付勋司归一办理，以免岐出。 

　　第四道光二十七年三月□日苏省准咨 

　　嗣后乡会年举、贡、生、监不准改籍出继，复姓归宗，俟乡会试后再行查办。 

　　第五会典生员命名例 

　　生员不得任意命名，致涉谬妄，有乖敬谨之义。如肇、兴、景、显字下，不得用祖字；永、福、昭、孝、景、泰、裕字下，并不得用林、龄等字。又如琏字系端慧皇太子讳，亦不得取名。其刘姓名兴漠；李姓名继唐、嗣唐；王姓名宗帝、法帝及帝裔、帝命、帝玺、乘干、御天等字，俱严查饬改。至前代圣贤名臣大儒、本朝大臣及现代大臣亦应一体改避，不得姓名全行相同。 

　　第六新港社各番丁之姓字及堂名 

　　中路理番分府蔡谕：土目新日升，兹将编定新港社各番丁姓字、郡名、堂名开列于后，仰饬各番一体遵照，毋违特谕。 

　　计开： 

　　致（新享堂）、雨（新隆堂）、露（新吉堂）、结（新泽堂）、为（新宠堂）、霜（新父堂）、金新（新怀堂）、生（新庆堂）、丽（新笏堂）、水（新附堂）、玉（新辉堂）、出（新釆堂）、昆（新绩堂）、冈（新猷堂）、剑（新谟堂）、号（新勋堂）、巨（新庥堂）、阙新（新禧堂）、珠（新范堂）、称（新锦堂）、新（宝港堂）、蔡新（宝石堂）、咏（兴国堂）、朝（方山堂）、谷（宝臣堂）。 

　　其有袭用唐人之姓及以潘字为姓者，均于姓下添一新字为双姓，以新字为堂名。其袭用唐人之姓者，或加作金、玉、邑三部内所有之字亦可。 

　　光绪十二年十二月十三日给 

　　第七蕃丁姓字之谕示 

　　赏戴五品拔补竹堑屯防厅潘为转饬遵照事。案奉中路分府蔡札饬：「查得各社屯番未有姓名，或有剿袭汉人之姓，至于名字，汇祖若父并己之名，至有五六七八字之参考，殊属不合。自古以来，民皆有姓，或以官，或以国，或由在上者之所赐。该番等归化日久，自应革除番习，齐与良民，毋得固陋自安。本分府职司理番，援上古赐姓之例，就于千字文内编取美字，分赐各社为姓，仰该外委分给各社子子孙孙，继继绳绳，永保宗祧，克昌厥后。该屯番定姓之后，命名准以一字为派，同辈公共，各人再择一字名，毋得仍蹈前辙，累坠不堪，致贻荒谬之诮。至各姓均有堂名，此次定姓之后，其堂名现以所居之社名字义平善者，取为该姓堂名，已定之后，永远遵奉，不得更改，将来迁居别处，仍将屯名、社名贯入，以志木本水源。其番社内倘有以汉人已有之姓袭用为姓者，即宜加添一字，作为双姓；其以潘为姓者，亦应于潘字下加入一字，以作双姓，以示分别，而杜混冒等语」。奉此，合行转饬，为此札仰该土目知照，务须认真开导，实力举行，慎勿阳奉阴违，致干未便，须至札者。 

　　右札仰新港社土目新日升知照 

　　光绪拾参年四月初十日札，又抄禀壹纸附批尾壹张。 

　　第四节户籍 

　　第一　编查保甲条款 

　　第二　饬行保甲 

　　第三　保甲事宜 

　　第一编查保甲条款 

　　京城内外，编查保甲，分别造册。居民、铺户造立循环簿，按年更换；客店、车行、庵观、寺院设立清册，两月更换一次；园观居楼、优仱寓所另立专册，一月更换一次，五城御史督率所属分款实力稽查。 

　　一、顺天府五城所属村庄，暨直省各州、县城市、乡村每户由该管地方官岁给门牌，书家长姓名、生业，附注男丁名数（不及妇女），出注所往，入稽所来，有不遵照编挂者治罪。十户为牌（畸零散处通融编列），立牌长；十牌为甲，立甲长；十甲为保，立保长，限年更代，以均劳逸，士民公举诚实识字及有身家之人，报官点充，地方官不得派办别差，以专责成。凡甲内有盗窃、邪教、赌博、赌具、窝逃、奸拐、私铸、私销私盐、晒曲、贩卖硝矿，并私立名色敛钱聚会等事，及面生可疑形迹诡秘之徒，责令专司查报户口迁移登记，并责随时报明，于门牌内改填，换给门牌。甲、保各长果能稽察详慎，首报得实，酌量奖赏；倘应查不查，应报不报，按例分别治罪。邻省、邻县差役执持印票到境，拘拏盗逃等犯，保、甲长密同捕猎，免其失察之罪；若差役诬执平民，许保、甲长赴本管官剖白候夺；徜系玩庇，按律究治。凡地方官奉行保甲，若虚文塞责匪人，或更藉端滋扰者，题参议处。 

　　一、凡绅衿之家，与齐民一体编列，听保甲长稽查，违者照违户律治罪；地方官徇庇，照本例议处。凡签充保、甲长并轮值支更，看栅等役，绅衿免充；齐民内老疾寡妇之子孙未成丁者，亦俱免派；兵丁、书役与民户同编，本身免充保、甲长。 

　　一、凡聚族而居，丁口众多者，准择族中有品望者一人立为族正，该族良莠，责令察举。 

　　一、旗民杂处村庄，一体编次，将旗分户名并所隶领催屯目注明牌册。旗人有犯，许民人举首；民人有犯，许旗人举首，地方官会同理事、同知办理。至各省驻防营内居住之商民以及官兵雇用之人役，均另编牌册，兼由理事、同知查核。 

　　一、凡客民在地方开张贸易，或置有产业者，与土著一例顺编；其往来无定商贾，责令客长查察。凡客商投宿旅店、船埠、寺庙，该店主、埠头、住持询明来历，并将其它伙伴数目及去来日期，逐一填注送官；若无事时疏忽，有事故纵者，各治以罪。 

　　一、各直省州、县编审保甲，每年造具各乡甲长、保正及各户姓名，每户若干口清册，呈送臬司稽核；如有外来雇工、伙计杂项人等，亦将姓名、籍贯于本户下注明，仍由臬司移行道府抽查，年终覆核具奏；倘造册疏漏，该臬司禀请督抚，指名参处。 

　　一、各省编查保甲，如有来历不明，形迹可疑者，责令里长、甲长等立时首报；如无，均令出具连名互保甘结；倘取保之人曾经作奸犯科，一经查出，将出结之里长等按律连坐。 

　　一、寺观僧道责令僧纲、道纪按季册报，凡有游方僧道形迹可疑及为匪不法者，禀官查逐；若混留滋事，住持治罪，僧道革究。其各省回民，责令礼拜寺掌教稽查约束，有出外为匪者，将掌教之人一并治罪。 

　　一、外来流丐，保正督率丐头稽查；少壮者询明籍贯，禀官递回原籍安插，其余归入栖流等所管束，不许散处滋事。 

　　一、沿海等省商渔船只，取具澳甲族邻保结报官，准造完日由官验明给照。将十船编为一甲，系商船，于照内注明船主姓名、年貌、籍贯，兼注舵工水手，仍于出洋时取具各船互结，由汛口验照放行；系渔船，将船甲字号于大小桅蓬及般旁大书深刻，照内祇填船主年貌、籍贯，其舵工、水手名数，由汛口官随时查注放行。凡地方官滥给匪人执照，或照内查填不实者，分别参处。船主租船出洋为匪者，船主、澳甲分别治罪。船主实有事故，别令亲属押驾赴官呈明者，填入照内放行；未呈明者，即以顶冒论。内洋采捕小艇亦照例取结编号给照，责令澳甲稽查。其内河一切船只均各设牌，船尾注明船户籍贯、年貌，责令埠头查察；若渔船网户及水次搭棚趁食之人，均归就近保甲管束。 

　　一、各省山居棚民按户编册，责成地主并保长结报。广东省实民每寮给牌，互相保结，责令寮长钤束；倘窝藏奸究，容隐不报，查出治罪。其业主招佃及寮丁垦种官山，俱赴官报明察验，准其搭寮耕种；违者，招佃之山主照违令律治罪，垦种寮丁照盗耕由亩律治罪，文武员弁不经心约束，以致窝匪者，均查参究处。 

　　一、矿厂丁户，责成厂员督率厂商课长及峒长炉头等编查；各处煤窑，责令雇主将佣工人等册报地方官查核。如有藏匿奸匪，均分别查参究处。 

　　一、粤东、福建、浙江等省沿海地方，除地处外洋离汛较远各海岛不准民人居住外，其附近炮台、塘汛搭盖寮房之久经居住民人，令文武员弁实力稽查，照内地民人之例就近编排保甲，分给门牌，开载户口、年岁，设立牌头、甲长、澳保俾资约束，并申叙条款，出示晓谕；如有窝藏盗匪等事，一经查出，即将该犯所住寮房烧毁，并令自乾隆五十五年奏准清查后，毋许再有无籍可稽之贫民续行占住，统由该管营县按月亲赴查点，年底道府通报。凡例应封禁以及向无寮房各海岛，专责营员随时查勘，仍于年终将有无续占，汇折具奏；如有虚应故事，捏饰容隐，严参究处。至渔户出洋采捕，暂在海岛搭寮栖止者，仍听。 

　　第二饬行保甲 

　　为饬行保甲，以靖地方事。照得保甲一法，原于比闾族党之遗制，凡禁暴戢奸，化民成俗，皆由于此。夫州、县所领一邑，人户不下百十万计，若欲以一人之耳目，周知四境之奸良，虽有长材，势难尽悉。然设官分职，原使知一邑之事，苟署门之外，若罔见闻，则其所知者何事？殊非克称厥职之意。况乎地方有左道、邪教、盗贼、光棍、私铸、私销、窝赌、窝娼、逃凶、逃遣以及赌具、邪书，有干例禁之事，一经失察，辄罣考功，皆由保甲不行，茫无稽核，遂至自贻伊戚，获咎匪轻。果能平日留心保甲，遇有前项不法情事，已犯则摘发不时，未犯则奸萌潜化，岂有酿成重案，坐受处分之理，此效之至切者也。由此人丁户业，按册可稽，凡户婚、田土、词讼事件，不待证佐串供，已可悉其大半，则听断公平，狱讼渐可衰息。行之日久，使地方游惰、废业、嚣凌、狼戾者知所惩；孝弟、力田、俊秀、勤俭者知所劝。则民俗还醇，政声卓著，因此而课能书最，未有不身名交泰者。是行保甲，则有益于民；不行保甲，并有损于官，如此良法又非重远难行之事，而卒莫有能行之者，推求其故，约有数端：一则地方辽阔，户口畸零，官必不能遍历乡村细询姓氏，祗凭乡约造报，错误相仍，则编审之不真，其弊一也；一则册籍繁多，纸张笔墨需费不少，书吏既难赔垫，辄借册费为由，派钱肥橐，甚则以点充乡约为利津，以取具保结为奇货，闾阎骚扰，怨谤盈腾，则衙蠹之需索，其弊二也；一则州县官视为具文，茫不知所以设立保甲之意，不过奉文造册，潦草塞责，一切惩劝之方，官未尝明定章程，民何由知而呈报，乡保等既无专责，谁肯以不干己之事，向诉于不理事之官，所以虚置尘封，无□读法，则有名无实，其弊三也；一则百姓之迁移事故日异月新，初造之册甫历数时，即多更易，若欲随时改造，拏既冗琐，费亦滋多，遂致缮写甫完已成废纸，则有始无终，其弊四也。以此四端，因循不举，遂使极易行之事，视为极难行之事；且以大有利之政，反为大有害之政，是非有湔除习气、实意讲求之良有司，必不能施行尽善者也。各州、县职司守土，当无不以循吏相期而禁暴戢民，惟保甲实为先务。用是博采舆情，参稽成法，慎择其简而易遵，切而可久者，拟定数则，通行各属，务于农隙之时编查清晰。其事不过数旬可成，其效可以久而不敝，所望矢诚而力行之。 

　　一、缮造之法：该县定期传知公实可信之里长，每里一人，期于某日至县，当堂亲加晓谕，以现在查办保甲，为民戢匪安良之意，令各里长于所管本里中，每百家作为一甲，每甲听公举诚实甲长一人。约计通邑乡村之远近，往返不过十余日，期于每日里长同所举甲长至县，该县当堂发给空白循环册二百页，空白门牌一百张，俱交甲长收领，谕令持归各里，按一甲百户中，分作每十家一牌，各举晓事牌长一人，每牌长交与空白册二十页，空白门牌十张，令其将本牌人户、姓名、丁口、年岁等项于空白门牌内详悉填注，倘有隐匿遗漏，惟甲、牌长是问。计一甲之中，必有粗能写字之人，如绅士、馆师、医技人等俱可填写；每牌再写二十页，为字无多，不过三两日可办。为完后，牌长将册牌汇交甲长，甲长合十牌之册，挨次分订循环二本。自发册至缮完日，一牌写则各牌俱写，一里完则一邑俱完，定期或一旬或半月，令里长各携牌册准于某日齐集至县，牌长、甲长均不必来，该县当堂令各抱册亲交，收回署内，谕令次日当堂领册。该县即将循册存署，环册及门牌星夜用印毕，次日合集里长，当堂将环册及门牌交里长带回，分交甲长，令甲长以门牌交牌长，发各户用木板悬挂；环册存于甲长处，以便改注倒换。如此造册，则各牌分开缮写，事速而费省，又不经吏胥之手，无从需索，且无守候之苦，民自乐从。又愚民易于图终，难于谋始，全在初行保甲之日，平情晓谕，使知事属便民，俾各深信不疑，自必遵行甚易。至点充里、甲长，尤宜慎重，或体察舆情，或咨访绅士，必得诚实晓事之人，至为切要。 

　　一、牌册之式：计一邑若干户，每户须循环册二张，门牌一张。册用坚纫棉纸，牌方尺余为度。该县先刊刻牌册空白印板各一块，内开某里第几甲第几牌第几户某人，年若干岁，地粮若干亩数，作何生理，妻妾、兄弟、子女、孙媳、奴婢某名某氏，左右邻某某。官备纸张印刷发给，计官所备不过纸张一项，缮写工费毋庸捐资，所需无多，谅无吝惜；如有书役借名派费，严拏重究。 

　　一、循环之法：该县初次于当堂将环册发给，谕各里、甲长此后各户如有迁移生故，婚嫁增减等项，随时令牌长告知甲长，公同于牌册内某项之旁添注涂改，下书甲长押。定期于每年三、六、九、十二、四季月之朔日，专令里长各携已经添注涂改之环册至县。该县于是日豫将存署循册铺列堂前，里长齐集县堂，当令将环册缴留署内，各接本甲将未经添注涂改之循册领回，将上季已更改之户，同牌长照门牌补注讫，仍存甲长处，将后有更改之户陆续更改，俟过三个月换册之期，将循册缴官，复将环册领回，悉如前法办理；其各户门牌均于改册时一体改注悬挂，不必缴官。计循、环二册虽历二、三年之久，添改尚不至模糊，俟年久再行换造，则缮册不烦而户口得实。在官之发册，一日不过片刻；在民之换册，一年不过四次，甚属简而易行。惟所定季朔之期，必信必果，勿令胥役勒掯，致劳守候；如果至期实在因公外出，尽可委佐杂官收发，以随到随交为要。又如州、县边境太广，丁户太繁者，不妨酌为变通，或东、南两乡于三月九月朔日到县换册；西、北两乡于六月十二月朔日到县换册，一年不过两次，而换册之日亦免拥挤矣！ 

　　一、稽查之法：州县官先于发册时开诚晓谕，俾知亲身查察，自不敢任意捏开。嗣后，祗须于因公下乡之日，携带所过村落之册，遇有耆老、童甿，停舆询问；或即就其本家，或旁及其亲故，据其所言丁口阅对牌册所书；又于审理词讼之时，听断既毕，两造俱存，随意详诘数家，取册校核；间或亲赴附近村庄，抽查数处，遇开造不符者，指名传唤原办之甲、牌长加之声色，示以戒惩，则远近闻风，惕然畏服，循环更改，孰敢欺蒙。官无跋涉之劳，民鲜供支之扰，而闾阎纤悉，一目了然矣！ 

　　一、禁奸之法：凡一村聚有匪徒，民亦愿报官惩儆，但恐官不究办，转致招惹怨仇，此良民所以饮恨，奸民所以横行也。夫地方大害莫甚于邪教，大约在乡村僻远之地，结会烧香，妄言灾福，敛钱聚众，煽诱愚民，遂至远近效尤，所关非细。他若三五成群，打降讹诈，必系凶徒恶少；夜出晓归，往来诡秘，必系盗贼窝家；至于赌棍讼师，逋逃奸拐，霸占把持，尤难瞒乡邻之耳目。此等干犯禁例，牌甲知情不举，律有罪名。该州、县即摘叙应禁各条，每村给与简明告示，专责牌甲邻佑，据实举首，立刻严拏讯办；如有怙终不悛，并敢结怨首报之人私行挞闹者，尤宜尽法重处，惩一儆百。若牌甲邻佑纵容不报，或官自访闻，或因事犯案，务将不报之牌甲人等加之责惩，以儆其后。如此，则匪徒知举报由于公令，自务敛藏；保长恐隐讳反有干连，争先发觉。自然地方无事，案牌愈清，法立而人不敢犯，惟办事正所以省事也。 

　　一、劝善之法：百里之长，万民待治，一邑风气，视为转移，不得以谨守簿书，遂谓别无吏课也。夫民风有醇漓之异，而人性无善恶之殊，今虽不能以三物六行责之编氓，而所以安居乐业之由，实以敦行为本。教民之道首先孝友，次则谨以安分，让以息争，勤以治生，俭以节费，皆为日用所不可离。州、县官条析利害，躬行劝导，谆属乡保及耆老、绅衿遍为诫勉，其有厚德笃行足为一乡表式者，公举以闻，官为优礼。又如读书苦志之士，耐贫守节之妇，或周以布粟，或表其门闾，则乡里争以为荣，而愚民咸如劝善。有背此教约素行不检者，先以训饬，继以鞭笞，官于册内注明劣迹，许其自新。季终，官问乡保是否改行，分别教约，果能举报公实，劝导勤勉，官为旌赏；徇私者责而黜之。又有事关伦纪风化者，往往僻壤愚民陷于不知，易罹法网，尤宜仿县书读■〈氵尘〉之制，随时晓谕，使之儆惧，则伦常重案默化于无形，俗尚益醇，民心益靖。又如鳏寡孤独无告之民，设法存恤，不必矜言施济，要在自尽其心，如此则舆情畏爱，政迹流闻，不愧为民父母矣！ 

　　以上六条，择其简便易举，人人可行者；官不劳，民不扰，吏不必书一字，役不必持一票，祗在依法力行，实可经久无弊。至若因地制宜，则又在良有司之尽心区划：如各里户口零星，有不足十家、十牌者，则当用七并八分之法；若剩八家以上，即应另立一牌。又如山县辽阔，民居四散，三五为村，则当就近数处合一、二十家为一牌，择一诚信之人为之长，往来查察。又如外来种地之民，单身独户，果系查无事犯，亦当约束得宜，其佣工趁食，则责成雇主查保；赁住营生，则责成房主查保；其余歇家饭店，有停留多日者，即当查明来历，究其踪迹。又有僧寮道院，责成住持及乡保查察，均不得容留匪类，全在随宜区处，使之远近相安。至于省会、城市以及大郡、大邑、大镇，商贾云集，五方杂处之地，人众事繁，势必不能用门牌及换册之法，致滋扰累，然亦当再从简易，俾有稽查。凡市尘稠密之地，各分段落设立总甲，原属定例所有，今只须慎选晓事总甲一、二十人，各给与总册一本，令其就所分段落内，每街每巷共若干户，挨次开载某户某姓，所执何业？如有全家迁徙者，方于册内改注，其余人丁之生故，不必随时更易。惟市肆、客寓、寺观严切晓谕，令每年一次出具并无容纳奸人甘结，交总甲汇交。总甲亦每年一次，携册到署，随意抽查数十户，即可杜捏报之弊。其册式版刻每页两面，分作十行，计百页可记千户，则事不烦而法益备，其余远近村庄皆必当仍用前法，方足以防奸而正俗。抑又有酌从简易者，保甲之行，往往上司衙门责令造送花名清册，致州、县视为畏途，书吏借之科派，今只令各州、县自造循环册二本，门牌一张，其余衙门概不必造册申送，惟于办竣后将通邑若干里，编成几甲，共册若干本存县之处，据实详禀本管道府，或将原册吊查，或于巡历之便亲加抽对，虚实总可立见。如此办法，实更无丝毫扰派民间及繁琐难行之处，果能行之不懈，则风俗醇美，邪慝潜消，遍恺泽于群黎，报循良于盛世，于贤牧令有厚望焉！ 

　　第三保甲事宜 

　　为编审保甲示 

　　照得部颁湖南原任布政使叶所著保甲事宜稿一书，已极简明详尽，最易遵行，毋烦赘说，惟山中五方杂处，户口零星，迁移无定，情形各有不同，若不酌为变通，使保正、甲长、牌头等共悉源委，恐未得清查之法，终难收编审之功。本道前守陕西兴安，抽查各州、县所造牌册，繁简不齐，颇多未尽合处，爰就见闻所及，因地制宜，更定册式、牌式，并为逐条详说其故。今来闽省，所见地方情形略同，故更重刊，以与诸同僚共商榷焉！ 

　　一、牌册所造户口，须知字字皆有实用也。保甲之联，车为互相稽查，以弭贼盗，故向隶刑科。嗣缘办账户口恐有不确，经御史条奏，令将烟户册每年咨部，以备查考，是每户每丁之营业，口数之大小（十二岁以下为小口），田亩房间之多少（以此分极贫、次贫），及一切鳏寡孤独、老弱废疾凡有关赈务者，皆应于每户每名下注明矣！又近因逆犯逃亡，奉文严查保甲，以为逐户排搜之计，则山中五方杂处，客民甚多，现在左右地邻何人？原籍何县？迁居何年？在籍尚有何人？其单身佣工，或为店伙，或以手艺营生者，认保何人？凡有关于捕务者，又应于每户每名下注明矣！凡州、县而欲知一州、一县之事，必以此册为权舆，舍此无由也。必明乎此，然后可以言编审之法，定牌册之式。 

　　一、册式宜详，所以备查核也。前条所说每户每名下应注各项，有不可以笼统开造者：如一人而生数子，一子有一子营业，必须逐一审明分注。又有不可以截然分造者：如父子、兄弟数人，或父子析居，或兄弟析居，各立一户，其营业田房既逐一注明于本户之下，不仍须于父名下注明子某某，住某某处；子名下注亦如之；兄与弟、弟与兄名下注亦如之。 

　　一、牌式宜简，所以便查核也。凡门牌须令用板实贴，悬挂门首，不过欲使一户中同食同处之人可以一目了然，牌头甲长及同牌、同甲人易于稽查，其原籍及另居别县、别铺丁名年岁，与迁居年分，田亩房间数目，皆可不注。不特简省笔墨，亦可以清眉目，而留出余纸方可备后来添注涂改之用，故以简为妙。 

　　一、户册所重，在稽查一县之丁户、田房、生计，故凡祖父母、父母、胞伯叔、胞兄弟子孙不同居者皆须一并开载，惟不同居者止注姓名住处。凡同县者注某铺，同铺者注几甲，同甲考注几牌；其不同县者注某县，不同铺者注某铺，而不注其田房、妻子、族亲，以其本户另有牌册也。 

　　一、门牌所重，在稽查一户之人，故凡同居者无论本家亲戚、朋友、伙计、雇工，皆宜一并开载，详注姓名、年岁、生理、功名、残疾等项。 

　　一、编审保甲：所谓编者，联十家为一牌，十牌为一甲，十甲为一保；牌册首开某铺第几牌？第几甲？第几户？必须挨户编排，不可紊乱也。所谓审者，每户之乡贯、丁口、邻佑；每口之田房、生理、亲族皆须逐一查审的确，不可舛漏也。行此法者先要选得各铺保正，令保正选择各甲甲长，皆须明白诚实识字之人。十室之邑必有忠信，岂有千户、百户之中而不得一、二人者。再令甲长挑选牌头，只须心地明白者便可充当。挑选既定，即传齐保正，将册式牌式逐一面谕，其查办之故，清查之法，务令人人通晓。然后将牌册纸张遵照保甲事宜稿内所说散法，以次散给，或先将本城令造数户呈样，有不合者面与改正讲明，然后通造，不过一两月即可齐全。造齐之后，地方官亲身抽查，必无一户一口遗漏舛错，方可有用。然后，再将律例中责成保正、甲长、牌头各事违者治罪各条，逐一明白晓谕，务令人人通晓，以后遇事，照例遵行。寓激扬于赏罚，久而民情惯熟，地方益济无穷，不徒为赈务计也，有心吏治者须共勉之。 

　　一、客民注原藉县分，必须兼注府名、直隶州名。缘天下州、县同名者，及音同字不同者甚多，又有一字而土音不同者，字非习用人不识者，单注县名，颇多舛误，今应并注府、州，庶便查考。 

　　一、铺户须写的名，不得填注公共字号，其有三、五人伙开一铺，不便以一人出名者，应以年长或有功名者一人出名，其余人皆入于伙计项内，惟名下注合本二字，以别于劳金伙计。 

　　一、迁居年分，总以迁居本县之年为始，而不以迁住本省之年为始。其到县以后，一迁、再迁、三迁皆不必计；所以严冒藉，杜争端也。 

　　一、原籍丁口必须详注。缘山中命案最多，尸亲真假无从辨认，册造既明，难以伪托；一也。孤子留养之条，犯罪者率多捏饰，行查难确，例议甚严，册造既明，展卷了然；二也。单丁贸易佃种者奸良莫辨。若知其家实无亲人，则委系单丁，地方官民即可豫为防范；三地。诸如此类，不可殚述。 

　　一、和尚、道士、尼姑之庵观寺院，其师徒籍贯、年岁、田房、本身有无残疾、俗家有无亲人，皆应逐二详注，一律编入牌甲。 

　　一、牌中有素行不法，如曾犯打降、讹诈、窃贼、赌博、教唆，未经告发之人，地主不敢保而又不能驱逐者，应令牌报甲，甲报保，据实指名禀县，仿王阳明先生遗法，另立舍旧图新簿，注明某铺、某甲、某牌、第几户某人据报匪迹云云，令牌甲邻佑随时防范，察其相与往来者何人、何地？暂免深究；如能改过自新，同牌人联名具保，再除簿名。 

　　一、田产一项，关乎生计，其顷亩及完粮数目，册内原宜详注（下略）。 

　　一、延、建、邵三府素称醇良，近日盗贼频闻，总由各郡、县山深地僻，箐密林深，厂户繁多而起。此等厂户大抵皆江西、广东及本省汀漳等郡无业游民，十居七八租山盖厂，开垦播种，出赀不多，糊口颇易，于是零星散处，日聚日多，其中奸良莫辨，良莠潜滋；强者为盗，黠者为匪，聚散无常，去来靡定，要皆恃随处有厂，即随处可窝，最为民害，缉捕甚难。今查造牌甲，除将山厂男妇、大小、邻居、雇工等项及迁居年分一律照城乡查造外，仍须讯明山主何人？有无顶手？每年纳租钱若干？厂屋几间？离城若干里？逐一注入册内，以备稽考。查造既毕，然后就中遴选迁居年久，人口蕃衍，或家道殷实之人立为厂头，照保甲之例给以牌委戮记，责成查察；遇有来历不明者，即可驱逐；倘有匪徒滋扰，准令督同厂户协力擒拏，并送官究治。庶贼风可望渐息，此尤目下第一要着也。 

　　一、闽省小民多混号，如某仔、某老、某官、几妹之类；或以州县，或以状貌，往往有称混号则识其人，询以真姓的名而转不知者，风俗使然也。须将某户、某人有混号者，名下详注即某人，庶易查核。  
　 
第二章亲族

　　第一　死童养媳例 

　　第二　砍伤妻前夫之子例 

　　第三　殴死无服外甥例 

　　第四　殴伤无服族婶例 

　　第五　殴伤无服族婶例 

　　第六　殴死嫁母之兄弟例 

　　第七　典女之例 

　　第八　同上 

　　第九　同上 

　　第十　同上 

　　第十一　同上 

　　第一揢死童养媳例 

　　浙江司查：律载「非理殴子孙之妇至死者，杖一百，徒三年；故杀者，杖一百，流二千里」。注云：「此妇字乞养者同」等语。此案，沈氏系章胜喜之妻，生子章月富。章胜喜在日，凭媒聘订王海受四龄幼女王女与章月富为妻，过门童养。王女怯弱多病，不时啼哭，沈氏本不喜悦，迨章胜喜病故，其父章大仕因年老孙幼，当令沈氏招夫在家抚养。沈氏应允，章大仕央媒招冯忝■〈氵凤〉至家，将沈氏嫁给为妾。嗣冯忝■〈氵凤〉出外，王女与章月富因争食哭吵，沈氏斥骂王女，愈哭不止，沈氏气极，忆及王多病好哭，料难长大，抚养无益，起意将其揢死，即揢住王女咽喉，登时气绝殒命。该抚以例内并无改嫁亲姑故杀前夫子妇作何治罪明文，将沈氏比照期亲尊长故杀卑幼之妇律拟绞监候，并声明听候部议等因具题。臣等查子之于母，属毛离里，母虽改嫁，子无绝母之理，故嫁母殴故杀前夫之子，仍同殴故杀子孙论。至子媳之于嫁姑，虽与子于嫁母微有区别，然遇有干犯杀伤，亦当视其恩义之重轻酌量定拟，不得概援期亲尊长之律，致滋出入。此案，已死王女系沈氏童养之媳，与改嫁后伊子自行聘娶者不同；而该氏之居丧改嫁，又因伊翁虑及年老孙幼，主令该氏招夫在家抚养，亦与弃子媳而改适者有别。其将王女故杀身死，自难置姑媳名分于不论。况殴故杀乞养子妇，按律注尚得与殴故杀子妇同科。今该氏之于王女，其恩义较乞养子妇为重，则其罪名自不能较乞养子妇加严。该抚将该氏比照故杀期亲卑幼之妇律拟绞，尚未允协。案关罪名出入，应令该抚另行按律妥拟具体（续增刊案汇觉卷十二）。 

　　第二砍伤妻前夫之子例 

　　浙抚题：周阿旺砍伤妻前夫之子林清发身死一案，查例载：「嫁娶违律应行离异者，与其夫及夫之亲属有犯，如系先奸后娶，或私自苟合，或知情买休，虽有媒妁婚书，均依凡人科断；若止系同姓及尊卑良贱为婚，或居丧嫁娶，或有妻更娶，或将妻嫁卖娶者，果不知情，实系明媒正娶者，虽律应离异，有犯仍按服制定拟」等语。此案，周阿旺因林清发父故，伊母朱氏凭媒招赘该犯为夫，与林清发相依同居，一向和好。嗣该犯因林清发斥伊不应在其猪价内扣还旧帐，不依混骂，林清发拾取木耙将伊殴伤，该犯用刀砍伤其左额角殒命。查已死林清发之母朱氏居丧，招赘周阿旺为夫，按律虽应离异，惟居丧嫁娶律应离异之妇与其夫及夫之亲属有犯，例内载明仍按服制定拟，如周阿旺殴死朱氏，例应以殴妻至死论，则殴朱氏之子至死，即应以殴死同居妻前夫之子科断。该省将该犯依殴妻前夫之子同居者至死绞律拟绞监候，与例相符。今该司以朱氏不得为周阿旺之妻，周阿旺不得为林清发之继父，将该犯改照凡斗拟绞，系属错误。至朱氏居丧再醮，律有明条，该司议将该氏依居夫丧而身自嫁娶律，拟以满杖，系属按律办理。惟声明该氏业已成婚，即与犯奸无异，照例的决；查居丧改嫁，与妇女犯奸全无廉耻者不同，未便竟予的决。朱氏应照居丧改嫁律拟仗收赎，仍照律离异归宗，以昭平允（嘉庆二十年说帖）。 

　　第三殴死无服外甥例 

　　川督题：袁子超殴伤张家良身死一案，奉批：「在堂则依服制，身故竟同凡论，不知有何依据？若以甥犯舅，如其母已故，亦得以凡论乎？似未允协，此稿交馆速核」等因。查亲属杀伤之案，悉视服制为轻重，母党之服有三：曰外祖父母；曰母之昆弟；曰从母。服图均载小功，其中有名称同而实不同，如嫡母、继母、所后母、本生母等项党属，旧例论之未详。考之载记，母出则为继母之党服；死则为其母之党服，则不为继母之党服。是继母之党，必因亲母出而后有服，明外氏亦无二统也。迨乾隆二十一年，始定母党有犯，除亲母、嫡母、本生母党属仍照服制定拟外，其余均同凡论一条，即在堂继母党属，亦在凡论之列矣！四十二年复奉旨修改，当遵钦定仪礼义疏，以在堂继母之父母；庶子嫡母在，为嫡母之父母；庶子为在堂继母之父母，庶子不为父后者，为己母之父母；为人后者，为所后母之父母五项，均与亲母之父母同。其母之兄弟、姊妹服制，亦同本生母之亲属，降服一等。有犯于亲母之父母，照殴期亲尊属律；于继母等项父母，照殴本宗小功尊属律；于各项甥舅，俱照外姻尊卑长幼各本律，并于服制图小功五月为外祖父母条下，添叙为在堂继母之父母等六项。母党亲属义报服制，将二十一年纂定之例删除，是旧律继母之倘无服，今例则有服，独是例内母倘服制多端，何独于继母上冠以在堂二字，礼从服者所从亡则巳，又妾子为君母之父母从母服小功。传曰：「君母在，则不敢不从服；君母不在，则不服」，此即律内在堂二字之义所自祖。恭读钦定义疏有云：「己母出，则服继母之党；如继多则服在堂继母之党，服其所从也」。此即律内在堂继母之文所自始，义疏所载服在堂继母之党，亦以亲母既出，所尊统于继母故也。至四十三年，奉旨改例时，部议以近时出妻继娶者少，妻亡继娶者多，始将母出为继母之父母，改为在堂继母之父母。今律因之，则不论母出与母故，如继母在即为其党服，犹之庶子为嫡母之党，亦以嫡母之存否，实服制之有无，犹是尊无二统之意也。言在堂，则继母不在，不为其党服明矣！即与继母之党有犯，如继母不在，不应以服制论亦明矣！此案，袁子超系已死张家良继母袁氏之弟，袁氏已不在堂，该犯与死者名虽甥舅，而于礼则无服；如该犯被张家良殴毙，即不得以殴死外姻小功尊属论。今该犯将张家良殴伤身死，自不应科以殴死外姻小功卑幼之罪。该省将该犯依斗杀律绞候，与律相符，应请照覆（嘉庆二十一年说帖）。 

　　第四殴伤无服族婶例 

　　东抚咨：外结徒犯内刘虎臣，殴伤无服族婶刘郑氏成废一案。查刘郑氏系刘虎臣无服族婶，刘虎臣将其殴伤成废系卑幼犯尊，自应照同姓亲属相殴卑幼尊长加一等之律问拟。该省将刘虎臣依凡殴伤人成废律，拟以满徒，系属错误，应改依折跌人肢体成废满徒律上加一等，杖一百，流三千里。仍令专咨报部（道光八年说帖）。 

　　第五殴伤无服族婶例 

　　山西司查：律载：「同姓亲属相殴，虽五服已尽，而尊卑名分犹存者，尊长犯卑幼，减凡斗一等；卑幼犯尊长，加一等；至死者，并以凡论。又妻妾殴夫之期亲以下、缌麻以上尊长，与夫殴同罪」。注云：「不言殴夫之同姓无服亲属者，以凡论」各等语。诚以宗支虽远，族谊应敦；名分既有尊卑，则治罪因之加减。律文亲属二字，原兼男女而言；而妻妾殴夫之奠长律注内，称不言殴夫之同姓无服亲属以凡人论，则是妻妾殴夫之无服亲属与夫殴不同。推原律义妻妾殴夫之亲属有与夫同罪者，有不与夫同罪者，如妻妾殴夫之期亲以下、缌麻以上尊长，与夫殴同；至死者斩候，不与夫同拟斩决。故杀者斩候，不与夫同拟凌迟。又伤殴卑幼，与夫殴同；至死者绞候。如缌麻小功、大功卑属，在夫则罪止徒流；妻则并拟绞候。期亲卑属在夫殴杀，则罪止拟徒；妻则拟流。若夫故杀，止于满流；妻则绞候，是妻殴杀夫之尊长，罪轻于夫；殴杀夫之卑幼，罪重于夫，二者互有异同，其实并行不悖。至同姓无服亲属之妻，虽有男女之分，究属分谊相联，如所殴系尊属及被尊属殴伤，仍同加减之法。且律文内侄殴伯叔母，与殴伯叔同罪。由此类推，则殴无服族伯叔母及被无服伯叔母殴伤，同一加减，其义自可会通。本部向来办理此等案件，因系无服尊属，均照律加减治罪。此案，郭根榜殴伤无服族婶大郭张氏成废，该抚以罪名出入，咨请部示。应令该抚查照审拟咨部核办（道光十年说帖）。 

　　第六殴死嫁母之兄弟例 

　　江西抚题：张淳财致伤嫁母之弟邹仕贤身死一案，查律载：外孙殴外祖父母死者皆斩，故杀者不分首从，凌迟处死。又例载：为人后者为本生母之父母有犯，照卑幼犯本宗小功尊属律，殴杀、谋故杀均拟斩立决。又律载：卑幼殴外姻小功尊属死者斩监候；故杀亦斩监候。又服图载母之兄弟服小功各等语。又上年十一月据直隶省以谋杀嫁母之父母应作何治罪？咨请部示，经本部核议：查子之于母，属毛离里，罔极深恩，虽其母业已改嫁，义绝于夫，而子无绝母之义，故服期年；设有干犯，仍取门如律。至子干犯母之父母，律例内只亲母及继母等六项立有专条，其嫁母之父母并未载有明文。惟亲母之父母一脉相承，恩义至重，若因母已改嫁而亲母之父母竟同陌路之人，有犯以凡人科断，诚与名义未协，第既已改嫁又未便与未经改嫁者并论，查为人后者于本生母之父母，与亲母改嫁于嫁母之父母，同为母所且出之人，例内谋故殴杀本生母之父母，照卑幼犯本宗小功尊属律治罪，则谋故殴杀嫁母之父母，自应比照与生母之父母有犯例问拟等因，咨覆在案。是亲母之父母虽恩义至重，而伊母一经改嫁，有犯即不与在堂者同科，则殴死嫁母之兄弟自未便仍与在堂者并论。况母已改嫁，其子即降服期年，而嫁母之兄弟服图内并未载及，其为无服可知；既无服制，有犯自应依凡人科断。此案，张淳财殴伤嫁母之弟邹仕贤身死，该省依凡人斗杀律拟绞监候，尚属允协，应请照覆（嘉庆十八年说帖已纂例）。 

　　第七典女之例 

　　立典女子字人依仁里中洲庄周郑氏名四雍，因为家贫难度，将此亲生女儿名燕，与大潭庄郑蝉记为幼婢，身价银贰拾大圆。保此燕系是四雍亲生女儿，年有十四岁。先问亲人等不肯承接，不得已向郑蝉记典出七三银贰拾大圆，限陆年终为满，听雍备银讨回，蝉记不得刁难。口恐无凭，立字壹纸，付执为照。 

　　即日同中收过七三银贰拾大圆足，再照。 

　　光绪二十七年正月日为媒人林得记 

　　立典女子字人郑四雍 

　　代书人林成记 

　　第八同上 

　　立质侄女子字人凤山城内粟仓后街第三番户张市，今有侄女一口，名唤来发，年登十五岁。今因乏银养病，外托媒引就向与照墙后街林选婶借出光银票壹拾六圆，将侄女为质，听其解名差遣，不敢异言生端。并无重质他人以及来历不明等情；如有不明等情，市自出首抵挡，不干银主之事。至以疫病物化，数之在天，无与银主之事。明约三年为限；若未到，不敢赎回。此系二比甘愿，各无反悔，恐口无凭，合立质字壹纸，付执为照。 

　　即日同媒收过光银票壹拾六圆完足，再照。 

　　光绪二十八年辛丑腊月日为煤人张恢嫂 

　　知见人知哥 

　　立质侄女字人张市 

　　代笔人郑食 

　　第九同上 

　　立质女子字人大竹里凤山新打路街第三十六番户黄乞食，有三女名唤凤凉，年登十三岁。念自身贫寒困苦难当出世，无奈，愿将三女托媒质为养老之资，向与同里照墙四番户林选妉出首承受承质，三面议定身价聘银贰拾大员七五正。言约限期拾贰年之限，若取赎者期限之外，准赎无遗。即日同媒人银两相交讫，将凤交银主取回掌管，呼唤使用。其凤系是乞食亲生三女，以别房亲戚无干，亦无重张典挂，未受他人财物聘礼，亦无交加来历不明滋事以及风水不虞等情；如有此情，不干银主之事乞食自出首抵挡。其凤不听银主呼唤，不顺家训，听银主别质他人，乞食不敢异言生端。此系二比甘愿，各无反悔，口恐无凭，今欲有凭，立质女子字一幅，并贴指印为凭，有据为照。 

　　即日同媒收讫身价七五贰拾大员正完足，再照。 

　　光绪二十九年旧历六月日为媒人陈号 

　　立质女子字人黄乞食 

　　代书人郑荣瑞 

　　第十同上 

　　立转典字人麻岂堡嵌仔庄李家，有承典过麻荳堡大埤头庄陈家女婢一口，今因不合使用，愿将此女婢转典，托媒引就，向与台南厅善化里东堡东势藔庄苏家出头承典，三面言议着下时价银四拾六大员。若上手要讨，不限年月，银主不敢阻挡；如无上手要赎，定限参年为满。倘有不测之虞，系是造化，二比抹消。此系二比甘愿，各无反悔，立胎转典女婢字壹纸，付执有照。 

　　光绪三十年十一月日为中人杨罕 

　　立转典字人李家 

　　代书人郭干 

　　第十一同上 

　　立典幼女字人海头社第五十七番户陈永富，今因小女壹口，名叫基知，年七岁。今因乏银费用，托中引就向与台南市牛磨后街第三十六番户汪耀钦官典出七三银四拾六圆，面议每月愿贴利息银六角。其幼女即交银主带去，呼唤使用。合立典字壹纸，付执为照。 

　　一、订：利息银逐月缴清；倘若利息银拖欠过一年者，其幼女听银主取消。 

　　一、订：幼女倘若风水不虑者，不干银主事，亦当备足银，不定年月，听典字人赎回幼女，银主不敢异言生端，再照。约幼女有往来，再照。 

　　光绪三十一年八月日证人台南市牛磨后街蔡谦 

　　立典幼女字人海头社五十七番户陈英富  
　 
第三章婚姻

　　第一节　正式之婚姻 

　　第二节　变例之婚姻 

　　第三节　蓄妾 

　　第一节正式之婚姻 

　　第一　婚仪之规定 

　　第二　婚书 

　　第三　礼帖 

　　第四　有关妆奁字据 

　　第五　有关离婚及改嫁字据 

　　第六　有关嫁娶字据 

　　第一婚仪之规定 

　　（一）品官之礼 

　　一、议婚：汉官（七品以上）自婚及为子孙主婚，豫访门第清白，女年齿相当者，使媒氏往通言，俟许，男年十六以上，女十四以上，身及主婚者，无期以上服，皆可行（下士庶人同）。 

　　二、纳采：诹日，主人具书（书辞随宜，后仿此），谓女为谁氏出，并问生年月日，别具婚者生年月月附于书，使媒氏豫告女家。届日，夙兴，以子弟一人为使，公服侍于厅事，主人公服奉书出，西面授使者再拜，使者避拜受书出，如女家。其日，女氏主人设案于庙，洒扫厅事待宾，亦使子弟一人为摈，公服以俟宾至。摈告，主人如宾服出迎于门外，揖入升堂，宾左主人右。入堂少深，宾东面奉书致辞，从者陈礼物于庭；主人北面再拜受书，宾避拜，请退俟命。摈揖宾款于别室，主人以书入，诣庙陈于案上，启椟告事，如常告仪。乃具复书，具女所出及生年月日附于书，摈延宾升堂，主人奉书出，西面授宾再拜，宾受书避拜，授从者请退，主人请醴宾，宾礼辞。许馔者布席中堂，宾东主西，揖让就坐。进馔行酒三巡，宾兴离席告退揖，主人答揖，送宾于门外如初。使还复命，主人纳书，如授书仪，醴使者以家人之礼。 

　　三、纳币：诹日具书，备礼物；章服一称，章如其品。一品至四品，币表裹各八两，容饰合八事（钗、钏、簪、珥之属）食品十器；五品至七品，币表里各六两，容饰合六事，食品八器。媒氏豫告女家，届日夙兴，主人遣使奉书及礼物如女家；女氏主人受书及礼物，告庙，具复书授宾，醴宾还复命主人，礼使者并同纳采（凡礼物丰俭，各如其品，不得逾越；力不能具者，听其量力备物，士庶并同）。 

　　四、请期：婚期诹吉，具书备礼物；三品以上羊酒，四品以下鹅酒。豫日，主人遣使如女家；女氏主人迎宾入，宾致辞请期，主人辞逊（言期日宜由夫家）。宾乃奉书告期，主人拜受，具复书授宾。宾还复于主人，皆如纳币仪。 

　　五、亲迎：婚期前一日，女家使人奉箕帚于婿室，陈衾帷茵褥器用具。至日，婿家筵于室中位，东西向；别设案于牖下，陈壶一、琖四，合卺（剖匏为二，合四琖以备三酌之用）；设醮爵于堂下之东，壶琖具。初婚婿公服俟于堂下，有官者各以其服，若其子孙则摄盛，三品以上摄五品服，五品以上摄七品服，六品以下摄八品服，仪从亦如之。镫鼓乐人均不得过十二（凡品官并同）。婿马一乘，二烛前马；妇舆一乘（或车随宜），襜葢饰釆绢，垂流苏，五品以上前后左右各二；六品以下前二后二，均俟于门外。主人公服醮子（若自主婚，则以有服尊长醮，后仿此），位于堂东西面，婚者升自西阶再拜，执事者升授爵，婚者跪受，卒爵，反于执事者。父命之迎，婚者日唯，兴降出乘马，执事者随以雁，仪从在前，妇舆在后，如女家。其日，女父告于庙，辞曰：「某之第几女某，将以今日归某氏，敢告」，余如常告仪。还醮女于内堂，父东母西，姆相女具服加饰，服视婿之等，出至父母前，北面再拜，侍者斟酒醮女，如父醮子仪。父训女以宜家之道，母施衿结帨，申以父命，女识之不唯。婿既至，主人迎于门外，揖让入，婿执雁从入至厅事，主人东阶上西面，婿西阶上北面立，奠雁再拜，主人不答拜。姆为女加景（单谷为之），葢首出，婿揖降，女从，主人不降送。姆导女升舆，二烛前舆，婿乘马先俟于门，妇至降舆，婿导升西阶，入室逾阈；媵（妇家送者）布婿席于东，御（婿家迎者）布妇席于西。婿、妇交拜讫，姆脱妇景，媵御设七箸醘酱，婿揖，妇即对筵坐。馔入卒食，媵取琖，实酒酳婿；御取琖，实酒酳妇。三酌用卺，卒酳婿出，媵御施衾枕，婿入烛出。 

　　六、妇礼：厥明，妇夙兴，盥漱栉总，以枣粟、腵修诣舅姑室。姆入，设席于堂中为位，舅东姑西，均南向。舅姑即席，妇执（竹器有衣者），实枣粟，升自西阶，北面拜奠于席，舅坐抚之。妇兴降阶，执■〈艹弁〉实腵修，升拜奠席，姑坐抚之。舅姑兴，入于室。妇见勇姑，妇其酒馔，设匕箸酰医，行盥馈礼。勇姑就坐，妇奉馔入献舅姑，视卒食，乃酌酒酳，舅姑送酒，皆再拜。勇姑卒饮，兴，乃共飨妇，待者布妇席于阼阶上西向，具酒馔，设匕箸酰醢，舅姑于堂中临之，妇卒食，姑酳之，妇拜受卒饮。舅姑先降自西阶，妇降自阼阶，退。飨妇送者，男于外，女于内、酬次布帛（妇盥馈；舅姑飨妇）。 

　　三日，妇见于庙。厥明，执事者设馔具，主人殷椟陈主，如常祭礼。主人布席阶下之东，婚者在后；主妇布席阶下之西，妇在后，各就位再拜。主人升，上香献酒，读告辞曰：「某之第几子某，今已婚毕，率新妇见」，余辞如祭式，俯伏兴退，立于东。妇进当中阶下北面再拜，兴复位。主人复位，及主妇以下行再拜礼毕，纳主彻退。若同居有尊者，妇见如见舅姑礼。见夫之伯叔母与见姑同，答以肃拜。见娣姒小姑，以夫之齿序拜，皆答拜。夫兄弟之子，若女妇受拜，答以肃揖（庙见）。 

　　诹民，婚者以贽（视分所应用）往见妇之父母。主人迎于门外，揖让入升堂，奠贽，婿北面再拜，主人西面答拜。请见主妇，主妇立于门内，婿立于门外，再拜，主妇门内答拜出，主人醮以一献之礼（婿见妇父母）。 

　　（二）庶士之礼 

　　纳采，诹日具书，媒氏告于女家，主人以子弟一人为使者，奉书如女氏。女氏主人出迎宾，揖让入门升堂，宾东面致辞奉书，主人西面受书再拜，宾避拜，请退俟命。主人使子弟待宾，以书入告于寝，如仪。具复书出授宾，宾受书，主人布席礼宾毕，宾揖辞，主人送之如初。使者还复命，主人拜受书，礼使者，行家人礼。诹日纳币，具书备礼物，章服一称（八品以下官如其品，士视九品），币表里各四两，容饰合四件，食品六器。媒氏告于女家，主人遣使奉书物行礼，女家受礼告寝，复书礼宾，宾复主人，均如纳采。婚有日，主人备鹅酒，书婚期于柬，使媒氏奉如女家告；女氏主人报柬，授媒氏复。婚前一日，女家使人以奁具张陈婿室。至日，婿家筵于室中位，东西向，别以案陈合卺器，设醮爵于室东。初婚，婿摄公服俟于堂下；婿马一乘，二烛前马，妇舆一乘，襜盖前饰釆绢二（镫与鼓乐人数见前），俟于门外。主人盛服，醮子于堂东，命之迎，婿出乘马如女家，雁及妇舆从。其日，女氏主人告于寝，如仪毕，主人位内堂东，主妇位内堂西，父醮女如婿仪。婿至女家门外，主人出迎，婿执雁从入，主人东阶上西面，婿西阶上北面，奠雁再拜，主人不答拜。姆加女景盖首出，婿揖之降，主人不降送。姆导女升舆，女家亦以二烛前舆，婿乘马先俟于门，妇至降舆，婿导妇入室逾阈；媵布婿席于东，御布妇席于西。婿妇交拜讫，姆脱妇景，婿揖，妇即席；婿东妇西，坐行合卺礼。厥明，妇夙兴俟见；舅位堂东，姑位堂西，皆南向。妇以贽见于舅姑再拜，舅姑受贽，妇具酒馔，行盥馈礼。舅、姑就位，妇奉馔，舅、姑卒食一酳；妇再拜送酒，舅、姑卒饮。共飨妇于阼阶，及飨妇送者，均与前同。三日，妇见祖祢于寝，陈设如荐仪。主人在东，婚者从；主妇在西，妇从，再拜。主人升诣香案前，上香奠酒告毕，俯伏兴，退，立于东；妇进当门中再拜兴，复位，主人复位，及主妇以下皆再拜兴，礼毕，退。诹日，婿以贽见妇之父母，返入奠贽再拜，主人答拜；见主妇，婿拜于寝门外，主妇答拜于门内，出。主人醴婿，皆如仪。 

　　（三）庶人之礼 

　　纳采：诹日书婚者生年月日，以授媒氏，奉如女家。女氏主人受书告如寝，书女为谁氏出，及生年月日授媒氏；道远具馔，近则否。媒氏复命，主人礼之。纳币：备礼物，服一称，用帛无章，紬绢四两，容饰四事，食品四器。媒氏奉如女家，女氏主人受之，飨媒氏，复命如纳采礼。婚有期，备骛，书婚期于柬，使媒氏奉如女家告；女氏主人许，使媒氏复。婚前一日，女家使人以奁具陈于婿室。至日，婿家筵于室中，东西为位，别以案陈合卺器，设醮爵于厅事东序。初婚，婿盛服俟于阶下；婿马一乘，二烛前马，妇舆一乘，襜盖无饰。镫鼓乐人均不过八，俟于门外。主人盛服至厅事东位西面，婿升，主人醮之，命之迎，婿再拜出，乘马如女家，雁及妇舆从。其日，女家告于寝，醮女以俟。婿既至，主人出迎于门外，导入，婿执雁从入升堂，主人东阶上，婿西阶上，北面奠雁再拜。姆加女景盖首出，婿揖之降，妇从降。姆以女登舆，二烛前舆，婿乘马先俟于门，妇至降舆，婿揖入室逾阈，布席。婿妇交拜讫，姆脱妇景，婿揖，妇就位坐；婿东妇西，行合卺礼。妇夙兴盛服，以势见舅、姑于堂，拜献如礼。馈酒食于舅、姑，舅、姑飨妇及妇送者。三日，妇见祖弥于寝，如常荐礼。诹日，婿往见妇之父母；妇父设酒食，礼婿如仪。 

　　第二婚书 

　　（一）（干书） 

　　忝姻弟王德明熏沐顿首拜启 

　　大德望铭翁赵尊姻台老先生老大人阁下：伏以吉日相亲，良时如意，忝维高门莲府飘芬，槐庭植翠。而我尊姻台老先生绣虎才高，雕龙望峻，猥以令媛莺官毓秀，配及小儿禾者微才，虽曰人谋，实由天作，诺重千金，仪惭百璧。惟愿目前鸠也关关，声和琴瑟；且看日后螽斯揖揖，宜尔子孙。统冀尊慈俯赐鉴亮，不宣。 

　　时在龙飞三十二年正月，德明载顿首。 

　　光前 

　　（坤书）忝姻弟赵山端肃顿首拜复 

　　大郡望大储封德翁王府尊姻台老先生老大人执事：伏以吉日初临，良时大进，恭维高门玉珂奕叶，金紫英宗。而我尊姻台先生丰神岳峙，气度渊澄，乃以令郎禾官高才，配及小女莺者弱质，何幸萝施，得叨李御来赡珍璧，报乏琼琚。但愿于归，鸡鸣戒旦；且观后日，鳞趾呈祥。敢拜徽言，用彰嘉礼。统冀尊慈俯赐鉴亮，不宣。 

　　时在龙飞年月令旦，铭山载顿首。 

　　裕后 

　　（二）（干书） 

　　恭渊眷小弟锺鳞顿首百拜 

　　大德望大名誉士翁赵府专姻台老先生大人阁下：伏以易首乾坤，实系人伦之始；诗称周召，端开王化之原。际兹桃夭妁灼；应念鸠赋关关。恭维姻眷兄老先生名高阀阅，德重乡闾，躬修孝悌，外无问于人言。行备徽柔，内维求乎世德。不弃清素，曲从冰言。猥以侄女翠鸾，配及小儿载福；缘由天定，合系人为。从此宜尔室家，好尔无斁；厥后庆贻孙子，惠我无疆。缘既定夫三生；昌亦卜于五世。虔修文定；用布篚篚。统祈尊慈俯赐鉴亮，不宣。 

　　时龙飞光绪拾七年二月，姻眷小弟锺鳞载顿首拜 

　　光前 

　　（坤书）恭姻眷小弟赵士英顿首拜复 

　　大硕望大径元锺翁吴府尊姻台老先生大人执事：伏以凤集栖桐，新播求凰之籁；荔香芳圃，胜赓蕡实之草。仗世德以相成；识天心之作合。恭维尊姻家老兄台名震环区，才唾珠玉，器宇宏深，气味足征乎兰桂；谟猷远大，经济可匡夫王庭；不嫌鄙劣，俯听冰言，乃以令公字载福，采及舍侄女翠鸾；虽曰天作之合，要由缘定而成。但绿■〈宀公心，上中下〉弱质，未堪觅句题诗；愿尔室咸宜，早兆螽斯鳞趾。敢拜徽言，用彰嘉礼，来瞻珍璧，愧乏琼琚。尚祈尊慈俯赐鉴亮，不宣。 

　　时龙飞光绪拾七年二月日，姻眷小弟赵士英载顿首 

　　裕后 

　　（三）（干书） 

　　恭姻家侄□□□熏沐百拜启 

　　大德望大储封□翁□府尊姻伯老大人执事：伏以松枝挺秀，欣谐萝乌，扳俯桐叶迎阳，翘企凤鸾至止，香凝金粟，盟重玉柯。恭维高门汉廷硕辅，江夏名家，香含鸡舌，议典札于两朝；宠贲龙章，绵殊恩于奕代。尊姻伯大人让教型家，古风励俗，琼阶宝树，不数谢家，香阁回文，夙钦苏蕙心仪，阀阅愿切施萝，荷以令媛□□者，许配舍弟□□。傀乏杨雍双璧，敢希季布千金。锦水漾文鸳，光生比翼；丹山仪彩凤，韵结同心。所愿蓁叶绵瓜，百两锡宜家之贶；螽斯麟趾，双飞开卜世之昌。统冀鸿慈俯赐鸾传，不宣。 

　　时龙飞己亥岁仲秋八月之吉，□□再拜 

　　光前 

　　（坤书）忝姻家教弟□□□顿首拜复 

　　大德望大储封□翁□府尊姻台老先生大人阁下：伏以律调南吕嶰筩，传凤吹之山；盘捧琅玕濂水，绚雁书之字。合由人作，美自天开，恭维台府顈水发祥，闽峤毓秀，披褐具山川之气；登楼瞰湖海之涛。尊姻台老大人照人白雪，有路青云，夙企施松，欣叨御李合璧；肇于仙蓍，同心敦乎夙谊。蒙以含弟□□官，配及小女□者，辱以季英，采及弱媛。寻宿检于月楼，缘谐秦晋；缀新盟于云锦，契合朱陈。卜秋中而拜牍聿，观两姓之承庥；对月镜而倾衷用，筮宗祊以笃佑。仰冀渊涵，伏维玉照。 

　　时龙飞己亥年仲秋合旦，□□再拜 

　　裕后 

　　（四）（干书）二姓合婚姻眷小弟沈鸿辉熏沐顿首拜 

　　书上 

　　大德望翁陈府尊姻叔台老先生老大人执事：伏以十吉定祥，时令套语弗叙；居敬行简，门第称颂奚庸。恭维宠顾，许以侄女碖官，配及舍侄登者；羡阃仪之素娴，愧庭训犹未闻。千金重鼎山之诺，两姓谐秦晋之欢。美自天开，合由人作。尊先典，笨良辰，爱备迎归之敬；事随宜，礼从俗，实惭双璧之辉。从兹誓海盟山，永结同心之带；伏望螽斯有庆，长垂瓜瓞延绵。统冀萱慈俯赐鉴亮，弗宣。 

　　时维龙飞岁次癸卯年桐月谷旦，辉再顿首拜 

　　光前 

　　（坤书）百年偕老姻眷小弟陈志端肃顿首拜 

　　书复 

　　大德望翁沈府尊姻叔台老先生大人执事：伏以阀阅素钦，不藉佳句；龟筮协吉，何庸铺叙烦文。恭承嘉命，宠将令侄参官拟配侄女碖者，蒙菲葑之不弃，幸蒹葭于有依。秦晋成两国之欢，朱陈缔百年之好，天作良缘，人谐佳偶。承厚贶，拜隆仪，用伸于归之敬。棠以练笥维竹，愧乏百两之将。所愿琴瑟和鸣，永谐静好之韵；伏冀瓜瓞延绵，长发奕之美。仰祈尊旨俯赐鉴念不忘。 

　　时维龙飞岁次癸卯年桐月吉旦，志再顿首拜 

　　裕后 

　　于归之敬 

　　姻眷小弟陈志顿首拜 

　　谨具 

　　媒书成通；鸳鸯成对。 

　　启书成通；宝镜团圆。 

　　荷包成双；嘉种全包。 

　　朱履成双；麟趾呈祥。 

　　奉申 

　　肃复 

　　（五）（干书）二姓合婚姻家眷弟王愿熏沐顿首拜启 

　　书上 

　　大德望翁曾府尊姻家老先生大人文儿：伏以宫线初添，雪花映玉镜之齐明；绳书正检，梅信先夭桃之告吉。节叮黄锺之候，祥开文明之期。恭维高门南丰望族，洙泗宗传；尊姻家老大人蔼蔼令仪，纯纯好德；钦高风于鼎府，谐良缘于宝窗。荷以次■〈女只〉令阿顺，采及劣舍弟爱者，天缘结昔，玉树依今。令姊咏雪高才，深知宜雁；舍弟床书疏懒，敢夸乘龙。愧乏五双之仪，快睹百两之御；梅花映玉，赓谢咏以灿妆；腊气迎春，御翰车而鼓瑟。卜昌五世，庆溢百年，统翼尊慈俯赐鉴亮弗宣。 

　　时龙飞岁次癸卯年拾壹月日吉旦，王愿载顿首拜 

　　光前 

　　（坤书）百年偕老姻家眷弟林向元顿首拜 

　　书复 

　　大储对李复翁尊姻台老先生老大人执事：伏以花锦堆云，绣阁牵丝之慢；江山缀书，玉台翡翠之愇。光籍龙门，祥孚凤卜。恭维高门西陲望族，北海名流，尊姻台老先生度昭式玉，质叶相金，磊落清标，濯濯宛如芳春之柳；豁达宏量，汪汪俨若千顷之波。乃以令弟希盛官，爰采次胞妹配者；女及笄而男及冠，桃方夭而李方秾。羡令弟渥水神驹，自能乘风鼓浪；愧胞妹绿窗弱植，未堪觅句题诗。何幸萝施，得叨李御。睹双璧之璀璨，知百年之永谐。敢拜徽音，用彰嘉礼。统祈尊慈俯赐鉴念弗宣。 

　　时龙飞壬寅岁桐月谷旦，向元载顿首拜 

　　裕后 

　　（六）（坤书）百年偕老 

　　书启 

　　大英畏徐府万成翁老姻舅台大人文几：伏以景丽三春，看花早探桃源路；盟成二姓，染翰兼呈竹宠门。祥钟蓝壁，天门奕世之符；瑞绕银缸，候应三春之吉。恭维高门寿水登科，南山衍派；祥钟多士，拟荀代之八龙；瑞兆丽才，呈梦中之五凤。老先生老大人圭璋砚德，绣绣奇才，荷蒙不弃微寒，曲从媒议，猥以令妹瘎官，配及豚儿庚者；天作良缘，人谐佳偶。事循六礼，诺重千金。聿修王谢之欢，旋结朱陈之谊。千秋燕好，百世鸾期。男修干道，女顺坤仪。谐如琴瑟，梦协熊罢。菲仪不腆，左幅肃施，爰将敬拜以徽言，不亦用彰乎嘉礼。伏冀尊慈俯赐鉴亮不宣。 

　　时龙飞岁次甲辰年桐月谷旦，蔡及三载拜 

　　光前 

　　（坤书）二姓合婚忝姻晚生徐万成顿首拜 

　　书复 

　　上 

　　大三元蔡府及翁尊姻翁老先生老大人执事：伏以春色暖花朝，卜凤订百年之好；和风舒令月，牵丝联二姓之欢。丽日初长，梅子清圆光宝阁；和风正暖，桃李烂熳映秦楼。恭维高门中郎远识，景节清风，千秋笃学，君谟作三坟之诗；五代忠臣，仲默有九峰之号。老先生老大人才高八斗，学当五车，荷蒙不弃鄙陋，俯听柯谈，许以令郎庚官，采及辱妹瘎者；味既相投，情亦孔厚。频勤瞻斗，欣荷施松。更辱隆仪之修，永谐伉俪之好。门盈百两，谊凭寸丹鲤对，素娴曹规，末习茑萝，有托麟趾，堪赓六宗，永赖百世其昌，卜云其吉，终焉允臧。统冀尊慈俯赐鉴亮弗宣。 

　　时龙飞岁次甲辰年桐月壳旦，徐万成载拜 

　　裕后 

　　（七）（干书）二姓合婚忝姻弟陈训甫顿首拜 

　　书上 

　　大德望许府士官翁姻台老先生老大人执事：伏以箫叫鸾声，笙开凤兆，恭维高门忠孝唐室，学重华山，奠姻台老大人天作良缘，人偕佳偶，昔联秦晋，曾附茑萝，伴官配及豚儿财者，冰洋及时，桃夭好赋。薄具菲仪，聊伸美意。一日于归，百年偕老。从兹文定，卜及其昌。统冀尊慈俯赐鉴亮弗宜。 

　　光绪三十年元月谷旦，陈训甫顿首拜 

　　光前 

　　端肃 

　　迎归之敬 

　　谨具 

　　婚书成通，启书成通，聘金成封，豚肩成曲。肺腑同心，礼香成珠，龙烛双辉，冬瓜成盒，福糖万圆，海参成盒，海味数尾，福圆满百，奉申纳采之敬。 

　　忝姻弟陈训甫顿首拜 

　　（坤书）姻眷侍教弟萧江顿首拜 

　　书复 

　　大德望姻皆翁杯府尊叔台老先生老大人阁下：伏以时令数语，无事栗尾之书；门第堪夸，奚庸芜词之赘。荷蒙尊慈不弃鄙陋，过听冰言，乃以太妙官配及阿端者。羡令侄媲美璆琳，信似东床之逸少；愧孙女勤操锜釜，已非南国之季齐。占凤有征，人谋得乎交协；乘龙获快，天合本于夙成。意惟存乎中孚，礼爰从于先进，敬登隆币，愧乏报瑶，所愿旦儆鸡鸭，既戈凫而戈鹰；更期禧征麟趾，爰绵瓞而绵瓜。则贵室之派衍永昌；而敞家之门楣生色。统冀尊慈俯赐鉴亮不宣。 

　　时龙飞甲辰年桐月谷旦，江载顿首 

　　裕后 

　　（八）表面干书二字二姓合婚姻眷弟王生熏沐顿首拜启 

　　书上 

　　大德望白府尊姻家老先生老大人阁下：伏以锦帐烟笼，绘江山之秀丽；蓝田玉种，蔼杨柳之依稀。世德相求，天心作合，恭维高门玉科奕叶，金紫华宗，奕代缥缃，清时阀阅，惟我尊姻家老先生大人龙门英品，禄阁仙姿，蚁视世荣，圭贵家范，何幸不鄙寒陋，曲从媒议，以次女令媛摸官，贶室仆之小顽泉者。麦浪精神瓜葛，诚将千岁兆；莺花富贵丝萝，喜结两家春。天作合良缘，人偕佳偶。久仰姻翁之望族，但令好缔朱陈，仍欣蓬篙之末材已！伏冀尊慈俯赐鉴亮不宣。 

　　时维龙飞甲辰年孟春之月吉旦，生再顿首拜复 

　　光前 

　　表面坤书二字百年偕老 

　　书复 

　　大德望翁黄府尊姻台老先生大人阁下：琼日弄晴，绿结妆成片锦；轻云布暖，疏梅信报小春。良缘成由伊昔，佳盟订始于今。恭维高门隶川第一，江夏无双，尊姻家老大人闽邦雅望，清世名流，温良持己，忠信待人；令德与珪璋而齐辉，闻望同山斗于并重。荷蒙水生官长令郎，许配仆拙妹金者，四德未娴，奚堪居于好述；二姓既联，自尔鸯偶偕老。盖合由天作，而成出人谋。敬领隆仪，媿乏琼报，惟祈宜室宜家，咸咏瓜瓞绵绵；但愿俾昌俾炽，预以螽斯揖揖矣！伏冀尊慈俯赐鉴亮不宣。 

　　时龙飞岁次癸卯年阳月日壳旦，庆再拜裕后 

　　里面盒仪里面聘金 

　　第三礼帖 

　　一、聘礼贴 

　　端肃 

　　谨具： 

　　婚书成通，启书成通（礼帖）。聘金成百，蜡烛双辉。糖饼满百，糖果成百。冬瓜成盒，桔余成盒。刚鬣成肩（猪），家凫四掌（鸭）。德禽四翼（鸡），鲤鱼成尾。盒仪成双（十二盒），龟眼团圆。槟榔偕老，莲招吉果。奉申纳采之敬。 

　　姻弟吴泰顿首百拜 

　　二、回聘帖 

　　端复 

　　谨具： 

　　婚书通成，启书成封。礼服成付，华履成双。儒冠顶戴，绣鞋成双（女鞋）。绣堵成对，烟袋成对。鲜花各种，百年偕老。奉申旋釆之敬。 

　　姻弟张三顿首百拜 

　　第四有关妆奁字据 

　　（一）妆奁租字 

　　立对妆奁租字人叶际昌，有承父明买过林辉显、彭煌赞等水田贰所，坐落土名大店槺榔庄，四至界址印契内载明。现耕佃人林天顺、彭堪。兹因小女锥者婚配林家，其衣食等用饶足可知，但自己针线花粉，时或需用淡薄，爰将该田每年六月早季对佃人林天顺踏出小租谷六拾贰石，又对佃人彭堪踏出小租谷参拾四石，计共七十六石正，付锥者对佃收去，以便自己零星费用。此系喜悦，亦须有凭，合立对妆奁租字壹纸，付执为照。 

　　批明：每年六月早季踏出小租谷计七拾六石正，付锥者对佃人林天顺、彭堪支收足讫，再照。 

　　光绪二十二年丙申十月日在场人叶宣记 

　　立对妆奁租字人叶际昌 

　　（二）喜添妆奁租谷字 

　　立喜添妆奁租谷字人魏贤森，今因遵慈亲遗命，即将祖父遗置田业一所，址在六张犁庄，愿将此处租谷拨出五拾石正，以付胞妹妍记，借作历年花粉之需。至早季收成之日，自当依时结价，统算银项若干，一齐支付胞妹收入。合应喜立妆奁租字一纸，付执为照。 

　　光绪拾玖年葭月二十七日立喜添妆奁租字人魏贤森 

　　（三）妆奁契约书 

　　一、立永远妆奁字父□□□，窃谓男女原为一体，父母固无二心，余有长女名□□，性质纯良，善事父母，未字之时代理家政，克勤克俭，余颇积囊资，半藉助焉！兹当于归在即，托配与西门外家罗□□者，余夫妇妥议，愿将买过□□□□庄刘□□水田壹宗，址在打猫好收庄拔仔林洋，又买过□□庄何□□水田壹宗，坐落土名充吉庄后，此二宗界址具载上手契内明白。保此二宗之田永远妇长女及女婿□□□掌管，子子孙孙世守勿替，后日兄弟不得争较生端滋事。合给永远妆奁字壹纸，连二宗田契共拾纸，付交媒人送执存照。 

　　光绪十一年六月廿三日代笔人□□□ 

　　配婚媒人□□□ 

　　立永远妆奁字父□□□ 

　　二、立随奁字父□□□，夫邻里乡党，原有相周之义，膝下小女岂无分赠之财，况小女未字在家，又能孝顺无违。余平生薄有储蓄，特向内人及小儿等妥议，许将买过□□□堡□□庄□□□田壹宗，年收小租粟□拾□石对佃，交与小女□□□作于归随奁之费。其契券仍存在吾家，俟小女□□身故后，女婿外孙等须就此小租粟□拾□石对佃，交还外象原主掌收。合立随奁字壹纸，付小女□□执照，以杜日后争端。汝辈须曲体吾意，切勿违背前言。 

　　光绪三年月日代笔人□□□ 

　　婚配媒人□□□ 

　　立随奁字父□□□ 

　　（四）妆奁银借据 

　　立收过吾妹妆奁银壹千大员，每年至陆月早季收成之后，即向尔兄打出早粟壹百石，作为生息之利。合立单壹纸，付与吾妹存据。 

　　咸丰柒年拾壹月初肆日，兄寿田字。 

　　字付耀奎外甥知悉：尔们每年早季有小租谷壹佰石，存在理记，乃尔母应得之额，原对菜头藔田徐阿九，六月收成之日，向佃打粟。自对租以来，历年清楚，并无短欠。现因尔旧宦游在外，不得不立字为据。 

　　光绪元年七月日母舅郑寿田草 

　　（五）遗嘱 

　　尝思合久必分，天下大势且然，而家庭亦复如是。余自十四岁渡台，百计经营，俭积有数百金，于下横后街开张金同利烟铺生理；继开碧玉菟；并在同裕饷典本银三千元，应得股分；又作金振丰号糖间，暨历年所置厝宅田园，及出入银项虚实账项诸款，统计约限有三万左右金额。兹抱恙未痊，适子良暂权婚娶，因思人非金石，寿考岂能永锡，苟不预为筹设，尔兄弟难免意向不齐之虞。再四思维，爰请亲戚黄锥山、陈卜五、吕经五、潘福照等从中确证，后如或不合余意，欲将家财特提出，所有明买之田园及仁德南里一带，作为祭祀公业，以便尔兄弟三人输值。又按贰千元额作为继室瞻养之需，归诸公司生息，现另先抽大统街店税付与零用；又按壹千元额作为子龙行六礼之费；又按壹千元额作为子水婚娶之费；又接壹千陆百元额作为次女妆奁。至于继室复生诸女，及庶出一女，现年尚幼，从来出闺每人按以壹千元额为妆奁之需，共按七千陆百元额，交子龙掌管，临时照额，如数提出。另抽出银伍百元，以交付长女英需用；又抽出银伍百元，以为次女■〈毛上灬下〉需用；又提出制钱伍百千文，交堂弟平往同安赎回田宅，以奉内地祖先祀费。其余尽付与尔兄弟三人均摊，或生理，或田园厝宅，以及出入账项，凭公亲酌配，裒多益寡，处置得宜，然后按份拈阄，照额承管；切不可翻异违训。专望尔等日后能同炊合灶，固属万幸；不然按定份额，亦当遵予命而行。尔兄弟其共体予平分之心，各守基业，勿生异议，是所至嘱云尔。合立付契字一样三纸，各守遵照。 

　　光绪拾七年参月日为公亲人吕经五黄钟山陈卜五 

　　当场知见人潘福照继室蔡氏 

　　立付约字王绍宗 

　　知见子朝龙道张丽水 

　　执笔人贺安 

　　第五有关离婚及改嫁字据 

　　（一）休书 

　　立休书字人郡城内鸭母藔林昆，因自幼凭父娶小北门外陈乖之女豫凉为媳，自入门性情乖张，懒于造作，家母念其尚在稚年，未谙人事，姑置不究。今年已二十矣，无论不能育一男半女，且悍泼如故，甚至时忤家母，绝无忌惮，交谪之声闻于阃外，万般劝诫，置之罔闻。谚云：「恶妻孽子无法可治」，是以昆不得已，与家母相商。窃思昆觅食四方，时常在外，该氏既不能孝事姑嫜，谨守妇道，且欲安坐而食，使老母朝夕劬劳，无时休息，抚躬自问，何以为人！但氏既不孝顺翁姑，明犯七出之条，义无可合，应割断夫妻恩爱，听其归家，嫁与不嫁均从其便，不干昆之事。口恐无凭，合立休书字壹纸，付与存据。 

　　光绪八年六月日知见人母高氏 

　　立休书字人郡城内鸭母藔林昆 

　　（二）同上 

　　立休妻字人□□，缘□□有娶得□□之女，名唤□□，年□□岁，自入门以来，绝无生产，不孝翁姑，不守妇道，艳妆奢侈，日以游戏为事，常累月而不归。又且居心狼险，无非不作，远近咸知，于夫之脸面分毫莫顾。虽经内亲外戚屡次讽喻劝规，而彼全然不听，七出之例犯已俱全，实家门之大不幸也。与其隐忍将就，死后难见祖宗；曷若揣度机宜，及时听其自便。此乃出于不得已，非无故而遽然。从兹割断夫妇之情，永非□□家之妇。合立休妻字，付执为据。 

　　年月日何某 

　　（三）离缘字 

　　立离缘宇人陈九五，前年曾娶过李四之女为妻，名唤阿叶，今年二十三岁。当日凭媒面议，聘金贰百大元正，交收足讫。兹因违逆翁姑，时闻交谪之声，更复不能安贫，常出怨尤之念，律以妇人四德，实有可出之条，虽欲忍以安之，奈生成若性，留亦无益。故不得已再托冰人，向外家李四重议废亲，聘金愿折其半，妆奁则听其取去，凡吾家所有之物，虽丝毫毋得干犯。此系父母之命，抑亦与吾缘绝，即日收回聘金，彼妇听媒率去，任凭别嫁，一出千休，情根永断。口恐无凭，即立离缘字壹纸，付执为照。 

　　即日，九五同媒亲收过字内聘金银壹百大元正足讫，照。 

　　道光二十三年十一月日代书人张金生 

　　为媒人黄水池 

　　知见人陈火木 

　　立离缘字人陈九五 

　　（四）赎身字 

　　立甘愿赎身字人郭士火，有因夫妻反目，不能和顺，是以规劝难合，不得已托媒，愿将妻玉娘付伊生父杜奈官赎回改嫁。时三面议定依时值出身价银贰百大员正；银即日同媒交郭士火亲收足讫。自此割根永断，听伊父杜宗官赎身回家，改嫁他人，一切等情，不干郭家之事。此系二比甘愿，各无反悔，日后并无滋事生端。口恐无凭，今欲有凭，立出甘愿赎身字壹纸，付执为照。 

　　即日同媒六亲收过赎身字内佛银贰百大员正完足，再照。 

　　光绪二十二年十月日代笔人苏心正 

　　为媒人陈李氏 

　　知见人郭陈氏 

　　在场人郭士发 

　　立甘愿赎身字人郭士火 

　　（五）同上 

　　立甘愿交还字人林苟三，率男林冉求，先年凭媒聘娶得本庄黄增添之女为媳，今因夫妻反目，不能和谐，难以共处，二比甘愿，托得公亲前来措断明白，将媳交还伊生父母另配。即日经公亲措断，赔还身价银若干元正。自交还之后，不得异言反悔，另生事端等情。恐口无凭，立甘愿交还媳事一纸，付执为据。 

　　何年月日公亲某 

　　立交还字人林苟三 

　　（六）同上 

　　同立甘愿主出赎身收银字人林阿九，兹因前父母在日，明媒聘过周家之女为妻，名叫女凉，年登二十一岁。自娶女凉入门以来，夫妻不和，亦不顺家规矩，林阿九无奈，向与叔兄弟侄相议，愿将此周氏女凉即托媒引就，向与外家周门王氏亲生母赎回妇家，配及他人良缘。时同媒三面言定，赎身价银四拾大员正，三面交付林阿九亲收足讫，随即将周氏女凉听其周王氏取回归周家，来日配及他人良缘，不干林家之事。此系二比甘愿，各无反悔，并无来历不明为碍；如有不明者，林阿九一力出首抵挡，不干外家周王氏之事。同立甘愿主出赎身收银字壹纸，付执为照。 

　　光绪二十八年月日代笔人王龙水 

　　为媒人张牛姆 

　　在场知见人林士发 

　　同立甘愿主出赎身收银字人林阿九 

　　（七）同上 

　　同立合约赎身字人杨厚、郭陈氏，缘因原有一子杨冬瓜，年已长大，凭媒作合，于光绪二十四年婚娶郭陈氏之女，名唤郭凉，结为夫妻。本效鸾凤和鸣之计，以望百年偕老之期，讵料厚之子杨冬瓜不幸忽于光绪二十五年十一月间永诀千秋，抛辞尘世，厚夫妇相议，愿将此儿妇郭凉付伊生母郭陈氏赎回再醮。听公调处，三面议定赎身价洋银陆拾大员正，即日厚同公人亲收足讫，随将此儿妇郭凉听其赎回归家，或招婚，或配婿，任从其便。倘日后郭凉生子传孙，与杨厚无干；而杨厚所有家业物产，亦与郭凉无涉。此乃二比甘愿，不能滋生事端，别生枝节，各无异言反悔。口恐无凭，口笔有据，同立合约赎身字壹样贰纸，各执壹纸，永远存照。 

　　批明：厚即日同公人亲收过赎身价洋银陆拾大员正足讫，照。 

　　光绪二十六年，即阴历庚子岁五月代笔人杨灿然 

　　公人王匏 

　　场见人杨蔡氏 

　　同立合约赎身字人杨厚郭陈氏 

　　（八）同上 

　　立甘愿赎回字人西势庄李阿德，今因兄李阿贵先年娶得内埔庄林鼎昌之女林大妹为妻，兄阿贵身故，兄嫂大妹少年，应归改嫁。今林鼎昌之妻陈长妹托得内埔庄李阿幸前来说及，陈长妹愿备银贰拾元，赎回林大妹归家改嫁。二比甘愿，不敢反悔，房亲人等亦不敢异言生端。恐口无凭，特立甘愿续回字一纸，付执为据。 

　　批明：当日庚书失落，无可归还，立批。 

　　光绪二十一年六月日说合人李阿辛 

　　在见人李建麟嫂 

　　文甘愿赎回字人李阿德 

　　（九）同上 

　　立甘愿赎字人新埤脚庄张阿贵，缘有前年间招婚于吴氏快娘，而今家中不和；日食难度，无奈，托媒引就向与胞兄吴炭取赎出番银贰拾贰大员正；其银即日同中交与张阿贵亲收足讫。时三面议定，转嫁溪洲庄林庙结为夫妇。此系二比两愿，各无迫勒反悔，葛藤永断，非拐逃之情；若是后日有来历不明，贵一力出首抵挡，不干吴炭之事。口恐无凭，今欲有凭，立取赎字壹张，付执收存为照。 

　　批明：即日同中亲收过番银贰拾贰大员正，交与张阿贵足讫。甘愿取赎，转嫁林庙，再照。 

　　时龙飞岁次乙未年腊月作媒人戴猪勋 

　　代笔人兔毛书 

　　在场见吴炭 

　　日立甘愿取赎字人新埤脚庄张阿贵 

　　（一○）同上 

　　立甘愿听赎身字人孙向章，缘于前年间，有凭媒明娶林掽之妹林氏好凉为妻，现庚二十七岁。罔料自娶过门以来，夫妻反目，亦无生男育女。语云：「合则留，不合则去」，而章近来家中甚然缺乏，不能自卫，焉能承当林氏好凉，再四思维，若不及早设法，诚恐有误好凉青年。爰是托媒向伊外家兄林掽相议，听其备银赎回，别配佳偶。时当媒三面言定，赎身价银贰拾四大员正。其银即日章同媒交收足讫，随将林氏好凉交付伊兄带回家中，任从择配良人，嗣后生男育女，与孙家无涉，章亦不敢异言滋生事端。此系二比甘愿，章无力耽承，并非外家诱拐，亦非好凉不守妇道，追勒吵闹，只因家贫难以相持，从今一赎千休，永断割藤。此乃二比甘愿，各无反悔，恐口无凭，今欲有凭，合立甘愿听赎身字一纸，付执为照。 

　　批明：其银即日章同媒三面亲收过赎身字内佛银贰拾四大员正足讫，照。 

　　光绪二十七年一月日代笔人林式金 

　　为媒人郭鱼 

　　场见人胞兄孙向荣 

　　甘心情愿立甘愿听赎身字人孙向章 

　　（一一）改嫁字 

　　立休书字人新园里乌龙庄盐埔仔许甲，有娶过同里新园庄旧港东王乙之妹王巧为妻。近来王巧不守妇道，逐日寻事生端，较闹不休，以致夫妻日夜难得相安。今因无奈，愿将王巧离婚，托中引就卖过港东中里车路墘庄郑丙为妻，三面议定身价六八银贰拾五元；银、字即日同中两相交收足讫，其王巧交付郑丙携带归家，永为长久夫妻，日后若王巧生传子孙，许甲不敢异言生端滋事。二比甘愿，各无反悔，口恐无凭，合立出休书一纸，付执为照。 

　　年月日为中人蔡丁 

　　立休字书人许甲 

　　代为人高炳 

　　（一二）改嫁字 

　　立出赎回字人打猫堡打猫街第二保第二三二番户陈海，有一位弟妇，名叫味，年登二十六岁。不幸舍弟去世，无奈，外托媒引就，向与新港街第壹百二十四番户生母何却取赎回家，三面议定身价银贰拾大员正；其银同媒交收足讫，是日亦将此味交付媒人娶去交与生母，任从主意再嫁店仔口客庄内庄第一保第一番户王高升为妻，日后传子及孙，与陈海无干。此系二比两愿，各无反悔，日后不敢异言生端滋事，口恐无凭，今欲有凭，立赎回字壹纸，付执为照。 

　　即日同媒亲收过赎回字内银贰拾大圆正。 

　　光绪三十一年六月日为媒人吴阿树 

　　同蔡阿来 

　　代笔人周成 

　　立赎回字人陈海 

　　（一三）赎回字 

　　立甘愿赎回字人永丰里仑仔顶庄徐笋，有娶林氏全娘为妻。过门有十二年，夫妻因反不和睦，笋无奈，将妻全娘赎回林家，改嫁他人，笋甘愿收过七三银贰拾六圆；其银即日同中交讫，随时全娘娶回林家，日后再嫁他人，笋不敢异言生端滋事，亦不敢阻挡。此系二比甘愿，各无反悔，口恐无凭，今欲有凭；立甘愿赎回字壹纸，付执为照。 

　　即日同中见收过七三银贰拾六大员完足，再照。 

　　光绪二十九年十一月日为媒人杨旭 

　　立甘愿赎回字人徐笋 

　　代书人徐天福 

　　（一四）同上 

　　立赎回字人硐藔山仔脚庄陈添助，妻林虳娘，年纪二十二岁。夫妻二人不和合，添助外托媒人将愿收刘氏蜂娘，即日收过龙银贰拾大圆，交媒收足讫，林虳娘交媒回家，刘氏蜂娘议配他人，以添助房亲人等无干。自情愿收银两，后日再无异言生端。二比甘愿，各无反悔，口恐无凭，今欲有凭，立赎回字为照。 

　　光绪三十一年五月日代笔人林庆璋 

　　为媒人林氏 

　　知见人陈天成 

　　立赎回字人陈添助 

　　（一五）同上 

　　立甘愿领回身价字人内埔庄林顺奎，今因先年娶同庄钟成桂之女名玉妹为妻，奈夫妻反目，钟成桂愿备还身价银五拾元交顺奎收领，其锺玉妹任从钟成桂改嫁别人。二比甘愿，日后不敢反悔，恐口无凭，立甘愿领回身价字一纸，付执为据。 

　　光绪三十一年参月廿五日在场说合人李二妹 

　　立甘愿领回身价字人林顺奎 

　　（一六）同上 

　　立出甘愿赎字人九块厝庄谢文福，有一表弟名狮，配妻下冷水坑庄叶漏马之女名杏娘。因夫妻不和，养母黄选娘无奈，愿将此女赎回，三面言定价银七十大圆；其银、女即日同媒两相交讫明白。日后生子及孙与刘家无干，并非私弊奸拐脱逃。倘若风水不虞，乃天之命。此系二比甘愿，各无反悔，口恐无凭，合立出甘愿赎字壹幅，付执为照。 

　　光绪三十年六月日为媒人黄央 

　　立甘愿赎字人谢文福 

　　知见人黄选 

　　代笔人王水变 

　　（一七）赎回改嫁字 

　　立出赎回改嫁甘愿字人东港下头角张春寿，有聘过东港街桥头曾有义之女，名唤乌肉娘，年登参拾参岁，未有伉俪。夫妻反目，不能正室，兼之春寿出外漂流，日食难度，有第贰胎儿子，名叫日本，年登贰岁，势不得已，外托中引就曾有义向与张春寿赎回到家许配，三面言议身价聘礼银共肆拾大圆正；其银即日同中亲收交讫，其乌肉娘并儿子听与有义娶过到家待嫁。惟愿麟趾呈祥，螽斯衍庆，与张家无涉，不得争长较短，异言生端之事，亦无来历交加不明情弊；如有不明等，张春寿一力抵挡，不干银主之事。此系二比甘愿，各无反悔，口恐无凭，今欲有凭，合立出赎回改嫁甘愿字一幅，付执永远存照。 

　　即日同中亲收过身价聘礼银共四拾大圆，再照。 

　　光绪二十三年月日知见人张门许氏 

　　立出赎回改嫁甘愿字人张春寿 

　　代笔人施允升 

　　（一八）同上 

　　立离婚赎回改嫁字人港中里东港街吕谋，前有聘过港东街罗新之女，名叫草娘，年方二十六岁，未有伉俪。兹缘夫妻反目，不能正室，不顺家训，无奈，外托媒引就与港东庄罗新赎回到家择新改嫁，三面言定身价聘礼贰拾大圆正；其银、字即日同媒亲收交讫，其草娘听与新娶回择亲设配他人。惟愿麟趾呈祥，螽斯衍庆，与谋无涉，并无来历交加不明；如有不明情弊，谋自出首一力抵挡，不干银主之事。此系二比甘愿离婚，各无反悔，口恐无凭，今欲有凭，合立离婚赎回改嫁字一幅，付执为照。 

　　即日同媒亲收回聘礼银贰拾大圆完足，再照。 

　　光绪十三年十月日为媒人李正 

　　立离婚赎回改嫁字人吕谋 

　　代笔人欧成王 

　　（一九）同上 

　　立改嫁配亲字人台南市街万福庵街第七番户吴氏清娘，年二十六岁，并亲生一男名洪春，年三岁。因内无翁姑依倚；外无伯叔眷顾，嫁夫养子，势出无奈，爰亲致媒人，今引配与安平市仔街第十三番户翁督之侄翁振官为妻，并所生一男洪春亦继嗣为子，永不异言。议定配亲聘礼银贰拾四圆，即日同媒收讫，择吉过门成亲。缘氏明正改嫁配亲，保无来历不明等情为碍。所愿二姓合婚，惟期百年偕老，特立配亲字一柬，付执为照。 

　　光绪二十九年癸卯十月三十日为媒人杨均官 

　　同李日官 

　　立亲致媒配亲字人吴清娘 

　　代书人庆喜 

　　（二○）寡妇改嫁字 

　　立出嫁兄嫂、弟妇字人四满水庄锺保廷、五满水庄锺带郎等，情因兄弟锺鼎郎娶得新东势庄涂成二侄女为妻，因夫早逝，自己难以成家，名春妹，今年四十二岁。兹□种保廷、锺带郎等将兄嫂、弟妇，甘愿出字嫁与槟榔林庄温得郎为妻，当日凭媒三面言定身价壹拾贰大圆正；即日银、字两交明白。倘有上日不明，不干温得郎之事，系出嫁人一力抵挡。自嫁以后，永为温得郎之妻，日后不敢异言生端反悔。恐口无凭，立出甘愿嫁兄嫂、弟妇字壹纸，付执为照。 

　　光绪二十七年十二月日说合媒人李美古 

　　秉笔锺振礼 

　　立甘顾字人锺保廷带郎 

　　（二一）同上 

　　立婚书字人黄得郎等，情因弟媳唐氏年少无夫，无可度日，所以兄媳酌议托得媒人，愿出嫁于本庄锺顺庆为妻，当日凭媒三面言定身价七三贰拾七大元正；即日银、字两交明白。此系两比甘愿，自嫁以后，惟冀一团和气，子孙满堂。此系甘愿，恐口无凭，立婚书字壹纸，付执为据。 

　　即日批明实领到七三银贰拾七大圆足正。 

　　光绪二十七年二月吉日说合媒人李四妹 

　　代笔人邱永番 

　　立婚书字人黄得郎 

　　（二二）同上 

　　立出嫁字人塘肚庄廖秋霖、廖泉霖，今因弟阿满夭丧，娶有妻，系南势庄张赞二之女，名炳妹，年登三十岁，无夫可依，今托媒人张天保，嫁于内埔庄谢顺官为妻，当日凭妹言定身价银参拾大元。自嫁之后，生男育女系归谢家为嗣，廖家不得异言。此乃二比甘愿，口恐无凭，立出嫁字一纸，付执为照。 

　　一、批明即日实领到龙银参拾大元正，立批。 

　　光绪三十一年十二月日说合媒人张天保 

　　立出嫁字人廖秋霖廖泉霖 

　　（二三）同上 

　　立出嫁字人新庄仔人梁安生，前有一兄嫂宋阿妹，目下前夫早逝，孤身无依，难以支持度日，所以托媒转嫁与中坛庄人刘源春为妇，年三十六岁，备收来转嫁仪七拾四大元六八正。日后子孙昌盛，凡有生男及女，归于刘家为后代，以承宗祧，所有亲朋不得异言生端之事；如有此事，出嫁人抵挡，不干娶者之事。此系二比甘愿，各无反悔，恐口无凭，立退婚字一纸，付执为照。 

　　即日批明实领到聘仪佛银七拾四大元六八正。 

　　光绪二十七年十二月日说合媒人传阿海嫂 

　　代笔人兄梁阿魁 

　　立退婚字人梁安生梁阿庚 

　　（二四）再嫁字 

　　立嫁女字人继父杨志、母亲陈氏，缘氏有生下女儿，闺名英凉，经前择配李姓，生育一男，名曰福海，尚未长成。兹因中途失恃，乏人抚养，爰复凭媒说合，再嫁与黄赣为妻，时同媒三面议定备出聘仪银参拾大元正，交氏收讫，随将女儿英凉，即日付其择吉过门，并同该男福海带到抚养，俟长大成人之日，仍归李家，俾继似续。至日后，多生男女，均为黄家之子，崇奉禋祀；如无再育男儿，该男福海须念养育深恩，共同承接两姓宗祧，不敢异言。但愿自兹入门，夫妇和合，麟趾呈祥，生男育女，显耀门楣，庶椿萓并茂于此日，兰桂馨香于将来，是所厚望也。此乃氏同媒说合，各无异志，口恐无凭，今欲有凭，合立嫁女字壹张，付执存照。 

　　即日氏三面亲收过字内聘仪银参拾大元正定足，再照。 

　　光绪拾壹年拾壹月日代笔人黄有庆 

　　为媒人张蔡氏 

　　在场见人李仲春黄仲春 

　　同立嫁女字人继父杨志母亲陈氏 

　　（二五）嫁卖字 

　　立出甘心字人中坛区金瓜藔竹围仔刘阿妹，情因先年娶有一妻，系弥浓庄陈教化之女，乳名陈尾妹。娶入刘家，至于丙午年卅一岁，将此陈尾妹甘愿改婚另嫁于龙肚庄邱假黎，合卺结成为夫妇，子孙昌盛，自出甘心甘愿，之后刘家兄弟亲属人等不得异言生端滋事；倘有刘、陈二姓或生异端等弊，仍系媒人一力抵挡，不干邱假黎之事。恐口无凭，立出甘愿改嫁另婚字壹纸，付执为照。 

　　一、批明：实领到身价银六拾四圆正，批明。 

　　又批明：年庚失落，后日执出不能照用。 

　　光绪丙午年四月初九日说合媒人邱丙辛嫂 

　　代笔人刘华聪 

　　立甘愿字人刘阿妹 

　　（二六）卖妻及子字 

　　立甘愿卖妻子字人谢来观，其妻魏氏名缎娘，系是魏振观抱养，长大成人前，来观与缎娘招婚，永为夫妇，以养振之年老。无如，来观后来家庭贫乏，告借无由，日食难度，无可安饱，无亲戚相助，势出无奈，爰与振观及胞兄相议，愿将此妻、子两人出卖他人，托媒向与林连生出首承娶，当日三面议定身价银四拾大元正。其银即日同媒新收入足讫，遂将缎娘年登二十九岁，又小儿元观，年登二岁，同母卖过林门娶入成亲，以作百年偕老。元同母抱付过门，听从改名易姓，倘日后生子传孙弄璋兆庆，乃是林门之洪福，与谢来观无干之事。系是二比甘愿，口恐无凭，今欲有凭，立甘愿卖妻子字壹纸，付执为照。 

　　批明：即日谢来观同媒亲收过身价龙银四拾大元足讫，再照。 

　　批明：魏家忌辰禋祀，亦归林连生永远奉祀，又照。 

　　批明：前谢来观同妻吴氏生下女子一个，亦归还谢来观养育，长成大人，招婚奉养，来年老亦奉养忌辰禋祀，再照。 

　　光绪二十八年月日代笔人曾清文 

　　为媒人陈溪簻 

　　在场人魏发胜谢戆观 

　　立甘愿卖妻子字人谢来观 

　　（二七）卖妻字 

　　立出字人新北势庄第一保第十七番户黄阿春，有一妻利氏阿妹，出嫁于内埔庄第百五十三番户李九冉为妾，凭媒言定价金银五拾五元，两交明白。恐口无凭，立甘愿字一纸为照。 

　　光绪三十二年二月一日说合中人钟阿顺 

　　立出甘愿字人黄阿春 

　　（二八）同上 

　　立卖甘愿字人萧垄堡番仔藔庄杨片，自置明买过学甲堡中洲庄过港黄全先之弟妇承来为亲，入内不受，难亲不恁，片一切无奈，将于事情无奈，凭媒引就，愿曾氏名缎娘一人卖与本堡北头庄杨品出首承买，三面言议着身价银六拾八大圆正；其银即日同中交讫，其人缎娘随付银主娶过，前去掌管为妾，不敢阻挡，亦不敢异言生端滋事。保此缎果系片明买之人，与他人无干，以及交加不明为碍；如有不明等情，片自出头抵挡，不干银主之事。此系二比甘愿，各无反悔，口恐无凭，今欲有凭，立卖甘愿字一纸，并上手字一纸，共二纸，付执为照。 

　　即日同中收过价身七四银六拾八大圆定足，再照。 

　　光绪三十年十二月日为媒人杨生 

　　知见人谢氏 

　　立卖甘愿字人杨片 

　　代书人杨心生 

　　右契字之上手契： 

　　立卖配甘愿字人学甲堡中洲庄过港第二十番户黄全先宗亲，承买曾家之女为亲，而以忽然捣予宗弟，不幸亡故无后，共伊代料理，将曾氏投存费折抵作代理开费。今因与听媒人同相引就，卖配萧垄堡番仔藔庄第八十番户杨片出头承买为妻，凭媒三面言议着身价七四银参拾大圆正；其银即日同中交讫，其曾氏名缎凉随付媒人■〈毛上灬下〉过杨片之家中为亲，百年同心，传子及孙，不敢异言滋事。保此系是全先投存代理开费，与他人等无干；系若不明者，全先自出首抵挡，不干银主之事。此系二比甘愿，各无反悔，口恐无凭，今欲有凭，立卖配甘愿字壹纸，付执存照。  

　　即日同中收过七四龙银参拾大圆完足，再照。 

　　光绪三十年八月日为媒人邱芳 

　　知见人吴氏 

　　立卖配甘愿字人黄全先 

　　代书人杨心生 

　　（二九）同上 

　　立卖妻字人港东下里水底藔庄江知高，今因所娶之妻悍泼异常，不遵家教，每每横言恶语，痛如刀割，不得已，将此妻卖过他人，外托媒引就与本庄林能出首承买，凭媒三面议定时价六八佛银贰拾大圆正。即日同媒将此妻转卖过门，变换异姓，改恶为美，日后传子及孙，听银主娶去教训，不干卖主之事。此系二比甘愿，各无反悔，口恐无凭，今欲有凭，合立卖妻字一纸，付执为照。 

　　即日同媒三面亲手收过六八佛银贰拾大圆正，再照。 

　　光绪拾五年拾月贰拾日为媒人许氏娘 

　　立卖妻字人江知高 

　　代笔人张春生 

　　第六有关嫁娶字据 

　　（一）主婚合约字 

　　同立主婚合约字人柯秋洁、何传贤等，缘洁叔父柯斗北有养过叶家之女，名唤瑞香娘，年登二十岁，一月一日吉时瑞生。今瑞香娘年已长大，未有配婚，托媒引嫁与何传贤之第三男名芋头为妻。时贤同媒三面议定，聘金龙银四拾大圆正，随即交付洁亲收足讫，洁随将瑞香娘付贤，逢吉日晨娶过何门完婚。缘瑞香娘有带柯家祖先坟墓六位，年节忌辰，永远奉祀，日后生男生女，总要一子绊续其禋祀。此系二姓喜悦，螽斯衍庆，瓜瓞绵长，大振家声，可比昌盛。口恐无凭，今欲有凭，同立主婚合约字二幅一样，各执一幅存照。 

　　即日同媒见交洁亲收过字内聘金银四拾大圆正足讫。 

　　光绪年月日代笔人□□□ 

　　为媒人□□□ 

　　在场见人□□□ 

　　立主婚合约字人柯秋洁何传贤 

　　（二）主承婚字 

　　立主承婚字人罗刘氏，因自己所生长男，名唤琳旺，未有妻室，爰托媒人朱陈氏前来招得薛吴氏之女完妹为妻，当日凭媒三面言定，罗刘氏备出聘仪银肆拾贰元，以为薛吴氏饮食之资，系薛吴氏亲收足讫。异日琳旺夫妻所生男女，长子归薛家为嗣，其余生育多少，概归罗家；若是仅生一子，系承二姓宗祧。其归薛家之长子，理宜琳旺夫妻养育至十二岁，交还薛家支理。自招以后，结为秦晋，惟冀螽斯衍庆，瓜瓞绵长。此系二比甘愿，两无反悔，今欲有凭，立承婚字壹纸，付执为照。 

　　即日批明实备出聘仪银肆拾贰元正足讫，立批。 

　　光绪二十甲午年捌月日说合媒人朱陈氏男琳旺 

　　在场侄阿传侄泉旺 

　　代笔侄孙佐臣 

　　立承婚字人罗刘氏 

　　（三）出坤书字 

　　坤书 

　　立出坤书字人刘炳华，因上年叔父生有壹子，今名富华，行年贰拾肆岁，成人长大，今托得媒来，招得本庄李喜祥令妹成为夫妇，即招归刘家居住。当日凭媒言定，刘家愿得六八金银拾肆圆，其李家愿续嗣为要，日后生育长男，仍归刘姓，次男归李姓为嗣；倘生一子，系两姓为嗣，其余生子尽归于刘家为嗣。此系二比甘愿，其刘、李二姓不得异言，俩无反悔，今欲有凭，立出坤书招赘字南纸，各执壹纸，存为执照。 

　　即日批明此次子要养育玖岁带回李家为嗣，立批。 

　　光绪拾参年丁亥岁柒月日说合媒人刘锦郎 

　　立出坤书招赘字人刘炳华 

　　（四）预立嗣书字 

　　预立嗣书字二仑庄二仑李焕联，托得万峦庄黄阿玉妹为媒，娶得万峦庄番仔角林阿鼎之女为妻。当凭媒说定，两家聘仪妆奁不计多少，日后焕联夫妻生育有子，要立一子为林氏后裔，仍在李氏养育成人，方能交还林氏相续管权，永为林氏之后裔。事虽未至，而决不食言，兹当迎鸾之日，预立嗣书，惟望他年螽斯振振，瓜瓞绵绵，是林氏祖宗之厚泽也夫！ 

　　光绪三十一年十二月十八日说合媒人黄阿玉妹 

　　自己的笔 

　　预立嗣书字二仑庄李焕联福 

　　（五）主承婚招字 

　　特立承婚招字人廖接兴，生有一子，名唤镇成，行年廿二岁，兹因托于媒人说合，招行于詹家之女为媳妇；詹家之女，名焕添妹，行年拾五岁，夫妻良缘，百年偕老。凭媒三面言定，要备出骋金两大元正，平重足讫，两相交收明讫。又凭媒言定，詹家香火归廖家料理，异日生下男女，要归一男还于詹家为嗣；若是生一男女，皆两姓均份。此系二比甘愿，两无反悔，口恐无凭，今欲有凭，特立招赘鸾凤二纸，二姓各执一纸，付为执照。 

　　光绪壬辰年月日媒人詹门锺氏 

　　代笔詹文 

　　在场詹阿辉 

　　立主承婚招字人詹接兴 

　　（六）招婚合约字 

　　同立招婚合约字人吴士豆、张金贤等，豆因孙妇李氏名腰娘，年三十六岁，未育男女，仅抱幼妇王氏名进凉，十六岁，时当及笄，未有婚配，豆与李氏相议，愿将进凉招婚养老，以传后世。时有张金贤侄聪流，年贰拾伍岁，亦欲议姻，爰是两家凭媒说合招婚美事，俱各喜悦，遂将进凉择吉招与聪流成为夫妇。如鼓瑟琴，后日若生男女，约张、吴对半平分；倘月中丹桂，亦该两祀。李氏流当奉养终身，随家丰俭，各尽其道，约男孙十六岁长成之日，听吴家并神主领回归宗。此系同媒明约，二比甘愿，冀来日螽斯衍庆，麟趾呈祥，因欲有凭，同立招婚合约字一样贰纸，各执壹纸存照。 

　　再批明：李氏随进凉，流当奉养终身，各尽其道，不敢改移，俟男孙十六岁并神主，听吴家领回归宗。若永久同居，积置家财，皆作张、吴兄弟平分，批照。 

　　同治拾壹年拾贰月日代笔人张乃时 

　　为媒人郑三元 

　　知见人吴士昧 

　　主婚人姑李氏 

　　同立招婚合约字人吴士豆张金贤 

　　（七）招婚合约字 

　　同立主招婚合约字人曹林氏、郭新耀等，缘曹林氏有抱养媳妇何氏，名唤阿香娘，年登贰拾五岁，时当及笄，爰是凭媒说合，招与郭新耀之堂弟万福官为妻，二面议定聘金六拾大员正。其聘金即日交付曹林氏亲收讫足；其媳妇何氏听郭家择吉娶入郭门合婚，结成夫妇，琴瑟和鸣，麟趾呈祥。言约何氏生育长男，郭家之子；次男养拾六岁，归曹家，奉祀曹家祖先；其余多生男女，皆郭家之子孙；倘若丹桂一枝，两家牵祀。此系二比喜悦，口恐无凭，今欲有凭，同立招婚合约字贰纸壹样，各执壹纸，永远存照。 

　　即日同媒见交曹林氏亲收过字内聘金六拾大圆足讫，再照。 

　　批明：郭万福夫妻奉养曹林氏姑百岁寿终，事亲之礼待之；倘若不能同居，郭万福备出养膳银六拾大圆正，交曹林氏收入；生为衣食，寿终为葬费。其何氏生下男女，皆是郭家子孙，与曹家无涉，声明照。 

　　光绪二十九年癸卯月日代笔人杨文会 

　　为媒人谢凉 

　　知见者曹三聘 

　　同立招婚合约字人郭新耀曹林氏 

　　（八）招入娶出结婚字 

　　同立招入娶出结婚字人周老三、刘掽，缘三自昔抚养壹苗媳，取名阿妹，年登拾六岁，虽无孟光之贤，亦且庄贞自守，因思男大当婚，女笄当嫁，爰是听从媒议，招与刘掽之胞弟张芳基为妻，当日凭媒议定，掽备出聘金银贰拾四大圆正，即日经媒交付老三亲收足讫，随听掽择吉娶归，与芳基成为夫妇。但老三此媳既听芳基娶归，而膝下乏人，则生养死葬全赖女婿是倚。言约每月芳基应备银壹圆五角，交老三收入，以作养赡之资，百岁后所有营葬诸费亦是芳基一力料理。此乃二比喜悦，各无刁难，惟愿从兹进门，早卜弄璋之庆，长幼有序，预兆麟趾呈祥。从此二姓合婚，百年偕老，则两家之所厚望云尔。恐口无凭，同立招入娶出结婚字壹样贰纸，各执壹纸，永远存照。 

　　批明：倘日后老三年老，自己难以炊饭，欲与女婿同居合食，则芳基亦不得推诿；而每月之伙食银老三亦不得再领。倘芳基契约不将伙食银付老三支领，芳基应再备聘金银八拾大圆交老三收入，以作别图。各不得借口生端，声明此照。 

　　光绪三十三丙午十二月日代笔人郑启东 

　　为媒人林氏银 

　　场见人郑氏玉 

　　同立招入娶出结婚字人周老三刘掽 

　　（九）招婚合约字 

　　同立招婚合约字人洪门楮氏、张再生等，窃谓男大当婚，女长当配，亦世之常也。缘洪楮氏有孙女，年登一十八岁，名唤莲凉，尚未配偶，于是凭媒说合，向招与再生胞弟名唤金篮招入，洞房花烛，结为夫妇，当日同媒三面议定，聘金龙银壹佰贰拾肆大圆正。其银即日同媒洪楮氏先收贰拾肆大圆正，其余银壹佰圆正，待来日莲凉母亲林氏有回台，付亲收足讫，不得异言；若是林氏不要收聘银，而要随女子同食奉养，亦当受也。此或收银、或同食，共二有一，其一无二，理之然，螽斯衍庆，咏兰桂之森荣也。此系二比甘愿，各无反悔，口恐无凭，同立招婚合约字贰纸壹样，各执壹纸存照。 

　　即日洪楮氏同媒亲收过字内聘金龙佛银贰拾肆大圆正足讫，再照。 

　　再批明：莲凉母亲或有随与女子同食者，生衣食奉养，至于大故之日，殡费系篮一力抵挡办理，其神主洪家归回，声明照。 

　　再批明：莲凉母亲若是延年不回台，伏愿篮夫妻有生男女之喜，宜对半均分；若单生一子，双承两家禋祀，而孙同媒面约，抚养长大成人，付洪家娶回，承接后裔，不得异言，批明照。 

　　再批明：篮从此入门以后，每月须备银陆大圆正付妈亲收讫，以为篮夫妻伙食之资，批明照。 

　　再批明：洪家厝宅、业产、家器，系是洪家之业，典张家无干，批明照。 

　　光绪二十七年旧历八月日代笔人高瑞青 

　　为媒人谢门杯氏 

　　在场知见人胞叔张士猫胞叔洪万生 

　　同立招婚合约字人张再生洪门楮氏 

　　（一○）招出婚字 

　　同立招出婚字合约人李门陈氏、周门王氏等，兹李陈氏同夫在日，抚养孙女，名唤招治，现年长成拾有八岁，托媒说合，择到周家四子，名唤周西湖，现年二十岁，守己安分，生理为业。彼时两家喜纳，凭媒说合，三面议定聘金参拾贰圆，择吉迎娶，行聘纳采，该周西湖即是李陈氏之孙婿，永远孝养李陈氏百年终老，另有祖先忌衣祭坟及修理风水一切，皆是系湖夫妇一力照料，不得异言反悔。至于过门，日后生男育女，周、李两家均分，各承其嗣。如若日后招治夫妇兴作家业，积金堆玉，俱属周家业物，与李家嗣孩无干涉。现今李家有厝业租金，陈氏自己收用，若日后终年归士，该业产暂交周西湖夫妇代为摄理；厝如损坏，湖夫妇出首修缮，其税金，修缮除外应存。至嗣孙十六岁长成，原业返交于李家嗣孙掌管，中间并无来历不明等事。从此之后，瓜瓞绵绵，丁财兴旺，口恐无凭，同立招书婚字合约贰纸壹样，各执壹纸存照。 

　　即日同媒亲收过字内聘金佛面银参拾贰大圆正足讫，再照。 

　　光绪二十二年十月日代笔人高瑞青 

　　为媒人高门黄氏 

　　在场知见人叔周目性叔李金财 

　　同立招出婚字合约人周门王氏李门陈氏 

　　（一一）婚书字 

　　立婚书字人槟榔要庄冯门林氏，生有一子，命名增那，年纪长成，未曾配婚，今来配得本庄温泰凤之女为妻，当日配有聘金银陆元，交于温泰凤姻翁收领。自婚之后，生有男女，长男、四男系归于温姓为嗣；其余所生男女，俱归于冯姓为嗣；倘生壹男，两姓共为嗣，以承宗祧，以启后裔，瓜瓞绵绵，螽斯振振，岂不美哉！系二比甘愿，各无反悔，恐口无凭，今欲有凭，立婚书一纸，付执为照。 

　　即日批明：自婚之后，每年二季，夫妇仍要归于温家助耕力作，不得异言推诿，立批。 

　　光绪十四年八月吉日说合冰人温连寿 

　　在场叔冯朝凤冯桂磷 

　　代笔人冯国华 

　　立婚书字人冯门林氏 

　　（一二）招亲字 

　　立出招亲字人传干义，年四十余岁，因前自己亲生有次女乳名带娣，年二十一岁，长大成人，今愿托得良媒传阿满说合，招得本庄邻亲李戆古之弟李鸿泉为妻。自招之后，系十二日带回李家结成夫妇，百年偕老，当日凭媒三面言定聘礼银四拾大元，即日银字同媒两交明白。倘日后生有长男，本归于李家为嗣；其次男归于傅家为嗣，养育七岁，带回傅家；倘风水不足，不论三、四、五男亦完一个于傅家；倘生一子，仍系两家为嗣，各守良心。此系二比甘愿，两无反悔，日后定卜螽斯蛰蛰，瓜瓞绵绵，恐口无凭，立出招亲字两纸，二姓各执一张，又带庚字壹纸，付为执照。 

　　光绪十三年十二月日二姓合婚说合媒人传阿满 

　　在场知见弟干三叔运德古维藩 

　　代笔傅兆荣 

　　立出招亲字人傅干义 

　　（一三）同上 

　　立约字人斗六番社街陈六箍，有小女陈毛，配林山前为妻，四月间娶出，愿每月二大圆与岳父日顾为食，后日次男出头，愿还岳父娶转为孙；若是岳父、岳妈二人年老，归于代理；若是每月无银无孙传者，愿陆拾大圆与岳父再求嗣。口恐无凭，合立约字壹张台照。 

　　光绪三十一年四月日媒人张罔市 

　　代笔人蔡文来 

　　立约字人林山前 

　　（一四）再醮身价银字 

　　立收再醮身价钱字人陈文，缘因前年文弟辞世，遗下弟妇郑氏名缘，并三岁幼男陈灶，但该氏负夫债务，母子度日维艰，郑氏自愿再醮良缘。兹有冰人言议，将郑氏缘娘再醮与陈清福为妻，当日福备出身价银参拾四大圆交文过手，转付郑氏亲收，以还债务清讫，随将郑氏听从清福择吉过门以成夫妇。旋约以幼男灶半继与清福为子，至于郑氏先夫祖上禋祀六位，亦交清福奉祀，不许废弃，他日清福同郑氏如育男女，俱福之子，文不敢异言生端滋事。其幼男陈灶与清福为子，异日长成，应当为灶娶妇生子传孙，显扬祖考，俱有厚幸。此乃出自各愿，两无迫勒，今欲有凭，立收再醮身价银字壹纸，付执为照。 

　　批明：即日清福生男，宜以一子半继郑氏先夫禋祀，立批再照。 

　　光绪二十三年丁酉岁拾月日代笔人王澄清 

　　为媒人程邱陈加维 

　　立再醮字人陈文 

　　（一五）招婚听娶合约字 

　　同立招婚听娶合约字人孙泉、王赐等，缘泉有兄嫂洪氏柑娘，年登二十五岁，意欲断弦更续，破镜重圆，即托媒引就王赐观出首招婚，承娶为妻。同媒三面言定聘金银六拾大圆正，订约带出孙家祖先前来永远奉祀，日后生育男女，长胎承王家，次胎承孙家，其余照次第均分；倘丹桂一枝，两家共奉禋祀。即日同媒亲收足讫，遂将洪氏柑娘听王赐择吉婚娶过门，洞房花烛，永为夫妇，来年麟趾呈祥，螽斯衍庆，是所厚望焉！此系二比甘愿，两家悦从，各无反悔，口恐无凭，同立招婚听娶合约字壹样贰纸，各壹纸存照。 

　　即日同媒亲收过合约字内聘银六拾大圆足讫，再照。 

　　光绪二十九年十二月日代笔人纪占鳌 

　　为媒人吴氏玉 

　　知见人张金生 

　　同立招婚听娶合约字人孙泉王赐 

　　（一六）婚约字 

　　同立婚约字人张九、张景三等，窃以干道成男，坤道成女，有男女然后有夫妇，是夫妇固人伦之大也。缘九有四弟妇陈米，年登贰拾岁，笄笳未负，凤侣分飞，独守空帏，终非结局。九与诸昆从长妥议，愿将此女别结良缘，得偕伉俪，俾她终身有托焉！于是邀请母舅公同说合，引嫁与本宗景三之长男腾蛟为妻，当日三面议定聘仪柒拾大元正；银即日眼齐收讫，将陈米听景三迎娶过门，主婚配合，永宜家室。日后螽斯衍庆，长男归景，次男归九宗支，景代养拾岁，听九娶回，以承四弟君之禋祀，其余弄璋、弄瓦，蕃衍盈庭，与九等无干；倘丹桂孤芳，单子难承两家，待三纪岁后，亦须抱养女子，代抚拾岁，归宗于九，接续宗祧，将君所有阄分物业尽付掌管，九等兄弟不得异言。保此女系九父亲在日明媒正娶，并无来历交加不明等情；如有不明，九等出首抵挡，不干景三之事。口恐无凭；笔乃有据，同立婚约字贰纸壹样，各执存照。 

　　批明：即日九同兄弟亲收过字内龙银柒拾大元足讫，再照。 

　　批明：陈米上手字壹纸，即日交景三收存，再照。 

　　光绪二十九年癸卯旧历十月日代笔人张觉先 

　　为媒证人母舅骆阿牛 

　　在场见人弟张泉 

　　同立婚约字人张番张九张景三 

　　（一七）嫁婚字 

　　立主嫁婚字人简德来，缘胞兄耀先年不幸，念及胞嫂施氏有亲生幼男阿火，年登四岁，母子相随，日食维艰，无奈施氏治娘年登二十四岁，愿将配夫养子。凭媒说合，引配与林和官为妻，同媒三面言定聘礼银参拾贰大圆正；其银即日同媒交简德来亲手收入，代为胞兄之诸费随付，择吉将胞嫂治娘听林和官娶去入门，洞房花烛，恭行合卺，结成夫妻，来日生子传孙，富贵绵长，螽斯衍庆，代代荣昌，明约阿火随母入门，交和抚养长大成人，十六岁，林和备出斗篮资本银贰拾四大元正，请简、施二姓香炉付阿火并带香火归回简家。此系两家二氏喜悦，各无反悔，口恐无凭，笔乃有据，立主嫁婚字壹纸，付执为照。 

　　即日同媒德来亲收过字内聘礼银参拾贰大元正足讫，再照。 

　　批明：其简、施二姓原有帐被二件，什物多少，候至阿火长大之日，将物付阿火自带回，两不得刁难，声明批照。 

　　光绪十四年月日代笔人简守益 

　　为媒人简有三 

　　在场见人施明义 

　　立主嫁婚字人简德来 

　　（一八）婚招赘字 

　　立主婚招赘字人王选，窃谓男歌关睢之化，女咏桃华之章，自古以来未有异也。兹因胞弟竹篮，年登二十八岁，凭媒说合，招得郭维清之嫂罗氏，年登三十二，入门与篮为妻，百年偕老，五世其昌，言定篮备出聘仪银八大圆，交付郭维清亲收足讫。今既熊罴入梦，和乐且耽，日后生男育女，长男传继王家，二男抚养至六岁，交还郭家传继烟祀，余者皆系王家后裔；如或门祚未昌，仅生一男，王、郭两姓宗祀并传，一如螽斯衍庆，麟趾呈祥，兰桂腾芳，门庭发彩，皆系两家之所厚望也。此乃二亲悦愿，共指山河，各无反悔，恐口无凭，合立主婚招赘字一疋，付执为照。  

　　即日批明篮备出聘仪银八大员，交付郭维清亲收足讫，批照。 

　　再批明：凡遇年节并郭家祖先忌辰，篮要备牲仪到郭家祭祀，候至老坤长成之日，即归还郭家支理，批照。 

　　再批明：罗氏素抚养一女，要传继罗家禋祀，今从此女并罗家祖先以及坟墓暂带至王家奉祀，候至此女日后匹配定亲，即交还此女奉祀，批照。 

　　再批明：郭家现有茅屋参间，篮须当与清协同护盖，不得推诿，批照。 

　　再批明：即日同媒三面言约，共八年为限。篮倘若无照顾郭家风水、坟墓、茅屋，及奉祀祖先忌辰，应当备出聘仪银四拾大员，交郭维清收入，以为奉祀诸事之用；若至限满，即免备出聘仪银两，不得异言生端滋事，声明存照。 

　　光绪三十一年月日代笔人刘泽臣 

　　说合媒人谢门张氏 

　　在场人王清江 

　　立主婚招赘字人王选 

　　（一九）招婚字 

　　立主招婚字人锺德兴，情因胞兄立水娶妻吴氏，兄既身故，目下如鱼失水。诗云：「男如女为家，女如男为室」；所与托媒引就，招得谢种昌与嫂吴氏配结良缘，当日凭媒言定谢家备出花押银拾四元正，异日吴氏生男育女，归谢家为子，不干锺姓之事。现下锺家随来壹女银妹，年登十二岁，系谢姓养育，十六岁交于锺家主招，谢姓无干。其立水份下阄分之田，系锺家银妹、阿生二人均分。其岳母吴氏，生则系锺姓奉养；没则谢昌帮出银拾贰元正。其立水坟墓香火，目下系谢昌祀奉祭祀，其女银妹异日招夫之日，此水香火坟墓亦不干谢姓之事。此系两姓天理本心，琴瑟调和，螽斯振振，瓜瓞绵绵，两家欢悦，恐口无凭，立主招婚字壹纸，付执为照。 

　　即日批明：实收到字内花押银拾四大元正，亲收足讫。 

　　又批明：其日后此银妹招夫之日，锺家香火坟墓暨同带出，交还锺姓。 

　　光绪二十三年丁酉五月日说合媒人林秀盛 

　　在场见兄锺日德石琳 

　　依口代笔刘耀南 

　　在堂母吴代阿华 

　　立主招婚人锺德兴 

　　（二○）承招婚字 

　　立承招婚字人黄天明，情因有长子，年庚三十六岁，未有娶妻，古语云「男大当婚」，兹引托得邻亲为媒说合，招得林捷华侄媳邱氏为妻，先前生有三子，即将第三子添寿分来壹半黄家之姓，养育林家之子。即日黄天明备出花红银拾贰大元，择吉夫妻齐眉之日，生男育女系黄家之子孙。现今林家对象香火随来修理，朝晚焚香，清明祭扫，日后林家之子孙成人长大，香火物件交还林家焚香，清明祭扫。异日子孙昌盛，螽斯振振，瓜瓞绵绵，口恐无凭，今欲有凭，立承招婚字壹纸，付执永远为照。 

　　又批明：第三子添寿分来壹半黄家之姓，批。再批明：物件大棹一张、镢头四支、斧头贰支，批。再批明：物件锅头一口、中臼一只、被窝一领、埔枋三块，批。丙申年十二月日说合媒人陈阿德 

　　在见人黄镗秀 

　　代笔人赖联盛 

　　立承婚字人黄天明 

　　第二节变例之婚姻 

　　第一款　招婿 

　　第二款　养媳 

　　第三款　养婿 

　　第一款招婿 

　　第一　招婿字据 

　　第二　变例之招婿 

　　第三　主招侄媳甘愿为嗣字 

　　第四　愿约字 

　　第五　招婿离婚字 

　　第六　招夫字据 

　　第一招婿字据 

　　（一）招婿合约字 

　　百子千孙 

　　同立招婚合约字人黄门罗氏，生下长女，名唤兰娘，年庚十七岁，兹因长女未有匹配，是以婶侄商议，欲将兰娘招夫侍老。托媒引就，配与赵安观为妻，当日凭中言定备出花红佛银贰大员正，即日立招婚字两相交收足讫，选择吉日进赘完婚，永为夫妻。自招以后，若生下长男，委系赵家之子，次男归还黄家为孙；倘若单生壹子，两家各半均分，其余男女不干黄家之事。后日再置有家伙物业，俱作贰房均分，其两家原业与此无干。当凭中议定安夫妻务要抚养罗氏至百年归寿；若安夫妻要娶出，备足聘金佛银肆拾大员正，交付罗氏亲收供膳，不得刁难。自招婚以后，夫妻偕老，子孙昌盛，琴瑟和鸣，麟趾呈祥。此系两家甘愿，各无反悔，恐口无凭，同立招婚合约字贰纸壹样，各执壹纸付执为照。 

　　即日批明：同凭中亲收过字内花红佛银二大员正足讫，照。 

　　再批明：议通若是合和同居者日后置有家伙物业，俱作三房均分，不得刁难，再照。 

　　再批明：罗氏有埔园壹段，于前年间有带安观佛银五大员正，日后通若要执掌此业，将银备足交还安观清楚。其罗氏先夫香祀，通务要奉祀，须不得推诿，批照。 

　　再批明：日后安若欺心浪荡，不理家务，及琴瑟不调等情，务宜将招婚字取出交还罗氏，任从排解，安不得隐匿刁难，再照。 

　　同治丁卯六年正月日代笔人曾广萍 

　　在场见赵传 

　　为媒人沈华 

　　知见胞侄妈主 

　　在场胞侄桂芳 

　　同立招婚合约字人黄门罗氏 

　　（二）结亲合约字 

　　立结亲合约字人台南厅永宁里下湾里庄第七百十二番户苏羽，于庚子年八月初六日，托出媒人说合，与本庄陈添老之女成亲，是以公同酌定至妻舅贰拾岁，若有伸物业，该作三份平分。倘或妻舅年幼，未及长成，羽就要搬出，甘愿备聘礼龙银陆拾大圆，送交添老夫妇养饲幼子；生作养赡之资，死作丧葬之费。此系二比甘愿，各无反悔，口恐无凭，合立同定酌字壹纸，付执永远存照。 

　　光绪二十六年八月日立定酌字人陈添老苏羽 

　　为媒人林氏 

　　（三）招婿字 

　　立招婿字人内埔庄刘思辉同侄刘阿进等，因有侄女乳名阿俤，年登二十三岁，今托媒人刘戊妹，招得李官生结为夫妇，凭媒言定领得招媒身价金贰拾四元正。自招之后，要同侄阿进居处，俟进长成后，任从官生夫妻别处，不敢异言。至若日后生子，长子归于李姓，次子归还刘姓，以为刘家后裔，其余俱归李姓。此系经媒人以及族戚等三面言定，两无逼勒，惟愿祖宗庇佑，螽斯振振，瓜瓞绵绵。此系二比甘愿，恐口无凭，立招婿字一纸，付执为据。 

　　即日实领到招婿字内身价金贰拾四圆正，立批。 

　　光绪二十七年庚子岁十一月日说合媒人刘戊妹 

　　在场人阿二族邱巨泉戚邱木生阿田 

　　姊夫李阿云 

　　立招婿字人刘思辉 

　　代笔人李登贤 

　　（四）招女婿字 

　　立招女婿字人茄苳脚庄李即义，生有次女阿庚妹，招得半见庄杨阿棍为女婿，当日凭媒三面言定，不拘年限招入，永在李家居住，后日生下儿子，系两子分一子归李家为嗣；一子两姓，以承杨、李两家之祖脉。此系全依靠于女婿掌李家之门户，二比甘愿，日后不敢异言生端反悔，别有异心。惟冀自身而子，自子而孙，螽斯振振，瓜瓞绵绵，此正为两家之福也。恐口无凭，今欲有凭，立凭据字一纸，付执为照。 

　　光绪二十七年五月吉日为媒人陈阿良 

　　在场见人杨玉山 

　　岳父李即义 

　　女婿杨阿棍 

　　代笔人曾登保 

　　（五）招赘婿字 

　　立出招赘婿字人凤山县下淡水港东中里琉球屿三板路庄陈赣人，因早年自幼养女，取名格凉，至今长成，尚未婚配，思之无奈，两家同托中引就，与本庄许大丙入赘为婿，限至八年完满，愿备出银叁拾大圆与丙夫妇回家，以为家费，不得阻挡刁难；若非期限完满，丙愿备花银聘礼六拾大圆，听他夫妇回家。二比甘愿，各无反悔，口恐无凭，今欲有凭，合立赘婿字一纸，付执永远存照。 

　　光绪二十九年元月日为中人郑文 

　　立出招招赘婿字人陈戆人 

　　代书人洪章 

　　（六）招孙赘字 

　　立招孙婿字人顿物庄傅德兴，率男炳生，生有一女，年登二十一岁，乳名阿妹，招得本庄张阿宝为孙婿，当日凭媒言定宝与妹结成偕老夫妻，自在傅家图为创业，听岳父母命，限至五年为满，然后夫妻携手同归，生育男女，次三子任从传家选择为嗣，其余皆为张姓之子。惟愿子孙济济，瓜瓞绵绵，是所厚望也。恐口无凭，立招孙婿字壹纸，付执为据。 

　　即日批明：本日备明席银六元正。 

　　再批明：倘不遵书辞五年之数，要聘礼银叁拾六元。 

　　辛丑十二月三十日说合媒人张防智 

　　在见人吴阿玉弟细春 

　　立招孙婿字人傅德兴 

　　代笔人叔阿水 

　　（七）招赘婿字 

　　立招赘婿字人头仑庄张纯德，因癸未年十月十七日生有次女，命名秀妹，年登贰拾岁，托得媒人邱捷郎嫂且姆，招美仑庄邱安连为婿，结成夫妇。即日奉来银陆大元，言定生男育女，次三子分一子归张姓为嗣，其余一子系承张、邱两姓宗支。此系二比甘愿，两无反悔，恐口无凭，立招赘婿字一纸，付执为据。 

　　又带被帐一付、手环一只，合再批照。 

　　又批明：岳父年老，殡葬倘怀异心，不理丧事，愿备出身价六八佛银叁拾六圆立批 

　　。 

　　光绪二十八年十月十四日说合媒人邱捷郎嫂 

　　在场见人张学英 

　　立招婿字人张纯德 

　　代笔人张俊兴 

　　（八）招侄婿字 

　　立出招侄婿字人履丰庄陈佑郎，因有侄女，乳名喜妹，年二十五岁，前时招得二仑庄宋寿兴，不幸寿兴早年身故，家中淡薄，难以养育，宋家又无可依赖，因托得本庄吴阿连之妻张氏为媒，复招得头仑庄谢水生之子阿眉，永远为妻，教训成人。即日凭媒三面言定，备出招字光洋银四大圆正。招入家中，勤家创业，料理陈、宋两家庐墓。自招以后生有子，长归于谢家，至二三子，不拘年纪，总以一子承陈、宋两姓香烟，日后不敢反悔，螽斯振振，瓜瓞绵绵，是所厚望也。口恐无凭，立出招侄婿字两纸，各执一纸为据。 

　　即日实收过招字光洋银四大圆正，再照。 

　　又批明，一年半载夫妻带回，愿备出身价银叁拾六圆正，立批。 

　　又批明：倘仅生一子，系归于三姓为嗣，立批。 

　　光绪二十八年十一月日说合媒人张氏 

　　在见人秀二添发张连兴满朗阿英 

　　连发张顺德阿凤安古宋成安 

　　立出招侄婿字人陈佑郎 

　　代笔人张添发 

　　（九）进赘字 

　　立进赘字人西港堡后营庄蔡石信，今因无奈，托媒进赘萧垄堡四甲庄陈大阵之长女名盏，配合为妻。若是后日内外人异言生端不明，自迫出去限至尽媒三次听阵配合，别亲不敢阻挡。后日移居别厝，欲定聘金叁百大圆足。二比甘愿，各无反悔，口恐无凭，今欲有凭，合立进赘字壹纸，付执存照。 

　　光绪三十年四月日为媒人蔡壹老方女娘 

　　立进赘字人蔡石信 

　　代书人汾阳德 

　　（一○）招字 

　　立招字人大坵口堡土库街第二百二十六番户陈学观，有亲生一位女儿，名池娘，年登二十岁。学家中缺欠手足，夫妻相议，即托媒引就招与本家林查亩为做女婿，合吉夫妻和好，一家团圆，顶接宗支，生子传孙，世传后代，不论两姓，和气同生协力，合作耕农，为农始有两全其美。此女儿是学同妻有亲生儿，与别房亲人等无干，亦无来历不明为碍；如有不明等情，是学自出首一力抵挡，不干贤婿查亩之事。此系二比甘愿，各无反悔，口恐无凭，今欲有凭，立招字壹幅，付执为照。 

　　光绪二十八年八月日为媒人林炮娘 

　　立招字人陈学 

　　代书人林锺业 

　　（一一）招赘奉养老妈字 

　　立招赘奉养老妈字人布屿保仑背庄李福镇，同妻廖氏，有抚养李家之女为儿，名唤额娘，年方十八岁。窃谓及笄届期，当诵标梅之句；择婿宜慎，必邀君子之逑。爰是凭媒说合，引就与本邑保田尾庄廖良环前来承招为妻，当日同媒三面言定，时备出得佛银捌大圆正，约为酒席锦被罗帐之需，准他择吉进婿。即日立字合卺成亲，结为百年夫妻，共同一家，以耕农业，方成家室永为好也。惟祈来日生有儿孙，不拘长次，定要一子还与廖家为孙，传孙耀祖，余者乃是良环之后裔。言约进赘以来，要奉养老妈，异日百年送终，以尽孝敬之心，即后日方有多寡丧资，同与福颜、良环二人均开。又言入赘以来，要与福镇同居陆年耕作，或能永居同爨，方有再置家器物业俱各照子孙兄弟均分。此乃两家甘愿，各无反悔，人心有信，恐口无凭，特立招赘奉养老妈立嗣子壹幅，付为永远存照。 

　　即日同媒亲收过佛银捌大圆正完足，再照。 

　　大岁丙申年菊月日代笔人李义成 

　　为媒人程金娘 

　　妻廖氏 

　　立招婿奉养老妈字人李福镇 

　　（一二）赘出契约字 

　　立赘出契约字人西螺堡成羔街廖正路社古庄廖士火。缘路养一孙女程好，以为翁全女儿宗嗣，今已长成，凭媒引与火侄天红为妻，择吉赘出，成其夫妻。同媒面约红夫妻要祀翁家祖先，并全老奉事，及仙逝诸事，日后螽斯蛰蛰，富如石崇，诚两家之福也。此系二比甘愿，各无反悔，口恐无凭，持立赘出契约字贰幅一样，各执一幅永远为照。 

　　光前裕后 

　　光绪二十八年壬寅十二月日为中人锺大中 

　　立赘出契约字人寥正路廖士火 

　　代书人廖德五 

　　（一三）进赘字 

　　立进赘字人斗六保海峰仑庄林泉，行庚贰拾贰岁，生于光绪庚辰年三月十九日寅时建生，因长成未娶，托媒选择于东和街徐门倪氏之长女留娘，生于光绪乙酉年六月二十一日卯时瑞生，行庚拾柒岁，情愿进赘为婿，恭奉子职，养岳母终身，及小姨留望娘长成婚配。泉后日生育，要将第贰胎男儿继接徐家禋祀，其余俱承林家宗支衍脉。伏祈进赘之后，家声日振，子孙缠缠绵绵。此系二比甘愿，各无反悔，口恐无凭，今欲有凭，特立进赘字壹幅，付执为照。 

　　再者：明约如小姨望东娘若日后长成招亲之时，贰婿自当和合，共养岳母终身；若小姨娘生育，亦要将第贰男儿继接徐家禋祀。但愿托天庇佑，瓜瓞绵绵，富贵万年，如二婿和好同居，合爨生家致富，家业自当二婿均分；倘后日不能和合，二婿各人奉养岳母，逐月轮流，不得争长竞短，致伤和气。批明再照。 

　　龙飞岁次辛丑年光绪二十八年拾贰月日代笔人赖素秋 

　　为媒人高发 

　　立进赘字人林泉 

　　（一四）进赘字 

　　立进赘字人斗六厅斗六堡西尾庄张粗皮，生有一女儿，名唤桂娘，养大成人，招夫结配合婚。外托媒引就与同厅西螺堡甘厝庄林琢为婿配合，结作夫妻，招婿养老，同心耕农，见功家业多少以下，舅婿平分。三面言议，面限六年终；若是年限无满，礼仪参拾元。立字二纸，各执一纸存照。 

　　光绪三十一年乙已五月初二日百年偕老代书林五都 

　　二姓合婚为媒朱泉 

　　（一五）招婿字 

　　同立招婿字人斗六厅东和街番社庄二堡第九甲百四十五番户李春顺，只因有养一个女，名曰张玉叶娘，年纪十六岁，长生分配，同媒人相商，愿配招婿对成亲事，与西螺街陈荣元鸳鸯配合为妻，同婆三人议定，春顺无收聘礼，言明要带养岳父李春顺同居住，夫妻奉养百岁，年节二祭，春顺先父公妈永远拜敬。陈荣元有生贵子，次男言明历传岳父为孙，百代香祠。元同媒言约有信，不敢异言，良时吉日，招婿请酒，喜结良缘，福祉绵绵，二比甘愿，各无反悔，口恐无凭，今欲有凭，同合立招婿字二纸，各执壹纸存照。 

　　光绪三十年十二月十五日为媒人郑宝娘 

　　同立招婿字人李春顺 

　　女婿陈荣元 

　　代笔人庄克成 

　　（一六）招赘字 

　　立招赘字人斗六堡斗六东和街杨来传，有养女名唤居娘，今已长成，年方十七岁，来传夫妻相商，欲将此女托媒向与湖山藔庄萧仲官说合佳期，招集为婿，与为天长地久，管家立业，与侄孙杨德盛概对半均分，不在限年，其日后定不能和合久住，欲要夫妻■〈毛上灬下〉出，同媒议要讨第二胎男传与杨家为后；如若备聘礼四拾大元，系乃古今流传所有；或有孙，即无聘礼，此无二理。此系岳婿二比两悦，各无反悔，口恐无凭，今欲有凭，立招赘字二幅，各执壹幅存照。 

　　光绪三十年六月日为媒刘雪潘水都张分 

　　立招婿字人岳父张来传 

　　代书人曾木 

　　（一七）主婚招字 

　　立主婚招字人斗六厅番水社刘门廖氏，有养女名谨娘，年登十九岁，今因英媒说合，喜于落口厝庄许清心为妻，时即同媒言约，要奉侍岳母养食到百年之后。清心自身当子孙日后永祀家神，不使刘氏香烟有失；日后清心若要回为本处，妻子自当随去。此是二比甘愿，各无反悔，口恐无凭，今欲有凭，立招字壹纸，永远为照。 

　　光绪二十九年九月日代笔人罗坤元 

　　为媒人张氏 

　　立招字人刘门廖氏 

　　（一八）主婚字 

　　立主婚字人社藔大公庄石宗，有一胞弟，名唤力，年纪二十三，尚未立室，于是凭媒说合，进赘于林圯埔顶菜园仔林汉章之养媳桃娘赘入，明约六年方许娶出；若无满限要娶出者，力当备出聘礼四十大员，以为螟蛉之资，日后生子及孙，瓜瓞绵绵，永为石家之后裔。此系二比甘愿，各无反悔，口恐无凭，立主婚字壹纸，付执为照。 

　　光绪三十年十一月日为媒人锺雀 

　　立主婚字人石宗 

　　代笔人赖期宗 

　　（一九）主婚招赘字 

　　同立主婚招赘字人陈连、林曾氏，因氏有亲生女子名喊娘，今已长成，托媒议配与陈连之胞弟陈木招入，结为夫妻，永订百年偕老。明约入赘陆年为限；如限至，木夫妻若欲■〈毛上灬下〉出，氏应备洋银陆拾大员，付木夫妻为生业；如未至陆年欲■〈毛上灬下〉出，木备出聘金四拾员付氏收入。又约木夫妻来日要带林家一座之香禋，立为后嗣。此系二比甘愿，各无反悔，口恐无凭，合立主婚字二幅，各执壹幅存照。 

　　光绪二十六年庚子十二月日代笔人陈玉衡 

　　为媒人张陈氏 

　　同立主婚字人陈连林曾氏 

　　（二○）主婚合约字人 

　　立主婚合约字人曾廖氏、许文居等。窃谓男长当婚，女大当配，人伦之大事也；是以婚姻百年之事，非苟且草卒而为之，今逢曾佑之妻廖氏，有自生次女曾氏，名唤秀闺，年登二十七岁，今当妙龄，婚姻及时，理宜匹配成其妇道，方完人伦之大事也。当时凭议亲；幸遇许璧壮年未娶，凭媒说合，当堂明约婿有半子之分，无异自生子女，是以择良时吉日，入曾家洞房花烛，成其夫妇，当日凭媒明约，次胎男孙还曾家为嗣；设使不然，则第三、四胎亦必一男孙接续曾家宗支，不敢两误，倘异日曾家有过继男孙，则曾姓后裔有人。凡曾家田园物业宜归过继男孙掌管，奉祀祖先，理所当然；其岳母廖氏理该奉养终身，以尽半子之职。当日聘礼银六大员，凭媒交讫。愿其琴瑟和鸣，百年偕老，光焕门庭，克振家声。口恐无凭，今欲有凭，立主婚合约字二幅一样，各执壹幅为照。 

　　一、批明：再置家业，理当许、曾两姓均分，再照。 

　　光绪二十八年十一月初八日为媒人林绸娘 

　　代笔人林凤岐 

　　立主婚合约字人曾廖氏许文居 

　　（二一）主婚招婿字 

　　立主婚招婿字人林圯埔顶街谢门陈氏，同先夫有养壹位女儿，姓林名兰娘，年庚十七岁，今已长大成人，尚未配亲。氏同长女相议，愿将此女招夫待老，托媒引就向与本街黄龙官情愿入赘，与此女结成夫妻。同媒愿约招入同居，共成立业，日后要作二份均分；如若不能同居，另各伙食，陈氏岳母要食二女婿伙头，一人奉侍半月，奉侍陈氏百岁以后，龙要备出佛银二十六大员，与为丧费之资，又带先祖李氏香禋，此系二比甘愿，各无反悔，口恐无凭，今欲有凭，立主婚招婿字二纸，各执壹纸为照。 

　　一、批明：黄龙自备房内设备手饰、酒诸费。 

　　光绪岁次庚子年十二月日为媒人陈炎生 

　　女婿黄龙官 

　　立主招婿字人谢门陈氏 

　　代笔人魏旺明 

　　（二二）招字 

　　同立招字人虎尾藔庄李祈生，曲从冰言，有打猫街陈长流，同妻周氏，生次女名唤秀英，坤造甲申年十月初十日瑞生，年方及笄，羡四德兼全，宜家可卜，许配李祈生，干造乙酉年六月初五月建生，乾坤配合，成实人谋；谬叨乘龙之选，庆叶占凤之祥；际淑景于朱明，和良缘于两姓。愿入陈家，登门进赘，与岳父同居共食，生养儿孙，次男承接陈门宗祀。与岳父每至百年后，建置田园万顷，荣华富贵，将家财作三份，祈生应得壹份；若是分居分食，将妻儿娶出，宜备佛银贰拾大员，以为岳父、母聘仪之资。此系凭媒说合，二家喜悦，口恐无凭，同立进赘字一札，付执为照。 

　　瓜瓞绵绵绳祖武；螽斯蛰蛰贻孙谟。 

　　一、批明：以后李家姻母不时来往，与儿归聚首，宜理晨昏定省，菽水承欢，此亦人子妇道当然也。 

　　时龙飞岁次甲辰岁桐榖月旦立进赘字人愚女婿李祈生 

　　为媒人何用 

　　同林猛 

　　代笔人林贤 

　　（二三）甘愿赘婿字 

　　立甘愿赘婿字人盐水港厅下麻豆堡麻豆庄，土名麻豆庄尫祖庙角第三百六十番户陈吴氏续。缘自前丈夫去世，绝无男子，仅与亡夫陈力亲生一女名唤善娘，年登十八岁，光绪十二年七月二十六日生，原赘本堡庄土名麻豆庄巷口角李寅为婿，经生一男名唤李东。不幸李寅身故，善本欲孤孀守节，以全三从之德，碍家贫亲老，夫亡子幼，母子无依，兼之终鲜兄弟可靠，实难度日，故不得已，母子相商，听从媒妁之言，愿将长女陈善赘与台南厅下安定里东堡苏厝庄第百贰拾九番户苏臣为婿。即日同媒见收过聘礼银贰拾大员，以为李寅埋葬之费，其长女善娘听臣择吉入赘，生子传孙，后日宜拨一男，以承陈家之禋祀，其余所生，不论多寡，永为苏家之苗裔。至于李东养寄之事，倘或风水不虞，乃是天数，与臣无干。如至日后陈续别世终丧之后，臣不肯久霸他乡，欲将善娘搬回原籍，亦听其便，陈家不得阻挡。恐口无凭，立甘愿赘婿字壹幅，付执为照。 

　　即日同媒见收过聘礼银贰拾大员完足，再照。 

　　光绪三十年阴历十一月二十日立甘愿字人陈续 

　　为媒人林赤吴玉 

　　在场见证人吴乱 

　　代书人吴正 

　　（二四）赘招亲主婚字 

　　立赘招亲主婚字人斗六厅大坵田堡土库街第二百番户郭茂盛，四十二岁，有生下长女，取名郭会娘，年二十岁，长大成人，应该合丝罗，凭媒招亲，与本堡本街第六十四番户谢得，年二十八岁为婿。三面言约五年内为限；苟不能同居共业，欲要娶出者，面定备聘金银三十员；其无聘金银者，第一胎免言，其余生还一孙与传郭家香嗣。如若五年以外要娶出，为聘金银多少自当相商，亦能守己安份，建耕立业，日后应该照份均分，亦不得异言生端滋扰。此系二比甘愿，各无反悔，恐口无凭，今欲有凭，合立招亲字壹纸，付执永远存照。 

　　光绪三十年旧历三月日为婿人谢得 

　　为媒人进兴婶 

　　立主婚字人郭茂盛 

　　代书人赖金德 

　　（二五）招夫字 

　　立招夫字人西螺成美街堡七十六番户林福、林清河，有一小妹名杏娘，年二十二岁，时己及聘，方言男大必婚，女长必配，理所当然，林福、林清河相商订盟，愿将妹杏娘配婚，招与成美街十八番户游耀为妻。今同媒言议，林家有一祖业田店，要存香丁，今将此基业定分作三份阄书，游耀分出一份，要传林家一房香嗣；若无承接林家基业，不论年限，备出聘金银贰拾大元正则可娶出，生子及孙与林家无干，螽斯虔庆之盛矣！此系两姓甘愿，各无异言反悔生端，口恐无凭，各立字壹幅，同一样各执壹幅，永远存照。 

　　光绪三十一年二月日代笔人庄思德 

　　为媒人谢氏快娘 

　　主招夫字人林福林清河 

　　（二六）招婿字 

　　具立招婿字人嘉义厅大棣榔四堡朴雅脚溪仔底藔黄氏罕娘，有亲生女儿，名唤楼娘，年登十七岁，托中媒人杨氏昧娘引就，招过膨湖岛西屿小池角藔陈加为婿。但李氏楼娘今祈他母罕娘，自己甘愿，即立招婿字壹纸，再托媒说合，将此字与加收存为记，面订日后欲将女儿搬出别居之所，以候传世于李家之嗣，听加教督；若不守家规，自加主裁设法掌管，教训端庄，罕娘不敢出头生端滋事。恐口无凭，今欲有凭，自立甘愿字壹纸，付加收执为照。千枝传世，子孙绵绵，以承宗子。 

　　光绪三十年八月吉日 

　　（二七）招亲字 

　　同立招亲字人台中县大坵田东堡土库过港庄林门赖氏英娘，夫妻一世并无育男子，所生二女，即将次女名盐，年登十七岁，养育成人之美，托媒即向大坵田堡中庄仔陈元，未有置娶妻小，即许人林家立招为女婿。夫妇相议，言约日后既有生男孙，不管长次，一孙应还传林家，与传香祀，如若不许约，不配合家同继管业要娶出去者，三面言议，依时定交下交缴清楚，不可异言生端滋事。此系二比甘愿，各无反悔，口恐无凭，今欲有凭，同立招亲字一张，付执为照。 

　　光绪辛丑年三月日为媒人张氏 

　　立具招亲字人赖氏名英 

　　代笔人陈泉庆 

　　（二八）婚书招亲字 

　　立婚书招亲字人斗六厅大坵田堡土库吴红土，有亲养一位儿女，名叫沈氏调缎娘，年登二十二岁，年已经长成人，及又家中缺欠手足，并父老子幼，即托媒引配与同堡本街郭万来出首成亲为婿。当日同女儿合结夫妻，一家团圆，日后生子传孙，顶接后代，承祖荣宗，合家和气，两全其美。此系当日同媒相议，若有夫妻生儿；第一胎，其男女万来自得应额姓郭之子；若是二胎，吴家应得此额。其儿为孙，此系妻舅幼细，日后红业建置对份，此系二比甘愿，各无反悔，口恐无凭，今欲有凭，立进亲婚书壹幅，付执为照。 

　　光绪三十年十一月日 

　　为媒人翁连富娘 

　　立婚书字人吴红土 

　　代书人林令山 

　　（二九）入赘约字 

　　立入赘约字人兴隆内里前峰尾庄蒋川，今因本里桃仔园庄林椪尚无男儿，单生一女，各唤凉，凭媒议定，愿将凉招川为婿，言约川日后若生男儿，第二之子当付掽过房嗣续禋祀。如川能永远同居，经营财产对半均分，掽不敢异言生端滋事；倘后日川欲搬出外住，当俟过房之儿长大，仰或掽夫妻年终，而后听其设法。此系二比甘愿，各无反悔，口恐无凭，今欲有凭，合立入赘约字壹纸，付执为照。 

　　光绪十九年十月日为媒人李氏梅 

　　立入赘约字人蒋川 

　　代书人李谦恭 

　　（三○）结婚合同字 

　　同立结婚合同字人后旦庄王眉、张猫。意谓男女以正，婚姻以时，故关睢有歌，而标梅有咏。进财螟蛉一女，名唤嫌娘，年已十九岁，未曾许字于人，凭媒言议，许与过■〈土交〉庄张合顺结为夫妻。今择吉日入赘，东床花灼，言约生有二胎男儿，传两家香禋，有总有，无总无，日后再置物业，作两份均分，不准外人异言生端滋事。此系二比甘愿，各无反悔，口恐无凭，合立结婚合同字二章一样，各执存照。 

　　光绪二十四年十二月日为媒人朱■〈艹盘〉 

　　同立结婚合同字人王眉张猫 

　　代笔人曹安邦 

　　（三一） 

　　同立主婚合约字人噍吧哖街叶长水、铁占脚庄陈添等。窃谓婚由天定，合自人为，添有一胞妹，名专娘，年登十八岁，未曾许配于人，意欲靠女传嗣，恰值长水有侄名■〈金举〉官，年登二十六岁，亦未婚娶，托媒向添议婚，三面订盟，情愿入赘■〈金举〉为夫妇。同堂现今岳母照常，养生待老，又带外公、外妈江姓香祀一位，日后男孙，一男归返还江家奉祀，又约坪顶路下田一份，带江姓香祀，二姓合婚，百子千孙，瓜瓞绵绵。此系二比甘愿，各无反悔，口恐无凭，今欲有凭，同立主婚合约字二幅一样，各执一幅，永远存照。 

　　光绪庚子年十二月日为媒人赖门叶氏 

　　立主婚合约字人叶长水陈添 

　　代笔人黄兴芳 

　　（三二）合同约字 

　　同立合同约字人噍吧哖田仔墘庄苏雪官，因有螟蛉媛，名甜娘，养成，又意欲出招婿，应传叶家之禋祀。外托中媒引就于和薄仔庄陈于官承受，三面言约，限至六年以满；若是夫妻分出，雪自备出伙食之费；若未限之日缴出，于备出聘礼娶出。至于过门之日，妻与夫和合，协力经营，百年永福，日后生子生孙，永传叶家之宗枝。此系二比两愿，各无反悔，口恐无凭，今欲有凭，同立合同约字二幅一样，付执为照。 

　　光绪二十五年七月日主婚苏苏 

　　同立合同约字人陈于 

　　为媒陈财 

　　代笔人张顺政 

　　（三三）甘愿出招婿约字 

　　立甘愿出招婿约字人广储东里北势庄姚闹池，同妻林氏，有亲生子，名唤眼，明媒聘过大穆降街薛富凉为媳，不幸媳未生而子早丧，恐媳年幼归家改嫁，池夫妻相议，将媳妇招婿入内，亦可为已子以待终年。外托媒说合，向与同庄黄郡言明，招亲入赘，三面议定，随招黄郡入姚门，与薛富凉为夫，再收过黄郡聘金拾员，以为进赘之礼。日后夫妇若生男儿，当继为姚眼之子，以承姚家之田业家屋，得接姚家之本源。保此妇果系闹池托媒招婿入内，并无别端，自此合约而后，黄郡夫妇不敢反心侥负搬回归家，闹池亦不侥负赶逐黄郡夫妇外出。 

　　又批明：黄郡若入姚门之后，再发达致富，日后与郡官均分，不能贪霸图混。此系二比甘愿，各无反悔，合立约字一幅，付执存照。 

　　年月日为媒人□□号 

　　知见妻林氏号 

　　立甘愿出招婿字人姚闹池 

　　代笔人□□号 

　　（三四）进赘婚约字 

　　立进赘婚约字人妈宫城南町三十四番户陈第生。缘侄孙南町百九十四番户陈水连，年已及冠，尚未婚娶，适有本町林府甫勇翁有养女，闺名王月霞，尚未许字于人，凭媒说合，择吉过门成为夫妇，同在林家经业。斯时同媒人三面言约，陆年之外，挈回生家，听从其便，面约不收聘礼；若是不待陆年之约，意欲挈归者，当备出聘金陆拾陆圆，交与林勇翁收为聘礼之资，方准挈回。所愿者琴瑟和鸣，谐百年之好；鸳鸾比翼，兆奕世之昌。两家均有荣幸矣！言恐无凭，字永有据，合立婚约字壹纸，付执存照。 

　　光绪三十一年乙已十一月日作媒证刘氏牵治 

　　立进赘婚约字陈水连 

　　代书人许波 

　　（三五）进赘承继字 

　　立进赘承继字人火烧坪乡谢升塔，因父母两亡，家计困乏，无力娶妻，适有妈宫东町池包恩，前入赘陈家，有买一养女，名谨治，欲承奉陈家禋祀，现年已及笄，托媒向塔议婚。时三面言约将此养女谨治送塔为妻，以承陈家禋祀，奉养包恩终年，日后若有生子传孙，当为陈姓子孙，与谢姓无涉，所有陈姓遗存家宅产业，当归塔子孙执掌。惟碍包恩前虽入赘别姓，恐嗣后生子无家可归，因念此女谨治系自幼抚养，亦有功于彼，爰议陈姓所遗家宅，分西畔尾间一座归于池姓子孙管居，其余皆归塔子孙执掌。此系两愿，方始拨吉入门，成为百年夫妇，他日各无反悔生端，口恐无凭，合立进赘承继字一纸，付执永远存照。 

　　光绪三十年即旧历甲辰十月吉日作媒人丁蕊凉 

　　立进赘承字人谢升塔 

　　代书人苏正中 

　　（三六）就婿字 

　　立愿就婿字人港仔尾乡十六番户许永全，长子名殿，年廿三岁，笄理宜仪婿，兹实于火烧坪乡叶俊官亲翁次女名素贞为妻，但因此女母亲外家林姓乏人香祀，故令其女招夫承顶，余愿将子殿过门就婿，琴瑟永调，百年偕老，日后生男育女，自当承继林家万代香姻，其林家所遗厝顶眠床椅棹各件，应归素贞夫妇承掌。言出金石，断无负约；倘有负心，当备聘金贰百圆，并林家所遗财物送还清楚，方敢言归。此系二比甘愿，各无反侮异言，口恐无凭，合立就婿字一纸，付执存照。 

　　光绪三十二年一月知见人洪铋凉 

　　作中人李顺凉 

　　立就婿字人港仔尾乡许永全 

　　代笔人陈川仰 

　　（三七）婚约招赘字 

　　合立婚约招赘字人文澚社洪狮、叶立，兹因单生一子，名曰和木，年当二十六岁，现已及冠，未经婚娶，适有本社叶立之孙女，名曰仅凉，因时尚幼，而父不幸身故，后为妻再招赘妈官乡吴栏为夫妇，幸得一入也门，亦弄璋二位，兼抚养此女长大，经既及笄，未曾配偶，爰是托媒求配，两相许诺，愿将本与仅凉招赘而入也门。如若弄璋喜庆，长胎必立叶家之禋祀，恐木夫妻反意，必候此子长成，而木并仅凉夫妻能得搬回；如若在也门奉养栏，并近凉夫妇养生送老，随木夫妻是何年月搬回，听其自便。此唯古人之世风，诚哉是言也。择吉良日进门，螽斯衍庆，永昌厥后，二姓甘愿定约，此后并无异言生端。口恐无凭，今欲有凭，合立招赘字一样贰纸，各执一纸，付执永远存照。 

　　订约开列于后： 

　　一、约：木夫妇如若时弄璋，长胎必立叶家之禋祀，候此子长大成人，而木夫妇能得搬回，勿失约。 

　　二、约：木若在也门生子，无论三、五位，能与吴家之子庆等能得同居，无论叶、吴、洪亦或建置产业，照其子并弟数位各位各分，免使争执。 

　　三、约：所有叶家置过之产业，交木夫妇执掌，无论诸房亲叔兄弟侄不能争较。 

　　二姓合婚作媒人绝辛凉 

　　百年偕老知见人族亲叶立 

　　光绪三十二年一月立招赘约字文澚社洪狮 

　　代书人林腾 

　　（三八）招亲字 

　　立招亲字人骂头街埔羌林庄王上观，有生长女，名唤却娘，年登十七岁，长大成人，爰是托媒招引本堡桥头藔庄蔡友为婿，与却娘结为夫妻。时三面同媒言议，年限不论，一世协力，日后生子传孙，长男承王宗家支，二姓同心协力，有家财对半均分。此系二比喜悦，各无反悔，口恐无凭，立招亲字壹幅，付执为照。 

　　光绪十八年十二月日代笔人蔡才吉 

　　为媒人陈池观 

　　立招亲字人王上观 

　　（三九）招赘女婿字 

　　同立招赘女婿字人陈添福，同妻蔡氏，生有一女，名唤赤娘，现因长成十六岁，爰思年已及笄，应当招赘。自古有言：男长当婚，女长当嫁，古之礼也。盖为小儿幼少，姑将此女招赘于人。兹闻有朱然官诚实可嘉，爰托媒引就招他为婿，以为日后半子之靠。即日同媒三面议定，以八年为期，且吾儿亦已长成矣！许时或肯同居故妙；设或不能同住，女婿有意他住，在八年内之期，应聘金四拾员，亦须俟吾儿娶媳，方许同吾女娶出别住；若在八年期已满娶出，即免聘金。且家事如能发达，苟有薄资亦听其与吾儿一同均分，况吾生男及女，均同一体，必无另眼薄待之理。此后愿吾女婿以吾儿一同同营家计，并愿吾女婿生男育女，传之绵绵瓜瓞，乃吾之素志也。此系同媒议定，各无反悔生端之理，合应立字贰幅一样，每各执一幅存照。 

　　光绪二十八年旧历五月日 

　　台中厅大肚中堡梧栖街第八十九番户陈添福同妻蔡氏 

　　同厅同堡同街寄留成利二百八十二番户朱然 

　　同厅同堡同街第壹番户为媒人吴氏 

　　同厅同堡同街寄留成利二百八十三番户代书人周振传 

　　（四○）进赘约字 

　　同立进赘约字人大肚中堡梧栖港街陈福，有一位侄女，名叫珠娘，年登十六岁，意欲招婚进赘；男有家，女有室，此人之大伦也。外即凭媒引就向与同堡益母藔庄王裕元长孙王远进赘，结为夫妇，择取良时吉日，二姓合婚，俱各喜悦，合卺交杯。即日同媒三面言议定约，自今进赘，家事一概王远抵挡，若是多生男子，应额一名传陈家之嗣，捌年以满，陈福备出生理本银四十大员，交付王远另其主裁；如是再生一男，是王家之额。如捌年已满，无传陈家，夫妻要搬出分居各食，不能取领生理本银四十大员。如六、七年，夫妻二人意欲搬出分居各食，应当备出聘金银壹百贰拾员，交付陈福收入。此系二比两愿，照约字内所行，各无反悔，恐口无凭，今欲有凭，同立进赘字一样二幅，各执为照。 

　　光绪三十二年月日代笔人陈炎 

　　为媒人王勇 

　　立主婚字人王裕元 

　　（四一）招赘字 

　　立招赘字人牛骂头街程青番，同妻纪氏，生下长女，名唤娥娘，年登拾九岁，应当及笄，番同妻商议，年老子幼，欲将长女招赘婚配。托媒求亲，求得同街蔡水河外甥黄瞈，年登贰拾六岁，凭媒说合，配定乾坤，麟趾三章，螽斯衍庆。时同媒三面议约，限八年为满，听瞈分居，番当备出佛银四拾六员，与女婿为生活计；年限未至，而欲分居，瞈须备出聘礼壹佰大员，付与岳父收入，为养赡之资。若得同居奉养岳父母百岁以后，家资多寡，对半均分。其生传长男，是黄家宗支；再生次男，当承程家烟祀；若是单生一子，应承两家；纵使多生，俱是黄家子孙。此系当堂明断，二比甘愿，各无反悔，口恐无凭，立招赘字壹幅，付执为照。 

　　光绪二十五年八月日代书人李成王 

　　为媒人蔡逢时蔡五福 

　　母舅主婚人蔡水河 

　　立招赘字人程青番 

　　（四二）招婚字 

　　立主招婚字人傅平鼻，有一亲生女儿，名曰阿教，年庚十五岁，方春未有配亲作对。自古及今，男女长大，成双作对，用托媒人说合和亲姻情，闻得赖蓉为人诚实光眼，结做夫妇，定媒人之言，赖蓉备出聘金银拾二大员正。是日同媒人收过，传家安享，招入成家和睦，勤做基业。再批定：六年满足傅平鼻备出伙食榖一拾石、牛一只、价定银参拾员，以为女婿夫妇安家。再批明：媳弟同居，父母阳终，相有家伙，由伊舅遵照份分清楚；相有家债，照份还，不可滋端异言。嘴讲无凭，立字一纸为照。 

　　光绪癸卯十二月立为媒人赖掽头 

　　代笔人杨吉 

　　出招婚字人傅平鼻 

　　（四三）进赘字 

　　立进赘字人刘阿仁，年二十九岁，未娶室，是以托媒说合，引就于林南门之女桃凉进赘为妻，择日合卺，夫妻和合。当日言定聘金酒席共银四大员正，即日立两相清，异日仁夫妻生下初男，归林家为嗣；次男传陈姓嗣；余者生下振振，系刘家洪福；若是单生一胎男女，均作三姓共瓜瓞，各承祖宗，世代荣昌。自之后，仁不敢协私，立心创业，重振家声，置有田园屋宇侍岳父、母百岁偕老，与及仙逝之丧资。债家物业等件，分作三姓均分，不敢异言；倘有私心要娶出此妻者，仁愿再备出聘金银伍拾大员，交付岳父、母手内亲收，抵为日食养膳资费，并愿陈姓香火请出，物案无分。此是二比甘愿，各无强迫，口恐难凭，今欲有凭，立进赘室字二纸，各执一纸，永远存昭。 

　　光绪癸未玖年拾二月日主婚知见人胞弟刘贯 

　　为媒人郑阿连 

　　代笔人何祥麟 

　　立进赘婿字人刘阿仁 

　　（四四）招赘字 

　　同立招赘字人大肚上堡牛骂头街第百四十番户伍鑧，前同妻林氏，有向许家抱养一女儿，名唤招治为媳妇，年登二十岁。鑧与妻相议，愿将许氏欲配招婿，托媒引就，向与同堡西势庄第三百三番户陈扁头前来招赘，时同媒三面言定，并无年限，惟望永远同心。自招赘以后，许氏或有生传男女，亦是陈家世代子孙；但许氏前有代周家、张家二位者香烟，连伍家，共三位香烟，亦是同奉祀，永远千秋。伍家现时有家器什物，后日亦是伍远生自己之额，惟有贷欠他人之项，与陈家无干。陈家自来以后，或有尚剩家财，亦要与伍家对半均分。自此扁头当许氏洞房花烛，瓜瓞绵绵，如是三年五载，心思巧计，欲搬回家，拟扁头定备出龙银捌拾大员，付伍鑧收入，以作聘礼。此系二比喜悦，各无反悔，口恐无凭，今欲有凭，立招赘字贰幅壹样，各执壹幅为照。 

　　光绪三十二年旧历一月日代笔人蔡长发 

　　为媒人林银陈赴 

　　同立招赘字人陈扁头 

　　（四五）进赘婚书字 

　　立进赘婚书字人沙辘堡梧栖街尾陈万兴，有亲生女儿，名绒娘，今年壹拾三岁，同弟三人，因弟现日少幼，不理家务，因绒娘今既长大成人，兴同妻王氏相议，喜将绒娘配合佳耦，托媒引就与海墘厝庄林坑官入门进赘，以成百岁夫妇，琴瑟和鸣，百子千孙，金石同心，螽斯衍庆，夫唱妇随，乾坤之德难量；父生母养，山海之盟已定。苟来日之秋，必获大利，与妻舅各份均分；如或不然，该人之项，亦皆各份均还也。古人言；古张公九世同居，如其不能，限八年为满；若是夫妻可要另建分居，聘金银肆拾大员，与与夫妻养赡之资。口恐无凭，今欲有凭，同立进赘字一幅，付与兴收执为凭，存照。 

　　光绪拾九年十二月三十日代笔人陈子祥 

　　立进赘字人林文坑 

　　同立进赘字人陈万兴 

　　为媒人施文榜 

　　（四六）招赘字 

　　立招赘字人彰化厅武西堡关帝庙庄张卿，年登二十四岁，尚未娶妻，托媒引就，向与台中厅牛骂头街黄进之女儿黄凤娘，年登十五岁。凭媒三面言定，选择良时吉日前来招赘，与黄凤结为夫妻，并无年限，亦无搬移他处，惟望永远同心，瓜瓞绵绵，凤或生传男女，亦是张家世代子孙。自此以后，愿百年永好，但他日或有家财什物器椇或多或少，卿与黄进次女黄川作对半均分，不得刁难。此系二比甘心喜悦，各无反悔，恐口无凭，今欲有凭，立招赘字壹幅，付执为照。 

　　批明：现时祖母并岳父母在世，他日百岁后之日，原是卿应承抵挡，声明再照。 

　　再批明：前来招赘，并无年限，不可三年五载，欲想私心搬出他处，拟卿备出聘仪壹百贰拾大员，付黄进收入，决无虚言，批明再照。 

　　再批明：黄凤当前有承母舅蔡赐作为女子，他日或有男子出头，务必拟一个承蔡家烟祀，再照。 

　　光绪三十二年旧历十二月日代笔人蔡长发 

　　为媒人陈万主 

　　立招赘字人张卿 

　　（四七）进赘招婿合约字 

　　同立进赘招婿合约字人林李氏、林凌观等。窃闻男宜有室，女宜有家，缘李氏有抱养陈家之女子，名曰香娘，以为媳妇，年登贰拾壹岁，未有婚配。氏思男大当婚，女大当嫁，欲招于人。爰有媒妁之言，引就招与杜凌之五弟，名曰来春，年登贰拾岁，匹配当为妻。三面议定，择吉进门，以后生传男女，两家对分：若壹、叁、伍、柒胎男，系是林家之子孙；贰、肆、陆、捌胎男，系是杜家之子孙；倘丹桂一枝，两姓之美。其来春进门以后，限柒年足为满；倘若不能到限者，来春备出聘金银捌拾大员足，付李氏收入，其香娘亦付来春娶出，各不得刁难；若是来春与林家能合伙至限满者，不用聘金。其林家原置业产系林家物业，与杜家无干。来春进门皆同心协力，日积如有家资大振，再置业产，至限满之日，若要分居，将新置业产作四份均分，各不得异言。但愿螽斯而衍庆；幸得麟趾以呈祥。此系两相喜悦，固所愿也。口恐无凭，今欲有凭，同立进赘招婚合约字壹样贰纸，各执壹纸，永远存照。 

　　批明：来春有祖先香火，交凌奉祀，来春每年皆当备出佛银四大员，贴凌收去奉祀祖先之费，不得刁难。批照。 

　　太岁己亥年十二月九日光绪二十六年一月九日代笔人林以教 

　　为媒人魏林氏 

　　在场知见人林陈氏 

　　同立进赘招婚合约字人林李氏杜凌观 

　　（四八）招婚合约字 

　　同立招婚合约字人陈却、张涂等。窃谓乾坤既定，分别有男女；天地之道，造端乎夫妇。是故男大当婚，女长宜配；男女以正，婚姻以时，乃合天道。男女居室，古礼所记载；以女招婿，亦人伦之大体也。今陈却有长女名招治者，现年十八岁，正当及笄待配，适有张涂之第三弟，名张港官，今已二十四岁，年当冠及择偶，二姓堪以匹配。但是陈却夫妇年迈，欲将此女招婿入门，兴耀门眉，奉养两老百年送终之靠，于是凭依月老评定，托藉冰人说合，张家备出喜银叁拾六元，付交陈家以为洞房床帐、被枕、喜筵之用，吉日佳期，张涂承母命，许将第三弟张港进入陈却家招为女婿，与长女招治凉洞房花烛，结成夫妻，后来生男育女，生子传孙，接续两姓后裔。所有原陈家财产，日后乃是招治夫妇及再传弟，暨所传陈家子孙，临时掌管承续，与他人无涉；抑或张港入门之后，克勤克俭，建基立业，将来如有新置业产，应将新业陈、张对半均分。此乃天作良缘，以期永远和合，螽斯衍庆，麟趾呈祥，各宜照约所行，毋得反悔。恐口无凭，同立招婚合约字贰幅壹样，各执壹幅为据，此照。 

　　即日陈却亲收过约字内张家付媒手来喜银叁拾六元正，以为洞房床帐、被枕、喜筵之用，声明照。 

　　一、批明：张港入门之后，勤业每年在陈家备出银拾贰元，奉母蔡氏红娘，为甘旨之需，声明再照。 

　　一、再批明：张港以上所批奉母甘旨之项，俟日后备出，眼前不必奉呈可也，声明再照。 

　　光绪甲辰年新历八月 

　　旧历六月日代笔人郑生春 

　　为媒者陈锡 

　　在场知见母陈门刘氏京娘 

　　在场知见兼主婚母张门蔡氏红娘 

　　同立招婚合约字人父陈却兄张涂 

　　（四九）招婚合约字 

　　同立主招婚合约字入汪泗滨、谢郑氏等。窃滨前明聘陈家之女为苗媳，名曰招娘，现年十九岁，未有及笄，尚乏配偶，情愿此媳妇招婿传嗣，适谢郑氏同夫有亲生第叁子，名叫紫英，年逾弱冠，未曾娶婚。天假之缘，凭媒作合，三面言议，备出佛银四拾六大员足正；其银即日同媒亲收足讫，将此银采买衣衰首饰之仪，择吉日进门冠笄合卺。预卜螽斯衍庆，奕世传芳，永远夫妇，有亲生男女，汪、谢两姓均分；倘单生贵子，承接两姓宗支。自进门之际，从前滨有自置瓦屋壹间，价银叁百大员；驳船贰只，价银叁百大员；又茅屋叁间，价银壹百大员；合共价银柒百大员足正，从此日后守己勤俭，有大振家声，或有买业置产，以及家器等物，同乞均半，与别无涉。紫每年辛金银抽起佛银陆大员，交谢郑氏作伙食之费，其余滨取去家费之用。谢郑氏百年之日，紫同亲兄弟愿开丧费应份，不敢推诿，报其养育亲恩。保此陈氏招凉果系是滨前凭媒明抱养过为媳妇，并无来历不明；如有不明等情，滨自出首抵挡，不干谢家之事。此系两愿，各无反悔，恐口无凭，合立主招婚合约字贰纸壹样，各人存执壹纸，付执为照。 

　　即日同媒亲收过字内整衣裳首饰银肆拾陆大员足正，再照。 

　　一、批明：缘滨有自置物业共价银柒百大员正抽起，紫从进门之后，或有再置物业，与乞均分，与别人无干。倘使紫不能与滨同居，将此招娘娶入谢家，备出聘价银壹百四拾大员正，交滨抱养之资。紫每年辛金银再拨出贰大员，交兄弟奉谢家祖妣香烛之资，再照。 

　　光绪拾壹年八月日代笔人刘荣宗 

　　为媒人李朝姆 

　　知见作正人胞兄谢榜哥妻汪门郭 

　　氏 

　　同立主招婚合约字人汪泗滨谢郑氏 

　　（五○）承赘婿字 

　　立承赘婿字人赖罗氏，生下一男，名唤德福，行年廿一岁。古云：男大当婚，女大须嫁，但因未有娶室，兹凭媒招得徐吴氏之女，名唤梅凉为妻。当日凭媒议定，聘礼银贰拾大员，即日银交字立，择吉招入徐门，与梅凉结为夫妻，帮理家务。日后生下男儿，赖、徐二姓均承香祀；如徐家有置产业，日后承赖、徐二姓后裔均分。此乃天作之合，夙世良缘，惟愿梅凉夫妻琴瑟和鸣，百年偕老，子孙昌盛，丕振家声，克昌厥后，瓜瓞绵绵。口恐无凭，今欲有凭，立承赘婿字壹样贰纸，各执壹纸为照。 

　　即日批明：徐吴氏实收到字内聘礼银贰拾大元亲收足讫，批照。 

　　再批明：德福现有老母赖罗氏，日后应当奉养终身，批照。 

　　再批明：德福自今后，每年应贴银陆大元，以为老母赖罗氏饮食之需，批照。 

　　戊戌年玖月日说合为媒黄苏氏 

　　在场人赖炳奎 

　　依口代笔黄元卿 

　　立承赘婿字人赖罗氏 

　　（五一）主婚招赘合约字 

　　立主婚招赘合约字人苏士深官。盖闻男子生而愿为之有室，女子生而愿为之有家，所以关睢有好逑之咏，标梅有迨吉之歌也。缘苏深官有侄孙苏掽官，年登二十六岁，尚未婚配，适何曾金声翁有侄女，闻其贤淑，女年登十九岁，尚未婚配，爰是从媒黄三官说合，择吉合卺。当时三面议定，进门以后，何、曾两家有风水、忌辰、坟墓，一切归苏掽官奉祀祭扫修理，他日有弄璋之庆，长男宜承何、曾两家；次男则承苏家；再有添丁，苏、曾、何各姓皆得其一；其余多生男女，系是苏家之福。而悦娘尚有一亲妈郑氏，以后至百岁登仙之期，苏掽官应备多少银项，以为送老之资，其妈郑氏香位，不干苏掽之事。至于悦娘有银二十元，寄在古贤家，掽官要奉曾家之祭祀，应归悦娘管掌；而茅屋数间亦曾何家遗业，仍归悦娘掌管。此系天作良缘，人成佳偶，二比喜欢，各无反悔，口恐无凭，合立主婚招赘合约字一样二纸，各执一纸为照。 

　　光绪二十三四月十二日代笔人陈启宗 

　　为媒人黄三官 

　　场见人苏深官 

　　同立主婚招赘合约字人苏李氏 

　　（五二）承招赘字 

　　立承招赘字人邱进文，兹有胞侄旺信，行年廿二岁，未娶妻室。古云：男婚女嫁，理之当然。当日凭媒议定，招得朱意夏之第二女，名唤玉凉为妻。招入朱门与玉凉结为夫妻，帮理家务。择吉进赘，成婚合卺，即日意夏夫妻亲收到聘礼银参拾贰大元正，日后旺信夫妻生下男儿，二姓均成香祀。旺信夫妻与岳父母同居，至意夏夫妻百年后，其玉凉姉妹要分居之时，朱家所有资产物业作为三股均分，其现居瓦店壹座，存为公业，安置祖先，不得分割；倘岳父母在日，旺信夫妻欲和居别住，应备出聘礼银壹百贰拾大元，交意夏夫妻收讫方得移居。此乃天作之合，夙世良缘，惟愿旺信夫妻琴瑟和鸣，百年偕老，子孙昌盛，瓜瓞绵绵，丕振家声。口恐无凭，今欲有凭，立承招赘字壹样贰纸，各执壹纸为照。 

　　即日批明：意夏夫妻实收到字内聘礼银参拾贰大元，批照。 

　　光绪三十年七月日说合为媒列詹勤 

　　在场人邱源泉 

　　代笔黄元卿 

　　立承招赘字人邱进文 

　　（五三）招婚永远合约字 

　　同立招婚永远合约字人陈寨、胞姊治凉等。窃谓男大当婚，女长必配，室家以宜，古今大典。因寨夫妇自早抱养张家女儿为媳，名唤九凉。于今年登拾五岁，自己无子配合，至今尚未配偶。爰是寨夫妇相议，欲将此媳别觅招婿。兹因胞姊治凉有弟名曰涂粪，年近十七岁，于是亦未婚娶，是以两家各听黄却凉为媒说合，胞姊治凉即备出龙银肆拾大元，付与寨收去，以为置物之资，遂择吉日良时，入赘陈门，即将九凉配合涂粪为妻，以成鸳鸯之侣；夫妻好合，如鼓瑟琴，作一家无疆之福也。后日生育男女，陈、林贰姓均分，家业亦若如是。此系二比甘愿，各无反悔，恐口无凭，今欲有凭，同立招婚永远合约字壹样贰纸，各执壹纸收执，照。 

　　一、批明：寨建置家业及来日成家致富，九凉与罔腰二比对半均分，声明照。 

　　光绪三十年旧历癸卯十二月日代笔人王昌荣 

　　为媒人黄却凉 

　　在场知见人林兴 

　　同立招婚永远合约字人陈朝陈寨胞姊治凉 

　　（五四）入赘字 

　　立入赘字朱木，欲娶未定，因林来旺有女子，现庚十捌岁，凭媒引就入赘，时三面言定，朱木备出聘金龙银贰拾大元，凭媒交付林来旺收入为酒席衣裳之资，来旺即将此女子闺名蕊娘，立即喜配朱木为妻。来日木夫妻有生下男孙，即要先还林来旺为男孙；其余有再生子孙，螽斯衍庆，俱是朱木之洪福。日原约入赘十全年，自癸卯年冬入赘，至癸丑年冬止，限以满，朱木夫妻要娶归宗，来旺愿备资本银贰拾大元付朱木为资本；如是年限未满，木夫妻要出自居，即要备出银贰拾大元，付林来旺收入为聘礼。此系两愿立约，各无反悔，恐口无凭，今欲有凭，立入赘合约字贰幅壹样，各执壹幅存照。 

　　即日木备出聘金龙银贰拾大元足讫，再照。 

　　再批明：若能合食至岳父母百年后，后业均分，再照。 

　　光绪三十年岁在癸卯十月廿二辛未日代书人林老亮 

　　为媒人五婶何美娘赖月娘 

　　主姻三叔朱天河 

　　立入赘字人女婿朱木 

　　（五五）招亲字 

　　立招亲字人台中厅台中街土名台中第二十八番户张施氏，有亲生次女，名唤张执，年庚生于光绪十二年四月二十五日瑞生。窃思男大当婚，女大当嫁，古今大体也；且人天地间有男女，然后有夫妇之道，固不可废也；男以女为室，女以男为家，凭父母之主宰，听月老之推迁，千古不易之纲常也。今将次女张执，凭媒议亲，招配与鹿港九间厝街第五拾乙番户施凑福入门为妻，若日后亦要娶出，自当备送聘礼金参拾大员，付交张施氏母子收领方可娶出，夫唱妇随，听从其便。但愿夫妇和谐，如鼓瑟琴之乐，乾坤象定，共成鸾凤之欢。奕世箕裘大振，日后子孙依然秦晋和睦，不可藉端滋事。口恐无凭，今欲有凭，立出招亲壹幅，付执永远存照。 

　　光绪三十一年旧二月二十八日为媒人吴有 

　　代笔人赖水源 

　　女婿施凑福 

　　立招亲字张施氏 

　　（五六）进赘字 

　　立进赘字人廖胚，年庚三十岁，未尝有室。窃思男子生而愿为之有室，正直允美占吉梦，诚哉，于是凭媒说合，愿将入赘于陈松之长女陈柳，结为夫妇。凭媒言定，胚备出龙银参拾六大元正，付岳父陈松收入，限招六全年，自乙巳年起，至戊戌年止，年限以满，仍将同居，重立章程；若年限未到，夫妻相商，亦欲出之，胚再备出龙银捌拾大元，付松以为聘金之礼；限满年之年，亦欲出之，分居别创，松应备出龙银壹拾大元，付胚以为口粮之需。两家双喜，各无异言，今欲有凭，同立进赘字壹幅，永远为照。 

　　即日同媒亲收此字内龙银参拾六大元正，付执再照。 

　　光绪三十二年旧历十二月二十二日为媒人王海廖屋 

　　代笔人何百禄 

　　立进赘字人廖胚 

　　（五七）招字 

　　立招字人炉阿潭，年已长成，未有对象，托中媒人蔡胡，向与吴阿昌有亲姑，名叫不要，年已十六岁，未有对夫，于是母亲与媒人相商，将此小女必配与潭为妻，立为半子。三面议定，聘金银贰拾大员，择于六月廿四日吉时成双。自此以后，夫妻和顺，封妻荫子，有孝岳母，姑丈、内侄两人自理；若是夫妻反心，意欲分居，半子自出聘金银六十大员，与岳母年老，内侄昌自当不干半子之事。于是姑丈、内侄欲要物业者，公妈忌日，清明佳节，应当奉敬，礼所当然。此系二比喜从，各无反悔，口恐无凭，今欲有凭，立招字壹纸，付执为照。 

　　再批明：有业均分，有缺均还，姑丈欲要物业者，必定男子与吴门为嗣，所批是实，再照。 

　　光绪二十九年六月日代笔人许田 

　　为媒人蔡胡 

　　立招字人炉潭阿 

　　（五八）招字 

　　立招字人林泉，有小妹名唤昭娘，年二十岁，未有出闺，今已长成，凭媒引就与赖安，备出聘礼银贰拾大员正，招为妹婿。今泉同媒收入聘礼银贰拾大员，交收足讫，凭媒限至年期十全年；庚子起，己酉年止。若于年限已满，安分出，泉备出龙银贰拾大员，交于妹夫安为家费；若年限未到分出，安再备出龙银贰拾大员，付于泉收入。二姓说合，立出红布二幅，各执一幅，付执为照。 

　　即日同媒亲收入聘礼银贰拾大员正足讫。 

　　光绪庚子年拾一月日说合为媒人林氏 

　　立招字人林泉 

　　（五九）进赘字 

　　立进赘字赖水旺，有生次女，名桔凉，年拾捌岁，凭聘礼银贰拾大员，凭媒招与林怀义为妻，日后生男一位，传于赖家接过宗枝。有成家致富，作三份均分。此系二比说合，百年千孙，立出进赘红布贰张，各执壹张付照。 

　　光绪二十六年十二月日说合为媒赖朝安 

　　立进赘字人赖水旺 

　　字外批明：年限未满分出，每月贴岳父、岳母月米，二人共陆斗，每人该米三斗，再照。 

　　光绪三十七年十月十六日 

　　（六○）进赘婚书字 

　　立进赘婚书字人台中厅大肚中堡梧栖港街第贰百零九番户陈掽狮，有养成外甥女纪山凉，年登廿岁，今因长大成人，欲择配良缘，外即托媒引就于同堡顶鱼寮庄第四拾三番户锺藤旺次男锺乌肉官入门进赘，以成百岁夫妇；金石同心，山海之盟已定，琴瑟和鸣，俾令夫唱妇随。其山凉既与乌肉为夫妻，从此承接陈家万代禋祀，苟或明年举子，必将先生贵子承接陈家禋祀，余者再生五男二女，皆系锺家一派子孙。设或后日之秋，人情反复，两姓不能合食，欲另居各食，其禋祀及遗下财业以及该人之项，两姓对半均分，余事妥议公平而行。恐口无凭，今欲有凭，同立进赘婚书字一样贰幅，各执一幅为照。 

　　光绪三十年旧历八月十八日代笔人陈光祥 

　　为媒人蔡传嫂 

　　场见人陈氏爱凉 

　　立进赘书字人陈掽狮 

　　同立进赘婚书字人锺乌肉 

　　（六一）进赘字 

　　立进赘字人台中厅大肚中堡梧栖港街蔡树来。前者有养女蔡猪凉，年登十八岁，今既长大成人，有琴无瑟，来同妻香氏相议，愿将此猪凉招为夫纳福。于是托媒引就与同堡潭仔墘庄何能官入门进赘，以成百岁夫妇；金石同心，山海之盟已定，琴瑟和鸣，俾令夫唱妇随。苟或明年先生贵子，必将第一胎男子承接树来一门禋祀；再生男子，皆是何家一派宗枝。即日先备聘礼银壹拾六大圆，以为设筵什费之资，其何能官苟能与树来合食百年，所遗下之财业皆何能官自得；如或不然，该人之项亦是何能官当还。倘或人情反复，日月转移，何能官不能与树来合食，要另居各食，须当备齐聘金银四十大员与树来亲收，其猪凉听何能官娶出。此是当场明言，各无反悔，其猪凉入赘与何能官，与来房亲族叔兄弟侄等无干，亦无异言生端滋事。口恐无凭，今欲有凭，同立进赘字一幅，付执为照。 

　　光绪三十年旧历二月十六日代笔人陈国昌 

　　为媒人纪跳 

　　在场并知见人陈氏 

　　同立进赘字人何能官 

　　立进赘字人蔡来树 

　　（六二之一）进赘字 

　　同立进赘字人台中厅大肚中堡梧栖港新街仔蔡门石氏，有亲养女儿，年登十八岁，陈氏巧娘长大成人，合家相议招夫看顾，就媒引进，向与同街振裕号雇人朱雁，年登二十七岁，出首承进赘。陆礼为定，即日同媒登门为百世夫妇，良缘匹藉，日后有生传男女，对半承蔡家奉祀祖宗；有家业什物等件，交付朱雁永为掌管，与别房亲人等无干，亦不得异言生端滋事。此系二比甘愿，各无反悔，口恐无凭，今欲有凭，同立进赘字贰幅，各执壹幅，付执为照。 

　　即日同媒登门进赘，陆礼为定百世夫妇，再照。 

　　光绪三十年旧历八月日代书人纪银河 

　　为媒人朱枝 

　　立进赘字人蔡门石氏 

　　（六三之一）进赘婚书字 

　　立进赘婚书字人沙辘堡梧栖新街仔王家陈氏丹娘，有亲生一女，名唤知娘，年登拾八岁，今已长大成人。自古人言：女大于归，男大完娶，礼所当然，陈氏与鉴儿相议，欲将知娘配纳匹耦。外托媒引就，配与该街蔡再生之侄，名唤番仔，登门进赘，以成夫妇；瓜瓞绵绵，螽斯衍庆，金石同心，琴瑟和鸣。倘来日成家致富，以获大利，苟能来年喜生贵子，必先承接王家香烟，长久宗枝。当场面限番若要别居，等陈氏年老方可别居，如是陈氏年老丧费，与依胞兄鉴老对开。此事二氏甘愿，各无反悔，口恐无凭，同立进赘婚书字壹幅，付执存照。 

　　光绪贰拾年正月日代书人陈启明 

　　为媒人洪妆娘 

　　立进赘婚书字人王家陈氏 

　　蔡番仔 

　　（六三之二）招赘子 

　　立招赘字人廖番薯，有一舍弟，名唤阿排，年方二十四岁。成人长大而婚姻有时；男当有家，女当有室，此人伦之大典也。外托媒引就，入门进赘刘郎之女子足娘为妻，当媒三面言定聘金龙银叁拾元正足讫，即日将聘金银交付与刘郎亲收为聘，时将足娘配于排为妻。今一招百世缘，日后生子及孙，要一男子传于刘家为子孙。面议定排夫妻三年在家，同奉养岳父、岳母；而三年既满之期或要同居，或要分离各居，凭排夫妇主意。而后有生百子千孙，家财万贯，排夫妇之子孙之家业，与他人无干亦无分。此系二比甘愿，各无反悔，口恐无凭，欲有凭，立招赘字为照。 

　　即日批明：刘郎亲收过字内聘金龙银叁拾大元正足讫，以为再照。 

　　光绪二十六年庚子年润八月日为媒人陈氏何钱 

　　代笔人蔡文榖 

　　立招赘字人廖番薯 

　　（六四）出赘字 

　　立出赘字人詹不信，同妻产下一男，名安阿邻，年庚二十三岁，未得婚配，父子相商，受托媒人向到王忠之女招入为夫妇，以天长地久。即日三面言定，邻备出聘金银拾六大元，日后产有男子一人，传于王家香祀；若单生一男，传两家之福。日后王家产业财物，作两家均分，若未及万年要出者，邻又备出聘金银六拾大元正。日后邻家父年老，费作四房均开。此系二比甘愿，口恐难凭，今欲有凭，即日立合约字贰纸壹样，各执壹纸存照。 

　　即日批明：王忠实收到字内聘金银拾六大元正，批照行。 

　　光绪二十八年壬寅十一月日为媒人张阿木 

　　代笔人林振益 

　　立出赘字人詹不信 

　　（六五）出赘字 

　　立出赘字人葫芦墩街刘琳之弟，名唤妹，年方贰拾壹岁，四月初三日出生。窃思男女居室，乃本人生之大伦，今因凭媒说合，出赘于东势庄林安之长女，名唤葱为妻，择吉登门。当日妹备出聘仪拾六大员，交付林家为酒席眠帐之资，限赘六全年；若是年限未满，妹要备出聘礼叁拾大员，交付于林家为聘仪之费；若是奉养岳父母百年偕老，日后有大振家声，两姓均分。螽斯振振，瓜瓞绵绵，口恐无凭，今欲有凭，立出赘字一纸，付执为照。 

　　批明：同媒是日备出聘仪拾六大员，交于林家收入，批照。 

　　再批明：妹每全年要备出龙银贰拾八大员，付于岳父、母收入，为作家费，再照。 

　　光绪甲辰年旧历十月日为媒人杨却谢春 

　　代笔人林添掌 

　　立出赘字人刘琳 

　　（六六）招赘字 

　　立招赘字人黄水发，有亲生一女，名唤甘娘，年方长成，托媒议定，许配刘永箱之胞侄乳名鳞结为夫妇，如相似琴瑟和鸣，鳞备出聘金银拾六元，交付水发收讫正。即日当媒三面言定，倘刘家有生下子孙昌盛，瓜瓞绵绵，亦是刘、黄两姓之后裔。若十二全年以内，夫妻相招■〈毛上灬下〉出，自已成家立业，鳞要再备出聘金贰拾六元；拾贰年以外限满之日，夫妻有思念父母养育之恩，不敢■〈毛上灬下〉出，自始至终到百年偕老，建置大业，分作两姓均分。口恐无凭，今欲有凭，立招聘字壹纸，付执为照行。 

　　光绪贰年岁次甲午为媒人林文喜 

　　在场人胞叔刘永箱 

　　代笔人唐捷升 

　　立招赘字人黄水发 

　　（六七）招赘字 

　　立招赘字人大肚上堡旧埔羗林王上老，有亲生第五女子，名唤霞娘，年登十八岁长成。上老并无男子养老，托媒人引就同堡槺榔庄蔡清池胞弟清近，年贰拾四岁，备出聘金银拾贰员，交媒人之手付王上老收入为聘礼，时蔡清近即进入王家，与霞娘结成百年夫妻。若生长男，承上老万世禋祀；再加生男子，乃是蔡家子孙；若是生一男，传两家。清近夫妻亦要奉承上老百年；若不奉承到百年偕老，欲再备出聘金银六拾大员，送还上老养老，清近夫妻即能娶返蔡家。王上老亦有茅屋四间，家资家器什物踏做贰份，与承嗣男孙王连岳对女婿蔡清近贰人现份折明白，日后再建置家业，与连岳无干，亲戚亦不得分争。若后日上老年老，承嗣男孙连岳与女婿清近贰人做贰份备出丧费开用。三面拟定言明，二比喜悦，各无反悔，口恐无凭，今欲有凭，立招赘字壹幅，付执为照。 

　　光绪三十年一月日代笔人蔡安然 

　　为媒人李老匏 

　　在场人王连岳 

　　立主婚招赘字人王上老 

　　（六八）进赘字 

　　同立进赘字人台中厅大肚中堡梧栖港街土名梧栖港第五四七番户户主陈场，有胞姊陈丹娘，年已及笄，同场母亲杨氏相议，愿将此丹娘招夫养老。外即托媒引就，与同堡益母藔庄户主王青番之兄王客婆官入门进赘，与丹成为夫妻。金石同心，夫唱妇随，当场订约界限六年，俟至陈场娶妻而后，听婆分居各食自主栽，不得刁难。彼时家中所有遗下财产，陈、王两姓对半均分；设或该人之项，亦当对半分均还也。设或两姓到老，不欲分居，苟能学张公艺之家道，九世同居者更妙。口恐无凭，今欲有凭，同立进赘字一样贰幅，各执一幅存照。 

　　批明：客婆不遵界限，不俟陈场娶妻以后，欲要分居各食，须当备出聘金银壹佰大圆，以与场收入，声明照。 

　　光绪三十一年旧历十二月廿八日代笔人陈进发 

　　为媒人陈门周氏 

　　场见人岳母杨氏 

　　同立进赘字人王客婆 

　　同立进赘字人陈场 

　　（六九）主婚进赘字 

　　同立主婚进赘字人梧栖街蔡门张氏，有养女孙庐氏，名真娘，年登十六岁，今已长成，凭媒说合，引就与本族掽官进赘，同本族水河共同奉养妈亲日食年老。当族亲言议时收聘礼银贰拾大元正；其银即日同媒交收，随将真娘付掽官选择吉日成亲，生子先承长厝祖宗，承接宗支，其厝宅、家业、器俱现交付掽官掌管，日后如是亲侄三官出首承领祖先祭祀，及妈亲年终百岁后诸费，应将厝宅、器俱、家业交过蔡三掌管，而掽、水河两家不得相争生端滋事。时当房亲叔侄，面约日后如要另居各食，应备聘金银肆拾大元正，存为妈亲年终之费。口恐无凭，合立进赘字二幅，各执存照。 

　　即日同媒交收进赘字聘礼银贰拾大元完足。 

　　光绪二十九年四月日同立主婚进赘字人蔡张氏 

　　为媒人杨门王配娘 

　　代笔人林清连 

　　（七○）招婚妹赘字 

　　立招婚妹赘字人黄宝树，胞妹乳名阿妹，年登十八岁，因渐下男儿稚幼，乏力耕种，托招得本庄杨桂登为妹婿；勤俭持家，协力种作。即日凭媒言定，自招之后，务宜共处五年，限赘满以准聘仪之资，五年已到以外，定其夫妻别住；倘未到限欲出，宜备来聘金银五拾员正，不得反悔。伏冀螽斯振振，瓜瓞绵绵。此系二姓合婚，百年偕老，今欲有凭，立招妹婿字一纸为照。 

　　光绪十五年己丑岁，立招婚字一纸执照，立批。代笔人杨干生 

　　媒人李林氏振淑 

　　在见人黄阿四桂郎杨桂 

　　登 

　　（七一）出赘字 

　　立出赘字人陈门杨氏，生有一女李氏妹，年登十八岁，托得媒来说合，招得本家陈秀禄之孙天来结为夫妇。当日凭媒说定，抚养岳母百年归仙，日后生男育女，长子归于天来为子；或生二、三、四子任抽一子陈杨氏为嗣，承一脉宗支；余有系天来之子；倘生一子，两家为嗣。此系二比甘愿，日后螽斯振振，瓜瓞绵绵，立出招亲字贰纸，各执壹纸为据。 

　　即日批明：尔夫妇在陈杨氏家，未一生若有不在，要备出身价银六十元，子仍归一子。立批。 

　　说合媒陈锺氏 

　　在场见人兄增贵兄瑞鳌侄石兴 

　　二家合婚代笔兄增发 

　　立出招亲字人陈秀禄之孙天来，年登廿二岁，托媒说合，招得本家陈杨氏之女李妹结为夫妇。当日凭媒说定，日后夫妇抚养岳母百年归仙，生育男女，长子归于天来为子；或生二、三、四子，任陈杨氏拣一子为嗣，能承一脉宗枝；余有子，俱系天来之子；倘生一子，两家共为嗣。此系甘愿，日后螽斯振振，瓜瓞绵绵，立出招亲字贰纸，各执壹纸为据。 

　　即日批明：尔夫妇在陈杨氏家，未一生若有不在，要备出陆拾大圆正，子仍归壹子。 

　　（七二）出赘孙婿字 

　　立出赘孙婿字人东振新庄曾金团，情因次男顺兴之长女，乳名阿选，年当长成，理宜配偶，今有大车路庄陈德龙之弟名德凤，赘入金团之家，与阿选为夫。当日凭媒定聘仪三十元，日后生有子女，不论长次，任从曾姓择一子，以承曾姓之嗣；倘生一子，共承两姓。待其弟来旺长成，任其夫妇同归陈家；倘六年未满，其夫妇不能在曾家居住，要加备聘仪八十元；若德凤自己不能在曾家居住，仅将三十元之聘仪务还一半与陈家。此系二比甘允，两无勒迫，恐口无凭，今欲有凭，立出赘孙婿字两纸，各执一纸为据。 

　　光绪三十年十月十八日为媒人曾阿娣 

　　在场人曾合盛廖阿祥 

　　代笔人曾子祥 

　　立出赘孙婿字人曾金团 

　　（七三）出招婚入赘字 

　　立出招婚入赘字人林庚增二等，有侄番古，年登二十四岁，托得媒人其大姨陈氏唤名三妹前来说合，引就于上坑庄朱炳南次女招婚为妻，唤名朱兰金，年登十九岁。当日凭媒三面言定，聘仪壹拾贰圆正，即日银字两交明白。自招以后，居住三年，夫妇永以和合，愿结百年偕老之期；螽斯振振，瓜瓞绵绵，有厚望焉！此系二比甘愿，恐口无凭，立出招婚入赘字一纸，付执为照。 

　　即日批明：实领到聘仪银壹拾贰圆正，立批。 

　　又批明：或一年半载，三年未满居住，加聘金肆拾大圆正，立批。 

　　光绪二十九年癸卯岁四月十六日说合媒人家兄嫂陈氏萧阿由 

　　在场见人林阿喜 

　　代笔人林阿鼎 

　　立出招婚入赘字人林庚增二 

　　（七四）招婿字 

　　立招婿字人龙肚庄萧刘氏，情因先年自己产有一女，命名阿香，年登二十一岁，亦当配夫。兹有沵浓庄徐添福二托媒向招，当日凭媒三面言定，添福二因家贫拮据，无备聘金，言定此女生有三、四子，不拘长次，系任萧家取一为嗣；倘生一子，系徐、萧两姓为嗣。又经媒人断定，添福二自招之后，其夫妻该奉养刘氏百年归仙之日，方准其夫妻带出；若招以后二三年，要夫妻带出，应备聘金银陆拾肆圆，方准带回来。此系二比甘愿，各无反悔。自招之后，即交添福二永为夫妻，百年偕老，子孙蕃衍，螽斯蛰蛰，瓜瓞绵绵。今欲有凭，立出招字一纸，永为执照。 

　　即日批明：自招以后，添福二倘有聘金对来，夫妻带回徐家，萧刘氏不得阻止，批的。 

　　光绪十六年十二月三十日媒人曾妹枝 

　　在见人伯萧乌二兄萧阿古伯萧金祥兄萧阿喜 

　　叔萧二祥徐增龙叔萧三那徐望仑 

　　叔萧增祥 

　　执笔人萧阿四 

　　立招婿字人萧刘氏 

　　（七五）出招婚字 

　　囍 

　　立出招婚字人杨老德，年贰拾五岁，尚未配婚，今因凭媒说合，招得廖喜妹为妻（立出招婿字人廖加兴，有长女名喜妹，年二十一岁，尚未配婚，今因凭媒说合，招得杨老德为夫妻），当日包来聘礼银壹拾贰大元正。自招后，生男育女，长子归于杨家，次子归于廖家，日后岳父生则奉养，年老殡葬。此系两相情愿，两无反悔，恐后无凭，立出招婚（婿）字两纸，各执壹纸，永为执照。只愿螽斯蛰蛰，瓜瓞绵绵，可喜可贺也。 

　　百年偕老说合媒人姑邱门廖员妹 

　　大岁癸卯年正月初贰日 

　　执笔人侄廖金祥兄杨炳文 

　　在见人兄水兴 

　　立招婿字人廖加兴杨老得 

　　（七六）完婚字 

　　立完婚字人陈水池等，因弟生下有壹男，名唤赓成，年庚贰拾参岁，未有完婚，适有良媒说得管文山有次女，名唤梅娘，欲招入赘，自是天成佳偶，夙缔良缘，是以两家欣欢，凭媒许配，即日赓成备出花红银壹拾陆员正，交于管家收入足讫。其赓成夫妻异日生有三男二女，宜壹男归于管家为裔；若仅生壹男，则均传两姓宗支。即赓成夫妻理宜永久在岳父家勤做，后日加创有田产器物，赓成夫妻当作壹房份均分。此系二姓合婚，百年偕老，惟期螽斯衍庆，瓜瓞绵绵，特立完婚字壹纸，付执为照。 

　　即日批明：赓成实备到字内花红银壹拾陆员正交收足讫，批照。 

　　光绪庚寅拾六年四月日依口代笔彭道东 

　　在场林骞 

　　说合为媒张阿清 

　　立完婚字人陈水池 

　　（七七）主婚承赘字 

　　立主婚赘字李阿深嫂，生有男弟文秀，年庚贰拾九岁，尚未受室，因思先人贵嗣，后裔宜传，凭媒说合，入赘于林连门徐氏生下第三女，名阿迈，对李文秀为夫妻，此亦天作之合也。即日备出被帐使费银贰拾陆大员正，萧选佳期，成婚合卺，但愿二姓合婚，百年偕老，螽斯振振，瓜瓞绵绵。凭媒言定，入赘陆全年；自寅壬年榖起，顺数至戊申年冬止。限满之日，李文秀夫妻如要另住，岳父母须贴出榖拾石，以为基本之需；年限陆年无满要另居，备出聘金银伍拾大员正，交于岳母。此系二比甘欢，并无勉强，口恐不凭，立主婚承赘字两纸，各执壹纸，付执为照。 

　　即日批明：李文秀实备出字内被帐使费银贰拾陆大员正，经媒人付讫，批照。 

　　即日批明：文秀陆全年满无出，岳母另每长年帖出榖拾石，批照。 

　　即日批明：文秀夫妻后生男育女，系归还李家之子孙。 

　　即日批明：日后被帐要还文秀夫妻，批照。 

　　光绪二十八年壬寅岁玖月日说合为媒李春财 

　　依口代笔林连照 

　　立主婚赘字李文秀 

　　（七八）主婚备聘字 

　　立主婚备聘字人魏文会，有胞侄名唤溪泉，年庚贰拾玖岁，今已长成，未有娶婚，今即托媒向得廖仁之侄女说合受招，结成夫妇，即日仁收到聘礼银参拾大员正。日后溪泉夫妻生有三男二女，要择长男以承廖家后裔；其余男女众多，俱是魏家之后，而廖家不敢紊争；尚生壹男，欲嗣两姓。自招入廖家之后，其夫妻若能长久与岳母同居到老，将上三大房留公均分以外，其满房之家业俱系归于廖、魏两姓均分；若是不能同居，则魏家宜再备出聘礼银玖拾大员，交到廖家收讫，将甜妹带出，其廖家之业，而魏家不得均分。此家业仍归弟妇刘氏生为饮食，百年寿满之需，螽斯振振，瓜瓞绵绵。此系二姓欢允，两无强迫，恐口无凭，特立主婚备聘字贰纸，各执壹纸，付为执照。 

　　即日批明：魏文会实备字内聘金佛银参拾大员正，廖仁收讫，批照。 

　　贰姓合婚说合为媒刘门李氏刘门赖氏 

　　光绪辛丑三十四年捌月廿七日代书人林盛东 

　　立主婚备聘字人魏文会 

　　（七九）承招赘字 

　　立承招赘字人詹阿麟，兹因有三弟名唤水枝，年已长成，凭媒招得黄阿备之长女名来妹结为夫妻，当日凭媒议定，备出聘金银拾陆元正，交于备亲收足讫。一赘不拘年限，倘枝夫妻二三年欲别居，加备聘金银壹百元正，交岳父母为养老之需；翁婿同居到老，总有家业，亦系其姊妹二人均分。保此弟夫妇百年偕老，子孙昌盛，若生丹桂一枝，詹、黄二姓共传；若生五男二女，宜一子传黄家，其余詹姓。螽斯振振，瓜瓞绵绵，光昌门户，大振家声，是所厚望也。口恐无凭，特立承招赘字合同两纸，各执壹纸存照。 

　　即日批明：凭媒议定水枝母亲在日，每一年枝贴回银捌元，交老母为使用之需，所批是实，照。 

　　为媒人陈维刘黄氏 

　　代笔人朱明珍 

　　在场詹显立 

　　光绪三十二年一月日立承赘字人詹阿麟 

　　（八○）入赘字 

　　立入赘字人四沟水庄赖传妹，今来招得万峦庄锺陈氏之次女假礼妹结为夫妇，百年偕老。当日同媒林细三言定身嫁酒席银陆大圆，又鸟篮布各一疋以及被帐等件，即日席请族戚前来花名执号面凭。异日所生之长子，归于赖家为嗣；其余次子，任凭锺姓选一为嗣；倘生一子，系两姓合嗣。此系言说有初，两无反悔，而乃百年偕老，子孙昌盛，可为二姓之福。恐口无凭，立入赘字一纸为照。 

　　批明：自招以后，年限三年以外，方敢夫妇回家，立批。 

　　光绪二十八年元月日说合媒人林细三 

　　在见族赖阿二戚古阿福 

　　依口代笔人林阿三 

　　立入赘字人赖传妹 

　　（八一）招婿字 

　　立招婿字人番仔埔杨阿成，生有一长女，名闰妹，年登二十岁，今者成人，长大当婚，依托本庄林鼎祥说合为媒，招得内埔庄赖凤祥为婿，与女闰妹结成百年偕老夫妻；乾坤配合，鸾凤和鸣。倘日后若生长子，归于凤祥为嗣；第二子系归岳父杨姓为嗣孙。即日凭媒言定招婚字内银拾贰元正，谨捐本年正月二十六日招入，自招之后，言定三年之久，方可夫妻同归赖家，若凤祥银钱所制物件，归家之日一同带出；日后若无三年之久，竟敢夫妻带出，再配身价银八十元；若岳父年限未满，赶出凤祥夫妻，不得再取身价。当日凭媒言定，照此而行，不敢反悔；日后若有一家不照规者，任从重罚。此乃二比甘愿，口恐无凭，立出招婿字一纸，付执为据。 

　　即日批明：实领到招婚字内银拾贰元正，立批。 

　　光绪三十二年丙午正月二十六日说合媒人林鼎祥 

　　在场见人杨喜连 

　　执笔人自己杨阿成 

　　立招婿字人杨阿成 

　　（八二）承招字 

　　福 

　　二姓合婚、百年偕老 

　　立承招字人邱有番，今有侄邱阿仁，长大当婚，托得媒人前来说合，招得张阿古生下第三女，乳名阿珠，年十六岁。当日凭媒三面言定，被聘仪拾贰圆七五正，系邱阿仁出首承招为妻，系招张家居处拾五年。生男育女，长子归邱姓；二子归完张家；其余三、四、五子仍归邱家；倘生一子，二姓共嗣。若居住三五年之久，年限未满，仁愿奉聘金四拾圆，系交张家承领。百年偕老，子孙昌盛，瓜瓞绵绵。立出招字贰纸，各执一纸，付执为照。 

　　光绪三十一年一月日说合媒人张阿朱 

　　在场见人邱学兴陈庚古 

　　代笔人林阿鼎 

　　立承招字人邱有番 

　　（八三）主婚承招婿孙赘字 

　　立主婚承招婿孙赘字人张门刘氏，今因抱养一孙女，名唤有妹，年庚十七岁，未有匹配，是以念刘家男嗣甚少，将此孙女托媒引就，招得陈阿良为孙婿，以承刘家香灯。当日凭媒三面言定，良备出聘金银陆大元，经媒交于张家收讫，良即经媒招入张门，与有妹结为夫妻。处至叁年，张家备出佛银壹拾伍元，与良夫妻生放。限处陆全年，自戊子年起，至癸己年止，限满之日，亦要再备佛银壹拾伍元，与良夫妻展足之需。至于年限未满，良若要出，即日备出聘金银叁拾大元，交于张家收讫，任良自己意下开福食。日后倘有生男育女，亦是陈、刘两家子孙，张家叔侄人等不敢异言生端。此系二比甘愿，夙夜良缘，惟愿良夫妻和合，诚有秦晋之缘矣！口恐无凭，今欲有凭，立主婚承招合约字二纸，各执壹纸执照。 

　　批明：良实备出聘金银陆大元，经媒交于张收讫，批照。 

　　又批明：每年间张家贴银壹元，交于家中公婆烧香点烛，批照。 

　　光绪丁亥十三年十二月日代笔张照 

　　媒人张德发 

　　知见叔张阿宗张春得 

　　堂兄在场陈贵长 

　　立主婿承招婿孙赘字人张门刘氏 

　　（八四）登门进赘字 

　　立登门进赘字人泉州府晋江县由台湾鹿港新兴街入籍警百零五号施羗，以工艺为活，闻同户张心匏同妻曾凤娘有一养女，年登十七岁，名唤笑娘，颇有淑德可嘉，时凭媒三面言定，是以二比听媒约订，选择吉期，羗即登门进赘与张家为女婿，代为料理家事，给办日食之费，后日生男，应传张家禋祀。克振家声，均由造化，恐后来世俗迁变，苟羗若要回内地，必同岳父、母一齐归梓，俱不能反悔异言。如后日岳父、母百年岁后，羗应当料理支持，不敢反悔生端。此系二比喜悦，合立进赘字壹纸，永为存照。 

　　光绪三十年旧历十二月十六日为媒人张芳 

　　立进赘字人施羗 

　　代笔人林佳我 

　　（八五）进赘婚书字 

　　立进赘婚书字人刘周氏，今男名矮七，即刘事君，年已三十，应配娶妻，因有媒人引与朱文秀招为养女林好娘以为夫妇。二姓合婚，传子及孙，应专养岳父、母朱姓后嗣，现有男金良，欲传叶家后嗣。当媒面定，若日后有遗家资，男女二人均分，应奉养侍翁姑两老百年。兹氏令男事君，许备礼聘办酒资费各金贰拾六员，凭媒两家各送足讫；倘日后氏男妇欲娶外居，再备聘金捌拾员，恭送姻家两老，以为养赡之资也。择此良时吉日，招赘进门，二姓合婚，百子千孙，建业立业，科甲联登，绵远昌盛。口恐无凭，立进赘婚书字壹幅，付朱家执存为照。 

　　即日批明：以后每月媒定给金壹员，付氏以为日食，不得违误反悔，批存再照。 

　　招赘合婚为代书人苏春华 

　　光绪二十四年十一月五日为媒人李金娘 

　　同立进赘婚书字民妇刘周氏 

　　（八六）招赘婚姻字 

　　立招赘婚姻字人大肚中堡梧栖港街蔡秋华，有养女王品娘，年登贰拾贰岁，年已及笄，而华夫妻相议，将此养女品娘招于同堡陈厝庄蔡居财侄男蔡昆观。时同媒三面议定，奉养华夫妻年老，日后大振家声，成基建业，家伙什物等件与小姨均分；若有拖欠他人财利，小姨平还。此于别房亲人无干，此系二姓合婚，百年偕老。口恐无凭，今欲有凭，立赘婚姻字二幅一样，各执存照。 

　　光绪三十二年三月日代书人蔡恩 

　　为媒人蔡依 

　　主婚人蔡秋华蔡居财 

　　（八七）婚书字 

　　立婚书字人钟作干，生有第三男，乳名运宝，年长成，托得媒人前来说得陈麟贤亲之侄女，取名妹，人工勤淑堪为配。是以二姓愿结秦晋之欢，当日凭媒言定，自招之后，夫妻和合，永作百年偕老之福，日后生男，长子妇于钟家；次子归于陈家为嗣；其余系归钟家后嗣；倘生一子，系承两姓宗祧。惟愿子孙昌盛，瓜瓞绵绵。此系二姓甘允，今欲有凭，立婚书字一纸，永远批照。 

　　即日批明：倘系五年未满，自己同妻另住，宝愿备聘仪银陆拾员于陈家，立批。 

　　光绪二十四年四月名日说合媒人陈枕贤 

　　在场见人钟作恒邓壬水 

　　依口代笔人钟作润 

　　立婚书字人钟作干 

　　（八八）招赘字 

　　立招赘字人梁廷珠，因故弟庆德生有一女，名唤硬妹，行年廿二岁，入赘于同庄第百十九番户何阿珠之长男阿禄为夫，凭媒说定，嗣后生有男儿，长男系归何家；次男系归于梁家。目下故弟所遗物件，更与侄女婿阿禄夫妻掌管，至若故弟第三房份额，清明扫祭修整坟墓仍是阿禄夫妻支理，迨次男养育长大成人，要归梁家之日，所有对象依字点还。此系二比甘愿，各无反悔，口恐无凭，故特立招赘字一纸，付执为据。 

　　即日批明：实领到故弟妇之葬费银十二大元，此是何家登时办出的。 

　　再批明：故弟遗下物件系书棹一张、柜子一张、锅头一口、水矼一口、瓦屋一间。 

　　光绪三十一年一月廿九日说合媒人徐秀兴 

　　代等梁祝生 

　　立招赘字人梁廷珠 

　　（八九）出招婚字 

　　福 

　　立出招婚字人李阿鼎女婿，前来托亲，为媒廖阿五招得巫家乳名巫阿对；夫妻和合，百年偕老。自招于后，生则奉养，去年殡葬，日后夫妻生男育女，长子归于李家为嗣；生二、三、四、五、六子，任归一子巫家为嗣；倘生一子，二宗为嗣。鼎其余子兄弟日后成人长大，娶妻不能共处，各承家业，百年偕老，子孙昌盛，螽斯振振，瓜瓞绵绵。此系二姓招婚，各执一纸，付执为照。 

　　即日批明：日后岳父、岳母不能去年，夫妻反出，受对聘仪银伍拾员，批的。 

　　又批明：牛只、农器、家物、器械，兄弟日后不能共处，此后二姓巫家、李家均分，批的。 

　　大清光绪贰拾壹年四月廿一日说合媒人廖阿五叔公番二宗叔坤生 

　　在场见人戚陈阿生 

　　戚徐老番 

　　母舅郭阿二 

　　代笔人叔坤生 

　　立招承婚字人李阿鼎 

　　二姓合婚 

　　福 

　　立出招婚入女婿字人巫顺兴，同妻蔡氏，目下生有女子，乳名阿对，年将十七岁。自古女大当嫁，只因无子前来，夫妻斟酌托亲，为媒廖阿五招得李阿鼎为女婿；安分守己，为人诚实可佳，勤劳笃带，看顾岳父、岳母，生前奉养、去年殡葬。日后鼎夫妻生男生女，长子妇于李家为嗣，生二、三、四、五、六子，任归一子于巫家为嗣；倘生一子，二姓为嗣。鼎其余子兄弟成人长大，日后兄弟娶妻不能共处，各承家业。自招于后，百年偕老，子孙昌盛，螽斯振振，瓜瓞绵绵。此系两姓欢焉，立共招婿字二纸，各执一纸，付执为照。 

　　即日批明：日后岳父，岳母不能去年，夫妻反出，受对聘仪银伍拾大员正，批的。 

　　又批明：农器、牛只、家物、器械，兄弟日后不能共处，此系巫、李二姓均分，批的。 

　　二姓合婚说合媒人廖阿五 

　　大清光绪贰拾壹年四月廿一日在场见人舅郭阿二弟旺兴舅朱秀荣 

　　弟禄兴戚陈润德弟富兴 

　　代笔人伯万兴 

　　立招婚女婿字人巫顺兴妻蔡氏 

　　（九○）进赘字 

　　同立进赘字人大肚中堡梧栖街蔡舞鹏，有胞姊蔡氏，名却示娘，年登十七岁，今既长大成人，鹏同母亲林氏相议，愿将却示娘招夫纳福。外即托媒引就与益母藔庄王区之弟王渊官入门进赘，以成百岁夫妇，金石同心，山海之盟已定；琴瑟和鸣，俾令夫唱妇随。苟或明年先生男子，必将此男子承接蔡家百世禋祀；再生男女，王家应得，不干外人之事。面议不拘年限，养成舞鹏长大成人，以及奉养岳母林氏年老送寿。以来家中所有堆积万镒金银，以及家资什物产业，与舞鹏对半均分，余者鹏房亲族叔兄弟侄等不得争夺。恐口无凭，同立进赘字一样贰幅，各执一幅存照。 

　　即日同媒亲收过进赘字内礼仪什费银贰拾贰大员正完足，再照。 

　　光绪二十九年旧历十二月日代笔人陈国昌 

　　为媒人陈銮 

　　知见人岳林氏母林氏 

　　同立进赘字人蔡舞鹏王渊 

　　（九一）主婚进赘字 

　　立主婚进赘字人杨阿番，情因次弟阿维，年登二十七岁，未有婚娶，兹因冰人说引，招得陈林氏之养女吴巧，年登十八岁。即日维亲备聘金银贰拾大元正，并盒仪等件，选择吉旦前往进赘入门，与巧凉结为良缘偶匹，天长地久，奉事姻姆终身到老，不得搬出另居。维夫妻若有男女多生，明约一男承传陈家宗支。现有家财贰佰大元，以及家内大小物业等项，后日维与猛两人对半均分。其廖家香烟归维奉祀，不得背约，以后有再发家财，仍维与猛两人对半均分。但愿进赘以后，夫妻好合，克昌厥后，是番之所深幸也。此乃两家喜允，并非迫从，恐口无凭，立主婚进赘字壹幅合同，付执为照行。 

　　即日批明：维亲备聘金银贰拾大元，并盒仪等件，经媒交姻姆亲收，批照行。 

　　再批明：字内添件字壹，批照行。 

　　光绪二十八年岁次壬寅旧历二月日为媒人陈门林氏却凉 

　　在场人林清溪 

　　代笔人陈锡兹 

　　立主婚进赘字人杨阿番 

　　（九二）主婚进赘字 

　　立主婚进赘字人陈贤，有胞侄名唤阿结，年庚二十六岁。窃思男以女为室，女以男为家，长大婚配，理所当然，凭媒说合，即将阿结进入林门，与玉娘为结发夫妻，共养岳母百年偕老，共室同居；倘日后结与玉娘之弟若欲分居，要将大小家业对半均分。即日经媒付过聘礼银壹拾六大员正，又蚊帐、被铺、耳钓、手环共折龙银壹拾八大员，计共龙银参拾四大员正足讫，爰詹吉日处具菲仪，焚香敬祖。惟愿伊夫妇百年偕老，百子千孙，良时一笔，世代荣昌，此乃天作良缘，两相如意。口恐无凭，即立主婚字贰幅，各执一幅为照行。 

　　批明：即日经媒付过聘礼银共叁拾四大员足讫，照行。 

　　光绪三十一年乙巳拾壹月日为媒人吕氏冉 

　　代笔人陈传安 

　　在场胞兄陈瓦 

　　立主婚进赘字人陈贤 

　　（九三）主婚招婿字 

　　立主婚招婿字人郑阿老，情因有小妹阿完，年登十八岁，于光绪庚辰年十二月初三日已时生，年及笄而男及冠，桃方夭而李方秾，爰依良媒引进于林番薯之男林万桂入室为赘。当日凭媒议送聘金银拾六大元正，经媒交收清楚，老即将聘金办酒席敬祖筵亲；洞房花烛，合卺登科。议定夫妇所生男儿，长子归林家；次子归郑家；连生多子，则任郑家选取一儿；倘男女稀少，两姓均分。限赘六全年，限满之日，老备起家银贰拾大元正交万桂收入；倘意气协洽，永远同居，所有家业及田园，到两姓子孙均分之日，再行斟酌；若六年未满，将妻儿带出别居，该须备聘金贰拾员为嫁聘之资。此二比欢愿，两无逼勒，亦无反悔，恐口无凭，今欲有凭，合立招约二幅，各执一幅为照行。 

　　即日批明：实收到字内聘金办酒银拾六大元正，批照行。 

　　再批明：所立一儿须养到十岁方带回，批照行。 

　　又批明：万桂家中有父母在堂，生须奉养，历年奉贴养赡银四大元；老须殡葬，费当行帮贴，批照行。 

　　光绪二十四年岁次丁酉一月日为媒人黄郑氏 

　　在场母张氏 

　　代笔人邱钟祥 

　　立主招婿字人郑阿老 

　　（九四）主承婚字 

　　立主承婚字人饶榖，生下第二男，名唤阿琳，行年二十八岁，未有婚娶，兹凭媒招得廖林氏之第二女，名唤春凉，行年十九岁，与琳结为夫妻。即日备出聘礼银拾贰大员，交与林氏收入。凭媒议定，招入廖门，面限十全年，限满之日，琳夫妻若欲另居处者，林氏要贴出伙食银拾贰大员，即将廖姓祖祀分割，交与琳夫妻供奉；如未十年限满即欲私居另爨者，琳应备出聘礼银伍拾大员，交与林氏岳母收入，方可夫妻同出另居；倘琳夫妻在廖门同居至林氏岳母与继岳父朱夏二人百年享寿后，即将家中财产对象作为三股均分。此系天作之合，夙世良缘，惟愿琳夫妻琴瑟和鸣，百年偕老，子孙昌盛，瓜瓞绵绵，玉振家声。口恐无凭，今欲有凭，立主承婚字壹样贰纸，各执壹纸为照行。 

　　即日批明：林氏实收到字内聘礼银拾贰大员亲牧足讫，批照行。 

　　再批明：每年要回佛银肆大员，琳之父饮食之需，批照行。 

　　光绪二十二年四月日说合为媒詹林氏詹赖氏 

　　在场饶启曾 

　　依口代笔黄元卿 

　　立主承婚字人饶榖 

　　外再批明：廖姓香祀，琳夫妻永远永祀，批照行。 

　　再批明：琳之同胞兄弟日后倘不能奉养其父者，兄弟要轮流奉养，至百年享寿之费，亦兄弟均开，批照行。 

　　（九五）招婚合约字 

　　立招婚合约字人廖六，有生下三女，名唤笑，年庚拾捌岁，欲就婚配，时托媒引就，招得何其川入室为婿。同媒言定，招婚聘金银贰拾大元正，当日经媒交付六亲收足讫，六随择吉日付川进门完婚；夫妻好合，百年偕老，螽斯蛰蛰，瓜瓞绵绵。但因六并无养育男子，所生数女全凭招婿，自此招得其川入室，永远在廖家奉侍六夫妇年老，要传廖家香祀，廖家有田产、家器、物件等项，亦交川与林仁（长女之婿）均分掌管；倘川要将笑私自■〈毛上灬下〉出，另再备聘金壹百元，付六收为养老。此系二比喜悦，各无反悔，恐口无凭，立招婚合约字贰纸，各执壹纸存照行。  

　　即日批明：六实收过字内聘金银贰拾大元正，交收足讫，批照。 

　　再批明：廖家有欠他人债项，川与林仁均开备还，批照行。 

　　光绪三十一年乙已十一月为媒人叶益秀 

　　代笔人林庆茂 

　　在场妻赖氏缎 

　　立招婚合约字人廖六 

　　（九六）招赘女婿字 

　　立招赘女婿字人大肚上堡西势庄陈淮才，同妻洪氏，有亲生女子三人，第三女经已许配蔡家。夫妻相议，欲将此二女招赘女婿，奉养年老，以托终身大事。今将长女娇娘，年登十八岁，先招女婿，托媒引进与同堡埔羌林庄王慐扣之侄，名唤田岸，年登二十七岁，招入为长女婿。同媒议定，备出衣裳、帐被及办酒席之资贰拾六元，选择良时吉日，洞房花烛，成其夫妻合卺大礼，永远奉养岳父、母年老，以托终身，日后多生男子，须要一子承接岳父、母宗支；若单生一男，须承接两家禋祀。若次女长成招婿，须要同心协力经营，得利成家致富，显耀门楣，甘苦两婿各要均分。此乃二比甘愿，各无反悔，口恐无凭，今欲有凭，立招赘女婿字贰幅，各执壹幅，永远为照行。 

　　光绪二十九年拾月日代笔人洪济卿 

　　为媒人廖陈氏 

　　主婚人王慐扣 

　　立招赘女婿人陈淮才 

　　（九七）主婚赘婿字 

　　立主婚赘婿字郭接安，同妻李氏，于光绪丙戊年生下小女名好娘，年庚十六岁，尚未适人，因思男大当婚，女大须配，凭媒说合，赘得温进禄之弟进兴为婿，此亦天成佳偶也。即日凭媒备来聘金银贰拾大元，经媒收讫，肃选佳期，成婚合卺。但愿二姓合婚，百年偕老，凤鸾叶吉，麟趾呈祥。当日凭媒言定六全年：自辛丑年，顺数至丙午年冬，限满之日，女婿与妻要出另居，岳父母宜备榖贰拾石以为立本之需；倘年限未满要出另居，进兴须备出聘金银壹百大元；如年限既满仍同居共作，再创有家业银钱，系姊妹均分。此系二比情甘意愿，并无勉强，今欲有凭，立主婚赘婿字壹纸，付为永照。 

　　批明：即日接安凭媒实收到字内聘金银贰拾大元足讫，批照。 

　　辛丑年五月日说合为媒李门刘氏郭门廖氏 

　　依口代笔刘耀廷同妻李氏 

　　立主婚赘婿字郭接安 

　　（九八）进赘字 

　　立进赘字人梧栖街杨门蔡草娘，于家中有养一位媳妇，名唤纪进娘，今因家事清淡，据媒言做出本街吴木为妻，面言聘金肆拾元，今先备金拾员以为进赘之资，不限年期，木再备金叁拾员完足，后日听木主裁移出，自成家业，与蔡草娘及房亲他人不得阻挡。保此媳妇系是养置，甘愿聘吴木为妻，不敢生端等情。立进赘字贰张，各执为照。 

　　在场杨池、代笔吴误、媒人周猜。 

　　立进赘字人蔡草娘 

　　（九九）承招字 

　　立承招字人港西下里顿物庄江安清，于乙已年十一月二十八日，托媒林老番招得万峦庄万峦林门锺玉妹之女，乳名有妹，年登二十一岁为妻。当日凭媒三面言定，日后生育长子，系归于江姓为嗣；不拘二、三子，须归一子于林姓为嗣；若单生一子，系两姓为嗣。日后子孙昌盛，瓜瓞绵绵，两姓之庆也。今欲有凭，立承招字一纸，付执为据。 

　　一、批明：岳母锺玉妹日后年老，系江安清夫妇奉养殡葬，立批。 

　　一、批明：日后产业家物丰厚，系江清夫妇生下两姓之子为业，伯叔不得异言，立 

　　批。 

　　光绪三十一年乙已岁十一月二十八日说合媒人姊夫林老番 

　　在场见叔江发二侄江旭堂 

　　代笔人江旭堂 

　　立承招字人江安清 

　　（一○○）招亲字 

　　同立招亲字人大肚上堡骂头街土名西势陈■〈木盛〉，同妻蔡氏，有生下长女，年登贰拾岁，名唤金娘，今已长成，尚未及笄，托媒引就，向与同堡同庄纪清之胞弟，取名党，前来成婚。当日凭媒议定，择吉成亲，结为朱陈，但愿百年永好，兆叶熊罴，不得推诿。自此招入，每年着月给例银贰大员，付纪清以作家中薪水之资。面限六年为满，任其夫妻搬回归家，不得刁难；若是六年未足，意欲图出，而党着备齐佛银六拾员，交付陈■〈木盛〉收入，以作聘礼，听其娶出，不敢异言生端滋事。此系两家甘愿，各无反悔，口恐无凭，今欲有凭，同立招亲字贰幅，各执壹幅，永存为照。 

　　批明：若是六年以满，■〈木盛〉理应备齐佛银拾贰员，作置家器此据，再照。 

　　光绪三十一年贰月日秉笔人蔡福 

　　为媒人陈门杨氏 

　　立招亲字人男家主婚胞兄纪清女家主婚父男陈■〈木盛〉 

　　（一○一）出身进赘字 

　　立出身进赘字人林阿仁，念自行年二十有五，尚未娶妻以为室，愿将出身进赘于人，凭媒引得张国陆之长女为妻，言明聘礼银壹拾贰大元；其银付与媒，交于岳父、母收为酒席床铺并房内应需诸费。及至传下后嗣，定要一个男儿还于张家为嗣；如若仅生一子，作张、林两家均分。言明岳父、母与女婿终身合为一家，不得私将妻子娶出，及至后来纵有家器业产，并作长女、小女以均分，即岳父、母之二老亦要视二婿以待老。但愿夫妻好合，室家咸宜，以期螽斯衍庆，麟趾呈祥。此系两家喜悦，各无异心，立出身进赘字壹幅，以付岳父、母执照行。 

　　大清光绪甲午二十年月日知见人钟连春 

　　执笔人游功秋 

　　在场人林龙启 

　　为媒人陈门黄氏 

　　立出身进赘字人林阿仁 

　　（一○二）招婚合约字 

　　同立招婚合约字人纪士潭、许限氏等，缘因纪士潭有亲生女儿名看凉，年登拾壹岁，宜家宜室，人之大伦，纪士潭世出无奈，愿将此女儿看凉可配于人，幸许陈氏有亲男儿，名曰许笼，年登贰拾岁，未曾定婚，凭媒说合，两家和合。时同媒三面议定，聘金银陆拾大圆正；其先送定银贰拾四大圆正，余银候至许笼与纪氏看凉完婚后，一齐送交潭收入足讫。言约生育男女，对半均分；若丹桂一枝，承接两姓禋祀；而后日大进家财，亦对半均分。而许笼、纪看凉双人成婚之后，养老送终之后，或合食，或分居，听其随便主裁。此系二比甘愿，各无反悔，口恐无凭，今欲有凭，同立招婚合约字壹样贰纸，各执壹纸，永远存照行。 

　　批明：纪士潭同媒亲收过字内聘金银拾四大圆正，再照行。 

　　批明：许陈氏有自存在现银柒拾大圆正，再照行。 

　　光绪二十九年癸卯二月日代笔人雷玉鸣 

　　为媒人吴士哖 

　　在场知见人纪怣成许士田 

　　同立招婚合约字人纪士潭许陈氏 

　　（一○三）合约招入婚字 

　　同立合约招入婚字人雷郑氏、宗叔陈雪村等。盖闻人伦之内，莫先夫妇，兹因雷门有抱养郑家之女为媳妇，名唤治娘，年登拾八岁，今因长大，尚未婚配，而陈雪村之侄陈绍在亦未娶妻，时凭媒说合，招于陈在配为夫妇；螽斯衍庆，麟趾呈祥。当媒三面言议，陈在每月愿备出佛银四元，贴于郑氏收入，以为家中费用；如是日后生出男女，各对半均分；若丹桂一枝，可承雷、陈两家禋祀。而雷、陈两家有建置旧业，抽起在外，各姓掌管；若入赘再建立家业，在即与次媳胜娘对半均分；若雷郑氏百年之费，在亦与次媳对半均分。此系二比喜悦，各无反悔，恐口无凭，同立招入婚字贰纸壹样，各执壹纸，付执照行。 

　　一、批明：此系是雷郑氏前夫去世，招他抚养媳妇成人，倘日后百年，当以礼而行，不得越规，批明再照行。 

　　一、批明：雷郑氏抚养媳妇，今招陈绍在入赘，生则养赡；继则送终，若雷郑氏在日，不能另居各食，批明再照行。 

　　一、批明：若陈绍在招入赘以后再成家致富，雷、陈对半均分，批明再照行。 

　　光绪拾捌年四月日代笔人郭近水 

　　为媒人张腾云 

　　在场知见人雷泉昧陈毓奇 

　　立招入婚字人雷郑氏陈雪村 

　　（一○四）招婚约字 

　　同立招婚约字人王周氏、周芋根等。当思男女居室，人之大伦，因根有与李氏银凉共养林家之女为媳，名唤旦凉，年登拾六岁，未尝配偶，爰是凭媒说合，招配与周氏之小叔，名唤■〈占彡〉，年二十六岁，亦未婚娶。时三面议定，■〈占彡〉备出佛银叁拾圆，以为衣裳、簪铒之资；其银即日同媒交根等亲收足讫，随将旦凉听■〈占彡〉择吉入赘成婚，永为家室之好；自是绵绵瓜瓞，异日蛰蛰螽斯。其于旦凉生育男儿，长男接周家宗支；次男续王家衍派；其余多生男女，俱各照序均分；倘若单生子女，则奉祀两家。此系二比喜悦，各无异言，今欲有凭，同立招婚约字壹样贰纸，各执壹纸照行。 

　　即日同媒等根亲收过招婚约内银叁拾大圆足讫。再照行。 

　　批明：周家现有二媳，其旧本家财物业以外，将来新置家业按作贰份均分；若再抱一媳，即作三份均分，再照行。 

　　光绪丁酉年十二月日 

　　代笔人谢源智 

　　为媒人苏祯祥 

　　知见人王文良李氏银 

　　同立招婚约字人王周氏周芋根 

　　（一○五）进赘合约书字 

　　同立进赘合约书字人吴硞、刘枣等，硞同妻陈氏有亲生女儿一口吴氏面娘，行庚二十二岁，年庚八字未有志明，因年及笄，未曾招家，硞夫妻相议，将面娘招赘，以为传养。喜得俯听冰言，引就枣外甥陈祥官，年二十一岁，为人诚实，堪为鸳配，三面言订，并无聘仪，随将面娘付祥诹日登门进赘洞房完婚。瓜瓞绵绵，来日若生育男儿，不论长次，祥应择出一男接续吴氏香禋；如单生一男，奉祀吴、陈两姓禋祀。斯时面约，祥在硞家中限八年为满，届限之期，祥夫妻欲另居各食，硞应备出佛银二十大元正，交祥夫妻收入，以为生意之资，又带吴氏香火三仙并风水三穴，归祥永远奉祀；倘未限之期，意欲各食，祥应备出聘金礼佛银三十大元正，交硞夫妻收入，以为赡老之资，其吴氏香火三仙并风水亦归祥奉祀。或另居以外，祥有建功立业，吴、陈两姓嗣男照份均分，硞有些微物业，与祥无涉。此系二姓合婚，百年偕老，今欲有凭，同立进赘合约书字一样贰纸，各执一纸，永远存照行。 

　　光绪七年辛巳岁正月日 

　　代笔人张运西 

　　为媒人刘仕海张仕产 

　　场证人妻陈氏 

　　立进赘合约书字人吴仕硞刘仕枣 

　　（一○六）赘婚字 

　　同立赘婚字人柯秋洁、邱浩然，缘洁有妻弟姓洪名阿涂，年二十三，尚未有室，适值浩有侄女名邱环，年十九，犹然待字，爰是凭媒撮合，愿将此环配以涂为妻。同堂议定，涂当备出龙银叁拾大圆，以为酒席完婚诸费；该银即日同媒交浩收讫，随即择吉邀涂进入邱家，以为赘婿。自醮以后，涂当赡养岳母，抚养内弟，二姓合为一家，富有日新，到百年平分家业，长享无穷之幸福，此固甚喜；倘或不能同居合食，无当以拾贰年为限，如限未满欲另居各食，涂宜备出龙银壹百大圆，交浩以为聘金，方许娶出。至于宜男之庆，洪家既获承祧以外，亦当择一男以续邱家；如丹桂孤香，固洪家之独善；若绿柳千条，亦洪家之余福。此乃至公无私，两家合福，此唱彼和，五世其昌，所望者夫唱妇随，山海之盟，永订宜家合室，秦晋之约长绵，是所至愿焉！今欲有凭，同立赘婚字壹样贰纸，各执一纸存照行。 

　　即日同堂浩亲收过字龙银叁拾圆足讫，再照行。 

　　光绪年月 

　　代笔人□□□ 

　　为媒人□□□ 

　　场见人□□□ 

　　同立赘婚字人柯秋洁邱浩然 

　　（一○七）招婚约字 

　　同立招婚约字人石朝阳，娶妻林氏，有生一女名含凉，年登拾六岁，阳夫妻相议，亲女招婿亦古今常礼之当然也，耳闻有何木生为人诚实，托媒招得何木生为婿，年贰拾捌岁。三面议定，何木生备出聘金银陆拾大元正，即日同媒交阳夫妻亲收足讫。约议长男归何家；次男归石家；多生男女，俱归何家；螽斯衍庆，各安造化，二比甘愿。若是石家如有家事，或长短，至日后慈幼膳老，自有石家幼子名树木及幼妇承当自理，不干何家之事。如是两家相安和气者，盈余两分；倘是乏用不和者，二姓各从随人另居各食。开枝发达，耀祖荣宗，财丁两旺，富贵双全，大振家声，两家不得争长较短。口恐无凭，同立招婚约字贰幅壹样，各执壹幅，永远存照行。一、批明：有过房子名唤树木，自己经营有资，与何家各无干涉，批明再照行。 

　　光绪六年庚辰十二月日代笔人曾以忠 

　　为媒人何源记 

　　在场人石荣兴 

　　知见人石福生 

　　立主婚约字人何俊彦石朝阳 

　　（一○八）赘主婚字 

　　同立赘主婚字人曹门王氏、母舅徐接同夫有亲生女子名唤英娘，年中贰拾岁，长大成人，未有配婚，母子相商，招与陈火，年中贰拾五岁，入同曹氏为夫妻，奉养王氏到年。欲传曹家香祀，生子头胎传陈家，次胎传曹家；两子以后再生，各对半均分；若是生壹子，欲传陈家香祀。同媒三面议定，聘礼银贰拾四大员正，交付王氏亲收足讫，日后螽斯衍庆，麟趾呈祥，有再建置物业，曹、陈两家均分。同媒三面二比喜悦，各无反悔，口恐无凭，今欲有凭，立招婚字壹样贰幅，各执壹幅，永远存照行。 

　　即日同媒王氏亲收过字内聘礼银贰拾四大员正足讫，再照行。 

　　批明：拾贰年以内，火夫妻欲娶出另居各食，要备出佛银壹佰大员正，交付王氏留为养膳之资，声明批照行。 

　　批明；曹家厝壹所归曹家掌管，声明批照行。 

　　批明：陈家有带祖宗五位，请入曹家同居，声明批照行。 

　　光绪丁酉年元月日代笔人曹天盛 

　　在场人徐金成 

　　知见人胞叔天赞 

　　为媒人曹三聘 

　　立赘主婚字人曹门王氏母舅徐接 

　　（一○九）招婚约字 

　　同立招婚约字人周抛、刘枝等。窃缘抛有生育长女，名唤呆，年登十七岁，经已长成，亦未婚配，前枝有侄，名唤平，时登二十岁，亦未冠婚，凭媒说合，平与呆为夫；随择吉日结为夫妻，自此琴瑟和鸣，螽斯衍庆。平同媒备出龙银拾贰大员，以为衣裳帐费，异日生育男儿，长归刘家，次归周家，其余多生男女，周、刘两家对半均分；若是丹桂一枝，两家奉祀。自此入门，克勤克俭，大振家声，建置家资，照房均分，不敢异言。入门为赘，琴耽琴好，吉兆永祥，螽斯麟趾，永以为好也。自平供养翁姑，不准娶出，永远供养，至于百岁以后。此系二比喜悦，各无反悔，口恐无凭，今欲有凭，立招婚约字二纸一样，各执一纸付执存照行。 

　　即日同媒抛收过字内龙银拾贰大员正，再照行。 

　　批明：周家祖先平与次女配夫均分奉祀，至于百岁殡费，对半均分照摊，声明再照行。 

　　光绪二十五年三月日代笔人周鸿基 

　　为媒人王涂 

　　知见人刘泉周王氏 

　　主招婚约字人周抛刘枝 

　　（一一○）招婚合约字 

　　同立招婚合约字人陈连、洪财，缘因陈连有一长女，名叫陈红毛，年登二十岁，今因凭媒说合，招与洪财之弟洪圳木入赘为夫。当时洪财备出聘金参拾圆，交与陈连亲收，以为婚费之需，即日三面明约，洪圳木与陈氏红毛结为夫妇，永调琴瑟之好；倘若日后生男育女，俱要两家奉祀，对半均分。但此洪圳木既入赘于陈家，永远不能将此红毛娶出别住，其圳木未入赘于陈家之时，倘陈家若有财产干系，概是陈家子孙之福，与洪家子孙无涉。保此红毛系是陈连夫妇结发亲生之女，与亲人等无干，亦无来历不明；倘有生出异端滋事，陈连自当出首抵挡，不干洪家之事。此系二比喜悦，俱各甘愿，口恐无凭，今欲有凭，同立招婚合约字一样贰纸，各执壹纸为照行。 

　　即日陈连同手收过字内婚费金参拾圆正完足，照行。 

　　一、批明：洪圳木入赘于陈家，日后若是大振家声，显耀门楣，俱要洪、陈两家对半分得，声明再照行。 

　　一、批明：陈家所有旧存之财产，共有参百圆之额，声明再照行。 

　　一、批明：日后陈家子孙不得言及旧存利息之事，再照行。 

　　宣统二年旧历二月初六日代笔人林文运 

　　为媒人张火 

　　知见人林氏虾 

　　同立招婚合约字人陈连洪财 

　　（一一一）主婚承赘字 

　　立主婚承赘字人卢陈阿，情因有侄火焰，年登参拾岁，于同治甲戌时正月廿四日寅时生，女及笄而男及冠，爰托良媒进赘于王永安之女柔娘为妻，营业室家。当日依媒议送聘金银参拾大元正，侄、媒奉交亲收足讫，姻翁即将聘金办酒礼席、被铺、床帐，敬祖筵亲，洞房花烛，合卺登科。议定所生男女，不拘多少，俱归卢家。限入六全年，自癸卯年十日起，至乙酉年十月止，限满之日，姻翁喜备起家榖壹拾石，付交火焰夫妇收入；如系性情协洽，与舅婿永远同居，营谋家业，大振乾坤，自入室后所有建置田园家业，作三股与一婿两舅平均，其王家租业仍归王家；倘若六年未满不孚，私欲将妻带出别居，则火焰须再备聘金银伍拾大元正，付交永安为养赡之需。此二比欢愿，永无反悔，惟望入室财丁两旺，富贵兴隆，今欲有凭，合立招约二幅，各执壹幅，永远存照行。即日批明：阿实备出聘金银参拾贰大元正，经媒奉交亲收足讫，批照行。 

　　再批明：火焰有祖父香火一堂，祀在叔父家，每年须贴油香祭祀银贰大元，批实，再照行。 

　　光绪二十九年岁次癸卯十月日为媒人江阿芹温防螺 

　　在场表兄刘阿祥 

　　代笔人邱钟祥 

　　立主婚承赘字人卢明阿 

　　（一一二）主婚进赘字 

　　立主婚进赘字人张老全，赘胞侄张其万，年当二十六岁，切思男以女为室，女以男为家，桃夭诗言，莫如夫妇至正至义之事矣！今据连府高门，不鄙寒微，曲听冰言，将其长侄女，名唤来好，年登二十三岁，许配胞侄其万为结发夫妻，以理家务，供养岳母赖氏百年偕老，共室同居，怡怡一堂也。当日凭媒言定，生有男儿，无论大小，要选一男归还连家传嗣香祀；其余男女，其一归与张家；倘生一子，两姓平分。自招以后，才能有赠置田业以及家器等项，均作姊妹二人均分，决不食言。即日经媒备出聘金银拾贰元，包置眠床在内，交于连家收讫，爰诹吉日入门。惟愿伊夫妇琴瑟和鸣，百子千孙，良时一笔，世代荣昌。此乃天作良缘，两相如意，口恐无凭，立主婚进赘字一纸，付执为照行。 

　　批明：其万日后夫妻倘私心欲出别居，每月即要供出米贰斗、菜银壹员，帮贴岳母赖氏伙食之需，立照。 

　　光绪二十九年癸卯岁四月日为媒江阿祥 

　　代笔姻家连茹拔 

　　立主婚进赘字人张老全 

　　（一一三）招婚进赘约字 

　　同立招婚进赘约字人杨逢春、吴国桢等。缘春同妻有抚养王家之女为苗媳，名唤奉娘，年登十八岁，时已及笄，并无男儿可配，央托媒人引招向吴国桢言议，从此奉娘配对胞弟名杰，结发为夫妻，永为百年佳偶，夫唱妇随。当日同媒三面言定，国祯备出龙银贰拾四大元正；其银即日同媒交收足讫。其奉娘日后生育男女，杨、吴两家对半平分传；倘若丹桂一枝，两家祖先俱奉祀。以杰进赘之后，永远奉养岳父、岳母至耄耋之期，而竟杨家前有粒积银项、茶园以及再建置、并吴祖先应贴银物、春秋二祭，俱批在招婚进赘字尾分明。遂择吉登门，洞房花烛，行夫妇之礼，幸他日螽斯衍庆，绵绵瓜瓞，是所原望也。此系二比喜悦，各无反悔，口恐无凭，笔乃有据，同立招婚进赘约字壹样贰纸，各垫壹纸照。 

　　即日同媒交逢春亲收过字内龙银贰拾四大元正完足，再照。 

　　一、批明：前杨家有建置茶园并银项参佰大元正，留存无利，系交杨家子孙，与吴家子孙无涉，不得混争，声明，照。 

　　一、批明：杰进赘以后，再建置家器物业，居千积万，两姓子孙各房应份平均分，声明，照。 

　　一、批明：以杰进赘以后，言定每年备出银物，应贴吴祖先春秋二祭，勿推诿，声明，照。 

　　光绪二十九癸卯年月日代笔人张舜卿 

　　为媒人周西湖 

　　场见人杨门吴氏吴门方氏 

　　立招婚进赘约字人杨逢春吴国桢 

　　（一一四）进赘招婚约字 

　　同立进赘招婚约字人吴门高氏、陈水泉等。缘吴高氏前有抱养堂嫂三女为女子，名唤来有娘，年登十八岁，年已及笄，未有匹配，央托媒人引招向陈水泉商议，从此来有娘配对胞弟名叫王，结发为夫妻，永为百年佳偶，夫唱妇随。当日同媒三面言定，陈水泉备出龙银叁拾大元正；其银即日同媒交吴高氏亲收足讫。其来有娘来日生育男女，按作吴、陈两家对半平分传；而吴应分壹半男女之额，与苏家再对半并分；倘若丹桂一枝，三家祖先俱奉祀。以王进赘以后，永远奉养岳母至耄耋之期，此及吴高氏前有粒积银项，意欲要娶媳妇承过苏家宗支，余剩银项，现踏明登载进赘招婚字尾分明，留存无利，系日后吴、苏后裔各房应得，以及王进赘以后再居千积万振家声，各房应份平分。此系声明，遂即择良吉日登门，洞房花烛，行夫妇之礼，幸他日螽斯衍庆，绵绵瓜瓞，是所厚望也。此系二比喜悦，各无反悔，口恐无凭，今欲有凭，同立进赘招婚约字壹样贰纸，各执壹纸存照。 

　　一、批明：吴高氏前有粒积银项陆佰大员正，留存无利，声明照。 

　　二、批明：倘若要媳妇承过苏家宗支，踏出壹佰大元，扣实剩五佰大元正，声明照。 

　　即日同媒交吴高氏亲收过招婚字内龙银叁十大元正完足，再照。 

　　光绪二十八年阳月日代笔人张舜卿 

　　为媒人吴氏招娘 

　　在场知见人吴士俊 

　　在场知见人陈天来 

　　同立进赘招婚约字人吴门高氏陈水泉 

　　（一一五）招婚合约字 

　　同立招婚合约字人陈注宝、吴门许氏妹等。缘注宝有抱养郑家女子为苗媳，兹年登一十八岁，名唤样凉，未有配偶，于是注宝夫妻相议，意欲招婿传嗣，凭媒说合，引就向招与吴许氏妹胞侄，名唤涂树，入门进赘，洞房花烛，结为夫妇。时三面议定，所有生育男女，宜两姓对半均分；若丹桂一枝，双承两家禋祀。从此入门以后，上则照耀门庭，下则奉养注宝夫妻至百年之老，而注宝有自己建置产业、厝宅、对象，按作叁份均分；倘或恐意气不雅，涂树夫妻欲另居各食，须备出聘金龙银壹佰大员正，付交注宝夫妻收讫，并带卢家神主贰仙永远奉祀，以及涂树夫妻房内对象、帐被，听其取出，不得刁难。诸事若从有出居，并无份额钱项可分，螽斯衍庆，咏两姓之鸿福也。此系二比甘愿，各无反悔，恐口无凭，同立招婚合约字贰纸壹样，各执壹纸，永远存照。 

　　一、批明：注宝夫妻二人如是至百年之期，涂树亦着同伊子一样穿带丧服，照约而行，声明，再照。 

　　再批朋：面约注宝夫妻至百年终以后，内家资、物业、厝宅，应得作叁份均分，不得提起聘金银之事，声明，再照。 

　　光绪三十年二月日代笔人高有 

　　为媒人王氏贵 

　　在场知见人胞叔吴番姑陈门 

　　张氏合 

　　同立招婚合约字人吴门许氏妹陈注宝 

　　（一一六）招婚合约字 

　　立招婚合约字人洪叶、洪陈氏等。当思男有室而女有家，此男女居室，人之大伦也。现值洪叶之长男，名唤水源，年登二十三岁，尚未娶妻；又值洪陈氏所抱养之媳妇，名唤谨凉，年登十九岁，尚未匹配夫婿，此乃天作良缘，是以凭媒人洪样说合，即将陈谨凉配与洪水源官为妻。三面议定，洪叶备出龙银叁拾六圆，付洪陈氏收入，以作谨凉聘仪；其银即日同媒亲收足讫，随即谨凉付洪叶择吉娶入，与水源结成夫妇。将来若生男女之时，长男归洪叶，次男归洪陈氏；倘丹桂一枝，两家奉祀香烟。至于洪陈氏一身，宜归于媳妇陈谨及李快二人对半奉养，各人照各月轮流，而陈谨凉宜带神主二仙忌四个奉祀香烟。自今招婚以后，大振家声，创立鸿业，皆洪家之鸿福，与洪陈氏家俱无干涉。恐口无凭，立招婚合约字壹样贰纸，各执壹纸存照。即日同媒亲收过字内龙银叁拾六圆正足，再照。 

　　一、批明：陈谨凉携带幼女，年登三岁，此幼女现洪叶备出龙银十六圆，付洪陈氏收入，以为聘仪，异日不得生端，声明，再照。 

　　一、批明：洪陈氏百岁后之时，开费陈谨凉及李快凉二人应对半均分，不得异言，声明，再照。 

　　光绪三十年甲辰旧历十月初十日代笔人洪成枝 

　　为媒人洪样 

　　在场知见人洪同李快 

　　主招婚合字人洪叶洪陈 

　　（一一七）招婚字 

　　同立招婚字人蔡中华、张士章，同妻刘氏，有亲生女儿，字唤查某娘，年登二十五岁，未迪婚配，凭媒说合，与张士章堂弟暖生匹配为夫妻。时三面议定，生男生女，对半均分；若单生一子，奉承蔡、张两家禋祀。听迪吉进门，奉养华夫妻百岁后，若要分居娶出之日，暖当备出聘金银捌拾大员正，付华夫妻生作养赡，百岁后之资费。现时营业赀财，踏出佛银壹百大员正，交暖经营生业，发达家财，作蔡、张两家均分，各不得异言。厥后麟趾呈祥，螽斯衍庆，爰有厚望焉！此系二比甘愿，各无反悔，口恐无凭，今欲有凭，同立招婚字壹样贰纸，各执壹纸为照行。 

　　一、批明：华现田业、店屋、家器、什物，蔡家应有之物业，后日若生孙，系蔡家子孙应得均分，不干张家子孙之事，声明，再照行。 

　　光绪二十三年岁次丁酉十一月日代笔人李春荣 

　　为媒人张清水 

　　在场知见蔡刘氏 

　　同立招婚字人蔡中华张士章 

　　（一一八）招婚赘约字 

　　同立招婚赘约字人何传来、连黄氏缎等。缘连黄氏缎有自幼抱养李家之女为孙媳妇，行年十五岁，名唤幼凉，未有婚配，筹划思维，古道宜遵，男女居室，人之大伦，世间应效。爰是凭媒说合，招与何传来之养子，名唤曾新枝为妻。即日三面议定，曾家备出龙银贰拾大员正，同媒交连黄氏缎一齐收讫，为作婚费衣裳之资；而连黄氏随即孙媳妇幼娘付曾新枝选择吉旦良时，娶进登门，与李氏幼凉招赘结为夫妇，合卺言欢；所愿来日齐眉衍庆，麟趾呈祥。来年生育男儿，首胎归曾家承接宗支；次胎男儿悉归连家之裔孙；其余多生男女，系是对半均分；使一枝丹桂生香，曾、连两家奉祀。兹者有带祖母黄氏缎登堂，三面明议，生即衣食而待，自今至终百岁后殡费用，亦归曾家夫妻身上设法，及带神主香火五位，逐年忌辰年节祭祀，不敢废弛，谅力而行。自今而后，再发达门闾，重振家声，日后子孙定要两造均分。此系至公至平，俱各喜悦，二比欣诺，口恐难凭，同立招婚赘约字壹样贰通，曾家、连家各执壹通存照。 

　　即日同媒黄缎亲收过字内礼仪银贰拾大员正完足，再照。 

　　一、批明：连家神主香火，订限自四十天请至曾家奉祀，照。 

　　二姓合婚为媒人曾瑞包 

　　光绪三十二年十月日在场见连乞 

　　同立招婚赘约字人何传来连黄氏缎 

　　（一一九）主婚招赘书字 

　　立主婚招赘书字人番妇李潘氏，有孙女名叫金田，年登拾八岁，尚未及笄，桃夭以时，央媒许配，招得吴日新官有胞侄名唤王连，年贰拾伍岁，入赘为夫。同媒议定，备出酒席银叁拾贰大员，择其吉良，过门入赘，二姓合婚，百年偕老。异日生育弄璋，首男归李家，次男归吴家；男女对半均分。自此入赘以后，置有租产物业，吴、李子孙均分，不得涉私。螽斯衍庆，麟趾呈祥，二比甘愿，各无反悔，口恐无凭，今欲有凭，合立主婚招入书字贰纸壹样，各执壹纸，付执存照。 

　　即日同媒亲收过酒席银叁拾贰大员正，再照。 

　　一、批明：李家旧租业厝宇等项，异日概归李家，声明，照。 

　　代书人李谦亭 

　　螽斯衍庆为媒人曾士人 

　　光绪拾伍年拾壹月日在场人吴成都 

　　知见人廖李氏 

　　立主婚字人吴日新李潘氏 

　　（一二○）招婚约字 

　　百子千孙 

　　同立招婚约字人李神助、陈来有，有承功兄李朝英与潘带娘进赘多年，并无生育，此乃烟祀有关，夫妇相议，再行娶过卢家之女罔娘为妻，仅有亲生壹子，名曰水生，立出李、潘之禋祀。而李朝英去年身故，但因子幼，不能掌理家务，该社头目观其所由，察其所安，公同凭媒妥议说合，援引陈来有之胞弟陈进来入门代理家务，时同媒三面言议，备出酒礼银叁拾大元，付助收作礼筵之费，愿将罔娘付陈来有之胞弟陈进来择吉良时。合婚以后，或生育男女，陈、李、潘之禋祀；或在前有多少租业厝地，亦应兄弟分摊，亦不能变售。自入门以后，有建置家业，亦照兄弟分拆，不得争竞。保此婚姻并无来历不明；如有等情，助一力抵挡，不干他人之事。此系二比喜悦，不敢翻言，口恐无凭，同立招婚约字壹样贰幅，各执壹幅，永远存照。 

　　即日收过招婚约字内酒礼银陆大员，再照。 

　　一、批明：同立婚约字以后，或亲生以及螟蛉，亦在前后置物业，照兄弟分拆，声照。 

　　二姓合婚代笔人刘文炎 

　　光绪玖年贰月日为媒人周士实 

　　知见人头目潘国泰潘太平 

　　胞叔陈尾港 

　　同立招婚约字人李神助陈来有 

　　（一二一）进赘字人 

　　立进赘字人台中县马芝堡鹿港新兴街张氏凤观，有小女林氏却宝凉，年登三十五岁，其夫亡过，凭媒说合，引就白沙墩许听之侄许怣回入门进赘，招夫养子，提携伊子水权、水大长大成人。或发达兴旺，各人造化，亦要伏侍张凤观百年以后，随其主裁移徙，同居亦可。此系二比甘愿，各无反悔，与房亲伯叔兄弟侄无干无涉，恐口无凭，今欲有凭，设立进赘字一纸，付执以为存照。 

　　批明：许怣回入门再建置家业，日后不能同居，将家业与其舅林得春均分。再批明：岳母、外孙张标如后来不能同居，而怣回自当多少之资付标以为生计。 

　　光绪二十六年庚子岁月日为媒人陈金瓜 

　　为媒人许李氏秀凉 

　　立进赘字人许怣回张凤观 

　　代笔人黄仲明 

　　（一二二）招婚合约字 

　　同立招婚合约字人黄蜂凉、林木观等，窃谓男大当婚，女长当配，室家以宜，古今大典。缘为黄蜂凉之内侄妇蔡氏，名唤于娘，年登叁拾贰岁，兹昔年间招配江尚为妻，今因尚不幸，池中无水，难得养鱼，于是林木观鸾凤失群，二比凭媒说合，三面议定，木备出聘礼银叁拾大元正；其银付黄蜂凉收过，分还江家债项完讫，随付择吉登轿，过门招赘，与木成为夫妻好合，如鼓琴瑟。来日生育男女，黄、江、林三姓应份均分，而后成家致富，亦若如是，现今养媳或若再养，亦奉承三姓禋祀。此系二比喜悦，各无异言，口恐无凭，今欲有凭，同立招婚合约字贰纸壹样，各执壹纸，以执为行。 

　　一、批明：后日木同于娘夫妻置财物及产业，三姓子孙应份均分，声明，照行。 

　　光绪三十年旧历甲辰端月日代笔人王昌荣 

　　为媒人杨南姆 

　　在场知见人胞姊林好凉 

　　胞嫂曾发凉 

　　同立招婚合约字人林木观黄蜂凉 

　　（一二三）招婚字 

　　同立招婚字人潘万吉、李玉树。缘吉自幼抱过林家之女养食，名唤抱凉，年登拾七岁，未曾婚配，男大当婚，女大当配，同妻相议，池中无水鱼难养，外即托媒引向李玉树胞侄名唤长合，诚实忠义，配伊为妻，招入为婿。长合备出龙银叁拾大员正，交吉收入开费，将抱凉付合择吉日良时，入门成婚为夫妻。生下男女顶二房禋祀，二房应得功劳口粮租出叁拾壹石、奎原社租拾石，计共肆拾壹石正，每年交抱凉夫妻收下，年节忌辰奉祀。长合入门以后，建置物业，长合、定玉各半均分；若生下男女，潘、李各半均分；单生壹子，两姓奉祀。再者二房有带林家三位神主，年节忌辰奉祀。再者，抱凉是万吉夫妻抱养，合、王二人奉成双亲，养儿待老，百年以后，合、王各半均分，不得刁难。二姓合婚，百年偕老，瓜瓞绵绵，螽斯衍庆，二比甘愿，各无反悔，口恐无凭，今欲有凭，同立招婚字贰纸壹样，各执壹纸，付执为照。 

　　光绪二十六年十月日代笔人杨泉 

　　为媒人郑谨潘扇 

　　在场人李礼宗 

　　知见人男定玉 

　　同立招婚字人潘万吉李玉树 

　　（一二四）进赘主婚约字 

　　天立厥配 

　　同立进赘主婚约字人陈来王、林朝立等。窃王有抱过李家幼女为苗媳，继承潘带凉及陈来王两家一脉宗支，其幼女名唤梅凉，于今年登十八岁，未有分配，凭媒招与林朝立之弟朝庆为夫，时庆备出聘礼银叁拾大员，以作进赘之资。爰是择吉完婚，结成夫妇，维时王、庆等同媒三面议定，言约完婚以后，生子育孙，长男归与陈家、潘家为裔；次男归与林家为裔；其余多生男女，陈家、潘家、林家对半均分；倘或单生一子，三姓均承。至于潘家之祖业，归与潘家之子孙；陈家之园业，归与陈家之子孙；而且林家进赘以后，经营蓄积成家致富，三姓均分。自此婚约以后，遵约而行，于是子孙臻臻，瓜瓞绵绵，口恐无凭，笔方有据，同立主婚约字壹样贰纸，陈家、潘家合执壹纸，林家亦执壹纸，永远存照。 

　　即日王同媒亲收过主婚约字内聘礼叁拾大员正足讫，照。 

　　绪二十八年十月日代笔人陈星煌 

　　为媒人李陈氏洪潘氏 

　　知见人李荫 

　　在场人宗亲潘万吉 

　　伯父林潭 

　　同立进赘主婚约字人陈来王林朝立 

　　第二变例之招婿 

　　继承厥家 

　　立主婚字人雷朗社头目陈正春。缘管下该社屯番潘永和夫妻偕老，并无男儿，仅前有抱得周家幼女为孙妇，名唤鹄凉，年登拾壹岁。碍潘永和夫妻经已去世，但此孙妇鹄凉年尚幼小，形单影只，乏人提携，维时王福星侦知，因念前娶永和胞兄抱养媳妇为妻，生下三子，闻永和夫妻均故，怜其孙妇幼小无知，乏人抚养，星爰是夫妻相议，托媒向春叙明情事，星欲将第二男子，名唤春波，年登拾六岁，喜悦接承潘永和一脉宗支。其此孙妇鹄凉要配星第二男春波为妻，来日长大成人，育子传孙，计均皆潘家之裔。时春听媒之言，许诺方成其事，以为苟完之计，将和孙妇鹄凉同媒交付王福星夫妻回归家，提携抚养，而且潘永和历年支领口粮及散庄配纳支收私租，计有□石，并和自置艋舺莲花池街一百三拾捌番户瓦屋壹座，年税金贰拾四元，连家器什物及和管收各佃户租簿连戮记，暨永和祖先神位，一切交星带请归回家中堂上永祀，以供年节忌祭之奉。至于永和租项及瓦屋一切等件，均皆不能变弃，来日租项各款支收项下开费盈余及原业之额，乃系潘家之裔自行应管，与他人无干。自兹既主婚约之后，遵约而行，惟恐无据，同立婚约壹样贰纸，福星收执壹纸，该社头目交存壹纸，以便存照。 

　　一、批明：星第二子春波虽继及潘家宗支，星念同气，而兄弟三人后日勤俭蓄积成家，而王姓家财兄弟亦作三份均分，声照。 

　　光绪二十八年二月日代笔人李荫 

　　为媒人潘氏治凉 

　　场见人继父吴荣 

　　同立主婚约字陈正春王福星 

　　第三主招侄媳甘愿为嗣字 

　　立主招侄媳甘愿为嗣字人游知，因有胞侄风米，年既长成，凭媒招得堂弟唤之螟蛉长女刘双入室为媳，即日备有酒礼银叁拾大元，交唤夫妻亲收。自入以后，倘唤夫妻立有后嗣，以及桑梓之亲侄孙来台共住，迨唤夫妻百年归仙后，有仍长财产酌议均分；抑或未有立嗣，其侄孙亦无来台居住，其桑梓之家业归唤侄孙掌管，而台地之家业尽归风米掌管。但愿入室以后，琴瑟和鸣，螽斯衍庆，口恐无凭，立主招侄媳甘愿为嗣字贰纸，各执壹纸为照。 

　　依口代笔黄缵鄂 

　　百年偕老媒人游热游择光绪二十八年八月日立主招侄媳甘愿为嗣字人游知 

　　第四愿约字 

　　立愿约字人大肚西少辘保潭仔墘庄林监，有胞弟林钱，托媒引就，出赘与梧栖港马生之女来好娘为婚，愿约日后生子，一位承接马家宗祧。所望夫妻白头到老，岂料生女三岁，钱不幸身故，并无男出，就此三岁女儿抵接马家宗祀。胞弟钱在日与生并建物业，合出贌耕银壹百玖拾大圆，例应对半均分。经当公人判断，林家得银壹百叁拾大圆，以为胞弟钱归林家奉祀；生得银陆拾大圆，分还借项，内应少分，系是赎回女儿来好归家择配佳婿何周为妻，永远各无反悔滋生事端。此系公人分析明白，割藤永断，二比甘愿，日后不敢异言滋生事端，口恐无凭，合具立愿约字壹纸，付执为照。 

　　再批明：添三字，照。 

　　光绪拾叁年四月日中人蔡贡 

　　知见陈炎 

　　立愿约字人林监官代笔苏二 

　　第五招婿离婚字 

　　（一）赎回字 

　　立出赎回字人嘉义城西门外街黄吴氏，因第四子名唤黄秋，前年凭媒议定，与刘赖氏之女所招，生下一男一女，明约奉侍岳母赖氏终身。今乃不幸，于光绪十七年，四子黄秋经已去世，赖氏岳母无人可靠，日食难度，吴氏亲母思之不忍，而且池中无水难养此鱼，不敢强留守节，同共相议，许允赖氏岳母备银贰大元，将伊小女掽头赎回，另招别婿，方得奉侍赖氏终年所靠。此系两家欢喜，其所生男儿，送还黄家传及香祀；而女儿随伊母抚养。自此赎回或再招别婿，不干黄家之事，亦不得生端阻挡从中。二比两愿，各无抑勒反悔，口恐无凭，今欲有凭，立出赎回字一纸，付执为照。 

　　光绪二十二年三月日立赎回字人西门外街黄吴氏 

　　代笔人许允 

　　（二）甘愿赎身字 

　　立甘愿赎身字妈宫南町三丁目九十二番户高乾坤，兹与本町百八十九番户刘凉之第三女名曰绵凉招赘为婿，五六载亦有抱养一女媳，名曰篱凉。因夫妻不睦，不能夫唱妇随，欲将妻媳改嫁，幸伊外家生母问知，爰有媒人出为相商，而坤面许愿收赎回七三银四十大元；其银即日同媒收讫，其绵娘并养媳篱凉随付媒人■〈毛上灬下〉交生母，随其应便改嫁，或是招赘，而坤并房亲叔侄兄弟人等无干，亦不得刁难阻挡。言出金石，亦无交加来历不明等情；如有不明，坤当出首抵挡，不干生母赎回之事。口恐无凭，今欲有凭，立甘愿赎身字一纸，付执存照。 

　　即日同媒收过赎身七三银四十大元足，再照。 

　　光绪三十甲辰年九月日作媒人颜圈凉 

　　立甘愿赎身字人高坤 

　　代书人林坪 

　　第六招夫字据

　　（一）招婚字

　　同立招婚字人陈仁渊，有胞弟金听，娶妻王氏望娘，本有生育男儿，名唤再添，不幸先年听身亡故，池中无水鱼难养，移花接柳始得宜，当日凭媒招与陈明之兄陈然入门结缘为夫妻。当场三面言定，望娘后日有生育男儿，长胎与然为子，次胎男儿与听为子；若多生男女，对半均分；若单生贵子，两家奉祀。此乃二比甘愿，各无反悔，他日螽斯衍庆，瓜瓞绵绵，科甲联登，富贵蝉联，亦是两家之福也。口恐无凭，立招婚字贰纸壹样，各执存照。

　　批明：陈仁渊业产以及银项数目，系是渊自己掌管，与陈然无干。自此以后，或有侵欠银项以及粒积万金，建置业产，各对半均分，各不得刁难，批照。

　　再批明：渊有母亲，共养母亲蔡氏年老；若是母亲未百年，然夫妻要分居，然备出聘金银叁拾大元，付渊收入，以为母亲养赎之资；若是母亲百年以后不能共居，不得兜留，各不得刁难，再照。

　　光绪十三年十月日代笔人钱少青

　　为媒人郑士户

　　在场人胞姆蔡氏胞婶黄氏

　　同立招婚字人陈仁渊陈士明

　　（二）招赘婚字

　　立招赘婚字人徐龙，有一养妇许氏，名唤完娘，年登二十岁，于庚寅冬经已招郭田胞弟伙为妻，至辛卯年伙身故。而龙家资空乏，日食难度，不得已翁妇相商，愿将完娘再招于人，爰托媒引向与游永添第三子，名唤分官，年登三十六岁为妻。三面议定，添备出聘礼银拾贰大元正；其银即日同媒交龙亲收足讫，而分随即择吉进赘，洞房合卺，结为夫妻。日后产下男女，长男系游家宗支；余皆游、徐两姓宗祀；但现时完娘有生壹男，名唤传厚，系游、郭两姓苗裔；余若再生男女，与郭家无干。惟祈螽斯衍庆，麟趾呈祥，是所厚望焉！此系两相喜悦，各无反悔，合立招赘婚字一纸，付执为照。

　　即日龙实收过字内佛银拾贰大元正足讫，照。

　　批明：分当与传厚娶妻，如厚与分同居长成，倘有建置家业，与游、徐照房均分；若带欠债项，当与游、徐两家照房摊还，照。

　　批明：龙一生供膳，分当备款；龙百岁归期，分当支理，照。

　　批明：龙现有长孙天送，经已一半与许文为子，龙供膳殡费，定与天送无干，龙之赘婿分建置家业，亦与天送无涉，照。

　　光绪拾柒年岁次辛卯葭月日代笔人游巨典

　　为媒人许士文

　　知见人郭满生

　　在场人郭时田

　　立招赘婚字人徐龙

　　（三）主婚招书字

　　立主婚招书字人内埔庄陈阿添，先年生有一子，命名鼎郎，娶妻蔡氏阿招；行年三十五岁，因夫殁后，无人依靠，托媒己姊妹引就，招得东势庄赖阿云为夫，用是请族戚前来酌议，凭媒三面言定，招婿字银四大元正。从此日后生育男女，长子归于陈姓；次子归于赖姓；倘生一子，系陈、赖两姓承接宗支，传为后裔。阿添年老，系阿招夫妻承继香烟永祀，如有年节清明，系赖阿云夫妻祭扫，两无反悔；倘有反悔生端等弊，系赖阿秀一力抵挡。恐口无凭，特立招婚字一纸，付执为据。

　　即日收过招婚字银四大元正，理合批照。

　　光绪二十八年庚子岁三月日说合媒人张门李氏

　　在场人族叔阿秀戚刘德荣

　　在场见人张梅淑

　　立主婚招书字人陈阿添

　　代笔人侄增那

　　（四）招夫字

　　立招夫字人茄冬脚庄郑连五，有弟妻张氏名招妹，家贫无奈，即自托珠美姆为媒，招得本庄曾掽生为夫。凭媒言定，招夫婚字银贰元。日后子孙昌盛，螽斯振振，瓜瓞绵绵，不敢异言生端反悔。恐口无凭，今欲有凭，立招夫字一纸，付执为照。

　　光绪三十一年六月二十九日为媒人珠美姆

　　立招夫字人郑连五

　　代笔人曾阿金

　　（五）招字

　　立招字人，和顺林庄温秀七、温泰秀等，有侄妇廖泉妹，因侄早亡，生男年少，不得已，托内埔庄廖锦妹为媒说合，招得内埔庄李金郎为夫。自招之后，倘生男育女，长男系归于温家；异日螽斯振振，其余皆归于李家为嗣。此系二比甘愿，日后不得异言反悔，恐口无凭，立招字一纸，付执为照。

　　批明：自招之后，招夫养子，待至细子长大成人之日，听金郎本意回家，现今两三年不得归家，立批。

　　又批明：日后所生倘仅一男，系两姓共为嗣，立批。

　　何年月日立招字人温秀七温泰秀

　　（备考）此因夫亡生子，无能抚育，故招夫养子。至若搬出去，或三年、四年、或十年、或至终身，须于契约尾批明为准。

　　（六）甘愿主婚指摹字

　　立甘愿主婚指摹字人台南厅善化里西堡湾里街木栅内角第百五十三番户王慈，有胞弟王枰，不幸身故，娶过谢厝藔庄谢俭娘，自愿守节，奈家贫日食无措，兼以赊欠银两无所出，不得已，凭媒议招台南厅善化里西堡九间厝庄第十七番户庄粪为侧室。本日收到聘礼重银拾元，去分还诸费，氏俭娘从粪择吉入赘成亲，日后生男女，系庄家之鸿福，与王家无干涉；若欲搬转回家，贴出重银十元。俭娘、王枰亲娶，并无收他人财礼重配以及来历不明，慈自出头阻挡抵挡，不干银主之事。此系二比甘愿，各无反悔，口恐无凭，今欲有凭，立甘愿主婚指摹字壹端，永远为照。

　　即日同媒见收过聘礼重银壹拾大元完足，再照。

　　光绪三十年旧历拾月十四日为媒人杨惜娘

　　立甘愿主婚指摹字人王慈

　　代书人苏维清

　　（七）招夫字

　　立招夫字人番仔藔庄杨贡，兹因三弟身故，有弟妇吴叶娘，年三十五岁，日食难度，愿将弟妇吴叶娘招夫养子，托媒引与得港庄林象承接为夫。三面言议身价银叁大元；银即日同媒交收，其林象官与吴叶过门成亲。日后生子传孙，是象之妻，与贡房亲人等无干，不敢异言生端滋事。二比甘愿，各无反悔，口恐无凭，今欲有凭，立招夫字壹纸，付执存照。

　　光绪二十五年月日为媒人林氏叶苏氏爱

　　立招夫字人杨贡

　　（八）、续婚承继赘字

　　立续婚承继赘字人麻豆堡巷口角郭门李氏，有承继贰房子田，育为己子，后娶北势藔庄陈朝旺之女为妇。不幸田身故，后凭媒再继赘招本角林由为一房之继脉，以顶田之奉祀绵绵。但后日家内贤愚不一，难保一丸之和气，凭媒议定，言约贰胎之子承继顶田之祭祝房份；倘未有男儿生育，由要搬回家，由备出六八佛银肆拾大元，与氏分子，继田一房之额奉祀香烟。此系凭媒议定，日后不得异行，口恐无凭，今欲有凭，立续婚继承入赘字壹枚，付执为照。

　　光绪二十八年八月二十六日为媒人郭训

　　立续婚继承入赘字人郭门李氏

　　知见人谢氏

　　代书人李扁

　　（九）合婚书字

　　立合婚书人麻荳堡荳麻庄加辇枋角第千五百四十六番户吴陈银，有一侄男吴谋，前有明娶过黄氏为妻，年登贰拾七岁。不幸侄男谋早故，今因家事贫寒，日食难度，愿将黄氏赘夫传嗣，外托媒引就，向与同庄草店尾角第七百四十一番户吴发出头承受，入赘为夫。三面言明，诹吉配合；倘日后发欲与黄氏归回原籍，其吴家有神主三位，应当归发请去祭祀，不敢异言生端滋事。此系二比甘愿，各无反悔，口恐无凭，立合婚书付执为照。

　　一、批明：吴家有木主三位，应归发祭祀；而吴家所有田园、厝宅、家私、物业、器具、杂物，宜归发掌管收成，再照。

　　光绪三十年旧历十月十五日为证人李氏洪氏见

　　立合婚书人吴陈银

　　代书人郭玉泉

　　（一○）寡媳招亲结缘甘愿字

　　百年偕老

　　立出寡媳招亲结缘甘愿字人王氏传官，因吾儿去世多年，现存媳妇陈月官，并亲生女二位，家中甚然缺乏，难度年月，无奈，托媒引就，嫁与同社王全为妻，招赘养此二位女孙，并养王传官之年老。即日同媒人亲收过聘礼金拾元，定于三月十二日王全入赘。此系三面言议甘愿，日后不得反悔，口恐无凭，立招亲字一纸，付执为照。

　　岁次乙巳年三月十二日立甘愿字人王传官

　　为媒人林径

　　（一一）甘愿字

　　立甘愿字人西港仔堡后营庄蔡乌定，有胞弟一名亡别世，有自致妻一名曾氏，年登三十三岁，夫亡在家，日食难度，家贫落魄，寸步难行，伯妇商议，托中引就，愿将曾氏再配亲蚶西港仔庄丈夫黄和为妻。三面言议，入蔡家家中养饲男女，日后黄家长男墙配及蔡家侄女美，以及成家致伙生子及孙等，成蔡家祖先祭祀万代香烟，与别房亲人等无干，亦无反悔。二比两愿，聘礼银贰大员正，各无反悔，口恐无凭，今欲有凭，立甘愿字一幅，付执存照。

　　即日同中交收过聘礼银贰大元完足，再照。

　　光绪三十年八月二十日为中人黄研娘

　　立出甘愿字人蔡乌定

　　代书人黄小凭

　　（一二）招夫字

　　立招夫字人萧垄庄第四甲蔡老，为胞弟别世，弟妇杨氏无奈，托引媒人蔡豹、吴呆将杨氏配过本庄林在为妻。若是男子出头，顶蔡家、陈家万代香烟，万年兹事，不得异言生端。而后传子及孙，与他人无干，各无反悔，恐口无凭，今欲有凭，合立招夫字壹纸，付执为照。

　　光绪三十一年二月十六日为媒人蔡豹吴呆

　　立招夫字人蔡老

　　代书人自笔

　　立甘愿字人萧垄庄第四甲蔡秋金之弟蔡抛，因前娶本庄七甲杨寅之女孙，名富凉为妻，抛不幸身故，家中贫苦，日食难度，无奈，凭媒招下宅仔庄陈欉进赘。后日若生男子，顶抛一房禋祀。若是和气者，同若家伙，照份均分；日后若是起不良之心，搬回本家居住，凭媒言约，欉备足银两壹佰元正。二比两愿，日后不得刁难，亦不敢异言生端滋事，口恐无凭，今欲有凭，合立甘愿进赘字壹纸，永远存照。

　　光绪十八年壬辰闰六月日为媒人郑勇观

　　立甘愿字人蔡秋金

　　代书人陈金和

　　（一三）主婚书字

　　同立主婚书人林圯埔街下菜园庄简、叶氏等，因为两家侄、妇俱各失偶，现叶氏为媳妇蔡氏素娘，克全妇道，尽孝奉姑，愿将此妇招夫养子，爰托媒人向与同庄简氏之侄儿陈龙江结为续弦夫妻。当日三面议定，聘金壹拾贰大元正，遂即择吉运门完婚，以成乾坤之好。明约照顾伊孙长大，并奉老姑百年，随分尽孝，至于日后再生男女，系是陈龙江之福。倘有置产成业，不干蓝家之事。此系两愿，爰立主婚书二纸，各执存照。

　　光绪三十一年月日为媒人陈阿换张廖暎

　　立主婚书人简氏叶氏

　　代笔人陈明信

　　（一四）招赘字

　　立招赘字人斗六街张正，有养女萧氏名珠，配与己子阿枝为妻，不幸归冥，萧氏孀守无依，念正夫妻无托，是以招出冰人，爰招芋蓁垄庄谢有田为人慷慨，正将珠配以为妻，树同偕老。即日同媒言约，倘田若有生子，不论长幼，当壹子付与张家为裔，正幸百年后长次两房对分，以别房人等无干。口恐无凭，即日同媒合立招赘字贰幅壹样，各执壹幅，付执存照。

　　光绪十五年捌月日代笔人蔡福

　　为媒人庄林氏

　　立招赘字人张正

　　（一五）招婚字

　　立招婚字人刘诗、刘友，有娶过朱琴之女卜娘为弟妇，因前年刘言早逝，今念及弟妇无依，即日凭媒说合，招过本街张木等为夫妇，长绵百世。当日同媒议定，来年产下男儿，择一传过刘家香祀，接支一派，传宗四房，应份物业，择交张木料理。此系二比甘愿，各无反悔，今欲有凭，合立招婚字贰幅一样，各执存照。

　　光绪二十九年捌月日代书庄正忠

　　媒人胡石

　　立招婚字人刘诗刘友

　　（一六）招夫养子字

　　立招夫养子字人西螺街头林力之长媳妇廖氏名立娘，生下一男，名番，因此公老子幼，公媒相商，欲为招夫养子。时与廖氏立娘，年方三十三岁，愿为再配良人，用媒说合，招与西螺堡新街庄萧乞食为夫。上可养公，下可养子，亦合成其夫妇百年偕老，而两家合为一家，亦是两全其美。同媒言约，日后林、萧二姓子孙昌盛，大振家业，不论前后之业，宜欲照份均分，与外姓及别房叔侄无干。今欲有凭，特立招夫养子字二幅，各执一幅，永远存照。

　　光绪二十九年三月一日为媒人高治

　　立招夫养子字人公林力廖氏立娘

　　代笔人廖匏犁

　　（一七）主姻配匹字

　　立主姻配匹字人斗六街陈茶岩内母亲陈林氏，兹因家事清淡，因此将媳妇林璧，凭媒张秀才娘定配与斗六街商民张海生为妻。时即当堂议定，愿收礼物六色，今撰定良日吉时，燕尔合婚，但愿世德相求，韵结同心，虽合由人作，实乃天定，各无抑勒。此系二比甘愿，余无别情，合立定配字壹幅为证。

　　即日同媒收过礼物六色，再照。

　　光绪二十五年月日代笔人刘彬懋

　　立主姻字人母亲陈林氏

　　为媒人张秀才娘

　　（一八）招夫字

　　百年偕老

　　同立招夫字人云邑布屿堡仑背庄李方深，同妻生下长儿衍喜，娶妻林氏，有生儿子。喜不幸身故，母子日食难度，氏向父母相议，情愿招夫养子。爰是托媒引就与本堡罗厝庄李衍帝前来成招为夫，当日同媒三面言定，时备有佛银贰大元及浅布壹疋正，纳为酒席之需，准他择吉入赘。即日立字合卺成亲，结为百年夫妻，共同一家，以耕农业。惟祈言约，同居父母偕老，有家器物业，日后分居各爨，愿照兄弟姐妹均分；来日生子，方要一子分深传宗耀祖，余者帝之后裔。此乃二家甘愿，各无反悔，人心有信，口恐无凭，特立长媳招夫字二幅壹样，各执壹幅，付为永远存照。 

　　光绪二十七年十二月日代笔人李国辉

　　特立长媳招夫字人李方深

　　为媒人刘氏

　　（一九）出招字

　　立出招字人打猫西堡新港街徐来传，第一九八番户户主徐树根弟之家器物件交于徐树根。因来传有一位弟妇林氏，名报，年登二十六岁，因为不幸于夫去世，难以度日，无奈，外托媒引就与本港宫下口蔡芋出首承招为妻。林氏有亲生一位女子名反，年登七岁，言约此女子日后长成配亲，任从主意出去，若是家器，要交付此女子掌管。此系三面议定，二比甘愿，各无反悔，日后不敢异言生端滋事。口恐无凭，今欲有凭，立招字一纸，付执为照。

　　光绪三十一年六月日为媒人林氏

　　立招字人徐来传

　　代书人周知

　　（二○）合同字

　　同立合同字人田仔墘庄因有娶妻岩氏樵观，张石不幸前年别世，岩氏母子食指难度，五房相议，无奈凭媒说合，醮与噍吧哖街黄意。醮夫养子，不论何胎，男子传张家禋祀；若生一子，传黄、张两家禋祀。前张家家器物业，立在阄书应份，后日交带张家禋祀。后日成家置业，两姓对分。口恐无凭，今欲有凭，付执存照。

　　子孙昌盛

　　万代兴旺

　　光绪二十六年八月十三日为中人杨笑

　　合立合同字人四嫂主婚黄意杨氏

　　代笔人温元福

　　（二一）凭单字

　　具凭单字人长兴下里土库庄郭刘氏，为子早年去世，无人奉养，愿媳妇陈氏招夫养子，奉侍老身天年，若生男儿，写与郭海万代香烟。一切田园厝宅，财产物业，准媳妇陈氏掌管，收成纳税，奉祀年节，房亲人等不得迫移他处，亦不得掌管基业，生端滋事。此系二比甘愿，各无反悔，口恐无凭，今欲有凭，同立单一纸，付执为照。

　　光绪二十六年七月日知见人堂叔郭汶

　　立凭单字人郭刘氏

　　代笔人侄郭追

　　（二二）招夫字

　　立招夫字人台南厅台南市竹巷口街四十六番户王富，因六年间匹配与陈龙川为妻，奈前夫经于昨年五月去世，遗下子儿幼小，难以度日，托中引就凤山厅兴隆外里左营庄一三八番户陈云腾出首承诺，三面言议，拨下聘金叁拾大元；其银即日同媒见收足讫。此系二比甘愿，日后不得反悔，口恐无凭，立出具招夫字一幅，付执为照。

　　即日同媒收过聘金叁拾元足，再照。

　　光绪三十一年六月日为媒人吴近

　　旧历乙巳年五月日立招夫字人王富

　　代笔人子达

　　（二三）招夫入赘字

　　立招夫入赘字人安定里东堡直加弄庄王某之弟妇陈氏劝，自昨年五月间亲夫死亡，今因陈氏劝日食难度，爰是托媒引就，愿将弟妇陈氏劝招与同里同堡郑拐庄谢何之长男谢如入赘为夫。三面同媒言议，若日后谢如欲与陈氏劝夫妻搬回本籍，须当备七三银贰拾圆，付王某收为聘礼；倘若谢如不欲搬回者，其王某之亡弟王假应得之家业，听谢如夫妻打算，若能成家建业者，与王某无干。至于陈氏劝与谢如再产下男儿者，亦是与王姓无干。二比俱各两愿，各无反悔，口恐无凭，今欲有凭，合立招夫入赘约字二纸，每人各执一纸，付执为据。

　　光绪三十一年十一月十日同立招夫入赘约字人王某谢如

　　为媒人林好

　　代笔人自笔

　　（二四）甘心情愿字

　　立甘心情愿字人善化里东堡茄拔庄郑丁，因胞弟郑闹知死亡，而弟妇黄清枝母子日食难度，凭媒议定，再赘同堡牛庄王炭为夫，以为养子之计，承掌家事。嗣后生子及孙，以续王家之宗支，与郑家无干；而炭备礼仪四元付丁，甘愿以备赘入之品物。口恐无凭，今欲有凭，立甘心情愿字一幅，付执永远存照。

　　即日同媒见收过礼仪银四大元，再照。

　　光绪三十七年八月日为媒人郭亮

　　立甘心情愿字人郑丁

　　（二五）约字

　　立约字人彰化县武西堡仑仔脚庄李昆，因昆经纪到此，有兴隆内里内帷庄董氏旨凉，因前夫身故，遗下一子，兼之家贫难度，凭媒相议，愿招昆为夫。言约昆若登门之后，应当竭力经营，维持家计，抚养孤儿，提携成人，断不敢稍有异心，滋生事端；而旨凉亦当克守妇道，勿为长舌之嫌，庶几永成和睦，百年偕老，传子及孙，共庆门庭。此系甘愿，后无反悔，口恐无凭，立约字壹纸，付执为照。

　　光绪贰拾年拾壹月日为媒人陈林氏

　　立约字人李昆

　　代书人李有景

　　（二六）再醮招夫约字

　　立再醮招夫约字妈官城内许哖。缘发夫陈招叶不幸去世，未有子嗣，无人可靠，故愿再醮，望其似续，亦可继起亡夫禋祀。时适有安徽省池包恩来澎经营，尚未有偶。哖即托媒求赘，而包恩亦喜悦许允。于是择吉入门，为哖继夫，时面议日后包恩若有生子，当承继陈家禋祀；而陈家所有遗存家宅产业，亦应归包恩执掌，与内外亲眷无涉，此系同媒三面言议，二比甘愿，各无反悔背约，异言生端，口恐无凭，字永有据，立再醮夫约字一纸，付执存照。

　　岁次丁酉年六月吉日做媒人叶柱

　　立再醮招夫字人许哖

　　代书人苏蕴玉

　　（二七）招夫养夫字

　　立招夫养夫字人王运发，前有娶过李三之女为妻，名叫秀凉，今年二十岁，相住经已四年。秀凉平日奉养翁姑，极其孝顺，治家亦鲜闻交谪之声；娶妇如斯，殊可安心。

　　奈近年来运发身染废疾，四体不能如人，兼以家下清苦，费用弗赡，告贷无门，虽贫非死人，而思以不孝有三，则青春不再，嗣续终望何人，故夫妻日夜计议，实无别法，欲保其贞节，一家数口难为无米之炊。惟有招夫养夫，庶为万全，爰托冰人议婚，与吴九生官之长男锦文者登门进赘，成为夫妻，即日面约不愿收其聘金，惟每月须贴月费二十元正，为作需用之资。日后生子传孙，不论多寡，俱为两家奉祀。此系二比甘愿，各无怨悔，口恐无凭，即立招夫养夫字壹纸，付执为照。

　　同治八年三月日代书人郑如水

　　为媒人陈徐氏

　　场见人王进发王添福

　　立招夫养夫字人王运发

　　（二八）招婚字

　　婚书

　　立出招婚字人涂氏，乳名阿冉妹，情因上年许配有夫邱姓名东台，适直甲辰年九月间，原夫东台身故既没矣！所以族中人等商酌此事，在邱家有屋宇地契等情，亦有承祖父上手冢墓，历年祭扫，又兼之要抚子女，层层艰难，不得已，族中亲属人等作主意，涂氏复配招夫，代为鼎力。所以亲族人随即为主，将涂氏愿配丈夫本庄黄生四结为夫妇，倘日后生有长子，系黄家为嗣；生有二子，归以邱家为嗣，自招之后，螽斯振振，瓜瓞绵绵，子孙昌盛。恐口无凭，立出招字壹纸，付为执照。

　　又批明：生有长子，系黄家为嗣；生有二子，系归以邱家为嗣，批的。

　　光绪三十一年二月日说合媒人邱门钟氏

　　在场见族邱阿二

　　代笔人邱增福

　　立招婚字人邱荣昌

　　（二九）主招婚合约字

　　同立主招婚合约字人王高氏、吴灶生。缘高氏有次男儿，名唤赐官，娶颜氏之女为妻，名唤扁凉，年中十九岁，有生下男儿一位，尚在孩提，不期先夫赐官早游蓬岛之驾，颜氏志欲柏舟，况年二九以外之青春，又且男儿年尚幼稚，无奈，与家姑伯叔相议，再配良缘。托媒说合，招得与吴灶生之继男名唤苏根旺前来为夫，登门入赘。即日同堂凭媒三面议定，拾年以内，根旺若不能与王家同居共住，要备出聘礼银壹佰大元正，交付王家亲收；若能永远共住，王家有原田家资，原归王家掌理，若再有新创物业，根旺男儿按房均分。自此登门择吉完婚，成其夫妇，和谐伉俪，若有男、女，苏、王两家对半均分，若是单生男女，两家奉祀。惟愿日后螽斯之庆衍，瓜瓞之延绵，麟趾呈祥，勿替引之。此系二姓联婚，各无翻异，口恐无凭，同立主招婚合约字贰幅壹样，各执壹幅，永远存照。

　　即日同媒见立主婚合约字贰幅，存照。代书人简斐然

　　光绪拾伍年九月日为媒人王振荣

　　知见人王温恭

　　在场人吴黄氏

　　立主招婚合约字人王高氏吴灶生

　　（三○）招婚合约字

　　同立招婚合约字人新竹厅新竹街土名东门三百七十六番地郑汤氏治，现庚三十一岁。缘氏配夫郑姓，有亲生一男一女；长男曰郑荣，长女曰郑氏益，英年幼稚。不幸发夫仙逝，去下男女呱呱，无所依靠，爰是托媒引就与同厅同街土名东门三百十一番地吴慈，为人诚实，年龄相若，堪作婚姻之对。当媒三面议定，以吴慈备出花红银拾贰元正，交付治收入，以为办席被帐之资，遂即择吉良辰，登门入赘，吴慈与汤氏治洞房花烛，合卺连杯，缔结百年之好，偶合二姓之缘。当媒议定，以郑姓所生之男女：郑氏益与吴慈为己女；而郑荣系郑姓之裔。所有郑姓之家器银物，归与郑荣自理，他日长大作为聘娶之资。他日吴慈与汤氏治乃生男女，两姓均承；如再重振家业，两姓均得；但所有郑姓之风水坟墓，以及忌节，该吴慈当已协力照料，不得放纵。兹招夫养子，世所当然，惟愿金石同心，百年偕老，喜今日螽斯衍庆；望他年麟趾呈祥。今欲有凭，同立招婚合约字一样二纸，各执一纸为照。

　　批明：吴慈即日备出花红银拾贰元，交付汤氏治收讫，照。

　　光绪三十三年三月十一日代书人陈田

　　为媒人黄氏缎

　　场见人郑澄秋吴章

　　同立招婚合约字人汤氏治吴慈

　　（三一）招夫养儿字

　　立出招夫养儿字柚仔林庄张青西三，兹因上年家弟张庚二娶有妻钟氏，自下生有一男一女，不幸二身故，一家拮据无奈，托得良媒招李阿喜之侄李王泉为夫。自招之后，养育儿子成人长大。招过之后，生男育女，归于李家为嗣。二比甘愿，恐口无凭，立出招夫养儿字，存为执照。

　　光绪拾捌年壬辰岁十月十三日说得媒人钟双郎

　　在场见人张阿登

　　代笔人何阿生

　　立出招夫养儿字人张青西三

　　（三二）招夫养儿字

　　立出招夫养儿字人郭门苏氏，生有子，名阿凤；娶有妻，名和妹。因夫早亡，子幼家贫，托得埤头下庄谢相源为媒，招于曾添官为妻。凭媒面说，养育子弟并老母年老归仙，并葬壹事，自招以后，子弟、老母并年节一切系曾添官应当料理。此系二比甘愿，两无迫勒，恐口无凭，立出招养字一纸，付执为据。

　　一、批明：实领到招字银拾贰元正，立批。

　　又批明：老母并儿子系添官养育，立批。

　　又批明：于本年旧五月初六建生一子，名喜生，面说此系归于曾添官为子，不得异言，立批。

　　光绪二十八年旧六月二十五日媒人谢相源

　　在场见人郭阿壬郭龙生

　　的笔人郭登郎

　　招夫字人苏氏

　　（三三）招夫字

　　立出招夫字人钟安禄，情因先年堂兄杞桂，娶得内埔庄陈学丁亲次女为妻，名系戊妹，今因无夫，家中子女甚多，不能抚育，今有番仔埔庄徐桂生之侄，名阿二，托得内埔庄李阿冉妹前来言定，与陈戊妹结为夫妻，系二愿抚养戊妹一家及年节清明祭扫，系二照顾。自招以后，若生一子，系归徐姓为嗣；倘或生有二、三子，系归一子与钟姓为子。此乃二比甘愿，不得异言生端反悔，立招字一纸，付执为据。

　　即日批明：席请父兄前来三面言说，当日钟家所生之女名三妹，过继于徐阿二为女，立批。

　　光绪二十九年癸卯闰五月日说合媒人李阿冉妹叔钟阿桂

　　在见证人弟钟崇桂侄钟友喜

　　代笔人李德和

　　立出招字人钟安禄

　　（三四）招婚字

　　同立招婚字人杨振兴、陈国贤，缘国贤胞侄前年娶过黄氏网娘为妻，当日祈望一家团圆；岂料胞侄于前年西归，仅有产遗一女，名葱仔，年登九岁。但家中及幼女乏人照料，爰是相议招夫承祀，适逢振兴之义子王霜观尚未娶室，凭媒说合，即日择吉霜观，登门进赘，与网娘同房花烛，成为夫妻。陈氏祖先坟墓祭扫及家费全望，衣食并赖。言定日后生男，当拨长男承继陈家禋祀；其余多生男女，皆王家之福；倘一子双祧，亦从俗之谓也。其幼女陈葱仔亦望抚养至长大成人，陈、王两得，无分彼此；如再生男女，葱仔系归陈家之女。自此招婚以后，夫妇好合，丕振家声，今欲有凭，立招婚字一样二纸，各执一纸为照。

　　批明：黄氏网娘先夫在日，有遗下家器物件：眠床一张及大柜一个、棹柜一块、粗棹一块、书棹一块及现银三十大元、碛地银八十大元、猪银五十大元，计共银一百六十大元正，后日归陈家之子孙掌管，批照。

　　光绪二十六年庚子贰月日代笔人胡生记

　　为媒人吴氏于

　　同立招婚字人杨振兴陈国贤

　　（三五）招字

　　立招字人杨佳，前年有娶壹个孙媳妇，名叫谢环，于前夫早亡，今欲招夫养子，佳托媒说合，愿将谢环招于陈辉，聘金礼二十大元，结为夫妻。三面议定，于杨佳有一陈氏之坟墓，辉亦要带去传嗣，永远奉祀。又两家同媒三面言定，招限六全年：自丙午年春起，至壬子年春止；若是同居陆年已足，佳愿贴金银六十大元，付于辉别创他业，作为伙食；更若同居有十贰年，佳亦共贴金银贰百大元，亦付辉别创他业，作为伙食；若是六年未满，辉要另居别处，亦要办出金银叁拾大元，付于杨佳作为聘礼。此系二比甘愿，各无异言反悔，若是口恐无凭，今欲有凭，立出招字贰纸，各执一纸，永远为照。

　　光绪三十二年丙午年三月十八日在场陈金运

　　代笔人戴明泉

　　媒人陈井

　　立出招字人杨佳

　　（三六）主婚字

　　立主婚字人林陈鸾娘，因有胞侄林永树，娶室赖氏，名叫时娘，生下一男，名唤林木火，年登四岁，不幸胞侄林永树身故，侄妇赖时娘同木火母子年幼无依，日食无措，时鸾与侄妇相商，将时娘欲招夫养子。兹查李友为人忠厚诚实，堪以受室，当日凭媒说合，引招李友入赘，与赖时娘结成百年偕老夫妻。即日立字，李友备出聘金银拾贰大元正，同媒三面交收足讫。明约抚养木火长成，后日再生男育女，先抽一男还林家为子孙；其余百子千孙，俱是李家之洪福；倘若单生一男，则立林、李两姓裔孙。自李友入室之后，夫妻勤俭，立志创造立业，日后子孙昌盛，富贵双全，则两姓均分。此系二比甘愿，各无迫勒反悔，口恐无凭，同立招婚字贰幅壹样，各执壹幅存照。

　　即日同媒三面实收李友聘金银拾贰大元正足讫，批照。

　　光绪二十一年闰五月日为媒人刘昧

　　代笔人江永修

　　在场人林何氏阿碖

　　同主招婚字人林门陈鸾娘

　　（三七）招字

　　同立招字人胞伯林蚋，有胞侄年方二十五岁，名唤石头，今不孝有三，无后为大，胞伯、胞侄相商，托媒说合，招与刘炎弟妇为夫妻。即日凭媒言定，聘金银贰大元正，其限自己酉年春起，至戊子年春止；限满之日，系炎备出早榖壹拾石，付石生放；如无到年限，系石备出聘银金贰拾大元。后日子孙昌盛，成家致业，瓜瓞绵绵，口恐无凭，同立招字贰幅，各壹幅，付执为照。

　　即日批明：字内聘金贰大元正交收足讫，照。

　　再批明：后日成家致业，不干林家之事，批照。

　　光绪乙酉十一年三月日依口代笔人林明江

　　说合为媒人刘实古喜

　　同立招字人伯林蚋

　　（三八）招赘成婚字

　　愿立招赘成婚字人台中厅大肚中堡梧栖港街陈赞绪，有媳妇廖氏爱凉，年登二十岁。不幸孤子成夭亡，今绪年已老迈，无处可依，况又家中清淡，日食难度，不得已，同媳相议，托媒向与本堡新庄仔庄陈瑞前来招赘成婚，以为夫妇佳偶，后日生养儿子，先拨一男以承成之香祀。批明：自此瑞之夫妇奉敬老翁百年之后，异日亦无争长克短；倘成家致富，与别房人等无干。口恐无凭，今欲有凭，愿立招赘婚字二幅，各执一幅付执为照。

　　光绪三十二年三月日

　　代笔人陈敏

　　为媒人颜氏柳娘

　　在场人陈开心

　　愿立招赘成婚字人老翁陈赞绪陈瑞

　　（三九）甘愿招赘字

　　同立甘愿招赘字人台中大肚西中堡梧栖街尾也门陈氏，名唤不娘，前年娶媳妇，年登叁拾贰岁，姓汪名唤冬瓜，配夫叶山为妾。山不幸身故，年来光景不顺，日食难度无依，不娘与二子田、园相商，愿将此媳妇托媒引就本街招赘周心匏为妻。三面言约，每年的月资费银三大元，付不娘领去要用，又奉承不娘百年以后，若是资费若干，四人照开，不得有误。若生二胎，男子奉承山香烟。其余家内有欠人银，不干与周心匏之事。即同媒人来招赘，其心匏日后生子及孙，演沛茂盛，显祖荣宗，是周心匏之洪福，他人无干。此系二比甘愿，各无反悔，口恐无凭，今欲有凭，立招赘字桃红布壹幅，付执为照。

　　再批明：书添二字：「一字不；一字千」，再照。

　　光二十九年十一月日代笔人陈以成

　　为媒人郭氏绒娘

　　同场知见人叶田叶园

　　立招字人陈氏不娘

　　（四○）招赘字

　　立招赘字人台中厅大肚中堡梧栖街黄门柯氏，今因亲孙未成花烛不幸逝世，孙妇杨氏笃意入门，怜他青年孤守，用是托媒觅赘诚实之人。说合牛骂头上堡四块厝庄林■〈非上毛下〉目官招入为孙妇杨氏之夫，自此入门以后，克勤克俭，振大家业，不得异志藉端夫妇出门。此系招入养黄门柯氏年老，即如亲孙在日无异，来月生子，如生长男，当承黄家宗枝；如是次男，当分承两姓；多男者不论。家中财产，■〈非上毛下〉目官如勤俭成起，为后来子孙产业。此系二比妥当甘愿，各无反悔，口说无凭，立招赘字二幅，各执一幅存照。

　　光绪三十年癸卯十二月日代书人杨东来

　　为媒人蔡妈富

　　立招赘字人黄门柯氏

　　（四一）重婚改节招夫字

　　立重婚改节招夫字人梧栖顶横街庄和尚，有一长子，名叫天来，不幸去世，放下长媳妇气娘，又兼二孙幼少。尚自思年迈，而且家中清淡，无以施为，即听媒说合，引就与海尾仔李永章之次弟李毛印到家，招为夫婿，生子传孙，接续李家香脉，和尚亦不敢异言生端。但在场明言毛印媳妇同女儿须着行孝，奉养双亲年老，并不敢负心抛弃。但日后若是有拖欠，毛印同女儿皆着对半均分，不敢异生多言。各无反悔，口恐无凭，今欲有凭，立重婚改节招夫字一幅，付执永为存照。

　　光绪二十八年月日知见人母白氏

　　立主婚字人庄和尚李永章

　　为媒人蔡富官

　　代笔人陈关睢

　　（四二）招赘字

　　立招赘字人大肚上堡西势庄廖牛，同妻何氏，娶媳妇黄氏敏娘，年登十九岁。因长子身故，并无男儿养，势出无奈，同妻相议，愿将此媳托媒说合，向与牛骂头街蔡池承就。发日三面议定，备银十六大元，买铺盖办棹，招入为婿。同媳妇燕尔螽斯，合家和顺，大振家声，瓜瓞绵绵，生传男子，拟一子承廖家禋祀；若多生男子，乃是蔡家支派。此系二比甘愿，各无反悔，口恐无凭，今欲有凭，同立招赘字二幅，各执壹幅，付执存照。

　　批明：生传男，拟一子承廖家禋祀，声明再照。

　　光绪二十九年正月日代笔人许金源

　　媒人陈老土

　　在场蔡五福

　　立招赘字人廖牛

　　（四三）招婚字

　　同立招婚字人骂头街番社沟蒲炎华，伊二兄蒲炎荣前年间有娶蔡氏，同生女子壹个，男儿贰个。荣自辛己年不幸别世，放下蔡氏并男女参个，草屋贰间，又田租六石。现在儿子幼少，无人牵教，华与母亲相议，外托中引就，招与本街林和养子林石，备出佛银捌大元，库秤五两六钱正，以作聘仪，作为夫妇。牵教子侄，奉养老妈百岁之后，林石如有生活大利，并建买家器，不论多寡，后日与蒲家对半均分。如是有生传长男，是承林家禋祀；后有再生多男，听付蒲家摘出壹个；或无生传，蒲家子孙与林家禋祀同承。此系二比甘愿，各无反悔，恐口无凭，今欲有凭，立招婚字壹幅，付执为照。

　　光绪十二年拾贰月日代笔人蔡奕记

　　为媒人王登凤

　　知见母亲林氏

　　立招婚字人蒲炎华

　　（四四）招赘字

　　立招赘字人骂头街蔡秉正，兹因自幼有抱养李■〈毛上灬下〉娘为媳，以配前子陈炎炎为妻，生下一女。今因前子故后，仍托媒引就，再招与西势王贵为配。当日同媒三面议定，来日有生育长男成人，传接蔡家宗枝；次男及后再生，皆王家后裔。如后日子孙升盛，欲分居，所有家业二姓对半均分。■〈毛上灬下〉系是正抱养媳妇，与房亲人等无涉，亦无来历不明为碍；如有不明等情，正出首抵挡。此系二比甘愿，各无反悔，口恐无凭，立招赘字贰幅壹样，各执壹幅为照，行。

　　批明：日后若生一男，传二家宗祀，再照行。

　　光绪十三年拾月日代笔人李玉麟

　　为媒人蔡周氏蔡矮临

　　场见人蔡守鸟蔡守营

　　立招赘字人蔡秉正

　　（四五）招夫字

　　立招夫字人骂头街蔡少姆，有长孙蔡忆，娶妻重氏，因忆前年不幸，童氏年幼，难以守节，无奈，央托媒人，与公馆庄房侄蔡元出承为妻。此系二比两愿，如日后夫妻生其长男，接承蔡忆宗支。时三面言议，自入门以来，如是不能养其少姆姑负年老，并不过拾年要娶出他居，面订身价银叁拾员；如有过拾年，放其长男，少姆家内抽出佛银叁拾大元，以为家私物业，日后不可再生事端。口恐无凭，立招夫字贰幅壹样，各执壹幅为照。

　　光绪二十三年元月日代笔人鹿港施元核

　　为媒人房叔金春

　　在场见胞兄蔡东

　　立招夫字人蔡少姆

　　（四六）招夫养子字

　　立招夫养子字人骂头西势蔡池，娶妻林氏，今年登三十七岁，同生三子。其夫蔡池前不幸身故，子儿幼少，家事困乏，难以抚养，即央托媒人，向与牛骂头街蔡诒章出承为妻，同心抚养子儿长成。凭媒说合，即将第三子租英拟承诒章宗支，自此以后，夫妻和谐，养子长成，不可再生异言。日后大振家声，兄弟俱各长大成人，如要另分各食，即将家财物业兄弟照份均分，不可异心。此系二比喜悦，各无反悔，口恐无凭，今欲有凭，同立招夫养子字贰幅壹样，各执壹幅，付执为照。

　　光绪二十九年桂月日代笔人鹿港施元核

　　作媒人蔡门吴氏

　　蔡门陈氏

　　在场见人西势蔡继朝

　　牛骂头蔡金春

　　立招夫养子字人林氏

　　（四七）招婚字

　　立招婚字人骂头西势陈门谢氏，有媳妇杨氏，名唤香娘。前年间，香之夫不幸身故，母子日食难度，思出无奈，氏同香相议，愿将香招夫养子。即托媒引就，招与新竹县香山街王吉官为婿，时三面议定，吉备出银拾贰元，即日同媒亲收足讫，愿将香同吉完婚。日后生子，拨出一男，承接陈家禋祀；若无再生，当买一男子承接陈、王两家香烟。此系二比甘愿，各无反悔，口恐无凭，今欲有凭，立招婚字贰幅，各执壹幅，付执为照。

　　即日谢氏同媒亲收过佛银拾贰元正，再照。

　　光绪二十五年又八月日代笔人何原

　　为媒人纪乞

　　知见人温糖娘陈粗皮

　　江湖

　　立招婚字人陈门谢氏

　　（四八）招赘字

　　立招赘字人大肚上堡鹿藔庄陈文官，弟陈圳不幸身故，日食难度，辜终无赖，外托中引就蔡伴娘同大伯相议，招夫养子，三面言约，聘定银即为陈圳代还所欠银项，而蔡伴娘与陈欉结为夫妻。日后或有男子出头，即承陈欉禋祀；或无生男子，将陈圳次男，名唤浩英，承两家禋祀。各无反悔，口恐无凭，立招赘字壹幅，收执为照。

　　光绪二十八年月日代笔人陈对

　　为媒人陈清山

　　立招赘人陈文

　　（四九）主招侄婿字

　　立主招侄婿字人连门陈氏，兹因有侄孙娶得徐氏，结为夫妻，因侄身故，徐氏生育二子；长崇德；次德安。因子年幼，氏房内伯叔相商，招夫抚养子大成人。凭媒招得李阿香之胞弟，唤名李阿妹结为夫妻，岁月延长，妹登场办出酒礼银六元，交于连家办酒礼之需。妹自进连门之后，夫妻生男育女，第二之子归还连家为孙；其余归李家之子孙。登场凭媒已定，李妹前妻生有一女，唤名运娘，年十二岁，此运娘随来连家为媳，配于崇德结发夫妻，连家办出聘金银六元，凭媒交于李家亲收足讫。此系凭媒议，两无迫勒，口恐无凭，立招婚字二氏，各执为照。

　　批明：连家原有祖业、屋宇、田园、家器、物件，俱一堂原归崇德、德安兄弟，日后不得执拗，批照。

　　批明：李阿妹自入连室之后，协力同心，另创有家业，系连、李两姓子孙均分，批照。

　　光绪二十五年亥岁正月日为媒人李门刘氏刘门黄氏

　　代笔人何璋达

　　立主招侄婿字人连门陈氏

　　（五○）招字

　　立招字人大肚上堡骂头西势庄蔡进，因堂兄蔡仙，有凭媒明娶卓腰娘为妻，前年间堂兄身故，家务清淡，无可依靠，与进商议，愿将外向托媒招引与本庄洪桂观结为夫妻，承接香祀，永远千休。时三面言议定，随即择日完婚，洞房花烛，百年偕老，夫妻和合，后日生子传孙，乃是洪家香祀；若无生传，将腰娘侄儿深烟传两家，与房亲无干，亦无来历不明为碍；如有不明，进一力出首抵挡，不干桂之事。此系二比甘愿，各无反悔，口恐无凭，今欲有凭，立招字贰幅，各执壹幅为照。

　　光绪三十年四月日代笔人蔡茶

　　为媒人蔡生

　　在场见人卓腰娘

　　立招字人蔡进

　　（五一）赘出主婚字

　　立赘出主婚字人吕宽，有胞弟吕安，因婚娶无力，凭媒言定，付与林仰伯之兄嫂李氏赘入为夫，三面言定，安备佛龙银陆大元，以作聘礼之需。所有带两儿，务必抚养成人；其次子阿水要一半与胞弟安为子，姓林、吕两姓，以酬其功恩。但愿夫妻和顺，子孙昌盛，二家昌隆也。口恐无凭，立赘出主婚字一纸，付永远存照。

　　光绪三十七年三月日代书吕全

　　为媒陈清爱

　　主婚字人吕宽

　　（五二）招字

　　立招字人秀水厝庄蔡和尚，为失偶独己难成家事，意欲娶妻，分文俱无，因即同房亲人等商议，向外言明，托引就向与鹿港杉行街施长姆，而子施掽狮不幸身故，单存媳妇黄氏，其姑主婚，凭媒说合蔡和尚与黄氏为夫妇，愿入施家与黄氏合婚，共承壹房宗枝。其家中日食事务，蔡和尚应当掌理，与黄氏虔心有孝，共奉姑亲，以及训笃牵成子长大成人。蔡和尚与黄氏生下二子，拨一子承施家，以接宗枝；和尚愿招入施家承一房宗枝，日后无反悔之心，恐口无凭，立招字一布，付执为照。另再施家江山厝宅，此皆施家自己掌辖，与蔡和尚无干，亦无涉，此凭，再照。

　　大清光绪拾捌年阳月吉日为媒人施育

　　立招字人蔡和尚

　　代笔人王永成

　　（五三）招夫养子字

　　立招夫养子字人马芝堡鹿港牛墟头许黄氏，有一位媳妇，年登二十四岁，名唤谨凉，自幼入氏家，幸生一子。不幸去年伊丈夫身故，家又清淡，日食难度，愿将此女再招一夫。外托媒引就，向与本街丁水盛官出首承就，三面言定，不收聘金，言约招夫养子长大成人，奉侍氏年老，如后日许家祖先香烟有蒙。保此女系是氏之媳妇，与他人无干，亦无交加来历不明为碍；如有不明等情，诸事氏自出首一力抵挡，不干盛之事。此系二比甘愿，各无反悔，恐口无凭，今欲有凭，合立招夫字壹纸，付执为照。

　　光绪二十西年柒月日为媒人许满

　　立招夫字人许黄氏

　　代笔人吴楚

　　（五四）招婚字

　　立招婚字人内埔庄李成冉，有堂妹乳名阿妹，年二十八岁，今凭媒人新德嫂说合，招得本庄廖运连结成偕老。当日凭媒说合，言定身价光龙银贰拾八元正。自招之后，惟愿夫妻和顺，同心协力。现阿妹生有子四岁，未得长成，今来招得廖运连养育此子。自招之后，阿妹养生，不拘多少，其长男、二男系归廖家，承为宗祧。所愿厥后子孙昌盛，螽斯蛰蛰，瓜瓞绵绵。此系二比甘愿，恐口无凭，立招婚字一纸，付执为据。说合媒

　　人新德嫂。

　　光绪三十年十月日代笔人兄永财

　　在场见叔辉龙弟庆传

　　立招婚字人李成冉

　　（五五）招婚合约字

　　同立招婚合约字人林庄氏、张坤等，缘氏子林■〈非上毛下〉不幸夭亡，有妻张氏名市，尚未招夫，今因媒人前来，议及坤之继侄蔡青山亦未娶妻，实系天作之合，凭听良媒之言，劝成佳偶，择吉进门，熊罴叶梦，关睢衍庆，兹今花烛良辰，盈门有烂，喜酒一樽。同媒三面议定，若生育男女，林、蔡两姓对半均分；单生一子，两家奉祀。至岳母庄氏，青山尽诚百岁；而林家祖先忌辰及坟墓，亦要支理。俟将来庄氏西归之日，费用多少，青山与魏传对半均开；但瓦厝一座，系林、魏合建，恐后日青山与魏传不能共食，将瓦厝对半分居，不得异言，亦不得背约。从兹二槐并美，五桂联芳，是所厚望也。恐口无凭，今欲有凭，同立招婚合约字一样二纸，各执为照。

　　批明：林庄氏有孙林闩；而蔡青山有养媳王氏牵治，二人长大结为夫妇，将来若生育儿子，应当奉祀林、蔡祖先忌神及风水坟墓，照。

　　再批明：庄氏有后夫之子魏传，有存娶妻之资六十三大元生息，现蔡青山进门与魏传共为经营日食，俟将来有大振家声，若不能共食，亦要分居，所有厝宅及银项对半均分，立批照。

　　再批明：将来魏传若娶妻，以后不能与蔡青山共食，意欲分居，至林庄氏日食，传及青山二人共奉养，照。

　　光绪三十年旧历甲辰六月日代笔人杨旭初

　　为媒人黄氏罔

　　在场知见人林水蔡蕃薯

　　同立招婚合约字人林庄氏张坤

　　（五六）招婿约字

　　同立招婿约字人周门王氏、黄进铁等。窃谓男女居室，固人之大伦；招婚传嗣，亦世之常道。缘周王氏三男名生，有娶范家女子为妻，兹年登二十二岁，名唤心匏凉。无奈生不幸身故，于是姑媳相议，凭媒说合，向招与黄进铁长男名唤朝成入门招婚；洞房花烛，结为夫妻。时同媒三面议定，朝成备出龙银肆拾大元正；其银即日同媒交付王氏亲收足讫，以为房内之物。伏愿来日所有生育男女，或有抱养男女，宜周、黄家对半均分；若丹桂一枝，并承高家，共祀三家烟祀。又言约每月朝成备出龙银贰大元，交付王氏收讫，以为福食之资。螽斯衍庆，瓜瓞绵绵，是所厚望也。此系二比甘愿，各无反悔，口恐无凭，今欲有凭，同立招婚约字贰纸壹样，各执壹纸存照。

　　再批明：姑亲王氏其生福食，听其自主裁合食；至于大故之日，殡费之银系周、黄同对半均出，批明照。

　　再批明：王氏前同夫有生下四男：其长、次承高家；而三、四男承周家。有同合起盖牛灶口街瓦店壹进，一厅一房，其来日高、周对半均分。兹心匏凉招婚朝成，面约传嗣承周家第三房，及高家第一房，共贰房。待王氏百年终之日后，其瓦店，心匏所生养子孙承接，高、周枝长应额，与四房西湖对半均分，不敢异言，批明照。

　　再批明：黄朝成进门之日，是另居各食，各执一职，各业各管，批明照。

　　再批明：前进瓦店而西湖或有向他人借项，或有再造买，与心匏凉无干，照。

　　光绪二十五年旧历三月日秉笔人高朗

　　为媒人白金水林江中

　　在场知见人黄朝和周西湖

　　同立招婚约字人黄进铁周门王氏

　　（五七）招婚合约字

　　同立招婚合约字人洪水、赖炭等。缘炭有胞兄名火，娶妻倪氏双，年登贰拾壹岁，因现年间火不幸去世，但双凉本欲守节，因赖并无家资，又未有生育男女，所望双凉朝思暮想古羊世，无奈，与婶相商，意欲招婚传嗣之计。托媒引就，向招与水之胞弟财为妻，时凭媒说合，三面议定，财备出聘礼银四拾六元正，同媒交付炭亲收足，抵还他人债项；尚剩银拾元交付炭收存。随即听其财择出良辰吉日，娶过进门，结为夫妇，两全其美，鸾凤和鸣，钟鼓乐之。时同媒又言明：其财同双凉弄璋之日，生男育女，系是男女两家对半均分，并带赖家祖先忌辰五位，年节忌辰，财自当奉祀。其来日赖家有分得子孙，年已长大成人，连祖先忌辰五位交付赖家归宗。此系二比甘愿，各无反悔，口恐无凭，同立招婚合约字壹样贰纸，各执壹纸，付执为照。

　　即日同媒炭亲收过字内聘礼银四拾六元正足讫，抵还他人债项；尚剩银拾圆，交付炭收存，照。

　　一、批明：其赖家风水坟墓，交付洪家清明年节祭扫；若破坏，财当自修理，声明照。

　　光绪三十年四月日代书人张为先

　　为媒人洪元

　　在场知见洪士元赖杜氏素兰

　　同立招婚合约字人洪水赖炭

　　（五八）合约招主婚字

　　同立合约招主婚字人郑蛏、陈和。缘蛏有昔年抱过林绸娘苗媳，年登二十岁，喜配郑迈为妻，今因迈不幸，绸娘日食难度，蛏无奈，托媒说合，向与陈和官胞弟陈喜，为人诚实，堪因配偶。即日凭媒三面言定，并无聘仪盒礼，随将绸娘择其吉日，娶过进房完婚；夫妻和合，琴瑟和鸣。绸娘生育多男多女，各半均分；单生一子，陈、郑两家供奉。进房以后，绸娘带有养父，交喜奉养到老。蛏日后百年偕老，喜抵当奉祀，喜亦不敢异言。又带郑家二位香烟，年冬月节忌辰及风水坟墓，交付喜永远奉祀，两不得异言。此系两家喜悦，各无反悔，口恐无凭，今欲有凭，同立合约招婚字二纸壹样，各执一纸，付执为照。

　　批明：即日三面言定，绸娘生育多男多女，各半均分；单生一子，陈、郑两家供奉，批照。

　　光绪二十年闰五月日代笔人陈清风

　　为媒人庄密娘李宝娘

　　在场人郑全官

　　同立合约招主婚字人郑蛏官陈和官

　　（五九）招字人

　　立招字人罗经圈、曾添盛，同母张氏，因弟身故，弟妇尚少艾，因思自己贫乏，各居一家，老母与侄无人所依，情愿从媒说合，将弟妇张氏招得本庄徐丁长亲，以为老母侄儿之靠。自招之后，倘单生一子，承两姓宗祧；倘生二子，归还一子为曾宗嗣；其余悉归徐姓。此后宜育长侄儿与养老母亲，方定其夫妇自便。其父母送终之费，系添盛与丁长二人之事。当日凭媒说定，身价银壹拾六元。此系二比甘愿，恐口无凭，立招字一纸为据。

　　即日批明：其父母会一份，系丁长代为经理，立批。

　　光绪二十四年八月日说合媒人潘阿辛

　　在见叔德凤弟招连

　　依口代笔吴庆云

　　立招字人曹添盛母张氏

　　第二款养媳

　　第一　说贴

　　第二　婚书

　　第三　普通养媳字据

　　第四　卖身契字

　　第五　过房字

　　第六　婚书字

　　第七　主婚招赘约字

　　第八　招婚合约字

　　第九　招婚约字

　　第十　养媳离异字据

　　第一说贴

　　晋抚咨：凤台县民妇关张氏殴伤伊夫胞侄女挪女身死一案，因挪女业已送至夫家童养，应否即以出嫁之服制科断，咨部请示等因。查尊卑服制有犯杀伤之案，视服制之亲疏定罪名之轻重，女子在室，服制与男子同；一经出嫁，则三年之丧移于夫家，其于夫之尊卑长幼，皆得从夫之服，而母家之服，即以次递降；若互有杀伤，所犯罪名悉按所降之服制科断。律称：妻殴死夫之缌麻、小功、大功、卑属拟绞，与殴杀夫之兄弟子拟流，均无在室出嫁之分，以律内既指明兄弟子及功缌服制，按图可考也。殴夫之兄弟子，轻于功缌卑属者，以服属期亲，其服最近，故其罪得从轻也。服图内分别在室出嫁，无童养之文者，有明以前律例内均无童养二字，其俗不知始自何时。女子受聘未婚，业已送至夫家童养，则名分已定，未有身在夫家而服制不从妇之服者，所谓亡于礼者之礼，亦妇女不贰斩之义也。服即从夫，倘于夫之尊卑长幼有犯，不得不与已婚之妻同科；则于母家之亲属有犯，即应与出嫁之女并论。此案已死关挪女系关张氏之夫胞侄女，服属期亲；挪女在夫家童养半载，应降服大功，关张氏将其殴伤身死，按殴死夫之大功卑属律，应绞监候。今该县原详内称：礼必成婚庙见之后，始得称妇；若尚未成婚，不得以妇道责之等语。查庙见称妇，为礼经之大防；童养夫未婚，则民间上俗例，于礼虽女而不妇，而既已就养夫家，则不得仍谓之在室，不惟杀奸例内未婚妻犯奸，被夫家杀死，照已婚妻问拟一条足为明证，即如童养之妻，于夫家有犯杀伤，向亦俱照已婚妻例定罪。若如所论，必礼应责以妇道而后律以妇之罪名，则于未婚之夫及夫之父母有犯揆之名，理能以凡论乎？于夫家亲属有犯，既不得不与已婚妻并论，而于母家亲属有犯，互相杀伤等事，又与在室之女同科，岂非大相剌谬耶！至比引例内所载，既聘未娶子孙之妇，骂姑舅比依子孙违犯教令满杖一条例内，并无童养二字，系指定婚尚未过门者而言，盖已定婚，即不便依骂凡人拟笞，究未过门，又未便径依骂舅姑例拟绞，故比例满杖与童养之妇不同，不得强行牵合。该县又称：殴死非故杀可比，若一律拟以绞候，既与故杀及殴死已出嫁者无分等差，即照律拟流亦与殴死在室者无所区别等语。查律载殴死夫之功缌卑属者绞，系统谋故在内，本无分等差，他律内凡以尊犯卑者，类皆如此。若如所论，殴死必应与故杀殊科，则窒碍难通，且拟绞既与已嫁者无分，拟流又与在室者无别，其又将如何区分等差耶！该县前将关张氏照殴杀夫之兄弟律拟流，该臬司以挪女业已送至夫家童养，即与出嫁无异，若仍按在室服制问拟，与律不符，驳令另拟，本无错误，应令转饬照律更正，并令嗣后童养未婚之妻与夫家及母家有服亲属有犯杀伤等案，即以出嫁之服制科断，毋得含本例而引他条，致令罪有出入（嘉庆十九年说帖）。

　　第二婚书

　　（坤书）

　　伏承尊慈不弃寒陋，过听媒言，择仆之孙女作配令侄。兹当纳采，更辱盛仪，永偕伉俪之盟，愧乏琼瑶之报。所有庚帖菲仪具如礼目，伏惟尊慈俯赐鉴亮不宣。

　　光绪三十年甲辰旧历二月一日姻教弟郭换顿首拜

　　（干书）

　　书上大德望合翁郭府老先生大人阁下：不弃寒素，荷承贵爱，凭从月老议定贵府令媛，缘年终八岁，配及吾家长男名宝老为妻。日后成人完婚，合成美事，此乃人伦之至也。谨奉聘金贰拾元，以为婚礼之敬。

　　岁龙飞庚子年十二月二十九日光绪二十七年二月日榖旦书

　　第三普通养媳字据

　　（一）媳妇字

　　入门进益

　　立媳妇字人郡城内样仔林高虎，因妻去世，遗一次女，名曰甜，年方三岁。自思在外奔走生理，不能抚，凭中蔡进凉引与马公庙黄旦为子媳，不取聘金，听其抚养长大，与子扁老作为夫妻，永结两姓之好。立字之后，即择良辰吉旦，凭媒送去，永无后言。此系二比甘愿，各无反悔，口恐无凭，今欲有凭，立媳妇字壹纸，送付存照。

　　光绪二十三年四月日为媒人蔡进凉

　　立媳妇人城内样仔林高虎

　　代书人陈成

　　（二）苗媳字

　　立苗媳字人县口尾陈林氏，有亲生女子，取名阿叶，年方七岁，因家计艰难，日食难度，爰从冰议，与三爷官萧海观之第二子阿临为媳。议取聘金银捌大元；其银即日同中收讫，其女阿叶随送去萧家，俟其抚养成人，作为子妇，两家联姻，结秦晋之好。如有不遵妇道以及不遵家教，但凭督责，不敢异言。此系二比甘愿，各无反悔，口恐无凭，今欲有凭，合立苗媳字一纸，送执为照。

　　入门进益

　　道光九年八月日为媒人林缠官

　　立苗媳字人县口尾陈林氏

　　代书人唐直

　　（三）约字

　　立约字人台南府安平县新化东里山仔顶庄沈森，今有亲生次女名环，年八岁，甘愿将女与同庄林海为苗媳，日后男女二人长成，应行冠笄之礼，概是男家设法。至于姻家亲戚族，照礼归宁往来，男家宜顺从，不得阻止。此系森夫妻甘愿，与别人无干，恐口无凭，合立约字一纸，付执为据。

　　光绪元年二月日立约字人沈森

　　妻王氏

　　媒人林水

　　代书人亲笔

　　（四）约字

　　同立约字人兴隆外里店仔顶庄陈赤、埤仔头庄曾代等，今因代夫妻多生少养，尚未有男儿，凭媒抱过赤第三女壹口，年壹岁，名唤避为苗媳，登门抚养。倘代速生男儿，避日后长成，即为子妇；不然将避亦当择婿婚嫁，代不敢变换转过他人，而赤不敢多生事端，将避讨赎回家。此系二比甘愿，各无反悔，恐口无凭，今欲有凭，合同立约字贰纸，各执壹纸存照。

　　光绪四年十月日为媒人林岁嫂

　　同立约字人曾代陈赤

　　代书人陈祥

　　（五）主婚字

　　立主婚字人二林保代妈庄蔡鹄，有同妻笑娘亲生长女，年登十三岁，名唤啊佑，生于光绪丙戌年□月□日□时。今因长大尚未配亲，夫妇相议，愿将此女出嫁，外托媒引就向与鹿港德兴街林帝之子林氆为妻。三面言议聘礼银壹拾捌大元，媒人礼银贰大元，共贰拾大元；其银即日同媒交收足讫，呵佑付媒娶交林帝前去管教为媳妇。保此女系是鹄同妻笑娘亲生女儿，与别房亲人等无干，亦无交加来历不明为碍；如有不明等情，鹄自应出首抵挡，不干银主之事。此系二比喜悦，各无反悔，口恐无凭，今欲有凭，合立主婚字一幅，子孙绵绵，付执为照。

　　即日同媒亲收过字内聘礼银贰拾大元，库平拾肆两正完足，再照。

　　光绪二十四年旧历拾贰月日为媒人杨汝观张赐司嫂

　　陈合观

　　立主婚字人蔡鹄

　　代笔人施建章

　　第四卖身契字

　　立卖身契字人八罩岛将军澚乡百三番户叶陈氏情凉，亲生第二胎女儿，名曰拈凉，本年十一岁，四月初一日未时生，因先夫早逝，兼之年景不佳，无力养成，无奈，托出媒人引卖与妈宫城内南町二丁目八十八番户郑磬秋先生为媳。即日同媒收领来龙银肆拾贰元，随将拈凉交过买主承养使唤，任听改名，日后长大成人，配与郑磬秋先生之子为妻，听从其便，与情凉不相干涉。此系两愿，并无翻异，恐口难凭，合立卖身契字壹纸，付执存证。

　　即日同媒收过七三龙银肆拾贰元足，再照。

　　光绪二十八年壬寅八月三十日卖女契字人

　　八罩岛将军乡百三番户

　　亲母叶陈氏情凉

　　作媒人

　　同澚同乡百三十八番户

　　张侯凉

　　代书人

　　文澚乡百四番户

　　苏玉亭

　　第五过房字

　　立过房字人湾里街庙仔后胡洪氏素凉，有亲生第叁男儿名水生，年登贰拾四岁，今因家事清淡，衣食不继，每有悬罄之悲，于是向族亲商议，俱各欢喜，凭媒引就，愿将第三男儿与本街洪山知嫂过房为继子。三面言议，定着身价银贰拾大元；其银即日同媒交讫，其第三子水生随即交付银主■〈毛上灬下〉去抚养为嗣。全望接配伊媳妇林氏不凉为妻，以传箕裘，建功立业，从来传子及孙，如螽斯之昌盛，顶接洪家一房香烟，永无翻异反悔。今欲有凭，立过房字一纸，付执永远存照。

　　即日同媒见收过房身价银贰拾大元完足，再照。

　　光绪二十八年七月日知见人兄胡昆

　　为媒人李养嫂

　　立过房字人胡洪氏素

　　第六婚书字

　　立为婚书字人文澚社林曾氏，与夫林尾，为有生二男，因次子名曰林水进，现年及冠，未曾娶妻，适有西卫乡陈旺夫妇自幼抱养一媳，名曰许查某凉，现年及笄，未经配偶，凭媒说合，两相许诺，林曾氏愿将次子与旺为长子，旺夫妇将媳配水进为妻，永远承接陈家百世宗支。据吉鸣鼓，同媒旋车进门完婚，夫唱妇随，及螽斯衍庆，永昌厥后，琴瑟和鸣，百年谐老。时邀请各房族长设席饮酒，公同喜悦，是旺夫妇甘愿。其田园家业尽交进、恭管理，与房亲叔兄弟侄无干。进永远是旺之长子，恭是旺之次子，诚在是言也。又念及进之生母，如是送终之日，愿备出铜钱壹拾千文，贴为养育之资。二比甘愿，各无反悔，维古人世俗，诚恐反复无常，恐口无凭，今欲有凭，合立婚书字一纸，付执永远存照。

　　□□年月日作媒人洪得凉

　　族长人陈和

　　立婚书字人林曾氏

　　代书人吴一方

　　第七主婚招赘约字

　　立主婚招赘约字人锁管港乡翁顶。窃维欲结百年之好，须立永远之约，缘昔年荆妻自幼凭媒抱养宅脚屿乡谢来之女，名曰玉女凉，年届及笄，不敢遣嫁者，恐顶年届耳顺，乏人奉养，以为无男归女之计，爰乃声言将此媳妇招赘。适有石泉乡吕吹凉之子，名曰振望，年长未娶，托媒蜜凉到家说合，欲与玉女凉招赘为夫。顶细查甚然妥当，又兼年庚相合，是以许允，选于九月二十二日良辰，迎娶完婚。后再进门筵请尊长，三面明约，招赘为子，传接宗祧。生子首胎承继翁家禋祀；余归陈姓两家，均属一家。所有遗下家产，将来归承继掌管，奉祀香烟，房亲人等不能争较追赶，图占家业。此系二比甘愿明约，各宜遵守，日后各无反悔翻异。伏愿夫唱妇随，弄璋衍庆，两家均有荣幸矣！口恐无凭，字永为据，合立招赘婚约字一纸，付执以为永远存照。

　　光绪二十七年九月日立主婚约字人锁管港乡颜位翁顶许信

　　第八招婚合约字

　　同立招婚合约字人谢心匏，同妻林氏，有亲生长女名唤嘴娘，年登十贰岁，夫妻相议，愿将此女出招与人，凭媒说合，引向与陈门曹氏悦娘为媳妇。当日三面言定，聘金银叁拾六大元正；其银即日同媒亲收足讫，将嘴娘随即付曾氏悦娘娶去为媳妇，并带去外祖李家禋祀二位，永远奉祀。日后生男育女，对半均分；倘丹桂孤芳，两家奉祀，无分尔我。保此女系正匏亲生之女，与他人无干，亦无来历交加不明等项；如有不明，心匏一力出首抵挡，不干曾氏之事。口恐无凭，同立招婚合约字贰纸壹样，各执存照。

　　即日同媒亲收过龙银叁拾六大元正完足，照。

　　批明：李家神主永随嘴娘，不得挨移变换，声明再照。

　　光绪二十九年八月日代笔人李集成

　　为媒人王氏富吴泉

　　在场知见人火盛母林氏

　　立招婚字人曾氏悦谢心匏

　　第九招婚约字

　　熊罴叶梦

　　同立招婚约字人林光程、张门高氏等。缘氏先夫士缨在日，凭媒抱养得石家之女为苗媳，名唤养凉，行年十一岁，兹以稍长，碍无男儿可配。窃思男女家室，人之大伦，氏自揣念嗣祀有缺，愿将养凉招配。爰集亲疏人等酌议，不能承配，兹有林光程之男儿，名唤荣利，年登十四，尚未伉俪，于是二比凭媒说合，将此养凉招出，配与荣利为妻。时同媒三面议约，林光程现备出佛银拾贰大元，交过张门高氏收入以为聘礼之资，随将石氏养凉任听林光程选择良辰，娶过林门养成，异日与男儿荣利合卺成亲，结为夫妇。日后生育男儿，长归林家，次归张家；其余多生男女，俱是林家苗裔；倘若丹桂一枝，同承两家禋祀。仍议约张家祖先神主十位，随即带过林家奉祀。至于将来承归张家之男孙，须当抚养至十六岁；而林家备出佛银贰拾元，交过归张家之男孙收取，以为贸易生计之资，随即将张家祖先神主十位带同归回张门，不得异言。其林、张两家或有家资、店屋、物业以及与他人来往银项，而林家无干张家之事，其张家亦不干林家之事。此系二比喜悦，各无反悔。从兹以往，唯愿麟趾呈祥，螽斯衍庆矣！今欲有凭，立招婚约字贰纸，各执壹纸存照。

　　即日同媒张门高氏亲收过字内聘礼拾贰元正，再照。

　　批明：张家原有家资、店屋、物业，现时张门高氏收取掌管，以为日食赡资，至于将来，张家之男孙俟长成归回之日，即交付其执掌，以便奉祀张家祖先神主，不得混占，批明再照。

　　光绪拾伍年八月日代笔人王维馨

　　为媒人林士蜂陈德活

　　知见人林成业张光亮

　　同立招婚约字人林光程张门高氏

　　第十养媳离异字据

　　（一）赎身字

　　立甘愿出赎身字人纪士毝等。缘毝夫妇以前有凭媒抱张家之幼女为苗媳前来抚养，迄今十七岁，名叫螺凉，时已及笄，未曾配偶。兹因年庚八字不能和合，无奈，托媒引就生父张浪官出首承赎，匹配良缘。时三面言定赎身价银捌拾大元正；其银即日同媒亲收足讫，遂将螺凉听其伊生父张浪赎回家中，再作家训，婚配他家为妻，来日生育男女，永不敢异言生端。此系二比甘愿，各无反悔，并无来历交加不明为碍。口恐无凭，合立赎身字壹纸，付执存照。

　　即日同媒亲收过字内赎身银捌拾大元正足讫，批照。

　　光绪二十五年四月日知见人纪占鳌

　　为媒人周门纪氏

　　代笔人王龙水

　　甘愿出赎身字人纪士毝

　　（二）赎身字

　　鳞趾呈祥

　　立赎身字人林添等，因先年有抱过詹家之幼女为媳，名唤双凉，年登二十岁，年已及笄。兹因八字不合，翁与媳相议赎回别配良缘。托媒向与外家詹王氏身上备出佛银壹百贰十大元正；其银即日同媒交收足讫，随即将双凉付外家娶回，再配良缘，人偕佳偶，不得异言。保此双凉是添抱养之媳，与他人无干，亦无不明为碍等情；如有情弊，添自出首抵挡，不干外家之事。此系二比喜悦，口恐无凭，立赎身字壹纸，付执为照。

　　即日同媒收过字内银壹百贰拾元正足讫，再照。

　　光绪二十三年九月日代笔人许水性

　　为媒人阙回嫂

　　知见人林金水

　　同立赎身字人林添

　　（三）赎身甘愿字

　　立赎身出甘愿字人牛骂头西势庄蔡榜，因前年有抱养一媳妇王氏专娘，年登十七岁，兹因家中不能和顺，又兼专娘生月与儿子相克，不能结夫妇，是以夫妻相议，情愿将此王氏专娘托媒引就，招得伊胞叔王田官出首赎回。三面言定时价赎身价银伍拾大元正；其银即日同媒亲收足讫，其王氏专娘随即交付王田官娶回，任从再配许监官为妻。其日后生子传孙，螽斯振振，瓜瓞绵绵，永承许家之宗支，与蔡家无干，亦不敢异言生端滋事。保此王氏专娘明系是蔡榜夫妇抱养为媳，与房亲人等无干，亦无不明为碍；如有不明，蔡榜出首一力抵挡，不干王、许两家之事。此系二比甘愿，各无反悔，口恐无凭，立赎身出甘愿字一纸，付执为照。

　　批明：蔡榜即日同媒实收过字内佛银伍拾大元正亲收足讫，批照。

　　光绪拾贰年丙戌桂月日为媒人江桃娘简悦娘

　　代笔人陈祥

　　在场妻陈氏

　　知见男蔡映

　　立赎身出甘愿字人蔡榜

　　（四）甘愿赎回字

　　立甘愿听赎回字人关帝庙新丰里东势角林氏富，有媳妇郭谨，系自少抚养来与子陈振风为妻。因振风于光绪十八年去世，家中贫苦，谨思改嫁，氏无人侍养，迭次不从。其母胡氏姊乃出为赎身，愿出银贰拾元为代赎养之费；其银即日同中见收讫，其谨即交伊母姊娘■〈毛上灬下〉去改嫁，日后传子及孙并不干陈家之事，亦不得异言反悔生端滋事，以及来历交加不明；如有不明等情，氏自出头抵挡。此系二比甘愿，各无抑勒，口恐无凭，今欲有凭，合立甘愿赎回字壹纸，付执存照。

　　即日收过赎身银贰拾元足，再照。

　　光绪十九年十二月日知见人姑陈喜

　　立甘愿听赎身字人林氏富

　　代书人萧得

　　（五）呈批及甘结状

　　台下大轿首役刑杖役李明郑清叩首跪印

　　禀为查押据情先行禀复事。案据南势庄民妇吴林氏呈控郭炉等诱媳藏匿等情，蒙票饬役等查押拘究等因，奉此，下役遵即协保抵地询问，据郭炉称：伊女自幼与吴才为媳，配螟子吴来成为妻，后吴才发妻病故，续娶亦系林姓，自进门后，将女迫打难安，致令与婿不睦。恳托许陈氏迭迫赎身，婉劝备银四十元赎回，无奈，移借银元，经公媒交清，立有赎身字据指印花押可凭。吴林氏于三月间为子再聘刘家，有媒可鞫等语。又据杨瑞称：向郭炉凭媒明娶郭氏为妻，并无拐诱情事。询据吴林氏，称与控情同。下役细查四邻媒证，均系称迫赎确实。现吴来成既有妇，郭翠凉亦有夫，委系属实，未敢押回，蒙饬前因，合将查押情形，先行据实禀复，伏乞大老爷电察施行沾叩。

　　正堂沈批：

　　饬该役等仍遵续票传集报讯可也，票不夹送合付。

　　光绪十六年拾贰月廿六日叩承杨明

　　既据调处息事，姑准销案，以顺与情。息结两纸、领状一纸，均附。前缴赎身字据纸发还。

　　具遵依结状民妇吴林氏，今当大老爷堂前，甘结得氏呈控郭炉等诱媳藏匿等情一案，兹听公亲陈骥才等调处，劝令氏子来成业已再娶刘剪凉为妻；而郭翠凉又复再嫁杨瑞为妻，属是二比均各撰配，毋庸兴讼。氏父子甘愿息讼遵处完案，日后氏永不敢翻异。合具遵处甘结状是实。

　　光绪拾柒年正月日具遵依甘结状民妇吴林氏

　　抱告男吴来成

　　（六）赎身甘愿字

　　立赎身甘愿字人吴门陈氏富源，有前年间娶过周先进之女名叫查某为苗媳，年登十八岁。今因长成，兼与氏子皆侢年庚不合，氏即将托媒向亲生父母周先进官言明赎回之事，欲将此媳与氏子皆侢别娶。三面议定值赎身价银壹佰七十大元正；其银即日同媒亲收足讫，遂将此媳查某交伊亲生之父母周先进官■〈毛上灬下〉归；或招婿，或别配佳偶，任从周先进主裁，氏不敢滋生事端。保此媳系氏凭媒明买过周先进之女为媳，并无过继以及来历交加不明之事；如有不明，氏出首一力抵挡，不干周先进之事。此系二比甘愿赎身，各无反悔，口恐无凭，合立赎身字一纸，付执为照。

　　即日同媒交过吴门陈氏子皆侢亲收身价银壹佰七十大元正足讫，付执再照。

　　光绪二十三年三月日立赎身甘愿字人吴氏陈氏

　　为媒人杨婿凉

　　知见人吴皆侢

　　代笔人林清泉

　　（七）甘愿手摹结字

　　立甘愿手摹结字人铁线桥堡泰康庄康党，因母亲有抱养本堡查亩营庄陈广成次女，名叫允娘为媳妇。缘党母故后，夫妇不合，致无生育，欲再挨延，恐误祖先禋祀，今特具手摹结字一幅，甘愿交付与陈允娘执凭，任从改嫁，爰请姻亲李海、李信出为设法了事，二比听从。今允之姑母陈却娘不忍念党之母当时抱养辛苦，许备六八佛银叁拾四元帮党别娶之资，党亦许悦。其银即日同公亲交付足讫；其允娘随即指交伊姑回，任从别嫁，党日后亦不得藉生事端，并讨对象、衣裳、银器、财债、五谷一切诸事。此系两愿，各无反悔，口恐无凭，今欲有凭，合立甘愿手摹结字一幅，付执为照。

　　即日同公亲收过六八佛银叁拾四元完足，再照。

　　光绪六年五月日为公亲李海李信

　　知母人康匏

　　立甘愿手摹结字人康党

　　代书人王飞云

　　（八）离婚赎回字

　　立出离婚赎回字人阿缑厅琉球屿白沙尾庄苏轩之妹苏氏里，自幼系同屿大藔庄黄棹之母养育，今已长成出闰，奈夫妻反目不和，兼之家事清淡，度日如年，轩愿备礼银拾元将妹赎回，后日许配他人，实时将银拾元交棹收入。此系二比甘愿，各无反悔，口恐无凭，今欲有凭，合立出离婚赎回甘愿字一纸，付执为照。

　　光绪三十一年月日为中人姚顺仕

　　立出离婚甘愿字人黄棹

　　代书人洪章

　　（九）赎回字

　　立赎回字人斗六厅射留班堡牛埔田仔厝庄十二番户林蝉，为因杨氏味，前年间味十一岁，林家养大，因为蝉身中带病，不幸蝉自己失明，林家蝉不能理家事，日食难度，不能过日，不得已，托媒引就于杨味亲母赎回，蝉甘愿与味再配夫君，林蝉甘愿同媒三面言议定约，收银十六元正足讫。其银收入与房亲人等无干，后日杨味再配夫君，二姓合婚，百年偕老，生子传孙，富贵生死，与林家蝉无干，不得异言生端。口恐无凭，今欲有凭，三面议约赎回字一幅，付执为照。

　　光绪二十九年十月日媒字人林文

　　立赎回字人林蝉

　　代笔人王清源

　　（一○）甘愿字

　　立约甘愿字人仁和里竹戈厝庄第百十七番户何连，有胞弟生，自幼聘依仁里中洲庄杨致石小妹名缘为妻，至今尚未长成，以致两家不能和合，故外家甘愿备龙银叁拾贰元赎回，后日再另配亲，日后不敢异言生端滋事。二比甘愿，各无反悔，口恐无凭，今欲有凭，合立约甘愿字一纸，付执为照。

　　光绪三十一年九月日为证人黄针

　　立约甘愿字人何连何生

　　（一一）约限字

　　立愿约限字人妈宫南町二百七番户蔡丁雅，缘去年六月间，有侄女许配双头挂乡百六十六番户陈市凉为媳。缘因市凉之子弃世，未能合卺之偕，致此不留在内。时无奈，托中向雅面商将侄女原归本籍，另行改嫁，与市凉无涉。时三面言议，市凉愿收返聘金银四拾元，今雅无处告贷，不得已，托贤人约限来年正月终备足，一齐清还。口恐无据，今欲有凭，合立约限字壹纸，付执存照。

　　光绪三十一年月日作中人林能东

　　立约限字人蔡丁雅

　　代笔人蔡丁雅

　　（一二）甘愿字

　　立甘愿字人大按山乡欧练，兹因昔年抱养红木埕苏狮之女名曰哖娘为媳妇，碍练晚生弄璋，年龄不合，时女长大，练托媒说成其事，愿从哖娘招丙为妻。今练之子长成，禋祀有赖，愿收火丙聘礼银肆拾大元，其哖娘付火丙娶回林家以祀宗支。就是日后丙传子及孙，与练无干，不得异言生端。口恐无凭，今欲有凭，合立甘愿字一纸，付执永远存照。即日同媒收过聘礼银肆拾元足，再照。

　　光绪辛丑年拾壹月日作媒人本社洪糖娘

　　立甘愿字人欧练

　　代笔人之澳社林如意

　　（一三）转卖养女字

　　立转卖养女字人，入加蚋堡大稻埕怡和巷街五番户陈门王氏固，自幼有抱过吴家之三女为养女，名唤吉娘，年登贰拾叁岁。因前有议配三男陈长在为妻，是以坤造命宫不合，不能成对，愿将此养女转嫁于人，外托媒引就与芝兰一堡士林大北后街拾九番户曹天士之母亲赖氏圆出首承买为养女，时同媒三面议定聘金龙银壹百贰拾大元正；其银即日同媒交固亲收足讫，随即将此养女吉娘听付圆择此吉辰，返娶过门以为养女。如日后配夫生子传孙，均是曹家之子孙，与陈家无干。保此养女系是抱吴家之三女，并无来历不明为碍；如有来历不明等情，固出首一力抵挡，不干买主之事。此系二比甘愿，各无反悔，口恐无凭，今欲有凭，合立转卖养女字壹纸，付圆永远为照。

　　即日固同媒亲收过字内聘金龙银壹百贰拾大元正足讫，再照。

　　光绪二十九年旧历壬寅拾贰月日代笔人邓宗炎

　　为媒人谢氏凉

　　在场知见人陈长在

　　立转卖女字人陈王氏固

　　（一四）割断妻契字

　　立割断妻契字人台中厅沙辘竹林庄第三十三番户苏涂观，兹幼有娶上保三块庄黄双莿之侄女，名唤红虲，年登三拾二岁，生有长男，名唤呆生，年登九岁，正月十六日生；二女名唤样凉，年登七岁，六月十五日生；次男名唤福生，年登五岁，九月二十八日生。今因小登科不和合，夫妇不顺，即爰请亲戚相商不欲抵挡，日后夫妇不欲和合，三面言定，而即愿将呆生同福生听付与涂娶去养大，接传宗枝；而红虲再改嫁他人，有文王之福，与涂无干涉。此皆二比甘愿，各无异言生端，口恐无凭，今欲有凭，立割断妻契字二幅一样，各执一幅，付执存照。

　　光绪三十三十年十二月日为中人并代笔李化龙

　　立割断妻字人苏涂观

　　（一五）甘愿改嫁字

　　立出甘愿改嫁字人铁线尾社蔡犁，缘早年父母有自幼抱养嵵里乡陈柱之女，惜如珠宝，名曰绸凉，年二十四岁。而正咏桃夭而求登科，与蔡犁完婚几个月，因致反目，岂料夫妻不合，爰是蔡犁愿将绸凉放嫁与前藔乡，令招婿高两边为妻。愿望百年偕老，约将聘礼玖拾四元龙银足，交付蔡犁收讫，兹绸凉随过门听从进赘不难。自今而后，螽斯衍庆，麟趾呈祥，既成晋秦之好，自无误俗之迅。此系二比甘愿，各无反悔异言生端，今欲有凭，立出甘愿改嫁字一纸，付执永远存照。

　　即日同中收过甘愿龙银玖拾四元足，再照。

　　乙已年三月日作媒人欧面娘

　　立出甘愿改嫁字人铁线尾蔡犁

　　知见人母亲陈氏

　　代笔人蔡奢

　　第三款养婿

　　第一　永远招婚字

　　第二　主婚招婿字

　　第三　甘愿字

　　第四　指摹改嫁甘愿字

　　第一永远招婚字

　　同立永远招婚字人陈论、张木。兹论有童养媳李氏名查某，现年登拾岁，因论未曾生育男女，故招婿为承祧之计。适有张木之弟名水德，现年拾七岁，未有婚配，木夫妻相议，听媒说合，将查某许招水德配为夫妇。三面议定即日择吉先来进门，俟查某及笄与水德合枕，有生育男女，长男应接陈家宗枝；次男应承张家，以承族亲张却禋祀；其余多生男女，皆系对半均分；倘单生一子，宜承两家禋祀。其现陈家有家资值银叁百大元，自此水德进门以后，家财若再振作，基业得以丕成，异日树大分枝，丁多分聚，宜先将本剩家业叁百大元踏起，余者论裔与水德照份均分。后日麟趾呈祥，螽斯衍庆，是所厚望也。口恐无凭，今欲有凭，同立永远招婚字贰幅壹样，陈、张各执壹幅为据，存照。

　　光绪二十二年十二月日代笔人陈祝三

　　为媒人陈和尚

　　在场见人张长庚陈光亮

　　同立永远招婚字人陈论张木

　　第二主婚招婿字

　　立主婚招婿字人彭阿喜，兹因生下一女，名唤彭梅妹，年登十岁，未赘良缘，兹是凭媒说合，承招得张阿石之子张阿水入室为婿。当日视其女婿年方十岁，气象聪明，行趾可爱，是以不拘聘礼多寡，即行立字言定。女婿年登十六之时，必要承鼎岳母外祖刘氏宗祧，异日夫妇和鸣，或要带出，或仍同居，由女婿自己意见；倘要带出，岳父贴出榖拾石，以为女婿出居之需。日后螽斯蛰蛰，瓜瓞绵绵，此乃二比允悦，各无反悔，口恐难凭，立主婚招婿字壹纸，付为永照。

　　批明：女婿入室六年为限：自十岁至十六岁。限满之日，倘欲出居，女婿必要承鼎岳母刘氏外祖宗祧；而岳父亦必贴出榖拾石，以为女婿出居之费，立批。

　　光绪二十七年月日说合媒人张阿四嫂

　　代笔人黄添

　　立主招婿字人彭阿喜

　　第三甘愿字

　　立甘愿字人永丰里仑仔顶庄徐清波等，有第二弟名清和，前入赘公馆边庄林家之女名芷为夫，不幸林芷去年四月间死亡，林家承继无人，岳母张爵托媒向清波等面求二弟清和为嗣。波与母程让相议，情愿将清和承继林家为嗣，三面议定时价银六拾大元；其银即日同媒交讫，其清和自此改为林姓，以岳母作母，爵亦以半子为子，一卖千休，日后波等不得异言生端滋事，而林家房亲人等亦不可阻挡刁难。此系两愿，各无反悔，恐口无凭，合立甘愿字壹纸，花押付执为照。

　　光绪二十八年二月日为媒人徐国任

　　知见人母程让

　　立甘愿字人徐清波

　　代书人陈愿

　　第四指摹改嫁甘愿字

　　立指摹改嫁甘愿字人台属善化里六分藔庄杨宗，因上年戊戌年间，有凭媒杨安静、杨数凉等聘定湾里街周家之女怨凉入周家进赘，不料至今七载，亦未成亲事。无奈周家贫寒，杨家亦然，因此宗托媒婆人等对周家言明，愿将周氏怨娘还于家妈，听伊改嫁，抑是再招他人进赘，然后将定头聘仪交还杨宗。此系杨宗本心甘愿，断无后悔，口恐无凭，今欲有凭，合立指摹改嫁甘愿字贰纸，付执永远存照。

　　旧历甲辰年贰月日

　　光绪三十年三月日为媒人杨安静杨数凉

　　知见人杨木

　　立指摹改嫁甘愿字人杨宗

　　代书人洪智英

　　第三节蓄妾

　　第一　喜配字

　　第二　主婚书字

　　第三　卖身妾字

　　第四　愿配亲女为妓妾字

　　第五　卖女为妾字

　　第六　主婚凭准字

　　第七　甘愿卖妾字

　　第八　招婚字

　　第九　卖杜绝尽根契字

　　第一喜配字

　　立喜配字人台南市水仙宫边街二十一番户卢郑氏来，原籍台南厅文贤里大甲庄，与前夫王荐亲生长女姓王名唤卫即，年登十五岁，辛卯年五月十二日吉时生，今托媒人说合，愿配与台南市三四街林益斋官为妾，明议收过聘金光银壹百八拾元，即日同媒收讫。合立喜配字壹纸为据。

　　光绪三十一年十一月日为媒人□□□

　　旧历乙巳十月日知见人□□□

　　立喜配字人□□□

　　第二主婚书字

　　立主婚书字人许有成，缘家内成有养一孙苗媳萧氏，名唤腰娘，年方拾七岁，标梅迨吉，尚未匹配良人。于是托媒引嫁于基隆张达源为侧室。时凭媒三面议定聘金壹百六拾元；娶入家内以为侧室，永谐伉俪。腰娘自此以后，百子千孙，螽斯衍庆，大振门楣，皆是张家鸿福，与萧、许别姓无干。此系二比喜悦，各无抑勒，口恐无凭，有成立此婚书一幅付源收执，以为百年偕老之谊是实，执照。

　　即日同媒有成亲收婚书内聘金壹百六拾元正，再照。

　　光绪二十四年戊戌八月日代笔人林中央

　　为媒人何门张氏黄德源

　　知见人次妇李氏

　　在场人孙受

　　立主婚书人金包里堡许有成

　　第三卖身妾字

　　立卖身妾字人林有章，有同结发妻陈氏生下长女一人，名唤王莲，年登十五岁，当时及笄，尚未婚嫁。今因家中贫苦，日食难度，愿将此长女字于人为妾，是以托媒人撮合于吴敏官，出卖以为小妾。即日三面议定身价银贰百大元正；其银有章同媒亲收足讫，其女听吴敏官择日完娶过门为妾。保此女系有章同妻陈氏亲生之长女，并无别收他人聘礼及拐骗来历不明等情；如有此事，有章一力出首抵挡，不干买主之事。自过门之后，生子传孙，继继承承，是有章所厚望也。一卖千休，万藤永断，口恐无凭，今欲有凭，即立卖身妾字壹纸，付买主收执，为后日之照。

　　即日有章同媒亲收过字内洋银贰佰大元正足讫，照。

　　光绪十二年十二月日代笔人蔡文炳

　　为媒并保证人康阿秀

　　场见人亲母陈氏

　　立卖身妾字人亲父林有章

　　第四愿配亲女为妓妾字

　　立愿配亲女为妓妾字人彭门张氏，同夫彭江水亲生女儿一口，名唤市娘，年登十七岁，癸未年三月十三日未时瑞生，尚未婚配。因不幸氏夫早逝，愿将此女出配于人为妾，托媒引就与水田郑镇舍承娶，当旦三面议定聘仪银一百四十大元正；其银即日同媒交张氏亲收足讫，该女儿任从郑镇舍择吉过门，纳为妓妾。登门进益，瓜瓞连绵，螽斯衍庆，宜家宜室，永遂好逑，张氏不敢异言。保此女委系张氏同夫亲生，并无别配以及抱养等情；如有藉端不明等情，氏应出首一力抵挡，不干郑家之事。此乃凭媒议定，甘愿悦从，各无反悔，口恐无凭，今欲有凭，合立配亲女为妓妾字一纸，付为照。

　　批明：即日同媒并张氏亲收过字内聘仪一百四十大元正足讫，再照。

　　光绪十五年四月日代笔人戴金铭

　　为媒人曾省凉朱发

　　在场见彭日喜

　　立愿配亲女为妓妾字人彭门张氏

　　第五卖女为妾字

　　立卖女为妾字人郡城内某街□□□，有亲生次女名□□，年方□□□岁，因家计穷苦，债累垒垒，追逋者不容宽限，情急难已，爰与妻□氏相商，将此女托媒引卖与□□为妾，议定身价银三百大元；其银即日同媒收讫，其女随即送交□□以为侧室之用。自卖之后，葛藤永断，不敢别生枝节，亦不敢再言找赎。保此女系是□亲生次女，并无来历不明，亦无典借他人财物为碍；如有等情，自出首抵挡，不干□□之事。此系两愿，各无反悔，口恐无凭，合立字壹纸存据。

　　即日同媒收过身价银三百大元足，再照。

　　光绪□□年□月□□日为媒人□□□

　　知见妻□□□

　　立卖女为妾字人郡城内□□□

　　代书人□□□

　　第六主婚凭准字

　　立主婚凭准字人南投堡色尾庄杨深井，妻寥心妇仔，有生下一长女杨阿血，年登二十二岁。今因长大成人，意欲婚配，井夫妻相议，外凭媒引就向与邱罗汉出首承受为妾。时三面议定聘金银叁拾大元正；其银、字即日同媒交收足讫，随将此长女交付与邱罗汉为妾。明约其日后杨血生子传孙，与杨家无干，乃是邱家之洪福。此系二比甘愿，各无反悔，口恐无凭，今欲有凭，立主婚凭准字壹纸，付执为照。

　　再批明：其日后杨深井、寥心妇仔百年之老，罗汉应赠龙银拾元以为丧费之用，再照。

　　光绪二十七年旧历五月日代笔人洪文

　　为媒人廖高

　　立主婚凭准人杨深井廖心妇

　　第七甘愿卖妾字

　　立甘愿卖妾字人台南市第□区□□□街□□番户□□□，于光绪□□年□□月曾买过同市□□街□□番户□□之艺妓为妾，用去身价银五百大元。本期抱衾与裯，永备小星之用，不料□自入门之后，不遵家教，屡触母怒，□思为人子不能承亲之欢，反以此贻母氏之忧，置此何益。因与母相商，仍将此妾卖与同市□□街□□番户□□为妾，愿减收身价，议定七三银三百大元，一卖千休，□丝永断。保此妾系是□□用身价明买，并无来历交加不明；如有不明，□自出首抵挡，不干□□之事。此系两愿，各无抑勒反悔，恐口无凭，合立卖妾字一纸，并缴连上手字一纸，合共二纸，送执存照。

　　即日同中收来身价银三百大元正，再照。

　　光绪□□年□□月□日知见人□□□

　　为中人□□□

　　立卖妾字人□□□

　　代笔人□□□

　　第八招婚字

　　立主招婚字人彭连发，情因有孙女名唤长妹，年庚二十五岁，不幸先年长男阿安身故，留下此女承接宗祧，凭媒说合，招得李阿云为孙婿，当日凭媒言定，李家备出花红聘金百七拾大元正。自此以后，生有长男，系归于彭家为嗣；其余多生男女，系归于李家永承宗祧；倘生一子，二姓均分。夫妇调和，子孙昌盛，螽斯振振，瓜瓞绵绵。口恐无凭，今欲有凭，立主招婚字一纸，付执为照。

　　即日批明：发实收到字内聘礼银四拾大元正，立批。

　　又批明：字内仍有百叁拾元，系先日向得连家赎身，即李家备出，立批。

　　又批明：现带彭家坟墓一穴，清明之日，李家祭扫，立批。

　　又批明：现带坟墓一穴，日后生有长男，养成十六岁，即将坟墓交还彭家管理，立批。

　　又批明：其长妹之祖父、母三人日后登仙之期，每一人李家备出哀费拾元，立批。

　　光绪三十三年丙午十一月日说合媒人萧锦奎

　　在场见人罗连兴

　　依口代书人李桂芳

　　立主招婚人彭连发

　　第九卖杜绝尽根契字

　　立卖杜绝尽根契字人张恺记，有承买吴昌记，龚士杰鱼塭壹宗，大小六口，在安邑效忠里，坐落濑北场西南势，土名盐埕塭，东西四至，戴明上手契内，丈下则鱼塭拾玖甲陆分捌厘陆毫捌丝。前因先严在日，于光绪元年承典吴亨记契价贰仟陆佰元，嗣因昌记要缴府课，各房抽出私业划归公司变售抵缴，而此塭又系恺记承父阄分之业。迨本年十月间，昌记要缴府课迫切，议将此塭找卖恺记公司，又无银项，并因前欠借过妾张林记母利甚多，乃系丙戌、丁亥以来，因与二房接告官司，并较分长子承继长兄应分张房家产一案，及代二房累缴抚番经费叁万巨款，以致挪借外人债项尚未还明白，因无项可还仁记私款。兹又要找卖仁记此塭，爰与仁记相商，将此塭由恺记出卖，抵还前欠仁记母利银，并由仁记再备现项找买昌记，始可两全。三面议定契价六八银伍仟元；其银即日同时算找交收足讫，其塭随即封交仁记掌管收税纳粮，一卖千休，日后恺记妻子不得藉词争较，亦不得言及找赎。保此塭果系恺记阄分物业，此番始向昌记找买，与别房亲人等无干；经尽问嫡妻吴弥记不承坐外，方归仁记承坐。口恐无凭，合由恺记自出卖契壹纸，并先缴上手契壹纸，丈单壹纸，共叁纸，送执为据。其上手契尚有玖纸，因未阄分之先，被二房兰记领去，因伊应分之契未行交去，不得缴连，合批明，照。

　　即日同知见收过六八秤银伍仟元完足，再照。

　　光绪拾陆年拾壹月日经手收银知见人张和恺堂

　　立卖杜绝尽根契字人张恺记  
　 
第四章亲子

　　第一　法律规定及注解

　　第二　部示

　　第三　条例

　　第四　原例

　　第五　条例

　　第六　条例

　　第七　定例及事例

　　第八　旨议

　　第九之一　谕示

　　第九之二　咨

　　第十　谕示

　　第十一　谕示

　　第十二　过房子字据

　　第一三　螟蛉子字据

　　第十四　养女契字

　　第一法律规定及注解其遗弃小儿三岁以下，虽异姓仍听收养，即从其姓。

　　（辑注）收养遗弃小儿，笺释谓：四岁以上不报官收养，以收留迷失子女论，非也。遗弃者，父母弃置以去，其死生不顾，三岁以下尚不能言语饮食，无人收养，必致填于沟壑，许令收养者，重在全其生也，与收留迷失之义大相悬绝；但四岁以上或能自语其姓氏里居，应当报官追查，若遂收养亦无大过，岂可照收留迷失论。假如收养四、五岁遗弃小儿，即科以杖徒重罪乎！遗弃必是小儿，然亦有不止三岁者；迷失必非小儿，然亦有小儿者。总之，遗弃与迷失不同；收养与收留亦异，收养遗弃意在哀其死；收留迷失意在利其人。

　　（辑注）虽异姓云者，谓遗弃小儿大概不知其姓，然亦有书留姓氏年岁者，虽知是异姓，亦听收养从姓。

　　（辑注）收养遗弃小儿虽许即从其姓，而注谓不得为嗣。盖收养遗弃与乞养异姓相等，皆可为义男者，养育之恩同也。皆不可以继嗣者，宗族之派不容乱也。

　　第二部示嘉庆十二年十二月安徽抚咨请部示。

　　嗣后无子者仍遵照定，于同宗昭穆相当之侄，分别服制及贤能亲爱择立者为嗣，不得以已有抱养之子遂令承祧，致违定律云云。（下略）

　　第三条例

　　无子者，许令同宗昭穆相当之侄承继。先尽同父周亲；次及大功、小功、缌麻；如俱无，方许择立远房及同姓为嗣。若立嗣之后却生子，其家产与原立子均分，并不许乞养异姓为嗣，为乱宗族。立同姓者，亦不得尊卑失序，以乱昭穆。

　　谨按：此条原例乾隆五年删「并不许乞养异姓」以下数句。

　　第四原例

　　妇人夫亡无子守志者，合承夫分须凭族长择昭穆相当之人继嗣。其改嫁者，夫家财产及原有妆奁并听前夫之家为主。

　　第五条例

　　无子立嗣，依律外，若继子不得于所后之亲，听其告官别立。其或择立贤能及所亲爱者，若于昭穆伦序不失，不许宗族指以次序告争，并官司受理。若义男女婿为所后之亲喜悦者，听其相依倚，不许继子并本生父母用计逼逐，仍酌给财产；若无子之人家贫，听其卖产自赡。

　　凡乞养异姓义子有情愿归宗者，不许将分得财产携回本宗。其收养三岁以下遗弃之小儿，仍依律即从其姓，但不得以无子遂立为嗣，仍分给财产，俱不必勒令归宗；如有希图赀财冒认归宗者，照例治罪。

　　第六条例

　　无子立嗣，若应继之人平日先有嫌隙，则于昭穆相当亲属内择贤择爱，听从其便。如族中希图财产，勒令承继，或怂恿择继，以致涉讼者，地方官立即惩治，仍将所择贤爱之人断令立继。其有子婚而故，妇能孀守；已聘未娶，媳能以女身守志；及已婚而故，妇虽未能孀守，但已故之子业经成立；或子虽未娶而因出兵阵亡者，俱应为其子立后。若支属内实无昭穆相当可为其子立后之人，而其父又无别子者，应为其父立继，待生孙以嗣。应为立后之子，其寻常夭亡未婚之人不得概为立后。若独子夭亡，而族中又无昭穆相当可为其父立继者，亦准为未婚之子立继。如可继之人亦系独子，而情属同父周亲两相情愿者，取具阖族甘结，亦准其承继两房宗祧。谨按：此条系乾隆三十八年议准条奏，及四十年钦奉谕旨并纂为例。

　　第七定例及事例

　　因争继酿成人命者，凡争产谋继及扶同争继之房分，均不准其继嗣，应听户族另行公议承立。

　　乾隆四十四年奉旨，此案曾志广因谋夺继产，将期服胞叔曾生迥用石殴毙，情罪极为可恶，该抚依律拟以凌迟处死，并声明曾文玉无嗣，应听户族另行议立，其二房、三房现因争继酿命，均不准其继立。所议甚是，曾志广着即凌迟处死，余依议。嗣后各省如有似此争继酿命者，并应照此办理，着为令。

　　第八旨议

　　乾隆三十八年议准：凡无子之人薄有赀产，族党即群起纷争，不夺不餍，或称应继；或称爱继；或应继者本非无子之人所喜悦，执定应继次序，必欲勒令承继；或应继者本无不得于所后之亲，而别房以爱继之说钻谋怂恿，次欲另为择继；或子属夭亡并未成婚，亦为议继；或子已成立身故，不为其子立继，反为其父立继；或既为其子立继，又为其父立继；若大宗无子，并无家产，小宗止有一子，即称独子不出继，忍绝大宗；若有家产即非大宗，又称现在虽止一子，将来尚能生子，不妨先行出继，并有大宗无子之人，偏爱远房之侄，不立周亲，致其祖父本有亲子亲孙，转令远支承其禋祀，许告纷纠，实为人心风俗之害。查例载：「无子者许令同宗昭穆相当之侄承继，先尽同父周亲，次及大功、小功、缌麻，如俱无，方许择立远房亲及同侄为嗣」。又云：「继子不得于所后之亲，听其告官别立，其或择立贤能及所亲爱者，于昭穆伦序不失，不许宗族指以次序告理，并官司受理」等语。是应继、爱继两条定例已极周详，自应按照昭穆次序择立应继之人，或应继之人系例不出继之独子，或平日先有嫌隙，则择贤择爱听从其便。至于有子未婚而故，则无后在父；已婚而故，则无后在子。未婚而故者，自当先尽故子同辈中按照服制次序仍为其父立继，不必再为幼子立继。若阖族中实无故子同辈可为其父立继之人，亦得为未婚之子立继。子已婚而故，其妇又能孀守；并已聘未婚，其媳能以女身守志者，均应为其子立继；即其妇未能孀守，但其子业经成立，亦应为其子立继。再如其子虽未经娶聘，而因出兵阵亡，揆之礼经，执干戈以卫社稷可以弗殇之义，亦应为之立继，以示体恤。若支属内实无昭穆相当可为其子立继之人，仍应为其父立继。又独子不准出继，例有明条，无庸拘泥小宗可绝、大宗不可绝之语。倘大宗无子，小宗止有独子者，令大宗于同族昭穆相当内另行议继。设或同族实无相当可继之人，是又不可令大宗绝嗣，俟小宗独子生有二人，过继一子为大宗之孙；倘独子并无所出，或仅生一子，则当于同族孙辈中过继一孙，以承大宗之祀。如此明立科条，自无控争讦讼之患，应令地方官遍为晓谕，俾民间知所遵循，其仍有图产涉讼及审结后复驾词上控者，即按律治罪。仍严防讼师卫蠹播弄把持之弊，惩处不贷，则于风俗人心大有稗益。

　　第九之一谕示

　　乾隆四十年谕：户部奏军营病故乏嗣人员，请照阵亡之例，准以独子立嗣一折，已依议行矣！独子不准出继本非定例，前因太仆寺少卿鲁国华条奏，经部议准行。但立继一事专为承祧奉养，固当按昭穆之序，亦宜须孀妇之心，所以例载：「嗣子不得于所后之亲，准其另立」，实准乎情理之宜也。至独子虽宗支所系，但或其人已死，而其兄弟各有一子，岂忍视其无后；且现存者尚可生育，而死者应予续延；即或兄弟俱已无存，而以一人承两房宗祀亦未始非从权以合经；又或死者有应袭之职，不幸无嗣，与其拘泥独子之例求诸远族，何如先尽兄弟之子不问是否独子，令其继袭之为愈乎！嗣后遇有孀妇应行立继之事，除照例按依昭穆伦次相当外，应听孀妇择其属意之人，并问之本房是否愿继。且有合族甘继，即独子亦准出继，庶穷婺得以母子相安而立嗣，亦不致以成例阻隔。该部即照此办理，着为令。

　　第九之二咨

　　东抚咨：独子承祧两房，各为娶妻，后娶之妻有犯，作何办理，请部示覆一案。查律载：『有妻更娶妻者杖九十，后娶之妻离异归宗』。又例载：『嫁娶违律应行离异者，与其夫及夫之亲属有犯，如系先奸后娶，或私自苟合，或知情买休，虽有媒妁婚书，均依凡人科断。若止系同姓及尊卑良贱为婚，或居丧嫁娶，或有妻更娶，或将妻嫁卖娶者，果不知情，实系明媒正娶者，虽律应离异，有犯仍按服制定拟』各等语。又查礼部于嘉庆十九年据河南学政咨：宝丰县附生畲万全之父畲笃生承继两门，各为娶妻，长门为其初娶张氏，继娶王氏，生子万全；二门为其初娶雷氏，无出，纳妾杜氏，生子万德，各承其嗣。因雷氏病故，万德以嫡母丁艰，万全应如何称名？如何服制？等因，咨请部示。经礼部以畲笃生在长门已娶嫡室张氏，继娶王氏，祗当为其纳妾，不当为其娶妻。雷氏之生，称名已混于嫡庶之间；雷氏已死，丧服何得滥斩齐之列。万德为次门承祀，既已呈报丁忧，尚可比照慈母之例斩衰三年，万全毋庸持服。至畲笃生二妻并娶，嫡庶混淆，事属错误，业经身故，应毋庸议，等因，咨覆在案。查有妻更娶，与其夫及夫之亲属有犯，仍按服制定拟之例，系指其夫并未承祧两房，后娶之妻律应离异者而言。若承祧两房各为娶妻，冀图生孙续嗣，是愚民罔知嫡庶之礼，与有妻更娶不同，止宜别先后而正名分，未便律以离异之条。参核礼部议覆河南省畲笃生之案，则后娶之妇应为妾也明甚；既以妾论，如与夫及夫之亲属有犯，自应以妾科断。此案彭高氏为夫侄彭文汉聘娶郑氏为妻，冀图郑氏生子承祧。查彭文汉先经伊父彭自立为之娶妻郑氏，迨郑氏故后，续娶王氏，是彭文汉已有嫡妻，彭高氏后娶之郑氏虽因彭文汉承祧两房，冀图生孙续嗣起见，非有妻更娶可比，未便判离。而一夫祗应一妇，断无二妇并称为妻之理，自应照礼部所议，以后娶之妇作为妾论。该司碍于有妻更娶，仍按服制定拟，将彭自立照杀死子妇律科罪似未妥协。至该司所称彭文汉嫡妻郑氏之子与后娶之郑氏有犯，可否比照八母中之慈母、养母办理一节。查郑氏如得为彭文汉之妻，始可为其子也，今母郑氏既列为妾，与先娶之郑氏即有嫡庶之分，以嫡妻之子与父妾有犯，律有明文，岂能比照慈母办理。此外，与家长正妻并亲属有犯，均有律例可循办理，自不致矛盾。又该司所称嫁为次妻之女，主婚皆由父母，初非自愿，若一体照律离异，是因父母主婚之误，而使其女不能从一而终，情殊可悯一节。查人情莫不爱恤其女，在明知其有妻嗣仍许配者，事所罕有，至承祧两房之人，愚民多误以为两房所娶皆属嫡妻，故将女许配。议礼先正名分，不便使嫡庶混淆；而王法本乎人情，原毋庸断令离异。有犯应以妾论，情法俱得其平，所有彭自立一案，应请即照礼部议覆河南学政之案，依殴死子妾律科断。查律载：『有妻更娶妻者杖九十，后娶之妻离异归宗』。又例载：『有妻更娶者虽律应离异，有犯仍按服制定拟』各等语。是有妻更娶，与其夫及夫之亲属有犯，仍按服制定拟之例，系指其夫并未承祧两房，后娶之妻应离异者而言；若承祧两房各为娶妻，冀图生孙续嗣，是愚民昧于嫡庶之礼，与有妻更娶不同。查礼部议覆河南学政请示畲笃生案内，既称礼无二嫡，畲笃生在长门已娶嫡室，次门祗当其纳妾，不当其为娶妻。由是观之，则后娶之妇应作为妾论。此案彭自立杀死彭郑氏并刃伤彭自正，查彭郑氏系彭自立弟妻彭高氏因夫故无嗣，为彭自立之子彭文汉所娶之妻，冀图郑氏生子承祧，惟彭为汉先经伊父彭自立为之娶妻郑氏，迨郑氏故后，续娶王氏，是彭文汉已有嫡室，彭高氏其后娶之郑氏若仍以妻论，诚如该抚所议，非特嫡庶混淆，名分不正，且引律断罪亦多窒碍。所有彭郑氏自应查照礼部议覆河南学政之案，作为妾论。彭自立杀死彭郑氏应令即照杀死子妾律办理。道光元年说帖。

　　第十谕示

　　补用府正堂特授淡水分府陈，抄奉兵部侍郎福建巡抚部院丁为严行示禁，以正人伦，而厚风俗事。照得夫妇为人伦之首，奸淫为风化攸关，故怨女旷夫王政所戒，有家有屋，父母之心。彼贫寒女孩自幼鬻身为婢，非孤苦无依，即厄穷失所，隶身供役，艰苦备尝，而为之主者若见其年岁渐长，自当乘时择配，岂容久留不嫁，使之服役终身。今本部院访闻台地绅衿庶民之家，畜养婢女，竟有年至二十以上及三十余岁尚不为之许嫁者。推原其故，盖缘内地所买婢女，自幼而豢养之，及长而嫁，可得重聘；若卖人为妾，价亦倍蓗。台俗素来贱婢无人聘娶，亦不屑买而为妾，因而为主者无所贪图，使之终身服役，实属忍心害理，言之可恨。甚有地方棍徒设计抱养女孩，名为苗媳，及长不为之择配，迫令为娼者，伤风败俗尤堪发指。查例载：绅衿庶民之家如有将婢女不行婚配，致令孤寡者，照不应重律杖八十。又伙众开窑，诱取妇女藏匿勒卖事发者，不分良人奴婢，巳卖未卖，审系开窑情实，为首，照光棍例拟斩立决；为从，改发云、贵、两广烟瘴地方充军各等语。是例禁本极严明，有犯决难宽宥，除檄行地方官密访严拿外，合行示禁。为此，示仰阖属绅士军民人等知悉：尔等当思谁无子女，何忍令婢女独无伉俪之欢；谁无妻室，何忍令婢女独抱辱身之事。自示之后，凡婢女年至十八岁以上者，当念其服役有年，及时早为遣嫁，不得狃于积习，经久锢留，亦不得假以抱养苗媳为名，及长不为择配，迫使为娼；倘敢故违，经本部院访闻得实，或被告发，定即按例治罪，决不稍从宽贷，仍将婢女当官嫁卖，财礼入官。本部院因尔等陋习相沿，不忍不教而诛，用是剀切告诫，慎勿视为具文，以身尝试。凛之，戒之。毋违，特示。

　　光绪三年伍月二十八日给发贴中港番番社晓谕

　　第十一谕示

　　特授台湾噶玛兰管理民番粮捕海防分府加五级纪录十九次记大功二次徐为遵札勒碑永禁以垂久远事。道光十九年十一月三十日，蒙县道宪姚札开：照得台属士庶之家畜养婢女不行择配，长令服役锢禁终身，上乖天和、下败风俗，最为可恶。经历前道府暨本司道先后示禁劝谕各在案。兹据绅士禀请重加示禁前来，又经本司道衡情酌理，立定章程。嗣后台属凡绅衿庶民之家，如有婢女年至二士三岁即为择配，至迟亦不得过二十五岁。不为择配者，许该婢及婢之父母、兄弟、亲属人等赴官呈诉，即准其领回择配，不追身价，仍治家长以杖八十之罪。已配之后，该婢听其从夫而去，不许家长勒留；或家长不取身价，该婢与夫愿役数年者各听其便。宜通详大宪；并饬各出示严禁。嗣准臬司来移，复经抄看，饬在衙门署外立碑永禁，以垂久远等因。蒙此，案查先蒙县道宪姚抄示札饬示禁，业经照抄剀切示谕在案，兹蒙前因，合行立碑示禁。为此，示仰阖属绅衿民人知悉：尔等各具有天良，亟应广积阴功，务各遵照县道宪所定章程，如家有婢女年至二十三岁即为择配，至迟不得至二十五岁；倘敢故违，许该婢及婢之父母、兄弟、亲属人等赴本厅呈明，即准其领回择配，不追身价，仍将该家长照治罪。已配之后，该婢听其从夫而去，不许家长勒留；或家长不取身价，该婢与夫自愿留役数年者仍听其便。各宜凛遵。毋违，特示

　　道光二十年陆月日立

　　第十二过房子字据

　　（一）过房嗣字

　　立出过房嗣人阳五胞弟陈富，同发妻周氏有生下长男儿壹个，本命生于同治壬戌年二月十一日辰时呈祥，名唤奇寿。方近周岁之期，夫妻相商，念胞兄早年去世，爰思手足之亲，自宜荆花并茂，甘愿将此阳长男儿立与三胞兄愿为次子，嗣续妣祖，永接宗枝。日后登科及第，富贵双全，子孙千亿，田园万顷，俱系胞兄之福，富等夫妻永不敢异言生端滋事。此系择日告祖为定，决无食言浮叙之词，口恐无凭，笔乃有据，合立过房继嗣书壹幅，付执为照。

　　即日同堂见立过房继嗣书壹幅确实是据，再照。

　　同治二年二月日代书人堂弟韫

　　知见母亲王氏

　　在场发妻周氏

　　立过房继嗣书胞弟陈富

　　（二）过房男字

　　福禄寿全

　　立过房男字人彭洵火，同妻宫王氏有生下男儿名妈沙，于光绪辛巳年闰七月二十七日辰时建生，行庚三岁，喜悦与胞弟洵钳过房为子。当日议约盆仪铜钱壹百贰拾文；铜钱即日洵火喜悦亲收完足，嫣沙随即付洵钳过房抚养，长大完婚成人。后日大发家财，建置田园、厝宅、家器、什物，各人照份均分。喜悦立过房男字壹纸，付执永远为照。

　　光绪九年岁次癸未十一月日在场人妈亲彭黄氏

　　立喜悦过房男字人彭洵火

　　同妻宫王氏

　　（三）过继书约字

　　立过继书约字人陈霖池，缘池承父遗下兄弟二人：长曰霖海；次则霖池。斯时长兄在日，娶妻王氏秀均有生育。数年间，不幸长兄霖海父子相继沦殁，遗下寡嫂王氏秀。兹因霖池续妻彭氏，自去岁受孕之时，未知生男育女，经有对胞嫂叙明，此胎倘再生男，确定承继胞兄霖海之后。及至壬寅年正月二十一日吉时，果然产生男儿，实吾先兄之所有望焉！但此儿乃系第三胎之子，安名继章，行庚一岁，因此麟造命运宜过应继子于人，霖池与妻彭氏前语既说，断无遗言。爰是托媒向胞兄霖海之妻主氏相议，愿将此子过继与王氏秀永为己子。即日霖池夫妻同媒等择吉立字付据，遂将此子继章抱交胞嫂王氏秀雇倩乳婆前去抚养。日后长大成人，建功立业，以及娶妻生子传孙，是王氏秀之洪福，而霖池夫妻亦深喜之不胜哉！况同胞儿孙均是一体，如同亲生，适值秦生楚养，何妨以侄为子。自今永继，重振门闾，螽断衍庆，瓜瓞延绵。从兹根基而永固；保福寿以康宁，继继承承于一线矣！此乃二比情甘意愿，日后不敢异言滋事，各无反悔，口恐无凭，笔乃有凭，立过继书约字一纸，付执为照。

　　光绪二十八年岁在壬寅年二月日代笔人蓝子材为媒人蓝子材

　　在场妻彭子绸

　　立过继书约字人陈霖池

　　（四）过房字

　　立过房字人牛埔庄彭盏，有娶黄氏凤娘，生有三男。不幸盏弃世，并无家财可课，无奈，■〈金干〉英托媒向堂叔培对养去为长孙。三面言约价银九大元正；其银即日同媒亲收足讫，又带草厝右畔贰间半，将■〈金干〉英付对前去为长孙。■〈金干〉英系是凤娘亲生，与别房人等无干，亦无来历交加不明为碍；如有不明，凤出首抵挡，不干对之事，亦不敢异言生端。此系两愿，各无反悔，口恐无凭，今欲有凭，立过房字壹纸，付执为照。

　　批明；亲收过字内银九大元，再照。

　　再批明：又带草厝右畔贰间半，再照。

　　同治四年端月日代笔人梁居仁

　　为媒人邱等生

　　在场人彭仕盆

　　同立过房字人黄氏凤娘

　　（五）甘愿过房书

　　立甘愿过房书人湾里街洪顺意，有凭媒聘娶林氏为妻，同生一男，名金格，现年五岁。运逢坎坷，爰是夫妻相议，愿将此男拨过房与堂叔洪典过房为子，共养长成婚娶，建置家资对半均分。若能亲生，亦照此样，各无异心。如有建功立业，生子传孙，昌炽门闾，乃系生父、养父二人共享升平之鸿福，与他人无干。口恐无凭，今欲有凭，合立甘愿过房书一绸，永远存照。

　　一结松萝

　　光绪拾年叁月日为媒人洪钱

　　知见人妻林氏

　　立甘愿过房书人洪顺意

　　千枝传世代书人洪章记

　　（六）过房字

　　立过房字人胞弟诒钦、妻欧氏，有亲生次男儿名唤六扶，年登一岁。今弟念胞兄早年去世，嗣续欲厚，弟与妻相议，情愿将此男儿等以长房份抚养长大成人，来年禋祀，日后婚娶，生孙承以长房基业。如麟趾呈祥，螽斯衍庆之昌盛。保此男儿系是钦亲生，以别房亲人等无干。此系甘愿，各无反悔，口恐无凭，今欲有凭，立过房字一纸，付执为照。

　　知见人妻欧氏

　　族亲老父

　　立过房字胞弟诒钦

　　代书人堂弟开原

　　（七）继房字

　　立继房字人永丰里仑仔顶庄第二十五番户品之妻林市。窃惟草生一春，旁芽特出；人生一世，后裔赞起。物有此情，人具此理。市有第二胎子姓戴名楷，光绪六年五月二十日生，与楷之妻姓李名正，光绪六年十一月二十七日生，因三房品之胞弟戴求乏嗣，与姑母林沦三面言议，将楷之夫妻继房，与同庄同番户同居，求呼唤教诲，并议求支出七三龙银六十大元与林市赡养之额；其银即日同中交付林市收存。此系两愿，而楷之夫妇亦即日付求为子为妇。然而同气连枝，何异亲生，情愿身旺运强，庆溢家门，才多年富，大振乾坤，传子及孙，子孙绵缔，不亦善与则尽美矣！合立继房红绸一幅，付执为照。

　　光绪二十九年旧历癸卯年四月日为中人姑母林沦

　　知见兄戴远

　　立继房人林市

　　代书人李子美

　　（八）继房字

　　立继房字人阿缑街林以旺，妻柳官，为亲生第二位男子，年登九岁，名曰学诗。今因贤弟嗣位有缺，将此第贰子付与贤第治官继房为子，承接香烟，奉侍祀祖。送赐英银四十大元；其银即日同媒交讫，其此子任从贤弟率过抚养，勤修学业，长大喜壮，传子旺孙，任从其便，不敢言找言赎，生端反悔。恐口无凭，今欲有凭，合立继房字壹纸，送执为照。

　　同治十二年月日知见人陈心

　　立继房字人林以旺

　　代笔人许文理

　　（九）出嗣字

　　福

　　立出嗣字人贤弟阿传，先年娶得妻吴氏，生下两子，二子年登十三岁，乳名阿二，归于贤兄传贵承嗣宗祧，子孙昌盛。三面言定身价银壹拾贰大元正，即日银、字两交明白，凭媒并无短少。此系二比甘愿，两无反悔，今欲有凭，立出嗣字一纸，永远执照。

　　即日批明：实领到身价银壹拾贰元正，所领是实，立批。

　　光绪辛丑年五月十九日说合媒人叔阿番

　　祖叔母曾氏

　　母吴氏

　　在场见人祖母黄氏

　　叔阿顺

　　代笔人宗祖叔金泉

　　立出嗣字人贤弟阿传

　　（一○）继书字

　　立继书字人第四胞弟林神智，同妻童氏有亲生长男，乳名鉴英，年才周岁，戊戌年正月二十九日亥时建生。兹因神智与堂叔相议，此乃胞兄弟之情，愿将长男鉴英付与第二胞兄神扶过继为子，一派接照。即日神智同童氏收过盒仪佛银贰元立书，鉴英付神扶永远为子，抚养教诲读书，富贵长大成人。长成婚娶，生子传孙，大振家声，降福克昌，厥后多祥，该是神扶之福，日后鉴英同兄弟发达，兄弟照份均分，不得异言。此系喜悦，各无反悔，今欲有凭，立继书字一纸，付执为照。

　　批明：即日字内神智同氏收过盒仪佛银贰元正，照。

　　光绪二十五年正月日代笔堂叔仁盛

　　知见人神佑

　　在场人林王氏

　　立继书字人林神智

　　（一一）过房书

　　立过房书人胞弟欲上，同妻何氏，于本年捌月初二日巳时生下壹子，名唤定基，年纔壹岁。今因念及胞兄欲求早世，未有牛山之蘗，上夫妻相商，愿将此子立与胞兄欲求为长子，传立香祀，抚养成人。日后生子及孙，长大成名，建功立业，瓜瓞绵延，螽斯衍庆，荣宗耀族，克振家声，俱系胞兄之鸿福，亦上夫妻所厚者矣！此系上夫妻喜悦两愿，各无反悔，恐口无凭，立过房书壹幅存照。

　　光绪拾四年戊子玖月日代笔人族兄家荣

　　在场见人胞弟欲大

　　同妻何氏

　　立过房书人胞弟欲上

　　（一二）继嗣字

　　立继嗣字人曹三聘，同妻何氏，有生下长男名唤水来，年登贰岁。夫妻相议胞兄兴厚未有男子，愿将水来过继为子，日后传子传孙，绵绵瓜瓞，是厚之洪福也。即备出佛银贰大元，交聘夫妻收入以围花脚；根荣叶茂，多生男子，此系是聘夫妻之两愿也。口恐无凭，立继嗣字壹幅，付执永远存照。

　　即日聘夫妻亲收过字内围花脚佛面银贰大元正足讫，再照。

　　光绪拾四年六月日立继嗣字人妻何氏曹三聘

　　（一三）出继嗣字

　　立出继嗣字兄森爹，同妻锺氏，生有三子，因念胞弟承爹骨肉一体，愿将此第三子名德康过继与弟为嗣，即日备出乳资银拾贰元。自过继之后，交弟抚育，长大婚娶。惟冀螽斯振振，瓜瓞绵绵，子孙奕叶，长发其祥。恐口无凭，立出继嗣字一纸，付执为照

　　。批明：领到乳资银拾贰元正，照。

　　咸丰陆年十一月日在见母黄氏弟福爹

　　叔宽生弟宝爹

　　戚钟鹏爹钟秀爹

　　代书弟钦爹

　　立出继嗣字兄森爹妻钟氏

　　（一四）继书字

　　立继书字人林士恶，有同妻翁氏，共育男儿三名，缘次男年登五岁，行庚丙戌年十二月廿一日卯时建生，名唤福泰。兹念兄弟之情，于是恶夫妻相议，愿将凭媒引向与胞兄九英继房为子，时三面议定九英备出继书银柒拾大元正；其银即日同媒交付恶夫妻亲收足讫，将次男福泰付交九英择日娶过，改名为亲生之子。倘来日长大成人，生子传孙，系是承九英宗枝后裔，与恶无干，亦无翻异之事。此系二比喜悦甘愿，各无反悔，口恐无凭，立继书字壹纸，付执永远存照。

　　光绪拾六年拾壹月日代笔人高书成

　　为媒人堂伯士傍

　　在场知见人胞伯士木母亲翁氏

　　主继害字人林士恶

　　（一五）过继嗣字

　　立过继嗣字人邬门邱氏，命名乱妹，情因夫既逝世，家中贫乏，难以为子择配娶妻，今本族内秀荣叔母生下二子，早年去世，未曾另负螟蛉以采此房之香烟，甘愿凭族叔阿冉说合，将亲生子名成立，年二十六岁，过继亡弟喜鸿为嗣子，秀荣叔母为嗣孙。当日收来乌蓝布各一疋，恭礼银十二大元正。自过继以后，即过门居住，任凭秀荣叔母教训成人，择配受室，不敢异言。但愿自身之子，子复育孙，绵绵延延，子孙永远。此系二比甘愿，并无反悔，口恐无凭，立过房嗣字一纸，付执为据。

　　光绪二十九年癸卯岁三月初四日说合叔阿冉

　　在场叔公清

　　代笔叔赞郎

　　立过房嗣字人邬门邬氏乱妹

　　（一六）承继书

　　百福成臻

　　立承继书人周生、周能兄弟等，缘生、能有胞弟周旺于光绪十七年四月十八日吉时建生，鴈行排第三。兹因堂叔周水木膝下未有生育男儿，生兄弟等相商，愿将此三弟周旺承继为嗣。当堂同媒三面言定乳哺银伍拾大元正；即日银与字两相交收足讫，遂将第三弟周旺交付堂叔周水木领回在家抚养教督。来日成人婚娶，生子传孙，以及建功立业，系周水木自己血脉，与周生、能兄弟无干。此系二比甘愿，各无反悔，口恐无凭，立承继书一纸，付执为照。

　　即日生、能兄弟同媒亲收过字内银伍十元完足，照。

　　光绪三十一年月日代书人庄性记

　　为媒人黄科捷

　　立承继书人周生周能

　　（一七）承继字

　　具承继字人侄贤，生有长子，年登二岁，名叫万椿。今同妻郭氏商议，愿将此子与伯父承继为孙，承接宗枝。并无后言，他日长大成人，瓜瓞绵绵，实乃祖父之福。口恐无凭，亲立承继字壹纸存照。

　　光绪拾陆年八月日立承继字妻郭氏侄贤

　　（一八）过房字

　　立过房字人邱其，同妻张玉英，生下第三子名唤守阳，时方贰岁，于光绪三十二年二月十五日，旧历十二月初三日辰时建生。窃谓同气连枝，源本昌盛，其夫妻相议，愿第三子过房赠与堂弟龙图为子，同堂议定乳哺金六拾大元正，四月二十五日经台北厅过户入籍，立字为准。日后长大成人，娶妻完婚，生子传孙，成家致富，建功立业，荣宗耀祖，皆是鸿图之鸿福，亦其夫妻所愿望也。此系二比喜悦，立过房字壹纸付执为照。

　　即日其同妻张玉英亲收过房字内乳哺金陆拾大元正足讫，再照。

　　光绪三十二年月日为媒曹请

　　妻张氏玉英

　　立过房字人邱其

　　（一九）出继嗣字

　　立出继嗣字侄守干，窃闻兴国继世，王政攸关；似续祖妣，雅诗俱载。此螟蛉有子，而蜾嬴负之，古人原有此美举以垂久远也。兹干因去岁戊寅年拾壹月贰拾伍日辰时，干妻锺氏生一第陆子颇见精灵，但未弥月，而母疾故。干思此子无母，何恃欲为抚养，持难度日，是以父子相商，情愿将此第六子出继于人。爰为先尽问兄弟、叔侄、至亲人等，俱各不能承领，后托中引就于中坛庄本家福员叔之长子双春为嗣。即日同中三面言议备出乳哺银六八佛银叁拾大元正，即日银、字两交明白，中间并无短少等情，亦无债货准折等弊。自立字之后，而二岁幼子原名阿银，今换名连德，即交于双春为子抚养成人，以承宗祧，他日克振家声，门闾光大，歌螽斯之振振，咏瓜瓞之绵绵，亦俱为双春之子孙，与干兄弟、叔侄、亲人等无干。此系二比甘愿，各无反悔，恐口无凭，立出继嗣字壹幅，付执永远为照。

　　即日批明：实领到字内乳哺六八佛银叁拾大元正，批照。

　　光绪伍年己卯岁元月日说合中人李俊义

　　代笔人陈凤祥

　　长男兴龙

　　知见胞弟守安守仁守定

　　守信

　　立出继嗣侄守干

　　（二○）继嗣字

　　立继嗣字阿缑厅港东上里万峦庄李恩裕，率长媳张义妹，情因长媳于辛丑年十月初八日子时建生第三男，乳名德兴，年甫四岁，祗其命卜螟蛉，今本庄堂侄鸿祥意欲立嗣，遂与长媳商酌，愿将此三孙德兴出继于他为嗣。即日声明族戚在见，自始过继以后，即归于鸿祥侄为嗣，以承宗祧，日后不得异言反悔。惟望此孙长大成人，螽斯垫塾，瓜瓞绵绵，是为后望矣！

　　光绪三十年八月十九日依命出嗣妇李张氏美妹

　　立过继嗣字叔恩裕

　　（二一）过继续嗣字

　　立过继续嗣字妇邬完妹，前因夫在之年，诞育有子，年登四岁，命名传秀。兹因本年五月间夫阿鼎身故，缺乏殡费，又兼家贫无依，抚养为艰，幸有亲属芳兰叔夫妻备办殡费，并前数合计用出银叁拾元。妇等因念深情，又是房亲，因将此子传秀过继于芳兰叔夫妻为嗣孙，永为世代宗祧。此系妇等母子心乐意安，而无所迫，恐口无凭，立出嗣单一纸，永存执据。惟冀后嗣抚养成人，继世绵延，克昌厥后；更期异日螽斯有庆，奕世蕃昌。

　　光绪二十九年癸卯岁七月日在场族儿禄兴凤兴阿冉

　　戚姑长妹

　　代笔人德观

　　在见戚周阿德

　　温秀春

　　立过嗣字妇邬完妹

　　兄传贤

　　（二二）过继字

　　立出过继字人侄阿生，偕妻锺氏，于丙申年十二月初二日辰时建生第四男，命名恒华，行年七岁。溯自先公肇基以来，一脉相传，韩、何原是同宗之谊，近来湮支分脉，韩、何始有二姓之别。姓虽不同而本源则同，可以分可以不必分也。今念叔台接传影只形单，实为可悯，生切宗祖之谊，兼之家道拮据，愿将此男过继于叔台接传为嗣，当是言定乳母银五拾大元正。自过继以后，此男愿归于叔台家养育，以及成人受室听其施为，以承叔台之祧，房亲伯叔人等其乐也融融，其喜也泄泄，不特不敢生端，且不敢异言。惟冀过继后螽斯振振，瓜瓞绵绵，守成其大业而已。此系二比甘愿，两无迫勒，恐口无凭，立出过继嗣字一纸，付执为照。

　　批明：即日实领到乳母银五拾六大元正，立批。

　　又批明：日后子孙昌盛，应归壹男于生分为嗣，立批。

　　壬寅岁二月日说合中人叔镇三叔江汉

　　在场见人弟中元侄从华

　　亲刘恭四

　　代笔人宋义清

　　立出过继字人阿生偕妻锺氏

　　（二三）过嗣字

　　立过嗣字人四沟水庄林炳郎，同妻梁氏现下生有两子；第二子年十一岁，命名庚新。夫妻商议，因念万峦庄姻兄梁恩元姊妹同胞之亲，年已三十以外未见有儿，尽问房亲、伯叔、兄弟、侄人等甘允，然后炳郎夫妻敢将二子过继于姻兄梁恩元为嗣，可承梁家之香烟。即日言定备出乳母银光洋叁拾肆元正，日后成人长大，任从梁家主婚，螽斯振振，瓜瓞绵绵，林姓不得异言生端。恐口无凭，立过嗣字一纸，交与梁家为据。

　　即日批明：实领到乳母光洋银三十四元正，立批。

　　又批明：此嗣日后生有子媳，不拘长幼，归一子林姓为嗣，立批。

　　光绪二十八年五月初三日在见林鼎秀林集达

　　林集连梁科元

　　宋安邦林城秀

　　立过嗣字妹婿林炳郎

　　妻梁氏

　　（二四）嗣字

　　囍

　　立嗣字人徐细发，今有五弟名有春，行年七岁。因母舅未曾娶妻，故无子媳，托得媒人涂金贤前来说合，将五弟立与母舅为嗣，出乳哺银贰拾大元正；即日银、字两相交讫，中间并无短少等弊。自立之后，即归于母舅为嗣，以承宗祧一线之延，任母舅改名换姓，我至亲人等不敢异言生端滋事。恐口无凭，立出嗣字壹纸，付执为据。

　　即日批明：实领到立嗣乳哺银贰拾元正，批的。

　　光绪三十二年八月十六日说合媒人涂金贤

　　代笔人涂传发

　　在见人假黎、叔阿二、兄阿来

　　传兴、番妹、彩玄

　　立嗣字人涂细发

　　（二五）继嗣字

　　立继嗣字人钟智德，同妻黄氏，今因妻兄黄进义未有男儿，凭媒说合，将己亥九月廿二日辰时所生第七子，名唤福全，过继于进义兄为嗣。即日将儿交与进义兄夫妇带归易姓改名，抚养教诲。由此身而子，子而孙，子子孙孙，绳绳继继，以衍螽斯之庆，永呈麟趾之祥，岂不美哉！岂不盛哉！恐口无凭，立出继嗣字壹纸，永为执据。银廿四大元收讫。

　　癸卯十一月日说合媒人江鼎文

　　在场见人钟佳荣

　　代笔人钟佳荣

　　立出继嗣字人钟知德

　　妻黄氏

　　（二六）继嗣书

　　同立继嗣书人赖查某，同妻邱腰等，缘有生第四胎男儿名唤阿养，乃壬寅年十一月二十二日已时生也。第念岳家邱氏一门俱是女流，乏嗣承祧，是以夫妻相议，愿将此男继与岳母刘妹为孙；事岂不甚善，然亦我等份所应尔也。即托媒向岳母说知此事，岳母一闻是言，喜出望外，随择吉朝令某夫妻抱送过门，并蒙备出养育劳苦银八拾大元，同媒交某夫妻收讫。自今以后，任其易姓为邱，细心抚养，教督成人。所愿异日名登史册，财积仓箱，传子及孙，扬名后世，此皆邱家鸿福，与我赖姓毫无干涉。今欲有凭，同立继嗣书壹纸，付执为照。

　　即日同媒某夫妻亲收过继嗣书内养育劳苦银八拾大元正足讫，再照。

　　光绪三十一年旧拾月廿五日代笔人杨尔康

　　为媒人何忠

　　知见人父亲赖港

　　同立继嗣书人赖查某邱腰（二七）过房书字

　　立过房书字人郭明亮，同黄氏，缘亮夫妻有产下第贰胎男儿名唤秋闱，年方壹岁，因命内与父母相克，时运多舛，于是凭父母命，夫妻相商，情愿将此次男壹半过房胞弟郭瑞美为子。爰凭父母之命，同堂写立过房书付与第叁胞弟郭瑞美执凭，即日美备出佛银贰大元正，以为乳哺之资，交亮夫妻亲收足讫。倘后日生子及孙，是亮与美之洪福，至亮与美若产业建置多少，该秋闱理宜贰位宗祧均传，两父母家业必须两得，不得厚此薄彼。自此过房以后，惟愿麟趾呈祥，绍箕■〈裘〉之统纰；螽斯衍庆，绳祖武之丕基。此系兄弟喜悦，各无抑勒反悔，口恐无凭，合立过房书字壹幅，付执永远为照。

　　即日亮同妻黄氏亲收书过房字内乳哺佛银贰大元正是实足讫，再照。

　　道光贰拾捌年拾贰月日代笔人郭长青

　　知见人父建龙

　　母林氏

　　在场人妻黄氏

　　立过房书字人郭明亮

　　（二八）过继承嗣字

　　立过继承嗣字人四房章永沟，与妻林氏结发生下一男，取名甲壬，年登二岁，十一月廿三日戌时建生。因二房兄长先儿娶妻曾氏，不料未几失偶，至今未有嗣续，先儿乃向其弟永沟并其弟妇商议，欲将此儿继房，以承永远之禋祀。沟与妻林氏念其同根一脉，不敢见拒，亦甚欣喜，故择吉过继。倘有先儿异日重为配偶，若能再庆弄璋，亦系家门之幸。终不然此儿长大，纵能显祖荣宗，皆系两家之福。原要一并奉祀，但愿从兹过继，允固根基，聪明智慧，富有堪期。口恐无凭，立字二纸各执一纸，同样付执为照。

　　批明：四房永沟异日如有次子生萌，愿将长子甲壬令承二房之禋祀；倘若无之，两房兼承，再照。

　　再批明：四房收过二房碛字银二大元，再照。

　　又再批明：字内三行添将字一字，又照。

　　光绪二十二年七月十日在场伯父绍裘

　　代笔伯父绍裘

　　弟妇章林氏

　　同立过继成嗣字人章先儿章永沟

　　第一三螟蛉子字据

　　（一）杜卖孩童字

　　立杜卖孩童字人余干，同妻林氏，有产下第三男，年二岁，名唤南阳，六月三十日辰时呈祥。兹因日食难度，乏粮吃亏，夫妻相议，先尽问房亲人等俱不欲承买外，于是托媒吴戆官引向杜卖与陈贵官为第壹长子。同媒三面议定，养育料肆拾大元正；其银即日同媒交与干夫妻亲收足讫，仍将此男儿南阳随即同媒交与贵官娶过改名换姓。保此孩童系是干夫妻自行之子，与房亲人等无涉，亦无带他人财帛交加不明；如有不明情形，干夫妻出首一力抵挡，与贵官无干。口恐无凭，笔乃有据，即立杜卖孩童字壹幅，付执为照。

　　即日同媒干夫妻亲收过杜卖孩童字内养育资四拾大元正足讫，再照。

　　光绪八年桐月日代笔人林春荣

　　为媒人吴戆

　　知见族正林养仁

　　立杜卖孩童字人余干林氏

　　在场人胞兄林万成

　　（二）绝卖断根子字

　　立绝卖断根子字人大东门外竹篙厝庄陈猫呆，有亲生第三子一位，年登三岁，于嘉庆四年十月初十日午时建生。兹因呆屡遭疾病，未能谋生；且于本月内伊母去世，丧费难支，拖欠银项甚巨，无可措还；兼之每日日食难度，告借无门，不得已，将此子凭中引去向西城外看西街郑隆记出头卖断。言议六八银肆拾大元；其银即日同中收讫，其第三子随即交银主领去改姓换名，作为己子，教训读书，日后建功立业，不敢干涉，亦无后言，一卖千休，葛藤永断。保此子果系呆亲生之子，并无来历不明等情；如有不明，呆自抵挡，不干银主之事。此系二比甘愿，永无后言，口恐无凭，立卖断根子字壹纸，送执存照。

　　即日同中收过六八银肆拾大元足讫，再照。

　　嘉庆陆年三月日为中人陈逢

　　代书人李顺

　　立卖断根子字人竹篙厝庄陈猫呆

　　（三）卖尽断子字

　　立卖尽断子字人小南门外仁和里桶盘浅庄黄番和，自己生第二胎，名叫反生，二月十八日亥时生。和家贫落薄，今因乏银费用，托中引就郡内下横街蔡自发内桔舍出首承买，三面言议定时价银七八陆拾大元足；其银即日同中见交讫，其反生随付银主责督教读，显祖荣宗。日后异言生端，和出头抵挡，不干银主之事。此系两愿，各无反悔，口恐无凭，今欲有凭，立卖断男子字壹纸，付执存照。

　　即日同中见收过男字银陆拾大元完足，再照。

　　光绪二十四年五月日为中人黄华

　　为中人徐选官

　　知见人妻李氏

　　立卖尽男字人黄番和

　　代书人金成玉

　　（四）杜卖字

　　合立杜卖字人台南府安平县洲仔尾保海尾藔庄谢后，有亲生第三胎男儿，年登二岁，名唤长。今因乏银费用，一贫如洗，日食难度，无奈，同妻林氏夫妇相议，将此子托媒引就卖与安平镇市仔街头翁文哲处为子，卖出番银肆拾陆大元；其银即日同中见收讫，其儿长即交付银主前去掌管，改名使唤，教琢成人，承接宗祧，永为己子，日后断无异言生端滋事。保此子长系是后夫妇亲生之子，与房亲、叔伯、兄弟侄无干，亦无重张典借他人财物以及来历交加不明为碍；如有不明等情，后自出头抵挡，不干银主之事。此系夫妇二比甘愿，一卖千休，后日断不致借口生端之事。恐口无凭，今欲有凭，合立杜卖甘愿字壹纸，付执为照。

　　光绪丙申年十月十二日为媒中人诘官

　　知见人妻林氏

　　合立杜卖甘愿字人谢后

　　代书人笔生花

　　（五）卖子字

　　合立卖子字人台南府凤山县乌拔蓝社黄炉麻，有娶妻谢氏，有亲生第三子名龟里，捌岁，丁酉年八月十七日辰时建生。今因乏银，父子八字相克，带染歹病，请医无资，服药不救，无奈，外托中引就将此第三子卖与永宁里湾里社马大头为子。三面言议时付劳银四十四大元；其银即日同中见交讫，其子随即抱交付银主马大头前去为子，改名换姓，抚养教训，传子及孙，照耀宗祠。倘或风水不虞，乃天之命，与某无干。此系二比甘愿，各无反悔，口恐无凭，今欲有凭，合立卖子字一幅，亲生押号付执为照。

　　即日同中见收七三银四十四大元完足存，照。

　　光绪甲辰年二月十六日合立卖子字人黄炉麻

　　为中人郑喜

　　媒人林阔口林龟寿

　　代书人自名

　　（六）甘愿卖主字

　　立出甘愿卖主字人台南厅楠梓仙溪西里新庄第十八番户陈降，生有乙位贰胎男儿，年二岁。降之妻不幸别世，降无奈，就将贰胎男儿出卖，外托媒人向以噍吧哖田仔墘第二十七番户洪阿生出首承买，与及言明身价聘金银七三贰拾陆大元正。贰比甘愿，降甘愿亲收过卖身银，就将贰胎男儿名传交过主洪阿生掌管，传子及孙，与别房人等兄弟无干之事。房亲人等如有异言生端，陈降出首一力抵挡，不干银主之事。此系贰比两愿，各无反悔，口恐无凭，今欲有凭，立出甘愿卖主字乙幅，付执存照。

　　即日同媒人三面议身价聘金银贰拾陆大元正，甘愿。

　　甲辰三十七年五月日为媒人陈甚凉

　　为正见人陈朝

　　立出甘愿陈降

　　为代笔张世

　　（七）甘愿卖次男字

　　立甘愿卖次男字人坐驾庄林郑氏，夫林南，有亲生长男林昆；次男林周。兹因氏夫林南病故，乏用丧资，兼侵欠债主迫讨难堪，夫在日有商议免在神主，愿将第二胎男儿林周托媒引就，卖与湾里街洪典官出首承买，螟蛉为子。三面议定身价银四十六元正，以还丧资诸项；其银即日同媒见收讫，其次男随即交付洪家前去抚养训束，听其改名易姓，不敢阻挡。倘日后生子传孙，昌炽门闾，亦系洪家之鸿福，与林家无干。口恐无凭，今欲有凭，立甘愿卖次男字一幅，永远存执为照。

　　即日同媒见收过身价银四十大元完足，再照。

　　光绪十八年十二月日为媒人母舅郑赤

　　知见人三男林斌

　　长男林昆和

　　立甘愿卖次男字人林郑氏

　　代书人洪章

　　（八）甘愿卖子字

　　立甘愿卖子字人广储东里洋仔庄杨潘氏，有生下第三男子名曰清仁，现年四岁。今因先夫弃世，恐难抚恤，愿将此三男先尽问房亲人等不能承受，外托中引就卖与本里知母义庄吴克明出头承买，三面言议着时身价七三钱重银陆拾大元；其银即日同交讫，其三男听克明择吉过门，永为己子，解姓换名，抚养成人，以续吴家禋祀。但逢生父忌辰，亦必回杨家致祭。此儿日后得志，务须庇荫杨家，不得断绝情义。保此子果系杨潘氏亲生三子，与房亲人等无干，亦无与别房过继交加不明等情；如有此情，潘氏自出头抵挡，不干吴家之事。此系二比甘愿，各无反悔，口恐无凭，今欲有凭，合立甘愿字绫绸壹幅，以为永远收执存照。

　　即日同中见收过身价七三钱重银陆拾大元完足，再照。

　　光绪二十五年三月日为中人林怨娘

　　知见人胞兄杨博

　　立甘愿字人杨潘氏

　　代书人刘早充

　　（九）卖男子字

　　同立卖男子字人二甲社王从，暨妻李氏，今有生出第三胎男子，因从身中有病，无银医治，夫妻参商，将此子出卖，先问房亲、叔兄、弟侄不能承受，势出无奈，将此子六岁，三月十九日吉时生，卖与五甲社郭港兄为子。三面议定身价银五十六元；其银即日同中见收讫，此男子即交郭港兄前去为子，改名换姓，传子及孙，荣宗显祖，并不敢异言反幸。保此子果系从与妻李氏亲生三胎之子，与别亲人等无干，亦无来历交加不明；如有不明，从自抵挡，不干银主之事。此系二比甘愿，各无反悔，口恐无凭，今欲有凭，合立卖男子字一纸，送与存照。

　　即日同中见收过六八身偿银五十六元足，再照。

　　光绪十六年八月日为中人方旭

　　知见妻李氏

　　立卖男子字人二甲社王从

　　代书人陈欉

　　（一○）卖出词断根子字

　　愿立卖出词断根子字人台郡凤邑下淡水港东里上里潮州庄大庭角居住郑永，同妻苏氏，生下有第三子，乳名曰大臭。岂知天意不顺，永身中染病沉重，举手无措，同妻苏氏相议，愿将此第三子出卖。先问房亲人等不能承受，外即托媒引就向与本街曾阿增官出首承买，三面言定时值价七二五平佛银伍拾大元正；其银即日同媒亲手收讫明白，其三子听阿增择良辰吉日，过门为长子。养得长大成人，生子传孙，皆是接曾阿增宗枝，不干郑家之事。保此三子系是永同妻所生，各房亲疏伯叔、兄弟、侄无干，亦无来历不明为碍；如有不明等情，永自出首一力抵挡，不干银主之事。此系二比两心甘愿，各无反悔，日后不敢生端异言等情滋事。恐口无凭，今欲有凭，愿立卖出词断根字人壹匹，付执永远存照。

　　即日同媒实收过七二五平佛银伍拾大元正完足，再照。

　　光绪二十三年正月日知见在场人郑再添

　　为媒人史林氏柿■〈女只〉

　　愿立卖出词断根儿子字人郑永

　　代书人张日升

　　（一一）逊让嗣子字

　　立逊让嗣子字人西势管内藔下庄郑假梨，同妻李氏，于辛丑年九月初九日寅时诞生第五子，凭媒人涂生那亲说合，愿将此男逊让于内埔庄张福郎亲为嗣，实收到身价乳养光洋银伍拾大元。自此以后，任凭张福郎易姓换名，教训抚养成人。异日家声克振，远绍青钱金鉴之遗徽；事业恢宏，永作裕后光前之奕叶；余夫妇实有厚望焉！

　　批明：实领到光洋银伍拾大元正。

　　又批明：恐口无凭，立逊让字一纸，付执为据。

　　光绪三十年癸卯岁十二月初玖日代笔亲锺镜郎

　　说合人涂生那

　　知见人叔郑阿昌

　　西势管内藔下庄郑假梨同妻李氏

　　（一二）逊让嗣子字

　　立逊让嗣子字人麟洛新庄戴阿春，于甲辰年正月二十五日卯时生有一子，命名登福。情因家贫，愿将此子登福逊让于内埔庄锺燕郎承嗣续世，是日凭媒三面言定身价光龙银贰拾四大元。自今以后，永为锺燕郎克家嗣子，任凭锺燕郎易名抚养，教之诲之。他日年长有成，螽斯蛰蛰，瓜瓞绵绵，余实有厚望焉！此系阿春夫妻甘允，恐口无凭，立逊让字壹纸，付执为据。

　　批明：是日实领到光龙银贰拾四大元正，立批。

　　光绪三十年旧历甲辰六月二十日说合媒人邱阿凤

　　在见人保正徐辉禄

　　兄戴阿保

　　依口代书人徐禄生

　　立逊让嗣子字人戴阿春妻邱氏

　　（一三）继嗣字

　　立继嗣子字人金瓜藔庄邓运金，情因家中淡薄，现时双生两儿，夫妻商议，将次儿出继于人为嗣。适有媒来说合，引就于弥浓中庄吴彩芹为嗣。即日同媒收过乳哺银壹拾贰大元，其次儿即交吴亲抚养，他日成人长大，永承吴氏宗祧。此系夫妻乐意，但愿日后螽斯蛰蛰，瓜瓞绵绵，是所厚望也，今欲有凭，合立一纸为据。

　　辛丑拾月日原媒刘廷柱

　　知见人刘守干

　　代笔刘传具

　　立继过后嗣邓运金妻邱氏

　　（一四）鬻嗣字

　　立鬻嗣人港东中里内关帝庄曾同，兹因家事贫寒，口腹迫人，爰与发妻张氏相商，愿将所生第二胎儿子七岁，托媒觅鬻与东港街王连出首承过继为子。三面言议身价银六八佛捌拾肆大元正；其银即日同媒收讫，而第二胎儿子随付媒妁■〈毛上灬下〉交王连抚养，改名为子。日后长大成人，生男传女，成家置富，不干同之事。保此二胎儿子系是同同发妻张氏所生，与房亲、叔兄、弟侄人等无涉，并无来历不明情弊；如有不明等情，同自出首抵挡，不干连之事。此系二比两愿，各无反悔异言，恐口无凭，今欲有凭，合立鬻嗣字壹绸，付执永远存照。

　　光绪拾乙年八月日在场知见人张氏

　　立鬻嗣字人曾同

　　作中人康鼠

　　代笔人陈兴

　　（一五）鬻子字

　　立鬻子字人港东上里新园庄郑税，兹因发妻去逝，乏人抚养，势不得已，愿将第三胎儿子，行年弥月，出鬻。先尽问房亲伯叔、兄弟、侄人等不能承继，外托媒引就向东港街王和记号，即光爱出首螟蛉为胎。三面言议身价六八佛拾陆大元正；其银即日同媒收讫，愿将第三胎儿子随付媒妁抱交银主前去改名换姓，抚养接绍宗枝。日后长大成家置富，生男传女，不干税之事。保此儿子系是税亲生之子，与伯叔、兄弟、侄人等无干，亦无交加不明等弊；如有不明等情，税自出首一力抵挡，不干银主之事。此系二比甘愿，各无反悔，口恐无凭，今欲有凭，合立鬻子字壹纸，付执永远存照。

　　光绪二十三年三月日作媒妁人黄枝棉

　　在场知见人母许氏

　　立鬻子字人郑税

　　代书人叶鹏高

　　（一六）卖子字

　　立卖子字人大埔庄林有福，同妻锺氏莺官，又名阿满，有自己亲生第三男一口，名叫阿添，年方八岁。福夫妻因家计穷迫，日食难度，无奈，夫妻相商，情愿将此第三男出卖于人。先尽问房亲人等不能承受，外托中引就向与阿缑街同姓林英阶出首承买，三面议定身价龙银七十大元正；即日银、字相交明白，随将此子交付银主带回抚养教诲，听其改易名字，卖主不得干预，日后亦不敢异言生端。但愿此子承家立业，瓜瓞绵绵，则福之厚望，亦银主之厚福也。保此子系是福夫妻自己亲生，与别房无干，并无别房禋祀嗣续等情为碍；如有此情，福夫妻自出首一力抵挡，不干银主之事。此系二比甘愿，各无反悔，恐口无凭，合立卖子字一幅，付执为照。

　　即日同中实收过卖子字内龙银七十大元完足，为照。

　　光绪二十八年九月日知见人公林金生

　　立卖子字人林有福

　　同妻锺莺官又名阿满

　　为中人家对姑

　　笔人庄希忠

　　（一七）卖出小弟儿字

　　立卖出小弟儿字人罗汉外门里溪州庄陈藏，母亲氏。父前年别世，养过第五小弟名丁义，今年六岁，遇着凶年，日食难度，无奈，托出媒人郭东嫂引就与蕃薯藔清陈君嫂，即萧贡娘出头承买过嗣为继。三面言议定身价银七三壹佰元，即日同中收讫，藏兄弟五人就将第五弟丁义出卖，交过君嫂娶过为孙。日后成家致富，娶妻传子及孙，耀祖荣宗，显达富贵，亦是萧贡娘之洪福也，与陈藏兄弟无干涉。一卖陈君嫂永远为孙，日后藏兄弟不敢异言生端，亦无外房不明之事，并无干涉。此系二比甘愿，各无迫勒反悔，恐口无凭，今欲有凭，合立出卖五弟兄字一张为凭，付执收照。

　　即日同媒实收过七三银壹佰元正收足，再照。

　　光绪三十年旧历十二月十二日为媒人郭东嫂

　　在场知见人母亲氏

　　立卖弟儿字人陈藏

　　代笔人陈有卿

　　（一八）卖尽根子字

　　立卖尽根子字人小竹下里赤坎庄简红毛，有一子名呼叫响，年登五岁。为日食难度，家费缺乏，先尽问房亲人等不能承受，外托媒引就向与同里同庄张简选出首承受为五房之孙刘氏銮为子。三面言议身价金九拾贰元；其金即日同媒交讫，其此子随时交付银主■〈毛上灬下〉回为子。顺人家教，听双亲呼唤，日后不敢异言生端，多生枝叶，亦不敢言找言赎。此子生传子孙，家资万贯，与红毛无干。并无过继借欠他人；如有此情，红毛出头一力抵挡，不干银主之事。保此子系是红毛觉生之第三子，与别房亲人等无干。此系二比甘愿，各无反悔，恐口无凭，今欲有凭，合立卖尽根子字壹幅，付执永远为照。

　　即日同媒交讫收过身价金玖拾贰元完足，再照。

　　光绪三十二年二月日知见人母黄铅代

　　妻蔡娼代

　　立卖尽根子字人简红氏

　　为媒人张简田

　　代书人简芳标

　　（一九）卖子字

　　立嗣字人潘阿力，今来向得姑仔角番潘在乳、妻毛皆生有三男，今因家中欠缺银钱要用，想起无奈，尽问房亲、伯叔人等俱各不能承领，托中将此二男出卖交于潘阿力出首承买。当日并中三面言定小儿名乌浪，面说价银陆拾大元正，即日银、字两交明白，中间并无债货准折等情。其男卖过之后，即潘阿力永远为子，友父子不得异言生端意说。日后两无反悔，恐口无凭，立字壹纸，付执为照。

　　又批明：实领到二男价银陆拾大元正，所领是实。

　　又再批明：中金花押酒席银拾大元正。

　　大清光绪捌年岁次壬午年八月十三日说合中人李马赐潘皆问

　　在场见人潘砂犁潘砂岳

　　潘吧也林

　　潘加必庄士诘

　　知见人贡人抄里邻潘糖赐

　　潘万鹿

　　代笔人李阿宝右姑弄邱阿力

　　王阿苟王必昌

　　立卖子字毛皆

　　（二○）甘愿过房字

　　立甘愿过房人陈莫，有亲生第二男子一口，年登四岁，名叫得老。今因乏银营生，与妻商议，愿将此子托中引就与杨尘娘过房为子，三面言议六八佛银贰拾大元；其银即日同中交讫，其男子随即交付银主前去抚养，两相往来。日后长大成人，承接陈、杨两家香烟；倘风水不虞，算是天数，不敢异言。此系二比甘愿，各无反悔，口恐无凭，合立甘愿过房字壹纸，送执为照。

　　光绪十四年十一月日知见母江氏

　　为中人黎凉

　　立甘愿过房字人陈英

　　代书人蔡太山

　　（二一）过继字

　　立过继字人陈虎，兹因胞兄陈狮同胞嫂林氏有亲生次男一口，取名叫寿，年登四岁，正月二十七日子时生。奈因兄嫂不幸相继而亡，独遗此子无赖，虎念及手足同气之情，即将此子雇乳母高苏官抱去养育。今因蔡宅嗣息稀微，虎愿将此侄过继与蔡宅为嗣，日后可接蔡家宗枝。即日同中收来红花金贰拾大元，以还乳母高苏官为慰劳金。此系二比甘愿，各无反悔，口恐无凭，今欲有凭，合立过继字壹纸，送执为照。

　　光绪二十七年旧历辛丑八月日中人陈足

　　立过继字人陈虎

　　代书吕伯

　　（二二）卖出男子字

　　立卖出男子字人五魁楼庄鄞记，同妻李氏有亲生次男名曰鸟豆，癸巳命，年登七岁。发妻逝去，同继妻陈氏相议，今因家资贫乏，托媒引就向与潮洲庄街陈漏赐官出首承买，身价六八佛银七十大元正。立字之日，其银同媒一并交呈，此次男听从赐娶过门，改名抚养使唤，长大成人，凭他婚娶，传子及孙，为陈家荣宗显祖，记不敢私意阻碍。

　　今欲有凭，立卖出次男字壹幅，付执永远存照。

　　即日批明：同媒亲收过卖次男身价银七十元足，再照。

　　光绪二十五年己亥岁旧历乙月二十二日说合媒人王鄞新庆

　　立卖出男子字人庄鄞记陈泥团

　　代笔人王竹生

　　（二三）继养字

　　同立继养字人嘉义北门外街第二十七番户盛甘，同妻何氏琴娘，生下第三子名根，年三岁。缘甘家计困难，兼之此子年庚与生母有碍，为此，甘与妻何氏相议，愿将此子出继他姓为嗣。爰托中人引就总爷街云望石螟蛉为子，任听换姓改名，抚养教训，一诺千休，永无反悔。经中人协议请云望石备出六八银贰拾壹元，赠与盛甘及妻何氏以为乳养酬劳之资。此系仁义友爱，并无抑勒。保此子果系盛甘妻何氏亲生，并非拐骗，与叔兄、弟侄无干，永无来历不明为碍；如有不明等情，甘同妻何氏合力抵挡，不干继养主之事。口恐无凭，合立继养字一纸，送执为照。

　　即日同中亲收继字内酬金贰拾壹元，再照。

　　光绪二十八年三月日洋椆巷十四番户

　　中保人陈庆舍

　　同立继字人盛甘何氏琴

　　代书人陈庆舍

　　（二四）卖男子字

　　立卖男子字人林朝，同妻苏氏生下四位男儿，三男名唤林柳文，年登八岁，干造丁酉年十一月十五日建生。碍因家资困迫，不得已，夫妻相议，愿将第三男儿林柳文出卖。托媒引向与林浩狮身上出首承买为子，时值身价银六拾元；即日同媒交收足讫，随即将林柳文娶过交林浩狮为子，承接宗枝，生子传孙。保此林柳文是林朝夫妻亲生子，与他人无干，亦无不明为碍等情；如有情弊，系朝自出首一力抵挡。螽斯衍庆，麟趾呈祥。此系二比喜悦，立卖男子字壹纸，付执为照。

　　即日同媒见朝亲收过字内身价银六拾元足，再照。

　　光绪三十一年一月日代书人王良

　　为媒人李金虎

　　知见人苏氏

　　立卖男子字人林朝

　　（二五）愿卖亲生男儿字

　　立愿卖亲生男儿字人翁和尚，有同妻黄扁生下第贰胎男儿，名曰炳辉，年登二岁，光绪二十九年旧历癸卯十月八日卯时建生。今因年庚八字命中有过继之义，又兼现时家事窘迫，乏银别用，时夫妻相议，情愿将第贰胎男儿变卖。即托媒引就与族弟翁六生出首承买，同媒三面议定身价龙银四拾六大元正；其银即日同媒交和尚夫妻等亲收足讫，随将次男炳辉听翁六生择吉立券，过门前去抚养，永为己子。来年长成冠妇，生子传孙，成家致富，丕振家声，显耀门闾，皆系族弟翁六生之鸿福，与和尚无干，日后子孙永不敢异言生端滋事。此系二比悦从，两家甘愿，各无反悔，口恐无凭，今欲有凭，立愿卖亲生男儿字壹幅，付执为照。

　　即日和尚同媒见眼齐亲收过字内身价龙银四拾六大元足讫，照。

　　光绪三十年三月日代书人纪占鳌

　　为媒人江阿传

　　在场人母黄氏扁

　　知见人兄翁长生

　　立愿卖男儿字人翁和尚

　　（二六）永卖男儿字

　　立永卖男儿字人曹天枝，同妻郑氏俭有生下次男，年登壹岁，尚未号名。因命运相克，抚养维艰，于是夫妻相议，愿将第二幼孩男托媒引就，卖与族亲曹天土为子。时凭媒议定卖身价龙银四拾二大元正；其银即日交与曹天枝亲收足讫，随将此第二男儿交付曹天土抱去为子，任从号名表字，如亲生一般抚养教笃，成人配妻，永远传嗣。长命富贵，百子千孙，永为昌盛，日后传子及孙，皆系曹天土世泽，枝永不敢异言生端滋事。此系二比喜悦甘愿，各无反悔，口恐无凭，惟笔有证，立永卖男儿字壹纸，付执为照。

　　即日天枝同媒亲收过字内卖身价龙银四拾大元正足讫，再照。

　　光绪三十年旧历三月日代笔人陈逢乔

　　为媒人黄牛

　　知见母亲郑俭

　　立永卖男儿字人曹天枝

　　（二七）卖男字

　　立卖男字人港西中里火烧庄邱荣福，同妻刘氏生有一子，乳名庚郎，系光绪二十八年四月二十四日生。今因母子不相生，自己又要佣工，不得已出卖于人。尽问房亲人等不能承立，情愿托媒人刘福源、邱连桂两人引与内埔庄谢德官承买为子，换名招来。即日凭媒言定身价并花押光龙银叁拾六圆正；即日银、字两交收清明白。自卖之后，即交于谢德官永远为子。惟望长大成人，子孙昌盛，螽斯振振，瓜瓞绵绵。此系阿福自己甘愿，两无逼勒，口恐无凭，立出卖字一纸，付执为照。

　　即日批明：实领到卖字内光龙银叁拾六元正，立批。

　　光绪三十年九月二十六日说合媒人刘福源

　　同邱连桂

　　在场见人邱才郎

　　代笔人邱荣福

　　立卖男字人邱荣福

　　（二八）卖子身价契字

　　立卖子身价契字人竹北一堡油车港港北第二十七番户彭妥，同妻郭氏吉有亲生之第五胎男儿名曰四英，于光绪三十年九月十一日酉时建生，行庚四岁。因家困穷深寒，妥夫妻相议，愿将此五男名叫四英出卖于人，先问房亲人等不能承受，爰托媒人引就向与同堡新竹街土名北门八一番地陈学溪出首承买。当日同媒三面议定身价金八拾八大元正；其金即日同媒交妥夫妻亲收足讫，随将此男交付学溪抚养成人，以奉先兄学原夫妻以及祖宗禋祀，同先兄妾张氏美为子。教督成人，日后生子传孙，克振家声，螽斯衍庆，麟趾呈祥，陈家之鸿福，与彭家无干。此乃二比甘愿喜悦，各无反悔，口恐无凭，即立卖子身价契字一纸，付执为照。

　　批明：即日同媒交妥夫妻亲收过字内身价金八拾八大元正足讫，又照。

　　光绪三十二年十二月二十二日代笔人蔡火

　　为媒人张氏富

　　在场见妻郭氏

　　立卖子身价契字人彭妥

　　（二九）出嗣字

　　立出嗣字人新威庄二百四十九番地邱良殽。母子议定有次弟梁先，年二岁，家贫无可整，问伯叔不能承领，将此次弟出嗣于龙肚庄一千三百六十八番地张阿郎为长男。张家即奉乳哺银四拾元正，银、字两交明白。出嗣后，他日生男女永承张家后裔，与邱姓无干。他年子孙昌盛，二比甘愿，恐口无凭，立出嗣字一纸，付执为照。

　　即日实领到乳哺银四拾元正，批的。

　　光绪三十二年七月二日说合媒人邱阿仁

　　在见人保正邱贵兴

　　甲长邱连春

　　母王氏宝妹

　　叔公邱细满

　　胞叔邱天宝

　　代笔人叔邱己林

　　立出嗣字人邱良殽

　　（三○）逊嗣子字

　　立逊嗣子字人港东上里五沟水庄黄天来，同妻廖氏石妹今于本年十月五日吉时生下次男，取名德福。情因家贫，夫妻力薄难以抚养，愿将此子托媒逊让于港西下里内埔庄刘巨孙兄为嗣孙。谨诹吉日，拜告祖宗，更姓易名为刘永源，即日领来身价及乳资银四拾贰元正。各相甘愿，别无反悔。惟冀自逊之后，长大成人，螽斯振振，瓜瓞绵绵。口恐无凭，立逊让字一纸，付执为照。

　　即日实领到银四拾贰元足讫。

　　光绪三十一年十二月二十八日说合媒人廖二妹

　　证见人宋阿昌锺富梅

　　依口代笔人吴华安

　　立逊让嗣字人黄天来

　　（三一）出卖嗣子字

　　立出卖嗣子字人弥浓庄李添登，生有一女名喜招。情因上年招得同庄邱金盛为婿，当日招婚字内盟定次子归完李家为嗣。今因家内拮据，添之子既生孙，承继有人，情愿将此完转之子名唤德兴出卖于人，以为养老之费。适有媒来说合，就卖于本庄宋福康为嗣。即日收过身价银八拾四元，随将此子交付福康携归抚育教训。日后成人长大，娶妻生子，永承宋姓宗祧，而添及婿夫妻不得别有异议。但愿螽斯振振，瓜瓞绵绵，是所厚望也。今欲有凭，立卖嗣字一纸，付与为据。

　　批明：本日实领到字内身价银八拾四元，所领是实，批的。

　　光绪三十二年六月日说合媒人林老五

　　在见人邱庆生邱阿义

　　代笔人李兆鸿李氏喜招

　　立出卖嗣子字人李添丁邱金盛

　　（三二）杜卖尽根子字

　　贵子登科

　　立杜卖尽根子字人李旺，有娶妻杨氏，有亲生下三男名唤港仔，年登三岁。兹因家事清淡，日食难措，夫妻是以相商，愿将三男儿出卖。先尽问房亲人等不欲承接过房外，爰托媒引就向与陈新对官承买为孙，时值定价聘礼银八十六大元正；即日同媒见交付旺亲收足讫，随将三男付于陈家娶过门楣，换名改姓，承接宗枝。日后名标金榜，发达成家，致富立业，传及子孙，螽斯葺葺，就是陈家之鸿福，与李家无干，亦无来历交加不明。旺一卖割藤终休，日后旺及子孙人等断不敢异言找赎生端滋事。此系二比甘愿，各无抑勒反悔，口恐无凭，今欲有凭，圣笔有据，立杜卖尽根子字壹纸，付执为照。

　　即日同媒见旺亲收过杜卖尽根字内聘礼银八十六大元正完足，再照。

　　戊戌年三月日代笔人何德辰

　　为媒人朱成

　　知见人阿公在

　　在场人母亲杨氏

　　立杜卖尽根子字人李旺

　　（三三）转卖螟蛉字

　　立转卖螟蛉字人萧万发等，有向仙邑明买陈十二官亲生次男，名唤池英，年登十五岁。因来家不务生业，愿将池英转卖，即托媒引卖与萧宝理官，出首承买，时同媒议定聘礼银壹拾八大元正；银即日同媒交收足讫，随将池英付萧宝理官择吉过门，听其改名改姓，永为子孙。伏愿此池英异日附凤攀龙，俱是萧宝理官之鸿福，与卖主无干，不敢异言滋事。保此池英系是萧万发官明买之儿，与别人无干，亦无观生父母不明弊端等情；如有等情，发等出首一力抵挡，不干买主之事。于是瓜瓞绵绵，螽斯衍庆。此系二比甘愿，各无反悔，口恐无凭，今欲有凭，立转卖螟蛉字壹纸，并缴上手字壹纸，共二纸，付执为照。

　　即日同媒收过字内银一十八元正完足，再照。

　　同治九年三月日代笔人林水

　　为媒人吕彪

　　保家人刘马

　　立转卖螟蛉字人萧万发

　　（三四）转卖男身字

　　立转卖男身字人惠安县沙格乡萧三，前月间在塘山与黄吼官买过次男桂英，年登十二岁，六月初五日辰时建生。今因到堑寻亲，岂知亲寻不遇，欠乏船税，无奈，托中引就将此男子转卖与郑成官为己子，身价银十八大元正；银即日同中交足，将桂英听郑成官前去教管成人。但恐日后不遵家法，皆听成官主裁，不干买主之事，亦与他人无干。此系二比甘愿，各无反悔，口恐无凭，合立转卖男身字一纸，并上手字一纸，共二纸，付执为照。

　　批明：即日同中亲收过家内身价银十八大元足讫，再照。

　　同治二年八月日代笔人王春记

　　为中人李留婶曾蚶娘陈八娘

　　保家知见人玉以官

　　立转卖男身字人萧三

　　（三五）转卖男子身字

　　立转卖男子身字人本城内陈清绸，有承买过柯远贩来男儿，名唤来发，年登十二岁，八月廿四日申时建生。今因家中欠银别用，无奈，将此子托媒引就与本城南门内胡莲、胡菊官出首承买为七子班，当日三面言定身价佛银十五大元正；其银即日同媒交收足讫，随将来发听银主胡莲、胡菊官前去教笃为戏童，任从四方演唱，不敢异言生端。保此子系绸明买明卖，并无上手交加来历不明；如有不明，卖主同媒一力抵挡，不干买主之事。此系二比甘愿，各无反悔，口恐无凭，合立转卖男子字一纸，并上手字二纸，共三纸，付执为照。

　　批明：即日同媒亲收过字内银十五大元足，再照。

　　同治四年六月日代笔人王记

　　为媒人林其娘溜婶陈喜婶

　　立转卖男子字人陈清绸

　　（三六）转卖男儿身字

　　立转卖男儿身字人骆沙，兹因前年有自己买过林申章螟蛉男儿一身，名叫乌杢，年登十二岁，行庚己酉年二月初一日建生。今因家贫日食难度，无奈，愿将此螟蛉男儿转卖，托媒引就向与本城胡汪官出首承买，当日同媒三面言定时值身价佛银拾大元正；银经即日同媒交收足讫，而螟子随将交付胡汪官前去教笃，改名换姓，抚养成人，作为七子之班，任从四方演唱，亦不得异言滋事。倘有不虞，乃系造化，亦无刁难。保此螟子系是沙自己螟置，与叔兄、弟侄人等无干，亦无拐带来历交加不明等情，如有不明，该沙出首一力抵挡，不干银主之事。此系家贫难度，情愿凭媒转卖，两无迫勒情弊，恐口无凭，立转卖螟子身字一纸，并带上手卖字二纸，共三纸，付执为照。

　　批明：即日同媒沙亲收过转卖螟子字内佛银拾大元正足讫，再照。

　　咸丰十年三月日代笔人郑清泉

　　为媒保人吴国姆

　　立转卖男儿身字人骆沙

　　第十四养女契字

　　（一）过房字

　　立过房字人安平效忠里海头社翁坤，自己亲生女儿为运途不顺，蒙神明指示，将小女与过房父母。因此托中引就许府四兄，愿将女儿送伊抚养，日后长大成人配亲，二比相认。此系三面言议甘愿，同媒人说明，各无反悔，恐口无凭，今欲有凭，合立过房字一纸，付执为照。

　　丙申年月日立过房字人父翁坤母曾氏

　　翁咸吉

　　媒人陈氏有官

　　代书畲天资

　　（二）合配养女字

　　立合配养女字人台湾县小西门外中头角吴天赐，有明买过万物亲生女一口，名杏花，年十四岁。今因日食难度，愿将养女托媒人引配与大西门外北势街许拔为媳妇仔，候拔次男泉仔日后长成，黄道吉日与杏花成亲，面议与天赐姻家之谊。此系二比喜悦，合配字一纸，付执为照。

　　光绪四年七月十九日立合配字人吴天赐

　　（三）卖女儿字

　　亲立卖女儿字人七良境街黄东，有亲生女儿壹口，名叫■〈毛上灬下〉治，现今三岁。今因家贫口食无措，情愿托中引就卖与叶安，得身价银贰大元；其银愿中一并交足，此女听从银主使唤，日后抚养成人，长大完婚，听东请其会面。若无变卖他人，不敢阻挡，朝夕勤理，不敢逃脱；如有逃脱，东自当跟寻送回。倘风水不虞，乃天之造化，与银主无干。此女系东亲生之女，并无重张交加不明等情；如有此情，东抵挡，不干银主之事。今欲有凭，合立凭单字壹纸，收存为照。

　　即日同中收过身价银贰大元，再照。

　　光绪二十四年三月日为媒人竽婶

　　立女儿字人黄东

　　代书人林豹

　　（四）卖女字

　　立卖女字人台湾县大西门外西定下坊看南埕万物，妻杜氏，有亲生第二胎女子一口。，名杏花，年七岁。今因乏银费用，无奈，将杜氏亲生之女子名杏花托媒人引就，向卖过小西门外中头角吴天赐为养女，永远不能言赎。一卖千休，日后长成，听赐出嫁。此系三面议身价贰拾元，即日同媒人收讫。倘有风水不虞，此系是天命，皆由造化。二比甘愿，各无反悔，口恐不凭，今欲有凭，立卖女子字一纸，付执为照。

　　同治十年八月十一日立卖女子字人看南埕万物

　　知见人妻杜氏

　　为媒人杨今观

　　代书人杨池

　　（五）卖女子甘愿手摹字

　　立卖女子甘愿手摹字人台南凤山厅白沙仑庄十八番户王五朝，有亲生女子一口，第三胎，名罔市，年十一岁，十二月二十八日申时生。今因家贫无力，日食难度，债主迫讨难容，同妻相议，愿将此女子托媒引就，卖与台南市第二区样仔林街五十四番户薛网官；或为艺妓，或为娼妓，二比甘愿，五朝不敢阻挡。三面议定身价七三银壹佰贰拾大元；其银即日同媒收讫，其女交付买主掌管使唤，听其主意。此女果系五朝亲生之女子，并无拐骗他人。一卖千休，日后不敢言及找赎；倘有风水不虞，系是银主造化。若有他人拐带逃走，五朝应当出头争讼；如若不来争讼，一切银项还网，不敢异言生端滋事。口恐无凭，今欲有凭，合立卖女子甘愿手摹字壹纸，付执存照。

　　即日同中见收过七三身价银壹佰贰拾六元，再照。

　　光绪二十八年旧历十月十三日为中人王俭娘

　　知见人妻王许氏

　　立卖女子甘愿手摹字人王五朝

　　代书人蔡梓材

　　（六）甘愿分女子字

　　立甘愿分女子字人大溪厝庄赖欲，有女子一口，名唤阿玉，年登九岁。因其日食难度，甘愿向媒引就与东安境黄五舍出首承受为女子，教督掌管。三面同媒议定身价银十二大元六八足；其银即日交收足讫，其女付与银主前去抚养。日后若配亲，应当与欲通知，庄中有喜事亦可往来，日后不得滋生事端。此系二比甘愿，各无反悔，口恐无凭，立甘愿分女字一纸，付为照。

　　光绪二十五年三月日为媒人罗谨高俭

　　立分女子字人赖欲

　　代书人林中止

　　（七）螟蛉女子字

　　立螟蛉女子字人嘉义城西间过沟仔庄十六番户陈忠，有亲生二胎女子，名唤卜仔，年登十一岁。今因家事浩繁，乏银费用，无奈，将此女凭媒引就向与本城南门外龙遇脉仔庄十八番户叶丙螟蛉以为女子。同媒三面议定时值身价银光龙一十六元正；其银即日同媒交收足讫，其女随■〈毛上灬下〉交叶丙掌管琢教使唤，忠不敢异言生端滋事。保此女系是忠亲生之女，与别人无干，并无轇輵不明情事；如有此情，忠自出首抵挡，不干丙之事。明约该女后日长成，自当招夫配婿，丙不得转买他人。此系二比许愿，各无抑勒，口恐无凭，合立螟蛉女子字壹纸，付执为照。

　　即日同媒亲收过字内身价光龙十六元。

　　光绪三十年旧历十月日为媒人铙蔡氏

　　知见人陈张氏

　　立螟蛉女子字人陈忠

　　代笔人张炳元

　　（八）甘愿出养女字

　　立甘愿出养女字人北劳庄林红毛，有亲生次女名唤乌肉，纔一岁，适其母别世，乏乳养食，红毛无奈，愿将此女出与他人。托媒引就与同庄锺基及妻王调，互相妥议，愿养为己女。红毛随将次女同媒送交锺基夫妇前去抚养，不敢收银。三面言议若后日长成；或嫁出，或招入，听锺基设法。保此女果系红毛亲生次女，别无异情。此系二比甘愿，各无反悔，合立约字一纸，付执存照。

　　年十月二日为媒人颜林氏荳

　　立出养女字人林红毛

　　代书人林查某

　　（九）螟蛉约证书字

　　立螟蛉约证书字人台南县郡城内第二区柱仔行街一百十五番户锺王氏名招官之第二女子，年登十五岁，名叫市娘。今因家费乏用，愿将此女子托中向过同县同区三界坛街五十一番户曾妹官备出身价银拾六大元足，螟蛤为女子；其银即日同中交纳，其女子随即付曾妹官教督永为己女，日后长成配亲，两家来往。三面议约曾妹官之生父母及祖先之忌辰祭祀，永远交为此女子奉祀，日后不得异心负约，勿违天良。倘此女风水不虞，听天由命。此系二比甘愿，各无反悔。特恐口说无凭，立收身价银字一枚，送执为证。

　　即日同中收过身价银拾六大元足，再照。

　　光绪二十七年月日为中保证人方氏怨官

　　立收螟蛉身价字人锺王氏招官

　　代书人叶吉号

　　（一○）养女承继字

　　立养女承继字人安定里东堡林厝庄第七番户有方进才，有同妻生下长女，年五岁。今凭媒说合，承继新化里西堡第四十二番户陈才为养女，收过茶礼金四元。承继以后，任凭伊养父母抚养长成，择婿嫁夫，不敢阻挡。此系两愿，各无反悔，恐口无凭，立养女承继字一纸，付执为照。

　　即日收过茶礼金四元，再照。

　　光绪三十年三月十六日立养女承继字人方进才

　　为媒人陈月

　　（一一）甘愿卖字

　　立甘愿卖字人澎湖岛员贝乡陈金，有一胞妹名曰谨凉，年方十三。因家计缺乏，无奈，托媒引就，愿将胞妹卖与妈官社池包恩为养女，三面言议愿收身价龙银肆拾元足；其银即日同媒收讫，其胞妹谨凉随付包恩■〈毛上灬下〉去抚养。日后长成，或招赘、或配夫，均由包恩主裁，与金无涉。此系同媒三面言议，二比甘愿，各无反悔生端，口恐无凭，合立卖字一纸为据，付执存照。

　　即日同媒收过卖身价龙银肆拾大元足。再照。

　　巳亥年二月日作媒人丁氏蕊

　　立甘愿卖字人陈金

　　代书人苏玉亭

　　（一二）甘愿字

　　立甘愿字人奎璧澚果叶乡吕氏兼娘，以前有抱过南藔乡赵氏荷娘之女，名曰郑娘，年当五岁。因年景不顺，日食难度，兼娘、荷娘无奈，两造相议，托媒人赵氏新娘，愿将郑娘卖过东西澚妈宫社高乾坤养成。时坤备出聘礼银壹拾捌元陆角，每元七三足；其银即日同媒收过，而郑娘随付择吉归高门养成，与吕氏姓无干。至若日后成人长大，亦听高门配婚，赵姓亦不能阻挡。此乃三面同媒议定，但恐世风不古，人情反复，言恐易忘之嫌，字为永远之据，妥立甘愿约字一纸，付执存照。

　　即日同媒收过聘礼银壹拾捌元陆角，每元七三足，再照。

　　壬寅年拾月日族长人许占

　　立甘愿字人吕氏兼娘赵氏新娘

　　代书字人许魁

　　（一三）卖绝根字

　　立卖绝根字人郡城大西门外关帝港街谢圭观，有堂妹一口，年登十四岁，名唤柒凉。今因乏项家费，托中引就向卖与金嬴街蔡炳记出头承买，三面言议身价银七三壹佰壹拾陆大元足；其银即日同媒收讫，其子女听银主日后为妓女买卖使用，不敢异言。保此女子果系亲堂之妹，与他人无干，亦无房亲，亦无伯叔、兄弟、侄为碍，并无来历不明；如有来历不明，自出头抵挡，不干银主之事。此系二比甘愿，各无反悔，口恐无凭，合立卖绝根字者一纸，付执为照。

　　即日同媒收过七三银壹佰壹拾陆大元，再照。

　　光绪二十四年九月日作中人陈安观

　　知见人妻绣花

　　立卖绝根字人谢圭观

　　代笔人忠正

　　（一四）卖杜绝尽根女子字

　　立卖杜绝尽根女子字人台南厅效忠里四鲲鲍庄第百三十七番户张陈氏查亩，有亲生之女名叫绢治，年登十七年。今因债主迫讨乏项，并家内日食难度，致此托中引就，卖与台南城外第五区妈祖港街第十番户黄查亩官出头承买以为养女，三面议定身价七三银并中人银计贰百大元足；其银即日同中见收讫，其女随交银主前去掌管；或作妓女，听其主裁，由其自便。若不存家教，听银主别卖他人，与内亲、外戚、叔兄、弟侄无干，不敢阻挡，亦不敢异言生端滋事。其女一卖千休，日后不敢言找言赎。保此女果系张陈氏亲生之女，与别房亲人等无干，亦无来历交加不明；如有不明，张陈氏查亩自当与知见出头抵挡，与银主无涉。若有风水不虞之事，乃是天数。此系二比甘愿，各无反悔，口恐无凭，今欲有凭，合立卖尽根女子字壹纸，送与买主收入存据，此照。

　　即日同中见收过身价七三银贰百大元完足，再照。

　　壬寅年九月二日为中人董氏顺官

　　为中人杜氏顺官

　　知见人张海蛙

　　立卖杜绝尽根女子字人张陈氏查亩

　　代书人郭珍

　　（一五）转卖尽根女子字

　　立转卖尽根女子字人郡外下粗糠崎街王锦凉，有承买过女子一口，年登九岁，名唤翠秀。今因乏银费用，外托媒引就，向过金嬴街蔡炳兄出头承买，议定时价七三平银六十大元；其银即日同媒收过，其女子付交银主前去掌管，听其自便。日后长成，听其为妓，王氏不敢异言生端。保此女子果系是对陈贵明买之女，与别人无干，亦无交加来历不明等情；如有此情，王氏自出首抵挡，不干银主之事。倘若风水不虞，此系天数，银主造化，不干王氏之事。此系二比两愿，各无反悔，口恐无凭，合立转卖尽根女子字一纸，并连上手字二纸，共三纸，付执为照。

　　即日同媒收过七三平银陆拾大元足，再照。

　　光绪二十三年十月日为媒人许罔凉

　　知见人苏明老

　　立转卖尽根女子字人王锦凉

　　代书人连登科

　　（一六）出继嗣婚书字

　　立出继嗣婚书字人本城街黄顺兴，与妻林氏有亲生遗下幼女，乳名绍英凉，甫至五个月，现在乳哺。适因周金龙身故无后，兴凭媒愿将幼女乳名绍英凉承接周金龙后嗣，并带魂主风水，接继宗枝历年香禋祭祀。时同媒收起聘礼银拾大元足正，并衣服什物等件；其银、字即日同媒两交收讫。三面约定将幼女应自抚养长大，或嫁夫、或招婿，兴应自主裁支理。至于蕃衍宗祧，而周金龙之禋祀有赖，兴亦不得与之争较。倘风水不虞，乃天之命，兴自抚心有收仪资，不忍置外，亦有弄璋可托。所期幼女来日宜其家室，螽斯衍庆，麟趾呈祥，亦不敢异言滋事等情。此系两愿，永无反悔，恐口无凭，立出继嗣婚书字壹幅，永付收执为照。

　　批明：周金龙系是安溪县县城内人，前来恒春营充兵，至十九年六月十八日病故，四目无亲，周文章、周道二人带念一本宗亲，收伊饷米银拾大元以助后嗣。章等帮助什费，聘金之幼女为嗣，再照。

　　即日同媒收起聘礼银拾大元并衣服等件，批明再照。

　　大清光绪十九年岁次癸巳九月日为媒人黄买妻林氏

　　立出继嗣婚书字人黄顺兴

　　代书人廖宗廷

　　（一七）永卖女身契字

　　立永卖女身契字人斗六庄吴氏悦娘，有亲生第二女子名唤省，年十岁。今因夫身故，丧费缺乏，兼有欠他银项，现时家贫，日食难度，甘愿将此女省出卖，托媒人引就与张掽头同妻温金出首承买为女子使唤，抚养成人或变卖他人与悦无干。同媒人三面言议身价银六大元正；其银同媒人亲收足讫，其女省送银主使唤，不敢逃脱，悦当跟寻送交。倘有不虞，乃天之命，与银主无干。此女省系是悦亲生，与别人无干，亦无转卖他人为碍；如有不明等情，悦当出首抵挡，不干银主之事。此系二比两愿，各无反悔，恐口无凭，合立卖女身字壹纸，交付银主，永远收执存照。

　　即日同媒人亲收过卖身银七三陆大元正完足，照。

　　光绪二十三年八月日为媒人叔陈结

　　立卖女儿身契字人陈门吴氏悦

　　代笔人曹察

　　（一八）出卖子字

　　立出卖子字人甲仙埔庄潘英才，同妻刘氏金娘亲生第三女子一口，名唤花娘，辛卯年十月初六日寅时瑞生。因年庚八字与父母相冲不和合，才夫妻二人相议，无奈，先问房亲人不能承养，外托媒引就，向与本庄林凉观出首承养，时值身价佛银陆大元正；即日同媒交才夫妻亲收足讫，将三女子花娘交与凉抚养，改名玉娘。养得长大成人，听从凉合婚醮婿配亲，传子及孙，传的百子千孙，人丁盛茂，显祖耀宗，万代富贵，才夫妻不敢阻挡，异言生端滋事。亦是风水不虞，乃天之命，与潘一卖千休。口恐无凭，今欲有凭，才夫妻同立卖子字壹纸，付执存照。

　　光绪贰拾年月日为媒人刘日娘

　　立卖子尽字人夫潘英才

　　妻刘金娘

　　代笔人陈天成

　　（一九）甘愿杜卖女子字

　　立甘愿杜卖女子字人游覹，缘有女子一位名巧凉，年登十一岁，尚未婚配。因此际乏银别创，愿将此女子巧凉杜卖与人为媳妇，爰是托媒引就，招得陈砚凉出首承买为媳。当日同媒议定陈砚凉备出身价龙银七十六大元正；其银即日同媒交覹亲收足讫，随将女子巧凉交付买主娶去教养成人，任从其选择婚配，覹永不敢异言生端滋事。保此女子明系是覹亲生之女子，与别房人等无干，亦无来历香祠不明等情；如有情弊，覹自宜出首抵挡，不干买主之事。此系二比甘愿，永无反悔，口恐无凭，字实有据，理立甘愿杜卖女子字壹纸，付执为照。

　　即日覹同媒亲收过字内龙银七拾大元正足讫，再照。

　　光绪二十六年十一月日代笔人张和瑞

　　为媒人游芳

　　知见人次男阿同

　　在场人长男阿软

　　立甘愿杜卖女子字人游覹

　　（二○）转卖苗媳字

　　立转卖苗媳字人吴高氏，于前月间有凭媒买过林定之媳，系储家之女，年登十八岁，名唤叶凉。今因意不相投，即托媒引向与黄蔡氏锡凉出首承买为媳，时同媒三面言议值身价银壹百七拾大元正；其银即日收讫，遂将叶凉交付黄蔡氏锡凉娶去为媳，任从主裁，不敢异言生端滋事。保此媳叶凉系氏凭媒明买林家之媳为苗媳，与亲疏人等无干，亦无重收他人聘礼财物以及来历不明之事；如有不明等情，氏同媒出首一力抵挡，不干银主之事。此系两愿，各无反悔，口恐无凭，今欲有凭，合立转卖苗媳字一纸，批明字后付执为照。

　　即日同媒三面氏亲收过字内银壹百七拾元正足讫，再照。

　　光绪二十二年十二月日代书人谢石其

　　为媒人陈玉凉

　　立转卖苗媳字人吴高氏

　　（二一）甘愿手摹杜卖断根女子字

　　立甘愿手摹杜断卖根女子字人新兴庄第十三番户林门梁氏位娘，同夫有亲生第二胎女子一口，名唤琼观，年登十二岁，十月廿四日已时瑞生。为夫早亡，家中窘迫，日食难度，乏银费用，愿将女子出卖，先尽问房亲、伯叔、兄弟、侄人等，不能承受，外即托中就向与下会坑乡郑宅蔡氏出首承买为媳妇。三面言定身价银四十二大元，库秤二十九两四钱足正；其银即日同中交收足讫，其女子随即交付银主前去改名呼唤为媳妇。来日回唐宜听银主裁夺，不敢阻挡，不得刁难，后日生子传孙均与林门梁氏无涉。自此一卖千休，葛藤永断，林门梁氏不敢异言生端滋事。保此女子确系梁氏同夫亲生，并无拐骗以及食他人水米，与内亲外戚人等无干，并无交加来历不明为碍；如有不明等情，林门梁氏自应出首一力抵挡，不干银主之事。此系二比甘愿，各无反悔，口恐无凭，今欲有凭，合立手摹甘愿杜卖女子断根字一纸，付执为照。

　　即日同中三面收过字内身价银四十二大元、库秤二十九两四钱足正，完明再照。

　　光绪二十七年十一月日为媒人洪宗嫂

　　在场知见人胞兄林柳

　　保家人郭宝

　　代笔人施清芳

　　立手摹甘愿杜卖女子尽根字人梁氏

　　（二二）卖女子字

　　立卖女子字人林汉官，有亲生女子名唤某琼，年登九岁。汉因为家中清淡，无奈，将此女出卖他人。即托媒引向与简阿示出首承买，到淡水任从转卖于人。三面议定身价银伍拾六大元正；其银即日同媒交收足讫，林汉愿将此女交付简阿示娶到淡水，不敢异言生端。亦无来历不明；如有此情，林汉出首抵挡，不干买主之事。此系甘愿，各无反悔，今欲有凭，立卖女子字一纸，付执为照。

　　批明：林汉同媒亲收过字内身价银伍拾六大元正，再照。

　　光绪二十五年一月日代笔人简阿兴

　　为媒人林添秀

　　知见人林张氏

　　立卖女子字人林汉官

　　（二二）杜买尽断手印契字

　　同立杜卖尽断手印契字人台中县马芝堡鹿港兴化宫边施氏，与夫陈返在日，有亲生第三女儿，年登七岁，改名阿发，自幼送与舅父施潭过继。因潭身故，家贫甚苦，时施救即同胞弟施田相议，愿将此女出卖，尽问房亲人等不能承受，时即托媒引就，于光绪二十五年四月间卖与本港长倍埕王艺观（娼嫁）为养女，收过身价银拾元、平柒两。后因日食难度，即再托媒引就，向王艺观找写尽断卖身字，再支出身价银陆元，计共壹拾陆大元、库平拾壹两贰钱正足；其银交与施救、施田同收讫。同媒保此女系是施氏救凉亲生，非拐带来历不明等情；如有不明等情，施救、施田自应出首抵挡，不干买主之事。此系二比甘愿，各无反悔，恐口无凭，即合立杜卖尽断手印契字壹纸，付执为照。即日同媒交收过佛银拾陆大元、平拾壹两贰钱正。再照。

　　光绪二十五年己亥岁拾月五日为媒人吴取

　　知见人陈掽

　　代笔人陈芳

　　立卖女儿字人施救、施田

　　（二四）卖女子字

　　立卖女子字人马芝堡鹿港蔡园街曾黄氏婆娘，有女子名唤阿劝，年八岁。因家贫难以度日，愿将此女出卖，先尽问房亲人等不欲承受，即杜媒引就，向与本港石下街刘陈氏刊娘出首承买为作女孙。三面言议身价银壹拾大元、库平柒两正；其银即日同媒亲收足讫，其女随付刊娘永为女孙。日后成人，听刊娘或嫁或招婿，而婆不敢异言生端。保此女系婆之子，亦无与他人来历交加不明诸事；如有不明等情，婆自应出首抵挡，不干买主之事。此系二比甘愿，各无反悔，口恐无凭，今欲有凭，合立卖女子字壹纸，付执为照。即日同媒亲收过身价银壹拾大元、库平柒两正，再照。 

　　光绪二十五年六月日为媒人黄青浒

　　代笔人郑宝

　　立卖女子字人母曾黄氏婆娘

　　（二五）卖亲生女儿甘愿字

　　立卖亲生女儿甘愿字人系彰化厅马芝堡鹿港土名和兴街警第三六九号家长许柯旺后妻陈定，前生下次女，名唤许罕，年登十二岁，五月拾六日瑞生。因前夫亡故，拖欠债项推迫甚急，愿将此女出卖，先问房亲、伯叔、兄弟、侄人等不欲承受，外即托媒引就，向与厅土名新兴街警第五百二十一号施竽平娘出首承买为养女待老。三面言议身价龙银贰拾叁大元；即日同媒交收足讫，随将此女付交银主前去抚养。日后长大成人，或嫁或招，不敢异言生端滋事。保此女系陈定亲生次女，与内外房亲无干，并无拐带来历不明等情为碍；如有不明等情，陈定出首一力抵挡，不干银主之事。此侄二比两愿，各无反悔，口恐无凭，今欲有凭，合立卖亲生女儿甘愿字一纸，付执为照。

　　即日同媒亲收过字内身价龙银贰拾叁大元完足，再照。

　　光绪三十一年旧历贰月拾五日为媒人王鹤

　　代笔人许清河

　　合立卖亲生女字人陈定

　　（二六）过继养女字

　　立过继养女字人鹿港金门馆街施荣，同妻蔡氏炮娘亲生长女，名唤查某娘，年登拾岁。今因乏银别用，夫妻相议，愿将此女过继，托媒引就向与本港兴化宫口街洪朝塔官出首承■〈毛上灬下〉为养女。三面言议聘礼清银贰拾贰大元，平两正足，即日同媒交收足讫，，随将查某娘交付洪朝塔■〈毛上灬下〉去为养女，以接宗祀。日后匹配，任凭择选，不能落姻花卖奸。如若卖奸，听荣备出聘银赎回。保此女系荣夫妻亲生之女，与房亲人等无涉，如有不明等情，荣出力抵挡，不干银主之事。此系二比甘愿，各无反悔，恐口无凭，今欲有凭，合立过继为养女字壹纸，付执以为照。

　　即日同媒交收过养女字内清银贰拾贰大元完足，再照。

　　光绪二十九年癸卯岁闰五月日为媒人施海

　　知见人妻蔡氏

　　立过继养女字施荣

　　（二七）卖女子字

　　立卖女子字人台中厅大肚顶堡牛骂头山顶分馆庄警第捌拾四番户蔡南，同妻周氏有亲生第三胎女子名唤蔡真，年登四岁，生于十二月十六日丑时瑞生。兹因家清淡，日食难度，夫妻相议，愿将些三女出为杜卖，外托媒引就，向与彰化厅马芝保鹿港顶菜园街警第十一番户黄乞官出首承买为作女子。依时值过身价龙银肆大元足正；其银即日同媒交收足讫，其女子真凉随即交付黄乞官掌管，改名呼唤，奉黄养乞官夫妻年老，欲成宗枝或配亲，不干蔡南之事。保此女子系是蔡南亲生之子，与别房亲人等无干，亦无交加来历不明为碍；如有不明等情，蔡南夫妻出首抵挡，不干银主之事。此系二比甘愿，各无反悔，口恐无凭，今欲有凭，同立卖女字壹纸，付执存照。

　　即日同媒亲收来龙银肆大元足正完讫，再照。

　　光绪二十九年旧历闰五月初八日为作媒人李氏乃凉

　　知见人妻周氏钱凉

　　代笔人黄玉升

　　同立卖女子字人蔡南

　　（二八）甘愿赎身字

　　立甘愿赎身字人张门林氏，缘有抱林惷九之女为养女，名唤阿春，年登十八岁。意欲招人入赘，实难遇一妥人，后经知己相议，听伊生父林惷九赎身，庶免费尽心神，氏如意相从。时凭说词三面言定，林惷九备出赎身养劳银伍拾大元，交氏亲收足讫，遂将养女阿春交伊父赎回；或招或嫁，任其主裁，与氏无干，后日不敢生端滋事。此系二比喜悦，口恐无凭，立甘愿赎身字壹纸，付执为照。

　　即日氏亲收甘愿赎身字内银伍拾大元正足讫，批照。

　　光绪二十七年岁次辛丑二月日代笔人林仁卿

　　在场见氏夫弟张火土

　　立甘愿赎身字人张门林氏

　　（二九）转卖媳妇甘愿字

　　立转卖媳妇甘愿字人谢高氏，前有明媒抱过张家之女为苗媳，名唤金玉娘，年登拾九岁。而此女金玉娘在谢家不能和睦，不合家缘，自主自专，谢高氏无奈，愿将此媳妇张氏金玉娘再转卖与人，即托媒引向与田玉林官出首承买为媳妇。时同媒三面议定聘金龙银壹佰壹拾大元正；其银即日同媒谢高氏亲收足讫，谢高氏随将此女金玉娘交付田玉林官娶去入门为自己媳妇，其日后生男育女是田家之福，与谢家无干。保此女系是谢高氏明媒买来，与亲疏人等无涉，亦无来历交加不明为碍；如有情弊，谢高氏出首一力抵挡，不干买主之事。此系二比甘愿，各无反悔，口恐无凭，今欲有凭，立转卖媳妇甘愿字一纸，并缴上手字壹纸，共贰纸，付执为照。

　　批明：谢高氏同媒亲收过字内聘金龙银壹佰壹拾大元正，再照。

　　光绪二十七年辛丑八月日代笔人雷玉鸣

　　为媒人李氏顺观江士在

　　在场知见谢生财

　　立转卖媳妇甘愿字人谢高氏

　　（三○）卖女婢字

　　立卖女婢字人游阿挂，有明媒买过陈家之女为养女，名唤陈氏市娘，年登拾岁。而游阿挂带来沪尾再转卖于人，挂即托媒引向与吴凉官出首承买为女婢使唤。时同媒三面议定身价龙银柒拾大元正；其银即日同媒挂亲收足讫，挂随将此女市娘交付吴凉官娶去教笃长成，任从吴凉官以女婢使唤，挂永不敢阻挡。保此女系是挂明媒买来，与亲疏人等无干，亦无来历交加不明以及生端诸事；如有此情，游阿挂出首抵挡，不干买主之事。一卖千休，割藤永断，各无反悔，口恐无凭，今欲有凭，立卖女婢字壹纸，并缴上手字壹纸，共贰纸，付执为照。

　　批明：游阿挂同媒收过字内身价龙银柒拾大元正，再照。

　　光绪二十六年己亥十二月日代笔人雷王鸣

　　为媒人吴刘氏

　　保家人吴山泉

　　立卖女婢字人游阿挂

　　（三一）卖媳妇字

　　立卖媳妇字人李进元，有养一位媳妇，名叫玉爱凉林氏，年登拾四岁。池中无水，日食难养，乏银应用，将媳妇玉爱凉杜出，外托媒引就与蔡天赐出首承买。即日同媒三面议定身价龙银七拾捌大元正；其银同媒交付与进元手内亲收足讫，随将此媳妇玉爱付与蔡天赐■〈毛上灬下〉去，任从出卖与他人，与进元及房亲人等无干。此系二比甘愿，各无反悔，口恐无凭，笔乃有据，立出卖媳妇字一纸，付执为照。

　　即日同媒进元亲收过媳妇字内身价龙银七拾八大元正足讫，再照。

　　光绪二十六年叁月日代笔人张止玉

　　为媒人林天乞

　　保认人吴清风

　　立出媳妇字人李进元

　　（三二之一）转卖养女字

　　立转卖养女字人蔡波，有明买林海贼之养女，名唤阿篷，年登十四岁。今因乏银别用，愿将此养女出卖，即托媒引向卖与江门张氏尽凉出首承买为媳妇。时同媒三面议定值身价银壹百贰拾六大元正；其银即日同媒交付蔡波亲收足讫，愿将此养女付江门张氏尽凉选择吉日，娶进入门，永为媳妇。后日长大成人，系是江张氏择配招婚，不干蔡家之事。保此女系是蔡波明买过林海贼之养女，与他人无干，亦无来历不明为碍；如有等情，系蔡波同媒一力出首抵挡，不干买主之事。此系二比甘愿，各无反悔，口恐无凭，立转卖养女字壹纸，并缴上手字贰纸，合共叁纸，付执永远为照。

　　即日波同媒亲收过字内佛银壹百贰拾六大元正足讫，再照。

　　光绪二十六年二月日代笔人高文广

　　为媒保证人林氏法治凉

　　在场知见人蔡门简氏宥凉

　　立转卖养女字人蔡波

　　（三二之二）转卖养女字

　　立转卖养女字人江门张氏尽凉，有向蔡波明买过林海贼之养女郑龟眉之女子，名阿篷，现年拾四岁为媳。今因乏银应用，愿将此养女出卖，即托媒引向卖与陈秋和出首承买为养女。时同媒议定三面言明值身价龙银壹百叁拾大元正；其银即日同媒交付江门张氏尽娘亲收足讫，愿将此女付陈秋和邀入为养女，听其换名呼叫使用。日后此女长成，应是陈家主意婚配，或出或留，各从其便，概与江张氏无干。保此女系尽凉凭媒明转买蔡波之养女，今仍凭媒转卖，与他人无涉，亦无来历不明为碍。此系二比甘愿，各无反悔，口恐无凭，今欲有凭，立转卖养女字一编，连上手转卖字一编，合连壹纸，并缴上手字贰纸，计共叁纸，付执存照。

　　即日江张氏尽凉同媒亲收过字内身价龙银壹百叁拾大元正足讫，再照。

　　光绪二十七年一月日代笔人郑笑如

　　为媒人柯李氏甘凉

　　在场知见人江洪氏惜凉

　　立转卖养女字人江门张氏尽凉

　　（三三）甘愿出卖女婢字

　　同立甘愿出卖女婢字人陈猪倌等，因今年有明买过王福女婢一位，是何家女子，名唤素香，年登贰拾岁，长成未有配婚。今因乏银费用，愿将此女婢一位要出卖他人，外即托媒人引就，向与林氏金■〈宀公心，上中下〉娘出首承买。时同媒三面议定估值身价龙银壹百拾大元正；其银即日同媒交过陈猪倌亲收足讫，随即将此女婢何氏素香交过金■〈宀公心，上中下〉娘掌管以为媳妇。后日金■〈宀公心，上中下〉娘将素香择吉日配夫为婚，生子传孙，建功立业，成家致富，不干陈、何两家之事，不敢异言反赎之理。保此女是何家女子、陈家女婢与别房人等无干，亦无上手交加不明之事为碍；如有不明，陈猪倌同媒出首一力抵挡，不干买主之事。此系二比甘愿，各无反悔，口恐无凭，今欲有凭，立甘愿出卖女婢字壹纸，并缴上手买字四纸，计共五纸，付执为照。

　　即日同媒陈猪倌亲收过字内龙银壹百拾大元正足，再照。

　　一、批明：李襟三兄卖与张金吉女婢字壹纸失落，不知何去，若是后日陈猪倌取出送还金■〈宀公心，上中下〉娘收入，不敢生端滋事，声明照。

　　光绪二十六年八月日为中代笔人郑穆如

　　在场知见人妻陈门林氏

　　立甘愿出卖女婢字人陈猪倌

　　（三四）嫁养女字

　　立嫁养女字人张全等，缘全有自向邱简氏妹之养女赵氏对，年登十九岁为养媳，自娶过门不合家教，于是托媒引就卖与林莫为妻。时同媒三面议定估值身价银七拾大元正；即日同媒交张全亲收足讫，随将此养媳对娘听林莫择吉娶过门为妻。保此养媳系是张全承过邱简氏妹之养女，并无来历不明；如有不明等情，张全自当出首一力抵挡，不干买主林莫之事。此系二比甘愿，各无反悔，口恐无凭，今欲有据，合立卖尽根养媳字壹纸，付执收存为照。

　　即日同媒亲收过字内银七拾大元正足讫，再照。

　　光绪三十二年旧历乙己月日代笔人黄内

　　为媒人吴山泉李富

　　在场知见人张梁氏心

　　立卖尽根养媳字人张全

　　（三五）卖养女为婢字

　　立卖养女为婢字人鳖头大街顶观音亭口第二十六番户蔡房，同妻王氏抱养记传之女为养女，名唤招凉，年拾贰岁。今因房妻染病数月，而家资困乏，无力调摄，时养女父记传已弃世，房无奈，与他生母柯氏面商，愿将此女出卖与人为婢，将项以作医疗之费。外托媒引就向本街蔡敏贞舍承买为婢，当日同媒三面议定女婢身价银八十大元、库平五十六两正；银即日同媒亲收足讫，随将此女交付敏贞舍唤去为婢，改名使用，任从女便。自此一卖千休，日后不敢生端滋事。保此女系房自养，与别房人等无干，亦无典卖他人不明等情，房同柯氏出首一力抵挡，不干买主之事。此系仁义明买明卖，各无抑勒，口恐无凭，同立卖养女为婢一纸，付执为照。

　　光绪二十四年八月日代笔人蔡某山

　　为媒人林氏站凉

　　场见人生母柯氏纱凉

　　养母王氏哖凉

　　立卖养女为婢字人蔡房

　　（三六）转卖养女断根字

　　立转卖养女断根字人彰化县半线堡马兴庄黄清丁，有明买养女一口，名唤娥凉，年登拾贰岁。今因不合家教，愿将此养女出卖，外托媒引就向与鹿港金宝兴街郭花官出首承买为养女。同媒三面言定身价银肆拾大元足正；其银即日同媒交收足讫，其此女同媒交送交官前去改名为养女。苟知他日长大之时，若不合家教，或配或卖，听花官自裁，任从其便。自此一卖千休，葛藤永断，添丁亦不敢异言滋事。保此女系是添丁明买，与他人无干，并无交加来历以及不明为碍；如不明等情，添丁自出首一力抵挡，不干买主之事。此乃二比甘愿，各无反悔，恐口无凭，今欲有凭，合立杜卖养女断根字一纸，并缴上手字一纸，合共贰纸，付执存照。

　　即日同媒三面收过字内银肆拾大元、库平贰拾捌两足完正，再照。

　　光绪二十二年四月日为媒人黄勉观王清标送凤观

　　代笔人林登贵

　　立转卖养女断根字人黄添丁

　　（三七）卖女子为侄女断根手摹字

　　立卖女子为侄女断根手摹字人斗六厅斗六堡斗六街东门番水社五十七番户洪荣，同发妻张氏武凉有亲生女子一口，名唤勤凉，年登十六岁。今因家务窘迫，日食难度，夫妻相议，先问房亲、伯叔、兄弟、侄人等皆无力承受，即愿将此女出卖，外托媒引就向与鹿港猪仔市街黄动官出首承买。同媒三面言定身价清龙银肆拾捌大元足正；其银即日交收足讫，随将此女同媒送交黄动官前去为侄女。苟如他日若不合家教，或配或转卖过内地，听动官自裁，任从其便。自此一卖千休，割藤永断，荣夫妻不敢阻挡异言滋事。保此女确系荣同妻张氏亲生女子，与房亲人等无干，并无交加来历不明为碍；如有不明等情，荣夫妻自出首一力抵挡，不干买主之事。此乃二比甘愿，各无反悔，口恐无凭，今欲有凭，立卖女子为侄女断根手摹字一纸，付执为照。

　　光绪二十九年旧历癸卯捌月日保家媒人黄海

　　知见人妻张氏

　　代笔人林登贵

　　立卖女断根字人洪荣

　　（三八）卖女为养女断根手摹字

　　立卖女为养女断根手摹字人彰化厅马芝堡鹿港杉行街第九十二番户许掽，同发妻张氏有亲生次女一口，名唤桃凉，年登十七岁。今因家务窘迫，日食难度，兼又亲父亡故，况又侵欠他人债项为作丧费，于今未还，债主催讨甚急，难得宽限，无处扯借，张氏母子相议，先问房亲、伯叔、兄弟、侄人等皆无力承受，即愿将此女出卖抵还丈夫丧费之项，外恳托媒引就向与本港金宝兴街谢朝枝官出首承买为养女。同媒三面言定身价清银陆拾大元足正；其银即日交收足讫，随将此女同媒送交付朝枝官前去为养女。苟如他日若是花间之所，亦是不合家教，或配或卖，听朝枝官自裁，任从其便。自此一卖千休，割藤永断，氏母子不阻挡，亦不敢异言生端滋事。保此女系是氏同故夫亲生次女，与房亲人等无干，并无交加来历以及不明为碍；如有不明等情，氏自出首一力抵挡，不干买主之事。此乃二比甘愿，各无反悔，口恐无凭，今欲有凭，立卖女子断根手摹字一幅，付执为照。

　　即日同媒三面当场亲收过字内清银陆拾大元足正，再照。

　　光绪二十九年旧历癸卯三月日为媒保人施太山

　　知见人胞弟许叱

　　代笔人林登贵

　　立卖女为养女断根手摹字人许门张氏

　　（三九之一）卖女为养女断根字

　　立卖女为养女断根字人彰化厅马芝堡同安藔大有庄石连终，同发妻洪氏有亲生女子一口，名唤富凉，年登十岁。今因家务窘迫，日食难度，夫妻相议，先问房亲、伯叔、兄弟、侄人等皆无力承受，即愿将此女出卖，外托媒引就向与鹿港金宝兴街第三十八番户许氏冷观出首承买为养女。同媒三面言定身价清龙银贰拾陆大元足正；其银即日交收足讫，随将此女同媒送交付许氏冷观前去改名为养女。苟如他日长大，若不合家教，或配或卖，听许氏冷观自裁，任从其便。从此一卖千休，割藤永断，连终夫妻不敢阻挡异言滋事。保此女果系终同妻洪氏亲生女子，与房亲人等无干，并无吃他人水米，以及收他人聘礼财物交加来历不明为碍；如有不明等情，终夫妻自出首一力抵挡，不干买主之事。此乃二比甘愿，各无反悔，口恐无凭，今欲有凭，立卖女为养女断根字一纸，付执为照。

　　即日同媒保当场亲收过字内清龙银贰拾陆大元足讫正，再照。批明：此女子面约自幼有看，无请回家作客等。长大之期，即请回家。如若要卖过内地回唐不可，再照。

　　光绪二十八年旧历壬寅拾贰月日为保家媒人马氏晟观

　　在场知见人妻洪氏

　　代笔人林登贵

　　立卖女为养女断根字人石连终

　　（三九之二）转卖养女断根字

　　立转卖养女断根字人鹿港金宝兴街第三十八番户许氏冷观，有凭媒明买女子一口，改名金珠，年登十一岁。今因不合家教，欲将此养女出卖，外托媒引就向与本港金长兴街第三十八番户林魁官出首承买为养女。同媒三面言定身价清龙银叁拾大元足正；其银即日交收足讫，随将此养女同媒送交林魁官前去为养女。苟如他日长大之时，若不合家教，或配或卖，听魁官主裁，任从其便。自此一卖千休，割藤永断，许氏冷观不敢异言滋事。保此女确系连终同妻洪氏亲生女子，听媒卖与许氏冷观为养女，与他人无干，冷观不敢阻挡异言滋事。此乃二比甘愿，各无反悔，口恐无凭，今欲有凭，立转卖养女字一纸，并缴上手字一纸，合共贰纸，付执为照。

　　即日同媒三面当场亲收过字内清龙银叁拾大元足正，再照。

　　光绪二十九年旧历癸卯又五月日为媒人黄屋嫂

　　代笔人林登贵

　　立转卖养女断根字人许氏冷观

　　（四○）甘愿杜卖养女字

　　立甘愿杜卖养女字人林海贼，有凭媒明买过宜兰西门街第四百壹拾八番户李天火，即德发之胞妹为女，名唤阿丁，年登叁拾贰岁。当日言约■〈毛上灬下〉来台北淡水转配他人为妻，时托媒引就沪尾街纪会江出首承买为妻室。同媒三面言定身价聘金银叁拾陆大元正；即日同媒保亲收足讫，遂将此女交过纪会江，听其择吉完婚。来年生子传孙，成家致富，皆系纪家之福，与别人无干。可比割藤永断，日后永不敢异言生端。保此女系是凭媒明买，并无拐诱唆使及来历交加不明为碍；如有等情，贼同媒保出首抵挡，不干买主之事。二比甘愿，各无迫勒，口恐无凭，立甘愿杜卖养女字壹幅，并缴上手字壹幅，合共贰幅，付执为照。

　　即日同媒保贼亲收过字内银叁拾陆大元足讫，再照。

　　光绪二十五年己亥拾壹月日代笔人纪经祥

　　为媒人程荣嫂

　　保家人林良

　　立甘愿杜卖养女字人林海贼

　　（四一）出卖养女约字

　　立出卖养女约字人胡鹤，有养过谢家之女为养女，年登十七岁，名唤珠玉，未曾婚配。奈因乏银别创，兼之年庚有克，愿将此珠玉凭媒引向与陈门王氏妹出首承买。同媒三面议定聘金银玖拾元正；其银即日同媒交胡鹤亲收足讫，随将珠玉择吉娶过，进入王妹家中抚养。其胡鹤有先夫祖先张家五位，当堂面约随珠玉带去，其忌辰祭祀珠玉永远抵当，不能废弃。倘日后珠玉生育男女，须拨壹位承出张家宗枝，其余多生男女，系是王妹洪福；若丹桂壹枝，两家奉祀。而竟张家祖先永不敢废弃，他日珠玉若是长成招夫，或不合家教，或转卖他家，听从王妹自专，与胡鹤无涉，惟张家祖先五位随珠玉永远奉祀，不得拨弃，两相不得刁难生端。但珠玉系是胡鹤抱养之女，与亲疏人等无干，亦无来历不明为碍；如有等情，胡鹤出首一力抵挡，不干买主之事。此乃二比甘愿，各无反悔，口恐无凭，立出卖养女约字贰纸壹样，各执壹纸为照。

　　即日同媒胡鹤亲收过字内聘金银玖拾元正足讫，再照。

　　光绪二十八年六月代笔人王作舟

　　为媒人刘阿玉

　　在场人黄海国

　　立出卖养女约字人胡鹤

　　买主王妹

　　知见人陈扁凉  
　 
第五章托孤

　　第一　托孤字

　　第二　托孤书字

　　第三　托孤寄业字

　　第四　托孤字

　　第五　托交祀契字

　　第六　遗嘱托孤字

　　第七　托孤字

　　第八　托孤之规定

　　第一托孤字

　　立托孤字人陈林氏、即陈敬齐。自念氏年老不能理事，况又子孙事务未谙，再四思维，即将所有田园产业一切嘱托于外孙郑拱辰代为经理，日后陈氏子孙不得异言藉端滋事。此系因氏年老不能理事及子孙未识经理事务所致。特立托孤字壹纸，付执为照。

　　批明：日后陈氏子孙长成之日，亦皆族亲公议妥当，即将托孤产业一切交还陈氏子孙掌管，批照。

　　光绪十六年正月日代笔人刘松齐

　　场见胞侄汝厚

　　立托孤字人陈林氏

　　第二托孤书字

　　立托孤书字梁文轩。兹因年老，不幸单子梁一泓早故，媳妇林氏不守阃仪，所有财产窃欲贴厥孙谋，筹一永远保全之策。长孙国栋、次孙国基，年纪尚幼，未能执掌家政，今文轩衰朽残年，计及身后，逆料该媳林氏不足恃，爰请族亲两全、炳茂，及先子在日契交诸友李玉如、郑俊卿、徐敦仁等五人到家遗嘱，将文轩所有遗建：台北城内文武街一丁目二十二番户瓦店壹座；又大稻埕建立街一丁目十三番户瓦店贰栋，各连地基托交保管。只许该媳收租，不许变卖；倘敢奢华滥用、妄图典借卖渡事情，两全等五人亟当阻止，保全此二处店屋，俟至次孙国基长成二十岁以外，即交与自主。望其各敦友谊，无负托孤之至意焉！至于文轩老夫妻二人丧费，尚有杨坤地借过千元可任其开用。此乃文轩临病托孤，与亲疏人等无干。口恐无凭，同立托孤书一样五纸，各恳托壹纸为照。

　　光绪二十七年三月五日族亲

　　在场托孤族亲并代笔炳茂两全

　　在场托孤谊郑俊卿李玉如

　　侄徐敦仁

　　立托孤书人梁文轩

　　第三托孤寄业字

　　立托孤寄业字人刘清河、妻张氏等，有承置瓦店贰间，址在新店街；又壹间，址在福德街；又与和泉号合伙，在本银四百二十大元正；又本厝前公田作四大房轮流，租榖与佃人分收；又田藔港公田作下四房轮收，租榖三十二石；又茶山税银逐年贰拾六元正。今我夫妻年俱老耄，房侄每多欺侮，仅有螟蛉壹子，愚蠢未谙，即一孙儿可望，尚属孩婴。筹念及此，未尝不喟然兴叹也。是以邀请族谱内杜逢春、刘占爻、刘瑞发等，原德重望隆之辈，举止端方，将此孩婴业产同堂立字寄托。虽产业无多，俱系河承祖应分遗下及自己建置，与别人等无干。即我夫妻将来百年有日，若房侄有起异心，莫听他恃强混掌，以坠厥死祭生食之赀也。我二老之拜寄匪轻，汝诸君之受托莫外。口恐无凭，字乃有据，立托孤寄业字一式三纸，每执一纸，付执为照。

　　一、批明：福德街瓦店壹间，作六股分，四房应得三股，二房、三房、五房各得一股，计共六股。至前年间河将金包里田业与四房应得三股店对换。又此店前被二房开张几十年，并不按店税。至二房侄三仔带欠梅合壹百四十元，叶天生贰拾元，共壹百六拾元，亦由河代他清还，合亟声明批照。

　　一、批明：田藔港公田，前逐年租榖原八十石，因前年二房致官事，河念兄弟之情，与水亲家盏叔等共为调定，代出银四百八十元。及二房哥回家，此项置之不闻，河再邀水亲家对他迫讨，后二房哥自思不过，亦将自己契纸转借，即以此业公契交河转借。

　　时将逐年租榖四十八石纳利，又向简尽买过父坟一穴，银一百贰拾元，再将利粟减算。现此业带欠他人六百元，逐年租石尚剩三十二石，合亟声明再照。

　　一、批明：托孤寄业字，杜逢春执一纸，刘瑞发执一纸，共三纸，批明再照。

　　一、批明：上三房受托秋霖婢禋祀银贰百六元正，逐年利息加一行，待日后孙儿长成交他，理宜声明再照。

　　光绪十七年八月日立托孤寄业字人刘清河妻刘张氏

　　知见族弟并代笔刘商义

　　知见族弟刘万肯

　　知见族弟刘六加

　　同刘四桂

　　第四托孤字

　　立托孤字人郡城内做蔑街陈氏。因先夫早逝，遗子聘尚在怀抱，薄有产业，氏躬亲执掌绰有余力，亦不闻有意外之变。缘氏自去年来渐就衰老，疾病缠绵，多方求治，迄无少效。迨本年三月间，病势益复危笃，自念已无生理。念黄发孤儿未谙人事，何能收租办产之事，况诸房亲素不和睦，以氏寡妇孤儿，久有耽耽虎视之意，弱肉强食，诚所不免。即将先夫遗下田园等业渐交氏胞弟陈笃其掌管，课儿读书，俟其长大，即将田园等业仍还黄聘掌管，不得异言。此系氏临危嘱托，并非迫勒干求，口恐无凭，合立托孤字壹纸，送与存据。

　　同治十年八月日代书人颜榜

　　立托孤字人郡城内陈氏

　　第五托交祀契字

　　立托交祀契字妹婿沈齐，娶妻谢氏，单生一女名曰隐娘，余并无生男，不得已螟蛉余露，改姓即曰沈露。岂疑沈露孽恶嫖赌，任斥不理，齐今临病在床，危在旦夕，若不幸归仙，诸姻戚等念及至亲，可将齐之亲生隐娘招赘他姓，生男继后。而齐所买罗家瓦厝一座，将此祀契托交大舅谢保舅以及表兄徐文发、孙婿朱天赐等以管此祀厝，足为春秋年节祭祀，不可被孽恶沈露嫖赌花费，以致禋祀无归。如露嫖赌无忌，立即拏获鸣官究治，余无别言。恐口无凭，谨立托交祀契字，付执存照。

　　在场收祀契字人大舅谢保舅

　　道光五年四月日知见人表兄徐文发

　　孙婿朱天赐

　　代笔徐步云

　　立托交祀契字人妹婿沈齐

　　第六遗嘱托孤字

　　立遗嘱托孤字人王林氏。切念氏命蹇时乖，先夫早逝，孤苦零仃，只遗氏一身，告贷无门，不得已佣工度活，艰难万状。日积月累，俭存微资，抱养一苗媳养成婚配，收聘银元，再创一媳名唤■〈毛上灬下〉娘，延请戚谊到场为证。该媳年幼，当立婚约字暂交黄海秀兄，并家器及年节坟忌暂为经理。嗣后■〈毛上灬下〉娘欲招佳婿，应即席请各戚谊到场妥议，方可招配。其婚约字内生息银贰拾元，并前项家器检交■〈毛上灬下〉娘夫妻承接。氏前螟蛉一子名唤英，原望朝夕供奉，不料该孽螟蛉祗知赌荡，不务正业，此非家后嗣，经已驱逐在外三十余年，生死未卜。现氏年届古稀，老病久缠，风烛不定，遗下一媳、并后进房屋一座，若不预先延请各戚谊人等，前立婚约字内有名，到场遗嘱恳托，诚恐旦夕不测之虞。伏望各仁人戚谊念及王门禋祀綦重，不弃嫌怨，出为鼎力关照，俾免禋祀废弛。倘氏故后，该孽螟蛉如敢藉端出首滋扰，希为联名签请究治，氏在九泉衔草结报。各尽其心，功德齐天余，言尽叙。恐口无凭，合立遗嘱托孤字五纸，各执一纸，永远收执为照。

　　批明：托孤字内，日后■〈毛上灬下〉娘招有佳婿，系王家之后，希为时常查考，不得任其擅行费用。切切。此批。

　　光绪十五年八月日代书人陈桑田

　　立托孤字人王门林氏

　　第七托孤字

　　立托孤字人许祥洙。缘洙二子皆亡，欲立胞侄万居为嗣男，二媳妇亦各愿守节养儿传枝。兹将所有明买隘口田贰份，每年小租榖壹百叁拾叁石；土牛田叁份，每年小租榖壹百贰拾玖石；土牛枋藔口田壹份，每年小租榖贰拾肆石；又明典田壹份，小租榖贰拾玖石伍斗；又胎借田伍份，小租榖捌拾捌石；合共小租榖肆百零叁石伍斗。又与合买北门内店壹所，自己本银壹百叁拾贰大元；又小典在本银壹百陆拾大元；又带货项本银壹千大元，侵缺来往数项，波抵其契券，一切分配做对半，交与二媳妇各执一半收存无遗。第念洙老矣！恐百岁后儿妇年华尚少，涵养未深，得毋不恒其德或承之羞，余心是以耿耿也，然在此无亲可重，惟有尔叔侄姻戚数人等素与洙知己人，可以托节亦不夺，恳祈与洙分任，凡家中事务同与儿妇共相料理，每年订四季亦同与儿妇取契检阅，并查其租榖家费，开余数项明白再交与各执收存，以为长久之计。倘口舌有碍，儿妇不能合爨同居者，亦必待二比孙儿长成，彼时公同设法，准其分租。其契券依旧各执一半收存不失，内抽出卖土牛枋藔口田壹份、小租榖贰拾肆石、契壹宗，系与女孙幼治永远执为己业，不干他人之事。敢蒙尔等提携完全节义，万无报一之情，休各有感。然口每恐无凭，立托孤字一样八纸，各执一纸为照行。

　　批明：契券即日公同分配，交洙二媳妇各执长存。内有典借田业契券，日后若来取赎，其银项若干？载明账内再分对半交与二媳妇各执收存，侯公同设法生活。又胞侄来万吉、万居兄弟长大，二媳妇该与娶妻共传宗枝，及至万居娶妻以后，能循规蹈矩，要分爨时，将洙买魏顺并炎能田贰份，共伍拾叁石小租及契券贰宗，交与万居掌管。又出买正首田壹份，小租榖拾捌石为公业，做三份轮当，每年祭祀，其余二媳妇孙儿长成均分，各执再照。

　　再批明：洙若百年岁后，二媳妇倘有听谗言而心变节改，不守则去，其各执契券恳公同究追，暂为代理，待添生、万居、丁财长成规矩，方可以交，再照。

　　族亲并代笔土希汝芬

　　林黄郭振吉

　　受托人侄童归源

　　光绪贰年伍月日侄童景通

　　姻亲叶发黄时

　　黄国

　　媳妇叶氏童氏

　　立托孤字人许祥洙

　　在场见嗣男许万居

　　第八托孤之规定

　　兄弟数人同承祖父业，或兄、或弟先死，子尚幼小，生前有托孤于弟兄而受其托孤者，此须视侄犹子，俟胞侄长成，乃将家产按份均摊，各制阄书以给予掌管。

　　譬如兄弟三人，各家分爨后，不幸长兄病危，其子尚幼，其妻尚在，遗言契券交伊妻收存，家业嘱托次弟、季弟代为掌管。并记其培养一切，俟其子长成，乃收该家业还他自行管理。此固就平时兄弟和睦者言之，不必另请房长、族长在场眼证也。

　　若兄弟未可深信，事事虽交他代照料管理外，另又要请房长（五服内之长辈）、族长（五服内司宗之有德望者）同堂为证，以杜后日侵渔之弊。或兄死、或弟死，其妻已先年而亡，其子尚幼，生前托孤及受其托孤者，大家欲想万全保存之计，于长房、族长之外，并请其戚属（或幼子母舅或幼子姑夫）在场为证。

　　但既堪以托孤者，总是平素诚实可靠乃以托孤之事任之，断无不妥之理。但人类不齐，人心莫测，设或受托之人临时变易初心亦无可如何，是在房长、族长及亲戚故旧为之注意，有以豫防耳。  
　 

第六章相续

　　第一　嗣子承继宗祧之法律规定

　　第二　官员袭荫之法律规定

　　第三　世职官员革退之规定

　　第四　有关宗法之议论

　　第五　有关立嗣之议论

　　第六　独子兼祧例

　　第七　奏议及通告

　　第八　给俸规定

　　第九　妻妾婢生及奸生子财产继承之规定

　　第十　义子、过房子财产继承之规定

　　第十一　旗人亲女财产继承之规定

　　第十二之一　遗书

　　第十二之二　阄书

　　第十三　遗嘱阄书约字

　　第十四　嘱书

　　第十五　嘱书

　　第十六　嘱阄分字

　　第十七　阄分愿约书

　　第十八　阄分合约字

　　第十九　阄分单字

　　第二十　阄书约字人

　　第二十一　阄分合约字

　　第二十二　阄书字

　　第二十三　阄分田地家业字

　　第二十四　阄书

　　第二十五　阄分合约字

　　第二十六　托付字

　　第二十七　付托阄约字

　　第一嗣子承继宗祧之法律规定

　　凡立嫡子违法者杖八十。其嫡妻年五十以上无子者，得立庶长子；不立长子者罪亦同。若养同宗之人为子，所养父母无子，或所生父母有子而舍去者杖一百，发付所养父母收管。若所养父母有亲生子，及本生父母无子欲还者，听其乞养异姓义子，以乱宗族者杖六十。若以子与异姓人为嗣者，罪同。其子归宗，其遗弃小儿年三岁以下虽异姓仍听收养，即从其姓，但不得以无子遂立为嗣。若立嗣，虽系同宗，而尊卑失序者，罪亦如之；其子亦归宗，改立应继之人。若庶民之家存养良家男女为奴婢者，杖一百，即放从良。

　　第二官员袭荫之法律规定

　　凡文武官员应合袭荫者，并令嫡长子孙袭荫；如嫡长子孙有故（或有亡殁、疾病、奸盗之类），次子孙袭荫。若无嫡次子孙，方许庶长子孙袭荫。如无庶出子孙，许令弟侄应合承继者袭荫；若庶出子孙及弟侄不依次序搀起袭荫者，杖一百、徒三年（仍依次袭荫）。其子孙应承袭者（本管各官保勘明白），移文该部奏请承袭支俸。如所袭子孙年幼，候年一十八岁方预朝参公役。知委绝嗣无可承袭者，准令本人妻小依例关请俸给养赡终身。若将异姓外人乞养为子，瞒昧官府诈冒承袭者，乞养子杖一百，发边远充军，本家所关俸给事发截日住罢。他人教令搀越诈冒者，并与犯人同罪。若当该官司知其搀越诈冒而听行，与同罪。不知者不坐，若受财扶同保勘以枉法，从重论。

　　第三世职官员革退之规定

　　凡世袭官员如有因罪革退，例不准本犯子孙承袭者，其世职与亲兄弟承继者，无亲兄弟即袭与兄弟之子孙。若无亲兄弟及兄弟之子孙竟至除革者，无论官之大小，但将原立勋绩之处与被罪缘由及原立官之子孙一并查明，请旨定夺。

　　第四有关宗法之议论

　　丧服小记曰：「别子为祖（别子者，谓诸侯适子之弟，别子正适也。为祖者，别与后世为始祖也）。继别为大宗（谓别子之适长子，继别子与族人为百世不迁之宗也）。继祢者为小宗（谓别子之次子，以其长子继己为小宗，而其同父兄弟宗之也）。有百世不迁之宗。有五世则迁之宗」。

　　第五有关立嗣之议论

　　臣按：黄润玉谓：大宗绝，立后；小宗绝，不立后，为今制。然观宋儒陈淳谓古人继嗣，大宗无子则以族人之子续之，而不及小宗。则是我朝亲藩初封，未有继别之子，而国绝则不为立继，盖古礼也。亲藩且然，况庶民乎！然则今庶民无子者往往援律令以争成继非欤！谨按圣祖得国之初，着大明令与天下约法有云：凡无子，许令同宗昭穆相当之侄承继。先尽同父周亲，次及大功、小功、缌麻，如无，方许择立远房及同姓为嗣。若立嗣之后却生亲子，其家产并许与元立均分，并不许乞养异姓为嗣，以乱宗族。立同姓者亦不得尊卑失序，以乱宗族。其后天下既定，又命官定律有立嫡子违法条云：若养同宗之人为子，所养父母无子而舍去者杖一百，发付所养父母收管；若有亲生子，及本生父母无子欲还者听。若立嗣虽系同宗而尊卑失序者，其子归宗，改立应继之人。其遗弃小儿年三岁以下，虽异姓仍听收养，即从其姓。切详律令之文，所谓立嗣之后却生亲子，并所养父母无子而舍去及若有亲生子等辞，皆谓其人生前立嗣也，无有死后追立之文。圣祖之意盖以兴灭继绝，必前代帝王功臣贤人之后，不可绝其嗣，使其不血食也。先王制礼不下庶人，庶人之家若其生前自立继嗣，及将昭穆相应之人自幼鞠养，从其自便。然又恐其前既立继，而后又有子，或所养之人而中道背弃，及有尊卑失序者，故立为律令以禁戒之也。令如汉高祖入关之约法律乃令萧何所次者也，断此狱者，当以律文为正。若夫其人既死之后，有来告争承继者，其意非是欲承其宗，无非利其财产而已。若其人系军匠籍，官府虽胁之使继，彼肯从哉？春秋推见至隐而诛人之意，请自今以后，其人若系前代名人之后，或在今朝曾有大名显宦者，以宗法为主，先求维祢小宗，次继祖之宗，次继曾祖之宗，又次继高祖之宗。此四宗者俱无人，然后及疏房远族及同姓之人。若其人生前或养同宗之子，虽其世系比诸近派稍远，然昭穆若不失序亦不必更求之他。所以然者，以其于所养之人有鞠育之恩，气虽不纯，而心已相孚故也。凡有为人后者，除大宗外，其余必有父在，承父之命方许出继，已孤之子不许。所以不许者，为人后者为之子，为人之子则视其人行，第称其所生或为伯或为叔，不承父命而辄称己父母为伯叔可乎！是贪利而忘亲也。如此，则传序既明，而争讼亦息矣！

　　第六独子兼祧例

　　嗣后凡独子两祧者，查明如系小宗独子兼承长房大宗，则大宗不可绝，应仍照向例令子承祧，父母丁忧三年，所生父母降服期年。其同属小宗而以独子兼承两祧，自应仍以所生为重，应比照长房独子兼承次房之案，为其所生父母丁忧三年，于兼承宗祧之父母持服期年，期年内不准应试出仕。其平日考试报捐三代，仍填生所父母姓名，庶情义兼尽，于风俗人情均有裨益。

　　第七奏议及通告

　　礼部谨奏：为一子两祧案内服制未备，谨悉心酌议，恭折奏祈圣鉴事。据山东武举单金鳌呈称：金鳌故父单凌云以独子兼承两房宗祧，生金鳌等同父异母兄弟六人，应分承两房宗祧，恳将金鳌等为亲父单凌云作何持服？金鳌等兄弟应于长房祖父母作何持服？于次房祖父母作何持服？同父不同祖兄弟作何持服？所生之子为同祖不同曾祖伯叔作何持服之处，详悉批示，以便遵守。等情到部。臣等伏查：乾隆四十年钦奉高祖纯皇帝特旨，准以独子兼承两房宗祧，所以补古礼之缺，济人道之穷，诚千古以来未有之令典也。惟是事属创始，礼部则例祗载有独子本身为两房父母持服定制，至独子之子分祧之后，一切服制均未议及。臣等谨悉心酌议，各条分晰，开列于后，恭候钦定。

　　一、独子之子分承两房宗祧者，为其父母之服应定议也。查独子兼承两祧，两房分祧之子皆独子之亲子，无降服之义，应各为父母服斩衰三年。

　　一、独子之子分承两房宗祧者，各为其祖父母之服应定义也。查律载：孙为祖父母齐衰不杖期，嫡孙为祖父母承重斩衰三年。又礼部则例内载：独子兼承两祧，如以大宗子兼祧小宗；或以小宗子兼祧大宗，均以大宗为重，为大宗父母服三年，为小宗父母服期年。如以小宗子兼祧小宗，以所生为重。为所生父母服三年，为兼祧父母服期年。各等语。臣等伏查：孙为祖父母服期年，承重服三年，服之正也。独子于两房父母不皆服三年，特以一子两祧，限于古人不贰斩之义，从其变也。窃意一子两祧，则子之服不得不从其变；两孙分祧，则孙之服应从其正。缘情定制，不当以子之变服并殊异其孙之正服。应请两房承祧之孙各为祖父母服齐衰不杖期，父故，嫡孙承重，俱服斩衰三年。

　　一、独子之承祧别房者，其本身及其子孙为其本生亲属之服应定议也。查律载：凡男为人后者，为本生亲属孝服皆降一等。又刑部则例内载：凡本宗为人后者之子孙，于本生亲属孝服祗论所后宗支亲属服制。各等语。查独子兼承两祧，在本房犹为承祧之子，非出继也。至独子之子专承别房宗祧者，始全乎为人后之事，是当以为人后之本生论，不以为人后者之子孙论也。应请独子之子承祧别房者，其本身为本生亲属。俱从正服降一等；其子孙为本生亲属，祗论所后宗支亲属服制。

　　以上各条谨分晰开列具奏，伏候命下。礼部除将单金鳌请示各条照依现定服制批示外，仍纂入则例并通行内外衙门遵行。尔礼部承办乡试，查道光七年浙江翰林院庶吉士王端履与王端蒙系同父分祧兄弟，照期亲兄弟编入官卷。窃思既已分祧，服应从应降一并更正，嗣后毋庸编入官卷，以照制限，合并陈明。为此，谨奏请旨。夹片：再查礼部则例内载：独子承祧两房宗祧，如以大宗子兼祧小宗；或以小宗子兼祧大宗，均以大宗为重，为大宗父母服三年，为小宗父母服期年，如以小宗兼小宗，则以所生为重，为所生父母服三年，为兼祧父母服期年。又或同属小宗先经出继，而本生父母物故无嗣，族议仍以一人承祧两房者，因属出继在前，照例为本生父母服期年，为所后父母服三年等语。臣等酌议：小宗子出继小宗，如已为所后父母丁忧持服，嗣经兼祧两房者，自应照礼经不贰斩之义为本生父母服期年。如虽出继在前，尚未为所后父母丁忧持服，旋经兼祧两房者，仍应以所生为重，为所生父母服三年，为兼祧父母服期年。如此分晰更定，似于情理尤为允协，是否有当，理合附片请旨。道光九年十一月十九日，奉旨：「依议。钦此」。十二月二十四日，浙省准咨通行。

　　第八给俸规定

　　世职官亡故，户无承继，其父母、继母、生母在者，给半俸终身。

　　第九妻妾婢生及奸生子财产继承之规定

　　嫡庶子男除有官荫袭，先尽嫡长子孙。其分折家财田产，不问妻妾婢生，祗以子数均分；奸生之子，依子量与半分。如别无子，立应继之人为嗣，与奸生子均分。无应继之人，方许承继全分。

　　第十义子、过房子财产继承之规定

　　凡义子过房在十五岁以下，恩养年久；或十六岁以上，曾分有财产、配有室家，若于义父母及义父之祖父母、父母有犯殴骂、侵盗、恐吓、诈欺、诬告等情，即同子孙取问如律。若义父母及义父母之祖父母、父母欧故杀伤义子者，并以殴故杀伤乞养异姓子孙论。若过房虽在十五以下，恩养未久；或在十六以上，不曾分有财产、配有室家，有违犯及杀伤者，并以雇工人论。义子之妇亦依前拟岁数，照本例科断。其义子后因本宗绝嗣，有故归宗，而义父母与义父之祖父母无义绝之状，原分家产、原配妻室不曾拘留，遇有违犯仍以雇工论。若犯义绝及夺其财产妻室，并同凡人论（义绝：如殴义子至笃疾，当令归宗。及有故归宗，而夺其财产妻室，亦义绝也）。义父之期亲尊长并外祖父母如义子违犯及杀伤义子者，不论过房年岁，并以雇工人论；义绝者以凡人论；其余亲属不分义绝与否？并同凡人论。

　　第十一旗人亲女财产继承之规定

　　会典：康熙七年则例：旗人无嗣系包衣姓承继者，亲女给家产三分之一；若疏远旗人承继者，亲女给家产五分之一；若异姓承继者，亲女给家产之半。如数少难分，均给承继之人，女子无论人数，止于应给份内分拨。此例与男女婚姻条下招婿养老与继子均分家产之例少异，亦未入律例，存以备参。

　　第十二之一遗书

　　尝思合久必分，天下大势且然，而家庭亦复如是。余自十四岁渡台，百计经营，俭积月数百金，于下横后街开张金同利烟铺生理，继开碧王菟，并在同裕饷典本银叁千元，应得股分又作振丰号糖间。暨历年所置厝宅、田园及出入银项、虚实账项诸款，统计约按有叁万左右银额。兹因抱恙未痊，适子良暂权婚娶，因思人非金石，寿考岂能永锡，苟不预为筹设，尔兄弟难免意向不齐之虞。再四思维，爰请亲戚黄钟山、吕经五、陈卜五、潘福照等从中确证，后如或不合余意，欲将家财特提出所有明买之田园及仁德南里一带作为祭祀公业，以便尔兄弟三人轮值。又按贰千元额作为继室赡养之需，归诸公司生息，现另先抽大铳街店税付与零用。又按壹千元额作为子龙行六礼之费。又按壹千元额作为子水婚娶之费。又按壹千陆百元额作为次女妆奁。至以继室复生诸女及庶出一女，现年尚幼，将来出闺，每人按以壹千元额为妆奁之需。共按银柒千陆百元额，交子龙掌管，临时照额如数提用。另抽出银伍百元额以付交长女英需用。又抽出银伍百元以为次女■〈毛上灬下〉需用。又提出制钱五百千文交堂弟平往同安赎回田宅，以奉内地祖先祀费。其余尽付与尔兄弟三人均摊，或生理、或田园厝宅、以及出入账项，凭公亲酌配，裒多益寡，处置得宜，然后按份拈阄，照额承管，切不可翻异违训。专望尔等日后能同炊合灶固属万幸，不然按定份额亦当遵予命而行。尔兄弟其共体予平分之心，各守基业，无生异议，是所至嘱。云尔。合立付契字一样三纸，各守遵照。

　　光绪拾玖年叁月日为公亲人吕经五黄钟山陈卜五潘福照

　　当场知见人继室蔡氏

　　立付约字王绍宗朝龙

　　知见子道张丽水

　　执笔人贺安

　　内添「尔」字一字，涂「尔」字一字；计贰字。

　　一、批明：明典石家帽仔店面，连买林家瓦厝带楼壹座。又明典蔡家瓦店壹座；该店前进现先胎借银项，尚未典卖，后如要典卖，须着加价，公司应垫足数，付与子道张居住，再照。

　　一、批明：明买下横后街陈家瓦店壹座，又明买林家瓦店壹座，又明典石家帽仔街瓦店壹座，付与子朝龙居住，再照。

　　一、批明：明买帽仔街张家带楼瓦店壹座，又明典石家瓦店壹座，付与丽水居住，再照。

　　内添注「叁」字、涂改「肆」字。除添注涂改外，再添注「陈」字壹字、涂改「叶」字壹字。

　　一、批明：明买过统领巷林家店屋壹座，原系子道张份内，今议抽出后界灶下壹进，付与子朝龙、子丽水公同作灶下，再照。

　　第十二之二阄书

　　王振记长房等同立阄书

　　同立阄书王振记长房朝龙、次房道张、叁房丽水。窃谓：创业维难，况成家以白手；守成匪易，宜共励以丹心。属在同气连枝，一木曾无两本；责以居今稽古，九世亦且同家。而后昆垂裕孙谋之诒厥方新，令绪光昭父志之丕承更切。苟其体先考之心，无忘遗训；拜先人之赐，各底有成。将来鼎足而三，仍复派源合一，则是光大其门闾，莫非克家之令嗣者也。我先君克振公髫龄遭困，由同渡台，百计经营，一手拮据，苦茹辛含，黍累铢蓄，汗积微资，创垂基业，乃复宵旰忧劳，克勤克俭，广开阡陌，建立室家，裕孙子衣食之源，作统绪久长之计。竟以忧勤成疾，一病缠绵，尚且思深虑远，杜渐防微，良以人非金石，不克永年，天于沧田，独能有变，虑事之意既周，爱子之心倍切。爰将所有金同利、璧玉菟烟铺，及同裕饷典在本股分、金振丰糖间生理，以至历年所置田园、厝宅，暨出入银货虚账实项诸款，统计约按有三万左右银额，就中抽出祭祀公业、继母养赡、朝龙、丽水婚娶之需、暨姊妹妆奁付用及住居诸款，条分缕晰，载明遗嘱，交龙掌管，俟分家时逐款如数提用，余外所剩家资，尽付龙等三人；道张居长，朝龙居次，丽水第三。惟道张螟蛉，又与丽水俱系降服出嗣张家，命以朝龙为长房，仍立三房作二股均摊均分，延请黄钟山、吕经五、陈卜五、潘福照等作为公亲确证，写立遗嘱一样三纸，分与龙等兄弟花押执照。龙等凛奉之下，犹冀娲天可补，彭寿能延，岂期一旦无常，九原抱痛，忍因一时之命遽即离居。但朝龙既奉宗祖之祀，道张等属继家之嗣，承有遗训，各立家门，且严令分置诸条不能不敬谨遵行。龙爰于本年正月朔核点各项，除去年开用丧事费银贰千零柒拾元零壹角叁尖玖辨、家务杂费银肆千叁拾元零玖角捌尖贰辨外，出入相乘纤悉毕现计点出生理田园厝宅、以及出入银货虚赈开除实账，准折尚共肆万银有奇，一一遵照遗嘱，仍请烦公亲黄钟山等凭公酌配，作为福、禄、寿三份阄照额承管，并议立定条约，永远循行。从此尔家尔室，虽门户之收分；尔亩尔田，即疆界之亘畔。所愿异处同心，各无忘乎源本；千秋万岁，永茂盛夫孙枝。庶几宏图，懋建统绪，线延不坠先人立志，允俾后嗣之昌云尔。为此，合立阄书一样三纸，付执俱各永远存照。

　　计开条约：

　　一、议明：先父在日，所有置买以及出入诸项不尽之账，无从查核，并龙自遗嘱接管后开用丧费及家务杂费共陆千余银，开除外，就应正月起查点生理物产银账各项，除抽拨公业赡养等款，其余凭公酌配，按作三股匀摊均分，此照。

　　一、议明：借欠被倒并利息诸账，计按叁千余元，公酌开除，一概不算，此照。

　　一、议：自光绪贰拾年元月朔日将家资截清，核点所有元月、二月、三月、四月应用伙食、辛金、并诸公费，应作三份均摊，此照。

　　一、议：自分爨而后，各房若有自己拖欠他人债项轇輵不清，应归各房自行支理，不干别房之事，此照。

　　一、议：存现项银壹千零贰拾五元柒角零叁辨，以为先父安经费，如或有剩，作三房摊分：如或不敷，仍作三房摊补，此照。

　　一、议：抽祀业、赡养田园有带前佃欠该银壹千玖百壹拾元零壹角柒尖陆辨，不论何房轮值，除现收冬外，候讨入仍作三份均摊，以昭公平，此照。

　　一、议：将祀业内抽出明典郭大井仁德南里契壹宗，付与阄拈做金同利生理者，弥补街衢捐缘铺派不敷，此照。

　　一、议：凡遇庙宇建醮以及捐题助巨款，应作三房相议妥贴均摊，不得推诿，此照。

　　一、轮公每年议以四月初壹日交接，先朝龙；次道张及丽水，周而复始，不得混蒙，以资和气，此照。

　　一、议：公田园契议交值年者收掌，以过公之日上流下接，不得私行典卖胎借，此照。

　　一、轮公园内有明典契券，日后如遇赎回，议将所赎银项别置产业，不得侵蚀，亦不得出借；抑或找买，所找银项仍作三房均摊支理，此照。

　　一、轮公祀业暨同安祀业如有不虞外患，应行计较开费，作三份均摊，不得推诿，此照。

　　一、议：祀业系各房挨年轮值。值年者若遇祖宗寿辰、忌辰以及年节祭祀，品物自当极其丰盛，以招诚敬，断不可简亵减省，贻先人羞，此照。

　　一、外祖妈逐年应有祭祀诸费，悉归值年者办理，此照。

　　一、继母蔡氏养赡田园契券、暨逐年祖息遗嘱，原系归公执掌轮流代收，因龙独承王祀，氏愿与龙合爨，议将该契券租一并归龙执掌代收，以资用度，此照。

　　一、蔡氏或因小故与龙不合，愿与他房合爨，该契券租息议仍归龙掌收，逐年向龙支租息银项，以资用度，此照。

　　一、遵遗嘱：大铳街瓦店贰座原系继母蔡氏逐月收税，以资零用，该店若有损坏，议归值年者出资代为修理，此照。

　　一、遵遗嘱：经于去年往同安典买田业伍宗，制钱叁百五拾柒千陆百文；又屋壹座，契价银捌拾员。其逐年租息尽交堂叔光平管收，以奉同安祖先祭祀，仍将该契券带回交值年者轮掌，此照。

　　一、去年往同安，于典田买屋契价银肆百叁拾柒元陆角外，另用去水陆船舆诸费银贰佰陆拾陆元陆角叁尖伍辨，此照。

　　一、遵遗嘱：抽出现项作婚娶、嫁费计银柒仟陆拾元，交朝龙收掌，如有余不足，听龙支理，此照。

　　一、遵遗嘱：现付与长女、次女银壹千元，收去作费用，此照。

　　一、所有诸亲友丧喜应酬诸费，议归值年者支理，毋得推诿，此照。

　　一、所有各房妻族丧喜应酬诸费，议归各房自行支理，不干值年者之事，此照。

　　一、批明：所有拾玖年份各里钱粮一概完清，惟仁和官庄玖两陆钱玖分肆厘系与陶家合串，拾玖年份尚未完纳，不论何房拈得，合应赴完，此照。

　　一、批明：将所有家资，除提出祀业等款外，其余配作福、禄、寿三分阄拈，各房无论拈着何字，自当就所配定之额承管，永远不得翻异，此照。

　　一、批明：王振记即普记图章，自分爨盖用阄书后，随将该图章公司磨去，此照。

　　兹将遵遗嘱以光绪贰拾年元月初四日截止，公同检点振记、晋记、同利、玉菟、振丰、并田园厝宅契券条目列左：

　　一、点明买田园厝宅契券计银柒仟贰佰伍拾元正。

　　一、点明典田园厝宅契券计银壹万叁仟玖佰伍拾伍元正。

　　一、点金振豊糖货计估银贰仟捌佰拾壹元零玖尖贰辨正。

　　一、点同利、玉菟大小土并烟膏畑底计估银贰仟零陆拾贰元叁角肆尖玖辨正。

　　一、点拟借连豊记银伍佰大元正。

　　一、点同裕典补结本利银肆仟壹佰捌拾贰元贰角伍尖柒辨正。

　　一、点振记、同利、玉菟计在柜银壹仟玖佰柒拾叁元肆角陆尖正。

　　一、点集各佃欠计银叁仟陆佰贰拾陆元伍角正。

　　一、点胎借银项计银贰仟叁佰叁拾大元正。

　　一、点振记借项计银壹佰贰拾伍元柒角叁尖正。

　　一、点上年平叔懿卿同往同安置祀业费银柒佰零肆元贰角叁尖伍辨正。

　　一、点金同利家器并被欠账项伍佰玖拾肆元柒角陆尖壹辨正。

　　一、点璧玉菟家器并被欠账项银贰佰贰拾元陆角零玖辨正。

　　一、点金振丰账项计银壹佰壹拾贰元贰角捌尖柒辨正。以上拾肆条，计银肆万零伍佰贰拾陆元叁角柒尖正。兹将遵遗嘱应抽出付振记为朝龙、道张、丽水轮流祀业田园条目列左：

　　一、光绪贰年，振记买郭戌长兴下里车路墘洋田壹宗，契价银壹佰玖拾大元正。契伍纸，带钱粮壹两贰钱伍分肆厘伍毫。

　　一、光绪贰年，振记买郭戌长兴下里白花墓园壹宗叁所，契价银伍拾大元正。契贰纸，带钱粮银与上合完。

　　一、光绪玖年，振记买宋楷、宋虾等文贤里土库庄田壹宗，契价银肆佰肆拾大元正。契拾壹纸，带晋记钱粮银贰两壹钱伍分壹厘叁毫。

　　一、光绪玖年，振记典曾宾依仁里中洲庄茄苳脚田壹宗，契价银壹佰贰拾大元正。契伍纸，带钱粮银柒钱肆分贰厘壹毫。现田崩坏。

　　一、光绪拾年，振记买陈国政永康下里网藔庄田园各壹宗，契价银壹佰柒拾大元正。契陆纸，带粮银陆钱柒分零捌毫。

　　一、光绪柒年，振记买郑布袋永康下里王潭田壹宗，契价银玖佰捌拾大元正。契捌纸，带钱粮银陆钱柒分零捌毫、又钱粮银捌钱玖分零壹毫。

　　一、光绪拾贰年，振记买石益娘等保西里大埔洋田园壹宗，契价银贰佰肆拾大元正。契柒纸，带钱粮银叁两玖钱伍分贰厘玖毫。

　　一、光绪捌年，振记典陈■〈膏，足代肙〉头文贤里漯仔社田壹宗，契价银贰佰捌拾大元正。契贰纸，带钱粮银壹两柒钱捌分捌厘贰毫。

　　一、光绪伍年，振记典曾枪仁德南里下仑仔社田壹宗，契价银贰佰大元正。契贰纸，带钱粮银壹两叁钱玖分叁厘。

　　一、光绪拾年，振记典曾文、曾圈仁德南里下仑仔社田园贰宗，契价银柒佰陆拾大元正。契肆纸，带钱粮银肆两捌钱玖分陆厘玖毫。

　　一、光绪玖年，振记典陈查某文贤里车路墘庄园壹宗，契价银玖拾陆大元正。契叁纸，带钱粮银肆钱柒分零陆毫。

　　一、光绪拾贰年，振记典郭大井仁德南里漯仔社田园壹宗，契价银玖佰叁拾大元。契贰拾伍纸，带钱粮银陆两肆钱叁分玖厘。此条议抽配金同利。

　　一、光绪拾陆年，振记典李品记仁德南里田厝社田园壹宗，契价银叁佰捌拾大元。契贰拾壹纸，带肆户，钱粮银共伍两玖钱捌分伍厘。

　　一、光绪陆年，振记典张恺记仁德南里田厝社田园壹宗，契价银柒佰贰拾大元正。契贰拾肆纸，带钱粮银伍两肆钱柒分零伍毫。

　　一、光绪玖年，振记典大石等依仁里二桥仔社田壹宗，契价银肆佰捌拾大元正。契伍纸，带银粮银叁两叁钱壹分柒厘壹毫。

　　一、光绪拾玖年，振记典李品记仁德南里田厝社田壹宗，契价银肆拾大元正。契叁纸，带钱粮银伍分肆厘叁毫。以上拾陆条，计六八银陆仟零柒拾陆元正。

　　一、存诸佃结欠六八银壹仟叁佰柒拾元柒角壹尖玖辨。此条候讨均分。

　　兹将遵遗嘱应抽出付继母赡养店屋田园条目列下：

　　一、光绪拾玖年，振记典吕登记镇正坊大铳街瓦店壹宗，契面银贰佰捌拾大元正。契伍纸，在压地银拾元。

　　一、光绪拾玖年，振记典吕登记镇北坊大铳街瓦店壹宗，契面银贰佰玖拾大元正。契伍纸，在压地银拾元。

　　一、光绪玖年，振记典魏朝致、朝端等永康上中里鸟松庙、坑仔墘、鸟鬼桥园叁宗，计契价伍佰大元正。契柒纸，带钱粮银玖钱柒分柒厘柒毫；又内武定贰两伍钱贰分贰厘贰毫。

　　一、光绪玖年，振记典魏朝致、朝端等保东里山仔脚田壹宗，契价银叁佰玖拾大元正。契伍纸，带钱粮银陆两壹钱伍分壹厘伍毫。

　　一、光绪玖年，振记典魏朝致、朝端等仁德南、北里杞杆社田园壹宗，契价银柒佰玖拾大元正。契玖纸，带德南钱粮壹两贰钱贰分肆厘叁毫；德北钱粮肆两零伍分陆厘陆毫；又伍钱零叁厘玖毫。

　　一、光绪拾壹年，振记典卢犨仁德北里土库社园壹宗，契价银叁佰拾大元正。契肆纸，带钱粮银叁两叁钱零伍厘捌毫

　　以上陆条计契价银贰仟伍佰捌拾大元正。

　　一、集诸佃壹折，结欠银榖计六八银伍佰叁拾玖元肆角伍尖柒辨。此条候讨均分。

　　兹将遵遗嘱抽出金振豊糖货，连丰记借项，同利、玉兔烟货，连同裕饷等款，估现银为安葬嫁娶，条款列后：

　　一、抽出先父安葬银壹仟零贰拾伍元陆角玖尖捌辨正，如有余不足，应作三分支理。

　　一、抽出付朝龙婚娶银壹仟大元正。

　　一、抽出付丽水婚娶银壹仟大元正。

　　一、抽出付次妹嫁费妆奁银壹仟陆百大元正。

　　一、抽出付三妹嫁费妆奁银壹仟大元正。

　　一、抽出付四妹嫁费妆奁银壹仟大元正

　　一、抽出付五妹嫁费妆奁银壹仟大元正。

　　一、抽出付六妹嫁费妆奁银壹仟大元正。

　　一、抽出付大姊莺用费银伍百大元正。

　　一、抽出付次妹■〈毛上灬下〉用费银伍佰大元正。以上拾条，计六八银玖仟陆佰贰拾伍元陆角玖尖捌辨正。

　　一、抽上年付同安往返置业计费银柒佰零肆元贰角叁尖伍辨正。

　　兹将遵遗嘱抽出店屋与朝龙、道张、丽水居住契券条目列左：

　　一、抽付朝龙居住份额：

　　一、同治拾年，振记买陈琼怜西定下坊下横后街瓦店壹宗，契价银肆佰陆拾大元正，契陆纸。

　　一、光绪陆年，克振买林业等西定下坊下横后街瓦店壹宗，契价银肆佰陆拾大元正，契叁纸。

　　一、光绪捌年，振记典石荣美西定上坊帽仔街瓦店壹宗，契价银估贰佰捌拾大元正。契拾纸，与道张连契，估银壹佰肆拾大元，在压地银肆拾元。

　　一、抽道张应份买林业契内后进壹座，为灶下，估银肆拾大元正。

　　以上肆条，计契价银壹仟贰佰肆拾大元正。

　　一、抽付道张居住份额：

　　一、光绪拾陆年，克振买林业等西定下坊帽仔街瓦店壹宗，契价银除抽出，估银叁佰大元正。契柒纸，内抽后进壹座付与朝龙，为灶下，估银拾元。

　　一、光绪捌年，振记典石荣美西定上坊帽仔街瓦店壹宗，契价银估壹佰肆拾大元正。与朝龙连契，估银贰佰捌拾大元。

　　一、光绪拾玖年，克振典蔡老龟西定上坊幅仔街瓦厝壹宗，契价银叁佰大元正，契捌纸。

　　又将前落壹座，带借母银贰佰大元正。

　　以上肆条，计银玖佰肆拾大元正。

　　一、抽付丽水居住份额：

　　一、光绪拾贰年，振记典石荣美西定上坊帽仔街瓦店壹宗，契价银伍佰陆拾大元正，契玖纸。

　　以上贰条，契价银捌佰捌拾大元正。

　　兹将长房朝龙遵瞩阄分禄字号应份田园契券、生理、赈项、佃欠条目列左：

　　一、光绪伍年，振记买蔡有进、有珍寿镇北坊大关帝庙前瓦店壹宗，契价银贰佰捌拾大元。契陆纸，在压地银叁拾大元。

　　一、光绪肆年，振记典杨大掽东安坊大上帝庙边瓦店壹宗，契价银叁佰贰拾大元正，契拾肆纸。

　　一、光绪拾陆年，克振买林业等西定下坊下横前街瓦店壹宗，契价银贰佰大元正，契叁纸。

　　一、光绪柒年，振记典林净等仁德北里番仔车路园壹宗，契价银贰百大元正。契肆纸，带钱粮银壹两贰钱肆分陆厘壹毫。

　　一、光绪捌年，振记典辛蚝长兴下里埤仔下田壹宗，契价银壹佰贰拾大元正。契贰纸，带钱粮银壹两捌钱叁分零柒毫。

　　一、光绪柒年，振记典郭懿保西里品拿林田壹宗，契价银捌拾大元正。契叁纸，带钱粮银陆钱捌分柒厘壹毫。

　　一、光绪肆年，振记典黄成记崇德西里大苓社田园壹宗，契价银陆佰伍拾大元正。契玖纸，带钱粮银捌两贰钱玖分陆厘柒毫。

　　一、光绪拾陆年，振记典石廷赞新化西里田园宅地壹宗，契价银壹仟贰佰拾肆大元正。

　　一、光绪拾年，振记典刘能兴下里肆甲社内园壹宗，契价银捌拾伍大元正。契伍纸，带钱粮银陆钱玖分零柒毫。以上拾玖宗，计契价银叁仟壹佰肆拾玖大元正。

　　一、振记借中洲扶司母银柒拾贰元陆角壹尖叁辨正。

　　一、振记借刣猪厝王番母银贰大元正。

　　一、振记借刣猪厝添丁母银拾陆元玖角零陆辨正。

　　一、振记借刣猪厝怡仔母银贰拾大元正。

　　一、振记借大人庙勇司母银拾元零壹角肆尖壹辨正。

　　一、振记借西势仔源兴母银肆元零柒尖正。

　　一、振记胎借黄应选母银伍拾大元正。

　　一、振记胎借许国母银壹佰叁拾大元正。

　　以上玖条，计六八银陆佰零伍元柒角叁尖正。

　　一、金同利生理家器估银壹佰贰拾大元正。

　　一、加浮牌银包呆钱计银壹佰壹拾贰元玖角柒尖柒辨正。

　　一、诸客结欠银柒佰拾叁元伍角陆尖玖辨，按五折银叁佰陆拾壹元柒角捌尖肆辨正。

　　以上叁条，计六八银伍佰玖拾肆元柒角陆尖壹辨正。

　　一、集诸佃壹折，结欠银肆拾叁元捌角伍尖陆辨正。以上壹条，计六八银肆拾叁元捌角伍尖陆辨正。

　　一、应分现银陆佰伍拾柒元捌角贰尖正。以上壹条，计六八银陆佰伍拾柒元捌角贰尖正。

　　兹将次房道张遵遗嘱阄分寿字号应份田园契券、生理、账项、佃欠条目列左：

　　一、光绪柒年，振记典黄阿觅西定上坊武馆街瓦店壹宗，契面银壹百贰拾大元正，契陆纸。

　　一、光绪拾陆年，振记买连丰记凝南坊菜市埔糖间壹宗，契面银陆佰大元正，契伍包。

　　一、光绪拾陆年，振记买张云鹏糖间家器壹宗，估银贰佰伍拾大元正，契壹宗。

　　一、光绪伍年，振记典郭亮长兴下里土库社内园壹宗，契价银壹佰贰拾大元正。契贰纸，带钱粮银伍钱陆分玖厘伍毫。

　　一、光绪玖年，振记典曾传文贤里车路墘田壹宗，契价银壹佰陆拾大元正。契叁纸，带钱粮银壹两陆分壹厘；又壹两零捌分贰厘叁毫。

　　一、光绪玖年，振记典叶知光等依二里中洲庄田壹宗，契价银贰佰肆拾大元正。契伍纸，带钱粮银捌两壹钱叁分陆厘贰毫。

　　一、光绪玖年，振记典曾张氏等依仁里中洲庄田叁宗，契价银柒佰贰拾贰大元正。契拾伍纸，带钱粮银捌两壹钱玖厘陆分陆亳。

　　一、光绪拾年，振记典曾张氏等依仁里中洲庄园叁宗，契价银肆百伍拾捌大元正。契拾捌纸，带钱粮银同前。

　　一、光绪拾陆年，晋记典李品记依仁里、文贤里、五帝庙田壹宗，契价银贰百肆拾大元正。契捌纸，带钱粮银壹两叁钱零贰厘陆毫；又柒钱捌厘壹毫。

　　一、光绪伍年，振记典颜公鼎等东安下坊岭后街瓦店壹宗，契价银壹百陆拾大元正，契肆纸。

　　一、光绪捌年，振记典石荣美西定坊大井头街瓦店壹宗，契价估银捌拾大元正。此宗与丽水连契，估银叁百贰拾元。

　　以上拾壹宗，计契价银叁仟壹百伍拾大元正。

　　一、金振丰被欠账项计六八银壹百壹拾贰元贰角捌尖柒辨正。

　　以上壹条，计六八银壹百壹拾贰元贰角捌尖柒辨正。

　　一、胎借卓溪母银贰百大元正。

　　一、胎借陈圆母银贰百大元正，带崇德西里钱粮银壹两叁钱玖分捌厘捌毫。

　　一、借茂源母银肆百大元正。

　　一、借叶加哉母银伍拾大元

　　以上肆条，计六八母银捌百伍拾大元正。

　　一、集诸佃壹折，结欠银陆百捌拾柒元捌角伍尖贰辨正。

　　一、应分现银六八银陆百伍拾柒元捌角贰尖正。

　　以上壹条，计六八银陆百伍拾柒元捌角贰尖正。

　　兹将三房丽水遵遗嘱阄分福字号应份田园契券、生理、账项、佃欠条目列左：

　　一、光绪捌年，振记买吴泉胜西定上坊戏台后街瓦店壹宗，契价银伍佰陆拾大元正。契肆纸，在压地银贰拾元。

　　一、光绪伍年，振记典许永长兴下里田仔廍前园壹宗，契价银陆拾大元正。契贰纸，带钱粮银伍钱贰分叁厘叁毫。

　　一、光绪肆年，振记典许永长兴下里厝前洋田壹宗，契价银壹佰贰拾大元正。契肆纸，带钱粮壹两零贰分陆厘柒毫。

　　一、光绪捌年，振记典杨铜长兴下里一甲社田壹宗，价银叁佰大元正。契拾壹纸，带钱粮银贰两零玖分叁厘肆毫；又钱粮银伍钱玖分叁厘。

　　一、光绪拾捌年，振记典李品记崇德东里洲尾洋田壹宗，契价银陆佰捌拾大元正。契陆纸，带钱粮银伍两捌钱柒分捌厘伍毫。

　　一、光绪拾贰年，振记买王兴记西定下坊打石街大厝壹宗，契价银壹仟肆佰柒拾大元正，契壹纸。

　　以上陆宗，计契价六八银叁仟壹佰玖拾大元正。

　　一、胎借林振美母银壹仟大元正，带钱粮银肆两柒钱柒分贰厘贰毫，又官庄钱粮银肆两捌钱贰分贰厘。

　　以上壹条，计银壹仟大元正。

　　一、璧玉菟生理家器计估银捌拾大元正。

　　一、浮牌银包计银叁拾捌元伍尖正。

　　一、璧玉菟被诸客欠账项银贰拾壹元壹角壹尖捌辨，按五折壹佰壹拾大元伍角伍尖玖辨。

　　以上叁条，计六八银贰百贰拾捌元陆角零玖辨正。

　　一、集诸佃壹折，结欠计六八银伍佰叁拾肆元陆角陆尖陆辨正。

　　以上壹条，计六八银伍佰叁拾肆元陆角陆尖陆辨正。

　　一、应分现银六八银陆佰伍拾柒元捌角贰尖正。

　　以上壹条，计六八银陆佰伍拾柒元捌角贰尖正。

　　光绪贰年岁次甲午四月日族长堂叔光平

　　当场知见继母蔡氏

　　长房妇吴氏

　　知见次房孙焕章

　　次房妇黄氏

　　次房道张

　　同立阄书字人长房朝龙

　　叁房丽水

　　为公亲人吕经五黄钟山

　　陈卜五潘福照

　　代书人郑致记

　　计各附遗嘱字壹纸，此照。

　　第十三遗嘱阄书约字

　　立遗嘱阄书约字人周双溪，娶妻蓝氏，同生下两男子：长男永发；次男两成等。儿子经已长成，而婚娶完明，碍长男辞世，而孙幼稚，因子年来家事浩大，欲思益之以利，诚恐待之以弊，计而寻思，莫若分爨各自营生，况蓝氏先世，余年近七旬，若不设法规定，恐其后来有争端之患。爰是邀请房亲姻戚和同签议，将粒积家财建立鸿基生理店屋及现项出放生息，先抽起承买苏家物业壹段，余为养赡；又抽起瓦店壹座存为公业；又抽起洋银壹佰大元付长孙为业；又抽起洋银捌拾大元贴长男孙为娶妇之仪；其余现项出借、生理货底、家器什物、账项来住，一律作为对半均分。签议已定，当场配搭，至公无私，各额各管，不许混掌生端。一于约而不苟，其日后不许争长竞短，致骨肉之失爱而伤和气之情。此系甘愿，各无反悔。自兹以后，惟望富有日新，宜千祥而云集；堆金积玉，冀万福而骈臻。今欲有凭，立遗嘱阄书约字壹样贰纸，付各执为照。

　　一、批明：当场言议抽起承买苏家物业壹段，余为养赡。历年租税支收，为养日食，至百岁之期，则送终资费。以后其此物业或长或短，作为对半均分，再照。

　　一、批明：当场酌议抽起洋银壹佰大元付长孙为业。又抽起洋银捌拾大元，应贴长男孙为娶妇之仪。其银拨对何家胎借字内过明掌管，再照。

　　一、批明：当场妥议抽起瓦店壹座，前后两进，存为公业，同居经商活利，声明再照。

　　一、批明：当场言议长男水发在日，自己私份生理，长利核算计银捌佰叁拾大元，归于长男孙掌管。其银拨对何家胎借字内过明，再照。

　　一、批明：当场言议次男两成亦有私份生理，长利核算计银伍佰伍拾大元，归于次男掌管。其银对荣隆号生理财本银贰佰伍拾大元，又货底估银叁佰大元正，再照。

　　一、批明：当场言议扣实尚剩现银及出借胎业计银壹仟柒百大元正，作为对半均分，每份应分银捌百伍拾大元正，再照。

　　一、批明：当场再议承买苏家物业壹段，历年租税，余为养耆食。至百岁之后，将此物业存为公业，永远轮流祭祀，不许分管，再照。

　　光绪叁年贰月日代笔人姻亲陈献瑞

　　在场知见人房亲廷垲

　　次男两成

　　立遗嘱阄书约字人周双溪

　　长男妇黄氏

　　第十四嘱书

　　立嘱书父陈逊言，其先世居同安登羸里，后迁鱼孚而灌口。我祖子祥公生五子，无遗业，各自营生。我父文澜公最季，配吾母王太夫人，生我及锟弟、锬弟三人，迫于家计，始来淡业医度活。母终堂，我兄弟遂先后渡淡，依于父。比积有微资，付我兄弟作怡和生理，颇获微利，而我父命兄弟始置室家。至嘉庆拾年，我父年老，立书命分，统计家赀店底共银壹仟陆百员，作四股均分，我兄弟每股分银肆百员，存壹股与沪尾陈有福合作布店生理，为自己膳资。不意于嘉庆拾壹年，被朱匪焚抢净尽，故后来甘旨归我自奉。时二弟祗是自顾而已，而我所分之额即招伙合作恒丰生理，后又招伙合作长兴生理，兼掌料管事务，渐次获利。迨我父弃养，一切丧祭之费悉我自理。即二弟后来齿繁家窘，我思手足之谊，亦必时加周恤也。数十年中，经营拮据，艰苦备尝，幸袭先德遗庥，兼有内佐勤俭持家，始得粒积微赀，创置薄业，仰事俯育，庶有所资欤！非不慕古人数世同居也。但我年已七十三矣，特恐子孙贤愚不一，反启争端，与其因嫌隙而后分，何若早分而永无嫌隙也。汝曹读圣贤书，入泮登科，虽未能立身制行，亦应颇识大仪，其各遵父命，守先业，毋争凌以伤和气、毋浪费以坠家声。余尝撰一楹帖悬于厅事，云数十年辛苦艰难，祖宗创业；第一等忍心害理，兄弟争田；为子孙辈勖也。附录于此，小子识之。

　　一、我娶先室杨孺人，生四子，长维藻已殁，次维藜、三维菁、四维英，而五维藩、六维华、七维苞，俱妾刘氏出。共七子，嫡出四人，则每人应分壹股；庶出三人，则共分两股，共作陆股均分，长孙另给。现将实业中有与他人合买者、有带祖坟及零碎者，并典借租利园宅店屋生理，概抽为公。历年除公费外，若有赢余，再置公业，不许侵匿，其余实业配定田额，分拨各房。凡公私契券，列明于后，将来私契则各房分执，公契并公账则公举妥人掌理，设籍登记，不许涉私。惟考试，则文途未入泮者赴郡应试，及已入泮者应科岁试，每名公贴银四拾员；乡试每名公贴银六拾元；会试每名公贴银叁百员；武途各减半以昭鼓励。若捐纳功名，断不许开公。自分定以后，公事归公，私事归私，或事介公私者，自当公同酌议帮贴。

　　一、公业契券俱载明公簿内不赘。

　　一、长孙酌给与林祥记合卖陈三貌等兴雅庄田契壹宗、合买陈德盛兴雅庄田契壹宗、合买赖连池东势仑田壹宗、合买林颍水等里族庄田并山壹宗，共契肆宗。

　　一、长房恭记给买邱诗宗等圭母卒庄田契贰宗、买李固生母卒浪原庄田契壹宗、买蒋水应五榖坑田契壹宗、买李妈意五榖坑田契壹宗、买胡磊福五榖坑田契壹宗、买吴定郎五榖坑田契壹宗、买卓凉新直外庄田契壹宗、买施五大直庄田契壹宗、典周政记二重埔田契壹宗，共契拾宗。

　　一、次房宽记分给买邱东兴大浪原庄田契壹宗、又牛埔庄田契壹宗、买黄光彩等大浪原庄田契壹宗、买叶亭大浪原庄田契壹宗、买邱运祖山仔脚田契壹宗、买郑有和户尾田契壹宗、买张正福户尾大屯坑田契壹宗、买王齐即王辉煌户尾林仔仑田契壹宗、买陈天球户尾水挸头田契壹宗、买何后、何聪等户尾大屯田契壹宗、买陈荣秀户尾大墩庄田契壹宗，共契拾壹宗。

　　一、三房信分给买陈玉卿等下婢头田契壹宗、买韩捷中庄仔田契壹宗、买郭光明中庄仔田契壹宗、买王奕等兴雅庄田契合许长契共壹宗、买黄九成等兴雅庄田契壹宗、买许婆北投庄田契壹宗、买陈孟记北投庄田契壹宗、买陈赐老北投洋田契壹宗、买陈清云北投社寮前田契壹宗、买陈光汉等北投社寮后田契壹宗、买陈振荣北投社寮后田契壹宗、买高再发北投粗坑口田契壹宗、买高锺镰北投粗坑口田契壹宗、买陈辜氏北投牛埔后田契壹宗、买陈高升北投水磨坑口田契壹宗、买高沛才北投车路头田契壹宗、买陈云九北投社寮后田上手契壹宗、买陈林氏北投路边田司单并上手契壹宗，共契拾捌宗。

　　一、四房敏记分给买陈文榜、陈阿部内湖庄田契壹宗、买陈阿淡内潮庄田契壹宗、买郭将内湖庄田契壹宗、买陈沈氏孙阿宽内湖庄田契壹宗、买郭华永内湖庄田契壹宗、买陈阿源内湖庄田契壹宗、买杜长辈旧社后田契壹宗、买杜生其火炭坑田契壹宗、买高克明、高玉记、高五羇三重埔田园契叁宗、内带理番丈单贰纸、买高天然北投水磨口田契壹庄、买谢大鹏北投洋田契壹宗、买陈青云北投洋田契一宗、买陈孟记北投田上手契壹宗、买陈美北投社藔前田契壹宗、买陈乌九北投庄田契壹宗、买陈千金北投庄田契壹宗、买陈云九北投庄田契壹宗、买陈光临北投洋番仔沟边田契壹宗、买陈阳笏北投洋澎仔船田契壹宗、买万添保北投庄田契壹宗、买陈神祈北投九址田契壹宗、买陈吴氏北投竹围田契壹宗，共贰拾肆宗。

　　一、五房惠十记分给买凌志老、凌志愿北投庄田契贰宗、买柯瑞华北投庄田契壹宗、买潘妈嗄唠别田契壹宗、买陈舒泰、陈光荫嗄唠别田契壹宗、买陈振荣嗄唠别田契壹宗、买陈灯嗄唠别田契壹宗、买万本生嗄唠别沙围内田契壹宗、买林凤池别嗄唠沙仑边田契壹宗、买陈神祈嗄唠别田契壹宗、买陈正茂等柏仔林田契壹宗、买郑仰山柏仔林田契壹宗、胎典张希敬柏仔林田契壹宗，共契拾叁宗。

　　一、六房惠田记分给买李进牛埔仔田契壹宗、买李足容牛埔仔田契壹宗、买刘暹圭母卒庄田契壹宗、蔡添保等嗄唠别田契壹宗、买高传祖嗄唠别田契壹宗、买潘允恭嗄唠别田契壹宗，买潘牙嗄唠别田契壹宗、买高光成、高淮泗嗄唠别田契壹宗、典潘刘氏嗄唠别田契壹宗，共契玖宗。

　　一、七房惠心记分给与林拱照合买周瑞彩、周瑞励三重埔田厝契贰宗、买陈俭记等内埔田契肆宗、买邓友忝北投洋田契壹宗、买陈云九嗄唠别田契壹宗、买陈舒泰、陈阁生嗄唠埔别田契壹宗、买陈林氏嗄唠别田契壹宗，买陈林氏北投路边田印契并上手契壹宗、买陈孟记北投庄田上手契壹宗，共契拾贰宗。

　　一、公业统号悦记，私记则以恭、宽、信、敏、惠为次。但庶房均号惠记，而庶房中又分三房，故将惠字拆为三字：曰惠十记、曰惠田记、曰惠心记以别之。而嘱书则柒本壹样，每本各连皮共拾叁帙，分交各房执照。

　　尔父亲笔批：以上嘱书七本壹样，内四本系令源古代笔，又三本系令植柳代笔。以后各房各管其业，而契券仍合贮壹箱，不许私取。但愿尔等克勤克俭，以振家声，是所厚望焉。

　　道光贰拾壹年元月六男维华

　　四男维英

　　次男维藜

　　庶长媳洪氏

　　在场见刘氏

　　长媳林氏

　　长孙云雕

　　庶长媳吴氏

　　三男维菁

　　五男维藩

　　七男维芭

　　代笔胞侄源古

　　立嘱书父陈逊言

　　在场公议从兄锐键

　　杨仰峰

　　知见胞侄源道

　　堂侄京安

　　族侄先进

　　姻亲王奠邦

　　林祥云

　　女婿林学癸

　　侄婿林宗

　　知见伙谊张怀浦

　　第十五嘱书

　　立嘱书父天送，嘱长男、三男、四男等遵嘱管业。窃惟友恭盛德，仅传许薛之芳徽；敦让高风，祗见张杨之雅训。风异唐虞，世远三代，固欲其无生嫌隙，似不必勉强同居。吾与汝母承祖泽，生养尔兄弟四人：长曰魁、次曰南、三曰义，即抚养之子、四曰再。魁与再均已婚娶成立，惟南早故无出，义即游荡在外，近始回家，亦已婚娶。念尔父生平拮据，汗置薄业，兹已年近古稀，经营念辍，欲善贻谋于后，宜防微渐于先，乃将遗置各业邀同族戚秉公议定。先抽承买曾家山仔脚庄水田一段、并牛埔仔竹围园一段及旱田二埒存为公业，年收租息为汝父母余年赡养之资、身后葬祀之费，尔兄弟依序轮收，永远不许更变。又抽出祖遗山仔脚旱田四坵，付长孙有才承管。其余物业按作四份均分。次子南无出，爰命长、四两房各拨一子承继二房之后，所有二房应得一份之业，付其对半管收，水远为定，不许别房争继。此外长子魁得一份，三子义得一份，四子再得一份，不论家器什物，一概照份均分，凭阄拈定，各管各业，一经品题，便是千秋铁券；随手拈着，即系百世薪传。自此以后，汝兄弟各宜克勤克俭，无怠无荒，即是尔父之所厚望也。嘱书一样三纸，付尔等各执一纸，永远存照。

　　计开各房分管田园物业条目于后：

　　长房魁拈管得买康家嗄唠别田一段。又拈管得买李盲山仔脚竹围园一段。又拈管得转典蔡智记山仔脚竹围园一段。又拈管得山仔脚本宅房屋左边前后大小计八间。又拈管本宅竹围内园四份得一份，在东边第一埒。次房南拈管买林泰山嗄唠别田一段，三份得一，此段系四房承继应得之业。又分得染房货底本银五百元，此条系长房承继应得之额。又分得山仔脚本宅房屋左边大小四间，此条系是长房承继永管之额。又拈得山仔脚本宅竹围内园四份得一份，在东边第二埒，此条系长、四房承继，各半管理之额。

　　三房义分得买林石北投十四份田壹段。批：此业原系与伙记三人合买。又分得染房货底银数五百元。又分得山仔脚本宅房屋右边护厝三间。又拈管山仔脚本宅竹围内园四份得一份，在西边第一埒。

　　四房青拈管得买林泰山嗄唠别田一段，三份得二。又拈管得隆同街瓦店一坎全。又分得山仔脚本宅房屋右边计共七间。又拈得山仔脚本宅竹围内园四份得一份，在西边第二埒。

　　以上各房拈得应份物业契券，俱各当场分交，惟三子义应份之契券，尔父渐为执掌。至各房分屋厝宅所居，亦不许引诱外人杂处，不许私行典卖，合应批明存照。

　　一：批明：公存早晚榖时照份均分。其房屋并连若有损坏，两房共修，再照。

　　道光拾捌年六月日隆同街正陈拔

　　庄长蔡源至陈挨

　　表弟陈添贵

　　宗侄邦贵

　　宗侄升赐代笔

　　立嘱书宗侄弟艳山

　　父天送

　　母陈氏

　　三男义（壹阄）

　　长男魁（贰阄）

　　四男再（参阄）

　　第十六嘱阄分字

　　立嘱阄分字父三财。盖闻公族公姓，宜敦聚处之乐；克友克恭，永笃孔怀之谊。故田真聚乐，古今攸称；公艺同居，咸钦古守，诚人生之盛事焉者也。余自念先祖父肇基贻谋以来，于我躬嗣而受之，至今耄矣！爰是邀同房长将承先祖父建置物业，土名在圭柔山水汴头内田壹段，年配租粟四拾石，价共值银四百大元，应当为六份均分。碍母亲未及百年之老，日食诚恐无资，又有五位幼子未曾长大，亦未成人，此时只有长男天泽长成完婚，意自欲另爨成家，吾于是佥同房亲商议，将水汴头内契银踏出佛面银四拾大元，以为后日养母亲作赡老之资，其幼子未曾长大，亦未完娶，亦踏出契面银参百大元，作五份均分，每份应分陆拾大元，以后可作聘费。虽以承祖父物业时分于子，然吾思之，自不可以无谋食之计，是以将契面踏剩陆拾大元，可为夫妇作赡老之养。此契面银踏作养赡，踏作还幼子聘礼之资，其踏明以后无剩银项可分与长子天泽。是以将家器、什物及春粮照六份均分，俱系至公无私，特列于左：

　　计开

　　一、批明：踏此契面还母亲作养赡之资，若是母亲百年以后开费之日，或有余者，或不足者，俱系五位幼子关系，其长子天泽无干涉，再照。

　　一、批明：我夫妇踏此契面银作养赡之资，倘若百年之日须当挟持相助，方成为子职之心，其余开费之资，不与长子天泽干涉，再照。

　　一、批明：其家器、什物照六份均分，须当自掌，不得异言。口恐无凭，同立阄书字贰纸壹样，各执壹纸为照。

　　咸丰参年贰月日代书人林鸿章

　　表叔林光椷

　　林士炎

　　房长嫣赐

　　伯吕丹宝

　　在场知见壹舅谢清爽

　　六房陆条

　　五房双俊

　　四房太和

　　三房添进

　　二房振胜

　　长房天泽

　　立嘱阄分字父三财

　　第十七阄分愿约书

　　同立阄分愿约书王庆寿、王庆忠、王庆超兄弟等，有承先父编立美记字号，买置各处田业恒产，址界俱载在各份田契内证明，历管无异；此亦世德作孚，克俭克勤，是以物业渐进，苟合苟完也。犹忆先父年老之时，每念家慈早殁，继母曾氏养子尚幼，恐后来有阋墙之忧，欲以一千石租额筹为己业，谆谆嘱及分业之事。凡同气连枝，总宜安本分，不得计较短长。讵意先父嘱未立书，竟于光诸丙戌年三月间逝矣！寿等恻念及兹，敢不勉敦和气，冀阴以慰我先考心乎！特以自昔合爨至今，生齿日增，开费日增，古语有云：箕风毕雨，好尚容或难齐；智水仁山，情怀不无殊致，此张公艺之所以擅高风也。爰是兄弟恐失遗嘱至意，竟欲有进，佥请老实族亲妥为酌议，无论田地或肥或硗，田租或薄或厚，先抽存公养膳、长孙酬劳之额，按作长、次、三房分管。即日同堂凭阄为定，长房应份田业，悉归庆寿收掌；次房应份田业，悉归庆忠收掌；三房应份田业，悉归庆超收掌。保此种种田产系是先泽宏贻，欲传久远。自分约以后，各业各管，永无嫌隙异言，倘他年增高继长，锦上添花，尤属各房之自求己福，亦复何言？委系三人甘愿，各无反悔，今欲有凭，合同立阄分愿约书壹样三本，各执壹本存照。

　　谨将存公养膳、长孙酬劳、并三房应份之业开列于左：

　　一、美记于同治五年承买刘杨氏田地一所，址在芝兰二堡二份三庄，四至界址甲数俱详明白。又于道光二十八年承买林道等园地一所，址在芝兰一堡北势湖洲仔庄，四至界址甲数俱详明白。又于光诸十七年承买李妈岱等瓦店一座，址在大稻埕李厝街，四至界址以及长阔丈数俱详明白。又于光诸二十年用王仁记名字承买陈再兴等瓦店一座，址在大稻埕普愿街，四至界址以及长阔丈数俱详明白。又于光绪□□年承买陈廷枢园地一所，址在大加蚋堡新庄仔庄，四至界址甲数俱详明白。以上田园、店屋系公同踏为存公物业，以凭三房轮流，祖先忌辰祭扫并地方捐题科派应酬诸费。过而复始，值东者须至年终结算，用余则三房均分；倘或不足，仍照三房摊出。以后子子孙孙宜遵此法，不得恃强变易，致伤和气，批明再照。

　　一、美记于咸丰十年十二月间承买吴登泰田地一所，址在芝兰二堡北投庄牛椆内，四至界址甲数俱载详明。又于光绪十九年何干巽借项将田地一所抵利，址在芝兰堡土名磺溪口庄，四至界址甲数俱载明白。以上田地二所，公同踏与母亲曹氏，生为养膳，倘百岁后，三房应出料理丧务，若有盈余，系庆超之额，别房不得异言。其契券概交母亲收执，即后日佃人无利碛地银圆，亦应庆超支理，批明再照。

　　一、美记于光绪十九年承买吴兴记、即春富等田地一所，址在芝兰一堡双溪口庄，四至界址甲数俱详明白。又于光绪五年承买王天赋等田地一所，址在大加蚋堡牛埔庄，四至界址甲数俱详明白。此田地二段系公同抽为长房惠记长孙之额，契券概交收执，即佃人无利碛地银圆及每年钱粮大租，亦归长房惠记支理，别房不得异言，批明再照。

　　一、美记于同治九年承买赖占梅等田地一所，址在芝兰一堡右角庄，四至界址甲数俱详明白。又于光绪九年承买赖占梅等山田瓦屋一所，址在芝兰一堡石角庄，四至界址甲数俱详明白。又于光绪三年承买杨豆菜田地一所，址在芝兰一堡石角庄，四至界址甲数俱详明白。又于光绪四年承买曹兴玖等田地一所，址在芝兰一堡石角庄，四至界址甲数俱详明白。又于光绪十五年承买杨长裕等及杨长基田地全份，址在芝兰一堡石角庄，四至界址甲数俱详明白。以上田地五段系承先父遗嘱，因长房未有亲生男儿，故抽与次房泰记实坚，为长房承重之资，其契券概交收执，即佃人无利碛地银圆及每年钱粮大租亦归支理，别房不得异言，批明再照。

　　一、美记于光绪十四年十一月间承买纪传团等田地一所，址在兴直堡树林头庄，四至界址甲数俱详明白。此系长房毕生勤俭，财产较前有加，公同踏为酬劳，其契券交付收执，即佃人无利碛地银圆及每年钱粮大租亦归支理，别房不得异言，批明再照。

　　一、美记于道光三十年承买陈沛然等田地一所；又于咸丰七年承买黄满才等田地一所；二处毗连合丈，址在芝兰二堡北投大篱把庄，四至界址甲数俱详明白。此二段田地公同踏与长孙实坚为婚娶应用之费，其契券交付收执，即佃人无利碛地银项及每年应份钱粮大租亦归支理，别房不得异言，批明再照。

　　一、美记于光绪十二年承买陈鹓叔等田地一所，址在芝兰二堡二份三庄，四至界址甲数俱详契内丈单明白。此段田业公同踏出与长房之女名留娘为妆奁，其契券交付收执，即佃人无利碛地银项及每年应份钱粮大租亦归支理，别房不得翻异，批明再照。

　　一、美记于光绪十七年承买陈鹓叔等田地一所，址在芝兰二堡北投庄嗄唠别中洲，四至界址甲数俱登契内丈单明白。此段田业公同踏出与次房之女名素霞为妆奁，即佃人无利碛地银项及每年应份钱粮大租亦归支理，别房不得异言，批明再照。

　　一、长房惠记凭阄应得美记道光二十四年承买吴应达等田地一所；又于咸丰十一年承买陈长庚等田地一所；又于同治五年承买谢江河等田地一所；三次毗连合丈，址在芝兰二堡坼里岸北投庄，四至界址甲数俱登契内丈单明白。又应得美记于咸丰七年承买高灿英等田地一所，址在芝兰矿港后庄，四至界址甲数俱登契内丈单明白。又应得美记于咸丰十七年承买洪得彰、张齐等山场一所，址在芝兰二堡矿港后水圳内，四至界址登明契内。又应得美记于光绪十八年承买陈信记田山场一所，址在芝兰二堡北投十八份庄，四至界址甲数俱登契内丈单明白。又应得仁记于光绪二十年承买赖谅记等田地一所，址在芝兰二堡石牌仔庄，四至界址甲数俱登契内丈单明白。又应得仁记承买陈坤良等田地一所，址在大加蚋堡大龙峒保安宫后庄，四至界址甲数俱登契内丈单明白。又应得美记于光绪十三年承买高惠等田地一所，址在芝兰二堡北投十八份庄，四至界址甲数俱登契内丈单明白。又应得仁记于光诸二十年承买赖如城等田地一所，址在芝兰二堡石牌仔庄，四至界址甲数俱登契内明白。又应得美记于咸丰五年承买谢陈氏田地一所，址在芝兰三堡水砚头庄，四至界址甲数俱登契内丈单明白。又应得美记于光绪十八年承买郭马谅即郭清田地一所，址在芝兰二堡琪里岸庄，四至界址甲数俱登契内丈单明白。又应得美记于光绪十六年承买陈性钟等田地一所，址在大加蚋堡三板桥庄，四至界址甲数俱登契内丈单明白。又应得美记于光绪十七年承买王天钩等田地一所，址在大加蚋堡三板桥庄，四至界址甲数俱登契内丈单明白。又应得美记于□□□□年承买林祥爱、林祥云等田地一所，址在海山堡潭底庄，四至界址甲数俱登契内丈单明白。又应得美记于光绪□□年承典赖朝祥等田地一所，址在芝兰二堡□□庄，四至界址甲数俱登契内丈单明白。又应得美记于□□□年承典陈生断等田地一所，址在芝兰堡大直庄，四至界址甲数俱登契内丈单明白。又应得美记于□□□□年承典郭裕近田地一所，址在大加蚋堡新庄仔庄，四至界址甲数俱登契内丈单明白。以上田地十八所，概归长房惠记掌管，永为己业，其田契计共十八宗，亦归收执，即佃人无利碛地银及钱粮大租均系惠记支理，次房、三房不能异言生端，批明再照。

　　一、次房泰记凭阄拈得应得美记于道光二十二年承买蔡永固等田地一所，址在大加蚋堡兴雅庄，四至界址甲数俱详契内丈单明白。又应得美记于光绪三年承买蔡尊廉等田地一所，址在大加蚋堡新庄仔庄，四至界址甲数俱详契内丈单明白。又应得美记于光绪十九年承买吴兴记、即春富等地田一所，址在大加蚋东势上搭优庄，四至界址甲数俱详契内丈单明白。又应得美记于光诸十二年承买张金龙田地一所，址在大加蚋堡三板桥庄，四至界址甲数俱详契内丈单明白。又应得美记于咸丰元年承买吴青山等田地一所，址在芝兰一堡大直庄，四至界址甲数俱详契内丈单明白；又应得美记于光绪九年承买李受添等田地一所，址在芝兰一堡大直庄，四至界址甲数俱详契内丈单明白；二次毗连合丈。又应得美记于光绪二十一年承买陈德进等田地一所，址在芝兰一堡内湖庄，四至界址甲数俱详契内丈单明白。又应得美记于光绪二年承买曾应树等田地一所，址在芝兰一堡石角林口庄，四至界址甲数俱详契内丈单明白。又应得仁记于光绪二十年承买赖日省、赖谢氏等田地一所，三份应得二分之额，余一份系三房威记之额，现未分管定界，契券暂交次房收执，待后日分配此业，址在芝兰二堡石牌庄，四至界址甲数俱详契内丈单明白。又应得美记于光绪元年承买杨建西等田地山场，合为一所，址在芝兰一堡公馆地，四至界址甲数俱详契内丈单明白。又应得美记于同治十三年承买王天泽等田地一所，址在芝兰二堡石牌庄，四至界址甲数俱详契内丈单明白。又应得美记于光绪十六年承买陈份等田地一所，址在芝兰二堡二份三庄，四至界址甲数俱详契内丈单明白。又应得美记于道光三十年承买刘能、李胜益二所，毗连合丈，址在芝兰二堡二份三庄，四至界址甲数俱详契内丈单明白。又应得美记于光绪三年承典郑书香等田地一所，址在芝兰二堡北投洋庄，四至界址详登契内，而丈单与美记公司承买刘杨氏合丈一张，此业次房三份应得一份之额，其契暂交□□收执。又应得美记于光绪十七年承买陈前模等田地一所，址在芝兰二堡北投横路下庄，四至界址甲数俱详契内丈单明白。又应得美记于光绪□□年承买郭清爰等田地一所，址在芝兰二堡淇里岸庄、石牌庄，四至界址甲数俱详契内丈单明白。又应得王馨记于光绪十四年承买张清池等田地一所，址在大加蚋堡大龙峒庄，四至界址甲数俱详契内丈单明白。又应得美记于咸丰元年承买吴祥等田地一所；又道光二十六年承买吴焕彩等田地一所，毗连合丈，址在芝兰三堡水枧头庄，四至界址甲数俱详契内丈单明白。又应得美记于光绪二年承买王修国等田地一所，址在芝兰三堡林仔街庄，四至界址甲数俱详契内丈单明白。又应得美记于光绪二年承典买王妈试田地一所，址在芝兰三堡林仔街庄，四至界址甲数俱详契内丈单明白。以上田地二十二所，概归次房泰记永为己业，即佃人无利碛地银项均归泰记支理，其契券□□宗亦归收执，长房、三房不得异言生端，批明再照。

　　一、三房威记凭阄应得美记于光绪十一年承买蔡王氏田地一所，址在大加蚋堡下塔优兴雅庄，四至界址甲数俱详契内丈单明白。又应得仁记于光绪二十年承买陈利记田地一所，址在大加蚋堡东势庄，四至界址甲数俱详契内丈单明白。又应得美记于光绪二十年承买陈鸣垤等田地一所，址在大加蚋堡东势庄，四至界址甲数俱详契内丈单明白。又应得美记于道光十八年承买徐伯科等田地一所；又应得美记于道光二十四年承买徐吉等田地一所；二处毗处合丈，址在芝兰一堡大直庄，四至界址甲数俱详契内丈单明白。又应得仁记于光绪十九年承买赖惠记田地一所，址在芝兰二堡石牌下田藔庄，四至界址甲数俱详契内丈单明白。又应得仁记于光绪二十年承买赖省、赖谢氏等田地一所，三份应得一份之额，余二份系是次房应得之额，现未分管定界，券契暂交次房收执，待后日分配此业，址在芝兰石牌仔庄，四至界址甲数俱详契内丈单明白。又应得美记于光绪三年承典郑书香等田地一所，址在芝兰二堡北投洋庄，四至界址甲数俱详契内，而丈单与美记公司承买刘杨氏合丈一张，此业三房应得一份之额，其契券暂交□□收执。又应得美记于光绪十年承买陈杜氏等田地一所，址在芝兰二堡二份三庄，四至界址甲数俱详契内丈单明白。又应得美记于道光二十九年承买谢映水等田地一所，址在芝兰三堡水枧头庄，四至界址甲数俱详契内丈单明白。以上田地十所，概归三房威记掌管，永为己业，即佃人无利碛地银项均归威记支理，其契券亦归收执，长房、次房不得异言生端，批明再照。

　　一、长房惠记凭阄应得赖惠记借项，将芝兰二堡石牌庄田地租榖抵利。又应得郭□□借项，将芝兰二堡洲仔尾田地租榖抵利。又应得陈信记借项，将芝兰二堡北投山顶田地租榖抵利。又应得王生来借项，将芝兰堡浮洲庄田地租榖抵利。又应得王蝶借项，将芝兰二堡浮洲仔庄田地租榖抵利。又应得王心借项，将芝兰二堡浮洲仔庄田地租榖抵利。又应得陈齐记借项，将大加蚋堡新庄仔田地租榖抵制。又应得陈修记借项，将大加蚋堡新庄仔田地租榖抵利。又应得陈方记借项，将芝兰二堡北投庄田地租榖抵利。以上借项田地及契券字据概归长房惠记收执，后日或赎或买，仍归长房支理，别房不得异言，批明再照。

　　一、次房泰记凭阄应得赖龙图借项，将芝兰一堡石牌仔庄田地租榖抵利。又应得陈必缓借项，将芝兰二堡北投庄田地租榖抵利。又应得王孝借项，将芝兰二堡浮洲仔庄田地租榖抵利。又应得王虎班借项，将芝兰二堡浮洲仔庄田地租榖抵制。又应得陈咏仁借项，将芝兰二堡北投庄田地租榖抵利。又应得九宽借项，将芝兰二堡北投庄田地租榖抵利。又应得王玉印借项，将芝兰、土名室凹懒满山猪湖庄山田租税抵利。又应得陈凯风借项，将大蚋堡牛埔仔田地租榖抵利。又应得陈利记借项，将大加蚋堡应管水租榖抵利。以上借项田地及契券字据概归次房泰记收执，后日或赎或买，仍归次房支理，别房不得异言，批明再照。

　　一、三房凭阄应得黄经、即滚源借项，将芝兰三堡□□庄田地租榖抵利。又应得赖仁记借项，将芝兰二堡石牌庄田地租榖抵利。又应得李合发借项，将芝兰二堡北投庄田地租榖抵利。又应得张助明借项，将大加蚋堡溪洲庄田地租榖抵利。又应得高兴借项，将大加蚋堡塔优庄田地租榖抵利。又应得蔡中华借项，将大加蚋堡牛埔庄田地租榖抵利。以上借项田地及契券字据概交三房威记收执，后日或赎或买，仍归三房支理，别房不得异言，批明再照。

　　一、美记自昔至今有积欠他人借项一万余元，公议抽出美记于光绪二十年明买高标心田地一所，址在大坪林土名九芎脚，并与他人一切欠项，或登账约算抵偿尚有不敷；但来往系长、次两人经手，因存友爱之心，皆归共理，不干三房威记之事。以后各房来往，各自承担，毋相糊混，批明再照。

　　一、承父自置瓦厝两座，毗连前、中、后各三进并后楼在内，址在大龙峒街百廿三番户，坐南拱北。因人数甚多，不能共处，公同估值屋价金六千元，约明何房不在此居住者，每房愿备出金一千元，以贴别地建置。今长房惠记凭阄拈得东畔一座，次房泰记凭阄得西畔一座，三房威记欲搬出，时长、次两房应将相贴金额交清，各不得翻异生端滋事，批明再照。

　　一、东畔瓦屋颇坏，当行修理，今公议次房泰记应备出金三百元以贴长房惠记之需。从华从俭，系长房之事，与别房无干，不得异言，批明再照。

　　一、家中粗幼器椇、杂物等项，均就三房配平公同凭阄分定，各为己物，日后永不得互相侵取，批明再照。

　　一、批明：长房惠记应份租额间有遗漏，今公议将公记明借张源美田地一所，址在芝兰二堡淇里岸庄，四至界址甲数详明，以为惠记补足，各不得异言，再照。

　　一、批明：芝兰新街瓦店一坎，系赵旺转借银项，将税金抵利，公议此款归与泰记收用，或赎或买，俱归次房泰记支理，批明再照。

　　光绪二十五年七月日代书族弟王愧良王明月

　　亲族王安定王沧波

　　场见继母王曹氏

　　次房王庆忠

　　同立愿约书阄分长房王庆寿

　　克昌厥后三房王庆超

　　第十八阄分合约字

　　长　房

　　祖母邱游氏　　次　房

　　第三房………长房

　　次

　　参

　　肆

　　立主阄分合约字祖母邱游氏，有传下第三房继妇罗氏、次三房欲上、三房欲大等，本欲效张公之遗烈，以振家声，无如树大分枝，水流分派，理固然也。况祖母耄年倦力，难以统理，欲分爨火，各为掌管。爰是与上等相议，邀请公亲、族亲到商。缘上先父在日，有生长子欲求，岂料不幸而殇，因命上后日生子要传求之嗣，至若继妇罗氏未有亲生男儿，要螟蛉一子以为四房之额。兹同堂议定即将第三房阄分物业并有家器什物先抽出以为公业、并长孙及膳老，其余概作四大房均分，每房应分得小租五拾石。其长房壹份及长孙业俱归次房上自为掌管，别房不得藉传混争。其第四房壹份俱归继妇罗氏自为掌管，别房亦不得藉端混收。其田业并家器什物同堂自配均平，随即焚香祝先拈阄为定。自此以后，各份各掌，不得混争。此系同堂妥议，至公无私，迨后日建功立业，亦不得争长竞短，致伤和气，是所厚望也。今欲有凭，即将各份物业批明于后，其长房与次房合为壹纸，以富、贵、春为号，立主阄份合约字壹样参纸，各执壹纸存照。

　　一、批明：先抽出士林街大东门外东畔自盖瓦店壹坎贰进，带纳地基银参元；又抽出合溪仔庄田小租贰拾石，分带碛地银贰拾元；又抽出中沥旧街厝壹座，带纳地基银参钱；以上存为公业，作四大房等照序轮流祭祀。至中沥厝契全宗及上第三房阄份字壹纸，系交次房欲上收存，倘要用时取出公照，不得推诿。又先抽出黄枝坑田小租贰拾石，分带碛地银拾元，以为长孙之资。又先抽出合溪仔庄田小租拾石，分带碛地银拾元，以为继妇罗氏膳老。批照行。

　　一、批明：长、次房孙欲上合分得小租壹百石，拈得买过游世棉、游守活田业，址在三座厝，并带田藔全座，年贌小租壹百石，带碛地银捌拾元。其带业主大租捌石，现佃人自纳。倘后日小租及大租并碛地或长或短，俱系长、次房掌理，与别房无干。其地契券贰宗，随交欲上收存，批照行。

　　一、批明：三房孙欲大分得小租五拾石，拈得买过谢源顺、江源顺田业，址在黄枝坑，年贌小租柒拾石，带碛地银肆拾元。其带上馆大租参石壹斗、下馆大租壹石，现佃人自纳。此内应抽出小租贰拾石，分带碛地银拾元，付次房欲上收入，以为长孙之资。余小租及大租、碛地并田藔全座，后日或长或短，俱归三房欲大掌理，别房无干。其此契券全宗随交三房欲大收存，批照行。

　　一、批明：继妇罗氏应分得四房小租五拾石，拈得买过泰兴号股份并归就李元川股份田业，址在合溪仔庄，年贌小租捌拾石，带碛地银捌拾元。其带业主大租玖石，现佃人自纳。此内应抽出小租贰拾石，分带碛地银贰拾元，以为公业。又应抽出小租拾石，分带碛地银拾元，以为继妇罗氏膳老。余小租及大租、碛地并田藔全座，或长或短，俱归罗氏掌理，与别房无干。其此契券全宗，随交罗氏收存，批照行。

　　一、批明：尚有出借佛银贰百参拾元，先除出佛银捌拾元付次房欲上支收，抵还他人债项，余尚存佛银壹佰伍拾元，对付三房欲大支收，以为后日完婚之资，别房不得混收，批照行。

　　光绪拾参年肆月日代笔人家静山家如临

　　公亲人罗阿海家文运

　　族亲人家滚源

　　场见二叔孙趾仁

　　立主阄分合约字祖母邱游氏，继妇罗氏，次、三房孙欲上、欲大

　　第十九阄分单字

　　盖闻：树茂则枝分；源深斯派远。兄弟虽为同气，成立各自其身，是故不得不分者，势也；分而犹之未分者，情也。缅维我先父例贡生讳鸣冈，字进文，青年励志，白手成家，只身来台，不避备尝之险阻；躬亲操作，无辞夙夜之勤劳。以故谋生，遂意创造田园宅舍，义方是训，督责入泮成均，我兄弟三人宜当守先遗后，怡怡一室也，又何忍言分哉！但以人众事繁，难以总理，爰卜吉辰，席请族戚将我先父所遗下田园、房屋、产业等项，备搭均匀，分作三股，编立福、禄、寿字号，经公众拈阄分定，各执一纸为照。自分之后，兄弟三人各自成家，悉宜凭阄分定，照字经管为业，毋使竞短争长而启兄弟阋墙之衅。尚宜早作夜思，以体先父创造之勤，庶几家声丕振愈炽昌，而友兄爱弟之事，依然和气致祥，我先父无怨恫于九泉，而子孙必昌荣于万世矣。

　　即日兄弟三人商议，建立蒸尝，即将父先日原买得贵山侄孙鹿藔庄之田一处，又买得天发号鹿家庄南门首之田一处，又买得王宗庆大林庄前后之田两处，又典得喜云兄弟磺硫崎之田一处，又自己开成七过尾埔一块，计共六处，共银陆百玖拾陆员，共立蒸尝，以供祭祀，斯世世子孙可展孝思于异日矣，立批。

　　一、批：先父在日，怜念母老弟少，有吩嘱兄弟即将承买得山仔下黄凤长之田壹过，价银壹百陆拾柒员；又承买得浮简背钟修文兄弟之田两过，价银参百壹拾员，以为老母饮食之需、秀贤受室之用，立批。

　　一、批：先父在日，每日怜念秀增加意亲近奉侍。及后阄分之日，族戚前来处断，即将买得鹿寮庄陈桂舍之田一处，价银贰百捌拾员，以慰秀增孝养之心，立批。

　　一、批：先父在日，怜念添寿长成将近受室，有吩嘱兄弟即将典得本庄埔角里台贵之田一处，价银柒拾五员，以为添寿受室之用，立批。

　　一、批：情因丁亥年，秀增为家内祖粟事务，被奸人弄弊受屈，使用不敷，父亲年老，系秀锦出身向人上按过银员，无所处完。至已丑年拨家之日，席请族戚前来处办，即将先父遗下典得奎智泗沟水正份之田一处，价银贰百柒拾员；又典得硫磺崎集丁田一处，价银陆拾员，此秀贤、秀增甘愿将此两处之田交于秀锦兄变价抵完人上数目，立批。

　　一、批：先父买得锺习文头水门首田贰处，价银贰百贰拾贰员，秀锦、秀增甘愿将此两处之田于秀贤变价抵完人上数目，立批。

　　秀锦分阄得福字号：为中堂直透三堂、两天井及米间、榖仓相连，一横过计共五间。又带井边左片旷地头一节。又带屋后西北片旷地第中节。又带先父遗下新桁桶。又阄得泗沟水陈仁长田一处，价银壹百员。当日凭阄分定，系归男林秀锦应得此屋居处，经管为业，永远奉行。

　　秀增分阄得禄字号：为左堂直透两堂、一廊及带西北向猪厨、浴堂。又带井边左片浴堂门首旷地一节。又带屋后西北片旷地第尾节。又带李细四典出之店一所。又阄得泗沟水陈灵昌田一处，价银壹百五拾员。当日凭阄分定，系归二男林秀增应得此屋居处，经管为业，永远奉行。

　　秀贤分阄得寿字号：为右堂直透三堂、一廊、一伙厨。又带屋后西北片旷地第一节。又带庆利号按来之店一所。又阄得高坡仔黄日荣田一处，陆拾员。当日凭阄分定，系归三男林秀贤应得此屋居处，经营为业，永远奉行，立批。

　　一、批明：兄弟三人遵公亲说明，中堂安祖位一堂，系归年节安祖。又不论三房或吉事，或丧事，系在此祖位一堂用事。若此后日修整，要挪中线右片秀贤间房退入尺半，日后不敢异言反悔，立批。

　　一、批：秀锦当日向公亲说明，中堂安祖一堂，现系秀锦自己阄得，日后修整，系秀锦自己自备资本，立批。

　　一、批明：井水系三房共享，立批。

　　一、批明：后向出入门路，系由米间檐头经过，立批。

　　一、批明：拨家之日，席请族戚前来处断，俱系明白，日后兄弟三人不敢异言反悔，立批。

　　一、批明：先父蒸尝田业祖粟拨家之日，兄弟遵公亲断明，系三房轮收壹年，周而复始，立批。

　　一、批明：先父蒸尝田契字纸，系归秀锦收存，立批。

　　一、批明：三房屋契字纸，系各人自执，立批。

　　光绪拾五年己丑岁肆月日龙元元福锺敏钦

　　在见兄鞶安侄孙联春戚曾进二

　　叔蒙良应荣

　　侄孙集馨天生

　　集暄承华

　　代笔侄孙芹德

　　立阄分单字人林秀锦林秀增林秀贤

　　第二十阄书约字人

　　顶

　　长房……蓝田……□　……　　　　　　　显耀

　　顶

　　次房……种玉……怀智（死）（长房）……沛权

　　怀仁（死）（二房）

　　□　　　　　　　　　　　朝俊（死）（三房）……焕文

　　朝杰（四房）　　……祖嗣

　　朝（死）（五房）……佛印

　　六生（六房）

　　顶

　　三房……呈祥……壬龙

　　长房连贰房收执元字号阄书壹本

　　同立阄书约字人四房叔朝杰、六房六生，偕长房侄沛权、参房侄焕文暨堂侄显耀等。缘耀先祖父蓝田系是前三大房居长房之份。杰先父种玉居贰房之份，生传有六子。长曰怀智、次曰怀仁、三曰朝俊、四曰朝杰、五曰朝舞、六曰六生。奈长、次、三、五先后继殁，惟四房朝杰与六房六生兄弟尚存二人。抚棣萼而情有可伤，叹荆树而枝多难合。岂不欲效九世同居之风。然而，迩来生齿浩繁，与其合之为尽美，不如分之为尽善。爰是兄弟叔侄等相商，以邀请族长、公亲同堂妥议，念杰先父与耀先祖父从前未经分爨，至今同立阄书，并分家业另居各食，将承祖父所有创置田业、大租、店屋、生理，抽起公租为轮流祭祀，以奉祖先。并抽起付四房子祖嗣得长孙租，以外各房应份兼承嗣份额，即为收掌，照配踏租分明，并连家器、什物等项俱各照份酌量配合。至于典借出入银项以及与人来往数项设立小薄登记，各房各执存照，均收均还。祷神拈阄为定，立约为凭，各业各管，及将来租榖升降，随人造化。所愿自分以后，须当遵照阄约而行，不得争长较短，致伤和气，若能再振家声，是亦门庭之鼎盛也。此系同堂喜悦，大家甘愿，各无异言，恐口无凭，同立阄书约字壹样五本，各房各执壹本，永远存照。

　　兹将所录产业逐条开列于左：

　　一、议：承祖父名号买得二保庄金仲春大租榖三百五十九石八斗壹升贰合正，内控出小坪顶庄张邦基等应纳大租榖五拾石正，系是北投社众番丁给与口粮之额。又陈雄等应纳大租榖五拾石零参斗参升七合正，每年系应贴新竹圣庙拾字纸之费银参拾元，逐年向陈姑馆事就榖结价起参拾元外，尚剩若干，不论何房值年，听其取回支用。又张正瑞等每年四户应纳大租榖四拾八石八斗正，前祖父与伯父在日，合名共借出张德宝银项，曾于咸丰庚申年间涉讼，公亲调处，他已甘愿收银壹千贰百元，经洪江海头手还去佛银八百五拾元，余尚剩参百五拾元未经清楚，今此四户系是他应纳之额，现在被其所抗无有向纳。又林本记应纳租榖内尚差参石无着，每年此参石尚未取回，批明于此，以俟查考。又于光绪拾四年奉宪清丈，将大租扣四成归小租户纳粮，实收六成，扣实尚剩租榖壹百贰拾四石六斗六升五合正。又陈偶每年应纳山税壹角正。又买得员山仔林家山场连水田壹所，租榖五拾四石正，经配阄分内各房照份均收。尚有栽种茶欉，逐年贌佃收茶租若干，存为公业，各房挨次轮流祭祀，归值年管收，以奉祖先并坟墓蒸尝及一切公款开费。值年该房登记在账，缴过下手，倘有余项，候过次年终会算，各房均分；或不足，值年须当先输开用，候次年六月终收成会算清还，以为相承接办，周而复始，不得废坠。大租契券壹宗，连告示计共四纸。又清册壹本、李宪谕壹道、连官给执照壹张，现交参房嫂张氏收执，倘氏百岁后，自应各房公同酌议再行拟交，参房子孙不得强收。又图章壹颗交值年，上流下接，执掌割单，以作收租之据，此照。

　　一、议：承祖父遗置济生药铺瓦店壹座参进，抽出前壹进归顶三房大公出税，每年按税银叁拾元，以为始祖开春公等十忌辰之用。该店轮流祭祀，如店若有加税，暂留存，恐店损坏就加税银修理。中壹进堂上以奉祖先，大厅连屏后房间，明约深井并灶脚壹半水井通用，归三房焕文居住，而参房应备出佛银四拾元，贴与朝杰、显耀收入，抵补半崁仔店价。后壹进连过水深井，并转过左畔，承洪家后壹进连过水深井，归六房六生居住。又承祖父买得洪家瓦店壹座参进，尚存前、中两进，抽出前壹进以为公店，归公出税，每年税银若干，亦归轮流值年管收支用公款。中壹进大厅连屏后房间，明约深井并灶脚壹半水井通用，归长房沛权居住，而长房应备出佛银六拾元，贴与朝杰、显耀收入，抵补半崁仔店价。又承祖父买得江、刘两姓合置瓦店半崁仔壹座参进，归前长房侄显耀与朝杰对半均分居住，公议长房侄沛权、参侄焕文应贴出佛银壹百元，付与耀等二人对半均收。其济生瓦店前、中、后三进地基钱贰百六拾文，又承置洪家瓦店前、中、后参进基地钱贰百六拾文；又承买江、刘两姓合置半崁仔瓦店前、中、后参进，地基钱贰百文；以上各崁瓦店地基钱尽归纳艋崁天后宫，照份各自居住摊纳，不得推诿。济生瓦店契券壹宗，交顶贰房济美收执。承洪家瓦店契券壹宗，祖父与洪家对换店合约壹纸，系是前进公契，交参房嫂张氏收执；上手洪文印契壹纸，系是中进，交长房收执；上手洪文司单壹纸，系是后进，交六房收执；分析合共参纸。承江、刘两姓瓦店契券壹宗，印契壹纸、上手字贰纸，交朝杰收执；司单壹纸、上手字壹纸，交显耀收执；分析合共五纸。合房若有要用之日，听其取出公阅，不得刁难，再照。

　　一、议：承父名号买得埔头后江家水田连山埔壹所，贌佃小租榖壹百叁拾六石正，内抽出实租榖壹百石正，付四房子祖嗣以为长孙之额。应分带碛地银壹百七拾元，又分纳钱粮银壹拾七元，余尚剩租榖参拾六石正。对现佃汪树兄弟等带借参百元，分带钱粮银捌元八角参点，分配三、四房阄分内对半均收均还。契券壹宗，现在胎借银项，付与扬良收存，赎回之日，应交四房收执，此照。

　　一、议：承祖父名号买得八里岔林家水田壹所，贌佃小租榖八拾石，带碛地银壹百元，带纳钱粮银五元参角七点参厘，胎借陈港之项六百元，扣利榖五拾四石外，尚剩租榖贰拾六石，照份摊收，年带纳钱粮银照份摊纳。将来或赎回、或出卖，银员亦照份摊收摊还。契券壹宗，交与陈港为胎借之据，后日倘能赎回，亦应交参房嫂张氏收执，此照。

　　一、议：济生号生理店中各件药料以及器具、什物等项，听公亲相劝，同堂喜悦，归长、六房二人掌理，再换字号，重整开张，应备出佛银四拾元，抵还万安号采买药料所欠数条之项；如有不敷，应向万安号相商，定着该数若干？各房摊还，日后再发，不干别房之事，此照。

　　一、批明：前长房堂侄显耀凭阄分得灰磘仔与高家合买林家后并归就高家水田合为壹所全份，与沛横对半均分，耀应得壹半，分收小租榖九拾石，分带碛地银贰百五拾元，分纳钱粮银壹拾壹元七角壹点，两半合单。分带对现佃吴国禄借项贰百五拾元，扣利榖壹拾七石五斗，尚剩实收租榖七拾贰石五斗。分收与高家合买林家契壹纸，丈单壹纸。又分得陈厝坑承买张家水田壹所全份，与沛权对半均分，耀应得壹，共贰纸半，分收小租榖贰拾石，分带碛地银五拾元，分纳钱粮银贰元参角四点，两半合单。分带对现佃郑汪有借项贰百元，扣利榖壹拾四石，尚剩实租榖七石。分收承买张家契壹纸，连上手司单契约五纸，共六纸。又分得石门坑承买□家水田壹所全份，与沛权、六生作参份均分，耀应得壹份，分收小租榖四拾贰石六斗六升七合，分带碛地银五千元，分带林九评借项五百元，扣利榖四拾五石，尚缺贰石参斗参升参合，当就应分所收租额填补银主利榖足数，不干别房之事。又对裕国佃名吴连胜大租榖亦作参份均分，每份应分参石四斗，抵分纳钱粮银参元九角壹点之额，参份合单。契券壹宗，交与林九评为胎借之据，后日能赎回，自当与沛权、六生分收执掌。又分得陈厝坑承买江家水田壹所全份，与沛权对半均分，耀应得壹半，分收小租榖贰拾五石，带碛地银贰拾元，分纳钱粮银贰元四角贰点壹厘五毫，两半合单。分收丈单壹纸，连上手契据四纸，共五纸。又分得员山仔承买林家水田壹所全份，与朝杰、沛权、六生、焕文作五分均分，耀应得壹份，分收租榖壹拾石零八斗，分带碛地银贰拾四元，分纳钱粮银贰元贰角壹点参厘，五分合单。契券壹宗，亦交参房嫂张氏收执。以上五条，小租榖计共壹百八拾九石四斗六升七合，扣制榖以外，尚剩实收租榖壹百壹拾贰石九斗六升七合，将来租榖或升或降，银项或赎或尽，俱各照份均收均还。又分得承买何天喜大租佃名王国记壹拾壹石参斗五升六合八勺、黄振春壹拾壹石贰斗四升零四勺、洪敏贰拾四石、张振发壹拾石零八斗、何筑七石贰斗、陈清锐、陈金声贰石五斗六升贰合、王从欲、王连升贰石五斗六升贰合；共七户，大租榖六拾九石七斗贰升壹合贰勺，大小实租榖两合共壹百八十二石六斗九升壹合贰勺，内耀应得自己房份租额壹百六拾壹石六斗九升壹合贰勺。又兼承嗣顶房份试之禋祀，应得大租额贰拾壹石正，现在议交归与耀执掌，日后应代试房份立嗣传后，候长成之日，该应得大租额贰拾壹石正，付交还试子孙管收。承买何天喜大租契壹纸，连嘱托管收字壹纸、印照壹张、印谕壹道、清册壹本并图章，系交耀自收，此照。

　　一、批明：贰房份长房侄沛权凭阄分得灰磘仔与高家合买林家后并归就高家水田合为壹所全份，与显耀对半均分，权应得壹半，分收小租榖九拾石，分带碛地银贰百五拾元，分纳钱粮银壹拾元七角壹点，两半合单。分带对现佃吴国禄借项贰百五拾元，扣利榖壹拾七石五斗，尚剩实收租榖七拾贰石五斗。分收归就高家契壹纸、老垦字壹纸，共贰纸。又分得陈厝坑承买张家水田壹所全份，与显耀对半均分，权应得壹半，分收小租榖贰拾壹石，分带碛地银五拾分，分纳钱粮银贰元参角四点，两半合单。分带对现佃郑汪有借项贰百元，扣利榖壹拾四石，尚剩实租榖七石。分收丈单壹纸、连上手印契、并契约六纸，共七纸。又分得石门坑承买□家水田壹所全份，与显耀、六生作参份均分，权应得壹份，分收小租榖四拾贰石六斗六升七合，分带碛地五拾元，分带林九评借项五百元，扣利榖四拾五石，尚缺贰石参斗参升参合，当就应分所收租额填补银主利榖足数，不干别房之事。又对裕国佃名吴连胜大租榖亦作参份均分，每份应分参石四斗，抵分纳钱粮银参元九角壹点之额，参份合单。契券壹宗，交与林九评为胎借之据，后日倘能赎回，自当与显耀、六生分收执掌。又分得陈厝坑承买江家水田壹所全份，与显耀对半均分，权应得壹半，分收小租榖贰拾五石，分带碛地银贰拾元，分纳钱粮银贰元四角贰点壹厘五毫，两半合单。分收承买江家契壹纸、连上手司单壹纸、并契字参纸，共五纸。又分得员山仔承买林家水田壹所全份，与朝杰、显耀、六生、焕文作五份均分，权应得壹份，分收汞租榖壹拾石零八斗，分带碛地银贰拾四元，分纳钱粮银贰元贰角壹点参厘，五份合单。契券壹宗，亦交参房嫂张氏收执。以上五条，小租榖计共五百八拾九石四斗六升七合，扣利榖以外，尚剩实收租榖壹百壹拾贰石九斗六升七合，将来租榖或升或降，银项或赎或尽，俱各照份均收均还。又分得承买何谈嘉等大租佃名高胜源贰拾四石五斗七升六合、陈郁七石五斗七升贰合、洪妈仁、洪吴成四石八斗，共参户，大租榖参拾六石九斗四升八合，大小实租榖两合共壹百四拾九石九斗壹升五合，内权应得自己房份租额壹百石，余尚剩租榖九石九斗壹升五合正，议交与权兼承嗣顶贰房叔怀仁之禋祀。裕国大租契壹宗、印照壹张、清册壹本，系交六房收执；裕国图章壹颗，系交四房收执，此照。

　　一、批明：贰房份贰房兄怀仁早逝，所分应得之租额四拾九石九斗壹升五合，现在归与长房侄沛权执掌，日后应代贰房叔怀仁立嗣传后，候长成之日，该应得租额四拾九石九斗壹升五合正付交还贰房叔怀仁子孙管收，此照。

　　一、批明：贰房份参房侄焕文凭阄分得公馆份承买张家水田壹所全份，与四房叔朝杰对半均分，文应得壹半，分收小租榖壹百零七石，分带碛地银贰百零七元，分带纳钱粮银八元八角五点，两半合单。分带杨良借项四百元，扣利榖参拾六石，尚剩实租榖七拾壹石。分收承买张家印契连司单壹纸，并上手契字参纸，共四纸。又分得头围仔承买许家水田壹所全份，与四房叔朝杰对半均分，文应得壹半，分收小租榖贰拾八石贰斗，分带碛地银六拾五元，分纳钱粮银参元壹角贰点五厘，两半合单。分带黄仓借项参百贰拾五元，扣利榖贰拾六石，尚剩实租榖贰石贰斗。契券壹宗交与黄仓为胎借之据，后日倘能赎回自当与四房叔朝杰分收执掌。又分得九芎林承买许家水田壹所全份，与四房叔朝杰对半均分，文应得壹半，分收小租榖壹拾八石，分带迹地银贰拾元，分纳钱粮银壹元七角壹点，两半合单。分带对现佃谢阿九借项贰百元，扣利榖壹拾四石，尚剩实租榖四石。分收承买许家印契连司单一纸，给垦批壹纸，共贰纸。又分得埔头后承买江家水田壹所全份，内抽出长孙租以外，尚剩汞租榖参拾六石，与四房叔杰对半均分，文应得壹半，分收汞租榖壹拾八石，分带碛地银参拾元，分纳钱粮银四元四角贰点，叁人合单。分带汪树借项壹百五拾元，扣利榖壹拾叁石五斗，尚剩租榖四石五斗，契券经己批在第参条款内可据。又分得海尾份承买练家水田壹所全份，与四房叔朝杰对半均分，文应得壹半，分收小租榖贰拾石，分带碛地银贰拾五元，分纳钱粮银贰元零七点五厘，两半合单。分收承买练家印契连司单壹纸，并上手契字贰纸，共参纸。又分得员山仔承买林家水田壹所全份，与朝杰、显耀、六生、沛权作五分均分，文应得壹份，分收汞租榖壹拾石零八斗，分带碛地银贰拾四元，分纳钱粮银贰元贰角壹点叁厘，五分合单。契券壹宗，亦交叁房嫂张氏收执。以上六条，小租榖计共贰百零贰石，扣利榖以外，尚剩实收租榖壹百壹拾叁石，将来租榖或升或降，银项或赎或尽，俱各照份均收均还。又分得承买何谈嘉大租佃名陈云畜贰拾四石九斗五升六合四勺、林连生八石壹斗六升、柯猛兰叁石八斗四升，共参户，大租榖三拾六石九斗五升六合四勺，大小实租榖两合，共壹百四拾九石九斗五升六合四勺，内文应得自己房份租额壹百石，余尚剩租榖四拾九石九斗五升六合四勺正，议奖文母亲张氏守寡赡养并抚恤幼儿成人之费。裕国大租契壹宗、印照壹张、清册壹本，系交六房收执；裕国图章壹颗，系交四房收执，此照。

　　一、批明：贰房份四房叔朝杰凭阄分得公馆份承买张家水田壹所全份，与焕文对半均分，杰应得壹半，分收小租榖壹石零七石，分带碛地银贰百零七元，分纳钱粮银八元八角五点，两半合单。分带杨良借项四百元，扣利榖叁拾六石，尚剩实租榖七拾壹石。

　　分收丈单壹纸，并上手印契连司单壹纸，又契字贰纸，共四纸。又分得头围仔承买许家水田壹所全份，与焕文对半均分，杰应得壹半，分收小租榖贰拾八石贰斗，分带碛地银六拾五元，分纳钱粮银叁元壹角贰点五厘，两半合单。分带黄仓借项叁百贰拾五元，扣利榖贰拾六石，尚剩实租榖贰石贰斗。契券壹宗交与黄仓为胎借之据，后日倘能赎回，自当典焕文分收执掌。又分得九芎林承买许家水田壹所全份，与焕文对半均分，杰应得壹半，分收小租榖壹拾八石，分带碛地银贰拾元，分纳钱粮银壹元七角壹点，两半合单。分带对现佃谢阿九借项贰百元，扣利榖壹拾四石，尚剩实租榖四石。分收丈单壹纸、并上手印契连司单壹纸，共贰纸。又分得埔头后承买江家水田壹所全份，内抽出长孙租以外，尚剩汞租榖叁拾六石，与焕文对半均分，杰应得壹半，分收汞租壹拾八石，分带碛地银叁拾元，分纳钱粮银四元四角贰点，叁人合单。分带汪树借项壹百五拾元，扣利榖壹拾叁石五斗，尚剩实租榖四石五斗。契券经已批在第叁条款内可据。又分得海尾份承买练家水田壹所全份，与焕文对半均分，杰应得壹半，分收小租榖壹拾石，分带碛地银贰拾五元，分纳钱粮银贰元零七点五厘，两半合单。分收丈单壹纸、司单壹纸、并上手契字壹纸，共叁纸。又分得员仔承买林家水田壹所全份，与六生、沛权、显耀、焕文作五份均分，杰应得壹份，分收汞租榖壹拾石零八斗，分带碛地银贰拾四元，分纳钱粮银贰元贰角壹点叁厘，五份合单。契券壹宗亦交叁房嫂张氏收执。以上六条，小租榖计共贰百零贰石，扣利榖以外，尚剩实收榖壹百壹拾参石，将来租榖或升或降，银项或赎或尽，俱各照份均收均还。又分得承买何谈嘉大租佃名高用壹拾四石六斗四升、何锦堂壹拾壹石壹斗六升、吴富安、吴英标壹拾七石四斗、杨振和六石六斗六升四合六勺、王老埤、王光愿四石五斗壹升八合、张源合四石六斗二升、又张源合贰石四斗六升，共七户，大租榖六拾壹石四斗六升壹合六勺。又分得王厝营承买王家水田壹所半份，与六房分收，杰应得小租榖贰拾五石，分带碛地银四拾叁元，分纳钱粮银贰元五角贰点五厘，与六生合单。分收司单壹纸、垦批壹纸、共贰纸。大小实租榖合共壹百九拾九石四斗六升壹合六勺，内杰应得自己房份租额壹百石，余尚剩租榖九拾九石四斗六升壹合六勺正，议交与杰兼承嗣顶五房弟朝儛之禋祀。其裕国大租契壹宗、印照壹张、清册壹本，系交六房收执；裕国图章壹颗系交四房收执，此照。

　　一、批明：贰房份五房弟朝杰早逝，所分应得之租额九拾九石四斗六升壹合六勺，现在四房兄朝杰第二子名佛印继与为嗣，此时付与朝杰收掌，为抚养出嗣男之资，日后长大成人，该得租额九拾九石四斗六升壹合六勺正，应交还佛印管收，此照。

　　一、批明：贰房份六房弟六生凭阄分得灰磘仔顶份承买叶家水田壹所，自收小租榖八拾叁石，自带碛地银壹百元，带纳钱粮银壹拾七元叁角七点壹厘。自带郭淮借项五百元，扣利榖四拾贰石五斗，尚剩实租榖四拾石零五斗。契券壹宗交与郭淮为胎借之据，后日倘能赎回，系是六房自收执掌。又分得王厝营承买王家水田壹所半份，与四房分收，生应得小租榖六拾叁石七斗六升，分带碛地银壹百零七元，分纳钱粮银六元四角，与朝杰合单。分收承买王家契壹纸、并上手王合约贰纸，共叁纸。又分得石斗坑承买□家水田壹所全份，与显耀、沛权作叁份均分，生应得壹份，分收小租榖四拾贰石六斗六升七合，分带碛地银五拾元，分带林九评借项五百元，扣和榖四拾五石，尚缺贰石叁升叁合，当就应分所收租额填补银主利榖足数，不干别房之事。又对裕国佃名吴连胜大租榖亦作叁份均分，每份应分叁石四斗，抵分纳钱粮银叁元九角壹点之额，叁份合单。契券壹宗交与林九评为胎借之据，后日倘能赎回，自当与显耀、沛权分收执掌。又分得员山仔承买林家水田壹所全份，与朝杰、沛权、显耀、焕文作五份均分，生应得壹份，分收汞租榖壹拾石零八斗，分带碛地银贰拾四元，分纳钱粮银贰元贰角壹点叁厘，五份合单。契券壹宗交叁房嫂张氏收执。以上四条，小租榖计共贰百石零斗贰升六合，扣利榖以外，尚剩实收租榖壹佰壹拾叁石七斗贰升七合，将来租榖或升或降，银项或赎或尽，俱各照份均收均还。又分得承买何谈嘉大租佃名吴定叁拾六石七斗、吴愿壹拾七石六斗五升八合、高德兴壹拾六石零八升、张源合四石九斗贰升、李万记五石六斗六升七合六勺、张思敬五石七斗、蔡成德四石五斗壹升八合、吴妈居六石，共八户八拾七石斗四升叁合六勺，大小实租榖两合共壹百九拾九石九斗六升九合六勺，内生应得自己房份租额壹百石，余尚剩石九斗九拾九石九斗六升九合六勺正，议交与生继与叁房叔父呈祥为嗣，又兼承叁房份长子壬龙之禋祀。其裕国大租契壹宗、印照壹张、清册壹本，系交六房收执；图章系交四房收执，此照。

　　一、批明：叁房叔父呈祥之子壬龙早逝，所分应得之租额九拾九石九斗六升九合六勺正，现在交与贰房六子出嗣男名六生继与叁房叔父为嗣，此时付与六生收掌，日后应代壬龙立嗣传后，长成之日，该得租榖九拾九石九斗六升九合六勺之额，付交还与壬龙嗣子管收，此照。

　　一、批明：天喜即裕国图章所收大租榖，配在显耀管收外，尚剩庐栳川壹户六石九斗六升正，议贴长房侄沛权、叁房侄焕文所分厝额深井灶脚壹半，以补狭隘居住，其租榖付长房、叁房对半均收，别房不得异言，此照。

　　一、批明：石门坑小租榖系是六生、显耀、沛权参份均收，现在将租借项对与林九评抵利，口粮大租佃人自纳，所有钱粮不敷，议将裕国戳记所收大租榖吴连胜壹拾石零贰斗正，折份交与六生等叁份抵完钱粮之费，日后或赎回，或典卖，即将此抵完钱粮之大榖壹拾石零贰斗归还存公，轮流值年管收，以奉祖先并公用，此照。

　　一、批明：承父遗置石门庄、老梅庄、头围仔庄等咆仔嗹图记壹颗、字据壹宗，郑进兴图记壹颗、字据壹宗，马眉图记壹颗、字据壹宗，管收口粮租榖共叁拾余石，议归四房叔朝杰掌管，听其收入家用，别房不得争执，此照。

　　一、批明：买得新庄仔杨家水田壹所，小租榖壹拾五石五斗，系是叁房兄朝俊生母在日有粒积银项，交与父亲，用裕国名号代买之业。契券壹宗，交还叁房嫂张氏收管，永远为己业，别房不得争执，此照。

　　一、批明：前长房堂侄显耀与贰房份四房叔朝杰拈阄分得半崁仔瓦店壹座叁进，每年应贴江、郑两姓等佛银拾大元，年款年清。现在再议将第四条批明：八里岔扣利榖以外，尚剩贰拾六石，抽出拾石，拟贴朝杰、显耀二人对半均分，以抵应纳江、郑两姓之款，此照。

　　一、批明：祖先禋祀并公用诸费，各房挨次轮流，余项登记在簿，缴交下手，俟算明之日，按各房照份均分。现在四房朝杰贰子佛印继与五房朝杰为嗣，所有余项应将六份均摊，其余贰房兄怀仁并顶叁房子壬龙，候有儿子承嗣之日，加收壹份，各照份分收，此照。

　　一、批明：各房阄分内田业、店屋有未税契者，或投税之日该税银若干，向值年就公租开费，有余之项支取理还；如是不敷，各房照份摊还，不得推诿，此照。

　　一、批明：济生店契批在第贰条款内，交济美收掌。因济美欲分拆合买员山仔田契壹宗、王厝营田契壹宗，就此两宗契券同分亲分拆，交还沛江收入，将济美店契付还交叁房嫂张氏收掌，此照。

　　一、批明：阄书五本壹样，以干、元、享、利、贞为号，各房各执收照。

　　光绪拾年捌月日代笔人陈伟卿

　　公亲人许云卿

　　同陈时英

　　同白其祥

　　同周金钗

　　知见族亲兄锺拔

　　知见族亲叔恒老

　　在场叁房嫂张氏

　　长房嫂吴氏

　　长孙祖嗣

　　承五房嗣佛印

　　男

　　叁房侄焕文

　　长房侄沛权

　　堂侄显耀

　　同立阄书约字人四房叔朝杰六房叔六生

　　第二十一阄分合约字

　　同立阄分合约字人次房邱自骏、三房邱自敏、四房邱自金、长房侄振文等。本欲效张公之遗烈，继田氏之休风，无如树大枝分，水流派别，理固然者也。更兼生齿日繁，难以统摄，与其共食同谋祖宗之燕翼，何如分阄各管自廓子孙之鸿图。缘骏等兄弟共承先父兄弟两人，不幸二叔早逝，时自敏承继禋祀。兹骏兄弟、叔侄相议，邀请族亲、公亲同堂妥议，将承先父买置福德洋庄水田壹段，作顶二大房对半均分，三房自敏承继二叔，应分得壹半；长、次、四各房共应分得壹半；其余所有家业及生理，除抵还债项并抽长孙份外，俱作四大房均分。随将家产物业以及生理匀配均平，即日焚香祝先拈阄为定。自今以后，各分各管自经营，务宜积少成多，以期增益巨富。此系同堂议定，至公无私，日后各不得翻异，亦不得较长竞短，致伤和气，是所厚望也。并将各房应分得物业批明于后。今欲有凭，同立阄分合约字壹样四纸，以仁、义、忠、信为号，各执壹纸。并另立阄约簿壹样四本，各执壹本，永远存照。

　　一、批明：承父用邱源记名号明买邱老匏水田壹段，并田藔、竹围、菜园、稻埕在内，址在芝兰一堡福德洋庄，作顶二大房对半均分，三房自敏应分得壹半，长、次、四各房共应分得壹半，年应纳钱粮、大租亦应照对半分纳，各不得推延。其此契券并丈单全宗交付三房自敏收存，倘要用时，取出公阅，不得刁难，批照。

　　一、批明：抽出龙银叁拾员，交付长房振文收作为长孙份。又抽出银六拾员，交付次房侄振芳收作为完婚费。同议免抽存祀业，凡蒸尝祭祀及忌辰祭扫，逐年四大房等各自收理。致该地捐题科派诸费，系属公号者，俱作四大房均摊，各不得推诿，批照。

　　一、批明：长房侄振文拈分士林大北后街第五番户坐西向东自造瓦店壹坎，前后两进宅地在内。又分得次房贴出店价龙银玖拾员。又分得士林大北后街买张源司南畔空宅地壹坎。其买李大有后进店契全宗，即日交付长房振文收存。又买李大有兄弟等店契全宗，并买张源司店契全宗，即日俱交付三房自敏收存，倘要用时，取出公阅，批照。

　　一、批明：次房自骏拈分得士林大北街第三十二番户买张文记瓦店壹坎。又分得连后进买邱清澜瓦屋壹间，前后三进，宅在内，应贴出店价龙银壹百捌拾员，内玖拾员分贴长房振文收，又玖拾员分贴交三房自敏收。又抵借项分得芝兰一堡牛椆湖庄买吴朝宗等山业并山田全段。又得芝兰一堡东势庄典过邱文运山业壹段。其买张文记店契壹宗，又买邱清澜瓦屋契壹宗，又买吴朝宗等契券并丈单全宗，又典邱文运山契壹宗，即日俱交付次房自骏收掌，批照。

　　一、批明：三房自敏拈分得士林大北后街第四番户坐西向东自造瓦店壹坎，前后两进宅地在内。又分得次房自骏贴出店价龙银玖拾员。又分得四房贴出店价龙银贰拾员。又分得士林大北后街买张源司北畔空地壹坎。又抵借项分得芝兰二堡磺溪崎顶庄典过何致荣等水田壹小段，并典契全宗，即日交付三房自敏收掌。其买李大有兄弟等店契全宗，并买张源司店契全宗，即日俱交付自敏收存。至买李大有后进店契全宗，即日交付长房侄振文收存，倘要用时，各宜取出公阅，不得刁难，批照。

　　一、批明：四房自金拈分得士林大北街第三十一番户买李寿山等瓦店壹坎，前后三进宅地在内，应贴出店价龙银贰拾员，交付三房自敏收。又抵借项分得芝兰一堡牛椆湖庄买邱阿逢等山业壹段。又分得芝兰一堡牛椆湖庄典过邱朝居等山业壹段。其买李寿山瓦店契壹宗，又买邱阿逢等山契壹宗，又典邱朝居等契壹宗，即日俱交付四房自金收掌，批照。

　　再批明：各房应分得物业，年凡带纳钱粮、大租、家屋税、地基租等款，各房就分得各段归现管自行完纳。至抵借项分得之业，其价有多少，因借项亦有多少，各房务宜相坐贴，以抵借数，经另载明阄约簿内矣！再照。

　　合同族亲并代笔邱仁

　　光绪二十八年月日即旧历辛丑十二月日

　　同立阄分合约字人长房侄邱振文

　　次房邱自骏

　　三房邱自敏

　　四房邱自金

　　第二十二阄书字

　　（家袓）－凤鸣公－－－－－－－合春（嫡长孙）　　长房

　　掁宗公　　　　　　　　　　　－合结（嫡）　　　　次房

　　－追远（同）　　　　四房

　　－水良（同）　　　　六房

　　－颜辨（庶）　　　　九房

　　－颜察（庶）　　　　十房

　　－四全公－－－－－－－茂盛　　　　　　三房

　　－大川公－－－－－－－德林　　　　　　五房

　　－有益　　　　　　七房

　　－树欉　　　　　　八房

　　同立阄书字人合结、合春、茂成、水良、德林、有益、颜办、颜察、树欉、追远宗嗣男侄江山等。我家世居大肚下堡之福州厝庄，自漳浦来台即聚族于斯。先大父讳振宗公、祖母何氏生凤鸣公，又式榖二子：一四全公，一大川公。凤鸣公生下六子：嫡长子合春、仲合结、三追远、四水良；五、六庶出，为颜办、颜察。四全公早逝，生一子茂盛。大川公生三子：曰德林、曰有益、曰树欉。今凤鸣公往矣，而大川公亦谢世，忆先祖自中年弃养，凤鸣公时尚未冠，两弟幼稚，所承祖业祗肆拾余石，又重贻以贷项，家计由是益廉。凤鸣公乃躬亲支撑日用供给，藉免匮乏，稍壮操倚顿之术，通商泉、厦，获利益饶，数年间遂以起家于福州厝庄，置有业产叁百余石；又建置茅瓦店屋七座，在涂葛堀街；又创置侢水引船资，七份应得肆份半。顾念经商生财虽易，尤须置产以谋久远，因命合春年幼拾四岁，徙入梀东中堡之枫树脚庄。合春抵承庭训，时在髫龄，即辍书力田，爰秉家政，克勤克俭，罔敢稍懈，用能家道益康，而无堕先人付托者；计迄凤鸣公作古之年暨近来，凡创建田业己告壹千柒百余石之谱。合春尚强健，能持理，所冀诸弟思忍字之家法，相与同助为理，恢拓前模，重光谱乘，顾不美哉！然而逐古风隆，晚近间殆难以侈语盛唐遗轨也，而柝箸之事时闻焉！语云：源远派别，理固然矣！用是兄弟聚商，咸言丁多务繁，分理为善，乃诹吉日，请族戚一堂集议，爰将吾家所有建置业产，凭族戚前公同详细议定分居程则，公尝若干？每房应分若干？又以家业创名凤鸣公，继成于合春公，议抽出十二甲（地名）水田五甲，全年小租榖贰百石，付合春父子为长孙凤鸣公嫡生四子应将公余出借人银项，分配四子掌管，以伸酬劳之典。拈阄告祖，填册署券，唯平唯允，各业各管，免滋后议。尤有嘱者：吾辈已分之后，所当取古人创业守成两格言，铭之座右，以资深省，斯畅然于创之难、守之不易也。行将鸿图各展，诒谋允蒇，光我宗祊，隆我世泽，子子孙孙勿替引之，爰命笔之于书，同文分十房，即以各房名居后之字曰春、结、远、良、办、蔡、成、林、益、欉编本共十本，各执壹本凭照。

　　公议：荣发家业十房均分。但凤鸣公生下庶子名颜办、颜蔡，年尚幼细，同堂公议将察、办贰股抽出壹股，付与贰房合结、四房水良均分掌管为业，批照。

　　公议：逐年厅堂油、香、茶、烛、祖公忌辰及盖屋应开费，踏枫树脚庄园仔内买张球第参段水田全年九三斗小租榖叁拾石正。再照。

　　公议：十二世祖厚公、妈刘氏；十三世祖湿公、妈庐氏；又十三世祖福公；十四世祖景盛公、妈林氏；十五世祖振宗公、妈何氏；共祖公、妈坟墓逐年培祭应开费，踏枫树脚庄园仔内买张球第贰段水田全年抽出九三斗小租榖贰拾石正，又带买张国朝八张犁庄田小租榖道斗叁拾石正，再照。

　　批明：荣发堂所存书田，抽出付第三房茂成永远掌管，批照。

　　公议：学书入泮踏书田，逐年配在枫树脚庄园仔内买张球第贰段水田，全年抽出九三斗小租榖五拾石正，再照。

　　一、长房合春拈得七阄：枫树脚庄买张金樽水田壹甲贰分伍厘，又配在田内茅屋照田甲均分，全年九三斗小租榖陆拾伍石，又配大租九三斗榖肆石贰斗伍升。又配下员林庄买陈金得水田陆分叁厘零，全年大斗小租榖叁拾壹石，又配大斗大租榖贰石壹斗贰升，共大斗叁拾叁石壹斗贰升，折九三斗叁拾伍石肆斗叁升。又配大肚下堡头湖庄大仑脚买许城塭田全年租榖壹拾贰石。又配盐埕田全年租榖贰拾石，找借项银壹百捌拾陆元伍角，租榖壹拾肆石玖斗。计合共租榖壹百伍拾壹石陆斗正，付合春掌管为业，照。

　　一、二房合结拈得四阄：枫树脚庄十二甲买张金树兄弟水田贰甲，在北片份田尾，东至石磴界；西至大溪界。又配田内四学茅屋壹座，对半均分，全年大斗小租榖捌拾石，又配大斗大租榖壹拾柒石，共折九三斗壹百零叁石柒斗玖升。又配大肚下堡水里港庄买陈红九塭田全年租榖叁拾玖石伍斗，找借项银壹百零叁元捌角，租榖捌石叁斗壹升。计合共租榖壹百伍拾壹石陆斗正，付合结掌管为业，照。

　　一、三房茂成拈得三阄：枫树脚庄十二甲买张金树兄弟水田壹甲，又旧厝配茅屋壹座，得对半均分。其田在旧厝鱼池面前至石磴为界，全年大斗小租榖肆拾石，又配大斗大租榖捌石伍斗，共折九三斗伍拾壹石玖斗。又配十二甲头大车路想思树一列。又配枫树脚庄买张朝生水田抽出陆分正，全年九三斗小租榖叁拾石，又配大租榖伍拾壹斗。又配上横山庄买陈庆昌水田壹甲肆分陆厘，全年小租榖贰拾肆石，又配大租榖伍石。又配大肚下堡水里港庄买张瑚水田全年租榖叁拾贰石。又配陈肤塭田全年租榖叁石陆斗。计合共租榖贰百伍拾贰石陆斗正，付茂成掌管，照。

　　一、四房追远、男侄江山等拈得五阄：枫树脚庄十二甲买张金树兄弟水田贰甲，在南片分田尾，东至石磴为界；西至大溪为界。又配在西学茅屋得对半均分，全年大斗小租榖捌拾石，又配大斗大租榖壹拾柒石，共折九三斗贰百零柒斗玖升。又配大肚下堡水里港庄买陈红九塭田全年租榖肆拾石，找借项银玖拾柒圆陆角，租榖柒石捌斗壹升。计合共租榖壹百伍拾壹石陆斗正，付江山兄弟掌管为业，照。

　　一、五房德林拈得九阄：枫树脚庄买张大义水田壹甲贰分伍厘，又配在田内茅屋照田甲均分，全年九三斗小租榖柒拾伍石，又配九三斗大租榖肆石贰斗伍升。又配下员林庄买陈金得水田陆分叁厘零，全年大斗小租榖贰拾伍石，又大斗大租榖贰石壹斗贰升，共大斗贰拾柒石壹斗贰升，折九三斗贰拾捌石。又配大肚下堡福州厝水田对半，全年应得租榖叁拾石，找借项银贰百柒拾玖圆叁角，租榖贰拾肆石叁斗五升。计合共租榖壹佰伍拾壹石陆斗正，付德林掌管为业，照。

　　一、六房水良拈得一阄：社口庄买张江城同侄水田贰甲正，又配田内茅屋壹座，全年九三斗小租榖玖拾贰石，又配租榖陆石捌斗。又配大肚下堡水里港庄买郭来水田，全年租榖壹拾贰石。又配买张石哑塭田，全年租榖壹拾捌石，找借项银贰百捌拾伍圆，租榖贰拾贰石捌斗。计合共租榖壹百伍拾壹石陆斗正，付水良掌管为业。

　　一、七房有益拈得二阄：枫树脚庄十二甲买张金树兄弟水田贰甲正，又配旧厝茅屋壹座得对半均分，其田在车路上，车路下石磴为界，全年大斗小租榖捌拾石，又大斗大租榖壹拾柒石，共折九三斗壹百零叁石柒斗九升。又配大肚下堡水里港庄买郭来水田，全年租榖壹拾捌石。又配买张石哑水田，全年租榖壹拾叁石伍斗，找借项银贰百零叁元捌角，租榖壹拾陆石叁斗壹升。计合共租榖壹百伍拾壹石陆斗正，付有益掌管为业。

　　一、八房树欉拈得十阄：枫树脚庄买张大义水田壹甲贰分伍厘，又配在田内茅屋照田甲均分，全年九三斗小租榖柒拾伍石，又配大租榖肆石贰斗伍升。又配下员林庄买陈金得水田陆分叁厘零，全年大斗小租榖贰拾伍石，又大斗大租榖贰石壹斗贰升，共大斗贰拾柒石壹斗贰升，折九三斗贰拾捌石。又配大肚下堡福州厝水田，对半全年应得租榖叁拾石，找借项银壹百柒拾玖元叁角，租榖壹拾肆石叁斗伍升。计合共租榖壹百伍拾壹石陆斗正，付树欉掌管为业，照。

　　一、九房颜办拈得六阄：枫树脚庄买张金樽水田壹甲贰分伍厘，又配田内茅屋照田甲均分，全年九三斗小租榖陆拾伍石，又配九三斗大租榖肆石贰斗伍升。又配下员林庄买陈金得水田陆分叁厘零，全年大斗小租榖叁拾壹石，又配大斗大租榖贰石壹斗贰升，共大斗叁拾叁石壹斗贰升，折九三斗叁拾伍石肆斗叁升。又配大肚下堡水里港庄买张球塭田，全年租榖肆拾石零捌斗，找借项银柒拾陆元伍角，租榖陆石壹斗贰升。计合共租榖壹百伍拾壹石陆斗正，付颜办掌管为业，照。

　　一、十房颜察拈得八阄：枫树脚庄买张朝升水田壹甲玖分，又配在田内茅屋均分，全年九三斗小租榖玖拾石，又配大租榖壹拾陆石壹斗伍升，折九三斗壹拾柒石贰斗捌升。又配大肚下堡福州厝田叁甲，应得壹甲，全年租榖肆拾石，找借项银叁百零肆元，租榖贰拾肆石叁斗贰升。计合共租榖壹百伍拾壹石陆斗正，付颜察掌管为业，照。

　　批明：抽贰拾石养赡索仔百岁年老，仍归颜察掌管。

　　一、凤鸣一男合春，自幼勤俭建置田厝，公议踏抽树脚庄十二甲买张金树兄弟水田伍甲正，叁甲址在北片份田头至横竹界；壹甲南片份陆大埒界毗建；壹甲至西大欉想思下石蹬界。全年小租榖合共得贰百石正。又配本宅茅屋瓦厝西畔壹半两落，至中厅分金为界，竹围禾埕书付合春掌管，再照。

　　批明：荣发堂存公田贰段，在八张犁庄，原丈共玖甲叁分，抽出付长房泉源永远掌管，批照。

　　一、存公田八张犁庄买张日旦兄弟水田陆甲贰分，全年道斗小租榖壹百贰拾石。又买张茂锡水田叁甲壹分，全年道斗小租榖陆拾石。又下员林庄买陈魁富水田壹甲，全年大斗租榖陆拾捌石。又典陈吉鱼池并厝价银伍拾捌元，全年大斗租榖捌石。又枫树脚庄园仔内买张球水田第壹段，全年九三斗租榖玖拾石。共叁百肆拾陆石。又存在大肚下堡涂葛堀庄茅瓦店共柒座。又本厝东畔壹半两落，至中厅分金为界。又涂葛堀港阄水引船资柒分，应得肆份半，存公收税，又福州厝庄涂葛堀庄大鱼池并园税一概存公收税，再照。

　　批明：荣发堂存公在下员林庄，原丈壹甲正，并鱼池田内抽出付第六房水良永远掌管，批照。

　　批明：荣发堂存公田在枫树脚园仔内田，抽出第壹段、第贰段，共叁甲贰分四厘贰毫伍丝肆忽，付第三房茂成永远掌管，批照。

　　批明：存公在涂葛堀港茅瓦厝叁座，并儎水引招资四份半，鱼池并园抽出，付第三房茂成永远掌管，批照。

　　光绪二十四年岁次戊戌端月日房亲人叔德全

　　叔富来

　　公亲人宗亲张显臣

　　姻亲林振芳

　　代笔人张春亭

　　在场人庶母王氏

　　婶陈氏

　　德林颜察

　　合结颜办

　　同立阄书字人张合春有益

　　茂成树欉

　　水良江山

　　原再批明：阄书内所存公业并学海轩因茂成为锦德号生理餂本，无所出办，相商将此存公业俱向他人借项陆千余元。又抽出涂葛堀茅瓦店四坎，付与茂成掌管，批照。

　　原笔书春亭

　　第二十三阄分田地家业字

　　（一）吉－－芳美

　　前妻陈氏　（二）喜才－－芳远

　　后妻李氏　（三）实女秀茂

　　祖父（天化）　　　　　　　（四）有财－－芳庆

　　（五）长基

　　（六）灵通－－文等

　　妾郑氏　（七）光郁

　　同立阄分田地家业字人叶秀茂、长基、光郁、灵通、同胞侄芳美、芳远、芳庆等，承先祖父天化壮岁渡台，创造鸿业，至于廿拾四岁回家娶陈氏，竟无生育，过继长男名吉、次男喜才，系先祖父长兄之子，两继为嗣。乃陈氏而硕人云亡，喜才亦相继而亡，芳远为之嗣。继吉后者芳美。在台续娶李氏，幸生一女名秀茂，过继长有财、次长基、叁灵通为嗣。又回唐再续娶郑氏，又无生男，螟蛉一男光郁。至于李氏星归西斗，一生三娶，但生一女，是以招得邓元和之子名九官入赘理家，面给秀茂奁妆田壹所，址在金包里，每年租粟八拾石以为针线花粉之资。至于壬申年，先祖父魂游佛国，而灵通亦遽往泉京，文等为嗣。迄今光绪拾叁年聚首庭幛，尝闻九世高风，江洲盛德，拟欲奕叶同居，无如秀茂深闺弱质，未能显耀门楣。窃思木大枝繁，派分源远，生齿瓜绵，恐生毗睚，与其生嫌于异日，孰未雨而绸缪。爰是姊姑、叔侄相议，邀请族亲公同酌议，就公抵还他人欠项以外，余尚剩所有田园、屋宇、瓦店、账项、家器、什物等件概作七房均分，秀茂应得壹份。长基应得壹份、光郁应得壹份、灵通即文等应得壹份、芳美应得壹份、芳远应得壹份、芳庆应得壹份，即日同族亲焚香祝祖，拈阄立字，编定仁、义、礼、智、根、于、心。自兹分后，务宜各业各管，各成家道，至异日或有低昂，纵如范石殊科，亦是由人气运，均不得复争长竞短，致伤昭穆之谊。此系至公无私，各房甘愿，今欲有凭，同立阄分田地家业字壹样柒纸，各房各壹纸，永远存照。

　　应份田业地段条目列明于后：

　　仁字号芳美拈得第三阄，应得金包里牛埔庄田业壹所，四至界址从契内分明。带印契连司单壹宗，每年小租伍拾四石。又公司胎借叶番叔洋银四百元。又碛地银四拾元。议定贴秀茂田额银贰拾元，并贴起田藔银四拾元，批照。

　　义字号芳庆拈得第壹阄，应得蚵壳港田业壹所，四至界址从契内分明。带印契连司单并田藔壹座，每年小租七拾四石，园税贰拾五元。前公司胎借廖阿松洋银壹千零伍拾元。又欠现佃港兄洋银玖拾伍元。又碛地银壹百六拾元。又带欠谢阿屘借项多少？又应得新店街东畔瓦店壹座，带谢咸哄碛地银拾贰元。又带狮仔碛地银八元。又应得刘清河借去银贰百元，批照。

　　礼字号芳远拈得第四阄，应得金包里磺溪墘东畔田业壹所，小租叁拾叁石，东至磺溪，至至大坵竖岸，南至李家田，北至横岸透磺溪各为界，应得田藔、菜园、稻埕、厝地、竹围，在根字号界内作对半均分。又应得新兴街瓦店壹座叁进，亦与根字号对半均分，碛地银四拾元。又前胎借郭番先洋银并店碛地银应开贰百伍拾元。

　　智字号秀茂拈得第贰阄，应得金包里牛埔庄田业壹所，四至界址从契内分明。带印契连司单壹宗，每年小租三拾石，带碛地银贰拾元。又应芳美贴田额银贰拾元，并贴起田藔银四拾元，批照。

　　根字号长基拈得第五阄，应得金包里磺溪墘西畔田业壹所，东至横岸立石透磺溪，西至李家田，南至大坵竖岸立石，北至竖岸立石，由横岸透清水溪各为界，碛地银四拾元。及应得新兴街瓦店壹座叁进，兴礼字号对半均分。又前胎借郭番先佛银并碛地银应开贰百伍拾元。田藔、稻埕、菜园、竹围，与礼字号对半均分，批照。

　　于字号文等拈得第六阄，应得小基隆田业，每年小租拾石。又应得新店街西畔瓦店壹座。又应得刘清河前借去佛银贰百元，带借字并店契壹宗，议定此田业小租、瓦店借项银元系灵通禋祀之资。并带欠他人账项在内，长基承接料理，或有余不足与别房无干，批照。

　　心字号光郁拈得第七阄，应得金包里小基隆田业小租六拾石，带印契连司单，于光绪年间先立字据付执为凭。长孙芳美得纲常田业壹小段，址在金包里磺溪墘，在根字号界内，西北畔清水墘水田五坵，东至横岸立石，西至李家田，南至水沟竖路立石，北至清水溪各为界。

　　再批明：秀茂备出佛银壹百元，以为阄分立字需费，批照。

　　再批明：列位祖先神主分配各房奉祀。

　　再批明：三貂三叉港田业壹段，小租壹百伍拾石，胎借他人账项并碛地银计壹千九百八拾伍元。又文秀坑田业壹段，小租八拾贰石四斗，胎借他人账项壹千壹百元、并碛地银壹百元，将此田租抵还他人欠项以外，余存租榖以为连叔养赡之资。即将此贰段田业付长基掌管，永为己业，以及欠项系基抵挡，别房并无干涉。倘典借等情，各房宜各花押号，均不得刁难，此照。

　　再批明：礼、根两房坑圳水上流下接，均不得截流拥塞，批照。

　　再批明：前年同族亲抽出田藔港田业壹段，带印契司单，每年租榖四拾三石，以为庶母郑氏赡老需费，批照。光绪拾三年闰四月日代笔人谢萃臣

　　草创人谢铭三

　　族亲经纶

　　知见族亲万福

　　在场族亲文和

　　长基芳美

　　同立阄分田地家业字人叶秀茂、胞侄芳远、芳庆

　　光郁、文等

　　第二十四阄书

　　立主阄书字堂叔建轴。窃以九世同居，树芳型于在昔；六代一堂，传美德于来兹。然而，因时作则，各有攸宜。兹汝兄弟以生齿日繁，费用日增，思图团住，恐难久远，爰相率请余秉公掺柄，品折均分。余乃邀同亲宗戚属参酌裁度，务期平允，然其中源绪亦须载明。汝父敦诚公兄弟八人，分爨之日各得一份；唯汝叔成才公稚年，仅得半份，遂同汝父合爨。不幸汝叔早逝，汝父乃将第三子梦祥出继叔后，但阄分产业无几，全赖汝祖妣林儒人同汝父勤俭经营，朝夕靡遑，是以多置产业十倍于前。今者剖产分掌，期毋面从后言，须秉度之，各当宜斟酌乎重轻。第思梦祥虽系承继，实本同父，揭短论长，实所不宜，乃议将汝父阄分旧额抽为汝父蒸尝及汝母赡养，后日即为祀业，由长、二、四、五、六、七等房挨次轮值；其汝叔阄分旧额，抽为汝叔蒸尝及汝婶赡养，系梦祥自掌，别房不与。另承典曾绍基田一段，价银五百元，年租粟九十石，留为书田。至于新建大小产业计五千余石，品作九股均分，长房大枢应得贰股，三房梦祥应得贰股，其二、四、五、六、七等房各得一股。品折既定，质之堂嫂黄氏、堂嫂王氏、及诸兄弟咸曰平允，凡属亲戚亦佥云允当，遂即公同配拨制为公阄，一经拈着，便为千秋铁券；随手指定，即系奕世薪传。但创业实由经营，半丝非易；成家必从勤俭，一文宜惜。所愿各绍箕裘，以光祖德；亟图上进，用扩前模。诵急难于脊令，相好无尤；思和乐于同气，既翕且湛。均勿蹈末俗之浇薄，视手足为无关；更宜敦祖宗之积累，传孙子于勿替，是所厚望焉！兹将田业、租项、房屋和盘品配于左，恐后无凭，合计阄书一样柒卷，各执一卷为照。

　　道光贰拾年柒月日立阄书字堂叔建轴

　　长房大枢

　　次房伯通

　　出继三房梦祥

　　四房伯寿

　　五房伯灶

　　六房伯针

　　七房伯津

　　知见母亲黄氏

　　三房继母王氏

　　庶母蔡氏

　　庶母许氏

　　公亲陈尚文

　　秉笔王立甫

　　计开（以下略）

　　第二十五阄分合约字

　　同立阄分合约人庄彦、仰颜、仰钟、仰岳、仰营、仰育，承祀三房侄伯淮、长孙伯铺等。窃闻九世同居，张公之芳声足慕；三人济美，田氏之孝友可风。是张田之胜事，固吾家所宜效也。但念生齿既众，家用浩繁，一人殊难综理，分折庶各经营。爰邀胞叔、功弟暨族房戚属、尊长等公同妥议，我佐园公在日，先有借欠债项五千余元，且现时积欠公项贰千五百余元，加之近年境运不顺，破耗匪少，各处田产经有典借银两，若不预早设法，恐将来负累益多。兹议将祖父遗存大肚西下堡新盛等庄租额，除年额应完公项、番租各费粟外，仅存实租五百余石，付与长房庄彦变抵公私债项，按算不敷尚多，再将原先典挂各处产业尽听庄彦找卖，伸银不拘多寡，仍付凑还债欠完明，免致后日各房债欠，实属妥举。今惟将柴坑庄所存田园大小租息内，抽出店塭田园共十项，年收税银三百零元，内一百元以为历年赔补乌日庄及新盛二处叛产款项，付与庄彦掌管办理，又抽出银元贰百，以作祖妣郑儒人及考妣蒸尝之资，从长依次轮流管收，办理祭祀扫坟各费，不得推诿。其余所存田园，酌配柒股半均分，内六房每房各得壹股，仰育议得半股，长孙伯镛议得壹股，以金、生、丽、水、玉、出、昆、岗八字号明神拈阄为凭，写立阄书捌本壹样，分付各房收执，各管各业。其半线堡柴坑庄各款公项，均照柒股半匀配纳课。至于仰钟分下并二妹仰育等尚未婚娶，公议共贴费银壹千陆百元，约将廍屋、器椇、牛只等项本分下所得壹半，估银壹千元，归与庄彦承坐，以资嫁娶之费，分作两次向庄彦支取，不得短少延误。所有各房分得田产并祀业甲数、佃名坐址开载阄书簿内明白，俾免纷争。此系至亲、叔兄、族房戚属暨我兄弟等公同妥议，至公无私，业经各房甘愿，日后不得异言生端，今欲有凭，同立阄书合约壹样捌纸，分付各房永取存照。

　　嘉庆四年四月日胞叔振海振藩

　　功弟应选

　　庶母林氏王氏

　　母舅吴承西

　　房长振瀛振仪振洪

　　代书人曾銮仰营

　　同立阄合约人仰岳庄彦仰颜

　　仰钟仰育

　　承祀三房侄伯淮

　　长房长孙伯镛今将公存祖妣暨考妣蒸尝业产登载于后：

　　计开（以下中略）捌房仰育分下半股，分得昆字号田园大小租银、租粟甲数开列于后：

　　计开（以下中略）长房庄彦拈得金字号分下田园甲数、银粟开列于后：

　　计开（以下中略）叁房孙泊淮分下拈得生字号田园大小租银、租粟甲数开列于后：

　　计开（以下中略）肆房仰岳得拈丽字号分下田园大小租银、租粟甲数开列于后：

　　计开（以下中略）

　　五房仰颜分下拈得水字号田园大小租银、租粟甲数开列于后：

　　计开（以下中略）

　　陆房仰营分下拈得玉字号田园大小租银、租粟甲数开列于后：

　　计开（以下中略）

　　柒房仰钟拈得出字号分下田园大小租银、租粟甲数开列于后：

　　计开（以下中略）

　　长房孙伯镛分下拈得岗字号田园大小租银、租粟甲数开列于后：

　　计开（以下中略）

　　第二十六托付字

　　立托付字人杜印。祖父守己安分，流传清白，至印家门不幸，并无后裔所望，此亦天数，非人力所能为。因印有自置山林水田埔地，东西四至界址俱登载在大契内明白。唯恐祖宗禋祀有亏，窃闻托孤立嗣，自古有之，印亦效古人所为。无奈，即与妻洪氏相议，将此业一派付族叔祈山、弟文广、邻右蓝彪、陈凤等交托执掌，出贌收利，以作禋祀之费，不论印亲疏人等不得变卖，亦不得典挂他人。保此业系是印夫妇自置，与别人无干，亦无不明为碍。此系印夫妇甘愿付托，口恐无凭，今欲有凭，合立托付字四纸一样，每人各执壹纸，永远付执存照。

　　一、批明：司单连印契一纸，交付女婿李渊收执，日后取字公用，不得刁难，批明再照。

　　光绪乙亥年六月日代笔人杜顺意

　　知见女婿李渊

　　在场人杜火朱加顺

　　保托付字人杜祈山杜文广邻

　　右蓝彪陈凤杜印

　　立托付字人妻杜洪氏

　　第二十七付托阄约字

　　同立付托阄约字人族亲林升、林海、林达、林仙水等，因房亲林座、林任兄弟无嗣，遗下薄产，经先前依堂亲承受代理，园税收吞，香烟失祀，升等目击心伤，欲再举族中守正之人归管奉祀，未得其人。兹有王耀官为人刚直，与林座虽是异父同母，素系友爱，无异同胞兄弟之亲。爰是公同议举将林座一坛神主托与王耀官奉祀，立将苎园、山园、厝地、厕池交付掌管收税，每年踏出税银叁员贴王耀官以为春秋忌辰之费，余剩若干，算明送交林仙水官收存，诸亲不得私借滥用，俟将来建嗣立业，有所归受，然后再行设法。此系公同付托，永无异言，今欲有凭，合立付托阄约叁纸，各执壹纸为照。

　　批明：林座、林任遗置苎园、山园、厝地、厕池，址在关渡庄，东至大路，西至许家园岸，南至土地公巷，北至林迁官为界。其契卷存在长房林升收执，年纳关渡妈祖香灯银贰角，再照。

　　再批明：阄约三纸：林仙水收执壹纸，林海收执壹纸，王耀收执壹纸，再照。

　　道光贰拾捌月拾月日

　　场见王耀林升

　　芝兰堡关渡庄正戳记

　　芝兰堡关渡总理戳记

　　立付托阄约字人族亲林达

　　林海

　　林仙水

　　代笔林延年  
　
