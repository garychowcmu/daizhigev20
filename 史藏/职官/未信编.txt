未信编　　（清）潘杓灿 撰 

　　●目录 

　　序 
　　引言 
　　自序 
　　后序 
　　题词 
　　凡例 
　　钱谷 
　　刑名 
　　几务 

　　●未信编序 

　　中古画衣冠。异章服。而民不犯。爰及三代。作诰而疑。作誓而叛。子产铸刑书而叔向讥。民有争心。夫子作春秋。欲垂空文以淑世。自兹以降。机变日寻。情伪万端。上下相冐。如江河之日下。于此而欲以靖民。不亦难乎。□读禹谟。从欲以治。四方风动。刑期无刑。民协于中。未常不叹古帝王帝臣。德刑并重。无二视也。司马子长传申韩。与柱下史同列。以其原于道德之意。岂非刑罚以佐德礼之穷。有未可偏废者欤。余自甲乙废业后。餬口四方。盖常一至晋中。与同里潘子月山。后先相值。潘子沉深好书。有声胶序。常卒业其所论著。温柔敦厚。疏通知远。殆巳几于强立之域。虽尚阨于遇。未遽颖脱乎。观其未信三编。不啻□欧冶以锦水。光铓且万丈矣。夫潘子发愤陈箧。匡致之略。自蕴蓄素优。乃仅取理财听讼几务诸编。汇而订之者何居。以其为当今之要务。且与周礼四子之书相表里。期不诡于圣人之教也耶。故其为言。诚为明体适用。可以坐论起行。然说者犹有疑。何疑。疑夫潘子之才。何难兼综而并理。充潘子之学。不殊六府与九功。顾其立论。多举一邑。则又何也。以其为巳试之迹。家者一身之积。邑者一家之积。言立于此。而义昭于彼。即不言天下。又孰从而外之不又可举而措之也哉。其曰交盘者。一任之始终也。编审者。十年之纲领也。所损益可知也。征比以神其权。收贮以善其聚。解给以持其流。渔盐凌杂以广其类。而生节之变尽矣。章程以为立政之经。庶狱庶慎也。权衡以为立政之用。刑故宥过也。关睢之意。行乎其间矣。始之以除授之承接。殿之以迁擢之清厘。前茅后劲。不戒而备矣。宾嘉符瑞之敬信。郊劳赠贿之啬丰。厉杀戕败之必躬。寇攘奸宄之必慎。敷奏复逆。出入咸今旷典时举。俊乂傍求。圣天子爱才如汉武。吾知月山氏书出。当必相见恨晚。如朱会稽严将军辈。置之承明金马之门。畿辅股肱之地。其为千秋一时。但恐月山捉鼻不免矣。犹忆岁壬午。先正陆鲲庭先生。雄之目。必举而归之捉刀之人所尤难者。左手画方。而右手画圆。目接词章。而口并酬应。手答笺诏。而耳行听受。舍刘穆之吾谁与归。所谓明镜不疲于屡照。清流岂惮于惠风。月山庶足以当之哉。月山庶足以当之哉。当熙矣。而又秉之以忠。持之以信。守之以勇。行之以廉。忠以获上。信以信友勇以决事。廉以立身。虽曰未信。吾必谓之信矣。然是编也。潘子佐治之书。非潘子为治之书也。昔建安间。有外国使者至汉。称魏公雅望非常。至英执牛耳。时招致少年能文之士。共为文酒之会。尔时虞子景铭。钱子安侯。顾子逄伯。刘子彦威。陆子遥集。暨予辈十余人。独予以壮夫。侧身其间。忸怩终日。今数子后先飞鸣。且有赋召玉楼者。顾予与彦威。沦落不偶。曩阅彦威所梓政刑大观。海内纸贵。庶几立言不朽。与草木同尽。独老仆一人。月山三编。并驾卯金。后来居上。未知鹿死谁手。予但从壁上观可也。 
　　皇帝康熙十有九年岁次庚申孟秋之月同学眷弟吴亢宗次公氏撰于姑射之西园。 

　　●未信编引言 

　　学问之道。惟有守乃能有为。而执其要归。总期于明体适用而巳。葢古今事功德诣。非体不立。非用不彰。君相有其业。圣贤具其理。无无体之用。亦无无用之体也。予间驱车燕赵。从鹿幕得荆识我潘子月山氏。双眸炯炯。謦欬俊逸。知有大过人者。即刻得覩云林妙染。兼之锺王题识。倾倒三绝。以为此风雅才人也。翊日更得读其诗若文。缥缃盈箧。咄咄逼人。真字字可以易缗。则又以为此博物君子也。乃迟之又久。细稔其生平。验之闲定。观其所忽不觉睪然仰企。窃语所知曰。此固有守有为。君子之不得志于时者。未大体用之业。而能实备体用之理者也。遂作诗一章赠之。有曰如君不羡五侯家。望絜南阳未有涯。又曰怀将仁义因时发。雅许文章任日赊。愿为师事。不敢友事。实衷之诚。非词之设。兹复得卒业所为未信编三集。条分缕晰。无一言不从忠君爱民起见。无一字不从仁心义路宣猷。此真大臣小臣。明身善世之津梁。急宜公世以勷盛化。潘子曰。吾宁韫椟藏之。以斯之未能信也。骆子曰嘻过矣。学不同人。明体适用之谓何。其勉而立付之梓。 
　　康熙十四年岁次乙卯中秋日在制十锦同学弟骆钟麟识 

　　●未信编自序 

　　粤稽三代以来。治法各有因革。而必立一大同者以为圣。要使上有施而下有守也。今天下治法之所准绳者。莫踰全书律例二编。盖全书者。合禹贡周官以为生用。律例者。本执礼春秋以为赏罚者也。奈未仕者鄙于分心而不观。既仕者疲于鞅掌而不暇观。欲明施守。何术之从。虽然。书律尚矣。有观之者矣。其于出身加民。不能撙节物力。体贴人情。成法具在。岂即上理耶。盖曰时制宜者。全书之用。横见侧出者。律例之旨。譬之工器必依轨。而断斲有无定之施。譬诸射。矢必中的。而纵送有各得之巧。贵乎人之神明焉耳。仆疏庸落魄。误滞儒酸。升斗未邀。何与理乱。尝记耐庵子云。人生强仕不仕。不必更仕。意谓过此以往。日就衰迈。布化宣猷。而欲神明恒裕。能告无罪于君民。势所甚难。仆年已踰五十。又何敢妄谈经济。作出位之言哉。乃因回禄降眚以来。餬口四方。悯东南之赋税殷繁。悼西北之性情刚戾。历观位为民上。而敷施维艰。仔肩最重者。无如州县之官爰就耳目之所见闻。审乎物力。察乎人情。丰亨空乏。好恶依违。官常殿最。政迹纯疵。摩索者诚有年矣。岁乙卯。避暑僧舍。思及往事。以臆说述之。以成说附之。断纸零笺。几千百叶。虽足迹未遍。事机难穷。宁敢执一管以窥冥漠哉。而要不离夫撙节体贴者近是。同人沈子退庵。缕收□辑。缮写成册。仆遂列为钱谷刑名几务三集。用以表里全书律例。且欲折衷于当世之操治理者。夫州邑。古诸侯之国也。苟善而充之。岂国治而天下其可平乎。然谓此而余能自信焉。则未也。康熙甲子莫春。且亭山人潘杓灿。题于东园之紫竹林。 

　　●未信编后序 

　　妇翁潘月山先生。于乙卯岁。避暑城东精舍。着有牧民书六卷。名曰未信编。盖取义于吾斯斯未能信也。文漪以半子侍门下。得读是编。喟然叹兴。以为先生真不可及也。夫世之人。有一寸长。靡不自负。谓道在是。非独自信之深。抑且欲天下之人无不信之而后快。若先生者何如耶。先生为东皋名宿后。少补愽士弟子。即为儒林祭酒。家有藏书数十乘。皆手批阅数过。以故淹古贯今。出风入雅。作为诗文。无不惊天逗雨。掷地作声。而于兵农钱谷。象纬历律。以及四□扼塞矢口直陈。□数家什。著述甚伙。有位育编以详方舆。凡六卷。有敬体编以详官制。凡四卷。有饱目编以详名物。凡十二卷。有防河要领四卷。有煮海梗概八卷。悉本力学深厚。发挥精蕴。急当悬之国门。取信于天下者。若是编之论治。如布帛□粟无人不辨。无时可离。而尚冲然未以自信耶。且先生之为人。然诺不苟。孝友成于天性。居身澹泊。而任事慷慨。其或游艺翰墨。无不出尘绝俗。人得一片纸。即什袭以藏。不徒贵其书畵。亦欲彷佛其人焉耳。况其所云著述者乎。先是岁丁未。火焚先生之庐旋丧尊人邓林太公三月间。灾艰迭至。太孺人在堂。兼之嫂侄待食者十余辈先生曰。饔飧不継。子道之谓何。即室有啼号。岂吾先人抚孤哀寡之志哉。于是诸侯有设父师之席。长跽以请者。遂出而应之。盖为亲计也。廿年以来。辙迹半天下。名都大邑。曾为经纪者。再往过之。三□过之。多颂令公之德不衰。先生私自喜。以为令公不负民。吾不负令公矣。先生甫五十。须眉尽白。都由心血劳扰。志岁仲冬。为先生揽揆辰。犹客淮海。每欲悬车自摄而不能淂。良以天下信之笃。而不肯一刻失之也。冬杪归门人甥侄佥谋所以为寿文漪曰锦屏玉轴。吾侪仅足以寿先生。而先生之著述。直足以寿世。宜悉谋剞劂。永垂不朽。庶与世俗之称觞者稍异。爰相为请。先生遂出是编曰。嘻是固二十年来。坐论而起行者。其以累诸子。然余实未之能信也。他书视此矣。文漪等先以付□。而徐谋以□桃中之秘。夫天下信先生之学。如此其笃也而犹冲然未以为信。则视世之才长自足者。果何如哉。 
　　康熙二十三年四月望日门下子壻胡文　漪顿首百拜撰 

　　●未信编题词 

　　萤窓膏火肆。力于八股之场者每视兵□钱谷刑礼窥测诸书为曲学不知大学以新民为效周礼以理财为先。元公尼父未尝独举词章。诚以内圣外王。无殊轨也。吾□□子月山家有藏书万卷。丹铅批阅。无不发挥精蕴。身为愽士弟子。而于天下□塞。五土瘠沃。风化粹戾。讲贯揣摸。得其□领。矢口陈说。无异掌示棋布。是以王公大人。争为结袜者。数十年矣。余客东五载。始归里闬。适月山亦以犹子之变。自石邑来视其家。一河南北。时复往还无间。因出家弟退庵代集未信编见示是编也。为月山与当事言治之书。其□有三。篝灯夜读。乐而忘寝。其所论钱谷。则利之外。无弊所论刑名。则义之内有仁。即其几务一卷。持躬接物。虽凌杂米盐。无不指归大道。真仕林之宝镜。治平之金绳也。是则人之功名。皆月山之政事。益信潘子之学为有夲。不徒能言而实能行之也如此。宁得止以八股名流。目吾月山哉。 
　　同里眷弟沈管拜识 

　　●未信编凡例 

　　一是□着于乙卯。刻于甲子。存稿日久。故四方颇多缮本。但十余年来。日有见闻。即日有损益。缮本每每不同。而必以刻本为备。 
　　一操觚之家。以文章争长。务趋深奥。以自成一家言。兹编立说止取简易。遣词唯求明白。俚语俗字。都所不忌。盖以编中指陈。皆关国是民命。修词害意。非所敢出也。 
　　一仕学之书。坊刻甚伙。大都搜罗文告。以示规□□编唯事指陈利弊。虽名章纸贵。不敢妄收一字。中有一二附刻者。皆属兴厘关键。非徒欲附空言也。□有南北事宜不同者。则两存之。亦非重复。 
　　一衡文之例。以丹铅为褒赏。联圈贯点。必在精华。兹编语直意浅。褒赏本无所施。所用●者。标目也。△者。抉要也。□者。立法也。○者。发明也。旨取便于游目。识者幸勿以浮夸见过。 
　　一启牍本贵华藻。非风云□露之篇。不足以光□命。然敲金戞石之声。玉润珠辉之色专集具在。无俟旁求。编中刻载数首存其格非炫其文也 
　　且亭山人杓灿识 

　　◇钱谷◇ 

　　引 
　　第一卷 
　　第二卷 

　　●未信编述钱谷引 

　　月山曰。钱谷之务事重绪纷难为综理。自度支、方伯。以至仓场、税、务、之职。专掌其任者。固当用意讲求。使毋旷职之讥。补苴之累。即如文宗、观察。邮传、河渠、诸员。虽非贡赋之官。而学祖、站费。赃赎、工料。亦必岁稽季核。以副奏销此理财一节所以为大学平天下之要务也然其端不出于征收解给其弊不外乎透冐侵那 【应一支二谓之透。无而为有谓之冒。暗中剥蚀谓之侵。移彼应此谓之那。】 其综理之诀。止以详利弊。明缓急。六字槩之。而详之明之必在立法之善法既善矣然有定法无定地有定地无定时又当斟酌变通随机合宜务使下安上□庶免旷职补苴。而任之尤难。莫如州县一官。葢州县之任。执司赋役。以钱谷为考成州县之征收锱累铢积州县之解给万派千流其事如山其绪如发况又有刑狱庶政之备责其身心哉是则能为州县。木有不能为度支方伯者也。谨将征收解给。条分缕晰。详其利弊。明其缓急。而先之交盘、编审、以清其源。终之杂项钞课以充其类。苟司牧者。权衡采择。神而明之。未必非治平一助也。 

　　●未信编第一卷钱谷上 

　　壻胡文漪文漪 
　　钱唐潘杓灿象承甫述　门人张信孙仲允甫校 
　　甥张　□德门 

　　钱谷上 

　　交盘 
　　编审 

　　◆交盘 

　　事必谋始而后能善厥终服官受授乃致君泽民之始也一执漏卮则弥缝无术不特事功因之难立行且廉隅为之难守矣既累其身不即以上负吾君下负吾民哉述交盘 
　　交盘受授。不□正项本折要查。即杂项钞课通要查也。若疏忽接收。前官之空缺。必责后官之补苴。无论接征之千金百镒。难以仔肩。久欠之一丝一忽亦必清理葢丝忽之赔补虽易。若不查出。勒令清偿。或致遗忘部驳则不及一分之处分巳归接管矣慎之 
　　交代必令户房。照依司核全书会计册造管收除在每年一册。若前官任事未久。或有以前受授不清。其中那移遮掩。未经发觉。亦不可知。故须将上上手交盘底册通查方无遗漏。 【以下应用各册式俱附后。】 
　　清查之沙先阅赋役全书全书乃历年征解之定额也再阅会计册。会计乃每年征解之定额也。再阅须知册须知乃每年完欠之简明大纲也然后始阅所送交盘清册。与以上书册逐年查对。 
　　首查起征额数与会计相合否否则驳问经征吏书。再查收数完欠与流水串根相合否否则驳问经收吏书。若有民欠。除赦过不论外。其现欠者。一而出示晓论里递着具各该现年。完欠实数甘结。一而着该房□造民欠册籍。与里结相对。有不合者。着经承回话以便详追。如册问□户。多系迯亡而前官奏销虚报十分全完致有遗欵未曾解给者。勿受交盘。详请经征补项。 
　　征收既清始查解数。数与会计□合。则对批回。有批者。□正开销犹必细察摩补恐有以旧改新以少改多之弊无批者。摘出比批。批回未足。勿受交盘。申请经解掣交。再查给数。数与会计欵合。则对领状。有领者。作正开销。无领者。取领粘卷其有透冐侵那。一切全书会计本无欵项无领可取者。即属官役侵蚀。勿受交盘。详请经手补完库额即使事有创增原非经费特文提取。俟咨部淮销者。亦必吊齐原行上文查核其原行卷宗亦要细察摩补之弊或无文。或有弊。俱要详究总属官役侵蚀。勿受交盘。详请经手偿补。 
　　凡交盘□。例有四柱。曰管收除在。管者旧者谓以前旧有而交与接管也收者新收谓本年征收也除者开除谓照会计欵项解给也在者实在系解给有余实存仓库即为下年旧管者也每年一册。逐年递卸。卸至受授之年。则所云□在者必现银在库。现米在仓。若无现物。明系前任侵蚀。即有无欵那借。送册追补。以为抵充者。俱属虚无。必须通详请追偿补。勿受交盘以自累也。 
　　交盘之时。存库不足。指称透放本年俸工者有之。此盖或系虚捏。以补巳前之侵蚀。或系预给。以贪扣头总属违例亦宜关请原仕还项。俟本任按月续给。盖俸工。系存留欵内之银。倘催征不前则存留先给而起解必致不敷且有不时裁减则所给者竟为落空倒追徒费敲扑耳 
　　凡杂项钞课各有专司。各督该房送册。仍照四柱开造。 
　　缺官罚体问吏房。 
　　师生空缺问礼房。 
　　赃物罚赎问仓库房仓库未收问原承行 
　　盐课问盐法科。无盐法。问户房。 
　　桥□□摊。问工房。 
　　当税牙税牛驴渔课契税俱系户房点吏书承行。问户房。 
　　凡存库银两须兑交。合库吏佐贰估勘。 
　　存仓米谷须抽厫盘。令斗级仓官出结。佐贰眼同。 
　　军器驿马问兵房。驿马须亲自点选令马夫骑试。兽医验看。臕壮岁少。驰骋快徤者。方与收受。仍取马夫兽医结状点时即用□印。如疲病老劣。不堪骑坐者。退令买换盖驿马俱动支钱粮购买若或草□收受祗应不得必自买赔也至于交收若在夏末秋初。犹宜责任兽医仔细□明。有无成病。以马当夏时奔驰。受暑在内。巳成暗病。秋日凉生。暑毒一时发作。多致倒毙。赔累不少。 
　　若有存贮库内火药非他官封记者。须彻底开看点试恐有盗卖□上等弊取用时遗误军机。 
　　积谷问该承。或巳纳。要查实存何所。或未纳取里递经手人承填若干认状。以便催收。 

　　交盘册式 
　　民欠细册式 
　　臬司粮驿道事理交盘册式 
　　一应交盘明白结状式 
　　驳参交盘细册式 

　　○交盘册式 

　　此式乃浙江布政司袁 【讳一□】 核定者。几三式彼时因有开化王县合条。奉院批查故定此式曾见之仕学□乘。兹节其大畧。其详稿曰交盘一事。最为綦重。每见□属造报之册。朦溷错杂。一经驳查。数月不覆以致迟延难楚。今王令议称起运钱粮。自应照数追补若存留。何必刻求。此二语。亦属有见。查本司项下。正赋改折□。扣兵饷杂项等欵。并粮道之漕运。□道之驿传运司之盐课。各府之本色。俱关考成。至于该县存留之欵。从未造入岁参。而新旧交盘之时。吹毛索瘢。开造侵欺。汇入钦案于是前官之应追拖累无穷后官之承追完结无日不但误人兼自误矣然有虽系存留。实为起运者。如经费中则有缺官之俸薪柴马。科举中。则有节省银两之拨充兵饷。杂支中。则有战船海塘之需用紧急此皆项目考成。较之正赋岁参。更有重焉。此不可不凊查者也。又有抽扣银两。如人役工食之类。此虽不入岁参。然详定之后。便于司库支给在各属有未完而在司库为巳用其巳用者。皆系□动兵协二饷。若各属交盘之时不入未完。则后官既不肯代前官补解。而司库又有何银可代各属赔补此亦不得不清查者也今将各属交盘拟定册式。除顺治十八年以前钱粮俱入恩赦外将康熙元年起。每年额征若干巳完某欵若干未完某欵若干。为一册又将康熙元年起。掌署名官。每一官任内。以前官交下存库存仓银米若干为旧管以本官任内经收某年某项银米为新收以本官任内解支某年某欵银米若干为开除、以存留在库在仓银□交与后官为实在备造各官任内管收除在四柱为一册。然后合计某年分。解司未完若干解道未完若干。解府未完若干。共未完若干。于未完之内分析民欠若干。官役侵欺若。干其侵欺者。应于某官名下追还若干。应于某官任内某役名下追还若干为一册。三册既成。合算相符。则交盘之案。彻底清楚矣。至于各年银粮。俱全完者。止取接任官印结。不必造册申送。以省烦琐 
　　共详允督抚颁行各属曰。各属钱粮溷淆不清以致交盘之案。葛藤无巳。前官苦后官之苛求后官怨前官之遗累。及至造册申报朦混舛错。一经驳查。经年不覆。彼此拖累茫无头绪此其受病不在交盘之时也有等□干之吏任内钱粮胸中了然自能应期□解若庸常之□问以钱粮欵项。征解完欠。茫然不能应也。□以胥吏得以作奸。库藏有如漏卮匪但考成之时。功名难全。且交盘之时。身家莫保矣。本司拟定册式三纸惟愿各属。不待离任之日悉照此册交盘当在任之时即照此式逐年逐月登记征收解支数目悬之座右庶几完欠了然侵欠无隐则钱粮无不清矣凡不完之故皆由不清清则未有不完者今各县有未完者。于交盘之时。未有不罹侵蚀之愆者也。 
　　其论侵欠曰。凡钱粮之弊。有侵那透冒。未获批。未获领。六项但除民欠之外皆侵欺也侵者。或侵蚀。或侵盗。那者。或此项动彼项。或此年用彼年。透者。虽应有而益支于额外。冐者。本无有而捏名破销。未获批者。起解而无回销。未获领者。支给而无领状六项之中透冐侵欺也未获领者必非本人支领经承捏名冒支故无印领亦侵欺也止有那借。与未获批二项合应确查。凡解支钱粮。年分项欵不同。谓之那借。年分不同。应征彼年以还此年。欵项不同。应追彼欵以还此欵。如巳经追抵补还□便应归欵作完不必复列那借如未经追抵补还者应查有无民欠抵补假如本年钱粮。那借本年欵项。应□本年民欠合算听抵。至于甲年钱粮。那解乙年欵项。应将乙年民欠听抵甲年凡有民欠抵补者谓之那借无民欠坻补者皆侵欺也又有乙年钱粮。借解甲年。凑值甲年奉赦。无从追补。又有地方公务不入全书刊载之欵。便无应征之额。那动正项。亦无抵补。以上二项虽非入巳之赃应于那借官役名下坐追者也其未获批者。应将解过欵银。具文详请。或系挂兑未获。或系未经解到。如挂兑未获者。应将解到银两。造入实完其挂兑银两即入侵欺其未解到者。或本官侵蚀。或库役侵蚀。溷起空批原无银解应于官役名下追补如系巳经发解。或解役营运侵蚀。或经承解役通同侵蚀应于经承解役名下追补者也凡银粮不在官则在民是以清查钱粮。不必分晰侵那透冒。未获批领六项止分民欠侵欺二项其拖欠在民者。应里甲行追。巳征在□者。应于官役名下行追。是以止列民欠侵欺二条。嗣后接任官之造报与府催之复核。先查本年未完若干再查未完钱粮委系民欠若干如民欠□未完□符则无□欺矣未完多民欠少则民欠之外皆侵欺矣其侵欺者确定应于某官名下追补若干某官任内某役名下追补若干务令毫厘俱有着落铢锱不得浮溢则交盘之案明确无讹。可藉手转详矣。前王令所云不查存留者特不查县存留之未完耳至于假借杂项名色多支分厘便是侵欺以致正项亏损钱粮之弊正在于此慎之哉 

　　各年额征解支巳未完欠册式 

　　△各年额征解支巳未完欠册式 

　　康熙元年 【三年以后。止分起存。奉泼。拨剩名日不列各部款项】 经征 【掌署】 印 【知县官】 某自正月初一日起至某月日止□ 【掌署】 印某官某自某月日起、至某年终止、额征条、银若干、内起运银若干存留银若干 【各年分析有□无□】 

　　户部项下 
　　礼部项下 
　　工部项下 

　　?户部项下 

　　本色银若干、 
　　一某项银若干、于某月日、差役某人解府 
　　如。未着此者俱注明未获缘由或未经解到。或投收若干、缺兑若干 
　　正赋若干、 
　　本色折价若干 
　　裁扣充饷若干、 
　　额编兵饷若干、 
　　解司存留若干、 
　　以上共银若干、内奉拨某某欵留府给兵若干、实该解司若干、 
　　额征秋南屯米、若干、奉拨留府给兵若干解省若干 
　　解司 
　　一某项银。若干、于某年月日差役某人解交、获。批、讫 
　　某项银。若干、奉文作何支用于某年月日赴司抵销批讫 
　　某项银。若干、于某事案内奉有部文、某年分灾荒蠲免讫 
　　以上巳完若干、 
　　未完若干、 
　　解府 
　　一某项米。若干、于某年月日、差役某人解交、获批讫、 
　　以上巳完若干、 
　　未完若干、 
　　一某项米。若干、于某年月日、差役某人解本府或解协某或解粮厅获批讫、 
　　以上巳完若干、 
　　未完若于、　　　　　　卍 

　　?礼部项下 

　　本色药材银若干、 
　　一某项银。若干于某年月日、差役某人解府获批讫、 
　　折色银若干 
　　一某项银。若干、于某年月日、差役某人解司获批讫、 
　　以上折色、巳完若干、 
　　未完若干、　　　　　卍 

　　?工部项下 

　　本色麻铁银若干、 
　　一某项银若干、于某年月日差役某人解□讫、 
　　折色银若干、 
　　匠班银若干、 
　　一某项银。若干、于某年月日、差役某人解司获批讫 
　　某项银。若干奉文作何支用于某年月日抵销判批讫 
　　一某项银。若干、于某事案内奉有部文某年分灾荒蠲免讫 
　　以上折色匠班共巳完若干、 
　　未完若干、 

　　杂项解司 

　　一渔课银若干、于某年月日差役某入、解交获批 
　　□讫、如欠解注明欠解缘由 
　　一缺官银云云 
　　一税契银云云 
　　一牙税银云云 
　　当税银云云 
　　一杂税银云云 
　　一奉文抽扣某项银云云 

　　粮道漕项 

　　一某项银。若干、于某年月日、差役某人解道获批讫、 
　　以上巳完若干、 
　　未完若干、 

　　邮道驿站 

　　一某项银。若干于某年月日差役某人解道获批讫、 
　　以上巳完若干、 
　　未完若干、 

　　运司盐课 

　　一某项银。若干、于某年月日、差役某人解司、获批讫、 
　　以上巳完若干、 
　　未完若干、 
　　以上解司道府共未完银若干、 【此总。为□民欠侵欺册之□领】 
　　某官任内经管钱粮四柱册式 【此以一任总造若欲各年一册则□式□□上年实在即下年之旧管逐年惟卸至交盘之年侵欠自见】 
　　掌印知州县某、自某年月日到任、至某年月日离任止、 【署印官□】 

　　旧管 

　　前官交存在库某年条银、若干、 【出单额□□。俱□条银】 
　　某年某项银、若干、 【不入由单者另注欵项】 
　　在仓某年某项米、若干、 

　　新收、 

　　某年某月、 【逐月□比。】 
　　征收某年条银、若干、 
　　某年某项银、若干 
　　某年某项银、若干、 

　　开除 

　　某年某项银若干、差某人解某衙门、获批讫、 【征银之□原不分欵。故入由单者。皆称□银。解支之时。俱有欵项。须照金书仍注欵项】 
　　支某年某项银、若干、给某人、取领附卷、 
　　一解某年某项银、若干、差役某解赴某衙门获批讫、 

　　实在 

　　存库某年条。银若干、 
　　某年某项银。若干、 
　　存仓某年某米。若干、 
　　各年未完分晰民欠侵欺册式 
　　某年分 
　　解司、解道、解府、共未完银若于内 
　　民欠若干 
　　侵欺若干 
　　解司、解府、共未完米若干内 
　　民欠若干、 
　　侵欺若干、 

　　民欠 

　　某都图欠银。若干、 
　　某都图欠米。若干、 

　　侵欺 

　　某官侵某项银。若干、应于某官追补、 
　　某官那某项银。若干、应于某官追补、 
　　某官任内、某役侵某项银。若干、应于某役追补、 
　　以上官侵银若干、 
　　役侵银若干、 
　　某官侵那米若干、应于某官追补、 
　　某官任内某役侵那米若干、应于某役追补、 
　　以上共侵欺米。若干、 

　　月山曰交盘文册。各省州县。定式不同。其旧令移交新令。止图掩葢。有故造无编额欵。溷入开除者。有垫旧既多。开除逾于管政正额。乃先造借进别年银于新收之内者。不知无编额欵。混入开除。识者稽对全书会计。白尔一目了然。即筮仕者或有失眼。申之上司。岂肯听其破冐。若垫旧既多。先造借进。冀葢那欠之愆。遂致文册□乱舛错乃逐年朦葢年年压卸交代时究竟水落石出未完仍现本官本役名下何如将垫解之银。还归。本欵注完。其未完之额。实将民欠抵补。民欠有甲年乙年。之不同宜于交送民欠册内注明甲曾那银垫乙今将乙欠还甲民欠果真新官代为征补亦所难辞上司闻之亦易以情理声解若民欠康无实系侵蚀自当竭力补救弥缝其缺故此三册。不但新官之核驳宜遵。即各年额征完欠。并任内四柱二式。旧令移交。断应照造止于未完之下。注明现有民欠补完可耳。他如移送册。或有细开田地山荡人丁等则于前。细开未支存留欵项于后者。核驳册。或有于驳册之□。又造简明。简明之外。又开揭帖者皆烦文芜牍徒觉纷然便可一笔抹去。 

　　○民欠细册式 【民欠既真。相应抵补未完故应??几式造送】 

　　某府某州县 
　　为交盘钱粮事、今将本县任内、自某年月日接任起至某年月日止、所有各年未完欵项现有民欠数目抵补逐一照年备造清册、移送以□查核、追抵完项、须至册者。 
　　计开 
　　某年 【如一年造完再按年不必另写册山】 经征掌署印知□县某、自某年月日接任、至年终止、 
　　未完银共若干、内 
　　某□银若干 
　　某项银若干、 
　　现存实在未征民欠银若干、内 
　　某图某里民欠银若干、内 
　　某里欠银若干、内 
　　一户某欠银若干、　一户某欠银若干 
　　前件、应征收抵完本年某项未完银两、 【如以本年之欠。抵还本年未完无庸声说若有以乙抵甲以甲抵乙者须说某年某项银两紧急巳将本年某项额银□□□□□补完额】 

　　○臬司粮驿道事理交盘册式 

　　此式乃湖广臬司粮驿二道。奉部抚两院颁定。皆任内重务。属臬司粮驿二道者。亦交盘要事。册颇简明。故辑入。若藩司之钱粮。巳有浙江藩司册式。在前可法。故不再赘。 
　　某者某府某州县某、 
　　□为交盘事、遵将 【原任署印】 知州县某、自某年月日到任起、至某年月日止、任内一应 
　　钦部事件督捕盗案迯人积储银谷等项、巳未曾完、遵照 
　　宪发交盘册式、逐一备造清册、现在申送查核施行须至册者、 
　　开 
　　一奉行 
　　钦部事件 
　　前件 【如任内有未完事件必、须开注于某年月日奉某衙门此行一件为某事某等一案至今因为何事未结如无止填一无字】 
　　一奉行 
　　钦案责缉漏盗并承审诖误盗案 
　　前件 【如有未完。须开列于某年月日。奉某衙门□□□件为某事一案。承缉缘□。至今有无获盗□名。未获几名。并承审何案不确曾否奉　　旨留质逐一登答。如无。止注一无字。】 
　　奉行 
　　钦案责缉叛犯并疏脱迯人 
　　前件 【如仟内有此等未完事件。务须开列于某年月日奉某衙门或批或牌一件为某事某等一案、承缉缘由至今有无获犯几名未获几名。曾否奉　　旨留缉逐一备细登答。　　如无止注一无字】 
　　一储积 
　　知州县某自某年月日到任起至某年月日止、 
　　某年春夏、应捐积银若干两、 
　　前件于某年月日、批差某、赴某衙门交收、曾否获批在卷、 【如有未完。据实登答】 
　　某年秋冬应捐积谷若干石、 
　　前件巳如数收贮某仓、 【如有未完。据实登答】 

　　○一应交盘明白结状式 

　　某省某府某州县某、今于 
　　与结状为交盘钱粮事遵依结到原新任 
　　知州县某自某年月日到任起、至某年月日止任内经征一应起拨存留正杂钱粮等项、俱经全完支解讫、取获批领在卷、并无未完 
　　钦部事件、交与新任卑职授受明白、出取具甘结在案、理合出具总结、中间不致扶同、须至结者、 
　　年　月　　　　　　　　　日原新任知州县某 

　　○驳参交盘细册式 

　　此式乃陕西巩昌府靖远卫周 【讳惟远】 详明前任、侵那者。州县卫所。钱粮考成原属一例。故可为法。 
　　呈为交盘现缺贮库钱粮、实系前任官吏侵那请 
　　宪 
　　题明追补、以足库额事、今将署印千总某、□开自顺治十六年起、至康熙九年止、节年存贮在库丁徭银、一千二百九十七两、三钱二分七厘四毫零、止交现银四百零二两外、其八百九十余两、或货物抵塞、或胥吏借支、或明开欠欵、渺无着落、一一据实开造、□款声说。请宪究追、偿完库额、须至册者、 
　　计开 
　　原额自顺治十六年起、至康熙九年止、共计一十二年、除解支外、实该贮库银一千二百九十七两、三钱二分七厘四毫、一丝三忽三微三□六尘四渺、 
　　今交 
　　一止交现银四百零二两 
　　前件、按查存库现银。原额巳缺十分之七。前任经管职官。溷将后项抵塞。库额虚悬拟合声说。 
　　一交某物若干 
　　某物云云 
　　某物云云凡有□欵。照依闻后。 
　　前件、节年丁徭正课例皆银□上纳并非入官赃赎货物据开碎金衣饰缎布等项。共作银二百三十一两六钱。明系监守职官擅、动库银置办以供奢靡之用当今交盘。水落石出。漫交搪塞。倘蒙 
　　各宪饬提卫库存贮钱粮。卑职□以□解。伏乞 
　　宪台饬换见银交库庶便接管拟合声说 
　　一各役倡领官库银三十六两、五钱八分六厘零 【有借领】 
　　前件钱粮解放。必遵全书经费。或遵奉文提取。若额外支给。尽为侵冐。据开各役借领银两。并非额设工食欵项。前任经管职官。一任胥吏泥沙借用。倘蒙 
　　各宪察核卫库。难以作正开销。伏乞 
　　宪台严饬原管官吏追补以定库额。拟合声说 
　　预领官俸衙役工食银二百二十二两五钱五分、 
　　□件钱粮解放。各有缓急。即每年额征额用。递有先后。屡奉 
　　纶音　部檄必须先尽起运后放存留今本年丁徭。开征伊始。拨饷急需。尚无起解前任经管职官。竟将历年贮库钱粮那放本年□□方当春季。不但将夏秋冬三□□□给□且有项给次年者。□ 
　　旨违例莫甚于此伏乞 
　　宪饬还库补额。俟征收按季给放。庶绝那移之弊。拟合声说。 
　　一各役拖欠银三十一两六钱四分五厘有零、 【有细册。】 
　　前件、上纳税粮。例着花户自封投柜。即有一二顽梗。票差催攒。银两不许代收。据册开造拖欠数日。非经管盗库即经催中饱。前任职官一任朦胧。致遗欠额。溷作现银交抵。伏乞 
　　宪台严饬经征官吏。追补完库。庶正额无悬。拟合声说。 
　　一六八九年花户积欠银二十五两、四钱一分四厘二毫、 
　　前件、经征钱粮。岁终例造奏销文册。有征有解。通限十月全完。据册开造欠户。不但九年尚有未完。竟有六八等年积欠。明系前任职官。那移存库现。白全考成。□将迯亡诡户开抵若非 
　　宪台严饬追补则库额必致虚悬。拟合声说。 
　　一实欠银三百二十七两五钱、三分八□二毫、一丝三忽三微、三纤六尘四渺、 
　　前件钱粮重务。丝毫不容擅动。有一项征收。自有一项解给如监临士守有私自□用官钱粮者律例计赃以监守自盗论今卫库银两。乃属 
　　朝廷正赋。暂寄外府。以备提解者。前任经管职官。视为巳物。恣意支用。竟有三百二十余两之多。不但置 
　　国法于弁髦。抑且不知有身命矣。伏乞 
　　宪台 
　　题明追补。则库额乃有抵偿卑职庶免遗累。拟合声说。 

　　◆编审 

　　事必清源而后能疏其委财赋之入犹夫凿渠引流其求也出于渊澄不竭之泉其汇也始成江洋不涸之泽编审大造。论丁定役。乃国课之大源。苟能秉公详慎则后比按籍而稽。屇屇可以无弊。非止造福十年巳也。述编审均编之法。省邑各有不同。大约南土多审役。北土多审丁。要知丁役之审虽异而皆为均差 【差谓□□条□供应夫草之□】 十年巳来。田土有授受。丁口有增减。不可不一清理。以使粮随产办差照粮行庶无偏累。审之之法唯在稽查推收之产升擦壮老之丁而巳。然丁产多。则差重。少则差轻。若产业零星、更有不派行差者。故多花分子户。 【谓产本一人管业。乃立数人诡名】 诡寄别里之弊 【谓产本坐□一里乃于数里立□。以上二弊皆分多为少避重就轻者】 又有里书大猾。或脱漏顷亩 【谓将产业竟不入册隐地漏粮者】 或挂□田地。 【谓将巳产暗□他人名下害彼代纳者】 或飞洒银粮。 【谓将丁产应办之银粮分派他人银粮之内使彼代纳者】 或移换斗则。 【斗。谓按田科粮之斗数。如高田每亩粮几斗。低田每亩粮几升、征地每亩几升。山地每亩几合之类则字。兼丁言。南土之□分乡市银数巳是不同北土、之丁。分三门九则所云三门者。上中下也五则者。上上。中上下上。上□中中。下中。上下。中下下下。三门互□而成九也。派银之法或以率分法。递减而派。或只以上则派十分之五。中则派十分之三。下则仅派十分之二者。如上则以五分分三则而又别三等多寡之数者、或以下下为凖各则加一分汇至上上为九分者各处立法不同。总之银数多寡史殊。移换者。移甲之□换乙之轻乃甲乙互换但利甲损□课额原是不能此一弊也或将重则□□并无移易。暗损课额此又一弊也推而广之他处州邑更有将自地若干。作成粮地者。其法亦以上中下互□但地分十分。十分之内一则可以独□加上上。中中等地折成粮地若干。二则可以并用如五上五中。五上五下等地折成粮地若干。二则可以多寡用如一上九中。或二上八中等地折成粮地若干三则可以多寡用。如一上八中一下二上六中二下等地。折成粮地若干法既互变。粮随增减奸人狥私移换。其弊与斗则之移换照异】 种种奸弊。神出鬼没。难以尽述。必精详厘剔。如粮有缺额。追查历屇过付。或人有告发。秉公查丈。使无混淆。方不愧为民之司牧。 【条约□□清丈地亩□法附后有志厘剔者。可以随地推察。斟酌举行。】 
　　律中条例云。天下各府州县。编赋役黄册。以一百一十户为里。推丁多者十人为长。余百户为十甲。甲凡十人。岁役里长一人。管摄一里之事。城中曰坊。近城曰厢。乡里曰里。凡十年一周。先后则各以丁数之多寡为次。每里编为一册。册首总为一图。其鳏寡孤独。不任役者则带管于百一十户之外。而列于图后。名曰畸零册成。一本进户部。布政司、及府、州、县、各存一本。此言编差之大法也。然天下风土难齐牧民者必从民便如审定里长十户。百户□其管摄。北土称为烟火遵守者多。在南土则有排年亦系里长。□任催攒条粮。而管摄之权多不专。按上编役法。虽有统率而里长责任烦重。有包充者。类多里蠹积棍。侵粮敛费未免剥民有勉充者。又或乡愚懦弱。应卯赔累未免偏苦今皇清令甲。无分绅衿衙役。有产者一例当差。故有等州县。变通其法。每里定役百分。每甲定役十。每甲值差一年。十年轮遍。名曰现年里长役照产派产多之家。独当几分。有值差数月者。产少之家。派役零星。有差止数□者上轮下欠各有值差之时则痛痒相关呼应自□较之古制。似乎稍异。而民实称便。 
　　南土粮重。照产派役不重丁银故田地虽多。立一户。即是一丁。丁银多寡不远。北土粮轻。照丁派差。丁银大有□重。如注中三门九则是也。故屇期审丁。不可不慎除新成之丁例令户长举报入册逃亡老死许里递公举以定开除外。若陛擦之际。 【增下则为上中曰□。减上则为中下曰□。】 唯视产业之增减为至公。 【产增。则家起应□。产减则家落应□】 宜将前屇合里丁粮通盘一算约畧粮银若干该有丁银若干较粮配则。则入无不服矣。编审之册。亦分管收除在四柱。攒造草册之先。取前屇各图实征册内。所开实在户田。逐一查算。必与全书额载丁口田土数合。如缺少舛错。严票驳查。明白乃巳。 
　　前屇之实在既清。然后攒册。草册既造。取前屇实在查对本屇旧管各日丁地必同盖前屇之实在即今屇之旧管前屇实在原清。今能同。则本屇旧管亦无错矣。 【□式□后】 
　　旧管既清。再查新收有收则必有推有此处之收。则必有他处之推。他处之推。必田他处旧管。推出。若推收不改户名止查数目。改户则有受授交易。须查税□ 
　　新□果有增益。旧管必有开除。如此□无开收之□。即□四□册上。查对实在旧管。若有开政每图要将□除各造一小册送内衙参对。如收多除少。是必奸蠹之乘机飞洒矣。收少除多。是必奸蠹之乘机脱漏矣。或此收而彼不除。则北一户既有重征之田。必他户有漏粮之田。或此除而彼不收。则册上既巳无田。明系挂空。俱立究其弊仍行改正。 
　　参对之时相同者。各以朱圈。印记。则弊窦显明其造小册参对者。因大册翻阅不便。然小册仍须与大册逐条一对。政除对明。□定确期编审。审后出榜通知。榜上丁田名数有差讹。听人户呈明查改方造清册。申上存贮。以凭照册。算造各年由单赤历。 
　　凡编审之后十年以内不许分开户名即有交易应禁短册过付。只许呈验税契。切注新户于旧户之下。以便的户办粮再至编审。方许照例推去。始无溷乱之弊。 

　　编审条约赵嘉定稿 
　　编审条约沈临汾稿 
　　均丁大旨/f计七则//f 
　　誓词 
　　催民间闲收产业示 
　　着册书查造通屇开收地粮册谕 
　　催册书送开收地粮册示 
　　饬拿撞□蠹棍示 
　　驳发户单谕 
　　禁止混报女丁示 
　　许首幼丁示 
　　禁止代审陋习示 
　　禁止生员入局示 
　　晓示审定各里人户丁则 
　　清丈事理章鹿稿 
　　音释 

　　○编审条约 【南土畧同、】 赵嘉定稿 【讳昕、字雍客、浙江余杭人】 

　　为请乘编审之期等事。照得均编户供关乎国计民生十年利弊。今当屇期。务须详慎。除以前利弊或有应行应革。现在斟酌。详宪举行外。所有推收册籍事宜。相应列欵甲示。为此示仰图书公正里甲人等。恪照后闲事理。一体遵行。敢有故违。定以法惩。不恕。须至示者。 
　　计开 
　　一推收必须领号。除经颁定管收除在册式外凡排甲户内。田地荡涂。务于刻册。先填图□总数。后列细□。□刻册空白字处。亦必将图里字号填实。以便核对。如有潦草遗落。涂抹改洗。希图朦溷者。立提究责。发册另造。 
　　税粮出于田亩。数目分于斗则。本县田荡。既□上下之分。其中则例。大相悬远。如有移换增减止图合■者。按律笞杖。田产入官虽或一时诖误。亦以玩忽拟罪。 
　　一图奸里蠹。向有差田陋弊。每将田亩洒派排甲代役代粮致遗十年赔累除巳往不究外。如敢仍前不法。飞洒累人许被害人据实首告就赏为业。奸顽之徒。定依抄没律例。□ 
　　宪究拟 
　　一有产值役。立户当差。务使□无欺隐。籍无脱漏。乃有本图事烦役重。诡寄他户。影射差徭反致坐图额缺今当编审。务须一洗旧习各各归图入甲如敢仍前行求包揽。通同作奸发觉之时。诡寄受寄。图书里正。一体治罪。田亩改正收科。 
　　一十年之内。□甲消长不同果有交易授受方许旧付新收均编审役。如有田多应役之户乘借推收名色设立多户推□各图以避□役者治以花分之罪田亩仍汇归本图编役。 
　　一图分十甲。每甲应役一年。如前屇一甲人户役过巳■九年。下屇应轮复役。或乘推收之际写立贱价假契跳入十甲则又避□九年矣如有前项奸徒。除一面访拏外。许本图人户。据实首告。立将顽户。以假契拟罪。仍将三分田产。给赏首人。 
　　一推去人户。该图公正书算先将收户印契查验果系税票相同。然后将应推田亩。按号计斗。开填印号官票付与本人。的限十日之内。缴还收照附卷如无印?税票不许起票溷推如逾限不缴回收仍存旧册不准开除 
　　一产业各有定籍。无分缙绅子衿俱要的名立户使赋税各有攸归徭役不致隐□。即欲稍有优异亦便稽对宪纲学册。该书算公正。不行觉察。仍听串姓串名朦溷入册者。定提究处。 
　　一图书公正。止掌书算册籍。稽对田亩圩号斗则其有兴利除弊某图应散某图应补某图仍旧俱本县亲自裁夺详宪施行。并不假手吏胥。如有借名主持。招摇贿赂者。许诸人不时首告审实。与受一并究治。仍赏给出首之人。 
　　一推收任从民便如果税票有据。实系的名的户。自应即与起票。听其归图入甲。该图书公正。敢有借端□勒需索重费者。许受害人立时喊禀。以凭严提枷责。 
　　一开局推收。对会明悉。示期面审。审后仍出役榜示谕。或有图甲姓名差讹。字号斗则舛错者的限半月之内许本户呈禀查明改正逾限渎禀槩不准行 

　　○编审条约 【扎土畧同。】 沈临汾稿 【讳骏声、字观成、浙江仁和人】 

　　为编审为经国之要务等事。照得审役均徭。国课民生并系。少不公慎。即滋五年混累。兹当五年编审。本县巳经明神设誓。务必上清国课之源。下苏民生之力敢不天慎矢公。则天日具在。所有酌定条约。合行列欵通晓。阖邑粮户并书胥人等。各要洗心涤虑。恪守凛遵。毋蹈陋习。致罹法网。倘本县见闻未及。条例未周。事果利于国课民生者。无论绅衿耆庶。不妨详细条陈。应上请者即为缮详。可执行者力为兴革。但要议协舆情。秉持公道。勿负本县咨商之意。须至告示者。 

　　一清地则 
　　一清丁则 
　　一清粮额 
　　清银额 
　　一查虚开 
　　一查捏收 
　　一禁飞荒 
　　一禁冐荒 
　　一禁花分 
　　一禁跳甲 
　　一禁假冐寄庄 
　　一禁户长狥庇 
　　一禁书胥科敛 

　　△一清地则 

　　由单刊载。地分七则。征折原是不同。再之历年清查开垦。增地不一。虽地与前项则名相同。而折银颇复互异。故不独若原额中水地之与滩地。相去倍余。即清出之下平。较之平地。亦有六分八分有零之别。其中改重作轻。移轻换重。实为弊□在改作则损赋乱科即移换亦弱肉强食兹当编审。务必清查等则。各合原额。差讹者。许自首改正嗣后实征册内必要分别造明原额有缺。罪坐该书。倘被告发。彼时查对邻地。果系改换。册书业主。一并按律。 

　　△一清丁则 

　　三门九则。派银例有成规。自不容溷。但有门则名同而银数不一者。如土著新编。较之老丁。则减矣。□承优免。较之绅衿供丁。则又减矣。为数虽属不多然钱粮丝毫为重版章岂可溷淆实征审册俱必分别注明。舛错者。亦许改正。有心弊溷。定加宄治。 

　　△一清粮额 

　　起科之法。虽因地科粮。而征折之册又据粮折银故增减粮数即是增减银数在乡民不晓书算。何能对读由单。彻知折色数目。但云照粮完银。事属分内而奸蠹之洒增以补弊漏者巳蚤加于粮额中矣乃丁册止造粮数。而实征全凭丁册。改以核对。全未显系是何项地土。脱胎离母。无可参稽。弊莫弊于此矣。奈册式相沿。改造必须月日。姑据现在之册编审外明年实征必将地粮并造花户之下以凭查对。或有不符。定行法处。该册书果有弊端。速宜请册改正。毋致后悔。 

　　△清银额 

　　粮额既清。银额自有定数虽是照粮科银而银数自然与由单合料价闰月。非奉明文。罔敢增加。加派丝毫。即罹宪典。多有大胆积奸。私增定额。重迭加闰。弁髦三尺。不顾性命。此弊虽作在攒造实征之时。而究其弊由实因编审册内将丁粮卖漏以致课额有亏。冐死洒增。以补缺额若不审时清理累民蠹国安有穷期此等弊窦。作者自知。速将巳前卖漏丁粮。及时吐出。补造册内。如仍执迷。一经罪露。法无可逭也。 

　　△一查虚开 

　　粮随产办。产既他售。自应照例推收。此推彼收不特地粮要有着落即地则定要对真分厘不许减损此定例也。乃有粮户贿通经管。或全户挂空。或开多收少。或开井水等项肥地。换收滩减等项瘠地。更有实征册上。年年互异。忽多忽少。忽有忽无在朝廷之粮额弥缝不缺而里甲之摊累无穷本县稔知此项弊端现在开出开除逐里参对遇有脱漏。定加重处。如愿自首补收。姑准网开一面。 

　　△一查捏收 

　　粮随产办。得人之产。自应收归巳户原地原粮彼增此减此定例也多有里蠹受贿包人赋役逐户暗减。积零成趸收立诡名催□本系无人势必摊赔或有竟将巳粮隐漏飞收包人名下遗累他人代完此等弊端。现在摘出新收。逐里参对。对出重治册书。并究行贿受贿之人。果能追悔自首。准与勾销。粮归原处。 

　　△一禁飞荒 

　　里有逃亡故绝。地土未免荒芜。丁或遇审可除。粮不可除也。若果承顶无人。难免摊赔之累然以本里本甲之人赔本里本甲之荒犹未甘心乃有无端弄鬼将老荒忽捏推收飞入他里他甲夫开收由有买卖也故绝之产业又谁为之交易乎奸诡熌烁恶同飞噬如有此项累人许即呈告。归还仍究。 

　　△一禁冐荒 

　　荒粮摊补。势出无可如何。民累维艰。本县念之。痛心疾首。乃有巨蠹神奸。反将行犁熟地。移入老荒名下使荒数日多摊赔愈重彼作奸者安坐而收无■之籽粒。国法何存天理何在果有犯此定加重处。决不姑狥。 

　　△一禁花分 

　　力役之征。人丁不在地粮而起然审时升擦亦视地粮之增减以下人家之消长或有收多之户。恐虑升则。计将户粮分入光丁之下不知光丁乃是力役即无粮亦巳编纳者今复收粮在户即是实有新收本县升擦一本至公。自然按粮酌升。以抵除豁逃亡之额。徒尔。纷更。究之何益。 

　　△一禁跳甲 

　　里长值役。十逓挨轮。一六二七。五年轮遍。如前屇册编一甲六甲。至今值役巳过五年下屇自应首先值役乃奸顽之徒。巧思避役。并无买卖过户。借名某□不便跳入十甲便尔迟后五年更有本在后甲数年之后将轮值役跳入役过前甲竟免承当如此弊窦。设计虽工。国法具在。躲避差徭。律拟不免。 

　　△一禁假冐寄庄 

　　寄庄之名。原为他属人民来买本县地亩而起因彼原处自有丁徭。今虽隔属置产版籍难以两存派以差银。每粮一石。止征二钱四分益力役之征巳在本县轮过故尔科额从轻比有流寓日久亦要人籍编丁。 
　　宪文星炳若本县民人岂容影借漏丁兹查审□有虽当丁而粮数繁多。畧加差银者。此或曾将寄庄地土续买。以故丁差并列。今当审编自当除银升则如或假冐庄地定依脱籍科罪。 

　　△一禁户长狥庇 

　　公直户长。职司举报顾名思义不公则不可不直则不能不但本县之耳目所寄实乃朝廷之国赋攸凭。逃亡故老。不得用情妄开。少壮成丁。不得受贿隐漏必公必直毋思狥庇取咎审毕之日。除例取该公直户长结状之外仍取乡地不致扶同甘结存案。倘有情贿。按名法处。 

　　△一禁书胥科敛 

　　因公科敛。功令森严。 
　　旨宪明文屡加申饬本县承兹编审悉出亲裁自行核算并不假手一人户里书役人等。敢有指称临审供应。与内书掌稿。经承管家名色。敛派陋规。招摇贿赂者。许诸人首告。本县亦在不时严访。遇有实迹。立拿解 
　　宪处死引送行求。一并连坐。断不少宽。母以身试。 

　　○均丁大旨/f计七则//f 

　　□酉屇当编审。沈侯正为姑射。念切民瘼。实求苏恤。乃不以灿为不肖。车骑仆仆。往返七千余里。自夏徂秋。三致意焉。先以其所论均丁大旨手录寄商。复遣其仲弟。相偕入晋。以观力行。盟神以经始。坚志以要终。凡四越月而告毕。其间文告之恳挚。综核之周详。则又不止若前之条约焉耳要皆实心谋之匠心出之非父母之谓乎是审也。侯之精明公当。为三晋第一。讴歌溢于邻国。上宪逐以卓斝闻。例以不次擢矣。绎其所论均丁大旨。直透肯綮。所设誓词。悉本性情。堪与版章并垂不朽。搜之笥中。尚存数首。皆念切民瘼者之所宜□也。谨述如左。且亭山人识。 

　　论丁则 
　　论升 
　　论擦 
　　论开除 
　　论新收 
　　论分则 
　　论地差 

　　△论丁则 

　　丁有三门九则名目者。曰上。曰中。曰下。是为三门二门错配。乃成九则即禹贡九赋错法也其制起于下下。额银三钱三分二厘六毫。再则以下配中。增银一则、共银六钱六分五厘二毫。再则以下配上。增银一则。共银九钱九分七厘八毫。下门毕。则中起。中门毕。则上起。以次累加。加至上上而止。 
　　一则下下三钱三分二厘六毫。 
　　加一则下中六钱六分五厘二毫 
　　加二则下上九钱九分七厘八毫。 
　　加三则中下一两三钱三分四毫。 
　　加四则中中一两六钱六分三厘。 
　　加五则中上一两九钱九分五厘六毫。 
　　加六则上下二两三钱二分八厘二毫。 
　　加七则上中二两六钱六分八毫。 
　　加八则上上二两九钱九分三厘四毫。 

　　△论升 

　　县中地丁合算除屯杂在外。约银八万四千上下。内地粮约银六万四千。丁差约银二万约计粮银一万□有丁差银三千三百两每粮一石约银一两一钱有奇计粮九斗应派丁一则征银三钱三分有零。审下之法。除力役光丁下下之外有粮九斗之上应升一则。编为下中。有粮二石。再加一则。编为下上以次累加。不但有新增地粮者应升。即在册粮户。有粮多丁轻者亦。应秉公量升 

　　△论擦 

　　增粮既升则减粮必擦始称公道但升宜向多。擦宜向少方免缺额之患升则以九斗巳上为准。擦须以一石一斗为准如减粮不及一石一斗者。不在擦例。然在册老丁。先审坐丁过重。贫苦堪怜者亦应量擦 

　　△论开除 

　　粮户老而有子。子接父丁不必除也即老而无子。地粮现在。必须亲族承顶不可除也惟逃亡故绝。始议除丁。然遗地原系行犁。必着里甲户长。觅人耕种。方免成荒。耕种之人。自能承粮顶丁。亦断不可即予开除。独是人既故绝。地又久荒。粮累包赔赔粮之外又要赔丁真为苦楚此等荒地应着地少有丁之人将地领去开垦粮并名下丁予豁除若是真正老荒。无人领垦。年年里甲摊赔者。一石四斗以下应将丁除改征地差一石四斗以上。概编下下。葢地差之银。每石止征二钱四分。一石四斗。差银始与下下相同。一石四斗以下。则差银少于丁银故应准地差以恤赔累一石四斗以上。则差银多于下下丁银故仍编下下使无重累也若荒地零星。向俱编丁者。准令并归一、丁名下赔仍公派省除多丁更是仁恤吴?贵提。尤宜行之。 【吴?、贵提、二里名。乃最荒残者。】 

　　△论新收 

　　十六岁以上。例必上丁。五年巳来。子侄长成。家家皆有。着令公直户长。开单举报。入册征银但宜则编下下葢此丁不因粮起。是为力役。以小民有身。当为朝廷効力。故令纳银代役力止一身应无轻重一槩下下至公至当其有纔报新丁。即欲收粮名下者。乃是册上粮多之人恐要升则。故尔花分诡寄非系父子应不准行定册之后。明年实征。禀请分粮可也。 

　　△论分则 

　　粮户朋名乃是漏丁大弊既有此人。自应编征力役。即使无粮。亦该编征下下。从无准纳半丁之例。二人共粮。系一人脱漏。册中朋名。系下中者宜令分粮领丁一则下下者。亦令分粮。各编一则。其或下中以上者。粮别多少丁领重轻如此。则丁数自多。册报户口增添。始征牧民之善。 

　　△论地差 【别县民人。来县佃□。名曰寄庄例不编丁。止纳差银】 

　　每粮九斗。约丁三钱三分。本身光丁。原在粮外。是粮九斗巳上者。该丁下中。该银六钱六分有零矣。若纳地差。止银二钱四分。故假冐寄庄为多审时遇有地差之户必须严审何县人民。令公直递具结状。畧有支吾即行按粮编则。其系有丁之人。又有地差者。乃五年之内。增买地差之产。过入巳名。不便除银。故丁差并列。今既编审。银数无多者。竟与除去。钱数之上。即与升则。则版图□致溷乱也。 

　　○誓词 【一焚殿炉。一粘审局】 

　　□西平阳府知临汾县事沈某。敢 
　　昭告于城隍之神曰。 
　　天子不能以一人遍理天下。用是分设司牧。维 
　　神体物。享祀攸崇凡以为此民也 
　　明神具官。共莅兹土。勺饮粒食皆民膏血□燎拜跪皆民精诚民莫不求上负 
　　天子民盻不言衾影兹愧 
　　神其据之乎。临汾界在会城。差徭杂泛。如猬如山。形鸠面鹄而趋者民也剥骨涸髓而供者民也惟是贡赋均平。冀留遗孑。乃按前人。泄泄奉职。宵小是凭。经界是慢。官昧蠹张。籍淆版乱地粮户口。甲减乙增。捏报丁额。悬欠一千八百余则。民苦正课。复益摊赔。豪富脱籍而嬉。穷弱兼并而任霜条露竹无罪者□鬻子卖妻切齿以忍少壮宵亡婺孤夜泣民怨深矣 
　　神勿恫乎沈某来牧此邦。受任三载。承兹编密监于前人。中心惴惴敢不祗慎用瘳民疴誓清收除之去来。以正丁粮之洒漏。其在素封。必升补额。其在贫窭。必擦苏冤。凡有逃绝必斟酌减除。以轻积累。痛绝苞苴。坚屏请托。剔弊除奸。愿以身任。或有依回。自言自食。 
　　明神是殛其或富而豪强有力。居乡武断托势把持闪丁隐粮。图利身家。波害桑梓。无良蔑理。 
　　神其佑之乎。呜呼旱干水溢灾眚惟时枉赋冤徭毒流没世奉职无状民何以堪必慎必公用白乃心知我罪我我何与哉 
　　神其鉴之。谨誓。 

　　○催民间闲收产业示 

　　为亟催开收。以副编审事。照得人丁五年一审。虽为老除壮报而等则上下亦必较量地粮五年以来。产业授受。虽历年屡有开收。而买产不即过户。希漏?税者颇多。更有一种刁诈之徒。恐收产增丁。故意观望。俟编审之后。方始收户卖产之人反为代承旧下得减除实为遗累今当编审合行亟催。为此示仰阖县人民知悉。所有买卖地亩。限一月之内。立即开收以便入册候审。如有买主推委不收。或卖主□勒我价不即开付者。许即呈禀。以凭拘究。倘编审之后。将审前交易之地。方始开收者吊?查究大有未便。至于本无交易。希图花分诡寄。跳啚跳甲。指穪分粮。朦混开收者。察出之时。本人与造册人。一并重治。决不姑贷特示 

　　○着册书查造通屇开收地粮册谕 

　　审丁之册。例造管收除在四柱以五年来粮有增减即知人户家道兴衰审时一目了然便可增减丁则今只造实在粮数。苟简朦混。殊属非法。念册已造成。驳改未免多费姑将前册实在添上庶审时畧有分别。至册内户粮有增减合勺者量无开收毫厘地亩之理。那移洒漏。情弊可知。此弊繁多。除另倏查究外。其增减至升斗巳上者。巳经逐户票出。仰该册书。将五年之内。开收地粮照票条人户。查明年月分造开收册各一本限五日内送县。以凭查对若有开无收明系□空即有收无开亦属飞洒必痛加惩治以□积弊当此编审之期。本县誓必矢公矢慎。上清国课之源。下苏民生之累。决不姑狥。该书母得泛视也。特谕。 

　　○催册书送开收地粮册示 

　　为亟催开收小册。以副编审事。照得五年编审虽为均丁其要尤在查粮葢五年以来。民间买卖地产。陆续过割巳多。彼时开收。或有心飞挂。或无心失误。其中自有舛错。若不及时查对。则张冠李带。贿减弊增渐至□则参差。粮额悬缺。赋逋民累。无可底止。今乘编审。故于丁册之上。将各户粮数增减票出。着各里册书。照依票条。登答开收小册各一本。以凭查对务使增者实有开来之处则非飞洒减者实有收去之虞则非挂空其查对之事。最为繁琐。本县不惮为此者。不过欲为朝廷清课源。为小民清赔累。非故为责难于该管书胥也。今丁差巳经挨日编审。所有登答小册。合行亟催。为此示仰催册原差。立即催齐缴送。如三日内不行缴完。该差间日一候查比。其增减之中。或有弊端。许本人呈明改正。止要国课无缺。地粮无讹。包赔无累本县即不诛求□罪如若执迷。登答不周。委卸逃亡。希图支餙了事本县必不假借定以大法研究澄清到底尔等母狃故习自贻其咎须至告示者。 

　　○饬拿撞□蠹棍示 

　　为俟拿蠹棍以清科敛陋习事。照得审差均徭。关乎民生疾苦此时乘机设骗。歙贿行私乃蠹□光棍之热□。本县稔知其详。故于临审之时明神立誓誓墨未乹量在阖邑人民之所共睹共闻者也。自审编以来。本县夜以继日。不惜心血。惟思擦减得宜。以苏民力。奈查前审在册之丁。较之报部之数。悬缺一千八百余则。皆尔民无辜摊赔。本县急图补额。永清混累。而公直户长。又多作弊。不将新丁举报。于审编之时。除将逃故擦减外。或有稍升补缺。亦必秉公核粮在里甲之中升擦或有多寡亦视地土之腴瘠户口之豊约从不持一成见听一旁言此又神明之所照察者也但恐走空□岁之奸蠹。不畏王章不畏神鉴或称该管规矩或指代为营求或暗诱粮户。或明攒合里敢冐必死之法。哄骗愚民。合再申饬通晓。为此示仰阖邑人民知悉。如有前项棍徒。在于里甲。招摇圢话。除一面现差多役密访外。仍许诸人不时拿禀。本县审实之时。立将该犯详 
　　宪处死派首人有丁者。准与除则。无丁者。量赏银两。决不宽假。须至告示者。 

　　○驳发户单谕 

　　正堂论。照得审丁设立户单。原为开报新丁。并开填真正逃故。公直户长。务必据实填单。将新投幼丁□数举报单内。以抵除擦逃故则数。方得国有新增之丁。民无虚包之则。今查昨审伊杜里前六甲。户单多有一字不填者即有一二填写。不过开列逃故。希图冐擦。新投并无一人岂五年以来各户并无子侄长成者耶明系公直户长。受贿卖放。视官单为故纸。以皇法为弁□。大胆巳极。本应拿究。姑念无知。先将户单验发。着将幼丁挨查。补填开报。以赎前愆外。嗣后各里□敢隐漏。竟持空单缴审者。立将公直户长。同用大□□责枷号警众审完开放决不轻恕特谕 

　　○禁止混报女丁示 

　　正堂示凡男子十五以上投报丁徭乃古今之定例从无举报幼女之理查德前屇审册有以闺女顶丁者殊为违例。今据公直户长。禀称巳经出嫁。除巳按名改除外。今兹编审。凡有民人子侄长成。务必逐名报丁。不得故将闺女妄报希□搪寒以致惊惶女流如敢故违。定行重究不贷。特示。 

　　○许首幼丁示 

　　正堂示。照得五年编审。务在增新除故。上裕国课。下均民力然非幼丁新投安得逃故擦减本县承审巳经设誓神祗。应升应擦。力持公道。无奈尔民刁猾性成。不将新丁单报。则、国课既不容缺。擦则又无可抵。逃故何能勾除。以免包摊之累是本县欲为尔民持公而尔民反自贻戚矣此皆公直户长。通同唆诱。婪贿所致。除一面访究外。凡一切隐漏□丁许诸人举首首出三丁。准代首人分则。决不空言。特示。 

　　○禁止代审陋习示 

　　为禁饬倩代审差陋习。以弭刁风事。照得五年一次审编。增丁添则。乃任土作贡之分内事也若或刁诈隐漏即是欺君妄上之一端况本县凭粮升擦。一秉至公。并不以口之捷给。衣之繿缕。定为擦减。何尔民风俗不古或雇觅佞口之人疾夫老妇。代为应名。希图朦蔽。巧辨取怜。免升乞擦。或觅破衣敝帽。安置庙侧点到之时。更换而进。审出递换。如同演剧是本县出于诚求而尔民忍以诈应殊为非法本应究治。念系无知陋习。巳前皆从宽典。自出示之后。敢有仍前妆扮。并倩替答应者。察出立行责治。升加重则。用惩刁诈。决不再宽。须至告示者 

　　○禁止生员入局示 

　　正堂示本县奉 
　　宪编审。一秉至公。其系生员应优免者。照例止纳盐银不必候审若非的名在册。指名承认。入局混扰者。即以包揽申报 
　　学宪。该学门斗仍每日在局识认立簿登记入局者。特示。 

　　○晓示审定各里人户丁则 

　　临汾县正堂沈　为编审事。照得编审巳定。除将本里擦除逃故贫老旧丁。先开总数。另俟细开姓名饬知外。所有造册报上达 
　　部丁则。合行通晓须至告示者。 
　　计　开 
　　某里　共擦除旧丁若干则。今报　部现丁若干则。内 
　　一甲　某人某项则　某人某项则。 【逐丁开完。】 
　　二甲 【各甲照前式开写。】 
　　右谕通知 
　　康熙二十一年四月　　　日示 

　　○清丈事理 【南北例虽不一。可以意推】 章获鹿稿 【讳士鲸号雪蟾、浙江临安人、】 

　　结状式 
　　取结示 
　　申晓绅衿示 
　　申晓雇结差役 
　　申饬卖结铺户 
　　申饬里书稽查作成谕 
　　清丈条约 
　　禁婪贿示 

　　△结状式 

　　具结状业主某。系本县某都某里某甲人。 
　　为筹饷期于有济等事。切某向有祖遗续置地共若干亩。计若干?。在于本里本甲某人名下兴差□□。悉照后开逐?作成科算。并无私占地亩。移换粮则。致干 
　　新例。今奉查丈。合先据实结报。如有隐地□粮。依 
　　例甘罪。所结是实。 
　　计开 
　　第一?某项地若干。坐落某里某村某圩某字第几号。折粮若干。 【东至某人某项地。　西至某人某项地。　南至某人某项地。　北至某人某项地。】 
　　第二? 【逐?照式开完。】 
　　年　月　　　　　　　日具结状某人押 
　　社书某人 
　　乡长某人 
　　保长某人 
　　图册式(见图) 
　　通里清丈。一甲一本钉开。以便查核。独丈一户。钉缴。 
　　以上图结之法章侯为获鹿时因承筹饷期于有济一案而作者也。是时军需匮乏。清查隐地漏粮。定立新例。一亩以上。即拟徒流。失察处分。追及去任功令严切。各省奉檄唯谨。履亩骚然。且丈增者有不次之纪叙。以故司牧者。多幸功名。从事者。乘机婪黩。有按亩勒加者。有指荒捏报者。穷民饮泣。莫可告愬。章侯曰勒加捏报总属虚粮以我一日之荣树民百世之累固大不可然摊赔力竭民将弃土地而流亡其何以国妄上更不可也于是文告之劝。三谕自首。而顺应者寡。不胜愀然曰。邻封之报增者比比矣。上檄之督责且日至。其何以终乃公事乎。向知获邑之粮。较诸明额。实缺百十顷亩。揆厥弊由。以获邑地有折粮之法。粮之轻重。奚啻倍蓰。若乃买上过中。则粮额亏。买中过下。则粮额又亏。节屇以来。豪强奸诡之贿脱课赋者。不知凡几苟能正其粮则则复还胜国之故额即是昭代之新增上可裕国下非累民也爰颁刻结状定式于民。令将巳有之地。按?结报。?注四至粮则粮与四比舛异其为漏粮显然复颁示清丈图册于市。与父老曰。母得隐地。不报入结投结后清丈且随之矣民知有四比以较粮。则粮无可漏。而自改正其向漏之粮。有图册以料地。则地无可隐。而自开供其向隐之地。不旬日而结齐。阖邑较算。共得增地粮三百一十九顷有畸。侯曰。可以告无罪矣缘其始终不欲扰民也丈法虽立遂停而不用斯举也。侯例擢不次。民咸戴神君焉。诚良工心苦哉。述文告如左。且亭山人识。 

　　△取结示 

　　为筹饷期于有济等事。照得隐地漏恨。折例严切。本县劝民自首。颖秃舌敝矣。今上檄如雨。首者寥寥。其何以结 
　　钦部之紧案。在获地山河环遶。无地不可行犁。查明季全书开载。除河淤牧地之外。实有作成粮地一千余顷。 【作成折粮之则例名。注见本帖首条】 兹现在征粮。地止九百五十顷有畸。粮额悬缺实多。至于阖邑丁口。比之旧额。颇有渐增丁增则开垦必多即使鼎革以来。兵燹水潦。不乏荒芜。今安集有年。亦应复业且历查开收积弊。有洒粮于人者。乃卖中开上。卖下开中粮则开尽而地存是即隐地矣有遗粮于人者乃买上收中。买中收下地则同井而粮视四比独轻是即漏粮矣以上情节。不行首报过后发觉即干 
　　新例。木县不敢欺诓 
　　上宪以率回。亦不忍坐视下民之陷法。再四筹维定一结报之法除将结状定式。颁发铺户刊板刷印听民买填外。合行通晓。为此示仰□邑有地人户知悉。的限□日内。各将所有地亩。自行丈明真数。照依该有作成逐?开报虽有增益于原册地粮之外总以自首论一槩免罪注册并不加丁俟结齐之日本县另有清丈图册。发里清丈彼时稍有多余即是有心隐漏依例拟罪巳前脱漏丁粮追解充饷地土入官断不宽假。此系尔民子孙之业。身家所关。母贪小利。自贻祸患。慎之凛之。须一庄示者。 

　　△申晓绅衿示 

　　为筹饷期于有济等事。照得隐漏地粮。 
　　新例关乎上下处分在有司奉行不得不严。前者文到之日各县即有丈量之议。时以青苗在野。恐致骚扰。故□停止屡谕首报而首报无多遂尔刊式取。结今奉 
　　部咨严饬应清丈者。即行清丈。部限巳屇。不得再为迟绥也。兄阅邸报。他处州县。有查出千余顷者。有查出数百顷者各处查增既多则无增州县必蒙 
　　部驳倘差内员案丈则官民俱有未便在人户结报不可不真本县查勘不得不确除现催各粮户自行结报并刊刻清丈图册发铺刷印。俟结到。发里清丈外合□出示通晓凡民人结内。务须据实填写。不得贪用大弓。隐漏分厘。自悞身家。至于获邑绅士。素称□谨。量无以锱铢小利有背任土作贡之义致玷忠爱者但恐一人登籍则伯叔子侄并在名下乃人情之常此中倘有盈余限外查丈发觉。罪坐本名。又理所必至。故昔年江浙抗粮一案。竟有阖邑缙绅。俱膺褫夺。通学士子。悉遭除名者实非绅士本身抗粮妄受亲族寄籍之累为多此番结报。凡我绅士不得□委管家知数。致有遗漏必将名下地粮亲加查察。共保功名。结报到日。本县必行覆丈不敢狥一时之情面致累绅士他日之前程并遗 
　　上宪以波累之诖误处分也嘱切望切。须至示者 

　　△申晓雇结差役 

　　示仰承催各社人户地粮结状差役知悉。所催结状。□交□甲首户汇齐□交。不许丁户零星自送致难稽□限于十三日查比。违限不齐重责不饶。特示。 

　　△申饬卖结铺户 

　　示仰刷印首报地粮结状并查丈图册人等知悉。凡□卖结册。纸价之外。每张止取印工半文。如索多价。许□掯之人喊禀。以凭贡枷不饶。特示。 

　　△申饬里书稽查作成谕 

　　谕各社社书知悉案查本县地亩。全凭作成折粮故□漏之弊既在隐地不报更在移改作成今奉 
　　旨部严例清查。在该书务须洗心畏法。不但从前受贿□改者。当立令改正。即向有豪强隐占。今于结状。仍□□横。依然谎报者。该书必先据实呈明。以凭指名详 
　　宪丈究兹发结式。内将四比人地作成。一同开出。则本□之作成。有弊无弊立见。若该书情纵不言则通同连坐之累无巳矣此番取结尤重清查作成母同泛视。凛之慎之。特谕。 

　　△清丈条约 

　　为筹饷期于有济等事。照得清查隐地漏粮。为当今第一紧件。前巳刊定结状。着各户将所有地粮。据实结出。投送候核在案。本县不即遵例丈量者。以履亩计弓。必致扰民。昨据送到结状。多有四至不填。止抄旧□数目搪塞者此乃隐漏之奸念不化仍希朦混在本县以□心下体而尔民以诈伪上欺丈量其可巳乎况现奉上檄。立督丈报。本县安能狥庇率覆。他日反为两等受遏乎。除将违式结状驳发另换外。俟结状到齐。本县□□分钉一本用戮印记发里对结丈勘所有丈量图法□先示晓。须至条约者。 【图式见前】 
　　计开 
　　一步弓悉用宪颁旧式。每村乡保各备三五把以便应用如私增分□者勘出究拟 
　　一清丈册巳有刊刻刷印者。每册一张。可填地粮四□粮户有地一?至四?者。自备印册一张。随丈随□四?以上者按?增备。其不及四?者。余存空山即父子兄弟册上分丁者亦不得二人共填一张如有□用印册者。本人乡保并责。发册另换。 
　　一填写丈册务必细填四至作成。除官道大河、古沟、荒山。许照实填写外。若系私行小路。放水沟壕开垦熟山。必将山地作成。并沟道以外粮地。几上几中几下填注。即或隔社。亦必填明何社何人何项地不许用山道河沟并某社字様混写违者究责。发册另造 
　　一丈地填册责成乡保算粮责成社书若地亩有差究乡保。粮数不符。究社书。故于册刻社书乡保字下必填姓名以凭抽丈核算违者究责丈完缴册之时各乡社仍写如有隐漏。甘坐新例总结一张。附送存案。 
　　一自首免罪。止限八月以内。令限巳将逾。的择八月初三日开丈。十三日丈完。十五日送册。开丈之后。本县不时单骑减从。自备供应。亲至乡村查勘或将未丈者按结抽丈或将巳丈者取图覆丈察出情弊。立时枷责。 
　　一催取丈册止用递票并不差役下乡以绝骚扰如过十五之限。另差拿比。 

　　△禁婪贿示 

　　为申禁衙役社书乡保需索。以绝贿弊事。照得衙役犯赃。罪拟流徙。里社积蠹。一例同科。律例煌煌。各当凛畏。兹以清查地亩。取结丈量此等事理最易丛奸恐有愍不畏死之徒。指借名色。科敛银钱。捏称打点。招摇贿赂。愚民不知。入其彀中。合行申禁。为此示仰粮户人等知悉。查丈地亩。系奉严旨。凡有地粮。务必有分报分。有厘报厘。少有错漏。即是身家所关。岂容贿弊。自贻祸患。既经自备结状合式填投自买丈量图册听候丈量此外原无别项名色可以科敛至于结状之应驳应收丈量之或先或后本县悉出亲裁并不毫假参赞无从打点倘有指捏作奸者。被害人即行扭禀。以凭申解处死。如通同不言。许诸人举首。审实。给赏首人。其作奸之人与受同罪。决不轻贷。须至示者。 

　　○音释 

　　臕 【音标】 瘢 【音盘】 垫 【音殷】 □ 【音谓】 燹 【音□】 褫 【音□】 

　　未信编卷一终 

　　●未信编第二卷钱谷下 

　　壻杨瑛逢源方 
　　钱唐潘杓灿象承甫述　门人张正邦盘羽甫校 
　　甥陈　炜素参 

　　钱谷下 

　　征比 
　　收贮 
　　运解 
　　放给 
　　杂课 

　　◆征比 

　　司牧之务。首重钱谷。钱谷之难。首在催征以其事属取下非人情之所乐也顾有征必有北总期寓抚字之义于催科之中始为上不悞国下不虐民。称循吏而无忝。俱其问立一法必生一弊生一弊必治一法精详慎勤。其庶几乎。述征比 
　　钱粮起科。每户自有定数印官不查征四小民不见由单书算得以作好会计本无。立名私派。里蠹积弊。每年算造实征。飞巳洒人只图合额将存作绝私蚀公摊至于本色粮米。孤、铎灰石、等米。征改折。又征本色。军、恤、月匠等项轻粮。得钱卖派漕白重粮。弱户承纳。更有条银则洒增厘毫。积零成趸。于正额原有羡银。以羡抵正乃私收包揽之银入巳粮米则洒增升合。积零成趸。于正额原有余米。以羡抵正乃折干包揽之米充囊年终结总。实无欠缺。此科派不清之弊也。法宜预刻实征册印板字分大小便于查看首章图总按全书田地、山荡、人丁。□额征银米若干用大字。每年奉文更改。如绫纱、榜纸。本年时价。闰月加增。因时减征者。用双行小字。总结共该实征银若干。米若干。用大字。凡数目字。俱空白。俟填写其分刻小字者使更改加减之数可查总列大字者使实征之数易见也撒分十甲。甲总亦然。每甲撒分花户。户册亦然。每甲照册刻成手折即是长单。每户照册给一方票。即是户单。若县总则有司颁由单。不必刻也。但户册必合甲总甲总必合图总。图总必合由单。长单。户单。必合县册。于每年开征之先预将征册造定。送衙。逐图与上年征册查清。然后印发填单。将单填定。逐图同册送衙。对清。然后盖印给□如是则印官按册而征花户照单而纳毫无舛互而科派之弊清矣 【册式附后】 
　　钱粮头绪甚烦。款项不一杂乱细碎虽巧者亦堕云雾矧此蚩蚩小民乎且款项多。则比较多。值卯守候。既无暇日。亦无完肤。款项多。则未完亦多。稽核错杂敲朴烦琐上下俱为不便至如漕、白、南、行、灰石、赠、截总属本色项下若亦分征另比。则或在仓厫。或在县庭。驰驱途路。尚恐应比不及。何暇催输。此用分征之为弊也。法宜除折色巳有定例一条编征外。无问匠班、颜料、不必另差。即历年积欠。总属一图者。汇成比册。尽归一卯。其本色粮米、赠、截原系俱归漕务亦当印官下仓。一期比较则头绪简而官民俱有暇逸矣 【并征□式附后】 
　　现年一役百责交萃一里□户钱粮。尽在现年一身迫比。催纳难周。更遇刁顽之户。任催不应。一临比卯。受责不□不得不赂差脱比。赂皂轻杖。赂粮房移易多寡。赂算书颠倒完欠。加之候卯酒饭。值月班里诸费。非二三两不能过一卯是以闲费过多正额愈欠此专责现年之弊也。法宜分立各甲颔催查拏顽户。每甲令将户役均撘十分每分领催一年。门?龟定次序。给与长单。督理传催。逄卯不必上堂。只向现年声说不定之户。现年应卯时。许将本户欠数。开一小票。具折禀送。内衙将征册查对果真。将票挂号。印给现年持付本户。令其将票同银封纳入柜。完者拆封销号。拆封时无银无票。即知仍抗。出差拘比。虽完必打则有各甲领催分任传单之劳抗纳不恕顽户知警而现年之苦可以稍苏矣 【禀顽折票式附后】 
　　卯期例设。不分完欠。一槩应比人户众多兼之差人保歇。拥挤一堂逐名唱唤必至更深印官必烦全凭该管指点奸顽欠户。贿买蠹书。于比册之上。或粘揭重页。庇护全里。或水贴膏药。庇护欠多之人。或指称银未入数假串混验。或隶皂得钱。用刑轻重。暗换竹山代责虚打实□乘黑溷放完者徒增伺候仍派卯费欠者朦胧作法□□延捱官民交困此槩比之弊也。法、宜截票免比查欠摘比起科既有实征册。册中花户。亦照图总分算分限或作十限或作五限。每限之下。登填完欠。粘同各户交验现年之票送衙查对。务要甲结甲总。图结图总查对之时。开册便知某图尚欠应比。某图巳完。不必摘比。其巳完者。须得收银户甲总撒合符。方是依限完是若有舛错。另拏算书与现年审究。尚欠者。即将现年摘出值比。虽顽年不禀顽户。内衙必查欠由何甲。甲由何户。先写本限欠户姓名。张挂大门。示令速纳免拘。若有累限不完者。内衙出差拘比。撘均图里。相近者一差可拘十人。另立一簿。比差销号。则完者自得归农而应卯之人不至纷冗矣 【分限册式。截票免比法附后】 
　　里长不尽独当一年。葢因以田配役。里役百分。分为十甲。甲役十分。每甲值卯一年。甲中人户。田数多寡不一。即派役多寡不同。照役分卯。有数人朋充一卯者。有一人管充二三卯者。一年之内每里长一分。应值三十六日。假如赵甲值此卯。此卯挨过。即是钱乙。钱乙挨过。即是孙丙故值役者只思巧计挨过不思攒催纳课以挨过此卯则与巳身无涉此朋役压卯之弊也。法宜照所编之役派应催之银。如一里额银百两。编役一分。催银十两。每于先年十月。示听各里人户。自相配撘。某人编役一分。应催条粮若干。某人编役半分。应催条粮若干。乃将各甲人户。配撘□定。令里书于图总之限分下。开明某人值催。或某某同催。能照应催之数完足。即自归农。同里未完之银。与之无涉。此法既定。即花户未完。现年代应。为力亦易。彼向花户催还。尚可省用卯费。如不完者。不论比期巳过。仍拘同比如是则完者不同受比卯之累未完者无所施其压比之奸现年之精神不用之于应比而用之于完课矣 
　　一邑之内。编民最多设立粮现此执简御烦之法也若邑中绅衿槩编在里民户值役必致疾呼不应绅衿值役多有用势苛求且比卯之时。每有民人。托名宦属。藐法抗比。更有一种无品子衿。包揽过卯印官加以刑责即招不重斯文之尤。待以优容。又酿欠猾冥顽之习。此官民共图之弊也。法宜另立儒宦之图。听其各各自运。不必定役以示优异。不收他人之课。亦不累人收课。宦户阴阳生送帖催纳。儒户斋夫传催。仍于本户之下。注一家属。以便拘问则自爱自弃者俱有□惩矣 
　　比邜必用比□。但此册必自该管做数。填票□欠。据册唤名或完多免责。或少完薄责。或顽欠加责。一卯之惩儆全在乎此若不送衙查核。则实填之处。可以洗补。浮票之签。不妨减增是印官连宵达旦之精神皆猾吏起家挣钱之傀儡矣此临比送册之弊也。法宜刻印比簿。每里一本。每甲一页。前钉图总。将图甲逐限照算。开填完欠。完数共完实写。应完、巳完、未完。用浮签。应比免比。不许该管主持。每限卯前。同实征流水册送衙。摘比者。内衙于木限之上。印一比字。即为挂比底册。发出写示。写完与比示仍送内衙查对。示发册留。上堂点卯。印官亲自带出。比时或责或拏。俱朱注本限之下。比完仍即带进。以便登销差号。下□□惯缓刑则劝惩悉由印官而数书之奸可弭矣 【此册□拏□□□□□后】 
　　钱粮之不完非尽百姓顽抗也弊生保歇歇之始。恐现年之迯卯也。则有保。恐现年之露处也。则有歇。乃积年之书吏。必以其父兄充保歇以其钱粮多所付托可以任意侵那也积年之保歇。必以子弟充吏书以其结总必由彼手可以改移完欠也甚之皂快尽属亲朋官府倚为肺腑里长纳户见其呼应颇灵凡有役务恃为长城乃钱粮入手搪比侵用及至清查完欠。溷赖私收。无凭对证。巳完忍气重完。间或摘发。差出皂快。皆其羽翼。承行书吏。同一源流抗延违限法合不行小民知其党固根深吞声巳矣至于仓歇一项尤为粮米积奸包纳折干。穿仓盗米。任讲规例挑拨兑军刁恶贯盈侵蚀负重则且兔脱他方止留家口粮限廹急粮长苦赔粮船开行腼颜复出来岁粮现更换仍为保歇依旧作奸。误国害民。莫此为甚。知保歇之为害法宜痛加革逐密访严究。再大张告示。晓谕城乡。如□出乡送人事。打抽豊。及向充保歇。仍住衙仓左侧。并潜入衙仓窥探者。许诸色人等擒首。以凭枷责示众。给赏首人。坐催之差。按图分遣在在乐用赂分拨。则粮房有利。赂传送则转斗有利。赂准行则相公有利。赂速给。则司印有□甚至司牧染指。丑有难言。利收一网。害及百姓盖分厘□赂尽出民间费一需十势所必至以故持票到里先讲□例若干鸡犬为之不宁四时需索无巳究竟钱粮不完□上另出差票而此辈自恃轻车熟路讲差钱陪酒饭打□讨好毫无益于催征之务而分损乎正课之银知各里坐催之为害法宜严□力行巳上查拏之法 
　　钱粮比较。立有限期。顽里违限抗比。欠户任催不应差役拘拏固难尽废若多设票式冗立签名如风火雷票。竹板短签等项。每项差人。则前差未去后差□临。彼锁此押。拘留时日支应差使尚且不暇何能分身能□□□吏酌□欠户肥瘠。定价卖签。皂快签票到手。勒索本利。水利既足。或沉阁。或暗销。或重行迭扰间有穷民下户无力买免始擒到官究竟实非积顽大户知多差之为害设票只用拘顽。设立木签止拘抗比有拘必到。延至下卯不销签票者。与顽抗并责。点差悉由至公。则虎差勒索之惨可苏。 

　　实征册式 
　　漕粮银米并征单式 
　　漕粮银米并征比簿式 
　　现年经催禀折式 
　　比簿式 
　　查拏票式 
　　截票免比法陈吴县稿 
　　通详各上台文 
　　饬行条例示 
　　再饬条例示 
　　连三号票式 
　　连二截票式 
　　户限簿里甲总式 
　　花户实征限簿式 
　　花户易知限票式 
　　查拏票式 

　　○实征册式 【不填其里即作图里总】 

　　(见图)> 

　　○漕粮银米并征单式 

　　(见图)> 

　　○漕粮银米并征比簿式 

　　(见图)> 

　　○现年经催禀顽折式 【一折可禀数户】 

　　(见图)> 

　　○比簿式 【每里一本。每本十一□。以一张□写里总注现年姓名。钉为首页照式查算填比】 

　　(见图)> 

　　○查拏票式 【截票免北查拏票同】 

　　(见图)> 

　　○截票免比法陈吴县稿 【□冲汉字云□陕西城□人】 

　　岁在丁未。余始待罪平江。催科往例。一惟责任排年。期会之日。敲朴是务。排年狼狈难堪。而顽户势豪。安坐自得。库柜告乏。庚癸日闻。越明年。不忍复见前弊。乃取太仓截票免比之法。与钱唐潘子月山。更定而行之免比法行。民称便利。而课亦稍裕。谨将文告章程。集为一帙。后之司牧。得以采焉。关南陈冲汉述 
　　月山曰截票非难也而免比为难免比亦非难也比期不设库帑充溢而票能尽截为尤难向者投纳有费。畴则省物力以济急公。敲朴为能。畴则爱赤子以培国本。监守者包藏朵颐。综核者图怀晏乐。故以□血膏公堂。心肉饱欲海。哀哉斯人。生不异死民既如此国何以堪若夫通关朱钞。输将之符劵。计亩榷斗。取用之权衡。乃杂乱舛讹百里长未尝一游日焉何有于胥役也至于实征花户细册尤为一邑之底帐簿。猾吏据为金穴。秘不呈览。长官视为具文。一任藏匿亦以凌杂米盐不但不可得见抑且厌不欲观知县事者知何事于县相助理者操何理以相助耶今则柜费禁而分毫皆入正课。串票清而奸顽无能假射长单落甲。排年可免独劳。小单户晓。里递巳绝增减。实征花户。按籍查拏完欠一目了然侵渔一笔扫尽截票免比。急公如惊。巳置五百一十里之贡赋于指掌。登五百一十里之民人于仁寿矣。明府之裕国苏民。其至矣哉。上宪既称能吏。优异终事。仆又安敢。怀晏乐。不持筹握筦。佐厥成乎。 

　　○通详各上台文 

　　为详报征条之法。祈 
　　宪饬遵弗。切照定例。以钱粮之完欠定考成。则□州县起存。务必按年计额。照分征解。何敢陨越悬欠。以贻上下参罚之咎。但考课既在催征。而催征必兼抚字苟专事快捷方式总比排年则以一人而受全里之累虽粉身应比而与槩里之痛痒不关或又严限密征则押差唤卯班杖有费以小民可输正供之银钱耗为奔走胥役之用度无恠乎国计曰虚民生日蹙也卑职仰遵 
　　功令。拟定分限征收截票免比摘拏顽户。落甲经催。分发易知户单。禁查书吏飞洒侵蚀等法务期不比自完不致冤杖。并不令小民以一铢一滴妄费。除一面列欵示 
　　谕通晓外。合将。拟立条欵。申候 
　　宪鉴。严饬里甲。恪毅永遵。聿臻成效。仍叩 
　　通檄各衙门。凡卑县本年分起存解给。卑县照依 
　　钦部十月全完之限。按月征解。如果逾月不完。并解不如数。自当禀奉差提。若按月完解。免令催差下县。庶无剜肉医疮。那移撮垫诸弊。而 
　　国计民生。均仰裨于 
　　宪慈矣。 【条陈详款。与后示畧同】 

　　○饬行条例示 

　　为立限催征。以裕国课。以苏民困事。照得江南为财赋重地。而本县更当南北要冲。徭税输将。冗于他邑。宫此者。竭蹷不遑。纵使龚黄复生。难免参罚之咎。爰是考课既严。则追呼不得不急。而胥吏之乘机作弊。哄累吾民者。不可穷究盖即催科且无善术而欲以正风俗崇礼教奏弦歌而登上理也万万不能揆厥病源。多因失于莅任不久。得民之隐未深。考求弊窦未悉。虽有爱民之心。终无实济。今本县任事巳来。巳周一载。凡可以利民者。日图兴举。至于催征追比之弊。试验最详。有贿揭重页。偷空迯邜之弊。有完不如额。欠多结少之弊。有奸蠹私侵。公行抗比之弊。有李戴张冠。改票支吾之□有□膏粘盖比簿。临比作完。比后仍欠之弊。种种弊端。难以尽举。总以小民一时愚昧。甘受吏胥哄骗。掩饰目前不知实欠未完终必差拏比责吏书皂快赚去无益之钱而所欠仍复要完更有所欠无多费反过倍兴言及此深为尔民叹悼今本县行截票免比诸法。务使裕 
　　国便民。上下俱有裨益。除经通详 
　　各宪。见奉优批饬行。相应列款示谕。为此示仰阖邑士民粮里知数人等知悉。凡本年钱粮。催纳之法。须照后开事理。一体遵行。须至示者。 
　　计　开 

　　一分设柜吏 
　　给易知户单 
　　一造算实征限簿 
　　一发落甲经催长单 
　　一给朱串 
　　一给截票 
　　一立限查拏 
　　一停农忙 
　　一差拏顽户 
　　一绅衿切注知数 

　　△一分设柜吏 

　　本县三十七区。共计五百一十里。循照往例。仍分五牌。每牌若干区。遴点柜吏五名督收。止许填写朱串。登记流水其银听民自封投柜不许执等称收如有轻青等项。本县拆封查出。自提本户责换。违者究处。 

　　△给易知户单 

　　凡花户应输银米本县虽有查截实征限□。甲中虽有落甲经催长单而孤寡远乡安得时时在目难免奸蠹增洒播弄之弊今填花户小单一纸。发里照户分给使依本单额限上纳。里书沉匿增减。许该户扭禀究处。 

　　△一造算实征限簿 

　　凡钱粮必由产业。催科必有定额。总产业而立户。总户籍而分甲。总十甲而成里欲□一里之总额必催花户之应输今着该管算书。将各甲花户。无分零趸。照依田地斗则。本折银数。总额若干。算分十分。每分若干。算分上下两限。每限若干。按月分算造。汇交总书处凡遇查拏之日。算书领算。粘连票串送衙。以凭稽核。违错究处。 

　　△一发落甲经催长单 

　　各里人户纷错。排年一身。安能时至催攒。今照实征限簿。每甲誊造长单一本。分发甲中。每甲公轮一人传催花户名曰经催如有停单不催。排年禀明。差拏赔比。 

　　△一给朱串 

　　凡纳银必给官票。此为定例但花户止存一纸排年无凭换截本县止存票根。次序既与实征限簿不同。查拏之日。难以稽对。今设连三朱串。合同印盖。发柜填收。一纳户执据。一查截。一票根。花户纳银。给串二纸。一存据。一交排年。使排年汇交总书截票。总书即将此串。粘入实征限簿内本户名下。送查。如有私收白票。溷行冐数。希图截票者。除不准外。仍提究处。 

　　△一给截票 

　　卯期追比。为玩必年而设也。若果按限催足。仍令点卯虽杖责不加而卯上一应使用究竟难免且乡城写远守候总属厉民今设连二免比票照。合同印盖。凡排年催足本限之银。将花户查截朱串。汇交总书。总书照分限算清。即截给归农票一纸。竟令归农。查此之日。总书将所存查截票根。粘入限簿图总。本排应催分限之下送查。如无截票。仍候比卯。 

　　△一立限查拏 

　　征期严促。小民既难措办。而大户亦难趸应。今将每里额征银若干。分为十分。每分应纳银若干。一分之中。再分上下两限。排年依限行催。花户依限上纳。催纳如限。截票免比。其限以初一至十五日为上限。十六日至二十日查拏。廿一日至廿五日比责。以十六日至三十日为下限。初一至初五日查拏。初六至初十日比责。其有巳经查拏。方始补纳者。算入下限。本限不准免比。 

　　△一停农忙 

　　五月为揷莳之际。若不乘时劝课。必误秋成。今除词讼照例停忙外。即丁田额赋。亦停五月。□奉钦部有十月全完之限。凡征收票簿。巳于正月齐备。遵例于二月开征。应并正月共征二分。四月征银分半。六月征银分半。补足五月一分。以合十月全完之限。 

　　△一差拏顽户 

　　征银之法。责成当年。在所不免。但排年管催合里十甲。人户浩繁。巳给各甲长单催攒。犹恐奸顽人户。观望不纳。至令票难尽哉。今与花户约。若依限通完者。本县另行优奖。违限不完。于查拏之日。圈出差拘虽完必责。 

　　△一绅衿切注知数 

　　本县官儒户籍颇多。既列绅衿于民上。尤当率先倡化。以为草野之观。岂可因锱铢之逋欠。注之比簿曰顽户。申之上台曰抗粮万一有此在本县固不乐见闻在绅士又岂甘任受况奏销一案。江南之处分甚重。殷鉴不远。今本县立限催征之后宦户不完。申 
　　宪指参。儒户不完。送学申黜。凡官庠户上着里书切着各属知数一名有不依限完纳者先拏责比。然后申参此非本县之过执。乃朝廷饷课攸关也相宜体谅。 

　　○再饬条例示 

　　为申饬征收之法以杜奸弊事。照得本县通详上宪。定限分征。按月征收。设立限簿长单。易知小单。摘拏顽猾。截票免比。一洗吏胥积习之奸。顿苏排年偏累之苦。但恐法立弊生。必致有碍良规。为此再申示谕。仰书吏人户知悉。恪体本县抚字之心。矢勤矢慎。好义急公。□有不惜身□。目于罪戾。则执法惟严。断不姑为尔等宽宥也。特示。 
　　计　开 

　　一申饬柜吏 
　　一申饬总书 
　　一申饬排年 

　　△一申饬柜吏 

　　定限征收。务在便民舒徐上纳并非禁民透纳以阻急公之义诚恐该吏不知体会。反误输将或有贪索起票陋规。借端掯勒之弊。凡有透完。俱与注入下限。或有排年代花户踰限透完者。亦算入下限截票。但要明开系代某户某户数目。不得止以里代二字混纳。致难稽核。该吏止照报单发票。敢有掯索。立提枷责。 

　　△一申饬总书 

　　凡花户应输银两。巳着管书依限造。入实征限簿。排年催完限内之。将花户查截小票。付科截票。该书于簿首图总本月分限各印截票免比四字。并于花户限下印完。其有透完者。注印下限。若巳合额。亦付免比票照。使令归农。总书须每日在科。柜吏必每日设柜。俾纳户随便即纳。排年实时截票。若来去不时。延握掯索有误归农时日此为应截不截之弊。或有完不及分。贿赂作奸。狥情截给。以幸一限免比下限又至并银安能清楚此为不应截而截之弊或经察出。或被首发。立行签拏。从重究处。 

　　△一申饬排年 

　　截票免比。摘拏顽户。此本县恫恤排年至意。该排年亦须仰副本县苦心上紧行催使户户依限全完限限截票归农则比期可以不设倘有怠玩奸排。因有差拏顽户之例。唯思挨到限期。责在顽户。遂不催攒。冀出签票遍拏。是本县以一身而充五百一十里之排年矣。今除□完九分者准拘顽户。如不及九分。虽拘顽户。排年陪责。 

　　月山曰。催科之法。或有利于官。不利于民者。或有利于民。不利于官者不利于民不可行也不利于官不能行也截票免比。民无守候花费之累。官无期会敲朴之烦。官民并利而前之行者未见通久其故何也盖以其不利于吏胥也夫吏胥者以排年为鱼肉以期会为生息者也会期之日。堂灯。则有油烛之生息。结总。则有纸张之生息。挂比。则有备卯之生息。此犹以其常例而言之也。至于抽簿迯卯。拽夹换票。冐结溷开。种种弊端。生息百出。逢年值节。借名该管。支收饭米。遍索乡村。鸡酒裙布。无不攫取。衣于斯。食于斯。生息安有穷尽哉乃若截票免比则排年无见该管之时该管即欲有所希冀排年无藉覆庇岂肯有求必应以为不利诚不利于此矣然则。法不通久而胥吏之得以阻之者何故以其不能免比也法期免比人乐免比而仍不免比者又何故官繁于案牍而不能亲核限簿权操于书算而无所稽对彼故延缓顽户之追拏措勒排年之守候一限怠玩下限难清三限之后必至纷然淆乱遂思改弦易辙即或仍存旧名亦必兼行挂比之法则是比实未免而徒增此票之一截耳故曰截票非难而免比为难也然则奈何。计唯有查拏自内之一法在限簿初立。急取推放之底册而稽对之。再取县区里甲花户之总撒而科算之则侵隐派增之弊清矣限簿送核。必查各户查截小票。分限相对。即以小印封之恐其假票避比而仍揭去也户与甲对。甲与里对。无或错。巳印免比。则查截票根。亦宜封印以便归总有查也顽户怠玩。必加儆责使经催易于为力圈拏者。另开一册注于差役之下以一差可拘数十人也朱串数而后印防溢号也小单印而后给防更换也查拏之日。自寅至酉。查必尽绝防顿积也一限如是限限可清而犹虑票不截尽比期必设不可行之通久者吾不信也 

　　○连三号票式 【发□吏收银一给□户存据一给□户交与排年。一作票根存查每本百页】 

　　见图 

　　○连二截票式 【此发总书截给免比者　给排年归农一粘本排应催四薄首□图里总内分限上送查。如有透完者。每限截给一张。不得总填使混乱难查。不如数者不截。每里一十页以十限分上下。应二十页故也】 

　　见图 

　　○户限簿里甲总式 【里甲总□□□印。随用算□】 

　　见图 

　　○花户实征限簿式 【每里一本。首造里总一页。各甲造甲总一页】 

　　见图 

　　○花户易知限票式 【田地山荡斗则有不同者。须□□刻列本户有者算填无者空白】 

　　见图 

　　○查拏票式 【见前】 

　　见图 

　　◆收贮 

　　厘零颗碎。皆属正贡。铢累粒积。必有羡余。若不细计。鲜不徒饱管收之壑。葢侵蚀正贡。故为可虞干没羡余。亦为可惜密防深藏其要也述收贮 

　　库吏 
　　柜吏 
　　柜式 
　　流水簿 
　　官串 
　　填串 
　　设柜 
　　纳银 
　　拆封 
　　报数簿 
　　并银簿 
　　堂交 
　　钱粮宜贮内衙 
　　银匠不宜官派 
　　收本色粮米宜速入廒 

　　○库吏 

　　一库吏宜四季更换也。凡钱粮收支。必立吏书以总出入六房俱可点充但要诚实有身家之人须多令同役有身家者相保盖此任甚重。不但刁猾者易于作奸。即忠厚者。久久亦自主持不定银钱在手未免过费逮至前去后空刑责总属无益不如每季遴点一人主之一人副之。使两人互相觉察。有奸不发者同罪职掌既只一季则作奸亦未过深更换之时。令其先后造册交盘。查明出结授受。若有侵那。以便即追补库。仓总只可一人。不可更换。以致粮长多费。盖粮止一季收完。开兑巳后。粮米出仓巳多。即有余米在仓。宜始终责成一身。以绝推诿抑且仓米难盘也。 

　　○柜吏 

　　一柜吏宜每限点充也。凡钱粮入柜。必点书吏登记流水票串。执掌穿收非老成谙练者不可但司收日久必至弊生宜将各房吏书共置名签一筒。每柜逄限抽掣二人。一穿银。一登簿给串。限尽之日。查核明白。勒合拆封。若有□错或应责罚二人一体则彼此摘发或应追赔亦众力易成也收粮则每廒点一经收 

　　○柜式 

　　一置柜宜有式也。凡收银必藏于木柜。宜分木格。每格贮藏一里之银。格眼上明书某里。格深至底。底上钉一铁圈。圈系长线一根。线头于格眼上度出。上穿一大针格眼横约二寸。直约三寸。用一滚梆。一面开缝。横安眼中。可翻可滚。将线穿银。翻梆肚在下。纳银梆口。翻肚在上则银纳格中不能复出矣 

　　○流水簿 

　　一流水宜每里一本也。各里登填则每日既易查对票根而拆封之曰又易查对格中银数又要每日结总。结总之后。再结一连前大总。 

　　○官串 

　　一官串宜每里一本也。每里一本则假串重号诸弊易于吊查但每里用一字号到底。每本额钉一百张。发完再换。以免磨损溷匿。其送衙请□。必先填字号。数明用印。先发串。后发柜则奸吏不得借口官串未印勒索乡民祗候而私收白票之害亦可革除 

　　○填串 

　　一串票宜实填纳户也。串用连三。一张存作票□。二张截给纳户。一纳户收执。一纳户交与甲首。汇交现年查数。□必明写花户姓名。方便查对完欠。即见年代纳。亦要实填代何户上纳。始不纷纠。其三票须分别大小由语。恐有移换改补。以希溷卯者。 

　　○设柜 

　　一收银宜每日设柜也每日设柜则乡民乘便即可纳银柜宜设于早堂之后。午堂之前。以免堂事之时。人户拥挤人户拥挤则易作奸而堂事之时。既不收银吏书又便于办事。 

　　○纳银 

　　一纳银必令自封。不许零星也。柜吏只掌登穿给票百姓□销足色而来。以一锭为率。不许带边若一添撘余边便有咬边侵匿之弊务要百姓看穿入柜。如不入柜。必欲以小换大。许即喊禀 

　　○拆封 

　　一拆封不可多人也。每限只拆一次。查簿摘比之后一日拆封印官高座。令库吏管称。逐柜以□序候拆先验柜上印封。每柜逐里挨拆。收吏先报封内银数库吏放定戥陀在星。方许放银在盘或轻或重其弊立见拆完一里。即送流水于大总下。朱判某日拆讫二字。拆完一柜。掌柜者开一拆单。上开某柜某吏某。自某口至某□。经收某里某里银若干。于某月日拆讫。库吏亲填连前共拆银若干两于□□□□月印官押字。递粘成卷以便存查 

　　○报数簿 

　　□□收报数簿宜设也流水簿既分各里。宜每柜另设二□□开某柜某日。收某里银若干。某里银若干。后结本日□□银若干。连前共收银若干。二簿一様上□循环二字。□□照流水循环填写。汇同票银送衙以凭查对。后开年□某人经收。名曰日收报数簿。如遇折银。于结□处。朱批□讫二字。交与下次经收之吏。 

　　○并银簿 

　　一日收并银簿宜设也。每柜报数。柜吏所填也柜。吏填明。将簿先送库吏。库吏再设二簿。上开某日某柜收银若干。某柜收银若干。本日共收银若干。连前共收银若干。二簿一様。上贴循环二字。各照报数填写。循环送衙。以凭查对。后开年月。名曰并银簿如遇拆银。于结总下朱批拆讫二字有此报数并银二簿则或有紧要解支一开簿面不必计算巳知某柜有银若干诸柜共有银若干某里顽某里良本年钱粮巳收若干尚欠若干尽了然于目前矣更宜将流水比簿票根。不时查对则使迯卯盗柜诸弊无从设施 

　　○堂交 

　　一堂交宜禁也。比卯之时。人众事杂。有等奸顽之徒。将应纳钱粮。故意不纳。希图挨过此卯。留应下卯及见卯上要责。捏言来迟柜收。不及上纳。官见有钱粮在手。定云饶打。令即投收及至人溷则又持银迯去即果堂上收讫柜将拆封比书作弊做入下卯混冒免比是以一卯之银两头应卯也断断要革此弊。 

　　○钱粮宜贮内衙 

　　一钱粮宜贮内衙也。凡征下银两。库吏只许经□□□。银两不许经手。库房虽令人夫看守。而银两必留内□设有意外之虞。犹可藏匿设处若贮库中则一有疏虞无所措手足矣更可免盗库诸弊贮库赃物有珍重者亦同。 

　　○银匠不宜官派 

　　一银匠不宜官派也。小民倾销钱粮。听其随便。若官派铺户。勒其用铁印记认。其始盖以责成在彼。他日□倾大锭。恐累赔补。自然足色不知元宝从无足色者彼谓必出巳手可无顾虑于代纳户倾销时先将银水偷去而又谓不出巳手不能上纳且任意掯索火钱吴下有称封店。尤宜禁之。 

　　○收本色粮米宜速入廒 

　　一收本色粮米宜速入廒也。分设每廒经收。米必圆干洁净。开征之后。经收须日日在廒。仓总须日日在仓。多置搧箱、斗、斛、斛单。务必随到随收。不许延搁时刻。印官不住到仓。掣看米色。若有堆积廒外者。卯要查问是□缘故若经收不在。立拏究责。庶免粮户守候之害。其报粮并粮簿。照依收银之法。循环填写送查。每卯给与粮串。不得总给通串使其留串□索陋规 

　　◆运解 

　　钱粮有入必出。出银之中。惟解欵更宜详慎盖盈于累万国□□托人输挽非若支给者之亲为授受也况奏销止重起运凡由单以内之银。无□裁扣正饷。必岁内尽完。□有加纪。岁外找完。便只免议稍有疏忽不自贻伊戚耶述理解 

　　一立簿 
　　一藏批 
　　一填批 
　　一比批 
　　一验掣后批收 
　　黏批收 
　　一管解 
　　一分缓急 
　　一严小批 
　　一解本色及远饷 
　　解给册式 

　　○一立簿 

　　钱粮支□。每年立一印册。先开本年应征数目。后便写某日拆银若干。若连拆亦必连写结总。遇有支解。□□月日。开写。一解某项银若干。一支放某项银若干。以上共解放过银若干。现贮拆存银若干。解支一次。扣□开写一次拆封一次。连前结总一次。名曰库簿亦曰收支解放簿此犹人家之日生日用帐不可缺也库簿虽立。各项欵目错杂而写。但知库中有无存债。而起运之完欠。支给之盈缩。难以查考。应立上下两截册一本。上半截先注原额应解某处银若干。应给某项银若干。多留空白。下半截陆续填批注给月日数月。批领巳未掣取。使下半巳解支之数。与上半应解支之数相符。则于上半□下印一讫字若未解支则朗然白纸一览易见自无缺解滥绐之课矣此名解绐册不可缺也 【册式附后】 批回实收。乃解银之符验。未曾掣获。钱粮终属空悬。必须密密比较经解之人掣获。要立一簿先写某日奉发批回若干张。后开某日填写某号批回一张。呈解某项跟若干。差役某人管解次行开一前件二字。次行先写□改获三字。□字下。获字上。空一字。如获到。即于空处填一巳□限曰比较若无巳字者按名责罚则无匿批之弊名曰比批簿不可缺也 

　　○一藏批 

　　批回例由司发。或十张或二十张。付县遇欵填解。解时不拘多寡。只要挨实字号。有填必解。迟误颠倒。俱被司院查究。有等奸猾书吏。不论钱粮缓急。惟以有利于巳者。或希先期填解。或要那银垫解。若将号批付与收掌。竟有未经禀请。先自填批。与本官以不得不解之势者。故凡司院所发号批。须藏内衙。与司理钱谷之人收执。遇有应解钱粮。该房禀请。批定先解若干。送案放行。然后发批令填。 

　　○一填批 

　　填写批回事极重大。务须精密。一字不许潦草。先将批回对明处照过。并无破损。然后登填。若有小损。不妨申请另换。填后又要明处照看。并无洗补。然后葢印。若先洗补。即宜究处该吏。声说填毁情由。申解请换葢批上之弊百端若先有损补则易致其奸矣先解续解者。只须照银填写。若结末一批。须将本欵渺漠算完。畧有未完另解则多费忘解处分不轻 

　　○一比批 

　　批银既付承解官吏。约畧路程。定以时日。逾限不□。一月宜比六次。若□批不解。不必竟自侵蚀。亦有那抵别宗者。亦有暂延日月。借作生意者久久不能清楚遂有迯匿不出贻累印官补赔之害故果迟延日久。奸弊稍有发觉。即当将彼家属取保。本身禁追。 

　　○一验掣后批收 

　　批回有印发后洗补。将多改少者。实收有领出后洗补。将少改多者。批回改少。则解少侵银。掣后仍改原数。实收出自司库。必要将少改多。以合改过批数。此等弊端。神鬼莫测。若不次次点看。必致堕彼术中。 

　　○黏批收 

　　批收既巳掣获。则每□置一橱格锁贮。俟全欵解究。挨序月日。夹入实收。粘连成卷。向下斜用缝印。收贮备查。待奏销之后。发付该吏。要取该吏领到某项批若干张领状存查。若未全欵解完。不可先粘。恐有司院零星吊查。揭开不便。未经销算。亦不宜轻发该吏。 

　　○一管解 

　　各省钱粮。有印官。亲解者。有该吏承解、者有里长自解、者。规例不同大约里长自解则不便民印官亲解又不胜烦而以该吏承解者多若所解数多。以多差的役。协以亲丁监督为当。亲丁又须聪明诚实葢财帛最能动人恐亦为所蔽诱则彼反有诿卸 

　　○一分缓急 

　　凡起解钱粮。大约不外部司府饷。而皆有缓急缓者急之则急者不得不缓要明其款项。知其后先。如兵饷急矣。要知协饷急于存留以协饷路远存留本省也部课急矣。要知织造急于河工以河工须年终奏销而织造须四月买丝也他如颜料、祭祀、历日、以及轻赍芦席、楞木、之类各因□□以为后先神而明之存乎其人大旨要□熟看全书细研会计故尝谓钱谷之窍妙□无过熟疑处更须参也 

　　○一严小批 

　　钱谷非属正贡。多小批。如府司俸工。备用等银是也。盖以不在编号解批之内。或新增。或先吊。即在所在衙门销算额欵。故只用例程花折登填起解。此等批回。最易侵□。银未发出。上司严追累提发银之后。即无提解牌票。似乎银巳解到。故不催取。不知此等钱粮。本管胥役。最要侵那。其提解也本系串通上司衙役出牌混提因小批无号。又易沉匿其不提解也亦系串通上司衙役按捺若不厘剔。鲜不徒饱役壑。致悬空欵。遂致取怒上司。必加意查核严比掣销。粘卷清项。 

　　○一解本色及远饷 

　　运解米荳物料须垫□如法。遇湿易烂。验勘必勤。夫脚盗法最多。尤宜防范。若解远饷鞘外要用牛皮包缝。加□□钉。葢鞘经风日。木瘦缝开。滴珠狼藉。奸人趁缝敲挖包钉则无赔补之患且或有不虞难开易追也 

　　○解给册式 

　　见图 

　　◆放给 

　　存留□于起运。人所知也存留中亦有解欵是又存留中之起运缓中之急矣惟本衙门放给银两。实为缓中之缓然必知其用度量其时日则采办者不至误公。豢养者不至市怨。而缓急得中矣。述放给 
　　一凡放给银两明登解支簿。领状粘卷。 【式见□】 
　　一俸银宜每季仲月领支。取印领早则恐有裁缺降罚事故之透 
　　一驿递工料。宜每月朔望先给。以便分人夫。□□□。过□则驿递本属清苦不能先垫遇有差使恐致缓不及事。取驿丞印领。 
　　一文庙香烛。宜与教官俸银同给。取印领。 
　　一门斗工食。宜每季复过放。取教官印领。 
　　一佐贰役食。宜一季役过放。恐有盐觔罪赎要扣不可早取公领状。 
　　一修理工料银。宜续放一气放完侵蚀花销必不终事取该役匠领状。 
　　一本衙门役食。宜季终放。恐要克抵公用故不可早若有冷项难征。可兑支取公领状。 
　　一祭祀银宜先祭五日前放。以便备祭物。取该房铺领状。 
　　一廪膳银。宜年终放。此项最要裁减断不可早取公领状。 
　　一养济布米。宜一月一放不可发兑支此辈无赖最易生事先取现在花名。查明后放。取领状。 
　　一囚粮。宜按名查放。先三日不可总顿放徒为狱吏中饱一月粮。宜按时分发。取本管印领。 
　　一赠截银。宜与正粮同发使不得借口捱延有误开行月日取印领即将给发月日申报上司 

　　◆杂课 

　　泰山不让土壤。河海不绝细流。所以成其大深也。况理财乎支节庞杂则隐漏之窦最多勿谓非贡赋之正而忽之。述杂课 
　　杂课非全书所编。各处征收不一。大约另有该□。或□用。或公用。或解。或放。难以槩拟。其侵那透□之弊。总与正项相同。 
　　匠班出口匠价匠丁。今多三征。一征之新匠人。一□之里现公赔。一征之匠藉之人尚有存者。仍征本人。大约与地丁并征充饷者多只宜带入条赋长单不可另差另示以滋弊扰 
　　牙税牙侩身帖税也一帖每蔽数十人。竟有无帖虚充者。各处轻重不同。虽解无定额。大宜清查。使有羡余。以备公费。查法以对□门烟户册。看其生理为佳。 
　　当税每铺原例五两。曾因军需。加至十两。另征另解。亦有当商自解。领批掣销呈缴者。称收每至加七加八。或有赔当未纳税者。多经承之役私收。 
　　猪羊牛驴骡烟油花酒等税交易税也。有牙行代客交易。故有此税。宜发册登填。给票与买主备照。若不人册。便系漏税每册只钉数张朔望查换旧册收存勿许留外虽解无定额。母使中饱。 
　　?税编审之年为多。有过付之户。便须查税。平时出示晓谕。如有交易一月。不行税?者。以后查出作漏税论罪。亦许里地首发。解无定数。近分上中下三等州县定额起解。请佃河溇道途。皆不入全书。该承暗收者不少。到任宜先清理造一清册。按例征收。以绝中饱之弊。 
　　学租有田、地、书院、之不同。此系官买召佃。故佃户于正赋之外。另出租粮以其所种乃无价之产也宜按志清理。母使埋没顷亩混乱斗则。 
　　渔税或出桥□□坝。或出鱼船。查例清收。 
　　盐课产盐之地有之。此处地系坼卤。不可耕种。止可煮盐。而又不多。难招致商窝。则本地□煮□食。课入有司。或解运司。或解布政。无定。亦人考成。至于例销盐引。各处岁有定目。干发住买册时。查其自变量督销考成虽无纪叙颇有参罚均不可玩忽。 
　　积谷各里□积。以防赈济意外之用。即古常平义仓之意也。秋成之后。每奉文发簿。令里甲保正挨户劝□□折银或纳米。宜设一吏承管此中大有收多报少之□。不可中饱呈逓胥役。簿须葢印发填。填即缴内。 
　　江南、湖广、江西、等省。有沿江海河湖之州县。凡水中涨沙。人民可以开垦者。植芦认□。名为芦课旧隶工部。差官于江宁芦政衙门。董理征收。近则载入州县版图。州县征解。每岁十月前。算刻由单。从府申详司院。报部。至十月方始开征以芦于十月始成也次年独自考成。不入地丁之内。催攒之役。有柱分、经收、各总。不立都啚粮里诸名。更有京课、省课、自纳等户并不入柱分征收者。其地有密芦□芦上地中地泥涂水影草坡等项色目。以定课之轻重。大约课轻费重。稽查隐占。例以五年一次清丈。康熙二十二年。安□布政龚。 【讳佳育者】 于朝觐时。题请五年清丈芦荡。止将临边者丈量。幅里者免丈。以省烦扰。奉　旨俞允在案。若起解征比之法大约依仿条鞭总贵随地随宜相机应变 
　　江海涨沙。亦有不□芦课者。除芦课起科之外。隶盐场。则名沙场灶户佃□。 【场宫征解】 隶州县。则名沙田人民佃种。沙之初涨。见影水中。出水之后。俟其草长。方可开垦。大约三年起科查丈之时不必直量至水以其地多龟背临水者易坍倘□汨没则包赔者苦而催征亦难前地 
　　明朝制有军田给军耕种。即古屯田之义。 【挥干征解。】 　皇清亦设卫所专董。而近今以来。并归州县者多。此地始于拨给。令军耕种自养。但纳籽粒草束。起科甚轻。领催之役。有屯头甲长名目到处不一。 
　　明朝马政。散马于民以年课驹。收其孳息。拨给□地使之耕种。既供蒭菽。亦充粒食。薄纳籽粒。以为租税。其地多在西北。　皇清民不牧马。地仍民种。课隶州县。胜国之藩封勋戚凡有分锡自置土田。　皇清悉归版图。招民佃种。按地起科。其始有废藩废戚□名。自康熙八年。一槩改称更名地刊入全书。若有未经民佃者。亦许□戚出认。给领征课。 
　　条鞭内有盐银一项。其征非本地丁。按明初制立盐政以掣下余盐。令州县赴运司关领。分给小户。计口食盐。纳钞偿价。后浸无盐关给。而钞额永存。改名盐粮。唯市民仍以银代钞。而乡民则准纳粮。又因粮有远运外省之□累。准依秋粮折色。一例征银。北盐银之始。今应优免丁差者。仍编盐银以力役可免而计口之盐不能不食也然巳失给盐纳价之实久矣 

　　◇刑名◇ 

　　引 
　　第三卷 
　　第四卷 

　　●未信编述刑名引 

　　月山曰。语云。商君好刑名刑名之名所自昉乎说书者曰刑名者循名以责实也。若是。则责实之学。岂为过举但商君以刻薄之人。行法术之事。其见诸政令。无非残忍卒以自弊。谁曰不宜。非然者。明罚敕法。见于大易。辨邪正。明是非。惩一化百。尽登黎庶于贤善之途。又安见不为仁人君子之用心哉。于杀人之中生人洵非残忍刻薄者之所同日而语也。孔子有言曰。听讼吾犹人也。必也使无讼乎□子。以为无情者。不得尽其词。大畏民志夫讼以情为实民志畏而无情不得尽词是即归于无讼矣岂非圣人刑名之旨乎他日曾子又谓杨肤曰。如得其情。则哀矜而勿喜能责实而仍戒以哀矜。此又大贤于刑名中。省人以恻隐也。谓非仁人君子之用心哉。爰述听断事例为一帙曰章程听断机宜为一帙曰。权衡合章程于权衡。使为下者有可遵守合权衡于章程欲为上者知所持循也总冀无违乎孔曾无人□残忍则生民之大幸矣 

　　●未信编第三卷刑名上 

　　壻吴观塾履□ 
　　钱唐潘杓灿象承甫述　门人李　鋐器函甫校 
　　甥陈文耀焕章 

　　刑名上 

　　章程 

　　◆章程 

　　世之不古而有讼狱。讼狱者以情有不平而欲求其平也然民情无定。而国法不可以无定以有定之法平无定之情则法立而情归焉辟彼材木。从绳而后断斲可施也述章程 

　　放告 
　　准状 
　　承行 
　　拘提 
　　听审 
　　用刑 
　　问拟 
　　照提 
　　监禁 
　　发落 
　　音释 

　　○放告 

　　放告必拘日期。乃宪司体也若在州县则必不可宪司有不许越告之例。告状者必俟有司审过。仍有冤枉。或有司竟不准理。然后向上控诉。候至日期。原不为迟州县乃亲民之官疾痛即呼槩拘日期。则大盗人命。保无盗逸尸朽乎。势豪凌逼。保无党恶圈局乎。且乡远来城。坐令守候。保无躭悞农桑乎。故宜每日早堂。先示放告。后收投文。放告之时。投文不许混进大门。官坐卷棚。桌放甬道。桌上放极重□□界尺一条。令告状人逐名进出。亲自将状齐齐压放桌上。随令门子一名。远立报数。一应人役不许走上□道。收状巳完。即令报数门子。总收送上案桌再点明起数封固。俟转堂带进。自无抽换之弊。放告巳完。然后坐归堂上。收受投文。其压放呈状之时。告状人有举动可疑者。即掣状审讯立差押拿则、代告匿名诸弊可剔也 
　　其有不时喊禀者。或事关情急。亦未可定。差押补状立与、拘理是非执法公断不可听情准息。原告理短倍责枷儆使起灭不能自如则暴戾刁诈之肤愬自然敛迹矣 
　　讼为民间大害不但农桑之候。灾眚之时。以及岁终例应停止放告即平日亦要多方劝戒。谆切示谕。俾心气和平。各思省事。尽力耕织。保身家以培国本。勿谓故套不行然讼之兴多由讼。师光棍唆煽而成及其成讼。彼则于中渔利。恣意起灭。为上者苟欲与民除害。则必严拿此辈。轻则责枷。驱逐。重则访其积恶。申详按律。此辈屏迹平民始得休息。勿畏奸诡生隙行不实力也 【附劝息讼示三首】 

　　岁终停讼示章获鹿稿 
　　饬禁刁讼井访拿讼棍示 
　　灾荒停讼示沈临汾稿 

　　△岁终停讼示章获鹿稿 【下同】 

　　为岁终停讼事。照得尔民终年勒动。今值岁暮。止宜早完鞭银。各安家室。共图休息。以养来春□作之财力。凡非紧要词讼。合行暂停。为此示仰阖邑人民知悉。除真正人命逃盗仍许不时呈告外。所有争鬪小忿。以及户婚田土、钱债租息筹词。岁内槩不准理。毋仍混渎。特示。 

　　△饬禁刁讼井访拿讼棍示 

　　为严禁刁讼以安民生事、照得讼告一事、最能废业耗财、愚人不知、甘于轻试、无论呈状一入公门每为贪墨居奇、即清官廉吏、听断无私而提解待审道路之跋涉居停之守候、能不能免。在未审之前、胜负难□、忧惧谋画。不但自巳焦劳。凡系亲属、皆累挂念、乃临审之际、处处仰面事人。凡书胥役隶、无不输情尽礼、嘱托帮衬、照管。到既审之后、幸而偶胜、则前此焦心劳身。费钱失业。将来家道定就艰窘、若理亏坐罪、则破家荡产、身受刑系、玷辱家声、羞对妻子、虽悔无及、良可悯恨。然此致讼之由有三、一种倔强之徒、见理不明、好刚鬪胜、略有小事、以出头告状为才能、以熟识衙门为体而、此由情性之乖戾也。一种贪恶之人、意想诈人、遇事生风、讦私扬短、未告则放风熏吓、巳告则使党圈和、不遂其欲、迭告无巳、此地方之喇唬也。更有一种教唆讼棍、心实虎狼、迹同鬼蜮。原无恒业。专哄平人告状。讼端既□。则运用笔锋。播弄诡计代为打点。愚者落局倾财、彼则□中分扣。又多首鼠两端。原被俱收掌股。甚至鸠家公举。匿名揭告。谋代调停。撞吓大钱。迨词虚伏法。罪坐出名之人、而彼乃居然事外。有利无累、此等狡黠、真不可一日容于盛世。本县曰以苏恤民瘼为心。且以剪恶除奸为任。合行饬禁。为此示仰军民人等知悉。除真命逃盗大案、宜赴官司首告外。凡系户婚田土。债负等事止、应自相理谕、不必轻于举词、若一时口角细微忿怨。断该情恕理遣、各安生业、保守身家、何得任性使刁、自蹈法网、至于所在地方、或有前项棍徒包揽词讼把持起灭、诱害良善者、地方乡保、不时据实首报以凭尽法痛处、申宪决配、断不容贷。凛之凛之。须至示者。 

　　△灾荒停讼示沈临汾稿 

　　为停止词讼。冀弭灾旱事。照得天人感应之机其验最捷福善祸恶理所必至我临汾为陶唐故都亲炙帝尧之教化。流风淳厚。原为历代所称道。四方所企慕者也。迩来渐浸浇漓。古风日去而尤甚者。莫如徤讼一端。争货利。则不认亲朋。逞势力。则先及乡党。尺布斗粟之熏。心遂称兄弟为买奴一言半语之角口。即弃性命如敝屣。以奸诬人者。每称妻颇少艾。只图准状。而恬不知廉耻。以盗诬人者。辄捏赃尽金珠。妄想追赔。而绝不畏神明甚至妇有长舌。欲竦人怒。居然诬执翁奸。子有兽心。不论天伦。竟敢明证父罪人心之乖戾至此天心之谴责必加是以连年灾眚。比屋艰难若不修省上挽天心则将来之困苦流离正未可以测度今兹三春巳过。雨泽不施夏麦半枯。秋谷难种。户多□泣之声。路有仳离之象。本县目击情形。痛心疾首除现在静存思过虔敬恳祷。为尔民请命外尔百姓亦宜急急悔过迁善抒诚毋得逞刁恃诈好事徤讼以冀消回天怒为此示仰阖邑人民知悉。除首告真命强盗。逃叛妖邪之外。一切讦告。槩行停止。如有故违。原词不行。代书拘究在尔民即甚冥顽不信感应之理独不思听讼者虽秉至公而承差者难免代雇脚力与纸张酒饭之费留此银钱以为骨肉数日之口食共延荒歉不好如争一日之闲气乎各宜猛省凛遵。须至告示者 

　　○准状 

　　凡百姓有利弊不能上通则呈。呈者陈白其事。非尽□未不可。不当限以字之多寡。百姓有冤抑。欲求上伸则告告者只许言其紧要。恐字多则易入无情之词故宜定以字格。然刃笔作家。颇能于简练之中装点理伏。使看者遽信为真。迨对质之时颇属虚诞故颁刻印状不贵限字而贵合式如告人命。必连伤痕凶器谋助单。告强窃盗。必有地方邻里并粘失单。告奸必须现获。告田产债负。必抄粘契劵。如不合式不与准理。则谎状自少。 【状式附后】 
　　收状进衙先要验封拆开。查对合式违式。合式者。仍详情度理。宜准者。判日批准纸尾注定承行吏书姓召以便承发科分发。其准状批语务须切当然不可字句繁多使人得以窥测 
　　违式并无理不准者。将不准缘由批于尾上。抄写告示贴出仍于尾上无字之处剪去一角。以防衙内有人摹仿字迹。判准混行批剪巳定、记数封起、于封上总判一日收贮备查。不可遗失恐日后有在别衙门告理可查前状驳其互异是非之处 【不准告示式附后】 
　　己准呈状。必须挂号发行。宜于到任之时。刻一号簿印板刷印成簿。每日将准理呈状。送交内衙挂号之人。逐□排号。将殊语、批语。并原告、被告、干证。承行书吏。差役等人姓名。摘开簿内。后开前件。以便登填如何归结。是为内号。其送交内衙挂号之时。要将本日共准呈状、若干。写一小票同交以免遗失推诿之虞 【簿式附后】 
　　挂号过呈状。必须发与承发科。令他转分承□吏书写送牌票。在承发科亦要挂号备查。宜令承发科即将内号簿印板。印簿开写。是为外号。外号挂完。即刻分与该承吏书。不许留难滋弊 
　　吏书得分承行之后。即写牌票并同原词。于佥套送佥承发科仍于佥套进衙之时查对号簿。如有违限不送牌票或隐匿原词。增减词内人犯者。立即票一小单禀明。若待内衙查出。并治承发科以通同之罪。 
　　若投文内一应回销禀单。可以稍缓者。俱于次日二梆一同。承发科佥套。另封给发。令其另簿上号。不可混乱。使承发科挂号不及。致有错误迟缓。 
　　该承吏书。将牌票送衙。衙内将词票查对无异。然后佥印其原词留内仍交上号之人收贮逐日挨序封记俟研审之日阅审。印票于佥套发出行拘。 
　　大约每日辰刻收状午刻即要发承发科。承发科挂号讫未刻可以到承行吏书房科申刻即要于佥套内送佥次日卯刻。发出佥押即可行拘。如此永为定例则躭延按捺掯勒出牌陋规并诓骗催牌使用诸弊可以厘则 
　　细小之事。有原词即发本告。着乡保中证处明之法有发房写票即差本告自拘之法无非欲为百姓惜费法甚善也要之呈状惟以少准为主非真命强盗。以及奸拐。婚姻。必须报复改正等事在原告乘一时之愤激。或被傍人之唆哄。轻于进词者。后必懊悔。为上者能不好□断击。于呈状上或批一二开谕之言。以平其情。或故缓准数日。以平其气俾得悔释息讼毋致。羇牵破财身家保全造福诚非浅鲜也至于农桑之候尤宜停止放告劝谕耕织以培国本勿谓事属故套寝废不行也 
　　凡发投文词状例用封筒封出令承发科拆开点明然后分发该承始无遗失抄补等弊。其封筒宜定式刻板。刷印备用。 【封筒式附后】 

　　状式 
　　人命伤痕凶器谋助粘单式 
　　不准呈状示式 
　　内号簿式 
　　词讼号簿 
　　发呈状封壹式 

　　△状式 

　　见图 

　　△人命伤痕凶器谋助粘单式 

　　见图 

　　△不准呈状示式 

　　见图 

　　△内号簿式 

　　见图 

　　△词讼号簿 

　　见图 

　　△发呈状封套式 【长尺五□□寸□□□□】 

　　见图 

　　○承行 

　　有一呈状必派一吏书承行承行者案卷皆其执掌也。除钦部宪件自有应值之房科不可紊乱使生推□外其本衙门自理词讼断宜秉公挨次使刁猾徤讼之徒不得倚恃倩托。起灭缓急恣其呼应法宜置一吏书名册。与卯簿相同存于内衙准状之时不论大小事件挨名派□。将姓名注于状尾不畵卯者。不开入册。点卯不到一次亦停承行一次则有勤惰之儆而无不均之叹共所承□牌案。俱令本役于角未。用一承行某人小印遇有查唤展□便知倘呈状本不应准事有扼腕不得不准者止可准其拘审承行定要照例公派使无朋奸之弊更有奸徒访知某人承行巳过。其下应是某人。候期请准。即公点亦随彼术中故遇请托呈状尤当用飞点之法随意点用一人俟□至除换用。示不测以破刁奸 
　　倘有始系两事后合为一应并卷者须从重并与一人承结事小止将卷案交明事大将起止月日词案数目造一细册、彼出付子。此出领状畵押判日。交盘明确以塞后日混相御诿之□ 

　　○拘提 

　　拘提止用乡保本告领牌传交。按地远近。限以时日拘齐到城。于投文内呈送到单一纸开明某到某因何事故不到。内衙查对原词。不到者。果非紧要人犯到单留内、候审时带出点名。即与挂牌。次日听审。若有要犯未到。牌示补拘。至有不服乡保拘唤者许乡保具折。连、牌。禀□换差皂快拘拿问得顽拗情真先责后审则无抗拘之人差可来省 
　　不服乡保拘唤之人。并人命盗情。密拿逃叛等事。必□差拘者不可任凭承行吏书票差。中彼镶差之弊法宜将合衙皂快民壮。每名置一大竹签。签书姓名。共贮筒中。遇事掣差。差过另入一筒。周而复始。其有长差远出缘事告假者。勿入现掣之筒。若有经承禀称某役无能。不能终事某事宜差某役者。即系卖差镶差情弊不可听信还宜治以紊法之罪。 
　　拘提各有定限。违限不到自应比责。宜将皂隶快手民壮□班花□。共造一册每名一页差拘一事。即注于花名之□。□□□□□□某曰差□某曰销。巳结者刻一完字印印之。三六九日照册比较。违限未完多者责之。则勤惰知儆。仍应并究承行吏书。盖承行人。亦有得钱通同。延缓之弊也。 
　　违限复拿之差。不宜多出。出则止拿原差。不许行拘原被告原。差拿到必责治以示画一之法 
　　欣状止用原差。投状。勿出票。止与附审则牵连自少 
　　抗拘不到。改差皂快。而牌上正犯仍有不到。此该差贿纵也。责差补拘其弊乃巳 
　　竹签不宜轻出。但置数十枝藏于扶手中。选老成能干快壮数十人填于签上。排定字号。遇有紧急人犯。方用签唤名曰信签再于扶手中置一簿。每发一签。簿上朱记时刻人犯。销则即勾。每晚查看如有违限依法必责则法立人信事无懈弛 【签式附后】 
　　□应拘提人犯牌票。听审之后如取保者。于原票标取。仍令原差持票。押出取保俟归结缴票。其一审即结者。将原票夹入口供。收入内衙销号粘入卷中。不得遗留于差役之处使彼以牌票未销为词指诈犯证无巳也 
　　凡非重大之事。与必要审明。必要改正词讼。告原告遯逸者竟宜注销。不必严拘案。缉久存牌票于原差。使彼吓诈在词之人。若系本告领牌而逃者。当于案卷。注明原告带牌在逃。仍出示条注销。令犯证归农以省牵累 

　　信签式 

　　△信签式 【长七寸阔一寸三分朱头漆身空处朱判】 

　　正面 
　　见图 
　　背面 
　　见图 

　　○听审 

　　凡差役拘齐人犯。于早堂先逓到单。原差挨次照单押点。点过带起。将单入内。照原词查明原被干证。即刻悬牌。示以次日午堂听审盖审期不可迟缓累民守候此是便民第一要□ 
　　点到单时。若有名要犯不到。并非奉免拘者。责差补拘。不可俟审时定夺。则观望贿纵。以冀徼幸者无矣。 
　　听番必宜午堂。使犯证得以料理本日事完。加餐伺候俱不可直至更深盖散衙过迟则夜行有禁归宿艰阻大不便民 
　　次日欲审之事。内衙管号之人。将应审原诉投禀等词。逐张挨日□清。一同到单。每起一束。送至理刑名处所。以便次日早堂事毕。先行详看。看时须细心推敲。何句是虚何句是实。盖看呈状。犹如看策眼先要晓得此状因何而告其意原欲如何原诉投禀。通身看完。曲直自然显出。不拘原诉投禀状内。若系吐露真情处。可将墨笔逐句△出。状内人名□出。地名月日数目、出。紧要归着处○出。审时便于研驳如此则未曾当而是非巳有成竹于胸中再合之问时口供剖断自尔易易若系钦部宪件。先一日。将原词发承行书吏。抄卷送阅。真词不可动笔。以仍欲缴还也升堂审理必依挂牌次序。以为后先。不可临时更改先审某起使候审者难以准备开门之后。放听审牌。令人犯俱在大门外伺候。遂起随牌照进原差送牌讫将昨日到单唱名如有牌单无名非奉特唤者。乃系事外好事之人。即行责遂。唱毕。仍令出二门跪齐。呼唤者方许进门。上卷□候问。如不奉呼唤。有擅进二门者。把二门皂隶陪责。非现审起内之人。有搀越进大门者。把大门皂隶陪责。堂上止许门子二人。磨墨执签。承行吏书一人。写口供。皂隶立廊下。呌有始出如是则堂上清肃以上官闲静之心思体贴下隐情无不得矣 
　　审时先问原被。后问干证。实为旧例。其实不好。盖原被之意巳具于呈状。干证之依违。尚未吐露。若再先原被是问。则干证闻其供吐。自然依样葫芦。必至互相争执。喧哄无巳。宜先唤原告干证进问。取具口供。令出。再唤被告干证进问。取具口供。令出但看干证口供。与原被状词。合与不合。则此中曲直巳判六七。然后唤原告进问。取具口供。令出。唤被告进问。取具口供。令出。又看两造口供。与原词同与不同。与干证口供合与不合。则曲直了分八九。若仍有未明处。可令两造上堂面质。观其气色之沮壮。再令一证上堂同相印证。则是非虚实。可一言直断矣。  
　　审断之要。不可漫无主持。亦不可偏执巳见。居心务须以静待动。出语必贵以简御烦。与人剖理。而先自枝梦。言语躁浮。性情。乃大害也。 
　　每问一人。必取所写口供亲看一次。则承行吏书。不敢□远添□。以滋弊端审毕须将所写原供。夹入审卷。亲藏□手转堂带进待出看语始同卷发出则增减之窦无由以明。 
　　听审有妇女。非奸盗正犯。不可令其随众点名跪候。且令于衙门近处静待。先唤彼至亲丁男代质。必不得巳。方唤亲质此不但免其出露乖丑为造福每见妇女出官之后而皮一老遂致无所不为盖养其廉耻乃为上教化之当然也 
　　凡和息必于听审投逓。其系口角逋欠。不必正法之事。两造愿和听从民便若豪强压伏。廹以不得不和之势者仍与审明成案以扶懦弱或关风化。人命盗逃。原告受贿改口者必须审出真情与告和之人并加惩创不可一例准息即□准息者。亦必出参语粘卷以防息事复与 

　　○用刑 

　　听讼至于用刑诚不得巳刑期无刑乃圣贤立法之意逞一时之性酷虐相加既巳内伤方寸抑且上干天和若至痿人□指过后追省而无恻隐懊悔者必非吾党中人要在平巳之性。尤在剔役之奸。皂隶用刑。只讲银钱。无关法度若不体察任其辣手便是纵虎食人 
　　孕妇不许拶指。妇女禁止夹腿。非人命强盗。不许轻用夹刑载在律例。自当遵守。但有万不得巳。必要刑讯始成信狱者。法宜将皂隶各置名签。并注年貌。听断之时。置签筒于案上。或要用刑抽签唤用如与签上年貌不合。便系积蠹惯能轻重刑法。作弊之人。立时究革则所用者原无定人仇家不能贿买□棒贪役亦无从先讲扶持决罚自然公道独是夹棍一项。皂隶中亦有能与不能。若使不能者用之。名曰死夹棍。多至折胫碎骨。殒人性命。又宜于名签上标记色目。要用之时。认抽方不为害。重大毛板以示威严。酷吏不可为也。然小板毒责。亦能死人。皂隶得钱。则散打平铺。声响而轻。皮破血出。虽至淋漓。易于平复以伤不入骨气行血散故也若不遂欲。使性乱打。不论臀腿。必至糜烂日久。或成废疾肆行惨毒吓人看様预先买嘱也更有仇家贿官买责。又与行杖皂隶讲明。或令断筋或令殒命。讲过谢银多少。则板用缩头。加力毒打。只打一块。肉死血淤。动至立死。或棒着褪湾。筋挛骨痿。跛痪终身。见效受谢此等惨恶。为人上者。安可不知。 
　　夹过之人。虽巳痊久。每至阴雨。胫中必痛。是成终身之疾。断难轻以试人。即使要用。当知此中情弊。棍旧索新则松。棍长箫宽则松。收用活结则松反此则紧。更有蠹皂作奸。于伯眼中增置磁砭铁屑。则愈紧而痛难忍。有将□眼凿深。填以油蜡。则蜡过肉热。久久镕软。虽夹多时。颇不为害桚指所以讯狡口、非常刑也、颇有桚押立限、终事始放、竟至累日不脱者。每毙人。命断不可行。至于桚上复加撺打。其痛尤深。多致晕绝苟非重犯。不伏何忍轻试。 
　　枷以警众。意在耻辱。乌可重大。致有伤人。但既枷之后。押出在外。私居过夜。必然褪落。盖枷封多薄糊贴粘。虽经干燥。或烧酒。或清水。润之原可揭去。系要犯亦须察之。 
　　篐脑。夹腰悬指。刮胁焠火。□醋种种非刑。捕役每以私拷贼犯。严禁巳久。宜密访痛绝此刑。酷同剎鬼。用者断非民上。 

　　○问拟 

　　拟罪全凭律例律乃一代之典章例为因时之断制故有例须照例行。无例方照律行。例律俱无。则用比照法。凡有比照。须活拟上请。不得径情断决。 
　　看律之法。不但律分八字之义宜玩。 【有字义诀】 即八字之外。尚有十六字。亦宜详也。至于五刑之内。论死罪则有□决。监候。真犯。杂犯。之不同。论笞杖徒流则有决赎之不同。论赎锾又有有力。稍力。收赎。赎罪。之不同。皆毫厘千里者全要细心体认。至于则例时有减增。必时时访查方无违□。 【附释十六字并五刑赎□各不同之义】 

　　括八字义诀 
　　释十六字 
　　释五刑 
　　释死罪之不同 
　　释笞杖徒流决赎不同 
　　释赎锾不同 

　　△括八字义诀 【八字义详律首今括成四语以便览记】 

　　以同真犯准有□。皆无首从各同罪。其変于先及连后。即尽复明若上会。 

　　△释十六字 【此十六字亦律文关键也释义出官常政要】 

　　其一曰加、加者。数满乃坐。如窃盗赃一两杖六十。至十两。方加至杖七十。不及十两者不加也。又如笞满加杖杖满加徒。徒满加流。流满加绞。本条无入死者。不得加入于死。罪止流三千里之类。 
　　其一曰□□者。从轻之法。如皆为从者□。失觉□者□失出入人罪者□。无禄人□。又如二死三流。各同为一□之类。 【二死同为一□、谓绞斩□一等、俱从轻□流、三流同为一□谓流□千里二千五百里三千里□一等俱从轻拟徒也】 
　　其一曰计。计者。对并而言。如称计赃。乃止其所得之数科罪。计雇工赁钱为赃之类。 
　　其一曰通。通者。总计而言。如通计前罪。先后并拟。贴徒贴杖。通□通考之类。 
　　其一曰坐坐者。应得之位也。如逃叛自首减罪二等坐之。家人共犯。坐家长。妇人犯罪。坐夫男。以所隐之罪坐之不坐连坐之类。 【夫乃丈夫。男子也】 
　　其一曰听。听者。由其意之所欲。如犯流。父子欲随者听。妻妾犯奸。欲留者听之类。 
　　其一曰依依者。欲附诸条。如造魇魅杀人。依本杀法。依常人一□充赏。依巳徒又犯徒。依杀尊长卑幼本律。依老疾幼小论之类。 
　　其一曰从从者。归一科断之意。如从重论。从夫嫁卖。从新拘役。从本色发落。从尊长遗言之类。 
　　其一曰并并者。数事均得本罪如临军征讨。行粮达限不完。临敌缺乏。承调不进兵策应。承差报告军期违限。因而失悞军机并斩之类。 
　　其一曰余余者。事外之意。如余罪听后发落。余皆征之。余皆勿论。余罪收赎。余为从论之类。 
　　其一曰逓。逓者。按次循级之谓。如官司失出入人罪。吏减犯人一等。佐贰减首领一等。正官减佐贰一等。是曰逓减。如卑幼于尊长坟墓内熏狐狸烧尸者。缌麻加凡一等。小功加二等。大功加三等。期亲加四等。是曰逓加之类。 
　　其一曰重重者。诸罪之魁。如重者更论之。巳发又犯。从重科断。以重论之类。 
　　其一曰伹伹者。不分事之大小。物之多寡也。如盗巳行。而但得财者皆斩。子孙告祖父母父母。但诬者绞男女婚姻。但曾受聘者之类。 
　　其一曰亦亦者。承接上文之意。如人在徒年老疾病亦如老疾论。总徒不过四年。亦各依上减罪。亦各依数决之。无赋役者。亦杖八十。亦准罪人自首之类。 
　　其一曰称称者。律所载之文也。如称子者男女同祖者□曾同称日以百刻。称监临主守者。但有事在手。称□继慈母亲母之类。 
　　其一曰同同者。一体科罪也。如同罪。则同得其罪。充军迁徙。皆同。死罪减一等。众证明白。即同狱成之类。 

　　△释五刑 【古之五刑。墨剥■〈非刂〉宫辟也。按刻□曰墨割鼻曰劓刖足曰■〈非刂〉刑淫曰宫死刑曰辟今之□刑与古较异始于隋唐】 

　　其一曰笞笞者。击也又耻也。人有小愆。法宜惩戒。击以耻之。书曰。科作教刑是也。以小荆条为之。削去节。大□径二分七厘。小头径一分七厘。长三尺五寸。自一十□五十为五等。每十下为一等加减。 
　　其一曰杖杖者。持也。言持此以击戒之。书曰鞭作□□是也。以大荆条为之。大头径三分二厘。小头径二分□厘、长三尺五寸。自六十至一百为五等。每十下为一□加减。 
　　其一曰徒徒者。奴也。谓人有罪戾。当任以奴役。即□□□也。拘收在官。煎盐。炒铁。摆站。责以用力辛苦之□□一年杖六十。至三年杖一百为五等。每杖十下徒□□为一等加减。 
　　其一曰流流者不忍刑杀。宥之于远。使其离此乡□□身不返。犹水流之意。唯有去而终古不归返者。自二□里。至三千里为三等。五百里为一等加减。杖以一□□定数。 【按唐虞之流。或流于四裔或于海外不详里数】 
　　其一曰死死刑唯二曰绞、曰斩。斩者。身首异处。绞□□体。按斩自轩辕绞兴周代。即古之辟刑是也。至若□□处死。乃刑之极者。不在五刑之内。 

　　△释死罪之不同 【凡二条。一曰真犯死罪一曰杂犯死罪】 

　　真犯死罪宜加题戮者也。然其死之法则有二。一、决□待时情真罪当。无庸再议也一监候院司成招具□。□司复议。奏请巳定。但令监候秋决。每年秋决之前。□□朝审。分别情真矜疑两项。再具题请。候旨定夺。 
　　又有杂犯死罪如过失杀人。木出无心。赃止四十□□下。即处以死。未免过深。故虽拟死。宥为杂犯。准□□□后又以过轻。增定军例。按罪分别军徒。并沿边腹□□发。盖例之当死以尽法。宥之不死以揆情。若累犯□□须奏请定夺。 

　　△释笞杖徒流决赎不同 【凡三条曰无力曰稍有力曰有力。】 

　　家贫不足以入锾者谓之无力凡拟得罪状。依律决配笞杖则受责。今每笞杖二下折责一板。不用□条。徒流按年里起发。民摆站。军瞭消。 
　　家道略饶于无力者。谓之稍有力准纳工价。每应做工赎罪。一月折银二钱。如笞一十。纳工价一月。每加一等。加工半月。杖六十。纳工价四月。每加一等。加工半月。五徒皆按月纳价。杖不计。 
　　□裕之家。谓之有力照例赎罪。折银上库。如笞一十。赎银二钱五分米则五斗谷一石葢米一石折银五钱。谷一石。折银二钱五分。较与银数无异但以春夏例纳银。秋冬例纳谷耳。每一十。以次加之。如杖六十赎银三两。每一十。加银五钱。如徒一年。赎银七两五钱。每一等。加银二两五钱。徒四年者亦如之。惟杂犯五年者。赎银二十五两。改纳米谷皆称是。若流三等。唯论例不论力。例不准赎者。不得听赎也。 【按笞赎止一两二钱五分杖止五两徒则于杖赎五两之上每等加二两五钱止十七两五钱准徒四年者又加二两五钱】 

　　△释赎锾不同 【凡三条曰折赎曰收赎曰赎罪】 

　　上条分力定赎者。折赎也。除不准折。赎并下二项人员之外。俱得论力。纳米纳□。 
　　老幼废疾。工役乐户。妇人无力者折杖余罪。及一应轻赎者。为收赎 
　　军职正妻。例难的决之人。及妇人有力者。为赎罪 【按同上条赎银数目。详于律中内外纳赎条例】 

　　古人云。罪疑唯轻。功疑唯重。又云。与其杀不辜。宁失不经皆圣贤不忍之实念夫失出失入。律例虽俱有处分然立心必要向出人罪处想去欧阳崇公之言曰。求其生而不得则死者与我皆无恨也。若系上件。不得自主。过于慈祥。恐罹失出之咎者。不妨两请。两请之中。只宜侧向轻处入词。自然十有九允葢上人同有仁心亦非定要入人之罪也即或受驳。以曾两请。可无愆咎即稍有愆咎而我之恻隐仍应存养不可因此生悔致入过刻一边 
　　申详罪案。奉上司批驳者。须看定是驳何字何句。覆审之时。只将此一事确讯不必又从头问起恐人犯口供更改则愈难结矣 
　　问拟罪案。虽云久告不离原词而尤以初招为主招状又以曰供为主若口供交离不妨畧删简净。口供晦滞□□思□不出□不□畧□□豁既可造福于罪人又可□□于案牍但所改之稿宜令经承□过。原稿收存。不可□□使人以为口实。 
　　审过文卷。转堂即携入内。未出看语不可先发序招若□序招则看必依招权归吏书必先出看则招依看权始□官。至于有令招房拟送看语稿者是授之柄也虽多方□窜。而先入之意。必不能脱尽。若尽与相反。似乎精明。而□吏又能先窥意旨。故将私意对待抹杀。使我一反。乃正□彼彀中。 
　　理一事。必成一卷。供招看议照五者不可缺少。总要供□词合。招与供合。看与招合。从招看定议。与照出相引。同□词序粘存案。若奉上行。序作详文申请。候批准发落。 【附□并□洛义】 

　　供状式 
　　释供□ 
　　招状式 
　　释招状 
　　看语式　章获鹿稿 
　　看语式　沈临汾稿 
　　释看语 
　　定议式 
　　释定议 
　　照□式 
　　释举照 
　　卷案总式 
　　释卷案 

　　△供状式 

　　供状某人。系某府某州某县某都某啚某籍人民。年若干岁。状供某年某月某日某因某事云云。所供是实。 
　　年　月　　　　　　　日供状人某某柙 

　　△释供□ 

　　供者。具也鞫审之际。两造以口具曰其事之始末也。上官讯问。犯证对答。夹而序之。后开取供年月日。令词中人犯。按名书押。问官将供状起。处朱、尽处朱□判日入卷。 

　　△招状式 

　　一问得一名犯人某。年若干岁。系某府某州某县。某都啚籍贯。状招某年月日。不合与某云云某各不合云云又不合云云各又不合云云亦不合云云亦又不合云云却不合云云却又不合云云有某不甘通将前情□告某衙门某官案下。当蒙提吊一干犯证到官。当堂□审。录取口供云云在卷。蒙审得云云各情允服无词。□将无干人证某某等。先行??商放。某某等取问实招犯□结得某某物件。时值估价银若干两。所结是实。 
　　年　月　　　　　　　日招状人某某背押 

　　△释招状 

　　曰问得者。问官之启语也曰一名某人者。犯人之供□也。凡串招。须照例定一人为招首。如京官与外官共□□□奏□□。以罪重者为首。京官虽僧□官。与在外六品以下官共犯。京官为首。致□官与役吏共犯。实为首。□□官并生儒与吏承共犯。吏承为首内臣。与京官共犯。官为首。与在外六品以下官共犯。内臣为首。有职役人与白丁共犯。职役人为首。妇人与男子共犯。男子为首。僧道与里老共犯。僧道为首军民相等之人共犯。罪重者为首。通将各人事情招出。已获者。称在宫未□者。称未到。脱逃者。称在逃。犯罪时在。事发时死者。□先□今故。死在先。有事干犯者。称巳故。监禁死者。称□□。巳成招禁者。称狱囚。未成招禁者。称罪囚。连坐父母者。□家口。连坐妻子者。称家小。照提者。称前事。或别□。真犯死罪。分巳未决。杂罪徒以下纳赎者。称问结。发配充军为民者称间发。杖决者。称省发。供明者。称□令。俱置□氏之上。□□重用。其年岁贯址之下。有职者序履历。吏序参充。□道序簪剃。若该还俗者法名下出姓名尊卑讦□。律该照服定罪者。序宗支。八议之人。按秩开写。以便定议不拘事之大小轻重多寡。以年月先后为叙。年曰□。月曰内。其定罪全凭招眼。用不合云云须犯律例者如窃盗则云某窥得某人家有某物。不合辄起盗心。于某日时。潜到某家门首。探听本家人犬睡熟。剜开墙壁。进入内房偷出某物。强盗则云访得某家多有财物。某不合紏同某某各不合依允。各持鎗棍。几更时分。潜到某家门首。用某物打开某处。点起火草。刼出某某财物。如何分用。殴杀则云某不合与某人。各用某物斗打。悞时某某处打讫一下。因伤身故。故杀则云因与某人争斗。厮打不过。不合发狠。用某打向某某处一下。当时气绝。谋杀则云某不合向某人说。某人时尝欺害我。莫求无人处结果了他。某某各不合依听在心。于某□月日时。访得某人独身在于某处。某呌同某人。各执某械潜到某处。向伊某处用某械戮斫几下。当时气绝身死□皆仿此。赃物少则就招内序出多则于招后结出。所值银数。计赃定罪。若招首无赃。要另言结得某人等某某财物若干。不可混序。 

　　△看语式 【先断后序体】 章获鹿稿 

　　审得张洪云。张供雨。□庄无赖人也。父曾作窃向于赵应勤有请成之案。羞父之行。而反归恐于应勤。□借失□为由隐语詈之勤出办理云两遂□而殴之夫以二少年殴一衰迈巳足大创此老况各持用棍棒耶先各欲杖。着将应勤调养□可。若辜内有故。另行拟结。 

　　△看语式　沈临汾稿 

　　又式 【先序后断体。】 沈临汾稿 

　　看得晋府屯地。向与民地犬牙相错。 
　　皇清定鼎。改废屯地为更名屯。乔村屯滩其一也。是滩除屯头开种熟地之外。将在册荒地。拨与南兵开垦。上纳国课者十有余年矣。缘因屯民交错之际。有汾河□北注南。大约民地居东。屯地居西此从经界之恒置□也但汾水激囓无常。岸崩滩涨不一。西崩东涨。则以□涨之滩地补西。东崩西涨。则以西涨之滩地补东。盖□临河岸地。皆八贡赋。屯与民各难偏苦又一变通之□宜也自康熙九年。投诚南兵林应等奉旨垦荒拨与乔村更名滩地七百亩与汾河东岸杜村。□民地相望彼时东岸未崩。河西开垦。与杜村人民。原□风马。从无异说沿今数年东岸日就崩圯民苦包粮□滩渐涨屯多沃野兵乐新土越界东耕亦情之所易□者杜民张满贵。生员赵琮等以西涨应补东崩与应□争执互控屡经丈勘。细核南兵现种之地实有八百□半亩有奇是于拨与之数溢额一百四十亩有奇即据应称所种地内。向有行路。约及十亩。难作熟地。准予除去亦系占地一百三十亩有奇矣相应请饬林应等。将此地让还杜邨粮民。仍令兵民面同立石为界俟来春发生之际。兵民沿界各植榆柳。以为鸿沟。永消虞芮之竞。至于满贵等复以乔村滩地。旧册一千二百零四亩。欲照旧册。直从屯西古界丈起。丈足原数。悉听屯头垦兵自分。余地虽系兵垦成熟。尽还杜邨。以补坍粮为请卑县细加查考。确知册地一千二百四亩□有荒地七百亩者系明时开熟复荒豁粮之地此一千二百四亩之外从未开垦之老荒尚多其老荒之地多在迤西□从西界丈起止以一千二百四亩归于屯中则熟地□在迤东南兵皆应授以老荒未垦之土在此辈十余年之血力勤于杜邨之民其何以服远人之心哉倘至骇散所关国课诚非浅鲜亦乞严饬满贵等。恪守成迹。毋蓄望蜀之贪。所有地中花荳。原系无几。既自兵种。应□兵收。收割完日。给民营业。庶民兵两得其平若杜民仍有不甘则河滩并非本年三月突涨满贵等何不□于未□未种之日乃静观他人之落成而伙出以□自然之利耶两造哓讦不巳应伏徤讼之刑。念事起地粮拟从宽宥。恩候 
　　□沛。 

　　△释看语 

　　看语。即审单也。亦曰谳语其法或先断一语而后序事。或先序事而后断。必须前后照应有贴状附审者。亦须一一序入。而又要不失首词位置犹乎作文之有轻重也大约据招供以序事依律例以断罪辨论精详使无驳窦能事毕矣 

　　△定议式 

　　一议得某人某人所犯各除轻罪不坐外。某与某各合依某律例。杖若干。流若干里。某某俱合依不应得为而为之律杖若干。某系家人共犯。免科。与供明某人。俱免拟某应照例决发。某审俱有力。照例纳米。某审无力。照例的决。各满完日。与免科某并供明某某氏。各宁家随住。某系重犯。照例。监侯。某系轻犯。准保。侯申详转发落 

　　△释定议 

　　议者。拟似也。问者欲似诸律。未敢以为是。而拟之之词。所犯姓名虽多。以招首为议头。以下轻重。依罪为次。引用律例。必须体认得真。有犯二罪以上。从重论。是谓除轻不坐也。各等者从一科断。是谓去彼存此也。数事共条。止引所犯。是摘引应坐也。如五六七人共招。律虽各别而罪相等。并拟。赃买同者亦然。各色人犯。系文武职役。须序来历。以便发落。先有力。次稍有力。再次无力。其收赎之罪并应的决之人则不论力。若无律例而比附者。则云某系照例比□某律例云云。如死刑。则云某重犯。牢固监侯。会审处决。通行请旨。若是外招。则云申详转日发落。 

　　△照□式 

　　一照出某人。该纳米谷若干。或折银若干。或赃银若干。俱上仓贮库。取实收。及某原盗骗财物。理合给原主。取领收附卷。余无再□ 

　　△释举照 

　　照出者。如火之照物。盖前招议之内。各犯赃赎还官给主。不容遗漏。所以总结上文之意。彼此俱罪之赃。应禁之物。则八官。取与不和。用琼森事。逼取求索呈告之赃。给、主。 【若系傍人首举官司察出者则仍入官】 官物还官私物给主。卷册。则发该衙门房科备照。尸棺。给尸亲领埋。凶器。发狱局改造刑具器皿。奴婢妻妾。领、回。赎谷。发仓备赈。赎银。贮库作正支销。八官还官者。取仓库实收。给主者。取领状。其一应契票文书。伪造偿结者。涂抺附卷。应还存者。给主取领状。充军为民。问徒发遗者。取收管。未到人犯。无罪者免提。诬告赃物免迫。若有罪犯不到。与应参奏官员之类。则称合问某人。俱另行提问。是谓照提。 

　　△卷案总式 

　　见图 

　　△释卷案 

　　凡序问断案卷。始于原词。次行拘票案。次诉词。诉词票案。次投词。俱先依次序粘连成卷。上用卷面待审。审过。取了口供。序招。加看语。定议。举照。或应原纸。或应清写。俱照式中细注。粘接成卷。用印存案。若奉上行者。止将票案删去。以卷序成详文体式。粘同原发批词。□上加一面呈。声说奉批原由申缴。侯批发发落。 

　　○照提 

　　照提者因举照中另提而立名除应奏请官员之外有迯亡不官者四项。众人共犯。此独逃亡。情罪难定。获审另结者一也。多人共犯。此虽逃亡。而所犯情节显著。律云众证明白。即同狱成。径拟其罪。获日补决者一也。事发在逃。难以质审。虽未举照。应存其案。以俟获审者一也。多人同案。此独不出。却系要证。不能悬断。亦虽未经举照。存案获结者一也。大约理直而公者。不必遁逸犯人不出必属情虚要证不出定有偏袒受嘱之故 
　　一经照提补决则必坚匿不出且或众口所恶致令终身无以自明故非真得实情只用案候不可轻用补决字様拟罪在案。照提补决者。若律例更改。获着之日。宜用新律新例。但加逃罪二等。 
　　家主呈告婢仆盗逃。必拘中保。吊验身契。并两邻查讯盗逃情由。方可立提缉之案。给广捕之牌。若查讯未真。不可轻准恐有本非婢仆一经案缉后日竟为把柄更有家人身死不明。弃匿尸骸。反告盗逃。掩人耳目者。自当根究。不可不防。 

　　○监禁 

　　囹圄所以禁重囚也若非徒流死犯。不可轻监。至于妇女。尤不可令其入狱。盖人一入牢狱。牢头狱卒。便有许多凌虐。衣食寝处。大异平常或有饥寒失调缠染瘟疫致损性命者亦有禁蠹受贿谋害者致成青磷。千秋冤恨。若妇女一入牢狱牢头狱卒便有许多轻薄后虽释放致令终身无可自明切宜怜之慎之 
　　每一人入狱即要取禁卒收管。监禁重地。须置簿二本。发狱官牢吏。按日按起。登填收放人犯。每日同监门锁匙朝暮循环送核。更宜不时进狱点勘。其有应锁杻而不锁杻。不应锁杻而锁杻者。均将狱卒究惩。狱有数层。以罪之轻重分禁。未审之犯。因无亲属保管。暂禁者。则宜寄仓。有巳审结可保之犯。因赃多难以宽纵者。则宜处以监口空屋。不得杂入黑门。妇女虽犯死刑。自有女牢。尤不宜混乱居处。若狱卒牢头。纵容他犯引诱。致有通奸情弊者。他犯痛处。该管吏役同罪盖狱中一有暧昧易生他变也 
　　狱卒呈逓监犯病呈此图谋害之渐急宜调监令医人诊治。病重者。许木犯亲属在监服事若不厘剔不数日必报身故矣 
　　司狱官吏每晚必令点查重囚验看锁杻守宿传筹。更夫人役。务令周围廵逻盖越牢反狱多在更深所必慎也 
　　牢瘟多由秽气狱中务令狱卒打扫洁凈。冬月五日一通粪道。夏月日日除之。其笼柙亦要时加拂拭。违者。究责吏卒。申饬狱官。 
　　成狱重囚。尚有囚粮未结囚犯。或系异乡或系窭贫。无人送饭。又无囚粮以致罪未定而饿毙者恶可不悯宜申上司。量给无碍米谷。 【如罚谷余米之类】 
　　狱囚一至寒冬更难度日草荐绵袄宜设法给散以活穷囚每审词讼中。或有不必成招而理实屈者。不妨量罚备具。入狱分给。即汤粥之类。亦无不可。 
　　牢头狱卒。索诈罪囚。稍不遂意。辄加凌虐。名□不能尽言。略述数条于左。以便为上者留心体察 
　　本管牢头与众牢头羣来帮殴。名曰打攒盘。 
　　夜间倾水湿地。逼令睡卧。名曰湿布衫。 
　　将犯人足吊起令睡。名曰上高楼。 
　　捏称某犯走进走出。甚难堤防。无杻者请上杻。有杻者□收笼名曰雪上加霜 
　　新犯入监。有钱者。本管牢头。先设酒欵待。私与开锁松杻。以市恩惠。次早众牢头俱来拜望。送礼。三日。本管牢头开帐。派出使费。名曰铺监。 
　　牢头诈饱。又唆散犯。各出钱五六文。买鸡买肉。送与新犯。本管牢头又派一帐。如不遂意即唆散犯成羣凌□。名曰打抽豊。 
　　无钱使用者。遇亲属送饭来。故令饿犯夺去。甚至明绝其食。名曰请上路。 
　　有泼湿草荐令睡之恶 
　　有逼勒终夜站立。不许睡卧之恶。 
　　有私加短索。扣锁过夜之恶。 
　　有以手杻撞犯人胸额将柙板痛打脚板之恶。 
　　有穷犯无钱。即剥取衣服之恶。 
　　有新经杖责之犯。故将栢香焚□。托言解臭。刑处触受。流血不止。不得生□之恶 
　　从来牢头即是年久罪囚。欲为牢头。例有顶首钱□受。狱卒居间交易故一为牢头便肆横作恶宜将牢头名色顶首银钱革除。着狱中官吏。将监内人犯。用保甲法。挨名编定一册照依千文字号。十名编为一甲。开置一牌。背书禁约。牌中自首名以至十名。轮流值日为甲长。周而复始。互相稽察。再置鸣冤锣一面。悬于黑门。如有需索凌虐。许被害鸣锣呌喊。司狱转报查究。如本甲容隐不举者连坐。值日甲长加责。如有致死鸣冤人犯者。抵命。如系死囚。立毙杖下仍须亲身不时进监查点讯问有无前项恶习则新犯旧犯互相管辖无牢头专权有甲长察弊庶棘木之下可少冤魂 【保甲牌式附后】 
　　人犯寄仓虽与收监有异然出入之时。管仓人役。亦有索取。饥寒调护。岂能自如情事轻微赃赎不多者只宜保候归结不可多致羁留 
　　保候之犯。即令原差押出取保。保人须有身家保状使堂上亲递。保状入卷。听侯发落。若取保不的。致有逃亡。难以结卷。事属自理者犹可。倘系上发。大费调停。 

　　狱中保甲牌式 

　　△狱中保甲牌式 【凡牌内有保释亡故人犯即将新犯补入。畤零人犯附于末甲】 

　　见图 

　　背面条约 

　　一仍立牢头名色。本甲连坐。甲长加责。 
　　一强盗受买扳良。本甲并守门禁卒连坐。甲长加责。 
　　一通同外人作奸。本甲并守门禁卒连坐。甲长加责。 
　　一赌博。酗酒。生事。甲长不。加责。 
　　一捏写匿名呈状害人。本甲甲长连坐。并究递人。 
　　一犯人有病甲长鸣锣禀报。报迟究治。 
　　一狱卒凌虐犯人许被害鸣锣喊冤。 
　　一狱中害人。每在深夜。甲长失察连坐。 

　　○发落 

　　审断之后。问拟罪名。须要归结。总依议照中一一施行。如的决依五刑决配。赃赎依律例完结。审时虽经责过。名为讯杖。不准作定拟之数。既审之后。将拘牌吊销。另出一牌。谓之发落牌但只换牌不必换差盖换差则又有一番需索不便民也 
　　笞杖罪折板责。 【折法见释五刑】 
　　徒罪详臬司驿传道定驿。原差批解。取该管官收管申覆。流罪详抚院达部。其路费有出本犯者。有出里逓者。各处不一。解役须于原差之外。再添一名。责批同行。此系长解。不可独累一人。须令合役议出贴费。大约于各役工食中扣给为便。取该管官回文申覆。 
　　徒流俱用轻杻细炼。便于行走。不许脱卸。致有逃亡要分付解役不得途中凌虐恐解役受贿致有谋害之事如沿途有病。着禀地方官看验。于批上恳请注明盖印。以为凭据。若卒死不明。将解役根究。 
　　徒流解差。须有家属者。更要取同役保结。使不致有与犯其逃之事。违限不回。比较家属。 
　　里囚朝审。原差押解。原承同行。以便登答。更要差承家属结状此系钦犯干系非小其应用卷案。着原□于当□一一验过。恐有故作遗忘。使审时无从查核。希图朦混之弊。冬至之前。遇有臬司钉封文书。此必着决人犯。宜即入内衙开拆。其填写犯由牌。亦唤刑吏入内填写。传唤民壮兵丁护卫。俟诸事停当。方可进狱取人。不必上堂。即于狱中查封年貌。绑赴行刑之所。依法行刑不可预先泄漏恐生他变决讫中覆。 
　　决过犯人。有遗下什物在狱。宜给本犯家属。不可令□卒攫取。如无犯属。分给穷囚。 
　　决过犯尸。枭首者。示挂通衢。取地方收管。止绞斩者。尸首即给犯属收殓。严禁刽子藏匿勒卖。无主之尸。即令花子土工。台向义塜埋掩既使街道洁凈又免暴露之惨 

　　○音释 

　　黠 【音纸】 □ 【音□】 臀 【音豚】 劓 【音异】 荆 【音□】 □ 【音□】 芮 【音□】 攫 【音甲】 

　　未信编第三卷终 

　　●未信编第四卷刑名下 

　　侄　尧臣禹载 
　　钱唐潘枸灿象承甫述　门人锺鼎铭圣修甫校 
　　侄　瑞年云先 

　　刑名下 

　　权衡 

　　◆权衡 

　　讼狱之繁兴也。由乎人情。其受理也。准乎国法。持国之法以断人之情使之各有轻重之分而无轻重之紊在听者之善用其心如权衡先正之论相道曰心如称衡而巳不与。听者如是其寡过矣乎述权衡 

　　理反叛 
　　理人命 
　　理盗案 
　　理逃人 
　　理赃私 
　　理欵犯 
　　理杂犯 
　　音释 

　　○理反叛 

　　反叛原属两项。律例开载甚明。谋危社稷为反。谋从他国为叛反者不分首从。但共谋者俱凌迟。叛则俱斩。本犯有剐斩之不同谋反之祖父父子孙兄弟伯叔侄同居亲族。不分老疾皆斩十五以下男子。祖母母妻妾姊妹女子妇妾皆为奴叛者止流其祖父母父母兄弟数其妻妾子女。是一死及五代同居异姓一死止本身不啻毫厘千里之别重刑之内先须明此一条。 
　　有人来　反□。先将首人密禁。看其呈状。是反是叛。审其口供。是反是叛。反者尚可入以谋叛字眼叛者不可人以谋反字眼若首呈是反。口供是叛。详看内当点。明叛逆关键盖重案。欲入则易。欲出。则难初情一定后审者安肯任过以雪冤疑也 
　　有人来首反叛。不可先详亦不可骤拿如首反必先于密室。屏退左右。问其几人立谋。招集几人。造何器械。如何宰牲歃血。或巳制官员。或巳称某国反形巳露未露所谋人械现在何处如首叛亦密问其与何处私通。或有书札为据。或有奸细在家或彼何时亲往。现有某人见证他彼此相通你便如何晓得。一一取明口供。责令写具如虚甘坐结状将首人密禁分差密拿一差只拿一人于各处密禁候审 
　　取首人口供时凡反叛之人。俱要首人供写状貌籍贯。然后拿审拿到时逐名解进先将状貌验对果系相合即将首人所供讯之。各各取供一纸以便分审对质若不先□□貌恐首人混质平人肆其狡口定致牵累无辜 
　　口供各各取定然后将各人与首人逐名对质验其供吐同异。再将名人与首犯质审。验其供吐与首人前供同异。再将各犯以布蒙首互相质审。问其而□验其口供与首人所首同异首中所供器械书札物件俱要取有实据真伪既辨。速行申详真者通详伪者且详道府连人起解。俟有定局。通详定罪可耳。 
　　反叛似真将犯人家口着里邻兵壮看守但不许走漏人口什物看守人亦不许侵损吓诈其家。 
　　籍汲反叛家资务要与同官亲至其家而同收籍登簿仍取犯人家属口供附问或寄库、或解上司相□定夺但不司多令衙役拥挤致使乘机窃取。如厨柜箱厘之上。有锁者先将逐件柜籍注簿一一注完然后逐件开看□内中之物查明切注某箱某柜之下再于各箱柜内存一细单。仍行封锁以俟上行。或変卖。或赏给。如田地房产收其契劵册簿发里查对取里逓书手并无隐漏甘结妇女查明系是本犯亲属或收禁或看守上回。若偶自外来者取夫男父亲领状。邻佑保状保候详请省释□仆收监入册若有行使出外者关提同籍候文解发。 
　　什物変卖、例发牙行限期纳价犹易为力唯田产必着里地报买最为害人盖里蠹地棍借此射利今日扬言报张得钱又说报李多方吓诈。富者诈尽报者反是中人之家或有以数间之屋报至十余户共买者或有以百亩之田反着一户独买者总之不遂里地之欲必至拖累不休破家乃巳其弊不可尽述故凡有籍没之产欲觅民售者。估价断不可高即上司驳增亦以产□民贫为请一经定价明白出示晓谕开出详定价值□兮房屋间进、田地顷亩。四至?落。立限召人买售。本县亲□印帖许以详请上司给照纳完价日立令管业。或一人独售或数人共售。听从民便、限满无人愿买。然后着落坐里里书地方公□议报殷实人户买受举报有人即□唤地方里书面讯此人果否、素。封力能纳价研讯的确乃唤所报之人为之开说买受无碍许以给帖请照勒取认状。立限□□受产既报之后。断不更易若里地供吐游移则系挟仇遗害究责妄报缘由。着令另议要知此事原属厉民。为上者能公明而无不肖之心则欲得产者必有人矣 
　　反犯子女过房许嫁者律云不坐叛犯子女律虽不言过房许嫁可以类推盖反罪重于叛罪未有重者原情而轻者过刻也 
　　时海禁严切。与叛逝一骵。要知尺寸界限之外。便是绝涧沸鼎。一二竹木之类。每同刀锯桁杨。凡司出东广东福建江南浙江之地者。即宜查访禁例。刊刻木牓置之通衢使田夫牧竖皆知趋避则百姓之性命得全而自巳之功名方可保也 
　　有首通海者。必要确有实据。大约与研讯反□相同不得信其追论往事与执些须海物以为洋货妄行□抳速尔通详自贻难结之案 
　　若有反叛人来投诚审系何时入伙。受何职衔。有无□札。今从何路到此投诚。一一明确。印札收贮。令人严如防守。然后通详。先将本人详送本府。听其依例土解以免复逸内。应之虞其解送之时。须移关汛守官。拨兵护送。其印札随人起解。或有携来货物器械。存贮报册候夺。 
　　投诚之人带有兵马船只者。先令徼纳器械人马调离船只分散安插须待以温礼以系其心守以机密以防其诈其将主头目。宜处之城内公馆。着佐贰守领。不时陪伴。多拨兵役以供奔走护持。不可多令带来人马。驻札一处。致生不测。 

　　○理人命 

　　人命有真有假。真命不离乎七杀。假命必由于自尽。至于久病自故。捏词诬命此则全是。吓诈并不得。以假命目之所当研究真情坐诬以弭刁风者也然有真中之假。则过失杀是也。有假中之真。则因奸威逼是也。其死则同。而罪有天壤之异理断必须得情使生死俱无遗憾 【附释七杀】 

　　释七杀 

　　△释七杀 【详节临民实镜】 

　　一曰刼杀强盗打刼人财物。或谋杀人而得其财物总之意在得财皆为刼杀 
　　一曰谋杀因有宿仇潜图谋害。积虑于心。或谋于人。无分刀刃毒药。驱陷打死凡有嫌隙先定计策而后杀害者皆是也 
　　一曰故杀事有怨恨心无宿谋。逞怒一时。径情杀之者未尝谋画故次于谋杀有死之心故重于鬪杀也 
　　一曰鬪杀、尔我月杘雄谓鬪。彼此交打。无打死之心。或当时。或限内打有致命之伤而死者无分手足他物。皆为鬪杀。 
　　设有争鬪不过持刀刃他物赶去。实时杀死。便是故杀不得以鬪杀拟罪。 
　　故杀不得有从若有从。是巳知故杀之情。□系共谋人死从而加功之人。宜坐绞者矣。本犯安得仍拟故杀之条。若本犯实坐故杀或有助打者。止问不应杖罪。 
　　鬪杀亦无从盖鬪可有从死无先知虽知殴之之情实乃同谋共殴之余人也罪应坐杖元谋者方流俱须玩索条例中真正造意首恶字 
　　理鬪杀。当以威力主使人殴打致死及以鬪杀论者。参证骵认。庶无差错。 
　　聚众打人。意起一时。打死了人。俱问同谋共殴人因而致死。以下手伤重者绞。如系喝令。以威力主使之人为首。不曾下手。亦在聚众之内。律无文。应分情节笞杖。 
　　鬪殴有折伤巳上者。招内须分别辜内曾否平复以使定议。盖辜内平复。有减等之例也。 
　　鬪殴堕三月以内孕止问殴人至内损见血。云堕胎者。必孕九十日以外。成形始坐并将育之胎因殴而□辜内子死。若堕而不死亦不得拟以堕胎之条。因堕胎而立保辜者。保母非保其子也。限内限外。止以母之生死定罪。殴亲属贵贱胎落者。各从本条加减。若殴姊堕胎流三千里。 
　　凡有殴咬重伤。各依本律先定伤罪外。须着明甲殴乙伤重。巳经保辜。除将乙先行摘发。印监人乙限内平复。依律发落若有别故从重问结。 
　　一曰误杀本欲害甲。错中于乙也。要查欲害之人之尊卑。并谋故之犯由皆从重科断 
　　若父谋杀人而误。杀子当除故杀子罪。问以谋杀人巳行而未曾伤人条盖谋杀未伤之徒重于故杀巳子之徒也弟因与人鬪。误杀兄当以殴杀兄论。因谋杀兄而误杀侄当以谋杀期亲尊长论。为从重科断。 
　　一曰戏杀如立约相打。以决胜负及于危桥险船。水火兵刃之推戏因而致死也 
　　一曰过失杀实无害人之意偶然致死如投掷传瓦。弹射禽兽。不期杀人升高履险。足有跌失。累及同伴。驾船乘马。势不能止。共举重物。力不能制。损及他人或雇人扛台木石。毁垣坏屋压堕身死。或毒药虫鼠亲属误食。罪人拒捕。捕人格之而误着傍人皆思虑不及故曰过失也 
　　凡卑幼过失杀尊长除有正条外。皆同凡人论过失杀。俱依鬪杀拟罪照老幼笃废收赎。若一人过失杀二人。止收一人之赎。分给二人之家。二人杀一人。各令赎罪。将一人之赎给尸亲。一赎入官。 

　　真命虽有谋故殴之分。此自成招定罪而言若其初死之时其告真命必是一样。准状条内。巳定粘单状式果系状单合式宜急准理即照状上伤仗人等。每项□写一页。钉成册子存于内衙审后填注巳到未到。有无虚实。□后仍多钉白纸。□列前件。逐日登记申详批驳。以便查看。 
　　谋故殴杀罪止及身于凶犯家产无与也即十恶中不道。有给产流属之条。然必罪定始正国法私下之凌逼不可也每见事涉人命。则尸亲百十成群光棍结党打鬪将凶身之家穿房入内。攫抢财物。甚至拆屋毁器形同大盗、百般拷诈更有辱及妇女老少大非法度若不禁止则借命居奇肆其鸱张者宁有底止故于准状之后即差的当一役协同里甲邻佑持告条一纸上书状上无名之人擅到尸场。并将尸抬移。希图生事者。先以抢夺□□□□人命另结实贴尸所即将凶犯拘来收监止令尸亲与地方守尸。候官看验。其余干证邻里状上有名之人。在家守候。验时唤质如有闲人混扰者立拿枷儆 
　　遇有人死地方不许不报不报则地方宜责既报之后又。不可即便行拘盖责其不报所以发隐匿之□不□行拘所以塞生事之窦待至苦主状至。则宜立拘立念立取口供凶器立即收尸将尸棺严封。着落地方尸亲守宫。凶犯收禁。以候细审检抵稍加迟缓不但身尸暴露为可悯而原被之刁诈百出矣 
　　人命非身首异处。肢骵拆割者。不检不偿、看验收尸之次日。即挂牌细审。审实口供即将尸棺吊至历来检尸场上。示日候检。检真一面详上司。一面覆审定拟。若苦主不愿检拆尸骸。亲逓栏词非立时惨杀者。令其议明断给烧埋。若奉上行者。即具详请。详文内口供看语须要轻活庶望上司批允使从民便其拦词公议烧埋领状粘卷存案 
　　审供之后方与检尸。若尸上虽有微伤既非致命。又与口供告伤单不符。即系他故偶死。或自尽转诈。除病死坐诬外即自尽亦不抵偿无。致死重情者便速依律发落不宜。久累干连 
　　人命抵偿全在尸伤仵作惟利是图。往往指发変为真伤。真伤为发変以相朦混在检验之时。原被亲属扰乱尸场而官坐香烟缥缈之中听报填单。作作信口轻重若单一填定即再检三检纵吊至他处另检仵作各有暗号。必然场场如初故初检之时要驱逐闲人近临亲看□重精详方有确案 
　　仵作报伤只许报方圆分寸。不许擅分木石。并不许报尽处难量。致得游移轻重。 
　　尸身左右有两穴如太阳额角等类者各有受伤不同。屡见尸单有两穴混填者。岂有一击两伤之理俱要分开左右各填明确 【检验事理伤痕色状附辑指南如左】 

　　检验指南 
　　验尸事理 
　　检尸事理 
　　□肉尸 
　　尸格式 
　　杀死 
　　刎死 
　　殴死 
　　吊死 
　　水溺 
　　火烧死 
　　汤泼死 
　　中毒死 
　　冻饿死 
　　惊死 
　　煤炭熏并魇死 
　　跌死 
　　碾压死 
　　闷死 
　　杖毙 
　　雷震死 
　　虎咬死 
　　蛇犬伤死 
　　脱阳 
　　醉饱死 
　　病死 
　　检骨 
　　附滴血 

　　△检验指南 【详节洗冤无冤平冤三录。并明律□释请律□□诸本】 

　　检验乃系两项大命方始发觉。须先将身尸。查看一番。备棺暂殓方可质审谓之验尸验者勘其大略也审质虽明必得真伤为据。又将身尸。或骨殖细细查看以便定罪谓之检尸检者勘其详确也验则仵作只具伤痕结状。检则检官按格切注以为成案然血肉之伤发変即属游移初时一验亦当与检并加慎重者也 

　　△验尸事理 

　　尸有四缝。如右所列。验时须依后开次序看验。几有伤损即令仵作指报抄记如顶心顖门。脑角。额角。太阳。眦鼻山根耳根结喉血盆胸前乳胁软肋心腹小腹。乘□。杀道。阴囊。妇女阴户乳傍皆系要害致命尤宜详审伤色以紫黯微肿为最重次重紫赤肿又次者赤与青。红紫为新青黑则久所关非细。必须分别。 
　　正面 
　　头面 【看有无瘢□胡须】 　　发 【量长短】 　顶心　　顖门 
　　发际　　额角　　两眉　　两眼 【看开合】 日眦 
　　鼻　　　山根　　口 【看开闭】 　齿 【全否】 　　舌 【有无抵齿】 
　　颜　　　喉　　　胸　　　两乳 【妇人乳傍】 胁 
　　□　　　心　　　腹　　　脐　　　小腹 
　　玉茎　　阴囊 【妇人阴户】 肾子 【看全否】 两大腿　膝 
　　两臁　　两腿腕　两脚□　十指　　十指甲 
　　背面 
　　脑后　　□枕骨　两胛　　□脊　　腰 
　　两臀 【有无杖痕】 □道　　两腿　　两■〈月曲〉■〈月秋〉　两腿肚 
　　两脚根　两脚板 
　　左侧 
　　脑角　　大阳穴　左耳　　左耳根　左颊 
　　项　　　肩　　　膞　　　肘　　　腕 
　　臂　　　手　　　五指　　五指爪 
　　右侧 【与左同】 
　　验身首异处之尸。先令尸亲辨认身首。量尸处四至后。须量首与身相离左右远近。或去肩脚若干尺。支解者手臂腿脚各量相离远近。开写讫。俱凑成尸收殓验缢死尸。现在悬挂当声说悬空高下。悬吊处胜任不胜任。或不悬空。有无蹬踏器物。项下系何绳帛。系围经若干。缢痕粗细若干方解尸置验处若巳经解下者当声说项下有无原系绳帛或绳帛现在尸、傍或尚留原吊处者须比对缢痕是否同异。若当泥雨时。须看死者。脚着何様靴鞋。踏上处有无印迹 
　　溺死尸。尚在水中者。看尸染尸沉。热则一二日即浮寒则必经数日。量水底深浅。水面阔狭。并浮尸去岸若干尺。 
　　永内尸。男仆女仰盖因男子阳气聚面。故面重而仆。女子阴气聚背。故背重而仰。不独人溺。兽有牝牡。亦皆然也。 
　　浮于水者。须查何时见尸在水内。或是他处流至此处或是此间浮起。 
　　溺死尸须问落水有人见否。果有人见即问如何情由。并曾否有人捞救。 
　　巳捞上岸之尸须问何人何时捞起。死于水中。死于捞后。 
　　溺井者。若尸未出井。须问如何便知井内有人。盖井内有人。水面必有浮沬。但恐谋人入井。反作报人。故宜以此诘之。 
　　自投入井。脚在下若头在下。宜有人赶廹推送。更须看脚迹。失跌处痕。 
　　验烧死尸看身尸有无屋瓦茅灰压衬盖火焚屋宇。被烧死者尸在瓦茅之下若在瓦□之上便是被人推送入火矣。 
　　烧死尸。在灰火中先扫除周围灰烬。然后将尸翻动验勘地上痕迹。身尸伤损 
　　验身死不明之尸。却无伤损者。妇女须看阴门。恐自此入刃于腹 【□皮浅则脐上下微有血沁深则并无】 以平头烧钉钉顶心。及以他物入鼻与粪门。皆可匿伤也。 
　　辩是否处女令稳婆用绵子扎指头。探入阴门中有黯血者是。无则非处女也 
　　辨是否孕妇令稳婆以手拍心下至脐肚有孕则坚无则软 
　　凡胎孕伤堕须令稳婆定胎月数。巳未成形取供附卷 【胎形一月如露珠。二月如桃花。三月分男女。四月形象具五月骨节成。六月毛发生。七月动左手。八月动右手。九月三转身十月满足。】 若形象未足者。止有血块。久烂则化为恶水而巳 
　　小儿尸在母腹中被惊死者。胞衣紫黑色。血荫。软弱。□下死者。尸淡红胞衣白如生下致死者、或身有伤痕。或喉下塌、盖以惊死赖人。多捉定手足。搦踏咽喉致合□绝也。 
　　孕妇身死。若速殓入棺、或速埋入士尸骵胀满。骨节缝开其胎必出凡遇开掘勘验。勿讶也。 
　　身尸変动全依寒暑然人有肥瘦老少肥少者易坏瘦老者难坏又南北气侯不同山中寒暄、更有陡顿不常。贵在临时审察大约春、月。尸经两三日変动。口鼻肚皮两胁胸前肉色微青。若经十日巳来。则鼻耳内多有恶汁流出肚皮胖胀。夏月一二日即変动。三日则汁流身胀。蛆攒唇翻。肤烂疱起。四五日则头发脱落矣秋月则较春略速较夏稍缓。冬月四五日。肉色先黄紧微変半月巳后変动若用荐席裹包。安埋温地。则変动反迟于平常也。 
　　凡极暑则发変自速于常。盛寒则五日始如盛暑一日。当临时以意消息之总宜速验□俟変动为要。 

　　△检尸事理 

　　凡欲检尸先出牌令撘棚厂多备糟葱椒食盐白梅醋等类以备罨盖伤痕之用。 
　　至尸所。先于上风坐定。令烧皂角苍木降香以辟臭恶或用真麻油捺鼻孔苏合香丸塞鼻亦可 【如验多日□亦用此法】 

　　△□肉尸 

　　检尸次序。止作两面与验法作四面不同。从正面头上检起解头发。量长多少。分开顶发。检顶门顖门。左右两太阳穴擘双睛孔口齿舌脸上须看有无剌字。或巳用药烂去字痕黯淡及成疤者。用竹笆于痕处□之。即现。看两耳连喉下。左右两臂手掌。手背十指指甲心□两乳乳傍□肋脐大肚小腹阴囊外肾玉茎。妇人产门。左右两大小腿脚、脚底板。十趾趾爪番身背面看脑后承枕骨颈顶。背脊。腰脊。臀后看有无笞杖痕。看粪门尸上伤痕、或是何处伤。伤痕或青。或紫。或赤或黑或有血。或无血并量大小长阔深浅。令仵作指定报明。押尸亲干证认确以朱笔填入尸格令各书押于尸格之上。或有雕青炙疤疮痕之尸亦须开填尸格之内。 

　　△尸格式 

　　面式 
　　某府某州某县某年某月　　日检验到某人尸形 
　　仰面 
　　顶心 【有无色伤俱朱填下同】 　偏左　　偏右　　□门 
　　偏左　　偏右　　额颅　　额角　　两太阳穴 
　　两眉　　眉丛　　两眼胞　两眼　　双睛 
　　两颊顋　两耳　　两耳轮　两耳垂　两耳窍 
　　鼻根　　鼻凖　　两鼻孔　人中　　上下唇□ 
　　上下齿　颔颏　　咽喉　　食气□　□□盆穴 
　　两肩胛　两腋胑　合膊　　两■〈月曲〉■〈月秋〉　两手腕 
　　两手心　十指　　十指肚　十指尖　十指甲缝 
　　胸堂　　两孔　　心坎　　肚腹　　两胁 
　　两肋　　肚脐　　两胯　　小腹　　阴囊 
　　玉茎　　外肾　　妇人产门 【处子日阴门】 　两腿 
　　两膝　　两臁肕　两脚腕　两脚面　十趾 
　　十趾爪 
　　一合面 
　　脑后　　发　　　发际　　两耳根　项颈 
　　两臂□　两肐肘　两手背　十指指甲 
　　脊背　　脊膂　　两后 【肋胁】 　腰眼　　两臀 
　　谷道　　两腿　　两■〈月曲〉■〈月秋〉　两腿肚　两脚踝 
　　两脚根　两脚心　十趾　　十趾肚　十趾爪缝 
　　一对众定验得某人果因某处致命 
　　一验尸人等 
　　正犯某 
　　干犯某　　　　　　　卍 
　　干证某 
　　尸亲某 
　　右件前项致命根由中间但有脱漏不实扶同捏合增减尸伤检验官吏人等情愿甘认罪责无辞保结是实 
　　年　月　　　　　　　日司吏某 
　　首领官某 
　　检尸官某 【俱书□】 
　　血肉尸伤杀死者。痕分刀斧鎗刀刎死者。要分人害自割。驱死者。痕分手足他物吊死者。要分人勒自缢。淹死者要分沉溺自投以及火烧汤泼中毒冻饿惊。□死跌碾压闷死杖雷震虎咬蛇大伤脱阳醉饱□诸项致命俱须细辨真假毫厘千里切勿轻忽 【分项如后以备详考】 

　　△杀死 

　　杀伤之痕须看内外疮口大处为行刃小处为透过如巳溃烂。须看衣服斧痕外阔内狭、刃痕浅则狭、深则阔鎗痕带圆。深则透。尖刀头痕□剌。刀口称斫声说长短分寸斜正深浅如伤肚皮两肋脐下者透过内膜则肠出伤喉者须明深至何处。有无方圆不齐去处。食系气系。曾否断绝。有无血污伤头而太阳脑角脑后发际者。须明有无斫断头发。有无骨损脑浆血出立死者。即指定要害致命。隔数日方死者便说将养不効因伤致命而死 
　　被杀伤死者口眼开、头髻宽或乱两手微握手上必有伤损若被凶人于虚怯要害处。一刀直致命者。死人手上无伤。其疮必重。 
　　活人受杀者。其受创处。皮骨紧缩。四畔有血癊若被支解筋骨皮肉稠粘。皮缩骨露。落首者项下皮缩骨凸肩耸死后割首其皮血不灌癊。被割处平满。皮不紧缩管不露不凸肩不耸。刃尽处俱无血流其色白痕下虽有而水若检洗挤擦肉内必无清血流出也 

　　△刎死 

　　自刎之尸口眼合面愁。眉皱。两手拳握臂曲而缩盖死者用手把定刃物以作力势。其臂手自然拳曲色黄头髻紧。 
　　自刎之痕小刀约长一寸五分至二寸许。食刀长至三四寸磁器痕不甚长阔深一寸七八分食□系俱断者。即死。深一寸三四分。食系断。气系未断而破伤者。一日死。痕浅而止断食系者。可延三五日。微伤者。可以缝连医治用左手者刃必起自右耳后。过喉一二寸用右手者刃必起目左耳后分寸亦然。伤在胲下喉骨上难死骨坚刃不深也喉骨下。易死虚而易断也左手把刃则右深。右手把刃则左深。盖下刃手重。□痛则轻也 
　　喉下刀痕只应一伤受伤之后不能复割也若髻乱刀痕参差。无左右深浅之别。必为人所勒 
　　凡人自割如系右手持刀。虽晕绝。尚可急救。系左手者难救盖人之右手敢活。稍一疼痛。即知而力软左手举止。不如右快非至极痛不能觉止故伤必深入且人食□在左。气颡在右。食颡系肉可以接缝气颡则近骨类破则气出不可掩难接也。 
　　若自将刀刴下手指其皮头皆齐。必用□卦扎盖刴时虽不即死。将养不効。亦能致命。 【并下一条虽非刎□亦系自残】 
　　用口咬下指者。齿上有毒。颇能致命其□口不齐。脓水淹浸周围皮肉损烂。 

　　附医救法 

　　?附医救法 【医救□之法□非检验内□但能保全受伤之人则怨可消而讼可□时期无用之义也。故附辑】 

　　急救之法当□外科中□治刎喉者先以菜煮之□缝接其在内□□再将□线杂以鸡身绒毛绽其在外所词之处加以止痛之药敷之活者十可八九　扎□指之药取鸡骨炭投于地上铿然有□者用好松香等分搥作一块以老韮菜汁拌入阴干依法搥拌三四□为细未存贮备用 
　　金疮肠出者用小麦五升水九升煮四升绵滤凈汁待极□令病人卧席上一人含汁□其昔则肠渐人□时勿令病人知之及多人在□言语如木入抬藁四角轻摇则自入既入者俱须用麻油润线缝紧仍以□吊扎束慎勿惊动使疮口复迸 

　　△殴死 

　　殴死之尸口眼开。发髻乱衣服不整两手不拳或溺污内衣。 
　　主前殴打而死者。伤痕有紫赤血晕若死后有将青竹篦火烧烙成伤痕诈称打死者其痕焦黑色浅平不硬有将榉木皮罨成痕者。其痕内烂损。黑色四围青色聚成一片而不肿。捺亦不硬 
　　他物打者。其痕横长。兵不用刃。皆他物也。拳打者其痕方圆脚踢者比拳痕大以身就物自磕者未破处其痕方圆。虽破亦不深。 
　　检殴死尸先干检一番。次以皂汤洗涤垢腻。又以清水冲洗洁凈。若有青黑痕处必硬以水滴上则不流。若伤不、显则以藤连白纸。或钞纸。厚铺衬尸。乃以糟醋壅盖仍以尸衣覆之煮醋酒浇淋以荐席罨一时俟尸骵透软揭去衣荐用水冲去糟醋。细验伤痕若虽有痕现。看不分明可于迎日处以新油绢。或明油伞。隔日照勘阴两则以灯火隔照□伤仍不显。以白梅捣烂雍所告伤之处犹未全显再以白梅肉加葱椒醋。研作饼子畏热衬纸烙之。凡用盐醋初眷冬月宜热。仲春后与深秋宜微热夏与初秋宜温。盖过冷则不透过热则糜烂尸身。更难验勘也 
　　严冬之时。被殴身死检勘无伤宜掘一坑深二尺许依尸长短以柴炭将坑烧红用醋淋之使气蒸□然乃以席衬尸置坑内衣服覆之良久觉尸温出尸以前检之法检之 
　　仵作受贿多以茜草投醋内。搽伤处。痕即不显以甘草汁解之。 
　　因争鬪身死而检勘并无痕伤此人或宿患疝疾激发而死则肾子缩入腹下用温醋湿软衣绵絮之类罨一饭时。令仵作以手投小腹。肾子自坠。大凡尸无肾子。而外无伤者。俱宜用此法肾于既下。又当细验有无损伤。人于大醉大饱之时与人争鬪。暴怒触逆亦能气绝也 

　　△吊死 

　　自缢者。系缚处交至左右耳后色赤紫眼合唇开。手握而垂齿露缢在喉下。则口开舌尖山齿开二三分喉上则舌扺齿口脗两角暨胸前有涎滴。手拳握大拇指脚尖直垂下腿上有血癊如火炙。肚至小腹并坠下。青黑色前遗溇臀后有粪及大肠头出。或有血一二点 
　　若被人勒死。假作自缢者口眼开手散。发髻宽喉下血昧不行痕迹浅淡无血癊黑迹。舌不出。亦不扺齿项肉有指甲痕唯有生勒未死节时吊起诈作自缢稍难辨若被人隔牕棂或林木之类勒死者则绳不交痕多平过却极深黑漤色亦不交于耳后发际 
　　若被绞勒喉下死者。结绨交在项后两手不垂。垂亦不直。 
　　自缢者脚虚则喉下痕。深实则浅人肥则深瘦则浅绳紧细则深懈□则浅全幅帛帕则散。 
　　不论吊挂高底□档上。船舱内。皆能死人。但其尸横悬头顿身倒卧痕□不至脑后发际。 
　　自缢有活套头。有死套头有单系十字。缠绕缢若活死套头缢者吊处必高。乃先挂绳套。后入颈挂下。踏上处不必高但令套宽颈能入套挂下脚到地。并膝跪地俱可死也单系十字缢者先用绳索系项后。复以物衬踏扳系高处舍物高悬乃死若脚稍着地项系自松。生气犹得于喉间出入即不死也然须先看系处。尘土痕迹。所踏之物果然扳系得着。方是自缢。若系处高。不能扳着则是别人吊起者。大约缢死痕八字不交唯缠绕缢。是死人先将绳带缠绕项下一二遭高系垂身致死成先系高处双??贵垂下踏高入头??贵内更缠一两遭舍物挂下者其痕必成两路上一路过耳后斜入发际不交下一路平绕项下周匝报伤须两存、声说明白 
　　若自缢未死被人移于他处吊亦有两痕亦须勘明据实声说 
　　自缊者曾被解而复死则肚胀。口不咬舌臀后无粪。人于家中吊死移尸外挂者亦有两痕原痕紫有血痕。移痕白无血痕。 
　　有身死不明用火烙成痕假作缢死希免抵偿者痕色红或焦赤带湿。 
　　尸有久、吊未、解日久坏烂肉渍见骨者绳必入槽手腕骨头脑骨指尖骨牙齿必皆赤色。 

　　附医救法 

　　?附医救法 

　　人缢死。知者早。摩其口鼻胸前温暖、是气尚未尽。可救药救之法用大力之人□撮起另着一人用物垫脚将绳帛缓缓□开撮者欵欵抱下。放卧以膝扺后窍使气不得出令一人踏其肩以两手拔其发常令紧。一人微□捻整喉尤依元灌以山羊血以手擦胸上。散动之擦臂足。屈伸之。若巳□仆。渐强。屈之又按其腹。如此余久□从口出复呼吸眼开。则渐苏但勿至劳动与以淡官桂汤。及粥汤。润其咽喉重令二人以茟管时吹其鼻　又法用皂角细辛等分为未如大荳许入两鼻孔。 

　　△水溺 

　　生时落水死者。头面仰。肉色溃白。口开。并鼻内水沫出。眼合多■〈米皮〉肚腹胖胀。拍着响。指甲鞋内有沙泥。脚底皱曰手拳曲。若非痿病之人。必水深七尺以上。 【若病患不计浅深】 
　　死后丢入水者。肉色带黄。口眼俱合。两手不屈脚底不皱白。肚腹不胀。指甲鞋内无沙泥。须看身上有无伤痕。 【若有伤其痕黑】 
　　检淹死尸原未与人争鬪。头面忽有刀刃伤者。则须淘看水内。或有金刃磁锋等物。撞磕成伤。盖人初落水时。气尚未绝。触物中伤。自然宜有血痕。如生时受刃者能得其情。则可免以疑狱难结。久累无辜之人。 
　　人或被打气忿□水。或殴后悞跌落水。其尸与生溺者同。尸格具出受殴伤痕。须□入水原由声说。凡殴伤虽中要害。辜内平复。以他故死者。止依殴伤法。今既是落水身死。虽有重伤。实以水淹尽命。勿论抵偿也。凡殴后自尽者。皆须如是检报。 
　　溺水尸。面色赤。身无伤痕。非无生前落水身尸诸状此是被人倒提水搵死非自溺身死也。 

　　附医救法 

　　?附医救法 

　　水溺一宿者尚可救收之之法捣皂角以绵裹或石灰纳下部内须臾出水即活　又屈死人两足着人肩上以死人背贴生人背担之吐出水即活　又倒悬解去衣去脐中垢令两人以笔管吹其耳　又急去衣服于脐上艾炙　又打壁泥一堵置地上以尸仰卧其上更以壁□覆之止露口眼便水气潝入泥巾人遂苏纸炉灰并炒沙覆埋亦可沙冷自□　又用醋半盏灌鼻中或倒悬以好酒灌鼻及下部又凡溺水之人初为救起仍有□气或胸前尚暖即速令生人脱贴身里衣为之更换抱担身上将尸征微倒侧之令腹内之水流出若水往外流□是生机一面用粗纸燎灼取烟熏其鼻窍稍熏片时取皂角研细末又吹鼻窍但得□微一嚏喷则生　又冬月溺水之人如巳救起虽人事不知但胸有□□皆可以前法救之倘或微笑急抱其口鼻当急挞之至于痛哭惟笑不止者不无一生缘其寒入心肾二□故也　又溺水救起之人尚知哭泣者即令人□之飞走一面将温酒饮一二杯觅干衣换之仍令飞走得三四里多走更妙 

　　△火烧死 

　　凡生前被火烧死之尸。肉焦绽。膏出色黄。毛发焦□。两毛脚皆拳缩。若未烧及两肘骨。及膝骨。则手脚亦有不拳缩者。 
　　人在火中被熏逼。奔挣口开。呼吸出入。必有灰煤入口鼻。如无者。是以死尸入火中。假称烧死也。若以杀死之人。假作烧死。则尸先带血。千尸下扫凈。用米醋洒泼。自有血迹显出 
　　因老病在床烧死者。肉色焦黄。手膝拳曲。口张或齿咬唇。有黄色脂膏突出。皮肉无他伤。止有烧痕。须问原宿是否尸存之处。 
　　如尸被火烧尽成灰烬无可检验者。取仵作亲邻供状。查明烧毁情由。声说实无骸骨存在。据证论拟可也。 

　　△汤泼死 

　　被汤泼伤者。皮肉皆烂。皮拆则色白。即着肉之皮。经汤者亦白。肉赤烂。伤重毒攻心者。亦能死人。 
　　鬪殴推入者有损处疱不甚起。与好肉受泼处不同。 

　　附医救法/f火烧同//f 

　　?附医救法/f火烧同//f 

　　被汤火伤者不可激以冷水激之则火毒逼入攻心难治即伤处渐合亦成□疾急觅水中大蚌置□盘中将蚌口向上勿动少顷俟口□开入□片麝香一二分口即合内肉化为浆而流千盘中再人□麝□许用鸡翎粘扫伤之四边层层扫入干即复扫便斍原人心脾每日制浆粘扫扫至白者转淡扫处亦不即干此火海渐退将所存蚌壳烧灰存□碾未亦□冰麝少许用绢筛于伤上以防毒水溢□或仍以蚌浆调灰敷上川旧绢护外加以揉□粗纸数层□□□去毒水斍苦燥痛时以蜂浆四面荫入自能完复如无蚌与冰麝之山野以冰于四围□擦亦山□而近溃处以机粉调栢子月?术菜油涂之　又法用多年陈酱宽远涂擦亦能渐瘥  

　　△中毒死 

　　空腹服毒肚腹外肾□胀。而唇口指甲不青饱后服毒。唇口指甲青。肚腹外肾不青。 
　　中砒霜毒者。吐逆。肠腹绞痛。不可忍。发狂。七窍迸血。死一伏时。遍身发小泡。作青黑色。眼睛粪门胀绽。舌吐。上生小剌泡。口唇破裂。肚腹膨胀。指甲口唇俱青黑。外肾胀大。 【砒石出信州玉山有砒井故亦名信又隐信字为人言此□官封禁取甚严然他处出铜锡之山往往有之生者名砒黄赤色毒缓以火□之令□上□器□结作白霜者名砒霜毒尤热烈若遇酒及□酒尤腐烂肠□顷刻杀人】 
　　中蛊毒者遍体皆黑色。或肚胀吐血、或唇裂、齿根青黑色、或泻血、尸久溃烂、骨亦青黑、 【造蛊者、取百虫置血中、经年开视有一□尽食诸虫而独存者为蛊故字从虫从皿也能隐形似鬼神其毒不一皆是変乱元气多因饮食行之与人为患则主吉利所以小人造之以□富贵咬人至死复从尸窍中出信侯亦能取之】 
　　中金蚕虫者尸瘦劣、遍体黄白眼塌、齿露、上下唇缩肚腹塌。亦有初时。皮肉似汤火泡起。渐渐成脓。舌头唇鼻皆破烂者 【金蚕一名食锦虫、虫屈如指环食故绯帛锦、如蚕之食□滇蜀湖广闽粤、皆有奸人畜之取其粪置饮食中毒人人即死也蚕得所欲则日置他财使人暴富然遣之极难水火兵刃都不能害必倍其所致金银□物置蚕于中投之路傍人偶收之蚕随以往谓之嫁金蚕不然能人人腹残啮肠胃完然而出也皆有人守福清民患金蚕令取两刺猬入其家□之□于榻下墙隙中擒出又有人悞收金蚕遣之不去乃思好之无力事之不可遂吞之而卒无恙此则邪不胜正耶中此蛊者吮白□味甘嚼黑豆不腥是其可□也】 
　　中钩吻毒百窍流血状与砒霜略同。 【入口则钩人喉□故曰钩吻亦名野葛实非葛根之葛或云当是冶葛冶乃地名在南粤广□谓之胡蔓草又曰断肠草人人密腹即粘肠上半日则□断亦曰□肠草滇人谓之火把花因其花红而性热如火也岳州谓之黄藤其草近人则叶动蔓生叶圆而光春夏□苗毒甚秋冬草枯老稍缓五六月开花似榉柳花数十朵作穗岭南花黄滇南花红毒死之人□尸树上汁滴入地生菌名菌□烈于钩吻土人多服以许人急水服则□急缓水服则死缓也】 
　　中鼠莽草毒亦类中蛊者经周时方可验 【莽本作□亦名莽草人以毒鼠故名鼠莽食之令人迷罔、故又止名□艹也南中蜀川以乃土谷皆有之木若石南叶稀无花一说藤生□石间是名曰草】 
　　中酒毒则腹胀吐泻酒。 【酗饮犯禁亦能殒折凡酒贮锡器经久则能杀人盖□乃锡苗酒浸入锡。则成砒毒也、酒家或有以砒烟熏瓶贮酒取共经久不壤而不计其有毒亦嗜利而不仁者哉】 
　　中食物金石药毒死者、其身尸有青肿处、似拳殴伤痕。或成大片青黑、或皮肉裂舌与粪门皆露。或指甲青黑。肉缝微有血。鼻中出血。或腹胀泻血。 【饮饵服食或犯禁忌或本有大毒、每至殒命选择杂□之法附后以备急需】 
　　死后以毒药灌入假作服毒者。皮肉与骨但作黄白色。无他故。 
　　中毒之尸无显露痕迹乃毒气瘀滞于内、或因水冻不发。可将银钗股以皂角水洗过探入喉中。以纸密封之。良久。必作青黄色。如无色再探入密封用热糟醋在胸腹间自下畣洗。使毒气上透自然色変。仍以皂水洗钗。色必不去。若空腹服毒。宜探肛门自上畣洗。以使气下。 【用银□试、须令工匠、面将足色教银打就试用若取之里地主守等处则低假杂铜一浊秽气其色即変必至冤枉不可忽也】 
　　又以饭纳毒死身尸口中密封一二时。取以试鸡犬毒果真。鸡犬食之随毙 

　　附医救法 

　　?附医救法 

　　中砒毒、吐泻兼作以绿豆汁或冷水饮之、波棱莴苣皆能伏砒捣汁灌之亦可　又方杨梅树皮煎汤二三盌服之　又方以黑铅磨水灌之　又方以禾秆烧灰汲新木淋汁滤清冷服一碗毒当下出 
　　凡头面上存光他人手近之如火炽者此中□也用蒜汁半两和酒服之当吐出如蛇□即愈　又以胡□根梼烂绞汁半升和酒三椀服之能使蛊自下　又中蛊毒即取蛊相伏之蛊虫曝干烧灰服少许立愈如知是蛇蛊用蜈蚣蛊虫蜈蚣蛊用虾蟇蛊虫虾蟇蛊用蛇蛊虫之类　又方甘草节以真麻油浸年久愈妙每用嚼燕或水煎服能解一切蛊毒　□云岭南俚人解□毒畏人知其方乃诡言三百头牛□或言三百两银□久与亲狎始得其实所云二百头牛□者士常山也三百两银药者马儿□也俱用水煎服即愈 
　　治金蚕虫用石榴皮煎汁或樟木屑煎汁饮以取吐服食猬皮更良 
　　中佝内毒口不可开者取大□筒通节以头柱其□胁及挤灌冷水入筒中数易水须臾□□乃可下药□多饮以甘草汁、人屎汁或鹅鸭断头□□人口中。或羊血灌之。　又一方、取鸡卵抱未成□者、研烂和麻油灌之吐出毒物乃生　又一方岭南有□菜蔓生开白花捣汁灌之 
　　中□草毒黑荳汁可解若以豆汁浇其根即烂性相制。也或以豇豆煮汁饮之。其効同 
　　□中有水莨菪叶圆而光误食令人在□如中风或吐血以甘草汁解之。 
　　江左山南有草乌头其汁煎之名射□□大有热毒而射□更□即涂破伤处立能杀人。凡中乌头毒□则解以饴糖黑豆冷水中射罔毒者急□以甘草汁或小豆叶浮??革荠苨汁。冷水亦可。 
　　河豚鱼吴越最多状如蝌蚪大者尺余□色青白。有黄斑无鳞无腮无际腹下白而不光日能□□□物即嗔怒而腹胀故又名气包鱼江淮河海皆有春月甚珍贵之、尤重其腹腴乎为西施乳。有大毒毒在肝血脂□并眼其肝入口烂舌入腹烂肠脂令舌麻子令腹胀眼令目花此鱼实有二种其色淡黑有文点者名班鱼毒更甚或云三月后则为班鱼不可食矣煮忌煤尘落入典荆芥菊花桔梗甘草附子乌头相反、中其毒则急以粪汁解之。或饮麻油吐之或以橄榄甘蔗芦根各汁灌救　又方用槐花炒黄快干胭脂等分同为枌水调灌之与荻笋蒌蒿秃菜相宜、食之者一日不可服汤凡药恐与药根忤 
　　南海有□乌似鹰而大状如鸮紫黑色赤喙黑□。颈长七八寸雄名□日雌名阴谐运日鸣则晴阴谐鸣则两食蛇及橡实知木石有蛇即禹步以禁之须臾木倒石崩而蛇出也。蛇入口即烂其屎。溺着石石皆黄烂饮水处百虫吸之皆死巢于大木之颠其下数十步草□不生人误食其肉立死昔人用其□为酒以赐有罪之应死者惟得犀角其毒即解 
　　服盐卤自尽者以活羊杀热血以口接受取吐立觧如无羊鹅鸭血亦可。 
　　烧酒醉死以井底泥□其胸、□发人冷水、中否则□发于内焚灼脏□立死饮以盐调冷水。绿豆粉可解。又诸酒致毒解之惟菉豆粉故燕会献酬之后大□□以粉羹 
　　西北诸省。有苦杏仁生熟服之。都不为害畧用火炒仍令半生服数十粒即能死人有暴弃者每尝试以诈人。人不易防。最难禁化、惟急取吐吐出可解。　又方述乱将死者以杏树根煎汤饮之。 
　　中牛马肉毒甘草煮浓汁、饮一二升或煎酒服取吐、或下如渴不可饮水饮之即死 
　　食马肝致毒用猪骨灰牡鼠屎豆豉狗屎灰人头垢并水服俱可 
　　凡饮馔中毒未审何物、卒急欲绝煎甘草荠苨汤入口便治荠苨又名甜桔梗河南人呼为杏叶□参能解百药毒 
　　枫上生耳食之令人笑不止饮冬瓜蔓汁解之或以苦菜白矾勺新木并咽 
　　又一切菌簟春冬无毒夏秋有毒有蛇虫从下通也夜中有光者、欲烂无虫者煮不熟者煮汁照人无影者上有毛下无纹者仰卷赤色者并有毒杀人。饮以地浆及粪汁解 
　　中黄金毒者食□鸪肉中白银毒者用黄连甘草以解之。又洗金以盐骆驼驴马脂余甘子。皆能柔金羊脂获子皆能柔银吞金银入腹中当服食前品令柔则能便出　又方中金石毒者以黑铅一觔镕化投一升酒中如此多次俟酒止半升顿饮即解 
　　中轻粉毒用黑铅五斤打壶一把盛烧酒十五斤□土茯苓半斤。乳香三钱封固重汤煮一日夜理土中出火毒每日早晚任性饮数杯溺时以瓦盆接之当与粉出服至筋骨不痛乃巳 
　　中巴豆毒利不止以大豆一升、煮汁饮之。或饮以□汲冷水亦効　又本草云巴豆畏黄连大黄芦笋□笋藜芦各煎冷饮皆能止其泄利 
　　百药之毒甘草悉解之、其效如神岭南多蛊毒□草毒易中人凡饮食时先取炙熟甘草一寸□之。□汁、若中毒即吐出水银入耳。以金忱耳边自出。告水银入内。令人筋□以金物熨之水银乃出蚀金其病即瘥以金作自色为验　又本草云荷叶松叶松脂谷精草□草瓦松夏枮草雁来红马蹄香水慈姑诸种煎汤服之。皆能制汞 
　　以热酒服冰片。□余则真气散乱血脉沸腾七敷中流血而死饮以新汲冷水可愈□文信□□半章皆服以自裁而无害者、以未饮酒也、冰片切思入酒。 

　　△冻饿死 

　　冻死之尸。衣必单薄。面痿黄。项缩。牙齿硬。两手紧抱胸前。遍身寒粟。口有涎沫。其涎不粘。用熟酒醋洗之。则腮发红如芙蓉。 
　　饿死者脐腹空虚。身黑瘦硬直眼闭口开。齿紧。肢伸。 

　　附医救法 

　　?附医救法 

　　冻死者。虽肢直口禁。而有微气者。用大□□□令□。袋成熨心上。冷即换之、□□开以□□□清粥□□之不得以火炙又用□□□荐卷之。以□□令人相□踢使往来滚转以四肢温为度　冻极之人令居□室闭气温衣被蒙盖缓饮□酒不可近火。近火则笑而殒也若暴饮极热则□脱 

　　△惊死 

　　惊。死之尸目瞪口开。两手如舒展。犹存恐怖之状。 

　　△煤炭熏并魇死 

　　西北人多卧土炕。每以煤炭煨烧炕漏火气而值臭秽者。人受熏蒸。不觉自毙。其尸软而无伤。与夜卧梦魇。不能复觉者相似 

　　附医救法 

　　?附医救法 

　　房中致水一盆并使牕户有透气处则煤炭虽臭不能为害被熏者饮冷水可解或萝卜捣汁灌口鼻□向风吹俱能醒 
　　魇死者不得近前急唤徐徐唤之不省则痛咬其足不根及足胟指畔唾其面可苏原有灯即存原无灯不可灯照　又用笔管吹两耳及取本人头发二七茎□作绳刺鼻中。　又研非汁灌鼻或盐汤灌口。　又皂角末吹两鼻内。得嚏即苏虽三四日尚可救　又以艾圆炙两足大趾节中丛毛之际不拘三五七壮得略知疼痛渐苏。 

　　△跌死 

　　从高跌死之尸。在山崖树杪者。须看柯枝扳挂在墙屋者须看高低、并失足踪迹辨别推堕自堕致命处定有磕损伤痕、若因内损致命。则七窍内定有鲜血流出。 【□者。其力在下。所多在腿足及臂。所伤宜止半边。若□堕者其力自上所伤多在头而及两手腕。盖推之力大而人之一身重莫如首推而下之势必自顾则手腕先至地而伤或出于不知则头面先倒重而下。虽未尽□大略如此总以详。察情由为要】 

　　△碾压死 

　　车碾并畜触踏死者肉色微黄。两手舒展。头髻松乱。口鼻眼耳内。或有血出。 
　　车轮痕长。驴足痕小。马足痕大。牛角触者痕透碎。凡着处、皮不破损、亦赤肿着在致命之处则死。 
　　压死之尸舌出眼突睛耳口鼻有血两手微握遍身瘀伤处皆有血荫赤肿皮破处四畔亦肿或筋骨折损。若死后压者。即筋骨折亦无前状也 
　　虽非跌压。不意中被硬物瘾□肋后者亦能死人盖此最卢怯要害处也。伤处应紫赤而肿方圆三四寸皮即不破。用手揣捏。肋骨必有损折 

　　附医救法 

　　?附医救法 

　　凡跌压重伤之人虽口耳出血一时昏晕呼唤不知但详视而色生气尚存。身体尚软则皆可拯救直令一人坐地轻轻扶抱坐之怀中拳其两足束其两手。以膝镇其谷道不可令之泄气急觅童便乘热灌之。如得马溺更佳如无童便即取平人小便撒去首?□中一?强灌一二茶杯一而用当归生地白芍川芎桃仁红花各一两。山查二两。大黄。一两童便一碗用急流水煎倾入大碗先熏伤者鼻孔。令药气透入腹中不致乍服恶逆随以小钟陆续灌尽药即行动人必欲解仍须紧抵谷道必使腹中有声上下往来数遍方可□之以解所下淤紫方可就□再服前药必至下尽淤紫変解真粪巳服调养自□不可轻服□剤滞淤为害则必不可救治又方灌以酒化真由羊血立效 

　　△闷死 

　　凡被人以衣服或温纸搭口鼻死则舌有嚼破顶肉硬。腹干胀。若以外物压塞口鼻出气不得。后命绝者。眼开睛突。口鼻内流清水血水满而血癊赤黑色粪门突方便溺污衣 【搭则使气闭而绝。压则并□□不能流转故伤有不同宜分别详审】 
　　有令人饮醉。厚其毡褥。挟令横卧。俟其睡熟。将毡卷束倒立片时即毙者。并无前条情状。但按其腹。皆平弱必胀在两肋及心胸之前按之坚实击之无声者即是若肉消之尸则伤在顶骨。及两足心骨可验也。 
　　有以高桶二只迭而合之。约如人身之高以下桶贮满水。入石灰数升。搅令水浑将人倒入水中再以所合之桶钳盖。片时即毙名曰游湖其人既毙用水洗净毫无伤迹、即有血倒出见灰即回、血应凝滞于面、得灰亦解面更微黄而白似病死者。但灰因水浮。必入口鼻口鼻虽可洗涤而灰滓之着于脑者。不可去也当同前验生前落水法检其脑内 
　　若年老之人以手摀。之气亦能绝死无伤痕者当听之以意矣。 

　　△杖毙 

　　受杖。身死须勘验杖疮深浅□狭。日浅则疮围有毒气至青黑色皮肉坚硬。久、则有脓水淹浸。皮肉溃烂 
　　立毙者。宜看阴囊。妇女产门。并两胁肋腰小腹等处。有无损伤。恐皂隶得贿。决打非法。因而致命。 

　　△雷震死 

　　雷乃阳火。着人则身尸焦黑。须发焦卷身□拳散。口开眉皱。头髻披乱。经火之处。皮肉坚硬而卷黑。伤痕多在脑后。脑缝多开。有手掌大片紫赤浮皮。胸项背膊。或有似篆字文者。 

　　△虎咬死 

　　被虎伤死者。肉色黄。口眼多开。两手握拳。发散乱。粪出。伤处有舌舐齿咬痕。 
　　或云月初咬头项。月中咬肩背。月终咬臀腿。猫之咬鼠同然也。 

　　附医救法 

　　?附医救法 

　　虎伤者。服水化沙糖并以糖涂伤处或真麻油亦□又以生姜汁洗以自矾末敷之。仍饮汁以解其毒 

　　△蛇犬伤死 

　　■〈虫兀〉蝮伤死者。伤处微有齿损黑痕。四边青肿。有黄水流出若毒气灌溢四肢。则身体肿。面黑。 
　　人为猘犬所伤死者。伤处必有痕迹。腹胀硬。小便挺出。其毒发之时。如感冒风寒之状。畏风特甚。作大声每欲啮人及衣物。小腹坠胀小便难。大毒最厉。人受其咬则毒气入腹。顿孕□犬。攻胀而毙。初咬犹可救药。毒既发。则犬形巳成不治。 【伤处虽未破。但现。青紫。即巳中毒宜急治之】 

　　附医救法 

　　?附医救法 

　　■〈虫兀〉蝮螫人。毒内□即死立将伤后川绳绢紫定。无使毒入心腹令人口断米醋。或烧酒吮伤以吸技其毒吮者必随吮随吐随换酒醋再吮以红□□消为度吮人不可悞咽酒醋咽则毒中吮人。又急饮麻油一二盏护心解毒以□未敷之、　大约蛇毒之厉者刻能毙人。惟有急以利刃脔去所啮之死肉、可以渐解猘犬伤人。乘毒未发用□毛七个去□足超净用鸡蛋二枚同蒸去虫淡食蛋于小便内取下血别□胀不解则血□未尽仍再食□尽乃止　又法受咬后立至溪河将伤处挤洗血尽多饮生姜汁则毒可解仍封紫疮口勿使受风　又法用□毛同米炒俟米老黄去虫将米研末蒸蛋食如前法血块下尽为度  

　　△脱阳 

　　男子色欲太多精忽尽泄。脱死于妇人身上者其阳不衰。 

　　△醉饱死 

　　检尸并无伤痕。以手拍肚惟膨胀而响。宜问尸亲。死人生前能饮酒多少死之日。饮酒多少便可推勘致死□由。 
　　人醉饱后跳高。抬重。用力太过。至于内损亦可致死。其□难明。但口鼻大便。必有饮食并血出。 

　　△病死 

　　检尸无伤。但瘦弱痿黄。口眼俱合。两手舒展。身上或有针炙新疤。即须研问尸亲。生前此人。定患病症。果否曾唤医人调治。如有医人。立唤质问。实系现患某症。曾用何药。取问明确。定为患病身死 
　　凡检尸既无痕伤。而身死暴实属不明者宜看口内有无涎唾。喉间肿否。若喉肿多涎。此急患□喉疯而殒也。 
　　卒死者。肌肉不陷。中疯者。口鼻内或有涎沬。或口眼歪斜。中邪者。两手多握。手足爪甲多青。中□者。遍身多青紫。口眼开。唇或微绽。手不握拳。中暑多在五六七月。眼合、面皮白色。总以身无别様伤痕为定凖。 
　　针炙死者。须另勾医人。验针炙处。是否穴道。有无错误致死因由。 
　　其有虽在与人鬪殴之后保辜未满。而原伤巳是平复。别无行风入疮痕迹。另患他病者。将医人取问确由。亦拟辜内他疾身死。无抵偿之理。不可狐疑不决也。 

　　附医救法 

　　?附医救法 

　　凡人卒死皆一时气血凝滞脉络闭塞故也。宜用皂角为求吹入鼻孔。得嚏则气通血活。可徐按各症。救以汤药　又法重提其发指其人中。生姜擦齿令稍开以姜汤灌之。畧受即可救 
　　中暑暴死。以胡麻一升。炒黑。□冷。为末。新汲水调灌。针折肉中用陈腌肉去皮取红活美好者同肥剥切剉浓以象牙及人所退?甲□为细末拌匀再剉务相和合□敷针穴周围折针自出牧箭镞亦可用 

　　△检骨 

　　尸或久远消化。法应检骨。骨有数目前后次序。不可不知。更有男女不同之处。亦宜详辨。庶无外混。 
　　人周身有三百六十五骨节按一年有三百六十五日男子骨白。妇女骨黑。髑髅骨。男子自项及耳并脑后。共八片。蔡州人有九片者。脑后横一缝。当正下。至发别有一直缝。妇女止六片。有脑后横缝。无正下直缝。牙有廿四。或三十二。或三十六。不尽同。胸前骨三条。心骨一片。状如钱。项与脊骨共十二节。白项至腰。共二十四髓骨。上有大髓骨。肩后左右有饭匙骨各一片。左右肋骨。男子各十二条。八条长。四条短。妇女十四条。男子两腰各有一大骨如掌。有八孔。作四行。八字様。妇女则无手脚骨各二?。左右手腕。及左右臁肕骨。两膝头各有□骨隐在其间。大如指。手脚大指各二节。余十六。各三节。尸横骨如猪腰子。仰在骨节下。男子缀脊处凹。两边皆有尖瓣。如棱角。周布九窍。妇女缀脊处平直。周有六窍。大小便处各有窍。两手指甲相连者小节。小节后中节。中节后本节。本节后肢骨。肢骨前生掌骨。掌骨上生掌肉。掌肉后可屈曲者腕。腕左起高骨者手外踝。右起高骨者右手踝。二踝相连生者臂骨。辅臂骨者髀骨。三骨相继者肘骨。前可屈曲者曲肘。曲肘上生者□骨□骨上生者肩髃。肩髃前者横髃骨。横髃骨前者髀骨。髀骨中陷者血盆。血盆之上者颈。颈之前者颡喉。颡喉之上者结喉。结喉之上者胲。胲两旁者曲颔。曲颔两旁者颐。颐两旁者颊车。颊车上者耳。耳上者曲鬓。曲鬓上行者顶。眉际之末者太阳穴。太阳穴前者目。目两旁者两小眦。鼻山根上印堂。印堂上者脑角。脑角下者永枕骨。脊骨下横生者髋骨。髋骨两旁者钗骨。钗骨下中者腰门骨。钗骨下连生者腿骨。腿骨下可屈仙者曲■〈月秋〉。曲■〈月秋〉上生者膝盖骨。膝盖骨下生者胫骨。胫骨旁生者□骨。□骨下左起高大者两足外踝。右起高大者两足内踝。胫骨前垂者两足肢骨肢骨前者足本节。本节前者小节小节相连者足指甲。指甲后生者足前趺。趺后凹陷者足心。下生者足掌骨。掌骨后生者踵骨。踵骨后生者脚跟也。 
　　检枯骨须择晴明天气。先以水洗净。用麻依欠穿成形骸。以簟于铺定。开一地窖。深二尺许。长短与□等。以柴炭烧窖红。去火。用好酒二升。米醋五升泼之。乘热扛簟骨入窖覆以草荐。蒸一二时。俟地冷。取出平明处。将红油伞遮日照勘 
　　骨有被打处。即露红色微荫。骨断处。两头各晕血色。以之照日细看。红活者。生前伤若无血晕。虽有损折。乃死后痕也。 
　　折骨必看芒刺。殴折者。刺在里。斫折者。伤处有干血。殴、伤者。有青紫黑等晕。照前分重轻。长者是棍。圆者是拳脚。大者是头撞。 
　　如阴雨不能待晴。始用煮法以瓮一口为锅。入以醋盐白梅。同骨煮千百沸。取出用水洗凈。向明处照看。共痕即现。 
　　煮骨不可见锡。见锡则黯。 
　　仵作作弊有将药物置锅内。其骨有伤处反白者。甘草汁解之。 
　　枯骨经多次煮洗。其色白与无损者同。当以油灌之。凡骨大者有缝。小者有窍。待油溢出。拭干。损处则油沁不干。 
　　又法用浓墨搽骨上。待干。揩去墨。凡损折处。则墨浸入。必有黑纹。 

　　△附滴血 

　　父母骸骨在他处。子女欲相认。令以身上刺出血。滴骨上。亲生者则血入骨。非则否。 
　　亲子兄弟。俱系生人。离间阻隔。欲相识认。难辨真为。令各刺出血。滴一器之内。真则共凝为一。否则不凝也。但生血见盐醋。则无不凝者。故有以盐醋先擦器皿。作奸朦胧。混乱亲疏之弊。凡听验之时。欲用滴血法。则将所用之器。当面洗净。或于店铺。特取新器。则其奸自破矣。 

　　○理盗案 

　　地方被盗。必以失主呈状为凭。状至、先令捕官捕役往勘。勘盗既真。即宜申报。不可游移。反惟讳盗之谴。但中文只宜据呈活报。不可太凿。不可多用明火执仗。聚众多人字样。使难获难结。 
　　审盗案、钉一书□。先将原呈录上。再将原呈有名人证。取具口供、略节开写。然后将首获盗犯。供出盗名。一一写上。每名约存白纸二三张。续有拿获。随到随审。随审随写。先写某日拿获。次写口供略节。次写入巳赃物。下注或现起在库。或供寄某处。或巳花销。次写所执器械。次写有无行奸伤人。次写扳出人氏。差某役缉拿。逐名细开。册后仍余白纸数十张。将某月日、申报某某衙门。某衙门如何批驳。某日研审。某日审定。某日申解。此案某日具题。某日部议。议得如何。逐次开写。直写到结案而止。盖盗卷、最多吊查凌杂。有此书册存在内衙。开卷便明。 【册式附后】 
　　审盗情、勿许捕役用刑。捕役刑酷。愚懦畏惧。多有顺口承认。以免一时苦楚。希图当官暴白。不知捕役用刑之时。取□口供。呈缴问官。问官则以先入之言存于胸中。研审之时。一有不合。即便加刑。重刑之下。何词不得。上司以为初招。部寺以为成案。罗织非命者不少。即供赃不合。致成疑狱。庾死囹圄。深为可悯。切宜慎察。 
　　审盗贼。止问现今行刼之事。不必问曾经行刼几处。不独现在之事。反致隐讳。抑□枝蔓太多。牵连无巳。难以归结。当先诘其窝主何人。引线何人。何时立谋。引线与失主。是何往来。何人为首。共勾引几人。各执何械。从何处进去。如何拷刦。刦何赃物。曾否行奸杀人。退归何处。如何分赃。器械今藏何所。得分赃物。今在何所。或巳变卖。买主可是知情。逐一细问。众口相同。分注各人名下。以便起赃。 
　　盗扳窝主、不宜轻拿。一经捉拿。家资半费。审系无辜释放。则无妄受祸。情实可矜。盖捕役扬言起赃。便乃肆恶乘机抢散为多。故积捕、多令盗口仇扳、以为居奇之路。不可不知。 
　　捉获真窝。不许捕役先扫其家。宜着地方两邻。恊同捕人。将家业封记。必俟审实。方对口供。指地起取。 【起赃单式附后】 本盗既获。盗妻不必禁狱。止宜取保。盖强盗、罪止及身。盗妻入狱。狱卒易加污辱彼亦人子也宜怜之。 
　　盗案牵连。不可拘解妇女。即有仇板。亦宜开释。 
　　非真正得财行刼。不可遽定大辟。盖人命至重。当实心求出。不可轻忽入罪。更有事属窝引。与坐地真窝不同。乃恐末减拟流。致多起解烦费。故入窝分真斩。大是残忍。 
　　凡起获赃物。与盗逐件问明。确是原刼失主之赃。然后唤主识认。如失主不认。再审盗口。确是何人之物。审明贮库。务必起出真赃。方可定拟。盖捕役起赃。多有以旧换新。以贱换贵。若失主不认。盗又实无别件。此是捕人作奸可知。必严加追究。究出重处。则盗真赃实。始有一定之案。 
　　盗犯惧获自尽。必令亲属识认。如无亲属。须令伙盗近邻识认。取供详报。不可只凭地方捕人呈词转申。至烦驳议。强盗若来自首。须问明行刼次数。曾否于何年月日杀人。行奸。烧人房屋。然后详解。盖自首虽准免死。而律例处分。各有不同。故宜详审明白。使发落能别。上司方不目为胡涂。 
　　窃盗与捕人再无不相通识者。捕以盗为生息。盗以捕为泰山。此地有贼。既具缉捕。果有失单。即拘应捕。限以日期。按限比较。若果上官认真。盗贼断无不获之理。 
　　捕人获贼。一限即获者。新贼也。新贼当儆劝令改。数限始获者。积贼也。积贼当芟除绝引。盖新贼与捕相通。必为积贼积贼捕与相奸。旋为大盗。故宜亟除积贼劝化新贼也抢夺强类也。当问人之多寡。伤人与不伤人。掏摸窃类也。当问赃之多少。初犯与再犯。其所攸分。详求律例。 

　　盗案书册式 
　　盗犯始末 
　　起赃单式 

　　△盗案书册式 【面书某案失盗始末□】 

　　见图 

　　△盗犯始末 【每名一帙同钉。】 

　　见图 

　　△起赃单式 【一犯一张】 

　　见图 

　　○理逃人 

　　凡查审逃人最为紧要事件。非与平常词讼一般。所辖地方有逃人拿到。□便上堂。拿解之人。或是捕快。或是里地。先要讯问逃人是何方人氏。今从何处获着。何以便知他是逃人取明的实口供。发在一边。若有窝家再问窝家。来拿之人。与你有仇隙否。逃人是你何项亲友。来你家中住几日了。只住十日之内方好。盖窝逃十日之内例犹免罪也。再问两邻甲长你们既知他家住宿逃人。因何不报。一一将口供取明。然后将逃人唤上细问你系何处人。何年归旗。或是卖身。或是入官分给旗下。是何旗色。本旗佐领 【牛彔即称佐领】 何人。本主是何姓名官职。若系卖身。曾否契上用印得价若干。于何时逃出。同逃共有几人。人皆现在何处。逃时曾否携带财物。历来寓居何处。逃出在外。曾否娶妻。生养子女。审问明确例或径解督捕。例或申解本府复审。转解司院领文逓解不可致有脱逃违限之患 
　　逃人不宜实有窝主供有窝主非的确不可轻拿盖有窝主即有排邻地方波连无巳若于道路拿获。供称沿途乞食。古庙斩栖。并无常住之处。便免牵累多人不必过为搜求实迹。盖本处不供窝主。即到部到旗。改供有窝以佼口难、凭。获审并无供窝。今所指窝主。本地无此姓名之人。具文申覆可耳。 
　　若逃人供有偷盗财物现在。起取并解 
　　若逃人供有妻子立速拿审。查例分别报解。供有同逃非在本治。关拿审讯。 
　　逃人不可轻忽加刑则例开载甚明若加刑法。则起解难于行走且结其怨多到部反供驳议受累 
　　解逃人须差原捕之外。再加的当之役严加锁杻。 
　　有逓解逃人文书到。只拆外封。封内又有另封文书。系申送旗主部堂者。不可扯损封套。 
　　逓解逃人到。立添的当人役。解交前途。取收、管。不可刻缓。若日巳薄暮。前途难到。则寄监过夜。明晨起发。看守谨慎凡做解逃看语不宜论杀确是逃人。但即据口供叙完。略□一二语申详。倘有紫诈仇害。上司审虚原未论煞庶不遗讥??参妄至于口供必要简凈无枝词 
　　凡旗下买人。文书送地方官用印必要拘齐卖主并中保讯问果系情愿。方与用印立簿挂号。断不可狥情畏势。轻忽印发倘有威逼准折告发未便若非本治人民勿印 
　　督部则例专为逃人。内中不时更改。宜取新者时加详看。捕逃宜严着地方乡保查察。若马头杂处之所。更宜另着数役。专司访缉。严责失察。重赏能获。则可无虞而且克纪功但不许指逃生事 【□责成地方赏罚格】 

　　获逃劝惩示章获鹿稿 

　　△获逃劝惩示章获鹿稿 

　　为严缉逃人。以安地方事。照得窝留逃人。 
　　功令严切。久将定例刊示。给牌在案。但恐尔民日久生玩。慢不经心。现今新奉 
　　宪颁缉逃循环印簿计月换查无非欲安靖地方以保尔民身家性命。今本县再立一劝惩之法。通晓合邑居民人役。以公赏罚。以副 
　　上宪爱民至意。自示之后。凡拿获逃人。除遵 
　　钦颁则例定罪之外。若有原无窝家。并留住不出十日者。 
　　亦照后开条约奖赏惩儆。法在必行。决不狥爽。特示。 
　　计　开 
　　一乡保地方。十长而邻。拿获逃人一名者。赏给花二枝。红一疋。劳以酒菓。鼓乐导送。以示优奖。其解逃路费。本县□给不许长解人役需索骚扰。若一年之内获五名者。乡保给匾一面。地邻免轮地方一次。令窝留之家代当。 
　　一该路巡役。获逃一名者。除给赏花红外。入簿记功。准免责一次。一年之内。获五名者。岁终计算。赏钱三千文。以奖勤慎。获至十名者。拔充次年役头。 
　　一乡地巡役。一同拏获者。乡地仍准奖赏。巡役不。准计功。 
　　一乡地拿获巡役失察者廵役责二十板有功准免责。 
　　一巡役拿解。乡地失察者。系过路逃人。乡地责二十板。系在村居住逃人。乡地责三十板。十长两邻责四十板。仍着料理起解 

　　○理赃私 

　　犯赃律例多条。而正赃唯六。刑书中所谓六赃是也。其余以准诸欵附入者也风宪边海分出者也衙役犯赃。以至过付引送。凡因赃入罪者。皆必定所犯本赃是何色□。然后依律拟断按数给没其中又要分别人之有禄无禄与赃之当并当计。方能定议。 【附释六□并引律秤断。□】 

　　释六赃 
　　引律科断诀 

　　△释六赃 【详节临民□镜】 

　　一曰监守盗监者监临。谓经管之人也。守者主守。谓经收之人也。凡经管经收。及临时差遣。管领提调人员。并佐贰首领官。同署文案者。私用所收所管之物。皆是监守盗。 
　　如库子、收头、粮长。经收钱粮。侵欺借贷。俱为主守、盗。若监放应给等物尚未给与。有侵克者。引律中官物当给与人句。巳给散军人。而科取入巳。则引军人钱粮赏赐句。各项违禁货物与应入官之赃物。侵匿者。引私物当供官用。守掌侵欺句。 【各句俱系律文】 
　　凡称以监守盗论者。无入巳之赃。虽百两。止科其罪。不得引例充军。 
　　一曰常人盗原系官物。非监临主守之人。取受侵欺借贷。及擅取官造什物。珠地内珠。官山内树木皆是。不必专于偷盗也。 
　　若盗库内给主之赃物。虽非官用亦系盗官物。犯盗官物。盗时。不知是官物止依窃盗巳行得则律支取军人钱粮。军人现在者。为□支。军人逃故者。即为盗官物。易买军人支粮票帖。下仓支领。系出财货买。止问不应。 
　　监守常人盗出官物被职役应捕人私搜得。受贿不告。问受财枉法。无职役。非捕人。止问知盗后分赃。 
　　监守人通同常人盗取。各照本条论。 
　　同监守之人。搜出监守所盗之物而分之。以监守之人。诈取所守之物论。 
　　一曰枉法赃受人财物。而为之曲法是也。 
　　各主通算全科分有禄无禄人。 【凡支月俸一石以上为有□】 
　　一曰不枉法赃受人财物。不曾违法是也。亦有有禄无禄之分 
　　各主通算。折半。科罪。 【如一人得十人财并算折半】 系一主者不折 【如上人得一人之财。各计入巳之赃论不可分首从又或未分受则并拟之】 若因公科敛入巳。律虽称以枉法者。与接受之赃不同。即至满数。亦宜引行止例盖实无枉之事也。 
　　一曰窃盗赃潜形隐而盗人财物。无分白日与黑夜皆是或剜人衣囊而取人财物。则为掏摸。罪等窃盗。各分窝主造意行而不分赃。分赃而不行律例引拟。若强盗得财。乃属刼杀。不待以赃为断也。 
　　窃盗掏摸等犯。俱刺字。若先犯窃盗。右臂。巳刺又犯掏摸。右臂再剌。不得剌左。必重犯窃。方换刺左也。诸赃应剌字者皆如此。 
　　一□坐赃除正条之外。如新任新役。受所部所属拜见银两。及诸色人员。无故受人馈送。如受伤医药之外。偷损财物。赔偿之外。多有所取。或因公科敛。赃非人巳。或造作虚费。皆是也。其送受土宜者勿论。共主通算。折半科罪。 
　　若取而受者。不分财物土宜。俱为求索矣。 

　　审犯赃人犯。有证者。赃必尽数审出。然又不必多方罗织。以图赃数繁多。逄迎上意。盖追赃多着。原问地方官若本。赃石实无可追没乃。自贻难结之案。矣 
　　本管衙役有犯赃者。本官即有失察之处分。断乎不可不防果有访闻则必立一卷案轻则革役重则拟罪方能□身立于无过之地。 
　　引送之人。见付过付。情罪悬远。见付者。彼诈此请巳定。但付财之时。在彼看见局中局外罪可出入若过付。□此于此中说合。线索实在其手罪有重于受赃之人者不可不别也若非说合。即曾经手。亦当入以见付字様。以开一面之生。 
　　过付人。虽有应得之罪。然亦要问其有无入巳之赃。以使开豁有路。 
　　凡赃私审定。申详批追者。须令该承另置一簿。立限比较或有陆续完纳。一一填上。若奉催提。宜将巴追数目报明。或先解交。以免怠弛之嫌。 
　　人犯赃难尽完将远年债负。指称问抵者不可准行。若准一次。则奸徒幸有诿卸。蔓害无辜。必致受害不甘。奔告上司。大损官箴。更有以为居奇之薮者。故将□赃延缓。飞诈取利是纵虎食人为害不浅 

　　△引律科断诀 

　　六赃监守共常人盗取官家米物银枉法窃盗不枉法坐赃科罪重分轻。 
　　监守两下杖八十。二两五钱各逓增。二十两流二千里。四十杂斩实非真。 
　　常人两下杖七十五两一等逓相加。五十五两三千里。八十杂绞罪无差。 
　　枉法起算照常人。但于有禄绞为真。若为无禄通从减。百二纔科真绞刑。 
　　窃盗得财杖六十。每逄十两逓加增。赃盈百两三千里。以上三犯俱绞真 
　　不枉法赃如窃盗。为因有禄成同调。若为无禄不其然。罪止于流无死道。 
　　坐赃两下笞二十。每逄十两逓加之。一百两外以百论。罪止于徒当得知。 

　　○理欵犯 

　　□有原告。恶自官闻。坐名擒拿。然后名告访犯也。民人首发。列欵呈告。对证众多者。公举恶犯也虽有二种要皆积奸大憝。作恶多端。非止一时一事。故审理之时。必按欵造一。略节。开列对证。以便逐欵研质。附写口供使有条理定案时方无纷杂遗漏之患 
　　犯欵须分赦前赦后。□常赦不原。并有赃私。应追给没。以及律例中须改正之事。虽系赦前所犯。不可不细细审出。罪恶繁多。除轻坐重。若以赃入罪。例应计赃者。亦以多者。一主为重余勿重科。 
　　访拿人犯。州县多奉上行。盖以无人呈状。自行访拿。恐生物议。然为民父母。自当除奸□恶。果有匪类。何妨拿审。实疑申详但要知真而无欲耳 
　　无论自访人举。先必确审。务使证实对真。取供出看。然后申详。候批定夺。 
　　欵中有审系不实。或事可原赦。其干连人犯竟宜免解但序明简口供不必支离累人 
　　上司讨访本衙之蠹。不可开送。自贻纵容之丑。总以时加防禁。果有奸恶。或惩或革。立案在先若至坐名访拿大为不便 
　　上司着拿访犯即着审理者拿到之时例有迎风之责果系大憝责之可也。若止拿解者。竟行起解。不必苛求刑责。但须锁押坚固。 
　　访犯家属呈状有名者。虽未审实。不便即监。亦须取保不可使有疏虞难以结案 
　　欵犯畵供单要长须令逐欵畵供。不可待审完回畵。一欵审。即将此欵之人发落。或逐出。或取保。或收禁。然后再审一欵则头绪□□ 
　　初审起时。有真实恶迹。宜即按罪责惩。以杀其威嗣后欵中有应责之处宜且缓责。待各欵审完。再行加责。以快众心。盖不先责。则元恶大憝。必肆狡口且耳目众多之地疑有纵容易生物议若逐欵刑责则又不胜责矣审完加责。乃有定局。务必情罪相当。而先时一责。又恐未足以蔽辜也。 
　　匿名砌欵律例有禁宜存案备查。虽不可即行。然亦须将原被细访。果有踪迹密拿审究。酌定详释行止。 

　　○理杂犯 

　　审侵占田产不可轻发踏□牌。骚扰地方。宜先令里地丈明畵图出结回复 【丈量□须开□弓口□至式见钱谷编审帙】 如不允伏再行委勘。或亲自一至。务要减从省事。即委勘牌上。亦要饬知少带胥役。毋令骚扰索钱等语。行牌按临者。决乎不可改期。使人虚费秪候。以生民怨。既勘之后。必须立界。即在彼处取佚若待回衙再审则狡猾可以行求请托多致扼腕难以直行其志矣 
　　审婚姻必据媒妁。人所知也。然有兴是非之媒妁不可全凭宜于断合。人所知也然有成夫雠之合不可太执盖夫妇为人伦之始自当秉理而夫妇有毕世之依又要得情行聘为定似乎论财。然必有期约之实。若宴会闲叙之言。不得即为定情。与闻斯言有人。不得即为媒妁也。先富贵后贫贱。先端妍后疾恶。聘礼未行。或思负约。宜拘男女。□讯情愿离合真心相机剖断。亦不必迂执强制。使终身抱怨致生他事也 
　　审债负必亲借亲讨。再则祖孙父子。兄弟翁壻。可以代索。果系老疾妇幼。许填抱告若王冠赵戴李代桃僵多系有势力者代作威福不可准也断偿之日。收息巳多者。止追偿本。若果收利久远。即本中亦宜减损。罪止杖责。不可折罚盖无力偿负致受讦告若复追利追赎大不协情 
　　审家产若是父母亡过者。先令三党之人。将所遗家财。攒造一册以候审。若有遗造。罪坐三党之长。审明照册拨给。若是夺承继先取本人家谱。如无家谱。令族长与三党。而将支派人丁写出。然后照派宂继。若定继之时。有称爱继。而非平日抚养在家者。必系奸徒播弄。不可依准。即父母欲继此子。亦是为彼所愚。承嗣之后。好状必露。官批一照。俟服事日久。果能孝顺。许与应继共主宗祧。若不承欢。仍止立应继承嗣。此人归宗。照令父兄族长收执大约家产一争多不能保切宜好语开导令三党公议分析为上 
　　审奸情非亲夫现获者。且勿拘妇女。当先问首人。如何知觉、于何处擒获。见证果真。然后拘审。按法究治。其系指奸借奸为词。妇女免拘。责治首人凡强奸多属未成苟非细縳捉挟。伤体裂肤。不必按律拟流。止问不应从重此不独免于申详驳议亦以全妇女声名也 
　　审赌博宜痛惩窝赌之人。亦要问首赌之人。曾否在场捉头放筹。果有隐情。亦宜惩刁。若将隐情先巳首出。应免其责。但捉赌止究当场之人不得勒招党羽牵扰无辜当时宜出示严禁。如有窝赌之家。里甲不首。一体连坐则查察周密自然敛迹 
　　审私盐有旧例。凡捉得私盐犯人。于盐法处。止详不解。候批发审拟。获盐不获人者不追。贼盐器畜。申报変价起解。获人不获盐不究。必人盐并获。方始按律。若举首私盐。即押首人同往起取。如无存盐。反坐。不得妄刑被首。勒令供招、 
　　审一应邪教之人。不可轻拿同类致生不测。只将□获者究治。余党若多。只严查保甲使之出境盖处处严查则此辈自然解散归正也其有涉于奸污者。每多株连□□。有沾闺壸立宜重杖毙之以全风化 
　　审忤逆子孙宜痛加惩创若果三犯不悛。败□伤化。毙之可也。然唯有庶母而无亲母。并事继母。与少年无父之母者。必拘三党公论。然后刑治。此中大有隐情。无使申生有憾。凯风怨深若遇此等不可暴其亲恶宜激劝以善全之审鬪殴大有不同。如酒后生隙。争执致讼乃小民一时愤怒重者责治。轻者发处可也。每有一种无赖。三五成羣。好拳学武。遇事蜂攒。索诈酒食。戏狎妇幼。不遂其意。捉人凶殴。京师称为闯将。江南汪北。或称闲汉。或称打行打手者。皆属光棍。不加重处不但懦弱受其欺凌亦致事有不测宜严拿党类。痛行枷责。依律决配若父兄不行送究亦宜罪以失教使人家自儆戒也 

　　○音释 

　　眦 【音恣】 顖 【音信】 颏 【音孩】 ■〈月曲〉 【音曲】 疱 【音泡】 罨 【音掩】 脗 【音吻】 ■〈月具〉 【音股】 肕 【音忍】 茜 【音倩】 挼 【音那】 漤 【音览】 ??贵 【音谓】 ■〈米皮〉 【音跛】 搵 【音温去声】 吻 【音刎】 榉 【音举】 ???从? 【音冈】 合?酉 【音阿】 秆 【音感】 莨 【音浪】 菪 【音荡】 苨 【音你】 瘾 【音隐】 ?土?口厂毛? 【音殿】 脔 【音鸾】 螫 【音□】 猘 【音季】 ■〈奄页〉 【音掩】 臑 【音??喿】 髃 【音鱼】 ■〈骨行〉 【音行】 憝 【音队】 踝 【音瓦】 

　　未信编第四卷终 

　　◇几务◇ 

　　刊 
　　第五卷 
　　第六卷 

　　●未信编述几务刊 

　　月山鋧州县之难。当作口号曰。为臣不易唯州邑。文翰须通法要执。赋税征收解放全。不比户藩只拨给。劳劳应赴紊如丝■〈革夬〉掌天高那得知。更有上司偏督责。忍教黎庶叹流离。若不存心并努力。包弹竭与亦胡为。要知州县职司民牧。钱谷刑名。乃其大政。前四卷已拈其槩矣。若承上接下。左支右吾。事集如日。稍有丛脞。便损官箴。一切杂务。□所必讲。兹从除授以这升迁。凡任中应行事宜。标其大胎汇为义务二帙。其或地土风俗之不一。兼摄埤益之下同。则又在明持剂宜达又?雚逼变而已 

　　●未信编第五卷几务上 

　　施　瀚润于 
　　钱唐潘杓灿象承甫述　　甥田斯沛远公甫校 
　　戴秉中惟一 

　　几务上 

　　筮仕 

　　◆筮仕 

　　服官有本末。固必先心术而后仪文。然出强载贽。入国问禁古人总为行道讣耳倘动止乖离酬应舛错人将疾之即不相难揶揄之矣何能优优以敷治乎故始进不可不慎也述筮仕 

　　掣签 
　　查全书 
　　察风俗 
　　畵凭 
　　发谕单 
　　送禀启 
　　领凭 
　　辞朝 
　　检点起行 
　　待接役 
　　投禀本府 
　　发到任示票 
　　入境 
　　受印 
　　到衙门 
　　看须知 
　　视学 
　　看监 
　　缴凭 
　　发示约 
　　立簿 
　　辞禁游客 
　　览志记 
　　参谒 
　　定买办 
　　承上司 
　　严印信 
　　严转斗 
　　处僚属 
　　防吏役 
　　重文移 
　　谨佥押 
　　考销缴 
　　答书札 
　　交际 
　　勤稽察 
　　音释 

　　○掣签 

　　单月。掣签急选双月大选急选补复。大选升二除八。除者前双月二十八日投供。本月初一畵卯。二十截缺。二十一明缺。二十四堂唱名。二十五抽掣从东长安门进。天安门外候掣签。签在简中。唤名挨掣。掣着应回避者。或与回避者打换。或另抽。虽有封签坐签之弊。然筒深签短。作法甚难。唯听自然为上况掣签乃致身之始自宜以正回邪趋避不可也其互结人中。如不相识切勿同结防有他事之累投供后不可远出。恐掣签有悞。 【附供状式】 

　　供状式 

　　△供状式 【俱刊板刷□□二纸投文选司】 

　　互结同候选官某某等今于 
　　与结状事结得同候选某项某 
　　人系某省某府某州县人 【如考选者此下人某年月日考定某职】 前蒙截取今赴 
　　天部委系亲身投供并无抗粮假冐等弊所结是实 
　　某某 
　　年　月　　　　　　　日具互结同侯选官某押 
　　某某 

　　○查全书 

　　掣签巳定则此州县之事乃身任之事必急急咨访使到任之口有成竹于胸大约以钱粮丁口为主知钱粮之轻重便知地土之肥瘠知丁口之多寡便知地方之大小。其应付繁简。支用奢俭。俱开载赋役全书。各县全书。俱达户部。须觅来抄录。以备查考。虽本处接役有特来投递者。然役来尚未。当豫为之计也。 

　　○察风俗 

　　四方之人。多聚京师。先须访寻本处人员。咨询风俗。便知□方应如何料理。不但可以豫先凖备。亦可因其所需。以延助理之□。 

　　○畵凭 【选后半月】 

　　命下后。例赴吏科畵凭。是日用红手本二个。■脚色。交长班投吏部并选司。又具大小履历□。脚色手本。互结。供状。京官印结。交长班投科。是日于凭回书一押。是谓畵凭。 【附脚色互结□状诸式】 

　　脚色式 
　　互结式 
　　供状式 

　　△脚色式 

　　新选某省某府某州县某谨 
　　呈 
　　今　开 
　　卑职年若干岁系某省某府某州县□某途干某年月内除授今职 
　　年　月　　　　　　　日 

　　△互结式 

　　互结同选官某某等今于 
　　与结状事依奉结得同选某职某系某省某府某 
　　州县人今赴吏科委系亲身畵凭并无抗粮假冐违碍情弊所结是实 
　　某某 
　　年　月　　　　　　　□具互结同选官某俱押 
　　某某 

　　△供状式 

　　供状人某年若干岁系某省某府某州县人□某途于某年月日 
　　钦除某省府州县今赴 
　　吏科畵凭所供是实 【若由考选考。投开履历】 
　　年　月　　　　　　　日 

　　○发谕单 

　　命下之日。即写谕单一张。附报上。赍到任所。使吏书修理衙门。备办迎接。然未到任。则知见未真。谕单只宜淡淡说去。若多言利弊。以示聪察或有言不着处反被窥破矣 【附式】 

　　谕单式 

　　△谕单式 

　　新任某省某府某州县正堂某姓谕各房吏书人役知悉。照得本县新膺 
　　简命。除授某土。起行月日。水陆程途。俟酌定另示外。所有各宪禀启。合先呈送。仰该房即将发来封套。逐一照衔投递。毋得违错。其一应须知事宜。务各逐项细开书册头接赍送。以便查阅。至于公□器物。毋使华饰。过费劳民。若非执事人员。不得借口迎接。招摇远来。如违察究未便。特谕。 
　　右谕各房吏书人役准此 
　　年　月　　　　　　　日 
　　定限到任日缴 【一应谕帖□票。该用年月判日并定限销缴者俱照此式】 

　　○送禀启 

　　既发谕单。即附发布按本道本府军粮厅禀启大小各一通。前任候书一通。令胥役投送。其禀帖止宜辞婉意恭。以明托身宇下。不必烦芜。即到任之后。凡有事务。具禀陈自亦止期达意意即曲折语宜简切若填用典实。铺衍词华连篇累牍。每致取厌盖多言喋喋原非对上之体也 【□禀帖大小启式】 

　　禀帖式 
　　大启式 
　　小启式 

　　△禀帖式 

　　新选某府某州县某谨 
　　禀甲职猥、以一介庸材。谬叨百里重安。且在筮仕之初。毫无知识唯恃 
　　老大人模范当前。雨露可冀。虽趋任尚俟卜期。另具禀报而瞻依之切。于得签之日。即巳神驰 
　　左右矣。敢先具禀鸣悃。伏希 
　　慈鉴。须至禀者。 
　　右　　　　　具 
　　禀 
　　年　月　　　　　　　日 

　　△大启式 

　　上宋廵宪 【统□直隶刑名驿递浙江宁波人】 章获鹿稿 
　　伏以 
　　瑞气霭廉台。象应德星在理。 
　　和风来垧野。人占天驷为房。得情折四海之衷。唯平唯元。传命通八垓之隐。为吭为咽。莫不□首 
　　龙门心钦 
　　德政。况乃厕身 
　　鸿宇。实切 
　　帡幪。恭惟老大人宪□ 
　　金峨奇士。 
　　赤堇名家。 
　　秉天纵而锺地□。不愧才兼三绝。 
　　挺国华而裕家学。嗣看□有双元。 
　　赋就梅花。 
　　胫骨借彩毫以吐馥。 
　　操成白雪。 
　　清心托素絙以明贞。前者 
　　朱旛布德夫 
　　上京。兹复 
　　玉节分猷乎 
　　畿旬 
　　褰帷行郡贾刺史不独擅美于先。 
　　□舍有材。韩按抚俨有其伦于后。 
　　本塞渊为蕃息。燕郊駉駉。尽歌騋牡由心。 
　　藏威断于恩柔。狱草青青。自尔苍鹰格化。职某山城浅学。岩穴庸儒。断线无能。谬□民社。未光久近。□□ 
　　梓桑。□□年三折江流。思 
　　高贤于一水。幸此日 
　　巍峩岳峙。倚 
　　法曜为二天。 
　　嘘拂正尔聿新。抠趋于焉伊迩凛 
　　简书之足畏。每戒行李以彷徨。快 
　　大泽之将承。则想 
　　恩波而踊跃。敢陈芜楮。用达葵心。伏冀 
　　慈容。不胜神溯。临启无任瞻依之至。须至禀启者。 
　　右　　　　具 
　　禀　　　　启 
　　年　月　　　　　　　日 

　　△小启式 【与大启略同。但省颂前一序。序者。犹夫论□。须笼全启意旨兹则径陈钦慕之意比大启更须切实若大启内川过情词不可重见以免说了又说之病】 

　　上杨都阃 【西秦□司湖广守府升直隶进□。】 
　　周□远稿 
　　恭惟 
　　老□人宪台。 
　　秀卓燕台。 
　　恩深鄂渚。 
　　金华彩笔。文章与卢骆争先。 
　　玉殿彤弓。勋业暨潘曹継茂。树 
　　徽猷于南楚。共识彭韩。建 
　　大纛于西秦。复逢颇牧。兵农统属。 
　　彤庭托心膂之亲。文武具瞻。龙塞恃千城之重。擅救时之心计。会看十二事有传人。展不测之庙谟。定尔三千里无伏莽。职某驽骀鲁质。下走木员。幸属 
　　帡幪。将供驱策。虽藉一词申州。秪觉尺素无多。渴想紫芝。神驰 
　　细柳。藉兹鱼版。再布蚁忱。须至禀者 【年月点大启间】 

　　○领凭 

　　畵凭后。须料理领凭。大约又须半月。发凭之日。写领状一纸。□色二本。投选司。考选者。是日即默考卷。凭□部给。而佥限权自科操。到任限期。须凂稍宽。以便缓缓收拾起行。即一二月亦易为力。领凭到手。须看明白。不可有伤损洗补。若有伤损。恐到任缴凭。致有潘司之驳议。大为不便。领凭到手要用油纸衬绢包好再用好缎于做一囊盛之上钉挂带。以便悬于颈中。暗置胸前。又则放干枕畔。画则携带。即不便悬挂。亦要安于左右。以防不虞。此功名符验。不可失悞。 【附领状式】 

　　领状式 

　　△领状式 

　　新选某省某府某州县某今于 
　　与领状为 
　　钦除官员事依奉领到文凭一道所领是实 
　　年　月　　　　　　　日具领新选官某 
　　同领官某 

　　○辞朝 

　　领凭后。用红单二筒。照脚色写手本。投鸿胪寺报名。辞朝谢恩。逄五报名。逄十引入朝内谢恩。 【此事可托长班料理须妥当】 

　　○检点起行 

　　将欲起行。幕中之人不可不择。凡以上官情而荐来者不少。然未会之先。必要先说家力寒薄。不能延请上宾。或家中句自子侄。足供书算。若果欲延一二。只将要用谕单书启。托来荐之人。凂其起草。文义相合。然后与之拜望。再观其应对。言词果与相得。或请酒。或相订。于临行二三日送开。开且宜轻。以便到任再加。倘才力不能周到。尚可益□。相辅。若先束修过厚。则难以增客矣至于出题考试自巳先不重贤而肯于应考者未必是立品之人虽一时偶中后必悞事断不可行也一应要路之人。苟有相识。即当恳其致札所辖上司。以求青目。虽不有大实济。亦可弥缝小愆。□朝之后。起行既巳有日。凡在京相识各官。俱用合式手本柬帖。一一到门辞行行李检点慎密排号装发次第起行。 

　　○待接役 

　　谕单既到本处。各役例投红批迎接。批系前官所起。或至中途。或至家下。不可一定。但来役见过。照批点名。即令安息。次日即赏。并犒劳酒食。仍看吏书内有老成历练者。不时唤问民风土俗。并一应事宜。至二接。则有犒无赏。近接者赏劳皆无。或有便道到家。凭限尚缓。未即临□。不妨使之先回。或令于某处等候。省彼久住家间。与家属人等情熟。致有招摇情弊。或只留一二人同行。以供书写之役。但一应须知文册。必要吊取。若头接无送。即当面谕。令二接作速携来。母得迟违未便。再用一飞票催取。亦无不可 

　　○投禀本府 

　　如附郭首县。将到任三五日前。用禀帖禀知太尊军厅粮厅。 【式见前】 

　　○发到任示票 【亦□前任代出示者】 

　　将到任三五日前。先发上任红告示。即发一牌。催取到任应用夫马等项。 【附示票式】 

　　红示式 
　　牌式 

　　△红示式 

　　某官为除授官员事。照得本州岛县的于某月某日吉时莅任。所有合属官吏师生里老人等。至期一体参谒。毋违。特示。 【判实字于下】 
　　年　月　　　　　　日给 
　　实贴署前 

　　△牌式 

　　新任某省某府某官某姓为公务事。照得本州岛县的于某月某日某时上任。应用夫马。合先遣牌知会。为此仰役前。着落该房吏书。照依后开夫马轿摃名数。一一唤备。用过领给工价。毋得迟悞。取究未便。须至牌者。 
　　计开 
　　大轿几乘　　中轿几乘　　小轿几乘 
　　马几匹　　　摃架几副　　棕套几件 
　　凡铺兵吹手伞扇夫皂并执事各役悉照旧规俱在于某处伺候 
　　右仰兵房各吏书准此 
　　年　月　　　　　　日 
　　定限上任　日缴 

　　○入境 

　　新官入境。乃士民观德之始举动不可不慎巳入境。且离城择公廨寺宇。居停家属。或于上任前一日。或前三日。至城隍庙。斋戒安歇。谓之宿三。着落兵吏整祗候。礼吏整礼仪。吏吏开具上任参谒。先后起数。以便临时酬答。并问上任旧规。接人恒礼。其祭品皆从前官办。不必计其丰约。看仪注举行。未可遽行杖责。上任过。方传家属进宅。 

　　○受印 

　　交代印信。各处规矩不同。有前官先送府库。新官亲白见府尊领者。有差官吏送至前途者。有公座时。当堂交送者。若府厅掌印。必亲往衙门领印。悉着吏书先具仪□。依例而行。开印时。验四角篆文。并嵌补缺损。印文明白模糊。验真封收。 

　　○到衙门 

　　城隍庙祭毕。至仪门。祭门毕。从中道步至香案前。望阙谢恩毕。与僚属拱手上堂。分付诸色人。各于仪门外。以次伺候。揖同僚学官后堂坐。乃升座。皂隶排衙。阴阳生报时。值堂皂隶请书案。吏农以次书押毕。吏房吏请书公座。署印官出位交印。递关文。听事吏请书到日。直印吏开印呈验毕转堂易服、出堂上就座。诸色役参谒。皆自下而上。各房呈递须知。吏房先取到任公文佥押。须吏典逐一指点。直印吏报开印。就将所佥公文用印毕。分付该吏各将仓库狱囚门禁等。钥匙文案。逐一交割。乃退。公宴一循旧规。是日申刻复升堂。同刑房下狱点囚。封监仓并库房等项俱完。方击鼓散堂。 【或各地方有同异之处、庶依□房所送仪汪行此乃举其大略耳】 

　　○看须知 

　　须知乃为官要领。令各房造册呈递。务要照欵详开。如吏房要造本衙门各房吏几名。书手几名。所属官吏几名。有无悬缺升迁署印。及治中贡监举进巳经投供候选者有无下忧事故未报。 
　　户房要该征夏税秋粮若干。内中起连若干。存留若干各项□差若干。额办岁课若干。杂项钱粮若干。及何月日征收。是何月日起解。何为及明。何为过限。自我到任以前。某项拖久若干。某项完结若干。 
　　礼房要造应祭坛宇几所。有无先贤祠墓古迹。与忠臣烈士及见在义夫节妇孝子顺孙并恬退隐逸。向时礼数褒异者几人。乡宦见任几人。致仕几人。举人贡监生员若干。其接见常规如何境内寺观若干所。僧道若干人 
　　兵房要造巡兵若干。凭何册籍查考。□衙各衙皂快若干。有无重役白役。坏事革逐。弓兵若干名。守何关隘。何处巡□地方警急。铺兵急递。何处地当孔道。何处偏僻空闲驿递马匹若干。船只若干作何差遣 
　　刑房要造在监囚犯几名看监吏卒几名。　钦宪件。及本衙门词讼。巳结未结。从实开兵。以便完缴。每年须解罪赎若干。 
　　工房要造岁办军需药械几何。各衙门公廨。及铺舍桥梁几所、有无倒塌去处、应否修理、察院分司椅桌床橙铺陈几件。作何置办应付。本衙工作。如何使用如此造册讲究或有利弊可以兴革 

　　○视学 

　　到任三日早谒文庙。次启圣祠。次两庑。次名宦乡贤祠毕升明伦堂。抽签讲书。列等赏纸笔墨。亦有不升堂讲书者。即往各坛行香并看养济院。就望乡官。或答寅僚。 

　　○看监 

　　到任后下监、取出监簿逐项查点、更问有无在外羁候如有应释放者。即与释放。应保候者。即与保候。应锁押者。即与锁押。检其床褥。试其扃钥。廵视周围墙垣。逐一区处。 

　　○缴凭 

　　既到任三日。例须申缴文凭。将文凭细加检点。备文申府。转缴藩司。其申文要用脚色。 【附式于后】 

　　申缴文凭式 

　　△申缴文凭式 【年月日照式填】 

　　某职为除授官员事照得本职年若干岁原籍某府县人由某行于某年月日除授今职领到吏部某字号文凭一道原限某人月日到遵依于某月日到任管事外所有原领文凭理合具由申 
　　宪转缴施行须至申者 
　　计申送 
　　文凭一道 

　　○发示约 

　　初任之官。上下情性未洽。非文告晓谕。何由通达况立法实严于始得民务伏其初凡一应应更应守。宜行宜禁事件。俱要出示以便遵守。句语但要明白简切。勿炫词□。 【附式】 

　　堂规章获鹿稿 
　　头门告示 
　　示谕二门 
　　宅门告示 
　　转斗告示 
　　生员监生不得上堂告示 
　　宾馆告示 
　　仓库告示 
　　监仓告示 
　　城门告示 

　　△堂规章获鹿稿 【下同】 

　　为申饬堂规。以一遵守事。照得本县授任兹土。方甫下车。除一应利弊。尚俟渐次饬行外。所有堂规事理。先应列欵申饬。为此示仰书役人等知悉。务照后开条例。自爱凛遵。母得踰越。致干罪戾。须至堂规者。 
　　一每日听内衙击点七声。外发头梆各房书齐集公所办事。听击点五声。外发二梆各房吏书齐至宅门。闲听唱名。依次伺领佥押。听击点三声外发三梆候再击点三声。门皂请匙开门。值堂门子。并承申书办进衙跟随本县升堂搀越紊乱者究责。 
　　一公堂、系法纪之地。自宜清肃。凡遇升堂理事。皂快站堂把门。不得擅放闲人潜入。即一应书役。非奉公务亦不得上堂挨挤。窥探混乱。违者究责。 
　　一本县日行牌票、该房具稿。后填某书承行。投入佥套。先一日送衙。听候裁夺放行。次早发出誊清。字眼务宜端楷。如有潦草洗补者究责。 
　　一凡钦部宪件各房照例□行。或应申覆。或应申报。务须即速料理如有玩忽沉阁以致违限不结者究责 
　　一奉各上司批词并自理词讼所应。拘提人犯。悉以路之远近。定限解审。以便结卷归农。如有延缓贿阁者。该房与原差一并究责。 
　　一审理词讼。凡拘到人犯。务于早堂具单点名。照□牌听审。如点过人犯。该差私行卖放。临审不到者。定将该差按名加责。补拘另审。 
　　一遇审理事件。止用该承一名录写口供。门子二名站立。执签唱名。余役不许擅上法堂。□搀越用刑违者究责。 
　　一本县六房书办。共置卯簿一扇。分填各房姓名。以便朔望点名畵卯按簿挨承事理。如有点不到。并卯簿无名。搀夺承行者究责。 
　　一凡听差人役。各置板签一枝。上填本役姓名。贮筒送衙。以便掣填差使。如该承擅自填差送佥者究责。 
　　一凡发出牌票。承发书办。总立号簿一扇。每吏书三页。前注姓名。后列某日承行事件。每遇三六九日。送衙查销如有违限不结者、俱于午堂比责、 
　　一本县大门仪门宅门每日输派皂隶一名。常□把守。凡有公务。并进见人员。各役依次传报。致使闲人竟至宅门窥探者究责。 
　　一本县系仓库重地防守宜严。一应值宿更夫。支更守宿。不得怠玩。如有不到。并唤闲人替代者究责。 

　　△头门告示 

　　示谕把头门皂隶。及鼓楼更夫知悉。每晚起更以后。即行封□。不许纵放一人出入。其更夫支更。务要钟鼓分明轮更文替如遇有查点不到违怠□□者定行重责不□ 

　　△示谕二门 

　　示谕把二门皂隶知悉。照得本县升堂。凡一应闲杂人等。不许在外围立。挤拥窥探。该班快手。在于二门外。伺候听差。遇有上司来差到门。俱令暂止。先行禀知。俟本县堂事完毕传见。如应即见者。亦俟传进见。敢有擅自放入。定将值口门役。责革不贷。 

　　△宅门告示 

　　示谕把守宅门皂役知悉。照得川堂逼近内衙。止许门子二名。在外听候呼唤。如各吏书遇有紧急公文稿案。许击梆从转斗内投进。禀请簿籍文卷。俱要写具禀单。以凭查发。不许口请。务要高声传话。不许低言细语。事完即出。其余人役。不许站立后堂窃听。至于非系衙役。更不许放入一人。如违。把门人役重责革役 

　　△转斗告示 

　　为晓禁事。照得本县衙门。乃钱谷刑名所系。例应关防。置立转斗凡封门之后一切文书公务俱从此传禀实为出纳之咽吭。杜私之关键也。岂容闲人扰混。除司斗一人之外。敢有近前窥探者。定加研究。弊露处死。如司斗之人远离。致有疏漏。亦即加责逐换。断不少假。 

　　△生员监生不得上堂告示 【贴二门□】 

　　示谕儒学门斗知悉。照得生监与民有别相见各遵体统。嗣后每日着门斗一名。执簿在于二门外伺候。遇有生监到门。即刻登记。某人为某事。记毕请入宾馆。候本县堂事完毕。门斗持簿送阅。以便接见在诸生幸勿非礼相干、自取轻薄、门斗怠悞、责究不饶、 

　　△宾馆告示 

　　示谕阴阳生知悉。凡有尊客赐顾。即请宾馆端坐。俟本县堂事完毕。特帖进禀。以便奉迎请教。或本县公出。当婉辞登簿。以便查拜。敢有违慢。责革不饶。 

　　△仓库告示 

　　为严防仓库事。照得仓库乃钱粮重地。看守宜严。若混杂疏忽大干法纪合行禁约为此示谕承管仓库吏书□夫知悉。嗣后每日止许□管吏书。在内听候呼唤。不许纵放一应闲杂人等进出。遇晚务要吏书库役。亲身上宿。不许雇倩匪人顶替。如违各责三十板。不恕。 

　　△监仓告示 

　　为申严监狱事。照得囹圄重地。干系匪轻。提牢官吏。每日清晨。督率禁卒打扫洁凈。毋使秽气蒸人至起疾疫。如遇犯人有病。即刻禀报。拨医调治。犯人家属往来。盘问的确方许见面。至于一切违禁之物。不许藏混入内。尤不许凌虐犯人、索诈送饭犯属、至晚、因其罪之轻重、枷镣牢固不得疏虞。务要内外巡逻。梆锣响亮。不许□酒熟睡偷安悞事。敢有查点不到。及雇替应役者。定行重贵四十板。断不轻恕。 

　　△城门告示 

　　为申严门禁事。照得城垣重地。门禁宜严。启闭自有定时。盘诘更宜加毖。理合出示严饬。为此示仰把门兵役人等知悉。嗣后日则盘诘往来。如有面生可疑之人。禁止入城。至于骑马佩带腰刀弓箭者。务必盘问来历。赴县报知。即应入城者。将挂刀弓箭暂寄门首。闻骑入城。事毕出城带回。不许擅自放进。夜则依时锁闭。支更人役。务要梆锣响亮。钟鼓分明。周城巡察。按更轮流交替。不许片刻懈怠偷安。务使盗贼肃清。士民安枕。敢有故违。定依法重处。不饶。 

　　○立簿 

　　一应事务。俱宜立簿填记。以备稽考。其钱谷刑名巳有必需簿册。各各分着本集。今将日行宜备者□出如左大约挨次登填。不必另立式样也。 
　　上司号件簿　　应付牌票簿　　买办簿 
　　买办底簿　　　书吏畵卯簿　　皂快畵卯簿 
　　收礼簿　　　　送礼簿　　　　承发投书簿 【着回书日】 
　　书??豆应应 【将书启按月日填录】 
　　并收白绵纸方簿二十扇以备内衙填记事务之用。 

　　○辞禁游客 

　　到任以后。亲友渐有捕丰之意。在至亲密友偶一。至焉自当周旋赠贻。以尽敦睦之意。若一面之交。认为莫逆。悬远之戚冐为至亲孙支云派。何能遍买欢忻况有好事之■托空之辈一入境中声言邑长向日感恩州主平时受惠竭力招摇大丧体面上司有闻败名偾事使待实有其人始行屏绝反多形迹不若于到任之初出示预防犹可于解任之后冀相永好 【附示于后】 

　　豫防告示陈吴县稿 

　　△豫防告示陈吴县稿 

　　为豫防诈伪事。照得本县家居西秦。朴厚素守。耕读相传。并无弃业远游。废学出外之辈。况本县莅任兹士。起行之日宗党共勉为廉吏周亲咸励为好官言犹在耳岂有自悖前□千里抽丰冀分升斗之俸以玷筮仕之守者至于山人墨客。星相僧道本县游艺未能原无识面合行示晓阖邑人等。如有无籍棍徒。指称亲族知交。潜住境内。虽不招摇。亦属巨测。庵店容留。地方不举察出一体重究。时示。 【遍贴马头城门并庵观客店】 

　　○览志记 

　　到任之后。取本治志书一部。翻阅详明。如山川险阻。人烟疏密。村镇大小。桥梁修废。某处当防盗贼。某处当防水潦。某地为冲腴。某方为僻瘠。按志循来。了如指掌既于勾摄征输限期可定而兴利除害亦次第易行矣。 

　　○参谒 

　　亲管上司乃系仕途中祖父伯叔安得不速请见同城者。到任三日。例俱禀参。即不同城。如本府本道。三日亦应次第晋谒。院司驻节省会。与本治相远者。三月之内。定须往谒。断不可惜费逡廵葢一官初至在上司亦欲观其才品苟或愆期不怒其怠慢则疑其猥懦难前面厌心生矣其相见仪注。着礼房开送。依例遵行其举止应对务必舒徐周到。敬慎大雅仿謟俱非所宜嗣后不时相见。应将纣钱粮刑狱。以及紧要之事开一小帖携带观览以便陈白答问。 

　　○定买办 【以下诸条虽周任日日必行之事然必慎始故入筮仕卷】 

　　冲□州邑。供应浩繁买办必多即幽僻山陬。□须澹泊以明志。而草薪米菽。势所难免此乃官民通财之处最易丛奸最易生谤亦最易见好近今保荐事实。必开不賖取行房。方为廉洁。则此一事。安可不留心料理。衙内务必以正经亲族一人。每日登簿发票。不经本人发票者。转斗不许传买。司买者。宜于三。班中轮值。或五日。或三日一换。领票往买。物票同缴。下班之日。仍具并无賖取挂欠行铺结状。若私宅内。断不宜自用一人。出衙买办。致滋物议也。仍须出示通晓 【附示□】 

　　买办告示 

　　△买办告示 

　　为晓谕事。照得本县素性淡泊。不喜奢侈。所有日用蔬菜米面等物。俱发现银平买。并不賖取铺户一物。其偶需布疋器用。亦即按日面给现银。倘有买办人役在□借题賖支。或行使潮银。有亏市价。行铺不妨实时批禀。以凭重惩。断不姑贷。 

　　○承上司 

　　上下相承。自有体统。必须勤慎。如发来一切告示。即置木牌粘贴揭示经临时必须张挂如上司案临。迎启履历并宪纲钱粮。仓库官属贤否吏胥勤惰等册亲自改定。必如定式造钉。以便申送凡应接公差须量事之轻重缓急役之高卑。随宜应付虽不可怠慢亦不可过优使彼希冀也 【务启册诸式】 

　　迎启式 
　　宪纲册式 
　　贤否册式 
　　书吏勤惰册式 

　　△迎启式（二通） 

　　迎苏州府宪上任 【姓郭山西猗氏人曾为陕西监司】 陈吴县稿 

　　伏以 
　　一麾初莅。八方深雨露之□。五马遹来千里动山川之色合吏民而胥庆同绅士以交欢。翘首 
　　□光私心雀跃。恭惟 
　　老大人宪台。 
　　文章蘓白 
　　政治龚黄。 
　　挺砥柱之英姿洵是今时砥柱。 
　　毓龙门之秀气允称当代龙门。 
　　昔驻节于西陲。陇汉载歌赤舄 
　　兹式临于南国江淮乐覩朱旛既 
　　德耀之烛黄堂。行甘泉而生□地。职某雍梁下士。巴蜀庸材曾荷 
　　帡幪。梦寐犹思 
　　杜毋。今当 
　　□视□陪喜侍 
　　完君祇因职系匏员。不克前驱负弩。敬以款陈芜牍。端胥代□ 
　　行□。□愿 
　　叱驭飞驰 
　　戴星夙驾。 
　　飘飘皂葢。早安黎庶之心。 
　　禀禀铜符。速慰下寮之望。某不胜翘瞻之至。 

　　□迎江南学宪 【由吏部文选惟升系邑长选师】 陈吴县稿 

　　伏以 
　　文灯传圣脉。光分太乙神藜。 
　　道矩范儒流。度凖玉衡天尺。巳议 
　　丹书之卓简欣瞻 
　　紫气之非□士庶腾声属僚拭目。恭惟 
　　老大人宪台。 
　　云楼香吏。 
　　桂籍仙卿。 
　　山启屡陈。尽是埏垓重器。 
　　张犀遍照。不遗水陆奇珍。 
　　即衡品之识以衡文。定得异时贤□□ 
　　移课绩之程以课士。自收当代真秀才。将□ 
　　至德作人振千秋之绝学允矣 
　　殷雷动物起八代之斯文昔愧铁流仰承 
　　□铸。今叨字下。更切 
　　陶镕。每想立雪程门。恍如 
　　天际。顿尔披云马帐。喜接 
　　星临。再遣卑胥。恭迎 
　　法驾。敬申芜牍。肃布蚁忱。伏冀 
　　教铎覃敷。 
　　文旌夙□。则春深桃李。 
　　公门遍挹和风望切云霓。下造均沾化雨矣。 

　　△宪纲册式 

　　某省某府某州县 
　　为申送文册事今将某州县所属宪纲事理依列缮造理合申送须至册者 
　　计　开 
　　一官属 
　　掌印知州县一员 【凡有职官挨次造入。】 
　　一贡赋 
　　征条银若干 【丁粮本色。挨次造入。】 
　　一乡绅 
　　某人 【或现任某官或原仕某官挨次造入】 
　　一举人 【文武各造】 
　　某人 【某科中式己未考选挨次造入】 
　　一贡生 
　　某人 【何年何项贡己未考职挨次造入】 
　　一监生 
　　某人 【己未考职挨次造入】 
　　一生员 
　　共若干名 
　　一节孝 
　　某人 【节妇孝子挨次造入】 
　　一经制胥役 
　　吏房吏若干名 【逐房逐□挨次造入】 
　　书役若干名 
　　一急递铺 
　　某铺铺兵若干名 【挨铺造入】 
　　一驿所 
　　某驿夫若干名 
　　马若干匹 【或□若干只】 
　　某所夫若干名 
　　马若干匹 
　　驴若干头 【或牛或骡若干】 
　　一河渠 【有则挨造下同】 
　　一桥梁 
　　一坛庙 
　　右　　　　　　　具 
　　册 
　　年　月　　　　　日知州县某人 

　　△贤否册式 【阴面写起。册格纸每行二十字】 

　　某省某府某州县 
　　呈为某某事今将本州岛县并所属官员备造履历填注事实考语合行开呈须至册者 
　　计　开 
　　本衙门官 
　　某府某州县知州县某人年若干岁系某省府县人由某行于某年月日除授某官某年月日升授某官某年月日升授今职于某年月日到任 
　　事实 
　　一卑职每年额征地丁银若干 【解支云云有此回库收在卷】 
　　一　　词讼云云 
　　一　　云云 
　　本官不便自填考语。只开事实。其佐或属官。俱填考语每一官另起一页 【阳□写起】 
　　某佐贰官某年若干岁某省府州县人由某项于某年月日除授某官于某年月日升授今职于某年月日到任 
　　守 【清平善字随用】 　　　　才 【长平等字随用】 
　　政 【勤平等字随用】 　　　　年 【壮平等字随用】 
　　事实 
　　一本官某事云云 【大约不外省刑□敛教养等项务合清□仁爱为羙】 
　　一本官某事云云 
　　考语 
　　云云 【要从事实内勘出】 

　　△书吏勤惰册式 

　　某省某府某州县 
　　呈为某事今将本州岛县并所属吏书年甲籍贯参充日期开列前件填注贤否绿由合行开呈须至册者 
　　计　开 
　　本衙门六房经制吏书 
　　吏房 
　　司吏某人年若干岁某府州县人于某年月日着役 
　　前件 【谨慎。诚实。小心。新役。平常。勤慎。勤劳。诚谨。无过。亦勤以上等字随用】 
　　书手某人 【照前。后洞。无者填缺字】 
　　前件 【照前】 
　　典吏某人 
　　前件 
　　书于某人 
　　前件 
　　户房 
　　礼房 
　　兵房 
　　刑房 
　　工房 
　　各属书手 
　　某佐贰员下 
　　攒典某人 
　　前件 
　　书手某人 
　　前件 
　　某首领 【照前开造。】 
　　右　　　　　　　　　具 【写于另页阳面之中】 册 【阴面之中】 
　　年　月　　　　　　　日某官某人 

　　○严印信 

　　印信关系甚重。每日封印。须亲验同封。开印亦验。每日佥押。俱必内衙亲丁用印。即使该、吏用印。不得隔远。用时必报坐印钤印数日。用毕。即呈看以防盗欺。须置一牌。牌入印出。印入牌出。锁匙常须亲带。在内必须密藏毋为家人透漏宜置之便处以备不虞远出须带印随身。以便急明。 

　　○严转斗 

　　转斗最宜防检。宅门关锁封记。严禁闲人出入。虽应出入之人。亦用关防。管斗之人不许出外交接。每日佥套进出。止许数查数目。不许检看问答。以绝交通。三五日一轮。不可久任滋弊换不拘时更妙 

　　○处僚属 

　　同僚每多异途傲则怨亵则狎欲其同心恊济。难矣。必正巳以率之。循理以处之。悯其劳。恤其家。检制其下人。其有小过。则规讽以言。或有恶彰。则勿任以事亦必从容和缓勿激而成隙大抵持巳当严待人当恕以巳之廉病人之贪取怨之道也若镇守官弁虽有文武之分。更必与之和辑。以使兵民相安。逐月给放粮饷。乃有文官监放之例。放讫之后。出结申报。大有关碍。亦须访察。若□□□□。先用好言劝道。勿失军心。若果执意剥削。兵有怨心声张者。即不宜轻用甘结。 

　　○防吏役 

　　吏书之弊。古今通患具人不可缺而其势最亲惟其最亲故久而必至无所畏唯其不可缺故久□必至于□欲其畏而无弊。莫若严于自律。而常加稽察勿使主持事务说事过钱。门子须择慎实者。一月换班。上堂令远立丈许。机密事情。勿使觇知。以防漏泄。皂快民壮。两傍分立。不许杂乱拥挤。凡事不许代禀。以防谁骗冗役宜汰盖少一人即少一民耗也 

　　○重文移 

　　有司所以取重上官。见畏吏书者。皆在文移。务求详确明白。不拘大事小事。稿须斟酌。纸必坚厚。字必端楷。封必完固方快观瞻。若专委吏书。漫不经目。使得改甲为乙。移重作轻上司看破即以庸常待之矣一应来文须亲手开拆。先看封面上开件数。及封内文移年月朱语。应留看者留看。应发房者发房。俱将朱语畧节。登记簿籍。遇有机密重情。即袖进衙。待计定后发行。慎母轻泄。以致败事。其发行文书当命该吏对面点封。以防夹带写改情弊。紧要文书。或密差。或亲赍。以防停櫊开拆之患。凡一应文移。欲申发者。俱先立案。判行之后。然后以合用文移写行。以便查考。 【附立案。并合用文移骵式】 

　　案式 
　　牒式 
　　故牒式 
　　牒呈式 
　　关式 
　　移会式 
　　札付式 
　　帖式 
　　批式 
　　申文式 
　　结状式 
　　牌而式 
　　付子式 
　　路引式 
　　收管式 
　　实收式 

　　△案式 

　　某衙门为某事 【□上曰蒙。准下曰据】 某衙门某文移前事云云　□□此拟合就行为此云云 
　　一　立　案 
　　一　转　行 【或申。或照会等。各依合用填写。】 
　　某衙门 
　　某事 
　　年 【全印】 月　　　　　墨判日某职某姓墨行吏书某 【脚印】 
　　○州与判。县与主簿用牒 

　　△牒式 

　　某州县为某事 【蒙据】 某 【上檄人呈】 为前事云云等因到州县合移牒贵 【厅簿】 即烦照牒文备去事理施行请勿迟延须至牒者 
　　右　牒　　　　 【某厅主簿】 
　　年　月　　　　　　　日 
　　○州县行儒学用故牒 

　　△故牒式 

　　某州县为某事 【蒙据】 某 【上檄人呈】 前事云云等情到州县拟合就行为此除外合行故牒前去即便照牒备去事理施行毋致违悞不便须至故牒者 
　　右故牒　　　准此 
　　年　月　　　　　　　日 
　　○州判主簿呈堂。儒学呈县月牒呈 

　　△牒呈式 

　　某衙门为某事据某人呈告云云等情到某职切照云云为此合行具牒呈请伏乞云云施行须至牒呈者 
　　右　　　　　　　　　　牒 
　　呈 
　　某衙门 
　　年 【某事】 月　　　　　　日某官押 【□】 佐贰官某某俱押 
　　背书吏某押 
　　○州与州。县与县。州与同。县与丞。州县与都司。用关文 

　　△关式 【往来同】 

　　某衙门为某事 【蒙据】 某 【上檄人呈】 前事云云等情到州县合行□关贵某请照关文内备去情由作急施行须至关者 
　　右　　关 
　　某官 
　　年 【全印】 月　　　　　墨判日 
　　关押 
　　○与武官副将以下。平行。用移会手本 

　　△移会式 【与关同。但右关改右移会。年月后。减去关押字様。】 

　　○知照下属。用札付 

　　△札付式 

　　□衙门为某事准某处咨呈前事云云准此拟合就行札付某衙门当该官吏即行云云缴报施行须至札付者 
　　右札付某官准此 
　　年 【全印】 月　　　　　　　日给 
　　札付押 
　　○催取下属。用帖 

　　△帖式 

　　某衙门为某事照得本州岛县所属某事云云等情显是各该官吏视为泛常以致违限本欲云云姑容再行为此合仰当该官吏作速云云母得迟滞取究未便须至帖者 
　　右帖下某处准此 
　　年　月　　　　　　　日给 
　　帖押 
　　○申送管解迎接。俱用批 

　　△批式 

　　某衙门为某事除外合给批付本人亲赍后项公文□限某月日赴 
　　某衙门告投施行去役毋得迟违须至批者 
　　计　开 
　　某项云云 
　　顺赍公文一角 
　　某字号　　右给批付某人准此 
　　年　月　　　　　　　日某吏书某承 
　　某衙门押 
　　○报达上司。用申文 

　　△申文式 【详文加书册一本须对勘无别验文不用书册。】 

　　某职为某事 【蒙据】 某 【上檄呈报】 前事云云 【蒙据】 此云云合行 【申覆详报】 为此某司今备前由 【详文加另□书册四字通详者。加除详某处外。】 拟合具 【申详】 □台伏乞 
　　照 【验详】 施行须至 【申详】 者 
　　右　　　　　　　 【申详】 某上司 
　　年 【某事用】 月　　　　　　日某州县某　某佐贰某 
　　某首领某 
　　背书吏某 【字无洗补】 
　　例用印结者。出结用印 

　　△结状式 【百姓用只去备申外三字】 

　　某职今于 
　　与执结为某事依奉行据某都啚甲某等申结勘 
　　得某项云云缘由备申外中间并无扶捏执结是实 
　　年 【用印】 月　　　　　　日某职 
　　○饬行拘提。用牌 

　　△牌而式 

　　某衙门为某事 【照得云云据某都啚民人】 某 【呈□状告】 前事除外为此卭役前去 【知照某某一体遵行取具遵依报查查照后开犯证速拘赴某□以厯□审】 去役母得 【贿纵迟延】 如违一并重究须至牌者 

　　△付子式 

　　某衙门某房为某房某 【卷事】 今 【蒙据】 某 【官牌人呈】 开前事云云除外合行移付烦为查照施行须至付者 
　　右付某房准此 
　　年 【全印】 月　　　　　　　日 
　　付押 
　　○告给行人。用路引 

　　△路引式 

　　某衙门为给引事今据某都啚某呈称欲往某处等项缘无文凭诚恐路阻不便召到该啚里甲长某保识明白当官查审相同合给某字号勘令书填文引付本人收照前去遇关隘去处验实放行本人亦不得夹带人货并借端生事倘有阻掯等情许在本处官司告理依律施行须至给出文引者 
　　计　开 【有名口开后】 
　　右给付某人往回执照准此 
　　年 【生印】 月　　　　　　　日司吏某押 
　　定　限　日销 
　　○回复上司发下 【人物】 用收管 

　　△收管式 

　　某处某官某役某人今于 
　　与收管事依奉将原蒙发下某项人犯某物某件 
　　将依发监收贮不敢有违外收管是实 
　　计　开 【犯人物件开后】 
　　年　月　　　　　　　日某官某 【背押】 
　　司典史某 【背押】 
　　○收下属钱粮。并平收钱物。给实收 

　　△实收式 

　　某处为某事今将收过某人某项银物若干收贮听侯外合就出给收照须至出给者 
　　实收过某处某人名下某银物若干 
　　右某字号实收 
　　年　月　　　　　　　日给 

　　○谨佥押 

　　佥押之际。吏书倚以为奸。最宜防范。逐日六房。各将应行事件。先日送案。内衙斟酌放行。次日写清送佥。挨次开簿。牌票有不上佥簿者此欲私自抽去暗行暗止者也即令回话。佥押时。须将原行文移。原案查对。一顿放行。不可非时乱发。既发之后。虽有公文。俱不佥押用印。 

　　○考销缴 

　　公事干办。全在查比猾胥作弊利在牵延故一应公文牌票。俱要严限日期。及时销缴。将槩县里分。分为三等。离城三十里。限次日。六十里。限三日。九十里。限四日写帖书案两傍。量地远近。限期迟速。立簿按期比较。分别勤惰劝惩。亦要责成该吏。方有统领。其废牌涂抺存衙。以便查考□一事止出一牌催则内开小票止拿原差不必改牌另差致生骚扰 

　　○答书札 

　　书扎往来居官者日日必有。宜给印簿与阴阳生挂号每晚一并投送。若有紧要者。亦必挂号。然后转斗续传。既经收阅。即发内衙专管书启之人。内中若言丁地。转送管钱谷者。若言词讼。转送管刑名者。俟彼斟酌明言听否之故于起草之人各各措词回答但次日必发回书无令躭阁致有遗忘开罪原书存起。十日总束一封。挨次标日。□厨收贮。回稿立簿。挨次开录。以便日后查考。答书仍付阴阳传发。随令将簿销号。 

　　○交际 

　　交际之礼。居官必不可缺。凡废令节。上下同寮。例用馈送。同城者。只开揭帖亲送。远者上司宜大启。同寮宜小启。差役呈送。其献新祝贺谢侯等事。必周旋以图和好慢事惜费者多致参商也 【附各启式】 

　　令节 
　　献新 
　　祝寿 
　　贺 
　　谢 
　　侯 

　　△令节 

　　庆罗藩宪中秋大启 【人□人时兼臬篆又曾为浙臬】 问靖远稿 

　　伏以 
　　清阴远被挻垓当万宝之将成。明德遐流。家国叶昌期之永盛。□ 
　　贤人在位。张弛尽与时偕。欣嘉节□临。光耀皆由 
　　德着。■〈王吉〉璘正色。兕角生纹。素女修容。方诸献彩。是知感通乎乎上下。实有效尤。于焉名分别乎尊卑。敢无歌颂。恭惟 
　　老大人宪台。 
　　瑶津贵曜。 
　　玉宇名卿。 
　　明擅烛微。展矣飞空玉镜。 
　　知能成物允哉应侯金官 
　　恊平反于中和。夜月无悲圜土。 
　　大度支为丰裕。春风实满行台。当兹□□及时。况尔望舒如书。 
　　庾楼作赋。蟾喷五色仙云。 
　　谢苑题诗。雁写一天清思。人歌良会。吏羡 
　　??出才。职某边地微员。渐河末士。仰 
　　天衢之不远。每思依倚末光。幸 
　　露泽之时沾久巳荷蒙 
　　□照。徒因匏系。不克侍从。聊备芹义少申爱戴。冀 
　　叱存以酬桂影。则深幸俯鉴溪芼矣。 

　　庆蔡漕宪灯节小启陈吴县稿 【下同】 

　　恭惟 
　　老大人宪台。 
　　三台鼎铉。 
　　七镇枢衡。 
　　饷转束南。萧相国始有其匹。 
　　位隆文武。庾开府逊美于前。仰 
　　皓月之入怀。玉粒金圜。九府悉昭 
　　光霁。繄 
　　阳春之合德。黄龙青雀。三河尽沐 
　　恩波。当该三五之宵。益着 
　　雍熙之化。 
　　莲花灿节钺。三祝呈欢。 
　　彩树曜艨艟。屡丰告庆。将见 
　　太仓之粟。陈陈相因。是知 
　　中吉之师多多益善也。卑职相同樗栎。职并么么。分百里之微员。衾影恒惭积素荷三征之重委趋□喜得依 
　　光。抚嘉节以倾心遥羡上元享士。望 
　　宪辕而戴 
　　德。愧无下里传柑。敬遣蚁胥。代陈雀悃。谨申宋曝。用补□歌。伏冀 
　　鉴茹。曷胜瞻企。 

　　△献新 

　　馈梁提台新茶大启 【令长同乡】 

　　伏以 
　　嘉英浥雨。园披半展之旗。 
　　瑞草惊雷。地解全含之甲。 
　　芳时合序。 
　　嘉物维新恭惟 
　　老大人宪台。 
　　功并河山。 
　　望崇星岳。 
　　□扬万里。六师凛筹略之雄。 
　　燕喜三时。八表跂风云之壮寒。流幽谷总叨涵沐 
　　恩波。嘉卉奇葩。悉着栽培 
　　德谱。职某无长袜线。徒系匏员。际公私交困之时。值钱谷要冲之地。每藉 
　　云天厚庇。终惭芹曝微忱。兹当火烈□茸。正好香烹碧乳。石山虎阜。曾征片荈于郡书。燕牍鱼笺。敢效斜封于土产。伏冀 
　　鉴葵心之向日。 
　　分粹里之 
　　荣光。 
　　玉盏气?困氲。 
　　口亲嘘拂。 
　　氷壸澄彻。 
　　手及提□。即 
　　宾筵共蔗或可并于投醪。即 
　　仙掌独擎。亦无殊于饮水也。 

　　以夏鲜馈某同寅小启 【长洲】 赵嘉 

　　恭惟 
　　老寅翁 
　　政符明庶。 
　　德并请和。新绿阴□。 
　　棠树交□调雉翟。熏风昼示 
　　琴声遐彻和仓庚。咫尺 
　　清晖。叨承 
　　雅爱。聊申不腆。用达□□。鱼□银丝。敢谓□分丙穴。樱非火枣。岂云出自上□。□号龙孙荈□雀舌。盖物其时矣。乃可羞于。 
　　上公。惟 
　　不鄙弃哉。庶堪同于□□。敬上 
　　左右。临颖曷胜神依。 

　　△祝寿 

　　祝魏枢宪大启 【时任督捕理事。自台员晋擢。本邑进士。正月初一□。】 章获鹿稿 

　　伏以 
　　滹沱浩汗。祥映西池。 
　　大荜崇峩。秀通南极。 
　　挹河山之灵爽。福履自尔相将。 
　　膺象纬之精华。名寿更其分内。乃以 
　　朝廷留近辅。弧悬乡国。呈三雅者。袛望红云。正当 
　　恩命晋枢员。揆览春明。颂九如者。兼欣花绶恭惟 
　　老大人宪台。 
　　汉殿星精。 
　　唐庭仙骨。 
　　文章兼左史。雕龙名振瀛台。 
　　经纬迈龚黄。驯雉声腾乐国。久矣 
　　绣衣明日月。风高孝肃。居然笑比河清。昔者 
　　骢马过江淮奏并长孺。自尔事无妄发。 
　　真御史果不可以私于。 
　　圣天子遂优褒为特进。 
　　理政自此平矣。会当草茂□闲。 
　　宥府欣有人焉。行见鸠飞鹰化。维兹岁首。喜值诞辰。淑气融融。降 
　　令人于令节。和风拂拂。增 
　　长日于长年。更喜者。 
　　□□自天。堂之上堂之下。椿萱兰桂。联□□□。□□者 
　　阶登惟月。国以内。国以外。土贾农工。悉瞻豹餙。职某自惭末学。谬任名区。五载操竿。幸奏 
　　蟠桃四熟。一丝侑爵。伫看 
　　鼎粒九还。敬遣蚁胥。遥巾雀祝。是日也。虽身缘匏系。止能向 
　　昼锦以歌呼。而心实葵倾。巳神渡 
　　蓬莱之清浅矣。伏惟 
　　丙鉴。无任寅愉。 

　　祝罗藩宪小启 【五月诞。】 周靖远稿 

　　恭惟 
　　宪天老大人。 
　　幽燕问气。 
　　畿甸巨宗。 
　　名世特生。五百年正当旦暮。 
　　大□□出。八千岁以为春秋。 
　　文光早显于凤楼。 
　　必讨□筹于龙塞。今者弧悬紫署。 
　　天敷车雨之祥。 
　　酒进青田。 
　　池献水芝之馥。 
　　会看在闱在阁。 
　　行且寿国寿民。职某驽骀下质。虫豸微□。昔荷 
　　钧陶。浙水与 
　　恩波并溢。兹蒙 
　　帱被。河流将 
　　德泽同深。自宜匍叩 
　　台端。亲承 
　　三雅。奈缘时当税候。职系一匏。谨遣蚁胥。代申雀悃。伏祈 
　　丙鉴。曷胜寅俞。 

　　△贺 

　　贺洪同寅初拜侍御大启章获鹿稿 

　　伏以 
　　□要主朝廷之耳目。冠特表以惠文。 
　　激扬实风宪之权衡。服故章为廌绣。任綦重矣。诚哉□日之凖绳。得其人焉。展也他时之宰相。恭惟 
　　老大人。 
　　秉扶舆之秀爽。岳峙渊渟。 
　　萃苍颢之精华。云辉斗望。 
　　文章合乎经济。集□黄董贾以成名。 
　　明知本乎仁慈。兼父母师保而出治。以故 
　　试才百里。三善备而三异乃微。因之 
　　腾誉九重。八部抡而八印为锡。于焉庆梧岗之有 
　　凤。矢成和吉之音。自尔感栢府以来鸟。克效祯祥之应。格 
　　君心至无阙之可补。触辅何须。化僚友皆式谷而靖□。泥楼奚待。 
　　真御史允称得体。 
　　圣天子洵巳获贤。职某越在冲陬。时惭旷食。每荷 
　　嘘濡之有素。久承 
　　□命以无方。欣闻位晋花■〈专瓦〉。大□ 
　　禀霜之丰采。伏思 
　　坐当侧陛。预占 
　　论道之端倪。敬遣蚁胥。用申雀贺。仰希 
　　丙鉴。无任寅愉。 

　　贺周提台凯旋小启沈临汾稿 

　　恭惟 
　　老太人宪台。 
　　四岳毓精。 
　　两仪储秀 
　　特生名世。平开带砺之功。 
　　弘展壮猷。整顿河山之色。 
　　操虎符而挥霍。将军洵自天来。 
　　树铜柱于雕题。南人安敢复反。乃 
　　天心特重于西顾。斯 
　　福星永镇夫晋阳。再建 
　　牙旗。重开 
　　幕府。□中朝之砥柱。文武宪邦。 
　　为盛代之股肱。劻勷定国。久矣出胸中之兵甲。潜销秦蜀烽烟。益看运掌上之经纶。尽享唐虞耕凿。凡归 
　　怙冐。咸切讴歌。职某驽乘凡材。盐车末品。向托 
　　照临之宇。黾勉为怀。日颂 
　　高厚之恩。铭膺有素。遥闻 
　　凯唱。倍切欢衷。望 
　　台斗而瞻依。鳬趋有待想 
　　云霄而翘注。驽悃频悬。虔修绿字于芜函。敬布丹衷于芹曝。自此 
　　德扶人纪。 
　　政代天王。 
　　宠极 
　　宸纶。绘着麒麟之□。 
　　功高辅弼。瓞绵河岳之勋职某临禀启不胜踊跃瞻驰之至。 

　　△谢 

　　谢魏西台祝寿大启章获鹿稿 【下□】 

　　□以 
　　□沔□气。 
　　□阙仙卿。 
　　五百年应运而生。竞钦硕望。 
　　九万里抟风以起。咸仰豊仪。 
　　□立崇班。近文彩者。有名世同时之乐。 
　　鹤鸣高屿。接声教者。深仪型伊迩之荣。诚哉 
　　德与日隆。自尔 
　　福□年茂若职某驽骀下质。樗栎庸林。齿马□增。愧修名之未立。隙驹欲过。顾华发之渐盈。每当悬矢及期。益惕所生多忝。荷蒙 
　　老大人 
　　远□隆贶。 
　　不鄙虚生。 
　　云锦陆离。无异衣来紫府。 
　　霞□灿烂。宁殊核贮青田。职某推有 
　　非望情殷。诵九如以报君子。南歌心切。咏三祝以答 
　　吉人。谨拜 
　　上尊。用志 
　　明德。当风把握。思 
　　□拂之由来。对月捧持。仰 
　　照临之无巳矣。□禀□ 
　　谢。临启不胜感佩之至。 

　　谢赵州张剌史小启 【初莅】 

　　恭惟 
　　老寅翁。 
　　燕韩重望。 
　　尹□名家。 
　　识越俦伦。世羡茂先愽雅。 
　　品成卓荦。人思京兆风流。当 
　　天子需贤简卜之殷。三座巳为虚左。惟庶民待□。謌思之切。 
　　一麾竟尔言前。 
　　出守于一年春夏聿交。敷政在万物秀荣伊始。 
　　车随有鹿。豫征指日之豸台。众梦为鱼。行见一朝之 
　　龙锡。弟某竿操两载。线乏寸长。质本庸愚。地□子午。楷模虽有素志。无由遂登 
　　韩相之堂。规度幸巳在前。乃可敬学 
　　邯郸之步。正思修贺。忽拜 
　　宠颁。 
　　先施之愧益深。 
　　下交之谊何渥。谨登佳箑。扬鼓 
　　仁风。俟肃端胥。用申微悃。芜楮附 
　　谢。临颖无任瞻企。 

　　△侯 

　　侯王翰院大启 【山西人。丁巳九月。主试浙江。为令长公郎座师】 

　　伏以 
　　化雨入三江。鲛蜃鲵鲕。尽濡游于暖浪。 
　　惠风吹百卉。楂梨枣棘。同感激乎和扬。盖栽者予以培之。造物似无心而宣化。然成我逾于生我。感恩岂及身而始深。蚁悃欲陈。鱼笺上达。恭惟老大人 
　　秀秉龙门。下士望登龙□下载。 
　　材符砥柱。 
　　大君特作砥于九重。 
　　玉质金相。忠孝合阳遵而兼茂。 
　　珠辉璧阔。风华驾卢骆以争先。 
　　笔下花生。岂止□□叶梦。 
　　腕中龙蛰。自然破璧而飞。 
　　青鬂到瑶津。修出一轮明月。 
　　鸿胪奏金牓。结成五色卿云。久著作于鸾坡。十三经要归治道。百辟尽称储宰相。或趋陪乎□辂。廿一史如数家珍。 
　　一人目为行秘书。以故开文运于昌期。佥谓公而后可。于是举名臣为坐主。 
　　帝曰□其往哉。 
　　紫气来南。人士喜泰山在望。黄花届候。 
　　而题与秋水偕清。一撤棘围。尽钦氷鉴。明与廉而并着。信乎秘府氷条。甲与乙□难移。允矣天垣玉尺。是科固为特设。斯文真赖起衰。但以爨□炊薪。悉受调张而被絙绚。乃取才之公也。若夫牛溲马勃。亦充佐使而收药笼。何加恩之遍乎。职某冲圉尘吏。处老蜯于川边。长育宁含明月。豚子某下里迂生。出后蠏于座上。声闻敢效蟛蜞。仰荷 
　　裁成。实由 
　　振拔。书香是锡。楣色叨荣。今某趋观 
　　上国之光。兢兢为怀者。难传衣钵。在某缅想 
　　巨公之挈。谆谆以诲者。无负 
　　炉锤。倘能再获偶然。始谓不虚造就。至 
　　情深高厚。感佩与日月共增。 
　　德重河山。思企非笔舌可述者也。 

　　候丁都谏大启 【山东人、同王翰院主试。】 

　　伏以 
　　昌期际会。 
　　丹凤矢音。 
　　文运聿新。 
　　紫□司照。 
　　推批黄之笔定银牓。甲乙自符子母之行。 
　　出琢玉之尺于皂囊。奎璧亦焕雷霆之气。 
　　阳阿风动。幽谷春生。恭惟 
　　老大人 
　　星海萦祥。 
　　天孙孕秀。 
　　阙尼咫尺。去圣人之居。若此其近也。 
　　洙泗涟洄。绍斯文之统。岂不在兹乎。以故 
　　锦纹为口。珠玉随风。兼之 
　　律度在躬。圭璋映日。 
　　领袖曲江之赋。天子知音。 
　　扳簪广殿之花。月娥生色。 
　　文章开气运。进殴苏韩柳而自成大家。 
　　理学彻天人。集关洛闽濂而融为一贯。 
　　青蒲晋秩。虎既逐而乌则栖。 
　　白笔告忠。鹤善鸣而鸾自集。久矣 
　　风生台阁。能言参宰相之权。自尔 
　　名重台垣。敢谏有回天之力。仍因 
　　圣主崇文格外。正文体特裨 
　　正人。适投 
　　巨公报国虚中植国本以储国士。科当丁巳。相生火土。诚开出地之文明。星出斗□。分野东南。正合 
　　奉天而长育。 
　　传来柳箧。硕彦遂巳摩挲。既□棘□。孤寒允皆振□。声腾原野。人佥颂说 
　　公明。誉动胶庠。士尽服思 
　　藻鉴。但念 
　　衡文值永叔。自然苏学士得收刘几之先。兹当 
　　主试属宣公。何幸张童子亦附昌黎之后。职某冲疆俗吏。覩墨绶而每愧旷膺。豚子某。下里迂儒。抚青毡而惭虚过。谬托 
　　云衢之引。燕户免归。喜沾 
　　雨化之恩。龙门可度。倘不暴腮而污雨部。矢当努力以答 
　　二天。维雀有环。预兆棘槐之位。匪云报也。 
　　繄鱼献素。聊陈草芥之忱。岂有既哉。 

　　○勤稽察 

　　居官不一玩忽。诸事俱要儆省。至若偶然增出之事更要勤加稽察。如运粮河道。遇堤决水涸。有修浚起浅之天船。攒运粮船。有出境入境之查报。黄河所经由之处。有水涨。堤决之防范。有栽柳解之使费。皆宜预为斟酌刻不宜□。如外差到境拿人。或是逃人。或是盗贼。或是拖欠钱粮。速□觉察。上司差人。到境歇宿。或是访衙蠹。或是买土产。或是打听官箴。速宜体访。以便料理应答。凡非平常所意。想者。事几叵测。总要刻刻留心。时时动念则心思日惕耳日自近。庶不徒有事后之嗟。 

　　○音释 

　　揶 【音耶】 喋 【音□】 垓 【音该】 厕 【音次】 堇 【音仅】 絙 【音桓】 駉 【音扃】 犒 【音靠】 庑 【音武】 叵 【音□】 觇 【音占】 玷 【音古】 圜 【音圆】 貤 【音夷】 ■〈专瓦〉 【音专】 摴 【音话】 栎 【音历】 姞 【音吉】 鲕 【音而】 奉 【音蚌】 蟛 【音彭】 蜞 【音其】 

　　未信编第五卷终 

　　●未信编第六卷几务下 

　　施　澐圣??仝 
　　钱唐潘杓灿象承甫述　　甥张　阅高门甫校 
　　戴时中圣兼 

　　几务下 

　　庶政 
　　升迁 

　　◆庶政 

　　有民人。有社稷。唯诚求乃保赤之要。为茧丝。为保障。必敬事居道国之先。盖事几待理。其变无方体以诚敬而尤贵明敏出之始无败乃公事也。述庶政 

　　保甲 
　　建栅 
　　夜禁 
　　失火 
　　收无主尸 
　　工役 
　　驿站 
　　水利 
　　禁私盐 
　　招徕垦荒 
　　大计 
　　报荒 
　　救□ 
　　宾□ 
　　举报节孝 
　　考试 
　　乡饮 
　　祈祷 
　　禁私宰 
　　祭祀 
　　迎春 
　　救护日月 
　　署篆 
　　讲约 
　　明界址 
　　治道涂 
　　饬关津 

　　○保甲 

　　保甲之法。备御为良。如每村以十家为甲。甲有长。十甲为保。保有长十保为团。团有长。团保择宿有力者为之。一乡再立一乡长总理。须年高有德者为之。各保置一木牌。书□甲姓名。男妇丁口。作何生业。不许窝留逃亡无□□□。盗发则乡团督率各保丁壮。互为应援。以□□为声□□贵行之易简不可扰民又虑各长生事□□禁约以止□敛武断之弊。其在西北。地广人□□□相去。动计以十里盗贼生发。难即救援。□□□□□□□□□□□。□来则可守以待救至。亦□□□□□□□□□□□□□逸之事又非易简二字可称尽善也 【保甲法附后】 
　　娼妓潜住地方。既能引诱良家子弟。更能窝藏贼盗。不□城市之倚门者宜驱。即村坊之私窠者亦宜屏去。盖□□要钱。每借粉头为媒。哄人入局。歇宿之外。呼卢酗酒无□侵肥觅利致人之废业失时凡而生可疑之人。民间禁□容留而娼家送旧迎新原无丁口可考客盗轻财。无论月日。可以居住。或有大盗行刦。躧缉森严。□迹青楼。邻佑无从觉察。盗踪败露。每在此地。其在城市。人所属目尚有顾忌。若在村落隐僻。人踪罕到。以娼妇为家属。赁屋租居。更易藏奸。宜于保甲中稽查。令乡保居民。不时举报。隐藏者重加究拟果能境内肃清则买良为娼之风亦少息矣 
　　乞丐列名养济。自可稽查。即有民间贫苦疾病之人。不愿名列丐流。只自私行求乞。此必暂时权宜。亦有居址可考。别有一种流丐来历无稽。妆聋作跛。拦路跪街。呌号万状。画则捱门闯户。假以求乞为名。□相人家出入路径。夜则旋为窃盗。更有打砖磕头。身涂污秽。卧人店铺。诈死赖命。不舍不休亦盗类也宜于保甲中稽查。令乡保一并驱逐以清盗贼之薮至于乞丐领袖名为甲□坐分地方。遇有人家婚丧庆吊之事。呼引丐伙。动至数十。索酒索银。不遂其欲呌骂秽污。肆横万状。有事之家。以其无赖。吞声忍气受其吓诈。殊可深恨。宜将甲头严禁痛惩。革去坐地名色。则此风自绝。 
　　港■〈氵义〉繁多之处。渔船停泊。动以百十。奸宄隐藏。不可不察。若系本邑民人。带有户牌可验者。不必论。若外来久顿。并以船为家者。悉令自为保甲。照民人之例。给牌悬折以便稽察。如有抗不入甲者。地方查明。驱逐出境。 
　　民问牧养马匹。例有严禁恐其乘马为盗也宜于保甲中令乡保严加觉察。报者给赏。不报者连坐。其有私马发觉。即当究其何处买来。住居城内者。更当问其何时进城。查出马侩门军。一体治罪。则原委既清。私牧□少。若在河北。旷远地面。系响马出入之所多有牧于山谷之中沙沟之内肆行乘刼者更宜严搜察禁 


　　严行保甲法　保甲册式 
　　保甲门牌式 
　　保甲甲长牌式 
　　申饬保甲示 

　　△严行保甲法　保甲册式 

　　严行保甲法 【遵奉　抚院又加斟酌北土宜行】 章获鹿稿 

　　保甲册式 

　　为申严保甲之法。以固地方事。案奉巡抚都察院金　檄行前事。本县莅任伊始。矢志力行。以副上宪悯念百姓至意为此簿给该村镇集乡保二长。各遵后开申严保甲之法。并颁发牌册式样将居民挨门编成保甲。造成保甲册一样三本。送县用印。其册一本发乡长存作底簿。二本分贴循环两字号。更换送查。凡有人户移去。将册内户名销除。将所给门牌收缴。移来者呈请给牌。入甲上册。户丁增减。亦于牌册注明。每日先注在乡二册。朔望赍应换号册。来县换归前送之册。照底册补注巳前半月事务。再注巳后半月。其册中籍贯人丁。要依门牌细开。不得只列大数。奉宪应置濠、□、铺、栅、梆、锣、等项。从公派议。速速备具。若有日后损坏。更须常常检点修整。俟本县不时单骑查察。乡保中倘有来历不明。邪教逃旗。拜把。赌博。铸卖私钱、私盐。私畜马匹。窝住娼妓。作歹为非者。该乡保立即据实呈报。以凭究处。怠抗容隐。发觉之时。一体连坐。至于本村居民人丁无分绅衿老幼务必尽底上册如遇他事干涉之人查对乡册无名并生理年岁不对者该乡保甲长俱以隐匿治罪各宜凛遵。无忽 
　　计　开 
　　一各村庄。俱要周围挖濠筑墙。建立木栅。早开晚锁。□天明不许放人行走 
　　一栅内俱要傍建窝铺支更。村庄中。除绅衿。并年六十以上。十六以下。免派外。余皆按丁轮派四人。每夜□锣巡守。有盗鸣锣。喊众放鎗。挨村传县。抗违偷懒□。该长禀究。 
　　一十牌为甲。甲举一老实强。壮甲长管之。一村之内。约止百十家者为一保。举一老实勤敏者为保长。举一才德。高年者为乡长。共管之。多至三二百家者每百家各举一保长。不及三五十家者。亦立一乡保管理。 
　　一每丁俱要自备器械一件。每村设鸟鎗二门。每保各设大锣二面。遇有盗警。村中即将鸟鎗点放挨村接放传放到县。以便发兵擒拿。各保鸣锣。各丁尽执器械。听各长指使??者擒。获盗一名。赏银纪功。该长给匾奖赏。怠惰不前。致盗刧逸者。按丁究治。该长倍究。 
　　一非大路村庄。遇有骑马悬带弓刀之人。勿容人庄。若称寻觅庄内庄头。即唤所觅庄头出认如不担。承即禀报本县查夺。擅自容留住户该长一并究治。 
　　一闻邻庄鎗锣。亦放鎗鸣锣。阖村奔救。盗过本庄。亦即截擒。获盗倍赏。坐视并惩。 
　　右仰乡长　　准此 
　　年 【甲】 月　　　　　　　日给 
　　某州县　　乡长　　保长 
　　呈为申严保甲之法。以固地方事。今将奉管人户丁口。编成保甲。所有花名籍贯。年岁生理。合行具册开造。 
　　计　开 
　　本保管理人户共　甲 
　　第一甲甲长某 【一甲造完。造第□甲。务将逐甲造完。】 
　　一门某人系某里人年若干岁何项生理妻某氏女几人 
　　伯叔祖某某某年 【若干　若干　若干】 岁　子某年若干岁 
　　伯叔父某某某年 【若干　若干　若干】 岁　侄某年若干岁 
　　兄某年若干岁　　孙某年若干岁 
　　弟某年若干岁　　壻某年若干岁 
　　同居某年若干岁　雇工某年若干岁 
　　一门 【同前。务将逐门造完。】 

　　△保甲门牌式 

　　见图 

　　△保甲甲长牌式 

　　见图 

　　△申饬保甲示 

　　为再行申饬保甲之法。以固地方。以期永久事。照得本县恪遵 
　　抚宪条例。力行保甲。数月以来。凡墙壕渐次筑浚。牌册依□式攒造。诸事俱有头绪。守望可凭。稽察有据。嗣此可冀□靖弭不虞。聿观成效。仰答 
　　上宪爱民至意矣。但良法必期久远。恐先勤后怠。致弃前警功又恐矣立弊生。倚藉丛奸。致成弊□。有负 
　　上宪立法之旨。合再列欵申饬。为此示仰阖邑人民知悉。务照后开事理。一休遵照毋辽。 
　　计　开 

　　一申饬修葺 
　　一中饬守望 
　　一申饬稽查 
　　一申饬乡长 
　　一申饬保长 
　　一申饬胥役 

　　?一申饬修葺 

　　墙壕铺栅。俱出物力人工。创造维艰。而倒淤甚易。当思官长原为尔等身家性命。勤限□工。今既崇垣深堑。可凭可依。栅栏窝铺可闭可处。毋谓故事巳完。此后便可听其倾圯若到倾圯之时从新再置岂不又□嗣后凡遇暴风淫雨。乡保必于周围照勘。稍有损坏。即于村中公议派修。务必完固。木县每于风雨之后。不时到村查看。果有倒坏。定将乡保究冶。 

　　?一中饬守望 

　　墙壕铺栅。所以守为民守望也。倘有盗贼窃发。紧闭栅栏。未进村者。撄墙固守使不得入即进村者。拦截捉拿使不得出果能齐心协力则盗贼知到村集有失无得有死无生自然避迹远遁觑觎之念潜销若或富者自分彼此。闻有不虞闭户自保。贫者以盗不到我。袖手傍观则前此一番修筑编查之举不几虚设乎果至失事。不但有失亲朋同井之谊。而贼情盗案必连地方里邻今日提质明日解审一日不到结案一日不能安枕迨至此时悔无及矣故凡遇有儆。务必认真向前。图功领赏。若或偷安。按名究治。 

　　?一申饬稽查 

　　盗贼平日不能云行露处盗刧村庄必不□昧直前此律例所以严窝引之诛也凡赌场妓馆皆盗之别业野僧流丏皆盗之斗目除将保甲中人户。各各自相纠察。遇有出入可疑。容留叵测者。即行呈报外。若有赌博之所。娼妓之室。务必尽底驱除。庵观寺院。不得容住一僧一丏。以清盗则之源。至于拜把结盟实为盗之发端新例处斩。人家子弟。不守恒业者。存有犯此。为父兄者。若不时加体察。儆戒教悔致蹈法网。彼时并不能为尔父兄宽也。慎之慎之。 

　　?一申饬乡长 

　　乡长为一乡之长。虽乡中善恶。本县自有体察。而该长身在乡中。有事属细微。县中所不及闻者。必持公剖析。有应禀报。必持公禀报。稽察守望之务。必实心料理。仍于乡中劝孝谕悌自身举动必循礼法可为后生之观方无惭于乡长二字倘有恃势武断。借名科派。凡夫妻反目。妇姑微言。辄或遇事风生。任意起灭者不但无补于风俗益且为崇于地方本县一有访闻。除革退追帖。另行报选外。仍按赃私。坐以依律之罪。 

　　?一申饬保长 

　　各村既有乡长。而又立保长以为之副者原以乡长多近年高恐不能独任奔走之劳致有稽察不周料理不到之虑乡中人户。乡长虽有存册。又恐有事出意外。一时难以持册点拨故复给总□使保长得以随身携带一目了然。朔望缴册。乡长不必来县。但有增减丁户。止要开明。保长可以代持号册更换。若有奸猾之徒。原欲借充保长。以免杂差。更于杂差之外。狥私窥避。渎禀乞恩。乡中有事。只知帮身酒食。懈怠保甲事务。本县到村查点之日。见有墙濠倾圯。铺栅倒坏。梆锣器械不全。大小门牌不对者。先将保长责儆。再拘乡长。同究违玩之罪。 

　　?一申饬胥役 

　　本邑村乡向分四路房书分管意在各有责成。不致互相推诿。今举报乡保。刷印牌册。以及催督筑浚守望诸务。亦令各行料理。本县恪遵院宪。颁行条约。查点保甲。并不差使一胥一役到乡。即本县不时亲诣查勘。亦必单骑减从。自备口粮。断不取受乡民一粒一艹。恐有奸书蠹役不知上宪意在爱民反思因此渔利指借该管为名。年节需索陋规鸡酒裙布总皆贿赂衙役犯赃律例甚严如有前弊。许受害人立时扭禀以凭责革。仍行申宪处死。如乡保长通同朋比。科敛引送。察出一并究治 

　　○建栅 

　　弭盗之法虽多而建栅为第一妙着苟能实行不懈暴客自尔潜踪盖聚众行刼。多于深夜。使道路无所阻挡。则来往自如无论无人声援。易于肆虐即有人追赶、当此黑夜之中、彼既羣然而来、倏然而去、虽明者无所施其望、勇者无所施其守矣、宜于通衢直路半里建一大栅曲径小路两头俱建小栅。务要木植坚固。锁钥周全。起更之后。重重上锁。栅内居民。实挨轮管。锁栅之后。除生产延医急事。令本人持本家保甲门牌。照验放行。余皆不放。再于每栅公置大锣一而传与管栅之人。若有盗贼砍栅、管栅者不必出外护持、竟在家中将锣响打、此栅鸣锣、彼栅应之、栅栅相应、则到处鸣锣、家家准备、盗贼有不胆落逃散者乎、其于河道中亦宜依法建之。 

　　○夜禁 

　　夜禁之设。所以弭盗也。梆锣周廵。库狱衙门。所不可少。若民间道路管栅止于栅内击梆支更官差游巡。颇属不必。盖从来巡夜人员。并未获一真盗贼所损者燕会酒客耳即酒客亦未正犯夜之法止捉得些银钱。为巡夜使□耳。果有盗贼出没。其系窃盗。远见巡役灯仗贼即隐遁若系强。盗巡役远见火仗。先自躲避。安敢支吾。毫无济事。若将栅栏严设。则盗贼岂能从天而下。然查栅必勤。宜无定期。更深亲往。遇有不闭栅栏。与路上行人。身无门牌者。查从何栅放行。一并加责。则夜行不禁而自绝矣。 

　　○失火 

　　民间失火原系一时懈弛错悞虽当惩儆以示榜様。然不必过于严酷。盖既经火发。则失火之家。搬移不及。产业巳为灰烬后此难以存活。若再多差扑捉。重杖虐刑。多至使费不支。性命难保。至有连坐邻佑者。甚为非法。夫邻佑巳遭焦灼之余。复问以不相救援之罪。岂恶其故为坐视。而乐此同归于尽乎。抑当责以应听产属之受烧。而且救此邻人之屋乎。此诚不可解者也。大约凡遇失火。当令□里总甲传报。官长亲往督救。救援之法。泼水为次。折去下风近火房屋为上。平时宜于弓兵民壮中。设立救火人役数十名。钩竿榔槌。大锯粗索数十副。交与捕衙管理。一遇火发。统领拆救。泼水之物。令民豫备。印官佐贰。多带衙役。严拿抢火之人。 

　　○收无主尸 

　　路死之尸。时或有之。或陆行卒于途中。或水面漂浮。既无亲人来认。土人举报。又恐惹事。往往暴露月日。即或申报官府。又着地方买棺。稍复不令抬去。每至臭秽狼籍。有碍行住之人。深为不宜。若遇此等尸骸先宜示令地方不许不报。报明即当捐俸一二金或委衙官或着的役。率领仵作。协同地方。相验明白。开造有无伤痕。约略年纪。填注面貌衣服。如有携带行李财帛。公验贮库。以俟亲人识认。遂将捐去银两。买棺盛殓。且勿牢钉。令土工扛至义冢地上。培土暂埋。标立记号。待日久无人寻认。或烧或埋再从其使盖民间好义尚有舍棺掩骼之人身为民上何得以两数银钱亦去扰动里地况此事关系非常。若系凶死。亦必□□申报。毋谓恐涉盗案。自遗失报凶死之查议也。 

　　○工役 

　　修创最为难事。然亦有要紧公廨城隍。及文庙校士馆。贡院演武厅之类。恣其倒塌。避嫌勿顾。非公心也。如欲举行。必须先期估量工食料作等费。开立册簿。若大兴大造。须先申呈上司。详准方行。小修小葺。宜于词讼公罚中取之。有犯罪轻者。责令买砖瓦若干。木石灰钉若干。明白交与管工人役。入册登记。毋得折银入库。以生嫌疑。其贫无力者。量令助工数日亦可。 

　　○驿站 

　　驿递通传使命文移。事为要紧。日逐过客须有勘合。方准??异应。查点动用器物审其成造年月。一有损缺。筹补画添。囚徒审其发到时日。冐、替买放。当为勾回。官房舍铺倒塌者酌为修葺。廪给人未必遵照粮单支给。毋使虚冐。一应上司经临。递解钱粮。先期关白。下程护送。必须整齐严肃。毋使悞事。其在沿河大路。有兵马过往人夫船只应付。须要预先准备。毋使等候。以致骚扰地方。其关支马匹盐菜更有火牌勘合。务必按数供应若为数繁多。又无预备之项者。凡知照一到。即行具文详请院司。应动支何项钱粮。批准何项。即行应付。事毕造□。请销达部。其中经承大有侵冐须亲自勤慎细心察访 
　　冲陆之驿。重在养马经制夫马。固有定数。然马之宜添宜省。夫之应汰应留。并用之必均。则又当揆时度势。立法稽查。务期人畜咸宜供顿无悞。盖时当差繁。则须垫料添马。以节其力。马力得节。虽有垫补之拮据。而可免倒毙之买赔是以增为省也时幸差少。则减汰疲瘸。省草省料。以备差繁添垫是以省为增也若驿中马夫名目不一。有名喂马夫者。 【专管养马】 有名马牌子。 【专管送差】 有名探马者。 【专管打□往来差使】 其所给工食。有二三四分不等。其所喂之马有一二三匹不等。在牌子探马。唯期足用。可以循例。唯是喂马之夫。大宜裁夫并食。使身心专一。不可因循故习。漫无斟酌。大约一而大槽。可喂四马。一夫可管二槽。马夫虽属小户。一家丁口。约以四人为率。每人须食二分。给与工食。非八分不可。宜于马厂之中。多盖房屋。令其携带妻子。入厂同住。昼夜与马不离。工食照数给足则不俟他营自然专心全家以马为命自然恊力而喂养无不尽善矣至于用马之法均则无力乏病死之患盖马之良劣不一。有官史者。力德俱全。宜伺侯官长。有大差者。力胜而性未驯。宜负重急行。有小差者。性驯而力怯。宜供往来乘坐。各须因材均用。大凡差使人员。无不欲骑良马。而马牌子随马送差。途中马有蹶失。多受鞭扑。故每捡官坐送差。而驽劣者多置不用于是良马差烦力竭而病驽劣不用痴养而骄供顿恒苦不给。法宜立簿给驿。令其逐日注差填报。不时稽查。倘用马不匀。即唤喂夫与牌子究质。罪坐所由。一月之中必定期点马二次。又于平时。出其不意。疾至厂中勘验考喂养之勤惰而赏罚之则各夫儆惕矣 【报差查马簿式附后】 
　　马之臕疲。全视草料马夫偷料。则马力不足。关支不继则马夫有可推诿。宜于每年豆草成熟之时预为来年会计。买办存贮宁使有余宅内亲丁。管理给放。马非长差患病。不得惜小克减。放给之时。令马夫各开关领草料若干小单一纸。缴单给发。仍令众夫领齐一同起行回厂。以绝中途寄匿之窦。厂门设一管门人役。毋使入厂之后。复出盗卖。 
　　草料平买。马匹官养。驿中本无累民之事独自车驴之供应。驿中不能全备。必拨里地恊济。若不持公。则狡猾村集。行贿躲闪。贫苦之处。迭应偏累。更且经临之人。虽准勘合支用。而颇多自顾长脚。止要按数折干者。乃以银出恊济乡民。经管棍蠹。每与差员拴通。唆使吊打。勒折重价。暗中分润。最为民害。除必严加查究。定立银数。亲自启泼。毋使虐民外。其拨恊之法。虽各处不同。大约令村庄。将牛驴车辆。开报存案。以备拨恊者多。不知此法最为弊薮。徒开乡保差役贿隐之门。不若查照保甲册上烟户。多寡轮派。其法须将各村烟户总数。分别东西南北四路。造写四册。挨村递拨。东去者拨东路。西去者拨西路。 【南北亦然】 以该村车驴必至治城受差送毕即便回家不必复经治城省其远道也 【差拨议并票示簿式附后】 

　　报查差马二簿式章获鹿稿 
　　车驴不可派依地亩议 
　　派车驴示 
　　拨唤票 
　　申禁勒索示 
　　拨派车驴簿式 

　　△报查差马二簿式章获鹿稿 【下同】 

　　报差簿 
　　稽查用马簿式 

　　?报差簿 【循环二本着管驿马经承每日填换】 

　　某年 
　　某月　　　　　　　　　　　卍 
　　某日　　　　　　卍 
　　东南来差使 
　　一件某事奉 
　　某衙门 【牌勘】 差某往某处公干遵照 【牌勘】 用马若干共几人 
　　用饭　餐关廪给若干　支口粮若干 
　　计用某号某项马 【何时走何时回赃财□。亦着注便。查□□。】 
　　某号某项马 【同前式填注。按马填完。】 
　　一件 
　　西北来差使 
　　一件某事奉 
　　某衙门 【开报同前】 
　　本日共享马若干匹 【每日□起开完方结此□】 

　　?稽查用马簿式 

　　见图 
　　此簿存宅每日对报差簿查本日用者于本格内印一大小差字様五日一看便知使用之均否矣 

　　△车驴不可派依地亩议 

　　开报牛驴。弊多贿隐。议者遂欲以行差车驴。均照田亩公派。其说主于恤无产之细户而不知其害大也葢国家计地征科。秋粮夏税之外。复有丁徭。是粟米。布缕。力役。三征巳备。石邑每粮一亩。官课二钱有畸。每课一钱。正费青蛈约足三百。县官者少。私饱者多。是亩粮之课。六钱有畸矣。亩粮之地。岁获石麦二三。石黍三四。共值不过干文。加以终岁之勤动飨馌。所入不资所出。孰不欲弃农而事游手。间者数年。比不得登。地值仅数星。亦既有鬻无售民之视地犹视瘿瘤向者差视畜牧。民之卖犊者日以见告。今差视地亩弃产而逃不犹弃疾而起乎向者卖犊而民尚存若民皆鸟兽散矣国何以国课何以课乎况邑之富家大族。多务经纪。即有土地。久巳假借名目。庇免丁徭。除正征之外。乌得过而问焉耕而食者唯此细户巳耳分督亩遣正所以累细户也拨照烟户。暂为军需权宜计维公与省庶其近之 

　　△派车驴示 

　　为公派车驴。以应军务。不致偏累事。照得本县路通川□往来杂差经临最多例用车驴驮运久经各村举报牛驴人户应差。查得西北地面。非脚力难远行。非畜牧不能耕种。即碾米磨麦。无不藉用牛驴实系无家不养头畜而现据报到牛驴数目。俱属隐漏嗣后差拨竟照烟户多寡公派合行示谕。为此示仰各村居民人等知悉。所有报过头畜底册。巳经注销。凡有驮运。尽照人户派数。乡保公摊攒应。自后买卖牛驴。不必禀报。永除隐漏偏估之弊。特示。 

　　△拨唤票 

　　为军务事。查得供应车驴。例向畜养牛驴之家差拨此太平无事之时。供应不多。故可举行。今军行络绎。需用甚繁。凡册报畜养之户。寥寥无几。向非贿赂隐匿。即系畏差不畜。兹据现报在册之户。又多挂名占役。投托势庇。以至二三穷户。孤力难支。杀驴卖犊。纷纷呈禀。在获邑地当山麓。耕耘收获。一唯牛驴是赖。畜者既少。倩雇必致价腾利归豪富害及小民不独供应颂难必且农事有碍今酌定按照烟户。公摊恊济。约计居民百家。恊车一辆。二十五家。恊驴一头。八家出夫一名凡遇供应挨村轮拨周而复始事出大公毫无偏累亦且众擎易举。巳经申明 
　　上宪在案。嗣后尔民皆可畜养牛驴。自供乘载。不必有独出重差之虑矣。今奉 
　　宪行东南西北来某项差使。不日经临。合行拨恊。票仰去役。即着该村地方。速将后开车驴按户摊恊。赴县供应。如有迟抗。定以违悞军务治罪。特票。 
　　计　开 
　　某村 【驴几头车几辆】 
　　年　月　　　　　　　日差 

　　△申禁勒索示 

　　为申禁事。照得本邑地当山陕要冲。往来差使。需用车驴最多。例必差拨村庄集镇人户。以应军国重务。在尔民应差烦苦。本县目击心伤。每恨无术可以苏省。兹幸陕中平定。尔百姓休息有期。但当平定之初。王师凯旋。家口回京。所用车驴。难免一番供应。现今十月与本月两差。共享牛车一百七八十辆。□县烟户。不上三万从公分拨每村百户即应出车一辆。其烟户八九□之村。是当出车八辆。恫念物力艰难。故且二次合算。拨车五辆。所有不敷。暂行拨驴充补。以苏牛户之困。其小村小庄。册报户数。不及百家者。止该拨车半辆。丙车无半辆之例。故亦拨一车。俟下次免拨一差。仍合百家一辆之数。此皆立法至公。毫无偏枯者。然尔民应差既巳烦苦。犹恐胥役人等。愍不畏法。借□唤为名。反加需索。民何以堪。合行申禁。为此示仰应差人民知悉。务必向义急公。将票唤应出车驴。刻期来县。以济公务如有。奸蠹于□差车驴之外勒索分文者许受害人立时扭禀。以凭尽法痛处。不贷。须至示者。 

　　△拨派车驴簿式 

　　见图 

　　○水利 

　　尽力沟洫。明农之大政。葢土非水不利也。欲享其利。□北似有不同。大约南土重蓄泄北土重灌溉。南北之土。高卑不同故耳然蓄□得宜仍可资其灌溉而灌溉有法亦必以时蓄泄重蓄泄者多□□□。因其势而利导之则几矣。重灌溉者多成乎人。必关凿遏防。设埧建闸立。约启闭。未曾始事恊工之地。虽水遶四□。不得取用 【如同开此渠则许用此渠之水名曰水地同凿此井则许用此井之水名曰井地每处修筑仍按地助工。若始事不与则工无可助水在地边不□灌溉名曰原地也】 水有数支。散布。数村者其分流也。有多寡之别。 【如水自南来至此分为东西二流水以十分为□东流工□十分之六应得水利六分。则东渠当阔六尺西流费止十分之四西渠止阔四尺是也此自水之支分者官也若从大濠而支分者则又以派分量其法以石垒埧于支渠之口□□□石而不以土护以石之小大疏密量水之□寡□□□□不致□□而洞大渠不以土护则求走石□溅溅喷射。昼夜不息。源裕而流自、长制甚巧也】 有一渠遶数村县者其得水也有后先之次。 【如各村凿有支渠、水自上来□自下起挨轮灌溉不得□越也】 有口时之限。 【每一支渠之口必置一闸如某日某时该某村使水则以使水□付之实时启闸受水应至某时某刻止按时闭闸上封闸口。灰印封记牌付次村。非时不得私开】 有渠长沟长老人以董之。 【管计闸修渠诸事理】 违例踰约则讼狱以兴司牧者有事于此。当申明旧则禁其盗决。修浚唯时董理者。必择勤慎公正之人而任之。则得要领矣。 【附听争水谳语一则观此谳语可知使水法矣】 

　　审定临汾赵城二县使水详看沈临汾稿 

　　△审定临汾赵城二县使水详看沈临汾稿 

　　会看得通利渠凿自有辽兴定年间。道汾河之水。由赵城石子村入渠。经马牧并洪洞辛村以下八村。临汾羊黄以下八村。共绕三县十八村。中建陡门二十一座。以时启闭。浇地二百二十八顷有奇。复从临汾西□归河。其中兴工者使水。不兴工。虽近支流。不得而与也。维时河渠既成。公立条例。鸣之□宪名曰渠案条例甚周。而最重者。莫如浇灌修□二则。其浇灌之例。水自东来。灌从西起。自西攒东。周而复始。葢因□口宽广愈西愈窄恐入口即分下流易竭故也共修□之例。渠分四节。自西孙至阎侃为一节。自阎侃至白石为一节。自白石至北?为一节。凡此三节者。各兴各工。自北?至水口为一节。则十村共勷其事葢以口广工多又为众水所由不应独劳马牧辛村石子三村也此案传之明初洪武二十四年。至　大清顺治六年。以故本朽烂。复誊请即故木存贮　宪库。似有可考者。但查故明隆庆时。以使水不均。赵临人民。大相讦讼。曾令辛村等三村任便使水。不拘攒浇渠例此又因凿渠之时赵民首事多损赵地以广渠口先与得水情理亦宜而兴工之例。一如渠案。上年犹未改也。独是全渠止立渠长四名于马牧西孙。以其为渠吭尾。主持全渠久充不换易起居奇之奸曾经告发。巳蒙宪烛。分立十八渠长。各管各村。公议渠务积弊永革但弊绝则不利奸民暗行唆煽致使赵民以乱规禀县临民以原情上渎遵批会讯而所争者仍止浇灌修淘二事职等拟以浇灌仍袭隆庆以后相沿之法。修淘仍袭洪武以前定案之法。不许复冀更张二县人民亦既允服矣原奉批审事理。相应详覆。伏候。宪夺如□宪允将历□渠案并今审定卷宗每村给发一本永□□守以杜讼端则三县之人。均沾宪恩于奕世矣。 

　　○禁私盐 

　　私盐越境则官盐壅阻销引不前。实为□成大患。势必缉禁。然家谕户晓。街稽巷察。每事烦而无济。法贵清源止该于私盐入境之处设防堵塞则囤贩自然屏绝倘仍境内获着私盐即先问其从何而至疏纵村镇依法究治扼吭拊背之术也 【附禁缉条约】 

　　禁私盐系约沈临汾稿 

　　△禁私盐系约沈临汾稿 

　　为严禁私盐。以裕 
　　国课事。照得私盐有禁。例律甚严。小民无知。每多越境贩卖。既亏商本。复陷民命。其害非细。合行设法于邻封交界村镇严加查禁以清越买之源务使各邑之人。各食各盐则商无滞引民不蹈法。而于 
　　国课未必无小补也。各宜永遵。须至条约者。 
　　计　开 

　　一清道路 
　　一立兵快 
　　一拨巡夫 
　　严查盘 
　　一明赏罚 
　　一酌优免 
　　一禁骚扰 
　　一禁需索 

　　?一清道路 

　　凡客商行走必由大路而不法之徒利行私径若使小路繁多则查巡者不能遍及今除村中孔道通衢。严派夫役查盘外。村中幽僻小路。宜开垦者。尽行垦种。宜堵绝者即行堵绝。其或虽系私径。必须存留以便居民往来者。亦必编篱掘壕。止留一道。仍备门栅。以时启闭。如有疏忽。致漏私盐。被他处拿获者审实。乡保地主分别治罪。 

　　?一立兵快 

　　小路既堵大路自易堤防但必专责有人方能时刻访察该村大路几条。每路酌设兵快一名。住居路口。日则率夫巡逻。夜则督夫锁栅。启闭必时。倘或远离懈怠。致漏私盐入境者。罪坐本役。 

　　?一拨巡夫 

　　兵快虽设而不法之徒每有多人伙贩难以一人查擒又必恊力有人方能周遍每路日设廵夫二名。给与值查私盐木牌一面。恊同兵快巡逻。此牌挨门轮交。乡保务必从公拨派。倘有违悞。致漏私盐入境者。乡保该夫分别治罪。 

　　?严查盘 

　　夫役俱齐全在查缉密除空身行人之外。遇。持筐箱包袋。一应器皿。似有夹带者。细加盘问。虽升合斤两之盐。但系越境者。□拿送县。以凭依律究拟。不得狥情私放。若遇大伙盐徒。凶横抗拒者。即行闭栅鸣锣。聚居民恊力擒解。倘查盘疏纵。恊擒不力。致漏私盐入境。盐徒漏网者。夫役乡保分别治罪。 

　　?一明赏罚 

　　巡查既有责成然非赏无以激劝非罚无以惩儆兹酌立规例。若获私盐一起。兵快赏银二钱。巡夫赏银一钱。纵漏一起。兵快责三十板。巡夫责二十板。恊□大伙盐徒一起。兵快赏银一两。巡夫乡保赏银一两。坐视纵逸。与盐徒同罪 

　　?一酌优免 

　　查获行赏虽足鼓舞然该村地当交界独有□值巡夫之劳若不优恤未免□苦□后凡有一切杂拨人夫。准免以省民力以示至公 

　　?一禁骚扰 

　　察问行人。务在拿获真犯必须人盐并获恐该村夫役不遵法度借端诈人或藏盐装捏。或攫取他物阻难行客致生事端合行申禁如有违犯。定将本人枷示本村。依律治罪 

　　?一禁需索 

　　兵快之设。实为通商裕课然必与地方相安方称商民两便凡该差之役。止许寄住村路寺庙。自以工食炊煮。倘有愍不畏法之人。在于本村私立漏规。需索骚扰。或恨不从欲。捏词驾害村民者。定依衙役吓诈。计赃律拟。乡保通同一体连坐 

　　○招徕垦荒 

　　土地荒芜课多缺额。势必累民摊赔欲苏此困唯有招来承业之法在无产之民。岂不乐有土田。但无开垦之力。与惧承遗丁宿逋之害。每每观望不前。宜措置牛种籽粒之费以助之而使逃户之累不及其身则人自趋认矣 【附招来示】 

　　招民承垦无主荒地示沈临汾稿 

　　△招民承垦无主荒地示沈临汾稿 

　　为召民人承粮种地。以裕恒产事照得四民之内务农在工商之先成家之法制产为根本之事无田无地谓之游手。不耕不种。谓之惰民游手易成匪类惰民必至饥寒量亦非良百姓所乐居也但恐身系贫乏。无力买地。虽当年壮力强。无可耕种。遂致坐守困穷。闲过岁月。实非得已。今查本县地额颇广。虽屡年劝耕。而荒者各里尚有。至若吴?贵提二里。遗地尤多。在此二里。丁地久有摊包之苦。今当编审。巳将丁差倍加擦减。苏省赔累。然擦减之后。起科虽轻。而抛荒不垦。则粮银之包赔。在本里仍所难免。乃舍轻粮之土地而不承种。在闲民更属可惜为此示仰士民人等知悉。除各里粮户余地。愿种者。听让仍种外。其有愿将吴贵二里逃绝遗地承种者。开具里甲支户原册。并地粮数目投认。以凭行里。查给自承粮之后即与为业、不许地土成熟借端争□亦止上纳所垦额粮里中不得摊派逃绝荒粮致使畏累不前或有他处住人。与地相远。不便往耕种者。□即呈明俟酌设暂寓安插就垦至干心愿垦种。而口食不敷者。亦许觅保具呈本县措谷借贷收成还仓当此春和之始。正宜踊跃承认。冀乐秋成。毋得观望疑虑。致虚时日。须至示者。 

　　○大计（附进表） 

　　三年大计黜陟攸行。见之尚书。其由来旧矣。居官之改守。固须掺持于平日。而此时尤必谨慎料理。我出贤否者当存优容之意葢么么一命皆属功名苟非大害于民毋恃位居其上便尔轻加诋揭出我贤否者。当曲尽情理。即监司粮河道厅。可以臧否我者毋谓彼非要地便尔轻忽使有后言颇能为害也一应计典事宜。岁初即须料理。本年都问。例有五城查拿外官关通近臣之禁若入京交际□人须用老成谨慎者设有疏虞反生不测也至于卓异一法。必无钱粮盗案注误参罚。方可希冀。否则妄为谋求总为奸人哄弄无益。凡本县佐贰首领。以及教官。贤否俱从印官开填其五花册。例俟上台共加考语亦须印官开□脚色呈送。开坏者。须另将劣欵。开一手本。□□院司府。以为题参之据。奖荐者。止开贤否册。不用另揭。计册虽送府司部抚攒造解京。而朝觐乃有本县攒造。解府汇解之册。其各式不一。开附于后。 

　　大计册目 

　　△大计册目 

　　贤否册 【式与常时贤否相同巳见承接上司条内见自大计以后之官不论丁忧升■在在去任俱要开填】 

　　五花册 【附式俱开履历不加考□俟上司填注】 

　　见图 
　　朝觐册 【分投司、院、部、科各有定例胪数如左其不附式者。一一如常开造无异式也。】 
　　通政司 
　　奏本一封 【式附】 　副本一封　　奏册一本 
　　都察院 
　　须知文册一本　见任官员册一本　委署官员册一本　保民五事册一本 【式附】 地方繁简册一本　地丁简明册一本　举贡册一本　见役吏典册一本　开浚河工册一本 
　　吏部 
　　□知册一本　清理文职贴黄册三本　见任官员册一本　委署官员册一本　考察官员册一本保民五事册一本　地方繁简册一本　乡宦履历册一本　贡举文册一本　见役吏典册一本 
　　吏科 
　　须知册一本　见任官员册一本　考察官员册一本　委署官员册一本　保民五事册一本　见役吏典一本　地方繁简册一本 
　　户部 
　　地丁简明册一本　积谷四柱册一本　盐引册一本　逃人册一本　典税册一本　羊猪驴牛税册一本 
　　户科 
　　地丁简明册一本　积谷四柱册一本　盐引册一本　逃人册一本　典税册一本　牛羊猪驴税册一本 
　　礼部 
　　乡宦册一本　举贡册一本　廪增附生员册一本 
　　僧道花名册一本 
　　兵科 
　　逃人册一本 
　　刑部 
　　逃人册一本 
　　工部 
　　开浚河道册一本 
　　督捕厅 
　　逃人册一本 
　　巳上各册外。另要多造备用并存底册一本。 
　　奏本式 
　　本高一尺一寸九分阔三寸一分 【若题本高八寸今用一尺或尺一寸阔三寸三分】 
　　封皮正面写法。 
　　实封 
　　某布政使司某府州某知县臣某谨封 
　　进　　呈 
　　封皮后面写法。 
　　某年某月某日 【中心字】 
　　本中用卜字。 
　　六部、五府、三司、六房。四川、九江、六合。四散、再三。六安府。三法司。三万卫 
　　本中宜点看事例 
　　面印。背缝印。年月印。填小日。前后称臣。书吏背书畵字。奏启用印一颗。 
　　本后接尾纸。要有本中情节字几行。若本巳完。止有计字年月。过张接者。系违式。遇缝各坐钤印。 
　　保民五事册式 
　　某省府州县知县某 
　　呈为计典事。今将卑职任事以来。所行保民五事实政。理合据实开造。须至册者。 
　　计　开 
　　一实户口 
　　按本县旧籍人民。计若干丁口。自卑职任事以来。如何招来。如何抚字。今查现册丁口若干。较旧实增若干。 
　　一辟荒芜 
　　田野比旧开垦若干 
　　一供赋役 
　　征输比旧裁减若干 
　　一兴礼教 
　　教化修举若干 
　　一备荒芜 
　　社仓比旧储积若干 
　　具册年月俱照例 
　　冬至。元旦。圣□万寿。千秋。例须进表拜贺司府提解本项银两。无论表笺。俱汇齐。差官一员总进。其文章该房自有本头。不必另做。□本项经费之外。另有帮贴。要看地方贫富起见。总之须适当而应之。不可以些小之吝。致怒上官也。 

　　○报荒 

　　饥荒不许妄报。炎异不许不报。各有参罚。须看则例申详不可因小费而置民瘼于罔闻不可因小□而生无穷之驳勘大要斟酌专理。便宜举行。若有人将灾异呈报。非通籍共罹者。即须着本处地方人等公查公覆或成灾。或不成灾。不成灾者。不必详报。即上司有所风闻行查。即以公呈覆之。成灾者。即以公呈详之。此则事有根据也总之报灾意在请蠲请恤以利民然报后踏勘民不无费量其利重而费轻则宜报费重而利少慎勿轻举以滋劳扰此意于百姓报灾之时。当开陈明白。使之通晓。则无怨矣。若详报成灾。邀　恩蠲免。则宜严查真荒。示禁里书该管。册内移换坵?字号。颠倒荒熟必使灾民得沾实惠 【附示。】 

　　饬禁蠹弊示章获鹿稿 

　　△饬禁蠹弊示章获鹿稿 

　　为严饬蠹弊事照得旱魃为灾士民愁苦本县详报请蠲全凭灾册真确方使灾黎得沾实惠但士民所开荒地。止开亩顷。不开上中下地色日者多。且一人之地。亦有荒熟?落之不同。兹必折粮入册。恐有社蠹逞肆狡习或受贿者指下为上目粮滥免无贿者改上为下折蠲不足合先严饬。为此示仰各社社书知悉。务必矢公矢慎。照依底册查造。以凭吊取十六年首粮结状查对。如有与结状不符。井至蠲恩既定之时。查核所免之银。有本人免数。与本年实征分数不合者。定行□责重枷。仍以积蠹大恶申宪处死。毋贪微利。轻视性命。特示。 

　　○救□ 

　　灾荒之时非缓征不足以存民力非赈济不足以延民命但缓征须上人为政上须剀切详请。若赈济一事。其弊最多立法必善乃若奸豪身任而侵蚀。蠹役暗坐以烹分朝廷恩典徒费于中饱而不及呼号待命之人者何哉葢以司牧者非饕餮成性即聋瞽自甘也饥寒在民。有骨肉流离之惨。有生死立判之急。为官者虽任瘠土荒陬。不致衣食不足何忍坐视子民之死。其与胥吏和同。以图升斗之干没者。良心久失。不必具论。即泄泄政事。怠惰自适。置民生于罔问者。又何以不愧于父母之任耶。如量口计赈。当思如何则无虚报之丁口。计人而给。当思幼穉妇女。与疾病之人。不能前来者。如何沾惠。而奸狡之徒。如何则不能领过再领人多粮少。当思如何使可遍及。荒久赈竭。当思如何使能有继。其开局或宜寡宜多。其分理或宜官宜民。其任事或宜暂宜久必多方等度而后可总之于斯时也要以设身处地四字存于胸中苟能存此四字则酌古凖今不留余力虚心以行实惠弊革而利自溥也 【附条议】 

　　救旱详议章获鹿稿 

　　△救旱详议章获鹿稿 

　　为拟议□恩。急救民命。以存国本事。为照地方之灾歉。亦或时有而最堪悯者在有种无收之迭至司牧之救灾。实为分内而最难计者在民生国用之并虚顾自旱连秋夏以来兵燹之蹂躝尚可趋避而赤地之惨过于焚掠水涝之浸溢犹□疏泄而熯干之酷甚于漂流嗟哉小民皆我 
　　朝廷之赤子也痛蓬子之无存求噉苦而不得乃薇茹之既尽就死地以何辜然此犹是夏收凉薄青黄不接之困苦巳如斯矣。兹复黍稷全枯。荳花尽槁后灾更甚于前仳离伊于何底虽经据灾上告。或可仰冀　恩蠲然蠲有成例而成例之外不堪仍督以输将蠲及有产而无产之民岂宜竚立而视死必急筹存济以保生全兼之严保甲以绝其为非之途。停词狱以省其无益之费。缓徭役以养其疲敝之力。庶可延及来牟。渐苏困惫。谨拟缓征捐赈二议。胪陈于后。上于 
　　宪听。叩祈大展仁慈。俯赐鉴择则遗民后此一日之性命皆由 
　　上宪之鸿恩锡之也为此今备前由。并缮后议。另备书册。拟合具申。伏乞　照详施行。须至详者。 
　　计　开 
　　永议二条 
　　一请准缓征以存国本也夫赋税出于生产。瘠土之民。岂有积贮以待输将。苟得随收随纳。以免敲朴。幸矣。兹以麦秋无成。前此催科。巳大征期会之烦苦。然民犹勉应者皆质贷急公诚剜心肉而医眼疮耳今则质贷无从而心肉尽矣其苦尤不止此也更有雇妻鬻子。以为耘耨之资者。所望赎离散而聚骨月。惟此黍荳之一稔今则室无妇子之可亲野无青草之可恋正当生不如死之时而迨呼者复至其门是懦者驱之死狡者驱之亡强梁者驱之以入不可测之地矣驱之死亡。则不独木年之逋负无完即来春之播种。亦且无人遗后此之荒芜而缺课者端自今日始也若至羣为叵测则畿辅咽喉之地又岂可等穷陬荒僻之伏莽同日而语哉拟合亟吁宪恩。酌准缓征。其十八年秋冬钱粮。祈宽限十九二十两年。每年带、征一季。以延残喘是今日之缓征实为国家存后日裕课之本也伏候宪裁。 
　　一请筹捐赈以救民命也从来救荒者。无不言赈。而言赈者。无不言捐。然在下邑。实鲜素封之家。况麦秋无收即平时温饱者巳一收而两用财力竭矣则求捐于下难在今日军需孔亟。援纳之例肆开有公忠之志者皆巳全力赴之矣兼之俸薪备用之尽裁官于斯者唯相守于澹泊金不可点爱莫能助则求捐于上难至于出粟发帑。　仁圣固不廑其行。然军旅之不息者五六年矣河工之大修者数千里矣多者岁需巨万。少者亦动支数十余万当此计臣仰屋之时凡在臣工悉宜忧勤軆贴岂忍遽以发棠为请则求捐于　九府为尤难而更有难者旱在一邑。则他邑之籴可告也而邻封之报灾者接踵矣旱在一时。则富民之囤积可出也而二时并歉竟十室而十空矣是必远贩他省。河山辽隔。岂有神输而鬼运价贵费多粒米珠资所不待言况来岁之麦秋正远岂止备百十金之钱镪作一二旬之饘粥可活数百万之生灵于期月哉然事当孑遗立尽之惨不得不大声疾呼为之请命拟合亟请宪虑。于万难之中。大施隐恻。或檄拨储谷。以通恊济。或重立赏格。以神鼓舞。或另有机宜。速示下县。以便遵奉。其或可题开加纪之例。激劝以救各郡之同灾。广援纳之途。以收他省之奔助是又在上宪之硕画而非卑员小臣所得而参末议者所有赈济之方。或宜钱米。或宜粥食。俟有赈资。呼议上请。伏候宪裁 

　　○宾□ 

　　三年一次。凡百司牧俱以有事为荣。葢内帘职任衡文。中者实为门中桃李。即外廉効用。试录内亦为列御。有光竹帛。况入帘必遴才能之员。与试之后。或有三院入境之参。与岁终不职之劾。上司不便即加诋毁以其曾为场中所选援也。名利两全。洵是盛举。宜留意。若邑有中式之人。须优加交接。联捷高诠。即是沭恩知巳况亦尊贤之礼宜然也其应解酒席工匠。并应给水手牌坊银两载在全书。照例付发。但较之邻邑。解者宜后莫先给者宜先莫后解后则无胥吏之透冐给先则得士子之欢心 

　　○举报节孝 

　　报节孝。无有定期。或奉一旨举报。或土司采风。或地方公举。凡有真节真孝有关风化者。自当洁志表扬不独俯恊舆情亦且有光治化若要部抚入告。立祠建坊者。须查定例详请。若止请部抚给扁。存案表章者。于例稍有上下亦属无碍。至于自行给扁。光耀本人门闾者不必拘例。竟可行止。要必先凭亲族公呈。取具地方结状。申详者。据呈加看申请。职行者据呈加奖批给此事衙役需索最多地方渔润不少故富者多过情之誉而穷孝穷节艰于上闻务须察访真确为妙 

　　○考试 

　　考较有二。一正考童生。或科或岁是也。须奉学道明文。考取送府。府取送道道取进学。必各童投纳卷册。并廪生结状。将册存查。将卷葢印。分发本童先领然示期。或于学中。或于本衙。或于贡院闲空衙门。令各童自备桌凳。怀卷候考未考之先。须出示。禁约该管书吏与纸店。不得借口使费烦重。勒索册卷重价再须向上司处。告假阅卷。出案销假一季考生童是也。不拘月日。每岁可以载行。先行故牒于本学。令其晓谕诸生。依期赴试。谕令该房纸店。务备合式文卷应用。仍宜亲出四六告示一通。晓谕召考。词语务要谦和。以示优礼。即外学儒童。俱应收录。不必先令报名纳卷。又多一番劳扰。大约初试之日。人众杂沓。虽极严密。亦难穷尽弊□。宜将文卷虚心□看先择佳者拔出出一圆案示期内衙覆试试实拔取前列然后广取则人心服而情亦易尽不必过于少取使人抱怨凡试即无备用银两试时宜捐备菓点分给覆试时则更宜备膳备饮厚加优礼以收士心。但正考之时。请托必多。又以覆试为荣。禀请更烦。文卷既巳阅完。先定去取除要覆试者。另出圆案外。其不必覆试。而止取送府者。宜即写正案。于圆。案之后。一同贴出则正案巳取之人安心候送府考而不渎请覆试矣。覆试毕。较定先后。再写前列正案一节。接贴前出正案之前。依次造册送府。则先后亦是不紊。此法最善。宜行。【附季考示】 

　　季考生童示章获鹿稿 

　　△季考生童示章获鹿稿 

　　为季考事照得山隆浸巨恒生特达之贤豪虎倾龙回必有典型之著作。以故箕嵩巍峻。人毓甫申。洙泗□涟。书传孔孟。虽曰人杰则地灵。亦由气锺而神助。我鹿邑。郡登三辅。沐棫朴之教最先域界九逵。得风谣之观独茂况乎滹沱东匝桥延不霁之虹元岳西临崖立能飞之石踞兹名胜。岂乏英髦。即与迩观境内石纹成栢清芬之文品定同介串石争高泉吐如珠璀璨之文思宜共渊白并涌本县长叨贵邑。竽滥名区。于多士固有教育之司在斯文更深饥渴之慕。但下车以后。差拨梭行。供应织聚不遑竭蹶以趋事安能沉静而论文今幸簿书稍楚。春夏欲交迟日和风造物启大之情性香花鸟语大□假我以文章正古人读书之时。亦才子作赋之候谨筮某日于某处。循例季考。除牒行该学通传外。合再出示晓谕。为此示仰阖邑人士如悉。是日本县黎明适馆。竟日授餐。不论生童。无分文武。奋兴簪笔。静候拈题。务尽一日之长。以抉三冬之奥。尔多士其怀才勿吝。在本县实乐此不疲也。 【获邑八景中。有海山石柘鹿泉飞珠二景故示词云然】 

　　○乡饮 

　　乡饮。古养老之事也。达尊有三。虽爵者亦得与饮。而此□专尚齿德。例于冬杪行之。有大宾。有介宾。大宾与邑长抗礼。介宾襄赞其间。稍次于大宾。要皆居于客位。其敦请之法。各处仪注不同。而席费颇出正项。务须延访舆情悦服者当之。其有绅衿公举。书吏以蜚语毁誉者。不可轻信。葢一当此饮。即有扁扬币聘之荣。封素者固乐趣以夸于田夫野老而巨狡宿奸亦冀借此以庇毕世之愆行贿者。每赂口以行不试之誉而蓄然者。亦乘隙以施嫉贤之诽。至有村落痴騃之人。畧有积贮。里地欲施渔肉。蔓延举报。葢愚氓见邑长。如天如帝。登公堂如云如雾。一闻此言。反如驱临陷阱。百计求脱。奸蠹挨身打点。或觅情。或指官。分肥烹润竟有破家者是非尊贤乃厉民也其于立饮之意不大剌谬乎虽是一节依様葫芦故事然小民有口多关官箴众奸众恶必加觉察 

　　○祈祷 

　　调燮阴阳。以弭灾患乃为政者平时之德化所感非临时可得而挽回者也然悔艾自贵为民请命亦圣贤所不废□旱潦瘟疠。风雪螟蝗民人立见死亡而上官持迂阔之言坐视不救岂人心乎亦包弹者所必至也但须实心恳切。舒诚竭力。以冀天心之格。若有异端不经之术。呵骂鬼神。污亵星曜。是以势强为施之同辈尚且不堪岂可加之苍旻乎万万不可祈祷之日。例禁屠沽所以示斋戒也。然奸蠹作法。即于铺中勒取甘结。得贿则纵其宰杀。沿途搜索荤□。得贿则又放行是为民以祈福反因降祸矣故只须谕令各各诚敬斋戒。勿杀勿淫。哀感天意。使灾恶消除。何得瞒官昧心。偷攘私杀。罪上加罪。明张告示。以劝戒之。不必捉拿起端生事。 【附示】 

　　祈祷示周靖远稿 

　　△祈祷示周靖远稿 

　　为祈祷事照得惟善乃能消灾。惟诚乃能格 
　　帝。方今旱干连月米荳渐枯饥馑将臻。死亡足虑。或本府德化未孚于社稷亦尔民愆过积厌干 
　　上天止有悔过存诚感格 
　　天心以希垂悯之一法本府巳经斋戒徒步。虔心恳拜。为尔百姓请命。又行敦请雨师。设坛祈求。望沛甘霖。自应阖邑斋戒。庶表至诚。不但屠沽严禁。即鱼蛋茐蒜。尽须停卖。凡我士民。互相劝勉外洁口体内洁心志以希上格若或阳奉阴违。忍于自欺。不独刑法是惩亦必 
　　神明谴责。勿得视为故套。至于斋戒原以为民。尔民人衙役。更毋借名搜缉。报怨索贿。致兴讼狱。反违本府爱民敬 
　　神至意。各宜恪遵。毋亵。 

　　○禁私宰 

　　律中严禁私宰耕牛是因妨农不是戒杀为官者多错认谓牛有功于人禁止杀食此缁流冥报之谈非圣王治世之法也甚有禁止蛙螺鱼??鳝更为可笑。夫民之谋生各有恒业农工商贾。各有所长。幼而习之。老而安焉世代不易其业者以人各有能有不能也水乡泽国之户。浮家泛宅之人。举网击鲜。换柴易米。夫妻子母非此不生舍此实无他事乃一旦禁之。以绝其业是只知物命之当恤不知彼人之啼饥号寒更足哀也每年迎春之后宜出示晓谕。禁宰耕牛。明开律例阐明宰牛妨农之意劝令爱护。以备东作之用。村落须相觉察。有犯禁约者。里地举报。以凭按律治罪。容隐者并究。若有老病不堪使用者。须与里地保长说明。宰杀食卖听从民便不必取结呈官使胥役需索生事 

　　○祭祀 

　　文庙丁祭以及山、川、社、稷、忠、孝、节、义、神贤。例有及时之祭须尽诚敬先祭十日前。该房禀请祭祀银两。豫备祭礼。须查全书经费照例给发。令铺户亲领备办取领状粘卷。其牲帛等物有用印封者。检点明白。然后印发。焚化时。必查数印封。一并焚烧。恐有揭封藏匿。另用他处之弊。至若因祭祀而有赛会之俗例。苟非淫祠邪教。姑从民便然必禁其华侈以省诲盗禁其连日以妨正务其有于祠庙处所。搭抬演戏聚众讲经妇女入庙烧香念佛诸恶习。皆系风俗之最衰奸盗事端多由此起宜严行禁绝 

　　○迎春 

　　迎春虽属大典。好侈者。每每妆作故事。扰乱行铺及至迎时不过目前一炫无补正事也宜循古不必趋时要有实心为民劝农祈谷之意。勤敬而巳。至于乐户妓女。彩楼台阁。久经题禁。须出示晓谕。勿使胥吏暗中索钱。其送土牛筵席。照例支全书经费行。 【附示】 

　　禁迎春彩楼示章获鹿稿 

　　△禁迎春彩楼示章获鹿稿 

　　为晓谕事照得迎春在即。事属祈谷大典。自应依例举行。但除芒神土牛。报春彩旗。导引鼓乐之外。如有乡农荷锸自欲点缀太平景象者。亦所不禁。至于花巧彩楼。以及师巫乐户。扮演故事等项殊非劝农之意槩行停止。毋事奢靡。虚耗物力。特示。 

　　○救护日月 

　　日月薄蚀。百职有救护之礼。藩司颁檄示知。即出示通晓百姓。及期。附郭州县例至藩司本府处。行朝拜礼。僻处则本衙门。其仪注令该房开逓照行。其照视所蚀影晷分厘例用清油及所用坛厂□□俱系借办事毕令行户亲自领归。检点发还。不可使胥役干没。 

　　○署篆 

　　他位缺员。势必借才。以权署其事。是一官而两任矣。其例印官监司揭报。出结详司。司允详院。各院批允。掌印署事。每多要与前官交盘。若交盘不清暂署其印不收交盘可也。文移照例批发。而相见仪注。仍用本任。一应刑名钱谷。于任事之日算起。按日分限。以为考成。衙规亦宜另立簿籍。以为稽察。若本任事冗。缺任更属烦剧。且多干系。宜辞之至于我任将满升迁可望。宜力辞不得贪小利以致粘滞本衙门佐贰首领。欲署他事。须我出结者。宜斟酌其才力。衡量其生平。不得狥情混结。葢署官有犯赃私。出结之人。例亦议处。不可不知。 

　　○讲约 

　　保庶之法。唯有教养二端。衣食足而后礼义兴。故教不先养。饱暖无教。近于禽兽。更为圣人之所深忧。但小民散居村落。为上者何能以孝弟之道。家谕户晓且乡民朴鲁见官师如帝天即有开导必不相入故莫如以本乡之长老教本乡后生为便易此讲约一节断宜吃紧勿谓迂远也至于乡建社学。以教童子。实本古制。今多不行。宜即以讲所为课蒙之地。以约长兼塾师之职能设法膳之使小子有造亦父母之所当然也 【附讲约条例】 

　　申行讲约条例示沈临汾稿 

　　△申行讲约条例示沈临汾稿 

　　为申明讲约条例。以成盛治事。照得牧民之道。教养为先。命稷而后。特重司徒。良因敦伦崇礼。非宣扬化导。无由以臻黎庶于上理也。我临邑本属帝乡。自应易归淳厚。兹奉旨部颁到讲约条谕。自当恪遵力行。永久无间。则易俗移风。端有在于是举矣。所有设讲事宜。合行通晓。须至示者。 
　　一讲约必须宽广明凈之所。不拘庵观寺院。须要近于村集者。以便士民趋赴。前经檄令阖县庄镇。报定在案。今于门上挂匾一面。上书讲约公所四字。以凭本县亲临查勘。 
　　一公所之内。须置木牌一架。上书圣谕。供于正中。备高桌一张。便于凭倚开讲。至于柳椅木櫈。随宜备用。 
　　一讲期于朔望。乡长黎明至所。士民听讲。亦须辰卯之间。开讲务以辰刻为率。毋许喧哗搅扰。如有游手棍徒。混乱秽污讲所者。乡长指禀。以凭拏处。 
　　一乡长报自本乡。原因乡评素所尊信。本人文理品行。堪为后生效法可知。许其即于所内开学授徒。日得修脯。以资赡养。并免其本身夫役差拨。该乡长果能训谕有方。化行俗美。本县访实。另俟捐设优助。 
　　一讲约紬绎圣谕。原为化民。敦伦而外即以睦邻务本为重。凡村镇中或有细微口角。不妨同赴约所申诉。乡长即为开说解纷务使息争省事。无虚设讲之意。至于在情武断。乃奸回作为。乡长定能自爱。毋俟本县申禁也。 

　　○明界址 

　　州县大小不同。广袤各有分疆此不独赋梲之执掌当清。而逃人刼杀以及私盐私钱之藏匿尤当早辨也每见地方官于界址。不在平日辨明。迨至有事。惟与邻封互相推诿。斯时缉捕之务。各不承任。使奸人得以遁匿。赃私酒至花销。在推诿者终受处分。而遁匿花销太案遂成难结自误误事不少故于幅员交界之处。宜立界石。仍使地主列树榆柳桑柘。年年樵采。则或有不虞。地主自然不能卸人。至于通衢大路。则必会同邻封。同立高碑。深刻端楷大字。碑上横书某府。其下并书某州县南界。某州县北界。四至八到皆如之。不得各立碑坊。使中有空处葢普天下工土出此即入彼间不容发原无尺寸空隙处也界址明。则平日之防缉既有责成。而临事之推诿绝矣。若以前剩有残坊?石。立碑之后。悉要毁厺。确守画一。毋留陈??贲。仍开游移之议。 

　　○治道涂 

　　境中之有道路所以达命令。通啇贾。走民人者也犹人身之有血脉不可一时塞滞故河淤。则当开浚。山圯。则当开填。至于邮站通衢。应置桥梁者。或石桥浮梁。造作必须坚好。若水有溢涸。桥梁难以久存之处。则当视水性而筹划之。搭折必依时。 【如泘沱漳、汾等、河。搭以十月朔、拆以四月朔之类。】 不可迟早。以误行迈其陆路则必修治平坦无留水洼免人迂途枉道。尤宜傍筑拦马短墙。以防响马。种高柳以蔽暑日。立计里木坊以为指迷。则人情自尔欣悦而勤能之治象亦足以动往来之目矣 

　　○饬关津 

　　设关、之意。在固封疆。而守关吏卒。多立木?么税以需索。每令商贾视为畏途。且有借盘诘之名。按人收钱者。甚至妇女经由。勤其停车掀轿。轻薄恐吓。非得银一二钱不肯放行。设渡、之意。在通往来。而操渡之夫役。每结党而肆横。或按头畜论价。或照货物要钱。一遇车轿灵柩。则随意□诈。竟有诈钱数串。银数两者葢因渡口多无旅店进无他途止又不能于是忍气以饱其壑更若黄河大江。巨浸险溜之处。彼则哄人上船。唯知人众钱多。不论本船任载与否。船小载重。每遭沉溺之惨。更有一种至恶船户。招人且不论钱。行至中流。停舟索值人皆畏风波而惜时日遂尔无求不得此等厉民。为上者安可不一禁饬。故于关卒当移会本管列榜严禁。官、渡。之有工食者。约限人货定以犒劳酒资。私船之无工食者。将船编号。人夫报名。亦限人货。定以平价。□各立碑申晓。朔望同逓并无勒索掯诈结状。如有违禁。官弁据实揭参。人夫互相连坐。除可职行之外。有涉上宪。势借权显者。必详请院司毅然行之 

　　◆升迁 

　　诗曰靡不有初。鲜克有终晚节末路之难古今共之葢习久者易怠志满者□骄处成功不慎。而使怠骄萌。不几山亏一籄乎。尤贵豫先。时之计虑。留后日之讴思。述升迁 

　　清钱粮 
　　造交盘 
　　发兑支 
　　查积谷余粮 
　　查税契 
　　结钦部宪件 
　　简词讼 
　　销号件 
　　修学校 
　　清监狱 
　　免赃赎 
　　晓谕行铺 
　　禁止亲随拆毁衙署 
　　印簿册牌票 
　　请署员 
　　焚毁簿书 
　　还借办 
　　□新官 
　　赏役吏 
　　交印 
　　谢上司 
　　出衙 
　　音释 

　　○清钱粮 

　　任内钱粮。每年虽有奏销清册。然存留放给。不无那借透欠之欵。今任事将终不可不通盘打算使条条皆有着落项项皆是全完不特不与后官以掯勒之端亦不可致胥役留为口实于升期半年之前。细将那借透欠。一一开出。逐件清楚。或应拨补。或应抵还。或追还官。或令补领。其那借二项。若凭上行。方始通融者。原属一丁一孔。申请开销尚易补还。唯是透支欠给之间。须商酌妥确。或透者不能即有还官。欠者未能即有实给。或可晓以情理。令同役亲友。立约对会。使透者徐扣工食。以偿欠者。欠者出领以粘卷中葢前官欠给之欵后官必不补给今立约对会虽迟时日终有领期先以虚收而渐实受亦易乐从也至有私借私那。无透有欠。须预先设法补苴。弥缝无隙。倘留□议之端。俟后官查出详追。彼时必出。巳资补库而更添一参驳之丑矣 

　　○造交盘 

　　钱粮既清。即可令屡年收管书吏。将任内交盘底册攒造。止留本年底册。以待去任之日。扣定真数。方始实造。葢历年底册既成。即可誊写。而本年册底无多。造亦易竣。倘上司肯令署官收受。则数日可以交出矣。册式见钱粮首篇。 

　　○发兑支 

　　役食不可预给。钱粮放欵中巳言之矣至升迁之年。必有压落未给者。历年或有民欠积逋。即兑与承追之役。□欠给串。勒令写领。葢承追旧欠。必公派三班皂快。使彼各有未完。易于兑散况积欠不完未必不是承追之人中饱即里地侵蚀在此辈原系一路之人兑支自易无可推诿者 

　　○查积谷余粮 

　　积谷原无额数。各里捐输。在簿有名而未交纳者。于解任之年。须上紧劝输销簿。久催不完者。于去任之日。开示免纳以自明。勿为里蠹中饱。每年仓廒定有余粮如存留续放之米。未及放完而要离任。当先查算明白扣存仓中正用。毋使胥役暗自收肥。 

　　○查税契 

　　税契虽于编审之年清查而编审之后。民间仍有买卖。于升迁之时。出票里中。着地方报催上税。此时称估税银。勿加耗赠。则民间因有便宜。自然争先来税。若仍重等勒索。则买户匿契不税。以待新官编审上纳虽催亦无益也临去任。胥役例要乞恩。有此一查。多有将契托胥役乞印者。示恩准行。亦是不费之惠。 

　　○结钦部宪件 

　　钦部宪件。不完不能离任。任既满。宜严查速结。以副升迁。 

　　○简词讼 

　　任满将升。词讼宜少准。葢准则必拘必审。使百姓无虚费之银钱。无虚费之时日。若报升后。即要交印而去苟拘过人犯不审而罢不既虚费民人之银钱时日乎故莫若于数日前。出示停讼为便。 

　　○销号件 

　　号件久拘不到者。必是两造俱不欲审。贿差延搁者也。每季将终。即行查理。果系些小之事。当挂示注销。今将离在岂可仍留牌票于胥役之身令其需索无巳除人命强盗逃人十恶等事开造交与接官审理。其一应户婚田□□殴钱债细事。久拘不到者。俱出示注销原牌吊毁即有难巳之事听其于新官告理可耳 

　　○修学校 

　　黉宫为圣贤所凭式守土者原宜不时修葺今将去任。当多请学租。捐助巳俸大为整理以留为士民之瞻仰仍立碑文。同垂永久。庶不虚此一番守土也。 

　　○清监狱 

　　每逢酷热严寒之时。监中可保可放之囚。自应保放。今当去任。更要彻底澄清。除死罪未决。军徒未解。钦部宪件未结。以及寄监犯人。开造交盘一册。送与后官。其余上司赃赎人犯。宜取的保。职行小罪人犯。尽行释放 

　　○免赃赎 

　　钦部宪件赃赎。久追不完。果系家产尽绝者。亦准详请免追。载在则例。今将去任。宜择上项久逋赃赎。令本犯投具家产尽绝呈词。申详请免。详请不准。交与后官追纳。其职行自问赎银。于交印之日。尽批豁免。告条晓谕。即入官之赃。不报上司者。亦同免追葢此等赃赎原不开入交盘徒令胥役□放不若□免示恩为□ 

　　○晓谕行铺 

　　日逐买办。行铺俱着亲领现银。其法巳见初任事宜。今将去任。仍恐奸蠹有借称新升上任送礼名色。骗取什物。宜出示晓论。 【附示】 

　　谕行铺示章获鹿稿 

　　△谕行铺示章获鹿稿 

　　为晓谕事。照得本县莅任以来。日用一应薪米什物。无不现银平价。与行户亲给现领。毫无賖取挂欠。恐有奸胥。借称离任需用。诳取货物。并平时或有冐名賖取悬价未偿。为此示仰行户人等知悉。凡有前项情弊。立即赴县具呈。以便查明追给。如有把明人役拦阻者。许即喊禀。以□重究 

　　○禁止亲随拆毁衙署 

　　去任之时。内衙丁仆。有将衙署门栏。作柴薪者。有信忌讳。恣意毁坏者。有将花卉树木斫伐者。意在不肯留与后人不知一草一木皆　朝廷赋税百姓脂膏所成历任以来国恩民财享用巳久今将去任当思报国恤民果有几事若不称职犹当自愧柰何以有用之物任情暴殄又复累民修葺耶况后官与巳原无雠怨小量至此。可发一笑。□先朱示禁约。实贴三堂。 

　　○印簿册牌票 

　　去任有期。宜钉合式簿册。并空白牌票长文纸。青白红手本。用印备用。 

　　○请署员 

　　报升巳后。上司既有知照。须往谒谢。数日内。即清理一应未完。令有头绪。归着。宜先具详文。通详院司道府。请选委贤能署印。以便出缺。若相好上司处。详文外。更须加一委曲禀帖。恳请早使交代葢既有升任自当速□恐恋日久又有盗案逃人粘滞也 

　　○焚毁簿书 

　　凡书札文移牌票非有用必存者尽行焚毁不得遗留。使后官拾去。致生他议。其一应不须交与后官册籍尽行收藏。以备他日查核之用。至于征收无额杂税簿籍。尤□□留与吏胥。 

　　○还借办 

　　衙署中信借办行铺木植棚厂等物。示期亲领。□□□之后。即为吏胥干没过归于巳也。 

　　○□新官 

　　出缺之后必有除补者。探听的实。宜具书启。令头接人逓送。须要言词温润礼数周全。倘接任之后。有未完事件。正数据理且交盘一节多有故意兜难者务使相好则接受自易 

　　○赏役吏 

　　役吏终任追随。临行之惠。不可不及。其黠者必以事件乞恩。庸者未必有事干渎。衙中自办粗用器皿难以待带新任者。不必算小变卖。宜分赏不曾乞恩之人一以存去思一以示公溥 

　　○交印 

　　署员有人。俟其择日受印。如日期择得远。当行文催之。及期。将印洗验明净。入匣中。加印封。依仪注交与署员。出文申明各宪。 

　　○谢上司 

　　离地方之时必须向文庙。各上司。及缙绅处辞行。同城者。印既交卸。即须于上司处叩辞谢事。 

　　○出衙 

　　既已谢事。署官虽不进署住家。亦须另觅公馆。移出家眷。俟候交盘。以赴新任。其衙署听凭修葺。以候新官但出衙之时。宜亲自各处照看。恐有文粘贴壁间。或家人藏匿日用物件。不当与人见者。留使胥役收取。后官拾得。以为话柄。更免遗忘。复进查取之失。 

　　○音释 

　　堡 【音保】 汊 【音诧】 挖 【音□】 堑 【音倩】 觑 【音娶】 觎 【音于】 崇 【音岁】 骼 【音格】 □ 【音瞿】 拊 【音府】 魃 【音跋】 饕 【音滔】 餮 【音铁】 □ 【音吝】 涝 【音牢】 熯 【音汉】 仳 【音否】 廑 【音觐】 匝 【音札】 騃 【音矮】 吁 【音□】 噉 【音啖】 眚 【音捐】 

　　未信编第六卷终 
 
