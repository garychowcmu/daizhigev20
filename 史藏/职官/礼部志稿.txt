　　钦定四库全书　　　　　史部十二
　　礼部志稿　　　　　　　职官类一【官制之属】提要
　　【臣】等谨案礼部志稿一百卷为明泰昌元年官修首列纂修姓氏自礼部尚书林尧俞至司务顾氏碞等四十人次列批委纂修自东阁大学士前礼部尚书孙如游至仪制司员外郎张光房等六人次列巡按直苏松等处御史据松江府知府掲荐生员俞汝楫纂礼部志书公移并礼部准聘赴书局批文则成书实出汝楫之手明史艺文志有俞汝楫礼仪志一百卷当即此书此曰礼部志稿葢其草创初成尚未定名之本也卷首汝楫名后并列上海生员俞廷教名为荐举公移所无殆入局以后续招协修故初揭不载欤其书首圣训六卷为洪武至隆庆诏谕次建官建署一卷次总职掌一卷次仪司职掌十六卷次祠司职掌十卷次客司职掌四卷次膳司职掌及司务职掌共二卷次厯官表四卷次奏疏五卷次列传八卷次仪司事例二十一卷次祠司事例九卷次客司事例三卷次膳司事例一卷次总事例七卷前列凡例三则其溯初制一则称研讨典故要在寻流溯源其理条贯一则称典故之编不急于荟萃而急于贯通其慎稽考一则称网罗旧闻非独挂漏是惧而攷正谬误亦编摩第一义其言皆深得纂辑要领故其书叙述详赡首尾该贯颇有可观如释菜荐举诸诏为明实录所不载祈雪建宫诸训为嘉靖祀典所未録王妃冠服百官常服及大宴乐章较明史礼乐志为详贡举起送之额诰勅表章之式较明会典为备经筵侍班员额拾明集礼之所遗朝觐赏赉诸制补星槎胜览西域行程之所阙虽案牍之文稍伤冗襍而取备掌故体例与著书稍殊固不能以是病之也乾隆四十五年十一月恭校上
　　总纂官【臣】纪昀【臣】陆锡熊【臣】孙士毅
　　总　校官【臣】陆　费　墀










　　礼部志稿纂修姓氏
　　太子少保礼部尚书兼翰林院学士林尧俞右　侍　郎　兼　翰　林院侍读学士温体仁仪　制　清　吏　司　　郎　　　中周应期
　　员　　　　　　外　　　　　　　郎卢洪珪
　　邓良知
　　主　　　　　　　　　　　　　　事莫俨臯
　　孔荣宗
　　刘应宾
　　张时
　　张翼明
　　祠　祭　清　　吏　司　郎　　　中周以谦
　　员　　　　　　外　　　　　　　郎周　锵
　　主　　　　　　　　　　　　　　事张天麟
　　丘履嘉
　　李华
　　陈　耀
　　南居益
　　荆养乔
　　主　客　清　　吏　司　郎　　中虞徳隆
　　员　　　　　　外　　　　　　郎郑国昌
　　主　　　　　　　　　　　　　事毕自肃
　　张襟
　　丁魁楚
　　李之茂
　　韩　琳
　　李长徳
　　李其纪
　　孙际可
　　精　膳　清　　吏　司　郎　　中萧应坤
　　董　暹
　　员　　　　　　外　　　　　　郎张国柱
　　王象晋
　　主　　　　　　　　　　　　　　事张文运
　　王曰善
　　李日华
　　李　芬
　　何应奎
　　沈景初
　　司　　务　　　防　　司　　　　务周　迪
　　顾民碞







　　礼部志稿批委纂修
　　东　阁　大　学　士　前　礼　部　尚　书　孙如防前礼部尚书兼翰　林　院　　学　士孙慎行前礼部左侍郎兼翰林院侍　读　学士周道登恊理府事礼部尚书前　礼部　右侍郎周【阙名】尚寳司少卿前仪　制　清　吏司郎中湏之彦前　仪　制　清　吏　司员　外　郎张光房









　　奉委辑録直松江府儒学生员俞汝楫
　　直松江府上海县　儒学生员俞廷敎














　　礼部委纂修公移
　　钦差提督学政巡按直苏松等处监察御史毛为礼制纲维政教志乗闗系宪章谨荐学行宿儒以备纂修取用事奉都察院东学字二十五号勘劄准礼部咨仪制清吏司案呈奉本部送据复原任松江府知府庄毓庆掲称窃闻本朝礼法大备咸统扵寅清直亮之臣从来搜辑旧闻必需夫修行积学之士查得万厯三十七年选司袁员外见吏部志缺择委贡生宋启眀收罗防帙慱采羣编纂成志书三十册现奉堂批付梓永为一代章程而吏礼并称鸿钜纂修允资端方切见松江府学生员俞汝楫学术醇正操履髙贞属以考古证今必能删芜辑漏况典重郊庙大礼沿革皆当并稽而部设南北両都彼此亦宜互证查本生万厯甲寅南部聘修祠乗十卷虽未梓行而□先典故已备考镜又查本生曽经修撰焦竑委纂名贤列传预魁万卷之琅函常熟县延修虞山志书亦具一方之纪事至扵母殁二十余年因迁葬而庐墓荒山泣声同永夜猿啼家徒存四壁勤课诵而糊口砚田苦节迸末流羶好行砥颓波言无枝叶职自初第司铎云间目击当年之砺志距十载守旧逰更觇末路之有成闻见最真秉彛不昧今因服阕赴部躬逢吏志告完而春曹载笔伊始心切怜才谊难缄黙等因具掲到部奉批夲部未有志乗诚为缺典第纂辑之任颇难其人今庄使君所荐云间俞生文行俱优正本部所愿得以充纂辑者亟宜委任以成盛典志成之日纪录酬劳尚图优议等因送司奉此看得本部典礼防称繁钜而纪载缺焉无稽厯朝掌故防同藏壁之书四署文移半是存羊之朔挂漏未暏其全敝舛莫知其自志书一节不可谓非本部之缺典也今据原任松江府知府庄毓庆所举松江府学生员俞汝楫行拟闵曾才追班马即其修辑志乗业已窥见一斑知其慱古凖今当必素三礼倘假数月之暇得徼笔砚之灵勒成一书俾传不朽岂直羽翼典礼真可鼓吹休明当不止本部之拜赐也书成之日应比照南昌生员章潢事例举用以酬其劳仍知防提学官先采访其文行特为优议以示旌异并转行府县动支学租银八両以充聘资等因呈部防得本部志书得有学朗识之士为之纂辑诚不朽盛事也即咨彼处学台优奬并转行府县偹礼银捌両充聘俟纂辑完日荐用酬劳拟合就行为此合资贵院烦为转逹直隶督学御史先将俞汝楫优奬仍转行该府县学照数动支学租银両送充聘礼施行等因到院准此填给巡按直东学二十五号勘合备劄到院依奉查照即便施行等因奉此防得松江府学生员俞汝楫吟下一经峻槩楼头百尺力行古道夙负时名今令闻已逹家邦即纂辑有光志乗为此案仰本府即支学租银八両封给本生作为该部聘礼动前银六両并置匾一座上书鼓吹休明四字送至其家以示优奬之意仍将支用过银数取囬掲同抄案依准呈来湏至案者泰昌元年十月三十日纂志凡例
　　一遡初制
　　夫研讨典故要在沿流遡源我朝一代之礼皆繇圣祖剙定即位之初甫辟乾坤而新日月亟孜孜三重隆儒引谊撰著礼书以昭示极攷其时所最先成者曰大眀集礼其书取周官吉凶军賔嘉五礼为纲而加以冕服卤簿仪仗律乐字学且多绘圗焉自后十余年间则有曰国朝礼制曰稽古定制曰国朝制作曰大礼要议曰皇眀礼制曰礼仪定式曰大眀礼制曰洪武礼制曰礼制集要曰礼制节文曰太常集礼曰孝慈録其不专扵礼而礼政居多者曰皇眀祖训曰大诰曰大眀令曰教民榜文曰诸司职掌典礼之盛彻今古通幽明极天地和上下优优大哉不可以加矣列圣纉承先□一揆即如世皇天徳通达圣学渊深锐意修眀靡神不举寜出祖制之矩矱哉故防典深得此义每类首列国初诸籍之文次乃后来宪令本末灿然可暏已今兹之纂一遵其义例初制见行必穷其着令之始初制废阁务识其沿革之繇将率循者与振举者咸易考见焉此臣子以纂述为宪章之义也
　　一理条贯
　　夫典故之编不急扵荟萃而急扵贯通不急于广慱而急扵提挈頥事抟沙意绪棼丝安所得其要领哉兹者拟门类则立网以总之立目以疏之扵目之中又枝分缕析以悉之此为定局之大势也拟名目则依彷职掌而不尽泥职掌有宜分而合者为别之有宜合而分者为一之有创立遗漏者为益之有先后失次者为序之又为布列之大凡也拟书法则朝廷所防曰诏曰令曰命臣所奏曰奏准曰奏定曰议准曰议覆皆以年月先后次第着之有创举者曰谋事之始有举而旋废者曰今罢曰某年罢其仪注小有损益者随文注之小同大异者随代列之又为载笔之大意也连篇累牍若三千三百本天淆地而提纲挈领则为轻为曲胪若列眉累世不能殚其学者一朝可以举其槩矣
　　一慎稽攷
　　夫纲罗旧闻匪独挂漏是惧而攷正谬误亦编摩第一义也兹幸从词林钜公请累朝金柜石室之副逖捜慱采膏晷为继又节蒙当事名公示以本曹掌故诸牍稔得熟闻徃事谓可借手以报塞笔扎之役扵万一頋简编浩穣案牍纷拏一事而众册毕书不免彼此矛盾一编而事端两见间亦先后抵牾盖语有曰郢书烛举笔端烛影则知搦管者之不难脱畧也又曰字经三写焉乌成马则知传録者之不难失真也彚録之际每贾勇从事凡有舛错参互攷订盖不遗余力矣其有无从是正者则存旧文以俟亦窃附扵郭公夏五之遗意乎

　　钦定四库全书
　　礼部志稿卷一
　　明　俞汝楫　编
　　圣训
　　太祖髙皇帝敬天之训
　　洪武元年正月上将告祀南郊戒饬百官执事曰人以一心对越上帝毫髪不诚怠心必乗其机瞬息不敬私欲必投其隙夫动天地鬼神惟诚与敬耳人莫不以天之髙远鬼神幽隐而有忽心然天虽髙所鉴甚迩鬼神甚幽所临则显能知天人之理不二则吾心之诚敬自不容于少忽矣今当大祀百官执事之人各宜慎之洪武二年三月翰林学士朱升等奉勑撰斋戒文上曰凢祭祀必先斋戒而后可以感动神明戒者禁止其外斋者整齐其内沐浴更衣出宿外舍不饮酒不茹荤不问疾不吊丧不聴乐不理刑名此则戒也専一其心严畏敬慎不思他事茍有所思即思所祭之神如在其上如在其左右精白一诚无湏臾间此则斋也大祀斋戒七日前四日为戒后三日为斋中祀斋戒五日前三日为戒后二日为斋既进览上曰凢祭祀天地社稷宗庙山川等神是为天下生灵祈福宜下令百官一体斋戒若自所祷扵天地百神不闗扵民者恐百官斋戒不致専精则不下令又谓省部臣曰朕毎祭享天地百神惟伸吾感戴之意祷祈福祉以祐生民未尝敢自徼惠也且斋戒所以致诚诚之至与不至神之格与不格皆系扵此故朕毎致斋不敢有一毫懈怠今定斋戒之期大祀以七日中祀以五日不可太久大抵人心久则易怠怠心一萌反为不敬可止扵临祭斋戒三日务致精専庶几可以感格神明矣命太常着为令
　　五月夏至祀皇地祗扵方丘礼成上御便殿谓侍臣曰上天之命朕不敢知古人有言天命不易又曰天命无常以难保无常之天命付骄纵淫佚之庸主岂有不败朕尝披览载籍见前代帝王当祭祀时诚敬或有未至必致非常妖孽天命亦随而改毎念至此中心惕然十一月冬至祀昊天上帝扵圜丘奉仁宗淳皇帝配位礼成上御奉天殿百官行庆成礼既毕出御奉天门谓羣臣曰祭祀在乎诚敬不在乎物之丰薄物之丰矣而诚有未至神不享焉物虽薄而诚至神则享之所谓东隣杀牛不如西隣之禴祭尝闻以徳受福未闻以物徼福者也昔陈友谅服衮冕乗玉辂丰牲帛而行郊社之礼彼恣行不道毒虐生灵积恶于己而欲徼福于天可乎朕凢致祭其实为国为民非有私求之福茍诚意未至徒尚礼文而欲徼福于己岂不获罪于天耶洪武四年十一月冬至祀昊天上帝扵圜丘礼成上谓羣臣曰帝王奉天以君临兆民当尽事天之道前代或三嵗一祀或歴年不举今朕嵗以冬至祀圜丘夏至祀方丘遵古典制将以报覆载之大徳惟夙夜寅威冀精神昭格庶隂阳和风时以福斯民羣臣咸顿首曰陛下敬天勤民古未有也
　　洪武二十年正月大祀天地扵南郊礼成天气清明圣情悦豫侍臣进曰此陛下敬天之诚所致上曰所谓敬天者不独严而有礼当有其实天以子民之任付扵君为君者欲求事天先必恤民恤民者天之实也即如国家命人任守令之亊若不能福民则必弃君之命不敬孰大焉又曰为人君者父天母地子民此职分之所当尽祀天地非祈福扵己也实为天下苍生也
　　严祀宗庙之训
　　甲辰四月中书省臣进京庙祭享及月朔荐新礼仪上览毕忽悲怆流涕曰吾昔遭世艰苦饥馑相仍当时二亲俱在吾欲养而力不给今赖祖宗之佑化家为国而二亲不及养追思至此痛何可言因命并録皇考妣忌日嵗时享祀以为常
　　洪武元年正月追尊四代考妣祭讫上曰奉先思孝祭神如在诚敬无间神灵具依茍或有间非奉先思孝之道也
　　洪武三十一年春享太庙毕上歩出庙门徘徊顾立指桐梓谓太常臣曰徃年种此今不觉成林凤阳陵树当亦似此因感怆泣下又曰昔太庙始成迁主就室礼毕朕退而休息梦朕皇考呼曰西南有警觉即视朝果得邉报祖考神明昭临在上无时不存尔等掌祭祀宜加敬慎旦暮中使供洒扫奉神主恐有不防当以时省视务宜斋洁以安神灵
　　尊崇文庙之训
　　洪武元年二月诏以太牢祀先师孔子扵国学仍遣使诣曲阜致祭使行上谓之曰仲尼之道广大悠久与天地相并故后世有天下者莫不致敬尽礼修其祀事朕今为天下主期在明教化以行先圣之道今既释奠国学仍遣尔修祀事扵阙里尔其敬之
　　洪武十五年四月诏天下通祀孔子赐学粮増师生廪膳上谕礼部尚书曰孔子明帝王之道以教后世使君君臣臣父父子子纲常以正彛伦攸叙其功扵天地今天下郡县庙学并建而报祀之礼止行京师岂非阙典卿与儒臣其定释奠礼仪颁之天下学校令以毎嵗春秋仲月通祀孔子
　　兴学之训
　　洪武二年四月命博士孔克仁等授诸子经功臣子弟亦令入学上谕之曰人有积金必求良冶而范之有美玉必求良工而琢之至扵子弟有美质不求明师教之岂爱子弟不如金玉耶盖师所以模范后学者使之成器因其才力各俾造就朕诸子将有天下国家之责功臣子弟将有职任之寄教之道当以正心为本心正则万事皆理矣茍导之不以正为众欲所攻其害不可胜言卿等宜辅以实学毋使效文士记诵词章而已洪武十一年十一月命礼部给赐国子生钞北平陜西山西山东广东广西四川福建之人在监三年以上者人五锭二年人二锭俾制冬衣复命工部扵国子监前造别室一区凢百余间具灶釡牀榻以处诸生之有疾者令膳夫二十人给役侍臣进曰陛下作兴学校推心悯下无所不至从古未有上曰诸生去乡土离亲戚逺来务学日久衣敝或有疾无人具汤药朝廷作养之必使之得所然后可必其成材盖天生人才皆为世用人君育材当有其实惟能有以作养之则未有不成材者也
　　洪武十四年三月颁五经四书扵北方学校上谓廷臣曰道之不明由教之不行也夫五经载圣人之道者也譬之菽粟布帛家不可无人非菽粟布帛则无以为衣食非五经四书则无由知道理比年自丧乱以来五经残缺学者虽有美质无所讲明何由知道今以五经四书颁赐之使其讲习夫君子而知学则道兴小人而知学则俗美他日收效亦必本扵此也
　　十一月上命礼部臣修治国子监旧蔵书板谕之曰古先圣贤立言以教后世所存者书而已朕毎观书自觉有益尝以谕徐达达亦好学亲儒生囊书自随盖读书穷理扵日用事物之间自然见得道理分明所行不至差谬书之所以有益扵人也如此今国子监旧蔵书板多残缺其令诸儒考补仍命工部督匠修治之庶有益扵学者
　　洪武二十四年六月命礼部颁书籍扵北方学校上谕之曰农夫舍耒耜则无以为耕匠氏舎斤斧则无以为业士子舍经籍则无以为学朕尝念北方学校缺少书籍士子有志扵学者徃徃病无书读向尝颁与四书五经其他子史诸书未赐予宜扵国子监印颁有未备者遣人徃福建购与之
　　敎太子诸王之训
　　吴元年十月上遣世子标次子樉徃临濠谒陵墓因谕之曰世称商髙宗周成王为贤君者汝知之乎髙宗旧劳扵外知民疾苦成王早闻无逸之训知稼穑之艰难故其在位不敢暇逸能修勤俭之政为啇周令主汝诸子生扵富贵未渉艰难人情习扵宴安必生骄惰况汝他日皆有国家不可不戒今使汝等扵旁近郡县逰览山川经歴田野因道途之险易以知鞍马之勤劳观小民之生业以知衣食之艰难察民情之好恶以知风俗之美恶即祖宗陵墓之所访求父老问吾起兵渡江时事识之扵心以知吾创业之不易也扵是命中书择官辅导以行
　　洪武三年十二月礼部尚书陶凯请选人専任东宫官属罢兼领之职庶扵辅导有所责成上曰古者不备其官惟贤能是用朕以廷臣有才望勋徳者兼东宫官非无谓也尝虑廷臣与东宫官属有不相能遂成嫌隙或生奸谋离间骨肉其祸非细若江充之事可为明鉴朕今立法令省防都督府官兼东宫賛辅之职父子一体君臣一心庶防无相搆之患也
　　厚风俗之训
　　洪武四年六月上退朝御东阁从容与羣臣论及礼乐之事谓廷臣曰世之治乱本乎人情故忠信兴则俗竞淳朴佻巧作则习尚诈伪京师天下之统防万民之瞻仰四方所取则者也而积习之卒以奢侈相髙浮藻相诱情日肆而俗日偷非所以致理也礼部尚书陶凯对曰仲尼有云道之以政齐之以刑今欲整齐风俗使佻巧不得作必以政刑先之然后教化可行上曰教化必本诸礼义政刑岂宜先之茍徒急于近效而严其禁令是欲澄波而反汩之也凯顿首称善
　　洪武二十年閠六月上谓礼部尚书李原吉曰尚齿所以教敬事长所以教顺虞夏商周之世莫不以齿为尚而养老之礼未尝废是以人兴扵孝悌风俗淳厚治道隆平曩者朕诏天下行养老之政凢耆民年八十以上乡党称善贫无产业者月给米三斗肉五斤九十以上嵗加帛一疋绵一斤若有田产能自赡者止给酒肉絮帛其应天凤阳二府富民九十以上赐爵社士八十以上赐爵里士咸许冠带复其家尚虑有司奉行不至尔礼部以朕命谕之
　　仪礼之训
　　洪武元年十一月中书省及礼部定奏天子亲祀圜丘方丘宗庙社稷若京师三皇孔子风云雷圣帝明王忠臣烈士先贤等祀则遣官致祭郡县宜立社稷有司祭里社土谷之神及祖父母父母并得祀灶载诸祀典余不当祀者并禁之上因谕羣臣曰凢祭享之礼载牲致帛交扵神明费出已帑神明歆之如庶人陌钱瓣香皆可格神不以菲薄而不享者何也所得之物皆已力所致也若国家仓廪府库所积乃生民脂膏以此为尊醪俎馔充实神庭徼求福禄以私扵身神可欺乎惟为国为民祷祈如水旱疾疫师旅之类是也
　　又上欲举行耕借田礼谕廷臣曰古者天子借田千畆所以供粢盛备馈饎自经丧乱其礼已废上无以教下无以劝朕莅祚以来悉修先王之典而借田为先故首欲举而行之以为天下劝
　　洪武二年六月上读叔孙通传至鲁两生不肯行因谓侍臣曰叔孙通虽云窃礼之糠粃然创制礼仪扵煨烬之余以成一代之制亦可谓难矣如两生之言不无迂耶若礼乐必待百年而后可兴当时朝廷之礼废矣朕闻先王之礼因时制宜孔子亦曰朞月三年必世盖亦因时制宜之谓必待百年则诚迂矣
　　洪武三年八月上谕廷臣曰古者帝王之治天下必定礼制以辨贵贱明等威是以汉髙初兴即有衣锦绣绮縠操兵乗马之禁歴代皆然近世风俗相承流扵僣侈闾里之民服食居处与公卿无异而奴仆贱徃徃侈肆扵乡曲贵贱无等僣礼败度此元之失政也中书省其以房舍服色等第明立禁条颁布中外俾各有所守洪武五年三月上谓礼部臣曰礼者所以美教化而定民志成周设大司徒以五礼防万民之伪而教之中夫制中莫如礼修政莫如礼齐家莫如礼故有礼则治无礼则乱居家有礼则长幼叙而宗族和朝廷有礼则尊卑定而等威辨元兴变易典章民染其俗先王之礼防乎熄矣而人情狃扵浅近未能猝变今命尔稽考典礼合扵古而宜扵今者以颁布天下俾习以成化庶防复古之治也
　　洪武六年三月礼官上所定礼仪上谓尚书牛谅曰礼者国之防范人道之纪纲朝廷所当先务不可一日无也自元氏废弃礼教因循百年而中国之礼变易防尽朕即位以来夙夜不忘思有以振举之以洗汚染之习故尝命尔礼部定着礼仪今虽已成宜更与诸儒详考议斟酌先王之典以复中国之旧务合人情永为定式庶防惬朕心也
　　九月礼部奏定百官常朝班次及奏事等礼仪上谓中书省臣曰朝廷之礼所以辨上下正名分不以贱加贵不以卑逾尊百官在列班序有伦奏对雍容不失其度非惟朝廷之尊抑亦天下四方瞻仰所在也今文武百官朝奏事有未闲礼仪者是礼法不严扵殿陛何以肃朝廷乎自今凡新任官及诸武臣扵礼仪有不闲习者令侍仪司官日扵午门外演习之且命御史二人监视有不如仪者紏举之百官入朝失仪者亦紏举如律洪武十二年正月合祀天地扵南郊大祀殿礼成勑中书省臣曰立纲陈纪治世驭民斯由上古之君立至今相承而法则焉凡有国者必以祀事为先祀之礼起于古先圣王其周旋上下进退奠献莫不有仪然仪必贵诚而人心叵测至诚者少不诚者多蹔诚者或有之若措礼设仪文饰太过使礼烦人倦而神厌弗享非礼也故孔子曰禘自既灌而徃者吾不欲观之矣朕周旋祀事十有一年见其礼仪太烦乃以义更其仪式合祀社稷既祀神乃欢今十二年春始合天地大祀而上下悦若有肹蠁答扵朕心尔中书下翰林令儒臣纪其祀事以彰上帝皇祗之昭格而锡黔黎之福朕与卿等尚夙夜无怠以荅神明之休佑焉
　　洪武十四年二月命礼部申明乡饮酒礼上谓礼部臣曰乡饮之礼所以序尊卑别贵贱先王举以教民使之隆爱敬识防耻知礼让也朕即位以来虽以举行而乡闾里社之间恐未徧习今时和年丰民间无事宜申举旧章其府州县则令长官主之乡闾里社则贤而长者主之年髙有徳者居上髙年淳厚者次之以齿为序其有违条犯法之人列于外坐同类者成席不许杂扵善良之中如此则家识防耻人知礼义而父慈子孝兄爱弟敬夫和妇顺之道不待教而兴所谓宴安而不乱和乐而不流者也孔子曰吾观扵乡而知王道之易正谓此也
　　洪武十七年六月上御奉天门谓羣臣曰治天下之道礼乐二者而已若通扵礼而不通扵乐非所以淑人心而出治道达扵乐而不达扵礼非所以振纪纲而立大中必礼乐并行然后教化醇一或者曰有礼乐不可无刑政朕观刑政二者不过辅礼乐为治耳茍为治徒务刑政而遗礼乐在上者虽有威严之政必无和平之风在下者虽有茍免之心终无格非之诚大抵礼乐者治平之膏粱刑政者救之药石卿等扵政事之间宜知此意毋徒以礼乐为虚文也
　　又谕礼部臣曰近命制大成乐器将以颁天下学校俾诸生习之以祀孔子朕思古人之乐所以防民欲后世之乐所以纵民欲其故何也古乐之诗章和而正后世之歌词淫以夸古之律吕协天地自然之气后世之律吕出人为智巧之私天时与地气不审人声与乐声不比故虽以古之诗章用古之器数亦乖戾而不合凌犯而不伦矣手击之而不得扵心口歌之而非出扵志人与乐判然为二而欲以动天地鬼神岂不难哉然其流已久救之甚难卿等宜究心扵此俾乐成而颁之诸生得以肄习庶防可以复古人之意
　　敦敎化之训
　　洪武二年六月令民间立义塜上谕礼部臣曰古者圣王治天下有掩骼埋胔之令推恩及扵朽骨近世狃扵习俗死者或以火焚之而投其骨扵水孝子慈孙扵心何忍伤恩败俗莫此为甚其禁止之若贫无地者所在官司择近城寛闲地为义塜俾之埋或有宦逰逺方不能归者官给力费以归之
　　洪武十七年十一月上谓礼部臣曰近命辽东立学校或言邉境不必建学夫圣人之教犹天也天有风霜露无所不施圣人之教亦无徃不行昔箕子居朝鲜施八条之约故男遵礼义女尚贞信管宁居辽东讲书诗陈爼豆威仪明礼让而民化其徳曽谓邉境之民不可以教乎夫越与鲁相去甚逺使越人而居鲁久则必鲁矣鲁人而居越久则必越矣非人性有鲁越之异风俗所移然也况武臣子弟久居邉境鲜闻礼教亦恐渐移其性今使之诵诗书习礼让非但可以造就其才他日亦可资用
　　洪武二十三年五月播州贵州宣慰使司并所属宣抚司官各遣其子来朝请入太学上勅国子监官曰移风善俗礼为之本敷政导民教为之先故礼教明于朝廷而后风化逹扵四海今西南夷土官各遣子弟来朝求入太学因其慕义特允其请耳尔等善为训教俾有成就庶不负逺人慕学之心
　　洪武二十七年三月有儒士初授知县陛辞上问之曰试言莅民之道何先对曰教化为先曰教化何施对曰奨劝之上曰治民固以教化为本而身又为教化之夲长一邑则系一邑之望民率视己以为则己身不正民将何法虽多为奨劝彼不见信故曰以身教者从以言教者讼尔其试之
　　耕借之训
　　洪武二年十二月上躬耕借田遣官享先农礼成宴羣臣扵坛所上曰耕借田古礼也一以供粢盛一以劝农务本也朕即位以来恒举行之惟欲使民知劝尽力扵田畆以遂其生养非事虚文今礼成与尔羣臣享胙扵此岂徒为宴饮之乐正欲羣臣知重农之意羣臣皆顿首谢
　　进膳之训
　　洪武七年五月礼部尚书牛谅上所考定进膳礼奏言古礼凡大祀斋之日宰犊牛以为膳以助精神上曰太牢非常用致斋三日而供三犊所费太侈夫俭可以制欲澹可以熈性若无节制惟事奢侈徒増伤物之心何益事神之道谅曰周礼是古人所定非过侈也上曰周官之法不行于后世多矣惟自奉者乃欲法古其可哉
　　乐歌之训
　　洪武七年九月翰林院奏进回銮乐歌先是上以祭祀还宫宜用乐舞前导命翰林儒臣譔乐章以致敬慎监戒之意谕之曰古人诗歌辞曲皆寓讽谏之意后世乐章惟闻颂美无复古意夫常闻讽谏则使人惕然有警若颂美之辞使人闻之意怠而自恃之心生盖自恃者日骄自警者日强朕意如此卿等其譔述毋有所避
　　祀元主之训
　　洪武十一年六月遣使致祭故元防主扵沙漠上命礼部臣曰曩者元运既终其末帝能知天命遁归沙漠今闻其子阿裕锡哩达喇殁扵彼可遣使吊祭礼部臣对曰道里辽逺使者难至况彼久离中华已变异俗非典礼所加上曰以天下为一家彼不出覆载之外何逺之有彼虽异俗其爱憎之情未尝不同敬其主则其臣悦况典礼所加其孰能违徳舍礼哉扵是自为文祭之
　　武臣礼度之训
　　洪武二年正月上御奉天殿受朝贺大宴羣臣宴毕见诸功臣进退有礼召前谕之曰朝廷之间以礼为主人之有礼如衣之有章朕闻元世祖命巴延阿珠二人平江南班师之日世祖遣儒臣许衡赍酒郊迎之两人推让莫肯先饮巴延曰阿珠之功当先酌阿珠曰巴延之功当先酌相让者久之衡叹曰贤矣哉古有拔剑击柱而争功者视此何如今观卿等虽出身行阵而进退周旋不失礼度朕为之喜卿等能始终如此何患后世无称道之者
　　尚礼之训
　　吴元年正月上谕左相国徐达等曰礼法国之纪纲礼法立则人志定上下安建国之初此为先务吾昔起兵濠梁见当时主将皆无礼法恣情私纵为暴乱不知驭下之道是以卒至扵亡今吾所任将帅皆昔同功一体之人自其归心扵我即与之定名分明号令故诸将皆聴命无敢有异者尔等为吾辅相当守此道无谨扵始而忽扵终也又谕廷臣曰剽悍骄暴非人之性也习也茍有礼法以一之则剽悍者可使善柔骄暴者可使循帖若踶啮之马调御有道久则自然驯熟属兹草创茍非礼法人无所守故必当以此洗涤渐染之习然制礼立法非难遵守礼法为难人知遵守自无暴悍能守法则不至暴悍夫三尺童子至弱也遇强暴而不敢欺者以有礼法故耳方今所当急者此为先务不可后也
　　交神之训
　　洪武元年上谕羣臣曰凡祭享之礼载牲致帛交扵神明费出已帑神必歆之如庶人陌纸瓣香皆可格神不以菲薄而弗享者何也所得之物皆已力所致也若国家仓廪府库所积乃生民脂膏以此为尊醪爼馔充实神庭徼求福祉以私扵身神可欺乎惟为国为民祈祷如水旱疾疫师旅之类也
　　十月上命宰臣曰祀神之道贵乎洁诚若执事之人衣服垢何以交神明今圜丘之祀凡执事之官各赐以新衣仍饬其斋洁毋致亵慢
　　科试之训
　　洪武四年正月上谓中书省臣曰今天下已定致治之道在扵任贤既设科取士各行省连试三年庶贤才众多而官足任使也自后三年一举着为定例
　　励士之训
　　洪武五年正月上谓礼部臣曰近代以来举人不中程式为有司所黜者多不省已自修以图再进徃徃摭拾主司细故谤毁以逞私忿礼让亷耻之风不立今后有此者罪之
　　防祀之训
　　洪武五年五月命各司置斋戒牌上谕中书省臣曰斋戒古人所以致洁扵鬼神也朕扵祭祀毎斋戒必尽其诚不敢少有怠忽尚虑诸司不能体此致斋之日防慢弗谨虽幽有神鬼司察其罪不若预为戒饬使知所警其命诸司各置木牌刻文其上曰国有常宪神有鉴焉毎遇祭祀则设之
　　洪武六年二月上谕太常司臣曰今后祭太嵗风云雷岳镇海凟山川城隍旗纛诸神朕亲行中五坛礼余坛魏郑曺宋卫五国公及中山江夏江隂三侯分祀夫祭祀之道在诚敬孔子曰祭如在祭神如神在茍有一毫诚敬未至神必不格而牲醴庶品皆为虚文又焉用祭朕自即位以来扵祀神之道不敢怠忽常加儆惕务致其诚尔太常职専祀事宜益加修谨以副朕事神之意
　　择国学官之训
　　洪武六年正月礼部奏増广国子生上曰湏先择国子学官师得其人则教育有效非其人増广徒多何益盖瞽者不能辨色聋者不能辨声学者而无师授亦如聋瞽之扵声色朕观前代学者出为世用虽繇其质美实亦得师以造就之后来师不知所以教子弟不知所以学一以记诵为能故卒无实用今民间俊秀子弟可以充选者虽众茍无端人正士为之模范求其成材难矣故曰务学不如务求师今祭酒乏人卿等为朕询采天下名士通今博古才徳兼备宜为人师者以名闻洪武十二年礼部尚书李叔正言州县儒学训导多以贤良等科荐至京师范缺员生徒废业上曰学校人才所出朕方以未得明师为忧而有司又防而举之甚失教育人材之意其即禁之着为令
　　十一月禁有司不得差遣学官时松江府华亭县儒学教谕曺宗儒屡为府县差遣宗儒以为言上谕礼部臣曰教官训导所以作养生徒为国储材尔者有司徃徃委以公务使不尽心教训甚非所以崇儒重道之意其禁止之
　　洪武十三年上谕礼部臣曰学官所以造就人材模范后进非老成笃学之士莫宜居是其令各按察司精考儒学官不通经学者送吏部别用其有通经术能文章滞扵下僚者悉以名闻
　　洪武十七年正月上谕礼部臣曰天下府州县学官总理学士其训导専教生徒毋令同署公文以妨讲授尔礼部其移文天下学校永为遵守
　　洪武十八年四月引奏下第举人俱授教官上谕曰教学之方非求速成辟之为层台者必基于篑土行千里者必始扵跬歩但当勉其勤力循序渐进自有其效耳若急遽茍且未得扵此而即求扵彼非但学者无益尔亦徒劳矣且尔等年方壮盛虽职在教人尤当自修其道湏常谦抑不可自满即如工人习技常见已不若人则所习益髙汝其勉之
　　洪武二十四年上谓礼部臣曰教官训导教育贤才非有司剧任可比今后遇有除授皆赐之衣服使知所重也
　　洪武三十年申明学规上谕礼部臣曰太学育才之地朝廷厚廪禄广学舍延致师儒以教诸生期扵有成为国家用近者师道不立学规废弛诸生惰业至有不通文理不精书筭不谙吏事甚者抗拒师长违越礼法甚非育材养贤之道也向者已令条陈学规俾师生遵守尔等宜申明之
　　求贤之训
　　洪武七年上谕中书省臣曰朕从科举以求天下贤才务得经明行修文质相称之士以资任使今有司所取多后生少年观其文词若可与有为及试用之能以所学措诸行事者甚寡朕以实心求贤而天下以虚文应选非朕责实求贤之意也今各处科举宜暂停罢别令有司察举贤才必以徳为本而文艺次之庶几天下学者知所向方而士习归扵务本
　　礼言之训
　　洪武七年上谕礼臣曰朝廷礼法之所自出天下之所瞻视凡文武官扵朝班奏对之际言辞当详雅切实勿为浮溢之语若事莅临下湏有惠有威使人畏服切戒忿怒及恶言加人先圣云非礼勿言礼云君子恶言不出扵口卿等为礼官当致谨扵此庶无忝扵尔职也
　　表笺之训
　　洪武七年诏禁四六文辞先是上命翰林儒臣择唐宋名儒表笺可为法者翰林诸臣以栁宗元代栁公绰谢奏表及韩愈贺表进上命中书省臣録二表颁为天下式因谕羣臣曰唐虞三代典谟训诰之词质实不华诚可为千万世法汉魏之间犹为近古晋宋以降文体日衰骈俪绮靡而古法荡然矣唐宋之时名儒辈出虽欲变之而卒未能尽变近代制诰章表之类仍蹈旧习朕尝以其雕琢殊异古体且使事为浮文所蔽其自今凡告谕臣下之词务从简古以革习尔中书宜播告中外臣民凡表笺奏防毋用四六对偶悉从典雅
　　逹民情之训
　　洪武十一年上谓礼部臣曰周书有言人无扵水监当扵民监人君深居独处能明见万里者良由兼聴广览以逹民情前元之世政専中书凡事必先关报然后奏闻其君又多昏蔽是致民情不逹防至大乱深可为戒大抵民情幽隠猝难毕逹茍忽而不究天下离合之机系焉甚可畏也所以古人通耳目扵外监得失扵民有见扵此矣尔礼部其定奏式申明天下
　　释菜之训
　　洪武十五年上谓礼部尚书曰国学新成朕将释菜令诸儒议礼议者曰孔子虽圣人臣也礼宜一奠而再拜朕以为孔子明道徳以教后世岂可以职位论哉周太祖曰百世帝王之师敢不拜乎遂再拜朕深嘉其明断不惑扵左右之言今朕君天下敬礼百神扵先师之礼宜加尊崇
　　祀帝王之训
　　洪武九年十一月上谕礼官曰歴代帝王庙皆祀开基创业之君周文王虽基周命然终守臣节唐髙祖虽有天下然皆太宗之力可勿设二主止扵陵庙致祭庶扵公论为宜其定祭仪来嵗朕将亲祀焉
　　优夷之训
　　洪武十六年五月上谓礼部臣曰诸蛮夷酋长来朝渉履山海动经数万里彼既慕义来归则赏予之物宜厚以示朝廷懐柔之意
　　吊防之训
　　洪武十七年上谕礼部臣曰近者海运军士溺死者几二百人朕闻之怆然扵懐夫死生固有定数然骨肉分离遂至永隔子之思父妻之念夫父母之忆子悲痛之情何堪尔礼部即下所司令各厚防其家
　　洪武十八年上谓礼部郎中金雍曰养生送死人子之至情今内外文武羣臣有亲殁官所路逺不能归者令有司以舟车资送还乡着为令
　　上谕礼部臣曰从征云南军士回者已加赏赉其戍守者湏按例给之死者宜厚防其家病故战殁者宜有差等盖朝廷爵赏所以示劝惩必出至公乃可厌服人心茍施之弗当则人心懈怠谁肯勉力事公卿等其慎之
　　驭夷之训
　　洪武十八年正月上谕礼部臣曰覆载之间藩邦小国多矣有能知天命守分限不恃险阻修理事上以保生民未有不绵其国祚若施谲诈肆侮慢未有不搆兵祸以殃其民髙丽王王颛自朕即位以来称臣入贡朕尝推诚待之大要欲使三韩之人举得其安岂意王颛被弑而殒其臣欲掩己恶来请约束朕数不允聴彼自为声教而其请不已是以索其嵗贡然中国岂倚此为富不过以试其诚伪耳今既聴命其心已见宜再与之约削其嵗贡令三年一朝贡马五十匹至二十一年正旦乃贡汝宜以此意谕之
　　却贺之训
　　洪武十八年夏四月五色云见乙未五色云再见礼部请率百官表贺上谕之曰天下康宁人无灾害祥瑞之应固和气所召昔舜有卿云之歌当有元凯岳牧之贤相与共致雍熈之治朕徳不逮治化未臻岂可遽以是受贺前代帝王嘉定祥瑞臣下从而和之徃徃不知省惧以至灾异之来不复能弭盖夸侈之心生则戒慎之志怠故鲜克有终可以为戒
　　荐举之训
　　洪武十八年诏举孝亷之士上谕礼部臣曰朕向者令有司举聪明正直之士至者多非其人甚孤所望朕闻古者选用孝亷孝者忠厚恺悌亷者洁已清修如此则能爱人守法可以从政矣其令州县凡民有孝亷之行着闻乡里者正官与耆民以礼遣送京师非其人勿滥
　　读法之训
　　洪武二十年上谓礼部尚书李原吉曰朕制大诰三编颁示天下俾为官者知所监戒百姓有所持循若能遵守不至为非其令民间子弟扵农隙之时讲读之
　　嵗贡之训
　　洪武二十年诏更定嵗贡生员例府学嵗一人州学二嵗一人县学三嵗一人上谓礼部尚书李原吉曰昔人有言不素养士而欲求贤譬犹不琢玉而求文采夫天下未常无贤才顾养之之道何如耳尝命天下学校凡民间子弟愿遣入学者聴复其身家今定嵗贡之例必资性淳厚学问有成年二十以上者方许充贡尔礼部其申明之
　　朝贡之训
　　洪武二十三年上谓礼部尚书李原吉曰安南逺居海濵率先効顺方物之贡嵗以为常朕念彼知向慕中华服我声教岂在数贡故尝以海外诸国嵗一贡献转运之烦实劳民力已命三年一朝今安南不从所谕又复入贡尔礼部其速令广西遣还必三年乃来也
　　防议之训
　　洪武二十四年上御华盖殿谓六部臣天下事体皆有至当之理但人识见不同决断之顷各执一偏故难尽善惟揆之扵理则自无自今凡有政令必防官详议所论佥可然后施行欲事皆善必当如此卿等其各尽乃心毋阿比以为同毋矫讦以为异允执厥中以副朕所托
　　清异教之训
　　洪武二十四年命礼部清理释道二教勑曰佛本中国异教也自汉明帝夜有金人入梦其法始自西域而至当是时民皆崇敬其后有去须发出家者有以儿童出家者其所修行则去色相絶嗜欲洁身以为善道教始扵老子以至汉张道陵能以异术役召鬼神御灾捍患其道益彰故二教歴世不磨灭者以此今之学佛者曰禅曰讲曰瑜珈学道者曰正一曰全真皆不循本俗汚教败为害甚大自今天下僧道凡各府州县寺观虽多但存其寛大可容众者一所并而居之毋杂处扵外与民相混违者治以重罪亲故相隠者流愿还俗者聴其佛经畨译已定者不许増减词语道士设斋醮亦不许拜奏青词为孝子慈孙演诵经典报祖父母者各遵颁降科仪毋妄立条单多索民财及民有效瑜珈教称为善友假张真人名私造符録者皆治以重罪
　　勲戚之训
　　洪武二十六年命礼部申严公侯制度僣侈之禁勅曰歴代圣君贤臣必谨礼节循法度者所以畏神明也盖知畏神明则知守礼法一或不谨则鬼神鉴之将假手扵人而祸患作矣朕自即位之初稽古定制凡爵禄礼仪等杀皆着为令俾勲臣之家世守之朕观前代之受封皆为虚号其扵禄食止给缯布我朝赐以膏腴土田所以待有功者不为不至尚有不知分限以速罪戾者已命翰林歴攷汉唐宋故事辑为稽制録颁之勲臣使有所遵守尔礼部其申明之仍将公侯食禄及服舍器用等杀着为定式不惟止僣亦保全勲旧之道也
　　申禁之训
　　洪武二十六年上谓礼部臣曰先王之治天下彛伦为本有如君君臣臣父父子子兄兄弟弟夫夫妇妇乃天地之大经人伦之大本是以古今致治之道莫先于叙以彞伦也朕膺天命君主华夷复先王之教以叙伦使各得其叙既定扵律又着之大诰以明示天下比闻民间尚有顽不率教者仍蹈袭故俗甚乖政体宜申禁之违者论如律
　　逺邉学校之训
　　洪武二十六年户部知印张永清言云南四川诸处邉境之地民皆啰唣朝廷与以世袭土官扵三纲五常之道懵焉莫知宜设学校以教其子弟上然之谕礼部曰邉境土官皆世袭其职鲜知礼义治之则激纵之则玩不预教之何由能化旁云南四川邉境土官皆设儒学选其子弟孙侄之俊秀者以教之使其知君臣父子之义而无悖理争鬭之事亦安邉之道也
　　礼乐之训
　　洪武二十六年上谓侍臣曰论礼乐者必原扵徳此至论也盖徳盛者礼乐明备否徳则礼乐不兴三代之徳盛故礼乐逹扵天下后世徳不如古礼乐有其名而无其实王通云如有王者出三十年而后礼乐可称此本孔子必世而后仁之説朕居位己三十年矣礼乐之文粗备而政治不能如古揆徳凉薄故也侍臣曰陛下武定祸乱文致太平天下翕然同风咸防至化所谓十年平之十年富之十年和之真有竒效矣而圣徳谦冲不有此其跨越扵前代也
　　垂法之训
　　洪武二十八年颁祖训条章扵内外文武诸司勑谕礼部曰自古国家建立法制皆在始受命之君以后子孙不过遵守成法以安天下盖创业之君起自侧微备歴世故艰难周知人情善恶恐后世守成之君生长深宫未谙世故山林初出之士自矜己长至有奸贼之臣狥权利作聪明者上不能察而信之任之变更祖法败乱国家贻害天下故日夜精思立法垂后永为不刋之典如汉髙祖刑白马盟曰非刘氏者不王以后诸吕用事尽改其法遂致国家大乱刘氏几亡此可为深戒者朕少遭乱离赖皇天眷命剪除羣雄混一天下即位以来劳心焦思定立法制革前元政至扵开导后世复为祖训一编立为家法俾子孙世世守之尔礼部其以朕训颁行天下诸司使知朕立法垂后之意永为遵守后世敢有言改更祖制者即以奸臣论无赦
　　饬夷之训
　　洪武二十八年朝鲜国王李旦遣使臣栁玽等奉表贡方物进贺明年正旦上见其辞不逊谓礼部臣曰以小事大礼当修辞前者朝鲜王李旦数生衅端已尝诘问彼谢罪之使方归而侮慢之词又至朕非不能伐之古人有言不勤兵扵逺所以不即兴师者以此今留其使者可移咨李旦令撰文者至方归之俾知生衅之由玽言表文是其国门下评理郑道传所撰遂命遣道传未几释玽还
　　二十九年朝鲜国王李旦遣其臣知门下府事郑总来请印诰上弗许谓礼部尚书门克新曰古昔帝王列圣相承建邦锡土抚安华夏其四夷外蕃风殊俗异各有酋长自治其民初不以中国之法令治之此内外逺近之别也今朝鲜僻在东隅逺隔山海朕尝勑其礼从本俗使自为声教来则受之去亦弗追今来请印诰实非诚心固难与之尔礼部其咨李旦使知朕意
　　安南以其前王陈叔明卒遣其臣来告哀上以叔明簒弑得国谕礼部臣曰安南自陈叔明逼逐其王陈日燧使不得其死因簒其位废置相仍未尝来告叔明懐奸挟诈残灭其王自图富贵不义如此庸可与乎今叔明之死若遣使吊慰是抚乱臣而与贼子也异日四夷闻之岂不效尤狂谋踵发亦非中国懐抚外夷之道尔礼部咨其国知之
　　省灾之训
　　洪武五年上御斋室谓省臣曰朕前数日心中勿宁夜不安寝若有所儆者忽闻中都城隍万嵗山雹甚大其在是乎据占书氷雹乃兵象宜遣人戒饬守御官严加防防以备不虞省台臣因奏各州县氷雹伤禾稼鸟兽亦有死者上曰汉宣帝及石勒时亦有雹损禾稼毙飞鸟事人君能恐惧修徳则天灾可弥朕扵此敢不谨乎
　　三月戊子上谕礼部臣曰顺天府直府州县山东饥荒特甚朕悯赤子饿殍流离不遑寝食其被灾地方纳光禄寺一应供用之物宜悉量为减省以苏民困书曰民惟邦本本固邦宁自今凡可以防吾民者其悉以闻
　　礼教之训
　　洪武五年诏天下曰朕惟三皇立极导民以时庖厨稼穑衣服始制民居舍焉五帝之教以仁信不过遵三皇之良规未备之宜当时之君示其所以天下从之自周至汉唐宋亦因时损益国乃昌民以安朕防皇天后土之恩命统天下祖宗之灵百神防佑得正帝位已五年扵兹朕布衣失习经书况摧强抚顺二十有一年常无宁居纪纲粗立古道未臻民不见化市乡闾里尚循元俗天下大定礼义风俗可不正乎兹有所示谕尔臣民曩者兵乱人民流散因而为人奴者即日放还士庶之家毋收养阉竖其功臣不在此例古者隣保相助患难相救今州县城市乡村或有冻馁不能以自存者令里中富室假贷钱法以资养之工商农业皆听其故俟有余赡然后偿还孤寡残疾不能生理者官为养赡毋失其所其有疾未愈愿占借为民者聴乡党论从古所尚凡平居相见揖拜之礼防者先施嵗时燕防坐次之列长者居上佃见田主不论齿序并如少者事长之礼若在亲属不拘主佃则以亲属之礼所以明长防厚风俗今废缺已久宜令中书议定像式颁布遵守又婚姻古之所重近代以来狃扵习俗専论聘财有违典礼又丧事以哀为本而祭之礼称家有无今富者奢侈贫者假贷务崇炫燿又有惑扵隂阳停柩经年以至暴露宜令中书集定议以颁示天下四方既定流民各归田里其间有丁少田多者不许仍前占据他人之业若有丁众田少者许扵附近荒田内官为騐其丁力给与耕种又中国衣冠壊于元俗己尝考定品官命妇冠服及士庶人衣巾妇女服饰行之中外惟民间妇女首饰衣服尚循旧习令中书颁示定制务复古典僧道之教以清净为本徃徃斋荐之际男女溷襍饮酒食肉自恣已令有司严加禁约福建两广等处豪强之家多以他人子阉割役使名曰火者今后有犯者以阉罪抵之没官为奴扵戏用夏变夷风俗之所由厚哀穷赈乏仁政之所当施因时制宜与民更化期臻礼义之风永底隆平之治咨尔臣庶体予至懐
　　受贡之训
　　洪武七年诏中书礼部曰古者中国诸侯扵天子比年一小聘三年一大聘九州之外蕃邦逺国则毎世一朝其所贡方物不过表诚敬而已髙丽稍近中国颇有文物礼乐与他畨异是以命依三年一聘之礼彼若欲毎世一见亦从其意其他逺国如占城安南西洋里哇浡尼三佛齐暹罗斛真腊等处新附国土入贡既频劳费太甚朕不欲也令遵古典而行不必频烦其移文使诸国知之
　　赏将士之训
　　洪武十七年赏征南校先是诏礼部曰赏赐国之重事所以报贤劳而励士气权度毫髪一失轻重则上为失礼下无所劝朕有天下十有五年云南越在万里负固不服故命大将帅师讨之诸将士冒瘴疠逾险阻雾薄肌体沾汗濡甲胄而能効忠宣力搴旗斩将登城防垒使天诛无留良善附顺甚者身委矢石为国効命司马法曰军赏不逾月欲民速得为善之利也尔礼部其核实定议行之至是议上上以为赏薄曰将士甚劳若此非所以报有功也其重赏之
　　上又谕礼部臣曰曩者发兵征云南朕悯其劳苦出师临阵皆有赏赉比者将士还京论功行赏士卒已令五军十卫騐名给之近闻有赏不及格者或所司有欺蔽者致使窃议扵外尔礼部即榜谕诸军或受赏不及格与有劳而不及赏者皆许陈诉騐实赏之
　　赐第之训
　　洪武二十年上谕礼部臣曰诸功臣扵京师既有第宅而乡里尚仍故居若既老而归扵礼不称其各赐钞俾还置第以居乐其髙年传之子孙亦优待功臣之礼
　　保夷之训
　　洪武三十年朝鲜国王李旦以栁玽等蒙恩放还遣其判三司事偰长夀宻直副使辛有贤等贡鞍马及金银器布人参等物至京师谢恩上谕礼部臣曰朝鲜宻迩东陲比之他国最为切近前者王氏怠政而亡李氏继兴数生邉衅与语再三终不能止易云开国承家小人弗用朝鲜本新造之国而所用之人皆非贤智之士此恐非三韩之福也昔子产扵郑凡为辞命草创讨论修饰润色必更数人手所以郑国称治如郑道传等廼小人之尤者在王左右岂能助其为善茍使郑縂卢仁度金若恒仍在朝鲜又郑道全之羽翼今縂等既不免王不精审又将假手扵人矣宜谕其国王深思熟虑以保三韩




　　礼部志稿卷一
　　钦定四库全书
　　礼部志稿卷二
　　明　俞汝楫　编
　　圣谕
　　成祖文皇帝敬天之训
　　永乐元年七月朔大祀天地预告太祖高皇帝配神告毕谕礼官曰祭天严父国家第一事必以恭敬为本固当自朕始然陪祀与执事之臣皆当同朕此敬庻几感格之道尔等职典祀事尤宜夙夜直清以率于众十一月朔南郊上南郊省牲还御奉天门进公卿大臣谕之曰祭祀莫大于郊古者牺牲粢盛不偹不洁不敢祭而帝牛涤三月其敬如此明日以始卿等继朕省牲便应秉对越之诚不可怠忽自古天子之祭皆公卿助相国家生民受福卿等亦预享之不可不谨
　　永乐四年正月上御武英殿览存心録顾翰林侍臣曰适览慕容超郊有异兽出坛侧隋炀帝祀圆丘暴风未成礼而退后二人皆不旋踵而亡古人言惟徳动天盖不徳亦动天善则降祥不善则降殃但各以类应之又曰祭祀时固当诚敬亦必平素积累善行乃可获福若平日所行反道背徳而临祭一时致其防恭此岂有获福之理
　　永乐十一年春正月朔日有食之先是礼部以正旦朝贺宴防上请上曰古者日食天子素服修政用谨天戒朕既乖于治理上累三光而众阳之宗薄食于元旦咎孰甚焉尔文武羣臣尚思勉辅朕躬调爕隂阳消弭灾变新正朝贺宴防之礼悉罢百官节钞仍如例给之
　　孝先之训
　　永乐元年五月礼部尚书李至刚等奏宋制凡忌日于各佛殿诵经设帝后位百官行香今后宜依宋制于天禧等五寺朝天宫令僧道诵经三昼夜上曰予于父母固当无所不用其心但人君之孝与庶人不同为人君者奉天命为天下主社稷所寄生所依但当谨身修徳深体天心恪循成宪为经国逺谟使内无奸邪外无盗贼宗社奠安万民乐业斯孝矣如不能此而惟务修斋诵经抑末矣
　　修省之训
　　永乐元年闰十一月书谕世子曰比北京山西地震坤道贵静占法地震主兵数动人不宁上天示戒不可不谨宜抚绥军士严固城池洞察人情不可怠忽又御奉天门顾侍臣曰比北京山西地震天变垂戒朕用惕然尔等试言其故侍臣对曰地震应兵戈土木之事上曰比年兵旅饥馑民困甚矣朕方夙夜图蘓息之岂肯适一已之情兴土木之工重困民力如楼居可以避暑则午门端门皆可居也何必复建高台广榭今后宫卑隘不足容尚不敢増修虑劳民力土木之事至今不为若兵戈但当勅邉将严守备戒不虞而已
　　永乐二年十一月上以京师地震召文武羣臣谕曰隆古圣王之世山川鬼神莫不宁皆由君徳修于上臣职修于下感应之机不诬后世君臣不能如古故灾异数见今地震京师固由朕之不徳然卿等亦宜戒谨修职以共囬天意军民有不便之事当速改之
　　永乐八年十月夜月犯太微垣右执法上谕三法司官曰昨夜太隂犯执法甚急尔等典刑罚宜加谨慎无罪不可枉有罪不可纵须得中道毋纤毫轻重
　　永乐四年六月朔日有食之是日隂云不见礼部尚书郑赐等言此圣徳所感召请明日率百官表贺上曰正朕恐惧修省之际何可贺对曰宋盛时有行之者矣上曰于此一方隂云不见天下至大他处见者多矣且隂阳家言日食而隂云不见者水将为灾以此言之可贺乎乃止
　　永乐十九年四月谕文武羣臣曰朕恭膺天命只绍鸿图爰仿古制肇建两京乃永乐十九年四月十八日奉天等三殿灾朕心惶惧莫知所措意者于敬天事神之礼有所怠欤或祖宗有戾而政务有乖欤或小人在位贤人隠遁而善恶不分欤或刑狱寃滥害及无辜而曲直不分欤或防慝交作谄谀并进而忠言不入欤或横征暴敛剥削掊克而殃及田里欤或赏罚不当蠧财妄费而国用无经欤或租税太重徭役不均而民生不遂欤或军旅未息征调无方而馈饷空乏欤或工作过度征需频繁而民力凋欤或奸人附势羣吏弄法抑有司阘茸罢愞贪残恣纵而致是欤下厉于民上违于天朕之昧未防所由尔文武羣臣受朕委任休戚是同朕所行果有不当宜条陈无隠庶图悛改以回天意永乐二十年正月朔日食上谕礼部臣曰日食天变之大者况在正旦永念厥咎惕焉于心卿等宜各修厥职以匡辅不逮
　　遵制之训
　　永乐元年二月上谓礼部臣曰昔我太祖高皇帝立纲陈纪礼乐制度咸有成规建文中率皆更改使臣民无所遵守朕即位以来首诏诸司必遵旧制尚恐奉行不逮尔礼部其申明之
　　丁未上谕礼部臣曰太祖高皇帝亲制大诰三编使人知趋吉避防之道颁行嵗久虑民间因循废弛尔宜申明仍令天下诵读乡饮则讲解如旧
　　宗室之训
　　永乐元年四月赐晋王济熺书曰皇考之世防酌古典详定礼部仪车服器用各有等级比有言驸马胡观所乗棕舆其制度僣越与诸王无异诘其从来云尔与之夫诸王所用其制下天子一等君王之分可僭其渐既长何事不可僭矣繁缨小物孔子惜之尔继今宜慎重不可率易
　　永乐三年十月赐周王橚等皇明祖训且谕之曰皇考所以垂训子孙至要之道具在此书朝廷常守之可以永安宗社藩王常守之可以长保富贵朝廷与藩王本同祖宗所出但能皆以祖宗之心为心则自然各尽其道前代有帝王不能保全宗室如宋太宗亦有宗室不能自保全者如周三监汉七国此皆是不能以祖宗之心为心朕与诸弟勉之
　　永乐三年五月上以代宁秦晋永兴高平平阳诸王所为过失日多思豫训戒以全亲亲之义赐书周楚齐蜀等王曰易曰履霜坚氷至孔子释之其所由来者渐矣由辨之不早辨也故凡事虑于未萌则有益论于己然则无及我皇考太祖皇帝创业垂綂为子孙帝王万世之计惟欲本支各尽其道朝廷笃于亲亲藩国重于守法朝廷之纪纲明正亲藩不龃龉于其间藩国之礼节不逾朝廷不苛责于其上恩不至于掩义义不至于伤恩宗社永有磐石之安亲藩同享无疆之福此皇考立法之意亦吾继述之意而诸弟侄之意亦皆然也吾尝思之朝廷不能笃亲亲之道是不孝于祖宗不友于兄弟不慈于子侄弃仁背义咎孰大焉昔建文尝蹈此失矣吾即位以来恒切戒此闲居独处教诏子孙亦惟在骨肉手足之恩不可为非礼苛责之事言出乎口心通乎天地鬼神盖吾躬尝奉藩岂其不能身体其事哉夫为藩国者亦当体朝廷之心而亮其诚天下之事至繁一人之精力有限智识岂能悉周区画岂能悉当若吾于兄弟子侄行有未至亦宜以情恕之比代宁秦晋永兴髙平平阳诸王不亮吾心稍不顺意内懐怏怏或聼小人教诱为非甚者诸怨谤魇镇所为不知不仁固少年寡学之过吾恐伤同气已皆容忍不问然此特私恩耳为君之道必正公义而后有以服天下况法度者皇考之法度吾嗣位而不能守之又何以服天下之心故虽不可亏亲亲之私恩亦不敢废天下之公义夙夜思之事有两难欲直言其故使之图改则恐伤恩欲隠忍不言将来积过愈深理不得容是防之于罪也至此非惟吾心不能自安天下之人亦谓吾徒能爱之而不能敎之养成其过故皆直言以戒之矣虽未能必其不逆于心若有谅吾之意信而从之他日徳成名立享其安乐与国家同久岂不两尽其美哉兹特遣书陈布悃欵继今之后吾惟常念亲亲之恩勿替诸弟侄亦惟常念皇考之法具在各尽其道共保富贵岂有涯哉吾之所言天地鬼神鉴临在上惟宗国诸王亮之亮之永乐三年七月赐书周王橚曰比各府县録周府长史司榜文来奏夫朝廷与王府体不同长史专理王府事岂得遍行号令于封外与朝廷等一家有一家之尊一国有一国之尊天下有天下之尊卑不逾尊古之制也今贤弟居国如诸子擅行号令于国中其亦可乎若奸人造此离间骨肉即具实以闻当防治之如实贤弟所命则速遣人收还仍严戒长史行事存大体毋贻人讥议
　　永乐八年十月周王橚于国中作殿奉祀太祖高皇帝上闻之赐书曰礼支子不祭王国庙祀则肇于始封之王太祖高皇帝之祀朝廷自有宗庙王今祀于国中过矣孔子曰祭之以礼若不得为而为之不可为孝王其审礼而行毋贻物议
　　永乐九年二月勑戒秦王尚炳曰昔周天子遣使赐齐桓公胙且命勿下拜桓公对曰天威不违顔咫尺小白敢贪天子之命无下拜遂下拜登受春秋书以示褒遣使赐晋侯命晋侯受玉惰使者归曰晋侯其无后乎成肃公受脤于社不敬刘康公曰成子惰弃其命矣后皆不得其终春秋书以示戒比屡遣人赍符赴王国王不出迎但令内监取入及出见使者又侮慢不一此皆王不学之过不学何由达礼致王于此者皆长史纪善典仪之失职也其械送京师王自今勉力学问庶防寡过永乐十年二月勑靖江王府辅国将军賛亿曰监察御史言尔交通卫卒以钱贷民多取利息至系人妻孥逼胁鬻居以偿所负古畜马乗不察于鸡豚伐氷之家不畜牛羊百乗之家不畜聚敛之臣国家旧制四品以上官不得与民争利汝宗室之亲乃恣肆如此果尔所为则赴京面陈若左右小人假尔名为之即械送京师永乐元年十月勑晋府长史龙镡等曰朝廷封建亲藩而选贤命材为之辅导兾以賛成徳善不至于有过也古之为人臣者无外交今王府擅与西畨往来又私以车逓送王年少寡学而不知古长史儒者谓不知古乎廷臣皆欲寘汝于法朕恐伤亲亲之意姑宥不问今后慎无复尔戒之戒之
　　永乐十五年十二月勑戒永和王济烺曰凢朝廷仪物制度等差截然不可违越比尔擅造印章僭用龟纽龟纽惟亲王之寳用之尔擅为之越礼分矣以尔年少及念尔父同气之故姑宥不问自今宜谨遵礼法毋蹈前过
　　戒外戚之训
　　永乐二年四月春坊官劾奏中军都督佥事李谅于文华殿早朝百官班退之后谅独进啓事有违礼法请治谅罪上命姑宥之勑谕谅曰朝廷之法公于天下不以亲踈有间朝仪凡百官谒东宫偕进偕退不许独留私见乃谨始防防之道令行之初尔首犯之帝王行法先于贵近朕念亲亲之故曲宥不问其戒之慎之非分之恩不可再得尔其钦哉
　　永乐四年八月赐赵王髙燧曰比闻都指挥欵台乘马过驸马都尉广平侯袁容之门容怒其不下棰楚几死欵台靖难功臣岂当非礼陵辱尔非不知亦不以闻自洪武以来往来驸马之门何尝有下马之令晋王敦为驸马纵恣暴横卒以悖逆灭亡覆辙在前可再蹈乎此书观毕仍以示容其受使令辱欵台之人械送京师
　　廵狩望祭之训
　　永乐七年正月上谓礼部臣曰朕今廵狩盖古人省方观民之意服食之物皆偹以行都无取于民尚虑有司不体朕心妄有科扰使民未见徳而先受害者必不宥之其遣使先谕道途所经及北京所属郡县朕至日止令正官一员朝见毋骚扰百姓
　　永乐七年三月朔车驾廵狩北京驻跸东平州望祭泰山毕顾侍臣曰昔舜廵狩至泰山举祀礼觐诸侯一正朔考制度而已盖欲使天下同风后来秦皇汉武皆生侈心登封泰山建立功徳以夸示后世终不免后世之非议我太祖皇帝一天下立法制五六十年国不异政家不殊俗朕谨遵成宪此行亦惟欲亲廵抚使军民各得其所耳侍臣顿首曰陛下守太祖之法而以尧舜为心天下苍生实受其福彼秦皇汉武何足道哉
　　科试之训
　　永乐二年二月礼部奏请防试选士之数上问洪武中所选几何尚书李至刚对曰各科不同多者四百余人少者三百人上曰朕初即位取士姑凖其多者后不为例又曰学者成材亦难当取其大畧其细如十分中有一二分语疵而不害理亦可偹数然科举是国家取人材第一路不可滥且文体毋尚虗浮惟取朴实
　　永乐十年二月命礼部尚书吕震谕考试官杨士竒金幼孜曰数科士颇多不免玉石杂进今取无过百人其务精择収散木累百不若得良材一株也
　　学校之训
　　永乐二年二月礼部奏北方嵗贡生员入学十年考不中式者例当充吏上曰人心志舒泰则能学四体不劳则能学衣食温饱则能学责人之功当量其力论人之罪当明其情北方近三四年间兵戈扰攘诸生舍俎豆而事军旅飞刍挽粟之劳奔走流离之苦岂暇于学今考不中者可发囬原学补其废学年数以俟再试不中如例处之
　　永乐三年八月上谕礼部臣曰学校育才以资任用太祖高皇帝内设国子监外设府州县学选用师范教育俊秀严立教法丰廪蠲徭期待甚至建文以来学校废弛所司又不督励虗縻廪禄尔礼部宜申明旧规俾师教无阙士学有成庶几国家得贤材之用
　　永乐四年四月礼部言广西嵗贡生员考不中式者二人于法学官罚俸一年提学官当杖上曰逺方之人渐化者浅教道未行不可槩论夫立法虽有定论行法当量人情有定论则民知所守量人情则民用不寃姑宥之生员遣归进学再贡不中式一论如法
　　永乐十年三月云南布政司左参议吕名善言武定寻甸广西三府居民繁庶请设学校从之上谓礼部臣曰学校风化所系人性之善蛮夷与中国无异在上之人作兴之耳
　　永乐十五年三月颁五经四书性理大全书于六部并两京国子监及天下郡县学上谓礼部臣曰此书学者之根本而圣贤精义悉具矣自书成朕旦夕宫中披阅不倦所益多矣古人有志于学者苦难得书籍如今之学者得此书而不勉力是自弃也尔礼部其以朕意晓谕天下学者令尽心讲明无徒视为虗文也
　　育才之训
　　永乐二年六月上命礼部臣曰防试下第举人既多其中必尚有可取者盖虑一时匆猝或本有学问而为文之际记忆偶差遂至谬误或本不谬误而考阅之官神情昏倦失于详审以致黜落此皆可矜其令翰林院出题再试择文词优等者以闻遂得贡士张铉等六十人以奏上召见皆赐官帯命于国子监进学以俟后科且勉之曰士当立志志一则工专工专则业就尔等于学已有根本但更百尺竿头进歩耳后科第一甲人有不在尔曺乎其往勉之
　　永乐三年正月命翰林院学士兼右春坊大学士解缙等于新进士中选材质英敏者俾就文渊阁进其学缙等选修撰曽棨编修周述周孟简庶吉士杨相刘子钦彭汝器等二十八人入见上谕勉之曰人须立志志立则功就天下古今之人未有无志而能建功成事者汝等简拔于千百人中进士又简拔于进士中至此固皆今之英俊然当立心逺大不可安于小成为学必造道徳之防必具体用之全为文必并驱班马韩欧之间如此立心日进不己未有不成者古人文学之至岂皆天成亦积功所致也汝等勉之朕不任尔以事文渊阁古今载籍所萃尔各食其禄日就阁中恣尔玩索务实得于己庻国家将来皆得尔用不可自怠以孤朕期待之意
　　奉先之训
　　永乐五年五月上问侍臣曰闻近俗之严于事佛而简于事亲其失果有之乎对曰间有之上叹曰此盖教化不明之故朕于奉先殿旦夕只谒未尝敢慢或有防恙亦力疾行礼世人于佛老竭力崇奉而于奉先之礼简畧者盖溺于祸福之说而昧其本也率而正之正当自朕始耳
　　祀功臣之训
　　永乐元年十月享太庙毕遣官祭功臣于鸡鸣山庙先是礼部侍郎宋礼言功臣自有庙请罢太庙配享但于本庙祭之上曰先帝所定配享不可罢又曰此皆佐命开国之臣既自有庙俟太庙享毕亦别遣官即其庙祭之于义可也着为令
　　崇儒之训
　　永乐四年三月上幸太学勑礼部臣曰朕惟孔子帝王之师帝王为生民之主孔子立生民之道三纲五常之理治天下之大经大法皆孔子明之以教万世朕皇考太祖高皇帝膺君临亿兆之任正中夏文明之綂复礼乐衣冠之旧渡江之初首建学校亲祀孔子御筵讲书守帝王之心法继圣贤之道学集其大成以臻至治朕承鸿业惟成宪是遵今当躬诣太学释奠先师以称崇儒重道之意其合行礼仪礼部详议以闻礼部尚书郑赐言宋世谒孔子服靴袍再拜上曰见先师礼不可简必服皮弁行四拜礼
　　讲书之训
　　永乐四年四月命礼部遣使购求遗书上视朝之暇辄御便殿阅书史或召翰林讲论尝问文渊阁经史子集皆偹否学士解缙对曰经史粗偹子集尚多阙上曰士人家稍有余资皆欲积书况于朝廷可阙乎遂召礼部尚书郑赐令择通知典籍者四出购求遗书且曰书籍不可较价值惟其所欲与之庻竒书可得又顾缙曰置书不难须常览阅乃有益凡人积金玉皆欲遗子孙朕积书亦欲遗子孙金玉之利有限书籍之利岂有穷也
　　礼制之训
　　永乐元年十月勑礼部臣曰太祖高皇帝临御命所司歴考礼乐制度酌古今上自朝廷下及臣民冠昏丧祭之仪服舍器用之制皆有等差着为定式颁布中外行之久矣朕虑今有司因循茍且奉行弗谨致有非分违法干犯刑宪非朕所以爱民之道尔礼部其以洪武中所定一切制度图示中外俾人知遵守庶几享太平之福
　　永乐七年四月上谕行在礼部臣曰朝廷立法五十余年服式器皿皆有定制比来臣民数有以越礼僭分罹刑宪者此教谕未至也即以旧定官民冠帯器皿制度绘为书册颁示中外及诸色工匠俾知遵守
　　知民情之训
　　永乐十一年四月上谓行在礼部尚书吕震曰朕欲周知民之休戚尝命凡布政司按察司及府州县官至京者陈民间利病近有以时和嵗丰民安物阜为言者及验视之田野荒芜人民饥寒甚至水旱虫蝗皆不以闻朕已寘诸法如今后所言有切民情可裨治理者宜旌赏之以明惩劝
　　取言之训
　　永乐元年甘州中卫左所军张真言事上览毕顾礼部侍郎宋礼曰虽尧舜禹之圣亦皆乐取人言以为治朕即位首下诏求言而言者无几此戍卒能上言虽皆不可采然为国之意则善宜加赉之其赐衣一袭钞一千贯又顾礼曰居其位无其言君子耻之卿等亦毋嘿嘿守位而已
　　丰年之训
　　永乐四年六月南阳府献瑞麦有两岐至五岐者上语礼部臣曰比郡县屡奏祥瑞独此为丰年之兆若年谷丰登民足衣食老少无冻馁之患皆天地祖宗之赐矣命荐之宗庙
　　节假之训
　　永乐七年正月元宵节近上谕礼部臣曰我太祖高皇帝君天下四十余年法度明偹恪遵成宪今四方无虞兆民康阜思与臣民同乐太平自正月十一日为始其赐元宵节假十日百官朝不奏事急务具本封进处分聴军民张灯饮酒为乐五城兵马弛夜禁着为令
　　清释道之训
　　永乐五年直及浙江诸郡军民子弟私披剃为僧赴京冒度请者千八百余人礼部以闻上怒甚曰皇考之制民年四十以上始聴出家今犯禁若此是不知有朝廷矣命悉付兵部编军籍发戍辽东甘肃又叹曰朕遵承旧制一不敢忽下人尚纵肆如此何况后来此不可宥此軰皆民螟螣不可蕃育　又直蘓州府嘉定县僧防司奏县旧有僧六百余人今仅存其半请以民之愿为僧者令披剃给度牒不聴上谕礼部臣曰国家之民服田力穑养父母出租赋以供国用僧坐食于民何补国家度民为僧旧有禁令违者必罪
　　永乐十五年五月上谓礼部臣曰佛道二教本以清净利益羣生今天下僧道多不守戒律民间修斋诵经动辄较厚利又无诚心甚至饮酒食肉逰荡荒淫畧无顾忌又有一种无知愚民妄称道人一槩蛊惑男女杂处无别败壊风化洪武中僧道不务祖风及俗人行瑜珈法称火居道士者俱有严禁即揭申明违者杀不赦永乐十六年十月上以天下僧道不通经典而私簮剃者多命礼部定通制榜示天下今后为僧道者府不过四十人州不过三十人县不过二十人限年十四以上二十以下父母皆允方许陈告有司行邻里保勘无碍然后得投寺观从师授业俟五年后诸经习熟然后赴僧録司考试果谙经典始立法名给与度牒不通者罢为民若童子与父母不愿及有祖父母父母无他子孙侍养者皆不许出家有亡命避罪出家者并寺观住持罪之
　　眚赦之训
　　永乐四年西域贡佛舍利礼部尚书郑赐请因是寘释罪囚上曰帝王之治以刑赏为务有功不赏有罪不诛虽尧舜无以治天下梁武帝元顺帝皆溺于佛有罪者不刑致法度废弛纲纪大壊而致于败亡此岂可效况佛亦有天堂地狱善恶报应之説诱人为善尔儒者乃欲姑息为治耶
　　赏将士之训
　　永乐九年十二月雨雪寒甚上御武英殿召礼部尚书吕震谕曰昔奸臣构防朕率师征讨当风雪寒苦之际将士有堕指裂肤者而勇气不衰今宗社既安朕居天位适对此景思昔艰难恻然动心凡诸靖难将士各赐之钞都指挥人三百贯百指挥二百五十贯千户镇抚二百贯百户所镇抚一百五十贯旂军一百贯故官并摠小旗父兄尝在军中冻伤皆如例
　　懐逺人之训
　　永乐元年九月谕礼部臣曰太祖高皇帝时诸畨国遣使来朝一皆遇之以诚其土物来市易者悉聴其便或有不知避忌而误干宪条皆寘宥之以懐逺人今四海一家正当广示无外外国有输诚来贡者聴尔其谕之使明知朕意
　　永乐元年九月礼部尚书李至刚奏日本国遣使入贡已至宁波府禁令凡畨使入中国不得私载兵器鬻于民宜命有司防检畨船中有兵器籍封送京师上曰外夷向慕中国来修朝贺危蹈海波防踄万里道路既逺赀费亦多其各赍以助路费亦人情也岂当一切拘之禁令至刚复奏兵器民间不得私畜则亦无所鬻惟当籍封送官上曰无所鬻则官为凖中国之人市之毋拘法禁以失朝廷寛大之意且阻逺人归慕之心
　　永乐二年五月礼部尚书李至刚等奏琉球国山南王遣贡方物就令赍白金诣处州市磁器法当逮问上曰逺方之人知求利而已安知禁令朝廷于逺人当懐此不足罪
　　永乐二年福建布政司奏暹罗国遣使与琉球通好其舟为风所漂至岸官已籍记舟中之物请命上谓礼部臣曰两国通好是畨邦美事其舟为风所漂正宜矜恤岂可利其物而籍之乡有善人犹能援人于危助人于善况朝廷统御天下哉其令布政司舟壊者为之修理人乏食者给之粟俟风便其人欲归或往琉球导之去永乐五年六月上问礼部臣曰近四夷之情何如对曰蛮夷之情由来叛服不常数年陛下懐之以恩待之以礼今皆恱服无复反侧之意上曰朕素待之以诚彼或不诚亦不与较故或有感激愧服者孔子尝曰言忠信行笃敬虽蛮貊之邦行矣圣人之言万世可行
　　永乐八年十一月赐国子监琉球等处生李杰等并其从人冬衣靴袜既而从容与羣臣语及之礼部尚书吕震曰昔唐太宗兴学校新罗百济皆遣子入学当时仅闻给廪膳未若今日赉与周偹也陛下圣徳前古未有上曰逺方慕中国礼义故遣子入学必足于衣食然后乐学我太祖高皇帝命资给之着为令典所谓曲成万物而不遗者朕安得违之
　　永乐十一年五月国子监琉球生模都古等三人奏乞归省上谓礼部臣曰逺人来学诚美事思亲而归亦人情宜赐以荣之遂赐防币表里袭衣及钞为道里费仍命兵部给驿传
　　永乐十四年六月广东儋州土官同知王贤祐率生黎峒首王撒黎佛金等来朝贡物赐钞币遣还上谓行在礼部臣曰黎人逺处海内素不霑王化今慕义来归而朝贡频繁殆将困之非存抚之意自今生黎土官峒首俱三年一朝着为令
　　永乐元年上谓礼部臣曰帝王居中国抚驭万国当如天地之大无不覆载逺人来归者悉抚绥之俾各遂所欲近西洋囬囬哈只等在暹罗闻朝使至即来朝逺夷知尊中国亦可嘉也今遣之归尔礼部给文为验经过官司毋阻自今诸畨国人愿入中国者聴
　　永乐元年安南国王胡□遣使奉表谢恩上命礼部臣谕之曰安南昔称知礼之国今思明府言禄州西平州永平寨皆思明故地与安国接境安南夺而有之其归语王如非安南地则速归之保境安分惇修邻好可以长享富贵也
　　却庆贺之训
　　永乐二年七月礼部尚书李至刚奏今嵗山东郡县野蚕成茧缫丝来进请率百官贺上曰野蚕成茧亦常事不足贺使山东之地野蠺尽茧足以被其一方而未能徧及天下朕之心犹未安也朕为天下父母一饮一食未尝忘之若天下之民皆饱暖而无饥寒此可为朕贺矣乃止
　　永乐三年七月陜西兴平凤翔二县进瑞麦三十本礼部率羣臣上表贺以为圣徳覆被之应天下太平之徴上览之谓尚书李至刚侍郎赵翀曰瑞麦固是喜应但四方逺迩靡一物不得其所斯可为太平今中外果无匹夫匹妇之愁怨于下者乎览表只益惭愧耳君臣贵相与以诚谀佞非治世之风也至刚等愧谢
　　永乐七年七月顺天府宻云县民献嘉禾先是行在礼部尚书赵羾以祯祥疉见若两岐之麦野蠺成茧日食不见之类皆欲称贺上悉却之至是又因献嘉禾欲率廷臣上表贺上曰古之帝王为治尚敦实黜浮华朕徳不逮但得四叙协和海宇康乂黎民衣食给足即国家之福一物之异皆偶然耳何以贺遂止
　　八月山西代州繁峙县献嘉禾二百七十九本羾又奏曰前宻云嘉禾陛下却羣臣之贺今嘉禾又至此实圣徳之应请率羣臣上表贺上曰朕奉天子民正愿天降丰年使四海之人皆足今蘓松水患未息近保定安肃处州丽水皆雨雹浑河决于固安伤禾稼且四方之广尚有未尽闻者不闻羣臣一言及弭灾之道而喋喋于贺嘉禾谓祯祥朕德所致其灾异非朕所致乎尔等宜辅朕修德行政他非所欲闻也
　　永乐十一年五月曺县献驺虞行在礼部尚书吕震奏驺虞上瑞请明旦率羣臣上表贺上曰百谷丰登雨时顺家给人足此为上瑞驺虞何与民事不必贺永乐十二年九月榜葛剌国王赛佛丁贡麒麟礼部请上表贺上曰海宇清宁逺人向化贡献方物斯皆天与祖宗之祐卿等但当夙夜竭心辅治以惠天下天下既安虽无麒麟不害为治其免贺
　　永乐十三年九月西域贡狮子文武羣臣以为圣徳逺及所致叩头称贺上曰逺人贡方物以达诚何用贺诗所称唐虞三代之治曷尝及祥瑞盖古圣贤之君但求时和嵗稔百姓家给人足即是太平隋炀帝时孔雀集朝堂百官称贺元顺帝时两都桑果叶皆生黄色龙文又有嘉禾一茎至八穗者又常有五色祥云见恃此而骄卒皆亡灭前鉴如此朕与卿等但当只守祖法敬事无怠以保鸿业不可萌侈心
　　十一月麻林国进麒麟将至行在礼部尚书吕震请于至日率羣臣上表贺上曰往者翰林院言修五经四书及性理大全书成欲上表进朕则许之盖帝王修齐治平之道具于此有益世教可以表进麒麟有无何所损益遂已
　　永乐十三年贵州布政司右布政使蒋廷瓒言去年北征班师诏至思南府婺州县闻大岩山有声连呼万嵗者三咸谓皇上恩威逺加山川効灵之征礼部尚书吕震请率羣臣上表贺上曰人臣事君当以道阿谀取容非贤人君子所为呼噪山谷之间空虗之声相应理固有之岂是异事布政司官不察以为祥尔为国大臣不能辨正其非又欲进表媚朕非君子事君之道遂已永乐十四年八月旦寿星见钦天监以闻行在礼部尚书吕震帅文武百官请上表贺上赐勅谕之曰朕惟太祖高皇帝膺受天命扫除羣雄创业垂统立纲陈纪以安天下臻兹太平是以上天垂象屡显鸿应揆朕凉薄曷克膺兹矧天道无常惟徳是辅凡为臣民能遵守高皇帝成宪为子尽孝为臣尽忠奉公守法安分守己用承福祐国家之祥孰大于此尔文武臣僚宜各尽乃心辅朕不逮国家有永逺之安尔等暨尔子尔孙亦同享永逺之福寿星之瑞其勿贺
　　永乐十五年七月旦寿星见百官请贺上曰比嵗寿星见卿等以为瑞而致贺然四方旱涝蝗疫比比有之而鲜有为朕言者朕之所愿时和嵗丰天下之人俱得其所贤者在位谗慝不作百工举任其事政平讼理国家清明此可为瑞寿星之瑞不足贺
　　永乐十五年十一月金水河及太液池氷凝具楼阁龙凤花卉之状竒巧特异赐羣臣观之行在礼部尚书吕震以为祯祥屡见率百官上表贺上拒不受赐勑谕曰朕徳凉薄托于万姓之上惧弗克负荷夙夜只事不敢暇豫比嵗以来卿等一遇祥异辄进表贺朕昧宁不自知夫戒谨者治之所兴宴乐者乱之所自卿等宜精白乃心励臣职奉成宪用以辅朕共承天休书曰后克艰厥后臣克艰厥臣政乃乂其毋因是遂有怠心钦哉永乐十七年九月卿云见钦天监言占事卿云喜气也太平之应又曰天子孝则卿云见君圣臣贤天下顺心则日旁气如龙凤兹实上瑞行在礼部请率文武百官上表贺勑免之且谕侍臣曰昔帝舜之世万邦协和故百工有卿云相和之謌朕寝食之间恒虑政事有缺民生未安安敢恃此为祥纵是上天委贶朕与卿等正当忧勤惕励以荅天眷何以贺为
　　永乐十九年万寿圣节先期礼部奏行庆贺礼上勑文武羣臣曰比者上天垂戒奉天等三殿灾朕心兢惕寝食不宁方反躬省愆不遑夙夜而礼部谓朕初度请行庆礼此岂所以相朕恭承天意盖益重朕之不徳也其止弗贺
　　却阉人之训
　　永乐四年琉球国进阉者四人上曰彼亦人子无罪而刑之何忍其还之礼部臣言还之虑沮逺人归化之心请但赐勑止其再进上曰谕之以言不若示之以实事今不遣还彼欲媚朕必有继踵而来者天地以生物为徳帝王乃可絶人类乎竟还之
　　却封禅之训
　　永乐十四年四月礼部祠祭清吏司郎中周讷上言今天下太平四夷賔服民物阜丰请禅泰山刻石纪功徳垂之万世尚书吕震亦言皇徳神功昭格上下宜如讷请上谓震曰今天下虽无事然水旱疾疫亦间有之朕毎闻郡县上奏未尝不惕然于心岂敢自谓太平之世且圣经未尝言封禅唐太宗亦不谓封禅魏徴每以尧舜之事望太宗尔亦处朕于太宗之下亦异乎征之爱君矣尔当以古人自勉庶几不愧宗伯之任















　　礼部志稿卷二
<史部,职官类,官制之属,礼部志稿>
　　钦定四库全书
　　礼部志稿卷三
　　明　俞汝楫　编
　　圣训
　　仁宗昭皇帝修省之训
　　洪熙元年正月以遇冬不雪勑六部等官曰朕以眇躬托于臣民之上忧悯元元勤于夙夜而自今迄冬雪不降来牟不遂吾农柰何夫二气之乖由朕徳凉薄大臣与国同体爕理之助诚有赖焉朕方惕励自省卿等亦懋修乃职用赞辅予庻以导召和气康济兆民夫爱民惟诚可以动天愿共勉之钦哉毋忽
　　赐钞之训
　　洪熈元年正月上谕礼部尚书吕震曰遇节皇亲例赐钞在廷文武股肱之臣朝夕相与可否机务而有故不宴者即同踈逺小臣皆给节钞五贯殆非朕礼大臣之道汝识之继今遇节不宴者凢任事之臣公侯伯都督尚书赐钞一千贯侍郎五百贯
　　又谕震曰朝廷臣在任久者今皆令还乡展省其得诰勑者足为家乡之荣然到家有养祭賔客之费往还有道里之费计其在官俸禄廪给日用外有余资者鲜矣自今归者皆赐钞公侯伯一品二品赐钞五千贯三品四千贯四品三千贯五品二千贯六品七品一千贯八品以下皆五百贯着为令
　　赠諡之训
　　洪熈元年正月礼部尚书吕震谕防翰林定金忠等諡贺银预焉大学士杨士竒等覆奏上曰此数人皆在先朝尽心国事有徳行重厚表里一致者有洊歴艰难始终一心者必旌褒之庶防礼贤忠厚之道但朕意未尝及银盖银之劳可赠官而行不应美諡如加银恶諡又反不如无諡古人制諡正为定论美恶以示至公卿等宜尽心
　　奉先之训
　　洪熈元年八月勑谕礼部臣曰皇考大行皇帝圣徳神功追配太祖统御天下二十余年恩徳在民万世永赖皇嫓仁孝皇后母仪四海寅奉宗庙协隆化理而尊号未上无以称朕孝思及天下臣民尊仰不忘之心其与羣臣定议请諡于南郊
　　又勑礼部臣曰钦惟皇祖太祖高皇帝受命上天肇兴皇业皇考太宗文皇帝中兴宗社再奠寰区圣徳神功咸配天地易曰殷荐上帝以配祖考朕崇敬皇祖皇考永惟一心今年正月十五日大祀天地只奉皇祖皇考配神仍着典章垂范万世如勑奉行
　　事神之训
　　洪熈元年正月以大祀南郊上御奉天门文武羣臣受誓戒毕进分献官谕之曰事神之道岂独临事之际则致诚敬要其奉天子民之心积累于平日者皆已孚鬼神所以祭则受福朕以菲徳上承祖宗主典神天所与协恭承天休者公卿百执事也尚体朕心敬亮天工仁防斯民庶几克享天心风雨顺调年谷丰稔使斯民防福亦昭我君臣共事之美钦哉
　　四月行在太常寺卿杨奏牺牲所见畜羊少请给钞遣官于出产之处市买上曰能爱人而后可以事神朝廷事神之道岂当惜费比年有司不逹大体于市牺牲但凖洪武中价值凡物値随时低昂岂有一定之理今民间诸物视洪武时值率増数十倍而祀神之物独仍旧值民怨于下神其享乎自今供祀牺牲悉凖在京时值给钞往市如于所产之处时值不足则就所在有不系赃罚钞内补给畿内从廵按御史在外从按察司官监市毋致扰民
　　洪熈元年十二月上谕礼部臣曰朝廷崇祀神只悉有旧典主其事者当致防恭以祈嘉贶福黎庻颇闻天下郡邑应祀坛宇嵗久倾垫多不修治甚非昭事神明之道其饬有司修缮凡祭器祠宇并须坚致洁净所用物料悉出公币毋敛民怨仍令廵按御史及按察司官以时防视违者罪之
　　孝思之训
　　洪熈元年太子太保兼礼部尚书吕震奏冬至节请御正殿受贺上曰梓宫在殡山陵未终因时兴慕哀恸愈切庆贺之礼岂所宜言勑免贺
　　兴学之训
　　洪熈元年十月礼部引郡县嵗贡生奏送翰林院考试上召大学士杨士竒等谕曰朝廷所重安百姓而百姓不得防福者由牧守非人牧守非人由学校失教故嵗贡中古事不通道理不明十率七八此岂可授安民之寄自今宜戒因循之严考之本经四书义不在文词之工拙但取有理致者如或难得即数百人中得一人亦可葢取之严则无滥学者不复萌侥幸之望而有向进之志矣
　　又谕礼部臣曰太学聚天下之士教之以备任用盖因其已成而益充之今郡县嵗贡生率记诵陈言以图侥幸求其实学百无二三尔礼部宜勑有司督学官严训诲必通经成材方得充贡盖学者先立根本学然后进充广于太学若乡学全未有成而望有成于国学有此理乎
　　恤养之训
　　洪熙元年上谕礼部臣曰皇考临御数诏有司存恤鳏寡郡邑皆有养济院比闻率是文具居室敝壊肉粟布絮不以时给栖栖饥寒而守令漠不留意尔礼部即戒约之令谨视遍施实惠毋致失所
　　赦宥之训
　　洪熙元年十一月上御札礼部尚书吕震曰建文中奸臣其正犯已悉受显戮家属初发教坊司锦衣卫浣衣局并习匠及功臣家为奴今有存者既经大赦可宥为民给还田土凡前为言事失当谪充军者亦宥为民
　　隆圣裔之训
　　洪熙元年礼部尚书吕震奏有防赐衍圣公孔缙彦一品金织衣衍圣公是二品如防赐之过上曰朝廷用孔子之道治家国天下今孔子之徒在官有一品服者孔子之后袭封承先师之祀服之何过且先帝时五品儒臣有赐二品服者亦何过哉其赐之用称朕崇儒之意
　　悯忠之训
　　洪熙元年三月上谕礼部尚书吕震曰往年刘儁从征交阯防于贼不屈而死礼官不言妇人尽节于夫有旌褒之典况大臣捐躯为国可不加褒防其赠儁为太子少傅令翰林定諡遣人祭之翰林奏諡儁节愍上叹曰忠臣之心皆欲立功报国不能成功则惟守忠义若身为大臣惟阿顺取容为保禄固位之计国亦何赖
　　懐逺之训
　　洪熙元年赐朝鲜国使臣孟思诚等钞防币表里金织罗衣绢衣有差上因谕行在礼部尚书吕震曰逺国朝贡固有常分然我祖宗以来待下素厚今朕即位之初凡事必循旧典勿失逺人之意
　　交阯各府州县儒学选贡生员王宪等八十二人至京师上谕行在礼部臣曰交阯京师万里逺离亲戚而来须是教养得宜彼乃乐学可望其成材尔与学官宜知朕此意其衣服嵗赐一如云南之例
　　宣宗章皇帝敬天之训
　　宣德元年正月以大祀天地上致齐武英殿命礼部太常习礼殿上谕曰祭享之礼莫严于此朕承大统躬祀天地为天下苍生祈福不敢不敬卿等亦宜秉诚相朕庶防感通之道
　　三月漷县民充郊坛户者有司责令养官牛又俾充逓运夫民诉于朝上谓侍臣曰国家重祭祀而郊祀最重旧制郊坛户悉免他役者虑其不能专有司不知所重不恤民难可责也姑宥之遂命行在礼部申明郊坛户免杂役之令
　　九月行在太常寺奏天地坛每嵗皆自十月拨军扫除今已及时上曰祖宗敬事天地故立法如此朕念谨守成宪卿等亦当恭体此心躬亲临视务令洁净
　　祭祀之训
　　宣徳元年行在太常寺奏明年春郊祀及各坛祭祀牺牲请如例遣官赍钞往保定及山西诸郡收买上谕之曰此奉天地神只宜戒所遣官必加敬慎所市牺牲必依时值毋一毫损民茍有怨咨神不顾享旧制凡买祭物直移文廵按御史在外移文按察司官严督使无凟慢尔等勿违旧制庶防称朕敬天地祖宗之意宣徳元年正月行在太常寺奏祭祀上谕之曰国家祭祀掌之礼部而复置太常尤重其事也卿等佐朕事天地事祖宗非他职事之比协恭同寅以承祀事朕盖有赖然必诚敬之心素有持养粢盛之荐极于精洁庶防神明歆格而生灵防福卿等勉之
　　二月以初即位改元遣永康侯徐安等祭告祖陵皇陵及歴代帝王陵寝岳镇海渎等神谕之曰列祖陵寝庆泽之源朕永念在心若名山大川镇奠宇内及圣帝明王皆朕所向慕者今即位改元之初特命卿等往修祀礼孔子曰祭如在祭神如神在惟诚与敬其往慎之九月太常寺奏暮嵗孟春当享太庙而牺牲瘠小请于顺天府预买喂饲以备用上从之谕府尹王骥曰祭享大事牺牲不成岂可以祭若价抑买人情不怿神亦不享尔宜慎之
　　宣徳二年上退朝御左顺门语及祭祀谓行在工部尚书呉中等曰南京造制帛祀神最为重事洪武中尝选无过犯疾恶工匠更衣沐浴焚香浣手然后用工其人专供此役更无别差神宗重神之意谨严如此卿宜申明旧制务令精专无用防慢
　　却庆贺之训
　　宣徳四年三月南京守备防城伯李隆献驺虞二云出滁州来安县石固山素质黒文驯狎不惊命羣臣观之行在礼部尚书胡濙等请上表贺上曰祯祥之兴必有实徳庶防副之朕嗣位今四年中外所任岂皆得人农畆岂皆有収民生岂皆得所朕夙夜不遑宁处驺虞之祥于徳勿类况天道无常理乱之几恒相倚伏岂可不虞唐太宗尝曰人君须至公理天尧舜在上百姓敬之如神明爱之如父母动作兴事人皆乐之发号施令人皆恱之是大祥瑞此亦名言朕与卿等宜共谨之遂免贺
　　七月广东进白乌二行在礼部尚书胡濙具本入奏云考之瑞牒此皇上圣孝所感请率羣臣明旦上表贺御批荅曰只敬祖考恭养圣母皆职分当然何徳之有感瑞之云良増惭愧夙夜只念祖宗付托之重惧勿胜负荷惟赖尔文武羣臣同心同徳赞辅不逮溢美虗词非所乐闻其止勿贺
　　宣徳五年七月茂州守臣进瑞麦有一茎三穗五穗者时太庙之侧产嘉禾有一茎四五穗至六七穗者礼部臣请表贺上曰瑞麦嘉禾固是丰年之庆但朕以菲徳居位且比来四方屡奏水旱可言贺耶然产于太庙侧实天与祖宗神灵之所敷祐昔周人贻我来牟之诗必归于先公之徳上帝之命朕何徳以致此其勿贺闰十二月行在钦天监奏含誉星见羣臣上表称贺毕上谕羣臣曰表辞称道过实朕甚愧之今海内初安皆由天地宗庙垂佑圣母皇太后训教及羣臣匡辅所致朕何徳也书曰儆戒无虞诗曰夙夜敬止朕及卿等相与饬励罔有怠心庻防保福禄于永逺
　　宣徳七年八月陜西永夀等县献嘉禾有同本三茎或五茎茎十数穗穗一尺有余者有同本十茎或二十茎茎十余穗穗又多至数十穗者又有一茎五岐六岐或一节一岐者上览之谓羣臣曰诸物不足为瑞谷以养民今蕃异如此可以为瑞是日又有献嘉者尚书胡濙言连理而生有瓞绵逺之兆二者皆祯祥请奉表贺上不许曰嘉禾瑞虽年丰物阜之应皆天地宗庙之所垂佑朕何徳以致之夙夜内省有歉多矣其止勿贺
　　抑祥瑞之训
　　宣徳元年八月鲁王肇辉遣长史进瑞粟尚书吕震以为丰稔之应请上表贺上曰近日防内州县屡奏水潦卿不闻乎朕方夙夜忧民艰食若以此为瑞则山东一隅之民可当之如他处何其止勿贺王所遣长史赉之遣还
　　宣徳七年五月行在礼部尚书胡濙以山西进龙马驹请偕羣臣上表贺上曰二三年间水旱告灾继踵而来朕方日夕惕厉一兽之异何救民饥而欲表贺其止之宣徳八年闰八月苏门荅剌及诸畨国来朝贡麒麟象马诸物上受之行在礼部尚书胡濙以麒麟瑞物率羣臣称贺上曰逺方之物朕非有爱但念其尽诚逺来故受之不足贺也
　　防议之训
　　洪熈元年都督府吏左辅兴州卫军士谭瑛言驿站及民间粮税养马诸事上命行在礼部议尚书吕震对曰利民之事近皆举行吏与军率希求进用其言无足采者上曰圣人不弃蒭荛之言前下诏凡军民利病许诸人陈言朝廷但当察其言之当否不必计其人之贵贱其如例防官议果有可行者即与施行
　　修省之训
　　宣徳五年八月朔日当食阴雨不见行在礼部尚书胡濙等以为即同不食请率羣臣上表贺上不许勑羣臣曰古者人君所谨莫大于天戒日食又天戒之大者惟能修徳行政用贤去邪而后当食不食朕以菲徳嗣承祖宗大统政理之未洽民生之未遂上累三光只惧惟甚可比于是欤传不云乎君子之过也如日月之食焉过也人皆见之更也人皆仰之今以阴雨不见得非朕昧于省过而然欤况离明照四方阴云不见有限京师四方必有见者比之不食天可欺欤朕尚图修省以仰荅天意尚勑尔羣臣匡其不逮其止勿贺
　　宣徳五年行在礼部尚书胡濙言钦天监奏景星见臣考之占书天子至孝任贤使能海内欢恱制作合天法令清明则景星见今覩斯瑞实皇上圣徳海宇太平之应请偕文武羣臣上表贺上不许遂勑羣臣曰古之人有言时和嵗丰为上瑞今阴阳不和水旱为灾四方告饥不可胜纪朕每念天与祖宗付托之重内惭于心夙夜之间惓惓只惧星文之瑞何救民饥而欲表贺哉圣贤之心惟徳是敬恒钦天以自度不因祥以自矜尔文武羣臣尚其夙夜同心同徳佐朕于理治政事者以安民为本典军旅者以武备为重任刑法者以平恕为要敬慎行之毋怠庻用下慰四海生灵之颙望上荅天地宗庙之付托而吾君臣亦得同享无穷之美哉其止勿贺
　　兴学之训
　　宣徳元年十一月贵州镇逺府奏本府新设儒学训教生员期有成效请给廪膳以养人上曰边郡开学教夷人若使自营口腹彼岂乐于为学凢贵州各府新设学校未与廪膳者皆与之
　　宣徳二年四月行在礼部奏天下嵗贡生员考试不中发回原学肄业以待再试教官提调官如例责罚上曰此軰在学若府县官勤于提督教官勤于训诲未必无成泰山之溜可以逹石何况于人今上下偷安虗度日月是以临文不知所措循例责罚薄示儆耳宜令内外风宪者程督之考其勤惰明示劝惩庶几教学有成国家得用
　　优太学生之训
　　宣徳元年行在礼部奏两京国子监生多给还乡经歴年久托故不来请遣人提问上曰古云才难诸生未及仕先负罪名即为终身之玷宜量地方逺近定与限期自移文到日为始交阯云南贵州十阅月四川两广九阅月陜西福建七阅月山西湖广六阅月江西浙江山东河南五阅月南京直四阅月
　　祝得士之训
　　宣徳二年行在礼部尚书胡濙请以三月初一日临轩防士上曰设科求贤国家大事昔之为君尝有祝云愿得忠孝之人以资国用今朕之心亦如此
　　科试之训
　　洪熙元年行在礼部奏定科举取士之额先是仁宗皇帝以为近年科举太滥命礼部翰林院定议额数至是议奏凢乡试取奏南京国子监及南直隶共八十人北京国子监及北直隶共五十人江西布政司五十人浙江福建各四十五人湖广广东各四十人河南四川各三十五人陜西山西山东各三十人广西二十人云南交阯各十人贵州所属有愿试者于湖广就试礼部防试所取不过百人上曰南士取十之六北士十之四大扺国家设科取士为致治之本其冒贡非才盖是有司之过人既茍得遂啓幸心今解额已定果行之以公不才者不得滥进自然人知务学其令各处凢考试官及诸执事先须择贤庶免冒滥
　　防士之训
　　宣徳五年三月上临轩发策毕退御武英殿谓翰林儒臣曰朕于此取士不尚虗文欲得忠鲠之士为用其间有若刘蕡苏辙軰能直言抗论庶防所望朕当显庸之于是赋策士歌以示诸读卷官云
　　纂修之训
　　宣徳元年上御奉天门谓行在礼部尚书胡濙曰纂修实録国家重事自古帝王功徳传之万世只慿史书祖宗以来多有徳政在天下皆须纪载今内外诸司尚有未奏来者是不体朕心尔礼部移文趣之
　　借田之训
　　宣徳元年上观借田毕谓侍臣曰先王制借田以奉粢盛以率天下务农天子公卿躬秉耒耜所贵有实心耳为人君诚体祖宗之心念创业艰难爱恤苍生使明徳至治达于神明则黍稷之荐不徒亲耕矣农民勤苦终嵗不免于饥寒国家轻徭薄敛使之以时而贵农重谷禁止防食则人咸趋耕种不徒劝率之矣不然三推五推何益于时侍臣对曰先王制礼有本有文陛下之言及此宗社苍生之福也
　　旌表之训
　　宣徳元年礼部尚书胡濙列赵岩权谨孝行节妇王氏吉氏等奏乞旌表上谕之曰孝者人道当然贤智之人不待劝勉中人以下须激励乃能为善旌表之意盖如此若权谨则朕所知质实人也宜旌之使人见而思奋其于治道岂不有益
　　勉礼职之训
　　宣徳二年上谕行在礼部臣曰朕惟圣人兴礼乐以昭神化以正民彛致治之道于斯为盛朕以菲徳仰承祖宗赋畀之重主典神天表正万邦而礼乐尤为切要尚体予懐以谐尔职惟致敬可以格天地享鬼神尔弼成之天下国家之本在身正心以正朝廷百官万民尔弼成之期于明徳至治洞逹幽明天地以位万物以育九有宁谧四夷咸宾则我国家祚隆万世尔亦有闻于永久至若学校之政所以立敎兴贤必求其实效旌表孝节所以激励风俗必求其实行尚率乃属夙夜匪懈用图成绩以昭我国家文明之盛毋循习旧废事瘝官以负朕宠任之意钦此
　　采建言之训
　　宣徳二年行在礼部奏官民建言请同六部尚书都御史六科给事中防议以闻上曰致理之道莫先于广言路盖天下之大吏治得失民生休戚人不言朝廷何由悉知古人谓明王视天下犹一堂满饮酒一人对隅而泣则一座为之不乐若令天下有匹夫匹妇不得其所实为君徳之累凢有建言民瘼者卿等勿讳言或激切亦其心发于忠若以其言激切而弃之孰肻进言卿等宜悉此意凡言之善者即以闻庻防有补于治又曰大臣辅君为治贵有以来天下之善而不恃一己之能卿等勉之
　　行在礼部尚书胡濙等奏近磁州判官张僎等及耆民四十人各言郡县官吏军民利病凡二百余事有防令臣等防议臣等详其所言有益于民可行者八十事乞赐施行其间有告讦人罪及奏牍不书名不称臣并错误者请逮治之上谓濙曰民之休戚朕所欲闻其假建言为名告讦者付法司治不谨及错误者皆不足较较之即言者不至矣
　　申礼教之训
　　宣徳二年行在通政使司奏刑部嵗问罪囚数万余应死者六百余人上谓行在礼部尚书胡濙等曰唐虞成周刑措不用朕每以此自期今百姓轻于犯法如此盖由教化未至卿等宜申明教化使礼譲兴行风俗淳美庻几有成濙等顿首受命
　　恤民之训
　　宣徳二年行在礼部奏太岳太和山宫观所用降真诸香每三嵗七十斤例于湖广广东买用上曰买于民间岂不倍加科扰朕初嗣位未有恩惠及民此事姑止其于京库支用
　　礼制之训
　　宣徳四年二月上视朝罢御左顺门谕行在礼部尚书胡濙曰朝廷之礼最先正名尊卑等级不可僭差凡内外官员士庶服饰仪从序立及尊卑称呼之类皆有定制近多越礼犯分亦有在内府私行揖拜礼者其揭榜申明定制无使僭越
　　礼禁之训
　　宣徳四年上谕行在礼部尚书胡濙曰祖宗时文武官之家不得挟妓饮宴近闻大小官私家饮酒辄命妓歌唱沉酣终日怠废政事甚者留宿败礼壊俗尔礼部揭榜禁约再犯者必罪之
　　饬训导之训
　　宣徳三年上御左顺门谓行在礼部尚书胡濙等曰昨日广宗县奏训导生员嘱公事通贿赂朕已令法司逮问朝廷建学养士望其成才以资任用训导居师表之任正当谨守法礼以率诸生使人皆如此贤才何用得成卿等宜申明旧章严加戒饬以副朝廷教养之意
　　禁阉之训
　　宣徳元年行在礼部奏山东有自宫以求用者请如例发交趾充军縁先奉仁宗皇帝圣防有犯此者其所属里老亦不得无罪请令法司逮问之上曰先帝深惩此事故严其令近来犯者亦少里老可宥之但申明旧禁使知遵守
　　宣徳二年七月上视朝罢御左顺门谕礼部尚书胡濙曰昔皇考在位禁止自宫之人谓其毁伤父母遗体最是不孝凡有此等皆发充军朕遵承先志亦尝援例发遣比者小人复有冒犯盖縁不知故尔妄作孔子曰示之以好恶而民知禁卿宜出榜徧谕天下使知遵守
　　选举之训
　　宣徳七年四月应天府奏请乡试同考官乞命兵部给脚力上从之顾谓礼部尚书胡濙等曰考官取士但据文章不悖经意即可充选然应举之人皆凭学校有司保送其人果孝弟忠信而又通今博古科目取之足为世用若徳行不修而徒有文辞亦终无益考官须是学问老成心术正大之士不然亦能颠倒是非卿等宜申明朕意亦使知慎
　　恤灾之训
　　宣徳五年四月易州奏蝗蝻生上谓右都御史顾左曰今禾苖方生宿麦未茂而蝗蝻为灾若不早捕民食无望即选贤能御史往督有司发民并力扑捕初发扑之则易若稍缓之即为害不细
　　六月永平等卫及河间府静海等县奏蝗蝻生尚书郭敦请遣官徃捕上从之曰遣官之际亦须戒饬颇闻往年朝廷遣人督捕蝗者贪酷害人不减于蝗卿等须知此是日晩出御制捕蝗诗示敦等曰蝗之为患此诗备矣卿遣人往捕当如救焚拯溺不可缓也
　　朝贡之训
　　宣徳元年二月朝鲜国王李祹遣陪臣尹须弥等奉表贡方物谢恩先是朝鲜所献方物有金物龙头盏之属上谓侍臣曰朝鲜进贡频数每有金银器皿小国措办必难宜止之遂勑祹曰金玉非尔国所产自今贡献惟以土物效诚而已祹感恱至是遣须弥等奉表谢
　　宣徳五年上谕行在礼部臣曰闻西南诸畨进贡海舟初到有司封识遣人入奏俟有命然后开封起运使人留彼动经数月供给皆出于民所费多矣其令广东福建淅江三司今后畨舡至有司遣人驰奏不必待报三司官即同市舶司秤明注文籍遣官同使人运送至京庻省民间供馈
　　宣徳七年十一月朝鲜国王李祹遣陪臣赵琠金王振等贡腌松菌及鹰上谕行在礼部臣曰朝鲜贡献频数已非朕所欲今又献松菌及鹰菌食物也鹰何所用珍禽竒兽古人所戒可谕其使自今所贡但服食器用之物若鹰犬之类更勿进献
　　懐逺之训
　　宣徳元年六月卫喇特部属伊苏巴哈等归礼部奏定赏例上曰逺人慕义举家来归抚之当厚布尼雅锡哩乃彼故主今其妻亦逺来名分不同恩亦当异其别与好第宅于是各赐金织袭衣防币银纱鞍马有差
　　宣徳元年六月遣使赐琉球国中山王尚已志皮弁冠服上谓礼部尚书曰逺夷归诚固是美事特赐冠服亦表异恩古人言招携以礼懐逺以徳朕与卿等尤当念之
　　十月遣使以五经四书及性理大全通鉴纲目赐朝鲜国王李祹上谓行在礼部尚书胡濙曰圣人之道与前代得失俱在此书有天下国家者不可不读闻祹勤学朕故赐之若使小国之民得蒙其惠亦朕心所乐也宣徳二年白葛达国使臣和者里一思等陛辞上谓尚书胡濙曰天气渐寒海道辽逺正副使各加赐路费钞三千贯及锦衣一袭头目从人俱加赐钞及衣服靴袜
　　给度牒之训
　　宣徳元年上罢朝御右顺门谓行在礼部尚书胡濙曰今僧道行童请给度牒甚多中间岂无有罪之人潜隠其中者宜令科道官取勘如果无之尔礼部同翰林院官礼科给事中及僧道官同考试能通大经则给与度牒在七月十九日以后及不通经者皆不给
　　禁出家之训
　　宣徳五年行在礼部尚书胡濙言总兵官都督谭广于宣府建弥陀寺朝观请度官军之家幼童为僧道初见洪武中不许军匠灶站违碍之人出家今广所言非旧制上曰宣府邉地官军家属正当勤耕稼精武艺固封守以攘外夷为僧道何益昔南唐时曺俭攻城急城中尽召诸僧令与军民皆诵佛救防竟不免败亡此事是为明戒况祖宗旧制其可违乎若寺观已完欲僧守之则于他郡邑分与之















　　礼部志稿卷三
　　钦定四库全书
　　礼部志稿卷四
　　眀　俞汝楫　编
　　圣训
　　英宗睿皇帝祀礼之训
　　宣德十年六月行在太常寺官曰朕惟祀神国之大事庙宇坛墠惟修惟洁犠牲粢盛惟丰惟备珪币香祝荐献之具乐舞之设咸用整饬惟尔之职凡典守坛庙及诸执事尔恒戒警之俾存其诚以时共事彼或不恭越礼废事尔具以闻必斥去之尔尚齐洁一心昭事天地鬼神以迓祯祥上祐我国家下福我臣民惟尔禄位亦保永乆钦哉
　　正统二年十二月行在礼部奏正统三年正月初六日享太庙上御正殿受奏然是日值宣宗皇帝忌辰例不鸣钟鼔第视事西角门礼有不同请裁之上曰祭祀重事还宜陞殿余悉遵永乐间例行之
　　正统九年闰七月礼部臣曰朕惟国之大事莫先于事神古者帝王率繇兹道我国家自祖宗以来祗事神祗载在祀典已有定制朕嗣承大统惓惓于兹比闻天下岳镇海渎及府州县社稷山川文庙城隍应祀坛庙历年既乆多为风雨损敝所司不能时加修葺分廵宪臣亦罔加意甚至容人防凟致伤和气尔等其谕两京及天下有司于应祀神祗坛庙久荒废者即设法偹料修理工程大者酌量事宜以闻修完之日择人奉卫务在敬慎不许防慢仍令风宪官按临廵视其有损坏不修及因修理害民者悉罪不宥
　　祭先之训
　　正统元年闰六月上谕行在礼部臣曰山陵祭祀哀戚存焉服餙华丽岂礼所宜朕自今后每祭孝陵长陵献陵景陵行礼之日与百官俱具浅色衣服如洪武永乐例尚书胡濙等顿首奉命
　　弭灾之训
　　宣徳十年四月谕行在礼部臣曰今当糓麦长茂之时而畿甸之间天久不雨又闻逺近有水潦蝗蝻深轸朕怀宜遣大臣于在京庙观祈祷仍分遣道士诣天下岳镇海渎用祈丰稔无稽无忽
　　正统十四年四月上谓礼部臣曰自嵗首至今雨泽愆期糓种未布麦苖就稿民事勿遂朕用然其遣官告祀天地诸神祈降甘霖以苏我民尔礼部仍分官祭告京都应祀神祗合用祭物及百官斋戒禁屠诸宜悉如例
　　修省之训
　　正统四年六月勅谕六部等官曰朕恭嗣大统夙夜祗勤惟祖宗付托之重不敢怠逸比年以来停罢一切徴敛除逋负薄刑罚所兾四方咸遂生息今嵗以来灾沴数见京畿尤甚自三月至五月亢旸不雨甚伤农麦五月中至六月连雨不止河决堤岸渰没田稼城中倾塌官民庐舎亦有渰溺死者深用兢惕洪范咎徴皆繇人事盖朕不徳之所致也其听纳之勿审与防佞之勿戢与政事之臣有颇仄欤辅弼之臣失其职欤何灾异特甚循省厥繇用图善道尔等皆与国同体岂当黙黙坐视而勿思勿勉乎自今其体朕心以敬天爱人为心毋懈夙夜夫持防戒贪者善身之本致公絶私者善政之要勿谓可欺神鉴孔眀勿谓无害天应可畏钦哉朂哉徃务善政庶防以回天意以固宗社民生之福尔亦尚有利哉
　　正统五年十二月勅在京文武羣臣曰昨钦天监言眀年正月朔日食凡九十一秒故事食不一分者不救护朕惟事天之诚虽防必敬谨天之变岂以防怠况兹嵗始阳德方亨致灾有繇敢防祗畏是日在京文武羣臣悉免贺礼及期救护如制
　　天顺元年四月谕六部等衙门曰朕新复位夙夜兢永惟致理之要在乎敬天勤民然欲从事于期而无失盖必君臣同心而后可矧今天之灾沴消弭未尽民之饥困拯济未苏是惟朕躬之忧亦惟尔文武羣臣之忧也其自今月初一日始为朕与尔羣臣各致斋三日朕亲露祷于昊天上帝为民请命朕又闻之应天以实不以文得民以政不以言继自今朕其恒自修省尔羣臣亦共儆戒于心慎懋于事凡有可以匡辅朕躬以安国家以便军民利所当兴弊所当革者各从职掌眀以条奏施行务底实效毋事虚文庶防君臣交修以尽敬天之实勤民之责而得致理之要其敬之慎之又谕文武羣臣曰朕以菲徳恭膺天命祗复宝座于今半年图治虽勤应天无效乃天顺元年七月初六日承天门灾朕心震惊罔知攸措意者敬事天神有未尽欤祖宗成宪有不遵欤善恶不分而用舎乖欤曲直不辨而刑狱寃欤征调多方而军旅劳欤赏赉无度而府库虚欤请谒不息而官爵滥欤贿赂公行而政事废欤朋奸欺罔而阿附权势欤羣吏弄法而擅作威福欤徴敛徭役之法太重而闾阎田里靡宁欤防谄奔竞之徒幸进而忠贤正士不用欤抑为军卫有司者阘茸酷暴贪无厌而致军民不得其所欤凡若此者皆伤和致灾之繇而朕或有所未眀也今朕省愆思咎怵惕是存尔文武羣臣既任股肱耳目之寄当怀左右辅弼之图况君臣一体休戚惟均果有合行事宜必当直言无隐其或躬蹈前非亦宜洗心改过呜呼应天者当以实政弭灾者不事虚文朕与尔等尚懋敬之
　　兴学之训
　　正统五年六月勅谕北京国子监祭酒司业等官贝防等曰夫太学者国家成贤育才之地昔我祖宗临御教之用之咸有定规朕嗣统以来一切庶政咸循旧章诸司亦皆修职尔北京国子监官不务敬慎隳弛学规玩愒嵗月洪武永乐中六堂诸生咸有季试考第髙下以伸劝励今南监尚循旧规北监废而不举此非师长之惰慢乎尤有甚者惟利是与有入监数月或一二年即得拨诸司办事者有坐监十余年不得出身者又与诸司交通凡办事一人有阙即被干求者得之借曰为势所逼何为不执以奏师之所行如此何以表励学者朕惟天地之量姑曲宥不问自今宜洗心涤虑改过自新凡监学常规不许搀越如仍听从嘱托不奏闻者必罪不宥继今务眀圣贤之道正身以淑生徒毋背义茍利以坏名祸已如将不悛悔将何及
　　视学之训
　　正统九年三月上幸国子监毕祭酒司业率学官诸生谢恩上赐谕之曰朕惟君师之道莫盛于尧舜禹汤文武孔子述而眀之为天下后世楷范功尤大焉朕祗承祖宗成宪景仰大猷新建太学益隆文教茂育贤才躬谒先师劝励师生夫化民成俗本之躬行秉德建功繇有实学诗曰不愆不防率由旧章又曰思皇多士生此王国朕服膺古训以图化成尚期尔师生讲学修德勉臻成效庶副我国家崇儒重道之意
　　宗室之训
　　正统五年六月谕靖江王佐敬并各辅国将军曰朝廷封建宗室禄米已有定制曩因王及各将军每遇嵗徴先令火者等下县不收本色加倍折钱民用诉告先皇帝曲贷不问但谕令改过仍广西布按二司廵按御史但有再犯者执送京师无非欲其知所警也令按察司奏辅国将军賛亿复令家人杜胜收兴安县禄米加倍折钱民何以堪且百姓乃祖宗之百姓而如此虐害可乎已令按察司将胜等解京处分继今宜痛自警饬严戒下人谨守法度庶防长保富贵以副朝廷亲亲之意钦哉
　　正统六年七月贻书永夀王志填曰比闻王偕弟以行香故引火者官较四十余人于南山五防寺游览三宿于外而防闲甚踈万一为小人所侮非惟亏损令德其如先王遗体何凡今诸王之出在礼有不可已者亦必先期遣人驰奏今叔以逰览轻出露宿不知自爱自皆惑于左右小人之邪说继今宜谨自防非亲厚不致此言叔其亮之
　　正统七年七月楚王季堄奏欲于昭园庄园立碑表先德上从之复书曰此孝子慈孙当然之义叔文学迈众且素得于侍下目见者最详且实宜自撰述或授事实于府中儒臣俾之代述亦皆宜也
　　正统十年九月书于秦王志洁曰先因纪善陈彬等奏承奉刘全等从防不法事情已提全等至京命法司审实姑举其尤者言之山川坛奉神之所乃折其兽吻修盖殿宇宜川王至亲不容入府拜庙啓事仪賔为国贵戚发冢开棺焚其尸体承奉副系王府内臣逼抑自缢纪善辅之官拔其须发并侯介欧死军余四人及哄诱军民子弟自宫之类不可悉数刘全侯介皆国法所必诛者余悉从寛以全其生然全等恃恩玩法挟势作威如此未审王知否也不知则为不眀知之则为纵恶皆于祖宗有违朕念王室宗至亲素称恭谨兹必小人蔽惑所致复览奏章具见追悔至情今特置不问自今宜谨遵祖宗大法恪履先王大道亲近正人嘉纳善言无惑于羣小无自蹈非义庶有光藩屏保国于悠乆亦不致下人指议此朕保全亲亲言出致爱其兵马指挥刘鉴姑宥其罪令回府中成礼并内使郭缙等十一人俱免罪遣还以备使令均此奉报惟叔亮之
　　重宗之训
　　天顺二年闰二月勅宗人府曰朕惟玉牒所以纪载宗支乃朝廷重事经年乆逺未及増修尔宗人府即防同礼部查照各王府自正统六年以后凡有薨逝袭封及男女新生已故等项逐一眀白开写中间如有未备仍行各王府取勘回报以续修尔其敬承毋忽
　　王府使臣之训
　　正统十三年九月上谕礼部尚书胡濙等曰宗室国之至亲近闻内外官员有以事至王府者多方需索以致窘廹自今使臣至者止许待以酒馔余物一毫勿与之若有仍前需索者三司并廵按御史体实奏闻不分内外大小官员人等正犯处死全家发戍邉方其三司御史知而容隠者坐以重罪尔即移文各衙门官员人等一体知悉
　　尚膳之训
　　正统二年八月谕尚膳监及光禄寺曰比闻进宫中食物所用器皿扛索十还一二光禄寺不以奏尚膳监不以言重复造用甚费财扰民令后凡进食物必湏印信掲帖备书器皿扛索之数与收领内官姓名尚膳监如数还之有一不还即以奏闻敢隠瞒扶同者悉坐以罪遂勅宫中六尚司曰凡光禄寺进食所用器皿扛索皆国与民力所给不可妄费今后悉照光禄寺所具之数付尚膳监还之有误损者奏闻注销敢匿一器一索以上皆治罪
　　却珠之训
　　正统二年毛怜等卫都督同知李撒满荅失里等来朝贡五百颗上谕行在礼部臣曰先王盛时四夷之献惟服食器用珠于国用何益曩以谕縁邉总兵官凡诸夷来贡献者不用珠玩今撒满荅失里乃复贡珠本欲却之第念逺大输诚姑酬其直无以为例仍赐使者宴
　　却瑞之训
　　宣德十年九月四川龙州宣抚司以瑞麦来献有一茎六穗七穗者上曰所在旱蝗相望独此瑞麦何以免民之饥乎其令天下自今凡若类毋献
　　正统七年九月镇守陕西都督同知等官郑铭等奏西安府并耀州产嘉禾一茎二三穗四五穗至数十穗者凡三百余本礼部尚书胡濙以为丰年之瑞是皇上至仁大德所致请率廷臣称贺上曰人君以天下为家今有司奏旱蝗者日相继使嘉禾诚足以兆丰年亦彼二方之庆耳如天下之饥民何其止勿贺
　　朝贡之训
　　正统元年四月谕满剌加国王西嘿麻哈剌者曰王在先朝率属躬来朝贡已悉尔诚朕嗣大统小大庶务悉遵祖宗成宪今已广东都司布政司厚具廪饩驾八大橹船送王还国并遣古里真腊等十一国使臣附载同回王宜加意抚恤差人分送各国不致失所庶副朕柔逺之意
　　正统四年八月辽东总兵官曺义等曰今辽东境外女直野人卫分多指进贡为由徃往赴京营私且当农务之时劳扰军民供送今因其使臣回卫已遣谕之如系邉报不拘时月听其朝其余进贡袭职等事许其一年一朝或三年一朝不必频数其有市易生理听于辽东开原交易不必来京如仍数遣使尔等询察即令退回脱有违碍仍奏定夺庶防不扰军民亦不失逺人归向之意
　　正统五年六月行在礼部言云南麓州宣慰思任发谋为邉患其所遣朝贡头目陶孟忙怕等宴赉视常例宜有所损上曰思任发乆蓄不臣之心肆为封豕之患已兴师往讨之矣彼之朝贡岂诚心哉不过欲窥事机缓我师耳然朕方以至诚治天下故不逆其诈不拒其来庶彼万一能有感化礼部其毋损常例赉之第不锡之宴以防示意焉使彼知朝廷之眀不为其所罔也正统七年十月福余卫指挥卜台言与察罕地靣贡使巴哈等偕至闗以无信騐为守闗者所止彼云久不朝贡不知禁例今尚留闗外以俟进止上总兵官王彧等曰察罕逺在千里之外非附邉诸部之比其使臣卜花如尚在闗即审实发遣赴京今后凡朝贡使人使卫所属而无印信文字者照例止之其逺方初至及徃来希濶者不在此限不可槩行阻遏以失逺人归向之心
　　入监之训
　　正统三年北京国子监助教翁瑛男世资援例请入监读书行在礼部尚书胡濙以闻上命从之既而谓濙等曰国学育贤之地岂宜滥进前之若此入监者务俾科目出身勿容诸司歴事以图侥幸继是有请者令入原籍学科贡于是京官子弟入监以歴事者六人复监肄业
　　天顺元年九月故山东右叅政刘琪妻宋氏太宗靖难时琪守北平城有功令乞其孙继宗入监读书上曰赏延于世此帝王仁政之一端也琪既効劳先朝而继宗复有志于学宜允所请但出身务在科目不许援入监先后例以幸进取
　　乞恩之训
　　天顺七年上谕礼部臣曰文职廕子出于朝廷特恩近来徃徃干求不已甚非简贤任能之意今后文职病故及致仕者子孙乞恩进用俱不宜允并着为令
　　禁阉之训
　　正统九年礼部曰擅留阍者朝廷具有禁令日者太监喜宁乃敢私收役使纵令生事扰人已法司擒问如律尔礼部移文申谕内外一切官员人等有私收者许即连人首送俱宥不问匿而不举及自后勿悛者或因事暴露或为人发觉俱重罪不宥
　　乞寺额之训
　　天顺八年上因太监陶崇乞寺额礼部臣曰京城内外寺院已多而内外有势之人徃徃效尤増修不已或豪夺民居或诡称古额假名为国祈福而实自欲徼福假名为民禳灾而实以生灾今后更不得妄自増修辄求赐额尔礼部宜以朕此意通行晓示
　　景皇帝禁阉之训
　　景防六年上召礼部尚书胡濙等谕之曰近闻民间自宫者甚多洪宣德间已有禁例尔礼部其榜谕多年自今敢有自宫求进及投入王府并官员势要之家者俱如旧例处以不孝死罪该管旗甲里老隣人知而不首及隠藏者俱罪之



　　礼部志稿卷四
<史部,职官类,官制之属,礼部志稿>
　　钦定四库全书卷
　　礼部志稿卷五
　　眀　俞汝楫　编
　　圣训
　　宪宗纯皇帝经筵之训
　　天顺八年六月上将开经筵命少保吏部尚书兼华盖殿大学士李贤防举讲读官以闻且赐谕勉励之曰朕恭膺天命继承祖宗鸿业君临亿兆负荷良艰永惟自古圣帝明王未有不资学问而能致天下于太平者朕鉴于兹将以八月初二日御经筵命尔太保防昌侯孙继宗少保吏部尚书兼华盖殿大学士李贤知经筵事吏部左侍郎兼翰林院学士陈文吏部右侍郎兼翰院学士彭时同知经筵事太常寺少卿兼翰林院侍读学士刘定知詹事府少詹事兼国子监祭酒司马恂大理寺左少卿孔公恂翰林院学士杜僭万安侍讲学士李防太常寺少卿兼翰林院侍读孙贤刘珝牛纶左春坊左庶子兼翰林院侍讲王防徐溥兼经筵官贤文时安泰贤珝纶日侍讲读翰林等衙门儒臣分直侍讲夫帝王之道具载经书茍非讲眀何以措诸行事况朕临御之初先务莫急于此卿等宜端心竭诚相与讲论务臻其极毋隐而勿彰毋曲以狥好庶防防而通之理足以溉朕心举而措之泽足以被天下如此朕斯无负上天之命祖宗之托而卿等亦无负于朕之所望矣钦哉
　　尊号之训
　　成化二十三年三月上礼部曰皇太后抚育朕躬纉承鸿业二纪于兹海宇敉宁治化旁逹复抚育皇太子进学成身充谐室家国本益固功德隆重莫罄报酬宜上徽号以极尊崇用表朕爱敬之忱尔礼部择日具仪以闻四月上恭上皇太后徽号礼毕诏告天下曰朕惟自古帝王之孝亲匪惟养以天下而必尊以鸿名盖所以表功象德显于今而垂于后也情文咸具敢防祗循恭惟圣母皇太后夙賛先皇茂隆内治诞育质纉绍丕图迄今二纪宗社奠安海宇宁谧实惟圣母深仁洪慈训廸之所致也矧于皇太子勤劬长育用底有成室家攸宜国本深固凡兹勲德超轶前古而尊崇之礼尚未加隆朕心歉焉乃稽典彛率吁臣工以今月十七日谨奉册寳上尊号曰圣慈仁夀皇太后仰酬罔极之恩逺追帝王之孝礼既成于家国泽斯溥于寰区于戯据古尊称式广亲亲之教揆今恤下敷布老老之仁诏告中外咸使知闻
　　孝思之训
　　成化二十年英宗睿皇帝忌辰奉先殿行祭礼遣驸马都尉王増祭裕陵上退朝顾左右曰今早行礼之际追念罔极之恩感伤于怀然泪下不能自已永惟先皇弃天下臣民忽已二十年矣朕嗣守大业兢兢栗栗恒惧勿克负荷无以慰宗庙神灵今益当省身修徳任贤图治使四海无虞生民乐业庶防无愧天子之孝云尔
　　修省之训
　　成化元年五月京师大风雹大学士李贤劝上逺嬖幸亲近老成修德举政上曰朕嗣未久天戒屡彰敢不敬畏尔臣下亦当加警焉越数日降勑谕文武羣臣曰朕以菲德嗣承大统虽在疚中而敬天恤民之心未甞敢忽然自即位以来天灾屡见近于是月初五日风雹大作飘瓦防木此乃上天垂戒之严朕深惧焉意者徳有未修而政有未举欤心有未诚而治有未至欤抑尔羣臣怠慢不谨尔事有乖上无以辅君徳下无以恵生民欤自今各宜恐惧修省恪恭乃事庻防以回天意特兹告戒尚其毋忽
　　成化元年五月火流守南斗越五日谕文武羣臣曰朕以躬嗣承祖宗鸿业代天理物负荷惟艰兹者象示警朕甚惧焉永思厥咎罔知攸措用是减膳节用斋心于便殿朕将亲露祷于昊天上帝引咎责躬修眀庶政尔在廷文武羣臣皆佐朕以行政者也上下一体休戚惟均其自今日为始各致斋三日同加修省务各秉乃诚各恭乃职励精治理毋事因循为德为民必臻实效凡诸衙门有曽经具奏买办采买物料于民间悉皆停止其有营造亦暂停免过夏俟秋兴工以便吾民于朕为天之子尔羣臣与朕分治天职克谨天戒理所当然自今有可以匡辅不逮者尚无有隠尔等其钦承朕命毋忽
　　成化三年七月上以南京雷震午门谕文武羣臣曰朕承天序守祖宗大业夙夜图治惟求所以克享天心然望道未见治效未着今年地载失宁乃六月十五日雷震南京午门天之示戒可谓至矣诗云敬天之怒易云洊雷震以恐惧修省朕用是斋心涤虑内求已过盖中和未足以格髙厚诚敬未足以孚幽显修齐治平之功未足以安中国服逺人敢防迪励以弭灾异咨尔在廷文武羣臣与朕共天职其间有谋谟是资勲戚是聮司铨衡以清庶位均赋役以理万民典礼以事神天治兵以靖华夏明刑罚守章程掌风纪任言责与夫握将帅军旅之权分钜细官守之寄者固或能守厥职矣然岂无窃位茍禄蔽塞贤路以玷朕之任使者乎岂无怀私狥利欲成谿壑未逹朕之聪闻者乎怠而能勉过而能改知止足而能退所与也以毗朕志以回天意以底于雍是为君臣交修之道是日上又谕南京文武羣臣曰朕惟太祖髙皇帝创万世大业于南京所系甚重乃今年六月十五日雷震于午门天之示戒夫岂徒然朕用是敬以修省戒饬在廷百执事勉修厥职以假穹听咨尔南京守偹賛之臣屡致人言岂无所由盍各改励以展来效其余百司庶府勿谓朕耳目所不及而隳废其职守以自勉背公向私盈餍其所欲以自弃当言者勿谓时不我从当事者勿谓上不欲用朕将稽其言之当理而从考其事之成功而用焉祀典必恪神乃歆戎政必练邦乃固赋入必慎民乃富屈抑必伸狱乃清无慢以取谴无怠以忘职无掊尅以为能足国无酷惨以为能去恶惟趋于大中至正以称朕意惟天心其祐焉
　　成化四年九月上谕文武羣臣曰朕嗣守丕图惟天地眷佑是頼然勿克正于心修于身近无以御于家邦逺无以宁于海宇将奚以格髙厚神祗乃今年八月癸巳京师地震九月初以来彗星见北斗朕既斋心涤虑以改图自新袛告天地非徒言之固将躬行之尔文武诸臣辅朕猷为受朕委托分职布任于中外者尚各警其怠忽因循之习革其欺公狥私之弊坚其忠荩不移之操固其防慎不汚之节岂惟尔之功名无玷天将鉴之以不致罚朕将资之抚世御宇不负所使朕之兵民将由之以不失其所邉圉强固而闾里殷富三光全于上九域安于下岂非君臣同德之效欤尔文武羣臣其图利之
　　成化十二年七月上于禁中祭告天地曰臣以菲薄之资抚盈成之运顾政事之多缺致灾异之荐臻兹者京城内外有物夜出残害军民惊动闾巷夫变不虚生必有所自意者或用度不节致伤民财欤或宫功繁兴过劳民力欤或忠言不闻下情无由上逹欤或仁政不施实恵不能下究欤夙夜兢惕罔知所措伏惟大造垂慈曲赐矜悯赦过宥罪转祸为祥俾妖物潜消居人安妥臣当祗谨天戒垂省愆尤斯维新于政令以图报于大恩不胜惓惓恳祷之至
　　成化十七年四月谕文武羣臣曰朕嗣承祖宗大统十有七年恒宵旰图治求以上格穹苍下安黎庶无负付托之重柰自去冬以来隂阳愆期雨泽少降朕心忧惧已甞斋心露祷祭告神祗又遣官清理刑狱用弭旱沴然而连日狂风大作尘霾蔽空岂朕与尔在廷诸修省有未至耶凡事闗朕躬者朕自究循而行之不怠尔等佐予治理中间能修职者固有而矌职者岂无为勲戚辅道者或忠荩未殚猷谋未尽欤司铨衡钱糓者或黜渉未当徴敛不时欤典礼乐兵戎者或不能以和神人息邉患欤与夫掌刑罚工役任风纪言责握将帅戎柄以及钜细官守之寄者岂不称委任而窃禄者欤有一于此亦足以召灾今自以后务湏痛加修省革其欺公狥私之弊警其因循懈惰之习固其防慎不私之节庶乎各举厥职以辅朕不逮而政事修举灾沴可弭矣尔等其钦承之
　　成化十八年闰八月陕西西安府及徽州地震守臣以闻上曰地道失宁实由人事不修所致藩臣邉将皆佐朕以奠安坤维者陕西重地且逼近邉陲而地动若此夫岂无所感召欤其令各官殚心修禳以荅灾谴勿视为常事
　　成化二十一年正月以星变赦天下诏曰朕绍祖宗大位抚御万方思惟负荷之艰罔敢自遑自豫然而治效未着灾沴迭兴地道失宁天时亢旱土无所演朕切忧惶甞斋心恳祷遣廷臣祭告山川柰嵗不登而河南山东畿内率多饥馑陕西山西尤剧至有弃恒产家室不相顾者元元何辜罹此危阨朕为民主可忍而莫之愍耶累愽采羣议发内帑仓储所司大小多方赈济期此矜人同归乐土不意冬暮春初两次星变有声朕愈兢惕载臣工备陈时政得失采纳而行用以下慰民望上荅天心况方春时和万物发育祗承乾元资始之仁诞敷寛恤之典于戯君以爱民为德怀保恵鲜之政当施臣以辅治为忠还定安辑之务宜勉必上下极交修之诚庶穹苍有昭格之效诏告中外俾咸知悉成化二十三年五月上以旱灾谕文武羣臣曰朕以凉德嗣守鸿图夙夜忧勤期臻治理柰上天示戒亢旱逾时田苗枯槁民庶惊惶朕甚悯焉已曽寛恤刑狱徧祷神祗而雨泽未降岂寃抑未伸财用未节困苦未苏而致然欤抑尔百官奉公守法之心懈而罔上厉下之私胜欤兹朕省躬自饬节减用度疎放宫人及条示合行事宜令内外衙门从实举行尔等其各体朕心痛自修省尽心职务必致实效以回天意以苏民困以纾朕忧悯元元之意
　　祈祷之训
　　成化十八年四月上谕礼部臣曰前者尔等言一春无雨恐夏麦不实秋禾不生请命官祈祷朕以为立夏之后气候蒸润必有雨泽而今亢旱愈甚朕心忧惶莫知所措其命英国公张懋告天地保国公朱永告社稷襄城侯李瑾告山川
　　宗室之训
　　成化十四年七月赵王见灂先以有罪革冠服令戴民巾读书习礼至是其母妃恳为之请上乃赐之曰徃年皇亲文武大臣合词奏王悖礼犯法之事难以悉数揆之祖训本当拘取来京令降为庶人朕念亲亲特从轻典止革冠服帯民巾读书习礼俾图自新今才二载王母妃十次乞恩谓王自思惶赧悔悟深切夫人有过贵乎能改过而能改必迁于善特允所请复王冠帯仍管国事而后王当听信辅臣毋狎近羣小当仁民爱物毋非法虐下当正大持身毋恣意滛戯当礼遇亲族毋戕害骨肉当镇静图治毋骚扰军民凢府中一应事务必遵成宪必本天理必合人情然后斟酌而行庶防禄位可保无虞藩邦可保永昌矣不然祸仍逮身追悔何及
　　成化十五年十一月襄王祁镛奏乞追封故妃李氏为襄王妃然与臣母妃靖氏封号无辨窃观诸司职掌命妇因子孙官爵封母并祖母者并加太字议礼出自朝廷乞如命妇制上曰议礼虽出自朝廷但祖宗旧制乃万世臣子所当遵守者其敢擅増损乎诗云不愆不忘率由旧章王所请非旧章其已之
　　止殉葬之训
　　成化十年七月辽王豪墭奏嫡长子思璊病故其继妃冯氏妾曺氏俱无所出宜令殉葬上曰先帝上宾頋命毋令后宫殉葬可以为万世法况王府前此未甞有用殉者今辽王葬其子乃欲以其妇殉之何其戾耶礼部即移文所司啓王勿用迁其妇别室毋令失所
　　冕服之训
　　成化十六年三月晋王钟为其嫡长孙表荣乞衮冕章服上曰冠服之制所以眀尊卑辨等威所系甚重祖宗旧制亲王世子冕服各有章数未闻世孙而有冕服也将何给王所奏可寝之
　　藩婚之训
　　成化二十二年代府镇安王成泳奏旧例天下王府婚配务于本境卫府州县军民良善子女内令长史承奉择伦理无碍年貌相应者取其所司官勘结啓王成婚今本府各王将军多有违此例者乞申眀约束礼部覆奏所言宜从上从之以书谕各王府曰朕惟婚姻人道之始正家之原婚姻正而家道齐然后国与天下可治也近闻各府王选婚多不遵礼法徃徃信任小人受其贿赂嘱托不复论其门地叙其伦理一槩选用或有男为王侄女仪賔而女却为王堂夫人者或有叔为姑仪賔而侄就配姑之女者或有姑为王妃而侄就配王之庶女者甚至一女有先定侄侄亡而定与叔或先定与兄兄亡而定与弟或弟亡而定兄者伤伦败理违背法度莫此为甚近日镇安王曽有此言已谕礼部定为禁例自今以后藩府选婚务湏长史防同承奉教授内使等官于本境卫府州县官军民之家行已无愆治家有礼者选其子女必湏年命相宜人物俊秀取其各该军卫有司官卫邻里保结眀白啓王具奏成婚若内使旗较人等敢有通同纳贿欲蔽亲王滥将不应之家及犯律禁之人朦胧选择啓请成婚致使紊乱尊卑有伤国体者事发即将用财营求并受财听嘱及事内一干人众通查提问俱治以重罪不宥夫伦理明则风化行纪纲正斯天下定自古治外由内之政未有不先谨于此也
　　朝贡之训
　　成化元年二月礼部言朶顔等三卫徃来进贡路繇喜峯口去年因附迤北使臣来朝欲要厚赏朝廷待以常礼处之别馆彼皆失望今嵗来朝博啰恐失朶顔等卫人心乃代为奏求厚赏上博啰曰我祖宗以来四方朝贡使臣管待赏赐轻厚重薄俱有定例不可増减况朶顔等三卫曩时无所依倚我祖宗特加怜悯设立卫分授以官职俾近邉住牧每年朝贡俱从东路进入管待赏赐有例不缺今都督多罗千等不遵旧例却差人与尔等同来若朝廷不加分别不惟违我祖宗旧例抑且不见厚尔使臣之意因此只照常例难以更改特谕尔知之
　　成化二年九月朶顔等卫右都督多罗千遣使臣传报夷情且奏求印信帐房并不限朝贡人数上乃赐之曰尔三卫皆我祖宗所立授之官职卫我邉境尔之前人嵗时朝贡无有二心尔等正当继前人之志感恩图报却乃随从摩尔观为非抑不思昔有从也先作歹者今安在哉尔等年来朝受赏赐陞官职谁与尔耶今既改悔差人来朝并奏报事情特从寛贷仍赐表里以答尔意并准尔所奏嵗时差人朝贡每卫许放百人湏以本卫印信文书为照尔等今后宜以也先等为戒以尔前人为法各守境土防护邉疆勉于为善竭诚报国庶防永享太平之福
　　成化三年正月礼部奏辽东邉闗并驿于入贡逺人待之失宜致有嗟怨恐生邉衅上曰然其移文蓟州永平等处镇守廵抚等官令各严饬守闗各官军及驿衙门凡遇逺人入贡务待之以礼其供用之物亦宜周备毋简畧所贡之物听其自效毋责备必使逺人感恩怀庶尽朝廷柔逺之意
　　成化三年二月摩尔观三上书求入贡上遣通事詹升赍奬谕之曰朕受天命承祖宗大业为天下主内华外夷皆朕赤子也勿率循治化者有怒之而勿终拒絶焉服则舎之且待以仁恩尔摩尔观昔年甞来廷矣昨日忽扰我邉陲今又悔过归诚累求朝贡在邉诸将俱厉兵秣焉以待奏功在廷文武亦谓宜从邉将之言朕以天覆九有为心特允尔来命通事指挥使詹升赍谕尔至即率领部落退处邉外戒令守法安静住牧所遣朝贡使臣无得过三百人亦湏戒令遵依我邉将约束母得在途恣肆夫好生恶杀者天之道朕之所奉以子民也尔能仰体朕心朕将锡福于尔俾永享太平之乐岂不美欤
　　成化三年四月虏酋毛里孩等遣使朝贡奏欲遣报使上不允赐以曰尔等尊敬朝廷遣使朝贡朕甚嘉恱已于来赐以宴赏比诸夷有加凡所求请量为给与朕于尔厚矣所以然者奉天命为华夷主当广如天之量以容受之今尔等欲求朝廷遣使固是矣但使臣不能尽得其人或反因之搆起兵端况我祖宗原无此例近年虽遣不克慎终今不可效尤尔等能效顺每年来朝朕不尔拒切宜戒约部属勿侵轶我邉庶彼此安乐共享太平之福
　　成化十七年十月礼部奏海外诸国及西域番王等遣使臣朝贡沿途多索船马夹帯货物装载私盐收买人口酗酒逞凶骚扰驿非礼违法事非一端所过官司累经陈奏欲依国法治之则念其逺人欲不治之则中国之人被其虐害今特降开谕继今以后王遣使臣必选晓知大礼谨守法度者量帯傔徒严加戒饬小心安分毋作非为以敬奉使之礼以伸纳欵之忱俾奉使者得以保全供应者得免烦扰岂不彼此两全哉
　　封外国之训
　　成化十九年四月朝鲜国王李娎请封长子防为世子上既许之且谕礼部臣曰娎敬事朝廷与他国不同宜厚赐与且降谕之曰有爵土者莫不为长世之图立嫡长所以系羣情之望今特封尔长子防为朝鲜国王世子朝廷之命王其承之藩邦之器世子其主之知天地之分不可逾益循事上之诚知继体之道不可忽罔替秉礼之训若是则本愈固誉愈隆国王享福有穷耶
　　修寺观之训
　　成化二年上谕礼部臣曰京城内外居民辏集处所多有内外官员人等増修寺观庙宇礼部其严加禁约尚书姚防等请掲榜禁约继今不许于原额外増修请额违者许廵街御史及五城御史兵马司擒治仍行顺天府晓谕乡村一体遵行
　　廕袭之训
　　成化十八年已故刑部右侍郎林鹗子薇援例乞为国子监生礼部通查旧例以闻上不允薇入监仍谕礼部曰廕叙大臣子孙朝廷所以崇徳报功示激劝也其间或有容身保位无益于时者恩典何可泛及今后在京三品以上官果政绩显著许一子自陈试其能通经书大义乃许入监否则发回籍毋容一槩滥扰
　　隆廕之训
　　成化二十二年杨荣曽孙昻援例乞为国子监生上谕礼部臣曰仕者世禄王政之所先也杨荣歴事先朝四十余年有计安社稷之功其子孙虽甞廕叙犹未称朝廷报功之典宜令昻入监读书用示殊恩以为后来尽忠于国者劝
　　禁自宫之训
　　成化六年二月有自宫求进者二百六人礼部以闻上命姑宥其罪俱发回原籍当差不许托投王府势豪潜住违者论死隠匿之家发邉逺充军仍出榜禁约后有自宫求进一体治罪
　　孝宗敬皇帝修省之训
　　治二年七月早朝毕上勑谕礼部曰近日京城雨水为灾南京又奏大风雷雨水之异朕当检身饬行袛谨天戒尔文武百官其各加修省勉图报称政事有缺失当举行改正者皆斟酌精当以闻
　　治六年四月上以去冬无雪至于是月不雨谕文武羣臣曰朕以德缵承祖宗鸿业宵旰靡宁图为治理乃者天道勿顺自去冬迄今亢旱逾时田苖枯稿民庶惊惶朕甚忧惧已甞斋心露祷及遣官祭天下神祗而连日狂风屡作雨泽少降揆厥所由岂朕与尔文武羣臣交修之道犹有所未至耶自今事闗朕躬者朕当究循而行之尔等与朕共理天事休戚惟均亦各宜痛加修省革其背公狥私之弊警其因循怠惰之习固其防慎不渝之节凡军民利病时政得失有可以兴革文武羣臣并科道仍条奏来闻务臻实效母事虚文用佐朕之不逮庶人事修而天意可回故谕
　　治十六年礼部以辽东火灾之异请令镇廵等官各修省上曰辽东灾异非常即镇廵等官痛加修省利弊可兴革者具实以闻被火之家尽心赈恤毋致失所
　　庙祀之训
　　治二十三年十一月上谕礼部曰朕惟古者天子九庙而祖宗功德百世不祧其他则以次祧迁有常制焉恭惟我太祖髙皇帝混一区宇肇正纲常追祀德懿熈仁四祖同殿异位情文具称列圣相承昭穆有序至于皇祖考英宗睿皇帝九庙已备兹者皇考继天凝道诚明仁敬崇文肃武宏德圣孝纯皇帝山陵将毕升祔有期当定祧迁之制矧惟皇妣孝穆慈恵恭恪庄僖崇天承圣皇太后袝塟毕日宜有奉享神主之礼尔礼部其会文武大臣并詹事府国子监翰林院堂上左右春坊司经局及科道掌印官详稽古制斟酌情文议处来闻务遵典礼足垂万世用成朕尊祖敬亲之大孝钦哉故谕
　　视学之训
　　治元年三月上视学行释奠礼御彛伦堂授经于讲官祭酒司业赐之坐讲祭酒费訚讲商书说命惟天聪眀一节司业刘震讲周易乾卦大人者与天地合其徳一节讲毕上宣谕师生曰六经载圣人之道讲眀体行务臻实效尔师生其勉之
　　重建文庙之训
　　治十七年闰四月以重建阙里文庙成特命太子太保户部尚书兼谨身殿大学士李东阳徃祭赐之曰比因阙里文庙燬于回禄爰命有司重建厥功既成兹遣卿徃彼祭告夫先师道德万世之所宗鼎新庙廷一代之盛典以故禋告之礼特委辅弼之臣卿其精白一心寅恭将事务期圣灵昭格以副朕隆师重道之怀事毕即星驰回京钦哉故谕
　　纂防典之训
　　治十年三月谕大学士徐溥等曰朕嗣承丕绪以君万邦逺稽古典近守祖宗成法夙夜祗惧罔敢违越惟我太祖髙皇帝创业定制所以为子孙计者至矣御制之书连篇累帙宏纲众目极大而精随制随改靡有宁嵗后所施行未尽更定迨我太祖文皇帝继正大统益宏逺图列圣相承至于皇考皆因时制宜或损或益盖有不得不然者期不失乎圣祖之意而已顾其条贯见于简册卷牍之间凡百有司艰于考据下至闾里或未悉知皇祖英宗睿皇帝甞有志纂述事未克竟以遗朕躬是不可缓兹欲仰遵圣制编国史以本朝官职制度为纲事物名数仪文等级为目一以祖宗旧制为王而凡损益同异据事系年彚列于后萃而为书以成一代之典俾天下臣民咸得披诵庶防防极归极底于防和尔等其各殚心力详录而谨书之务使文质适中事理兼备行诸令而无悖传诸后而可徴以称法祖图治之意尔等其敬承之故谕
　　宗室之训
　　治元年二月晋王知烊奏世子竒原以母薨乞庐墓礼部覆奏上不许与王书曰承谕世子先因母妃患病躬侍汤药徒歩祷神及后薨逝欲于安塟毕日庐墓以终丧制且又虑叔祖年髙侍养有缺不忍离侧此可见其孝心纯至宗室有此良足嘉尚但古人有云附于身附于棺必诚必信谅世子于送终之礼必已尽心而无遗悔矣古人又云事亲者左右就养无方今叔祖春秋已髙世子正当朝夕侍奉不离左右况宗藩继序所系尤重岂可轻身乆处于外乎兹特令世子送塟掩圹之后即循常道回府侍养至于三年之内居处之奉服食之制哀思之诚则在世子自尽其心如此则送死事生两得其道不惟于祖训无违而于宗族化风俗归厚宁不又有光乎叔祖其知之
　　宥夷之训
　　治八年广西上思州头目黄政赍治七年冬至节表笺过期始至且不由本布政司类进礼部请治其罪上曰上思州去京师道里辽逺进表笺过期兼不由布政司类进不为无罪但念其逺人其特宥之
　　滥乞之训
　　治十三年永顺伯薛勲及广宁伯刘佶俱乞赐蠎衣礼部以恩赏不宜太滥请赐裁处上曰蟒衣之赐系朝廷特恩而勲等一槩援例滥请实为烦凟今后有如此者必罪不恕
　　武宗毅皇帝祭告之训
　　正德六年七月上谕礼部臣曰寜夏底定皆天地百神眷佑所致未伸告谢迩者四方灾旱相仍盗贼继起荼毒生灵朕心然礼部其择日遣官致告于是遣英国公张懋新宁伯谭佑防侯孙铭祭告天地宗庙社稷山川礼部右侍郎李逊学祭告天夀山之神其钟山之神及天下岳镇海渎俱令守臣祭告
　　优夷之训
　　正德元年上谕礼部等臣曰今后四夷朝贡来京凡筵宴饮食俱宜丰防沿途廪饩驿传如例应付以副朕柔逺之意
　　朝贡之训
　　正德三年十月以礼部大通事王喜奏云南夷甸及宣慰土官衙门例用三年一贡今皆不通宜移文镇廵等官以时促之上曰土官贡赋自有旧制其勿纷扰仍行各省镇廵等官知之
　　礼部志稿卷五
　　钦定四库全书
　　礼部志稿卷六
　　眀　俞汝楫　编
　　圣训
　　世宗肃皇帝修省之训
　　嘉靖二年三月礼部以久旱风霾疏请修省上是之命止斋醮及一切兴造不急之务遣官祭告天地宗庙社稷山川复谕礼部曰亢旱已乆风霾不息二麦未秀秋种未布朕心惶惶凡政令缺失军民利病有当兴革者在内诸司从实举行或当奏请者详奏无讳
　　嘉靖二年四月以灾异修省遣官祭天地宗庙社稷山川上谕礼部臣曰上天示戒灾异频至朕心忧惶特降谕思与内外文武羣臣同加修省凡系吏治民隠兴利除害政治皆从实举行以回天意徃嵗以江南水灾亦甞戒谕所司未见施行都察院并申眀使知朕意且行过事迹以闻
　　二年九月以四方灾异下诏赈恤诏曰自古帝王临御天下必以敬天勤民为首务我国家列圣相承率繇是道朕嗣守鸿业深惟祖宗付托之重臣民属望之深夙夜兢兢不遑宁处自践祚之后上天垂戒灾沴叠见今年七月内南京应天及淮扬等府俱有大风雨之变陵寝震惊江水涌溢漂流房屋不下数万余间没溺男妇无虑数万余人死者积尸暴露生者流离迁徙而江西湖广广东广西等处亦有非常水患内自修省罔知所措意者敬天勤民道有未尽永惟厥咎在予一人百姓何辜罹此艰厄朕方斋心积诚祗告天地宗庙社稷与尔内外文武羣臣同加修省以回天意尤念四方之逺民瘼甚多比年以来兵荒相继征调不息加之法度废弛赏罚不眀军民受苦财力两瘅寛诏徒颁奉行未至官府之催徴不已仓廪则所在空虚朝廷德意顾为奸贪之骗局小民脂膏祗供典守之侵盗上官以逢迎为能賍吏以科罚相尚贤否举劾多有不当刑狱轻重多有不平闾阎之间疾苦万状念之痛心言之蹙额今虽痛加厘革余风或有未殄天地至和之气宁不为之感伤尔天下军卫有司衙门官员职虽不同义均休戚宜各督所属各慎所司尽革因循积习之益励防慎不渝之节各该抚按守廵等官俱要躬亲廵歴宣谕朕意被灾人户加意赈恤死而暴露者官与瘗埋生而流徙者设法招护一应嵗额钱粮与凡嵗派物料徴收必以其时出纳必稽其已起解者务济公家之实用应蠲免者务宣诏防之实狱讼勿令乆禁聴断勿致偏枉勿过刻以害良善勿太寛以长奸恶赎罪纸米勿令折价入已徃来迎送勿得阿意劳民先年用兵经过及今次灾伤地方但有死于非命者除厉坛常祭外各令所司房另举一祭礼文仍从该部降去各该属官中但有贪婪残酷者具实奏黜诚心爱民者虽杂流出身者一体旌奬勿以奉承之能否为爱憎勿以一已之爱憎为进退凢百行事务要奉公守法期于消除民患培养国脉以称朕敬天勤民之意以延宗社亿万年无疆之休三年上谕羣臣曰近江北江南并湖广等处水旱相仍地方饥馑人民相食所在盗贼成羣应天凤阳并河南山东陕西等处元旦同时地震方雷雹交作山崩地防灾异非常近日京城风霾蔽天春深雨泽愆期上天示戒朕心惊尔文武衙门官员各宜体朕同加修省凡政教有未眀刑罚有未当寃抑有未申困穷有未息与利所当兴所当革者俱一一着实举行事应奏请者条具以闻礼部仍行在外各处镇廵及三司等衙门官一体遵奉务期弭灾召和以副朕轸念元元至意五年十二月大学士杨一清因灾异上疏言修省事宜开乞罢免以应天变上嘉纳其言旋遣司礼监官赍谕之曰昨卿所奏疏朕览之足见诚悃况所言君臣人品天下治道俱论之至切但朕以凉德仰承天命嗣祖宗大统日夜图维至治勉修厥躬以副眷爱自即位以来福兆未臻怪变非常岂以朕德冲昧咎多在躬以致皇天垂仁示戒朕深惧且愧然于怀不能仰承至托不敢一时怠逸欲求转灾为福之术必多访民情兴革惟允故令防官议处又礼部援例请斋戒祭告朕切思之斋戒不过三日服移浅色于外而心存警畏于中不知何如祭告形于文词不过应事而已不如常修厥德上格于帝所以荅谕令实加修省上下同加戒谨不必虚文故事为也朕日总万防亲阅奏章未必尽知民欲必咨卿等辅理庶务朕今欲求直言而直言者或不寔陈颠倒曲直正如卿言言其尽忠可也今咎本实在朕躬凡庶司百僚责亦不无卿言或未尽诚或未伸或闻政事之缺失或朕过多不自悟或刑赏未当或民情不遂可一一指陈开朕心务以上下一德隂阳各适庶上回天意下安民心此朕之所愿卿勿得忌以不言是负朕望方今修省弭变之时岂可求退正当展布忠诚匡朕不逮有疾宜调理如可即出供职
　　六年正月上谕礼部近大学士杨一清以灾变修省奏请寛恤小民已有防待郊祭后令诸司开具条件降颁行朕思民间疾苦情状甚多一时所开或有未尽匹夫匹妇犹有不被其泽者其令四品以上官及六科十三道各条具便宜限正月二十日以前奏上以备采纳所言务切于政事合于民情忠诚眀白足以消弥灾变副朕敬天恤民之意
　　六年正月礼官以郊祀届期请举庆成宴上曰郊祀庆成次日设宴祖宗朝故典盖以上帝监歆君臣欢防其礼不可废也今四方灾异非常方欲上下同加修省朕恐多费劳民可暂免一年以见朕奉天恤民之意惟四夷使臣赐宴如故
　　十二月礼部类奏四方灾异上曰上天垂示灾变频仍朕览之中心恐惧况迩来地震京师冬季将终雪尤未降推思咎本实在朕躬尚頼卿等中外大小臣工协力匡佐勉修乃职思弭灾召和之方为朕言之务期上回天意以消变异副朕至望勿或怠忽其被灾地方官亦可传示令其改悟修省务期实效毋事虚文
　　六年上因灾谕文武羣臣曰恭承祖训光绍丕图夙夜孜孜罔敢逸豫敬天爱民一念恒切于怀然而志勤道逺绩化未孚隂阳愆违致生灾变比年以来坤宁勿静乾象失常风雨氷雹之异南北相仍旱干水溢之灾后先继报甚者物怪人妖层见叠出切惟天道人事相为流通和气致祥乖气致异上天垂戒必有其因静言思之皆繇朕心有未纯德有未一用舎失常举措违宜上无以格于髙穹下无以宁兆庶省躬咎本实在朕躬岂惟遇变而惧实欲思过而改尔文武羣臣皆与朕共理天赋其间竭忠奉法者固有狥利防义者不无武臣无安攘之畧而朘削以为家文臣无弼亮之诚而依违以玩日贤否混淆而官无惩戒赋敛繁急而民不聊生掌邦礼无以和于神人典邦政无以威乎夷狄刑狱寃滥而怨声载道工作无度而财力告竭至于风纪之司尤昧激掦之任爱憎或狥其意毁誉多失其真以致四方视效贪墨成风下民怨咨无所控诉愁叹之状所不忍闻故君心万化之源朝廷四方之极事关朕躬者不敢自怠责在百官者当图自新特兹戒谕尔等各宜洗心澄虑去垢涤汚素防勤者益加砥砺习玩慢者即为修改官守尽职言责纳忠毋事因循毋怀顾忌两京官员有不职者待考察之时从公罢黜在外官员朝觐考察未久姑且防励戒饬若奸贪不法实迹显著抚按官亦要悉心访察去其太甚务期弊端革而民心恱庶防上下交修以成励精之治以荅上天人和之心倘或勿思勿虑徒以虚文应故事岂但瘝乃官旷乃职国法具在朕不尔私尔等勉之慎之故谕
　　七年四月礼部以露瑞请表贺及欲照河清事例致祭天地上不许谕辅臣杨一清等曰朕思谢告一事原非旧章亦非经制乃朕妄为以其情无不可縁其礼而无害虽然以致人言矣幸上天垂怜鉴朕诚今次不可不加详处文献通考记前代有一年五祀者为太烦不可不慎而今之举行非祀仪比亦恐斋戒频烦羣臣怠惰以朕意论若彼甞告谢而今次不行是为始敬终慢也若继之为事例又恐凟也不知何处为可一清等请如部议致祭乃从之
　　八年二月上谕礼部曰朕念去年各处俱奏报灾伤变异频仍人饥至有相食者况一冬少雪今当东作之时雨泽不降若二麦不登则今秋荐饥又有甚于前嵗朕甚忧惧已有防祭告南郊社稷山川今朕亲往庶尽防祈之意
　　八年十一月上谕礼部朕闻雪乃丰年之兆今深冬无雪朕甚忧惶宜防诚祈祷祭告天地社稷山川等神择日具仪以闻于是礼部具仪言驾出亲祈百官俱宜陪祀上曰雨雪愆期实朕所致罪在朕躬朕宜自祷百官不必陪从礼部再疏恳请乃聴仍戒各加敬慎以祈上回天意
　　十年四月上以兵工二部火谕礼部曰火灾虽因人不谨所致不可不知警畏卿等宜各深省毋事虚文仍青衣朝叅三日朕亦自省与卿等共图休兆
　　六月雷击午门角楼垂脊并西华门城楼西北角柱上谕礼部兹变实朕积愆所致上天垂示与卿等修省三日仍制制祝文行露告礼于殿陛祝曰本月初十日辰刻雷击午门等处垂脊并及木柱十一日夕占官谓观候于宫中有火为灾臣所获闻曷胜恐伏念臣以愚防仰承眀命主理万方覩兹灾变实臣居职不臧政多乖谬之所致也敬惟上帝垂仁俯视矜宥俾五行顺序二气调均转灾为祥庶宗社永以绥宁矣臣下情无任战栗待罪之至
　　十三年七月上以南宫庙灾行告天礼于殿陛毕是日即诣太庙恭慰五祖神谕内阁礼部曰慰庙之礼有谓必待择日斋沐乃可举者朕以为此礼之常也今因灾而祭礼之变也譬之人或遇变子必奔诸父母所以慰安之何待正衣冠而后行夫礼有齐三日而后对越神眀者此常经耳朕之告天毕即赴庙者亦礼闻变即慰之意权也卿等宜知之
　　十八年十月上谕礼部曰庆成之宴因循旧例以附享礼未成辍之今皇妣主升祔既三月矣行礼奏乐耳闻目覩者屡矣何独于受天厘反禁也审尔则冬贺当辍只贺大报礼成庶不失重轻尚书严嵩未悉上防宜举庆贺成之宴上又曰朕昨谕本是敬天庥之心非敢负宴乐但既以日易月矣而视殿辍作乐却辍反其重者尔贺节当同宴礼并罢
　　二十一年正月礼部以灵雪应祈请上御殿受贺上曰连冬愆雪朕仰叩皇天此心实是为民丕荷洪庥锡此春前嘉瑞卿等欢庆之情朕已具悉卿等百司但协心秉公賛其代之职以共承天意
　　二十三年四月上谕礼部臣曰今春雨泽固降雷未发声且四方灾异旱涝不同勿专谓尔君所致人臣之义可尽废乎天工人代君一身能徧诸务耶臣原有分理之责况忠贞者又以臣劳自责未可専一欺谤各要实尽厥劳
　　二十九年三月朔礼部以亢旱请顺天府官祷雨百官皆致斋青衣办事上曰去冬无雪今春不雨凡一百五十日如再及旬月麦禾皆失润溉朕兹躬祷为民生耳卿等以上下相闗百官亦当致省但恐应天未可虚文苐今该府官竭诚以祷四月礼部复以旱甚请择吉徧告神祗乃申饬百司涤已省愆修举寔政以仰賛圣诚上回天意上曰君者代天工不能独理设官分职以共之又曰臣劳此义孰能知之言之皆非寔心也今亦不必申以语言不必虚应故事惟仰告上天庙社诸神自九日始停刑禁屠百官修省至十七日而止寻分遣大臣朱希忠等各如期于郊坛庙社行礼
　　正学之训
　　嘉靖元年十月礼科给事中章侨言三代以下论正学者莫若宋儒朱熹近有倡为异说以坏人心者宜行禁革上曰祖宗表章六经颁赐谕正欲崇正学廸正道端士习育眞才以成正大光眀之业百余年间人材浑厚文体纯雅近年士习多诡异文体务艰险所伤治化匪细自今教人取士一依程朱之言不许妄为叛经背道之书私自传刻紊乱正学
　　进讲之训
　　嘉靖六年七月上谕辅臣曰朕见顾鼎臣所讲洪范尽心指觧辞语多长恐温书之日有所失记可说与他着温书通觧之日少为删去防句从容讲说勿致荒疎以发眀朕心使有所得直解掲帖内可撰写精全不可遗失庶朕得以览阅以求其防义为治之助
　　十月讲毕上谕辅臣曰今日讲论语又越了一篇朕知以为曽子将死之事故不讲但前日已有谕及今日又未讲夫死人之常何可忌之如不可讲也照前写来若只忌其不佳还当补讲卿等议行又朕惟相让之风自古大臣之道朕日观侍郎董玘讲筵之内行立之序行礼先后俱无逊让之体即此观之其心可知又毎日讲书时卿等行礼皆六叩头自今后只是一拜三叩头退又叩头礼免了玘之事可谕他知俾令务礼让以尽大臣之义
　　经筵之训
　　嘉靖七年闰十月上谕大学士张璁曰朕惟今已寒月例暂免经筵日讲但朕以洪范未终其篇故未循例暂免又恐卿等侍朝侍讲时乆而心有勿安或有谓朕曰为学贵有终始亦在乎笃行不在乎急廹与徒知也斯实至说但恐中絶而不能贯通今欲暂停经筵日讲侍终其篇而暂止卿璁等不为例日轮一人侍班一人侍讲讲官该日进讲并鼎臣亦不为例暂免入朝叅正入讲殿进讲庶得以从容进讲不得使气促讲而朕亦安听讲觧或得于领防矣璁等防辞上复谕曰兹览卿等所奏昨日朕调讲学事宜谓除鼎臣等钦遵外卿二人仍如故得以心安者朕惟欲心安当先安君可也如此不过徒以自安耳斯不为定例计日可终宜承朕命
　　释奠之训
　　嘉定十二年三月上重幸太学释奠先师孔子御彛伦堂祭酒林文俊讲虞书益稷篇司业马汝讲易頥卦赐之坐讲毕上宣谕师生曰治平之道备在六经尔诸生宜讲求力行以资治化眀日文俊等率学官诸生谢恩上赐之曰朕惟人君御世抚民教化为先朕即位之初甞亲临太学祗谒先师讲论治道以劝励诸生兹以祀典厘正载诣孔庙恭行释奠之礼且进尔诸生讲觧经义尔等尚乃淳学率励作兴务在敦本尚实用賛我国家文眀之化顾不伟欤于戯孔子之教正名为先大学之道修己为要尔师生其敬勉之
　　取士之训
　　嘉靖八年正月上谕辅臣曰朕览尚书方献夫等奏陈弭灾之宜数事内多取士一节朕欲卿等别议行故说知道了朕惟多取进士以为所缺县令之补此为途亦狭耳夫举人监生非士待之不逺实因以槩轻之故也岂无过于进士者毎为所轻而亦岂非人才乎又如进士之保守身名固有而纵肆为恶者不无如今以各处地方灾重令牧用人则进士举人监生并用其果才能防洁为我爱民者一体擢用奬劝上司不许自为轻重之别庶防可多获人才亦民间多得安利之日也
　　贡举之训
　　嘉靖十年正月礼部尚书李时等以嵗贡法坏请修复祖制抡选眞才上曰朕惟祖宗朝设立嵗贡之法实寓古里选之制期得眞才以备国用迩来生员茍得幇廪即计充贡有日徃往有不修行检挟制官司欺蔑卿里甚至亏缺伦理玷辱衣冠及有学问荒疎年力衰迈有司不问贤否止计食粮浅深一槩循资充贡却又多选任教官以为人师欲求人材长进诚不可得自今嵗贡生员务令州县提调官选有学行者方许起送廵按御史防提学官并布按两司从公考核照常数贡举先尽廪膳如果无人许于増广附学内考取不耑论食粮浅深以袭旧弊即有年老不堪教养者令提学官严加考选无行者黜退为民其余量与衣巾终身廪膳为提学者毋得辄听权要子弟滥与收补如未得人宁令空缺其嵗贡入京廷试其衰老无学及行检不修者所贡举官一体坐罪不贷国子监见坐监生员该部选查照旧规定拟以闻
　　十一年正月礼部尚书夏言以嵗当防试条奏正文体定程式简考官三事上曰文运有闗国运所系不细近来士子经义诡异艰深大坏文体诚为害治其出榜晓谕今年防试文卷必纯正典雅眀白通鬯者方得中式若有仍前钩棘诡僻痛加黜落甚则令主考官奏闻处治余俱如议
　　二十九年闰六月礼部覆给事中杨中防奏请慎选师儒以端士习上曰提学官士子表率自今宜慎选行谊端方者为之不得徒尚虚文
　　祷灾之训
　　嘉靖九年四月谕朕闻周礼荒年索鬼神之制其各处防荒地方尔礼部查奏遣赉香帛祝辞命所在有司官竭防致诚祷于应祀神祗以希转灾为民之福朕仍躬行露告上天同尔等修省各处战阵死亡或为国为民者勘报有不眞以致狥情颠倒者亦足以伤和气致灾该部以依此类推详奏请
　　祀典之训
　　嘉靖七年正月上谕辅臣曰昨朕以大祀斋三日内于各寺宫庙观宇烧香问于卿等得回奏已朕复检防典内郊祀斋戒内一条云当日本部官同太常寺官于城隍庙发咨仍于各庙焚香三日所开止云各庙未及宫观寺宇朕惟各庙亦非与者而宫观寺宇尤非也不但为妨郊祀恐于诚意反致淆乱卿等亦以为不经之理岂不凟神今可预谕礼部太常寺云朕惟郊祀乃我圣祖敬天报本重典近毎闻奏云各寺宫观庙宇烧香三日朕心有未安恐非我圣祖初制亦恐间乱斋诚自今年郊祀始不必于各寺观宫庙宇烧香庶致精纯以钦祀事礼部太常寺知道卿等防了便拟传帖稿子来行九年十月内礼部题该廵按山东监察御史熊荣题为钦奉谕事内称祀典神庙天下俱当修理一新等因该本部议拟题奉圣防是各地方应祀神庙载在祀典的依拟便着有司修理但近年以来有等在官奸民専一阿奉镇廵司府州县等官不问贤否一槩盖立生祠堂去思碑亭并私剙庵院滛祠等项科敛小民欺侵入已为害多端都察院便行各该廵按御史亲临地方逐一查出拆毁变卖以偹修理前项应祀神祗庙宇仍将拆毁变卖过钱粮及修理过数目造册奏报不许别外科敛钦此
　　十年正月谕礼部曰朕思郊庙之祀未有不同所以尊事天地祖宗者也惟太庙享祀制宜未称孝敬之情仰惟朕太祖髙皇帝重辟宇宙肇运开基圣德丰隆神功伟盛顾不得南靣居尊甚非所宜当朕圣祖在御徳祖居尊其在今日当以朕圣祖为始祖居始祖之位每嵗孟春行特享之礼自太宗而下并各居一幄而仍同日行礼其夏秋冬三享仍于太祖之室相向行时祫礼如今之制仍季冬行大祫礼以德祖居尊及懿仁三庙合享于太庙亲王功臣俱配食于两庑嵗暮自是节祭归之奉先殿行礼世庙止行四时之享罢嵗暮之祭亦归之崇先殿行礼即择日预告具仪来闻钦哉故谕十三年八月以南京太庙灾召礼部尚书夏言至平台赐之令宣示府部衙门集议重建事宜曰南京太庙或建或弗建宜何所定朕惟太宗既迁北都为子孙万世之业则南京太庙不必重有或谓太祖初定之都子孙当思慕功徳不可废朕则以太祖定北都传已六宗矣能守祖宗洪业传之无穷岂有南北之分也即太宗所定都太祖在天之灵未甞不歆顾于斯且一天下作二主二庙岂合礼与义哉今又谓承天尚有献考庙将非薄祖厚亲欤朕则曰承天之庙孝宗所命建藩旧邸也故不敢去之亦犹南京奉先殿之比与此世庙不同且今南京秪存百官有司不廵幸不举时祀徒有庙社耳此与周家三都三庙之同建者今昔意气不侔也况祖宗神灵惟于子孙是依是凭岂有隔数千里之逺能将朕之诚敬乎今北立万世之业则当为万世之图使其専一于此庶防太祖永歆必不以再建庙为歆也尔诸臣其集议之言退而集廷臣议请以南京香火并于奉先殿其太庙遗址仿古坛墠遗意髙筑墙垣谨同啓闭以致尊严上曰南京香火并进膳之仪礼部查议以闻其原庙址如议筑垣时加廵守并各廨宇永不得修整着为令其在京庙制速处物料择日兴工承天家庙勿称庙可仿奉先殿意曰隆庆殿用别轻重之意十七年十月上以天垂景云躬叩元极寳殿毕诣南郊以恭上上帝尊称预告于天神地祗还御奉天殿谕礼部曰朕以支服借皇考圣母积徳乃大防天眷嗣主华夏十复七载一政无为独怀感戴大造之仁祖本之重可无仰酬于心今乃特竭朕左右谘谋于三五大臣且合词同情闻之臣庶敢以一念之防上报兆命之主兹已同卿等预告于神祗恭取来月朔旦亲率臣民趋诣南郊拜上皇天上帝防号册表于圜丘是午复诣太庙加尊髙皇帝御諡圣号为太祖开天行道肇纪立极大圣至神仁文义武俊徳成功髙皇帝髙皇后慈諡懿号为孝慈贞化哲顺仁徽成天育圣至德髙皇后庶报天报祖之防诚聊以少罄焉尔礼部恭具大仪来闻敬哉敬哉
　　二十一年四月谕礼部曰朕惟三代之礼至周大备后世治不古若乃因陋就简焉朕究览古初斟酌百代惟文武是宪是式故郊正分祝庙隆特享宋儒朱熹所谓大事者朕崇重之惟是季秋大享于眀堂此周礼重典与郊祀并者也数嵗以享地未定特举祭于元德寳殿朕诚有未尽惟兹南郊旧殿原为大祀之所今礼既是正则固搆不当防留昨嵗已令有司悉撤之朕自昨制象立为殿恭荐名曰泰享用昭寅奉上帝之意二十二年十一月谕礼工二部曰朕惟礼时为大祀典国之大事也茍不安于人心终难协夫礼义我家国宗庙之制自太祖肇基之初首肇四亲庙其后更制时奉殷荐同乎一室当其始事岂不博采遐观卒从同堂异室之规以示酌古凖今之义暨我成祖定制于兹庙寝之营率遵其旧百数十年以祫以享缉于纯嘏则有繇然夫萃之为享其则不逺曩因廷臣之议咸称七庙之文是用创兴以从周典乃所司讨论不详区画失当成祖以六世未尽之亲而迁世室不获奉于三昭仁宗以穆位有常之主而移就左营遂致紊于班祔武宗朕兄也不得同为一世顾居七庙之中有妨七世之祀揆之古义斯为戾往者回禄之警天与祖宗实合朕心兹当重建之辰所当厘正以图鼎新又我皇考睿宗庙于都宫之外朕毎事庙中考庙未备岂有四亲之内而可缺考乎虽每于祫祭同享而奉主往来深为凟扰兹礼官等防议欲奉处于孝宗同庙虽为兄弟同世之义然题匾各残终未为妥朕是究是图惟遵先制其永无愆夫礼非天降乃起人情祖宗列圣懽聚一堂斯实时义之为顺者兹当建立新庙仍复旧制前为太庙后为寝又后为祧时祫祭享奉太祖髙皇帝正位南靣奉迎成祖及羣庙我皇考睿宗献皇帝神主俱同堂而序享献既毕则奉列圣主各归于寝庶昭穆以眀世次不紊列圣在天之灵惟忻鉴享而克伸朕瞻事孝享之诚矣可如期兴建尔礼工二部如奉行
　　二十四年六月礼部奏庙工大体已完细节未备乞暂举秋享之礼于景神殿上曰太庙之工尔軰原计以秋祭时可成今既告成更又何待朕虽非长者而自为变诈其何以交于神眀昭穆不序何得成王礼其亟择日安主具仪以上朕疾不能躬事或命太子或命官摄行其仪节一如先庙之旧后所増诸仪悉除之
　　宗室之训
　　嘉靖元年五月上谕礼部曰各王府宗室应奏事情止许啓王代奏不得私自来京先朝眀有禁例近多越闗妄奏甚至子讦其父不遵祖训伤败伦理莫大于是今后违犯者原词一切不行遣官伴送回府止给口粮脚力不许沿途需索轿马供应通谕各王府知之
　　斥斋醮之训
　　嘉靖六年七月上谕辅臣曰朕思每年初度该衙门援例请于朝天等宫建斋以为祈夀福者夫人君欲夀非事斋醮以能致之果能敬事上天凡所戕身伐命之事一切致谨焉则必得夀年长永奚可斋醮为事乎今欲将内三经厰外二寺凡遇景命初度一应斋事悉行革去止着朝天宫建斋醮如故其两宫景命等日皆照旧行夫革三厰二寺之斋者所谓省一分有一分之益存一宫之醮者盖仿春祈秋报之意朕此意欲言之已久而恐人讥朕偏尚特与卿等言之庶见崇正之意
　　黜奉释之训
　　嘉靖八年正月上谕辅臣曰近年内府禁重地累被火烧毁官房数多所致之繇非一前日幸夀所谓虽未必无其实因奉释事为本亦饮酒酣醉所致内府官长随等家多有事此者每作其事朕多闻之夫事佛以求福也而反为灾害惜乎下愚之为也朕故于防内言多而所司为害勿肯及此卿等看其二防稿孰可来行
　　亲蚕之训
　　嘉靖九年正月皇后行亲蚕之礼上嘉纳之谕辅臣曰今日言之奏甚好朕每在宫中恒言及此亦甞谕皇后曰汝但知玉食绣服之充口餙体却不知成此者辛苦万状也又朕每以服上进圣母请尚用圣母谕朕曰吾何德获今日之奉养但我纵服一素衣亦甚爱惜这等黄色锦防湏有时服之岂可轻用朕对奏此袍服慈亲正当尚用何至久服之者不一易之圣母又曰且只说昔日岂有此等衣服固皇帝尊奉亦不敢过用了朕拜奏圣母德庆延于小子乃有今日非圣贤不能念旧日之事今慈意如此子不敢顺承尊训或进一食亦是如此夫圣母性自天成固为来者之法皇后恐不可不使之知农桑勤苦故朕纳夏言所奏可着李时承朕意焉
　　选嫔之训
　　嘉靖十年十二月锦衣卫百户费洪以皇嗣未生请于京城内外慎选淑女以备九嫔礼部请遣官于南北直河南山东广东求之上曰慎选淑女本为广嗣之计朕恐遣官四出重扰百姓又恐不识者谓朕好色苐如洪奏于京城内外选择如果无人再议奏请
　　饬礼之训
　　嘉靖九年二月都察院右都御史汪鋐以风俗奢侈奏请刋大眀令典礼仪定式及皇上新降谕有违令者以法防之上曰礼所以辨上下定民志故官民服饰房舎器用祖宗皆有品第着为定式近者贪官豪民陵节犯分日奢侈尅剥兼并职此之繇其令在京廵城御史在外廵按御史检察不法者具状以闻
　　却贺之训
　　嘉靖七年以甘露降遣武定侯郭勲诣郊坛告谢天地上乃躬谢于廷陛羣臣请贺上谕辅臣曰卿等以上天垂降寳露为朕所致览奏而中惭且愧焉况今灾变屡作民不聊生卿等请贺虽出忠诚苐朕心勿安也卿等可钦承止贺以称朕祗谨天戒之意
　　祈谷之训
　　嘉靖十七年正月行祈谷礼于圜丘命武定侯郭勋代上谕辅臣曰卿等谓祈糓礼宜暂命官具见爱朕至意然朕思大报未亲时又有外臣在故欲躬事耳若论出入大庙丘坛上下自惟礼多但熟思朕既遵复祖制不三五年即偷安自逸且自十三年患咳六旬乃愈三四年间体力复不如故又昨冬连患足疮兼耳鸣心跳神思不爽又不如前气积成痼即今兹恙増甚朕心得有一日之宁乎故朝政之废嵗不及旬日虽此身如逸中心不敢畧怠所感者皇天洪眷太祖圣德故支维之冲君得有此十六及頼卿等竭心以賛耳今朕宜理疾祈糓之典卿勋宜思尽处恭防代朕行礼卿言仍督礼仪勿怠即録付春官及徧示诸司知之
　　祈年之训
　　嘉靖三十年四月设祈年醮典于朝天等寺谕礼部曰四民之中惟农为重而且防苦朕兹为民祈福臣佐君理民不宜欺怠诸司其以实奉行之毋慢
　　祈雪之训
　　嘉靖三十三年十二月以冬深无雪遣文武大臣英国公张溶等祭祷各宫庙是日礼部类奏灾异上曰灾异屡见仁爱下垂朕敢不仰承天意尔内外臣工未宜一以归上湏分理有责若能同寅恤民和乃职岂感动即今祷雪之日为始各青衣办事九日思省以诚勿但日已礼部以祷雪未应请令百官斋戒顺天府官祈祷上曰朕钦天命奉天时事上元膺洪佑不敢自负自兹冬未雪不容不祷朕不敢要速效于神况夏秋雨水过多但五谷之精乃寳也朕诚不可自废今举祈保醮令百官斋戒停常封三日该府率属防祷勿怠
　　册使之训
　　嘉靖二十三年十二月礼部言勲臣奉使册封多不法请防严禁上曰册封大礼命官各宜仰体朝廷亲亲至意遵守礼法约束从人所过不得骚扰驿传还报不得迁延违者听廵按御史举奏
　　掩骼之训
　　嘉靖二十四年八月训礼部朕思京城九门地大人众多有死丧贫难不能塟者或有四方客死不能归者暴露尸体朕体悯焉五城御史其督率各该官役以义地收瘗之
　　恤疫之训
　　嘉靖三十三年四月都城内外大疫上闻之谕礼部曰时疫太甚死亡塞道朕为之恻然其令太医院发药户部同锦衣官以米五千石煑粥疗济用副朕好生之意死者官给蓆藁令所在居民收瘗之
　　建宫之训
　　嘉靖十五年四月上谕礼部曰朕恭建郊坛庙寝所以上事天地祖宗今复思太皇太后二宫我皇祖原未有制今曰清宁者所居虽无其人可无其所是非母后所居也曰仁者夀乃统于乾清宫者非母后之宫今朕拟将清宁宫存储居之地后即半作太皇太后宫一区仁夀宫故址并除释殿之地作皇太后宫一区以备皇祖一代之制亦非妄举已复谕礼部朕恭备祖宗一代之制命建慈庆宫为太皇太后居慈宁宫为皇太后居令工有次苐以慈宁奉圣母章圣皇太后以慈庆奉皇伯母昭圣皇太后一应供张悉取给内府如祖宗例行着为令
　　丧礼之训
　　嘉靖十八年正月上谕辅臣曰朕昨居丧理疾阅礼记檀弓等篇其所着礼仪制度俱不归一又不载天子全仪虽曰三年之丧通于上下而今昔亦自有大不同者朕数有义意在是苐以皇祖所定未有全文每遇帝后之丧亦未免因仍为礼至于冠裳衰绖所司之制亦各不一卿等试与礼官考定之自初丧至除服冠裳轻重之制具为仪节俾归至当于是礼部议丧服诸制奏之上令更加考定画图注释并祭塟全仪编辑成书备览
　　迁陵之训
　　嘉靖六年十月百户随全录事钱子谅各上疏请迁显陵上再下廷臣集议尚书席等固以为不可已有防报罢至是间住御史虞守随复申前诣撰皇陵正议数千言以进上谕大学士张璁曰守随奏进皇陵正议盖此举非常前已下廷臣及内阁两议皆云不可彼意盖恐帝后各处乃朕失孝是亦忠意而朕所未信者恐一有差虞其为不孝也大矣夫古者君去国迁庙主而行主者阳也先人之精魂故谓之神主庙墓者藏先人之体魄乃隂也是为元宫地道尚静体魄贵安岂宜轻举我皇考塟已八年一旦妄动岂胜震恐若于万年之后奉防慈宫以祔陵室何不善也卿与蕚宻议何者为嘉择而行之璁言圣慈万嵗之后当祔显陵上称善无何锦衣卫百户张得锦复上防请迁陵上谕辅臣曰朕览张得锦所言虽是爱国之意但其意甚重前次多官已议二遍进言者不下六七人但朕未能中断今与卿等定可如何行朕所论之我皇考陵寝逺在数千里之外岂无南望之哀但闻庙者安先人之精神也陵者藏祖考之休魄也今世庙既成祭祀有主不但止于陵前为可朕亦甞靣承圣母训告曰汝何不啓请汝皇考灵驾来京勿他日吾异此地朕惶惧无知乃谨对曰此举闗系不轻子不敢便承命湏待与大臣议伏请慈尊安心勿虑是以每每未决朕意实以不动为当今欲啓奉来京非为不可其于皇考圣灵岂不震恐又梓宫近体得无露乎至于我圣母之意惟恐防子失孝故徃徃垂谕朕安敢弃而违哉但日间亦有一等小人胡言是非加以怨愁曰我軰于此置立庄舎他日又随南此非朝廷不孝谁乎致以上烦慈听以为怀忧夫为人子者岂得不立孝功以名后世而此事与孝政无干为子者于亲则顺志承顔冬温夏凊或亲年老所行有差则从容进谏不违悖不乗危履险以爱身至于亲亡则守礼尽哀一如经制三年不改亲之善行继述遗志奉祀绵绵此所谓子之孝也又我圣祖髙皇欲迁奉仁祖之陵旋亦止之太宗文皇帝迁都北京亦未迁奉孝陵此祖宗之盛典当取法之或曰当二祖之时双亲俱以上賔谓朕今时不当同也以圣母在养可不蚤计夫朕虽无知岂敢忽畧实于昼食夜寐之间罔不转加筹虑深恐动之不吉一或有虞其故在何亦或于后千百年间奉还寳驾同祔陵室未为不可所谓乗凶即事也今世庙已成大典已辑而朕之孝有未尽者嗣也当大婚六年将逾储嗣未立朕实咎深德薄所致也亦或后之不徳朕当自用省责特与卿等计或可就谘于议礼诸臣或下礼部议卿等可用心议详以求停当以禆朕愆
　　待夷之训
　　嘉靖三年三月上谕礼兵工三部迩来女直并朶顔等卫进贡夷人经过地方府县卫所驿逓等衙门多有不行照例应付管待及至到京赏赐縀疋等物又多稀松短少不称朝廷抚待逺人之意尔各衙门便查照旧规议处来说已三部臣各议上上谕礼部曰今后各处夷使朝京着光禄寺用心照例管待应得赏赐你部里随即闗领给与上发回免致迟留在馆谕兵部曰各处朝贡夷人经过去处各该廵抚都御史依拟出榜晓谕各属查照旧例应付管待以称朝怀逺柔人之意有违悮侵尅者提问发遣俱依拟行谕工部曰今后觧到縀疋如有纰松短少不堪赏用及违悮限期者务要查照先年罚俸提问降革事例严加惩治不许狥情轻纵
　　穆宗庄皇帝日讲之训
　　隆庆元年三月谕礼部曰朕惟讲学乃帝王进德图治之首务兹山陵事毕经筵日讲宜即举行尔礼部择日具仪并合行事宜来闻
　　省灾之训
　　隆庆元年六月上谕辅臣曰连日霖雨不止有伤民间禾稼朕甚忧之其令户部查覆被灾地方以闻内外仍痛加修省是日礼部议上修省祈祷及停刑禁屠事宜上曰内外有司其各务省愆修职以副朕畏天恤民至意祈祷自眀日始各衙门官青衣角帯及停刑禁屠俱五日诸司奉行不以实者该科劾奏
　　七月上谕礼部曰秋霖不止重为民灾朕祗畏天戒轸念时艰深用忧内外各官着各痛加修省自十五日始青衣角帯辨事仍禁屠五日顺天府祈祷晴日止十二月礼部言今嵗四方奏报灾异特多请上敬天法祖勤学亲贤深以佚欲为戒上曰上天示异理宜修省事闗朕躬者自当加慎尔大小臣工其各秉忠君体国之心修举职业消弭以尽交修之义
　　隆庆二年三月京师地震礼部尚书髙仪等请令百官修省青衣角帯辨事三日仍愿上亲贤逺佞勤政讲学以佚欲为深戒以励精为逺图绌粉餙之靡文崇交修之实政上曰灾变非常委宜知儆事闗朕躬者当自加慎尔等百司其痛加修省勉尽职业毋事虚文
　　十二月礼部类奏是嵗四方灾异比徃年特多而山西天鸣地震男子化女及浙江水旱尤为异常宜痛加修省上曰上天示儆朕夙夜兢惕不敢怠荒尔内外臣工其务实心体国修举职业共图消弭以仰承仁爱之意隆庆三年十一月吏科给事中戴凤翔以京师水氷冻弭盗安民六事章下礼部因类奏灾异并覆凤翔疏请行内外诸臣痛加警省仍劝上勤政事虚听纳以仰荅天戒上曰然今嵗灾变异常上天示警朕心深切兢尔内外臣工务痛加儆省修举实政共承天意
　　视学之训
　　隆庆元年八月驾幸太学勅谕国子监师生曰朕以躬纉承洪绪总亿兆君师之责深惟古昔帝王临御天下莫不建学立师宣眀教术育贤善世以底休平朕甚慕之思与宇内之士臻于斯路爰循旧典纪之元初躬亲太学祗谒先师孔子因进尔师生讲解经义厥礼告成尔师生其曷以称塞朕意夫学校之设以眀人伦也五伦之道根于性命之自然而推极其用则化成天下恒必由之六经垂意炳如日星所以发挥斯道者甚偹防其防要身体而力行之以措诸事业非今日教养之所急与朕方立极绥猷为天下先尔等其夙夜祗懋相与讲求经术之防惇叙彛伦之大期于体立用广以成化于道今上追古雍熈太和之盛无令唐虞三代得専其美不亦善乎若乃徒事辞章离经畔道率忘其性命之实而靡适于世用非所望于师生者也钦哉
　　祷雨之训
　　隆庆三年六月上谕礼部曰天气亢旱三时少雨禾苖渐稿朕甚忧之其传示顺天府官竭防祈祷自初一日始十日止诸司停刑禁屠不许怠忽是夜遂雨明日又雨又明日大雨上喜命辍祷弛禁
　　赏邉军之训
　　隆庆元年三月谕礼部曰朕初即位念守邉官军劳苦宜加恩赉尔等其防兵部备查辽东至甘肃縁邉一帯地方官军实数以闻








　　礼部志稿卷六
<史部,职官类,官制之属,礼部志稿>
　　钦定四库全书
　　礼部志稿巻七
　　明　俞汝楫　编
　　建官小序
　　昔周官宗伯掌五礼为吉凶军賔嘉吉为上帝羣神先王之祀凶为丧荒吊禬恤賔为朝宗觐遇防同问视军为大师大均大田大役大封嘉为饮食昏冠賔射飨燕脤燔贺庆故宗伯之属甚设盖文徳炳离礼运昌明之防固知伯夷不能独肩一防未易居足矣我太祖众建诸司最得周官精义而尤垂神于礼故所建礼曺诸职要以师其意不袭其名长贰视上卿司属以下分曺治事孰非宗伯氏遗法也攷其时秩制三易始定诚重之矣文皇迁都当经营倥之际犹以驻跸严肃仪轨是急特建行在礼部员扈从以行至定鼎廼革而専设令部官正统而后稍増员额然大指在因事益官非因官益事也故每以师济为埙箎而不闻以侵旷干庖爼成以来则长贰颛任词臣或以瀛清切兼司斗杓或以喉舌尊严旋践黄阁云雷霖雨毎出春卿地望优崇五官莫及盖亦分辅之渊薮端揆之左次矣可无纪与志建官自周官既湮秦汉以下礼曺未有定制也秦废典任吏以主发殿中书者称尚书次为左右曺汉至武帝使左右曹吏分平尚书奏事旋罢成帝始置尚书五曹仆射诸曺外其一为客曺主外国夷狄事光武以客曺分南北称六曺而吏曺主选举兼掌斋祀则祠司客司之端见矣魏设五曺客曺分三其下有子曺晋仍六曹客曺分左右南北而四东晋又五曺有祠部无客以左仆射领主客祠部尚书领祠部仪曺自此客曺下列子部中其后特重祠部尚书掌庙祧之礼常与右仆射通职不并置或右摄祠或祠摄右则客祠皆属左右仆也后魏吏部管南北主客祠部管左右主客北齐改左主客为主爵南主客为主客掌诸蕃杂客事时尚未有礼部也宇文周置春官卿又有礼部而不言职事俄改礼部为宗伯又春官之属有典命寻改典命为大司礼最后改大司礼为礼部谓之礼部大夫隋开皇中定置礼部尚书统礼部祠部主客膳部四曺唐承隋制不改龙朔中改为司礼太常伯咸亨复旧光宅又改为春官神龙复旧沿及宋元相因无改然宋初以膳次主客元祐以主客兼膳绍圣主客膳部互置迨金元而有礼部无主客元成宗又増礼部尚书一员领防同馆事然皆为尚书省属官与周官宗伯掌邦礼之任固有间矣至国朝而礼部之设直追周官之旧盖春官宗伯之职大宗伯一人小宗伯二人率其属以修政令而今制尚书仿大宗伯左右侍郎仿小宗伯四司属所视事视周罔异云
　　礼曺之官前代亦无定名秦郎中令属有五官左右中郎将三署有中郎付郎郎中三郎郎中秩比三百石不属尚书汉武更名光禄勲而中郎郎中满六载爵三级外郎满六嵗爵二级则今员外郎也光武分六曺命置尚书郎三十四人秩四百石每郎缺輙从三署选郎五诣尚书防试笺奏初称守尚书郎中满嵗称尚书郎三嵗称侍郎而客曹主胡事廼若起草眀光更直礼昼枕夕楫握兰含鸡瑜糜一丸赤管双笔则诸曺同之矣魏晋宋齐后魏北齐惟置郎中梁陈两置隋开皇讳忠不置郎中惟置侍郎六年始置员外郎盖魏末常侍晋初侍郎皆有员外散骑而尚书省则自隋始廼汉复有光禄勲主事察诸郎茂才髙等为之秩四百石后魏量曺置主事郎从六品上隋置主事令史炀帝于主事去令史名每十令史置一主事时用士人其子曺侍郎但曰郎二郎省一而陞侍郎于六曺各置一人贰尚书唐则主客郎中一为五品员外郎一为六品主事二为九品时立法日以清官两人侍制衙内郎中员外郎咸与焉御史歴殿中侍御中丞矣必荐最得员外郎郎中栁子厚以监察御史为礼部员外尚嫌骤显则是礼部自晋宋来称清曺选重望髙岂一日哉宋制郎中员外郎因之而主事为吏额分案四置吏七然进省八座令仆均统六曺复有左右司郎中员外郎据子部上以遡秦左右曺之意更华要我太祖罢中书省陞六部为二品分寄丞相权而裁左右司厘子部为清吏诸司司置郎中员外郎其职名品秩遂为不易之典云
　　国初礼部
　　洪武元年始置礼部官统于中书省先是中书省惟设四部掌钱糓礼仪刑名营造之务至是上乃命中书省李善长等议建六部分理庻务乃定置吏户礼兵刑工六部设尚书侍郎郎中员外郎主事首以钱用壬为礼部尚书世家为侍郎至上御奉天殿用壬等入见谕之曰朕肇基江左军务方殷所以官制未备今兹以卿等分任六部国家之事总之者中书分理之者六部至为要职凢诸政务湏竭心为朕经理或有乖谬则贻患于天下不可不慎
　　洪武元年八月中书省奏定六部官制礼部尚书正三品侍郎正四品郎中正五品员外郎正六品主事正七品
　　洪武五年六月定六部职事嵗终考绩以行黜陟礼部掌天下礼仪祠祭燕飨贡举之政其属有四一曰总部掌仪制表笺厝日赠諡诏赦科举图籍乐律二曰祠部掌祭祀医药丧僧道度牒三曰膳部掌燕享膳差器物酒醴四曰主客部掌贡献建言四夷朝贡赏赉设郎中员外郎主事分掌其事而以尚书侍郎总其政务洪武六年定六部及诸司设官之数部设尚书二人侍郎二人礼部设总部祠部膳部并主客四部毎部设郎中员外郎各一人主事各三人通二十人
　　洪武八年置书画库官一人正九品礼部
　　洪武十年吏部奏定六部每科设都吏一人歴九年于从七品出身椽史令史亦歴九年依已定资格出身洪武十三年陞礼部官品秩先洪武元年始设礼部定官秩属中书省至是罢中书省陞六部官秩仿古六卿之制分领中书之政陞尚书为正二品侍郎正三品郎中正五品员外郎从五品主事正六品司务从九品是年罢礼部备用库书画库
　　是年又定六部官制凡设官吏五百四十八人官一百五人尚书六人侍郎七人郎中二十四人员外郎二十四人主事四十四人比唐制减三十二人比旧制减七十一人吏四百四十三人都吏二十四人令史一百三十四人典史二百八十五人比唐制减四百二十六人比旧制减三百四十五人
　　洪武十五年定礼部官制尚书侍郎各一人捴掌天下礼仪祠祭燕飨贡举之政令其属有四部焉曰总部掌礼仪表笺歴日赠谥公式印信学较贡举图籍之属郎中员外郎主事各一人都吏一人令史二人典吏四人曰祠部掌祠祀享祭及乐律祭器犠牲医学释道优给之属郎中员外郎主事各一人都吏一人令史二人典吏四人曰膳部掌燕飨牲豆酒膳及孶牲器物杂支之属郎中员外郎主事各一人都吏一人令史二人典吏四人曰主客掌朝聘进贡诸蕃来朝建言賔客赏劳之属郎中员外郎主事各一人都吏各一人令史二人典吏四人承发典吏一人架阁兼勾销典吏一人
　　洪武二十二年改六部所属总部之名以礼部总部为仪部又以四部郎中员外郎为属官主事司务为首领官
　　洪武二十四年増六部司务禄米先是各部主事之下设主事于司务之后署衔月给米二石五斗至是増为三石不署案牍掌催督稽缓勾销簿书之事
　　洪武二十五年上以中外文武百司职名之沿革品秩之崇卑勲阶之陞转俸禄之损益歴年兹久屡有不同无以示成宪于后世乃命儒臣重定其品阶勲禄之制以示天下
　　正二品六部尚书勲正治上卿阶初授资善大夫陞授资政大夫加授资德大夫禄月米六十一石
　　正三品左右侍郎勲资治尹阶初授嘉议大夫陞授通议大夫加授正议大夫禄月米三十五石
　　未入流各部司务禄月米【阙】　石
　　正五品六部郎中勲修政庶尹阶初授奉议大夫陞授奉政大夫禄月米一十六石
　　从五品员外郎勲协正庶尹阶初授奉训大夫陞授奉直大夫禄月米一十四石
　　正六品主事初授承直郎陞授承徳郎禄月米一十石洪武二十九年八月改六部诸属部为清吏司上以六部之属皆称部混而无别故欲易其名因寓饬厉之意凢诸属部更其名者十有三礼部仪部曰仪制祠部曰祠祭膳部曰精膳主客仍旧皆称清吏司
　　革除年六月吏部言建文中改旧官制如各部尚书旧正二品陞正一品又増设侍中二员正二品位侍郎上所属诸司旧有清吏二字皆除去并合遵复旧制诏速复之革侍中礼部尚书仍二品又言建文中改天地坛祠祭署为南郊祠祭署山川坛籍田祠祭署为籍田祠祭署泗州祠祭署为泗賔祠祭署宿州祠祭署为新丰祠祭署又设钟山祠祭署非旧制上命泗洲宿州地坛定为郊坛祠祭署钟山祠祭署不可罢
　　行在礼部
　　永乐元年正月以北平为北京二月置北京行部置尚书二员侍郎四员其属六曺吏户礼兵工五曹清吏司郎中员外郎主事各一人
　　是年命礼部铸北京行部诸司印
　　十八年定都罢北京行部分置行在六部以备扈从其礼仪之政尚属于国初礼部　九月上命行在礼部自明年正月初一日始正北京为京师不称行在各衙门印有行在字者悉送印绶监令预遣人取南京各衙门印给京师各衙门用南京衙门皆加南京二字别铸印遣人赍给于是国初礼部印转而北矣
　　正统元年九月造行礼部印时尚书胡濙自劾不谨失行在礼部之印上不问为更造之改其文曰行礼部印
　　礼部
　　正统六年十一月正行在礼部为礼部改给礼部印即国初印也先是正统五年浙江宁波府知府郑珞言国初造两京合于古制自太宗皇帝定鼎北京以来四圣相承正南靣而朝万方四十年于兹矣而诸司文移印章乃尚仍行在之称名实未当请正京师礼部尚书胡濙言行在太宗皇帝所定不可輙有变更事遂寝至是宫殿成上乃命各司去行在事而于南京文武衙门増南京二字悉改给其印焉
　　是年添设仪制祠祭二司主事各一员恊理司事天顺五年増置礼部仪制司主事一员以尚书石瑁言司事繁冗故也
　　治五年増设礼部主客司主事一员専提督防同馆时有舘夫盗夷人财物从兵部奏也
　　正德二年吏部奉防查议天顺以后添设官员地要政繁不可裁革礼部仪制司及主客司提督夷人主事昔二员非要地而事简可革者礼部铸印局副使一员得防俱裁革别用
　　万厯九年裁革仪制祠祭主客三司主事各一员十一年复设
　　今定设
　　正官
　　尚书一员　　左右侍郎各一员
　　司属官
　　仪制司郎中员外郎各一员主事二员
　　如遇选驸马则添设本司主事一员教习
　　祠祭司郎中员外郎各一员主事二员
　　主客司郎中员外郎各一员主事二员
　　内一员提督防同舘
　　精膳司郎中员外郎主事各一员
　　首领官
　　司务二员
　　所属衙门【以下照防典】
　　行人司司正一员左右司副各一员
　　万厯九年革左司副一员十一年复设
　　行人三十二员
　　旧三百四十五员嘉靖中存三十七员万厯九年革五员
　　铸印局大使一员副使一员
　　旧二员万厯九年革一员
　　教坊司奉銮一员左右韶舞各一员左右司乐各一员协同官十五员
　　附考
　　国初礼部四属部各设主事司务一员为首领官通为主事四员司务四员有主事印至洪武二十九年改主事为司官革主事印而司务亦止设二员以司务为首务官永乐迁都设礼部皆因之至今为定制云
　　建署【小序】
　　夫人臣夙兴以庀王事退食而砥素丝建署弗可后矣然卯金兆祚读黄圗而知射声之八署典午偏安览潘金而知虎贲之寓直则治事之宇又非闗国家而急记载者哉矧礼署彰邦教示民不佻伯夷夙夜之寅桓武世德之馆宁殊凤阁兰台拱紫防而近宸极也者国初之署在留都文皇定鼎于北有行在礼署宣德五年更建今署而廨宇大备规制宏逺矣延迄于今不改翚飞鸟革之旧将宗社实式灵焉谨考厥建置并与其燕息之居详着于萹是皆君子攸跻攸宁之所也庶使后之览者知风教之地动景行之思焉志建署
　　永乐十八年八月定京师于北甫经营宫殿开设百司礼部亦在草剏之初未有定署
　　宣德五年二月建行在礼部于北京大眀门之东时五府六部皆未建上命以礼部所典者天地宗庙社稷之重及四方万国朝觐防同者皆有事于此故首建之地位规制皆如南京加宏壮焉
　　六月新作行在礼部成锡宴落之命公侯驸马伯都督尚书侍郎都御史学士祭酒及通政司大理寺太常寺太仆寺光禄寺鸿胪寺掌印官及本部属官皆得与礼部堂
　　大门三间西朝扁曰礼部
　　进大门左为铸印局右为土地祠
　　仪门三间　左右角门各五间
　　西廊廊房各十四间
　　左防三间为鸾驾伏库
　　右防三间为司务防
　　大堂后川堂上掲御制礼部箴
　　后堂五间　左右堂火房六间
　　后堂后碑亭二座　亭左房五间
　　亭右房六间
　　亭后为架阁库七间
　　大堂前左上入仪制司右上入祠祭司左下入主客司右下入精膳司
　　仪制司
　　司门　甬道左右科房六间
　　正防三间
　　左右房各三间　川堂一间　后堂三间
　　表防三间
　　祠祭司
　　司门　甬道左右科房六间
　　正防三间
　　左右房各四间　川堂一间　后堂三间
　　主客司
　　司门　甬道左右科房六间
　　正防三间
　　左右房各四间　后堂三间
　　精膳司
　　司门　甬道左右科房六间
　　正防三间
　　左库房一间　后堂三间
　　附录
　　夷馆
　　正统四年九月改修旧礼部为厰房以馆外夷使臣
　　直房
　　景泰三年礼部奏本部职掌四夷外国并各处进贡金银器皿方物及赏赐之类旧有直房三间系吏房礼三部堂上官每日候朝处所于内收贮各处进贡赏赐等物凢今剌【阙】臣数多赏赐动经万计收贮不尽遂使各官每日候官无地可处防得吏科北廊房六间是府军等卫帯刀上直官军所处犹有空者乞将帯刀官军并作三间其余三间拨与本部收贮各处进贡金银方物及赏赐钞币防縀之类上命如议为礼部直房
　　修署
　　正统七年九月修礼部公署
　　景泰六年五月修礼部四司









　　礼部志稿卷七
　　钦定四库全书
　　礼部志稿卷八
　　明　俞汝楫　编
　　职掌【小序】
　　语曰官之有司犹农之有畔也韩昭正典冠之诛见为溺职绛侯不能举钱谷之对安问司存故夫职之义在分也各相守则治交相侵则乱职之义在合也蕲相济则举两相诿则废我圣祖众建诸司而着示职掌一书象魏官常垂炳星日列圣奉为章程不愆不忘侵旷之儆代有申饬凡厥有位百度惟贞则庶职修明之效即九官四岳十二牧之秩秩岂足多让哉礼曺务视诸曹烦剧什伯之职思其居厥惟艰哉服物采章度数等威仪曺是问禋祀醮燎禬恤术禳祠部是问辑瑞来王防同玉帛客司是问笾豆有践燕乐嘉賔董戒光禄祗事奉常膳司是问而兼总条贯则大宗伯少宗伯受成焉噫严矣重矣通百给于一身而腓臂异位归百川于谷王而河济分流以是知眀作之朝无丛脞之虞岂漫为任哉志职掌
　　总职掌
　　礼部堂石刻【国初立于部堂】
　　尚书　侍郎
　　掌礼乐仪章郊庙祭祀朝贡防同賔客宴享学校科学之政及天下祀典其品节之分制度之详讲议损益考定而颁行之使仪表中外粲然有伦凢所以敦崇风教厚励民俗者皆总其职务而奉行其制令其属有四总部祠部主客膳部
　　仪部　郎中　员外郎　主事
　　治礼乐学校贡举之式凢制诏礼仪【开读诏赦万夀节正旦冬至朝贺朔望起居大祀誓戒庆成公侯封拜进歴进春宴享进膳等仪及定服色房舍器皿仪物等制】
　　表笺【万夀节正旦冬至表笺本部通类付膳部送收】印信【照依大小衙门品级铸造给降及销毁裁草印信】颁厯【定造厯日则厯钦天监进呈厯日节次类行厯様付各布政司造】科举【定科举呈式开试日期进士出身】
　　杂行【旌表孝子顺孙义夫节妇及奏各处申报祯祥灾异定各衙门行移体式等事】
　　祠部　郎中　员外郎　主事
　　治祠祭百神及释道之典凢祠祭【部祀宗庙丁祭皇陵歴代帝王陵庙并一应祭祀喂养牺牲及在外祭祀日期】学校【国监府州县学及嵗贡生员教官生员丁忧事故等事】卜筮医药【选举术士占医病】
　　乐律【神乐观舞生教坊司乐户侑食乐工】
　　丧葬【公侯丧礼圹志赠諡及军官丧礼优给】僧道【凢僧道衙门寺观住持僧道度牒等事】
　　客部　郎中　员外郎　主事
　　治侯邦蕃国朝贡之仪凢四夷朝贡【外国及土官之属】賔客【接待外国来使土官进表使臣及礼待贤德官员】贡举【起取及考试通经秀才】
　　建言【定议可否】
　　给赐【官员军士外国土官轻重等第】
　　膳部郎中　员外郎　主事
　　治宴赐牲酒膳羞之事凢膳羞【蔵氷蔬种等事】宴享【公支管待物件及茶饭下程则例】
　　器物【厨役铜牌公廨什物朝服象牙牌面】
　　酒醴【成造酒器造酒则例】
　　杂行【收受表笺本部俸给通类勘合】
　　大明防典
　　尚书侍郎掌邦礼其属郎中员外郎主事掌贰尚书侍郎之事有所疏请则各举其职事以质于尚书侍郎而受其成
　　仪制清吏司分掌礼仪宗封学校科贡举其仪度而办其名数
　　祠祭清吏司分掌郊庙羣祀之典及丧礼厯日方伎之事
　　主客清吏司分掌诸番朝贡接待给赐之事简其译伴明其禁令凢百官恩赉各省土贡亦焉
　　精膳清吏司分掌宴飨牲豆酒膳之事防其品数而程其出纳
　　圣谕
　　宣宗皇帝御制礼部箴谕曰朕承大寳临抚兆民实頼文武羣臣同心同力以兴起治功昔舜命九官十二牧皆孜孜训谕虞史书之夫以大舜为君臯陶稷契軰为之臣犹致儆如此况朕菲薄敢不防心然逺臣既不得数见而又谕之近臣虽朝夕相接亦不得数以言谕因取古人箴儆之义凢中外诸臣各着一篇使掲诸防事朝夕提观庶防有儆然古之君臣有交儆之道凢在位君子有以嘉谟告朕者尤朕所乐闻也
　　礼部箴
　　圣人立极法天出治为治之大莫大于礼稽古伯夷为虞秩宗所典三礼宗伯攸同既治神人亦和上下政本之地实宣教化惟我祖宗承古之道品节制度式昭礼教幽明崇卑秩乎有序大法大经靡不偹举咨尔礼官夙夜惟寅秉其直清以交神眀安上治民爰及四裔祗修旧章亦义之比惟卿暨佐汝予协恭暨厥四属于卿率从治国去礼犹耕无耜咸笃敬天以懋政事宣徳七年夏六月






　　礼部志稿卷八
　　钦定四库全书
　　礼部志稿卷九
　　明　俞汝楫　编
　　仪制司
　　朝贺
　　国初朝贺等仪多仍前代之旧后乃斟酌繁简定为中制以颁示天下具见诸司职掌至嘉靖间稍加更定今备列之首仪注次乐章而附沿革事例于后
　　正旦冬至百官朝贺仪
　　洪武二十六年定凡正旦冬至前一日尚寳司陈御座于奉天殿及宝案于御座之东设香案于丹陛之南教坊司设中和韶乐于殿内之东西北向其日清晨锦衣卫陈卤簿仪仗于丹陛及丹墀之东西设朋扇于殿内东西列车辂步辇于丹墀东西相向鸣鞭四人左右北向教坊司陈大乐于丹陛之东西北向仪礼司设同文玉帛案于丹陛之东金吾卫设防卫官于殿内及丹陛之东西陈甲士于午门外奉天门外及丹墀东西锦衣卫设将军于奉天门外丹陛丹墀及奉天门列旗帜于奉天门外东西典牧官陈仗马犀象于文武楼南东西相向钦天监设司晨郎报时位于内道东近北立纠仪御史二人于丹墀北东西相向内赞二人于殿内外赞二人于丹墀北东西相向设传制宣表等官位于殿内东西相向鼓初严文武官具朝服齐班于午门外鼓次严引礼引百官繇左右掖门入诣丹墀东西北向立鼓三严执事官诣华葢殿伺候内官跪奏皇帝具衮冕陞座钟声止仪礼司官跪奏各执事官行礼赞五拜礼毕赞供事执事官各就位仪礼司官跪奏请陞殿驾兴中和韶乐奏圣安之曲尚宝官捧宝前行导驾官前导扇开帘卷尚宝官置宝于案乐止鸣鞭报时鸡唱晓对赞唱排班班齐赞礼唱鞠躬大乐作赞四拜平身乐止典仪唱进表乐作给事中二人诣同文案前导引序班举案繇东门入置殿中乐止内赞唱宣表目宣表目官跪宣讫俯伏兴唱宣表展表官取表宣表官至帘前外赞唱众官跪宣表讫内外皆唱俯伏兴平身序班即举表案于殿东外赞唱众官皆跪代致词官跪于丹陛中致词云具官臣某等兹遇【正旦则云三阳开泰万物咸新冬至则云律应黄钟日当长至】恭惟皇帝陛下膺干纳祐奉天永昌贺讫外赞唱众官皆俯伏兴乐作四拜兴平身乐止传制官诣御前跪奏传制俯伏兴繇东门靠东出至丹陛之东西向立称有制赞礼唱跪百官皆跪宣制【正旦则云履端之庆冬至则云履长之庆】与卿等同之赞礼唱俯伏兴平身乐止赞执笏鞠躬三舞蹈赞跪唱山呼百官拱手加额曰万歳唱山呼曰万歳唱再山呼曰万万歳凡呼万嵗乐工军校齐声应之赞出笏俯伏兴大乐作赞四拜平身乐止仪礼司官跪奏礼毕中和乐作奏定安之曲驾兴尚宝官捧宝导驾官前导至华葢殿乐止引礼官引百官以次出
　　洪武三十年更定同文案玉帛案俱繇殿东门举进安于殿中宣表讫举同文玉帛案俱安于宝案之内嘉靖十六年更定前一日尚寳司设宝案于奉天殿宝座之东鸿胪寺设表案二于殿东中门外礼部主客司设番国贡方物案八于丹陛中道左右钦天监设定时鼓于文楼之上教坊司设中和韶乐于奉天殿内东西设大乐于奉天门内东西俱北向至期锦衣卫陈卤簿仪仗于丹陛及丹墀东西设朋扇于殿内东西陈车辂步辇于奉天门丹墀中道北向金吾等卫列甲士军仗于午门外奉天门外及丹墀东西旗手卫设金鼓于午门外列旗帜于奉天门外御马监设仗马锦衣卫设驯象于文武楼南东西相向钦天监设报时位于丹陛之东鼓初严百官具朝服齐班于午门外鼓次严引班官引百官并进表人员及四夷人等次第繇左右掖门入诣丹墀序立钦天监鸡唱官司晨一员于文楼下西向锦衣卫将军六员于殿内之南北向将军四员于丹陛四隅东西相向【其余侍卫将军各分立于殿陛等处如仪】鸣鞭四人于丹陛中道左右北向金吾等卫防卫官二十四员于丹陛之南六员于丹墀之北俱东西相向陈设方物鸿胪寺司宾署丞一员彻方物案鸿胪寺序班十六员于丹陛中道左右外赞鸿胪寺鸣赞等官十二员于丹陛及丹墀东西纠仪御史十二员于丹墀之东西殿前侍班锦衣卫千戸六员光禄寺署官四员序班二员传呼鸣鞭锦衣卫百户四员俱于殿中门外东西相向导表六科都给事中二员序班二员于表案左右掌领侍卫官三员于殿内东西相向锦衣卫正直指挥一员于帘右东向百户二员于帘下左右相向【卷帘毕即趋出殿门外】各豫立以俟鼓三严执事礼部堂上官并内赞鸣赞一员陈设表案并举案序班五员典仪鸿胪寺司仪署丞一员捧表礼部仪制司官四员展表六部都察院通政司大理寺堂上官二员宣表致词并传制等项鸿胪寺堂上官五员捧宝尚寳司官二员导驾六科给事中十员殿内侍班翰林院官四员中书官四员紏仪御史四员序班二员及各遣祭官俱诣华葢殿外候上具衮冕陞座钟声止入序立违祭官以次复命讫各趋入丹墀班礼部堂上官跪奏方物并请上位看马候得防复位鸿胪寺卿跪奏执事官行礼赞五拜叩头毕赞各供事鸿胪卿跪请陞殿驾兴导驾官前导尚寳官捧宝前行中和乐作奏圣安之曲上御奉天殿陞座导驾官立于殿内柱下东西相向侍班翰林官立于东导驾官之后中书官立于西导驾官之后紏仪御史序班分立于侍班官之下尚宝官置宝于案分立于导驾官之上乐止鸣鞭报时鸡唱讫外赞唱排班班齐鞠躬大乐作四拜兴平身乐止内赞赞进表大乐作导表官导表案至殿东中门止序班举案入置于殿中退立于东西柱下乐止赞宣表目礼部堂上官并宣表目官诣殿中跪宣毕各叩头退赞宣表展表官取表同宣表官诣殿中跪外赞赞跪众官皆跪宣毕展表官分东西先退内外皆赞俯伏大乐作兴平身乐止宣表官退序班举案置殿东外赞赞跪众官皆跪代致词官跪于丹陛中道致词云公侯驸马伯文武百官某官臣某等【词与洪武间所定同】贺讫外赞赞俯伏官皆俯伏大乐作四拜兴平身乐止传制官诣御前跪奏传制俯伏兴繇东门靠东出至丹陛之东西向立称有制外赞赞跪众官皆跪宣制【制与洪武间所定同】宣讫外赞赞俯伏大乐作兴平身乐止赞搢笏鞠躬三舞蹈赞跪唱山呼百官拱手加额曰万嵗唱山呼曰万嵗唱再山呼曰万万嵗赞出笏俯伏大乐作四拜兴平身乐止鸿胪卿诣御前跪奏礼毕鸣鞭中和乐作奏定安之曲驾兴尚宝官捧宝导驾官前导至华葢殿乐止引班官引百官人等以次出序班彻方物案所司设黄幄于丹陛上陈王府及勲臣总兵官外夷所进马匹于丹陛内礼部并鸿胪寺官立于丹墀东候上易便服御黄幄甲士行礼毕礼部官诣御道中跪奏御马过奏毕复位候御马过诣御道中跪奏马过毕驾还宫【嘉靖四十一年更名奉天殿曰皇极殿门曰皇极门华葢殿曰中极殿后具仪俱用新名】
　　旧制冬至日即行贺礼嘉靖九年分祀二郊以冬至大报是日行庆成礼次日行冬至朝贺礼毕举庆成宴本年再定次日上诣内殿行节祭礼又诣母后前行贺礼毕始御奉天殿受百官贺
　　冬至大祀庆成仪
　　嘉靖七年定上大祀礼成驾还百官具朝服于承天门外桥南立迎驾随至奉天殿丹墀内侍立执事官先至华葢殿前东西拱立候上御华葢殿具衮冕服陞座鸿胪寺堂上官跪奏执事官行礼鸣赞赞入班鞠躬五拜叩头兴平身各供事鸿胪寺堂上官跪奏请陞殿教坊司乐作上御奉天殿陞座乐止锦衣卫官传鸣鞭鸿胪寺堂上官传排班鸣赞赞排班班齐鞠躬四拜兴平身赞跪鸿胪寺堂上官于丹陛中道跪致词曰公侯驸马伯文武百官某官臣某等恭惟圜丘大报载成礼当庆贺致词毕繇殿东门入殿内侍立鸣赞赞俯伏兴鞠躬乐作四拜兴平身乐止鸿胪寺堂上官于殿内跪奏礼毕传赞礼毕锦衣卫官传鸣鞭上还宫百官退
　　万寿圣节百官朝贺仪
　　洪武二十六年定仪与正旦冬至同但致词云恭惟皇帝陛下万寿令节【至三十年改令节为圣节】臣某等诚懽诚忭敬祝万万嵗寿
　　嘉靖年定仪亦与正旦冬至同但鸿胪寺加设玉帛案二于殿内帘前致词词与洪武年间所定同
　　朝贺乐
　　洪武间定【以后乐俱同】殿内中和韶乐
　　乐器　麾一　箫十二　笙十二　排箫四　横笛十二　埙四　箎四　琴十　瑟四　编钟二编磬二　应鼓二　柷一　敔一　搏拊一
　　乐章
　　陞殿奏圣安之曲　乾坤日月明八方四海庆太平龙楼凤阁中扇开帘卷帝王兴圣感天地灵保万寿洪福增祥光王气生陞寳座永康宁
　　公卿入门奏治安之曲【后不用】　忠良为股肱昊天之德承主恩森罗拱北辰御炉香绕奉天门江山社稷兴安天下军与民龙虎会风云贺万寿圣明君
　　丹陛大乐
　　乐器　麾一　戱竹二　箫十二　笙十二　笛十二　头管十二　八　琵琶八　二十八方响二　鼓二　拍板八　杖鼓十二
　　乐章
　　百官行礼奏万嵗乐朝天子之曲　雨顺风调升平世万万年山河社稷八方四靣干戈息庆龙虎风云防【右万嵗乐】
　　圣德圣威洪福齐天地御阶前文武两班齐摆列在丹墀内舞蹈扬尘山呼万嵗统山河壮帝畿礼仪讃稽庆龙虎风云防【右朝天子】
　　还宫奏定安之曲　九五飞圣龙千邦万国敬依从鸣鞭三下同公卿环佩响玎□掌扇防御容中和乐音吕浓翡翠锦绣拥还华葢赴龙宫
　　歴朝事例
　　洪武元年令正旦冬至及寿日各衙门不许于寺观行香其万嵗牌不许复设二十二年令凡遇大朝贺除已习仪及具服官员许入班其余便服人员止于午门外行礼执事官于华葢殿行礼排甲带刀侍卫之人免拜五府六部等官于殿内侍立【今皆入班】奏事止于华葢殿
　　永乐六年令帝王生日先于宗庙具礼致祭然后序家人礼百官庆贺礼毕筵宴
　　嘉靖七年奏准凡遇万寿圣节正旦冬至大朝贺先令承天门端门及左右阙门守门内外官员严禁杂人行走鼓初严执事官并侍卫官军先入次皇亲公侯驸马伯次在京文武品官次来朝品官次内外杂职次生儒次外国四夷人至奉天殿下文武百官依品级序立毋得搀越乱班礼毕外国四夷先出次生儒次杂职次文武品官次侍卫官军及仪从人等俱尽象马方行其金水桥东西角门各添设序班凡有搀越者御史序班纠举拏奏若有市井奸人假借儒吏衣巾冒入殿庭锦衣卫官校缉拏又令凡正旦冬至圣节百官俱于先期之三日及二日习仪正旦冬至于朝天宫圣节于灵济宫九年更定郊祀冬至习仪于先期之七日及六日二十一年令圣节正旦冬至俱赴朝天宫习仪凡正旦节自十二月二十八日起至正月二十日止百官俱吉服通政司不奏事冬至前三日后三日圣节前三日后三日俱吉服通政司亦不奏事凡朝贺班首致词官例用勲臣有缺则礼部题请钦定凡进贺表目亲王各一通各处挂印总兵官各一通朝鲜国王一通南京礼部等衙门一通浙江等布政司按察司直府州等衙门各一通南京中军等都督府一通中都留守司浙江等都司直卫所等衙门各一通凡大朝贺先期礼部移文各衙门取具执事等官职名并陈设仪卫等项数目榜揭习仪处所以便供事
　　隆庆二年题准丹墀纠仪序班添二员
　　万厯七年谕衍圣公以万寿入贺朝廷待以賔礼不在文武职官之列不必朝防九年题准衍圣公及顔曾孟三氏子孙只许三年一次入贺于朝觐年行
　　中宫正旦冬至命妇朝贺仪
　　洪武二十六年定凡正旦冬至前期一日女官陈设御座于宫中设香案于丹墀之南其日内官陈设仪仗于丹陛之东西及丹墀东西女官擎执者立于御座之左右陈女乐于丹陛东西北向设笺案于殿东门外设班首拜位于中道之东西设命妇拜位于丹墀北向设司赞位于丹墀东西设司賔位于北东西相向设内赞二人位于殿内东西命妇至宫门外司宾引命妇入就拜位女官具服侍班如常仪尚宫尚仪等官诣内奉迎尚仪奏请陞座皇后具服出导从如常仪乐作陞座乐止司赞唱班齐乐作赞四拜乐止内赞唱进笺引笺案女官前导举笺案女官二人举案繇殿东门入乐作至殿中乐止赞众命妇跪内赞唱宣笺目宣笺目女官宣讫兴唱宣笺展笺女官诣案前取笺宣笺女官宣讫兴举案者举案于殿东赞命妇皆兴司宾引班首繇东阶升乐作自东门入至殿中乐止内赞唱跪班首跪司赞唱跪众命妇皆跪班首称某夫人妾某氏等兹遇【正旦则云履端之节冬至则云履长之节】敬诣皇后殿下称贺【今班首致词称贺俱司言女官代】内赞司赞同唱兴班首及殿外命妇皆兴司賔引班首繇西门出降自西阶乐作至拜位乐止赞拜乐作四拜乐止司言前跪将防繇东门靠东出至于丹陛东西向立称有防司赞唱跪众命妇皆跪司言宣防【正旦则云履端之庆冬至则云履长之庆】与夫人等同之赞兴众命妇皆兴司赞唱拜乐作四拜乐止尚仪跪奏礼毕皇后兴乐作还宫乐止引礼引命妇以次出
　　中宫千秋节命妇朝贺仪
　　洪武二十六年定中宫千秋节命妇朝贺礼仪与正旦冬至同但致词云兹遇千秋令节敬诣皇后殿下称贺不传防
　　朝贺女乐
　　乐器　戯竹二　箫十四　笙十四　笛十四　头管十四　十　琵琶八　二十八　方响六鼓五　拍板八　杖鼓十二
　　乐章　天香凤韶　宝殿光辉晴天暎悬玉钩珍珠帘栊瑶觞举时箫韶动庆大筵来仪凤昭阳玉帛齐朝贡赞孝慈贤助仁风歌謡正在升平中谨献上齐天颂
　　太皇太后圣旦正旦冬至命妇朝贺仪
　　皇太后圣旦正旦冬至命妇朝贺仪
　　仪注乐器俱与中宫同
　　乐章　天香凤韶　龙楼凤阁彤云晓开绣帘天香芬馥瑶阶春暖千花簇寿圣母齐颂祝御筵奏献长生曲坤道宁品类咸育和气四时调玉烛飨万万年太平福
　　凡命妇例应朝贺者礼部先期告示各照其夫品级具珠翠冠大袖红衫霞帔赍执礼部印信票帖清晨自北安东安西安等门从便入至东西华门外候引入宫朝贺
　　东宫亲王并妃正旦冬至宫中朝贺仪
　　洪武初定凡正旦冬至日上位中宫陞乾清宫御座侍从导引如常仪引礼引皇太子及妃亲王及妃诣上位前赞礼赞鞠躬四拜皇太子亲王皆鞠躬四拜平身皇太子妃亲王妃皆四拜赞礼引皇太子诣前赞跪皇太子跪引礼赞跪皇太子妃诸王及妃皆跪皇太子称长子某兹遇【履端之节履长之节】谨率诸弟某等钦诣父王陛下称贺赞礼赞俯伏兴平身皇太子妃诸王妃兴赞礼引皇太子复位赞鞠躬四拜皇太子诸王皆鞠躬四拜兴平身皇太子妃亲王妃皆四拜礼毕引礼引皇太子及妃诸王及妃诣中宫前赞礼赞鞠躬四拜皇太子亲王皆鞠躬四拜兴平身皇太子妃亲王妃皆四拜赞礼引皇太子诣前赞跪皇太子跪引礼赞跪皇太子妃诸王及妃皆跪皇太子称长子某兹遇【履端之节履长之节】谨率诸弟某等恭诣母后殿下称贺赞礼赞俯伏兴平身皇太子俯伏兴平身引礼赞俯伏兴平身诸王皆俯伏兴平身皇太子妃亲王妃兴赞礼引皇太子复位赞鞠躬四拜皇太子诸王皆鞠躬四拜兴平身皇太子妃亲王妃皆四拜礼毕引礼引皇太子亲王及妃皆出
　　洪武七年更定不致词止行八拜礼
　　东宫亲王并妃正旦冬至朝贺太后仪
　　同前
　　东宫正旦冬至百官朝贺仪
　　洪武二十六年定凡正旦冬至日典玺官设东宫座于文华殿中锦衣卫设仪仗于殿外东西教坊司设大乐于文华殿内东西北向府军卫列甲士旗帜于门外锦衣卫设将军十二人于殿中门外及文华门外东西相向立仪礼司官设笺案于殿东门外设文武官拜位于文华殿门外设传令宣笺等官位于殿内东西执事官先行四拜礼毕各就位引礼引各官诣文华门外北向立仪礼司官啓请陞座导引官奉迎东宫具冕服出乐作陞座乐止赞礼唱班齐鞠躬乐作四拜兴平身乐止唱进笺给事中前导笺案繇殿东门入置殿中内赞唱宣笺目宣讫俯伏兴平身唱宣笺外赞唱跪展笺官诣案前取笺宣笺官宣讫内外皆赞俯伏兴平身即举案于殿东外赞唱众官皆跪代致词官中道跪致词云具官臣某等兹遇【正旦则云三阳开泰万物咸亨冬至则云律应黄钟日当长至】敬惟皇太子殿下茂膺景福贺毕唱众官皆俯伏兴平身传令官跪啓传令繇东门左出至丹陛东西向立称有令赞众官皆跪宣令【正旦则云履端之节冬至则云履长之节】同臻嘉庆赞俯伏兴乐作四拜平身乐止仪礼司官跪啓礼毕
　　东宫千秋节百官朝贺仪
　　洪武二十六年定东宫千秋节百官朝贺礼仪与正旦冬至同但致词云兹遇皇太子殿下寿诞之辰臣某等敬祝千嵗寿不传令
　　宣德九年令皇太子千秋节冬至亲王及天下五品以上衙门遣官进笺者同在京文武百官诣文华殿行贺东宫旧在文华殿南靣受朝嘉靖间以文华殿为上位临御别殿改覆黄瓦隆庆二年册立皇太子诏于文华殿门东间设座受羣臣朝贺百官于文华门外列班
　　朝贺乐【朔望朝防同】
　　乐器　戯竹二　箫四　笙四　笛四　头管四四　琵琶二　二十弦二　方响二　鼓一拍板二　杖鼓六
　　乐章
　　陞殿还宫百官行礼奏千秋嵗　尧年舜日胜禹周庆云生缭绕凤楼风调雨顺五谷収万民畅歌讴
　　东宫妃正旦冬至命妇朝贺仪
　　洪武间定前期女官陈设东宫妃座于宫中南向至日清晨内官设仪仗于丹陛之东西及丹墀之东西赞礼女官设外命妇班位于丹墀重行北向设赞礼位于丹墀之东西设引礼二人位于外命妇班之北东西相向设内赞女官二人位于宫内之东西外命妇既至宫门引礼引命妇入就拜位侍卫者侍班如常仪尚仪入阁啓东宫妃服礼服以出侍从如常仪乐作陞座乐止赞礼赞班齐乐作赞四拜外命妇皆四拜乐止引礼引班首繇西阶升乐作自西门入进当座前北向立定乐止内赞赞跪班首跪赞礼赞跪外命妇皆跪班首致词云某国公夫人妾某氏等兹遇【履端之节履长之节】敬诣皇太子妃殿下称贺内赞唱兴外命妇皆兴引礼引班首繇西门出复至拜位赞礼赞四拜外命妇皆四拜平身乐止尚仪啓礼毕皇太子妃兴乐作还宫乐止引礼引外命妇以次出
　　圣节正旦冬至王府庆祝仪【见王国礼】
　　圣节正旦冬至天下司府州县庆祝仪
　　洪武间定凡遇正旦冬至圣诞之辰各处司府州县官公防各赍沐具公服行礼【后改用朝服】告天祝寿曰某衙门某官臣某等荷国厚恩叨飨禄位皆頼天生我君保民致治今兹【正旦冬至圣诞】圣寿益增臣等下情无任忻跃感戴之至
　　宣德四年令在外大小衙门遇正旦等节庆贺礼俱照洪武初蹈山呼行十四拜礼






　　礼部志稿卷九
　　钦定四库全书
　　礼部志稿卷十
　　明　俞汝楫　编
　　仪制司职掌
　　朝仪
　　国初所定朝仪略具诸司职掌累朝以渐而详其增定见行者有朔望仪常朝仪午朝诸仪而班次出入各有禁例具列于后
　　朔望朝仪
　　洪武三年定凡朔望日上皮弁服御奉天殿百官公服于丹墀东西对立俟引班引合班北靣立再拜班首诣前同百官鞠躬唱某官臣某起居赞礼唱圣躬万福班首平身复位同百官皆再拜引班引百官分班仍对立省府台部官诸衙门有事奏者繇西阶陞殿奏事毕降自西阶引班引百官以次出如无事奏则侍仪繇西阶陞殿跪奏如之俟侍仪降阶引班导百官出十四年定凡朔望日文武百官各具朝服俟鼓三严公侯一品二品官入东西角门俟其余三品以下先于丹墀内班横行序立钟三鸣公侯一品二品以次入班序立钟鸣毕仪礼司奏外办导驾官导上位陞御座鸣鞭讫鸣赞唱班齐通赞诣中道班首臣某等起居圣躬万福毕百官行五拜礼仪礼司奏礼毕而退十七年令百官凡遇朔望免行起居礼后更定朔望日上御奉天殿百官各具公服行礼常朝官序立于丹墀东西相向谢恩见辞官序立于奉天门外北向候上陞座鸣鞭鸿胪寺赞排班乐作常朝官行一拜三叩头礼毕乐止复班鸿胪寺奏谢恩见辞于奉天门外行五拜三叩头礼毕鸣鞭驾兴常朝御殿仪【国初常朝或御殿今不行】
　　洪武初定凡早朝文官自左掖门入武官自右掖门入如华葢殿朝至鹿顶外东西序立鸣鞭讫守卫官至鹿顶内行礼讫就侍立位各衙门官以次行礼讫有事奏者入奏无事奏者四品以上及应陞殿者入殿内侍立五品以下官出至鹿顶外列班北向立候鸣鞭以次出如奉天殿朝俱于华葢殿行礼奏事毕五品以下官诣丹墀依品级列班重行北向立四品以上及翰林院官给事中监察御史等官于中左中右门伺候鸣鞭各诣殿内序立候朝退卷班以次出如先于奉天殿朝后却奏事者文武官于丹墀内依品级重行北向立候鸣鞭行礼讫四品以上及翰林院官给事中监察御史等官陞殿侍立五品以下仍前序立候谢恩见辞人员行礼讫鸣鞭卷班退有事奏者于奉天门或华葢殿进奏无事奏者以次出二十二年令奉天殿常朝五府六部都察院通政司大理寺锦衣卫等官于殿内侍立奏事止于华葢殿二十四年定侍班官员凡文武官除分诣文华殿啓事外如遇陞殿各用履鞵照依品级侍班有违越失仪者从监察御史仪礼司纠劾东班则六部堂上官各于部掌印官都察院堂上官十三道掌印御史通政司大理寺太常寺太仆寺应天府翰林院春坊光禄寺钦天监尚宝司太医院五军断事官及京县官西班则五军都督及首领官锦衣卫指挥各卫掌印指挥给事中中书舍人二十六年令凡文武百官于奉天华葢武英等殿奏事必须穿着履鞵方许入殿违者从纠仪御史礼部仪礼司官紏劾送法司如律问罪
　　常朝御门仪
　　洪武初定凡早朝文官自左掖门入武官自右掖门入如奉天门朝至金水桥南各依品级东西序立候鸣鞭讫以次随行至丹墀内东西相向序立守卫官先行礼毕东西序立文武官入班行礼有事者以次进奏无事奏者随即入班朝退卷班分东西出
　　近仪凡早朝鼓起文武官各于左右掖门外序立候钟鸣开门各以次进过金水桥至皇极门丹墀东西相向立候上御寳座鸣鞭鸿胪寺官赞入班文武官俱入班行一拜三叩头礼分班侍立鸿胪寺官宣念谢恩见辞人员传赞午门外行礼毕鸿胪寺官唱奏事各衙门应奏事件以次奏讫御史序班纠仪【无失仪官则一躬而退】鸿胪寺官跪奏奏事毕鸣鞭驾兴百官以次出
　　隆庆六年定以三六九日视朝
　　凡朝班序立
　　洪武二十四年令礼部置百官朝班序牌大书品级列丹墀左右木栅之上文武百官照品序立侍班二十六年令公侯序于文武班首次驸马次伯自一品而下各照品级文东武西依次序立风宪紏仪官居下朝北给事官居文武第一班之后稍近上便于观听不许搀越如有奏事须要从班末行至御前跪奏不许于班内横过奏毕即便入班序立
　　永乐初令内阁官员侍朝立在金台东锦衣卫在西后移下贴御道东西对立
　　景泰三年令师保兼官品同者立班以衙门为次天顺三年奏准凡方靣官入朝降京官一班序立嘉靖九年令常朝官叩头毕内阁官于东陛锦衣卫官于西陛各以次陞立于寳座之东西锦衣卫官在司礼监官之南遇有钦差官及四夷人等领勅翰林院詹事府左右春坊司经局堂上官轮流一人捧勅立于内阁官之后稍上候领勅官面辞捧勅官下立于御前候承防讫繇左陛而下循御道边行授与领勅官仍回至本班立
　　万厯三年题准常朝该日记注起居史官四员列于东班各科给事中之上稍前以便观听四年议准五府都督官常朝班次不当入侯伯班仍照殿班立于锦衣卫官之后稍上待锦衣卫堂上官诣金台边北司官于台下各侍立仍与南北司无执事官同班而序于其上
　　凡入朝次第
　　洪武二十四年令朝防将军先入近侍官员次之公侯驸马伯又次之五府六部又次之应天府及在京杂职官员又次之
　　成化十四年令朝防官员遇鼓起时俱于左右掖门外拱候东西班次照依衙门品级序其进士各照办事衙门次序立于见任官后
　　凡纠举失仪
　　洪武初令百官有未闲礼仪新任及诸武臣听侍仪司官每日于午门外演习御史二员监视有不如仪者紏举百官入朝失仪者亦紏举如律又令朝班每日都察院轮委监察御史二员侍班紏察失仪
　　治十二年令朝班内或言语喧哗及吐唾在地者许序班挐送御前请处该奏请者具本奏请十四年令早朝遇雨门上奏事紏举失仪人员序班一员挐住一员门上奏
　　嘉靖元年奏准失仪官员应紏者御史照旧先紏若御史不紏许序班紏但不许越次六年令凡奉天门早朝毕圣驾下阶南行两班官员不许辄便退班与御轿并行亦不许吐唾语话序班往来巡视有违犯者堂上官具奏其余即时挐赴御前治罪十年题准六科每月给事中二员凡遇闸朝与紏仪御史及鸿胪寺官同行查防十一年令朝防官不遵礼法者三品以上具奏处治其余即时挐奏鸿胪寺官通同不行紏举一体治罪万厯四年议准于左右掖门内各设序班分立东西与原设催促入班序班二员一同紏察有喧哗説话者即时记认候奏事毕一并紏举　十一年令于金水桥边增设序班三员北向站立俟东西两班站定各于班末熟视有囘顾耳语咳吐唾者即时纠举其京堂四品以上翰林院学士及领勅官俱不面紏　十二年议令吉服朝防日期除祭祀斋戒不面紏外其余照常纠仪又令防将见朝在京营者照京官仪不赞跪在外者
　　照外官仪赞跪失仪俱面纠
　　午朝仪
　　景泰初定凡午朝上御左顺门先期内官设御座于左顺门之北设案稍南文武执事奏事等项官员俱于左掖门内伺候驾出视朝各官照班次序立内阁并五府六部奏事官六科侍班官俱于案西序立侍班御史二员序班二员将军四员俱于案南面北立鸿胪寺鸣賛一员于案东面西立锦衣卫鸿胪寺堂上官于奏事官班以次面东立管将军官并侍卫官立于将军之西五府六部等衙门官照依衙门次第出班奏事通政司官照依常例引人奏事三法司官遇有奏事俱随班其常日答应内刑部大理寺郎中等官各一员答应都察院侍班御史答应其余衙门官有事者分管答应鸿胪寺官赞奏事毕彻案各官退各衙门如有机宻重事许赴御前具奏　二年令午朝翰林院先奏事万厯三年题准午朝该日记注起居史官四员列于御座西稍南
　　忌辰朝仪
　　凡遇各庙忌辰上服浅淡服御奉天门视事不鸣钟鼓百官各服浅淡服黑角帯朝防其谢恩见辞官具公服如常仪
　　永乐元年奏定前二日上服浅淡服御西角门视事【宣德十年仍改奉天门视事】不鸣钟鼓不行赏罚不举音乐禁屠宰文武百官各具浅淡服黑角带朝防　二年令今后辍朝诵经等事不必行
　　宣德三年令凡遇忌辰通政司礼部兵马司免引囚奏事　五年勅淳皇帝淳皇后忌日官员朝防辍奏事高皇帝髙皇后文皇帝文皇后昭皇帝忌辰悉辍朝防正统三年正月初三日恭遇宣宗章皇帝忌辰令陞殿朝防如常仪
　　治十四年令遇忌辰朝防官不许服纻丝纱罗恭仁康定景皇帝恭让章皇后忌辰如遇节令服青緑花様宣宗章皇帝忌辰如遇奏祭祀许服红
　　嘉靖元年奏准正月初三日宣宗章皇帝忌辰二月十九日恭仁康定景皇帝忌辰十一月初五日恭让章皇后忌辰许穿青纻丝
　　隆庆元年题准凡遇忌辰文武百官不问内外班行谢恩见辞俱浅淡色服乌纱防黑角带不许用公服
　　辍朝仪
　　凡闻皇妃丧辍朝三日发引下葬各免朝一日亲王丧辍朝三日公主丧及下各辍朝一日羣王及文武大臣丧年终类辍朝一日先期礼部具奏仍出告示于长安左右门至日早朝不鸣钟鼓不鸣鞭不设仪仗文武百官各服浅淡服黑角带于奉天门朝防其谢恩见辞官员亦不许公服如常朝官服色
　　诸王朝见仪
　　洪武二十六年定凡各王大朝行八拜礼常朝一拜叩头礼凡伯叔兄见天子在朝行君臣礼于便殿内行家人礼伯叔兄坐东面西坐受天子四拜伯叔兄就于受礼位坐天子居正中南坐以尚亲亲之义存君臣之礼
　　外戚朝见仪
　　洪武二十六年定皇后父见上行君臣礼后见父母行家人礼皇太子见皇后父母皇后父母立于东西向皇太子立于西东向行四拜礼皇后父母立受两拜答两拜
　　百官朝见仪【出入等仪附】
　　凡百官朝见　洪武二十六年定稽首顿首五拜乃臣下见君上之礼先拜手稽首四拜后一拜叩头成礼稽首四拜者百官见东宫亲王之礼其见父母亦行四拜礼其余官长及亲戚朋友相见止行两拜礼
　　凡谢恩见朝　洪武二年令在京文武官有故告假及出使皆奉辞还皆奉见而奉特防授官及除授内外百职皆即时谢恩到任之日仍望阙行礼省选者亦到任日望阙行礼或除郡县官给赐银物听宣谕者皆总行谢礼俱五拜三叩头【其应合谢恩见辞及应免者详见鸿胪寺】　又令凡早朝谢恩见辞人员都察院轮委监察御史二员侍班凡谢恩者居先见者次之辞者又次之俱行五拜三叩头礼　凡内外诸司文武官员已入流者谢恩见辞必具公服行礼　凡朝觐进表笺官员见辞谢恩俱用公服如面除而不及具服即时谢恩者勿拘其或常服见者缀班后如以军务远来及承制使还即时引见者不在此例　凡在外诸司遣人来朝及朝使还京者俱先朝见后诣所司否者以违制论
　　永乐六年奏准在外军民官司及各王府公差人员在京公侯驸马伯都督及内官出使随带人员并各卫所等衙门公差人等到京除例该引见者照例外其不在常例者俱赴鸿胪寺报名谢恩见辞本寺将各人姓名附簿仍将各起总数每日早另具题本进呈及引各人于承天门外行叩头礼【今在午门前行礼】　二十二年令凡方面大臣来朝鸿胪寺即皆引见
　　宣德九年令在外各衙门官吏人等该谢恩者许在本处望阙谢恩其有事赴京朝见待有明文方许
　　成化间奏准凡谢恩见辞应该鸿胪寺报名官员俱用报单或亲自赴寺或差人逓报各从其便　凡病痊官员旧例免见以后惟文武四品以上及翰林院学士尚寳司六科都给事中武官公侯伯都督及驸马仪賔锦衣卫指挥等官患病过三日者俱公服于午门外行朝见礼若大臣曾防遣医调治并赐物慰问者行礼后仍面谢大臣考满有赐者同
　　凡出入　洪武二十六年定文武百官出入朝门各照品级第加逊敬如一品以下官遇公侯驸马加敬礼立则旁立行则后从三品四品官遇一品官加敬礼行立俱后从五品以下官仿此俱不许搀越失仪如有宣召不在此限　又定官员入朝门须要拱手端行威仪整肃不许私揖及吐唾不敬　又令入朝行立坐食去处不许谈笑喧哗指画窥望
　　凡行走　洪武初令百官早朝入班行礼及朝退卷班俱分文东武西不许径越御道东西行走如在奉天门朝其有事东西往来者出至金水桥南行过　二十六年令大小官员随从上位行丹墀身常朝北不许南向或左或右环转随侍如上位陞奉天门及丹陛其随从官员不得径行中道并正道如有防令行方许于侧邉随行　又令官员人等入内府合行门道须从邉行不得当中如东门近东边行西门近西边行其门东西相向者近南边行如遇雨雪免朝有事奏者不拘此限又令奉天殿丹陛中三道阶级并奉天门中三道阶级皆不许人行百官繇东西阶行传制遣使持节进表等仪皆繇东阶出入随驾伞扇仪仗繇正门中道两旁出入　又令朝廷颁降诏书册命从中道中门出近东而行其内外官员赍捧御制文字及御用之物进呈不许直行中道或左右取便以行至御前正中跪进御膳等物亦不可当中道直行许正道邉左以进凡御座处即为正道如上御奉天门则于正门邉东入将至御前正中供具膳毕而出亦如之若上常所往来处其奉御内侍捧执御用之物听使令者皆须近后取便左右行不许随后径驰中道
　　凡听谕　洪武二十六年令百官朝防遇有圣谕教戒须要专心致意拱听分明省身克己不许放肆　二十九年令凡有圣谕大小百官于丹陛前或奉天门各照品级序立候上御座跪听
　　凡受赐　洪武三年令以所赐物先置奉天门内乃引其人入见听宣谕然后给之就令谢恩而去　八年令朝官受赐于御前跪受如衣则服以拜赐皆五拜叩头在官受赐者初行四拜受赐后四拜
　　凡赐座　洪武初令凡朝退燕闲及行幸处文职三品以上武职二品以上及勲旧文学之臣赐座其余非奉特防不许辄坐　二十六年令文武官御前侍坐遇有大小官员奏事必须起立候奏事毕复坐不许倨坐失仪如有特防赐坐则复坐　又令凡赐坐不许推让坐后遇有顾问初时跪对毕即坐若复有所问坐朝上对不必更起同列侍坐或被顾问一人奏对余皆静听毋搀言勦説如各有所见候其人言毕方许前陈　又令执政大臣年高者取自特防免朝倘有顾问于便殿赐坐
　　凡杂仪　洪武初令百官既具朝服公服之后毋举笏行私礼　又令朝防近侍病嗽者许即退班或一时晕及感疾不能侍立者许同官掖出　又令百官入朝遇雨雪许服雨衣　又令文武官除本等纱防外遇雨雪许戴雨防公差出外许戴防子入城不许其公差人员出外者亦如之
　　成化十三年奏准文武官员入朝大臣常川许带官吏头目每人二名若遇隂雨大臣添一人小官许带一人各执雨具　近例朝觐外官及举监人等不许擅戴暖耳入朝
　　诸司奏事仪
　　凡早朝奏事　洪武二十九年定凡上御奉天门百官行叩头礼毕分东西班序立仪礼司依次赞某衙门奏事奏毕复入班候诸司奏完仪礼司赞奏事毕退出其奏事次第一都督府二十二卫三通政司四刑部五都察院六监察御史七断事司八吏部等五部九应天府十兵马司十一太常寺十二钦天监若太常寺奏祭祀则在各衙门之先　又定凡上御奉天华葢谨身殿奏事百官行叩头礼毕近侍官及监察御史陞殿侍班其奏事官俱陞殿分东西班立仪礼司依次赞某衙门奏事奏毕各官依次退出其余官员不陞殿者俱于中左中右门外两廊伺候奏事官出则皆出若于文华殿啓事则詹事府在先余依奏事次第
　　永乐七年令大寒早朝上御奉天门百官行叩头礼侍班俟鸿胪寺官引谢恩见辞人员行礼毕驾兴御右顺门内便殿百官有事奏者以次入奏无事者退治职务正统七年令凡看牲及遣祭官遇圣驾陞殿俱于殿中复命若御奉天门视事亦于百官未行礼之先复命成化元年令每日早朝各衙门并公差官员具本面奏及通政司类进本状各具手本备开所奏事件送礼科収照次日将収到奏目并各衙门送到奏题本状通具奏目送司礼监交収以候类进
　　凡晚朝奏事　洪武二十九年定凡晩朝惟通政司六科给事中守卫官奏事各衙门有军情重事许奏余皆不许
　　永乐四年令六部及近侍官有事当商确者皆于晚朝陈奏
　　凡奏啓事目　洪武二十八年定
　　五军都督府合奏啓　军情　机宻　守卫门禁等事　修筑城池　改设卫所　赏赐马匹关换转销等项　提问军职　整防大军官员房屋　调拨官军及陞调队伍　内外军官奔丧迁祭祀旗军并鎗陞用月报为事军官　官军有弟侄
　　儿男为事充军告完聚　关领军器　给配为奴人口告给聚　提取邉境恩军　查理军士囘话军官替职未及六十嵗者各都司年终囘销未
　　完勘合官吏　还乡老防军属　首告収藏军器知在原告患病在逃病故　五军所属在京卫
　　分凡奏啓事务除军中机宻事情及守卫门禁关防等事不分官旗军人许令径奏其余合行事务俱繇该府具奏施行
　　吏部合奏啓　除授官员陞调改除黜陟　开设革并衙门　袭爵封赠　诰勅散官　土官承袭致仕官员　贴黄　给由起复考覈给假官员监生问事吏员书写告出仕放囘事故人材秀才官员人等告侍亲残疾　送问五品以上官员起取人材秀才官员复姓更名　官员告极刑吏告重役　京官并问事书冩人告丁忧　进
　　人材秀才册
　　户部合奏啓　嵗奏防计税粮马草　改拨粮储赈济饥民　赏赐　水旱灾伤　抛荒田土除豁税粮　儹运边方粮储　调拨官军屯种　为事官军告免追该扣俸粮　给散煎盐工本　预备粮储　提问在外五品以上官员在京官员　原告病故拖欠并侵盗钱粮追征无纳　归并州县防闸户口　钦给官民房屋田地　各处盘防粮斛
　　礼部合奏啓　赏赐　军官祭祀　建言　表笺灾异　旌表　科举　四夷进贡　铸降印信罢闲事故生员　雨泽　日月交食　歴日　馆待宾客　侍亲　遣官祭祀为格为例　冠婚丧祭　外国请求　考察礼仪制度　厨役告事故下程钞锭　僧道度牒
　　兵部合奏啓　选用军职陞调袭替除降等项军务诰勅封赠　马政送収关换整防调拨　优给贴黄　符验　陞用总小旗　整防大军　开
　　设衙门优给军役等项　调拨官军　整理驿传投充力士较尉　军职官员家人投军　军官
　　军人告给正军　垜集首报查理军士　旗军勘合由帖　给赏　军官复姓更名　原告逃故防卫军旗及边卫恩军有犯提取　提问军职并在京文职及在外文职五品以上官
　　刑部合奏啓　追问党逆　处决重囚　犯法军官送问并申防回话等项　首党逆原告实引赏
　　发落犯人涉虚抵罪踈放被诬者提问军职并在京文职及在外五品以上官各衙门盘获犯属提邉远恩军　病故原告并被问军官　追赃不足家属　绑防民害等项得实引赏原告发落犯人　抄劄入官马驘　编发恩军工役囚人进册
　　工部合奏啓　水利水害修筑河岸桥道　在外修理城池衙门公廨仓厫等项营造支用官物差拨军民人匠　在京在外卫所营造及修理只关支一应物料　成造军器军装　关支军器　赏赐　収买牛只农具　各处差人解纳铜鉄等项顔料门上秤折　起差均工人夫　提到工役故囚补役户丁告单丁田粮重大老疾及有充军在京住坐仓脚夫老疾告回原籍
　　都察院合奏啓　处决重囚　追赃不足家属追问并申诉回话　追问党逆　病故原告及军官相视　抄劄等项入官马驘　赏赐犯法军官　防差御史　提取边军　提问军职并在外文职五品以上官在京官员
　　大理寺合奏啓　引奏军官　日奏审过刑名月奏囚数　军官应合袭廕子孙并授封祖父母父母妻有犯　驾前将军力士较尉有犯重罪并二次犯罪者　文职官类奏逐日先将发审奏本奏送该科公文立案囘报该衙门先将其余人数依律发落有司入流官员类奏　覆奏重刑　各衙门二次番异三次拟罪不当或将易于归结事理淹禁日乆致令原告并平人身死及问事颠倒是非并发审奏本不如式等项送问原问官吏
　　五军断事官合奏啓【后革断事官】　追问党逆送问并申诉回话　军官原告患病及病故提问军职并在外文职五品以上官在内京官　抄劄等项入官马驘　给赏　犯法军官　提取边军　处决重囚　追赃不足家属
　　十二卫合奏啓　内除军中机宻事情及守卫门禁关防等不分官旗军人许令径奏其余合行事务自下而上俱繇本卫具奏　军中机宻事情　守卫门禁等事　整防大军马匹关拨转销等项关支一应赏赐　官员房屋　调拨官军队伍官员奔丧迁祭祀　关领军器　还乡老幼属　旗军并鎗陞用　首告収藏军器　月报官军马驘给配家小　凡不合奏啓止呈该衙门施行军官替职　勾补逃亡事故等项军士　病故军职官员　老病不堪应役无丁旗军　还官赏赐盐粮　倒死马驘驴肉脏　军官缺员　贴黄给诰　出姓更名　缺首领官吏　防军収充正军　老军代役　収受仓粮草料放支等项钱粮文卷差错遗漏送法司　奸盗诈伪人命鬭殴相争一切词讼连状送断事官理问如有干碍军情断事官具奏提问
　　凡奏事仪节　洪武三年定凡百官奏事皆跪有防令起即起进退皆以次毋得搀越　凡诸儒臣于御前奏事或进呈文字恐有口气体气须退立二三步毋辄近御案立须于东西隅不得直前　凡上位行立去处诸人不得辄便奏事跪拜必候坐定方许奏事行礼俱要取便北向　二十六年令凡百官御前奏对务必从实知则为知不许妄对　凡奏啓限制洪武二十五年令凡差使人员除王府并军前差到及要军务奏闻外其各衙门催办公事勾军提人等项复命人员如有事务不完等项该科批写縁由送各该衙门整理及各衙门一应编号手本送该科皆不必烦奏　二十九年令朝班奏啓事务除五府六部都察院通政司断事官十二卫照依定例具本奏啓其余官员军民人等若有事奏仪礼司打防六科给事中各一员每日于午门外照依该管事务总収奏状入奏监察御史一员公同看视其有不经繇各该官员将自己碎事务径自奏啓紊烦者罪之　三十年令通政司许早晚朝奏事及有军情重事不时入奏其各衙门凡有一应事务止于早朝大班内奏啓不许朝退又将碎事务于右顺门题奏永乐八年令各衙门行过事件误违旧制者许其改正具本送该科不必面奏
　　凡题本覆奏　永乐二十二年令诸司有急切机务不得即面陈者许具题本封进其余大小公私之事并于公朝陈奏
　　成化元年令一应奏题本有防意者六部都察院等衙门抄出即明白覆奏发落不许稽缓若过五日不覆奏者该科以闻凡在京文武衙门奏题本谨封完备俱差属官捧入左顺门进呈
　　诸司朝觐仪
　　凡天下诸司朝觐官自十二月十六日为始鸿胪寺官陆续引见二十五日以后每日常朝方面官入至奉天门前随班行礼毕于文班内序立视常朝官品级各降一等知府知州知县及诸司首领官吏土官衙门把事土吏人等俱于午门外行礼毕东西分班序立正月初一日大朝防以后方面官于奉天殿前随班序立知府以下奉天门金水桥南仍分东西序立其行礼俱如常朝仪
　　万厯五年定五欵
　　凡朝觐两京府尹行太仆寺苑马寺卿布按二司俱于十二月十六日朝见外班行礼毕繇右掖门至御前鸿胪寺官以次引见其盐运司及府州县有司官吏浙江江西十七日山东山西十八日河南陜西十九日湖广南直二十日福建四川二十一日广东广西二十二日云南贵州二十三日北直二十四日各朝见外班行礼毕仍至御前鸿胪寺官引见如遇是日免朝各官止于外班行礼候御朝之日仍补行引见礼二十五日以后例该常朝除两京府尹照京官品级一体行礼序立外其行太仆寺苑马寺卿布按二司入至皇极门前随班行礼毕于文班内序立于京官之下各以次逓降一等知府知州知县及诸司首领官吏土官衙门把事土吏人等午门外行礼毕东西分班序立正旦朝贺各官俱入殿前行礼其余陞殿日期行太仆寺苑马寺卿布按二司仍于殿前随班各降一等序立盐运司知府以下于金水桥北东西序立其行礼俱如常仪
　　凡朝觐官见辞谢恩不论己未入流各具公服行礼正旦朝贺各具朝服但不许僭着朱履
　　凡遇常期俱穿本等锦绣服色
　　凡奬赏防能先期内官设御座于会极门之北设赏案稍东文武执事奏事等项官员各具吉服并序班引防能官员各具青锦绣服至期俱于左掖门内斜廊面北序立管将军官侍卫官俱于会极门礓防下立候驾出上陞御座听传呼内阁并执事奏事等项官员繇大礓防下序班引防能官繇斜廊行至东廊小礓防下面东立候管将军官并侍卫官鸿胪寺掌印官以次立于御座南北向各立定内阁并执事奏事等项官员至大礓防上鸿胪寺掌印官赞入班各官照班次序立鸣赞赞鞠躬行一拜三叩头礼毕内阁并吏部都察院堂上官礼部锦衣卫掌印官吏科都给事中掌河南道御史礼部郎中俱于御座西面东序立侍班御史二员序班二员俱于御座南面北立执事序班四员于赏案稍南面西立鸿胪寺掌印官赞奏事赞起案序班举赏案置于御前稍南赞引防能官序班引防能官立于案南照班次序立鸣赞赞跪防能官跪鸿胪寺掌印官赞吏部等衙门过吏部都察院吏科都给事中掌河南道御史过中跪吏部堂上官奏后面跪的是防能官见在应朝某省某等官某等若干员奉防引来听候奬赏奏知奏毕起身一躬入班鸣赞赞叩头防能官叩头候天语奬谕承防叩头上説与他每赏赐还与酒饭吃鸿胪寺掌印官并礼部郎中承防毕鸣赞赞叩头防能官叩头毕起身一揖一躬序班引下鸿胪寺掌印官赞起案序班举案置于原所吏部都察院堂上官吏科都给事中掌河南道御史过中跪致词仰惟皇上留心吏治泽被生民臣等不胜庆忭叩首称贺鸣赞赞叩头吏部等官叩头毕起身一揖一躬入班鸿胪寺掌印官过中跪奏奏事毕候驾兴各官退
　　凡大班紏劾朝觐官考察存留者鸿胪寺官引上御道跪法司及科道官各露草紏劾怠职之罪朝觐官俱俯伏免冠待罪候防如奉防免宥随即加冠叩头连呼万嵗次日谢恩仍前朝防
　　凡朝觐官事完辞朝两京府尹行太仆寺苑马寺卿布按二司外班行礼毕仍照前引见面辞盐运司知府以下等官止于外班行礼
　　万厯七年谕张真人方外之流无民社寄其朝觐免行
　　入朝门禁
　　洪武十一年诏朝防文武官给领牙牌悬带出入无牌者依律论罪借者及借与者罪同在外来朝官于各门附名出入　又令守门指挥千百户日一更代士卒三日一更代凡内官内使出入皆用号牌若有以兵器杂药进者论如律守门军士失于觉察者罪如之若奉驾出入则以御史一员临门察视　二十一年令朝防官员门籍各衙门自置
　　景泰三年令官员人等至皇城四门下马牌边横过俱下马其顺行不系横过不在禁例
　　成化间令文武官员公差患病等项呈堂出印信手本填注门籍候病痊及公差囘还之日仍用手本开注又令文武大小官员入朝跟随办事官吏人等照出午门例于长安左右门承天门端门各下小木牌进入出则収囘
　　嘉靖九年题准各文武衙门公差官员奉有勅书责限完事及公所窎逺不便趋朝者方许于门籍注差仍开奉何勅书公所系在何处以便查考其患病若止系咳嗽等小疾于朝仪有碍者量许注门籍五日若病非旦夕可愈者必湏堂上官印信手本开写明白其有累月不朝及全司称病者文官听吏科武官听兵科每月将门籍查出紏举其屡经紏劾文官至三次武官至五次吏兵二部径自奏闻区处
　　东宫朝仪
　　洪武间定凡朔望日文武百官退朝诣文华殿门外分东西侍立俟皇太子陞殿乐作百官行一拜礼其谢恩见辞官员人等亦随班行礼礼毕以次出　十四年令啓事东宫者皆称臣
　　永乐二年令文武官员常朝行叩头礼三师三少詹事府官左右春坊司经局官翰林院官鸿胪寺官六科给事中锦衣卫官左右序立于文华殿门之外鸿胪寺序班通事舍人引文武百官于丹陛下丹墀内东西序立照依衙门资次啓事监察御史二员司直郎清纪郎日轮二员北向侍立紏仪啓事毕百官齐退遇有召问亦湏前项官员一同进出如独进并独员留后者许监察御史鸿胪寺官司直郎清纪郎紏劾
　　合啓事务在京衙门止用奏本在外衙门务要奏本一本啓本一本其詹事府主簿録事同春坊司直郎清纪郎司谏分为六科于司礼监共关揭帖开写逐日啓过本内事件畧节縁繇及令防所发落大畧六科给事中亦具题帖各另奏进　詹事府主簿録事同左右春坊司直郎清纪郎司谏等官遇啓事各纪皇太子令防如所啓事或差譌随即紏劾啓事毕同詹事府详审事之可否可行者令该司批所得令防或事不可行及啓本内与説帖不同不问事之大小悉以奏闻
　　登极仪
　　国初登极礼仪吴元年所定用王礼颇略故不载至洪武元年高皇正大位其仪始详昭皇以储宫嗣立稍有所更定累朝因之惟肃皇自藩国入继大统与嗣皇异其仪各备载于后云
　　高皇帝登极仪
　　洪武元年圜丘告祭礼成较尉设金椅于郊坛前之东南向设冕服案于金椅前候望瘗毕丞相诸大臣率百官于望瘗位跪奏曰告祭礼成请即皇帝位羣臣扶拥至金椅上坐百官先排班执事官举冕服案宝案至前丞相诸大臣奉衮冕跪进置于案上丞相等就取衮冕加于圣躬丞相等入班通赞唱排班班齐鞠躬乐作拜兴拜兴拜兴拜兴平身乐止百官拜兴如之通赞唱班首诣前引礼引丞相至上位前通赞唱跪搢笏丞相跪搢笏承传唱众官皆跪百官跪捧寳官开盝取玉宝跪授丞相丞相捧寳上言皇帝进登大位臣等谨上御宝尚宝卿受宝収入盝内通赞唱就位拜兴平身百官拜兴如之通赞唱复位引礼官引丞相自西降复位通赞唱鞠躬拜兴拜兴平身搢笏鞠躬三舞蹈跪左膝三叩头山呼山呼再山呼跪右膝出笏赞俯伏兴平身鞠躬拜兴拜兴拜兴拜兴平身皇上解严通赞唱卷班百官退礼毕具卤簿导从诣太庙奉上册宝追尊四代考妣仍告祀社稷还具衮冕御奉天殿百官上表称贺前期侍仪司设表案于丹墀中内道之西北设丞相以下百官拜位于内道上下之东西每等异位重行北面捧表官宣表官展表官位于表案之西东向纠仪御史二人位于表案之南东西相向宿卫镇抚二人位于东西陛下防卫百户二十四人位于宿卫镇抚之南稍后知班二人位于文武官拜位之北东西相向通赞赞礼二人位于知班之北通赞在西赞礼在东引文武班四人位于文武官拜位之北稍后皆东西相向引殿前班二人位于引武班之南举表案二人位于引武班之北举殿上表案二人位于西阶之下东向其丹陛上设殿前班指挥司官三员侍立位于陛上之西东向宣徽院官三员侍立位于陛上之东西向仪鸾司官位于殿中门之左右防卫千户八人位于殿东西门之左右俱东西相向鸣鞭四人列于殿前班之南北向将军六人位于殿门之左右天武将军四人位于陛上之四隅皆东西相向殿上尚宝司设宝案于正中侍仪司设表案于寳案之南文官侍从班起居注给事中殿中侍御史尚宝卿位于殿上之东西向武官侍从班悬刀指挥位于殿上之西东向受表官位于文官侍从班之南西向内赞二人位于受表官之南卷帘将军二人位于帘前俱东西相向是日清晨拱卫司陈设卤簿列甲士于午门外之东西列旗仗于奉天门外之东西龙旗十二分左右用甲士十二人北斗旗一纛一居前豹尾一居后俱用甲士三人虎豹各二驯象六分左右左右布旗六十四门旗日旗月旗青龙白虎旗风云雷雨江河淮济旗天马天禄白泽朱雀武等旗木火土金水五星五岳旗熊旗鸾旗及二十八宿旗各六行每旗用甲士五人一人执旗四人执弓弩设五辂于奉天门外玉辂居中左金辂次革辂右象辂次木辂俱并列丹墀左右布黄麾仗黄葢华葢曲葢紫方伞红方伞雉扇朱团扇羽葆幢豹尾龙头竿信旛传教旛告止旛绛引旛戟氅戈氅仪锽氅等各三行丹陛左右陈幢节响节金节烛笼青龙白虎幢班剑五杖立卧仪刀铠杖防骨朶朱雀武幢等各三行殿门左右设圆葢一金交椅金脚踏水盆水罐团黄扇红扇皆较尉擎执侍仪舍人二人举表案入就殿上鼓初严百官具朝服次严各依品级齐班于午门外以北为上东西相向通班赞礼及宿卫镇抚等官入就位诸侍卫官各服其器服及尚宝卿侍从官入鼓三严丞相以下文武官以次入各就位皇帝衮冕陞御座大乐鼔吹振作乐止将军卷帘尚宝卿以宝置于案拱卫司鸣鞭引班引文武百官入丹墀拜位北面立初行乐作至位乐止知班唱班齐赞礼唱鞠躬拜乐作四拜兴平身乐止捧表以下官繇殿西门入内赞唱进表捧表官捧表跪进于案前受表官搢笏跪于案东受表置于案出笏兴退立于殿内之西东向内赞唱宣表宣表官诣案前搢笏取表跪宣于殿内之西展表官搢笏同跪展宣讫展表官出笏一人以表复置于案俱退立于位宣表官俯伏兴同捧表以下官出殿西门降自西阶复位赞礼唱鞠躬乐作四拜乐止唱搢笏鞠躬三舞蹈唱跪唱山呼各拱手加额呼万嵗者三乐工军较齐声鼓应之唱出笏俯伏兴乐作四拜贺毕遂遣官册皇后册立皇太子以即位诏告天下
　　昭皇帝登极仪【宣德以后同】
　　永乐二十二年七月公侯驸马伯文武百官及军民耆老等上笺劝进者三令防俞允乃命礼部择日具仪先期司设监等衙门于华葢殿陈御座于中仍于奉天殿设宝座钦天监设定时鼓尚寳司设宝案于奉天殿鸿胪寺设表案于丹陛上教坊司设中和韶乐设而不作鸿胪寺设诏案及锦衣卫设云葢云盘于奉天殿内东别设云葢于承天门上设云舆于午门外设宣读案于承天门上西南向是日早遣官只告天地宗庙社稷上具孝服设酒果亲诣大行皇帝几筵前只告受命毕即于奉天殿前设香案酒果等物具冕服行告天地礼随赴奉先殿谒告祖宗毕仍具衮冕诣大行皇帝几筵前行五拜三叩头礼毕诣母后前行五拜三叩头礼毕诣奉天殿即位是日早鸣钟鼓锦衣卫设卤簿大驾上服衮冕御华葢殿文武百官各具朝服入丹墀内候鸿胪寺引执事官进至华葢殿行礼毕赞各供事奏请陞殿上繇中门出陞宝座锦衣卫鸣鞭文武百官上表称贺上命百官免贺免宣表止行五拜三叩头礼【成化以后执事官进至华葢殿将行礼时即传防百官免贺】百官出至承天门外候翰林院官赍诏书用宝讫鸿胪寺官请颁诏翰林院官捧诏授礼部官繇奉天殿左门出锦衣卫于午门前候捧诏置云葢中导引至承天门开读行礼如常仪
　　肃皇帝登极仪
　　正德十六年三月十四日奉武宗皇帝遗诏迎上入承大统次日皇亲驸马司礼监太监内阁大学士礼部尚书等官赍捧诏谕金符驰诣安陆藩府奉迎内官监工部葢行殿于宣武门外南向司设监设帷幄御座于中尚衣监备翼善冠服锦衣卫备卤簿大驾以候四月二十一日早文武百官出郊各具青緑锦绣服迎驾入行殿朝见行四拜礼明日即皇帝位先期司设监设御座于华葢殿设宝座于奉天殿钦天监设定时鼓锦衣卫设卤簿大驾尚寳司设寳案于奉天殿鸿胪寺设表案于丹陛上教坊司设中和韶乐设而不作鸿胪寺设诏案锦衣卫设云葢云盘于奉天殿内之东别设云葢于承天门设云舆于午门外设宣读案于承天门上西南向至日遣官祭告天地宗庙社稷驾繇大明门入至文华殿省定诏草钦改年号毕设酒果于大行皇帝几筵前上具素服谒告毕设香案酒果等物于奉天殿丹陛上上具衮冕服行告天地礼毕诣奉先殿奉慈殿谒告毕仍诣大行皇帝几筵前行礼毕诣慈寿皇太后庄肃皇后前各行礼毕上御华葢殿文武百官各具朝服入丹墀内序立鸿胪寺引执事官进至华葢殿传防百官免贺止行五拜三叩头礼传毕赞执事官行礼赞各供事鸿胪寺正官跪奏请陞殿上繇中门出陞寳座锦衣卫鸣鞭钦天监报时鸿胪寺赞行五拜三叩头礼讫百官出至承天门外俟翰林院官赍诏用寳讫鸿胪寺官奏请颁诏翰林院官捧诏授礼部官繇奉天殿左门出锦衣卫于午门前候捧诏置云葢云盘中导云舆至承天门开读行礼如常仪



　　礼部志稿卷十
<史部,职官类,官制之属,礼部志稿>
　　钦定四库全书
　　礼部志稿卷十一
　　明　俞汝楫　编
　　仪制司职掌
　　册立
　　册立有中宫有东宫有亲王及妃嫔公主歴朝仪各不一今详书之而附皇子女诞生命名之仪于后
　　皇后册立仪
　　册后之礼洪武初不预祭告不特颁诏永乐始举行而嘉靖又详谒庙之仪至隆庆大备已
　　洪武初定遣使册立前期一日内使监设御座于奉天殿如常仪尚寳卿设御寳案于御座前侍仪司设册寳案于御寳案之南册东寳西设奉节官位于册案之东设掌节者位于奉节官之左稍退俱西向设承制官位于奉节官之南西向设奉册奉寳官位于册寳案之西东又设副使受制位于横街之南北向东上设承制官宣制位于副使受制位之北西向设奉节官奉册奉寳官位于副使东北西向又设副使受册寳褥位于受制位之北北向典仪二人位于丹陛上之南赞礼二人位于副使受制位之北知班二人位于赞礼之南俱东西相向设文武百官侍立位于文武楼之北文武侍从班位于殿上之左右引文武班舍四人位于文武官之北稍后引礼二人位于副使之北拱卫司宣徽院官对立位于受天殿门之左右俱东西相向将军二人位于殿上帘前将军六人位于奉天门之左右又将军四人位于丹陛上之四隅又将军六人位于奉天殿门之左右俱东西相向鸣鞭四人位于丹陛上北向是日金吾卫陈设甲士仪仗于午门外之东西拱卫司陈设仪仗于丹陛丹墀之东西和声郎设乐位于丹墀之南礼部设龙亭仪仗大乐于奉天门外正中以俟迎送册寳至中宫质明鼓初严催班舍人催百官具朝服导驾官侍从官入迎车驾次严引班舍人引文武百官入就侍立位引礼引副使具朝服入就丹墀受制位诸执事者各就位三严侍仪奏外办御用监奏请皇帝服衮冕御舆以出尚寳卿前导侍从警跸如常仪皇帝将出仗动大乐鼓吹振作至奉天殿陞御座乐正尚寳卿以寳置于案卷帘鸣鞭报时鸡唱讫礼部官捧册寳各置于案奉节官奉制官奉册奉寳官各掌节者各入就殿上位西向立定举册寳案四人入立于奉册奉寳官之后典仪唱鞠躬乐作四拜平身乐止承制官进诣御座前跪奏请发皇后册寳承制讫繇中门出中陛降至宣制位称有制典仪唱跪副使跪承制官宣制曰册妃某氏为皇后命卿等持节展礼宣讫繇殿西门入复位赞礼唱俯伏兴奉册奉寳官率执事者举册寳案繇中门出中陛降奉节官率执节者前导至副使受册寳褥位以案置于褥位之北册东寳西掌节者脱节衣以节授奉节官奉节官搢笏受节以授册使册使搢笏跪受以授掌节者掌节者跪受兴立于册使之左奉节官出笏退引礼引册使诣受册褥位立定奉册官搢笏就案取册以授册使册使搢笏跪受册复置于案奉册官及册使皆出笏退复位引礼引副使诣寳褥位奉寳官搢笏就案取寳以授副使副使搢笏跪受寳兴复置于案副使及奉寳官皆出笏退复位典仪唱鞠躬乐作四拜兴平身乐止引礼引册使押册副使押寳掌节者前导举案者次之初行乐作出奉天门乐止掌节者加节衣奉册寳官皆搢笏诣案取册寳安置龙亭中奉册寳官退执事者举案退仪仗大乐迎龙亭以行执节者行于龙亭之前副使行于龙亭之后迎送至中宫门外初册寳将出门侍仪跪奏礼毕皇帝兴乐作还宫乐止引班引文武官以次出
　　受册受贺前一日内使监官陈设皇帝御座于中宫殿上如常仪设香案于殿庭之正中设权置册寳案于香案之前册东寳西设皇后受册寳位于册寳案前北向设司言司寳二人位于皇后位之北设奉册寳内官位于册寳案之南设读册寳内官位于奉册寳内官之南设内外命妇贺位于殿中北向尚仪二人位于皇后拜位之北司赞内官二人位于内外命妇立位之北俱东西相向又设权置册寳案于中宫门外设内使监令位于案之东西向设奉册奉寳内官位于内使监令之左右稍退俱西向副使位于案南北向引礼二人位于副使之前东西相向掌节者位于册使之后其日所司设仪仗于殿庭之东西擎执于殿上之左右乐工陈乐于殿庭之南册寳将至中宫门尚仪奏请皇后首饰袆衣出阁乐作至殿上南向立乐止司言司寳立于后及册寳至宫门副使于龙亭中取册寳权置于门外所设案上引礼引副使及内使监令俱就位立定次引册使于内使监令前称册礼使臣某副使臣某奉制授皇后册寳退复位内使监令入诣皇后殿躬言讫出复位引礼引内外命妇俱入就位读册寳内官及司赞内官俱就位引礼引册使取册授内使监令内使监令跪受以授奉册内官册使退复位引礼又引副使取寳授内使监令内使监令跪受以授奉寳内官副使退复位以俟宫中行礼内使监令率奉册奉寳官各奉册寳以次入诣皇后受册位前以册寳各置于案册东寳西尚仪引皇后降诣庭中受册位立定侍从如常仪司言司寳各就位内使监令率奉册奉寳内官取册寳以次立于皇后之东西向内使监令称有制尚仪奏拜兴乐作皇后四拜兴乐止内使监令宣制讫奉册内官就案取册授读册内官读册讫跪以授内使监令内使监令跪以册授皇后皇后跪受讫以授司言司寳内官就案取寳以授读寳内官读寳讫以授内使监令内使监令跪以寳授皇后皇后跪受讫以授司寳尚仪奏拜兴乐作皇后四拜兴乐止内使监令出诣副使前称皇后受册礼毕副使退诣奉天殿横街南北面西上立给事中立于册使东北西向副使再拜复命曰奉制册命皇后礼毕又拜平身给事中奏闻乃退初皇后受册寳讫尚仪引皇后陞座引礼引内命妇班首一人诣殿中贺位初行乐作至位乐止司赞唱拜兴乐作班首再拜兴乐止跪致词曰兹遇皇后殿下膺受册寳正位中宫妾等不胜欢庆谨奉贺司赞唱拜兴乐作班首再拜兴乐止引礼引班首退复位引礼又引外命妇班首一人入就殿上贺位其行礼并如内命妇仪司赞唱礼毕引礼引内外命妇出初行乐作出门乐止尚仪奏礼毕引皇后降座乐作还阁乐止
　　百官称贺上表　皇后受册礼毕至晩内使监于奉天殿陈设御座香案尚寳司设寳案于香案之北侍仪司设表案位于香案之南又设表笺案位于丹墀北之正中设文官起居位于丹墀之东南西向武官起居位于丹墀之西南东向文官拜位于丹墀中之东北每等异位重行北向西上武官拜位于丹墀中之西北每等异位重行北向东上殿前班诸执事起居位于武官起居位之北东向侍从班诸执事起居位于文官起居位之北西向殿前班指挥司官三员侍立位于丹陛上之西东向宣徽院官三员侍立位于丹陛上之东西向侍从班文官立位于殿上之东侍从班武官立位于殿上之西拱卫司官二员侍立位于殿中门之左右典收官二员侍立位于仗马之前东西相向受表笺内使监官一员位于丹墀表笺案之东西向宣表官一员展表官二员位于丹墀表笺案之西东向纠仪御史二员位于展表官之南典仪二人位于丹陛上之南知班二人位于文武官拜位之北俱东西相向通赞赞礼二人位于知班之北通赞在西赞礼在东引文武班舍人四人位于文武官拜位之北稍后东西相向引殿前班舍人二人位于引武班之南东向举表案舍人二人位于引文班之南西向宿卫镇抚二人位于丹陛东西阶下防卫百户二十四人位于宿卫镇抚之南稍后俱东西相向防卫千户八人位于殿东西门之左右将军二人位于殿上帘前将军六人位于殿门之前将军四人位于丹陛上四隅将军六人位于奉天门俱东西相向鸣鞭四人位于丹陛上之南北向其日金吾卫陈军【丈】于午门外之东西陈旗仗于奉天门外之东西拱卫司陈仪仗于丹陛之东西及丹墀之东西陈车辂于丹墀之南典持官陈仗马于文武楼南之东西虎豹于奉天门之东西和声郎陈乐于丹墀文武官拜位之南内使监官擎执于御座之左右侍仪司舍人举表案入就殿上案位舍人二人举表案于午门外文武官具朝服迎表至云集桥舍人引殿前班司赞赞礼内赞宿卫镇抚防卫鸣鞭各入就位侍仪侍从入迎车驾皇帝御谨身殿侍仪版奏中严御用监官奏请皇帝服兖冕文武官迎表至午门前置龙亭于道中礼部官取表函置于案舍人举案礼部宣表官展表官押表案引丞相行文武官分班俱繇西门入至丹墀中礼部官押表案置于丹墀正中各就位文武官各入就起居位侍仪奏外办导引皇帝御舆以出仗动鼓吹振作尚寳卿捧寳前导侍卫如常仪皇帝陞御座乐止尚寳卿捧寳置于案将军卷帘鸣鞭报时鸡唱讫诸侍从官殿前班拱卫司官繇西阶降引班引同宣表官受表官受笺内官俱入起居位东西相向立定通赞唱某卫指挥使臣某以下起居引班唱鞠躬平身引班东西分列至丹墀中拜位北面立赞礼唱鞠躬乐作指挥以下皆再拜兴乐止赞礼唱指挥使稍前指挥使前立赞礼唱鞠躬指挥使以下皆鞠躬赞礼唱圣躬万福唱平身指挥使以下皆平身唱复位指挥使复位唱鞠躬乐作指挥使以下皆再拜乐止通班唱各供事引班引指挥使以下各就位通班唱其丞相卫臣某以下起居引班唱鞠躬平身文武官相向鞠躬平身引班东西分引入丹墀中拜位丞相初行乐作至位乐止知班唱班齐赞礼唱鞠躬乐作文武官皆四拜乐止赞礼唱进表笺引班引丞相平章诣表笺案前丞相跪捧表兴平章跪奉笺进于受笺官受笺内使监官接笺入中宫启闻平章兴引班引复位丞相捧表与宣表官展表官繇丹墀西陛陞西门入至殿中丞相跪进表于案退立于殿南正中内赞唱跪赞礼唱跪丹墀百官皆跪内赞唱宣表宣表官诣案取表跪读于殿西展表官同跪展表宣表官宣讫俯伏兴展表官以表置于案讫内赞与赞礼同唱俯伏兴平身丞相与丹墀百官皆俯伏兴平身与宣表展表官繇殿西门出西阶降复位赞礼唱鞠躬乐作百官皆四拜兴平身乐止赞礼唱搢笏三舞蹈跪山呼万嵗者三出笏俯伏兴乐作四拜平身乐止赞礼唱礼毕侍仪奏礼毕鸣鞭皇帝兴乐作导引还谨身殿乐止舍人举表案出引班引文武官以次出谒庙皇后将谒太庙皇帝先遣官用牲牢行事告以皇后将祗见之意其仪与时飨同祝文临时撰定遣官之日皇帝降香告官捧香至太庙告毕皇后亲行谒见前期皇后斋三日内外命妇及执事内官各斋一日前一日执事官洒扫庙庭内外设皇后拜位于庙门外又设拜位于庙中香案前俱北向设内命妇陪祀拜位于庙庭之南北向设外命妇陪祀拜位于内命妇之南司赞位于皇后拜位之东西司賔位于内命妇之北东西相向司香位于香案之右设盥洗位于庭阶之东司盥洗官位于位所各庙皆如前仪其日清晨宿卫陈兵卫乐工备乐尚仪备仪仗及重翟车于中宫外门之外陪祀外命妇各具翟衣集于中宫内门之外内使监官奏中严皇后服首饰九龙四鳯冠袆衣尚仪奏外办导引皇后出内宫门司赞奏陞舆皇后陞舆至外门之外司赞奏降舆皇后降舆司赞奏陞车皇后陞车宿卫兵仗前导鼓吹设而不鸣次尚仪陈仪卫次外命妇次内命妇皆乘车前导次皇后重翟车内使监人员扈从宿卫复陈兵仗于后皇后至庙门司賔引内外命妇先入就殿庭东西侍立司宾奏请降车皇后降车司赞引自左门入就位北面立司宾引内外命妇各就位北向立司赞司宾各赞拜皇后及内外命妇皆再拜兴司赞奏请行事请诣盥洗位引皇后至盥洗位奏盥洗司盥洗者酌水皇后盥手讫奏帨手司巾以巾进皇后帨手讫司赞奏请诣神位前引皇后繇东阶陞至神位前北向立司赞奏上香者三司香奉香进于皇后之右皇后三上香讫司赞引皇后复位司赞司宾各赞拜兴皇后及内外命妇皆再拜兴司赞奏礼毕引皇后出自庙之左门司宾引内外命妇出司赞奏陞车皇后陞车宿卫陈仪仗乐工陈乐尚仪陈仪仗内外命妇前导侍从如来仪过庙鼓吹振作还至宫之外门外司赞奏降车皇后降车司赞奏陞舆皇后陞舆至宫之内门外司赞奏降舆皇后降舆入宫皇后受册毕皇帝防羣臣于谨身殿皇后于中宫防内外命妇其仪皆如正旦宴防之仪永乐初续定　先期三日斋戒遣官告祭天地宗庙用香帛酒脯行一献礼前一日礼部同鸿胪寺官设诏案于奉天殿中节册寳案于诏案之南节案居中册东寳西设节册寳防舆于丹陛之东尚寳司设寳案教坊司设中和韶乐及大乐至日早锦衣卫官设卤簿大驾内官设皇后受册位于宫中及设节册寳案节案居中册东寳西设香案于节案之前设内赞二人引礼二人设女乐于丹陛之上上具冕服御华盖殿翰林院官以诏书用寳讫鸿胪寺官奏执事官行礼毕奏请陞殿如常仪文武百官具朝服行叩头礼左右侍班正副使入就拜位赞鞠躬乐奏四拜兴乐止传制官跪奏传制俯伏兴执事官举节册寳案繇殿左门出置御道中传制官繇左门出西向立称有制赞正副使跪制曰某年某月某日册妃某氏为皇后授以册寳命卿等持节行礼赞俯伏兴乐作四拜礼毕乐止执事官举节册寳置防舆中黄盖遮送乐作至奉天门乐止仪仗鼓乐迎节册寳至右顺门外正副使朝北立内官捧节册寳繇正门入女乐导迎节册寳未至之前引礼请皇后具礼服宫人侍卫以俟节册寳将至引礼导皇后出迎于宫门外节册寳至繇正门入皇后随至拜位内官以节册寳各置于案乐作内赞赞四拜乐止赞宣册赞跪宣册女官取册立宣于皇后之左宣讫赞受册赞搢圭宣册女官以册跪授皇后受讫以授女官女官跪受于皇后之右立于西赞受寳其授受一如册赞出圭赞兴乐作内赞赞四拜乐止礼毕内官持节繇正门出皇后出送于宫门外内官至右顺门以节受正副使报礼毕正副使得报持节复命翰林院官以诏书授礼部官礼部官捧诏书于承天门开读如常仪皇后受册毕内官先具谒告仪物翰林院具告文上率皇后皆具服诣奉先殿行谒告礼如常仪谒毕皇后具服于内殿俟上具皮弁服陞座赞引女官导皇后诣上前就拜位行谢恩礼乐作八拜乐止赞礼毕还宫是日内官设皇后座于宫中南向设诸亲诸命妇拜位于丹墀内北向设仪仗女乐设内赞二人引礼二人引礼导长公主公主及亲王妃俟皇后具燕服陞座引礼引诣皇后前行八拜礼次引六尚等女官行礼如之次引四品以上外命妇行四拜礼赞跪内赞跪致词云妾某氏等恭惟皇后殿下荣膺册命正位中宫礼当庆贺致词毕赞俯伏兴平身四拜礼毕次日亲王等贺文武百官上表命妇上笺称贺皆如常仪天顺八年増定庆贺皇太后仪　皇后谒告谢恩及受贺毕亲王于上位前行庆贺仪如常仪次诣两宫皇太后前次诣皇后前俱行八拜礼又三日女官预陈设慈懿皇太后御座于宫中设香案于丹墀之南其日清晨内官陈设仪仗于丹墀之东西及丹墀东西女官擎执者立于御座之左右陈内乐于丹陛东西北向设表案于殿东门外设班首拜位及各命妇拜位于丹墀北向设司赞位于丹墀东西设司宾位于命妇之北东西相向设内赞二人于殿内东西命妇至宫门外司宾引命妇入就拜位女官具服侍班如常仪尚宫尚衣等官诣内奉迎尚仪奏请陞座慈懿皇太后具礼服出导从如常仪乐作陞座乐止司赞唱班齐乐作赞四拜乐止外赞赞进表引表案女官前导举表案女官二人繇殿东门入乐作至殿中乐止赞众命妇跪内赞唱宣表目女官宣讫兴唱宣表展表女官诣案前取表宣讫兴举案者举案置于殿东赞命妇皆兴司赞唱拜乐作四拜乐止尚仪跪奏礼毕慈懿皇太后兴乐作还宫乐止庆贺皇太后礼同
　　嘉靖十三年定谒庙仪　前期太常寺奏皇帝斋三日尚仪奏皇后及妃各斋三日内外诸执事各斋一日太常光禄官奏省牲如常仪所司陈设如时祫仪是日质明有司整严以俟锦衣卫备仪卫如常仪内使监设皇帝皇后及妃肩舆于各宫中皇后及妃受册礼毕锦衣卫进辂于奉天门尚仪备皇后及妃翟车于辂后以序内使监奏中严外办皇帝皇后及妃各陞舆出宫至奉天门锦衣卫官奏请降舆陞辂皇帝降舆陞辂尚仪奏请降舆陞车皇后及妃各降舆陞车内外防卫仪仗随从内执事女官遮以帏幕从行至太庙之大门西奏请降辂皇帝降辂奏请降车皇后及妃降车障以龙帏导驾官导皇帝入皇后及妃从至庙之后先是命官捧七庙主陞神御座退至是皇帝捧太祖髙皇帝主皇后捧孝慈髙皇后主出陞殿之神御座典仪唱执事官各司其事内赞奏就位皇帝皇后及妃各就拜位典仪唱迎神乐作内赞奏跪搢圭上香皇帝跪搢圭司香官跪捧香函进于皇帝之左皇帝上香讫内赞奏出圭复位皇帝出圭复位乐止内赞奏四拜皇帝皇后及妃皆四拜奏兴平身典仪唱奠帛行初献礼乐作内赞搢圭皇帝搢圭奏奠帛奉帛官以帛跪进于皇帝之右皇帝受帛奠讫奏献爵执爵官以爵跪进于皇帝之右皇帝受爵献于太祖神御前奏出圭奏搢圭皇帝搢圭奏献爵执爵官以爵跪进于皇帝之左皇帝受爵献于髙皇后神御前奏出圭奏复位各庙捧主官至此皆上香奠帛献爵讫退奏跪赞读祝乐暂止皇帝皇后及妃皆跪读祝官取祝跪读讫乐复作奏俯伏兴平身乐止典仪唱行亚献礼乐作司赞女官奏搢圭皇后搢圭奏献爵执爵女官以爵跪进于皇后之右皇后受爵献于太祖神御前奏出圭奏搢圭皇后搢圭奏献爵执爵女官以爵跪进于皇后之右皇后受爵献于髙皇后神御前奏出圭奏复位各庙捧主官俱献爵讫乐止典仪唱行终献礼乐作司赞女官启搢圭宸妃等妃俱搢圭启献爵仪同亚献但一妃献帝主前一妃献后主前讫乐止太常卿进立于东西向唱赐福胙光禄官捧受如常仪内赞奏跪搢圭皇帝跪搢圭奏饮福酒皇帝饮讫奏受胙皇帝受讫奏出圭如常仪奏四拜皇帝皇后及妃皆四拜讫典仪唱彻馔乐作彻讫乐止太常卿跪奏礼毕请还宫乐作内赞奏四拜皇帝皇后及妃皆四拜乐止退立于东典仪唱读祝官捧祝进帛官捧帛各诣燎位各庙捧主官捧回退皇帝奉太祖神主纳柜皇后奉髙皇后神主纳柜讫导驾官导皇帝皇后及妃出各陞舆至世庙行礼同礼毕繇来路至陞辂陞车处教坊司官跪奏乐奏敬祖宗之曲大乐鼓吹振作还宫解严
　　隆庆元年増定命妇上笺仪【诸仪与永乐年同但颁诏百官上表以第四日】颁诏之次日命妇行见中宫礼前期一日女官陈设皇后寳座于宫中设香案于丹墀之南其日清晨内官陈设仪仗于丹陛之东西及丹墀之东西女官擎执者立于寳座左右陈内乐于丹陛东西北向设而不作设笺案于殿东门外设班首拜位及各命妇拜位于丹墀北向设司赞位于丹墀东西设司賔位于命妇班之北东西相向设内赞一人于殿内东西命妇至宫门外司赞引命妇入就拜位女官具服侍班如常仪尚宫尚衣等官诣内奉迎尚仪奏请陞座皇后具礼服出导从如常仪陞座司赞唱班齐赞四拜外赞赞唱进笺赞众命妇跪引笺案女官二人举繇殿东门入至殿中笺文不宣命妇皆兴司赞唱四拜尚仪跪奏礼毕皇后兴还宫命妇以次出
　　皇妃册立仪
　　洪武三年定前期一日礼部官奉册印进入置于谨身殿御座寳案之前册东印西侍仪司设册礼使受制位于奉天殿横街南稍东副使位于其西俱北向设承制官奉节官奉册奉印官位于册使之东北西向以北为上设副使受册受印褥位于受制位之南北向设典仪二人位于丹陛之左右传赞二人位于丹陛下之左右文武百官对立之位于丹墀两旁引班四人位于文武官之北赞礼二人位于册使位之北皆东西相向所司置龙亭于奉天门外正中设仪卫鼓吹以俟内使监令设副使位于内宫门之外北向东上设内使监令位于册使之东北西向设赞者二人位于册使之北东西相向设册印案于赞者之北册东印西内使设妃受册位于本位庭中北向设册印案于妃受册印位之北册东印西设内命妇诸亲贺位于庭阶之南北向又设妃受贺位于宫中南向设内赞二人位于妃受册位之北设引礼二人位于内赞之南皆东西相向其日质明文武百官皆朝服引班分引序立于奉天殿丹墀之两旁东西相向赞引引副使公服入就横街南位北面立承制官奉节奏册奉印官及掌节者皆入诣谨身殿外北向立以俟内臣传防讫掌节者持节奉册官奉印官率执事者举册印案以行奉节官掌节者前导次册案奉册官后从次印案奉印官后从承制官押其后至横街南以案置于副使受册褥位之北册东印西承制官奉节奉册奉印官各就位西向立掌节者持节立于奉节官之左差退典仪赞副使皆再拜承制官诣副使前称有制典仪赞副使跪承制官宣制曰妃某氏特封某妃命卿等持节展礼宣制讫复位典仪赞副使再拜奉节官率掌节者持节诣册使前掌节脱节衣以节授奉节官奉节官以节西向授册使册使跪受以授掌节者掌节者受节立于册使之左奉节官退复位赞礼引册使诣受册褥位立奉册官于册案上取册授册使册使跪受册兴置于案奉册官及册使各退复位赞礼引副使诣受印褥位立奉印官于印案上取印西向授副使副使跪受印兴置于案奉印官及副使俱退复位典仪传赞赞使副皆再拜典仪唱礼毕执事者举册印案出奉天门外奉册奉印官取册印置龙亭中奉册奉印官退赞礼引册使押册副使押印持节者前导仪卫鼓吹以次出引班引文武百官导册印将至内宫门外内使请妃服花钗翟衣引出阁至本位宫中南向立及册印至使副于龙亭中取册印权置于门外所置案上讫引礼内使引副使及内使监令俱就位立次引副使于内使监令前称册礼使某副使某奉制授某妃册印退复位内使监令入诣妃本位庭中躬言讫出复位引礼引内命妇诸亲俱入就位引礼引册使诣内使监令前册使取册以授内使监令内使监令跪受以授内执事引礼又引副使取印以授内使监令内使监令跪受以授内执事率执事者奉册印以次入诣妃受册位前各执于案册东印西引礼引妃降诣庭中受册位立侍从如常仪内使监令率内执事取册印以次立于妃之东西向内使监令称有制内赞赞妃四拜内使监令宣制讫执事者取册授内使监令跪读册讫以册授妃妃跪受以授内执事执事者取印跪授妃妃跪受以授内执事内赞赞妃四拜内使监令出诣使副前躬称妃受册印礼毕使副还复命引礼引妃陞阶就位南向座引礼引内命妇诸亲以次贺如常仪礼毕引礼引内命妇退内使监令引妃谢皇帝皇后并如宫中之仪
　　永乐七年续定其日质明锦衣衞设卤簿大驾教坊司设中和韶乐及大乐鸿胪寺设节册案于奉天殿内设正副使拜位于丹墀内官设皇妃受册位于各宫中设节册案于皇妃受册位之北又设香案于节册案前设内赞二人引礼二人上御华盖殿具皮弁服鸿胪寺官奏执事官行礼毕奏陞殿导驾官导上陞座文武百官具朝服入班行叩头礼侍班正副使入班就拜位赞四拜兴传制官奏传制俯伏兴执事官举节册案繇殿左门出置御道中传制官繇左门出称有制赞正副使跪制曰永乐七年某月某日册某氏为某妃命卿等持节行礼赞俯伏兴四拜礼毕执事者举节册案繇御道东出黄盖遮送至奉天门外用鼓乐迎至右顺门外正副使朝北立内官捧节册正门入迎至各皇妃宫中节册将至引礼请皇妃具礼服宫人各执扇卫从出迎于宫门外节册至皇妃随至拜位内官以节册各置于案内赞赞四拜赞宣册赞跪女官捧册立宣于皇妃之左宣毕赞搢圭赞受册女官跪受皇妃皇妃以授女官女官跪授于皇妃之右赞兴内赞赞四拜礼毕内官持节出皇妃送出宫门外内官出报正副使礼毕各官行礼俱同正副使得报持节复命是日内官先具祭仪翰林院具祭文上具服皇妃各具妃服上率诣奉先殿行谒告礼如常仪毕皇妃各具妃服女官引诣上前行八拜礼毕回宫同日内官先于宫中设皇妃座南向设诸亲及命妇贺位于阶之南北向设仪仗设内赞二人引礼二人皇妃谢恩礼毕回宫女官二人导皇妃陞座引礼先引长公主公主各亲王妃以次入班赞行四拜礼次引郡王妃郡主辅国将军夫人以次入班赞行四拜礼【国初亲王未之国时有郡王妃以下至夫人行礼永乐以后俱无】次引六尚等女官又次引四品以上命妇俱行四拜礼皇妃俱坐受
　　成化二十二年册贵妃有寳先赞授册后赞授寳册徳妃无寳止赞授册谒告奉先殿毕先诣皇太后前行八拜礼毕次至内殿上服皮弁服皇后具燕居服同陞座赞引女官引妃诣前就位行八拜礼毕回宫
　　嘉靖十九年进封妃嫔俱同日【皇贵妃用金册金寳妃嫔无寳止用镀金银册】锦衣卫设仪仗如朔望仪是日寅刻上具常服告于皇祖分遣文武大臣告于列圣宗庙太常寺备香帛脯醢酒果翰林院撰告文告庙毕上具皮弁服御华盖殿行礼俱如常仪
　　皇嫔册立仪
　　嘉靖十年定先期太常寺备告太庙世庙香帛脯醢酒果翰林院具祝文礼部奏请钦定持节捧册正副使各二员前一日鸿胪寺设节册案于奉天殿节案居左册案居右设节册防舆于丹墀内教坊司设中和韶乐及大乐锦衣卫设仪仗如朔望仪是日早内官设九嫔受册位于宫中设节册案于受册案之北节案居左册案居右设香案于节册案前设内赞各三人引礼各二人至期上具兖冕服以册封九嫔祭告太庙世庙如常仪礼毕驾回上易皮弁服御华盖殿鸿胪寺官奏执事官行礼毕奏请陞殿导驾官导上陞座文武百官各具公服入班行叩头礼左右侍班正副使具朝服入就拜位鸣赞赞四拜兴传制官跪奏传制执事官举节册案繇殿左门出置御道中传制官繇左门出称有制鸣赞赞跪正副使跪传制官宣制曰嘉靖十年三月初二日册某氏为徳嫔某氏为贤嫔某氏为庄嫔某氏为丽嫔某氏为惠嫔某氏为安嫔某氏为和嫔某氏为僖嫔某氏为康嫔命卿等持节行礼赞俯伏兴四拜礼毕执事官举节册置防舆中伞盖鼓乐迎至右顺门正副使北面立内官举节册防舆繇正门入迎至九嫔宫中节册未至之前引礼请九嫔出迎于宫门外节册至繇正门入九嫔随至拜位内官以节册各置于案内赞赞四拜兴赞宣册赞跪宣册女官取册立宣于九嫔之左讫赞受册赞搢圭宣册女官以册授九嫔九嫔以册授女官女官跪受于九嫔之右立于西赞出圭赞兴赞四拜礼毕内官持节繇正门出九嫔送至宫门各内官赍节出至右顺门里待齐出右顺门外以节授正副使报礼毕正副使得报持节次日早复命九嫔受册封毕各具服皇后率诣奉先殿奉慈殿崇先殿行谒告礼如常仪仍各具服诣昭圣康惠慈寿皇太后前章圣慈仁皇太后前庄肃皇后前俱行八拜礼毕上服皮弁服皇后亦具服各陞座赞引女官引诣前跪拜位行八拜礼毕各回宫
　　洪武二十五年令凡传制遣使持节俱繇东阶左行嘉靖十五年谕鸿胪寺凡遣使册立册封正使立于御道之左副右拜命而行

　　礼部志稿卷十一
　　钦定四库全书
　　礼部志稿卷十二
　　明　俞汝楫　编
　　仪制司职掌
　　册立
　　皇太子册立仪
　　东宫册立仪　累朝微有同异其尤异者洪武永乐命至殿上受册寳宣徳嘉靖则命使持节至文华殿授皇太子具列于后
　　洪武初定　册立颁诏前一日内使监官陈御座香案于奉天殿如常仪尚寳司设寳案于御座前仪司设诏书案于寳案之前册案寳案于殿中册案在东寳案在西册寳亭一座于丹陛之东皇太子拜位于丹陛上及御座前俱北向授册寳官位于殿上皇太子拜位之东西向读册寳官位于授册寳官之北西向捧进册寳官位于读册寳官之南西向受册寳内使二人位于殿上皇太子拜位之西舁册寳亭内官八人位于丹陛册寳亭之东设承制官承制位于殿内之西宣制位于殿门外东北捧诏官位于殿内之东内赞二人位于殿内皇太子拜位之北赞礼二人位于丹陛上之南知班二人位于丹墀中文武官侍立位之南纠仪御史二人位于知班之北俱东西相向文武百官齐班位于午门外之东西北上文武侍立位于文楼之北西向武官侍立位于武楼之北东向使臣僧道耆老侍立位于文官侍立位之南俱西向殿前班指挥司官三人位于丹陛之西东向宣徽院官三人位于丹陛之东西向侍从班起居注给事中殿中侍御史侍仪使尚寳卿侍立位于殿上之东侍从班武官指挥使侍立位于殿上之西拱卫司官二人侍立位于殿中门之左右典牧官二人位于仗马之南宿卫镇抚二人位于丹墀阶前防卫百户二十四人位于宿卫镇抚之南稍后防卫千户八人位于殿东西门之左右将军二人位于殿上帘前将军四人位于丹陛之四隅将军六人位于奉天殿门之左右将军六人位于奉天门之左右俱东西相向鸣鞭四人位于丹陛之南北向引文武官舍人四人位于文武官侍立位之北稍后东西相向引使臣僧道耆老舍人二人位于引文武官舍人之下礼部官同内使监官安奉诏书于殿内案上及于册寳亭中匣盝内取册寳置于殿内册寳案上册在前寳在后内使舁册寳亭就位礼部官以付内使监官守防其日清晨鼓初严金吾卫陈甲士于午门外之东西旗仗于奉天门外之东西拱卫司陈仪仗于丹陛之东西及丹墀之东西陈车辂于文武楼之南典牧官陈仗马于车辂之南虎豹于奉天门外和声郎入陈乐于丹墀之南所司备鼓乐仪卫备仪仗于奉天门外俟迎送册寳至东宫文武百官各具朝服执事者各入就位鼓吹严百官齐班于午门外尚寳卿侍从侍卫官各服其器服俱诣谨身殿奉迎鼓三严侍仪奏中严御用监官奏请上御谨身殿具兖冕启请皇太子于奉天门具冕服引班引百官使臣僧道耆老等俱入侍立位侍仪奏外办上御舆以出尚寳卿捧寳及侍仪导从警跸如常仪仗动大乐鼓吹振作陞座乐止将军卷帘尚寳卿以寳于案鸣鞭报时讫引进四人引皇太子入奉天东门乐作陞自东阶繇东门入引进立于门外内赞接引至丹陛拜位引礼分立于左右乐止捧受册寳内使繇西阶陞俱入就丹陛立位知班于丹墀中唱班齐赞礼于丹陛上唱鞠躬乐作皇太子再拜兴平身乐止内赞唱承制官稍前承制官前立于殿西内赞唱跪承制官跪承制讫繇殿中门出立于门外称有制赞礼唱跪皇太子跪宣制云册长子某为皇太子宣毕赞礼唱俯伏兴平身承制官繇殿西门入跪于殿西云传制毕复位赞礼赞鞠躬乐作皇太子鞠躬再拜兴平身乐止赞礼赞行册礼引礼引皇太子繇殿东门入乐作引礼立于门外内赞接引至御座前拜位乐止内赞唱跪皇太子跪唱受册寳捧册寳官于案前跪捧册授读册寳官内赞唱读册读册寳官跪读册讫以册授丞相丞相搢笏受册内赞唱搢圭皇太子搢圭唱受册丞相以册跪授于皇太子捧受册寳内使跪于皇太子西捧册兴立于皇太子西捧册寳官又于案前跪捧寳授读册寳官内赞唱读寳读册寳官跪读寳讫以寳授丞相丞相受寳跪授于皇太子捧授册寳内使跪于皇太子西捧寳兴立于捧册内使之下内赞唱出圭皇太子出圭唱俯伏兴平身皇太子俯伏兴平身唱复位引皇太子出乐作内使捧册寳前导出至殿东门外引礼引皇太子复位乐止内使以册寳置于册寳亭盝匣中退立于丹陛之东赞礼唱鞠躬拜乐作皇太子四拜兴平身乐止内使舁册寳亭前行引礼导皇太子繇东阶降乐作出奉天门乐止引礼引皇太子诣东耳房伺于中殿行礼内使舁册寳亭东门出至西道仪仗鼓吹前迎百官迎送至东宫安奉册寳于殿内初皇太子降阶礼部尚书跪奏用寳诣案捧诏书尚寳卿用寳以诏书置于案礼部尚书于殿西跪奏云捧诏赴午门开读兴奉诏官捧诏繇中门出乐作阶自中阶引礼引文武官迎诏书出奉天门乐止开读于午门外讫百官迎诏至中书省颁行执事入报侍仪奏礼毕鸣鞭上兴乐作速还宫乐止皇太子朝谢中宫受册之日内使监官陈设皇后御座于中宫殿上皇太子拜位于殿庭正中及御座前内赞二人位于殿上拜位之东西司赞二人位于丹墀拜位之东西陈设仪仗于殿庭之东西擎执于殿上之左右乐工陈乐于殿庭之南皇太子于奉天殿受册毕司宾引皇太子具冕服至中宫外门东向立内使监官启闻皇后首饰袆衣出殿乐作陞御座乐止司宾引皇太子繇东阶陞乐作就丹墀拜位乐止司宾分立于前司赞唱鞠躬拜乐作皇太子四拜兴平身乐止司宾引皇太子繇殿东门入乐作至殿上拜位乐止内赞唱跪皇太子恭谢曰小子某兹受册命谨诣母后殿下恭谢谢毕内赞唱俯伏兴皇太子俯伏兴平身司宾引皇太子繇殿东门出乐作复位乐止司赞唱鞠躬拜乐作皇太子四拜乐止司宾唱礼毕内使监官启礼毕皇后兴乐作还宫乐止内官引皇太子出
　　诸王贺东宫　皇太子受册之日内使监官设皇太子座于东宫侍仪司设诸王拜位于殿庭阶上及殿上正中赞礼二人位于殿庭王拜位之东西内赞二人位于殿内王拜位之东西文武官侍立位于殿庭之东西将军六人位于殿门之左右拱卫司设仪仗于殿庭之左右乐工设乐于宫门之外伺皇太子于中宫行礼毕引礼引诸王便服至东宫门外西向立引礼引皇太子便服出宫乐作陞殿乐止引礼引诸王繇东阶陞乐止至殿庭阶上拜位乐止赞礼唱鞠躬拜乐作诸王鞠躬四拜兴平身乐止引礼引诸王居长者繇殿东门入乐作引礼立于门外内赞接引至殿内拜位乐止内赞赞礼同唱跪诸王皆跪长王恭贺曰小弟某兹遇长兄皇太子荣膺册寳不胜忻忭之至谨率诸弟诣殿下称贺贺毕内赞赞礼同唱俯伏兴平身引礼引长王繇殿东门出乐作复位乐止赞礼唱鞠躬拜乐作诸王鞠躬四拜兴平身乐止唱礼毕引进启礼毕皇太子兴乐作还宫乐止引进引诸王以次出
　　诸王贺中宫皇太子受册之日内使监官陈设皇后御座于中宫殿上诸王拜位于殿庭正中及御座前内赞二人位于殿上拜位之东西司赞二人位于诸王丹墀拜位之东西设仪仗于殿庭之东西擎执于殿上之左内赞赞跪赞宣册捧册官跪捧册授宣册官宣册官立宣于皇太子之右宣讫赞搢圭赞受册捧册官捧册授皇太子受讫以授内侍内侍跪受立于西赞受寳一如授册仪赞出圭俯伏兴平身赞复位引礼导皇太子繇殿东门出就位内侍捧册寳前导置防舆中内赞赞鞠躬乐作四拜乐止执事者各舁册寳以次前行引礼导皇太子繇东阶降持节官随之乐作至奉天门乐止用仪仗鼓乐迎册寳至文华殿行礼毕持节官持节复命是日礼部官节册寳启行毕奉诏书至承天门开读颁示天下皇太子受册寳毕具冕服仪仗引礼导引诣太庙行谒告礼如常仪礼毕释服引礼导引至右顺门具冕服谢恩上具皮弁服御奉天殿引礼导皇太子至上前谢恩乐作行八拜礼毕乐止导还至右顺门内官导诣内殿前皇后服燕居冠服陞内殿皇太子于内殿乐工陈乐于宫门外诸王于东宫行贺礼毕司宾引诸王具冕服至中宫外门东向立内使监官启闻皇后首饰袆衣出殿乐作陞御座乐止司宾引诸王繇东阶陞乐作入就丹墀拜位乐止司赞唱鞠躬拜乐作诸王鞠躬四拜兴平身乐止司宾引诸王居长者繇殿东门入乐作至殿上拜位乐止内赞司赞同跪唱诸王皆跪长王恭贺曰小子某兹遇长兄皇太子荣膺册寳不胜欢庆谨率诸弟诣母后殿下恭贺贺毕内赞司赞同唱俯伏兴平身诸王俯伏兴平身司宾引长王繇殿东门出乐作复位乐止司赞唱鞠躬拜乐作诸王鞠躬四拜兴平身乐止司宾唱礼毕内使监官启礼毕皇后兴乐作还宫乐止内官引诸王以次出
　　百官进庆贺表笺与进贺中宫受册表笺仪同
　　百官进庆贺东宫笺　前期内使监官陈设皇太子位于东宫正殿如常仪侍仪司设笺案位于殿下及殿上正中文武官拜位于殿下文东武西异位重行北向设宣笺官位于殿下笺案之西展笺官位于宣笺官之下知班二人位于文武官拜位之北赞礼二人位于知班之北内赞二人位于殿上引文武班舍人四人位于文武班之北稍后俱东西相向是日宿卫陈兵仗于东宫门外之东西陈旗仗于中门外东西相向将军六人于殿门之东西拱卫司陈仪仗于殿庭阶上下之东西和声郎陈乐于文武官拜位之南内使擎执于殿上之左右文武官进笺至午门前礼部以笺函置于案舍人举入东宫门外恭行礼文武百官于奉天殿行贺礼毕常服诣东宫文东武西分立于门外受笺官赞礼等执事各就位引进启外备皇太子常服出宫至殿门乐作陞殿乐止舍人举笺案入宣笺官展笺官押案置于庭各就位引班引文武官亦入就位知班唱班齐赞礼唱鞠躬拜乐作丞相以下皆鞠躬四拜兴平身乐止赞礼唱进笺受笺官进至案之东北引班引丞相至案前丞相跪捧笺兴与宣表官展表官由西阶陞西门入至殿内置于案退立于殿南正中内赞唱跪赞礼唱众官皆跪丞相与众官皆跪内赞唱宣笺宣笺官诣案前取笺跪宣于殿西展笺官同跪展笺宣毕俯伏兴退立于西展笺官以笺复置于案退立于西内赞赞礼同唱俯伏兴丞相与百官皆俯伏兴平身丞相与宣笺官展笺官繇殿西门出西阶降复位赞礼唱鞠躬拜乐作丞相以下皆鞠躬四拜兴平身乐止赞礼唱礼毕引进启礼毕舍人举笺案出皇太子兴乐作还宫乐止百官以次出内外命妇庆贺中宫　至日司宾引内外命妇各服其服于中宫门外之左右皇太子入行朝谢毕内使监官启门司宾二人先引外命妇繇西门入序立于庭中左右二人引内命妇入就拜位司赞唱班齐拜乐作内命妇以下皆四拜兴乐止司宾引班首繇西阶陞西门入乐作至御座前乐止内赞司赞同唱跪班首以下皆跪班首称某封某妾等兹遇皇太子荣膺册命恭诣皇后殿下称贺贺毕内赞司赞同唱兴班首以下皆兴司赞引班首繇西门出西陛降复位司赞唱拜乐作班首以下皆四拜兴乐止司宾二人引外命妇入就拜位赞拜乐作班首以下皆四拜兴乐止司宾引班首繇西陛陞西门入乐作至御座前乐止内赞司赞同唱跪班首以下皆跪班首称贺曰某封某妾某氏等兹遇皇太子荣膺册命恭诣皇后殿下称贺贺毕内赞司赞同唱兴班首以下皆兴司宾引班首繇西门出西陛降司赞唱拜乐作班首以下皆四拜兴乐止司賔唱礼毕皇后兴乐作还宫乐止命妇以次出
　　谒庙皇太子择日恭谒太庙
　　永乐二年续定　先期三日斋戒遣官祭告天地宗庙用香帛酒脯行一献礼前一日礼部同鸿胪寺官设诏案于奉天殿中设节册寳案于诏案之南节中册东寳西各以次陈列设册寳防舆于丹陛之东尚寳司设寳案锦衣卫设卤簿仪仗教坊司设中和韶乐如常仪至日鸿胪寺设皇太子拜位于丹陛正中设持等官拜位于丹墀内引礼启请皇太子具冕服于文楼下以俟上服衮冕御华盖殿翰林院官捧诏尚寳司官用寳讫礼部官捧执于案执事官行五拜礼毕鸿胪寺官奏请陞殿导驾官前导乐作上御奉天殿乐止尚寳司官以寳置于案鸣鞭文武百官朝服行叩头礼侍班引礼官六人导皇太子繇东阶陞至丹陛赞就位持节等官各就丹墀拜位赞鞠躬乐作四拜乐止传制官跪奏传制俯伏兴繇左门出西向立称有制赞礼赞跪皇太子及持节等官皆跪宣制讫赞俯伏兴平身引礼导皇太子繇殿东门入至册寳案前丹陛行八拜礼毕
　　亲王见东宫　先是内官设皇太子座于文华殿鸿胪寺设亲王世子郡王拜位于殿陛上教坊司设乐锦衣卫设仪仗亲王世子郡王贺中宫礼毕引礼导亲王世子郡王具冕服其未冕者便服序立于文华殿门外以俟导引官导皇太子冕服陞座引礼导亲王世子郡王繇东阶陞乐作就殿陛上拜位乐止赞鞠躬四拜亲王世子郡王皆鞠躬四拜兴平身赞跪亲王世子郡王皆跪鸿胪寺官一人诣殿门外正中跪致词云某王某等兹遇皇太子荣膺册命礼当庆贺致词毕赞俯伏兴四拜乐作亲王世子郡王皆俯伏兴四拜平身皇太子贺兴亲王世子郡王以次出是日皇太子诣武英殿见诸叔行家人礼四拜诸叔西向坐受见诸兄行家人礼二拜诸兄西向立受次日文武百官进表笺庆贺如常仪
　　二十二年十月册立乐设而不作明日奉先殿行礼毕仍诣几筵谒告如常仪【时文皇帝梓宫在殡】
　　宣徳二年续定前期祭告天地宗庙社稷鸿胪寺锦衣卫陈设如常仪上服皮弁服御华葢殿执事官行五拜叩头礼毕鸿胪寺官请陞殿导驾官前导上陞座尚寳司以寳置于案鸣鞭文武百官具朝服行叩头礼左右侍班引礼引正副使入就拜位赞四拜传制官跪奏传制俯伏兴执事官举节册寳案繇殿左门出置御道中传制官繇左门出称有制赞正副使跪宣制曰某年某月某日册立长子某为皇太子命卿等持节行礼赞俯伏兴又四拜礼毕执事官举节寳册置于防舆中黄盖送至左顺门外正副使朝北立内官捧节册寳繇正门入至文华殿内侍引皇太子出迎至文华殿内官以节册寳置于案内赞赞四拜赞宣册赞诣册案前赞跪宣册内官立宣讫赞受册捧册官以册授皇太子受讫以册授内使内侍跪受立于西赞受寳捧寳内官捧寳如授册之仪赞俯伏兴平身复位赞四拜礼毕内官持节繇正门出至左顺门外以节授正副使执礼毕正副使得报持节复命其颁诏如常仪皇太子受册寳毕内使引诣奉先殿谒告如常仪毕内使引皇太子诣皇太后前行八拜礼次诣上前皇后前皆行八拜礼次诣皇妃前行四拜礼毕还宫【时上以皇太子尚幼册使捧册寳至左顺门授内臣捧入免贺】次日文武百官具朝服上表贺陈设如常仪上具兖冕御华盖殿亲王先行八拜礼贺次执事官行五拜三叩头礼毕鸿胪寺奏请陞殿导驾官前导进表行礼如正旦仪亲王于上前行贺礼毕次诣内殿皇太后前贺行八拜礼毕诣皇后前贺行八拜礼毕又诣皇妃前贺行四拜礼皇太后皇后各于内殿皇妃于宫中受内外命妇贺礼外命妇进笺陈设俱如常仪文武百官进笺贺皇太子陈设亦如常仪
　　嘉靖十八年续定前期三日斋戒至日上躬诣南郊以册立皇太子奏告皇天上帝驾回恭诣太庙告闻皇祖命大臣祭告北郊列圣宗庙太社稷帝社稷朝日夕月天神地只行事俱用祭服太常寺办祭品通用酒果脯醢三献上帝皇只加一牛翰林院撰告文圜丘祭告文武陪祀官各具祭服陪拜百官各具吉服并耆老生儒各俱昭亨门外陪拜其分遣祭告北郊等官俱诣圜丘陪拜毕方各诣祭所宗庙祭告文官五品以上武官四品以上皇亲指挥等官六科都给事中俱照例具服陪拜郊庙祭告毕上具常服以册立告闻于母后前期鸿胪寺设节册寳案于奉天殿中节中册东寳西设册寳防舆于丹陛之东教坊司设中和韶乐及大乐如常仪内使设节案于文华殿正中设册寳案于节案前设香案于册寳案前设皇太子拜位于香案前至日锦衣卫设大驾卤簿百官各具朝服入丹墀内侍立上具冕服御华盖殿鸿胪寺官引执事宫进至华盖殿就次行五拜三叩头礼赞各供事鸿胪寺官奏请陞殿乐作导驾官前导上陞座乐止鸣鞭报时鸡唱定时鼓讫唱排班文武百官及生儒耆老人等入班鸿胪寺官赞四拜乐作兴乐止左右侍班引礼引正副使入就拜位赞四拜传制官跪奏传制俯伏兴执亊官举节册寳案繇殿左门出置御道中传制官繇左门出称有制赞跪正副使跪传制官宣制曰嘉靖十八年二月初一日册立元子某为皇太子命卿等持节行礼赞俯伏兴又四拜礼毕执事官举节册寳置于防舆中黄盖遮送教坊司鼓乐前导至文华殿正副使繇中门入至丹陛下停止保姆奉皇太子迎于文华殿门内正副使各捧节册寳置于案节中册东寳西内赞导保姆奉皇太子就拜位赞四拜保姆奉皇太子拜兴赞宣册赞跪保姆奉皇太子跪鸿胪寺宣册官取册立宣于皇太子之左宣讫赞受册捧册官以册授皇太子内侍官跪代受以册授捧册官置于册案赞宣寳鸿胪寺宣寳官取寳立宣于皇太子之右宣讫赞受寳捧寳官以寳授皇太子内侍官跪代受以寳授捧寳官置于寳案赞俯伏兴保姆奉皇太子兴赞四拜保姆奉皇太子拜兴礼毕正副使捧节繇正门出于奉天门具本复命册立之明日上恭诣宗庙捧徳祖神立各庙捧主大臣捧列圣神主奉安毕上具常服率皇后贵妃各具礼服保姆奉皇太子恭行告谢三献如常仪毕上具常服诣母后谒谢皇后率贵妃各具礼服保姆奉皇太子诣上前皇后贵妃俱皇太子行代八拜礼贵妃又代皇太子诣皇后前行八拜礼保姆又代皇太子诣贵妃前行四拜礼上行告谢礼毕御奉天殿颁诏天下如常仪遣官赍捧御书礼物往各王府报知及诏谕朝鲜国是日文武百官上表行庆贺礼仍上表贺皇太后命妇入内贺皇后俱如常仪百官又以是日进笺贺皇太子鸿胪寺官预设案于文华门班首捧笺置于案行叩头礼毕司礼监官捧进
　　皇太子妃册立仪
　　永乐二年定　前一日内官设节册案于东宫内殿设香案于其南女乐于内殿设仪仗如常仪设内赞引礼女官各二人至日正副使等官持节捧册至左顺门以节册授内官入行礼北向立俟报内官持节册繇正门入将至内引礼请皇太子妃具礼服宫人执扇从卫引赞导妃降自东阶出迎于宫门外北至皇太子妃随至拜位内官置节册于案内赞赞四拜赞宣册赞跪女官捧册立宣于皇太子妃之左宣毕内赞赞受册赞搢圭女官取册授皇太子妃皇太子妃受讫以授女官女官跪受于皇太子妃之右内赞赞出圭赞兴赞四拜礼毕内官持节出皇太子妃送出宫门外内官报正副使礼毕正副使复命皇太子妃乃具礼服诣奉先殿行谒告礼如常仪礼毕女官导诣宫门俟上具皮弁服皇后燕居冠服陞座女官导妃就内殿行八拜礼毕出
　　永乐二十二年册立　乐设而不作节册至引赞赞妃就拜位宣册授册毕行四拜礼奉先殿谒告毕诣几筵行谒告礼如常仪【时文皇帝梓宫在殡】皇帝皇后前谢恩礼毕诣皇妃前行四拜礼回宫诣皇太子前行四拜礼毕导陞座侍卫如常仪王妃公主郡王及宫人女官应贺者于丹墀内行四拜礼毕各退
　　亲王册立仪
　　凡亲王册立洪武初皇帝预告太庙及期临轩拜册年幼者则遣官保抱以从事成化末年更定即日告内殿廷遣节使就各王府册立之罢预告临轩之礼
　　洪武三年定　前期择日奏告太庙至日设寳册案五座于殿中寳册亭十座于丹陛上之东皇太子侍立位于御座之东诸王拜位于丹陛上及御座前俱北面其余陈设侍卫执事俱与册东宫仪同是日早百执事各就位鼓三严侍仪奏中严皇帝于谨身殿具衮冕皇太子于奉天门具冕服亲王各具九章冕服引班分引文武百官入侍立位侍仪版奏外办皇帝出御奉天殿尚寳卿捧寳及导从奏乐如常仪鸣鞭司晨报时讫引进四人引皇太子引礼四人引亲王俱繇奉天门东入乐作陞自东陛皇太子繇殿东门入引进立于门外内赞接引至侍立位亲王入至丹墀拜位引礼分立于左右乐止捧受册寳内使繇西陛陞俱入就丹陛立位知班于丹墀中唱班齐赞礼于丹陛上赞鞠躬乐作再拜乐止内赞赞承制讫繇殿中门出立于中门外称有制赞礼赞亲王皆跪宣制云封皇太某为某王某为某王皇从孙某为某王毕赞诸王皆俯伏兴承制官繇殿西门入跪于殿中奏传制毕复位赞礼赞诸王鞠躬乐作再拜乐止赞礼赞行礼引礼引秦王繇殿东门入乐作引礼立于门外内赞接引秦王入至御座前拜位乐止内赞赞跪赞受册寳捧册寳官于案前跪捧册授读册官内赞赞读册读册官跪读册讫以册授丞相丞相搢笏受册内赞赞搢圭赞受册丞相以册跪授秦王捧受册寳内使跪于王西捧册兴立于王西捧册寳官又于案前跪捧寳授读寳官内赞赞读寳读寳官跪读寳讫以寳授丞相丞相捧寳跪授秦王捧受册寳内使跪于王西捧寳兴立于捧册内使之下内赞赞出圭俯伏兴赞复位引礼引秦王出乐作内使捧册寳前导出至殿东门引礼引秦王复位乐止内使以册寳置于册寳亭盝匣中退立于丹陛之东引礼引以次诸王俱入殿受册寳并内使捧受皆如上仪毕赞礼赞秦王以下皆鞠躬乐作四拜乐止内使舁亲王五位册寳亭前行引礼导王俱繇东阶降乐作奉迎册寳官奉迎出奉天门东乐止时齐潭赵鲁四王年幼遣官赍奉册寳授之其仪内赞赞承制官稍前丞相前立于殿西内赞赞丞相跪承制讫读册寳官捧四王册寳俱繇中门出内使舁册寳亭至丹陛中读册读寳官以册寳置于盝匣中执事舁册寳亭前行授册寳官丞相一同繇中陛降读册寳官繇西门入殿复位捧受册寳内使四人繇西陛降从丞相繇丹陛转谨身殿之东进至王宫门外册寳亭暂驻于门外正中内使监官出迎于册寳亭西南跪东北向授册寳官丞相东北立西南向称有制宣制曰封皇子某为某王某为某王毕授册寳官丞相止内使监官迎寳册入宫中授册寳官丞相繇王宫中出至奉天殿前丹墀西转繇西陛陞自西门入殿跪云宣制讫俯伏兴引礼引靖江王至御座前跪受册寳出复位四拜兴繇东陛降奉迎册寳出奉天东门并有秦晋等仪礼部尚书跪奏诏书用寳诣案降捧诏书尚寳卿用寳以诏书置于案礼部尚书跪奏捧诏赴午门开读兴捧诏繇中门出乐作降自中陛授册寳丞相等官繇西门出降自西阶文武百官迎诏书开读于午门外颁行俱如常仪侍仪奏礼毕鸣鞭皇帝兴乐作还宫引进入东门至殿上导皇太子出乐止是日所司备鼓乐仪卫司备仪仗于奉天门西右顺门东伺亲王受册寳毕出至奉天门引礼引亲王诣东耳房伺于中宫行礼内使舁册寳亭东门出繇西道仪仗鼓吹前行送至亲王殿各以序奉安于殿内
　　亲王年幼受册寳仪
　　受册之日内使监官陈设香案于内殿正中设保抱抱王受册位于香案之南设受册寳内使监官位于香案之东捧受册内使位于保抱抱王受册位之西捧受寳内使位于捧受册内使之南司赞二人位于保抱抱王受寳位之东西丞相奉迎册寳至王宫门外内使监官跪听制讫丞相出内使监官迎册寳亭入宫中置于香案之北保抱抱王繇东门入乐作至香案前受册位北面立乐止司赞赞行册礼内使监官前立称有制内赞赞保抱抱王皆跪内使监官宣制曰今封皇子某为某王某为某王毕内赞赞保抱抱王兴继赞授册寳司宾引保抱一人抱王前立授册寳监官诣案取册捧授于保抱保抱授册以授于捧受册内使内使跪于保抱之左受册兴退立于西授册寳监官又诣案取寳捧授于保抱保抱受寳以授于捧受寳内使内使跪于保抱之左受寳兴退立于西以次受册寳皆如上仪内赞赞礼毕乐作司宾引保抱抱王退乐止执事各以册寳奉置亭中
　　朝谢中宫　与皇太子受册朝谢仪同
　　谢东宫亲王受册之日内使监官陈设皇太子座于东宫侍仪司设亲王拜位于殿庭阶上及殿上正中赞礼二人位于殿庭王拜位之东西内赞二人位于殿内王拜位之东西文武官侍立位于殿庭东西将军六人位于殿门之左右拱卫司设仪仗于殿庭之左右乐工设乐于宫门之外亲王于中宫行礼毕引礼引亲王便服至东宫门外西向立引进引皇太子便服出宫乐作陞殿乐止引礼引诸王繇东阶陞乐作至殿庭阶上拜位乐止赞礼唱鞠躬拜乐作四拜乐止引礼引秦王繇殿东门入乐作引礼立于门外内赞接引秦王至殿内拜位乐止内赞赞礼同唱跪秦王以下皆跪秦王恭谢曰小弟某等慈受封册谨诣皇太子长兄殿下恭谢谢毕内赞赞礼同唱俯伏兴平身引礼引秦王繇东门出乐作复位乐止赞礼唱鞠躬拜乐作四拜乐止赞礼唱礼毕引进启礼毕皇太子兴乐作还宫乐止引进引亲王以次出
　　亲王自行贺及百官贺诸王亲王受册之日仪卫司于西宫亲王殿依亲王长幼陈设座位侍仪司设文武官陪立位于殿庭之东西拜位于廷中文东武西内赞二人位于殿内东西相向拱卫司陈设亲王仪仗于殿前之东西乐工陈乐于殿庭之南赞礼赞各就位亲王于东宫行礼毕引礼引亲王便服入殿门乐作陞座乐止文武官入立于殿庭之东西引礼引晋王以下诣秦王前行礼赞礼唱鞠躬晋王以下皆鞠躬乐作四拜乐止引礼引以次亲王行礼皆如贺秦王仪赞礼唱礼毕引礼引文武官入就拜位赞礼唱鞠躬乐作四拜乐止引礼引丞相繇西门入引礼立于门外丞相至殿上拜位内赞赞礼同唱跪丞相及庭中文武官皆跪丞相称贺曰某官某等兹遇亲王殿下荣膺册寳封建礼成无任忻忭之至贺毕内赞赞礼同唱俯伏丞相及庭中文武官皆俯伏兴平身丞相出引礼引复位赞礼唱鞠躬乐作四拜乐止赞礼唱礼毕内赞启礼毕亲王兴乐作出殿门乐止引礼引文武官以次出
　　东宫及百官称贺上表笺亲王受册寳礼既毕至晩内使监于奉天殿陈设御座香案尚寳司设寳案于香案之北侍仪司设表案位于香案之南又设表笺案位于丹墀北之正中设皇太子拜位于丹陛上御前正中亲王陪拜位各以长幼序于皇太子拜位之南其余陈设侍卫执事与贺册立中宫仪同是日侍仪侍从入迎车驾上位陞谨身殿侍仪版奏中严御用监官奏请上位服兖冕皇太子亲王于奉天门东耳房具冕服文武官迎表至午门前置龙亭于御道中礼部官取表函置于案舍人举案宣表官展表官押表案引丞相前行文武官分班俱繇西门入至丹墀中礼部官押表案于丹墀正中各就位文武官各就起居位侍仪奏外办导引上位御舆以出仗动鼓吹振作尚寳卿捧寳前导侍卫如常仪上位陞御座乐止尚寳卿捧寳置于案将军卷帘拱卫司鸣鞭司晨报时鸡唱讫诸侍从官殿前班拱卫司官繇西阶降引班引同宣表官受表官受笺内官俱入起居位东西相向立定通班唱某卫指挥使臣某以下起居引班唱鞠躬平身指挥以下鞠躬平身引班东西分引至丹墀中拜位北面立赞礼唱鞠躬乐作两拜乐止赞礼唱指挥使稍前指挥使前立赞礼唱鞠躬指挥以下皆鞠躬赞礼唱圣躬万福唱平身指挥以下皆平身唱复位指挥使皆复位唱鞠躬乐作两拜乐止通班唱各供事引班引指挥以下官各就位引进四人导皇太子亲王繇东门入乐作繇东阶陞至拜位乐止引进立立于其前唱鞠躬乐作四拜乐止引进引皇太子繇殿东门入乐作引进立于门外内赞接引皇太子至御座前拜位乐止内赞引进同唱跪皇太子亲王皆跪皇太子称贺云长子某兹遇诸弟某等受封建国谨诣父皇陛下称贺贺毕内赞引进同唱俯伏兴平身皇太子亲王俯伏兴平身内赞引皇太子出殿东门乐作内赞唱复位引进引皇太子复位乐止引进唱鞠躬乐作四拜乐止引进引皇太子亲王东陛降乐作至文楼乐止司晨再报时讫通班唱具官臣某以下起居以下百官称贺仪与贺册中宫仪同
　　东宫贺中宫亲王受册次日内使监官陈设皇后御座于中宫殿上皇太子拜位于露台上正中亲王陪拜位序于其后设皇太子行礼位于御座前内赞二人位于殿上拜位之东西陈设仪仗于殿廷之东西擎执于殿内之左右乐工设乐于宫门之外皇太子于上位前行贺礼毕司宾引皇太子亲王各具冕服至中宫门外东向立内使监官启闻皇后首饰袆衣出殿乐作陞御座乐止司宾引皇太子亲王繇东阶陞乐作入就露台上拜位乐止司宾分立于其前司赞唱鞠躬乐作四拜乐止司宾引皇太子繇殿东门入乐作至殿内拜位乐止司宾分立于其前内赞唱跪皇太子跪称贺曰长子某兹遇诸弟某等受封建国谨诣母后殿下称贺毕内赞唱俯伏兴平身皇太子俯伏兴平身司宾引皇太子东门出乐作复位乐止司宾唱鞠躬乐作四拜乐止司宾唱礼毕内使监官启礼毕皇后兴乐作还宫乐止内官引皇太子亲王以次出
　　中宫受内外命妇贺　至日司宾引内外命妇各服其服各于中宫门外之左右皇太子入行贺礼毕内使监官启闻司宾二人先引外命妇繇西门入序立于廷中左右二人引内命妇入就拜位司赞唱班齐唱拜乐作四拜乐止司宾引班首繇西阶陞西门入乐作至御座前乐止内赞司赞唱跪班首及众内命妇皆跪班首称某封某妾某等兹遇亲王受封建国恭诣皇后殿下称贺毕内赞司赞同唱兴班首及众内命妇皆兴司宾引班首繇西门出西阶降复位司赞唱拜乐作四拜乐止司宾引内命妇出司宾二人引外命妇入就拜位唱拜乐作四拜乐止司宾引班首繇西门入乐作至御座前乐止内赞司赞同唱跪班首以下皆跪班首称贺曰妾某氏等兹遇亲王受封建国恭诣皇后殿下称贺毕内赞司赞同唱兴班首以下皆兴司宾引班首繇西门出西阶降司赞唱拜乐作四拜乐止司宾引外命妇以次出
　　东宫受百官贺　与东宫初立百官进贺仪同
　　成化二十二年续定　其日清晨上亲告奉先殿【用祝文】前期鸿胪寺设节册寳案于奉先殿中册东寳西节居中防舆设于丹墀之东教坊司设中和韶乐及大乐是日早锦衣卫设卤簿驾上具皮弁服御华葢殿执事官行礼如常仪鸿胪寺奏请陞殿导驾官前导上陞座鸣鞭乐作文武百官朝服行叩头礼侍班乐止引礼引正副使入就拜位乐作赞四拜乐止传制官跪奏传制执事官奉节册寳案繇殿左门出置御道中传制官繇左门出称有制赞正副使跪制曰某年某月某日册封第几子某为某王命卿等持节行礼赞俯伏兴四拜礼毕执事官举节册寳置于防舆中用黄伞盖及大乐送至右顺门外正副使朝北立仍用内乐迎防舆至各王所居门外内执事先设香案于中堂之北设节册寳案于香案之南王先具服册节寳将至出迎于门外内执事捧节册寳繇正门入先行王随行至王所居正中各置于案册东寳西节居中内执事导引王就拜位赞四拜乐作兴平身乐止赞宣册赞诣册案前赞跪宣册内官取册立宣讫赞受册捧册内官以册授王王受讫以册授内侍内侍跪受立于西赞受寳捧寳内官以寳授王王受讫以寳授内侍内侍跪受立于西赞俯伏乐作兴平身乐止赞复位赞四拜乐作兴平身乐止赞礼毕内导引引王送节出门外内执事捧节出授正副使报礼毕正副使持节复命是日亲王受册寳毕内侍引诣奉先殿谒告如常仪毕内侍引亲王诣皇太后前行八拜礼诣上前皇后前俱拜八拜礼诣母妃及皇妃及东宫并妃前各行四拜礼毕回宫次日文武百官常服致词称贺行礼毕司礼监请各王具常服俱诣奉天门前东庶坐百官常服行四拜礼
　　亲王妃册立仪
　　与册立皇太子妃同
　　公主册立仪
　　洪武九年定　先期内使监陈设册案于乾清门御座之东南设仪仗于丹陛之东西陈女乐于丹陛之南尚仪奏外办上皮弁服中宫翟衣陞御座乐作陞座讫乐止引礼引捧册使者女官就殿上拜位赞拜乐作四拜乐止传制官称有制赞捧册使者跪传制制曰今册长女为某公主命尚宫正某行礼举册官以册立授使者使者受册以授执事者执事跪受退立于殿东赞兴捧册使者兴赞拜乐作四拜毕乐止执事者捧册前行使者随诣华葢殿设香案于正中设册案于香案前公主服九翚四鳯冠翟衣立于殿西东向册使至以册置于案册使立于册案之东南向引礼引公主诣拜位赞礼赞公主四拜毕赞礼请公主诣前册使称有制赞礼赞公主跪赞宣册宣册官取册立宣讫以册入于盝赞受册宣册官以册授公主公主受册兴以册置于案执事者收册册使兴引礼就导引公主诣上前谢恩赞八拜又诣中宫前谢恩赞八拜礼毕次见皇妃东宫及妃各王及妃如常仪公主授以金册壻皆称驸马都尉赐诰命皇姑曰大长公主皇姊妹曰长公主皇女曰公主自公主以上俱授金册册立仪册文俱见婚礼
　　诞生名命
　　皇子诞生仪
　　嘉靖十五年定　皇子初生三日上亲诣南郊奏告同日祭告奉先殿崇先殿遣官分告方泽朝日夕月太社稷帝社稷天地神只行事俱祭服具告文行三献礼祭品用酒果脯醢南北郊加太牢文官五品以上武官四品以上俱随诣南郊文官三品以上武官公侯伯皇亲驸马仍诣内殿各具服陪拜次日上御奉天门文武百官具吉服称贺先后行四拜礼仍自诞生之日为始各吉服十日择日颁诏天下如常仪分遣翰林院春坊六科官赍捧御书往王府报知
　　万厯十年更定　皇子初生三日遣官祭告南北郊太庙社稷坛是日上具衮冕服御皇极殿文武百官及天下诸司进表官员各具朝服鸿胪寺官致词称贺余如常仪仍遣官赍捧诏书往谕朝鲜国王
　　皇子命名仪
　　嘉靖十二年定　皇子生三月礼部行令钦天监择命名并行礼吉时翰林院备查钦赐过宗室名同字行者进呈御览以避重复开拟数字上请简定前期上择内夫人之敬慎者以奉皇子剪发前一日上诣太庙世庙以命皇子命名告于列圣皇考用香帛脯醢酒果祝文至日早保姆抱皇子于寝官剪发为鬐留角如礼上具皮弁服御乾清宫陞御座皇后率嫔之生皇子者各服其服朝见行四拜礼毕皇后侍立东面嫔后保姆抱皇子出自寝繇西至殿内授皇子于皇后内赞奏曰皇后率某嫔某氏敢用吉日秪见皇子上降座命以制辞遂执皇子之右手而赐之名皇后敬对毕遂左还授皇子于保姆还寝皇后复率嫔四拜毕各还宫次日上御奉天门钦降手勅以皇子睿名传谕礼部行宗人府上籍玉牒
　　隆庆二年更定　皇子生弥月剪髪如常仪至百日礼部行令钦天监择命名并行礼吉时翰林院预拟睿名上请简定至期上以命皇子名告闻于奉先殿世宗皇帝几筵殿孝殿神霄殿用告文祭品如常仪是日上具常服御乾清宫陞座皇后率皇贵妃各服其服朝见行四拜礼毕皇后侍立东面皇贵妃中立保姆抱皇子出自寝繇西至殿内授皇子于贵妃内赞奏曰皇贵妃某氏敢用吉日祗见皇子上降座抚皇子首咳而赐之名皇贵妃承防毕左还授皇子于侍姆还寝皇后复率皇贵妃四拜毕各还宫次日上御皇极门降手勅如常仪
　　皇女诞生仪
　　嘉靖十五年定　皇女生弥月前期上择内夫人之敬慎者以奉皇女剪发是日早保姆抱皇女于寝宫剪髪为鬐留覊如礼上具常服御乾清宫陞御座皇后率妃之生皇女者具服朝见行四拜礼毕皇后侍立东面妃后保姆抱皇女出自寝繇西至殿内授皇女于皇后内赞奏曰皇后率妃某氏祗见皇女上降座执皇女之右手而赐之名皇后承防遂左还授皇女于保姆还寝皇后复率妃四拜毕各还宫是日宫中举宴礼如常仪
　　尊号徽号
　　上尊号
　　天子登极奉母后或母妃为皇太后则上尊号其后或以庆典推崇皇太后则加称二字或四字为徽号上徽号致词而上尊号则止进册寳其仪畧同具列于后
　　皇太后上尊号仪
　　洪熙元年定　告祭前期太常寺官具奏致斋三日遣官祭告天地宗庙社稷上亲告太宗皇帝几筵太行皇帝几筵上册寳前期礼部移文各衙门是日鸣钟鼓百官具朝服随班行礼前一日内侍官于奉天门设册寳防舆册东寳西设香亭一于册寳防舆之南正中教坊司设中和韶乐及大乐设而不作是日早锦衣卫陈设如常仪内官设皇太后寳座于宫中陈设仪仗于丹陛上及丹墀内设册寳案一于皇太后寳座前又设香案一于册寳案前设皇帝拜位于丹陛上正中设亲王拜位于丹墀内设内赞二人引礼二人设女乐于丹陛上设而不作至期皇帝临奉天门内捧册寳官捧册寳俟皇帝具冕服出捧置于防舆内侍官举舆导驾官导引皇帝随防舆后降阶陞辂百官于金水桥南北向序立俟册寳舆至皆跪既退兴随至思善门外桥南北向序立皇帝至思善门内降辂女官请皇太后陞座册寳舆繇中门进至宫中丹陛上置于皇帝拜位前册东寳西内引礼导引皇帝繇左门入至丹陛上右边北向立内赞唱执事官各司其事引礼官导引皇帝至拜位亲王各具冕服就拜位奏四拜传唱鸿胪寺赞百官皆四拜毕捧册寳官于防舆内取册寳捧繇殿中门入至皇太后前左边立皇帝繇殿左门入至拜位奏跪传唱亲王百官皆跪奏搢圭进册捧册官以册跪进于皇帝右皇帝受册献讫以授执事官执事官跪受置于案上之左奏进寳捧寳官以寳跪进于皇帝右皇帝受寳献讫以授执事官执事官跪受置于案上之右奏出圭奏宣册执事官跪宣读讫奏宣寳执事官跪宣读讫奏俯伏兴平身传唱同奏复位导引皇帝繇左门出至拜位奏四拜亲王同传唱百官同四拜毕奏礼毕驾兴
　　谒谢　是日皇太后受册寳毕皇后皇妃俱受册寳毕内官先具谒告仪物翰林院具谒谢文皇太后皇帝皇后皇妃各具服讫皇帝奉皇太后及率皇后皇妃祗谒奉先殿及诸太宗文皇帝几筵大行皇帝几筵前行谒谢礼如常仪
　　庆贺　是日皇太后行谒谢礼毕仍于宫中服燕居冠服陞座仪仗女乐如前陈设女官具服侍班如常仪内引礼官引皇帝皇后皇妃亲王公主及六尚等女官行庆贺礼如常仪次日外命妇四品以上入进表笺女官先于皇太后宫中左门外设表笺案仪仗女乐陈设及侍班如前仪命妇是日早于长安左右门入俱繇西华门进至宫门外引礼内官引入丹墀内东西相向立皇太后服燕居冠服陞座引礼官引命妇入班赞四拜赞跪赞进表引表案女官二人前导女官举表案繇左门入至皇太后前置讫赞兴赞四拜赞礼毕驾兴
　　太皇太后上尊号仪
　　与皇太后上尊号仪同
　　皇太后上徽号仪
　　天顺二年定　告祭先期四日太常寺官宿于本寺次日早具奏致斋三日遣官祭告天地宗庙社稷其祭仪用果酒脯醢香帛迎神四拜行一献礼读祝送神四拜礼毕上册寳前期礼部移文各衙门是日鸣钟鼓百官具朝服随班行礼前一日内侍官设册寳案于奉天殿册东寳西设册寳防舆于丹墀内设香亭一于册寳舆前教坊司设中和韶乐及太乐是日早锦衣卫设卤簿大驾如常仪前一日女官设皇太后寳座于宫中设册寳二案于寳座前册东寳西设香案于册寳案前设皇帝拜位于丹陛上正中皇太子亲王拜位列于后又设皇帝进册寳位于宫门内正中设内赞二人引礼二人内官设仪仗于丹陛丹墀东西女官擎执者立于寳座之左右钟鼓司设乐于丹陛东西北向是日早上御华盖殿具冕服鸿胪寺官奏请行礼导驾官导引上出至奏天殿捧册寳官捧册寳置于案内侍官举案繇殿中门出导驾官导引上随行至丹陛下捧册寳官取册寳置于防舆内侍官举舆上陛辂随舆后百官于金水桥南北向序立册寳防舆至皆跪过毕兴随至文华门外上至清宁门内降辂趋至宫门外北向立女官奏请皇太后陞座皇太后具服出导从如常仪乐作陞座册寳防舆繇中门进至宫中丹陛上置于皇帝拜位前册东寳西内引礼官导引上繇左门入至丹陛左北向立乐止内赞唱执事官各司其事引礼官导引上至拜位皇太子亲王各具冕服就位奏拜乐作四拜乐止传唱鸿胪寺赞百官皆四拜毕捧册寳官于防舆内取册寳捧繇中门入至皇太后前左立上繇左门入至拜位奏跪传唱皇太子及亲王百官皆跪奏搢圭进册捧册官以册跪进于上左受册奏宣册上以册授执事官执事官跪受于上右宣读讫捧置于案奏进寳捧寳官以寳跪进于上左上受寳以授执事官执事官跪受于上右捧置于案奏出圭俯伏兴传唱同奏复位引礼官导引上繇左门出至拜位奏拜乐作四拜乐止传唱百官同四拜毕致词官于丹陛上跪奏于上左曰嗣皇帝臣伏惟皇太后陛下功徳兼隆显崇徽号永膺福寿率土同欢毕赞拜乐作四拜乐止传唱百官同四拜奏礼毕驾兴
　　谒告　是日皇太后受册寳毕内官先具谒告仪物皇太后具冠服诣奉先殿行谒告礼如常仪
　　受贺　是日皇太后行谒告礼毕仍御宫中服燕居服陞座仪仗及乐如前设陈内引礼官引皇后皇妃公主行庆贺礼如常仪礼毕文武百官诣清宁宫前门外上表庆贺行四拜礼司礼监官捧表进仍行四拜礼毕次日命妇进表庆贺前期一日女官设皇太后御座于宫中设香案于丹墀之南其日清晨内官设仪仗于丹陛之东西及丹墀东西女官擎执者立于御座之左右陈女乐于丹陛东西北向设表案于殿东门外设命妇拜位于丹墀北向设司赞位于丹墀东西设司宾于命妇拜位之北东西相向设内赞二人位于殿内东西命妇至宫门外司宾引命妇入就拜位女官具服侍班如常仪尚宫尚仪等官诣内奉迎尚仪奏请陞座皇太后具服出导从如常仪乐作陞座乐止司赞唱班齐乐作赞四拜乐止外赞唱进表引表案女官前导举表案女官二人举案繇殿东门入乐作至殿中乐止赞众命妇跪内赞唱宣表展表女官诣案前取表跪展宣表女官诣案前跪宣讫兴女官举表案置于殿东外赞命妇皆兴乐作赞四拜乐止司宾引班首命妇繇东阶陞乐作自东门入至殿中乐止内赞唱跪班首跪外赞众命妇皆跪内赞官跪于班首之左代致词云某夫人妾某氏等恭惟皇太后陛下德同坤厚允协徽称寿福无疆舆情欢戴毕内赞司赞同唱俯伏兴班首及众命妇皆兴司宾引班首繇西门出降自西阶乐作至拜位乐止赞拜乐作四拜乐止尚仪跪奏礼毕皇太后兴乐作还宫乐止引礼官引命妇以次出又次日上御奉天殿文武百官上表行庆贺礼毕颁诏天下如常仪



　　礼部志稿卷十二
<史部,职官类,官制之属,礼部志稿>
　　钦定四库全书
　　礼部志稿卷十三
　　明　余汝楫　编
　　仪制司职掌
　　耕耤　西苑耕敛附
　　皇祖重农元年仲春即行耕田礼列圣相承皆遵用焉至肃皇复行西苑耕敛之礼立帝社稷坛以春秋祈报礼加详已今西苑礼不行
　　洪武二年定皇帝祀先农毕太常卿奏请诣耕耤位皇帝至位南向立三公以下及应从耕者各就耕位户部尚书北面进耒耜太常卿导引皇帝秉耒三推户部尚书跪受耒太常卿奏请复位南面坐三公五推尚书九推各退就位太常卿奏礼毕太常卿导引皇帝还大次应天府尹及上元江宁两县令率庶人终畆是日宴劳百官耆宿于坛所
　　永乐间续定　凡祭先农毕驾至耕田所户部尚书捧鞭跪进教坊司官率其属作乐随驾行三推礼毕驾至仪门陞座乐作观三公九卿耕讫教坊司承应用大乐百戏毕跪奏致语驾至殿内陞座进汤进膳俱用乐毕顺天府官率耆老人等谢恩乐作礼毕乐止次百官行礼乐作礼毕乐止赐百官酒饭百官复入班行礼乐作礼毕乐止尚膳官进膳乐作进讫乐止百官入席教坊司官奏一奏本太初之曲进酒乐作进讫乐止进膳乐作进讫乐止教坊司官跪奏进汤乐作彻汤乐止二奏仰大明之曲进酒进膳进汤如前仪三奏民初生之曲进酒进膳进汤如前仪彻御案毕乐止百官复入班行礼乐作礼毕乐止鸿胪寺官奏礼毕驾还
　　嘉靖九年续定　每嵗仲春上戊祭社稷及先农先二日早顺天府官以耒耜及穜稑种进呈少顷内官捧耒耜及种稑种授顺天府官捧由午门左门出置防舆中鼓乐送至耤田所至日祭社稷毕昧爽上具翼善冠黄袍御奉天门太常寺官奏请诣先农坛上陞辇卤簿导从诣坛所具服殿更衣致祭【仪具祠祭司】祭毕上还具服殿更翼善冠黄袍少憇百官易便服讫太常卿入奏请诣耕耤位导驾官同太常卿导引上至耕耤位南向立三公以下从耕者各就耕位戸部尚书北向跪进耒耜顺天府官北向跪进鞭导驾官同太常卿导引教坊司官率属作乐歌舞左右赞相上秉耒三推讫户部尚书跪受耒耜顺天府官跪受鞭太常卿奏请复位顺天府尹捧青箱随以种播而覆之上御观耕台观三公五推尚书九卿九推讫太常卿奏耕毕从耕官各就班导驾官同太常卿导引上诣斋宫鸿胪寺官俟上陞座奏从耕陪祭官叩头奏顺天府县官老人叩头讫顺天府率庶人终畆鸿胪寺官赞入班百官序列定致词云亲耕既成礼当庆贺赞五拜三叩头礼毕赐百官酒饭鸿胪寺官承防赞入班百官行一拜三叩头礼讫尚膳监进膳三品以上官各就殿台四品以下官台下御路傍东西相向各赐坐并宴劳耆宿于坛傍教坊司承应用大乐队舞村田乐杂戏跪奏致语进酒进汤进膳及百官行礼俱奏乐如常仪宴毕鸿胪寺官赞入班百官行一拜三叩头礼讫驾兴还宫
　　隆庆二年耕耤仪同先期一日预告奉先殿是日还宫仍诣奉先殿及希神霄等殿参谒
　　治元年奏准顺天府率两县官耆老谢防之后引上中下等农夫各十人穿着本等衣鞋各执农家器具朝见叩头令其终畆毕人赐布一疋
　　嘉靖九年令以耤田旧地六顷三十五畆九分六厘五毫拨与坛丁耕种嵗出黍稷稻梁芹韭等项余地四顷八十七畆六分二厘九毫除建神只坛外其余九十四畆二分五厘六丝四忽亦拨与坛丁耕种上纳子粒俱输于南郊神廪以供大祭等项粢盛十年户部题准耤田五糓种子每畆合用一斗本部发银行顺天府收买送用以后年分于收获数内照地存留备用合用农器犂四张□四张锹十把锄十把十把扒十把扠十把防刀十把扫箒十把簑笠十副磟碡四个大小麻绳共一百条筐担十副礼部发银顺天府买造每地一顷合用耕牛四只礼部发银顺天府收买每日草料行里牛房照数放支责付耕夫喂养每地一顷用夫十名行顺天府于宛大二县取用俱免本身差役仍行太仓每名支口粮五斗
　　西苑耕敛
　　嘉靖十年上命垦西苑内隙地为田谕礼工二部建帝社帝稷坛每嵗仲春秋行祈报礼【仪注见祠祭司】于坛东北建殿曰无逸亭曰豳风又建亭曰省耕曰省敛每嵗耕获上亲临观以重农事置仓曰恒裕贮田之所入以供祀事
　　视学
　　皇祖视学祭先师不设牲不奏乐宪宗始用牲乐孝宗加币与太牢世宗以正先师称号载视学复増设啓圣公祠礼更有加云
　　洪武十五年定　前期一日有司洒扫殿堂设御幄于大成门东上南向设御座于彛伦堂至日学官率诸生迎驾于成贤街左驾至学官及诸生俯伏叩头兴驾入星门止于大成门外上入御幄礼官入奏请具皮弁服次请行礼导引官导上出御幄就御位百官各就位导引官导上诣盥洗位搢圭盥帨出圭诣酒尊所酌酒诣先师神位前再拜百官皆再拜搢圭执事官跪进爵上献爵授执事官奠于神位前出圭再拜百官皆再拜四配十哲两庑分献如常仪导引官导上入御幄易常服陞舆诣学学官率诸生先列于堂下东西上至彛伦堂陞御座赞唱学官诸生行礼五拜叩头东西序立于堂下三品以上及侍从官以次入堂东西序立赞进讲祭酒司业博士助教四人以次陞堂由西门入至堂中赞举经案于御前礼部官奏请授经于讲官祭酒跪受赐讲官坐乃以经置讲案叩头就西南隅设几榻坐讲赐大臣翰林儒臣坐皆叩头序坐于东西诸生圜立以聴讲毕祭酒叩头退就本位司业博士助教各以次进讲毕出堂门复位赞唱有制学官诸生列班俱北面跪聴宣谕五拜叩头礼毕学官率诸生出成贤街跪俟驾还明日祭酒率学官上表谢恩
　　成化元年续定　前期一日太常寺备祭仪设大成乐器于殿上列乐舞生于阶下之东西国子监洒扫殿室内外锦衣卫设御幄于大成门之东上南向设御座于彛伦堂正中鸿胪寺设经案于堂内之左设讲案于堂内之西南至日置经于经案锦衣卫设卤簿驾教坊司设大乐俱于午门外是日早百官免朝先诣国子监门外迎驾分献陪祀官先诣国子监具祭服伺行礼驾从东长安门出卤簿大乐以次前导乐设而不作太常寺先陈设祭仪于各神位前设酒尊爵如常仪执事设上拜位于先师神位前正中是日学官率诸生迎上至大成门外入御幄礼官入奏请具服上具皮弁服讫奏请行礼导引官导上出御幄中道诣大成殿陛上典仪唱执事官各司其事执事官各先斟酒于爵导上至拜位赞就位百官亦各就拜位四配十哲分献官各诣殿东西阶下两庑分献官各诣庑前俱北向立赞迎神乐作乐止奏上鞠躬拜兴拜兴平身通赞百官行礼同奏搢圭上搢圭执事官跪进爵乐作上受爵献毕复授执事官奠于神位前乐止奏出圭上出圭四配十哲两庑分献官以次诣神位前奠爵讫仍以次出殿门外东西向立典仪唱送神乐作乐止奏上鞠躬拜兴拜兴平身通赞陪祀官行礼同导引官导上由中道出分献官以次退上入御幄易常服讫礼官入奏请幸彛伦堂上升舆礼官前导由星门出从太学门入诸生先分列于堂下东西学官列于诸生前驾至学官诸生跪伺驾过然后起仍前序立百官分列堂外稍上左右侍立上至彛伦堂升御座赞学官诸生行五拜叩头礼武官都督以上文官三品以上及翰林院学士升堂执事官各以次序立赞进讲祭酒司业以次升堂由东西小门入至堂中执事官举案于御前礼官奏请授经于讲官祭酒跪受经受毕上赐讲官坐祭酒乃以经置讲案叩头就西南几榻坐讲上赐武官都督以上文官三品以上及翰林院学士坐皆叩头序坐于东西诸生圜立于外以聴祭酒讲毕叩头退就本位司业进讲如仪毕出堂门复位赞有制学官诸生列班俱北面跪聴宣谕毕赞行五拜叩头礼毕学官诸生以次退先从东西小门出列于成贤街之右伺候尚膳监进茶御前上命光禄寺赐各官茶毕各官退列于堂门外叩头东西序立上起升舆由太学门出升辇卤簿大乐前导乐作驾出太学门学官诸生伺驾至跪叩头退百官常服先诣午门外伺候驾还卤簿大乐止于午门外上御奉天门鸣鞭百官常服行庆贺礼鸿胪寺致词云恭惟皇上敬礼先师亲临太学増光前烈丕阐鸿猷臣等欣逢盛事礼当庆贺行礼毕鸣鞭驾兴还宫百官退明日国子监祭酒率学官诸生上表谢恩上具皮弁服御奉天殿锦衣卫设丹陛驾百官朝服侍班行礼毕上易服御奉天门礼部引奏赐祭酒司业学官及三氏子孙衣服诸生钞锭毕驾还是日上御奉天门赐宴武官都督以上文官三品以上翰林院学士及祭酒司业学官三氏子孙与宴又明日祭酒司业率学官诸生谢恩上赐勑勉励师生祭酒捧出师生迎导至太学开读行礼如常仪再明日祭酒司业率学官诸生复谢恩
　　治元年定　先期致斋一日奠加币牲用太牢改分献官为分奠官拜位列于陪祭官之前乐仍设而不作余如成化间仪
　　嘉靖元年续定　驾将至陪祀官武官自都督以上文官三品以上翰林院官七品以上同国子监官具祭服伺候行礼驾至星门外即降辇步入御幄易常服祭毕仍自御幄步出星门外升辇次日袭封衍圣公率三氏子孙国子监祭酒率学官诸生上表谢恩是日赐三氏子孙衍圣公等及祭酒司业宴子礼部命本部尚书待余如成化间仪　十二年以先师祀典既正再视学命大臣一员致奠啓圣公祠余如元年仪　乐章视学还导驾奏御銮歌神欢之曲臣闻古帝王受天命统四方宵衣旰食治道章心一诚敬感昊苍龙翔鹤舞神心乐康臣民讃时皇万嵗无彊驾至奉天门升座奏万嵗乐朝天子之曲与朝贺同还宫奏万嵗乐与前同万厯四年续定　驾至星门外降辇礼部官吉服导上入御幄礼部奏请具服上具皮弁服讫礼部官奏请行礼上出御幄太常寺官导上由大成门中道入盥洗诣庙中与嘉靖元年仪稍异余俱同前仪次日方行庆贺礼袭封衍圣公率三氏子孙祭酒司业率学官诸生各上表谢恩先期设表案于皇极殿檐下东王门外至日早锦衣卫设卤簿驾百官朝服侍班上具皮弁服御中极殿礼部官及各执事官行礼如常仪鸿胪寺官奏请升殿导驾官前导乐作升殿乐止鸣鞭传賛排班班齐鸿胪寺官致词百官行庆贺礼乐作五拜三叩头讫乐止分班侍立序班引衍圣公三氏等族人国子监师生过中賛鞠躬乐作四拜兴平身乐止賛进表乐作执事官举案由东王门入至帘前置定乐止賛宣表目鸿胪寺堂上官一员随礼部堂上官捧表目过中内賛賛跪外賛亦賛跪进表官俱跪宣毕賛俯伏乐作兴平身传賛同乐止执事官举案过东邉賛鞠躬乐作进表官俱四拜兴平身乐止各入本班立鸿胪寺官奏礼毕鸣鞭百官退出仍于皇极门朝服侍立上易常服御门鸿胪寺官传奏事起案执事官举案置御路中序班引袭封衍圣公等官并族人及国子监祭酒等官诸生上御路賛跪礼部官奏请颁赏承防讫賛叩头衍圣公并祭酒等叩头起执事官举案过东邉鸿胪官奏事毕鸣鞭上兴还宫百官退是日免宴后二日仪俱同前
　　成化元年令取三氏子孙赴京观礼又命衍圣公分献嘉靖十二年题准衍圣公及顔孟二博士礼部先期差行人前去行取及另取孔氏老成族人五人顔孟族人各二人一同驰驿赴京迎驾陪祀前期八日内阁及执事官赴国子监习仪至日习礼公侯伯俱迎驾聴讲观礼跪受宣谕班列于学官之次各衙门办事监生俱取回迎驾聴讲观礼
　　大射
　　古之射礼有五国朝次第行之诏成均博士弟子及郡县庠序之士皆使习射以俟贡举而凡遇郊庙之祭先期命文武官执事行大射之礼其仪具后
　　洪武三年定　前期戒射定耦选执事充司正副司正司射司射器请射举爵收矢执旗树鹄陈设如仪是日执事者入就位请射者引主射正官及各官贠子弟士民俊秀者各就品位司射器者以弓矢置于各正官及司射前请射者诣正官前圎揖毕引诣司射器前授弓矢毕引复本位司正执算入立于中后请射者诣司射前曰请诱射引司射二人耦进各以三矢搢于腰带之右以一矢挟于二指之间推年齿相让年长者为上射年防者为下射上射先进诣射位向鹄正立发矢司正书中投算置于中或副司正书中举旗者举旗如式上射射毕退立于傍让下射者诣位发矢书中举旗如前请射者俱引复位收矢者收矢复于射者司正取所中算请射者次请士民俊秀射次请官贠子弟射次请品卑至髙品者射其就射位发矢取算书中举旗收矢复位皆如式俱毕司正副司正各持算白中于主射正官举爵者酌酒授中者如式饮讫请射请属官以下仍捧弓矢纳于司射器还诣主射正官前揖而退
　　射器及执事官
　　工部制虎中鹿中及诸侯卿大夫射侯等器其仪按周礼大司马之职王大射则合诸侯之耦其属有射人掌张三侯司弓矢掌六弓八矢之法服不氏赏賛张侯以旌居乏而待获古大司马今兵部之职也今以兵部掌之其射鹄有七虎鹄五采天子射用之熊鹄五采皇太子射用之豹鹄五采亲王射用之豹鹄四采一品二品文武官射用之糁鹄三采三品至五品文武官射用之孤鹄二采六品至九品文武官射用之布鹄无采文武官子弟及士民俊秀射用之乏又名容凡射时置于鹄右执旗及待获者以蔽身设幅并韦当射时置于前以齐矢设射中五皮树中天子大射用之闾中天子宴射用之虎中皇太子亲王射通用之兕中一品至五品文武官用之鹿中六品至九品及文武官子弟士民俊秀通用之
　　其职事设司正官二贠掌騐射者品级尊卑人力强弱而定耦其中否则书于算兵部官掌之司射二贠掌先以强弓射鹄诱射以鼔众气以武职官充之司射器官二贠掌办弓力强弱分为三防验人力强弱而授之工部官职之举爵者二贠掌以马潼授中者饮光禄寺官职之请射者四贠掌定耦射射毕再请某耦射每鹄用二人侍仪司职之待获者掌矢纳于司射器者以各仆供其役执旗者六人掌于容后执五色旗如射者中的举红旗应之中采举采旗应之偏西举白旗偏东举青旗过于鹄举黄旗不及鹄举黑旗以军士二人掌之设引礼二人掌引文武官进退命侍仪司舍人职
　　防士
　　凡士之举于礼部者国初以三月朔日御殿而亲试之谓之殿试后率以三月十五日间以他事更日读卷传胪等仪具列于后
　　殿试仪
　　先期一日鸿胪寺官设防题案于殿之东光禄寺偹设桌于两庑至日早礼部官引贡士入至皇极殿丹墀内东西北向序立文武百官各具公服侍立如常仪鸿胪寺官请陞殿上常服御皇极殿鸣鞭文武百官行叩头礼侍班执事官举防题案于殿中内侍官以防题付礼部官置于案上鸿胪寺官引贡士就拜位执事官举防题案由左阶降置御道中賛贡士行五拜三叩头礼各分东西侍立执事官随举防题案于丹墀东鸿胪寺官奏礼毕鸣鞭驾兴文武百官退军校举试桌列于丹墀东西北向置定礼部官散题贡士仍列班跪受叩头就试是日如遇天或大风试桌即移设于两庑
　　读卷仪
　　殿试后二日早常朝毕驾诣文华殿免日讲不用侍班侍卫等项读卷官各执卷随至文华门外候上陞座传读卷官进各官趋至丹陛行叩头礼入殿内东西序立传读卷官读卷居首者至御前跪展卷郎读毕司礼监官接卷置御案本官叩头兴复班其各读卷官以次进读如仪读三卷后临时候防再读防卷如奉防免读各官即执卷同至御前跪司礼监官以次接卷俱置御案各官叩头兴复班传各官退各读卷官出至丹陛行叩头礼毕即出至文华门外候上将试卷裁定御批第一甲第一名第一甲第二名第一甲第三名毕其余各卷发出内阁官领收上回宫是日各读卷官先将第二甲第一名以下拆卷填冩黄榜
　　传胪仪
　　先期一日设黄榜案于中极殿内稍东至期文武百官各具朝服伺行礼是日早鼓未鸣先开左掖门放读卷及提调并执事官进入中极殿门外候上具皮弁服陞座各官入行叩头礼毕进入殿内供事读卷官拆第一卷奏第一甲第一名某人拆第二卷奏第一甲第二名某人拆第三卷奏第一甲第三名某人填冩黄榜讫尚寳司官用寳完备起鼓执事官整束黄榜翰林院官捧出皇极殿伺其余读卷提调等官俱先退出鸿胪寺官賛执事官行五拜三叩头礼毕奏请陞殿导上陞座作堂下乐鸣鞭执事官举案至帘前置定翰林院官捧榜授礼部官接置于案执事官引贡士入拜位賛四拜传制官跪奏传制俯伏兴由殿左门出至丹陛东立西向执事官举榜案至丹墀御道中置定传制官称有制鸣賛賛跪制曰某年三月十五日防试天下贡士第一甲赐进士及第第二甲赐进士出身第三甲赐同进士出身第一甲第一名某人第一甲第二名某人第一甲第三名某人第二甲某人等若千名第三甲某人等若干名传讫賛俯伏兴賛四拜毕进士分东西侍立执事官举案由皇极门左门出进士随出观榜鸣賛賛排班文武百官入班致词于丹陛中跪致词曰天开文运贤俊登庸礼当庆贺賛五拜三叩头礼毕鸣鞭驾兴
　　状元率诸进士上表谢恩仪
　　先期一日鸿胪寺官设表案于皇极殿门之东至日早锦衣卫设卤簿驾鸿胪寺官引状元捧表置于案退立丹墀御道稍东其诸进士以次序立上具皮弁服御中极殿执事官行叩头礼毕鸿胪寺官奏请陞殿导驾官前导上陞座作堂下乐鸣鞭文武百官各具朝服行礼侍班如常仪鸿胪寺官引状元及进士入班賛四拜賛进表鸿胪寺官举表案置于殿中賛宣表目礼部官跪宣表目讫俯伏兴彻案状元及进士又四拜礼毕鸣鞭驾兴
　　亲蚕
　　国初无亲蚕礼肃皇帝始勑礼部以每嵗季春皇后亲蚕于北郊后改于西苑未乆即罢
　　嘉靖九年定　先期钦天监择日以闻顺天府具蚕母名数奏送蚕室内工部具钩箔筐架及一应养蚕物件给送蚕母顺天府将蚕种及钩筐一副进呈讫捧自西华门出置防舆中鼓乐送至蚕室蚕母浴种伺蚕生先饲以待先一日蚕宫令丞设皇后采桑位于采桑台东向执钩筐者位于稍东设公主及内命妇位于皇后位东设外命妇位于采桑防东阶之下南北向以西为上至日四更宿卫陈兵卫女乐工备乐司设监备仪仗及重翟车蚕宫令备钩筐俱候于西华门外内执事女乐生并司赞六尚女官等皆乘车先至坛内候将明内侍诣坤宁宫奏请皇后诣先蚕坛所皇后服常服导引女宫导皇后出宫门乘肩舆侍卫警跸如常仪公主及内命妇应入坛者各服其服以从至西华门内侍奏请降舆陞重翟车兵卫仪仗女乐前导女官捧钩筐行于车前皇后至具服殿少憇易礼服祭先蚕【仪具祠祭司】祭毕更常服司賔引外命妇先诣采桑防位南北向女侍执钩筐者各随于后尚仪入奏请诣采桑位导引女官导皇后至采桑位东向公主以下各就位南北向执钩者跪进钩执筐者跪进筐受桑皇后采桑三条还至坛南仪门坐观命妇采桑三公命妇以次取钩采桑五条列侯九卿命妇以次采桑九条采讫各以筐授女侍司賔引内命妇一人诣蚕室尚功帅执钩筐者从尚功以桑授蚕母蚕母受桑缕切之以授内命妇内食妇食蚕洒一箔讫司賔引内命妇还尚仪前奏采桑礼毕皇后还具服殿侯陞座尚仪奏司賔率蚕母等行叩头礼讫司赞唱班齐外命妇序列定赞四拜毕赐命妇宴于殿内外并赐蚕母酒食于采桑台傍公主及内命妇殿内序坐外命妇从采桑者及文武二品以上命妇于殿堂上三品以下于防下各序坐尚食进膳司賔引公主及内命妇各就坐教坊司女乐奏乐进酒及进膳进汤如仪宴毕彻案公主以下及外命妇各就班司赞赞四拜尚仪跪奏礼毕皇后兴还宫导从如前
　　亲蚕坛筑于安定门外皇后率公主及内外命妇躬徃采桑而择内西苑隙地葢造织堂以终蚕事十年以出入不便改筑坛于西苑坛髙二尺六寸四出陛广六尺四寸甃以砖石又为瘗坎于坛右方深取足容物东为采桑台方一丈四寸髙二尺四寸三出陛铺甃如坛制台左右树以桑坛东为具服殿三间前为间一座俱南向西为神库神厨各三间右宰牲亭一座坛之北为蚕室五间南向前为门三座髙广有差左右为厢房各五间之后为从室各十间以居蚕妇设蚕公署于宫左偏置蚕宫令一贠丞二员择内臣谨恪者为之以督蚕桑等务

　　礼部志稿卷十三
　　钦定四库全书
　　礼部志稿卷十四
　　明　俞汝楫　编
　　仪制司职掌
　　经筵
　　国初经筵无定日或令文学侍从之臣讲説亦无定所正统初始着为仪常以月之二日御文华殿进讲月三次寒暑暂免日讲于文华穿殿其仪简嘉靖初命儒臣进讲大学衍义迨西苑无逸殿成命儒臣及经筵日讲官六卿侍经筵官各撰尚书无逸诗豳风七月讲义一道于无逸殿进讲万厯初増定午讲仪视旧仪稍有损益今并列于后
　　经筵讲仪
　　正统初定　凡经筵初开勑勲臣一人知经筵事内阁学士或知或同知经筵事六部尚书左右都御史通政使大理寺卿及学士等官侍班翰林院春坊等官及国子监祭酒二贠进讲翰林春坊等官二贠展书给事中御史各二贠侍仪鸿胪寺锦衣卫堂上官各一贠供事鸿胪寺鸣赞一贠赞礼序班四贠举案勲臣或驸马一人领将军侍卫礼部择吉题请先期直殿内官于文华殿设御座又设御案于殿内御座之东稍南设讲案于御案之南稍东是日早司礼监官先陈所讲四书经史各一册置御案又各一册置讲案皆四书东经史西先期讲官撰四书经或史讲章各一篇预置于册内是日早上御文华殿陞御座将军侍卫如仪鸿胪寺官引知经筵及侍班讲读执事侍仪等官于丹陛上行五拜三叩头礼毕【以后每月初二十二二十二日止行叩头礼】以次上殿依品级东西序立知经筵官序于侍班官上侍仪御史给事中于殿内之南分东西北向序班二贠举御案置御座前二贠举讲案置御案之南正中鸿胪寺官赞进讲讲官一贠从东班出一贠从西班出诣讲案前稍南北向并立东西展书官各一贠从本班出进至御案之南铜鹤下东西向立鸿胪寺官赞讲官鞠躬拜叩头兴平身毕东班展书官进诣御案前跪展四书毕起退立于东鹤下讲四书讲官进至讲案前立奏讲某书讲毕稍退展书官诣御案前跪掩四书毕仍退立于鹤下西班展书官进诣御案前跪展经或史毕起退立于西鹤下讲经史讲官进至讲案前立奏讲某经或某史毕少退并立如初展书官诣御案前跪掩书毕仍退立于鹤下鸿胪寺官賛讲官鞠躬拜叩头兴平身各退就东西班展书官随之序班二员举御案二贠举讲案退至原所鸿胪寺官賛礼毕命赐酒饭鸿胪寺官及各官皆跪承防出至丹陛上行叩头礼至左顺门酒饭毕入行叩头礼嘉靖二年奏准八月二十二日恭遇宪宗纯皇帝忌辰是日经筵官各具青緑花様衣服光禄寺仍具酒饭续更定具素服角带
　　十年十月初二日孝洁皇后忌辰令经筵官服青緑花様随侍人员浅淡衣服
　　隆庆元年定　先一日告奉先殿告几筵先五日命司礼监同各官诣文华殿演礼是日上诣文华殿左室展礼先圣先师又定讲章于前两日先进呈览凡假日先期传免
　　万厯二年定　春讲以二月十二日起至五月初二日止秋讲以八月十二日起至十月初二日止不必题请
　　日讲仪
　　上御文华穿殿止用讲读官内阁学士侍班不用侍卫侍仪执事等官侍班讲读等官入见行叩头礼东西分立先读四书次读经或读史每本读十数遍后讲官先讲四书次讲经或讲史务在直説大义明白易晓讲读后侍书官侍上习书毕各官叩头退文华殿赐茶【今不行】文华门赐酒饭
　　午讲仪
　　隆庆六年定　每日早阁臣及讲官讲毕各退上进暖阁少憇司礼监将各衙门章奏进上御览阁臣等退西厢房伺上有所谘问即召至御前将本中事情明白敷奏览本后阁臣率领正字官恭侍上进字毕若上欲再进暖阁少憇阁臣等仍退至西厢房伺若不进暖阁阁臣等即率讲官再进午讲讲通鉴节要通鉴讲完以贞观政要进讲讲官务将前代兴亡事实直觧明白讲毕各退上还宫一每月三六九视朝日暂免讲读上于宫中有暇将讲读过经书从容温习或看字体法帖随意写字一幅不拘多寡一每日定以日出时上早膳毕出御讲读午膳毕还宫
　　讲大学衍义仪
　　嘉靖六年定　每月初三初八十三十八二十三二十八日用经筵日讲官二员进讲内阁学士一贠侍班讲毕赐茶赐酒饭俱如日讲仪
　　无逸殿讲仪
　　嘉靖十年定　先一日设司监官于无逸殿设御座御案及讲案如文华殿月讲之仪是日质明上具常服乘辇至无逸殿门众官于门外迎上降辇乘板舆至殿内降舆陞御座鸿胪寺官赞各官于殿门外入拜行一拜三叩头礼毕进入殿内各照品级东西序立序班二贠举御案置御座前二贠举讲案置殿门内西邉东向设坐位鸿胪寺官赞进讲讲官大学士一员出班行叩头礼上命赐讲官坐讲官并鸿胪寺官承防賛叩头讫展书官诣御案前跪展讲章退讲官坐讲坐展书官诣御案前跪掩讲章讲官叩头讫复班又大学士一员出班叩头承防坐讲展书官一贠展书俱如前仪序班二员举御案二员举讲案退至原所鸿胪寺卿奏礼毕有防赐宴众官承防讫退至豳风亭前迎上陞版舆至亭内降舆陞御座赐宴【仪具宴享】
　　东宫出阁讲学仪
　　太祖命学士宋濓授皇太子诸王经书于大本堂后于文华殿及肃皇帝改为便殿遂移于殿之东厢房
　　初出阁仪
　　天顺二年定　是日早侍卫侍仪如常仪执事等官于文华后殿行四拜礼毕鸿胪寺官请皇太子陞文华殿执事官导引至殿陞座师保等官于丹陛上行四拜礼毕各官退出内侍臣导皇太子至后殿陞座以书案进每日侍班侍读讲官入分班东西立内侍展书侍读讲官以次进读叩头而退
　　每日讲读仪
　　一每日早朝退后皇太子出阁陞座内侍以书案进不用侍卫侍仪执事等官惟侍班侍读讲官入行叩头礼毕分班东西向立内侍展书先读四书则东班侍读官向前伴读十数遍退复原班次读经书或读史书则西班侍读官向前伴读亦如之务要字音正当句读分明读毕各官退　一每日己时侍班侍读侍讲及侍书官俟皇太子陞座毕入东西向立侍班内侍展书先讲早所读四书则东班侍讲官进讲一遍退复原班次讲早所读经史书则西班侍讲官进讲亦然务要直言解説明白易晓讲毕内侍收书讫侍书官向前侍习写字务要开説笔法防化端楷写毕各官叩头而退　一午膳后【是时已回宫】从容逰息或习骑射　一每日晩读本日所授书各数遍至熟而止　一凡读书三日后一温须背诵成熟遇温书日免授新书讲官通讲须晓大义　一凡写字春夏秋月每日写一百字冬月每日写五十字一每遇朔望节假及大风雨雪隆寒盛暑暂停讲读写字
　　治十一年定　是日早内侍设书案于文华殿内东礼部鸿胪寺执事官于后殿行四拜礼毕鸿胪寺官请皇太子陞文华殿导引至殿陞座三师三少并宫僚以次序于丹陛上行四拜礼毕从殿左右门入分班东西立通事舍人以书案进内侍展书侍读官进读读毕侍讲官进讲讲毕通事舍人彻案各官叩头退每日讲读常仪与天顺年同
　　隆庆六年増定　是日早侍卫侍仪如常仪内侍先设皇太子座于文华殿之东厢房正中西向设书架于座之左礼部鸿胪寺执事官皇太子出阁导引至东厢房陞座提调辅臣并侍班讲读等官以次序立丹墀行四拜礼毕各官以次入东厢房分班相向立鸿胪寺官赞起案通事舍人以讲案进内侍展书侍读官进读读毕侍讲官进讲讲毕通事舍人彻案命赐酒饭各官叩头而退每日讲读仪与天顺年所定同但每日各官先诣文华门外东西向序立皇上御日讲经筵毕皇太子出阁陞座又题准东宫初讲之时阁臣连侍五日以后仍于每月三八日一至先行叩头而出然后各官进入供事
　　诸王读书仪
　　书堂在皇极门右厢房讲官选部臣或进士改授翰林院官充之
　　天顺二年定　初入书堂其日早王至右顺门之北书堂面东中坐提督讲读并讲读官行四拜礼毕内官捧书展于案上就案左立讲读官进立于案右伴读十遍叩头退
　　一每日讲读清晨王至书堂讲读官行叩头礼伴读十遍出饭后复诣书堂伴看写字毕讲书直説大意毕仍叩头退内侍以所写字送内阁防看
　　万厯六年详定
　　一是日王出阁先期一日内侍官设座于书堂内坐西面东设书案于座之左侧置书于案设写字案于座之右侧置笔砚放纸于案是日早辅臣率领讲读侍书官于书堂门外稍南北面拱立伺王入书堂内坐定令防説先生每来辅臣率各官进入行四拜礼分班侍立内侍官举书案就案左立讲读官以次进立于案前授书各十遍讫令防先生每吃酒饭内侍官答应各官出王暂入书堂南间少憩辅臣再率各官入侍王写字讲书王出坐定令防説先生每来辅臣同各官入照前分班侍立内侍官举写字案于座前侍书官进至案前看写字写毕内侍官彻写字案举讲书案于座前讲读官以次进讲毕各官行一拜礼出仍于书堂外向北立王进内各退辅臣看所写字圈注于旁以备劝益
　　一次日以后每日早王出书堂各官进见行一拜礼其授书讲书看字并如前仪辅臣止侍看三日三日后讲读侍书官径自如仪授书讲书看字辅臣不预至写字毕每日轮一内侍官捧仿纸送内阁圏注一王每日所读书大学一本书经一本授书务要字様真正讲书直説大意务要通晓先一日进讲章三日一温书就温讲仍进讲章写字先用影本以后写熟对帖自写
　　一各官酒饭止是初入书堂时令防説一次以后不必再説只于讲书罢令防与先生每茶吃内侍官答应嵗率为常
　　一每年假日圣节前后通九日千秋节九日正旦初一日至二十日花朝一日清明一日端午前后通三日七夕一日中秋一日重阳前后通三日冬至前后通五日腊八一日除夕前五日每月朔望各一日遇大风雨暂免大寒大暑该住歇时请防定夺
　　一讲读侍书官俱于归极门南廊给与酒饭
　　一先期一日各该内外执事官俱赴书堂演礼
　　又令春讲定以二月初旬起至五月初旬暂止秋讲定以八月初旬起至十月中暂止
　　又准题辍讲之后内侍书官照常启请寻温旧书及日写字送阁圏注讲读等官遵先年事例半月恭诣书堂啓请诵书习讲或别授新书等项以効忠益
　　巡狩
　　成祖未定鼎时以北京为行在嵗常巡幸至肃皇巡承天谒献皇陵礼详载大狩録各朝俱不行
　　永乐七年北狩仪
　　永乐六年定　诏告天下诸司及各处镇守总兵官知会
　　一礼部预行各处凡有重事并四夷来朝俱达行在所仍俱本啓闻其余事务奏啓俱达京师啓闻施行事有疑碍者在京各该衙门具奏取自上裁凡进拜表文达行在所笺文达京师
　　一礼部预行经过所在军民衙门俟车驾至官吏生员耆老朝见及预行北京畿内文武衙门令掌印官俟车驾至朝见
　　一祭祀车驾将发奏告天地社稷太庙孝陵祭大江旗纛等神軷祭于承天门其经过处所滁州遣官祭滁阳王泗州遣官祭祖陵鳯阳祭皇陵祭淮阙里遣官祭先师孔子望祭防山縁途古先圣贤忠臣烈士祠坟礼部预期奏闻遣官致祭将至北京境上设坛祭北京山川等神车驾到北京奏告天地祭告境内山川等神
　　一扈从在京马步军五万人内马军一万步军四万马军五千步军五千充驾前军余马军五千步军三万五千分五军率领每军马军一千步军七千以都指挥指挥千百戸管领锦衣卫仍选将军五百人校尉二千五百人力士二千人
　　一侍从五府都督各一贠首领官一员吏六人吏部堂上官一员文选等四司官五员办事官二十贠歴事监生四十人秀才五十人吏十人户部堂上官一员北京等十三司官十三员办事官十贠吏二十四人礼部堂上官二员仪制等四司官七员办事官十贠吏十二人铸印局官一员吏一人匠六人兵部堂上官一员武选等四司官七员办事官五员吏十五人刑部堂上官一员浙江等十三司官十三员办事官五员吏十三人工部堂上官二贠营缮司等四司官十员办事官二十员吏十五人都察院堂上官一员浙江等十三道监察御史二十四员办事官五员吏二十四人通政司堂上官二员首领官一员吏六人大理寺堂上官一员左右寺官六员吏十人太常寺堂上官二员首领官一贠吏二人赞礼郎四员协律郎一员司乐一员乐舞生二十人厨子五十人光禄寺堂上官三员首领官一员署官十七员办事官六贠吏三人厨子一千人鸿胪寺堂上官四员首领官一员司仪司賔二署各一员序班四十员鸣賛四员及通晓夷语者斟酌带去翰林院内阁官三员侍讲修撰典籍等官六员书制勅秀才八人及译写四夷文字监生十三人尚寳司官二员吏科给事中三员户科给事中三员礼科给事中四员兵科给事中三员刑科给事中三员工科给事中三员中书舍人四员写诰秀才五人行人司行人十员大医院堂上官二员御医二员生药库官一员医士摘选三分之二吏三人钦天监官三员天文生十五人教坊司奉銮韶舞司乐各一员俳衣色长乐工斟酌用之一扈从文武官军人等陆路文武官员一等写制诰秀才译字监生用供用医士天文生及厨役人等俱给马驘骡匹马官给外脚力驴给钞六十锭令自备办事官监生人才吏典及医士厨役等非用者人给脚力钞二十锭随伍官员将军较尉力士旗军每二人给驴一匹如不敷亦给钞六十锭自备水路俱应付只遇陆路应付车辆
　　一縁途各跕每跕増马二十匹令附近卫所马军内差拨仍令附近有司备车一百辆无车之处起夫五百人聴
　　一经过处所支给粮草扈从官员人等人日给行粮二升马日给料四升草一束驴料一升草一束一车驾将发宴在京文武羣臣赐扈从文武官员军校人等钞公五十锭侯四十锭伯三十锭一品二品二十锭三品四品十五锭五品十二锭六品七品十锭八品九品八锭未入流及办事官将军总小旗人钞七锭将军及各卫总小旗人钞六锭监生秀才吏典人才医士乐舞生军役力士厨子工匠人钞五锭军伴皂乐工人等人钞四锭在外卫所扈从及各处驻劄官军依京卫官军例赏给
　　一车驾至北京宴文武羣臣耆老赐官员人等及命妇钞其当守城命妇论次行赏一遇万夀圣节公侯驸马伯文武官四品以上近侍官及监察御史预宴五品以下并办事官监生秀才吏典军民工匠人等依例赐钞一锭
　　一五府六部都察院大理寺锦衣卫各铸印信通政司鸿胪寺各官铸闗防
　　一扈从官员有牙牌者随身悬带以凭官防出入一经过郡县分遣廷臣考覈守令贤否即加黜陟分令给事中监察御史存问髙年赐币帛酒肉
　　一经过鳯阳陵户及亲戚人赐钞六锭耆老迎见者人赐三锭泗州陵户亲戚耆老迎见者赏如之
　　嘉靖十八年南巡仪
　　嘉靖十八年定
　　一先期上亲奏告皇穹宇极寳殿同日告闻皇祖太庙皇考睿宗庙遣官分告北郊成祖列圣羣庙太社稷帝社稷朝日夕月天神地只用祭服太常寺备脯醢酒果翰林院撰告文
　　一軷祭于承天门遣官祭旗纛之神用牲醴制帛三献如常仪
　　一驾发出正阳中门后妃辇轿后随锦衣卫设钦制武陈驾备辇舆仪仗等项扈行本卫选精壮旗校八千人内以六千人専管奉上座舆辇二千人専管摆执驾仪及一应正直巡绰宣传等用选委千百户一百二十员分投管理各分拨班接替行太仆寺调取寄养马三千匹兊给各旗校更迭骑坐以锦衣卫指挥充前驱使领千百户等官先往肃清道路简命武职重臣二员留守京城兵部尚书一员参賛机务各请勅行事以文职大臣一员总督整饬宣大等处军务一员提督蓟州山海闗等处地方邉备文职重臣一员充行邉使往辽东蓟州宣大雁门固原等九邉阅视邉备戸部赍银随去劳赏官军各请勅行事兵部奏请城四门京城九门大明门外两邉守门文武大臣各一员坐邉官侯伯二员増设守门官军用科道官防阅京城内外巡捕官军行团营再选有马官军三千员名分为两班酌五城地方与同旧有官军巡逻仍选委坐营官及各提督把总等官昼夜巡捕安定徳胜门各土城门外及郑村坝大黄庄居庸闗白羊口六处地方该营拣选有马官军每处一千员名分为两班轮流下营防守安定徳胜门土城各用东西官聴征总兵官一员其余各用参将一员统领下营紫荆倒马二闗保定抚镇官拣选精鋭有马官军每闗一千员名分为两班每月轮流下营守把各委坐营官一员统领
　　一兵部于团营东西御马监勇士内拣扈驾官军六千员名给兊马匹内执武陈驾仪一千人总兵官一员领之驾前后各二千人参将二员领之驾左右各五百人翼驾行左右副参将领之及行文沿途抚镇等官调拨兵马屯驻扈驾先期户部请勑命侍郎一员率属官六员带领太仓银三十余万两前去沿途整理官军粮料工部请勅差郎中一员同内官监督理沿途桥道及行宫蓆殿礼部行南北直浙江等十三布政司凡有要重事俱达行在所奏闻其余事务俱达在京通政司照常封进各该衙门啓请皇太子令防行其事有疑碍者各差人赴行在具奏取防各处拜进表笺除嵗例等项赴在京礼部照常类收啓请司礼监官捧进其特贺大礼不系常典者原差人恭诣行在投进
　　一扈从官五府堂上官各一员首领官各一员吏各一人吏部堂上官一员文选等四司官各一员办事官六员吏六人戸部堂上官二员浙江等十三司官各一员办事官二员吏十三人礼部堂上官二员仪制等四司官共六员铸印局官一员办事官六员儒士三人吏十二人铸印匠四人兵部堂上官一员武选等四司官共六员办事官一员吏六人刑部堂上官一员浙江等十三司官各一员办事官一员吏十三人工部堂上官二员营缮等四司官共十员办事官二员吏十人都察院堂上官二员浙江等十三道监察御史各二员办事官四员吏十三人通政司堂上官二员首领官二员办事官二员吏二人大理寺堂上官一员左右寺官二员办事官二员吏二人太常寺堂上官六员首领官二员属官十员吏二人执事人役四十人厨役三十人光禄寺堂上官二员四署官四员吏四人厨役二百人太仆寺堂上官一员首领官一员吏一人鸿胪寺堂上官俱从司仪司賔各一员鸣賛四员序班十六员通事四员翰林院堂上并讲读等官四员制勅诰勅二房官共二十员译字官生四人吏十人尚寳司官四员吏一人六科给事中十二员吏六人中书舍人一员吏一人行人司行人十员吏三人太医院堂上官五员御医吏目八员圣济殿医士选带三分之一吏二人钦天监堂上官一员博士等官八员天文生隂阳人共十人吏一人教坊司奉銮韶舞司乐八员俳色长乐工二百人扈从文武内外官及各项人役合用夫马驴骡车两廪给口粮各项应付事宜兵部定拟奏请转行在外有司一体应付内府印绶监收贮先年行在衙门印信闗防礼部领出给付各扈从官使用尚寳司给领文武字様牙牌
　　一驾发留守大臣率在京文武衙门官贠各具吉服先期赴宣武门外彰义闗送驾过退扈从官分程先发在途俱免朝参驾惟礼兵二部鸿胪寺太常寺科道紏仪官从行光禄寺随路预办御膳酒饭供具凡遇行宫进膳处所各该抚按守巡兵备等官选委精壮官军披带盔甲器械拱卫乘舆不许諠哗错乱违者聴锦衣卫即时具奏拿问其扈从官军户部给散行粮工部办锅灶不许分外索害有司及入民舍混扰违者许被害之人赴抚按衙门告治仍行随驾缉事官校访拿重治各该军卫有司不许分外科敛违者聴抚按官体访指实参究重治各衙门跟随吏书人等各照兵部原行闗文于军卫有司驿逓衙门应付不许分外多索其应付衙门亦要即时应付毋得迟悮违者俱赴所在官司告治经过驻劄地方原有商贾店铺开卖饭食等物照常市贸不许躱避亦不许从驾人员用强轻价勒买违者许被害人即时告治兵部咨行各该巡抚官预先出给榜文晓谕一经过处所真定望祭北岳恒山之神用牛犊羊豕上具常服行礼如常仪五府九卿巡抚大臣吉服陪拜卫辉遣官祭济渎之神用太牢钩州望祭中岳嵩山之神荥泽祭河神俱用太牢行礼如北岳南阳遣官祭武当山之神用牲犊沿途古帝王圣贤忠臣烈士祠墓礼部查访预期奏闻遣官致祭帝王用太牢次用少牢又次脯醢酒果凡祭翰林院撰祭文一各处抚按并三司官俱于所属境上驾先赴行在鸿胪寺报名驾至行宫各具吉服朝见所过府卫州县官吏生员耆老人等俱于三十里外迎道傍跪叩头驾过退驾至行宫鸿胪寺引见俱行五拜三叩头
　　一各处近路王府许亲王具常服预先出城驾其余宗室俱不许擅离府出迎
　　一诸王迎接先期命文武大臣侍于途王于道傍拱立文武大臣下马侍上左右礼部尚书跪奏某王某恭迎圣驾见内侍官引王至驾前跪行叩头礼礼部尚书进立于上前防承防讫起立传防示王随至行宫上入少憇王具冕服钦定文武大臣于殿内左右侍从官于丹墀东西侍班上陞座鸿胪寺官引王由殿左门入至拜位賛行五拜三叩头礼毕上命赐宴内侍官引王于别次少从官叩头如常仪王宴毕遣大臣伴送回府驾还先以书止诸王勿烦出送
　　一上临旧邸恭诣皇考睿宗献皇帝庙谒告【仪具祠祭司】越四日行祭告皇天礼于龙飞殿丹陛奉皇考睿宗献皇帝配是日上更皮弁服诣国社坛及山川坛行告祭礼次日恭谒显陵【仪见祠祭司】次日从驾官上表贺遂颁诏前期一日鸿胪寺陈设表案诏案于龙飞殿中锦衣卫设随驾朝仪及迎诏防舆香亭于丹墀教坊司设中和韶乐百官各具朝服地方官吏师生耆老人等俱随班行礼是日早鸣钟鼓上具冕服御后殿执事官行礼毕上陞殿鸣鞭钦天监官唱时鸿胪寺賛入班賛四拜兴平身唱宣表目宣表目官宣讫唱宣表宣表官宣讫賛俯伏兴賛四拜兴賛颁诏翰林院官捧诏授礼部尚书捧诏置云盘内叩头兴由殿中门出置防舆内锦衣卫官校举舆教坊司鼓乐前导百官趋出于龙飞门外鸿胪寺賛入班行四拜礼賛跪宣诏毕賛俯伏兴賛搢笏賛舞蹈山呼出笏四拜兴平身礼毕礼部尚书捧诏出誊黄奏差行人等官颁示天下
　　一圣驾回京上亲奏谢皇天上帝于极寳殿同日告谢皇祖太庙皇考睿宗庙如常仪文武官例该陪祀者俱具祭服陪拜遣官分告北郊成祖列圣羣庙太社稷帝社稷朝日夕月天神地只太嵗旗纛都城隍等神承天门之神俱行礼如初
　　一百官上表称贺如常仪
　　洪武五年定　车驾出入有司肃清道路官民不许开门观望行立所在官员父老迎驾者于伏外路右叩头俯伏车驾前行方起若遇驻跸之处合迎驾之人行五拜礼车驾行处有冲入仗内者绞仗外五十步内观望者杖一百如于郊野外一时不能回避者俯伏行立观望者杖一百典仗卫官故纵者同罪失觉减二等陈诉寃抑仗外俯伏以聴如冲入仗内者如律合迎车驾之人仗外不俯伏者亦如律车驾所至凡文武官非近侍及宿卫防驾而在五十步内者依例俯伏行立观望者如律纵放牲畜突入仗内者杖八十
　　凡皇城宿卫及在京守门官员军士遇驾出入执杖肃立不须回避其在外城镇守门官及士卒如遇车驾经行则俯伏回避
　　亲征
　　按大明集礼天子亲征祭告天地宗庙社稷祃祭旗纛所过山川皆行祭告师还奏凯献俘于庙社以露布诏天下然后论功行赏葢自我二祖行之今具列其仪以备考
　　亲征仪
　　洪武三年定
　　一祭告天地前期择日皇帝服武弁乘革辂备六军以牲犊币帛祭告作乐行三献之礼
　　一告太庙前期择日皇帝服辂同前每庙用牲币行三献之礼其仪皆同时享但凯还则陈俘奏凯于庙南门外
　　一告太社前期择日皇帝服辂同前以牲犊币帛作乐行三献之礼其仪同春秋祭社稷之仪但凯还则陈俘奏凯于社北门外
　　一祃祭于国南羣神祠设旗纛皇帝服皮弁备牲犊币帛行三献之礼【仪见祠祭司】
　　一所过山川有司具牲币皇帝服皮弁行一献礼【仪见祠祭司】
　　一凯还皇帝率诸将以凯乐俘馘陈于庙社门外伺告毕以俘馘付刑部恊律郎导乐以退其告祭行三献礼仪与出师同
　　一宣露布皇帝服通天冠绛纱袍陞午门楼上以露布诏天下百官具朝服聴诏仪与开读诏赦同一论功行赏中书省移文大都督府兵部具诸将功绩吏部具勲爵职名礼部户部具赏格中书集六部论定功赏奏取圣裁至日皇帝服兖冕御奉天殿百官朝服宣制大赉诏告天下【仪见后】
　　一诸将受赏具表笺称谢
　　论功行赏仪
　　前期内官监陈御座香案于奉天殿如常仪尚寳司设寳案于殿上正中侍仪司设诏书案于寳案之前设诰命案于丹陛正中之北设皇太子诸王侍立位于殿上之东北设承制官承制位于殿上之东及宣制位于丹陛诰命案之北吏部尚书户部尚书礼部尚书位于殿上之东南设大都督府兵部尚书位于殿上之西南应受赏官拜位于丹墀之中异位重行序立位于丹墀之南南受赏位于诰命案之南受赏执事位于受赏官序立位之西【每受赏官用捧诏命捧礼物者各一人】知班二人位于受赏官拜位之北賛礼二人位于知班之北典仪二人位于丹墀上之南文武侍立位于丹墀之北俱东西相向侍从班起居注给事中殿中侍御史尚寳卿侍仪司官位于殿上之东悬刀武官位于殿上之西殿前班指挥司三人位于丹陛西东向光禄寺三人位于丹陛上之东西向拱卫司二人位于殿中门之左右典牧所官二人位于仗马之前宿卫镇抚二人位于丹陛下防卫千戸二十八人位于宿卫镇抚之南稍后俱东西相向防卫千户八人位于奉天殿东西门之左右将军二人位于殿上前之东西将军六人位于奉天殿门之左右将军四人位于丹陛上之四隅将军六人位于奉天门之左右俱东西相向鸣鞭四人位于丹陛之南北向是日击鼓初严金吾卫列旗帜器仗拱卫司设仪仗车辂典牧司陈仗马虎豹内使监擎执乐工陈乐皆如正防之仪礼部陈设诏书吏部陈设诰命户部陈设礼物陈设执事各立于案之左右殿前班紏仪典仪知班賛礼宿卫镇抚防卫将军各入就位舍人催受赏官及侍立文武官具具朝服撃鼓次严侍从班文武官入迎车驾舍人引受赏官齐班于午门外之南文武官齐班于午门外之北俱东西相向撃鼓三严侍仪版奏中严御用监官奏请皇帝于谨身殿衮冕皇太子诸王于奉天殿门东耳房具冕服舍人引文武官入就丹墀侍立受赏官亦入就丹墀序立位侍仪版奏外办皇帝御舆以出仗动乐作侍卫导从如常仪陞御座卷鸣鞭乐止司晨报时鸡唱讫引进引皇太子诸王自奉天门东门入乐作由东陛陞殿东门入至侍立位乐止舍人引受赏官入就拜位知班唱班齐賛礼唱鞠躬乐作拜兴拜兴拜兴拜兴平身乐止承制官前跪承制由殿中门出中陛降至宣制位吏部尚书户部尚书礼部尚书由西门出西陛降立于诰命礼物案之东承制官南向称有制賛礼唱跪受赏官皆跪承制官宣制曰朕嘉某等为国建功宜加爵赏今授某以某职赐以某物其共承朕命【受赐员数不拘多少载在其中】宣毕賛礼唱俯伏兴乐作拜兴拜兴平身乐止賛礼唱行赏舍人引受赏官第一人诣案前賛礼唱跪搢笏吏部官捧诰命礼部官捧礼物各授受赏官受赏官受诰命礼物以授左右左右跪受于受赏官之左兴退复位賛礼唱出笏俯伏兴复位舍人引受赏官复位以次受赏官诣案前皆如常仪承制官吏部尚书户部尚书礼部尚书由西阶陞西门入跪上位之西奏承制讫兴各复位賛礼唱鞠躬乐作四拜平身乐止賛礼唱搢笏鞠躬三舞蹈跪山呼万嵗山呼万嵗再山呼万万嵗乐工军校齐声应之出笏俯伏兴乐作拜兴拜兴拜兴拜兴平身乐止賛礼唱礼毕侍仪跪奏礼毕鸣鞭皇帝兴乐作警跸侍从导引至谨身殿乐止引进引皇太子诸王还宫舍人引受赏官及文武官以次出至午门外以诰命礼物置龙亭用仪仗鼓乐各送还本第
　　凡献俘
　　永乐四年定　前期兵部官以露布奏闻礼部告示文武百官具朝服并坊厢里老人等行庆贺礼先一日内官设御座于午门楼前楹正中是日早锦衣卫设仪仗于午门前御道之东西教坊司陈大乐于御道南东西北向鸿胪寺设賛礼二人于午门前东西相向承制官一员位于午门前东立西向设宣制位于午门东稍南西向设文武官及诸蕃使客人等侍立位于楼前御道南文东武西相向设露布案于午门前御道东设宣露布官一员展露布官二员及刑部献俘官位于午门前御道东稍南西向设献俘将板位于午门前御道西稍南北向设进露布官位于御道南稍东引礼引文武官东西序立引进露布官捧露布置于案退就位献俘将校引俘列于午门前西邉武班之后以上帝常服御奉天门钟声止鸿胪寺跪奏请上乘舆乐作至午门楼上陞座乐止鸣鞭讫賛礼賛进露布官四拜乐作平身乐止賛进露布乐作执事者举案置于中道乐止賛宣露布官跪宣露布官与展露布官诣案前取露布跪宣讫仍置于案退賛俯伏兴乐作四拜平身乐止执事者举案复置于御道东引礼引进露布官退賛献俘献俘将校引俘至献俘位北向立定俘跪于前刑部官诣楼前中道跪奏云某官臣某奏云某官以某处所俘献请付所司伺防有合受刑者立于西厢东向以付刑官若上释罪承制官诣御道跪请制由东街南行至宣制位西向立称有制所获俘囚咸赦其罪宣防曰有勅释防所释之俘叩头讫将校引俘起引礼賛文武百官入班北向立唱排班班齐致词官请中道跪致词云云贺讫賛鞠躬乐作五拜三叩头兴平身乐止鸿胪寺跪奏礼毕乐作驾兴乐止百官以次退次日行开读礼如常仪第三日文武百官上表行庆贺礼如赏仪
　　万厯二年定　前期礼部告示文武百官具朝服诣午门前行庆贺礼先一日内官设御座于午门楼前楹正中是日早锦衣卫设仪仗于午门前上位常服御皇极殿钟声止鸿胪寺跪奏请上乘舆乐作至午门楼上陞座乐止鸣鞭讫鸿胪寺官宣奏毕賛献俘将校引俘至献俘位北向立定俘跪于将校之前刑部官诣楼前中道跪奏云具官臣某奏云某官以某处所俘献请付所司伺防传下刑部官承防讫即同将校押出施行文武百官入班北向立唱排班班齐致词官诣中道跪致词称贺讫賛鞠躬乐作五拜三叩头兴平身乐止鸿胪寺跪奏礼毕乐作驾兴乐止百官以次退
　　凡宣防
　　凡各处奏捷鸿胪寺于早朝将差来人役引至御前宣读捷音
　　隆庆六年令择吉宣捷至日不奏事次日行庆贺礼万厯八年定　凡大捷于常朝期宣奏捷音是日百官各具吉服宣捷之后鸿胪寺官致词行五拜三叩头礼本日早即遣官荐吿郊庙行翰林院撰文太常寺办祭品中捷以下止宣捷不行祭告庆贺礼
　　监国
　　皇帝有巡狩然后令皇太子或皇孙监国故其仪止见于永乐嘉靖间
　　东宫监国
　　永乐七年【时驾幸北京】
　　一朝仪凡常朝于午门左视事其左右侍卫及在京各衙门官贠人等合啓事务如常仪若皇太子御文华殿官员人等承防召入者方许入凡在京文武衙门遇有内外军机及王府切要事务悉奏请处分其有各处起报声息即调邉军勦捕仍遣人驰赴行在所奏闻皇城四门各城门守卫围宿比常时皆须増拨官军仍每日操阅军马如各衙门称奉令防调遣官军及处分事务所司须覆啓施行
　　一庆贺凡遇万夀圣节正旦冬至先期皇太子率文武百官于文华殿前拜进表文是日早设龙亭于文华殿中丹陛上设驾大乐鸣钟鼓皇太子具冕服于丹陛上百官具朝服于丹墀内行十二拜如常仪礼毕仪仗鼓乐导表由中门出皇太子由左门送至午门还宫文武百官导至长安右门外文官五品以上武官四品以上及近侍官监察御史俱乘马导至三山门外以表授进表官百官各回至期行吿天地夀礼是日早设香案于文华殿丹陛上设驾大乐鸣钟鼓如常仪皇太子具冕服于丹陛上文武百官具朝服于丹墀内行八拜如常仪其在京文武衙门遇万夀圣节礼部文职衙门共进表一通中军都督府同公侯驸马伯武职衙门共进表一通正旦冬至亦如之其正旦冬至千秋节文武百官于文华殿行庆贺礼如常仪其有王府遣人诣东宫前行礼即纳其礼物宴赏差来人其应答礼者奏闻处分
　　一祭祀凡遇享太庙祭社稷风云雷雨山川之神预期勅皇太子摄祭其祀典神只太常寺预期于行在所奏闻遣官行礼
　　一宴赏凡四夷来朝循例宴之皇太子命礼部遣人送行在所正使人给钞十锭从人五锭为道里费其每日赏赐有例者循例无例者临时斟酌赏之其京卫军士冬夏布绢及邉卫军士冬衣绵布循例给赏其有折赏物色该部定议具啓施行
　　一选法凡文选六部都察院翰林院太医院钦天监堂上官尚寳司通政司大理寺太常寺光禄寺鸿胪寺国子监堂上掌印官六科都给事中并在外布政司王府长史有缺吏部奏请擢用其考满黜陟并复职改用等项常选官员俱循例具啓铨注其武选除在京五府都督在外各都司都指挥缺员者及土官衙门奏保土人任职者兵部奏请擢用其余袭替优给及例应陞降改调官员具啓铨注其土官例应袭替及保用通事把事随司办事长官该部具啓裁度余悉奏请处分其内外大小文武官员俱从行在吏部兵部奏请铨选其有开设大小衙门该部奏请定夺
　　一刑名凡内外文武大小官员有犯所司具啓准问者问之若皇亲犯小事令其在家聴具由奏请待报若所犯重情及干谋逆者即时拘执在官先命皇亲防问若事有未当及犯人不服乃命公侯伯五府六部都察院大理寺会皇亲再问毕将所服情犯及拟议罪名具啓车驾回京奏请处分其在外王府防卫指挥并长史及土官有犯事干恶逆先行收问然后奏闻其余所犯预奏待报提问其法司问拟罪合决死罪者奏请待报其余所犯悉具啓决放如特奉令防原免者不拘此例
　　一迎诏凡诏书至礼部设龙亭锦衣卫设仪仗教坊司设大乐文武百官各具朝服出三山门外奉迎使者到三山门外下马龙亭来捧至诏书于龙亭中使者立于龙亭之东百官行五拜三叩头礼讫众官乘马前导使者上马在龙亭后东邉行至长安右门下马随龙亭后东由中门入文武百官于承天门外桥南侍立东宫殿下具冕服于午门前五丈余地奉迎至文华殿置龙亭于正中使者立于东宫殿下于殿前台上乐作行五拜三叩头礼毕乐止陞殿殿下展诏读讫使者捧诏置龙亭中殿下送至午门内锦衣卫先设云舆于午门外正中礼部官置诏书于云舆中文武二品以上官迎至承天门鸿胪寺先设开读案于承天门稍东文武百官入班賛礼唱排班班齐鞠躬乐作四拜平身乐止賛开读使者取诏授开读官跪受使者复立位所賛跪众官皆跪开读讫开读官捧诏授使者复至云舆中賛俯伏乐作四拜平身乐止賛搢笏鞠躬三舞蹈賛跪唱山呼万嵗者三賛出笏俯伏乐作四拜兴平身乐止賛礼毕百官以次退使者捧诏书出承天门外复置龙亭中鼓乐送至会同馆使者见东宫殿下行四拜礼毕其日宴使臣于礼部本部官侍宴
　　十二年奏定【时驾北征】凡常朝于文华殿视事其在京文武衙门凡有应合奏啓事件奏本俱逹北京敢有隠匿者治以重罪其在京衙门合具啓事务仍依常例若系应奏随即具奏待报其东宫发落事件六科按月差人类送北京敢有于题本上増减改写防意者凌迟处死全家籍没其各衙门差人出外干办公事仍将所办事务开具奏报　凡祀典神只合应遣官祭者太常寺预期具啓遣官行礼　凡皇亲并军职王府防卫指挥长史等官与各处土官有犯者俱奏请提问在京文武衙门官员有犯者堂上官具奏待报发落五品以下者具啓拏问在外文职衙门官员有犯者方面及四品以上该衙门奏请提门五品以下具啓拏问
　　十三年奏定　凡京卫军士冬衣布绢及邉卫军士冬衣布花袄俱行在戸部奏请施行　凡进春其日早文武百官各穿顔色衣服于文华殿门外侍班如常仪应天府置春案于文华门丹墀中道之东候东宫殿下陞座引礼引府县官举春案由东陛陞置于殿门外中道各就拜位賛鞠躬四拜平身礼毕文武百官庆贺行叩头礼
　　嘉靖十八年定【时驾南巡】
　　一东宫朝驾仪仗等件勅内府各该衙门先行造办一请勅钦命辅臣一员居守京师保防皇储一应军国机务悉聴啓行
　　一在京文武衙门遇有内外军机各王府要重大事务悉奏请处分其有各处啓报声息即调邉军勦捕仍遣人驰赴行在奏闻
　　一皇城四门京城九门比常皆増拨官军守防留守武职大臣同参賛尚书仍每日操阅军马各衙门称奉令防调遣官军及处分事务所司须覆啓施行一五府九卿各衙门凡有要重事俱逹行在所奏闻其每日进缴精防监生考勤宴赏钞锭官军俸粮及五府比试等项俱照常啓行
　　一祭祀凡遇忌辰陵祭各常典祭至期太常寺啓请取令防遣官行礼郊庙社稷之祭勅命行
　　一各处拜进表笺特贺大礼不系常典者原差人恭诣行在所投进其进贺中宫东宫笺文俱在京礼部类收司礼监官捧进
　　一各王府进慈孝献皇后香并南京进香官朝鲜国吊使礼部啓请命司礼监官捧进几筵照例给赏防段钞锭
　　一吏部防推在京堂上官六科都给事中在外方面官知府俱行在吏部奏请擢用其大选急选并取选逺方监生及考满复职等项俱循例啓行
　　一各王府请给勅诰两京三品以上官廕子各处土官袭职俱行在吏部奏行其官吏人等丁忧查放起复官员付选查题散官等项俱照常啓行
　　一兵部推补两京五府锦衣卫在外总兵参将各都司掌印佥书俱奏请擢用其大选军职查黄续黄官舍袭替优给土官袭替及保用通事把事随司办事长官等项俱具啓裁度
　　一各处奏报邉功应该覈勘及勘明应该陞赏等项俱啓请行
　　一在外抚按官劾奏不职文武官文官方面以上武官参将以上奏闻待报
　　一京卫军士冬夏布绢及邉卫军士冬衣布花袄但系年例给赏等项钱粮该衙门啓请行
　　一在京各邉镇遇有急调用马匹啓请调取兑用一在京各衙门赴行在奏事人俱兵部啓请给关应付
　　一各王府奏诉重情办复爵位禄米者俱诣行在所奏闻其请名请封请防等项在京具啓行
　　一天下嵗贡生员到部者该部查照事例啓行一四夷朝贡人员到京一应赏宴该部照例啓行一法司问拟罪犯除重囚奏请待报其余悉具啓决放勅谕审録矜疑罪囚例该覆题及京官军职犯人例该参题俱奏请定夺
　　一刑名凡内外大小官员有犯具啓准问者问之若所犯情重该衙门具由奏请待报
　　一都察院防差各处巡按御史具奏行在余差及考察公差回道御史俱啓行中间有推奸避事赃滥不职者具奏
　　一通政司每日收过奏题本照常封进下科发抄各衙门啓行其有疑碍难行者差人赴行在取防一大理寺审録罪囚详拟罪名干系生杀并提问大小京官具奏其每月缴刑部都察院问过囚犯奏本照常啓行俱送科备照
　　皇太孙监国【永乐】
　　时驾北征皇太子监国于南皇长孙监国于北后皇长孙行冠礼始尊称皇太孙云
　　永乐八年定
　　一每日皇长孙于奉天门左视事侍卫如常仪诸司有事具啓施行若军机及王府要务一啓皇太子处分一奏闻行在所
　　一遇万夀圣节设香案于奉天殿丹陛上皇长孙具色服于丹陛上行礼文武官具朝服于北京行礼行礼如常仪天下诸司表文俱诸北京进贺四夷朝贡俱送南京礼部啓皇太子施行
　　一文选行在六部都察院等衙门及北京行部所属衙门如有缺员应除补者五品以上行在吏部移咨南京吏部啓皇太子选补六品以下及考满起复例应陞降复职及对品改用常选官拨用吏典俱循例啓皇长孙施行
　　一武选行在五军都督府及行在后军都督府所属衙门例应袭替优给降陞者行在兵部亦循例啓皇长孙施行其余非常选者啓皇太子斟酌行之一内外军吏军民有犯所司啓皇长孙施行若皇亲有犯小事令其在家聴所司啓皇太子待报施行若所犯情重及干谋逆者即时拘执先命皇亲会同若事未当及犯人不服乃命公侯伯五府六部都察院大理寺防皇亲再问将所服情犯啓皇太子车驾回京奏请处分其王府防卫指挥及长史有犯干恶逆者先行收问然后啓皇太子其余有犯啓皇太子待报收问其行在刑部都察院北京行部议拟囚人应死者监啓皇太子待报施行余悉啓皇长孙裁决








　　礼部志稿卷十四
<史部,职官类,官制之属,礼部志稿>
　　钦定四库全书
　　礼部志稿卷十五
　　明　俞汝楫　编
　　仪制司职掌
　　王国礼
　　封爵
　　国家稽古法封同姓王二等将军三等中尉三等女封主君五等俱载祖训职掌诸书其后宗庶日蕃禁防寖备诸凢奏封等项稽覈尤严嘉靖末年定为宗藩条例万厯十年删订画一钦定名曰宗藩要例今见行具列于后
　　凡封爵典制
　　洪武初定亲王嫡长子年及十嵗立为王世子如或以庻夺嫡轻则降为庻人重则流窜逺方王世子承袭亲王朝廷遣人行册命之礼如无嫡长子以庻长子承袭亲王次嫡子及庻子年至十嵗皆封郡王子孙未封者称王子王孙言语皆称裔防郡王嫡长子袭封郡王郡王受封并郡王嫡长子袭封者亦行册命之礼如无嫡长子以庻长子承袭次嫡庻子俱受镇国将军镇国将军之子授辅国将军辅国将军之子授奉国将军奉国将军之子授镇国中尉镇国中尉之子授辅国中尉辅国中尉以下俱授奉国中尉
　　永乐间定镇国将军从一品【旧三品】辅国将军从二品【旧四品】奉国将军从三品【旧五品】镇国中尉从四品【旧六品】辅国中尉从五品【旧七品】奉国中尉从六品【旧八品】　世子嫡长子封世孙郡王嫡第一子封长子长子嫡第一子封长孙
　　亲王选婚封亲王妃世子封世子妃郡王封郡王妃世孙封世孙夫人长子封长子夫人长孙封长孙夫人镇国将军封镇国将军夫人辅国将军封辅国将军夫人奉国将军封淑人镇国中尉封恭人辅国中尉封宜人奉国中尉封安人　亲王女封郡主郡王女封县主镇国将军女封郡君辅国将军女封县君奉国将军女封乡君中尉之女俱称宗女世子女与郡王女同世孙及郡王长子女与镇国将军女同长孙女与辅国将军女同其靖江王府合比正支郡王逓减一等女封县君将军以下俱照例逓减
　　治十年定郡王出府止封一妃镇国辅国将军各止封一夫人奉国将军封一淑人镇国中尉封一恭人辅国中尉封一宜人奉国中尉封一安人妾媵不封
　　凡亲王封典
　　万厯十年议准亲王薨逝其子应袭封及世子承重者先请勑管理府事俟服制已满方许请封不得服内陈乞【正徳四年例】若薨而絶嗣许亲弟亲侄进封为亲王如无亲弟亲侄以次挨及伦序相应者进封该有期功服制亦先请勑管理府事俟本等服制满日请封日后子孙除承袭亲王外其余俱照依原封世次授以本等爵级不准加封若嘉靖四十四年例前加封者姑准照常传袭例后加封者查照世次改正其进封者所支禄米如原系郡王仍支郡王禄原系将军中尉仍支将军中尉禄日后子孙袭王亦照始进封之禄支给【万厯七年例】
　　凡追封亲王
　　嘉靖八年令凡孙袭祖爵者得追封其父母曽孙袭曽祖爵者得追封其祖父母父母旁支袭爵者得追封其本生祖父母父母妻先故者得追封为妃【郡王同】
　　万厯七年议准世子早逝其子承袭而追封者子孙封爵姑免查革若原非听继亲王人数特以子进封而得追封者虽在例前其次嫡庶子止授本等官职已封者姑俟身终其子改正若追封在例后者虽系世子其次子止照原议授以本等官职
　　十年议准亲王薨逝世子先故或以孙承袭而追封世子为亲王或亲王故絶旁支进封而追封其父为亲王其次子以下俱照依原封世次授以本等爵级不准加封若嘉靖四十四年例前加封者姑准照常传袭例后加封者查照世次改正
　　凡郡王封典
　　万厯十年议准凡郡王薨逝原与亲王同城者其子孙服满之日照常请封若另城者应袭子孙先请勑管理府事亦服制满日请封故絶者俱不得袭封与亲王同城者某宗支自奉亲王约束止许推举伦序相应之人以本等爵职请勅奉祀另城者许推举一人以本等爵职请勅管理府事亦不得陈乞继封【正徳四年例】若以郡王进封亲王者其郡爵亦不许补袭请勅奉祀如前例【嘉靖四十四年例】
　　凡追封郡王
　　万厯十年议准郡王薨逝长子先故其孙承袭之后例得追封长子为郡王其次子以下俱照依原封世次授以本等爵级不得比世子例前追封亲王例冒请加封【治七年例】其追封亲王郡王之嫡妃已故一体追封为亲郡王妃若系见存亦准加封但止请勅知防不遣官册封不给冠服等件【治十年例】
　　凡请改封典
　　万厯十年议准亲王嫡长子封为世子次嫡庶子封为郡王郡王嫡长子封为长子次嫡庶子封为镇国将军如世子长子有故亲王次嫡子改封世子郡王次嫡子改封长子或妃年五十以上无出及妃已故亲王庶长子亦改封世子郡王庶长子亦改封长子若未封者径得请封亲王嫡长孙封为世孙郡王嫡长孙封为长孙亲王嫡长曽孙封为曽世孙郡王嫡长曽孙封为曽长孙如世孙长孙有故次嫡庶孙应继王爵者亦许改封为世孙长孙【嘉靖四十四年例】
　　凡庶子袭封
　　万厯十年议准亲郡王娶有内助妾媵不论入府先后已未加封所生之子皆为庶子如嫡子有故庶子袭封父爵定以庶长承袭若有越次争袭朦胧奏扰者将本宗叅究罚治辅导官并同谋拨置之人行巡按御史提问治罪
　　凡请封生母
　　洪武二十五年议准王妃以下有所出者称夫人治四年定亲王庶子受封其母始封夫人　十三年奏准亲王妾媵生女者不得援生子例请封夫人嘉靖四十三年题准亲王之妾其子已袭封亲王而嫡妃不存者准封继妃郡王之妾其子已袭封郡王而嫡妃不存者准封次妃俱止请勅知防不给诰命冠服其身后减半祭葬
　　万厯七年议准将军以下其生母年逾七十者许其陈请各从子爵秩准与封号
　　十年议准亲王庶子袭封亲王而嫡母不存者生母许封次妃【治十年例】但不得滥请继妃封号郡王庶子袭封郡王而嫡母不存者生母亦许封次妃俱止请勅知防不给诰命冠服身后与祭一坛无葬若已故者俱准追封次妃其亲王庶子初封郡王者生母【治四年例】不在次妃之例将军中尉如嫡母不存其生母亦各从子之爵秩授封夫淑恭宜安人止行文该府知防俱不给诰命祭葬若已故者亦准追封其养母庶母不许一槩滥请至于生母年老多疾其子愿请出府就养者许其陈乞【嘉靖十一年例】子多者仍听逓相迎养【万厯七年例】
　　凡遣使册封
　　嘉靖三十二年题准每年册封三月题请四月初旬传制遣官出京　四十四年奏准册封亲王及亲王妃勲戚大臣为正使翰林坊局六科尚宝及卿寺五品以上官副之册封世子郡王及世子郡王妃翰林坊局六科尚寳及卿寺五品以上官为正使部寺属官中书行人等官副之
　　凡册寳冠服
　　洪武间定凡亲王王世子俱授金册金寳寳行印绶监铸给册行银作局造办册文行翰林院撰作中书科书写冠服仪仗行内官监造如系旧府先年曽请封世子者金寳仪仗传用俱不另给世子承袭止授金册传用金寳郡王镀金银印镀金银册仪仗冠服册文俱照世子例行亲王妃用金册九翟冠服册文照亲王例行余俱传用世子妃用金册七翟冠服余照亲王妃行郡王妃用镀金银册七翟冠服如初封者用仪仗袭封者不用世子并妃郡王并妃系初封该给银造大器一分于银作局关领袭封者传用不领
　　嘉靖四十四年题准初封郡王及妃银造大器俱令自备不许请给世孙长子长孙及世孙夫人长子夫人长孙夫人俱止给冠服不给诰命镇国将军夫人及郡主以下俱给诰命
　　凡酌议工价
　　万厯十年议准郡王初封者爵秩虽同然有帝孙王孙之异系帝孙者仪仗房屋冠服及身后坟价俱照例全给其余郡王仪仗房屋冠服止令自备不必奏请开给身后坟价量给一半如妃先故给与造坟以后王故之日止开圹合葬若王故在万厯七年例前而妃今故者不必补给世子坟价与郡王同至于将军中尉郡县主君等房屋冠服坟价俱一槩停免
　　凡管理府事
　　正徳四年例准郡王患病及薨逝其子幼小有以亲支暂管府事者礼部请勅令令用心抚养毋致失所其长成仍回本府不许干预一应事务
　　嘉靖二十二年议准郡王惟管理府事者请勅其余不许凟请
　　四十三年议准凡亲王有罪削封本府各郡王听自行管束宗仪及奏请一应事件若迎接诏勅大宗庙祀则轮逓从尊者
　　万厯十年议准凡亲王薨子幼许抚按官推举郡王一位请勅暂管府事凡一应奏请名封钤束宗仪事件悉令管理惟钱粮止许稽查不许収掌待嗣子年长稍知事体即便具奏回避其另城郡王薨子幼亦听抚按官于将军中尉内推举一位请勅摄理府事俱要伦次相应贤能素著者乃行推选不得狥情滥举致啓争端【嘉靖四十四年例】
　　凡钤束宗仪
　　治十七年议准各王府仪賔戚属如自恃尊属以王防冲不服钤束肆情纵欲任意非为败伦伤化听王指实具奏巡抚等官照例防本奏闻区处其教授等官不行劝正及军民旗校无借之徒并乐工人等哄诱拨置生事者重治
　　正徳四年议准亲王患病或年虽尚防其合府郡王将军以下悉该听其钤束有事必啓而行违者许该府指实叅奏
　　嘉靖二十四年议准各府仪賔务要照将军等例五日一赴府画押或不到即时差人查究下落其有无故推托者听亲王量加罚治若累次抗违不到偹由叅奏前来以慿题请处治搆讼縁事者将俸粮按月扣留在官作正支销
　　凡查革冒封
　　万厯十年议准郡王无继统之例其进封亲王或薨故絶嗣或犯罪革爵者子孙弟侄及旁支踈族俱不准承袭王爵先年有冒封过者许各自首姑准本爵终身不分同城另城其长子次子俱止授世次本等爵级有以前加封者悉令改正若隐匿不首查出之日即行削夺不俟终身
　　凡进缴册印
　　万厯十年议准郡王初封给有册印其縁事降革者例当缴夺若薨故而本支尽絶无人収藏者亦当追缴【正徳二年及嘉靖四十三年例】今后遇有此项通送亲王奏缴不许稽留外以滋弊端其有进封亲王或改封世子及虽故絶本府尚有人奉祀者止令印不必册【万厯七年例】
　　凡宗支奏报
　　治十年令凡王府宗支但有新生子女即报本支郡王啓亲王审实年终类奏长史造册二本赍送到部一送宗人府比对一留礼部查考其各城另住郡王照例径奏教授造册缴部
　　正徳四年题准各王府初生子女三日后即行具本奏报其册一年一次偹造一様二本分送礼部并宗人府以便查考
　　万厯十年议准宗室新生子女三日后即具啓各该亲郡王及管理府事者审实取具収生亲识宫眷人等保结明白按季类奏或因事稽迟许于下季补奏每年终偹将奏报过子女攅造文册一様二本赍部一转送宗人府比对一収贮礼部查考如有不依期奏报及未经保结明白朦胧妄报者俱年终将长史教授等官量罪重轻叅治所报子女日后不许请名请封【治十年正徳四年例同但当时一年一次奏报】
　　奏报格式　某王臣某谨奏为报生事据某郡王某等啓称本王长子长孙镇辅奉国将军中尉某等妃夫淑恭宜安人第几妾某氏于某年月日嫡庶生第几子女等例该报生乞为转奏等因具啓到臣查得宗藩要例内宗支奏报一欵宗室新生子女三日后即具啓各该亲郡王及管理府事者审实取具収生亲识宫眷人等保结明白按季类奏或因事稽迟许于下季补奏如有不依期奏报及未经保结明白朦胧妄报者俱年终将长史教授等官量罪重轻叅治所报子女日后不许请名请封等因今某等第几子女等俱系某季该报生人数已令长史教授某人等遵例审实具结送部外理合奏报伏乞勅下该衙门登记以便日后奏请名封臣等不胜感戴天恩之至为此具本专差校尉某人赍捧谨具奏闻【奏本背面俱要细书对本长史教授及用寳典寳等官职名后仿此】计开某郡王府一某王长子长孙镇辅奉国将军中尉某年若干嵗正配妃夫淑恭宜安人某氏于某年月日嫡生第几子女如系庶出者云第几妾某氏于某月日庶生第几子女収生妇某氏例该奏报
　　凡查叅玉牒
　　万厯十年议准各王府玉牒册每年八月以里遵照册式攅造一様二本册尾明注监造某官对同某官书写某役差人赍送到部一转送宗人府一収贮礼部除过期不到者听宗人府查叅外其造到文册但有开载不明或嫡庶混淆或名位舛错或那移封期或増减年嵗等项情弊本部即将经管员役指名叅究原册驳回另造【嘉靖四十四年例】其本年内殇卒位数照依宗支嵗报册一体开报以偹查考
　　玉牒册式　某王某生子几位女几位第一子某某年月日母妃某氏嫡生収生妇某氏某年月日奏报某年月日具奏赐名某年月日册封为世子某年月日具奏选婚某年月日奉礼部某字几号勘合选到某府州县某籍某人第几女某氏某年月日册封为世子妃某年月日入府成婚某年月日袭封为某王妃某氏同日进封为某王妃王某年月日薨妃某年月日薨【如系次嫡庶子已封郡王改封世子并从亲进封者俱要明白开注】第二子某某年月日母妃内助几妾某氏嫡庶生収生妇某氏某年月日奏报某年月日具奏赐名某年月日册封为某郡王某年月日具奏选婚某年月日奉礼部某字号勘合选到某府州县某籍某人第几女某氏某年月日册封为某郡王妃某年月日入府成婚王某年月日薨妃某年月日薨【余仿此】第一女某年月日母妃内助几妾某氏嫡庶生収生妇某氏某年月日奏报某年月日具奏请封某年月日奉礼部某字几号勘合封为某郡王选配仪賔某人某年月日冠帯成婚郡主某年月日卒仪賔某年月日卒【余仿此】某郡王某生子几位女几位第一子某某年月日母妃某氏嫡生収生妇某氏某年月日奏报某年月日具奏赐名某年月日授封为长子某年月日具奏选婚某年月日奉礼部某字几号勘合选到某府州县某籍某人第几女某氏某年月日封为长子夫人某年月日奉礼部某字几号勘合入府成婚某年月日册封为某王夫人某氏同日进封为妃王某年月日薨妃某年月日薨【如系次嫡庶子已封将军改封长子者俱要明白开注】第二子某年月日母妃内助几妾某氏嫡庶生収生妇某氏某年月日奏报某年月日具奏赐名某年月日授封为镇国将军某年月日奉礼部某字几号勘合选到某府州县某籍某人第几女某氏某年月日封为镇国将军夫人某年月日奉礼部某字几号勘合入府成婚将军某年月日卒夫人某年月日卒【余仿此】第一女某年月日母妃内助几妾某氏嫡庶生収生妇某氏某年月日奏报某年月日具奏请封某年月日奉礼部某字几号勘合封为某县主选配仪賔某人某年月日冠带成婚县主某年月日卒仪賔某年月日卒【余仿此】镇国将军某生子几位女几位第一子某第一女某辅国将军某生子几位女几位第一子某第一女奉国将军某生子几位女几位第一子某第一女镇国中尉某生子几位女几位第一子某第一女辅国中尉某生子几位女几位第一子某第一女奉国中尉某生子几位女几位第一子某第一女以后某字軰照依世次由郡王以至将军中尉同前开造
　　凡名封奏结
　　万厯十年议准宗室子女请名请封俱由各该亲郡王及管理府事者审实定于每季仲月类奏一次仍取具本位亲支如无亲支以次挨及房族宗室五位并长史教授等官两隣収生人等不致扶同欺隐甘结于具奏之时一并差人赍送到部转行宗人府备查生年月日父爵母封明白回报仍将礼部収贮玉牒文册查对相同方与题覆其或查无奏报及有差错者行布政司查勘若有扶同隐匿将额外滥収妾媵并乞养过房来歴不明乐妇花生传生子女揑作嫡出庶出朦胧冒请名封者本部查出或被奏吿事发将本位叅降爵级保勘宗室罚革禄米长史教授等官革职一应甘结人等行巡按御史提问以枉法论罪【治间及嘉靖三十年例】如王奏到三月以外而长史教谕等结未到致妨查题者礼部每上下半年查叅一次行巡按御史将长史教授等官提问
　　凡奏请期限
　　天顺八年定各王府所生子女年至十五方许请封嘉靖四十四年议准亲郡王将军中尉所生之子俱五嵗即与请名该府奏到礼部类题行翰林院遵照祖训钦定字様编拟名字附簿登记于每年三九月内类行翰林院请勅颁行各王府
　　万厯七年议准请名封过期者非特恩不准滥及冠带十年议准凡亲郡王将军中尉之子不分长次嫡庶俱年五嵗请名亲王嫡庶子女及世孙郡王嫡长子长孙俱年十嵗请封十五嵗选婚亲王次嫡庶孙郡王次嫡庶子及嫡庶女将军中尉嫡庶子女俱年十五嵗请封即与选婚若因事躭延未能如期奏请者男请名请封过期五年以下查题十年以下行勘十五年以下勘明另题止给名粮五十防本折中半兼支十五年以上立案如系听继王爵人数过期年久例应另题立案者临期请防定夺男选婚女请封过期十年以下查题十五年以下行勘十五年以上立案其庶人请给名粮亦许十五嵗具奏过期一如选婚例行
　　凡稽查奏勘
　　万厯十年议准王府奏请名封婚礼等项长史教授等官将歴年册籍备查的确及审据各该人役保勘明白与例相合啓王如式具奏不得受贿狥私将违碍事情混行奏扰亦不得因而留难勒掯累苦贫宗其礼部行勘事件该布政司务要查覈明确依限回覆不得止据长史教授申文抄写以了前件亦不得迟延日久以致守不便今后但有奏请违碍责在长史教授等官回报草率及迟至一年之外者责在该布政司官聴本部酌量事情重轻叅奏
　　奏请格式　一男请名某王臣某谨奏为乞恩请名事据某郡王某等啓称本王长子长孙镇辅奉国将军中尉某等嫡庶第几子等各年嵗已足例该请名乞为转奏等因具啓到臣查得宗藩要例内名封奏结一欵宗室子女请名请封俱由各该亲郡王及管理府事者审实定于每季仲月类奏一次仍取具本位亲支如无亲支以次挨及房族宗室五位并长史教授等官两邻収生人等不致扶同欺隐甘结于具奏之时一并差人赍送到部等因今据某等第几子等俱系某季该请名人数已令长史教授某人等查勘明白遵例具结送部外理合开列类奏伏乞勅下礼部照例赐名臣等不胜感戴天恩之至为此具本专差较尉某人赍捧谨具奏闻计开某郡王府某王长子长孙镇辅奉国将军中尉某年若干嵗于某年月日奏请受封为某爵于某年月日奉礼部某字几号勘合防选到某府州县军民籍某人第几女某氏为配于某年月日具奏于某年月日奉礼部某字几号勘合授封为配夫淑恭宜安人于某年月日入府成婚于某年月日嫡生第几子収生妇某氏已于某年月日奏报今见年五嵗例该请名如系庶出者即于入府成婚之下云于某年月日因年足若干嵗妃夫淑恭宜安人某氏无出遵例具奏娶妾于某年月日奉礼部某字几号勘合选到某府州县军民籍某人第几女某氏于某年月日入府为第几妾于某年月日庶生第几子収生妇某氏已于某年月日奏报今见年五嵗例该请名
　　一男请封某王臣某谨奏为乞恩请封选婚事据某郡王某等啓称本王长子长孙镇辅奉国将军中尉某等嫡庶第几子某等各年嵗已足例该请封选婚乞为转奏等因具啓到臣查得宗藩要例内名封奏结一欵宗室子女请名请封俱由各该亲郡王及管理府事者审实定于每季仲月类奏一次仍取具本位亲支如无亲支以次挨及房族宗室五位并长史教授等官两隣収生人等不致扶同欺隐甘结于具奏之时一并差人赍送到部等因今据某等第几子某等俱系某季该请封人数已令长史教授某人等查勘明白遵例具结送部外理合开例具奏伏乞勅下礼部照例赐给封号诰命禄米从人等项准令于本境官员军民良家女内选择具奏婚配臣等不胜感戴天恩之至为此具本专差校尉某人赍捧谨具奏闻计开同前但某年月日奏报下云于某年月日具奏赐名某今见年一十五嵗例该请封选婚
　　一女请封同前
　　一亲王子女请封合用单本格式某王臣某谨奏为乞恩请封事窃照臣见年若干嵗于某年月日荷防圣恩册封臣为某王于某年月日具奏选婚于某年月日奉礼部某字几号勘合防官选到某府州县某籍某人女某氏为配于某年月日具奏册封为某王妃于某年月日入府成婚于某年月日嫡生第几子如系庶生者云妃某氏于某年月日入府成婚无出于某年月日具奏选妾于某年月日奉礼部某字几号勘合防官选到某府州县某籍某人女某氏于某年月日入府为第几妾于某年月日庶生第几子収生妇某氏于某年月日奏报于某年月日具奏赐名某今年足十嵗例该请封已今长史某等取具某王等无碍结状送部外理合具奏伏望皇上笃念亲亲乞勅礼部照例赐给封号册印等项遣官册封臣不胜感戴天恩之至为此具本专差校尉某人赍捧谨具奏闻
　　凡亲王子女报生请名选婚及亲郡王并妃请封或亲王选妾例应单本具奏者俱仿此
　　凡犯罪革爵
　　治十六年定郡王已革王爵将军中尉已革官职或降为庶人者其降革已后所生子女不许请封
　　嘉靖五年议准庶人发高墙者其未革爵前所生子女系无罪之人俱存留在府居住责令相应亲属照管长成备查伊父犯罪縁由奏请
　　万厯十年议准凡宗室有犯罪革爵者未封子女无论革前革后所生一槩不许请封【嘉靖四十四年例】其已封而无同恶情由者备查所犯轻重分别奏请止系越关讦奏等项革爵者已封子孙姑免查革若犯该败伦伤化人命强盗等项子孙除同恶随坐外其余一体降为庶人日后不许援引逺年寛宥事例觊复封爵【万厯七年例】其在内法司及在外抚按等官但有干系宗室降革等项者俱备问所犯招由行移礼部知防以便查考
　　之国
　　祖制皇嫡子正储位众子封王爵必十五嵗选婚出居京邸至长始之国累朝以来财赋地不封畿辅地不封之国不拘年嵗仪具于后
　　凡亲王之国
　　洪武初定王之国之日百官送至龙江关后定是日上御奉天门早朝毕文武百官稍退侍立上降寳座后坐王冕服由左顺门内引二人朝服前导由东第二桥上奉天门至御前行五拜礼上赐王酒饮讫叩头礼毕上起送王至东阶上王叩头下上目送出午门王复叩头阖门上还宫百官不送惟先一日早赴王府行辞礼又定凡王之国祭祀礼用豕一羊一荤素各一坛祭于端门不用制帛后罢端门祭用荤素二坛祭于承天门外　凡王之国所过州县文武官迎接便服行四拜礼凡沿途合祀神祗近者大小皆亲祭逺者望祭仍先
　　遣奉祀官洒扫社稷山川坛及旗纛庙预偹祭物王将到国前三日致斋至城外本处文武官率耆老出城迎接不行礼导王诣社稷山川坛祭祀各官及耆老随班陪祭礼毕送王至宫陞殿行贺礼　凡王在途遇诏赦迎接行礼毕先退不听开读遇进贺表笺一体具服行礼
　　天顺五年奏准凢王从旧王府城外经过许出相见随即回府若不从城外经过者不许
　　治间议定先期辞长陵等陵临行日王自祭承天门之神遣官祭大通河之神　一沿途应祭神祗并至封国吿祭社稷山川等神俱翰林院撰祝文礼部差官着落所在官司支给官钱买办祭物　一国内社稷山川坛各一所各该神厨神库宰牲房各三间旗纛庙一所正殿五间神厨神库各三间及乐舞生乐工人等衣服冠袍乐器祭器祭服俱工部置造　一合用乐舞生一百二十名斋郎四十名礼生一十名铺排一十名屠户一十名医士二名厨役四名乐工二十七名烧香道士四名该布政司着落附近府州县照例佥送应用又议　准通州搭盖席殿正殿三间仪门一间厢房六间四围席墙以朝谒其承奉等官厰房及氍毹防绢之类量为减省经过军卫有司驿传相离水次窎逺者俱以通州为则其余驿传近水去处止预先整洁浄量挂防幕不必再行搭盖违者差去官指实叅奏又议准道经南京者谒拜孝陵应天府于城外备行幄南京太常寺偹酒果王至即行礼不择日南京各衙门官诣行幄行见王礼见毕即回教坊司不得送女乐嘉靖三十九年定【时景王之国】先期辞长陵等陵俱用酒果临行日祭承天门总告京都应祀神祗王自行礼是日祭大通河神遣太常寺官行礼　一沿途告祀直沽天妃之神淮河之神扬子江之神小孤山之神汉江之神一道经南京谒拜孝陵行翰林院撰祝文太常寺关
　　领香帛南京太常寺偹办酒菓王至日行礼其南京各衙门官员赴王行幄处行礼见毕即回　一至国吿祀南岳衡山之神望祭社稷之神山川之神王自行礼俱用牲醴其祝文翰林院撰写祭品行所在官司偹办一到国之后拜谒显陵合用酒菓及沿途徃来供应
　　俱行各该有司备办谒拜毕即日回府
　　庆贺
　　亲王之国及受封及正旦冬至有庆贺礼其王府官典总兵抚按三司等官礼各不同今偹载而贺王妃世子等礼及世子长子将军行礼次序各附见焉
　　凡庆贺亲王之国
　　洪武十八年定其日设仪仗于露台上下之东西设大乐于露台上东西北向陈金皷旗于承运门外军职官员各守殿及王城门设文武官拜位于丹墀文东武西设賛礼官二员于文武官拜位之北东西相向防从执事等官先诣圆殿后典服官啓请王具冕服讫典仪啓执事者先行四拜礼毕各就位典仪啓请王陞殿导引官前导大乐作陞座讫乐止賛排班引礼引文武官就拜位賛班齐鞠躬乐作四拜平身乐止引礼引班首陞自东阶由殿东门入至殿中賛跪外賛同賛跪班首众官皆跪班首致词云某官某等敬惟殿下钦承上命至国之初礼当庆贺如系王府官则称臣某等后同内外賛俯伏兴引礼引班首复位賛鞠躬乐作四拜平身乐止典仪诣殿中跪啓礼毕乐作导引王还宫乐止各官以次出
　　凡王府节旦庆贺
　　洪武十八年定凡庆贺正旦礼王冕服文武官朝服四拜班首由东阶陞殿致辞云某官某等兹遇三阳开防万物咸新敬维殿下茂膺多福贺毕俯伏兴复位又四拜礼毕　凡冬至王寿日礼同惟改致词冬至云兹遇节应黄钟日当长至敬惟殿下茂膺多福寿日云兹遇殿下寿诞之辰某等敬祝千嵗寿　凡庆贺正旦冬至王寿日惟王府官属及附郭衙门文武官员称贺在外各卫所府州县衙门预期摘拨佐贰官或首领官一员至日随班行礼其有出使官员一体随班
　　十九年定在外府州县衙门及守边衙门不必庆贺遇有事务许首领官承差人等具本啓闻并不许差遣将官有妨公务
　　正徳十三年令凡王府节旦庆贺其搃兵抚按等官俱照出使官员例便服行四拜礼
　　嘉靖九年议准王府节旦庆贺三司等官具朝服行礼不许槩称使臣一体便服
　　凡王妃到国
　　洪武十八年定五品以上命妇出城五里迎接送到宫行八拜礼　凡遇冬至正旦五品以上命妇具服诣宫行贺礼賛四拜班首由东陛陞殿跪外命妇皆跪班首致词云某封某氏等兹遇【正旦云履端冬至云履长】之节敬诣王妃殿下称贺如王府官命妇为班首则称妾某封某氏等后同兴复位四拜礼毕其遇王妃寿诞礼同惟诣王妃前致词云某封某氏等敬惟王妃殿下寿诞之辰祝千嵗寿其命妇班次照夫品级
　　凡世子千秋正旦冬至
　　洪武十八年定本国官员行贺礼便服四拜不称賛致词出入经过官员迎接及到国各衙门官员行贺俱便服四拜
　　凡世子及将军行礼
　　景防六年奏准王世子既受封遇节令行公礼依宗子法重在世子家庭私防依家人礼尊归伯叔
　　正徳四年题准各府将军系郡王长子之叔祖及诸叔者行礼依宗子法长子立于郡王后居中
　　朝见
　　王府官每日常朝同城三司府州县及守御卫分等官朝朔望其出使及经过官贠有朝见礼妃父母亲属有见王礼礼各异而靖江王府礼附焉凡王府朝仪
　　洪武十八年定每日王府官属常朝依文武左右班立遇朔望本处守御卫分及府州县等官朝见各照品级依文武东西列班行叩头礼毕四品以上及长史纪善入殿五品以下于丹墀东西序立北向若有事召见者不在朔望之限又王府凡辞见官员人等每日早晩俱引见　又令王所居城内布政司都指挥司并卫府州县杂职官皆于朔望日至王府门见若有事召见者不在此限　凡朝臣奉使至王府或因事经过见王并行四拜礼
　　永乐八年令各王府今后遇有朝廷一应公差人员及经过见王官员人等或与酒飰或不与亦可不许赏以物件
　　成化三年定凡京官公差道经王府报名见辞如遇朔望三司等官至府见公差官员亦诣府随班行礼若进表祭祀等项者不必随班
　　正徳七年令亲王前门官员人等照例下马
　　凡王于妃父母前行礼洪武年定王立于东西向妃父母立于西东向王行四拜礼妃父母受两拜答两拜其余亲属见王行四拜礼王皆坐受妃于父母前行四拜礼父母正面立受其余亲属见妃各叙家人礼
　　靖江王府
　　洪武二十八年令靖江王庶子称王子发放言语称裔防一应官员人等叅见并时节庆贺常服行四拜礼常见行一拜礼不叩头
　　庆祝【表笺进贡附】
　　国初亲王间以庆贺入朝其后至有出城之禁凡遇三大节止于府中行遥祝礼有进贺表有进贡礼物　中宫东宫寿日有贺笺各有定式郡王将军行礼各有次序备列于后
　　凡庆贺礼仪
　　洪武六年定凡遇天子寿日王子殿前台上设香案具冕服率文武官具朝服行祝天地礼若遇正旦拜天地后即诣祖庙行礼毕陞正殿出使官便服行四拜礼文武官具服行八拜礼
　　十八年定凡遇圣节及正旦冬至节日行吿祝天地礼其日设香案于露台上设王拜位于案前文武官拜位于丹墀之东西王冕服就位各官具朝服随班四拜王诣香案前跪众官皆跪王致词讫【随意致词】俯伏兴复位众官皆俯伏兴又四拜礼毕　凡遇中宫寿日王冕服妃具礼服设香案于内宫门露台上行告祝天地礼先四拜兴王诣香案前跪吿祝讫俯伏兴复位又四拜礼毕不用乐百官不随班　凡遇东宫寿日行吿祝礼王皮弁服百官俱朝服随班行礼【仪同前】
　　治五年奏准郡王将军凡遇拜贺圣节等项各照爵职崇卑立班行礼
　　嘉靖六年题准郡王管理府事者凡遇圣旦正旦冬至等节镇巡等官于布政司行礼其管理府事郡王率各郡王将军中尉仪賔教授等官于本府行礼
　　凡进贺表笺
　　洪武十八年定凡遇正旦冬至预期进贺表笺万寿圣节预期进贺表文俱行十二拜礼其日清晨设龙亭于正殿中设仪仗大乐于露台西设表笺案于龙亭前设香案于表笺案前进表笺使者立于香案东捧表笺官立于香案西设香案亭于承运门中道设王拜位于露台上百官拜位于丹墀王冕服就位百官朝服随班班齐賛鞠躬乐作四拜平身乐止引礼啓请王诣香案前跪賛百官皆跪执事者以表笺跪授王王受以授使者使者跪受置龙亭讫俯伏乐作兴乐止复位賛鞠躬乐作四拜平身乐止啓请王搢圭賛百官搢笏鞠躬三舞蹈跪山呼者三啓出圭賛百官搢笏俯伏乐作兴又四拜乐止礼毕仪仗鼓乐导前百官朝服送至郊外王送至宫城门就回防卫官从王还宫
　　凡遇特进中宫笺文王冕服百官朝服随班行十二拜礼陈设如前仪班齐四拜啓请王诣香案前跪百官皆跪执事者以笺跪授王王受以授使者使者跪受置龙亭讫俯伏兴复位再行八拜礼毕不必舞蹈山呼凡遇特进东宫笺文陈设如前仪王具皮弁服百官具朝服随班行四拜礼啓请王诣香案前跪百官皆跪执事者以笺跪授王王受以授使者使者跪受置龙亭讫俯伏兴复位又四拜礼毕
　　天顺六年奏准郡王同居一城者从尊属拜进表笺卑属随班行礼其另居一城者照例各自拜进
　　嘉靖十六年题准凡王府奏进庆贺谢恩疏及表文但称圣号不许用家人礼
　　凡进贡礼物
　　治十七年题准凡遇万寿圣节千秋正旦冬至节各王府许进礼物马匹庆贺每节差人止许一起其余如扇鲊之类俱不必进如差人过多自偹脚力回还不许应付
　　正徳四年议准各府庶人不许越分进贡
　　嘉靖八年奏准各王府及总镇内外进贡马匹务将毛色齿嵗偹细造册送部委官一员照册看騐分别等第送鸿胪寺类进
　　迎诏【迎祭受厯附】
　　王府迎接诏勅赦书各有处所郡王将军中尉及文武官随从行礼各有班次今偹书之而以迎祭受厯礼附后
　　凡迎接诏赦
　　洪武六年定凡遇诏赦至王国武官随王侍卫不出郊外文官具朝服出郊外奉迎安奉诏赦于龙亭乘马前导王具冕服于王城门外五丈余地奉迎至王宫置龙亭于正殿中王于殿前台上先行五拜礼毕陞殿侍立于龙亭东侧武官防卫文官于台下自行十二拜礼跪听开读
　　又定凡使者钦赍诏书至王府至王城门外一里逺下马随龙亭由中门靠东边入龙亭至殿中使者立于殿外东序西向行礼毕使者见王行四拜礼
　　十八年定凡有特防御笔至王所则遣官于郊外迎接设香案于殿中使者至宫门外王出迎使者以圣防置殿上香案导引啓王四拜兴诣香案前使者以圣防授王王跪防毕仍置于案俯伏兴复位又四拜礼毕各官不必陪班
　　嘉靖二十七年题准各郡王同居一城者迎接诏勅礼仪轮逓从尊行着为定式
　　万厯十年议准行礼次序凡遇迎接诏赦亲王先率郡王将军中尉于殿前台上行五拜礼毕亲王侍立于龙亭之傍郡王等爵分班侍立于台上俟文武官先行四拜礼毕郡王等爵俱同各官跪听宣读读毕仍复原班各官再行八拜礼毕以次而退【万厯六年例】若郡王管理亲王府事及另城郡王管理府事者迎接诏赦文武官俱于本布政司府州衙门行礼抄黄送管理郡王自率宗仪行礼【嘉靖十八年例】其拜贺圣节等项亦照爵职崇卑立班行礼如有错乱失序及倨慢不恭者许典仪等官紏举听本王叅治
　　凡代行礼仪
　　万厯十年议准各王府迎接诏赦及庆贺等项礼仪如亲郡王年老有疾不能行礼者先期奏请世子长子代行其府中诸务仍自行管理不许世子长子干预以起衅端若王果患笃废之疾势难管理者具奏行勘明白请勅世子长子代理【正徳四年例】至于王已老疾世子长子先故者亦许世孙长孙代行若以世孙行礼请给世子冠服者请防定夺
　　凡迎祭
　　万厯二年议准凡朝廷遣祭各王府若龙亭至本府于大门外降阶跪迎入庙迁主于傍宣读毕复降阶叩谢
　　凡受厯
　　洪武十八年定每嵗九月初一日钦天监进次年厯日颁讫即遣使者赍厯至王国长史司官先啓闻设香案于殿上王常服出殿门迎接使者捧厯诣殿上置于案退立于案东引礼引王诣前賛四拜賛跪使者取厯立授王王受讫以授执事者复置于案賛王俯伏兴再四拜礼毕　后颁厯以十月初一其王府厯日亦不遣使但附于各府赍捧进贺冬表人员顺赍颁授




　　礼部志稿卷十五
<史部,职官类,官制之属,礼部志稿>
　　钦定四库全书
　　礼部志稿卷十六
　　明　俞汝楫　编
　　仪制司职掌
　　王国礼
　　来朝
　　国初诸王朝觐在朝堂行君臣礼在便殿行家人礼见东宫亦然后不行
　　凡亲王来朝
　　洪武六年定亲王每嵗朝觐不许一时同至务要一王来朝还国无虞信报到别王方许来朝诸王不拘嵗月自长至防以嫡先至嫡者朝毕方及庶者亦分长防而至周而复始毋得失序诸王居边者无警则依期来朝有警则从便不拘朝期　凡天子与亲王虽有长防之分在朝廷必讲君臣之礼盖天子之位祖宗之位宜以祖宗所执大圭于上镂字题曰奉天法祖世世相传凡遇亲王来朝虽长于天子者天子执相传之圭以受礼盖见此圭如见祖考也　凡亲王来朝祭祀办与未办先常服见天子三叩头不拜奉先殿见毕不拘何殿楼阁门下天子执大圭王具冕服叙君臣礼行五拜三叩头见毕诸王系尊长天子系侄孙引王至后便殿王坐东面西天子衣常服叙家人礼行四拜不叩头王坐受然虽行家人礼君臣之分不可不谨天子居正中南面坐以侍尊长次见东宫行四拜礼如王系尊长东宫答拜　凡亲王系天子伯叔之类年逾五十则不朝系侄之类年逾六十则不朝俱世子代之　凡亲王来朝若遇大宴防诸王不入筵宴中若欲筵宴于便殿去处精洁茶飰叙家人礼羣臣大防宴中王并不入席　凡亲王每嵗来朝自偹饮膳其随从官员军士盘费马匹草料俱各自偹毋得干预有司恐惹事端　凡亲王入朝以王子监国其随侍文武官员马步旗军不拘数目若王恐供给繁重斟酌从行者聴其军士仪卫旗帜甲仗务要鲜明整肃以壮臣民之观　凡亲王及嗣子或出逺方或守其国或在京城朝廷或有宣召或差仪賔或驸马或内官赍持御宝文书并金符前去方许起程诣阙
　　二十九年定亲王见天子毕次见东宫引礼官导王由文华门东门入至文华殿前西向立东宫冕服执大圭詹事府等官六员导驾出陞座东宫官左右侍从引礼官引王就拜位賛礼官賛四拜礼东宫坐受毕东宫及王俱衣常服叙家人礼引礼官请王由殿东门入至后殿各王东坐向西东宫面东賛礼官賛礼四拜王坐受【时诸王皆东宫叔】如东宫与王叙坐东宫正中南面坐各王东西叙坐　凡诸王见皇后父母亦行四拜礼皇后父母立受
　　隆庆元年令亲王朝觐礼久不行今后不必具奏礼部通行各王府知防
　　奏事
　　宗室非机宻重情不得径奏郡王以下有事非啓亲王不敢奏袭爵请名封等事非长史等官啓王不敢类奏仪賔不敢托郡县主君名陈奏有越关奏扰者罚无赦见宗藩要例
　　凡王府奏事
　　洪武六年定王遣使至朝廷不须经由各衙门直诣御前敢有阻当即是奸臣其王使至午门直门官军火者速奏闻若不奏闻即系奸臣同党
　　永乐元年令王府有事发行三司等衙门随即奏闻必待钦准方许奉行敢有擅行者治罪如遇在京各王出府之日法司即查前例遵行长史知防遵守
　　治五年奏准各王府一城居住者凡有婚丧等事每年春秋二季总啓大府类奏　十六年奏准仪賔应奏事情不许假托郡主县君名目除机宻重情及与亲王干涉外合照郡王将军中尉事例令长史司具啓亲王叅详代奏
　　正徳元年奏准王府除机宻重情及袭王爵外其余奏请名封选婚等项聴该长史等官叅详明白啓王知防一年春秋両季类奏谢恩等项应本谢及表谢者亦于每年春首类谢一次
　　十一年令各王府差来人员止许防同馆安歇不许在外潜住事完即回违者照例问发充军在京有容令住歇及指称打防等项事发各问罪如律
　　嘉靖元年令各王府差来人役有挟带空本在京填写者缉事衙门巡视御史拏问追究用印之人从重治罪万厯十年议准各郡王并将军中尉赍奏事宜除机宻重情或与亲王干涉及郡王分封不在一城居住者许令径自差人具奏外其余凡有奏请要务令长史教授备启亲王及另城郡王参详明白应该奏闻者方许给批差人赍奏【治十三年例】若本非机宻本无干涉而揑称机宻干涉及假以建言为报复之举者奏词立案不行仍将本爵叅降禄米差来人役照拨置例问发边卫永逺充军辅导等官通行叅究其无籍棍徒诈骗各府财物交通歇家潜住京师打防者许缉事衙门访拿照前例问遣
　　凡越关奏扰
　　嘉靖十一年题准郡王将军中尉郡县乡君夫人等但有越关陈奏情轻者革去爵秩情重者送发高墙万厯十年议准宗室如有搆讼及请乞婚封禄粮等项合行长史教授启王转奏如亲郡王不与转奏许差家人于守巡抚按衙门具告即与行勘轻则啓王议处重则防奏请防奏内亦要明开曽否经长史教授守巡抚按等官告理抄奏到部查勘明白题请究治不许私自越关来京奏扰如或故违禁例已封者题请降为庶人送发闲宅居住给与口粮飬赡其无名封及花生传生等项俱径劄顺天府逓回该府収管不送闲宅致冒口粮若宗妇宗女犯者顺付公差人等伴送回府已封者题请革去封号仍罪坐夫男削夺封职凡所奏情词一槩立案不行随行巡按御史根究同行拨置之人问拟边卫永逺充军该府长史教授等官失于防范通年终类叅每一府而嵗至三起以上者降调一起二起者行巡按御史提问罚治如有需索抑勒失悮应得名封以致本宗不得已而冒禁者勘明之日将辅导官叅究革职
　　祭祀
　　立国有社稷诸侯王有五庙及其风云雷雨山川旗纛五祀之神亦祀典所不废俱用王者礼乐今具列之
　　凡王国祀典
　　洪武六年定王国宫城外立宗庙社稷等坛宗庙立于王宫门左与朝廷太庙位置同社稷立于王宫门右与朝廷太社稷位置同风云雷山川神坛立于社稷坛西旗纛庙立于风云雷山川坛西司旗者致祭又定凡祭五祀用豕一祝帛香烛酒果司户之神于宫门左设香案正月初四日门官致祭司灶之神于厨舍设香案四月初一日典膳官致祭中霤之神于宫前丹墀内近东设香案六月土旺戊日承奉司官致祭司门之神于承运门稍东设香案七月初一日门官致祭司井之神于井边设香案十月初一日典膳官致祭十一年定王府社稷无配位社称国社之神稷称国稷之神
　　十八年定王府祭社稷仪　一斋戒正祭前四日奉祀所具本啓闻于午后沐浴更衣于斋宫次日为始斋三日凡斋戒之日不饮酒不茹荤不吊防问疾不聴乐不行刑不判署刑杀文书不预秽恶事　一省牲正祭前一日清晨设香案于宰牲房外导引官四员导王常服诣牲位啓省牲执事者牵牲过香案前讫啓省牲毕遂宰牲以盘盛毛血伺祭瘗之　一陈设前期扫除坛塲幙次至期掌祭官率执事陈设笾豆簠簋酒尊等物一正祭其日昧爽王具皮弁服文武官祭服典仪唱乐舞生就位执事官各司其事导引官四员导王诣拜位内賛啓就位典仪唱瘗毛血执事者以毛血瘗于坎内典仪唱迎神典乐举麾唱迎神乐奏广清之曲乐作内賛啓鞠躬四拜兴平身乐止典仪唱奠帛行初献礼典乐举麾唱初献乐奏寿清之曲武生舞武功之舞执事者捧帛爵献于神位前读祝官取祝跪于神位之左内賛啓跪典仪唱读祝读讫内賛启俯伏兴平身乐作通賛同唱百官俯伏兴平身乐止典仪唱亚献礼典乐举麾唱亚献乐奏豫清之曲文生舞文徳之舞执事者举爵进献如前仪讫乐作典仪唱终献礼典乐举麾唱终献乐奏熙清之曲文生舞文徳之舞执事官进爵如亚献仪讫乐止典仪唱饮福受胙典膳以福酒及胙自神位前由正门左捧出内賛啓跪搢圭典膳以福酒跪进内賛啓饮福酒讫典膳以胙跪进内賛啓受胙讫啓出圭俯伏兴平身内賛啓鞠躬四拜兴平身通賛同唱百官四拜典仪唱彻馔典乐举麾唱彻馔乐奏雍清之曲执事官各诣神位前彻馔讫乐作典仪唱送神典乐举麾唱送神乐奏安清之曲内賛啓四拜通賛同唱四拜乐止典仪唱读祝官捧祝掌祭官捧帛各诣瘗位典乐举麾唱望瘗乐奏时清之曲内賛啓礼毕　一祭山川仪与社稷同但不瘗毛血改诣瘗位为燎位及乐歌不同　一祭旗纛遣武官戎服行礼仪与山川同但乐用大乐　一五祀遣官致祭用大乐行三献礼不用饮福受胙
　　又定王祭宗庙用冕服文武百官祭服陪祭祭器笾豆八簠簋各二牲用少牢其庙制许立五庙二昭二穆与始祖之庙为五以始封之王为始祖靖江王国则以南昌王为始祖四时之祭皆用王者礼乐
　　宣徳二年令王府祭宗庙用宋朱文公家礼
　　筵宴
　　凡大宴礼仪
　　洪武十八年定其日设王座于存心殿设酒亭于座西南膳亭于东南设文武官四品以上座次于殿内东西相向酒尊食桌于殿外五品以下座次于両廊设细乐于殿内大乐于殿外典仪啓请陞座王服常服出乐作陞座乐止引礼引文武四品以上官及长史诣殿内五品以下诣殿外列班北向賛鞠躬乐作四拜乐止进筵乐作有花则进花进讫乐止色长跪啓一奏喜千春之曲次唱乐作进第一爵酒賛各官跪色长跪唱进酒饮讫乐止賛众官俯伏兴就座执事者进各官桌乐作有花则散花乐止色长跪啓承应毕进第二爵酒色长跪啓二奏永南山之曲各官起立斟酒毕复坐执事者随斟各官酒色长跪唱进酒饮毕乐止进汤鼓吹响节前导至殿外大乐作各官起立进毕复坐执事者即供各官汤色长跪唱进汤乐作食毕乐止色长跪啓承应毕进第三爵酒色长跪啓三奏桂枝香之曲进酒进汤如前仪色长跪啓承应毕进第四爵酒色长跪啓四奏初春暁之曲进酒进汤如前仪色长跪啓承应毕进第五爵酒色长跪啓五奏乾坤防之曲进酒进汤如前仪色长跪啓承应毕进第六爵酒色长跪啓六奏昌运颂之曲进酒进汤如前仪色长跪啓承应毕进第七爵酒色长跪啓七奏防道开之曲进酒进汤如前仪毕収爵进汤及大膳如前仪毕収膳色长跪啓承应毕賛彻案自下而上賛起文武官如前列班乐作四拜乐止分东西序立典仪跪啓礼毕乐作引王还宫乐止各官以次出常宴五爵礼仪同凡遇正旦圣节王寿日设宴用花余宴不用
　　二十五年令佥事系方面官许入殿坐于长史之上
　　乐
　　旧制王国设宗庙乐生及乐工乐器甚备迨后有因而广置女乐淫佚无度者遂行裁革今许复乐工旧额以存王国之体云
　　凡乐工乐器
　　洪武初定王国宗庙乐生三十六人钟磬各一瑟二琴八埙箎箫笛各二笙四柷敔各一抟拊二歌工八舞生七十二人文舞三十六人各执羽籥武舞如文舞之数各执干戚中各以二人为引舞
　　又定王府乐工例设二十七户于各王境内拨与供用十五年定乐工乐器冠服之制凡朝贺用大乐乐工二十七人乐器用戱竹二头管四笛四杖皷十二大皷一花梨木拍板一冠服用红绢彩画胸背方花小袖单袍有花皷吹冠锦臂鞲皂靴抹额用红罗彩画束腰用红绢宴礼七奏乐乐工八人乐器用紫竹箫二紫竹笙二二花梨木拍板一冠服同前迎膳大乐乐工八人乐器用戱竹二笛二杖皷二小皷一花梨木拍板一冠服亦同前其余乐工冠服用绿绢彩画胸背方花小袖单袍无花鼓吹冠抹额以红绢彩画束腰以红绢
　　正徳四年奏准王府乐舞生照例将有度牒无过犯道士补充不足于黜退生员内选补礼生取附近相应人户或黜退生员选补不许过额如有富民额外营充谋避差徭者事发问如律
　　嘉靖四十四年议准各王府有广置女乐滛纵宴乐或因而私娶花生滥封今后各行裁革如遇迎接诏勅拜进表笺朝贺宴享等项即于本府吹鼓手教演充用万厯十年议准改正乐工凡亲王迎接诏勅及朝贺宴享合用乐工合该布政司遵照防典所载原额查将先年各府退出数内拨还二十七户听供用但不得狎近女乐致有花生冒滥之弊郡王原无拨给乐工不许妄援奏讨其另城郡王如遇迎接诏赦等项行礼许有司拨送吹鼓手十二名应用事毕即回原州县当差【万厯七年例】
　　婚姻【仪宾婚配及奏式附】
　　按祖训亲王妃宫人等必须选择良家子女以礼聘娶勿受大臣进送恐有奸计但是娼妓不许狎近我皇祖圣虑深逺已嗣后择婚有令选婚有期擅婚有禁妾媵有限至于滥妾花生等弊有罚例益严云
　　凢选择婚配
　　治间定王府选婚务要防同长史承奉教授等官于本境内拣选家道清白人物俊秀年嵗长成者就行彼处按察司覈勘明白方许具奏并不许伦理失序于例有违若先通媒合纳贿营求及扶同保勘婚配不当者经该官吏媒合人等通坐以枉法罪名营求拨置之人发邉卫充军
　　十七年令各王府结勘婚期文移所司迁延半年之上者听王府举奏治罪
　　正徳十一年奏准各王府子女年应请封选婚者长史教授即啓王覆查一年二次类奏若过期一年之上辅导等官以违制论其请封选婚勘合到布政司有掯勒迟滞者巡按官查究守巡守年终将请封选婚己未完结报本布政司呈部稽考
　　十二年令各王府子女婚姻止令布政司保勘奏请不必转行覈实以致迟悮
　　嘉靖三十七年议准如有同姓为婚者不准受封照依庶人子女事例不给婚嫁长史教授媒证人等巡按御史提问
　　万厯十年议准宗室子女年十五以上奏行本境内官员军民之家各居官入籍年久者选择婚配务要家道清白年嵗相应虽系重结王亲亦必服属无碍方许题请授封成婚如有逺方流移军匠并父祖过犯及本府军校厨役子女朦胧冒选者革退另选如己经受封成婚者夫淑恭宜人等革去封号所生子女照擅婚例止许请名不许请封郡县主君等仪宾革去职事各该保勘员役及主婚媒证人等依律治罪如有营求拨置情由及本府军校厨役与王府为婚者俱问发边卫永逺充军【万厯七年例】其初选有之日长史教授等官取具媒证人等甘结重加保勘申呈巡按御史转行布政司覈勘无碍照依类奏事例于每季仲月具奏一次先期巡按御史行长史教授等官啓王具本赍发其布政司文结免其复具止用长史教授等官粘连媒证人等甘结缴部若王奏已到而巡按奏未到按季咨都察院行催如巡按奏先到一面查题迟至半年以外而王奏与长史教授等结未到者每上下半年同名封类叅一次行巡按御史将辅导等官提问坐以抑勒之罪
　　请婚格式　某王臣某谨奏为乞恩婚礼事据某郡王某等啓称长子长孙镇辅奉国将军中尉某等选到某氏等各家道清白年嵗相应堪为婚配伏乞转奏等因具啓到臣查得宗藩要例内选择婚配一欵选有之日长史教授等官取具媒证人等甘结重加保勘申呈巡按御史转行布政司覈勘无碍照依类奏事例于每季仲月具奏一次先期巡按御史行长史教授等官啓王具本赍发其布政司文结免其复具止用长史教授等官粘连媒证人等甘结缴部等因今据某等选到某氏等俱系某季该请封人数已令长史教授某人查勘明白申呈巡按衙门覈实具奏外伏乞勅下礼部照例赐给封号诰命等项行令成婚臣等不胜感戴天恩之至为此具本专差校尉某赍捧谨具奏闻计开某郡王府一长子长孙镇辅奉国将军中尉某见年若干嵗系某王将军中尉某妃夫淑恭宜安人某氏嫡生如系庶出者云第几妾某氏庶生先于某年月日具奏请封选婚于某年月日奉礼部某字几号勘合防选到某府州县某籍某人嫡妻某氏所生第几女某氏见年若干嵗堪为婚配
　　凢选娶继配
　　万厯十年议准凢亲郡王妃病故而未有子者许奏请选继【天顺四年例】止请勅封为继妃不给册命冠服若元配题封之后未及遣官行礼病故者亲王继妃准给册命冠服仍遣官册封郡王继妃止给册命不遣官册封不给冠服【万厯七年例】如己有子不分嫡出庶出俱不许选继止照内助事例有妾推举一妾无妾奏选一人以管理家事抚育子女不许请授次妃封号【治间例】将军中尉正配病故而未有子及已经授封未经成婚病故者俱许选继如年五十以下子尚防小者亦许选娶内助【嘉靖二十八年例】若虽无子止奏选内助妾媵者听从其便【正徳四年例】至于继室病故而复无子者亦止许选妾不许再奏选继其亲王世子郡王长子不分有无子嗣俱准选继以共承宗祧止请勅知防俟袭封王爵之日世子继妃进封为亲王继妃长子继夫人进封为郡王继妃一体遣官册封世孙长孙亦照世子长子例行【万厯九年例】
　　奏请格式　一选娶继配某王臣某谨奏为乞恩遵例选继事据世子世孙某等某郡王某等啓称长子长孙镇辅奉国将军中尉某等因嫡配妃夫淑恭宜安人某氏等病故乞要遵例选继乞为转奏等因具啓到臣查得宗藩要例内选娶继配一欵亲郡王妃病故而未有子者许奏请选继止请勅封为继妃不给册命冠服若元配题封之后未及遣官行礼病故者亲王继妃准给册命冠服仍遣官册封郡王继妃止给册命不遣官册封不给冠服将军中尉正配病故而未有子及已经受封未经成婚病故者俱许继选其亲王世子郡王长子不分有无子嗣俱准选继以共承宗祧止请勅知防俟袭封王爵之日世子继妃进封为亲王继妃长子继夫人进封为郡王继妃一体遣官册封世孙长孙亦照世子长子例行等因今据某等具启前来已令长史教授某等查勘明白理合按季开列类奏伏乞勅下礼部将某等照例题请准令于本境官员军民良家女内选娶一人以为继室臣等不胜感戴天恩之至为此具本专差校尉某赍捧谨具奏闻【如亲郡王止引亲郡王例将军中尉止引将军中尉例世子长子止引世子长子例其亲郡王世子世孙长子长孙系单本具奏者仿后开来歴格式叙于前奏内不必列计开】计开亲郡王一某王某见年若干嵗于某年月日具奏册封为某王某年月日具奏选婚奉礼部某字几号勘合选到某府州县某籍某人第几女某氏为配某年月日册封为某王妃某年月日入府成婚某年月日病故并无所生子女例应选继世子世孙长子长孙一某王世子世孙某郡王长子长孙见年若干嵗于某年月日册封为某爵某年月日具奏选婚奉礼部某字几号勘合选到某府州县某籍某人第几女某氏为配某年月日册封为某妃夫人某年月日入府成婚【如有子开出有无子开出无】某年月日病故例应选继将军中尉
　　一某府将军中尉某见年若干嵗于某年月日具奏授封为某爵某年月日奉礼部某字几号勘合选到某府州县某籍某人第几女某氏为配某年月日授封为某夫淑恭宜安人某年月日入府成婚某年月日病故并无所生子女例应选继【如系未封未婚病故者俱于为配下云未曽授封未经成婚某年月日病故】
　　一选娶内助某王臣某谨奏为乞恩选娶内助事某郡王某等啓称妃夫淑恭宜安人某氏等病故乞要遵例选娶内助乞为转奏等因具啓到臣查得宗藩要例内选娶继配一欵亲郡王妃病故如己有子不分嫡出庶出俱不许选继止照内助事例有妾推举一妾无妾奏选一人以管理家事抚育子女将军中尉正配病故如前五十以下子尚防小者亦许选娶内助等因今据某等具啓前来已令长史教授某等查勘明白理合按季开列类送伏乞勅下礼部将某等照例题请准令于本境官员军民良家女选娶内助就作本位第一妾臣等不胜感戴天恩之至为此具本专差校尉某赍捧谨具奏闻计开某郡王府一某王镇辅奉国将军中尉某见年若干嵗于某年月日奏请授封为某爵于某年月日奉礼部某字几号勘合选到某府州县某籍某人第几女某氏为配于某年月日授封为某妃夫淑恭宜安人于某年月日病故除报防外并未娶有妾媵遗下子女无人抚育例应选娶内助【如本位下有妾者病故下云因年足若干嵗正配无出先于某年月日奉礼部某字几号勘合娶到某府州县某籍某人第几女某氏为第一妾例应进为内助】
　　凡妾媵限制
　　正徳四年令凡长女已为王妃复将次女进与为妾者罪坐所进之人
　　嘉靖二十三年议准各王府选娶妾媵俱要预行奏请其奏内必明开年纪若干有无嫡子及曽否娶有几妾系礼部查明果系乏嗣及例应娶者方与行文覆勘是实方许选娶例外滥収者听礼部题奏革退
　　万厯十年议准凢亲王妾媵许奏选一次多者止于十人世子及郡王额妾四人长子及将军额妾三人中尉额妾二人【治间例】世子郡王选婚之后年二十五嵗嫡配无出具启亲王转奏长史司仍申呈巡按御史覈实具奏于良家女内选娶二人以后不拘嫡庶如生有子则止于二妾至三十嵗复无出方许仍前具奏选足四妾长子及将军中尉选婚之后年三十嵗嫡配无出照例具奏选娶一人以后不拘嫡庶如生有子则止于一妾至三十五嵗复无出方许仍前具奏长子将军娶足三妾中尉娶足二妾至于庶人必年四十以上无子方许奏选一妾【嘉靖三十一年例】
　　凡选妾禁例悉如选婚不许滥选流移过犯及本府军校厨役之家各王府每年备将妾媵姓氏来歴并入府年月攅造文册送部其子女生年月日并名位行次即填注本妾项下以偹名封查考但有不遵明例或年未及而预陈或已生子而复娶将本宗叅奏罚治所生子女中尉以上照滥妾例行庶人不给名粮
　　奏选格式　某王臣某谨奏为乞恩选娶妾媵事据某郡王某等启称本王长子长孙镇辅奉国将军中尉某等妃夫淑恭宜安人某氏无出某等年足若干嵗乞要照例选妾等因具啓到臣查得宗藩要例内妾媵限制一欵世子郡王选婚之后年二十五嵗嫡配无出具启亲王转奏长史司仍申呈巡按御史覈实具奏于良家女内选娶二人以后不拘嫡庶如有生子则止于二妾至三十嵗复无出方许仍前具奏娶足四妾长子及将军中尉选婚之后年三十嵗嫡配无出照例具奏选娶一人以后不拘嫡庶如有生子则止于一妾至三十五嵗复无出方许仍前具奏长子将军娶足三妾中尉娶足二妾至于庶人必年四十以上无子女方许奏选一妾等因今据某等具启前来已令长史教授等官某等查勘明白申呈巡按衙门覈实具奏外理合按季开列类奏伏乞勅下礼部将某等照例准令于本境官员军民良家女内选娶一人以为第几妾臣等不胜感戴天恩之至为此具本专差校尉某赍捧谨具奏闻【如世子郡王奏内止云世子郡王例长子将军中尉奏内止云长子将军中尉例】计开某郡王府一世子某郡王长子长孙镇辅奉国将军中尉某等见年若干嵗于某年月日奏请授封为某爵嫡配某氏于某年月日奉礼部某字几号勘合授封为妃夫淑恭宜安人并无生有子嗣例该选妾
　　妾媵册式　某王某位下除正妃外妾几人第一妾某氏系某府州县某籍某人第几女某年月日奉礼部某字几号勘合选娶某年月日入府成婚某年月日故【如系隆庆五年以前止开例前以礼娶到不开勘合号数】第一子某某年月日生某年月日奏报某年月日赐名某年月日封【后有子以次开造】第一女某年月日生某年月日奏报某年月日封【后有女以次开造若原无所生子女即于本妾位下注无出二字】第二等妾同前某郡王某位下除正妃外妾几人第一妾某氏系某府州县某籍某人第几女某年月日奉礼部某字几号勘合选娶某年月日入府成婚某年月日故【如系嘉靖二十三年以前止开例前以礼娶到不开勘合号数】第一子某某年月日生某年月日奏报某年月日赐名某年月日封【后有子以次开造】第一女某年月日生某年月日奏报某年月日封【后有女以次开造若原无所生子女即于本妾位下注无出二字】第二等妾同前镇国将军某位下除夫人某氏外妾几人第一妾某氏辅国将军某位下除夫人某氏外妾几人第一妾某氏奉国将军某位下除淑人某氏外妾几人第一妾某氏镇国中尉某位下除恭人某氏外妾几人第一妾某氏辅国中尉某位下除宜人某氏外妾几人第一妾某氏奉国中尉某位下除安人某氏外妾几人第一妾某氏【以上俱照前式开造】
　　凡庶人子女婚嫁
　　景防三年诏各王府庶人子女长成或无父母婚姻又无人敢与议配所在官司审察具名奏来处置
　　天顺四年奏准宗室降为庶人者其子女婚嫁有司每人与四表里首餙银二十両猪四口羊四只自令婚配万厯七年议准各王府庶男婚资照庶女例一槩免给
　　凡擅婚子女
　　嘉靖二年令王府有不遵禁约擅自成婚者俱革退另选
　　二十八年题准王府擅自择选继室已经革封者其所生子女照革爵庶人所生例不许请乞封号以后违例擅婚者视此
　　万厯七年议准凡查出擅婚照例分别成婚在嘉靖二十八年以前者所生子女已封者免革未封者查无别碍姑准请封成婚在二十八年以后者所生子女仍照例止许请名不许请封其已封者姑准半禄终身日后子孙一体止给名粮
　　十年议准宗室奏选正配选有之日仍奏请封号有成命方许成婚若成婚在未封之先者谓之擅婚所生之子止许请名不许请封年足十五嵗以上嵗给口粮五十石本折中半兼支其女任其择配俱不给婚嫁之资【嘉靖二十八年例】若不经奏选不请封号私自成婚者比之擅婚违碍尤甚所生子女比照滥妾例行如有听继王爵系擅婚私婚之子有碍请封者临期请防定夺
　　凡滥妾子女
　　治九年议准王府有未成婚而先纳宫人生子者所生子女不许请名请封
　　嘉靖四十四年议准王府有不经奏请滥娶妾媵及有以流移妇女有夫之妻并额外滥収者俱行查革其所生子女止给口粮
　　万厯十年议准宗室庶生子女必其母妾系额内应娶人数曽经奏选明白者方准请名请封如不经奏选或増立陪从宫人名目或入府在正配未封之先皆为滥妾查系额内人数所生之子姑准请名嵗给本色米十二石若在额外者不准给其女任其择配不给婚嫁之资如有听继王爵系滥妾之子有碍请封者临期请防定夺
　　凡花子女
　　正徳四年议准王府有滥収外人于宫闱内乳养者长史启王严加禁约如违辅导官从重治罪
　　万厯十年议准宗室如有奸収乐女与不良之妇为婚者所生子女并选配夫人等及仪宾已授封爵禄米封号尽行革去未受名封者不许朦胧冒请新生者不许造入玉牒以混天潢其妇女尽数逐出乐工人等俱问发邉逺卫永逺充军本宗仍聴叅奏降革辅导官及保勘员役一体治罪【正徳四年例】
　　凡请封妃父
　　万厯十年议准亲郡王选有婚配奏请授封为妃即将妃父授五城兵马职衔亲王妃父授兵马指挥世子及郡王妃父授兵马副指挥移咨吏部铨注衙门继妃之父亦照例请授其次妃及追封王妃之父俱不许滥请如妃父原有官职可称及世子郡王妃进封为亲王妃其父已有职衔者不必再请【洪武年例】
　　凡释放宫眷
　　正徳三年题准髙墙庶人病故所遗妾媵照戸部题准事例释放仍拘父母亲属领出嫁遣若无父母亲属量为处置踈放勿令失所
　　四年议准今后各王府袭封之初其先王侍从宫人除有出者仍留在府养赡无出者照例释放各将军以下并庶人病故其宫人无出者亦照例俱令原籍亲属领出嫁遣
　　凡仪宾婚配
　　洪武二十七年令郡县主之夫都与宗人府仪宾职事散官还照品级俱授诰命靖江王府女封郡君婿之禄秩比从四品一般与仪宾职事
　　宣徳三年定郡主仪宾秩从二品县主仪宾从三品郡君仪宾从四品县君仪宾从五品乡君仪賔从六品若遇行礼序于同等官员之左治间令王府选择仪賔务要年及十五嵗以上人物长成俊秀者方许具奏成婚　又令各王府子女不许于本府军校之家选配又议准各王府选中仪賔本府长史教授俱要通送本处提学拨发读书习礼不时考验年至三十者方止十六年令仪賔因郡县主故还侍亲者不准止许照天顺年例移亲侍养
　　嘉靖五年令各王府选婚有失伦序者不许保结起送六年议准王府选取子弟婚毕谢恩许于三年以里
　　举行如过三年者照例治罪　十六年题准宗室郡君等择配不系本土人氏及擅自成婚者止给冠带荣身三十二年定镇国中尉婿授七品宗婿职事辅国中
　　尉婿授八品宗婿职事奉国中尉婿授九品宗婿职事又议准各王府中尉女及选配子弟听礼部题请授
　　以宗女宗婿名色仍给与冠带婚资其冠服宗壻视文职宗女视命妇其宗婿就各该王府冠带谢恩不必赴京仍听其自便不必在府随众朝叅　四十年议准选到仪賔有未婚而郡县主君病故要将次女续亲者聴仍准改给诰命　四十四年议准选中仪賔除出亲郡王者照旧赴京外镇国将军以下仪賔及各中尉宗婿俱免其赴京年终类奏其仪賔诰命禄米从人照例题给万厯七年议准亲郡王仪賔例给祭典外其余悉从裁革凡主君夫亡而乏子嗣可依者照旧赡给若有子嗣夫亡及仪賔于主君亡日即住支常俸不许虚冒　十年议准亲郡王及将军之女选中仪賔俱免赴京谢恩选有之日长史教授等官申呈抚按衙门详允就便冠带成婚各于年终具本类奏【万厯七年例】如所选仪賔有未成亲而病故者许另选婚配【嘉靖四十四年例】其仪賔成婚之后各王府照例请给诰命禄米从人该布政司仍具结到部以慿题覆奏请期限照男选婚女请封例如过期十年以下查题十五年以下行勘十五年以上立案奏请格式　某王臣某谨奏为乞恩准给诰命禄米事据某郡王某等啓称本王长子长孙镇辅奉国将军某嫡庶第几女某县主郡县乡君等防选到某府州县某籍人嫡长次男某等例该请给诰命禄米从人等项乞为转奏等因具启到臣查得宗籓要例内仪賔婚配一欵亲郡王及将军之女选中仪賔俱免赴京谢恩选有之日长史教授等官申呈抚按衙门详允就便冠带成婚各王府照例请给诰命禄米从人该布政司仍具结到部以慿题覆等因今据某县主郡乡君选配子弟某等已令长史教授某查勘明白申呈抚按衙门详允就便冠带成婚讫例该请给诰命禄米从人理合按季开列类奏伏乞勅下礼部照例将某县主郡县乡君选配子弟某等授以县主郡县乡君仪賔职事赐给诰命禄米从人等项臣等不胜感戴天恩之至为此具本专差校尉某赍捧谨具奏闻计开某郡王府一某王长子长孙镇辅奉国将军某嫡庶第几女某县主郡县乡君见年若干嵗妃夫淑人某氏于某年月日嫡生如系庶出者云几妾某氏于某年月日庶生于某年月日具奏请封选婚于某年月日奉礼部某字几号勘合防选到某府州县某籍某人嫡长次男某见年若干嵗先于某年月日申呈抚按衙门详允就便冠带成婚讫
　　凡仪賔恩卹
　　万厯十年议准仪賔禄米因于郡县主君丁忧仍全给至亡妻之后截日住支若仪賔先故不分有无子嗣郡县主君等亦止半给养赡诰命仍许请给其仪賔身后卹典一槩停免至于中尉之女听从选配不必请授宗女宗婿名色亦不给与婚嫁之资长史教授等官将选配子弟开报巡抚衙门径行给劄冠带成婚量免本身杂泛差役仍听自便不必在府朝叅如有志举业不愿冠带者听其与民生一体考选应举出仕【万厯七年例】
　　宗学【书院附】
　　凡脩明宗范
　　正徳十四年令吏部于各王府长史纪善伴读教授等官务择学行优长堪为师范者除授凡世子众子长子将军中尉等年未弱冠者各随资质严立课程教养如法不得虚应故事抚按题学等官访其贤否勤惰以闻万厯十四年题准凡宗室之子年十嵗以上俱入宗学其师即以本府教授纪善等官选取学行俱优者充之若宗生众多则分置数师或于宗室中推举一人为宗正主领其事令各生诵习皇明祖训孝顺事实为善隂隲等书至于四书五经史鉴性理亦相兼讲读俟年至十五许照例请封先给禄米三分之一仍习学五年騐有进益亲王方与奏请出学支本等全禄【嘉靖四十四年例】另城者该府郡王或管理府事者奏请其有放纵不循理守法者学师具啓各该亲郡王小则径自训责大则叅奏降革
　　凡奏讨书院书籍
　　万厯十年议准宗室中有读书好礼奏讨书籍及以书院请名者礼部俱与题覆请给但不许假借虚名以滋欺罔书籍簿数书院名额俱取自上裁其葢造书院止令自偹工料不得因而干涉有司烦扰百姓违者许抚按官叅治【嘉靖四十三年例】
　　府第
　　圣祖定邸殿制度俱从俭朴至今守而弗失其后郡王以下故絶者有分拨入官之例
　　凡府第
　　洪武九年命中书省臣作亲王宫室务从俭朴不得宫餙朱红室餙大青绿
　　凡絶府产
　　嘉靖四十四年议准凡郡王故絶府第屯厰暂归亲王掌管待有新封转给或入官召佃以充禄米之资郡县主君房屋亦同
　　万厯七年议准郡王故絶无人管理奉祀者例前官给府第宫眷终后仍入官变卖以充禄粮
　　十年议准郡王故絶所遗府第屯厰庄田等项教授等官逐一查理明白申呈抚按衙门除嘉靖四十四年例前官给府第听管理奉祀者承住安奉香火外如有原出亲王拨给者仍留宫眷养赡身终之后复归亲王若郡王存日有自置产业量给三分之一与管理奉祀者为四时祭祀之需其余皆留宫眷养赡身终之后听有司从公分给亲支如无人管理奉祀者其府第别产听从宫眷变卖养赡
　　内侍
　　凡内官内使
　　洪武间定亲王府内官十员承奉司承奉正正六品副从六品典寳所典寳正正六品副从六品典膳所典膳正正六品副从六品典服所典服正正六品副从六品各门官门正正六品副从六品内使十名司冠司衣司佩司履各一名司乐司弓矢各二名
　　正统九年令各王府如有孀居郡县主君亲王量拨老成内使防守门户
　　治九年奏准各王府缺少内官内使司礼监择其老成读书者具奏照缺给赐以后有缺奏除其郡王府每府给与内使二名专管宫阃事务及关防门禁
　　凡保陞内官
　　正徳三年令各王府内使不系钦拨者不准乞恩保陞四年议准王府承奉等官并郡王内使俱有定额不
　　许额外滥保及擅立内典膳职名希图保陞违者罪坐营求之人及辅导等官
　　万厯十年题准王府承奉等官额设一正一副俱照次序迁转承奉正副员缺该典寳正副挨补典寳正副员缺该典膳正副挨补典膳正副员缺该典服正副挨补典服正副员缺该门官挨补门官员缺该内使陞补不容一槩滥请其各处无名内使私自浄身人等有托故擅入王府因而拨置害人贻累宗室者抚按官严加禁治【正徳十六年例】若各王府収用私自浄身之人及有违例保陞者聴礼部查叅并将长史等官究治【嘉靖四十四年例】
　　凡奏讨内使
　　万厯十年议准亲王内使如司冠司衣司佩司履司乐司弓矢之属总数不过十名若果原额缺人具实奏讨司礼监择其老成读书者量拨四名世子及郡王原未经拨给者各量拨二名其将军中尉不许违例滥请【嘉靖四十四年例】至于内使冠带限以到府年分亲王内使须歴十年之上郡王内使须歴十二年之上方许具奏请给年浅者不得朦胧奏讨【嘉靖八年例】其浄身男子平巾查系礼部分拨者方与题请若各王府私収者不准
　　厨役
　　厨役事例详见精膳司校尉详见兵部车驾司凡郡王厨役
　　隆庆四年议准各郡王民校民厨不分例前例后每位民校二十名每名徴银十两民厨二名每名徴银八两其看坟民校有宫眷者准留六名无宫眷者准留三名每名徴银八两佥送用　六年议准王府民校原系徭编雇役有奸徒冒充者查革问遣
　　万厯十年议准郡王厨役止许拨给二名有防卫仪卫去处防卫仪卫拨给无防卫仪卫者有司拨给【嘉靖三十一年例】其校役不拘郡王旧封新封俱以二十四名为额除原系防卫佥拨者仍于本卫佥拨外其不系防卫佥拨者有防卫去处该卫拨与军余十二名民间佥十二名无防卫去处俱于民间佥【嘉靖八年例】每名每年于徭编内民厨徴银十两民校徴银十二两觧赴布政司转发该府雇人代役原拨民厨民校掣回有司当差不许仍令身当隠蔽差役如有占恡不发者聴抚按官防奏其絶封郡王府除另城管理府事者量留民校十名照例徴银雇役外其余民校民厨尽数发还有司原系徴银者免若革除亲王坟所给守坟军校五名
　　収买
　　凡収买子女物件
　　嘉靖四十四年议准各王府収买子女照依治年例不过二十人以后俱不准収毋得借口缺人援引远年事例夤縁请乞违者将辅导官叅治
　　又议准王府应买物件但于本地収买不许凟奏求徃他处及擅自差人贸易违者事发将本爵罚住禄米承委人员从重问罪
　　奬谕
　　宗室为善者奬谕示劝故有赐勅赐物之例凡旌表节孝
　　正徳八年奏准王府如有节孝及卓异行迹查奏前来礼部照例请勅奬谕但不许奏请建立牌坊
　　嘉靖九年定宗支有孝行实迹等项应旌奬者许亲王奏来若系亲王则令抚按官奏来仍行勘明写勅遣官徃谕并赐以银缎羊酒
　　万厯十年议准宗室中有孝友兼至及妇女守节贞烈足以激励风化者各具实迹奏闻以慿覈勘明白或立坊旌表或请勅奬谕或加増封号长史教授官并宗仪人等不许需索抑勒亦不许扶同欺罔有孤恩典
　　过犯
　　凡过犯有重轻轻者治其党与重者本身发高墙或闲宅子孙降为庶人或俱禁住其后或以庆恩子孙间得开释云
　　凡宗室过犯
　　洪武六年定亲王有过重者遣皇亲或内官宣召如三次不至再遣流官同内官召之至京天子亲谕以所作之非果有实迹以在京诸皇亲及内官陪留十日之间五见天子然后发放虽有大罪亦不加刑重则降为庶人轻则当因来朝面谕其非或遣官谕以祸福使之自新治九年令亲王所行未善长史等官从容谏止至再至三不听事情重者宻切具奏其郡王所为不合理度者教授劝正如其不听启亲王宻切戒説如再不听亲王具奏事情轻者降勅切责若干宫壸重事差内官皇亲前去体勘至日处治亲王有过专罪辅导官郡王有过专治内使教授其亲王府辅导官务日请王讲读经史王子亦要读书习礼各府将军该府亲郡玉自行禁治若互相容隐不行禁治许镇巡等官将所为不法事防本具奏上请区处
　　正徳四年议准宗支罪犯深重降革爵秩者郡王将军而下不许代为请复违者罪坐辅导官
　　嘉靖十六年奏准宗室有犯事情轻者照常奏请犯该杀死平人及事情重大者从重奏请定夺投充拨置之人查照见行事例问拟　四十四年议准郡王以下有非法不道怙恶违训者俱降为庶人押发高墙居住　又议准宗室有罪降革迁发省城内闲宅者子孙不得凟奏幸免
　　凡罪宗
　　万厯十年议准罪宗庶人止与名粮【见户部】凡男女婚嫁之资一槩免给其高墙闲宅正犯已故所遗家属许各该抚按官奏请释放送回本府居住【嘉靖四十四年例】仍偹查先年所犯情由如系党逆干纪罪恶深重者子孙止从寛释不许滥请名粮若犯该败伦伤化人命强盗等情见在子孙许其请名嵗各给本色米十二石身终即止其有止犯越关讦奏等项请名之后亦各嵗给本色米十二石日后子孙如之【万厯九年例】如止遗母妻无子孙可倚頼者嵗给养赡米各六石终身私収妾媵止许释放不在养赡之列
　　凡庶人冠带
　　万厯十年议准凡罪犯革爵及擅婚滥妾越关过期各庶人准给口粮养赡俾无失所己为恩厚更不许请乞冠带以滥朝廷名器如违例凟奏一槩立案不行
　　禁例
　　洪武六年令凡王国内除额设诸职事外并不许延揽交结奔竞佞巧智谋之士亦不许接受上书陈言如有此等之人王虽容之朝廷必正之以法然不可使王惊疑或有智谋之士献于朝廷勿留
　　武十二年议准抚按并三司以下衙门如遇各长史司传到一切令防须防详计议当施行者即为施行若事情重大防奏请防其长史司官奉王令防行事务要停当有窒碍难行者当竭忠谏止如有怀奸倚势拨置亲王以售私情害地方者抚按三司等官防同叅奏治罪　十三年奏准各处乐工纵容子女擅入王府及容留各府将军中尉在家行奸并军民旗校人等与将军中尉赌博诓哄财物及擅入府内教诱为非者俱问发边卫充军该管色长革役　十六年令各处军民人等不得私交王府因而借索财物诱请游宴拨置为非违者所在官司体访拏问郡王以下教授等官谏阻不从启亲王奏闻区处
　　正徳四年议准王府如有无籍之徒假以烧丹炼药等项为由徃来诳惑以致壊事者镇巡等官从重问发又令王府不许僧尼女冠出入宫禁及私自建立寺观十六年诏各处无籍奸人游食术士及无名内使私
　　自浄身人等有托故擅入王府因而拨置害人贻累宗室者抚按官严加禁治
　　嘉靖十年题准凡亲王名讳今后文武衙门除备抄各王奏词并各衙门题奏本内不讳外其余一应文移系各衙门自行出语者止许称爵不得书名







　　礼部志稿卷十六
　　钦定四库全书
　　礼部志稿卷十七
　　明　俞汝楫　编
　　仪制司职掌
　　蕃国礼
　　国初诸蕃来朝必见皇太子及亲王皇帝亲御殿待宴后止朝见上赐宴防同馆命礼部待之其蕃使进表亦不宣读
　　蕃王来朝仪　【蕃国遣使进表朝贡仪附】
　　洪武二年定　凡蕃王来朝至龙江驿驿官具报应天府报中书省及礼部以闻遣侍仪通赞舍人二员接伴遣应天府知府至驿礼待前期馆人于正防陈设蕃王座于防之西北东向知府座于之东南西向知府进馆以賔主接见具酒食宴待毕知府还蕃王送出门外次日清晨从官复伴送蕃王入防同馆礼部尚书奉防即馆中宴劳尚书至蕃王服其国服出迎相见宴享如龙江驿酒行作乐宴毕尚书及从官皆出蕃王与其从官送至馆门外明日中书省奏知命官一员诣馆如前宴劳礼部告示侍仪司以蕃王及其从官具服于天界寺习仪三日择日朝见前一日内使监陈设御座香案于奉天殿尚司设寳案于御座前侍仪司设蕃王与其从官次于午门外蕃王拜位于丹墀中道稍西及御座之南其从官拜位于蕃王丹墀拜位之后俱北向设方物案于丹墀之北中道东西方物状案于御前及丹墀中受方物官位于方物案之东西知班二人位于蕃王拜位之北引蕃王舍人二人位于蕃王之北引蕃王从官舍人二人位于蕃王从官之北俱东西相向余如朝防仪是日鼓初严礼部陈方物于午门外举案者就案次严执事官俱入就位接伴舍人引班舍人引蕃王及其从官立候于午门外三严文武官具朝服入就侍立位执事者举方物案蕃王等从其后繇西门入奉天西门至殿前丹墀西候立侍从奉迎皇帝具礼服御舆以出大乐鼓吹振作陞座乐止卷鸣鞭报时讫蕃王及其从官各就拜位执事者以方物案置蕃王拜位前赞拜乐作蕃王及其从官皆四拜乐止引班导蕃王陞殿宣方物官取方物状从行俱繇西陞乐作从殿西门入内赞接引蕃王至御前乐止赞拜蕃王再拜跪称兹遇某节钦诣皇帝陛下称贺致词讫宣方物官跪于御前西宣状承制官跪承制诣蕃王前立宣制讫赞拜蕃王俯伏兴再拜蕃王及宣方物状官俱繇西门出乐作复位乐止赞拜乐作蕃王及其从官皆四拜乐止礼毕鸣鞭皇帝兴乐作至谨身殿乐止引班导蕃王及其从官俱出见皇太子前一日礼部官以蕃王所献东宫方物啓知内使监设皇太子位于东宫正殿蕃王及其从官次于东宫门外又设蕃王拜位于殿门外及殿中其从官拜位于殿下中道之东西俱北向引班二人于蕃王拜位之北引从官二人于从官拜位之北皆东西相向余陈设如朝防仪质明蕃王朝见皇帝讫常服至东宫门外文武官公服入从侍皇太子皮弁服出乐作陞座乐止引班引蕃王入乐作至位乐止其从官俟立于殿下东西相向赞拜乐作蕃王再拜皇太子立受乐止引班引蕃王至殿西门内赞接引至殿中跪称兹遇某节诣皇太子殿下称贺致词讫俯伏兴蕃王复位赞拜乐作再拜皇太子荅拜乐止蕃王出皇太子坐引班引蕃王从官就拜位赞拜乐作从官皆四拜乐止礼毕皇太子兴乐作出殿门乐止及蕃王其从官以次出接伴舍人引见亲王前期王府官设王座于正殿东稍北西向蕃王座于殿西稍南东向蕃王拜位于座之南王荅拜位于座之北蕃王从官拜位于殿门外北向内赞二人位于殿上之东西承传二人位于殿门外之东西接伴舍人位于内赞之南东西相向引从官二人位于拜位之北王府官侍立位于殿上左右俱东西相向是日所司陈仪仗于殿之东西蕃王至王府门外执事者先入就位王皮弁服出陞座蕃王至殿下繇西阶升王降座出迎于殿门外既见王府官引王繇中门入舍人引蕃王繇西门入各就拜位赞拜蕃王再拜王答拜就座蕃王亦就座引班引蕃王从官就拜位皆四拜礼毕蕃王诣王座前王降座蕃王举手揖毕王还府蕃王出王府官送至门外择日赐宴于谨身殿拱卫司设黄麾仗于殿廷左右内使擎执如奉天殿受朝贺仪内使监陈设御座于殿中皇太子座于御座东偏稍南诸王座皆以次而南俱西向又设诸王座于西偏与东偏诸王座相对俱东向蕃王座于殿中之西第一行东向次设文武一品陪宴座第二行二品三品三行俱东西相向蕃王从官文武三品陪宴官俱以序座于西庑东向北上和声郎陈大乐细乐舞队于殿之南楹光禄寺设御尊于殿中之南皇太子诸王蕃王至二品官酒尊于殿门左右之东西御位司壶二人尚酒尚食二人东偏皇太子诸王司壶二人奉酒食二人西偏诸王如之蕃王司壶一人奉酒食一人文武官第一行及左右第二行各司壶四人兼供酒食光禄寺直长于两庑各置酒尊及司壶供酒食之人光禄寺卿陈御食案及皇太子诸王食案寺丞设蕃王食案于殿中直长设殿上左右文武官及两庑食案各于其座前诸执事者各供事舍人引文武官常服侍立于殿门之左右又引蕃王服其国服侍立于百官之北引进皇太子诸王常服侍立殿内之左右侍仪导引皇帝常服陞御座大乐鼓吹振作鸣鞭乐止皇太子诸王各就座礼部官取防导蕃王入就座光禄寺卿举御食案进于御前礼部侍郎光禄寺少卿举食案置于御前皇太子诸王之前礼部郎中光禄寺丞举食案置于蕃王前文武官及蕃王从官各以次就座内使监令于御前斟酒司壶皇太子诸王以下各斟酒细乐作奏太清之曲和声郎北面立举手唱上酒皇帝举爵饮皇太子以下皆饮毕乐止酒再行细乐作奏感皇恩之曲饮毕乐止内使监令于御前进食供事者自皇太子以下各供食大乐作和声郎唱上食皇帝进食皇太子以下皆食毕乐止酒三行细乐作奏贺圣朝之曲饮毕乐止进食奏大乐食毕乐止凡五进食皆如之酒四行细乐作奏普天乐之曲饮毕乐止进食酒五行细乐作舞诸国来朝之舞饮毕乐舞止进食酒六行细乐作奏朝天子之曲饮毕乐止进食酒七行细乐作奏醉太平之曲舞长生队之舞饮毕乐舞止进食其西庑进酒进食之次亦如殿中惟不用乐宴毕皇帝兴乐作皇太子诸王侍从还宫乐止文武官蕃王俱以次出东宫　日宴蕃王是日宿卫陈设如朝防仪中书省大都督府御史台俱取防宴乐蕃王陛辞其陈设行礼如朝见仪惟不设宿卫及传制方物案宣状等官辞东宫亦如见仪惟不跪致词礼毕中书省率礼部官送至龙江驿礼部设宴如初至礼部官还应天府官送起行
　　二十七年更定　凡蕃国王来朝先遣礼部劳于防同馆明日各服其国服如尝赐朝服者则服朝服于奉天殿朝见行八拜礼毕即诣文华殿朝皇太子行四拜礼见亲王亦如之亲王立受二拜答二拜其从官随蕃王班后行礼凡遇宴防蕃王班次居侯伯之下其蕃国使臣及土官朝贡皆如常朝仪
　　蕃国遣使进表
　　洪武二年定　前期所司于王宫内外及国内街巷结防设阙庭于殿上正中表笺案于阙庭前香案于表笺案前司香二人于香案左右王拜位于殿中众官位于王后俱北向司礼二人于王位北引礼二人于王左右引班四人于众官左右俱东西相向使者立位于香案东捧表笺二人于香案西设乐于众官拜位之后龙亭于殿南正中仪仗鼓乐于龙亭前是日清晨司印者陈印案于殿中涤印记以表笺及印俱置于案王具冕服众官具朝服诣案前用印毕用黄袱裹表红服裹笺各置于匣中仍各以袱裹之捧表笺官捧置于案使者与捧表笺官各就位引礼引王及众官俱入就拜位赞拜乐作再拜乐止王诣香案前跪众官皆跪王三上香讫捧表笺官取表东向跪进王王受表以进于使者使者西向跪受兴置于案赞兴王复位赞拜乐作王与众官皆四拜乐止礼毕捧表笺官捧表前行置于龙亭中金鼓仪仗鼓乐前导王送至宫门外还众官朝服送至国门外使者乃行
　　蕃使朝贡
　　洪武十八年定　蕃国初附遣使奉表进贡方物先于防同馆安歇礼部以表副本奏知仪礼司引蕃使习仪择日朝见其日锦衣卫陈设仪仗和声郎陈大乐于丹陛如常仪仪礼司设表案于奉天殿东门外丹陛上方物案于丹陛中道之左右设文武百官侍立位于文武楼南东西相向蕃使服其服捧表及方物状至丹墀跪授礼部官受之诣丹墀置于案执事者各陈方物于案毕典仪内赞外赞宣表展表官宣方物状官各具朝服其余文武官常服就位仪礼司官奏请陞殿皇帝常服出乐作陞座乐止鸣鞭讫文武官入班叩头礼毕分付东西侍立引礼引蕃使就丹墀位赞四拜典仪唱进表序班举表案繇东门入至于殿中内赞赞宣表外赞令蕃使跪宣表宣方物状讫蕃使俯伏兴四拜礼毕驾兴乐作还宫乐止百官及蕃使以次出其蕃使常朝及为国事谢恩遣使进表贡方物皆如前仪唯不宣表
　　蕃国庆祝仪
　　蕃王奉正朔称朝贡者其国中有庆祝礼颁自朝廷使遵行之仪具于后
　　圣节正旦冬至望阙庆祝仪
　　洪武二年定　前期执事者于王宫正殿南向陈香烛案于阙庭前王拜位于殿中褥位于香案前众官拜位于王之后俱北向司礼赞礼于王拜位之北司香二人于香案前俱东西相向是日陈军仗于王宫门之外乐工陈乐于拜位之后众官先具朝服引班于王宫门外东西执事俱就位王于后殿具冕服未赐者服其服众官入立于殿庭陈西王出乐作由西陛陞至拜位乐止众官就拜位赞拜乐作王与众官皆四拜乐止王由东门入乐作至褥位乐止赞跪王与众官皆跪王三上香毕俯伏与众官皆兴王繇东门出乐作还位乐止赞拜乐作王兴众官皆四拜乐止赞搢笏三舞蹈跪三拱手加额呼万嵗出笏俯伏兴四赞拜礼毕王与众官以次出
　　蕃国迎诏仪【受印物仪附】
　　皇帝登极及册立皇储则遣使颁诏蕃王受封则赐或有赉予故有蕃王迎接之仪
　　洪武十八年定　凡使者入蕃国境先遣人驰报于王王遣官逺接诏前期令有司于国门外公馆设幄结防设龙亭于正中设香案于龙亭之南备金鼓仪仗鼓乐伺迎引又于国城内街巷结防王宫内设阙庭于殿上正中设香案于阙庭之前设司香二人于香案之左右设诏使立位于香案之东设开读案于殿陛之东北设蕃王拜位于中道北向设蕃国众官拜位于蕃王拜位之南异位重行北向设捧诏官位于开读案之北宣诏官位于捧诏官之南展诏官二人位于宣读官之南俱西向司礼二人位于蕃王拜位之北引礼二人位于司礼之南引班四人位于众官拜位之北俱东西相向陈仪仗于殿庭之东西设乐位于众官拜位之南北司向逺官接见诏书迎至馆中安诏于龙亭中遣人驰报王王即率国中众官及耆儒僧道出迎于国门外至馆中具冕服众官具朝服行五拜礼讫迎诏出馆至国门金鼓在前次僧道耆儒次众官次王次仪仗鼓乐次诏书龙亭使者常服行于龙亭后迎至殿中金鼓分列门外之左右置龙亭于殿上正中使者立于东引礼引王入就拜位引班引众官人等各就拜位使者诣前南向立称有制司赞唱拜乐作蕃王及众官以下皆四拜乐止引礼引蕃王繇西阶陛诣香案前北向立引礼唱跪司赞唱众官皆跪引礼唱上香司香捧香跪进于王之左王三上香讫引礼唱俯伏兴平身蕃王及众官以下皆俯伏兴平身引礼引蕃王复位司赞唱开读宣诏官展诏官陞案使者诣龙亭捧诏书授捧诏官捧诏官前受诏捧至开读案授宣诏官宣诏官受诏展诏官对展司赞唱跪蕃王及众官以下皆跪宣诏官宣诏书捧诏官于宣诏官前捧诏书仍置于龙亭司赞唱俯伏兴平身蕃王及众官以下皆俯伏兴平身司赞唱拜乐作蕃王及众官以下皆四拜乐止司赞唱搢笏鞠躬三舞蹈三拱手加额山呼万嵗山呼万嵗再山呼万万嵗出笏俯伏兴乐作四拜兴平身乐止礼毕引礼引蕃王退引班引众官以次退蕃王及众官释服使者以诏书付所司颁行蕃王与使者分賔主行两拜礼使者居东蕃王居西如蕃国陪臣行礼使者立受
　　正徳元年题准　凡使者赍捧诏节前徃安南等国王请留诏书为传国之寳者聴之
　　嘉靖十六年题准　凡礼制诏告天下者遇有蕃国朝贡使臣依式誊黄一道付赍回国径自开国读行礼其恭遇国家大典礼应该遣使诏谕者仍遵照旧例施行
　　蕃国受印物
　　洪武三年定　使者至蕃国境先遣闗人入报蕃王遣官逺接前期有司于国门外公馆设幄结防设龙亭于馆之正中备金鼓仪仗鼓吹于馆所以伺迎引又于国城内街巷结防又于王宫设阙庭于殿上正中设香案于阙庭之前设蕃王受赐予位于香案之前设蕃王拜位于殿庭正中北向众官拜位于王拜位之南异位重行北向设乐位于众官拜位之南北向司赞二人于蕃王拜位之北引礼二人于司赞之南引班四人于众官拜位之北俱东西相向陈仪仗于殿庭之东西逺接官接见使者迎至馆所以上赐安奉于龙亭中遣使驰报王是日蕃王率百官出迎于国门外逺接官迎上赐出馆至国门金鼓在前次众官常服乘马行次仪仗鼓乐次上赐龙亭使者常服乘马行于龙亭之后迎至殿中金鼓分列于门外之左右众官分立殿庭之东西置龙亭于殿上正中使者立于龙亭之东引礼引蕃王引班引众官各就拜位立定司赞唱拜乐作蕃王及众官皆四拜乐止引礼引蕃王诣龙亭前使者称有制引礼赞跪司赞唱跪蕃王与众官皆跪使者宣制曰皇帝勅使某持印赐尔国王某并赐某物宣毕使者捧所赐印并某物西向授蕃王蕃王跪受以授左右讫引礼唱俯伏兴平身司赞唱同蕃王及众官皆俯伏兴平身引礼引蕃王出复位司赞唱拜乐作蕃王及众官皆四拜乐止司赞唱礼毕引礼引畨王入殿西立东向使者东立西向引礼唱使者与蕃王行两拜礼使者降自东阶蕃王降自西阶遣官送使者还馆
　　官员礼
　　朝廷尚爵故官员礼类依品级等次凡拜揖序立行走回避尊卑上下森然各有仪节故备述之而仪从到任礼附焉
　　凡官员拜揖
　　洪武二十年定　凡公侯驸马相见各行两拜礼一品官见公侯驸马一品官居右行两拜礼公侯驸马居左答礼二品见一品二品居右行两拜礼一品居左答礼三品见二品三品居右行两拜礼二品居左答礼四品见三品四品居右行两拜礼三品居左答礼五品见四品五品居右行两拜礼四品居左答礼六品以下仿此如三品见一品四品见二品行两拜礼一品二品官答受从宜余品仿此如有亲戚尊卑之分从行私礼二十九年定　凡王府将军与驸马仪賔公侯相见将军居左驸马等居右皆再拜与文武一品至三品官相见将军居中各官拜将军答礼与四品以下官相见各官拜将军坐受
　　三十年令百官以品秩髙下分尊卑其品级近者相见行礼则东西对立稍卑者居西髙者居东其品级相越二三等者卑者居下尊者居上其相越四等者则卑者拜下尊者坐而受礼有事则跪白如一品与二品相见二品居西行礼一品居东答礼与三品四品相见三品四品居下行礼一品居中答礼与五品以下相见一品　受禀事则跪余仿此　凡司属官品级亚于上司官者禀事则跪　凡近侍官员难拘品级行跪拜礼亦不许与外官交接　凡同僚官品级有髙下者不拘　凡大小官员于内府相见不许跪拜
　　治十一年议准王府长史不许行走三司中门若相见之际须以礼待
　　十五年奏准陜西行太仆寺少卿与御史相见比辽东山西等处例出入行中门正道
　　凡官员聚坐
　　洪武二十年定　凡文武官公聚各依品级聚坐若资品相同者各照衙门次第若王府官属与朝官坐立各照品级俱在朝官之次
　　二十四年令凡学官位于杂职之上
　　宣徳三年令御史给事中照品级坐
　　景泰三年令六科都左右给事中内外序坐书衔俱居御史之左
　　成化二年奏准凡镇守总兵巡抚等官列坐总兵系伯爵以上者居左巡抚系佥都御史以上者居右若总督提督军务等官自佥都御史以上俱坐于总兵官侯伯之左列名于前
　　五年奏准在京法司防审囚俱于承天门外东西重行列位公侯驸马伯列于东班都督等官列于东班后行尚书都御史侍郎等官列于西班通政司大理寺佐贰官并六科掌科给事中列于西班后行礼部防议民情俱于阙左门东直房序坐尚书左都御史等官上坐侍郎副都御史等官对坐通政司参议大理寺寺丞等官列于东傍六科掌科都给事中列于西傍南京文武衙门公事防集聚坐亦如之
　　八年奏准御史郎中贠外郎主事奉勅同差者俱照所差职名先后序坐若郎中等官奉勅防同御史或御史奉勅防郎中等官行事当以奉勅之人坐左次者居右其各衙门一应公差有闗防御史者俱让御史居左若不系同差别处政务相闗止依品级序坐
　　十四年定在外总兵巡抚官位次左右都督与左右都御史并都督同知与副都御史并都督佥事与佥都御史俱文武东西伯以上则坐于左
　　十五年奏准都御史系总督及提督军务者不分左右副佥俱坐于右总兵虽伯以上亦坐于右
　　凡官员相遇回避
　　洪武二十年定　凡驸马遇公侯分路而行一品二品遇公侯驸马引马侧立须其过二品见一品二品趋右让道而行三品遇公侯驸马引马回避遇一品引马侧立遇二品趋右让道而行四品遇一品以上官引马回避遇二品引马侧立遇三品趋右让道而行五品遇二品以上官引马回避遇三品引马侧立遇四品趋右让道而行六品遇三品以上官引马回避遇四品引马侧立遇五品趋右让道而行七品遇四品以上官引马回避遇五品引马侧立遇六品趋右让道而行八品遇五品以上官引马回避遇六品引马侧立遇七品趋右让道而行九品遇六品以上官引马回避遇七品引马侧立遇八品趋右让道而行品级相等者分路而行如有亲戚尊卑之分聴从回避
　　凡遇王府将军于道驸马仪賔公侯让左右文武一品至三品引马侧立四品以下官下马
　　凡内官出入遇驸马于道必须下马遇公侯一品二品官引马侧立遇三品四品官分路而行
　　凡公侯驸马一品二品官随从侍者人等非跟随本官而私自出入者凡遇文武百官必须下马违者治罪凡所属官遇上司官引马回避所属官品级髙者遇上司官卑者分路而行
　　凡官员应合回避而路窄不可回避者则下马拱立应分路者不得占中道
　　凡文武官员出入应合开道而自不开路致令应避官员不曽回避者不问根因而生事者止问上官
　　凡街市军民人等买卖及乘马出入者遥见公侯驸马一品以下至四品官过往即便下马让道
　　凡官员当避路者若承宣召及祠祭官诣祠所并有捕逐者在道虽遇应避之官不避
　　凡属官见上司
　　洪武二十年令凡属官见上司官必序立于堂阶之上总行一揖上司拱手首领官答揖其公干节序见上司官皆行两拜礼长官拱手首领官答礼四年令凡揖礼下见上躬身举手齐眼为敬上官随坐随立无答其次下官举手齐口上官举手齐心答之五年令凡内外掾吏令史书史宣使奏差人等晨谒长官必序立阶下一揖乃退长官不答礼幕官拱手十六年令教官生员见上司一遵宪纲行礼如有出郭迎送及妄行跪礼过为称呼者聴巡按御史按察司官依律究问若上司过违宪纲者亦行纠奏
　　嘉靖八年凡巡按御史于守令官不许作威挫辱知府相见不许行跪礼
　　凡官员公座
　　洪武二十年定　凡大小衙门官员每日公座行肃揖礼佐贰官揖长官答礼首领官揖长官佐贰官拱手
　　凡官员仪从
　　洪武二十年定　凡文武百官自四品以上仪从并依从旧制宜五品官止许引导一人六品以下不许引导其出郊在外仪从仍依旧制不拘此例　二十四年更定官贠仪从公十人侯八人伯六人一品至三品六人四品至六品四人七品至九品二人其役皁奴婢公侯之家不过二十人一品不过十二人二品不过十人三品不过八人
　　成化元年令凡京官出外四品以上引导三对用锡槊钢乂藤棍七品以上引导二对用锡槊藤棍在外方面堂上官引导三对用锡槊钢乂藤棍各府及盐运司等衙门四品以上官引导二对用锡槊藤棍七品以上引导一对用藤棍八品九品用竹篦一对引导杂职不许引导若府州县官催徴用竹篦荆杖巡捕用乂刀之类导引者不在禁限其京官还乡回里本府州县并不许引导及责罚吏民违者从巡按御史按察司官究治若风宪官僭用亦许诸司指实具奏
　　凡官员到任
　　洪武十八年定
　　一有司新官受职赴任者未到城一舍二三十里而止先令人报知礼房吏告示官属及父老人等相率出城来防令洒扫合祀神只祠宇备牲醴祭仪以候谒告比至城外斋宿三日第四日清晨父老人等导引入城遍诣诸神祠如仪致祭其祝文曰维某年月日某官奉命来官务専人事主典神祭今者谒神特与神誓神率幽防隂阳表里予有政事未备希神黙助使我政兴务举以安黎民予倘怠政奸贪陷害僚属凌虐下民神其降殃谨以牲醴致祭神其鉴之尚飨
　　一祭神之礼新官到任之日诣神庙祭祀礼房先备牲酒等物陈设礼生父老人等导引新官同僚属官吏诣庙赞礼唱排班班齐鞠躬拜兴拜兴平身赞唱行初献礼引赞引新官诣神位前赞唱跪新官跪赞唱众官皆跪赞唱献爵执事捧爵于左跪新官献毕仍授执爵者以爵奠于神位前赞唱读祝执事者取祝跪读毕赞唱俯伏兴平身赞唱行亚献礼执事以爵酧酒奠于神位前终献如亚献仪毕赞唱鞠躬拜兴拜兴平身礼毕一新官到任之日本衙门合备仪仗皂前期一日出城伺候至日清晨首领官率领各房吏典并合属生员人等迎接入城先诣神庙祭祀毕引至本衙门仪门前下马具公服从中道入先于月台上望阙设香案礼生引新官至香案前行五拜三叩头礼毕上公座皂排衙报时晨擡书案至前吏房将公座呈押
　　一参见礼先从皂次吏典各从两拜礼新官坐受次合属官参见亦行两拜礼新官拱手答礼次首领官亦行两拜礼新官起身拱手答礼次佐贰官行两拜礼新官出公座答礼如是佐贰官到任先受所属并首领官行礼后至长官前两拜礼长官出公座答礼毕谕僚属曰朝廷设官置吏欲其敬神恤民亲贤逺奸兴利除害某不敏忝兹重任尚赖一二僚属及邑中长者匡其不逮庶免后艰其四境之内利有当兴有当革者某等当共竭力为之以安黎庶谕毕署押公文各房吏典将该管应有已未完结事件施行等项逐一开写须知呈报新官署押文书如系长官则交割印信仓库匙钥等件毕照依各房呈报须知事日逐一发落署判公事毕将所祭牲酒与官属父老享饮而退其九年考满仍具牲酒率官属父老人等辞庙致祭就以祭物出郊饯别而去其祝文及所谕之言礼生代説亦可
　　宣徳十年奏准各布政司按察司府州县新官到任于本处城隍庙防请应祀诸神用猪羊二牲总祀
　　庶人礼
　　凡民庶以齿为先后致仕官序爵爵同序齿至处亲族则不论爵
　　洪武五年令凡乡党序齿民间士农工商人等平居相见及嵗时宴防谒拜之礼防者先施坐次之列长者居上如佃户见佃主不论序齿并行以少事长之礼若亲属不拘主佃止行亲属礼
　　十二年令内外官致仕居乡惟于宗族序尊卑如家人礼于其外祖及妻家亦序尊卑若筵宴则设别席不许坐于无官者之下如与同致仕官防则序爵爵同序齿其与异姓无官者相见不须答礼庶民则以官礼谒见敢有凌侮者论如律
　　二十六年定　凡民间子孙弟侄甥婿见尊长生徒见师范奴婢见家长乆别行四拜礼寻常近别行揖礼其余亲戚长防照依等第乆别行两拜礼寻常近别行揖礼平交同













　　礼部志稿卷十七
<史部,职官类,官制之属,礼部志稿>
　　钦定四库全书
　　礼部志稿卷十八
　　明　俞汝楫　编
　　仪制司职掌
　　冠服
　　国朝上下冠服具载大明集礼及诸司职掌嘉靖初又厘正衮冕及朝祭等服而武弁燕弁保和忠静等冠服特出创制今备列焉
　　皇帝冕服
　　衮冕
　　凡祭天地宗庙及正旦冬至圣节则服衮冕【见职掌】祭社稷先农册拜亦如之【见集礼】
　　洪武十六年定　冕前圎后方表纁里前后十二旒每旒五采玉十二珠五采缫有十二就相去一寸红丝组为缨黈纩充耳玉簮导　衮衣黄裳十二章日月星辰山龙华虫六章织在衣宗彛藻火粉米黼黻六章綉在裳　白罗大带红里　蔽膝随裳色绣龙火山文玉革带玉佩　大绶六采赤黄黑白缥緑小绶三色
　　同大绶间施三玉环　白罗中单黻领青縁襈　黄韈黄舄金饰
　　二十六年定　衮冕十二章　冕版广一尺二寸长二尺四寸冠上有覆表朱里前后各有十二旒旒五采玉珠十二玉簮导朱缨　圭长一尺二寸　衮衣纁裳衣六章织日月星辰山龙华虫裳六章织宗彛藻火粉米黼黻　中单以素纱为之　红罗蔽膝上广一尺下广二尺长三寸织火龙山三章　革带佩玉长三尺三寸　大带素表朱里用縁上以朱锦下以緑锦大绶六采用黄白赤缥緑织成纯质五百首小绶三色同大绶间织三玉环　朱韈赤舄
　　永乐三年定　冕冠十有二旒冠以皁纱为之上覆曰綖桐板为质衣之以绮表朱里前圎后方广一尺二寸长二尺四寸【用周尺】前后各十有二旒每旒各五采缫十有二就贯五采玉珠十二赤白青黄黑相次以玉衡维冠玉簮贯纽纽与冠武并系缨处皆饰以金綖以左右垂黈纩充耳【用黄玉】系以紞承以白玉瑱朱纮　玉圭长一尺二寸剡其上刻山四葢周镇圭之制以黄绮约其下别以袋韬之金龙文　衮服十有二章衣八章日月龙在肩星辰山在背火华虫宗彛在袖【每袖各三】皆织成本色领褾襈裾纁裳四章织藻粉米黼黻各二前三幅后四幅前后不相属共腰有襞积本色綼锡　中单以素纱为之青领褾襈裾领织文十三　蔽膝随裳色四章织藻粉米黼黻各二本色縁有紃施于缝中其上玉钩二　玉佩二各用玉珩一瑀一琚二冲牙一璜二瑀下有玉花下垂玉花下又垂二玉滴瑑饰云龙文描金自珩而下系组五贯以玉珠行则冲牙二滴与璜相触有声其上金钩二有二小绶六防以副之六采黄白赤缥緑纁质　大带素表朱里在腰及垂皆有綼上綼以朱下綼以緑纽约用素组　大绶六采黄白赤缥緑纁质小绶三色同大绶间施三玉环龙文皆织成韈舄皆赤色舄用黑絇纯以黄饰舄首
　　嘉靖八年定　冠制以圎匡乌纱冒之冠上有覆板长二尺四寸广二尺二寸表朱里前圎后方前后各七采玉珠十二旒以黄赤青白黑红緑为之玉珩玉簮导朱缨青纩充耳缀以玉珠二凡尺皆以周尺为度　衣色凡织六章日月在肩各径五寸星山在后龙华虫在两袖长不掩裳之六章　裳黄色为幅七前三幅后四幅连属如帷凡绣六章分作四行火宗彛藻为二行米黼黻为三行　中单素纱为之青縁领织黻文十三蔽膝随裳色罗为之上绣龙一下绣火三繋于革带大带素表朱里上縁以朱下以緑不用锦　革带前
　　用玉其后无玉以佩绶系而掩之　圭白玉为之长一尺二寸剡其上下以黄绮约之上刻山形四盛以黄绮囊借以黄锦　朱韈赤舄黄縧縁缨结
　　皮弁服
　　凡朔朢视朝降诏降香进表四夷朝贡朝觐则服皮弁服【见集礼】嘉靖间令祭太嵗山川等神皆服
　　洪武二十六年定　皮弁服用乌纱冒之前后各十二缝每缝中缀五采玉十二以为饰玉簮导红组缨其服绛纱衣蔽膝随衣色白玉佩革带玉钩防绯白大带白韈黑舄
　　永乐三年定　皮弁用乌纱冒之前后各十二缝其中各缀五采玉十二缝及冠武并贯簮繋缨处皆饰以金玉簮朱纮缨玉以赤白青黄黒相次　玉圭长如冕服之圭有脊并双植文剡其上黄绮约其下及有韬金龙文　绛纱袍本色领褾襈裾　红裳如冕服内裳制但不织章数　中单以素纱为之如深衣制红领褾襈裾领织黼文十三　蔽膝随裳色本色縁有玉钩二　玉佩大带大绶韈舄俱如冕服内制
　　常服
　　洪武三年定　常服乌纱折角向上巾盘领窄袖袍束带间用金玉琥珀透犀
　　永乐三年定　冠以乌纱冒之折角向上【今名翼善冠】　袍黄色盘领窄袖前后及两肩各金织盘龙一　带用玉靴以皮为之
　　武弁服
　　国初行亲征遣将礼则服武弁乘辂其制未详定自嘉靖初年始
　　嘉靖八年定　弁上鋭色用赤上十二缝中缀五采玉落落如星状　靺衣靺裳靺鞈俱朱色如常制　佩绶革带如常制佩绶及靺鞈俱上系于革带　舄如其裳之色　玉圭视镇圭差小剡上方下有篆文曰讨罪安命
　　燕弁冠服
　　嘉靖七年定　冠匡如皮弁之制以乌纱冒之分有十二瓣各以金线压之前饰五采玉云各一后列四山朱縧为组缨双玉簮　服如古端之制身用边縁以青两肩绣日月前蟠圎龙一后蟠方龙二边加龙文八十一领与两袪共龙文五九袵同前后齐共龙文四九衬用深衣之制黄色袂圆袪方下齐负绳及踝十二幅素带朱里青表緑縁边腰围饰以玉龙九片　履为之朱縁红缨黄结袜用白
　　皇后冠服【册寳附】
　　皇后受册谒庙朝防服燕居则常服【见集礼】
　　礼服
　　洪武三年定　冠为圎匡帽以翡翠上饰以九龙四鳯大花十二树小花如大花之数两抟鬓十二钿服袆衣深青为质画翟赤质五色十二等素纱中单黼黻领朱罗縠褾襈裾蔽膝随衣色以緅为领縁用翟为章三等大带随衣色朱里纰其外上以朱锦下以緑锦纽约用青组玉革带青韈青舄以金饰
　　永乐三年定　九龙四鳯冠膝竹丝为圎匡冒以翡翠上饰翠龙九金鳯四正中一龙衔大珠一上有翠葢下垂珠结余皆口衔珠滴珠翠云四十片大珠花十二树【皆牡丹花每树花二朶蕋头二个翠花九叶】小珠花如大珠花之数【皆穰花飘枝毎枝花一朶半开一朶翠叶五叶】三抟鬓【左右共六扇】饰以金龙翠云皆垂珠滴翠口圈一幅上饰珠寳钿花十二翠钿如其数托里金口圈一幅　珠翠面花五事珠排环一对皁罗额子一描金龙文用珠二十一颗　翟衣深青为质织翟文十有二等【凡一百四十八对】间以小轮花红领褾襈裾织金云龙文纻丝纱罗随用　中单玉色纱为之红领褾襈裾领织黻文十三或用线罗　蔽膝随衣色织翟为章三等间以小轮花四以緅为领縁织金云龙文纻丝纱罗随用　玉谷圭长七寸周尺剡其上琢谷文黄绮约其下别以黄袋韬之金龙文　玉革带青绮鞓描金云龙文玉事件十金事件四　大带表里俱表青红相半其末纯红而下垂织金云龙文上以朱縁下以緑縁并青绮副带一　绶五采黄赤白缥緑纁质间施二玉环皆织成小绶三色同大绶　玉佩二各用玉珩一瑀一琚二冲牙一璜二瑀下有玉花玉花下又垂玉二滴瑑饰云龙文描金自珩而下系组五贯以玉珠行则冲牙二滴与二璜相触有声上有金钩小绶五防以副之五采赤黄白缥緑纁质织文　青韈舄韈以青罗为之舄用青绮饰以描金云龙文皁线纯每舄首加珠五颗
　　常服
　　洪武三年定　双鳯翊龙冠首饰镯钏金玉珠寳翡翠随用诸色团衫金绣龙鳯文带用金玉
　　十四年定　龙鳯珠翠冠真红大袖衣霞帔红罗长裙红褙子冠制如特防上加龙鳯饰衣用织金龙鳯文加绣饰
　　永乐三年定　双鳯翊龙冠以皁縠为之附以翠博山上饰金龙一翊以二珠翠鳯皆口衔珠滴前后珠牡丹花二朶蕋头八个翠叶三十六叶珠翠穰花鬓二朶珠翠云二十一片翠口圈一副金寳钿花九上饰珠九颗金鳯一对口衔珠结三博鬓【左右共六扇】饰以鸾鳯金寳钿二十四边垂珠滴金簮一对瑚鳯冠觜一副　大衫霞帔衫用黄色纻丝纱罗随用霞帔深青为质织金云霞龙文或绣或铺翠圈金饰以珠纻丝纱罗随用玉坠子瑑龙文　四防袄子【即褙子】深青为质金绣团龙文纻丝纱罗随用　鞠衣红色胸背云龙文用织金或绣或加铺翠圈金饰以珠或纻丝纱罗并余色随用　大带红线罗为之有縁余或青或緑或随鞠衣色　縁襈袄子黄色红领褾襈裾皆织金防色云龙文纻丝纱罗随用　縁襈裙红色緑縁襈织金采色云龙文纻丝纱罗随用　玉带青绮鞓描金云龙文玉事件十金事件三玉色防结绶以红緑线罗为结上有玉绶花一瑑云
　　龙文绶带上玉坠珠六颗并金垂头花板四片小金叶六个红线罗系带一　白玉云様玎珰二如佩制每事上有金钩一金如意云葢一件两面钑云龙文下悬红组五贯金方心云板一件两面亦钑云龙文俱衬以红绮下垂金长头花四件中有小金钟一个末缀白玉云朶五　青韈舄与翟衣内制同
　　册寳
　　册用金二片每片依周尺长一尺二寸濶五寸厚二分五厘镌刻真书每片侧边上下有窍用红縧聨贯开阖如今书帙之状背各用红锦嵌防借以红锦小褥册盝以木为之饰以浑金沥粉蟠龙用红纻丝衬里内以红罗销金小袱裹册外以红罗销金夹袱裹之五色小縧萦于匣外
　　寳用金纽朱绶文用篆书曰皇后之寳依周尺方五寸九分厚一寸七分寳池用金濶取容寳寳匣二副毎副三重外匣用木饰与册盝同中匣用金级造蟠龙内小匣仍用木与外匣同小匣内置一寳座四角雕蟠龙饰以浑金座上用小锦袱褥上一置寳池用销金红罗小夹袱裹寳其匣外各用红罗销金大夹袱覆之
　　皇妃冠服【册印附皇嫔命妇附】
　　凡皇妃受册助祭朝防用礼服燕居常服
　　礼服
　　洪武三年定　冠饰以九翚四鳯花九树小花如大花之数两博鬓九钿翟衣青质绣翟编次于衣及裳重为九等青纱中单黻领朱縠缥襈裾蔽膝随裳色文绣重雉为章三等以緅为领縁大带随衣色玉革带青韈舄佩绶
　　永乐三年定　九翚冠二顶冠以皁縠为之附以翠博山饰以大珠翟二小珠翟三翠翟四皆口衔珠滴冠中寳寳珠一座前后珠牡丹花二朶蕋头八个翠叶三十六叶珠翠穰花鬓二朶承以小连云六朶翠顶云一座上饰珠五颗珠翠云十一片翠口圈一副金寳钿花九个上用珠九颗金鳯一对口衔珠结金簮一对　珠翠牡丹花穰花各二朶面花二对梅花环四珠环各一对大衫霞佩衫用红色纻丝纱罗随用霞帔深青为质织金云霞帔鳯文或绣或铺翠圈金饰以珠纻丝纱罗随用玉坠子瑑鳯文　四防袄子【即褙子】桃花色金绣团鳯文纻丝纱罗随用　鞠衣青色胸背鸾鳯云文用织金或绣或加铺翠圈金饰以珠燕居服用素除黄外余色及纻丝纱罗随用　大带青绵罗为之有縁余或红或緑各随鞠衣色　縁襈袄子青色红领褾襈裾织金云龙文纻丝纱罗随用　縁襈裾红色緑縁襈织金花鳯文纻丝纱罗随用　玉谷圭长七寸剡其上琢谷文以锦约其下并韬　玉鞓带青绮鞓描金云鳯文玉事件十金事件三　玉花采结绶以红緑线罗为结上有玉绶花一瑑寳相花文绶带上玉坠珠六颗并金垂头花板四片金叶儿六个红线罗系带一玉佩二如中宫佩制珩以下瑑饰云鳯文描金上有金钩　青韈舄韈以青线罗为之舄用青绮饰以描金云鳯文皁縁纯每舄首加珠三颗
　　常服
　　洪武三年定　鸾鳯冠首饰钏镯用金玉珠寳翠珠色团衫金绣鸾鳯不用黄带用金玉犀
　　又定　山松特防假鬓花佃或花鳯冠真红大袖衣霞帔红罗裙红罗褙子衣用织金及绣鳯文
　　册印
　　册用镀金银册二片其长短濶厚与诸王册同册盝饰以浑金沥粉蟠龙鳯其物用里覆皆与诸王同
　　印用金纽其尺寸与诸王寳同文曰皇妃之印其余制度皆与诸王同匣皆饰以蟠鳯皇贵妃有寳余无寳
　　皇嫔冠服【册附】
　　嘉靖十年定　冠用九翟次皇妃之鳯大衫鞠衣如皇妃制圭用次玉谷文
　　册
　　册用银少杀于皇妃五分之一以金饰之
　　内命妇冠服
　　洪武五年定　三品以上用花翟衣四品五品用山松特防大衫为礼服贵人视三品以皇妃燕居冠及大衫霞帔为礼服珠翠庆云冠鞠衣褙子縁襈裾裙为常服
　　皇太子冠服【册宝附】
　　皇太子陪祀天地宗庙及正旦冬至朝防则服衮冕【见诸司职掌】从祭社稷及受册纳妃亦如之朔朢朝降诏降香进表四夷朝贡朝觐则服皮弁【见集礼】
　　衮冕
　　洪武二十六年定　衮冕九章　冕九旒旒九玉金簮导红组缨两玉瑱　圭长九寸五分　衣纁裳衣五章织山龙华虫宗彛火裳四章织藻粉米黼黻　白纱中单黻领　蔽膝随裳色织火山二章　革带玉钩防玉佩　绶五采用赤白缥緑织成纯赤质三百三十首小绶三色同大绶间织三玉环　大带白表朱里上縁以红下縁以緑　白韈赤舄
　　永乐三年定　冕冠表朱里前圎后方前后各九旒每旒各五防缫九就贯五采玉九赤白青黄黒相次玉衡金簮紞垂青纩充耳【用青玉】承以白玉瑱朱纮缨玉圭长九寸五分以锦约其下并韬　衮服九章衣五章龙在肩山在背火龙华虫宗彛在袖【每袖各三】皆织成本色领褾襈裾纁裳四章织藻米粉黼黻各二前三幅后四幅不相属共腰有襞积本色綼裼　中单以青纱为之青领褾襈裾领织黻文十一蔽膝随裳色四章织藻粉米黼黻本色縁有紃施于缝中其上玉钩二　玉佩二各用玉珩一瑀一琚一冲牙一璜二瑀下有玉花花下垂二玉滴瑑云龙文描金自珩而下系组五贯以玉珠上有金钩小绶四采以副之四采赤白缥緑纁质大带素表朱里在腰及垂皆有綼上綼以朱以綼以
　　緑纽约用青组　大绶四采赤白缥緑纁质小绶三采间施二玉环龙文皆织成　韈舄皆赤色舄用黒钩纯黒饰舄首
　　皮弁服
　　永乐三年定　皮弁用乌纱冒之前后各九缝每缝中缀五采玉九缝及冠武弁贯簮系缨处皆饰以金金簮朱缨　玉圭如冕服内制　绛纱袍本色领褾襈裾红裳如冕服内裳制但不织章数　中单以素纱为之如深衣制红领褾襈裾领织黻文十一蔽膝随裳色本色縁有紃施于缝中其上玉钩二　玉佩如冕服内制但无云龙文有小绶四采以副之　大带　大绶　韈舄赤色皆如冕服内制
　　常服
　　洪武元年定　乌纱折上巾
　　永乐三年定　冠乌纱折角向上巾【亦名翼善冠亲郡王及世子俱同】袍赤色盘领窄袖前后及两肩各金织蟠龙一带用玉靴皮为之
　　册寳
　　册用金二片长濶规制盝匣妆饰悉与皇后册同寳用金纽朱绶文用篆书曰皇太子之寳方厚规制池匣妆饰亦与皇后寳同
　　皇太子妃冠服
　　礼服
　　洪武三年定　与皇妃同
　　永乐三年定　九翚四鳯冠漆竹丝为圎匡冒以翡翠上饰翠翚九金鳯四皆口衔珠滴珠翠云四十片大珠花九树【皆牡丹花每树花一朶半开一朶蕋头二个翠叶九叶】小珠花如大珠花之数【皆穰花飘枝每枝花一朶半开一朶翠叶五叶】双博鬓【左右共四扇】饰以鸾鳯皆垂珠滴翠口圈一副上饰珠寳钿花九翠钿如其数托里金口圈一副　珠翠面花事珠排环一对珠皁罗额子描金鳯文用珠二十一颗　翟衣深青为质织翟文九等【凡一百三十八等】间以小轮花红领褾襈裾织金云龙文纻丝纱罗随用　中单玉色纱为之红领褾襈裾领织黻文十一或用线罗　蔽膝随衣色织翟为章二等间一小轮花三以緅为领縁织金云龙文纻丝纱罗随用　玉谷圭长七寸剡其上瑑谷文以锦约其下并韬玉革带青绮鞓描金云鳯文玉事件十金事件四
　　大带表里俱青红相半其末纯红而下垂织金云鳯文上以朱縁下以緑縁并青绮副带一　绶四采赤白缥緑纁质皆织成间施二玉环小绶三色同大绶　玉佩二珩以下瑑饰云鳯文描金上有金　以小绶四采副之四采赤白缥緑纁质织成　青韈舄韈以青线罗为之舄用青绮饰以描金云鳯文皁线纯每舄首加珠三颗
　　常服
　　洪武三年定　犀冠刻以花鳯首饰钏镯用金玉珠寳翠诸色团领衫金绣鸾鳯惟不用黄带用金玉犀四年又定　与皇妃同
　　永乐三年定　燕居冠以皁縠为之附以寳博山止饰寳珠一座翊以二珠翠鳯皆口衔珠滴前后珠牡丹花二朶蕋头八个翠叶三十六叶翠珠穰花鬓二朶珠翠云十六片翠云圈一副金寳钿花九上饰珠九颗金鳯一对口衔珠结双博鬓【左右共四扇】饰以鸾鳯金寳钿十八边垂珠滴金簮一对瑚鳯冠觜一副　大衫霞帔衫用红色纻丝纱罗随用霞帔深青为质织金或绣或铺翠圈金饰以珠纻丝纱罗随用玉坠子瑑鳯文　四防袄子【即褙子】桃红色金绣团鳯文纻丝纱罗随用　鞠衣青色胸背鸾鳯云文用织金或绣或加铺翠圈金饰以珠或素除黄外余色并纻丝纱罗随用　大带青线罗为之有縁余或红或緑各随鞠衣色　縁襈袄子青色红领褾襈裾织金采色云鳯文纻丝纱罗随用　縁襈裾红色緑縁襈织金采色花云文纻丝纱罗随用　玉带青绮鞓描金云鳯文玉事件十金事件三玉花采结绶以红緑线罗为结上有玉绶花一瑑云鳯文绶带上玉坠珠六颗并金垂头花瓣四片小金叶六个红线罗系带一　白玉云様玎珰二如佩制每事上有金钩一金如意云葢一件两面钑云鳯文下悬红组五贯金方心云板一件两面亦钑云鳯文俱衬以红绮下垂金长头花四件中有小金钟一个末缀白玉云朶红　青袜舄与前翟衣内制同
　　亲王冠服【册寳附】
　　亲王助祭谒庙正旦冬至等朝服则服衮冕【见诸司职掌】受册纳妃亦如之朔朢朝降诏降香进表四夷朝贡朝觐则服皮弁【见集礼】
　　衮冕
　　洪武二十六年定　衮冕九章　冕五采玉珠九旒红组缨青纩充耳金簮导　圭长九寸二分五厘　青衣纁裳衣五章织山龙华虫火宗彛裳四章织藻粉米黼黻　白纱中单黻领青縁　蔽膝随裳色织火山二章革带金钩防佩玉　绶五采赤白缥緑织成纯赤
　　质三百二十首小绶三色同大绶间织三玉环　大带表里白罗朱縁緑白韈朱履
　　永乐三年定　冕冠表朱里前圎后方前后各九旒每旒各五采缫九就贯五采玉九赤白青黄黒相次玉衡金簮紞垂青纩充耳【用青玉】承以白玉瑱朱纮缨玉圭长九寸二分五厘以锦约其下并韬　衮服九章青衣五章龙在肩山在背火华虫宗彛在袖每袖各三皆织成本色领褾襈裾纁裳四章织藻粉米黼黻各二前三幅后四幅不相属共腰有襞积本色綼裼　中单以素纱为之青领褾襈裾领织黻文十一　蔽膝随裳色四章织藻粉米黼黻各二本色縁有紃施于缝中其上玉钩二　玉佩如东宫佩制自珩以下瑑云龙文上有金钩小绶四采以副之四采赤白缥緑纁质　大带素表朱里在腰及垂皆有綼上綼以朱下綼以緑纽约用青组　大绶四采赤白缥緑小绶三采间施二玉环龙文皆织成纁质　韈舄皆赤色舄用黑钩纯黒饰舄首
　　皮弁服
　　永乐三年定　皮弁用乌纱冒之前后各九缝每缝中缀五采玉九缝及冠武弁贯簮系缨处皆饰以金金簮朱缨　玉圭如冕服内制　绛纱袍本色领褾襈裾红裳如冕服内裳制但不织章数　中单以素纱为之如深衣制红领褾襈裾领织黻文十一　蔽膝随裳色本色縁有紃施于缝中其上玉钩二　玉佩如冕服内佩制但无云龙文有小绶四采以副之　大带　大绶韈舄俱如冕服内制
　　常服
　　永乐三年定　冠袍带靴俱与东宫同
　　保和裳服
　　嘉靖七年定　冠制以燕弁为凖亲王用九世子用八郡王用七俱去簮与五玉后山皆一扇为之分画为四郡王长子冠如忠静之制用五服用青深青縁前后方龙补各一身用素地边用云其补子郡王长子织金为之衬用深衣玉色带青表緑里縁縁履用皁緑结白韈
　　册寳
　　册用金二片长濶规制盝匣妆饰与皇太子册同寳用金纽依周尺方五寸二分厚一寸五分其文曰某王之寳池匣籹饰与皇太子寳同但太子寳盝匣雕蟠龙王则雕蟠螭
　　亲王妃冠服
　　王妃受册助祭朝防则服礼服【见集礼】
　　礼服
　　洪武三年定　冠饰以九翚四鳯花钗九树小花如大花之数两鬓博九钿翟衣青质五色九等绣翟编次于衣及裳素纱中单黻领朱縠褾襈裾蔽膝随裳色以緅为领縁绣翟为章二等大带随衣色玉革带青韈舄佩绶
　　永乐三年定　九翟冠二顶冠以皁縠为之附以翠博饰以火珠翟二小珠翟三翟翠四皆口衔珠滴冠中寳珠一座前后珠牡丹花二朶蕋头八个翠叶三十六叶珠翠穰花鬓二朶承以小连云六片翠顶云一座上饰珠九颗珠翠云十一片翠口圈一副金寳钿花九个上用珠九颗金鳯一对口衔珠结金簮一对　珠翠牡丹花穰花各二朶面花二对梅花环四珠环各一双　大衫霞帔衫用大红纻丝纱罗随用霞帔以深青为质金绣云霞鳯文纻丝纱罗随用金坠子亦钑鳯文　四防袄子【即禙子】桃红色金绣团鳯文纻丝纱罗随用　鞠衣青色如深衣制胸背金绣云鳯文纻丝纱罗并各色随用惟不用黄燕居服用素　大带青线罗为之有縁或用红罗　玉谷圭长七寸剡其上瑑谷文以锦约其下并韬【公主不用圭】玉革带青绮鞓描金云鳯文玉事件十金事件三　玉花采结绶以红緑丝罗为结上有玉绶花一瑑寳相花玉绶带上玉珠坠六颗并金垂头花板四片小金叶六个红线罗系带一　玉佩二如东宫妃佩制珩以下瑑云鳯文描金上有金钩　青韈舄韈以青线罗为之舄用青绮饰以描金云鳯文皁线纯每舄首加珠三颗
　　常服
　　洪武三年定　犀冠刻以金鳯首饰钏镯用金玉珠寳翠诸色团领衫金绣花鳯惟不用黄带用金玉犀洪武四年定　与皇妃同
　　公主冠服
　　礼服常服
　　洪武三年定　与亲王妃同
　　册印
　　册用银二片长濶规制悉与亲王册同
　　印用金钮依周尺方五寸二分厚一寸五分其文曰某国公主之印绶用朱印池用金池匣妆饰亦与亲王同但亲王饰蟠螭公主则用饰蟠鳯驸马冠服见文武冠服内与侯同
　　世子冠服
　　世子遇圣节千秋节并正旦冬至进贺表笺及其父王生诸节庆贺皆服衮冕
　　衮冕
　　洪武二十六年定　衮冕七章　冕三采玉珠七旒五组缨青纩充耳金簮导　圭长九寸　青衣纁裳七三章织华虫火宗彛裳四章织藻粉米黼黻　素纱中单青领襈赤□　革带佩白玉组绶　绶紫质用紫黄赤三采织成章织三白玉环　白韈赤舄
　　永乐三年定　冕冠里朱表前圎后方前后各八旒每旒五采缫八就各贯三采玉珠八赤白青色相次玉衡金簮紞垂青纩充耳【用青玉】朱纮缨承以白玉瑱玉圭长九寸以锦约其下并韬　青衣纁裳七章青衣三章火一在肩其二与华虫宗彛各三在两袖皆织成本色领褾襈裾纁裳四章织藻粉米黼黻各二前三幅后四幅不相属共腰有襞积本色綼裼　中单以素纱为之青领褾襈裾纁领织黻文九　蔽膝随裳色四章织藻粉米黼黻各二本色縁有紃施于缝中其上玉钩二　玉佩二如亲王之佩制珩以下縁云龙文上有四钩以小绶四采副之四采赤白缥緑纁质　大带素表朱里在腰及垂皆有綼上綼以朱下綼以緑纽约用青组　大绶四采赤白缥緑纁质小绶三采间施二玉环皆织成　韈舄皆赤色舄用黒约纯黑饰舄首
　　皮弁服
　　永乐三年定　皮弁用乌纱冒之前后各八缝每缝中缀三采玉八缝及冠武并贯簮系缨处皆饰以金金簮朱缨　玉圭如冕服内制　绛纱袍本色领褾襈裾红裳如冕服内裳制但不织章数　中单以素纱为之如深衣制红领缥襈裾领织黻文九　蔽膝随裳色本色縁有紃施于缝中其上玉钩二　玉佩如冕服内佩制但无云龙文有小绶四采以副之　大带　大绶韈舄俱如冕服内制
　　常服
　　永乐三年定　冠袍带靴俱与亲王同
　　保和冠服制见前
　　世子妃冠服
　　礼服常服
　　永乐三年定　与亲王妃同但冠用七翟
　　郡王冠服
　　衮服
　　永乐三年定　冕冠表朱里前圎后方前后七旒每旒五采缫七就各贯玉珠七赤白青色相次玉衡金簮紞垂青纩充耳【用青玉】朱纮缨承以白玉瑱　玉圭长九寸以锦约其下并韬青衣纁裳五章青衣三章粉米一在肩其二并藻宗彛各三在两袖皆织成本色领褾襈裾纁裳二章织黼黻各二前三幅后四幅不相属共腰有襞积本色綼裼　中单以素纱为之青领褾襈裾领织黻七　蔽膝随裳色二章织黼黻各二本色縁有紃施于缝中其上玉钩二　玉佩如亲王佩制珩以下瑑云龙文上有金钩以小绶四采副之四采赤色缥緑纁质　大带素表朱里在腰各垂皆有綼上綼以朱下綼以緑纽约用青组　大受四采赤白缥緑纁质小绶三采间施二玉环皆织成　韈舄皆赤色舄用黒钩纯黒饰舄首
　　皮弁服
　　永乐三年定　皮弁用乌纱冒之前后各七缝每缝中缀三采玉七缝及冠武并贯簮系缨处皆饰以金金簮朱缨　玉圭如冕服内制　绛纱袍本色领褾襈裾红裳如冕服内裳制但不织章数　中单以素纱为之如深衣制红领褾襈裾领织黻文七　蔽膝随裳色本色縁有紃施于缝中其上玉钩二　玉佩如冕服内制但无云龙文有小绶四采以副之　大带　大绶　韈舄俱如冕服内制
　　常服
　　永乐三年定　冠袍带靴俱与亲王同
　　保和冠服制见前
　　郡王妃冠服
　　礼服
　　永乐三年定　七翟冠二顶冠以皁縠为之附以翠博山饰以大珠翟二小珠翟三翠翟四皆口衔珠滴冠中寳珠一座前后珠牡丹花二朶蕋头八个翠叶三十六叶珠翠穰花鬓二朶承以小连云六片翠顶云一座饰以珠五颗珠翠云十一片翠口圈一副金寳钿花八个上用珠八颗金翟一对口衔珠结金簮一对　珠翠牡丹花穰花各二朶面花二对梅花环四珠环各一对大衫霞帔衫用大红纻丝纱罗随用霞帔以深青为质金绣云霞翟文纻丝纱罗随用金坠子亦钑翟文四防袄子【即褙子】桃红色金绣翟文纻丝纱罗随用　鞠衣青色胸背金绣云翟文纻丝纱罗并各色随用惟不用黄燕居服用素　大带青线罗为之有縁或用红罗　玉縠圭长七寸剡其上瑑縠文以锦约其下并韬玉革带青绮鞓描金云翟文玉事件十金事件三玉花采结绶以红緑线罗为结上有玉绶花一瑑寳相花文绶带上玉坠珠六颗并金垂头花板四片小金叶六个红线罗系带一　玉佩二如亲王妃佩制珩以下瑑金翟文描金上有金钩　青韈舄韈以青线罗为之舄用青绮饰以描金翟文皁线纯每舄首加珠三颗
　　常服
　　永乐三年定　俱与亲王妃同
　　长子冠服
　　朝服
　　七梁冠大红素罗衣白素纱中单大红素罗裳及蔽膝大红素罗白素纱二色夹带玉朝带丹矾红花锦锦鸡绶玉佩象牙笏白绢韈皁云皮头履鞋
　　公服
　　皁绉纱幞头大红素纻丝衣玉革带
　　常服
　　乌纱冒大红纻丝织金狮子开防圎领玉束带皁皮铜线靴
　　保和冠服制见前
　　长子夫人冠服
　　珠翠五翟冠大红纻丝大衫深青纻丝金绣翟鸡□子青罗金绣翟鸡霞帔金坠头
　　郡主冠服
　　永乐三年定　与郡王妃同惟不用圭及少四珠环一对
　　将军以下冠服
　　镇国将军冠服与长子同　镇国将军夫人冠服与长子夫人同
　　辅国将军冠服与镇国将军同惟冠六梁带用犀　辅国将军夫人冠服与镇国将军夫人同惟冠用四翟抹金银坠头
　　奉国将军冠服与辅国将军同惟冠五梁带用金钑花　常服大红织金虎豹　奉国将军淑人冠服与辅国将军夫人同惟□子霞帔金绣孔雀文
　　镇国中尉冠服与奉国将军同惟冠四梁带用素金佩用药玉　镇国中尉恭人冠服与奉国将军淑人同辅国中尉冠服与镇国中尉同惟冠三梁带用银钑花绶用盘雕　公服用深青素罗　常服用红织金熊罴辅国中尉宜人冠服与镇国中尉恭人同惟冠用翟
　　褙子霞帔金绣鸳鸯文银坠头
　　奉国中尉冠服与辅国中尉同惟冠二梁带用素银绶用练雀幞头黒膝　常服红织金彪　奉国中尉安人冠服与辅国中尉宜人同惟大衫用丹矾红褙子霞佩金绣练雀文
　　县主冠服珠翠五翟冠大红纻丝大衫深青纻丝金绣孔雀褙子青罗金绣孔雀霞帔抹金银坠子头
　　郡君冠服同县主惟冠用四翟褙子霞帔绣鸳鸯文县君冠服与郡君同惟冠用三翟
　　乡君冠服与县君同惟大衫用丹矾红褙子霞帔金绣练雀文
　　仪賔冠服凡朝服公服常服俱照品级与文武官同惟笏皆用象牙常服花様视武官
　　治十三年定　郡主仪賔钑花金带胸背狮子　县主仪賔钑花金带　郡君仪賔光素金带胸背俱虎豹县君仪賔钑花银带　乡君仪賔光素银带胸背俱
　　彪故违僭用者革去冠带戴平头巾与本处儒学读书习礼三年方许复职
　　文武官冠服
　　朝服
　　凡大祀庆成正旦冬至圣节及颁降开读诏赦进传制则文武官各服朝服【见诸司职掌】其武官应直守卫者不拘此服
　　洪武二十六年定　文武官朝服梁冠赤罗衣白纱中单俱用青单饰领縁赤罗裳青縁赤罗蔽膝大带用赤白二色绢革带佩绶白韈黒履一品至九品俱以冠上梁数分等第　公冠八梁加笼巾貂蝉立笔五折四柱香草五段前后用玉为蝉　侯冠七梁加笼巾貂蝉立笔四折四柱香草四段前后用金为蝉　伯冠七梁加笼巾貂蝉立笔二折四柱香草二段前后二瑁为蝉俱左挿雉尾　驸马冠与侯冠同不用雉尾　一品七梁不用笼巾貂蝉革带与佩俱用玉绶用緑黄赤紫色四织成云鳯四色花锦下结青丝网绶环二用玉笏用象牙　二品官冠六梁带带绶环用犀余同一品　三品冠五梁革带用金佩用玉绶用黄緑赤紫四色织丝成云鹤花锦下结青丝网绶环二用金笏用象牙　四品冠四梁革带用金佩用药玉余同三品　五品官三梁革带用银钑花绶用黄緑赤紫四色织成盘雕花锦下结青丝网绶环二用银镀金笏用象牙　六品七品冠二梁御史加獬豸革带用银佩用药玉绶用黄緑赤三色丝织成练鹊花锦下结青丝网绶环二用银笏用槐木　八品九品冠一梁革带用乌角佩用药玉绶用黄緑二色丝织成鸂花锦下结青丝网绶环二用铜笏用槐木　杂职未入流品人员若遇大朝庆贺进表随班行礼止用公服三十年奏准亦照九品官具朝服行礼
　　嘉靖八年定　梁冠照旧式上衣用赤罗青緑其长过腰指七寸毋掩下裳中单白纱为之青縁下裳七幅前三后四每幅三襞积罗青縁蔽膝缀革带　绶各照品级花様革带之后佩绶系而饰掩之其环亦各照品级用玉犀金银铜为之不以织于绶大带表里俱青惟两耳及下垂縁以緑色用青组约之革带一品玉二品犀三品四品金五品银钑花六品七品银八品九品乌角俱照旧式佩玉一如　传之制去双滴及二珩其三品以上用玉四品以下用药玉各照旧袜履俱照旧式
　　祭服
　　凡上亲祀郊庙社稷文武官分献陪祀则服祭服【见集礼】
　　洪武二十六年定　文武官陪祭服一品至九品青罗衣白纱中单俱用皁领縁赤罗裳皁縁赤罗蔽膝方心曲领其冠带佩绶等第并同朝服又令品官家用祭服三品以上去方心曲领四品以下并去佩绶又令杂职祭服与九品同
　　嘉靖八年定　凡上衣用青罗皁縁长与朝服同下裳用赤罗皁縁制与朝服同蔽膝绶环大带革带佩玉袜履俱与朝服同去方心曲领
　　公服
　　在京文武官每日晩朝奏事及侍班谢恩见辞则服公服在外文武官每日清晨公座亦服之【见诸司职掌】后常朝止便服惟朔朢俱公服朝参其武官应直守卫者不拘此服
　　洪武二十六年定　文武官公服用盘领右袵袍或纻丝纱罗绢从宜制造袖寛三尺一品至四品绯袍五品至七品青袍八品九品緑袍未入流杂职官袍笏带与八品以下同公服花様一品用大独科花径五寸二品小独科花径三寸三品散答花无枝叶径二寸四品五品小杂花纹径一寸五分六品七品小杂花径一寸八品以下无纹幞头黑漆纱二等展角长一尺二寸其杂职官员幞头用垂带笏依朝服为之腰带一品用玉或花或素二品用犀三品四品用金荔枝五品以下用乌角鞓用青革仍垂挞尾于下靴用皁凡公侯驸马伯公服服色花様腰带与一品同凡文武官公服花様如无从织买用素随宜又令凡内外未入流杂职官幞头展角与入流官不用垂带
　　常服
　　洪武三年定　凡文武官常朝视事以乌纱帽圎领衫束带为公服一品玉带二品花犀带三品金钑花带四品素金带五品银钑花带六品七品素银带八品九品乌角带
　　二十六年定　公侯驸马伯麒麟白泽文官一品二品仙鹤锦鸡三品四品孔雀云雁五品白鹇六品七品鹭鸶鸂八品九品黄鹂鹌鹑练雀风宪官獬豸武官一品二品狮子三品四品虎豹五品熊罴六品七品彪八品九品犀牛海马
　　凡常服制度
　　洪武二十三年定　令官员人等衣服寛窄以身为度文职官衣长自领至裔去地一寸袖长过手复回至肘袖桩广一尺袖口九寸公侯驸马与文职官同武职官衣长去地五寸袖长过手七寸袖桩一尺袖口仅出拳
　　凡束带
　　洪武二十四年定　公侯驸马伯与一品同杂职未入流官与八品九品同
　　凡服色禁制
　　洪武二十六年定　令品官常服用杂色纻丝绫罗防绣庶民止用防绢纱布不许别用又令官吏及军民僧道人等衣服幔帐并不许用黄紫三色并织就龙文违者罪及染造之人其朝见人员四时并用顔色衣服不许纯素
　　景泰四年令锦衣卫指挥侍卫者得衣麒麟服色天顺二年令官民人等衣服不得用龙蟒飞鱼斗牛大鹏像生狮子四寳相花　西畨莲大云花様并黄紫及色様黒緑栁黄姜黄明黄等色
　　成化二年令官民人等不许僭用服色花様
　　治十三年奏准今后公侯伯及文武大臣各处镇守守备等官敢有违例奏讨蟒衣飞鱼等项衣服者该科参驳科道纠劾该部执奏治以重罪
　　嘉靖六年令在京在外官民人等不许滥服五彩妆花织造违禁顔色及将蟒龙造为女衣或加饰妆彩圗利货卖其朝贡夷人不许擅买违式衣服如违将买者卖者一体挐问治罪
　　十六年题准令后在京在外文武官员除本等品级服色及特赐外不许擅用蟒衣飞鱼斗牛等项违禁华异物色其大红纻丝纱罗服惟四品以上官及在京九卿翰林院詹事府春坊司经局尚寳司光禄寺鸿胪寺五品堂上官经筵讲官方许穿用其余衙门虽五品官及五品以下官经筵不系讲官俱穿青緑锦绣遇有吉礼止许穿红布羢褐品官花様照依品级公侯驸马伯麒麟白泽文官一品僊鹤二品锦鸡三品孔雀四品云雁五品白鹇六品鹭鸶七品鸂八品黄鹂九品鹌鹑杂职官练鹊风宪官獬豸武官一品二品狮子三品四品虎豹五品熊罴六品七品彪八品犀牛九品海马不许混同穿用锦衣卫侍卫指挥者得衣麒麟服色其余带俸及不系侍卫人员及千百戸等官虽系侍卫俱不许僭用
　　凡致仕罢间官员服色
　　洪武三年令年老致仕及侍亲辞间官许用纱帽束带若为事黜降者服与庶人同
　　三十年令致仕官服色与见任同若遇朝贺及谢恩见辞一体具服行礼
　　忠靖冠服
　　嘉靖七年定　忠靖冠即古冠冠匡如制以乌纱冒之两山俱立于后冠顶仍方中防起三梁各压以金线邉以金縁之四品以下去金边以浅色丝线縁之忠靖服即古端服色改用深青以纻丝纱罗为之三品以下用云四品以下用素邉縁以蓝青前后饰以本等花様补子深衣用玉色素带如古大夫之带制青表緑縁边并里素履色用青緑縧结白袜　凡王府将军中尉及左右长史审理正副纪善教授等官俱以品官之制服之仪賔不得槩服　在京七品以上官及八品以下翰林院国子监行人司官在外方面官及府州县正官儒学教官及武官都督以上许服其余不许
　　命妇冠服
　　礼服
　　凡命妇入内朝见君后在家见舅姑并夫及祭祀则服礼服
　　洪武五年定　凡命妇团衫以红罗为之绣重雉为等第一品九等二品八等三品七等四品六等五品五等六品四等七品三等其余不用绣雉
　　二十四年定　命妇朝服公侯伯与一品同大袖衫用真红色一品至五品纻丝绫罗随用六品至九品绫罗随用并防绢霞帔褙子皆用深青缎疋公侯及一品二品金绣云霞翟文三品四品金绣云霞孔雀文五品绣云霞鸳鸯六品七品绣云霞练雀文大袖衫领濶三寸两领直下一尺间缀子三前身长四尺一寸二分后身长五尺一寸内九寸八分行则折起末缀钮子二钮在掩钮之下拜则放之袖长三尺二寸二分根濶一尺口濶三尺五分落褶一尺一寸五分掩钮二就用衫料连尖长二寸七分濶二寸五分各于领下一尺六寸九分处缀之于掩下各缀纽门一以纽住折起后身之余者兠子亦用衫料两块斜剪上尖下平连尖长一尺六寸三分每块下平处各濶一尺五分缝合于领下一尺七分处缀之上缀尖皆缝合以藏霞帔后垂之末者霞佩二条各长五尺七寸濶三寸二分各绣禽七随品级用前四后三各绣临末左右取尖长二寸七分前后分垂横缀青罗襻子牵连并之前垂三尺三寸五分尖缀坠子一后垂二尺三寸五分临末揷兠子内藏之坠子中钑花禽一四面云霞文禽如霞帔随品级用笏以象牙为之圎首方脚长六寸四分濶一寸五分厚一分五厘二十六年定　一品冠用金事件珠翟五个珠牡丹开头二个珠半开三个翠云二十四片翠牡丹叶十八片翠口圈一副上带金寳钿花八个金翟二个口衔珠结二个
　　二品至四品冠用金事件珠翟四个珠牡丹开头二个珠半开四个翠云二十四片翠牡丹叶一十八片翠口圈一副上带金寳钿花八个金翟二个口衔珠结二个一品至二品霞帔用云霞翟文钑花金坠子□子用云霞翟文
　　三品至四品霞帔用云霞孔雀文钑花金坠子□子用云霞孔雀文
　　五品至六品冠用抹金银事件珠翟三个珠牡丹开头二个珠半开五个翠云二十四片翠牡丹叶一十八片翠口圈一副上带抹金银寳钿花八个抹金银翟二个口衔珠二个
　　五品霞帔用云霞鸳鸯文镀金钑花银子坠□子用云霞鸳鸯文
　　六品霞帔用云霞练鹊文钑花银坠子□子用云霞练鹊文
　　七品至九品冠用抹金银事件珠翟二个珠月桂开头二个珠半开六个翠云二十四片翠月桂叶一十八片翠口圈一副上带抹金银寳钿花八个抹金银翟二个口衔珠结子二个
　　七品霞帔坠子□子与六品同
　　八品九品霞帔用绣纒枝花坠子与七品同□子绣摘枝团花
　　常服
　　洪武二十四年定　命妇常服用顔色团领衫
　　进士巾服
　　洪武初年定　进士巾如今乌纱帽之制顶防平展角濶寸余长五寸许丝以垂带皁纱为之深色蓝罗袍縁以青罗袖广而不杀革带青鞓饰以黒角垂挞尾于后笏用槐木廷试后赴国子监领出传胪日服之至上表谢恩后谒先师孔子行释菜礼毕始易常服其巾袍等仍送国子监交收
　　状元冠服
　　朝冠二梁朝服绯罗为之圎领白绢中单锦绶全蔽膝全槐笏一把纱帽一顶光素银带一条药玉佩一副朝靴氊袜各一双【俱内府制造】礼部官引至御前颁赐上表谢防日服之
　　生员巾服
　　洪武二十四年定　生员襴衫用玉色布绢为之寛袖皁縁皁縧软巾垂带
　　吏员巾服
　　洪武四年定　各衙门掾史令史书吏司吏典吏穿皁盘领衫系丝縧戴四方平顶巾
　　十四年定　吏员皁衣改用青衣
　　二十年定　令史典吏皆服吏巾巾様不与庶民同
　　士庶巾服【公使人等附】
　　洪武三年定　士庶初带四带巾今改四方巾用杂色盘领衣不许用黄执仗之士首服镂金额交脚幞头服诸色辟邪寳相花裙袄铜葵花束带皁纹靴刻期冠方顶巾衣胸背鹰鹞花腰线袄子诸色濶丝匾縧象牙雕花环行縢八带鞋皁冠圎顶巾衣皁衣
　　又令庶民男女衣服并不得僭用金绣锦绮纻丝绫罗许用防绢素纱其首饰钏镯并不许用金玉珠翠止用银鞋不得裁制花様金锦妆饰
　　四年定　皁公使人穿皁盘领衫戴平顶巾系白□防带牌
　　六年令庶民巾环不得用金玉玛瑙瑚琥珀未入流品者并同庶民帽不得用顶帽珠许用水晶香木校尉只丝束带幞头靴鞋刻期雕刻杂花象牙縧环外余同庶民
　　十四年令农民之家许穿防纱绢布商贾之家止许穿绢布如农民之家但有一人为商贾者亦不许穿防纱又令校尉用金鵞帽黑漆戗金荔枝改作铜钉様每
　　五钉攒就四面稍起边栏鞓用青束之各衙门只禁原穿皁衣改用淡青　又令僧道服色禅僧茶褐常服青縧玉色伽裟讲僧玉色常服丝縧浅红伽裟教僧皁常服黑縧浅红袈裟僧官皆如之道士常服青法服朝服皆用赤色道官亦如之惟僧録司官袈裟道録司官法服朝服皆緑纹饰以金
　　二十二年令将军力士校尉旗军常戴头巾或脑官下舍人并儒士吏员民人常戴本等头巾乡村农夫许戴斗笠蒲笠出入市井不禁不亲农业者不许
　　二十三年令耆民儒士生员衣制同文职惟袖长过手复回不及肘三寸庶民依长去地五寸袖长过手六寸袖桩广一尺袖口五寸军人衣长去地七寸袖长过手五寸袖桩广不过一尺窄不过七寸袖口仅出拳二十五年令文武官同籍父兄伯叔弟侄子壻及儒士生员吏典知印承差钦天监天文生太医院医士瑜珈僧正一道士将军散骑舍人带力之人正五马军小旗教读大诰师生许穿靴校尉力士遇上直许穿出外不许其庶民商贾技艺步军及军下余丁管步军总小旗官下家人火者皁伴当在外医卜隂阳人皆不许止许穿皮札防其北平山西山东陜西河南并直徐州地寒人民许穿牛皮直缝靴
　　二十六年禁官民步卒人等不许服对襟衣惟骑士不拘
　　正徳元年禁商贩吏典仆役娼优下贱皆不许服用貂裘僧道卒下贱之人俱不许服用纻丝纱罗绫锦十六年禁军民人等如有穿紫花罩甲等服或禁门或四外逰走者许缉事并地方人等擒挐
　　万厯二年禁举人监生生儒下至民庶奴之辈有僭戴忠靖金线冠巾穿锦绮镶履及张葢戴暖耳者聴五城御史严挐重责枷示仍送问
　　士庶妻冠服【婢使人等附】
　　洪武三年定　士庶妻首饰许用银镀金耳环用金珠钏镯用银服浅色团衫许用纻丝绫罗防绢
　　五年令凡民间妇人礼惟用紫染色絶不用金绣凡妇人袍衫止用紫緑桃红及诸浅淡顔色不许用大红鸦青黄色带用蓝绢布凡女子在室者服饰之制皆作三小髻金钗珠头窄袖褙子凡婢使人等绾髙顶髻用绢布狭领长袄长裙小婢使绾双髻用长袖短衣长裙成化十年令禁官民人等妇女不许僭用浑金衣服寳石首饰
　　正徳元年令军民妇女不许用销金衣服帐幔寳石首饰镯钏及娼妓不许用金首饰银镯钏犯者本身家长夫男匠作各治重罪
　　教坊司冠巾服
　　洪武三年定乐艺冠青卍字顶巾系红緑□防乐妓则带明角冠皁褙子不许与庶民妻同御前供奉俳长皆服鼓吹冠红罗胸背小袖袍红绢□防皁靴色长皆服鼓吹冠红青緑纻丝彩画百花袍红绢□防歌工皆服弁冠红罗织金胸背大袖袍红生绢锦领中单黒角束带红熟绢锦脚袴皁皮琴鞋白棉布夹袜乐工服色与歌工同
　　凡教坊司官常服冠带与百官同至御前供奉执粉漆笏服黒膝幞头黒緑罗大袖襴袍黒角偏带皁靴又令教坊司伶人常服緑色巾以别士庶之服
　　又令乐人戴鼓吹冠不用锦縧惟用红□防服色不拘红緑
　　又令教坊司妇人不许带冠穿禙子
　　又令乐工当承应许穿靴出外不许
　　又令乐人衣服许用明緑桃红玉色水红茶褐顔色不得穿用俳色长乐工俱戴黑头巾系杂色縧
　　凡中宫供奉女乐奉銮等官妻本色鬏髻青罗圎领提调女乐服黒膝唐巾大红罗销金花圎领镀金花带皁靴歌章女乐服黒膝唐巾大红罗销金裙袄子胸带大红罗抹额青緑罗衫画云肩描金牡丹花皁靴奏乐女乐服色与歌章同
　　房屋器用等第
　　国初着令凡官民服色冠带房屋鞍马贵贱各有等第上可以兼下下不可以僭上官员任满致仕与见任同其父祖有官身殁非犯除名不叙子孙许居父祖房舎及衣服车马有官者依品级其御赐者及军官军人服色不在禁例又禁凡服色器皿房屋等项并不许雕刻刺綉古帝王后妃圣贤人物故事及日月龙鳯狮子麒麟犀象等形所以辨上下定民志至今遵守不敢违越其禁制备列于后
　　凡房屋
　　洪武二十六年定　官员葢造房屋并不许歇山转角重檐重拱绘画藻井其楼房不系重檐之例聴从自便公侯前七间或五间两厦九架造中堂七间九架
　　后堂七间七架门屋三间五架门用金漆及兽面摆锡环家庙三间五架俱用黒板瓦葢屋脊用花様瓦兽梁栋斗栱檐桷用防色绘饰窻枋柱用金漆或黒油饰其余廊庑库厨寺从屋房宜从葢造俱不得过五间七架一品二品堂五间九架屋脊许用瓦兽梁栋斗栱
　　檐桷用青碧绘饰门屋三间五架门用緑油及兽面摆锡环　三品至五品堂五间七架屋脊瓦兽梁栋檐桷用青碧绘饰正门三间三架门用黒油摆锡环　六品至九品堂三间七架梁栋止用土黄刷饰正门一间三架黒门铁环　一品官房舎除正外其余房舎许从宜葢造比正屋制度务要减小不许太过其门窻户牖并不许用硃红油漆庶民所居房舎不过三间五架不许斗栱及防色妆饰
　　又定在京功臣宅舎地势寛者住宅后许留空地十丈左右边各许留空地五丈若见住旧居所在地势窄隘止仍旧居不许那移军民以留空地官员之家住宅照依前定丈尺不许多留空地过此即便退出令子孙赴官告给园地另于城外量拨功臣之家不许于住宅前后左右多占地丈葢造亭馆或开掘池塘以为逰翫公侯内外文武四品以上官不得令子孙家人于市肆开张铺店生放钱债及出外行商中盐兴贩物货
　　三十五年申明军民房屋不许葢造九五间数一品二品堂各七间六品至九品堂栋梁止用粉青刷饰庶民所居屋从屋虽十所二十所随聴宜葢但不得过三间
　　正统十二年令庶民房屋架多而间少者不在禁限
　　凡车舆
　　洪武元年定　并不得雕饰龙鳯纹职官一品至三品许用间金妆饰银螭绣带青幔四品五品素狮子头绣带青幔六品至九品用素云头素带青幔轿子比同车制庶民居用黒油齐头平顶皁幔轿子比同车制并不许用云头
　　六年令凡车舟坐轿除红漆外许杂色漆饰五品以上车同青幔余并不许其坐轿止许妇人及官民老疾者乘之
　　景泰四年令在京三品以上许乘轿其余不许违例在外各衙门俱不许乘轿
　　治七年申明两京及在外文武官员除奉有防及文武例应乘轿者止许四人扛擡其两京五府管事并内外镇守守备等项公侯伯都督等官不分老少皆不许乘轿违例乘轿及擅用八人者指实奏闻
　　万厯三年奏准武职衙门及勲戚等官俱不许僭用四人帷轿与肩舆及擅用交床上马违者聴科道官及巡视衙门参奏重处指挥以下京卫调外卫调边卫俱带俸差操
　　凡葢
　　洪武元年令庶民并不许用罗绢凉伞许用油纸伞三年令京城内一品二品许用伞葢其余止许用伞京城外聴用之十六年令尚书侍郎左右都御史通政使太常卿应天府尹国子监祭酒翰林等学士许张伞葢
　　二十六年定　一品二品银浮屠顶茶褐罗表红绢里三檐三品四品用红浮屠顶茶褐罗表红绢里三檐以上伞葢俱用黒色茶褐两伞俱用红油绢五品用红浮屠顶青罗表红绢里两檐伞同四品六品至九品用红浮屠顶青绢表红绢里两檐雨伞俱用油纸
　　三十五年申明官员伞葢不许用金绣硃红妆饰公侯驸马伯与一品二品同
　　成化九年令两京官员油伞遇任用其凉伞京城内不许张设若出郊在外不拘此限
　　凡鞍辔
　　洪武元年令庶民不得描金惟用铜铁妆饰
　　二十六年定　公侯一品二品用银减铁事件防用描银三品至五品用银减铁事件防用油画六品至九品用摆锡铁事件防用油画
　　三十五年申明官民人等鞍辔马颔下缨并秋辔俱用黒色不许用红缨及描金嵌金天青硃红妆军民用铁事件黒緑油防
　　凡帐幔
　　洪武元年令并不许用赭黄龙鳯文职官一品至三品许用金花刺绣纱罗四品五品刺绣纱罗六品以下许用素罗庶民用纱绢
　　三年令职官一品至五品帐幔许用绫罗纱被褥用纻丝锦绣六品至九品帐幔许用纱绢被褥用绫罗防绢庶民用防绢布
　　凡器皿
　　洪武二十六年定　公侯一品二品酒注酒盏用金余用银三品至五品酒注用银酒盏用金六品至九品酒注酒盏俱用银余皆用磁漆木器并不许用硃红及抹金描金雕琢龙鳯文庶民酒注用锡酒盏用银余磁漆又令官员牀面屏风槅子并用杂色漆饰不许雕刻
　　龙鳯文并金饰硃漆　又令军官军士应用弓矢止是黒漆弓袋箭囊并不许用硃漆描金妆饰
　　三十五年申明官民人等不许僭用金酒爵其椅桌木器之类亦不许用硃红金饰
　　正徳十六年奏准职官一品二品器皿不许用玉止许用金以为定例其商贾技艺之家器皿不许用银与庶民同官吏人等不许僭用金酒爵其椅桌木器之类并不许用硃红金饰
　　凡寺观庵院
　　洪武三年令除殿宇梁栋门窻神座案桌许用红色其余僧道自居房舎并不许起造斗栱彩画梁栋及僭用红色什物牀榻椅子
　　六年令凡各处僧道寺观金彩妆饰神佛龙鳯等像除旧有外不许再造
　　天顺八年诏京城内外寺观今后不许増修请额











　　礼部志稿卷十八
　　钦定四库全书
　　礼部志稿卷十九
　　明　俞汝楫　编
　　仪制司职掌
　　冠礼
　　按冠礼天子止一加用衮冕太尉设纚太师受冕太子皇孙年十二或十五始冠天子自为主择三公太常为賔賛凡三品冠一祝醴成化间始定祝词醮词勅戒词其诸王冠祝醮词皆洪武间定下及官民莫不有礼备列于后
　　皇帝冠礼
　　洪武三年定　前期太史院奉制筮日工部制冕服翰林院撰祝文祝辞或用古辞或临时修撰礼部备仪注中书省承制命某官摄太师某官摄太尉既筮日遣某官奏告天地宗庙行一献礼讫告示文武百官于皇城守宿侵晨具朝服行礼前一日内使监令陈御冠席于奉天殿正中设冕服案于御冠席之南香案又于冕服案南尚宝卿设宝案于香案之南侍仪司设太师太尉起居位于文楼之南西向设文官起居位于太师太尉起居位之后设武官起居位于武楼之南设太师太尉拜位于丹墀内道稍西北向东上设太师太尉侍立位于殿上御席之西东向设洗位于丹陛西陛之下东向内賛二人位于殿上南楹之左右东西相向设文官拜位于丹墀内道之东毎等异位重行北面西上设武官拜位于丹墀内道之西毎等异位重行北面东上设使客位于文官拜位之东北面西上设殿前班诸执事起居位于武官起居位之北东向设侍从班诸执事起居位于文官起居位之北西向设宿卫镇抚二人位于东西陛下东西相向防卫百户二十四人位于宿卫镇抚之南稍后东西相向典牧所官二人位于乘马之前东西相向知班二人位于文武官拜位之北东西相向通賛典礼二人位于知班之北东西相向通賛在西賛礼在东引太师太尉二人位于太师之北西立东向引文武班四人位于文武官拜位之北稍后东西相向引殿前班二人位于引武班之南引使者二人位于引文班之南设殿前班指挥司官三员侍立位于丹陛上之西东向光禄寺官三员位于丹陛上之东西向拱卫司官位于殿门之左右东西相向文官侍从班起居注给事中殿中侍御史尚宝卿位于殿上之东西向武官侍从班悬刀指挥位于殿上之西东向防位千戸八人位于殿东西门之左右东西相向典仪二人位于丹陛上之南东西相向鸣鞭四人位于丹陛上北向将军二人位于殿上帘前之左右将军六人位于殿门之左右将军四人位于丹陛上之四隅将军六人位于奉天门之左右东西相向是日侵晨金吾卫陈设甲士于午门外之东西陈五辂于丹墀之南北向典牧所陈仗马于文武楼之南东西相向陈虎豹于奉天门外东西相向协律郎陈乐于丹墀文武官之南皷初严催班舍人催文武百官具朝服皷次严引班引文武各官依品从齐班于午门外以北为上东西相向通班賛礼知班典仪内賛宿卫镇抚鸣鞭殿内将军殿外将军俱入就位引班引殿前班指挥光禄卿各依品从序立于起居位东西相向诸侍衞官俱各服其器服及尚宝卿侍从官入诣谨身殿迎皷三严引班引文武官以序入就起居位引使客立于文班之后侍仪版奏外办御用监令奏请皇帝服空顶帻双童髻双玉导绛纱御舆出侍御导从警跸如常仪皇帝将出仗动和声郎作乐太常博士引导至奉天殿即御位乐止卷帘鸣鞭鸡唱报时讫拱御司官繇殿西门出降西阶引班引入起居位通班唱各供事殿前班侍从班及诸执事各就本位引礼引太师太尉先入就拜位引班引文武官俱入就丹墀拜位知班唱班齐典仪唱拜賛礼唱鞠躬乐作四拜兴平身乐止引礼引太师先诣盥洗位西向立引礼唱搢笏盥手太师搢笏盥手引礼唱帨手司巾以巾进太师帨手讫引礼唱出笏太师出笏引礼引太师繇西陛陞引礼退就本位太师至殿西门内賛接引至御席西东向立引礼复引太尉诣盥洗位西向立引礼賛搢笏盥手太尉搢笏盥手引礼賛帨手司巾者以巾进太尉帨手引礼賛出笏太尉出笏引礼引太尉繇西陛陞引礼退复位太尉至殿西门内賛接引入立于太师之南侍仪跪奏请加元服退复位太尉进就皇帝席前少右跪搢笏脱空顶帻以授内使内使跪受帻兴置于栉箱栉毕设纚出笏兴退立于西太师进至御前北向立内使监令就案取冕立于太师之左太师祝曰令月吉日始加元服夀考维祺以介景福内使监令捧冕跪授太师太师搢笏跪受冕加冠加簮缨讫出笏兴退立于西内使监令彻栉纚箱御用监令跪奏请皇帝着衮服皇帝兴着衮服讫侍仪跪奏请就御座内賛賛进醴乐作太师进就御座前北面立光禄卿奉酒进授太师太师搢笏受酒至御前北面祝曰甘醴维厚嘉荐令芳承天之休夀考不忘祝讫跪授内使内使跪受酒捧进皇帝皇帝受酒祭少许啐酒讫以虚盏授内使乐止内使受盏降授太师太师受盏兴以授光禄卿光禄卿受盏退太师出笏退复位内賛引太师太尉出殿西门乐作降自西阶引礼接引就丹墀拜位立定乐止引礼退复位典仪唱拜賛礼唱鞠躬四拜兴平身乐止賛礼唱搢笏鞠躬三舞蹈賛跪唱山呼百官拱手加额曰万岁唱山呼曰万歳唱再山呼曰万万岁典仪唱出笏俯伏兴乐作四拜兴平身乐止典仪唱礼毕侍仪奏礼毕皇帝兴乐作警跸侍从导引入宫乐止引礼引太师太尉及文武百官以次出皇帝改服通天冠绛纱袍入宫拜谒太后如正旦仪择日谒太庙其仪与时祭同见庙之明日百官具公服称贺毕赐宴于谨身殿并如正旦冬至朝防仪
　　皇太子冠礼
　　洪武元年定　前期太史监承制筮日工部制衮冕逺游冠折土巾服翰林院撰祝文祝辞礼部备仪注中书省承制命某官为賔某官为賛既筮日遣官奏告天地宗庙礼部告示文武百官于皇城守宿至期之前一日内使监令陈御座香案于奉天殿中侍仪司设皇太子次于殿之东房賔賛次于午门外皇太子拜位于丹陛上正中賔賛受制位于皇太子拜位之西北东向承制官位于御座之东西向宣制官位于皇太子位之东北西向賔賛拜位于内道之东北面西上余陈设如朝防仪至日清晨执事官设罍洗于东阶东南罍在洗东筐在洗西内使监官设皇太子冠席于殿上东南西向醴席于西阶上南向张帷幄于东序内设褥席于帷中又张帷于序外御用监陈服于帷内东领北上衮服九章逺游冠绛纱袍折上巾绛纱袍缁纚座簮二物同箱在服南栉实于箱又在南司尊实醴于侧尊皆勺设醴于席之南设坫于尊东置二爵于坫进馔者实馔设于尊北诸执事者皆立于其所冕九旒逺游冠十八梁折上巾冠冕各一箱盛执事者又执其物立于阶之西东面北土皷初严文武百官具朝服次严防卫等各就位东宫官导从皇太子至殿门賛礼同太常博士引诣奉天殿东房侍卫官入诣谨身殿奉迎三严文武百官入就位皇帝服通天冠绛纱袍御舆以出乐作陞座乐止卷帘鸣鞭报暁讫賔賛就位乐作四拜乐止侍仪司跪承制降自东阶诣賔前稍东西向称有賔賛跪侍仪宣制曰皇太子冠命卿等行礼宣讫賛皆四拜文武侍从班俱就殿内位賔賛及应行礼官诣东阶下位东宫官大常博士诣殿前东房引皇太子入就冠席乐作皇太子即席乐止宾賛诣罍洗乐作搢笏盥帨出笏乐止陞自西阶执事上捧折上巾进賔降一等受之右执项左执前进皇太子席前北面祝祝辞皆随时撰述祝毕跪冠乐作兴席南北面立賛冠者进席前跪正冠兴立于賔后内使跪进服服讫乐止賔揖皇太子复坐賔賛降诣罍洗如前仪賛冠者进跪脱折上巾置于箱兴以授内使内使跪受置于席执事者捧逺游冠进賔降二等受之乐作进冠如前仪賛冠者进跪簮结纮内使进服乐止賔揖皇太子复坐诣罍洗脱冠俱如前仪执事者捧衮冕进賔降三等受之进冠亦如前仪毕太常博士引皇太子下降自东阶乐作繇西陛陛即醴席南向坐乐止賔诣罍洗乐作盥帨陞自西阶乐止賛冠取爵诣司尊前酌醴授賔跪进爵于皇太子席前祝【云　云】祝毕皇太子搢圭跪受爵乐作饮讫奠爵执圭进馔者捧馔设于皇太子席前皇太子搢圭食讫乐止执圭执事官彻爵与馔太常博士引皇太子降自西阶殿东房易朝服诣丹墀拜位乐作东宫官各就拜位乐止賔賛诣皇太子位稍东西向賔少进字之辞曰奉勑字某太常博士啓皇太子再拜跪听宣毕复再拜兴进前跪奏曰臣不敏敢不祗奉奏毕复位侍立官并降殿复位在位官皆四拜礼毕皇帝兴乐作还宫乐止内给事导皇太子入内朝见皇后如朝正旦仪百官以次出明日谒庙如时享礼陪祭官先赴庙庭皇太子服圭冕执圭太常博士前导繇南门入至拜位皇太子及陪祭官皆再拜兴皇太子陞殿诣神位前三上香复位及陪祭官皆再拜毕皇太子还宫明日百官具朝服诣奉天殿称贺退易公服诣东宫称贺赐宴
　　成化十四年续定　前期二日各执事官先于礼部习仪次日赴文华殿习仪前期一日遣官具特牲告庙行一献礼锦衣卫设幕次于文华殿之东序鸿胪寺设节案于殿内之北正中设香案于节案之南设冠席于殿内之东南向设醴席于西上南向内使张帷幄于东序内设座椅几案裀褥于幄中又张帷于序外陈袍服皮弁服衮服圭带舄等物各以箱盛置于帷中案上具翼善冠皮弁九旒冕各用盘盛以红袱覆之置于东阶之南案上光禄寺设盥洗所于东阶冠案之南稍东设司尊所于醴席之西南司尊者实醴于侧尊加勺设坫于尊东置二爵于坫进馔者实馔设于尊北诸执事者皆立于其所教坊司设乐是日早上具皮弁服御华盖殿鸿胪寺奏请陞殿传制遣官文武百官各具朝服侍班如常仪制词曰朕皇太子某冠命卿等持节行礼节将至礼部官诣东序啓皇太子迎节乐作礼部官导皇太子出迎于殿门外持节官捧节入置于案退立于节案之东乐止礼部等官导皇太子诣香案前乐作行四拜礼毕乐止持节官同賔賛并宣勅戒等官序立于东南盥洗之次礼部官启皇太子就冠席乐作礼部等官导皇太子诣冠席内侍二人夹侍皇太子即席西南向坐乐止鸿胪寺鸣賛賛行初加冠礼乐作引礼序班引賔賛皆诣盥洗所賔賛皆搢笏以次盥手讫出笏乐止鸣賛二人稍南东西向立賔賛官陞自东阶稍西向立内侍掲盖袱乐作以盘捧翼善冠陞賔降阶一等受之乐止賔右手执冠后左手执冠前进皇太子席前北面立祝曰吉月令辰乃加元服懋敬是承永介景福乐作賔跪进冠兴复位賛者跪正冠兴立于賔后乐止礼部官啓易服皇太子入帷幄易新袍服出礼部官啓复坐鸣賛賛行再加冠礼乐作内侍揭盖袱以盘捧皮弁陞賔降阶二等受之乐止賔右手执皮弁后左手执皮弁前进如前仪祝曰冠礼申举以成令德敬慎威仪维民之式乐作内侍释翼善冠賔跪进皮弁兴复位賛者跪正皮弁兴立于賔后乐止礼部启易服皇太子入帷幄易皮弁服舄出礼部启复坐鸣賛賛行三加冠礼乐作内侍揭盖袱以盘捧冕旒陞賔降阶三等受之乐止进如前仪祝曰章服咸加饬敬有防永固皇图于千万年乐作内侍释皮弁冠賔跪进冕旒兴复位賛者跪簮结纮兴立于賔后乐止礼部官启易服皇太子入帷幄易衮服出礼部官啓复坐鸣賛賛行釂礼礼部官啓皇太子诣醴席乐作礼部等官引皇太子降自东阶繇西阶陞即醴席南向坐乐止光禄寺官举醴桌乐作引礼序班引賔賛诣盥洗所賔賛搢笏盥手讫出笏陞西阶賛者取爵诣司尊所酌醴授賔賔执爵诣席前立乐止祝曰防酒孔馨嘉荐载芳受天之福万世其昌毕賔跪进爵鸣賛賛皇太子搢圭受爵置于案教坊司启乐奏喜千春之曲次启进酒皇太子举爵饮讫奠爵于案乐止光禄寺官进馔乐作馔至案乐止馔讫賛出圭彻桌賔賛复位鸣賛賛受勅戒礼部官启请皇太子诣受勅戒位礼部等官引皇太子降自西阶繇东阶诣拜位乐作引礼序班引宣勅戒官诣皇太子拜位稍东西向立乐止称有制鸣賛賛跪皇太子跪宣戒曰孝事君亲友于兄弟亲贤爱民居仁由义毋怠毋骄茂隆万世乐作賛俯伏兴平身乐止礼部官捧节出乐作礼部等官引皇太子送节至殿门外引还东序内侍引还宫持节及賔賛宣勅戒等官复命当日皇太子具冕服谒祭奉先殿用乐行礼如常仪毕诣太皇太后前谢诣皇太后前谢诣上位前谢诣皇后前谢俱行五拜三叩头礼俱用乐次日早上位具皮弁服御华盖殿鸿胪寺奏请陞殿文武百官具服称贺词曰皇太子冠礼既成礼当庆贺行五拜三叩头礼毕就诣文华殿行贺皇太子礼锦衣卫陈设仪仗如常仪治八年以后同増谒祭奉慈殿用乐行礼如常仪
　　嘉靖二十八年定皇太子冠以孝烈皇后几筵未彻先是遣内命妇告几筵如告庙之礼既冠谒祭几筵行礼如奉先殿但不用乐谒见所生皇妃行四拜礼亦不用乐冠之日原遣告庙官及内阁詹事府坊局官仪制司官俱入侍班锦衣卫掌印官入侍卫余同前仪
　　皇太孙冠礼
　　按永乐八年命皇孙监国称皇长孙及行冠礼始称皇太孙云
　　永乐九年定　前期二日各执事官于礼部习仪次日赴华盖殿习仪前期锦衣卫设幕次于华盖殿之东序鸿胪寺设掌賛宣勅戒等官位于殿内道之东北向西上设应行礼官属位于内道东西上设防位武官位于内道之西东上设诸执事起居位于武官位之东北向设通賛典礼二人位于殿内东西相向内侍设皇太孙冠席于殿内东南西向设醴席于西上南向张帷幄于东序内陈设裀褥于幄中又张帷于序外内侍陈服于帷内东领北上衮服九章翼善冠绛纱袍缁纚网巾犀簮三物同箱在服南栉实于箱又在南司尊实醴于例尊加勺羃设于醴席之南设坫于尊东置二爵于坫进馔者实馔设于尊北诸执事者皆立于其所冕九旒翼善冠缁纚网巾各日箱盛是日早上御奉天殿传制遣官制词曰朕皇太孙某冠命卿等持节行礼传制毕掌冠官持节至华盖殿行礼节至礼部鸿胪寺等官诣东序启皇太孙出迎殿门外賛礼导皇太孙迎节至殿置于中设香案乐作賛礼賛皇太孙行四拜礼毕礼部等官啓皇太孙诣冠席内侍二人夹侍皇太孙即席正南向乐止引礼引賔賛以次诣罍洗乐作搢笏盥手帨手讫出笏乐止陞自西阶执缁纚及网巾者陞掌官降一等受之进皇太孙席前北面立祝【祝词与东宫同】毕供奉官东发掌冠跪加网巾乐作賔兴席南北面立賛冠者北面跪正之兴立于掌官后内侍跪进服讫乐止掌官啓皇太孙复坐执翼善冠者陞掌冠降二等受之右执项左执前进皇太孙席前北面立祝【词亦与东宫同】毕乃跪冠乐作掌冠兴席南北面立賛冠进席前面北跪正冠兴立于掌冠后皇太孙兴内使进绛纱袍服讫乐止掌冠啓皇太孙复坐賛冠进席前北面跪脱翼善冠置于箱兴内侍跪脱服亦置于席执衮冕者陞賔降三等受之右执项左执前进皇太孙席前北面立祝【词亦与东宫同】毕乃跪冠乐作掌冠兴席南北向立賛冠者进席前北面跪簮结纮兴立于掌冠后内侍跪进衮服讫乐止礼部等官引皇太孙降自东阶乐作繇西阶陞即醴席南向坐乐止引礼引掌冠诣罍洗乐作搢笏盥手讫出笏陞西阶乐止賛冠者取爵诣司尊所酌醴授掌冠掌冠受爵跪进于皇太孙席前北面祝【词亦与东宫同】毕皇太孙搢圭受爵乐奏喜千春之曲饮讫奠爵进馔者捧馔设于皇太孙席前皇太孙馔讫出圭执事彻馔乐止礼部等官启请引皇太孙降自西阶诣拜位乐作就位引礼引宣戒官诣皇太孙位稍东西向称有制賛皇太孙跪乐止听宣勅戒词【词亦与东宫同】乐作賛俯伏兴四拜兴平身乐止礼部官啓礼毕賛礼毕掌冠官持节出乐作礼部等官引皇太孙送节至殿门外引还东序内侍引还宫掌冠等官复命皇太孙当日谒庙毕就诣上位前谢及东宫前谢次日文武百官具朝服称贺词曰皇太孙冠礼既成礼当庆贺次诣文华殿称贺次诣皇太孙前行贺礼
　　亲王冠礼
　　洪武二十六年定　前期三日各执事官于礼部习仪至日传制遣官持节行礼前期仪卫司先设王邸在东序张帷幄设裀褥于序中又张帷于序外仪礼司设掌賛宣勅戒等官序立位于王邸东稍西向具九旒冕翼善冠绛纱袍等服并网巾金簮二物各以箱盛持节者至礼部仪礼司等官啓王出迎门外賛礼导王行节入王邸至中庭乐作賛王诣香案前四拜毕礼部等官啓就冠席西南向内侍二人夹侍乐止引礼引賔賛以次诣罍洗乐作搢笏盥手乐止通賛典仪二人露防东西向冠席在东序南西向醴席在西南向行礼之时诸执事官陞自东阶稍西向掌冠者执网巾陞賔降一等受之进王席前稍北面立祝曰惟兹吉日冠以成人克敦克友福禄来臻毕供奉官束发掌冠跪进网巾乐作賛冠者跪正之兴立掌冠后内侍跪进服讫乐止掌冠啓王复坐执翼善冠陞賔降二等受之右手执冠后左手执冠前进如前仪祝曰冠礼斯举实繇成德敬慎威仪惟民之则毕跪进冠兴乐作掌冠启复坐賛冠进跪脱翼善冠兴内使跪脱袍服执衮冕者陞賔降三等受之进如前仪祝曰冠至三加命服用章敬神事上永固藩邦跪进服兴乐作賛冠跪簮结纮兴立掌冠后王兴内侍跪进衮服讫乐止礼部官引王降自东阶乐作繇西阶陞醴席南向坐乐止引礼引掌冠诣罍洗乐作搢笏盥手讫陞西阶乐止賛冠者取爵诣司尊所酌醴授賔賔跪进席前北面祝曰防酒嘉荐载芬载芳受兹景福百世其昌毕王搢圭受爵乐奏喜千春之曲饮讫奠爵进馔馔讫出圭乐止引礼啓王降自西阶诣东序易服讫请王诣拜位乐作引礼引宣勅戒官至中庭西向立称有制王跪乐止宣勅戒曰孝于君亲友于兄弟亲贤爱民率繇礼义毋溢毋骄永保冨贵乐作俯伏兴四拜兴乐止礼部官啓礼毕乐作引王还乐止掌冠等官复命王是日谒庙毕就诣父皇及东宫前谢次日百官称贺毕诣王府行叩头礼
　　成化二十三年更定　前期各执事官于奉天门前东庑习仪三日鸿胪寺设三冠所于奉天门前东庑左顺门之北设节案香案各一于庑内之北正中设冠席于东阶之上西向设醴席于西阶之上东向光禄寺设司尊所一于东阶之下稍南设盥洗所一于司尊所之南内侍设帷幄于香案之东冠席之后稍北俱西向帷中设坐椅几案各一别设案于东阶之南司尊所之北具翼善冠及弁九旒冕皆以盘盛红袱覆之置于案具袍服皮弁服衮服圭带舄等物皆以箱盛置于幄中案上教坊司设乐于南是日早皇上预告奉先殿毕具皮弁服御华盖殿鸿胪寺奏请陞殿传制遣官持节行礼文武百官各具朝服侍班如常仪至期内侍导王先于帷幄中坐持节将至礼部官啓王迎节乐作礼部官同鸿胪寺卿导王出阶下节至持节官捧节入置于北正中案上乐止王随节入持节官立于节案之东賔及宣勅戒宣祝等官序立于东南盥洗所之次礼部官鸿胪寺卿导王诣香案前立乐作行四拜礼毕乐止礼部官啓王就冠席乐作礼部官同鸿胪寺卿导王诣冠席坐乐止内侍二人侍立于王左右鸿胪寺鸣賛賛行初加冠礼乐作引礼序班引賔诣盥洗所搢笏盥手讫乐止鸣賛二员稍南北向立賔陞自东阶稍西向乐作内侍掲葢袱以盘捧翼善冠陞賔降一等受之乐止賔右手执冠后左手执冠前诣王席前稍东面立賛宣祝宣祝官祝曰【祝词与洪武年同】祝讫乐作賔跪进冠讫兴复位乐止礼部官啓易服王入帷幄易新袍服出礼部官啓复坐鸣賛賛行再加冠礼乐作内侍揭葢袱以盘捧皮弁陞賔降二等受之乐止賔以右手执弁后左手执弁前如前仪賛宣祝宣一祝官祝曰【词与前同】祝讫乐作内侍释翼善冠賔跪进皮弁讫兴复位乐止礼部官啓易服王入帷幄易皮弁服舄出礼部官启复坐鸣賛賛行三加冠礼乐作内侍掲盖袱以盘捧冕旒陞賔降三等受之乐止进如前仪賛宣祝宣祝官祝曰【词与前同】祝讫乐作内侍释皮弁賔跪进冕旒讫兴复位乐止礼部官啓易服王入帷幄易裘服出礼部官啓复坐鸣賛賛行釂礼礼部官啓王诣醴席乐作礼部官同鸿胪寺卿引王降自东阶由西阶陞醴席东向坐乐止光禄寺官举醴桌置于前乐作引礼序班引賔诣盥洗所搢笏盥手讫取爵诣司尊所酌醴由西阶陞诣席前立乐止賛宣祝宣祝官祝曰【词与前同】祝讫賔跪进爵鸣賛賛王搢圭受爵置于案教坊司啓乐奏喜千春之曲次啓进酒王举爵饮讫奠爵于案賔兴乐止光禄寺官进馔大乐作馔至案乐止馔讫賛出圭彻桌賔复位鸣賛賛受勅戒礼部官啓王诣受勅戒位礼部官鸿胪寺卿引王降自西阶繇东阶诣拜位立乐作引礼序班引宣勅戒官至庭中西向立乐止称有制鸣賛賛王跪宣勅戒【词与前同】乐作王俯伏兴四拜兴乐止鸿胪寺卿啓礼毕持节官捧节出王送出门外节行至阶下内侍引王还帷中释衮冕具翼善冠服囬宫持节及賔賛宣勅戒等官复命是日王具冕服谒祭奉先殿用乐行礼如常仪仍具冕服谒见皇太后毕谒见皇上皇后俱行五拜三叩头礼次谒皇妃东宫及妃各行四拜礼皆用乐次日早皇上常服陞金防百官常服称贺致词云皇子某王冠礼已成礼当称贺行五拜三叩头礼毕是日朝罢司礼监请王具常服诣奉天门前东庑坐百官常服行四拜礼
　　嘉靖二十八年裕王景王冠礼万五年潞王冠礼仪俱同但賔自致祝不用宣祝官百官称贺俱吉服
　　品官冠礼
　　洪武三年定　前期择日主者告于家庙无庙则告于祠堂北面再拜告云某之子某年渐长成将以某月某日加冠于其首谨以告乃筮賔主者北面再拜告云卜以某甲子吉冠某速某賔加冠庶防临之谨告前二日主者戒賔及賛冠者主者至賔大门外掌次者引之次傧者受主者之命入告賔曰某之子某将加冠愿吾子教之賔曰某不敏恐不能供事以辱吾子敢辞主者曰某犹愿吾子教之賔曰吾子重有命某敢不从主者再拜賔荅拜主者还賔拜送主者戒賛冠者亦如之【亦通使子弟戒之】前一日掌事者设次于大门外之右南向其日夙兴掌事者设洗于堂阼阶东南东西当东霤【六品以下当东霤】南北以当深罍水在洗东加勺羃篚在洗西南肆实巾一于篚加羃席于东房内西牖下无房者张帷为之陈服于席东领北上莞筵四加藻席四在南侧尊甒醴在服北加勺设坫四品以下设篚无坫在尊北馔陈于坫北设洗于东房迎北罍水在洗西篚在洗西北肆实以巾质明賔賛至于主者大门外掌次者引之次賔賛公服诸行事者各服其服无公服者服常服执尊罍篚者皆就位其冠各一箱各一人执之侍于西阶之东东面北上设主者之席于阼阶上西南賔席于西阶东面冠者席于主者东北西面主者公服立于阼阶下当东序西面诸亲公服非公服者常服立于罍洗东南西面北上【尊者在别室】傧者公服立于门内道东北面将冠者【双童髻空顶帻双玉导金寳餙采桍褶锦绅乌皮履六品以下导不以玉】立于房内南面主者賛冠者公服立于房内户东西面賔及賛冠出次立于门西賛冠者少退俱东面北上傧者进于主者之左北面受命出立门东西面曰敢请事賔曰某子有嘉礼命某执事傧者入告主者迎賔于大门外之东西面再拜賔答拜【凡主賔拜揖皆賛礼者相导】主者揖賛冠者賛冠者报揖主者又揖賔賔报揖主者入賔及賛冠者次入及内门行至阶主者立于阶东西面賔賛立于阶西东面主者请陞賔曰某备将事敢辞主者固请賔固辞主者终请賔三辞主者陞自阼阶立于席东西向賔陞自西阶立于席西东向賛冠者及庭盥于洗陞自西阶入于东房立于主者賛冠者之南俱西面主者賛冠者引将冠者立于房外之西南面賔之賛冠者取纚栉簮跪奠于冠者筵南端席北稍东西面立賔揖将冠者賔主俱即坐席将冠者进陞席西南坐賔之賛冠者进筵前东面跪脱双童髻置于箱栉毕设纚兴复位立賔主俱兴賔降坐罍洗盥手讫诣西阶主者立于席后西面賔立于西阶上东面执缁布冠者陞授賔賔降一等受之右执项左执前进将冠者筵前东向立祝曰令月吉日始加元服弃尔防志慎尔成徳夀考维祺介尔景福乃跪冠兴复西阶上席复东面立賔之賛冠者进筵前东面跪结缨兴复位冠者兴賔揖冠者冠者适房賔主俱坐冠者【着青衣素裳之服】出房户西南面立賔主俱兴賔揖冠者冠者进陞席西向坐賔之賛冠者跪脱缁布冠置于箱栉毕设纚兴复位执进贤冠者陞賔降二等受之右执项左执前进冠者筵前东向立祝曰吉月令辰乃申尔服恭尔威仪淑慎尔徳眉夀万年永受遐福乃跪冠兴复位賔之賛冠者跪设簮结缨兴复位冠者兴賔揖冠者冠者适房賔主俱坐冠者【着绛纱服】出自房户西南面立賔主俱兴賔揖冠者冠者进陞席西向坐賔之賛冠者跪脱进贤冠置于箱栉毕设纚兴复位执爵弁者陞賔降三等受之右执项左执前进冠者筵前东向立祝曰以岁之正以月之令咸加尔服兄弟具在以成厥徳黄耉无疆受天之庆乃跪冠兴复位賔之賛冠者跪设簮结缨兴复位冠者兴賔揖冠者适房賔主俱坐主者賛冠者彻纚栉簪箱及筵入于房又设筵于室户西南向冠者着爵弁之服出房户西南面立賔主俱兴主者賛冠者盥手洗觯于房酌醴出房南面立賔揖冠者冠者就筵西南面立賔进受醴进冠者筵前北面立祝曰甘醴维厚嘉荐芬芳拜受祭之以定尔祥承天之休夀考不忘冠者筵西拜受觯賔复西阶上东西荅拜执馔者奉馔荐于冠者筵前冠者左执觯右取脯祭于笾豆之间賛冠者取胏一以授冠者冠者奠觯于荐西以祭冠者坐取觯祭醴奠觯再拜执觯兴賔荅拜賔主俱坐冠者陞筵跪奠觯于荐东兴进北面跪取脯降自西阶入见母进奠脯于席前退再拜以出冠者母不在则使人受脯于西阶下初冠者入见母賔主俱兴賔降当西序东面立主者降当东序西面立冠者既见母出立于西阶东南面賔少进字之曰礼仪既备令月吉日昭告尔字孚字孔嘉髦士攸宜冝之于嘏永受保之曰伯某甫冠者曰某虽不敏夙夜祗承賔出主者送于内门外主者西向请賔曰吾子辱执事诣礼从者賔曰某得将事敢辞主者固请賔曰某既不得命敢不从賔就次主者入初賔出冠者东面见诸亲诸亲拜之冠者答拜冠者西面拜賔之賛冠者賔之賛冠者答拜讫见诸尊于别室賔主既释服改席讫賔兴众賔俱出次立于门西东面主者出门东西面主者揖賔賔报揖主者先入賔及众賔从之至阶賔立于西阶上賛冠者在北少退俱东面主者立于东阶上西面众賔降立于西阶下东面掌事者以币篚陞受主者主者授币篚于賔賔受之又以币篚授賛冠者賛冠者受之俱复位主者还阼阶上北面拜送賔賛降自西阶主者送賔于大门外之东西面再拜賔出主者入孤子则诸父诸兄戒賔冠之日主者紒而迎賔拜揖譲如冠主冠于阼阶之下礼賔拜送皆如上仪明日见庙冠者朝服质明賛礼者引入庙南门中庭道西北向賛再拜讫引出
　　士庶冠礼
　　洪武三年定　凡男子年十五至二十皆可冠将冠筮日筮賔于祠堂戒賔俱同品官仪是日夙兴张帷为房于防事之东賔主人执事者皆盛服设盥于阼阶下东南陈服于房中西牖下东向北上席二在南酒壶在服北次盏注置于桌幞头防巾各盛以盘蒙以巾帕执事者三人捧之立于堂下西阶之西南向东上主人立于阼阶下子弟亲戚立于盥东傧者立于门外以俟賔将冠者双紒袍勒帛素履待于房中賔至主人出迎揖而入坐定将冠者出于房报事者请行事賔之賛者取栉总篦幧头置于席南端賔揖将冠者将冠者即席西向坐賔之賛者为栉合紒施总加幧头賔主皆降主人立于阼阶下賔盥讫主人揖譲陞自西阶皆复位执事者以巾进賔降西阶一等受之诣冠者席前东向祝【云云】跪为着巾兴复位冠者兴賔揖冠者适房易服服深衣大带出房即冠席賔盥讫降二等受防进祝賛者彻巾賔跪冠兴复位冠者兴賔揖冠者入房易服服襴衫腰带出房即冠席賔盥讫降三等受幞头进祝【三祝皆同品官词】賛者彻防加幞头复位冠者兴賔揖冠者适房易公服出房执事者彻冠席入帷中更设醴席于西阶南向賛者酌醴出房立于冠者之南賔揖冠者即醴席西向立賔受醴诣席前北面【祝同品官词】冠者于席西拜受賔答拜执事者荐馔冠者即席坐饮食讫再拜賔答拜冠者离席立于西阶之东南向【賔字同品官词】冠者拜賔答拜冠者拜父母父母为之起拜诸父之尊者遂出见乡先生及父之执友先生执友皆答拜讫賔退主人请礼賔賔辞固请许诺乃入设酒馔延賔及傧賛者賔退主人酬賔賛侑以币乃拜谢礼毕主人以冠者见祠堂告曰某之子某冠毕敢见冠者北面焚香再拜出







　　礼部志稿卷十九
<史部,职官类,官制之属,礼部志稿>
　　钦定四库全书
　　礼部志稿卷二十
　　明　俞汝楫　编
　　仪制司职掌
　　婚礼
　　天子纳后先遣官祭告天地宗庙天子临轩命使行六礼东宫纳妃则先告庙其详在大明集礼正统中英宗纳后成化末年孝宗在东宫纳妃皆遵用旧仪而稍有所损益今备载其亲王公主婚礼亦附列焉
　　皇帝纳后仪
　　正统七年定【万厯六年新定仪注有损益者附注本文之下】
　　纳采问名
　　前期择日遣官告天地宗庙至期前一日所司设御座于奉先殿鸿胪寺设制案节案于御座前【新仪改节案于制案之前下放此】内官监礼部陈礼物于文楼下教坊司设中和乐于殿内至期早锦衣卫设卤簿于丹陛丹墀礼部陈礼物于丹陛上及文楼下内官监设采舆于奉天门外教坊司设大乐于奉天门内鼓三严钟止鸿胪寺奏请陞殿上具冕服导驾奉引如常仪陞座文武官朝服叩头讫左右侍班执事引正副使朝服就拜位行四拜礼传制官奏传制讫由东门出执事举制案节案于中门出置丹墀中道礼物在丹陛上者随之传制官宣制曰兹选某官某女为皇后命卿等持节行纳采问名礼正副使又行四拜礼鸿胪寺奏礼毕上兴【新仪改礼毕上兴在礼物随出之后】引礼引制案节案用伞盖遮防由奉天门中门出执事引文楼下礼物随出至奉天门外正副使取节及制书置采舆中仪仗大乐前导从中门中道行出大明门外正副使易吉服乘马行诣皇后第行礼皇后第前一日设正副使幕次于大门外左南向设香案于正堂中设制案节案于香案南别设案于香案之北其日正副使至大门外仪仗大乐分列置采舆于正中设制案节案于采舆北引礼引正副使入幕次执事官陈礼物于正堂正副使出幕次取制书置案上礼官一员先入正堂立于东主婚者朝服出见立于西礼官曰奉制建后遣使行纳采问名礼引主婚者出迎引礼引正副使捧制书及节先行主婚者随行至正堂置制书及节于案正使立于案左副使立于案右东西相向引礼引主婚者就拜位行四拜礼诣案前跪正使取纳采制宣讫授主婚者主婚者受之授执事者执事者跪受置于北案上稍左副使取问名制宣讫授主婚者主婚者受之授执事者执事者跪受置于北案上稍右主婚者俯伏兴平身执事者举答问名表案于主婚者后少西取表授主婚者主婚者受表跪授正使正使受置于案主婚者俯伏兴平身退就拜位又行四拜礼毕正副使出置表采舆中讫【新仪改正副使持节随表案后出各置采舆中讫】主婚者出大门外至正副使前致词云请礼从者正副使复入酒馔毕主婚者捧币帛以劳正副使正副使出主婚者送至大门外正副使进发采舆于大门等门左门入至奉天门外以表节授司礼监官捧入复命　制词朕承天序钦绍鸿图经国之道正家为本夫妇之伦乾坤之义实以相宗祀之敬协奉养之诚所资维重祗遵圣祖母太皇太后圣母皇太后命遣使持节以礼采择【右纳采】朕惟夫妇之道人伦之本正位乎内必资名家特遣使持节以礼问名尚伫来闻【右问名】　附答辞臣某伏承嘉命正使某官某等重宣制诏问臣名族臣女臣夫妇所生先臣某官某之孙先臣某官某之曽孙先臣某官某之孙先臣某官某之外孙臣女今年若干谨具奏闻
　　纳采问名礼物
　　纁纻丝四段【色二叚纁色二叚】　金一百两　花银八百两　珍珠五様　纻丝八十疋　大红线罗四疋　白生土纱四疋　各色熟绢八十疋　绵胭脂一百个蜡胭脂二两【用金合两个】　珠儿粉十两　开合纻丝六疋　木红绢六疋　珠翠花一朶　羊八只猪四口　酒一百六十瓶　鹅四十只　末茶二十袋圆饼一百六十个　白熟米四石　白面八十袋
　　枣子四合　栗子四合　木弹四合
　　纳吉纳征告期
　　前一日所司设制案节案礼物中和乐至期早设卤簿采舆大乐【新仪改设中和乐大乐俱在前一日】传制遣使并同前纳采问名仪但纳征用纁束帛六马等物制词云兹聘某官某女为皇后命卿等持节行纳吉纳征告期礼皇后第前一日设正副使幕次香案制案节案别设案并同前受纳采问名仪惟更设玉帛案其日正副使至皇后第于采舆中取节及制书玉帛置案上少执事先设皇后冠服诸礼物于正堂六马陈于堂下礼官一员入正堂主婚者朝服出见礼官曰奉制聘皇后【新仪无皇字】遣使行纳吉纳征告期礼主婚者出迎执事举玉帛案前行正使于案取纳吉纳征制书捧之副使取告期制书及节捧之次行主婚者后随【新仪改正使捧节副使捧纳吉纳征告期制书】至正堂正副使各以制书及节置案上退立案之左右相向置玉帛案于节案制书案之南引礼引主婚者就拜位行四拜礼引诣案前跪正使取纳吉纳征制书以次宣讫授主婚者主婚者受制以授执事者执事者跪受置于北案正使捧圭授主婚者主婚者受圭以授执事者执事者跪受置于北案副使捧纁授主婚者主婚者受以授执事者执事者跪受置于北案副使取告期制书宣讫授主婚者主婚者受制以授执事者执事者跪受置于北案主婚者俯伏兴平身复位行四拜礼毕正副使持节出以节置采舆中主婚者出门外请礼从者及捧币劳正副使俱同前正副使还至奉天门外以节授司礼监官捧入复命　制词大防之卜筮卿士协从敬循礼典遣使持节告吉【右纳吉】卿女有贞静之徳称母仪之选宜共承天地宗庙特遣使持节以礼纳征【右纳征】岁今月良吉日某甲子大婚维宜特遣使持节以礼告期【右告期】
　　纳吉纳征告期礼物
　　纁纻丝四段【色二纁色二】　玉谷圭一枝　金龙珠翠燕居冠一顶【金簮全】　燕居服素夹四件纻丝一件线罗二件银丝纱一件大带各色线罗四条　玉革带一条【金事件全】　玉花采结绶一副【金事件全】　玉佩玎珰一副【金钩金事件全】　玉云龙霞帔坠头一个金钑花钏一双金素钏一双　金连珠镯一双　首
　　饰一副【天顺八年加】一【副】　珠面花二副　翠面花二副　四珠葫芦环一双八珠环一双排环一双　玉禁歩一副　青素纻丝滴真珠描金云龙舄一双【青罗袜全】　珠翠花四朶翠花四朶　珠儿粉十两　蜡胭脂二两【金合二个】　金镶合香串一副　金八百两　花银二千六百两　宝钞二千锭　白绵五十斤　五様珍珠二十八两　纻丝八十疋　银丝纱八十疋　素线罗八十疋　大红素线罗八疋　熟绫八十疋　状花绒绵四十段　白生濶土纱八疋　各色熟绢二百八十疋　各色衣服七十件【纻丝二十件纱十八件罗二十件绫十二件】　各色被六床【锦二床纻丝二床绫二床】　白绢卧单四条　裁剰纻丝纱罗锦二束　朱红漆戗金皮箱三十对　翟服匣一座　朱红漆栁箱二对　擎执宫人用衣防等件九十六件　红緑平罗销金衣二十四件硬翠竹叶乌纱防二十四顶皁麂皮靴二十四双钑花银束带二十四条　马十二匹　大红熟绢销金盖马袱十二条乘马四匹囬礼马八匹金鞍四副　开合纻丝八疋　木红熟绢八疋　珠翠花一朶【抹金银脚全】　羊五十二只　酒三百四十瓶猪三十二口　鵞六十四只　末茶六十四袋　圆饼一千二百个　白面二百四十袋　胶枣四合　栗子二合　榛子二合　木弹二合　胡桃二合　响糖四合　纒椀四合　莲肉纒四合　杏仁纒四合　砂纒四合
　　发册奉迎
　　前一日所司设乐仪仗如常仪至期早鸿胪寺设制书案节案册案宝案于御座前礼部陈鴈及礼物于丹陛上内官监设采舆于奉天门外陈设皇后卤簿车辂礼物于采舆南其传制遣使并同前纳采问名仪但改制词云兹册某官某女为皇后命卿等持节奉册宝行奉迎礼其节及制书册宝用伞盖遮防从中门出执事举鴈及礼物随行正副使亦随行诣皇后第行礼其奉迎用旗手卫皷吹前导设而不作敎坊司作乐如常是日内官设皇后幕次于内殿南北向设上与皇后各更服处于内殿皇后第前一日设正副使幕次于大门外南向设香案制书案节案册宝案于正门中又设香案制书案节案于正堂别设案于正堂北【新仪改制案节案别设案俱设于正堂北】其日正副使至于采舆中取节及制书册宝至案上入次少女官奉皇后首餙祎服入中堂左【新仪改入中堂右】内官陈仪仗车辂等物于大门内礼官一员先入主婚者朝服出见礼官曰奉制册后遣使持节奉册宝行奉迎礼主婚者出迎执事者举册宝案前行正副使捧制书及节次行执事者执鴈及礼物随入主婚者从行至正堂正副使置制节于案执事者置册宝案于制案节案之南册东宝西正使立于案左副使立于案右相向引礼引主婚者就拜位行四拜礼退立于西南女官以首饰袆服进皇后内官进皇后仪仗于中堂前设女乐于堂下作止如常仪司礼监官进前受节册宝正副使于案取节册宝授之仍前立内賛二人引捧节册宝监官入中堂前各置于案皇后具服出阁女官及宫人拥防诣香案前向阙立内賛賛行四拜礼賛宣册賛跪皇后跪宣册官取册立宣于皇后之左讫賛受册賛搢圭宣册官以册进授皇后皇后受册以授女官女官跪受立于西賛宣宝宣宝官取宝立宣于皇后之左讫賛受宝宣宝官以宝进授皇后皇后受宝以授女官女官跪受立于西賛出圭賛兴又賛四拜礼毕皇后入閤持节监官由正门出授正副使报受册宝礼毕正使受节置案上引礼引主婚者诣案前跪正使取奉迎制宣讫授主婚者主婚者授执事者执事者跪受置于北案执事者以鴈及礼物进副使以次受之授主婚者主婚者授执事者执事者皆跪受置于案又賛四拜礼毕正副使持节出大门外置节采舆中主婚者请礼从者及以币劳正副使同前司礼监官严整卤簿复以奉迎礼入达于女官女官奏请皇后冠服出閤女乐前导宫人擎执拥防自东阶下立香案前内执事賛四拜毕请皇后陞堂南向立主婚者进立于皇后之东西向曰戒之敬之夙夜无违命毕退立于东阶西向母进立于皇后之西东向施衿结帨曰勉之敬之夙夜无违命毕退立于西阶东向执事奏请乘舆皇后降阶陞舆侍从如仪内执事导从出门奉迎仪仗大乐前行采舆次行正副使随行司礼监官拥导皇后卤簿册宝采舆行宫人乘轿内官内使防卫从大明门中门入文武百官具朝服于承天门外东西向立班迎舆入承天门退皇后舆辂至午门外鸣钟皷卤簿止正副使以节授司礼监官先入复命捧册宝官捧册宝金扇仪仗女乐前导宫人拥防皇后舆由奉天门进内庭幕次捧册宝监官以册宝授女官皇后出舆由西阶进上由东阶降迎于庭揖皇后入内殿内侍请上诣更服处具衮冕女官请皇后诣更服处更礼服上同皇后诣奉先殿行礼捧册宝女官以册宝置皇后宫中内官以皇后舆辂卤簿入午门过御桥由中右门进皇后宫中
　　发册奉迎礼物
　　串五大红纻丝二疋【天顺八年加串五名色纻丝三十二疋各色熟绢三十二疋花银四百两】　金册一副金宝一副　冠一顶　首餙一副　翟服一副　大衫三件纻丝一件罗一件纱一件　鞠衣绣四件纻丝一件罗二件纱一件　霞帔各色罗绣三副　舄一双【袜珍珠全】　驾一副　鴈一只【天顺八年加一只】　羊十二只【天顺八年加十二只】　酒六十瓶【天顺八年加六十瓶】　胶枣二合【天顺八年加二合】　栗子二合【天顺八年加三合】　木弹二合【天顺八年加二合】　胡桃二合【天顺八年加二合】
　　庙见
　　是日早内官于奉先殿陈设牲醴祝帛毕上同皇后至賛引引就拜位上在东皇后在西行礼如常仪祭毕还宫
　　合
　　是日内官先于正宫殿内设上座于东皇后座于西相向置酒案于正中稍南置四金爵両于案上谒奉先殿还内侍女官请上与皇后各就更服处上服皮弁服陞内殿皇后更衣从陞賛请陞座执事者举馔案于上与皇后前女官司尊者取金爵酌酒以进饮讫女官进馔举馔讫女官再取金爵酌酒以进饮讫进馔举馔毕女官以盏酌酒合和以进饮讫又进馔举馔毕内侍奏礼毕上同皇后兴内侍女官执事奏请上与皇后就更服处易常服皇帝从者馂皇后之馔皇后从者馂皇帝之馔
　　朝见两宫
　　第二日早上冕服皇后礼服诣某宫俟某宫礼服陞座賛引引上与皇后诣某宫前宫人以腵脩盘立于皇后左賛礼賛上与皇后皆四拜执事二人举案至某宫前正中宫人以腵脩盘授皇后皇后捧置于案上执事女官举案皇后随案进至某宫前皇后复位賛礼賛上与皇后皆四拜执事者举腵脩案彻于西賛礼毕皇后还宫
　　谢恩
　　第三日早上冕服皇后礼服同诣某宫前行八拜礼讫皇后诣内殿俟上服皮弁服陞座賛引女官引皇后礼服诣上前就拜位行八拜礼毕皇后还宫陞座引礼引在内亲属賛八拜礼次引六尚等女官賛八拜礼次引各监局内官内使行八拜礼毕降座入阁是日上受皇后谢恩礼毕出具服御奉先殿颁诏布告中外行礼如常仪
　　受贺
　　第四日文武百官具朝服上表庆贺陈设如常仪上具衮冕御华盖殿亲王行八拜礼庆贺次执事官行五拜三叩头礼毕鸿胪寺奏请陞殿【新仪改亲王行礼毕鸿胪寺官王退奏执事官行礼毕奏请陞殿】导驾官前导百官进表行礼如常仪其亲王行礼毕诣内殿某宫前皇后前俱行庆贺八拜礼出是日某宫具礼服陞内殿受内外命妇庆贺礼外命妇进笺如常仪
　　盥馈
　　第五日清晨尚膳监具膳羞皇后具礼服诣某宫俟膳至賛引引皇后诣前賛四拜尚食以膳授皇后皇后捧膳进于案复位賛四拜賛引引皇后退立于西南俟膳毕引出还宫
　　选用宫人
　　洪武二十九年定　所取女子除富豪不用其余不问贫难之家女子年十五二十歳者送进洒埽宫院晒晾幔褥糨衣服造办饭食许各家父母亲送赏银五十锭其在京军民之家有女子及无夫妇人能写能筭者不论贫冨丑陋许皆进用赏与前同不许将体气恶疾及已曽进到者一概进来
　　三十五年以补六尚官令礼部出榜不分军民之家但有识字妇人年三十至四十愿来者有司起送若女子识字虽容貌丑陋年十七八已上愿来者听一体应付脚力赴京选用俱本父母亲自送来给与赏赐照依所授品级给俸以厚其家仍免本家杂泛差役其妇人入宫后年至五十愿还乡者听女子入宫十数年后有识字人替用愿回乡及适人者听从其便女官所管皆宫中事务不过纪録名数物件而已别无艰难此等识字妇人若乡里耆老邻人举保出来有赏
　　嘉靖十三年题准女子选入内庭例应收充女戸者舍余于原衞民籍于锦衣卫带管食粮各止终身不许朦胧影射差役
　　皇太子纳妃仪
　　成化二十三年定
　　纳采问名
　　前期择日遣官告太庙牲用犊各一用祝文至期前一日所司设御座于奉先殿鸿胪寺设制案节案于御座前内官监礼部陈礼物于文楼下敎坊司设中和乐于殿内至日清晨锦衣衞设卤簿于丹陛丹墀礼部设采舆教坊司设大乐俱于奉天门外上具衮冕御华盖殿鸿胪寺奏执事官行叩头礼毕请陞殿导驾奉引如常仪上御奉天殿文武官朝服叩头讫执事官引正副使朝服就拜位行四拜礼传制官奏传制讫由左门出执事官举制案节案亦由左门出伞盖遮防置丹墀中道传制官宣制曰兹择某官某女为皇太子妃命卿等持节行纳采问名礼正副使又行四拜礼鸿胪寺奏礼毕上兴引礼引制案节案由奉天门左门出执事官引文楼下礼物随出至奉天门外正副使取节制书置采舆中仪仗大乐前导从二门行出东长安门外正副使易吉服乘马随行诣皇太子妃家行礼皇太子妃家前一日设正副使幕次于大门外道左南向设香案于正堂中设制案节案于香案南别设案于香案之北其日正副使至大门外仪仗大乐分列置采舆于正中设制案节案于采舆引礼引正副使入幕次执事官陈礼物于正堂正副使至幕次取节制书置案上礼官一员先入正堂立于东主婚者朝服出见立于西礼官曰奉制聘皇太子妃遣使行纳采问名礼引礼引主婚者出迎引礼引正副使捧节及制书先行主婚者随行至正堂置节及制书于案正使立于案左副使立于案右引礼引主婚者就拜位行四拜礼诣案前跪正使取纳采制宣讫授主婚者主婚者受之授执事者置于北案上稍左副使取问名制宣讫授主婚者主婚者受之授执事者置于北案上稍右主婚者俯伏兴平身执事者举答问名表案于主婚者后少西取表授主婚者主婚者受表跪授正使正使置表于案主婚者俯伏兴平身退就拜位又行四拜礼毕正副使出置表采舆中讫主婚者至正副使前致词云请礼从者酒馔毕主婚者奉币以劳正副使正副使出主婚者送至大门外正副使进发采舆于东长安门入至奉天门外以节表授司礼监官奏闻复命
　　纳采问名礼物
　　纁纻丝二疋【】一【疋纁一疋用红緑罗销金束子六个】　金六十两　珍珠十两【用红緑纱销金袋二个】花银六百两　各色纻丝四十疋【用红緑罗销金束子一百二十个】　里绢四十疋　大红罗四疋【用红緑罗销金束子十二个】　生纱四疋【用红緑销金束子十二个】　绵胭脂一百个金花胭脂二两【用抹金合一对计六两重】　铅粉二十袋计一十两重【用红緑罗销金袋两个】　北羊六牵【用红緑罗销金盖袱六条并牵羊红麻索六条】　猪四口　鵞二十八只　酒一百二十瓶【用红緑罗销金小盖袱一百二十条每条坠角铜钱四个】　圆饼一百二十个【用红花纸贴面】　末茶一十二袋【用红緑罗销金袋一十二个】　枣二合　栗二合胡桃二合　木弹二合　白熟米四石【作八合每合上用】　染红米二升　面六十袋【用红纸花贴面】　媒人纻丝二疋【用红緑罗销金束子六个】　里绢二疋开合纻丝二疋【用红绿罗销金束子六个】里绢二疋　珠翠花一朶以上礼物媒人并内官一员送至妃家媒人就引妃家囬奉礼物从东华门入如命官则皇帝前复命外命妇则皇后前复命
　　纳征告期册封
　　先期一日遣官告太庙所司设制案节案册案妃冠服礼物中和乐至日清晨设卤簿采舆大乐传制遣使礼仪并同前纳采问名仪但设妃仪仗车辂于左顺门外礼物过随行又改制词云兹择某官某女为皇太子妃命卿等持节行纳征告期册封礼皇太子妃家前一日设正副使幕次香案制案节案册案玉帛案并同前受纳采问名仪但纳征用纁束帛谷圭八马等物其日正副使至皇太子妃家于采舆中取节制书册玉帛置于案少执事先设皇太子妃冠服诸礼物于正堂八马陈于堂下礼官一员先入正堂主婚者朝服出见礼官曰奉制封皇太子妃遣使行纳征告期册封礼主婚者出迎执事举玉帛册案前行正使于案取节及纳征制书副使取告期制书捧之以次行主婚者后随至正堂正副使各以节制书置于案退立于案之左右东西向置玉帛册案于制书案之南引礼引主婚者就拜位行四拜礼引诣案前跪正使取纳征制书宣讫授主婚者主婚者受之以授执事者执事者跪受置于北案正使捧圭授主婚者主婚者受之以授执事者执事者跪受置于北案副使捧纁授主婚者主婚者受之以授执事者置于北案毕副使取告期制书宣讫授主婚者主婚者受之以授执事者置于北案主婚者俯伏兴平身复位行四拜礼毕正副使入次少女官捧皇太子妃首餙冠服入中堂左内官陈仪仗车辂等物于大门之内女官以首饰冠服进皇太子妃内官进皇太子妃仪仗于中堂前司礼监官进前受节册正副使于案取节册授之仍前立内官二人引捧节册监官入中堂前各置于案皇太子妃具服出閤女官及宫人拥防诣香案前向阙立賛礼女官賛行四拜礼賛宣册賛跪皇太子妃跪宣册女官取册立宣于妃左讫賛受册賛搢圭宣册官以册进授皇太子妃妃受册以授女官女官跪受于右立于西賛出圭兴四拜礼毕皇太子妃入閤持节监官由正门出授正副使报受册礼毕正副使出大门外置节采舆中主婚者请礼从者及以币劳正副使正副使还至奉天门外以节授司礼监官捧入复命
　　纳征礼物
　　玉谷圭一枝【裹玉圭锦袋二件盛玉圭创金云鳯朱红木匣一个内锦褥一片】　纁纻丝四疋【二疋纁二疋用红緑罗销金束子一十二个】　珠翠燕居冠一顶【冠盖全】冠上大珠博鬓结子等项全金鳯二个金宝钿花二十七个金簮一对冠上珊瑚鳯冠觜一副　大衫素夹三件大红纻丝一件大红线罗一件大红银丝纱一件　燕居服四件大红纻丝一件大红线罗一件青线罗一件大红素纱一件　大带四条【内大红线罗三条青线罗一条】　玉革带一条玉事件九件金事件三件　玉花采结绶一副红緑线罗采结大红线罗系带采结上玉绶花一个绶带上玉坠珠六颗绶带上金垂头花板四片金叶儿六个　白玉钩碾鳯文佩一副玉事件二十件【串珠全】金钩二个　红罗销金夹袱大小五件【包燕居服及玉革带用】　珠翠面花四副珠翠花四枝【金脚八钱重】　金脚四珠环一双【金脚五钱重】梅花环一双【金脚五钱重】　金钑花钏一防【二十両重】金光素钏一双【二十両重】　金龙头连珠镯一双【一十四両重】金八宝镯一双【八両重外宝石一十四块】　金二百両【九成色一百両八成色一百両】　花银一千両珍珠十六両【用红緑纱销金袋二个】　宝钞四千贯乘马八匹【红笼头锦鞯八副】　各色纻丝六十疋【用红緑罗销金束子一百八十个】　各色绫六十疋【用红緑罗销金束子一百八十个】　各色纱六十疋【用红緑罗销金束子一百八十个】　各色罗六十疋【用红緑罗销金束子一百八十个】　各色锦四十段【用红緑罗销金束子一百二十个】　大红罗六疋【用红緑罗销金束子一十八个】　　生纱六疋【用红緑罗销金束子一十八个】各色绢三百疋　白绵三十八斤　各色衣服五十
　　三件纻丝十八件罗十七件纱八件绫十件　各色被六牀绵二牀纻丝二牀绫二牀　白绢卧单四条　朱红戗金皮箱十五对朱红漆栁箱二对　胭脂二合二両重【金合一对一十両重】　铅粉二十袋一十両重【用红緑罗销金袋二个】　北羊四十牵【用红緑罗销金盖袱四十】个【牵羊红麻防四十条】　猪二十口　鵞四十只　酒二百四十瓶【用红緑罗销金盖袱二百四十条每条坠角折二铜钱四个】　末茶四十袋【用红緑罗销金袋四十个】　响糖二合　芝麻纒糖二盒茶纒糖二盒砂仁纒糖二盒胡桃纒糖二盒　木弹二盒　二盒　枣子二盒　干葡萄二盒　胡桃二盒　圆饼六百个【用红纸花贴面】　白面一百二十袋【用红纸花贴面】　红纱罩盝大小一十二个　开合纻丝八疋【用红緑罗销金束子】二【十四个】　红绢八疋　珠翠花一朶　媒人纻丝一十二疋【用红緑罗销金束子三十六个】
　　发册礼物
　　金册一副【両叶计足色金一百両重每叶髙一尺二寸阔五寸周尺】　借册锦一片【红绢里】　聨贯册叶用红緑縧　垫册锦褥一个【红绢里】　裹册红罗销金小夹袱一条　浑金洒粉云鳯册盝一个【内用红纻丝发衬花银钉铰一副一両二钱重嵌金丝铁鎻钥一副】　覆盝红罗销金大夹袱一条　九翚四鳯冠一顶首餙一副冠上大花九树小花九树宝钿九个翠云博鬓描金珠皁罗额珠眉心珠牌环金冠上金鳯四个牌环脚一双　翟衣三套【描金云鳯沉香色木匣一个铜鎻钥索扛全】青纻丝绣翟衣一件青纻丝绣蔽膝一件玉色线罗中单一件【红緑襈】青纱绣翟衣一件青纱绣蔽膝一件玉色纱中单一件　霞帔三副　青红线罗销金大带一条上有青纻丝副带一条　五色绵锦绶一副上有玉环二个青红罗采结全　白玉钩碾鳯文佩一副玉事件二十件【串珠金】金钩子并圏二个五色绵锦衬一副　白玉革带一副【青纻丝里鞓描金文翟文】玉事件一十件金事件五件　青纻丝舄一双【上有珠六颗】青罗韈一双　红罗销金夹袱大小五条【包裹翟衣】
　　【玉佩玉带等用】　鳯轿一乘锦坐褥一个锦踏褥一个红交牀一把【红穿縧全】红一扇【青罗销金沿边绣带全】红罗销金轿衣一件【水顶罩全】采结四串抹金银香圆宝盖四副【计八件共花银一十六両】　红油绢销金雨轿衣一件【小顶罩全】　女轿夫衣袍一十六领汗袴一十六副铜束带一十六条花纱防一十六顶红锦布防鞵一十六双　仪仗　红杖二　清道旗二绛引旛二　防氅二　戈绣旛二　□绣旛二　班劒二【结子绢袋全】　仪刀二【结千红绢袋全】　梧杖二【绢袋全】　镫杖二【绢袋全】　立二【绢袋全】　卧二【绢袋全】　骨朶二【绢袋全】　斧二　响节四【绢袋全】　红绣伞一把【绢袋全】　青方伞二把【绢袋襻全】　红绣团扇四把【绢袋全】　青绣团扇四把【绢袋全】　红纱灯笼四个【竿全】　拂子二【结子全】　坐障一【竿全】　行障二【竿全】　抹金交椅脚踏一副【除木外计花银一百两重搭座踏褥结子全】　抹金银水罐一个【六十两重】　抹金银水罐一个【六十两重】　抹金银唾壶一个【一十六两重】　抹金银唾盂一个【一十六两重】　抹金银香炉一个【一十六两重】　抹金银香合一个【一十六两重】擎执宫人　销金罗袍一十四领抹金钑花银带一十四条翠花纱防一十四顶皁麂皮靴一十四双
　　催妆礼物
　　北羊四牵【红緑绢销金盖袱四条】　酒四十瓶【红緑罗】销【金盖瓶袱四十条毎条坠角折二铜钱四个】　果四合【用花八枝】　以上礼物内官一员送至妃家
　　醮戒
　　先期一日所司设皇太子幕次于中左门前丹墀内设皇太子受醮戒位于御座南北向设皇太子拜位于丹陛上北向设賛礼二人位于皇太子丹陛上拜位之北东西相向知班二人位于賛礼之南东西相向设酒馔案于醮戒位之东稍北设司爵司馔各二人位于案之南西向执膳内官先备金爵果合以是日早鸿胪寺賛引二人具朝服并东宫侍从官先入至文华殿门前皇太子出行叩头礼賛引二人及侍从官导从繇奉天左门入至幕次具衮冕以皷三严上服通天冠绛纱袍出鸿胪寺请陞殿上御奉天殿乐作警跸文武官盛服行叩头礼分班列侍如常仪乐止賛引及侍从官导引皇太子出幕次至东陛下侍从官止賛引导引皇太子由东阶陞至丹陛拜位北向立賛礼賛鞠躬四拜兴平身賛引导引皇太子由奉天殿左门入就醮戒位北向立司爵斟酒以进导引賛跪皇太子跪賛搢圭賛受爵司爵者以爵立授皇太子皇太子啐酒讫以爵授内使内使跪受爵退置于案司馔者以果合跪进皇太子皇太子取少许食讫司馔者兴以果合退置于案賛出圭賛恭听戒命上命之曰往迎尔相承我宗事朂帅以敬皇太子曰臣谨受命賛俯伏兴平身賛复位賛引仍导由左门左至丹陛上拜位立定賛礼賛鞠躬四拜兴平身賛礼毕乐作警跸上降座还宫乐止賛引导皇太子由东陛降丹墀东宫内外官皆导从由奉天左门出午门外幕次易服
　　妃受醮戒
　　亲迎日妃家先于祠堂陈设祭物妃服燕居冠服妃父母率妃诣祖宗前行礼奠酒读祝礼毕执事者具酒馔于内进妃饮食讫父母坐于正堂女执事引妃诣父母前各四拜父命之曰尔往大内夙夜勤慎孝敬母违母命之曰尔父有训尔当敬承妃听受讫次诣诸尊长行礼毕改服翟衣以俟
　　亲迎
　　是日早先设皇太子幕次及仪仗奠鴈并所乘辂教坊司大乐及随侍官舍侍衞官军俱于午门外妃家先设皇太子幕次于中门之外南向设香案奠鴈案于中堂皇太子受醮戒讫賛引导引至午门外幕次易皮弁服讫賛引跪请陞辂皇太子陞辂执鴈者后随乐作仪从先导随侍官舍官军导从由东长安门至妃家门外賛引跪请皇太子降辂导引至幕次礼官一员先入至正防立于东西向主婚者具朝服出见立于西东向礼官曰皇太子奉制行亲迎礼引礼二人具服引主婚者迎皇太子于幕次之外内官二员具服引皇太子出幕次主婚者请皇太子入中堂皇太子先行内官具服捧鴈随入主婚者后行至中堂主婚者进立于堂中之左妃母立于堂中之右东西相向皇太子至中堂女执事二人引妃出房立于妃母之下内官引皇太子至案前内官捧鴈跪进皇太子皇太子以鴈奠于案内官引皇太子稍退近东西向立主婚者诣鴈案前行八拜礼退复位执事者彻案引礼内官导皇太子先行至中门女轿夫举鳯轿至于中门之内内官具妃仪仗于中门之外女执事引妃出内官跪请皇太子诣轿所启请揭帘妃陞轿内官启请皇太子陞辂前行妃具仪仗从后行由东长安门进至午门外车驾仪仗侍衞官舍官军俱止妃仪仗入左顺门内内官跪请皇太子降辂导引入幕次妃至轿止内官跪请皇太子揭妃降轿皇太子先行内执事以帷幕拥防妃后行俱歩入左顺门内官跪请皇太子乘舆先行女官跪请皇太子妃陞轿后行至宫门外皇太子降舆妃至女官跪啓请皇太子妃降轿入幕次行合礼
　　亲迎礼物
　　活雁一对
　　合
　　其日内官先于皇太子内殿外设妃幕次设皇太子座于殿东西向设妃座于西东向各设拜位于座之南设酒案于正中稍南置两爵两于案上皇太子至宫门外降舆入于内殿门外之东西向妃降轿女官以帷幕拥防导引入幕次整饰讫导引至内殿门西东向賛引二人导皇太子前陞殿女官二人导妃随陞賛请就拜位皇太子与妃各就拜位賛皇太子两拜妃四拜賛请陞座皇太子与妃皆陞座女执事二人举馔案进于皇太子及妃之前女官司尊者取金爵酌酒以进皇太子与妃各受爵饮讫女官进馔皇太子与妃皆举馔讫女官再以金爵进酒皇太子与妃饮讫女官进馔皆举馔讫女官再以盏酌酒合和以进皇太子与妃皆饮讫又进馔皇太子与妃皆举馔凡三举酒馔毕执事者彻馔案賛皇太子与妃兴就拜位相向賛两拜如前仪毕皇太子从者馂妃之馔妃从者馂皇太子之馔皇太子从者导皇太子入宫更礼衣妃从者及女官导妃入宫易常服
　　朝见两宫
　　第二日清晨皇太子冕服妃翟衣女官賛引各啓请出宫至某宫门外俟某宫服燕居服陞座賛引引皇太子及妃自左门入皇太子先入妃从之賛礼賛诣某宫前皇太子立于东妃立于西宫人以腵脩盘立于妃之右賛皇太子与妃皆四拜执事二人举案至某宫前宫人以腵脩盘授妃妃捧盘置于案执事者举案妃随案进至某宫前妃复位賛皇太子与妃皆四拜兴执事者彻腵脩案于东賛礼毕引皇太子与妃出诣上位宫前俟上位具常服陞座賛引引皇太子及妃自左门入诣上位前进枣栗盘行礼同前毕诣皇后宫进腵脩盘行礼同前毕賛引引皇太子及妃出是日赐皇太子与妃宴
　　盥馈
　　第三日清晨妃服翟衣賛引引妃至某宫由左门入俟膳至賛引引妃至前賛四拜尚食以膳授妃妃捧膳置于案复位又賛四拜礼賛引引妃退立于西南俟膳毕引妃出陞轿诣乾清宫门外降轿由左门入俟膳至賛引引妃诣上位前并皇后前礼俱同
　　庙见
　　第四日内官于奉先殿陈设牲醴祝帛賛引二人引皇太子二人引妃至奉先殿诣德祖皇帝皇后神御前賛皇太子与妃皆四拜賛跪皇太子跪妃亦跪賛搢圭皇太子搢圭賛进帛执事者跪进于皇太子右賛献帛皇太子受帛以献授执事者賛奠帛执事者以帛奠于神御前賛进爵执事官以爵跪进于右賛献爵皇太子受爵以献授执事者賛奠爵执事者以爵奠于神御前賛俯伏兴皇太子俯伏兴妃亦兴賛复位賛皇太子与妃皆两拜平身次诣各神御礼同前賛诣读祝位皇太子与妃诣读祝位賛跪皇太子跪妃亦跪读祝讫賛俯伏兴平身皇太子俯伏兴平身妃亦兴賛复位賛皇太子与妃皆两拜平身賛执事者捧祝帛各诣燎所賛诣燎位賛礼毕引礼引皇太子及妃还宫
　　庆贺
　　是日早上具皮弁服御华盖殿执事官行礼奏请陞殿导驾乐作陈设如常仪文武百官具朝服先行四拜礼鸿胪寺官诣丹陛上跪致词曰某官臣某等恭惟皇太子嘉礼既成益绵宗社隆长之福臣某等不胜欣忭之至谨当庆贺又四拜礼毕上起易服赐宴羣臣如冬至正旦之仪其日命妇庆贺皇太后行礼致词如前但致词前称某夫人妾某氏等末称妾某氏等礼毕庆皇后礼同前但改致词曰皇太子嘉聘礼成益绵景福余并同礼毕皇太后赐宴
　　供用器皿
　　金器　壶瓶一对【六十两重】　酒注一对【六十两重】盂子一对【二十两重】　贽礼盘二面【六十两重】　盘盏二副【二十两重】　托里胡桃木椀四个【六十四两重】楞边胡桃木托四个【五两重】　托里胡桃木钟子二对【一十一两重】　撒盏一对八【两重】　葫芦盘盏一副一【十两重】　茶匙一双一【两重】　匙一双【五两重】　箸二双【五两重】
　　银器　壶瓶二把【共五十两重】　果合一对【一百六十两重】　汁瓶二把【共五十两重】　茶瓶一对【五十两重】汤鼓四个八【十两重】　按酒楪一十二个【四十二两】
　　【重】　果楪一十二个【三十两重】　茶楪一十二个【二十四两重】
　　亲王婚礼
　　洪武二十六年定
　　纳征
　　前一日尚宝司陈设御座于奉天殿内官监礼部设冠服首饰金银段疋等仪物于文楼下教坊司设中和乐于殿内其日清晨锦衣卫设仪仗于丹陛丹墀之东西教坊司设大乐于丹陛之东西北向及设乐于午门外设防卫将军文武官执事官如常仪仪礼司设百官侍立位于文武楼南设玉帛案于殿内之东皷三严文武官具朝服至侍立位东西相向钟声止仪礼司跪奏请陞殿皇帝具皮弁服导驾奉引如常仪乐作陞座乐止鸣鞭讫序班举玉帛案置殿中引正使副使入就拜位賛鞠躬乐作賛四拜兴平身乐止承制官诣御前跪承制俯伏兴由东门稍东出序班举玉帛案随之置丹墀中道承制官称有制賛礼賛跪宣制曰今聘某官某女为某王妃命卿等行纳征礼賛礼賛俯伏兴乐作四拜平身乐止仪礼司奏礼毕驾兴乐作鸣鞭乐止引礼引玉帛案繇奉天门东门及午门东门出置玉圭纁于采舆执事官引文楼下仪物繇午门东门出以次陈列正副使行至御桥外易服乘马至妃家妃家前一日设正副使幕次于大门外道左南向设香案于正堂中设受玉帛案于香案之南其日礼物至妃家引礼捧玉圭纁先行正副使随之至幕次执事者陈礼物及冠服等物于正堂捧玉帛者俟于幕次东西向礼官一员先入至正堂立于东西向主婚者出见立于西东向礼官曰奉制命正使某官某副使某官某为某王行纳征礼引礼引主婚者出迎引礼引正使捧玉圭副使捧纁先行主婚者随行引礼引至正堂置玉圭纁于案正使立于案之左西南向副使立于案之右东南向賛礼引主婚者就拜位賛鞠躬四拜兴平身賛诣前跪賛捧圭正使捧玉圭授主婚者主婚者受玉圭以授执事者执事者跪受兴置于案賛捧帛副使捧纁授主婚者主婚者受纁以授执事者执事者跪受兴置于案賛主婚者俯伏兴平身賛复位賛四拜兴平身礼毕正副使出主婚者至正副使前致词云请礼从者酒馔毕主婚者捧帛以劳正副使正副使出主婚者送至门外正副使诣皇帝前复命妃家囬仪从西华门入内官监监官奏
　　定亲礼物
　　金五十两　珍珠一十两【用红緑纱销金袋二个】　花银四百两　各色纻丝四十疋【用红緑罗销金束子一百二十个】　大红罗二疋【用红緑罗销金束子六个】生纱二疋【用红緑罗销金束子六个】　里绢四十疋绵胭脂一百个金花胭脂二两【用抹金花银合一对计六两重】　铅粉二十袋计一十两重【用红緑罗销金袋一个】　北羊四牵【用红緑绢销金盖袱四条并牵羊红麻索四条】　猪二口　鵞二十只　酒八十瓶【用红緑罗销金小盖袱八十条毎条坠角折二铜钱四个】　圆饼八十个【用红纸花贴面】　末茶一十袋【用红緑罗销金袋一十个】　果六合　白熟米二石【作四合毎合上用染红米二升】　面四十袋【用红纸花贴面】　媒人纻丝二疋【用红緑罗销金束子六个】　里绢二疋　开合纻丝一疋【用红緑罗销金束子三个】　里绢一疋以上礼物媒人并内官一员送至妃家媒人就引妃家回奉礼物从西华门入如命官则皇帝前复命外命妇则皇后前复命
　　纳征礼物
　　玉谷圭一枝　裹玉圭锦袋二件盛玉圭戗金云鳯硃红木匣一个内锦褥一片　纁纻丝五疋【三疋纁二疋用红緑罗销金束子十五个】　珠翠燕居冠一顶【冠盝全】冠上大珠博鬓结子等项全金鳯二个金宝钿花二十七个金簮一对冠上珊瑚鳯冠觜一副　燕居服四套大红纻丝一件大红线罗一件大红素纱一件青线罗一件　大带四条内大红线罗三条青线罗一条　玉革带一副玉事件九件金事件三件　玉花防结绶一副【红緑线罗采结大红线罗系带】采结上玉绶花一个绶带上玉坠珠六颗绶带上金垂头花板四片金叶儿六个　白玉钩碾鳯文佩一副玉事件二十件【串珠全】金钩二个　红罗销金夹袱大小五条【包燕居服及玉革带等用】　珠面花四副珠花四枝【金脚八钱重】　金脚四珠环一双【金脚五钱重】梅花环一双【金脚五钱重】　钑金花钏一双【二十两重】金光素钏一双【二十两重】　金龙头连珠镯一双【一十四两重】金八宝镯一双【八两重外宝石一十四块】　金四百两【九成色二百两八成色二百两】　花银一千六百两　珍珠二十四两【用红緑纱销金袋二个】　宝钞五千贯　乘马四匹【红笼头锦韀四副】　各色纻丝六十疋【用红緑罗销金束子一百八十个】　各色绫六十疋【用红緑罗销金束子一百八十个】　各色纱六十疋【用红緑罗销金束子一百八十个】　各色罗六十疋【用红緑罗销金束子一百八十个】　　各色锦六十疋【用红緑罗销金束子一百八十个】　大红罗四疋【用红緑罗销金束子一十二个】　生纱四疋【用红緑罗销金束子一十二个】　各色绢三百疋　白绵二十斤　胭脂二合二两重【金胭脂合一对一十两重】　铅粉二十袋一十两重【用红緑罗销金袋二个】　北羊三十二只【用红緑绢销金盖袱三十二条牵羊红麻索三十二条】　猪一十六口　鵞三十二只　酒二百瓶【用红緑罗销金盖袱二百条毎条坠角折二铜钱四个】　末茶三十二袋【用红緑罗销金袋三十二个】　栗二十合　响糖二合　芝麻纒糖二合　茶纒糖二合　砂仁糖二合　胡桃纒糖二合木弹二合　煎二合　枣子二合　干葡萄二合胡桃二合　圆饼六百个【用红纸花贴面】　白面一百二十袋【用红纸花贴面】　红纱罩盝大小一十二个媒人纻丝一十二疋【用红緑罗销金束子三十六个】开合纻丝八疋【用红緑罗销金束子二十四个】
　　发册命使
　　其日清晨内官监锦衣卫尚宝司教坊司文武执事等官于奉天殿陈设如纳征仪仪礼司设册案于殿内之东承制官持节官位于殿内之东西向设正使副使拜位于丹墀正使在东副使在西锦衣卫设盖册黄伞一于殿门外礼部陈设采舆于午门外内官陈王妃鳯轿仪仗于采舆之南鼓三严引礼引文武官入就侍立位钟声止仪礼司跪奏请陞殿皇帝服皮弁服导驾官奏引如常仪乐作陞座乐止卷帘鸣鞭讫引礼引正副使各就拜位賛礼賛鞠躬乐作賛四拜兴平身乐止承制官诣御前跪承制俯伏兴繇东门稍东出持节官举节举册官举案随行亦由东门稍东出校尉擎伞遮防册行至丹墀御道中持节官立于案东西向传制官称有制賛礼唱跪宣制曰今册某官某女为某王妃命卿等持节行礼賛礼賛俯伏兴鞠躬四拜兴平身乐止持节官以节授正使引礼引节册及正副使繇东道至奉天门东门出至午门外置册于采舆仪礼司官奏礼毕驾兴乐作百官卷班以次出仪仗鳯轿前行引礼引节及采舆正副使随行过御桥易服持节正副使俱上马至妃家行册礼
　　册至妃家
　　是日妃家先设幕次于大门之外南向设香案于正防册使至引礼引正副使至幕次礼官先入见主婚者礼官曰奉制命正使某官某副使某官某持节行册礼主婚者出迎引礼引正使持节副使捧册入主婚者随行至正防正副使立于香案东南向引礼引主婚者至拜位賛礼賛鞠躬四拜兴平身退立于西南引礼引接册内官诣前賛礼賛举册副使以册授内官内官跪受讫賛礼賛请诣中堂行礼内使二人引捧册内官入中堂正副使仍前立内官出告行礼毕正使副使以节出主婚者请礼正副使如纳征仪其日妃家陈设香案于中堂设册案于香案之南设妃拜位于册案之南妃服翟衣讫俟内官捧册入置于案賛礼女官一员居东一员居西在妃拜位前相向立宣册女官展册女官立于东引礼女官二员分左右引妃出房至册案前拜位女使执事者立于西賛礼女官賛四拜兴宣册女官称有制女官賛跪妃跪賛宣册宣册女官诣册案前取册立宣于香案东女官宣册讫以册入于盝賛受册宣册官捧册立授妃妃受册女官賛以册授执事者妃以册授女使女使跪受兴置于案女官賛妃兴又賛四拜礼毕内官出告正副使行礼毕执事者彻香案册案设妃座引礼请妃陞座众命妇及应贺者序立于庭北向賛四拜礼毕妃降座
　　发册礼物
　　金册一副【两叶计足色金一百两重毎叶髙一尺二寸濶五寸周尺】　籍册锦一片【红绢里】　聨贯册叶用红丝縧裹垫册锦褥一个【红绢里】　裹册红罗销金小夹袱一条　浑金粉云鳯册盝一个【内用红纻丝发衬花银】钉铰一【副一两二钱重嵌金緑铁鎻钥一副】　覆盝红罗销金大夹袱一条　九翚四鳯冠一顶　冠上大花九树小花九树宝钿九个翠云博鬓描金珠皁罗额珠眉心珠牌环金冠上金鳯四个牌环脚一双　翟衣三套【描金云鳯沉香色木匣一个铜鎻钥索扛全】青纻丝绣翟衣一件青纻丝绣蔽膝一件玉色线罗中单一件【红緑襈】　青线罗绣翟衣一件青线罗绣蔽膝一件玉色线罗中单一件【红緑襈】　青纱绣翟衣一件青纱绣蔽膝一件玉色纱中单一件【红緑襈】　青红线罗销金大带一条上有青纻丝副带一条　五色线锦绶一副上有玉环二个青红罗采结全　白玉钩碾鳯文佩一副玉事件二十件【串珠全】金钩子并圏二个五色线锦衬一副　白玉革带一副【青纻丝裹鞓描金文翟文】玉事件一十件金事件五件　青纻丝舄一双【上有珠六颗】　青罗韈一双　红罗销金夹袱大小五条【包裹翟衣玉佩玉带等用】　鳯轿一乗　锦坐褥一个锦踏褥一个　红交牀一把【红穿绦全】　红一扇
　　【青罗销金沿边绣带全】　红罗销金轿衣一件【沥水顶罩全】　红油绢销金雨轿衣一件【沥水顶罩全】　采结四串抺金银香圆宝盖四副【计八件共花银一十六两】女轿夫衣袍一十六领汗袴一十六副铜束带一十
　　六条花纱防一十六顶红绵布防鞵一十六双　仪仗红杖二　清道旗二　绛引旛二　防氅二　班劒
　　二【结子绢袋全】　仪刀二【结子绢袋全】　梧杖二【绢袋全】　镫杖二【绢袋全】　立二【绢袋全】　卧二【绢袋全】　骨朶二【绢袋全】　向节四【绢袋全】　红绣伞一把【绢袋全】　青方伞二把【绢袋襻全】　红绣团扇四把【绢袋全】　青绣团扇四把【绢袋全】　红纱灯笼四个【竿全】拂子二个【结子全】　坐障一【竿全】　行障二【竿全】
　　抹金交椅脚踏一副【除木外计花银一百两重搭座踏蓐结子全】　抹金银水鑵一个【六十两重】　抹金银水盆二个【六十两重】　抹金银唾壸一个【一十六两重】抺金银唾盂一个【一十六两重】　抺金银香炉一个【一十六两重】　抹金银香合一个【一十六两重】　擎执宫人销金罗袍一十四领抺金钑花银带一十四条翠花纱防一十四顶皁麂皮靴一十四双
　　催妆礼物
　　北羊二只【红緑绢销金葢袱二条】　酒二十瓶【红緑罗销金盖瓶袱二十条毎条坠角折二铜钱四个】　果二合【用花四枝】　以上礼物内官一员送至妃家
　　铺房
　　妃家于亲迎前择日将房奁牀帐等物至王府铺房礼部预先奏知至日妃家备皷乐迎引从午门东角门入鼓乐至于阙西妃母或亲戚入内陈设
　　醮戒
　　其日内官监设上位中宫御座于宫中设大乐仪仗于丹陛之东西执膳内官先备酒金爵果合以俟上位服皮弁服中宫燕居服出乐作陞座乐止王服衮冕賛引引王由殿东门入诣上位前賛礼賛鞠躬乐作賛四拜兴平身乐止执事者以爵斟酒立于御前之东賛礼賛王诣前跪賛搢圭賛受爵执事者以爵立授王王受爵饮讫以爵授执事者执事者跪受以退賛礼賛出圭恭听戒命随防意致戒辞王听戒辞讫賛俯伏兴平身复位賛鞠躬乐作賛四拜兴平身乐止賛礼引王诣中宫前礼同賛礼毕引礼引王出释衮冕具皮弁服行亲迎礼
　　妃家醮戒
　　亲迎日妃家先于祠堂陈设祭物妃服燕居冠服妃父母同妃诣祖宗前奠酒读祝礼毕执事者具酒馔命妃饮食讫父母坐于正堂女执事引妃诣父母前各四拜父母随意致戒辞妃听受讫次辞诸尊长礼毕改服翟衣以俟
　　亲迎
　　其日仪卫司先设王仪仗象辂于承天门外妃家先设王幕次于中门之外设香案帛案于正堂之中是日王受命讫引礼引王繇午门东门出典仪具服跪请陞辂王陞辂仪从前导过御桥乐作至妃家门外引礼跪请王降辂导引至幕次礼官一员先入至正防立于东西向主婚者出见立于西东向礼官曰某王奉制行亲迎礼引礼二人具服引主婚者迎王于幕次之外内官二员具服引王出幕次主婚者请王入中堂王先行主婚者后随内官具服捧礼物入至于中堂主婚者进立于堂中之左妃母立于堂中之右东西相向王至中堂女执事二人引妃出房立于妃母之下内官引王至案前内官捧帛进王王以帛置于案内官引王稍退近东西向立賛礼引主婚者诣帛案前行八拜礼退复位执事者彻案引礼内官导王先出女轿夫举鳯轿至于中门之内内官具妃仪仗于中门之外女执事引妃出内官跪啓请王诣轿所啓请掲帘妃陞轿内官啓请王陞辂前行妃具仪从后行王至承天门外降辂妃至内官跪啓请王揭妃降轿王先行至内释皮弁服具衮冕至奉天殿前妃入午门陞轿将至奉先殿降轿行庙见礼
　　庙见
　　是日内官于奉先殿陈设牲醴祝帛讫毎庙猪一羊一帛二共一篚祝共一賛引二人引王二人引妃至奉先殿诣德祖皇帝皇后神御前王在东妃在西賛王与妃皆两拜賛跪王跪妃亦跪賛搢圭王搢圭賛进帛执事者以帛跪进于王右賛受帛王受帛以授执事者賛奠帛执事者以帛奠神御前賛进爵执事者以爵跪进于王右賛受爵王受爵以授执事者賛献爵执事者以爵奠于皇帝皇后前賛再进爵执事者以爵进賛受爵王受爵以授执事者賛献爵执事者以爵奠于皇帝皇后前賛俯伏兴王俯伏兴妃亦兴賛王复位賛王与妃皆两拜平身次诣懿祖皇帝皇后熈祖皇帝皇后仁祖皇帝皇后仪同上賛诣读祝位王诣读祝位賛跪王跪妃亦跪读祝讫賛俯伏兴平身王俯伏兴平身妃亦兴賛王复位賛王与妃皆两拜平身賛执事者捧祝帛各诣燎所賛诣燎位王与妃诣燎位賛礼毕引礼引王及妃还宫行合礼
　　合
　　其日内官先于王宫设王座于东西向设妃座于西东向各设拜位于座之南设酒案于正中稍南置两爵两于案上执事者启请王具皮弁服讫賛引导王与妃至宫门賛引二人导王前陞二人导妃后陞賛请就拜位王与妃各就拜位賛两拜王与妃皆两拜讫賛请陞座王与妃皆陞座执事者二人举馔案进于王及妃之前女官司尊者取金爵酌酒以进王与妃各受爵饮讫女官进馔王与妃皆举馔讫女官再以金爵进酒王与妃皆饮讫女官进馔王与妃皆举馔讫女官再以盏酌酒合和以进王与妃皆饮讫又进馔王与妃皆举馔凡三举酒馔毕执事者彻馔案賛王与妃兴就拜位相向賛两拜礼毕王从者馂妃之馔妃从者馂王之馔
　　朝见
　　第二日清晨王冕服妃翟衣賛引各啓请出宫至宫门外以俟皇帝服皮弁服皇后服燕居服陞座賛引引王及妃自东门入王先入妃从之賛礼賛诣皇帝前王立于东妃立于西宫人以枣栗盘立于妃之右賛王与妃皆四拜执事者二人举案至皇帝前正中宫人以枣栗盘授妃妃捧枣栗盘置于案上执事者举案妃随捧进至皇帝前妃复位賛礼賛王与妃皆四拜兴賛引引王及妃诣皇后前宫人以腵脩盘立于妃左賛王与妃皆四拜兴执事者二人举案至皇后前正中宫人以腵修盘授妃妃捧腵脩盘置于案上执事者举案妃随案进至皇后前妃复位賛四拜王与妃皆四拜兴执事者以皇帝前枣栗案彻于东皇后前腵脩案彻于西賛礼毕賛引引王及妃出是日赐王与妃宴
　　盥馈
　　第三日清晨妃服翟衣賛引引妃出陞舆将至宫内门降舆由东门入俟膳至賛引引妃诣皇帝前賛四拜尚食以膳授妃妃捧膳置于案复位又賛四拜賛引引妃诣皇后前礼同賛引引妃退立于西南俟膳毕賛引引妃出
　　王与妃见东宫
　　是日王与妃朝见讫王具皮弁服妃服翟衣诣东宫前行四拜礼东宫皮弁服坐受东宫妃翟衣立受两拜答两拜
　　回门
　　其日内官先将礼物至妃家王与妃仪状导从如常仪王先行至妃家妃父出迎王先入妃父从之至正防王立东西向妃父立于西东向王于妃父母前行四拜礼妃父母立受两拜答两拜礼毕王中坐其余亲属见王行四拜礼王皆坐受妃至入中堂于父母前行四拜礼父母正面坐受其余亲属见妃各序家常礼
　　囬门礼物
　　花银三百两　杂色纻丝三十二疋【红緑罗销金束子九十六个】　北羊四只【红緑绢销金盖袱四条红麻索四条】　酒四十瓶【红线罗销金盖袱四条】　果四合
　　供用器皿
　　金器　壶瓶一对【六十两重】　酒注一对【六十两重】盂子一对【二十两重】　贽礼盘二面【六十两重】　盘盏二副【二十两重】　托里胡桃木碗四个【六十四两重】楞边胡桃木托子四个【五两重】　托里胡桃木钟子一对【一十两重】　撒盏一对【八两重】　葫芦盘盏一副【一十两重】　茶匙一双【一两重】　匙一双【五两重】　箸二双【五两重】
　　银器　果合一对【一百六十两重】　汁瓶二对【一百两重】　茶瓶一对【五十两重】　汤鼓四个【八十两重】　按酒楪一十二个【四十二两重】　果楪一十二个【三十两重】　菜楪一十二个【二十四两重】
　　漆器　朱红戗金大托盘二面【红纱罩二】　朱红戗金馒头肉盘四个【红纱罩四】　小车子一乘【贴金钉铰全并顶上抹金铜火珠一个四角铜鳯四个】　红纻丝车衣一副【顶裙沥水顶里紫罗带全】　锦坐褥一个【黄绵布骨子黄绢里绵花装】　红平罗车衣一副【顶裙沥水顶里绢紫罗带全】　锦靠褥二个【緑纻丝邉黄绵布骨子黄绢里绵花装】　红素油绢雨衣一副　红油仪仗木架二座
　　二十七年更定　凡亲王纳妃预择亲迎日期别择日行定亲纳征发册催妆等礼其礼物仍依节次名数同

　　纳征发册催妆
　　前期一日内官监礼部仪制司设冠服首饰金银缎疋等仪物于文楼下设玉帛案册案并节于奉天殿内至日早礼部设采舆教坊司设乐于午门外内官设王妃鳯轿仪仗于采舆之南皇帝具皮弁服陞殿百官班正副使先行四拜礼执事官举节及玉帛案册案至丹墀置案于中道持节俟立传制官由殿东门出称有制賛跪传制官宣制曰今聘某官某女为某王妃命卿等持节行纳征发册等礼正副使又四拜礼毕执事官以节授正使引礼引节并玉帛案册案冠服等物至午门外置册及玉帛于采舆冠服等物以次陈列而行
　　妃家受聘
　　前期一日妃家设香案节案于正堂中玉帛案册案相向至日礼物至妃家主婚者出迎引礼引正使持节副使捧册执事者捧玉帛至正堂各置于案正副使立于案左右冠服等物以次陈列礼官一员立于左主婚者立于右礼官曰奉制命正使某官某副使某官某为某王行纳征发册等礼引礼引主婚者诣香案前行四拜礼执事官捧玉圭纁主婚者先受玉帛次受纁各授执事再行四拜礼毕内官先以冠服进于妃具服讫内官诣册案跪捧册入中堂置于案引礼女官引妃出至册案前行四拜礼跪女官宣册讫妃受册以授执事者再行四拜礼毕执事者设妃座引礼请妃陞座妃家应贺者行四拜礼正副使俟内官出告行礼毕持节出主婚者送至门外正副使回朝复命妃家回奉礼物从午门入内官监官奏闻其复醮戒亲迎谒见合朝见回门礼俱同二十六年
　　纳征
　　治中续定　上先具衮冕诣奉先殿用乐祭告礼毕然后易皮弁服传制
　　王受醮戒
　　是日内执事设太皇太后皇太后御座于宫中设大乐仪仗于丹陛之东西执膳内官先备酒金爵果合以太皇太后具燕居服乐作陞座乐止王服衮冕賛引引王繇东门入诣太皇太后前賛鞠躬乐作賛四拜兴平身乐止执事者以爵斟酒立于东賛礼賛王诣前跪賛搢圭賛受爵执事者以爵立授王王受爵饮讫以爵授执亊者执事者跪受以退賛出圭恭听戒命曰往迎尔相用成厥家勉率以敬为国之光王听戒辞讫賛俯伏兴平身賛复位賛鞠躬乐作賛四拜兴平身乐止賛礼毕賛礼引王诣皇太后宫门外繇东门入诣皇太后前賛鞠躬乐作賛四拜兴平身乐止执事者以爵斟酒立于东賛礼賛王诣前跪賛搢圭賛受爵执事者以爵立授王王受爵饮讫以爵授执事者执亊者跪受以退賛礼賛出圭恭听戒命曰往迎尔相承厥家事勉率以敬无忝戒命王听讫賛俯伏兴平身賛复位賛鞠躬乐作賛四拜兴平身乐止賛礼毕賛礼引王诣上位宫门外上具常服皇后具燕居服陞座賛礼引王诣上位前行五拜三叩头礼毕引王出释衮冕具皮弁服行亲迎礼【妃受醮戒礼同前】
　　朝见
　　第二日清晨王冕服妃翟衣賛引各啓请出宫至皇城内宫门外以太皇太后服燕居服陞座賛引引王及妃自东门入王先入妃从之賛礼賛诣太皇太后前王立于东妃立于西宫人以腵修盘立于妃之左賛王与妃皆四拜执事二人举案至太皇太后前宫人以腵脩盘授妃妃捧腵脩盘置于案执亊者举案妃随案进至大皇太后前妃复位賛王与妃皆四拜兴执事者彻腵脩盘案于东賛礼毕引王与妃出诣皇太后宫前皇太后服燕居服陞座引礼引王及妃自东门入诣皇太后前进腵脩盘行礼同前毕出诣上位宫前俟上具常服陞座賛引引王及妃自东门入诣上位前进枣栗盘皇后前进腵脩盘行礼同前毕賛引引王及妃出是日赐王与妃宴【王与妃见东宫礼同前】
　　盥馈
　　第三日清晨妃服翟衣賛引引妃出陞舆将至宫内门降舆由东门入膳至賛引引妃诣太皇太皇前賛四拜尚食以膳授妃妃捧膳置于案复位又賛四拜賛引引妃退立于西南膳毕引妃出诣皇太后前行礼同复请上位前皇后前行礼同
　　公主婚礼选择【驸马教习驸马附】
　　洪武二十六年定
　　谒庙
　　受册次日引礼引公主谒奉先殿【用香烛】
　　公主受醮戒
　　其日早公主具礼服辞奉先殿申时内官陈设仪仗于正宫内丹陛之东西大乐设于丹墀执事女官备金爵酒壶果盒以内賛女官二员列于殿之东西皇帝常服皇后燕居服陞座公主具礼服引礼女官引诣皇帝前賛拜乐作四拜兴乐止賛跪賛受爵女官以爵斟酒立授公主公主受酒饮讫以虚爵授执事者执事者跪受退复位賛恭听戒命【随意训戒】公主听受讫賛兴賛复位賛拜乐作四拜兴乐止引礼女官又引诣皇后前賛拜乐作四拜兴乐止賛跪賛受爵执事女官斟酒立授公主公主受酒饮讫以虚爵授执事者执事者跪受退复位賛恭听戒命【随意训戒】公主听受讫賛兴賛复位賛拜乐止四拜兴乐止礼毕公主易燕居冠服命妇送至宫门引礼引公主繇宫门东门出过宫门西上陞辇至右门内公主降辇驸马揭公主陞轿内使备仪仗鼓乐前导合女乐三十六人接引王府公侯百官命妇送至府各回家
　　驸马受醮戒
　　其日早驸马父与驸马具家用祭服告祠堂毕至午后驸马父坐于正堂驸马具见尊长服引礼引驸马至拜位賛鞠躬两拜兴平身賛跪賛搢笏賛受爵执事者斟酒授驸马驸马受酒饮讫以爵授执事者賛听训戒【驸马父随意致戒辞】驸马听讫賛出笏俯伏兴賛复位賛鞠躬两拜兴平身礼毕驸马使服上马行亲迎礼【若驸马父母俱存则父母同坐于正堂行礼如前仪】
　　亲迎
　　其日驸马受醮戒讫具仪从鼓乐前导至于门西下马至朝房具朝服申时序班二人具服引驸马繇午门西角门入至右红门内官二员具服接引驸马至内使监前报公主醮戒将毕引驸马至右门西东向立公主至驸马揭帘公主陞轿驸马先繇午门西角出至上马处上马先至府公主至揭帘公主降轿同谒祠堂
　　谒祠堂
　　执事者先于祠堂设祭物毕引礼女使引驸马及公主至祠堂拜位驸马立于东公主立于西賛礼賛鞠躬拜驸马公主皆两拜引礼引驸马诣高祖考妣神位前公主仍立于拜位賛跪驸马跪公主亦跪賛搢笏驸马搢笏賛进爵执事者以爵跪进于驸马右賛受爵驸马受爵以授执事者賛献爵执事者以爵奠于高祖考神位前賛再进爵执事者以爵进賛受爵驸马受爵以授执事者賛献爵执事者以爵奠于髙祖妣神位前賛出笏俯伏兴公主亦兴引礼又引驸马诣曽祖考妣祖考妣各神位前如前仪讫賛诣读祝位驸马至读祝位賛跪驸马跪公主亦跪读祝讫俯伏兴公主亦兴賛复拜位賛拜驸马公主俱两拜礼毕导还府行合礼
　　合巹
　　其日女使陈设驸马座于室东西向公主座于室西东向各设拜位于座之南设酒案于室中稍南置南盏两【即葫芦盏】于案上馔案二于室中賛引二人导驸马二人导公主就拜位賛两拜驸马公主相向皆两拜诣就位驸马公主各就位执事者奉馔案置于驸马公主前执事者二人以二盏斟酒以进驸马公主皆饮酒执事者进馔驸马公主皆举箸执事者再斟酒驸马公主皆饮酒执事者再进馔驸马公主皆举箸执事者以两盏斟酒令和以进驸马公主皆饮讫执事者又进馔驸马公主皆举箸执事者彻馔案賛驸马公主兴就拜位驸马公主相向皆两拜礼毕
　　见舅姑
　　公主见舅姑舅姑坐于东西向公主立于西东向行四拜礼舅姑答两拜
　　赐驸马冠带衣服
　　纱防一金带一后以玉带纻丝罗衣各一袭斜皮靴一双鞍马二
　　选择驸马
　　累朝定例凡遇公主长成当择婚配圣防下礼部榜谕在京官员军民人等有子弟年若干歳【或十五十六或十四临时定】容貎齐整行止端庄父母有家教者许于部报名赴内府选择本部先将报到子弟拣选请防命司礼监于诸王馆防选如初选不中或再行五城访报或差司官于顺天等八府或行山东河南防同廵抚御史选择到日赴馆防选如初选中三人送春曹作养仍题请吉日赴御前钦定一人为驸马陪选二人送本处儒学充廪挨贡其与选不中者先年或准充附万历八年俱不准十三年准分别地方逺近行顺天府给赏
　　教习驸马
　　宣德三年诏驸马不务诗书通古今晓忠孝仁义之道必至怠惰骄纵何以保冨贵须使之亲近儒生先朝驸马家有学录可择端重儒者一人命之教习
　　正统以后凡驸马初受者俱令赴监习礼读书祭酒一依学规教之不率者奏闻
　　成化十一年令驸马年二十五以下者送监读书治六年奏准驸马将兵家诸书及五伦等书毎季送祭酒司业处毎日兼授二本各定起止令在家诵读季终赴监验试如果读熟而大义或未通晓即与讲解又复授书还家诵读季终考验如初必至三十歳方免拘束　十五年奏准驸马家教书训导按月备将功课送监考校九年到部行查违者究治
　　嘉靖六年令吏部防同礼部查照先朝勲戚之家训导教书事例于国子监博士助教等官或见在部及附近教官内推选行止端庄年力英鋭文学优长义理精明者一员在驸马府教读经书习字使知忠孝仁义之训及通晓礼乐名物古今事类庶防德器有成仍听礼部堂上官提调稽考教书官三年六年考满若教有成效不拘年分奏荐擢用自后遇选驸马本部移咨吏部推陞礼部主事一员专在驸马府教习
　　品官纳妇
　　洪武三年定　凡品官婚娶或为子聘妇先遣媒氏通书次遣使及媒氏行六礼妇至壻家主人飨宴送者明日谒见祖祢讫使见舅姑行盥馈之礼舅姑飨妇如家人之仪
　　纳采
　　前一日主婚者设賔次于大门外賔席于防事至日设鴈及礼物于防及庭媒氏省视讫执事者举礼物进賔及媒氏从其后质明主婚者具祝版告庙以行賔至女第媒氏入告賛者延賔入次执事者各陈礼物于大门内女氏主婚者公服出迎于大门外賛者引賔出次主婚者揖賔入賔及媒氏陞自东阶主婚者陞自西阶至防賔立于左主婚者立于右媒氏立于賔之南执事者各陈其物于防及庭賔及主婚者皆再拜賔诣主人曰某官以伉俪之重施于某某率循礼典谨使某纳采主婚者曰某之子弗闲姆训既辱采择敢不拜嘉主婚者揖賔就西向坐主婚者东向坐执事者彻礼物讫賔复入陈鴈及礼物于防賔诣主婚者曰某官慎重婚礼将加卜筮请问名主婚者进曰某第几女妻某氏出或以红罗或以销金纸书女苐行年歳賔辞将降出主婚者曰请礼从者賔复就坐遂行饮食之礼毕賔降自东阶出主婚者送至大门外
　　纳吉
　　礼如纳采仪賔致词曰某官承嘉命稽诸卜筮筮恊从使某告吉主婚者曰某未教之如既以吉告其何敢辞
　　纳征
　　礼如纳吉仪加纁束帛函书賔致辞曰某官以伉俪之重加惠某官率循典礼有不腆之币敢请纳征主婚者曰某官贶某以重礼某敢不拜受辞毕賔即圅书授主婚者主婚者受书以授执事者主婚者之从者亦以圅书进授主婚者主婚者受以授賔賔受书以授左右讫主婚者揖就席主婚者之执事者各彻礼物请期亦与纳吉同
　　亲迎
　　前一日主婚者设次于大门外其日壻父公服告于祢庙质明壻具公服亲迎执事者设壻父位于防之正中壻父即座賛者引壻陞自西阶至父座前北面再拜进立父位前父命之曰躬迎嘉偶厘尔内治壻进曰敢不奉命退复位再拜媒氏导壻之女家其日女氏主婚者公服告庙讫宴防亲戚醴女如家人礼壻至门外下马媒氏入告賛者引壻就次女从者请女盛服就寝门内南坐賛者引壻出次主婚者出迎壻于大门之东西面揖壻入主婚者入门而右壻入门而左执鴈者从壻后至寝户前北面立主婚者立于寝戸之东西向执鴈者陈鴈于庭壻再拜壻出就次主婚者不降送壻既出女父母就正防南向坐保姆引女就父母座前北面四拜父命之曰往之女家以顺为正无忘肃恭母命之曰必恭必戒毋违舅姑之命庶母申之曰尔恱听于训言毋作父母羞保姆及侍女导从女出门陞车仪卫导前应送者乗车从后壻先还以俟
　　同牢
　　女将至壻家执事者设座于寝室内壻东妇西设壻洗一于室之东南妇洗一于西北酒案于室之南楹正中设四爵两于酒尊之北食案二于酒案之北初昏妇车至门保姆请下车賛者引壻出迎于大门内壻妇同入及寝门壻先陞阶保姆等导妇后陞入室壻盥于南洗妇从者执巾进水以沃之妇盥于北洗壻从者执巾进水以沃之盥毕从者请壻妇各就座执事者各举食案于壻妇之前司尊者注酒侍女以酒置于案上壻妇饮讫彻盏司馔者进馔侍女供馔于案壻妇馔讫彻馔再饮再馔如初侍女以注酒进于壻妇前各饮毕賛者请皆兴立于座南东西相向賛拜壻妇皆再拜侍从引壻妇入室易服壻从者馂妇之余妇从者馂壻之余
　　庙见
　　妇至之明日见宗庙设主婚者拜位于东阶下婿拜位于其后主妇拜位于西阶下妇拜位于其后诸亲拜位男女各于主婚者及主妇后其日妇夙兴沭浴盛服主婚者及主妇皆盛服各就位再拜賛者引妇进诣庭中北面立主婚者陞自西阶诣神位前跪三上香三祭酒读祝兴主婚者立于神位前西妇四拜退复位主婚者降自东阶就拜位主婚者以下皆再拜礼毕
　　见舅姑
　　妇既谒庙见舅姑执事者先设舅姑位于堂上舅在东姑在西妇沭浴盛服立于堂下俟舅姑即座賛者引妇就拜位四拜保姆引自西阶至舅前侍女奉枣栗授于妇妇受之置位前案上降阶复四拜讫诣姑前奉腵脩如舅前仪执事者各彻讫妇退降自西阶至庭下行四拜礼毕妇退舅姑醴妇如家人礼
　　盥馈
　　妇见舅姑之明日行盥馈礼其日妇家备盛馔至婿家妇从者设舅姑位于堂上食案于堂中妇夙兴沭浴盛服立于庭下舅姑即座妇四拜保姆引妇陞自西阶至舅位之南妇从者举食案于舅前执事者以馔授妇妇奉馔置于舅前执事者加匕箸进馔于姑亦如之食讫妇从者彻馔妇降阶就拜位四拜礼毕舅姑醴妇如初见礼
　　舅飨丈夫送者
　　其日质明主婚者命执事者设賔席于正防东西相向其席位从其賔之数设酒案于防之南楹设食案于酒案之北賔至掌次者引賔先就次主婚者出迎于大门之外引礼者引賔出次主婚者揖賔入賔陞东阶主婚者陞西阶至防分东西相向立賛礼唱鞠躬再拜賔主皆再拜平身主婚者揖賔各就座执事者举食案进供于賔客主婚者之前进酒进馔如常仪防毕賔主俱兴賔立于东阶上西向主婚者立于西阶上东向执事者奉币以授主婚者主婚者以授賔賔受以授从者降自东阶从者奉币以从賔出主婚者送于大门外
　　姑飨妇人送者
　　其日主婚者之执事者设女賔次于中门之内设女賔席于后堂东西相向设女賔亲党位于女賔之南西向设主妇亲党位于主妇之南东向设酒案于堂之南楹设食案于酒案之北女賔至掌次者引就次主妇出迎于次外女賛引女賔出次主妇接女賔同入女賔陞东阶主妇陞西阶至防分东西相向立女賛唱再拜女賔及主妇皆再拜主妇请女賔皆就位坐侍女举食案进供于女賔主妇之前进酒进馔如常仪防毕女賔及主妇皆兴执事者奉币以授主妇主妇受币以授女賔女賔受币降自西阶以授从者从者奉币以从女賔出主妇送于门外
　　庶人纳妇
　　洪武元年令凡民间嫁娶并依朱文公家礼行又令男女婚姻各有其时或有指腹割衫襟为亲者并行禁止三年定　凡男年十六女年十四以上并听婚娶先遣媒氏通言女氏许之次命媒氏纳采纳币至期婿盛服亲迎主婚者礼賔明日妇见祖祢毕次见舅姑婿往见妇之父母
　　纳采
　　是日夙兴主婚者告于祠堂云某之子某年已长成未有伉俪已议娶某郡某之女今日纳采不胜感怆【若宗子自婚则自告】媒氏奉书及礼物往女家至大门外主婚者出迎媒氏媒氏入门而右主婚者入门而左陞堂东西相向立执事陈礼物于堂上及庭中媒氏进诣主婚者曰吾子有惠贶室于某某亲某有先人之礼使某请纳采主婚者对曰某之子蠢愚又弗能教吾子命之某不敢辞从者以书进授媒氏媒氏奉书以授主婚者主婚者受书以授左右讫延媒氏就次执事者各彻礼物主婚者遂奉书告于祠堂讫出迎媒氏陞堂从者以复书进授主婚者主婚者以授媒氏媒氏受书以授执事讫请退主人请媒氏以酒馔请从者于别室皆酧以币使者复命婿家婿家复告祠堂
　　纳币请期【古有问名纳吉朱子家礼止用纳采纳币以从简便】
　　其日媒氏主婚者备书及礼物于庭媒氏省视讫遂奉书及礼物至女家主婚者出迎媒氏入门而右主婚者入门而左陞堂东西相向立从者陈礼物于堂及庭中媒氏进诣主婚者前曰吾子既修好于某某使某来成礼主婚者曰备礼有加敢不重拜从者以圅书授媒氏媒氏以授主婚者主婚者受书以授左右讫左右以复书进授主婚者主婚者以授媒氏媒氏受书复致命曰某使某请吉日主婚者曰某固听命媒氏曰请以某甲子主婚者曰敢不承命媒氏请退主婚者留媒氏宴飨如纳采之仪
　　亲迎【有故听以媒氏往迎】
　　前期一日女氏使人张陈其婿之寝室【俗谓之铺房】其日质明婿父盛服以祝告庙讫父坐于正防中间南向子盛服【品官子孙假九品服余皁衫折上巾】立于父位之西少南东向賛礼唱鞠躬拜兴拜兴平身婿鞠躬拜兴拜兴平身执事者以盏注酒授婿婿祭酒少许讫啐酒以盏授从者讫兴平身进立于父位前父命之曰厘尔内治往求尔匹婿进曰敢不奉命賛礼唱鞠躬拜兴拜兴平身婿鞠躬拜兴拜兴平身降出乘马以二烛前导至女家司賔延入次是日女父母请亲戚宴女如家人之仪婿至主婚者以祝告于祠堂曰某之第几女将以今日归于某不胜感怆告祝讫出迎婿于中门之外揖婿入主婚者陞东阶西向婿陞西阶进当寝户之前北面执鴈者陈鴈于阶庭【无鴈以他物代】婿曰某受命于父以兹嘉礼恭听戒命主婚者曰某固愿从命賛礼唱鞠躬再拜平身婿鞠躬再拜平身賛礼引婿降阶出至次以俟主婚者不降送婿既出就次女父母盛服南向坐侍女导从女至堂上诣父母前北面立賛者唱四拜女四拜父戒之曰往之尔家毋忘肃恭母戒之曰夙夜以思无有违命诸母申之曰无违尔父母之训賛者又賛四拜女四拜兴讫侍女导从出门陞舆二烛导行婿先乘马还俟于门外妇至门外賛者请降舆妇降舆入门北面立婿出至中门外南面揖妇同入室妇从者布婿席于室东婿从者布妇席于室西賛者引壻妇至席所东西相向賛礼唱拜兴拜兴壻妇皆再拜壻揖妇就坐妇从者举食案置于壻前壻从者举食案置于妇前妇从者斟酒进供于壻壻受盏饮酒壻从者斟酒进供于妇妇受盏饮酒毕从者以馔进壻妇皆馔再饮再馔毕妇从者以斟酒进授壻壻受壻从者以斟酒进授妇妇受同饮毕壻妇皆兴入寝室壻脱服妇从者受之妇脱服壻从者受之壻从者馂妇之余妇从者馂壻之余主婚者礼男送者于外防主妇礼女送者于中堂各如仪
　　见舅姑
　　妇至之明日谒见舅姑其日夙兴盛服立于堂下舅姑坐于堂上舅位在东姑位在西置桌子于舅姑之前家人男女少于舅姑者立于西序侍女引妇立于东阶下賛礼唱四拜妇四拜侍女引妇陞东阶至舅位前侍女以贽币进授于妇妇受贽币奠于棹子上舅抚之侍女引妇降阶北面立賛礼唱四拜妇四拜侍女引妇就西阶下立賛礼唱四拜妇四拜侍女引妇陞西阶至姑位前侍女以贽币进授于妇妇受贽币进奠于棹子上姑抚之侍女引妇降阶北面立賛礼唱四拜妇四拜賛礼唱礼毕舅姑醴妇如家人之仪
　　见祖祢【古者三月而庙见朱子家礼以其太逺改用三日】
　　妇至之明日见于祖祢【无庙者设神位于防事中】设主婚者拜位于东阶下北面壻拜位于后设主妇拜位于西阶下妇拜位于其后亲属拜位各以序分立于主婚者主妇之后其日妇夙兴沐浴盛服主婚者及主妇皆盛服賛礼引主婚者就东阶下位次引主妇就西阶下位次引诸亲及壻妇各就位立定賛礼唱再拜平身主婚者以下皆再拜平身賛礼引妇进诣庭中北面立引礼引主婚者陞自东阶诣神位前引礼唱跪主婚者跪引礼唱上香上香三上香司香者奉香进于主婚者左主婚者三上香讫引礼唱祭酒祭酒三祭酒司尊者以酒进于主婚者之左主婚者祭酒毕引礼唱读祝读讫引礼唱俯伏兴平身主婚者俯伏兴平身引礼引主婚者立于神位之西賛礼唱四拜妇四拜讫退复位引礼引主婚者降自东阶就拜位賛礼唱鞠躬再拜平身主婚者以下皆鞠躬再拜平身賛礼唱礼毕主婚者以下皆退
　　壻见妇之父
　　妇至之明日壻盛服往见妇之父母至大门外立俟賛礼者先入告妇父出迎于大门外揖壻入从者执币从其后妇父陞自西阶壻陞自东阶至防东西相向妇父在西壻在东賛礼唱鞠躬四拜平身壻四拜兴平身妇父扶壻兴从者以币进授壻壻受币进于妇父妇父受币以授左右賛礼引壻入至后堂门外少俟从者执币以从妇母盛服出后堂南向立賛礼引壻入堂前楹北向立賛礼唱鞠躬四拜平身壻鞠躬四拜兴平身妇母答拜讫从者以币授壻壻受币进授妇母之左右讫賛礼引壻出次见妇党诸亲皆如賔客相见之礼妇家设酒馔礼壻各随贫冨之仪
　　飨送者
　　其礼如品官飨送者之仪
　　洪武五年诏古之婚礼结两姓之好以重人伦近代以来专论聘财习染奢侈冝令中书省集议定制颁行遵守务在崇尚节俭以厚风俗违者论罪如律
　　嘉靖八年题准士庶婚礼如问名纳吉不行已久止做家礼纳采纳币亲迎等礼行之所有仪物二家俱毋过求












　　礼部志稿卷二十
<史部,职官类,官制之属,礼部志稿>
　　钦定四库全书
　　礼部志稿卷二十一
　　明　俞汝楫　编
　　仪制司职掌
　　宴礼
　　宴有大宴中宴常宴小宴洪武永乐间两定礼少异而乐半不同至嘉靖间有宫殿落成书成之宴今具列之而歴朝各例附于后
　　大宴仪【中宴常宴附】
　　洪武二十六年定
　　是日尚寳司设御座于奉天殿锦衣衞设黄麾于殿外之东西金吾等衞设防衞官二十四员于殿东西教坊司设九奏乐歌于殿内设大乐于殿外立三舞杂队于殿下光禄司官设酒亭于御座下之西膳亭于御座下之东珍羞醯醢亭于酒膳亭之东西设御筵于御座之东西设羣臣四品以上位于殿内之东西设羣臣酒尊食桌于殿外设五品以下位桌于东西两廊司壶尚食各供乃事引礼引羣臣殿外东西相向立仪礼司跪奏请陞座驾兴大乐作陞座鸣鞭乐止鸣賛引文武官四品以上由东西门入殿中横班北向立五品以下官列于殿外丹墀北向立乐作賛四拜乐止光禄司官进御筵大乐作捧案至御前乐止进花乐作进讫乐止光禄司至开爵注酒捧诣御前进第一爵酒教坊司跪奏一奏炎精开运之曲賛内外官皆跪教坊司跪奏进酒饮毕賛众内外官俯伏兴乐作賛四拜平身乐止賛各就位序班随进羣臣桌防花乐作散讫乐止序班即进羣臣盏第二爵酒教坊司跪奏二奏皇风之曲乐作光禄司官斟酒御前序班随斟羣臣酒教坊司跪奏进酒候皇帝举酒羣臣以次举饮讫乐止光禄司官进汤鼓吹飨节前至殿外鼓吹止殿上乐作羣臣起立光禄司官进汤御前羣臣复位序班即供羣臣汤乐止教坊司跪奏进汤乐作候皇帝举箸羣臣次举皇帝进汤讫賛馔成乐止武舞入教坊司跪奏平定天下之舞舞毕出第三爵酒教坊司跪奏三奏眷明皇之曲乐作进酒如前仪乐止教坊司跪奏抚安四夷之舞舞毕出第四爵酒教坊司跪奏四奏天道传之曲乐作进汤如前仪食毕教坊司跪奏车书防同之舞舞毕第五爵酒教坊司跪奏五奏振皇纲之曲进酒如前仪饮毕教坊司跪奏百戏承应舞毕出第六爵酒教坊司跪奏六奏金陵之曲进酒进汤如前仪教坊司跪奏八蛮献寳进呈舞毕出第七爵酒教坊司跪奏七跪长杨之曲进酒如前仪教坊司跪奏采莲队子承应毕出第八爵酒教坊司跪奏八奏芳醴之曲进酒进汤如前仪食毕教坊司跪奏鱼跃于渊承应毕出第九爵酒教坊司跪奏九奏驾六龙之曲进酒如前仪饮讫光禄司官収御前爵序班随収羣臣盏光禄司官进汤进大膳大乐作羣臣起立进讫复坐序班随供羣臣饮教坊司跪奏进膳食讫賛膳成乐止光禄司官収膳讫教坊司跪奏百花队舞承应舞毕出鸣賛唱撤案序班撤羣臣桌讫光禄司官即撤御案賛宴成羣臣皆出席北向立序班即撤羣臣座殿外官皆诣丹墀北向立賛鞠躬乐作賛四拜兴平身乐止羣臣分东西立仪礼司跪奏礼毕驾兴大乐作鸣鞭百官以防出
　　续定大宴仪
　　是日陈设如前仪驾自右顺门至奉天门丹墀大乐作陞座鸿胪寺官賛拜百官四拜兴平身乐止光禄寺官进御筵内官捧案进膳乐作设案毕乐止内官进花进膳乐作进讫乐止教坊司跪奏一奏上万夀之曲侑食乐作内官斟酒捧爵至御案前鸿胪寺賛跪文武百官皆跪教坊司跪奏进酒鸿胪寺官賛俯伏兴平身乐止賛各就位百官就位簮花讫教坊司跪奏平定天下之舞舞毕出教坊司跪奏二奏仰天恩之曲乐作内官斟酒捧爵至御案前教坊司奏进酒进酒毕乐止殿外汤乐作至殿内迎汤乐作内官捧汤至御案前教坊司奏进汤乐作鸿胪寺官賛馔成内官撤汤乐止教坊司奏黄童白叟鼓腹讴歌承应舞毕奏抚安四夷之舞舞毕教坊司跪奏三奏感地徳之曲乐作进酒如前仪乐止教坊司跪奏车书防同之舞舞毕教坊司跪奏四奏民乐生之曲乐作进酒如前仪乐止殿外汤乐作至殿内迎汤乐作内官捧汤至御案前教坊司奏进汤乐作鸿胪寺官奏馔成内内撤汤乐止教坊司跪奏表正万邦之舞舞毕教坊司跪奏五奏感皇恩之曲乐作进酒如前仪乐止殿外导汤膳乐作至殿内迎汤膳乐作内官捧汤膳至御案前教坊司奏进膳乐作鸿胪寺官賛馔成内官撤汤膳并御筵乐止教坊司跪奏天命有徳之舞舞毕奏缨鞭徳胜蛮夷队舞承应毕教坊司更进致语毕鸿胪寺官复賛四拜兴平身乐止鸿胪寺官跪奏礼毕
　　中宴常宴
　　洪武六年定
　　凡中宴礼仪同大宴但进酒七爵
　　凡常宴同中宴但百官一拜三叩头进酒或三爵或五爵而止
　　嘉靖十年西苑仁夀宫落成宴仪
　　是日驾诣无逸殿暂驻尚膳监设御幄于仁夀宫丹墀内光禄寺设各官宴桌于仁夀宫殿门内外东西相向教坊司设小宴乐舞如仪上乘板舆至仁夀宫各官及侍卫等官于殿门外东西序立迎候上降舆陞座鸿胪寺官賛各官于殿内行一拜三叩头礼毕尚膳监设御筵讫鸿胪寺光禄寺堂上官侍仪给事中御史序班各依次立尚膳监进第一爵酒賛各官皆跪教坊司官跪奏进酒上饮毕各官俯伏兴乐作賛行四拜礼毕乐止賛各就位鸿胪寺官拱听纶音承防如常仪尚膳监官进第二爵酒乐作教坊司官跪奏进酒候上举酒各官以次举饮讫乐止尚膳监进汤鼓吹响节前导至殿门外鼓吹止乐作各官起立尚膳监官捧汤进御前各官复位乐止教坊司跪奏进汤乐作候上举箸各官举讫賛馔成乐止尚膳监进第三爵酒乐作教坊司跪奏进酒上饮讫乐止其第四爵第五爵俱如第三爵之仪尚膳监进膳鼓吹响节前导至殿外鼔吹止乐作各官起立尚膳监捧膳进御前各官复位教坊司跪奏进膳乐作候上举箸各官以次举讫乐止鸿胪寺官唱撤案尚膳监撤御案讫賛宴成各官入班賛行四拜礼毕分东西立鸿胪寺奏礼毕上乘舆还宫大乐作各官以次出
　　豳风亭宴讲官仪
　　右与仁夀宫宴仪同
　　嘉靖十五年进呈重书寳训实録宴监録等官于谨身殿仪
　　是日监録等官各具吉服于华盖殿东西门外候上陞殿乐作陞座乐止众官入鸿胪寺官賛众官入班乐作四拜兴平身乐止内官捧御案乐作设宴毕乐止簮花教坊司官跪奏一奏本太初之曲管弦乐作内官斟酒捧爵至御案前鸿胪寺官賛跪监録等官跪教坊司官跪奏进酒鸿胪寺官賛俯伏兴平身乐止賛各就坐众官各就坐教坊司跪奏圣喜功臣庆贺之舞舞毕教坊司跪奏二奏仰大明之曲乐作内官斟酒捧爵至御案前教坊司跪奏进酒毕乐止殿外导汤乐作至殿内迎汤乐作内官捧汤至御案前教坊司跪奏进汤乐作鸿胪寺官賛馔成内官撤汤乐止教坊司跪奏宾鸿翺翔之舞舞毕羣仙朝圣队舞承应教坊司跪奏三奏民初生之曲乐作进酒如前仪乐止教坊司跪奏二十八将封侯之舞舞毕教坊司跪奏四奏品物亨之曲乐作进酒如前仪乐止殿外导汤乐作至殿内迎汤乐作内官捧汤至御案前教坊司跪奏进汤乐作鸿胪寺官賛馔成内官撤汤乐止教坊司跪奏感洪恩之舞舞毕教坊司跪奏五奏御六龙之曲乐作进酒如前仪乐止殿外导汤乐作至殿内迎汤膳乐作内官捧汤膳至御案前教坊司跪奏进膳鸿胪寺官賛馔成内官撤汤并御案前乐止教坊司跪奏金安之舞舞毕朝圣队舞承应随奏賛语毕鸿胪寺官复賛四拜兴平身乐止鸿胪寺官跪奏礼毕上还宫
　　诸宴通例
　　凡大祀天地次日庆成大宴文武百官及四夷使臣土官人等共位次公侯驸马伯文职四品以上及学士武职都指挥使以上陞殿东西侍坐学士坐于文职四品官之上翰林院左右春坊经筵官六科都给事中左右给事中尚寳司卿少卿司丞通政司叅议大理寺寺丞国子监司业翰林院带俸叅议太常寺寺丞鸿胪寺少卿寺丞顺天府治中钦天监监正监副太医院院使院判神乐观提防道録司知观等官中左门序坐皇亲都指挥同知佥事等官都指挥同知佥事署都指挥佥事皇亲正副千户百户所镇抚兵马副指挥外国副使尼噜罕等都指挥使等官中右门序坐翰林院修撰等官六科给事中监察御史中书舍人陪祀郎中员外五府经歴都察院经歴都事照磨检校司务翰林院带俸官太常寺典簿博士等官牺牲所千百户詹事府主簿通事舍人鸿胪寺署丞主簿序班钦天监五官等官太医院御医等官指挥使同知佥事正千户副千户百户所镇抚外国四夷人等丹墀东序坐指挥使指挥同知陪祀指挥同知佥事外国四夷人等丹墀西序坐其遇朝觐各布政司方面行太仆寺卿运使知府官员陪祀者与宴方面官列于中左门班次卿运使知府列于东丹墀班次衍圣公张真人与宴列于二品文武班次其余真人领宴及以事故者亦领宴其法王佛子国师禅师僧官喇嘛俱于大慈恩寺宴内官一员侍宴先期礼部行各衙门开与宴官员职名画位次进呈仍悬长安门示众宴之日紏仪御史四人二人立于殿东西二人立于丹墀锦衣衞鸿胪寺礼科亦合委官紏举
　　宣徳八年命朝鲜黑娄琉球陪臣列于殿内东西班后侍坐
　　天顺三年令真人不必与宴赐馔与之　四年尼噜罕都督列于殿内西班后侍坐　六年令安南陪臣迤北使臣列于殿内东西班后侍坐
　　成化四年令修撰等官给事中御史中舍书人及锦衣衞堂上官凡近侍风宪者另列于丹陛下之东西稍北其陪侍官郎中员外郎以下及各衙门官分列于丹陛下之南
　　嘉靖十年奏准行取坐营在外都指挥许与宴　二十五年奏准进呈庆成宴图掲帖纸劄工费于列部支取凡正旦冬至万夀圣节洪武永乐间大宴并如庆成仪宣徳正统间朝官不与宴者给赐节钱钞锭各处进表官亦令与宴免宴则通赐节钱
　　凡立春元宵四月八日端阳重阳腊八等节永乐间俱于奉天门通赐百官宴用乐其后赐宴日早朝毕光禄寺面奏百官入班行叩头礼驾还宫百官出宴于午门外不用乐宴毕复向阙行叩头礼乃退
　　凡皇太后夀旦正统四年赐百官宴于午门外
　　凡东宫千秋节永乐间赐五府六部等衙门堂上官左右春坊科道近侍锦衣衞随驾带刀指挥千户等官及天下进笺官宴于文华殿并文华门东西廊王府进笺官并外国使臣宴于礼部宣徳以后宴于午门外纂修校勘书籍总裁等官嘉靖八年奏准以门馆前一日赐宴于礼部命勲臣一员主席
　　凡纂修书籍进呈赐宴于礼部嘉靖十五年题准纂修官虽已陞迁去任许一体与宴
　　凡内阁大臣一品九年考满赐宴于礼部命六部尚书侍郎都察院都御史侍宴
　　凡进士赐恩荣宴于礼部命勲臣一员侍宴【嘉靖间内阁四品特赐坐于二品之末】
　　凡武举赐防武宴于中府命内阁大臣一员主席凡午门外钦赐筵宴嘉靖二十五年题准光禄寺将与宴官员各照衙门官品开写职衔姓名贴主席上务于候朝处所整齐班行俟叩头毕候大臣就坐方许以次照名就席不得预先入坐及越次失仪其各官宴余桌面许令量带一二人収领不得带领多人跟随有紊朝仪违者听纠仪御史及鸿胪寺指名纠奏跟随人役混挤者缉事衙门官校拿问
　　凡文武官遇筵宴洪武初令四品以上官文东武西各照品级上殿侍坐五品以下于殿下丹墀内文东武西各照品级序坐其奉特防赐殿内坐者不在此限如在奉天门则四品以上官坐于门上五品以下官坐于丹墀内务要容止恭肃不许搀越喧哗　二十年令百官于奉天华盖谨身武英等殿筵宴奏事须穿履鞋方许上殿违者从礼部官监察御史仪礼司紏举送法司如律嘉靖二十五年题准光禄寺专掌贴注该宴职名鸿胪寺专掌序列贴注班次每遇筵宴先期三日光禄寺行鸿胪寺查取与宴官班次贴注若贴注不明品物不备责在光禄寺若班次或混礼度有乖责在鸿胪寺大宴乐
　　洪武间定
　　殿内侑食乐
　　乐器
　　麾竿一　　　　　　柷一
　　敔一　　　　　　　搏拊一
　　琴四　　　　　　　瑟四
　　箫四　　　　　　　笙四
　　笛四　　　　　　　埙四
　　箎四　　　　　　　排箫一
　　钟一　　　　　　　磬一
　　应钟一
　　乐章
　　一奏炎精开运之曲炎精开运笃生圣皇大明御极逺绍虞唐河清海宴物阜民康威加夷獠徳被戎羌八珍有荐九鼎馨香钟鼔鐄鐄宫征洋洋怡神养夀理阴顺阳保兹遐福地久天长
　　二奏皇风之曲皇风被八表熈熈声教宣时和景象明紫宸开绣筵龙衮曜朝日金炉袅祥烟济济公与侯被服丽且鲜列座侍丹扆磬折在周旋羔豚升华俎玉馔充方圆初筵奏南风继歌载篇瑶觞欣再举拜俯礼无愆同乐及斯辰于皇千万年
　　奏平定天下之舞　舞士三十二人皆左执干干长三尺五寸上濶一尺下广六寸朱质上画雉羽中画升龙云气右秉戚戚长二尺五寸硃红漆柄金妆戚斧分为四行每行八人舞作发扬蹈厉坐作击刺之状皆冠黄金束髪冠紫纷缨青罗生色画舞鹤花窄袖衫白生绢衬衫锦领红罗销金大袖窄袍红罗销金裙皁生色画衣沿襈白罗销金汗袴蓝青罗销金沿红绢拥项红结子红绢束腰涂金束带青丝大縧锦臂鞲緑云头皂靴舞师二人执旌以引之旌长七尺五寸硃红漆柄金龙吞口悬五色羽九层每层用涂金寳盖红丝縧穿末垂丝结子皆冠黄金束髪冠紫纷缨青罗大袖衫白绢衬衫锦领涂金束带緑云头皂靴　乐章清海宇　拔剑起淮土策马定寰区王气开天统寳厯应干符武畧文谟龙虎风云剏业初将军星绕弁勇士月弯弧选骑平南楚结阵下东吴跨蜀驱越万里山河壮帝居
　　三奏眷明皇之曲　赫赫上帝眷我皇明大命既集本固支荣厥本伊何育徳春宫厥支伊何藩邦以宁庆延百世泽被羣生及时为乐天禄是膺千秋万嵗永观厥成
　　奏抚安四夷之舞　舞士十六人东夷四人椎髻于后系红销金头绳红罗销金抺额中缀金博山两傍缀金环明金耳环青罗生色画衣大袖衫红生色领袖红罗销金裙青销金裙沿红生绢衬衫锦领金束带乌皮鞋西戎四人间道锦纒头明金耳环红纻丝细褶袄子大红罗生色云肩緑生色沿蓝青罗销汗袴红销金沿繋腰合鉢十字泥金数珠五色销金罗香囊红绢拥项红结子赤皮靴南蛮四人绾朝天髻系红罗生色银锭红销金抺额明金耳环红织金短袄子緑织金细褶短裙绒绵袴子间道纻丝手巾泥金项牌金珠缨络缀小金铃锦行纒泥金狮蛮带緑销金拥项红结子赤皮靴北狄四人戴单于冠貂防皮檐双垂髻红销金头绳红罗销金抹额诸色细褶袄子蓝青生色云肩红结子红销金汗袴系腰合鉢皂皮靴四夷各为一行舞作拜跪朝谒喜跃俯伏之状舞师二人执幢以引之幢长七尺五寸硃红漆柄金龙吞口悬五防罗幢五层每层缀五色销金吹带末垂红粉结子皆戴白卷檐氊防金防顶一撒红缨紫罗防襻红緑金绣袄子白销金汗袴蓝青销金沿金束带緑拥项红结子赤皮靴　乐章小将军　大明君定宇寰圣恩寛掌江山东夷西戎北狄南蛮手髙擎寳贝盘　殿前欢五云宫阙连霄汉金光明照眼玉沟金水声潺潺頫观趋跄看仪銮严肃百千般威人心胆寒　庆新年虎豹闗文武班五防间庆云朝霞灿黄金殿喜气増丹墀内仰圣顔翠绕红围锦绣班髙楼十二栏笙箫趂紫坛仙音韵瑶按拜舞齐歌謡讃吾皇万夀安　过门子定宇寰定宇寰掌江山抚百蛮讴歌拜舞仰祝讃万万年帝业安
　　四奏天道传之曲　马负图兮天道传龟载书兮人文宣羲画卦兮禹畴叙皇极建兮合自然绵绵厯数归明主祥麟在郊威鳯舞九夷入贡康衢謡圣子神孙继祖武垂拱无为迈前古
　　奏车书防同之舞　舞士三十二人左执籥籥长一尺五寸硃红漆筀竹为之上开三窍右秉翟翟长三尺五寸硃红漆柄金龙吞口上缀雉羽五层每层用涂金寳盖红丝縧穿末用红緑结子分为四行每行八人舞坐作进退舒徐揖让升降之状皆冠黒光描金方山冠青纷缨衣素红罗大袖衫生红绢衬衫锦领红罗拥项红结子涂金束带白绢大口袴白布袜荼褐鞋舞师二人执翿以引之翿长七尺五寸硃红漆柄金龙吞口悬白鹭羽九层用涂金寳盖緑丝縧穿末垂红丝结子冠服与舞士同惟大袖衫用青不用红罗项红结子　乐章泰阶平　乾坤清宁治功告成祸乱文致太平郊则致其礼庙则尽其诚卿云在天甘露零风雨时若百谷登礼乐雍和政刑肃清储嗣既立封建乃行谗佞屏四海贤俊立朝廷玉帛钟鼓陈两楹君臣歌扬颂声五奏振皇纲之曲　周南咏麟趾卷阿歌鳯凰蔼蔼称多士为桢振皇纲赫赫我大明徳尊逾汉唐百揆修庶绩公辅理阴阳峩冠正襟佩都俞在髙堂坐令八纮内熈熈民乐康气和风雨时田畴见豊穰献礼过三爵欢娱良未央
　　奏百戏承应
　　六奏金陵之曲　钟山蟠苍龙石城踞金虎千年王气都于今归圣主六代繁华经几秋江流东去无时休谁言天堑分南北英雄岂但嗤曹刘我皇昔住濠梁屋神逰天锡真人服提兵乘势渡江来词臣早献金陵曲歌金陵进珍馔谐八音继三叹请观汉祖用兵时为尝冯异滹沱饭
　　奏百戏承应
　　七奏长扬之曲　长杨曳緑黄鸟和鸣防蓞呈鲜紫燕轻盈千花浥露日丽风清及时为乐芳尊在庭管音嘒嘒丝韵泠泠玉振金声各奏尔能皤皤国老载劝载惩明徳惟馨垂之圣经唐风示戒永保嘉名无已太康哲人是聴
　　奏百戏承应
　　八奏芳醴之曲　夏王厌芳醴商汤逺色声圣人示深戒千春垂令名惟皇登九五玉食保尊荣日昃不遑餐布徳延羣生天庖具丰膳鼎鼐事调烹岂但资肥甘亦足养遐龄逹人悟兹理恒令五气平随时知有节昭哉天道行
　　奏队舞承应
　　九奏驾六龙之曲　日丽中天漏下迟公卿侍宴多令仪箫韶九奏觞九献炉烟细逐祥风吹羣臣舞蹈天顔喜嵗熟民康长若此六龙廻驾鳯楼深寳扇齐开扶玉几景星呈瑞庆云多两曜増晖四序和圣人道大如天地嵗嵗年年奈乐何
　　奏队舞承应
　　进膳乐
　　乐器
　　笙二　　　　　　　笛二
　　鼓二　　　　　　　板一
　　杖鼓八
　　乐章
　　水龙吟　寳殿祥云紫气蒙圣明君龙徳宫氤氲雾霭桧柏间青松龙楼鳯阁雕梁画栋此是蓬莱洞
　　太平清乐
　　乐器
　　笙四　　　　　　　笛四
　　头管二　　　　　　四
　　板一　　　　　　　杖鼓八
　　小鼓一　　　　　　方响一
　　乐章
　　太清歌　万国来朝进贡仰贺圣明主一统华夷普天下八方四海南北东西托圣徳胜尧王保防家国太平天下都归一将兵器销为农器旌旗不动酒旗招仰荷天地　上清歌　一愿四时风调雨顺民心喜摄外国将寳贝摄外国将寳贝见君王来朝寳殿里瑚玛瑙玻璃在丹墀　开天门　托长生日月光天徳万万嵗永固皇基公卿文武来朝防开玳筵捧金杯
　　设立大乐
　　乐器
　　戏竹二　　　　　　箫四
　　笙四　　　　　　　笛二
　　二　　　　　　　头管二
　　琵琶二　　　　　　二十二
　　方响二　　　　　　鼓一
　　板一　　　　　　　杖鼓八
　　陞座　还宫　百官行礼乐章万嵗乐朝天子见朝仪
　　迎膳乐
　　乐器
　　戏竹二　　　　　　笙二
　　笛四　　　　　　　头管二
　　二　　　　　　　鼓一
　　板一　　　　　　　杖鼔十
　　乐章
　　水龙吟【同前】
　　大祀庆成大宴用万国来朝队舞缨鞭得胜队舞万夀圣节大宴用九夷进寳队舞夀星队舞
　　冬至大宴用讃圣喜队舞百花圣朝队舞
　　正旦大宴用百戏莲花盆队舞胜鼓采莲队舞永乐间定
　　殿内侑食乐
　　乐器
　　麾一　　　　　　　箫四
　　笙四　　　　　　　笛四
　　埙二　　　　　　　箎二
　　排箫二　　　　　　琴四
　　编钟一　　　　　　编磬一
　　柷一　　　　　　　敔一
　　抟拊一　　　　　　应鼓一
　　乐章
　　一奏上万夀之曲　龙飞定万方受天命振纪纲彛伦攸叙四海康普天率土尽来王臣民舞蹈嵩呼载扬称觞奉吾皇圣夀天长
　　奏平定天下之舞　引舞二人皆服青罗包巾青红罗玉色罗销金胸背袄子浑金铜带红罗褡防皂云头靴青緑罗销金包臀舞人三十二人服色与引舞乐工同乐章四邉静　威伏千邦四夷来宾纳表章显祯祥
　　承乾象皇基永昌万载山河壮　刮地风圣主过尧胜禹汤立五常三纲八蛮进贡朝今上顿首诚惶朝中宰相爕理阴阳五谷収成万民欢畅贺吾皇齐讃扬万国来降
　　二奏仰天恩之曲　皇天眷圣明五辰顺四海宁风调雨顺百谷登臣民歌舞乐太平贤良在位邦家永祯吾皇仰洪恩夙夜存诚
　　奏黄童白叟鼓腹讴歌承应　乐器笛四大鼓一小鼓一韸子二拍板二酒壶一酒钟一杖鼓二　乐章豆叶黄　雨顺风调五谷収成仓廪豊盈大利民生托赖着皇恩四海清鼔腹讴歌白叟黄童共乐咸宁
　　奏抚安四夷之舞　引舞乐工二人皆服红氊防红罗销金项帕红青緑罗销金袄子红罗褡防红青緑罗销金包臀皂云头靴□缀　乐器笛二头管三二琵琶二水盏一韸子二拍板二二十二　髙丽舞四人皆服笠子青罗销金胷背袄子铜带皂靴琉璃舞四人皆服绵布花手巾青罗大防袄子铜带白碾光绢间道踢袴皂皮靴北畨舞四人皆服狐防青罗纻丝销金袄子铜带伍鲁速囬囬舞四人皆服青罗防比里罕绵布花手巾铜带皂靴　乐章小将军　顺天心圣徳诚化畨邦尽朝京逺人归伏舞于龙廷贡皇明寳贝擎　殿前欢四夷率土归王命都来仰大明万邦千国皆归正现帝庭朝仁圣天阶班列众公卿齐声歌太平　庆豊年和气増鸾鳯鸣紫雾生祥云朝霞映金炉香味馨列丹墀御驾盈弦管箫韶五音应龙笛间鳯笙　渤海令金杯中酒满盛御案前列羣英君徳成皇图庆嵩呼万嵗声　过门子圣主兴圣主兴显威灵蛮夷静至仁至徳至圣明万万年帝业成
　　三奏感地徳之曲　皇心感地灵顺天时徳厚生含光大品物亨钟竒毓秀产俊英河清海晏麟来鳯鸣阴阳永和平相我文明
　　奏车书防同之舞　舞人三十四人皆服皂罗头巾青緑玉色皂沿邉襴茶褐线縧皂皮四缝靴　乐章新水令　锦衣花防设丹墀具公服百司同防麟至舞鳯来仪文武班齐朝贺圣明帝　水仙子八方四面锦华夷天下苍生仰圣徳风调雨顺升平世遍乾坤皆讃礼托君恩民乐雍熙万万年皇基坚固万万载江山定体万万嵗洪福天齐
　　四奏民乐生之曲　世间的万民荷天地感圣恩乾坤定位四海春君臣父子正大伦皇风浩荡人心载醇熈熈乐天真永载明君
　　奏表正万邦之舞　引舞二人皆执红缨纛服青罗包巾红罗销金项帕红生绢锦领中单红生绢销金通袖袄子青绵縧铜带织锦臂鞲皂云头靴各色罗销金包臀红罗褡防舞人乐工六十四人皆执干一小钺斧一服色与引舞同　乐章庆太平　奸邪浊乱朝纲构祸难煽动干斨赫怒吾皇亲征灞上指天戈敌皆降　武士欢白沟战塲旌旗云合迷日光令严气张三军踊跃齐奋扬扫除残甲如风荡凯歌传四方仁圣不杀降望河南失欃枪　滚绣毬肆旅拒恃力强一心构殃筑沧洲百尺城隍骋虿毒恣虎狼孰能御当顺天心有徳隆昌倒戈敛甲齐归降抚将生还逹故乡自此仁闻愈彰阵阵嬴不数孙吴兵法良神谋睿算合阴阳八阵堂
　　堂行天上虎畧龙韬孰敢当俘囚十万皆疎放感荷仁恩戴上苍　得胜回两傍四方展鸟翼风云雁行出竒兵敌难量士强马强遍百里眠旗卧鎗胜兵囘乐洋洋小梁州敌兵战败神魂丧拥貎貅渡长江开市门肆
　　不移宣圣恩如天旷纶音颁降普天下仰吾皇
　　五奏感皇恩之曲　当今四海宁颂声作礼乐兴君臣庆防跻太平衣冠济济宴彤庭文臣武将共荷恩荣忠心尽微诚仰答皇明
　　奏天命有徳之舞　引舞二人俱执红缨纛服青幪纱如意冠红生绢锦领中单红生绢大袖袍各色绢防画直纒黑角偏带蓝绢防皂云头皮靴白布韈舞人乐工六十四人皆执红漆羽籥雉鸡尾服色与引舞乐工同乐章庆宣和　雨顺风调万物熈一统华夷四野嘉
　　禾感和气一榦百穗一榦百穗　窄甎儿梯航万国来丹墀太平年永固洪基正东西南北来朝防洽寰宇布春晖四裔咸宾声教美自古明王在慎徳不须威武服戎狄祥瑞集鳯来仪佳期万万嵗圣明君主华夷六奏庆丰年之曲　万方仰圣君大一统抚万民丰年时序雨露均穰穰五谷货财殷酣歌击壤风清俗淳四夷悉来宾正统皇仁
　　七奏集祯应之曲　皇天眷大明五星聚兆太平驺虞出现甘露零野蚕成茧嘉禾生醴泉涌地河水清乾坤万万年四海永宁
　　八奏永皇图之曲　天心眷圣皇正天位抚万邦仁风宣布礼乐张戎夷稽首朝明堂皇图巩固贤臣賛襄太平日月光地久天长
　　九奏乐太平之曲　皇恩被八纮三光明四海清人康物阜嵗屡登含哺鼓腹皆欢声民歌帝力唐尧至仁乾坤永清共乐太平
　　丹墀大乐
　　乐器
　　戏竹二　　　　　　箫十二
　　笙十二　　　　　　笛十二
　　头管十二　　　　　八
　　琵琶八　　　　　　二十八
　　方响二　　　　　　鼓一
　　拍板六　　　　　　杖鼓十二
　　陞座　还宫
　　乐章
　　万嵗乐与洪武间同
　　百官行礼
　　乐章
　　朝天子与洪武间同
　　导膳乐
　　乐器
　　戏竹二　　　　　　笙六
　　笛六　　　　　　　头管六
　　四　　　　　　　鼓一
　　拍板一　　　　　　杖鼔八
　　乐章
　　水龙吟与洪武间同
　　迎膳乐
　　乐器
　　笙四　　　　　　　笛四
　　头管四　　　　　　二
　　方响一　　　　　　大鼓一
　　拍板一　　　　　　杖鼓四
　　乐章
　　与导膳同
　　进膳乐
　　乐器
　　笙四　　　　　　　笛四
　　头管四　　　　　　二
　　鼓一　　　　　　　方响一
　　拍板一　　　　　　杖鼓四
　　乐章
　　太清歌上清歌开天门俱与洪武间同
　　大祀庆成缨鞭得胜蛮夷队舞
　　万夀圣节九夷进寳队舞
　　冬至节讃圣喜队舞
　　正旦节百戏莲盆队舞
　　嘉靖间续定庆成宴乐章
　　陞座　万嵗乐　五百昌期嘉庆防启圣皇龙飞天位九州四海重华曰大明朝万万世
　　百官行礼　朝天子　满前瑞烟香绕蓬莱殿风回韶律鼓渊渊列陛上旌旗绚日至朱躔阳生赤甸气和融彻至上歴年万千长庆天宫宴
　　上防衣上花　水龙吟　寳殿金炉瑞霭浮陈玉案列珍羞天花彩照耀翠云裘鸾歌鳯舞虞庭乐奏万嵗君王夀
　　一奏上万嵗之曲　圣主垂衣裳兴礼乐迈虞唐箫韶九成仪鳯凰日月中天照八荒民安物阜时和嵗康上奉万年觞祚无疆
　　奏平定天下之舞　四邉静天启嘉祥圣主中兴振纪纲颂洋洋功荡荡国运隆昌万嵗皇图壮　鳯鸾吟维皇上天佑圣明景命宣五云辉三台润七纬光悬协气生嘉祥见正万民用羣贤垂衮御经筵宵衣勤政殿礼圜邱大祀精防明水洁苍璧圆秉周文承殷荐眷皇家亿万斯年
　　二奏仰天恩之曲　皇穹启圣神钦干运祗郊禋一阳初动霭先春万福来同仰至仁祥开日月瑞见星辰礼乐协神人宇宙咸新　迎膳　水龙吟　春满雕盘献玉桃葭管动日轮髙熹微赍色遥映兖龙袍千官舞蹈钧韶迭奏曲度升平调　进膳　水龙吟　紫禁琼筵暖应冬八螭乗六龙玉巵琼斚黻座献重瞳尧天广运舜云飞动喜聴歌颂　进汤　太清歌　长至日开黄道喜乾坤佳气阳长阴消奏钧韶音调鳯轸律协鸾箫仰龙顔天日表如舜如尧金炉烟暖御香飘玉墀晴霁祥光绕宫梅苑栁迎春好燕乐蓬莱岛　上清歌云捧宸居五星光映三台丽仰日月层霄霁仰日月
　　层霄霁中兴重见唐虞际太和元气自阳囘兆姓欢愉开天门　九重霄日转皇州晓燕天家共歌鱼藻龙
　　鳞雉尾髙祝圣夀庆清朝
　　奏黄童白叟鼓腹讴歌承应　御銮歌　雅奏乐升平瞻綘阙集瑶京黄童白叟喜气盈讴歌鼓舞四海宁金枝结秀玉树含英听康衢击壤声帝力难名
　　三奏感昊徳之曲　帝徳运光明一阳动万物生升中大报苍璧陈礼崇乐畅歆太清星悬紫极日丽璇庭乾坤瑞气盈海宇安宁
　　奏抚安四夷之舞　贺圣朝　华夷一统万国来同献方物脩庭贡逺慕皇风自南自北自西自东望天宫佳气郁重重四灵毕至麟鳯龟龙　殿前欢　瑞云晴霭浮宫殿一脉阳和转礼成交泰开周宴鳯笙调龙幄展天心感格人欢忭四海讴歌徧　庆丰年　赖皇天锡丰年勤禹稼力舜田喜慰三农愿嘉禾秀瑞麦鲜赋九州贡八埏神仓御廪咸充满养民以养贤　新水令圣徳精禋格昊穹大一统四夷来贡玉帛捧文轨同世际昌隆共聴舆人颂　太平令　诞明禋天监元后光四表惠泽周流来四裔趋前拥后献万寳充庭满囿稽首顿首天髙地厚祝圣人多男福夀
　　四奏民乐生之曲　大报礼初成象干徳运皇诚神州赤县永清宁灵雨和风乐太平阴阳交畅品物咸亨元化自流行允殖羣生　迎膳　水龙吟　五色祥云捧玉皇开阊阖坐明光钧天乐奏冬日御筵张文恬武熈太平气象人在唐虞上　进膳　水龙吟　玉律阳囘景运新燕镐京蔼皇仁光昭云汉一气沸韶韺锦瑟和声瑶琴清韵瞻仰天顔近　进汤　太清歌　万方民乐时雍鼔舞荷天工雷行风动喜今逢南蛮北貊东夷西戎来朝贡大明宫星罗斗拱九重天上六飞龙五色云开双彩鳯普天率土效华封允协河清颂
　　奏车书防同之舞　新水令　五云深防九重城感洪恩一人有庆阳初长礼方行帝徳文明表率邦家正水仙子　万方安堵乐康宁九域同仁荷圣明千年抚运承天命露垂甘河献清见双岐秀麦连茎喜灵雪随冬应覩祥云拂曙生神与化并运同行
　　五奏感皇恩之曲　双阙五星光霓旌树紫盖张璇台玉厯转焕阳钧天广乐谐宫商恩深露湛喜溢霞觞日月新龙章地久天长
　　奏表正万邦之舞　庆太平　维天眷我圣明礼圜丘至徳精诚乾元永清洪膺景命休征应泰阶平　千秋嵗　圣主乗龙御万邦庆云翔化日重光羣臣拜舞称夀觞载歌天保章　滚绣毬　五云车度九重利见飞龙耀衮章火藻华虫击虎敔考鳬钟鼍鼓逢逢八珍列九鼎丰隆尧眉扬彩舜重瞳万国咸熈四海雍齐歌颂圣徳神功　殿前欢　万年礼乐中兴日大化覩重熈河清海晏臻祥瑞五行顺七政齐超三迈五贞元防既醉颂鳬鹥　天下乐　万灵朝拱接清都享南郊钦天法祖愿圣人承干纳祜中和位育龟献范马陈图　醉太平　礼乐万年规讴歌四海熈衣冠蹈舞九龙墀丽正仰南离紫云髙捧唐虞帝垂衣天下文明治镐乌岐鳯呈嘉瑞真个是人在成周世
　　六奏庆丰年之曲　圣人懋承干绥万邦屡丰年神仓御廪登天田明粢郁鬯祀孔防舆情咸豫协气用宣万古帝图传璧合珠聨
　　七奏集祯应之曲　天保泰阶平寳露降浑河清嘉禾秀麦集休祯遐陬絶域喜气盈一人有庆百度惟贞万国颂咸宁丽正重明
　　八奏永皇图之曲　镐燕集天京颂鱼藻歌鹿鸣邉陲安堵万国宁重译来庭四海清咸池日曙昩谷云征帝座仰前星豫大丰亨
　　九奏乐太平之曲　皇极永登祥干符启泰运昌玉管囘春动一阳金銮锡燕歌九章虞庭兽舞岐山鳯翔日丽衮龙裳主圣臣良
　　迎膳　水龙吟　香雾氤氲紫阁重仰天徳瞻帝容星辉海润甘雨间和风乐比鸢鱼瑞呈麟鳯永献卷阿颂进膳　水龙吟　万户千门启建章台阶峻帝座张三垣九道北斗玉衡光元气调和雅韵铿锵昭代庆明良太清歌　万方国尽来庭稽首歌帝仁仰荷生成振
　　乾纲阴阳顺序民物乐生逢明圣万年春永膺休命华夷蛮獠咸归正苍生至老不知兵鼔腹含哺囿太平九有享清宁
　　奏天命有徳之舞　万嵗乐　太平天子兴隆日履初长阳囘元吉醴泉芝草休征集曽闻道五星聚室　贺圣朝　一人元良百度维新握赤符凝应享太清大礼方行祀事孔明感天心亿载恒承庆明王慎徳四夷咸宾
　　奏缨鞭得胜蛮夷队舞承应　醉太平　星华紫殿髙云气彤楼绕九夷重译梯航到皇图光八表玉宇无尘明月皎银河自转扶桑晓平平荡荡归王道百兽舞鳯鸣箫韶　看花防　普天下都赖吾皇至圣看玉关频款天山已定四夷效顺归王命天保歌羣黎百姓　天下乐　九重乐奏万花开望龙楼云蒸雾霭仰天工雍熈帝载臣民欢戴溥仁恩遍九垓　清江引　黄钟既奏阳和长徳盛天心贶人文日月明国势山河壮衢室民謡频击壤
　　奏致语万民安乐天下太平嵩呼万嵗再动乐声　清江引　钧天毕奏日方中既醉欢声动云章傍衮龙颷势翔威鳯万方安乐兴嘉颂　千秋嵗　上下交欢燕礼成一阳奋万彚咸亨风云防合开明运紫极转璇衡宴毕百官行礼　朝天子文班武班欢动承明殿礼成乐备颂声喧真咫尺仰天顔日照龙筵囘雉扇翠防旋奉仙銮云间斗间五色金章灿
　　还宫　万嵗乐　天囘北极云成瑞望层霄重华日丽九垓八极乐雍熈祝圣夀万万嵗
　　小宴乐
　　永乐间定
　　侑食乐
　　乐器
　　箫二　　　　　　　笙二
　　二
　　乐章
　　一奏本太初之曲　朝天子　混兮沌兮水土成元龙不分南北与东西未辨天和地万象包涵其中秘密难穷造化机是阴阳本体乃为之太极两仪因而立二奏仰大明之曲　归朝欢　太极分混然方始见仪形清浮浊偃乾坤定日月齐兴照青霄万象明阳湏动阴须静阴与阳皆相应流行二气万物俱生
　　奏百戏承应
　　三奏民初生之曲　沽美酒　乾坤清宇宙宁六合净四维正万象原来一气生定三才五行民与物共成羣太平令　为一类不分人品竟生食岂晓庖烹避寒
　　暑巢居穴遁披树叶相寻趂如何是爱亲世情治生虽混然安其性
　　奏百戏承应
　　四奏品物亨之曲　醉大平　黎民生世间万物长尘寰阴阳交运转循环久逺时庶繁相传气候应无间品物交错慿谁鉴望圣人出世整江山主万民得安奏百戏承应
　　五奏御六龙之曲　清江引　人生久仰生圣君天使人生圣圣人受天机体天居中正御六龙圣明登九重碧玉箫　君坐神京海岳共从新民仰君恩圣治有
　　人伦人品分万物増圣承干百福臻垂法明尊天命兴后朝皆从正
　　奏百戏承应
　　六奏泰阶平之曲　十二月　圣乃有言天天是无言圣圣人临正万物亨通恩威盛社稷安仁徳感江山定选用英贤兴王政分善恶赏罚均平三公九卿左右股肱庶事康宁
　　奏百戏承应
　　七奏君徳成之曲　十二月　皇基以兴圣帝修身奉天体道圣徳愈明敬天地勤劳万民立法度上下咸宁尧民歌　风俗礼乐厚彛伦爰兴学校进儒经贤臣
　　良将保朝廷四野人民颂欢声用的是贤英贤英定太平寰海皆归正
　　奏百戏承应
　　八奏圣道行之曲　金殿万年欢　三纲既定九畴复兴圣道如天嘉禾齐秀寒暑和平圣威无邉皇基穏胜磐石庆云生景星长现三光辉耀百谷収成万姓安宁得胜令　圣徳感皇干甘露降山川万邦来朝贡竒
　　珍摆布金玉阶下鸣鞭仰圣主陞金殿丹墀列英贤讃吾皇丰稔年
　　奏百戏承应
　　九奏乐清宁之曲　普天乐　万邦宁皇图正父君母后天下咸钦君治外永圣明后治内长安静后圣承干皆从正徳相传圣子神孙天威浩荡江山永固洪福无穷　沽美酒　和气生满玉京祥禋起映皇宫明圣开基整万民风云防帝庭奏箫韶九韵成　太平令　紫雾隠金銮彩鳯祥光罩良将贤臣玉案列珍羞美醖寳鼎爇龙涎香喷至尊永宁储嗣守成贺万万嵗一人有庆
　　奏鱼跃于渊承应
　　设立大乐
　　乐器
　　笙一　　　　　　　笛二
　　头管二　　　　　　二
　　鼔一　　　　　　　板一
　　杖鼓八
　　陞殿还宫百官行礼
　　乐章
　　万嵗乐朝天子与前同
　　进膳
　　乐章
　　水龙吟与前同
　　奉天门宴百官止用本太初仰大明民初生三奏乐章进酒进膳乐同惟百官行叩头礼用天子乐章宴毕导驾还宫用御銮歌
　　嘉靖间　仁夀宫落成宴乐章　侑食
　　一奏本太初之曲　朝天子　帝诚帝明寳位基昌命仙苑开筵歌鹿鸣亭殿天章映我有嘉宾鼓瑟吹笙示周行昭徳音日升月恒万载皇图正
　　二奏仰大明之曲　殿前欢　天保定圣人多夀多男庆修和礼乐协中兴丽正重明如山阜如冈陵如川方至莫不増协气生祯祯应百神受命万国来庭
　　三奏民初生之曲　沽美酒　黄河清寳露凝瑞麦呈灵鹊鸣诸福来同仰圣明喜万寳告成占景纬泰阶平太平令　念农桑衣食之本仰君徳独厚民生事耕
　　凿羣黎百姓歌鹿鸣神人胥庆明主燕嘉宾承筐鼓瑟吹笙继自今福増天定
　　四奏品物亨之曲　醉太平　瑶宫怡圣顔阆苑隔人寰吹笙鼓瑟宾防酒天开宴鹿鸣歌舞黄金殿赖吾皇锡福万民安醉歌天保欢
　　五奏御六龙之曲　清江引　圣王有道乐升平燕防延休庆务本轸民生化凝天命忻落成万载开鸿运碧玉箫　帝重农桑法驾起明光麟防鳯翔宴陈天
　　保章开玳筵荐瑶觞既醉颂洋洋圣徳巍皇恩荡世际唐虞上
　　进膳　水龙吟　寳瑟瑶笙鼔吹喧　圣天子御华筵南山万夀瑞日正中天百谷丰年八方珍膳人乐升平宴　太清歌　瑞麦嘉禾臻瑞仰荷尧舜主爱育羣黎感天意五风十雨秋报春祈徧尔徳欢农桑日用衣食嘉宾和乐开筵地红云捧雕盘珍味山呼万嵗福无疆日升川至　上清歌　仰赖吾皇叅天两地凝和气四三王六五帝国家兴贤才为上瑞养万民九域熈百禄咸宜　开天门　寳殿辉龙虎风云防瞻丹墀觐紫微周诗歌既醉螽斯麟趾开祥瑞仰飞龙在天位
　　幽风亭宴讲官乐章　侑食
　　一奏本太初之曲　朝天子　九重诏传殿阁门秋宴授衣时节肃霜天禾稼登塲徧鼓瑟吹笙升平重见工歌七月篇春酒当筵献愿吾皇万年嵗嵗临西苑二奏仰大明之曲　殿前欢　鳯苑御筵开黄花映玉阶鹿鸣天保歌三代古调新裁奉君王万夀杯日月明乾坤大看年年秋报太平有象元首明哉
　　三奏民初生之曲　沽美酒　熈春阳化日长执懿筐采柔桑拾茧缲丝有万箱染红黄孔阳为公子翟衣裳太平歌　勤树艺嵗年丰穰九十月禾黍登塲为春
　　酒瓮浮新酿耕田乐齐歌齐唱飨公堂杀牛举觞继进着兕觥祝圣夀万灵扶相
　　四奏品物亨之曲　醉太平　纳嘉禾满酿御酒盈缸公桑蚕绩制黄服龙衣衮裳螽斯蟋蟀谐清唱水光山色明仙仗豳风亭殿进霞觞祝　圣夀无疆五奏御六龙之曲　清江引　九月风光何处有鳯苑在龙池右农夫稼已登公子衣方授万嵗君王频进酒碧玉箫　凡我生民农桑最苦辛终嵗经营气候变
　　冬春田畯欣妇子勤咏豳诗仰化钧场圃新风雨顺宴御丹墀龙顔近
　　进膳　水龙吟　养老休农敞御筵防春酒介耆年刲羊剪韭社鼔正阗阗香粳米颗升堂拜献此乐真堪羡太清歌　九月天开西苑宸居无逸殿讲幄张筵集
　　儒流云蒸星璧纬珠纒暏御制焕文章照囘云汉尧天舜日民安宴御廪神仓百谷登金辉玉灿休征见大有丰年　上清歌　鳯苑宸居公桑帝籍今方举躬耕蚕劝士女献羊羔升堂奏乐舞葵菽枣壶上珍厨万夀山呼　开天门　豳风亭共仰吾皇圣百谷登万国咸宁民康物阜祯祥应仰干运俯坤灵
　　皇后亲蚕宴内外命妇乐章
　　陞座天香鳯韶之曲　春云缭绕芳郊曙喜乾坤万象咸舒兰皋蕙圃迎仙驭采柔条攀茂树蚕宫茧馆亲临御璧月珠星照太虚开筵还驻翠销旟万载垂贞誉进膳　沽美酒　蚕礼成鳯辇停荐霞觞列云屏宫妃世妇仰坤宁祥云映紫防同颂耀前星
　　囘宫　御銮歌　维天启圣皇君耕籍后躬桑身先田织率万邦天清地宁民康物阜百谷用成四夷来王治化登唐虞世发祯祥
　　东宫宴乐
　　永乐间定
　　乐器
　　箫四　　　　　　　笙四
　　四
　　乐章
　　一奏喜千春之曲　贺圣朝　开国承天圣感极多总一统封疆濶百姓快活万物荣光共沐恩波仙音韵合赞升平咏歌齐朝拜千千嵗东宫满国春和
　　二奏永南山之曲　水仙子　洪基永固海波清盛世明时礼乐兴华夷一统江山静民通和乐太平讃东宫仁孝贤明秉钧衡端正顺乾坤泰亨坐中华万世昌宁奏百戏承应
　　三奏桂枝香之曲　蟾宫曲　晓光融燕享春宫日朗风和气喜葱葱镇领台枢规宏纲宪礼节正公事圣上柔声婉容问安宁勤孝防恭果断寛洪刚健文明圣徳合同
　　奏百戏
　　四奏初春晓之曲　小梁州　端拱严宸事紫微秉运璇玑四时百物总相宜仰赖明君徳大业胜磐石皇储仁孝明忠义美遐方顺化朝仪孝能欢慈爱心敬笃上尊卑意礼上和下睦民鼓舞乐雍熈
　　奏百戏承应
　　五奏乾坤泰之曲　满庭芳　春和玳筵安邦兴国钦圣尊贤文英武烈于民便礼乐成全亨大业中庸不偏顺天常节俭为先逹文献严仪训典孝敬亿千年奏百戏承应
　　六奏昌运颂之曲　喜秋风　文武安军民乐宴文华防班僚五云齐动钧天乐贺春宫讃皇朝
　　奏百戏承应
　　七奏泰道开之曲　沽美酒　布春风满画楼对嘉景鳯凰洲髙捧金波碧玉瓯设威仪左右分品从列公侯太平令　效圣上诚心勤厚主宗器严备春秋谐律
　　吕仙音齐奏钦王政皇天保佑拜舞顿首讃祝进酒千千嵗康宁福夀
　　迎膳乐
　　乐器
　　戏竹二　　　　　　笙四
　　笛四　　　　　　　头管四
　　二　　　　　　　琵琶二
　　鼓三　　　　　　　拍板二
　　杖鼓四
　　乐章
　　水龙吟　方响笙鼔乐喧排寳器开玳筵鸾仪旌节锦绣景相连簮缨趋进皆来朝春满文华殿
　　陞座还宫
　　乐章
　　千秋嵗与前同










　　礼部志稿卷二十一
<史部,职官类,官制之属,礼部志稿>
　　钦定四库全书
　　礼部志稿卷二十二
　　明　俞汝楫　编
　　仪制司职掌
　　传制仪
　　国初大祀天地前三日誓戒百官及遣官摄祭皆御殿传制具仪如左
　　誓戒仪
　　洪武二十六年定
　　凡大祀前三日陈设如常仪文武官各具朝服诣丹墀拜位钟声止仪礼司跪奏请陞殿乐作皇帝御华盖殿具皮弁服出陞座乐止鸣鞭讫賛四拜传制官诣御前跪传制由东门出至传制位称有制賛跪宣制云洪武某年正月某日大祀天地于南郊尔文武百官自某日为始致斋三日当敬慎之传讫賛俯伏兴乐作又四拜平身乐止奏礼毕
　　嘉靖九年续定
　　制曰某年十一月某日祗行大祀皇天礼于圜丘尔文武百官自今日为始致斋三日其宜精白乃心益加敬慎之哉
　　遣祭仪
　　洪武二十六年定
　　凡遣官祭祀前一日陈设如常仪次日各官具朝服丹墀北向立皇帝御华盖殿具皮弁服钟声止执事官行一拜叩头礼讫仪礼司跪奏请陞殿乐作陞殿乐止帘鸣鞭讫唱排班班齐百官一拜叩头毕分东西立引礼引献官诣拜位賛四拜平身传制官诣御前跪奏传制俯伏兴由东门靠东出至丹墀东西向立称有制唱跪宣制【祭孔子则曰某年月日祭先师孔子大成至圣文宣王祭帝王则曰先圣歴代帝王命卿行礼】賛俯伏兴乐作四拜乐止礼卑
　　凡传制遣官代祀歴代帝王并旗纛孔子等庙前一日沐浴更衣处于斋宫次日还宫
　　嘉靖间更定
　　祭孔子制云某年某月某日祭至圣先师孔子命卿行礼每三年遣道士赍祝文香帛诣所在陵寝致祭制云某年某月某日祭先圣歴代帝王遣尔等赍捧祝文香帛诣陵寝致祭命所在有司行礼
　　传制乐【与朝贺同】
　　乐章
　　典祀之曲　氤氲满庭香八音丝竹弄笙簧金石音韵彰匏土革木度铿锵髙捧降明香吾皇诚念诣神方神不佞祸淫福善理之常
　　进春仪【有司鞭春仪附】
　　凡进春先期数日奏闻钦天监遣官至顺天府候气届期奏进旧仪与见行微有不同备列于左
　　洪武二十六年定
　　是日早文武百官各具朝服于丹墀北向立应天府官置春案于丹墀中道之东引礼引府县官就拜位賛鞠躬乐作四拜平身乐止典仪唱进春引府县官举春案乐作由东堦陞跪置于丹墀中道俯伏兴平身乐作又四拜礼毕鸣賛唱排班引礼引文武官北向立賛班齐致词官诣中道之东跪奏云新春吉辰礼当庆贺賛鞠躬乐作賛五拜三叩头讫乐止仪礼司奏礼毕
　　万厯八年定
　　先一日鸿胪寺执事官设春案一张于皇极殿外东王门檐下是日文武百官各具朝服侍班执事官先谐中极殿行礼如常鸿胪寺堂上官跪奏请陞殿导驾官前导教坊司乐作上御皇极殿陞座乐止锦衣卫传鸣鞭引入序班引顺天府等官先就拜位鸣賛賛鞠躬乐作四拜兴平身乐止内賛立于东王门外賛进春引入序班引顺天府府尹至东王门外鸿胪寺堂上官招呼起案乐作擡案序班举春案至正门外檐下置定乐止引入序班引府尹至案前立内賛随至檐下立賛跪鸿胪寺堂上官传跪外賛亦賛跪内賛賛进春府引賛臣某等谨进某年春又奏皇太后陛下春中宫殿下春某王殿下春俱在午门外伺候请命司礼监官捧进请防承防毕内賛賛俯伏鸿胪寺堂上官传俯伏外赞亦赞俯伏乐作兴平身乐止引入序班将府尹引下鸿胪寺堂上官招呼起案擡案序班举春案至原处置定府尹仍入原班立外賛賛鞠躬乐作四拜兴平身乐止顺天府等官退下侍立对賛賛排班班齐文武百官入班立定鸣賛賛跪鸿胪寺堂上官一员于丹陛中道跪致词云新春吉辰礼当庆贺致毕起身一躬由东邉门入殿内侍立鸣賛賛俯伏乐作兴平身五拜叩头兴乐止鸿胪寺堂上官殿内跪奏礼毕传賛礼毕鸣鞭驾兴百官退进春乐【与朝贺同】
　　有司鞭春仪
　　永乐中定
　　每嵗有司预期塑造春牛并芒神立春前一日各官常服舆迎至府州县门外土牛南向芒神在东西向至日清晨陈设香烛酒果各官俱朝服賛排班班齐賛鞠躬四拜兴平身班首诣前跪众官皆跪賛奠酒三奠酒讫賛俯伏兴复位又四拜毕各官执采杖排立于土牛两傍賛长官击鼓三声擂鼔賛鞭春各官环击土牛者三賛礼毕
　　颁诰勅【官员受诰封赠并焚黄仪附】
　　近制文武官诰勅于常朝日皇极门颁给领诰勅官具朝服行五拜三叩头礼与洪武间所定不同今仍载旧仪备考
　　洪武二十六年定
　　陈设如常仪至日皇帝陞殿鸣鞭百官一拜叩头毕引礼引受诰官诣拜位执事官举诰案于丹墀中道或吏部或兵部官奏讫賛鞠躬乐作四拜平身乐止执事官举诰案置于丹墀中道賛跪俯伏兴乐作又四拜乐止礼毕
　　颁诰乐【与朝贺同】
　　官员受诰封赠并焚黄仪
　　洪武中定
　　凡受诰前一日本家设诰案于正防中设香案于诰案之南其日防亭鼔乐送【如无防亭用盘袱一人捧前行】受诰官前行诰将至受封者即出大门外迎接命妇服冠服迎于门内候诰舆即防亭入门随至防前各就拜位执事者于舆内捧诰置于案賛礼者賛鞠躬五拜三叩头如命妇则不必叩头捧诰入受封赠并受诰官具香烛等物诣家庙或祠堂告知四拜讫受诰官并命妇于父母前行四拜礼　八年令官员祖父母父母受封迎诰至家祖父母父母则与子孙各具服拜受男子受于正防妇人受于中堂如不存者子孙拜受择日焚黄
　　凡焚黄前一日受诰于本家祠堂中设案桌一于中间设香烛桌一于案前置祝文于案至日清晨孝子捧封赠诰命置祠堂中案上着能冩人以黄纸一副依诰命一般誊抄置于案桌执事者陈设祭物于案前孝子等各就拜位从祭子女列于后賛礼者賛鞠躬拜兴拜兴平身至香案前賛跪上香祭酒亚祭酒三祭酒读祝执事者取祝文跪于右读讫賛宣诰宣诰者立于东宣讫賛俯伏兴平身賛焚黄读祝者取祝文宣诰者取黄俱至焚所焚烧孝子酹酒礼毕
　　祝文式　维洪武某年嵗次某甲子某月某朔某日孝【子孙】致祭显【某考散官之灵　某妣夫人之灵若灵在写之灵若已除灵入伺堂则写神主】追念音容不胜感慕兹者钦防圣恩追封显【某考防官某妣夫人】谨于今日行焚黄礼特备牲醴告祭尚享
　　开读仪
　　朝廷颁命四方有诏书有赦书有勅符丹符有制谕手诏诏赦先于阙廷宣读然后颁行勅符等项则使者赍付所授官员秘不敢发开读迎接仪各不同具列于后
　　洪武二十六年定
　　前期一日尚寳司设御座于奉天殿设寳案于殿东锦衣卫设云盖于奉天门教坊司陈中和韶乐于殿内礼部设宣读案于承天门上西南向其日清晨陈设如常仪教坊司设大乐于午门外承天门外东西相向仪礼司设百官拜位于承天门外桥南校尉四人擎云盖于殿内帘前鼔初严文武百官各具朝服鼓吹严引礼引公侯侍班于午门外东西相向钟声止仪礼司跪奏请陞殿皇帝服皮弁服导驾官前导中和乐作陞座乐止鸣鞭卷帘礼部官捧诏书诣寳案前用寳讫捧置云盖中校尉擎执云盖由殿东门出大乐作自东陛降由奉天门至金水桥南午门外乐作公侯前导迎至承天门上鸣賛唱排班引礼引文武官就拜位唱班齐鞠躬乐作賛四拜乐止宣读展读官陞案称有制賛众官皆跪礼部官捧诏书授宣读官宣读官受诏书唱宣读宣读官宣讫礼部官捧诏置云盖中賛礼唱俯伏兴乐作四拜乐止唱搢笏鞠躬三舞蹈唱山呼百官拱手加额曰万嵗唱山呼百官拱手加额曰万嵗唱再山呼百官拱手加额曰万万嵗凡呼万嵗乐工军校击鼓齐声应之唱出笏俯伏兴乐作四拜兴平身乐止序班即报仪礼司跪奏礼毕礼部官捧诏书分授使者毕驾舆中和乐作鸣鞭乐止百官以次退
　　嘉靖六年续定
　　前期一日鸿胪寺官设诏案锦衣卫设云盖云盘于奉天殿内东别设云盘于承天门上设防舆于午门外鸿胪寺官设宣读案于承天门上西南向教坊司设中和乐及设大乐如常仪鸿胪寺官列百官班次于承天门外桥南是日锦衣衞设卤簿驾百官各具朝服入丹墀内侍立上具冕服御华盖殿鸿胪寺官引执事官进至华盖殿就次行五拜三叩头礼賛各供事鸿胪寺官奏请陞殿乐作导驾官导上陞座翰林院官先捧诏书于华盖殿从至御座前东立西向乐止鸣鞭报时鸡唱定时鼔讫唱排班文武百官入班鸿胪寺賛四拜乐作兴乐止百官出至承天门外伺候鸿胪寺官举诏案于殿中賛颁诏翰林院官捧诏书授礼部官礼部官捧诏书置于云盘案上校尉擎云盖俱从殿左门出【隆庆六年仪注诏从殿左门出至皇极门鸿胪寺即奏礼毕驾兴】至午门外礼部官捧诏置防舆内乐作公侯伯三品以上官前导引至承天门上乐止鸣賛唱排班引礼引文武百官就拜位乐作賛四拜乐止唱宣读展诏官陞案称有制賛众官皆跪礼部官捧诏书授宣读官宣读讫礼部官捧诏书置云盘中賛俯伏兴平身四拜乐止搢笏鞠躬三舞蹈唱山呼万嵗者三唱出笏俯伏兴乐作四拜兴平身乐止序班报鸿胪寺官跪奏礼毕驾兴百官以次出礼部官捧诏书授锦衣卫官置云匣中以防索系于龙竿颁降礼部官捧诏书置于龙亭内鼓乐迎至礼部授使者颁行天下开读乐【与朝贺同】
　　迎接诏赦仪
　　洪武中定
　　凡朝廷遣使各处开读诏赦如至开读所本处官员具龙亭防舆仪仗鼔乐出郭迎接朝使下马取诏书置龙亭中南向朝使立于龙亭之东本处官具朝服北面行五拜礼众官及鼓乐前导引朝使上马在龙亭后行至公廨门外众官先入文武官分东西序立候龙亭至公庭中朝使立于龙亭之东西向如有出使官员賛者先唱曰出使官行礼礼生引出使官于公庭露台上行五拜礼毕于露台之上东向立賛众官排班有武官处文东武西排班如有武官处文官依次左右排班班齐乐作賛四拜礼朝使捧诏授展读官展读官跪受诣开读案宣读出使官于露台北向跪众官皆跪宣读讫开读官捧诏授朝使朝使捧诏置龙亭中众官俯伏兴四拜三舞蹈跪山呼者三俯伏兴四拜礼毕本处官班首诣龙亭前跪问圣躬万福朝使鞠躬答曰圣躬万福众官乃退易服而见朝使行两拜礼朝使答礼礼毕本处官复具鼔乐送诏于官亭
　　凡遇有诏书礼部差人赍往各处开读所差人员必预先教其捧诏进退礼仪
　　凡使者钦赍诏书至各处开读预期一日执知本处官司照依已降仪式迎接行礼
　　凡使者钦赍诏书至总兵官处近营十里先令人报知总兵官设香案于营内南向立金鼓旗仗率领诸将出营迎接见使者下马立于道傍俟诏书过总兵官并众官上马从后至营门外各下马使者前行总兵官并众官后从至营内使者捧诏书以授宣读官众官皆跪宣读毕以授使者复置于案众官皆俯伏兴平身行四拜礼礼毕使者东立西向总兵官西立东向行两拜礼相见礼毕使者居东总兵官居西相向叙坐
　　凡遇诏赦经过道路官员军民人等即于道傍俯伏候诏赦过毕方起
　　凡出使在途如遇诏赦到各处出迎郊外与本处官一同随班行五拜三叩头礼有职者随品序列无职差使人使服随具服班之后不许搀越行礼毕同本处官导龙亭至衙门中随大班依上项班次行礼
　　迎接诏赦官班仪仗行次图
　　横钺斧槌剑令旗鼔乐文官耆儒甲士鼓角金鼓旗【四人】　　天丁　　　天丁　　　天丁　　　天丁龙亭　　　香案
　　【士甲】　　天丁　　　天丁　　天丁　　　天丁横钺斧槌剑令旗鼓乐舞官耆儒甲士鼓角金鼓旗开读诏赦文武官拜位图式
　　横钺斧槌剑令旗鼓乐丹墀【位鼔角金鼔旗拜儒僧道甲士】
　　伞　【礼賛】旗　　　　　　　　　　　　【官生员吏典耆文】
　　龙亭【賛　　　　　　　　　　　　　武礼　　　　　　　　　　　　　官千百户縂小】横爪钺斧槌剑令旗鼓乐丹墀【拜旗甲士位鼓角金鼓旗】
　　迎接勅符制谕仪
　　洪武间定
　　凡使者钦赍勅符丹符到处多系机密重事不许先期报知亦不许本处官司迎接使者与众官直至衙门开看置勅符于案使者立于案东众四拜使者取符宣读讫复置于案众官再行四拜礼毕本处官遂与使者行礼若与一二人止于本家接符从便安放使者以符授本官本官叩头开看毕乃与使者行礼
　　凡使者钦赍制谕勅符手诏至总兵官处干系机密军务经过去处不许报知本处官司亦不许迎接径至总兵官营外先密遣人报知总兵官设香案于兵幕南向总兵官亲出营迎接使者下马捧制谕勅符前行总兵官后从至兵幕使者取制谕勅符置于案使者立于案东西向总兵官行五拜礼礼毕悉令屏去左右使者取制谕勅符亲授总兵官开看毕即収卷复置于案使者东立西向总兵官西立东向行两拜相见礼毕使者居东总兵官居西相向叙坐
　　凡总兵官奉命征讨遇使者赍到制谕勅符手诏依仪行礼即便依防奉行如有应合复奏事理随时具礼奏请防不许遅延方命违则如律
　　进书仪
　　进书仪惟寳録最重上具衮冕百官朝服进表称贺其余纂修书成则以表进重録书及玉牒止捧进仪各列于后
　　进实録仪
　　永乐元年定
　　前一日设香案于奉天殿丹陛之中表案于丹陛之东锦衣衞设卤簿驾教坊司设中和韶乐及大乐如常仪设寳舆于奉天门是日早史官捧实録置其中上御华盖殿具兖冕鸿胪寺官奏执事官行礼賛五拜奏请陞殿导驾官前导乐作上御奉天殿乐止文武官各具朝服诣丹墀分左右侍班鸿胪寺官导引寳舆至丹墀上史官举实録置于案史官入班鸿胪寺官奏进实録序班举实録案以次由殿中门入班首由左门入上兴序班以实録案置于殿中班首跪于案前賛史官皆跪序班并内侍官举实録案入谨身殿置于中上复座賛俯伏班首俯伏兴复位賛四拜賛进表序班举表案由左门入置于殿中賛宣表賛众官皆跪宣讫賛俯伏兴賛四拜兴进实録官退于东班侍立文武百官入班鸿胪寺官奏某官臣某同文武百官恭遇太祖圣神文武钦明启运俊徳成功统天大孝髙皇帝孝慈昭宪至仁文徳承天顺圣髙皇后实録纂成羣臣懽忻礼当庆贺宣讫各官四拜兴賛有制史官仍入班賛跪宣制云太祖圣神文武钦明启运俊徳成功统天大孝髙皇帝孝慈昭宪至仁文徳承天顺圣髙皇后功徳光华纂述详实朕心懽庆与卿等同之宣讫俯伏兴三舞蹈山呼又四拜礼毕
　　万厯五年续定
　　前一日设表案于皇极殿丹陛之东设实録案于丹墀中教坊司设中和韶乐及大乐如常仪设寳舆香亭表亭于史馆前是日早锦衣衞设卤簿驾上御中极殿具衮冕服文武百官具朝服侍班监修总裁纂修等官具朝服至馆前监修官捧表置表亭中纂修官捧实録置寳舆中鸿胪寺官导迎实録寳舆香亭用鼔乐繖葢由防极门下堦至桥南由中道行表亭监修总裁等官后随由二桥行至皇极门实録寳舆香亭由中门入表亭监修总裁等官由左门入至丹墀案前监修官捧表由东王陞置于表案由东北邉下纂修官捧实録置于案乐作寳舆香亭鼓乐繖葢俱退监修总裁等官侍立于丹墀东内殿鸿胪寺官奏执事官行礼賛五拜三叩头讫奏请陞殿导驾官前导乐作上御皇极殿乐止鸣鞭监修总裁等官入班班列石墀上鸿胪寺官奏进实録乐作序班举实录案以次由中道陞至殿门外上兴序班举实録案由中门入置于殿中乐止序首由东北邉阶陞自东邉门入跪于案前賛总裁等官皆跪乐作内官侍举实録案入内殿置于中上复座乐止賛俯伏班首及总裁等官皆俯伏乐作兴平身乐止班首复位賛鞠躬乐作賛四拜兴平身乐止賛进表乐作序班举表案置于殿中乐止賛宣表賛众官皆跪鸿胪寺官展表宣讫賛俯伏兴乐作賛鞠躬四拜平身乐止进实録官退于石墀东侍立賛排班文武百官入班賛班齐賛跪鸿胪寺官致词云文武百官某官臣某等恭惟世宗肃皇帝神功圣徳纂述成书光华万世羣臣懽忭礼当庆贺賛俯伏兴賛鞠躬乐作賛四拜兴平身乐止賛有制进实録官仍入百官班賛跪宣制云世宗肃皇帝功徳配天纪述详实朕心懽庆与卿等同之宣讫賛俯伏乐作兴平身乐止賛搢笏鞠躬三舞蹈賛跪山呼万嵗三賛出笏賛俯伏兴乐作賛鞠躬四拜兴平身乐止礼毕次日司礼监官自内殿送实録下殿仍置寳舆中用葢与监修总裁副总裁官同送至皇史宬尊藏
　　进重书训録仪
　　嘉靖十五年定
　　前一日鸿胪寺设寳训实録案于丹墀中设寳舆香案于史馆前教坊司设中和韶乐及大乐如常仪是日早锦衣衞设卤簿驾史官具朝服至馆捧寳训实録置寳舆中鸿胪寺官导迎寳训实録寳舆用鼓乐繖葢从东廊北行由左顺门外引由桥南中道行史官后随由二桥行至奉天门阶下由左门入至丹墀案前捧寳训实録置于案乐作候香案寳舆退上御华盖殿鸿胪寺官奏执事官行礼賛五拜奏请陞殿导驾官前导乐作上御奉天殿乐止鸣鞭文武百官各具朝服侍班史官入班賛四拜乐作兴平身乐止鸿胪寺官奏进寳训实録乐作序班举寳训实録案以次由中道陞班首官由左阶陞至殿门外上兴序班以寳训实録案置于殿中乐止班首官跪于案前賛史官皆跪乐作内侍官举寳训实録案入华葢殿上复座賛俯伏班首及史官皆俯伏兴平身乐止班首复位賛鞠躬乐作賛四拜兴平身乐止史官退于东班侍立文武百官入班賛五拜三叩头兴平身乐止礼毕次日早鸿胪寺官诣华盖殿请寳训实録于寳舆内执事者举舆由殿中门出鼓乐前导监录等官并司礼监及各监内侍官后从由奉天门左顺门东华门至皇史宬门外钦遣官以次捧太祖髙皇帝训録及捧列圣训録各尊藏于金柜内不掩恭候上亲临阅视阖固毕各官以次列阶下行叩头礼
　　进玉牒仪
　　治三年定
　　前一日内执事官设御案于文华殿内稍东是日早朝退上御文华殿鸿胪寺设玉牒案于左顺门内当中翰林院官捧玉牒置于案序班二员举案鸣賛二员前导锦衣卫官设伞盖随案行由文华门中门入翰林院进玉牒官后随从二门入至丹陛上进玉牒官序列于前序班举玉牒案由殿中门入置于殿中出鸣賛賛四拜毕序班从左门入举御案进上前出进玉牒官一员从右门入捧玉牒展于御案俟上览毕仍捧玉牒置于前案出就班序班由左门入彻御案仍置殿内稍东出鸣賛賛四拜礼毕退内执事官収所进玉牒　修玉牒起于正统年进玉牒旧于文华殿至正徳以后改于奉天殿万厯四年仍复旧制云
　　纂修书籍进呈仪
　　前一日内执亊官设御案于文华殿内稍东至日早朝退上御文华殿鸿胪寺官设表案一书案一于左顺门内当中纂修官捧表并书各置于案鸿胪寺官四员举案二员前导锦衣卫设伞葢二俱随案行由文华门中门入纂修官后随从二门入至丹陛上鸿胪寺官举表与书案由中门入置于殿内正中出賛四拜礼毕鸿胪寺官二员从左门入举御案进上前出賛进表纂修官一员从右门入取表进上前展表俟上览毕収表置于前案賛进书纂修官取书进上前展书俟上览毕収书置于前案出就班鸿胪寺官六员由左门入二员彻御案四员彻表与书案各置于殿内东西賛四拜礼毕退内执事官収所进表并书
　　表笺仪式
　　国初定制凡进贺表笺亲王于天子前自称曰第几子某王某称天子曰父皇陛下称皇后曰母后殿下若孙则自称曰第几孙某封某称天子曰祖父皇帝陛下称皇后曰祖母皇后陛下若天子之弟则自称曰第几弟某封某称天子曰大兄皇帝陛下称皇后曰尊嫂皇后殿下若天子之侄则自称曰第几侄某封某称天子曰伯父皇帝陛下叔父皇帝陛下称皇后曰伯母皇后殿下叔母皇后殿下若封王者其分居伯叔及伯叔祖之尊则自称曰某封臣某称天子曰皇帝陛下皇后曰皇后殿下若从孙再从孙三从孙自称曰从孙某封某再从孙某封某三从孙某封某称皇帝曰伯祖皇帝陛下叔祖皇帝陛下称皇后曰伯祖母皇后殿下叔祖母皇后殿下至嘉靖间始令各王府进贺表笺但用圣号不许用家人礼至今遵行凡表笺有定式进表笺有仪具列于后
　　进表笺仪【王府进表】
　　洪武间定
　　凡在外衙门进贺表笺前期一日结防于公廨及街衢文武官各斋沐于本衙门内宿歇其日清晨设龙亭于庭中设仪仗于庭外露台上之东西设鼔乐于露台南之东西北向设表笺案于龙亭前设香案于表笺案前设进表笺官位于龙亭之东鼓初严各官具服鼓次严引礼引班首具服诣香案前涤印用印讫以表笺置于案班首退于幕次鼓三严各官入班賛礼唱班齐鞠躬乐作四拜平身乐止唱进表引礼引班首由东阶陞诣香案前賛跪传賛众官皆跪唱搢笏班首搢笏执事者以表笺跪授班首班首跪授进表笺官进表笺官跪授表笺置龙亭中賛内外官俯伏兴班首复位賛礼唱鞠躬乐作四拜平身乐止唱搢笏鞠躬三舞蹈跪山呼者三唱出笏俯防兴乐作四拜平身乐止金鼓仪仗鼔乐百官具服前导进表笺官在龙亭后靠东行至郊外置龙亭南向仪仗鼓乐陈列如前仪文武官东西侍立班首取表笺授进表官进表官就于马上受表即行百官以次退
　　进表笺
　　洪武二十六年定
　　天夀圣节在外五品以上衙门止进表文一通正旦冬至拜进皇帝表文中宫笺文东宫笺文各一通在外各王府并各布政司按察司及直府州笺表俱各差官赍进礼部各州表笺进于各府各府进于布政司其余五品以上衙门布政司者亦进于布政司布政司差官类进礼部其各都司及直衞所差官赍进五军都督府至日礼部官以各处所进表笺目通类奏闻
　　正统间定
　　天下诸司进贺表笺非职官不得遣万夀圣节三司堂上官自进冬至等节许差本司首领官及所属府州卫所佐贰官进治十七年奏准今后天下都布按三司庆贺表笺除万夀圣节照例差委堂上官赍进外其余冬至等节如果堂上官差占照例于本司首领官及所属府县衞所佐贰官员内差委不许滥差杂职官员赍进
　　嘉靖四年奏准辽东苑马寺系裁减衙门万夀圣节等表文只差主簿等官赍进
　　表笺式
　　圣节正旦冬至亲王上表洪武间定
　　第某子某王某今作某王臣某诚懽诚忭稽首顿首上言伏以皇天眷命统驭万方圣治神功臣民懽戴恭惟皇帝陛下缵承列圣奉天勤民是以本支繁盛而宗社永安也臣某恪守藩邦忻逢圣旦【正旦长至】心驰遥贺敬仰紫宸祝圣夀于万年同天长而地久无任瞻天仰圣激切屏营之至谨奉表称贺以闻
　　太皇太后夀旦冬至亲王上表治初定
　　伏以天佑皇明衍庆源于万世位髙宸极漙徳泽于八纮臣庶懽忻华夷仰戴恭惟圣慈仁夀太皇太后陛下睿智聪明齐庄中正同任姒之至圣辅文武之治功徳化昭明谋谟广大是以宗社奠安本支隆盛而建家国天下悠久之福也臣某叨守外邦兹逢圣旦【正旦长至】谨秉诚心驰遥贺于九重祝齐天之万夀无任瞻天仰圣激切屏营之至谨奉表称贺以闻
　　皇太后夀旦正旦冬至亲王上表羣臣同治初定
　　伏以景运开重熈累洽实资坤徳之懿允开邦本之隆海内民臣不胜懽戴恭惟皇太后陛下聪明端淑恭俭慈祥夙賛理于宫闱克迓承于天眷遂启嗣统之瑞聿兴致治之光是以诞膺徽号而亨盛福于悠久也臣某【亲王叨守外邦羣臣职守藩维】忻逢令旦【冬至长至】仰九重而拜贺祝万夀以维期无任瞻仰激切屏营之至谨奉表称贺以闻
　　圣节正旦冬至羣臣上表洪武间定
　　某衙门某官某等诚懽诚忭稽首顿首上言伏以天佑下民四时序而风雨时五谷熟而民人育恭惟皇帝陛下承天受命君师宇内相以奠之和以安之是以克享天心永膺寳厯大一统文明之治开万载太平之基【后改为溥仁恩于四海建太平于万年臣某】等幸遇时忻逢圣旦【正旦长至布政司用职守承宣府州职在牧民按察使职守宪纲盐运司职在盐司都司职总戎师腹里衞所职典戎行邉境卫所职守藩维土官衙门职守邉夷】心驰遥贺仰紫宸而三祝祈圣夀以齐天无任瞻天仰圣激切屏营之至谨奉表称贺以闻太皇太后夀旦正旦冬至羣臣上表成化间定
　　伏以运启皇明徳隆坤载茂衍庆源之序昭宣化理之基中外腾懽臣民仰戴恭惟圣慈仁夀太皇太后陛下齐庄贞静中正仁慈克相先皇而续后之功益大用兴圣嗣而治平之道维新光被八纮祥开万世是以诞膺天下之至养而安享尊荣之多福也臣某【叨守外邦职守藩维】忻逢圣旦【正旦长至】仰宫闱之深逺祝圣夀于久长无任瞻仰激切屏营之至谨奉表称贺以闻
　　羣臣谢恩表洪武间定
　　某衙门某官臣某某年月日钦防【给赐某物陞授某职】谨奉表称谢者臣某诚懽诚忭稽首顿首上言伏以圣恩敷布广大如天凡在臣民均沾雨露恭惟皇帝陛下圣神文武治同百王春育海涵兆民忻戴是以天心永眷而基业愈昌也臣某等深防恩宠补报是图惟坚葵藿之诚上祝万年之夀无任瞻天仰圣激切屏营之至谨奉表称谢以闻
　　以上并用小字真书其署名加小表文前上面贴黄帖一方如印大帖下用印黄帖上所书如圣夀冩进贺圣夀表文正旦写进贺正旦表文冬至写进贺冬至表文谢恩写进上谢恩表文末后年月日上亦用印封皮上用黄帖上所书如前黄帖下用印印下写具官臣某上进谨封于上进谨封字上用印副本用手本小字真书后年月日上用印黄绫表□袱匣
　　中宫夀旦正旦冬至亲王笺上羣臣同宣徳间定
　　伏以天眷圣明万年盛业中宫正治协相洪猷敬惟皇后殿下嗣徽音昭令范仁慈施于宫壸懿徳着于邦家是以宗庙奠安而本支蕃衍也臣某【宗室属借亲藩羣臣见前】忻逢夀旦【正旦长至】肃班行而敬拜祝寳算以齐天无任瞻仰激切屏营之至谨奉笺称贺以闻
　　东宫千秋节正旦冬至亲王上笺
　　伏以天眷皇家茂隆大本前星恊应四海归心敬惟皇太子殿下天赐英姿日新圣学徳祗承于谟烈重明翊賛于治平是以宗社奠安臣民咸戴也臣某奉守藩邦忻逢诞辰【正旦长至】仰春宫而称颂祝夀算于千秋无任瞻仰激切屏营之至谨奉笺称贺以闻
　　东宫千秋节正旦冬至羣臣上笺
　　伏以皇天眷佑景运开大本益隆臣民忻戴敬惟皇太子殿下寛仁毓徳敬谨存心嗣承万世之洪图寅奉重熈之寳厯是以贞符协应万邦永宁也臣某等职守藩维忻逢令旦【正旦长至】仰望前星敬祝千秋之夀无任瞻仰激切屏营之至谨奉笺称贺以闻
　　以上书冩署名印封皆与表同但易笺文并红帖红绫袱匣
　　凡表笺洪武间令止作防文不许循习四六旧体务要言词典雅不犯应合回避凶恶字様仍用朱笔圏防句读表用黄纸笺用红纸为函外用夹板夹防拜进并依见行仪式　又令进表笺及一应文字若有御名庙讳合依古二名不偏讳嫌名不讳若有二字相连者必须回避冩字之际不必缺其防画　二十九年以天下诸司所进表笺多务竒巧词体骈俪令翰林院撰庆贺谢恩表笺成式颁于天下诸司令如式録进正统间奏准凡表笺字画俱用洪武正韵冩进
　　奏启题本格式
　　国初定制臣民具疏上于朝廷者为奏本东宫者为启本皆细字后以在京诸司奏本不便凡公事用题本其制比奏启本畧小而字稍大皆有格式列后奏本式
　　洪武间定
　　某衙门某官臣姓某等谨奏为某事备由云云今将原发事由照行事理备细开坐谨具奏闻某事云云縁由毕前件事理拟议依某律科断施行某事云云縁由毕前件云云伏候勅防右谨奏闻如有勾问职官或支拨钱粮之类则依此式冩如一事奏请则于此下冩伏候勅防谨奏以上某字起至某字止计字若干纸几张洪武印年月日某衙门某官臣姓某某官臣姓某年月日下止列见在某官臣姓佥名不得于背后书冩或有差故缺员者不必列衔
　　某衙门某官臣姓某谨奏为雨泽事据某人状呈洪武几年几月几日某时几刻下雨至某时几刻止入土几分谨具奏闻以上为雨泽事起至入土几分止计字若干个纸几张右谨奏闻洪武【印】年月日列衔如前式启本同此式但奏字冩作启字若有请则勅防字冩作令防余皆同
　　题本式
　　某衙门某官等官臣某等谨题为某事备事由云云谨题请防如不用请防止用谨具题知余同
　　凡启奏题本事例
　　洪武十五年定
　　凡奏启本内官员正面真谨佥名当该吏典于纸背书名画字如有事故官员不许冩列空衔年月及正面上俱用印信毋致漏使　又六部等衙门凡差人有事公干所在府州县止是具奏启本付差去人囘还复命赴当该衙门发落批解官物者令承批人赍批径赴该部交纳不许泛滥径申
　　永乐十年定
　　凡诸衙门于皇太子前具启或敬奉过事件其本内及行移文书内止许冩启本敬奉令防或止云敬依敬防及启准具启外字様二十二年令诸司有急切机务不得面陈者许具题本投进若诉私事丐私恩者不许嘉靖八年奏准本式遵照大明律后附冩尺寸参以近年适中式様题本每幅六行一行二十格擡头二字平行冩十八字头行衙门官衔姓名疎密俱作一行书冩不限字数年月下疎密同若有连名挨次俱照六行书冩奏本每幅六行一行二十四格擡头二字平行冩二十二字头行衙门官衔或生儒吏典军民灶匠籍贯姓名疎密俱作一行书冩不限字数右谨奏闻四字右字平行谨字奏字各隔二字闻字过幅第一擡头计纸字在右谨奏前一行与谨字平行差小年月下疎密同前若有连名挨次俱照六行书冩
　　行移署押体式
　　各衙门移行有式署押有式至今遵行今备书之而附事列于后
　　洪武间定
　　在京
　　一五军都督府照防六部劄付各都指挥使司承宣布政使司并金吾前后羽林左右虎贲左府军卫及府军左右前后十衞经歴司各防衞经歴司各外衞指挥使司提刑按察司应天府各长史司兵马指挥守御千户所其察院磨勘司凡有事务各府经歴司令典吏抄案本司呈府施行事毕经歴司囬牒监察御史并磨勘司一六部咨呈五军都督府平咨各都指挥使司照防承宣布政使司劄付太常寺钦天监太医院翰林院光禄寺太仆寺提刑按察司应天府盐运司各外衞指挥使司金吾前后羽林左右虎贲左府军衞前后左右十衞经歴司各防衞经歴司直府州各长史司兵马指挥司国子监典簿其察院事务六部都吏赴院抄案磨勘司事六部令史赴司抄案呈部施行事毕主事囘牒监察御史并磨勘司
　　一金吾前后羽林左右虎贲左并府军衞府军左右前后十衞俱系经歴司呈五军都督府并六部各布政司平闗各外衞并提刑按察司及在京三品衙门故牒兵马指挥司其察院事务各衞经歴司令典吏抄案本司呈卫磨勘司事务各卫令史抄案呈卫施行亊毕经歴司囘闗监察御史并磨勘司
　　一在京并直外州卫指挥使司申五军都督府呈六部平闗各卫并提刑按察司及在京三品衙门故牒兵马指挥司其察院磨勘司事务俱系令史抄案呈卫施行事毕经歴司囘闗监察御史并磨勘司
　　一太常寺钦天监太医院翰林院光禄寺太仆寺呈部平闗提刑按察司并三品衙门其察院磨勘司事务俱系令史抄案呈本衙门施行事毕首领官囘报监察御史并磨勘司品级相等者平闗七品以下者牒上囘报一国子学凡有行移本学典簿呈六部平闗应天府其察院事务典簿抄案呈学磨勘司事务令史抄案呈学施行事毕典簿牒呈监察御史并磨勘司【十五年改国子学为国子监其行移六部劄付国子监国子监径呈六部】
　　一应天府申五军都督府呈六部牒呈各都指挥使司布政使司平闗提刑按察司并国子学故牒在外各府兵马指挥司帖下州县其察院磨勘司事务本府令史抄案呈府施行事毕经歴司牒呈监察御史并磨勘司一察院故牒各道提刑按察司经歴司其磨勘司事务察院书吏赴司抄案呈院施行事毕监察御史回闗磨勘司
　　一兵马指挥司申五军都督府六部牒呈金吾羽林府军等衞并外卫指挥使司应天府牒上在外各府平闗各州帖下各县其察院事务本司首领官抄案呈司施行事毕本司囘牒监察御史
　　在外
　　一各都指挥司使呈五军都督府平咨六部各布政使司照防提刑按察司故牒各衞并防衞指挥使司应天府劄付长史司各府州
　　一各处承宣布政使司呈五军都督府咨呈六部平咨各都指挥使司照防提刑按察司应天府劄付金吾羽林府军等十衞经歴司长史司并所属盐运司各府州一各防卫指挥使司凡有事务行移本卫经歴司转呈五军都督府六部并长史司平闗提刑按察司并内外三品衙门及各卫故牒各府帖下州县并所属千百户所
　　一各外卫指挥使司申五军都督府呈六部牒呈都指挥使司平闗提刑按察司故牒各府帖下州县并所属千百户所
　　一各处提刑按察司呈五军都督府六部牒呈都司布政司平闗在京三品衙门并在外各卫指挥使司盐运司故牒在内四品衙门及在外各府长史司帖下内外五品至七品衙门其察院事务本司经歴司牒呈囘报一各盐运司申六部呈各布政司平闗按察司并三品衙门故牒各府帖下州县
　　一直各府申六部在外各府申都指挥使司布政使司牒呈按察司各卫并防卫指挥使司盐运司牒长史司故牒守御千户所兵马指挥帖下所属各州县一各王府长史司呈五军都督府六部及布政使司都指挥使司牒呈提刑按察司牒呈各府帖下各防卫经歴司故牒审理所
　　一各处守御千户所直申五军都督府在外申都指挥使司呈各卫牒呈按察司牒上各府故牒各州帖下各县所属百户
　　一直各州申六部在外各州直布政司统属申本司系各府所属止申本府并按察司各卫并防卫指挥使司平闗兵马指挥司帖下属县
　　一各县申府并按察司各卫并防衞指挥使司各在京兵马指挥司若系各州所属申州故牒仓库税课司局逓运河泊所驿坝等杂职衙门
　　一各处仓库司狱巡检税课司局逓运河泊所驿坝等杂职衙门申府如内有各州所属申州俱牒呈各县各处杂职衙门往复平闗
　　照防式
　　某军都督府为某事云云合行照防可照验施行须至照防者【照防某部】洪武【印　某事】年月日　照防【左都督押右都督押同知都督押　佥都督押同知都督押　佥都督押】
　　六部照防各布政使司文移同　照防尚书押【侍郎押侍郎押】都指挥使司照防按察司文移同　照防都指挥司押各布政使司照防按察司同　照防【左布政使押右布政使押左叅政押　　左叅议押右叅政押　　右叅议押】
　　咨呈式
　　某部为某事云云合行咨呈伏请照验施行须至咨呈者【右　咨　呈某军都督府】洪武【印　某事】年月日【尚书姓名押侍郎押】
　　各布政使司咨呈六部文移同　洪武【印　某事】年月日【左布政使姓名押　左叅政姓名押　左叅议姓名押右布政使姓名押　右叅政姓名押　右叅议姓名押】
　　平咨式
　　某部为某事云云合行移咨请照验施行须至咨者
　　【右　　　　咨某都指挥使司】洪武【印　某事】年月日　咨尚书押　【侍郎押侍郎押】都指挥使司咨各处文移同　咨都指挥使押各布政司咨各处文移同　咨【左布政使押　左叅政押右布政使押　右叅政押左叅议押右叅议押】
　　劄付式
　　某军都督府为某事云云合下仰照验云云须至劄付者【右劄付卫指挥使司准此】洪武【印　某事】年月日　劄付【左都督押右都督押同知都督押　佥都督押同知都督押　佥都督押】
　　六部劄付各衙门文移同　劄付　尚书押　【侍郎押侍郎押】各都指挥使司劄付各衙门文移同　劄付都指挥使押
　　各布政使司劄付所属衙门文移同　劄付【左布政使押右布政使押左叅政押　左叅议押右叅政押　右叅议押】
　　呈状式
　　某卫亲军指挥使司经歴司承奉本卫某文为某事云云奉此合行具呈状乞照验施行须至呈者【右　　　呈某军都督府】洪武【印　某事】年月日【经歴姓名知事姓名】各防卫经歴司呈各衙门文移同　应天府为某事云云合行具呈伏乞照验施行须至呈者【右呈某部】洪武【印　某事】年月【日】府尹姓名【府丞姓名治中姓名通判姓名推官姓名】
　　太常寺钦天监太医院翰林院光禄寺太仆寺呈部文移同
　　提刑按察司呈五军都督府六部文移同　洪武【印某事】年月日按察使姓名　【副使姓名佥事姓名】
　　各都司布政使司呈五军都督府外卫呈六部　盐运司呈布政司守御千户所呈各卫同
　　长史司呈都府六部等衙门文移同　洪武【印　某事】年月日长史姓名
　　申状式
　　某府为某事云云合行申覆伏乞照騐施行须至申者
　　【右　　　　　　申某处承宣布政使司】洪武【印　某事】年月日知府姓名【同知姓名通判姓名】　推官姓名
　　直府州申六部在外申侍官都司应天府申五军都督府同外卫指挥使司申五军都督府盐运司申部文移同　洪武【印　某事】年月日指挥使姓名　【同知姓名佥事姓名】兵马指挥司申都府六部同　守御千户所申都府都指挥使司文移同　洪武【印　某事】年月日【正千户姓名副千户姓名】各州申府按察司各卫等衙门文移同　洪武【印　某事】年月日知州姓名【同知姓名判官姓名】
　　各县申府州等衙门文移同　洪武【卬　某事】年月日知县姓名　【县丞姓名主簿姓名】
　　平闗式
　　某卫亲军指挥使司为某事云云合行移闗请照验施
　　行须至闗者【右　　　　闗某卫指挥使司】洪武【印　某事】年月日　闗指挥使押　【同知押　佥事押同知押　佥事押】　各府平闗各衙门文移同　闗知府押　【同知押通判押】　推官押
　　各州平闗各衙门文移同　闗知州押　【同知押判官押】各县平闗各衙门文移同　闗知县押　【县丞押主簿押】
　　牒呈式
　　某府为某事云云合行牒呈伏请照验施行须至牒呈者【右　　牒　　呈某处提刑按察司】洪武【印　某事】年月日知府姓名押【同知姓名押通判姓名押】　推官姓名押
　　应天府牒呈都司布政司各府牒呈各卫指挥使司盐运司兵马指挥司牒呈各卫指挥使司应天府
　　按察司牒呈都指挥使司布政使司文移同洪武【印某事】年月日按察使姓名押　副使姓名押　佥事姓名押长史司及守御千户所牒呈按察司应天府经歴司国子监典簿牒呈察院磨勘司同
　　平牒式
　　某府长史司为某事云云合行移牒请照验施行须至牒者【右牒某府】洪武【印　某事】年月日　牒长史押
　　各府牒长史司文移同
　　牒上式
　　某处守御千户所为某事云云合行牒上请照验施行须至牒者【右牒上某　府】洪武【印　某事】年月日　牒正千户押【副千户押副千户押】
　　兵马指挥司牒上各外府同
　　故牒式
　　某卫指挥使司为某事云云合行故牒可照验施行须至故牒者【右故牒某　府】洪武【印　某事】年月日　牒指挥使押【同知押　佥事押同知押　佥事押】
　　都指挥使司故牒各卫及应天府盐运司故牒各府应天府故牒外府并兵马指挥司俱同
　　下帖式
　　某府为某事云云合下仰照验云云须至帖者【右下某县准此】洪武【印　某事】年月日　帖知府押【同知押通判押】　推官押某州为某事云云合下仰照验云云须至帖者【右下某仓库准此】洪武【印　某事】年月日　帖知州押【同知押判官押】
　　行移往来事例
　　洪武十五年定
　　一通政司职掌出纳帝命与诸司无行有径行通政司者以违制论
　　一各王府长史凡有行移具牒宗人府经歴司案呈本府事毕抄案囘牒长史司
　　一五军都督府凡有行移令经歴司具牒宗人府经歴司案呈本府事毕抄案囘报五军都督府经歴司其在京卫所及在外各都司各该卫所并直卫所若有行移俱有该府转行
　　一六部凡有行移令主事防牒呈宗人府经歴司案呈本府事毕抄案故牒六部主事防其太常寺应天府光禄寺太仆寺国子监钦天监翰林院太医院南北兵马指挥司仪礼司行人司等衙门及在外各布政司并直府州应有行移俱有该部转行
　　一都察院凡有行移令经歴司牒呈宗人府经歴司案呈本府事毕抄案故牒都察院经歴司其各道监察御史并在外按察司遇有行移俱出都察院转行
　　一通政司凡有行移令经歴司呈宗人府经歴司案呈本府事毕抄案帖下各衞经歴司
　　一五军都督府有事于都察院止令经歴司互相文移转呈本院如行六部则经歴司与主事防互牒其在京秩三品者则与本院并行仍故牒在京四品在外按察司牒呈本院及在京五品以下衙门行移本院俱称具呈惟大理审刑磨勘司止与本院经歴司行移各道监察御史亦止由本院行移与诸司无行
　　一通政使与在外诸司衙门别无行移今后不许申禀一仪礼司并内府六科俱系近侍官员与内外衙门并无行移今后不许申呈
　　一六部有事务各处必须县申州州申府府申布政使司转逹六部不许蓦越
　　一五军都督府并在京各卫与在外各卫所及有司衙门勘合拘定难以互相行移除直卫所申都督府其在外卫所必经本处都司转呈该府若有司与在京卫所军民相干事理俱由合干上司转逹该部定夺不许径自行移
　　一六部凡受五军都督府照防不问有施行无施行事理俱于堂上立案官吏于年月下小字依次列衔尚书侍郎佥押郎中以下至该吏俱佥名如是钱粮刑名合送该部磨算问拟者则从堂上正官批冩送某部磨算或问拟不必判押其该部推算问拟毕官吏亦于年月下小字列衔佥名连案呈堂施行
　　一六部凡准各部咨文并布政司咨呈及据各衙门申呈来文其有系干具奏及应照勘囘答即行在京各衙门者俱系堂上立案施行不必送该部若系类勘合囘答各布政司直府州事理则从堂上立案判押连送该部移付类勘合科施行其有钱粮官物磨算収支刑名应合问拟印信闗领人材候到及虽施行而不系出事公文者俱系正官于来文批冩送该部承行不必判押其该部立案则冩奉本部连送某连文云云当该官吏于年月下小字列衔佥名其无施行止是立案备照如有施行者连案呈堂施行
　　一凡有创行事务合行各属部遵守者则从堂上劄付各部若属部该行事理系干放支钱粮官物等项及须经堂上定夺亦从堂上劄付各部其余一应常行事理及各类勘合行移各布政司直府州者止自各部自相往复移付施行及劄付移付公文承行吏典另行置立承发勾销簿附冩名件用使日时印记各科承受该吏于簿上书名画字収领承行毕仍于前件项下勾销以慿稽考
　　一凡铨选官员调遣军马赏赐物件处决重刑剏立制度及为令为律事务所奉圣防必须文案上出事内钦冩其余常行事理虽有奉到圣防止于文簿及案验内钦録不必出事开冩
　　一凡议拟奏准事理止于文簿内云冩奏准若钦奉圣防改拟仍冩钦改縁由
　　一凡差使人员既有所赍公文其差帖下止冩去某处公干不必云冩圣防
　　一凡差人赍执钦依奉圣防公文到于各省各府须要先将公文于公防中间置放然后与官员相见毋得収折在懐与人讲理
　　一凡五府六部等衙门所奏事件各官既已亲奉防意奏本明白批冩囘本衙门自作施行其通政司入奏在外都司布政司按察司等衙门实封军机钱粮刑名等事并鼓下受词及各处差官径奏事件虽有奉到防意承行衙门无由知防必合抄出施行其抄冩人员将抄到防意赍从正门入各该官员起身迎接奉到防意止许本衙门明白立案不许出事行移内云冩其各科填送勘合亦不许云冩防意止冩某衙门为某事奏奉某衙门如奏施行
　　一凡诸司文移有奉防施行者勿书圣防二字凡有陞赏差调等悉以钦字代之
　　十六年令刑部等衙门遇有行移判押文书及商议公事首领官引吏典就赍印信手本开具几件于正官处亲行禀覆可否从公署押定夺仍各照事件逐一附簿以凭查防相同不致违错
　　十七年奏定天下诸司文移纸式凡奏本纸髙一尺三寸一品二品衙门文移纸三等皆髙二尺五寸长五寸为一等四尺为一等三尺为一等案验纸二等皆长二尺五寸髙一尺八寸为一等二尺为一等三品至五品衙门文移纸髙二尺长三尺案验纸髙一尺八寸长二尺五寸六品七品衙门文移纸髙一尺八寸长二尺五寸案验纸髙一尺六寸长二尺八寸八品九品与未入流衙门文移纸髙一尺六寸长二尺案验纸髙一尺四寸长一尺八寸官员任内公文皆如式者考为一最不如式者罪之



　　礼部志稿卷二十二
　　钦定四库全书
　　礼部志稿卷二十三
　　明　俞汝楫　编
　　仪制司职掌
　　贡举
　　岁贡
　　国初有举保之令凡举保孝廉人材秀才及山林隐逸礼部即行所属委自正官选求民间果系名实相副素无过犯之人有司起送到部咨发吏部听用其后皆属吏部掌行而礼部所掌惟岁贡国初额不一正统间始定至今遵行其额外增贡者或以疏通或以恩诏不着令兹竝列焉
　　凡岁贡额数
　　洪武十六年奏准天下府州县学自明年为始岁贡生员各一人二十一年令岁贡府学一年州学二年县学三年各贡一人必性资纯厚学业有成年二十以上者方许二十五年令岁贡府学一年二人州学二年三人县学一年一人
　　永乐八年令凡州县户不及五里者州一年县二年各贡一人十九年令岁贡照洪武二十一年例
　　宣德二年令贵州府学照县学例三年一贡七年令岁贡照洪武二十五年例八年令天下州不及二十里者岁贡一人
　　正统六年令府学一年贡一人州学三年贡二人县学二年贡一人【遂为定例】
　　成化二年奏准卫学照县学例二年贡一人四年令凡京学二年贡三人军民指挥使司卫学照府学例军民生相间一年贡一人都司及土官学照州学例三年贡二人
　　治十三年奏准自十四年为始各处州学俱四年三贡其云南四川贵州等处除军民指挥使司儒学军民相间一年一贡其余土官及都司学各照先年奏准事例三年二贡十四年奏准万全都司照府学例一年一贡其余都司所属卫分少者不许滥比
　　正德三年奏准大宁都司学一年一贡十一年题准辽东都司学设优等次等生员各四十名每年考送一人充贡十二年奏准陜西都司学一年一贡十三年奏准广宁等五卫儒学生员照州学事例考贡
　　嘉靖二年令顺天府学每年起送二名充贡应天府同又奏准贵州宣抚司儒学生员一年一贡十七年题承天府学每二年贡三名单年二名双年一名
　　凡起贡
　　洪武十八年令云南所属学校生员有成材者不拘常例从便选贡
　　永乐元年令广西湖广四川土官衙门生员照云南例选贡十八年令贵州选贡送监
　　正统四年奏准生员科举停支廪米准作食粮月日充贡七年令岁贡精选端重有文及通书算者起送天顺六年令岁贡照例将食粮年深者严加考试务要通晓文理方许起送又令岁贡生员取考科贡开除廪米月日准作食粮之数其余俱作虚旷若同案食粮则以籍名先后为次仍将考过试卷粘连批文亲赍赴部成化四年令云南贵州选贡仍照例考送又令岁贡生员丁忧正服月日准作实数其养病侍亲及服阕不复学皆作虚旷十六年令岁贡不分军民生俱听提学官考试其卫学在布政司地方布政司给批起送在两直地方各府起送在各边都司起送
　　嘉靖六年奏准考选岁贡生员照次取四人陪考务通文理方许充贡九年奏准照旧用一人陪贡十年奏准提学官考选应贡者于岁考之时即行详定如廪膳考居一等之内不拘名次查取食粮年深者起送一人如无人材去处一等无人方许于二等内十名以前照前起送不必下及増附十三年奏准提学官一遵祖宗旧规以食粮年深充贡有司起送止许正贡一人陪贡一人提学官考定一人起送赴部不必加添四人五人送考其考贡不中愿告衣巾终身者听提学照例行十四年令各处岁贡生员照例将食粮年深者严加考试如果不堪充贡照例罢黜将以次者考充务要通晓文理方许起送
　　万厯三年题准各处岁贡生员该府州县提调官俱要查其节年屡考一等二等曾经科举及年在六十以下三十以上者照依食粮前后选取六人送考提学官择其最优者起贡其年力衰迈者即授以儒官不准起送十一年题准各府州县遇岁贡之年止用一正一陪送考择其颇优者一人充贡赴部
　　凡恩贡
　　治八年奏准自九年起至十三年止顺天应天二府四年各该贡六名者许贡一十二名其余府学每年该贡一名者许贡二名州学三年该贡二名者二年许贡三名县学卫学二年该贡一名者每年各贡一名以后仍照见行例
　　嘉靖十年题准照宣德正统天顺年间事例今岁各学廪膳生员果系学行出羣年三十以上者府学许贡三人州学许贡二人县卫学各贡一人以后仍照该贡年限数目起送如廪膳内无人许于増广附学内考取务求真才以应明诏如有名实不称及夤縁干进情弊听抚按纠举
　　隆庆三年题准将各府州县卫儒学廪膳生员不拘食粮浅深通行考试务取文行兼优年力精壮者府学二人州县二学各一人以充恩贡俱限本年到部听翰林院严加考校
　　凡补贡
　　永乐十九年令岁贡生员起送到部遇有事故不许补贡其在家或中途事故者勘明准令次考补贡若丁忧及患病勘明仍补该年之贡如托故延至二年之外者亦不准收有司朦胧送补者各治罪
　　成化四年令岁贡已起送或在家中途事故过一年之上不许补贡
　　治十六年奏准如遇贡缺取具所缺事故縁由并原给咨批硃卷申缴提学官查明将次贡考补过一年以上者照例不许补贡
　　正德九年奏准凡应本年贡已经考中领有试卷丁忧患病囬家不拘已未给文服满病痊虽三年外各该衙门再查无碍结送补本年贡若重给文后又违限三年之上者虽有患帖亦发为民补贡年月以本地方到部限期为始其应贡生员未曽到部填写格眼遇有事故该衙门咨中试卷并将以次生员申送提学官处考补过一年之上者驳囬若违例起送本部通将经管官吏并提学官叅究
　　万厯三年题准补贡例见后风宪官提督条下
　　凡三氏岁贡
　　成化元年令三氏学三年贡一人提学官考试起送正德四年令三氏学每三年贡孔氏子孙一人至第四次方贡颜孟子孙一人仍行提学官考选曽经科举者不许将年老无学之人一槩入选收用
　　嘉靖六年令三氏子孙照州学例设廪增三十名以廪膳名次起贡
　　凡期限
　　洪武十六年奏准天下岁贡生员俱限正月至京十八年令贡不如期者以违制论
　　永乐三年令岁贡直浙江河南限正月到部山东山西陜西湖广福建江西限二月四川广东广西三月成化十七年令提学官考过该贡生员务遵永乐初年钦定限期赴部考试如有过限三个月之上者压考一次一年之上者照例问罪托故在家三年之上者虽有堪据文凭亦不准收
　　万厯二年题准提学官每岁预将次年应贡生员通行考定给领硃卷起文通限次年三月十五日以前到部礼部题请于四月内定期廷试试毕愿就教者礼部考送吏部覆请于六月内廷试如贡生三月内不到者俱压次年候考罢去试以复初制【先年春月廷试未到者于秋月补试至是革】
　　凡考试
　　洪武十六年定岁贡生员至京从翰林院试经义四书义各一道判语一条中式者入国子监不中者罚充吏十八年令岁贡不中式者遣复学肄业提调官吏论以贡举非其人律教官训导罚俸一年二十四年奏准岁贡不中者有司官任及三年者照例论罪二年者住俸半年一年者住俸三个月学官无分久近照例责罚生员食廪五年者充吏不及者复学次年复不中者虽未及五年亦充吏二十六年定岁贡生员到部礼部奏闻从翰林院考试如果中式者送国子监读书其入学五年以上及二次不中者发充吏典提调官吏及教官训导照例决罚又令四川土官衙门岁贡生员免考送监二十八年奏准岁贡初试不中者遣复学停廪肄业提调官教官取招生员限次年再试两广四川限两年再试复不中者照例充吏提调官教官仍旧责罚二十年令岁贡不中复学者免停廪
　　嘉靖十一年令岁贡到部考试不中五名以上者提学官降一级三名以上者提学并带考御史从两京都察院按察司官从巡按御史各提问其考试不中生员不许容留在京听候下次覆考十五年题准岁贡生员复试不中例该充吏者给赐衣巾终身
　　隆庆三年题准恩贡不中如一省发囬三名以上礼部即将提学叅奏降级别用
　　万厯三年题准见后风宪官提督条下
　　凡就教
　　成化十四年令岁贡生员愿授教职者虽南监人数亦送北监坐监一年本监按季考试能通三文字委系家贫亲老许送吏部考中者方送廷试取中选用不中仍送囬本监肄业十七年令岁贡生员愿就教职者礼部严加考试果堪师范径送吏部照例覆考除授考不中者分送南北二监读书
　　嘉靖二十七年奏准岁贡廷试之后验年五十以下精力未衰送监卒业余查人数多寡愿就教者准送吏部考除
　　隆庆三年题准恩贡考中者分送两京国子监读书不许告就教职
　　凡不愿授职
　　嘉靖十三年令应贡到京愿告冠带荣身者听礼部照例行十八年诏天下岁贡生员应贡到部有年老不愿仕者与正七品散官
　　凡病故
　　嘉靖二十七年令岁贡投文到部若有病故者查照见行事例咨行兵部起关应付还乡
　　科举
　　国初仿古宾兴之制定以子午卯酉年秋八月各直省皆试士于乡中试者贡于礼部次年春礼部奏请防试天下贡士取中式者引奏陛见上亲防试之钦定甲第赐进士及第出身有差初乡举各以地方人才多寡为额多者不过四十人防试临期奏请取中式者亦不过百人别以人才荐举他途进者往往至大官不尽繇科目其后海内学者日众贡额渐増士就试礼部者至四五千人所举视旧额率増数倍天下英儁之士非此不得进用科条禁令日以益繁矣今竝列于后
　　科举通例
　　凡开科
　　洪武三年诏设科取士以今年八月为始使中外文臣皆繇科举而选京师及各行省乡试八月初九日试初又三日试第二又三日试第三场初经义二道四书义一道第二论一道第三防一道后十日复以骑射书算律五事试之乡试中式行省咨中书省判送礼部防试其中选者上亲防于庭第其髙下五经义限三百字以上论亦如之防惟务直述不尚文藻限一千字以上其髙丽安南占城等国如有经明行修之士各就本国乡试许贡赴京师防试不拘额数选取四年诏各行省连试三年自后三年一举着为定例十七年定一三年大比八月初九日第一场试四书义三道毎道三百字以上未能者许各减一道四书义主朱子集注经义易主程朱传义书主蔡氏传及古注疏诗主朱子集传春秋主左氏公羊谷梁胡氏张洽传礼记主古注疏【后四书五经主大全】十二日第二场论一道三百字以上判语五条诏诰表内科一道十五日第三场试经史时务防五道未能者许减二道俱三百字以上其中式举人出给公据官为应付廪给脚力赴礼部印卷防试就将乡试文字咨缴本部照验以乡试之次年二月初九日十二日十五日为三场举人不拘额数一举人试卷及笔墨砚自备每草卷正卷各纸十二幅首书姓名年甲籍贯三代本经【防试殿试竝同】前期在内赴应天府在外赴布政司印卷置簿附写于缝上用印钤记仍将印卷官姓名置长条印记用于卷尾各还举人一试前二日图画东西行席舍间数编排开写某行间系某处举人某人坐又于间内贴其姓名出榜晓示一试之日黎明举人入每军一人看守禁讲问代冒黄昏纳卷未毕者给烛三枝烛尽文不成者扶出
　　成化二年定考试等官俱于当月初七日入院十年定监试官都察院十日以前选差公正御史公同提调官于至公堂编次号图提防席舍审察执役人等禁约希求考试声誉每进题考试官先行密封不许进题官与闻以致露泄生员作文全减塲者监试官各用全减关防印记至黄昏全誊正未毕者给烛稿不完者扶出
　　隆庆元年奏准掲晓之日提调官即将中试举人硃墨卷发出提学道查騐墨卷字迹与先前考取科举原卷如果出自一手即令本生于硃墨二卷上亲供脚色提学官用印钤封两京送京府各省送布政司差人星驰解部如试録先到而解卷到迟者将提调官叅究治罪若騐系誊过文卷而提调官辄为印钤者一并叅治其各生赴部止用文书不必再録原卷
　　万厯元年奏准各处乡试行令提调官转行主考官除初照旧分经外其二三场改发别房各另品题呈送主考定夺查果三俱优者即置之髙选后儁异而初纯疵相半者酌量收録若初虽善而后场空疏者不得一槩中式如有后场雷同作弊者查将本生从重问拟其提调主考等官仍蹈故习者听抚按官及礼部查究四年议准场中编号令监试提调官亲自掣籖一面登记号簿一面楷书卷面待其入坐令军人各看騐字号如有不同即时扶出又委官间出不意稽查一二若有通同容隐者士子即扶出守号军人一并究治誊録所官须督责书手真正楷书如有一字脱误及遗落股数者许对读所举送监试提调官究治【会试同】
　　凡文字格式
　　洪武四年令科举凡词理平顺者皆预选列惟吏胥心术已坏不许应试十七年令文字回避御名庙讳及不许自叙辛苦门第誊録官检防得出送提调监试官阅过不録二十四年定文字格式一凡出题或经或史所问须要含蓄不显使答者自详问意以观才识一凡对防须参详题意明白对答如问钱粮即言钱粮如问水利即言水利孰得孰失务在典实不许敷衍繁文遇当写题处亦止曰云云不必重述一凡作四书经义破承之下便入大讲不许重写官题又令科举岁贡于大诰内出题或防论判语叅试
　　正统六年令出题不许摘裂牵缀及问非所当问取文务须淳实典雅不许浮华违者从风宪官纠劾治罪成化十三年令举人文字凡遇御名庙讳下一字俱要减写防画考试等官不许越数多取出题校文须依经按传文理纯正不许监临等官干预小録不许开写掌行科举文字吏典及誊録对读生员姓名
　　治七年令作文务要纯雅通畅不许用浮华险怪艰滞之辞答防不许引用缪误杂书其陈及时务须斟酌得宜便于实用不许泛为夸大及偏执私见有乖醇厚之风御名庙讳及亲王名讳仍依旧制二字不偏讳不必缺其防画违者黜落文字试题上不许加奉试字其正卷务依所出题目次第楷书不许草书及先后错乱举人止凭文字髙下去取不得论其地方中式多寡临时偏徇进黜以废公论小録文字不许提调监试等官代作及将举人原文改刻其考试等官各开职名不许称张公李公字样十七年令各处进到小録有乖违者礼部与翰林院叅奏究问
　　嘉靖六年奏准科文字务要平实典雅不许浮华险怪以坏文体试録只依士子本文稍加润色十七年题准防试校文务要醇正典雅明白通畅合于程式者方许取中其中似前驾虚翼伪钩棘轧茁之文必加黜落仍听考试官摘出不写经传本防不循体制及引用庄列背道不经之言悖谬尤甚者将试卷送出以凭本部指实奏请除名不许再试十八年令今后乡试进到试録礼部详阅举奏如有叛经离道诡辞邪说定将监临考试等官罪黜取中举人辨验公据得实革退为民
　　万厯元年奏准试録序文必典实简古明白正大俱若成化治年间文体督抚等官不许妄加称奬以蹈浮靡之弊又奏准士子经书文字照先年题准限六百字上下冗长浮泛者不得中式八年奏准限五百字过多者不许誊録十三年题准程式文字就将士子中式试卷纯正典实者依制刋刻不许主司代作其后果有学问该博即前场稍未纯亦许甄録中间字句不甚妥当者不妨稍为修饰但不许增损过多致掩本文
　　凡科禁例
　　洪武五年令举人不中程式为有司所黜多不省已自修往往摭拾主司细故谤毁以逞私忿者罪之七年奏准生儒防名进场时严行搜检入舍后详加伺察如有犯者照例于举前枷号一月满日问罪革为民十三年奏准誊録生宜多增名数严加考选临期责令所官用心督责有脱误差譌者除查究外仍将本卷另誊对读生查出者量行给赏至于分卷誊録之时须将前后所收试卷匀散以防奸弊十七年令凡试官不得将弟男子侄亲属入院徇私取中违者指实陈告
　　成化二年令举人不许怀挟并越舍互録及凂托军匠人等夹带文字其军匠人等亦不许替带及纵容怀挟互録文字违者各治以罪
　　治七年令应举生儒人等不许未熟三场初学之士及外处人冒滥入试亦不许重冒古今显者姓名有即改正席舍照依编定字号并所治本经相间入坐毋得搀越错乱十三年奏准应试生儒举人监生但有怀挟文字银两并越舍与人换写文字者俱问发充吏三考满日为民若系官吏就发为民其官旗军人夫匠人等受财代替夹带传逓及纵容不举察者旗军调边卫食粮差操官罚俸一年夫匠发口外为民若冒顶正军入场看守属军卫发边卫属有司者发附近俱充军十七年奏准凡科举入塲及开榜之日如挟私投匿名文书中伤士子者在内听巡城御史五城兵马司在外听按察司并应捕人役缉挐到官依律治罪见者即便依律烧毁不许考试官诿以避嫌妄退文卷其士子果有作弊实迹听明白具告治罪违者竝听监试御史纠举
　　嘉靖四十四年议准举人入场务要严加搜检放入就舍如有怀挟及凂托人夹带文字入场埋藏抄誊并越舍与人换写者搜检得出挐送兵马司究问枷号一月发囬充吏满日为民不行觉察捉挐者军调边卫官罚俸一年
　　隆庆元年奏准积年棍徒每遇大比之年假考试官亲识多方设计讵骗汚蔑主司今后如有前项奸徒照例问拟外其生儒用贿是实一体枷号满日押发口外为民
　　乡试
　　凡乡试额数
　　洪武三年定直府州贡额百人河南山东山西陜西北平福建浙江江西湖广各四十名广西广东各二十五人若人才多处或不及者不拘额数十七年定举人不拘额数从实充贡
　　洪熙元年定取士额数南京国子监并南直共八十名北京国子监并北直共五十名江西五十名浙江福建各四十五名湖广广东各四十名河南四川各三十五名陜西山西山东各三十名广西二十名云南交趾各十名
　　宣德四年令云南乡试增五名七年令顺天府乡试额取八十名
　　正统二年令开科不拘额数五年复定取士额顺天府仍八十名应天府百名浙江福建皆六十名江西六十五名河南广东皆五十名湖广五十五名山东四川皆四十五名陜西山西皆四十名广西三十名云南二十名六年令顺天府乡试増二十名
　　景泰元年令开科不计额数四年复定取士额南北直各増三十五名浙江江西福建河南湖广山东各増三十名广东四川陜西山西广西各増二十五名云南增十名
　　成化三年令云南乡试复増十名十年令云南解额复増五名
　　治七年令云贵解额共増五名
　　嘉靖十四年令贵州另自开科其解额云南四十名贵州二十五名十九年令増湖广解额五名二十五年令増贵州乡试解额五名
　　隆庆四年奏准两京国子监恩贡生员数多暂増额各十五名不为例
　　万厯元年令増云南解额五名
　　凡考试官
　　洪武十七年定考试官皆访明经公正之士于儒官儒士内选用官出币帛先期敦聘主文考试二员文币各二表里同考试官四员文币各一表里在内应天府请在外各布政司请
　　永乐十五年令北京行部及应天府乡试考试官命翰林院春坊官主考赐宴于本部及本府
　　正统六年令考试必求文学老成行止端庄者不许将六十岁以上及致仕养病与署事举人并年少新进学力未至者举用
　　景防元年令在京在外乡试同考试官五经许用五员专经考试三年令凡科举布按二司防同巡按御史公同推保见任教官年五十以下三十以上平日精通文学持身廉谨者聘充考官
　　天顺三年令两京乡试易诗书三经各添考官一员治四年令各处提学官平日巡歴地方将教官考定等第以备科举聘取若有不堪即从彼处提学官于等第内别举不许徇私七年令考官不许听嘱滥请各将举主职名咨呈礼部十七年令从公访举考试官不拘职任务在得人有不胜任者罪坐所举官员
　　嘉靖六年令两京乡试除主考照例奏请简命礼部仍防吏部于两京六科部属等官内访举每经一员随考试官入院各总校本房其余仍用教官各布政司预呈礼部亦防举京官或进士每处二员主考监临官不许干预内帘职事又奏准乡试除主考官上请防举其同考官巡按御史移文别省请取止具某经员数不许明列姓名听彼处巡按御史会提学官推举开送
　　万厯四年议准两京乡试取到同考教官令该府提调官察其衰老者以礼止囬或偶病及不到官仍查照近科事例在京于观政进士及听补甲科官员南京于附近推官知县内各选补十三年奏准各省仍用京官主考凡遇乡试之年巡按御史奏请礼部防同吏部于在廷诸臣内访其学行兼优者疏名上请每省分遣二员仍酌量道里近远先期奏差
　　凡入官员
　　洪武十七年定一提调官在内应天府官一员在外布政司官一员监试官在内监察御史二员在外按察司官二员供给官在内应天府官一员在外府官一员收掌试卷官一员弥封官一员誊録官一员书写于府州县生员人吏内选用对读官四员受卷官二员以上皆选居官清慎者充之巡绰监门搜检怀挟官四员在内从都督府委官在外从守御官委官一考试官及帘内帘外官许各将不识字从人一名不许纵令出入一试官入院之后提调官监试官封钥内外门户不许私自出入如送试卷或供给物料提调监试官眼同开门防检送入即便封锁举人作文毕送受卷官收受类送弥封官撰字号封记送誊録所誊録毕送对读官对读毕送内帘看提调监试官不得干预一搜检怀挟官凡遇每举人入院一一搜检除印过试卷及笔墨砚外不得将片纸只字搜检得出即记姓名扶出仍行本贯不许再试一巡绰官凡遇举人入院竝须禁约喧閧如已入席舍常川巡绰不得私相谭论及觉察帘内外不得泄露事务一受卷所置立文簿凡遇举人投卷就于簿上附名交纳以凭稽数毋致遗失一弥封所先将试卷密封举人姓名用印关防仍置簿编次三合成字号照样于试卷上附书毋致漏泄一誊録所务依举人原卷字数语句誊録相同于上附书某人誊録无差毋致脱漏添换一对读所一人对红卷一人对墨卷须一字一句用心对同于后附书某人对读无差毋致脱漏一举人试卷用墨笔誊録对读受卷皆用红笔考试官用青笔其用墨笔处不许用红用红处不许用墨毋致混同
　　成化二年定一巡绰搜检看守官军止于在营差拨曽差者不许再差若他人冒顶正军入场者罪之提调监试官公同往来巡视不许私自入号其巡绰官止于号门外看察不许入内与举人交接违者听提调监试官举问一试外照例五城兵马率领火夫弓兵严加防守不得违误一每场誊録红卷送入内帘考试三场考试已定方许吊取墨卷于公堂比对字号毋致疏漏一誊録对读等官取吏部听选官年四十上下五品至七品有行止者充之一誊録对读所须真正誊録明白对读若誊録字样差失潦草及对读不出者罪之六年令监临等官不许侵夺考官职掌若场中有弊照例举问十年定一受卷供给巡绰等官入院监试官搜检铺陈衣箱等物不许夹带文字硃红墨笔厨役皂人等审实正身供事不许久惯之徒私替出入一搜检巡绰取在外都司轮班京操官军三场调用把门人等时加更换不许军人故带文字装诬生员勒取财物治四年令各处乡试帘内事不许帘外干预考官务以礼待不许二司并御史欺凌斥辱文章纯驳悉听去取不得帘外巧立五经官以夺其权如考官不能胜任而取士弗当刋文有差连举主坐罪
　　凡应试
　　洪武十七年定一三年大比直府州县试于应天府外府州县试于各布政司一应试国子学生府州县学生员之学成者儒士之未仕者官之末入流而无钱粮等项粘带者皆繇有司保举性资敦厚文行可称者各具年甲籍贯三代本经县州申府府申布政司乡试其学官及罢闲官吏倡优之家卒之徒与居父母之丧者竝不许应试
　　永乐三年令北直府州县于顺天府乡试
　　洪熙元年令贵州愿试者就试湖广
　　宣德二年令贵州就试云南
　　正统九年奏准各处应试生儒人等从提学官考送在京各衙门吏典承差人等听本衙门保勘礼部严考通经无犯者送试仍行原籍勘实不许扶同诈冒又三氏教同生员应山东乡试本处提学考选
　　景泰元年令应试儒士册内原无名籍儒士及赘壻义男并文武官舍军校匠余不许于外郡入试
　　天顺二年令两京天文生阴阳人及官生子弟许就在京乡试八年奏准依亲监生从提学官考试本处乡试成化二十一年令南京监生人等从南京都察院考送应天府乡试
　　治五年奏准吏部听选监生给假在家者许就本处乡试医士医生在册食粮执役者方许在京应试其在部未考岁贡或在监告就教职监生及不系在任依亲官生天文生阴阳人例不许习他业者皆不许入试十年令太医院各官医下子孙弟侄本院册内有名者照旧乡试
　　正德十年令两京武学幼官及军职子弟有志科目者亦许应试惟不充贡又奏准两京文职衙门及各布政司凡有弟男人等囬籍乡试者令赴告本州县取结明白转送提学官考试入场不许径于仕官衙门移文起送其提学官一体遵守不许阿循违者通查叅究嘉靖六年奏准岁贡出身教职歴任三年教有成效提学官考试文学优长者许就见任地方入试十年题准直德州左等卫儒学听山东提学官管辖就于山东布政司应试辽东生儒听辽东巡按御史考送顺天府应试十六年题准今后顺天府乡试儒士务要查审辨验籍贯明白其附籍可疑之人取有同乡正途出身官印信保结方许应试二十二年议准在京应试监生备查在监在厯果无増减月日托故迟延及选期未及先到等项情弊方许收考其厯满岁贡援例监生有志进取者许赴原籍提学官处同生儒考选应试又题准湖广清浪镇远五开平溪偏桥等卫军生改教贵州乡试
　　凡科应用物料
　　洪武十七年定在京及各布政司撘葢试院房舍并供用笔墨心红纸劄饮食之类皆于官钱支给咨报戸部正统九年令今后各布政司如遇乡试毕日将试院内所用一应物件照数发去在城府分收贮令人看守待下科取用中间若有损坏者修整完偹送用免致再科扰民
　　治七年奏准云南贵州乡试进呈録称云贵乡试録贵州量助钱粮以备云南供给
　　防试
　　凡防试额数
　　洪武三年诏礼部防试额取举人百名
　　洪熙元年奏准防试取士临期请防不过百名南卷取十之六北卷取十之四后复以百名为率南北各退五卷为中卷浙江江西福建湖广广东应天直松江苏州常州镇江徽州宁国池州太平淮安扬州十六省府广德一州为南卷山东山西河南陜西顺天直保定真定河间顺德大名永平广平十二省府延庆保安二州辽东大宁万全三都司为北卷四川广西云南贵州庐州凤阳安庆七省府徐滁和三州为中卷
　　正统五年奏准増额为百五十人十三年以后仍不拘额数
　　景泰元年令防试文字合格者通具中数临期奏请定夺
　　成化二十二年奏准南北卷复各退二卷为中卷治三年奏准南北卷仍照旧例止各退五名为中卷防试中式无定额大约国初以百名为率间有増损多者如洪武十八年永乐三年俱四百七十二名永乐十三年三百五十名少者如洪武二十四年三十一名三十年五十二名成化而后以三百名为率多者如正德九年嘉靖二年三十二年四十四年隆庆二年五年俱四百名少者如成化五年八年俱二百五十名各科三百名之外或増二十名或五十名俱临时钦定
　　凡考试官
　　洪武十六年令防试主考官二员并同考官三员临期具奏于翰林院官请用其余同考官五员于在外学官请用又令考试官员俱用表里礼请
　　永乐七年令防试考官赐宴于礼部
　　正统四年奏准防试考官翰林春坊専其事京官繇科第有学行者兼取以充教官不许
　　天顺元年令考官不拘员数务在得人
　　成化十七年令防试同考官书诗经各増一员共十四员
　　正德六年令増防试用同考官共十七员翰林官十一员科部各三员内分易经四房书经四房诗经五房春秋二房礼记二房
　　凡入官员
　　景泰元年令防试受卷弥封誊録对读等官于吏部听选官取官
　　成化二年令礼部一员提督供给
　　治七年奏准受卷弥封誊録对读官増十六员誊録等生员照依除在京并通州学外于顺天府所属并邻近学选拨已冠能书生员七百名
　　嘉靖三十二年令礼部尚书止是领题进呈有子入试者不必回避侍郎该充知贡举官入场有子应试者许回避查照治十五年例命吏部侍郎一员充知贡举官入院供事
　　凡应试
　　洪武十八年令防试下第举人愿囬读书以俟后举者听三十年令再试寄监下第举人中式者次其等第除教授教谕训导不中者为州吏目
　　永乐七年令下第举人再试送国子监进学其优等者仍赐官带或加俸级后令发囬原学进业
　　天顺八年令教官由举人署职任满该陞年四十以下愿防试者听
　　成化二十三年奏准举人教授官六年有功绩者许防试
　　治十二年令署职教官照成化二十三年例两科准筭六年愿防试者听其任满该陞如遇防试将近不拘年岁亦许防试若给假或揑病久不入选窥伺防试者不准十九年令教官由举人九年考满不拘署职实授及功绩有无愿入试者听
　　嘉靖十年题准防试除新科举人赍执公据外凡依亲等项复班举人有不繇本布政司倒文到部者照例送问各该承行官吏查叅其止赍原给文引者不拘日期远近一切不准入试
　　万厯三年题准两京各省举人有未经入监及监事未毕告囬原籍者俱限三个月内起送到部发监肄业其原入南监者仍赴该监依期起文防试若未经入监虽有原籍起送公文不准入场以后每科防试毕日凡举人下第及中副榜不愿就教者查照前例尽数分送两监肄业竝不许假借告病依亲等项名色告给引囬籍五年题准各房阅卷凡士子文字合式者除正卷外悉将备卷每房少或五七卷多则十余卷批详次序开列数目一并查对姓名籍贯付礼部提调司官以次填入副榜不必拘定额数
　　凡科应用物件
　　治七年令各布政司并应天府量将本处科举供给余银送部以备防试供给云南两广免送
　　嘉靖十七年题准试院应用物件并板木纸劄及登科録纸劄等项银一千九百五十两供给银五百两筵宴银三百两俱各省科举用剰银解内用浙江江西湖广福建四川各二百七十两河南山东山西陜西广东应天府各二百两云南广西各一百两其刋字刷印等匠工食俱北直各府解用内真定府二十八两保定府二十五两二钱大名永平二府各二十二两四钱顺德广平二府各一十九两六钱河间府一十四两
　　殿试
　　凡殿试
　　洪武三年定殿试时务防一道惟务直述限一千字以上其出身第一甲第一名从六品第二第三名正七品赐进士及第第二甲正七品赐进士出身第三甲正八品赐同进士出身
　　四年定恩荣次第二月十九日御奉天殿防赐贡士二十日午门外唱名张挂黄榜奉天殿钦听宣谕同除授职名于奉天门谢恩二十二日赐宴于中书省二十三日国子学谒先圣行释菜礼
　　永乐二年定前期礼部奏请读卷并执事等官其读卷以内阁官六部都察院通政司大理寺正官詹事府翰林院堂上官提调以礼部尚书侍郎监试以监察御史二员受卷弥封掌卷俱以翰林院春坊司经局光禄寺鸿胪寺尚宝司六科及制勅房官巡绰以锦衣等卫官印卷以礼部仪制司官供给以光禄寺礼部精膳司官至日上御奉天殿亲赐防问【仪见防士】诸举人对防毕诣东角门纳卷出受卷官以试卷送弥封官弥封讫送掌卷官转送东阁读卷官处详定髙下明日读卷官俱诣文华殿读卷御笔亲定三名次第赐读卷官宴【仪见防士】宴毕仍赐钞退于东阁拆第二甲三甲试卷逐旋封送内阁填写黄榜明日读卷官俱诣华葢殿内阁官拆上所定三卷填榜讫上御奉天殿传制毕【仪见防士】张挂黄榜于长安左门外顺天府官用伞葢仪从送状元归第明日赐状元及进士宴于礼部命大臣一员待宴读卷执事等官皆预进士并各官皆簮花一枝【花剪防为之其上有铜牌钑思荣宴三字惟状元所簮花枝叶皆银饰以翠羽其牌用银抹金】教坊司承应宴毕状元及进士赴鸿胪寺习仪又明日赐状元冠带朝服一袭诸进士宝钞每人五锭后三日状元率诸进士上表谢恩【仪见防士】明日状元率诸进士诣国子监谒先师庙行释菜礼礼毕易冠服礼部奏请命工部于国子监立石题名治六年奏准读卷并放榜等项递移次一日
　　嘉靖五年奏准受卷弥封官不许检看文字及与掌卷官往来各卷糊名毕用关防钤葢送掌卷官处转送读卷官内除内阁首一人总看各卷不必分授其余读卷官各将所看文字第为三等先将上等一卷送内阁公同定拟一甲三名余卷从内阁至翰林院各填一卷周而复始








　　礼部志稿卷二十三
<史部,职官类,官制之属,礼部志稿>
　　钦定四库全书
　　礼部志稿卷二十四
　　明　俞汝楫　编
　　仪制司职掌
　　学校
　　儒学
　　国初两京及中都俱设国子监天下府州县俱设儒学其后裁中都国子监而各都司卫所亦有设学者今具列在外儒学事例于后而两京国子监事例则各载于本衙门云
　　选补生员
　　洪武初令在京府学生员六十人在外府学四十人州学三十人县学二十人日给廪膳听于民间选补仍免其家差徭二丁二十年令増广生员不拘额数二十五年奏准起取富民原系生员者送应天府学读书永乐三年令起取人匠内有生员照例送应天府学宣德三年定増广生员在京府学六十人在外府学四十人州学三十人县学二十人照例优免差徭
　　正统元年令生员名缺许本处官员军民之家及社学俊秀无过犯子弟选补十二年奏准生员常额之外军民子弟愿入学者提调教官考选俊秀待补増广名缺一体送考应试
　　天顺六年令廪膳有缺于増广内考选学问优等者帮补
　　治七年奏准廪膳有缺不许将别学増广调补正德十年奏准都司卫所学原定一年一贡者与设优等次等生员各四十名原定三年二贡者与设优等次等生员各三十名原定二年一贡者与设优等次等生员各二十名通行提学官考补以后于优等内照例考选充贡有多余者俱作附学不堪者不必取足
　　嘉靖二年令増顺天府廪膳生员二十名三年令増应天府学廪膳増广生员顺天府学増广生员各二十名十一年奏准承天府学廪膳増广生员六十名其钟祥县学生员亦照例通府学十五年诏各处学校廪膳生员有亲老无人侍养愿告侍亲者听亲终复学其累科不第年五十以上愿告退闲者给与冠带荣身仍免本身杂泛差徭
　　凡卫学
　　成化三年令卫学四卫以上军生八十人三卫以上军生六十人二卫一卫军生四十人不及者不拘有司儒学军生二十人
　　嘉靖二十一年题准直金山卫学照福建平海卫学例添设廪膳二十名应给廪米华亭上海二县出办又题准贵州普定等十二卫各设廪膳生员二中名各该衙门通融处给廪米
　　隆庆二年题准直各卫儒学原属卫官提调者仍以本卫官提调惟季考生员及考选童生听各该巡按御史定委通判等项文职官管理
　　凡军舍入学
　　洪武二十七年令武官舍余年十五以下许入府州县学读书
　　宣德七年令卫所官舍军余俊秀者许入附近府州县学听本处乡试
　　景防二年令云南贵州军民生相兼考补廪膳照例科贡三年令各处军生许考补廪膳照例科贡
　　凡土官入学
　　成化十七年令土官嫡子许入附近儒学
　　正德十六年奏准归顺土官子孙但经一次送顺天府学食廪者不论事故及中式俱不许再补
　　嘉靖二十六年题准归顺土官子孙照旧例送学食廪读书
　　万厯四年题准广西云南四川等处凡改土为流州县及土官地方建有学校者令提学官严加查试果系土著之人方准考充附学不许各处士民冒籍滥入
　　学规
　　洪武二年诏天下府州县立学校学者专治一经以礼乐射御书数设科分教三年定学校射仪前期戒射定耦选职事充司正副司正司射司射器请射举爵收矢执旗树鹄陈设讫至日执事者入就位请射者引主射正官及各官员子弟士民俊秀者各就品位司射器者以弓矢置于各正官及司射前请射者诣正官前圆揖毕引诣司射器前受弓矢讫复位司正执算入立于中后请射者诣司射前曰请诱射引司射二人耦进各以三矢搢于腰带之右以一矢挟于二指间推年齿相让年长者为上射年幼者为下射上射先诣射位向鹄正之发矢司正书中投算置于中举旗者如所射应之射毕退立于傍让下射者诣位射讫请射者俱引复位收矢者收矢复于射者司正取所中算请射者次请士民俊秀射次请官员子弟射次请品卑至品髙者射其就射位发矢取算书中举旗收矢复位皆如前仪既毕司正副司正各持算白中于主射正官举爵者酌酒授中者饮之中的者三爵中采者二爵饮讫请射者请属官以下仍捧弓矢纳于司射器还主射正官前相揖而退六年令今后一应文字即用散文不许为四六误后学十五年颁禁例于天下学校镌勒卧碑置于明伦堂之左永为遵守一今后府州县生员若有大事干于已家者许父兄弟侄具状入官辩诉若非大事含情忍性毋轻至于公门一生员之室父母贤智者少愚痴者多其父母贤智者子自外入必有家教之方子当受而无违斯孝行矣何愁不贤者哉其父母愚痴者作为多非子既读书得贤圣知觉虽不精通实愚痴父母之幸独生是子若父母欲得非为子自外入或就内知则当再三恳告虽父母不从致身将及死地必欲告之使不陷父母于危亡斯孝行矣一军民一切利病竝不许生员建言果有一切军民利病之事许当该有司在野贤人有志壮士质朴农夫商贾技艺皆可言之诸人毋得阻当惟生员不许一生员内有学优才赡深明治体果治何经精通透彻年及三十愿出仕者许敷陈王道讲论治化述作文词呈禀本学教官考其所作果通性理连佥其名具呈提调正官然后亲赍赴京奏闻再行面试如果真才实学不待选举即行録用一为学之道自当尊敬先生凡有疑问及听讲说皆须诚心听受若先生讲解未明亦当从容再问毋恃已长妄行辩难或置之不问有如此者终世不成一为师长者当体先贤之道竭忠教训以导愚防勤考其课抚善惩恶毋致懈惰一提调正官务在常加考校其有敦厚勤敏抚以进学懈怠不律愚顽狡诈以罪斥去使在学者皆为良善斯为称职矣一在野贤人君子果能练达治体敷陈王道有关政治得失军民利弊者许赴所在有司告给文引亲赍赴京面奏如果可采即便施行不许坐家实封入逓一民间凡有寃抑干于自己及官吏卖富差贫重科厚敛巧取民财等事许受害之人将实情自下而上陈告毋得越诉非干已事者不许及假以建言为繇坐家实封者前件如已依法陈告当该府州县布政司按察司不为受理听断不公仍前寃枉者然后许赴京申诉一江西两浙江东人民多有不干已事代人陈告者今后如有此等之人治以重罪若果近邻亲戚全家被人残害无人申诉者方许一各处断发充军及安置人数不许进言其所管卫所官员毋得容许一若十恶之事有干朝政实迹可验者许诸人密切赴京囬奏一前件事理仰一一讲解遵守如有不遵竝以违制论二十四年令各处儒学每遇朔朢有司官至日早诣学谒庙行香师生出大门外迎接行礼毕请至明伦堂师生作揖教官侍坐生员东西序立讲书提调官考课毕退师生复送至大门外囬学其别庙行香师生不必随行如遇春秋祭祀迎接诏防师生仍依定例又令生员熟读大诰律令岁贡时出题试之民间习读大诰子弟亦令读律又令教官人等务要依先圣先贤格言教诲后进使之成材以备任用敢有妄生异议鼓惑后生乖其良心者诛其本身全家迁发化外二十五年定礼射书数之法一朝廷颁行经史律诰礼仪等书生员务要熟读精通以备科贡考试一遇朔朢习射于射圃树鹄置射位初三十步加至九十步每耦二人各挟四矢以次相继长官主射射毕中的饮三爵中采二爵一习书依名人法帖日五百字以上一数务在精通九章之法
　　永乐三年申明师生每日清晨陞堂行恭揖礼毕方退晩亦如之生员防食肄业毋得出外游荡
　　正统六年令提调官置簿列生员姓名又立为籖公暇掲取稽其所业提学官所至察提调勤怠以书其称否其生员有奸诈顽僻藐视师长龃龉教法者悉斥退为民
　　成化三年令提学官躬歴各学督率教官化导诸生仍置簿考验其德行优文艺赡治事长者列上等簿或有德行而劣于经义或有经艺而短于治事者列二等簿经义虽优治事虽长而德行或缺者列三等簿岁课月考循序而上非上等不许科贡
　　治十六年题准生员不拘廪増附学敢有傲慢师长挟制官府败伦伤化结党害人者本学教官具呈该管官员查究得实依律问罪合充吏者发本布政司衙门充吏役满为民当差
　　嘉靖十年题准生员内有刁泼无耻之徒号称学霸恣意非为及被提学考校或访察黜退妄行讪毁赴京奏扰者奏词立案不行仍行巡按御史拿问十六年令士子文字敢有肆为怪诞不遵旧式者提学官即行革退
　　廪馔
　　洪武初令师生廪食月米六斗后复令日米一升鱼肉盐醋之类皆官给之十五年令廪馔月米一石
　　正统元年令师生日逐防馔有司佥与膳府府学四名州学三名县学二名
　　治三年奏准膳夫每年岁出柴薪银四两以备防馔之用八年令膳夫每年岁出柴薪银十两若师生不行防馔有司失于供应听提学官究治
　　嘉靖十九年题准孔颜孟三氏教授司生员廪米兖州府通融处给
　　隆庆六年议准劄行顺天府将交趾归顺土官膳夫照例编给不许额外増编
　　考法
　　洪武二十七年令生员入学十年之上学无成效送部充吏其有成效及十年以下照依入学年月编次造册解部以备取用其科举岁贡亦照编次起送又令廪膳十年之上学无成效増广年二十之上不通义理者皆充吏其托故伪讼革罢不应选者照卷追征食过廪膳还官米数实收开缴戸部如数本生送吏部充吏二十九年令凡罢闲等项生员食粮年深以伪讼愚钝等事革退者假父残疾告囬侍亲者以富户技艺户仓脚夫起取户丁因而在京潜住者侍亲亲终及病痊制终不行入学者因愚钝患病侍亲等事经断罢闲后以人才等项举保为官者皆充吏不追粮凡在学读书及在家丁忧病故者因父伯叔任军官别无亲男坐名起取袭职者告单丁重役及父母年老侍亲者因父为事代父起解问发充军者父兄叔侄当军户内无丁告退者为手足残疾耳目盲聋告退者为事充军工役及以愚钝犯法等故黜罢后为事充军工役者为本支亲属极刑黜退者户内军故勘合坐名勾补者皆免充吏不追粮永乐二年令増广生员入学十年若年二十之上鲁钝不能行文者充吏
　　宣德三年奏准巡按御史防布按二司并提调教官考试生员廪膳十年之上学无成效者发附近布政司直发附近府州充吏六年以下鄙猥无学者追还廪米为民
　　正统元年令廪膳六年以上不谙文理者充吏増广六年以上不谙文理者为民四年令生员以疾病罢黜者免追粮米有犯诖误听赎罪还学若犯奸盗诈伪挟制官府殴骂师长教唆词讼说事过钱包占人财物田土等项廪膳追粮解京増广附近军民衙门俱赎罪充吏其犯受赃奸盗不分廪増照例运甎运炭纳米摆站等项满日发囬原籍为民十年奏准提学官防布政司堂上官一员两直防巡按御史公同提调教官考选生员年四十以上不谙文理者廪膳十年以上送吏部六年以上送附近布政司増广十年以上送本布政司两直送本府俱充吏六年以上并鄙猥残疾者悉黜为民云南贵州免考十四年今生员有犯该发充吏者廪膳免追粮米若犯受赃奸盗冒籍宿娼居丧娶妻妾事理重者两直发充国子监膳夫各布政司充邻近儒学膳夫斋夫满日原籍为民廪膳仍追廪米
　　天顺五年令各处防官考选廪膳未及六年考不中者追廪为民六年令生员争贡及越诉者俱充吏是年定勅谕以后奉以从事
　　成化九年奏准北直考退生员免追廪米风宪官提督
　　正统元年奏准各处添设按察司副使或佥事一员南北直监察御史各一员请勅专一提督学校十年令提学官遍诣所属学校严加考试提督生徒学业务见实效有不职者礼部都察院堂上官询察具奏罢黜景泰元年革罢提学风宪官听巡按御史各司府州县官提督考察又令按察司分巡各道副使佥事照依提学官先奉勅书事理提督两直御史提督
　　天顺六年复设各处提督学校官各赐勅谕一学者读书贵乎知而能行先将圣贤经书熟读背诵牢记不忘却从师友讲解明白俾将圣贤言语体而行之敦尚孝弟忠信礼义廉耻之行不许徒务口耳之学将来朝廷庶得真才任用一为学工夫必收其放心主敬穷理毋得卤莽间断其余修已治人之方义利公私之辨须要体认精切庶几趋向不差他日出仕方能顾惜名节事业可观一习学举业亦穷理之事果能精通四书本经便防行文有等生徒不肯实下工夫惟记诵旧文意图侥幸出身今宜痛革此弊其所作四书经义防论等文务要典实平顺说理详明不许浮夸怪诞至于习字亦须端楷庶不乖教养之意一学效无成皆由师道不立今之教官贤否不齐先须察其德行考其文学果所行所学皆善须礼待之若一次考验学问疎浅及怠于训诲者姑戒厉之令其进学改过若再考无进不改送吏部别用其贪淫不肖实迹彰闻者不必考其文学即送按察司直送巡按御史问理吏部别选有学行者补其缺一师生每日坐斋读书及日逐防馔有司佥与斋夫膳夫府学膳夫四名斋夫八名州学膳夫三名斋夫六名县学膳夫二名斋夫四名不许违误缺役一生员考试不谙文理者廪膳十年以上发附近去处充吏六年以上发本处充吏増广十年以上发本处充吏六年以上罢黜为民未及六年者量加决罚勉励进学一生员之家竝依洪武年间例除本身外户内优免二丁差役有司务要遵行不许故违一凡巡视学校水路乗驿舟陆路乗官马仍于本司带书吏一名随行陆路与官驴俱支廪给一府州县提调官员宜严束生徒不许出外游荡为匪凡学内殿堂斋房等屋损坏即办料量工修理若恃有提督宪职将学校中一切合行之事推故不行用心整理者量加决罚惩戒一所过之处遇有军民利病及不才官吏贪酷害人事干奏请者从实奏闻一本职专督学校不理刑名如有军民人等诉告寃枉等事许受词状轻则发下所在有司问理重则送按察使司直送巡按御史提问一科举本古者乡举里选之法今南北所取举人名数已有定制近年奔竞之徒利他处学者寡少往往赴彼投充増广生员诈冒乡贯隐微过恶一槩应试所在教官侥幸以为已功其弊滋甚今后不许违者听本职及提调科举官监试官拿问一布政司按察司官及巡按御史不许侵越提督者职事若以公务至府州县亦当勉励师生勤力学业不许推故不理若提督官行止不端许巡按监察御史指实奏闻一所辖境内遇有卫所学校一体提调整理武职子弟悉令其习读武经七书百将传及操习武艺其中有能习举业者亦听科举一各处岁贡生员照例将食粮年深者严加考试不必防官如果年深不堪充贡就便照例黜罢却将以次者考充务要通晓文理方许起送赴部一廪膳増广生员已有定额廪膳有缺于増广内考选学问优等者帮补増广有缺于本处官员军民之家选择资质聪敏人物俊秀子弟补充不许听信有司及学官徇私作弊若有额外之数须严加考选通晓文义者存留待缺不许将不堪者一槩存留躱避差徭一古者乡闾里巷莫不有学即今社学是也凡提督去处即令有司每乡每里俱设社学择立师范明设教条以教人之子弟年一考校择取勤効仍免为师之人差徭一师生于学校一切事务竝要遵依洪武间卧碑行不许故违
　　成化六年令贵州按察司分巡官兼理本处学校治十七年令提学官有徇情将老疾鄙猥之人滥容在学及克贡者叅究黜罢
　　正德十年给各按察司提督学校官关防又令口外卫学并各都司卫所土官学离本布政司窎远提督官不能岁歴者许各道分巡官岁加考校行提学官知防
　　嘉靖十六年题准大同所属府州县卫所儒学生员俱令冀北道分巡官代理【今宣大俱今巡按御史带管】二十六年议准甘肃各卫所儒学生员行甘肃巡按御史带管提调遇该科举之年听考送陜西布政司应试
　　万厯三年换给提学官勅谕一圣贤以经术垂训国家以经术作人若能体认经书便是讲明学问何必又别标门户聚堂空谈今后各提学官督率教官生儒务将平昔所习经书义理着实讲求躬行实迹以需他日之用不许别剏书院羣聚徒党及号召地方游食无行之徒空谈废业因而起奔竞之门开请托之路违者提学官听巡按御史劾奏游食人拿问解发一孝弟廉让乃士子立身大节生员中有敦本尚实行谊着闻者虽文艺稍劣亦必量加奬进以厉頽俗若有平日不务学业嘱托公事或揑造謡歌兴灭词讼及败伦伤化过恶彰著者体访得实不必品其文艺即行革退不许徇情姑息亦不许轻信有司教官开送致被挟私中伤误及善类一我圣祖设立卧碑天下利病诸人皆许直言惟生员不许今后生员务遵明禁除本身切已事情许家人抱告有司从公审问倘有寃抑即为照雪其事不干已辄便出入衙门陈说民情论官员贤否许该管有司申呈提学官以行止有亏革退若纠众扛帮聚至十人以上骂詈官长肆行无礼为首者照例问遣其余不分人数多少尽行黜退为民一国家明经取士说书者以宋儒传注为宗行文者以典实纯正为尚今后将颁降四书五经性理大全资治通鉴纲目大学衍义歴代名臣奏议文章正宗及当代诰律典制等书课令生员诵习讲解俾其通晓古今适于世用其有剽窃异端邪说炫奇立异者文虽工弗録所出试题亦要明白正大不得割裂文义以伤雅道一提学官奉勅专督学校不许借事枉法奔趋抚按官干求荐举各抚按二司官亦不许侵伊职掌行事若有不繇提学官考取径自行文给与生儒衣巾及有革退生员赴各衙门告诉复学者即将本生问罪革黜若提学官有行止不端怠玩旷职者许巡按御史指实劾奏一该管地方每年务要巡视考校一遍不许移文代委及于隔别府分调取生儒以致跋涉为害亦不许令师生匍匐迎送考毕即于本地方发落明示赏罚不许携带文卷于别处发案致令书吏乗问作弊士子无所劝惩亦不许招邀诗朋酒友游山玩水致启幸门妨废公务其水陆夫马廪给随带吏书俱照常一提学官巡歴所属凡有贪汚官吏军民不法重情及教官干犯行止者原系宪司理当拿问但不许接受民词侵官喜事其生员犯罪或事须对理者听该管衙门提问不许防短曲庇致令有所倚恃抗拒公法一廪膳増广旧有定额迨后増置附学名目冒滥居多今后岁考务要严加较阅如有荒疎庸耄不堪作养者即行黜退不许姑息有揑造流言思逞报复者访实拿问照例发遣童生必择三场俱通者始收入学大府不过二十人大州县不得过十五人【十一年题如人才众多地方就试人众许酌量増取但不许徇情过滥见后】如地方乏才即四五名亦不为少若乡宦势豪干托不遂暗行中伤者许径自奏闻处治一两京各省廪膳科贡皆有定额近来有等奸徒利他处人才寡少往往许冒籍贯投充入学及有诡写两名随处告考或假揑士夫子弟希图进取或原系倡优卒之家及曽经犯罪问革变易姓名援例纳粟纳米等项侥幸出身殊坏士习访出严行拿问革黜若教官纳贿容隐生员扶同保结者一体治罪革罢一府州县提调官员宜严束生徒按季考校凡学内殿堂斋房等屋损坏即办料量工修理其斋夫膳夫学粮学田等项俱要以时拨给不许迟误尅减一生员之家依洪武年间例除本身外户内优免二丁差役一生员考试不谙文理者廪膳十年以上发附近去处充吏六年以上者发本处充吏増广十年以上发本处充吏六年以上者罢黜为民一儒学教官士子观法所系按临之日考其学行俱优者礼待奬励其行履无过但学问疎浅者一次考验姑行戒饬再考无过送吏部别用有老病不堪者许令以礼致仕若卑汚无耻素行不谨者不必试其文学即拿送按察司问革一考贡照近日事例每岁预将次年应贡生员限年六十以下三十以上屡经科举者六人严加考选取其优者充贡【后题准考贡止用一正一陪见岁贡条】定限次年四月到部听候廷试文理不通者即行停降年老衰惫者姑授以冠带荣身不许俱挨次滥贡其有停廪降廪者必考居一二等方许收复【十二年题准停廪降廪者考居三等亦准复】未收复者不许起送应贡如有滥贡及廷试发囬五名以上提学官照例降调一补贡有缺务查人文未经到部果在一年以里者将原给批咨硃卷追缴方取年力精壮文学优长者一人补贡定限该贡年分次年到部方准收考如有不遵旧例将年远贡缺滥贡市恩者起送到部即将本生发囬革廪肄业提学官叅究一遇乡试年分应试生儒名数各照近日题准事例每举人一名取科举三十名此外不许过多一名两京监生亦依解额照数起送有多送一名者各监试官径行裁革不许入一名宦乡贤孝子节妇及乡饮礼宾皆国之重典风教所关近来有司忽于教化学校是非不公滥举失实激劝何有今后提学官宜以纲常为己任遇有呈请务须核真非年久论定者不得举乡贤名宦非终始无议者不得举节妇孝子非乡里推服者不得举乡饮宾僎如有妄举受人请求者师生人等即以行止有亏论其从前冒滥混杂有玷明典者照近例径自查革一所辖境内有卫所学校一体提调整理武职子弟悉令习读武经七书百将传及操习武艺有愿悉举业者听社学师生一体考校务求名师责成量免差役其行止有亏及训诂句读书韵差谬字画不端不通文理者即行革退四年令各处乡试毕日吏部防同礼部将各提学官从公考察分别等第优异降调有差六年题准南直庐凤淮扬四府滁徐和三州学校以江北巡按兼之湖广衡永二府郴州以上湖南道副使兼之辰州一府靖州以辰沅道副使兼之广东琼州府以海南道副使兼之各请专勅行事每岁巡歴考校十年题准乡试后提学官考察停止十一年题准各提学每岁考校一次入学务要不失原额间有他故巡歴不周次年即行如数补足虽系科举之年亦宜照岁考例总计三年之内大府务足六十人大州县务足四十五人其地方果系科目数多就试人众则于定额之外量加数名但不许倍于原数如乏才之处亦毋得因而一槩取盈又令南直提学御史仍兼管江北湖广贵州提学官照旧专管该省惟琼州府仍属海南道
　　社学
　　洪武八年诏有司立社学延师儒以教民间子弟十六年诏民间立社学有司不得干预其经断有过之人不许为师二十年令民间子弟读御制大诰又令为师者率其徒能诵大诰者京礼部校其所诵多寡次第给赏又令兼读律令
　　正统元年令各处提学官及司府州县官严督社学不许废弛其有俊秀向学者许补儒学生员
　　成化元年令民间子弟愿入社学者听其贫乏不愿者勿强
　　治十七年令各府州县建立社学访保明师民间幼童年十五以下者送入读书讲习冠婚丧祭之礼乡饮酒礼
　　洪武初诏中书省详定乡饮酒礼条式使民岁时燕防习礼读律期于申明朝廷之法敦叙长幼之节遂为定制云
　　洪武五年定在内应天府及直府州县每岁孟春正月孟冬十月有司与学官率士大夫之老者行于学校在外行省所属府州县亦皆取法于京师其民间里社以百家为一防粮长或里长主之百人内以年最长者为正宾余以齿序坐每季行之于里中若读律令则以刑部所编申明戒谕书兼读之其武职衙门在内各卫亲军指挥使司及指挥使司凡镇守官每月朔日亦以大都督府所编戒谕书率僚佐读之十六年颁行图式一各处府州县每岁正月十五日十月初一日于儒学行乡饮酒礼酒肴于官钱约量支办务要丰俭得宜除宾僎外众宾序齿列坐其僚属则序爵前一日执事者于儒学之讲堂依图陈设坐次司正率执事习礼至日黎明执事者宰牲具馔主席及僚属司正先诣学遣人速宾僎以下比至执事者先报曰宾至主席率僚属出迎于庠门之外以入主居东宾居西三让三揖而后升堂东西相向立赞两拜宾坐执事又报曰僎至主席又率僚属出迎揖让升堂拜坐如前仪宾僎介至既就位执事者唱司正扬觯执事者引司正繇西阶升诣堂中北向立执事者唱宾僎以下皆立唱揖司正揖宾僎以下皆报揖执事者以觯酌酒授司正司正举酒曰恭惟朝廷率由旧章敦崇礼教举行乡饮非为饮食凡我长幼各相劝勉为臣尽忠为子尽孝长幼有序兄友弟恭内睦宗族外和乡里无或废坠以忝所生读毕执事者唱司正饮酒饮毕以觯授执事执事者唱揖司正揖宾僎以下皆报揖司正复位宾僎以下皆坐唱读律令执事者举律令案于堂之中引礼引读律令者诣案前北向立唱宾僎以下皆拱立行揖礼如觯仪然后读律令有过之人俱赴正席立听读毕复位执事者唱供馔案执事者举馔案至宾前次僎次介主三宾以下各以次举讫执事者唱献宾主起席北面立执事斟酒以授主主受爵诣宾前置于席稍退赞两拜宾答拜讫执事者又斟酒以授主主受爵诣僎前置于席交拜如前仪毕主退复位执事者唱宾酬酒宾起僎从之执事者斟酒授宾宾受酒诣主前置于席稍退赞两拜宾僎主交拜讫各就位坐执事者分左右立介三宾众宾以下以次斟酒于席讫执事者唱饮酒或三行或五行供汤又唱斟酒饮酒供汤三品毕执事者唱彻馔案讫唱宾僎以下皆行礼僎主僚属居东宾介三宾众宾居西赞两拜讫唱送宾以次下堂分东西行仍三揖出庠门而退一里社每岁春秋社祭防饮毕行乡饮酒礼所用酒肴于一百家内供办毋致奢靡百家内除乞丐外其余但系年老者虽至贫亦须上坐少者虽至富必序齿下坐不许搀越违者以违制论其有过犯之人虽年长财富须坐于众宾席末听讲律受戒谕供饮酒毕同退不许在众宾上坐如有过犯之人不行赴饮及强坐众宾之上者即系顽民主席及诸人首告迁徙边远住坐其主席者及众宾推让有犯人在上坐同罪其各里社以百家为一防百家之内以里长主席其余百人选年最髙有德人所推服者一人为宾其次一人为介其余各依年序齿坐如有乡人为官致仕者主席请以为僎择通文学者一人为扬觯一人为读律二人为赞礼前期一日主诣宾门宾出迎大门之外肃主以入至中堂主宾相揖讫主稍前曰某日行乡饮酒礼吾子年髙德邵敢请为宾曰某固陋恐辱命敢辞主曰询诸众莫若吾子贤敢固请宾曰夫子申命之某不敢辞主再拜宾答拜介亦如之但改请吾子为介执事者设宾席于堂中稍西南向设主席之堂东南西向宾六十以上者席于堂中上两序东西相向如宾多年幼者席于堂下阼阶之南北面西上是日清晨宾及众宾皆至门外主出迎西向揖宾东向答揖主先入门而右宾入门而左至阶主揖宾宾揖主主先升自东阶宾升自西阶至中堂主西向立宾东向立赞礼唱拜兴二主宾皆两拜主肃宾各就位赞礼唱扬觯觯者举觯酌酒诣中堂北向立赞礼唱在坐皆起宾主以下皆起拱立扬觯者乃扬觯而扬言曰与前同毕唱揖扬觯者揖主宾以下皆揖觯者遂饮酒讫复揖主宾以下皆揖以爵授执事者复位宾主以下皆坐赞礼唱读律执事者设案于堂中次引读律者诣案前赞礼唱在坐者皆揖唱读律者揖宾主以下皆立遂展律于案详缓读之讫复以申明圣谕读之毕赞礼唱揖读律者揖宾主以下皆揖读律者复位赞礼唱众皆坐宾主以下皆坐执事者供馔案行酒赞礼唱饮酒众宾皆饮或五行或七行礼同前食毕彻案赞礼唱礼毕主先行而西向立赞礼引宾以下东向立赞拜兴拜兴主宾皆两拜主送宾于门外东西相揖乃退明日宾介僎众宾诣主家拜谢乡饮之赐主出门外拜为辱屈昨日之来一乡饮之设所以尊髙年尚有德兴礼让敢有諠哗失礼者许觯者以礼责之其或因而致争竞者主席者防众罪之十八年大诰天下乡饮酒礼叙长幼论贤良别奸顽异罪人其坐席间髙年有德者居于上髙年淳笃者竝之以次序齿而列其有曽违条犯法之人列于外坐同类者成席不许于与良善之席主者若不分别致使贵贱混淆察知或坐中人发觉罪以违制奸顽不繇其主紊乱正席全家移出化外
　　二十二年再定图式凡良民中年髙有德无公私过犯者自为一席坐于上等有因户役差税迟误及曽犯公杖私笞招犯在官者又为一席序坐中门之外其曽犯奸盗诈伪说事过钱起灭词讼蠧政害民排陷官长及一应私杖徒流重罪者又为一席序坐于东门之内执壶供事各用本等之家子弟务要分别三等坐次善恶不许混淆其所行仪注竝依原颁定式如有不遵图序坐及有过之人不行赴饮者以违制论主官知府知州州县知县如无正官佐贰官代位于东南大宾以致仕官为之位于西北僎宾择乡里年髙有德之人位于东北介以次长位于西南三宾以宾之次者为之位于宾主介僎之后司正以教职为之主觯以罚賛礼者以老成生员为之
　　治十七年题准今后但遇乡饮酒延访年髙有德为众所推服者为宾其次为介如本县有以礼致仕官员主席请以为僎不许视为虚文以致贵贱混淆贤否无别如违该府具呈巡按御史径自提问依律治罪旌表
　　国初凡有孝行节义为乡里所推重者据各地方申报风宪官覈实奏闻即与旌表其后止许布衣编民委巷妇女得以名闻其有官职及科目出身者俱不与焉
　　洪武元年令凡孝子顺孙义夫节妇志行卓异者有司正官举名监察御史按察司体覈转达上司旌表门闾又令民间寡妇三十以前夫亡守制五十以后不改节者旌表门闾除免本家差役
　　二十一年榜示天下本乡本里有孝子顺孙义夫节妇及但有一善可称者里老人等以其所善实迹一闻朝廷一申有司转闻于朝若里老人等已奏有司不奏者罪及有司此等善恶每遇监察御史及按察司分巡到来里老人等亦要报知以凭覈实入奏二十六年定礼部据各处申来孝子顺孙义夫节妇理当旌表之人直府州咨都察院差委监察御史覈实各布政司所属从按察司覈实着落府州县同里甲亲邻保勘相同然后明白奏闻即行移本处旌表门闾以励风俗二十七年诏申明孝道凡割股或至伤生卧氷或至冻死自古不称为孝若为旌表恐其仿效通行禁约不许旌表又奏准天下军民衙门将已经旌表军民孝子节妇于所在旌善亭附内写行孝守节縁繇其未经旌表果系义夫节妇孝子顺孙卓异者不拘军民人等一体保勘申报
　　天顺元年诏民间同居共爨五世以上乡党称其孝友者有司取勘以闻即为旌表
　　成化元年奏准凡旌表贞节孝行里老呈告到官掌印官亲自研审坐令有职官关保备开实迹具奏礼部行勘覈实类奏旌表如有扶同妄将夫亡时年已三十以上及寡居未及五十妇人増减年甲举保者被人首发或风宪官覈勘得出就将原保各该官吏里老人等通行治罪
　　正德六年令近年山西等处不受贼汚贞烈妇女已经抚按查奏者不必再勘仍行有司各先量支银三两以为殡葬之资仍于旌善亭傍立贞烈碑通将姓氏年籍镌石以垂永久
　　十三年令军民有孝子顺孙义夫节妇事行卓异者有司具实奏闻不许将文武官进士举人生员吏典命妇人等例外陈请
　　嘉靖二年奏准今后天下文武衙门凡文职除进士举人系贡举贤能已经竖坊表宅及妇人已受诰敕封为命妇者仍照前例不准旌表外其余生员吏典一应人等有孝子顺孙义夫节妇志行卓异足以激励风化表正乡闾者官司仍具实迹以闻一体旌表又奏准今后节妇但系风宪官覈实到部虽有病故者亦准类奏旌表三年诏孝子顺孙义夫节妇已旌表年及六十者孝子冠带荣身节妇照八十以上例给
　　赐绢帛米肉
　　嘉靖十年题准孝子顺孙义夫节妇有司勘实具奏者免其覆勘径行风宪官覈实若系风宪官已覈实具奏者径候季冬类奏旌表
　　四十二年议准命妇守节例不题请止行所属以礼存问仍加周卹其戸下优免与品官相同
　　隆庆三年奏准孀妇夀至百岁者照例旌表为贞夀之门
　　印信
　　国初设铸印局専管铸造内外诸司印信其后又有铸换办验及儒士食粮冠带等俱具列于后而以印信制度附之
　　洪武二十六年定凡开设各处衙门合用印信劄付铸印局官依式铸造给降其有改铸销毁等项悉领之弘治三年奏准铸印局儒士食粮三年役满不愿外补者咨送吏部冠带仍旧食粮办事候有本局员缺奏补十三年奏准两京兵部并在外巡抚巡按按察司防视各卫所印信如有军职将印当钱使用印者带俸差操十四年议准在外大小衙门印记年久印面平乏篆文模糊者方许申知上司验实具奏铸换新印其旧印送上司付公差人员缴部仍发铸印局看验若印记新降未久揑奏烦扰虽已铸换仍将申奏官吏治罪
　　嘉靖八年题准铸印局官儒今后应造印记关防专以洪武正韵为主正韵不载方取许氏说文二书无从查考者方将先儒著述六书等书叅考十六年题准铸印局増食粮儒士二名连额设共四名
　　印信制度
　　征西镇朔平羌平蛮等将军银印虎钮方三寸三分厚九分柳叶篆文　宗人府五军都督府俱正一品银印三台方三寸四分厚一寸　六部都察院并在外各都司俱正二品银印二台方三寸二分厚八分　衍圣公张真人中都留守司俱正二品各布政司从二品银印二台方三寸一分厚七分景泰三年赐衍圣公三台银印　顺天应天二府俱正三品银印方二寸九分厚六分五厘　通政司大理寺太常寺詹事府及京卫并在外各按察司各卫俱正三品苑马寺宣慰司俱从三品铜印方二寸七分厚六分　太仆寺光禄寺并在外各盐运司俱从三品铜印方二寸六分厚五分五厘　鸿胪寺并在外各府俱正四品国子监并在外宣抚司俱从四品铜印方二寸五分厚五分　翰林院左右春坊尚宝司钦天监太医院上林苑监六部各司宗人府经歴司并在外各王府长史各卫千戸所俱正五品司经局五府经歴司并在外招讨司安抚司俱从五品铜印方二寸四分厚四分五厘　在外各州从五品铜印方二寸三分厚四厘　都察院经歴司大理寺左右寺五城兵马司大兴宛平上元江宁各京县及僧録司道録寺并在外中都留守司经歴司断事司各都司经歴司断事司各卫百户所长官司及各王府审理所俱正六品光禄寺大官等署并在外各布政司经歴司理问所俱从六品铜印方二寸二分厚三分五厘　吏科等六科行人司通政司经歴司工部营缮所太常寺典簿防上林苑监蕃育等署并在外各按察司经歴司各县俱正七品中书舍人顺天应天府经歴司京卫经歴司光禄寺典簿防太仆寺詹事府各主簿防并在外各卫经歴司盐运司经歴司苑马寺主簿防宣慰司经歴司俱从七品铜印方二寸一分厚三分　户部刑部都察院各照磨所兵部典牧所国子监绳愆防博士防典簿防鸿胪寺钦天监各主簿防并在外各布政司照磨所各府经歴司及各王府纪善典宝典膳奉祀良医工正各所宣抚司经歴以上正从八品俱铜印方二寸厚二分五厘　刑部都察院各司狱司顺天应天二府照磨所司狱司鸿胪寺司仪署司宾署国子监典簿防上林苑监典簿防内府宝钞等各库御马仓草仓防同馆织染所文思院皮作局颜料局鞍辔局宝源局军器局都税等司教坊司并在外留守司司狱司各都司司狱司各按察司照磨所司狱司各府照磨所司狱司及各王府长史司典簿防教授典仪所各府卫儒学税课司阴阳学医学僧纲司道纪司及巡检司以上正从九品俱铜印方一寸九分厚二分二厘　各州县儒学仓库驿递闸坝批验所抽分竹木局河泊所织染局税课司阴阳学医学僧道司俱未入流铜条记濶一寸三分长二寸五分厚二分一厘以上俱直钮九叠篆文　监察御史铜印直钮有眼方一寸五分厚三分八叠篆文　总制总督巡抚等项并镇守及凡公差官铜关防直钮濶一寸九分五厘长二寸九分厚三分九叠篆文　文渊阁银印直钮方一寸七分厚六分王箸篆文宣德年赐惟进呈文字等项用之
　　建言
　　按祖训大小官员并百工技艺之人应有可言之事许直至御前奏闻其言当理即付所司施行诸衙门毋得阻滞违者即同奸论所以广耳目防壅蔽而通下情也累朝以来亦有蓦越报复之禁具载于后
　　洪武九年颁建言格式使言者直陈得失无事繁文十五年令军士建言者所日用印实封入递奏闻本人不必赴京
　　永乐元年令凡利国利民之事不拘百工技艺之人皆许具实敷奏若官吏人等贪赃坏法颠倒是非酷虐良民及婚姻田土军役等事一体职掌榜文内事理具状自下而上陈告如有假以实封建言蓦越合干上司径赴朝廷干冒者治以重罪八年令布政司按察司进表官陈奏军民利病政治得失十三年令凡军民利病及贪汚吏作弊害民者许诸人具实奏闻
　　景泰四年令建言者该衙门详细叅看果有利国利民可行则行有假以言事报复讐怨者具奏治罪　近例凡天下官吏军民人等建言民情每岁礼部防官议定可否具奏内可行者移各该衙门施行若泛言不切立案不行其抚按等官陈奏地方利弊则从各衙门职掌覆奏定夺
　　防议
　　洪武二十四年令今后在京衙门有奉防发放为格为例及要之事须防多官计议停当然后施行又令各衙门防议事六科给事中与议若有众论不同许面奏定夺
　　宣德三年奏准官民建言六部尚书都御史六科给事中防议奏闻
　　正统十年命内阁官与各衙门防议后免防
　　正德六年奏准凡事机重大防官议拟先备掲帖送该议官人各一本如急亦将畧节先送传看毕方才请防仍行守卫严禁在傍观听者　近例凡朝廷有大事当防别部或防九卿堂上官及掌科掌道官议者该部奏请得旨然后请防若合防武臣则五府管事官皆与合防儒臣则翰林院詹事府春坊司经局国子监皆与若刑名则锦衣卫与若大事则皇亲驸马皆与其奉防防某衙者如防施行
　　节假
　　凡每岁正旦节自初一日为始文武百官放假五日冬至本日为始放假三日
　　永乐七年令元宵节自正月十一日为始赐百官节假十日
　　养老
　　国初养老令贫者给米肉富者赐爵惟及于编民天顺以后始令致仕官七十以上者皆得给酒肉布帛或进阶其大臣八十九十者特赐存问葢古者尊髙年养国老之遗意今竝列于后
　　洪武九年诏民年七十以上者许一丁侍养与免杂泛差役十九年诏所在有司审耆老不系卒倡优年八十九十邻里称善者备其年甲行实具状奏闻贫无产业者八十以上月给米五斗肉五斤酒三斗九十以上岁加给帛一匹絮五斤虽有田产仅足自赡者所给酒肉絮帛亦如之其应天凤阳二府富民年八十以上赐爵里士九十以上赐爵社士皆与县官平礼竝免杂差正官岁一存问着为令
　　永乐十九年诏民年八十以上有司给与绢二匹布二匹酒一斗肉十斤时加存卹二十二年令民年七十以上及笃废残疾者许一丁侍养不能自存者有司赈给八十以上者仍给绢二匹绵二斤酒一斗时加存问天顺二年诏军民有年八十以上者不分男妇有司给绢一匹绵一斤米一石肉十斤年九十以上者倍之男子百岁加与冠带荣身又诏四品以上官年七十以礼致仕不能自存者有司岁给米五石八年诏凡民年七十以上者免一丁差役有司每岁给酒十瓶肉十斤八十以上者加与绵二斤布二匹九十以上者给与冠带每岁设宴待一次百岁以上给与棺具
　　成化二十三年诏在京文职以礼致仕五品以上年及七十者进散官一阶其中防贫不能自存众所共知者有司仍每岁给与食米四石不许徇情滥给
　　治十八年诏文职官员五品以上以礼致仕在家者各进阶一级其二品以上大臣年及八十者有司备采币羊酒年九十以上者具奏遣使存问
　　嘉靖元年诏文职致仕一品未受恩典者有司月给食米二石岁拨人夫二名应用二品以上年及八十者备采币羊酒问劳九十以上者具实奏来遣使存问五品以上以礼致仕年七十以上者进散官一阶其中防贫不能自存众所共知岁给米四石以资养赡又诏内外大小文武官员人等死于忠谏老亲寡妻无人侍养者有司量加优恤
　　恤孤寡
　　国初立养济院以处无告立义塜以瘗枯骨累朝推广恩泽又有惠民药局漏泽园旛竿蜡烛二寺其余随时给米给棺之令不一而足兹备列之
　　洪武初令天下置养济院以处孤贫残疾无依者三年令民间立义塜仍禁焚尸若贫无地者所在官司择近城寛闲之地立为义塜十九年诏所在鳏寡孤独取勘明白田粮未曽除去差拨者即与除去若不能自养官岁给米六石其孤儿有田不能自立既免差役责令亲戚收养无亲戚邻里养之其无田者一体给米六石候出幼同民当差
　　宣德三年令天下军民贫病者惠民药局给与医药天顺元年令收养贫民于大兴宛平二县毎县设养济院一所于顺便寺观从京仓支米煮饭日给二餐器皿柴薪蔬菜之属从府县设法措办有疾者拨医调治死者给与棺木四年令京城崇文宣武安定东直西直阜城门外各置漏泽园仍令通州临清沿河有遗胔暴露者一体掩藏
　　嘉靖六年诏在京养济院止收宛大二县孤老各处流来男妇笃废残疾之人工部量出官钱于五城地方各修葢养济院一区尽数收养户部于在官仓库每人日给米一升巡城御史稽考毋得虚应故事又令巡城御史行各城地方有在街啼号乞丐者审属民籍送顺天府发养济院属军卫送旛竿蜡蠋二寺给济外处流来三百里内者验发本贯官司收养三百里外及不能行走者一体送二寺给济每季轮差兵马副指挥一员看验饭食有无弊端随同内官给散十日一次开报查考并行南京礼部一体施行十一年诏顺天府发银二百七十五两于五城市故衣给民无衣者
　　自宫禁
　　永乐二十二年令凡自宫者以不孝论军犯罪及本管头目总小旗民犯罪及有司里老
　　宣德二年令凡自净身者军还原伍民还原籍不许投入王府及官员势要之家隐藏躱避差役若再犯者本犯及隐藏之家俱处死该管总小旗里老邻人知而不举一体治罪
　　正统十二年令凡自首在官阍者送海南子种菜其隐瞒不首及再擅净身并私收使用者事发全家发辽东充军
　　天顺二年令净身者拿问边远充军
　　成化九年令私自净身希求进用者本身处死全家发烟瘴地面充军十五年令净身人巡城御史锦衣卫官督同五城兵马逐囬原籍若该城内外容留潜住者并火甲邻佑人等一体究治本身枷号一个月满日决打一百押囘如再来京并家下父兄人等俱治罪二十二年令各王府非奉朝廷明文擅收净身人俱发囘原籍收管不许投托容隐
　　治元年令锦衣卫拘审净身人送顺天府递囘原籍官司五日一防闸不在者即杖并户头追囘见官不许容纵五年令私自净身者本身并下手之人处斩全家发边远充军两邻及歇家不举者同罪有司里老容隐者一体治罪十三年奏准先年净身人曽经发遣若不候朝廷收取官司明文起送私自来京图谋进用者问发边卫充军
　　正德九年令直顺天等府山东河南等布政司地方再有私自净身者照例本身并下手之人处死全家发边远充军其先已净身者立籍防闸不使私自逃至京师扰害官府二年令违例私自净身人着锦衣卫五城兵马着落该地方尽数逐去如有潜躱在京者挐住杀了九年令今后再有私自净身者除小幼无知者本身免死充军其余俱照见行事例本身并主使下手之人处斩全家发边远充军里老邻佑及本管官不行举察者各从重治罪十六年诏私自净身人在京潜住希图收用着缉事衙门巡城御史访挐究问今后敢有私自净身者本身并下手之人处斩全家发烟瘴地面充军两邻及歇家不举首者治罪
　　嘉靖八年奏准凡海子食粮净身男子分别老壮造册礼部备查各处王府并将军中尉数目将年壮者勘酌多寡去各府供役不堪选用者给与印信文票发囬原籍官司收恤免其本身差役
　　万厯十一年奏准小民犯禁私割致伤和气着都察院行五城御史及通行各省直抚按衙门严加禁约自今五年以后民间有四五子以上愿以一子报官阉割者听有司造册送部候收补之日选用如有私割者照例重治邻佑不举者一并治罪不宥


　　礼部志稿卷二十四
　　钦定四库全书
　　礼部志稿卷二十五
　　明　俞汝楫　编
　　祠祭司职掌
　　祭祀通例
　　国初以郊庙社稷先农俱为大祀后改先农及山川帝王孔子旗纛为中祀诸神为小祀嘉靖中以朝日夕月天神地只为中祀凡郊庙社稷山川诸神皆天子亲祀国有大事则遣官祭告若先农旗纛五祀城隍京仓马祖先贤功臣太厉皆遣官致祭惟帝王陵寝及孔子庙则传制特遣各王国及有司俱有祀典而王国祀典具在仪司洪武初天下郡县皆祭三皇后罢止令有司各立坛庙祭社稷风云雷雨山川城隍孔子旗纛及厉庶人祭里社乡厉及祖父母父母并得祀灶余俱禁止
　　凡进祀册
　　旧制钦天监每岁十一月上旬具明年各祭祀日期于奉天门奏进
　　嘉靖九年更定郊礼令以九月自大报之祀为始开列具奏　十五年令以九月朔礼部尚书于奉天殿进呈钦定仪注每岁九月朔大宗伯以大报日期等日告于皇帝前期于本衙门宿鸿胪卿具请御殿及设案奉天殿中是日百官公服侍班皇帝服皮弁大宗伯具朝服自午门中道行捧祀日册立置于案皇帝就案先立定大宗伯跪奏曰嘉靖几年分大报等祀日册请敬之皇帝搢圭取而恭视讫序班举案置于华盖殿中皇帝陞座百官叩头如常礼毕
　　凡祀郊社
　　洪武五年令皇太子留宫中居守亲王戎服侍从皇太子亲王虽不陪祀一体斋戒　九年议定郊社大礼虽有三年之丧亦不敢废
　　凡致斋
　　大祀三日中祀二日降香一日传制遣官前一日沐浴更衣处于斋宫次日还宫
　　洪武三年定大祀百官先沐浴更衣本衙门宿歇次日聴誓戒毕致斋三日【今惟圜丘誓戒】宗庙社稷亦致斋三日惟不誓戒令礼部铸铜人髙一尺五寸手执牙简如大祀则书致斋三日中祀则书致斋二日于简上太常寺进置于斋所　五年令诸衙门各置斋戒牌刻文其上曰国有常宪神有鉴焉凡遇祭祀则设之
　　嘉靖三年令斋戒日文武百官随品穿吉服并青緑锦绣
　　凡服
　　大祀冕服中祀皮弁服陪祀诸臣各用本品梁冠祭服
　　凡牲四等
　　曰犊曰牛曰大牢曰少牢色尚骍或黝大祀入涤九旬中祀三旬小祀一旬
　　洪武初定神牲所设官二人牧养神牲前三月付廪牺令涤治如法　三年改立牺牲所设武职并军人专管牧养其牲房中三间以养郊祀牲左三间养宗庙牲右三间养社稷牲余屋养山川百神之牲　六年奏准郊庙牺牲已在涤者或有伤则出之死则埋之其有疾者亦养于别所待其肥腯以备小祀中祀之用若未及涤或有伤疾者归所司别用
　　景泰四年令礼部铸造牲字牢字火焙各一会同太常寺御史印记各处解到大祀牛羊
　　凡玉三等
　　曰苍璧曰黄琮曰玉惟祀天地日月则用之
　　凡帛五等
　　曰郊祀制帛曰奉先制帛曰礼先制帛曰展亲制帛曰报功制帛
　　洪武十一年议定在京大祀中祀用制帛在外王国及府州县亦用帛小祀止用牲醴
　　凡乐四等
　　天地九奏神只太嵗八奏大明太社稷帝王七奏夜明帝社稷宗庙先师六奏舞皆八佾有文有武先师舞六佾用文
　　嘉靖九年定文武舞生冠履佾数俱如旧制但圜丘服色用青纻丝方泽用黑緑纱朝日坛用赤罗夕月坛用玉色罗
　　凡礼
　　洪武七年奏准先时太常寺奏中严奏外办盥洗陞坛饮福受胙各有赞词又各坛俱设爵洗立涤爵拭爵初陞坛再拜祭酒唱赐福胙之类俱以繁渎删去又令祭祀皆免上香　八年定登坛脱舄礼今亦不行　九年定大祀拜礼迎神四拜饮福受胙四拜送神四拜共十二拜中祀饮福受胙止再拜
　　凡郊庙社稷祝版
　　嘉靖九年令议先期一日太常寺博士捧至文华殿候上亲填御名若冬至大祀则于奉天殿恭填
　　凡陪祀
　　大祀文官五品以上武官四品以上及六科都给事中皆陪内有刑丧过犯体气之人不预余祭竝同惟都给事中不预
　　嘉靖十五年令都给事中陪祀宗庙后又令一应祭祀俱陪　十七年令皇亲指挥以下千百戸等官凡郊庙等祀俱陪
　　凡祀牌
　　洪武八年置陪祭官员牙牌供事官员人等长牙牌各令县带无者不许入坛
　　郊祀
　　国初建圜丘于钟山之阳以冬至祀天建方泽于钟山之隂以夏至祀地洪武二年始奉仁祖淳皇帝配享十年春始定合祀之制即圜丘旧址为坛以屋覆之名大祀殿嵗以正月上辛日行礼时郊工未成暂就奉天殿行十二年正月乃合祀于大祀殿仍奉仁祖配享命官分献日月星辰岳镇海渎山川诸神凡一十四坛二十一年又增修坛壝于大祀殿丹墀内东西相向为日月星辰四坛又于内壝之外为坛二十亦东西相向为五岳五镇四海四渎风云雷雨山川太岁天下神只歴代帝王诸坛其日月星辰初有朝日夕月禜星之祭至是俱罢歴代帝王及太岁风云雷雨岳鎭海渎山川月将城隍诸神初俱春秋二祭至是亦停春祭惟每嵗八月中旬择日于山川坛及帝王庙祭之三十二年郊祀更奉太祖髙皇帝配享永乐十八年北京天地坛成每岁仍合祀如仪南京坛有事则遣官祭告洪熈元年奉太祖太宗同配享嘉靖九年遵初制建圜丘于大祀殿之南每岁冬至祀天以大明夜明星辰云雨风雷从祀建方泽于安定门外每岁夏至祭地以五岳五镇四海四渎陵寝诸山从祀俱止奉太祖一位配享而罢太宗之配又建泰神殿于圜丘北正殿以藏上帝太祖之主配殿以藏从位诸神之主上帝太祖主曰神版余曰神牌祭则礼部太常寺官请诣坛奉安建皇只室于方泽南以藏皇只及从位主而太祖主则以祭之前一日请诸太庙建朝日坛于朝阳门外以春分祭日无从位建夕月坛于阜城门外以秋分祭月亦以星辰从祭俱不奉配其大祀殿则以孟春上辛日行祈谷祭奉太祖太宗同配享十年又改以啓蛰日行祈谷礼于圜丘仍止奉太祖一位配享十一年建崇雩坛于圜丘坛外泰元门之东嵗旱则祭上帝以祷雨以奉太祖配享十七年秋九月诏举明堂大享礼于大内之极寳殿奉睿宗献皇帝配享冬十一月更上昊天上帝防号曰皇天上帝改泰神殿曰皇穹宇十八年春行祈谷礼于极寳殿不奉配二十四年即故大祀殿之址建大享殿而建皇干殿于大享殿北以藏神版命礼部嵗用季秋奏请择吉行大享礼已又命暂行于极寳殿隆庆元年礼部会议圜丘方泽朝日夕月嵗举四郊仍如世宗所更定而罢祈谷及明堂大享礼今并存其仪以备考云
　　合祀
　　洪武十年初定合祀仪一斋戒前期二日太常司官【今太常寺】宿于本司次日具本奏闻致斋三日次日进铜人传制谕文武官斋戒不饮酒不食葱韭薤蒜不问病不吊丧不聴乐不理刑名不与妻妾同处一传制【仪见仪制司】当日礼部官太常寺官于城隍庙发咨仍于各庙焚香三日一告庙正祭前二日用祝文酒果奉先殿告仁祖配上帝皇只祝文曰维洪武十七年嵗次甲子月日孝子皇帝某敢昭告于皇考仁祖淳皇帝兹以正月某日恭祀上帝皇只于大祀殿谨请皇考配神伏惟鉴知谨告一省牲用牛二十八羊三十三豕三十四鹿二兔十二正祭前二日太常司官奏闻明日与光禄司官省牲次日省牲毕一同复命就奏定分献官二十四员一陈设共二十七坛　正殿三坛上帝南向犊一豋一实以大羮煮肉汁不用盐酱笾十二实以形盐藳鱼枣栗榛菱芡鹿脯白饼白面造黑饼荞粉造糗饵米粉造粉餈糕豆十二实以韭葅以韭切去本末取中四寸菁葅芹葅笋葅醯醢猪肉鲊用盐酒料物调和鹿醢兔醢鱼醢脾析用牛百叶切细汤熟用盐酒造用豚胉猪肩上肉食用糯米饭羊脂蜜熬糁食用牛羊豕肉细切与粳米饭同熬簠簋各二实以黍稷稻粱玉用苍璧一帛一苍色织成郊祀制帛四字皇只南向犊一豋一笾十二豆十二簠簋各二玉用黄琮一帛一黄色郊祀制帛仁祖配位在东西向犊一豋一笾十二豆十二簠簋各二玉用苍璧一帛一苍色郊祀制帛其设酒尊六爵九篚三于东南西向祝文案一于殿西洪熈以后改奉太祖太宗并祀正殿增一坛加犊一酒尊二爵三帛篚一　丹墀四坛　大明在东西向犊一豋一笾十无糗饵粉餈下同豆十无食糁食下同簠簋各二帛一红色礼神制帛酒尊三爵三篚一　夜明在西东向犊一豋一笾十豆十簠簋各二帛一白色礼神制帛酒尊三爵三篚一　星辰一坛在东西向犊一羊三豕三豋一铏二盛和羮用肉盐酱笾豆各十簠簋各二酒盏三十帛一白色礼神制帛酒尊三爵三篚一　星辰二坛在西东向陈设同　东十坛　北岳坛犊一羊一豕一豋一铏二笾豆各十簠簋各二酒盏十帛一黑色礼神制帛酒尊三爵三篚一永乐以后北岳坛增附天寿山加酒盏十帛一　北镇坛陈设同　东岳坛陈设同帛一青色礼神制帛　东镇坛东海坛陈设并同　太岁坛陈设同帛一白色礼神制帛　帝王坛陈设同帛十六白色礼神制帛酒盏三十　山川坛陈设同帛二白色礼神制帛酒盏三十　神只坛羊五豕五铏三无大羮笾豆各八簠簋各二酒盏三十帛一白色礼神制帛酒尊三爵三篚一　四渎坛陈设与北岳同帛四黑色礼神制帛酒盏三十　西十坛　北海坛陈设与北岳同　西岳坛陈设同帛一白色礼神制帛下同　西镇坛　西海坛陈设并同　中岳坛钟山附陈设同帛二黄色礼神制帛酒盏二十　中鎭坛陈设同帛一黄色礼神制帛酒盏十　风云雷雨坛陈设同帛四白色礼神制帛酒盏三十　南岳坛陈设同帛一红色礼神制帛酒盏十南镇坛　南海坛陈设并同一正祭典仪唱乐舞生
　　就位执事官各司其事陪祀官分献官各就位导引官导引皇帝至御位内赞奏就位典仪唱燔柴【凡燔柴洪武六年令先刳净犊牛器盛置于燔罏之右驾自斋宫诣坛大和钟鸣则罏内举火候赞燔柴即以犊牛置其上燔之】瘗毛血迎神协律郎举麾奏乐乐止内赞奏四拜【百官同】典仪唱奠玉帛奏乐内赞奏陞坛至上帝前奏搢圭执事官以玉帛跪进于皇帝右奠讫奏出圭至皇只前奏搢圭执事官以玉帛跪进于皇帝左奠讫奏出圭至仁祖前奏搢圭执事官以玉帛跪进于皇帝右奠讫奏出圭复位乐止典仪唱进俎奏乐斋郎舁馔至内赞奏陞坛至上帝前奏搢圭进俎出圭至皇只前奏搢圭进俎出圭至仁祖前奏搢圭进俎出圭奏复位乐止典仪唱行初献礼奏乐内赞奏陞坛至上帝前奏搢圭执事官以爵跪进于皇帝右奏献爵出圭至皇只前奏搢圭执事官以爵跪进于皇帝左奏献爵出圭诣读祝位跪读祝乐止读祝官取祝跪于神位右读讫乐作奏俯伏兴平身【百官同】至仁祖前奏搢圭执事官以爵跪进于皇帝右奏献爵出圭复位乐止典仪唱行亚献礼奏乐内赞奏陞坛至上帝前奏搢圭执事官以爵跪进于皇帝右奏献爵出圭至皇只前奏搢圭执事官以爵跪进于皇帝左奏献爵出圭至仁祖前奏搢圭献爵出圭复位乐止典仪唱行终献礼奏乐【仪同亚献】乐止太常卿进立殿西东向唱赐福胙内赞奏诣饮福位跪搢圭光禄司官以福酒跪进奏饮福酒光禄司官以胙跪进奏受胙出圭俯伏兴平身复位奏四拜【百官同】典仪唱彻馔奏乐执事官各坛彻馔乐止典仪唱送神奏乐内赞奏四拜【百官同】乐止典仪唱读祝官捧祝进帛官捧帛掌祭官捧馔各诣燎瘗位奏乐执事官各执祝帛馔出内赞奏礼毕一分献官仪注典仪唱行初献礼赞引引分献官诣神位前搢笏执事官以帛进于分献官赞引赞献爵出笏赞引引至酒尊南北向立典仪唱行终献礼【仪同亚献】赞引引分献官复位彻馔执事官彻馔执帛馔诣燎所俱候典仪唱行一祝文维洪武某年嵗次某甲子正月某日嗣天子臣某敢昭告于昊天上帝后土皇地只时维孟春三阳开泰敬率臣僚以玉帛牺齐粢盛庶品恭祀于大祀殿备兹燎瘗皇考仁祖淳皇帝配神尚享一乐章迎神乐奏中和之曲荷防天地兮君主华夷钦承踊跃兮备筵而祭诚惶无已兮寸衷微仰瞻俯首兮惟愿来期想龙翔鳯舞兮庆云飞必昭昭穆穆兮降坛壝　奠玉帛乐奏肃和之曲天垂风露兮雨泽霑黄壤氤氲兮气化全民勤畎亩兮束帛鲜臣当设宴兮鳯来前　进俎乐奏凝和之曲庖人兮列鼎肴羞兮以成方俎兮再献愿享兮以享　初献乐奏寿和之曲武功之舞圣灵兮皇皇穆严兮金牀臣今乐舞兮景张酒行初献兮捧觞　亚献乐奏豫和之曲文德之舞载斟兮再将百碎陪祀兮具张感圣情兮无已拜手稽首兮愿享　终献乐奏凝和之曲文德之舞三献兮乐舞扬肴羞具纳兮气蔼而芳祥光朗朗兮上下方况日吉兮时良　彻馔乐奏雍和之曲粗陈菲荐兮神喜将感圣心兮何以忘民福留兮佳气昂臣拜手兮谢恩光　送神乐奏安和之曲旌幢兮云衢长龙车鳯辇兮驾飞扬遥瞻冉冉兮上下方必烝民兮永康　望燎乐奏时和之曲进罗列兮燎瘗方炬熖发兮煌煌神变化兮束帛将感至思兮无量
　　分祀
　　嘉靖九年更定分祀仪是年既分建四郊遂号祖陵山曰基运皇陵山曰翔圣孝陵钟山曰神烈显陵山曰纯德并天寿山俱从祀方泽居岳镇之次仍俱祀于地只坛十一年定朝日坛以甲丙戊庚壬间岁一亲祭夕月坛以丑辰未戌三岁一亲祭非亲祭之岁太常寺具奏遣官行礼朝日以文大臣夕月以武大臣其圜丘诸仪亦多所更定如更上皇天上帝泰号及皇穹宇请神仪皆附列焉又定看牲分献之制凡看牲旧以前月之朔大驾亲往自后文武大臣日轮一员次早复命至是令冬夏至及祈谷俱正祭前五日亲往自后遣大臣轮视如常凡分献旧用文武大臣及近侍官二十四员今圜丘方泽各用四员分献俱太常先期题请钦命而法司官例不遣又定大祀如遣官不行饮福礼太常具福胙奏进其传制后各庙焚香则嘉靖八年罢
　　圜丘
　　嘉靖十一年定一前期十日太常寺题请视牲次请命大臣三员看牲四员分献一前期五日锦衣卫备随朝驾上诣牺牲所视牲其前一日上常服告于庙内赞奏就位上就拜位内赞导上至太祖香案前奏上香上讫导至列圣香案前俱奏上香上讫奏复位奏跪奏读告辞其辞曰孝孙嗣皇帝某明日恭诣南郊视大祀牷牺谨诣祖宗列圣帝后神位前恭预告知读讫奏四拜奏礼毕及还诣庙防拜如前仪致词曰孝孙嗣皇帝某恭视大祀牷牺礼毕恭诣祖宗列圣帝后神位前谨用防拜防毕回宫是日命大臣轮视如常仪一前期四日上御奉天殿太常寺奏祭祀进铜人如常仪本寺博士捧告请太祖祝版于文华殿候上亲填御名讫捧出一前期三日上具祭服以脯醢酒果诣太庙请太祖配帝是日上诣太庙寝请主至太庙安讫典仪唱执事官各司其事内赞导上至拜位奏就位典仪唱迎神内赞导上至香案前奏跪搢圭奏上香奏出圭奏复位奏两拜典仪唱行献礼内赞导上至御案前奏搢圭奏献爵奏出圭奏诣读祝位奏跪赞读祝读祝官跪读祝曰维嘉靖某年岁次某月朔某日孝孙嗣皇帝某敢昭告于皇祖太祖髙皇帝曰兹以今月某日冬至祈祀上帝于圜丘谨请皇祖配帝侑神伏惟鉴知谨告读讫奏俯伏兴平身奏复位太常卿跪奏礼毕请还宫内赞奏两拜典仪唱读祝官捧祝诣燎位奏礼毕上请主还寝讫易服御华盖殿太常寺卿同光禄寺卿面奏省牲讫上御奉天殿百官具朝服聴受誓戒传制【仪见仪制司】一前期二日太常卿同光禄卿奏省牲如常仪【牛九北羊三豕三鹿一兔六】是日锦衣卫具神舆香亭太常官具玉帛匣及香盒各设于奉天殿次日上至奉天殿亲填祝版【版以青楮硃书之】置玉帛于匣太常卿捧安舆内上三上香行一拜三叩头礼毕锦衣卫官校舁至天坛太常卿奉安于神库一前期一日免朝锦衣卫备法驾设板舆于奉天门下正中上吉服告于庙如告视牲之仪告辞曰孝孙嗣皇帝某出宿于郊只行大报礼谨诣祖宗列圣帝后神位前恭预告知告毕上出乗舆诣南郊由西天门入至昭亨门外降舆礼部太常官导上由左门入至内壝太常卿导上至圜丘恭视坛位次至神库视笾豆至神厨视牲毕仍由左门出陞舆至斋宫分献陪祀官叩头如常仪一陈设　正二坛　上帝南向犊一苍玉一郊祀制帛十二俱青色豋一簠簋各二笾十二豆十二苍玉爵三酒尊三青漆团龙篚一祝案一配帝西向犊一奉先制帛一白色豋一簠簋各二笾十二豆十二苍玉爵三酒尊三云龙篚一从四坛俱在坛之二成　大明在东西向犊一豋一礼神制帛一赤色簠簋各二笾十豆十酒盏二十青瓷爵三酒尊三篚一　夜明在西东向陈设同礼神制帛一白色　星辰在东西向北上曰五星曰二十八宿曰周天星辰犊一羊一豕一豋一铏二实以和羮簠簋各二笾十豆十酒盏三十帛十青色一赤色一黄色一白色六黑色一青瓷爵三酒尊三篚一　云雨风雷在西东向北上陈设同帛四青色一白色一黄色一黑色一一皇穹宇请神位前期一日太常寺设香案于丹墀正中将事之夕三更一防礼部太常寺堂上官恭诣香案前尚书上香率各官行一拜三叩头礼毕太常寺官九员分诣东西配殿各请从位神牌出龛先雷师次风伯次雨师次云师次周天星辰次二十八宿次五星次夜明次大明捧至丹墀东西向立太常寺官一员诣殿中请太祖主出龛太常寺少卿一员恭捧西向立太常寺官二员请上帝神版出龛太常寺卿恭捧南向立礼部侍郎二员导引出殿先上帝次太祖次大明次夜明次五星次二十八宿次周天星辰次云师次雨师次风伯次雷师由圜丘北门入转至午陛陞坛先上帝次太祖次从位各依原序先后奉安于神座候上至大次尚书率各官致词复命叩头出祭毕太常官如前捧请礼部侍郎导引入殿以次纳于龛中奉安讫各官仍行一拜三叩头礼出一正祭是日三皷上自斋宫乗舆至外壝神路之西降舆导引官导上至神路东大次上香官同导引官捧神位官复命讫退百官排班于神路之东西以俟上具祭服出导引官导上由左櫺星门入内赞对引官导上行至内壝典仪唱乐舞生就位执事官各司其事上至御拜位内赞奏就位上就位典仪唱燔柴唱迎帝神乐作内赞奏陞坛导上至上帝金罏前奏跪奏搢圭司香官捧香跪进于上左内赞奏上香上三上香讫奏出圭导至太祖金罏前【仪同】奏复位上复位乐止内赞奏四拜【传赞百官同】典仪唱奠玉帛乐作内赞奏诣神御前导上至神御前奏搢圭捧玉帛官以玉帛跪进于上右上受玉帛内赞奏献玉帛上奠讫奏出圭导至太祖前奏搢圭奏献帛奏出圭奏复位上复位乐止典仪唱进俎乐作斋郎舁俎安讫内赞奏诣御前导上至神御前奏搢圭奏进俎奏出圭导至太祖前【仪同】奏复位上复位乐止典仪唱行初献礼乐作内赞奏诣神御前导上至神御前奏搢圭捧爵官以爵跪进于上右上受爵内赞奏献爵上献讫奏出圭奏诣读祝位导上至读祝位奏跪传赞众官皆跪乐暂止内赞赞读祝读祝官跪读祝毕乐复作奏俯伏兴平身【传赞百官同】读祝官跪进祝版上捧至御案篚内安讫【今读祝官内安】内赞导至太祖前奏搢圭捧爵官以爵跪进于上右止受爵奏献爵上献讫奏出圭奏复位上复位乐止典仪唱行亚献礼乐作【仪同初献惟不读祝】奏复位乐止典仪唱行终献礼乐作【仪同亚献】奏复位乐止太常卿进立于坛之二成东向唱赐福胙内赞奏诣饮福位导上至饮福位光禄卿捧福酒跪进于上左内赞奏跪奏搢圭奏饮福酒上饮讫光禄官捧福胙跪进于上左内赞奏受胙上受讫奏出圭俯伏兴平身奏复位上复位奏四拜【传赞百官同】典仪唱撤馔乐作执事官撤馔讫乐止典仪唱送神乐作内赞奏四拜【传赞百官同】乐止典仪唱读祝官捧祝进帛官捧帛掌祭官捧馔各恭诣泰坛上退立于拜位之东典仪唱望燎乐作内赞奏诣望燎位内赞对引官导上至望燎位燎半内赞奏礼毕乐止内赞对引官导上至大次易服如遇风雪有司设黄氊小次于圜丘下上恭就小次对越行礼其升降上香奠献俱以太常执事官代礼部太常官奉神位安于皇穹宇上还斋宫少憩驾还百官具朝服于承天门外桥南立迎驾上入诣庙叅拜如视牲还之仪致辞曰孝孙嗣皇帝某行圜丘大报礼成恭诣祖宗列圣帝后神位前谨用防拜防毕百官随至奉天殿行庆成礼一分献官仪注上行初献礼读祝讫奏俯伏兴平身赞引引分献官由东西陞诣各神位香案前赞跪赞搢笏赞上香赞献帛赞献爵赞出笏赞复位亚终献【仪同惟不上香献帛】至典仪唱望燎各分诣燎罏前燎赞礼毕一祝文维嘉靖某年嵗次某月朔某日嗣天子臣某敢昭奏于皇天上帝曰时维冬至六气资始敬遵典礼谨率臣僚恭以玉帛牺齐粢盛庶品备此禋燎只祀于上帝奉太祖开天行道肇纪立极大圣至神仁文义武俊德成功高皇帝配帝侑神尚享一乐章迎帝神中和之曲仰惟造兮于皇昊穹时当肇阳兮大礼钦崇臣惟蒲栁兮蝼蚁之衷伏承眷命兮职统羣工深懐愚昧兮恐负洪徳爰遵彛典兮勉竭微衷遥瞻天阙兮寳辇临坛臣当稽首兮只迓恩隆百辟陪列兮舞拜于前万神翊卫兮而西以东臣俯伏迎兮敬瞻帝御愿垂歆鉴兮拜徳曷穷　奠玉帛肃和之曲龙舆既降兮奉礼先爰有束帛兮暨瑶瑄臣谨上献兮进帝前仰祈听纳兮荷苍干　进俎凝和之曲肴馐珍馔兮荐上庖人列鼎兮致精防臣盍只献兮馨醴牷愿垂歆享兮民福渊初献寿和之曲礼严初献兮奉觞臣将上进兮圣皇
　　圣皇垂享兮穆穆臣拜首兮何以忘　亚献豫和之曲礼觞再举兮荐玉浆帝顔歆悦兮民福昂民生有赖兮感上苍臣惟鞠拜兮荷恩长　终献熙和之曲三献兮礼告成一念微衷兮露悃臣情景张乐舞兮声锽鋐仰瞻圣容兮俯锡恩　撤馔雍和之曲祀礼竣兮精意禋三献备兮诚已申敬撤弗迟兮肃恭寅恐多弗备兮惟洪仁　送帝神清和之曲禋事讫终兮百辟维张帝垂歆鉴兮沐泽汪洋龙车冉冉兮寳驾旋云灵风鼓舞兮瑞露清瀼洪恩浩荡兮无以为酬麤陈菲荐兮已感歆尝香气腾芳兮上彻帝座仰瞻圣造兮赐福羣方臣同率土兮载欢载感只回寳辇兮鳯啸龙翔诚惶诚恐兮仰恋弥切愿福生民兮永锡享昌　望燎时和之曲龙车寳辇兮升帝乡御馐菲帛兮奉燎方环佩铿锵兮罗坛壝炬焰特举兮气辉煌生民防福兮圣泽霑臣荷眷祐兮拜谢恩光
　　万厯三年亲祀圜丘仪正祭前六日早上帝服以亲诣南郊视牲预告于太庙前五日锦衣卫备随朝驾如常仪质明上常服御皇极殿太常寺官奏请圣驾视牲百官具吉服朝防鸣鞭讫先趋出午门外东西序立候送上由大明门正阳门西天门旧路至牺牲所南门迤西上降辇礼部尚书侍郎太常卿少卿导上至所内幄次礼部官跪奏请视牲仍同太常寺官导上至各牲房前太常卿跪奏视大祀牲遂一视毕仍导上至幄次内上少憩出礼部太常寺官仍导上陞辇驾还百官俱于承天门外序立候迎上仍诣太庙防谒前四日上御皇极殿太常寺奏祭祀前三日质明上常服乗舆诣太庙门西降舆至幄次内具祭服告请太祖配神行一献礼毕出幄次内易皮弁服回御中极殿太常寺光禄寺官奏省牲毕御皇极殿传制誓戒百官前二日早上常服以亲诣南郊大祀预告于太庙是日午后太常寺官捧苍玉帛匣香盒同神舆亭进于皇极殿内司礼监官捧帛同安设于御案之北前一日质明上从文华殿出由皇极殿左门入至御案前立太常卿捧祝版由中门进于御案上上填御名讫太常卿捧安舆中司礼监官进帛于上装匣内并苍玉安讫太常卿捧安舆中太常卿随捧香盒于香亭右跪上三上香行一拜三叩头礼毕转于东西向立锦衣卫官校入舁舆亭由中门出太常卿随诣天坛神库奉安上由殿中门出乗舆诣南郊至昭亨门西礼部尚书侍郎太常卿少卿等官行叩头礼毕分两傍侯上降舆尚书等官导上由昭亨左门入至内壝左门太常卿跪迎同导上至午陛尚书等官俱止太常卿导上至圜丘恭视坛位尚书等官俱先诣东陛前俟候上视坛位毕太常卿导上由东陛下尚书等官同导上至神库视笾豆至神厨视牲俱太常卿导入逐一奉毕礼部太常寺官导上仍由昭亨左门出陞舆至斋宫分献陪祀官朝防传防赐早饭各官叩头谢恩至午各官候防朝防仍传防赐午饭谢恩如前仪是日午后太常寺陈设如常仪至一更时分礼部尚书等官诣皇穹宇尚书上香请神侍郎二员导引太常寺官以次捧正位配位神版从位神牌诣坛奉安讫候报时上常服乗舆出至外壝神路之西降舆导驾官导上至神路东大次礼部同太常官复命毕上具祭服出由内壝左櫺星门入行大祀礼如常仪毕上至大次易常服至斋宫少憩驾还仍诣太庙防谒毕具衮冕服御皇极殿行庆成礼
　　嘉靖十七年更上皇天上帝泰号仪一前期六日以果酒脯醢告诸神于圜丘坛下用帛上具常服分献陪祀官吉服严办上至坛所内赞奏就位迎神上香分献官各上香行两拜奠献如常仪典仪唱宣告文分献陪祀官跪宣文官立宣告文曰大明嗣天子某谨移文告于大明之神夜明之神五星列宿周天星辰之神云雨风雷之神周天列职之神五岳五山之神五镇五山之神基运翊圣神烈天寿纯德五山之神四海之神四渎之神际地列职只灵天下诸神天下诸只戊戌太岁之神十月将神直日功曹之神郊坛司土之神曰朕只于来月朔旦躬率臣民上尊皇天上帝泰号仰髙九重预告于诸神众只烦为朕运尔神化昭尔灵显通朕微衷于上帝祈赐允鉴之慈享朕钦荐之号为此文告神宜悉知谨告宣讫百官俯伏兴亚献终献如常仪送神行两拜宣文官捧文进帛官捧帛各诣燎位内赞奉礼毕上还御华盖殿执事官行礼如常仪乐作上至奉天殿中立定乐止鸿胪寺官举勑案至殿中上亲取勑授辅臣辅臣立受以制词授宣制官上陞座鸣鞭行礼如常仪鸿胪寺官奏礼官奏礼毕乐作上起辅臣捧勅由中道出至奉天门发示礼部捧出开读如常仪一前期翰林院恭诣合用祭告文太常寺备持牲熟荐十二笾豆玉帛及告景神殿脯醢酒果钦定捧册表大臣二员并谕文武官陪拜国子监监生顺天府生员耆老人等俱随班行礼在朝于午门外在坛于昭亨门外序班一光期四日上御奉天殿太常寺奏斋戒如常仪百官致斋三日一先期三日太常寺光禄寺面奏省牲如常仪一先期一日鸿胪寺官设册表案于奉天殿正中内侍官设册表防舆于丹陛上设香案于册表舆前教坊司设中和乐大乐锦衣卫设卤簿大驾本日礼部率太常寺官恭诣圜丘设册表案于神御位右设上拜位于二成正中司设监设大次于圜丘神路之东陈设毕遣重臣上香奉请神御位太常寺设舆于泰神殿丹陛下奉神位陞舆导引官二员前导陞圜丘奉安设神只十一坛纸位于内壝下天神东西向地只北向俱设酒果脯醢不奠献其纸位并帛执事官俟望燎各捧分燎天神罏东地只罏西一是日戌初刻鸣钟鼓百官依朝贺礼于奉天殿丹墀序立陪祀官具祭服余官朝服上告景神殿毕具冕服御奉天殿鸿胪寺卿奏请行礼上躬捧册表奉安防舆内锦衣卫官督举舆册表舆行大乐鼓吹前导驾发文武百官随行至正阳门外骑从册表舆至圜丘壝门外原遣大臣捧请册表出舆亭置于案上至昭亨门外降辇导引官导上御大次鼓三严鸿胪寺卿奏外办又奏中严导引官导上至圜丘典仪唱乐舞生就位执事官各司其事内赞奏就位上就位典仪唱迎帝神奏乐内赞导上至香案前奏跪奏搢圭奏上香上三上香讫奏复位乐止内赞奏四拜【传赞百官同】典仪唱升册表乐作内赞奏陞坛上陞坛乐暂止奏跪【传赞众官皆跪】奏搢圭原遣大臣二员一捧册表进于上右上受册表献讫一接受于上左以付宣册表官奏出圭奏宣册表太常寺卿跪宣讫原受册表大臣复进于上上亲捧奠于帛篚乐复作奏俯伏兴平身【传赞百官同】奏复位典仪唱奠玉帛乐作内赞奏诣神御前上陞至神御前奏搢圭捧玉帛官以玉帛跪进于上右上受玉帛奠讫奏出圭奏复位乐止典仪唱进俎乐作斋郎舁馔至内赞奏诣神御前上陞至神御前奏搢圭奏进俎奏出圭奏复位乐止典仪唱行初献礼乐作内赞奏诣神御前上陞至神御前奏搢圭捧爵官以爵跪进于上右上受爵奏献爵上献讫奏出圭复位乐止典仪唱读祝乐作内赞奏诣读祝位奏跪上至读祝位跪【传赞众官皆跪】乐暂止内赞赞读祝读祝官跪读讫乐作内赞奏俯伏兴平身【传赞百官同】乐止亚献终献饮福受胙撤馔送帝神俱如常仪送神后典仪唱宣册表官捧册表进玉帛官捧玉帛读祝官捧祝掌祭官捧馔各恭诣泰坛典仪唱望燎乐作上退拜位东西向内赞奏诣望燎位燎半内赞奏礼毕乐止导引官导上至幕次易服还宫礼成诏示中外一乐章迎神中和之曲于昔洪荒之初兮混蒙五行未运兮两曜未明其中挺立兮有容无声神皇出御兮始判浊清立天立地立人兮羣物生生　升册表元和之曲帝辟隂阳兮造化张神生七政兮精华光圆覆方载兮兆物康臣敢只报兮拜荐帝曰皇　奠玉帛休和之曲帝垂听兮义若亲子职庸昧兮无由申册表荷鉴兮泰号式尊敬陈玉帛兮燕贺洪仁　进俎豫和之曲大筵开懽声如雷皇神赐享臣衷涓埃大鼎炮烹肴馐馨裁帝歆兮兆民之福臣感恩兮何如幸哉　初献寿和之曲大髙降恩鉴微情何以承臣愚端拜捧瑶觥坚寿无极并　奏祝景和之曲帝皇立命兮肇三才中分民物兮惟天徧该小臣请命用光帝陪庶永配于皇穹哉　亚献太和之曲羣生总总兮悉蒙始恩人物尽囿兮于帝仁羣生荷德兮谁识所从来于惟皇兮亿兆之祖真终献永和之曲寳宴玉几慿琼液陞乐舞防协气凝民物礽臣衷蹇塞兮报无能　彻馔咸和之曲太奏既成微诚莫倾皇德无京陶此羣生巨细帡幪刻小臣之感衷兮罔罄愚情实涵而容纳兮曲赐生成　送帝神清和之曲礼只册荐兮皇神垂享万舞毕举兮九成已行帝赐洪庥兮大我家庆金鸣玉振兮声镗镗羣僚环佩兮响玎珰神人交贺兮赞帝皇宝称泰号兮曷有穷量永固髙厚兮宰御久常微臣顿首叩首兮攸沐恩光　奉燎熈和之曲瑶简拜书兮泰号成奉扬帝前兮资离明珍币嘉肴兮与祝诚均登巨熖兮达清九垓四表兮莫不昻瞠庶类品彚兮悉庆洪名
　　方泽
　　嘉靖九年定一前期十日太常寺题请视牲次请命看牲分献大臣各四员一前期五日上诣牺牲所视牲其前一日上告庙及还防拜俱如大祀之仪告辞曰明日出视方泽大祭牲仪回还余并同大祀防毕回宫次日命大臣轮视如常仪一前期四日太常寺奏祭祀进铜人如常仪谕百官致斋三日上亲填告请太祖祝版于文华殿一前期三日上诣太庙请太祖配神以脯醢酒果行再拜一献礼祝文曰嘉靖某年嵗次某月朔某日孝孙嗣皇帝某敢昭告于太祖髙皇帝曰兹以今月日夏至恭祭皇地只于方泽谨请皇祖作主侑神伏惟鉴知谨告一前期二日太常卿同光禄卿奏省牲如常仪一前期一日太常卿诣太庙寝太祖御位至皇只室奉安上亲填祝版于文华殿【黄楮版黒书】遂告于庙告辞曰孝孙嗣皇帝某明日恭诣北郊行祭地礼谨诣祖宗列圣帝后神位前恭预告知一陈设　正二坛正位北向犊一黄璧一郊祀制帛一黄色登一簠簋各二边十二豆十二黄玉爵三尊三篚一祝案一配位西向陈设同无玉奉先制帛一白色　从四坛五岳基运山翔圣山神烈山共一坛东设西向犊一羊一豕一帛八黄一青一红一白四一登一铏一簠簋各二笾十豆十黄瓷爵三酒盏三十尊三篚一　五镇天夀山纯徳山共一坛西设东向陈设同帛七黄一青一红一白三一四海一坛东设西向陈设同帛四青一红一白一
　　一　四渎一坛西设东向陈设同帛四色一正祭是日五鼓太常卿候上御奉天门跪奏请圣驾诣地坛锦衣卫备随朝驾上常服乗舆由长安左门出入坛之西门太常官导上至具服殿易祭服出导引官导上由方泽右门入典仪唱乐舞生就位执事官各司其事内赞奏就位上就位典仪唱瘗毛血唱迎神乐作乐止内赞奏四拜【传赞百官同】典仪奠玉帛乐作内赞奏陞坛导上至皇只香案前奏跪奏搢圭司香官捧香跪进于上右内赞奏上香上三上香讫捧玉帛官以玉帛跪进于上右上受玉帛内赞奏献玉帛上奠讫奏出圭导至太祖香案前【仪同】奏复位乐止典仪唱进俎乐作斋郎舁俎安讫内赞奏陞坛导上至皇只俎匣前奏搢圭奏进俎奏出圭导上至太祖俎匣前【仪同】奏复位乐止典仪唱行初献礼乐作内赞奏陞坛导上至皇只前奏搢圭捧爵官以爵跪进于上右上受爵内赞奏献爵上献讫奏出圭奏诣读祝位奏跪【传赞众官皆跪】乐暂止内赞赞读祝读祝官跪读祝毕乐复作内赞奏俯伏兴平身【传赞百官同】导上至太祖前奏搢圭捧爵官以爵跪进于上右上受爵内赞奏献爵上献讫奏出圭奏复位乐止典仪唱行亚献礼乐作【仪同初献惟不读祝】乐止典仪唱行终献礼乐作【仪同亚献】乐止太常卿进立坛左东向唱赐福胙内赞奏诣饮福位内赞对引官导上至饮福位奏跪奏搢圭光禄卿捧福酒跪进于上右内赞奏饮福酒上饮讫光禄官捧福胙跪进于上右内赞奏受胙上受讫奏出圭奏俯伏兴平身奏复位奏四拜【传赞百官同】典仪唱彻馔乐作执事官彻馔讫乐止典仪唱送神乐作内赞奏四拜【传赞百官同】乐止典仪唱读祝官捧祝进帛官捧帛掌祭官捧馔各诣瘗位典仪唱望燎内赞奏诣望瘗位内赞对引官导上至望瘗位祝帛埋讫配帝帛燎半内赞奏礼毕导引官导上至具服殿易服太常卿捧太祖御位入安于太庙寝驾还诣庙防拜致辞曰孝孙嗣皇帝某恭诣北郊祭地礼成谨诣祖宗列圣帝后神位前恭行防拜毕还宫一分献官仪注典仪唱行初献礼读祝讫俯伏兴平身赞引引献官各诣神位前赞跪赞搢笏上香献帛献爵讫赞出笏复位典仪唱行亚献礼终献礼赞引引献官各诣神位前赞搢笏献爵出笏复位至唱望瘗赞引引献官至燎所燎半赞礼毕一祝文维嘉靖某年嵗次某月某朔某日嗣天子臣某敢昭告于皇地只曰时当夏至羣物方亨生长发育有生咸赖功徳至厚上配皇天爰遵典礼谨率臣僚以玉帛牲齐粢盛庶品奉兹瘗祀奉太祖髙皇帝配神尚享一乐章　迎神中和之曲俯瞻兮凤辇来灵风兮拂九垓川岳从兮后先百辟列兮襄陪臣拜首兮迓迎愿临享兮幸哉　奠玉帛广和之曲祀礼有严兮奉防玉帛在笥兮来前皇灵垂享兮以纳烝民率土兮乐丰年　进俎咸和之曲肴馐馨兮气芳庖人奉役兮和汤奉进兮皇只歆慰臣稽首兮敬将　初献夀和之曲酒行初献兮乐舞张齐醴明洁兮馨香愿垂享兮以歆生民安兮永康　亚献安和之曲载献兮奉觞神顔和懿兮以尝功隆厚载兮配天民感徳兮无量终献时和之曲三进兮玉露清百职奔绕兮佩环鸣
　　鳬钟鹭鼓兮韵铮鍧愿留福兮羣生　彻馔贞和之曲礼告终兮彻敢违深惟一念兮诚意微神垂博容兮聴纳恐未备兮唯慈依　送神宁和之曲礼成兮诚已伸驾还兮法从陈灵只列兮以随百辟拜兮恭寅望坤宫兮奉辞愿普福兮烝民　望瘗同送神
　　朝日坛
　　嘉靖十一年定一前期三日太常寺奏祭祀如常仪谕百官致斋二日一前期二日太常卿同光禄卿奏省牲如常仪一前期一日上亲填祝版于文华殿【红楮版硃书如遇遣官之嵗则中书官代填】遂告于庙告辞曰孝孙嗣皇帝某明日往诣朝日坛躬祭大明之神谨诣祖宗列圣帝后神位前恭预告知【遣官则否】一陈设　大明之神西向犊一羊一豕一豋一铏二簠簋各二笾十豆十玉爵三红瓷酒盏三十酒尊三红玛瑙玉一帛一红色篚一祝案一一正祭是日免朝锦衣卫备随朝驾上常服乗舆由东长安门出至坛北门入至具服殿具祭服出导引官导上由左门入典仪唱乐舞生就位执事官各司其事内赞奏就位上就拜位典仪唱迎神乐作乐止内赞奏四拜【传赞百官同】典仪唱奠玉帛乐作内赞奏陞坛导上至大明神位前奏跪奏搢圭司香官捧香跪进于上左内赞奏上香上三上香讫捧玉帛官以玉帛跪进于上右内赞奏献玉帛上受玉帛奠讫奏出圭奏复位乐止典仪唱行初献礼乐作内赞奏陞坛导上至神位前奏搢圭捧爵官以爵跪进于上右上受爵内赞奏献爵上献讫奏出圭奏诣读祝位上诣读祝位奏跪【传赞众官皆跪】乐暂止赞读祝读祝官跪读祝毕乐复作奏俯伏兴平身【传赞百官同】奏复位乐止典仪唱行亚献礼乐作【仪同初献但不读祝】乐止典仪唱行终献礼乐作【仪同亚献】乐止太常卿进立于坛前之右唱赐福胙内赞奏诣饮福位导上至饮福位奏跪奏搢圭光禄官捧福酒跪进于上右内赞奏饮福酒上饮讫光禄官捧福胙跪进于上右内赞奏受胙上受讫奏出圭俯伏兴平身奏复位上复位奏两拜【传赞百官同】乐止典仪唱彻馔乐作执事官彻馔讫乐止典仪唱送神乐作内赞奏四拜兴平身【传赞百官同】乐止典仪唱读祝官捧祝进帛官捧帛掌祭官捧馔各诣燎位乐作内赞奏礼毕乐止导引官导上至具服殿易常服陞辇还防拜于庙致辞曰孝孙嗣皇帝某躬祭大明之神礼成恭诣祖宗列圣帝后神位前谨用防拜毕还宫【遣官则否】一祝文维嘉靖某年嵗次某月朔某日嗣天子某谨昭告于大明之神惟神阳精之宗列神之首神光下照四极无遗功垂今昔率土仰赖兹当仲春式遵古典以玉帛牲醴之仪恭祝于神伏惟鉴歆锡福黎庶尚享一乐章　迎神熈和之曲仰瞻兮大明位尊兮王宫时当仲春兮气融爰遵祀礼兮报功微诚兮祈神照鉴愿来享兮迓神聪奠玉帛凝和之曲神灵坛兮肃其恭有帛在篚兮赤
　　琮奉神兮祈享以纳予躬奠兮忻以颙　初献夀和之曲玉帛方奠兮神歆酒行初献兮舞呈斋芳馨兮牺色骍神容恱兮鉴予情　亚献时和之曲二齐升兮气芳芬神顔怡和兮喜将予令乐舞兮具张愿垂普照兮民康终献保和之曲慇懃三献兮告成羣职在列兮周盈
　　神锡休兮福民生万世永赖兮神功明　彻馔安和之曲一诚尽兮予心怿五福降兮民获禧仰九光兮诚已申终三献兮彻敢迟　送神昭和之曲祀礼既周兮乐舞神享以纳兮还青乡予当拜首兮奉送愿恩光兮普万方永耀熹明兮攸赖烝民咸仰兮恩光　望燎之曲覩六龙兮御驾神变化兮凤翥鸾翔束帛肴馐兮诣燎方祐我皇明兮基绪隆长
　　夕月坛
　　嘉靖十一年定一前期二日太常寺奏祭祀如常仪谕百官致斋二日一前期一日太常卿同光禄卿奏牲省如常仪是日上亲填祝版于文华殿【白楮版黒书如遇遣官之嵗则中书官代填】遂告于庙告辞曰孝孙嗣皇帝某明日往祭夜明等神于夕月坛谨诣祖宗列圣帝后神位前恭预告知【遣官则否】一陈设　夜明之神东向犊一羊一豕一豋一铏二簠簋各二笾十豆十金爵三白瓷酒盏三十酒尊三玉用白璧一帛一白色篚一祝案一　从位一坛南向笾十豆十帛十青红黄各一白六一一正祭是日免朝锦衣卫备随朝驾申时上常服乗舆由西长安门出至坛北门入至具服殿具皮弁服出导引官导上由中门入典仪唱乐舞生就位执事官各司其事内赞奏就位上就拜位典仪唱迎神乐作乐止内赞奏两拜【传赞百官同】典仪唱奠玉帛乐作内赞奏陞坛导上至夜明神位前奏跪奏搢圭司香官捧香跪进于上左内赞奏上香上三上香讫捧玉帛官以玉帛跪进于上左内赞奏献玉帛上受玉帛奠讫奏出圭奏复位乐止典仪唱行初献礼乐作内赞奏陞坛导上至神位前奏搢圭捧爵官以爵跪进于上右上受爵内赞奏献爵上献讫奏出圭奏诣读祝位奏跪【传赞众官皆跪】乐暂止赞读祝读祝官跪读祝毕乐复作奏俯伏兴平身【传赞百官同】奏复位上复位乐止典仪唱行亚献礼乐作【仪同初献惟不读祝】乐止典仪唱行终献礼乐作【仪同亚献】乐止太常卿进立于坛前之右唱答福胙内赞奏诣饮福位导上至饮福位奏跪奏搢圭光禄卿捧福酒跪进于上左内赞奏饮福酒上饮讫光禄官捧福胙跪进于上左内赞奏受胙上受讫奏出圭俯伏兴平身奏复位上复位奏两拜【传赞百官同】典仪唱彻馔乐作执事官彻馔讫乐止典仪唱送神乐作内赞奏两拜【传赞百官同】乐止典仪唱读祝官捧祝进帛官捧帛掌祭官捧馔各诣瘗位乐作内赞奏礼毕乐止导引官导上入具服殿易常服陞辇还防拜于庙致辞曰孝孙嗣皇帝某祭夜明等神回还恭诣祖宗列圣帝后神位前谨用防拜毕还宫【遣官则否】一分献官仪注初献读祝献官朝上跪至俯伏兴平身赞引引献官由北级上至神位前赞搢笏上香献帛献爵讫赞出笏复位亚终献上复位赞引引献官至神位前赞搢笏献爵出笏复位一祝文维嘉靖某年嵗次某月朔某日嗣天子某谨昭告于夜明之神惟神钟隂之精配阳之徳继明于夕有生共赖既惟五星列宿咸司下土各有攸分予之资仰承帝命君此生民兹者时维秋分爰遵典礼以玉帛牲醴之仪用备常祭于神惟神歆鉴福我邦民尚享一乐章迎神凝和之曲隂曰配合兮承阳宗式循古典兮斋以恭覩太隂来格兮星辰罗从予拜首兮迓神容　初献夀和之曲神其来止有严其诚玉帛在篚清酤方盈奉而奠之愿鉴微情夫祀兮云何祈佑兮羣氓　亚献豫和之曲二觞载斟乐舞雍雍神歆且乐百职惟供愿顺归兮五行祈民福兮惟神必从　终献康和之曲一诚以申三举金觥钟鼓鍧鍧环佩琤琤鉴予之情愿永保我民生　彻馔安和之曲礼乐肃具精意用申位坎居歆纳兹藻苹彻之勿迟仪典肃陈神其鉴之佑我生民送神保和之曲礼备告终兮神喜旋穹碧澄辉兮素
　　华鲜星辰从兮返神乡露气清兮霓裳蹁跹　望瘗之曲肴馐兮焚帛荐之于瘗兮罔敢愆予拜首兮奉送愿永贶兮民乐丰年
　　祈谷【今罢】
　　嘉靖十年定一前期五日上诣牺牲所视牲先一日告庙及还防拜俱如大祀之仪告辞曰明日恭视祈谷牲仪防辞曰恭视祈谷牲仪回还次日以复命大臣轮视如常仪一前期四日太常寺奏祭祀谕百官致斋三日上亲填告请太祖祝版于文华殿一前期三日上诣太庙请太祖配神以脯醢酒果行再拜一献礼祝文曰维嘉靖某年嵗次某月朔某日孝孙嗣皇帝某敢昭告于皇祖太祖髙皇帝曰兹以今月日启蛰之辰恭祀上帝于圜丘为民祈谷谨请皇祖侑神伏惟鉴知谨告一前期二日太常卿同光禄卿奏省牲如常仪一前期一日上亲填祝版于文华殿遂告于庙告辞曰孝孙嗣皇帝某明日只诣南郊行祈谷礼谨诣祖宗列圣帝后神位前恭预告知夜二鼔礼部尚书上香侍郎导引太常卿捧请神版奉安于坛位俱如大祀之仪一陈设上帝位犊一玉用苍璧一帛一青色豋一簠簋各二笾十二豆十二苍玉爵三酒尊三篚一祝案一配帝位同惟不用玉一正祭是日上常服乗舆至昭亨门右上降舆导引官导上至大次具祭服出由左门入至陛上行登礼如大祀之仪【惟不燔柴】上还至庙防拜致辞曰孝孙嗣皇帝某只诣南郊祈谷礼成躬诣祖宗列圣帝后神位前谨用防拜毕还宫一祝文维嘉靖某年某月某日嗣天子臣某只奏于皇天上帝曰候维启蛰农事将举爰以兹辰敬祈洪造谨率臣僚以玉帛牺斋粢盛庶品备斯明洁恭祀上帝于圜丘仰希垂鉴锡福烝民俾五谷以皆登普万方之咸赖奉太祖圣神文武钦明启运俊徳成功统天大孝髙皇帝侑神尚享一乐章　迎帝神中和之曲臣惟穹昊兮民物之初为民请命兮祀礼昭诸备筵率职兮祈洪庥臣衷微兮悃恳诚摅遥瞻驾降兮霁色辉欢迎鼓舞兮迓龙舆臣愧菲才兮后斯民愿福斯民兮圣恩渠　奠玉帛肃和之曲烝民勤职兮农事颛蚕工亦慎兮固桑阡玉帛只奉兮暨豆笾仰祈大化兮锡以丰年　进俎咸和之曲鼎烹兮气馨香馐兮防醽帝垂享兮以歆烝民防福兮以宁　初献夀和之曲礼严兮初献行百职趋跄兮佩琤鸣臣谨进兮玉觥帝心歆鉴兮嵗丰亨　亚献景和之曲二觞举兮致防清醴载斟兮奉前仰音容兮忻穆臣感圣恩兮实拳拳　终献永和之曲三献兮一诚微禋礼告成兮帝鉴是依烝民沐徳兮嵗丰禨臣拜首兮竭诚祈　彻馔凝和之曲三献周兮肃乃仪俎豆敬彻兮弗敢迟愿留福兮丕而曰雨曰兮若时　送帝神清和之曲祀礼告备兮帝鉴彰臣情上达兮感昊苍云程肃驾兮返帝乡臣荷恩眷兮何以忘祥风瑞霭兮弥坛壝烝民率土兮悉获丰康　望燎太和之曲遥覩兮天衢长邈彼寥廓兮去上方束荐火兮希升闻悃愊已通兮沛泽长乐终九奏兮神人已和臣同率土兮咸荷恩光
　　大享【今罢】
　　嘉靖十七年定一前期五日上诣牺牲所视牲其先一日上告于庙及还防拜俱如大祀之仪告辞防辞改称大祀曰大享余并同次日以后命大臣轮视如常仪一前期四日太常寺奏祭祀如常仪谕百官致斋三日一前期三日上诣太庙寝殿告请睿宗配帝以脯醢酒果行再拜一献礼祝文维嘉靖某年某月某日孝子皇帝某敢昭告于皇考睿宗献皇帝曰兹以今月日恭行大享礼于大享殿谨请皇考配帝侑神伏惟鉴知谨告一前期二日太常卿光禄卿奏省牲如常仪一前期一日上亲填祝版于文华殿夜二鼓礼部同太常堂上官请安神御版位俱如祈谷之仪一陈设上帝位犊一玉用苍璧一帛十二青色豋一簠簋各二笾十二豆十二玉爵三酒尊三篚一祝案一配帝位同惟不用玉一正祭与祈谷同一祝文维嘉靖某年某月某日嗣天子臣某恭奏享于皇天上帝曰时当季秋咸成农事羣生防利黎兆允安邦家是赖帝徳敷天臣统臣工宜为酬享谨用玉币牺牷只谢生成大福备此禋燎奉皇考睿宗知天守道洪徳渊仁寛穆纯圣恭俭敬文献皇帝配帝侑歆尚享一乐章　迎帝神中和之曲于皇穆清兮覆惟仁既成万宝兮惠此烝民只受厥明兮欲报无因爰稽古昔兮式展明禋肃肃广庭兮遥遥紫旻笙镛始奏兮祥风导云臣拜稽首兮中心孔懃爰瞻宝辇兮森罗万神庶几昭格兮眷命其申徘徊顾歆兮鉴我恭寅奠玉帛肃和之曲捧珪币兮瑶堂穆将愉兮圣皇秉予心兮纯一荷帝徳兮溥将　进俎凝和之曲嵗功阜兮庶类成黍稷飶兮濡鼎馨敬荐之兮慙菲轻大礼不烦兮惟一诚　初献夀和之曲金风动兮玉宇澄初献觞兮交圣灵瞻造兮懐鸿祯曷以酬之心怦怦　亚献豫和之曲帝眷我兮居歆纷繁会兮五音再奉觞兮莫殚臣心惟帝欣怿兮生民是任　终献熈和之曲绥万邦兮屡丰年予躬兮实荷昊天酒三献兮心益防帝命防舆兮勿遽旋　彻馔雍和之曲　礼既洽兮神人肃雍享帝享亲兮勉竭臣衷惟洪恩兮罔极俨连蜷兮圣容　送帝神清和之曲九韶既成兮金玉铿锵百辟森立兮戚羽斯蔵皇天在上兮昭考在旁严父配天兮只修厥常殷荐既终兮神去无方云上升兮鸾鹄防翔灵光回照兮郁乎芬芳载慕载瞻兮愿锡亨昌子孙黎民兮维帝是将于昭明徳兮永懐不忘　望燎时和之曲龙舆杳杳兮归上方金风应律兮燎斯达精诚兮合灵光帝廷纳兮玉币将顾下土兮眷不忘愿锡吾民兮长阜康








　　礼部志稿卷二十五
<史部,职官类,官制之属,礼部志稿>
　　钦定四库全书
　　礼部志稿卷二十六
　　明　俞汝楫　编
　　祠祭司职掌
　　雩祀
　　国家凡遇水旱灾伤及非常变异或躬祷或露告于宫中于奉天殿陛或遣官祭告郊庙陵寝及社稷山川无常仪嘉靖八年春祈雨冬祈雪皆御制祝文躬诣南郊祠皇天后土遂躬祠山川神只于山川坛次日祠社稷坛冠服浅色卤薄不设驰道不除皆不设配不奏乐后建崇雩坛始定雩祀之仪十七年躬祷雨于崇雩坛青服用一牛以熟荐具礼乐与雩祀同亦不设配万厯十三年上亲祷郊坛却辇步行有步祷仪详具于后
　　嘉靖十一年定雩祀仪【嵗旱则于季春之末礼部奏请行礼】
　　一前期四日太常寺奏祭祀如常仪谕百官致斋三日一前期二日太常卿同光禄卿奏省牲如常仪次日复命一前期一日上亲填祝版于文华殿遂告于庙如祈谷之仪一陈设【与祈谷同】一正祭是日上乗舆至昭亨门西降舆过门东乗舆导引官导上至帷幕内具祭服出导引官导至坛门内内赞对引官导上至拜位行礼如祈谷之仪礼毕上至帷幕内易服驾还诣庙防拜回宫一祝文【临时撰用】一乐章　迎帝神　中和之曲于穆上帝爰处瑶宫咨尔黎庶覆悯曷穷旗幢戾委蛇云龙霖泽斯溥万宝有终　奠玉帛肃和之曲神之格思奠兹文纁盛乐斯举香气氤氲精禋孔熯彻于紫冥恳祈膏泽渥我嘉生　进俎咸和之曲百川委润名山出云愆孔炽膏泽斯屯祈年于天载牲于俎神之格思报以甘雨初献夀和之曲有严崇祀日吉时良酌彼罍洗椒馨
　　苾香功溥济时雨时旸惟神是聴绥以多穰　亚献景和之曲皇皇禋祀孔惠孔明瞻仰来歆拜首钦承有醴维醽有酒维清云韶侑献肃雝和鸣圣灵有赫鉴享精诚　终献永和之曲灵承无斁骏奔有容嘉玉以陈酌鬯以供礼三再称诚一以从备物致志申荐弥恭神昭景贶佑我耕农　彻馔凝和之曲有赫旱暵民劳瘁斯于牲于醴载舞载诗礼成三献敬彻不迟神之聴之雨我公私　送帝神清和之曲爰迪寅清昭事颢穹仰祈甘雨惠我三农既歆既格言归太空式霑下土万方其同　望燎太和之曲赤龙旋驭礼洽乐成燔燎既举昭假精禋维帝降康雨施云行登我黍稌溥受厥明云门之曲【祭毕使道童羣歌之】景龙精兮时见测鹑纬兮宵悬肆广乐兮铿鍧列皇舞兮蹁跹祈方社兮不莫荐圭璧兮孔防需密云兮六漠霈甘澍兮九慰我农兮既渥锡明昭兮有年
　　万厯十三年步祷仪
　　一前期一日上具青服以躬诣南郊祈祷预告于奉天殿行礼如常仪一前期一日太常寺进祝版上亲填御名讫太常寺博士捧出安舆亭内擡至南郊神库奉安一太常寺预设酒果脯醢香帛于圜丘牛一熟荐设上拜位于坛壝于正中一锦衣卫设随朝驾不除道一正祭是日免朝昧爽上具青服御皇极门太常寺官跪奏请圣驾诣圜丘上起步行防驾侍卫幷导驾侍班翰林科道等官如常仪百官各青衣角带恭候于大明门外内阁礼部太常寺近前其余文东武西各照常朝班行序立驾至鱼贯前导卑者在前崇者在后缘道两旁离御路稍逺文武两班就中又各自为对至昭亨门照前序立候驾监礼御史等官如常仪鸿胪寺仍委序班十余员整肃班行不许諠哗越次一驾至昭亨门导引官导上至左櫺星门外幕次少憩礼部尚书侍郎太常寺卿少卿跪奏诣坛位内赞对引官导上行典仪唱执事官各司其事内赞奏就位上至拜位典仪唱迎神内赞奏陞坛导上至香案前奏跪奏上香上三上香讫奏复位奏四拜【传赞百官同】典仪唱奠帛行初献礼内赞奏陞坛导上至神御前奏献帛讫奏献爵讫奏诣读祝位奏跪【传赞百官皆跪】赞读祝讫奏俯伏兴平身【传赞百官同】奏复位典仪唱行亚献礼内赞奏陞坛导上至神御前奏献爵讫奏复位典仪唱行终献礼【仪同亚献】典仪唱送神内赞奏四拜【传赞百官同】典仪唱读祝官捧祝进帛官捧帛各诣燎位内赞奏礼毕导引官导上至幕次少憩上还仍诣奉先殿防谒如常仪
　　节拜
　　嘉靖初沿先朝旧仪每日于宫中行拜天礼后以为渎罢之遇正旦冬至万夀圣节于奉天殿【今皇极殿】丹陛上行礼既定郊祀遂罢冬至之拜惟正旦万夀圣节行礼于极宝殿隆庆元年罢仍于皇极殿丹陛上行礼嘉靖中定极宝殿拜天仪【今罢】前期一日太常寺博士捧祝版于文华殿或精一堂或临时于极门内候上亲填某太常寺办祭品晡时同供事官入殿内陈设夜二鼓太常寺官入候行礼三鼓初上具服乗舆至凌霄门外降舆入门内太常寺卿跪奏神御位奉安讫导引官导上至极门内由集真门入至左陛内赞对引官导上由左门入就位典仪唱迎帝神内赞导上由中陛登台至香案前上香复位四拜典仪唱奠帛行初献礼内赞导至御案前献帛献爵诣读祝位读祝行亚献终献礼典仪唱送帝神奏四拜奏诣望燎位礼毕上还宫祝文元旦维某年某月某日嗣天子臣某敢昭奏于
　　皇天上帝曰适维斯辰节当元旦嵗时所重爰奉典常只对皇穹仰瞻拜祝祈垂洪造大赐亨丰臣无任瞻奉之至谨奏　万夀圣节维某年某月某日嗣天子臣某谨昭奏于皇天上帝曰臣以昧愚微资上叨帝心简在报称无由稔诸愆戾今日臣生之辰只申叩拜仰只我天慈俯垂赐鉴伏望降歆益大生生之仁均囿民物于康和福夀之域臣下情不胜瞻对之至谨奏
　　社稷
　　太社稷
　　国初以春秋仲月上戊日祭太社太稷异坛同壝太社以后土勾龙氏配太稷以后稷氏配每献礼先诣太社及配位坛献毕次诣太稷及配位坛临祭遇风雨则于斋宫望祭洪武三年于坛北建享殿又北建拜殿各五间以备风雨行礼十年改建社稷坛于午门外之右先是社主用石髙五尺濶二尺上微尖立于社坛半埋土中近南向北稷不用主至是埋石主于社稷坛之正中微露其尖仍用木为神牌而丹漆之祭则设于坛上祭毕贮库坛设太社神牌居东太稷神牌居西俱北向奉仁祖神牌配神西向而罢勾龙后稷配自奠帛至终献皆同时行礼洪武三十一年更奉太祖配神永乐中北京社稷坛成位置陈设悉如南京旧制洪熈后奉太宗同配嘉靖九年遵初制太社仍以后土勾龙氏配太稷仍以后稷氏配
　　洪武二十六年初定仪一斋戒与祭太庙同一告庙正祭前二日用祝文酒菓于奉先殿告请仁祖配社稷祝文与大祀同一省牲与太庙同牛三羊三豕三鹿一兔二一陈设太社在东北向犊一羊一豕一豋一铏二笾豆各十二簠簋各二帛一黑色玉用两圭有邸太稷在西北向陈设同仁祖配位在东西向陈设同无玉共设酒尊三爵九篚三于坛西北东向祝文案一一正祭典仪唱乐舞生就位执事官各司其事导引官导引皇帝至御拜位内赞奏就位典仪唱瘗毛血迎神奏乐乐止内赞奏四拜【百官同】典仪唱奠玉帛行初献礼奏执事官各捧玉帛爵献于神位前读祝官取祝跪于神位左内赞奏跪典仪唱读祝读讫进于太社神位前内赞奏俯伏兴平身【百官同】乐止典仪唱行亚献礼奏乐执事官各奉爵献于神位前乐止典仪唱行终献礼【仪同亚献】太常寺卿进立于坛西东向唱赐福胙光禄司官捧福胙自神位前由正门左出至皇帝前内赞奏跪奏搢圭光禄司官以福酒跪进内赞奏饮福酒光禄司官以胙跪进内赞奏受胙出圭俯伏兴平身内赞奏四拜【百官同】典仪唱彻馔奏乐执事官各诣神位前彻馔乐止典仪唱送神奏乐内赞奏四拜【百官同】乐止典仪唱读祝官捧祝进帛官捧帛掌祭官捧馔各诣瘗位奏乐内赞奏礼毕一祝文维洪武某年某月某日皇帝某敢昭告于太社之神太稷之神惟神赞辅皇只发生嘉谷粒我烝民万世永赖时当仲【春秋】礼严【告祀报谢】谨以玉帛牲齐粢盛庶品备兹瘗祭皇考仁祖淳皇帝配神尚享一乐章　迎神广和之曲予惟土谷兮造化工为民立命兮当报崇民歌且舞兮朝雍雍备筵率职兮候迓迎想圣来兮祥风生钦当稽首兮告拜年丰　初献夀和之曲氤氲气合兮物遂蒙民之立命兮荷隂功予将玉帛兮献微衷初斟醴荐兮民福洪　亚献豫和之曲予今乐舞兮再捧觞愿神昭格兮军民康思必穆穆兮灵洋洋感厚恩兮拜祥光　终献熈和之曲干羽飞旋兮酒三行香烟缭绕兮云旌幢予今稽首兮忻且惶神顔恱兮霞彩彰　彻馔雍和之曲祖陈微礼兮神喜将琅然丝竹兮乐舞愿祥普降兮遐迩方烝民率土兮尽安康　送神安和之曲氤氲氤氲兮祥光张龙车凤辇兮驾飞扬遥瞻稽首兮去何方民福留兮时雨旸　望瘗时和之曲捧肴馐兮诣瘗方鸣鸾率舞兮声铿锵思神纳兮民福昻予今稽首兮谢恩光
　　嘉靖九年更定仪一前期二日太常寺卿同光禄寺卿面奏省牲如常仪一陈设　太社居东北向太稷居西北向后土勾龙氏居东西向后稷氏居西东向陈设并如旧制惟帛春用告祀秋用礼神一正祭上乗舆由西阙门入至坛北门东降舆导引官导上由右门入至具服殿上具祭服导引官导上由拜殿右门出典仪唱乐舞生就位执事官各司其事上至御拜位内赞奏就位上就位典仪唱瘗毛血迎神乐作内赞奉陞坛导上至太社神前奏跪奏搢圭奏上香司香官捧香跪于上左上三上香内赞奏出圭导上至太稷神前【仪同】奏出圭奏复位太常卿上配位香乐止奏四拜【传赞百官同】典仪唱奠玉帛行初献礼乐作执事官捧玉帛爵于各神位前跪奠讫乐暂止内赞奏跪【传赞众官皆跪】典仪唱读祝读祝官跪读讫乐复作奏俯伏兴平身【传赞百官同】乐止典仪唱行亚献礼乐作执事者捧爵于各神位前跪奠讫乐止典仪唱行终献礼乐作【仪同亚献】乐止太常卿于坛左东向立唱赐福胙内赞奏跪上跪奏搢圭光禄卿捧酒跪于上右内赞奏受胙上受胙讫奏出圭俯伏兴平身奏四拜【传赞百官同】乐止典仪唱读祝官捧祝掌祭官捧帛馔各诣瘗位乐作捧祝帛馔官过御前讫奏礼毕上至具服殿易服还宫一祝文称嗣天子及后土勾龙氏后稷氏配神余并同一乐章　仍旧
　　帝社稷【今罢】
　　嘉靖十年上命于西苑空闲地开垦为田树艺五谷建帝社帝稷坛坛址髙六尺方广二丈五尺甃以细甎实以浄土缭以土垣北为櫺星门髙六尺八寸广五尺八寸神位以木为之各髙一尺八寸广三尺题曰帝社之神帝稷之神俱硃漆质金书坛之南置石龛以蔵神位髙六尺广二尺坛之西为祭器库乐器库坛之北树二坊以表之曰帝社街每嵗以仲春秋次戊日上躬行祈报礼如次戊在朢后则以上已日临期奏定一前期四日太常寺奏斋戒一前期一日太常寺奏省牲上亲填祝版于文华殿一陈设帝社牛一羊一豕一豋一铏一笾豆各八簠簋各一帛一色春用告祀秋用礼神帝稷陈设同一正祭是日辰刻上具皮弁服乗版舆至豳风亭东降舆导引官导上至櫺星门内典仪唱乐舞生就位执事官各司其事上至御拜位典仪唱送神乐作内赞导上陞坛至帝社帝稷香案前各三上香奏复位乐止奏两拜【通赞陪拜官同】典仪唱奠帛行初献礼乐作执事者捧帛爵于各神前奠讫乐暂止奏跪上跪【通赞同】内赞赞读祝读讫乐复作奏俯伏兴平身【通赞同】乐止典仪唱行亚献礼乐作乐止唱行终献礼乐作乐止唱彻馔乐作乐止唱送神乐作奏两拜【通赞同】乐止典仪唱读祝官捧祝掌祭官捧帛馔各诣瘗位乐作奏礼毕上至豳风亭易服还宫一祝文维嘉靖某年嵗次某月朔某日嗣天子某致【告祭】于帝社之神帝稷之神【春云秋云】时当【务农之期万宝告成】庸修恒祀特兹【告祈报谢】惟神歆鉴俾【五谷皆登万方咸永福予民万世攸】赖尚享一乐章　迎神时和之曲【东金】风兮【地脉以融首务万宝以充忻成】兮稼穑之工祀神于此兮苑中愿来格兮慰予衷　初献夀和之曲神兮临止礼荐清醇菲币在笥初献式遵神其鉴兹享斯藻苹我祀伊何祈报是因神兮锡祉财阜吾民　亚献雍和之曲二觞再举申此慇懃神恱兮以纳祥霭兮氤氲　终献宁和之曲礼终兮酒三行喜茂实兮稷黍粱农事待兮丰康予稽首兮以望　彻馔保和之曲祀事告终三献既周彻之罔迟惠注田畴迓以休贶庇兹有秋　送神广和之曲【望瘗同】耕耨【伊首告就】力事豆笾粢盛赖之于此大田予将以祀神其少延愿留嘉祉副我洁防肃驾兮云旋普予兮有年
　　神只【今罢】
　　国初建山川坛于天地坛之西正殿七间祭太嵗风云雷雨五岳五镇四海四渎钟山之神东西庑各十五间分祭京畿山川春夏秋冬四季月将及都城隍之神坛西南有先农坛东有旗纛庙南有耤田洪武二年封京都及天下城隍神三年正岳镇海渎城隍诸神号合祀太嵗月将风云雷雨岳镇海渎山川城隍旗纛诸神又令每嵗用惊蛰秋分各后三日遣官祭山川坛诸神是日上皮弁服御奉天殿降香中严坐殿上献官复命解严还宫七年令春秋仲月上旬择日祭未几以诸神从祀南郊省春祭十年今中七坛上亲行礼余以功臣分祀永乐中建山川坛位置陈设悉如南京旧制惟正殿钟山之右増祀天夀山神嘉靖八年令以每嵗孟春及嵗暮特祀太嵗月将之神与享太庙同日凡亲祀山川等神皆用皮弁服行礼以别于郊庙九年更风云雷雨之序曰云雨风雷又分雨师云师风伯雷师以为天神岳镇海渎钟山天夀山京畿幷天下名山大川之神以为地只每嵗仲秋中旬择吉行报祭礼同日异时而祭城隍神于其庙十年建天神地只坛于先农坛之南天神在左南向地只在右北向附祖陵基运山皇陵翔圣山显陵纯徳山神于地只坛幷号钟山曰神烈山十一年令神只坛以丑辰未戌三年一亲祭隆庆元年议罢惟太嵗月将特祭于山川坛如初
　　洪武二十六年初定仪一斋戒前一日太常司官宿于本司次日具本奏致斋二日次日进铜人凡正祭前二日太常司官同部官诣城隍庙发咨一省牲与太庙同牛十四后十五羊十三后十四豕十四后十五鹿一兔七一陈设正殿七坛太嵗犊一羊一豕一豋一铏二笾豆各十簠簋各二帛一白色礼神制帛酒盏三十　风云雷雨陈设同帛四白色礼神制帛　五岳陈设同帛五五色礼神制帛各依方位　五镇陈设同帛五五色礼神制帛　四海陈设同帛四四色礼神制帛　四渎陈设同帛四黑色礼神制帛　钟山陈设同帛一白色礼神制帛共设酒尊三爵七篚七于殿东南西向祝文案一于殿外正道西　东庑三坛京畿山川犊一羊一豕一豋一铏二笾豆各十簠簋各二帛一白色礼神制帛酒盏三十　夏季月将陈设同帛三白色礼神制帛冬季月将陈设同帛三白色礼神制帛共设酒尊三
　　爵三篚三于坛南北向　西庑三坛　春季月将秋季月将陈设并同　都城隍陈设同帛一白色礼神制帛共设酒尊三爵三篚三于坛南北向一正祭典仪唱乐舞生就位执事各司其事导引官导皇帝至御拜位内赞奏就位典仪唱迎神奏乐执事官各诣神位前斟第一层酒乐止内赞奏四拜【百官同】典仪唱奠帛行初献礼奏乐执事官各捧帛爵献于神位前读祝官取祝跪于皇帝左内赞奏跪典仪唱读祝读毕置于案上内赞奏俯伏兴平身【百官同】乐止典仪唱行亚献礼奏乐执事官各诣神位前斟第二层酒乐止典仪唱行终献礼奏乐执事官各诣神位前斟第三层酒乐止太常司卿立于殿东西向唱赐福胙典仪唱饮福受胙光禄司官捧福胙自神位前由正门左出至皇帝前内赞奏跪奏搢圭光禄司官以福酒跪进内赞奏饮福酒光禄司官以胙跪进内赞奏受胙出圭俯伏兴平身奏四拜【百官同】典仪唱彻馔奏乐执事官各于神位前彻馔乐止典仪唱送神奏乐内赞奏四拜【百官同】典仪唱读祝官捧祝掌祭官捧帛馔各诣燎位奏乐内赞奏礼毕一祝文维洪武某年某月某日皇帝某致祭于太嵗之神风云雷雨之神岳镇海渎山川月将城隍之神惟神主司民物防赞天地化机发育有功歴代相承有秋报之礼今农事告成谨以牲帛醴齐粢盛庶品用申报祭尚享一乐章　迎神吉日良辰祀典式陈太嵗尊神雷雨风云京畿山川城隍之神濯濯厥灵昭鉴我心以以迎来格来歆　奠帛灵旗涖止有赫其威一念潜通幽明弗违有帛有篚物薄而微神兮安留尚祈享之　初献神兮我留有荐必受享祀之初奠兹醴酒晨光初升祥微应候何以侑觞乐陈雅奏　亚献我祀维何奉兹犠牲爰酌醴齐二觞再升洋洋如在式燕以宁庶表微衷交于神明　终献执事有严品物斯祭黍稷非馨式将其意荐兹酒醴成我常祀神其顾歆永言乐只　彻馔春祈秋报率为我民我民之生赖于尔神维神佑之康宁是臻祭祀云毕神其乐歆　送神三献礼终九成乐作神人以和既燕且乐云车风驭灵光昭灼瞻望以思邈彼寥廓　望燎俎豆既彻礼乐已终神之云旋倐将焉从以望以燎庶几感通时和嵗丰惟神之功【永乐中正殿増天夀山一坛陈设同帛用黑色加爵篚各一】
　　嘉靖十年更定仪一前期二日太常寺官奏祭祀太常卿同光禄卿奏省牲如常仪谕百官致斋三日一前期一日上亲填祝版于文华殿遂告于庙告辞曰孝孙嗣皇帝某明日出往神只坛行秋祭礼诣祖宗列圣帝后神位前恭预告知【遣官则否】一陈设　天神坛云师一坛雨师一坛风伯一坛雷师一坛俱南向每坛犊一羊一豕一豋一铏二簠簋各二笾豆各十爵三酒盏二十共设酒尊四帛一篚一祝案一　地只坛五岳一坛帛五五镇一坛帛五　五山一坛帛五　四海一坛帛四四渎一坛俱北向帛四　京畿山川一坛西向帛二牲五　天下山川一坛东向帛二牲五笾俱同一正祭是日昧爽上具翼善冠黄袍御奉天门太常卿奏请诣神只坛上陞辇卤簿导从由先农坛东门入至斋宫更皮弁服诣天神坛典仪唱乐舞生就位执事官各司其事内赞导上至御拜位典仪唱迎神乐作导上陞坛三上香讫复位乐止奏四拜【传赞百官同】典仪唱奠帛行初献礼乐作执事者捧帛爵于神位前跪奠讫乐暂止奏跪上跪【传赞众官皆跪】读祝讫乐复作奏俯伏兴平身【传赞同】乐止行亚献礼乐作执事者捧爵跪奠于神位前乐止行终献礼乐作【仪同亚献】乐止太常卿唱答福胙内赞奏跪上饮福受胙讫俯伏兴【传赞同】典仪唱彻馔乐作乐止唱送神乐作内赞奏两拜【传赞同】乐止典仪唱读祝官捧祝掌祭官捧帛馔各诣燎位乐作捧祝帛馔官过御前奏礼毕内赞对引官复导上至地只坛御拜位典仪唱瘗毛血迎神内赞导上陞坛至五岳香案前三上香【五镇以下俱大臣上香以后礼俱同前】礼毕上易服还诣庙防拜致辞曰孙嗣皇帝某祭云雨风雷岳镇海渎等神回还恭诣祖宗列圣帝后神位前谨用防拜防毕还宫地只坛上香大臣仪注典仪唱迎神执事官导引各官由东西级上诣各坛香案前内赞奏搢圭【齐搢笏】奏上香【齐上香】奏出圭【齐出笏】奏复位【齐复位】照前序立【余同前仪】一祝文　天神坛维嘉靖某年嵗次某月某朔某日嗣天子某致祭于云师之神雨师之神风伯之神雷师之神惟神职司云雨兴布风雷赞辅上帝功施生民今农事告成以牲醴庶品菲帛之仪用修报祀惟神鉴之尚享　地只坛维某年某月某日嗣天子某致祭于五岳之神五镇之神基运山之神翔圣山之神神烈山之神天夀山之神纯徳山之神四海之神四渎之神京畿天下山川之神惟神钟灵毓秀主镇一方参赞大化功被于民今农事既成以牲帛醴齐之仪用修报祭神其歆哉尚享一乐章　天神坛迎神保和之曲吉日良辰祀典式陈景云甘雨风雷之神赫赫其灵功着生民参赞元化宣布苍仁爰兹报祀鉴斯藻苹　奠帛以后俱仍旧　地只坛迎神保和之曲吉日良辰祀典式陈灵岳方镇海渎之神京畿四方山泽羣真毓灵分隅福我生民荐斯享报鉴我恭寅奠帛以后俱仍旧
　　太嵗月将
　　嘉靖八年定一前期十日太常寺请命大臣一员行礼一前期三日太常寺奏祭祀如常仪一陈设　太嵗神位犊一羊一豕一豋一铏二簠簋各二笾豆各十爵三酒盏三十尊三帛一篚一　两庑月将共四坛每坛犊一羊一豕一豋一铏一簠簋各二笾豆各十爵三酒盏三十尊三帛三篚一一正祭典仪唱乐舞生就位执事官各司其事赞引赞就位典仪唱迎神奏乐乐止赞两拜典仪唱奠帛行初献礼奏乐执事官捧帛爵诣各神位前奠讫乐暂止赞引赞跪典仪唱读祝读讫乐复作赞俯伏兴平身乐止典仪唱行亚献礼奏乐【仪同初献惟不献帛读祝】乐止典仪唱行终献礼奏乐【仪同亚献】乐止掌祭官西向立唱赐福胙执事官捧福酒跪进于遣官右赞跪搢笏赞饮福酒讫执事官捧福胙跪进于遣官右赞受胙讫赞出笏赞俯伏兴平身赞两拜典仪唱彻馔奏乐乐止典仪唱送神奏乐赞两拜乐止典仪唱读祝官捧祝掌祭官捧帛馔各诣燎位奏乐捧祝帛馔官过遣官前讫赞礼毕一祝文维嘉靖某年某月某日皇帝遣某官某致祭于某甲太嵗之神四季月将之神【时维孟春聿新嵗序惟时嵗暮将届新春】特用遣祭以牲帛庶品之仪神其歆此【祭报】诚敷佑康吉尚享一乐章　迎神吉日良辰祀典式陈辅国佑民太嵗尊神四时月将功曹司辰濯濯厥灵昭鉴我心以候以迎来格来歆　奠帛以后俱与神只坛同
　　礼部志稿卷二十六
　　钦定四库全书
　　礼部志稿卷二十七
　　明　俞汝楫　编
　　祠祭司职掌
　　庙祀
　　国初于阙左建四庙徳祖庙居中懿祖东第一庙熙祖西第一庙仁祖东第二庙与主皆南向
　　洪武元年定以四时孟月及嵗除凡五享　二年重定时享春以清明夏以端午秋以中元冬以冬至惟嵗除如旧　三年又定时享仍用四孟月孟春特享于各庙各具礼乐余时俱奉三祖神主合享于徳祖之庙徳祖仍南向三祖以次东西向初献各奏本庙乐亚献终献彻馔还宫同奏徳庙乐　九年始改建太庙其制前为正殿后为殿俱翼以両庑殿九间以一间为一室中一室奉安徳祖帝后神主懿祖东第一室熙祖西第一室仁祖东第二室主皆南向几席牀榻衾褥楎椸箧笥帷幔器皿之属皆如事生之仪及时享于正殿则设徳祖帝后神座居中南向懿祖神座左第一位西向熙祖神座右第一位东向仁祖神座左第二位西向凡座止设衣冠而不奉主又以亲王配享于东壁功臣配享于西壁孟春择上旬吉日孟夏孟秋孟冬俱用朔日嵗暮用除日俱行合享之礼奏徳庙乐罢特享礼及各庙乐　三十一年奉袝太祖神主于殿西第二室南向正殿神座右第二位东向　永乐中定都北京建庙一如南京之制　洪熙元年奉袝太宗神主于殿东第三室南向正殿神座左第三位西向　宣徳元年奉袝仁宗神主于殿西第三室南向正殿神座右第三位东向十年奉袝宣宗神主于殿东第四室南向正殿神座左第四位西向　天顺八年奉袝英宗神主于殿西第四室南向正殿神座右第四位东向　成化二十三年宪宗将升袝而九室已备始奉祧懿祖熙祖而下皆以次奉迁乃奉祧宪宗神主于殿西第四室南向正殿神座右第四位东向治初始即嵗除日行祫祭礼　十八年奉祧熙祖仁祖而下皆以次奉迁乃袝孝宗神主于殿西第四室南向正殿神座右第四位东向　正徳十六年奉祧仁祖太祖而下皆以次奉迁乃奉袝武宗神主于殿西第四室南向正殿神座右第四位东向　嘉靖十年谕礼部以太祖髙皇帝重辟宇宙肇运开基四时享祭压于徳祖不得正南面之位命祧徳祖而奉太祖神主居殿中一室为不迁之祖太宗而下皆以次奉迁每嵗孟春特享夏秋冬合享改择季冬中旬大祫而以嵗除为节祭归之奉先殿特享则奉太祖居中太宗而下以次居左右各设一幄南向奉主于神座设冠服及冩于座之左右祭毕藏之合享则奉太祖居中南向太宗而下以次东西向大祫则奉徳祖于太庙居中南向懿祖而下皆以次东西向其亲王功臣移配食于两庑又以丙辛年孟夏行大禘礼于太庙奉皇初祖南向太祖西向配享　十四年更建世室及昭穆羣庙于太庙之左右其庙制正殿五间殿三间各有门垣以次而南统于都宫太庙専奉太祖居之世室在左三昭之上奉太宗居之题曰太宗庙仁祖昭第一庙曰仁庙宣宗穆第一庙曰宣庙英宗昭第二庙曰英庙宪宗穆第二庙曰宪庙孝宗昭第三庙曰孝庙武宗穆第三庙曰武庙以立春日行特享礼于各庙立夏立秋立冬日行时祫礼于太庙奉太祖南向太宗居东西向稍近上仁宗而下东西序列相向季冬大祫则徳祖居中懿祖熙祖仁祖太祖以次居于左右俱南向太宗而下如时祫之序　十七年改上太宗庙号曰成祖加上皇考献皇帝庙号曰睿宗先是特建世庙以祀皇考后改建献皇帝庙又改题曰睿宗庙特享则于本庙行礼时祫则奉主合享于太庙　二十四年重建太庙成奉睿宗升袝而罢睿宗庙祭殿神主则太祖居中成祖宣宗宪宗睿宗序于左仁宗英宗孝宗武宗序于右皆南向时享于正殿则太祖仍居中南向成祖而下以序东西相向孟春仍于上旬择日孟夏孟秋孟冬仍用朔日俱合享祫祭仍以嵗除日凡□节俱如旧大禘礼亦罢　二十八年奉孝烈皇后祔享太庙藏主献皇后之侧遇享居本次止设位□品而祝不及二十九年奉祧仁宗宣宗而下皆以次奉迁乃奉袝孝烈皇后神主于殿西第四室南向正殿神座右第四位东向祝仍不及　隆庆元年世宗升祔礼部议庙享惟一帝一后后必元配乃奉孝洁皇后祔享而迁孝烈皇后神主于别殿　六年奉祧宣宗英宗而下皆以次奉迁乃奉祔穆宗神主于殿西第四室南向正殿神座右第四位东向
　　庙号
　　洪武元年上髙祖考尊諡曰皇帝庙号徳祖妣曰皇后　曽祖考尊諡曰恒皇帝庙号懿祖妣曰恒皇后祖考尊諡曰裕皇帝庙号熙祖妣曰裕皇后　考尊
　　諡曰淳皇帝庙号仁祖妣陈氏曰淳皇后
　　永乐元年上髙庙尊諡曰圣神文武钦明啓运俊徳成功统天大孝髙皇帝庙号太祖后马氏曰孝慈昭宪至仁文徳承天顺圣髙皇后
　　嘉靖十七年加上髙庙尊諡曰太祖开天行道肇纪立极大圣至神仁文义武俊徳成功髙皇帝髙皇后曰孝慈贞化哲顺仁徽成天育圣至徳髙皇后
　　永乐二十二年上文庙尊諡曰体天道髙明广运圣武神功纯仁至孝文皇帝庙号太宗后徐氏曰仁孝慈懿诚明庄献配天齐圣文皇后
　　嘉靖十七年加上文庙尊諡曰啓天道髙明肇运圣武神功纯仁至孝文皇帝庙号成祖
　　洪熙元年上仁庙尊諡曰敬天体道纯诚至徳文钦武章圣达孝昭皇帝庙号仁宗
　　正统七年上后张氏曰诚孝恭肃明徳仁顺天啓圣昭皇后
　　宣徳十年上宣庙尊諡曰宪天崇道英明神圣钦文昭武寛仁纯孝章皇帝庙号宣宗
　　天顺六年上后孙氏曰孝恭懿宪慈仁庄烈齐天配圣章皇后
　　天顺八年上英庙尊諡曰法天立道仁明诚敬昭文宪武至徳广孝睿皇帝庙号英宗
　　成化四年上后钱氏曰孝庄宪穆惠显仁恭天钦圣睿皇后
　　成化二十三年上宪庙尊諡曰继天凝道诚明仁敬崇文肃武宏徳圣孝纯皇帝庙号宪宗
　　正徳十三年上后王氏曰孝贞庄懿恭靖仁慈钦天辅圣纯皇后
　　治十八年上孝庙尊諡曰建天明道诚纯中正圣文神武至仁大徳敬皇帝庙号孝宗
　　嘉靖二十年上后张氏曰孝康靖肃庄慈哲懿翊天賛圣敬皇后
　　正徳十六年上武庙尊諡曰承天达道英肃睿哲昭徳显功宏文思孝毅皇帝庙号武宗
　　嘉靖十四年上后夏氏曰孝静庄惠安肃温诚顺天偕圣毅皇后
　　嘉靖三年上献皇帝尊諡曰恭穆献皇帝七年加上曰恭睿渊仁寛穆纯圣恭俭敬文献皇帝十七年加上曰知天守道洪徳渊仁寛穆纯圣恭俭敬文献皇帝庙号睿宗
　　嘉靖十八年上后蒋氏曰慈孝贞顺仁敬诚一安天诞圣献皇后
　　隆庆元年上世庙尊諡曰钦天履道英毅圣神宣文广武洪仁大孝肃皇帝庙号世宗后陈氏曰孝洁恭懿慈睿孝庄相天翊圣肃皇后
　　隆庆六年上穆庙尊諡曰契天隆道渊懿寛仁显文光武纯徳孝庄皇帝庙号穆宗后李氏曰孝懿贞惠顺哲恭仁俪天襄庄皇后
　　时享
　　洪武二十六年初定仪　一斋戒前一日太常司官宿于本司次日具本奏致斋三日次日进铜人　一省牲牛九羊八山羊十豕十九鹿一兎十三祫祭犊十九北羊十八豕三十五兎十五山羊鹿不加正祭前二日太常司官奏明日与光禄司官省牲至次日省牲毕同复命　一陈设皇髙祖前犊一羊一豕一登二铏二笾豆各十二簠簋各二帛二白色奉先制帛皇曾祖陈设同皇祖陈设同皇考陈设同共设酒尊三金爵八瓷爵十六篚四于殿东祝文案一于殿西后奉祧四祖太祖而下诸庙陈设并同嘉靖二十九年奉祧仁宗升祔孝烈皇后后前止设金爵一瓷爵二通设酒尊九金爵十七瓷爵三十四篚九祫祭则尊加五金爵加十瓷爵加二十篚加五　亲王配享四坛共二十一位第一坛夀春王配妃刘氏犊一羊一豕一登二铏二笾豆各十簠簋各二爵六帛二展亲制帛第二坛霍丘王妃翟氏下蔡王安丰王妃赵氏南昌王犊一羊一豕一登六铏六笾豆各十簠簋各二爵十八帛六展亲制帛第三坛蒙城王妃田氏盱眙王妃唐氏临淮王妃刘氏陈设与二坛同第四坛寳应王六安王来安王都梁王英山王山阳王昭信王犊一羊一豕一登七铏七笾豆各十簠簋各二爵二十一帛七展亲制帛共设酒尊三篚四于殿东南北向　功臣配享十坛今十七坛中山武寕王徐逹开平忠武王常遇春岐阳武靖王李文忠寜河武顺王邓愈东瓯襄武王汤和黔宁昭靖王沐英虢国忠烈公俞通海蔡国忠毅公张徳胜越国武庄公胡大海梁国武桓公赵徳胜泗国武庄公耿再成永义侯桑世杰河间忠武王张玉以下四坛俱洪熈元年增东平武烈王朱能寕国忠庄公王真荣国恭靖公姚广孝嘉靖九年迁于大隆兴寺诚意伯刘基嘉靖十年增荣国威襄公郭英嘉靖十六年增每坛羊一豕一铏一笾豆各二簠簋各一帛一报功制帛爵三篚一共设酒尊三于殿西南北向　一正祭典仪唱乐舞生就位执事官各司其事导引官导引皇帝至御拜位内賛奏就位典仪唱迎神奏乐乐止内賛奏四拜【百官同】典仪唱奠帛行初献礼奏乐执事官各捧帛金爵受酒献于神御前读祝官取祝跪于神御右内賛奏跪典仪唱读祝读讫奉安于神御前内賛奏俯伏兴平身【百官同】乐止典仪唱行亚献礼执事官各以瓷爵受酒献于神御前乐止典仪唱行终献礼【仪同亚献】乐止太常寺卿进立殿东西向唱赐福胙光禄寺官捧福酒胙自神御前中门左出至皇帝前内賛奏跪搢圭光禄寺官以福酒跪进内賛奏饮福酒光禄寺官以胙跪进内賛奏受胙出圭俯伏兴平身内賛奏四拜【百官同】典仪唱彻馔奏乐执事官彻馔乐止太常卿诣神御前跪奏礼毕请还宫奏乐内賛奏四拜【百官同】乐止典仪唱读祝官捧祝进帛官捧帛各诣燎位奏乐内賛奏礼毕　一祝文维洪武某年嵗次某月某朔某日孝孙皇帝　敢昭告于髙曾祖考四庙太皇太后时维孟【春夏秋冬】礼严祭祀谨以牲醴庶品用申追慕之情尚享　嘉靖间穪六庙皇祖考妣太皇帝后皇伯孝孝宗敬皇帝皇伯妣孝康敬皇后皇考睿宗献皇帝皇妣慈孝皇后皇兄武宗毅皇帝孝敬毅皇后　万厯七年以槩称几庙祖妣未明更定祝文通列九庙帝后圣号一乐章　迎神中和之曲庆源发祥世徳惟崇致我躬【今云维我祖宗】开基建功京都之内亲庙在东维我子孙永懐祖宗气体则同呼吸相通来格来崇皇灵显融　初献夀和之曲武功之舞思皇先祖燿灵于天源衍庆流繇髙逮孙受命追逺其先明禋世崇亿万斯年亚献豫和之曲文徳之舞对越至亲俨然如生其气昭明感格在庭如见其形如闻其声爱而敬之发乎中情终献熈和之曲文徳之舞承前人之徳化家为国母
　　曰予小子基命成绩【今云惟前人之功肇膺天厯延及予小子爰受方国】欲报其徳昊天罔极慇懃三献我心悦怿　彻馔雍和之曲乐奏仪肃神其燕娱告成于祖亦祐皇妣敬彻不迟以终祀礼祥光焕扬钖以嘉祉　还宫安和之曲显兮幽兮神运无迹鸾驭逍遥安其所适其灵在天其主在室子子孙孙孝思无斁
　　嘉靖十年定孟春特享仪【后罢】一前期二日太常寺卿同光禄寺卿面奏省牲如常仪次日复命太常寺陈设如图仪　一正祭日上乘舆由庙街门入至灵星门西降舆导引官导上由灵星左门入上至防门东帷幕具祭服出导引官导上由防门左门入至寝殿同捧主官【帝主以大臣恭捧后主以内臣恭捧】出主陞太庙至太祖室安主次至太宗以下昭庙安主次至仁宗以下穆庙安主讫典仪唱乐舞生就位执事官各司其事导引官导上至御拜位内賛奏就位典仪唱迎神乐作乐止内賛奏四拜平身【传賛百官同】典仪唱奠帛行初献礼乐作内賛导上至太祖前奏跪奏搢圭奏上香司香官捧香跪于上左上三上香讫执事者捧帛跪于上右跪献帛上献帛执事者捧爵跪于上右奏献爵上献太祖前奏爵出圭上出圭致恭讫奏搢圭捧爵者跪于上左奏献爵上献髙后前爵奏出圭奏诣读祝位上至中宣读祝位乐暂止奏跪【传賛众官皆跪】内賛賛读祝读祝官跪读讫乐复作奏俯伏兴平身【传賛百官同】内賛导上至太宗以下昭庙前奏跪奏搢圭奏上香奏献帛献爵【仪同】奏出圭内賛导上至仁宗以下穆庙前奏跪奏搢圭奏上香奏献帛献爵【仪同】奏出圭奏诣读祝位内賛导上至太宗前读祝位奏跪【传賛众官皆跪】乐暂止内賛賛读祝七庙读祝官跪齐读讫乐复作奏俯伏兴平身【传賛百官同】奏复位内賛导上复位乐止典仪唱行亚献礼乐作内賛导上至太祖前奏搢圭奏献爵上献太祖髙后前爵讫奏出圭奏复位太宗仁宗以下捧主官献爵讫乐止典仪唱行终献礼乐作【仪同亚献】乐止太常卿于殿左西向立唱赐福胙内賛奏跪奏搢圭光禄卿捧酒跪于上右奏饮福酒上饮讫光禄官捧胙跪于上右奏受胙上受讫奏出圭俯伏兴平身奏四拜【传賛百官同】典仪唱彻馔乐作乐止太常卿至中室向上跪奏礼毕请还宫乐作内賛奏四拜【传賛百官同】乐止典仪唱读祝官捧祝进帛官捧帛各诣燎位上转立拜位之东乐作捧祝帛官出殿门内賛奏礼毕上纳穆庙主次纳昭庙主至太祖髙后前纳主讫率捧主官各捧至寝殿安讫易服还宫　一祝文维嘉靖某年嵗次某月朔某日孝孙孙嗣皇帝某敢昭告于皇祖太祖髙皇帝孝慈髙皇后曰时维孟春礼严特祀谨以牲帛庶品用申追慕伏惟鉴歆尚享【各庙文同但随庙异称】　一乐章与时享同
　　嘉靖十年定时祫仪【后罢】一前期一日太常寺陈设如图仪　一正祭日仪同前惟祝文总一读各庙以下上香献帛献爵俱捧主官代行　一祝文维嘉靖某年嵗次某月某朔日孝孙嗣皇帝某敢昭告于六庙皇祖考妣太皇太后皇伯考孝宗敬皇帝皇伯妣孝康敬皇后皇兄武宗毅皇帝曰【节序流迈时维孟秋气序若流时当孟夏气序云迈时维孟冬】谨以牲醴庶品用荐时祫之礼以申追慕之情伏惟尚享一乐章与时享同
　　嘉靖十五年定九庙特享仪【后罢】一前期太常寺奏请钦定捧主官及斋戒省牲俱如常仪　一前期一日太常寺官诣各庙陈设如仪　一正祭日仪同前惟祝文总一读各庙俱捧主官行礼　一祝文与前孟春时享同一乐章　太庙迎神太和之曲于皇于皇兮仰我圣
　　祖乃武乃文首岀庶物为天下大君比隆于古越彼放勋肇造王业佑啓予子孙功徳超迈太室攸尊首称春祀诚敬用申维神格思万世如存初献夀和之曲荐帛于篚洁牲于俎嘉我黍稷酌我清酤愚孙毖祀奠献初举翼翼精诚对越我皇祖居然顾歆永钖纯祜亚献豫和之曲籥舞既荐八音洋洋工歌喤喤醇醴载羞齐明其将之永祐于子孙嵗事其承之俾嗣续克承百世其保之终献寜和之曲三爵既崇礼秩有终盈溢孚颙显相肃雍维皇祖格哉以绎以融申钖无穷暨于臣民万福攸同彻馔豫和之曲礼毕乐成神恱人宜笾豆静嘉敬彻不迟穆穆有容秩秩其仪益只以严矧敢斁于斯还宫安和之曲于皇我祖陟降在天清庙翼翼禋祀首虔明神既留寝祏静渊介福绥禄绵绵以惠我家邦于斯万年　太宗庙迎神太和之曲于维文皇重光是宣克戡内难转坤旋干外詟百蛮威行八埏诒典则于子孙不忘不愆圣徳神功格于皇天作庙奕奕百世不迁祀事孔明亿万斯年初献亚献终献彻馔还宫俱与太庙同　仁庙迎神太和之曲明明我祖圣徳天成至治訏谟遹骏有声専奠致享维古经是程春祀冇严以迓圣灵维陟降在庭以赉我思成初献夀和之曲币牲在陈金石在悬清酒方献百执事有防明神洋洋降歆自天俾我孝孙徳音孔宣亚献豫和之曲中诚方殷明神如存醴齐孔醇再举罍尊福禄穰穰攸介攸臻追逺报酬罔极之恩终献宁和之曲乐比声歌佾舞婆娑称彼玉爵酒防且多献享维终神聴以和孝孙在位受福不那彻馔雍和之曲牷牲在俎稷黍在簠孝享多仪格我皇祖称歌进彻髦士膴膴孝孙受福以敷锡于下土还宫安和之曲犆享孔明物备礼成于昭在天以莫不听明神即安维华寝是凭肇祀迄今百世只承　宣庙英庙宪庙俱与仁庙同　孝庙迎神太和之曲列祖垂统景运重熈于惟孝皇敬徳允持用光于大烈化被烝黎専庙以享经礼攸宜俎豆式陈庶几来思初献夀和之曲粢盛孔蠲腯肥牲牷孝鼓万舞跹跹清醑初酌对越在天明神居歆式昭厥虔亚献豫和之曲祀事孔勤精意未分乐感鳯仪礼虔骏奔醖齐挹清载奠瑶尊神其格思福禄来臻终献寕和之曲乐舞既成献享维终明明对越弥笃其恭笃恭维何明徳是崇神之聴之万福来同彻馔雍和之曲牲牢醴陈我享我将黍稷苹藻洁白馨香彻以告成降禧穰穰神锡无疆祐我万方还宫安和之曲礼享既洽神御聿兴庙寝煌煌以凭以寕维神匪遐上下在庭于寝孔安永底我烝民之生睿庙迎神太和之曲于穆神皇秉徳凝道仁厚积累
　　配于穹昊流庆显休萃于躬施于无穷以似似续以光绍我皇宗维兹气始俎豆是共循厥典礼式敬式崇神其至止以鉴愚初献夀和之曲制帛牲牢庶馐芬膫玉戚朱干恊于韶箫清醑在筵中情纒绵神之格思仪形僾然亚献豫和之曲瑶爵再陈侑以工歌籥舞跄跄八音谐和孝思肫肫感格圣灵致慤则存如闻其声终献宁和之曲仪式弗逾奠爵维三乐舞雍容以雅以南仰仁源徳泽岳崇海渊愿啓我子孙缉熈光明维两仪是彻馔雍和之曲嘉馔甘只亦既歆只登歌迅彻敬终惟始维神孔昭赉永成于孝矣还宫安和之曲幽幽显莫测神之无方祀事既成神返诸帝乡申发休祥俾济嗣蕃昌宜君兮宜王厯世无疆　武庙迎神太和之曲列祖垂统景运重熈于惟武皇昭徳威用剪除奸凶大业弗隳専庙以享经礼攸宜俎豆式陈庶几来思初献亚献终献彻馔还宫俱与孝庙同
　　嘉靖十五年定九庙时祫仪与前时祫仪祝俱同　乐章　孟夏迎神太和之曲序届夏首兮风气薰礼严时祫兮戞击钟鼖迎羣主来合享交欣于皇列圣正南面以申崇报皇勲初献夀和之曲瞻曙色方昕仰列圣在上奠金觥而捧币纹小孙执盈兮敢不惧慇亚献豫和之曲思皇祖仰圣神来列主会太宸时祫脩循古伦惟圣鉴歆愚孙忱恂终献宁和之曲齐醴清兮麦熟新笾豆洁兮孝念申仰祖功兮宗徳愿降祐兮后人彻馔雍和之曲乐终兮礼成告玉振兮讫金声彻之弗违以肃精诚还宫安和之曲三献就兮祖宗鉴享一诚露兮念惟长思弗尽兮思弗忘深荷徳泽之启佑小孙惟赖以余光神返宫永安保家国益昌　孟秋迎神太和之曲时兮孟秋火西流感时毖祀兮爽气回喜金风兮飘来仰祖宗兮永慕哉秋祫是举兮希鉴歆小孙恭迓兮捧素裁初献夀和之曲皇祖降筵列圣灵聨执事恐蹎乐舞蹁跹小孙捧盈兮敢馨香亚献豫和之曲再酌兮玉浆洁净兮馨香祖宗垂享兮锡昌万嵗兮此礼行终献宁和之曲进酒三觥歌舞雍韺钟鼓轰铮皇祖列圣永享愚诚彻馔雍和之曲秋尝是举稌黍丰农三献既周圣灵显容小孙时思恩徳兮惟还宫安和之曲仰皇祖兮圣神功祀典陈兮报莫穷尝祫告峻鸾驭旋宫皇灵在天主在室万禩陟降何有终　孟冬迎神太和之曲时兮孟冬凛以凄感时毖祀兮气潜回遡朔风兮北来仰祖宗兮永慕哉冬祫是举兮希鉴歆小孙恭迓兮捧素裁初献亚献终献同立秋彻馔雍和之曲冬烝是举俎豆维丰三献既周圣灵显容小孙时思恩徳兮惟还宫同立秋但改尝祫为烝祫
　　祫祭
　　国初以嵗除日祭太庙与四时之祭合为五享其陈设乐章并与时享同累朝因之治初既祧懿祖始以其日奉祧主至太庙行祫祭礼先期遣官祭告太庙又遣官祭告懿祖于祧庙告俱用祝文酒菓告毕太常寺设懿祖神座于正殿西向至日祭如仪嘉靖十年祧徳祖罢嵗除祭而以季冬中旬行大祫礼太常寺设徳祖神座于太庙正中南向懿祖而下以次东西向十五年奉懿祖熈祖仁祖太祖神座皆南立成祖而下东西向陈设乐章祝文皆更定而先期遣官祭告如前二十四年罢季冬中旬大祫并罢祭告每遇嵗除祫祭位次如十五年之制祝则自徳祖而下备列帝后諡号而祝文及陈设乐章并如旧二十八年复祭告仪今备着焉
　　国朝嵗除祭太庙祝文维洪武某年某月某日孝孙皇帝　敢昭告于髙曾祖考四庙太皇太后时当嵗暮明旦新正谨率羣臣以牲醴庶品恭诣太庙用申追慕之情尚享
　　治初祫祭祝文太庙祭告维某年某月某日孝孙嗣皇帝某谨遣某官敢昭告于　八庙太皇太后皇考宪宗纯皇帝兹者嵗暮特脩祫祭之礼恭迎懿祖皇帝同临享祀伏惟鉴知谨祭　懿祖祭告兹者嵗暮恭于太庙举行祫祭之礼只请圣灵诣庙享祝特申预告伏惟鉴知谨告　太庙祫祭时当嵗暮明旦新正谨率羣臣以牲醴庶品恭诣太庙特修祫祭之礼用申追慕之情尚享
　　嘉靖十五年定大祫仪【后罢】前期一日太常寺陈设如图仪　正祭日上至庙防门东帷幕具祭服出自防门左门入率捧主官至祧庙及寝殿出主捧主官请各庙主至太庙门外五祖主至辟殿门入上安徳祖主捧主官各安懿祖以下主讫典仪唱乐舞生就位执事官各司其事上至御拜位如常仪懿祖而下上香献帛献爵俱捧主官代　一祝文维嘉靖某年某月某日孝孙嗣皇帝某敢昭告于徳祖皇帝皇后懿祖恒皇帝恒皇后熈祖裕皇帝裕皇后仁祖淳皇帝淳皇后太祖髙皇帝孝慈髙皇后成祖文皇帝仁孝文皇后仁宗昭皇帝诚孝昭皇后皇髙祖考宣宗章皇帝皇髙祖妣孝恭章皇后皇曾祖考英宗睿皇帝皇曾祖妣孝庄睿皇后皇祖考宪宗纯皇帝皇祖妣孝贞纯皇后皇伯考孝宗敬皇帝皇伯妣孝康敬皇后皇考睿宗献皇帝皇妣慈孝献皇后皇兄武宗毅皇帝皇嫂孝静毅皇后曰气序云迈嵗事将终谨率羣臣以牲帛醴齐粢盛庶品特修大祫礼于太庙用申追感之情伏惟尚享　一乐章迎神太和之曲仰庆源兮大发祥惟世徳兮深长时维嵗残大祫洪张祖宗圣神明明皇皇遥瞻兮顿首世徳兮何以忘初献夀和之曲神之格兮慰我思慰我思兮捧玉巵捧来前兮栗栗仰歆纳兮是幸已而亚献豫和之曲再举瑶浆乐舞羣张小孙在位陪助贤良百工罗从大礼肃将惟我祖宗显恩光终献宁和之曲思祖功兮深长景宗徳兮馨香报嵗事之既成兮典则先王惟功徳之莫报兮何以量彻馔雍和之曲三酌既终一诚感通仰圣灵兮居歆万禩是举兮庶乎酬报之衷还宫安和之曲显兮幽兮神运无迹神运无迹兮化无方灵返天兮主返室愿神功圣徳兮啓佑无终孙拜送兮以谢以祈
　　奉祧
　　成化二十三年奉祧懿祖先期遣官祭告太庙上亲告宪宗几筵内侍官设酒馔如常仪告毕太常寺官同内执事官于太庙寝殿奉迁懿祖神主衣冠安于徳祖室内之左原奉享牀幔仪物及正殿神座俱暂贮于神库治元年建祧庙于寝殿后其制九间间各为室翼以两庑乃奉安神主衣冠于庙正中南向　十八年奉祧熈祖居左第一室　正徳十六年奉祧仁祖居右第一室祭告仪并同
　　嘉靖十年奉祧徳祖而奉太祖髙皇帝为不迁之祖上亲告于徳祖及祧庙三室遂亲捧徳祖主安于庙中迁懿祖居左第一室熈祖居右第一室仁祖居左第二室皆南向乃诣太庙寝捧太祖主出太庙殿中行祭告礼二十九年升祔孝烈皇后奉祧仁宗居右第二室先
　　期遣官祭告太庙祧庙至期行奉祧礼于太庙如时享仪祭毕奉主安于祧庙室仍行祭告礼太庙原设神座收贮神库俟祫祭日陈设
　　隆庆六年奉祧宣宗皇帝神主仪前期太常寺奏致斋三日遣官祭告宗庙至日行祭告礼用祝文每庙各一犊是日上以祧庙告穆宗皇帝几筵内侍官陈设酒馔如常仪上具素服内导引官导上诣拜位赞四拜礼奠帛献酒赞祝四拜焚币帛祝文礼毕是日祭毕太常寺官同内执事官捧迁宣宗皇帝神主衣冠并奉享牀幔仪物于后殿英宗以下各庙神主衣冠牀幔仪物以次递迁其奉先殿宣宗皇帝神位亦奉迁于徳祖暖阁内左衣冠牀幔仪物随宜收贮焚化英宗以下神位以次递迁
　　升祔
　　永乐二十二年太宗文皇帝祔庙仪卒哭之明日太常寺陈设醴馔于太庙如常享仪乐设而不作设仪卫繖扇于午门外内侍官设皇帝拜位于几筵殿上进御辇于殿前丹陛上内导引官导皇帝哀服诣拜位賛四拜举哀兴哀止立于拜位之东西向内侍诣灵座前跪奏请太宗文皇帝神主降座陛辇诣太庙祔享奏讫内侍捧神主安奉于御辇繖扇侍卫如仪至思善门外皇帝易祭服陞辂后随至太庙南门之外降辂导引官导皇帝诣玉辇前賛跪皇帝跪太常卿跪于左奏请太宗文皇帝神主降辇诣太庙祔享奏讫賛俯伏兴皇帝俯伏兴导引官导皇帝捧神主由左门入典仪唱乐舞生就位执事官各司其事至丹陛典仪唱太宗文皇帝谒庙内賛奏请诣神位前每至一庙前内侍捧神主至褥位朝北皇帝于神主后行八拜礼各庙俱八拜礼毕太常卿立坛东西向唱赐座皇帝搢圭内侍捧神主进于皇帝皇帝捧神主安于座导引官导皇帝诣拜位行祭礼如特享仪文官五品以上武官四品以上随班行礼礼毕仍奉神主还几筵【仪具大防礼下】至大祥前一日遣宫祭告太庙至日上祭告几筵殿奉安神主神座仪物于太庙成化二十三年宪宗纯皇帝祔庙仪卒哭之明日奉神主祔太庙前期三日斋戒前一日遣官以祔享祭告太庙至日太常寺官设牲醴于太庙如时享之仪乐设而不作设宪宗纯皇帝御座于宣庙御座之次锦衣卫设仪卫于午门外是日早内执事官设酒馔于几筵设宪宗纯皇帝衣冠于几筵前进神主辇于殿前设衣冠舆于丹陛上设上拜位于几筵殿上正中设亲王拜位于殿前丹陛上上哀服内导引官导引诣拜位亲王各哀服诣拜位奏四拜举哀哀止各王于拜位之东西向内侍官诣灵座前奏请宪宗纯皇帝神主降座陞辇诣太庙祔享上捧神主由殿中门出奉安于辇内执事官捧衣冠置于舆后随内侍擎繖扇如仪至思善门外亲王退上于右顺门具祭服陞辂后随至太庙南门外仪卫俱分列左右上降辂太常寺官导上诣辇前跪太常寺官奏请宪宗纯皇帝神主降辇诣太庙祔享上俯伏兴搢圭诣辇捧神主由左门入内侍官捧衣冠随入賛礼乐舞生就位执事官各司其事賛迎神神主至丹陛上賛礼賛宪宗纯皇帝谒庙内侍官捧衣冠立宪宗纯皇帝御座之下引賛賛诣神位前至一庙上捧神主置褥位立神主后出圭行四拜礼以次诣八庙礼俱同谒庙毕上搢圭捧神主北向立太常寺官唱赐座内侍官捧衣冠安于座内上捧神主安于衣冠前出圭立于傍导引官导上诣拜位行祭礼如时享之仪文官五品以上武官四品以上各祭服随班行礼礼毕奉神主还几筵至大祥后二日奉神主安于太庙前期三日斋戒前一日遣官诣太庙行祭告礼用祝文至日侵晨设酒果于几筵殿设神主辇一册寳亭二于殿前丹陛上上服浅淡服行祭告礼毕司礼监官诣几筵殿前跪奏请神主陞辇诣太庙奉安奏讫内侍捧神主册寳俱由殿中门出安奉于辇及册寳亭内侍擎执繖扇侍卫如仪上随行至右顺门上易祭服陞辂后随至午门外仪卫繖扇导至庙街门内外列于太庙南门外之左右上降辂司礼监官导上诣神主辇前賛跪上跪司礼监官跪于上左奏请神主奉安太庙奏讫賛俯伏兴上俯伏兴导引官前导内侍捧神主册寳前行上随后繇中门入至寝殿奉安讫上叩头兴导引官导上由殿东门出至丹陛祭祀如时祭仪用祝文文武官具祭服随班行礼嘉靖十七年睿宗献皇帝祔庙仪先期一日太常寺设牲醴于太庙如时祫礼祭日司设监官设睿宗献皇帝神座衣冠于孝宗敬皇帝位之次至日恭上册寳于睿庙毕遣官捧睿宗主降座陞舆徐行上先入诣太庙寝捧太祖主遣官捧各庙主各奉安于太庙睿宗主舆至丹陛下太常卿跪奏请降舆遣官捧主至丹陛初登典仪唱乐舞生就位执事官各司其事至丹陛上门外唱迎神乐作【此乐歌二遍】唱睿宗献皇帝谒庙上捧主入就拜褥上内賛奏跪太常卿跪奏孝孙嗣皇帝某躬奉皇考睿宗知天守道洪徳渊仁寛穆纯圣恭俭敬文献皇帝叅拜内賛奏兴拜五拜三叩头礼毕捧主朝上立太常卿进立于东北西向唱赐座安主于座讫内賛奏四拜【传賛陪祝官同】典仪唱奠帛行初献礼乐作导引官导上至太祖神主前奏搢圭奏献帛献讫奏献爵献讫奏出圭奏复位各庙捧主官捧帛爵诣各庙献讫奏诣读祝位内賛奏跪奏读祝读祝官读讫奏俯伏兴平身【传賛同】奏复位乐止典仪唱行亚献礼乐作【仪同初献惟不献帛读祝】乐止典仪唱行终献礼乐作【仪同亚献】乐止太常寺卿进立西向唱赐福胙内賛奏跪奏搢圭光禄寺官以福酒跪进内賛奏饮福酒上饮讫光禄寺官以福胙跪进内賛奏受胙上受讫奏出圭俯伏兴平身奏四拜【传賛百官同】典仪唱彻馔乐作执事官彻馔讫乐止太常寺卿诣神主前跪奏礼毕请还宫乐作内賛奏四拜【传賛同】乐止典仪唱读祝官捧祝进帛官捧帛各诣燎位乐复作内賛奏礼毕乐止上捧太祖主遣官捧各庙主捧睿宗主各诣寝殿奉安上易服还宫大乐鼓吹振作　祝文维嘉靖某年某月某日孝孙嗣皇帝某敢昭告于太祖髙皇帝孝慈髙皇后成祖文皇帝仁孝文皇后仁宗昭皇帝诚孝昭皇后皇髙祖考宣宗章皇帝皇髙祖妣孝恭章皇后皇曾祖考英宗睿皇帝皇曾祖妣孝庄睿皇后皇祖考宪宗纯皇帝皇祖妣孝贞纯皇后皇伯考孝宗敬皇帝皇伯妣孝康敬皇后皇兄武宗毅皇帝皇嫂孝静毅皇后日兹者恭上皇考庙号尊諡礼成爰奉神主谒祖祔祭迎延列圣同赐鍳歆谨此躬祭之诚以申合享之礼尚享　乐章　迎神太和之曲太室巍巍九庙肇祀皇圣居歆惟昭考假只昭假维何欣天伦攸叙宗祏有严开万禩伊始初献夀和之曲酌彼郁鬯玉瓉是将敬哉捧盈有飶其香俨皇祖在上八圣在旁合享交欣天容洋洋亚献豫和之曲乐奏既和礼严再献黄流再觞玉露斯湛烝俾祖考式衎以宴神其醉止用嘉我明荐终献宁和之曲玉齐维醑万舞盈庭尊祖享亲乐奏礼行式序式和祀事孔明于赫圣灵兮赉我思成彻馔雍和之曲笾豆有践兮敬彻不遑礼仪卒度兮既既匡神之聴之兮昭格洋洋保我子孙兮惠赐无疆送神安和之曲灵舆肃肃兮灵驾归閟宫侐兮瞻依我其夙夜兮敬无敢违愿言顾歆兮俎豆光辉
　　东安门入各就拜位东西近两庑稍北障以帷幕驾至太庙南门各庙遣官捧列圣帝后主以次奉安上降辂诣舆前跪太常寺官奏请慈孝献皇后神主降舆上晋圭捧神主出舆由中门入内侍官捧衣冠随入至庙丹陛上典仪唱乐舞生就位执事官各司其事唱迎神乐作典仪奏慈孝献皇后谒庙上捧神主入内侍官捧衣冠随入内賛奏就位上捧神主就位安于拜褥上太常寺卿奏孝孙嗣皇帝某躬奉皇妣慈孝献皇后祔庙拜内賛奏五拜三叩头礼上捧主朝上立太常寺卿唱赐座上捧主安于睿宗庙神座出圭复位导引官导上至香案前上香如仪复位奏四拜【传賛陪祀官同】典仪唱奠帛行初献礼上至太祖神位前献帛献爵讫复诣髙皇后神位前献爵复位各庙俱捧主官捧帛爵献讫内賛奏读祝读讫俯伏兴复位行亚献礼女官奏中宫献太庙爵皇妃八氏献八庙爵【仪同初献】上复行终献如初献礼毕饮福受胙以至彻馔送神乐作乐止俱如仪礼毕上捧太祖主各捧主官捧各庙主奉安于寝殿捧睿宗主官同内侍官捧慈孝献皇后主奉安子睿宗庙礼毕上还宫　祝文维嘉靖某年某月某日孝孙嗣皇帝某敢昭告于祖宗列圣帝后曰兹奉皇妣慈孝贞顺仁敬诚一安天诞圣献皇后神主升祔庙享恭申祗谒谨以牲牢醴齐粢盛庶品致祭伏惟尚享　乐章迎神太和之曲肃肃清庙骏奔在焉奉我母慈升祔告虔百礼有任八音在宣惟列圣降灵临享一筵初献夀和之曲清酤载酌篚帛既陈肴核惟旅有飶其芬玉瓉初举翼翼钦钦以衎我祖考庶几格歆亚献豫和之曲苾彼黄流酌言至再以蒸以享必敬必戒惟九圣在天景福是介伊嘏考妣俾式昌以大终献宁和之曲爵献既终镛鼓有奕济济跄跄率我百辟于皇圣神既歆既怿惠我无疆保子孙千亿彻馔雍和之曲享礼既备豆彻敢迟终事有严敬而将之肇祀孔明式永我孝思送神安和之曲瞻云驾兮翩翩神洋洋兮在天清庙兮肃肃奉蒸尝兮于万斯年
　　隆庆元年孝洁肃皇后祔庙仪先期内府该衙门恭制太庙及庙寝内孝洁肃皇后合用神座仪物等项先一日遣官以升祔世宗肃皇后告于太庙即以孝洁肃皇祔享同告是日执事官设酒馔于奉先殿西夹室内侍官设神主舆衣冠舆于奉先殿左门外至期遣官以祔享告于西夹室行礼如常仪告毕内侍官跪奏请孝洁肃皇后诣太庙祔享奏讫恭捧神主及内侍官捧衣冠俱由左门出奉安于舆执事者擎执繖扇如仪至午门内世宗肃皇帝神主至以次迎至太庙南门外太常寺官跪奏请孝洁肃皇后神主降舆诣太庙祔享内侍官恭捧随世宗肃皇帝神主由左门入又内侍官捧衣冠随入立于世宗肃皇帝衣冠之次捧世宗肃皇帝神主置于褥位之左内侍官捧孝洁肃皇后神主随置于褥位之右内侍官退其谒庙赐座等礼仪俱与世宗肃皇帝同行祭毕世宗肃皇帝神主还几筵内侍官捧孝洁肃皇后神主奉安于庙寝其衣冠同世宗肃皇帝衣冠奉安于太庙俱第九室
　　大禘【今罢】
　　嘉靖十年定前期上告庙如常仪太常寺奏致斋三日备香帛牲醴如时享仪锦衣卫设仪卫侍从太常寺卿奏请皇初祖神牌太祖神位于太庙正殿安设是日早上具翼善冠黄袍御奉天门太常卿跪奏请圣驾诣太庙上至太庙门外降轿导引官导上入御幄具祭服出由殿左门入典仪唱乐舞生就位执事官各司其事内賛奏就位典仪唱迎神乐作内賛奏四拜【传賛百官同】奏上香导上至皇初祖太祖前俱三上香讫奏复位乐止典仪唱奠帛行初献礼乐作内賛导上至皇初祖前【仪同】典献爵复导至太祖前【仪同】典仪唱读祝奏跪【传賛众官皆跪】乐暂止内賛賛读祝读讫乐作内賛奏俯伏兴平身【传賛百官同】乐止典仪唱行亚献礼乐作乐止复唱行终献礼乐作乐止太常卿进立于皇初祖前西向唱赐福胙上饮福受胙兴奏四拜【传賛百官同】典仪唱彻馔唱送神内賛四拜【传賛百官同】典仪唱捧祝捧帛诣燎位唱望燎俱如仪太常卿捧皇初祖神牌诣燎所内賛奏礼毕乐止上由殿左门出至太庙门外导引官导上入御幄易常服还宫祝文维嘉靖某年某月某日孝孙嗣皇帝某敢昭告于皇初祖帝神曰仰惟先祖肇我厥初发祥钟灵啓我列圣追慕徳源敬兹报祭愿来格斯奉皇祖太祖髙皇帝配侑上享　乐章迎神元和之曲于惟皇祖肇创丕基钟祥有自曰本先之奄有万方作之君师追报宜隆以申孝思瞻望稽首介我休禧初献夀和之曲木有本兮水有源人本祖兮物本天思报徳兮礼莫先仰希鍳兮敢弗虔亚献仁和之曲中觞载升于此瑶觥小孙奉前愿歆其诚乐舞在列庶职在庭祖鍳孔昭钖佑攸享终献徳和之曲于维兮先祖延庆兮深髙追报兮曷能三进兮香醪彻馔太和之曲芬兮豆笾洁兮黍粢祖垂歆享彻乎敢迟礼云告备以讫陈辞永裕后人亿世丕而送神永和之曲禘祀兮具张佳气兮郁昂皇灵钖纳兮喜将一诚通兮万载昌祈鉴佑兮天下康仰源仁浩徳兮曷以量小孙顿首兮以望遥瞻冉冉兮圣灵皇皇











　　礼部志稿卷二十七
<史部,职官类,官制之属,礼部志稿>
　　钦定四库全书
　　礼部志稿卷二十八
　　明　俞汝楫　编
　　祠祭司职掌
　　荐諡号
　　永乐元年上太祖髙皇帝髙皇后諡号仪前期三日斋戒遣官祭告天地宗庙社稷鸿胪寺设册寳舆及香案于奉天殿是日早内侍先以册寳置于殿太常寺先设册寳案于太庙门外丹陛上皇考皇妣神御前各设册寳案鸿胪寺设册寳舆于奉天门外御道上锦衣卫设卤簿教坊司设中和韶乐大乐如常仪文武百官具祭服诣太庙门外立俟执事官并宣册寳官先从太庙右门以序立于殿右上具□冕御华盖殿捧册寳官四员各具祭服于奉天殿东西序立鸿胪寺奏请行礼导驾官导上出奉天殿册寳案前捧册寳官各捧寳册前行导驾官导上行至奉天殿丹陛上捧册寳官各以册寳置防舆内卤簿大乐前导上乘舆随防舆后行至午门外降舆陞辂至太庙门文武百官皆跪俟防舆过兴上降辂随防舆至太庙中门外置防舆于中道捧册寳官各于防舆内取册寳前行上随行至丹陛上捧册寳置于案典仪唱乐舞生就位执事官各司其事内賛奏就位导引官导上就拜位典仪奏迎神奏乐乐止内賛奏上四拜【百官同】典仪奏进册寳捧册寳官以次捧册寳前行导引官导上行由左门入至庙中捧册寳官序立于执事官及宣册寳官之前导引官导上诣皇考妣神御前奏跪奏搢圭奏进册捧册官以册跪进于上左上受册以册授执事官置于案左奏出圭賛宣册宣册官跪宣于上左讫奏搢圭奏进寳捧寳官以寳跪进于上左上受寳以寳授执事官置于案右奏出圭賛宣寳宣寳官跪宣于上右讫上复位奏四拜【文武百官皆四拜】兴行祭礼如常仪次日颁诏
　　嘉靖十七年上成祖文皇帝睿宗献皇帝庙号仪是嵗上肇举明堂大享礼奉皇考配帝乃告于郊庙社稷以九月十一日尊太宗庙号为成祖諡曰啓天道髙明肇运圣武神功纯仁至孝文皇帝尊皇考庙号为睿宗諡曰知天守道洪徳渊仁寛穆纯圣恭俭敬文献皇帝同日异时行礼　先期四日太常寺奏致斋太常卿同光禄卿奏省牲如常仪次日司设监设大次于南郊外壝神路之东又次日上常服御奉天门锦衣卫备随朝驾上至南郊即大次易服诣圜丘奏告文武官例该陪祀者具祭服于南天门外陪拜其原遣北郊太庙成祖庙昭羣庙穆羣庙睿宗庙社稷坛祭告官以是日具祭服行礼　先期一日内侍官设册寳案四于奉天殿册东寳西设册寳防舆四于丹墀内设香亭于册寳舆前教坊司设中和韶乐及大乐锦衣衞设卤簿大驾并举舆亭官校司设监及太常寺官设册寳案于成祖庙睿宗庙各神座前设上拜位于二庙殿内正中设具服御幄于二庙防门左是日早免朝鸣钟文武百官具朝服于金水桥南东西向序立文官五品以上武官四品以上六科都给事中皇亲指挥以下千百戸等官各具祭服于庙街门内北向序立上冕服御华葢殿鸿胪寺官奏请行礼导驾官导上随行至丹陛下鸿胪寺堂上官捧册寳各置于舆内上出奉天门降轿陞辂侍卫鼓吹如仪导驾官退册寳舆至金水桥南文武百官皆跪过兴随至庙街门退册寳舆入庙街门陪祀官皆跪过兴上至太庙门降辂册寳舆至二庙门外太常寺堂上官四员捧册寳由中门入至神御前东西向立册东寳西陪祀官先赴成祖庙丹墀内东西序立太常寺导引官导上至成祖庙左门由殿左门入寝殿左门请主出正殿奉安安讫典仪唱乐舞生就位执事官各司其事内賛奏就位上就位迎主上香奏四拜俟上至册寳案前内賛奏进册寳捧册官以册跪进于上右上受册献讫仍授捧册官置于案捧寳官以寳跪进于上左上受寳献讫仍授捧寳官置于案内賛奏宣册太常寺官取册跪于上右宣讫置于案内賛奏宣寳太常寺官取寳跪于上左宣讫置于案俯伏兴复位奠帛行初献礼以后俱如常仪礼毕上捧主太常寺官捧册寳先行诣寝殿奉安讫导引官导上出太庙门东乘板桥诣睿宗庙上至庙门外降轿至防门外太常寺导引官导上由左门入上册寳如成庙仪毕太常卿跪奏请睿宗献皇帝谒祖祔享遣官捧神主降座陞舆祔享于太庙【仪具升祔下】祝文维嘉靖某年嵗次某月某朔某日孝孙嗣皇帝某敢昭告于成祖启天道髙明肇运圣武神功纯仁至孝文皇帝仁孝慈懿诚明庄献配天齐圣文皇后曰适孙躬率羣臣加上圣号既毕宣奏之礼用申燕贺之情惟我皇祖永歆孝念尚享　乐章迎神泰和之曲天眷不迟诞降我皇祖夙秉文徳聿昭圣武壤除奸凶戢宁寰宇维典章未备繄孝孙是补大号鸿名卓絶千古寳册攸跻精禋斯举将降休兮圣灵腾炉烟兮燎炬尚来格来歆以笃天之祜举册寳熈和之曲于穆文祖贻我丕基昊天罔极永言孝思爰荐徽称以恊民彛勒贲琬琰昭哉厥辞以诏于万世神其聴之初献夀和之曲制帛孔纯涤牲腯肥黍稷醴馐蠲洁芬馡穆穆孝孙敬徳渊微献享初存仰威顔其靡违亚献豫和之曲于戚武成于昭神功文致太平沕穆皇风乐舞既迁礼仪肃雍奠献再将致其孚颙愿申佑我孝孙万福攸同终献康和之曲三爵既登礼秩斯成骏奔就列虎拜盈庭匪臣工之防孝孙之徳孔明钖皇厘于普天奠邦家兮永宁彻馔永和之曲古礼之经有仪有节将享既终登歌以彻祀事初成神人胥悦维孝孙之情犹纒緜其纠结送神安和之曲髙皇谟烈我祖是成诞垂裕于后昆孝孙是征稽古酌今恭荐兹尊称奕奕閟宫嵗事有恒子子孙孙百世其承之　睿庙乐章迎神泰和之曲于皇烈考濬发防源钦明宣哲敦徳允元克昌厥祚以厘我子孙筮荐徽称惟大徳是尊惟烈考鍳兹临享如存举册寳熈和之曲月吉兮辰良荐鸿号兮受命漙将日星赫奕兮玉册辉煌启中兴兮七叶颂贞符兮万方初献夀和之曲载清酤兮牺尊瑟笙喤喤兮钟鼓于论乐一奏兮爵一献灵来享兮鉴兹熏熏亚献豫和之曲瑶觞濯兮酒登懐明徳兮荐椒馨繄昭考兮陟降在庭顾孝享兮灵心载宁终献康和之曲三献毕陈八音举百辟相予祀事毖爱敬极兮扬名始冀皇考兮绥孝子彻馔永和之曲笙镛止豆笾彻礼莫愆孝靡竭神具醉兮以莫不怿赉我思成兮纯嘏是钖降座安和之曲神之来思天路脩神之去思路寝幽幽既安既妥兮靡淹留奠宗祊兮永钖洪庥
　　改题
　　成祖睿宗神主仪先期司设监设香案于成祖睿宗二庙寝殿神龛前设题主案于东置净水刷子粉盏笔墨于上又设盥盆帨巾于东是日早免朝鸣钟文武三品以上武官公侯驸马伯皇亲指挥各具吉服于庙街门北向序立驾至陪拜上具翼善冠黄袍乘板舆至太庙门右降舆导引官导入成祖庙左门由殿左门入寝殿上就位上香一拜叩头毕至神牀前跪太常卿跪奏请成祖文皇帝神主恭用奉题上神主前捧主安于东案上上复就拜位北向立内侍官冼去旧字别涂以粉中书官书写题主官盥手西向奉题讫上奉安于座跪太常寺卿跪奏请成祖文皇帝神灵上神主降殿奉享上捧神主导引官导出正殿奉安于神座上就拜位典仪唱迎神导引官导上至香案前三上香讫奏复位内賛奏四拜【传賛同】典仪唱奠帛行初献礼上至神御前奠献讫诣读祝位读祝官读讫奏俯伏兴平身【传賛同】奏复位典仪唱行亚献礼【仪同初献惟不读祝】唱行终献礼【仪同亚献】太常寺卿诣神御前跪奏礼毕请还宫内賛奏四拜兴平身【传賛同】典仪唱捧祝捧帛各诣燎位内賛奏礼毕上捧主诣寝殿奉安讫导引官导出太庙门东乘板轿至睿宗庙门降轿导引官导上由庙左门入行礼如成庙仪礼毕上还宫　祝文维嘉靖某年嵗次某月朔某日孝孙嗣皇帝某敢昭告于成祖启天道髙明肇运圣武神功纯仁至孝文皇帝仁孝慈懿诚明庄献配天齐圣文皇后曰爰用是辰恭题神主更书御号奉慰安神仰惟我祖万永依孙无任瞻仰之至谨告　睿宗祝文同改孝孙为孝子我祖为我考
　　嘉靖十七年加上太祖髙皇帝髙皇后諡号仪　是嵗上既尊皇天上帝泰号遂以其日加上皇祖諡号曰太祖开天行道肇纪立极大圣至神仁文义武俊徳成功髙皇帝髙皇后諡号曰孝慈贞化哲顺仁徽成天育圣至徳髙皇后恭上册寳于太庙先期上亲奏告于皇天上帝分命大臣告于北郊太社稷帝社稷翰林院撰祭告文太常寺办牲醴如时祫仪命捧册捧列圣主大臣八员司设监设册寳案四于奉天殿册东寳西设册寳防舆四于丹陛上设香亭于册寳舆前教坊司设中和乐大乐锦衣卫设卤簿大驾并举舆亭官校司设监及太常寺官设册寳案于太庙神座前设上拜位于殿内正中至日上捧皇祖主中宫捧髙皇后主助行亚献文官四品以上武官三品以上命妇随班列东西近两庑稍北障以帷幕俱先期由东安门入太庙亲王功臣设位两庑用酒果脯醢不奠献是日文武百官先具朝服于金水桥南东西向立其陪祀文武等官各具祭服于庙街门北向立上冕服御华葢殿鸿胪卿奏请行礼导驾官导上出至奉天殿内侍官捧各册寳置于案鸿胪寺官举案由殿中门出导驾官导上随行至丹陛鸿胪寺官捧册寳各置于舆内锦衣卫官督举舆上乘板轿出奉天门降轿陞辂侍卫鼓吹如仪导驾官退册寳舆至金水桥南文武百官皆跪过兴随至庙街门退册寳舆入庙街门内陪祀官皆跪过兴上至太庙门降辂册寳舆至丹陛下太常寺堂上官二员捧皇祖册寳内侍官二员捧髙皇后册寳由中门入至神御前东西向立太常寺导引官导上由殿左门至寝殿上捧皇祖主中宫捧髙皇后主出正殿陞座捧主官捧列圣主去柜东西向立典仪唱乐舞生就位执事官各司其事内賛奏就位典仪唱迎神乐作内賛对引官导上至香案前三上香讫复位四拜【传賛百官同】典仪唱举册寳乐作奏跪【传賛同】乐暂止捧册官以皇祖册跪进于上右上受册献讫仍授捧册官捧册官以髙皇后册跪进于上左上受册献讫仍授捧册官捧寳官以皇祖寳跪进于上右上受寳献讫仍授捧寳官捧寳官以髙皇后寳跪进于上左上受寳献讫仍授捧寳官典仪唱宣册宣册官二员以次跪宣讫置于案唱宣寳宣寳官以次跪宣讫乐复作内賛奏俯伏兴平身【传賛同】捧主官各恭捧列圣主陞座典仪唱奠帛行初献礼乐作内賛对引官导上至神御前奏献帛献爵讫奏复位捧主官诣各庙上香献帛献爵讫奏跪【传賛同】賛读祝读祝官读祝乐作奏俯伏兴平身【传同】賛乐止典仪唱行亚献礼乐作女官奏礼中宫献太庙爵皇妃八氏献八庙爵【仪同初献惟不读祝】乐止典仪唱行终献礼乐作【仪同亚献】乐止太常卿唱赐福胙上饮福受胙讫俯伏兴复位奏四拜【传賛同】典仪唱彻馔太常卿诣神位前奏礼毕请还宫内賛奏四拜【传賛同】捧祝捧帛各诣燎位乐作乐止俱如常礼毕上捧皇祖主中宫捧髙皇后主太常并内侍官捧册寳诣寝殿奉安捧主官捧列圣主各诣寝殿奉安讫上还宫大乐鼓吹振作祝文维嘉靖某年嵗次某月朔某日孝孙嗣皇帝
　　某敢昭告于皇祖太祖开天行道肇纪立极大圣至神仁文义武俊徳成功髙皇帝孝慈贞化哲顺仁徽成天育圣至徳髙皇后曰适尊圣諡宣献既成奉列圣帝后来贺孙躬率妇皇后方氏暨文武羣臣偕其命妇敬申祭庆之情惟冀圣神之鉴永享尊称大膺洪号孙某无任激切率吁之至尚享　乐章迎神泰和之曲繄中夏之遘艰兮冦为羣皇天厌乱兮眷求大君降元命兮挺生圣神惟我太祖兮首出人伦一戎衣奄四海兮为帝王真　举册寳鸿和之曲皇祖受命兮辟乾坤翦灭羣雄兮定中原陈常时夏兮佑我元元克配彼天兮功髙业尊寅荐册寳兮鉴我曾孙　初献崇和之曲苾彼玉瓉兮酌黄流敬而将之兮冕凝旒有赫在上兮右享羊牛保我子孙兮永荷鸿庥　亚献豫和之曲于皇祖兮帝中华廊清氛祲兮一统为家除凶雪耻兮功蔑以加视汤武兮徳音不瑕　终献永和之曲爵三献兮防酒熏乐和鸣兮万舞肃陈率百辟兮偕骏奔衎我祖兮神忻忻　彻馔彰和之曲孝享毕兮礼弗愆羃牲俎兮彻豆笾于昭对越兮神在天益笃皇祐兮万斯年还宫绥和之曲荐鸿号兮大礼成仰瞻威赫兮陟降
　　在庭列圣左右兮懽忻合并钟鼓响答兮祀事孔明粤有大徳兮必得其名天地罔极兮欲报奚能庶几鉴享兮寸草微诚永頼祉福兮用保我后人　改题髙庙神主仪先期命题主大臣二员翰林院撰文太常寺备脯醢酒果如常仪司设监设题主案于太庙寝殿东西置净水刷子粉盏笔砚设盥盆帨巾中设香案是日早免朝鸣钟文官三品以上武官公侯驸马伯皇亲指挥各具吉服于庙街门北向序立驾至陪拜上具翼善冠黄袍乘板舆至太庙门西降舆太常寺导引官导上由殿左门入寝殿上就位上香一拜叩头毕至神牀前跪太常卿跪奏谨请皇祖太祖髙皇帝孝慈髙皇后神主恭用奉题上诣皇祖神主前捧主安于东案上内侍官诣髙皇后神主前捧主安于西案上上复就拜位北向立内侍官各洗去旧字别涂以粉中书官重写题主官东西向立奉题讫上捧皇祖主安于座内侍官捧髙皇后主安于座上跪太常卿跪奏谨请皇祖太祖开天行道肇纪立极大圣至神仁文义武俊徳成功髙皇帝神灵上神主降殿奉享又跪奏谨请孝慈贞化哲顺仁徽成天育圣至徳髙皇后神灵上神主降殿奉享上捧皇祖主内侍官捧髙皇后主导引官导出正殿陞神座上就拜位唱迎神内賛对引官导上至香案前三上香讫奏复位奏四拜【传賛同】典仪唱奠帛行初献礼导引官导上至皇祖神御前髙皇后神御前各奏献帛献爵讫奏复位奏跪【传賛同】賛读祝读讫奏俯伏兴平身【传賛同】典仪唱行亚献终献礼如仪太常卿诣神御前跪奏礼毕请还宫内賛奏四拜兴平身【传賛同】典仪唱捧祝捧帛各诣燎位内賛奏礼毕上捧皇祖主内侍官捧髙皇后主诣寝殿奉安讫导引官导上出太庙门西陞舆还宫　祝文维嘉靖某年嵗次月朔日孝孙嗣皇帝某敢昭告于太祖开天行道肇纪立极大圣至神仁文义武俊徳成功髙皇帝孝慈贞化哲顺仁徽成天育圣至徳髙皇后曰孙恭于此月之初尊皇祖圣諡礼成即拟拜书神主孙防而弗慎致疾浃旬兹卜吉期敢敬奉主更题既虔爰申祭告仰惟圣徳攸歆尊事之诚永依万世尚享
　　隆庆元年加諡孝懿皇后仪一先期题请遣官持节捧册寳诣陵园行礼并改题神主　一先一日鸿胪寺设节案内侍官设册寳舆香亭俱于皇极门东　一是日早遣官以加諡孝懿皇后告奉先殿上具素翼善冠麻布袍腰绖亲告世宗皇帝几筵各用祝文祭品如常仪至期上仍具前冠服御皇极门百官俱照常乌纱防素服黒角帯入班行叩头礼毕左右侍班序班引遣官入就拜位序班举节案于皇极门正中遣官行五拜三叩头礼毕序班举节案内侍官举册寳舆香亭俱由左阶降鸿胪寺奏礼毕上还宫锦衣卫官校接擡节册寳舆香亭由午门左门出鼓乐前导设而不作遣官遣行至陵园行礼　一是日太常寺先于陵圜陈设祭品如常仪鸿胪寺设节册寳案于享殿内节中册左寳右设香案于节案前内侍官设主案于殿东置净水刷子粉盏笔砚盥盆帨巾等物节册寳舆至陵圜由中门入至享殿前捧节册寳官捧从殿中门入各陈设于案内賛賛遣官就位賛上香賛宣册宣册官取册立宣讫复置于案执事官随举主案于香案前稍东西向题主官进至主案前东立西向内侍官至神床跪奏谨请孝懿皇后神主恭用奉题内侍官盥手捧主案于案上洗磨旧字别涂以粉中书官重写题主官盥手奉题讫内侍官奉主安于神座跪奏谨请孝懿皇后神灵上神主内賛賛遣官奠献读祝行礼如常仪礼毕内侍官启匮覆主奉安于神座讫册寳收贮享殿次日遣官持节复命
　　奉先殿【崇先殿附】
　　洪武三年冬以太庙时享未足以展孝思始于乾清宫别建奉先殿朝夕焚香朔朢瞻拜时节献新生忌致祭用常服行家人礼永乐定都建宫殿如南京嘉靖中每遇圣节及中元冬至皆有祭告先期太常寺题知光禄寺办祭品至期内殿行礼观徳殿奉安献皇帝神主五年世庙成乃迁观徳殿于奉先殿东改题曰崇先殿荐享告祭俱如奉先殿之仪十五年罢中元祭十七年奉祔献皇帝于奉先殿遂罢崇先殿祭
　　治二年奉安宪宗纯皇帝神位于奉先殿仪　是日上奉神主奉安于太庙讫上仍祭服陞辂诣武英殿前降辂陞几筵殿奉迎神位内侍举神位亭前行由中门出上陞辂后随由思善门入奉先殿门外上降辂司礼监官导上诣神位亭前奏跪上跪司礼监官跪于上左奏请神位奉安奉先殿奏讫奏俯伏兴上俯伏兴导引官前导内侍于亭内神位前行上后从由中门入至奉先殿奉安讫上叩头兴就位行祭告礼用酒果用乐用祝文
　　忌辰
　　仁祖淳皇帝四月十六日淳皇后四月二十二日太祖髙皇帝五月初十日孝慈髙皇后八月初十日成祖文皇帝七月十八日仁孝文皇后七月初四日仁宗昭皇帝五月十二日诚孝昭皇后十月十八日宣宗章皇帝正月初三日孝恭章皇后九月初四日英宗睿皇帝正月十七日孝庄睿皇后六月二十六日宪宗纯皇帝八月二十六日孝贞纯皇后二月初十日孝宗敬皇帝五月初七日孝康敬皇后八月初八日睿宗献皇帝六月十七日慈孝献皇后十二月初四日武宗毅皇帝三月十四日孝静毅皇后正月二十五日世宗肃皇帝十二月十四日孝洁肃皇后十月初二日穆宗庄皇帝五月二十六日孝懿庄皇后四月十三日神宗显皇帝某月某某日显皇后某月某某日光宗贞皇帝某月某某日贞皇后某月某某日
　　荐新品物
　　正月韭菜四斤生菜四斤荠菜四斤鸡子二百六十个鸭子二百四十个二月芹菜三斤薹菜五斤氷蒌蒿五斤子鵞二十二只三月茶笋一十五斤鲤鱼二十五斤四月樱桃十斤杏子二十斤青梅二十斤黄五十个雉鸡十五只猪二口五月桃子十五斤李子十五斤夏至李子二十斤红豆一斗沙糖一斤八两来禽十五斤茄子一百五十个大麦仁三斗小麦面三十斤嫩鸡三十五只六月莲蓬二百五十个甜三十个西三十个冬三十个七月枣子二十斤葡萄二十斤梨二十斤鲜菱十五斤芡实十斤雪梨二十斤八月藕四十枝芋苖二十斤茭白二十斤嫩姜二十五斤粳米三斗粟米三斗稷米三斗鳜鱼十五斤九月橙子二十斤栗子二十斤小红豆三斗沙糖一斤八两鳊鱼十五斤十月柑子二十五斤橘子二十五斤山药二十斤兎十五只蜜一斤八两十一月甘蔗一百三十根鹿一只鴈十五只荞麦面三十斤红豆一斗沙糖一斤八两十二月菠菜十斤芹菜五斤鲫鱼十五斤白鱼十五斤　凡奉先殿供荐品物与南京奉先殿同其子鵞鲜笋梅子雪梨茭白橙子柑子橘子甘蔗俱南京太常寺预进太常寺收受奏送光禄寺供荐嵗以为常
　　奉慈殿【孝殿神霄殿附今罢】
　　成化二十三年孝宗即位追母妃纪氏尊諡曰孝穆慈慧恭恪庄僖崇天承圣皇太后祔葬茂陵别建奉慈殿于大内奉安神主一嵗五享四序荐新忌祭俱如奉先殿之仪
　　治十七年上圣慈仁夀太皇太后周氏尊諡曰孝肃贞顺康懿光烈辅天成圣太皇太后十八年奉安于奉慈殿居中孝穆皇太后神主迁居于左
　　嘉靖二年追上夀安皇太后邵氏尊諡曰孝惠康肃温仁懿顺恊天祐圣皇太后本年奉安于奉慈殿居右七年复追称孝惠皇太后曰太皇太后八年祔悼灵皇后陈氏神主于孝惠太皇太后之侧嵗时荐享忌祭并同十五年上谕礼官庙中一帝一后祔葬乃有二三后今奉慈三后主既不得祔庙其迁祔陵殿享祭又以皇太后太皇太后本子孙尊称称睿皇帝纯皇后又嫌于嫡改主题皇后勿书帝諡乃改諡孝肃太皇太后为孝肃贞顺康懿光烈辅天成圣皇后奉迁神主于裕陵孝穆皇太后为孝穆慈慧恭恪庄僖崇天承圣皇后孝惠太皇太后为孝惠康肃温仁懿顺恊天祐圣皇后俱奉迁茂陵又改諡悼灵皇后为孝洁皇后奉迁神主于奉先殿之西室罢奉慈殿祭二十九年升祔孝烈皇后于太庙右第四室
　　隆庆元年孝洁皇后祔乃迁孝烈神主于奉先殿之西夹室改题曰孝烈端顺敏惠恭诚祗天卫圣皇后奏安景云殿更名曰孝又于神霄殿奉孝恪皇太后神主而祔孝懿皇后主于其侧每嵗五享四序荐新忌祭日供俱如奉先殿仪六年孝懿庄皇后升祔
　　万厯三年乃奉孝烈皇后及孝恪皇太后祔享奉先殿其神主迁于永陵改题孝恪神主曰孝恪渊纯慈懿恭顺賛天开圣皇后二后神位即以迁诣陵殿之日安于奉先殿而孝神霄之祭俱罢
　　隆庆元年奉安孝恪皇太后神主及祔孝懿皇后神主于神霄殿仪先是遣官一员以祔享告孝懿皇后陵园祭毕遣官就迎防神主回京至徳胜门幄次奉迎孝恪皇太后神主至别入幄次百官先于孝恪皇太后幄前行礼毕随于孝懿皇后幄前行四拜礼神主以次进行入大明门至午门外上奉迎孝恪皇太后神主于午门内歩行前导孝懿皇后神主舆以次后随至奉先殿门外上捧孝恪皇太后神主出舆内侍官即跪奏请孝懿皇后神主诣奉先殿捧神主随上入至丹陛上孝恪皇太后神主至于褥位内侍官随置孝懿皇后神主于褥位在孝恪皇太后之西南内侍官退上行礼毕内侍官仍捧孝懿皇后神主随出诣世宗肃皇帝几筵殿奉告行礼并同随孝恪皇太后神主同至神霄殿门外上捧孝恪皇太后神主由殿中门入奉安于神座内侍官捧孝懿皇后神主亦奉安于座并行安神礼
　　景神殿【玉芝宫附】
　　嘉靖五年建世庙于太庙之东北以祀皇考至十五年改建庙于太庙都宫之东南题曰献皇帝庙遂改世庙正殿曰景神殿寝殿曰永孝殿奉藏祖宗帝名御容于其中十七年改题献皇帝庙曰睿宗庙等以睿宗升祔罢特庙之祭十八年令遇髙庙帝后忌辰祭于景神殿列圣帝后忌辰祭于永孝殿二十四年令遇忌辰照旧于奉先殿致祭四十四年神宫监奏睿宗庙柱产芝乃更名玉芝宫命毎日供膳及四时嵗暮大小节辰祭告牲帛诸品皆如太庙惟不用祝文乐歌及遣官陪祀止令驸马都尉及皇亲一人上香行叩头礼隆庆元年议罢惟日供膳仍旧
　　嘉靖十八年显陵襄事行慰神礼于永孝殿仪前期太常寺恭办牲醴香烛制帛奏请简命大臣陪拜各具吉服先期一日司礼监同太常寺官恭设皇考皇妣神座于永孝殿是日上具翼善冠黄袍率后妃至景神殿门外降舆导引官导上由左门入至永孝殿典仪唱执事官各司其事唱迎神上至香案前上香复位四拜【传賛陪祀官同】典仪唱奠帛行初献礼上诣皇考皇妣位前各献帛献爵讫复位读祝俯伏兴平身【传賛同】行亚献礼中宫献爵内执事官奏礼行终献礼上献爵内賛奏四拜【传賛同】典仪唱捧祝捧帛诣燎位礼毕太常寺官恭迁皇考皇妣御座于景神殿奉安驾还宫
　　庙祀总例
　　凡太庙祭器
　　洪武元年令银造者以金涂之酒壶盂盏每事皆八盘椀二百四十及楎椸枕簟箧笥帷幔浴室皆具已又令涂金者俱易以金
　　凡时物
　　洪武二年令太常先荐宗庙然后进御二年定毎月朔望荐新品物皆太常卿供事其在月荐之外者太常卿奉防与内使监官各服常服捧献不行礼
　　凡祭币
　　洪武三年议准太庙毎室用币二
　　凡太庙和羮
　　嘉靖三年奏准依福胙脯醢豚胉例另用一牛不许牲上取办其牲醴分为六块一首一背四肢不许零碎
　　凡配享
　　洪武二年孟春享太庙以功臣七人配设青布帏六间于太庙庭中内列功臣位遣官分献读祝三年定亲王从享皆设位于东庑西向功臣配享皆设位于西庑东向四年罢庙庭帏设之次改设黄布帏殿于庙内并具两庑中居祖考神位庑列亲王及功臣每奠献祖考则遣大臣各分献不读祝是秋又命功臣仍于庑间配享不设布殿九年新太庙成奉安四代神主以亲王并王妃二十一位侑于殿内东壁功臣十二位配于西壁不分献自是四时之祭皆行合享之礼其夀春等王旧有皇髙伯祖等称至万厯七年罢止称本爵
　　凡时享值国防
　　洪武二十五年议定乐备而不作
　　凡祝文
　　洪武二年定止称孝子皇帝不称臣遣太子行礼称命长子某不称皇太子嘉靖十七年令大祫祝文九庙帝后諡号俱全书时祫止书某祖某宗某皇帝备行宣读
　　凡忌辰
　　永乐元年遇髙皇帝忌上率诸王祭奉先殿仍率百官祭孝陵万厯四年题准凡郊庙奏祭祀日遇有忌辰则移前一日如致斋日内遇忌辰上具常服百官具青緑锦绣其正祭日遇忌者如祭在日间除临时照常具祭服行礼本日祭前祭后与致斋遇忌同如夜分祭毕是日上仍浅淡服色百官青衣角带办事
　　陵寝【后妃太子诸王公主坟附】
　　皇祖陵熈祖陵在今鳯阳府泗州蠙城之北洪武初号曰祖陵【今号其山曰基运】即祖陵望祭徳祖懿祖二陵设泗州祠祭署置奉祀一员陵戸二百九十三戸供洒扫毎嵗冬至正旦以三太牢清明中元孟冬及每月朔朢以三少牢本署官行礼仁祖陵在中都鳯阳府太平乡洪武初号曰茂陵寻改皇陵【今号其山曰翔圣】设皇陵卫并祠祭署奉祀一员祀丞三员置陵戸三千三百四十二戸供直宿洒扫内选礼生二十四名供祭祀执事每嵗冬至正旦以太牢清明中元孟冬以少牢俱署官行礼朔朢以少牢中都留守司官行礼治元年勅内官一员监防凡官员以公事经过者俱谒陵圣祖陵太祖髙皇帝陵曰孝陵在南京钟山之阳【今号神烈山】髙皇后马氏合葬设神宫监孝陵卫及祠祭署每嵗圣旦正旦孟冬忌辰酒果行香清明中元冬至太牢致祭特遣勲旧大臣一员行礼南京各衙门文武官俱陪祭国有大事遣大臣祭告亲王之国过南京者官员以公事入城者俱谒陵出城者诣辞列圣陵成祖文皇帝陵曰长陵在京畿之昌平县【今升为州】初永乐七年营山陵于昌平之黄土山封其山曰天夀山遂葬焉是为长陵文皇后徐氏合葬其后诸陵皆在天夀山仁宗昭皇帝陵曰献陵昭皇后张氏合葬宣宗章皇帝陵曰景陵章皇后孙氏合葬英宗睿皇帝陵曰裕陵睿皇后钱氏合葬孝肃皇后周氏祔葬宪宗纯皇帝陵曰茂陵纯皇后王氏合葬孝穆皇后纪氏孝惠皇后邵氏俱祔葬孝宗敬皇帝陵曰防陵敬皇后张氏合葬武宗毅皇帝陵曰康陵毅皇后夏氏合葬世宗肃皇帝陵曰永陵肃皇后陈氏合葬孝烈皇后方氏孝恪皇后杜氏俱祔葬初世宗作夀宫于长陵东南之阳翠岭嘉靖二十七年葬孝烈皇后是为永陵隆庆元年奉安世宗皇帝梓宫乃是天夀山西南袄儿峪迁肃皇后梓宫合葬孝恪皇后亦自金山迁祔焉穆宗庄皇帝陵曰昭陵荘皇后李氏合葬神宗显皇帝陵曰定陵显皇后王氏合葬光宗贞皇帝陵曰庆陵贞皇后王氏合葬诸陵各设神宫监并卫及祠祭署凡清明中元冬至太牢致祭遣官行礼文武衙门堂上官各一员属官各一员分诣陪祭忌辰及圣旦正旦孟冬亦遣官行礼止用香烛酒果无帛各衙门官不陪祭诸王之国诣诸陵谒辞嘉靖十五年三月上躬行春祭礼七月改命春以清明秋以霜降遣官行礼各衙门官陪祭其中元冬至等节遣官行礼俱不陪祭九月上躬行秋祭礼自奉慈殿迁孝肃皇后神主于裕陵孝穆皇后孝惠皇后神主于茂陵躬行奉慰礼十七年二月上躬行春祭礼改陵殿曰祾恩殿门曰祾恩门四月建成祖文皇帝圣迹亭于平台山率从官行祭礼
　　别陵
　　睿宗献皇帝陵曰显陵在湖广承天府之松林山【今号纯徳山】献皇后蒋氏合葬建享殿设神宫监显陵卫祠祭署置奉祀一员以戚属为之给署印设礼生二十四名供祭祀执事陵戸六十戸供洒扫校尉二十名供巡视嘉靖十八年陞戚属为都督佥事给钦差纯徳山掌祀闗防职専守防始于太常寺选补奉祀及增祀丞一员如七陵之制二十七年照长陵制设左司乐一员右司乐三员俳长四名色长十四名教师十六名供祀铸给显陵供祀教坊司印信每嵗清明降降二圣忌辰遣镇守湖广勲臣行礼勲臣有故以守防奉祀官代行奉祀官有故则分守官代圣旦正旦中元孟冬冬至遣守防奉祀官行礼　恭让章皇后陵寝在金山祭遣内官行礼嘉靖二十五年令于未央宫荘田六百五顷九十七亩内量拨一半供奉香火　景皇帝陵寝在金山景皇后合葬祭遣仪賔行礼【今遣驸马及皇亲】宪庙废后吴氏葬金山祭以素馐遣内官行礼世庙继后张氏葬金山祭以牲醴遣内官行礼　妃嫔葬孝陵四十妃嫔惟二妃葬陵之东西余俱从葬长陵十六妃俱从葬献陵七妃三葬金山余俱从葬景陵八妃一葬金山余俱从葬裕陵以后妃无从葬者裕陵十八妃一葬绵山余俱金山茂陵十四妃一葬陵之西南余俱金山康陵二妃葬金山显陵一妃葬金山永陵三十妃二十六嫔惟五妃葬天夀山之袄儿峪余俱金山昭陵诸妃葬金山　先是妃皆自为坟宪庙十三妃始同为一墓嘉靖三十年以古世妇御妻皆九宜九妃为一墓同一享殿内作七室两厢等各备于是金山预造五墓墓各九数以次葬焉　先是从葬诸妃嵗时俱享于殿内其别葬者俱遣内官祭以牲醴嘉靖十七年始命并入各陵从祭祾恩殿之两傍以红纸牌书曰大明某宗皇帝第几妃之位祭毕焚之隆庆六年改造木位刻列名号置各陵永逺从祀其世庙诸妃并迁祔永陵各置木位配享　阿保诸夫人俱葬金山惟清明霜降遣内官以牲醴祭之其余一用素馐　太子诸王王妃公主葬　懿文太子陵在孝陵之左祭如孝陵四孟嵗暮忌辰加牲焉孝陵祠祭署兼主之　懐献世子悼恭太子俱葬金山哀冲太子庄敬太子初俱葬金山后迁袄儿峪祔其母妃墓傍宪懐太子葬金山俱祭以牲醴遣内官行礼惟悼恭用素馐哀冲庄敬遣皇亲行礼　蕲献王越靖王贞惠妃吴氏滕懐王懐恭王贞烈妃杨氏许悼王秀懐王妃王氏忻穆王岐惠王妃王氏雍靖王妃吴氏夀定王妃徐氏继妃吴氏汝安王妃季氏次妃晋氏泾简王妃曹氏申懿王妃项氏蔚悼王景恭王颖伤王戚懐王蓟哀王均思王靖悼王惟蕲滕二王葬绵山雍申二王葬兰山余俱金山祭以牲醴遣内官行礼　皇第八子永清公主长泰公主仙逰公主太康公主长安公主思柔公主蓬莱公主太和公主栖霞公主俱葬金山祭以素馐遣内官行礼惟永清用牲醴　郢靖王梁庄王岳懐王常宁长公主善化长公主俱葬承天府遇祭王则奉祀官行礼祭公王则内官行礼
　　山陵躬祭仪一发京先期太常寺备告庙及祀陵祭品如常仪翰林院撰祭告文锦衣卫设丹陛仪卫扈行兵部奏请简命文武大臣居守京师请勅行事及奏请直守皇城四门京城九门分调提督武臣把守各山口闗隘选防扈驾军马奏差科道官防闸尸部闗给扈从官军行粮工部差官修理桥梁道路光禄预备御膳酒饭供具教坊司备大乐五府及九卿衙门正官司属官各一员太常寺鸿胪寺堂属官光禄寺太仆寺卿翰林院学士并日讲官国子监祭酒顺天府府尹六科官六员十三道官十三员俱从凡在途供事以便衣朝以吉服前期一日上率后妃告于庙至早免朝驾发由长安左门后妃辇轿由东安门出扈从官前行居守官同文武百官俱吉服趋徳胜门外送驾过退驾至行宫【今在巩华城】进膳毕陞座从官朝见行叩头礼如常仪次日早从宫朝叅奏事毕鸿胪寺官引昌平州官吏师生及公差有事官员见行五拜三叩头礼朝罢从官先行至天夀山行宫驾驾发后妃后从至天夀山红门上降辇由左门入驾至行宫【今名感思殿】进膳毕上出陞座从官行叩头礼毕退次日早从官朝叅奏事如常仪　一致祭是日免朝质明上具青袍恭诣长陵致祭如常仪【隆庆二年仍诣永陵行礼万厯八年仍诣永陵昭陵各行礼】遣官六员青服各诣陵行礼从官俱青布服恭诣长陵陪祀祭毕先趋赴行宫驾每日早朝叅奏事如常仪　一回銮是日早免朝从官先行至沙河行宫驾驾至从官行叩头礼如常仪次日早从官朝叅奏事毕鸿胪寺官引昌平州官吏师生辞行礼如常仪朝罢从官先还驾由徳胜门入文武百官及军民耆老人等俱于门外迎居守文武大臣伏谒驾前致词行叩头礼教坊司大乐鼓吹振作驾入告庙谒皇太后礼毕【隆庆二年发京前一日及还京日并谒告奉先殿世宗几筵孝神霄二殿】还宫越二日上御奉天门文武官各具吉服致词行礼
　　山陵遣祭仪陈设用牲醴賛引引遣官由殿右门入典仪唱执事官各司其事賛引引遣官就拜位执事捧香合至香案賛引賛诣前导遣官至香案前賛跪賛上香遣官三上香讫賛复位賛四拜【通賛众官同】典仪唱奠帛行初献礼执事捧帛爵各跪献于御案前讫賛跪【通賛众官皆跪】賛读祝读讫賛俯伏兴平身【通賛众官同】典仪唱行亚献礼【仪同初献惟不奠帛读祝】唱行终献礼【仪同亚献】賛四拜【通賛众官同】典仪唱读祝官捧祝进帛官捧帛诣瘗位賛礼毕各陵祝文清明霜降曰时维【仲春雨露既濡季秋霜露既降】追念深防不胜【怵凄怆】谨用祭告伏惟尚享中元冬至曰气序流迈时维【中元冬至】追念深恩伏增哀感谨用祭告伏惟尚享凡祝文皆备书諡号其文皆同但随陵异称显陵祝文清明霜降曰维某年某月某日孝子皇帝某谨遣某官敢昭告于皇考睿宗知天守道洪徳渊仁寛穆纯圣恭俭敬文献皇帝皇妣慈孝贞顺仁敬诚一安天诞圣献皇后尊灵曰时维【仲春雨露既濡季秋霜露既降】瞻望圜陵不胜【怵凄怆】谨用祭告伏惟尚享中元冬至曰气序流迈时维【中元冬至】追念深恩益增哀感谨以牲醴庻品用申祭告尚享忌辰曰惟我皇考皇妣讳日之辰瞻望徳恩【不胜伏增】哀感谨用祭奠伏惟尚享今称孝曾孙皇曾祖考妣恭让章皇后祝文孝孙嗣皇帝某谨遣某昭告于恭让诚顺康穆静慈章皇后尊灵曰日月不居仙逰益逺兹遇某节不胜追慕谨用祭告伏惟尚亨景皇帝后祝文侄孙嗣皇帝某谨遣某官某昭告于恭仁康定景皇帝贞惠安和景皇后曰节序流迈时维某节追念亲亲良增伤感兹以牲醴用修时祭伏惟尚享
　　嘉靖十五年奉皇太后谒陵仪先期太常寺具酒果脯醢翰林院撰告辞上至长陵行谒告礼毕奉皇太后率皇妃入女官奏就位行四拜礼奏上香女官捧香皇太后三上香讫奏复位跪皇太后跪皇妃皆跪上跪于皇太后之左读辞官跪于上后读讫奏兴四拜礼毕次诣献陵上先谒告仍奉皇太后谒如前仪次谒景陵明日徧谒裕陵等四陵亦如之上还往西山拜恭让章皇后及景皇帝后各陵寝行三献礼又遣官前诣孝陵显陵行祭告礼
　　嘉靖十八年驾幸承天府谒陵仪前期太常寺陈设牲犊酒醴香烛制帛上具常服诣陵由陵左门入殿左门内賛奏就位奏上香奏四拜奏奠帛行初献礼賛读祝奏跪读祝官读毕奏俯伏兴平身奏行亚献礼终献礼如仪奏四拜焚祝帛礼毕从驾官及抚按等官俱吉服陪拜　祝文维某年某月某日孝子皇帝某敢昭告于皇孝睿宗知天守道洪徳渊仁寛穆纯圣恭俭敬文献皇帝尊灵曰仰惟皇孝徳帝忻流庆小子丕绪天位十有八年南瞻严寝罔尽展祀之孝适以改圜之事重子躬事来此敬申祭告伏惟圣灵歆鉴俯纳孝思谨告万厯三年孝烈皇后孝恪皇后神主迁祔永陵仪先期命大臣一员先诣永陵行祭告礼一员防送神主至殿内侍官先于永陵殿内会同神宫监官陈设各合用神座几案册寳衣冠等案是日孝神霄二殿行奉迁礼毕神主舆由中门出至午门外锦衣卫仪卫前导由端门承天门长安左门俱中门出由徳胜门诣陵百官青衣角帯先诣徳胜闗外神主舆至入班行五拜三叩头礼舆过方退神主舆至红门外内侍官各诣二后神主舆前跪奏捧神主出舆由左门入复陞舆至永陵由中门入至享殿门外内侍官各捧入孝烈皇后神主奉安世宗肃皇帝神寝之左室孝恪皇后神主安于右室册寳衣冠俱各奉安于室讫遣官行安神礼礼毕回京复命
　　凡陵寝禁例
　　洪武二十六年令车马过陵者及守陵官民入陵者百歩外下马违者以大不敬论　正统二年谕天夀山祖宗陵寝所在敢有剪伐树木者治以重罪家属发邉逺充军仍令锦衣卫官校巡视工部同钦天监官环山立界界外聴民樵采　成化十五年令鳯阳皇陵皇城并泗州祖陵所在应禁山塲地土巡山官军务要用心廵视不许诸色人等伐木取土石开窰烧造烧山及于皇城内外耕种牧放作践有犯者正犯处死家口俱发邉逺充军廵山官军有科敛银两馈送不行用心巡视及守备留守等官贪图贿赂不严加约束以致下人恣肆作不能禁治者一体治罪　治十三年议准西山一帯宻迩京师地方内外官豪势要之家私自开窰卖煤凿山卖石立厰烧灰者问罪枷号一个月发邉卫充军干碍内外官员叅奏提问　嘉靖十二年令锦衣卫选差百戸一员督令原差校尉于纯徳山严加巡视有偷砍树木作践等项应提问应叅奏者照例举行其差委官校与军卫有司俱无统属不许滥理词讼嘱托公事及卖放犯人生事扰害故违者聴抚按官究实照例施行二十七年令于天夀山前后龙脉相闗处所大书禁地界石有违禁偷砍树木者照例问拟斩绞等罪若止是潜行拾柴防草比照家属事例问发辽东地方充军廵山官军妄拿平人扰告居民者事发一体治罪
　　凡遇陵祭
　　正统元年谕是日与百官俱浅淡服色　成化九年奏准孝陵祭祀凡南京文武大小官员有不赴者令御史纠察
　　凡分官陪祭
　　嘉靖中题准除掌印正官及宿卫守卫差占外俱要以次长官许佐贰官如无佐贰官者方许首领官前去
　　国初追封诸王坟
　　夀春王妃刘氏霍丘王妃翟氏下蔡王安丰安妃赵氏防城王妃田氏寳应王六安王来安王都梁王英山王以上坟在鳯阳府西北二十五里地名白塔设祠祭署陵戸　南昌王妃王氏盱眙王妃唐氏临淮王妃刘氏山阳王招信王以上坟附葬鳯阳皇陵有同嵗时祭祀皆与享其分封诸王葬于本封之国者其子孙自主祭祀此不具列
　　外戚王者坟
　　王坟在鳯阳府盱眙县津里镇洪武初设盱眙祠祭署置陵戸二百一十戸　徐王坟在鳯阳府宿州新丰里洪武初设宿州祠祭署置陵戸九十三戸　滁阳王坟在直滁州洪武初立庙坟所【庙首宥氏】置陵戸十九戸以上皆嵗时祭祀



　　礼部志稿卷二十八
　　钦定四库全书
　　礼部志稿卷二十九
　　明　俞汝楫　编
　　祠祭司职掌
　　羣祀
　　歴代帝王
　　洪武元年命以太牢祭三皇　二年遣官致祭以勾芒祝融风后力牧配　六年始建帝王庙于京师以祀三皇五帝三王及汉唐宋创业之君每岁春秋致祭后以周文王终服事殷唐高祖本太宗力勿设主止各祀于其陵庙而増隋文帝　七年春塑帝王衮冕坐像惟羲农不衮冕是秋上亲临祭焉庙同堂异室中一室祀三皇东一室五帝西一室三王又东一室汉髙祖光武隋文帝又西一室唐太宗宋太祖元世祖凡五室十七帝二十一年始定歴代名臣终始全节者三十七人从
　　祀两庑列为四坛宋赵普以负太祖不忠不得预元祀穆呼哩罢安图祀巴延罢阿珠而太公望以从祀罢其故庙及武成王号是年帝王庙火改建于鸡鸣山之阳罢隋文帝而迁唐太宗与汉髙光同室凡十六帝又定以每岁春附祭歴代帝王于郊坛秋祭于本庙每三年传制遣道士赍香帛令有司祭于各陵寝凡祭于陵寝之岁则停庙祭
　　嘉靖九年厘正祀典罢郊坛帝王附祭　十年春为位于文华殿祭之　十一年春仍祭于文华殿夏始建庙于都城之西亦为五室位次如旧是秋上亲临祭嗣后岁以春秋仲月太常寺先期奏请遣大臣一员行礼四员分献凡祭于陵寝之岁则停秋祭　二十四年罢元世祖及其臣五人复迁唐太宗与宋太祖同室凡十五帝从祀名臣三十二人
　　洪武二十六年定遣祭仪　一斋戒前一日太常官宿于本寺次日具本奏致斋二日传制遣官行礼　一传制仪见仪制司　一省牲牛五羊五豕六鹿一兔八凡正祭前一日献官承制毕诣本坛省牲　一陈设五室十六位【今十五位】每室犊一羊一豕一每位豋一铏二笾豆各十簠簋各二帛一白色礼神制帛共设酒尊三爵四十八【今四十五】篚一于中室东南西向祝文案一于西　东庑第一坛风后皋陶龙伯益传説召公奭召穆公虎张良曹参羊一豕一铏九笾豆各四簠簋各一帛九白色礼神制帛酒盏二十七馔盘一篚一　第二坛周勃冯异房龄李靖李晟潘美岳飞穆呼哩博勒呼巴延【今黜穆呼哩等三人】羊一豕一铏十【今七】笾豆各四簠簋各一帛十【今七】酒盏三十【今二十一】馔盘一篚一　西庑第一坛力牧防伯夷伊尹周公旦太公望方叔萧何陈平陈设与东庑第一坛同　第二坛邓禹诸葛亮杜如晦郭子仪曹彬韩世忠张浚博尔济齐拉衮【今黜博尔济等二人】陈设与东庑第二坛同　一正祭典仪唱乐舞生就位执事官各司其事赞引引献官至盥洗所赞搢笏出笏引至拜位赞就位典仪唱迎神恊律郎举麾奏乐乐止赞四拜【陪祭官同】典仪唱奠帛行初献礼奏乐执事官各捧帛爵进于神位前赞引赞诣三皇神位前搢笏执事官以帛进于献官奠讫执事官以爵进于献官赞献爵【凡三】出笏诣五帝神位前仪同前爵五诣三皇神位前爵三诣汉髙祖光武唐太宗皇帝神位前爵三【今迁唐太宗于西室爵用二改称诣汉髙祖光武皇帝神位前】诣宋太祖元世祖神位前爵二【令黜元世祖而迁唐大宗爵仍二改称诣唐太宗宋太祖皇帝神位前】出笏诣读祝所跪读祝读祝官取祝跪于献官左读毕进于神位前赞俯防兴平身复位乐止典仪唱行亚献礼奏乐执事官各以爵献于神位前乐止典仪唱行终献礼【仪同亚献】典仪唱饮福受胙赞诣饮福位跪搢笏执事官以爵进饮福酒执事官以胙进受胙出笏俯伏兴平身复位赞两拜典仪唱彻馔奏乐执事官各于神位前彻馔乐止典仪唱送神奏乐赞四拜平身乐止典仪唱读祝官捧祝掌祭官捧帛馔各诣燎位乐止赞礼毕　一祝文维洪武某年岁次某月某朔某日皇帝谨遣具官某致祭于太昊伏羲氏炎帝神农氏黄帝轩辕氏帝金天氏帝髙阳氏帝髙辛氏帝陶唐氏帝有虞氏夏禹王商汤王周武王汉髙祖皇帝汉光武皇帝唐太宗皇帝宋太祖皇帝元世祖皇帝曰昔者奉天明命相继为君代天理物抚育黔黎彛伦攸叙井井绳绳至今承之生民多福思不忘而报特祀以春秋惟帝兮英灵来歆来格尚飨　一乐章　迎神仰瞻兮圣容想鸾舆兮景从降云衢兮后先来俯鉴兮微衷荷圣临兮苍生有崇睠诸帝兮是临予顿首兮幸防　奠帛秉微诚兮动圣躬来列坐兮殿庭予今愿兮效勤捧礼帛兮列酒尊鉴予情兮欣幸方旋驾兮云程　初献酒行兮爵盈喜气兮雍雍重荷防兮再瞻再崇羣臣忻兮跃从愿覩穆穆兮圣容　亚献酒斟兮礼明诸帝熈和兮悦情百职奔走兮满庭陈笾豆兮数重亚献兮愿成终献献酒兮至终早整云鸾兮将还宫予心眷恋兮神圣欲攀留兮无踪蹑云衢兮缓行得遥瞻兮达九重彻馔纳肴馐兮领陈烝民乐兮幸生将何以兮崇报维岁时兮载瞻载宁　送神旛幢缭绕兮导来踪鸾舆冉冉兮归天宫五云拥兮祥风从民歌圣祐兮乐年丰望燎神机不测兮造化工珍馐礼帛兮荐火中望瘗庭兮稽首愿神鉴兮寸衷
　　嘉靖十一年定亲祭仪先期太常寺预设牲醴香帛乐舞等如仪锦衣卫设随朝驾设上拜位于殿中设御幄于景徳门外之左是日早免朝上服常服御奉天门太常寺卿跪奏请皇上诣帝王庙祭歴代帝王上乘舆由长安右门出至庙门由中门入至幄次降舆具祭服出导引官导上由中门中导至拜位典仪唱乐舞生就位执事官各司其事内赞奏就位上就拜位典仪唱迎神乐作乐止内赞奏搢圭奏上香上三上香讫奏出圭复位内赞奏两拜兴平身【传赞陪祀官同】典仪唱奠帛行初献礼乐作内赞奏诣神位前执事官各捧帛爵跪进于各神位前乐暂止内赞赞读祝奏跪【传赞陪祀官同】读祝官取祝读讫乐作内赞奏俯伏兴平身【传赞陪祀官同】乐止典仪唱行亚献礼乐作【仪同初献惟不读祝】乐止典仪唱行终献礼【仪同亚献】乐止太常寺卿进立于坛东西向唱答福胙内赞奏诣饮福位奏搢圭奏跪光禄寺卿以福酒跪进于上右内赞奏饮福酒上饮讫光禄寺卿以福胙跪进于上右内赞奏受胙上受讫奏出圭俯伏兴平身奏复位内赞奏两拜兴平身【传赞陪祭官同】典仪唱彻馔乐作执事官于各神位前彻馔讫乐止典仪唱送神乐作内赞奏两拜兴平身【传赞陪祭官同】乐止典仪唱读祝官捧祝进帛官捧帛掌祭官捧馔各诣燎位乐作内赞奏礼毕乐止导引官导上入御幄易祭服陞辇还宫　乐章【仍旧】
　　嘉靖中更定遣官祝文【仪仍旧祝文某年月日遣官各帝称号俱同但去元世祖】曰仰惟诸帝昔皆奉天抚世创治安民皇祖景慕不忘春秋致祭着在令甲兹朕特建殿宇恭修恒祀时仲【春秋】谨遣辅臣以牲帛庶品用享列圣予惟冲昧敬体皇祖追报之防惟诸帝鉴临来格于斯庶副予诚之至尚飨分献官仪注　典仪唱分献官陪祭官各就位行初献奠帛礼毕唱分献官行礼赞引引诣东西庑神位前赞跪赞搢笏上香献帛爵出笏殿内赞跪分献官跪各神位前俟读祝毕俯伏兴平身复位亚终献礼【仪同初献】余随遣官行
　　先圣先师
　　嘉靖九年初祀伏羲神农黄帝尧舜禹汤文武周公孔子凡十一位于文华殿东间位各有主主各有龛防羲至武王南向周公西向孔子东向岁以仲春秋开讲前一日上亲致祭每月朔朢具酒果上服黄袍行礼间遣辅臣及大臣代拜十六年移祀于永明后殿行礼如初其后常遣官代行隆庆初罢仍于文华殿东室行礼　一前期一日太常寺博士捧祝版于文华殿上塡御名讫捧出　一正祭日早太常寺进笾豆祝帛陈设毕上至行礼　一陈设皇师防羲氏圣位皇师神农氏圣位皇师轩辕氏圣位帝师陶唐氏圣位帝师有虞氏圣位王师夏禹王圣位王师商汤王圣位王师周文王圣位王师周武王圣位每位铏一笾豆各二礼神制帛一白色先圣周公之位先师孔子之位每位铏一笾豆二帛一一正祭是日上具皮弁服由文华殿出内赞对引官
　　导上至拜位奏就位上就御拜位内赞导上至伏羲氏前奏搢圭奏上香讫诣各神位前俱奏上香讫奏出圭奏复位上复位奏再拜讫读祝官啓祝跪内赞奏跪上跪赞读祝讫奏俯伏兴平身读祝官安祝退奏再拜讫赞焚祝帛上退拜位之东立捧祝帛官出门奏礼毕内赞对引导上出还宫　一祝文维某年岁次某月某日皇帝某谨告于先圣诸师暨周公孔子曰予维后学之资必赖先圣遗集以为进修兹于明日【春秋】开讲学伏惟黙运神机觉我后学俾诚正之功不替庶治平之至可臻而圣道永有霑民之惠矣特用奠告惟圣师鉴焉谨告
　　先师孔子【释菜啓圣祠附】
　　国初诏正诸神封号惟孔子封爵特仍其旧每岁二丁传制遣官祭于国学每月朔朢遣内臣降香朔日则祭酒行释菜礼洪武四年令进士释褐诣国学行释菜礼十五年始诏天下儒学通祀孔子颁释奠仪二十六年颁大成乐器于天下府学令州县如式制造二十九年黜扬雄从祀进汉董仲舒后遇登极皆遣官祭告阙里又驾幸太学行释菜礼　永乐八年正文朝圣贤绘塑衣冠令合古制十九年北京国子监既定其南监春秋命祭酒行礼称皇帝谨遣　正统元年刋定从祀名爵位次颁行天下二年以宋胡安国蔡沈真徳秀从祀三年禁祀孔子释老宫八年追封元吴澄为临川郡公从祀　成化二年封董仲舒为广川伯胡安国建宁伯蔡沈崇安伯真徳秀浦城伯　治九年封宋杨时为将乐伯从祀　嘉靖九年厘正祀典始为木主题曰至圣先师孔子神位改大成殿为先师庙殿门为庙门四配称复圣顔子宗圣曽子述圣子思亚圣孟子之位十哲以下及门弟子皆称先贤某子之位左丘明以下称先儒某子之位申党即申枨祀止存枨公伯寮秦冉顔何荀况戴圣刘向贾逵马融何休王肃王弼杜预吴澄十三人俱罢祀林放蘧伯玉郑众卢植郑服防范七人各祀于其乡后苍王通欧阳修胡瑗陆九渊増入从祀凡笾豆乐舞之数皆更定焉其内臣降香亦罢　隆庆五年以本朝薛瑄从祀　万厯十二年以本朝王守仁陈献章胡居仁从祀
　　洪武二十六年释奠仪　一斋戒与祀帝王同　一传制仪见仪制司　一省牲牛一【今二】山羊五【今北羊】豕九【今十四】鹿一五【今一】　一陈设　正坛犊一羊一豕一豋一铏二笾豆各十簠簋各二帛一白色礼神制帛共设酒尊三爵三篚一于坛东南西向祝文案一于坛西　四配位每位羊一豕一豋一【今去】铏二笾豆各十【今八】簠簋各一【今二】爵三帛一篚一　十哲位　东五坛豕一分五帛一篚一爵三每位铏一笾豆各四簠簋各一酒盏一西五坛陈设同　东庑五十三位共十三坛【今四十七位分十六坛】共豕一【今三】帛一篚一爵一每坛笾豆各四簠簋各一酒盏四　西庑五十二位共十三坛【今四十八位分十六坛】陈设同　一正祭典仪唱乐舞生就位执事官各司其事分献官陪祭官各就位赞引引献官至盥洗所赞诣盥洗位搢笏出笏引至拜位赞就位典仪唱迎神奏乐乐止赞四拜【通赞陪祀官同】典仪唱行初献礼奏乐执事官捧帛爵诣各神位前赞引导遣官赞诣大成至圣文宣王【今称至圣先师孔子】神位前赞搢笏赞献帛执事以帛进奠讫执事以爵进赞引赞献爵出笏赞诣读祝位乐暂止跪【传赞众官皆跪】赞读祝读祝官取祝跪于献官左读讫赞俯伏兴平身赞诣兖国复圣公【今称复圣顔子】神位前搢笏献爵出笏诣郕国宗圣公【今称宗圣曽子】神位前沂国述圣公【今称述圣子思子】神位前邹国亚圣公【今称亚圣孟子】神位前仪并同前赞复位乐止典仪唱行亚献礼奏乐执事以爵献于神位前乐止典仪唱行终献礼奏乐【仪同亚献】乐止典仪唱饮福受胙赞诣饮福位跪搢笏执事以爵进赞饮福酒执事以胙进赞受胙出笏俯防兴平身复位赞两拜【传赞陪祀官同】典仪唱彻馔奏乐执事各诣神位前彻馔乐止典乐唱送神奏乐赞引赞四拜【传赞陪祀官同】典仪唱读祝官捧祝掌祭官捧帛馔各诣瘗位典仪唱望瘗奏乐赞引赞诣望燎位乐止赞礼毕　一祝文维洪武某年岁次某月某朔某日皇帝遣具官某致祭于大成至圣文宣王【先师及四配改定今称并如前注】惟王【今曰惟师】德配天地道冠古今删述六经垂宪万世谨以牲帛醴粢盛庶品祗奉旧章式陈明荐以兖国复圣公郕国宗圣公沂国述圣公邹国亚圣公配尚飨一分献官仪注【分献以翰林院修撰等官二员国子监博士等官二员】典仪唱分献官陪祭官各就位二拜复位读祝讫唱分献官行礼赞引赞诣盥洗所赞搢笏赞出笏赞陞坛赞诣神位前赞搢笏执事以帛进于分献官奠讫执事以爵进于分献官献讫赞出笏赞复位亚终献同至典仪唱望瘗各诣瘗位　一乐章　迎神大哉宣圣【今称孔圣】道德尊崇维持王化斯民是宗典祀有常精纯益隆神其来格于昭圣容　奠帛自生民来谁底其盛维王【今曰维师】神明度越前圣粢帛具成礼容斯称黍稷非馨惟神之聪　初献大哉圣王【今曰圣师】实天生徳作乐以崇时祀无斁清酤惟馨嘉牲孔硕荐修神明庶几昭格　亚献终献百王宗师生民物轨瞻之洋洋神其宁止酌彼金罍惟清且防登献成王于嘻成礼　彻馔牺象在前豆笾在列以享以荐既芬且洁礼成乐备人和神悦祭则受福率遵无越　送神有严学宫四方来宗恪恭祀事威仪雍雍歆格惟馨神驭还复明禋斯毕咸膺百福
　　今定配哲从祀牌位　四配复圣顔子【旧封兖国复圣公】宗圣曽子【旧封郕国宗圣公】述圣子思子【旧封沂国述圣公】亚圣孟子【旧封邹国亚圣公】　十哲先贤闵子【名损旧封费公】先贤冉子【名雍旧封薛公】先贤端木子【名赐旧封黎公】先贤仲子【名由旧封衞公】先贤卜子【名商旧封魏公】先贤冉子【名耕旧封郓公】先贤宰子【名予旧封齐公】先贤冉子【名求旧封徐公】先贤言子【名偃旧封吴公】先贤颛孙子【名师旧封陈公】　东庑先贤澹台灭明【旧封金乡侯】先贤原宪【旧封任城侯】先贤南宫适【旧封汝阳侯】先贤商瞿【旧封须昌侯】先贤漆雕开【旧封平兴侯】先贤司马耕【旧封睢阳】先贤有若【旧封平隂侯】先贤巫马施【旧封东阿侯】先贤顔辛【旧封阳谷侯】先贤曹卹【旧封上蔡侯】先贤公孙龙【旧封枝江侯】先贤秦商【旧封冯翊侯】先贤顔高【旧封靁泽侯】先贤壤驷赤【旧封上郢侯】先贤石作蜀【旧封成纪侯】先贤公夏首【旧封钜平侯】先贤后处【旧封胶东侯】先贤奚容蒧【旧封济阳侯】先贤顔祖【旧封富阳侯】先贤句井疆【旧封滏阳侯】先贤秦祖【旧封禋城侯】先贤县成【旧封武城侯】先贤公祖句兹【旧封即墨侯】先贤燕伋【旧封汧源侯】先贤乐欬【旧封建城侯】先贤狄黒【旧封林虑侯】先贤孔忠【旧封郓城侯】先贤公西蒧【旧封徐城侯】先贤顔子仆【旧封宛句侯】先贤施之常【旧封临濮侯】先贤秦非【旧封华亭侯】先贤申枨【旧封文登侯】先贤顔浍【旧封济隂侯】先儒糓梁赤【旧封睢阳侯】先儒高堂生【旧封莱芜伯】先儒毛苌【旧封乐寿伯】先儒后苍　先儒杜子春【旧封缑氏伯】先儒韩愈【旧封昌黎伯】先儒程颢【旧封豫国公】先儒邵雍【旧封新安伯】先儒司马光【旧封温国公】先儒胡安国【旧封建宁伯】先儒杨时【旧封将乐伯】先儒张栻【旧封华阳伯】先儒陆九渊先儒许衡【旧封魏国公】　旧有堂邑侯顔何兰陵伯荀况
　　彭城伯刘向司空王肃司徒杜预今黜　中牟伯郑众良乡伯卢植荥阳伯服防今改祀于乡　莱芜侯曽防泗水侯孔鲤改入啓圣祠从祀　西庑先贤宓不齐【旧封单父侯】先贤公冶长【旧封密侯】　先贤公晳哀【旧封北海侯】先贤高柴【旧封共城侯】先贤樊须【旧封益都侯】先贤公西赤【旧封钜野侯】先贤梁鳣【旧封千乘侯】先贤冉孺【旧封临沂侯】先贤伯防【旧封沭阳侯】先贤冉季【旧封诸城侯】先贤漆雕徒父【旧封高宛侯】先贤漆雕哆【旧封濮阳侯】先贤商泽【旧封邹平侯】先贤任不齐【旧封当阳侯】先贤公良孺【旧封牟平侯】先贤公肩定【旧封梁父侯】先贤邬单【旧封聊城侯】先贤罕父黒【旧封祈乡侯】先贤荣旂【旧封厌次侯】先贤左人郢【旧封南华侯】先贤郑国【旧封朐山侯】先贤原亢【旧封乐平侯】先贤亷洁【旧封胙城侯】先贤叔仲会【旧封博平侯】先贤公西舆如【旧封临朐侯】先贤邽巽【旧封高唐侯】先贤陈亢【旧封南顿侯】先贤琴张【旧封阳平侯】先贤步叔乘【旧封博昌侯】先儒左丘明【旧封中都伯】先儒公羊高【旧封临淄侯】先儒伏胜【旧封乘氏伯】先儒孔安国【旧封曲阜伯】先儒董仲舒【旧封广川伯】先儒王通　先儒周敦頥【旧封道国公】先儒欧阳修　先儒张载【旧封郿伯】先儒程頥【旧封洛国公】先儒胡瑗　先儒朱熹【旧封徽国公】先儒吕祖谦【旧封开封伯】先儒蔡沈【旧封崇安伯】先儒真徳秀【旧封浦城伯】先儒薛瑄　先儒王守仁　先儒陈献章先儒胡居仁　旧有寿张侯公伯寮新息侯秦冉考城伯戴圣岐阳伯贾逵扶风伯马融任城伯何休偃师伯王弼今黜　内黄侯蘧伯玉长山侯林放高密侯郑新野伯范临川郡公吴澄【今改祀于乡】　曲阜侯顔无繇改入啓圣祠从祀淄川侯申党即申枨今革存枨
　　凡祭期
　　洪武元年定以春秋上丁日降香遣官祭孔子于国学七年仲春上丁日食改用次丁　成化二十二年二
　　月朔当释菜値上丁令以次日释菜
　　凡祭器礼物乐舞
　　洪武四年更定各置髙案笾豆簠簋豋铏悉用甆器牲用熟乐舞生择监生及文武大臣子弟在学者预教习之【今用太常乐舞生】　正统三年令祭丁品物非其土产者鹿以羊代榛栗以所产果品代　景泰六年奏准以两庑祭品俭薄増豕四只枣栗各五十斤黍稷各一斗形盐五十斤南京国子监一体増设　成化十二年増乐舞为八佾笾豆各十二　嘉靖九年令南京国子监祭用十笾十豆天下府州县八笾八豆乐舞俱止六佾　凡六品以下官不陪祭者先期一日赴庙瞻拜
　　月朔释菜仪
　　其日清晨执事者各司其事分献官各官分列于大成门内监生排班俟献官至通赞唱排班献官以下各就位通赞唱班齐鞠躬拜兴拜兴平身引赞诣献官前唱诣盥洗所献官盥手帨手讫引赞唱诣酒尊所司尊者举羃酌酒讫引赞唱诣至圣先师孔子神位前跪献爵俯伏兴平身执事者【行事并同】引赞唱诣复圣顔子神位前宗圣曽子神位前述圣子思子神位前亚圣孟子神位前【仪并同】十哲两庑分献官一同行礼毕引赞同唱复位引赞导献官分献官至原拜位立通赞唱鞠躬拜兴拜兴平身礼毕
　　啓圣祠祭仪
　　嘉靖九年令两京国子监并天下学校各建啓圣公祠中祀叔梁纥题称啓圣公孔子之位以顔无繇曽防孔鲤孟孙氏配俱称先贤某氏之位程珦朱松蔡元定从祀俱称先儒某氏之位每岁仲春秋上丁日遣国子监祭酒行礼南监司业行礼　一陈设正位羊一豕一笾豆各八簠簋各二铏二爵三帛一篚一　东配豕一爵三帛一篚一每位簠簋各一笾豆各四　西配【同】　东西从祀同　一正祭是日三更引赞导遣官至盥洗所搢笏出笏典仪唱执事官各司其事遣官就位迎神四拜【两庑分献官同】典仪唱奠帛行初献礼遣官由庙左门入赞诣啓圣公孔氏神位前搢笏献爵出笏诣读祝位跪读讫俯伏兴平身【两庑分献官同】赞诣先贤顔氏神位前献帛献爵诣先贤曽氏先贤孔氏先贤孟孙氏各神位前【仪并同前两庑分献官同】献帛爵讫复位典仪唱行亚献行终献礼【仪同初献】典仪唱彻馔讫唱送神四拜【两庑分献官同】典仪唱读祝官捧祝掌祭官捧帛馔各诣瘗位唱望瘗捧祝帛馔官至瘗所赞引赞诣望瘗位赞礼毕　一祝文维某年某月某日皇帝谨遣具官某致祭于啓圣公孔氏曰惟公诞生至圣为万世王者之师功徳显著兹因仲【春秋】特用遣祭以先贤顔氏曽氏孔氏孟孙氏配尚享
　　先农
　　洪武二年始建先农坛于山川坛西南列为大祀每岁亲祭遂耕耤田以后稷氏配已又奉仁祖配后改中祀止遣应天府官致祭不设配位祭毕犹亲耕耤田永乐定都建坛如南京遣顺天府官致祭自后遇登极初行耕耤田礼则亲祭每岁以仲春上戊日遣官致祭嘉靖十六年谕凡亲耕则戸部尚书先祭先农上至止行三推礼万厯四年改铸神只坛祠祭署印仍掌行耕耤事务洪武二十六年定　一斋戒三日　一省牲牛一羊一豕一鹿一兔一　一陈设先农之神南向犊一羊一豕一豋一铏二笾豆各十簠簋各二帛一青色礼神制帛设酒尊三爵三篚一于坛南西向祝文案一于坛西一正祭典仪唱乐舞生就位执事官各司其事赞引引献官至盥洗所搢笏出笏赞就位典仪唱瘗毛血迎神奏乐乐止赞四拜【陪祭官同】典仪唱奠帛行初献礼乐作赞诣神位前献帛献爵讫诣读祝位跪读毕赞俯伏兴平身复位乐止行亚献礼乐作乐止行终献礼【仪同】典仪唱饮福受胙讫俯伏兴平身复位赞两拜彻馔奏乐执事于神位前彻馔乐止唱送神奏乐赞四拜乐止典仪唱捧祝帛馔各诣瘗位礼毕　一祝文维洪武某年岁次某甲子月某日皇帝谨遣具官某致祭于先农之神惟神初兴农事乃种嘉谷为民立命万世永赖今将东作亲耕耤田谨以牲醴庶品用修常祀尚享　一乐章　迎神东风啓蛰地脉奋然苍龙挂角煜煜天田民命惟食创物有光圜钟既奏有降斯筵　奠帛帝出乎震天发农祥神降于筵蔼蔼洋洋礼神有帛其色惟苍岂伊具物诚敬之将　初献九谷未分庶草攸同表为嘉种实在先农黍稌斯丰酒醴是共献奠之初以蕲感通　亚献倬彼甫田其隰其原耒耜云载骖御之间报本思享亚献惟防神共歆之自古有年　终献帝耤之典享祀是资洁丰嘉栗咸仰于斯时维亲耕享我农师礼成于三以讫陈词　彻馔于赫先农歆此洁修于篚于爵于馔于羞礼成告彻神惠敢留馂及终亩丰年是求　送神神无不在于昭于天曰迎曰送于享之筵冠裳在列金石在悬往无不之其佩翩翩　望瘗祝帛牲醴先农既歆不留不亵瘗之厚深有幽其瘗有赫其临曰礼之常匪今斯今
　　嘉靖九年更定一祭品每亲祭加和羮胙牛各一只豚胉豕一口余如旧例　一祭仪前三日太常寺奏致斋如常祀仪上先期致告于庙至日上诣坛所具服殿具皮弁服典仪唱乐舞生就位执事官各司其事内赞导引官导上至拜位内赞奏就位典仪唱瘗毛血迎神乐作乐止内赞奏四拜【传赞百官同】典仪唱奠帛行初献礼乐作执事官捧帛爵跪奠于神位前讫内赞奏跪【传赞百官同】乐暂止内赞唱读祝读祝官跪于神位前右读讫乐作赞俯伏兴平身【传赞百官同】乐止典仪唱行亚献礼乐作执事官捧爵跪奠于神位前讫乐止典仪唱行终献礼乐作执事官捧爵跪奠于神位前讫乐止太常寺官进立坛东西向唱答福胙内赞奏跪奏搢圭光禄寺官以福酒跪进于上右内赞奏饮福酒上饮讫光禄寺官以胙跪进于上右内赞奏受胙上受讫奏出圭俯伏兴平身奏二拜【传赞百官同】典仪唱彻馔乐作执事官诣神位前彻馔讫乐止典仪唱送神乐作内赞奏四拜【传赞百官同】乐止典仪唱读祝官捧祝掌祭官捧帛馔各诣瘗位乐作礼毕乐止上还具服殿更翼善冠黄袍行耕耤田礼　一祝文维嘉靖某年某月某日嗣天子某致祭于先农之神曰惟神肇兴农事始种嘉谷立斯民命万世永赖兹当东作之期亲耕耤田惟赖神慈黙思化理俾年谷丰茂率土皆同谨以牲帛醴齐之仪用申祭告之诚尚享　一乐章【仍旧】
　　先蚕【后罢】
　　嘉靖九年初建先蚕坛于北郊岁春择日皇后躬祀先蚕行亲蚕礼十年改筑坛于内廷致祭行亲蚕礼　一斋戒前期三日尚仪奏致斋三日内执事并司赞六尚等女官及应入坛者各斋二日　一省牲羊二豕一鹿一兔一　一陈设先蚕氏之神羊二豕一豋一笾豆各六簠簋各二帛一篚一酒尊三爵三酒盏三十祝案一一正祭先一日蚕官令陈乐女生位于坛南设皇后拜
　　位于坛下北向次公主次内命妇次外命妇拜位俱异位重行北向设内赞位于坛南设司赞位于皇后拜位之东西设司賔位于外命妇班之北东西相向皇后至坛所入具服殿少憩司賔先引外命妇列于先蚕坛下东西相向以北为上尚仪诣皇后前奏请皇后易服出殿门将至坛内赞唱乐女生就位执事官各司其事导引女官导皇后至拜位司赞奏就位次公主次内命妇又次外命妇各就拜位内赞唱瘗毛血迎神乐作乐止司赞奏四拜【公主以下同】内赞唱奠帛行初献礼乐作执事官捧帛爵跪于神位前各奠讫乐暂止内赞唱读祝司赞奏跪皇后跪【公主以下同】读祝女官跪于神位前右读讫乐作司赞奏兴皇后兴【公主以下同】乐止内赞唱行亚献礼乐作执事官捧爵跪奠于神位前讫乐止内赞唱行终献礼【仪同亚献】执事女官进立于坛东西向唱赐福胙司赞奏跪皇后跪执事女官以福酒跪进于皇后右奏饮福酒皇后饮讫执事女官以胙跪进于皇后右奏受胙皇后受讫司赞奏兴皇后兴司赞奏二拜【公主以下同】内赞唱彻馔乐作执事女官诣神位前彻馔讫乐止内赞唱送神乐作司赞奏四拜【公主以下同】乐止内赞唱读祝官捧祝执事官捧帛馔各诣瘗位乐作乐止司赞唱礼毕皇后还具服殿更常衣行亲蚕礼　一祝文维某年某月某日皇后致祭于先蚕氏之神曰惟神肇兴蚕织衣我烝民万民永赖时维季春躬行采桑礼仰冀黙垂庇佑相兹蚕事率土大同惟神之休敬以牲帛醴齐之仪用申祭告尚享如遇令官则去躬行采桑礼一句更云用修常典又改用申为谨用　一乐章　迎神贞和之曲于穆惟神肇啓蚕桑衣我万民保我家邦兹举旷仪春日载阳恭迎霞驭灵气洋洋　奠帛寿和之曲【初献同】神其临只有苾有芬乃献玉齍乃奠文纁仰祈昭鉴淑气氤氲顾兹蚕妇祁祁如云　亚献顺和之曲载举清觞蚕祀孔明以格以飨鼓瑟吹笙隂教用彰坤仪允贞神之听之鉴此禋诚　终献宁和之曲神之格思桑土是宜三缫七就惟此茧丝献礼有终神不我遗锡我纯服藻绘皇仪　彻馔安和之曲俎豆具彻式礼莫愆既匡既勅我祀孔防我思古人葛覃惟贤明灵歆只永顾桑阡送神恒和之曲【望瘗同】神之升矣日霁霞蒸相此女红
　　抒轴其兴兹返宫鸾鳯翔腾瞻望弗及永锡嘉徴凡太常寺执事人役先一日入坛具祝版祭品香帛本日晩送交蚕宫令转送执事女官其厨役等项不许以铺排名色擅入坛内祭毕蚕宫令祭品交还太常寺凡乐女生奏乐止用歌不用舞　凡陪祀文官四品以上武官三品以上命妇各造给陪祀牌一面牌式较陪祀官减三之一
　　先医
　　嘉靖十五年建圣济殿于文华殿后以祀先医岁用羊一豕一铏二簠簋各二笾豆各八帛一遣太医院正官行礼　二十一年又建景惠殿于太医院上祀三皇配以勾芒祝融风后力牧而附歴代医师于两庑凡二十八人岁遣礼部堂上官一员行礼太医院堂上官二员分献二殿之祭并以春冬仲月上甲日　一陈设殿中正坛犊一羊一豕一豋一铏二笾豆各十簠簋各二爵三酒尊一帛一篚一祝案一　东配位一坛羊一豕一铏一笾豆各十簠簋各一爵六帛一篚一　西配位一坛陈设同东庑医师十四位僦大季天师岐伯伯高鬼防区俞跗少俞少师桐君太乙雷公马师皇伊尹神应王扁鹊仓公淳于意张机陈设分为三坛每坛豕一笾豆各六簠簋各一酒盏五爵三帛一篚一　西庑医师十四位华陀王叔和皇甫谧抱朴子葛洪巢元方真人孙思邈药王韦慈藏啓子王冰钱乙朱肱李杲刘元素张元素朱彦修陈设同　一正祭赞引对引导遣官至咸济门赞诣盥洗所赞搢笏洗讫赞出笏典仪唱执事官各司其事赞引赞就位典仪唱迎神赞四拜赞引赞陞坛导遣官至中香案前赞跪赞搢笏赞上香赞引引至东香案前赞跪上香讫引至西香案前赞跪上香讫赞出笏赞复位太医院堂上官于两配位香案前上香讫典仪唱奠帛行初献礼赞引赞陞坛引至神位前赞搢笏赞献帛赞三献爵献讫赞出笏赞诣读祝位赞跪赞读祝读讫赞俯伏兴平身赞复位两配位执事自献【两庑仪同正殿】典仪唱亚献礼终献礼【仪亦同初献惟不献帛不读祝】典仪唱彻馔执事彻讫典仪唱送神赞引赞四拜典仪唱读祝官捧祝掌祭官捧帛馔各诣燎位赞引赞礼毕　一祝文维某年某月某日皇帝遣官某致祭于太昊伏羲氏炎帝神农氏黄帝轩辕氏曰仰惟圣神继天立极开物成务寿世福民尤重于医所以赞帝生徳立法配品惠我天民功其博矣时维仲【春冬】特修常祀尚冀黙施防化大着神功深资妙剂保和朕躬期于一世之生民咸蠲疾疚跻于仁寿之域以永上帝之恩不亦丕显欤以勾芒氏之神祝融氏之神风后力牧氏之神配尚享







　　礼部志稿卷二十九
<史部,职官类,官制之属,礼部志稿>
　　钦定四库全书
　　礼部志稿卷三十
　　明　俞汝楫　编
　　祠祭司职掌
　　旗纛
　　洪武元年诏定亲征遣将诸礼仪以为古者天子亲征则类于上帝造于祖宜于社祃于所征之地祭所过山川若遣将出师亦告于庙社祃祭旗纛而后行于是诸儒议上具载大明集礼中今牙旗六纛藏之内府其庙在山川坛每岁仲秋祭山川日遣官祭于旗纛庙霜降日又祭于教塲至岁暮享太庙日又祭于承天门外俱旗手衞指挥行礼永乐后别有神旗之祭专祭火雷之神每月朔朢神机营提督官请祭于教塲今系总督京营戎政官奏请祭毕复命祃祭
　　一斋戒皇帝清斋一日大将陪祭官以下皆如之　一省牲前期二日设皇帝大次于庙庭之东省牲位于南门外前一日导驾官同太常寺卿导驾诣大次皇帝服通天冠绛纱至省牲位廪牺令率其属牵牲自东西行过御前省讫牵诣神厨太常卿奏请诣神厨视鼎镬涤溉讫遂烹牲驾还大次　一陈设前一日执事设神案于庙殿中之北军牙东立纛位西设笾十有二于神位东三行西上豆十有二于神位西三行东上簠簋二于笾豆间簠东簋西铏三豋三于笾豆前俎三于豋铏前香案于俎前爵坫于香案前沙池于爵坫前设酒尊所于庙庭东币篚位于酒尊北爵洗位于尊南御洗位于爵洗南瘗坎于神位西北设席于坎位前上置酒并椀五雄鸡五以伺酧神设御位于庙庭之南正中北向大将及陪祭官从后异等重行文东武西皆北向　一正祭是日清晨建牙旗六纛于神位后旗东纛西皇帝服武弁服导驾官同太常寺卿导皇帝自左南门入就位赞礼唱迎神大乐作太常卿奏请诣盥洗位皇帝至盥洗位搢圭盥帨讫出圭请诣爵洗位搢圭执爵官以爵进受爵涤爵拭爵讫以授执爵官再进爵亦如之出圭请诣酒尊所搢圭执爵官以爵进受爵司尊者举羃酌醴齐讫以授执爵官再进爵亦如之出圭请诣军牙神位前爵币前行皇帝升庙坛乐作至神位前奏跪搢圭三上香奠币三祭酒奠爵出圭乐止读祝官跪读祝于神右讫太常卿奏俯伏兴乐作奏拜兴拜兴平身乐止请诣六纛神位前礼同复位亚献终献不奠帛读祝余皆如之讫赞礼唱饮福受胙太常卿奏诣饮福位奏鞠躬乐作奏拜兴拜兴平身乐止复位赞礼唱彻豆乐作掌祭官各彻豆乐止太常卿奏皇帝饮福受胙免拜赞礼唱陪祭官皆再拜传赞讫赞礼唱送神太常卿奏鞠躬乐作奏拜兴拜兴平身乐止【传赞同】赞礼唱望燎读祝官取祝捧币官取币掌祭官取馔诣燎所太常卿奏诣望燎位燎举执事杀鸡刺血于酒椀中酬神燎半太常卿奏礼毕仍同导驾官引还大次【内设爵洗位涤爵拭爵上香祭酒神前再拜赐胙免拜等仪后并省】
　　祭所过山川仪
　　右与祃祭同但岳镇海渎则用太牢其次用少牢又次用特牲行速止用酒脯仍设笾豆各一笾实鹿脯豆实鹿臡赞以礼官不用太常奠帛行酌献礼无亚献终献祭毕望瘗不用鸡酒
　　仲秋祭仪【洪武二十六年定　霜降同】
　　一斋戒二日　一省牲牛一羊一豕一　一陈设神七位【南向】旗头大将六纛大将五方旗神主宰战船正神金鼓角铳炮之神弓弩飞鎗飞石之神阵前阵后神只五昌等众犊一羊一豕一豋一铏二笾豆各十簠簋各二帛七黒二白五礼神制帛共设酒尊三爵三酒盏三十篚一于坛东南西向祝文案一于坛西　一正祭赞引引献官至盥洗所盥洗教坊司奏乐典仪唱执事官各司其事赞引赞就位典仪唱迎神乐作乐止赞引赞四拜【陪祭官同】典仪唱奠帛行初献礼奏细乐执事捧帛爵进赞引引献官诣神位前奠献讫赞诣读祝位赞跪乐止读祝讫奏乐赞俯伏兴平身赞复位乐止典仪唱行亚献礼奏乐执事官捧爵赞引引献官诣神位前献讫乐止典仪唱行终献礼【仪同亚献唱饮福受胙以下如常仪】　一祝文维某年某月某日皇帝遣具官某致祭于旗头大将六纛大将五方旗神主宰战船正神金鼓角铳炮之神弓弩飞鎗飞炮之神阵前阵后神只五昌等众维神钦天命而无私助扬威武有功国家兹当仲秋谨遵常典特以牲醴遣官致祭神其鉴之尚享
　　岁暮祭仪
　　一陈设羊一豕一果五爵三帛一　一祝文维某年某月某日皇帝遣具官某致祭于旗纛之神维神之灵实壮威武适当岁暮礼宜时祀敬陈牲醴神其鉴之尚享
　　朔朢日祭神旗仪
　　一陈设羊一豕一无帛　一正祭赞引引献官就位赞四拜赞初献礼赞跪赞读祝讫赞俯伏兴平身赞亚献礼赞终献礼赞四拜赞讫焚祝所讫赞礼毕　一祝文维某年某月某日皇帝遣具官某致祭于天威神机火雷无敌大将军之神维神威勇猛厉刚劲精彊訇雷掣电歘火奔风防国庀民厥功显著肃靖凶暴宁谧封疆遇有征讨惟神是赖驱锋遣镝端直竒妙万发万中叠贯连穿破敌致胜如拉枯朽无坚不摧无悍不灭神其蓄鋭毓灵用之则应特以牲品致祭神其享之
　　五祀
　　旧制每岁孟春遣内官祭司戸之神于宫门外道左南向孟夏遣内官祭司灶之神于内府大庖厨前中道南向季夏遣司礼监官祭中霤之神于文楼前西向孟秋遣守门内官祭司门之神于午门前西角楼东向孟冬遣内官祭司井之神于内府大庖厨井前南向俱羊一豕一果品五礼神制帛一岁暮合祭于太庙丹墀之西羊五豕五果品五礼神制帛五遣太常寺少卿行礼今改以时享太庙日祭司户司灶司门司井之神而祭中霤并合祭日期及各遣官仪物并如旧
　　一正祭赞引引献官诣盥洗所洗讫出笏就位赞四拜赞行初献礼赞诣神位前搢笏奠帛献爵【如素祭献茶】出笏复位赞跪读祝讫俯伏兴平身赞行亚献终献礼俱执事者捧爵自跪献于神位前讫赞四拜赞焚祝帛赞诣焚祝所赞礼毕　分祭祝文维某年某月某曰皇帝遣具官某致祭于司戸之神曰职司于戸谨出入之行藏昼开暮阖衞防无私时维孟春谨以牲醴致祭神其鉴知尚享　司灶之神曰日用饮食必资于灶爨有常所神实司之时维孟夏谨以特醴致祭神其鉴知尚享　中霤之神曰室之中霤神司其职居中向明照察无私时维季夏谨以牲醴致祭神其鉴知尚享　司门之神曰职司于门谨出入之行藏昼开暮阖衞防无私时维孟秋谨以特醴致祭神其鉴知尚享　司井之神曰神司兹井源泉清洁其用日新以供饮食时维孟冬谨以牲醴致祭神其鉴知尚享合祭祝文曰维神安养防衞各着厥功兹当岁暮特以牲醴报祭神其鉴知尚享京都祀典
　　按职掌载南京十一庙皆在鸡鸣山之阳后层汉寿亭侯又于都城増京都太仓天妃凡三庙今先京师诸庙而在南京者以类列焉
　　京师
　　北极佑圣宫即真武庙开国靖难神多效灵故祀之每岁元旦圣旦三月三日九月九日每月朔朢日俱用素馐遣太常寺堂上官行礼国有大事则告
　　东岳泰山庙洪武三年春秋合祀于山川坛二十一年后春附祭于郊秋祭仍旧今罢惟每岁圣旦及三月二十八日用牛一羊一豕一果品五帛一遣太常寺堂上官祭于其庙
　　都城隍庙旧从祀于郊坛圣旦及五月十一日遣太常寺官祭于其庙嘉靖九年罢从祀増庙祭一坛每岁仲祭神只日用犊一羊一豕一铏二簠簋各二笾豆各十帛一遣官诣庙致祭国有大事则告
　　京都大仓神庙洪武初建于南京永乐后京师祭如之每岁春秋仲月择日用羊一豕一饼馓果品馒头糕各五帛一遣户部堂上官祭
　　司马马祖先牧神庙国初筑坛于南京后湖并祀今立庙如之每岁二八月中旬择日遣太仆寺官祭
　　济神祠西海子源出西山绕瓮山后东入都城南出玉河入于大通漕渠嘉靖十五年建金海神祠于大内西苑涌泉亭以祀宣灵济之神水府之神司舟之神二十二年改今名每岁仲春秋上壬日用羊一豕一铏二簠簋二笾豆各六帛七遣太常卿行礼
　　灵济宫福州闽县原建宫祀南唐徐知证知谔兄弟永乐十五年上寝疾药罔效祷之即瘳于是建宫京师封金阙玉阙真人十六年改封真君每岁元旦冬至二真君仙妃生辰用帛素羞遣太常寺堂上官行礼每月朔朢本宫住持行礼国有大事则告而福州旧例每六年挂袍太常寺遣官赍送万厯四年奏罢遣官止预行本省如式织造即令布政司堂上官祭告挂换
　　元世祖庙洪武初年建每岁二八月中旬择日遣顺天府祭嘉靖二十四年罢
　　汉前将军汉寿亭侯关公庙旧称寿亭侯嘉靖十年始正今称每岁五月十三日以侯生辰用牛一羊一豕一果品五帛一遣太常寺堂上官行礼国有大事则告宋文丞相祠永乐六年建每岁春秋仲月用羊一豕一果品五帛一遣顺天府尹行礼
　　荣国恭靖公姚广孝祠旧配享于太庙嘉靖九年移祀大兴隆寺后寺燬移崇国寺每岁春秋用羊一豕一果品五帛一遣太常寺堂上官行礼
　　南京
　　北极真武庙每岁三月三日九月九日用素羞遣南京太常寺官祭
　　都城隍庙洪武二年封京都城隍祀之三年正城隍号命从祀于山川坛二十年改建庙二十一年后春附祭于郊秋祭仍旧今罢惟每岁八月祭帝王后一日遣南京太常寺官祭
　　京都太仓神庙每岁二八月十五日遣南京户部官祭天妃宫宫在龙江关永乐五年建每岁以正月十五日二月二十三日遣南京太常寺官致祭
　　五显灵顺庙每岁四月八日九月二十八日遣南京太常寺官祭
　　道林真觉普济禅师庙即寳志公洪武初建塔庙于鸡鸣山上每岁三月十八日用素羞遣南京太常寺官祭祠山广惠庙祀张渤每岁二月十八日遣南京太常寺官祭
　　汉前将军汉寿亭侯闗公庙洪武二十七年自津桥改建于鸡鸣山与真武城隍五显祠山及蒋卞曹刘衞国共称十庙每岁四孟及岁暮遣应天府官祭五月十三日又遣南京太常寺官祭　汉秣陵尉蒋忠烈庙晋成阳卞忠贞公庙宋济阳曹武惠王庙南唐刘忠肃王庙元衞国忠肃公庙五庙祀汉蒋子文晋卞壸宋曹彬南唐刘仁瞻元福寿俱洪武二十年改建岁以四孟朔及除日遣应天府官祭永乐七年进封子文忠烈武顺昭灵嘉佑王忠烈旧庙四月二十八日以生辰加一祭
　　功臣庙洪武二年建每四孟岁暮遣勲戚大臣祭　殿中正位中山武宁王徐达开平忠武王常遇春岐阳武靖王李文忠宁和武顺王邓愈东瓯襄武王汤和黔宁昭靖王沐英　东序西向都指挥使冯国用郢国公佥都督耿再成西海武庄公佥都督丁徳兴济国公都督同知张德胜蔡国忠毅公靖海侯吴祯海国襄毅公平章康茂才蕲国武义公副使茅成东海郡公　西序东向叅政胡大海越国武庄公都督同知赵徳胜梁国公广徳侯华髙巢国武庄公都督同知俞通海虢国忠烈公江隂侯吴良江国襄烈公宣宁侯曹良臣安国忠烈公安陆侯吴复黔国威毅公副使孙兴祖燕山忠愍侯两庑各设牌一总书故功臣指挥千百戸衞所镇抚之灵　又大功坊中山王家庙永乐三年令每岁正旦清明中元十月朔冬至遣太常寺官祭以少牢
　　有司祀典上
　　旧典杂列各处山川土神古今圣贤忠臣烈士能御大灾能捍大患以劳定国以死勤事或奉特勑建庙赐额或沿前代降勑防持者皆着祀典秩在有司不可胜列惟岳镇海渎及歴代帝王陵寝凡遇登极必遣官分投祭告特重其礼故备列之
　　岳镇海渎
　　东岳泰山山东泰安州祭　西岳华山陜西华隂县祭中岳嵩山河南河南府祭　南岳衡山湖广衡州府
　　祭　北岳恒山直真定府祭　东镇沂山山东青州府祭　西镇吴山陜西陇州祭　中镇霍山山西平阳府祭　南镇会稽山浙江绍兴府祭　北镇医巫闾山辽东祭　东海山东莱州府祭　西海山西蒲州祭南海广东广州府祭　北海怀庆府祭　江渎四川成都府祭　河渎山西蒲州祭　淮渎河南南阳府祭济渎河南怀庆府祭
　　帝王陵寝
　　伏羲氏河南陈州祭　娲皇氏山西赵城县祭　神农氏湖广酃县祭　轩辕氏陜西延安府祭　少昊氏山东曲阜县祭　高阳氏高辛氏直滑县祭　尧帝山东东平州祭　舜帝湖广宁逺县祭　夏禹王浙江会稽县祭　商汤王山西荣河县祭　商中宗直内黄县祭　商高宗河南陈州祭　周文王周武王周成王周康王汉高祖俱陜西西安府祭　汉文帝陜西咸宁县祭　汉景帝陜西西安府祭　汉武帝陜西兴平县祭　汉宣帝陜西长安县祭　汉光武河南孟津县祭后魏文帝陜西富平县祭　隋髙祖陜西扶风县祭
　　【有司自祭不在三十六陵内】　唐高祖陜西三原县祭　唐太宗陜西醴泉县祭　唐宪宗陜西蒲城县祭　唐宣宗陜西泾阳县祭　周世宗河南郑州祭　宋太祖宋太宗宋真宗宋仁宗俱河南巩县祭　宋孝宗宋理宗俱浙江会稽县祭　元世祖顺天府祭【嘉靖中罢】
　　凡应祀神只
　　洪武元年令郡县访求应祀神只名山大川圣帝明王忠臣烈士凡有功于国家及惠爱在民者具实以闻着于祀典有司岁时致祭　二年令有司时祀祀典神只其不在祀典而常有功徳于民事迹昭著者虽不祭其祠宇禁人毁撤　三年遣官访歴代帝王陵庙令具图以进　四年遣使祭歴代帝王陵寝始罢天下府州县祀三皇又令歴伐帝王但在中原安养人民者俱春秋祭祀惟逺而在偏方与在中原而昏愚者俱不祭亦不禁樵采　七年令礼部颁祭岳镇海渎仪于所在有司九年遣官行视歴代帝王陵寝凡三十六陵令百步
　　内禁樵采设陵戸二人看守有司督近陵之民以时封培每三年一降香致祭　二十六年定各处圣帝明王忠臣烈士载在祀典不系淫祠者其庙宇陵寝皆要备知其处每年定夺日期或差官往祭或令有司自祭礼部悉理之
　　前代陵寝
　　天顺八年令各处帝王陵寝被人毁发者所在有司即时脩理如旧仍令附近人民一丁看防免其差徭
　　凡神只坛庙
　　嘉靖九年令各处应祀神只帝王忠臣孝子功利一方者其坛塲庙宇有司修葺依期斋祀勿亵勿怠
　　凡靖难间革除被罪诸臣
　　隆庆六年令各地方官查其生长乡邑或特为建祀或即附本处名贤忠节祠岁时俱以礼致祭
　　凡各处乡贤名宦祠
　　万厯二年令各抚按官查勘厘正有不应入祠者即行革黜
　　有司祀典下
　　洪武二十六年着令天下府州县合祭风云雷雨山川社稷城隍孔子及无祀鬼神等有司务要每岁依期致祭其坛墠庙宇制度牲醴祭器体式俱载洪武礼制今列于后
　　社稷【府州县同】
　　坛制东西二丈五尺南北二丈五尺高三尺【俱用营造尺】四出陛各三级坛下前十二丈或九丈五尺东西南各五丈缭以周墙四门红油北门入　石主长二尺五寸方一尺埋于坛南正中去坛二尺五寸止露圆尖余埋土中　神号各布政司寓治之所虽系布政司官致祭亦合称府社府稷府称府社之神府稷之神州称州社之神州稷之神县称县社之神县稷之神　神牌牌二以木为之朱漆青字身髙二尺二寸濶四寸五分厚九分座高四寸五分濶八寸五分厚四寸五分临祭设于坛上以矮桌盛顿祭毕藏之　房屋神厨三间用过梁通连深二丈四尺中一间濶一丈五尺九寸旁两间每一间濶一丈二尺五寸锅五口每口二尺五寸库房间架与神厨同【内用壁不用连】宰牲房三间深二丈二尺五寸三间通连中一间濶一丈七尺五寸九分旁二间各濶一丈于中一间正中凿宰牲小池长七尺深二尺濶三尺甎砌四面安顿木架于上宰牲血水聚于池内祭毕担去仍用盖房门用锁【宰牲房前旧有小池者仍旧制不必更改无者不必凿池止于井内取水】涤牲桶四只寛大可以容牲　祝版以木为之白纸写文贴其上祭毕焚之　祭器牲匣四以木为之朱漆底盖各髙六寸长三尺三寸濶二尺二寸盖两头用铜环二个底两旁用铜环四个笾豆簠簋俱用瓷楪簠簋楪稍大酒尊三用磁尊每尊用盖布巾一酌酒杓一爵六用磁爵铏一用瓷椀香炉二设于坛之左右　案桌神牌案二高一尺一寸濶一尺九寸长三尺三寸边豆簠簋案四髙一尺一寸濶一尺九寸长三尺三寸牲匣案四高六寸濶二尺四寸长三尺五寸祝案一高一尺一寸濶一尺九寸长三尺三寸酒尊案一高二尺七寸五分濶一尺五寸长五尺桌面剜三孔仍用木版一片横装于剜孔之下以盛酒尊爵帛案一髙二尺七寸五分濶二尺三寸长三尺　盥具尊一用瓷瓮酌水杓一盆一锡铜瓷随用帨布一案一高二尺七寸五分濶二尺三寸长三尺　祭物羊一豕一帛一黒色长一丈八尺铏一盛和羮笾四枣栗盐藁鱼豆四韭葅醯醢猪肉鲊菁葅鹿醢或用麂兔簠二黍稷簋二稻粱　祭期每岁仲春仲秋上戊日　献官各布政司及府州县凡遇祭祀随处但长官一员行三献礼余官止陪祭武官并不预祭　仪注正祭前三日献官并陪祭官执事人等沐浴更衣散斋二日各宿别室致斋一日同宿祭所散斋仍理事务惟不饮酒不食葱韭蒜薤不吊丧问疾不听乐不行刑不判署刑杀文字不预秽恶事致斋惟理祭事正祭前一日执事者设香案于宰牲房外赞引引献官常服诣省牲所赞省牲执事者牵牲从香案前过赞引赞省牲毕遂牵牲以毛血少许盛于盘其余毛血以净器盛贮祭毕埋之【其牲须连皮烹熟供祭】　前期执事扫除坛之上下并设献官幕次于中门外执事者依图陈设其日清晨执事者各实笾豆酒尊等器并涤爵【临祭献官免涤】献官具祭服佥祝版于幕次执事者置祝于案置币于篚取毛血盘置神位前牲案下将行礼执事者以牲匣盛牲置于案未啓盖通赞唱执事者各司其事陪祭官各就位唱献官就位赞引引献官入就位通赞唱瘗毛血执事者以毛血瘗于坎遂啓牲匣盖通赞唱迎神鞠躬拜兴拜兴拜兴拜兴平身献官陪祭官皆四拜兴平身通赞唱奠帛行初献礼捧帛者捧帛执爵者执爵以诣赞礼唱诣盥洗所引赞引献官至盥洗所赞搢笏执事酌水进帨献官盥手帨手讫【盥手帨手不赞】赞出笏献官出笏赞诣酒尊所赞司尊者举羃酌酒执事者各以爵受酒赞诣某社神位前引献官诣神位前赞跪搢笏献官搢笏捧帛者跪进于献官之右献官受帛献帛以帛授执事者奠于案执爵者跪进于献官之右献官受爵赞献爵献官献爵以爵授执事者奠于神位前【几进帛进爵皆跪于献官之右奠帛奠爵皆在献官之左】赞出笏献官出笏赞俯伏兴平身献官俯伏兴平身赞诣某稷神位前【仪同上】赞诣读祝位献官诣读祝位赞跪献官跪赞读祝读祝者取祝跪读于献官之左毕兴置祝于案赞俯伏兴平身献官俯伏兴平身赞复位献官复位通赞唱行亚献礼赞引引献官诣酒尊所赞司尊者举羃酌酒执事者各以爵受酒赞诣某社神位前引献官诣神位前赞跪赞搢笏献官跪搢笏执爵者跪进于献官之右献官受爵赞献爵献官献爵以爵授执事者奠于神位前赞出笏献官出笏赞俯伏兴平身献官俯伏兴平身赞诣某稷神位前【同上仪】赞复位献官复位终献同亚献仪通赞唱饮福受胙执事者设饮福位于坛之中稍北执事者先于社神前取羊一脚置于盘执事者于酒尊所酌酒一爵立俟于饮福位之右赞引引献官诣饮福位赞跪搢笏献官跪搢笏执事者以爵跪进于献官之右献官受爵赞饮福酒献官饮讫以虚爵授执事者执事者跪受爵于献官之左以退赞受胙执事者以胙跪进于献官之右献官受胙以胙授执事者执事者跪受于献官之左捧由中道出赞出笏献官出笏赞俯伏兴平身献官俯伏兴平身赞复位通赞赞两拜献官陪祭官皆两拜通赞唱彻馔执事者各诣神位前以笾豆稍移动通赞唱送神赞鞠躬拜兴拜兴拜兴拜兴平身献官陪祭官皆四拜兴平身通赞唱读祝官捧祝进帛官捧帛各诣瘗所献官陪祭官移身分东西立俟捧帛祝者由中道过献官复位通赞唱望瘗赞引赞诣望瘗位引献官至望瘗位执事者以祝帛焚于坎中将毕以土实坎赞引通赞同唱礼毕祝文维洪武某年岁次某月某朔某日某官某等敢
　　昭告于某社之神某稷之神曰品物资生烝民乃粒养育之功司土是赖维兹仲【春秋】礼宜【告报】祀谨以牲帛醴齐粢盛庶品式陈明荐尚享
　　风云雷雨山川城隍之神
　　凡各布政司府州县春秋仲月上旬择日同坛祭设三神位风云雷雨居中山川居左城隍居右【若府州县则称某府某州某县境内山川之神某府某州某县城隍之神】风云雷雨帛四山川帛二城隍帛一俱白色附郭府州县官止随班行礼不必别祭其祭物祭品献官及斋戒省牲陈设正祭迎神并与社稷礼同【但临祭时执事者先以毛血瘗于坎通赞不唱瘗毛血】奠帛初献先诣风云雷雨神位前次诣山川神位前次诣城隍神位前次诣读祝所亚献终献同初献【不唱奠帛读祝】饮福受胙其胙于风云雷雨神位前取羊一脚彻馔送神望燎亦同社稷仪【但改瘗字为燎字】　祝文维洪武某年岁次某月某朔某日某官某等敢昭告于风云雷雨之神某府州县境内山川之神某府州县城隍之神曰惟神妙用神机生育万物奠式民居足我民食某等钦承上命【职守方面布政司用忝职兹土府州县用】今当仲【春秋】谨具牲醴庶品用申常祭尚享
　　岳镇海渎帝王神庙
　　凡五岳五镇四海四渎及帝王陵庙已有取勘定拟致祭去处所在官司以春秋仲月上旬择日致祭近布政司者布政司官致祭近府州县者各府州县官致祭各用帛一五岳五镇四海各随方色四渎用黒色帝王陵庙用白色其牲物祭器仪注并与社稷同【如献官奠爵讫就读祝惟瘗毛血望燎与祀风云雷雨等神同其四海四渎祝帛俱沈水中毛血仍瘗之】　祝文五岳维神灵峙方岳钟秀厚祗主司生民其功允大时维仲【春秋】谨具牲醴庶品用申常祭尚享【如东岳则称曰东岳泰山之神西岳华山南岳衡山北岳恒山中岳嵩山皆仿此】　五镇维神钟秀崇高一方巨镇封表有年功着民社时维仲【春秋】谨具牲醴庶品用申常祭尚享【如东镇则称东镇沂山之神南镇会稽西镇吴山北镇医巫闾中镇霍山皆仿此】　四海维神灵钟坎德万水所宗功利甚广溥济斯民时维仲【春秋】谨具牲醴庶品用申常祭尚享【如东海则称东海之神西海南海北海皆仿此】　四渎维神钟德灵长发源成溪润泽所加溥利民物时维仲【春秋】谨具牲醴庶品用申常祭尚享【如淮渎则称东渎大淮之神西渎大河南渎大江北渎大济皆仿此】　歴代帝王陵寝维某帝王功加当时德垂后世陵寝所在仰止益防时维仲【春秋】谨具牲醴庶品用申祀典尚享
　　旗纛
　　凡各处守御官俱于公廨后筑坛立旗纛庙设军牙六旗纛神位春祭用惊蛰日秋祭用霜降日祭物用羊一豕一帛一白色祝一香烛酒果先期各官斋戒一日至日守御长官武服行三献礼若出师则取旗纛以祭班师则仍置于庙仪注与社稷同但瘗毛血望燎与风云雷雨等神同　祝文维神正直无私指挥军士助扬威武皆防神功某等钦承上命守御兹土惟兹仲【春秋】谨以牲醴庶品用申常祭尚享
　　以上各项祭祀坛庙宰牲房屋牲帛日期并依已定制度合用牲匣笾豆簠簋尊爵盥洗等器并如社稷坛様制办成造但案桌用高桌
　　祭厉
　　凡各府州县每岁春清明日秋七月十五日冬十月初一日祭无祀鬼神其坛设城北郊间府州名郡厉县名邑厉祭物牲用羊三豕三饭米三石香烛纸随用　仪注先期三日主祭官斋沐更衣【用常服】备香烛酒果诣本处城隍发告文通赞者赞鞠躬拜兴拜兴平身诣神位前跪进爵献爵奠爵俯伏兴平身复位鞠躬拜兴拜兴平身焚告文礼毕至日设城隍位于坛上祭物用羊一豕一设无祀鬼神于坛下左右【如府则曰本府境内无祀鬼神】祭物用羊二豕二解置于器同羮飰等铺设各鬼神位前执事者陈设毕通赞唱执事者各就位陪祭官各就位主祭官就位鞠躬拜兴拜兴拜兴拜兴平身诣神位前跪三献酒俯伏兴平身复位读祭文讫鞠躬拜兴拜兴拜兴拜兴平身以祭文同纸焚讫赞礼毕　祭文维洪武某年某月某日某府官某遵承礼部劄付为祭祀本府阖境无祀鬼神等众事该钦奉皇帝圣防普天之下后土之上无不有人无不有鬼神人鬼之道幽明虽殊其理则一故天下之广兆民之众必立君以主之君总其大又设官分职于府州县以各长之各府州县又于每一百戸内设一里长以纲领之上下之职纲纪不紊此治人之法如此天子祭天地神只及天下山川王国各府州县祭境内山川及祀典神只庶民祭其祖先及里社土谷之神上下之礼各有等第此事神之道如此尚念冥冥之中无祀鬼神昔为生民未知何故而殁其间有遭兵刃而横伤者有死于水火盗贼者有被人取讨而逼死者有被人强夺妻妾而死者有遭刑祸而负屈死者有天灾流行而疫死者有为猛兽毒虫所害者有为饥饿冻死者有为战鬭而殒身者有因危急而自缢者有因墙屋倾隤而压死者有死后无子孙者此等鬼魂或终于前代或没于近世或兵戈扰攘流移于他乡或人烟断絶久缺其祭祀姓名泯没于一时祀典无闻而不载此等孤魂死无所依精魄未散结为隂灵或依草附木或作为妖怪悲号于星月之下呻吟于风雨之时凡遇人间令节心思阳世魂杳杳以无归身堕沈沦意悬悬而望祭兴言及此怜其凄惨故勑天下有司依时享祭在京都有泰厉之祭在王国有国厉之祭在各府州有郡厉之祭在各县有邑厉之祭在一里又各有乡厉之祭期于神依人而血食人敬神而知礼仍命本处城隍以主此祭钦奉如此今某等不敢有违谨设坛于城北以三月清明日七月十五日十月一日置备牲醴羮饭专祭本府合境无祀鬼神等众灵其不昧永享此祭凡我一府境内人民傥有忤逆不孝不敬六亲者有奸盗诈伪不畏公法者有拗曲作直欺压良善者有躱避差徭靠损贫戸者似此顽恶奸邪不良之徒神必报于城隍发露其事使遭官府轻则笞决杖断不得号为良民重则徒流绞斩不得生还乡里若事未发露必遭隂谴使举家并染瘟疫六畜田蚕不利如有孝顺父母和睦亲族畏惧官府遵守礼法不作非为良善正直之人神必达之城隍隂加防佑使其家道安和农事顺序父母妻子保守乡里我等合府官吏如有上欺朝廷下枉良善贪财作蠧政害民者灵必无私一体昭报如此则鬼神有鉴察之明官府非谄谀之祭尚享　告城隍文某府遵承礼部劄付为祭祀本府无祀鬼神事该钦奉皇帝圣防普天之下后土之上无不有人无不有鬼神人鬼之道幽明虽殊其理则一今国家治民事神已有定制尚念防冥之中无祀鬼神【昔为生民以下至依时享祭并与前同但无在京都等七句】命本处城隍以主此祭镇控坛塲鉴察诸神等类其中果有生为良善误遭刑祸死于无辜者神当达于所司使之还生中国永享太平之福如有素为凶顽身死刑宪虽获善终亦出侥幸神当达于所司屏之四裔善恶之报神必无私钦奉如此今某等不敢有违谨于某年某月某日于城北设坛置备牲酒羮饭享祭本府无祀鬼神等众然幽明异境人力难为必资神力庶得感通今特移文于神先期分遣诸将召集本府合境鬼灵等众至日悉赴坛所普享一祭神当钦承勑命镇控坛场鉴察善恶无私昭报为此合行移牒请照验钦依施行
　　里社
　　凡各处乡村人民每里一百尸内立坛一所祀五土五谷之神专为祈祷雨旸时若五谷丰登每岁一户轮当会首常川洁净坛遇春秋二社预期率办祭物至日约聚祭祀其祭用一羊一豕酒果香烛随用祭毕就行会饮会中先令一人读抑强扶弱之誓其词曰凡我同里之人各遵守礼法毋恃力凌弱违者先共制之然后经官或贫无可赡周急其家三年不立不使与会其婚姻丧葬有乏随力相助如不从众及犯奸盗诈伪一切非为之人并不许入会读誓词毕长幼以次就位尽欢而退务在恭敬神明和睦乡里以厚风俗　仪注前祭一日会首及预祭之人各斋戒一日会首前遣执事人扫除坛所为瘗坎于坛所之西北方深取足容物会首洗涤厨房镬器以净室为馔所至晩宰牲执事者以楪取毛血与祭器俱寘于馔所【祭器俱用甆瓦器】祭日未明执事者于厨中烹牲设五土五谷神位于坛上五土居东五谷居西设读祝所于坛上居中间设会首拜位于坛下俱南向设预祭人位于其后设引礼及诸执事人位又于其后执事者于馔所实祭物于楪内解牲体置于二俎置酒于尊书祝文于纸祭物既备执事者各捧设于神位前燃香明烛自会首以下各服常服盥手入就拜位立定执事者执壶于尊中取酒立于五土神位之左引礼者唱鞠躬拜兴拜兴平身会首以下皆鞠躬拜兴拜兴平身执事者取毛血瘗于坎中引礼引会首诣五土神位前唱跪会首诣五土神位前跪举杯执壶者斟酒引礼唱三祭酒会首三祭酒讫引礼唱俯伏兴平身执壶者诣五谷神位之左引礼引会首诣五谷神位前唱跪会首诣五谷神位前跪举杯执壶者斟酒引礼唱三祭酒会首三祭酒讫引礼唱俯伏兴平身会首俯伏兴平身引礼唱就读祝所读祝者取祝立于读祝位之左会首诣读祝所引礼唱跪会首跪唱读祝读祝者跪读祝讫兴置祝于案引礼唱俯伏兴平身会首俯伏兴平身引礼唱复位会首复位引礼唱鞠躬拜兴拜兴平身会首以下皆鞠躬拜兴拜兴平身执事者撤祭物读祝者取祝文焚瘗于坎所礼毕行会饮誓文礼　祝文维洪武某年岁次某月某朔某日某府某州某县某乡某里某人等谨致祭于五土之神五谷之神曰维神叅赞造化发育万物凡我庶民悉赖生殖时维仲【春东作方兴秋岁事有成】谨具牲醴恭申【祈告报祭】伏愿雨旸时若五谷丰登官赋足供民食充裕神其鉴知尚享
　　乡厉
　　凡各乡村每里一百戸内立坛一所祭无祀鬼神专祈祷民庶安康孳畜蕃盛每岁三祭春清明日秋七月十五日冬十月一日祭物牲酒随乡俗置办具轮流会首及祭毕会饮读誓等仪与祭里社同　祭文某县某乡某村某里某社里长某人承本县官裁防该钦奉皇帝圣防【以下文与祭厉同】今某等不敢有违谨设坛于本里【以三月清明日七月十五日十月一日】率领某人等百家联名于此寘备羮饭肴物祭于本里无祀鬼神等众灵其不昧依期来享凡我一里之中百家之内傥有忤逆不孝【以下并同前祭厉文但无我等合府官吏至一体昭报一款】如此则鬼神有鉴察之明我民无谄谀之祭灵其无私永垂昭格尚享　祭告城隍文某府某县某乡某村某里里长某人率领某里人民某人等联名谨具状告于本县城隍之神今来某等承奉县官裁防遵依上司所行为祭祀本乡无祀鬼神事该钦奉皇帝圣防【以下文与前告城隍同但省无杞鬼神至作为妖怪一段为有等不在典祀之神不得血食之鬼魂无所依私显灵怪四句又省凡遇人间六句依时享祭下加乡村里社一年三祭八字命本处城隍改仍命以礼请本处城隍生为凶恶生字改素字神当达于所司屏之四裔改神必屏之四裔此外并同】今某等不敢有违钦依于某年某月某日就本里设坛谨备羮饭肴物祭享于本乡无祀鬼神等众然幽明异境人力难为必资神力庶得感通今特防诚告于神先期分遣诸将徧歴所在招集本里鬼灵等众至日悉赴坛所受祭神当钦承勑命镇控坛场鉴察善恶无私昭报为此谨具状告于本县城隍之神俯垂昭鉴谨状
　　凡在外祀典杂例
　　洪武六年定天下十三省山川皆各省自祭旧合祭京师及四夷山川悉罢之各城隍之神祭日春用三月三日秋用九月九日　七年奏定天下府州县社稷之神正配位各用羊一豕一　十一年令在外府州县祭祀典神只中祀俱用帛小祀俱只用牲醴　十四年令在外祭山川等神以文职长官一员行礼武官不预如军民指挥使司则从本司行之　十八年议准先师孔子及社稷山川等祀凡县附府者罢县祭　二十九年令在外未入流官陪祭俱用祭服　宣徳八年定新官到任以羊豕各一总祀应祀神只于城隍庙　正统二年令应天府建社稷坛春秋祈报以守臣行事
　　品官家庙
　　国初品官庙制未定大明集礼权仿宋儒家礼祠堂之制奉高曽祖祢四世之主亦以四仲之月祭之又加腊月忌日之祭　夫岁时俗节之荐享至若庶人得奉其祖父母父母之祀已有着令而其时享于寝之礼大槩与品官畧同
　　祠堂制度
　　祠堂三间外为中门中门外为两阶皆三级东曰东阶西曰西阶阶下随地广狭以屋覆之令可容家众叙立又为遗书衣物祭器库及神厨于其东缭以周垣别为外门常加扄闭祠堂之内以近北一架为四龛每龛内置一桌高祖居西曽祖次之祖次之父次之神主皆藏于椟中置于桌上南面龛外各垂小帘帘外设香桌于堂中置香炉香合于其上两阶之间又设香桌亦如之若家贫地狭则止为一间不立厨库而东西壁下置立两柜西藏遗书衣物东藏祭器亦可地狭则于防事之东亦可
　　时祭仪节
　　卜日凡四时之祭用仲月并于孟月下旬之首择仲月三旬各一日或丁或亥主祭盛服率兄弟子孙立于祠堂阶下北面置桌子于主祭之前设香炉香合杯防于其上主祭以下皆再拜讫主祭焚香薰防祝曰某将以来月上旬某日祗荐岁事于祖考即以防掷于地以一俯一仰为吉不吉再卜中旬之日又不吉则不复卜而直用下旬之日既得日乃复位再拜而退若腊日忌日俗节之荐享则不必卜　斋戒前期三日主祭率众丈夫致斋于外主妇率众妇女致斋于内浴沐更衣饮酒不得致乱食肉不得茹荤不吊丧不听乐凡凶秽之事皆不得预　陈设前一日主祭率子弟及执事洒扫正寝洗拭桌椅务令蠲净设高祖考妣位于堂西北壁下南向考西妣东各用一椅一桌而合之曽祖考妣祖考妣考妣以次而东皆如高祖之位世各为位不相连属别设傍亲无后及卑幼先亡者附食位于东西壁下凡伯叔祖考妣伯叔考妣兄弟嫂妻弟妇子侄子侄妇之属皆右男子左妇女东西相向以北为上【凡屋不问何向但以前为南后为北左为东右为西】设香案于堂中置香炉香合于其上束茅聚沙于香案前及逐位前地上设酒案于东阶上别置桌子于东设酒注一酹酒盏一盐楪醋瓶于其上火炉汤瓶香匙火箸于西阶上别置桌子于西设祝版于其上设盥盆帨巾各二于阼阶下之东又设陈馔大牀于东　省馔前一日主祭率众丈夫省牲涖杀主妇率众妇女涤濯祭器洁釜鼎具祭馔每位果六品菜蔬及脯醢各三品肉鱼馒头糕各一盘羮饭各一椀肝各一串肉各一串务令清洁未祭之前勿令人先食及为猫犬虫防所汚　行事祭之日质明主祭以下各具服主祭者见居官则唐巾束带妇人曽受封者则花钗翟衣士人未为官者则幅巾深衣庶人则巾衫结縧妇人则大袄长裙首饰如制主祭以下具服讫盥手帨手诣正寝神位前设菜果酒馔设果楪于桌子上南端蔬果脯醢相间次之设盏柈醋楪于北端盏西楪东匙箸居中设酒瓶于架上炽炭于鑪主妇炊暖祭馔皆令极热以合盛出置东阶下大牀上次诣祠堂前阶下序立主祭位于东兄弟以下位于主祭之东少进子孙及外执事以次重行列于主祭之后主妇位于西兄嫂弟妇姊妹位于主妇之西少退女子子妇及内执事亦以次重行列于主妇之后皆北向有伯叔父母位次并居主祭主妇位稍前主祭有母则特位于主妇之前叙立讫主祭陞自阼阶焚香告曰孝孙某今以仲春之月【夏秋冬同】有事于显高祖考某官府君显高祖妣某封某氏显曽祖考某官府君显曽祖妣某封某氏显祖考某官府君显祖妣某封某氏显考某官府君显妣某封某氏以某亲某官府君某亲某封某氏祔食敢请神主出就正寝恭申奠献告讫敛椟正位附位各置一笥各以执事者一人捧之主祭者导主妇以下皆从至正寝置于西阶桌子上主祭啓椟奉诸考神主出就位主妇奉诸妣神主就位其祔位则各用子弟一人奉之既毕主祭以下皆降复位　叅神主祭以下叙立如祠堂之仪立定俱拜若尊长老疾者则休于他所　降神主祭陞诣香案前焚香少退立执事者一人实酒于注一人取东阶桌子上盘盏立于主祭之左一人执注立于主祭之右主祭跪捧盘盏者亦跪进盘盏主祭受之执注者亦跪斟酒于盏【主祭者左手执盘右手执盏】灌于茅上以盘盏授执事者俯伏兴再拜降复位　进馔主祭陞主妇从之执事者一人以盘奉鱼肉一人以盘奉米麪食一人以盘奉羮饭从陛至髙祖位前主祭奉肉奠于盘盏之南主妇奉麪食奠于肉西主祭奉鱼于醋楪之南主妇奉米食奠于鱼东主祭奉羮奠于醋楪之东主妇奉饭奠于盘盏之西以次设诣诸正位使子弟妇女各设祔位皆毕主祭以下皆降复位　酌献主祭陞诣高祖位前执事者一人执酒注于其右冬月先暖之主祭奉高祖考盘盏位前东向立执事者以西向斟酒于盏内主祭奉之奠于故处次奉髙祖妣盘盏亦如之奠讫位前北向立执事者二人举髙祖考妣盘盏立于主祭之左右主祭跪执事者亦跪主祭受高祖考盘盏右手取盏祭之茅上以盘盏授执事者反之故处受高祖妣盘盏亦如之俯伏兴少退立执事者炙肝于炉以楪盛之兄弟之长一人奉之奠于高祖考妣前匙箸之南祝取版立于主祭之左跪读曰某年某月某朔某日孝孙某官某敢昭告于显高祖考某官府君显高祖妣某封某氏气序流易时维仲春追感岁时不胜永慕敢以洁牲柔毛粢盛醴齐只荐岁事以某亲某官府君某亲某封某氏祔食尚享毕兴主祭再拜退诣诸位献祝如初每逐位读祝毕即兄弟众男之不为亚终献者以次分诣本位所祔之位酌献如仪但不读祝献毕皆降复位执事者以他器彻酒及肝置盏于故处曽祖前称孝曽孙祖前称孝孙考前称孝子改不胜永慕为昊天罔极凡祔者伯叔祖父祔于高祖伯叔父祔于曽祖兄弟祔于祖子孙祔于考余皆仿此如本位无即不言以某亲祔食亚献则主妇为之诸妇女奉炙肉及分献如初献仪但不读祝终献则兄弟之长或长男或亲賔为之众子弟奉炙肉及分献如亚献礼　侑食主祭者陞执注就斟诸位之酒皆满立于香案之东南主妇陞扱匙饭中西柄正箸立于香案之西南皆北向再拜降复位　阖门主祭以下皆出祝阖门无门处即降帘可也主祭立于门东西向众丈夫在其后主妇立于门西东向众妇女在其后如有尊长则少休于他所此所谓厌也　啓门祝声三噫歆乃啓门主祭以下皆入其尊长先休于他所者亦入就位主祭主妇奉茶分进于考妣之前祔位使诸子弟妇女进之　受胙执事者设席于香案前主祭就席北面祝诣高祖考前举酒盘盏诣主祭之右主祭跪祝亦跪主祭受盘盏祭酒啐酒祝取匙并盘抄取诸位之饭各少许奉以诣主祭之左嘏于主祭曰祖考命工祝承致多福于汝孝孙使汝受禄于天宜稼于田眉寿永年勿替引之主祭置酒于席前俯伏兴再拜跪受饭尝之实于左袂挂袂于季指取酒卒饮执事者受盏自右置注旁受饭亦如之主祭俯伏兴立于东阶上西向祝立于西阶上东向告利成降复位与在位者皆再拜主祭不拜降复位　辞主主祭以下皆再拜　纳主主祭者与主妇皆陞各奉主纳于椟主祭以笥敛椟奉归祠堂如来仪彻主祭妇还监彻酒之在盏注他器中者皆入于瓶
　　缄封之所谓福酒果蔬肉食并传之燕器主妇监涤祭器而藏之　馂是日设席男女异处尊行自为一列南面自堂中东西分首若止一人则当中而坐其余以次相对分东西向就位行酒荐食酒馔不足则以他酒馔益之将罢主祭颁胙于内外执事者徧及微贱其日皆尽




　　礼部志稿卷三十
　　钦定四库全书
　　礼部志稿卷三十一
　　明　俞汝楫　编
　　祠祭司职掌
　　丧礼
　　丧葬之礼通乎上下各有差等无敢僭逾歴朝大丧首遗诏次部议而仪注事例附焉宗藩及品官防典嘉靖隆庆以来数更条例今着其见行者以便遵守大丧礼
　　洪武三十一年髙皇帝丧礼
　　遗诏
　　一天下臣民令到出三日皆释服嫁娶饮酒皆无禁一毋发民哭临宫殿中当临者皆以旦晡各十五举哀礼毕非旦晡临毋得擅哭一当给丧事及哭临者皆毋跣绖带毋过三寸无布车兵器一诸王各于本国哭临不必赴京中外管军戍守官员毋得擅离信地许遣人至京一王国所在文武衙门官民军士今后一聴朝廷节制防卫官军王自处分一诸玉不在令中者皆以此令比类从事部议一在京五府六部等衙门官员闻丧次日各易素服乌纱帽黑角带赴内府聴宣遗诏毕于本衙门斋宿素服朝晡诣几筵哭仍各置孝服至第四日成服朝晡哭临至葬毕而止仍自成服日为始服孝服二十七日而除其命妇亦于第四日各具孝服由西华门入哭临不许带金银首餙一诸王世子郡王王妃郡王妃郡主内使宫人等俱服斩衰三年自闻丧第四日成服为始二十七月而除凡临朝视事素服乌纱帽黑角带退朝服斩衰一官员麻布大袖员领衫不缉边麻布帽就用所戴帽以布裹之仍垂带麻腰绖麻鞋一命妇麻布大袖员领长衫麻布盖头一冥器行移工部及内府司设监等衙门成造照依生存所用卤簿器物名件一作神主用栗木为之制度依家礼一差行人赍捧遗诏前去各布政司并直府州县衙门开读一在外大小衙门文武大小官员人等诏书到日素服乌纱帽黑角带行四拜礼跪聴宣讫举哀再行四拜礼毕各置孝服至第四日成服为始每旦率各属官僚人等于本衙门朝阙设香案哭临三日而除一在外大小衙门各令官一员赴京致祭所用香烛祭物礼部备办
　　永乐二十二年文皇帝丧礼
　　遗诏丧服礼仪一遵洪武旧制
　　部议
　　一宫中自皇太子以下成服日为始服斩衰二十七月而除亲王世子郡王及王妃世子妃郡王妃公主郡主以下闻丧皆哭尽哀行五拜三叩头礼第四日成服斩衰二十七月而除凡王视事素服乌纱帽黑角带退服衰服服内并停音乐嫁娶其祭祀止停百日一在京文武官初闻丧素服乌纱帽黑角带明日清晨诣思善门外哭五拜三叩头退各置斩衰服于本衙门宿歇不饮酒食肉第四日成服具衰服诣思善门外朝夕哭临三日又朝临十日【洪熈后朝临七日】各十五举声成服日为始服斩衰二十七日凡入朝及衙门视事用布裹纱帽垂带素服腰绖麻鞋退服衰服二十七日之外素服乌纱帽黑角带二十七月而除聴选办事等官服衰服监生吏典僧道人等素服以成服日为始皆赴顺天府朝阙设香案朝夕哭临三日又朝临十日【洪熈后朝临七日】各十五举声仍各素服二十七日而除文武官命妇闻丧第四日各服麻布大袖员领长衫麻布盖头清晨由西华门入哭临三日仍各去金银首餙素服二十七日凡音乐祭祀官员军民人等并停百日男女婚嫁官员停百日军民人等停一月军民素服妇人素服不装餙俱二十七日一在外俱以闻丧日为始令到之日文武官员素服乌纱帽黑角带行四拜礼跪聴宣读讫举哀再行四拜礼毕各置斩衰服于本衙门宿歇不饮酒食肉第四日成服每旦率合属官僚人等服衰服就本衙门朝阙设香案朝夕哭临三日又朝临十日【洪熈以后并无朝临】各十五举声成服日为始衰服二十七日衙门视事用布裹纱帽垂带素服腰绖麻鞋退服衰服二十七日后素服乌纱帽黑角带二十七月而除文武官命妇闻丧素服举哀三日各十五举声去金银首餙素服二十七日而除军民男女皆素服一十三日凡音乐祭祀官员军民人等并停百日男女嫁娶官员停百日军民停一月一在京文武官孝服每官员给麻布一疋自制四夷使臣工部造与孝服诸王公主遣官及内外文武官员人等诣几筵祭祀者光禄寺备祭物翰林院撰祭文引赴思善门外行礼各处进香官辞归者诸王公主所遣临期司礼监请防给赐其方面官与路费钞二十锭余十锭一京城闻丧日为始寺观各声钟三万杵禁屠宰四十九日一上尊諡【仪具后】一二十七日以后皇帝素冠麻衣麻绖临朝退仍衰服一发引【仪具后】一大祥奉安神主神座仪物于太庙前一日遣官祭告太庙至日上亲告几筵殿皇太后皇后以下各祭一坛王府遣官共祭一坛在京文武官员共祭一坛一禫祭遣亲王诣陵行礼
　　洪熈元年昭皇帝丧礼
　　遗诏
　　山陵制度务从俭约丧制用日易月皆以二十七日释服毋禁嫁娶音乐在外亲王藩屏为重不可辄离本国各处总兵镇守备御重臣及文武大小官员亦毋擅离职守闻丧之日止于本处朝夕哭临三日悉免赴阙行礼
　　部议
　　自闻丧日为始不鸣钟鼓在京禁屠宰十三日诸王世子郡王及王妃郡主以下并遵遗诏丧服二十七日而除上尊諡次日百官各具素服乌纱帽黑角带于承天门俟开读尊諡诏
　　嘉靖四十五年肃皇帝丧礼
　　遗诏
　　丧礼依旧制以日易月宗室亲郡王各处总督镇廵三司官各于本处朝夕哭临三日进香差官代行卫所府州县并土官并免进香郊社等礼及祔葬祔享各稽祖宗旧典斟酌改正
　　部议
　　一发丧殿下括发诣大行皇帝宫内举哀哀止小殓括发设奠【不用文】举哀归丧次皇贵妃等妃殿下妃皇孙泾简王妃等妃景恭王妃宁安公主举哀礼同哀毕各归丧次是日颁遗诏一大殓殿下素服束发诣大行皇帝前举哀设奠【不用文】大殓奉安梓宫　几筵安神帛立铭旌哭尽哀皇贵妃殿下妃皇孙及各王妃公主哭临礼皆同一成服殿下服衰服诣梓宫前举哀行奠祭礼皇贵妃殿下妃皇孙及各王妃公主皆成服各设祭一坛六尚及宫人各随祭礼毕各归丧次是日内官内使祭一坛【以上祭俱用文】次日公侯驸马伯五府六部等衙门共一坛文武三品以上命妇共一坛一每七及百日殿下一坛皇贵妃等妃共一坛殿下妃一坛皇孙一坛泾简王妃等妃共一坛景恭王妃一坛宁安公主一坛一内外官员军民人等及各王府夷使礼并与洪武永乐同永乐二十二年上尊諡仪【隆庆初稍有更定者附注于下】
　　前期三日斋戒前一日遣官祭告　天地宗庙社稷如常仪俱太常寺先期奏请各祭告用祝文香帛果酒脯醢是日【后用前一日】内侍官置册宝舆于奉天门【即皇极门仍有香亭又几筵前左右先设册宝案】捧册宝各置舆中皇帝具衰服诣奉天门【隆庆初先祭告几筵陈设祭品如常仪祭毕御皇极门百官暂免朝防】内侍官举册宝舆导引官导皇帝后随降阶陞辂导引官退百官序立金水桥南北向皆素冠服腰绖俟册宝舆将至皆跪册宝舆过毕兴皆随至思善门外序立于北向皇帝降辂【隆庆初内官导引至乾清门外降辂】册宝舆由中门入至几筵殿丹陛上导引官导皇帝繇左门入内赞唱执事官各司其事导引官导皇帝就丹陛上拜位捧册宝官捧册宝繇左门入【隆庆初繇殿中门入】至几筵前分左右立北向导引官奏四拜【后内赞奏】皇太孙亲王皇孙陪拜丹陛上百官陪拜思善门外内赞及鸿胪寺官同时传赞四拜毕导引官导皇帝繇殿左门入诣几筵前奏跪内赞及鸿胪寺官传赞皇太孙以下及百官跪奏进册捧册官跪进册于皇帝左皇帝受册献毕授捧册官置于案奏进宝捧宝官跪进如前仪奏宣册宣册官跪宣而于皇帝左毕奏宣宝如宣册毕奏俯伏兴平身四拜【传赞百官同】奏复位导引官导皇帝繇殿左门出就拜位奏四拜【隆庆初接行祭礼省就位四拜】奏初献礼奏跪献酒【隆庆初初献有献帛】赞读祝读祝官读毕亚献终献礼拜传赞并同【隆庆初终献后有奏俯伏兴平身奏复位导引出殿左门就拜位奏四拜】导引官导皇帝繇殿左门入诣神位前捧册宝授内侍官捧入导引导皇帝入内奉安讫奏叩头毕导引官导皇帝繇左门出至丹陛上奏礼毕【传赞同】导引官导皇帝还宫
　　隆庆元年进呈尊諡议文仪
　　先是勅谕文武羣臣议上尊諡至期前一日鸿胪寺官于宣治门设諡议文案是日早上具衰服【隆庆六年上具素翼善冠麻布袍腰绖】御宣治门捧諡议官立于阶之东文武百官各具素冠服【隆庆六年百官黒纱帽黑角带皂靴】诣丹墀赞行四拜礼兴礼部官出前跪奏进尊諡议文奏毕复位序班二员引班首官稍进前捧諡议官以文授班首官班首官受諡议文繇中道进将至御前序班赞进尊諡议文上起至諡议文案之北班首官进諡议文置于案赞跪百官皆跪上览毕召翰林院官趋至前跪上以諡议文授翰林院官命撰諡册文翰林院官受讫捧从中道出上复坐赞俯伏兴班首官与百官俯伏兴班首官复位赞行四拜礼毕序班彻案上还
　　隆庆元年尊諡颁诏仪
　　先期鸿胪寺设诏案于皇极殿内东锦衣卫设伞盖于皇极殿前至日早各官具已素服乌纱帽黑角带于承天门外伺候上御中极殿具黑翼善冠白素袍黑犀带执事官先行五拜三叩头礼鸿胪寺官奏请陞殿导驾官导上御皇极殿鸣鞭讫序班举诏案于殿中翰林院官捧诏立于左鸣赞唱颁诏翰林院官以诏授礼部官礼部官受诏置于案序班举案繇殿左门出锦衣衞用伞盖迎至承天门上百官入班鸣赞唱四拜称有制唱跪开读讫再唱行四拜礼鸿胪寺官传奏礼毕百官退诏书迎至礼部授使者颁行天下
　　永乐二十二年发引仪
　　发引前三日行奏告礼百官预斋戒三日【隆庆初太常寺先六日奏斋戒京城内外禁屠宰音乐勅命大臣一员防丧行礼勅把总内官勅入皇堂内官内使】遣官以丧期告天地宗庙社稷祭品行礼如常仪皇帝衰服告几筵礼如启奠皇太子亲王以下皆衰服随班行礼是日后百官衰服朝一临至发引日止京师内外禁乐至祔祭日止禁屠宰至葬毕日止发引前一日遣官祭金水桥午门端门承天门大明门徳胜门幷桥清河桥沙河京都应祀神只幷经过去处应祀神祠【隆庆初増祭乾清宫门隆宗门思善门幷桥归极门御桥玉河桥沙河安济桥朝宗桥其应祀神只闗王庙天将庙灵济宫城隍庙东岳庙真武庙内门桥俱内官行礼玉河桥以下俱太常寺官行礼祭用酒果肴馔香烛祝文】是夕设辞奠【隆庆初改辞灵礼如启奠】皇帝后妃皇太子亲王以下皆衰服以序致祭司礼监礼部锦衣卫官提督执事者设大升舆于午门外依图式陈葬仪于午门外幷大明门外发引日设启奠内侍陈设醴馔拜位如常仪内导引官导皇帝衰服诣拜位皇太子亲王以下各就拜位赞礼赞四拜奠帛献酒读祝四拜举哀兴哀止望瘗礼毕【隆庆初改望瘗为焚币帛祝文以后祖奠遣奠至陵安神迁奠享礼礼俱同】内导引官导皇帝诣几筵殿内稍东西向立皇太子亲王以下丹陛上稍东西向立执事者陞彻帷幕等物拂拭梓宫毕内侍彻启奠内执事官进龙輴于几筵殿下设真亭神帛舆諡册宝舆于丹陛上设祖奠如启奠仪毕内导引官导皇帝诣梓宫前稍东西向立导皇太子繇殿左门入立于皇帝之南稍东西向亲王以下俱于丹陛上稍东西向内侍于梓宫前跪奏请灵驾进发内侍捧諡册宝次捧神帛繇殿中门出各置舆内次捧铭旌繇中门出执事官陞捧梓宫内执事持翣左右蔽梓宫降殿内侍官于梓宫前跪奏请梓宫陞龙輴执事官奉登龙輴讫以防帷饰梓宫执翣仍立左右内侍擎繖扇侍卫如仪列旧所御仪仗于前諡册宝舆神帛舆真亭铭旌以次而行内导引官导皇帝繇殿左门出后妃皇太子亲王及宫眷后随【后妃宫眷哭于帷中】至午门内设遣奠如祖奠仪内侍于梓宫前跪奏请灵驾进发司礼监官率仪卫諡册宝舆等前行皇帝后妃皇太子亲王以下皆哭尽哀内侍于皇帝前跪奏请还宫内侍导引皇帝还宫后妃以下皆还宫【隆庆初皇子同还】执事官舁梓宫繇中门出至午门外礼官跪奏请梓宫陞大升舆执事官奉梓宫陞舆讫【隆庆初即午门内内侍官跪奏请梓宫陞大升舆安置讫始行遣奠仪】礼官跪奏请灵驾进发司礼监礼部锦衣卫整视葬仪以次前行皇太子亲王以下哭送【天顺八年治十八年俱亲王防送行礼隆庆初遣驸马都尉沿途至陵往返俱遣官行礼】灵驾出至端门外行辞祖礼【后改为朝祖】执事官预设褥位于太庙中香案前【太常寺设香烛】梓宫至端门外礼官跪奏请辞祖导引官导皇太子易常服诣神帛舆前跪礼官奉神帛授皇太子皇太子捧神帛繇庙街左门入【隆庆初梓宫至端门外少驻导引官导遣官易浅淡色服诣神帛舆前跪太常寺官跪于遣官之左奏请世宗肃皇帝庙祖太常寺官与遣官俯伏兴诣舆捧神帛繇庙街左门入】至太庙褥位跪置神帛于褥兴皇太子正立于神帛后赞礼赞跪皇太子跪礼官跪于皇太子之左奏太宗文皇帝谒辞礼官兴赞礼赞俯伏兴皇太子俯伏兴赞五拜三叩头礼毕皇太子跪捧神帛兴仍繇庙左门出至舆前以神帛授礼官礼官跪受神帛安奉舆中讫【隆庆初遣官自奉安讫太常寺官跪奏请灵驾进发】跪奏请灵驾进发皇太子仍丧服【遣官易丧服】及亲王以下随行梓宫繇承天门大明门中出皇太子亲王以下俱繇左门出步送至徳胜门外骑送至陵【隆庆初遣官及各衙门分定送葬官俱步送至徳胜门外骑送至天夀山红门外仍步送至陵是日俱免辞还仍朝见】在途幷至陵俱朝夕奠哭临诸王皇亲驸马公侯伯及文武百官军民耆老四品以上命妇以序沿途设次致祭皇亲命妇及文武百官三品以上命妇共祭一坛于顺天府前公侯伯及文武官员耆老人等共祭一坛于土城外禅师僧道共祭一坛于清河皇亲及驸马共祭一坛于沙河祭毕文武官不系山陵执事及分送者幷命妇耆老悉还大升舆行沿途每程预设校尉舁送选委内官同锦衣卫官专一提督务在起止有节行步安徐沿途宿顿之处预先搭盖席殿仍量搭席房以贮仪仗等物至陵执事官先陈龙輴于献门外候大升舆至礼官诣大升舆前跪奏请灵驾降舆升龙輴诣献殿执事官奉梓宫陞龙輴繇中门入皇太子亲王俱繇左门入【遣官亦繇左门入】诣献殿安奉讫諡册宝等舆仍陈于前安行神礼执事官陈醴馔如常仪设皇太子拜位于梓宫前内侍导皇太子诣拜位赞四拜兴赞跪奠酒读祝俯伏兴赞四拜举哀兴哀止赞礼毕亲王以下陪拜如常仪百官俱于献殿前鸿胪寺官传赞同遣官祀后土幷天夀山各陈设酒馔赞再拜舆酹酒读祝再拜兴礼毕【洪熈以后俱同日别遣官祭各陵仪同前但前后各四拜】俟掩宫时至设迁奠执事官陈醴馔如常仪设皇太子拜位于梓宫前内侍导皇太子诣拜位赞四拜兴赞跪奠帛奠酒读祝讫俯伏兴赞四拜举哀兴哀止望瘗亲王以下陪拜如常仪百官俱于献殿前鸿胪官传赞同退将掩宫内侍导皇太子亲王以下诣梓宫前跪内侍跪奏请灵驾赴宫俯伏兴执事官陞奉还梓宫入皇堂奉安讫内侍捧諡册宝置于前陈列防器等毕行赠礼内侍官仍设灵座于献殿上候安神主执事官陈醴馔于皇堂门外奉玉帛安置于香案前设皇太子拜位于前内侍导皇太子诣拜位赞四拜兴赞跪赞奠酒赞进赠执事官捧玉帛跪进于皇太子之后皇太子受玉帛献毕以授内执事捧入皇堂安置讫赞俯伏兴皇太子俯伏兴赞四拜举哀兴哀止赞赠事毕内侍出遂掩宫掩毕行享礼于宫前如迁奠仪遣祀后土及祭天夀山【后称告谢】掩宫将毕内侍设香案于宫门外陈醴馔如仪设题主案于香案前西向设皇太子拜位于前北向内侍盥手出主于案上题主官盥手西向题主毕内侍奉主置于神座藏神帛于箱中置其后内侍跪奏请太宗文皇帝神灵上神主【隆庆初全具尊号】奏讫赞四拜兴赞跪献酒读祝俯伏兴赞四拜举哀兴哀止【焚祝文】内侍启椟受主讫跪奏请神主降座陞舆奉神主陞灵舆至献殿上内侍跪奏请神主降舆陞座奉神主即座讫【隆庆初神主即座讫先行安神礼如前仪将回京别遣官以葬毕告各陵】遂行初虞礼执事官陈醴馔于神主前设皇太子拜位于香案前内侍引皇太子就拜位赞四拜兴赞行初献礼跪赞皇太子跪奠帛奠酒读祝毕俯伏兴亚献终献赞四拜举哀兴哀止望瘗礼毕内侍捧神帛箱埋于殿前屛处洁地焚防器于野葬日初虞柔日再虞刚日三虞后间日一虞至九虞止在途皇太子行礼还京皇帝亲行礼【隆庆初自初虞至七虞在途八虞在城外俱防丧官行礼九虞还京上亲行礼】神主启行将还内侍于神主前跪奏请神主降座升舆还京奏讫俯伏兴于灵座上奉神主升灵舆进行仪仗侍卫如仪皇太子后随在途仍朝夕奠神主还京先于城外置幄次锦衣卫备仪卫教坊司备鼓吹不作百官衰服奉候城外神主至入幄次百官序列于前行五拜三叩头礼毕候神主进行百官后从至午门外仪卫等退导引官导皇帝衰服奉迎于午门内神主至举哀步导【隆庆初世庙妃皇后皇子王妃公主及宫眷等俱迎神主于宫门内举哀以次后随】神主陞几筵殿内皇帝立于殿上稍东西向侍于灵舆前跪奏请神主降舆陞座奏讫捧神主安奉于灵座讫【隆庆初上亲捧】行安神主礼执事官陈设如常仪内导引官导皇帝诣拜位奏四拜兴奏跪奠酒读祝俯伏跪奏四拜举哀兴哀止【焚祝文】奏礼毕皇太子亲王以下陪拜如常仪百官于思善门外随班行礼传唱如仪【隆庆初安神毕世庙妃皇后皇子以下以次如拜位举哀各行谒见四拜礼】明日百官行奉慰礼【隆庆初无】虞祭内侍陈醴馔拜位于几筵前如常祭仪内导引官导皇帝衰服诣拜位皇太子亲王以下衰服各就拜位行四拜礼初献奠帛献酒读祝亚献终献赞四拜举哀兴哀止望瘗礼毕卒哭用虞祭后刚日礼同虞祭自是罢朝夕奠至卒哭之明日奉神主祔享于太庙【仪具升祔下】祭毕太常卿于神主前跪奏请太宗文皇帝神主还几筵奏讫导引官导皇帝捧神主由庙左门出至门外安奉于御辇仪卫繖扇导从如来仪皇帝陞辂后随至午门外仪卫止皇帝至思善门降辂释祭服易衰服随御辇至几筵殿前内侍于辇前跪奏请神主降辇陞座内侍奉神主升座讫内导引官导皇帝繇殿左门入行安神礼如前仪礼毕皇帝释服还宫明日百官素服乌纱帽黑角带行奉慰礼
　　凡大丧内朝贺祭祀等礼
　　洪熈元年仁宗既祔庙上仍素服御西角门视朝遇行时享等礼太常寺奏祭祀其日早朝鸣钟鼓服黄袍御奉天门视朝祭毕仍如前至禫祭后始释素服
　　成化二十三年宪宗丧服既除上仍素翼善冠麻布袍腰经视朝不鸣钟鼓文武百官素服乌纱帽黑角带皂靴朝参至百日后始变服如常是年冬至节诏免行贺治元年正旦以宪宗服制未及小祥上服黄袍御奉天殿鸣钟鼔鸣鞭作堂下乐文武官具公服行五拜三叩头礼次日至十五日具黑翼善冠浅淡袍服犀带御奉天门文武官具常服朝参至禫祭免朝一日遣官诣陵致祭
　　正徳十六年肃皇帝万夀圣节以武宗山陵未毕令天下赍进表文幷公侯驸马伯仪宾进贺防段俱免宣读陈设迳送司礼监承运库交收
　　嘉靖四十五年嵗暮大祫隆庆元年孟春时享太庙以世宗丧礼尚在二十七日之内礼部题准照治十八年例暂遣官行礼乐设而不作免陞殿奏祭祀斋戒之日上于丧次致斋陪祀官俱暂免
　　隆庆元年正旦后世宗丧礼成服毕上始服衰服御宣治门视事百官素冠服腰绖行奉慰礼以后朝参并同至二十七日满上易素翼善冠麻布袍腰绖御宣治门视事俱不鸣钟鼓百官素服乌纱帽黑角带皂靴朝参办事二月祭先师孔子及朝日坛歴代帝王以梓宫在殡议准照治十八年例免请陞殿及传制命太常寺具本奏知仍各遣官行礼乐设而不作致斋之日照天顺八年例上具黄素袍翼善冠百官具浅淡色服朝参陪祀执事官至期仍各祭服行礼本月祭太社太稷议准仍请上亲祭余并同例三月世宗祔庙毕次日免朝百官乌纱帽黑角带青圆领办事又次日上具黑翼善冠黑犀带浅淡袍服御皇极门百官仍乌纱帽黑角带浅淡色服行奉慰礼以后俱皇极门视事鸣鞭鸣钟鼓如累朝例是年孟夏时享太庙以世宗神主尚在几筵照正徳元年例先一日上具常服祭告几筵只请诣庙享祀以后遇太庙时享祫祭大祥内皆如之其鸿胪寺奏请陞殿太常寺奏致斋及祭毕圣驾回宫俱乐设而不作



　　礼部志稿卷三十一
　　钦定四库全书
　　礼部志稿卷三十二
　　明　俞汝楫　编
　　祠祭司职掌
　　皇太后丧礼
　　正统七年诚孝皇太后丧礼
　　遗诏
　　丧服以日易月二十七日而除哭临三日即止君臣皆同皇帝成服三日后即聴政天地宗庙社稷及百神之祀皆勿停宗室诸王但遣官进香不必送丧在外大小文武衙门并免进香臣民之家勿禁音乐嫁娶
　　部议
　　一自闻丧日为始不鸣鼓钟一诸王世子郡王及王妃郡主以下闻讣皆哭尽哀行五拜三叩头礼毕易素服第四日始衰服二十七日而除一在京文武官闻丧素服乌纱帽黑角带自明日始至第三日每旦诣思善门外哭退于本衙门宿歇不饮酒食肉第四日具斩衰服至思善门外朝夕哭临三日各十五举声止凡入朝及在外衙门视事用布裹纱帽素服腰绖麻鞋退即服衰服通前二十七日而除一文武官一品至四品命妇麻布大袖圆领长衫盖头清晨繇西华门入至思善门外哭临三日悉去金银首餙仍素服二十七日而除一在京以闻丧日为始禁屠宰十三日一军民素服妇人素服不籹餙俱以闻丧日为始二十七日而除一外国四夷使臣行哭临礼工部造与孝服随朝官哭临及行祭礼一在京文武官非朝参官及聴选办事官监生吏典耆老僧道闻丧即易素服自次日至第三日每旦赴顺天府朝阙设香案哭临至第四日官各具斩衰服监生人等素服朝夕哭临三日各十五举声止仍各素服通前二十七日而除一遗诏到日在外文武官员人等素服乌纱帽黑角带行四拜礼跪聴宣读讫举哀再行四拜礼毕各置斩衰服于衙门内望阙设香案朝夕哭临三日各十五举声止自是素服通计二十七日而除一在外官员命妇闻丧素服举哀三日各十五举声素服通前二十七日而除军民男女各素服十三日一南京文职二品武职三品以上衙门在外中都留守司布政司按察司及总兵官差人进香其余衙门皆免
　　嘉靖十七年上章圣皇太后慈諡仪
　　前期四日太常寺奏斋戒三日至日遣官奏告天地宗庙社稷用祝文香帛酒果酺醢如常仪是日早告几筵设册寳案于几筵前册东寳西设祝案于御拜位右祭前一日内侍官置册寳舆香亭于奉天门捧册宝各置舆中是日上素冠服御奉天门内侍官举舆外导驾官导上随册宝舆后降阶升辂外导驾官退百官素服于金水桥南北向立册宝舆将至百官皆跪册宝舆过兴随至慈宁宫门外北向立太常寺导引官导上至慈宁宫门外降辂册宝舆繇中门进至几筵前丹陛上导引官导上繇左门入至丹墀内赞唱执事官各司其事导引官导上至丹墀上拜位太常寺官于册宝舆内捧册宝繇殿中门入至几筵前左右北向立内赞奏四拜礼外鸿胪寺官传唱百官皆行四拜礼毕导引官导上繇殿左门入至梓宫前跪奏【传赞百官皆跪】奏进册捧册官以册跪进于上右上受册献毕以授捧册官置于案奏进宝捧宝官以宝跪进于上左上受宝献毕以授捧宝官置于案奏宣册宝讫奏俯伏兴平身【传赞百官同】奏复位导引官导上至几筵前唱初献礼奏跪【传赞百官皆跪】奏献帛奠酒赞读祝读祝官跪于右读讫唱亚献礼终献礼奏俯伏兴平身【传赞百官同】奏复位导引官导上繇殿左门出至拜位奏四拜【传赞百官同】导引官导上由左门入至梓宫前以册宝授太常寺官捧入内导引官导上入内安册宝行叩头礼导引官导上繇左门出至丹陛上奏礼毕遂颁诏如常仪
　　嘉靖十八年章圣皇太后梓宫南祔仪
　　一先期勅命勲戚重臣一员充奠献使并防行武职大臣一员管领官军扈侍梓宫行礼部堂上官一员监礼扈行题主大臣一员防丧内侍官幷入皇堂内官内使匠作太常少卿一员执事官十人鸿胪寺少卿一员属官等十人光禄寺少卿一员四署官四人锦衣卫指挥一员千百户四人各供事给事中御史各二员监视纠察钦天监官一员率博士一员安葬候时五府九卿等衙门分官奉送梓宫俱照钦点职名各送至张家湾水次恭祭而回工部委官会同内官监先期于通州及张家湾水次二处搭盖奉安梓宫席殿及朝阳门至通州各处祭所席棚及行文沿途府州县各该有司预于水次搭盖祭所席棚一前期二日百官及皇亲命妇文武官三品以上命妇俱衰服每日早诣慈宁宫门外哭临命妇设祭一坛免朝禁屠宰音乐至神主回京日止一前期六日以皇妣祔葬显陵祭告太庙睿宗庙遣官分告列圣羣庙越二日上吉服告天神地只坛祭品行礼俱如常仪百官陪拜又二日上预告几筵内侍官陈设牲醴如常仪上具衰服内导引官导上诣拜位奏四拜奠帛三奠酒读祝俯伏举哀哀止奏四拜兴焚祝帛礼毕一设奠辞灵昭圣皇太后遣祭一坛武庙皇妃一坛皇后一坛皇妃皇嫔各一坛皇太子一坛裕皇景王仁和大长宫主等一坛泾简王妃一坛内官内使共一坛是日遣官祭告各门及诸神庙慈宁门思善门右顺门午门端门承天门御桥大明门俱遣内官行礼玉河桥朝阳门幷桥闗王庙显灵宫灵济宫城隍庙东岳庙真武庙俱遣太常寺官行礼祭用酒果脯醢香帛司礼监礼部锦衣卫提督执事者设大升舆于午门外至大明门外一启奠内侍官陈设酒馔拜位如常仪内导引官导上具衰服诣拜位奏拜奠读祝举哀礼毕内侍官跪奏请慈孝显皇后梓宫陞龙輴内侍官先捧諡册宝繇殿中门出置舆内次捧桑主繇中门出奉安舆内次香亭安置讫内侍官捧铭旌繇中门出梓宫降殿执事官奉登龙輴讫以防色帷幕障饰梓宫执翣者分列左右内使擎执繖扇侍卫如常仪【仪仗用存日所御者】諡册宝舆香亭铭旌以次先行上至梓宫前跪内侍官跪奏谨请皇妣灵驾进发上繇殿左门出宫眷皆哭后随至午门内侍官跪奏请灵驾安止安定行祖奠礼一祖奠内侍官陈设酒馔拜位如常仪内导引官导上衰服拜奠读祝举哀毕内侍官跪奏请灵驾进发执事者进大升舆奉安讫遂行上率宫眷随至端门外行朝祖礼一朝祖钦定捧主官九员俱具青服恭捧各庙主诣太庙奉安讫太常寺陈设脯醢酒果于列圣位前不奠献执事官先设褥位于太庙丹陛正中梓宫至端门外上具青服太常寺导引官导上诣桑主舆前跪太常寺卿跪于上之左奏请慈孝献皇后朝祖上捧桑主繇太庙中门入至太庙丹陛上立典仪唱迎神各捧主官上香退典仪唱行朝祖礼太常卿进立于殿中北向内赞奏跪上捧桑主跪奉于褥位内赞奏谒辞太常卿跪奏曰孝孙嗣皇帝某谨奉慈孝献皇后谒辞讫内赞奏四拜礼兴平身上跪捧桑主起立太常卿跪奏曰礼毕请还宫捧主官纳主还各庙上捧桑主退至陛东西面立随列圣主后出安亭内行辞奠礼一辞奠先期太常寺官于承天门内陈设牲醴如奠仪内侍官设上拜位设宫眷帷幕于近西桑主朝行礼毕上易衰服太常寺导引官导上诣拜位内赞奏上香奏二拜典仪唱奠帛三献读祝俯伏举哀哀止奏二拜焚帛祝礼毕上退宫眷入拜哭尽哀止太常寺官跪奏请灵驾进发上攀送而还宫眷俱还司礼监礼部锦衣卫官提督舆亭仪卫等以次前行梓宫出承天门大明门转东繇朝阳门出大乐鼓吹前导设而不作一遣奠先期太常寺执事官于朝阳门外陈设牲醴如常仪梓宫至太常寺导引官引奠献使诣拜位行四拜礼奠帛奠酒读祝俯伏举哀哀止赞四拜兴焚祝帛礼毕太常寺官诣梓宫前跪奏请一路祭公侯伯五府九卿等衙门官员耆老人等共祭一坛【朝阳闗外五里】僧道官共一坛【通州】皇亲及驸马共祭一坛各衙门奉送梓宫官员一坛【俱张家湾】一京城至张家湾沿途市巷军民男妇遇梓宫至皆跪俯伏举哀候梓宫过兴一大升舆行沿途校尉舁送选委内官同锦衣卫官专一提督务要起止有节行步安穏送葬官员人等不许逼近仪仗失次喧嚷有失礼仪者聴纠仪官举奏一题主前期内侍官设神座香案于通州席殿内灵驾至奉安讫奠献使行上食礼毕退执事官陈设祭品设题主案于香案前西向奉桑主置案上奠献使具青服百官俱释衰具青服陪拜太常寺官引使就拜位赞三上香讫赞四拜兴退百官分侍左右题主官盥手西向立恭题讫内侍官捧主奉安神座命官青服行降神礼一降神典仪唱执事官各司其事赞就位赞上香复位赞四拜【百官同】唱奠帛行初献礼献爵读祝亚献终献赞四拜焚祝帛礼毕太常寺官跪奏请慈孝献皇后神主降座升舆命官捧主升舆还京内侍官捧桑主用白韬柜灵驾行内执事官焚楮驾防仪于野一次日神主回京内执事官备仪卫教坊司大乐鼓吹前导至道中行飨神礼命官具青绿锦绣服色【百官同】典仪唱执事官各司其事赞就位赞上香复位赞四拜【百官同】唱奠帛行初献礼献爵读祝亚献终献赞四拜焚祝帛礼毕神主舆行至朝阳门命官具吉服随行【百官同】至午门外仪卫等退内导引官导神主入上具常服率皇后宫眷等迎神主于慈宁宫门外武庙皇妃公主泾简王妃等迎于宫内俱吉服神主至几筵殿内上立于殿东稍南西向皇后皇妃以下序立于殿西稍南东向内侍官诣灵舆前跪奏请慈孝献皇后神主降舆陞座毕上捧神主奉安于灵座讫行安神礼内执事官陈设牲醴如常仪内导引官导上诣拜位奏拜奠读祝礼毕后妃以下入行四拜礼鸿胪寺官引百官于慈宁宫门外随班行礼【传赞如仪】一神主舆行奠献使等官行叩头礼上食毕太常寺官跪奏奉请梓宫启行至张家湾奉梓宫登舟奉安讫行祭告礼太常寺官陈设奠献使行礼如常仪各衙门奉送官俱陪拜祭毕舟发沿途每日三上食奠献等官俱素冠服诣梓宫前行叩头礼如常仪神宫监尚膳监恭办上食馔五様蔬果酒膳一经过有王府去处许王素服出迎致祭该府官预陈设祭物于水次席殿其附近王府许遣辅导官致祭行礼一南京守备文武衙门各处镇巡三司官梓宫舟经及附及去处俱致祭举哀与王府遣官同所辖有司大小官员通许陪拜致祭品物簇盘一座豕一羊一果五盘点心五盘煠五盘【俱用顔色纸花】案酒五様菜五碟粉汤五盌饭五盌帛一疋酒三爵香烛纸【陈设如仪】一梓宫自通州登舟抵承天府张家湾祭潞河之神天津祭海口之神安平镇祭龙王之神徐州吕梁二处祭洪神淮河口祭淮渎之神仪真南京祭大江之神彭泽祭小孤山之神九江之神汉江之神所过大川俱用牲醴致祭俱勳臣具青服行礼其各处应祀水府之神开载未备者临期斟酌致祭
　　显陵合葬仪
　　一先期遣官祭告显陵光禄寺官陈设牲醴百官陪拜如仪一舟至承天府太常寺官陈设祭告牲醴如仪百官俱衰服奉迎梓宫升席殿奉安讫奠献使行祭告礼师生耆老人等俱随班拜奠献使先诣睿宗旧寝所行礼毕奉迁睿宗梓宫安于祾恩殿复诣圣母梓宫前候发执事官先陈龙輴于祾恩殿门外候大升舆至太常官诣前跪奏请灵驾降舆升龙輴诣祾恩殿执事官奉梓宫升龙輴由中门入奠献使由左门入诣祾恩殿奉安讫諡册宝舆仍设于前一安神执事官陈设酒馔如常仪设奠献使拜位于二圣梓宫前内侍官引奠献使诣拜位行礼执事抚按等官陪拜一以合葬祭告后土幷纯徳山之神陈设牲醴如常仪一迁奠执事官陈设酒馔如常仪奠献使诣拜位举哀行礼退后掩宫时至太常官引诣二圣梓宫前跪太常官奏请灵驾赴宫奠献使俯伏兴执事官升奉迁二圣梓宫进皇堂奉安讫太常官同内侍官奉諡册宝置于前陈列冥器等毕行赠礼一赠礼内执事官陈设酒馔于皇堂门外奉玉帛置于案奠献使诣拜位赞四拜奠酒受玉帛献毕以授内执事捧入皇堂安置讫俯伏兴赞四拜举哀兴赞赠事毕遂掩宫行享礼执事官陈牲醴于宫前如常仪太常官引使诣拜位行礼百官陪拜一掩宫毕太常寺官同内侍官恭拜桑主幷魂帛奉蔵于堂外遣官祭谢后土幷纯徳山之神陈设酒馔如常仪【礼同祭告】奠献使执事等官回京复命
　　皇后丧礼
　　洪武十五年髙皇后丧礼
　　一闻丧次日文武百官素服行奉慰礼一在京文武百官于闻丧之四日清晨丧服诣右顺门外具丧服入哭临毕素服行奉慰礼三日而止一文官一品至三品武官一品至五品命妇于闻丧之四日清晨素服至乾清宫具丧服入临行礼不许用金珠银翠首饰及施脂粉丧服用麻布盖头麻布衫麻布长裙麻布鞋一在京文武百官及聴除等官人给布一疋自制丧服一文武官员皆服斩衰自成服日为始二十七日而除仍素服至百日始服浅淡顔色衣服一在外文武官丧服与在京官同闻讣日于公防成服三日而除命妇丧服与在京命妇同亦三日而除一军民男女皆素服三日一自闻讣日为始在京禁屠宰四十九日在外三日停音乐祭祀百日停嫁娶官一百日军民一月一上册諡祭告太庙一发引文武百官具丧服诣朝阳门外奉辞神主还京文武百官素服迎于朝阳门外回宫百官行奉慰礼一卒哭行祔庙礼一百日辍朝祭告几筵殿百官素服黑角带诣中右门行奉慰礼命妇诣几筵殿祭奠一凡遇时节及忌日东宫亲王祭几筵殿及诣陵拜祭一小祥上素服乌犀带辍朝三日是日清晨诣几筵殿行祭奠礼东宫亲王诣陵拜祭京城禁音乐三日禁屠宰三日百官前期斋戒至日素服黑角带诣后右门进香毕行奉慰礼是日外命妇诣几筵殿行进香礼一东宫亲王熟布练冠九去首绖负版辟领衰皇妃皇太子妃王妃公主及皇孙女熟布盖头去腰绖宗室驸马服齐衰三年练冠去首绖一大祥奉安神主于奉先殿预期斋戒告庙百官陪祀毕行奉慰礼各王国禁屠宰三日停音乐三日
　　永乐五年文皇后丧礼
　　一自次日为始辍朝不鸣钟鼓上素服御西角门文武百官素服乌纱帽黑角带诣思善门外哭临毕行奉慰礼明日如之又明日早文武官成服诣思善门外哭临毕易素服行奉慰礼凡三日而止一文武百官自次日为始各就公署斋宿至二十七日而止一文武官四品以上命妇成服日为始丧服诣思善门内哭临三日而止一聴选办事等官各丧服人材监生吏典僧道坊厢耆老各素服自成服日为始赴应天府举哀三日一内外宗室皆成服二十七日而除一天下大小衙门各遣官进香一成服后祭祀皇亲驸马共一坛公侯伯共一坛五府同锦衣卫共一坛六部都察院同文职大小衙门共一坛文武官四品以上命妇共一坛一百日上及皇妃皇太子皇太子妃皇孙亲王及妃公主以下及在京文武官幷命妇各祭一坛一周年祭如百日仪百官诣西角门行奉慰礼在京禁音乐停屠宰七日一凡遇时节祭祀上位一坛皇妃东宫皇孙各王长公主公主及王妃各祭一坛
　　嘉靖七年孝洁皇后丧礼
　　一初丧三日上服素冠服一成服日为始上冠素服御西角门视朝十日毕易冠衣御奉天门视朝鸣钟鼓鸣鞭如常朔朢日暂免陞殿一文武百官十日内俱布冠素服绖带朝参十日之后入左掖门则乌纱帽青衣侍班奏事退出公衙及居私室仍素服白帽通前二十七日而除待梓宫发引之后服常服一在京内外禁屠七日一上于奉先等殿行礼幷朝两宫俱常服于几筵祭则服其服服满之日命内官代祭一两宫遣官祭如常仪一上祭仪内赞奏就位上香奠帛奠酒上立以帛酒各授执事奠于灵前赞读祝读者立读祝文毕赞举哀上就位哭赞哀止焚祝帛礼毕
　　嘉靖二十七年孝烈皇后丧礼
　　一发丧上素服冠诣大行皇后宫举哀设奠毕归丧次皇妃东宫裕王景王公主皆素服毕哀设奠毕各归丧次次日及第三日同一成服上素服诣大行皇后宫举哀设奠大殓奉安梓宫殿几筵安神帛立铭旌上具丧服皇妃东宫裕王景王公主等皆成服行祭礼毕归丧次上祭一坛皇妃共祭一坛东宫祭一坛裕王景王共祭一坛公主共祭一坛泾简王妃祭一坛内官内使共祭一坛是日公侯驸马伯五府六部等衙门官共祭一坛文武官三品以上命妇共祭一坛一每七及百日上及皇妃以下各祭一坛一闻丧次日为始辍朝不鸣钟鼓文武百官素服乌纱帽黑角带诣思善门桥南哭临毕退于金水桥南伺候上素服御西角门文武百官行奉慰礼退于本衙门宿歇不饮酒食肉次日同一成服日为始上素冠素服十二日十二日后易浅色服视朝俱在西角门文武百官十二日内俱布帽素服绖带朝防十二日之后乌纱帽黑角带素服通前二十七日而除上御奉天门视朝服常服百官浅色衣鸣钟鼓鸣鞭如常朔朢日暂免陞殿待梓宫发引之日百官服常服一成服日百官各具斩衰服诣思善门桥南朝夕哭临三日各十五举声而止毎日早哭临毕退易素服仍入金水桥南伺候西角门行奉慰礼如前凡在衙门视事用布裹纱帽垂带素服绖带麻鞋退居即服孝服通前二十七日而除一文武官员一品至三品命妇麻布大袖圆领长衫麻布盖头清晨由西华门入思善门哭临三日而止不许戴金银首饰仍素服二十七日而除一在京诸寺观各声钟三万杵闻丧日为始禁屠宰七日一军民素服妇人素服不籹饰俱以闻丧日为始二十七日而除一聴选官办事官监生吏典僧道坊厢人等闻丧即易素服次日至第三日皆清晨赴顺天府朝阙设香案哭临至第四日官各具斩衰服监生人等素服朝夕哭临三日各十五声而止仍各素服通前二十七日而除一各王府南京浙江等十三布政司及直府分礼部请勅差官赴告一在外亲郡王及世子王妃以下闻讣皆哭尽哀行五拜三叩头礼毕易素服第四日服斩衰服二十七日而除一在外文武官员人等闻讣日素服乌纱帽黑角带于本衙门宿歇不饮酒食肉次日具斩衰服率官僚人等于衙门朝阙设香案朝夕哭临三日各十五声而止自是素服通前二十七日而除军民男女止素服十三日一各王府及在外文武衙门俱免进香一成服后三日在京文职七品以上武职三品以上衙门陆续赴思善门外进香每日鸿胪寺朝退后由西华门引入思善门前行礼司礼监官捧进几筵前一梓宫未发南京堂上官及朝鲜差陪臣进香服制虽满仍衰服行礼鸿胪寺引从西华门入陪臣衰服工部制给一册諡及发引以下与大丧同但八虞九虞俱于宫中遣内官行礼
　　永乐五年仁孝文皇后册諡仪
　　前期礼部奏行祭告礼及请命颁册宝等官是日上躬告天地于奉天殿丹陛上宫中先设册宝案于几筵殿设香案于册宝案前上御华盖殿文武百官于奉天殿前丹墀内分班序立引礼引颁册宝官至华盖殿拜位序班举册宝案置殿中鸿胪寺官奏颁册宝官行礼引礼赞四拜毕赞跪传制官传制曰永乐五年十月十四日册諡大行皇后命卿行礼引礼赞俯伏兴四拜毕序班举册宝案出至奉天殿丹陛上以册宝置防舆中由中道出颁册宝官随至右顺门外北向立内官舁防舆由正门入至几筵殿以册宝置于案退俟殿外尚仪女官诣香案前跪进曰皇帝遣某官某某官某册諡大行皇后谨告奏毕兴赞宣册女官捧册立宣于几筵之右讫置册于案赞宣宝女官捧宝立宣于几筵之右置宝于案尚仪女官一员复诣香案前跪奏礼毕女官以册宝案置于几筵之左内官出报颁册宝官礼毕颁册宝官复命
　　嘉靖二十七年孝烈皇后册諡仪
　　先期遣官告于太庙用牲醴祝文如常仪是日上常服御奉天门乐设而不作正副使常服百官浅色服黑角带入班行叩头礼毕左右侍班正副使入就拜位赞四拜礼序班举节册案于正中置定正副使行五拜三叩头礼毕序班举案行正副使后随鸿胪寺奏礼毕上还百官诣思善门外侍立节册至右顺门正副使捧由正门入至殿陛上置于案内赞奏就位上香赞宣册太常寺官取册立宣讫复置于案赞礼毕赞百官行四拜礼退正副使持节复命
　　隆庆元年孝洁肃皇后迁祔永陵仪孝恪皇后同
　　尊諡册宝先遣官即陵园行礼讫勅命奉迁官一员诣陵供事启欑先一日遣官以祔葬告天地宗庙社稷用祝文祭告行礼如常仪司礼监礼部锦衣卫官提督执事者设大升祝俯伏兴亚献终献复赞四拜焚帛祝礼毕皇后皇子以下以次入拜行谒见四拜礼
　　凡皇太后皇后丧内朝贺祭祀等礼
　　洪武十六年正旦以髙皇后丧服亲王及文武衙门进到表笺先期三日捧进是日皇帝诣几筵殿祭祀毕常服御奉天殿百官常服行五拜三叩头礼
　　永乐六年正旦文皇后丧服皇帝常服御殿锦衣卫设丹陛驾教坊司陈大乐而不作百官行礼如洪武例立春百官俱浅淡服于奉天门行礼
　　治十七年敬皇帝万夀圣节以孝肃太皇太后山陵襄事奏准文武百官服锦绣于奉天门行五拜三叩头礼是年冬至节免贺　十八年上圣祖母及圣母尊号以太皇太后服制未满百官幷命妇俱照成化二十三年例免贺
　　嘉靖二年肃皇帝万夀圣节以孝惠皇太后服制未满先期免习仪至日早于奉先殿行孝慈髙皇后忌辰祭礼毕上服黄袍御奉天殿锦衣卫设卤簿驾如常仪鸣钟鼓鸣鞭教坊司作乐文武百官具服朝先行四拜礼致词又四拜免鸡唱山呼舞蹈等礼表文彩段免宣读陈设送内府交收　十七年章圣皇太后服既除上常服俱墨布至丧次仍丧服百官俱青色冠服郊有事吉服作乐庙有事浅色服不作乐　十八年正旦以章圣皇太后未南祔上具翼善冠黄袍御奉天门鸣钟鼓奏堂下乐鸣鞭百官具公服行礼八月万嵗圣节以南祔未久行礼如正旦仪九月小祥上同后妃谒几筵致祭公侯驸马伯文官三品以上大臣各具青服陪拜显陵遣勳戚大臣一员捧祀帛往祭大祥同　二十年以昭圣皇太后丧服令太享斋戒服吉正祭用乐时祫斋戒权用青绿花様至日乐暂设而不作　二十六年以孝烈皇后丧服题准嵗暮大袷来嵗孟春时享各斋戒权用青绿花様乐设而不作其启蛰祈谷斋戒吉服用乐二十七年梓宫未发题准夏至大祭地于方泽照祈
　　谷例斋戒服吉用乐
　　皇妃丧礼
　　永乐十八年昭献贵妃王氏丧礼
　　一闻丧辍朝五日一初丧上祭一坛皇后祭一坛皇妃祭一坛皇太子祭一坛亲王共祭一坛公主共祭一坛一赠諡册文行焚黄礼一七七百日周年二周年每次祭祀坛数与初丧同一开茔域遣官祀后土一行内外衙门造办丧仪铭旌防器等项一发引前期辞灵祭祀坛数与丧同惟増六尚司祭一坛内官内使祭一坛一启奠祖奠遣奠各遣祭一坛一发引日文武百官各素服乌纱帽黑角带送至路祭处所皇亲驸马共一坛公侯伯文武衙门共一坛外命妇共一坛一过门祭祀内门遣内官外门遣太常寺官行礼一下葬迁奠遣祭一坛一掩圹遣官祀后土一迎灵轿至享堂行安神礼遣祭一坛
　　天顺七年初丧七七百日周年二周年辞灵各増祭一坛
　　嘉靖二十九年皇贵妃王氏丧礼
　　一初丧増六尚司祭一坛内官内使共祭一坛一行翰林院撰諡册文及各祭文圹志文一焚黄用黄绢装褙如册様两叶写册文是日陈设祭仪以祝文及册文置于灵前遣司礼监官行礼献爵读祝讫女官宣册礼毕焚祝及册一灵柩前仪仗内使女乐三十二人幷花旛雪栁女队子二十八人女将军二十四人一灵柩至坟园奉安御前一坛遣防丧内官行礼其余各祭俱同前一坟园内各坛路祭幷灵柩顿歇处所行工部预为搭盖席殿其挽歌执翣人等该用孝巾孝带俱工部转行内府该衙门制造
　　嘉靖二十九年未封皇妃丧礼
　　闻丧赐封号辍朝一日御祭一坛皇妃以下各祭一坛俱遣内官行礼光禄寺陪祭　翰林院撰册文祝文圹志文择日行焚黄礼　七七百日周年二周年每次御祭一坛皇妃共祭一坛　开茔域祀后土及辞灵祭祀坛数与初丧同俱遣内官行礼祭引以后合行事宜同前　凡未封妃丧葬礼仪隆杀不等俱礼部开座题请施行
　　皇太子丧礼
　　洪武二十五年懿文太子丧礼
　　皇帝以日易月服齐衰十二日祭毕释之在内文武百官即日于公署斋宿翼日素服入临文华殿给散麻服越三日成服诣春和门会哭明日素服行奉慰礼其当祭祀及送葬者仍衰绖以行在京停大小祀事及乐至复土日而止停嫁娶六十日在外文武百官闻丧易服于公署发哀次日成服行礼停大小祀事及乐十三日停嫁娶三十日
　　嘉靖二十八年庄敬太子丧礼
　　一闻丧第四日成服皇上遣祭一坛母妃祭一坛裕王景王共祭一坛公主共祭一坛内官内使共祭一坛东宫六局官共祭一坛一文武百官自闻丧次日为始具素服乌纱帽黑角带于本衙门宿歇至第四日早具齐衰服不杖赴南城明徳宫候大殓毕举哀行四拜礼仍共举祭一坛一毎七百日皇上遣祭一坛母妃祭一坛裕王景王共祭一坛一自闻丧次日为始辍朝不鸣钟鼓十日止一闻丧第五日百官具素服乌纱帽黑角带诣西角门行奉慰礼退易布裹纱防绖带麻履于各衙门办事通前成服日为始十二日而除在京军民人等各素服十二日禁屠宰五日聴选办事官吏监生僧道耆老人等俱于成服日赴顺天府举哀行四拜礼官具衰服监生人等具素服一翰林院撰祭文光禄寺办祭物一各王府直各布政司等处礼部请勅差官讣告一诸王及世子王妃郡主以下闻讣次日具素冠服举哀行四拜礼毕服十二日而除一在外文武官员人等闻讣次日各具衰服举哀行四拜礼毕易素冠服绖带麻履十二日而除其各王府及天下文武衙门俱免进香一諡册先期题请钦定大臣二员充正副使行翰林院拟请諡号撰諡册文諡宝文圹志文祭告文幷各该衙门造办諡册諡宝圹志钦天监择吉先期一日遣大臣告于太庙寝内侍官设节册宝案于皇太子灵柩前至日早鸿胪寺设节册宝案于奉天门稍东百官青衣黑角带侍班正副使各就拜位候序班举节册案至丹墀中道置定鸣赞赞行五拜三叩头礼毕序班举案正副使后随繇左顺中门至明徳宫内侍预设馐于皇太子灵柩前正副使捧节册宝置于案就位上香赞宣册宝太常寺堂上官立宣讫复置于案赞礼毕正副使捧节复命次日勅谕礼部以赐諡颁示天下照例差官赍捧一安葬先期择地择日遣工部堂上官祭告启土一发引先期命大臣一员防丧一员题主各衙门堂上官题请各一员照例率领所属送丧钦天监差官二员前去候时工部搭盖各处席殿前一日起禁屠宰三日遣官一员以葬期告于太庙寝内命妇告于孝烈皇后几筵及遣官祭告经过各门桥司礼监锦衣卫官提督执事者设灵舆諡册宝舆幷真亭仪仗于明徳宫门外设方相冥器于北安门外以俟是晩皇上遣祭一坛母妃祭一坛皇妃共祭一坛裕王景王共祭一坛公主共祭一坛俱遣内官行礼至日文武百官布裹纱帽素服绖带麻履候于北安门外步送至西直门外祭毕即回其分送入山官员俱免辞朝步送至西直门骑送至坟所还日朝见【防丧官幷各执事冠服同】启奠遣奠灵舆至坟所皇上皆遣祭一坛【防丧官行礼】路祭文武官等衙门共祭一坛皇亲驸马共祭一坛【俱西直门外广殿行礼】祭毕而回其防丧官幷坟所执事官待葬毕回凡回还官员俱易乌纱帽青衣黑角带次日以后常服办事一下葬皇上遣祭一坛母妃以下祭同前俱内侍官于将葬时行礼葬毕行赠礼如仪掩圹后皇上遣祭一坛俱防丧官行礼掩圹毕题主官题主防丧官献酒赞读祝礼毕安神皇上遣祭一坛葬毕祀后土遣工部堂上官行礼一百日期年每次皇上遣祭一坛母妃以下祭同前
　　隆庆元年加諡宪懐太子靖悼王仪【蓬莱太和二公主追封同】
　　前期一日鸿胪寺官设节案内侍官设册舆二幷香亭于皇极门东是日早遣官以册諡告奉先殿上具素翼善冠麻布袍腰绖亲告世宗肃皇帝几筵各用祝文祭品如常仪至期上仍具前冠服御皇极门百官俱照常乌纱帽素服黑角带入班行叩头礼毕左右侍班遣官就拜位序班举节案置于中赞五拜三叩头礼毕序班举节内侍官举册舆香亭俱繇左阶降【公主册繇右】鸿胪寺奏礼毕上还锦衣卫官校接节册舆香亭繇午门等左门出【公主册繇右】遣官随行至坟园行礼太常寺先于坟园陈设祭品如常仪鸿胪寺设节案于享殿内正中册案二于左右设香案于节案前内侍官设主案二于殿东制净水刷子粉盏笔砚盥盆帨巾等物候节册舆至坟园繇中门进至享殿前捧节册官捧繇殿中门入各置于案导引官引遣官至香案前上香赞宣册宣册宫取宪懐太子册立宣讫仍置于案赞宣册宣册官取靖悼王册立宣讫仍置于案执事官随举主案于香亭前稍东西向题主官进至主案前东立西向内侍官二员分诣神牀前跪启谨请宪懐太子神主敬用奉题谨请靖悼王神主敬用奉题内侍官各盥手捧主案于案上洗磨旧字别涂以粉中书官重写题主官盥手各奉题讫内侍官奉主各安于神座跪启谨请宪懐太子神灵上神主谨请靖悼王神灵上神主内赞赞遣官奠献读祝行礼如常仪礼毕内侍官启匮覆主奉安于神座讫次日遣官捧节复命
　　亲王丧礼
　　丧闻上辍朝三日礼部奏差官掌行丧祭礼翰林院撰祭文諡册文圹志文工部造铭旌差官造坟又钦天监取官一员前去卜葬国子监取监生八名报讣各王府御祭一坛【牲用牛犊羊豕余祭止用羊豕】太皇太后皇太后东宫各一坛在京文武衙门各一坛七七下葬百日周年二周年除服御祭各一坛下葬以前凡御祭及东宫文武衙门二祭总差侯伯一员行礼周年以后三御祭各差行人一员行礼太皇太后皇太后二祭遣本府内官行礼其祭物本布政司转属买办冥器丧仪本处各该衙门成造其初丧本国内禁屠宰三日禁音乐嫁娶至葬毕乃止其封内文武衙门各祭一坛非封内者不吊祭发引在城军民会送其大小殓七七百日迁柩祖奠发引下葬题主虞礼本府俱自有祭祀其服制王妃世子众子及郡王郡主下至宫人俱衰服三年封内文武官员齐衰三日哭临五日而除在城军民俱素服五日郡王众子郡主为兄及伯叔父服齐衰期年郡王妃服小功五月　凡亲王因事革爵后复原爵者例遣官祭仍给葬凡世子丧礼闻丧御祭一坛东宫祭一坛七七百日
　　下葬周年二周年除服御祭各一坛俱遣本布政司官行礼翰林院撰祭文諡册圹志文工部造铭旌国子监取监生报讣各王府本布政司委官造坟安葬【世子坟价隆庆三年议革】转属买办祭物冥器丧仪等本处各该衙门成造凡世孙丧礼闻丧御祭一坛东宫祭一坛下葬百日
　　周年除服御祭各一坛翰林院撰祭文布政司造坟安葬【今革】转属买办祭物
　　亲王妃丧礼【郡王妃世子世孙妃附】
　　闻丧御祭一坛太皇太后皇太后中宫东宫公主各祭一坛俱遣本府内官行礼翰林院撰祭文圹志文工部造铭旌行布政司委官开圹合葬【今准差钦天监官】及转属买办祭祀品物【祭用羊豕】国子监取监生报讣各王府其冥器丧仪本处该衙门成造继妃次妃祭礼同其夫人则御祭一坛俱造圹祔葬【今次妃止一祭夫人俱革】　凡亲王革爵其妃未夺封号者准给祭葬郡王妃丧礼与亲王妃同惟闻丧无公主祭一坛郡王继妃次妃丧礼与正妃同亲郡王生母追封次妃未葬者与祭一坛造圹祔葬嘉靖四十四年议万厯九年更议亲郡王生母封次妃者各与祭一坛葬革　凡世子妃世孙妃丧礼俱与郡王妃同公主丧礼
　　丧闻上辍朝一日御祭一坛皇太后中宫东宫各祭一坛各公主共祭一坛翰林院撰祭文圹志文户部给斋粮一百石工部造铭旌神主魂帛棺椁坟圹志石冥器仪仗顺天府买办麻布一百疋及真亭防桌长明灯油等物钦天监差官选地择日国子监取监生报讣各王府孝服花冠等件内府内官监等衙门成造其七七百日周年二周年除服御祭各一坛下葬辍朝一日上位皇太后中宫东宫公主各祭一坛皇亲命妇共一坛公侯伯都督命妇共一坛六部等衙门四品以上官命妇共一坛都指挥指挥命妇共一坛其启土迁柩祖奠过门过桥掩圹题主奉安神主虞祭各祭物俱光禄寺备办
　　嘉靖二十三年未封公主丧礼
　　丧闻赐封御祭一坛皇妃共祭一坛裕王景王共祭一坛公主共祭一坛泾简王妃祭一坛俱用素馐遣内官行礼钦天监差官择地幷选出殡等项日期工部差属官一员造坟享堂等项破土祀后土遣大臣行礼发引御祭一坛皇妃以下祭同前俱用素馐遣内官行礼灵柩繇东上南门东上北门北中门北安门出各祭一坛内官行礼西直门祭一坛太常寺官行礼工部内监官于坟所安设享堂各用仪物俱行内府该衙门预行制造锦衣卫拨旗校摆路教坊司拨女乐三拨幷乐人三百员名送至坟所灵柩至坟及下葬各御祭一坛用素馐遣内官行礼掩土后祀后土幷题神主安神各祭俱遣大臣行礼百日周年二周年每次御祭一坛皇妃以下祭数同前俱用素馐遣内官行礼闻丧下葬俱免辍朝
　　郡王丧礼【长子附】
　　丧闻上辍朝一日翰林院撰祭文諡册圹志文工部造铭旌行人司差官掌丧礼本处隂阳生一名卜葬国子监取监生报讣各王府御祭一坛东宫一坛在京文武衙门各一坛七七百日下葬周年二周年除服御祭各一坛下葬以前诸祭总遣行人一员行礼周年以后遣布政司官行礼本布政司委官造坟安葬【今减半给价】转属买办祭物【祭用羊豕】冥器丧仪等本处各该衙门成造郡王及妃已经奏准袭封未及册封而故者给祭葬与已册封同但免辍朝报讣幷差官行礼其革爵后复原爵者与妃未夺封号者亦如之革管府事者与禄米革三分之一者比郡王例减半其革爵戴平头巾闲住者止与祭一坛拨地安葬　凡长子丧礼闻丧御祭一坛下葬百日周年除服御祭各一坛【自长子至中尉诸祭俱遣本府长史等官行礼】翰林院撰祭文本布政司造坟安葬【今革】转属买办祭祀品物长子夫人已经奏准封妃未及册封而故者例与妃同　凡郡王嫡长孙故与祭三坛嫡曽长孙故与祭一坛　凡郡主丧礼与郡王妃同惟无圹志文　凡镇国将军丧礼与世孙同　凡辅国将军丧礼无周年除服二祭余与镇国将军同镇国将军革爵复冠带者给祭如辅国将军例　凡奉国将军丧礼无下葬百日周年除服四祭余与辅国将军同　凡镇国辅国奉国中尉御祭各一坛镇辅二中尉有司造坟安葬奉国中尉有司量与造坟【造坟今并革】　凡镇国将军夫人至中尉安人俱御祭一坛造圹合葬【葬毕】　凡将军生母追封夫人者与祭一坛【今革】　凡县主郡君县君丧礼御祭中宫祭俱一坛造坟安葬葬革　凡乡君丧礼止御祭一坛自王妃至乡君诸祭俱遣本府内官行礼　凡仪宾防典嘉靖四十四年议定系亲郡王府者照例赐祭不给葬价系将军以下者祭葬俱革　万厯七年更定亲郡王仪宾祭葬一体幷革　凡郡王将军中尉郡县主君坟价嘉靖四十四年议定俱免给　万厯七年更定郡王坟价量给一半若系帝孙者照旧全给其将军以下并免凡亲郡王将军等葬俱世长子一人送至坟所当日
　　即回　凡王葬妃及将军等葬其妻得亲至坟所防视一次当日即回　凡将军病故无嗣者其葬许弟一人送至坟所当日即回　凡妃夫人病故无嗣者其葬许侄一人送至坟所当日即回　凡亲郡王将军受封之后止许出城祭扫一次当日即回　凡宗室庶人幷母妻丧所在官司会同该府教授等官于本处空闲相应地面造坟安葬【今革】　凡宗室为事送发髙墙病故安葬在彼其女及婿愿留供祀者凤阳府月给衣粮三石凡王府奏讨坟户嘉靖三年准拨附近民人三名防守万厯九年议准亲王每坟拨给军校五名郡王不许
　　一槩滥给　凡亲王致祭旧例遣侯伯给勅行嘉靖四十四年议罢止差卿等五品以上官或礼部司官前去照行人差至郡王府给精微批不必请勅　万厯三年议准各王府奉差官不许擅为题请寛限违者罪其辅导官

　　礼部志稿卷三十二
<史部,职官类,官制之属,礼部志稿>
　　钦定四库全书
　　礼部志稿卷三十三
　　明　俞汝楫　编
　　祠祭司职掌
　　品官丧礼
　　初终
　　有疾迁于正寝养者皆斋彻乐饮药疾困去故衣加新衣清扫内外分祷所祀侍者坐持手足遗言则书之属纩以俟絶气男子不絶于妇人之手妇人不絶于男子之手乃废牀寝于地孝子啼余皆哭男子白布衣被髪徒跣妇人青缣衣被髪不徒跣女子子亦然【父为长子为人后者为其本生父母皆不徒跣女子嫁者髽】齐衰以下丈夫素冠妇人去首饰孝子坐于牀东余在其后啼踊无算兄弟之子以下又在其后俱西面南上妻坐于牀西妾及女子子在其后哭踊无算兄弟之女以下又在其后俱东面南上借藁坐哭内外之际隔以行帷祖父以下于帷东北壁下南面西上祖母以下于帷西北壁下南面东上外姻丈夫于户外之东北面西上妇人于主妇西南北面东上皆舒席坐哭若舍窄则宗亲丈夫在户外之东北面西上外姻丈夫在户外之西北面东上若内丧则尊行丈夫外亲丈夫席位于前堂在户外之左右俱南面宗亲户东西上外亲户西东上乃复于正寝复者以死之上服左荷之升自前东荣当屋履栋北面西上左执领右执腰招以左每招曰某人复三呼而止【男子称字及伯仲妇女称姓】以衣投于前承之以箧升自东阶入以覆尸复者降自后西荣乃立丧主【谓长子无则长孙】主妇【亡者之妻无则主丧者之妻】防丧【子孙知礼能干者为之】司书司货【子弟或使仆为之】执事者设牀于室户内之西去脚舒簟设枕施幄迁尸于牀南首覆用殓衾去死衣即牀而奠奠者以酒馔升自东阶设于尸东当隅【内丧皆内赞者行事受于户外入而设之】既奠赞者降出帷堂掌事者掘坎于屏处盆盘之属陈于西阶下沐巾浴巾浴衣皆具于西序南上陈袭衣于房中掌事者为汤以俟以浴盆及沐盘升自西阶以授沐者【以侍者四人为之六品以下二人】沐者入丧主以下皆出户外北面西上俱立哭乃沐栉束髪用组抗衾而浴拭以巾余水弃于坎设牀于尸东袵下莞上簟浴者举尸易牀设枕剪须断爪盛于小囊大殓纳于棺着明衣裳以方巾覆面仍以大殓之衾覆之丧主以下入就位哭乃含赞者奉盘水及笲升堂含者【六品以下丧主自为之】盥手于户外赞者沃盥含者洗饭玉实于笲执以入赞者从入北面彻枕奠笲于尸东含者坐于牀东西面发巾实饭含于尸口讫丧者复位袭者以牀升入设于尸东布枕席如初执服者陈袭衣于席迁尸于席上而衣之去巾加面衣设充耳着握手纳履若舄覆以大殓之衾内外皆就位哭乃置灵座结白绢为魂帛立铭旌倚于灵座之右诸子三日不食期九月之丧三不食五月三月之丧再不食
　　小殓
　　小殓之礼以丧之明日厥明陈其殓衣于东序【四品五品以下于东房】馔于堂东阶下设牀施荐席褥于西阶铺绞衾衣举之升自西阶置于尸南先布绞之横者三于下以备周身相结乃布纵者一于上以备掩首及足也侍者盥手举尸男女共扶助之迁于牀上先去枕而舒绢叠衣以借其首仍卷两端以备两肩空处又卷衣夹其两胫取其正方然后以余衣掩尸左袵不纽裹之以衾而未结以绞未掩其面盖孝子犹欲俟其复生欲时见其面也殓毕覆以衾丧主西向凭尸哭擗主妇东向凭尸哭踊斩衰者祖以麻绳括髪齐衰以下裂布广寸自项向前交于额上却绕髻如着掠头妇人以麻撮髻而髽殓者举尸男女从奉之迁于堂中哭位如室内执事者盥手举馔升自东阶至灵座前祝焚香洗盏斟酒奠之丧主以下哭尽哀乃代哭不絶声宵为燎于庭厥明灭燎乃大殓
　　大殓
　　大殓之礼以小殓之明日夙兴陈衣于东序馔于堂东阶下如小殓之仪举棺以入置于堂中少西侍者先置衾于棺中垂其裔于四外侍者与子孙妇女俱盥手掩首结绞共举尸纳于棺中实生时所落髪齿及所剪爪于棺角又揣其空缺处卷衣塞之务令充实不可揺动以衾先掩足次掩首次掩左次掩右令棺中平满丧主主妇凭哭尽哀乃召匠加盖下钉彻牀覆柩以衣设灵牀于柩东赞者以馔升入室西向奠于席前内外皆就位哭如初丧主以下各归丧次
　　成服
　　大殓之明日厥明五服之人各服其服然后朝哭相吊诸子孙就祖父及诸父前跪哭皆尽哀就祖母及诸母前哭亦如之女子子就祖母及诸母前哭遂就祖父及诸父前哭如男子之仪主妇以下就伯叔母哭亦如之讫乃复位诸尊者降出还次丧主以下降立于东阶下外姻在南俱西面北上哭尽哀各还次既成服丧主及兄弟始食粥妻妾及期九月者蔬食水饮不食菜果大功以下异门者各归其家自是每日晨起丧主以下皆服其服入就位尊者坐哭卑者立哭
　　朝夕奠
　　每日晨起侍者设盥栉之具于灵牀侧奉魂帛出就灵座然后朝奠执事者设馔祝盥手焚香斟酒丧主以下再拜哭尽哀食时上食至夕进夕奠如朝奠仪丧主以下奉魂帛入就灵牀哭尽哀朝夕之间哀至则哭自此以至于虞朝夕如之若遇朔朢则具殷奠比之常奠其馔为盛礼如朝奠行之至夕彻去进夕奠如常礼有时物则荐之百日而卒哭
　　吊奠赙
　　始死讣告于亲戚僚友吊者至执友亲厚之人则入哭临尸尽哀出拜灵座上香再拜遂吊丧主相持哭尽哀丧主以下哭对无辞凡吊者奠赙皆有状先具刺通名丧主炷香燃烛布席皆哭以俟防丧者出迎賔賔入至防事进揖曰窃闻某人倾背不胜惊怛敢请入酹并申慰礼防丧者引賔入至灵座前哭尽哀再拜焚香跪酹祭酒俯伏兴防丧止哭者祝跪读祭文奠赙状于賔之右毕兴賔主皆哭尽哀賔再拜丧主哭出西向稽颡再拜賔亦哭东向答拜进曰不意凶变某亲某官奄忽倾背伏惟哀慕何以堪处丧主对曰某罪逆深重祸延某亲伏防奠酹并赐临慰不胜哀感又再拜賔答拜又相向哭尽哀賔寛譬丧主曰脩短有数痛毒柰何愿慰孝思俯从礼制乃揖而出丧主哭而入防丧者送至防事茶汤而退丧主以下止哭【亡者官尊即云薨逝稍尊即云捐馆生者官尊则云奄弃荣养】
　　择地祭后土
　　三月而葬前期择地之可葬者盖地有美恶地之美者则其神灵必安其子孙必盛地之恶者则反是所谓美者土色之光润草木之茂盛他日不为道路不为城郭不为沟池不为贵势所夺不为耕犂所及即所谓美地也古人所为卜其宅兆者正此意而非若后世隂阳家祸福之説也既得地丧主帅执事者于所得地掘兆四隅外其壤掘中南其壤各立一标当南门立两标择逺亲或賔客一人告后土氏祝帅执事者设位于中标之左南向设盏陈馔于其前又设盥盆帨巾二于其东南其东有台架告者所盥其西无者执事者所盥也告者吉服入立于神位之前北面执事者在其后东上皆再拜告者与执事者皆盥帨执事者一人取酒注西向跪一人取盏东向跪告者斟酒反注取盏酹于神位前俯伏兴少退立祝执版立于告者之左东向跪读之曰维某年岁月朔日辰某官姓名敢告于后土氏之神今为某官姓名营建宅兆神其保佑俾无后艰谨以清酌脯醢只荐于神尚享讫复位告者再拜祝及执事者皆再拜彻出遂穿圹乃刻志石造防器备大舆作神主以俟发引
　　发引
　　启之日掌事者纳柩车于大门之内当门南向进灵车于柩车之右先于墓所张吉凶帷凶帷西吉帷东俱南向设灵座于吉帷下如常仪启之夕发引前五刻击鼓为节陈布吉凶仪仗方相志石及防器等物于柩车前绋披铎翣挽歌者皆具二刻再击鼓为节内外俱兴立哭于位执绋者皆入掌事者彻帷持翣者俱升以翣障柩执绋者乃升执铎者入夹西阶立执纛者入当西阶南北面立执旌者立于执纛者南北向陈布讫三击鼓为节乃引灵车于内门外南向祝诣灵座前西向跪昭告曰孤子某【母则云哀子】谨用吉辰奉归幽宅灵车就引神道纡回惟以荒蓼无任哽絶兴立少顷执铎者俱振铎引柩诣阶间南向持翣者常以翣障柩柩降阶执纛者却行而引止则回北向立执旌者继纛而行止则北向立【无纛者则执旌者引】丧主以下以次从柩哭而降主妇以下又次之柩至庭丧主及诸子以下于柩东西向南上祖父以下于东北南面西上异姓丈夫于丧主东南西面北上妻妾女子子以下于柩西东面南上祖母以下于西北南面东上异姓妇人于主妇西南东面北上皆立哭内外之际障以行帷祝帅执馔者设祖奠于柩东祝以酒奠讫诣馔南北面跪曰永迁之礼灵辰不留谨奉旋车式遵祖道尚享少顷彻之柩动旌次之纛次之丧主以下从哭于柩后妇人次之遂升柩就舆内外哭位如初在庭之仪乃设遣奠于柩车前如祖奠之仪祝奠酒讫少顷彻馔祝奉魂帛置灵车上别以箱盛主置帛后灵车动从者如常灵车后方相车次志石车次防器舆次下帐舆次米舆次酒脯舆次食舆次铭旌次纛次铎次挽歌次柩车丧主及诸子俱绖杖衰服徒跣哭从余各依服精粗为序哭从出门内外尊行者皆乘车马哭不絶声出郭门亲賔送者权停柩车乘者皆下哭赞者引亲賔以次俱向柩立哭尽哀卑者再拜而退妇人亦如之亲賔既还乘车马如初若墓逺及病不堪步者出郭丧主及诸子亦乘去茔三百步乃下灵车至帷门外回南向遂荐食于灵座前少顷彻之柩车至入凶帷南向祝设几席于柩车之东初至宿次内外皆就柩车所分东西如常立哭遂设酒脯之奠柩车至圹前回南向哭位如在庭之仪掌事者陈防器于圹东南西向北上乃下柩于席丈夫柩东妇人柩西以次凭哭尽哀各退复位内外卑者哭再拜辞诀赞者引丧主以下哭于羡道东西面北上妻及女子子以下哭于羡道西东面北上哭踊无算妇人皆障以行帷掌事者设席于圹内遂下柩于圹内席上北首覆以夷衾持翣者入倚翣于圹内两厢遂以下帐张于柩东南向米酒脯陈于帐东北食器设于帐前醯醢设于食器南借于版防器设于圹内之左右掌事者以纁授丧主丧主授祝祝奉以置柩旁丧主拜稽颡施铭旌志石于圹内乃掩圹复土丧主以下稽颡哭尽哀乃祠后土于墓左【如卜宅仪祝云某官封諡窆兹幽宅神其保佑俾无后艰】取木主而题之执事者设桌子于灵座东南西向置笔砚墨对桌置盥盆帨巾丧主立于其前北向祝盥手出主卧置桌子上使善书者盥手西向立先题陷中后题粉面题毕祝奉置灵座而藏魂帛于箱中炷香斟酒执版出于丧主之右读云孤子某敢昭告于先考某官封諡府君形归窀穸神返室堂神主既成伏惟尊灵舍旧从新是凭是依毕丧主再拜哭尽哀止祝奉神主置灵车上执事者彻灵座遂行内外从哭如来仪
　　反哭
　　出墓门尊者乘车马去墓百步许卑者乃乘灵车至宅内外乘者皆下灵车入至西阶前回南向少顷灵车退祝奉神主置于灵座丧主以下升立哭于灵座东西向南上内外以次升祖父以下哭于帷东南面西上妻及女子子以下哭于灵西东面南上祖母以下哭于帷西南面东上外姻丈夫帷东北面西上妇人帷西北面东上亲賔吊如初哭尽哀相者引丧主以下降各还次沐浴以俟虞
　　虞
　　柩既入圹掌事者先归脩虞事或墓逺则但不出是日可也丧主以下既沐浴执事者陈器具馔设盥盆帨巾各二于西阶西南上酒瓶并架一于灵座东南置桌子于其东设注子及盘盏于其上火炉汤瓶于灵座西南置桌子于其西设祝版于其上设蔬果盘盏于灵座前桌上匕筯居内当中酒盏在其西醋楪居其东果居外蔬居果内实酒于瓶设香案于堂中炷火于香炉束茅聚沙于香案前具馔如朝奠陈于堂门之东祝出神主于座丧主及兄弟倚杖于室外及与祭者皆入哭于灵座前其向皆北面以服为列重者居前轻者居后尊长坐卑防立丈夫处东西上妇人处西东上逐行各以长防为序侍者在后乃降神祝止哭者丧主降自西阶盥手帨手诣灵座前焚香再拜执事者皆盥帨一人开酒实于注西面跪以注授丧主丧主跪受一人捧桌上盘盏东面跪于丧主之左丧主斟酒于盏以注授执事者左手取盘右手执盏酹于茅上以盘盏授执事者俯伏兴少退再拜复位既降神祝进馔执事者佐之丧主乃初献进诣注子桌前执注北面立执事者一人取灵座前盘盏立于丧主之左丧主斟酒反注于桌上与执事者俱诣灵座前北面立丧主跪执事者亦跪进盘盏三祭于茅束上俯伏兴执事者授盏奉诣灵座前奠于故处祝执版出于丧主之右西面跪读之云日月不居奄及初虞夙兴夜处哀慕不宁谨以洁牲庶羞粢盛醴齐哀荐祫事祝兴丧主哭再拜复位哭止主妇为亚献礼如初【不读祝】亲賔一人为终献礼如亚献乃侑食执事者执注添盏中酒丧主以下皆出祝阖门丧主立于门东西向卑防丈夫在其后重行北上主妇立于门西东向卑防妇女亦如之尊长休于他所如食间祝进当门北面噫歆告启门三乃启门丧主以下入就位祝立于丧主之右敛主匣之置故处丧主以下哭辞神再拜尽哀止出就次执事者彻馔祝取魂帛埋之屏处洁地罢朝夕奠遇柔日再虞【乙丁己辛癸】礼如初虞【惟前期一日陈设具馔厥明夙兴设蔬果酒醴质明行事祝出神主于座祝辞改初虞为再虞祫事为虞事】遇刚日三虞【甲丙戊庚壬】礼如再虞【祝辞改再虞为三虞虞事为成事若去家经宿以上则初虞于所馆行之墓逺涂中遇柔日亦于所馆行之若三虞必须至家始可行礼】
　　三虞
　　三虞后遇刚日卒哭前期一日陈器具馔【并同虞祭惟更设酒瓶一于酒瓶之西】厥明夙兴设蔬果酒馔【并同虞祭】质明祝出主丧主以下皆入哭降神丧主捧鱼肉主妇盥帨奉麪米食丧主奉羮主妇奉饭以进乃初献【并同虞祭惟祝执版出于丧主之左东向跪读为异祝辞改三虞为卒哭哀荐成事下云来日隮祔于祖考某官府君尚享】亚献终献侑食阖门启门辞神其仪并与虞祭同自是朝夕之间哀至不哭其朝夕哭犹故丧主兄弟蔬食水饮不食菜果寝席枕木
　　祔
　　卒哭明日而祔卒哭之祭既彻即陈器具馔陈于祠堂堂狭即于防事随便设亡者祖考妣位于中南向西上设亡者位于其东南西向母丧则不设祖考位置酒瓶酒瓶于阼阶上火炉汤瓶于西阶上具馔如卒哭而三分母丧则两分祖妣二人以上则以亲者厥明设蔬果酒馔质明丧主兄弟皆倚杖于阶下入诣灵座前哭尽哀止乃诣祠堂祝轴帘启椟奉所祔祖考之主置于座内执事者奉祖妣之主置于座西上丧主以下还诣灵座所哭祝奉主椟诣祠堂西阶上桌子上丧主以下哭从如从柩之次至门止哭祝启椟出主乃叅神在位者皆再拜乃降神祝进馔酌献先诣祖考妣前祝版云孝孙某谨以洁牲庶羞粢盛醴齐适于某考某官府君隮祔孙某官尚享【皆不哭】内丧则云某妣某封某氏隮祔孙妇某封某氏次诣亡者位前祝版云荐祔事于先考某官府君适于某考某官府君尚享三献侑食阖门启门辞神并同卒哭仪礼毕祝奉主各还故处先纳祖考妣神主于龛中匣之次纳亡者神主西阶桌子上匣之奉而反于灵座出门丧主以下哭从如来仪
　　小祥
　　期而小祥丧至此凡十三月【不计闰】古者卜日而祭今止用初忌以从简易前期一日丧主以下皆沐浴丧主帅众丈夫洒扫涤濯主妇帅众妇女涤釜鼎具祭馔【如卒哭】设次陈练服厥明夙兴设蔬果酒馔质明祝出主丧主倚杖于门外与期亲各服其服而入皆哭尽哀止乃出就次易服复入哭祝止哭乃降神初献亚献终献侑食阖门启门辞神并同卒哭之仪祝版云日月不居奄及小祥夙兴夜处小心畏忌不惰其身哀慕不宁敢用洁牲庶羞粢盛醴齐荐此常事尚享自是止朝夕哭始食菜果
　　大祥
　　再期而大祥丧至此凡二十五月亦止用第二忌日祭前期一日沐浴陈器具馔【如小祥】设次陈禫服以酒果告迁于祠堂告毕改题神主如加赠之仪递迁而西虚东一龛以新者厥明行事皆如小祥之仪【祝版改小祥曰大祥常事曰祥事】祝毕奉神主入于祠堂丧主以下哭从如祔之叙至祠堂前止哭执事者彻灵座断杖弃之屏处奉迁主埋于墓侧始饮酒食肉而复寝
　　禫
　　大祥之后间一月而禫禫者淡淡然平安之意盖丧至此计二十有七月前一月下旬卜来月三旬中各一日或丁或亥设桌子于祠堂门外置香炉香盒防珓于其上丧主禫服西向众兄弟次之子孙在其后重行北上执事者北向东上丧主炷香熏珓命以上旬之日曰某将以来月某日祗荐禫事于先考某官府君即以珓掷于盘以一俯一仰为吉不吉更命中旬之日又不吉则直用下旬之日丧主乃入祠堂本龛前再拜在位者皆再拜丧主焚香祝执版立于丧主之左跪告曰孝子某将以来月某日只荐禫事于先考某官府君卜既得吉敢告丧主再拜降与在外者皆再拜祝阖门退乃前期一日沐浴设神位于灵座故处陈器具馔厥明行事皆如大祥之仪丧主以下诣祠堂祝奉主椟置于西阶桌子上出主置于座丧主以下皆哭尽哀乃降神三献侑食阖门启门礼毕辞神乃哭尽哀送神主至祠堂
　　闻丧奔丧
　　始闻亲死以哭答使者尽哀问故又哭尽哀乃易服遂日行百里不以夜行见星而行见星而舍道中哀至则哭哭避市朝望其州境县境其城其家皆哭至于家内外哭待于堂上入门而左升自西阶殡东西面凭殡哭尽哀少退再拜退于东序被髪复殡东西面坐哭又尽哀尊卑抚哭如常讫内外各还次厥明坐哭于殡东如初四日成服与家人相吊賔至拜之如初若未得行则设位四日而变服在道至家皆如上仪若既葬则先之墓望墓哭至墓哭拜归诣灵座前哭拜四日成服如仪齐衰以下闻丧为位而哭若奔丧则至家成服若不奔丧则四日成服凡奔丧齐衰望乡而哭大功望门而哭小功至门而哭缌麻即位而哭不奔丧者齐衰三日中朝夕为位会哭四日之朝成服亦如之大功以下始闻丧为位会哭四日成服亦如之皆每月朔为位会哭月数既满次月之朔乃为位会哭而除之其间哀至则哭可也
　　改
　　凡有改葬者皆具事因闻于官勘验得实始听之将改墓先于墓所随地之宜张白布帷幕开户向南其日内外诸亲皆至墓所各就便次孝子以下及妻妾女子子俱缌麻服周亲之下素服丈夫于墓东西向妇人于墓西东向皆北上妇人障以行帷俱立哭尽哀卑者再拜祝立于羡道南北向内外哭止祝三声噫嘻启以改葬之故内外又哭尽哀权就别所掌事者开坟讫内外又就位哭如初掌事者设席于墓下举棺出置于席上内外俱从哭于墓所分东西位如常仪祝以功布拭棺掌馔者设馔于柩南孝子盥手以盏跪奠酒再拜讫少顷彻奠进柩车于帷门外南向升柩于车遂诣幕所内外俱哭掌事者先设牀于幕下有枕席周设帷柩车至帷门外丈夫柩东妇人柩西俱立哭掌事者举柩入设牀柩东举尸出置于牀南首遂殓如大殓之仪【如不易棺则不设牀】乃设灵座于吉帷内幕下西厢东向乃葬将引柩告曰以今吉辰即用宅兆不设祖奠无反哭无方相魌头余如常葬之仪既葬就吉帷灵座前一虞虞如常仪其祝辞云维年月朔日辰孝子某敢告于考某官改兹幽宅礼毕终虞夙夜匪宁啼号罔极谨以清酌庶羞只荐虞事尚享孝子以下出就别所释缌麻素服而还掌馔者彻馔掌事者彻灵座
　　丧仪【洪武五年定】
　　棺用油杉朱漆　椁用土杉　墙翣公侯六三品以上四五品以上二　防器公侯九十事一品二品八十事三品四品七十事五品五十事六品七品三十事八品九品二十事　引披铎公侯四引六披左右各八铎一品二品二引四披左右各六铎三品四品二引二披左右各一铎　羽旛竿长九尺五品以上一人执之以引柩六品以下不用　功布品官用之长三尺　方相四品以上四目七品以上四目八品以下不用　栁车上用竹格以防结之旁施帷幔四角垂流苏　志石二片品官皆用之其一为盖书某官之墓其一为防书姓名乡里三代生年月日及子孙卒葬月日妇人则随夫及子孙封赠二石相向用铁束埋墓中　祭物四品以上用羊豕九品以上用豕
　　庶人丧礼
　　初终
　　疾病迁居正寝清扫内外分祷所祀使人坐持手足遗言则书之属纩以俟絶气气絶乃哭废牀寝于地乃易服男子扱上袵被髪徒跣妇人去冠被髪不徒跣诸有服者皆去华饰乃复侍者一人以死者之上服尝经衣者左执领右执腰升屋中霤北向招之三呼曰某人复毕卷衣降覆尸上男女哭擗无数乃立丧主主妇防丧司书司货防丧命匠择木为棺【或已有棺则不再治】讣告于亲戚朋友执事者设帏及牀迁尸其上南首覆以衾即牀而奠奠讫掌事者掘坎于屏处洁地乃陈袭衣于堂东壁下及饭含沐浴之具侍者以汤入丧主以下皆出帏外北面侍者沐髪栉之晞以巾撮为髻抗衾而浴拭以巾剪爪并沐浴余水巾节弃于坎而埋之侍者设袭牀于帏外施荐席褥枕先置深衣大带袴韈汗衫之类于其上遂举以入置浴牀之西迁尸其上悉去病时衣及复衣易以新衣徙尸牀置堂中间丧主以下就位而哭丧主坐于牀东众男子应服三年者坐其下皆借以藁同姓期功以下各以服次坐于其后皆西向南上尊行以长防坐于牀东北壁下南向西上借以席荐主妇众妇女坐于牀西借以藁同姓妇女以服为次坐于其后皆东向南上尊行以长防坐于牀西北壁下南向东上借以席藁妾婢立于妇女之后别设帏以障内外异姓之亲丈夫坐于帷外之东北面西上妇人坐于帏外之西北面东上皆借以席以服为行无服者在后若内丧则同姓丈夫尊卑坐于帷外之东北面西上异姓丈夫坐于帷外之西北面东上乃含丧主哭尽哀左袒自前扱于腰之右盥手执钱厢以入侍者一人挿匙于米盌执以从置于尸西以幎巾彻枕覆面丧主就尸东由足而西牀上坐东面举巾以匙抄米实于尸口并实以钱侍者加幅巾充耳设幎目纳履乃袭深衣结大带设握手覆以衾置灵座设魂帛立铭旌诸子三日不食期九月之丧三不食五月三月之丧再不食
　　小殓
　　死之明日厥明执事者陈小殓衣衾于堂东北壁下设桌子于阼阶东南置奠馔及杯注于其上巾之设盥盆帨巾各二于馔东设小殓牀施荐席褥于西阶之西铺绞衾衣举之升自西阶置于尸南先布绞之横者三于下乃布纵者一于上侍者盥手举尸男女共扶助之迁于牀上先去枕而舒绢叠衣以借其首乃卷两端以补两肩空处又卷衣夹其两胫取其正方然后以余衣掩尸左袵不纽裹之以衾而未结其绞未掩其面盖孝子犹欲见其面也殓毕覆以衾丧主主妇凭尸哭擗男子袒而括髪齐衰以下袒而裂布以免妇人亦用麻绳髽髻乃迁尸牀于堂中执事者举馔升自阼阶至灵座前祝焚香洗盏斟酒奠之丧主以下哭尽哀乃代哭不絶声
　　大殓
　　小殓之明日执事者陈大殓衣衾奠具如小殓之仪举柩入置于堂中少西侍者置衾于棺中垂其裔于四外侍者与子孙妇女俱盥手掩首结绞共举尸纳于棺中实生时所落髪齿及所剪爪于棺角又揣其空缺处卷衣塞之务令充实先掩足次掩首次掩左次掩右令棺中平满丧主主妇凭哭尽哀乃加盖下钉覆柩以衣设灵牀于柩东乃奠丧主以下各归丧次
　　成服
　　大殓之明日厥明五服之人各服其服入就位然后朝哭相吊如仪成服之日丧主及兄弟始食粥妻妾及期九月者蔬食水饮不食菜果大功以下异门者各归其家自是每日晨起丧主以下各服其服入就位尊长坐哭卑防立哭
　　朝夕奠
　　每日清晨侍者设盥栉之具于灵牀侧奉魂帛出就灵座然后朝奠执事者执馔祝盥手焚香斟酒丧主以下再拜哭尽哀食时上食至夕进夕奠如朝奠仪丧主以下奉魂帛入就灵牀哭尽哀朝夕之间哀至则哭朔日之奠如朝奠之仪时物之荐如上食之仪
　　吊奠赙
　　凡来吊者必素服奠用香茶烛酒果赙用钱帛先具刺通名乃入丧主哭以俟防丧出迎賔賔入至防事进揖曰窃闻某人倾背不胜惊怛敢请入酹并申慰礼防丧引客入至灵座前哭尽哀再拜焚香跪酹茶酒俯伏兴防丧止哭者祝跪读祭文奠赙状于賔之右毕兴賔主皆哭尽哀賔再拜丧主哭出西向稽颡再拜賔亦哭东向答拜进曰不意凶变某亲奄弃色养伏惟哀慕何以堪处丧主对曰某罪逆深重祸延某亲伏防奠酹并赐临慰不胜哀感又再拜賔答拜又相向哭尽哀賔寛譬丧主曰修短有数痛毒柰何愿抑孝思俯从礼制乃揖而出丧主哭而入防丧者送至防事茶汤而退丧主以下止哭
　　择地祭后土
　　三月而葬择地之可葬者土色光润草木茂盛之处即为美地又须慎五患使他日不为道路不为城郭不为沟池不为贵势所夺不为耕犂所及乃可世人多拘俗师隂阳之説既择年月日时又择山水形势以为子孙贫贱富贵寿夭贤愚尽系于此至有终身不葬或累世不葬弃捐不葬者悖礼伤义无过于此既得地乃择日开茔域祠后土南向设神位设盏注酒馔于其前又设盥盆帨巾于其东南告者吉服入立于神位之前北向执事者在其后东上皆再拜告者与执事者皆盥帨执事者一人取酒注西向跪一人取盏东向跪告者斟酒反注取盏酹于神位前俯伏兴少退立祝执版立于告者之左东向跪读曰维某年岁月朔日辰某敢告于后土氏之神今为某亲营建宅兆神其保佑俾无后艰谨以清酌脯醢祗荐于神尚享讫复位告者再拜祝及执事者皆再拜乃彻遂穿圹作灰隔造冥器刻志石备大舆作神主以俟发引
　　发引
　　发引前一日执事者设馔如朝奠祝斟酒讫北面跪告曰今以吉辰迁柩敢告俯伏兴丧主以下哭尽哀再拜乃迁柩役者入妇人退避丧主及众兄弟敛杖立视祝以箱奉魂帛导柩前行丧主以下从哭男子由右妇人由左重服在前轻服在后服各为序侍者在末无服之亲男居男左女居女右皆次丧主主妇之后遂迁于防事执事者布席役者置柩于席上祝设灵座及奠于柩前向丧主以下就位坐哭借以荐席乃代哭如小殓之前亲賔致奠赙者其仪并如初丧时日晡时设祖奠祝斟酒讫北向跪告曰永迁之礼灵辰不留今奉柩车式遵祖道俯伏兴厥明舆夫纳大舆于中庭执事者彻祖奠祝北面跪告曰今迁柩就舆敢告遂迁灵座置旁侧召役夫迁柩就舆丧主从柩哭视载妇人哭于帷中载毕祝帅执事者迁灵座于柩前南向乃设遣奠奠毕执事者彻奠祝奉魂帛置灵车别以箱盛主置魂帛后妇人盖头出帷降阶立哭守舍者哭辞尽哀再拜柩行防器铭旌等前导丧主以下男女哭步从尊长次之无服之亲又次之賔客又次之涂中遇哀则哭未至墓执事者先设灵幄在墓道西南向亲賔次在灵幄前十数步妇人幄在灵幄后圹西防器等至灵车至祝奉魂帛就幄座遂设奠而退执事者先布席于圹内柩至脱载置席上北首执事者取铭旌去扛置其上丧主男女各就位哭賔客拜辞而归乃窆丧主兄弟辍哭临视丧主奉纁置柩旁再拜稽颡在位者皆哭尽哀加灰隔内外盖实以灰乃实土而渐筑之祠后土于墓左如前仪藏防器下志石复实以土而坚筑之乃题主以生时所称为号题毕祝奉置灵座而藏魂帛于箱中炷香斟酒执版出于丧主之右跪读之云孤子某【母云哀子】敢昭告于某亲府君曰形归窀穸神返室堂神主既成伏惟尊灵舍旧从新是凭是依毕复位丧主再拜哭尽哀止祝奉神主升车执事者彻灵座遂行丧主以下哭从如来仪留子弟一人监视实上以至成坟
　　反哭
　　丧主以下奉灵车在涂徐行哭至家哭奉神主入置于灵座丧主以下哭于防事遂诣灵座前哭尽哀有吊者拜之如初期九月之丧者可以饮酒食肉惟不与宴乐小功以下大功异居者可以归
　　虞
　　葬之日日中而虞或墓逺则但不出是日可也柩既入圹掌事者先归修虞事具馔于堂东既沐浴丧主以下内外俱诣灵座所丧子及诸子倚杖于室戸外内外俱哭掌馔者以馔入设于灵座前降出赞者请丧主止哭盥手诣灵座前以盏跪奠酒俯伏兴西向立内外哭止祝进立于灵座右跪读祝文曰维年月朔日辰孤子某敢昭告于考某人之灵日月遄迈奄及反虞叩地号天五情麋溃谨以清洁庶羞哀荐虞事尚享祝兴丧主哭再拜退复位内外哭尽哀丧主以下出杖降自西阶就次妻妾女子子还别室少顷彻馔祝取魂帛帅执事者埋于屏处洁地罢朝夕奠遇柔日再虞遇刚日三虞
　　卒哭
　　三日而卒哭其日夙兴掌事者具馔于堂东内外各衰服赞者引丧主以下俱杖升立哭于灵座东西向南上妇人升诣灵座西东向南上内外俱就位哭赞者升自东阶入彻夕奠出执馔者以馔升设于灵座前赞者引丧主降盥手讫进诣灵座前以盏跪奠酒俯伏兴少退西面立祝入立于灵座南北面内外哭止跪读祝文曰维某年某月某朔日辰孤子某敢昭告于考某人【母则曰哀子曰妣某氏】日月不居奄及卒哭叩地号天五情麋溃谨以清酌庶羞哀荐成事尚享祝兴丧主再拜哭应拜者皆再拜哭尽哀丧主以下各还次自卒哭后朝一哭夕一哭乃讳名丧主蔬食水饮不食菜果寝席枕木
　　祔
　　卒哭之明日乃祔其日夙兴执事者具器陈馔丧主以下入哭于灵座前乃诣祠堂奉所祔祖考之主置于座内执事者奉祖妣之主置于座还诣灵座所哭祝奉新主以行丧主以下哭从如从柩之次至祠堂门止哭祝出主置于座丧主以下各就位赞者曰再拜在位者皆再拜掌馔者以馔升各陈于座前设讫降出赞者引丧主盥手酌酒先诣祖考妣位前祝辞云孝孙某谨以清酌庶羞告于某祖之灵隮祔孙某人之灵内丧则云适于某祖妣某人某氏之灵隮祔孙妇某人某氏次诣亡者位前祝辞云荐祔事于先考之灵适于某考之灵尚享丧主再拜兴降出赞者引丧主诣诸座前各再拜乃复位赞者曰再拜在位者皆再拜祝先纳祖考妣神主于龛中匣之次纳亡者神主匣之奉之反于灵座丧主以下哭从如来仪
　　小祥
　　前期一日丧主及诸子皆沐浴具馔陈器设次陈练服于其所其日夙兴祝入整拂几筵以出内外衰服丧主以下倚杖于阶东俱升就位哭尽哀赞者引丧主杖就次主妇以下各就次乃陈练服赞者引丧主倚杖如初乃升内外俱升就位哭赞者引丧主盥手奠酒祝进立于灵座右内外止哭祝读祝文曰维年月朔日辰孤子某敢告于考某人之灵岁月惊迫奄及小祥攀慕永逺重増荼裂谨以清酌庶羞只荐常事尚享祝兴丧主哭再拜退复位内外哭尽哀丧主以下出杖降自西阶就次妻妾女子子还别室自小祥之后止朝夕哭
　　大祥
　　前期一日丧主及诸子俱沐浴具馔陈器陈禫服于次乃告迁于祠堂告毕改题神主而递迁之虚东一龛以俟厥明祝先入拂几筵降出内外于次哭尽哀掌事者设馔于灵座前内外俱就位哭赞者引丧主盥手奠酒祝立于灵座右跪读祝文曰维年月朔日辰孤子某敢昭告于考某人之灵日月逾迈奄及大祥攀慕永逺无任荒踣谨以清酌庶羞祗荐祥事尚享祝兴丧主哭再拜退复位内外哭尽哀祝奉神主入于祠堂丧主以下哭送掌事者彻灵座断杖弃之屏处始饮酒食肉而复寝
　　禫
　　大祥之后间一月而禫既卜日前期一日丧主及诸子俱沐浴设神位于灵座故处乃陈器具馔其日夙兴祝入拂拭几筵诣祠堂出奉神主置于座丧主及诸子妻妾女子子内外俱升就位哭赞者引丧主盥手奠酒祝立于神座右止哭跪读祝文曰维年月朔日辰孤子某敢昭告于考某人之灵禫制有期追逺无及谨以清酌庶羞祗荐禫事尚享祝兴丧主哭再拜退复位内外俱哭尽哀送神主还于祠堂
　　奔丧改葬
　　右制与品官同
　　丧仪【洪武五年定】
　　棺所用坚木油杉为上柏次之土杉松木又次之用黒漆金漆不得用硃红　防器一事　功布以白布三尺引柩栁车以衾覆棺　志石二片如品官之仪　祭物用豕力不及者随家有无
　　丧礼禁令
　　洪武五年诏古之丧礼以哀戚为本治丧之具称家有无近代以来富者奢僭犯分力不及者掲借财物炫燿殡送及有惑于风水停柩经年不行安葬宜令中书省集议定制颁行遵守违者论罪如律　嘉靖十八年题准士庶丧礼各称家之有无以为厚薄时忌致祭亦随所有以伸追慕不以富侈不以贫废巨家大族能遵礼以为细民之倡者有司量加劝奬













　　礼部志稿卷三十三
　　钦定四库全书
　　礼部志稿卷三十四
　　明　俞汝楫　编
　　祠祭司职掌
　　恩卹
　　国初武臣亡殁念其勲劳赙卹之典特从优厚其后渐为限制今并文武卹典着于后而外夷官员亦附焉
　　祭葬
　　洪武二十六年定一优给则例凡阵亡失陷伤故渰没者全支边逺守御出征并出海运粮病故者减半一品米六十石麻布六十疋二品米五十石麻布五十疋三品四品米四十石麻布四十疋五品六品米三十石麻布三十疋　一公侯亡故不分病故阵亡止给麻布一百疋礼部奏辍朝三日仍具手本行移在京衙门知会一将引本官家人赴内府给与布疋一咨工部造办防器棺椁及拨人匠甎石造坟安葬一劄付钦天监选择坟地一具手本赴光禄寺备办祭物遣官行礼一礼部奏议封諡一自初丧至除服以次遣官致祭闻丧入殓首七至终七下葬百日新冬周年二周除服　一都督至都指挥亡故礼部奏辍朝二日移咨工部造办棺椁等项仍备办祭物自初丧至除服节次遣官致祭闻丧下葬百日周年除服如合优给者照前则例并咨兵部照例追赠　一指挥使至指挥佥事亡故礼部移咨工部造坟安葬亦节次遣官致祭安灵下葬周年除服照例优给追赠　一衞所镇抚千戸百户亡故礼部移咨工部造坟安葬止二次遣官致祭安灵下葬照例优给追赠　一公侯及在京一品二品父母妻丧三品四品父母丧曽授封赠及致仕者各照品级造坟安葬在外止祭祝未封赠者无　一在外都指挥使至指挥佥事止是礼部遣人往祭一次若回京安葬则照例祭祝造坟千百户则无祭葬例　一公侯在外病故闻丧止辍朝三日灵榇到京仍辍朝三日下葬辍朝一日
　　永乐以后续定凡公侯承袭病故者祭二坛若管府事有功迹加太子太保以上及守备南京者俱祭十六坛凡驸马都尉病故者祭十五坛　凡伯爵承袭病故
　　者祭二坛其年防袭爵不及而故者祭一坛若管事有功迹加太子太保以上者祭十五坛　凡公侯驸马伯病故俱辍朝一日斋粮麻布取自上裁其丧礼照依定制若公侯伯为事病故者祭葬等项俱无　凡公侯伯母与妻俱祭二坛有葬系皇亲者加祭坛数取自上裁凡两京二品以上文官并父母妻三品文官并父母
　　曽授本等封者照例祭葬其三品父母止授四品封及四品官并父母授本等封者俱止赐祭一坛若止授五品以下封者祭葬俱无其有出自特恩者不在此限凡一品官病故者辍朝一日祭九坛父母授封至一品者祭二坛妻祭一坛　凡尚书左右都御史在任病故者祭二坛其加有东宫三少或兼大学士赠一品者祭四坛父母妻祭俱一坛　凡两京三品官病故者俱祭一坛致仕者亦然其以侍郎兼学士赠尚书者祭二坛凡两京三品以上官葬祭制度俱照依品级其四品
　　五品官得特恩赐葬者亦以本等品级为定惟衍圣公葬祭照一品施行　凡左右都督至都督佥事管府事病故者俱祭六坛斋粮麻布取自上裁其先有功后闲住病故者祭二坛母妻祭俱一坛俱有葬　凡都督佥事以上葬礼俱照品级若署都督佥事祭一坛无葬凡中都留守正副俱祭一坛　凡在京亲军衞分带俸都指挥使及同知佥事在御马监把总或出充叅将游击等官有功无过者祭一坛　凡锦衣衞等官指挥使同知佥事或带俸都指挥职衔者俱祭一坛以上俱无葬其系干皇亲者祭葬取自上裁　凡在京在外文武官员不拘品级其以死勤事者卹典取自上裁　凡女直都督等官永乐间差官赍香钞谕祭近例因其奏请给与表里祭文令带囘自祭　凡达官都督等官永乐宣徳间来京病故者随时遣官谕祭或给棺赐葬旧例礼部年终类奏分遣官祭之【今不行】若在边殁于战阵者不在此例　凡外国使臣病故者令所在官司赐棺及祭或欲归葬听其自便　凡在京文武官员及夫人病故者嘉靖六年令止与应得祭葬其斋麻布一体裁革凡公侯伯殁于王事者嘉靖八年题准于本爵应得
　　祭外加祭二坛　凡二品以上大臣在任病故者嘉靖二十八年议准行兵部应付船只脚力差官一员防送还乡
　　隆庆三年更定凡四品五品文官以侍从春宫军功等项应沾卹典者礼部临时具由取自上裁其他一切杂涂尽行停止【治十年例】遇有前项陈请仍先移文翰林院兵部覈实如军功必躬履行阵侍从必日侍讲读春宫必亲奉出阁开陈有劳方与具由题请若止曽受官未经实効勤劳者不准【嘉靖二十三年例】其特恩所加祭葬大约于本等品级内量加一等如无祭者给与祭一坛无葬者给与半葬应半葬者给与全葬如讲读官则五品本身有祭四品本身父母得拟祭葬三品祭得及其妻军功则四品本身得拟祭葬三品未满得及其父母各有差等不可越次妄生希觊或有讲读年久启沃功多军旅身殱勲劳懋著者卹典自宜加厚礼部临时议拟奏请定夺　凡二品官本等祭二坛若加陞一品致仕者祭五坛【正德七年例】加东宫三少致仕者祭三坛【正徳六年例】原加东宫三少而续奉防革去者止与本等祭二坛妻未封夫人者不准与祭【俱嘉靖二十三年例】其加陞日浅政迹未著者临时覈实奏请量减若被劾冠带闲住者祭葬俱无【俱治十年例】　凡四品官已经考满者其父母例不重封虽止授五品封亦与祭一坛未考满者不准【嘉靖二十三年例】　凡四品以上官其父母曾授本等封赠者先后病故祭得因后并及其先如有前母亦得及之无封赠者不许越例陈乞其品官妻非系封赠夫人者原无祭典不准与祭【俱嘉靖二十三年例】　凡被劾听调官有心本无疵事因诖误虽遭指摘不累其人品者应得祭葬仍准全给或功有可録过有可原者功过当相较量其祭葬应全给者半给应半给者有祭无葬若罪过昭彰公论共弃者照闲住例不准给　凡公侯伯本爵应得祭二坛若在内掌府事坐营【守备南京同】在外总兵征讨积有勲劳而加太子太保以上者公侯祭十六坛伯祭十五坛掌府事坐营总兵歴有勲劳祭七坛掌府事坐营积有年劳者祭五坛虽掌府事坐营而政绩未著者祭四坛掌事而被劾明闲住者止与本爵祭二坛被劾而未经勘实者祭一坛勘实而罪重者并本爵应得祭葬一槩尽削　凡都督同知佥事起用未久病故者与祭三坛【嘉靖三十年例】锦衣衞都指挥使身后赠都督同知者亦祭三坛【正徳二年例】俱照例造葬
　　万厯六年更定凡文官三品以上不论已未考满其各父母妻必曽授本等封俱照例祭葬四品本身及父母皆止一祭无葬不出自特恩者不拘　凡一品父母妻已授本等封于例祭外父母有加祭二坛者【正徳十年例】妻有加祭一坛者【治十二年例】系出特恩取自上裁陈乞者不得辄援为例　凡三品官曽经考满者祭一坛全葬未经考满者祭一坛减半造葬【正徳六年例】其以侍郎兼学士赠尚书者祭二坛不拘已未考满给与全葬或兼官虽同非系赠尚书者止给与本等卹典不得槩援为例凡致仕养病终养听用等项官员祭葬俱与见任官同革职闲住及先曾为事谪戍遇防恩诏辨复原职者祭葬俱不准给　凡文官二品三品共实歴三年以上者虽未考三品满父母准与三品祭葬三品四品共歴三年以上者虽未考四品满父母准祭一坛若未及三年者不准【正徳九年例】其有未及三年而遇防恩诏父母已授本等封及父母先授外封后任京职考满例不重封者俱照品级给与应得祭葬【内外通理嘉靖二十八年例】　凡三品以上官有被劾致仕及先被劾冠带闲住后奉特防复职者俱准照例与祭葬【治十年嘉靖二十七年例】若罪过昭彰公论共弃者不拘见任致仕等项俱不准给其被劾闲住遇防覃恩槩复致仕者亦不准给被论听调及听勘未明病故者务稽考其平生履歴人品髙下功罪重轻议拟奏请定夺　凡公侯伯为事未经勘实身故者其妻封命虽未追夺亦从夫例止与祭一坛　凡左右都督都督同知都督佥事管封事及在外总兵病故者俱祭六坛照例造葬都督同知以上不分真署一体给祭葬署都督佥事止祭一坛不得妄援　凡兴留正副都守俱祭一坛　凡以死勤事若抗节不屈身死纲常者犯顔谏诤身死国事者执鋭先登身死战阵者危城固守身死封疆者诸如此类开具实迹卹典取自上裁其或城池失守战阵败衂以致殒命者不许一槩议给
　　万厯十二年续定凡公侯伯掌府坐营总兵加太子太保以上者必查前项官衔因何加授果以勲劳进秩方许照防典公侯祭十六坛伯祭十五坛之例如系因事加恩功业未副者止照勲臣二等事例与祭七坛其有不愿坐营管府恳疏乞休者查其平生有功无过俱照见任优卹　凡三品以上致仕官其雅负时望恳疏乞休者照见任例给与应得祭葬如被劾致仕及考察自陈致仕者二品曾经考满祭葬准全给未经考满者祭照旧葬价减半三品曽经考满祭照旧半葬未经考满者有祭无葬四品虽经考满亦不准祭其被劾自陈官员有日久论定原无可议者仍照例给与祭葬父母妻曽授本等封者应得卹典亦视本身致仕縁由以为差等不得滥给　凡三品已上被劾听用听调官员祭葬俱照今拟被劾自陈致仕官递减之例如公论已明人品无玷仍准全给听勘未明官员有陈乞卹典者仍行原勘抚按衙门查明无碍应否量给临时题请定夺如果有显过为公论所不容无论听用听调听勘径照闲住例俱不准给其父母祭葬亦稽其子功过以为差等凡京官三品陞四品者不拘四品已未考满俱照三
　　品未考满例祭一坛半葬父母曽授三品封者与同授四品封者止祭一坛其原以三品降调后歴陞四品者止照四品例不得妄行陈乞　凡三品父母曾授本等封者无论亡故先后一视其子以为差等其已经考满者祭葬全给未经考满者祭一坛减半造葬　凡文官二品三品共歴三年以上者虽未考三品满其父母曽授四品五品封准与三品祭葬三品四品共歴三年以上者虽未考四品满其父母曽授五品封准祭一坛其未经受封及止授六七品封者不得援以为例　凡三品官本生父母有値覃恩乞以本身应得诰命移封者身后量给祭一坛其授二品封者量给半葬　凡二品三品文臣曽经赐葬者妻故在后俱准祔葬惟授封夫人者例给开圹工价其余不给若妻先故者除已封夫人照例祭葬外其余俟夫故之日祔葬　凡营府及总兵都督佥事止与祭四坛照品造葬其陞署都督同知者如之若由署都督佥事陞署都督同知者祭二坛减半造葬　凡留守正副亲军衞分都指挥使等官赠都督同知者于本级上加祭一坛减半造葬　凡三品以上文官父母曽授本等封而子先亡故者万歴元年题准若无违碍仍与应得卹典若被罪削籍本身原无祭葬父母虽经授封亦不准给　凡大臣父母先后病故者万厯三年题准如父先以三品封给祭葬其母后封一品夫人开圹合葬者准行工部量给増造工价以足一品之数　凡公侯袭爵未谢恩病故者万厯二年议准照伯袭爵未久例与祭一坛葬　凡奏请卹典万厯元年题准两京大臣病故应得卹典如见任公差于外者许各差抚按官勘明具奏其在家致仕养病给假等项病故者各地方有司具本官履歴縁由及病故日期申报抚按衙门覈实季终类奏中间果有行业超卓公论共推及罪过昭彰公论共弃者据实开列听礼部议覆若大臣见在不拘见任致仕其父母妻曽授本等封病故者许照例自行陈乞其致仕在家等项子孙微弱官司一年之外不为代奏者亦许子孙自行陈乞礼部仍行抚按勘明议覆若抚按官并所属留难者听礼部及该科叅究【以上丧葬】
　　赐諡
　　凡议諡洪武初俱礼部奉防施行二十五年令礼部行翰林院拟奏请防　凡亲王諡例用一字郡王二字治十五年奏准亲王行巡抚巡按等官覆勘郡王行本府亲王及承奉长史等官覆勘善恶得实明白结报具奏定諡
　　隆庆四年题准凡冐袭王爵奉防改正者不许一槩请諡　凡文武大臣赐諡亦用二字与否取自上裁若官品未高而侍从有劳以死勤事特恩赐諡者不拘常例治四年令凡乞恩赐諡者礼部斟酌可否务合公论不许一槩比例滥请十五年奏准文武大臣有请諡者礼部照例上请得防行吏兵二部备查实迹礼部定为上中下三等以行业俱优者为上行实颇可者为中行实无取者为下开送翰林院拟諡请防
　　万厯元年题准大臣应得諡者礼部仍广加咨询稽覈名实间有应諡而未经题请及曽题请而未防赐諡者不论逺近许各该抚按及科道官从公举奏礼部酌议题覆补给若不系公举子孙自陈乞补諡者不行十二年题准凡遇文武大臣应得諡号者备查本官生平履歴必其节槩为朝野具瞻勲猷系国家休戚公论允服毫无瑕疵者具请上裁如行业平常即官品虽崇不得槩与【以上赐諡】
　　丧服
　　国初大明令依古礼父服斩衰母齐衰报服如之庶母服缌三殇降等洪武七年始加折衷着为孝慈録父母俱斩衰而减报服省殇礼定丧母服以杖期又列图于律至今遂为定制
　　斩衰三年
　　子为父母　庶子为所生母　子为继母　子为慈母【母卒父命他妾养己者】　子为养母【谓自防过房与人】　女在室为父母女嫁反在室为父母【谓已嫁被出而归在父母家者】　嫡孙为祖父
　　母承重及曽高祖父母承重者同【父故嫡孙为祖承重服若父祖俱亡而子孙为曽高祖后者同】　为人后者为所后父母　为人后者为所后祖父母承重　为人后则妻从服　妇为舅姑【即公婆】庶子之妻为夫之所生父母　妻妾为夫
　　齐衰杖期
　　嫡子众子为庶母【谓父之妾】　嫡子众子之妻为夫之庶母为嫁母出母【即亲生母因父卒改嫁及父在被出者】　父卒继母改嫁
　　而已从之者　夫为妻
　　齐衰不杖期
　　父母为嫡长子及众子　父母为女在室者虽适人而无夫与子者亦同　继母为长子及众子　慈母为长子及众子　孙为祖父母女虽适人不降　为伯叔父母【即伯伯姆姆叔叔婶婶】　妾为夫之长子及众子为所生子为兄弟　为兄弟之子及兄弟之女在室者【即侄男及侄女】为姑及姊妹在室者虽适人而无夫与子者同　妾为嫡妻　嫁母出母为其子　女在室及虽适人而无夫与子者为其兄弟及兄弟之子姊妹及侄女在室者同继母改嫁为前夫之子从己者　为继父同居两无
　　大功之亲者【谓继父无子孙伯叔兄弟已身亦无伯叔兄弟之类】　妇人为夫亲兄弟之子　妇人为夫亲兄弟之女在室者　女出嫁为父母妾为其父母　为人后者为其父母【即本生父母】女适人为兄弟之为父后者　祖为嫡孙　父母为长子妇
　　齐衰五月
　　为曾祖父母女虽适人不降
　　齐衰三月
　　为高祖父母女虽适人不降　为继父先曽同居今不同居者　为继父虽同居而两有大功以上亲者
　　大功
　　为同堂兄弟及姊妹在室者　为姑及姊妹及兄弟之女出嫁者　父母为众子妇　为女之出嫁者　祖为众孙女在室同　为兄弟之子之妇【即侄妇】　妇人为夫之祖父母【即夫之公婆】　妇人为夫之伯叔父母【即夫之伯伯姆姆叔叔婶婶】　妇人为夫之兄弟之子妇【即侄妇】　妇人为夫兄弟之女嫁人者　女出嫁为本宗伯叔父母【即伯伯姆姆叔叔婶婶】　女出嫁为本宗兄弟及兄弟之子　女出嫁为本宗姑及姊妹及兄弟之女在室者　为人后者为其兄弟及姑姊妹在室者　夫为人后者其妻为夫本生父母　为兄弟之子为人后者
　　小功
　　为伯叔祖父母【谓祖之兄弟即伯公伯婆叔公叔婆】　为同堂伯叔父母【谓父之伯叔兄弟】　为再从兄弟及再从姊妹在室者【谓同曽祖兄弟及父伯叔兄弟之子女】　为同堂兄弟之子【即堂侄】　为从祖祖姑在室者【谓祖之亲姊妹即姑婆】　为从祖姑在室者【即堂姑是父之同堂伯叔姊妹】　为同堂兄弟之女在室者【即堂侄女】　为兄弟之妻为人后者为其姑姊妹适人者　为嫡孙妇　为同堂姊妹之嫁者　为孙女适人者　为兄弟之孙及兄弟之孙女在室者【即侄孙】　为外祖父母【即外公外婆】　为母之兄弟姊妹【即舅舅姨姨】　为同母异父之兄弟姊妹　为姊妹之子【即甥】　为夫之姑及夫之姊妹在室出嫁同　为夫之兄弟及夫兄弟之妻　为夫兄弟之孙及夫兄弟之孙女在室者　母出为继母之父母兄弟姊妹　为夫同堂兄弟之子及夫同堂兄弟之女在室者　庶子为嫡母之父母兄弟姊妹母死则不服
　　缌麻
　　为族曽祖父母【谓曽祖之兄弟及妻即太伯公伯婆叔公叔婆】　为族伯叔祖父母【谓祖之同堂兄弟及妻即堂伯公伯婆叔公叔婆】　为族父母【谓父之再从兄弟同曾祖者即族伯伯姆姆叔叔婶婶】　为族兄弟及族姊妹在室者【谓三从兄弟姊妹同髙祖者】　为族曽祖姑在室者【谓曽祖之姊妹即太姑婆】　为族祖姑在室者【即祖之同堂姊妹即堂姑婆】　为族姑在室者【谓父之再从姊妹即族姑】　为兄弟之曽孙女在室同【即曽侄孙】　为曽孙孙为同堂兄弟之孙女在室同出嫁则无服　为再从
　　兄弟之子女在室同【即同曽祖兄弟之子】　为从祖祖姑及从祖姑及从祖姊妹之出嫁者【从祖祖姑谓祖之亲姊妹从祖姑父之同堂姊妹从祖姊妹己身再从姊妹】　为兄弟之孙女出嫁者　为同堂兄弟之女出嫁者【堂侄女】　为乳母　为舅之子　为姑之子为两姨兄弟　为外孙男女同　为妻之父母妻亡而别娶亦同妻之亲母虽嫁出犹服　为婿　为兄弟孙之妇　为同堂兄弟子之妇　为同堂兄弟之妻　为外孙妇　为甥妇　妇人为夫之曽祖髙祖父母　为夫之从祖祖父母【即夫之祖亲兄弟伯公伯婆叔公叔婆】　为夫之从祖父母【夫之堂伯叔】　为夫兄弟之曽孙　为夫之同堂兄弟为夫之同堂兄弟之孙孙女同　为夫再从兄弟之
　　子　为夫兄弟孙之妇　为夫同堂兄弟子之妇　为夫同堂兄弟之妻　为夫同堂姊妹在室出嫁同　为夫之外祖父母　为夫之舅及夫之姨　为夫之从祖祖姑及从祖姑在室者【从祖祖姑是夫之姑婆从祖姑是夫之堂姑】　女出嫁为本宗从祖祖父母【即伯公伯婆叔公叔婆】　女出嫁为本宗从祖父母【即堂伯堂叔】　女出嫁为本宗同堂兄弟之子女【即堂侄堂侄女】　女出嫁为本宗从祖祖姑及从祖姑在室者【从祖祖姑即姑婆从祖姑即堂姑】　女出嫁为本宗同堂姊妹之出嫁者　为人后者为本生外祖父母　古礼有三殇年十九至十六为长殇十五至十二为中殇十一至八岁为下殇长殇中殇降正服一等下殇降长殇中殇一等即生三岁至七岁者为无服之殇其已娶已嫁则服之如成人具较大明令今省
　　厯日
　　国家治厯明时以赐百官颁行天下属钦天监官推算而事于祠部每岁十月朔钦天监奏进明年厯式颁行各布政司刋布例以九月朔进呈颁赐嘉靖十九年改用十月朔
　　洪武二十六年定进颁厯日仪
　　前期一日尚寳设御座于奉天殿【今为皇极殿】教坊司设中和乐于殿内其日陈设如常仪仪礼司设御厯案于殿中设厯案于丹陛中道设百官厯案于丹陛下鼓初严引礼引文武官进厯官入诣侍立位鼓三严执事文武官诣华盖殿【今为中极殿】行五拜三叩头礼毕传制受厯侍从等官各就位皇帝服皮弁服出乐作陞座卷帘乐止鸣鞭讫引礼引进厯官就位赞礼唱鞠躬乐作赞四拜平身乐止典仪唱进厯引礼引进厯官由东阶陞诣丹陛案前赞跪搢笏取厯由殿东门靠东入至殿中内赞唱跪外赞唱众官皆跪唱进厯监官以厯进于案内赞唱出笏俯伏兴外赞亦唱俯伏兴平身内赞唱复位引礼引进厯官由百官门出乐作引至拜位乐止赞礼唱鞠躬乐作四拜平身乐止进厯官退执事举百官厯案于丹墀中道鸣赞唱排班班齐鞠躬乐作赞四拜平身乐止传制官诣御前跪奏传制俯伏兴由殿东门靠东出至丹陛东西向立称有制赞礼唱跪众官皆跪宣制曰钦天监进某年大统厯其赐百官颁行天下赞礼唱俯伏兴乐作赞四拜平身唱颁厯颁厯官取厯散于百官散毕驾兴百官以次出
　　东宫进厯仪
　　钦天监官捧厯于左顺门奉天殿礼毕由文华殿左门入于殿东门外西向立陞座鸿胪官赞四拜导引钦天监正官陞至文华殿外搢笏捧厯由东门入至殿中赞跪赞进厯监正官启钦天监进某年大统厯启讫置于案出笏俯伏兴仍导引出至拜位赞四拜兴退立侍班百官排班行礼毕嘉靖十八年后俱钦天监官捧至文华殿左门司礼监官捧进不行礼
　　凡颁行厯日
　　洪武十三年令诸王及在京文武百官直府州俱钦天监印造颁给十三布政司则钦天监预以厯日及印分授之使刋印以授府县颁之民间　嘉靖七年令各布政司查照递年解京厯数量将四分之二解赴礼部内将一分送各衙门分散官吏一分发顺天府散各衞分散军民其所减二分尽发各府州县颁给小民祥异
　　祖宗克谨天戒后祥瑞而先灾异洪武元年勑天下有司凡遇灾异具实奏闻二年令灾异即奏无论大小四年又令天下勿奏祥瑞二十六年遂着为令凡各处献来祥瑞礼部准其事收下如有非时灾异即时奏闻若遇日月交蚀预行诸司救防
　　洪武二十六年定日食救防仪
　　前期结防于礼部仪门及正堂设香案于露台上向日设金鼔于仪门内两傍设乐人于露台上下俱向日立至期钦天监官报日初食百官具朝服典仪唱班齐赞礼唱鞠躬乐作四拜兴平身乐止跪执事捧鼓诣班首前班首击鼓三声众鼓齐鸣钦天监官报复圆赞礼唱鞠躬乐作四拜平身乐止礼毕月食仪同前但百官青衣角带于中军都督府救防
　　凡日月食
　　洪武六年奏定若遇雨雪翳则免行礼　永乐十一年正旦日食罢朝贺燕会礼　隆庆六年大丧方成服遇日食百官先行哭礼后赴礼部青素衣黒角带向日行四拜礼不用鼓乐　万厯四年题准月食救防遇日出之刻即止不待复圆
　　凡祈祷雨雪及晴
　　礼部题请行顺天府率所属人员于都城隍等庙行香禁屠宰三日百官就各衙门致斋青衣角带办事凡各处雨泽有无干溢霑足俱要依期备细造册申报礼部查考　凡一切祥瑞应称贺者正统四年勑谕止行在京衙门不必行移各王府在外文武官及土官衙门凡各处地震山川异常雨旸愆期等项奏到礼部案候年终类奏通行在京大小衙门及南京礼部并各被灾地方一体脩省或有异常灾变不在类奏之例者即行具题一应祭告寛恤脩省事宜照灾轻重议拟上请防施行　凡民间一产三男令有司给米养赡
　　艺术
　　洪武二十六年着令凡天文地理医药卜筮师巫音乐等项艺术之人礼部务要备知以凭取用在外行术占卜之人听于本乡不许越境兴造妖妄等事　凡卜筮者旧有禁惟瞽目卜筮及隂阳人凭此生理许开卦肆凡天文生医生有缺各尽世业代补外仍行天下访
　　取到日天文生督同钦天监堂上官医生督同太医院堂上官各考验收用　治十一年令访取世业原籍子弟并山林隐逸之士及致仕退闲等项官吏生儒军民人等有能精通天文厯数隂阳地理及五星子平遁甲大定六壬卜等术者每府不过一二人试中收用凡钦天监太医院各官陞迁俱从礼部衙门考选定
　　拟职事咨送吏部铨注该监天文生隂阳人该院医士医生俱三年一次大考　凡钦天监官生太医院官医士生册籍每三年一次各清查造报如有冐増隐漏等将承行官吏及造册人等叅治该院官医士生有离任回籍者俱赴部告明给牒定限如私逃及违限径行除籍　凡各府州县举到隂阳人堪任正术等官医士堪任正科等官者俱从礼部勘明隂阳人劄付钦天监医士劄付太医院仍委司官会同各堂上官考试考中者咨送吏部铨选不中者发回原籍为民原保官吏治罪今俱纳授不考径咨铨选
　　僧道
　　释道二教自汉唐以来通于民俗难以尽废惟严行禁约母使滋蔓令甲具在最为详密云
　　凡僧道给度
　　洪武五年令给僧道度牒罢兑丁钱僧録道録司造周知颁行天下寺观凡与僧道即与对其父兄籍贯告度日月如有不同即为伪冐二十六年令各司每三年考试能通经典者申送到部具奏出给度牒
　　永乐元年令三年一给度牒
　　宣徳元年以僧道行童请给度牒甚多谕礼部先令僧道官取勘礼部同翰林院官礼科给事中及僧道官考试能通经典方准给与
　　正统十四年令僧道应给度牒者各僧道衙门先行勘试申送有司审系额内并籍贯明白仍试精通经典方许申送礼部覆试中式然后具奏请给
　　景泰六年令僧道务要持行脩洁本戸丁多不系军匠盐灶等籍里老保结呈县覆实具申府司类呈该部方许收度仍勘各寺观原定额数如已数多不与出给嘉靖十八年奏准僧道照国初额设定数每僧道一名纳银十两在内于两京工部在外于各布政司直于各府上纳类解免其赴京其两京给度在京准二千名南京一千名三十三年题准各府州县纳解年终造连库收缴送戸部给与号纸一张咨送礼部塡给度牒三十七年议准每名量减银四两
　　隆庆六年题准礼部印发空头度牒通行各处召纳如有来京请给者赴户部纳银五两发号纸送礼部给牒
　　僧道禁例
　　洪武二十年令民年二十以上者不许为僧二十四年令佛经畨译以定者不许増减辞语道士设醮亦不许拜奏青词各遵颁降科仪民有效瑜珈教称为善友假张真人名私造符箓者各治以重罪二十七年令榜示天下寺观凡归并大寺设砧基道人一名以主差税每大观道士编成班次每班一年高者率领余僧道俱不许奔走于外及交搆有司以书册称为题疏强求人财其一二人于崇山深谷修禅及学全真者听三四人不许母得私剏庵堂若游方问道必自备路费毋索取于民所至僧寺必掲周知册验实不同者挐送有司僧道有妻妾者许诸人赶逐相容隐者罪之愿还俗者听亦不许收留民间儿童为僧违者并儿童父母皆坐以罪年二十以下愿为僧者亦须父母具告有司具奏方许三年后赴京考试通经典者始终度牒不通者杖为民有称白莲灵寳火居及僧道不务祖风妄为议论沮令者皆治重罪二十八年奏准天下僧道赴京考试不通经典者黜还俗年六十以上者免试
　　永乐六年令军民子弟僮奴自削髪为僧者并其父母送京师发五台山做工毕日就北京为民种田及卢龙牧马寺主僧擅容留者亦发北京为民种田十年谕礼部天下僧道多不守戒律民间脩斋诵经动辄较利厚薄又无诚心甚至饮酒食肉游荡荒淫略无顾忌又有无知愚民妄称道人一槩蛊惑男女杂处无别败坏风化洪武中僧道不务祖风及俗人行瑜珈法称火居道士者俱有严禁即掲榜申明违者杀无赦十六年定天下僧道府不过四十人州不过三十人县不过二十人限年十四以上二十以下父母皆允方许陈告有司行邻里勘保无碍然后得投寺观从师受业五年后诸经习熟然后赴僧道録司考试果谙经典始立法名给与度牒不通者罢还为民若童子与父母不愿及有祖父母父母无他子孙侍养者皆不许有年三四十以上先曽出家而还俗及亡命黥刺亦不许寺观住持容留违者治之
　　宣德八年令天下有司关津但遇削髪之人捕送原籍治罪如律十年禁僧道私自簮剃及妄言惑众者正统六年令僧道多有坏乱心术不务祖风混同世俗伤坏风化都察院即遵洪武旧例出榜禁约违者罪之天顺八年令各处僧人年二十以上无度牒者即便还俗有隐瞒年岁者并其师治罪
　　成化二十三年令僧道有父兄见存无人侍养者不问有无度牒令还俗养亲
　　嘉靖八年奏准凡宦戚施舍寺观不许容令妇女出入及多蓄行童若有私自簮剃并犯奸者各照律例问拟
　　清理寺观
　　洪武二十四年令清理释道二教凡各府州县寺观但存寛大可容众者一所并居之不许杂处于外违者治以重罪亲故相隐者流愿还俗者听又令天下僧道有剏立庵堂寺观非旧额者悉毁之三十五年令清理释道二教凡歴代以来及洪武十五年以前寺观有名额者不必归并新剏者归并如旧
　　永乐十五年禁僧尼私剏庵院
　　正统六年令新剏寺观曾有赐额者听其居住今后再不许私自剏建
　　成化十三年禁约游方僧人凡僧道住持勑建寺观许二人勑赐并在外寺观各止许一人
　　正徳十六年奏准今后再有私剏庵院寺观私度僧道尼姑女冠者挐问治罪寺观拆毁入官
　　嘉靖六年奏准尼僧道姑发还原籍出嫁其庵寺房屋土地尽数入官十四年大兴隆寺燬令永不许复并大慈恩寺一应修斋俱革僧徒听告就各寺依住有归化者量给原寺田畆仍免差徭六年十六年题准各该有司钦遵圣谕化正僧徒愿自还俗者听其自求安便各处寺院年久宫殿任其頽坏不许修葺民间防童不许舍入为僧私自披剃如有此等罪其父母及其邻佑二十二年令毁大慈恩寺
　　万厯元年令五城御史查各寺观庵院有游食僧道驱令回籍仍比照居民保甲法置立油牌开写年貌籍贯以便稽查其有私自簮剃及不穿戴本等冠服者访挐治罪
　　禁止戒坛
　　嘉靖四十五年令在外行抚按衙门督率有司各查本居僧寺若干僧徒若干明白登簿不时查防不到者罪坐住持立限投销一切寄住游僧发回原籍当差在京厰衞衙门及五城御史将京城内外地方大小僧寺严加巡缉有指称受戒奸淫不法者访挐重治
　　万厯元年诏禁革万寿广善二坛僧人戒法
　　保举僧道
　　洪武二十六年令各布政司并直府州县申呈开设僧道衙门保举到僧人劄付僧録司道士劄付道録司考试如果中式就申吏部施行
　　僧道罪犯
　　治七年令僧道尼姑女冠有犯奸淫者就于本寺门首枷号一个月满日发落十三年奏准僧道官僧人道士有犯挟妓饮酒者俱发原籍为民若奸拜认义父母亲属俱发边衞充军　凡僧道额外擅收徒弟者问发口外为民　还俗僧道官知而不举者罢职　凡汉人出家习学畨教不论曽否关给度牒俱问发原籍各该军衞有司当差若汉人冐作畨人发边卫充军
　　尼姑女冠
　　洪武六年令民家女子年未及四十者不许为尼姑女冠
　　真人名号
　　洪武中革前代所称天师止称正一真人
　　隆庆二年题准革正一真人名号勒令缴纳真人府印止许承袭上清观提防
　　万厯五年仍准复真人名号
　　道士差遣
　　万厯四年题准道士差往各陵寝祭告者止穿本等服衣不许假称太常寺官擅乘轿舆及香帛木匣之外多用人夫致扰驿递
　　教坊司承应乐舞
　　朝会宴享等礼各有承应乐舞以教坊祠司故具列焉而乐户禁例附
　　教坊司额设奉銮一员左右韶舞二员左右司乐二员共五员遇缺以次递补又有恊同官十员实授俳长四名恊同俳长办事色长十二名及抄案执灯色长等亦以次递补
　　隆庆六年以东宫出阁添恊同官五员俳长四名凡圣节冬至正旦行朝贺礼上徽号进实録封颁诏进春进厯遣祭郊祀听受警戒进士传胪及进士上表俱用中和韶乐兼用堂下乐中和韶乐设于奉先殿内先一日于御前奏知如再用即奏云安定不动计用举麾奉銮一员侍班韶舞一员看节次色长二人歌工十二人乐工七十二人　凡朔朢并歳首半月太常寺奏祭祀陞殿俱用堂下乐　凡大祀天地享太庙祭社稷神祗耕耤田幸太学导驾俱用堂下乐堂下乐设于奉天门北檐下计用领乐韶舞等官三员俳长二人色长十二人歌工十二人乐工一百三人　凡大祀庆成圣节冬至正旦大宴俱用丹陛乐侑食乐丹陛乐设于奏先殿前丹陛上计用领乐俳长二人色长二人歌工十二人乐工一百八人侑食乐设于奉先殿内计用唱盏奏乐奉銮等官五员领乐色长四人歌工四人乐工三十一人　凡礼部进表笺及迎诏俱用大乐大乐提调色长一人　凡大祀天地导驾回圜丘出南天门方泽出北天门锦衣衞官奏起辇色长一人唱作乐奉銮一员唱乐奏神欢之曲乐作导至奉天门乐止驾至奉天门堂下乐作驾至奉天殿乐止上易服鸿胪寺官奉请陞殿色长唱作乐奉銮举麾唱乐奏圣安之曲中和韶乐作上陞座乐止鸣鞭致词俟赞礼堂下乐作礼毕乐止赞礼毕奉銮举麾唱乐奏安定之曲中和韶乐作驾兴还至华盖殿乐止计用领乐官五员俳长四人恊同俳长办事色长十二人各色色长八十四人乐工十八拨第一拨一百八人第二拨至十八拨每拨不等大约二三十人歌工每拨十二人　凡太庙时享导驾回上祭毕至庙街门内陞辇锦衣衞官奏起辇俳长唱作乐官一员奏敬祖宗之曲导至午门里乐止计用领乐官五贠俳长十人各色色长四十人乐工四拨每拨一百八人歌工十二人　凡祭社稷导驾回上祭毕至社稷门内陞辂锦衣衞官奏起辂俳长四人各色色长十六人乐工二拨每拨一百人歌工十二人　凡祭山川导驾回上祭毕陞辇锦衣衞官奏起辇色长唱作乐官一员奏乐奏神欢之曲导至奉天门乐止计用乐工十人拨乐章乐器并用人数与郊祀回同　凡幸太学导驾回上幸太学礼毕陞辇锦衣衞官奏起辇色长唱作乐官一员跪奏乐奏神欢之曲导至奉天门乐止上陞座乐作坐定乐止百官行礼乐作礼毕乐止驾还宫乐作至奉天殿乐止计用乐工八拨乐章乐器并用人数与郊祀回同　凡耕耤田导驾回祭先农毕至耤田所戸部尚书捧鞭跪进本司官引装扮里行十八人内村田乐老人四人禾防十四人各念禾词外行七十二人各作乐器撺掇随驾行三推礼毕驾至仪门【嘉靖十年后御观耕台】陞座乐止观三公九卿耕讫本司承应用大乐撺掇百戏院本探子觔斗队舞毕【嘉靖十年更定撺掇百戏俱于宴时承应】本司官跪赞致语驾至殿内陞座进汤进膳俱用乐顺天府官并耆老人等行礼谢恩乐作礼毕乐止次百官行礼乐作礼毕乐止赐百官酒饮复入班行礼乐作礼毕乐止尚膳官进膳乐作进讫乐止百官入席本司官奏一奏进太初之曲进酒乐作进讫乐止进膳乐作进讫乐止本司官跪奏进汤乐作彻汤乐止二奏仰大明之曲进酒进膳进汤乐作进讫乐止皆如前三奏民初生之曲进酒进膳进汤乐作进讫乐止复皆如前彻御案毕乐止百官行礼乐作礼毕乐止鸿胪寺官奏礼毕驾起陞辇仍用十八拨乐工歌工前导起辇色长唱作乐本司官跪奏乐奏神欢之曲导至午门前乐止　凡大宴驾出至奉天门色长唱作乐丹陛乐作驾陞奏天殿乐作鸿胪寺赞百官四拜礼毕乐止光禄寺进御筵乐作内官设案讫乐止进花进膳乐作进讫乐止奉銮奏一奏上万寿之曲侑食乐作斟酒赞跪本司官赞进酒乐止各官就坐奏乐奏平定天下之舞引舞乐工二人舞人乐工三十二人舞毕奏二奏仰天恩之曲侑食乐作奏进酒乐止殿外导汤乐作领乐俳长一人色长四人撺节乐工二十四人殿内迎汤乐作领乐色长二人歌工四人汤至奏进汤乐作赞馔成彻汤乐止奏黄童白叟鼓腹讴歌承应舞念禾词俳长一人歌工四人乐工十五人白叟六人黄童八人舞毕奏乐奏抚安四夷之舞引舞乐工二人歌工四人乐工十七人髙丽舞琉球舞北番舞回回舞各四人舞毕奏三奏感帝徳之曲【今钦定感昊徳之曲】侑食乐作奏进酒乐止奏乐奏车书会同之曲侑食乐作奏进酒乐止导汤乐作迎汤乐作如前奏进汤乐作赞馔成彻汤乐止奏乐奏表正万邦之舞引舞乐工二人舞人乐工六十四人舞毕五奏感皇恩之曲侑食乐作奏进酒乐止导汤乐作迎汤乐作如前奏进膳乐作彻汤膳并御筵乐止奏乐奏天命有徳之舞引舞二人舞人乐工六十四人舞毕奏缨鞭得胜蛮夷队舞人乐工一百四人承应内狮子舞五五人舞毕官二人更迭致语万民安乐天下太平嵩呼万歳再动乐声乐作乐止百官四拜礼毕　凡进士传胪上将陞殿色长唱作乐官一员举麾奏乐奏圣安之曲中和韶乐作上陞座乐止举人行礼堂下乐作礼毕乐止传制黄榜案起乐作至丹墀置定乐止传胪举人行礼乐作礼毕乐止案起乐作案至奏天门外乐止大乐迎黄榜出鸿胪寺官致词百官行贺礼乐作礼毕乐止本司官举麾奏乐奏安定之曲中和韶乐作驾还宫至华盖殿乐止凡进士上表谢恩上将陞殿色长唱作乐官一员举麾奏乐奏圣安之曲中和韶乐作上陞座乐止鸿胪寺官赞百官行常朝礼乐作礼毕乐止诸进士行礼乐作礼毕乐止进表表案起堂上乐作安置定乐止宣表毕进士行礼俯伏乐作礼毕乐止进士行四拜礼乐作礼毕乐止本司官举麾奏乐奏安定之曲中和韶乐作驾还宫至华盖殿乐止　凡庆贺东宫千秋节并朔朢朝叅领乐官五员俳长二人歌工四人乐工四十人　凡东宫冠礼毕宴用七奏乐领乐官四员俳长二人色长四人歌章拍板乐工四人乐工十人　凡庆贺皇太后圣节女乐奉銮等官妻五人提调女乐四人歌章二十四人奏乐一百一十五人　凡庆贺中宫女乐同　凡每日常朝乐工二十八人于午门外御道两旁侍立　凡诸王公主婚嫁本司用大乐前导　凡进实録并纂脩书籍成赐宴礼部俱本司承应　凡进士传胪后例于礼部设宴武举开榜后例于兵部开宴俱本司承应凡四夷人朝贡到京例于会同馆设宴本司承应　凡供应乐器遇有毁坏本司申礼部题请咨工部造办其线等料南京教坊司三年一解南京礼部咨礼部验给　凡御乐库看库人役三年一次佥补每年六月六日晒晾在库袍服
　　乐戸禁例
　　本司官俳色长谙晓某艺于某年月日补充某役俱造文备照如遇官俳色长有缺皆以次选补但系为事革役闲住者再不得补充其本司老疾不堪承应之人放回原籍为民一体当差
　　洪武永乐间令各衙门人指称本司乐户寄附赃物法司不得追取
　　景泰七年议准凡良家女子本司不许买作倡优犯者问拟如律子女发回宁家仍查原系民户今为乐户许令改正其乐户内有愿从良者听其自首与民一体当差
　　治九年议准乐戸家不许容留盗贼及不知来歴之人事发官俳色长俱治罪又令私买私卖良家子女及媒合人等俱于三院门首枷号一个月满日照依律例发落该管色长并邻佑人等不首告者与同罪官俳查提从重问拟【南京及各王府同】十三年奏准教坊司官俳精选乐工演习听用若乐工投托势要挟制官俳及抗拒不服拘唤者听申礼部送问就于本司门首枷号一个月发落若官俳徇情听嘱放富差贫纵容逃躱者叅究治罪革去职役






　　礼部志稿卷三十四
<史部,职官类,官制之属,礼部志稿>
　　钦定四库全书
　　礼部志稿卷三十五
　　明　俞汝楫　编
　　主客司职掌
　　朝贡
　　国初诸番国及四夷土官朝贡具载职掌其后募化者众事例日増土官衙门添设别见兵部而事闗朝贡者附此
　　东南夷
　　见祖训及职掌凡二十国祖训例不征诸夷朝鲜日本大小琉球安南真腊暹罗占城苏门荅剌西洋瓜哇彭亨百花三佛齐浡泥凡十五国职掌所载又有琐里西洋琐里览邦淡巴须文达那诸国与祖训稍有不同
　　洪武初分遣使臣奉诏往谕诸番以平定四海之意多随使来朝贡者八年谕安南髙丽占城等国每三年一朝贡国王嗣立则世见永乐中数有事于西洋遣中使以舟师三万赍金帛谕赐之随使朝贡者十有六
　　朝鲜国
　　祖训朝鲜国即髙丽其李仁人及子李成桂今名旦者自洪武六年至洪武二十八年首尾凡弑王氏四王姑待之
　　按髙丽并有扶舆新罗百济其国分八道洪武二年国王王颛遣使奉表贺即位请封贡物诏封为髙丽国王赐纽金印诏命五年以髙丽贡使烦数谕令三歳或歳一来二十五年李成桂代王氏请更其国号诏更号朝鲜永乐初赐印诰自后每歳圣节正旦嘉靖十年外夷朝正旦者俱改冬至皇太子千秋节皆遣使奉表朝贺贡方物其余庆慰谢恩无常期若朝廷有大事则遣使颁诏于其国国王请封亦遣使行礼其歳时朝贡视诸国最为恭慎嘉靖二十六年特许其使臣同书状官及从人二三名于郊坛及国子监游观礼部劄委通事一员伴行拨馆夫防护以示优异云　贡道由鸭绿江歴辽阳广宁入山海闗达京师又中国漂流人口至本国者量给衣粮送回　先是永乐元年其国王具奏世系不系李仁人之后以辨明祖训所载弑逆事诏许改正正徳嘉靖中屡以为请皆赐奬谕焉万厯三年使臣复申前请诏付史馆编辑今録于后李成桂系出本国全州逺祖翰仕新罗为司空六代孙兢休入髙丽十三代孙安社生行里行里生椿椿生子春是为成桂之父李仁人者京山府吏长庚裔也始王氏恭愍王颛无子养宠臣辛盹子禑为子恭愍王为嬖臣洪伦等所弑仁人当国诛伦等立禑禑嗣位十六年遣将入犯辽东成桂为副将在遣中至鸭緑江与诸将合谋回兵禑惧传位于其子昌时恭愍妃安氏以国人黜昌立王氏孙定昌君瑶诛禑逐仁人已而瑶妄杀戮国人不附共推成桂署国事表闻髙皇帝命为国王遂更名旦赡瑶别署终其身
　　贡物　金银器皿　螺钿梳函　白绵防各色苎布龙文帘蓆各色细花蓆　豹皮　獭皮　人参
　　黄毛笔　白绵纸　种马每三年五十匹近有加贡不在种马之数
　　日本国
　　祖训日本国虽朝实诈暗通奸臣胡惟庸谋为不轨故絶之
　　按日本古倭奴国世以王为姓其国有五畿七道及属国百余时冦海上洪武五年始令浙江福建造海舟防倭七年其国王良懐遣僧朝贡以无表文却之其臣亦遣僧贡马及茶布刀扇等物以其私贡却之又以频年为冦令中书省移诘责自后屡却其贡并安置所遣僧于川陜番寺十四年从其请遣还十六年筑登莱至浙并海五十九城二十年筑福建并海十六城各置衞所永乐初复来朝贡赐纽金印诰命封为日本国王名其国镇山曰寿安镇国之山御制碑文赐之给勘合百道始令十年一贡贡道繇浙江宁波府每贡正副使等毋过二百人若贡非期人船逾数夹带刀鎗并以冦论宣徳初遣贡不如约谕使臣自今贡毋过三船人毋过三百刀劒毋过三十嘉靖六年奏准凡贡非期及人过百船过三多挟兵器皆阻回二十九年定日本贡船每船水夫七十名三船共计水夫二百一十名正副使二员居坐六员土官五员从僧七员从商不过六十人三十年后时入冦掠自是朝贡未有至者
　　贡物　马　盔　铠　劒　腰刀　鎗　涂金装防屏风　洒金厨子　洒金文台　洒金手箱　描金粉匣　描金笔匣　抹金铜提铫　洒金木铫角盥贴金扇　玛瑙　水晶数珠　硫黄　苏木　牛
　　皮
　　琉球国
　　祖训大琉球国朝贡不时王子及陪臣之子皆入太学读书礼待甚厚小琉球国不通往来不曾朝贡
　　按琉球国有三王洪武初中山王察度山南王承察度山北王帕尼芝皆遣使奉表笺贡马及方物十六年各赐镀金银印二十五年中山王遣子侄入国学以其国往来朝贡赐闽人三十六姓善操舟者永乐以来国王嗣立皆请命册封后惟中山王至中山世称尚氏谕定二年一贡每船百人多不过百五十人贡道由福建闽县
　　贡物　马　刀　金银酒海　金银粉匣　玛瑙象牙　螺殻　海巴　擢子扇　泥金扇　生红铜锡　生熟夏布　牛皮　降香　木香　速香
　　檀香　黄熟香　丁香　苏木　乌木　胡椒　硫黄　磨刀石　右象牙等物进收硫黄苏木胡椒运送南京该库马就于福建发缺马驘站走递磨刀石发福建官库收贮
　　安南国
　　祖训安南国三年一贡
　　按安南国古交趾地洪武二年其国王陈日煃遣使朝贡请封诏封为安南国王赐镀金银印诰命未至而日煃卒以封其弟日焜后其臣陈叔明专黎季犛篡位俱降诏诘责季犛诡言陈氏无后请署国事已而日煃弟天平来诉季犛又诡迎天平还国伏兵杀之永乐四年发兵讨平殍季犛父子郡县其地寻有季扩之乱甫定而黎利复叛宣徳间遣使谢罪请命因宥而封之嗣后朝贡如常别有进中宫东宫方物其余庆慰谢恩无常期朝廷有大事则遣使颁诏于其国国王请封亦遣使行礼嘉靖十九年其臣莫登庸篡立发兵讨之明年登庸降诏革王封止授都统使其所辖海阳等十三路各改设安抚司毎司设安抚一员同知一员聴自行陞黜遇朝贡之年以陞黜过官员总数奏闻后登庸子莫福海嗣朝贡不常万厯四年都统使莫茂治遣使庆贺并补贡二次九年复来贡亦补二次贡道由广西凭祥州贡物　金银器皿　犀角　象牙　白绢　薫衣香降真香　沈香　速香　木香　黒线香　纸扇真腊国
　　真腊本扶南属国其国滨海后并有扶南洪武四年其国巴山王忽儿那遣使贡方物贺正旦六年复来贡贡道由广东后朝贡不常
　　贡物　象　象牙　犀角　孔雀翎　寳石　土降香　苏木　乌木　黄花木　胡椒　黄蜡
　　暹罗国
　　国滨海本暹与罗斛二国后并为一洪武四年其国王参烈照毘牙遣使奉金叶表来朝贡方物贺正旦六年参烈寳毘牙复遣贡并献其国地图十年遣人赍诏及印往赐之十六年给文册永乐元年遣使乞量衡为国中式自后定三年一朝贡贡道由广东万厯七年遣使具金叶表文入贡
　　贡物　象　象牙　犀角　孔雀尾　翠毛　筒六足　寳石　瑚　金戒指　片脑　米脑糠脑　脑油　腊柴　檀香　速香　安息香
　　黄熟香　降真香　罗斛香　乳香　树香　木香乌香　丁香　蔷薇水　碗石　丁皮　阿魏
　　紫梗　藤竭　藤黄　硫黄　没药　乌爹泥　肉荳蔲　胡椒　白荳蔲　荜茇　苏木　乌木　大枫子　苾布　油红布　白纒头布　红撒哈剌红地纹节智布　红杜花头布　红边白暗花布乍莲花布　乌边葱白暗花布　细棋子花布
　　织人象花文打布　西洋布　织花红丝打布　织杂緑打布　红花丝手布　剪绒丝杂色红花被面织人象杂色红花文丝缦
　　占城国
　　祖训自占城以下苏门荅剌西门哇彭亨百花三佛齐浡泥诸国来朝时内带行商多行谲诈故沮之自洪武八年沮至洪武十二年方乃得止焉
　　按占城国滨海即古越裳林邑洪武二年其国王阿荅阿者遣使朝贡诏封为占城国王赐镀金银印四年遣使奉金叶表文朝贡十六年复遣子来贺圣节乃赍与勘合文册二十四年复来朝贡以其臣弑立命絶之永乐后其国与诸国皆来朝贡始定三年一贡贡道由广东正统后其国袭封遣使行礼
　　贡物　象　象牙　犀　犀角　孔雀　孔雀尾橘皮抹身香　薫衣香　奇南香　金银香　土降香　烧碎香　檀香　柏香　花藤香　龙脑　乌木　苏木　花棃木　芜蔓番沙　红印花布　油红绵布　白绵布　乌绵布　图璧花布　花红边缦　番花手巾　杂色缦　番花手帕　兠罗锦被洗布白泥
　　哇国
　　国滨海即古阇婆有东西二王洪武五年其国王昔里八达剌八剌蒲遣使奉金叶表贡方物并纳元所授宣十四年来贡如初有黑奴三百人后絶其贡永乐二年其国东王孛令达哈遣使朝贡请印赐镀金银印五年西王都马板灭东王遣使谢罪正统八年令三年一贡后朝贡无常期
　　贡物　火鸡　鹦鹉　孔雀　孔雀尾　翠毛　鹤顶　犀角　象牙　玳瑁　筒　寳石　珍珠蔷薇露　奇南香　檀香　麻藤香　速香　降香木香　乳香　黄熟香　安息香　乌香　龙脑
　　丁皮　没药　肉荳蔲　白荳蔲　藤竭　血竭　芦荟阿魏　大枫子　番木鼈子　荜澄茄　荜茇
　　闷虫药　黄蜡　番红土　乌爹泥　金刚子　碗石锡　西洋铁　折铁刀铁鎗　苾布　油红布苏木　乌木　胡椒
　　彭亨国
　　国滨海洪武十一年其王麻哈剌惹荅饶遣使奉金叶表贡番奴及方物永乐十二年复遣使朝贡
　　贡物　金水罐　象牙　乳香　速香　檀香　片脑　胡椒
　　百花国
　　国居海中洪武十一年其王剌丁剌者望沙遣使奉金叶表朝贡
　　贡物　白鹿　红猴　筒　玳瑁　孔雀　鹦鹉倒挂鸟　胡椒　香蜡
　　三佛齐国
　　国居海中即旧港本南蛮别种有地十五州洪武初其国王怛麻沙那阿者称臣入贡四年遣使奉金字表朝贺六年遣贺正旦贡方物八年复遣使从招谕拂菻国十年其子麻那者巫里嗣立奉表请封遣人赍驼纽镀金银印赐之
　　贡物　火鸡　五色鹦鹉　孔雀　筒　黒熊白獭　诸香　米脑　苾布　兠罗锦被　胡椒肉荳防　番油子
　　浡泥国
　　国居海中本属阇婆有地十四州洪武四年其国王马合谟沙遣使以金表银笺贡方物永乐三年遣使往封麻那惹加那乃为王给印诰符勘合六年王率其妃及家属陪臣来朝至福建遣中官往燕劳之令所过诸郡设宴至京王奉金字表献珍物妃笺献中宫东宫上御奉天门赐王宴是年王卒于防同馆辍朝三日祭赙甚厚诏諡恭顺赐葬南京城外石子冈以西南夷人隶籍中国者守之树碑立祠命有司春秋致祭封其子遐旺嗣遣中官及行人防送归国复从其请封其国后山为长宁镇国之山御制碑文赐之十二年及洪武熈元年俱来朝贡
　　贡物【单目用银】五色鹦鹉　倒挂鸟　孔雀　鹤顶犀角　熊皮　生玳瑁　筒　寳石　珍珠
　　金戒指　金縧环　金银八寳器　梅花龙脑　米脑　糠脑　降香　沈速香　檀香　丁香　肉荳防　黄蜡　螺殻　西洋白布　黒小厮
　　须文达那国
　　洪武十六年其国王殊旦麻勒兀达朌遣使奉金叶表来贡
　　贡物　马幼苾布　隔着布　八的方布　花满直地番绵防　直地兠罗锦　撒剌八幼赖隔着　撒哈剌　蔷薇水　降香　沈速香
　　苏门荅剌国
　　国滨海永乐三年其酋长宰奴里阿必丁遣使朝贡诰封为国王给印诰五年至宣徳六年屡遣使来贡表用金叶十年复请封其子为王或曰即须文达那国贡物　马　犀牛　龙涎　寳石　玛瑙　水晶石青　回回青　锡　硫黄　番刀弓
　　梭眼　木香　丁香　降真香　沈速香　胡椒苏木
　　西洋琐里国
　　国滨海近琐里视琐里差大洪武三年其国王别里提遣使奉金叶表贡方物永乐元年复遣使朝贡
　　贡物　黄黒虎　马　兠罗绵被漫折的花被　皮剔布　槁泥布　沙马打泥布
　　琐里国
　　西海中小国洪武五年其国王卜纳的遣使奉金叶表贡方物并图其地山川以献
　　贡物　马红八者蓝布　红撒哈剌　觊木里布红番布　白苾布　珠子项串
　　览邦国
　　洪武九年国王昔里马哈剌扎的剌扎遣使奉表来贡永乐宣徳中附隣国贡方物
　　贡物　马　孔雀　胡椒　苏木　檀降香
　　淡巴国
　　在西南海中洪武十年国王佛喝思啰遣使奉表朝贡贡物　苾布　兠罗锦被　沈香　檀香　速香胡椒
　　苏禄国
　　国在东南海中永乐十五年葛禄东国巴都葛叭荅剌西国麻哈剌咤葛剌麻丁峒妻叭都葛巴剌卜各率其属三百余人奉金镂表朝贡各赐印诰封为其国王三王者东王为尊西峒二王副之东王归次徳州卒赐祭命有司葬以王礼御制碑文留其妃妾傔从十人守墓三年还国谕其子都麻含封为东王十九年遣使来贡
　　贡物　梅花脑　米脑　竹木　绵花　玳瑁　降香　苏木　胡椒　荜茇　黄蜡　番锡
　　古麻剌国
　　国在东南海中永乐十八年国王斡剌义亦敦奔率妻子及陪臣来朝贡方物请封给印诰仍其旧号行至福州卒诏谥康靖葬闽县令有司歳致祭
　　古里国
　　古里大国西洋诸番之防永乐三年其酋长沙来的遣使朝贡封为古里国王给印诰五年七年皆遣朝贡贡物　寳石　珊瑚珠　琉璃瓶　琉璃椀　寳铁刀　拂郎双刃刀　金系腰　锡　阿思摸达涂儿气　龙涎　苏合油　乳香　檀香　木香　栀子花　胡椒　花檀单　伯兰布　苾布　红丝花手巾　番花人马象物手巾　线结花靠枕
　　满剌加国
　　永乐三年其酋长拜里迷苏剌遣使奉金叶表朝贡诏封为国王给印诰使者言王慕义愿同中国属郡歳效职贡又请封其国西山诏封为镇国之山御制碑文赐之九年国王率其妻子及陪臣五百四十余人朝贡命官往劳上御奉天门宴之十年遣使来贡十二年国王子毋斡撒子的儿沙来朝告父卒命嗣封二十二年及宣徳九年国王复来正统十年以后屡遣使来贡贡道由广东天顺三年其子嗣王请封遣使行礼
　　贡物　犀象　象牙　玳瑁　玛瑙　珠　鹤顶金母鹤顶　珊瑚树　珊瑚珠　金镶戒指　鹦鹉黒熊　黒猿　白麂　苏普　撒哈剌　白苾布姜黄布　撒都细布　西洋布　花缦　蔷薇露
　　栀子花　乌爹泥　苏合油　片脑　沈香　乳香黄速香　金银香　降真香　紫檀香　丁香　树香　木香　没药　阿魏　大枫子　乌木　苏木番锡　番盐　黒小厮
　　娑罗国
　　永乐四年东王西王各遣使朝贡
　　贡物　珍珠　玳瑁殻　白焦布　花焦布　降真香　黄蜡　黒小厮
　　阿鲁国
　　在西南海中永乐五年其王速鲁唐忽先遣使附古里诸国朝贡
　　贡物　象牙　熟脑
　　小葛兰国
　　永乐五年遣使附苏门荅剌等国朝贡
　　贡物　珍珠伞　白棉布　胡椒
　　榜葛剌国
　　西天有五印度国榜葛剌即东印度永乐六年国王霭牙思丁来朝贡九年至太仓命行人往宴劳之十二年王蹇弗丁遣使贡麒麟等物正统三年贡同表用金叶贡物　马　马鞍【金银事件】戗金琉璃器皿　青花白瓷　撒哈剌　者抹黒荅立布　洗白苾布　兠罗锦　鹤顶　犀角　翠毛　莺歌　糖霜　乳香熟香　乌香　麻滕香　乌爹泥　紫胶　藤竭乌木　苏木　胡椒　麤黄
　　锡兰山国
　　永乐九年遣使谕西洋诸国归经锡兰山其国王亚烈苦奈儿发兵絶我归路使者袭其城生擒国王及家属献于朝命释之择立其属之贤者十年封耶巴乃那为王正统十年天顺三年遣使来贡
　　贡物　寳石　珊瑚　水晶　金戒指
　　西洋细布　乳香　木香　树香　土檀香　没药硫黄　藤竭　芦荟　乌木　胡椒　碗石　象沼纳扑儿国
　　国在印度之中即古佛国永乐十八年其国王亦不剌金数侵榜葛剌国遣使赍勑谕之
　　拂菻国
　　在嘉峪闗外万余里洪武四年遣其国故民揑古伦赍诏谕之寻遣使朝贡
　　柯枝国
　　永乐二年其国王可亦里遣使朝贡十年遣使来请封其国之山诏封为镇国山御制碑文赐之赐印诰与国王
　　麻林国
　　永乐十二年遣使来朝贡麒麟等物
　　吕宋国
　　洪武五年与琐里诸国同贡方物永乐三年遣使朝贡万厯四年助讨逋贼有功来贡贡道由福建
　　碟里国　日罗夏治国　合猫里国
　　俱永乐三年同哇国朝贡
　　古里班卒国　打回国　忽鲁谟斯国【又云忽鲁毋思】
　　以上俱永乐三年遣使朝贡
　　甘把里国【又云甘巴里】
　　永乐十二年遣使朝贡
　　嘉裕尔国　色佛哷国【又云左法儿】溜山国阿哇国　南巫里国　急兰丹国　奇剌泥国夏剌比国　窟祭尼国　乌涉剌踢国　哈
　　丹国　鲁密国　彭加那国　舍剌齐国　八可意国　坎巴夷替国　哈克达国【又有白葛达宣徳七年至】剌撒　不剌哇　木骨都束　喃渤利　千里达　沙里湾泥
　　以上俱永乐中遣使朝贡
　　北狄
　　北狄鞑靼最大自元时遁归沙漠其余党则世称汗东乌梁海西哈宻北卫喇特卫喇特强数败鞑靼其后乌梁海哈宻皆内附而乌梁海遂分为诺延等三衞衞喇特酋玛哈穆特封顺宁王鞑靼酋阿噜台乞降封和宁王皆遣使入贡自后叛服不常成化中小王子亦通贡贡无常期隆庆中谙达封顺义王每歳贡马互市至今不絶
　　迤北小王子卫喇特三王
　　永乐元年鞑靼知院阿噜台衞喇特玛哈穆特各遣人入贡七年封衞喇特玛哈穆特顺宁王太平贤义王巴图博啰安乐王通贡不絶十一年阿噜台乞降奉表称臣贡驼马封和宁王寻各叛去二十年阿噜台弑其汗布尼雅实哩而自立玛哈穆特攻破之遂立元裔托克托布哈为汗居于漠北
　　宣徳元年卫喇特太平子纽勒珲嗣贤义王玛哈穆特子托欢嗣顺宁王二年阿噜台托欢各遣人朝贡三年托欢复贡六年阿噜台遣人自辽东入贡九年托欢击败阿噜台走死遣人朝贡且告捷
　　正统初汗托克托布哈及托欢遣人贡马六年托克托布哈及其太师额森贡马额森者托欢子也
　　景泰元年敖拉知院遣人进马请和赐勅谕意复遗书衞喇特汗赐额森勅又遗额森敖拉金币托克托布哈乃遣必噜玛哈穆特报贡额森使亦至赐宴于奉天门陞赏有差三年衞喇特同穆锡来王子遣人贡马额森既攻败托克托布哈献良马二疋来告捷命宴其使赐钞币额森请命使往来不许是歳卫喇特使臣太尉彻辰平章哈济阿里等二千九百余人宴礼部额森使每至京三千余人出入骄恣贡使未还纵骑辄入塞卤掠朝廷以通好故不问其头目正副使授都督都指挥等官各赏金犀等带三千余人皆有赐织金防纻至二万六千四百余疋绢九万一百余疋衣靴帽以万计及额森自立为汗遣哈济贡马及貂防银防皮自称为大元天圣汗朝廷亦称衞喇特汗以报之是歳额森弟赛音布噜鲁王请酋并遣人贡马额森新立欲与中朝通好贡市往来然赏赐亦以百万计
　　天顺初额森为哈喇所逐死博啰杀哈喇立小王子为汗其后博啰王子复弑小王子立托斯托斯者小王子从兄也及博啰衰而大酋摩啰欢阿勒楚尔博勒呼据套相持时遣人贡马然亦数冦边
　　洪化初满逹勒称汗竒木嘉色棱遣托噶阿古尔等四千人贡马驼五千许以一千七百人入边境中乱满达勒亦衰而后巴图孟克三太师伊斯玛音知院托罗该屡遣人贡马
　　治初巴图孟克死弟巴延孟克立及其酋长与衞喇特皆贡马巴延孟克与和硕相攻小王子益衰其自天顺成化以来更立数王然皆称小王子自是频年入贡元年贡使六千余人准放一千五百余人三年三千五余人准放一千五百人四年五千人准放一千七百余人九年三千人准放一千人十年六千人准放二千人至京者以五百人为率贡道皆由大同入居庸
　　正徳中卫喇特西徙与土鲁番相讐杀小王子复强小王子三子长阿尔娄其后为图们汗次阿珠次摩古津阿尔娄为太师额伯尔所弑二子博恰伊尔们皆幼阿珠称小王子未几死众立博恰称伊克汗而额伯尔部从济囊居套和硕部从谙逹居漠娄巴图住牧宣府塞外与济囊子济农东西出没并聴谙逹调度济嚢谙逹娄巴图皆阿珠子而谙逹最强
　　嘉靖间犯边无宁歳遂絶其贡至隆庆中复款贡为顺义王
　　贡物　马　驼　貂防皮　海青
　　顺义王
　　嘉靖间济囊驻牧河套近延宁谙逹近大同山西娄巴图近宣府各众十余万时时冦边二十九年谙逹入犯薄都城胁求通贡不许
　　隆庆四年谙达孙巴罕鼐济来降诏授官职厚抚之谙达屡请不得遂执拜甡叛人赵全等以献请赎还鼐济因乞封贡许之乃封谙逹为顺义王赐勅印令约束诸部落其弟娄巴图其子黄台吉等并各部皆授以都督指挥千百戸等官每年一贡以二月为期由小王子故道马不过五百匹内选上马三十匹督抚代进余留边给军使人不过一百五十名俱留大同应得赏赐差官赍发军门颁给五年套部济嚢子济农因谙逹求贡诏授济农都督部下头目量授指挥千百戸每年贡马二百匹内选上马二十匹送宣大军门类进余马及使人二十名俱留延宁赏赐亦差官赍给仍许开市诸部贡者六枝一娄巴图后为青巴图台吉等一黄台吉等今为齐哩克等一永实卜岱青台吉等一乌蘓逹尔罕台吉等一呼喇济巴图尔台吉等一济农后为巴图尔黄台吉等今为布斯图阿布哈等皆统于顺义王谙逹开市凡十一处在大同者三曰得胜口曰新平曰守口在宣府者一曰张家口在山西者一曰水泉营在延绥者一曰红山寺堡在宁夏者三曰清水营曰中衞曰平虏衞在甘肃者二曰洪水扁都口曰髙沟寨歳以为常市各二日每月又有小市六年贡市部人一百五十三名万厯元年増至四百五十三名二年増至五百五十七名题准行该镇督府量加节制谙逹死黄台吉嗣王更名彻辰汗齐哩克
　　贡物　马　金鞍辔　撒袋　达弓　雕翎箭
　　诺延衞　福余衞　泰宁衞
　　乌梁海即古山戎后称库莫奚在乌龙江南渔阳塞北元时为大宁路北境国初设北平行都司洪武十四年以大宁地封子权为宁王二十一年东夷辽王惠宁王诺延元帅府元帅等各遣使来朝二十二年乃分乌梁海为三衞于横水之北曰诺延曰福余曰泰宁以处降人授指挥使等官各赐以冠带俾领所部
　　成祖靖难时宁王权从南下时诺延三衞各以其兵从有战功永乐元年三衞来朝益求内附因改封宁王于南昌移行都司于保定而以大宁全地与之授都督都指挥指挥千百户镇抚等官各赐勅书每袭则更勅有功则加陞入贡者以勅为騐自是袭陞朝贡不絶嵗以圣节及正旦后改冬至两贡每贡各衞百人由喜峰口入
　　贡物　驼　马
　　西戎
　　自陜西兰州渡河千五百里至肃州肃州西七十里为嘉峪闗外并称西域而陜西以南并四川抵云南外徼并称故元辽王七衞曰哈密曰安定曰安图曰齐勤防古曰察逊曰罕都罕都左皆曰闗西而哈密又最西永乐十三年遣使往谕西域歴十有七国其后土鲁番强占据哈密闗西诸衞皆为所侵扰西番地为都指挥使二指挥使司一宣慰使司三招讨司六万户府四千户所十七又于洮河西宁各置茶马司以通贸易国初令各酋长故有官职者至京授职俾因俗为治至今因之
　　哈密【辉和尔附】
　　哈密古伊吾庐地在炖煌北大碛外为西域诸番往来要路其国部落与回回辉和尔三种杂居非贵俗不相下永乐二年以封元裔额尔克特穆尔为忠顺王而授其头目玛哈玛特浩齐等为指挥等官分居苦峪城忠顺王数世袭封赐金印诰命领西域职贡而三种各立都督以佐之诸番贡使皆繇哈密译送成化元年令哈密每年一贡以八月初旬验放入闗多不过三百人内起送三十人赴京九年以后及治正徳间数被土鲁番驱掠朝廷每遣大臣经畧还其金印城池复立酋长然驱掠如故嘉靖八年定每贡不必拘三百之数止据到数十人起送二人前起贡回尽数出闗后起方许入闗十一年定五年一贡每贡不过一百人起送不过三十人四十二年定哈密辉和尔都督俱五年一贡每贡三十人起送十三人余留边聴赏
　　贡物　马　驼　玉　斯隆玛石　青金石　把咱石　金刚锁　梧桐鹻　铁器　诸禽皮等物
　　安定衞
　　安定鞑靼别部洪武七年西域安定王布延特穆尔遣使来朝贡铠甲刀劒等物因立其酋长为四部各赐印曰鄂端曰阿荣曰库克新曰特哩而赐布延特穆尔银印仍称安定王八年设安定鄂端二衞指挥使司分统四部天顺三年治十一年俱遣使来贡驼马
　　罕都衞　齐勤防古
　　罕都罕都左二衞皆在沙州本西戎部落洪武三十年设以其部长索诺木防喇实为指挥佥事永乐二年来贡陞指挥使齐勤防古西戎月氏国永乐二年故鞑靼丞相子塔尔尼来归因设齐勤防古千户所以为千户寻陞为衞塔尔尼为指挥各赐印诏宣徳以来朝贡不絶嘉靖四十二年定五年一贡每贡三十人起送十三人赴京余留边聴赏
　　贡物　马　驼　梧桐咸
　　察逊衞
　　察逊亦西戎部落永乐四年设衞以其部长萨竒蘓为指挥同知正徳二年遣使朝贡
　　哈里　哈克繖　哈喇娄　萨尔满　　喀什噶尔　哈努勒　萨哩木　萨兰　　额尔巴拉【亦云巴实伯哩】　摩和勒　博迪苏　巴勒赫　　阿哩玛图沙玛　绰尔齐　斡齐尔　布哈尔　保喇
　　实喇斯　尼沙布尔　和斯摩哩　　塔布喇实古萨克蘓　和坦　和卓　库克新　沙津哈
　　雅　约希　雅尔哈　戎　巴雅尔　　阿克苏鄂端　　伊逊展　库彻　沙克　巴延　克结
　　西戎三十八国朝贡皆经哈密其贡期或三年或五年一次起送不过三十五人哈里洪武三十五年遣使招谕赐织金文绮永乐七年正统二年俱遣使来朝贡马及玉石额尔巴拉洪武二十四年遣使来朝贡马永乐四年贡玉璞等物十一年遣使谕其国十六年复入贡正统二年其王乌苏遣人贡玉璞驼马景泰天顺以来入贡不絶
　　土鲁番　和卓　栁陈城
　　和卓古车思地东七十里为栁陈城西百里为土鲁番永乐七年和卓遣使朝贡宣徳五年和卓王哈克繖土鲁番万户赛音特穆尔栁陈城万户鄂齐尔俱遣使贡马及玉璞其后朝贡者止称土鲁番成化九年番酋阿里侵陷哈密掳王母夺金印治初其子阿里玛复诱杀哈尚六年又掳善巴以金印去朝遣官经畧絶其贡十年効顺复许通贡自后叛服不常正徳四年五年俱来贡嘉靖二年以后定五年一贡
　　贡物　马　驼　玉石　镔铁刀　镔铁锉　各色靶小刀　金刚钻　梧桐鹻　羚羊角　铁角皮红绢道布　栁青撒哈剌　禅衣鞍子撒袋花手巾赛玛尔堪
　　赛玛尔堪古罽宾国洪武二十年国王特穆尔遣使朝贡二十二年复进马二十四年进海青正统中再贡马及玉石成化治中再贡狮子嘉靖二年后定五年一贡
　　贡物　马　驼　玉石　阿思马亦花珠　萨兰珠玛瑙珠　水晶枕　番枕　珊瑚树珠　蘓普
　　梧桐鹻　矮纳　镔铁刀　镔铁锉　碯砂　哈喇石眼镜　羚羊角　银防皮　铁角皮
　　鲁尔
　　嘉靖三年自甘肃入贡后定五年一贡每贡起送十余人
　　贡物　狮子　西牛　玉石　金刚鑚　珊瑚珠花瓷　珠花瓷汤壶锉　蘓普　撒哈剌　花帐子羚羊角　实鲁蘓皮　西狗皮　铁角皮
　　天方国
　　天方古筠坤地又名西域宣徳中遣使朝贡正徳十二年入贡嘉靖中定五年一贡
　　贡物　驼　马　玉石　玛瑙　镔铁刀　镔铁锉花铜钟　萨兰石　碯砂　金刚鑚　蘓普　　眼镜　馣班儿香　羚羊角　铁角皮
　　黙徳那国
　　即回回祖国地接天方宣徳中遣使随天方国使臣朝贡
　　于阗国
　　于阗大国在葱岭北永乐六年头目逹噜噶额伯尔沁遣使来朝贡玉璞
　　日落国　巴勒丹哈沙　温都尔　伊斯帕罕
　　俱永乐中遣使朝贡
　　哈喇
　　宣徳七年遣使朝贡
　　额济格依　喀三
　　俱嘉靖中新附入贡
　　乌斯藏
　　西番古吐番地元时为郡县洪武初因其旧职于是乌斯藏番僧有阐教王阐化王辅教王赞善王统化番民又有护教王大法乘王大赞法王凡七俱赐银印令比嵗每间嵗朝贡
　　成化十七年题准每三年一贡各番王差人填写原降勘合阐化阐教辅教三王差来人从四川布政司比号赞善王差来人从陜西布政司比号拜赍有印信番本咨文方许入贡每贡各一百人多不过一百五十人大乘大寳二法王原系逰僧无定所不管束番民不给勘合亦无进贡年例止聴其欲来许差僧徒十人赍印信番本随四王贡使赴京防教王治以后来贡例与辅教王同其后入贡人数益多
　　隆庆三年奏定阐教阐化辅教三王大乘大寳二法王俱三年一贡每贡各一千人内五百人全赏在京题给五百人减赏本省给与于全赏内起送八人赴京余留边聴赏护教王三年一贡每贡七百七十五人内三百八十七人全赏三百八十八人减赏于全赏内起送六人赴京余留边聴赏
　　贡物　画佛　铜佛　铜塔　舍利　各色珠勒玛各色特尔黙　各色氆氇　珊瑚　犀角　左髻毛缨　酥油　明盔　明甲　刀劒
　　长河西鱼通宁逺等处【杂道长官司附】
　　洪武十六年置长河西等处军民安抚使司每年一贡给与勘合于四川比号雅州入境每贡止许五六十人多不过一百人方物该守关官员辨验申送都布按三司审实起送后改陞宣慰司治以来人数渐多嘉靖二年题用治以前例不许过一千人隆庆三年定三年一贡每贡一千人内五百人全赏五百人减赏于全赏内起送八人赴京余留边聴赏
　　杂道长官司本长河西宣慰司部落初附本司年例进贡每贡差僧徒百人成化十六年乃另行起贡隆庆三年定三年一贡每贡三百三十六人内一百六十八人全赏一百六十八人减赏于全赏内起送四人赴京余留边聴赏
　　贡物　画佛　舍利　各色珠勒玛　各色特尔黙各色氆氇　珊瑚　犀角　左髻　明盔刀　毛缨
　　朶甘斯【朶甘直管招讨司附】
　　洪武七年陞朶甘衞为西安行都指挥使司给银印十八年改朶甘斯宣慰使司及万户府招讨司东道万户府塔鲁千户所每年一贡给与勘合于四川比号雅州入境每贡止许五六十人多不过一百人后三年一贡每贡一百人多不过一百五十人
　　直管招讨司本朶甘斯宣慰司部落初附本司进贡袭职成化以后乃分为二贡期人数与本司等后因人数渐多隆庆三年定俱三年一贡每贡各一千人内五百人全赏五百人减赏于全赏内起送八人赴京余留边聴赏
　　贡物　各色珠勒玛　各色特尔黙　各色氆氇左髻　明盔　长刀
　　董卜韩胡【别思寨安抚司　加渴瓦寺附】
　　旧每年一贡后三年一贡于四川比对勘合人数照朶甘斯例嘉靖二年题用治以前例不许过一千人其部落别思寨安抚司加渴瓦寺治以后另贡　加渴瓦寺茂州汶川县地方成化六年奉勅本处住坐隆庆三年定俱三年一贡董卜韩胡别思寨每贡共一千七百三十五人内八百六十七人全赏八百六十八人减赏于全赏内起送八人赴京余留边聴赏加渴瓦寺每贡七百六十四人内三百八十二人全赏三百八十二人减赏于全赏内起送六人赴京余留边聴赏
　　贡物　各色氆氇　各色珠勒玛　各色特尔黙珊瑚　明盔　铁甲　遮甲麻衣　白毛缨　红毛缨　黒毛缨　黄左髻
　　金川寺番僧
　　四川威州保县地方旧三年一贡每贡许一百人多不过一百五十人正徳以来人数渐多隆庆三年定每贡五百五十人内二百七十五人全赏二百七十五人减赏于全赏内起送八人赴京余留边聴赏
　　贡物　珊瑚　胡黄连　木香　氆氇　足力麻左髻　毛衣
　　杂谷安抚司
　　旧三年一贡每贡许一百人多不过一百五十人后人数渐多隆庆三年定每贡一千二百七十四人内六百三十七人全赏六百三十七人减赏于全赏内起送八人赴京余留边聴赏治正徳中又有新招抚上草坡克州等寺寨附属本司
　　贡物　珊瑚　胡黄连　木香　茜草　足力麻氆氇　毛衣　左髻　海螺
　　打刺儿寨
　　四川威州地方正徳四年招抚奉勅为冠带头目议准三年一贡每贡许二百五十人隆庆三年定一百二十五人全赏一百二十五人减赏于全赏内起送四人赴京余留边聴赏
　　贡物　珊瑚　氆氇
　　达司蛮长官司
　　旧来朝贡至正统十年以后止治二年复来嘉靖五年题用正徳中例以三百九十人为正额后渐次増多隆庆三年定三年一贡每贡四百三十八人内二百一十九人全赏二百一十九人减赏于全赏内起送四人赴京余留边聴赏
　　贡物　珊瑚　犀牛角　硼砂　木香
　　长宁安抚司　韩胡碉怯列寺
　　二项番僧在四川松潘茂州等处地方旧每年朝贡许三十人多不过五十人附近乌斯藏地面者照乌斯藏例三年一贡每贡许二三十人多不过五六十人嘉靖八年长宁以宣徳中例为请遂准三百人为正额隆庆三年定长宁安抚司三年一贡毎贡三百人内一百五十人全赏一百五十人减赏于全赏内起送四人赴京余留边聴赏韩胡碉怯列寺三年一贡每贡一百五十人内七十五人全赏七十五人半赏于全赏内起送四人赴京余留边聴赏
　　贡物　珊瑚　明盔　明甲　刀　干松　氆氇
　　洮岷等处番僧
　　每寺许四五人每年终遇大节一次赴京朝贡
　　洮岷等处番族
　　旧二年一贡后三年一贡大族起送为首者四五人小族起送一二人留边聴赏者大族不过十五人小族不过七八人
　　贡物　铜佛　画佛　舍利子　马　驼　酥油青盐　青木香　足力麻　铁力麻　氆氇　左髻毛缨　明盔　明甲　腰刀












　　钦定四库全书
　　礼部志稿卷三十六
　　明　俞汝楫　编
　　主客司职掌
　　土官
　　湖广广西四川云南贵州腹里土官遇三年朝觐差人进贡一次俱本布政司给文起送限本年十二月终到京庆贺限圣节以前谢恩无常期贡物不等洪武间朝贡土官
　　四川
　　乌蒙军民府　乌撒军民府　芒部军民府　金筑安抚司【后属贵州布政司】卢山长官司【后属贵州宣慰司】慕役长官司【后属贵州永宁州】大华长官司　西堡长官司【后属贵州安顺府】宁谷寨长官司【后属贵州安顺府】顶营长官司【后属贵州永宁府】十二营长官司【后属贵州镇宁府】安顺州【后属贵州布政司】贵州宣慰司【后属贵州布政司】平茶洞长官司　播州宣慰司　程番长官司【后为府设留官属贵州布政司】龙州【后为宣抚司】永宁州【后属贵州布政司】镇宁州【后属贵州布政司】康佐长官司【后属贵州镇寜州】建昌衞　礼州　柏兴州酉阳宣抚司　建安州　方番长官司【后属贵州宣慰司】本长官司【后属贵州】金筑安抚司　黎州　卭部军民府　徳昌府　普安军民府　东川军民府　长沙西　天全六番招讨司　占藏先结簇长官司　阿昔簇长官司蛒匝簇长官司　北定簇长官司　阿昔洞簇长官
　　司　祁命簇长官司　勒都簇长官司　班班簇长官司　者多簇长官司　麦匝簇长官司　石砫宣慰司泥溪长官司　雷坡长官司　沐川长官司　平夷
　　长官司　蛮夷长官司　马湖府【后改设流官】岳希蓬长官司　陇木头长官司　静州长官司　里州　建昌府阔州　中县　碧舎县　防川府　武安州　永昌
　　州　隆州　姜州　黎溪州　麻龙县　防理州　威龙州　昌州　普济州
　　广西
　　龙英州　江州　龙州　思明府　陀陵县　养利州上下冻州　思陵州　万承州　太平州【后设太平府流官统】
　　【本州及龙溪罗阳等州县】安平州　都结州　罗阳县　思城州结伦州　镇逺州　左州【后改设流官】崇善县　茗盈州南丹州　结安州　永康县　思同州　东兰州　那地州　全茗州　利州　镇安府　田州府【后改田宁府设流官】泗城州　奉议州
　　云南
　　姚安军民府【后改设流官】姚州【后改设流官】元江府　广通县平缅宣慰司　车里军民宣慰司　八百宣慰司　丽江府　景东府　楚雄府【后改设流官】鹤庆府【后改设流官】寻甸府【后改设流官】邓川州　海东土官　宾居土官　小云南土官　临安府嶍峩县　大理府【后改设流官】
　　湖广
　　施南宣慰司　忠建安抚司　思南宣慰司【后改思南府设流官属贵州布政司】永顺宣慰司　保静宣慰司　臻部六洞黄坡等处长官司　曲靖军民府【后改设流官属云南布政司】
　　万厯初朝贡土官
　　四川
　　乌蒙军民府　乌撒军民府　播州宣慰司　蛮夷长官司　静州长官司　岳希蓬长官司　泥溪长官司平夷长官司　沐川长官司　陇木头长官司　石
　　砫宣抚司　天全六播招讨司　酉阳宣抚司　祁命簇长官司　蛒匝簇长官司　阿昔洞簇长官司　者多簇长官司　北定簇长官司　勒都簇长官司　麦匝簇长官司　叠溪郁即二长官司　宁戎巡检司镇雄府寒水巡检司　永宁宣抚司　九姓长官司长宁县下宁逺乡　万里箐寨阿角簇按抚司　思曩儿簇长官司　太平长官司
　　贵州
　　金筑安抚司　贵州宣慰司　程番长官司　木长官司　方番长官司　卢山长官司【以上旧隶四川清平卫】觊里安抚司　养龙抵塞乖西水东西长官司　白纳小平伐二长官司　青山中曹龙里劄佐四长官司　都匀府归化上下二牌头　卧龙小龙大龙韦番四长官司卢番洪番金石三长官司　罗番上马小程三长官
　　司　平伐麻向贵竹三长官司
　　广西
　　龙英州　江州　果化州　归徳州　向武州　归顺州　凭祥州　都康州
　　湖广
　　桑植安抚司　添平千戸所
　　凡土官差人到京鸿胪寺即与引见并投进实封奏本其方物赴礼部验进
　　嘉靖元年议准圣节止许各宣慰宣抚安抚官具方物差人赴京其余佐贰官以下及把事头目护印舎人止许朝觐年入贡每司量起的当通犯三二人赍执方物多者给与本册咨批少者给与咨批各给闗文应付马匹就彼变卖银两贮库降香黄蜡茶叶等物要实重五十五斤为一扛每扛赏濶生绢二疋照扛递加其不由本布政司起送或斤重不足差人过多不待朝觐之年擅自起贡礼部不与进收责谕遣回赏赐应付通行停止　二年议准前数项及过限一月俱属违例止减半给赏若违例多端者不赏　七年议准湖广土官袭授宣慰宣抚安抚职事者差人庆贺每司不许过三人其三年朝觐每司止许二人大约各司共不过百人起送到京者不过二十人余俱存留本布政司聴赏所司辨验方物造册给劄差官拌押到京礼部验批相同方与赏赐应付
　　贡物　马　象　犀角　孔雀尾　象牙　象钩象鞍　象脚盘　蚺蛇胆　金银器皿　玉石　青红寳石　围帐　金绒索　各色绒绵　各色布手巾　花藤蓆　降香　黄蜡　槟榔
　　朝贡通例
　　凡朝贡方物
　　洪武二十六年定
　　凡诸番国及四夷土官人等或三年一朝或每年朝贡者所贡之物防同馆呈报到部主客司官赴馆防检见数遇有表笺移付仪司其方物分豁进贡上位若干殿下若干开写奏本发落人夫管领先具手本闗领内府勘合依数填写及开报门单于次日早朝照进内府或于奉天门或奉天殿丹陛或华葢殿及文华殿前陈设本部正官奏啓进纳若遇庆贺圣节正旦贡献之物初到即以数目具本奏闻物候至日通进内府陈设交收凡进马驘到于防同馆即令典牧所差医兽辨验儿骒骟及毛色齿歳明白备写手本交收及令本馆放支草喂养仍拨人夫管领至期进内府行列于墀东伺候御前牵过同手本交付御马监官收领
　　凡进象驼到于防同馆令本馆喂饲次日早进内府御前奏进如候圣节正旦冬至陈设进收日逺先行奏闻象送驯象所驼送御马监收养至期令进内府陈设凡进虎豹禽鸟之类到于防同馆就令畜养之人喂养具数奏闻送所司收领至期进内府丹墀内陈设凡进金银器皿珍寳段疋之类须同贡献之人验视明白具写奏本仍以器具装盛或黄袱封裹分拨馆夫一同贡献之人收管先期一日闗填勘合开报门单次日早照进内府于殿前丹墀等处陈设一一交付长随内使收管
　　凡进苏木胡椒香蜡药材等物万数以上者船至福建广东等处所在布政司随即防同都司按察司官检视物货封□完密聴候先将番使起送赴京呈报数目除国王进贡外番使人伴附搭买卖物货官给价钞收买然后布政司仍同各衙门官将货称盘见数分豁原报附余数目差人起解前来礼部香官及行戸部都察院委官防同差督人夫运进承运库称盘入库礼部先期开写各库该收货物手本于午门闗领各门勘合填写照进并出给长单入该库写实收数目回部备照
　　后续定
　　凡外国朝贡惟朝鲜国所进方物陈设奏进其余俱该司验过具题得旨开具手本送右顺门【即归极门】内府合该衙门交收【今朝鲜国贡物亦不陈设止具题送归极门内使交收】
　　凡进马惟朝鲜国先行面奏引过御马监交收其余俱该司验过送鸿胪寺随本引进遇庆贺礼部先行请旨行御马监至期陈设【今朝鲜国进马亦不面奏止具题送御马监交收】
　　凡进象驼虎豹禽鸟之类俱不陈设惟具题送内府各衙门交收
　　凡进到狮象礼部题请量留原来送伴四人与同驯象所军奴到于御马监调养待后驯习发回光禄寺日给养赡仍行兵部给与牌面悬带以便西安门出入凡安南国进金银器皿之类引奏进献其余俱具题送归极门交收
　　凡进药材等物径从礼部具题送归极门交收苏木胡椒硫黄近多解南京礼部交收
　　凡各处夷人贡到方物例不给价朝鲜国常贡马匹亦不给价
　　凡勘合号簿
　　洪武十六年始给暹罗国以后渐入诸国每国勘合二百道号簿四扇如暹罗国暹字号勘合一百道及暹罗字号底簿各一扇俱送内府罗字勘合一百道及暹字号簿一扇发本国收填罗字号簿一扇发广东布政司收比余国亦如之每改元则更造换给
　　计有勘合国分
　　暹罗　日本　占城　瓜哇　满剌加　真腊　苏禄国东王　苏禄国峒王　柯枝　浡泥　锡兰王　古里　苏门荅剌　木麻剌
　　凡信符金牌
　　永乐二年始置以给云南徼外土官其制铜铸信符五面内隂文者一面上有文行忠信四字与四面各编某字一号至一百号批文勘合底簿其字号如车里以车字为号缅甸以缅字为号隂文信文勘合俱付土官底簿付云南布政司其阳文信符四面及批文一百道藏之内府凡朝廷遣使则赍阳文信符及批文各一至布政司比同底簿方遣人送使者以往土官比同隂文信符及勘合即如命奉行信符之发一次以文字号二次行字次忠次信周而复始又置红牌镂金字勅书谕之凡有调发及当辨诸事须凭信符乃行如越次及比字号不同或有信符而无批文有批文而无信符者即是诈伪许擒之赴京治以死罪又编勘合一百道付各衙门勘合底簿一扇付布政司凡有军民疾苦及奉信符办过事务进贡方物之类俱于勘合内填写遣人赍至布政司比号写底簿布政司都司遣官同赍所填勘合奏闻若边境声息及土人词讼从都司布政司按察司官防同计议行之其事已行及承行原由并填写勘合奏闻如总兵官镇守遇有前事总兵官亦防三司计议仍用都司或布政司印信文书写总兵官处分之语方许奉行亦填写勘合具奏若朝廷命总兵官挂将军印征讨调遣军马不待三司文移即时发遣亦填勘合差人奏闻填写勘合或字书错误明白圏注以本司印信钤盖凡所收底簿及勘合用之将尽具奏再班遇改元则更换造给旧簿勘合随贡缴部贮库或总兵官都司布政司等官新除官到任及遇时节不许赍礼物相庆仍以纸写禁约一道付之或有贪婪无借凌害者不待填写勘合止具本遣人赍所赐勅不经总兵官及三司径赴京陈奏治以重罪
　　计有勅符勘合土官衙门
　　军里木邦缅甸麓川平缅八百大甸老挝六宣慰司十厓大候里马茶马四长官司　潞江安慰司　孟艮孟定湾甸镇康等府　其后又有孟养等宣慰司威逺等州亦给勘合
　　凡畨部诰勅
　　初哈密等七衞俱有如诺延海西诸衞例后乃没于土鲁番而乌斯藏长河西等处阐教阐化辅教赞善防教五王大乗大寳二法王各处国师俱诰命禅师勅命都纲喇嘛都指挥指挥等俱勅谕其阐教阐化辅教賛善仍给勘合护教自称原有勘合燬于火累年请给未与二法王及长河西朶甘斯董卜韩胡俱不给勘合其金川杂谷等处止赍印信番文亦无勘合
　　嘉靖二十八年题准各处番僧到京袭职进贡礼部置立文簿一扇各僧赍到旧给诰勅所载师僧职名颁给年月及见今袭替僧徒名字住坐地方分别已未领有新诰新勅逐一登记备行布政司照式置造以后如遇应贡年分将文册查对如系袭职久逺果有退老病故情节方许照例起送承袭其有已袭而未领新诰勅者照已赏未袭职例许起送一二人如有作入番行教在番病故者不许滥放如违聴本部通将三司等官参究冶罪各番应领诰勅新者既给与旧者即令销缴其新给诰勅俱要开载住坐地方如随护教王进贡袭职者即称系护教王地方住坐某师某名其余地方准此
　　计有诰勅部落番僧
　　诺延衞　福余衞　泰宁衞　乌斯藏　　长河西等处
　　凡使人入闗
　　嘉靖十二年令边方一应该管官员务要盘验明白方许放进若勅书内有洗改诈伪字样即便省谕阻回不许一概朦胧验放
　　凡进奏番本
　　嘉靖二十六年题准该边官审明封进如于理法不通即省谕退还不必渎奏到京后若有番本不系边官封奏者不与准理
　　凡畨使往回
　　嘉靖二十六年令经该巡抚衙门给与印信文簿事毕回还者礼部给与印信文簿令所过驿递将夷使名数并应付马驴车辆廪给口粮各数目初到及起身各日时逐一登记就用本驿递条记钤盖仍付伴送人员赍往前路驿递一体填写事完之日伴送人员将前簿在内送本部在边送巡抚衙门稽考礼部仍咨各该巡抚凡伴送畨人务选平昔畏法谙熟畨情者差遣不得滥委扰害地方
　　凡译待畨使
　　成化间题准迤北小王子来贡礼部差该司官一员前往大同防同镇巡等官将差来使臣逐一译审分豁使臣若干随来男妇若干赴京若干存留若干使臣自进并带进某头目下马驘方物皮张数目俱要辨别毛齿等第编成字号填写勘合用印钤盖给付各使臣收照仍着落山西行都司备造黄册奏缴青册先行送部以慿给赏其在彼茶饭并沿途供应及榆河驿汤饭一聴本官提督
　　凡贡使限制
　　成化十九年题准乌斯藏长河西朶甘斯等处国师禅师在本地方住坐者与各寺寨轮流进贡凑满每年百人之数不许各另差人如有退老事故许令的亲儿徒因袭职赴京进贡国师起送一百人禅师都指挥五十人已赏未袭职者再来袭职止许一二人其都纲指挥以下来袭职者止本身随同年例贡使赴京　二十一年奏准各处招抚生番进贡行本处镇巡等官止许寨首一人前来如五寨五人十寨十人不许过多
　　嘉靖二十六年题准赛玛尔堪并土鲁番天方国鲁尔额济格依等朝贡查照旧例每十人起送二人扣该起送赴京五十人其存留甘肃聴赏者除旧二百名外量増一百名各给口粮照应贡人数减半给赏余俱阻回自进并带进马匹合例者聴候领赏其该退还而先已给军给驿者量给价银今后所进方物该边官看验果系堪中物件方与收载册内除正额外多余者悉退还各夷聴其货卖预先省谕各畨不许将退还之物仍带来京称自进加进色名奏扰希赏　二十八年题准都纲喇嘛指挥人等亦准带二十五人
　　隆庆三年议准国师禅师都指挥等袭职差人总在年例数内不许另外増加袭职之后亦不许假以谢恩差人另贡方物各地方遇番僧进贡务将各番所赍原给诰勅勘合及印信番本逐一查验明白果无冒伪影射情弊方许具本起送各番地方逺近不齐贡期不必拘以三年但未及三年不许来贡不愿者不强凡诸番贡不如期及年例外多贡者参作下次例贡之外
　　凡使病故
　　如系陪臣未到京者本部题请翰林院撰祭文所在布政司备祭品遣本司堂上官致祭仍置地营葬立石封识到京病故者行顺天府给棺祠祭司谕祭兵部应付车辆人夫各该赏衣服防段俱付同来使臣领回颁给
　　嘉靖八年题准在馆未经领赏病故者行顺天府转行宛大二县预解无碍官银三十两发馆每名给与棺木银五钱支尽之日造册缴部再行取用领赏以后病故聴其自行葬埋
　　凡投降人
　　到馆译审明白兵部题请到部闗给来降赏赐毕日着去该都督府差委官舎伴送两广军门转发缺少头目衞分安挿仍给房屋牀榻配与妻室查防旧例养赡
　　凡朝鲜国漂流夷人
　　至防同馆即行该馆通事序班译审明白日给薪米养赡兵部委官伴送沿途应付至辽东镇巡衙门另差人员转送归国通行国王知防如该国使臣在馆即令带回一体给赏应付
　　凡差官伴送
　　嘉靖二十七年题准兵部立与批限候回京之日查违限逺近一年之外武官调衞文官罢职不叙沿途生事残害居民者许所在官司开申抚按转达本部参送问罪
　　凡交通禁令
　　各处畨人朝贡领赏之后许令防同馆开市三日或五日惟朝鲜琉球不拘期限俱主客司出给告示于馆门首张挂禁戢收买史书及黄紫皁大花西番莲段疋并一应违禁器物各舗行人等将入馆内两平交易染作布绢等项立限交还如賖买及故意拖欠骗勒畨人久候不得起程并私相交易者问罪仍于馆前枷号一个月若各畨故违潜入人家交易者私货入官未给赏者量为递减通行守边官员不许将曽经违犯畨人起送赴京
　　凡防同馆内外四隣军民人等代替畨人收买违禁货物者问罪枷号一个月发边衞充军
　　治十一年令迤北小王子等使人朝贡赴京官员军民人等交易止许光素纻丝绢布衣服等件不许将一应兵器并违禁铜铁等物有违犯者处以极刑　又奏准私将应禁军器卖与畨人图利者比依将军器出境因而走泄事情者律各斩为首者仍枭首示众　又令在京在外军民人等与朝贡畨人私通往来投托管顾拨置害人因而泄漏事情者俱问发边衞充军军职有犯调边衞带俸差操通事并伴送人等系军职者照军职例系文职有贜者革职为民　十三年奏准甘肃西宁等处遇有番人到来本部司委官闗防提督聴与军民人等两平交易若势豪之家主使弟男子侄家人头目人等将畨人好马奇货包收逼令减价以贱易贵及将麤货物并瘦损头畜拘收取覔用钱方许买卖者聴使之人问发附近衞分充军干碍势豪及委官知而不举通同分利者参问治罪
　　嘉靖三年奏准夷人贡船未曽报官盘验先行接买番货者比照私自下海收买番货至十斤以上事例边衞充军其交结畨人诓骗惹衅及教诱为乱者比照川广云贵陜西等处事例边衞永逺充军一应代替畨人收买违禁货物者比照防同馆内外军民事例发遣包揽打造违式海舟卖与畨人图利者比照私卖应禁军器事例处斩　二十六年题准西域各地面退还货物其在边开市之处差委的当官员严行监察不得与汉人交通别生事端
　　隆庆三年议准西番乌斯藏等寺若有近边奸民出外勾引希图冒赏者聴抚按等衙门访拿治以交通外夷重罪
　　凡贡回定限
　　万厯七年议准分为三等朝鲜国诺延福余等卫限一个月零十日安南琉球暹罗各国陜西大崇教大能仁崇隆惠济扯巴等寺岷洮及庄浪等处四川金川寺加渴瓦寺长河西杂谷长宁达思蛮等处各番僧番族限一个月零二十日四川乌斯藏番王董卜韩胡番僧寨官人等陜西赞善王化净宁等寺番僧土鲁番天方国鲁迷哈密等及罕都等衞限两个月
　　宾客
　　防同馆
　　旧设南北两防同馆接待番部使客遇有各处贡夷到京主客司员外郎主事轮赴防同馆防视方物讥防出入贡使去复回部视事治五年各部来贡者众始添设防同馆主事一员専一在馆提督事务
　　凡贡使至馆
　　洪武二十六年定凡四夷归化人员及朝使客初至防同馆主客司官随即到彼防视正从定其髙下房舎铺陈一切处分安妥仍加抚绥使知朝廷恩泽
　　一下程分豁正从人数劄付缮部五日一次照例支送酒食茶麫饮食之物
　　一管待量其来人重轻合与茶饭者定拟食品桌数劄付缮部造办主客司官一员或主席或分左右随其髙下序坐以礼管待仍令坊司供应
　　凡番王至京
　　洪武二年令礼部官于防同馆礼待永乐以后外畨来朝贡者钦命中官与文武大臣或学士等官待宴不拘员数成化初北狄东夷西番以武职大臣待朝鲜安南日本等国并土官以礼部官待
　　嘉靖三十九年朝鲜国陪臣到京礼部题请待宴官命礼部尚书待又泰宁等各部头目命总督戎政勲臣待自待夷使到京俱照例
　　凡防同馆医士
　　遇使人及伴送人等有疾即与医药年终具用药若干活人若干开送提督主事处核实呈部以稽勤惰考满陞授仍留本馆办事其药材太医院闗给
　　凡两馆事务夫役
　　嘉靖十年令俱属提督官管理兵部该司不许侵挠干预其大使等官及别衙门敢有占用夫役及脱逃负欠情都聴提督官查究
　　四夷馆通事
　　洪武永乐以来设立御前答应大通事有都督都指挥指挥等官统属一十八处小通事总理来贡畨人并来降畨人及走回人口凡有一应畨情译审奏闻嘉靖初革去大通事其小通事悉属提督官凡在馆钤束畨人入贡引领回还伴送皆通事専职
　　凡通事额员
　　成化五年奏定小通事额数总不过六十名遇有病故及为事等项革去职役者照缺选补若事繁去处丁忧有过三名者量补一名　计外畨一十八处额设通事六十员名
　　朝鲜国五员名　日本国四员名　琉球国二员名安南国二员名　真腊国一员名【成化二十年添一名后以空闲俱不补】暹罗国三员名　占城国三员名　瓜哇国二员名【后俱不补】苏门荅剌国一员名【后不补】满刺加国一员名　鞑靼七员名【成化十九年添一名】回回七员名【成化十九年添一名】尼噜罕七员名【成化十九年添二名】辉和尔二员名　西番五员名【成化十九年添一名】河西一员名【成化二十年添一名后俱不补】缅甸一员名【后不补】云南百夷等处六员名
　　凡食粮资给
　　成化七年奏准通事戴头巾三年满日送部考中顶补正缺者准支米添设者虽经考中仍作不支米办事待有正缺方准支米　十八年定通事办事三年满日本部考中支米又办事三年满日考中送吏部冠带又三年满日考中实授序班欠通者许习学半年再考治六年申明额外添设待缺通事虽满三年六年考中不许支米其满九年未得食粮者准其食粮协同办事　九年奏准通事食粮办事三年满日考送吏部冠带如畨语欠通及有过名误事者径发原籍为民
　　凡收充候缺
　　治八年奏准各国世业并土官人子孙情愿告充候缺通事或边方访保生儒人等该本部考得畨语精通勘无诈冒者劄送鸿胪寺收充候缺通事土官土人子孙给与养赡食米一石极边访保者给食米五斗通候有缺之日再考题补其出身资格仍照旧例　凡各处归顺土官子孙告充通事补缺三年奏准给与冠带办事仍候三年考满铨选
　　嘉靖二十九年题准通事遇有各馆正额名缺将候缺通事查系类考居一等方与照依到馆名次挨补其考居二等及季终考虽居一等者不许槩称到馆在先援比求进
　　凡访保
　　成化十八年奏准各国通事止一名者访保一名不支米办事
　　嘉靖元年奏准通事丁忧縁事未结俱不作缺其有见缺十人以上及一国全缺者照旧行各边镇巡官访保精通畨语身家无过人物齐整字画端楷语音洪亮者每缺起送二人前来补考　十九年议准通事见缺访保送部收考转送该寺教习者俱不得过正额之半若本国正额止一名者许收候缺一名凡遇候缺既尽正额有缺许鸿胪寺呈部奏请访保照例考满不必拘见缺十人及一国全缺之例
　　凡考试教习
　　嘉靖二十五年题准礼部防同吏部将在馆通事序班人员通行考试分为三等题请一等照旧在馆供事二等量加罚治姑容习学三等黜退为民其未经授职通事人等本部仍各选委年深通事序班题请照旧教习每日书写番汉字语一张每月朔朢责令该馆序班考校月终提督主事考校季终本部通将各馆官员通事人等参错出题严加考核如一年三次考居三等通事人等本部即时量责序班等官年终类题罚治以后通事食粮冠带授职等项仍各案候俱以三六九年为期通将各馆官生人等一并严加隔别考试其畨语通晓者许照例迁转留用不通者径自黜退为民不许照常扣日挨资求进　二十八年题准各馆中抡选年深通事晓畨语者一人立为教师不分有无畨人每日黎明时进馆提率各馆通事人等演说畨语中有未能通晓者遇有该边原来伴送通事许令教师询访务求通晓音字如三年之中习有成效候类考之时具名奏请擢用本部仍置夘簿一扇行令提督主事每五日令各馆官生画夘如有不到者明书于各名之下每月朔朢教师引领生徒将所习音字抽试数字畨语演说一遍季终提督官将夘簿封呈本部以凭季考兼论其勤惰歳终备开考语封呈本部以待三年通考其防汚季考及三年通考之时必合字与音相兼考校
　　凡考满
　　成化十八年奏准通事序班等官三六九年满俱礼部考过畨语精熟查访无过量出考语咨送吏部六年考察京官之日亦从本部查访备开揭帖径送考功司嘉靖二十六年奏请通事官生三六九年考满该鸿胪寺起送到部者查无违碍仍旧取官对考如果畨语精通准令给由若译语欠熟发回习学候三个月再考又不称者径自黜退为民
　　万厯四年奏准通事序班官给由或遇公差或发回习学补考或候对考官每遇季终不拘人数多寡礼部查明类考咨送吏部其缘前各项不能尽如俸满之期者须明注咨内
　　凡出差
　　治九年奏准通事出差违限半年照例送问虽有公文不与准理违限一年及养病服阕二年之上作缺待其守京俱令守缺不许作协同办事名色　十一年奏准南方海外诸国不必差官送还如果原来通事别有事故畨人奏讨不已者礼部奏请定夺
　　嘉靖二十九年题准番僧贡回差通事序班给批定限送至四川巡抚衙门交割止许在省守候批文不许跟同前去　三十三年题准暹罗国使臣告称驿递艰难差通事序班给批定限送至福建布政司交割　三十八年题准尼噜罕人贡回还差通事序班押送出境十三年题准通事故纵畨人诈害驿递改行兵部差指挥等官伴送
　　万厯四年题准兵部差官不谙畨语致各畨沿途生事益甚仍差通事序班押送但有不自检饬不能钤束畨译许所在官司申呈参革
　　凡通事违犯
　　成化十九年题准通事有犯赃私照吏典例
　　治九年奏准各国戴头巾通事不许遇例上纳粮草及一应经商买卖旷废职业违者奏问革役
　　嘉靖十七年奏准在馆通事序班办歴勤谨译语精熟者该寺具奏量加俸秩如有恣肆旷废唆诱畨人为非受贿作抗违该司提督官者俱聴礼部指名参究二十九年题准通事分拨各馆之后不许寅縁告改别馆违者本部参究　三十年题准通事今后有患病至一年给假违限至六个月托病不考至三次及不赴画夘至三个月者官聴本部参革冠带通事以下聴本部径自参革
　　万厯七年议准各馆通事员役指称引领交易替代使用名色科敛贡使财物者礼部悉心体访责令提督主事不时呈报轻则径自处治重则具奏论罪









　　礼部志稿卷三十六
<史部,职官类,官制之属,礼部志稿>
　　钦定四库全书
　　礼部志稿卷三十七
　　明　俞汝楫　编
　　主客司职掌
　　给赐
　　赐在京文武官员人等【公差附】
　　登极赐
　　凡皇上登极赐在京文臣羣臣及军民人等银绢布钞宣徳十年公银六十两侯伯驸马五十两一品二品四十两三品二十两四品至五品逓减五两六品至八品逓减二两九品四两杂职三两故侯伯之家及未承袭者各十两将军校尉军匠人等各二两优给幼官并纪録幼军各照本等例减半办事官监生生员人材吏典隂阳医士乐人各绢一疋在京厢民工匠厨役僧道人等各布一疋营造山陵军人钞一百贯干鱼三斤听选公差及四夷朝贡人员各赐钞有差
　　治十八年公侯驸马伯银二十两一品二品十五两三品十两四品八两五品六两六品七品五两八品九品四两杂职三两操备及营操官员皆同故侯伯之家及未承袭者各五两优给幼官及鳏寡老疾军官一品二品银六两三品四两四品五品三两六品以下二两杂职一两优养军官母妻见存者各银二两将军旗校军匠驯象养马人等及操备等项旗军其军各银二两纪録幼军各银一两办事官监生生员天文生乐舞生医生各绢一疋在京吏典知印承差坊厢里老民匠厨役乐人各布一疋听选公差官员人等各赐钞有差正徳十六年公侯驸马伯银三十两一品二品二十五两三品十五两四品十二两五品及七品逓减二两八品九品四两杂职三两优给幼官及鳏寡老疾军官一品二品银八两三品五两四品四两五品三两六品以下二两杂职一两故侯伯家及优养军官母妻以下俱准治十八年例防试中式举人各绢一疋
　　隆庆元年公侯驸马伯纻丝四表里文官一品至九品各给与应得诰勅先已给领者与进应得勲阶一等品同职衔不同者照见任改给署职者与实授试御史试中书实授庶吉士授官之日各补给其有愿移封者听若先已移封今给与本等诰勅武官一品二品三表里三品二表里四品一表里五品六品各纻丝一疋杂职绢一疋试镇抚百戸各绢四疋史馆官生礼部铸印局儒士顺天府学生四夷馆译字生锦衣卫听差并营操舍人钦天监天文生太常寺乐舞生太医院医士武学官生毎名绢一疋优给优养官一品二品银五两三品四两四品五品三两六品以下二两优养军官母妻每口银二两将军旗较力士军匠驯象养马及操备等项旗军勇士并营操家丁毎名银二两纪録旗较力士幼军毎名银一两修理山陵官军官照前给与表里绢疋军毎名二两其已支领者不许重支各衙门歴事监生正歴免二个月杂歴免一个月长差三个月见在监者先造册送吏部拨歴到部之日照数减免各衙门办事官免办一个月知印并各当该吏三个月承差并办事吏二个月周嵗办事吏一个月罚班官吏毎一年减一个月其见在聴拨当该办事者吏部各造册案着役之日照数减免隂阳人医生顺天府坊厢里老各衙门民匠及厨子乐工毎名绵布一疋各邉军毎名银二两差官徃各镇颁给六年赏如元年例内增杂职并太常寺冠带协律郎等官毎员绢二疋东宫带刀舍人赏同东宫各卫侍卫舍人应袭并书写应舍毎名绢一疋翰林院习字生员三大营侯伯应袭舍人及内官监冠带匠役赏同织染局种蓝军匠毎名银一两纂修赐
　　凡修实録
　　永乐元年赐监修官银一百两防币六表里织金纱衣一套鞍马一副总裁官银八十两防币四表里纱衣一套催纂兼誊写官银三十两防币二表里纱衣一套催纂官银二十五两防币二表里纱衣一套誊写监生生员儒士各银十两钞三十锭防币一表里誊写吏各银八两钞三十锭防币一表里催督誊写官钞二十锭绢二疋办亊吏各钞二十锭绢一疋
　　治四年赐监修官总裁官各银八十两防币四表里罗衣一套鞍马一副副总裁官银八十两防币四表里罗衣一套纂修官银三十两防币四表里罗衣一套催纂官银二十两防币二表里罗衣一套誊録官银十五两防币二表里罗衣一套收掌文籍官银十两防币二表里誊録监生银五两防币一表里办吏事典钞二十锭绢一疋各色人匠钞二十锭布一疋官陞擢事故去任及监生事故去者久近不一赏赉有差
　　嘉靖四年赏如治四年例惟纂修官收掌文籍官各减一表里续添誊録官赏如监生
　　万厯二年赏如嘉靖四年例其罗衣一套折衣罗三疋收掌官赏银十五两防币二表里折衣罗三疋史馆誊録官银十两防币一表里译字官生生员掌如监生史馆官吏及较尉赏如办事吏典贴写官吏赏如各色人匠五年增稽考叅对官内侍郎赏如纂修官修撰等官赏如收掌官
　　凡修玉牒
　　万厯四年赐内阁元辅银四十两大红纻丝四表里新钞五千贯次辅各银三十两大红纻丝三表里新钞三千贯修较官各银二十两大红纻丝一表里新钞二千贯查对官银十五两誊録官各银十两俱大红纻丝一表里新钞一千贯
　　经筵赐
　　凡经筵初开知经筵同知经筵并侍班官各赐银五十两防币四表里钞五千贯通政大理侍班官并讲书官各银三十两防币二表里钞三千贯展书官各银二十两防币一表里侍仪并写讲章官各银十两纻丝一表里俱钞一千贯大汉将军各绢一疋仍时赐阁臣蠎衣一袭日讲官各大红织金罗衣一袭或冠带无常视学赐
　　成化元年驾幸太学后三日赐袭封衍圣大红织金麒麟纻丝衣一套犀带一条纱帽一顶顔孟二博士青织金云鹭纻丝衣一套玳瑁带一条纱帽一顶三氏族人俱素纻丝衣一套讲官祭酒司业各照官品大红织金纻丝衣一套罗衣一套监丞以下各青织金纻织衣一套监生钞各五锭吏典二锭后俱如例
　　耕耤赐
　　治元年赐终畆农人各布一疋
　　万厯八年赐三公九卿纻丝一表里牵牛老人六名各布二疋从耕老人三十六名各布一疋教坊司官五员各银一两念禾词官人二十二员名各银五钱执旗俳色长三百一十三名各银三钱
　　大阅赐【遣阅营操附】
　　隆庆三年大阅前三日赏军士银毎名三钱阅射分四等其一等马歩箭全中者官赏银十两银牌一面纻丝二疋折银五两内平日无过有荐者仍纪録起用军赏银一两红布三疋折银一两马全中歩中四五箭者官赏银五两银牌一面色段二疋折银三两内无过者亦纪録叙用军赏银一两红布一疋折银三钱马歩二箭至三箭者官赏银三两银牌一面色纱一疋折银一两军赏银一两二等马二箭三箭歩一箭者官赏银一两五钱银牌一面军赏银四钱其三等马中而歩不中或歩中而马不中官准策励供职军免责治若马不中歩中三四箭以上者赏如二等其四等马歩俱不中公侯伯等罚住禄米三个月锦衣卫并各卫愿射官罚俸三个月营中将领等官罚俸半年内有过者革任军照例决打若系教师家丁仍革支月粮一石军士放火器舞刀鎗钩镰亦分四等赏罚颁赏之日仍赏总协戎政大臣各银二十两纻丝三表里巡视京营科道各银十两一表里
　　凡遣官阅视团营官军嘉靖二年令马歩中箭一等者俱赏钞三百贯劣等罚俸　凡团营操演歩射火铳俱悬银牌毎一面三钱中即赏之
　　册立赐
　　治五年册立东宫文武官各分五等一等赐纻丝二表里二等至四等一表里五等一疋南京同公差等项官亦同京卫外卫见操官军及侍卫带刀直宿锦衣府军等卫御马监并武骧左等四卫官舍将军旗军勇士午门等门并正阳等九门官军各银一两锦衣等卫所官各绢一疋力士旗较军奴并监局军匠各米一石内府军厨民匠太常光禄寺厨役各米七斗
　　节令赐【时鲜附】
　　洪武十六年令在京文武官吏人等正旦元宵节钱支与胡椒斤两不等十七年令冬至节钱支钞不等二十二年重定赏例公侯伯钞十锭武职一品二品七锭三品至八品五锭文职二品至六品六锭七品至九品三锭未入流官二锭监生一锭俳色长一锭乐工二贯乐舞生二贯各寺首座住持一锭众僧一贯二十六年令圣节在京官吏监生军民僧道并赐钞近例惟阁臣及日讲官吏特赐银币有差
　　永乐二十二年令皇亲过节令照例赐钞若大臣不预宴公侯伯都督尚书赐钞一千贯侍郎五百贯宣徳正统以后遇节令文武官及外夷人员并国师以下除有宴外其余官吏人等俱照例闗支节钱官并监生钞一锭儒士知印吏典僧道乐工二贯若奉防免宴闗与节钱大小官员各钞一锭遂为定例
　　嘉靖七年赐文武官制钱当钞公侯并一品二百文内阁衍圣公张真人同二品三品一百文四品至六品九十文七品至九品七十文其余及朝觐官吏钱钞中半钞一贯折钱二十一文凡端午节文武百官俱赐钞并五防夀丝缕大臣及日讲经筵官或别赐牙邉扇并防縧艾虎等物各以品级为等嘉靖中内阁辅臣吏礼二部尚书及日讲官讲衍义官又别赐川扇有差　凡各处嵗进时鲜如鲥鱼笋藕枇杷杨梅之类赐文武大臣及日讲官各以品级为等
　　庆贺赐
　　凡各王府差来进表笺人员毎人赐盘纒钞一锭南京并在外三司官及诸司差来人员各五锭各王府差来进礼物人员二十锭其王府内外官员毎员内府别给防一表里凤阳等处皇陵祠祭署官员社长土民陵民女戸人等朝贡到京钞十锭南京并三司官进表回辞朝别赐钞出自特恩
　　扈从赐
　　凡圣驾初祭南郊赐陪祀官大红织金纻丝衣物谒陵大阅赐内阁蠎衣等服色及鸾带金银瓢绣袋无常文武大臣日讲官侍从供事宜防币鸾带等物有差以后不赐若阁臣初次不预后扈从者补赐
　　特恩赐
　　凡文武大臣考满有赐羊酒锭钞者以品级为等或赐宴及勅谕者出自特恩　凡文武大臣患病有赐羊酒米蔬等物文职大臣致仕有赐勅及银物等项者皆出特恩
　　给假赐
　　凡日讲官以省亲省墓等项给假例赐白金防币钞锭其在京官员给假省亲赐路费钞一品二品五千贯三品四千贯四品三千贯五品二千贯六七品一千贯八九品并杂职五百贯
　　公差赐
　　凡总兵镇守提督巡抚等官辞朝例赐银币寳钞等物各以事之轻重为等　凡文武大臣奉防勘事回还及督工选军审囚等项事毕赐钞币羊酒等物各以事之轻重为等
　　赏功赐
　　各处获功镇廵总兵等官俱从兵部咨开钦赏数目到部银两行司礼监表里行内承运库闗出付公差人员赍给其官旗军舍人等亦从兵部奏定加赏给赏量赏【详在武选司】移咨到部仍查各地方赏格闗出付公差人员赍给各巡抚衙门造册奏缴仍咨礼部查考
　　嘉靖四年题准功赏数少付公差人员顺赍遇有数百两以上防段数百疋以上本部照例委官一员赍去交割各处巡抚官仍将领过赏赐年终造册类报
　　隆庆二年题准钦赏银两表里等件通发各该总督巡抚衙门投验给散除总兵官具疏谢恩外三司将佐等官将领过赏赐申报督抚衙门造册类奏其赴部领赏员役验有彼处真正批文方准给发将原批上填写数目用印钤盖各该督抚衙门年终将给散过各官数目姓名类册奏报仍咨礼部以慿查考受赏人员或以事到京许亲告领仍取领状附卷若陞去新任地方听督抚官转赍新任处督抚衙门一体查给类册奏报毎年三月终通将前一年赏赐无回报者咨行各该督抚稽查未到者即拘原役究问仍通将已到未到偹咨礼部查考
　　万厯六年题准功赏银年逺无人闗领者交还内库杂给赐
　　凡王府求讨书籍药材等物及书院楼堂等名皆请自上裁大臣亦间有赐者俱属祠祭司掌行　几亲王为本府承奉请给服色查其年久勤劳有功请自上裁年劳不及者不与　凡钦天监观象台官生治元年奏定毎二年一次给与御寒毛袄冬初具题行工部闗领凡大汉将军衬甲服色旧例五七年一次换给
　　正徳十三年令三年一给毎四员名共大红纻丝五表里纱罗同　凡在京军民家选中侍女进入内廷者嘉靖二十六年准收充女戸食粮免差仍各赏银五两段一疋
　　赐王府【回赐附】凡登极
　　成化二十三年赐亲王一等银三百两纻丝十五表里罗十五表里纱十五疋锦三疋钞二万贯二等银三百两纻丝十表里罗十表里纱十疋锦三疋钞二万贯三等银二百两纻丝十表里罗十表里纱十疋锦三疋钞一万贯
　　正徳十六年赐亲王一等银五百两纻丝二十五表里罗二十五表里纱二十五疋锦五疋新钞二万贯二等银四百两纻丝二十表里罗二十表里纱二十疋锦四疋新钞二万贯三等银四百两纻丝十五表里罗十五表里纱十五疋锦四疋新钞二万贯四等银三百两纻丝十五表里罗十五表里纱十五疋锦四疋新钞一万贯　凡皇子诞生赐亲王一等大红织金五防团龙常服纻丝一袭纱一袭罗一袭二等大红织金闪色团龙常服纻丝一袭三等纱罗一袭三等大红织金团龙常服纻丝一袭十五年赐亲王一等织金五防常服纻丝一袭白金三百两彩段十表里二等织金常服纻丝一袭白金二百两彩段八表里三等织金常服纱一袭白金一百两彩段六表里十六年赐亲王一等织金五彩常服罗一袭白金一百两彩段六表里二等织金常服罗一袭白金八十两彩段四表里三等织金常服罗一袭白金五十两彩段二表里
　　万厯十年赐亲王各大红织金闪色团龙常服纻纱一袭纱一袭罗一袭管理亲王府事者与靖江王各大红织金团龙常服纻丝一袭
　　凡册立东宫
　　成化十一年赐亲王一等银二百两纻丝八疋纱八疋罗八疋锦四段生熟绢十六疋高丽布十疋白氁丝布十疋西洋布十疋二等银一百两纻丝六疋纱六疋罗六疋锦四段生熟绢十二疋高丽布六疋白氁丝布六疋西洋布六疋
　　嘉靖十八年赐亲王一等银三百两纻丝十疋纱十疋罗十疋锦四段生熟绢三十疋高丽布十疋白氁丝布十疋西洋布十疋二等银二百两纻丝八疋纱八疋罗八疋锦四段生熟绢十六疋高丽布六疋白氁丝布六疋西洋布六疋三等银一百两纻丝六疋罗六疋锦四段生熟绢十二疋高丽布六疋白氁丝布六疋西洋布六疋
　　隆庆三年赐亲王各银二百两纻丝八疋纱八疋罗八疋锦四段生熟绢十六疋高丽布六疋白氁丝布六疋西洋布六疋管理亲王府事者与靖江王各银一百两纻丝六疋罗六疋锦四段生熟绢十二疋布同前　凡属王府进扇回赐银三百两大红金丝常服三袭若系世子改防段四表里银同差来人赏钞五百贯
　　赐诸蕃四夷土官人等
　　朝廷给赐番夷及官员人等或出特恩或夷人求讨或礼部酌请其例不一今具列其可考者于后
　　洪武二十六年定　凡诸番四夷朝贡人员及公侯官员人等一切给赐如往年有例者止照其例无例者斟酌高下等第题请定夺然后礼部官具本奏闻　凡赏赐金银钞锭疋帛之类金银请长随内官闗领疋帛系内承运库收贮冠带衣靴系工科工部官收掌钞锭系戸部官分投闗领其物或于奉天门或奉天殿丹陛或华盖殿用桌顿放引受赐人朝北立置物于前受赐人叩头毕以物授之如多至十人百人则先以所赐之物唱名分授各人行列叩头毕于该科出帖赴午门例换勘合照出所赐之物复令次日谢恩近年赏赐公侯官员人等于防极门颁给
　　外夷
　　朝鲜国【以下东南夷】
　　洪武间赐国王大统厯及锦绣绒绮王母妃金绮纱罗相国等官防段纱罗又赐庙社乐器
　　永乐间给国王冕服九章圭玉佩玉五经四书春秋防通大学衍义等书王父纻丝纱罗妃珠翠七翟冠红纻丝大袗素纻丝圆领霞披金坠又给绫绢茹蓝香帽珠镀金银匣象牙犀角通鉴纲目列女传等书脑麝沈檀白花蛇等药又赐编钟编磬各十六瑟笙各二琴箫倍之
　　正统间给逺游冠綘纱袍翼善冠龙衮玉带本国奏请弓材牛角准嵗买五十枝又准嵗买弓面二百不得过数
　　嘉靖中奏请收买乐律及行太常寺校定令御用监制十二管给之　差来进贡陪臣赏织金纻丝衣一套防段四表里绢五疋书状通事押物等官毎人素纻丝一套防段二表里绢二疋布一疋从人绢衣一套布一疋陪臣以下各靴袜一双差来谢恩者赏同　差来奏事陪臣赏织金罗衣一套防段二表里绢二疋通事毎人素罗衣一套绿段一表里布二疋从人绢衣一套布一疋靴袜同前　送回人口给赐国王银一百两锦四段纻丝十二表里写勅奬励　漂流夷人到京给薪米外仍各给胖袄一件防鞋一双如夏月改给木绵布衣二件
　　日本国
　　永乐间赐国王冠服纻丝纱罗金银古器书畵等物宣徳十年回赐国王纻丝二十表里纱罗各八疋锦二银二百两妃银一百两
　　成化二十年回赐国王纻丝二十表里纱罗各二十疋锦四段银二百两王妃纻丝十表里纱罗各八疋锦二段银一百两　差来正副使毎员金襴袈裟一领镀金银钩环全罗直裰一件罗褊衫一件纻丝二疋纱罗各一疋绢六疋铜钱一万文靴韈各一双居座以下土官从僧通事从人有差　正贡外使臣自进并官收买附来货物俱给价不堪者令自贸易
　　琉球国
　　洪武十六年赐王国文绮等物山南王亦如之后赐中山王山南王山北王纻丝纱罗冠服王妃纻丝罗王侄王相寨官绢公服后又回赐国王锦四段纻丝罗各六疋纱八疋王妃锦二段纻丝纱各四疋　差来王舅丝段四表里罗四疋纱防一顶钑花金带一条织金纻丝衣一套靴韈各一双长史使者毎员防段二表里折钞绵布二疋留邉使者通事从人赏同【正贡外附来货物官抽五分买五分】
　　安南国
　　洪武元年赐国王大统厯日及防段等物
　　景泰二年照朝鲜国宣徳十年例给赐防段十表里锦四段
　　嘉靖二十年改都统使令广西布政司毎年印给大统厯一千本二十一年令都统使仍照安南国王例给赏万厯四年以庆谢补贡回赐例外加防段四表里锦二段　差来陪臣毎员防段二表里纱罗各一疋织金纻丝衣一套折钞绢五疋靴韈各一双行人从人有差
　　真腊国
　　洪武六年赐国王大统厯及防段等物
　　景泰三年赐王锦三段纻丝六疋纱罗各四疋王妃纻丝四疋纱罗各三疋　差来头目并通事总管火长衣服纻丝绢布有差
　　暹罗国
　　洪武间赐国王大统厯及织金纻丝纱罗等物
　　永乐十五年给王锦四疋纻丝纱罗各十疋内各织金四疋王妃纻丝纱罗各六疋内各织金二疋
　　宣徳间各减半正统以后俱照永乐十五年例给　正副使臣初到毎人织金罗衣一套靴韈各一双未经冠带者给纱帽素金带先曾到京冠带者换给钑花金带正赏纻丝罗各四疋折钞绢二疋绵布一疋织金纻丝衣一套通事人等初到毎一人素罗衣一套靴韈各一双未经冠带者给纱防素银带先曾到京冠带者换给钑花银带正赏纻丝罗各二疋折钞绢一疋素纻丝衣一套番伴初到毎人绢衣一套靴韈各一双正赏折钞绵布一疋胖袄袴鞋各一副其存留广东有进贡者头目人等毎人赏素纻丝衣一套纻丝罗各二疋从人毎人纻丝绢衣一套纻丝一疋番伴人等毎人折钞绵布一疋胖袄裤鞋各一副　使臣人等进到货物例不抽分给与价钞
　　占城国
　　洪武二年赐国王大统厯使臣文绮纱罗各一疋仍给冠带
　　永乐元年赐国王锦二疋纻丝六疋纱罗各四疋王妃纻丝四疋纱罗各三疋后照此例　差来王弟王孙初到赏织金罗衣并纻丝衣各一套正赏纻丝六疋纱罗各四疋纻丝衣一套折钞绢二疋正副使初到毎人织金罗衣一套正赏防段四表里绢二疋折衣防段二表里正副通事至正象奴等初到毎人赏素罗衣一套正赏防段二表里折钞绢一疋折衣防段一表里从人初到毎人绢衣一套正赏折钞绵布一疋折衣绢四疋俱与靴韈各一双其正副使通事人等给赐冠带及给换例与暹罗国同正将士大头目及舍人办事火长总管干事各项正者毎名各乌纱帽一顶黒角带一条
　　哇国
　　永乐初赐东西王纻丝纱罗帐幔手巾羊酒器皿王妃纻丝纱罗手巾等物
　　正统三年赐王纻丝十疋纱罗各三疋妃纻丝六疋纱罗各二疋
　　景防三年因王求讨给伞盖一把蠎龙衣服一领　使臣通事头目人等初到赏织金素罗衣服靴袜正赏纻丝纱罗绢布女使并女头目俱同
　　贡物给价
　　彭亨国
　　洪武十一年赐国王及使者织金防段纱罗衣服有差
　　百花国
　　洪武十一年赐国王及使者织金防段纱罗衣服有差
　　三佛齐国
　　洪武四年赐国王大统厯及防段纱罗使臣纱罗防段有差六年赐国王防段纱罗二十四疋正使三人各二疋衣一套副使二人各一疋通事以下布帛有差十年给王及使臣织金防段纱罗靴韈等物有差
　　浡泥国
　　洪武四年赐国王织金防段纱罗及使者绮帛有差永乐六年王来朝给冠带袭衣王子袭封还国赐金镶玉带一条金百两银三千两及钱钞锦绮罗衾褥帐幔器皿等物王母王叔以下俱各有赐　正贡外附带货物俱给价
　　苏门荅剌国
　　永乐三年赐国王防段袭衣
　　宣徳六年赐锦二段纱罗各四疋绢十三疋妃纻丝五疋纱罗各四疋绢六疋进马回赐防段二十表里照此例正使赏防段五表里纱罗各一疋折钞绢四疋通事头目使臣妻等各赏有差　正贡外使臣人等自进物俱给价
　　苏禄国
　　永乐间赐国王纱防金镶玉带钑花金带金蠎龙等衣服金银钱钞珍珠锦纻丝纱罗器皿铺陈等物王妃冠服银钱钞纻丝等物王男女亲戚头目使女冠带衣服诸物各有差
　　货物例给价免抽分
　　西洋琐里国
　　洪武三年以其国来朝渉海道逺赐赉甚厚永乐元年来朝附载胡椒等物皆免税
　　琐里国
　　洪武五年赐国王大统厯及织金防段纱罗各四疋使臣防段纱罗各二疋傔从高丽布各二疋
　　古里国
　　永乐间赐国王王妃纻丝纱罗等物
　　淡巴国
　　洪武十年赐国王织金防段纱罗使臣防段袭衣等物有差
　　满刺加国
　　永乐三年赐国王防段袭衣九年王来朝赐锦绣龙衣二套麒麟衣二套及金银器皿帏帐裀褥王妃及其子侄倍臣傔从防段纱罗袭衣有差王还国赐金镶玉带一条仪仗一副鞍马二疋金百两银五百两钞四十万贯铜钱二千六百贯锦绮纱罗三百疋绢一千疋金绮二疋织金文衣二件王妃冠带一副及银钞锦绮纱罗等物陪臣赏赐有差以后定例回赐国王防段十表里纱罗各四疋锦二疋王妃防段五表里纱三疋差使正副使并头目初到毎人赏织金罗衣一套靴韈各一双正赏防段四表里纱罗各二疋折钞绢四疋织金纻丝衣一套通事总管人等初到毎人表罗衣一套靴韈各一双正赏绫三疋折钞绢六疋素纻丝衣一套番伴初到毎人绢衣一套靴袜各一双正赏折钞绢二疋绵布二疋胖袄裤鞋各一副其正副使通事人等给赐冠带及给换例与暹罗国同正贡外附来货物皆给价其余货物许令其贸易
　　娑罗国
　　永乐四年赐国王纻丝纱罗共十六疋织金大红锦手巾一幅王妃纻丝纱罗共八疋正副使并从人钞纻丝罗并衣服靴韈
　　阿鲁国
　　永乐五年差中官给赐头目纻丝纱罗共十疋
　　小葛兰国
　　永乐五年差中官给赐头目纻丝纱罗共十一疋
　　榜葛剌国
　　永乐三年赐国王纻丝纱罗各四疋绢八疋王妃纻丝纱罗各三疋绢六疋十二年给国王绵四段绫六十疋头目人等给赏有差
　　锡兰山国
　　宣徳八年赐国王纻丝十八疋纱四疋王妃纻丝八疋纱四疋正使正赏防段八表里折钞绢十疋纱罗三疋织金纻丝衣一套副使正赏防段四表里折钞绢七疋纱罗各二疋织金纻丝衣一套通事番伴人等给赏有差　使臣人等自进物俱给价
　　吕宋国
　　洪武五年赐国王织金防段纱罗使臣并从人俱与琐里国同万厯四年以助讨逋贼正赏外加赐如朝鲜国送回人口例








　　礼部志稿卷三十七
　　钦定四库全书
　　礼部志稿卷三十八
　　明　俞汝楫　编
　　主客司职掌
　　给赐
　　迤北鞑靼及衞喇特【以下北夷】
　　永乐宣徳中赐衞喇特顺宁王防段十表里妃五表里头目一等者五表里二等至四等者四表里
　　正统二年赐鞑靼国王防段十五表里虎斑绢十疋妃八表里头目一等八表里二等六表里三等五表里四等四表里外有加赐六年赐迤北太师段绢与国王同共妻毎口五表里一等二等类内头目毎人加赐织金防段一表里天顺以后一等二等者不加赐三等者俱二表里　差来正副使毎人赏织金衣一套靴韈各一双其后定例一等正副使毎人彩段六表里绢五疋二等使臣防段四表里绢三疋三等防段二表里绢二疋四等防段一表里绢一疋俱与纻丝衣一套红氊帽一顶靴韈各一双数内妇女不与红氊帽使臣自进中等马毎匹防段二表里折钞绢二疋下等马防段一表里绢八疋折钞绢一疋下下等马防段一表里绢六疋折钞绢一疋带进在彼头目马匹不分等第毎匹防段二表里　给赐在彼头目一等毎人防段八表里二等六表里三等三表里四等二表里内一等二等要头目加赐织金防段一表里
　　回赐
　　永乐九年回赐顺寜等王上等马者各防段十表里海青一连四表里白狐皮二十七个四表里
　　宣徳间回赐顺宁王及使臣人等进马中等者毎匹防段二表里折钞绢二疋下等者纻丝一疋绢八疋折钞绢一疋下下者绢六疋折钞绢一疋驼毎只三表里折钞绢十疋中途寄留倒死新生驹马毎匹绢三疋折钞绢半疋驼毎只绢六疋折钞绢一疋海青一连一表里银防皮二百个十二表里貂防皮二个绢一疋青防皮十个绢一疋土豹一个绢七疋半
　　正统元年回赐使臣银防皮毎六个绢一疋玉石毎一斤绢一疋二年回赐国王及头目使臣人等马毎匹防段二表里貂防皮五十个四表里使臣者毎二个绢二疋银防皮五十个二表里白兎皮三个绢一疋白狐皮一个绢一疋小厮一名二表里三年貂防皮毎十个防段一表里四年貂防皮毎三个绢一疋使臣人等到京续进马俱照下等马例回赐五年回赐银防皮与熟红绢六年青防皮毎二十个绢一疋使臣人等马分三等国王并太师马不分等第八年太师鄂特凌古马毎疋防段六表里使臣马毎匹四表里绢八疋九年进西马者毎匹防段五表里绢十疋萨哈勒毎段绢九疋十二年额尔克马毎匹四表里
　　求讨
　　在彼头目一等二等并三等内有系部长亲及亲信用事者俱请防给赐治三年三等以下不给赐差来使臣自元年至三年四年俱有特赐
　　防同馆开市礼部出给告示除违禁物不许贸易其段绢布匹听于街市与官员军民人等两平贸易正统十年许买卖五日十二年许衞喇特使臣卖马景泰元年许买铜汤瓶锅红缨鞍辔剪子等物
　　顺义王及套长
　　嘉靖三十年部长贡马赏金顶大防防段衣服隆庆四年执叛人来献赏防段四表里布一百疋五年部长顺义王奉表献鞍马赏大红蠎白泽各纻丝衣一袭防段十五表里妻大红五防纻丝衣二套防段四表里亲弟及长子都督同知各防段八表里濶生绢二疋五防纻丝衣一套木绵布四疋孙指挥使防段五表里织金纻丝衣一套绢布同各枝指挥同知千戸百戸等官各防段三表里织金纻丝衣一套绢一疋布同差来畨使内小头目各防段二表里素纻丝衣一套布二疋散从减素纻丝衣段布同进表人赏如各枝例国王赐勅奬谕是年国王又遣使代套部都督同知贡马赏大红白泽纻丝衣一袭防段八表里套酋都督同知及指挥同知以下并差来小头目散从各赏如例国王仍赐勅奬谕又以套部监市効赏劳防段四表里五防纻丝衣一套次首领段二表里织金纻丝衣一套六年国王增献鞍马弓矢赏大红蠎白泽狮子纻丝衣各一套防段二十三表里妻赏如例
　　万厯三年以顺义能约束诸部五年无警加赏银三十两纻丝蠎衣一袭防段八表里后毎年加赏一次又顺义长官毎枝给勅一道共七道
　　回赐
　　隆庆五年顺义王进上马三十匹毎匹防段二表里阔生绢一疋以初贡加防段一表里留邉马四百七十九匹听该镇支马价银五千两给赏套部进上马二十匹毎匹防段三表里濶生绢一疋留邉马一百八十匹支各镇兵饷银一千八百两给赏六年议准上马给段绢外毎匹加银五两留边马毎匹银十两
　　求讨
　　隆庆六年顺义王奏请番经与金字经五部墨字经五部差番僧二人赍赴本国并为传诵其差去番僧先行顺天府各给衣食银十两差回给赐禅衣坐具并纻丝番僧衣一套靴袜各一双带去番官防段二表里木棉布四疋
　　诺延福余泰宁三卫
　　差来并自来都督赏防段四表里绢二疋都指挥防段三表里绢二疋指挥千百户所镇抚头目每人防段二表里绢一疋各织金纻丝衣一套又各加防段一表里舍人毎人防段二表里绢一疋织金衣一套防古毎人防段一表里绢一疋素纻丝衣一套妇女有进贡者毎人一表里绢一疋纻丝女衣一套随来妇女一表里绢一疋绢女衣一套以上靴袜各一双奏事进贡都指挥绢二疋防段三表里织金衣一套指挥毎人绢一疋绵布一疋防段二表里纻丝衣一套靴袜各一双舍人因事进贡者毎人防段一表里织金衣一套绢一疋靴袜各一双嘉靖二十四年以诺延都督能钤束部人不扰边境准与金带及金顶大防
　　回赐
　　自进并带进马匹不分等第每疋防段二表里绢一疋驼毎只三表里绢十疋在卫都督指挥毎员加赐防段一表里
　　求讨
　　请防量与物件到京者照名给散在卫者讨勑开付差来人领去
　　领赏毕日许于防同馆开市三日铺行人等照例将货入馆两平交易顺天府仍行蓟州遵化等处如三卫部人回还到彼听命两平交易毎人许收买牛一只犁铧一副锅一　口不许将违禁之物私自夹卖违者巡按御史究治
　　哈密【以下西域夷】
　　永乐四年赐忠顺王纻丝六十疋绢二百一十四疋祖母母妃各纻丝六疋绢六疋婶母纻丝四疋绢四疋六年赐王纻丝五十疋绢二十疋织金纻丝衣三套皁麂皮靴二双氊韈二双祖母母妃并妃各防段六表里成化三年故忠顺王外孙为都督锡铜印并织金衣一套八年其都督赴京袭职除马驼给价外加赏防段一表里绢一疋织金纻丝衣一套并靴韈各一双进贡到京使臣分五等一等防段五表里绢四疋二等四表里绢三疋三等三表里绢二疋四等二表里绢一疋布一疋五等一表里绢一疋俱纻丝衣一套靴韈各一双存留甘州男女人等有进贡者照五等例赏无者每人绢布各一疋奏事到京使臣不分等第毎人防段二表里绢一疋纻丝衣一套靴韈各一双十二年奏准寄住苦峪城使臣赏例仍分五等比前表里绢各减其一不与衣服靴韈存留甘州有进贡者照前五等例无者与绢一疋
　　嘉靖四十三年到京正使从人名色照四等例赏隆庆五年照五等例赏寄住甘州有进贡者俱与防段一表里不与衣服靴韈
　　回赐
　　大马每匹防段四表里达马不分等第每匹二表里驼毎只四表里驼羔每只纻丝一疋绢二疋倒死驼绢六疋折钞绢一疋蘓普每段绢六疋金刚鎻上等毎颗绢四疋成化十年金刚鎻二等毎颗绢二疋三等毎颗绢一疋四等毎二颗绢一疋五等毎颗布一疋番砂水晶石不与价治三年奏定价例玉石毎斤绢一疋夹玉石四斤绢一疋斯隆玛石二斤绢一疋青金石一斤绢一疋把咱石十斤绢一疋螺子石六块绢一疋松都鲁石即水珀旧例毎斤钞十五贯正统四年添作一百贯毎二百贯折绢二疋石头靶八个磠砂八斤各绢一疋鱼牙靶小刀毎把绢二疋镔铁大刀毎把绢五疋拐棍刀毎把绢五疋两刄釼每把绢八疋镔铁锉一把镔铁镜一面各绢二疋镔铁二斤绢一疋撒哈剌马黒瞒每段各绢九疋刀防【畨云黄马海牙儿】毎段绢一疋马服屯【即番夏布】毎二段绢一疋虎力麻五疋绢二疋蓝花手巾二条绢一疋桚馥兰毎斤绢四疋硝子阿思马亦一个绢一疋硝子遮眼【番名矮纳】三个绢一疋蛤蚧四个绢二疋梧桐鹻十斤雄黄十五斤各绢一疋蛇角二枝一表里羚羊角四斤绢一疋豹皮【即实鲁蘓皮】二张防段一表里金线豹皮一张一表里狮子皮一张二表里哈剌虎剌皮一张一表里铁角皮二条绢一疋银防皮六个貂防皮三个青防皮二十个白兎皮三个白狐皮一张驼皮獭皮毎一个各防一顶癿马尺【即羊甸皮】五张绢二疋卜剌硖児【即牛甸皮】四张绢一疋哈剌卜花二十张绢一疋桦皮弓一张绢八疋回回木梳细者六个绢一疋粗者十个绢一疋瑚珠正统中毎十四两绢四疋今毎两绢二疋鎻鎻葡萄毎斤绢一疋使臣自进中等马毎匹纻丝一疋绢八疋折钞绢二疋下等马毎匹纻丝一疋绢七疋折钞绢一疋新生马驹中途倒死马毎匹绢二疋驼毎只三表里绢四疋带进西马毎疋五表里阿鲁骨毎匹六表里
　　求讨
　　正统四年忠顺王奏讨与纻丝四表里天顺四年王母差来使臣领去厚榜纸中夹纸各三百张心红三斤金箔一百帖胡椒荜茇各十斤桐油十斤白十斤丁香乳香檀香各三斤良姜桂皮各五斤细茶三十斤洗面铜盆一个成化十三年苦峪城使臣奏讨加绢一疋十三年又准加折衣绢一疋十五年再加绢一疋　使臣进贡到京者每人许买食茶五十斤青花瓷器五十副铜锡汤瓶五个各色纱罗绫段各十五疋绢三十疋三梭绵布夏布各三十疋绵花三十斤花毯二条纸马三百张顔料五斤果品沙糖干姜各三十斤药饵三十斤乌梅三十斤皂白十斤不许过多就馆中开市五日除违禁之物并鞍辔刀箭外其余段疋纱罗等项不系黄紫色龙鳯花様者许官民各色铺行人等持货入馆两平交易该城兵马司差人宻切闗防及令通事管束毋得纵容铺戸畨人在外私自交易如有将违禁等物及通事人等故违者许各该委官体察通行拏问后又奏准未领赏前开市二日领赏后开市三日其奏讨沿途收买牛羊铁锅犁铧者听于临洮府兰州地方与军民两平收买不许过多仍令伴送人员及所在官司防范不许将熟铁兵器夹卖及因而生事扰人
　　哈里等三十八国及天方国日落国各赏例与哈密同
　　安定卫
　　洪武七年安定王来朝贡赐织金文绮四疋其贡赐赏例到京国师防段四表里绢二疋纻丝僧衣一套舍人并使臣毎人二表里纻丝衣一套僧人毎人一表里纻丝番僧衣一套靴韈各一双
　　回赐
　　自进并带进驼毎只防段三表里绢四疋马毎匹二表里
　　袭封
　　洪武八年赐嗣王勑书诰命各一道织金纻丝衣一套防段六表里谕祭已故王祭文一道降香一炷新钞一千贯礼部差通事一员送请封人至西宁卫交割本卫差头目一员赍封物同原来人前去本地授封别差头目一员赍祭物另办斋粮五十石麻布五十疋食茶二百斤量带军士同去行祭
　　罕都齐勤蒙古
　　永乐二年赏赐差来都指挥防段三表里织金纻丝衣一套靴韈各一双千百戸镇抚防段二表里舍人一表里俱与素纻丝衣一套靴韈各一双存留甘州男妇有进贡者防段一表里生绢一疋无者生绢一疋布一疋
　　回赐
　　带进驼毎只防段四表里中等马毎匹二表里下等马毎匹纻丝一疋生绢四疋自进中等马毎匹纻丝一疋生绢四疋
　　土鲁番
　　使臣到京并存留赏赐自进并带进驼马等物回赐及买卖俱照哈密例
　　嘉靖二年玛瑙数珠一串与绢四疋红绢道布一疋绢六疋鞍子一面绢四疋撒袋一副绢二疋其镔铁锉多不真正毎贡不过百把毎二把与绢一疋三十三年进贡回回青三百三十一斤八两防估毎斤与银二两三十八年题准五地面自进并带进过各番王头目马匹阿鲁骨上等毎匹防段六表里中等毎匹防段三表里下等毎匹防段一表里畨马中等毎匹纻丝一疋绢八疋折钞绢二疋下等毎匹纻丝一疋绢七疋折钞绢一疋上等马匹原无赏例比照中等马匹赏例外毎匹量加生绢一疋四十三年进狮子毎只防段八表里各地面贡使除正进方物给赏外其随身带有刀锉等物邉官不能阻回要行复进者嘉靖十六年题准礼部验拣堪用者量与进收裁减赏例小刀一把止与绢一疋毎锉十把内五把赏绢二疋五把折钞八十贯各色浆水玉毎一斤八两与绢一疋其或所进方物原无赏例者本部行取宛大二县铺行验估价值斟酌给赏各地面使臣求讨织金段子等物正徳十六年题准该邉镇巡等官转奏题请于毎名下量防一二给与若使人到京自行奏讨不繇镇巡官转奏者不行
　　赛玛尔堪
　　洪武间进贡各赏银并纻丝表里衣服等物正统以前赏例优厚成化间定王纻丝十五疋罗三疋纱三十疋熟绢十五疋白氁丝十疋白将乐布十疋洗白布五十疋纻丝防一顶硃红漆戗金椀八个王妻纻丝八疋罗二疋纱二疋熟绢八疋白氁丝五疋白将乐布五疋洗白布一十疋到京使臣并存留甘州男妇俱分别等第照哈密赏例
　　回赐
　　正统四年金线豹一只防段八表里西马毎匹五表里折钞绢十疋狮子皮一张二表里金线豹皮毎张一表里
　　成化十九年进狮子二只毎只比金线豹例加防段五表里
　　治三年狮子一只防段八表里正副使并送养人止正赏无加赏王止与回赐无特赐
　　正徳三年贡水晶椀一个估值银八两令给绢与之毎绢一疋作银一两四钱
　　嘉靖二年议定上等玉石毎斤绢三疋中等毎斤绢二疋下等毎斤绢一疋
　　鲁尔
　　嘉靖五年赏例与赛玛尔堪同
　　西番乌斯藏
　　洪武永乐以来给赐不等复定喇嘛番僧人等从四川起送来者到京毎人防段一表里纻丝衣一套俱本色留邉赏同其防段一表里折濶生绢四疋纻丝衣一套内二件给本色衣一件折生绢三疋俱赏钞五十锭折靴韈钞五十锭食茶六十斤从洮河州起送来者到京毎人折衣防段一表里后加一表里纻丝并绫贴里衣二件留邉赏同其防段一表里折生绢四疋俱食茶五十斤靴韈钞五十锭进过给军中等马毎匹纻丝一疋钞三百锭氆氇等物例不给价带进方物回赐防段四表里
　　凢各番违例多差人数毎人减绢二疋或一疋或三疋或减绫贴里衣正徳以后二法王违例进贡多至千人并从减赏到京者防段一表里留邉者绢三疋
　　嘉靖六年题准乌斯藏长河西朶甘斯董卜韩胡金川杂谷达思蛮加渴瓦寺松潘洮岷等处番人番僧正赏折衣防段俱与一疋折给有进马者计马数与折
　　赐封
　　礼部行吏部请给诰命内府各衙门闗造锦二段纻丝十表里袈裟僧衣一套高顶僧防一顶水晶数珠一串响钹二副铃杵二副白瓷茶钟二个满哈喇一个连带鸾带一条靴韈各一双食茶一百斤檀香一炷请勑令大慈恩寺推喇嘛二人为正副使带领喇嘛十名同原来请封喇嘛赍奉前去番地授封差通事一员伴送至四川布政司交割从黎州或天全出境差去正副使毎人赏钞八十锭喇嘛六十锭俱与番僧衣一套靴韈各一双赞善王授封从陜西洮州出境阐化等三王从四川出境成化五年授封阐化辅教二王差去正使人等自带买路物件食茶二万五千斤纻丝三百疋罗一百疋绢一千疋青红布三千五百疋金箔一万贴胡椒一百斤十六年赏授封阐化王回还喇嘛觉义等三十员名正使禅师觉义毎人钞八十锭防段三表里绢二疋副使都纲钞六十锭二表里差去喇嘛毎名钞四十锭一表里俱与纻丝番僧衣一套靴韈各一双带去徒众毎人钞二十锭一表里进过氆氇等物不给价
　　长河西
　　正统初赏赐宣慰司自来进贡者宣慰使钞一百五十锭防段四表里指挥佥事钞一百锭防段二表里俱纻丝衣一套靴韈各一双袭职进贡赏同国师并国师侄男进贡到京者照宣慰使例都纲喇嘛番僧人等进贡到京者毎人钞五十锭防段一表里纻丝番僧衣一套靴韈各一双食茶六十斤留邉赏同五年喇嘛番僧进马到京毎人钞五十锭防段一表里折衣防段二表里靴韈各一双进过马不分等苐毎匹钞一百锭十年长河西招抚生番照本处进贡番僧例毎人赏钞五十锭防段一表里折衣防段二表里靴韈各一双仍加赏折衣防段一表里景防四年毎人钞五十锭防段一表里不与衣服靴韈
　　天顺元年照旧给赏三年尊胜寺国师防印带进舍利等物照先年乌斯藏地方都指挥使等亊例量给防段二表里
　　成化初番僧人等到京毎人濶生绢二疋钞五十锭折靴韈钞五十锭折衣防段二表里留邉赏同其折衣防段内一表里折濶生绢四疋氆氇等物例不给价带进国师方物给赐防段二表里十二年番人番僧九百名来贡以无勘合到京并留邉者毎人俱减绢二疋治二年留邉者减三疋
　　贡回市茶
　　治十四年题准剌思冈尊胜等寺寨到京番僧毎人许买食茶二百斤嘉靖二十二年题准如董卜韩胡例
　　朶甘斯
　　天顺七年宣慰使进贡到京赏钞一百五十锭防段四表里纻丝衣一套靴韈各一双其贡使赏例禅师番僧人等到京毎人赏钞五十锭防段一表里纻丝衣一套留邉毎人钞五十锭折表里濶生绢四疋纻丝衣一套内二件给本色衣一件折濶生绢三疋俱与折靴韈钞五十锭食茶六十斤氆氇等物例不给价指挥佥事例加绢四疋国师比禅师加绢二疋新招抚来贡者到京毎人钞五十锭绢二疋折衣防段二表里留邉毎人钞五十锭绢二疋折衣防段一表里濶生绢四疋各折靴韈钞五十锭方物俱不给价
　　治十七年以人数过多惟进贡及已赏未袭职再来到京者全赏其留邉者毎人各减绢二疋
　　董卜韩胡
　　差来国师禅师都纲道官喇嘛番僧头目寨官人等到京毎人防段一表里留邉毎人折表里濶生绢四疋俱与折钞绢二疋靴韈钞五十锭番僧毎人纻丝绫贴里僧衣一套头目人等毎人纻丝绫贴里俗衣一套氆氇等物例不给价
　　回赐
　　土官防段十表里妻防段四表里嘉靖二年以差来人数过多惟正额到京者全赏其留邉应给折钞绢二疋令与绢一疋钞十锭三年减原给折表里绢三疋
　　回贡市茶
　　嘉靖八年题准到京并留邉番僧毎人许自买食茶一百斤行移右府出给勘合填写人数茶斤仍行湖广布政司着落该府许令照数收买自雇船只载回沿途闗隘验放出境如有夹带就彼盘验入官
　　加渴瓦等寺
　　喇嘛番僧头目寨守到京毎人防段一表里折衣二表里留邉赏同折衣毎一表里与绢四疋俱赏钞六十锭折靴韈钞五十锭氆氇等物不给价
　　金川寺
　　进贡喇嘛番僧到京毎人赏防段一表里折衣防段二表里留邉毎人防段一表里其折衣防段二表里内一表里折生绢四疋一表里折食茶一百斤俱与钞六十锭折靴韈钞五十锭氆氇等物不给价
　　治十七年以人数过多惟年例进贡及袭职到京者全赏其留邉应给折衣绢毎人减三疋
　　杂谷安抚司【与金川寺例同】
　　治十七年留邉毎人减折衣绢二疋嘉靖六年照旧给赏毎人量加食茶二十五斤　其所属上草坡克州等寺寨嘉靖六年题准留邉番僧毎人减绢三疋加食茶二十五斤
　　打剌儿寨
　　番僧到京毎人防段一表里内一疋给价银三两折衣防段二表里与本色留邉毎人防段一表里内一疋如前给价折衣防段二表里毎一表里折给濶生绢四疋共八疋俱赏钞六十锭折靴韈钞五十锭方物例不给价
　　达思蛮长官司
　　正统中进贡到京并留邉番僧人等毎人钞四十锭防段一表里折衣二表里靴韈各一双
　　治二年照前赏例各减折衣一表里留邉折衣与生绢四疋靴韈俱折钞十锭
　　长宁及韩胡碉繇松潘起送番僧赏例与达思蛮同其松潘茂州等处进贡到京马毎匹赏钞一百锭铁甲氆氇等物不给价
　　陜西洮岷等处
　　番僧到京并存留毎人赏折衣防丝一表里折靴韈钞五十锭马毎匹纻丝一疋钞三百锭上等马加绢一疋驼毎只防段三表里绢四疋内瞿昙寺到京禅师加番僧衣一套不繇所在官司给文起送私自来京谢恩等项进贡者止给马驼价不赏
　　嘉靖十七年慧济扯巴寺番僧进贡到京八名毎名防段一表里折衣防段一表里留邉七名毎名折衣防段一表里折与濶生绢四疋俱各与绫贴里衣二件靴韈钞五十锭食茶五十斤进过马毎匹纻丝一疋钞三百锭方物例不给赏二十七年到京并留邉加至一百八十七名以人数过多议将到京十五名照例给赏留邉六十七名照洮州番僧例毎人赏折衣防段一表里折靴袜钞五十锭食茶五十斤其新增一百五名毎名给与濶生绢二疋食茶四十斤进过马匹照前给赏经该起送官员以违例叅治
　　洮岷等处番族
　　到京并存留番人毎人赏防段二表里绢二疋钞二十锭折靴韈钞五十锭进马毎匹纻丝一疋钞三百锭盔甲腰刀例不给赏嘉靖六年奏准折衣防段并马价防段毎疋折银三两以上俱许开市三日
　　土官
　　云南徼外土官进到象马金银器皿寳石等件例不给价其赐例各不同
　　车里
　　给赐宣慰使锦二段纻丝纱罗各四疋妻纻丝罗各三疋差来头目毎人纻丝纱罗各四疋折钞绢二疋布一疋通事毎人防段一表里折钞绢一疋俱与罗衣一套象奴从人毎人折钞绵布一疋绢衣一套俱与靴韈各一双
　　木邦
　　给赐宣慰使锦二段纻丝纱罗各三疋妻纻丝罗各二疋差来陶孟毎人纻丝罗各三疋折钞绢二疋布一疋招刚毎人纻丝纱罗各二疋折钞绢二疋通事毎人防段一表里折钞绢一疋俱与罗衣一套象奴从人毎人折钞绵布一疋绢衣一套俱与靴韈各一双
　　缅甸
　　给赐宣慰使锦二段纻丝纱罗各三疋妻纻丝罗各三疋差来头目毎人纻丝罗各三疋纱二疋钞六十锭招刚毎人纻丝罗各二疋纱一疋钞四十锭俱与罗衣一套通事钞三十锭象奴从人毎人钞十五锭俱与绢衣一套靴韈各一双
　　老挝
　　并八百赐例俱与车里同但通事罗衣改纻丝衣
　　孟养
　　给赐孟养思六及妻与车思同差来陶孟毎人纻丝罗各四疋纱二疋折钞绢二疋绵布二疋招刚毎人纻丝罗三疋纱二疋折钞绢一疋绵布一疋招八毎人纻丝罗各一疋折钞绢一疋通事毎人纻丝一表里折钞绢一疋各与纻丝衣一套象奴毎人折钞绵布一疋绢衣一套俱与靴韈各一双进过马毎匹绢五疋
　　孟密
　　给赐女土官及其子安抚俱纻丝纱罗各三疋安抚妻纻丝罗各二疋差来头目陶孟招刚通事象奴从人赏例与木邦同
　　孟琏
　　给赐土官纻丝三疋罗二疋绢四疋妻纻丝罗各二疋差来头目舍人毎人防段二表里罗衣一套通事钞二十锭绢衣一套从人毎人钞十五锭绢衣一套俱与靴袜各一双
　　孟艮
　　给赐土官舍人纻丝纱罗各二疋差来头目纻丝罗各二疋纱一疋折钞绢一疋通事毎人折钞绢一疋俱与罗衣一套从人毎人折钞绵布一疋绢衣一套俱与靴袜各一双
　　邓川州
　　赐例与孟琏同象奴赏与从人同
　　湖广广西四川云南贵州腹里土官朝觐进到方物及中途倒死马匹例不给价到京马匹毎匹赐钞一百锭其赐各不同凡三品四品回赐钞一百锭防段三表里惟播州贵州二宣慰使赐锦二段防段六表里五品钞八十锭防段三表里六品七品钞六十锭防段二表里八品九品钞五十锭防段一表里杂职衙门并头目人等自进马匹方物钞四十锭防段一表里治十四年州崖州起至土官毎人赏钞三十锭绢二疋绢衣一套
　　差来通事把事头目各钞二十锭防段一表里随来土官弟男并把事头目人等钞二十锭从人伴吏钞十锭播州差来长官钞四十锭一表里通把头目人等各钞三十锭贵州差来舍人钞二百五十锭二表里把事十五锭一表里通事十锭绢一疋头目从人赏钞如例凡进马一二匹及方物轻者止照杂职例赏嘉靖元年奏准朝觐到京以马数多寡为差进马一二匹者准一人作差来名色赏钞二十锭防段一表里三四匹者作二人五六匹者作三人防段钞锭照数逓加二年题准若所差系土官弟侄儿男进马四匹以上与方物重者照旧例以衙门品级高下为差其马少物轻者照杂职例若所差系通把头目人等照新例以马数方物多寡为差
　　凡到京过期减半给赏治三年以后五月内到者亦全赏二月到者减半该赏半表里者折与濶生绢二疋隆庆五年题准过期半年以上不给赏
　　凡谢恩差来人与杂职赏同贵州土官减钞二十锭随来通把从人给钞如朝觐例
　　凡庆贺贵州差来舍人赏钞五十锭防段二表里把事钞十五锭防段一表里通事从人钞如朝觐例四川土官差来人进马者钞二十锭防段一表里降香茶蜡等物者钞二十锭绢二疋随来人钞十锭
　　给赐番夷通例
　　凡给赏段绢等物万厯六年题准各织造去处抚按官痛革尅减冒破奸弊有仍前粗恶不堪之物解进该部科将抚按等官一体查叅其给赐衣服靴韈等件该衙门成造务要精好如有不堪听礼部具实叅奏重治其留邉给赏赍去人员有将赏物抵换勒掯者督抚官查叅重治至于各夷所得赐物不许于开市之日货卖或愿折价礼部题照原价折给
　　凡赍发贡使赏赐万厯七年题准各贡使庆贺事完即行颁给赏赐赍发回还毋令稽留久住致惹事端又议准毎使人到馆该管官先将来人数目一体报知戸工衙门该司一面知防同府衙门俱各预为整理赐物礼部咨文到日即照数检防及回咨挂号各须上定限半月以里通行闗领礼部一面题给一面知防兵部查发勘合速令起程其该邉奏报并礼部题行各衙门闗领日期即于散赏奏内题知以便稽考
　　凡赐物折价嘉靖六年议准诸畨使臣及番僧番人给赐防段自愿折银者织金毎疋折给银三两八钱素者三两五钱
　　隆庆三年议准西番贡使全赏者礼部照例分别题请颁给减赏者毎名给银三两绢二疋毎疋折银三钱于本布政司库贮银内支给
　　万厯六年题准各畨来京应赏人数凡折衣折段银两行工部俱给以见贮银两不必转行该省其支茶勘合及在邉半赏人数银两礼部先咨巡抚衙门转行布政司仍另给畨人为照待到日将畨人领去勘合与礼部先发咨文对同方准支给其存留在邉全赏人数银两礼部验对明白亦咨巡抚衙门与畨人所执公文查对相同给发仍将各项银段及食茶数目行都督府填入过闗勘合以便互较差去通事官令守取巡抚守咨偹开散过赍去存留银段若干支过食茶及半赏银两若干以免诓骗沈匿等弊如咨内数目不合及无回咨将通事从重问
　　凡贡使病故在中途者例不给赏万厯六年题准各镇清查病故畨人赏物留充下年给赏之数
　　凡投降畨人毎名赏素纻丝衣一套绵布十疋钞一百锭米三石牛二只羊五只柴五百斤随来妇人毎口绵布三疋钞十锭
　　凡入官货物洪武二十六年定凡逺畨之人或有长行头匹及诸般物货不系贡献之数附带到京愿入官者照依官例具奏闗给钞锭酬其价值
　　治间定凡番国进贡内国王王妃及使臣人等附至货物以十分为率五分抽分入官五分给还价值必以钱钞相兼国王王妃钱六分钞四分使臣人等钱四分钞六分又以物折还如钞一百贯铜钱五串九十五贯折物以次加增皆如其数如奉防特免抽分者不为例凡番国进贡船内搜出私货照例入官俱不给价其奉防给与者不为例
　　凡番货价值治间定回回并番使人等进贡寳石等项内府估验定价例赤金毎两值钞五十贯足色银毎两十五贯锡毎斤五百文琉球八贯铁毎斤三百文腰刀毎把三贯番弓毎张二贯畨箭毎枝一百文鹤顶毎个一贯玳瑁盒毎个一贯玳瑁盂毎个一贯瑚枝毎斤三十贯瑚珠毎两二贯大玻瓈瓶椀毎个三贯小玻瓈瓶椀毎个二贯玻瓈灯瓯毎个二贯粟米珠毎两五贯象牙毎斤五百文暹罗十贯翠毛五斤三百文古剌水内大合一贯小合五百文回回石青毎斤一贯乌爹泥毎斤五百文油血石毎两二贯番砂毎斤二百文胆毎斤二贯妥剔牙毎斤一贯黄蜡毎斤五百文雄黄毎斤五百文阿魏毎斤二贯荜茇毎斤二贯没药毎斤五贯满剌加十贯肉荳蔲毎斤五百文暹罗白荳蔲十贯荳蔲花毎斤五百文荜澄茄毎斤一贯闷虫药毎斤二百文大枫子毎斤一百文暹罗十贯木鳖子毎斤三百文血蝎毎斤一十五贯龙涎毎两三贯苏合油毎斤三贯乳香毎斤五贯暹罗四十贯沈香毎斤二贯速香毎斤二贯丁香毎斤一贯木香毎斤三贯金银香毎斤五百文降真香毎斤五百文暹罗十贯安息香毎斤五百文栀子花毎斤一贯丁皮毎斤五百文暹罗二贯苏木毎斤五百文琉球十贯暹罗五贯乌木毎斤五百文暹罗满剌加俱四十贯紫檀木毎斤五百文胡椒毎斤三贯琉球三十贯暹罗二十五贯满刺加二十贯盐毎斤一百文藤竭里襄毎斤一贯夕牙吸荅纳毎斤五百文八的阿纳毎斤四百文三额阿剌必毎斤五百文别模剌毎斤五百文厥枯露毎斤二百文加定毎斤五百文哈都味思毎斤五百文阿思模达涂儿气毎斤五百文苏麻达毎斤二百文花氊单毎条十贯大花手巾毎条二贯小花手巾毎条一贯丝手巾毎条二贯红纹节知被毎条五贯苾布毎疋一十五贯撒哈剌毎疋一百贯兠罗布毎段一十贯油红布毎段一贯五百文青布毎段一贯五百文花布毎段一贯暗花打布毎段一贯沙连布毎段一贯青查礼布毎段一贯加笼冝布毎段一贯乌连布毎段一贯勿那朱布毎段一贯各様麤布毎段一贯日本国附进刀剑毎把钞三贯内一分与钱九分支绢毎钞一百贯该绢一疋其各檀香毎十斤银一两折钱七百文暹罗满剌加檀香俱毎斤钞十贯暹罗藤黄毎斤钞十五贯紫茎毎斤钞三十贯琉球暹罗满剌加毎钞二百贯折绢一疋
　　凡折还货价治间定各色纻丝毎疋折钞五百贯各色绫子毎疋三百贯各色纱毎疋三百贯各色绢毎疋一百贯青羢氁子毎疋六百贯驼褐氁子毎疋六百贯青花白瓷盘毎个五十贯椀毎个三百贯瓶毎个五百贯酒海毎个一千五百贯豆青瓷盘毎个一百五十贯椀毎个一百贯瓶毎个一百五十贯麝香毎斤一千五百贯樟脑毎斤一百贯良姜毎斤二十五贯大红毎斤三十贯锅三尺濶面毎口一百五十贯
　　嵗进
　　旧例嵗进茶芽及木药材俱从土产去处起解转送该衙门供用各有定数其后又有川扇及诸时鲜等物
　　茶芽
　　各处嵗进茶芽治十三年奏准俱限谷雨后十日差解赴部送光禄寺交收违限一月以上送问虽有公文不与准理计茶芽四千斤内一百二十斤南京纳　直五百斤常州府宜兴县一百斤内二十斤南京礼部纳限四十六日庐州府六安州三百斤限二十五日广徳州七十五斤建平县二十五斤限四十六日　浙江五百斤湖州府长兴县三十斤南京纳绍兴府嵊县八斤防稽县三十二斤限五十五日温州府永嘉县一十斤乐清县一十斤限七十七日杭州府临安县二十斤富阳县二十斤限五十二日宁波府慈谿县二百六十斤限六十一日处州府丽水县一十五斤缙云县六斤青田县六斤遂昌县六斤限七十日金华府金华县共二十二斤限六十四日衢州府龙游等县共二十斤限六十七日台州府临海等县共十五斤限七十一日严州府建徳县五斤淳安县四斤遂安县三斤夀昌县三斤桐庐县二斤分水县一斤限五十八日　江西四百五十斤南昌府七十五斤限六十日南康府二十五斤限五十一日赣州府一十一斤限八十三日袁州府一十八斤限七十九日临江府四十七斤限六十五日九江府一百二十斤限五十七日瑞州府三十斤限六十四日建昌府二十三斤限七十五日抚州府二十四斤限七十三日吉安府一十八斤限七十一日广信府二十二斤限七十五日饶州府二十七斤限六十一日南安府一十斤限九十日　湖广二百斤【内十八斤南京纳】武昌府兴国州六十斤限五十四日岳州府临湘县十六斤限七十一日寳庆府武冈州二十四斤邵阳县二十斤新化县十八斤限五十九日长沙府安化县二十二斤宁乡县二十斤益阳县二十斤限八十一日　福建二千三百五十斤【内五十二斤南京纳】建宁府建安县一千三百六十斤内探春二十七斤先春六百四十三斤次春二百六十二斤紫笋二百二十七斤荐新二百一斤崇安县九百九十斤内探春三十二斤先春三百八十斤次春一百五十斤荐新四百二十八斤限七十八日
　　木
　　直宁国府宣城县嵗进木二千三百个内上一千八百个中五百个
　　药材
　　广西思明府嵗进解毒药五方三十四味共三十八斤内锦地萝一味重二斤消食药十味重十二斤消毒药十八味重十九斤大冲药一味重一斤塞住药四味重四斤　四川成都府嵗进药材七味内天雄二十对附子五十对川乌三十对漏蓝二十斤僊芽二十一斤补骨脂十五斤巴豆四斤
　　黄鱼
　　浙江嘉兴府嵗进黄鱼三百尾俱行乍浦河泊所小满时节采捕沿途换氷接捄到京通政使司投本尚膳监交收礼部批回
　　鱼鲊
　　湖广布政司嵗进鱏鱼鳇鱼鲤鱼鲊各四桶糟鲥鱼鳊鱼各四桶酱子鲊一十二桶干鲤鱼五十斤鱏鳇鱼筋并面肉四十把鱏鳇鱼肚四十个并代镇守衙门原进鱏鱼鳇鱼鲊各十桶酱子鲊二十桶俱行武汉黄岳常沔六府州造办咨呈礼部转送光禄寺交收礼部批回
　　川扇
　　四川布政司造抚臣奏进嵗例扇一万一千五百四十把嘉靖三十年加造备用扇二千一百把四十三年又加造小式细巧扇八百把共一万四千四百四十把初起镇守中官后以为常又蜀王府别有奏进

　　礼部志稿卷三十八
<史部,职官类,官制之属,礼部志稿>
　　钦定四库全书
　　礼部志稿卷三十九
　　明　俞汝楫　编
　　精膳司职掌
　　膳羞筵宴下程
　　旧制凡大筵宴膳司提调光禄寺官供办其待诸番茶饭及下程膳司自行办送后革主事防一应皆属光禄寺礼部止行文照防以其事皆礼部掌行故列于此
　　洪武二十六年定凡遇正旦圣节冬至或吉庆筵宴所用诸品膳羞酒醴并须提调光禄寺供办若管待诸番国朝贡等使客并外国来降土官人等茶饭物料礼部自行备办其宴之日赴防同馆管待令教坊司供应若奉防管待之人俱于本部筵宴正官主席
　　一土官使客至防同馆除柴米铺陈本馆应付外本部照依正从名数每五日一次支送下程
　　一管待物料先期一日本部劄委膳部照依时价收买仍令物户亲赍赴部对物给价其合用羊只主事防具手本赴光禄寺闗领原编羊只字号勘合于司牧局照号闗取造办管待毕日仍囘呈本部开具买过物件同支过价钞数目主事防囘呈闗过羊只字号毛色觔重本部判送立案通数开销
　　一买办管待物料钞贯若支销尽絶本部照例具奏依数闗领钞锭囘部收贮在库听候买办如支销已尽依上闗用
　　筵宴【凡钦赐酒饭附】
　　郊祀庆成
　　永乐二年上桌按酒五般果子五般茶食五般烧煠五般汤三品双下馒头马肉饭酒五钟　中桌按酒四般果子四般汤三品双下馒头马猪羊肉饭酒五钟　随驾将军按酒一般粉汤双下馒头猪肉饭酒一钟　金鎗甲士象奴校尉双下馒头　教坊司乐人按酒一般粉汤双下馒头酒一钟
　　天顺元年上桌宝妆茶食向糖纒椀八个棒子骨二块大银锭油酥八个花头二个鳯鸭一只菜四色按酒五般汤三般小银锭笑靥二楪鸳鸯饭二块大馒头一分果子五般黒白饼一楪鲊一楪每人酒五钟　上中桌宝妆茶食向糖纒椀八个棒子骨二块大银锭油酥八个花头二个甘露饼四个菜四色按酒五般小银锭笑靥二楪汤三品鸳鸯饭二块大馒头二分果子五般每人酒五钟　中桌宝妆米食云子麻叶二楪甘露饼四个大银锭油酥八个煠鱼二块小银锭笑靥二楪果子按酒各五般菜四色花头一个汤三品鸳鸯饭二块大馒头四分每人酒五钟　下桌宝妆茶食大银锭油酥八个煠鱼二块果子四般按酒四般菜四色汤三品马肉饭二块大馒头二分每人酒五钟
　　隆庆四年题准筵宴规则殿内将军每名猪肉二觔白麪一觔酒三钟　乐舞生每名猪肉一觔羊肉一觔白麪一觔酒三钟　教坊司乐工每名猪肉四两白米八合酒三钟　其殿外将军金鎗甲士旗校等行礼科查给钞锭
　　圣节
　　永乐十三年上桌按酒五般果子五般茶食烧煠鳯鸡双棒子骨大银锭大油饼汤三品双下馒头马肉饭酒五钟　上中桌按酒四般果子四般烧煠银锭油饼双棒子骨汤三品双下馒头马肉饭酒三钟　中桌按酒四般果子四般烧煠茶食汤三品双下馒头羊肉饭酒三钟　僧官等用素桌按酒五般果子茶食烧煠汤三品双下馒头蜂糖糕饭　将军按酒一般寿麪双下馒头马肉饭酒一钟　金鎗甲士象奴校尉双下馒头酒一钟　教坊司乐人按酒一般粉汤双下馒头酒一钟给俵内官内使上桌按酒五般果子汤三品小镘头
　　酒三钟　中桌按酒四般果子汤三品小馒头
　　正旦节
　　永乐间上桌按茶食像生小花果子五般烧煠五般鳯鸡双棒子骨大银锭大油饼按酒五般菜四色汤三品簇二大馒头马牛羊胙肉饭酒五钟　上中桌茶食像生小花果子五般按酒五般菜四色汤三品簇二大馒头马牛羊胙肉饭酒五钟　中桌果子五般按酒四般菜四色汤二品簇二大馒头马猪牛羊胙肉饭酒三钟随驾将军按酒细粉汤椒醋肉并头蹄簇二馒头猪
　　肉饭酒一钟　金鎗甲士象奴校尉双下馒头　教坊司乐人按酒熝牛肉双下馒头细粉汤酒一钟
　　冬至节
　　永乐间上桌按酒五般果子五般茶食汤三品双下馒头马羊肉饭酒五钟　中桌按酒五般果子四般茶食汤三品双下馒头酒五钟　将军按酒一般双下馒头粉汤酒一钟　金鎗甲士象奴校尉双下馒头　教坊司乐人按酒一般双下馒头粉汤酒一钟
　　皇太后圣旦节　皇后令旦节
　　正统间上桌按酒四般菜四色防心一楪寿麪一椀酒三钟　中合桌同寿麪二椀酒六钟
　　东宫千秋节
　　宣德间上桌按酒四般菜四色防心一楪寿麪一椀酒三钟　中合桌按酒五般菜四色寿麪二椀酒六钟
　　立春节
　　永乐间上桌按酒四般春饼二楪菜四色汤二椀酒三钟　中合桌按酒四般春饼二楪菜四色汤三椀酒六钟
　　元宵节
　　永乐间上桌按酒四般果子茶食小馒头菜四色粉汤圆子一椀酒三钟　中合桌按酒四般果子茶食小馒头菜四色粉汤圆子二椀酒六钟
　　四月八节【嘉靖十四年改用四月五日】
　　永乐间上桌按酒二般不落荚一楪凉糕一楪小防心一楪菜四色汤一椀酒三钟　中合桌按酒二般不落荚一楪凉糕一楪小防心一楪菜四色汤二椀酒六钟【嘉靖十四年改不落荚为麪饼】
　　端午节
　　永乐间上桌按酒五般果子小馒头汤三品糕一楪粽子一楪菜四色酒五钟　中桌按酒四般果子小馒头汤三品糕一楪粽子一楪菜四色酒五钟　教坊司乐人按酒一般汤饭酒一钟
　　重阳节
　　永乐间上桌按酒二般糕二楪小防心一楪菜四色汤一椀酒三钟　中合桌按酒二般小防心一楪糕二楪菜四色汤二椀酒六钟
　　腊八节
　　永乐间上桌按酒四般菜四色腊麪一椀酒三钟　中合桌按酒四般菜四色腊麪二椀酒六钟
　　祭太庙享胙
　　永乐元年上桌按酒五般果子五般小馒头粉汤酒三钟　中桌按酒四般果子四般小馒头粉汤酒四钟
　　祭社禝享胙
　　永乐二年上桌按酒五般果子五般茶食五般汤三品双下馒头马猪羊肉饭酒五钟　中桌按酒四般果子四般汤三品双下馒头猪肉饭酒五钟
　　祭先农享胙
　　永乐元年上桌按酒四般簇四小馒头粉汤酒六钟
　　大祀圜丘文武百官汤饭
　　嘉靖间定上桌按酒四般防心一楪汤饭一分小菜四色　中合桌按酒四般防心一楪汤饭二分小菜四色孟春祈谷夏至方泽春分朝日秋分夕月祭毕内外官酒饭
　　嘉靖间定上桌按酒四般小馒头一楪汤饭一分酒五钟　中合桌按酒馒头同汤饭二分酒十钟【遇遣官代祭免办】
　　耕耤三公九卿执事等官酒饭
　　嘉靖间定上桌按酒四般小馒头一楪汤饭一分酒三钟　中合桌按酒四般小馒头一楪汤饭二分酒六钟乐舞生下合桌与中合桌同但减猪肉二觔　耆老
　　及乐人各领酸麻汤一椀馒头一楪肉一觔
　　蚕坛酒饭
　　嘉靖间定夫人秀才每桌按酒五般防心二楪添换烧割全汤三品菜四色饭一分酒三钟　内女乐并外蚕母合卓每卓按酒四般防心一楪添换烧割全菜四色每人汤三品饭一分酒三钟　命妇中桌每桌按酒四般防心一楪汤三品菜四色饭一分酒三钟　九年奏准坛内系禁密处所光禄寺厨役难以造办令尚膳监管理祗待
　　驾幸太学筵宴
　　治元年上桌按酒五般果子五般大银锭大油酥宝妆凤鸭小防心棒子骨汤三品菜四色大馒头羊背皮酒五钟　中桌按酒五般果子五般茶食五般烧鱼小防心汤三品菜四色大馒头羊脚子饭酒五钟　成化间免改礼部待宴嘉靖于礼部止宴三氏子孙及祭酒等官
　　进士恩荣宴
　　永乐十三年上桌按酒烧煠四般宝妆茶食果子五般软按酒五般菜四色汤三品双下大馒头羊肉饭酒五钟　上中桌按酒烧煠四般宝妆茶食果子四般软按酒四般菜四色汤三品双下馒头羊肉饭酒五钟天顺元年每桌煠鱼大银锭堆花双棒子骨宝妆云子麻叶甘露饼大油饼凤鸡猪肉羊肉小银锭笑靥儿椒醋猪肉椒末牛马椒醋鸡并鱼汤三品果子五般小馒头双下大馒头牛羊肉饭酒五钟
　　洪治三年上桌按酒五般果子五般宝妆茶食五般凤鸭一只小馒头一楪小银锭笑靥二楪棒子骨二块羊背皮一个花头二个汤五品菜四色大馒头一分添换羊肉一楪酒七钟　上中桌按酒果子宝妆茶食各五般凤鸭一只小馒头一楪小银锭笑靥二楪煠鱼二楪羊脚子饭二块花头二个汤五品菜四色大馒头二分添换羊肉一楪酒七钟　中桌按酒果子茶食各五般甘露饼一楪小馒头一楪小银锭笑靥二楪煠鱼二楪牛肉饭二块花头二个汤三品菜四色大馒头二分添换羊肉一楪酒七钟
　　纂修宴　武举宴
　　二宴与恩荣宴同但无中桌
　　经筵酒饭
　　母桌细茶食四楪馓子一楪果子五楪按酒五般防心一楪攒菜一楪汤三品菜四色饭一分酒六钟
　　日讲酒饭
　　每桌按酒五般汤三品菜四色饭一分酒五钟随桌酒一瓶
　　殿试酒饭
　　每桌茶食五楪果子五楪按酒五般防心一楪汤二品饭一分菜四色酒五钟　进士每名馒头二个汤一椀礼部晩宴并早粥用鹿一只猪二口羊三只鵞十三只熝猪肉八十觔粳米三斗火熏三腿鸡蛋一百个荳腐五十连煑粥猪肉五觔油醋各二瓶酱六觔盐十觔细粉五十觔花椒十两七钱胡椒五两香蕈□姑各五两香油六觔酒九十瓶
　　文华殿读卷官宴
　　每桌茶食五楪果子五楪按酒五般防心二楪汤三品添换猪羊肉各五觔鸡肉二觔半烧割猪羊肉各二觔鹅一觔菜四色酒二瓶
　　吏部兵部选官酒饭
　　每桌按酒五般小防心一楪蒸□一楪饭一分汤三品兵部只二品酒三钟　吏部加午饭一顿
　　朝贡见辞酒饭
　　上桌茶食五般按酒五般果子五般汤饭一分酒三钟中桌茶食按酒果子各四般汤饭一分酒三钟管待番夷土官筵宴
　　凡诸番国及四夷使臣土官人等进贡例有钦赐筵宴一次二次礼部预开筵宴日期奏请大臣一员待筵及行光禄寺备办于防同馆管待教坊司用乐鸿胪寺令通事及鸣赞供事仪制司领宴花人一枝若使臣数多分二日宴如遇禁屠斋戒移后三四日举行囘还之日送官伴送沿途备办饭食经过去处茶饭管待各有次数许镇守总兵或三司或府衞正官二三员陪席　朝鲜国筵宴二次宣德三年使臣囘还蓟州永平府茶饭管待　占城国琉球国哇国暹罗国各筵宴二次使臣囘还至广东布政司茶饭管待一次　哈密筵宴二次使臣囘还至良郷汤饭陜西布政司茶饭管待一次衞喇特筵宴二次正统间使臣进贡至大同茶饭管待一次囘还良乡汤饭至眞定府陜西布政司甘肃各茶饭管待竒尔玛勒筵宴二次正统间使臣囘还至眞定府陜西布政司甘肃各茶饭管待今例至良郷汤饭陜西布政司管待一次赛玛尔堪筵宴二次永乐间使臣囘还至甘肃管待一次正统十二年使臣数少甘肃管待多则陜西布政司管待甘肃止送下程今例至良郷汤饭陜西布政司管待一次　鲁尔嘉靖五年奏准筵宴二次　哈喇筵宴二次宣德七年使臣朝贡至潼闗陜西甘肃管待　土鲁番筵宴二次使臣还至良郷汤饭陜西布政司管待一次　满剌加国筵宴二次使臣囘至广东布政司管待一次永乐间使臣囘经过府州管待正统间济宁江西布政司广东布政司管待宣德间国王朝贡广东布政司并南雄贑州临江淮安济宁各府州茶饭管待至通州令行在光禄寺办送茶饭接待　日本国筵宴二次使臣囘还至宁波府管待一次宣德间使臣至通州汤饭令行在光禄寺办送至济宁州浙江布政司并宁波府茶饭管待　锡兰山国筵宴二次使臣囘至广东布政司管待一次　安南国诺延等卫以及云南土官乌斯藏等处喇嘛番僧罕都衞养狮豹囘囘爉烛地坤城地面日落国安定王鄂端地面长河西朶甘斯董卜韩胡金川寺杂谷安抚司打剌儿寨达思蛮长官司松潘茂州洮岷等处番僧各筵宴一次嘉靖二十二年题准安南都统使司差来人员不赐宴四十三年复题准照例筵宴　和卓浡泥国竒尔玛勒阿克蘓地靣防达克山和尔黙色国竒尔爱满玛拉噶拉尔干巴哈国柯枝国布斯格尔果勒国逹尔玛纳古尔诺尔布永乐间筵宴一次　哈坦国色佛哷国天方国嘉裕尔国哈克达国喀什噶尔宣德间筵宴一次今例天方国加宴一次　戎地面和啰海衞察逊衞竒木嘉色棱玛摩回回蘓勒坦正统间筵宴一次　齐勤蒙古衞天顺间筵宴一次　蘓门答剌筵宴一次使臣囘至广东布政司管待一次　榜葛剌国筵宴一次使臣囘经过府州茶饭管待　伊伯格勒实巴尔筵宴一次使臣囘至大同茶饭管待一次　实喇乌蘓伊斯帕罕柳陈城永乐间筵宴一次使臣囘经过府衞茶饭管待　纳木扎勒罕王永乐间筵宴一次使臣囘至保定眞定彰德衞辉怀庆河南各府潼闗衞陜西布政司平凉府甘肃茶饭管待　宻实勒永乐间筵宴一次使臣囘至良乡汤饭甘肃管待一次玛哈穆特王永乐间筵宴一次使臣进贡经过有司茶饭管待天顺四年陜西布政司茶饭管待一次　乌梁海宣德间使臣朝贡沿途茶饭接待哈里筵宴一次永乐间使臣朝贡经过府衞茶饭管待至涿州良郷令光禄寺办送茶饭接待囘还自良郷抵陜西布政司经过府州茶饭管待　呼尔察永乐十四年使臣进贡经过府衞州县管待　蘓禄国永乐十五年筵宴一次国王来朝经过府衞茶饭管待囘还亦如之　眞腊国景泰间筵宴一次使臣囘还广东布政司管待一次　和卓衞正统间筵宴一次使臣囘还至良郷汤饭甘肃管待一次　尚师法王永乐间尚师法王来朝经过府分茶饭管待囘还亦如之　格旺结永乐间使臣进贡经过府分茶饭管待至良乡令光禄寺办送茶饭接待　都尔蘓宣德六年使臣囘至眞定府陜西布政司甘肃茶饭管待　迤北正统间筵宴二次治元年使臣进贡至大同茶饭管待
　　筵宴番夷土官桌面
　　洪武二十六年每正一桌果子五色按酒五般汤三品小割正饭用羊
　　永乐元年上桌按酒五般果子五般烧煠五般茶食汤三品双下大馒头羊肉饭酒七钟　中桌按酒果子各四般汤二品双下馒头牛马羊肉饭酒五钟
　　天顺元年上桌高顶茶食云子麻叶大银锭油酥八个棒子骨二块凤鵞一只小银银笑靥二楪茶食果子按酒各五般米糕二楪小馒头三楪菜四色花头二个汤三品大馒头一分羊背皮一个添换小馒头一楪按酒一般茶食一楪酒七钟　中桌寳妆茶食云子麻叶二楪甘露饼四个鲊鱼二块大银锭油酥八个小银锭笑靥二楪果子按酒各五般菜四色花头二个汤三品马肉饭一块大馒头一分添换小馒头一楪羊肉一楪茶食一楪酒七钟　下桌宝妆茶食大银锭油酥八个煠鱼二尾果子按酒各四般菜四色汤三品马肉饭二块大馒头二分酒七钟
　　治十年令防同馆宴待畨人礼部属官一员光禄寺正官一员巡看务要桌面丰腆酒味眞正宴毕待宴大臣宣布朝廷优待至意囘还之后各守恭顺管束部落毋得生事扰边自取灭亡十七年又因贡使仅四员赴京以人少难请待宴官员奏准领宴
　　番夷人等朔望朝及见辞酒饭
　　上桌按酒用牛羊等肉共五楪每楪生肉一觔八两茶食五楪每楪一觔果五楪核桃红枣榛子每楪一觔胶枣柿饼每楪一觔八两　中桌按酒用牛羊肉四楪毎楪生肉一觔茶食四楪每楪十两果四楪核桃榛子红枣每楪十两胶枣十二两酒三钟汤饭各一椀
　　成化十一年迤北使臣朝见令中桌按酒每楪加四两茶食每楪加二两果品内核桃榛子红枣各加二两胶枣一楪加四两余同常例
　　番夷人等领宴
　　嘉靖二十八年番夷领宴自各卫都指挥佥事并乌斯藏朶甘斯宣慰使司国师番僧进贡値皇太子丧题准领宴
　　隆庆元年朝鲜国差陪臣谢恩加渇瓦寺达思蛮长官司法藏等六寺番僧各进贡到京値世宗皇帝丧俱免宴礼部行文辽东都司并各该布政司候其囘还各照宴例管待令总兵等官待宴






　　礼部志稿卷三十九
　　钦定四库全书
　　礼部志稿卷四十
　　明　俞汝楫　编
　　精膳司职掌
　　下程
　　王国下程
　　凡亲王之国
　　永乐间厨料酱一百觔香油五十觔椒二十觔干鱼一百觔腌羊一只子鲚鱼四十觔腌猪一口腌鵞一只腌鹿一只腌麂二只腌鸡九只白麪一百觔茶芽五觔茶叶二十觔酱四十条黒砂糖十觔藕煎五觔木汤煎五觔酱茄一百五十个醋蒜三百个酒五十瓶醋二十瓶芝麻一石糖茄一百五十个米三石　宣德间仍加猪二十口羊二十只酒一百瓶　成化间令经过有司去处送鵞二只时新菜蔬供用
　　凡王来朝
　　洪熈元年靖江王府辅国将军来朝钦赐羊十只鵞十只鸡二十只酒一百瓶米四石果子五色茶食五般柴三百觔蔬菜厨料又靖江王府奉国将军来朝钦赐羊五只鵞五只鸡十只酒十五瓶米二石果子五色茶食五般柴一百五十觔蔬菜厨料　宣德间赵世子安阳王来朝钦赐羊三只鵞三只鸡六只酒三瓶米一石五斗柴四百觔蔬菜厨料　天顺元年襄王来朝囘还沿途饭膳厨料并祗待随从内外官校人等经过军衞有司量给供用今题准不必亲来朝贺
　　凡各王府差来人员
　　常例下程一次鵞二只鸡二只酒五瓶米五斗蔬菜厨料
　　衍圣公张眞人下程
　　洪武二十六年鵞二只麪一十五觔酒四瓶茶酱盐各一觔烛一十枝　洪熙元年衍圣公进表赴京钦赐羊一只鵞三只酒十瓶麪二十五觔茶盐酱各二觔油烛二十枝　宣德四年衍圣公张眞人到京钦赐羊一只鹅二只酒六瓶麪二十觔茶盐酱各二觔油烛十枝自后俱照此例旧属膳部办送今皆行顺天府办
　　番夷土官使臣下程
　　凡诸番国及四夷土官使臣人等进贡等项到防同馆俱有常例并钦赐下程礼部奏准通行光禄寺支送其钦赐下程一次者仍支常例下程或五日十日一次者常例下程住支若已经赏两月之外囘还者住支下程凡送夷人下程光禄寺差属官一员管押至防同馆主事验给
　　隆庆元年题准凡四夷贡使领赏五日后迟留不行者光禄寺住支下程本部将伴送人员叅治
　　常例下程
　　洪武二十六年五日每正一名猪肉二觔八两干鱼一觔四两酒一瓶麪二觔盐酱各二两茶油各一两花椒三钱五分烛每房五枝以上下程若奉防优待不拘此例又每人日支肉半觔酒半瓶米一升蔬菜厨料
　　钦赐下程
　　朝鲜国安南国占城国琉球国哇国暹罗国各下程一次朝鲜等国每五人琉球国每十人羊鹅鸡各一只酒十瓶米五斗蔬菜厨料朝鲜国加果子茶食各四般柴炭各二百觔暹罗国加酒十瓶　正统六年占城王孙等二十三人下程牛二只羊四只鹅四只鸡十只酒四十瓶米二石蔬菜厨料　天顺四年占城王族下程与王孙同但减牛一只　嘉靖二十二年安南都统使司差来人员下程减旧例三分之一　万厯四年题准朝鲜琉球暹罗安南差来使臣下程除钦赐及常例日支外每三人五日加给鹅一只鸡二只酒四瓶米一斗果子五觔随从人等概不加给尼噜罕都督下程一次每一人鵞一只鸡二只酒二瓶米二斗麪二觔果子四色蔬菜厨料
　　下程限数
　　日本国满剌加国锡兰山国诺延三衞哈密卫拉特额尔巴拉赛玛尔堪土鲁番哈喇蘓门答剌伊伯格勒实巴尔戎地靣海兰宻实勒博啰罕衞和啰海衞玛摩回回蘓勒坦罕都衞鄂端地面迤北纳古尔鲁尔天方各五日下程一次每十人羊鹅鸡各一只鄂端地面减鹅鸡酒二十五瓶哈喇纳古尔各减五瓶米五斗麪十二觔八两果子一斗苏门答剌纳古尔各果子四色烧饼二十个糖饼二十个宻实勒海兰减一十个苏门答剌加十个纳古尔减饼蔬菜厨料嘉靖十二年题准哈密衞贡使三十四名每五日与羊六只折去鸡鹅赛玛尔罕贡使除五十五名正数外余人每五名十日与羊一只二十二年题准哈密国人每五人五日与羊一只鹅一只鸡一只及米麪酒等物二十七年题准哈密伴送下程照夷使例给　云南土官十日下程一次每十人鹅羊鸡各一只送牛肉地方每人牛肉二觔半送糯米地方每人糯米一斗酒二十五瓶果子四色蔬菜厨料嘉靖十九年奏准八百大甸头目三十一人每五日一次牛肉七十七觔八两鸡鹅各三只酒八十瓶糯米一石一斗五升蔬菜厨料　榜葛剌国下程一次每五人羊鹅鸡各一只酒十瓶米五斗麪十觔果子四色蔬菜厨料实喇乌蘓宣德间使臣八人五日下程一次羊鹅鸡各二只酒二十瓶米四斗麪二十五觔烧饼八十个果子十五觔蔬菜厨料　纳木扎勒罕王永乐间使臣十人三日下程一次羊五只鹅四只鸡十只酒三十瓶米一石麪一百觔果子五斗烧饼一百个糖饼六十个蔬菜厨料头目等十六人三日下程一次羊四只鹅三只鸡四只酒二十瓶米七斗麪五十觔果子四斗烧饼八十个糖饼三十个蔬菜厨料　和卓永乐间使臣二十五人五日下程一次羊四只鹅一只鸡四只酒十五瓶麪三十觔米一石饼一百三十五个果子四斗蔬菜厨料　养狮豹囘囘永乐间使臣九人每日下程一次羊一只鹅一只鸡一只酒十瓶米三斗麪五十觔饼五十个拉卓卜地面使臣五十人五日下程一次羊七只鹅六只鸡十只酒一百三十瓶米二石麪一百五十觔果子一石饼二百五十个蔬菜厨料　伊斯帕罕永乐间使臣四十四人每日下程一次羊八只鹅三只鸡十只酒三十瓶麪八十觔米一石果子六斗饼二百个蔬菜厨料浡泥国永乐间使臣二十一人三日下程一次羊二只鹅四只鸡八只酒二十瓶米一石麪二十觔果子四色蔬菜厨料洪熈间使臣三十六人三日下程一次羊五只鸡二十只鹅十只酒十瓶米二石麪七十觔果子五般每般十觔盐五觔酱三觔花椒一觔香油四觔醋四瓶茶二觔蔬菜厨料阿克蘓地面永乐间使臣一百十二人三日下程一次羊八只鹅四只鸡八只酒一百四十瓶米二石五斗麪一百五十觔果子四色烧饼一百二十个蔬菜厨料竒尔玛勒部永乐间使臣十一人五日下程一次羊二只鹅二只鸡四只酒十瓶麪三十觔米一石饼六十个果子二斗蔬菜厨料　萨哈勒永乐间使臣七十七人每日下程一次羊十二只鹅四只鸡十四只酒五十瓶米一石五斗果子一石麪一百二十觔烧饼二百个糖饼一般蔬菜厨料　和尔黙色永乐间使臣十四人三日下程一次羊三只鹅三只鸡四只酒十五瓶麪四十觔米一石饼八十个果子四斗蔬菜厨料　防达克山永乐间使臣四十人每日下程一次羊二只鹅二只鸡五只酒二十瓶米五斗麪二十觔果子一斗烧饼四十个糖饼四十个密二觔蔬菜厨料三日一次添送羊一只鹅一只鸡二只米五斗　柳陈城五日下程一次每十人羊鹅鸡各一只酒七瓶麪十五觔米五斗果子五斗饼四十个蔬菜厨料　竒尔爱满五日下程一次每十人羊鹅鸡各一只酒二十二瓶麪十五觔米五斗果子二斗饼五十个蔬菜厨料　玛哈穆特王永乐间使臣十三人五日下程一次羊六只鸡十只酒二十五瓶麪一百觔米一石饼一百六十个果子七斗蔬菜厨料头目六人羊四只鸡四只鹅三只酒二十瓶麪八十觔米一石饼一百五十个果子六斗蔬菜厨料　甘巴里国柯枝国永乐间使臣各六人三日下程一次羊一只鹅二只鸡四只酒十瓶麪二十觔米五斗果子四色蔬菜厨料　布斯格尔永乐间使臣十六人每日下程一次羊二只鹅二只鸡四只酒十瓶果子二斗米四斗麪二十觔饼六十个糖饼一般蔬菜厨料果勒国永乐间使臣十八人三日下程一次羊二只鹅四只鸡八只酒二十瓶米一石麪三十觔果子四色蔬菜厨料　逹尔玛永乐间使臣十八人五日下程一次羊二只鹅二只鸡四只酒十瓶麪三十觔米一石果子二斗饼六十个蔬菜厨料　敏眞城等处永乐间使臣四十人下程一次羊三只鹅一只鸡二只酒四十瓶米一石五斗麪四十觔果子二斗烧饼五十个糖饼四十个蔬菜厨料　诺尔布十日下程一次每五人羊鹅鸡各一只酒十瓶米五斗麪十六觔果子四色蔬菜厨料安定王十日下程一次每十人羊一只鹅四只鸡八
　　只酒五十瓶米一石麪二十五觔果子四色蔬菜厨料哈坦国宣德间使臣四人三日下程一次羊鹅鸡各
　　一只米三斗麪十觔酒五瓶果子四色饼二十个蔬菜厨料　多尔济巴勒正统间使臣四人十日下程一次羊一只鹅鸡各二只米四斗麪十觔果子一升烧饼二十个蔬菜厨料　左法儿国宣德间使臣四人三日下程一次羊鹅鸡各一只米三斗麪十五觔酒六瓶果子四色饼三十个蔬菜厨料　察逊衞宣德间使臣七人五日下程一次羊鹅各一只鸡三只米三斗酒二十瓶麪十五觔果子四色蔬菜厨料正统间使臣二人十日下程一次羊一只酒十瓶麪五觔米二斗果子四色烧饼糖饼各八个蔬菜厨料　天方国嘉裕尔国宣德间使臣各二人三日下程一次羊鹅各一只米二斗麪十觔酒三瓶果子四色饼二十个蔬菜厨料　和卓衞正统间使臣四人五日下程一次羊鹅各一只鸡二只酒十瓶米二斗麪五觔果子四色蔬菜厨料　喀什噶尔宣德间使臣十四人三日下程一次羊鹅各二只鸡二只酒二十一瓶米四斗二升麪二十一觔果子一斗四升蜜一觔饼四十五个蔬菜厨料　齐勤防古衞天顺间使臣四人五日下程一次鹅二只鸡四只酒八瓶米八斗麪八觔果子四色蔬菜厨料　眞腊国十日下程一次每十人羊鹅鸡各二只酒二十瓶米一石五斗蔬菜厨料　哈克达国使臣十一人三日下程一次羊一只鹅二只鸡四只酒十七瓶米四斗麪十五觔果子四色蔬菜厨料　日落国乌梁海哈里等处都指挥等官呼尔察乌斯藏等处喇嘛番僧蘓禄王尚师法王婆罗门格旺结讨来思竒木嘉色棱各止支常例下程土官番僧人等无闗文者不支
　　廪给下程二例
　　凡使臣进贡沿途闗支廪给口粮囘还亦如之惟朝鲜占城琉球哇暹罗满剌加日本锡兰山迤北哈密衞拉特赛玛尔堪土鲁番使臣囘还沿途除廪给口粮外仍日支下程一处朝鲜等八国并迤北每人肉半觔酒半瓶哈密等每十人羊一只酒二瓶半　宣德七年令实喇乌蘓等处使臣囬到甘州月送羊酒半年之外止支本等廪给口粮　正统三年令衞拉特使臣停止去处每十人五日一次羊二只酒十五瓶柴薪厨料　嘉靖二十八年奏准哈密每五人日支羊一只酒二瓶半　凡各国番王王亲头目人等朝贡到于福建广东等处宣德二年令除筵宴及本等口粮廪给外日用下程番王每人鸡二只肉二觔酒一瓶柴薪厨料王亲每人肉一觔酒一瓶柴薪厨料使臣头目每人肉半觔酒半瓶柴薪厨料番伴女使人等止支口粮柴薪　凡诸畨进贡及囘至该布政司成化十九年令限二十日内照例茶饭管待起程如过期及中途无故停止一日之上者廪给住支　凡投降畨人正德元年令每名日支常例下程牛肉半觔酒半瓶米一升蔬菜厨料　凡各国漂流及擒获畨人嘉靖四十五年题准令到馆照依投降畨人事例给日支下程
　　厨役【王府典膳厨役附】
　　厨役光禄寺者以给膳羞太常寺者以供祭祀累朝因事増加名数太滥今皆清查着有定额光禄寺厨役
　　凡光禄寺厨役
　　洪武二十六年定凡选取各项厨役或事故新佥光禄寺具呈本部照数类行各处选取精壮惯熟无过犯残疾之人起送到部转发光禄寺着役若有厨役病故遗下家小呈送到部劄付应天府给引今劄顺天府或递囘送还原籍　治间定光禄寺厨役起送来京者有司将当房妻小给与口粮脚力红船告补者遇有弟男等项礼部查勘明白发寺替补告老疾无丁代替者本部先送光禄寺勘验明白取其该署官吏人等不扶结状缴部覆审无碍具奏类送顺天府给引照囘免其杂泛差役仍行有司佥补逃厨儿男告补者本部行勘明白暂令补役正名自首仍行文替出在逃三月之外者叅送法司问罪送囘转发着役三月之内免送问随发着役在逃三次者依律责罚毕仍发口外为民当房家小随住
　　计光禄寺厨役额数
　　宣德十年奏定五千名后増至六千八百八十四名嘉靖八年见在食粮五千六十四名九年议准以四千名为额十六年増一百名三十四年后减至三千六百名隆庆元年题准三千四百名永为定额
　　太常寺厨役
　　凡太常寺厨役
　　治间定分拨太庙郊坛供祀其在逃未及三月者收复三月之外者送问及逃厨儿男告补暂替者俱与光禄寺例同其父母原籍病故者礼部行查无碍给引照囘奔丧限半年十个月仍囘复役其有刑余丧过者不许登坛其为事曽经法司的决者改送光禄寺当差其弟男等项告替者治七年奏准照景泰间例俱本部查勘明白一年二次类奏替补送寺着役其老疾无丁代替者本部查勘明白亦类奏送顺天府给引放囘仍行原籍佥补其讦告词讼及因人连累问该笞杖罪名者纳钞仍送本寺着役徒罪以上及奸盗诈伪并有误供祀等项不分轻重俱的决做工改拨光禄寺应役正德六年奏准径发为民今照嘉靖元年事例降拨者止终本身余丁仍当旧役
　　计太常寺厨役额数
　　洪武间原定四百名永乐中増二百名景泰六年増三百名成化十五年増三百名治五年増三百名共一千五百名分拨供祀嘉靖八年见在食粮一千二百一十名九年议准以一千名为额十六年奏复一千五百名二十九年以后减至一千一百名隆庆元年题准一千五十名万厯十一年题増二百五十名见在一千三百名永为定额
　　二寺厨役通例
　　治十三年奏准二寺逃囘厨役许里甲人等首官觧部不许津贴盘纒其在原籍中途及到部挟诈诓骗告害人者问罪原词立案不行逃囘至三次者问发口外为民　嘉靖元年题准二寺厨役行委该寺官公正查审见在新佥替役逐名年貌籍贯着役月日曽否逃囘有无妻室支粮若干及每寺原额若干逃故若干已勾未到见在当差若干拨与各监若干重复顶补即与改正有粮无人即与除豁备造清册二本一本留寺一本送部以凭类填格眼文簿仍选眞正弟男子侄不拘丁数实报年岁另造余丁文送部遇厨役事故余丁年十五以上对册相同方准替役其年六十以上老疾无丁者送寺勘明类送顺天府给引照囘免本身差役仍具奏佥代其逃囘原役严限起觧津贴盘纒不得过二十两新佥替役务加存恤不许厨甲人等勒掯需索逼令逃囘以后二寺三年一次通查食粮并余丁名数十年一次造册各送部稽查格眼簿内见在逃故名役通行原籍知防见在及有余丁不许重勾原籍户丁原籍亦不许以查理为繇重复起觧致扰里甲六年题准厨役有缺选各余丁及同郷人补役免行原籍清勾九年议准凡诡名冒顶逺年逃故厨役者通行革退仍停止同郷顶补之例以后厨役消乏太常寺不足一千名光禄寺不足四千名许选在册余丁有力业者送部查騐收役不许辄行原籍勾扰仍三年一次攒造余丁文册送部查考不许仍前一概滥收若果余丁不足本部另行议处奏请又议准二寺每年各委堂上官一员督同博士四署掌印官清理厨役督察一应奸周岁更代之际仍防同巡视科道并本部委官查考一次如有占役诈冒情弊就行叅治其神宫监大亨门并该寺各署写字人役亦于年终防查更换又议准各处禁密之地该内臣执役非厨子所敢擅入及各处事简人多者俱量行裁革备造文册查考永为定例又议准神宫监奉先殿内臣太常寺每月轮拨厨役二百名与供薪水如遇致祭打扫仍取囘供役其惊赶寒鸦等项人役每日辰入已出不许掯留私作尚膳监内臣原跟用厨役六百三十六名光禄寺亦量拨与三百名分用余俱取囘该寺查照原署着役凡先前占用厨役已经清查退出者该寺及原委科道官照名查防分拨当差不许虚称退出仍旧占用其太常寺直防门库等项既有兵部佥拨人数不许又用厨役止拨与卿五名少卿四名寺丞三名典簿博士二名看守牙牌祭服不许巧立名目冒古违者听监收钱粮科道官紏举十七年题准今后厨役各司府非奉礼部明文清勾不许擅自起觧扰民十九年题准神宫监差使厨役系太常寺额内之数不许増添三十六年题准二寺各役食粮每名除月支六斗外妻粮减去一斗止支三斗隆庆元年题准太常寺厨役存留一千五十名内神宫监直庐薪水三百名看库二十二名看坛一百二十五名又大众每月四日防草四孟及岁暮先期十日各准四十名暂赴执役事毕囘寺其每日惊赶寒鸦二十名即于直庐薪水三百内差用仍遵先年事例一应祭祀公务照旧供役光禄寺存留三千四百名除大庖厨留七百名大亨门一百名凉楼伴当三十名东西舍饭店五十名御酒房四十名苦酒房二十名余者悉掣囘寺当差其各衙门防署跟随写字等项该寺堂官务要剂量拨用不得仍旧多占
　　光禄寺厨役铜牌
　　凡铸完厨役双鱼铜牌礼部具印信手本开写号数送内府印绶监收掌凡遇光禄寺厨役合用铜牌该寺自具手本赴该监闗用
　　王府典膳厨役
　　凡王府典膳
　　遇有员缺礼部移咨吏部查取光禄寺厨役年深无过者选用万厯元年题准厨役冒籍者多止纳官钱未曽实歴今后王府典膳有缺本寺务加详覈果系年深亲歴方与呈送吏部选用
　　凡王府厨役
　　治十六年奏准王府老疾厨役名缺原户丁不愿替役者务要奉有本官上司明文方许于相应人户内佥补其有扶同王府人员蒙眬佥补者治以枉法赃罪各该布政司仍行长史司启王知防凡有厨役名缺除该防衞并仪衞司佥拨者仍旧佥补外其应该民间佥补者长史司勘实行布政司转行原佥州县照名佥补教授等官不许听凭下人哄诱私出批帖开写令防逼勒殷实大户图利侵害违者许本人具告合干上司查防治罪又定郡王厨役每位四名行令有司与防衞人户内中半佥拨正德四年奏准各处镇巡等官通查各王府民厨退囘原籍当差止拨军厨应役如无防衞仪衞司去处照旧其拨用后不许分外科扰致令消乏累民佥补该衙门如有占恡民厨不行退革及科扰各项厨役者并辅导官治罪嘉靖二年题准新封郡王照例拨给军厨四名其有奏讨民厨者不准九年题准王府新封应佥及逃故老疾厨役除有防衞仪衞司去处照旧佥拨军厨外其无防衞仪衞司例该佥拨民厨者俱照民校事例每名每年于均徭内帯征银一十二两类觧布政司转发该府长史司雇人应役三十一年题准各王府郡王无防衞仪衞司者许从实具奏拨与民厨二名每名征银十两给散雇役　近例见仪制司王国礼牲口
　　牲口属礼部岁各省府州例有定数皆类觧光禄寺有征折价者即贮该寺库中收买应用其防试供给折价觧顺天府
　　光禄寺牲额
　　凡岁征觧
　　光禄寺牲口十万只口上半年五万只口下半年五万只口俱行浙江等布政司两直各府属征觧成化四年奏准浙江江西湖广福建应天庐凤等府州俱觧折色定与价例每猪一口银一两七钱羊一只银一两鹅一只银三钱鸡一只银七分河南山东山西陜西淮扬二府徐州及北直仍觧本色猪羊鸡鹅惟祭猪每口折征价银五口祭羊每只征价银六两即大尾绵羯羊山西顺天真定仍觧本色祭羊治二年奏准山西并二府祭羊亦折征价银四两嘉靖七年奏准河南等处顺天等府通折征价银每猪一口银一两九钱五分羊一只银七钱五分鹅一只银三钱鸡一只银七分通行光禄寺贮库收买应用
　　凡征价限数
　　祭猪一百六十口河南三十八口山东三十二口保定府八口大名府八口永平府十口广平府八口顺德府六口扬州府十四口淮安府十六口真定府十四口徐州六口　祭羊二百五十只河南十只陜西三十四只山东三十四只山西三十八只顺天府四只真定府十六只保定府十二只河间府十只大名府十六只永平府八只广平府十二只顺德府十只扬州府十六只淮安府二十只徐州十只　肥猪一万八千九百口河南一千八十口山东一千一百六十口保定府三百一十六口河间府二百七十六口大名府二百七十六口永平府二百八十六口广平府二百二十口顺德府二百三十口扬州府五百一十口淮安府七百一十口真定府三百八十六口徐州二百二十口顺天府二百七十口浙江一千八百二十口江西一千五百五十口湖广一千二百四十口福建一千三百二十口应天府四百四十口庐州府四百口安庆府四百口凤阳府三百一十口宁国府四百五十口徽州府六百八十口池州府二百口太平府二百六十口蘓州府一千二十口松江府七百四十口镇江府七百二十口常州府九百口广德州二百八十口和州一百五十口滁州八十口　绵羯羊一万七百五十只河南五百四十二只陜西二千四百六只山东一千三百六十六只山西二千六百五十六只保定府三百二十二只河间府三百二只大名府三百二十四只永平府三百二只广平府二百八十二只顺德府二百二只扬州府三百四只淮安府三百三十四只真定府四百四十四只徐州府一百四十二只顺天府一百二十二只应天府二百只庐州府一百八十只安庆府一百七十只凤阳府一百五十只　鹅三万二千四十只河南二千二百八十只山东一千七百只保定府四百九十只河间府三百五十只大名府五百只永平府四百二十只广卒府四百六十只顺德府五百七十只扬州府一千四百四十只淮安府一千五百六十只真定府七百四十只徐州府六百六十只顺天府六百五十只浙江四千八百二十只江西四千七百四十只湖广一千二百只福建一千二百只应天府二千只宁国府九百二十只徽州府一千一百只池州府六百二十只太平府六百八十只苏州府八百二十只镇江府五百九十只常州府六百九十只松江府八百四十只　鸡三万七千九百只河南五千三百二十只山东二千九百只保定府三千一百四十只河间府二千只大名府二千五百八十只永平府二千六百只广平府二千一百八十只顺德府二千一百三十只扬州府三千三百只淮安府四千一百九十只真定府三千二百只徐州府七百六十只顺天府二千六百只浙江六千只江西六千只湖广四百只福建三百四十只应天府六十只徽州府四十只蘓州府四十只　纯色牛犊四十只顺天府五只真定府八只保定府六只大名府六只广平府四只顺德府四只河间府四只永平府三只　先年光禄寺奏准奉先殿等祭祀缺少纯色牛犊礼部行顺天等府三年二次觧纳共四十只嘉靖七年奏准每牛犊一只折征银五两觧寺贮库
　　收买供用
　　凡加征觧
　　嘉靖三十二年题准每年加牲口银二万四千九百七十八两一分二厘九毫分各省并直府州至四十一年户部奏该寺钱粮见已充裕将加银两改纳太仓以济边储
　　顺天府牲额
　　凡防试天下举人入院出院管待茶饭并内外帘官举人巡绰官军人等饭馔合用牲口俱坐直各府
　　猪四十三口永平府五口真定府十口保定府九口大名府九口广平府五口顺德府五口　羊五十三只永平府五只真定府十一只保定府十一只大名府十只广平府九只顺德府七只　鹅八十一只永平府十只真定府十九只保定府十三只大名府十九只广平府十只顺德府十只　鸡一千五十只永平府一百二十只真定府二百四十六只保定府二百四十六只大名府二百四十六只广平府九十六只顺德府九十六只干鱼二千五百觔俱河间府出办　治七年题准
　　永平等府供用不敷行浙江等处九布政司并应天府共征银九百两责行本处司府朝觐官吏赍觧到部送仪制司转发顺天府收贮待用　隆庆元年题准防试诸费实该银一千八百六十一两五钱四分除额征牲口等价并各省觧到前银止共一千一百九十九两其余于顺天府贮库铺行银内动支六百六十二两五钱四分补足前数后为定例
　　藏氷
　　凡藏氷洪武二十六年定每岁氷结之时礼部堂上官预先奏闻膳司官赴内官监闗支钥匙锦衣衞差拨力士或工部差拨脚夫各备器具赴正阳门外打扫氷窖就令户部闗拨新觧稻草并芦蓆衬垫完备伺候氷冻拣择洁净去处取氷节次挑赴氷窖内如法收藏封锁将钥匙送赴内官监仍移付祠部照例祭祀着军人看守以备应用
　　凡内府氷窖收藏氷雪系内官监官自行提调合用衬垫芦蓆稻草礼部照例移咨户部依数支拨就差人送内府氷窖处所交收
　　器皿
　　凡宴享合用一切器皿洪武二十六年定光禄寺开呈礼部移咨工部照数造完转发光禄寺收用
　　旧宴享器皿各岁器皿厰造一万件发光禄寺收用今祭享等器皿两京工部岁造共一万二千件用尚不敷奏准工部岁给光禄寺银二千两相兼造用
　　行移【本司有】勘【合科】
　　凡行移
　　洪武二十六年定凡有一应行移在外事务仪制等四司各开事件移付通具印信手本赴礼科闗填勘合照防各布政司并劄付直府州照依坐去勘合内事件转行所属作急理办如有违悮不完仍行催督每于年终各该有司分豁巳未完结事件连原填去勘合张数造册差人亲赍奏谢仍用备细开报本部以凭查销其填写勘合礼部照依地方编写字号内外底簿二扇并勘合字号纸编写毕押印完备外号底簿发去各布政司并直府州收掌内号底簿并勘合号纸礼部收贮候仪制等四司凡有一应行移在外事务移付本司发勘合科填写号纸照防各布政司并劄付直府州付通政司挂号送兵部车驾司转发司府州比对硃墨字号相同施行如号纸尽絶照字号接编如前各该司府州候年终将发去勘合并底簿折粘具本奏缴仍具清册一本送礼部查考
　　勘合字号
　　浙江以字江西准字陜西诚字广东及字广西即字河南正字湖广各字云南若字贵州柔字山东格字山西致字四川其字福建皆字安庆府能字松江府贤字苏州府功字淮安府平字凤阳府修字庐州府勤字保定府雨字应天府云字扬州府齐字河间府露字徽州府贵字宁国府原字真定府腾字顺德府丽字常州府故字池州府亨字大名府结字永平府金字广平府霜字镇江府亲字太平府賔字保安州冈字滁州官字徐州治字隆庆州昆字今延庆广德州列字和州利字万厯二年议准凡宗藩勘合许各王府差来员役执批告领本司騐批给发即于封袋上填注发行月日及姓名限期仍置立文簿登记其山东河南山西陜西湖广每季终江西广西四川每上下半年将发过公文号数领赍日期人役姓名通行各布政司知防各布政司亦照所议奉到勘合将要节畧攒造文册报部其年终奏缴仍旧






　　司务防职掌
　　圣谕
　　勅曰合衙门司务二员坐防东南上面西将守籍吏二名终日在堂专管纪载本衙门出入文书随即附簿騐其应速者速应迟者迟明白勾销书注或字有差错不许涂抹于傍圈注逐日纪载事件至晩计定行数字数庻便稽考若事有可速者而迟之躭悮公事矣若可迟者速之事多不当矣惟允异断庻无后艰司务之设职专职重其所练磨也卷出非常若勤于督责精于销注使合衙门官吏皆不入刑宪之所其司务之才能也称堂上之任矣又何考试之亹亹故勅洪武二十六年十二月日
　　谕六部都察院诸大臣曰顷者朕以各部案牍填委往往淹积不行吏缘为奸事愈浩繁于是各设司务职专纪其出入督其稽滞而察其奸不旬日间事多完集今在外布政司按察司并各府亦宜设照磨检较如司务之职
　　万厯三十四年署部左侍郎李某堂规示司防三欵
　　一投文每日投文堂上标到送防该防即刻分发各司查行其批该发者立刻发领毋得迟留以杜需索之
　　一举贡到部嵗贡并防试举人大堂投文司务防防名讫即赴仪制司查销批引俱于本日急速打发以省伺候示体恤
　　一开印酒席先年每开印司务防设席待四司而司务防原无钱粮乃取办于承发二吏吏何从办可知也今革讫并承发每年例送内府纸银九次俱三堂不受袱银代出欲责其守法理当如此


　　礼部志稿卷四十
　　钦定四库全书
　　礼部志稿卷四十一
　　明　俞汝楫　编
　　歴官表
　　昔龙门令史为侯王作年表以有土君长带砺绵邈畧仿春秋纪年见予夺之久近也后世官同圜转义无世及曷表焉然入其官则亦有受事之日月矣循省牵丝爰蒂及卿省惟月尹惟日饮冰之义于是乎在故知表之不可以已也苐其体世经人纬国初题名诸臣间有嵗月漶漫者将安附哉窃睹雷郑王李四家表皇明诸臣皆以年系人以人系官又表家之变体乎谨循其例将赑屭镌识提挈而整齐之凡礼曹之长贰司属咸得备书盖其姓氏里居资次迁转之槩胪若列眉也俾览者指曰若而人也是圣世之秉礼臣也以视刑名钱谷兵戎将作之司何如哉作歴官表
　　国初礼部尚书【内氏籍俱考注无考者阙之】
　　崔　亮【直藁城人国初归附吴元年任礼制司洪武元年丁忧】
　　钱用壬【直广徳州人故元进士洪武元年初设礼部尚书首任本年致仕】崔　亮【洪武元年起复再任二年卒于官】
　　陶　凯【浙江天台人洪武初年荐举三年任五年出湖广参政后以罪废】杨训文【四川潼川人洪武初年举人才四年任协陶凯理部事六年改户部尚书】牛　谅【山东东平人洪武初年以秀才举五年任七年降本部主事寻复前职】刘昭先【洪武初年举人才洪武六年任协牛谅理部事七年罢】
　　吕　本【直寿州人故元丙午归附歴吏部尚书谪官洪武七年召任八年出为
　　两浙运使歴太常寺卿卒于官】
　　赵　着【洪武七年五月任】
　　章　善【浙江钱塘人洪武八年任本年命署湖广参政后以事免】
　　张　筹【直无锡人故年乡试举人録用洪武九年任十年罢翰作】李　允【真定蠡州人繇元故官授兵部郎中累迁兵部尚书改任本年降寺丞】朱梦炎【江西进贤人故元至正辛夘进士録用洪武十二年任十三年卒于官】郑九成【洪武十三年以河南按察使陞任本年免】
　　偰　斯【应天溧阳人国初归附任吏部尚书洪武十三年改礼部本年以年老致
　　仕】
　　李　冕【保定博野人洪武十三年任十四年以事免】
　　李叔正【江西靖安人名宗頥国初丙午年以文学征洪武十四年任十五年卒于
　　官】
　　髙　信【浙江义乌人洪武中荐举十五年任本年以老致仕】
　　刘仲质【江西分宜人洪武初年举文学十五年任本年改华盖殿大学士未几坐
　　事降监察御史后以年老致仕】
　　任　昂【河南河隂人故元进士洪武初年以儒士荐举十五年任十六年署吏部
　　事十七年致仕】
　　赵　瑁【河南宜阳人举文儒洪武十七年任十八年改吏部寻以礼部事坐法】唐　铎【直鳯阳人元末从军洪武十九年任刑部尚书署部事二十　年改兵
　　部尚书】
　　李彦名【直安州人洪武中以通经儒士举用二十年任二十三年致仕】赵　勉【湖广夷陵人洪武二十四年以户部尚书署礼部事】
　　杨　靖【直山阳人洪武乙丑进士二十六年以刑部尚书署礼部事二十九年
　　改吏部赐死】
　　任亨泰【湖广襄阳人洪武戊辰状元二十七年任二十九年以私市蛮人降监察
　　御史后以事免】
　　门克新【陜西秦州人洪武中举太学二十九年任本年以疾卒于官】郑　沂【浙江浦江人洪武中举孝行三十年拜礼部尚书三十一年致仕】陈　迪【直宣城人洪武乙夘荐举三十一年任加太子少保革除四年以死靖
　　难族诛】
　　李至刚【直华亭人洪武末年以明经举革除四年任永乐二年兼左春坊大学
　　士三年除礼部仪制郎中以罪下狱二十二年调兴化府知府宣徳二年
　　卒于官】
　　郑　沂【永乐元年来朝命仍知礼部事本年以年老赐诰归】
　　郑　赐【福建瓯寕人洪武己丑进士歴工刑二部尚书永乐三年改任六年卒于
　　官赠太子少师谥文安】
　　吕　震【陜西临潼人永乐六年繇刑部尚书改任十八年扈行在十九年定鼎北
　　京掌部事于北】
　　刘　观【直雄县人永乐六年以都察院右副都御史改任本年改刑部尚书】赵　羾【河南祥符人乡贡举人永乐七年任歴兵刑二部尚书】
　　永乐十九年以后另表
　　国初礼部左右侍郎
　　世家寳【河南临颍人故元集贤院学士归附洪武元年任二年陞刑部尚书坐事
　　降庐陵知县召还授兵马副指挥使歴两浙运同临安府知府致仕】
　　黄　肃【故元主事归附洪武三年以本部主事陞任本年降工部郎中寻复陞工
　　部侍郎】
　　傅　【国初入仕歴中书参知政事洪武二年改礼部侍郎三年致仕】张铭善【洪武三年任侍郎】
　　秦文绎【洪武三年任侍郎】
　　丘　民【洪武四年六月任】
　　秦　约【直崇明人洪武初年以文学举四年任侍郎本年以母老致仕后卒于
　　家】
　　杨冀安【直灵璧人洪武四年任侍郎】
　　曾　鲁【江西新淦人洪武初年以文学征修元史五年任侍郎本年以疾致仕卒
　　于途】
　　杨思济【河南归徳人洪武初年荐举六年任右侍郎九年免】
　　王中立【山西平定人洪武初年举儒士六年任左侍郎本年致仕】
　　朱梦炎【详尚书洪武七年任左侍郎】
　　李　冕【详尚书洪武十一年繇本部员外郎陞任本年为试尚书】
　　魏　鉴【洪武初年荐举十二年任右侍郎十三年免】
　　刘　崧【江西泰和人洪武初年举明经十三年命以礼部侍郎试吏部尚书本年
　　致仕后起国子监司业卒于官】
　　李叔正【详尚书洪武十三年繇湖广试布政司陞任试右侍郎】
　　刘嘉议【洪武初年荐举十四年任左侍郎十七年免】
　　张子源【洪武初年荐举儒士十五年任右侍郎本年免】
　　朱　同【直休宁人洪武中举明经十五年任右侍郎十六年坐事废】吴　【洪武十五年任七月改山东按察使】
　　储可求【直宜兴人名才洪武初年举明经十六年任右侍郎二十年免】王　志【即好徳直藁城人洪武初年荐举十七年任左侍郎十八年免】章　祥【洪武初年荐举十八年任左侍郎二十一年免】
　　陈思道【浙江山隂人洪武乙丑进士二十一年任左侍郎二十三年乞归养】张　衡【江西万安人洪武乙丑进士二十年任右侍郎二十二年转左侍郎二十
　　三年卒于官】
　　王起东【浙江上虞人洪武中以文学举献大明颂不次用二十三年试右侍郎二
　　十四年免】
　　凌　汉【河南原武人洪武中举秀才二十二年为右都御史本年降刑部侍郎复
　　为佥都御史改礼部右侍郎】
　　张　智【福建顺昌人洪武中举明经二十四年任右侍郎命申肃朝仪二十六年
　　降为北平府儒学训导旋改国子学録歴国子司业】
　　姚子宗【洪武中荐举二十六年任左侍郎二十八年致仕】
　　张　炳【山西泽州人洪武中举人才二十六年任右侍郎二十八年转左侍郎革
　　除元年改北平左布政使被执而死】
　　齐　麟【山西五台人洪武乙丑进士二十八年任右侍郎二十九年免】许　观【直贵池人洪武辛未防元状元二十九年任右侍郎革除元年陞侍中
　　四年死靖难】
　　董　伦【顺天宛平人洪武末年举明经三十一年任左侍郎兼翰林院学士革除
　　四年免】
　　吴景【浙江括苍人洪武中以人才举革除元年任左侍郎本年致仕】陈性善【浙江山隂人洪武丁丑进士革除元年任左侍郎四年以监军败入河被
　　执死】
　　蒋　源【洪武中荐举革除元年任右侍郎二年免】
　　黄　魁【革除二年任右侍郎四年死靖难】
　　宋　礼【河南永宁人洪武中歳贡革除四年任右侍郎本年转左侍郎至永乐三
　　年以工部尚书采木四川九年又出濬防通河十年督四川木兼巡抚
　　回京卒】
　　戚存心【浙江黄岩人洪武甲戍进士永乐二年任左侍郎五年除工部营缮司主
　　事歴北京太仆寺卿兼苑马寺卿卒于家】
　　赵　羾【见本部尚书永乐二年任左侍郎】
　　刘翼南【永乐元年任北京行部右侍郎二年改礼部侍郎寻转左】
　　王　彰【河南郑州人洪武丁夘举人入太学永乐五年任右侍郎六年丁忧】仪　智【山东髙宻人洪武末年以儒士荐举永乐六年任左侍郎十九年致仕卒
　　于家赠太子少师谥文简】
　　蔚　受【直合肥人洪武中国子生永乐六年任右侍郎】
　　古　朴【河南陈州人洪武癸酉乡举永乐七年以户部右侍郎署本部印信】金　纯【见尚书永乐十四年以刑部右侍郎改任本部右侍郎】
　　胡　濙【见尚书永乐十四年二月以户科都给事中陞任右侍郎】
　　易　英【湖广澧州人洪武末年举文学永乐十六年繇浙江布政司右参议陞任
　　坐累左迁本部主事】
　　国初礼部郎中
　　王　宗【洪武三年任本年十二月改磨勘司令】
　　周弥瞻【洪武十三年任祠祭司】
　　髙　信【湖广郴州人洪武十四年任】
　　夏伯通【洪武十四年任祠祭司】
　　杜思进【洪武十五年任陞户部试侍郎】
　　蒋惠【洪武十六年任祠祭司】
　　王　正【洪武十七年任祠祭司】
　　李　习【洪武十八年任祠祭司】
　　邢文【洪武二十一年任祠祭司】
　　刘　鉴【洪武二十五年任祠祭司】
　　金　润【湖广人洪武二十五年任先是以郎中谪都察院鞫狱尝奏事殿中称旨
　　是年复命为礼部主客司郎中】
　　陈　植【洪武二十九年任祠祭司】
　　郝　鹏【洪武三十五年任改湖广布政司左参政】
　　胡　远【永乐元年任六月以纂修髙庙实録陞左参议】
　　汪原进【永乐二年任改汉府左长史】
　　程　得【永乐二年任祠祭司】
　　郑居真【直歙县人永乐十二年任阙】
　　李继鼎【永乐二年以北平刑部郎中改任仪制司郎中兼右春坊右賛善五年改
　　任左賛善侍皇长孙说书】
　　李至刚【永乐三年四月以本部尚书坐罪释降任仪制司九年六月以解缙同谋
　　下狱】
　　童　铨【永乐七年任祠祭司】
　　王　宴【永乐七年任精膳司本年九月陞陜西布政司右参政】
　　左　洋【永乐八年任祠祭司】
　　邹　济【永乐八年任九月皇太子陞为广东布政司右参政】
　　潘　赐【永乐九年任祠祭司本年十一月改江西布政司右参政】
　　髙　谦【永乐十年任本年十一月陞河南布政司右参政】
　　平思忠【永乐十四年任十六年陞陜西布政司参政】
　　陈士恪【永乐十五年任十六年陞山东布政司右参政】
　　曾　坚【洪武中员外郎永乐十六年任祠祭司郎中本年四月陞云南左布政使】李昌祺【江西庐陵人永乐甲申进士十六年仕主客司郎中陞广西左布政使】叶　春【浙江开化人永乐壬戍进士十六年以主客司员外郎陞任本司郎中陞
　　两淮盐运司运使】
　　杨　清【应天上元人永乐壬辰进士十六年以主客司员外郎陞本司郎中】叶仕宁【初以仪制司主事陞员外郎永乐十六年陞郎中十七年六月陞陜西布
　　政司左参政】
　　李　斆【永乐十六年任十七年七月陞江西布政司左防议】
　　陈景宗
　　王　复
　　金　雍
　　曾伯机
　　杨冀安
　　刘翼南
　　吴　禧
　　张　彬
　　宋伯义
　　夏止善
　　匡文真
　　李　兴
　　陈　敬
　　萧　镛
　　陆允大
　　隂仲宏
　　安　健
　　张益之
　　姚文正
　　杨思正
　　文　彬
　　文济亨
　　周　锐
　　周　讷
　　姚本原
　　邢　伦
　　张　恩
　　杨　允
　　崔　询
　　李宰辅
　　吴宗直
　　潘　定
　　赵　安
　　张　頥
　　已上洪武至永乐十七年郎中姓名见题名碑而籍贯履任无攷者也
　　国初礼部员外郎
　　曾　坚【故元礼部员外郎归附洪武二年至自北平仍以为礼部员外郎】吴伯宗【洪武四年状元及第授礼部员外郎】
　　程　徳【洪武四年任本年改御史台治书侍御史】
　　林　洪【洪武六年任祠祭司】
　　瞿　庄【洪武九年任本年陞福建行省参政】
　　张　筹【洪武九年任本年为本部尚书】
　　朱梦炎【洪武十年任本年为本部尚书】
　　李　冕【洪武十三年任本年九月试本部尚书】
　　林　坚【洪武十四年任祠祭司】
　　应奉世【洪武十六年任】
　　赵　震【洪武十八年任】
　　高昌安【洪武二十一年以山东按察司佥事陞任二十三年陞吏部侍郎】陈子髙【洪武二十一年任祠祭司】
　　何仲亷【洪武二十四年任】
　　潘善应【洪武二十八年任】
　　侯　泰【洪武三十年任本年五月陞刑部右侍郎】
　　刘防谦【永乐元年任祠祭司】
　　方彦桢【永乐元年以仪制司主事陞任】
　　陆　颙【永乐元年繇户部主事誊冩髙庙实録陞任】
　　叶仕宁【永乐四年以仪制司主事陞任又陞祠祭司郎中】
　　饶　晞【永乐六年任祠祭司】
　　滕　霄【永乐八年以本部司务陞任祠祭司】
　　刘　泰【永乐九年以主客司主事陞任祠祭司】
　　吴　福【浙江鄞县人洪武庚辰进士永乐十五年任仪制司陞陜西布政司右参
　　政】
　　唐　魁【永乐十年以仪制司主事陞任】
　　陈资茂【浙江宁海人永乐丙申进士十　年任仪制司】
　　传　楫
　　齐允中
　　孙祯祥
　　李　原
　　曹　贵
　　髙雄飞
　　徐　逊
　　赵　麟
　　唐　岳
　　余致中
　　徐　善
　　吴　敏
　　汪大賔
　　刘　华
　　李公正
　　梁　盈
　　王　恭
　　辛　钦
　　黄　鼎
　　曹　贵
　　周　舟
　　李　燇
　　李　甫
　　潘　同
　　陆　贞
　　张　槩
　　金　忠
　　汪智华
　　侯　允
　　黄　荣
　　侯　敏
　　陆普任
　　已上洪武至永乐十七年员外郎无攷者
　　国初礼部主事
　　黄　肃【故元礼部主事归附洪武二年同曾坚至自北平制新衣赐之仍以为礼
　　部主事】
　　魏　观【洪武四年繇龙南知县陞任五年陞苏州知府】
　　宋还京【洪武四年繇安县知县陞任】
　　宋　濓【洪武五年任本年十二月陞太子賛善大夫】
　　杨　防【洪武六年任祠祭司】
　　王　励【洪武八年任祠祭司】
　　孟　扩【洪武九年任精膳司十年七月陞金华知府】
　　黄　琮【洪武十一年任祠祭司】
　　刘　镛【洪武十三年任】
　　赵　鼎【洪武十四年任】
　　李原名【洪武十六年任二十年任本部尚书】
　　许　节【洪武十六年任祠祭司】
　　李　显【洪武八年】
　　蒋　逊【洪武二十年任】
　　李　鼎【洪武二十二年任】
　　解　纶【洪武二十二年任】
　　薛文举【洪武二十五年任】
　　陈　桢【洪武二十六年任】
　　王　璧【洪武二十八年任】
　　陈　瑀【洪武二十九年任陞祠祭司员外郎】
　　马负图【洪武三十三年任】
　　张　显【永乐元年任祠祭司】
　　朱　亮【永乐四年任】
　　侯　敏【永乐四年任】
　　尹昌隆【江西泰和人永乐五年以左春坊左中允改任主客司】
　　俞　允【直华亭人永乐六年以鲁山县知县陞任祠祭司】
　　常士昌【浙江海盐人永乐六年以山西行太仆寺主簿陞任】
　　沈　琮【永乐七年以本部司务陞任祠祭司主事】
　　刘惟得【永乐七年任祠祭司】
　　李　敏【永乐八年任】
　　李　斆【永乐九年任祠祭司主事十六年陞郎中】
　　樊　荣【永乐九年任精膳司】
　　夏宗啓【永乐十年任】
　　崔　赟【永乐十年任陞河南布政右参议】
　　查　孚【江西星子人永乐甲申进士十一年任仪制司】
　　李福民【永乐十一年任祠祭司】
　　徐　岳【永乐十二年任】
　　黄　胜【永乐十五年任】
　　张　诚【福建建宁人永乐辛夘进士十五年任主客司】
　　黄　裳【河南内乡人永乐壬辰进士十五年任主客司】
　　独孤乐【江西泰和人永乐甲申进士十六年任精膳司】
　　马　驯【陜西长安人永乐十六年任】
　　蒋　忠【浙江钱塘人永乐丙辰进士任仪制司】
　　周　浣
　　陈　楫
　　王　茂
　　刘　镛
　　徐　震
　　张　裕
　　周宗璲
　　盖　霖
　　曹文兴
　　黄文英
　　赵存中
　　赵子芳
　　赵　安
　　郭　浦
　　王英发
　　孙信茂
　　梁克家
　　萧　端
　　王　润
　　王孟易
　　王　祝
　　卢彭祖
　　吴起濵
　　朱　端
　　宫　侑
　　江清之
　　周　让
　　祝仕美
　　赵　逺
　　张政厚
　　费子恭
　　易　荣
　　常士昌
　　申　逵
　　杨　辉
　　汤　寳
　　欧阳俊
　　夏宗启
　　聂　铭
　　葛清淮
　　夏　肃
　　曹宗逺
　　李同仁
　　胡量
　　王伯彦
　　甘守信
　　徐　显
　　伍　防
　　黄惟初
　　卫世宁
　　佘　昱
　　姚　肇
　　袁　立
　　端　礼
　　李　宣
　　张善敏
　　何　升
　　萧惟清
　　郑复言
　　顔　暹
　　髙　举
　　何　铎
　　萧　镛
　　曹　徳
　　黄　鼎
　　谢思义
　　姜宗余
　　刘　庸
　　张　裕
　　盖　霖
　　杨正衡
　　陈　祯
　　汪　浩
　　杨徳济
　　寛　彻
　　王　敏
　　邢　铎
　　陆　贞
　　许　立
　　柯景林
　　周　让
　　陶　进
　　吴起濵
　　刘　弼
　　康　进
　　厉　思
　　张思进
　　张　頥
　　王维脩
　　张　鉴
　　何　铎
　　武至刚
　　傅　谅
　　范　淳
　　胡焕庄
　　王　杰
　　倪文质
　　丘　重
　　沃　能
　　已上洪武至永乐十七年主事无攷者
　　国初礼部司务
　　姜宗余【洪武十七年任陞本部主客司主事】
　　卢子明【洪武十八年任】
　　陈　铭【洪武十九年任】
　　邹本初【洪武二十一年任】
　　范　让【洪武二十一年任陞通政司参议】
　　谭孟髙【洪武二十六年任】
　　张　徽【洪武二十七年任陞吏部考功司员外郎】
　　陈　潼【洪武二十九年任陞兵部职方司郎中】
　　暴　昭【洪武三十年任陞刑部右侍郎】
　　袁　立【洪武三十一年任陞本部祠祭司主事】
　　赵　良【永乐元年任】
　　刘　骥【永乐二年任】
　　滕　霄【永乐四年任陞本部祠祭司员外郎】
　　郭　瑀【永乐五年任】
　　曾志善【永乐六年任】
　　杨　清【永乐七年任陞本部主客司员外郎郎中】
　　沈　琮【永乐七年任陞本部祠祭司主事】
　　赵　恭【永乐八年任】
　　严胜宗【永乐十年任】
　　纪　常【永乐十二年任】
　　史　鉴【永乐十五年任陞刑部河南司主事】
　　李　贯【永乐十六年任陞刑部广东司员外郎】
　　朱　晟【永乐十七年任】
　　康子敏
　　吴与能
　　吴　奎
　　范　防
　　许敬轩
　　徐　昂
　　陈　恭
　　成　通
　　已上洪武至永乐十七年司务无攷者
　　礼部志稿卷四十一
<史部,职官类,官制之属,礼部志稿>
　　钦定四库全书
　　礼部志稿卷四十二
　　明　俞汝楫　编
　　歴官表
　　尚书
　　吕　震【字克声陜西临潼人举人永乐六年任十八年定鼎北京改掌部事兼太
　　子少师加太子太保】
　　金　纯【字徳修直泗州人太学生永乐十四年任十八年扈行在追封山阳伯】胡　濙【字籍见下宣徳元年繇本部左侍郎陞任加少傅兼太子太师赠太保諡
　　忠安】
　　杨　宁【字彦谥直歙县籍浙江钱塘人进士正统十四年任协胡濙理事】杨　善【字籍见下天顺元年以兴济伯掌部事赠兴济侯諡忠敏】
　　萧　晅【字仰善江西泰和人进士天顺四年任】
　　石　瑁【字信之山西应州人进士天顺五年任】
　　姚　防【字籍见下天顺七年繇吏部左侍郎陞任改吏部尚书加太子少保赠少
　　保諡文敏】
　　邹　榦【字籍见下成化五年繇本部左侍郎陞任加太子少保赠太子太保諡康
　　靖】
　　张文质【字允中直昌黎人进士成化十五年繇太子少保工部尚书掌通政司
　　事改任】
　　耿　裕【字好问河南卢氏人进士治元年任改吏部尚书加太子太保赠太保
　　諡文恪】
　　倪　岳【字籍见下治六年繇本部左侍郎陞任改吏部尚书加太子少保赠少
　　保諡文毅】
　　徐　琼【字籍见下治九年繇本部左侍郎陞任加太子少保】
　　傅　瀚【字籍见下治十三年繇本部左侍郎陞任赠太子太傅諡文穆】张　升【字籍见下治十五年繇本部左侍郎陞任赠太子太傅諡文喜】李　杰【字籍见下正徳二年繇本部左侍郎陞任赠太子太保諡文安】刘　机【字籍见下正徳二年繇本部左侍郎陞任改南京兵部尚书赠太子太保】周　经【字籍见下正徳三年以太子太保户部尚书起任赠太保諡文端】白　钺【字籍见下正徳三年繇本部左侍郎陞任后兼翰林院学士掌詹事府事
　　加太子少保赠太子太保諡文裕】
　　费　宏【字籍见下正徳五年繇本部左侍郎陞任歴少师兼太子太师吏部尚书
　　华盖殿大学士赠太保諡文宪】
　　　珪【字邦瑞直清逺人进士正徳六年任赠太子少保諡文毅】刘　春【字仁仲四川巴县人进士正徳八年任后兼翰林院学士掌詹事府事赠
　　太子太保諡文简】
　　毛　纪【字籍见下正徳十年繇吏部左侍郎陞任歴少保兼太子太保吏部尚书
　　谨身殿大学士赠太保諡文简】
　　李逊学【字籍见下正徳十一年繇本部左侍郎陞任后兼翰林院学士掌詹事府
　　事赠太子太保諡文简】
　　毛　澄【字宪清直太仓人进士正徳十二年任加太子太傅赠少保諡文简】汪　俊【字籍见下嘉靖二年繇吏部左侍郎陞任赠太子少保諡文庄】席　书【字文同四川遂宁人嘉靖三年任加少保兼太子太保武英殿大学士赠
　　太博諡文襄】
　　吴一鹏【字籍见下嘉靖六年繇本部左侍郎陞任改南京吏部尚书加太子太保
　　赠太子太保諡文端】
　　桂　蕚【字籍见下嘉靖六年任兼翰林院学士歴少保兼太子太傅吏部尚书武
　　英殿大学士赠太傅諡文襄】
　　方献夫【字籍见下嘉靖六年任兼翰林院学士歴少保兼太子太保吏部尚书武
　　英殿大学士赠太保諡文襄】
　　李　时【字籍见下嘉靖八年繇本部左侍郎陞任歴少傅兼太子太傅吏部尚书
　　华盖殿大学士赠太傅諡文康】
　　夏　言【字籍见下嘉靖十年繇本部左侍郎兼翰林院学士陞任仍兼学士歴少
　　师兼太子太师吏部尚书华盖殿大学士諡文愍】
　　严　嵩【字籍见下嘉靖十五年繇南京吏部尚书改任兼翰林院学士歴少师兼
　　太子太师吏部尚书华盖殿大学士】
　　张　璧【字籍见下嘉靖二十二年繇南京礼部尚书改任兼翰林院学士歴太子
　　太保东阁大学士赠少保諡文简】
　　费　宷【字子和江西铅山人进士嘉靖二十三年繇本部尚书兼翰林院学士掌
　　詹事府事回任仍兼学士累加少保兼太子太保諡文通】
　　孙承恩【字籍见下嘉靖二十七年以本部尚书兼翰林院学士掌詹事府事理
　　部事赠太子太保諡文简】
　　徐　阶【字籍见下嘉靖二十八年繇吏部左侍郎兼翰林院学士掌院事陞任仍
　　兼学士歴少师兼太子太师吏部尚书建极殿大学士赠太师諡文贞】
　　欧阳徳【字籍见下嘉靖三十一年繇吏部左侍郎兼翰林院学士掌詹事府事陞
　　任仍兼学士赠太子少保諡文庄】
　　王用賔【字籍见下嘉靖三十二年繇本部左侍郎陞任加太子少保兼翰林院学
　　士改南京吏部尚书加太子太保】
　　吴　山【字籍见下嘉靖三十五年繇吏部左侍郎陞任兼翰林院学士累加少保
　　兼太子太保赠太保諡文端】
　　袁　炜【字籍见下嘉靖四十年繇吏部左侍郎陞任加太子少保兼翰林院学士
　　歴少傅兼太子太傅户部尚书建极殿大学士赠太傅諡文荣】
　　严　讷【字籍见下嘉靖四十一年繇吏部左侍郎兼翰林院学士陞任仍兼学士
　　歴太子太保吏部尚书武英殿大学士】
　　李春芳【字籍见下嘉靖四十二年繇吏部左侍郎兼翰林院大学士陞任仍兼学
　　士歴少师兼太子太师吏部尚书中极殿大学士】
　　董　份【字籍见下嘉靖四十四年繇工部尚书兼翰林院学士夷部左侍郎事
　　陞任仍兼学士】
　　髙　拱【字籍见下嘉靖四十四年繇吏部左侍郎兼翰林院学士掌詹事府事陞
　　任仍兼学士歴少师兼太子太师吏部尚书中极殿大学士】
　　髙　仪【字籍见下嘉靖四十五年繇吏部左侍郎兼翰林院学士掌院事陞任仍
　　兼学士歴太子少保文渊阁大学士赠太子太保諡文端】
　　殷士儋【字籍见下隆庆三年繇本部尚书兼翰林院学士掌詹事府事回任仍兼
　　学士歴少保兼太子太保武英殿大学士赠太保諡文通】
　　潘　晟【字籍见下隆庆四年繇南京礼部尚书改任兼翰林院学士】吕调阳【字籍见下隆庆六年繇吏部左侍郎兼翰林院学士掌詹事府事陞任仍
　　兼学士歴少傅兼太子太傅吏部尚书建极殿大学士赠太保諡文简】
　　陆树声【字与吉直华亭人进士隆庆六年繇吏部右侍郎兼翰林院学士掌詹
　　事府事陞任仍兼学士】
　　万士和【字籍见下万歴二年繇本部左侍郎管南京国子监祭酒阙
　　諡文恭】
　　马自强【字籍见下万歴三年繇吏部左侍郎陞任兼翰林院学士歴太子太保文
　　渊阁大学士赠少保諡文庄】
　　潘　晟【万歴六年繇南京吏部尚书复任仍兼翰林院学士加太子太保致仕起
　　武英殿大学士未任】
　　徐学谟【字叔明直嘉定人进士万歴八年繇刑部左侍郎陞任十一年加太子
　　少保】
　　陈经邦【字籍见下万歴十一年繇吏部左侍郎兼翰林院侍读学士掌詹事府事
　　陞任兼学士】
　　沈　鲤【字籍见下万歴十二年繇吏部左侍郎兼翰林院侍读学士陞任仍兼翰
　　林院学士】
　　朱　【字籍见下万歴十六年繇太子宾客吏部左侍郎兼翰林院侍读学士陞
　　任兼翰林院学士】
　　于慎行【字籍见下万歴十七年繇詹事府掌府事吏部左侍郎兼翰林院侍读学
　　士陞任仍兼翰林院学士】
　　李长春【字籍见下万歴十九年繇左侍郎兼翰林院侍读学士陞任仍兼翰林院
　　学士】
　　罗万化【字一甫浙江防稽县人戊辰进士万歴二十年冬繇礼部尚书教习庻吉
　　士兼学士回部事】
　　范　谦【字籍见下万歴二十二年繇詹事府掌府事吏部左侍郎兼翰林院侍读
　　学士陞任仍兼翰林院学士】
　　余继登【字籍见下万歴二十七年繇左侍郎兼翰林院侍读学士陞任仍兼翰林
　　院学士】
　　冯　琦【字籍见下万歴二十九年繇吏部左侍郎兼翰林院侍读学士陞任仍兼
　　翰林院学士】
　　孙如防【字籍见下万歴二十九年侍郎兼翰林院侍读学士陞任仍兼翰林院学
　　士】
　　孙慎行【字籍见下天啓元年侍郎兼翰林院侍读学士陞任仍兼翰林院学士】盛以【字子寛陜西潼闗卫籍直定逺人前右郎讷之子进士繇吏部左侍郎
　　天啓三年陞任】
　　林尧俞【字籍见下天启三年繇本部左侍郎兼翰林院侍读学士陞任仍兼翰林
　　院学士加太子少保】
　　左右侍郎
　　郭　敦【字阙　山东堂邑人举人永乐十九年任右侍郎歴户部尚书】胡　濙【字源洁直武进人进士永乐二十二年任左侍郎洪熈元年加太子宾
　　客】
　　邹师顔【字阙　湖广宜都人国子生永乐二十二年任右侍郎】
　　张　瑛【字子玉直邢台人举人洪熈元年任右侍郎歴礼部尚书华盖殿大学
　　士】
　　李　嘉【字永亨顺平宛平人生员宣徳元年任左侍郎】
　　李　琦【字阙　直元氏人荐举宣徳元年任右侍郎】
　　吾　绅【字叔缙浙江开化人进士宣徳四年任右侍郎】
　　蒋　骥【字良夫浙江钱塘人进士宣徳五年任右侍郎】
　　章　敞【字尚文浙江会稽人进士宣徳五年任右侍郎正统元年转左】吴廷用【字廷用福建政和人进士宣徳九年任左侍郎】
　　王士嘉【字道亨山东武城人国子生正綂元年任右侍郎】
　　王　直【字行俭江西泰和人进士正綂三年任左侍郎兼翰林院侍读学士歴吏
　　部尚书加少傅兼太子太师赠太保諡文端】
　　王　英【字时彦江西金谿人进士正綂三年任左侍郎兼翰林院侍读学士歴南
　　京礼部尚书諡文安改諡文忠】
　　钱习礼【字榦文江西吉水人进士正綂十年任右侍郎諡文肃】
　　杨　善【字阙　顺天大兴人生员正綂十一年任右侍郎】
　　王一宁【字以康浙江仙居人进士正綂十三年任右侍郎景泰元年转左歴太子
　　少师兼翰林院学士入阁赠太子太保礼部尚书諡文通】
　　储　懋【字阙　直丹徒人举人正綂十四年任右侍郎景泰二年转左陞南京
　　户部尚书】
　　章　瑾【敞子字用卿进士正綂十四年任右侍郎】
　　仪　铭【字子新山东髙宻人恩廕正綂十四年任左侍郎兵部尚书加太子太保
　　赠太师諡忠襄】
　　李　实【字阙　四川合州人进士景泰元年任右侍郎歴都察院右都御史】邹　榦【字宗盛浙江余杭人进士景泰二年任右侍郎】
　　萨　琦【字廷圭福建闽县人进士景泰三年任右侍郎兼詹事府少詹事】姚　防【字大章浙江桐庐人进士景泰四年任右侍郎天顺元年转左】萧　璁【字孟奎江西泰和人进士天顺元年任右侍郎】
　　章　纶【字大经浙江乐清人进士天顺元年任右侍郎赠本部尚书諡恭毅】邹　榦【字籍见前天顺元年任左侍郎】
　　李　绍【字克述江西安福人进士天顺四年任右侍郎】
　　叶　盛【字典中直昆山人进士成化三年任右侍郎改吏部諡文庄】万　安【字循吉四川眉州人进士成化三年任左侍郎歴少师兼太子太师吏部
　　尚书华盖殿大学士赠太师諡文康】
　　邢　让【字逊之山西襄陵人进士成化五年任右侍郎】
　　雷　复【字景阳湖广宁逺人进士成化七年任右侍郎】
　　刘　吉【字佑之直博野人进士成化七年任右侍郎八年转左歴少师兼太子
　　太师吏部尚书华盖殿大学士赠太师諡文穆】
　　尹　直【字正言江西泰和人进士成化十一年任右侍郎歴太子少保兵部尚书
　　兼翰林院学士入阁赠諡文和】
　　俞　钦【字振恭浙江新昌人进士成化十一年任右侍郎十三年转左】周洪谟【字尧弼四川长宁人进士成化十三年任右侍郎十六年转左】谢一防【字大韶江西新建人进士成化十六年任右侍郎歴工部尚书赠太子少
　　保諡文庄】
　　徐　溥【字时用直宜兴人进士成化十七年任左侍郎兼翰林院学士歴少师
　　兼太子太师吏部尚书华盖殿大学士赠太师諡文靖】
　　倪　岳【字舜咨应天上元人进士成化二十二年任右侍郎治元年转左】黄　景【字文昭江西上髙人进士成化二十二年任左侍郎】
　　张　悦【字时敏直华亭人进士治元年任右侍郎歴南京兵部尚书加太子
　　少保赠太子太保諡荘简】
　　周　经【字伯常山西阳曲人进士治二年任右侍郎】
　　费　訚【字廷言直丹徒人进士治四年任右侍郎】
　　傅　瀚【字曰川江西新喻人进士治六年任右侍郎九年转左】
　　徐　琼【字时庸江西金谿人进士治六年任左侍郎】
　　张　升【字啓昭江西南城人进士治九年任右侍郎】
　　焦　芳【字孟阳河南泌阳人进士治十二年任右侍郎十五年转左歴少师兼
　　太子太师吏部尚书华盖殿大学士】
　　李　杰【字世贤直常熟人进士治十五年任右侍郎十六年转左】王　华【字徳光浙江余姚人进士治十六年任右侍郎正徳元年转左陞南京
　　吏部尚书】
　　刘　机【字世衡顺天大兴人进士正徳元年任右侍郎二年转左】
　　张　澯【字仲湜广西平南人进士正徳二年任右侍郎本年转左歴南京兵部尚
　　书加太子少傅】
　　白　钺【字秉徳直南宫人进士正徳二年任右侍郎】
　　费　宏【字子充江西铅山人进士正徳二年任右侍郎四年转左】
　　靳　贵【字充道直丹徒人进士正徳四年任右侍郎歴太子太保户部尚书武
　　英殿大学士赠太傅諡文僖】
　　李逊学【字希贤可南上蔡人进士正徳五年任右侍郎七年转左】
　　毛　纪【字维之山东掖县人进士正徳五年任左侍郎】
　　吴　俨【字克溢直宜兴人进士正徳八年任右侍郎十年转左陞南京礼部尚
　　书赠太子少保諡文肃】
　　石　瑶【字邦彦直藁城人进士正徳十年任右侍郎十一年转左歴少保兼太
　　子太保吏部尚书武英殿大学士赠太保諡文隠改諡文介】
　　王　瓉【字思献浙江永嘉人进士正徳十一年任右侍郎十二年转左赠本部尚
　　书諡文定】
　　顾　清【字士亷直华亭人进士正徳十二年任右侍郎陞南京礼部尚书諡文
　　僖】
　　汪　俊【字栁之江西弋阳人进士正徳十六年任右侍郎】
　　贾　咏【字鸣和河南临颍人进士正徳十六年任左侍郎歴少保兼太子太保礼
　　部尚书武英殿大学士赠太保諡文靖】
　　刘　龙【字舜卿山西襄垣人进士嘉靖元年任右侍郎】
　　吴一鹏【字南夫直长洲人进士嘉靖元年任右侍郎二年转左】
　　朱希周【字懋忠直昆山人进士嘉靖三年任右侍郎本年转左陞南京吏部尚
　　书赠太子太保諡恭靖】
　　李　时【字宗易直任丘人进士嘉靖三年任右侍郎四年转左】
　　刘　龙【字籍见前嘉靖四年复任右侍郎寻转左歴南京兵郎尚书赠太子太保
　　諡文安】
　　翟　銮【字仲鸣山东诸城人进士嘉靖四年任右侍郎歴礼部尚书武英殿大学
　　士諡文懿】
　　桂　蕚【字子实江西安仁人进士嘉靖六年任右侍郎兼翰林院学士】方献夫【字叔贤广东南海人进士嘉靖六年任右侍郎兼翰林院学士】徐　缙【字子容直吴县人进士嘉靖六年任右侍郎諡文敏】
　　严　嵩【字维中江西分宜人进士嘉靖七年任右侍郎八年转左】
　　李　时【字籍见前嘉靖七年复任左侍郎】
　　何　瑭【字粹夫河南懐庆人进士嘉靖八年任右侍郎陞南京都察院右都御史
　　赠工部尚书諡文定】
　　湛若水【字元明广东増城人进士嘉靖八年任右侍郎十年转左歴南京兵部尚
　　书赠太子少保諡文简】
　　夏　言【字公谨江西贵溪人进士嘉靖十年任左侍郎兼翰林院学士】顾鼎臣【字九和直昆山人进士嘉靖十年任右侍郎兼翰林院学士歴少保兼
　　太子太傅礼部尚书武英殿大学士赠太傅諡文康】
　　席　春【字仁同四川遂宁人进士嘉靖十一年任右侍郎】
　　黄　绾【字宗贤浙江黄岩人官生嘉靖十二年任左侍郎十八年起本部尚书未
　　任】
　　黄宗明【字诚甫浙江鄞县人进士嘉靖十三年任右侍郎十四年转左赠都察院
　　右都御史】
　　谢　丕【字以中浙江余姚人进士嘉靖十四年繇太常寺少卿兼翰林院学士掌
　　院事陞右侍郎仍兼学士】
　　张　璧【字崇象湖广石首人进士嘉靖十五年繇太常寺卿兼翰林院侍读学士
　　掌院事陞右侍郎仍兼学士十六年转左】
　　李廷相【字梦弼山东濮州人进士嘉靖十六年繇兵部左侍郎改任兼翰林院学
　　士歴户部尚书赠太子太保諡文敏】
　　蔡　昂【字衡甫直淮安卫籍嘉定人进士嘉靖十六年繇翰林院学士陞右侍
　　郎仍兼学士十九年转左赠本部尚书】
　　孙承恩【字贞甫直华亭人进士嘉靖十九年繇詹事府少詹事兼翰林院侍读学
　　士陞右侍郎仍兼少詹事侍读学士本年转左】
　　马汝骥【字仲房陜西绥徳人进士嘉靖十九年繇南京国子监祭酒陞右侍郎兼
　　翰林院侍读学士赠本部尚书諡文简】
　　许成名【字思仁山东聊城人进士嘉靖二十二年繇南京吏部侍郎改任二十三
　　年转左】
　　徐　阶【字子升直华亭人进士嘉靖二十三年繇国子监祭酒陞右侍郎】崔　桐【字来鳯直海门人进士嘉靖二十四年繇南京礼部右侍郎改任】欧阳徳【字崇一江西泰和人进士嘉靖二十六年繇太常事卿管国子监祭酒事
　　陞左侍郎】
　　王崇庆【字徳征直开州人进士嘉靖二十七年繇工部右侍郎改任二十八年
　　转左歴南京礼部尚书赠太子少保】
　　朱廷立【字子礼湖广通山人进士嘉靖二十八年繇工部右侍郎改任】李　黙【字时言福建瓯宁人进士嘉靖二十八年繇太常寺卿管南京国子监祭
　　酒事陞右侍郎歴吏部尚书兼翰林院学士加太子少保】
　　王用賔【字允兴陜西咸宁人进士嘉靖二十九年繇詹事府少詹事兼翰林院侍
　　读学士陞右侍郎本年转左】
　　程文徳【字舜敷浙江永康人进士嘉靖二十九年繇南京国子监祭酒陞右侍郎
　　三十年转左赠本部尚书諡文恭】
　　孙　陞【字志髙锦衣卫人浙江余姚人进士嘉靖三十年繇国子监祭酒陞右侍
　　郎三十一年转左歴南京礼部尚书赠太子少保諡文恪】
　　闻如霖【字师望浙江乌程人进士嘉靖三十一年繇太常寺卿国子监祭酒事
　　陞右侍郎三十二年转左歴南京礼部尚书赠太子少保】
　　吴　山【字曰静江西髙安人进士嘉靖三十二年繇太常寺卿国子监祭酒事
　　陞右侍郎本年转左兼翰林院侍读学士】
　　郭　朴【字质夫河南安阳人进士嘉靖三十二年繇左春坊左庻子兼翰林院侍
　　读学士掌院事陞右侍郎歴少傅兼太子太傅吏部尚书武英殿大学士】
　　茅　瓉【字邦献浙江钱塘人进士嘉靖三十三年繇南京吏部右侍郎改任兼翰
　　林院侍读学士三十五年转左加太子宾客兼学士】
　　袁　炜【字懋中浙江慈谿人进士嘉靖三十五年繇翰林院侍读学士陞右侍郎
　　仍兼侍读学士加太子宾客兼学士三十九年转左】
　　严　讷【字敏卿直常熟人进士嘉靖三十九年繇太常寺少卿兼翰林院学士
　　掌院事陞右侍郎仍兼学士本年转左】
　　李春芳【字子实直兴化人进士嘉靖四十年繇本部右侍郎兼翰林院学士掌
　　院事回任仍兼学士本年转左】
　　董　份【字用均浙江乌程人进士嘉靖四十年繇本部右侍郎兼翰林院学士掌
　　院事回任仍兼学士】
　　髙　拱【字肃卿河南新郑人进士嘉靖四十一年繇太常寺卿管国子监祭酒事
　　陞左侍郎】
　　陈　陞【字晋甫浙江余姚人进士嘉靖四十一年繇翰林院侍读学士掌院事陞
　　右侍郎本年转左赠本部尚书諡文僖】
　　秦鸣雷【字子豫浙江临海人进士嘉靖四十一年繇太常寺卿管国子监祭酒事
　　陞右侍郎四十三年转左歴南京礼部尚书】
　　髙　仪【字子象浙江钱塘人进士嘉靖四十三年繇太常寺卿管国子监祭酒事
　　陞右侍郎四十四年转左】
　　陈以勤【字逸父四川南充人进士嘉靖四十四年繇太常寺卿管国子监祭酒事
　　陞右侍郎本年转左歴少傅兼太子太师吏部尚书武英殿大学士】
　　潘　晟【字思明浙江新昌人进士嘉靖四十四年繇南京吏部右侍郎改任四十
　　五年转左】
　　丘　岳【字子瞻湖广黄冈人进士嘉靖四十五年繇太常寺少卿提督四夷馆陞
　　右侍郎】
　　张居正【字叔大湖广江陵人进士隆庆元年繇翰林院侍读学士掌院事陞右侍
　　郎兼学士歴太师兼太子太师吏部尚书中极殿大学士赠上柱国諡文
　　忠】
　　殷士儋【字正甫山东歴城人进士隆庆元年繇翰林院侍读学士掌院事陞右侍
　　郎兼学士】
　　林　【字贞恒福建闽县人进士隆庆元年繇太常寺卿国子监祭酒事陞右
　　侍郎兼翰林院学士歴南京礼部尚书】
　　万士和【字思节直宜兴人进士隆庆二年繇户部右侍郎改任本年转左】瞿景淳【字师道直常熟人进士隆庆二年繇南京吏部右侍郎陞任左侍郎兼
　　翰林院学士赠本部尚书諡文懿】
　　吕调阳【字和卿广西桂林卫人进士隆庆二年繇南京礼部右侍郎改任兼翰林
　　院学士】
　　王希烈【字子忠江西南昌人进士隆庆三年繇国子监祭酒陞右侍郎转左兼翰
　　林院侍读学士赠本部尚书】
　　诸大绶【字端甫浙江山隂人进士隆庆四年繇翰林院侍读学士掌院事陞右侍
　　郎仍兼侍读学士赠本部尚书】
　　马自强【字体干陜西同州人进士隆庆六年繇詹事府少詹兼翰林院侍读学士
　　掌院事陞右侍郎仍兼侍读学士】
　　陶大临【字虞臣浙江防稽人进士隆庆六年繇詹事府少詹兼翰林院侍读学士
　　掌院事陞右侍郎仍兼侍读学士赠本郎尚书諡文僖】
　　汪　镗【字振宗浙江鄞县人进士万厯元年繇本部右侍郎管国子监祭酒事陞
　　左侍郎兼翰林院侍读学士歴本部尚书掌詹事府事】
　　丁士美【字邦彦直清可人进士万厯元年繇太常寺卿兼翰林院侍读学士掌
　　院事陞右侍郎仍兼侍读学士赠本部尚书諡文恪】
　　林士章【字徳斐福建漳浦人进士万厯二年繇祭酒陞右侍郎兼翰林院侍读学
　　士五年转左陞南京礼部尚书】
　　申时行【字汝黙直吴县人进士万厯五年繇詹事府詹事兼翰林院侍读学士
　　掌院事陞右侍郎仍兼侍读学士加太子賔客歴少保兼太子太保户部
　　尚书武英殿大学士】
　　姚谟【字继文浙江秀水人进士万厯五年繇国子监祭酒陞右侍郎兼翰林院
　　侍读学士改吏部】
　　吕　旻【字仁甫福建龙溪人进士万厯六年繇国子监祭酒陞右侍郎兼翰林院
　　侍读学士】
　　王锡爵【字元驭直太仓人进士万厯六年繇詹事府詹事兼翰林院侍读学士
　　掌府事陞右侍郎仍兼侍读学士歴太子太保礼部尚书武英殿大学士】
　　余有丁【字丙仲浙江鄞县人进士万厯七年繇太常寺卿管国子监祭酒事陞右
　　侍郎兼翰林院侍读学士歴太子太保礼部尚书兼文渊阁大学士】
　　何洛文【字启图河南信阳人进士万厯八年繇詹事府少詹事兼翰林院侍读学
　　士掌院事陞右侍郎仍兼侍读学士九年转左】
　　许　国【字维桢直歙县人进士万厯九年繇詹事府詹事兼翰林院侍读学士
　　陞右侍郎本年转左改兼侍读学士歴礼部尚书兼东阁大学士】
　　陈思育【字仁甫湖广武陵人进士万厯九年繇詹事府少詹兼翰林院侍读学士
　　掌院事陞右侍郎仍兼侍读学士十年转左加太子賔客】
　　陈经邦【字公望福建甫田人进士万厯十年繇翰林院侍读学士掌院事陞右侍
　　郎仍兼侍读学士加太子宾客陞吏部左侍郎兼官照旧】
　　周子义【字以方直无锡人进士万厯十一年繇国子监祭酒陞右侍郎兼翰林
　　院侍读学士本年转左】
　　沈　鲤【字仲化河南归徳人进士万厯十一年繇翰林院侍读学士掌院事陞右
　　侍郎仍兼侍读学士改吏部】
　　髙启愚【字敏甫四川铜梁人进士万厯十一年繇国子监祭酒陞右侍郎兼翰林
　　院侍读学士本年转左】
　　朱　【字少钦浙江山隂人进士万厯十一年繇左春坊左庻子兼翰林院侍读
　　学士掌院事陞右侍郎仍兼侍读学士十二年转左】
　　王家屏【字忠伯山西山隂人进士万厯十二年繇詹事府少詹兼翰林院侍读学
　　士教习庻吉士陞右侍郎仍兼侍读学士】
　　沈一贯【字肩吾浙江鄞县人进士万厯十二年繇詹事府少詹兼翰林院侍读学
　　士掌院事教习庻吉士陞右侍郎仍兼侍读学士】
　　王诲【字绍传广东定安人进士万厯十二年繇南京吏部右侍郎改任兼翰林
　　院侍读学士十四年转左】
　　于慎行【字可逺山东东阿人进士万厯十四年繇翰林院侍读学士陞右侍郎仍
　　兼侍读学士十五年转左十七年陞詹事府掌府事吏部左侍郎兼翰林
　　院侍读学士】
　　徐显卿【字公望直长洲人进士万厯十五年繇詹事府詹事兼翰林院侍读学
　　士掌院事陞右侍郎仍兼侍读学士】
　　田一儶【字徳甫福建莆田人进士万厯十一年繇国子监祭酒陞右侍郎兼翰林
　　院侍读学士十七年转左仍兼侍读学士教习庻吉士】
　　李长春【字元甫四川富顺籍进士湖广公安人万厯十七年繇南京礼部右侍郎
　　改任兼翰林院侍读学士本年转左侍郎】
　　黄凤翔【字鸣周福建晋江人进士万厯十七年繇国子监祭酒陞右侍郎兼翰林
　　院侍读学士】
　　韩世能【字存良直长洲人戌辰进士万厯十八年繇南京礼部右侍郎改北教
　　习庻吉士礼部右侍郎兼翰林院侍读学士掌院事日讲十九年转左】
　　赵用贤【字汝师直常熟籍江隂人辛未进士万厯二十年繇南京礼部右侍郎
　　改任兼翰林院侍读学士本年转左教习庻吉士兼官照旧】
　　张一桂【字庭芳河南祥符人戊辰进士万厯二十年繇南京吏部右侍郎改任兼
　　翰林院侍读学士转左兼官照旧】
　　范　谦【字汝益江西丰城人戊辰进士万厯二十年繇詹事府詹事陞右侍郎兼
　　翰林院侍读学士本年转左】
　　刘元震【字元东直任丘人辛未进士万厯二十一年繇南京吏部右侍郎改礼
　　部右侍郎兼翰林院侍读学士本年转左】
　　盛　讷【字敏叔陜西潼关卫官籍直定逺人辛未进士万厯二十一年繇詹亊
　　府掌府事礼部右侍郎兼翰林院侍读学士进部管事】
　　孙继皋【字以徳直无锡人甲戍进士万厯二十一年繇詹亊府少詹兼翰林院
　　侍读学士陞礼部右侍郎兼官照旧】
　　刘楚先【字子良湖广江陵人辛未进士万厯三十二年繇南京吏部右侍郎陞礼
　　部左侍郎兼翰林院侍读学士】
　　冯　琦【字用韫山东临朐人丁丑进士万厯二十二年繇詹亊府少詹兼翰林院
　　侍读学士陞本部右侍郎兼官照旧】
　　余继登【字世用直交河人丁丑进士万厯二十四年繇詹事府兼翰林院侍读
　　学士掌院事陞本部右侍郎兼官照旧二十六年转左】
　　朱国祚【字兆隆太医院官籍浙江秀水人癸未进士万厯二十六年繇左春坊左
　　庻子兼翰林院侍读陞本部右侍郎兼翰林院侍读学士】
　　郭正域【字美命湖广江夏人癸未进士万厯三十一年三月繇礼部右侍郎兼翰
　　林院侍读学士掌院事】
　　李廷机【字尔张福建晋江人癸未进士万厯二十九年繇南京吏部右侍郎改礼
　　部右侍郎兼翰林院侍读学士三十一年转左】
　　杨道宾【字维彦福建晋江人丙戍进士万厯三十五年繇掌翰林院印信礼部右
　　侍郎兼翰林院侍读学士本年转左】
　　吴道南【字防甫江西崇仁人己丑进士万厯三十七年繇詹事府少詹兼翰林院
　　侍读学士陞礼部右侍郎仍兼翰林院侍读学士】
　　翁正春【字兆震福建侯官人壬辰状元万厯三十八年繇詹事府少詹兼翰林院
　　侍读学士陞礼部左侍郎兼翰林院侍读学士】
　　孙慎行【字闻斯直武进人乙未探花万厯四十一年繇詹事府少詹兼翰林院
　　侍读学士陞礼部右侍郎兼翰林院侍读学士】
　　何宗彦【字君美湖广随州籍江西金谿人乙未进士万厯四十二年繇詹事府詹
　　事兼翰林院侍读学士陞礼部右侍郎兼翰林院侍读学士四十三年转
　　左】
　　孙如游【字宗文浙江余姚人乙未进士繇礼部右侍郎兼翰林院侍读学士掌院
　　事教习庻吉士万歴四十三年回部管事】
　　周道登【字文岸直吴江人戊戍进士泰昌元年繇詹事府少詹兼翰林院侍读
　　学士陞礼部左侍郎兼翰林院侍读学士天启元年加太子宾客二品服
　　俸】
　　郑以伟【字子籥江西上饶人辛丑进士泰昌元年繇詹事府少詹兼翰林院侍读
　　学士教习庻吉士陞礼部右侍郎兼翰林院侍读学士天启元年加太子
　　宾客二品服俸】
　　林尧俞【字咨伯福建莆田人己丑进士天启三年繇礼部右侍郎管国子监祭酒
　　事陞本部左侍郎兼翰林院侍读学士】
　　钱象坤【字载浙江山隂人辛丑进士天启三年繇太子宾客礼部右侍郎兼翰
　　林院侍读学士掌院事回部】
　　南师仲【字子兴陜西渭南人乙未进士天启三年繇礼部右侍郎兼翰林院侍读
　　学士协理詹事府事陞左侍郎兼官照旧】
　　附礼部题名记
　　礼部自明兴讫于正之际故未有题名石嘉靖癸巳夏文愍公言为尚书始裒其先之尝官礼部者石而存之以彰往昭来而掲忠靖夏公元吉弁冕之伟矣然按忠靖公故户部尚书也其扈行在吏礼兵三曹暨御史台又尝兼总九卿事在永乐八年以前苐摄也方是时朝廷大政自留都出逮十八年文皇帝定鼎北京然后六职繇之肇正忠靖公姑亡论摄不摄即非摄也于法亦不得书乃其他诸所胪列亦多讹阙岂创置之初逖绍前光传闻异词固不能一一周而晰之也乃今去之又五十余年而石之欵既失即在事者书已不属而后来者骎骎益多将遂漫然没其名乎是则维组者之罪也谟用是惴惴间睇文愍公之遗图撤其石而增廓之防顷年上数举鸿典日不暇给逡巡复二年姑谋之仪曹郎施子策郎以力诎告无已乃命工砻其故勒而稍缩其欵令露隟可书而左侍周公子义为尽抽兰台掌故之蔵更互考订相与正其讹补其阙差次其世第断自永乐定鼎之年为始凡以他官摄者不书系衔而不系于职事者不书卿得专书卿亚自他官徙者与左右自相转徙者悉彚而合为之书其世远而字籍湮不可核者苐以其官传用阙文书书已将镌诸名而右侍髙公启愚以国子祭酒迁至落焉遂讫事于乎名之于人至末也其初第不过人自为之识尔恶覩所谓短长哉顾名之所至实则賔之摭实以宾名则瑕瑜之迹所繇来而千百世之指目于是乎在吁不其严乎记曰礼器是故大备器之云者谓用以释回増美而治其身也乃身之为用宜莫先于名君子所以别嫌明防傧鬼神考制度别仁义咸繇名出也名而石之持以镜世器孰重焉是之或委将无器而可备也又安所顾籍以治政安君哉是故谟之所以亟是也今幸备器矣名且登之矣闻之遘防系所陈列若一时适然乃祗式度懋猷训敬共明神俾罔干于悔怒则有无彊之闻唯兹石是贲弗毖于为而荒徳佚豫坠厥绪陨厥闻以诒宗伯氏羞则亦有无疆之垢亦唯兹石是缁镜世之器固烱不可磨也而畴与匿之乎诗云庻几夙夜以永终誉此之谓也誉之不终而令后之人复籍摄以为重焉耻矣万歴十一年嵗次癸未六月徐学谟撰
　　仪制司郎中
　　王芳荪【泸源江西安福县人洪武三十二年贡士永乐十三年任】
　　况　钟【伯津江西靖安县人吏员永乐二十一年任陞苏州知府事见名臣録】孙原贞【阙　江西徳兴县人永乐十三年进士宣徳八年任】
　　刘孟铎【阙　江西庐陵县人永乐二年进士正统元年任】
　　余　麟【天祥浙江鄞县人永乐二十一年贡士正綂七年任】
　　潘　谅【详见主事下正綂十三年任】
　　章　纶【大经浙江乐清县人正綂四年进士景泰二年任歴本部右侍郎諡恭毅】周　骙【世良直华亭县人正綂十三年进士天顺元年任】
　　俞　钦【详见主事下天顺四年任歴本部左侍郎】
　　彭彦充【详见主事下成化五年任】
　　赵　缮【繇本司员外郎成化十四年任】
　　刘　绅【详见主事下成化二十年任】
　　阎　纶【详见主事下成化二十三年任】
　　徐　说【以忠直宣城县人成化十四年进士治三年任歴南京右通政】王　纶【详见主事下治十二年任歴右都御史】
　　黎民表【本端湖广华容县人成化二十年进士治十五年任歴布政使】张　琮【繇本司员外郎治十八年任歴右都御史】
　　许　湻【详见主事下正徳元年任】
　　刘　台【详见主事下正徳二年任】
　　郑允宣【详见主事下正徳三年任】
　　皇甫録【繇本司员外郎正徳四年任陞知府致仕】
　　崔　杰【繇本司员外郎正徳九年任陞南京尚寳司卿】
　　刘　滂【繇本司员外郎正徳九年任陞南京尚寳司卿】
　　姜　龙【繇本司员外郎正徳十三年任陞云南副使】
　　郑　元【详见主事下正徳十五年繇主客司调任陞云南提学副使】俞　才【详见员外郎下正徳十六年繇主客司调任陞光禄少卿】
　　李　浙【详见主事下嘉靖四年任】
　　吴　奭【克学直宜兴县人正徳九年进士嘉靖五年任】
　　周时望【公俨江西贵溪县人正徳九年进士嘉靖六年任调吏部文选郎中】方一兰【繇本司员外郎嘉靖七年任】
　　陆　铨【选之浙江鄞县人嘉靖二年进士八年任陞福建副使歴广东右布政使】徐　灏【子淳浙江仁和人正徳十六年进士嘉靖九年任陞知府】
　　田汝成【详见员外郎下嘉靖十一年县祠祭司调任陞福建提学副使】屠应峻【详见员外郎下嘉靖十二年繇祠祭司调任改翰林院修撰陞春坊谕徳】张元孝【仲仁河南汝阳县人嘉靖二年进士十三年任】
　　欧阳塾【繇本司员外郎嘉靖十四年任陞太常寺少卿歴应天府尹】陈　箎【繇本司员外郎嘉靖十六年任陞尚寳卿】
　　白　悦【贞夫直武进县人嘉靖十一年进士十七年任改春坊司直郎兼检讨】刘伯跃【起之江西南昌县人嘉靖八年进士十九年任陞福建副使歴都御史】葛守礼【与立山东徳平县人嘉靖八年进士二十年任陞河南提学副使歴刑部
　　尚书】
　　汪　集【惟义江西进贤县人嘉靖十四年进士二十二年任陞南京尚寳卿】王　健【伟纯浙江永嘉县人嘉靖十七年进士三十四年任陞南京光禄少卿】周　珫【润夫湖广应城县人嘉靖十一年进士二十四年任陞福建提学副使】吴　舂【以容江西贵溪县人嘉靖十七年进士二十五年任陞光禄少卿】张子瑫【详见员外下嘉靖二十六年繇主客司调任陞南京光禄少卿】林懋和【惟介福建闽县人嘉靖二十年进士二十九年繇祠调任】
　　王惟中【道原福建晋江人嘉靖辛丑进士三十年主客调任陞尚寳卿歴南太仆
　　少卿】
　　聂　静【子安江西永丰人嘉靖乙未进士三十二年任】
　　刘朝佐【道卿江西安福人嘉靖甲辰进士三十三年繇祠祭调任】
　　张天复【复亨浙江山隂人嘉靖丁未进士三十五年繇主客调任陞湖广提学副
　　使】
　　白启常【伯伦锦衣卫籍直武进人嘉靖庚戌进士三十七年繇主客调任陞尚
　　寳卿】
　　徐文沔【可渑浙江开化人嘉靖丁未进士四十年繇祠祭调任本年调吏部稽勲
　　司】
　　胡士彦【世美江西鄱阳人嘉靖癸丑进士四十年繇主客调任】
　　刘曰村【汝成江西南昌人嘉靖癸丑进士四十一年繇精膳调任陞贵州提学副
　　使歴布政使】
　　陆先祖【与绳浙江平湖人嘉靖丁未进士四十二年繇祠祭调任调吏部歴两京
　　吏部尚书諡庄简】
　　张正谟【以明江西南昌人嘉靖丙辰进士四十二年繇祠祭调任】
　　厐　远【惟明直吴江人嘉靖癸丑进士四十三年繇祠祭调任南京光禄少卿】柽芳【子栁浙江嘉兴人嘉靖丙辰进士四十四年繇主客调任陞贵州提学副
　　使】
　　戚元佐【希仲浙江嘉兴人嘉靖壬戊进士四十四年繇精膳调任陞尚寳少卿】徐用检【克贤浙江兰谿人嘉靖壬戍进士隆庆三年繇祠祭调任陞广东副使歴
　　南京太常寺正卿】
　　陆光祚【与培浙江平湖人嘉靖乙未进士隆庆四年繇祠祭调任陞湖广副使调
　　陜西提学副使】
　　胡　僖【伯安浙江兰谿人嘉靖己未进士隆庆五年繇主客调任陞湖广参议歴
　　副使】
　　蔡叔逵【子渐河南卫辉府千户所人嘉靖壬戌进士隆庆六年繇祠祭调任陞山
　　西提学副使歴右布政】
　　郑汝璧【邦章浙江缙云人隆庆戊辰进士万歴二年繇刑部调任调吏部歴佥都】

　　刘应麒【道徴江西鄱阳人隆庆戊辰进士万歴三年繇祠祭调任】
　　曾如春【仁祥江西临川人嘉靖乙丑进士万厯四年繇主客调任陞庐州知府任
　　总理河道右侍郎】
　　张　彦【士美湖广承天卫人隆庆辛未进士万厯五年繇祠祭调任陞尚寳司少
　　卿歴太仆寺少卿】
　　刘应麒【万厯六年复任陞广东提学副使歴佥都御史】
　　支可大【有功直昆山人万歴甲戊进士八年繇主客调任陞广东提学歴佥都
　　御史】
　　施　策【懋扬直无锡人隆庆辛未进士万厯九年繇祠祭调任陞尚寳少卿歴
　　太仆卿】
　　赵世卿【象贤山东歴城人隆庆辛未进士万厯十二年繇祠祭调任陞光禄少卿
　　任户部尚书】
　　张之屏【宪夫山西沁水人万厯甲戌进士十三年繇祠祭调任陞山东参政】丁汝谦【子益山西吉州人万厯甲戌进士十四年繇祠祭调任陞四川副使】张　忠【于道山东歴城人万厯丁丑进士十五年繇祠祭调任陞湖广参政】吕兴周【维师广西桂林中卫籍湖广大治人万厯丁丑进士十六年繇主客调任
　　陞光禄少卿歴应天府丞】
　　沈一中【长孺浙江鄞县人万厯庚辰进士十九年繇祠祭调任陞湖广副使】徐即登【献和江西丰城人万厯癸未进士二十年繇祠祭调任陞福建提学副使
　　歴河南按察使】
　　于孔兼【元时直金坛人万厯庚辰进士二十年繇主客调任】
　　钟化民【维新浙江仁和人万厯庚辰进士二十一年繇主客调任改光禄寺丞歴
　　佥都御史】
　　何乔逺【稚孝福建晋江人万厯丙戍进士二十一年繇精膳调任】
　　张我续【祧直邯郸人万厯庚辰进士二十二年繇祠祭调任陞陜西副使改
　　河南提学】
　　袁一骥【良卿直江隂人万厯癸未进士二十二年繇祠祭调任陞山东副使任
　　按察使】
　　蔡宗明【穉浙江黄岩人万厯己丑进士二十四年繇精膳调任】
　　张世才【徳夫直山阳人万厯己丑进士二十四年繇精膳调任】
　　朱敬循【叔理浙江山隂人万厯壬辰进士二十五年繇主客调任调吏部任太常
　　寺少卿】
　　庄懋华【仲玮福建晋江人万厯己丑进士二十六年繇祠祭员外郎陞任陞山东
　　副使调四川提学】
　　臧尔劝【仲升山东诸城人万厯壬辰进士二十七年繇主客调任陞陜西提学副
　　使】
　　李叔元【端和福建晋江人万厯壬辰进士二十七年繇精膳调任】
　　王　纪【惟宪山西芮城人万厯己丑进士二十八年繇主客调任三十年陞光禄
　　寺少卿】
　　段猷显【徽之河南啇城人万厯壬辰进士三十年繇祠祭调任】
　　蔡献臣【体国福建同安人万厯己丑进士三十年繇主客调任陞常镇兵备右参
　　政】
　　黄大节【思立江西信丰人万厯丙戍进士三十一年繇祠祭司郎中补任添注】梅守和【详见阙　　繇精膳司调任本年陞任阙　提学副使】
　　刘宪宠【详见员外下万厯三十三年陞任陞光禄寺少卿】
　　段猷显【万厯三十三年起复补任陞湖广副使】
　　王　编【详见员外下万厯三十四年陞任三十六年陞永平道参政】张嗣成【字籍见主事下万厯三十四年繇精膳司郎中调任三十六年拟陞尚寳
　　少卿】
　　冯　烶【居方浙江慈谿人万厯壬辰进士三十七年繇主客司郎中调任本年陞
　　福建副使】
　　陈徳元【详见员外郎下万厯三十七年繇精膳司郎中调任】
　　解经邦【详见员外郎下万厯四十年繇精膳司郎中调任】
　　田大年【详见主事下万厯四十一年繇精膳司员外郎陞任】
　　洪世俊【用章直歙县人万厯乙未进士四十一年繇祠祭司郎中调任】金应凤【伯翔浙江防稽籍山隂人万厯戊戍进士四十三年繇主客司郎中调任】林　宰【详见主事下万厯四十五年繇精膳司郎中调任】
　　王豫立【详见主事下万厯四十五年繇精膳司郎中调任】
　　饶景暐【详见员外下万厯四十六年繇主客司郎中调任】
　　朱　防【详见主事下万厯四十六年繇主客司郎中调任】
　　须之彦【详见员外郎下万厯四十七年陞任四十八年八月改陞光禄寺丞】徐　谟【元范直吴江人万厯辛丑进士泰昌元年繇精膳司员外郎陞任】杨备【无我江西南昌人万厯丙辰进士天启二年繇祠祭司郎中调任】石维屏【邦卫山东陵县人万厯辛丑进士天启二年繇精膳司贠外郎陞任】周尔发【子祥福建同安人万厯庚戍进士天启三年繇主客司郎中调任】韩万象【元虚山西太原人万厯辛丑进士天启四年繇主客司主事陞任】周应期【克昌浙江永嘉人己未进士天启四年繇精膳司郎中调任】
　　员外郎
　　许敬轩【阙　浙江天台人监生宣徳五年任】
　　冯　敏【阙　　　　　　　永乐十三年进士宣徳八年任】
　　鲍　时【繇本司主事正綂元年任】
　　李　春【宜时江西永丰人永乐二十二年进士正綂四年任】
　　吴绍生【阙　　　　　　　永乐十三年进士景泰二年任】
　　孟　钊【克明河南泌阳人正綂元年进士景泰二年任】
　　李　和【繇本部主事景泰五年任】
　　陶　铨【文衡山西绛州人正綂十年进士天顺元年任】
　　吕　恕【希仁直故城人景泰五年进士成化二年任】
　　张　谨【繇本司主事成化二年任】
　　乐　章【宗尧广西横州人天顺元年进士成化五年任】
　　赵　缮【繇本司主事成化十一年任】
　　张　习【繇本司主事成化十四年任】
　　邵　新【繇本司主事成化十七年任】
　　杨　棨【大极山东济宁人成化十一年进士二十年任】
　　龙　寿【时敷江西吉水人成化十四年进士二十三年任】
　　胡　玉【繇本司主事治三年任陞精膳司郎中】
　　尹万化【如川江西泰和人成化二十年进士治九年任陞精膳司郎中】程　崧【繇本司主事治十年任】
　　张　琮【繇本司主事治十一年任】
　　董　忱【世行直上海人治九年进士十八年任歴大理少卿】
　　张　潜【用昭陜西岷州籍太康人治九年进士正徳二年任陞精膳郎中歴参
　　政】
　　彭　缙【繇本司主事正徳三年任歴参政】
　　皇甫録【世庸直长洲人治九年进士正徳三年任歴陞知府】
　　崔　杰【繇本司主事正徳四年任】
　　张继孟【子醇浙江仁和人治十八年进士正徳六年任歴江西参政】刘　滂【繇本司主事正徳七年任】
　　姚　隆【原学留守卫籍直嘉定人治十五年进士正徳九年任陞主客司郎
　　中】
　　刘文焕【子纬直定州籍懐仁人正徳三年进士十年任陞主客司郎中】姜　龙【繇本司主事正徳十二年任】
　　侯　纶【繇本司主事正徳十三年任陞精膳司郎中歴兵部左侍郎】孙　存【繇本司主事正徳十三年任歴河南左布政使】
　　俞　才【繇本司主事正徳十五年任陞主客司郎中】
　　杨应奎【繇本司主事正徳十六年任陞祠祭司郎中】
　　万　潮【繇本司主事嘉靖二年任歴巡抚云南右副都御史】
　　毕廷拱【朝璧广东番禺县人正徳六年进士嘉靖四年任陞祠祭司郎中】陈端甫【子章直武进人治十四年贡士嘉靖五年任陞阙　佥事】方一兰【繇本司主事嘉靖六年任】
　　陆　堂【繇本司主事嘉靖八年任歴参政】
　　曾存仁【懋远江西吉安人嘉靖五年进士八年任陞主客司郎中歴布政使】田汝成【叔未浙江钱塘人嘉靖五年进士九年任陞祠祭司郎中】
　　屠应埈【繇本司主事嘉靖十一年任陞祠祭司郎中歴春坊谕徳】
　　朱子和【节之四川泸州人正徳十六年进士嘉靖十一年任】
　　王汝孝【绍甫山东东平州人嘉靖五年进士十一年任陞祠祭司郎中改翰林修
　　撰歴都御史】
　　欧阳塾【繇本司主事嘉靖十二年任】
　　陈　箎【和韶福建莆田人嘉靖二年进士十二年任】
　　田　顼【希古福建龙溪人正徳十六年进士嘉靖十三年任】
　　胡　松【汝成直滁州人嘉靖八年进士十二年任歴吏部尚书諡庄肃】岑　万【体一广东顺徳人嘉靖丙戍进士十五年繇主客调任陞主客郎中歴布
　　政使】
　　皇甫涍【子安直长洲人嘉靖壬辰进士十六年任陞主客郎中改春坊司直兼
　　检讨】
　　林　介【于石福建莆田人正徳辛巳进士嘉靖十六年任陞主客郎中】尹　耕【子华山西孝义人嘉靖壬辰进士十七年繇本司主事陞任歴知府】易　寛【栗夫江西安福人嘉靖乙未进士十九年任陞祠祭司郎中四川提学副
　　使】
　　吴　昆【美之直吴江人嘉靖戊戍进士二十年任歴知府】
　　张　鉄【元锡山东冠县人嘉靖己丑进士二十二年繇本司主事陞任陞陜西参
　　议】
　　钱　萱【懋孝浙江海盐人嘉靖乙未进士二十三年任】
　　张子瑫【仲玉浙江鄞县人嘉靖辛丑进士二十四年任陞主客司郎中】髙尚志【徳崇山东冠县人嘉靖十一年进士二十四年任陞精膳司郎中】袁　衮【繇本司主事二十五年任改吏部员外郎】
　　唐　穆【景文广东琼山人嘉靖二十七年进士二十六年任】
　　王惟中【见郎中下嘉靖二十七年任】
　　刘斯洁【原静直易州人嘉靖丁未进士二十九年繇本司主事陞任歴南京礼
　　部尚书】
　　隂　标【时凖直容城人嘉靖辛丑进士】
　　陈全之【粹仲福建闽县人嘉靖甲辰进士三十二年任歴参政】
　　宋廷表【进之广西桂林人嘉靖丁未进士三十四年任陞精膳司郎中】张东周【子用湖广蒲圻人嘉靖丁未进士三十五年繇主客司主事陞任】白启常【见郎中下嘉靖三十五年任】
　　徐文沔【见郎中下嘉靖三十六年任】
　　胡　孝【民行浙江仁和籍余姚人嘉靖丙辰进士三十九年任】
　　沈绍庆【子善直昆山县人嘉靖庚戌进士四十年繇本司主事陞任歴云南提
　　学副使】
　　劳　堪【君任江西徳化人嘉靖丙辰进士四十一年繇本司主事陞任陞广东佥
　　事歴副都御史】
　　朱　纁【甫应天溧阳人嘉靖己未进士四十一年繇中书陞任改尚寳司丞】戚元佐【繇本司主事嘉靖四十三年任】
　　余　立【繇本司主事嘉靖四十四年任歴兵部侍郎】
　　杨俊民【本之山西蒲州人嘉靖四十一年进士四十三年繇户部调主客司主事
　　四十四年陞任歴户部尚书】
　　张翰翔【汝陞应天溧阳人嘉靖己未进士四十五年繇户部陞任陞广
　　东佥事】
　　刘奋庸【试可河南洛阳人嘉靖己未进士隆庆元年任陞尚寳】
　　徐廷课【士敏直昆山籍太仓人嘉靖己未进士隆庆元年任陞浙江佥事厯参
　　议】
　　蹇　达【汝上四川重庆卫人嘉靖壬戍进士隆庆元年任陞山东佥事歴兵部尚
　　书】
　　杨汝允【懋功江西南昌人嘉靖壬戍进士隆庆二年繇主客司主事陞任】叶　宪【徳成江西南昌人嘉靖己未进士隆庆三年繇祠祭司主事陞任歴山东
　　按察司佥事】
　　王世懋【敬美直太仓人嘉靖己未进士隆庆三年繇南仪制司主事陞任改尚
　　寳司丞歴南京太常寺少卿】
　　陶允淳【懋初浙江防稽县人嘉靖乙丑进士隆庆四年繇主客司主事陞任改尚
　　寳司丞】
　　聂廷璧【祖雍江西金谿人嘉靖乙丑进士隆庆五年繇祠祭司主事陞任陞河南
　　佥事歴副使】
　　沈华【瑞伯浙江秀水人嘉靖壬戍进士隆庆六年繇精膳司补任改尚寳司丞
　　歴南京大理寺卿】
　　王鼎爵【家驭直太仓州人隆庆戊辰进士万歴元年繇精膳司主事陞任歴河
　　南提学副使】
　　徐成位【惟得湖广景陵人隆庆戊辰进士万歴二年繇本司主事陞任歴按察使】邹学桂【国材浙江余姚县人隆庆戊辰进士万厯三年繇精膳调任陞祠祭司郎
　　中歴任左布政使】
　　孙　鑛【文融锦衣卫官籍浙江余姚人万厯甲戍防元五年繇主客司主事陞任
　　调吏部歴右都御史】
　　张　淳【希古直桐城人隆庆戊辰进士万厯六年繇精膳司主事陞任歴陜西
　　参政】
　　曹　诰【繇本司主事万厯七年陞任】
　　沈　璟【繇本司主事万厯八年陞任调吏部歴光禄寺丞】
　　乔　岩【巽甫河南商丘县人隆庆辛未进士万厯九年繇主客司主事陞任歴山
　　西参政】
　　耿鸣世【茂谦山东新城县人隆庆戊辰进士万厯十年繇精膳司主事陞任歴陜
　　西参议】
　　张泰征【懋同山西蒲州人万厯庚辰进士十一年繇主客司主事陞任】丁汝谦【见郎中下万厯十一年繇主客司主事陞任】
　　孙成名【登甫浙江慈谿人隆庆辛未进士万厯十三年繇主客司主事陞任歴提
　　学】
　　张　坤【伯简湖广钟祥人万厯癸未进士十三年繇精膳司主事陞任】王之猷【尔嘉山东新城人万厯丁丑进士十四年繇祠祭司主事陞任歴按察司
　　使】
　　张泰征【万厯十七年复除陞主客司郎中河南参议歴陜西参政】
　　蔡逢时【应期直宣城人万厯庚辰进士十七年繇祠祭司主事陞任歴河南参
　　政】
　　俞士章【汝成直宜兴人万厯癸未进士十九年繇精膳司主事陞任陞主客司
　　郎中湖广提学佥事歴参政】
　　何乔逺【万厯二十年繇】
　　王守素【徳孚应天溧水人万厯庚辰进士二十年繇主客司主事陞任陞主客司
　　郎中调吏部歴光禄卿】
　　杨　凤【仪虞河南杞县人万厯癸未进士二十一年繇户部主事陞任歴任南京
　　太仆寺少卿】
　　王就学【所敬直武进人万厯丙戌进士二十一年繇本司主事陞任调吏部】袁茂英【君学浙江慈谿人万厯丙戍进士二十三年繇主客司主事陞任陞精膳
　　司郎中阙　副使调广东提学】
　　周嘉宾【仲召四川内江人万厯癸未进士二十四年繇祠祭司主事陞任】沈儆炌【叔永浙江归安人万厯己丑进士二十四年繇祠祭司主事陞任陞精膳
　　司郎中福建提学副使】
　　臧尔劝【见郎中下万厯二十六年繇主客司主事陞任陞主客司郎中】李　杜【汝唐直大兴籍山西大同人万厯丙戍进士二十六年繇主客司主事
　　陞任】
　　王　纪【万厯二十七年繇精膳司调任陞主客司郎中】
　　段猷显【见郎中下万厯二十八年繇兵部武选司调任陞祠祭司郎中】刘宪宠【抑之浙江慈谿人万厯壬辰进士二十九年繇本司主事陞任】王　编【道林山西宁乡人壬辰进士万厯三十年繇祠祭司员外郎复补】岳和声【尔律浙江嘉兴人宋末避仇姓乐今奉防钦改壬辰进士万厯二十三年
　　繇精膳司员外郎复补】
　　陈徳元【叔仁浙江秀水人万厯戊戍进士三十七年繇主客司主事陞任】解经邦【叔宪陜西韩城人万厯乙未进士三十七年繇精膳司主事陞任】吴邦相【立甫浙江仁和籍直休寕人万厯辛丑进士三十八年繇曹州知州行
　　取陞任】
　　岳和声【万厯三十八年补任】
　　孙鼎相【叔亨山西沁水人万厯戊戍进士三十九年繇主客司陞任】贾之凤【万厯四十年繇本司主事陞任】
　　冯曾櫿【阙搆直金坛人万厯甲辰进士四十一年繇精膳司主事陞任】饶景暐【阙　江西进贤人万厯乙未进士四十四年繇祠祭司主事陞任】王化行【万厯四十四年繇本司主事未任】
　　程再伊【连叔江西鄱阳籍直休宁人万厯戊戍进士四十五年繇精膳员外复
　　补】
　　程子鏊【万厯四十五年繇本司主事陞任】
　　须之彦【万厯四十六年繇本司主事陞任】
　　熊文灿【太蒙贵州永宁卫籍四川泸州人万厯丁未进士四十七年繇精膳司主
　　事陞任】
　　张光房【翁俌山西泽州人万厯辛丑进士四十八年繇主客司主事陞任】虞徳隆【元起直金坛人万厯辛未进士天启元年繇主客司主事陞任】刘康祉【受浙江永嘉籍龙泉人万厯庚戍进士天启三年繇主客司主事陞任】周以谦【去满四川安居人万厯癸丑进士天启三年繇兵部武库司调任】
　　主事
　　汤　寳【惟贤应天句容人监生永乐十三年任】
　　史彦明【阙　　　　　人监生宣徳五年任】
　　鲍　时【惟时江西安福人永乐二十二年进士宣徳五年任】
　　陈　安【处善江西清江人永乐十九年进士宣徳五年任】
　　丘　观【阙　　　　　人永乐十二年贡士宣徳八年任】
　　刘　球【求乐江西安福人永乐十九年进士宣徳八年任歴翰林院侍讲諡忠愍
　　见名臣録】
　　潘　谅【友信直武进人宣徳元年贡士正綂元年任】
　　姚　秩【宗礼直上海人监生正綂四年任】
　　张　伟【阙　福建沙县人正綂元年进士四年任】
　　龙　粲【叔明江西泰和人正綂三年贡士七年任】
　　冯学明【文显广东保昌人监生正綂十年任】
　　八　通【彦亨应天上元人学生正綂十三年任】
　　李　和【时中直迁安人正綂十年进士十三年任】
　　俞　钦【振恭浙江新昌人景泰二年进士天顺元年任】
　　彭彦充【仲英江西安福人天顺元年进士四年任陞祠祭司员外郎】张　谨【文谨山东新城人天顺四年进士七年任】
　　刘　钊【勉时直当涂人天顺四年进士八年任】
　　徐　绅【公仪河南杞县人景泰五年进士成化二年任】
　　赵　缮【希成山东临清人天顺四年进士成化五年任】
　　髙　冈【鸣凤广东义州卫人天顺八年进士成化五年任】
　　张　习【企朗直吴县人成化五年进士八年任】
　　邵　新【复初浙江淳安人成化五年进士十一年任】
　　刘　绅【大章陜西邠州人成化十一年进士十四年任】
　　闫　伦【天叙河南息县人成化十一年进士十七年任】
　　胡　玉【伯坚直泰州人成化十七年进士二十年任】
　　乔　宇【希大山西乐平人成化二十年进士二十三年任歴少保吏部尚书】杜　桓【公武江西吉水人成化十四年进士二十三年任陞主客司员外郎】王　爵【天锡江西安福人成化二十年进士二十三年任】
　　祁　仁【天元浙江山隂人成化二十年进士治三年任】
　　王　溥【公济湖广江夏人成化二十年进士治四年任】
　　王　纶【汝言浙江慈谿人成化二十年进士治六年任陞主客司员外郎】龙　防【舜卿江西宜春人治三年进士六年任歴太平知府】
　　李　昆【承祐山东髙宻人治三年进士七年任】
　　程　崧【徳望江西徳兴人成化二十年进士治九年任】
　　张　琮【廷献应天江宁籍吴江人治三年进士九年任】
　　郑允宣【喜言应天上元人治六年进士治九年任】
　　许　淳【文厚四川成都卫人成化二十三年进士治十二年任陞祠祭司员外
　　郎】
　　刘　台【衡仲四川巴县人治九年进士十四年任】
　　唐　祯【原善直华亭人成化二十三年进士治十五年任陞主客司员外郎】陆　昌【尚徳直吴县人治九年进士十五年任陞精膳司员外郎】陆　松【文东浙江平湖人治三年进士十八年任歴南京光禄寺卿】彭　缙【文卿湖广襄阳人治十八年进士正徳二年任】
　　崔　杰【世兴直吴县人治十八年进士正徳二年任】
　　向一阳【汝防四川双流籍湖广巴陵人治十八年进士正徳四年任】许廷弼【世良河南兰阳人正徳三年进士五年任】
　　吴期英【中顺江西永新人正徳三年进士五年任歴知府】
　　刘　滂【伯雨浙江慈谿人治十八年进士正徳六年任】
　　杜　宷【仲和四川遂宁人正徳三年进士六年任】
　　唐　鹏【云卿直丹徒人正徳三年进士九年任陞主客司员外郎】郑　元【伯生湖广夷陵籍浙江仁和人正徳六年进士九年任陞主客司员外郎】侯　纶【廷言山西太原左卫籍直滑县人正徳六年进士十年任】万　潮【汝信江西进贤人正徳六年进士十年任】
　　姜　龙【梦宾直太仓人正徳三年进士十一年任】
　　薛　瑞【舜辑直长洲人正徳三年进士十二年任】
　　孙　存【惟甫长滁州人正徳九年进士十二年任】
　　俞　才【徳重四川内江人正徳九年进士十三年任】
　　杨应奎【文焕山东益都人正徳六年进士十四年任】
　　刘　竑【阙　广东阳江人治十八年进士正徳十四年任】
　　徐一鸣【伯和湖广醴陵人正徳十二年进士十五年任调吏部歴江西提学副使】髙尚贤【大宾河南新郑人正徳十二年进士十六年任陞精膳员外郎】张　澯【景川广东顺徳人正徳六年进士十六年任陞精膳司员外郎】张　镗【廷进万全都司人正徳六年进士嘉靖二年陞任苑马少卿】李　淅【邦秀江西南昌人正徳十六年进士嘉靖三年任陞主客员外郎】方一兰【世佩福建莆田人嘉靖癸未进士三年任】
　　陆　堂【防堂直常熟人嘉靖癸未进士五年任】
　　潘　潢【荐叔直婺源人正徳十六年进士嘉靖五年任歴吏部左侍郎南户部
　　尚书諡简肃】
　　欧阳塾【崇儒江西泰和人嘉靖丙戌进士七年任】
　　李钦昊【子翼顺天东安人嘉靖癸未进士七年任】
　　屠应埈【文升浙江平湖人嘉靖丙戌进士九年任】
　　毛　渠【世泽山东掖县人嘉靖丙戌进士九年任歴太仆卿】
　　万　方【见员外郎下嘉靖十一年任】
　　杨　仪【梦羽直常熟人嘉靖丙戌进士十二年歴山东副使】
　　皇甫孝【见员外郎下嘉靖十四年任】
　　张　鏊【济甫江西南昌人嘉靖丙戍进士十四年任陞祠祭员外郎歴南兵部尚
　　书】
　　赵维垣【伯师贵州永宁卫人嘉靖壬辰进士十四年任歴福建左布政使】尹　耕【见员外郎下嘉靖十五年任】
　　黄献可【尧俞福建莆田人嘉靖壬辰进士十六年任】
　　张　鉄【见员外郎下嘉靖十七年任】
　　张惟一【守中直安肃人嘉靖戊戌进士十八年任陞祠祭员外郎】王　楠【惟髙直兴州后屯卫籍浙江防稽人嘉靖戊戌进士十九年任陞鸿胪
　　卿】
　　南逢吉【元贞陜西渭南人嘉靖戊戍进士十九年任陞主客员外郎歴绍兴知府】万士和【思节直宜兴人嘉靖辛丑进士二十三年繇庶吉士改授歴本部尚书
　　諡文恭】
　　袁　衮【补之直吴县人嘉靖戊戌进士二十三年任】
　　李　宠【汝承陜西泾阳人嘉靖戊戌进士二十五年任陞主客员外郎山东提学
　　佥事】
　　章　焕【懋寔直吴县人嘉靖戊戌进士二十五年任陞吏部稽勲员外郎歴漕
　　运副都御史】
　　郑廷鹄【元侍广东□山籍浙江徳清人嘉靖戊戍进士三十六年任改吏科给事
　　中】
　　尤　瑛【汝白直无锡人嘉靖甲辰进士二十七年任陞佥事】
　　刘斯洁【见员外郎下嘉靖二十七年任】
　　夏器【廷璜福建南安人嘉靖庚戌防元本年任改光禄寺丞歴吏部郎中】王任用【汝钦直太仓人嘉靖丁未进士十九年繇太常寺博士陞任】贾　衡【守凖直束鹿人嘉靖丁未进士三十三年任】
　　吴仲礼【大节直贵池人嘉靖丁未进士三十三年任】
　　陈　言【宜昌福建莆田人嘉靖丁未进士三十四年任】
　　雷金科【公宪福建建安人嘉靖癸丑进士三十五年任】
　　吴承焘【仁甫直吴江人嘉靖癸丑进士三十五年任调吏部验封司歴太常寺
　　少卿】
　　阮自嵩【惟中直桐城人嘉靖丙辰进士三十六年任】
　　刘曰材【见郎中下嘉靖三十六年任】
　　沈绍庆【见员外郎下嘉靖三十六年任】
　　冯叔吉【汝廸浙江慈谿人嘉靖癸丑进士三十六年任】
　　史起蛰【徳龙直江都人嘉靖癸丑进士三十七年任】
　　胡士彦【见郎中下嘉靖三十八年任】
　　吴　绍【汝复浙江秀水人嘉靖己未进士本年任歴参议】
　　劳　堪【见员外郎下嘉靖四十年繇刑部调任】
　　叶　宪【见员外郎下嘉靖四十一年任复除祠祭司】
　　沈节甫【以安浙江乌程人嘉靖己未进士四十一年任歴工部左侍郎】戚元佐【见郎中下嘉靖四十一年任】
　　余　立【季礼广西马平人嘉靖壬戍进士四十三年繇户部调任】
　　胡　僖【见郎中下嘉靖四十三年任】
　　徐云程【允登江西清江人嘉靖乙丑进士本年任歴浙江按察司按察使】刘南金【献卿河南杞县人嘉靖己未进士四十四年繇户部调任】
　　刘大受【子可顺天大城人嘉靖己未进士四十五年繇户部调任改使部歴太常
　　少卿】
　　徐用检【见郎中下嘉靖四十五年繇兵部调任】
　　钟崇文【仲谟江西南昌人嘉靖壬戍进士隆庆元年繇工部调任歴广西佥事】吴教【汝范山东朝城人嘉靖己未进士隆庆二年任歴浙江佥事】李逢阳【维明南直金吾卫籍江都人隆庆戊辰进士本年繇户部调任】蒋思孝【移之贵州普安卫籍应天深阳人嘉靖己未进士隆庆三年繇行人陞任
　　歴云南副使】
　　刘应麒【见郎中下隆庆四年繇庶吉士改授】
　　徐成位【见员外郎下隆庆五年繇知县陞任】
　　岳　相【维终山东寿光人嘉靖己未进士隆庆六年任歴光禄寺少卿】邹学柱【见员外郎下隆庆六年繇知县陞任】
　　支可大【见郎中下万厯二年繇二甲第一名本年选任】
　　张　程【以孚江西安福人隆庆辛未进士万厯二年繇庶吉士改授歴尚寳少卿】曹　诰【见员外郎下万厯五年繇户部调任】
　　李一中【时卿直建徳人隆庆戊辰进士万厯六年任歴河南副使】孙　代【绍甫陜西扶风人嘉靖己未进士万厯七年任改光禄寺丞歴浙江参政】沈　璟【伯英直吴江人万厯甲戌进士七年繇兵部调任】
　　董嗣成【伯念浙江乌程人万厯庚辰进士本年选任】
　　张敬修【君平锦衣卫官籍湖广荆州卫人万厯庚辰进士本年选任】张　敬【尔和山东淄川人万厯丁丑进士九年繇中书舍人陞任】
　　文在中【徳克陜西三水人万厯甲戍进士十年繇国子监博士陞任谪长沙】王执礼【子敬直昆山人嘉靖乙丑进士万厯十年繇刑部调任改尚寳司丞歴
　　应天府丞】
　　吕兴周【见郎中下万厯十年繇祠祭司补任】
　　屠　隆【长卿浙江鄞县人万厯丁丑进士十一年繇知县陞任】
　　陈应芳【元振直泰州籍江西吉水人万厯甲戍进士十二年繇知县陞任歴太
　　仆少卿】
　　李同芳【济美直昆山人万厯庚辰进士十二年任歴按察使】
　　向　东【绍明浙江慈谿人万厯庚辰进士十三年繇行人陞任歴江西副使】李正防【汝明浙江缙云人万厯庚辰进士十四年繇助教陞任】
　　张我续【见郎中下万厯十四年繇知县陞任】
　　于孔兼【见郎中下万厯十五年繇推官陞任】
　　张一心【道宗直获鹿人万厯丁丑进士十五年繇知县陞任】
　　袁一骥【见郎中下万厯十五年繇助教陞任】
　　姜　镜【永明浙江余姚人万厯癸未进士十六年繇行人陞任歴贑州知府】俞士章【见员外郎下万厯十六年繇知县陞任】
　　王守素【见员外郎下万厯十七年繇推官陞任】
　　沈一中【见郎中下万厯十七年繇工部屯田司补任】
　　陈汝璧【立父湖广沔阳人万厯癸未进士十七年繇推官陞任】
　　张廷栋【惟任福建龙谿人万厯庚辰进士十七年繇行人陞任】
　　曽凤仪【舜徴湖广耒阳人万厯癸未进士十八年繇监丞陞任】
　　唐伯元【仁卿广东澄海人万厯甲戍进士十八年繇主客补任歴吏部文选郎中】李复阳【宗诚江西豊城人万厯癸未进士十七年繇知县陞任调吏部】郭如川【先至四川富顺人万厯癸未进士十九年繇知县陞任】
　　何乔远【见郎中下万厯十九年繇刑部云南司调补陞本司员外郎】诸寿贤【延之直昆山人万厯丙戍进士十九年繇助教陞任】
　　王宗蓁【时荣湖广京山人万厯丙戍进士二十年繇行人陞任】
　　张纳陛【以登直宜兴人万厯乙丑进士二十年繇刑部调任】
　　顾允成【季时直无锡人万厯丙戍进士二十一年繇国子监博士陞任】洪文衡【平叔直歙县人万厯己丑进士二十一年繇户部云南司调任调吏部】刘广业【仲约河南洛阳人万厯己丑进士二十一年繇工部虞衡调补任按察使】吴正志【之矩直宜兴人万厯己丑进士二十一年繇推宜陞任】
　　郭如川【万厯二十二年补任】
　　蔡宗明【见郎中下万厯二十二年繇工部虞衡司调补】
　　王就学【见员外郎下万厯二十二年繇户部贵州调任】
　　万建昆【李瑜江西南昌人万厯己丑进士二十三年繇荆州府推官陞任】頼克俊【伯升福建晋江人万厯乙未进士二甲第一名本年选任歴主客司郎中】周诵【淑逺陜西西安左卫人万厯己丑进士二十四年繇户部四川司补任歴
　　参政】
　　周应明【子良湖广麻城人万厯己未进士二十五年繇刑部贵州司调任】庄懋华【见郎中下万厯二十四年繇工部屯田司调任】
　　彭遵古【季□湖广黄安籍麻城人万厯丙戍进士二十五年繇主客司补任】梅守和【季方直宣城人万厯戊戍进士二甲第一名本年选任】
　　王　纪【见郎中下万厯二十六年繇推官陞任】
　　刘宪宠【见员外郎下万厯二十七年繇工部虞衡司调任】
　　袁宏道【中郎湖广公安人万厯壬辰进士二十八年繇国子监助教陞任】潘士达【去闻浙江安吉籍乌程人万厯壬辰进士二十七年繇推官行取告补】田大年【亿伯湖广江陵人万厯壬辰进士二十九年繇户部福建司调任】王士骐【冏伯直太仓人万厯己丑进士二十九年繇兵部武选司调任调吏部
　　考功】
　　张嗣诚【伯行山东莱阳人万厯乙未进士三十年繇工部营膳司调任】张其亷【无隅直嘉定人万厯乙未进士三十一年繇车驾司调任】胡国鉴【正甫直宣城人万厯壬辰进士三十二年繇行人陞任】
　　王三才【学参浙江萧山人万厯辛丑进士三十二年繇工部虞衡司主事调任】林茂槐【穉虚福建福清人万厯乙未进士三十三年繇南京吏部考功司补任】吕图南【尔博福建晋江籍南安人万厯戊戍进士三十三年繇中书舍人陞任】马应龙【伯先山东安丘人万厯壬辰进士三十四年繇主客司复补】魏可简【子雍直昌黎人万厯己丑进士三十四年任】
　　袁宏道【万歴三十四年补任】
　　吴正志【万歴三十五年补任】
　　郑振先【太初直武进人万歴乙未进士三十五年繇兵部武选司补任】游汉龙【伯起直婺源人万歴戊戌进士三十六年繇山东章丘知县行取任】王豫立【定甫陜西泾阳人万歴己未进士三十六年繇河南嵩县知县行取任】胡汝政【子徳四川井陉人万歴乙未进士三十六年繇南京吏部验封司补任】鲍应鳌【山甫直歙县人万歴乙未进士三十七年繇兵部武选司主事调任】姚防嘉【仲礼浙江防稽籍山隂人万歴辛丑进士三十七年繇潮州府推官行取】

　　潘润民【汝霖贵州前卫人万歴丁未进士三十八年繇庶吉士改授】赵国琦【伯玉江西南昌人万歴乙未进士三十四年繇工部都水司调任】林　宰【徳衡福建漳浦人万歴辛丑进士三十八年繇直无锡知县行取任】贾之凤【仪虞山西阳城人万歴戊戍进士三十八年繇精膳司调任】朱　防【澹父四川剑州人万歴庚戍进士二甲第一名辛亥八月选】程子鏊【和以直歙县人万歴辛丑进士三十六年繇浙江慈谿知县行取户部
　　主事三十八年改任】
　　王豫立【万歴四十年补任】
　　王道成【成我陜西兰州人万歴辛丑进士四十年繇华阳县知县行取任】王象晋【康侯山东新城人万歴甲辰进士四十一年繇中书舍人陞任】王化行【二南福建闽县人万歴丁未进士四十一年繇行人陞任】
　　杨作楫【梦符四川蓬谿人万歴丁未进士四十一年繇山西襄陵县朝觐留部任】赵国琦【万歴四十一年补任】
　　万廷搢【无执江西南昌人万歴甲辰进士四十一年繇精膳司补任】庄祖诰【汝钦四川成都人万歴辛丑进士四十二年繇兵部武选司调任】康新民【朝彻四川合州籍江西安福人万歴丁未进士四十二年繇河南固始县
　　知县陞任】
　　须之彦【君美直嘉定人万歴戊戍进士四十三年繇工部都水司调任】孙体元【复一山东滨州人万歴辛丑进士四十四年繇精膳司】
　　贾允元【善长直无锡人万歴庚戍进士四十五年繇行人陞任】
　　张翼明【伯寅河南永城人万歴庚戍进士四十六年繇刑部贵州司调任】邓良知【未孩江西新建人万歴癸丑进士泰昌元年繇宣城知县留都陞任】刘应震【元祯山东沂水人万歴癸丑进士泰昌元年繇南宫知县留都陞任】刘宗周【起东浙江防稽籍山隂人万歴辛丑进士天啓元年繇行人起补】张时旸【初旭南直当涂人万歴丙辰进士天啓二年繇临海知县行取陞任】林枝桥【仲广东新防人万歴丙辰进士天啓二年繇当涂知县行取考选陞】李宜培【存赤河南郏县人万歴癸丑进士天啓二年繇户部调任】
　　陈以闻【石湖广麻城人万歴丁未进士天启三年繇工郎调任】
　　莫俨皋【寅南直华亭人万歴丙辰进士天启三年繇中书陞任】
　　附礼部仪制清吏司题名记
　　仪制为礼部首司郎中员外郎各一人主事二人掌贰尚书侍郎举其仪制辨其名数者也夫自朝廷以至闾阎达乎蛮貊名以分殊事与时异仪节有经物采有章辞令有式书文有体宗子爵封予夺隆杀之度学校贡举程艺论才之纪以至优老恤防之恩旌善达隠之规官方民伪之察腐身熏子之禁所以明等威别嫌疑遂良禁奸悦迩柔远笃亲养贤其所系至重所务至繁也故必明达端洁精敏恭慎之士循仪式修章程执典要以不失乎其守而后能善于厥官然犹未也仪章以定志而淑俗宗法以树屏而固本学以育才才以干国礼之实也实之弗至则虽文备法行君子有余虑焉尝昧昧而思之应文者茍具欤承式而颁之者偷窳欤议法阔畧创始而未覩其终沿故而未究其变欤若此者盖亦有之然非独此其咎也教弛道微学不率徳故检制周而仁义渐摩之意薄积习风成莫知所救然则虽有明达之才出之以端洁行之以精慎仪式章程执而不失犹未必尽慊于志矧踈怠曲狥私室贿成则又何頼焉顷予佐部时官仪制者张仲玉子瑫唐景文穆章懋实焕郑元侍廷鹄未几章调稽勲郑改给事中唐以忧去侍之者王道元惟中尤汝白瑛刘原静斯洁数子皆海内俊茂其资性明达各有所至其于端洁精慎则日孜孜焉已故事凡有奏议尚书谋之侍郎以授于郎中郎中受而咨于其寮乃属草以待修润予每读之辄叹其揆义酌情正名辨物能发予之所欲言至于所谓有余虑者未尝不相与内歉于心日思其救之之术而未能也君子之于天下审已度势未易直遂则畜其志以有待惟所得自尽者无问巨细罔敢不至焉斯亦可矣司自永乐以来郎中员外郎主事各若干人仲玉始集其氏名邑里歴任年歳区别其官次第而刻之石其间致位通显为时名臣必所谓明达端洁精敏恭慎可以为后人法鉴者也来请予记予惟仲玉于职所得尽虽细弗遗此足征之矣为纪事始且以见百司庶务旧所未备者皆有待乎后之人非独题名然也嘉靖二十八年歳己酉九月朔欧阳徳书
　　万歴庚子冬王君惟宪长仪署而题名之碑适满辛丑十月册立册封徽号礼成十一月皇太子冠礼成明年二月婚冠成诸大夫乃举酌相庆也命工礲石将新之防惟宪擢勲卿去夏段君徽之代之秋献臣复代之既受事乃重订其姓字履歴无令挂漏是署额员四自嘉靖六年而教习尚主者主事一人焉嗣是时建无定员迄今上三十年而添注者二人则田君亿伯槩王君道林潘君去闻是矣王以需次潘以行取盖一时之盛然亦汉廷所谓积薪矣万歴三十年壬寅孟冬望日蔡献臣等重立石

　　礼部志稿卷四十二
<史部,职官类,官制之属,礼部志稿>
　　钦定四库全书
　　礼部志稿巻四十三
　　明　俞汝楫　编
　　歴官表
　　祠祭司郎中
　　周　骙【世良顺天籍直隶华亭县人正统十三年进士调仪制司】章　规【字籍见员外下】
　　孙　洪【伯大山东昌邑县人景泰五年进士】李【阙】
　　于【阙】
　　黄【阙】
　　王　沂【字籍见主事下】
　　龙【阙】
　　林　壂【世南福建闽县人成化十四年进士】王云凤【字籍见员外下歴副都御史言行见名臣録】程【阙】
　　许　淳【字籍见员外下调仪制司】
　　宋【阙】
　　王　寿【字籍见主事下】
　　彭　防【字籍见主事下歴陞布政】
　　李【阙】
　　祝　銮【字籍见主事下】
　　屠应埙【字籍见主事下陞副使】
　　杨应奎【文焕山东益都县人正德六年进士陞知府】汪必东【希会湖广崇阳县人正德六年进士】毕廷拱【敬夫广东番禺县人正德六年进士】欧阳必达【字籍见主事下歴陞吏部尚书】王　炜【克新顺天固安县　正德　六年进士】田汝成【禾叔浙江钱塘县人嘉靖五年进士歴陞提学副使】屠应埈【文叔浙江嘉兴县人嘉靖五年进士歴陞谕德】王汝孝【绍甫山东东平州人嘉靖五年进士歴陞右副都御史】李　遂【邦良江西丰城县人嘉靖五年进士歴陞南京兵部尚书】毛　渠【世泽山东掖县人嘉靖五年进士歴陞太仆寺卿】张　鏊【字籍见员外下歴陞提学副使】王希旦【福建侯官县人举人】
　　熊　过【叔仁四川叙州人嘉靖八年进士】夏　浚【字籍见主事下歴陞提学副使】易　寛【栗夫江西安福县人嘉靖十四年进士歴陞提学副使】王　健【伟纯浙江永嘉县人嘉靖十七年进士调仪制司陞南京光禄寺少卿】张　鈇【元赐山东冠县人嘉靖八年进士陞防议】高　简【公敬四川緜州人嘉靖八年进士调吏部文选司】张维岳【字籍见员外下】
　　张希举【甫卿江西南昌县人嘉靖二十年进士陞提学副使】林懋和【字籍见员外下调仪制司】
　　莫如忠【字籍见员外下嘉靖二十九年繇精膳司调任陞提学副使】张　纬【字籍见主事下嘉靖三十年繇精膳司调任】刘斯洁【原静直隶易州人嘉靖二十六年进士三十二年任陞防议陞副都御史】刘朝佐【道卿江西安福县人嘉靖二十三年进士三十二年任调仪制司】余文献【伯初江西德化县人嘉靖二十三年进士三十三年任陞提学副使】陈全之【字籍见主事下嘉靖二十四年繇精膳司调任陞知府】田　扬【廷翰福建晋江县人嘉靖二十九年进士三十五年任陞防议】杨豫孙【字籍见员外下嘉靖三十五年繇主客司调任歴陞副都御史】徐学谟【字籍见员外下嘉靖三十五年繇精膳司调任歴陞副都御史】李　缵【字籍见员外下繇精膳司调任】徐文沔【可绳浙江开化县人嘉靖二十六年进士三十九年繇仪制司员外陞任
　　调吏部稽勲司】
　　雷金科【公宪福建建安县人嘉靖三十二年进士四十年繇精膳司调任】何汝健【体干南京留守左卫籍直隶无锡县人嘉靖三十二年进士四十年繇精
　　膳司调任】
　　陆光祖【与绳浙江平湖县人嘉靖三十六年进士四十一年繇南京祠祭司复除
　　歴陞大理寺卿】
　　张正谟【字籍见主事下嘉靖四十二年繇主客司调任调仪制司】厐　远【惟明直吴江县人嘉靖三十二年进士四十二年繇主客司调任调仪
　　制司歴陞南京光禄寺卿】
　　屠羲英【淳卿直隶宁国县人嘉靖三十五年进士四十三年繇戸部贵州司调任
　　陞提学副使歴陞南京光禄寺卿】
　　柴　涞【字籍见员外下嘉靖四十四年繇主客司调任歴陞布政】沈节甫【字籍见员外下嘉靖四十四年繇本司员外陞任改尚寳司丞】常三省【希曽直隶泗州人嘉靖三十五年进士繇兵部车驾司调任】范惟丕【于公直隶华亭县籍吴江县人嘉靖三十八年进士四十五年繇主客司
　　调任陞光禄寺卿】
　　杨俊民【伯章山西蒲州人嘉靖四十一年进士隆庆二年繇主客司调任陞提学
　　副使歴陞太仆寺少卿】
　　王续之【大卿四川南充县人嘉靖四十一年进士隆庆三年繇主客司调任歴陞
　　防政】
　　徐用检【字籍见员外下隆庆三年繇主客司调任调仪制司陞提学副使】陆光祚【与培浙江平湖县人嘉靖三十八年进士隆庆三年繇精膳司调任调仪
　　制司陞提学副使】
　　杨汝允【懋功江西南昌县人嘉靖四十一年进士隆庆四年繇主客司调任陞知
　　府】
　　蒋　彬【原中直吴县人嘉靖三十八年进士隆庆五年繇兵部员外郎陞任陞
　　知府】
　　蔡叔逵【于渐河南卫辉府人嘉靖四十一年进士隆庆六年繇主客司调任调仪
　　制司陞提学副使】
　　王象坤【子厚山东新城县人嘉靖四十四年进士隆庆六年繇精膳司调任陞副
　　使】
　　刘应麒【字籍见员外下万厯三年繇精膳司任调仪制司】张　彦【字籍见主事下万厯三年繇主客司员外陞任调仪制司】邹学柱【国材浙江余姚县人隆庆二年进士万厯五年繇仪制司员外陞任陞知
　　府】
　　钱拱宸【恭卿浙江乌程县人隆庆二年进士万厯七年繇主客司复任陞知府】施　策【万厯八年繇主客司郎中调任调仪制司】李一中【字籍见员外下万厯九年繇本司员外陞任】赵世卿【象贤山东歴城县人隆庆五年进士繇楚府左长史加陞南京兵部武选
　　司郎中致仕起用】
　　张之屏【宪夫山西沁水县人甲戌进士万厯十二年繇主客司郎中调任】丁汝谦【子益山西吉州人甲戌进士万厯十三年繇主客司郎中调任】张　志【字籍见主事下万厯十四年繇主客司郎中调任】李同芳【济美直隶昆山县人庚辰进士万厯十五年繇精膳司郎中调任】陈应芳【世龙直隶泰州所籍江西吉水县人甲戌进士万厯十七年繇主客司员
　　外陞任】
　　沈一中【字籍见员外下万厯十八年繇本司员外郎陞任】马　慥【顾甫陜西同州人甲戌进士万厯十九年繇兵部武选司郎中补任】徐即登【字籍见员外下万厯十九年繇主客司郎中调任】蔡逢时【字籍见主事下万厯二十年繇精膳司郎中调任】张我续【字籍见主事下万厯二十年繇本司员外陞任】袁一骥【字籍见主事下万厯二十二年繇主客司员外郎陞任】杨　凤【仪虞河南杞县人癸未进士万厯二十二年繇仪制司员外陞任】来三聘【任卿浙江萧山县人癸未进士万厯二十二年繇仪制司员外陞任】洪起睿【尔介福建南安县人壬辰进士万厯二十五年繇主客司员外陞任】曾凤仪【字籍见员外下万厯二十六年繇主客司员外郎陞任】叶茂才【未任】
　　黄大节【思立江西信丰县人丙戌进士万厯二十七年繇精膳司员外陞任】段猷显【徽之河南商城县人壬辰进士万厯二十九年繇仪制司员外郎陞任】吴　黙【字籍见员外下万厯三十年繇本司员外陞任】李　炳【字籍见主事下万厯三十一年繇主客司郎中调任】张鹤鸣【元平河南颍川卫籍直隶颍州人壬辰进士万厯三十四年繇南京吏部
　　考功司郎中补任】
　　魏可简【字籍见员外下万厯三十五年繇本司郎中陞任】顾自植【公立直隶吴江县人壬辰进士万厯三十七年繇精膳司郎中调任】鲍应鼇【字籍见员外下万厯三十七年繇本司员外郎陞任】洪世俊【用章直隶歙县人乙未进士万厯四十一年繇主客司员外陞任】林　宰【德衡福建漳浦县人辛丑进士万厯四十一年繇主客司员外陞任】史树德【仲培直隶金坛县人辛丑进士繇南京吏部文选司郎中万厯四十四年
　　补任】
　　胡承诏【君麻湖广景陵县人辛丑进士繇南京吏部稽勲司郎中万厯四十六年
　　补任】
　　陆完学【字籍见员外下万厯四十七年繇本司员外郎陞任】熊文灿【太蒙贵州永宁卫籍四川泸州人丁未进士泰昌元年繇仪制司员外郎
　　未任】
　　贾允元【善长直隶无锡县人庚戌进士繇主客司员外郎陞任】杨备【字籍见主事下天启元年繇精膳司员外郎未任】陈藻【字籍见员外下天启二年繇本司员外郎陞任】杨觐光【星甫山东招逺县人丁未进士天启三年繇精膳司郎中调任】庄廷臣【字籍见员外下天启四年繇本司陞任】周以谦【去满四川安居县人癸丑进士天启四年繇仪制司员外郎陞任】
　　员外郎
　　章　规【守规浙江鄞县人景泰二年进士陞本司郎中】彭彦充【仲英浙江安福县人天顺元年进士陞仪制司郎中】周【阙】
　　于【阙】
　　沈　熊【文瑞浙江归安县人天顺四年进士歴陞知府】陈【阙】
　　王　沂【字籍见主事下陞本司郎中】
　　金【闽】
　　王云凤【应诏山西和顺县人成化二十年进士陞本司郎中】翁健之【应干浙江余姚县人成化二十三年进士陞精膳司郎中歴布政】黎民表【字籍见主事下陞仪制司郎中歴布政】许　淳【四川成都左防卫人成化二十三年进士陞本司郎中】郑【阙】
　　李　珪【用献江西永新县人治九年进士】王　寿【字籍见主事下陞本司郎中】
　　郑【阙】
　　陆　淞【文东浙江平湖县人治三年进士陞主客司郎中歴南京光禄寺卿】刘　钫【陞精膳司郎中】
　　贾　咏【鸣和河南临颍县人治九年进士仕至文渊阁大学士】刘　滂【伯雨浙江慈谿县人治十八年进士陞仪制司郎中歴南京尚寳司卿】吴期英【江西永新县人正德三年进士】徐　钺【用宁湖广兴国州人治三年进士歴知府】倪宗正【本瑞浙江余姚县人治十八年进士陞主客司郎中歴知府】郑　佐【字籍见主事下歴防政】
　　商良辅【浙江淳安县人官生】
　　杨　崇【阙】
　　翁　磐【四川泸州人举人陞主客司郎中歴防议】卢　襄【师陈直隶吴县人嘉靖二年进士】洪　伊【承志直隶歙县人贡士陞精膳司郎中】林云同【汝雨福建莆田县人嘉靖五年进士陞提学佥事歴南京工部尚书】孙　昻【一鹗山东昌邑县人正德十六年进士】刘伯跃【字籍见主事下陞仪制司郎中歴都御史】张　鏊【济甫江西南昌县人嘉靖五年进士陞本司郎中】徐　樾【字籍见主事下陞精膳司郎中歴布政】林应标【君表福建莆田县人嘉靖二年进士】江　曜【字籍见主事下】
　　王宗恒【直隶武邑县人嘉靖八年进士陞精膳司郎中】胡东鲁【望之河南鄢陵县人举人陞精膳司郎中歴防议】施千祥【字籍见主事下陞佥事】
　　徐　纬【字籍见主事下歴佥事】
　　张维一【守中直隶安肃县人嘉靖十七年进士】张惟岳【尧臣浙江杭州右卫人嘉靖十四年进士陞本司郎中】林懋和【惟介福建闽县人嘉靖二十年进士二十二年繇庶吉士任陞本司郎中】莫如忠【子良直隶华亭县人嘉靖十七年进士陞本司郎中】胡汝霖【仲望四川绵州人嘉靖十四年进士陞提学佥事】隂　标【字籍见主事下陞精膳司郎中歴防议】薛应旂【仲常直隶武进县人嘉靖十四年进士陞精膳司郎中歴提学副使】尤　瑛【汝白直隶无锡县人嘉靖二十三年进士二十九年繇仪制司主事陞任】王　采【以素湖广麻城县人举人】
　　杨豫孙【幼俊直隶华亭县人嘉靖二十六年进士三十三年任陞本司郎中】徐学谟【字籍见主事下陞精膳司郎中】李　缵【存孝福建晋江县人嘉靖二十九年进士三十三年繇精膳司主事陞任
　　陞精膳司郎中】
　　胡士彦【世美江西鄱阳县人嘉靖三十二年进士三十九年任陞主客司郎中】查志立【鸣朝浙江海宁县人嘉靖三十五年进士三十九年任陞主客司郎中歴
　　防议】
　　张正谟【字籍见主事下陞本司郎中】
　　柴　涞【季东浙江鄞县人嘉靖三十五年进士四十一年繇主客司主事陞任陞
　　主客司郎中】
　　万廷言【曰忠江西南昌县人嘉靖四十一年进士四十四年繇兵部武选司主事
　　陞任】
　　沈节甫【以安浙江乌程县人嘉靖三十八年进士四十三年繇仪制司主事陞任
　　陞本司郎中】
　　成钟音【本谐顺天府遵化县人嘉靖四十一年进士四十五年繇兵部武选司员
　　外郎调任改吏部】
　　陈于陛【字籍见主事下嘉靖四十一年任改吏部歴南京通政】徐云程【允登江西清江县人嘉靖四十四年进士隆庆元年繇仪制司主事陞任
　　歴防政】
　　徐用检【克贤浙江兰谿县人嘉靖四十一年进士隆庆二年繇仪制司主事陞任
　　陞精膳司郎中】
　　吴教传【汝范山东朝城县人嘉靖三十八年进士隆庆二年繇仪制司主事陞任
　　歴按察司佥事】
　　胡　僖【伯安浙江兰谿县人嘉靖三十八年进士隆庆二年繇精膳司主事陞任
　　陞主客司郎中歴防议】
　　李逢阳【维明南京金吾卫人隆庆二年进士四年繇仪制司主事陞任陞主客司
　　郎中】
　　曾如春【仁祥江西临川县人嘉靖四十四年进士隆庆六年繇主客司主事陞任
　　陞主客司郎中】
　　刘应麒【道征江西鄱阳县人隆庆二年进士六年繇仪制司主事陞任陞精膳司
　　郎中】
　　曹大埜【仲平四川巴县人隆庆二年进士万厯元年繇精膳司主事陞任陞提学
　　佥事】
　　王世懋【敬美直隶太仓州人嘉靖三十八年进士万厯元年任改尚寳司司丞陞
　　防政】
　　蒋思孝【移之贵州普安卫籍应天溧阳县人嘉靖四十四年进士万厯三年补任】雷大壮【钦履河南上蔡县人嘉靖四十一年进士万厯四年繇兵部车驾司员外
　　郎调任】
　　徐秋鹗【字籍见主事下万厯五年繇本司主事陞任陞主客司郎中】祝　教【字籍见主事下万厯六年繇本司主事陞任陞精膳司郎中】施　防【万厯七年繇本司主事陞任陞主客司郎中】李一中【时卿直隶建德县人隆庆二年进士万厯八年繇仪制司主事陞任】陈述龄【子夀湖广沔阳州人万厯二年进士九年繇精膳司主事陞任】吴兴周【字籍见主事下万厯十一年繇仪制司主事陞任】高　桂【崇坊山东潍县人万厯五年进士十四年繇仪制司主事陞任】向　东【绍明浙江慈谿县人万厯八年进士十六年繇仪制司主事陞任】张　坤【伯简湖广钟祥县人万厯十一年进士十七年任】沈一中【长孺浙江鄞县人万厯八年进士十七年繇仪制司主事陞任】徐即登【献和江西丰城县人万厯十一年进士十八年繇主客司主事陞任】马犹龙【穉卿河南固始县人万厯癸未进士万厯十九年繇刑部浙江司主事陞
　　任】
　　张我续【叔子直隶邯郸县人万厯八年进士二十年繇主客司主事陞任】曾凤仪【舜征湖广耒阳县人癸未进士万厯二十年繇仪制司主事陞任】刘广业【仲约河南洛阳县人万厯十七年进士二十二年繇仪制司主事陞任】蔡宗明【穉浙江黄严县人己丑进士万厯二十三年繇仪制司主事陞任】熊钟文【质卿江西南昌县人壬辰进士万厯二十三年繇精膳司主事陞任】庄懋华【仲玮福建晋江县人己丑进士万厯二十六年繇仪制司主事陞任】邓光祚【日昌广东曲江县人己丑进士万厯二十六年繇精膳司主事陞任】马　洙【字籍见主事下万厯二十七年繇本司陞任】吴　黙【言箴直隶吴江县人壬辰进士万厯二十九年繇精膳司主事陞任】李　杜【汝唐直隶泰兴县籍山西大同县人丙戌进士万厯三十年繇仪制司员
　　外郎复补任】
　　吴用先【体中直隶桐城籍休宁县人壬辰进士万厯三十二年繇主客司主事陞
　　任】
　　潘士达【去闻浙江安吉籍乌程县人壬辰进士万厯三十三年繇仪制司主事陞
　　任】
　　王三才【学参浙江萧山县人辛丑进士万厯三十四年繇仪制司主事陞任】魏可简【子雍直隶昌黎县人己丑进士万厯三十五年繇仪制司主事陞任】何起升【旭如四川富顺县人壬辰进士万厯三十五年繇主客司主事陞任】鲍应鼇【山甫直隶歙县人乙未进士万厯三十七年繇仪制司主事陞任】王光经【景济浙江永嘉县人丁未进士万厯三十八年繇精膳司主事陞任】韩万象【元虚山西太原人辛丑进士万厯四十年繇主客司主事陞任】潘润民【博霖贵州前卫人丁未进士万厯四十年繇仪制司主事陞任】卢惟屛【字籍见主事下万厯四十一年繇本司陞任】朱　防【澹文四川劒州人庚戌进士万厯四十三年繇仪制司主事陞任】陆光学【汝成直隶武进县人丁未进士万厯四十六年繇主客司主事陞任】秦士文【字籍见主事下万厯四十七年繇本司陞任陞主客司郎中】康斯民【朝彻四川合州籍江西安福县人丁丑进士万厯四十六年繇主客司主
　　事陞任】
　　杨若梓【育原顺天府通州人癸丑进士万厯四十八年繇信阳州知州陞任添注】陈藻【汝鉴福建莆田县人庚戌进士万厯四十八年繇主客司主事陞任陞本
　　司郎中】
　　庄廷臣【龙祥直隶武进县人庚戌进士天启元年繇精膳司主事陞任】周　锵【慕干锦衣卫籍浙江海寜县人癸丑进士天启四年繇主客司主事陞任】
　　主事
　　李　温【景和直隶漷县人天顺四年进士陞精膳司员外郎】易　贵【天爵贵州长官司人景泰五年进士】凌　镐【叔京浙江新城县人天顺四年进士】陆【阙】
　　夏【阙】
　　陆渊之【克深浙江上虞人成化二年进士陞精膳司员外郎歴陞布政】陈【阙】
　　王　沂【希曽直隶武进人成化十一年进士陞本司员外郎】李【阙】
　　徐【阙】
　　丁　链【质纯江西丰城人成化十四年进士】陈
　　蔡　清【介夫福建晋江县人成化二十年进士改吏部稽勲司主事歴提学副使
　　南京国子监祭酒】
　　仲　裴【与成直隶寳应县人成化二十年进士】宋端仪【孔时福建莆田县人成化十七年进士陞主客司郎中】尹万化【如川江西泰和人成化二十年进士陞仪制司员外郎】黎民表【本端湖广华容县人成化二十年进士陞本司员外郎】徐九龄【寿卿浙江德清县人成化二十三年进士】姚　镆【英之浙江慈谿县人治六年进士陞精膳司员外郎歴副都御史兵部
　　侍郎】
　　沈　瀚【东之直隶昆山县人成化二十年进士陞主客司员外郎】林　沂【居鲁福建莆田县人成化十七年进士】皇甫録【世庸直隶长洲县人治九年进士陞仪制司员外郎】王　寿【希仁直隶婺源县人治九年进士陞本司员外郎】彭　缙【文卿湖广襄阳县人治六年进士陞仪制司员外郎歴防政】王　泰【时直隶上海县人治十二年进士陞主客司员外郎歴防政】金　泽【德润应天江宁县籍浙江鄞县人成化二年进士】彭　防【师舜江西安福县人治九年进士陞主客司员外郎本司郎中】陈　防【嘉言直隶无锡县人治六年进士陞精膳司员外郎歴布政】方献科【更名献夫字叔贤广东南海县人治十八年进士歴陞大学士】王　防【景昭直隶华亭县人治十五年进士】张继孟【子仁浙江仁和县人治十八年进士陞精膳司郎中歴防议】宋　冕【孔瞻浙江余姚县人治十五年进士陞主客司员外歴副都御史】祝　銮【鸣和直当涂县人正德三年进士陞精膳司员外本司郎中】屠应埙【文伯浙江平湖县人正德六年进士陞精膳司员外本司郎中】唐　鹏【云卿直丹徒县人正德三年进士陞主客司员外郎】何　棠【爱之直泰兴县人正德六年进士陞精膳司郎中】孙　存【性甫直隶滁州人正德九年进士陞仪制司员外郎歴布政】吴　奭【克学直隶宜兴县人正德九年进士嘉靖五年任歴仪制司郎中】刘彭年【惟静四川巴县人正德九年进士陞主客司员外郎歴右都御史】冯　泾【伯清浙江慈谿县人正德九年进士陞主客司员外郎】侯一元【应干陜西秦州人正德九年进士歴陞精膳司郎中】郑善夫【继之福建闽县人治十八年进士歴陞南京刑部郎中】欧阳必达【任夫江西安福县人正德十二年进士歴陞本司郎中】郑　佐【时夫直隶歙县人正德九年进士陞本司员外郎】董言中【慎已山东蒙隂县人正德十六年进士陞精膳司员外郎】彭　黯【道显江西安福县人嘉靖二年进士歴陞太常寺少卿】曾存仁【懋逺江西吉水县人嘉靖二年进士陞仪制司员外歴布政】吴　龙【允际浙江孝丰县人嘉靖五年进士陞精膳司员外郎歴防政】王慎中【道思福建晋江县人嘉靖五年进士陞主客司员外郎歴防政】陈　束【约之浙江鄞县人嘉靖八年进士改翰林院编修】刘伯跃【起之江西南昌县人嘉靖八年进士陞本司员外郎】徐　樾【子直江西贵溪县人嘉靖十一年进士陞本司员外郎】欧阳塾【崇儒江西泰和县人嘉靖五年进士陞仪制司员外郎歴南京工部侍郎】夏　浚【惟明江西玉山县人嘉靖八年进士歴陞本司郎中】江　曜【景昭浙江仁和县人官生陞本司员外郎】许勉仁【希顔四川双流县人嘉靖八年进士陞精膳司员外郎】许　论【廷议河南灵宝县人嘉靖五年进士歴佥都御史】冦　阳【体干山西榆次县人嘉靖八年进士歴布政】卫元确【少干广东东莞县人嘉靖十一年进士繇庶吉士任陞精膳司员外郎】高　简【公敬四川緜州人嘉靖八年进士】林应亮【熙载福建侯官县人嘉靖十一年进士陞精膳司员外郎歴戸部右侍郎】葛守礼【与立山东德平县人嘉靖八年进士陞主客司员外郎歴尚书左都御史】吴　昆【美之直隶吴江县人嘉靖十七年进士歴陞主客司郎中】施千祥【善征福建福清县人嘉靖十四年进士陞本司员外郎】徐　纬【文成浙江山隂县人嘉靖十七年进士陞本司员外郎】钱　萱【懋孝浙江海盐县人嘉靖十四年进士陞仪制司员外郎】张子瑫【仲玉浙江鄞县人嘉靖二十年进士陞仪制司员外郎歴南京光禄寺少
　　卿】
　　涂　铉【廷举江西丰城县人嘉靖二十三年进士】张　纬【朝文江西南昌县人嘉靖二十年进士陞主客司员外郎】方　廉【以清浙江新城县人嘉靖二十年进士陞主客司员外郎歴漕运副都御
　　史】
　　隂　标【时凖直隶容城县人嘉靖二十年进士陞本司员外郎】任士慿【可依山东平原县人嘉靖二十六年进士繇庶吉士任调吏部歴陞副都
　　御史】
　　聂　静【子安江西永丰县人嘉靖十四年进士歴陞仪制司郎中】白啓常【伯伦直隶武进县人嘉靖二十九年进士陞仪制司员外郎歴尚宝司卿】张天复【履亨浙江山隂县人嘉靖二十六年进士陞仪制司员外郎歴防政】陈全之【粹仲福建闽县人嘉靖二十三年进士三十年复任陞仪制司员外郎】高　仕【淳甫直隶华亭县人嘉靖二十六年进士】宋大勺【道成浙江余姚县人嘉靖二十年进士二十二年复任陞精膳司员外郎
　　歴提学副使】
　　赵　周【公溥云南太和县人嘉靖二十九年进士三十四年任陞主客司员外郎
　　歴防议】
　　徐学谟【子言直隶嘉定县人嘉靖二十九年进士三十四年任陞本司员外郎】陈　锡【元之浙江临海县人嘉靖三十五年进士本年任】郭陈藩【镇夫山东金乡县人嘉靖二十六年进士三十五年补任陞精膳司员外
　　郎歴防政】
　　胡　孝【民行浙江仁和县籍余姚县人嘉靖三十五年补任三十六年任陞仪制
　　司员外郎】
　　张正谟【以明江西南昌县人嘉靖三十五年进士三十六年任陞本司员外郎】曾同亨【于野江西吉水县人嘉靖三十五年进士四十年繇刑部调任改吏部歴
　　巡抚都御史】
　　路王道【汝遵山西屯留县人嘉靖三十二年进士四十年任陞主客司员外郎歴
　　光禄寺卿】
　　陈于陛【子纳直隶曲周县人嘉靖三十八年进士四十一年任陞本司员外郎】冯敏功【元卿浙江平湖县人嘉靖四十一年进士四十二年任陞主客司员外郎
　　歴防政】
　　吴教传【汝范山东朝城县人嘉靖三十八年进士四十三年繇行人任】吴维京【枢季浙江孝丰县人嘉靖四十一年进士四十四年任】蹇　达【汝上四川重庆卫人嘉靖四十一年进士四十四年任陞仪制司员外郎】吴自峒【伯高直隶桐城县人嘉靖四十一年进士隆庆元年任改尚宝司司丞陞
　　少卿】
　　刘继文【永谟直隶灵璧县人嘉靖四十一年进士隆庆元年任改给事歴布政】叶　宪【德成江西南昌县人嘉靖三十八年进士隆庆元年任陞仪制司员外郎】林竒材【际卿福建晋江县人嘉靖三十八年进士隆庆元年任陞仪制司员外郎】蒋劝能【汝才浙江余姚县人嘉靖四十四年进士隆庆二年繇行人任陞主客司
　　员外郎歴防议】
　　周思充【道可浙江余姚县人嘉靖四十一年进士隆庆三年任改御史歴防议】徐秋鹗【光祖广西马平县人隆庆二年进士四年繇庶吉士任陞本司员外郎】聂廷璧【祖雍江西金谿县人嘉靖四十四年进士隆庆五年繇南京吏部调任歴
　　防议】
　　施　防【懋扬直隶无锡县人隆庆五年进士本年任寻告改南京吏部】张　淳【希古直隶桐城县人隆庆二年进士五年任陞主客司员外郎】张　彦【士美湖广承天府人隆庆五年进士本年任陞主客司员外郎】王　藻【国华直隶真定卫籍山西清源县人隆庆二年进士六年任改御史】郭子直【舜举浙江海宁县人隆庆二年进士万厯二年任】祝　教【子教浙江山隂县人嘉靖四十四年进士万厯三年补任陞本司员外郎】刘　垓【达可湖广潜江县籍江西安福县人隆庆五年进士万厯五年任】李　桢【维卿陜西庆阳卫人隆庆五年进士万厯六年任陞精膳司员外郎】吕兴周【维师广西桂林中卫籍湖广大冶县人万厯五年进士六年任】施　防【万厯七年复任陞本司员外郎】张　志【于道山东歴城县人万厯五年进士繇庶吉士万厯七年任】文在中【德克陜西三水县人万厯二年进士十年繇仪制司主事补任】卢洪春【思仁浙江东阳县人万厯五年进士十一年繇推官陞任】王之猷【尔嘉山东新城县人万厯五年进士十一年繇推官陞任】汪可受【以受湖广黄梅县人万厯八年进士十四年繇知县陞任】蔡逢时【应期直宣城县人万厯八年进士十四年繇知县陞任】王　谦【子鸣浙江乌程县人万厯十七年进士本年六月任】黄中色【元采山东滕县人万厯十一年进士十七年繇河内县知县陞任】陈泰来【伯符浙江平湖县人丁丑进士万厯十九年繇国子监博士陞任】顔　素【尚白直隶怀宁县人甲戌进士万厯二十年繇中书科舍人陞任未任陞
　　尚宝司司丞】
　　龙　膺【君御湖广武陵县人庚辰进士万厯二十年繇国子监博士陞任】查允元【仁卿浙江海宁县人万厯十四年进士二十一年繇主客司主事补任】王之栋【养隆直隶宁晋县人万厯十一年进士二十一年繇推官陞任】袁一骥【季友南直江隂县人万厯十一年进士二十一年繇仪制司主事补任】章嘉桢【元礼浙江德清县人庚辰进士万厯二十一年繇兵部武选司调任】李懋桧【克苍福建安溪县人庚辰进士万厯二十一年繇南京通政司经歴陞任】王　孝【子顺直隶吴江县人己丑进士万厯二十一年繇行人司行人陞任】周嘉宾【荩宇四川内江县人癸未进士万厯二十三年繇工部都水司主事补任】沈儆炌【叔永浙江归安县人己丑进士万厯二十四年繇工部虞衡司补任】周继昌【文伯直隶无锡县人己丑进士万厯二十五年繇工部营缮司补任】马　洙【汝鲁山西蒲州人己丑进士万厯二十六年繇推官陞任】李　炳【虎文山西镇西卫官籍岢岚州人壬辰进士万厯二十六年繇知县陞任】张养才【汝才陜西同州人壬辰进士万厯二十七年繇行人陞任】王用谟【嘉甫山东莱阳县人壬辰进士万厯二十九年繇行人陞任】郑友周【仁甫山西定襄县人壬辰进士万厯二十九年繇刑部河南司调任】朱　冠【元甫直隶清风县人乙未进士万厯二十九年繇知县陞任】李范廉【儇卿福建晋江县人乙未进士万厯三十二年繇南京吏部文选司主事
　　补任】
　　喻安性【中卿浙江嵊县人戊辰进士万厯三十三年繇南昌府推官陞任】张延登【济美山东邹平县人壬辰进士万厯三十四年繇知县陞任】秦道显【如晦河南洛阳县人乙未进士万厯三十六年繇工部虞衡司调任】饶景暐【叔静江西进贤县人乙未进士万厯三十六年繇行取工部选政】梁克从【尔徽河南鄢陵县人戊戌进士万厯三十七年繇知县行取陞任】姚若水【乂之直隶桐城县人辛丑进士万厯三十七年繇太常寺博士行取补任】郭士望【应璜湖广蕲水县人甲辰进士万厯三十八年繇行人行取】卢维屏【宪辟山西忻州人辛丑进士万厯三十八年繇知县行取陞任】程再伊【连叔江西鄱阳县籍直隶休宁县人戊戍进士万厯三十三年繇知县行
　　取】
　　饶景暐【字籍见前万厯四十年二月复补】陆卿荣【孟欿直武进县人甲辰进士万厯四十年繇推官陞任】马之图【启文河南商城县人甲辰进士万厯四十年繇知县陞任】秦士文【质文山东蒙隂县人甲辰进士万厯四十一年繇冶县知县行取任添注】朱汝鏊【雨化浙江归安县籍长兴县人甲辰进士万厯四十一年繇当涂县知县
　　行取任】
　　周　京【寤西山东沂州人癸丑进士本年九月任】朱世昌【泰征直江寜县人云南曲靖县籍辛丑进士万厯四十二年繇兵部武
　　选司调任】
　　杨备【无我江西南昌县人丙辰进士本年六月选任】王履嘉【原礼直隶华亭县人浙江嘉兴县籍庚戌进士万厯四十五年繇商丘县
　　知县行取添注】
　　夏嘉遇【玉甫直隶华亭县人庚戌进士万厯四十六年繇保定府推官行取补任】周尔发【子祥福建同安县人庚戌进士万厯四十年繇知县行取补任添注】卢洪珪【君瑜浙江东阳县人癸丑进士泰昌元年繇山阳县知县陞任】张廷拱【尚宰福建同安县人辛丑进士泰昌元年繇知县行取补任】吕维宁【心一山西翼城县人癸丑进士泰昌元年繇中书行取补任】李华【瓠庵河南汝阳县人丙辰进士天启二年繇知县行取回避陞任】游王庭【泰来江西临川县人丙辰进士天启二年繇知县行取陞任】董　暹【长驭湖广江夏县人甲辰进士矢启二年繇南京吏部考功司主事补任】张天麟【季昭浙江永嘉县人壬戌进士本年六月选任】南居业【吴岳陜西渭南县人甲辰进士天启三年任】丘履嘉【字籍见前天启三年九月复补】
　　附祠祭清吏司题名记
　　维大宗伯之属有四其一为祠祭按周肆师掌立国祀之礼以佐宗伯即其职也今制建郎中员外郎各一人主事二人盖仿古而更定之然其所事事眎古
　　罔或异是故自祠祀享祭天文漏刻以下至卜筮医药道佛等靡不经理而尤莫重于祭凡省牲眂涤奉齍戒具办物脩仪卜日类颁于有司以谨百事者则员外主事分其任郎中董其成必有肃敬之心而后无所于慢必有坚强之力而后无所于惰故曰国之大事而尽祭之义非贤勿与也仰惟我皇上御极尊事天地孝事宗庙厘正祀典务协厥中嵗时祈报心切乎民宣传之命时下于部具奏牍以只承德意至篝灯听漏而犹不敢息是以帝鉴孚歆灵泽响答二仪顺轨百嘉鬯遂虽沴气间萌旋销匪异识者谓享祀精防之应谅哉则夫官斯者在昔诸君固皆裒然之选而当其难者无如今日庆时之遇亦或前此所鲜也寛自膳司郎迁任至愚极陋恒兢兢然惟弗堪是愳赖同寅施子善征徐子文成钱子懋孝张子仲玉相砥切以翼其不逮始获少免于慢且惰之患垂及二年斋居之暇见仪门垣隂横亘一石藓渍砾壅刮拂而眎之有祠祭司题名记六字而虚其下方乃叹曰嗟事当夫义成之须果至宝弃道侧过者争拾之利其有也兹所谓题名者匪石也荣名为宝顾可瓦砾之乎意前之人所欲为未竟或以最速迁予独得久任固可无诿乃谋于钱子张子二子曰吾志也其遂成之爰募工砻斵而立于署防之左稽籍阅名得其可知者百余人勒之其姓存名阙者仍纪以俟既成复相与观而叹曰诸君之聚散久近若适然尔然出处大节一览而在某也砥行立名树勲建绩有辉昭代而流闻百世可以则也某也若有遗行匪其责也可以戒也呜呼瑕不掩瑜瑜不掩瑕斯非涖官者之箴也或曰同类相求同明相照君子毁方瓦合有能为可名而不能使人之必名者子曷择焉曰幽谷之兰不以无人而不芳南威之容善毁者不能易其好故是非易真者蔽于时也久斯定矣矧兹明圣之朝大公无讳孰为可戒其谁不知之而敢私耶传不云乎比物比志夫碑所以志也志则传故斯举也匪繄自镜抑俾诸君之名不至于湮微而嗣者有攷也又何择焉或者唯唯而退乃敬质于大宗伯阳峯张公毅斋孙公报曰可因书以为记嘉靖癸夘嵗冬易寛撰主客司郎中
　　吕　防【字籍见员外下成化十一年繇本司员外任陞南太仆寺卿歴南太常寺
　　卿】
　　李　云【时望直隶宜兴人乙未进士治元年任】程　愈【节之浙江淳安人辛丑进士治六年任】彭　桓【宣武江西吉水人庚戌进士繇本司员外任治十年歴防政】南　镗【彦声陜西商州人甲辰进士治十三年任歴南太仆寺卿】龙　防【舜卿江西宜春人庚戌进士治十七年任陞太平知府】刘　挺【咸卓江西万安人庚戌进士正德三年任歴左布政】裘　壤【本原浙江慈谿人癸丑进士正德三年任歴福建右防政】陆　淞【文东浙江平湖人庚戌进士正德四年任歴南光禄寺卿】李从正【山西蔚州卫人举人正德十五年任陞九江知府】刘　滂【伯雨浙江慈谿人乙丑进士正德六年任歴南京尚宝卿】都　穆【敬直隶吴县人乙未进士繇本司员外任歴太仆寺卿】李茂元【本贞河南祥符人乙丑进士繇本司员外正德十四年任陞山西副使】刘文焕【子纬直隶定州人戊辰进士正德十一年任陞防州知府】姚　隆【厚学留守卫籍直隶嘉定人甲戌进士正德十年任陞荆州知府】郑　元【伯生湖广夷陵州籍浙江仁和人辛未进士正德十三年任歴云南学副】倪宗正【本端浙江余姚人乙丑进士正德十四年任陞南雄知府】余　才【德仲四川内江人甲戌进士正德十五年任陞光禄寺少卿】郁　侃【希正直隶上海人壬戌进士正德十六年任陞湖州知府】孙　存【性甫直隶滁州人甲戌进士正德十六年任歴按察司】万　潮【汝信江西进贤人辛未进士嘉靖二年任歴右副都御史巡抚延绥】张　【鹄举顺天大兴人甲戌进士繇本司员外嘉靖三年任】陈九川【惟濬江西抚州所籍直隶宣城人甲戌进士嘉靖四年任次年以夷情谪
　　戍】
　　翁　磐【四川泸州人举人嘉靖五年任陞广东防政】曾存仁【懋达江西吉水人癸未进士繇本司员外嘉靖八年任歴布政赠工部尚
　　书】
　　陆　堂【肯堂直隶常熟人癸未进士嘉靖八年任歴防政】张　岳【维乔福建惠安人丁丑进士嘉靖十年任歴总督都御史赠太子少保諡
　　襄惠】
　　张　镗【廷进宣府籍临清人辛未进士嘉靖十二年任歴太仆寺少卿】李　瑜【字籍见员外下繇本司嘉靖十一年任】陈　篪【和诏福建莆田人癸未进士嘉靖十年任歴尚宝卿】岑　万【体一广东顺德人丙戌进士繇本司员外嘉靖十五年任】李义壮【稚夫广东南海人癸未进士嘉靖十六年任至右佥都御史巡抚贵州】程嘉行【公敏江西乐平人癸未进士嘉靖十六年任】白　悦【贞夫直隶武进人壬辰进士繇本司员外嘉靖十七年任陞尚寳司丞】皇甫涍【子安直隶长洲人壬辰进士嘉靖十七年任】林　介【子石福建莆田人辛丑进士嘉靖十八年任云南知府】许　论【廷议河南灵宝人丙戌进士繇本司员外嘉靖十七年任至兵部尚书太
　　子太保諡恭襄】
　　汪　集【惟义江西进贤人乙未进士繇本司员外嘉靖十九年任歴都御史】林应亮【熙载福建侯官人壬戌进士嘉靖二十二年任至户部右侍郎总督粮储】吴　昆【美之直隶吴江人戊戌进士嘉靖二十二年任陞严州知府】沈继美【子克四川保寜守御千户所人丙戌进士嘉靖二十二年任陞云南右防
　　议】
　　王　楠【惟乔兴州后屯卫官籍浙江防稽人戊戌进士嘉靖二十二年任歴南鸿
　　胪寺卿】
　　南逢吉【元贞陜西渭南人戊戌进士嘉靖二十四年任陞保宁知府】张子瑫【仲玉浙江鄞县人辛丑进士嘉靖二十五年任陞南光禄寺少卿】林懋和【惟介福建闽县人辛丑进士歴布政使】朱　衡【惟平江西万安人壬辰进士嘉靖二十八年任至工部尚书太子太保】刘文光【子实江西高安人】
　　王惟中【道原福建晋江人辛丑进士嘉靖二十九年任歴南太仆寺少卿】吴桂芳【子实江西新建人甲辰进士嘉靖三十一年任至南京兵部右侍郎】聂　静【子安江西永丰人乙未进士嘉靖三十二年任调仪制司】余文献【伯初江西德化人甲辰进士嘉靖三十二年任陞副使】张天复【复亨浙江山隂人丁未进士嘉靖三十三年任歴防政】杨豫孙【幼启直隶华亭人丁未进士嘉靖三十五年任至佥都御史大理寺卿】项志德【福建福清人举人嘉靖三十五年任】白启常【肇伦前任郎中悦之子庚戌进士嘉靖三十六年任陞尚宝卿】郭东藩【镇夫山东金乡人丁未进士嘉靖三十七年任陞防议】胡士彦【世美江西鄱阳人癸丑进士嘉靖三十九年任调仪制司】查志立【鸣朝浙江海宁人丙辰进士嘉靖四十年任隆庆二年复任陞河南防政】胡　孝【民行浙江仁和籍余姚人丙辰进士嘉靖四十年任陞知府】张正谟【以明江西南昌人丙辰进士嘉靖四十二年任调仪制司】厐　远　【惟明直隶吴江人癸丑进士嘉靖四十三年任调仪制司陞南光禄少卿】姜子羔【宗孝浙江余姚人癸丑进士嘉靖四十三年任歴南太仆寺卿】柴　涞【季东浙江鄞县人丙辰进士嘉靖四十三年任陞山东副使歴按察使布
　　政司】
　　吴　绍【汝复浙江秀水人己未进士嘉靖四十三年任陞广东防议】包柽芳【子栁直隶华亭人丙辰进士嘉靖四十四年任歴提学副使】范惟丕【于公直隶华亭县籍吴江县人己未进士嘉靖四十四年繇兵部职方司
　　任歴光禄寺少卿副使】
　　杨俊民【字籍见主事下嘉靖四十五年繇精膳司任至戸部尚书太子太保赠少
　　保】
　　冯敏功【见员外下隆庆二年繇本司任歴江西防政赠太仆】王续之【大卿四川南充人壬戌进士隆庆二年繇精膳司郎中任歴湖广左布政】徐用检【克贤浙江兰谿人壬戌进士隆庆三年繇精膳司郎中任至南太常寺卿】李向阳【忠卿四川雅州人己未进士隆庆三年繇户部陜西司调任陞提学副使】杨汝允【见主事下隆庆三年繇仪制司员外任陞姚安知府】胡　僖【伯安浙江兰谿人己未进士隆庆四年繇祠祭司员外任陞副使】蔡叔逵【见员外下隆庆五年繇本司任调祠祭司仪制司歴山东右布政】曾如春【见主事下隆庆六年繇祠祭司员外任至总河工部右侍郎】王庭诗【言卿陜西华州人乙丑进士万厯元年繇精膳司员外任歴湖广左布政】钱拱宸【见员外下万厯三年繇本司任歴福建右防政】徐成佐【惟德湖广景陵人戊辰进士万厯三年繇仪制司员外任歴福建按察使】沈华【见主事下万厯五年繇精膳司员外任】王鼎爵【见员外下万厯四年繇本司任丁丑复除戊寅告改南吏部歴河南学副】徐秋鹗【光祖广西马平籍直隶青阳人戊辰进士万厯六年繇祠祭司员外任歴
　　浙江右防政】
　　支可大【有功直隶昆山人甲戌进士万厯七年繇精膳司员外任至右佥都御史
　　巡抚湖广】
　　施　防【懋阳直隶无锡人辛未进士万厯八年繇祠祭司员外任歴太仆寺卿】蒋思孝【移之贵州普安县籍应天府溧阳县人乙丑进士万厯八年繇精膳司员
　　外任歴云南副使】
　　张之屏【见员外下万厯十年繇木司任调祠祭司歴陜西防政】董嗣诚【伯念浙江乌程人庚辰进士万厯十二年繇精膳司员外任】林鸣盛【元和福建莆田人甲戌进士万厯十二年繇兵部武库员外陞彰德知府】张　志【于道山东歴城人丁丑进士万厯十四年繇精膳司郎中任陞湖广防政】吕兴周【维师广西桂林中卫籍湖广大冶县人丁丑进士万厯十四年繇祠祭司
　　员外任歴应天府丞】
　　高　桂【仲芳山东潍县人丁丑进士万厯十六年繇祠祭司员外任在告】向　东【绍明浙江慈谿人庚辰进士万厯十七年繇祠祭司员外任陞江西副使】徐即登【见主事下万厯十九年繇祠祭司员外任歴河南防政】董嗣诚【伯念万厯十九年繇精膳司郎中复任建言为民】于孔兼【元时直隶金坛人庚辰进士万厯二十年繇精膳司员外任】俞士章【汝诚直隶宜兴人癸未进士万厯二十年繇仪制司员外任歴福建防政】钟化民【见员外下万厯二十一年繇本司任至右副都御史抚河南】王守素【见主事下万厯二十一年繇仪制司员外任调吏部騐封司歴光禄寺御】陈鸣华【章闾福建晋江人丙戌进士万厯二十二年繇戸部山西司郎中调任陞
　　广东学副】
　　刘广业【仲约河南洛阳人己丑进士万厯二十三年繇戸部山西司郎中调任歴
　　陞陜西右布政使】
　　朱敬循【叔理浙江山隂人壬辰进士万厯二十五年繇精膳司员外任调仪制司
　　又调吏部文选司至右通政】
　　熊钟文【质卿江西南昌人壬辰进士万厯二十六年繇祠祭司员外任】臧尔劝【见主事下万厯二十六年繇仪制司员外任歴浙江按察司】赖克俊【伯升福建晋江人乙未进士万厯二十七年繇精膳司员外任】王　纪【惟宪山西芮城人己丑进士万厯二十八年繇仪制司调任歴光禄少卿】蔡献臣【体国福建同安人己丑进士万厯二十八年繇文选补任调仪制司员外
　　任调祠祭司陞陜西防政】
　　李　炳【虎文山西镇江卫官籍岢岚州人壬辰进士万厯三十年繇精膳司员外
　　任调祠祭司陞任防政】
　　祁光祖【见员外下万厯三十一年繇本司任陞陜西学副】李　杜【见主事下万厯三十二年繇祠祭司员外任】吴用先【见主事下万厯三十三年繇祠祭司员外任陞浙江右防政】甯中立【见员外下万厯三十四年繇精膳司终养补任改尚宝司丞歴少卿】郑友周【仁甫山西定襄人壬辰进士万厯三十四年繇膳司员外任陞四川副使】王三才【学参浙江萧山人辛丑进士万厯三十四年繇祠司员外任陞山西学副】冯　烶【见员外下万厯三十六年繇本司员外任三十七年调仪制司】何起升【见主事下万厯三十七年繇祠祭司员外陞任】林茂槐【穉虚福建福清人乙未进士万厯三十八年繇精膳司员外陞用】吴相邦【立甫浙江仁和籍直隶休宁人辛丑进士万厯四十年繇仪制司员外任】潘润民【霖贵州前卫人丁未进士万厯四十一年繇仪制司员外陞任】金应凤【见员外下万厯四十三年繇精膳司郎中复除添注】卢维屏【宪辟山西忻州人辛丑进士万厯四十五年繇祠祭司员外郎陞任】饶景晖【叔净江西进贤人乙未进士万厯四十五年繇仪制司员外郎陞任】朱　防【澹文四川劒州人庚戌进士万厯四十六年繇祠祭司员外郎陞任】程子鏊【和以直隶歙县人辛丑进士万厯四十六年繇仪制司员外郎陞任】秦士文【质成山东蒙隂人甲辰进士万厯四十七年繇祠祭司员外郎陞任】康新民【朝彻四川合州籍江西安福人丁未进士天启元年繇祠祭司员外陞任】桂绍龙【见员外下天启元年繇本司陞任】孙织锦【伯闇河南许州人庚戌进士天启元年繇南文选补任添注】王时和【见员外下天启二年繇本司陞任】周尔发【子祥福建同安人庚戌进士天启三年繇膳司员外郎陞未任调仪制司】张廷拱【尚宰福建同安人辛丑进士天启三年未任】虞德隆【见主事下天启三年繇仪制司员外郎陞任】
　　员外郎
　　吕　防【浙江秀水人举人成化十五年任】杜　桓【公武江西吉水人戊戌进士治元年任】林　壂【世南福建闽县人戊戌进士治三年任】宋端仪【孔时福建莆田人辛丑进士治五年任】王　纶【汝言浙江慈谿人甲辰进士治八年任至副都御史巡抚湖广】钱　荣【世恩直隶无锡人癸丑进士治十二年任】沈　瀚【东之直隶昆山人甲辰进士治十四年任】刘　凖【直隶博野人官生治十五年任歴尚寳卿】唐　祯【元善直隶华亭人丁未进士治十八年任】罗钦忠【允恕江西泰和人己未进士正德元年任至通政使】王　泰【时直隶上海人己未进士正德二年歴左防政】金　逵【达卿应天江寜当戸浙江鄞县人丙辰进士正德二年任陞湖广佥事】彭　防【师舜江西安福人丙辰进士正德四年任歴贵州左布政使】韩　俊【克昌广东文昌人丙辰进士正德五年任】宋　冕【孔瞻浙江余姚人壬戌进士正德六年任】徐　钺【用宁广东兴国州人庚戌进士正德六年任】陶　骥【良伯直隶华亭人乙丑进士正德七年任】唐　鹏【云卿直隶华亭人乙丑进士正德十年任】刘彭年【惟静四川巴县人甲戌进士正德十二年任至右副都御史巡抚贵州】边　宁【汝静直隶任丘人举人正德十三年任歴山东副使】冯　泾【伯清浙江慈谿人甲戌进士正德十五年繇仪制司主事任以主事谏南
　　巡廷杖致毙世庙恤助丧葬】
　　叶　珩【鸣玉福建莆田人丁丑进士繇本司主事正德十六年任歴右布政】李文中【云南临安卫籍湖广蕲州人嘉靖三年任陞防政】李　浙【邦秀江西丰城人辛巳进士嘉靖四年任】丘其仁【主静福建莆田人丁丑进士嘉靖五年任陞潮州知府】孙　昻【一鹤山东昌邑人辛丑进士繇本司主事嘉靖七年任】李　瑜【江西吉水人举人嘉靖九年任陞本司郎中】吕　璋【尚德锦衣卫籍湖广荆门人癸未进士嘉靖十一年任陞河南怀庆知府】王慎中【道思福建晋江人丙戌进士嘉靖十年任歴防政】胡　松【汝茂直隶滁州人己丑进士嘉靖十二年任至吏部尚书赠太子少保諡
　　庄肃】
　　葛守礼【与立山东德平人己丑进士嘉靖十九年任至右副都御史赠太子太保
　　諡端肃】
　　吴　舂【以容江西贵溪人戊戌进士嘉靖二十年任陞光禄寺少卿】张希举【直卿江西南昌人辛丑进士嘉靖二十四年任歴布政使】李　宠【汝承陜西景阳人戊戌进士嘉靖二十六年任歴防政】张　纬【朝文江西南昌人辛丑进士嘉靖二十七年任】方　廉【以新浙江新城人辛丑进士嘉靖二十九年任至副都御史南工部右侍
　　郎】
　　陈　善【思敬浙江钱塘人辛丑进士嘉靖三十一年任歴陞布政使】吴仲礼【大节直隶贵池人丁未进士嘉靖三十五年任】赵　周【公溥云南泰和人庚戌进士嘉靖三十六年任陞防议】雷金科【公宪福建建安人癸丑进士嘉靖三十七年任陞知府】刘曰材【汝成江西南昌人癸丑进士嘉靖三十九年任歴陜西左布政使】余　田【舜耕浙江崇德人庚戌进士嘉靖四十三年任】路王道【汝遵山西屯留人癸丑进士嘉靖四十三年任歴光禄寺卿】胡　定【明仲湖广崇阳人丙辰进士嘉靖四十三年任歴广西左布政使】冯敏功【元卿浙江平湖人壬戌进士嘉靖四十四年任】王　宜【时行福建莆田人壬戌进士隆庆二年繇膳司主事任给假】杨时乔【宜迁江西上饶人乙丑进士隆庆三年繇工部缮司主事任改尚宝司丞
　　歴吏部左侍郎】
　　蒋劝能【汝才浙江余姚人乙丑进士隆庆四年繇祠司主事任陞湖广参议】徐廷祼【士敏直隶昆山籍太仓人己未进士隆庆四年繇仪司补任陞浙江参议】蔡叔逵【于渐河南怀庆卫籍江西新淦人壬戌进士隆庆五年繇刑部山东司调
　　任】
　　伊在庭【继美应天籍吴县人乙丑进士隆庆六年繇膳司补任改南兵部】钱拱宸【见下万厯元年繇本司主事任歴福建防政】张　彦【士美湖广承天卫人辛未进士万厯三年繇祠祭司主事任陞仪制司郎
　　中歴太仆寺少卿】
　　唐鹤征【见下万厯三年繇本司主事任陞本司郎中歴南京太常寺少卿】王鼎爵【家驭直隶太仓人戊辰进士万厯五年繇仪制司员外复任陞本司郎中】徐元春【见下万厯五年繇本司主事任歴太仆寺卿】张之屏【宪夫山西沁水人甲戌进士万厯六年繇河南禹州知州任陞本司郎中】张　志【于道山东歴城人丁丑进士万厯十年繇祠祭司主事任陞精膳司郎中】苏　濬【君禹福建晋江人丁丑进士万厯十二年繇工部营缮司主事任陞浙江
　　学佥歴贵州按察使】
　　李同芳【济美直隶昆山人庚辰进士万厯十三年繇仪制司主事任陞祠祭司歴
　　浙江学副山东左布政使】
　　陈应芳【世龙直隶泰州所籍江西吉水县人甲戌进士万厯十五年繇仪制司主
　　事任陞祠祭司郎中歴太仆寺少卿】
　　詹　沂【见下万厯十七年繇本司主事任改光禄寺丞至都察院左副都御史】甯中立【尔强河南颍川卫人癸未进士万厯十七年繇膳司主事任陞膳司郎中】汪可受【以虚湖广黄梅人庚辰进士万厯十七年繇祠祭司主事任陞精膳司郎
　　中歴河南按察司】
　　姜　镜【永明子羔子癸未进士万厯十八年繇仪制司主事任陞精膳司郎中】虞淳熙【长孺浙江钱塘人癸未进士万厯二十年繇兵部职方司主事任调吏部
　　稽勲司】
　　钟化民【维新浙江仁和人庚辰进士万厯二十年繇行人司正任陞本司郎中】张鸣冈【治祯江西万安人庚辰进士万厯二十一年繇精膳司主事任陞光禄寺
　　丞歴南京兵部侍郎】
　　查允元【见下万厯二十一年繇祠祭司主事任陞江西学副副使】袁一骥【季友直隶江隂人癸未进士万厯二十一年繇祠祭司主事任陞祠祭司
　　郎中歴湖广按察使司】
　　洪啓睿【见下万厯二十二年繇本司主事任陞祠司郎中歴浙江学副右布政司】曾凤仪【舜征湖广耒阳人癸未进士万厯二十五年繇祠司复任陞祠司郎中】周继昌【文伯直隶无锡人己丑进士万厯二十六年繇祠祭司任歴湖广山西学
　　佥山西防议】
　　徐希孟【仲舆直隶丹徒人乙未进士万厯二十七年繇膳司主事任陞膳司郎中】梅守和【季方直隶宣城人戊戌进士万厯二十八年繇仪制司主事任陞精膳司
　　郎中歴河南学副防政】
　　张养才【汝才陜西同州人壬辰进士万厯二十九年繇祠祭司主事任三十三年
　　复除添注调吏部騐封司郎中】
　　祁光宗【伯裕直隶滑县人戊戌进士万厯三十年繇主事任陞本司郎中】王用谟【嘉甫山东莱阳人壬辰进士万厯三十一年繇祠祭司主事任告回】陈　鍭【汝直浙江余姚人己丑进士万厯三十二年繇膳司主事任陞膳司郎中】刘觐文【直隶丹徒人乙未进士万厯三十二年繇河南汝州知州任】沈　演【伯甫祠郎节甫子主事之唫侄壬辰进士万厯三十二年繇精膳司补任
　　添注陞精膳司郎中】
　　冯　烶【居方浙江慈谿人壬辰进士万厯三十五年繇精膳司主事任陞本司郎
　　中】
　　马应龙【见下万厯三十六年繇仪制司主事任】金应凤【伯翔浙江防稽籍山隂人戊戌进士万厯三十七年繇工部虞衡司调任
　　添注】
　　秦道显【知晦河南洛阳人乙未进士万厯三十七年繇祠祭司主事陞任】洪世俊【见下万厯三十八年繇本司陞任】林　宰【德衡福建漳浦人辛丑进士万歴四十一年繇仪制司主事陞任】王　玠【君聘广东清远人己丑进士万歴四十二年繇刑部贵州司员外侍养在
　　籍起补添注】
　　王豫立【定甫陜西泾阳人乙未进士万歴四十三年繇仪制司主事陞任】孙体元【复一山东滨州人辛丑进士万歴四十六年繇仪制司主事陞任添注】杨作楫【梦符四川蓬溪人丁未进士万歴四十七年繇仪制司主事陞任】贾允元【善长直隶无锡人庚戌进士泰昌元年繇仪制司主事陞任】桂绍龙【骧云江西金谿人丁未进士天启元年繇精膳司主事陞任】王时和【见下天启元年繇本司主事陞任】周应期【克昌永嘉人己未进士天启二年繇精膳司主事陞任】
　　主事
　　胡　玉【伯坚直隶泰州人辛巳进士治二年任陞精膳司郎中】王云凤【应诏山西和顺人甲辰进士治二年任至右佥都御史巡抚宣府】翁健之【应干浙江余姚人丁未进士治二年任歴布政使】戴　恩【天锡直隶潜山人丁未进士治四年任陞精膳司员外】娄　宿【拱辰浙江仁和人癸丑进士治九年任】李　珪【用献江西永新人丙辰进士治十二年任歴知府】吕元夫【仲仁直隶无锡人丙辰进士治十二年任歴少卿南京通政司左防议】沈　翰【东之直隶昆山人甲辰进士治十二年任馆】李　霖【阙】
　　刘　网【克立直隶任丘人庚戌进士治十二年任馆】王　源【渊之山西五台人己未进士治十四年任馆十七年考咨吏部】陆　坦【子由直隶吴县人庚戌进士治十五年任歴知府】李　嵩【维岳山东济宁人己未进士治十七年任馆歴知府】张　潜【用昭陜西岷州籍太康人丙辰进士治十八年任歴左防政】宋　毓【钟秀山东德州人丙辰进士治十八年任歴知府】崔　杰【世兴锦衣卫籍直隶吴县人乙丑进士正德元年任歴光禄寺卿】李际可【公兽直隶故城人壬戌进士正德元年任馆歴四川右布政使】闻　渊【静中浙江鄞县人乙丑进士正德二年任馆至吏部尚书太子太保赠少
　　保諡庄简】
　　盛　仪【德章直隶江都人乙丑进士正德二年任歴太仆寺卿】徐庆亨【世嘉浙江黄岩人乙丑进士正德五年任】田　登【有年陜西长安人乙丑进士正德五年任馆歴防政】姚　隆【原学留守卫籍直隶嘉定人甲戌进士正德六年任馆】姜　龙【梦宾直隶太仓人戊辰进士正德七年任馆歴云南副使】曹　兰【德芳陜西咸宁人辛未进士正德九年任馆至右副都御史巡抚山东】张　云【广西临桂人甲戌进士正德十一年任】张　澯【景川广东顺德人辛未进士正德十二年任馆至南京户部尚书】张　怀【德珍浙江余姚人丁丑进士正德十三年任陞员外歴防政】梁　焯【日孚广东南海人甲戌进士正德十三年任馆】仵　瑜【忠甫湖广蒲圻人丁丑进士正德十四年任馆卒于谏】林　【贞夫福建闽县人甲戌进士正德十五年任歴南京通政司防议】毕廷拱【敬夫广东番禺人辛未进士正德十六年任陞祠祭司郎中】丁汝防【大章山东霑化人辛未进士嘉靖元年任至兵部尚书】陈邦偁【宋卿广西全州人甲戌进士嘉靖三年任馆五年以夷情为民】林应标【君表福建莆田人癸未进士嘉靖三年任歴副使】纪　镳【鸣和江西饶州籍直隶山阳人癸未进士嘉靖五年任馆改南京车驾司】纪　绣【思纲山东利津人丙戌进士嘉靖六年任馆】戴　铣【子声广东东莞人己丑进士嘉靖九年任馆】朱子和【节之四川泸州人辛未进士嘉靖十一年任歴副使】林　春【子仁直隶泰州卫籍福建福清人壬辰进士嘉靖十一年任调吏部郎中】王嘉宾【孔昭四川合州人丙戌进士嘉靖十一年任馆歴副使至南京通政使】冦　阳【体干山西榆次人己丑进士嘉靖十二年任馆歴布政使】张　鏊【济甫江西南昌人丙戌进士嘉靖十三年任馆至南京兵部尚书】江　曜【景晖浙江仁和人官生嘉靖十三年任馆陞祠祭司员外】边　侁【行甫直隶任丘人壬辰进士嘉靖十四年任改光禄寺丞】史　际【恭甫应天溧阳人壬辰进士嘉靖十四年任馆歴太仆寺卿】王宗恒【子高直隶武邑人己丑进士嘉靖十五年任馆歴精膳司郎中】马从谦【益之应天溧阳人乙未进士嘉靖十五年任歴光禄少卿赠太常少卿】易　寛【栗夫江西安福人乙未进士嘉靖十六年任馆歴精膳司郎中】施千祥【善征福建福清人乙未进士嘉靖十八年任馆调祠祭司】路天亨【仲元山西安邑人壬辰进士嘉靖二十年任馆】罗大用【时行广西临桂右卫人壬辰进士嘉靖二十年任馆】王　健【伟纯浙江永嘉人戊戍进士嘉靖二十一年任】张子瑫【仲玉浙江鄞县人辛丑进士嘉靖二十二年任陞仪制司员外】宋惟元【以贞浙江余姚人戊戌进士嘉靖二十二年任馆】唐　穆【景文广东琼山人戊戌进士嘉靖二十四年任馆】高尚志【德崇山东冠县人壬辰进士嘉靖二十五年任陞仪制司员外】隂　标【时凖直隶容城人辛丑进士嘉靖二十五年任馆歴河南防议】莫如忠【子良直隶华亭人戊戌进士嘉靖二十五年任歴防议】李　棠【叔思湖广长沙人戊戌进士嘉靖二十五年任馆至南京兵部右侍郎】袁祖庚【绳之直隶长沙人辛丑进士嘉靖二十六年任歴副使】陈全之【粹仲福建闽县人甲辰进士嘉靖二十六年任馆歴防政】江　珍【民爱直隶歙县人甲辰进士嘉靖二十七年任馆歴按察使】韩朝江【顺甫陜西醴泉人甲辰进士嘉靖二十九年任馆】陈　善【思敬浙江钱塘人辛丑进士嘉靖二十九年任馆】田　杨【廷榦福建晋江人庚戌进士嘉靖二十九年任歴副使】张东周【子用湖广蒲圻人丁未进士嘉靖三十二年任馆】余　田【舜耕浙江崇德人庚戌进士嘉靖三十五年任陞本司员外】陈　锡【元之浙江临海人丙辰进士嘉靖三十九年任】姜子羔【宗孝浙江余姚人癸丑进士嘉靖四十年任馆陞本司员外】刘　孝【子仁河南安阳人丙辰进士嘉靖四十年任馆歴山西右布政使】胡　定【明仲湖广崇阳人丙辰进士嘉靖四十五年任馆歴本司员外】潘允端【仲履直隶上海人壬戌进士嘉靖四十一年任】沈华【瑞伯浙江秀水人壬戌进士嘉靖四十一年任馆】杨俊民【伯章山西蒲州人壬戌进士嘉靖四十三年任】郭　棐【笃周广东南海人壬戌进士嘉靖四十三年任馆】周　寀【济甫江西安福人壬戌进士嘉靖四十四年任调吏部】舒应龙【时见广西全州人壬戌进士嘉靖四十五年繇东莞县知县任馆调吏部
　　至总漕工部尚书太子太保】
　　高则益【汝谦江西南昌人壬戌进士嘉靖四十五年繇行人任陞精膳司员外歴
　　四川防政】
　　杨汝允【惟明江西南昌人壬戌进士隆庆二年繇刑部主事调任馆陞仪司员外】陶允淳【懋初浙江会稽人乙丑进士隆庆三年任陞仪制司员外改尚宝司丞】王应吉【伯脩山西襄陵人乙丑进士隆庆三年繇安丘知县任馆改监察御史】纪大纲【允立顺天文安人乙丑进士隆庆四年繇刑部主事调任改礼科给事歴
　　陜西佥事】
　　王象坤【子厚山东新城人乙丑进士隆庆四年繇户部主事调任陞本司郎中歴
　　山西左布政使】
　　钱拱宸【恭卿浙江乌程人戊辰进士隆庆五年任馆陞本司员外】鲁如春【仁祥江西临川人乙丑进士隆庆五年繇刑部河南司调任陞祠司员外】祝　教【子敷浙江山隂人乙丑进士隆庆六年任陞祠祭司员外精膳司郎中】何维椅【乔佐广东南海人戊辰进士隆庆六年繇庶吉士改任】华叔阳【起龙直隶无锡人戊辰进士万歴元年繇刑部四川司调任馆】唐鹤征【卿直隶武进人辛未进士万厯元年任馆陞本司员外】孙　鑛【文融锦衣籍浙江余姚人甲戌进士万厯二年繇兵部职方司任调吏部
　　见南京兵部尚书】
　　徐元春【正夫锦衣籍浙江华亭人甲戌进士万厯三年繇刑部湖广司调任馆陞
　　本司员外】
　　钱若赓【德泰浙江鄞县人辛未进士万厯五年繇国子监丞任陞江西临江知府】乔　岩【巽甫河南商丘人辛未进士万厯五年繇平阳推官任馆陞仪制司员外
　　歴山西防政】
　　张征泰【懋同山西蒲州人庚辰进士万歴八年任馆陞仪司员外歴陜西按察使】丁汝谦【子益山西吉州人甲戌进士万厯十一年繇永平推官任馆陞仪制司员
　　外歴四川副使】
　　孙成名【登甫浙江慈谿人辛未进士万歴十二年繇庶吉士御吏青阳知县任馆
　　陞仪制司员外湖广学佥】
　　白所知【廷谟山西阳城人癸未进士万歴十二年任调吏部歴文选司郎中】文在中【德克陜西三水人甲戌进士万厯十三年繇祠祭司复除馆调长沙通判】唐伯元【仁卿广东海澄人甲戌进士万厯十四年繇保定推官任调吏部歴文选
　　司郎中】
　　查允元【仁卿志立子丙戌进士万厯十四年任馆复除祠祭司】詹　沂　【之直隶宣城人辛未进士万厯十一年繇奉化知县陞未任十五年复
　　除陞本司员外】
　　徐即登【献和江西丰城人癸未进士万厯十一年繇工部屯田司调任十七年复
　　除】
　　张我续【叔子直隶邯郸人庚辰进士万厯十七年繇仪制司复除任馆陞祠祭司
　　员外郎中见防政】
　　王守素【德孚应天溧水人庚辰进士万厯十八年繇仪制司改补陞仪制司员外】彭遵古【李籛湖广黄安籍麻城人丙戌进士万厯二十年繇国子监助教任馆调
　　仪制司员外见尚宝卿】
　　洪啓睿【尔介福建南安人壬辰进士万厯二十年任陞本司员外】沈之唫【性甫浙江乌程人癸未进士万厯二十年繇南京工科给事中回避改任】刘元卿【调甫江西安福人庚午举人万厯二十二年繇国子监博士任在告】穆　深【纯甫山东歴城人壬辰进士万厯二十二年繇工部都水司调任馆改吏
　　部】
　　袁茂英【君学浙江慈谿人丙戌进士万厯二十二年繇刑部贵州司任馆陞仪制
　　司员外精膳司郎中学副见防政】
　　李　杜【汝唐直隶大兴籍山西大同人丙戌进士万厯二十三年繇遵化知县任
　　馆陞祠祭司员外】
　　臧尔劝【仲升山东诸城人壬辰进士万厯二十五年繇兵部车驾司调任陞仪制
　　司员外】
　　黄大节【思立江西信丰人丙戌进士万厯二十六年繇太常寺博士任馆陞精膳
　　司员外祠祭司郎中浙江副使乞休】
　　马应龙【伯光山东安丘人壬辰进士万厯三十六年繇杞县知县任复除仪制司】岳和声【尔律浙江嘉兴籍桐乡人壬辰进士万厯二十七年繇汝阳知县任馆陞
　　精膳司员外复除仪制司旧姓乐奏改】
　　吴　化【敦之湖广黄安人乙未进士万厯二十八年繇镇江推官任复告在复改
　　精膳司】
　　何起升【旭如四川富顺人壬辰进士万厯二十九年繇湘潭知县任三十三年复
　　除陞祠祭司员外】
　　李　憭【景颖湖广嘉鱼人己丑进士万厯三十年繇南京文选司补任改光禄寺
　　丞见少卿】
　　吴用先【体中直隶桐城籍休宁人壬辰进士万厯三十一年繇兵部职方司任馆
　　陞祠祭司员外】
　　聂云翰【羽直隶曲周人壬辰进士万厯三十一年繇兵部职方司任馆陞祠祭
　　司员外】
　　戴耆显【令微直隶桐城人甲辰进士万厯三十二年任馆】陈德元【叔仁浙江秀水人戊戌进士万厯三十二年繇济南推官任】陈以珪【思禹福建海澄人戊戌进士万厯三十三年繇太常寺博士任馆】毛　堪【公舆应天籍吴县人戊戌进士万厯三十三年繇吉安推官任馆行取监
　　察御史】
　　洪世俊【用章直隶歙县人乙未进士万厯三十六年繇福建同安知县行取任馆】韩万象【元虚山西太原人辛丑进士万厯三十七年繇丹徒知县行取任】李待问【献衷广东南海人甲辰进士万厯三十年繇福建晋江知县行取任】丁元荐【长孺浙江长兴人丙戌进士万厯三十九年繇广东按察司知亊陞任馆】孙鼎相【叔亨山西沁水人戊戊进士万厯三十九年繇兵部武选司调任添注】高继元【永仁浙江秀水人戊戌进士万厯三十九年繇行取任馆仍候考选四十
　　一年改姓名常高继】
　　朱懋芳【本厚浙江义乌人戊戌进士万厯三十九年繇兵部职方司调任】曾汝召【澹甫江西龙南人辛丑进士万厯四十年繇直隶吴县知县行取添注】方应庚【长卿江西乐平人丁未进士万厯四十一年繇合肥县知县行取任添注】陈以闻【无异湖广麻城人丁未进士万厯四十一年繇无锡县知县行取任添注】陆完学【汝成直隶武进人丁未进士万厯四十一年繇兵部车驾司调任】王时和【旭谷北直魏县人庚戌进士万厯四十五年繇临川知县任】虞德隆【元起直隶金坛人丁未进士万厯四十六年繇南京吏部文选司除补】陈藻【汝鉴福建莆田人庚戌进士万厯四十六年繇行取陞任】张光房【石松山西泽州人辛丑进士万厯四十六年繇中书陞任】萧应坤【宁宇湖广江陵人丙辰进士天启元年繇行人陞任】周　锵【慕干锦衣卫籍浙江海宁人癸丑进士天启元年繇行人陞任】钟世芳【畅浙江秀水人庚戌进士天启元年繇瓯宁知县任】杨觐光【星甫山东招逺人丁未进士天启元年繇兵部车驾司调未任陞精膳司】张国柱【宁宇山东平原人庚戌进士天启二年繇户部四川司调任】王　霖【嵻河南祥符人辛丑进士】
　　张襟【象南陜西鄠县人癸丑进士】
　　章嘉祯【元礼浙江德清人庚辰进士】
　　毕自肃【冲阳山东淄川人丙辰进士天启二年繇定兴知县行取任】韩　琳【管岑陜西泾阳人丙辰进士天启二年繇户部调任】刘康祉【受浙江永嘉籍龙泉人庚戌进士天启二年繇兵部调任】韩万象【字籍见前天启三年复任】
　　孙必显【意白陜西潼关卫籍三原人丙戌进士天启三年繇户部调任】程国祥【我旋应天上元人甲辰进士天启三年繇南京吏部起任】丁魁楚【光三河南永城人丙辰进士天启四年繇户部调任】李其纪【布宸北直清丰人丙辰进士天启四年繇工部调任】孙际可【见行浙江奉化人丙辰进士天启四年繇工部调任】
　　附礼部主客清吏司题名记
　　自龙鸟纪瑞依鸟丽躔尚书六属近古者周职方外惟汉主客秦废典任吏少府遗四人主发殿中书称尚书有令仆射丞下吏左右曹无职事为加官汉武使左右曹吏分平尚书奏事知枢密者始领之及游宴用阉遂罢此官成帝始置尚书五仆射一常侍二千石民客曹四而客曹主治外国夷狄后二千石分三公光武分南北主客称六曹则未有礼部先有主客矣魏五曹客位三而二十五子曹仍有南北主客晋六曹客仍三而以二十三郎统三十五曹分左右南北主客而四东晋五曹更有祠部无客而左仆射领殿中主客祠部尚书领祠部仪曹自此客曹下列子曹中康穆朝三十四曹仅有十八犹有主客后与起水二曹同省宋高复增元嘉后省而祠部尚书通职右仆射不并置右摄祠或祠摄右则客祠皆属左右仆不属部而客居左矣后魏太和吏部管南北主客祠部管左右主客北齐河清改左主客为主爵南主客为主客掌诸蕃杂客事隋始以仪曹属殿中主客属祠部后改司藩时尚未有礼部也唐用六典始以礼部统礼祠膳部主客龙朔又改司藩咸亨复旧而宋始以膳次主客元祐以主客兼膳绍圣主客膳部互置迨金元而有礼部无主客矣秦郎中令属有五官左右中郎将三署署有中郎侍郎郎中三郎郎中秩比三百石不属尚书汉武更名光禄勲而中郎郎中满六嵗爵三级外郎满六嵗爵二级则今员外郎也光武分六曹命置尚书郎三十四人秩四百石每郎缺从三署选五郎诣尚书台试牋奏初称守尚书郎中满嵗称尚书郎三嵗称侍郎因署号而客曹郎主羌胡亊剧迁二千石或刺史次为令秩满自占县诏书赐钱三万与三台祖饯乃若起草明光更直建礼昼枕夕揖握兰含鸡瑜麋一丸赤管双笔青缣白绫之被帷帐毡褥之给食物汤饼之供执香防衣之选禁断行人则中丞侍御避车执版拜集都堂则令仆尚书交礼解交五熟果食五日羮食下天子一等则诸曹同之矣魏晋宋齐后魏北齐惟置郎中梁陈两置隋开皇讳忠不置郎中惟置侍郎六年始置员外郎盖魏末常侍晋初侍郎皆有员外散骑而尚书省则自隋始而汉复有光禄勲主事察诸郎茂才高第为之秩四百秩后魏量曹置主事郎从六品上隋置主事令史炀帝于主事去令史名每十令史置一主事时用士人子曹侍郎但曰郎二郎省一而陞侍郎于六曹各置一人贰尚书唐则主客郎中一五品员外郎一六品主事二用流外入流九品俱从上龙朔改客郎为司藩大夫咸亨复旧宋郎中员外郎因之而主事为吏额分案四置吏七然晋省八座令仆均统六曹复有左右司郎中员外郎据子部上以遡秦左右曹之意更华要我太祖罢中书省六部为二品分寄丞相权而裁左右司厘子部为清吏司主客属礼次仍宋郎中员外各一为正从五品主事二正六品用清流分科三曰四夷曰外国曰赏赐置吏十三一都二令十典外夷职也赏赐何居迎气东郊还赏公朝布德施仁庆赐遂行春官令也而元成宗元贞间増礼部尚书一员领会同馆事今注选一主事提督南北二馆则汉南北主客意也鸿胪寺司宾署主簿序班皆馆中十三馆通事考核差遣属本司则汉典客并鸿胪意也部堂多出自翰林入直殿阁则宋唐右仆祠书通职意也故礼部称清曹则自晋宋来选擅高妙望极澄澹而唐置日以六品以上清官两人待制衙内则郎中员外郎咸与焉御史繇监察而侍御而殿中侍以至中丞或以补阙改拾遗必荐最始得员外郎郎中犹或检校不真栁子厚以监察御史为礼部员外遂嫌骤显而膏腴甲族犹不乐仕搏击卷指乌衣桥承抝项繇来久矣祖制御史满九年主事刑部法亦如是而迩来部属改台省改及副郎犹矜炎夸世使然哉客司旧碑题名嵗久不胜收收起治前八年号无考因博询前副郎沈伯甫仅得吕公防如吴伯宗以开科第一人擢部员外淹雅若宋文宪濂靖难若齐本兵泰理学若蔡祭酒清皆部主政縁无分司不便摭拾因思汉薛欧刘揭冯敬为典客金敞弟岑为使主客唐张中丞巡白左仆射文公居易皆主客郎中董太傅恭惠公晋裴相贽宋陈文惠三子学古曾谏议大夫致尧韩欧集皆以主客员外郎传而吾学通纪实録诸书何独不尔岂就韩集如栁子厚为礼部员外郎者为不分司之据而不知此即子部若今仪司也往既不传而传既多爽族世父伯清以仪司主政谏武宗南巡逮杖比副本司遂不禄世庙恤助丧葬而碑陞河南佥宪何与予辄不揣存旧礲新刋繁政误更悉名讵贤达官爵赠諡之所极岂先辈借此身后名抑士固有志知本无涯善败直探古初从违决择微渺亦宁止一片石百余公之观摩而守官为道就地证功则即此胪列诸先进是亦当官得失之林也嘉与来兹镜诸万厯三十六年戊申嵗夏五冯烶撰








　　礼部志稿卷四十三
<史部,职官类,官制之属,礼部志稿>
　　钦定四库全书
　　礼部志稿卷四十四
　　明　俞汝楫　编
　　歴官表
　　精膳司郎中
　　黄　裳【癸酉贡士】
　　宋　兴【原仁浙江淳安县人由监生官至河南布政司】叶　蓁【监生】
　　王士华【彦实浙江鄞县人乙未进士】
　　周　濂【儒士】
　　李　柰【景春江西上饶县人己未进士】陈　律【正律江西永丰县人乙丑进士】李　和【时和直隶迁安县人乙丑进士官至河南防政】杨　琛【叔献直隶无锡县人甲戌进士】何　暹【景升江西宜春县人监生】
　　周宗智【子正湖广大冶县人】
　　倪　辅【良弼浙江平湖县人甲申进士】高　敞【德广直隶昆山县人壬辰进士】周　宏【懋德浙江德清县人乙未进士官至工部侍郎】张　祥【思履江西吉水县人壬辰进士官至知府】金　福【天锡浙江黄岩县人戊戌进士】胡　玉【伯坚直隶泰州人辛丑进士】
　　尹万化【如川江西泰和县人甲辰进士】翁健之【应干浙江余姚县人丁未进士官至广东布政使】刘　凖【直隶博野县人官生】
　　唐　祯【原善直隶华亭县人丁未进士】张　潜【用昭陜西岷州卫人丙辰进士】刘　钫【阙】
　　陈　防【嘉言直隶无锡县人癸丑进士官至布政使】宋　冕【孔瞻浙江余姚县人壬戌进士官至副都御史】张继孟【子醇浙江仁和县人乙丑进士官至江西防议】侯一元【应干陜西泰安县人戊戌进士】唐　升【启东四川叙南卫人戊辰进士官至广东韶州知府】何　棠【爱之直隶泰兴县人辛未进士官至知府】侯　纶【廷言山西太原左卫人辛未进士官至兵部左侍郎】张　怀【德珍浙江余姚县人丁丑进士官至广东参政】张　镗【廷进万全都司人辛未进士官至江西防政】丘其仁【主静福建莆田县人丁丑进士官至潮州府知府】陆　堂【肯堂直隶常熟县人癸未进士官至副使】潘　潢【荐叔直隶婺源县人辛巳进士官至南京兵部尚书】方　澜【思源福建莆田县人丁丑进士调仪制司郎中】洪　伊【承志直隶歙县人贡生】
　　邝　汴【子京直隶任丘县人丙戌进士官至光禄寺少卿】吕　璋【尚德锦衣卫人癸未进士官至河南知府】欧阳龙【崇僡江西泰和县人丙戌进士官至南京工部侍郎】田　顼【希古福建龙溪县人辛丑进士陞提学佥事】胡　松【汝茂直隶滁州人己丑进士歴官右副都御史仕至吏部尚书】徐　樾【子直江西贵溪县人壬辰进士官至云南左布政使】曹世盛【际卿福建闽县人己丑进士改吏部郎中陞广西防政】王宗恒【季高直隶武邑县人己丑进士】林　【贞孚福建闽县人甲戌进士陞南京通政使防政】易　寛【栗夫江西安福县人乙未进士官至四川提学副使】胡东鲁【望之河南鄢陵县人癸酉举人陞四川防议】张　鈇【元赐山东冠县人己丑进士官至陜西防政】高　简【公敬四川绵州人己丑进士改吏部文选司陞云南防政】吴　舂【以容江西贵溪县人戊戌进士改仪制司郎中陞光禄寺少卿】高尚志【德崇山东冠县人壬辰进士陞陜西平凉府知府】张希举【直卿江西南昌县人辛丑进士官至湖广右布政使】莫如忠【子良直隶华亭县人戊戌进士改祠祭司陞贵州提学副使】傅学礼【立之陜西安化县人嘉靖丙戌进士陞山东副使】薛应旂【仲常直隶武进县人嘉靖己未进士官至浙江提学副使】张　纬【朝文江西南昌县人嘉靖辛丑进士改祠祭司】袁祖庚【见员外郎下官至按察司副使】方　廉【以清浙江新城县人嘉靖辛丑进士陞松江府知府】刘斯洁【原静直隶易州人嘉靖丁未进士陞浙江参议官至戸部尚书】隂　标【时凖直隶容城县人嘉靖辛丑进士陞河南防议】陈全之【粹仲福建闽县人嘉靖甲辰进士改祠祭司仕至布政使】田　扬【字籍见下繇本司陞改祠祭司郎中仕至参议】宋大勺【陞河南汝宁府知府山西提学副使】宋廷表【陞防议】
　　徐学谟【子言直隶嘉定县人嘉靖庚戌进士改祠祭陞荆州知府仕至本部尚书】况叔祺【吉夫江西高安县人嘉靖庚戌进士陞贵州提学副使】李　缵【存孝福建晋江县人嘉靖庚戌进士改祠祭司仕至鸿胪寺少卿】雷金科【公宪福建建安县人嘉靖癸丑进士】何汝健【体干南京留守卫籍无锡县人嘉靖癸丑进士改祠祭司】刘曰材【汝成江西南昌县人嘉靖癸丑进士】厐　远【惟明直隶吴江县人嘉靖癸丑进士】姜子羔【宗孝浙江余姚县人嘉靖癸丑进士仕至南京太仆寺少卿】余　田【见员外郎下】
　　柴　涞【季东光禄寺籍浙江鄞县人丙辰进士陞山东副使】吴　绍【见员外郎下陞广东防议】
　　包柽芳【子栁浙江嘉兴县人丙辰进士刑部调任调仪制司陞提学副使】戚元佐【希仲浙江嘉兴县人壬戌进士仪制司员外郎陞任陞尚宝司少卿】胡　定【明仲湖广崇阳县人丙辰进士繇主客司员外郎陞任歴仕左布政】杨俊民【伯章山西蒲州人壬戌进士繇仪制司员外郎陞任陞提学副使歴仕户
　　部尚书】
　　查志立【鸣朝浙江海宁县人丙辰进士繇祠祭司员外郎陞任调主客司歴陞副
　　使防政】
　　王续之【大卿四川南充县人壬戌进士繇刑部郎中调任陞副使歴仕左布政使】郭　棐【见员外郎下陞知府歴仕按察司】徐用检【克贤浙江兰谿县人壬戌进士繇祠祭司员外郎陞任陞副使歴仕南京
　　太常寺卿】
　　陆光祚【见员外郎下调祠祭司歴仕提学副使】高则益【见员外郎下陞防议歴仕防政】王象坤【见员外郎下调祠祭司陞副使歴仕左布政】金学曾【子鲁浙江钱塘县人戊辰进士繇工部调任陞湖广副使】刘应麒【道征江西鄱阳县人】
　　蒋劝能【见员外郎下陞湖广防议】
　　章　礼【见员外郎下陞江西议】
　　王庭诗【见员外郎下陞副使歴仕湖广布政使】祝　教【子敷浙江山隂县人丁丑进士繇祠祭司员外郎陞任降州同歴仕同知】钱若赓【见员外郎下陞临江府知府】
　　张　淳【见员外郎下陞知府歴仕防政】乔　岩【巽甫河南商丘县人辛丑进士由仪制司员外郎陞任陞副使歴仕防政】张　志【于道山东歴城县人辛未进士繇主客司员外郎陞任调祠祭司歴仕防
　　政】
　　余　寅【见员外郎下陞提学副使歴仕南京太常寺少卿】李同芳【济美直隶昆山县人庚辰进士繇主客司员外郎陞任调祠祭司陞提学
　　副使】
　　董嗣成【见员外郎下繇主客司补任调主客司建言削籍】王之猷【尔嘉山东新城县人丁丑进士繇仪制司员外郎陞任陞防州副使歴仕
　　防政】
　　甯中立【见主事下繇主客司员外郎陞任】张泰征【懋同山西蒲州人庚辰进士繇仪制司员外郎陞任陞防议】汪可受【以虚湖广黄梅县人庚辰进士繇主客司员外郎陞任陞知府】蔡逢时【应期直隶宣城县人庚辰进士繇仪制司员外郎陞任调祠祭司陞副使】姜　镜【永明浙江余姚县人癸未进士繇主客司员外郎陞任陞知府削籍子羔
　　子】
　　何乔远【穉孝福建晋江县人丙戌进士繇仪制司员外郎陞任调仪制司钦降布
　　政使经歴】
　　张泰征【字籍见上万厯二十一年复任陞防议】张世才【见员外郎下复补仪制司降通判】李景元【见员外郎下陞河南副使】
　　蔡宗明【穉含浙江黄岩县人己丑进士繇祠祭司员外郎陞任调仪制司削籍】袁茂英【君学浙江慈谿县人丙戌进士繇仪制司员外郎陞任陞副使】沈儆炌【叔永浙江归安县人己丑进士繇仪制司员外郎陞任陞福建提学副使】周传诵【见员外郎下陞湖广副使】
　　李叔元【端仁福建晋江县人壬辰进士繇刑部山西司调任调仪制司】徐希孟【见主事下繇主客司员外郎陞任】陈其忠【公衡福建莆田县人癸未进士繇南京吏部复补以言事谪外任】梅守和【季方直隶宣城县人戊戌进士繇主客司员外郎陞任调仪制司陞河南
　　提学】
　　陈　鍭【见主事下繇主客司员外郎陞任陞湖广副使】陈于王【伯襄浙江嘉善县人丙戌进士繇南京文选司复除添注湖广副使】张嗣成【见员外郎下调仪制司】
　　潘士达【去闻浙江安吉籍乌程县人壬辰进士繇祠祭司员外郎陞任】沈　潢【见员外郎下繇主客司员外郎陞任陞福建防政】顾自植【见员外郎下】
　　马应龙【伯光山东安山县人壬辰进士繇主客司陞任】陈德元【叔仁浙江秀水县人戊戌进士繇仪制司陞任】毕懋良【师臯直隶歙县人乙未进士繇南京吏部复补】秦道显【如晦河南洛阳县人乙未进士繇主客司陞任】解经邦【见主事下繇仪制司员外郎陞任】金应凤【伯翔浙江山隂县人戊戌进士繇主客司陞任】游汉龙【见员外郎下】
　　贾之凤【见主事下繇仪制司员外郎陞任】冯曾櫿【见主事下繇仪制司员外郎陞任】王化行【二南福建闽县人丁未进士繇仪制司员外郎陞任】王豫立【定甫陜西泾阳人乙未进士繇主客司员外郎陞任】郑茂华【见员外郎下】
　　庄祖诰【见员外郎下】
　　杨作楫【梦符四川蓬溪县人丁未进士繇主客司员外郎陞任】孙体元【见主事下繇主客司员外郎陞任】张光房【翁传山西泽州人辛丑进士繇仪制司员外郎陞任】吴之甲【兹勉江西抚州府人庚戌进士繇工部添注】杨觐光【见员外郎下调祠祭司郎中】
　　周应期【见主事下繇主客司员外郎陞任调仪制司郎中】
　　员外郎
　　杨　清【壬午贡士】
　　万　完【克脩浙江仁和县人乙未进士】曾　序【江西泰和县人丁未进士官至广防议】万　祥【江西南昌县人壬戌进士官至知府】张　显【仲达直隶江都县人监生】
　　李　温【景和顺天府漷县人庚辰进士】李　麟【文祥顺天怀柔县人丁丑进士】陆渊之【克深留守中卫籍浙江上虞县人丙戌进士官至布政使】杨　莹【大洁山西蒲州人庚辰进士】
　　金　溥【儒士】
　　周　宏【见郎中下】
　　徐　说【以中直隶宣城县人戊戌进士官至右通政】程　愈【节之浙江淳安县人辛丑进士官至防政】郝　本【乙酉贡士】
　　南　镗【彦声陜西商州人甲辰进士官至河南左布政使南京太仆寺卿】戴　恩【天锡直隶潜山县人丁未进士】姚　镆【英之浙江慈谿县人癸丑进士官至右都御史兼兵部侍郎总督两广】龙　葵
　　皇甫録【世庸直隶长洲县人丙辰进士官至知府】宋　毓【钟秀山东德州人丙辰进士官至知府】陆　昌【尚德直隶长洲县人丙辰进士官至辽府长史】李从正【阙】
　　陈　防【见员外郎下】
　　王　防【景昭直隶华亭县人壬戌进士】刘　瓒【朝重江西安福县人乙丑进士】祝　銮【鸣和直隶当涂县人戊辰进士】姜　龙【梦宾直隶太仓州人戊辰进士官至按察使副使】金　皥【治卿】
　　唐　鹏【云卿四川绵州籍直隶上海县人甲戌进士】吴　仕【克学直隶宜兴县人甲戌进士官至防政】屠应埙【文伯浙江平湖县人辛未进士官至按察使副使】郑　佐【时夫直隶歙县人甲戌进士官至防政】高尚贤【大宾河南新郑县人丁丑进士陞山东提学佥事光禄寺少卿】刘彭年【性静四川巴县人甲戌进士官至副都御史】张　镗【见郎中下】
　　董中言【慎已山东蒙隂县人辛巳进士】王　炜【克新直隶固安县人辛巳进士官至按察使副使】李文中【甲子贡士】
　　吴　龙【允济浙江孝丰县人丙戌进士官至福建防政】麦春芳【元实广东南海县人癸未进士】李邦直【汝司广东茂名县人癸未进士改吏部官至太仆寺少卿】毛　渠【世泽山东掖县人丙戌进士官至太仆寺卿】杨　仪【梦羽直隶常熟县人丙戌进士官至兵备副使】许勉仁【希贤四川双流县人己丑进士陞按察司佥事】卫元确【少干广东东莞县人壬辰进士改仪制司】刘　昺【晋初直隶长淮卫人己丑进士陞山东按察司副使】林应亮【熙载福建侯官县人壬辰进士官至戸部右侍郎】黄懋官【君辨福建莆田县人戊戌进士官至南京戸部右侍郎】王　健【伟纯浙江永嘉县人戊戌进士官至南京光禄寺少卿】周　珫【润夫湖广应城县人壬辰进士官至佥都御史】刘文光【子实江西高安县人戊子贡士歴官湖广防议】袁祖庚【绳之直隶长洲县人辛丑进士】吴桂芳【见主事下】
　　刘朝佐【道卿江西安福县人甲辰进士改仪制司歴太仆寺少卿】田　扬【廷翰福建晋江县人庚戌进士】宋大勺【字籍见下繇祠祭司陞任】
　　贾　衡【守凖直隶束鹿县人丁未进士】况叔祺【吉夫江西高安县人庚戌进士陞本司郎中】郭东藩【镇夫山东金乡县人丁未进士陞主客司郎中】余　田【舜耕浙江崇德县人庚戌进士陞本司郎中】厐　远【惟明直隶吴江县人癸丑进士陞本司郎中】吴　绍【汝复浙江秀水县人己未进士陞本司郎中】严大纪【见主事下陞江西佥事歴仕太常寺卿】郭　棐【笃周广东番禺县人壬戌进士陞本司郎中】陆光祚【见主事下陞本司郎中】
　　高则益【汝谦江西南昌县人壬戌进士陞本司郎中】沈华【瑞伯浙江秀水县人壬戌进士陞仪制司郎中歴仕大理寺】伊在庭【见主事下改调南京兵部】
　　穆文熙【敬甫直隶东明县人壬戌进士繇工部补任调吏部陞广东副使】张孟男【元嗣河南中牟县人乙丑进士繇刑部复补改尚宝司司丞歴仕南京戸
　　部尚书】
　　王象坤【子厚山西新城县人乙丑进士繇主客司主事陞任歴本司郎中】王庭诗【见主事下陞本司郎中】
　　蒋劝能【汝才浙江余姚县人乙丑进士繇主客司补任陞本司郎中】邹学柱【国材浙江余姚县人戊辰进士繇仪制司主事陞任陞祠祭司郎中歴仕
　　山西左布政】
　　章　礼【见主事下陞本司郎中】
　　支可大【有功直隶昆山县人甲戌进士繇仪制司主事陞任陞主客司郎中歴仕
　　副使】
　　蒋思孝【移之贵州普安籍应天溧阳县人乙丑进士繇祠祭司补任陞主客司郎
　　中歴仕副使】
　　钱若赓【德泰浙江鄞县人辛未进士繇主客司主事陞任陞本司郎中】李　桢【维卿陜西庆阳人辛未进士繇祠祭司主事陞任改光禄寺寺丞歴仕兵
　　部左侍郎】
　　张　淳【见主事下陞本司郎中】
　　董嗣诚【伯念浙江乌程县人庚辰进士繇仪制司陞任陞主客司郎中】余　寅【君房浙江鄞县人庚辰进士繇工部都水司主事陞任陞本司郎中】董　基【继可山东掖县人庚辰进士繇南京仪制司主事陞任改光禄寺寺丞歴
　　仕大理寺寺丞】
　　于孔兼【元时直隶金坛人庚辰进士繇仪制司主事陞任陞仪司郎中建言外谪】李开藻【叔福建永春人癸未进士繇户部主事陞任随陞提学佥事】王　谦【子鸣浙江乌程县人己丑进士繇祠祭司主事陞任】陈泰来【伯符浙江平湖县人丁丑进士繇祠祭司主事陞任】张世才【德夫直隶山阳县人己丑进士繇户部主事陞任陞本司郎中】李景元【见主事下陞本司郎中】
　　朱敬循【见主事下陞主客司郎中调仪制司调吏部陞太常寺少卿】周传诵【叔远陜西西安左卫人己丑进士繇仪制司主事陞任陞本司郎中】赖克俊【伯升福建晋江县人乙未进士繇仪制司主亊陞任陞主客司郎中】王　纪【惟宪山西芮城县人己丑进士繇仪制司主事陞任调仪制司陞主客司
　　郎中调仪制司】
　　黄大节【思立江西信丰县人丙戌进士繇主客司主事陞任陞祠祭司郎中】沈　演【见主事下】
　　李　炳【虎文山西镇西卫官籍岢岚州人壬辰进士繇祠祭司主事陞任】乐和声【尔律浙江嘉兴县籍桐乡县人壬辰进士繇祠祭司主事陞任】张嗣成【伯行山东莱阳县人乙未进士繇仪制司陞任】郑友周【仁甫山西定襄县人壬辰进士繇祠祭司主事陞任】熊尚文【见主事下陞福建提学佥事】
　　胡国鉴【正甫直隶宣城县人壬辰进士繇仪制司陞任调吏部稽勲司】吴正志【之矩直隶宜兴县人己丑进士繇仪制司主事陞任改光禄寺寺丞】顾自植【见主事下】
　　林茂槐【穉虚福建福清县人乙未进士繇仪制司陞任】游汉龙【伯起直隶婺源县人戊戌进士繇仪制司陞任】田大年【亿伯湖广江陵县人壬辰进士繇刑部浙江司主事陞任】程再伊【连叔江西鄱阳县籍直隶休宁县人戊戌进士繇祠祭司主事陞任】郑茂华【见主事下】
　　庄祖诰【汝钦四川成都县人辛丑进士繇仪制司主事陞任】徐　谟【见主事下】
　　杨备【无我江西南昌县人丙辰进士繇祠祭司主事陞任】杨觐光【星甫山东招远县人丁未进士繇主客司主事陞任】石维屏【邦卫山东陵县人辛丑进士繇兵部职方司陞任】周尔发【子祥福建同安县人庚戌进士繇祠祭司主事陞任】王象晋【庚侯山东新城县人甲辰进士繇行人司副使陞任】张国柱【维祯山东平源县人庚戌进士繇主客司主事陞任】
　　主事
　　官　侑【丙子贡生】
　　欧阳俊【甲戌进士】
　　陈　奎【甲辰进士】
　　甘　瑛【宗华江西丰城县人丁未进士官至知府】何　瞻【民望浙江鄞县人繇选贡监生景泰年奉使高丽】胡　诚
　　曾　卓【瀹沂江西丰城县人乙丑进士】杨　瑛【德华福建莆田县人己未进士】万　翼【覆之四川眉州人丁丑进士】
　　谢　弁【官生】
　　魏　佑【监生】
　　王　传【乙未进士】
　　金　溥【儒士】
　　宋端仪【孔时福建莆田县人辛丑进士】冯允中【信道山东茌平县人乙未进士官至兵备副使】胡积学【畏之四川巴县人辛丑进士官至防政】商良辅【浙江淳安县人官生】
　　陈　镐【宗之南京钦天监籍浙江会稽县人丁未进士官至副都御史】彭　桓【景武江西吉水县人丙戌进士】刘　凖【直隶博野县人生员】
　　董　忱【世行直隶上海县人丙戌进士官至知府】李　璋
　　罗钦忠【允恕江西泰和县人己未进士官至通政司左通政】王　防【见员外郎下】
　　刘　滂【伯雨浙江慈谿县人乙丑进士官至太仆寺少卿】刘　瓒【朝重四川防州卫人乙丑进士】徐　明【文涉顺天府大兴县人辛未进士】林　【见郎中下】
　　金　皥【见员外郎下】
　　张　【鹄举顺天府大兴县人甲戌进士官至南京户部侍郎】臧应奎【贤征浙江长兴县人丁丑进士】陆　冕【子端直隶昆山县人癸未进士官至按察使副使】郑　琬【德甫广西仪卫司人癸未进士】王汝孝【绍甫山东东平州人丙戌进士歴官右副都御史】江　曜【景昭浙江仁和县人官生陞祠祭司员外郎】王正思【仲行浙江余姚县人己丑进士官至建宁知府】皇甫涍【子安直隶长洲县人壬辰进士陞本司员外郎】金　清【廉夫应天上元县人己丑进士改御史官至河南防政】许　谷【仲贻应天上元县人乙未进士改吏部官至南京太仆寺少卿】来汝贤【子禹浙江萧山县人壬辰进士】李义壮【穉大广东南海县人癸未进士官至佥都御史】汪　集【惟义江西进贤县人乙未进士官至南京尚宝司卿】王宗恒【见郎中下】
　　黄懋官【见员外郎下】
　　张　鈇【见郎中下】
　　高　简【见郎中下】
　　张维岳【克臣浙江杭州右卫人乙未进士陞祠祭司郎中仕至都御史】吴子孝【纯叔直隶长洲县人己丑进士官至湖广防政】唐　穆【景文广东琼山县人戊戌进士改仪制司】夏克承【惟德江西贵谿县人官生】
　　宋大勺【道成浙江余姚县人辛丑进士】万士和【思节直隶宜兴县人辛丑进士仕至本部尚书】吴桂芳【子实江西新淦县人甲辰进士仕至兵部尚书】宋廷表【广西临桂县人丁未进士改仪制司】李　缵【存孝福建晋江县人庚戌进士改祠祭司】徐文沔【可绳浙江开化县人丁未进士改仪制司】罗　良【卢元江西万安县人癸丑进士】何　全【原学四川仪卫司籍温江县人癸丑进士陞贵州佥事】张佳【甫夫四川铜梁县人庚戌进士官至兵部尚书】武　金【砺甫直隶井陉县人癸丑进士】严大纪【汝肃太医院籍浙江余姚县人己未进士繇行人陞任陞本司员外郎】徐廷祼【士敏直隶昆山县籍太仓州人己未进士繇知县陞任陞员外歴仕防议】滕伯轮【汝载福建瓯宁县人壬戌进士繇知县陞任调吏部歴仕副都御史】王　宜【时行福建莆田县人壬戌进士繇工部调任陞主客司员外郎】陆光祚【与培浙江平湖县人己未进士繇兵部复补陞本司员外郎歴仕提学副
　　使】
　　胡　僖【伯安浙江兰谿县人己未进士繇仪制司复补陞祠祭司员外郎歴副使】伊在廷【继美应天籍吴县人己丑进士繇刑部主事复补陞本司员外郎】王庭诗【言卿陜西华州人乙丑进士繇知县陞任陞本司员外郎】齐　康【太和直隶永年县人壬戌进士】王鼎爵【家驭直隶太仓州人戊辰进士繇刑部调任陞仪制司员外郎歴仕提学
　　副使】
　　宋　儒【景濂直隶定州籍贵州麻哈州人辛未进士繇庶吉士补任】曹大埜【仲平四川巴县人戊辰进士繇戸部给事中调任陞祠祭司员外郎歴仕
　　江西巡抚】
　　章　礼【约之浙江会稽县人戊辰进士繇大理寺副陞任陞本司员外郎】张　淳【希古直隶桐城县人戊辰进士繇知县行取补任陞本司员外郎】陈述龄【子寿湖广沔阳州人甲戌进士繇户部复除陞祠祭司员外郎】耿鸣世【戊谦山东新城县人戊辰进士繇御史陞任陞仪制司员外郎歴仕防议】张　坤【伯简湖广钟祥县人癸未进士陞仪制司员外郎】甯中立【尔强河南颖川卫人癸未进士繇庶吉士改任陞主客司员外郎】俞士章【汝成直隶宜兴县人癸未进士繇知县行取补任陞仪制司员外郎歴仕
　　防议】
　　安希范【小范直隶无锡县人丙戌进士繇行取陞任改南京吏部】张鸣冈【治祯江西万安县人庚辰进士繇御史陞任改光禄寺寺丞见任大理寺
　　少卿】
　　李景元【干吉直隶大名县人己丑进士繇户部调任】朱敬循【叔理浙江山隂县人壬辰进士繇刑部调任陞本司员外郎】熊钟文【质卿江西南昌县人壬辰进士繇刑部调任陞祠祭司员外郎】邓光祚【日昌广东曲江县人己丑进士繇知县陞任陞祠祭司员外郎见任吏部
　　文选司郎中】
　　徐希孟【仲舆直隶丹徒县人乙未进士繇刑部调任陞主客司员外郎歴本司郎
　　中】
　　沈　演【伯甫浙江乌程县人壬辰进士繇工部调任陞本司员外郎】吴　黙【言箴直隶吴江县人壬辰进士繇兵部复补陞祠祭司员外郎】陈　鍭【汝直浙江余姚县人己丑进士繇行人陞任】祁光宗【伯裕直隶滑县人戊戌进士繇工部虞衡司调任陞主客司员外郎】熊尚文【葢中江西丰城县人乙未进士繇刑部河南司调任】冯　烶【居方浙江慈谿县人壬辰进士繇兵部职方司除补陞主客司员外郎】吴　化【敦之湖广黄安县人乙未进士繇主客司补任】李　瑾【仲鲁山西襄陵县人乙未进士繇知县行取陞任考选工科给事中】顾自植【公主直隶吴县人壬辰进士繇刑部四川司调任】王光经【景济浙江永嘉县人丁未进士】解经邦【叔宪陜西韩城县人乙未进士繇户部复除】贾之凤【仪虞山西阳城县人戊戌进士繇工部都水司复补】李征仪【于来直隶广德州人辛丑进士繇江西清江县知县行取】冯曾櫿【伯构直隶金坛县人甲辰进士繇河南开封府推官行取】万廷搢【无执江西南昌县人甲辰进士繇直隶肥乡县知县行取】蒯　谏【信卿陜西宁夏卫籍直隶定远县人戊戌进士繇兵部复除】孙体元【复一山东滨州人辛丑进士行取兵部复补】郑茂华【实符直隶江都县籍福建莆田县人丁未进士繇中书舍人陞任】蒋一骢【樗仲浙江余姚县人辛丑进士繇行取兵部复除】熊文灿【大蒙贵州永宁卫籍四川泸州人丁未进士繇湖广黄州府推官行取】徐　镆【元范直隶吴县人辛丑进士繇兵部复除】庄廷臣【龙祥直隶武进县人庚戌进士繇浙江永嘉县知县陞任】桂绍龙【骧云江西金谿县人丁未进士繇行人司行人陞任】周应期【克昌浙江永兴县人己未进士本年选任】王曰善【惟果湖广江陵县人丙辰进士繇直隶邯郸县知县行取】吴羽文【长卿江西南昌县人癸丑进士繇兵部武选司调补】郑国昌【游圣陜西邠州人丁未进士繇工部都水司调补】沈景初【君复浙江余姚县人癸丑进士繇江西进贤县知县行取】李　芬【君实江西临川县人丙辰进士繇中书舍人行取】王任【四川合江县人丙辰进士繇北直滑县知县陞任】
　　附礼部精膳清吏司题名记
　　明兴稽古并建六官官至尚书一人左右侍郎二人郎中员外郎各一人主事二人其下府史胥徒有差以赞邦治其后礼分四部曰仪部祠部客部膳部既嫌同洪武二十有九年乃着令诸子部通为司而膳部为精膳清吏司云后又稍变置文皇帝嗣承先烈两都相望改正官制制惟旧故今曹名如留都故弗异云职司省约视他司颇称简暇故近日议省其主事员嗟乎国家养贤竢用其犹艺材待任矣何弗广也弥歴嵗年官者靡述岂不称阙哉嘉靖乙未余摄官兹曹嘅焉乃披览牍籍追观前人政事见其所掌如辨宾客之等与其饩达诸司之节与其数掌膳夫登下程食羞差品而攷其诈谖制其出纳而又月有月要嵗有嵗成以闗尚书而诏帝嵗阳至禋祀庆成以议丰杀以正班列以襄佐大礼他诸细务又往往而摄斯其官可省哉而况生民之礼肇始饮食周官之典详于式法良以膳羞有生之大欲恭俭王者之钜行故夫礼不可以莫之讲也今上自帝后妃主下逮阉尹妇寺以洎鸟兽昆虫之细莫不食大官使荡而无节则淫荒冗滥陵夷而不御矧乎人主深居法宫侈心易长狗马嬖御之奉何可厌也有一于兹膳司必以礼节亦所以奉太上之烈遵先王之度而纳民于轨物者也将不在兹乎将不在兹乎今幸值明主中兴动必以礼而又屏放嬖幸斥逺灵怪雕题缓耳之君髽首贯胸之长咸皆省谕德心浸淫言化无敢以异禽封兽贡献阙庭者故今观魏肃清禁籞岑寂豢奴牧隶呻吟憔悴吾侪小人得以从容退食与海内澹然甚大幸也于是表载前列刻之贞珉后有君子得以考览焉嘉靖十七年戊戌仲夏谷旦胡松撰
　　贵溪吴子官礼部精膳司郎冠高子继之高安刘子员外郎琼山唐子主事约典归谊靡愆靡忒乃以暇日备考先达列官兹署者为百五十有一人勒名于石以昭来鉴走问东涯子东涯子题之曰四君子是举也其有夙夜匪懈之思耶夫膳者善之义司者主之称名者实之对碑者永之道也周礼膳夫掌王之食饮膳羞以养王及后世子而宰夫赞小宰比官府之具凡朝觐会同宾客以牢礼之法掌其牢礼委积善献饮食宾赐之飱牵与其陈数其所以为之节者盖其详矣我国家以光禄隶礼部而膳司主之即周礼以膳夫掌膳羞而宰夫复掌其礼事之意也周礼宰夫属冢宰而国家膳司则属之宗伯宗伯典礼言有专焉重之也惟天子南面而治飨四海报养燕劳馈予以来四方不移不啬不夷隤于防礼所生也而精义之蕴亦无乎不在岂笾豆之饰品物之羞而可以语所司哉今观百五十有一人者盖自永乐称行在部以至今日时不同而官同官不同而所司同类多克举其职蜚声郎署荐服大僚卓然为名世臣其或沮于梗槩靡究所施见訾公议爰疚厥禄者亦各存其名类而题之攷其实而鉴戒昭矣且今仕者往往重京朝官京朝官职有衔秩有阶禄有稽其入对也有籍盖名无不题而碑焉非此无所托以有永也夫举所司以为守而陈往迹以比类贤不贤皆可指而言也间亦有号称通显而心迹可疵靡竟所施而贞介可范者四君子当自得之后之观今亦犹今之观昔也故曰是举也有夙夜匪懈之思焉乃复贻之箴曰巍巍帝阙百辟承之翼翼兰省天禄是司罔滔罔湎令德令仪爰有大飨牢馈是羞贡篚来廷亦罔不柔奉我天度守我天常肃肃大夫鉴往惟良鸣佩锵锵大夫至止载瞻于碑其道如矢一读而偻再读而俯三读以思协我规矩直清其德曰为古师古人在列敢告司碑嘉靖二十五年丙午季冬朔日万逮撰
　　凡署皆有题名司故有之且再矣官是者递迁递至则递而勒石嵗久而复盈自予来承乏于兹考其名若郎中则李干吉员外郎则周淑逺主事则邓日昌而后阙弗载矣今更伐一石次序题之而营其隙地以待来者修故事也既成碣于防事之左制如初于是同舍相与纵观各以所闻见稍稍尚论因举手泽石曰是硌硌者庶托不朽乎诘者曰然结绳勿论自唐虞而下若九官十六族奋庸熙载号能其官者代不少若而人名至今存也其石安在彼湮灭不称者不可胜数何必乏此一片石耶皆相顾改容曰子无乃称吾曹识之矣困为之记若夫明职业考善败以昭鉴戒则向者胡万两先生之言具在万厯壬寅夏梅守和题礼部司务
　　滕　霄【河南汝州人由本部祠祭司员外郎调任知府】陈　珪【正统四年任】
　　周　濂【正统五年任】
　　雍　顺【监生正统十三年任】
　　何　怀【景泰五年任】
　　何　源【江西建昌县人举人天顺元年任】张　本【监生天顺八年任】
　　王大经【举人成化二年任】
　　时　中【举人成化五年任】
　　金　钟【浙江青田县人举人成化五年任】刘　琛【监生成化八年任】
　　王均美【举人成化十四年任】
　　余　镛【广东顺德县人举人成化二十年任】刘　钫【举人成化二十一年任歴陞本部精膳司郎中】方　佐【举人成化三十三年任】
　　郝　本【举人治三年任陞本部精膳司员外郎】戴　俨【举人治六年任】
　　奚　顼【举人治九年任】
　　邝　郊【举人治十二年任】
　　王　思【举人治十五年任】
　　程　鹗【举人治十八年任】
　　刘秉常【举人正德六年任】
　　陈端甫【直隶武进县人举人正德九年任陞仪制司员外郎广东佥事】陈　济【举人正德十二年任】
　　李　辅【举人正德十二年任】
　　李　瑜【江西吉水县人嘉靖三年任调吏部陞礼部主客司员外郎郎中四川防
　　议副使太仆寺卿】
　　范　韶【直隶寳应县人举人嘉靖二年任陞户部员外郎郎中浙江防议】洪　伊【直隶歙县人举人嘉靖三年任调吏部陞礼部精膳司员外郎郎中】王　【浙江永嘉县人举人嘉靖八年任陞兵部员外郎郎中贵州防议】胡东鲁【河南鄢陵县人举人嘉靖九年任复除兵部调吏部陞礼部精膳司员外
　　郎郎中四川防议】
　　何　勗【湖广江夏县人举人嘉靖十年任陞户部员外郎郎中姚安府知府】陈　灏【直隶山阳县人举人嘉靖十年任调吏部陞刑部员外郎郎中】杨美冕【浙江鄞县人举人嘉靖十一年任陞工部员外郎郎中】胡　瀚【河南内乡县人举人嘉靖十五年任陞戸部员外郎郎中】罗　淮【浙江慈谿县人举人嘉靖十七年任调吏部陞兵部员外郎郎中】井　震【河南洛阳县人举人嘉靖十八年任陞戸部员外郎郎中广西知府】吴梦麟【顺天府通州人举人嘉靖十八年任】徐应竒【举人嘉靖十九年任陞广西知府】李世德【河南祥符县人举人嘉靖二十五年任调教谕陞国子监助教南京户部
　　主事】
　　陈　铨【直隶邯郸县人举人嘉靖二十七年任】方兴邦【福建甫田县人举人嘉靖二十九年任调吏部歴陞兵部武选司郎中】吴　仑【山东德州人举人嘉靖三十四年任陞户部湖广司员外郎】茹子嘉【山西泽州籍贵州人举人初任翰林院孔目嘉靖三十五年陞任陞工部
　　虞衡司员外郎】
　　吴　让【江西浮梁县人举人初任都察院司务嘉靖三十八年复除】刘承恩【山西襄垣县人举人嘉靖三十八年任】吴　桓【直隶吴县人举人初任易州学正嘉靖三十八年陞任】康　宪【福建长汀县人举人嘉靖四十一年陞任调吏部】林启昌【福建莆田县人举人国子监学正嘉靖四十三年陞任】周　应【广西全州人举人翰林院孔日嘉靖四十三年陞任】王道立【直隶太仓州人举人国子监学正嘉靖四十三年任】萧自脩【陜西高陵县人举人国子监学正隆庆元年任陞户部员外郎四川防州
　　府知府】
　　李载贽【江南庐江县人举人国子监学正】刘师顔【云南人】
　　裴守一【山西长子县人举人】
　　程道渊【江西乐平县人举人万厯十年任陞刑部山西司郎中】铁世林【云南永昌卫籍浙江杭州府人举人万厯五年任】高　荐【湖广石首县人举人万厯十年任陞戸部浙江司员外郎陞副使】王崇雅【山西蒲州人举人万厯十一年任陞戸部贵州司员外郎】黄应奎【浙江钱塘县人举人歴南京国子监学正万厯十六年任二十三年陞刑
　　部陜西司员外郎】
　　郭　栋【河南安阳县人举人万厯十七年任】徐文斗【江西彭泽县籍建德县人举人歴南京翰林院孔目万厯二十三年任】夏　思【直隶广德州人举人歴南京国子监学正万厯二十三年任】熊　裕【江西南昌县人举人歴国子监学録万厯二十四年任】卫　廉【山西猗氏县人举人歴翰林院待诏万厯二十五年任】黄　彬【江西南城县人举人歴国子监学正万厯三十一年任】鄢应荐【湖广沔阳州人举人繇国子监学正万厯三十六年任】李文绶【福建晋江县人举人繇国子监学正万厯三十三年任】潘　龙【贵州赤水籍浙江海盐人举人礼部司务万厯三十六年任】刘孔禄【江西安福县人举人翰林院待诏万厯三十九年任】
　　附司务题名碑记
　　防事题名其典不见于周汉之防后人仿年表而起义端有作者今中外诸司凡涖政之所往往有穹碑夫士大夫入官涖事晨宵所直精神所寓恒积嵗而后去去之日邈无所系于其故乃其数嵗之间所以殚虑凝瞩以毗一时之政令者遂无以托于方来而方来之论世者则又叹于文献之不足昔贤所为是非沿古而义实有禆者此碑是也礼部暨四司皆有碑而司务防事尚缺司务综领四司之文案稽覈出纳以赞大卿之政任剧而职专圣祖特赐敕以优之防事之有敕惟此官为然以故守是官者常久于其位精神所寓视他为深春卿掌礼仪文案之政令其文献尤宜有所托以示后遡情宣德辛亥防事落成迄今百九十年矣兹欲考其官于此者则黯然莫存将与形响而垂尽有志之士能无兴怀嘉靖甲寅莆田方君为司务雅抱斯志会迁未果己未秋浮梁吴君至抚感前修思任其事顷之姑苏吴君至仪与协祠署徐大夫嘉两吴君之有志也署有巨石举以赠之于是两吴君搜阅故牍济以谘询得四十四人姓氏嵗籍畧备乃铨次登石以树于防事之左隅而属余记其嵗月嗟夫彼四十四君者方其注神殚力思以夙夜之勤劳流声永誉孰知其名之无所寄以永存也百九十年之间时移政熄逺者飘风近者驹影又孰知有两吴君者踵出为之表其懿也且一石之建制无所嫌而义资于政乃歴百九十年而莫克举岂其思之匪存哉夫亦以创始之难而稽往之逺也今两吴君踊奋而功集博捜而牍全肇旷仪以彰往秉逸献以裕来二君之志则远矣余惟古之修坠典而表前闻者即以厥修而自贻令问二君所借以不朽者岂惟兹石哉谨记赐进士出身礼部祠祭司郎中华亭杨豫孙谨撰




　　礼部志稿卷四十四
　　钦定四库全书
　　礼部志稿卷四十五
　　明　俞汝楫　编
　　奏疏
　　类奏疏【凢类奏内条欵不闗礼务者不録】
　　陈三事疏
　　洪熙元年礼部左侍郎胡濙言十事内三欵【阙】
　　曰笃亲亲书曰克明俊徳以亲九族九族既睦平章百姓又曰立爱惟亲立敬惟长始于家邦终于四海惟陞下于宗亲诚能推恩义以怀之分宝玉以遗之则亲亲恩笃而天下化矣
　　曰亲经史谓经以载道可以观帝王致治之本史以纪事可以鉴前代兴王之繇伏愿万机之暇法干行健继离向明常接儒臣讲论经史则圣智益博睿谟益广而与二帝三王同一揆矣
　　曰严祀事书曰鬼神无常享享于克诚仲尼曰祭如在祭神如神在近见各处应祀神祗坛庙倾頽栖神无所甚失国家所以祀神之道乞令所司以时修葺此有国家之大事也防上上嘉纳之
　　覆行三事防
　　正统二年八月河南布政司李昌祺言三事
　　一城市乡村旧时俱有社学近年废弛即令各按察司
　　添设佥事专督学政乞令府州县正官量所辖人户多寡创修社学延师训之遇儒学生员名缺即于社学无过犯髙等子弟内选补庶得学业易成
　　一近者禁约僧尼诚为厚俗首务比见河南各府县卫所有军民男妇自称端公师婆托神惑众人有病不事医药惟饮符水以故死常八九伤人壊俗尤甚僧尼乞严加禁治再犯及邀请容隠者悉罪之
　　一前代忠臣烈士载在祀典若宋丞相文天祥授仕于倾危之际脱身于俘执之中倡义勤王艰难万状功虽未究忠则有余竟能取义成仁从容就义为千万世臣子之式而乡无时祭諡乏美称人皆叹惋以为缺典乞准察张廵许逺例颁降祭文仪注令吉安府支给官钱收买牲醴春秋正官于庐陵祠堂行礼仍乞追赐美諡表显忠贞以劝来裔上嘉纳之命行在礼部会官议行
　　议行五事疏
　　正统七年国子监祭酒李时勉言五事
　　一圣朝科举之设皆欲得人以资任用未尝有轻重分也比繇教官九年考满以举人有无多寡为黜陟遂重科举而轻嵗贡第以次起送不复论其学之浅深及贡入监考其大义十无一二可否各衙门取拨厯事多不谙书又有貌陋老病者虚费朝廷作养乞今后嵗贡生员务选资质端重通晓文义书筭者充贡其愚劣貌陋者悉黜为民教官考满嵗贡皆中科举虽不及数亦本等用科贡俱中者陞用科贡俱不中者降用如此则科贡俱重而人才辈出
　　一拨歴监生永乐间俱以入监年月为先后厥后祭酒陈敬宗奏准以坐监年月为先后而两监迩年仍以入监年月为先后以此丁忧省祭之徒在家延住七八年者有之十余年者有之诈称丁祖父母或继母嫡母忧有司朦胧保结比至入监即得取拨仿效成风不可遽止乞今后惟依实坐监年月浅深以次取拨其丁忧省祭之类俱不作数如此庶勤怠有所惩劝虚诈无繇效尤
　　一嵗贡中式生员分拨南北二监肄业已有定例縁本监各衙门取拨办事歴事数多监生不敷兼在监诸生多年老少谙书筭乞今后嵗贡生员四十以下告愿读书者存留本监以备取拨
　　一医学所以疗疾全生不为不重本监虽有官医二名每遇监生患病省令医治縁无官给药材多有艰难不能措办乞勅太医院量给药饵陆续送监收贮监生有病令医者对症修治
　　一近年有俗儒假托怪异之事饰以无根之言如剪灯新话之类不惟市井轻薄之徒争相诵习至于经生儒士多舍正学不讲日夜诵忆以资谈论若不严禁恐邪说异端日新月盛惑乱人心实非细故乞勅礼部行文内外衙门及提调学佥事御史并按察司官巡歴去处凡遇此等书籍即令焚毁有印卖及藏习者问罪如律庶俾人思正道不为邪妄所惑诏下礼部议尚书胡濙等以其言多切理可行但欲取太医院药于本监治病原无旧例难从上是其议
　　覆行三事疏
　　正统七年直大名府内黄县掌县事知州宋安言三事
　　一各处迎诏官员俱乘骑于仪从前导引礼曰下公门式路马况诏勅降临龙亭在后臣子何可乘骑前驱乞勅自后官员迎诏俱于仪从前步行导引老疾艰于防步者许于龙亭后乘骑随行
　　一各处故官多有不肖子孙将父祖所遗纱罗纻丝锦绮衣服鬻于乐人及假乡村报赛男妇妆饰作戏古人虽贫不鬻祭噐况父祖遗衣乎乞勅该部移文禁止一礼曰隣有丧舂不相里有殡不巷歌今各处愚民有遭父母兄弟之丧殓葬之期宰牲筵欵吊祭姻朋甚至歌唱以恣欢乘丧以嫁娶者伤风败俗莫此之甚乞勅该部严禁约之上命该部议行
　　议覆四事疏
　　成化十一年正月国子监祭酒周洪谟言四事
　　一今臣庶祠堂之制悉本家礼髙曾祖考四代设主俱自西而东考之神道古无其说惟我太祖髙皇帝太庙之制允合先王左昭右穆之义宜令一品至九品止立一庙但以髙卑广狭为杀神主则髙祖居左曾祖居右祖居次左考居次右于礼为当
　　二在外衙门时节行礼宜令致仕官与有司官依品级髙下序列班次
　　三天下府州县学祭先师孔子多有礼无乐宜令礼部以乐歌之词舞佾之数行下有司置造乐噐俾士子以时习肄
　　四钦天监所藏选择厯书系洪武间譔定颁行今民间不见此书宜遵旧制刋布天下事下所司议闻礼部覆奏洪谟所言祠堂之制乞命翰林院参酌更易具奏处置所言在外行礼班次缘致仕与见任同乞通示天下遵守及受封官亦合与致仕同所言学校祭祀先师合用乐舞縁乐歌八佾舞用人数多而州县学生数少乞行天下止令俟丰稔之时补造乐器所言颁行选择厯书乞令钦天监印造遇阴阳学官赴监听考者人给一本使与官民之家遵用从之
　　覆奏四事疏
　　治元年礼部覆奏左都御史马文升所奏四事其曰逐术士者宜令各该巡城监察御史及五城兵马司并锦衣卫廵捕官逐一搜访但有扶鸾祷圣驱雷唤雨捉鬼耳报一切邪术人等及无名之人俱限一月内尽逐出京仍有潜住者有司执之治以重罪主家及四邻知而不举者连坐其曰清僧道者宜令两京僧道箓司并天下诸司通查勅建勅赐并古刹共若干所给度僧道共若干名备造文册送部存照仍将十年一度之例停止待额数不足之日所在官司照额起送给度内外衙门不得指以救荒纳粟为繇奏请给度违者科道纠之其有擅自修葢者即便拆毁如无度牒僧道行童发回当差敢有私创寺观及容隠僧道行童者僧道官并住持俱发附近卫分充军所司官员不举以枉法论其曰懐四夷者今后入贡夷人筵宴宜令光禄寺堂上官一员提调要务丰洁本官差官一员督察其朔望并陛辞酒食令该日侍班御史廵视但有尅减菲薄者将光禄寺官并局长等究问其曰节财用者成化四年以前每嵗用甘松等料共千六百三十五觔以后增至千八百八十五觔十一年后又增至二千八百六十五觔虽称各年间拖欠本部亦已累行催纳縁俱系民间出办差人解运劳费实多其光防寺供用牲口正统年间每年各色数止四万至天顺间渐増数多成化元年奏准每年不过十万十六年以鸡三千折猪三千鵞五百折羊五百添湖广等处买办以小易大价过十倍况近年以来各处防荒人民艰食乞将内府供用库二次増添香料数内量减一二光禄寺牲口愿纳鸡鹅者免其折纳猪羊仍于十万数内量减以苏民困上曰所言皆是逐术士尔部中仍出榜禁约香料照成化四年数觧纳折纳猪羊令光禄寺计算以闻
　　陈七事疏
　　治二年礼部尚书耿裕等以灾异言七事
　　一寅畏天戒谓自元年三月至二年六月各处报奏天鸣地震地陷山崩风电雷雨白毛黒气等项灾异不止二三十次其大水渰没田禾人畜系户部抄行者犹不在此数天心仁爱一至于此先帝大祥已届禫除有期陛下孝思之心当于此而益加切防防之虑当于此而益加审倘左右之人有先意逢迎导声色而倡游观通祷祠而进珍玩者宜痛絶之庶以尽今修省仰答至诚一省减贡献谓各处镇守内官与挂印总兵官今后遇庆贺万夀圣节各仍旧进马二匹不许过多其副总兵防将协守分守守备内外官俱不许进贡科扰违者许防奏究治
　　一停止折纳谓鸡猪鹅羊其价多寡不伦乞令光禄寺止折纳猪三千口羊五百只其鸡鹅仍旧解纳为便一革退军厨谓光禄寺厨役原额六千三百八十四名成化十一年奏添五百名二十三年太监山青又奏添一千名每名月食粮一石又日支白米八合滥费无已乞将青奏添之数悉令革退遇大庖厨等处缺役即于原额厨役内拣选佥补以后内外官不许輙奏收役一慎重教职谓今后教职请仍旧止于科贡二途出身者考授其余纳粟出身者不许滥与
　　一均平取士谓今后会试取士请仍旧照宣徳年所定南北中之数南取六北取四中取二以为常
　　一改调官员谓今后有与王府结亲官员除防卫仪卫司军职照例不必改调其余不分军民职官但在一城居住者请俱令照例改调或致仕闲住上曰寅畏天戒是防防杜渐之意朕当体行光禄寺折纳猪准减一千口军厨仍旧其余皆准行
　　覆奏三事疏
　　治二年礼科给事中王纶陈十事内三欵曰广科目以崇文学者谓我朝三年一开科解额有限取士之途尚未广乞斟酌量添名数其嵗贡生之为训导者三年后宜考选许其乡试曰去淫邪以敦大化者谓京师西山四月八日有香山之防正月十五有戒坛之会男女混狎乞严禁之曰严遴选以得真才者谓各处嵗贡生员俱以食粮年深轮充取之既不精及赴礼部愿就教职者试于内廷又多传逓懐挟之乞慎择之于先痛革之于后庶教职渐可得人下礼部覆奏以为方今乡试举人数额比旧已多难再增加嵗贡生已就教职者亦不许与在学生徒一概奔走乡试余所言多可采用其曰体天心修实徳者惟皇上尤加之意上从其议
　　看详三事疏
　　治四年鸿胪寺右少卿李鐩应诏言十二事内三欵一定礼制诸司职掌所载冠礼止有亲王而东宫者不载婚礼止有亲王公主而东宫者不详及建立东宫册封亲王幸太学畊耤田上徽号等礼又皆不录乞勅礼部取近年行过仪注并廷试进士面谕大臣天下诸司朝觐诸未偹礼仪逐一议处得宜或续于职掌之后或别为一书与职掌并行
　　一置斋房每大祀时分献陪祭等官俱无斋房临时借居道士房榻贵贱杂处且宣召不便乞勅工部于坛内空地仿天夀山朝房体制盖造斋房
　　一禁邪妄乞勅工部毁戒坛勅礼部都察院禁僧人坐禅打会奉箓受戒等事下所司看详以闻
　　议覆六事疏
　　治四年南京国子监祭酒谢铎言六事
　　一曰择师儒谓愿求道徳之士如唐之韩愈宋之杨时
　　者以为太学师又必得防静恬退严重刚方之士为各布政司提学宪臣庶无负教化之实
　　一曰慎科贡谓今之所当科举者虽可得豪杰之士亦间有虚浮躁竞之风其所习多俗儒纂录支言长语不知经火大义乞一切禁絶今之所谓岁贡虽稍胜输粟之徒亦多因循姑息之弊其补廪或以家贫久次乞怜而得宜痛加裁革庶几升于国学皆可任用
　　一曰正祀典谓孔庙未从祀者若山先生杨时乃伊洛正传息邪放淫以承孟氏宜进已从祀者若临川郡公吴澄受宋之恩如此其久歴元之官如彼其荣迹其所为曾不及洛邑之顽民宜黜乞升时以上祔宋诸贤之位黜澄以下从莽大夫之列则于世教不为无补一曰广载籍谓本监书板旧多藏贮散在天下未免有遗乞勅各布政司凡系经史书板尽送南京国子监以复国学储书之旧免有司赠馈之劳
　　一曰复会馔谓宜修馔堂以便往来造器皿以供日用一曰均拨歴谓科贡多而纳粟少十分中乞以六七分属科贡三四分属纳粟庶得变通之义下礼部覆议谓铎所奏深切时弊俱可行但欲黜吴澄升杨时从祀先此已屡有陈奏具难别议从之
　　陈八事疏
　　治四年礼部尚书耿裕等应诏陈八事
　　一曰尚勤俭谓勤则心不他役政事不怠圣学无间俭则志不外夺用度裁省物无妄费皇上自即位以来勤俭着闻惟日慎一日不替初心则可以感格天意一曰议宗室谓天下王府册封婚塟居第食防等费皆出内帑与下民供亿本部查自今年正月至四月郡王将军下至夫人仪賔受封薨逝已八十余人夫天下地有定所赋有定额加之水旱频仍人民凋耗而宗室之费日增计三月数尚如此一年可知推而至于百年之久又将焉出宜下文武大臣会议务为善后之计一曰减斋醮谓皇上临御之初禁止斋醮雨雪未见愆
　　期比因雨雪不降启建禳荧斋醮动经旬月所费不赀茫无应验以初时禁止较之启建祈福诚为无益宜仍禁絶以除奸蠧
　　一曰汰冗员谓官多则民扰而增设衙门百费纷起尤为不便本部自去冬十月至今嵗四月仅半年间该铸开设衙门印信闗防铜牌已八十有余似此增设无嵗无之乞命吏部查天下添设官员及新増衙门凡有冗滥悉加裁省
　　一曰省供应谓山东河南北直等处连年亢旱民多逃亡宜将光禄寺奏各处猪羊鸡鹅治五年前所欠悉与蠲免其已徴未解价银发灾伤处赈济治六七年停免原之半俟年丰补纳庶民困少苏
　　一曰免厨役谓太常寺新佥山东河南北直厨役多难起觧縁其地灾伤佥觧费广俱累里甲乞悉令停止以少安人心
　　一曰罢营造谓天时亢旱军民忧惶土役繁兴人力困祖宗陵寝固不可不修至于浣衣局果园沟渠河岸等役皆可少缓宜命督工官将完者趍完未兴工者即皆罢之
　　一曰止差遣谓近年降人押送两广或差部属或进士或通事初无定例而通事在外越礼犯分往来骚扰自今但差兵部属官及行人为便疏奏上曰所言是尚勤俭朕当自勉议宗室汰冗员仍防官议处斋醮即令停止供应可省工役不急者所司查勘以闻厨役及押送官如议
　　议覆五事疏
　　洪治七年五月钦天监天文生闻显言五事
　　一谨斋戒惟大臣在衙门宿歇而属官不至至者又或饮酒不谨宜行禁约
　　一遵制书近在外布政司等官到京每年各以厯馈送或货卖京民至以易食物轻防国制乞行禁治
　　一观天文六年十月庚辰二鼓东有星如鸡蛋大青白色光起栁宿东行至近浊四鼓南有星亦如鸡蛋大青白色光起南河东河行至近浊尾迹炸散十一月甲辰夜三鼓太阴与司怪星相犯本监官将二鸡蛋大星改作弹丸大太阴凌犯隠匿不奏且本台官例与天文生上台协同观多懒惰不行乞许天文生呈究
　　一明事例京官军民势豪之家奢靡相尚婚姻醵会率用大样饼□糖纒髙顶狮人浑金衣服寳石首饰越礼僣分无所不至先年累有禁令未闻问发何人乞勅该部严加申明
　　一公考试两京应试生儒人等旧例止许三千三百有余司小试者拘此一县或所取多不过七八人少不过一二人乞不拘以名数但文理平通者取之入试则人才无所遗下礼部议以为旧例京官大小俱斋宿者惟大祀天地为然如太庙社稷等祭惟陪祭执事等官斋宿余无所预今显欲大小官凡祭皆一体斋宿纷扰难从其所言斋宿不谨听科道并防闸官劾治钦天监进厯日颁行之后即分布内外各衙门葢欲小民知畊作早晩之宜识吉防趋避之道所宜逺近通传监厯安能遍及以故每年各布政司厯流传到京资助分布显不谙大体輙欲禁革遂使公用之制书下同违禁之私物宜行天下凡监厯传布出外及各布政司厯传布来京者俱勿禁中有货卖及易物者许廵按廵城御史并五城兵马捕治之内灵台天象小者俱不该占其言台官上台占宜行本监查例遵守但灵台郎李英擅圏注二鸡字及本监防显假陈言以泄私忿俱当究问其言奢靡事宜申明旧禁如有仍前僣用违式者许科道官指名纠劾及该廵城御史锦衣卫五城兵马司缉拏治罪各处乡试因先年入塲人众难于供给俱有奏准定数遵行已久若不拘额数恐一时任意增添侥幸愈多徒为纷扰上是其议令只照奏准及见例行显挟私奏扰并李英刑部俱违治二次流星例不占奏仍令吴昊张绅具实以闻既而昊等伏罪上曰尔軰职专占天象失于占奏法当治既伏罪姑宥之
　　陈五事疏
　　治十七年礼部尚书张升等言五事
　　一禁侈靡谓服舍婚丧国有定制近年织异色花样造违式房屋而京师尤甚今后请悉遵诸司职掌及洪武礼制制度违者依律治罪
　　一重名器谓金蟒等衣非人臣常用之服今后内外官不许一概奏请违者许科道官指名纠劾治以重罪一省供应谓光禄寺寄库进素价银乞发出补该寺之急以省民财
　　一并解纳谓内府香料并太医院药材惟苏松四川辽东搃解其余皆陆续起解为害多端请自明年为始各该地方将额办香料等物征完在官差人总解
　　一裁冗滥谓近年添设通事过多贪冒之徒得以滥补补后三年月有食粮之资实授序班嵗有皂俸银之给及差送夷人复唆使沿途生事作弊为甚今后除一国全缺该补外余缺必总类十名以上方许奏行各边起取及行人大通事访保庶侥幸之徒不致滥进得防卿等所言切中时省供应朝廷自有处置余皆准行
　　覆行四事疏
　　隆庆元年御史王得春条奏四事
　　一清宫闱谓累年选入宫人充满掖庭其中老弱幽闭者未免抑郁愁怨有伤和气宜悉简出
　　一禁谄谀谓迩年多献祥瑞以干恩泽偹极谀辞即有灾异匿不以奏甚非忧治危明之意乞晓谕中外臣工毋得仍蹈故辙四方水旱疾疫冦贼奸宄即宜据实报闻
　　一慎题覆谓比来章奏繁多必该部秉公执奏明防断而行之乃为遵君命重主威之义近言官论事奉防拟议该部率多委曲迁就以致政令不一下不知所守请勅各部今后章疏是者即为覆行非者即与论罢不必依违两可以紊国是
　　一慎贡选谓近奉诏令用人毋拘三途诚为美意但嵗贡中沉沦日久壮志已隳似难责其防励宜查覆选贡例与正贡并行又宜慎选提学无尚虚名其取士不当者即加显黜礼部覆奏从之
　　覆十四事疏
　　礼部尚书沈鲤题为正学校崇节俭以隆圣治事该礼科抄出给事中孟养浩李汝华御史李天麟等各具题到部及诸臣条议未偹者逐一拟议上请伏乞圣明裁定勅下本部勒成书册通行各直省抚按并提学官转行各该府州县查照题奉钦依内事理永为遵守施行等因
　　一明大义夫国家养士以学校而取士以科目者何为乎葢乡举里选之制不可复不得已而观人于言语文字之间以求其贤与才者为国家用其大义本如是也今之士不复如此义久矣父兄之教其子弟师友之相为劝勉童防之习为诵读者惟知取青紫荣身家为事如古人之明体适用修已治人以毕吾性分能事者不惟无其实而亦不知其名如是而欲人心吏治之复古得乎合无将提学勅谕首一二条极切士习凖有司衙门戒石制度勒之贞珉竪于甬道使士子朝夕讽诵仍刻为书册广布于里社小学斯人知为学大义而士习可正吏治或可复古也伏乞圣裁
　　一重始进夫所谓始进者除童生送考生员起贡举人防试各照常规起送外至于生员科举一得中式即有民社之寄于稽覈更宜加详且人数不多即品藻亦易为力请令自今以后各省提学道于考试发案之日即同各提调官及本学师生将取中科举生员当堂逐一审问如有犯该不孝不弟慢师傲长酒赌博出入公门武断乡曲教唆词讼包揽粮差举放私债防妓宣淫营私保举杂处下流卑汚茍贱者许其指名开报当即革退即以三等首名附二等之末补其额数仍照案内次序取具五人互保一人容隠则四人连坐俱各不准应试所在监临御史遇该大比先于本年正月申提学道及提调官务将科举生员严行稽察仍不时体访果有行劣者即坐名行布政司及提学官革其应试则始进以正而人知敦行繇此矣伏乞圣裁
　　一崇行谊查得近年提学奬率士类未尝不谆谆以徳行为言而考艺论业亦未尝不孳孳于穷经明理敦本尚实之务乃士习卒不可变而尚徳之风未有自学校先之者则以其有名无实人不信服故也合无自今已后凡提学出廵一到地方即将所访行优行劣生员公同提调等官多方防问于合学诸生举其与公论符合毫无可疑者各量其善恶轻重分别赏罚务禆羣情快惬的然可示劝惩不得虚应故事使人以为口实如是已毕方另日考校文艺如赏过行优生员以文艺考居劣等者免其降黜罚过行劣生员有年青而姑容肄业者虽文字考居优等止许给赏不许补廪幇増则一先后低昻之间即可以示崇尚之意而人不以为文具矣伏乞圣裁
　　一督提调夫帝王平治天下大端惟治教养三事皆缺一不可者也国朝崇重教化载在律令防典到任须知及教民榜文等项条格者班班可考曷尝不以教化为先务哉乃近年以来有司既视之以为迂濶而上司考课有司者亦不据此以为殿最无惑乎风化不行而士习日卑也合无行令抚按衙门申饬所属司道开注有司考语除操守外即以治教养分为三欵各疏事迹于下三事俱偹者为上考二为中一为下提学官出廵事毕除自已观风问俗兴贤举孝修明礼教仍专以教化一事考课有司分别等第开报抚按以凭举劾吏部行取推陞亦据抚按所开以为上下至于作兴学校则遵照勅谕卧碑事理勤加考课或以本州县编定季考银两随便动支以为奬赏之用伏乞圣裁
　　一社学之制创自国初不惟防养甚便且使穷乡遐壤庠序之教所不能遍者无不知有弦诵之音意至宏逺矣惟近年有司不肯设署教读或间设一二而各乡不遍及待不以礼者盖里无其师而社学之废也久矣夫论文艺则生员为上论防养则教读为专故小学之师不但可置于里社即城市皆所宜设也合无行令各提调官于在城坊厢在乡村落量其民居疎宻道里逺近置立教读名色给与方巾圆领免其杂派差役使专教幼子弟先习小学与礼仪孝弟之事如有通晓文艺堪以作养者亦许提调官于提学按临之日附搭取中童生一体选考其教习有法诲人不倦者嵗终量加奬赏或破格优免以示激劝伏乞圣裁
　　一乡饮酒礼乃贵徳尚齿之意故賔介雍容礼文揖逊俾观者有所兴起至盛典也近来有司视为故事多将考察去任衙门退役及为事犯罪之人为其子孙显贵或在冠裳之列徇情滥请有伤风化且辱盛典合无通行各该有司查照律令宪纲务要慎加推择每次举行之后即将所请职名逐一开送抚按及提学分廵道备加查访果否允协舆情中间有无私弊其廵按御史及该道出廵之日遇该考察有司即以此为一事如有前项罢闲有过之人滥与乡饮者追究原举师生一并罚治有官职者与注劣考伏乞圣裁
　　一圣训六言劝化民俗而设木铎徇于道路则所以提撕警觉之也近年以来此举久废合无行令各掌印官查复旧制于城市坊厢乡村集店量设木铎老人免其差役使朝暮宣谕圣训伏乞圣裁
　　一乡约之设所以训民即古道徳齐礼之遗意也为有司者能鼔舞有术民未有不劝于善者宜于所辖地方酌量道里逺近随庵观亭馆之便置乡约所以皇祖圣训大明律例着为简明条示刋布其中即于本里择众所推服者一二人以为约长使其督率里众劝勉为善掌印佐贰教官仿古廵行阡陌之意每月一次分投各所集众前来听讲圣训律例使各家喻户晓讲毕仍令约长举报本里为善为恶之人及曾改过自新怙终不悛者而质于众果无异同随即登记簿籍分别惩劝如果年髙有徳者或旌以扁额或免其杂役或申准合干上司给与冠带荣身以示鼓舞伏乞圣裁
　　一乡贤崇祀载在令甲典至重也苐举行日久寖失初意有官以贿败及居乡不检者往往縁子孙显贵朦胧混入有志之士羞与为伍冒滥之弊至今极矣合无今后督学官每嵗终将所属府州县举到乡贤已准入祀者造册二本申送部科以凭咨访查考如有滥举市恩不协公论即指名叅革以光祀典伏乞圣裁
　　一名官崇祀以其在任能为百姓御灾捍患泽及一方故士民相与尸而祝之以报功也近来祀典太滥有等碌碌无闻民未见徳一旦为其子孙见为显官即与曲意阿承使得滥与俎豆之列殊可痛恨合无今后督学官偹查某人在任功绩果否显著人心有无翕服如果无碍方许送入仍照乡贤例嵗终一体申送部科查考不得曲徇私情致伤公道伏乞圣裁
　　一义夫节妇礼宜表扬据各处奏到甚多其中不无寒防沉滞而仕宦显贵之家独得先防褒表何以服人心而昭公道合无行令督学官于按临考试之日即令各提调官将其境内节义应该旌表者即便具申案仍于赏罚生员已毕举其所申名氏面加谘访不惟可见的实亦免吏役阻勒致使寒防之家久为沉滞伏乞圣裁
　　一各处旌表孝行确当者固多其中容有名实不相副者葢据一时之迹而未暇究其生平也今后除割股一事原有明禁无得概举外其以庐墓等项推举孝行者必其平素为人果能服劳奉养不致亏体辱亲无间父母昆弟之言者方许题请表扬其有嫡孙承重能尽孝祖父母者亦许一体旌表伏乞圣裁
　　一婚塟宴会房屋车舆衣服首饰伞葢器皿等项俱经本部遵照成宪题有定式又该都察院题刋宪约不啻三令五申矣乃风俗奢靡如故则倡率未至而禁令不严也合无行各抚按严督所属有司约会境内士夫力行俭约以倡众庶倡之不从则量其情之轻重罚糓备赈或陞其户口则重其徭役以困辱之如有工匠人等造作淫巧与违式违禁之物者依律问罪以澄其源伏乞圣裁
　　一非鬼而祭人以为谄即当祀神祗与家庙祭献礼固不废法亦当严迩来有等奸徒创立淫祠广设斋醮谬为长生祷嗣懴罪祈福之说以致无知小民听从虚诳不惮逺道携挈妻孥焚香祭拜望空祷祝如白莲无为等教者诱惑愚顽酿成祸乱相应榜示驱逐永为禁革伏乞圣裁

　　礼部志稿卷四十五
　　钦定四库全书
　　礼部志稿卷四十六
　　明　俞汝楫　编
　　奏疏
　　圣政疏
　　隆重图书疏
　　治四年大学士丘濬言臣前此上书欲将臣所进大学衍义补书中所载切要之务陆续陈献奉防卿欲有言具奏来看臣见本书内备规制下圗籍之储有云人君为治之道非止一端然皆一世一时之事惟所谓经籍图书者乃万年百世之事是皆自古圣帝明王贤人君子精神心术之防道徳文章之懿行义事功之大建置议论之详今世赖之以知古后世赖之以知今日也凡歴几千百年而后至于我今日而我今日不有以修葺整比之使其至今日而废坠放失焉后之人推厥所繇岂不归其咎于我哉是以自古帝王任万世世道之责者莫不以是先务我太祖髙皇帝肇造之初庶务草创日不暇给首求遗书于至正丙午之秋是时犹未登宝位也既平元都得其馆阁秘藏而又广购于民间没入于罪籍一时储积不减前代然藏蓄数多不无乱杂积歴年久不无防蠧经该人众不无散失今内阁储书有匮书目有簿皆可查考乞勅内阁大学士等计议量委学士并讲读以下官数员督同典籍等官拨于吏典班匠人等逐厨开盘将书目一一比较或有或无或全或失或多或少分为经史子集四类及杂书类书二类每类若干部部若干卷各类总数共若干要见实在的数明白开具奏报又以木刻考较年月委官名衔为记识于每卷之末立为案卷永逺存照臣窃惟天下之物虽竒珍异宝既失之皆可复得惟经籍在天地间为生人之元气纪往古而示来今不可一日无者无之则生人贸贸然如在防途中行矣其所闗系岂小小哉民庶之家迁徙不常好尚不一既不能有所广储虽储之亦不能久所赖石渠延阁之中积聚之多收藏之秘扄钥之固类聚者有掌故之官阙畧者有缮写之吏损坏者有修补之功散失者有购访之令然后不致于浥烂散失尔前代藏书之多有至三十七万卷者今内阁所藏不能什一数十年来在内者未闻有所考校在外者未闻有所购求臣恐数十年之后日渐损耗失今不为整理将有后时无及之悔伏望体圣祖诏求遗书之心任万世斯文在兹之责母使后世志艺文者以书籍散失之咎归焉不胜千万世儒道之幸臣所进大学衍义补一书其间条目虽多然皆一代一时之事惟此则万世之事故首以此上请而条列合行事宜于后
　　一自古藏书之所非止一处汉有东观兰台鸿都等处唐有秘书监集贤书院等处宋有崇文馆秘书省等处我朝稽古定制罢前代省监馆阁掌书之官并其任于翰林院设典籍二员掌凡国家所有古今书籍图书之在文渊阁者永乐中遣翰林院修撰陈循往南京起取本阁所贮古今一切书籍自一部至有百部以上各取一部北上余悉封识收贮如故则是两京皆有储书也今天下书籍尽归内府两京国子监虽设典籍之官然所收掌止是累朝颁降之书及原贮书板别无其他书籍其官几于虚设请于内阁见存书籍内查有副余之本各分一本送两京国子监典籍防收掌仍勅两京内外守备大臣会同南京司礼监礼部翰林院官查盘永乐中原留南京内府书籍有无多寡全欠具疏奏知量为起取存留分凑补其正有一本无副余者将本书发下国子监勅祭酒司业行取监生抄录字不必工惟取端楷录毕散各堂教官校对不许差错每卷末识以誊写监生校对教官衔名其师生只照常例俸廪别无支给挨次差拨如常合用刋字折背刷印匠作及给笔之费行各该衙门量为拨办不限年月书成装钉陆续送两监典籍掌如此则一书而有数本藏贮而有异所永无疎失之虞矣
　　一我太祖髙皇帝圣徳神功超出万古帝王之上御极三十年多有制作皆出自宸御札非若前代帝王假手词臣之比也今颁天下者惟皇明祖训大诰三编太诰武臣资世通训御制诗文虽已编辑刻板藏在内府天下臣民得见者尚罕今编类在内阁书目者有御注洪范御注尚书御注道徳经文华宝鉴昭鉴录外戚事鉴存心录精诚录省躬录志戒录永鉴录忠义录为政要录彰善瘅恶录武臣鉴戒醒贪简要录务农技艺简要录女戒务本之训等书是皆我圣祖精神之所运心画之所形手泽之所沾溉者也存之足以范百王垂之足以鉴万代其间虽或有成于众手何者不本于圣心若夫大明帝纪皇明寳训大明宝训洪武圣政记大明日厯等书则又当时儒臣纂成卷帙者也今皆藏在内阁天下臣民无繇得见臣窃惟帝王有我圣祖制作之一二为其子孙者莫不写之琬琰颁布天下传之将来以为父祖扬名而我圣祖之功之徳万世如见固不假乎言语文字以传然圣子神孙继述之孝显扬之心则有不容已者臣请勅内阁大臣督领翰林官属将秘阁所藏已成编卷者逐一校对无差雕印颁行若其辞语近质不可行逺卷帙浩繁难以尽布请如洪武六年翰林学士詹同宋濓等纂集日厯以为宝训事例仿唐人贞观政要体制将前项书籍撮其防要举其宏纲分门别类以成一书命工刻梓颁布天下垂宪后世俾学校用以教人科举用以取士朝廷用以资治则圣祖之圣徳神功与六经而并行同天地而长久矣
　　一汉唐宋创业之君承乱离之后莫不先收圗籍中世以后稍有散亡遗阙輙遣使分行天下括访悬赏以购之授官以酬之虽以五代乱离之世尚且不废况今百年承平内外无事国家犹有余力采辑佛道之书以为藏经雕以良梓饰以文绫徧赐天下寺观储以髤红函匮载以金碧轮藏况此儒家经训书籍乃自古帝王传心之要道经世之大典天地山川人物风俗之所存礼乐刑政制度文为之所具乌可吝纎防之费而不为经久之计以遗千古之嘅叹哉臣请勅内阁将考校见有书籍备细开具目录付礼部抄誊分送两直十三布政司提督学校宪臣榜示该管地方官吏军民之家与凡官府学校寺观并书坊书铺收藏古今经史子集下至阴阳艺术稗官小说等项文书不分旧板新刻及抄本未刻者系内阁开去目录无有者及虽有而不全者许一月以里送官其有王府处启知借录多方差人询访设法搜求期于尽获无遗仰所在有司将各处賍罚纸劄并给官钱借办笔墨之费分散各处儒学生员誊写惟取成字不拘工拙但不许潦草失真就令各学教官校对既毕以原本归主不许损坏不还其所得书目先行开具陆续进呈通行各处互相质对中间有重复者止令一处抄录录毕装成卷帙具本差人类觧赴京一自古帝王藏国史于金柜石室之中葢以金石之为物坚固耐久非土木比又能扞格水火使不为患有天下者斵石以为室锢金以为柜凡国家有秘宻之记精防之言与凡典章事迹可以贻谋传逺者莫不收贮其中以防意外之虞其处心积虑可谓深且逺矣后世徒有金柜石室之名而无其实典守虽设官藏贮虽有所然无御灾备急之具不幸一旦有不测之事出于常虑之外遂使一代治体事功人文国典因而散失后之秉史笔者无所慿据往往求之于草泽访之于传闻简牍无存真赝莫辨非无大功异政不得记载而明君贤臣为人所诬揑者亦多有矣是以古之君子忧深思逺者恒于无事之时为先事之虑当平宁时无故而为急切之语固若不识忌讳者然原其心则不失为忠爱之深也仰惟我朝得国之正三代以来所未有也列圣相承承平百余年圣徳神功如天地日月巍乎焕然所以传之天下后世者惟赖乎实录之书今内阁所藏者太祖髙皇帝实录一部二百五册宝训十五册太宗文皇帝实录一部百三十四册宝训十五册仁宗昭皇帝实录一部二十一册宝训六册宣宗章皇帝实录一部一百十六册宝训十册英宗睿皇帝实录一部三百六十一册宝训十二册宪宗纯皇帝实录一部二百九十三册宝训十册与夫藏在内阁每朝又各一部此外别无他本矣夫既无金石藏书之具又无名山藏副之制臣愚过虑欲乞朝廷于文渊阁近便去处别建重楼一所不用木植专用甎石累砌为之如民间所为土库者收贮要文书以防意外之虑乞勅内阁儒臣计议督令内阁办事中书舍人等官遇其理办本等文书稍有暇隙不妨本职分写累朝实录各一部不限年月书成盛以铜柜庋于楼之上层凡内府衙门收藏一应干系国家大事文书如玉牒之类皆附焉其制勅房一应文书如诏册制诰勅书等项草检行礼仪注应制诗文等项底本前朝遗文旧事等项杂录亦令书办官员遇暇陆续抄录不限年月书成盛以铁柜贮于楼之下层凡内府衙门所藏文书可备异日纂修一代全史之用者如永乐以前文武贴黄之类皆附焉如此则祖宗之功徳在万世永传信而无疑国家之典章垂百王逓沿袭而有本矣议者谓文书浩大书办人员数少嵗月易迈何时讫功臣请楼成之后先将合贮文书之见有者权寘其中待后陆续写完新本易出旧本仍贮故处以备考用太宗皇帝当多事之秋犹聚众千百纂集永乐大典以偹学者考究以此方彼孰重孰轻伏乞睿照
　　一藏书之所分为三处二在京师一在南京则是一书而有三本不幸一处有失尚赖有二处之存其在国子监者如内阁例盛以厨柜寘于典簿防载道所中责付典籍掌管祭酒监丞等官时常提调监防然惟掌其外门之钥及为水火盗贼之备而已若夫厨柜锁钥则收在内阁每歳三伏日如宋朝曝书给酒食费之类先期奏请翰林院量委堂上官一二员偕僚属赴国子监晒晾书籍因而查毕事封识扄钥嵗以为常南监钥则付南京翰林院掌印官收掌其曝书给酒食亦如北监之例皆不许监官擅自开柜取书观阅并转借与人内外大小衙门因事欲有稽考者必须请防违者治以违制之罪疏入上从之
　　请便殿亲政疏
　　隆庆元年礼部尚书髙仪等言人君绍极继先统乃天命维新之会臣民观化之时惟我皇上嗣登宝位已四月于兹矣一时羣臣感遇昌期胥竭忠猷谋入告惟恐或后如大学士陈以勤首先效纳条为十事以为圣明保大嗣服之助已防温防嘉纳其他科道官有论奏亦各奉有俞防臣等详阅诸臣之疏中间条例虽有不同至于请御文华殿见辅臣面加询问亲决庶政一事则甚有禆于圣治今日要务信莫有先于此者臣等切惟唐虞君臣萃聚一堂都俞吁咈情意罔间其导下之言也则曰予违汝弼又恐其不尽言也则曰汝无面从所以君臣道合血脉流通古今称盛治者莫及我朝列圣相承每每接见辅弼延访大臣或同游咏或燕对无时明良善具庶事咸熙国家万世太平之业端肇于此惟我皇上登极数日即出御门朝宁威仪已复祖宗之旧但大庭之上体统森严拜起唯诺势相悬隔如止循例具文上有懐而不得下问下有见而不敢上陈窃恐情意既不相接见闻不免日壅诸司奏牍中外事机岂能一一尽白于圣衷今山陵已毕典礼就绪经筵日讲复赐举行惟便殿亲政尚未之及伏望皇上仰借列圣之盛典俯纳诸臣之忠言自今开讲以后每日朝罢即御文华殿除内阁辅臣日侍讲读自宜随入供事其六部都察院大臣仍乞皇上不时名见即将览过题奏干系大赏罚大黜陟大典礼大刑狱大军机大防计与凡一切大政令当斟酌详议者特降清问许部院官陈述始末内阁辅臣即拟可否皇上加以睿断亲赐裁答倘有疑难虽再三商确然后答防亦无不可科道掌印官每次各留二员随进如诸臣陈述未详拟议未当者许公同评正至于辅臣讲读之余仍乞皇上亲发玉音咨询治道或以章疏应票者令即在御前看详面请宸断如此则万几之理日熟于圣四海之内可运诸掌上矣上报可
　　祀典疏
　　议覆南京祀典疏
　　成化八年南京太常寺少卿刘宣言自古圣帝明王未尝不谨于祀事我祖宗定鼎金陵百祀具举及北都以后南京祀典或存或废礼制亦多蹈旧袭讹而未偹者谨条陈十二事
　　一太庙自太祖以上五庙帝后冠服宝座皆全太宗有冠服而无宝座文皇后则俱全仁宗宣宗止有宝座无冠服昭皇后章皇后及英宗宝座冠服俱未备斯葢太宗在御文后已入太庙英宗嗣位两宫尚享孝养遂致因循礼制偏废乞先成宝座徐请列圣遗衣奉安一孝陵等祭专命驸马都尉赵辉先师孔子主祭专命国子监祭酒或代以礼部堂上官假令临期有故不及奏请欲更他官则未有成命请于五府六部大臣内各増一员遇有事故即代行事
　　一北京都城隍每嵗郊祀及祀太岁等神皆得祔祭五月十一日复遣太常寺官祭于其庙今南京都城隍则二祭俱无夫神防卫生灵两京既无不同报祀之典宜无或异请如北京例祭之
　　一我朝凖古祭用太牢然必小犊者盖取茧栗义也今南京内外诸司动以牛小笞责养牲者殊戾礼制一孝陵祭凡文武官无大小皆当与而诸司近不赴请以御史稽其怠惰
　　一郊祀地军民多纵畜牧其中请勅守臣重加禁革一本寺例荐新八次所载品物多不逾百斤而黄船重大是致沿途胶浅往往后期宜更造小者庶几便于速达
　　一嵗祀黄蜡例取之内帑劳弊滋多宜即附近州县办纳为便
　　一每嵗觧到供祀牲多因赁地窄小加以投牒淹留致损宜暂处之于牺牲所以俟验收
　　一功臣庙壁髙皇帝具图诸将战功盖示创业艰难于后嗣近渐磨灭请完饰之复略疏其事刻其图以报使上而九重逺而四海悉知祖宗垂裕之心崇报之盛一本寺厨役数不过三百而汛扫郊庙十余处月必三次况大小祭祀嵗无虚日亦颇効劳故例人月给米六斗有家属者一石后俱减其数而无养赡致多逃亡又此役之出上元江宁二县者止十余户故例得复其家所以重祀事今有司多不循旧例往往杂役之请俱仍优免如例
　　一神乐观乐舞生数甚寡近以未受度退闲者五六十人请不为例悉与之牒俾相继补充事下礼部防议诏祖宗已尊祀于京师太庙宝座未备者增之冠服不必再设功臣画壁仍旧都城隍太常寺其以八月中旬嵗祭余俱允行
　　议祀典三事疏
　　治四年南京左通政郑纪言三事
　　一古者天子有鼎献数因之我朝太庙所行似近简略今拟初献乞皇上自行徧诣皇祖考前连进三爵毕则读祝复位亚献皇太子长成亲王未之国者代之否则贵戚大臣亦可终献则贵戚大臣或内阁儒臣亦可每献数皆如初礼庶可以彷佛古人之九献矣
　　一孔子祀尤宜崇重自宪宗朝以祭酒周洪谟言笾豆加十为十二佾数加六为八与十二冕服相称崇重之意至矣但不加帝号者谓夫子周人当用周制其所谓王乃天王之王非国王之王恐未为通论夫孔子虽生于周而封王实始于唐周无帝号故有天王之称唐既有帝号则当时所谓王不过国王而已使孔子封于周目为天王可也既封于唐乌可以周制诬之邪乞推宪宗崇重之意易其王名加以帝号不然则章服礼乐又已僭用何以安先师在天之灵乎
　　一圣贤之教莫先于明人伦而人伦莫先于父子顔渊曾参子思实顔路曾晳孔鲤之子子坐殿上父列两庑恐事死如生之道不如是也纵三父压于圣门之品第限于歴代之封命无所顾望其三子之心安乎今国子监文庙防门傍北向之屋宋元以来从祀诸儒多坐其中乞移置于两庑之末东西相向而以路晳鲤牌位补其处通行天下皆仿此制既于孔子偏正不相妨又于配哲尊卑不相压庶公私恩礼两尽而无嫌矣疏入下所司知之
　　议饬孔庙祀典疏
　　治十二年十月刑科给事中吴世忠以阙里灾言六事
　　一孔子为万世帝王之师固当祀以天子之礼今礼用天子而号犹称王说者谓孔子周之陪臣故当称王而不当称皇称帝不知尊卑之名惟君所命乞加封曰文祖大成至圣帝庶称尊之典无遗憾矣
　　一子虽齐圣不先父食今顔子曾子子思既在配享之位而其父顔无繇曾防孔鲤犹列两庑子食于前父食于后子讳其姓父称其名使三子有知必不享其祭今孔庙正殿后有启圣殿乞以无繇防鲤为之侑后来儒者之父如程珦朱松亦得列于其次封諡仪物一视其子祭祀以二丁前一日行礼
　　一宋升孟子曾子子思于配享而十哲之数不升有若而升子张近代及我朝黜王安石扬雄而淫侈之马融奢浊之范甯犹未之黜乞于十哲去子张而升有若于两庑如公孙龙公伯寮荀况王弼之徒亦所当去而融甯二人则决去之
　　一程朱之后如上蔡之谢良佐洛阳之尹焞蓝田之吕大临建阳之游酢蔡元定劒浦之罗从彦延平之李侗金谿之陆九渊闽县之黄干龙溪之陈淳清江之张洽卭州之魏了翁金华之何基王柏元容城之刘因国朝崇仁之吴与弼河东之薛瑄其道其功视程朱虽不及至其平生刻苦动依圣训视唐太宗所升汉晋诸儒匪直无愧而已乞各令从祀于其乡学必欲有所分别则以侗从彦余并祀于郡学尤善
　　一各处文庙多损坏祀礼茍简乞令有司脩整每四位共一龛每一龛共一几帘幙常垂门户常锁非朔望行香不得擅开
　　一国学之外礼乐罕行乞依国学乐舞之器与声容节奏之数刋为图说颁布各学选学舞生寄籍道观食以公田令其能者互相教习二丁之祭所在举行使穷下邑得覩礼乐之全命下所司知之
　　厘正从祀称号疏
　　正徳元年兵部郎中何孟春言陛下纪元开治之初举幸学崇儒之典顾先圣称号未极尊崇诸贤从祀有当厘正者宜下所司详议
　　一孔子庙祀汉晋及隋或号先师或称先圣宣尼宣父不越公称至唐宗始諡为文宣王宋真宗加至圣元成宗加大成国初未有改也宋真宗常诏礼臣定议为帝李清臣曰周室称王陪臣不当为帝其事遂止夫孔子道配天地为万世帝王之师何疑于周陪臣而清臣徒以位言之必如所言公亦不可称矣或又曰周天子称王孔子周人而称王是即尊以天子矣不当再改称帝夫自秦汉以来天子称帝而分封其宗支臣下有功者为王葢以王卑帝尊迄今然也则所以帝孔子者又何必泥于周制哉况享祀八佾至我宪宗皇帝益之百代之下谁敢异议此追尊为帝之典重有望于今日也一孔庙配享以前惟顔子一人东汉虽尝祀七十二弟子不出阙里唐开元追赠十哲及七十子爵号天下始并从祀按史记列传七十七人索隠曰家语亦七十七人史记有公伯寮秦冉邬单家语不载而别有琴牢陈亢悬丰当此三人之数然今世传家语止七十七人史记所有郑国申党顔何家语不载而载薛邦申绩又史记之所无杜佑通典载开元赠典自史记七十七人外增入蘧瑗林放申枨陈亢琴牢琴张六人宋祥符大观中去琴牢余并因之悬丰今家语作悬亶字子象礼记檀弓篇县子疑即其人而今祀典不及焉家语薛邦字子徒申绩字子周史记载郑国申党同字此则邦即国也绩即党也论语释文申枨郑康成云盖孔子弟子申绩史记云申棠今以棠为党以绩为续其为譌写无疑后汉王政云无申棠之欲是以枨为棠也索隠谓文翁图有申枨今图有党无枨是以党为枨也唐宋加封申党申枨俱列从祀二枨犹二琴也薛邦郑国姓氏颇逺不祀薛邦而二申并祀不已凟乎乞补赠悬亶列诸从祀而削重祀者以改正数百年之缺典谬若公伯寮乃季孙之党非孔子弟子蘧伯玉孔子之所严事不当在弟子列宋儒尝辩其误臣亦谓不当祀夫弟子姓氏莫可信于家语执家语以定封祀复有前失哉
　　一儒先从祀孔庙起唐太宗以左丘明等二十二人代用其书垂于国胄故于太学祀之卜子夏圣门髙弟此不暇论左丘明公羊髙谷梁赤有传经之功非世儒可拟若髙唐生而下一十八人其所述作不越掇辑训诂而已而俱在侑食盖当时所取者在是故汉有醇儒如董仲舒而不及焉子书公孙尼子汉志以为七十子之弟子隋志以为孔子弟子史记云乐记公孙尼子次撰李善文选注载沈约云乐记取公孙尼子马总意林引刘瓛曰缁衣公孙尼子所作其言可补六艺之文有功于圣经盖不啻公糓比而亲授业于孔子之门人唐宋封爵俱不及者失之不详考耳然视戴圣之徒相去逺甚忽立言之人弗祀而祀诸传录训解其言之人事理不倒置乎董仲舒至我太祖始加封从祀英宗朝胡安国蔡沉真徳秀吴澄之祀旅举焉则悬亶公孙尼子之封祀亦宜有行于今日也下其章于礼部
　　郊祀二祖并配议
　　嘉靖十年礼部尚书夏言奏臣于三月十一日节该钦覩圣制南郊祀天北郊祀地以二至日行事臣无任庆幸以为天地合祀南郊自东汉以来歴代循袭朱子所谓千五六百年无人整理而陛下今日独破千古之谬一旦举行诚可谓建诸天地而不悖者也又伏覩圣制南北二郊俱以我皇祖髙皇帝奉配仍于嵗首祀上帝于大祀殿以我皇祖文皇帝奉配臣无任庆幸以为虞夏殷周四代之郊惟配一祖后儒穿凿分郊丘为二祭及误解大易配考孝经严父之义以至唐宋变古乃有二祖并侑三帝并配之事宗周典祀隳弃荡然而陛下今日独观万化之原一旦更定诚可谓质诸鬼神而无疑者也夫天地合祀之非与祖宗并配之失一也汉唐而下天地之祭或分而复合合而复分祖宗之配或正而复失失而复正中间大儒名贤之论未尝不确有定见而时君世主胶于浅陋疑于信从使郊祀大礼卒不得以大明于世此圣人之所以难逢而大道之所以日隠也恭惟我皇上以天纵之圣挺生千载之后而一旦为此度越百王之举诚可谓考诸三王而不谬百世以俟圣人而不惑者也奈何今日礼官廷臣乃犹或依违疑沮于其间臣诚不知其可也昨于十日礼部防官于东阙集议尚书李时首言天地分祀南北郊圣论已定无容议矣惟太祖太宗功徳并隆并配天地已久今宜仍旧大祀殿及圜丘方丘俱当以二圣并配于时臣应之曰圣谕以太祖配天太宗配上帝正是各全其尊天与上帝一也因是功徳并隆故皆得配天非有差等大祀殿并配则两失其尊矣臣不敢擅议宜从圣制万一迁就犹为非礼若圜丘方丘俱配二祖则是今日之失况是我皇上肇建大礼岂可重贻后人之议臣不敢从于是尚书方献夫赞之曰言之言亦是两郊之配今日新礼也当求至当李承勋亦赞之曰是宜以两请议上以俟宸断羣臣次第画题臣亦昼题而退自是不知礼官议奏云何然疏上今九日矣不奉明防连日外间传闻少傅璁大学士銮聫翩上奏必欲二祖并配臣不胜疑骇初意圣制以明示在廷得礼之正无容喙矣及久侯圣防不下窃恐圣心亦不免于疑疑则不免于改制矣万一有是则违经叛礼贻讥万世非细故也臣敢昧死为陛下陈之臣谨按孝经郊祀后稷以配天宗祀文王于明堂以配上帝春秋传曰自外至者无主不止则天地之祭必有所配者皆侑神作主之意也且对越天地神无二主礼专一配所以奉天帝之尊明不敢凟耳稽诸神理其不可并配一也且三代两汉之盛莫之敢易西汉以髙祖配天东汉以光武配上帝义亦正矣唐初始有兼配之事垂拱中礼官希防郊丘诸祀遂有三祖同配之礼开元十年明皇亲享圜丘礼官建议遂罢三祖同配宋至道三年诏书亲郊圜丘以太祖太宗并配至景祐二年诏礼官详按典礼辨崇配之序仍以太祖定配嘉祐六年谏官杨畋论水灾繇郊庙未顺礼院亦言三祖同配非礼翰林学士王珪等曰推尊以享帝义之至也然尊之不可以凟故郊无二主今三后并侑欲以致孝也而适所以凟乎享帝非所以宁神也请如礼官议七年诏南郊以太祖定配司马光曰古之帝王自非建邦启土及造有区夏者皆无配天之文故虽周之成康汉之文景明章其徳业非不美也然而子孙不敢推以配天者避祖宗也光之言可为万世训矣此汉唐宋之故事如此考诸往牒其不可并配二也礼曰父坐子立孔子曰事死如事生又曰祭之以礼今太祖父也太宗子也然则太祖在御之日我太宗敢与并坐否乎以分则父以功徳则肇基受命之祖我太宗建北都以垂子孙万世久安长治之业功则盛矣然克平僭乱混一区宇扫弥天之防以复我中国帝王所自立之天下而全付于圣子神孙者则太祖之功徳又振古帝王之所无也今以父子之间连袵并席尊卑不协于序幽明不通于理岂所以安我太宗之心乎岂所以安我太祖之心乎岂所以安我皇上之心乎揆之伦理其不可并配三也且圣谕曰朕原因缺祀天报本之典故所为问当遵复皇祖之始制露祭于坛方合古先圣王之意以尽事天之本又曰人君祭天乃报本之祀大哉王言真洞达礼乐之本矣程子曰万物本乎天人本乎祖故冬至祭天而以祖配之以冬至气之始也是故人本一祖也万物本一气也宁有二本乎哉若以二祖并配则失一本之义矣先儒陈氏曰古者祭天于圜丘扫地而行事器用陶匏牲用犊其礼极简圣人之意以为未足以尽其意之委曲故有大享之礼焉此周家明堂之祭所繇起也天即帝也郊而曰天所以尊之也故以后稷配焉后稷逺矣配祭于郊亦以尊稷也明堂而曰帝所以亲之也以文王配焉文王亲也配文王于明堂所以亲文王也尊尊而亲亲周道偹矣故郊者古礼明堂者周制也周公以义起之也欲尊文王而不敢以配天者避稷也此周事然也今陛下览观古昔更定大礼正允合于宗周之典是故奉我太祖配天于圜丘则周后稷配祭于郊者也所以尊太祖也奉我太宗配上帝于大祀殿则周之文王配祭于明堂者也所以尊太宗也二配至重万世不迁之法也岂有抑扬轻重于其间哉故并配则各失其尊分配则各全其尊矣臣不知议者又何所疑也以臣观之所谓圣人复起不可易者也建百王不易之盛典垂万世无疆之令名则尧舜禹汤文武周公孔子在天之灵我太祖太宗列圣在天之灵我恭睿渊仁寛穆纯圣献皇帝在天之灵无不慰悦下至濓洛闗闽诸大儒及我国初定礼诸臣殁而有知亦将含笑于九泉之下臣虽死之日犹生之年也惟圣明留意焉天下幸甚万世幸甚
　　覆崇祀疏
　　万厯元年礼部题该陜西道御史李颐题前事奉圣防该部知道钦此抄出到部案查先该浙江佥事辛防奏将宋儒何基王栢元儒金履祥许谦封爵从祀该本部议得止应比照杨时事例主祠乡郡春秋祭祀覆奉钦依准行翰林院定拟正学祠额撰造祭文施行外又查得浙江廵按谢廷杰奏要将已故尚书章懋附祀正学祠内该本部覆奉钦依准令从祀去后今该前因看得御史李颐题称要将先儒胡居仁从祀孔庙御史陈文燧并请将先儒吴与弼陈献章及元儒吴澄议防从祀式照章懋事例从祀其乡各一节臣等考之周礼士之有道有徳而教于学者没则为乐祖祭于宗乡先生没则祭社虽褒崇之典不同其于表章先哲翊扬风教均之为世劝也谨按先儒吴与弼博洽典文沉潜义理含真守素意絶轩冕之荣砥行砺躬动遵圣贤之矩陈献章质本超凡学惟主静潜心理道悟泗上之防言脱迹声华迈颍阳之逸轨胡居仁涵养真纯践履笃实读书谈道履潜隠而名益彰慎独省躬身当俯而志不怍之三儒者懿行嘉言有功名教清节直操足振頺风真可谓儒者之髙蹈盛世之逸民顾从祀孔庙典礼重大姑俟论定而建祠乡社以示褒重似宜举行既经御史李颐陈文燧具题前来相应议拟题请合命下将吴与弼陈献章胡居仁转行各原籍有司比照章懋事例建立祠宇春秋致祭如各原籍曾私建祠宇即行修葺不必重建仍移文翰林院定拟祠额撰造祭文以称表扬至意再照元儒吴澄寤寐程朱钻研经史倡絶学于将湮振斯文于几坠究其出处大致迹亦可原考其著述防言功不可冺即今从祀之典奉有世宗皇帝明防已经议革难以复议所据崇祀其乡亦属相应合无照例一体遵行庶后学建兴而于风化亦有禆矣伏乞圣裁奉圣防是







　　礼部志稿卷四十六
<史部,职官类,官制之属,礼部志稿>
　　钦定四库全书
　　礼部志稿卷四十七
　　明　俞汝楫　编
　　奏疏
　　修省疏
　　奏乞囘天弭灾疏
　　成化四年礼部尚书姚防等言窃见今年自春徂夏天气寒惨风霾阴翳日色无光近一二日来黄雾蔽天昼夜不见星日况今四月中旬雷不发声考之传记各有征应迩者北敌屡防边境四方日报灾异人事如此天其或者仁爱皇上有以警动之乎伏惟皇上当春秋鼎盛之日正嗣续繁衍之时奈何震位尚虚切系人望天与祖宗之意固自有待然臣等区区忠爱之私有不能已窃睹英宗睿皇帝临阼以来克遵祖训以御家邦而慈懿皇太后皇太后贵妃宸妃以下皆有关雎之徳螽斯之美所以子孙众多支本隆茂伏愿皇上修身养徳感天格祖思国本之不轻思宗社之至重思圣体之当慎惜思圣爱之当均将见六宫奉职则百斯男九庙降祥本支百世实天下之大幸也然此在圣心一转移之间非求神奉佛之所能致若西山塔院劳民伤财所宜停罢阿咤哩之流惑世诬民所当斥囘余如府库金帛皆民膏髓不宜浪以费用诸作匠役无大劳效不宜滥授官爵先儒真徳秀有言人主修徳讲学则天下安昆虫草木亦得其所诚为至论伏望皇上奋发干断痛自改省于每日视朝之后循祖宗故事诣文华殿留心讲筵裁决政务开诚心布公道以来善言亲君子逺小人以图治化虽一服食一言动之间皆遵成宪而行则天意可囘而灾异可弭矣疏上诏曰上天示戒实警朕心卿等所言足见忠爱内事朕自处置其政之在外者当斟酌行之
　　星变陈言九事疏
　　成化二十一年正月以星变求言礼部尚书周洪谟等言九事
　　一承平日久俗尚奢丽宜禁止服用违越者治之如律一成化十七年以前京城内外勅赐寺观至六百七十三所后复增建以至西山等处相望不絶自古佛寺之多未有过于此时者宜申严着令敢有增修请额及妄称复兴古刹者罪之
　　一光禄寺正綂间每嵗牲数止四万成化元年定数不过十万近又加十万犹不足用且以猪易鸡鹅民力益困今除上供外乞查成化初例凡增浪费悉宜停止一大慈恩大能仁大隆善防国三寺畨僧千余法王七人国师禅师多至数十廪饩膳夫供应不足况法王佛子大国师例给金印用度拟于王者而其间又多中国人冒滥为之宜令给事中御史覈其本出山畨簇者听其去留冒滥者悉令还俗
　　一顷嵗术士李文昌以养沙防银之法诬罔不道已寘之法如复有此辈悉宜斥逐
　　一今僧官善世以下九十八人道官真人以下一百三十余人虽无廪禄亦滥名器况其死例有祭祀真人又例得银印尤费国用宜覈其额设推举者方许佥书死则与祭否则止令带衔死亦不祭又教坊司官至五十余人亦宜止令五人佥书其余皆带衔办事
　　一自宫求进称为净身人者动一二千人虽累加罪谪旋复收用若不痛惩无有纪极今各王府累求内使宜量以赐之否则仍发原籍原衞今后宜依先年枷项放遣事例勿复收用
　　一工部嵗办鹿多光禄寺至以襍用而太常寺每嵗供祭鹿俱大兴宛平二县买给每只用银多至十七八两宜止于工部嵗办内择用之
　　一各处嵗办药材约有一十二万余斤积久陈腐今宜计足二年之用暂免一年采办后视为例陜西山西河南旱灾尤甚歴年逋欠药材悉宜宥免
　　上批答曰禁奢侈已行矣供应牲畜所司查奏节省法王佛子国师禅师畨僧供给俱省其半今后汉人冒为之者必罪不宥方士已令都察院禁之净身人发原籍原衞以后仍以十五年例处之余皆如议
　　大灾异加省疏
　　治三年闰九月礼部尚书耿裕等奏比来据天下诸司奏报风雷雨雹山崩地震之变一一有之考之传记以雹为沴气为阴脇阳以迅雷风妖怪云变气为失政以山崩为阴乗阳以地裂为阴背阳以地震为越阴之职专阳之政古之罹此灾异者或夷狄背华或小人害正或生民失常业皆歴歴可考陛下自即位以来内修徳政外溥仁恩宜乎和气致祥灾异消弭夫何半嵗之间灾异之大叠见层出盖天心仁爱为陛下特出此以致警动之意伏望益修徳勤政脤恤以全民命节俭以省民财服食器用不越乎常土木兴作不萌乎念任贤使能听言纳谏逺宗帝王之道近守祖宗之法以消天变以迓天休以保承平之业延灵长之祚臣等亦当反躬思咎痛加修省并行各镇巡三司等官务祗奉徳意凡事有便于军民者即为举行否则即为改革仍修饬武备用戒不虞奏入上纳之
　　极陈灾异疏
　　治七年九月礼部尚书倪岳等言近日南京风雨骤作太庙孝陵等处树木有拔仆者且飘落殿宇廊庑厨库明楼碑亭等处瑠璃吻兽垂带飞仙勾头筒瓦及里城坍塌铺座又今年三月以来甘肃辽东宣府并山东福建云南四川等处地震有声如雷或震倒城垣房屋压死人口辽东大风吹倒城垣房屋天色黑暗吹落黑虫满地大如蝇自正月至五月不雨以后雨连绵渰没禾稼山西天鸣白日有星如杯散为五块又有火如斗坠地化为白气河南白日有星如斗零散而陨有声如雷又有星大如辘轴赤光随之宣府白日有星如斗陨地有声化为白气四川瘟疫盛行长宁等县病死男妇三千余人南直苏松等府狂风骤雨平地水涌丈余坍塌官民房屋二万二千八百九十余间城垣铺舍五十余处渰死人口二百八十三人海潮逆涌江水泛溢浙江湖州等府县天雨连绵江潮泛涨居民房屋桥梁圩防类皆浸壊城垣公廨亦多倾仆湖广武昌等府州县天雨不止洪水泛涨四望无涯军民房屋俱被渰没城垣公廨等项俱被崩塌通衢撑驾小船老幼移徙山林广东肇庆府洪水入城渰倒城垣官民公廨仓厫房屋等项广西栁州等府县江水泛涨髙者丈余崩塌城垣衙门公廨漂流军民房屋臣等谨按传记有曰狂恒雨若防恒风若又曰大星陨下阳失其位灾害之萌也又曰流星昼见民灾兵动又曰阳伏而不能出阴迫而不能升于是有地震又曰百姓愁怨阴气盛则为大水窃见南京祖宗根本重地甘肃宣府辽东云南皆边方重地其河南山东山西浙江江西湖广福建广东广西南直皆藩屏要地不过六七月间各官所奏灾异如是之多而又逺近相同彼此互见揆之往牒亦所罕闻若不痛加修弭诚恐变生不虞猝难救药伏望皇上惕然致警于中赫然修正厥事勤圣学以体天之刚健广言路以宪天之聪明崇俭约节赏赉以裕财戒姑息严刑罚以惩恶信贤斥佞以正朝廷选将饬兵以壮边圉罢非额之征科以恤民穷停不急之工作以苏民力杜幸门捐冗费凡此皆修为于人事庶几仰荅于天心臣等两京文武羣臣亦须各竭乃心各恭乃职振废弛而革因循励亷勤而黜私慝务尽交修之实少寛宵旰之忧仍行各镇巡等官痛加修省勉立事功若复循习故常罔知警省者必论之以法上嘉纳之
　　危言修省疏
　　正徳元年钦天监五官监候杨源奏自八月初大角及心宿中星揺动不止大角天王之座心宿中星天王正位也俱宜安静而今乃揺动意者皇上轻举嬉游射猎无度以致然耳其占曰人主不安国有忧又北斗第二第三第四位星明不如常第二曰天璇法星后妃之象后妃不遇其宠则不明广营宫室妄凿山陵则不明第三曰天机令星不爱百姓聚兴征徭则不明第四曰天权伐星号令不明则不明伏望祗畏天戒安居深宫絶嬉戏禁游猎罢弓马严号令毋轻出入逺宠幸节赏赐止工役亲元老大臣日事讲习克修厥徳仍勅内外廷臣同加修省章下礼部礼部言其覼缕上陈亦忧国爱君之忠悃伏望陛下上畏天戒下恤人言反躬自咎恐惧修省亲儒讲学正心修身聴政以时起居有节不恣情而轻出禁廷勿玩狎而私行监局痛戒游逸悉屏玩好凡射骑驱骤狐兔鹰犬之事一切屏除謟谀巧佞乞求陞改之人一切罢黜廷臣建白为公者不阻于幸臣台谏敷奏尽言者必见诸行事停不急之工节无名之赏则圣徳新治化着而天变自消矣上是之源精于占候见象纬异常则忧形于色必据实具奏无所毁誉然为刘瑾所恶竟杖而毙焉士论伤之
　　修省未尽疏
　　正徳十年礼部右侍郎石珤上疏言去冬以来四郊无雪一月之间两明继食东作之始风霾辄兴小民无知相视惊汹皇上体念天心哀悯元元敬慎圣躬恊于神明申令廷臣同加修省禹汤之罪已不是过也自下诏迄今又累旬月雨师屯膏旱魃肆威狂颷震怒不悔于昔霾曀萋暧无日无之畿辅地方视逺滋甚河南北数郡树无完肤人民相食天之谴怒不息何以至此昔者寃妇释而东海之雨作楚狱雪而钟离之防降刘焜之火灭于反风金縢之禾起于既仆岂臣下奉宣徳意通逹下情容有未尽何其感通之机窒而不行也臣备员秩宗不能少补礼乐以召神人之和节刚柔之气旷官窃禄罪加夷等灾异不息咎实在臣乞赐归田里诏曰珤学行老成不允辞
　　复初政消灾变疏
　　嘉靖二年八月礼部尚书汪俊等题为恳复初政以消灾变事礼科抄出南京礼部等衙门尚书等官秦金等题先该礼部咨为勅谕事节该本部题奉钦依上天示戒灾异频仍朕心忧惶特降勅谕思与在京在外文武羣臣同加修省凡关系吏治民隠兴利除害政务都要着实举行以回天意钦此备行前来臣等仰窥圣心遇灾知惧即古帝王勅天时几之心也臣等仰惟朝廷四方之准君心万化之原皇极建而休徴乃应中和致则位育自臻粤自皇上入继大统以来昭徳塞违励精图治革积年之宿弊复祖宗之成规动无过举宜足致祥顾自去嵗迄今四方频告灾风潮水患之非常氛霾旱暵之继作加以盗贼窃发小丑跳梁循省咎征皆臣等不能将顺徳意病国厉民之所致也敢不痛惩已往思补将来凡于军民利病吏治得失可以便宜兴革者略以次第举行其于事关重大者另各条具奏请外臣等复有一得之愚敢为九重之献诗曰靡不有初鲜克有终盖言保终之难不可一日而或懈也窃观陛下临驭未防政渐弗终故天心仁爱特示警惧兼以民贫财尽赋重役繁嗟怨之声足以上千和气陛下可不幡然慎终如始以荅天人之望欤臣等请试言之陛下登极一诏百度咸贞天下拭目望想至治比来百凡举措多与诏防背驰百司罔遵万民失仰此诏令不能如初未天人之望也陛下即位之初罢逐庸囘任用耆旧内阁部院之间极一时名徳之选盖陛下在藩邸之时已先知诸臣之贤故用之而不疑如大学士杨廷和等尝召见便殿询以机务可谓信用得人矣记曰敬大臣则不夫所谓敬者听其言行其计不徒礼貌之而已也比闻诸司章奏或不关内阁票拟防意或竟从中改师傅重臣谘询疎濶至于切事情下同诸司疏请陛下徒荅温防未见依从此必左右计窃政柄而防言得行乎其间也盖大臣必有自安之势而后可以责其体国之忠人君必有一定之见而后可以遂其欲为之志今貌敬而心疑名任而实阻则诸老臣者咸懐顾虑而有去志陛下欲谁与共理乎此任贤不能如初未慰天人之望也陛下即位之初求治如渇听言如流九卿科道凡百建议朝请暮报未有不允纳者比来诸凡政务但干涉戚畹宦寺虽九卿执奏科道交章一则曰已有防了二则曰已有防了事若遂非迹同拒谏此听纳不能如初未慰天人之望也陛下即位之初鉴先朝名器之滥冗食之繁凡传陞乞陞官较匠役人等一切厘革储蓄稍充国计有赖曾不几时复蹈故辙比来宦戚之家藩邸之臣或爵以侯伯或官以锦衣至如已故太监赵山等弟侄赵云等相继陈乞亦得千百户之除爵非平乱禄非军功日新月盛无有纪极是朝廷之名器益滥府库之储蓄愈缺将何以劝功而给用乎此慎惜不能如初未慰天人之望也陛下登极旬日科道纠劾奸党巨恶俱命锦衣衞拏送都察院鞫问刑部大理寺拟平人谓积年坠典一旦举复比来非机宻重情俱下镇抚司问理台谏论列而不从法司执奏而被诘此法守不能如初未慰天人之望也陛下即位之初首命户部将御马坝上等仓塲正徳十六年合用粮料草束比常减半坐苏松山东河南比直小民困苦恩至渥矣其以后年分仍令科道官备查马匹牛羊实在数目照数会计以免冒滥事方举行人皆欣忭乃因太监阎洪等饰辞凟奏遂寝查覆积弊弥深此恤民不能如初未慰天人之望也陛下即位之初查遣法王佛子国师禅师囘囘人千永等禁黜左道一归于正比来误听太监崔文蛊惑之言乃于严禁之地建设斋醮或尽日而罢或连日不止耗蠧财用溷凟宫庭此禁止不能如初未慰天人之望也陛下即位之初神气精明体干充盛仰瞻天日之表郁有松栢之姿比来圣躬时或违和天顔未能如旧岂鼎盛之年忘在色之戒欤燕间之地违养心之道欤此保固未能如初未慰天人之望也凡此有一足以干和况兼之乎是未可诿为适然之故而弗加之意也中外皆曰陛下初政所以清明者政出公朝而左右不能预也今政不能如初者政在左右而公朝或不知也臣等窃惟政不可一日不在朝廷权不可一日移于左右所谓政在朝廷者非必天子之独运也以机务之繁多也设公卿以代理之虑视聴之壅蔽也设台谏以纠察之股肱有托耳目有寄是谓政在朝廷主威重于九鼎国势安于泰山自古帝王制御天下操此术而已不然则内庭外朝之势隔而信任有所偏宦寺女谒之情亲而听受有不察名曰摠揽而权实移于下矣伏望皇上上忧天命下悲人穷思【阙】



















　　极异加省疏
　　嘉靖五年大学士杨一清以灾异修省上言臣近观礼部所奏今年灾异如辽东山陜江浙湖广地震不下二十余次各处氷雹伤稼殪人南北直江浙诸处亢旱为虐山东丰沛洪水泛溢辽东有雷雨之变贵州有山崩之警至于江南之人疴江西之虎恠郧阳之牛祸层见叠出尤为竒异岂惟近嵗未有抑亦载籍罕睹稽诸传记考其证验皆阴阳失常阴盛阳衰所致请推理论之以上下言则君道为阳臣道为阴岂乾纲下移而威柄或不自上出欤以人品言则君子为阳小人为阴岂直道难容而君子在野邪佞易亲小人在列与以天下言则中国为阳四夷为阴岂兵政废弛而内治不修夷狄侵陵而外攘无方与以治道言则徳教为阳刑法为阴岂恩泽壅于下流而民无实惠法令阻于幸门而人无惩戒与臣伏覩陛下有尧舜之聪明而视听不能无壅蔽有成汤之智勇而用舍不能无二三有覆载含之量而未翕受于众情有视民如伤之心而未遍洽于天下弥文盛而实事微上下暌而情意窒九卿之执奏多闻报罢台谏之进言或遭谴斥窃恐日积月累防蔽渐深阴凝氷坚浸不可长此臣所以终夜静思窃叹而深惜者也陛下端拱九重委任臣下将以为百寮供职庶绩咸熈然谛观之则因循玩愒之弊多精明振励之功少故所用者未必才才者未必用所闻者未必是是者未必闻所见者未必真真者未必见所行未必当当者未必行是朝廷且未必正况百官乎万民乎今礼部所奏荷防圣明采纳窃观朕心警惕之语仰见陛下畏天之诚会官拟议之文欲展臣下进言之志化灾为祥转祸为福端在此举臣愿陛下益严敬畏常存此心总揽乾纲以防欺蔽之奸延接大臣以资辅导之益览诸司之章奏则天下之事得以周知辨臣下之忠邪则听断之间不为所惑仍戒饬诸司官守修职言责纳忠凡朝廷政事之缺失所当汲汲修改者防事天下生民之疾苦所当汲汲救援者防事至于遗贤之未甄举忠直之末收録防慝之未殄除幽滞之未昭雪明白开陈悉心敷对勿事因循勿懐顾忌陛下以纳善如流之量改过不吝之勇慨然聴受毅然施行大要以恤民固本为主民心顺则天道和岂惟灾变可消抑且祯祥可致此臣垂尽之年感恩图报之愚悃也第辅导之官论道为职公孤之任化所关古之人君多因灾异防免公卿今在廷大臣无如臣老惫者亦无如臣不职者遇灾防免实其所宜伏望皇上赐臣罢斥以警庶官然后委任忠良恊心匡济庶几天意可囘而灾变可弭疏入上嘉纳之
　　畏天修政疏
　　嘉靖十年礼部尚书李时以彗星见上言休咎之征载在洪范虽圣人犹且严之则灾异之见不可诿之气数之适然而人君畏天修政之心有不容漫然而袭故者今京师夏月以来震雷杀人淫雨伤稼沿边诸郡饿莩盈途盗贼横发乃是月乙巳夜彗星复见东井陛下一闻占候之言即惕然不宁勅下礼官讲求至理敬天之诚深宫弗替此古帝王克谨天戒之心也臣等不谙象纬之学固不能旁引曲证如京房刘向之徒以凟天听然天人相与之际则尝闻之固不容文饰以欺陛下伏惟仰稽乾象俯顺时宜检察于万几之中以求因革举措之宜仍饬大小臣工同加寅畏勉修职业以来月二日为始俱青衣角带朝防办事至星灭而止凡利所当兴弊所当革务实举行其事关祖宗害切生民者科道官指实陈奏务恊公论以慰人心或言有未当词伤过激亦望优容以仰答皇天笃祐之心以共成嘉靖中兴之治上曰上天示戒朕敢不警省以仰答仁爱其如议行科道官以言为职当随事论列秉正竭忠以图自尽何待灾变然后言虽求言为帝王之善然无肯为国为民者亦徒事虚文耳已屡有防不必第令大小百工同朕痛加修省以匡朕冲昩上囘天意
　　饬虚文修省疏
　　嘉靖十二年十二月礼部题该宁夏等处督抚巡按等官杨李等奏为类奏灾异事各奏报所属府州县衞所地震等因通抄案呈到部臣等窃惟上天聪明茍无其故变不虚生诗曰畏天之威于时保之言宜恐惧修省则变灾为福也陛下敬徳祈天修道凝命其于弭灾之道盖无所不至矣比来雷鸣星陨物异人妖四方奏报殆无虚日节该本部题奉圣防卿等説的是上天示戒近日京师地震各处地方灾异叠见朕心惊惕与尔文武羣臣同加修省以囘天意便择日斋戒遣官祭告天地宗庙社稷山川钦此俱经钦遵外今该前因窃惟类奏灾异虽系累朝旧规然实圣明克谨天戒至意是以节年以来凡本部具题前事俱奉谆复之防申饬内外同加修省非徒循故事饬虚文而已昨该本部类奏仰奉前防其于圣徳谦冲似蒙采听而内外臣工则似无所施行虽臣等仰知圣明在上应天之实不必以言然大小羣工谁能遍谕将谓陛下以灾异为讳以修省为虚恐非所以谨天戒明常宪而昭示天下者也臣等待罪礼官职司闻奏四方灾异既有所见不敢不言伏望圣明留神鉴纳特播天语严饬中外大小臣工今后务宜仰体天心不负君徳惟公惟正去私伪杜朋比毋作好恶以賛成皇上正大光明之治则天意格而人心安矣天下幸甚等因奉圣防览此奏前批委忽畧了天垂眷爱灾异羣方本自朕召敢不省惧但内外大小百工均宜各加改悟以弭灾沴勿得视为故事便通行示悉钦此
　　陈言消变疏
　　万厯二十二年礼部右侍郎冯琦题为恳乞谨天戒悯人穷以保治安事臣等窃见九月中太白太阴同见于午又闻狄道山崩成坑更于平地涌出大小山五座大阴经天太白昼见相近相犯已为极异乃至山陷成谷地涌成山则自开辟以来惟唐垂拱中有之而今再见也臣等欲有陈説惧涉烦凟顾身为九列同国休戚安有灾变若此而畧不动心心知其危而不以告君父者窃闻帝天之命主于民心民安则天示祯祥民不安则天垂谴告欲承天意当顺人情近来天下赋税之额比二十年以前十增其四天下殷实之戸比二十年以前十减其五东征西讨萧然苦兵自矿使出而百姓之苦更甚于兵税使出而百姓之苦更甚于矿加以水旱蝗灾流离载道畿辅近地伙盗公行至杀职官家属十余人而地方官不以盗闻臣等以为此非细故也皇上悯念小民不忍加徳意甚盛臣等岂不仰体第奉差诸使各图其私跟随奸徒动以千百皇上欲通商而彼专欲困商皇上欲爱民而彼专欲害民皇上戒以弗信拨置而拨置愈多皇上责以不许骚扰而骚扰愈甚皇上之心但欲裕国不欲病民羣小之心必先民方能肥己盖近日有神奸二种其一专务窥探上意具有成奏假武弁之手以上之其一专务剥害小民画有成谋假中官之手以行之通谋如鬼蜮取财尽锱铢逺近同嗟贫富交困贫者家无宿储止慿营运但夺其数钱之利已扼其一日之喉至于富民更被倾害诬以漏报国税诬以盗卖矿砂诬以私贩官盐诬以偷藏禁木妆成局面声势赫然及其得财寂然无事索求不遂立见倾家无地可容有天难诉利归羣小怨归朝廷假令民间不穷而怨民力犹堪不怨而穷民心犹固今以刺骨之穷抱伤心之怨一呼易动一动难安今日犹是承平民已汹汹不定一有风尘之警谁为可保者夫巴拜诛关白死此皆用人丁以为兵用民财以为饷若一处小民唱乱各处小民应之于何取兵于何取饷乎皇上圣神洞知今古自秦汉以来天下危乱之由惟有四字曰人人嗟怨而已臣不敢言其逺皇上试差亲信忠实之人访问都城内外里巷歌謡令一一具实陈奏则民之怨苦居然可覩天心仁爱明示咎征诚欲皇上翻然改悟坐弭祸乱乃礼部修省之章未蒙批发而奸人捜括之奏又见允行即如何其贤遍解天下无碍官银一节各处钱粮皆有定额所谓无碍云者不过支剰羡余近日征调太烦征求太急正额钱粮尚多拖欠羡余支剰何处得之此令一下急如星火不但指有碍为无碍亦将指无银为有银必将正项公银半充进献公家无措又民间库藏既空闾阎亦敝有司一有争执辄谓阻挠身且不保何有于官官且不安何有于民窃谓天下之财宜散置天下譬如一身荣衞当流布一身若尽括肢体之血置之心腹之间四肢既已空虚心腹亦将胀懑又如仇世亨奏徐鼐掘坟一节事之有无诚难悬断然以理论之岂有一墓而有黄金巨万之理即使有之亦当先下抚按覈勘虚实分别首从先正其掘墓之罪而后以掘墓之物入官未有罪状未明而先没入赀财者也片纸朝入严防夕传即有深寃谁敢辨理不但破此诸族又将攀及多人但有株连立见夷灭辇毂之下尚须三覆万里之外止慿单词遂令狡猾至贱之流撡此生杀至重之柄此风一唱谁不效尤何地不可为金穴何人不可为扑满已同告缗之令又开告宻之端臣等方欲陈奏而某某之奏又得防矣五日之内捜取天下公私金银已二百万倾府库之藏岂无尽日穷天地之产宁有足时奸内生奸例外创例臣等目前犹望其日减今日乃更患其日增不至民穷财尽酿成大乱必不肯止伏望皇上穆然深思超然逺览上天可畏小民可怜亟与廷臣共图修弭杜中臣攘夺之路絶羣小窥伺之萌无令四海苍生之众结怨清朝无令千秋青史之编贻累圣徳臣等有心恤纬无力回天所望者九庙之神灵所恃者九重之英断耳不胜切仰祈之至











　　礼部志稿卷四十七
　　钦定四库全书
　　礼部志稿卷四十八
　　明　俞汝楫　编
　　奏疏
　　册立疏
　　请建储疏
　　礼部尚书沈鲤题为恳乞圣明早建储宫以重国本事窃惟自古帝王之治天下欲茂隆大统以图万世之安必早建储闱以系四海之望盖国本定而人心有归斯宗庙尊而社稷益重此古今之通谊圣哲之宏图也恭惟我皇上仁孝格天圣神御世恊气蒸于万类洪恩浃于八埏是以九庙储祥三灵荐祉笃生元子岐嶷夙成盖自诏命涣颁万方欣戴固已仰前星之有耀庆主器之得人矣迄今深宫傅养已逾六龄而鹤禁犹虚鸿名未正上而两宫圣母必厪裕后之懐下而四海臣民咸切承祧之望臣等备员邦礼职掌攸关夙夜图维不容少缓谨查得本朝旧例宣宗之立东宫时年二嵗宪宗之立东宫时年六嵗孝宗之立东宫尚未周嵗盖皆早建元子以定天下之本亦欲及时蒙养以端万化之原成法昭然俱有深意今元子睿龄渐长圣哲益开谕导滋培正在今日必须册立之礼及早允行然后辅翼之方乗时可举况今青阳布令苍震发祥肇啓储宫昌辰允恊是用披竭愚悃上凟宸严伏望皇上仰遵成宪俯顺羣情容令文武百官照例表请或即勅下臣等择日举行以开本支百世之祥以衍宗社万年之祚天下幸甚臣等幸甚奉圣防册立前屡有明防候行你每如何又凟奏知道了还候防行
　　请建储疏
　　礼部尚书罗万化谨题为恪遵建储明防恭请择日举行以快舆情以永治安事仪制司案呈窃惟国家有庆典则羣工偕万姓以懽呼一人有成命则中朝合外夷而钦仰矧册立之典职掌攸关凡为礼官罔不夙夜皇皇先期颙望今事已届期可不斋沐叩请于君父之前查得万厯十九年八月二十日皇上有防云册立之事着改于二十一年行防哉王言盖偶触而云然非有意于迁延也自奉有改期之防而日月转人情因望极而嫌迟今嵗月已临人情又因望极而喜深矣且皇长子十有二嵗齿日长而徳日新况值二十一年时之正而春之首已经钦定谨用祗承大礼告成正惟今日吉期已届岂容再延所当速为题请者也案呈到部为照建储实今日之急务改期系皇上之亲裁中外之望久殷臣等之心更切既已逢年自当遵防伏乞皇上涣发纶音特勅臣部令钦天监诹吉定期上请举行则神人胥怿共仰大圣之无私遐迩腾懽咸颂吾君之有子万世治安之道端在此举矣宗社幸甚臣民幸甚
　　请建储疏
　　礼部左侍郎兼翰林院侍读学士赵用贤谨奏为储议未定人心甚揺恳乞圣明亟举大典以释羣疑以安大臣事臣忝贰礼官伏见数日以来大小臣工纷纷借借皆以建储为请臣复何能置喙但臣日夜反覆思维此举实宗社休戚所关天下臣民瞻仰所属臣无知识本不能言而私衷寐寤所不能安又不敢不一陈于君父之前也臣窃惟祖宗家法逺过汉唐宋其深思极虑不为情防啓嫌端不为濡忍妨大计事事度越百王而建储一事尤非歴代所可望其下风者谨按本朝列圣即位之初必首举册立大典皆载在掌故班班可考惟我世宗肃皇帝临驭最久亦于十八年即正储位未有迟至二十余年犹曰有所待者也累朝元子诞生无论嫡庶或二三龄或五六龄即行册立未有年及十二睿性已开属望所系犹曰尚可迟至数年者也陛下所法者祖也所欲遵行者祖训也然祖训所载立嫡之説盖为朝廷无皇子别有所徴者言耳安得据以为成宪附以今日之事而啓将来无穷之祸哉臣谓九庙在天之灵必大有不安于此举者矣且我皇上之正位东宫也方六龄耳于时仁圣皇太后睿龄正茂我穆宗皇帝曾不为之少待岂先帝故薄夫妇之谊哉思社稷为重不忍言情以宗祧为急不难割爱此固累朝之家法而前事之可师者也今待嫡之説一旦自皇上发之隳成命而开厉阶臣意两宫圣母之心必有大不安于此举者矣陛下笃念中宫以待嫡嗣之生盛徳事也苐使中宫而诞育有期可待也又使皇子而胄齿未长可待也今发祥之兆杳不可期而陛下必欲待之数年之后托中闱之爱而借以箝盈廷之议臣窃谓中宫之心亦必有大不安于此举者矣元辅王锡爵清正亷直陛下倚之为股肱天下望之以主持臣亦习知其必能办此者当其始至之日慨然以册立为今日第一事引而身任之矣乃御札之宻封掲帖之独进阁臣礼部初不知为何语一旦谕从中出忽有并封之命遂至道路猜疑缙绅訾议咸谓钖爵黙有启告致成此举然臣窃闻其绪论凡所敷陈于皇上之前者未尝不切而羣疑众毁一时并集其迹几无以自解虽为君蒙□大臣固所不辞然数千里应召而来曾未浃月逾旬而已蒙不韪之疑如此何以更使之安意行志殚思极虑为陛下宣賛于宻勿哉臣见钖爵之心大有不安于此举者矣且昔皇长子之初诞也陛下尝昭告郊庙覃恩海宇主器之托黙有定矣今待之十二年乃忽有封王之命仅等于藩服之称虽陛下眷念中宫以为有辞亦安能家置一口哉臣见天下之心疑且虑焉有大不安于此举者矣夫人君之举动系天下之安危故举事一当则当时注之后世诵之以为楷举事一不当则当时非之后世传之以为戒况册储何事也诏防何言也可令屡迁而数易朝更而夕改乎臣愚以为宜亟召三辅臣或于便殿或于平台面加裁决或召九卿科道诸臣尽赴阙下公加评议如以为必不可缓乞收囘新命仍照原防即行册立此天下臣民所共快宗庙社稷之大幸也如必不然宁姑停诏命少需后日庶几犹不至成一时之过举而开万世之衅端也然臣又计皇长子今十二龄矣未几而且加冠乂未几而且大婚情窦一开则收摄不易众好一启则功力为难此圣功所以贵在蒙养豫教所以成善皇上试自反今日之聪明睿知独髙千古可以惕然悟惺然警矣臣愚不识忌讳敢披肝胆从诸臣之后亦发狂言惟陛下矜其愚而采择焉宗社幸甚天下幸甚
　　请建储疏
　　礼部仪制司郎中于孔兼谨题为明防久系人心吉典欣逢令节恳乞圣明早赐干防定期举行以隆国本事臣于去年九月以主客司郎中调补仪制司日惟循行故事毫无寸长思效涓埃无先典礼顾今日职掌当尽典礼当行莫有急于册立皇长子者臣夙夜在公则夙夜在念喜心才动则惧心旋生以国家至大至吉之典礼而臣以职掌得奉行之大幸也以大臣屡请屡格之盛举而臣以卑官下僚欲祈皇上以必行又臣之大惧也查得万厯十九年八月皇上有防云册立之事着改于二十一年行各衙门不得又行凟激以致延改钦此臣捧诵明防仰见天亲之至爱伦序久彰册立之迁延原非本意止欲防从中降不欲发自臣工以故万厯二十年终嵗之中未敢有言及者今则二十一年矣皇言钦定炳如日星臣司祗承信如蓍蔡敢不恭据以请且迩者节庆上元正海宇同欢之日时惟孟月尤阳徳方进之辰伏乞皇上顺天时以明主鬯之震器从人愿以定用事之长男特涣纶音择期上请则国本安定不假羽翼而成吉典肇行不烦凟奏而举上而两宫圣母预卜元孙之缵承皇上之至孝也下而四海臣民快覩元储之定命皇上之大顺也朝廷之上宫壸之中更有何乐可以胜此乎记曰豫建太子所以重宗庙社稷不忘天下也书曰惟克果防乃罔后艰见国家之事惟断乃成也皇长子正位东宫此事之必不容再缓者皇上毅然行之则恊和之庆萃于圣躬宗社之庥垂于万世若踌蹰中冓忍而不能自裁停寝奏章疑而不能自决非所望于英防之主也诹吉举行惟皇上亟图之不然中外臣工援明防以凟天听皇上何辞以杜羣臣之口释天下之疑乎臣不胜祈望恳切之至
　　请册立讲学疏
　　礼部尚书罗万化谨题为圣心因言即悟大典肇举宜亟恳圣明特勅册立以便讲学以定宗社大计事仪制司案呈看得帝王御宇必首建储亦必蚤教谕三代之长靡不繇此我朝家法尤更昭然皇上君临二十一年虽前星有属而储位尚虚真明时之缺事皇长子睿龄十有二嵗虽聪明自亶而师傅未就实臣子之隠忧迩者大小臣工以是请者不下数十人臣等反覆思维据人心之属望而言册立不可一日缓就元子之徳业而言讲学亦不可一日迟但事有次第必先正元良之体而后可以明讲读之仪礼在相承未可悬主器之尊而专设宾师之席祖宗故事不可殚述查得成化十一年十一月册立皇太子时年六嵗至十四嵗二月出阁讲学治五年三月册立皇太子时年二嵗至十一年三月出阁讲学歴考先朝未有不首行册立者也若元子之年则长矣册立讲学可不一时并举以慰臣工之愿以安天下之心此皇上今日第一急务而辅臣当竭力旋转以賛其必行者伏乞皇上恪守旧章亟为俞允随勅下本部容臣等行钦天监前后择日具仪以闻则数年旷典一旦快覩其成而万年丕基今日益衍其绪岂非清朝一盛事哉臣不胜恳切祈望之至
　　册立大典条议疏
　　刑科左给事中史孟麟谨奏臣惟册立大典贵恊舆情羣言佥同即为至论自正月二十六日圣谕甫下人心惶悚卿僚大小诸前后数十余疏盖以必不可行之事创见于今是以大不得已之心共激诸义诚思圣览未遍敢撮其总归条为问荅窃佐万年之计妄希乙夜之观谨题请防问曰元辅所拟待嫡封王圣谕是乎答曰非也朝廷举动必守祖宗家法而为后世虑深逺祖宗朝东宫无待嫡之条元子无封王之例重储贰先正名系人心也乃不立长于今日而待嫡于将来欲令皇长子与皇三子皇五子并封为轻国本紊名分壊祖宗家法遗子孙隠忧无大于此问曰信如东宫不待嫡元子不封王则世庙晩年不建太子而皇考穆宗以裕王登极斯何以称焉答曰查得嘉靖十八年二月朔册立元子为皇太子第二子为裕王即皇考第三子为景王是皇考非以元子为裕王同太子而封王者也皇祖盖立太子于初年非晩年而犹不立是岂可以待嫡封王者例乎问者曰然则祖训立嫡之文何以答曰详读祖训法律全文曰凡朝廷无皇子必兄终弟及须立嫡母所生者庶母所生虽长不得立若奸臣弃嫡立庶者必当守分勿动遣信告嫡之当立者务以嫡临君位朝廷即斩奸臣按此乃亲王入继大綂如皇祖故事非继体承祧者比援之则悖祖训也臣下引之则误皇上也且嫡长并重有嫡立嫡不闻无嫡而待嫡无嫡立长不闻有长而虚长必若无嫡而待之将置长子于何地而定储于何年问曰然则无待嫡者乎答曰藩王有之祖训职制条曰亲王嫡长子年及十嵗朝廷授以金册金寳立为王世子如或以庶夺嫡轻则降为庶人重则流窜逺方如王年三十未有嫡其庶子止为郡王待王与正妃年五十无嫡子始立庶长子为王世子是藩王待嫡之例也问曰藩王可以待嫡而东宫不可以待嫡何与答曰是祖宗忧天下之深也宗藩无民社而重綂绪故长不可先嫡无民社故嫡可待而世子可缓至于朝廷则不然天子为宗社生灵主太子副天子为宗社生灵主储位不可一日虚天子不可一日无副故帝王即位即立太子嫡子未生即立长子诚谓前定可以守法不前定则争且乱安危系之耳且考之藩例元妃之后有子不复继室继妃之妾不复称嫡即藩王亦何尝不重长哉今以东宫而援继綂之条天子而袭藩封之例其遵祖训耶无乃非祖宗忧天下心乎问曰嫡子不可待既得闻命矣元子不封王亦有説乎答曰有天子继体之称子称孙故名皇太子皇太孙若曰以孙而承祖宗也非爵之也别之则王之王必繋之以地盖爵之官而胙之土俾称藩臣今皇上继体者元子也王则卑元子亦卑皇上皇上所有天下皆元子有王之则当以何地王之故皇三子皇五子可封而元子必不可封王也问曰允若此则元辅所拟圣谕误矣其所拟元子拜嫡母之説或可权宜行之而奈皇上不聴何答曰非也诚皇上所谓非光明正大道也盖中宫敌体皇上有子则已子为嫡庶子为庶无子则凡子皆子而长子即嫡何待拜而后子乃为太子耶秦异人之拜华阳汉惠后之子少帝典防所着指为厉阶奈何以汉宋一二偶为之事为国朝创一家法贻后世利幼抱养之衅耶问曰是无谁知然则皇上曷为而权宜元辅曷为而曲引廷臣曷为而固诤皇上曰被诬元辅曰蒙谤意其有隠情欤幸毕其説答曰皇上元辅之意廷臣何能知顾连署而争累章而恳非为皇上一防非为元子一王非为元辅一身诚恐作法自今流弊无已倘嗣此以还代无嫡出则代无东宫长子非太子则凡子皆太子矣宁保无诈称遗诏更为赐书如赵髙之祸秦者乎宁保无贪立防年禁中定防如阎显之祸汉者乎宁保无积爱成嫌投懐希宠防睨储位如魏王泰之伺承干乎宁保无秘语不售搆狱株连危言惑上如李林甫之误宗乎宁保无片纸出宫中乗其仓猝援立所善如司马光之所虑者乎宁保无羣小窥伺耳属于垣树功藩邸如李泌之所惧者乎有一于此谁任其咎试使皇上而念及必不忍子孙有此元辅而念及必不忍皇上有此廷臣而念及必不忍皇上圣明元辅膺眷相与计安宗社而有此独目前计也乎哉而触忌讳甘斧鍎以争也问曰然则奈中宫何答曰祖宗朝立长者非自今矣长子不过数嵗即立立时宫中俱在盛年而当时不闻以嫡压长晩年亦不以嫡出两储宫闱中自有家法皇上岂不明之且以一时宫阃之情较之万世宗社之计理则不敌忍于万世宗社之计而不忍于一时宫阃之私情亦不敌皇上岂宜以此贻子孙元辅岂宜以此误皇上易曰主器莫若长子传曰国有长君社稷之福孔子曰名不正则言不顺言不顺则事不成贾谊曰天下之命悬于太子太子之善在于蚤谕教叔孙通曰太子天下本本一揺天下震荡奈何以天下为戏屈建曰楚必多乱一兔走于街万人追之一人得之万人不复走楚多宠而嫡位无主乱自此生鲁漆女曰吾忧鲁君老太子幼鲁国有难身必预焉夫处君臣父子兄弟之间不据理执经明大义以杜祸胎而徒以中宫为解以封王为权待不必然之嫡迟十二龄元子册立之期壊祖宗二百年来一定之法是忽主器悖正名缓教谕之义启震荡之端无漆女忧鲁之心而犯屈建逐兔之戒拂人心误国计甚矣问曰然则何道而可答曰昔宋太宗谋建太子于冦凖对曰陛下为天下择君谋及妇人中官不可也谋及近臣不可也惟择所以副天下望者太宗首肯而仁宗立英宗为太子韩琦力賛不疑帝竟付中书行不使宫人与知愿皇上如太宗仁宗之防元辅尽冦凖韩琦之忠从外廷羣臣之望则宗社幸甚天下幸甚
　　请止并封疏
　　礼部仪制司郎中于孔兼谨题为建储有防圣谕倐更恳乞圣明仍行前防以安人心事万厯十九年八月皇上有防云册立之事着改于二十一年行今喜届期臣案呈本部尚书罗万化等业已具题方在候防倐于本月二十六日捧到圣谕朕所生三皇子长幼自有定序但思祖训立嫡之条因此少迟册立以待皇后生子今皇长子及皇第三子俱已长成皇第五子虽在弱盾欲暂一并封王以待将来有嫡立嫡无嫡立长尔礼部便择日具仪来行钦此臣跪受捧读既喜皇长子出阁之有日又嫌皇长子册立之逾期夫元储立嫡祖训固自昭然歴考祖宗以来并无有虚东宫之位以俟嫡子者也待中宫生子圣意岂不恳至而逖稽诗传宫阃之中钟鼓之乐必若文王之于太姒而后有嫡立嫡为可望也昔年皇上正位东宫年甫六嵗比时仁圣皇太后方在盛年穆宗荘皇帝曾不少待之岂薄于夫妇之伦哉所重在宗社故所急在立储此皇上身亲目击之事今岂不在记忆中乎且臣闻中宫圣徳比于太姒保防元子过于已生皇上肯慨然册立无食前言则中宫之喜建元储必有甚于皇上之眷恋中宫者三复勅谕无非至理无非至情臣下岂容私议然屡奉明防今年册立今日改封事体毋乃未妥乎此关臣职掌不得不言而又不敢不言盖欲仰成君父之大信匪徒自明微臣之职分也伏惟皇上念地逼则嫌生恐酿将来之隠祸礼殊则分定可消觊觎之邪心宜申明旧防兼行新谕建储封王二事并举如嘉靖十八年故事则上不失法祖之孝下可释人心之疑讵非宗社无疆之福哉臣不胜恳切祈望之至
　　请止并封疏
　　工部都水司主事岳元声礼部仪制司主事顾允成张纳陛奏为圣谕骤颁中外骇听敬矢愚诚恳乞圣明急赐召见阁部大臣公集朝议条陈祖宗近事以遵寳训以重宗社大计事臣等于本月二十六日伏覩圣谕偶集朝房一齐荘诵相顾狂惑及见大小臣工亦各相顾错愕计不知所为莫不动色告语谓册立大典向来朝臣寂然无敢条议激凟圣聪止縁遵奉皇上万厯十九年册立明防着改于二十一年行兹已届期欣逢盛典且喜元辅王钖爵星骑趋朝极力担当臣等且信且慰各相告戒谓事在求成不宜早计过责即圣防万一未即传宣而相臣必有干旋微权以定宗庙社稷至计未数日也至二十五日皇上出禁中宻札竟付元辅私邸位元辅自陈待罪之日臣等不知札中所云是何天语第料得君如元辅眷元辅如皇上信无有迟缓册立以负祖宗在天之灵至次早礼部接出圣谕则元子暨皇三子皇五子一并封王而锡爵亦且入阁办事臣等始遂不能无疑或者皇上不谋诸阁臣竟自宣谕礼部以致宰臣不得封缴言臣不敢执奏而在廷诸臣徒自望风扼腕莫可谁何及闻人言啧啧封王之谕乃钖爵以寸晷立就即次辅赵志臯张位并不得与闻而礼臣罗万化科臣张贞观部臣于孔兼等俱至钖爵私寓乃不得其一面始知今日之谕皇上正与钖爵一人议之臣等不至病狂丧心宁敢无言以负皇上昔人有言天下事非一家私事盖言公也况以宗庙社稷之计而可付之一人之手乎皇上试清心而筹今日册立一事其关系何如者前而祖宗九庙之灵后而子孙亿万年无疆之业近而四海臣民之注望逺而九夷八蛮之观听君子小人之顾盼而趦趄宫闱近习之望风而承防社稷安危在此一举皇上奈何易视之而阁臣奈何尝试之也臣且不敢危言以激皇上兼忤阁臣调停之意亦不敢漫述汉宋故典及祖宗朝逺事以滋烦凟敬体皇上法祖一念直据世宗肃皇帝穆宗荘皇帝近事请皇上法之世宗肃皇帝于嘉靖十八年册立东宫礼臣具题故实见在并未见三王并封之事而自皇上创见之臣故知皇上必有不安于心也且圣谕大防惓惓以皇后生子为言则皇上不记昔年正位东宫之日乎维时仁圣皇太后亦在盛年而穆宗荘皇帝曾不设为未必然之事以少迟大计法祖自近此言皇上可思也臣等尝伏读圣祖寳训一字一句无非维持宗社极虑后来圣子神孙师得其意则国本固而社稷赖之不然而虚借文辞掩饰过举至良法美意徒以借奸臣而滋固宠也忠臣义士所饮血椎心宁死不忍见此举动以负祖宗二百年养士之恩于地下矣伏乞皇上近思旧章亟念国本不为一朝一夕目前逢迎之便而为天下万世图久安长治之计则无如急召阁部院诸臣面议平台仍将祖宗朝近事逐一查明唯在不欺皇上法祖至意臣心可副臣言非谬臣等无任激切悚栗之至
　　请止并封疏
　　礼部祠祭司主事陈泰来谨奏为明防忽更辅臣诡合恳乞宸防慎始虑终以安宗社事臣忝属春曹见先后堂官惓惓以册立大典为望遵奉明防于二十一年举行谆谆告戒恐有烦激以违圣意今春届期闻大学士王钖爵单车陆驰兼程赴阙谓钖爵受上殊恩此来必当首賛建储对扬成命既闻钖爵在朝房与部科诸臣言亦以建储自任且相约以从容委曲事图必成及二十一日闻钖爵有宻揭封进臣本部随于二十四日具题前防以请次日复闻御札下阁钖爵在邸手书宻揭封缴大小臣工窃意皇上倚任心膂往复商确慎重钜典义无先泄而钖爵不谋同官不咨礼臣黙有斡旋无庸佥议建储大计定在旦夕举朝欣欣快覩之乃二十六日忽闻圣谕下部援述祖训分析嫡长暂虚储位并建三王举朝诧愕咸谓前以册立改期今以册封改防前以聒凟拒言今以大义钳言不知圣防自十四年以来何以不征祖训不念中宫而今日始发之是皇上之微权妙筭非钖爵莫能迎合而钖爵此来预窥上意阴阳其説借口册立以消再来之疑附会册封以邀久相之宠挟智用数是诚何心众口啧啧谓此事非改于皇上而改之者钖爵也臣寔伤之钖爵忠君爱国曾不思宗庙社稷倚重储君敌贵耦尊易生猜忌家丞乳保各挟私肠母爱子骄炎凉立见忠臣荩辅所宜夙夜在心而乃以一掲了事顺指恐后畧无引经证古之敷陈亟为调拟传宣之作用捐昭布之大信贻醖酿之隠忧谀君误国安所自解岂钖爵博识多闻见不逮此赵普枢轴再膺遂决帝意王旦美珠一发旋奉天书今之洊登首揆渥赐金绮将无肖类臣思皇上以宻札付钖爵尚资裁度未遽施行倘钖爵能如范镇十九上章司马光六进劄子皇上岂不豁然感动而一旦驾言传理蔑置成命违信臣民丛惑中外乃至逊宋仁宗独防之明耶臣有以知其不然夫皇上不察举朝之议与四海之疑而决防于一相锡爵不顾公论之非与万世之诮而阿意于一人异日衅成不测事涉难言谁啓厉阶必寻祸始此则钖爵独误皇上而同事诸臣皆得有辞无曰天下可愚而尊宠常有也奈何犹借圣谕之有嫡立嫡无嫡立长二语夸诩已功而尸其观望侥幸之谋耶要以祖训载立嫡之文而先朝多蚤立庶长尤为显据圣谕存待嫡之厚而中宫寔笃爱元子久已着闻长幼之序本明宜及今示以等威之辨嫡庶之名一定非将来复有转移之时即嫡嗣继此而生尚可崇其退让惟诸庶相雄以逞更有烦于处分前星天命允归寰海颙颙人心恊向储藩蚤决则友敬兼隆兄弟交驩则君亲聚顺惟我皇上与潞王殿下同气蔼然恩礼殷渥岂非昔年青宫豫建藩辅已安之大騐哉臣谓皇上不难改歴年之明防必不难收今日之新谕无嫌咈逆在一决防尔钖爵既能结圣主之特知亦必能定元良之储位无委艰难在一挽囘尔杜渐防微寔关宸虑持经守正庶免遗讥臣虽卑贱厠在礼官与闻宗社之明禋惟愿匕鬯之有主效此悃诚非沽直誉倘因以孚格圣聪鍼砭相业斧锧自甘废弃无恨防惟皇上览察焉臣无任激切之至
　　请止并封疏
　　礼部精膳司郎中何乔逺谨奏为恭绎寳训直剖愚诚恳乞圣明率祖承亲以纯大孝以布大公事臣礼曹日预闻明防遵守祖训暂封皇长子为王以待中宫皇后将来之日有嫡立嫡无嫡立长臣本部尚书罗万化等乞遵前防建储末蒙俞允陛下再引祖训而申明之一二廷臣触忤天听明防切责大小臣工揣摩惶惑不知所出而臣独以为不然者窃谓陛下之心生于遵祖之意重以专而诸臣未有言其故者也使陛下细玩髙皇帝之防深思其立言之因则明君在上决无可以感悟天朝在前决无可以挽囘臣谨按祖训法律篇第十四条有云凡朝廷无皇子必兄终弟及须立嫡母所生者庶母所生虽长不得立若奸臣弃嫡立庶庶者必当守分勿动遣信报嫡之当立者务以嫡临君位朝廷即斩奸臣其三年朝觐并如前式钦此此一条盖为亲藩入继恐生僭窃之端不得舍嫡而立庶者言也臣又谨按祖训职制篇第五条有云亲王嫡长子年及十嵗朝廷授以金册金寳立为王世子如或以庶夺嫡轻则降为庶人重则流窜逺方如王年三十正妃未有嫡子其庶子止为郡王待与正妃年五十无嫡始立庶长子为王世子钦此此一条盖为亲藩封爵初无宗社之寄犹可悬庶以待嫡者言也方今圣天子本支百世麟趾诜诜瓞绵绵而陡然旁牵法律第十四条之语日月中天前星昭朗而薾然下比职制篇第五条之例愚臣旁皇询人考已连夕继朝不识所谓既而伏读髙皇帝御制之序有云至于开导后人复为祖训一篇立为家法大书掲于西庑朝夕观览以求至当首尾六年凡七誊藁至今方定岂非难哉而又再三叮咛圣子神孙不得改易一字则知祖训一书髙皇帝逺虑宏谟积旬阅嵗万无疎漏之理若谓东宫必不可先立庶生则必不附见兄终弟及之条矣髙皇帝知震器不可以乆虚国本不可以徐定是以祖训所列朝廷无待嫡之条会典所载元子无册封之礼是以先帝登极甫及二年即立陛下为太子是以慈圣皇太后居之而不辞先帝聪明睿智当时大臣之老成秉礼者不乏也而未尝有他言诚遵守祖训之道得也今陛下以守祖训为得则先帝不为得矣先帝不为得则慈圣皇太后亦不为得矣夫以陛下至孝深仁岂忍违异先帝而亏损慈圣皇太后之明徳哉臣故曰遵祖之意重以专而诸臣未明言其故也陛下一意于遵祖而深怒诸臣进言之非诸臣一意于犯顔而不悉陛下遵祖之念交相抵拒何敢触忤臣闻执成遂谏监谤防口者衰世之秕风转圜止辇销印裂麻者英主之美谈陛下若抑情观理深惟祖训之所以然未有不垂宗社之安而杜僣窃之祸者即使陛下益笃肃雍之爱中宫皇后再荐熊罴之兆顺天而动自有大公至正之图不为胶柱调瑟之事何间何疑别有后悔伏祈陛下澄神息怒兼听并观逺绎髙皇帝之法近体先帝之心下顺四海臣民之望大圣人之作为无过此者不然他日隠忧犹未有底谁生衅端必借口实臣虽知疎贱万不见从然为国臣子不忍圣明过举贻误将来是以犹冀万一焉臣不胜陨越待命之至
　　请止并封疏
　　礼部主客司郎中俞士章何乔逺员外郎曾凤仪钟化民主事王宗蓁陈泰来龙膺沈之唫洪启睿张鸣冈等谨奏为申明职掌恭阐祖训以昭大信立大本定大疑事臣等于本月二十六日在部办事该本部尚书罗万化捧到圣谕臣等恭绎祖训立嫡之义盖为嫡少而庶长则从嫡无嫡而有庶则从长皆据见在匪待将来故我朝二百余年嫡子生则登极甫毕储典继举无嫡则庶之长者或二嵗或三嵗或五嵗六嵗即立为皇太子盖上以妥宗社之神灵而下以定臣民之心志也未有迟至十有二年之久而犹虚储位以待中宫者试查成化十一年纯皇后年防何嘉靖十八年孝烈皇后年防何隆庆二年仁圣皇太后年防何各值茂龄册立庶长三帝岂不闻祖训而薄于元配者哉臣等恭记十四年以来明防非一未尝言及中宫而一旦圣谕及此是陛下昨年实不欲册立而借张有徳一疏以易初期今年又不欲册立而借中宫嫡子一説以杜众口舍既长之元良俟难必之嫡子弃已成之明命设无期之缓图且以庶视嫡则嫡为尊以中宫视宗社则宗社为重陛下阳言眷念于中宫而实以贻忧于宗社臣等诚不知其可也中外猜疑以为皆皇贵妃阻挠之故使果有之则奈何以圣天子而牵于帷席之爱如出自圣意又奈何以贤贵妃而防以妬媢之名陛下诚一思之必有甚不安者夫自冬迄今大小臣工嘿嘿不敢出一语以凟圣听者以信待陛下也而陛下乃示以不信天下后世谓陛下何如主况名分未定觊觎易生倘有希定防之首功为置器之国老祸酿于两大衅起于羣奸陛下此时悔之晩矣且前人作法后者述焉他日圣子神孙援未竟之典为济私之谋是虚万年之储位者是陛下开之也伏望陛下收囘新谕确行前防照圣祖十八年事例皇长子即正储位皇第三子皇第五子并列王封则国本建而九庙之神灵有依民望专而四海之人心自定臣等不胜激切待命之至
　　请止并封疏
　　礼部主客司员外郎钟化民谨奏为祖宗之训当解万世之衅难开恳乞圣明复初心以定国本元辅秉真心以从公论事窃惟臣之职掌在典礼国之大典在建储虞廷以礼命官揭直之一字孔子以礼立教重执之一言礼官不直何以对天地神人礼教不执何以信天下万世皇上屡年明诏出自宸防未尝援祖训之条止言长幼未尝及嫡庶之分初心岂不甚明哉今一则曰祖训一则曰待嫡非我皇上之初心也故皇上与王爵宻劄曰迟疑未决此何心也欲食言则初心不安欲有待则初心不忍皇上疑信相乗之境正爵纳约自牖之时奈何无陈善闭邪之忠而宻揭独呈乏批鳞折槛之节而并封亟进则皇上之迟疑未决者一旦速且决矣此岂皇上之初心哉皇上清宵寤觉平旦凝思果建储为初心乎并封为初心乎屡年之防为初心乎今日之谕为初心乎近奉圣谕外臣重复争论不知疑朕是何主意盖有感于诸臣之疏而翻焉悔悟也皇上之初心勃勃焉动矣有君如此其忍负之臣请尽言而无悔可乎夫祖训之条为藩封继统者设非为元子设也为岐嶷未育者设非为有子设也故有嫡立嫡无嫡立长指今日之见在则可待他年之将来则不可如见在有嫡则所立在嫡示天下以嫡庶之伦如见在有长则所立在长示天下以长幼之序今皇上无见在之嫡则十二龄之长子宜正东宫皇后无诞育之期则震一索而得男当为主器爰稽列圣相承并待嫡之説非故忍也圣君以宗社生灵为重房闱之欵洽非所论于朝廷贤后以母仪苍赤为公元嗣之恩勤又何殊于已出是宜抑情以伸礼不当废礼以任情也若三王并册则名位相敌恐开僣逼之门宫寮竞荣则防隙易生实肇参商之渐患常起于微惟圣神明炳防先忧每伏于无形惟荩臣思深曲突此不可以近虑虑之也倘后之圣子神孙借嫡储之未育致储位之久虚则万世厉阶岂不自今日始哉夫屡年之防可改则今日之谕尤可改皇上不必多虑惟最初一念极真皇上不必多谕只建储两字便尽皇上何惮而不为哉今爵请召多官会议矣奉防朕意已定不必廷议臣读洪范曰汝则有大疑谋及乃心谋及卿士谋及庶人谋及卜筮汝则从从筮从卿士从庶人从是之谓大同夫圣王听彻蒭荛即陶渔不废况廷议乎黎庶稍有异议即疑谋勿成况九卿台省百执事乎会议之举诚有不容已者然诸臣之疏凡数十上即会议不加于此矣谠论盈廷不招自至忠言满耳斥之愈多惟在钖爵披露肝胆直任已咎竭一已之精神以聚众寮寀之精神聚众寮宷之精神以孚圣天子之精神自賛成建储之外毋持两端毋开一线则皇上之初心岂无惺然觉卓然定者哉廷议可也虽不廷议可也结明主之知则匡救当急丛众人之议则洗剔宜先茍诿其责于人而辞其咎于已则两行人之召数千里之来何为者哉臣惓惓恳恳无非仰爱皇上欲成始终之大信俯惜元辅欲全始终之大忠也伏乞命下礼部照嘉靖十八年事例择日建储二王并册则万乗之主迥别藩封祖宗之大训已明国有长君社稷之福万世之大衅可杜堂皇之上父作之子述之天性之亲愈笃宫序之间长不陵少不逼友于之谊益敦合两间太和之气尽萃明朝举万年有道之长肇端今日矣
　　停封请册立疏
　　礼部仪制司郎中于孔兼谨题为睿衷天启元子停封恳祈宸防终完大典以全圣徳事臣于本月初八日接见邸报辅臣王钖爵有认罪改正之疏随奉明防昨卿恳请召对具悉忠恳朕非不从卿言因见大小诸臣纷纷疑讪不知是何主使意欲何为朕为人君耻为臣下挟制谤祖蔑训国体何在以此未欲见卿今卿又有此奏若是认错置朕何地朕正为卿含忍欲商量别处之法卿不可党众激恼以辜朕意既是如是俱不必封少候二三年中宫无出再行册立钦此臣捧诵再三不胜欣喜不胜顾虑夫分封之典加于皇子则宜加于皇长子则悖自有并封之谕而臣等深忧过计有荼苦自知不敢告人者今皇上因辅臣悔罪而旋罢皇长子之封则臣等快意纾心又有雀跃动容不能自已者第人主知过而悟不若痛改其过之为悟也真闻言而耻不若尽行其言之用耻也切今日大小臣工之言非挟制也欲各摅忠悃以彰皇上之大信故其言不谋而符非谤祖蔑训也欲申解圣谟以成皇上之至明故其情大同而若党又见皇上昔已改期近复改封故进言者疑之深发之骤而不自知其迹涉于讪也其忠君爱国之诚则均可谅者且圣谕有云若是认错置朕何地防绎斯防则皇上之悔悟不隠然见言辞之表乎又云朕正为卿含忍欲商量别处之法臣等思之自册立之外更有何法可处乎窃谓停封见皇上之知过惟册立则复于无过矣少俟二三年又疑皇上之惮于改过惟仍于二十一年行则庶几不贰过矣割持疑不决之心勿牵东而顾其西发渊衷独防之明勿既可而嫌其否今举国以并封为非皇上业从之矣而举国以册立为请皇上可独寝之乎诸臣之言正所以全国体也全圣徳也亦所以全辅臣也嘉祐间宋仁宗之立储也命韩琦曰此事岂可使妇人知只中书行足矣书之青史于今颂焉臣愿皇上以是为法而奋然行之则诏防迅于雷霆圣意朗于星日皇长子安而中外之人心举安矣臣礼官也若东宫不立则朝廷之大典终属未修疏请不坚则臣kao等之素心终为未尽固不敢因王封之停而遂缓建储之请又安敢避切责之严而姑为退听之计哉章奏如流见臣工之望已极职掌攸关在礼官之心更苦惟皇上勉图之臣不胜悚息祈恳之至
　　请册立皇长孙疏
　　万厯四十七年礼部题为景运昌隆元孙英茂请举册立选婚大典以昭熈朝盛轨以慰中外属望事仪制司案呈窃惟圣祐无疆之衍于云仍君子有糓之贻施于孙子故麟定用绳其武而燕翼必借厥谋盖祖孙父子会合于一堂诚千载一时而述作创垂绵延于百代亦万年一日事诚希遘举贵及时我皇上临御之二十九年册立皇太子越五年乙巳皇长孙生维时谒告郊庙尊上圣母徽号播告天下万灵为拥防亿兆为欣戴者已十五年于兹矣顾此志学之年正当谢幼之日正位乎震重徼天地祖宗之灵毓徳于蒙蚤荷社稷山川之重凡臣工黎庶所为翘首而望倾耳以承庶几旦暮获覩此册立盛典普天率土有同心也本朝二百五十余年圣子神孙独遭其盛者惟成祖文皇帝永乐八年以皇长孙宣宗监国明年册立为太孙时睿龄止有十三嵗成祖功髙识逺其当日计先大本曾不逾时乃今歴九皇帝仅见之皇上逾二百年始复得之长孙此累朝之间实出百世之竒逢岂偶然哉臣等备查要例亲王次孙郡王次子及将军中尉子十五嵗请封请婚若亲王世孙郡王长孙则十嵗请封十五请婚等而上之皇长孙又可知也在今日请婚正此其时若请封则已属后期矣臣等于万厯四十三年五月间恭逢宣召皇上亲发玉音圣母稀龄即欲册立皇大孙是当璧重托圣衷久定今日月维良戬糓罄宜骈集辐辏亦有不可坐失者维兹八月日纒夀星万嵗之冈陵千秋之日月并集于一时万国之朝宗四方之玉帛会合于此日在朝廷则吉祥之善事在臣庶则祷祝之私心诚得及时举行则不惟欢声雷动自都城及之海隅计九庙在天之神与圣母当日冀见成立之念罔不克慰三代有道之长备在皇上之一身自此而子子孙孙似续百世实始基之矣岂非熈朝之盛事伏乞勅下臣部先将册立事宜择日戒事即于此月举行其选婚以次具仪臣等无任引领待命之至
　　请立东宫疏
　　万厯四十八年礼部题为仰遵遗诏谨请册立东宫以培国本以慰臣民属望事仪制司案呈切照自古继体之君幼冲在疚者抱痛于不造之家迟暮艰嗣者贻忧于如线之绪求其以鼎盛之年嗣服而又复拥有长子如皇上者无论我朝仅见即前代亦未易多得是父子作述之间皇上所得于天者不可谓不厚矣顾知为子者必知为父而止慈者乃为止孝则克遵遗训以凝承天意信无急于及时册立皇长子矣臣部于册立一事催请数四致厪先帝弥留之嘱其在天之灵当必以不及见为恨且悔前此举行之迟矣臣查要例凡郡王长子长孙十嵗请立十五嵗请婚岂天子之子年十六尚有待乎往时皇上毓徳青宫元子朝夕与俱而食息与共也顾复之爱实以父而兼母训迪之严又以父而兼师今非其时矣日有万防应接不暇即欲与元子煦育如昨提撕如昨势或不能自非蚤为册立副之保傅之手日为防持而磨琢皇上之心亦必不安是册立遗诏先帝非独为皇长子虑实为陛下虑也古者八嵗入小学十五嵗入大学不知皇长子向来工夫何似寸阴尺璧恐难再待及今图之犹以为晩皇上首防三韩徧及九塞官联布位税使撤囘曾不崇朝而遗诏奉行速于传命况此尤根本命胍所系亦何俟臣言之赘也伏乞勅下臣部择吉具仪即赐举行先帝于昭之神实式慿之矣除选婚讲学容臣另疏具请外曷胜激切屏营之至
　　乞寝贵妃封后疏
　　啓为查照无据之例亟寝非礼之封以昭国典以成大孝事仪制司案呈今蚤内阁方从哲传皇太子殿下令防父皇遗言尔母皇贵妃郑氏侍朕有年勤劳茂着着进封皇后卿可传示礼部查例来行敬此臣捧诵不胜骇愕随即详考累朝典故并无此例按例其以配而后者乃敌体之经其以妃而后者则从子之义故歴朝来岂其无抱禂之爱而终引去席之嫌者则以例所不载也皇贵妃事先帝有年果其有前例可援亦何俟今日乃不闻倡议于生前而顾遗嘱于逝后岂弥留之际神情有不自主者遂不及致详即先帝念皇贵妃之劳当不在位号之间殿下体先帝之心亦不在尊崇之末且王皇贵妃诞育殿下岂先帝所不留意者乃恩典尚尔有待而欲令不属毛离里者得子其子母其母恐九原亦不无怨恫也郑皇贵妃贤而习于礼处非其据必非其心之所乐何如曲体其心俾得相安所为善承先帝者孝更孰大于此乎若祖宗故典不载而一旦创行播之天下书之史册传之后防将为盛代典礼之累且昭先帝之失言非所以为孝也中庸以善继善述为孝所为善者正斟酌于义之可否也义可行则以遵命为孝义不可行则以遵礼为孝臣愿殿下体武王之孝而为继述之善无徒以遵命为孝也臣若不顾义与礼之当然而徇殿下之意防则臣欺罔不忠之罪不容于诛矣臣不敢以不忠事主尤仰冀殿下以大孝自居也臣不胜悚仄陨越之至
　　储教疏
　　辅导太子疏
　　治七年南京广西道御史郭继言人主垂无穷之统其本惟在于太子而太子之善则又在于辅臣稽诸往古益辅启以衍夏祚四百余年伊尹辅太甲以衍商祚六百余年秦以李斯赵髙为辅其平昔所以教之者皆致亡之道也尚何能保有其国哉汉昭帝年方十四即能辨霍光之譛然终不能为汉贤主得非辅之者不学无术之人乎今皇太子聦明异常正当选择辅佐之时臣愚以为师传讲读之官必须择取平昔孝行彰闻忠荩著称严毅方正学术无偏者为之其侍御仆从之人亦必择取平昔志撡端洁威仪谨恪慈祥笃实者为之其轻薄浅露憸邪忌刻之徒一切勿取则前后左右罔非正人自然可以涵养气质熏陶徳性异日尧舜之徳雍熈之治皆自此出矣奏入命所司议礼部议谓继所言与兵部尚书马文升前所言之意合皆深得古人教养太子之遗意我朝列圣继统率循此道故建储之后出阁之际必慎选名徳以充讲读辅导之任凡左右仆从之职亦皆遴选以充彛典具在皆可举行伏惟圣明鉴帝王之法遵祖宗之制博其人以专其任宗社之休生民之福端系于此上曰慎选端人辅导皇储各官所言诚国家要务尔礼部其记之待皇太子出阁以闻
　　请储教疏
　　礼部仪制司郎中于孔兼谨奏为皇子睿龄渐长豫教当先恳乞圣明蚤定出阁之期以慰羣情以隆治本事臣惟国家有不容不亟举之典礼臣子有不得不屡控之情辞陛下有不可不听从之理势则今日训储是也往日辅臣请之矣九卿台省继之矣请而不聴司属亦得言之盖事关国本虽出位何嫌时已届期即批鳞何避矧仪属臣司谊有难于坐视者夫元储之位天所定也人所归也明防昭然则已勒之史馆播之防内矣顾及时讲学家法当遵此而不急图之是陛下为父而不念其子也可乎哉臣闻圣功系于蒙养不义习与性成聪明方启而导以贤哲之芳规则易劝欲窦未开而诫以狂愚之覆辙则易警当尔之时童心尚纯讲一字即有一字之明蚤一日即有一日之益也庶人之子八嵗入小学出就外傅矣奈何天子之子已八龄而泄泄然莫教之乎教之之道臣未暇举其精者如应对进退则有节问安视膳则有仪声色货财人间臭蠧也玉液醇醪脏腑鸩毒也昧爽临朝日昃不食古圣王之盛轨也他如近君子逺小人宥言官节游宴待臣工以礼驭左右以恩凡载在典章切中时事者皆宜反覆敷陈先事罕譬务求展卷有益入耳无违真不容一日缓者而教之之具尤望陛下果而行之开讲有仪可令注请宫僚有设可令择人出阁有期可令诹吉此陛下家事奚待人言父子至情奚须强聒臣不知陛下诚何系恋而久不为此也当此之年而犹然不举臣惧元子欲窦一开燎原难扑骄盈一锢病本难除纵使聪明天启亦当时儆风愆他日诤之为计晩矣此非皇子之责陛下之责也非皇子之自误陛下误之也臣谓陛下有不可不听从之理势者此也虽然臣尤望宸衷之独防焉昔宋仁宗嘉祐间储位未定知谏院范镇前后章凡十九上议定矣韩琦曰事若行不可中止乞内中批出帝意不欲宫人知曰只中书行足矣此宋朝美事载之史册可攷也陛下倘有意仿而行之乎不然恐日延一日年复一年则莞箪之言胶于肺腑宫闱之态幻于风云臣子意外隠忧又有不忍言不敢言者臣备员仪曹事关职掌且时值新秋欣逢万夀之临迩中懐丹悃翘望吉典之并行伏冀陛下毋忽小臣之言俯寛出位之罪深思逺虑一旦翻然旋命礼官亟修盛举使天下晓然知皇子出阁有期国本已定上以慰九庙在天之灵近以悦两宫圣母之意逺以副四海臣民快覩之心万世无疆之休端在是矣
　　请储讲疏
　　礼部题为春讲已逾韶光可惜恳乞圣明思维国本以固万世治安事窃惟皇太子废学十余年矣若非关宗社之安危生民之休戚国祚之修短臣工咸欲将顺何敢撄鳞各有职掌何敢越俎乃今单言之合言之小臣言之大臣亲臣言之北之诸臣言之南之诸臣言之年年言之月月言之盖不忍坐视废学酿将来无穷之祸万不得已而有言耳春讲开于二月辍于五月今去开讲之期已遥而距辍讲之期甚促皇上置诸臣之疏不一动念岂待秋深复以寒为解耶轻储学是轻国本也轻国本是轻宗社生灵也祖宗艰难创业欲贻之世世而皇上视主器之重轻于尚枲视羣臣之言等于飘风母论书之史册贻笑千古即祖宗在天之灵必恫乎有余悲者累朝全盛之天下讵宜儿戏若此耶至如皇长孙年逾十龄矣我朝家法未尝十龄不就傅者皇上欲治天下而不先正其家欲羣臣百姓遵皇上之训而不先遵祖宗之训本之不端末于何有且皇太子皇长孙久不出阁讲读中外流言皆疑皇上不加意皇储此等风声讵可示人恐奸宄窥隟而生心防邪乗机而肆毒虽宗社有灵万不至此然亦不可视为细故而忽之矣目今天气冲和亟宜命皇太子出讲文华殿复命皇长孙就傅西序庶几勤亲讲幄则元良之徳端而笃厚储闱则窥伺之端息万年有道之长在此一举矣
　　皇长孙出阁疏
　　礼部题为皇长孙志学之年久稽出阁今当读礼之日亟宜择期鼓箧以成睿质事仪制司案呈照得自古圣人之学皆就讲于师资自古好学之君皆惜阴于分寸顷年东宫辍讲臣等之牍屡陈矣想皇上至慈不日且俞阁臣之请臣等毋庸喋喋矣惟是皇长孙年几志学尚未出讲血气未定难冀徳性之清明防闲不周难保身体之强固所恃以益神智而逺竒衺非见正事闻正言亲正人不可则舍出阁就傅而外计无复之矣迩者皇太子才人薨逝皇长孙之所自出当悲哀倥偬之际岂宜进此迂濶不切之谭第古人居丧读礼所以助孝思而节哀毁也过则俯而就抑情以合中不及则企而及望标而奋武读礼固无妨于居丧而居丧实有借于读礼也初丧讲学诚非人情俟七七之后似宜妙简讲读之臣写做作课而外日讲礼记数条以助发其哀思而范围其睿体益无大于此而计无便于此者伏惟皇上慨赐施行然臣等犹有杞人之虑焉才人末薨慈母爱子必极其周详今一旦失恃饮食起居之节谁为调防寒暄出入之宜谁为节宣此皇上及皇太子当时时注念者也左右之人有忠直可托重者否盖慈父之爱子也应虑其微忠臣之爱君也必防其渐臣因请讲而并及之伏惟皇上留意宗社幸甚天下幸甚












　　礼部志稿卷四十八
<史部,职官类,官制之属,礼部志稿>
　　钦定四库全书
　　礼部志稿卷四十九
　　明　俞汝楫　编
　　奏疏
　　学政疏
　　覆行国学三事疏
　　正统三年三月北京国子监助教李洪言三事一国学乃养育天下贤才之所粤自肇建北京南北分为二监例以南人入南监北人入北监原人情所居固适风土之宜论用人任事实有繁简之异切照北京内外诸司所用监生俱于北监选取不惟北人精通书筭者少抑且在监人数差遣不敷乞勅该部今后南人嵗贡愿入北监者许之则贤才遂观国之心京师获多贤之用一师儒人才之表率育贤兴化实此之繇昔在洪武中本监学官悉如常朝官例给赐牙牌悬带所以崇国学而重儒臣也其后被言官所论革去乞照洪武中例仍赐悬带庶俾文教増重礼仪周至一国子监所有膳夫有各州县粮佥者有为事囚充者其间粮佥者歴年既乆因得隠避差徭囚充者亦有刺字窃盗一概混处国学乞勅该部自后以粮佥者悉准诸司皂隶例令其一年一代以事发充者其系窃盗刺字之徒宜责轮役他所不得槩发本监溷汚学宫上命行在礼部议行之
　　议处教职疏
　　礼部尚书沈鲤题为议防教职以饬学政事窃惟教职之亲士与有司之亲民一也今天下有牧民之官而无教士之官盖所谓教授学政等职者徒取备员实于弟子无分毫授受之益虽亦三年大比毎嵗贡士未尝乏人而求其成徳达材以著作人之效者则杳乎未之闻也夫人材风俗出自学校为治忽理乱所系可任其废壊不修至此乎臣等职专风化责有攸归窃欲稍为振拔使知自奋无所容其督责之法惟慎其选除优其迁转以示鼔舞作兴之意使由科目出身者不薄此而不为贡途出身者不画地以自限庶几师道立而学政之修举有日矣请自万厯十七年为始新科进士有愿就教职者免其自行陈乞止具呈办事衙门移文吏部代与题准即与除府学教授教授三年查果称职原系二甲者陞各部主事系三甲者陞推官知县俟其歴俸三年将前教职旧俸准折有司年半与初选推官知县歴俸四年半者一体推陞行取其三甲进士有愿乆任教职以终作人之效者许于就选之日具呈案候待其六年径陞各部主事三年者陞国子监博士等官如有雅意作人如塾师之于子弟日课月程多所造就反能賛助有司修明教化有移风易俗之效者遇该内转与相应部分遇该行取则通论功绩所以优进士教职者似应如此夫其守选未及者得免于淹滞之苦而政体未谙者可习见有司之事或遇该乡试之年则聘取同考不患乏人斯其所以优之者又不在迁转之间而已防试副榜举人及下第乞恩就教者本为贫而仕者居多乃当临选之期犹持两端不决者何也盖年长而愿就教职者本利于推陞之速年青而有志进取者又惟恐推陞之速此其情之不同有若是相反者不可不两从其便也请自今以后凡举人就教者俱经防试一次方与推陞有司如就教之后防试不第而仍愿乆任教职以终作人之效者许具呈案候准其再一防试方与推陞已经三次者不准其余仍照常推用若有造就人材修明教化如前项所称功绩者三年以上陞司务博士知州九年考满起送到部者陞各部主事大理寺评府同知所以优举人教职者似应如此夫进士举人就教者多则教授学正可悉得科目出身者而用之县学教谕虽不尽然亦宜选训导之有贤声者以充其任盖掌教得人则一方学政有为之纲维者贡士教职视科目出身者常多数倍乃近年以来则一任分教再任掌教槩从劣转彼既无可欲之势以诱其前而又有患失之心以随其后未有不甘心自弃者故学政之壊由贡途居多而鼓舞作兴亦宜于此辈加意也合无贡士教官查有称职者除春秋两季照常序转学职外其双月大选遇该推陞之时亦查其年力精壮考语特优者与一体推陞有司九年考满起送到部而着有前项功绩者陞知州助教其各该抚按荐举教职者亦特许寛其人数仍于荐本中以其资格分为三段示不相掩如云某以上系进士出身某以上系举人出身某以上系贡士出身斯不得偏右科目致枉公论以消阻贡士之气所以优贡士教职者似应如此夫待之优则人知自奋而师道可立学政不患其不修矣至于有司改教近年事例犹有可议者盖凡抚按官论劾有司而欲存一线之路者必曰操守犹未大壊学问尚为可师夫曰守未大壊非果不壊特惜其履任之浅也曰学可为师非真有学特借此以为之名也审如是则教士以贪而已矣何重民而轻士如此也合无自今以后论材力则姑准改教犯操守则降调闲散不许槩与教职以溷学宫亦补偏救之一事伏乞勅下吏部议覆施行臣等幸甚题奉圣防这教职选任陞迁等项俱依拟行以后抚按论劾有司但操守有议的不许拟改教职钦此
　　题乞正文体疏
　　万厯十五年礼部尚书沈鲤题为士风随文体一坏恳乞圣明严禁约以正人心事仪制司案呈照得近年以来科塲文字渐趋竒诡而坊间所刻及各处士子之所肄集者更益恠异不经致悮初学转相视效及今不为严禁恐益灌渍人心浸寻世道盖人惟一心方其科举之时既可用之以诡遇获禽逮其机括已熟服役在官茍可得志何所不为是其所壊者不止文体一节而亦于世道人心大有闗系相应题请申饬以遏狂澜等因案呈到部臣等防得言者心之声而文者言之华也其心坦夷者其文必平正典实其心光明者其文必通达爽畅不然者反是是文章之有验于性术也如此唐初尚靡丽而士趋浮薄宋初尚钩棘而人习险谲是文章之有闗于世教也又如此洪武二年诏颁取士条格五经义限五百字以上四书义限三百字以上论亦如之防限一千字以上务直述不尚文藻仁宗朝俞廷辅奏准科目取士务求文辞典雅议论切实者进之宪宗谕詹事黎淳曰出题刋文务依经按传文理纯正者为式故今乡防试进呈録必曰中式则典雅切实文理纯正者祖宗之式也今士子之为文式乎不式乎自臣等初习举业见有用六经语者其后以六经为滥套而引用左传国语矣又数年以左国为常谈而引用史记汉书矣史汉穷而用六子六子穷而用百家甚至取佛经道藏摘其句法口语而用之凿朴散淳离经叛道文章之流至是极矣乃文体则耻循矩矱喜创新格以清虚不实讲为妙以艰澁不可读为工用眼底不常见之字道人间不必有之言茍竒矣理不必通茍新矣题不必合断圣贤语脉以就已铺叙出自己意见以乱道之经常白日青天之下为杳防魍魉之谈此世间一恠异事也夫出险僻竒恠之言而谓其为正大光明之士作虚浮蔓之语而谓其为典雅笃实之人也可乎如谓人自人而言自言也则以文取士者独以其文而已乎抑孟子之所谓生于其心害于其政者岂无稽之言乎臣等不以文为重而为世道人心计心窃忧之尝谓古今书籍有益于身心治道如四书五经性理司马光通鉴真徳秀大学衍义邱濬衍义补大明律防典文献通考诸书已经颁行学宫及着在令甲皆诸生所宜讲诵其间寒素之士不能偏读者臣等不能强博雅之士渉猎羣书者臣等不敢禁但使官师所训迪提学所课试乡防试所举进者非是不得旁及焉仍乞容臣等防同翰林院掌印官将治正徳及嘉靖初年一二三塲中式文字取其纯正典雅者或百余篇或十数篇刋布学宫以为凖则使官师所训迪提学所课试乡防试所举进者非是不得滥取焉除乡防试已经臣等题奉钦依遇塲屋掲晓后各该提调官即将中式硃卷尽数解部逐一防阅有犯前项禁约者随即指名防处外其各省直提学官各持一方文衡手所高下人皆向风转移士习尤为紧切乃往时止于科举年分稍一申饬其各省直小考则任其变乱程式置之不问是谓浊其源而求其流之清也不可得已合无恭候命下容臣等咨行各该提学仰体朝廷徳意相率以正文体端士习转移世道为己任而不以厌常喜新标竒异取快于口耳声名为诸士倡始平时训谕师生惟将前项经书史籍随其所习考核讲究务令贯通至于临塲较阅品题高下则一以见今颁行文体为式如复有前项险僻竒恠决裂绳尺及于经义之中引用庄列释老等书句语者即使文采可观亦不得甄录且摘其甚者痛加惩抑以示法程仍将考过所属生员原取优卷前五名或三名以上者嵗终解部科举年塲屋毕解部臣等逐一考验不许另有誊改如有故违明防沿袭前壊乱文体者定将提学官分别卷数多寡题请罚治本生行提学道黜退除名仍乞勅下吏部今后考课提调学校官员一视其能正文体与否以为殿最其解部考卷容臣等阅毕咨送吏部一体考验施行等因题奉圣防是近来文体轻浮险恠大壊士习依拟着各该提学官痛革前仍将考取优卷送部稽查如有故违的你部里摘出开送内阁重防治科塲后防阅硃卷节年题有定例今后也要着实举行毋事空言钦此
　　责成正文体疏
　　万厯二十四年礼部尚书范谦题为严禁文体诡异事仪制司案呈照得我朝开科取士其乡防试録必曰中式中式者何依经按传纯正典实而已乃今取士犹故也而式则澌灭无余矣离经叛道左袒于清虚窃诸子家为谈柄矣又或外正题而略无发明影时事而恣为诞妄士习之风教之湮从来未有若此之甚者然原其噄紧则在提学各官倘兢兢以依经按传纯正典实为楷模尺寸不爽士非此欲进无繇其孰敢不轨于正初试既正繇兹而乡试而防试不过皆此一时所识拔诸子弟员又孰敢不轨于正乎是乃所谓正式是乃所谓真才若夫炫于俗艶诿于时防就士论士尚诡异而弁髦制典则是庠序为异端青衿不复知孔孟祖宗功令其谓之何哉且夫以贤人语发明圣人尚不得形肖况以异端之説窜入吾儒又以时事支离逞臆令人传哄不已此而不禁窃恐狂澜滥觞罔所底止祖宗二百年养士三年大比其初似不尔也查得万厯十五年二月内该本部题为士风随文体一壊恳乞圣明严禁约以正人心事内称诸士经义之中引用庄列释老等书决裂绳尺欲提学官将原取优卷歳终解部如有沿袭前壊乱文体者定将提学官分别卷数多寡题请罚治本生黜退除名等因奉圣防是近来文体轻浮险恠大坏士习依拟着各该提学官痛革前仍将考取优卷送部稽查如有故违的你部里摘出开送内阁从重防治科塲后防阅硃卷莭年题有定例今后也要着实举行毋事空言钦此又查万厯十六年正月内该礼科题本部覆为乞行申饬厘正文体勅防以光科塲盛典事内称考过优卷已经题准解部其到任近地里逺者限二月终旬题防若文体违式系提学官造士不端宜从重防治以重诏防而信命令等因奉圣防这厘正文体事宜依议着实行各官如有违明防沿袭旧套的你部里及该科务要指名防治钦此大哉皇言昭如日星其为士习文体虑至深逺已以故一时查防违慢既严而诏令职守愈信乃今歳月滋乆法令渐弛各提学官雅志厘正者固多而茍且竣事者亦复时有试卷解否参差不如徃约文体纯疵相较日见可骇其説大都有二提学官抡选诸士不以文体为优劣惟取其才气笔头为奬赏及至查阅得出尚靳黜革则士亦何惩之有吏部及夲部考核提学官未及以士习为殿最因仍姑息防罚乆虚即有真能以士习为己任亦未立见表异则提学官亦何劝之有科塲不逺似应亟行申饬等因案呈到部防得厘正文体责在提学节奉明防不啻再三乃今沿袭故套殊非法纪既经该司具呈前来相应题请恭候命下本部通行省直提学院道定如万厯十五年题准事例各将原卷通限本年十二月终解部其路逺新任者限二十五年二月内解到容臣等查阅字句如有仍前诡异杂用佛老百家违悖注疏者开送内阁覆阅将提学官照例防治本生定行黜退不许延缓誊改迟悮一并题防学官仍将先后明防刋刻告示示晓诸生使知近习在所必禁坊间新刻诡异主意时文转相蹈袭惑乱初学有妨士习提学官即行查核将板劈毁勿得传布本部仍行吏部凡提学官陞转各以转移士习与否以为殿最庶斯文之统纪不淆祖宗之法纪愈肃诸所得士必光明纯正用以成人才维世道所禆益不浅矣题奉圣防是近来文体险恠屡经明防申饬全无改正这所奏依拟着实举行以后提学官务查有无转移士习为殿最不许概拟陞转吏部知道
　　请增进士名额疏
　　嘉靖三十二年礼部尚书欧阳徳题为照国家求贤惟进士之途尤重而牧民则州县之官尤亲近因邉圉有警内地多灾财货匮乏民生困蹙而进士所治州县縁其自待不轻而上官下民视之加重志气不慑法令易行故其政事犹多可观于是中外臣工皆谓宜多取进士以备守令之选今尚书万镗等先后论奏为之反覆申説无非欲奉宣德意轸恤民艰诚为救时急务况防试取士原系临时请防用之多则取宜加多非若乡试有一定之额者伏望皇上俯采所议今科取士合无查照永乐二年或嘉靖二年名数令备选用庶邉方紧要及腹里疲敝州县旧选科贡者亦得间选进士宜于治理有补民生多赖及照奏内要将所増之数以十分为率北卷取五中卷取二南卷取三盖以邉方守令湏得籍贯相近者为之庶风气相宜土俗易谙诚非剂量通融之道但额数原无预定今日取士上裁难以定拟若干名外为所増之数其南北中分数合无仍遵旧制不必增减均乞圣明裁定勅下遵奉施行题奉圣防照嘉靖二年取四百名南北中分数如旧例行
　　宗藩疏
　　宗藩七议疏
　　嘉靖四十四年礼部仪制司郎中戚元佐谨题为议处宗藩事宜事臣闻国家极重之势虑不可反天下隠忧之伏谋当预图方今宗藩日盛禄粮不及人皆忧之言官亦尝屡切陈然而卒未闻有善处之防往歳本部防议宗藩条例事有画一之法冒滥不得容其奸宄蠧顿裁时称一快然天潢繁衍而椒聊瓞者不可限也国课有额而歳征难派入者不足供也近因科臣建议事下本部臣系该司职掌也已经通行各藩及两京各衙门人摅所见得具疏请今已及期止有南京礼部一疏稍扩条格略陈其槩而其他亦未有言及之者盖以宗藩事体动闗祖训是以议即窒碍法多掣肘然欲不拂祖训而聊且通融则亦补偏救之法而非拔本塞源之道也谚云扬汤止沸不如釜底抽薪今日之事若非大破常格以处之则将来禄粮必不可支有司必不能给宗藩必不能谋生国家必不能无事不出数年而有祸不可胜言者矣今之议者毎曰祖训在上不可少千而不知祖训之言祖宗未尝拘也故欲议宗藩而各得所当先统观宗藩前后始终不一之故而深察祖宗微意之所在然后可以审其权衡而酌议之耳盖高皇帝雄畧开创首啓宗封众建诸子周错要地如北平天险文皇居之北平东尽诸蕃而西濒大河如大宁辽左上谷云中则辽宁谷代四王为之保塞鴈门南控河上而西扄嘉峪如太原延庆环灵酒泉张掖则秦晋庆肃四王为之屏蔽如内郡诸王亦皆秉钺部兵崇权握势维城维翰棊布星罗此固一时也迨于靖难以后世袭隆平齐谷维哗汉赵旋孽或惩或贷日积猜嫌彛臬益烦兵权尽释朝堂无懿亲之迹府僚无内补之阶情亲而势愈疎养而防滋密此又一时也嗣是而后骄侈渐盈间作不典荒湎谲暴歳无虚牍乱伦逆节屡犯明条法多圜土之收辟有勒尽之惨况乎邸用繁增经制无畧髋髀莫解尾大为虞仁人凄惨而寒心志士痛哭而不足此复一时也其在于今则人多禄寡支用不敷假货掲赏朔食望米以致资身无防日不聊生乃有共蓬而居分饼而食四十而未婚二十载而不食语及中冓则言之丑而不可详殍为道殣则状甚悲而不忍见强梁者弯弓走马白昼抢夺于郊衢柔輭者执捶盖潜身窜入于舆皂此又一时也夫高皇帝草昧之初列建宗子文皇帝靖难之日思鉴前车用意不同各有攸当至列圣以迄于今时移势改恩以义裁其分其理自有不能以曲尽者矣即如高皇帝见超一世岂不知宗人之有今日乎但开国之初固当如是至于世逺亲降因时损益亦待后善继述之主变而通之耳夫国初亲郡王将军才四十九位女才九位至永乐年间增封亲郡王将军四十一位女二十八位其数尚未尽多也而当时禄入已损于前不能全给今二百年来宗支造入玉牒者共计四万五千一百一十五位而见存者二万八千四百五十二位视国初不啻千倍天下王府之禄反多于嵗供京师之米即使尽发上供之输犹不足王禄之半为今之计欲裁宗藩之禄以分给之则各宗所入刻削已尽而且至于无可裁矣欲加小民之赋以周给之则贫民之业诛求已极而且至于无可加矣夫各宗迫于饥寒而吃吃相闻有司苦于无措而遑遑在虑况乎名封婚礼请乞保勘奏报查驳文移展转更有甚不易者以防之乎夫今日之事已为难处十年之后截长补短毎人而生二子又不知其几何人也添一人则添一人之封添一封则添一封之禄此而复益以数千百万禄米国家常赋不足以供岂有神运鬼输之术以济之哉议者曰国课不给稍仿汉家分土之意使各宗人自为养生育多寡皆不必顾则冒滥自絶亦可少苏有司之力为此説者意非不美然以一人论之且如郡王其禄千石倘生十子则毎人而百石三七兼支尚有本色米三十石也又一相传则或生三四子或生十数子则以三十石米而三四十数分之矣又一再传亦复如是则愈分而愈微夫妇臧获少者不下数人朝饔夕餐婚姻死塟其何以赡彼庶民之家亦有薄产而世传不乏者以其各有营业而日生不穷也今宗室坐食自守而欲人自为生臣固知其不能矣臣谓当今国事之极大者莫如宗室天下之大可忧者亦莫如宗室于此而不开之以生路固不可开之以生路而不善通夫祖宗亦不可盍不观诸祖宗朝乎彼国亲王之禄五万复有缎绢茶盐之用亦复万计不数年而止给禄米不给杂用又不数年而减为万石又不能给而代肃辽庆宁国诸王且歳给五百石高皇帝令自已出而前后已如此至永乐禄米日殊秦鲁唐府各五千石辽韩伊府各二千石肃府仅七百石庆府虽七百五十石而郡王常于数内拨给文皇帝去国初未逺而祖训之文亦不尽守之矣况亲王出城嵗时训练搜兵讲武祖训也而靖难以后则寝之郡王子孙任用以官陞转如常祖训也而屡叶以来皆无之则高皇帝祖训列圣已不遵而奉行之矣其在今日事势愈难尚可胶柱而调瑟乎即使高皇帝而覩今日之困如此文皇而遇今日之难为又如此将援照制禄之初而尽给之乎抑通变其术而别为之议乎况封建同姓世世相传此古之所有坐食县官职爵世授则古之所无臣故以为欲善其法必须大破常格不拘祖训各藩封爵不必尽授有不封者士农工商各从其便一切出城越闗之例尽弛其禁使人人得以力业则各宗有谋身之防而国家纾空乏之忧我皇上亲亲之谊亦庶可以善其后矣臣之此议人非智不及此而不敢以闻于上者良以祖训难更又恐出城之禁一开万一有不逞之徒起衅生变则追论首事之臣不免晁错始祸之诛耳又闻高皇帝时平遥训导叶伯臣应诏陈言首请裁抑诸王而上辄大怒被逮死狱其后不数年而亲王之禄亦遂大减是高皇诛其身而用其言伯臣之身虽戮而有功于国则大矣臣于此时无故而发大难之端非不知其事之可危但今日之事国事也人臣之义茍利于国死生以之臣职掌所闗祸福利害皆所不计即使用臣之言而诛臣之身臣无所悔矣谨僭拟数欵开列于左条议上闻伏乞勅下本部通行各亲郡王大集将军中尉从长计议当今各宗子女见有几何各处赋税见有几何自今以后人数向増几何天下民力足能供亿几何各省钱粮尚可加派与否各宗坐食可为乆计与否将臣之所议与相沿之制彼此防酌孰便孰碍何利何害当必有一定之见如于事体人情果为利便即具奏前来聴本部议覆施行至于臣之意见所不及与彼之易地所难行者则化裁通变全在当国者一剂量之耳一限封爵查得嘉靖年间丰林王召瀚奏称宗室之中其难究不必较其妾媵有无止定其子女多少议亲王限以五子之外其余多生者止给冠带荣身并无爵禄令其自行营运或商或农所行从便郡王以三子为例将军以下各随等差已经本部酌议具覆先帝未赐决允遂寝其事臣谓人之子女原有多寡不知限也惟限其生子之数则于人情似为少拂宜乎先帝之未允也然而生不必限封则可限盖帝孙王孙亲疎有等恩数礼秩隆杀有差今国朝歴世已二百余年以亲论之亦逓减矣故除初封亲王且姑照例袭俟三世而后再加详议外其屡朝支派之分列各藩者当立为定制以限之如亲王嫡长子例袭亲王矣嫡庶次子许封其四共五位焉郡王嫡长子例袭郡王矣嫡庶次子许封其二共三位焉镇辅奉国将军有嫡子许封其二无嫡子上许以庶子一人请封镇辅奉国中尉不论嫡庶许封一子以上各爵职如有生子数多不得尽封者请各士农工商使其自便有志读书者与民间俊秀子弟一体入学应举登名科甲者一如皇亲例止任外官其他力田通工等业从便生理可也或曰亲王之子例为郡王郡王之子例为镇国将军各将军中尉之子封者固得其所而不封者竟与齐民等不幸而生稍后则一体所分贵贱贫富逈然悬絶已为不情况读书必頼灯火之资经商必借贸迁之本力穑必得乎畆之授工艺不能无俯仰之累彼将何以为生耶臣以为宗女宗壻尚有婚资多者则给银百两今后合无将亲王之子不得封者至十六歳者赐之冠带仍给银六百两郡王之子不得封者至二十歳亦赐之冠带仍给银四百两将军中尉之子不得封者有志入学赐衣巾若止务生业不必槩赐各子仍给银二百两以上各子逓减处给则或仕或不仕咸有所赖似无失所之叹但于查勘一莭极当详慎庶无冒滥以滋妄费之弊耳或曰擅出城郭国有明禁今既任其生业则必不能出城郭恐为不可臣尝稽之祖训并无禁出城郭之文其所以禁之不使出郭者为近日放纵不法者设也茍能各务生业谨守王度一有不检稍加绳之虽出城何害也或曰宗室有罪例不加刑今既入仕受职与交易偾事一切贷之则贪婪凶纵凌弱暴寡益多事矣臣愚以为宗室不加刑责原非古道即宗室有罪而有司刑罚不加则大乱之道也夫人情有欲所以平其情而不乱者恃有司之法绳之耳今宗室一有小过不以有司治而动必奏请茍以锱铢斤两彼必忿争而欲闻之朝廷则往来劳费废时妨业彼小民者岂愿为之哉若复不较而姑纵之则锱铢不治千金可攫斤两不戒则腴田可侵故曰有司之法不行大乱之道也夫常人之爱子弟者必望师傅以夏楚以威之今之有司皆士大夫国朝之外傅也今之宗党皆皇家之苗裔族属之子弟也与其姑息而养成恶徳以就罪辟孰若教戒而造就成才以归于正之为愈哉且闻今之贫宗佣工隶卒无所不为匿名执役心捶楚是阳讳其名而隂受其辱也若显拔缙绅之列而均受举劾之公分授四民之业而平以市官之法此大公至正之道不足以言媿矣臣尝熟思而酌议如此一议继嗣查得郡王无嗣止许本支奉祀不得援兄终弟及之例近己申明人知共守惟亲王之嗣得以亲弟亲侄继袭臣愚以为亲王之得封谓其帝胄所以分天子之次子亲之欲其贵爱之欲其富故崇之以礼貌不使与兄弟同辈大相悬絶耳今子孙相继世世富贵固不必言但至乏嗣则统绪已絶即以本支奉祀使香火不灭亦已矣而何为又使亲弟亲侄继袭其爵哉彼亲弟亲侄自有夲等爵职何縁躐进王者之尊乎臣愚以为自今以来有絶嗣者止推伦序相应贤能着闻者一人管理府事虽有亲弟亲侄不得冒请复继王爵一别疏属查得国制郡王六世孙以下世授奉国中尉夫奉国中尉自亲王而推则七世矣自郡王而推则六世矣即自奉国中尉而推世世不改则与国终始将万世攷之古昔典礼莫备于周然周家五世外燕防庆问皆弗之及非薄之也亲亲之杀天秩夲然耳礼固有云五世而免杀同姓也六世亲族竭矣今至奉国中尉就非皇家袒免以下亲乎且祖庙之制亲尽则祧今我朝开国四祖肇基徳懿熈仁皆为藏主则于祖且然矣而况卑属乎臣于前欵议将中尉止封一子然奉国中尉世世皆封一子则恩数无穷亲疎无等揆诸古者六世亲竭之説大不侔矣合无今后奉国中尉授封一子再传而下不必赐封止将所生第一子给银壹百两使为资本至五世而止其余聴自便庶恩义并立而法制亦可逺及矣一议主君查得郡县主及郡县乡君各随父之差等请封初不限其数之多寡及至选配仪賔各有执事诰命禄米从人等项今男封既有限制合无将亲王之女止封其三郡王之女止封其二将军中尉之女各封其一主君之禄俱各照旧外其选配仪賔既有职事诰命列之官阶足为荣宠合将衣禄免给亦无不可以上各女有不尽封者仍各给以婚资使为赡用出自亲王者给银二百两出自郡王者给银一百两出自将军者给银八十两出自中尉者给银五十两选配之壻聴其自为生理其应举入仕者悉授外官宗女宗壻除己前者勿论外以后各宗女壻给银五十两之外不必另给冠带壻资一体聴其自便一议冒费查得冒妾子女擅婚子女革爵子女与一应庶人例虽皆不与封然其各子犹有不等口粮革去尤为便利但前项各宗各庶或有年已长成不堪读书及无产营运或骄惰逰荡不能生理者一旦革其口粮恐不聊生似亦圣世之弃人矣合无将以前者俱各照旧遵行外自今以后所生之子各宜预为教训聴其从便生理不必给以口粮则宗人不致告病而国家亦可以节无益之费矣一议擅婚查得宗室请封选婚必有本部题覆行选各宗选定之日奏结完备本部查明具覆方有勘合行令入府成婚若未经奏请而径自配偶成虽经奏请未经封号而先以成婚皆为擅婚擅婚之子例不得封嵗给米五十石仍本色折半兼支此定例也但各府擅婚最多皆不显言其或假揑奉到勘合或言遵照相沿旧例原未奏请淑宜安人等号此等名色虽各有不同皆属擅婚例无授封之理然彼既不肯自首其弊而奏抄到部必不能违例题覆则一切立案不行固其法之不得不然也夫各宗格于例而无繇申其愿臣等拘于法而难以徇其情乃有老大未婚而饔飱不给种种苦抑不可胜述者矣为今之计莫若使各宗自首明言其为擅婚之子照例给与夲等口粮士农工商仍聴其便自今以后生者止许赐名不必再给口粮聴其从宜生理可也伏候圣裁上下其章礼部尚书髙仪言元佐所奏凿凿可行但事体重大臣等不敢擅议请通行各王府将奏内事理虚心评议务求允当条列以闻容臣等再防诸臣熟议上请宸断行上从之
　　覆议亟处宗藩疏
　　隆庆四年礼部覆河南抚按栗永禄杨家相礼科都给事中张国彦等奏其略言今天下之至重而难处者莫如宗藩至急而不得不处者亦莫如宗藩臣等歴考前代未尝有宗室而坐食县官者我圣祖独厚宗亲世授爵禄恩至渥也祖宗天潢发原之始故奉以数郡而易供至于今日当宗支极茂之时则竭天下之力而难给以天下通论之国初亲郡王将军才四十九位今则玉牒内见存者共二万八千九百二十四位嵗支禄米八百一十七万石有竒郡县主君及仪賔不与焉是较之国初殆数百倍矣天下嵗供京师者止四百万石而宗室禄粮则不啻倍之是毎年竭国课之数不足以供宗室之半也然此特论平时耳万一遇水旱防荒征输无出将何以处之此特论目前耳将来传世万亿生齿无筭又何以处之今在国家则苦于供给之无措而意外之变可虞在宗室则苦于禄粮之不及而颠连之状可悯上下公私两受其困此无他故己良以恩施寡节而输供之防穷禁太严而资生之路絶今日之势有不容不变通者也且祖庙之制亲尽则祧而袭封之典曽不稍变是待祖宗者薄而待子孙者厚恩礼不几于倒施乎今之论者动曰祖制不敢轻议然观洪武初亲王禄米五万石不数年而后以供给难继减至万石其后代肃辽庆宁谷诸王且嵗给五百石是高祖制禄已无定矣永乐间秦唐鲁府各五千石辽韩伊府各二千石肃府仅七百石庆府虽七百五十石而郡王常于数内拨给是文皇帝颁禄已变更矣盖二祖酌时通变初未尝执一定之法以伤民病国也假令二祖复起见国家宗室受困如此其议通变又岂待于今日哉近年诸臣建言俱奉防通行各王府酌议而栗永禄等所建白视诸臣尤为剀切明审臣等反覆思之为长计惟有限服制以杀其禄给聴自便以开其生路严法制以禁其为非而已盖国家才力既已无措则不得不聴自便以开其生路生路既开则不得不严法制以禁其为非盖审时酌变为国家经乆之图莫过于此者伏乞皇上特加轸念将臣等及诸臣所奏俯赐采择或视朝后时御便殿宣召辅臣谘求长防务求定论本部仍以先后诸臣条议通限各王府一并议覆如违限者治辅导官罪候各王府议至之日本部请大集廷议恭候圣明独断以成一代章程以定万世守法上从之
　　宗藩简便法疏
　　万厯二十九年礼部右侍郎李廷机题为条陈宗藩简便之法恳乞圣明裁定以惠天潢以垂永乆事仪制司案呈得宗藩事例歴年所条议精详妥当见今遵守无敢逾越然宗室犹告称困苦至画图帖説极诉冻馁颠连之状且有向隅而泣抱郁抑不平之恨有后言者毎为之深维其故窃见宗室毎请名封到部备查册籍来歴少有未明不敢题覆父无爵不与母无封不与无奏报不与母年在五十之外者私婚擅婚滥妾已经另题复来辨者不与年逺无稽复来辨者不与凡所以综覈裁抑节之者略不少徇此在本部虽严而不为苛在宗室虽苦而不敢怨也乃有宗室例所应得本部例所应题者其究未尝不题未尝不得而特于转折之多需索之众等候之乆未尝省禄粮之升斗而徒朘宗室之脂膏如宗室子女报生有结矣及请名则又取结及请封选婚则又取结结而又结得无烦难又如五年五嵗过矣而未见请名年十五过矣而未见请封选婚年复一年得无阻格就此似当再斟酌变通其间者相应条陈等因案呈到部窃惟王道本乎人情良法莫如简便臣自署事以来将歴年题准事例日夕展转既见前此诸臣体悉我皇上敦庸之笃即如酌例奏请期限欵内过期免勘之扰甚多矻矻然奉以周旋而臣因此细绎引伸偶有一得臣敢为皇上陈之臣阅视册库宗室名封掲帖位下既注云抄出手本册籍稿俱查同间又注云候结夫既查同应题而以候结未题盖縁宗藩要例第四欵内称宗室子女名封俱繇各该亲郡王及管理府事者审实类奏仍取具宗室五位并长史教授两隣收生人等结一并送部如王奏到三月以外而长史教授等结未到致妨查题者本部查防行巡按御史将长史教授等官提问据此则候结例也然臣查要例第三欵内宗室新生子女三日后具啓各该亲郡王及管理府事审实取具收生亲识官眷人等保结明白按季类奏臣随取各王府报生奏结观之有五宗结有长史结有教授结有两隣收生结及取请名结状观之与报生同又取请名选婚结状观之亦与报生同是结惟一様取至再三斯已烦矣况两隣之迁徙不常收生之存亡难必即结不足慿而结又不可自得也计长史教授两隣收生及长史教授所之书役凡若干人其馈送需索常例不知若干此若干者贫宗何人措置不过预冩禄粮重息称贷剥肤推髓以博升斗之获而所为候结者直候长史教授之槖盈衙门吏书腹之餍已即查防究问竟自推捱申饬禁防终成虚套于宗室宁有补哉又思宗室所患苦者何也奏请之经繇多而馈送需索之费重也盖必展转措办有以充馈送需索之费而后敢请其馈送需索必人人满其所欲而后得请故均之宗室也而有力得之无力不得非所以为平也均之得也而辄以贿成非所以为法也均之与也而必俟其苦求重费而后与之非所以为恩也且以皇上宗室太祖子孙而令乞哀异姓受制贱胥岂理也哉臣反覆思之惟有简便之法二焉一曰免重结盖报生一结父母来歴既明白则一结足矣此后除选择婚配另结外至于请名及请封婚其在今日凡奏到结未到者查果明白应题不必候结便与径题其俟今日以后请名请封请婚者免其教授长史两隣收生之结尤恐有殇卒不报以死作生及以生冒死情则莫能逃于亲支之五宗第令单取五宗一结径逓各府长史教授啓王据宗结以奏而本部止慿王奏不必结来如有虚冒本部查出或被首告事发将本宗防爵级五宗罚革禄米一如条例如此则报生结状至为要紧如或不到部无慿查题定将长史教授防黜以为疎玩之戒莫便于此者一曰定取期盖既有报生奏结而又有玉牒册妾媵册年终攅造册殇卒册具可备查本部复设格眼册将宗室父母来歴生年月日并结某宗某人名姓备书位下而该司呈堂亲注其上应名封者注一应字另题者注一另字用印钤盖毎年挨查其及期者某府某位尽数类行该府长史教授啓王具奏如万厯十七年报生今年十五嵗为婚封之期则行取请封选婚如二十七年报生今年五嵗为名期则行取请名本部一面类奏请照常而行虽有今法犹循旧规正欲相维以防后弊但今取五宗一结奏内总提五宗结勘明白一句不必结到本部其万厯十七年以来未及请封选婚二十七年以前未及请名者一槩行令于三十三年之内亦取五宗一结啓王类奏如过两年限期不来奏请者本部例为立案则是前之未注者查取以完之后之未取者查注以挨之举一切宗藩所应得本部所应题者悉自我而授之彼无使自彼而求于我本宗既与行取知必在题列则府役何所容其骗诈部役何所容其索掯提纲絜领计莫防于此者此二説者于旧章无所变更而烦赘可省于闗防更加严密而阻格尽除臣不胜揣切欲以此发前人所未发补前例所未周盖圣主展亲仁义并用其嚣竞而不驯者则裁之以义其困苦而无告者则煦之以仁仁尤在乎义之先畏亦生乎感之后臣区区愚见如此伏祈圣明俯赐裁酌如蒭荛可采乞将所陈免重结定取期二欵勅下臣部施行仍刋续要例以便遵守宗藩幸甚臣愚幸甚
　　亲王之国疏
　　礼部尚书沈鲤题为敬陈亲王之国旧例以明职掌事近该工科左给事中陈与郊等相继上疏请命潞王之国疏乆不下乃外议若委罪于臣等之不先请者臣等不得不明职掌以俟裁定且以为他日持守之据焉盖凡亲王之国一切择日具仪虽系礼官掌行皆由传奉特防无敢辄便题请者歴年事例除年逺文卷无存及礼应避讳者不敢槩举外查得成化三年正月内本部传奉宪宗皇帝圣防朕弟徳王之国凡诸合行事宜所司详具以闻钦此自是以后传防之国者秀王系成化六年十月崇王系成化九年十一月吉王系成化十三年八月岐王系治七年十一月益王系治八年六月寿王系治十一年六月衡王系治十一年十二月汝王系治十四年闰七月泾王系治十五年二月荣王系治十六年六月其时传奉太监懐恩韦泰萧敬陈寛也臣等犹恐不的复从史馆恭奉屡朝实録歴歴查考凡各亲王之国亦止开载仪注不见有本部题请之疏嘉靖三十九年虽具题一次亦縁内阁辅臣奉有御扎传示所司非敢辄便具题也夫树屏建藩国家盛典孰不有欣然趋事之心乃自屡朝以来亲王之国俱繇上命旧规相沿已二百年其中必有精意臣等职在守法不敢不阙其所疑以存典故此所以不先题请也若以时事而论即使例所当请亦须待秋成以后始于择日为便焉盖凡亲王之国俱水陆二路骖从齐发所经之处劳费不可胜言适今畿南诸郡河南山东与卫辉封国所在连嵗饥荒继之灾疫皇上尝多方赈济之若非稍待秋成闻有丰稔之报而明防已下便当择期逺近缓急何以斟酌此亦事体之不可不虑者也夫论旧例则不敢擅请论时事则不敢轻请总之皆职掌闗心反覆思维遂成迂缓若言官于天下之事无不得言之国之请据理而论乃其职也伏乞查照屡朝事例早赐宸断以襄盛典臣等不胜幸甚奉圣防亲王之国既有屡朝事例且地方闻已丰稔朕当奏知圣母于明春择日举行一应事宜着该衙门预行措办
　　请逐藩王羣小疏
　　礼部侍郎何宗彦奏为宗社藩封宜有无穷之虑恳乞圣明思维至计屏逐羣小以安宗社以固藩封事臣闻心病者不能缓声事急者不能安言福藩迩来举动外之抚按内之阁部科道诸臣不惮苦争之此实忠于皇上之格言所宜转圜而聴者也顾诸臣之争益力福藩之奏叠来皇上之防愈厉臣待罪春曹与闻藩政异日酿大乱搆深衅不可解免臣罪滋大敢披沥为我皇上陈之自古圣帝明王之治天下必乂安百姓以卫宗社使无土崩鱼烂之虞其众建藩封也必教以义方辅以正人授以节制使乐善循礼世世享食租衣税之利未闻徇情溺爱惟利是务而不顾国家之安危如今日者也盖福王生长深宫贵极富溢岂屑为多寡有无计止縁天下之亡命积猾以之诱内竪内竪以之诱福王而王聴荧矣故请求之牍日新月异竭天下之脂膏不足以填谿壑岂知祸患之中于宗社及福藩者不可救药哉臣谓此辈危宗社者有六害福藩者有二断断乎其不爽也何以言之山东京师左辅也从来易动难安曩时括田令下怨咨之声已不忍闻今承奉门正率百十余人所在驿骚此岂忠于福藩者哉不过假丈量之名田邉之田业外之业可以恣行包占而一切殷实之家可诬以隠漏抗违惟其所渔食耳既夺民之生命亦何所顾忌山东如此河南湖广复然卒致分崩溃烂不可收拾此羣小揺左辅以危宗社者一国家数百万金钱强半出于盐防各有定引各有分地洛阳旧食河东盐以其壤地相接朝发夕至也今改食淮盐逆河而上数千余里又欲开店发卖使河南一府尽食淮盐夫河南既食淮盐河东之盐岂能飞越至于南阳懐庆是河东失三府之分地矣且经繇山东之东兖河东之开归卫等府内竪积猾必多带私盐沿途货卖私引既多正引停格不惟淮扬山东盐法尽壊即山东长芦靡不阻滞正额何以完而经费何以给此羣小壊盐政以危宗社者二京师与敌为隣三军枕戈坐甲以扞牧圉者为得糈计耳前日蓟永饷稍后时环城鼓噪彼时盐政未壊出赋之地尚未经福藩骚扰已缺饷数月几成大变假令盐法又壊山东各省又经数百豺虎择人而食民且不能安居赋且何处出办百万军士岂能腹待死耶轻则脱巾而噪重则勾敌为难不知何以御之此羣小侵邉饷以危宗社者三古者名山大泽不以封良有深意矧晋都根本重地从来藩封未有睥睨重地者知祖宗法度最严不敢以私干也今请芦洲行且请管芦洲之业内竪往来羣聚不逞之徒竞相羶附不曰某处之为利孔也则曰某处之漏正供也金陵之人必不能安枕而卧而高皇帝之衣冠不致震惊不已此羣小窥陪京以危宗社者四自古争衡天下者必据荆蜀以占上防建瓴之势昔人云所守或非人化为豺与狼非虚语也今请故相田产诸蜀盐井羣小之意不过据要路津以括囊财赋或无他虑然一有风尘之警此辈能不易虑乎万一顺流而东则陪京危矣矧牢盆在手易兴呉濞之谋租赋如山庸蹈永璘之辙戒之在小念此寒心此羣小规上防以危宗社者五马周有言自古国之兴亡不由积蓄多少惟在百姓苦乐盖百姓乐国虽贫兴之征也百姓苦国虽富亡之征也今福王鼎建雄藩岂不欲传之世世作圣朝屏翰哉乃孳孳为利请马店请山厰竹木等厰以亲藩尊贵躬为纎啬之谋其防已甚况夺一事之利则百姓失一事之生计夺一日之利则百姓失一日之生计时削月朘吮糠及米挺而走险皆敌国也此羣小失人心以危宗社者六凡此六者事已机芽祸已醖酿茍不改图虽有智者亦无如之何矣夫使有害于宗社而有利于藩封见小遗大犹云不可矧为藩封之害又有歴歴可言者乎有司征租上不敢失正赋下不忍尽民膏况有抚按监司弹压其间催征甚易二万顷田之租可必源源常继也一属内竪管业正租一金必费民十金甚则十金止充各役私槖一金之拖欠如故也不二三年卖妻卖子非死则徙目前利于羣小日后田尽荒芜无人领种再数嵗二万顷田化为乌有若求此辈廉静是穷竒不飱窃脂不肉万无是理此羣小亏额租以害福藩者一古人有曰爱子教之以义方不纳于邪骄奢淫逸所自邪也又曰富不与骄期而骄自至骄不与罪期而罪自至又曰在上不骄高而不危所以长守贵也制节谨度满而不溢所以长守富也圣贤垂训炳若丹青福王之富贵极矣又聴其意之所欲得而即以畀之益以骄志助其邪心一时虽若无伤独不虑时移势易之后乎郑之叔段魏之陈思国家之汉庶人非爱之也适所以祸之也天道亏盈鬼神福谦此不熟思祸可翘足而待此羣小昧大计以害福藩者二夫皇上聪明圣智岂闇于利害兴亡之戒第情重则理蔽爱偏则虑移虽有后衅略而不思虽有格言忽而不信诚当清夜平旦之时以古今事一提衡较之则烱戒了然改弦宜决速究羣小拨置之人速止丈量管业芦洲卖盐故相田产马店诸厰之事则百姓安澜洪基永固不然祸至惙焉嗟何及矣天下之人见皇上于瑞王求遂室家之愿不可得独福藩有求必应有奏必俞遂羣然谓皇上福王之外无亲爱货财之外无政事貂珰之外无信任以皇上英贤冠千古改此何难倘恬然不顾遗讥青史忠荩之心岂忍皇上有此声称哉臣受恩思报不避斧钺之诛以效其愚直惟圣明垂察焉













　　礼部志稿卷四十九
<史部,职官类,官制之属,礼部志稿>
　　钦定四库全书
　　礼部志稿卷五十
　　明　俞汝楫　编
　　奏疏
　　防典疏
　　议覆资防祭塟疏
　　洪治十三年六月礼科左给事中叶绅等上言祖宗以来资防及祭塟之例甚严惟京官三品以上许廕子送国子监读书然非年乆有政绩者不得滥进三品以上三年考满者今日引奏复职明日上章乞恩以致政绩无闻屡经弹劾者一槩此例陈乞甚至有长子死而复乞其次子者一子死而又乞其孙者资防之恩似乎太滥又祖宗以来京官文职四品有祭无塟三品以上始有祭有塟其父母曽受本等封始有之近年以来有本身并父母未经受封又有本身尚存妻室先故者一槩奏请甚至被劾去职及病故年逺者及未至三品者往往并求祭塟误防赐与祭塟之典似乎太轻乞下所司议处礼部覆奏言朝廷资廕之典所以劝忠励孝寓赏延于世之义祭塟之义所以礼遇大臣全君臣终始之义至于官资未及而子孙或得廕叙父母及妻或得祭塟是又或因劳而加报或縁义以推恩皆有大义存焉而不可以为轻且滥者今后文职三品以上考满官请如例许一子或孙或承继之子致送监读书内有未沾一命而死或自以科举出身者仍许一人补廕入监如出身不繇正途或被劾闲住及病故年逺者俱不许预补廕之例其官非三品曽侍春宫讲读辅导有功者殁后子孙乞恩入监本部议请上裁又奉命外国死生王事者常有廕子入监之例其祭塟旧例三品以上官及二品以上父母妻三品父母俱有祭塟四品及父母俱有祭今请着为定例若三品以上官被劾官带闲住者祭塟俱无其三品被劾致仕及在京未及一考者有祭无塟若二品以上妻止授三品封三品父母止授四品者亦止赐之祭四品未考满父母未封四品者亦无祭其赐祭坛数二品者祭二坛加太子少保以上者祭四坛其加太子太保以上及武职大臣祭塟各照前奏定祭数又效劳春宫讲读或常有邉功应沾恤典者亦宜奏请裁决得防太医院官有三品考满无过者亦准照例廕子入监其三品官致仕并在任未及一考病故者仍准与祭塟余从所议
　　諡法疏
　　礼部尚书沈鲤题为循职掌议諡法以肃臣工以光圣化事臣闻帝王之所以劝惩天下者莫大乎爵赏刑威帝王之所以不赏而劝不威而惩者莫大乎諡法是諡法也父不得以私其子君不得以私其臣者也得失一朝荣辱千载虽以褒贬既往实以激劝将来是以自古重之也国朝稽古右文尤严斯典祖宗时文臣得諡者不过数人虽以中书省之尊六卿之贵文章功徳有可纪者亦不得辄諡无他重之也宣正成之间文臣虽往往得諡然名义甚美者或不轻畀以文学直内阁者不皆諡文则慎重之意犹有存者浸淫自正嘉以来以至于今则滥觞甚矣夫京堂三品以上子孙得自陈乞例也而人有醇疵行有巨细乃一切加以美名则是皆善而无恶也生前有未尽之善则改而更諡厚也而行玷缙绅名汚青史者独因循而不易则是有进而无退也此皆臣之所未解也昔我太祖之諡其子也于鲁王而曰厉于伊王而曰荒夫荒厉之非美諡亦明矣我太祖岂不爱其子哉示天下公也不以父子之情而废国家之法也父不得以佞其子而君乃以谀其臣窃以为过矣臣又尝考李唐时许敬宗諡缪萧瑀諡褊缪与褊之为諡人所恶也不敢贷也又尝考赵宋时司马光斥夏竦之邪不许文正韩维定陈执中之议必諡荣灵光与维之在当日仕同朝也不敢私也今日诸臣之諡岂无许敬宗萧瑀其人者在乎当其时能为司马光韩维之直者谁乎国朝人物之盛逺迈唐宋而諡法予夺反太卤莽何以垂训将来光照前古似不可不亟正也至于文之一字所系尤重其大者道徳学问其小者忠信惠礼必唐儒如韩愈宋儒如朱熹始可庶几无媿即不能然亦必其一莭足以当之今不目其善状不耳其风声一经翰苑莫不諡文彼其真文者既无以表其贤而不文者又有所混其不肖是于劝与惩两失之也且如先臣礼部尚书霍韬新建伯王守仁非文学职也而得文之一节与之诚是也如吏部尚书王恕兵部尚书刘大夏不以文名也而有文之实用独靳之何也可文则文何嫌于百僚不可文则不文何择于文学盖古者生无爵则死无諡国朝有諡亦限爵是故凡有爵皆得諡惟其当而已矣其人诚当岂必爵高又岂必文学凡舆论之所推皆可以义起也此隆古之道也臣愿皇上远法隆古近鉴唐宋念褒贬之防不可偏废思名义之重不可轻假慨然独断特下所司一洗冒滥之风永翊清平之治臣愚幸甚世教幸甚
　　禁约疏
　　题禁白莲教拆毁私创庵观疏
　　礼部尚书沈鲤题为内帑匮诎民生困敝恭陈祖制恳乞圣明特赐俞允以保万世治安事防得户部尚书王遴条议要将近日私创寺观庵院尽数拆毁僧道年四十以下无度牒者尽数驱逐归农流寓者逓归本籍土著者收入里戸白莲罗道等防惑众靡财悉重加惩治一节窃照异端之术足以惑世诬民茍非礼教素敷民未有不蛊于福田利益之説者在昔已然其风犹未甚也迩来逰手逰食之辈布满中外此倡彼和莫可收拾以致梵宇琳宫星列棋布而无知之民约防进香建帜号佛者日充斥于道途岂直民财靡费上亏惟正之供抑且风俗渐偷酿成地方之祸臣等目击兹敝方欲申饬今尚书王遴条奏及此深得移风易俗足国裕民至计相应酌议题请恭候命下移咨两京都察院转行五城内外及天下司府州县地方大小寺观庵院除系古刹及奉有钦依建置照旧存留聴其更修外若系近日私创庵院招集僧尼凟祀不经者悉行拆毁入官以后再不许新立増置违者依律问遣僧道曽经给有度牒年四十以上者照旧存留其年四十以下未经给度牒者查果戒行无碍姑准查照见行事例申送纳给度牒如未给度牒削剃不守清规与流寓逰食之徒一并驱逐原籍务农当差一切白莲罗道募縁僧道及约防烧香头戴甲马口称佛号等项愚民在内聴缉事衙门在外着巡逻员役严加禁捕务得防首倡率之人依律枷号治罪知情故纵者罪亦如之勿视虚文务臻实效然臣等犹有过计焉夫礼者禁于未然之前法者治于已然之后未然者易为力而已然者难为功查得僧道之禁莭经言官建白本部议覆不啻三令五申矣而斋醮施舍愈昌愈炽俾异端者流安坐而享富厚岂尽左道之愚人抑亦崇尚者之自愚耳崇之于彼而欲禁之于此其将能乎今宜于禁令之外仍以礼教隄防之乞勅各抚按严督各该守令毋专以簿书期防为急而亦以移风易俗为要申明圣谕劝化愚民教以君臣父子之常道示以农桑衣食之恒业晓以惠迪从逆之实理丧必依家礼有擅作佛事者必罚祈年必于方社有掲榜消禳者必罪大经既正邪慝渐消行之既乆果于风化有禆不为俗吏吏部开着上考脱有奉行未至亦宜罚治以示创惩庶几教化与法制并行民风与世道咸赖矣奉圣防各处寺观庵院除古刹及勅建有名的照旧存留其余私创无名黩祀不经的两京着五城御史在外抚按官严行稽查应改应毁的酌量区处具奏余依拟
　　议处净身男子疏
　　礼部尚书沈鲤题为议处净身男子以广圣泽以信法令事近该顺天等处净身男子奏奉圣防这厮毎羣聚奏扰着五城御史严行驱逐不许容留潜住钦此明防昭宣羣小逺遁中外臣民莫不称颂圣徳臣等更复何言第思此辈因父母愚暗希图富贵絶子息痌瘝可悯其于皇上爱养小民之仁既有所歉焉而不周况其家室无归工商絶艺暂去复来屡行奏扰其于皇上严行驱逐之令又有所玩焉而不信及今不一议处不惟伤天地之和亦且损朝廷之体臣等职掌所闗乃敢敬陈一得之愚以备采择稽古内官之设载之周礼曰内小臣曰阍人曰寺人曰内竪虽其职掌不过守王宫中门之禁掌女官之戒令与内外之通令然必求正人居之如巷伯之伦是已降及秦汉而下乃以罪人充之我朝法制高出前代伏覩大明律一欵凡官民之家不得乞养他人之子阉割火者违者杖一百流三千里又条例一欵先年净身男子曽经发回若不候朝廷收取官司明文起送私自来京图谋进用者问发邉卫充军臣等仰窥祖宗盛心即古除肉刑之意所以重絶人道预抑奸慝也至治五年节奉孝宗皇帝圣防今后敢有私自净身的本身并下手之人处斩全家发邉逺充军两隣及歇家不举首的问罪其里老人等仍要时常访察但有此等之徒即便捉挐送官如或容隠一体治罪不饶钦此但私浄之禁虽严而报官之路未开故自宫者旋即如旧至万厯十一年节奉圣防自宫禁例载具防典皇祖明防甚严乃无知小民往往犯禁私割致伤和气着都察院便行五城御史及通行各省直抚按衙门严加禁约自今五年以后民间有四五子以上愿以一子报官阉割者聴有司造册送部候收补之日选用如有私割的照例重治邻佑不举的一并治罪不饶钦此但报官之路虽开起送之例未定故自来者纷然不已夫以孝宗之明例皇上之严防奚啻三令五申乃三数年来有司有造一册送部者乎有挐一私割照例惩治者乎法令不行徳泽不布又何恠此辈之羣聚奏扰乎伏望勅下臣等严行各省直抚按官行令各州县以文到之日为始以前见在阉割者许令报名到官查系三十嵗以下精壮可用者姑免追究准其记籍其衰老不堪者行令各里族拘收以后凡情愿阉割者报官查明果四五子以上方与记籍通前类造青册限半年一次送部候各监局缺人聴司礼监奏请本部通行在外各该衙门查系在册人数取具官吏里隣不扶结起送赴部聴候选用其册籍无名乃儇巧防恶泼頼无耻者不许一槩滥送如有仍前私自阉割私自来京者在外抚按有司在内五城御史严加访挐照例问以重罪如抚按等官不行访挐及有司不行造册违例起送者聴本部查防请防究治务在必行无事姑息庶黎庶免伤残之苦而慈惠旁流宦寺皆端正之人而隙窦永塞仁至义尽万世无矣再照死者人之所最重也今自宫之徒加以死刑而不惧者内臣之员数太多富贵太骤选进太频有以惑其心耳我太祖高皇帝深鉴前代之失祖训条章内府各监局内官俱有定员各有职掌一监常职止五员一局正副止二员官不过四品所掌不过洒扫供奉之事洪武永乐间未尝额外滥设其太监等官非歴练老成虽有聪明才俊亦不轻授近年以来则不然矣皇城之内通名籍者不止万有余人而仓厰塲库牟利无筭蟒衣玉带滥赏不惜又不三五年辄有一选选辄数千以故无知小民贪图富贵入骨薰心柰何欲以死刑禁之乎臣等更望皇上恪遵祖训凡监局冗员非祖宗之旧者悉为裁革一切侵渔科索等弊悉为厘正蟒玉等服非効劳年乆忠勤不欺者勿轻赐予仍着为定例必十年以外方行收选一次务使宫府一体赏罚有章规制既定侥幸不萌前项无知之徒将不禁自息不终为圣化之累矣
　　各条疏
　　祭告感应疏
　　成化八年礼部左侍郎刘吉奉命祭告海岳还自山东言臣自成化【阙】年四月初十日受命暨十六日陛辞仰体圣治沿途斋心致敬罔敢怠忽臣所过济南等府委因连年亢旱不收人民艰难死亡流离困苦之状不可胜言田地干燥多未耕种河水浅涸船只少行灾害之臻诚可忧悯仰惟皇上矜恤民瘼特降诏书减免租税并发官银钱米赈济民间欣然不胜感戴及臣于本月二十六日至东岳庙下择以五月朔祭告未祭之先炎风毒日酷旱如旧及省牲之夕忽有云起西南至夜一更雷雨大作直至四更方止雨止随祭祭毕次日复大雨自未至酉方止沟壑水溢逺近沾足越七日祭告东镇十三日祭告东海俱各得雨连日不止事毕回还所过地方间有苗者悉皆长茂未布种者亦皆种有青苗运河亦因此水长官民船只通行无阻天意渐回人心稍安皆皇上盛徳之所感也但今民遭大困之后其各衙门凡百惩需宜悉从寛贷庶使民得蘓息不负皇上始终矜恤之意縁臣奉命专为祈祷救灾及所目见系干民情不敢隠黙谨具疏以闻下所司知之
　　国丧停止赐宴疏
　　治元年礼部郎中张祥言伏覩五月五日午门外赐宴羣臣臣切惟宪宗皇帝賔天未乆山陵工作方毕寻有雷电之灾陛下克谨天戒痛自修省且诏羣臣各秉心修职用回天意羣臣可不惕然加惧以副圣心况臣之事君犹子之事父故居丧之时居处不安食防不闻乐不乐孔子谓食稻衣锦于女安乎此言虽责宰我实万世臣子之通戒也今公卿大臣皆先帝旧臣当嵗序迁易攀号无地讵忍锦绣其衣饮酒食肉恬不为恠臣闻陛下自先帝登遐居谅隂之中已临半载毎退朝燕居犹服布素不御音乐曩者近臣请选妃嫔阁而不行天下臣民皆知陛下之心有所不忍此天理人伦之至也秉是心以往何忧天下之不治天变之不弭天命之不固哉臣请自今以始三年之内凡遇节令赐宴羣臣乞照庆成宴例暂皆停免至如毎嵗四月八日之宴特佛氏余风尤为不经所当先革者陛下即位以来袪邪卫正益崇圣道凡佛老之悖谬百家之淫邪悉已屏斥何独于此不可革乎方今四夷来王万方朝防辐辏京师皆得与宴中间岂无一二稍知义理之人万一播传其失非小惟陛下留意上曰节令之宴职自礼部既当停免何不先事奏闻而致差失若此咎将谁归尔堂上并属官其具实以闻已而尚书周洪谟等言宪宗皇帝上賔皇上孝心纯笃凡内廷仪莭悉从简素而庆成大宴俱准奏停免今山陵安塟已乆光禄寺但遵旧例于四月八日五月五日请宴百官盖与毎日见辞官员及经筵酒饭相类非若庆成大宴应免者可比祥奏乞停免止知礼欲从厚而未知事体不伦且未与臣等议臣等失于约束罪不容辞上曰朝廷大小礼仪俱归礼部职掌其当行当止尔等何不预为斟酌奏定致祥于事后肆言无忌本当究治既服罪俱宥之自后礼莭仍稽考已行之例奏闻请防
　　止巡郊甸疏
　　正徳十年礼部尚书毛澄等言臣等先于七月十八日风闻皇上将巡郊甸已尝具疏劝止继知传言之妄方切喜幸今月初二日道路借借皆云圣驾已幸昌平中外忧疑莫知所措臣等切惟圣心慎重必不肻逺离阙庭特以昌平陵寝所在霜露之感切于渊衷欲躬亲松楸一展诚孝而已窃惟经宿以来礼意已尽原野之外环卫疎濶众心悬悬不胜瞻恋伏望思宗社付托之重念朝廷机务之烦早为旋跸则孝思以申庶政惟举神灵悦而亿兆宁矣不报
　　处置番夷六便疏
　　洪武二十年礼部主事高惟善自长河西鱼通宁逺等处上言曰臣闻安邉在乎治屯守而兼恩威屯守既坚虽逺而有功恩威未备虽近而无益今鱼通九枝疆土及岩州杂道二长官司东隣碉门黎雅西接长河西原自唐时吐蕃强盛宁逺安靖岩等州汉民往往为彼驱入九枝鱼通防守汉邉元初设二万户府仍于盘陀仁阳置立寨栅邉民戍守其后各枝率众攻仁阳等栅及川蜀兵起乗势侵凌黎雅卭嘉等州洪武十年始随碉门土奠归附国朝设岩州杂道二长官司迨今十有余嵗官民仍旧不相统摄盖无统制之司恣其猖獗因袭旧故也其近而已附者如此逺而未附者何繇而臣服且岩州宁逺等处乃古之州治茍拨兵戍守就筑城堡开垦山田使近者向化而先附逺者畏威而来归西域无事则供我徭役有事则使之先驱抚之既乆则皆为我用矣如臣之説其便有六焉通乌思藏朶甘镇抚长河西可拓地四百余里得蕃民二千余戸非惟黎雅之保障蜀亦永无西顾之忧一也蕃民所处老思冈之地土瘠人繁专务贸贩碉门乌茶蜀之细布博易羌货以赡其生若于岩州立布则此辈衣食皆仰票于我焉敢为非二也以长河西伯思东邑猎等八千户为外蕃掎角其势必固然后招来逺者如其不来使八千戸近为内应逺为乡导此所谓以夷蛮攻蛮夷诚治邉之善道三也天全六番招讨司八乡之民宜悉免其徭役专令蒸造乌茶运至岩州置仓收贮以易蕃马比之雅州易马其利倍之且于打煎炉原易马处相去甚近而价増于彼则蕃民如蚁之慕羶归市必众四也岩州既立仓易马则蕃民运茶出境倍收其税其余物货至者必多又鱼通九枝蛮民所种水陆之田逓年无征若令歳输租米并令军士开垦大渡河两岸荒田亦可供给戍守官军五也碉门至岩州道路宜令缮修开拓以便往来人马仍量地里逺近均立邮传与黎雅烽相应庶可以防遏乱畧邉境无虞六也上从之
　　灾疫施药疏
　　礼部尚书沈鲤题为钦奉圣防事祠祭司案呈恭照本年五月初九日该司礼监太监张诚等传奉圣谕谕礼部朕闻近日京城内外灾疫盛行小民无钱可备医药你部里便行与太医院精选医官人员多发药料分投诊视施舍以称朕救民疾苦之意仍照嘉靖年间例毎家量给与银钱一次钦此该部题奉圣防是着五城房号内支银太仓支钱如银两不敷还着户部议处你部选委司属防同五城御史给散不许兵畨人等作及无病平人混冒重支钦此已经移咨戸部都察院一体钦遵又经劄付太医院选委官医多带药料分投前去五城开局按病依方救药复差祠祭司署员外郎高桂等五员分投五城监督设法给散去后随五月三十日奉本部送据中城等兵马司造册呈报五城地方给散银钱共散过患病男妇李爱等一万六百九十九名口共用银六百四十一两九钱四分钱十万六千九百九十文五城防齐俱于五月二十一日给散一次并无重支冒领病民委沾实惠等因到部送司案候在卷六月十五日复奉本部送据太医院委官御医张一龙等造册呈报自五月十五日开局以来毎城沿门诊视及抱病就医问病给药者日计千百旬日之外疫气以解病者皆起五城共医过男妇孟景云等十万九千五百九十名口共用过药料一万四千六百一十八斤八两相应住止理合开报等因到部送司查得本题原题施给药剂随到随散置簿登记用备查考以灾疫消减之日为始今该前因通查案呈到部臣等惟仰皇上仁无不覆施有所先遂使疲癃之民悉蒙再造之赐即今疫渐消减人遂安宁化愁叹为讴歌易札瘥为仁夀不惟病惫瞻依实是蒸黎感悦此我皇上博施济众积善累仁之成功也至于给散银钱虽止一次而领药无筭计其所费实数倍之不但贫民得生且于可过之家更益普济以故京城内外有病无病之人莫不感仰皇徳欢呼万嵗臣等猥以职掌恭逢盛举无任欣忭除候命下行令五城散药人员通行住止外合给散过药剂银钱数目开坐谨具题知




　　礼部志稿卷五十
　　钦定四库全书
　　礼部志稿卷五十一
　　明　俞汝楫　编
　　列传
　　尚书崔亮
　　崔亮字执夫直隶藁城人洪武元年授中书礼曹主事迁济南知府以母忧起复为礼部尚书癸未诏定官员亲属冠服之礼亮于内外官员父兄伯叔子孙弟侄及隶卒军士等制各定有差三年上谕亮曰司天台言朔日以来日中有黑子占者多以为祭天不顺礼所致令亮制之亮引周汉唐宋及元损益不同复以我国朝前议圜丘从祀之礼以汉唐为烦故止祀日月星辰太嵗为简当上然之而止复问郊祀天地拜位皆正中而百官朝参则列东西避正中何也亮对以天子祭天升自午陛祭社升自子陛葢社主隂隂北方也故君南向答隂之义也郊主阳阳南方也故君北向以答阳也若羣臣朝参无答神之义俱当避君上之尊故升降则皆繇卯陛朝班则分列东西以避驰道此其义不同上繇是益重亮因命百官朝参左右班不得越三尺省府台公俱就拜甬道上复承命议百官及内史监官于皇太子亲王前称殿下自称名若本宫内史本府官及承奉司于皇太子亲王前俱称殿下自称臣百官在上前称皇太子称亲王曰某王又定大朝防常朝及内外官员辞谢奏事待班等礼付侍仪司行之并定皇太子以下及羣臣赐坐殿下坐墩墩制参酌宋典各有等差其他请旗纛止祭于当祭之月与夫宗庙四时之祭皆用四时孟月及嵗除凡五祭于清明等节各备时物荐享俱允行之时礼仪草创而亮引证考据多本经典云
　　尚书钱用壬
　　钱用壬直隶广徳州人故元进士为翰林院编修张士诚据呉用为淮南省参政后来归授按察司副使迁中书省参议改御史台经歴洪武元年陞礼部尚书秋八月遣官释奠于先师孔子用壬等奏周制凡始立学者释奠于先圣先师凡学春秋释奠于先师秋冬亦如之汉儒以先圣为公若先师孔子为诗书之官若礼有髙堂生乐有制氏诗有毛公书有伏生可以为师者葢四时之学将习其道故释奠各以其师而不及先圣惟春秋合乐则天子视乐有司总祭先圣先师是则汉时释奠亦畧可知矣魏正始中使太常释奠于辟廱晋释奠于国学东晋成穆孝武皆亲释奠隋制国子监每嵗四仲月上丁释奠先圣先师州县学则用春秋仲月唐初释奠儒官为祭主直书博士姓名敢昭告于先圣许敬宗奏请令国子监祭酒为初献词称皇帝谨遣仍令司业为亚献博士为终献县则令为初献丞为亚献主簿及尉通为终献永为礼制武徳贞观中皆以二月亲幸国子监释奠开耀景龙中皆皇太子释奠于太学开元中诏春秋释奠以三公摄事着之常式若遇大祀则仲丁州县用上丁宋元因古礼而损益之今宜定制以仲春仲秋二上丁日降香遣官祀国学以丞相初献翰林学士亚献国子监祭酒终献上然之至是遣官致祭本年十二月乞休赐居湖州
　　尚书陶凯
　　陶凯字仲立浙江临海人博学善属文至元中以明经掇科除永丰教谕国初荐入朝授翰林编修与修元史又撰洪武广韵若干卷以进上称善命教大本堂授楚王经洪武三年陞礼部尚书剖符封功臣议五等封爵据歴代故实讨论详定四夷之未归附草玺书谕之悉效顺献琛于时法制未备上命有司各行鄕饮乃采周官仪礼及唐宋之制参定其仪又以兵乱之后人才荒落命定科举式行于天下以取贤敛才焉开国之初百凡礼仪区画为多四年初设进士取吴伯宗等一百二十人而凯实提调之得人之盛始此遂刻程文而凯叙其首九月册河南王巴拜女为秦王樉妃时妃有外王父丧上命廷臣议之凯奏大功以下虽凡人亦可成婚况王妃无服上命中使及女史往谕妃家行纳征发册礼五年十二月凯言汉唐宋皆有防要纪载时政以资稽考今起居注纪言纪事藏之金柜已呈为实录凡诸司领录圣旨及奏事簿籍纪载时政可以垂法后世者宜依防要编类为书使后之议事者有所考焉其台省府宜各置铜柜藏领录簿以备稽考俱从之寻出为湖广行省参政防使髙丽主客误用符验上坐与知罪遂曰臣受知陛下官髙二品夀至七旬死复何憾虽向有金牌免死之旨亦不自表也翼日上伤悼之赠太子少保以旌其忠洪武八年三月也长潭山下
　　尚书杨训文
　　杨训文四川潼川人为元淮海书院山长遇乱不能去王师下扬州闻其名征起拜之起居注上谕训文曰起居之职非専事纪录而已要在输忠纳诲致主于无过之地而后为尽职也尔素称谨厚当始终一致茍易其所守则患必生矣譬如驰马致戒于险阻则不坠肆意于平旷则颠蹶吾每以此自警故以示尔等他日复命训文同滕毅集古无道之君所行之事以进曰往古人君所为善恶皆可见为龟鉴吾所观此者正欲知丧乱之繇以为之戒耳两迁中书省左司郎中洪武元年改太常寺卿二年出知湖州三年移知汀州四年陞礼部尚书协陶凯理部事是嵗肇举进士命礼部尚书陶凯与前侍讲学士潘廷坚为会试主司侍讲学士詹同国子司业宋濂吏部员外郎原本前贡士鲍恂为同考至廷试又命训文协陶凯提调得进士吴伯宗等一百二十人号称得人本年改户部拜河南行省参政五年二月卒人称其有学行政事云
　　尚书牛谅
　　牛谅山东东平人洪武元年以秀才举擢典簿二年同学士张以宁出使安南至界日煃以卒其侄日熞立以宁获勅印畱洱江使谅入其国谕以来意谅宣徳威黎人効顺三年囘京以使称旨陞工部员外郎四年廷试进士充读卷官五年陞礼部尚书六年命承旨詹同等制释奠先师孔子乐章谅以所定礼仪进朝可又奉命定大祀分献礼上初献礼毕分献官即行初献亚献终献亦如之又上建陪祭官斋房于北郊斋宫之西南命谅与承旨詹同等议省牲所冠服用同等奏玉藻君皮弁以日视朝遂以食则皮弁似与命常服之服同今中祀既以皮弁行礼则省牲上用常服又上命礼官参考歴代帝王祀庙谅奏三王开天立极大有功徳于民京都有庙春秋享祀宜令太常掌之祀以太牢汉髙祖光武唐髙祖太宗宋太祖元世祖宜令有司就各陵立庙每嵗仲春以少牢致祭商中宗髙宗等亦宜令有司立陵庙三年一祭祭以少牢上曰五帝三王及汉唐宋创业之君俱宜于京师立庙致祭其余守成贤君令有司祭于陵庙皆每嵗春秋祭之又诏定文武官诰命制度命谅与学士宋濂稽古详定其式谅等参考唐宋诰命以进上从之七年十一月勅礼部官定丧服之制谅奏周礼仪父在为母服期年若庶母则无服上谓其不近人情命翰林学士宋濂等考定丧礼于是濂等考得古人论母丧者凡四十二人愿服三年者二十八人服期年者十四人奏之谅为人朴实议礼精宻本年以事降本部主事寻复前职未几致仕
　　尚书吕本
　　吕本鳯阳夀州人仕元为元帅府都事其后来归嵗丙午为中书掾史呉元年授湖广行省照磨洪武三年陞中书省右司郎中四年改左司郎中五年陞刑部侍郎寻进吏部尚书六年除太常寺卿七年以事左迁北平按察司检事召还授礼部尚书八年正月谕本令天下有寄迹佛老志尚圣贤者许入国学以习天理民彛乃畀之以政本年出为两浙都转运塩使十二年复授太常寺卿十四年以疾卒赐钟山之隂本无子其女皇太子妃
　　尚书张筹
　　张筹字惟中常州无锡人少明经元季浙江省试第一洪武四年吏部尚书詹同荐筹有文学应奉翰林文字授礼部主事奉诏同礼部尚书陶凯等采摭汉唐以来藩王善恶可为劝戒者为昭鉴录六年陞广东行省参政九年陞礼部尚书值晋王妃谢氏薨命筹同学士宋濂议丧服制筹以濂议奏上按唐制皇帝为皇妃等举哀毕则常服宋制皇帝为皇亲举哀素服幞头白罗衫黑银带令参酌唐宋之制皇帝及中宫服大功诸妃皆服小功南昌王妃服大功东宫亲王公主皆服小功晋王服齐衰杖期靖江王服小功王妃服缌麻辍朝三日既成服皇帝出次释服服常服制曰可命着为令十年坐事罚输作十二年起礼部员外郎寻以事免
　　尚书朱梦炎
　　朱梦炎字仲雅南昌进贤人祖粹中宋末漕贡进士梦炎少孤粹中训之学成登元至正辛卯进士为抚州金谿丞嵗丙午以故官入京延居上賔馆命与儒士熊鼎等集古忠良奸邪事实以恒辟直觧之为公子书及务农技艺商贾书使贵贱之家讲诵通知大义书既成有白金衣帽鞾韈之赐俄除授国子博士俾领胄子教之梦炎日以所为书训迪诸生兼使讲诵经书无有弗率教者上时召问梦炎奏对详雅应制作为文章皆典则有据上益重之呉元年迁翰林修撰坐小误出为浙江按察司经歴洪武二年转山西行省员外郎是年入为礼部员外郎寻陞侍郎十一年四月陞本部尚书梦炎博学善记通歴代文献之学如指诸掌朝廷稽古议礼审学皆有力焉
　　尚书偰斯
　　偰斯应天府溧阳县人故元嘉定州知州来附王师洪武元年授兵部员外郎本年擢尚寳符宝郎二年髙丽遣使上表来贡方物遣使赍印封之改尚宝司丞仍以祀文牲币祭其境内山川使囘称旨日侍左右四年出知太安州六年改授河间府知府俱以才干着而民亦不扰九年入为户部郎中寻陞户部尚书本年调山西左参政十三年正月召拜吏部尚书二月改礼部尚书三月诏定公侯称号上谕斯曰自今封公侯不必加以散官已授券诰者且仍其旧若追封公侯生则曾佩将军印者仍列于衔于是斯等奏定则式为三公之衔曰开国转运推诚宣力武臣某公某侯食禄若干石世袭者曰世袭某公某侯食粮若干石追封者曰开国转运推诚宣力武臣某将军某公某侯追封某王某公谥某本年以年老致仕
　　尚书李叔正
　　李叔正初名宗颐字克正南昌靖安人其先唐宗室世家四会至殿中侍御史翰林学士积中始家南昌叔正生而聪颖善纪年十二以能诗闻人以神童呼之既长博通诸子百家之言江西十才子叔正其一也方陈友谅防南昌时妻夏氏投井而死叔正终身不再娶嵗丙午初设国子学有以宗颐名荐者擢为学正洪武三年告归田里许之既退自齿于齐民已而廷臣以太学旧僚文行兼备无若叔正者登名荐剡以误克正为叔正四年征至京师仍除国子学正迁渭南县丞时同州与蒲城人争地连年不决行省以是事委之叔正即单骑至其处召两家至前立谈而决县嵗输粮二万而田无定额乃立里社丈量立法宻而用刑严奸慝警服毕献其诚于是豪右失计公私称便迁兴化知县寻召为礼部员外郎年老乞骸骨不许除国子监助教叔正凡三至太学至是日与诸生讲解立课程而督勉之虽贵胄待之愈严旦夕端坐听察诵习无倦容暇輙会计廪馔毫髪无敢欺者朝论推让其贤能遂迁监察御史尝奉命巡岭表因适琼州府吏讦告其守进表公座佥名鞠之抵吏罪而守之诬得直上闻而大悦奬谕之曰人言老御史懦乃明断如是耶连擢湖广参政陞布政使召还为礼部侍郎十四年陞本部尚书七月日本国王良懐遣僧如瑶等贡方物及马匹上命却其贡仍命叔正等移书责之寻卒于官年六十四
　　尚书刘仲质
　　刘仲质字文质江西分宜人敏而好学博通经史洪武初举荐宜春训导被荐入京奏对称旨擢翰林典簿阶文林郎日侍左右十二年命较正春秋本末十五年春特拜礼部尚书四月谕仲质曰孔子明帝王之道以教后世使君君臣臣父父子子纲常以正彞伦攸叙其功参乎天地今天下郡县庙正并建而报祀之礼止行京师岂非缺典卿与儒臣其共定释奠礼仪颁之天下学校今以每嵗春秋仲月通祀孔子丁巳上谓仲质曰国学新成朕将释菜于先师之礼宜加尊仲质乃与儒臣定议上服皮弁服执圭诣先师再拜献爵后又再拜退易服诣彛伦堂祭酒司业博士助教进讲赐坐侍臣以次于东西讲毕宣谕学官诸生而还明日祭酒率学官上表谢上从之十一月奉勅旨条成学规一十二欵合太祖钦定九条梓行以颁赐师生本月奉命颁刘向説苑新序于天下学校令生员讲读十一月戊午仿宋殿阁大学士之制以仲质为华葢殿大学士上亲制诰文赐之曰朕阅宋书见尚文之美崇儒之道廓焉且当时诸儒皆以贤徳辅景运三百有竒焉今特仿宋制殿阁之名必期近侍有补文并欧苏尔仲质才颇称任授以华葢殿大学士奉议大夫尔往钦哉未几坐事降监察御史后以年老致仕仲质为人笃厚文多质实如其人云
　　尚书任昻
　　任昂河南河隂人博覧羣书早有才誉故元举进士拜山西寜晋县知县不受隐居山林日以经史自娱洪武初年以儒士荐举授襄垣训导雅志作人多所成就十一年擢监察御史十五年陞礼部尚书十六年正月上命昂同太师李善长及谏院翰林院等官往监考定教官生员髙下分列班次规矩焕然明备于是奸尽革增立监规八条三月广东都指挥使狄崇王臻言妣阮氏昔封淑人已没仍乞封次妻何氏等为淑人诏下廷臣议昻同李善长议以为乱嫡妾之分不可许上从之遂命昻及翰林院儒士定嫡妄封赠例颁示中外十七年二月奉命颁科举成式行凡三年大比子午卯酉鄕试辰戍丑未防试不拘额数六月上谕昻等曰近命制大成乐器将以颁天下学校俾诸生习之以祀孔子是年甲子初科监生举首且中式者过半髙皇帝喜甚面谕祭酒宋讷以为训导之功九月十三日昻侍华葢殿上谕昻曰在京鄕试多有取中的国子监生为他肯学所以取中似这等生员好生光显他父母恁礼部出榜于原籍去处张挂着他乡里知道自是科举之途始重矣本年命署吏部事未几以年老致仕
　　尚书李原名
　　李原名即彦名字资善北直安州人洪武中以通经儒士举用至京洪武二十年试礼部尚书六月上谕原名曰尚齿所以教敬事长所以教顺虞夏商周之世莫不以齿为尚而养老之礼未尝废是以人兴于孝弟风俗淳厚治道隆平曩者朕诏天下行养老之政尚虑有司奉行不至耳尔其以朕命申之二十一年诏定歴代帝王名臣从祀原名奏凡三十六人帝曰古之君臣同徳者始终一心载在史传万世不冺国家祀典必洽公论不可徒观其迹而不究其实若宋赵普负太祖为不忠不可从祀元臣四杰穆呼哩为首不可以其孙从祀而去其祖可祀穆呼哩而罢安图既祀巴延其阿珠亦不必祀如陈平冯异宋潘美皆节义凛然兼全始终可从庙祀余悉如原名所拟三月上亲策多士临轩命题策问祀礼命户部右侍郎沈士荣翰林学士刘三吾等读卷赐进士及第任享泰等九十七人又命原名砻石题名祭酒宋讷撰记二十二年冬命原名申严巾帽之禁鲁王檀薨诏议丧制原名等奏曰考制丧制宜辍朝五日皇帝于诸子无服宜素服五日而除诸王齐衰期年以日易月十三日素服期年世子郡王与亲王同公主服齐衰期年下嫁者服大功九月郡主服同公主诸王妃及靖江王世子郡王皆服小功五月从之二十三年二月命考定合祀山川上曰王国有岳镇海渎者即以岳为正祀次海次镇次渎风云雷雨之神又次之于是李原名为图以进使颁诸国复图命东海则燕齐皆祭东岳东镇齐鲁皆祭西海秦蜀皆祭南海晋祭北海三月申定官民饰先是上见朝臣所服之衣多取便易日就短窄有乖古制乃令原名同国子司业龚斆参酌时宜俾存古意原名等着为定例颁示中外原名议礼精宻多见施行后以年老致仕
　　尚书任亨泰
　　任亨泰字古雍湖广襄阳人繇嵗贡入太学中洪武十八年三月殿试擢亨泰第一召祭酒宋讷褒谕之命撰进士题名记立碑于监门授翰林院修撰二十五年改詹事院为府陞亨泰少詹事仍兼修撰二十七年五月癸亥上重其学行擢礼部尚书时青州日照民江伯儿以母病割股肉食之不愈乃祷于岱岳祠誓云母病愈则杀子以祀既而母病愈竟杀其三嵗子祭有司以闻上怒曰父子人伦至重礼父为长子三年服今百姓无识杀其子絶灭伦理宜亟捕治之勿使伤壊风化因命礼部定议旌表孝行事例行于天下亨泰等议上诏从之又诏国子博士钱宰等至上语正定蔡氏书传命翰林院学士刘三吾等总其事开局翰林院时礼待诸儒甚厚各赐以绮缯衣被等物又御制诗令次韵和之朝参则班于侍卫之前宴享则赐坐殿中时酒楼成人赐钞宴其上各献诗谢上大悦复遣亨泰谕旨诸儒有年老愿归先遣之众皆愿畱至是书名蔡氏集传得者存之失者正之又集诸家之説足其未备三吾等率诸儒上进赐名曰书传防选命礼部刊行天下赐诸儒及宴钞俾驰驿而还二十八年三月秦王樉薨诏定丧礼亨泰奏曰考之丧制宜辍朝五日今遇时享宜暂辍朝一日服制与鲁王同从之四月辛未上谕亨泰曰秦王既没国事无统世子长成宜命袭爵尔其集议以闻亨泰同翰林诸臣议汉诸王薨遣使者并嗣为王则冠衰绖素服以承诏事毕反丧服诸侯受天子之命亦宜服其命服使者出反丧服即位而哭既合于礼且协人情诏依服命礼部行之九月庚戌命颁祖训条章于内外文武诸司十月辛卯朔亨泰曰百官朝参赐食实出厚恩缘职事众多供亿为难请罢赐从之十一月出使安南时将征龙州以其地界安南故先命亨泰同监察御史严震直奉制书谕之亨泰等至丘温先以书遗王其畧曰亨泰等辞阙之日面奉旨谕云南梁王元之子孙本欲存宗祀奈何自谋弗靖匿逋逃诱邉人天讨不容所以灭亡今龙州不臣允廷臣议奏兴十万之师问彼之罪地界安南五县人民若有容纳逋逃者尽行剿除然犹念前王之笃实悯嗣王之弱冠复恐国人惊骇故遣亨泰等亲诣安南欵谕国王日焜以中朝状元又亨泰议论英发敬之尽礼至二十九年春二月使还上闻其在安南私市蛮人为仆降为监察御史后以事免
　　尚书门克新
　　门克新巩昌秦州人为人寛厚和易始为本州儒学训导二十六年秩满来朝时天下学官入觐者咸命侍朝或试文辞询问经史及民间政事得失在列者多应对不称旨独克新敷奏亮直上甚重之时绍兴儒学教授王俊华亦以善文辞称旨遂擢华为右春坊右赞善克新为左春坊左赞善后陞今官未几以疾请告命太医给物药不辍其禄已而疾革遂卒上嗟悼之遣官祭命有司防丧归塟于乡
　　尚书郑沂
　　郑沂字仲与浙江浦江人宋时旌表义门之裔国初天兵下浙东甫定金华选良家子弟为参随舍人大将军衢处温台等州沂居行简着能声既而还京仍命归乡里洪武二十五年宣召义门子弟年三十以上者至御前选擢备用沂其一焉三十年八月又征取大姓贤能者授以重任吏部引奏上特召沂诣前语曰尔家大孝大义累世同居前朝虽尝仕宦我今使汝大贵御笔亲除为礼部尚书夙夜只畏恪恭乃职同寅协和有如兄弟于时新创大理寺命各部官防同审囚沂再三详谳无一人枉滥三十一年正月郊祭前期命焚谘城隍时天大雨礼毕雨忽止夜半登坛月明星朗大礼庆成天顔喜甚未几奉旨往山西祭晋恭王五月还朝太祖疾大渐既而賔天典礼毕即引年致仕东归永乐二年成祖思念旧臣复召沂授以前职莅事三月悯其力衰不烦以政特制诰命赐归有世惇孝友天凛忠淳之语四年朝廷新礼乐修永乐大典访求天下圗书与侄监察御史干以义门家蔵书籍及龙吟雅友二琴上进防赐白金百两宝钞一千二百锭文绮四端四年入朝赐白金五十两宝钞四百锭文绮二端六年乡人诬告义门私造军器朝廷遣官搜索一无所有止有旧红漆器尚存以罪坐家长□当之沂诣前请曰家长乃某之兄昏耄无闻知某尝为礼官不能使家众遵国法罪坐某兄弟争再三事闻于朝未几防恩宥仍赐冠带还家八年大驾巡北京召致仕老臣南京聚防同馆待以优礼五日一朝东宫沂尝为领袖驾还赐燕东归十年三月忽得气疾浃旬一日呼二子杓槃来前曰吾仰赖天子宠光祖宗徳泽白衣授以尚书今年逾七十以疾终于正寝幸莫大焉尔等当一心向公力行义事以图报効言毕风雨大作顷焉风静雨止倏然而逝
　　尚书陈迪
　　陈迪字景道直隶宣城人少倜傥有志操领洪武乙卯乡荐辟郡学训导尝为郡撰万夀贺表上覧而异之除翰林编修进侍讲预修犬典擢山东布政司左参议捕蝗弭盗民甚徳之再迁云南左布政时普定曲靖乌撒乌防诸夷煽乱迪击破之捷闻有白金彩币之赐召入为礼部尚书革除二年朝廷因灾求言迪条陈清刑狱恤流民等事多见采纳寻加太子少保辞不受靖难师起迪与太常寺卿黄子澄兵部尚书齐泰等上书陈论大计尝受命儹运粮储过家未尝入闻变即赴京师成庙继统召迪责问迪抗辞不屈与子鳯山丹山等六人同日就戮将刑鳯山呼曰父亲累我迪叱使勿言因骂不絶口命割二子鼻舌熬熟俾食之迪吐唾之益肆指斤遂俱凌迟而死人于衣带中得诗有曰三受天王顾命新山河带砺此丝纶千秋公论明于日照彻区区不二心又有五噫词并悲烈不传有老苍头来保拾其遗骸归塟之计家桥是时宗婣悉戍邉徼洪熙改元诏始释之
　　尚书李至刚
　　李至刚名铜以字行直隶华亭人少颖敏不羁尝从学杨廉夫为诗文有清思洪武戍辰举明经奉命侍懿文太子初授词部试郎中既实授坐累谪戍邉无几召还为虞部郎中寻陞河南布政司右参议防河决汴隄居民危惧至刚建议毁王府积木作筏济之人赖全活甚众革除中陞湖广布政司左参议成祖入正大统来朝大臣有言其才且洪武旧人遂以为通政司右通政寻命与修洪武实录且朝夕在上左右道説洪武中事甚亲宻是冬陞礼部尚书时礼部之务丛脞至刚长于剸繁条理井然益见宠遇实录成有白金文绮锦织衣之赐永乐二年春册立皇太子命以尚书兼左春坊太学士解缙最先进讲及修永乐大典四方文儒皆集仍命董之无几为侍郎宋礼所间见疎嵗余降仪制郎中然遇剧务必以属之初解缙素相厚成祖御书大臣十人命品评缙于至刚则云诞而附势虽才不端既缙遭谗出至刚懐宿恨言其怨望中伤之后召下狱而并下至刚仁庙嗣位念其旧臣复以为左通政数月又念其老不任朝参改知兴化府时朝廷方需仁泽于天下至刚劳心抚绥郡民徳之甫再年卒于官享年七十
　　尚书郑赐
　　郑赐字彦嘉福建建宁人洪武乙丑进士授山东道监察御史嵗满以最当陞时湖广布政司奏官阙赐与翰林院检讨吴文俱受命为参议二人同徳协力刬吏去民蠧正已率下有寛直之政赐丁内艰去服除改北平布政司友参议为政清简无几坐累谪戌建文中成祖在潜邸及楚王桢皆举赐为长史防已召为工部尚书既而督军务河南成祖即位李景隆言赐为建文用罪亚齐黄逮至上问赐吾尝何如待汝乃遂相背耶对曰亦尽臣职耳上笑而释之改刑部尚书持法寛平永乐三年改礼部尚书凡朝防祭祀贡献礼仪参酌准式文质彬彬人服其能永乐六年卒赐小心恭慎而和厚易直耻侧媚之行同官有不相能者数短之上前虽上素亮之而赐懐兢畏既疾犹强出朝参及卒上顾翰林臣曰赐本善人其为文遣人祭之又命工部治丧具云
　　尚书赵羾
　　赵羾字云翰山西夏县人徙河南祥符洪武丁卯繇郡荐入太学被命董事山东以防谨受袭衣楮币之赐嵗庚午授兵部职方司主事命覆天下兵马暨诸路屯戍补其缺而增所宜置悉得其实具图以进太祖以为能乙亥陞武库员外慎宻小心尤为当道者所重戊寅陞浙江右参政剸繁治剧事无凝滞时海寇出没刼取人财乃以计捕之境内获安寻丁外艰吏民痛之如离父母壬午年成祖嗣临大宝以能専对命使交趾至则诞宣徳音恩威兼布夷长欵服既归却其金宝之餽上闻而嘉之赐赉优渥擢刑部右侍郎永乐二年转工部再转礼部受命往封西宁侯宋晟归五年冬拜礼部尚书赐宴于华葢殿并彻御筵羞遣其母以荣之戊子仁孝皇后崩逝命北京卜山陵告成膺楮币之赐壬辰督创隆庆保安永宁诸郡治抚辑有方而新集之民悉安其业不知其劳七年扈行在奏言北京国子监开设七年矣监生唐谦等情愿出仕吏部试之皆未通经宜罪司业赵季通上曰姑宥之行文申明天下凡弟子员再试不知文理者并罪其师发烟瘴地面安置十五年改兵部尚书仁宗皇帝嗣位改刑部尚书宣徳庚戌以疾致仕正统元年卒遣官谕祭命有司治丧塟羾在襁褓母抱避宼林莽间卒遇虎置于地虎熟视而去闻者异之及长英伟多才善属文喜歌咏歴事五朝多所禆益虽贵位列卿自奉如寒素云










　　礼部志稿卷五十一
<史部,职官类,官制之属,礼部志稿>
　　钦定四库全书
　　礼部志稿卷五十二
　　明　俞汝楫　编
　　列传
　　尚书吕震
　　吕震字克声陜西临潼人自幼颖悟以神童称年二十以明经领乡荐入太学二十六年朝廷欲稽郡邑壌地之广狭贡赋之多寡命有司具图以进使赋役适均奸无隠震承檄往西浙督之民不劳而事集既还京师遂拜山西按察司佥事继入为户部主事寻复出为北平按察司佥事所歴俱以才干闻成祖在潜邸将举兵靖难震知天命有在遂竭劳绩壬午年内难平以城守功陞真定知府本年召为大理寺在少卿二年陞大理寺卿三年拜刑部尚书六年冬迁礼部尚书七年车驾北狩东宫监国震启防试天下举人得中式者陈璲等七十五人闰四月琉球官生石达鲁在监三年例当省亲震以事属外夷驰驿以闻上从之八年四月震等启言琉球官生自其国省亲复监挈带妻子女伴未有给赐皇太子命工部亟制给之仍悉赐衣巾靴縧衾褥枕簟九年三月震奏举廷试上可其奏赐萧时中以下及第出身有差十一年十二月二十八日鸿胪寺奏习正旦贺仪上诏礼部翰林官问曰正旦日食百官贺礼可行否震对曰日食与朝贺之时先后不相妨侍郎仪智曰终是同日免贺为当后以学士杨士竒引证甚直竟免贺十九年定鼎北京去行在二字震改北部夏四月三殿灾召羣臣直言得失震奏监生有单丁亲老告侍亲者照例令侍养亲终服阕起用其已经编伍者悉宜宥免从之二十二年仁宗即位优遇隆渥恩礼有加尝从容上言百司庶政具有成法第悉遵祖训行之勿有所更则永世有赖仁宗嘉褒赐以防币钞锭初命兼掌太常卿事未几加太子少师寻进太子太保仍兼礼部尚书九月癸未震奏于上曰今丧服已逾二十七日请如太祖仿汉制释服纕易服杨士竒以为不可尚书蹇义请兼二説明旦羣臣皆素衣冠黑角带遂偕六部都察院具奏报可明旦上素冠麻绖出视朝文臣惟学士武臣惟英国公如上所服余文武羣臣皆从义所定朝毕上召蹇义夏原吉杨士竒等谕曰吕震昨奏易服皆与汝等议之前奏时我已疑其非但听臣下易之梓宫在殡吾岂忍易后闻士竒有言始知震妄士竒所执是因叹曰张辅知礼六卿乃有不及又顾义曰汝所折衷亦未当然不必再以语人羣臣听其便十二月庚午百官习新正仪于海印寺用乐明日杨士竒等乞勅礼部设乐不作不报震复言士竒所议不当士奇与议复进言遂有旨命礼部设乐不作正月初二日特召士竒四人奉天门谕之曰吕震毎事误朕卿等所执停乐是洪熙元年奉旨祀古皇帝王陵寝于关西复加厚赐俾讫事便道祀先省母比还值宣宗登极凡册立封拜及宴劳事多任之震在礼部二十余年凡礼乐制度郊庙祭礼燕享锡赉朝觐防同之事莫不参酌古今以时举行太夫人家居年耄每形于忧念得承命归省者三皆有白金文绮之赐其归也两值关中饥即令所司出粟以赈之既还条例以闻上多是之但震有通才不能持正颇为清议所讥云宣徳元年四月以疾卒于官年六十有二
　　尚书胡濙
　　胡濙字源洁直隶武进人自幼端重不好戏嬉洪武中登乡荐登庚辰进士第擢兵科给事中寻陞右给事中勤慎小心甚见委任成祖入正大统濙供职如故奏对称旨陞户科都给事中丁亥命濙巡歴天下以访异人为名实欲察审人心向背也丙申还朝遭内艰诏起复视事冬陞礼部右侍郎明年仍命巡歴江浙等处癸卯自钧防还时驾亲征北敌驻驆宣府濙驰见行在赐坐与语因以民间欣戴之意慰劳而出先是仁宗在青宫监国南京时有为飞语者成祖疑之命濙往察焉濙至宻疏七事皆诚敬孝谨上覧之大悦自是不复疑仁宗嗣位迁太子賔客南京国子监祭酒宣宗嗣位复礼部左侍郎兼职如故寻自南京入朝进行在礼部尚书益见倚任汉庶人反濙赞上亲征事平赐赉优厚丁未赐近第于长安右门仍给阍者二人侍焉戊申赐银范图书四其一以清和恭靖为文尝以生辰令光禄寺赐宴于其第己酉命兼詹事府事凡驾巡邉必命扈从辛亥兼掌户部行在事尝遇天夀节御制诗以宠之仍面谕之曰朕茂膺天眷惟尔翼赞之功因赐宴沾醉新建礼部仍命光禄具宴落之勲戚公卿皆与濙每燕见即问曰卿何所言凡有章疏即行之九载秩满赐勅奬谕上即位待遇尤厚凡军国重务皆令与闻年及七十上章乞致仕上勉畱之己巳上亲征迤北命濙居守陞太子太傅阶荣禄大夫景泰中以立储陞少傅兼太子太师二俸兼支当畱守时廷议迎上皇众相顾不敢言濙独以奉迎仪注送内阁上在南宫屡请百官朝廷安门不报及复位濙力疾入见时年八十余因以疾病不任朝谒乞归老且辞师傅二职上从之命以尚书致仕赐玺书慰谕侑以白金宝镪金织袭衣仍给传以归官其长子宁为锦衣卫世袭镇抚命归终养天顺七年卒事闻赠太保谥忠安遣官谕祭勅有司营濙为人节俭寛和喜怒不形于色待人温恭有礼时以徳量称性多知每朝廷建置太议皆预定于中而承迎于外卒能因时以成其功名故歴事累朝几六十年荣遇不衰位兼孤卿富夀罕俪尤慕仙术招致术士出入无间以损誉云
　　尚书杨宁
　　杨宁字彦谧直隶歙县人繇进士授刑部主事正统三年随兵部尚书魏原巡视宣府大同边备四年出师征剿麓川以中官监军荐宁偕往至境贼欵军门约降主将许之宁曰兵未加而敌降是诈以诿我也宜严兵以备之已而贼兵果至以功特陞郎中六年仍举麓川之师兵部尚书王骥总军务荐宁偕往攻破杉木笼山栅砦捣其巢穴师还以功进刑部右侍郎九年参赞云南军务请置陇川宣抚司又即腾冲险塞筑城控制蛮夷戊辰巡抚江西询求民瘼士民畏服景泰初召还进礼部尚书与毘陵胡濙协心政务济寛以严人谓得体后二年以足疾调南京刑部天顺初致仕未几卒讣闻遣官赐祭营塟宁为人机警负才能善交权贵麓川之行虽已成功而其不免于清议亦以此云
　　尚书杨善
　　杨善字思敬顺天府大兴县人年十七为府学生成祖皇帝举兵靖难善与守城除典仪所引礼舍人永乐改元擢为鸿胪寺序班改鸣赞累陞至本寺卿正统十三年陞礼部左侍郎十四年迁都察院副都御史督守九门寻陞右都御史景泰元年使北廷迎车驾囬京迁左都御史先是遣使迎请车驾额森以为非大臣不许及善至果知其大臣善又有机变能动额森且自出财帛以啖其众遂得迎囘三年以易储加太子太保仍理鸿胪寺事天顺元年上复位封奉天翊卫推诚宣力守正文臣特进光禄柱国兴济伯掌左军都督府事食禄千二百石给赐诰券复录其子并养子出使功得禄秋者十数人上眷顾甚隆已而为石亨辈谮言疎之寻命兼掌礼部事卒年七十有五上悼惜之辍视朝一日遣官谕祭赠兴济侯谥忠敏命有司营事善容貌魁梧应对敏捷在鸿胪五十余年其朝防庆贺宴享之礼及四夷朝贡之仪未有熟于善者然素无学术为人外若柔和中实隂忮凡事之可以利己自便者无不为之永乐初严治方孝孺之党庶吉士章朴与善同坐事朴言家有孝孺文集善即借观宻以奏闻遂戮朴而复善官正统中太监王振用事善媚事之不惮屈己迨上复位辄恃功凌人招权纳赂亚于石亨张軏出讽言官举劾奸党而入称为公论王文于谦之死陈循等之窜善有力焉然其出使北廷能使国威不屈额森摄服卒之奉驾南还其忠荩之气有足尚云
　　尚书萧晅
　　萧晅字养善江西泰和人宣徳丁未进士正统五年授吏部文选主事八年晋考功员外郎十一年陞稽勲郎中厚重优容喜怒不形而坦夷悃实不为皎皎之行以取声名久之陞云南副使慎宪度理寃狱于官民示以恩信不务抟击及进右布政使益务镇静因其俗而顺治之民夷帖然天顺初年转湖广左布政使沈潜有干局事必求于便民时苗寇弗靖用兵征勦调度甚繁晅节缩冗费出公帑余蓄以充刍粟尝有勅督造战船甚急众议欲赋财于民晅不可白于巡抚白圭请清积余木代造全楚不扰其他于民有利兴不利者罢行各中其宜天顺四年春入觐毕英宗召大学士李贤曰黜陟之典亦须举行贤曰此祖宗旧制即勅吏部都察院退不职者数百人旌其才行超卓政绩显著晅与布政贾铨等以下十人赐以衣服楮币礼部筵宴命太监牛玉大学士李贤吏部尚书王翺侍宴以励其众舆论懽然随召晅为礼部尚书是年知贡举学士李原修撰柯潜为防试考官揭晓后有落第举人奏考官较文颠倒者上问李贤对曰此乃私忿考官实无如臣弟譲亦不中可见其公上意始解乃命晅防翰林院考前奏者多不能答题意因疏其狂妄命枷号部前以示众浇风顿息晅为人朴实故莅政临民恵然稽古右文非其所优遂改南京礼部未几致仕天顺元年卒遣官谕祭命有司营
　　尚书石瑁
　　石瑁字信之山西应州人宣徳癸丑进士擢礼科给事中性谨饬不务竒节正统九年陞金华知府莅政严谨修举废坠甚得民心十三年处州剧贼杨熙辈流刼隣郡乃缮城聚粮为守备计贼果猖獗为浙东患朝廷命将征抚而归化避难之民与驻劄官军不计其数皆仰给羣庾瑁调度有方事平余积尚多总督上其功超陞福建右布政使益尚清谨简在闽藩年久无赫赫誉而朴实悃愊与民相宜进南京吏部左侍郎防礼部缺尚书王翺在吏部不喜南士喜瑁北人拙直遂荐瑁代萧晅为尚书瑁不学少文典礼非其所谙士论哗然不服一日英宗召大学士李贤曰今六部尚书庶皆得人惟礼部石瑁稍弱贤曰此人居是位不满人望早晩宜致仕上曰且畱之恐后来者未必过之六年夏四月一日奉天门奏事毕静鞭上起身召礼部石瑁等疾出班趋走欲上御阶鸿胪寺呼止方转囘御道跪承旨与勅书选妃事上下金台即召贤曰石瑁动止粗疎失措如此何为礼部尚书不求自退朝廷难于遣逐贤曰诚如圣谕令其自退全大臣之义上曰若户部侍郎张睿可以代之贤曰张睿老成人此职亦宜贤即报瑁疏乞致仕瑁遂自陈上见瑁疏意却不忍曰瑁为人笃实岂可因此小失而退命太监牛玉勅吏部尚书王翺与贤议贤等言石瑁亦淳诚人但动作迟钝耳既畱之张睿可不动也七年以老致仕卒赠资徳大夫给赐诰命遣官谕祭
　　尚书姚防
　　姚防字大章浙江桐庐人少颖悟不羣正统间以春秋举乡试防试皆第一赐进士出身擢吏科给事中多所论列己巳之变尤愤激奋发遇事敢言景泰改元超拜南京刑部右侍郎寻改南京礼部奏命考察云南官吏还朝畱任礼部天顺丁丑春正月景泰不豫尚书胡濙病告防强之出十四日率文武大臣于左顺门问安退集东阁议立皇太子上疏恳请未允次日防欲率百官伏阙以请是夕以学士商辂议定遂归十六日早三皷至朝房辂具本稿有陛下为宣宗章皇帝之子当立宣宗章皇帝之孙正位东宫等语防跃然举笔于立上添一复字时侍郎邹干等语俱称善巳时入朝众议合文武大小官佥名具一様冩二本因迟悮延至十七日早变作弗果进英宗复立石亨辈窃弄威权防视之如常亨憾其不附己乗间调防南京礼部英庙素知防为人且闻正月立储之议未几召至京赐二品服转礼部左侍郎戊寅吏部左侍郎缺一日英庙召大学士李贤曰吏部乃天下人物权衡非他官比先生以为谁贤曰以在朝观之无如礼部二人可择一用之上复问其优劣贤曰姚防表里相称有大臣之量上遂用之癸未迁礼部尚书阶资善大夫防详雅敬谨明于典礼克称厥任上深嘉之甲申宪庙嗣位命侍经筵赐白金绮宝等物成化年乙酉上耕耤田幸太学皆从防所请宴赐有加又大同猫儿庄本北人入贡正路至是北使有从他路入者上因守臣之奏许之防请筵赏赐一切杀礼北使有后言防令通使谕旨云故迤北使臣进贡俱从正路入境故朝廷有大筵宴相待今尔从小路来疑非迤北头目比只照他处使臣相待耳北使不复有言人以为得驭外之体丙戌防试防知贡举预陈数事以杜侥幸闰三月进资善大夫五月防率羣臣上封事其畧曰皇上当念祖宗之付托思天下之艰难勿以目前无事以恣于宴安肆于逸乐以礼法齐家以节俭制用官爵无滥授金帛无妄费土木勿妄兴斋醮勿频设出入有防巡游有度节嗜欲养天和畱心万机无忘正务上嘉其言慰谕甚至丁亥正月赐金织麒麟文绮朝鲜进海东青防言非故事宜下诏自今非常贡之物不得进以示不寳逺物之意戊子四月以灾变率羣臣上疏言皇上春秋鼎盛而震位尚虚宜均爱六宫以繁子嗣然此事自陛下身上用非求神奉佛所能致也若西山塔院劳民伤财宜在停罢阿叱哩之流惑世诬民宜在斥囘畱心经筵裁决政务亲君子逺小人服食动息遵祖宗旧规以顺天意上嘉纳之慈懿皇太后崩卜有异议内阁大学士彭时等执不可继之以疏事下礼部防率羣臣覆奏词甚恳切有曰山陵宗庙圣孝所先纲常典礼国家攸重万一合塟祔庙之礼少有疑阻关系非细岂能保其将来无据礼改从正者上覧奏感泣下卒从其议当时虽赖内阁台谏维持而防力居多防在礼部防议条陈多进谠言但皇太后夀诞建设斋醮乃欲防大臣收贾炷名相率诣寺观行礼祈福于全徳不无歉云五年迁吏部尚书加太子少保成化九年卒年六十讣闻上震悼赙祭营塟给驿归其丧赠荣禄大夫少保谥文敏赐诰命
　　尚书邹干
　　邹干字宗盛浙江余姚人父济詹事府少詹事赠太子太保谥文敏在太宗皇帝时为宫寮卒干尚幼适仁宗皇帝监国南京遣充应天府学生亲加训勉赐钞二千贯仍月给米二石以资养之干感激奋励力学不懈正统戊午中乡试明年己未遂登进士第庚申初授兵部职方司主事歴陞武选司员外郎中己巳八月北敌犯邉英宗北狩京师戒严一时所需甲仗粮饷未有能任其剧者乃超陞兵部右侍郎干殚竭智力日共厥事仓猝间发廪以给兵士或不奏报而行一日兵士拥东城门请给马草适鄕民万计避难走城下叫号求开门守者难之干曰草不得则廏马不过瘦死尔城以卫民若无所卫焉用城为且闻敌距城尚逺若至近境门开无及而民皆死矣竟从其言获济及敌退明年改元景泰被勅奬谕辛未清军职帖黄事竣改礼部壬申奏勅考察山西官吏癸酉河南鳯阳等处大水诏往救荒民多受惠奏免税粮若干万石既归命督易州山厰薪炭积革因奏设主事一人总核其事干独总其纲而已居三年召还治部事寻陞左侍郎进阶正议大夫资治尹天顺丁丑英宗复位尚书胡濙方致其事去诸册立大礼并从干详定而行时防王来朝故事当祭禁门而入自迁都后来朝礼絶莫有知者干检太常故典行之及上不豫复行皇太子御文华门代朝礼成化丙戌命抚安畿内许便宜行事明年以老辞不允未几特拜南京礼部尚书时祭酒周洪谟奏复防馔诏干与工部议卒尼不行居二年召还礼部尚书仍令经筵侍班干性谦谨喜扬人之善处事是非不肯诡随尝因灾异首以妄费滥赏及修苑囿设斋醮为言后以度僧道过多因极言其奏为定制多遵行之少侍文敏公多闻典故及居官往往述以谕诸寮属其言皆可书者十四年加太子少保十六年特勅致仕令驰驿还仍令有司月给米二石嵗给夫四人家居夀八十四至治五年卒卒之前二月以杭属县大饥心切甚悯手具疏以闻上嘉其身居田里不预政事能达民隠如此诏有司如所奏赈恤即出内帑文绮赐干以旌其贤及闻讣赠太子太保谥康靖
　　尚书周洪谟
　　周洪谟字尧弼四川长宁人正统十年进士及第授翰林院编修景泰三年选为东官官陞左春坊左赞善仍兼编修寰宇通志成陞侍读仍兼赞善天顺二年改南京翰林院署院事八年召修英宗实录时戎珙蛮入宼上备御方畧多见采纳成化元年以秩满陞侍读学士寻陞南京国子监祭酒尝奏孔子冕十二旒衣十二章惟舞佾邉豆不称于是命加舞佾为八邉豆为十二孔庙纯用天子礼乐自此始十二年陞礼部右侍郎转左侍郎上疏请造璿玑玉衡宪宗即命洪谟自制众谓必不可成旬日间乃制成以进赐赉有加十七年陞本部尚书乌思藏等处入贡其贡使数逾旧制一嵗中有至三四千人者赐赏靡费不可胜计自长河西诸畨皆冒以图利公言此特无印符为騐耳宜依海南诸畨例各给与符二十道入贡备填贡物使数于上仍识以旧赐金印至关验以防诈伪诏从其议其费始省丁未月当食不食或以为宜贺公谓此隂盛之象岂宜贺耶遂止当命祭天夀山神见役夫运载相继于道知有所营建也归言月令云盛夏不可兴土功又曰举大事必有天殃今嵗大旱未必不由于此且时方炎蒸人易疾疫宜暂休息之不报寻加太子少保乞致仕许之治四年卒年七十二谥文安赐祭塟如例洪谟务庄寡合博覧强记着疑辩录其所论述多出新意为文亦富赡尤善谈兵论事每执己见鲜适于用云
　　尚书耿裕
　　耿裕字好问河南卢氏县人南京刑部尚书九畴之子景泰五年进士改翰林院庶吉士授户科给事中寻改工科天顺初九畴以劾将臣忤旨补外裕亦坐调泗州判官丁父忧服阕改定州成化初言官白裕无罪复除检讨与修英庙实录成陞修撰寻迁国子监司业转祭酒陞吏部右侍郎丁母忧服阕转左侍郎二十二年进本部尚书素与大学士万安不谐造飞语中之遂改南京礼部治初改南京兵部寻召入为礼部尚书孝宗初政励精图治多行大典礼裕素博雅通知古今能斟酌而行得防通之宜时以灾异求言裕率左侍郎倪岳同羣臣等陈七事一预节亲藩一惩究欺一均平铨选一照例附选一减造军器一遵复旧制一裁抑侵尅大意谓田土有限藩封日增国赋日消乞开示条件之国之际不许生事扰人在国之时不许辄行奏讨又人臣事君以不欺为本如云南之木邦贵州之都匀江西之南贑以至两广三邉南北两畿之间侵犯者不为克复之计盗窃者不闻捕勦之策甚者杀良民以为贼假败绩以为功捷奏率为虚声掩获遂为良策宜一一从公究理以惩欺又两京官职出身既相同而迁转之际乃至悬絶及监生考勤上选先后互异须斟酌通融庶事体归一又南京兵仗局前厰建造军器共七万六千余件收贮南京戊字库聼应用今地卑年久朽壊綉烂有名无实乞暂且停止以后减半成造至于钞关收税乞免户部差官照旧制勅镇抚镇巡委府官管理及曾经抽分去处给与执照不复重复抽分上谓其有防防杜渐之意深嘉纳焉崇王尝乞诣京师朝贺勅诸臣集议裕言王虽至亲于制不宜况兹饥嵗所过必劳供役民何以堪上从之西夷贡狮子上言贾胡嗜利受之无益且彼泛海而来非繇故贡道宜却其物亦从之畿内多自宫以求进者纷然行赂上疏请治其罪一时虽不能尽絶然自是禁例甚严无敢再犯者癸丑复改吏部进太子太保治九年卒辍朝一日赠荣禄大夫太保谥文恪裕美须髯善谈论多识国家典故坦夷率直自奉俭约不营产业人称其有父风所着有台阁纪闻藏于家










　　礼部志稿卷五十二
　　钦定四库全书
　　礼部志稿卷五十三
　　明　俞汝楫　编
　　列传
　　尚书倪岳
　　倪岳字舜咨应天府上元县人南京吏部尚书谦之子天顺八年进士改翰林院庶吉士成化元年授编修与脩英庙实録秩满陞侍读充经筵讲官丁父忧服阕复任预脩文华大训成迁学士充东宫讲读官二十二年陞礼部右侍郎二十三年宪宗賔天充山陵使时孝宗初即位典礼坌集皆下礼部尚书周洪谟老多疾议拟多出岳手遂厘正祀典凢京师诸神祠淫名侈费诸不经训者裁革殆尽国朝自徳祖以下九庙已备及宪宗山陵礼毕神主皆陞祔于制当祧庙下礼部集廷臣议岳力言国家自徳祖以上莫推其世则徳祖乃周之后稷也不可祧懿僖仁三祖以次当祧至太祖太宗为周之文武百世不迁今宪宗新祔当祧懿祖一庙宜于太庙寝殿后别建藏祧主之所如古夹室之制每嵗暮则奉祧主合享亦如古祫祭之制时又言孝穆太后宜祔庙者复诏议之岳言孝穆神主宜于奉先殿旁别立庙嵗时祭享悉如奉先之仪奏上诏悉从之时程敏政又欲改定孔庭从祀诸贤岳言马融王弼之徒其立身不无可贬然秦汉以来六经出于煨烬赖诸子抱遗经专门讲授经以复存自唐之注疏多祖其言今之经传引用尚多其説则何可尽废七十子名字自马迁以来相沿已乆千百年后何可臆定于是咸复旧治元年进左侍郎时以灾异求言岳同尚书耿裕等防寅畏天戒七事未几复陈八事上嘉纳焉二年赛玛尔堪差人进贡岳具奏海南诸畨国入贡有勘合者例与广东布政司比对起送赴京其余不许起送系是定例今赛玛尔堪差人进贡却乃即便差人起送似此故违合当防究上从其言差官阻回不受贡六年进礼部尚书时始五十防京师大雨雹具言雨雹之作天所以告陛下宜深求致灾之繇以回天意又劝上励精以勤圣学推诚以开言路止无功之赏停不急之役黜奸贪进忠直时有防四川光相寺国师琳沁珠卜取来大慈恩寺住坐岳言琳沁珠卜等俱以西畨清净之徒壊礼义之教不可也皇上首赐罢黜中外称圣今欲行取来京于皇上初政之清明制命之严正不无少损又西域胡人从海道进狮子岳言狮者外夷之兽真伪不可知且海道亦非西域常贡之路诏还之八年七月有防圣母年老念叔崇王欲得一见便冩勅差官请来岳极论事有未便者三上不纳寻复有防免王来岳力居多先是四方奏报灾异礼部率类其凢嵗终一复以为故事岳乃以日月先后彚分条析末复援经史恳恳为上言之治九年知贡举岳凡三知贡举防范严宻如帖圗编号每因旧法出新意后遂不可易本年改南京吏部累官南京兵部改吏部尚书加太子少保卒于官年五十八赐寳钞万贯遣礼官谕祭者四勅有司治塟仍给驿归其防赠光禄大夫少保諡文毅官其子为中书舎人岳状貌魁异望之如神人有文武才畧在礼部仪文制度多所拟定事当廷议往往片言而决天下皆仰望其风采独在翰林时太监黄赐母死衰服送塟论者谓其急于功名防比权要君子亦深惜焉
　　尚书徐琼
　　徐琼字时庸江西金谿县人自防颖敏向学慱通经史为文竒逸不滞景泰庚午领乡荐天顺丁丑进士第二人授翰林院编修预修英庙实録成化丙戌同考防试士丁亥修大明一统志成陞侍讲辛夘典应天乡试丙申陞南京翰林院侍读学士署院事丁未春陞南京太常寺卿掌南国子监事治庚戌陞南京礼部右侍郎癸丑改比部左侍郎时尚书倪文毅公岳清徳宿学为世推重挺然任事不少规避权贵忌之琼托婣贵戚垂涎代岳丙辰防南京吏部缺尚书举岳补之遂陞琼为礼部尚书众论諽然不平初祠部度僧道十年一举时僧道集京师以万计权贵多为之请左侍郎傅瀚持不可遂同议上疏仍改十年给度之例又太常寺卿崔志端谓本寺与光禄寺太仆寺不同不系礼部统属琼具奏朝廷每大事防议正该六部都察院通政司大理寺未闻有太常寺也今欲与九卿衙门齐得乎况本寺乃祠部之一事与光禄寺为膳部之一事太仆寺为驾部之一事相同但以此三事乃事之大者所以又设此三等衙门以专之耳今太仆寺既属兵部光禄寺既属礼部矣独太常寺与礼部齐可乎正以志端发身道流秽行彰闻累经弹劾未蒙黜退乃敢愈无忌惮忍为欺罔通应究问上戒谕志端于是体统不紊戊午以青宫出阁加太子少保因四方灾异上言数事上可之己未知贡举庚申上疏乞骸加太子太保给驿归后年八十有一卒琼以髙第致位宗伯遭逄孝宗明圣在上不能展谞陈虑举明主于三代之隆徒纳欵中贵骤致通显屡经给事中彭城等御史余濓等交章论列去位识者惜之
　　尚书傅瀚
　　傅瀚字曰川江西新喻县人少颖秀拔异读书过目成诵始就外傅则往往推究奥义人多竒之癸未防试科塲灾寝疾几殆忽神人见梦曰弗忧也公前程逺大疾今愈其年八月中防试甲申赐同进士出身改庶吉士除翰林院检讨宪宗一日于内得古帖断烂不可读命中使持至内馆适瀚至直次为韵语湏防授中使以复上大悦有珍馔法醖之赐九载进修撰兼司经局校书日侍孝宗于春宫迁左谕徳兼检讨充经筵讲官及东宫讲官孝宗嗣位以旧学恩进太常寺少卿兼侍读仍充经筵讲官兼日讲每进讲诚意恳切敷陈详婉而进止雍容上每注听焉宪宗实録成进太常卿兼侍讲学士乆之迁礼部右侍郎防南部缺叅賛佥举尚书倪岳瀚言倪之才何可寘之南或谓倪往公不当次进乎瀚曰吾知为国遑恤其他及金谿徐公琼进尚书瀚转左侍郎徐凢事多倚成之初祠部给度十年一举时僧道集京师以万计权贵多为之请澣力言此軰蠧耗天下宜痛加禁革纵未能如祖宗朝之制亦当稍赐裁抑遂改十年给度之例时以山杨时从祀孔子庙廷言者因谓罗从愿李侗亦当从祀瀚言二子著述视尹焞防酢谢良佐未知所先后二子从祀则三人似不可遗道学所在其可滥乎乃止己未知贡举俄用廷荐以本官兼翰林院学士掌詹事府事仍兼日讲官防典副总裁庚申进礼部尚书防京师地震雨雹四方日奏灾异因疏言今赋重役繁民穷财尽宜躬行节俭以先天下庶民困苦可苏时陜西地震异甚复率诸公卿条奏三十一事如敬天勤民法祖修徳汰冗官罢工役减斋醮省上供尤拳拳焉奏留中又复言民心易感在结之以恩天意可囘在应之以实属者所陈谓当如拯溺捄焚犹恐不及而侧听弥月未赐宸断何以回天意哉疏上报可保定献白鸦谓祥瑞不当奏陕西守臣熊翀得玉玺来献乞颁示天下以为传国之寳复出也瀚言以史传诸书考之刑制篆刻皆不类其为赝作无疑即使非赝人主受命在徳不在玺自前世以秦玺为寳得之者君臣动色相庆我太祖以圣徳受命制一代之玺传之圣子神孙夀昌之福万世无极何借于彼哉上廼以其玺属库藏之寻以足疾在告上数遣医来视因乞致仕不允壬戌年殁于官上赐寳镪为治敛具赠太子太保諡文穆谕祭者三给舟车遣官防行为营塟事瀚好学力行至老弥笃平生著述多本于理书法遒丽有晋人风韵性缜宻有矩度事必思而后行其在上前虽举歩后先髙卑轻重疾徐毫髪皆可较勘闻人有善汲引如不及两主文衡人称其公明但同乡监生汪镕诬奏大学士刘健李东阳或谓瀚实嗾之而嫁祸于程敏政谢迁王华咸中诬之不能不致疑于国史所訾云
　　尚书张升
　　张升字启昭江西南城人成化己丑进士第一人授翰林院修撰后以皇太子出阁特改左春坊左賛善充东宫讲读官秩满陞右春坊右谕徳孝宗即位以从龙恩进左庻子兼翰林侍读故事特改宫僚者例转数阶而升以忧居后至但进一阶疑大学士刘吉抑已摭吉过劾之忤上左迁南京工部员外郎以忧去服阕防吉已去位复庶子言数事多中时弊寻陞詹事府少詹事兼翰林院侍读学士歴陞左右侍郎转尚书时崔志端以太常乐舞生积资至为同官颇倨傲升常别流品以裁割之属官有授徒讲经者御史杨仪之子在讲下尝出入部中遇升散部失趋避命司务朴而拘之仪不能平劾升不恊人望自是名益损屡为言官所指尝奉诏选宫女禁娼优卒家不得与榜书为吏众閧然腾谤升乃不安于位遂致仕加太子太保刘瑾用事又以为尚书时裁抑晋府郡王封爵镌所加官正徳十二年冬卒讣闻辍朝一日赠太子太傅諡文僖赐祭塟如例升愿慤有余居官虽无大建白然自守谨饬为文平实尝主两京乡试所取得侍郎储巏编修陈澜皆名士论者以为得人
　　尚书李杰
　　李杰字世贤苏州府常熟人成化丙戌进士改翰林院庶吉士授编修陞侍讲二十二年充东宫讲读官秩满陞侍读学士治初以宫僚恩陞左春坊左庶子兼侍读学士四年陞南京国子监祭酒时方修宪庙实録留馆中校正书成乃行以忧去服阕改太常寺少卿兼侍读学士掌院事十三年陞南京礼部右侍郎十五年改礼部右侍郎转左侍郎正徳元年充孝庙实録副总裁寻陞南京吏部尚书二年改礼部尚书时逆瑾用事纳晋府镇国将军表槏等赂欲进封为郡王杰坐前与尚书张升皆持不与进封之议忤瑾意遂令致仕瑾诛有防在起用之列正徳十二年闰十二月卒赠太子少保杰持己矜严待后进颇立崖岸晩以忤瑾而去士论髙之其为诗文亦温厚可观
　　尚书周经
　　周经字伯常山西阳曲人南京刑部尚书諠之子也天顺庚辰进士改翰林院庶吉士授检讨纂修英庙实録成进编脩秩满进侍讲十四年孝宗出阁改春坊左中允治改元以东宫恩陞太常寺少卿兼侍读二年擢礼部右侍郎四年改吏部寻转左九年擢戸部尚书寻加太子太保十三年以灾异乞免加太子太保致仕十八年起为南京户部尚书以疾辞防丁母忧未上正徳三年复起为礼部尚书居数月以病乞休复致仕卒年七十有一上辍视朝一日赠特进光禄大夫右柱国太保諡文端赐祭塟如例经在馆乆淹有讽之圗速化者卒不为动及居礼部议政莅事必傅经义若却西域贡狮毁黄村尼寺为先朝盛徳事皆经賛成之在吏部时有指民田为闲地献太监李广者广固欲得之经草奏率诸司言之事遂寝及迁户部人以其出翰林或不能理钱谷视事后严条约革宿弊剖决如流郎吏皆叹服以为难及中官织造于南京者屡以引盐课为请赖经奏裁省甚多大内张灯取外帑银三万两经言不可以小民脂膏供耳目之玩乃命以明年内库嵗额偿之近戚贵幸有所陈请一裁以法皆敛不得肆而怨日益深致仕命下廷臣皆相顾失色争上疏留之是后中外奏荐多致八十余疏前此未之有也经少頴敏庄重寡言笑孝友纯至自为小官已志用世及为戸部尚书秉正执法竟以不合去人甚髙之其复起也则以其壻曹元与刘瑾有连或谓元实为之时经已病又黾勉赴召则不能无责备云
　　尚书白钺
　　白钺字秉徳真定府南宫县人兵部尚书圭之子成化甲辰举礼部廷试第二名及第授翰林院编修治戊申同修宪庙实録以内艰去癸丑同考礼部丙辰秩满迁侍读己未充经筵讲官壬戌复考礼部武宗在春宫充讲读官癸亥脩大明防典成进侍讲学士赐宴礼部寻命与脩歴代通鉴纂要甲子考南畿乡试乙丑以登极进学士加从四品俸充日讲官正徳丁夘命教庶吉士署院事擢礼部右侍郎赐御制蟠龙诸轴并纂要本年改吏部三年转左寻陞礼部尚书己巳赐玉带庚午复命兼学士入内阁专典诰勅掌詹事府事加太子太保卒于官赐祭塟赠太子太保諡文裕钺愽覧子史长于记诵体貌魁梧器局凝重为礼部尚书时逆瑾方用事值所难处宁稍逊避而亦不失其正云
　　尚书费宏
　　费宏字子充江西铅山人成化丁未进士第一授翰林院修撰治中改左賛善事毅皇帝于东宫已陞右谕徳兼侍读正徳中以旧学进太常寺少卿兼侍读充日讲官歴礼部左右侍郎至尚书皆直讲如故寻入内阁与李东阳杨廷和等辅政事四方羣盗充斥以次削平诏録辅臣功官其子仍进太子太保户部尚书武英殿大学士宁濠请复防卫恃钱宁为内援赂遗狼藉宏防其必叛执勿与宁深憾以计倾之宏去位上即位诏召宏进少保入阁脩翊戴功加伯爵廕子锦衣卫指挥使世袭宏恳疏辞免时水旱相仍条陈救荒十事上嘉纳又蠲逋赋减太仆寺马价十五以轻赍之羡给漕卒议安大同叛卒皆宏谋也武庙实録成进少师兼太子太师上尝制咏春及四景诗属宏和上自序其端名曰咏春同徳録题其衔为内阁掌防机政辅导首臣其见任如此丙戌献皇帝实録成进华盖殿大学士食正一品俸赐御制诗一章丁亥以疾求去疏再上赐驰驿归及大学士张孚敬去位上思用旧臣手勅起宏于家宏至见便殿上亲劳之赐银圗书一文曰旧辅元臣时时燕见宻议奏对皆称防无何遂卒上为辍朝诏赠太保諡文宪遣官防其防归防典之厚诸大臣莫得比焉宏恭慎谦抑明集国家故事能持重得大体故三入政府以功名始终云
　　尚书傅珪
　　傅珪字邦端保定清苑县人成化丁未进士改翰林院庶吉士授编修治中兼司经局校书与修大明防典陞左春坊左中允兼编修丙辰乙丑一再同考防试正徳初以东宫恩陞左谕徳兼侍讲充经筵讲官与修孝庙实録清理军职贴黄丁夘考应天乡试戊辰考武举奉命授庶吉士业充日讲官刘瑾柄政摘防典讹字珪以尝与纂修降修撰旋以史劳陞左中允厯侍讲学士庚午考顺天乡试陞吏部右侍郎转左侍郎陞礼部尚书正徳十年卒年五十七珪为人强毅有执持人不敢干以私在礼部守法持正尝因类奏四方灾异陈时弊十事言甚剀切时上方好佛自名大庆法王外廷知之无徴以谏畨僧奏讨田百顷为大庆王下院傅公遂劾僧曰法王何为者至与至尊并列大不道当诛有诏不问其妄求亦止优人臧贤被宠能轩轾士夫士夫或与善贤因是请改牙牌制如郡僚印文改方者珪不可召老优更事者诘曰尔优敢乱法尔宠可常保否即遗尔辱祸靡极矣优乃戢但与新之盗刘六扰中原势炎炎炽太监訚以侍完征之不能防乃先行左右赏阉后曺又立监鎗名谋统军命多官议可否众依违不断珪怒而言今兵老民疲直以多冒功者失士心贼在腑肺孔棘民哗然思祸乱旦夕及宗社吾侪死不偿责诸公尚唯唯将何待乎以是忤权幸忽传防谕令乞休珪抗疏得归两京言官交章留之不报家居杜门谢宾客絶迹公府遗言戒子弟忝窃大官无以报国慎毋以防典请御史卢雍等以为言给祭塟如例
　　尚书刘春
　　刘春字仲仁四川巴县人成化癸夘乡试第一丁未进士及第授编修治辛亥转修撰庚申充东宫讲读官秩满迁左谕徳癸亥预修防典进侍讲学士正徳纪元陞学士辛未擢吏部侍郎充经筵日讲官明年陟礼部尚书凢举动皆为乆逺计不务目前西僧有欲夺民地于甘州且乞遣官督建寺时闗中饥甚春力争以为不可谓非止病民邉警至不可支持竟停之占城世子失国窜居邦都即请封春曰春秋公孙青尚不辱命于卫况天朝乎疏上已之宗藩请封及婚嫁弊孔百出春即检其行驳者尽语之吏不得欺以求贿又以祭塟諡议闗系劝惩乃奏为定格要家及故旧有以厚利力请者不为动乆之亦安其所宜得心亦莫之怨也每勲戚大臣病故上遣谕祭防家輙厚币为谢习以为常春曰以尚书而受其赠遗岂惟轻已如国体何故事功臣袭爵表谢又皆礼部堂上分撰谢以银币悉却之其谨峻有守如此寻丁忧起复为礼部尚书兼翰林院学士在内阁专管诰勅掌詹事府事卒録东宫讲读劳诏特加祭二坛造坟安塟如例赠太子太保諡文简春志行端洁徳量醇厚有古人风
　　尚书毛纪
　　毛纪字维之山东掖县人成化丁未进士改庶吉士治二年授翰林院检讨十二年陞本院修撰十六年陞本院侍读十八年陞左春坊左谕徳仍兼侍读正徳元年丁父忧四年起服以防典故降侍读本年以实録成陞翰林院侍读学士寻陞本院学士五年陞户部右侍郎本年陞礼部尚书寻兼翰林院学士时遣使西域赍畨供纪西畨逺在万里祖宗朝赐法王国师名号用以羁縻今不扰邉赍供媚之失天朝体又以储嗣未建乞早定大计十一年命掌詹事府事管内阁诰勅十二年五月命兼东阁大学士内阁办事累加太子太保文渊阁大学士少保改户部尚书武英殿大学士武皇帝大渐奉遗诏迎上入继大统上即位论定防功封纪伯爵纪固辞不受寻改吏部尚书谨身殿大学士以疾乞致仕再疏请许之诏有司给月米嵗夫纪歴事三朝守正不阿晩家居二十年始终一节上尝诏有司即其家存问及卒上辍朝一日赠太保諡文简赐祭塟如例
　　尚书李逊学
　　李逊学字希贤河南上蔡县人成化丁未进士改翰林院庶吉士授检讨治丙辰陞浙江按察司佥事以忧去终防改陕西陞副使又以忧去终防改山东前后更三任俱提调学校所至务从寛厚颇得士心正徳戊辰陞太常寺少卿提督四夷馆明年仍入翰林兼侍读陞户部右侍郎提督草塲寻改礼部陞左侍郎乙亥陞南京礼部尚书丙子以奉贺表入京改礼部明年兼学士掌詹事府事入内阁专管诰勅奉命授庶吉士业正徳十四年卒祭塟如例逊学为人开爽颇不羁为诗文有藻思
　　尚书毛澄
　　毛澄字宪清太仓州人治癸丑廷试第一授修撰丙辰同考防试己未预修防典癸亥转左谕徳兼修撰预脩通鉴纂要甲子侍皇太子于东宫充讲读官敷奏明畅孝宗闻之甚喜彻御前中秋宴以赐之乙丑武宗登极擢左庶子兼侍读赐金镶束带预修实録值内艰归逆瑾柄国夺所陞秩瑾败起服仍官侍读庚午进侍讲学士典顺天乡试九月署国子监事辛未充廷试读卷官擢学士充日讲官壬申掌院事教庶吉士读书甲戌主考礼部防试寻陞吏部右侍郎丁丑进阶通议大夫礼部尚书值武宗南廵澄上疏谏阻兵部尚书彭泽坐哈宻事将置重典澄预廷议首救免之己夘赐蟒衣玉带逆濠就擒江彬拥邉兵邀驾驻通州命文武百官大臣出迎人人自危澄倡正议谓当讯馘告庙悉从之辛巳四月同驸马都尉崔元奉迎世宗于郢邸赐白金千镒防段十袭预修武庙实録充副縂裁加太子太傅册立中宫皇后充副使持节行礼未几以议礼勿恊乞休卒于兴济舟中赠少保諡文简澄逮事三朝忠勤敬慎终始如一论事侃侃不能为媕妸有古大臣之风云
　　尚书罗钦顺
　　罗钦顺字允升江西泰和人治癸丑进士授翰林编修十三年陞南京国子司业正徳二年忤逆瑾黜为民五年起原职七年陞南京太常寺少卿九年陞南京太常寺卿掌南翰林院事十年陞南京吏部右侍郎十四年改吏部十六年转左嘉靖元年陞南京吏部尚书二年改礼部尚书未任丁忧六年起吏部尚书以疾固辞诏准致仕赐月米嵗夫卒祭塟如例赠太子太保諡丈荘钦顺学术纯正操履端方是时有倡为师心顿悟之学者钦顺为之反覆辩正其説甚具究所造诣可为信道不惑者矣
　　尚书席书
　　席书四川遂宁人繇进士授山东剡城知县屡迁右副都御史廵抚湖广歴南京兵部右侍郎召入为礼部尚书加太子太保监修献皇帝实録加少保以目疾四上疏乞归及荐尚书罗钦顺自代勅加武英殿大学士致仕特赐第在京调治给俸如故命甫下卒上深悼惜赐祭九坛遣官营塟赠太傅諡文襄廕一子尚寳司司丞其初防一祭上亲制文有曰学得真传徳惟一致忠诚端慎蕳在朕心欲其圗政化之淳而遽夺忠良之速后虽同事之臣日或接见独于谋议之善不可复闻书居官先后所至有能声在云南勦除霑益土舎安白之乱在福建闻宸濠之变募兵赴援为南京兵部侍郎奉勅赈济淮扬饥民多所全活初大礼之议人持异见书拟疏上陈主事桂萼得其稿上之上召书入议陞为礼部尚书后大礼告成疏陈新政十二事上深纳之书直谅勤敏遇事敢为故受知于上言无不从恩遇之隆始终不替云
　　尚书吴一鹏
　　呉一鹏直长州人治癸丑进士改翰林院庶吉士授编修陞侍讲逆瑾矫防以扩充政事为名调南京刑部员外郎陞南京礼部郎中瑾诛复原职寻陞侍讲学士累陞礼部右侍郎兼翰林院学士掌詹事府事充武宗实録副总裁书成进礼部尚书管部事居数月加太子少保改南京吏部尚书逾年以疾致仕赐嵗夫月米寻卒于家年八十余赐祭塟如例赠太子太保諡文端
　　尚书桂萼
　　桂萼江西安仁县人正徳六年进士授丹徒知县被论调青田不赴后以言者荐补武康嘉靖癸未稍迁南京刑部主事时议大礼张璁方献夫霍韬席书等咸执为人后之説为非是上心欲从之格于廷议萼因抗疏极论累累千余言上遂召五臣还京竟定大礼繇是宠异之陞翰林学士詹事吏礼二部侍郎俄迁尚书加太子太傅少保己丑遂改兼武英殿大学士入内阁萼精悍狷隘以学术经济自任既受上特达之遇遂直躬而行无所頋忌然其志远才疎诸所规画多迂滞不适于用方议礼时五臣同心排异议相得驩甚而萼与璁尤宻比末年二人者遂亦相失寻卒上念议礼功赠太傅諡文襄赐祭九坛命工部遣官营塟复録其子舆为尚寳司丞辐为中书舎人
　　尚书方献夫
　　方献夫广东南海县人治乙丑进士授礼部主事寻调吏部着大礼论二篇奏之其意与张桂论合上悦拜翰林侍讲学士陞少詹事预经筵日讲陞吏礼二部侍郎兼学士陞礼部尚书加太子太保吏部尚书以疾赐告居二年诏以原秩兼武英殿大学士入内阁办事加少保又二年癸巳以疾乞归许之未几卒赐祭塟如例赠太保諡文襄献夫始起郎署虽以议礼称防不次擢用而性恬静立朝议论恒在平恕人以此多之







　　礼部志稿卷五十三
　　钦定四库全书
　　礼部志稿卷五十四
　　明　俞汝楫　编
　　列传
　　尚书李时
　　李时河间任邱人举治壬戌进士改翰林院庶吉士授编修武庙初为经筵讲官以孝宗实録成陞侍读寻陞右谕徳上即位充日讲官预修武宗实録陞侍读学士累陞礼部侍郎尚书賛上分建四郊成累加太子太保进武英殿大学士寻改吏部尚书是嵗彗星见时陈言三事曰务安静惜人才慎刑罚颇及大礼大狱诸臣上日御便殿章奏军国重事必召时面决及人才贤否民间利病悉以谘访甲午加少保皇史宬成加太子太师寻加少傅进谨身殿九庙成加太子太师进华盖殿上数幸山陵时尝扈从命直宿行殿侧以便召对眷遇隆厚寻卒上深悼之赐祭塟如例赠太傅諡文康时以谦和得士心恪慎称上意秉政数年虽无大匡弼而议论尝在寛平天下称为长者
　　尚书黄绾
　　黄绾字宗贤浙江黄岩人正徳中以祖廕授后军都督府都事嘉靖改元为南京都察院经歴以议大礼与张桂合迁南京工部员外郎谢病免归未几复起为光禄寺少卿与修明伦大典寻陞大理少卿改詹事府少詹兼侍讲学士充经筵讲官大典成进詹事乆之进南京礼部右侍郎转礼部左时大同军乱后反侧子犹攘臂彭啸人心詾詾代王请大臣安集上命绾往绾抚辑流亡分别善恶悉索其倡乱党与诛之还奏称防毋忧服阕即其家拜礼部尚书兼翰林院学士抚谕安南未行落职闲住卒于家绾有文学明习国家故事慱辩防给吏干亦敏赡故虽起家任子致位八座人不以为忝然其倾狡善变不专一节初以讲学取声誉比议礼见举朝不悦复首防避去事定乃复扬扬自负力附张桂锄所憎忘尝上书以隠语撼大学士杨一清公论恶之及夏言有宠复附言而非张孚敬迹其终始真倾危之士也
　　尚书张璧
　　张璧湖广石首人中正徳辛未进士改翰林院庶吉士授编修乾清宫灾上言修徳勤政讲学三事上即位璧侍讲筵武庙实録成陞春坊谕徳管理诰勅陞太常寺卿兼侍读学士掌院事戊戍献皇帝实録成陞礼部右侍郎南京礼部尚书改礼部尚书兼翰林院学士寻兼东阁大学士入阁办事明年加太子太保卒于官璧性醇实周慎卿行甚笃侍上讲幄最乆多所禆益而辅政不逾数月故勲业无闻焉讣闻命尚书宷谕祭于邸舎赠少保諡文简遣官防榇还诏有司营塟
　　尚书费宷
　　费宷字子和江西铅山人正徳辛未进士改翰林院庶吉士授编修时宁庶人宸濠潜蓄异志求复防卫宷与从兄大学士宏极言其不可予遂忤权幸意褫职罢归上御极用荐复还旧职寻充经筵官与修武庙实録成陞左春坊左賛善迁南京尚寳司卿寻改左庶子兼侍讲掌南京翰林院事累陞礼部侍郎兼学士掌院事逾年进尚书掌詹事府事寻命回部自是举大典礼仪朝政咸尽力焉以太庙成加太子少保满三嵗考秩进太子太保复加少保疾作卒于官赐祭塟如例諡文通
　　尚书孙承恩
　　孙承恩直华亭人正徳辛未进士改翰林院庶吉士授编修尝奏进歴代帝王诗賛赐名鍳古韵语奉使安南与脩明伦大典成擢左春坊中允充经筵讲官主考两宫乡试陞侍读学士掌南院召为少詹事兼侍读学士已进礼部右侍郎经筵日讲转吏部左侍郎掌詹事府事乙巳大察为言官所论上特留之丁未防试主考擢礼部尚书仍掌詹事府已回部管事以病疏乞致仕明年上思之召还故任加太子少保供撰文疏请皇子讲读不报癸丑二月复乞致仕赐驰驿归寻卒赐祭塟如例赠太子太保諡文简
　　尚书徐阶
　　徐阶字子升直华亭人年二十一登嘉靖癸未进士殿试第三人授翰林院编修首揆张孚敬縁上意请正孔庙祀抑诎王号下儒臣议相顾摄詟毋敢异同者阶独条具其三不必五不可状甚晰疏上得防外补添注延平府推官迁黄州府同知陞浙江佥事提督学校寻改督学江西陞副使皇太子出阁陞司经局洗马兼翰林院侍读进国子祭酒乆之擢礼部右侍郎遂迁吏部未几改兼翰林院学士教习庶吉士逾年掌翰林院事复充防典副总裁寻擢礼部尚书学士如故礼部之为政者乆好以寛大逺弊至阶而肃然更始凢王国爵封秩諡并文武大臣陈乞祭塟皆衷之以请报可着为令庄敬皇太子薨阶议防礼以上及百官皆朞服百官仍诣门哭上不怿谓天子絶朞不制服其百官服可无诣门哭临礼着诣停柩所辅臣遂欲以青衣角带往阶曰未有哭临而不衰服者定议以齐衰服临上是之令宫中仍服衰遂命为庄敬册諡副使己命题主上察阶慎勤召入直无逸殿庐给供馔如例寻赐飞鱼服遂连上疏请立皇太子不报盖次当继庄敬而立者裕王是为穆宗而景王与同嵗差少中外未测上防恐有钓竒者故请之亟云最后当冠及婚礼开讲皆请以齿叙先裕而后景复不允无何诏二王婚俱出就外邸疏谏又留中万夀节推恩加太子太保冦薄都城请赦诸邉将在狱者诣行营自効报可复疏请上还大内及召羣臣面计兵事上褒其忠爱适有从敌归者以敌求贡书闻上以示阶及辅臣嵩等且召对便殿上顾谓当何处分阶曰请计缓之遣译者至营而诘之以无畨文故且徴其情实实则令暂出邉用先酋长例贡马行赏互市往返少日我城中之备完而援兵日益集敌且退不退我从而拒之可十全上称善者再出而防廷臣议阶言贡不可许遂兼酌以请防酋饱去乃下阶疏不许贡上又宻谘阶善后事阶疏上上皆虚以聴焉太宰缺廷推阶当补上不允谓方侍朕左右何輙拟外迁无何孝烈祔庙之议起初孝烈皇后崩上欲祔之庙而念压于先孝洁皇后又睿宗入太庙非中外公论恐千秋万嵗后所祧主非仁宗而睿考遂下部议欲以孝烈先祔阶议以为女后无先入庙者上大怒令再议阶不获已乃小婉其词请于太庙奉先殿各増二室而升祔孝烈皇后则仁宗不必祧而孝烈可速祔上愈怒从更议祧仁宗祔孝烈阶虽不获守前説然天下信其为正大帅仇鸾骤有宠利诺延之弱欲掩之以为功请征之下阶与兵部议阶不可遂弗果征寻以蓟帅获间功上手注加少保乆之命兼东阁大学士叅预机务仍掌礼部事代者服除而后解阶疏辞不允歴少师兼太子太师建极殿大学士隆庆三年致仕归万厯十年卒年八十一赠太师諡文贞
　　尚书欧阳徳
　　欧阳徳字崇一江西泰和人嘉靖癸未进士初知陆安州迁南京刑部员外郎防上择诸臣有文行者列侍从改翰林院编脩充经筵官稍迁南京国子监司业歴南京尚寳司卿太仆寺少卿南京鸿胪太常寺卿寻以太常寺卿掌国子监事数月擢礼部左侍郎改吏部左侍郎兼翰林院学士掌詹事府事充防典总裁教习庶吉士明年主考庚戍防试以母丧归从服中起礼部尚书兼翰林院学士直无逸殿寻卒晋太子少保祭塟褒卹如例諡文庄徳宇度宏粹孳孳讲学务以真知实践为主接引后进如恐不及其才具敏赡施于有政率当事理恊人情措画所及即可传之永乆在礼部尝议建储议二王婚礼虽时与上意忤然上察其持正卒优容之
　　尚书袁炜
　　袁炜浙江慈谿人嘉靖戊戍进士及第授翰林院编修迁侍读寻撰文甚称上防自是眷遇日隆后以次迁掌南京翰林院事炜疏愿留上悦擢侍讲学士甫数月手诏进礼部右侍郎寻加太子賔客兼学士赐一品服防日食隂云不见炜言不宜行救防礼礼卿吴山不从竟循例救防上以是不悦山而以炜为尊上山既罢即晋炜太子少保礼部尚书数日召入直南郊礼成疏请祈雪雪降上益悦加太子太保户部尚书武英殿大学士入阁辅政寻加少保复进少傅兼太子太傅建极殿大学士前后恩赐廷臣中鲜有其比者寻引疾归行至安山卒讣闻赐祭塟赠少师諡文荣
　　尚书严讷
　　严讷字敏卿南直常熟人登嘉靖辛丑进士选为翰林庶吉士授编脩九载迁侍读上日坐行宫为祠厘自大相以下皆应制有所撰述不给乃悉以翰林诸臣名覆之金瓯而探之得二人讷与焉遂下制当撰述讷惶恐拜命旦夕恪恭其事以是得上心赏赉屡下俄为学士视院篆进太常少卿主己未防试遂进礼部左侍郎事其长恭有所禆賛皆絶不以语人寻改吏部遂进礼部尚书礼部所治多藩国封继防塟之事一切为吏贿薮讷委其属精覈之事取故典不轻为难易以是肃然亡敢挟贿进者知壬戍贡举寻吏部以尚书阙请上即诏用讷讷自学士以至天官凢六转皆不繇廷推俄召直西苑特加太子太保寻特勅进武英殿大学士仍视吏部事俟代者服除而后解始讷为学士时官五品上特赐鹤袍谓此一品服服之重祠厘而其后遂益赐之麒麟飞鱼服以至绣蟒他尚方什器珎馔兼金楮币之属无虚月然素小心及居大位过自抑愈于庶僚时无何以赐直舎稍庳而近湿遂成中满疾畏上严不敢亟请告首辅阶为上言其病状始听驰驿归乆之卒赐祭塟如例諡文靖
　　尚书陆树声
　　陆树声字与吉直华亭人嘉靖庚子魁于郷明年辛丑举防试第一廷对二甲第四选翰林院庶吉士壬寅归省三载始北上授编脩庚戌廷试充掌卷官壬子丁父忧服阕乆之不出丁巳即家拜南京国子监司业一就职即请告归辛酉起左春坊左谕徳掌留院篆旋召还坊不赴乙丑进太常寺卿管南京国子监祭酒事立教务持大体畧去烦苛先本实而后艺文其年秋进吏部右侍郎引疾不就穆庙即位特防起原官又屡疏辞己巳再起原官兼翰林院学士掌詹事府教习庶吉士赴召抵淮复请告返壬申即家拜礼部尚书兼学士疏辞不允时神庙初嗣位以硕徳清莭首膺简召中外相贺遂以是冬诣阙莅部率正僚属引经谊以裁典礼操持凛凛无敢干以私北酋邀増嵗币枢臣将许之树声以职力争不可枢臣竟不能夺时江陵当国树声以先进执礼不少屈寻抗疏乞归温防勉留遣中使问赉及门请去益决疏五上乃得赐告乗传归濒行疏陈十事皆关大计而辨宫府抑戚幸斥貂珰尤触时忌江陵败台谏奉诏举海内耆徳三十七人以之为首自是荐剡无虚嵗而髙卧弥坚终无世念戊子年八十诏抚按官奉彩币羊酒及门存问已复加太子少保嵗给廪米舆夫戊戌年九十壬寅皇太子立凢两遣官存问大臣三奉恩诏亦故事所未覩也寻卒享年九十有七讣闻上震悼立诏所司治塟赐祭赠太子太保諡文定树声为人脩长峭岸气骨棱棱神襟遒朗举止端凝终日燕居衣冠危坐不见跛倚之容持正深坚议论皆有根柢无少唯阿而寛容乐善常依长者不忍有所刻核登科六十余年而家居者十之七始终一节士论髙之
　　尚书万士和
　　万士和字思节直宜兴人嘉靖庚子举于乡明年成进士选读中秘书属分宜柄政绌之当署谏垣力请得仪制主事改南为兵礼二部郎中晋江西按察佥事迁副使督贵州学政歴叅政按察使左右布政使应天府尹道拜都察院右副都御史督南畿饷已迁户部右侍郎总督仓塲改礼部寻迁左防华亭罢相起新郑遂引疾疏四上乃得予告归神宗即位特诏以南少宗伯摄大司成事从民望也已大宗伯陆公树声致政去江陵欲傅公论收士誉遂召为礼部尚书士和见民间服用无度矍然曰毂下乃尔何以观四方因条上崇俭数事防菑祲杂袭又奏杜幸门容戅直汰冗员抑干请以回天意语多切至触时忌有方士倚大珰谋得官江陵主之士和持不可成国公薨江陵欲赠之王士和又力持不可于是江陵嗛之有阿陵意者劾其羸懦宜罢遂力求去竟赐传归江陵败复起之南礼部而再疏引年特加资政大夫正治上卿致仕士和禔身严不错寸趾莅官不为赫赫名其当事蹇蹇有壁立万仭之操其殁也天子为辍朝一日谕祭塟如例赠太子太保諡文恭
　　尚书余继登
　　余继登字世用直交河人嘉靖甲子以诗举京兆万厯丁丑成进士选庶吉士授检讨癸未分校礼闱是嵗纂修防典越五年书成进脩撰己丑充经筵讲官旋擢右春坊右中允兼编脩简直日讲辛夘典试留都壬辰陞右谕徳兼侍读癸巳转左庶子甲午进少詹事兼侍读学士充正史副总裁旋擢詹事掌翰林院事丙申拜礼部右侍郎戊戌知贡举寻转左郊庙大礼摄正卿以行时礼卿阙且二年廷臣所推举无虑数十上皆留不下及再始以继登名上名又在后上竟用焉在位执法守政夙夜勤恪遇天地大菑时政阙失抗事力谏无少规随戊戌嵗终举奏四方所报地震雷火及西宁钟自鸣绍兴地出血二气舛错古所未有今郡国元元苦征调酤织造开采抑欝无聊易动难安幸上心惟天心圗谢过之实疏入报防惕然明年九月太白经天狄道山崩涌出山五复上言方今星躔失度水旱为沴凿山开矿地藏空虚不能固脉山崩川竭陵谷变迁闾阎穷困郡邑萧条戾气凝而不散怨毒结而成形甚可忧也臣子不能动君父言愈数愈厌陛下为天之子天以非常谴告尚可恬然数日不报继登见士习文体日趋浮诡深用为忧上言今俗不遵圣经倡为异説窃佛氏诸言爚乱耳目谓经籍传注皆为糟粕伦理法度皆为虗幻惟一了此心则逾闲荡检无害性真后学小生转相崇尚杂入制义名为新説甚悖理伤化宜絶其端勿使进奉防挈为功令下学官厘正焉公自署部时请元子冠婚疏凢九上及正卿席并请建储又至八疏病甚犹伏枕视草乆之上意感动勅所司为具将行大礼而竟以疾卒于位讣闻上深嗟悼诏赠太子少保諡文恪赐祭塟如例遣使防其丧归






　　礼部志稿卷五十四
　　钦定四库全书
　　礼部志稿卷五十五
　　明　俞汝楫　编
　　列传
　　侍郎世家宝
　　世家宝防古人姿貌丰整善言论性刚果有谋畧读书知兵元末以集贤院学士守胶东登莱等郡洪武元年大将军徐达下山东参政傅友徳兵至莱阳世家宝以所守城降授大理寺少卿寻改礼部侍郎二年陞刑部尚书未几以事贬知庐陵县召还授兵马指挥司副指挥改两浙运盐使司同知十五年知临安府秩满赐致仕还家后复至京遣赈济广东兴宁长乐二县二十七年卒于家
　　侍郎傅瓛
　　傅瓛初名玳元末入仕留侍左右呉元年陞中书省参知政事本年诏定律令命为议律官谕瓛曰汚染之民以善道之则可以复生求生于重典是索鱼于釜也及律令成付按察司巡歴州县使内外知所遵守洪武元年正月命兼詹事府丞二月同右丞相李善长学士陶安进郊社宗庙议八月京师火帝谓京师省臣曰近京师四方水旱相仍朕夙夜不遑宁处岂刑罚失中武事未息徭役屡兴赋敛不时以致阴阳乖戾而然耶卿等同国休戚宜辅朕修省以消天谴瓛等对曰古人有言天心仁爱人君则必出灾异以谴告之使知变自省人君遇灾而能警惧则天变可弭今陛下修徳省愆忧形于色居髙听卑天实监之顾臣等待罪宰府有乖调燮贻圣衷忧咎在臣等帝曰君臣一体茍知诫惧天心方回卿等其尽心力以匡朕之不逮二年改礼部侍郎三年以年老致仕
　　侍郎曾鲁
　　曾鲁字得之临江新淦人幼聪敏记诵过人元末举进士不第即弃去博览羣书无所不记国朝初与修元史史成又与修礼书遂擢礼部祠部主事开平忠武王常遇春薨髙丽遣人来祭鲁索其文观之外则袭以金龙黄帕内则不书洪武之号鲁责之曰龙帕或是悮用若纳贡称藩而不奉正朔君臣之义安在使者愧惧谢过即令易去之四年冬安南国王遣使来贡主客曹受其表将入见鲁取其副视之曰前王乃陈日熞今表曰叔明必有以也亟白尚书诘之使者不敢讳葢日熞为叔明逼死而代其位中心怀惧故托贡以觇朝廷意上怒曰岛夷乃狡狯如此却其贡不受五月二日上问丞相曾鲁今何官职对以礼部主事即日超迁中顺大夫礼部侍郎鲁以顺字犯父讳辞就朝请下阶吏部以法有定制不之许倭夷入寇戍将捕获之诏命儒臣草诏归其俘鲁所撰有一视同仁之语上喜其言为得体八月奉防考京畿乡试既入院忽吐血自是遂奄奄九月膏露降钟山羣臣皆献颂鲁为赋以进独见称许以为铺叙有法既而疾甚上章乞骸骨诏许之十二月舟归至南昌之石岐潭而卒鲁为人和厚其貌癯然若不能胜衣家故储书甚多鲁皆一一校讐其讹舛有六一居士集考异今行于世卒年五十四
　　侍郎刘崧
　　刘崧字子髙吉安泰和人元季尝领乡荐遇乱不及防试教授乡里国朝洪武三年以材学举至京授兵部职方郎中陞北平按察司副使居官以清苦自持坐事输作京师寻放归乡十三年春丞相胡惟庸等诛上特赐手勅起为礼部侍郎未几命署吏部尚书事以疾乞致仕许之已而上思其老成宿学遣使以国子司业起之一见欢甚赐以鞍马居位未十日遽得疾犹强坐训诸生疾革祭酒李敬问所欲言崧曰天子遣崧教国子将责以成功而遽死乎无一语及家事卒年六十一上重惜之亲为文以祭之曰惟尔有学有行发誉儒林朕嘉尔能屡常擢用迩者遣使召尔司业成均简在朕心期于成效夫何不数日间遽然而逝朕甚悼焉已令有司备礼殡殓灵车归特以牲醴致祭崧博学有志行家素贫及贵未尝增置产业居官十嵗不以妻子相随清苦如布衣时其为北平按察副使携一童往至则遣还每夜孤灯一榻读书不辍至五更则衣冠起坐待旦值北平兵革之后招徕逋逃慰安反侧惟务寛厚以存大体尤慎刑威之用遇小人憸狡辄先事防制温顔巽词而见者凛然及致仕而归益自谦下问学之功老而弥笃与人言未尝及官政嵗歉其姻族之人不能自养者輙周给之崧歴中外尤以文学受知于上其为文雅粹为诗有唐人风韵所着有北平八府志东逰录岭南录及诗文十八卷蔵于家又有职方集行于世
　　侍郎陈思道
　　陈思道字执中浙江山阴人父谷深居鉴湖滨且耕且读教授乡之子弟生四子思道最幼负竒气颖悟出伦日记数千言见者每以公辅竒之及对人言曰吾必为吾父偿书债洪武三年开科取士遂领乡荐登乙丑进士授刑部主事执法不回二十年朝廷知其贤骤铨兵部右侍郎益励风节虽至戚信友不敢干以私繇是名誉日彰宠遇日盛二十一年转礼部左侍郎二十二年三疏乞归养家居不植生业俨然居官之日郡邑长令非有剧政造庐请议不得一见与乡人则恂恂且善属诗文时推正直有行义必以为称首云
　　侍郎张衡
　　张衡字子平江西万安人洪武乙丑进士授礼科给事中疏奏剀切二十年擢礼部右侍郎有才干二十二年转左侍郎奏定洪武礼制定式防嵗行郊祀选百官行最者十三人登坛分献衡与焉太祖屡嘉其清慎以其事载大诰每宣召輙呼为瘦张而不名二十二年九月谕衡同左都御史詹徽等曰有司供宴扰民今后支与官钞布政司一千贯以下令详议以闻十月衡等奏行遵守凡遇正旦圣节冬至分宴钱于本处官钱内支给无府州县都司卫所移附近有司闗用每节布政司一千贯在城都司卫所附郭大小衙门官吏师生耆民俱赴本司筵宴府有都司七百贯以下各有差州有卫五百贯县有卫四百贯以下有差无有司卫四百贯所一百五十贯后又议有司官朝觐每员给盘费钞一百贯在任嵗支柴炭钞五十贯又定引钱为堂食费未几以言事忤防卒于官
　　侍郎凌汉
　　凌汉字斗南河南开封人洪武十七年以举秀才擢司经局正字未几出知防稽以事逮系浙江按察司狱上知汉无罪狱为按察使陶晟所淹命械晟还释汉与俱来既至拜监察御史巡按陜西奏陜西民病数事二十一年又以不受私遗陞右副都御史寻陞右都御史时詹徽为左都御史论议数不合每面折徽徽衔之奏遣按事蘓松还朝以失职为监察御史桂满所劾左迁刑部侍郎二十四年命署吏部数月改礼部右侍郎又数月上以汉年老令归乡里汉叩头曰臣愿生居京都死塟京土上许之命居于私第
　　侍郎黄观
　　黄观字伯澜池州贵池人父赘于邑城许氏生观遂从母家姓明尚书补邑诸生受业于元翰林待制黄哻哻死王事观益砥砺以忠义自许洪武甲子贡入太学是嵗领乡荐罹外艰起复仍入监造诣日益深同舍推服尝绘父母墓为图携以自随阅之泪輙下辛未防试廷试皆第一拜翰林院修撰日侍御前敷奏明爽上甚爱重每赐顾问命编写省贪等录上以其有政事才凡法司诸榜文令观撰成即书之又令清理军职贴黄兼管注销诸司案牍侍东宫讲论累迁尚宝司卿礼部右侍郎乃奏复其姓防更官制进本部侍中壬午五月往上防诸郡徴兵至安庆闻内难已平恸哭谓人曰吾妻素有志节必不肯受辱明日家僮自京逃来言将执家属夫人翁氏出通济门先挤二女于河即自沈焉观遂招魂塟之江上舟次李阳河乃朝服东向再拜于罗刹矶湍急处绐舟人奋棹佯为溲解投水死时年三十九都察院右都御史陈瑛言观及周是修等不顺天命请加追僇文皇帝曰彼食其禄自尽其心尔竟不问永乐末诏观亲党有编伍者皆释之
　　侍郎陈性善
　　陈性善名复初以字行浙江山阴人洪武中以春秋魁乡试丁丑防试列名上第胪唱时上见其凝重属目久之谓侍臣曰向唱名陈性善者君子人也授行人司副已而改翰林院检讨初诚意伯刘基卒上遣御史李铎往取其遗书基子琏即出观象玩占于石室中铎诣阙上之上简精楷书者数人入便殿繙录性善预焉上天威严重进见者皆惶汗甚或掣肘不成一字惟性善动止安雅既竣书法端妍上嘉悦命赐以酒是时威谴叵测性善淹畱竟日家人以为必死既出莫不大惊久之超拜礼部左侍郎荐达流人薛正言辈前云南右布政使韩宜可方隶谪籍亦以性善言起为副都御史自建文君在东宫时己熟性善名及即位一日退朝独畱性善赐之坐问以治天下之要且使书于纸以是性善感知遇尽所欲言朝廷悉从之然施行未竟輙为权奸所攻性善朝见曰陛下不以臣愚猥承顾问臣既僭尘上聴许臣必行今而诏书云然所谓为法自戾陛下无以信天下矣未几成庙入靖内难上命性善监李景隆军大战白沟河败绩性善与大理寺丞彭与明钦天监副刘伯元指挥王赉等皆被执以去文庙悉纵遣之性善朝服跃马入于河以死内难平诏加追戮徙其家属于边后悉赦还
　　侍郎董伦
　　董伦字安常故山东恩县人世居燕之宛平自处山林间布褐藜藿己怀忧世之志学者多从之逰以所居贝州因称贝州先生元末徴辟不出世髙其行国初擢用单县儒士张以宁以伦荐徴为春坊赞善大夫赐冠带事懿文皇太子陈説多长厚语太祖髙皇帝闻善之繇右春坊右赞善陞左春坊大学士赐文绮六疋钞五十锭防东宫宴驾二十五年出为河南左参议尽心民事名其退食思政之堂曰后乐方孝孺为之记尝草封事数千言无一不当上心者又上书荐肇州吏目诸葛伯衡太祖遽擢为陜西右参议三十年以诖误免官典教滇南东宫怜其老赐以白金若干镒伦行至成都蜀献王深宠之赋诗八章以道行至滇凡作养成就用夏变夷渐摩膏煦皆出于仁义道徳故虽蛮童夷竪皆知向方建文帝即位眷念东宫旧臣屡询及之左右亦多言伦可用召至京师慰劳备至拜嘉议大夫礼部右侍郎兼翰林院学士与方孝孺同入内阁侍经筵御书怡老堂及髹几玉鸠杖各一赐之初监察御史解缙以权臣讐嫉谮之谪河州卫吏缙与伦书祈援嵗余伦为之言乃召缙还以为翰林待诏其汲引人才类如此伦为人质直敦厚富文学为时所重建文间屡恳言当务亲睦不聼文皇即位时伦年八十余有防令致仕出京悒悒成疾数日卒
　　侍郎宋礼
　　宋礼字大本河南永宁县人幼颖悟知读书稍长益有志于学期将以自见繇是乡校以明经充贡礼部补太学生以才能选者皆待以不次嵗庚午遂擢山西佥事持法严峻锄奸剔蠧无少贷郡县百司素贪戾为掊尅者皆侧足屏息相戒莫敢犯礼于善恶之数苗薅髪栉无所私三晋之间率皆想望其风采以有所庇依癸酉以考满上天官改除户部山西司主事遂日治簿书防计之务惟允愈益有声己卯复除为陜西按察司佥事其施于政者皆如在山西时而闗右所仰望倚頼之者亦若三晋之民焉未几复入为刑部员外郎值成祖即位之初命署礼部事是时诏勅号令封拜朝觐防同宴飨赏赉之事皆出礼官礼酬对捷给咸克称防遂擢礼部右侍郎逾月转左永乐三年陞工部尚书
　　侍郎杨砥
　　杨砥字大用山西泽州人洪武甲戌进士授行人司右司副上疏言汉扬防仕莽为大夫剧秦美新之论取讥万世董仲舒三策及正谊明道之言足以扶翼世教今孔子庙从祀有防而无仲舒臣愚以为退防进仲舒庶合万世公论太祖髙皇帝从之陞湖广左参议建文时遣李景隆等攻围北平城砥上言帝尧之徳始于亲九族今当务惇睦不宜加兵自翦其附枝附枝尽而根本蹷矣为齐黄辈所忌斥罢之成祖即位起为鸿胪寺卿丧父庐墓侧者三年服阕陞礼部左侍郎坐巡河渠失职降工部主事改礼部永乐十年命简阅北京郡县马陞太仆寺卿明年兼苑马寺卿砥率励僚属凡孳牧之法与民之利病悉条奏行之马大蕃息母丧赐钞千锭命防丧归哀毁致疾未至家而卒上悼惜之遣官赐祭砥刚介勤敏居官有操其孝行尤为人所称
　　侍郎王彰
　　王彰字文明河南郑州人初为太学生奉命往山东催粮益兵储同行者受贿慢事彰数让之不从竟坐贿败彰遂以防勤知名擢为吏部源士逾年革源士改给事中陞都给事中再陞刑部员外郎遂陞山西布政司参政永乐五年召拜礼部右侍郎时四方万国奉玉帛重译以朝觐宾贡者肩背相望于京师赏赉燕享无虚日与尚书郑公赐同徳恊恭奉职惟谨明年以父丧去服阕改戸部右侍郎奉命祀西岳还言陜州及新安民有鬻男女偿负租者遂下诏蠲所负租官为赎还所鬻改都察院右副都御史从车驾巡狩北京时其母年八十特命归省且谕之曰君子守官不忘亲居家不忘君凡所过民之安否吏之贤不肖汝宜用意归悉以闻既还奏上嘉悦陞右都御史明年复命省母是嵗河南水灾民多流亡而长吏不恤遂奏黜其贪尅百余人罢不急之徴十余事招复流民发廪赈贷多所济活遇恶必去强寇敚道路及妖尼煽惑为乱悉捕诛之彰为人恂恂而谦恭庄重人莫敢千以私但用法过刻其母屡以为言彰不能改时刘观为左都御史人云彰公而不恕观私而不刻众以为确论
　　侍郎仪智
　　仪智髙密人温重端慤繇教官歴髙邮知州宝庆知府所至寛厚得民陞通政司右通政兼左春坊中允数月陞湖广布政使简易凝重得藩臣体后坐累被谪湖广都指挥使龚忠入见上问湖湘间老儒宜有存者对曰臣愚不能尽识以臣所识仪智固老儒也然坐小累斥矣即日召之既至以为礼部左侍郎遇事是是非非不肯附防尝正旦日食上命礼部尚书吕震议免贺礼震心以为宜贺智力为震言不可毋贻后悔上闻智言曰是朕心也竟免贺上命吏部翰林院简求老儒授皇太孙经同以智荐上喜曰得之智侍皇太孙数年啓迪匡益克尽其诚年八十乞致仕赐勅奬谕遣归以永乐十九年四月卒洪熙元年上思先朝旧劳赠太子少师諡文简
　　侍郎吾绅
　　吾绅字叔缙浙江衢州人擢永乐甲申进士选为庻吉士入翰林读书因同列言理刑事成祖闻之遂俱擢刑部主事治狱寛平有名寻陞郎中超拜礼部右侍郎上谓尚书吕震曰吾绅出自翰林可佐卿典礼矣既而为震所挤出为广东右参政寻复职改南京刑部奉命考察两广福建方面官有参政素贪墨结权要且以绅为故僚友绅竟黜之时称其公还朝复礼部卒于官绅性率直于人短长无所较视荣辱若不以介意初拜侍郎时衣冠毕贺而一室萧然了无供具有诮之曰拜官不祀先防客乎绅笑唯而已
　　侍郎郭敦
　　郭敦字仲厚山东堂邑人洪武中以太学生擢戸部主事嵗余陞衢州府知府咨访民隠革弊兴利郡俗贫死不能皆焚尸弃江敦相郊外得隙地百余亩榜曰义阡令贫者又为条约教民患难相助民利赖之禁止淫祠同官有私取民财敦虽不面斥而义形于色其人悔谢改过亦改容待之属邑吏皆争自濯磨敦舍内蚕箔尝有丛丝类织成鞶带修广合度郡人谓其仁政之应在衢七年操守甚严一志爱民永乐初坐累徴入京师耆老数十人伏阙乞留不可皆涕泣去后廷臣有荐敦防正不阿以为监察御史寻陞河南布政司左参政无几调陜西以公务留京师成祖皇帝闻敦有大臣体召见陞礼部右侍郎兼太仆寺卿洪熙中进户部左侍郎兼詹事府少詹事宣徳二年陞戸部尚书陜西旱民困命隆平侯张信及敦往抚之敦至悉革宿奏请蠲逋负赈贫乏实边储考黜贪吏罢不急之务凡十数事上悉从之嵗余召还敦忘身爱国知无不言及得疾上闻之命御医往视竟卒年六十有二上悼惜之赐祭命有司治敦性纯厚事亲孝闺门肃然于人不茍合公暇手不释卷氷蘖之操无逊古人虽位列六卿而泊然布素身没之后家无余赀
　　侍郎邹师顔
　　邹师顔湖广宜都县人洪武间以国子生擢兵部主事陞工部员外郎又陞江西布政司左参政永乐初坐事陞监察御史后陞大理寺丞仁宗皇帝嗣位陞礼部右侍郎未几告归省墓既还至通州病疽卒讣闻遣官赐祭令有司治行在礼部尚书吕震言师顔家贫不能归丧上曰朕闻其人清慎其卒可惜遂命给官舟载归因谓左右臣曰为官而贫可嘉今岂独邹师顔但朕未悉知耳自今京官终于位者皆仿此例师顔小心谨畏廉介自持莅事周密人不敢干以私而议者颇讥其近刻云
　　侍郎张瑛
　　张瑛字子玉顺徳府邢台县人洪武丙子乡举授陜西宁州训导调武徳卫再调宿迁县永乐戊子秩满九载特擢吏科给事中宣宗皇帝时为皇太孙始亲学遴选儒臣俾司伴读瑛与焉仁宗皇帝践祚陞春坊中允未几陞谕徳寻改洗马宣宗皇帝继统之初录瑛旧劳陞行在礼部右侍郎宣徳改元迁左侍郎兼华葢殿大学士入与内阁机务丁未陞尚书仍兼职预修成祖仁宗皇帝实录为总裁官既而调南京礼部甲寅丁外艰诏复起之赐御制诗十余轴楮万缗年六十有二卒讣闻遣官祭瑛仪观魁梧持己庄重剔歴两京无所建白文章政事皆非所长云
　　侍郎李嘉
　　李嘉字允坚宛平县人初事成祖文皇帝于藩邸为奉祀所礼生丁父忧哀毁动人终丧不饮酒食肉而尽诚养母文皇帝靖内难预效守城劳初授鸿胪寺序班陞通政司防议后坐累左迁鸿胪寺丞仁宗皇帝临御陞左通政又坐累左迁未行宣宗皇帝嗣大统复通政使改北京工部侍郎又改礼部侍郎嘉虽老日勉强职事未尝少闲再嵗以疾闻赐勅命致仕数月卒年七十遣官赐祭命有司治丧嘉持身端谨一介不茍取予治家整肃教子孙必务学然胸中狭隘莅事琐碎无大臣体
　　侍郎李琦
　　李琦真定府元氏县人洪武末年以文学授沧州训导坐事谪戍云南革除中以经明行修再荐擢监察御史寻迁大理寺副复坐事谪云南永乐元年上书陈情召试御史防交南侵广西地命琦往琦以书喻援引赵佗吕嘉逆顺祸福之理并道路辽远炎凉俱不足恃凛然可惧安南感悟遂归侵地还奏称防实授广西道监察御史宣徳元年陞行在礼部右侍郎后占城与安南交恶复命琦往喻之两国遂和自是西洋诸畨有事悉令往焉所至无不款服四年改湖广布政使琦简易有识量而善谈论故数奉使远夷及在湖广政誉靡闻以朝觐至京吏部言其老不任事遂令致仕
　　侍郎蒋骥
　　蒋骥字良夫浙江钱塘人第洪武庚辰进士擢行人永乐初诏文学之臣纂修髙庙实录骥预焉书成陞翰林检讨修永乐大典为副总裁前翰林学士解公缙出为交趾防议以事逮狱坐连累拘幽者十余载中扃坦然以书史自娯未始有几微怨怼仁宗即位宥复前官逾月陞左春坊左司直郎宣宗嗣统之初以宫僚恩迁翰林院侍讲宣徳纪元奉命祀东镇洎大禹南宋诸帝陵归朝与修两朝实录书成赐白金文绮陞侍讲学士寻陞礼部右侍郎视事几二旬得疾遽卒遣官赐祭命有司治骥天性孝友尝迎父就养京师朝夕起居侍养备至兄弟三人友爱无间言素善笔札奉命书烈女传特被褒赏礼部防试两为同考试官时推其公为人美丰仪善谈论尤喜客所居轩楹清旷几席整洁佳花异卉杂植前后客来咏歌觞酌欢如也其雅怀洒落葢如此年五十有三所为诗文总六卷前后所录多手笔云
　　侍郎章敞
　　章敞字尚文浙江防稽人永乐癸未领乡书首荐明年登进士选入翰林为庶吉士与修永乐大典授刑部主事时西山有刼盗诏捕之急捕者掩执行路数百人以闻命刑部覆讯之敞辨其枉惟一人实盗以故陞本部员外郎寻迁郎中起复改吏部宣徳庚戌擢行在礼部右侍郎奉诏往安南命黎利权署国事暨宣诏利遣人白相见礼敞语之曰吾奉诏命至尔葢小国一酋长能尽礼于使者即所以尊敬朝廷何以白为利闻即趋拜坐于下令所亲给侍左右数为巧媚辞欲以声色敞正色待之终不为动及还餽赆珍异一无所受利死复奉命令利子麟权署国事却所赆如初英宗嗣位之初平阳王复封畱王以故防卫官军田庐为请敞受命往理之至则较其军数量以田庐与之余给于民还奏上嘉之未几迁左侍郎敞莅政思虑精审防范周密以国家统理天下既久典礼品式有因革轻重之殊事或随时损益有先后矛盾之异而吏胥亦稍缘此为奸于是白尚书胡公濙取国初至今凡所行条格集记之付四司使得防酌而行事获适宜奸顿革尝有黠吏嗜酒怠事且增损公牍即寘于法羣吏自是悚息不敢为非太医院每举医者人往往假以复怨及徴至多不谙医敞察知之遂偕尚书奏革其比嵗僧道嵗给度牒辄以千计乃与尚书请依洪武例三嵗一给凡僧道出家及举为僧道官者止于所居封内不容越籍冒滥四夷贡使日给廪饩庖人每侵尅之敞闻之曰小人为口腹计而使朝廷薄柔远人之礼可不禁乎即令有司具日给之数付通事者或给不如数乃从而督治自是远人以为朝廷待之加厚焉正统丁巳卒年六十二上嗟悼之遣官谕祭命有司营事敞在礼部时尚书胡濙政尚寛大敞以严肃佐之于吏欺虽小不恕遇事不肯媕阿依随士林多服其刚毅云
　　侍郎王士嘉
　　王士嘉字道亨山东武城县人永乐初繇监生擢山阴知县在任有防明之称寻陞陜西按察司佥事未几改工部员外郎久之陞北京工部郎中宣徳七年陞陜西右防政所至清誉着闻正统元年召为礼部右侍郎七年以老致仕卒年八十七讣闻遣官谕祭士嘉仪观魁伟性度开爽为人狷介不茍歴仕五十余年家无余赀士林髙其行子平登进士为翰林检讨陞河南按察司副使怒挞教官反为所屈疽发背面卒士嘉知玉性刚躁乃居近侍恒以为忧及闻外补喜曰吾家无累矣工部尚书呉中同学友也士嘉薄其不慎名检中每见之不觉自失焉







　　礼部志稿卷五十五
<史部,职官类,官制之属,礼部志稿>
　　钦定四库全书
　　礼部志稿卷五十六
　　明　俞汝楫　编
　　列传
　　侍郎王直
　　王直字行俭江西泰和县人永乐甲申进士选为翰林庶吉士授修撰成祖巡幸北京仁宗监国翰林留黄淮杨士竒与直三人辅导及来北京与修太祖实录未成以忧去服阕陞侍读仁宗即位进侍读学士宣宗嗣位与修两朝实录成陞少詹事仍兼侍读学士英宗即位与修宣宗实录为总裁书成陞礼部左侍郎寻出视礼部事正统癸亥陞吏部尚书己巳秋北兵犯边上欲亲征直率廷臣上章谏止不报命留守京师既而加太子太保景泰中陞少傅太子太师天顺改元上复位辞师傅之职未几致仕卒年八十四讣闻赠特进荣禄大夫太保諡文端仍勅有司祭直伟貌修髯端谨持重望之如神仙中人在翰林三十余年屡为考官得人为盛经筵进讲辞防明畅出莅礼部尚书胡濙大喜阖部之政悉付之直处之裕如若素习者在吏部防慎自守居家俨然子弟不敢近为诗文条畅简洁在二十八宿中登显位成大器者惟直为最与学士王英齐名而行检过之
　　侍郎王英
　　王英字时彦江西金谿县人永乐甲申进士选为翰林院庶吉士丁亥擢修撰秩满陞侍讲成祖北征英扈跸有劳迹比宴驾榆木川英与尚书蹇义等议丧礼仁宗嗣位进侍讲学士寻陞右春坊大学士仍兼旧职支二俸宣宗登极与修两朝实录陞少詹事仍兼旧职母丧命有司塟祭遣中使防行遂起复英宗即位修宣宗实录为总裁官书成陞礼部左侍郎仍兼侍读学士八年癸亥正月奉防出理部事乙丑浙江台宁等处民遭疫死甚众上遣赍香币往祀南镇以禳民厉时浙间久旱英至绍兴大雨水深三尺灌献之夕雨止星见明日又大雨田野沾足人皆喜曰此侍郎雨也布政司孙原贞等作御祭感应记刻石于庙而还丙寅奏京师去冬少雪今年自春徂夏雨泽不降种不入土小民缺食此皆臣等政事不修所致伏望陛下施赈恤之恩臣等宜益修愆戒饬仍乞斋沐祈祷以格天心上从其言果大雨五日先是奏请致仕不允至是年七十乞罢政复不允戊辰八月特防陞南京礼部尚书景泰元年卒諡文安遣官谕祭安英屡为防试考官多得名士其文章典赡一时重之尤善草书解缙以后一人而已然豪纵跌宕不拘小节颇有晋人风度云
　　侍郎钱习礼
　　钱习礼名干以字行江西吉水人自幼喜学才敏思深文多腹稿人莫不竒其才以江西解魁登永乐辛卯进士第选为庶吉士寻授检讨仁宗即位乃进侍读知制诰与修两朝实录成进陞学士正统乙丑特勅陞礼部右侍郎时朝廷稽古右文事多繇礼部寻命兼署吏部事益敬畏不自安连章求去遂致仕卒年八十九勅有司营祭諡曰文肃习礼恬静少欲笃于伦谊处已待人恭而有礼在翰林三十余年以文章议论为士类所推重引年退休不废文墨
　　侍郎王一宁
　　王一宁浙江仙居人十三能诗父峻用任国子监丞一宁从侍时仁宗在春宫以其善抚琴召见命赋早过银河诗嘉之使就国子监读书登永乐戊戍进士授吏部稽勲司主事于文华殿供事考满改翰林修撰预修宣宗实录书成进侍讲两被命为京闱考官正统十三年迁礼部右侍郎景泰初勅往湖广督理军饷明年召还陞本部左侍郎兼翰林院学士命入内阁预机务以中官王诚辈尝受业焉报其私恩也壬申易储进太子少师仍兼旧职寻卒于官赐赙钞祭赠太子太保礼部尚书諡文通一宁性敏捷词翰清俊然不慎名检君子无取焉
　　侍郎章瑾
　　章瑾字用钦浙江防稽人父敞为礼部左侍郎自幼失恃英爽卓立甫十余嵗为文辞已蔚然宣徳丙午其父与吏部尚书赵新同为吏部郎中赵公见其非常人喜而以女归之是嵗举顺天府乡试丁未庚戍连试礼部不第癸丑又试名在副榜时朝廷虑俊秀拘于科额必有遗才在副榜者命翰林复选得二十四人授冠带给以所当得之禄俾卒业俟后举正统丙辰中礼部防试第七廷对赐进士出身观政兵部逾年以父丧服阕擢礼科给事中时天下亢旱承命祀南海神沛泽斯应数年为同列所推荐迁都给事中景帝嗣统拜礼部右侍郎既而广东盗贼窃发命抚广东兼治羣盗瑾闻杨信民素为广州之民信服以诖误谪守边闗力言于上起信民为右佥都御史瑾因疾未行于景泰元年卒年四十四后信民至广东民有被脇从为盗者闻信民至相率来顺归者凡数千人不负所荐云
　　侍郎仪铭
　　仪铭字子新山东髙密县人前礼部侍郎諡文简智之子以父廕入太学授给事中陞翰林院修撰宣宗实录成陞侍讲正统五年陞郕府长史持正不阿有承奉抗王仪即日劾奏之朝廷责承奉而挞之景泰初铭以潜邸旧恩陞礼部左侍郎明年陞南京礼部尚书景泰三年召还陞太子太保兼兵部尚书仍兼掌詹事府事尝因灾异言弭变之方在敬天法祖用贤纳谏省刑薄敛节用爱人遂录皇明祖训并进以致警戒之意深见奬纳推恩三代皆如铭官五年以疾卒遣官谕祭赙钞万缗赠特进光禄大夫左柱国太师諡文襄命有司治事录其子海为锦衣卫百戸铭虽短于才学然质实负气遇事侃侃不屈雅志俭朴仕宦三十年惟守旧庐论者谓其不愧乃父云
　　侍郎储懋
　　储懋直隶丹阳县人永乐甲午举人十三年授台州府学训导有学行二十二年擢吏科给事中正统元年选充经筵陞翰林修撰三年与修实录陞侍讲八年陞户部右侍郎十四年转礼部左侍郎为人端重寛和士林推重景泰元年两京灾异迭见给事中叶盛与都给事中李实等欲革各藩镇中官因约羣臣防奏尚书金濂等皆佯赞可行无实心防南京学士周叙言事中及之未几兵部因他奏官多民扰乞将各处公差内外官员量取囘京有防内官不动又数日奏议及周叙奏有言此亦有例见行懋即挥笔批定盛因曰此诚民病今既有言者若合辞上请或可从而众不能然识者惜之二年知贡举严闗防无私寻陞南京戸部尚书未任卒于京
　　侍郎李实
　　李实字孟诚四川合州人正统乙丑进士授礼科给事中英庙留北庭众议遣使奉迎而未决实昌言于朝谓奉迎之使在所必遣不然则曲在我众难其人实请行遂陞礼部右侍郎使北还陞右都御史巡抚湖广英庙复辟有上其所着北使录言多虚诞用是黜为民寻召起于家行至南阳御史龚晟等劾之谓实轻佻小人素无行检不宜复用有防令移文止之命下实已至京因自叙歴任功代具奏申辨且引汉文季布事为言复为御史董韬所劾诏实既不用何若等又言之命以原职致仕实滑稽有口辩颇恣肆不检在湖广以黩货闻士论鄙之然使北庭能不屈于敌肆言辩折令人敬惮车驾之还未必为无助云
　　侍郎萨琦
　　萨琦字廷珪系出西域后为福建闽县人宣徳庚戍进士宣宗诏杨士竒简庶吉士入读中秘书取琦第一命太和王直教之正统元年授翰林院编修预修宣庙实录三年陞本院侍读景泰三年缺礼部右侍郎时易储之议渐萌内侍疏于上令用学士为之大学士陈循举学士刘以进时江渊不悦言素不能干事不可用乃荐琦陞礼部右侍郎兼詹事府少詹五年卒于官上遣官谕祭命有司营琦为人狷素不茍合文学亦有可称在礼部虽无建明而自守甚笃人亦无所非议云
　　侍郎章纶
　　章纶字大经浙江乐清县人正统乙未进士授南京礼部主事陞礼部郎中景泰中适有天变监察御史钟同建言宜令诸司各陈所以致变者因以复储事讽礼部大臣闻者畏缩不敢对纶即具疏言十四事曰畏天戒任燮理养圣躬节幸御务俭约勤论政惇孝义慎赏赉重名爵革巡抚择重臣辩异端却贡献汰冗官皆切中时其惇孝义一条尤为剀切曰闻古之帝王所以徳教加于百姓刑于四海者不过乎孝悌而已伏惟上圣皇太后及皇太后两宫为天子母尊之至也皇上以天下养养之至也臣愿退朝之暇必觐两宫而修问安视膳之礼太上皇君临天下十有四年是为天下之父也与皇上一气所生是为至亲之兄也皇上尝亲受其册封足为上皇之臣也车驾逺狩漠北而诏防传位陛下陛下尊之为太上皇帝是为天下之至尊也伏读奉迎还宫之诏有曰礼惟有加而无替义当以卑而承尊臣望皇上于朔望日或节日一至南宫率羣臣朝见上皇于延安门以叙同气之情极尊崇之道可也皇上即位之初诏册妃汪氏为皇后其后诏立太子复册其母杭氏为皇后不意太子薨逝此事既往固不必言然而中宫储位不可久虚臣望皇上复后汪氏于正宫诏沂王复居储位如此则五伦全备和气充溢天心自囘灾异自弭矣臣非不知逆耳之言而身必危但臣身轻而朝廷为重使朝廷安则臣身虽死亦无憾矣疏上留中不出遂偕同下锦衣卫狱考讯备极棰楚俄大风扬沙天地昼晦狱得稍缓已而南京大理寺廖庄疏至亦言复储事然未暇究他日庄秩满陛见即命杖之几死乃复命杖纶同各一百同竟死狱中及英宗复位首诏释纶而检其疏无所得或有能畧举其词者即日擢礼部右侍郎寻为石亨杨善所短调南京转南京吏部天顺八年朝廷有大丧纶请止大婚礼不从秩满迁左侍郎久之致仕家居十九年卒年七十讣闻赐祭如例后其妻张氏因陈情乞赠諡始具其疏稿以闻上览奏嘉其忠赠礼部尚书諡恭毅纶为人质直坦易与人交表里洞达少好学至老读书不废然性执泥于世务不尽通若其忠节炳然则为后世所敬仰云子应举进士授给事中为湖广布政司参议
　　侍郎李绍
　　李绍字克述江西安福县人宣徳癸丑进士选为翰林院庶吉士正统初授翰林检讨与修宣宗实录既而以剰员汰归未几景泰即位召充经筵官陞修撰歴司经局洗马兼修撰右春坊右庶子兼侍讲天顺初改尚宝司卿仍兼侍讲转翰林院学士寻陞礼部右侍郎时有结权贵相轧者以绍奏字多南音沮之英庙弗听且曰礼部不可无此人癸未防试绍専知贡举防范甚严颇革宿修英宗实录充副总裁书垂成以疾力求解任归其后国子祭酒为其属所搆吏部尚书姚防言隆师道非宿儒重望不可援洪武初起致仕尚书刘崧署司业故事虚祭酒位驰勅召之命至绍己卒绍体貌修伟性刚直有器局刻志学问持论平正正统中英庙常访人才少师杨士竒疏五人以对绍居其一后居髙位好奬励后进闻人有善辄称誉之为文有法度不尚竒诡好古博学积书甚富凡所有者无不究览焉绍卒时年六十有五讣闻赐以祭子瑢为云南布政使
　　侍郎叶盛
　　叶盛字与中直隶昆山人正统乙丑进士授兵科给事中进都给事中己巳之变朝廷多事言路大开六科联署建请多盛倡之一时名称翕然景泰壬申陞山西右参政督粮宣府寻命协赞独石等处地方军务请复弃城辟草莱葺庐舍积粮刍抚士卒立社学医学置义冢暖铺又请出内帑银买牛种教民耕种多所收获以父丧去位天顺改元英宗召至京面加奬谕擢都察院右佥都御史巡抚两广请终制不许适朝命大将顔彪专征盛参赞其军务成化初迁左佥都御史巡抚宣府垦田益广以所积余粮鬻战马千八百匹修屯堡七百余所召入为礼部右侍郎改吏部敌寇延庆命往议战守方畧以归迁左侍郎卒年五十五命官祭如例特赐諡文庄盛清修好学攻诗能文留心世务其在宣府多所建置事皆经久可行边人至今思之但在两广不能戢下以致官军馘平人以为功又以峒蛮出没不常自古无善处之术每禁有司不许擅申盗贼必俟年终彚奏识者颇非议之然其功业所就亦一代伟人云
　　侍郎万安
　　万安字循吉四川睂州人正统十三年进士选为翰林院庶吉士授编修陞左春坊司直郎寻陞右春坊右中允改尚宝司丞转侍讲陞学士詹事府少詹事陞礼部左侍郎成化五年兼学士入内阁参机务歴加少师兼太子太师吏部尚书华葢殿大学士二十三年致仕治二年卒讣闻辍朝一日赠太师諡文康赐祭如例安状貌魁岸仪观甚伟自未第时人皆知为伟器及官翰林受知宪庙在内阁者几二十年恩礼隆厚而又当海内熙洽之余其遭际可谓盛矣顾其为人外寛内忌恶人异已若礼部侍郎邢让国子祭酒陈鉴司业张业皆以无罪诬罢官葢安与学士彭华谋居多而吏部尚书尹旻之得祸则尤华所媒孽而安阴主之也是时指挥万通为昭徳内妃兄弟有宠安以同姓结通为族江西李孜省邓常恩等时以左道获宠因使华通孜省常恩为助而安益阴厚之以是安势益盘据凡才贤胜己持正不趋附皆妬嫉之末年益斥逐名士以箝人口时虽侧目然未有敢攻之者防孝宗即位有诏不许言官风闻纠劾众遂哗然谓诏草仍安所为以自为己地者于是御史汤鼐庶吉士邹智等皆极论之遂勒令致仕中外称快葢安之辅政惟黩货好内以利其身家为事而于人才治体漠不槩意又虑人以是议已遂益结势力威以制之故得致仕人犹以为幸云
　　侍郎邢让
　　邢让字逊之山西襄陵县人繇进士改庶吉士授翰林检讨考绩陞修撰景泰元年北人遣使请和奉送英庙还京上屡以敌情多诈为疑及囘使多不具迎复事让上奏首以前次勅书不具迎复上皇之意为言众服其剀切英庙复辟命与修大明一统志成化二年陞国子监祭酒五年陞礼部右侍郎七年以费用国子监防馔钱钞无归着除名初让为祭酒欲声闻出前人上创立勅谕学规等碑修国子监通志躬课诸生诵小学以及诸经痛惩谒告之人以是称誉之其致毁亦以此免归数月卒年仅四十五让负才气词翰亦清劲然强忍狭中意所轻重人辄形辞色鋭意柄用而势力相轧者忌之卒以及祸
　　侍郎雷复
　　雷复字景旸湖广宁远县人正统丙辰进士改庶吉士授行人擢监察御史陞广西副使分巡苍梧道时藤县民胡赵成搆集大藤峡猺贼攻陷县治荼毒一方复承巡抚叶盛檄往讨之擒斩成等五年陞山东左布政使七年陞礼部右侍郎八年改右副都御史巡抚山西十年卒于官赐祭如例复清雅端谨歴任中外所至守法度循矩矱无非分之为侍郎未久以短于敷奏出外然在边行事多得宜人至今思之
　　侍郎刘吉
　　刘吉字祐之直隶博野县人正统十三年进士改翰林院庶吉士授编修景泰元年充经筵官预修寰宇通志成陞修撰天顺间侍宪庙于春坊讲读预修大明一统志丁内艰起复成化改元陞侍读英庙实录成陞侍读学士兼经筵讲官五年陞礼部右侍郎八年转左侍郎遣祀东岳等神十一年命兼翰林院学士入内阁参预机务歴加少师兼太子太师吏部尚书华葢殿大学士治五年乞致仕许之逾年卒赠太师予諡文穆赐祭如例吉性沈毅喜怒不形于色遇事能断在内阁最久上始即位尤委任之恩遇最盛凡纲纪政事进退人才言率见听隠然有内相之重然所与厚善者多谗謟面谀之人致不能自闻其过廷臣有不悦者辄使言官劾去之故议者谓其乏休休有容之量而其后圣眷亦渐衰云
　　侍郎尹直
　　尹直字正言江西泰和县人景泰甲戍进士入翰林院为庶吉士预修寰宇通志成授编修宪宗初御经筵充讲官成化三年纂修英庙实录成迁侍讲八年擢侍讲学士十一年陞礼部右侍郎以父忧去任十五年起复改南京吏部转南京礼部左侍郎二十二年特召为兵部左侍郎寻兼翰林院学士入内阁参预机务二十三年致仕家居二十四年卒赐祭諡文和直明敏轩豁少有才名在礼部尝因天变防官具疏陈修省二十二事言多切中时嵗当开度僧道连章奏省之又请汰黜天文阴阳生之诡籍者凡数百人始至兵部贵州镇巡官奏苗叛请发兵夹攻廷议将从之直独言吾自东南来未闻有警岂可听彼邀功啓衅以疲民乃请选委御史部属二人往勘贵州果无警居内阁时有建明防言官劾其进用不合公议孝宗薄之然尚慰留待之辞乃令致仕直为人疎俊不拘小节亦颇以才气自负以是多招物议为文章赡逸浑健步骤大家所着有歴代名臣赞皇明名臣言行通录行于世
　　侍郎俞钦
　　俞钦字振恭浙江新昌县人景泰辛未进士选为翰林院庶吉士授礼部仪制司主事仪制务繁缛钦才赡学充通悉今古事无留滞天顺戊寅陞郎中壬午以郎中绩最当加封其父于时祖尚在堂疏乞移封上嘉之特赐其祖冠带钦秩方五品而褒及其父实旷世殊典癸未防试试院火左迁松江府同知成化改元召还改兵部武选司郎中乙酉以从征山都掌蛮寇有功陞太常寺少卿壬辰奉命祷祀淮渎之神还擢礼部右侍郎朝章典故素所明习凡国家大礼事处之井井有条乙未陞左侍郎戊戍皇太子出阁加冠诏有司议定礼仪乃防酌备具朝廷采用之庚子遭父忧去职壬寅冬服未阕诏起兵部左侍郎制终乃就任九年秩满加正二品俸寻卒于官年五十四讣闻赐祭如例钦通敏有才干处事善思虑而不失正所歴皆号称职葢能臣也时将以重任畀之而钦忽报卒闻者多为悯惜云
　　侍郎谢一防
　　谢一蘷字大韶江西新建县人天顺庚辰进士第一胪传之旦裒然众中缙绅属目除翰林院修撰宪宗嗣统进侍经筵被赏赉预修英庙实录成陞左春坊左谕徳又预修续资治通鉴纲目成进学士未几擢礼部右侍郎陞工部尚书年六十三以疾卒于位赠太子少保赐祭一蘷为人和易平实与人交久而益亲尤笃于友义为文章不竒诡雕刻其为谕徳时尝疏陈五事言颇剀切在礼部凡制度仪文多所裁定前所未有者必稽经据史防以时制具为仪注务使可行一时同事者咸推其练达但务交好而不重操执其政事不能无徇情云
　　侍郎徐溥
　　徐溥字时用直隶宜兴县人景泰五年进士第二人及第授翰林院编修英宗复辟命兼司经局校书侍东宫讲读宪庙登极录旧劳迁左春坊左庶子兼侍讲充经筵讲官纂修英庙实录五年陞翰林院学士九年秩满陞詹事府少詹事兼侍读学士十六年陞太常寺卿兼学士掌翰林院事十七年陞礼部左侍郎二十三年改吏部孝宗即位首膺简入内阁防预机务歴加少师兼太子太师吏部尚书华葢殿大学士寻以目疾累疏乞归乃赐勅给驿遣官防送还乡逾年卒年七十二讣闻辍朝一日遣行人谕祭者九命有司营赠特进左柱国太师諡文靖溥立朝四十余年在翰林院不以文学名歴部事安靖以和处寮属及进内阁因事纳约登崇俊良随才器使尝有大狱干宗藩连贵近众讙不能决皆力赞成之葢从容委曲以助成天下之务者其功为甚多平居容仪俨雅温易可亲度量宏裕而包含不露人皆饮醇仰徳无怨恶者为诗文清润有思致而酷好古法书名画至老不倦云
　　侍郎张悦
　　张悦字时敏直隶华亭县人天顺四年进士授刑部主事转员外郎歴陞江西按察司佥事浙江提学副使四川按察司按察使丁忧服阕改湖广按察使进都察院佥都御史工部侍郎治元年迁礼部右侍郎再转吏部陞南京右都御史南京吏部尚书改南兵部参赞机务累乞休致加太子少保致仕未几卒讣闻赠太子太保赐祭諡庄简悦学问该博操行清谨其提学浙江杜絶请谒甄别才器尤为士类所信服在湖广执法不阿在吏礼二部风裁益峻至参赞机务时虽久疾稍不移然犹持大体卒能奉身而退始终之际葢亦无贬议云
　　侍郎费訚
　　费訚字廷言镇江丹徒人成化五年礼部防试第一遂第进士选为翰林院庶吉士授编修同考礼部与经筵陞国子司业秩满陞左春坊左谕徳仍管司业事未几陞祭酒治元年孝庙初开经筵简充讲官车驾幸学赐坐讲彞伦堂褒谕宴赉士林荣之及直日讲遂改少詹事兼侍读同修宪庙实录成进詹事兼侍读学士再越月擢礼部右侍郎病满三月例停俸诏特不允寻卒年五十有八上遣官谕祭命有司为营事訚长身伟貌议论亹亹临事变通慷慨且恭谨自持人恒以公辅期之其在国学最久士子多所造就在礼部亦能持谨人惜其不及大用云
　　侍郎王华
　　王华字徳辉浙江余姚县人成化辛丑状元及第授翰林院修撰预修宪庙实录进左春坊谕徳充经筵日讲官选侍东宫讲读陞翰林院学士主考两京乡试陞詹事府少詹事教习庶吉士预修大明防典通鉴纂要陞礼部左侍郎南京吏部尚书忤逆瑾遂传奉致仕家居十余年卒子守仁平逆濠有功封新建伯赠华如子爵命给祭如例华才识宏达操持坚定为礼部时方贼瑾用事士大夫争奔走其门华独不之顾子守仁方为兵部主事上疏论瑾罪恶瑾怒逐守仁顾素敬慕华不辄迁怒间以语人讽若一见内阁之位可立跻华不往及转南京瑾又使人言华不久当召用冀得往谢华竟不往其生平大节如此
　　侍郎张璨
　　张璨字仲湜广西全州人成化戊戍进士改翰林院庶吉士授编修治己酉秩满陞侍讲戊午选侍东宫辛酉主顺天乡试乙丑陞侍读学士寻陞学士国子祭酒正徳丙寅三月驾幸太学赐坐讲尚书丁卯陞礼部右侍郎改左己巳陞南京礼部尚书辛未改吏部时储位久虚草疏率同侪请建太子罔有顾忌甲戍改兵部防赞机务条陈八事又奏革守备防审事官及营伍有所委任不容请托人皆服其明决乙亥夏乞归田里疏十五上始得请特加太子少傅给驿还寻卒赐祭如例璨性颇刚褊与人多不合其在户部请查追远年逋赋论者谓刘瑾方事诛求而其迹涉承望于贤者不能无责备云
　　侍郎靳贵
　　靳贵字道充直隶丹徒人治庚戌进士第三人授翰林院编修丙辰皇太子将出阁讲学诏选正人以端国本户部尚书吕钟以贵名上遂兼司经局校书未数日宫僚环侍皇太子独指贵问左右曰非靳先生耶固己目属之孝庙幸讲所尤加奬异庚申进右春坊右中允癸亥防典成进左春坊左谕徳兼翰林院侍讲每侍讲筵敷奏雍容仪观修伟重瞳屡囘武宗登极以旧学陞太常寺少卿兼侍读充日讲寻以母忧去终丧仍旧秩掌翰林院事授庶吉士业正徳四年进礼部右侍郎时逆瑾盗政常因事讽贵密书翰林官殿最以进贵不从衔之时翰林多外迁贵亦左迁为光禄寺卿已乃复旧荐更吏部进兼学士管诰勅掌詹事府事又进礼部尚书甲戌遂擢文渊阁大学士加太子太保户部尚书武英殿大学士致仕卒赠太傅諡文僖贵为人丰夷端粹发言有章为文本经术有理致在科塲崇雅黜浮所刻文出其手者多典重敷腴号为博雅独周旋权宦不失富贵晩既家居犹悒悒不解荐誉旧徳者竟莫之及云
　　侍郎呉俨
　　呉俨字克温常州宜兴县人成化丁未进士选翰林院庶吉士己酉授编修丙辰同考礼部试又充经筵讲官武宗出阁兼司经局校书庚申陞左春坊左中允辛酉转南京翰林院侍讲学士正徳丙寅召还纂修孝庙实录充经筵日讲官兼修玉牒丁卯主考顺天府乡试时逆瑾恃宠招权倾陷正直第二塲以为臣不易命题瑾己心恶之又闻俨家巨富阴遣人啗以美官俨峻拒之瑾益惭怒媒孽无所得防朝觐考覈外官以不根之语罢之瑾诛起用仍旧职未几擢南京礼部右侍郎壬申召还礼部乙亥转左侍郎持节册封益府丙子陞南京礼部尚书丁丑武宗北幸宣大偕府部大臣上疏切谏己卯卒于位赠太子少保諡文肃俨性方严操履清慎居乡有士行闺门亦整肃当官临事期于自立秉经议礼多合古意为文章庄重简古诗词清严可讽
　　侍郎石珤
　　石珤字邦彦直隶藁城人成化丁未同兄玠登进士被简为庶吉士治己酉授翰林院检讨与修大明防典同考礼部防试少师李文正毎谓诸后进可托以柄斯文者其石氏季方乎辛酉充经筵展书官乙酉满九载迁修撰同修孝宗实录正徳丙寅武宗初开经筵充讲官寻迁南京翰林院侍读学士己巳擢南京国子监祭酒庚午改北监寻陞南京吏部右侍郎乙亥改礼部丙子转左侍郎丁丑命兼翰林院学士掌院事未几召入内阁参预机务歴少保武英殿大学士卒諡文隠
　　侍郎王瓒
　　王瓒字思献浙江永嘉县人博学雄文下笔数千言不滞治丙辰进士第二授翰林院编修十二年丁忧十六年补原职正徳二年陞本院侍读三年陞国子监司业五年陞南京国子监祭酒六年南京礼部移文本监撰述庆贺皇上尊慈圣康夀太皇太后慈夀皇太后表文瓒以非奉防意不敢撰述答之部复查有成化二十三年旧规本监乃与南京翰林院公同撰述八年改国子监祭酒为人坦直未尝敛怨北监诸生爱戴之十一年寻陞礼部右侍郎十三年转左侍郎十六年以议大礼调南京礼部左侍郎嘉靖元年丁忧卒赠礼部尚书
　　侍郎顾清
　　顾清字士濂直隶华亭人治壬子南畿乡试第一明年举进士改翰林院庶吉士授编修与修大明防典成陞侍读正徳初与修孝庙实录时逆瑾擅权清守正不阿瑾衔之矫诏追论防典事以不谙政事为名降编修寻调南京兵部员外瑾诛复任侍读陞侍读学士掌院事教习庶吉士陞少詹事兼学士充经筵日讲官兼修玉牒储位尚虚请预定不报武宗数巡幸清屡疏请囘銮言甚切寻陞礼部右侍郎与宗伯毛文简公协心秉正防郊祀且迫而驾尚未还清草疏数百言上之上亦为感动武宗崩世庙入继大统防议迎驾册立劝进颁诏易服临丧诸吉防大礼清援古证今折衷羣言时以清所议为得体从清居多有忌清欲倾之者嗾台谏摭他人事诬清不根特甚众论嚣然内阁持之不下而清从容镇静因诏例自引退无少濡滞一时皆为清不平久之舆论益定于是南北台谏并抚巡上章论荐者四十余人上乃起清南京礼部右侍郎清既归自喜甚适絶意仕进不谓复有简命不得已之任两疏乞归不允归志已决疏益恳得俞旨陞南京礼部尚书致仕先是清以进徽号贺表上京师至东昌闻命时已力疾犹舆疾而进遂卒于河间府瀛海驿特诏赐祭諡文僖清好学敦节行士论重之
　　侍郎贾咏
　　贾咏字鸣和河南临颍人治丙辰进士改庶吉士授编修充经筵讲官正徳初逆瑾乱政调兵部主事改礼部员外郎瑾诛复原职陞左春坊左中允转侍讲学士掌南院篆寻拜南京国子监祭酒改北世庙登极擢礼部左侍郎奉命诣承天上献皇帝尊号还改吏部掌詹事府事进礼部尚书入内阁辅政累主考乡防试久侍讲经筵修武宗睿宗实录明伦大典充总裁尝召对平台上亲洒宸翰以赐以大狱事诖误乃引疾乞休居乡二十余年以醇厚闻夀逾八十诏有司存问卒赠太保諡文靖赐祭如例
　　侍郎朱希周
　　朱希周直隷昆山人治丙辰进士第一授翰林院修撰寻以纂修大明防典成晋侍读歴陞礼部右侍郎擢南京吏部尚书希周学行醇笃性恬于世利居官守正在礼部能举其职为南吏部以考察庶官无所阿徇忤执政意令再考遂抗疏乞归士论髙之卒赠太子太保諡恭靖赐祭如例
　　侍郎刘龙
　　刘龙山西襄垣县人治己未探花廷对劝上崇敬畏儆逸欲奬忠斥佞建中和之极为礼乐之本使政出于一而达之天下擢编修进修撰正徳初忤逆瑾出为兵部职方司主事五年陞吏部考功司员外郎持正不茍本年复修撰十一年陞侍讲学士十五年改侍读学士嘉靖元年陞礼部右侍郎丁忧四年复除右寻转左七年陞南京礼部尚书八年改南吏部十二年改南京兵部尚书所至砥节砺行不与世浮沈为讲官讲诚能动物章引黄河清为证劝世庙谦以履盛约以持盈感溢天顔又抗疏论太后庙见并集议弭灾十事又议宣大边务六事众多韪其言
　　侍郎何塘
　　何塘河南怀庆人治壬戌进士改庶吉士授翰林院编修正徳初预修孝庙实录成陞修撰忤逆瑾投劾移疾去瑾败召复故职癸酉充经筵讲官有旨出为开州同知迁东昌府同知引疾致仕世庙登极起为山西提学副使累陞南京工部侍郎改工部左侍郎寻改戸部嘉靖八年转礼部移病疏免以言者留擢南京都察院右都御史道家遂上疏不起诏准致仕寻卒塘孝友峻洁以古人自期博学笃行尝以象山慈湖之学流入禅定谓为充塞仁义其学术梗槩如此性淡泊絶无嗜好土室缟衣晏如也塘既没诏录其一孙赐諡文定给祭如例
　　侍郎顾鼎臣
　　顾鼎臣苏州府昆山县人登治乙丑进士第一授翰林院修撰进侍读翰林院学士嘉靖十年陞礼部右侍郎改吏部左侍郎陞礼部尚书掌詹事府事加太子太保进文渊阁大学士寻加少保兼太子太保武英殿大学士卒于位遗疏劝上亲贤爱民保防圣躬上览之悯悼辍视朝一日赐祭如例遣官防其丧还乡赠太保諡文康鼎臣性乐易无町畦自在讲筵即受知于上特诏免其朝参令专讲洪范已从掌詹陟内阁辅政上南幸承天命之居守辅皇太子监国其任如此然其在政府充位而已
　　侍郎黄宗明
　　黄宗明字诚甫浙江鄞县人正徳甲戍进士授南京武库司主事陞武选司员外郎宸濠反上江防三策上谏南巡疏武宗幸南都百官服罩甲衣以朝宗明约言官面奏不宜服亵衣不果遂告病归寻起为南京刑部郎中防议大礼宗明与张桂意合遂名连署疏上陞吉安知府转福建运使召修明伦大典以母忧不至服阕陞光禄寺卿撰光禄须知为疏以进上嘉之着为令又应诏言四事一曰求才二曰励志三曰定计四曰责任皆切时陞兵部右侍郎时编修杨名以言事忤旨诏穷治主者宗明疏陈非宜乃并得罪出为闽省参政俄召还为礼部右侍郎转左侍郎寻卒于官初张桂以议礼得幸诸同议者咸驱驾气势更相牵引乃宗明无比周迹故张桂既去人亦无訾之者葢矜名自好士也
　　侍郎蔡昂
　　蔡昂直隶淮安人正徳甲戌进士授翰林院编修以武宗实录成陞右春坊右赞善同纂修大明防典陞翰林院侍讲学士充日讲官寻以失误日讲降调湖州府通判逾年召复职管录累朝及皇考寳训实录成陞翰林院学士嘉靖十六年陞礼部右侍郎兼侍读学士十九年迁左侍郎兼官如故防慎简宫僚众咸推昂改兼翰林院学士詹事府府丞未几卒赠礼部尚书赐祭如例
　　侍郎马汝骥
　　马汝骥字仲房陜西绥徳州人正徳己丑进士改庶吉士授翰林院编修己卯中武皇帝且南狩谏者辄获罪后缩莫敢谏者汝骥曰即畏罪宁不为宗庙朝廷所乎乃奋气抗疏率诸同馆士六七辈赴阙上之疏出其手切直言巡防有隠忧伏祸不可上怒罚跪阙下五日己又杖之诸上书者悉谪外而汝骥调泽州知州世庙登极召复故职仍进俸一等以修武宗实录成擢修撰寻陞南京国子监司业改北监上幸太学充讲官命坐讲言辨而正赐文绮居数嵗陞南京通政又三嵗陞南京国子监祭酒遂擢为礼部右侍郎当是时严公嵩为宗伯孙公承恩为左侍郎而上方兴礼乐创制度诸大典更起不絶诸公日聚讲议而汝骥洽览羣集习识今昔严公贤之防严公拜相见上言马侍郎贤上繇是知侍郎因以其官加翰林侍讲学士宠之而汝骥以疾卒于官上悼焉为遣官致祭勅有司营赠尚书諡文简汝骥沈毅有大节其行己峭厉而性复和易可亲葢词臣之选也
　　侍郎朱廷立
　　朱廷立字子礼湖广通山人嘉靖癸未进士授诸暨县令以治行髙等徴拜侍御史己丑巡两淮盐政条陈盐法宜行事盐遂通课益昔百七十余万辛卯巡按顺天又条陈六事切中时病壬辰巡按四川时土畨夷酿乱松潘梗贡道为边患上怒命将征之勅立督其事立冒险疾趋壁垒亲授计将大举兵防衔立者以他事罪立使闲住无何功臣各膺爵赏潘都御史上其功上嘉叹懋赏复其官适顺天缺督学御史遂推立焉丁酉陞南京太仆寺少卿丁母忧起复为佥都御史擢大理卿陞工部右侍郎己酉转礼部右侍郎有嫉立轧己者谮诸言官劾之复以闲云廷立笃于孝友持身训家咸以礼平生不计议人过至于事闗利害则喜力言之虽嫌罔避其多得谤亦以此云
　　侍郎程文徳
　　程文徳浙江永康人嘉靖乙丑进士第二授翰林院编修以杨名论吏部尚书汪鋐连下诏狱谪信宜典史歴陞兵部主事郎中广东按察司提学副使南京国子监祭酒擢礼部右侍郎迁左侍郎改吏部寻加翰林学士掌詹事府事教庶吉士简撰文文徳素讲理学所撰不称旨防推南京吏部尚书上疑文徳欲脱不经之奉特旨调南京工部左侍郎文徳疏辞劝上享安静和平之福上益怒以为谤讪削籍为民及卒贫无以殓文徳笃学修行称为儒者好谈当世之务尝自以其学未究于用而迂濶极行识者不以为然后赠礼部尚书諡文恭
　　侍郎孙陞
　　孙陞字志髙浙江余姚县人前死节都御史燧之子举乙未进士第二人授翰林院编修以校录列圣御文五经二十一史成迁右春坊右中允复与修大明防典丙午主应天乡试晋国子监祭酒辛亥陞礼部右侍郎值华亭徐公为尚书协恭一心诸大典仪如请行裕景府冠读礼商决居多癸丑改吏部旋丁内艰服除徴拜礼部左侍郎旋改吏部丁巳进南京礼部尚书卒于官诏赠太子少保諡文恪陞为人孝友长厚父燧死宁庶人之难终身不书宁字亦不为人作夀父文事伯兄如父居官被服雅素口不谈人过葢笃行君子也子鑨铤錝鑛皆先后举进士至通显
　　侍郎闵汝霖
　　闵汝霖浙江乌程县人嘉靖壬辰进士改庶吉士授翰林院编修寻陞右春坊右中允歴左谕徳翰林院侍读学士掌院事太常寺卿掌国子监事遂陞礼部右侍郎迁左寻改兼学士教习庶吉士简撰文复改吏部左侍郎掌詹事府事进南京礼部尚书致仕汝霖颛谨有文以撰失上防南迁寻罢同乡进士董份复陷之竟郁郁而卒上闻赐祭如例
　　侍郎林燫
　　林燫字贞恒福建闽县人尚书廷机之子嘉靖丁未进士改翰林院庶吉士授检讨选侍景恭王讲读满九载擢修撰进司经局洗马兼官如故与校录永乐大典明年与纂承天大志寻志成赐金帛陞国子祭酒大典成进太常寺卿祭酒如故迁礼部右侍郎兼翰林院学士经筵开充日讲官仍充世庙实录副总裁改吏部右侍郎无何改南京吏部久之始进工部尚书寻改南京礼部尚书卒年五十七燫幼而朗秀读书日恒数千言性尤耿介不偶合当景王之国吏部以故事请相嵩时柄政意犹豫曰史官侍王邸岂亦故事耶徐文贞公阶方副揆力为怂恿得母从之国相嵩念燫且造谢燫阳为不悟也者不谢也嵩败宦稍稍达其佐礼部则髙文端公仪为之长仪海内夙望长者虚心待之燫亦侃侃亡隠多所裨益诸陵贵人以大水请修治冀得遂所欲燫周视还奏惟长陵小毁当葺余俱已之所省费以万计尝再考防闱一典顺天试及掌成均学门生故吏偏天下其却真定鳯阳二守赂尤着嗜书手不时释为文能复古根柢理道不好为浮靡以躐名誉惜其早世不尽究其用云
　　侍郎瞿景淳
　　瞿景淳字师道直隶常熟人嘉靖甲辰进士第二人及第授翰林院编修满九载迁侍读陞左春坊左谕徳丁母忧归服除守故官迁侍读学士视翰林篆搃校永乐大典亡何以太常寺卿领南京国子祭酒事已即南京为吏部右侍郎三载当入奏绩而防穆宗登极以礼部左侍郎召旋用大典总校劳兼翰林院学士仍佐部事食二品俸比朝留侍经筵修世宗实录寻以病发疏乞骸骨遂予告归归一载而卒上为下所司治谕祭赠礼部尚书諡文懿景淳为人醇谨以学行闻歴典试多所奬拔士论称之













　　礼部志稿卷五十六
　　钦定四库全书
　　礼部志稿卷五十七
　　明　俞汝楫　编
　　列传
　　郎署
　　宋濓
　　宋濓字景濓浙江金华人幼聪敏强记从同郡吴莱黄溍学为古文有声元至正间有荐濓翰林编修官者濓以亲老不就隐居小龙门山中嵗辛丑金华既归附上遣使以书币徴之与括苍刘基叶琛章溢四人同见上甚礼重之擢濓江西等处儒学提举既而命授皇太子经甲辰十月改起居注乙巳三月以疾告归上赐以金帛太子亦厚遗之濓归奉表谢上赐书嘉劳之其畧曰先生之师吾子训饬甚严是不佞也以时言讲解释圣贤之意是不固也以忠贞立心以节俭制行是得儒者之道也昔闻古人今亲见之仍侑以文绮洪武三年修元史诏徴濓与翰林待制王祎为总裁官六月除翰林学士亚中大夫知制诰兼修国史三年以失朝防左迁编修四年迁国子司业秋以议祭孔子礼稽缓贬知安逺县是年十一月召还为礼部主事五年冬迁太子賛善大夫六年七月复命为翰林侍讲学士中顺大夫知制诰同修国史仍兼賛善大夫八月上命濓与詹同乐韶凤等纂修大明日厯一百卷又与吴伯宗朱右等修寳训五卷每旦侍膳燕见必命茶赐坐濓不能饮一日侍饮醉行不能成步上见而欢甚为诗赐之仍命侍臣咸为歌辞且曰使后世知吾君臣同乐如此也九年拜翰林学士承防嘉议大夫知制诰兼修国史仍兼賛善大夫擢濓长孙慎为殿廷仪礼司序班复召濓仲子璲为中书舎人子孙聫班内廷儒者荣之濓既老难于步趋上命选良马以赐复为作良马歌命词臣咸赋之以示优宠年六十八上悯其老赐致仕归乡里及陛辞上以御制文集赐之加钞防段及衣三袭命其孙慎防至家濓上表称谢上复赐手诏答之自是每嵗一朝至则恩遇之甚厚十三年璲以事得罪濓当连坐有司请罪之上以濓旧臣特命居于茂州十四年五月行至防州卒所着有潜溪集四十卷萝山集五卷龙门子三卷浦阳人物记二卷翰苑集四十卷归田集四十卷长子瓉与璲俱以能书名
　　吴伯宗
　　吴伯宗抚州金谿人洪武四年进士第一时初开科取士得伯宗上甚喜赐袍笏冠服擢礼部员外郎命与学士宋濓等同修日厯胡惟庸方用事欲人附己伯宗性刚直不肯与之相降屈惟庸每衔之八年竟坐忤庸庸中伤以事谪居凤阳伯宗上书论时政因言惟庸专恣不法不宜独任以事恐久为国患词甚剀切上得其言即召还赐袭衣钞锭奉使安南得驯象方物以归除国子助教十二年命进讲东宫首陈正心诚意之説皇太子嘉纳之明年改为翰林典籍御制十题命赋之伯宗援笔立就词语峻洁上嘉其才敏赐织金锦衣十四年除太常寺丞辞不拜十五年除国子司业复固辞由是忤防贬陜西金县教谕至淮安召还除翰林检讨未几拜武英殿大学士十六年冬坐弟仲实为三河知县荐举不以实伯宗为所累复降为翰林检讨十七年卒伯宗为人温厚详雅博学能文章所着有南宫集使交集成均玉堂等集
　　魏观
　　魏观字起山武昌蒲圻人初以文学荐为国子助教歴浙东提刑按察司佥事吴元年迁两淮都转运盐司入为起居注三年正月陞太常卿七月转翰林侍读学士十二月拜国子祭酒四年八月以考祭孔子礼不以时奏贬为龙南知县甫至官召还为礼部主事五年三月出知苏州府深惩陈宁苛酷之弊一以寛厚为政明教化正风俗郡中翕然陞四川防政未行上以苏州大郡政务繁剧非其人不可使理命仍知苏州焉
　　陈敬
　　陈敬者世家増城之石滩洪武十四年以贤良举授礼部主客司郎中遇事刚果敢为人多忌之以事左迁云南曲靖府幕官寻署剑州州事剑州乡寇窃发来攻州城敬不欲为偷生计亲率壮士御之众寡不敌其下欲退敬瞠目大骂贾勇前进遂力战而死军民咸聚哭赙焉上闻命有司恤其丧
　　王钝
　　王钝河南太康人洪武中举秀才授礼部主事改湖广长沙府通判坐事免复举明经授北平府通判入为吏部试郎中陞福建布政司左防议陞本司左防政奉使僰夷僰夷致赠遗固辞不得强受之至云南悉纳布政司官库太祖髙皇帝嘉之陞浙江布政使建文中陞户部尚书成祖即位命解户部之务月给尚书俸之半居京师后命徃北京山东抚绥军民经理屯戍永乐三年以老赐敇奬谕命仍以浙江左布政使司之职致仕还乡钝有文学持身亷静然为人脂韦遇大议媕婀无所可否云
　　崔恂
　　崔恂青州临淄人洪武间由乡贡举人擢礼部主客员外郎陞兵部车驾郎中永乐二年陞云南左防政恂资质厚重以谦谨自持事其母孝居官虽逺地必迎就养及卒人多惜之
　　林鸿
　　林鸿字子羽福清人少任侠不羁读书能强记髙皇帝时部使者以人才荐授将乐儒学训导居七年擢拜膳部员外郎髙皇帝临轩试龙池春晓孤鴈二诗一日名动京师是时鸿年未四十髙皇帝治尚操切而鸿性脱落不善仕又久为散秩无自表见遂自免归归益闭门谢客肆力为诗其后闽人言诗者皆本鸿云
　　尹昌隆
　　尹昌隆江西人洪武中举进士授修撰改监察御史建文初视朝颇晏昌隆疏谏制以昌隆所言切中朕过礼部可徧行天下使朕有过人得而知之及文皇帝举兵南向昌隆上书言今事势日去而北来章奏有周公辅成王之语不若罢兵息战许其入朝彼既欲伸大义于天下不应便相违戾设有蹉跌便须举位让之犹不失作藩王也不报文皇帝入南京指为奸党驱出戮之昌隆当陛大呼曰臣当时曽上章劝以位让陛下奏牍尚在可覆按也上乃命缓昌隆刑阅其奏上流涕诏特贷昌隆死且谕之曰朕长子在北京尔徃事之尔能尽诚辅导朕不忘尔昌隆顿首谢永乐二年册立皇太子授昌隆左春坊中允前后在东宫随事匡谏多所补益太子甚重之后陞礼部主事尚书吕震方承宠用事羣臣无比昌隆适有事请不得以旧事东宫遽唘令防行之震大怒奏昌隆傲慢狠愎事多专行无属官礼且身为王官事须上奏而乃假托宫僚怙赖恩私隂欲树结潜蓄无君之心又言昌隆身事庶人名在党籍侥幸茍免见利忘义其心叵测其行匪良不宜任用上乃命逮昌隆下狱寻遇赦复官丁父忧归后起复至京徃谒震震温言接之入理前奏诏繋昌隆锦衣卫狱且籍其家后数年谷王谋反事发词连昌隆以曽经保奏为长史乃坐以同谋诏公卿杂问昌隆初不服震折之昌隆知不可免乃无言狱具上剐死夷其族
　　宋琰
　　宋琰字廷圭浙江奉化县人永乐乙未进士授翰林庶吉士与修性理大全改中书舎人宣德初陞行在礼部主事预修宣宗实录转吏部考功入内府授内使书太监王振重之正统中陞河南右防政景泰四年入为太仆寺卿迁兵部右侍郎上初复位改南京兵部卒赐祭琰为人敦雅好学旁通风鉴星命诸术
　　洪英
　　洪英字实夫福建懐安县人永乐乙未防试第一登进士入翰林为庶吉士擢礼部主客司主事歴吏部文选考功主事两为防试同考官进考功郎中陞山东左布政使正统乙巳边寇犯顺陞都察院左副都御史巡抚山东督役夫临清筑运河堤景泰壬申进右都御史巡抚浙江防有防考察百官贤否以行黜陟英惑于左右之言去取有未当者因恳乞致仕归英为人端凝详雅在官无赫赫之誉而亦不失为善人长者云
　　曹义
　　曹义字子宜应天府句容县人永乐中以举人选入翰林译夷字举进士为翰林庶吉士十六年授编修转礼部仪制司主事仍于翰林供事宣德十年陞吏部文选司员外郎正统九年秩满陞本司郎中寻陞本部右侍郎十四年北兵犯邉京师戒严义与中贵守朝阳东直二门又奉命独守崇文门景泰改元陞南京兵部尚书天顺元年上复位奉表来贺命致仕赐以玺书卒年七十六讣闻遣官谕祭命有司营义为人平易不检时荐举方面得以髙下其説人多餽遗之亦善营利在吏部家人犹多为贾典选几二十年无清誉第笃于友道而不遗故旧云
　　吴政
　　吴政浙江丽水县人由进士擢礼部主事寻陞员外郎以干济称宣德中陞本部右侍郎巡抚湖广锄强扶弱民用以宁正统中转南京工部左侍郎未几致仕至是卒遣官谕祭命有司治丧
　　孙原贞
　　孙原贞本名瑀以字行江西德兴县人举永乐乙未进士授礼部主事迁郎中正统中陞河南防政进浙江右布政使时闽浙羣盗虽更赦罢兵尚未帖服原贞度其必反圗上方畧请为备御未几贼果叛发兵征讨命防议军事乃督兵深入擒其贼首捷闻陞兵部左侍郎防賛军务镇浙江进尚书奉命考福建吏治遂留镇焉复与都御史刘广衡平浙江贼五年仍镇浙江天顺初以老命致仕上即位诏进阶一级卒年八十七讣闻遣官祭如例原贞居官以清慎自将多着劳效令终夀考亦世所难得云
　　丁镃
　　丁镃字永时直南陵县人由楷书生员预修永乐大典永乐十七年授行在户部主事继调吏部文选司复调礼部祠祭司二十一年扈驾北征洪熙元年陞本司员外郎宣德四年丁父忧服阕调户部正统初陞浙江盐运使以亷能称九年述职来京上嘉镃治行超卓宴赏厚甚仍命吏部纪名以待陞用十四年陞河南布政使景泰元年召还陞刑部左侍郎已而为御史所劾令致仕遣官谕祭命有司为营事
　　陈士啓
　　陈士啓字震之江西泰和人由进士观政右军都督府时成国公朱能掌府事得士啓喜甚闲暇辄从讲论古大臣贤将所以事君使人之道能礼遇加厚召入翰林为庶吉士修永乐大典书成擢礼部祠祭司郎中直道自任不为茍免荐陞山东布政司右防政青州嵗歉郡具饥民数上闻朝廷遣使偕士唘如数赈之粟比至而饥民倍増使者议再奏俟报士唘曰民命在旦夕若再俟报浃旬间悉馁死矣请发奏后即出粟脱有罪请自任不敢以累使者遂独具奏朝廷从之所至民有争讼羣邑未决而伏马首以诉者从容数语谕之皆帖服其为政亷平无所矫拂所至其民爱之
　　李昌祺
　　李昌祺名贞江西庐陵县人少颖异以进士选翰林庶吉士预修永乐大典号称博洽书成擢礼部主客司郎中亷慎効职宣德荐陞广西左布政使以德化人谿洞诸蛮闻声敛迹不复为患未几以诖误谪役房山已而宥还改河南左布政使亦有惠政及民寻丁内艰诏特起之正统中疏乞致仕从之景泰三年卒家事萧然几不能敛其诗敏赡流丽时辈称之
　　刘球
　　刘球字廷振江西安福人自幼举动不凡长老目为国器永乐辛丑进士擢礼部仪制司主事正统初充经筵官预修宣宗实录成改侍讲正统间上疏言十事疏入命五府六部都察院集议咸言球所言惟择太常寺官当从之请令吏部推举翰林修撰董璘闻之遽自乞为太常寺官球坐璘累执下锦衣卫狱数日锦衣卫指挥马顺承中官王振意以球病死闻碎其尸弃之士论惜焉正统乙巳赠翰林学士諡忠愍
　　李斆
　　李斆字居学顺天府涿州人永乐初诏开北京国子监斆以郡庠生被选时仁宗以皇太子居守北京发策以奉圣德安民生为问斆以敏对擢居第一赐衣一袭钞四十锭命为监生首久之授京卫经歴陞礼部主事屡扈驾巡幸及北征十五年迁祠祭司员外郎奉使陜西还奏关中旱甚诏如所言赈之又明年陞江西左防议寻改四川洪熙初入朝奏除四川嵗买茶课宣德五年奏请松潘邉饷宜从近地转输以便民得许着为令秩满迁右防政正统初陞右布政使疏言军食盐待民运不便宜从军自请给从之及奏罢嵗造水战鞍等军器丁母忧家居又奏成都各处抽分物货局及盐井嵗久淡竭宜定减课额皆从之夺情复任六年以大臣举选吏部左侍郎寻卒命有司谕祭为治坟斆刚直勤慎在蜀十余年不以家随政绩着闻蜀人称之及居吏部人望有不足云
　　邹济
　　邹济字汝舟余杭人初为县学训累官平度州知州预修太祖髙皇帝实录陞礼部仪制郎中从总兵官英国公孙辅征安南掌奏记还陞广东布政使司右防政坐事左迁吏部郎中寻擢左春坊左庶子秩满陞詹事府少詹事未几卒于官为人和易不见崖岸于物无忤兼通老释之学善伺上意宠遇特厚洪熙元年上追念之赠太子少保諡文敏命有司立祠墓侧嵗以春秋祭焉
　　葛清隐
　　葛清隐江西庐陵人自乐舞生擢为山川坛奉祀陞太常寺清慎端厚熟于典礼秉诚持敬以奉神明仁宗皇帝为皇太子监国每嵗代祀天地宗庙山川清隐相礼深见嘉重后坐畧改礼部主事永乐十九年以老致仕仁宗皇帝嗣位特敇召之迨至上矜其老不欲烦以政仍令致仕
　　叶春
　　叶春浙江海盐县人初为礼部主客司主事陞郎中再陞两淮盐运使改福建布政司右防政宣德三年调四川未赴任奏浙江土豪为民患郡县不能制上命大理寺卿熊概锦衣卫指挥任唘及春巡抚苏常及浙江诸郡察捕强豪以安善良春虽行事于其乡能持公道既还陞刑部右侍郎居无几遘疾卒讣闻赐祭命有司治
　　况钟
　　况钟字伯律江西靖安县人由学吏从事礼部尚书吕震保授仪制司主事寻陞郎中尚书胡濙荐陞苏州府知府赐玺书以徃郡多宿弊钟剔除之首黜贪汚数人凡政令便于民者靡不兴复未几以忧去民歌之曰况太守民父母愿复来养田叟七邑耆民赴阙保留诏从之奏蠲重额粮七十万余石开豁枉为军者八千百余户为教条以教民立善恶簿以季考月书久而不悛者罪之秩满军民耆老万余人仍保留诏进三品禄正统七年卒钟有治剧才故郡事虽殷理之绰有余裕当时论者以为能吏云





　　礼部志稿卷五十七
　　钦定四库全书
　　礼部志稿卷五十八
　　明　俞汝楫　编
　　列传
　　郎署
　　滕员
　　滕员字尚黙建之瓯宁人幼以开敏闻于乡年十一补郡庠弟子员未几领乡荐卒业太学声誉焯焯日起同舎生咸心服之正统己未吏部考选居优等得广之韶州府同知一时同选者咸谓君才与官宜无异言者之任值嵗歉公私无积贮守以下无借手地员至倾嚢得白金若干两告籴邻郡命里耆籍民之窘甚者朝夕给之全活数千人郡治旧为淮王府王迁国之饶得请复为郡其规制奢大非人臣所宜居又吏胥公退无所于处徃徃杂就民居员截长缩大削雕还朴复为郡治如常式又度地为吏舎限其出入絶吏民交搆之弊自昔郡吏惟取充数鲜有通文墨者动辄假手他人员痛革之凡上下文移具为成式以示吏俾其如式草创而为之润色焉受其指画后为通习所郡地界江闽湖三藩之冲主户少而客户多少拂其意辄相扇弗靖而翁源乳源二邑尤甚员躬巡行省揭榜开谕许其占籍遂与编户无异凡郡之政员方一一兴革之以丁内艰解任吏民不忍员去至有垂涕者比闻员服阕当之京耆老数百人诣阙乞再任之朝议已除代者不允员适至遂有祠部之除清白之操贤能之声着闻逺近在郎署逾三年为正统己巳扈驾北狩殁于王事明年防恩褒防进其阶为奉政大夫
　　孙洪
　　孙洪字伯大山东昌邑县人景泰五年进士授兵部主事迁郎中丁忧服阕改礼部郎中成化间歴陞河南右防政左右布政使迁右副都御史巡抚大同以威宁海子之捷进左副都御史食正二品俸进右都御史巡抚河南后为周府仪宾刘宣所奏下狱寻命致仕洪有干局为防政时以賛画抚治流民有劳巡抚河南奏停王府造作蠲逋负浚滏河以兴水利人颇称之其为仪宾所奏亦王府怨之而致是云
　　杜谦
　　杜谦字益之直昌黎人景泰五年进士授工部主事管理吕梁洪三年考满改礼部主事陞员外郎中用尚书姚防荐擢浙江右防政歴左右布政司召为顺天府尹寻陞工部侍郎成化二十三年为言者所劾因陈乞致仕许之后以诏书恩进阶资善大夫卒赐祭如例谦少有孝行居浙江时人称为重厚长者子源亦第进士官至青州知州
　　髙敞
　　髙敞字德广直昆山县人成化八年进士授礼部主事歴陞员外郎郎中顺天府丞以父忧服阕改应天府进府尹在礼部时数奉使于外嵗无宁居畿内饥尝上疏请发内帑银五万两赈济所活甚众及为府尹政颇尚平易然亦无大治绩云
　　于冕
　　于冕字景瞻浙江钱塘县人少保兵部尚书谦之子景泰元年以谦功廕授世袭副千户谦死冕亦从坐谪戍龙门屡上书讼其父寃宪宗登极谦寃昭雪并复冕官冕自陈不愿武职改兵部员外郎累陞礼部郎中南京太仆寺少卿应天府府尹致仕卒于家赐祭如例冕虽不由科目然颇涉书史有干局歴官能举其职不愧其父云
　　王沂
　　王沂字希曾直武进县人南京吏部尚书防之子成化十一年进士授礼部主事歴陞员外郎郎中山东右防政湖广右防政丁父忧服阕转山东左布政使治十四年陞右副都御史巡抚真定等府兼提督紫荆三关累疏乞休不允卒于官年六十二讣闻赐祭给驿归其丧沂严毅谨恪天性孝友在礼部时外国以狮子来贡希重赏又有贡刀剑数至三万者沂言夷人贪诈无厌量损其赐直且定数注为例宪朝上宾凡山陵庙祧迁祔之议仪文草创多所考据及巡抚时赋役繁重力为裁省滹沱河水溢壊民田庐奏请筑堤捍之功成赐绮币奬劳自处俭约家虽富无贵侈态居官二十余年终始一致人以为有父风云
　　陈镐
　　陈镐字宗之其先防稽人占籍南京钦天监成化丙午举应天乡试第一明年举进士授礼部主事改南京吏部歴陞员外郎中山东按察副使提督学校转江西防政寻陞湖广右布政使平汉沔剧盗有功庚午进都察院右副都御史巡抚湖广明年以病乞归命未下而卒镐明敏有吏干董学时较阅精当得士心巡抚时汉沔之盗党未平建议散其众归农众頼以安镐与弟钦同科进士而皆有才名钦亦为广东提学副使
　　蔡清
　　蔡清字介夫泉州府晋江县人福建乡试第一成化甲辰进士授祠祭主事改稽勲寻署騐封员外郎以父忧归服阕除主客转南京文选郎中乞终养归遂丁母忧服阕即其家拜江西按察司副使提调学校屡辞始就职旋复乞致仕去未几擢祭酒命未至而卒清天资沉潜深探理学所养纯粹内外一致在江西务端士习正文体尝曰学宜养正性持正行圣贤言语熟复玩味则旧去新来日改月化天性孝友内外亲族贫无衣食者及不能者皆收恤之家屡空勿计也体虽孱脆而好学不倦其学术德器为一时名儒盖于模范甚称惜享年不永莫究其用云
　　王纶
　　王纶浙江慈谿人成化甲辰进士初除工部都水司主事以内艰去改礼部仪制司歴员外郎郎中治庚申陞广东防政寻转布政正德己巳由广西布政陞都察院右副都御史巡抚湖广兼理军务未几遭外艰值郴永盗贼猖獗特诏夺情督军阅三月贼平始许终制遂以疾卒与祭一坛纶以能医游公卿间公卿多喜之者而才能亦足集事故卒至台省大官其气岸简伉酬应颇刻覈且有凌忽之态自敌已以下多恶之
　　吕防
　　吕防字秉之翰林学士赠礼部左侍郎諡文懿原之子也以廕录为国子生成化初又以东宫恩授中书舎人仍上疏乞应试遂荐京闱中书舎人之得应试也实自吕防始秩满迁礼部员外郎郎中擢南京太仆少卿改通政丙辰擢太常寺卿正德丁夘始致仕阅四年卒诏祭如制防为人坦易喜读书作诗文习典故文与行能世其家
　　徐説
　　徐説字以中直宣城县人成化戊戌进士授礼部祠祭司主事转员外郎郎中陞南京右通政治十五年致仕至是卒赐祭如例説性迟重居官勤政务然遇事多淟涊依违寡方正之操人不能无訾议云
　　王云凤
　　王云凤字应韶山西和顺县人成化甲辰进士授礼部主客司主事迁祠祭司员外郎郎中副使杨茂元言事获罪上疏救之又奏太监李广专恣不法乞正典刑防郊祀云凤骑而入坛遂得罪谪陜州知州广败乃陞陜西提学副使条约甚严再陞山东按察司使亦以严明称母丧去官逆瑾罗织罚米千余石家遂悬磬张防为吏部时言于瑾擢云凤国子祭酒司务孙璁者瑾女弟之夫也亦怙瑾势云凤尝与徃还璁后为瑾所疎以病免归云凤不知也复郊饯之瑾语人曰孙璁何人也士大夫至徃饯之云凤祭酒亦可尔耶遂改南京通政寻谢病归复起为右佥都御史巡抚宣府在任仅两逾月凡上数十疏如建储及充调邉军皆及之防父丧去官至是卒凤好竒立异鋭于取名然中实靡定为节不终人多薄之
　　姚镆
　　姚镆浙江慈谿县人治乙丑进士授礼部主事累陞都察院右副都御史巡抚延绥工部右侍郎督易州山厰右都御史提督两广军务以平叛夷岑猛功陞左都御史太子少保未几猛部卢苏等复乱官兵讨之不克御史石金劾镆失策遗患遂落职致仕久之以荐起兵部尚书兼左都御史总制陜西三邉未任乞休报允寻卒赐祭如例镆端严博大任职以公亷见称
　　邵鋭
　　邵鋭浙江仁和人由正德三年进士改庶吉士授翰林院编修调宁国府推官陞南京吏部主事礼部员外郎江西提学佥事福建提学副使湖广右防政河南按察司广东山东左右布政使至太仆寺卿引疾归卒诏赐祭赠都察院右副都御史諡康僖鋭质任自然不为矫饰而言动必依于礼一时称为端士故官不过三品而防典特厚云
　　张岳
　　张岳福建惠安人正德丁丑进士授行人率同官谏毅皇帝南巡杖阙下调南京国子监学正上登极复行人歴司副至礼部主客司郎中出为广西提学佥事已改江西坐前所贡士黜落多谪广东提举知亷州迁浙江督学副司右佥都御史抚治郧阳改江西进右副都御史总督两广军务讨封川文德大猾胸诸巢平之进兵部右侍郎明年平阳懐逺诸獞进攻马鞍鱼窝平之召改刑部为御史奏留不果行又明年平连獞寻进右都御史时镇铜仁诸苖叛乱朝议请遣大臣一人总视湖广川贵师诏以岳徃岳谋度苖情谓前时主抚守皆非计乃大集土汉兵檄诸将分道进斩获以数千计防有思川之败诏夺一官未几恶首尽殄首恶龙许保等前后成擒三方底定功未上而岳卒其后兵部覈其功复右都御史赠太子少保諡襄惠赐祭如例
　　唐祯
　　唐祯字元善直华亭人生而颖敏性复淳厚乡先生见者皆器之家故饶裕而能自刻励读书百里外止以一仆自随清苦如寒士不数年而学成领成化癸夘乡荐丁未擢进士治初修宪宗实录分遣进士诣四方采摭时事以祯徃浙江祯悉心搜访其所纂辑视他省独精详诸公称之时二亲并恙祯切于晨夕即以疾谒告归承顔视膳雍容膝下者逾三年而母卒执丧哀毁见者动容服终有劝之仕者以父老辞曰吾惧养之弗及也居嵗余父强遣之入都始授车驾之命明年以父丧归辛酉改礼部仪制司主事乙酉陞主客员外郎进署精膳郎中事丁夘卒于官祯为人坦易色笑可亲而中有矩度发皆中理仪曹重事在贡举祯两提调视范周宻人言不兴哈宻贡数倍常而物皆滥恶祯在主客曰是虚名而糜我实赐也且以折估闻使者来愬哗于庭不去祯使译谕之曰尔欺尔主易尔贡以为利不尔罪足矣而又敢哗耶不听且移文邉关诘尔主尔罪安归使者情得乃屈服精膳主天下贡茶至者必先呈様様者其名实则以为私积所从来久矣祯至饬门者正供外无得入流风一清人以此重之
　　潘璜
　　潘璜直婺源人举进士由知县擢户部主事寻改礼部与修明伦大典复改吏部擢礼部郎中歴福建提学副使累迁吏部左侍郎户部尚书调南京工部寻改南京兵部致仕卒璜有文学行谊修饬士论重之
　　孙迪
　　孙迪字仲约浙江钱塘人迪生而秀颖志趋异凡子弟读书过目辄记不忘稍长入邑庠授春秋语止偘偘出一时流辈上逾数年迪益自刻励问学期大树立又六年成进士选任翰林庶吉士不数月用荐者超擢礼部精膳员外郎奉命督运淮安既至遂病不起年始二十有七迪尝读书观古今治乱遇豪杰功业之士必慷慨拊髀恨不生其时躬上下论议至□衂者不啻吐涕斥不一顾视故其临政施事一以理自许而惜年不永未竟其志云
　　钱萱
　　钱萱浙江海盐人少敏慧嘉靖七年由国子生中顺天府乡试乙未举进士为刑部湖广司主事以母丧归毕改礼部祠祭司是时上方崇制作稽古秩祀诸所请覈牍委积案而萱则与其长贰旁讨广证去取隆杀咸合宜品部严费二尚书数誉其才因改陟仪制司员外郎甲辰提调防试后坐累谪为广东德庆州同知
　　来汝贤
　　来汝贤字子禹浙江萧山人起童子华采振暴及壮乃益沈思术学探抉微乡学及礼部试皆第二廷试同进士出身为奉新令奉新江西陋邑也其俗犷鬬狠讼抵讦扲键务必胜不胜则隂持上官短以责右已无何依违之不且立去汝贤至批根其尤痛法绳之又开学馆延进诸生为指示经法为文章躬行于是皆辑不为非在奉新十月而徙丹阳丹阳又道冲两都舟车至者日数十百日出河浒造请诸大夫贤者磬折为礼视供具徒一一指授无失宾客意久之归县中为民均赋平争讼调繇作不暇给矣又时时进学宫诸生讲説经训劝行如奉新时遂以治行髙等入为兵部职方主事调礼部精膳以疾乞归寻卒年仅三十有六
　　刘元卿
　　刘元卿字调父江西安福人自幼雄竒颖敏时有以正学倡诸里者闻之喜动于心陈诸宋儒语录堆案盈几玩而三思焉适郡太守公辨诸士试元卿尽以所学发于论太守大竒以为真儒再出入闱遂魁江西仍以学自砥砺辛未业入彀主司以其策多愤激语置之殿江陵闻而大怒下礼部以饬多士乃归而倡学里中里中勃然兴起甲戌不第扶其引杜门不出矣而从游者日众剏复礼识仁中道一德诸院咸有常防西乡诸习俗得之一变既而以荐起为国子博士寻晋礼部主事元卿已絶意仕进强应聘出埋光铲采冀与各贤一移世轴覩时不可为遂飘然还里在国子薰德者甚众在仪部疏从祀诸先大儒厘正女直仪皆其钜者惜乎其大有为之才而未竟其用也元卿性敏又谙于典故有可补闾阎者闻必行行必力所著书甚富皆行于世
　　陈九川
　　陈九川字惟濬直宁国人癸酉举乡试甲戌登进士第请告归起授太常博士乙夘武宗将南巡众莫谏独与舒国裳夏良胜万潮连疏谏止有防荷校跪午门外五日杖五十除名直声动朝野而病日甚然南巡竟止识者壮之辛巳世宗即位拔诸谏臣仍补太常癸未进礼部仪制员外郎册封弋阳王乙酉转主客郎中正贡献名物节犒赏费且数万羣小懐衔防是时有他甘心者思借为媒嗾通事假夷语奏之下诏狱数濒死不变言官论救不听丙戌戍镇海卫己丑郊祀覃恩解还后两遇诏得闲住致仕九川凡再履机危而卒不肯濡滞依违以为身家之谋而易其计盖性成然也
　　李逢阳
　　李逢阳字惟明国初籍金吾后卫居南京幼端谨如成人家庭间颦笑不茍虽盛暑恒整衣冠危坐终日无倾侧容视世没溺财利惟恐汚之戊午举于乡隆庆戊辰第进士时方选庶吉士逢阳本第七人当道雅属意逢阳固辞弗就乃授户部主事改仪部郎中防选宫人惟简其貌类端淑者艶冶悉置不与奉命遣祭楚王事竣以百金为赆却之归未几友人杨希淳病逢阳亲视汤药或谓宜少避者不从杨卒未浃旬亦竟不起逢阳笃于践履不事空谈其没也人咸惋惜之
　　王洪
　　王洪字希范浙江钱塘人生八嵗即知务学及冠入郡庠从训导胡粹中授春秋日记数千言无遗忘下笔为文辞沛然有竒气率所事所言若老成人粹中大器之年十八举进士任行人将命关陜得使职人贤之未几陞吏科给事中遂为检讨修大典为副总裁考满陞修撰又陞侍讲三以大比典文衡取士甚公职侍讲逾三年迁礼部主事适尚书吕公巡行关陜凡部事悉命洪敷奏论事详明同列敬服朝廷方属意洪永乐十八年竟疾以卒年四十有二其疾也得赐药物其卒也又得赐棺且给舟载归恩惠隆至人莫及云
　　吴觊
　　吴觊字相虞直昆山人自幼秀朗异常儿稍长里胥责役即诣县令自陈家有老母实不能逺离性窃有志于学幸矜念耳令异其言问论语书数条向答无滞立遣就邑庠生弟子员越二年以能书赴京预修永乐大典书成取赏而还嵗戊戌膺贡入太学又明年中顺天府乡试宣德五年授刑部广东司主事逾年改行在云南司两司皆兼理京府号繁剧觊皆优为之日收善誉正统丙辰乞归省祭还朝改礼部主客司贤誉不减刑部时以母髙年且无他子弟力乞归养大宗伯吴公留之至再不可得既归孝养备至母卒丧尽礼优游林下者四十年始卒年八十有五
　　仵瑜
　　仵瑜字忠父湖广蒲圻人生而忱恂笃厚温惇身若不胜衣言悛悛若不出诸口孝友之行本诸天性弱植操修夙夜匪懈正德庚午发解广省丁丑成进士己夘授礼部主客司主事大宗伯称赏乃毛公独至未几上疏病归新天子出离御宸号召黎老登庸宅俊光昭大烈赫赫濯濯与天下更始乃复如京师上疏论天下事一曰勤学二曰笃亲亲三曰开言路四曰敬大臣五曰选诤臣六曰去浮屠七曰拯困穷八曰重守令九曰修武备十曰储人才疏上上嘉纳之下诸司条行乃仍厥官提督四夷馆甲申春上召辅臣于平台于暖阁谕以尊称之典大学士杨廷和蒋冕毛纪力谏以为干正统违大议上渎九庙内间两宫未敢轻议上意不豫者久之乃主事桂萼窥伺风防窃取席书张璁霍韬方献夫诸议奏之上下其议在廷诸臣坚执以为不可时廷和去冕即继去礼部尚书汪俊又去乃以书为礼部尚书萼璁献夫为学士诸臣羞与为伍遂不谋而同抗言力辨或谪或罢或繋狱无虚日秋七月乙亥上降手敇改称孝宗敬皇帝为皇伯考恭穆献皇帝为皇考昭圣皇太后为皇伯母章圣皇太后为圣母诸司俱奏以为不可十月五日戊寅少宰氏何孟春率百官伏阙死争大学士毛纪石珤取帖伏于前时近年上命司礼监宣谕乃下学士丰熙给事中张翀御史俞翺郎中余寛黄待显陶滋相世芳寺正母德纯于狱百官号泣声震阙廷瑜叹曰吾礼官也有死而已已而未末申初有驾危言以嫁祸中伤者上复命内使宣谕时大臣已退惟诸司在上大震怒悉下百官于锦衣卫狱庚辰械至午门前杖三十死者十有六人编修王恩王相给事中张原毛玉裴绍宗御史胡琼员外郎张灿主事臧应奎安玺杨余祯胡琏殷承叙司务李可登而瑜亦竟不起矣时伏阙后十日也享年四十有八













　　礼部志稿卷五十八
<史部,职官类,官制之属,礼部志稿>
　　钦定四库全书
　　礼部志稿卷五十九
　　明　俞汝楫　编
　　登极备考
　　登极仪
　　告祭及追尊
　　洪武元年正月乙亥上服衮冕先期告祭设昊天上帝位于坛之第一成居东皇地只居西皆南向各用玉一币一犊一笾豆各十有二簠簋各二设大明夜明位于坛之第二成星辰社稷太嵗岳镇海渎山川城隍位于坛内之东西各用犊一币一笾豆各十簠簋各二其仪迎神燔柴奠玉帛进爼三献饮福受胙彻豆送神望燎瘗各行再拜礼乐舞如制祝曰惟我中国人民之君自宋运告终帝命真人于沙漠入中国为天下主其君父子及孙百有余年今运亦终其天下土地人民豪杰分争惟臣帝赐英贤为臣之辅遂勘定采石水寨蛮子海牙方山陆寨陈埜先袁州欧普祥江州陈友谅潭州王忠信新淦邓克明龙泉彭时中荆州姜珏濠州孙徳崖庐州左君弼安丰刘福通贑州熊天瑞永新周安平乡易华平江王世明沅州李胜苏州张士诚庆元方国珍沂州王宣益都老保等偃兵息民于田里今地幅二万余里诸臣下皆曰生民无主必欲推尊帝号臣不敢辞用是以今年正月四日于中山之阳设坛备仪昭告于上帝皇只定有天下之号曰大明建元洪武简在帝心尚飨先是自壬戌以来连日雨雪阴沍自正月旦雪霁粤三日省牲云阴悉敛日光皎然暨行礼天宇廓清星纬明朗众皆欣悦礼成遂即位于郊坛南备仪卫法从丞相率百官北面行礼呼万嵗者三礼毕上率世子暨诸子奉神主诣太庙追尊四代祖考妣为皇帝皇后奉上玉宝玉册册曰孝孙嗣皇帝稽首顿首上言尊敬先世人之至情祖父有天下之子子孙子孙有天下追尊于祖考此古今之通义也遇天下兵起躬擐甲胄调度师旅戡定四方以安人民土地日广皆祖宗深仁厚徳所致也诸臣庶推尊为皇帝先世考妣未有称号谨上皇髙祖考尊号曰皇帝庙号徳祖皇髙祖妣曰皇后皇曾祖考尊号曰恒皇帝庙号懿祖皇曽祖妣曰恒皇后皇祖考尊号曰裕皇帝庙号熙祖皇祖妣王氏曰裕皇后皇考尊号曰淳皇帝庙号仁祖皇妣陈氏曰淳皇后伏惟神明在上鉴此孝思每庙牲币祭器及礼义乐武同郊坛惟不用玉不燔柴祭讫退上顾谓李善长曰朕荷先世积累之勤庆及予躬抚临亿兆今遵行令典尊崇先代斋肃一心对越神灵所谓焄蒿凄怆若或见之善长对曰陛下诚孝感通达于幽显上曰奉先思孝祭神如在诚敬无间神灵其依茍或有间非奉先思孝之意也遂命世子先至社稷坛立石主上至设位于两坛之间诣各神位前行礼其礼如宗庙仪事毕上还御奉天殿尚宝司拱卫司金吾卫陈设如仪中书省左相国宣国公李善长等率文武百官上表称贺
　　谨按髙皇初用王礼后正大位其仪始备文皇靖难以乙丑至金川门以乙巳即帝位仓卒其仪不详昭皇以储宫嗣位稍有更定肃皇入自藩国与嗣皇异累朝所因者昭皇储宫礼也
　　朝贺备考
　　朝仪
　　朝贺赞词
　　洪武二年上以羣臣每遇正旦圣节朝贺行礼呼万嵗者三虽云臣子祝上实以虚语因谕宰臣更其词如遇贺之日赞礼者云赞呼众皆曰愿君有道又赞呼曰则天下和平仿此意与诸儒议之于是廷臣议曰三呼之词乃臣子祈君之至诚若如圣谕则谦徳有余然于臣子之诚不尽今更其词令赞礼者始赞呼则众曰天辅有徳又赞呼曰海宇咸宁再赞呼则曰圣躬万福制可
　　朝贺赞词仍旧
　　庚午礼部尚书崔亮太常少卿陈昧等言旧制朝贺之礼赞礼者既唱三舞蹈讫复三唱山呼而羣臣拱手加额与乐工军校齐声称万嵗者三近改拟山呼为赞呼百官应之曰天辅有徳曰海宇咸宁曰圣躬万福臣等切谓殿廷之礼主于尊严赞呼之际贵乎齐一令百官三呼应声讙哗不齐诚为失礼况山呼故事循行已久甚为严肃宜仍其旧从之
　　朝参避正中
　　洪武三年上问礼部尚书崔亮曰朕郊祀天地拜位皆正中而百官朝参则班列东西以避正中此何礼也亮对曰臣闻天子祭天升自午陛祭社升自子陛葢社祭土而主阴阴北方也故君南向答阴之义也郊祭天而主阳阳南方也故君升自午陛而北向以答阳也何佟之议曰祭社北向君答之故南向祀天南向君答之故北向若夫羣臣朝参于上非答神之义俱当避君上之尊故升降则皆由卯陛朝班则分列东西以避驰道此其义不同也上曰臣之事君君之事天其道不相远也因命侍仪司自今百官朝参左右班相去不得越二尺其省府台官俱就甬道上拜谒但不得直行甬道而已
　　殿廷杂仪
　　洪武九年礼部言凡殿廷颁降诏书册命宜从中道中门出近东而行其内外官员赍捧御制文字及御用之物进呈不许直行中道或左右或取别以行至御前正中跪进见光禄司进御膳等物亦不可当中道直行许于正道边左以进凡御座处即为正道如上御奉天殿则于正门边东入将至御前正中供具膳毕而出亦如之若上帝所往来处其奉御内使捧执御用之物聴使令者皆须近后取便左右行不许随后径驰中道违者杖一百从之命着为令
　　肃文武朝参
　　洪武二十四年礼部言朝廷之礼贵于严肃而近者文武官入朝往往争趋竞进品级紊乱髙下失伦甚非所以明礼法振纲纪请自今朝参之时将军先入近侍官员次之公侯驸马伯又次之五府六部又次之应天府及在京杂职官员又次之有不如仪从监察御史及仪礼司纠复从之
　　免命妇望朝
　　永乐元年壬辰礼部言洪武间京官文武四品以上命妇望朝中宫隆寒盛暑雨雪皆免上命并免望但遇节来朝
　　饬陪京朝贺
　　成化八年南京鸿胪寺序班李琰奏近者南京文武官员凡遇拜贺圣节等礼多因循不谨乞勅礼部移文南京所司凡遇大朝贺悉照在京事例各衙门官员先具职名手本送南京鸿胪寺报名至期聼纠仪监察御史等官防闸如有托故不至及不具服搀越怠慢者具奏执问庶使朝仪整肃事下礼部复奏从之
　　申明朝仪八事
　　成化十四年鸿胪寺卿施纯礼科都给事中唐章御史王濬等以近者朝班惊喧不定各奏朝参官多罔遵礼度乞将朝仪榜示于长安左右门上命礼部通查朝仪旧制以闻制是礼部尚书邹榦等备录洪武年间朝参礼仪奏请申明榜示朝门晓谕禁约凡八条一朝班公侯序于文武班首次驸马次伯自一品以下各照品级文东武西以次序列风宪纠仪官居下朝北纪事官居文武第一班之后稍近上以便观聴勿得越次如有陈奏从班末行至御前跪奏毕即入班立一文武百官御前侍坐遇有大小官奏事须起立侯奏毕复坐勿得倨坐如有旨赐坐则复坐一文武官出入朝门各照品级第加敬逊如一品以下官遇公侯驸马加敬礼立则旁立行则后从三品四品官遇一品二品官加逊礼行立俱后五品以下仿此不得搀先越次如有事宣召勿拘一百官朝参遇有圣谕教诫须当専心致意拱聴即便省身克己不许放肆驰心外想一百官自入午门内不许吐唾如朝参近侍御前有病咳者即许退班一百官奏对务必从实知则为知不许妄对一凡大小官员如随上行丹墀身常朝北不得向南或右环转随侍不许背北上陞奉天门及丹墀其随从官员勿得径行中道并正道有旨令行许侧边随行一百官入朝门须拱手端行威仪整肃不许行私揖礼
　　请肃朝仪
　　治十五年礼部复奏礼科都给事中呉仕伟等所言肃朝仪事谓朝廷之上以严为主今文臣官入朝之际有推挤諠哗或步趋放肆者有进掖门而掉臂过御桥而附身者甚至班行逾越尊卑失次请如仕伟等所言令御史序班纠奏从之
　　朝参面纠
　　嘉靖七年十月内礼部题该鸿胪寺左少卿王道中等题为朝仪事仰惟皇上每日视朝御奉天门侍班御史序班咫尺天顔如遇文武官员数少得以面纠至于每月望及奏祭祀日期皇上御奉殿内侍班官员俱在丹墀之下东西序立难以面纠及至其本纠劾则百官俱散缓不及事以此因袭日久各衙门官员凡遇升殿之日勤于朝参者固多而偷安一时不到朝参者亦不为少乞望天语叮咛戒谕各衙门官员以后凡遇望及奏祭祀陞殿之日务要依期朝参等因抄呈到部看得本官题称乞要着为定例许御史序班照依殿内奏事复命事例径赴御前从实纠举本寺与锦衣卫堂上官趋候明旨处断俟出奉天门外公同吊取门籍文簿逐一查防许御史序班具本指名劾奏一节查得本年九月内该给事中王汝梅题亦为前事节该奉圣旨这本説的是近来在朝官朔望日多不朝参好生不谨礼部便通行各衙门省谕今后再似这等朕别有区处该各衙门知道钦此钦遵已经通行去后左少卿王道中复有此奏臣等切惟皇上御门亲正百官朝参员数多寡昭然在列然必鸿胪寺髙唱奏事然后御史序班敢向御史面纠随奉明旨查防请究此旧例也若遇朔望及奏祭祀陞殿之日百官即有失仪者亦必具本参奏不敢面纠见查大明会典内亦云文武官遇陞殿有违越失仪者从监察御史仪礼司纠劾中间竝不曾言劾及他事亦竝无面纠之辞何也葢朔望非奏事之期殿陛乃尊严之地故惟重体势之髙而暂畧烦琐之务其与御门之时实为不同祖宗设立仪法深有至意今陞殿之日若许其面纠则一二小臣得以擅入禁地近触天顔恐伤体势若只具本指名劾奏所指安得其真而是非混淆挟诈遂起末流有不可禁者前项二条具旧章所弗载难便宜行但臣子之职惟勤为最先朝参之礼不可以少怠近者常朝官员因循玩惰诚亦有之凡遇陞殿之期至于朔望亦往往不肯赴朝上厪圣谕下动论列实诸臣之罪也臣等请自今后凡遇朔望及奏祭祀陞殿之日朝参官员不论多少皇上间出不意特旨宣谕鸿胪寺官许令公同锦衣卫官俟驾退之后吊取门籍文簿朝参各官俱出奉天门外金水桥边聴侯逐名查防奏请罚治不必付诸纠劾以起事端则天威不测大震叠乎庶工体势愈尊用克存乎旧典朝纲振肃而怠玩俱知所警矣奉圣旨是
　　鸿胪寺题免朝例
　　嘉靖十一年八月内礼部题该鸿胪寺题为申明旧例请宸断以便遵守事及与通政司彼此辩争前后肆奏本部仰遵圣谕备查典章俱经依拟明白复查得今年正月间因圣体违和暂免朝参该寺题称免朝日久一应领勅缴人员若俱于御前面奏恐圣体于视朝之初起数太多未免烦劳欲要暂于左顺门领缴等因奉圣旨是钦此本部看得该寺原题止是一时权宜未尝拟为定例近日以来一应领勅缴勅并例该面辞面见人员但偶遇阴雨免朝之日该寺即令赴左顺门缴进此则甚非祖宗旧制况非该寺原题本意本部因复奏前事合就题请今后领缴例该面辞面见等项虽遇免朝仍侯视朝之日面奏所以重体统而防壅隔其所闗系未为轻小适闻奉旨免朝日期领缴等项不系重大事情照该寺题准事例行钦此臣伏读纶音不胜疑骇切意本部题复之章因司事者互相讲论言语烦多恐未经圣览前项防意恐出阁臣一时票拟未曾注意臣切谓朝廷差官降勅未有不系重大事情且颁勅必于御前所以重皇命可以防诈旁出之奸缴勅必于御前所以达下情可以防迟留隠匿之至于礼该面辞面见人员即遇免朝日期岂不能少待而遽然废上下之礼殆非臣子之心所敢安者以此为不系重大事情则御前进奏之事无复有重大于此者也且御前与勅上勤天语陛下慎重丝纶特令翰林院学士捧下今乃以为不系重大事情恐非所以仰承圣谟矣臣实愚昧不通远猷庙堂批答必有深意但在廷臣工本部僚佐议与臣合非一人私见伏乞圣明于该科取本部原题特加省览仍赐问阁臣所以票拟之意万一臣有所见于朝廷大礼不为无补伏望圣裁重降御批改囘前命则宗社幸甚等因题奉圣旨卿説的是勅书领缴见辞官员都照旧例行如遇雪雨风寒暂三五日免视朝都着候待若朝廷小有不豫免朝日多准今春该寺奏准事例行着为令
　　请申勅朝仪
　　嘉靖四十二年礼部复给事中王楷奏请申饬朝仪大小官员不得从人多带入朝直宿官军不得坐卧御道商贩人等不得擅入长安门其习仪之日常朝官不得无故不至违者俱论如法报可
　　庆贺仪
　　罢圣节冬至表笺
　　洪武五年命罢天下进贺圣节冬至表笺上谓侍臣曰正旦为嵗之首天运维新人君法天运以施政治进表称贺礼固宜然若生辰冬至亦皆称贺于文繁矣且生辰父母劬劳之日朕皇考皇妣蚤逝每于是日不胜悲悼况忍受天下贺乎宜皆罢之羣臣对曰臣子敬君之心无时不有惟不可烦渎故因圣夀及时序致祝颂之诚请如旧礼行之上不许
　　表贺夷贡麟鸟
　　正统三年十月礼部尚书胡濙等奏比者榜葛剌国遣使以麒麟鹦鹉等物诣京朝贡斯皆皇上徳被万方仁及庶类是以远仁慕义航海来献诚国家亿万年太平之征也请率在廷文武羣臣进表行庆贺礼仍命天下文武五品以上衙门悉以表称贺从之
　　庆贺表笺
　　凡遇万夀圣节该亲王及天下文武衙门进贺表文例该陈设宣读如遇免朝止将前项表文照例于是日早用鼓乐迎至午门前司礼监官捧进先期开坐题请凡遇中宫殿下千秋令节该亲王进到庆贺笺文是日早用鼓乐迎至午门前司礼监官捧进在京文官四品以上武官三品以上命妇朝贺先期具题请防
　　凡遇皇太子千秋节亲王及天下文武衙门进到笺文照例于是日早用鼓乐迎至午门前司礼监官捧进先期具题请防
　　嘉靖二十四年六月恭遇太庙告成诏告天下行移各王府并在外文武五品以上衙门拜进表文庆贺先期题请本年南京礼部等衙门赍捧庆贺皇太子笺文到部看得前项笺文原无题奉明防令其拜进今既赍捧前来亦臣子一念忠敬之私合行进收以后如有进到者俱照例施行等因奉圣防是钦此
　　凡朝鲜安南琉球日本暹罗等国王差陪臣赍捧表笺管送方物赴京庆贺谢恩等项除方物另行外其表笺例该本部引奏进收如遇免朝将前项表笺俱送至午门前司礼监官捧进先期题请一具手本二本一本行司礼监知会请期一作交单
　　进表赏赐
　　凡各王府差来赍有礼物人员该给赏盘纒钞二十锭防缎一表里无礼物人员赏钞一十锭文武衙门差来官员赏盘纒钞五锭行移内府照例奏请颁给本司给散
　　庆贺纠仪及赐宴班次
　　成化四年正月申定监察御史殿中纠仪及丹墀赐宴班次中书舍人李应祯奏凡遇行庆贺礼奉天殿预执事者给事中十员该给赏盘纒钞锭中东西立翰林院中书舍人各四员为侍班官分立于导驾官后监察御史四员为纠仪官立于侍班官下若庆成宴中书舍人位给事中御史前而宴品均一初无厚薄皆旧制也近时御史越班立导驾官下可为失宪体而乱旧章礼部列宴席以中书舍人位给事中御史后及光禄寺设宴品亦于给事中御史厚而中书舍人薄可谓谄势要而蔑礼法乞各正其失礼科给事中参应祯以小事渎圣聴宜究治事下礼部尚书姚蘷等议拟御史在殿中纠仪有侍班官则立侍班下稍南无侍班官则立导驾官下稍南其丹墀宴序中书舍人从近例坐于给事中御史后宴品亦当均一而于给事中参则漫不可否上既准拟且谓礼科挟私参奏当治其罪姑宥之其宴序可视正统年间例行既而防复奏正统间文案不存无从查考乞如今议为宜上亦是之
　　饬南京官仪
　　成化十一年南京监察御史杨成奏南京进贺圣节表行礼时适有两臣见五府及所隶武官大约不过三四十人且班行失序跪拜参差及导送辄张雨葢有策马前驰及便道先囘者葢缘虽设官纠仪而无簿籍可稽以至漫视不谨及见每嵗正旦冬至等节行大礼大臣仅见遵守其部属或越于近侍佐贰或先于正官或常服以取自便或歴阶互为谈谑亵慢不恭难以悉数臣惟南京根本重地其礼文隳废且如此则外而三司府县可知矣章下礼部而复奏以为祖宗成法具悉典礼但日夕废坠诚有如成所言者合勅南京礼部移文府部诸司凡遇大礼预具各官姓名送掌礼及纠仪官至日通为检查敢有仍前蹈者疏名以闻其在外聴礼生呈举上司转为奏闻悉丽于法如此庶礼仪整肃人知遵守从之
　　贺皇太子设位
　　嘉靖二十八年礼部奏故事皇太子朝贺设座文华殿中今易用黄瓦则东宫受贺之位似应避尊上曰东宫受贺位当设文华殿之左南向然今侍卫未备已之
　　谢恩仪
　　藩王谢恩
　　凡王府已受册封赍捧谢恩表笺到部例该本部引奏进收如遇免朝将前项表笺俱恭送至午门前司礼监官捧进先期本部具题请防
　　侯伯谢恩
　　凡公侯伯及衍圣公袭爵谢恩本部先期题知例该鸿胪寺设案本爵具朝服本部引奏行五拜三叩头礼如遇免朝止令本爵先期一日赴鸿胪寺报名次日早具朝服赴午门前照例行礼所进表文仍令本爵亲捧至左顺门司礼监官捧进
　　状元谢恩
　　凡状元上表谢恩于三月二十二日本部表具奏本奏目状元率诸进士赴午门前行礼表文状元亲付司礼监官捧进凡遇出朝备黄绫壳表副表目三本二本送鸿胪寺宣读一本本部备照如免朝不用
　　习仪
　　习仪所
　　凡正旦冬至圣节百官先期之三日及二日习仪正旦冬至于朝天宫圣节于灵济宫嘉靖九年更定郊祀冬至习仪于先期之七日及六日二十一年令圣节正旦冬至俱赴朝天宫习仪
　　翰林院官习仪
　　成化十四年十一月始令翰林院官习仪先是翰林官僚自永乐宣徳以来相免习仪至是锦衣缉事官校奏学士王献检讨张奏不赴习仪上命鞫问之献奏举相之例以闻宥之仍诏自今行大礼先期习仪内阁办事者免其余俱习仪如常
　　纠仪
　　舆马僭越
　　治八年六月南京监察御史王存忠等奏旧例凡武官虽公侯伯不得乗轿出入以习劳苦今成国公朱仪魏国公徐俌武靖伯赵承庆南京锦衣卫带俸指挥使王鋭乗轿出入仪俌庆俱乗八人轿僭越更甚其各卫指挥而下乗马又多用红氊鞍笼马杌胡床导从亦所当禁下礼部复奏请俱论之以法上皆宥之仍谕不得再犯以朱仪年老任重特命乗四人轿
　　申饬领等议
　　嘉靖十一年八月先是正月间上体违和数不视朝鸿胪寺因请诸领勅缴勅及辞见人员暂受事左顺门葢本一时权宜后因循遂为定制部以为非祖制执奏不可得防免朝领缴勅书诸事非系重大其该照寺题准例行于是尚书夏言言朝廷差官降勅未有不系重大事情者且领勅必于御前所以重大帝命以防诈旁出入奸缴勅必于御前所以达下情可以防迟留隠匿之至于礼该面辞面见人员即遇免朝岂不能稍待而遽废上下之礼殆非臣子之心所安以此为非重大则御前奏进之事无复重大者臣愚以此必出一时阁臣票拟之词宜更加察上深然之诏勅书缴领见辞官员竝遵旧制行如遇雨雪风寒暂三五日不视朝竝令候待若免朝日久方准照该寺题准例行着为令
　　御殿称贺侍班
　　嘉靖十二年先是上以大祀御殿誓戒羣臣中书舍人无侍殿者御史杨行中奏之上怒其怠玩逮掌中书傅棨等四人下诏狱棨等奏辩言故事誓戒无中书侍班下礼部复议言陞殿礼仪翰林院官与中书舍人俱用四人东西侍班第缘会典开载互有详畧故于誓戒进歴等礼有翰林无中书棨等沿习旧规罪亦可原今宜着为令凡御殿称贺诸礼皆中书舍人与翰林诸臣分班对立毋得异同上从其请因贷棨等
　　纠行礼不到
　　嘉靖三十一年八月二十四日该鸿胪寺序班曹荣题为纠仪事参南京大理寺卿今陞户部左侍郎总督仓塲督理西苑农事余绪谢恩行礼不到事属违慢节奏圣防余绪不敬恩命着革了职冠带闲住早朝各项官员人等违失不止一人一次侍班的先后不到彼此党容自肆无礼今后着厰卫看着重治各该衙门知道钦此
　　议纠朝仪班行
　　隆庆元年都给事中辛自修等以朝仪久旷班行不肃请令礼部官考议成式疏下礼部及礼科会议至是奏言国家初制百官以品序列故令皇极殿前所列品山表识森然其后更定制度又有不拘于品者如内阁官锦衣卫陞立宝位之东西翰林院学士列佥都御史之上其他翰林官不论品级叙于京堂之内科道官自为一等列于部属之先及鸿胪寺尚宝司列于西阶三科六道与东班对侍虽若次第参差班行混淆然或以顾问纠察或以奏事承防莫不有因难以轻改今后常朝悉如此例其余官员仍依品级崇卑衙门资序为列如有紊越聴纠仪官纠举至于各官被服束带会典所载甚明不得僭用以乖典制从之






　　礼部志稿卷五十九
　　钦定四库全书
　　礼部志稿卷六十
　　明　俞汝楫　编
　　宴飨备考
　　宴仪
　　设事馔供事
　　洪武二年礼部言光禄寺卿职御膳今宰相儒臣侍食亦卿供之于礼未安宜设直长四员遇百官赐食御前者则令供事从事
　　宴官禁限
　　洪武六年礼部言文武官犯杖罪三次者赐宴不得上殿及内廷从之
　　宴夷使班次
　　洪武二十四年礼部言明年正旦朝贺及筵宴其髙丽国权国事王瑶子奭班次宜列于六部尚书之次其从臣于中左门序坐凡诸畨国使臣悉以此为序从之
　　万夀宴百官定位
　　永乐元年礼部以万夀圣节宴百官预定其位次进呈上命驸马仪宾及随侍各王来朝官宴于三公府四品以上文武官诸学士及在京僧道官大龙兴寺住持侍宴奉天殿在京各衙门堂上六品以上官近侍官修史官宴于中左门在外进表官四夷朝贡土官宴于中右门余文武官宴于丹墀内
　　庆成簪花
　　礼部仪制司每年大祀庆成如遇办事准精膳清吏司手本开具数目偹办宴花本司行工部都水清吏司如数造办预先送司分派至期进朝簪戴殿上官东七员西七员俱司防四司中左门进士八员中右门进士八员丹墀东丹陛下之东稍北进士四员丹陛下之东稍南进士四员丹墀西丹墀下之南进士并副使四员【是日俱穿履鞋】殿上东一班至六班共若干员【翠花若干】监生儒士办事当该官吏八名殿上西一班至六班共若干员【翠花若干】监生儒士办事官吏七名东西大小花各二箱毎箱若干枝在东者置于殿内东第一门之墙下在西者置于殿内西第一门候驾至毎人手执十枝以备取用取讫复取以事完为度殿内与宴官承防官侍班官俱各亲簪锦衣卫侍班官分官一员簪带光禄寺鸿胪寺执事属官监生送与令其自相簪带金甲将军明盔内官送与手接殿外锦衣卫侍班官鸿胪寺赞官俱先送【罗花若干枝】金甲将军先总付一头领之教坊司官彼自来领办事吏一名中左门一班至六班若干员【翠花若干罗花若干】监生儒士当该吏五名中右门一班至五班共若干员【翠花若干】监生儒士当该吏五名每边花五箱每箱若干枝在东者置于西栏杆下在西者置于东栏杆下候宴桌将齐先催光禄寺摆馒头照红帖每馒头一分揷花一枝临时彼自取带丹墀东丹陛下之东稍北一班至二班共若干员【翠花若干罗花若干】监生儒士当该办事官五名三班至四班共若干员【翠花若干罗花若干】五班至六班共若干员【翠花若干罗花若干】监生儒士当该办事官吏五名丹陛下之东稍南一班至二班三班至四班共若干员【翠花若干罗花若干】监生儒士当该办事官吏五名五班至六班共若干员【罗花若干】监生儒士四名东丹墀花一箱若干枝专散与金甲将军等项当该办事吏一名一班至二班共若干员【罗花若干】监生儒士当该办事官吏五名三班至四班共若干员【罗花若干】儒士当该办事官吏六名五班至六班共若干员【罗花若干】儒士当该办事吏六名毎边花六箱每箱若干枝先照班次置次置定各于馒头揷完俱送至文武楼姜擦下数入二箱留一箱百十余枝候临时取用其一箱送至殿内聼侯如无不拘纠仪御史序班巡绰锦衣卫千百戸尚膳监千百户光禄寺官俱先送与儒士办事吏二名【翠花若干罗花若干】西丹墀花一箱若干枝専散与大汉将军等项办事吏一名
　　以上监生儒士办事官先一日早赴司领花次日五更俱赴午门外取齐
　　宴例
　　罢百官朝参宴
　　洪武二十八年礼部臣言百官朝参赐食实出厚恩缘职事众多供亿为难请罢赐从之先是每旦视朝奏事毕赐百官食上御奉天门或华葢武英等殿公侯一品侍坐于门内二品至四品及翰林院等官坐于门外其余五品以下官于丹墀内文东武西重行例位赞礼赞拜叩头然后就坐光禄司进膳案然后以次设馔食罢百官乃拜叩头而退率以为常至是始罢之
　　节钱钞
　　成化元年礼部奏冬至节例赐百官宴请命光禄寺治具上命给以节钱钞免宴祖宗以来凡遇圣节正旦冬至皆赐羣臣宴官卑禄薄者给以钞免宴谓之节钱俾均惠其家属自正统以来内臣用事者畏侍宴久立遂罢宴皆给以钞因而成例
　　午节赐廷臣宴
　　嘉靖十五年五月朔上谕大学士李时曰端午节候朕奉两宫赏节昨有慈谕罢免朕惟宴乐一节不可少不可过少则不见交忻之情过则有伤躭乐之好若夫君臣一赏足寓交泰之意卿其会勲言一计之已复谕曰宴礼必得乐歌今教坊司不知备否其语俚俗我太祖太宗屡有宴赐其乐仪今存否可同一会议礼官拟上其仪朕裁择焉于是礼部尚书夏言等言皇上欲以端阳之节举君臣宴赏以见交懽之情甚盛典也葢君臣之礼以严敬为主然一于严敬则情或不通而无以尽忠告之益此有周盛时所以有君歌鹿鸣臣歌天保之诗先儒谓太和元气在成周宇宙间良以是也臣等谨择仪注以上与是年进宝训实录赐宴仪同见职掌
　　乞举行宴礼
　　嘉靖二年上以四方灾伤重大令暂免明年庆成宴翰林院修撰唐皋及兵科给事中裴绍宗各言祭祝之礼莫重于郊丘君臣之情必通于宴享往以国戚两废大礼今且从吉宜即举行岂可以灾伤之故复免章下礼部议复言灾伤免宴仰见皇上防灾之心今各官复有所请乞仍赐举行从之灾异不免宴
　　隆庆三年以嵗多灾异年谷不丰谕礼部暂免庆成宴于是礼部言庆成大宴乃郊禋盛典上以昭成帝祉下以惠浃羣工国家虽有灾变不得己者也且皇上登极以来彞章首举费不甚繁辍而不行是谓缺典惟上仍赐举行以从羣望不允礼科都给事中王之垣等复以为请得防待明年行
　　大乐备考
　　设乐
　　朝贺乐
　　呉元年癸酉命自今凡朝贺不用女乐
　　设乐阅试
　　呉元年秋七月乙亥先是命选道童俊秀者充乐武生至是始集上御防门召乐士朱升及范权领乐武生入见设雅乐阅试之上亲击石磬命升辨识五音升不能审以宫音为征音上曰升每言能审音至辨石音何以宫作征耶起居注熊鼎对曰八音之中石声最难和古惟后蘷能和磬声故书曰予击石拊石百兽率舞上曰石声固难和然乐以人声为主人声和即八音谐和矣因命乐生发歌一曲上复叹曰古者作乐以和民声格神人而与天地同其和近世儒者鲜知音律之学欲乐和顾不难耶鼎复对曰乐音不在外求实在人君一心君心和则天地之气亦和天地之气和则乐亦无不和矣上深然之
　　定乐舞
　　呉元年十月癸亥定乐舞之制乐生用道童如故舞生以军民俊秀子弟为之文武各六十四人文生唐帽紫大袖袍执羽籥武生唐帽绛大袖袍执干戚俱革带皂靴寻改用幞头绯紫袍靴带仍旧
　　考宫县乐
　　洪武二年九月癸丑命考宫县乐制诏有司访求能通律音者送京师
　　定宴享九奏乐章
　　洪武四年吏部尚书詹同礼部尚书陶凯制宴享九奏乐章成上之其曲一曰本大初二曰仰大明三曰民初生四曰品物亨五曰御六龙六曰泰阶平七曰君徳成八曰圣道成九曰乐清宁先是上厌前代乐章率用谀词以为容悦甚者鄙陋不称乃命凯等制其词既成上命协音律者歌之谓侍臣曰礼以道敬乐以宣和不敬不和何以为治元时古乐俱废惟淫词艶曲更唱迭和又使噍杀之声与正音相杂甚者以古先帝王祀典神只饰为舞队谐戏殿廷殊非所以导中和崇治体也令所制乐章颇协音律有和平广大之意自今一切流俗諠譊淫防之乐悉屏去之
　　太和钟制
　　洪武六年铸太和钟成其制仿宋景钟以九九为数髙八尺一寸拱以九龙植以龙簴建楼于圜丘斋宫之东北悬之毎郊祀俟驾动则钟声作既升坛钟声止则众音作礼毕升辇又击之俟导驾乐作则止然未有以名之礼官奏曰昔黄帝有五钟其一曰景钟景大也惟功大者其钟大故宋之钟亦缘以为名请名之曰景钟上曰古钟名宜更之遂取周易保合太和之义更名之曰太和钟
　　乐章寓规谏
　　洪武七年八月乙卯翰林院奏进囘銮乐歌先是上以祭祀还宫宜用乐舞前导命翰林儒臣撰乐章以致敬慎监戒之意谕之曰古人诗歌辞曲皆寓讽谏之意后世乐章惟闻颂美无复古意夫常闻讽谏则使人惕然有警若颂美之辞使人闻之意怠而自恃之心生葢自恃者日骄自警者日强朕意如此卿等其撰述毋有所避至是上所撰神降祥神贶酣酒色荒禽荒等曲凡三十九章曰囘銮乐歌其辞皆陈规谏其舞分为三队队皆八人礼部图其制以上命乐工肄习之
　　请设特钟特磬
　　嘉靖十四年太常寺卿张鹗请设特钟特磬以为乐节复宫县以备古制候元气以定钟律礼部言特钟特磬所谓金声玉振之也羣庙行礼奏乐必得此为节而后可举诚宜特设也乐县之制夏商以前无闻见于周官则有宫县轩县判县特县之别天子宫县四面以象四方体十二时列十二律特钟特磬各居其中编钟编磬各分其列四隅四正各有序配然犹属器数之末庙庭之中周旋未便不得更制也惟候气以定钟律则自古作乐之本无易此故黄钟为声气之元候气之法实求中气以定中气最为作乐本原其説若重室墐戸截管实灰复缇按厯气至则吹灰动素证以累黍具有成法依所奏筑室于圜丘外垣隙地选天文生知厯候者往相其役待有次第本部委官考騐从之已乃诏取山西长子县羊头山黍大小中三等各五斗以偹候气定律
　　用乐
　　进膳免乐
　　洪武三年礼部尚书陶凯等言古者人主进膳日举乐今拟上御谨身殿早膳侍卫指挥使布列甲士两行光禄卿具服率其属以黄纱罩所进膳由中道入仪銮使具服率其属以黄葢复之以金盆罐随入教坊司官奏乐内使监率内使执香炉香盒唾盂唾壶拂子诸物侍左右上御东西耳房及两庑进膳则免乐上曰古之帝王功徳隆盛治洽生民上下之间熙然太和虽日一举乐未为过也今天下虽定人民未苏北征将士尚在暴露之中此朕宵旰忧勤之不暇岂可忘将士之劳而自为佚乐哉俟大兵凯还士卒无战伐之劳人民罢转输之苦然后以乐侑膳未晩也
　　改定乐章
　　成化元年国子监助教刘翔奏今日郊庙乐章皆太祖髙皇帝祀仁祖淳皇帝配天时享之事皇上奉列圣配天时享郊庙乐章别当有作章下礼部会内阁并羣臣集议言我朝郊祀乐章歌颂报称可万世通行享庙迎神乐章有曰助我眇躬基建功终献乐章有曰承前人之徳化家为国毋曰予小子基命成绩乃是创业之事仁庙初已易助我眇躬为致我祖宗又易后四句为惟前人功徳肇膺天位延及予小子奄受方国于词于义皆当其余亦皆推原祖宗积庆发祥衍及无穷之意可万世通行不须别有改作从之
　　雩祀乐奏
　　嘉靖十二年礼部尚书夏言按古者大雩之祀命乐正习盛乐舞皇舞葢假之声容之和以宣畅阴阳之气雨必阴阳和而始降也然上世之礼无考而后代之制不同臣等参酌古今为之会通一切奠献乐歌且如常仪惟盛乐皇舞之説宜稍遵古礼定为圣制三献礼成之后九奏乐止之时燎将举赞者宜赞乐奏云门之舞乐举乃赞礼毕仍命儒臣櫽括云汉诗辞别制云门一曲使文武舞士并舞而合歌之云门者乃帝尧之乐周官大司乐以祀天神之舞取其云出天气雨出地气也仍于神乐观增设鼓吹数畨选教舞童百人青衣执扇绕坛周旋歌云门之曲而舞曲凡九成其舞节乐数宜下太常会本部议奏因其仪言大雩乃祀天祷雨之祭如遇一嵗天气亢暵则于季春之末礼部具奏请行
　　拟雩祀用盛乐
　　嘉靖十六年礼部言古者龙见而雩与启蛰而郊之意同宜用盛乐通典曰禜于南郊之旁命乐正习盛乐舞皇舞葢乐舞者所以震荡声容宣畅和气诏告天地感通神明兾隂阳和而雨泽降也先本部议拟雩坛祈祷礼仪神乐观正乐外增设鼓吹选教舞童青衣执雨扇绕坛周旋歌云门之曲而舞已经选有乐章而仪物未备宜命所司造舞衣羽旄等物选见在乐舞生年幼质秀者百人教习歌舞充雩坛用庶钜典靡阙得防报罢
　　审乐
　　审乐音
　　吴元年甲寅命协律郎冷谦协乐章声谱令乐生肄习之
　　考正四庙雅乐
　　吴元年十月戊午考正四庙雅乐令协律郎冷谦校定音律及编钟编磬等器
　　请勅儒臣审定雅乐
　　景泰元年国子监助教刘翔言祖宗以来礼乐之文制作寖备惟庆成之宴视乐之仪释奠之祭雅乐未作臣以为宜勅儒臣推演道徳教化之意君臣相与之乐作为诗章协之律吕如古之灵台辟雍清庙湛露之乐以备一代之典至于春秋监学之祭太常典司礼乐而赞相之际过于急促殊无从容悠缓之意首唱升坛亦甚无谓夫既有庙宇则非坛墠矣又所设乐器悉列于露台之上使堂上堂下之乐混于舞列甚乖礼制乞下礼官从宜改正庶首善之地礼序乐和足为四方之式史氏曰前此幸学释奠皆不设乐庆成宴惟用教坊供应春秋所奏大成雅乐数宻浅短倏然而鸣诎然而止殊不成声大率如乐终之乱故翔槩及之时以袭用既久竟莫之改
　　访名儒以正雅乐
　　治十五年礼部覆吏尚马文升议我太祖髙皇帝常命儒臣考正八音修造乐器重定乐章其乐歌之词多自裁定但迄今百三十余年乐音不复校正中间容有舛讹当厘正者近闻皇上命太常寺知音官于内府造大祀乐器以纯金为钟以西玉为磬夫自尧舜作乐以来钟必用青铜磬必用灵璧石若用纯金西玉为钟磬恐其声不可合众音不足以感格神明且今太常之官恐亦不足以当制器协律之任请勅礼部移文天下诸司博求中外臣工及山林亩有精晓音律者礼送赴京本部仍会太常寺再加讲论以求至当然后相与造乐器正乐音庶圣祖所定之乐可复于今日可于后世矣上嘉纳之
　　应诏考定声乐
　　嘉靖八年初礼部以上厘正郊典谓当考定雅乐疏请令吏部及科道求精晓音律如宋之胡瑗李照者吏科都给事中夏言遂以致仕甘肃行太仆寺丞张鹗应诏上令吏部趣召之鹗至即定元声复古乐大乐之正必先定元声元声起自防罔既觉之时亥子相乘之际积丝成毫积毫成厘积厘成分一时三十分一日十二时故声生于日律起于辰气在声先声在气后若拘于器以求气则气不能致器而反受制于器何以定黄钟起厯元故莫若用蔡元定多截竹以拟黄钟之律长短每差一分冬至日按律而依法而取如众管中先飞灰者即得元气騐其时如在子初二刻即子初一刻移于初二刻矣如在正二刻即子正一刻移于正二刻矣愿命钦天监知厯官一人同臣参考元声庶几可得又言编钟十六古人非徒示观美葢为旋宫而设其下八钟黄钟大吕太簇夹钟姑洗仲吕防賔林钟是已其上八钟夷则南吕无射应钟黄钟大吕太簇夹钟是已近世止用黄钟一均而不遍具十六钟则古人立乐之方已失况太常止以五凡工尺上一四六勾合字眼谱之去古益远且两律兼一字如黄钟为黄合似矣又以大吕为下四太簇为髙四夹钟为下一姑洗为髙一夷则为下工南吕为髙工之类何以旋宫取律所以止于黄钟一均而已且黄钟大吕太簇夹钟为上四清声何也葢黄钟为君尊上无比黄钟为官则十一律皆受制焉臣民事物无敢凌越也至于夹钟为宫则下生无射为征无射上生仲吕为商仲吕下生黄钟为羽然黄钟正律之声长非仲吕为商三分去一之次所以用黄钟为羽也子声即上黄六之清声正为不敢用黄锺全声而用其半矣姑洗以下之均率若此四清声之所由立也编钟十六其理亦然宋胡瑗知此故以四清声皆小其围径以就之黄钟太簇二声虽合大吕夹钟二声又非遂使十二律五声皆不得正李照范镇上用十二律不用四清声其合于三分损益者则和矣至于夷则以降其臣民事物又何能尊卑有辨不相凌犯耶臣又考周礼圜钟函钟黄钟天地人三宫之説有荐神之乐有降神之乐所谓荐神之乐乃奏黄钟歌大吕子丑合也舞云门以祀天神乃奏太簇歌应钟寅亥合也舞咸池以祀地只乃奏姑洗歌南吕辰酉合也舞大韶以祭四望乃奏防賔歌林钟午未合也舞大夏以祭山川乃奏夷则歌小吕己申合也舞大武以享先祖舞大濩以享先妣所谓降神之乐冬至祀天南郊之圜丘则以圜钟为宫黄钟为角太簇为征姑洗为羽是三者阳律之相继相继者天之道也夏至祭地于泽之方丘则以函钟为宫夹钟为角姑洗为征南吕为羽是三者阴吕之相生相生者地之宫也祭宗庙以黄钟为宫大吕为角太簇为征夹钟为羽是三者律吕之相合相合者人之情也且圜钟夹钟也生于房心之气为天地之明堂祀天从此起宫在琴中角弦第十徽卯位也函钟林钟也生于坤位之气在井东舆鬼之外主地只祭从此起宫在琴中征弦第五徽未位也黄钟生于虚危之气为宗庙祭人鬼从此起宫在琴中宫第三徽子位也至若六变而天神降八变而地只格九变而人鬼享非有难易之分葢阳数起子而终于少阴之申阴数起午而终于少阳之寅圜钟在卯自卯至申六数故六变而天神降函钟在未自未至寅八数故八变而地只格黄钟在子自子至申九数故九变而人鬼享此皆以本元之声召本位之神故感通之理速也或者乃谓自汉以来天地鬼神闻新声习矣何必改作不知自人观天地则由汉迄今诚千七百年矣自天地观人亦顷刻间耳自今正之犹可及也并进所着乐书二部其一曰大成乐舞图谱自琴瑟以下诸乐逐字作谱其一曰古雅心谈列十二图以象十二律图各有説又以琴爲正声乐之宗系凡郊庙大乐分注琴弦定徽各有归旨且自谓心所独契断轮之妙有非口所能言者疏下礼部议复谓音律久废即今太常协律等官不过循习工尺等字谱不复知有黄钟等调臣等近奉诏演习新定郊祀乐章间举古人遗制为问茫无以对今鹗奏谓四清声所以为旋宫谓取琴声不当接徽葢已深识近乐之至欲取钦天监知厯者以互相参考尤为探本穷源之论似非目前司乐诸官所及上乃授鹗太常寺寺丞令诣太和殿较定舞鹗遂上言臣常阅周礼有郊祀之乐有宗祀之乐尊亲分殊声律自别臣伏听世庙乐章律起林钟均殊太庙臣窃异之葢世庙与太庙同礼而林钟与黄钟异乐函钟主地只也位寓坤方星分井鬼乐奏八变以报资生之功故用林钟起调林钟毕调也黄钟主宗庙也位分子也星隶虚危乐奏九成以报本源之徳故用黄钟起调黄钟毕调也理义各有归旨声数黙相感通况天地者父母之象大君者宗子之称今以祀母之乐奏以祀子恐世庙在天之灵必不能安且享矣不知谱是乐者何所见也臣观旧谱乐章字用黄钟声同太庙但审听七声中少一律今更补正暂依奏格则祖孙一气相为流通函黄二宫不失均调尊亲之分两得神人之心胥悦矣乞礼官速改正之诏下礼部尚书李时等复奏曰鹗所言与臣等所闻于律吕诸书者深有所合葢黄钟一调以黄钟为宫太簇为商姑洗为角防賔为变征林钟为征南宫为羽应钟为变宫旧章用合用四用一用尺用工去防賔之勾而越次用再生黄钟之六此旧乐章之失也若林钟一调则以林钟为宫南吕为商应钟为角大吕之半声为变征太簇之半声为征姑洗之半声为羽防賔之半声为变宫迩者沈居敬更协乐章用尺用合用四用一用工用六夫合黄钟也四太簇之正声也六黄钟之子声也以林钟为宫而所用为角征羽者皆非其一均之声则谬甚矣况林钟一调不宜用于宗庙而太庙与世庙不宜异调所见尤真自今宜用旧协音律惟加以防賔勾声去再声黄钟之六改用应钟之凡以成黄钟一均庶于我皇上感格之诚深有所补上曰乐音即为更定勿误庙享之用
　　奏进乐书乞与正乐议
　　嘉靖二十四年初礼部尚书严嵩覆奏本部于礼科抄出新选山西辽州同知李文察奏云臣闻诸周礼奏黄钟歌大吕舞云门以祀天神奏太簇歌应钟舞咸池以祭地只奏夷则歌小吕舞大濩以享先妣奏无射歌夹钟舞大武以享先祖闻诸诗肃雝和鸣先祖是听闻诸书舜命防典乐教胄子自古圣帝明王未有舍是而能以化成于天下者矣陛下之圣徳复古乐于今日正所急之先务也故敢将顺其美于乐记而有补説之作以足陈澔集説之意所以明乐理也于律吕新书而有补注之作以发蔡元定之蕴所以明乐声也于伏羲卦图文王卦图夏禹九畴图箕子洪范图而有觧説之作所以明乐理之原也于兴乐而有要论之作所以明古乐必可兴于今日也不揣愚贱冒渎奉献以为兴乐采择之备覧且四圣图中非徒寓乎乐理体无不具用无不周有养身之术焉有正心之方焉有修身之要焉有行政之道焉故臣又作四图用説第一图用説所以保圣躬也第二图用説所以明圣心也第三图用説所以一圣动也第四图用説所以直圣政也为此将臣所撰四圣图解二卷乐记补説二卷律吕新书补注一卷兴乐要论三卷共二帙亲赍谨具奏闻等因奉圣旨礼部看了来説臣等窃惟我太祖髙皇帝定鼎之后拳拳以复古乐为念但时当草创钦为未就仰惟皇上以羲黄尧舜之德际重熙累洽之运期值百年圣兼述作既制大礼以定天下之式必作大乐以平天下之情但乐之道广大防妙非惟情义难明而其所谓制度者亦失久矣西汉去圣未远乐家有制氏世在乐官但能记其铿锵鼓舞而不能言其义况数千载之后乎今辽州同知李文察奏进乐书乞与正乐一节臣等看得其所进乐记补説补注等书所以明乐声乐理之原亦有前人所未者其议于人声中考定五音以为制律气之本其法似为直截昔宋人杨杰议曰八音皆不能无失惟人禀中和之气而有中和之声八音律吕宜皆以人声为度且人言人志咏以为歌五声随歌是为依永律吕协奏是为和声此皆取之虞书者也李文察所议似与此合惟我皇上圣徳居位懋建中和之极实秉制作之权则考定元声兴作雅乐今日实惟其时也宜令文察及太常知音律者选能歌乐舞生百余人协同肄习本部及该寺正官以时按试声律谐协吹律候气咸有应騐更议擢用诏授文察太常寺典簿与该寺官协同肄乐
　　习乐
　　奏演习大乐
　　成化二十一年礼部言今教坊司乐工奏中和韶乐者多不谐协而善弹瑟及箜篌击钟磬者殊少恐因循失传渐致大乐不备宜令乐官选其中子弟于本司演习每奏乐二十一色通用八十四人人加以四人共选三百三十六人如此数大乐不至废弛制可
　　预行选择乐工演习
　　嘉靖元年礼科给事中李锡言南郊耕耤国之大礼而教坊承应閧然喧笑殊为渎亵古者伶官贱工亦有因事纳中之义请自今凡遇庆成等宴例用教坊皆预行选择演习必使事关国体可为监戒庶于戏谑之中亦遇箴规之益下所司知之






　　礼部志稿卷六十
　　钦定四库全书
　　礼部志稿卷六十一
　　明　俞汝楫　编
　　冠婚备考
　　加冠
　　命掌冠礼官
　　成化十四年三月甲子皇太子行冠礼诏以少傅兼太子太师英国公张懋持节兼掌冠礼礼部尚书邹干赞冠太子少保户部尚书兼翰林院学士万安宣戒于文华殿行礼
　　皇太孙冠礼
　　永乐九年皇太孙冠时命定国公徐景昌持节掌冠户部尚书夏原吉赞之礼部尚书吕震宣戒
　　亲王冠礼
　　景泰四年沂王濙王冠诏免告庙以大学士陈循兵部尚书于谦持节掌冠吏部尚书何文渊兵部尚书仪铭赞冠左春坊大学士商辂宣戒
　　皇子冠礼
　　成化二十三年五皇子冠至日早上告奉天殿皮弁服御奉天殿传制遣官持节行礼冠所在奉天门前东庑左顺门之北持节官以英国公张懋保国公朱永襄城伯李瑾庆云伯周寿新宁伯谭祐其宣宣戒官以内阁臣万安刘吉尹直持节官即命以掌冠所谓宾也礼毕谒见圣慈仁寿皇太后皇上皇后次谒皇妃东宫及妃四拜用乐次日上常服陞金台百官常服称贺皇太子各诣奉天门东庑序座百官常服四拜
　　简婚
　　谕定选婚地方
　　正统五年太皇太后谕礼部尚书胡濙等曰皇帝婚期已迩皇后之位必在得贤盖以上配宸严祗奉宗庙表正六宫母仪天下而隆国家万世之本也尔礼部其榜谕北京直南京鳯阳淮安徐州河南山东山西陜西于大小官员民庶有德之家用诚简求务择其父母克修仁义家法齐肃女子年十三至十五容貌端洁性资纯美言动恭和咸中礼度者有司以礼令其父母亲送赴京吾将亲阅焉
　　皇太子选婚
　　天顺七年谕礼部尚书姚防等曰去年皇太子选求婚配至今未有相应者今再出榜晓谕在京并北直南京应天淮安州山东等地方大小文武官员庶民良善之家女子年十八容貌端荘性资纯美者尽数报官如本家隠匿不报亲隣人等首报待遣选择
　　奉诰谕简婚
　　嘉靖改元慈寿皇太后诰谕礼部皇帝年及婚期宜慎简贤淑以为之配尔礼部其榜谕北京直南京鳯阳淮安徐州河南山东于大小官员庶民良善之家预先用心选求务择其父母行止端庄家法齐整女子年十四十五容貌端洁性资纯美言动法恭咸中礼度者报名在官待遣去官员再行访选堪中者有司以礼令其父母亲送赴京钦哉故谕
　　册婚使
　　正德七年英宗纳皇后钱氏以英国公张辅为正使大学士杨士竒为副使持节行纳采问名礼成国公朱勇为正使大学士杨溥吏部尚书郭璡为副使持节行纳吉纳徴告期礼又张辅为正使杨士竒暨戸部尚书王佐为副使持节行发册奉迎礼共诣中军都督同知钱贵宅行礼
　　天顺八年宪宗聘皇后吴氏以防昌侯孙继宗为正使大学士李贤为副使持节纳采问名懐宁侯孙镗为正使吏部尚书王翺兵部尚书马昂为副使持节行纳徴纳吉告期礼又继宗正使贤暨礼部尚书姚防副使行发册奉迎礼共诣中军都督府都督同知吴俊卿宅行礼
　　正德元年七月纳皇后夏氏命英国公张懋为正使大学士刘健为副使持节纳采问名保国公朱晖为正使尚书李东阳谢迁为副使纳吉纳徴告期八月以懋为正使刘健礼部尚书张升为副使奉册寳奉迎至都督同知夏儒宅行礼
　　嘉靖元年纳皇后陈氏命定国公徐光祚为正使大学士杨廷和为副使持节行纳采问名武定侯郭勋为正使大学士蒋冕费宏为副使纳吉纳徴告期成国公朱辅为正使廷和暨大学士毛纪为副使奉册寳奉迎诣鸿胪卿陈万言宅行礼俱如仪
　　皇太子婚礼
　　纳妃
　　洪武元年十二月礼部奏定皇太子纳妃仪上曰贽礼不用笄用金盘古礼有亲迎执绥御轮今既用轿则掲帘是矣其合依古制用匏鴈以玉为之妃朝见入宫中乘小车以帷蔽之谒庙则皇太子俱徃礼成后三日乃宴羣臣命妇余如所定仪
　　洪武四年夏四月以皇太子将行婚礼先期告四庙各用犊一祝文曰深荷祖宗积德福延后嗣今长子标年已长成谨择今月二十六日与开平忠武王常遇春女常氏为婚敢用祭告册寳俱用金与皇太子同寳篆文曰皇太子妃之寳册文真书镌刻之曰昔君天下者必重后嗣为蒸民主皆选勲德之家贞良子女以嫓之朕子标年已长成以尔常氏实朕功臣开平忠武王长女今吉日在期先正其名特以册寳命尔为皇太子妃尚其思尔父勲敬【阙】













　　其一曰徃迎尔相承我宗事为承宗者言也其一曰徃迎尔相用承厥家为承家者言也今留京所以承宗封国所以承家戒命之辞伏俟圣裁庙见古以三月内世以三日盖先告祖考而亲迎合成其为妻明日夫率以见舅姑又明日盥馈于舅姑成其为妇又明日率以见祖考先后之序如此累朝率与合同日至成化中东宫纳妃始改从古宜以改定者为正朝见盥馈先朝有太皇太后有皇太后有中宫仪文各异今二王率妃诣上前行礼后宜于各母妃前行礼以章妇顺又防典东宫不回门亲王不回门然未有定期今宜待之国前一月择日行余如旧上览之不悦曰既曰王礼自依典制何不同之有第速降册立太子分别成婚任尔等为之勿以烦朕于是礼部遂择日具册立仪以请上以问大学士严嵩嵩对所司岂敢不遵前奉圣谕俟明命处分上乃诏部臣曰其遵朕初谕上曰谕礼部二王亲迎受醮戒于文华殿赐爵如冠仪东向赐坐饮讫跪辅臣捧授戒命不宣用金龙笺书于是礼官具仪先一日内监设制案于文华殿中捧戒命置于案设香案制案之南设王拜位于香案前设醮席于西东设幕次于殿之东厢房教坊司设大乐锦衣衞设仪仗俱于丹陛之东西内官光禄寺官设酒果金爵案于殿内西南隅东向是日内侍导王先入幕次具衮冕服礼部鸿胪寺官启受醮戒王出幕次导繇殿东门入诣拜位呜賛賛鞠躬乐作四拜兴乐止賛行醮礼礼部鸿胪寺官导王就醮席乐作坐定乐止执事官举酒果金爵案置于前光禄寺官醮酒鸣賛賛搢圭王搢圭乐作礼部官举爵进王王受爵饮讫奠爵于案乐止执事官撤案鸣賛賛出圭礼部鸿胪寺官启就受戒命位王降席导诣拜位鸣賛賛王跪辅臣捧戒命授王王受以授内侍内侍跪受讫鸣賛賛俯伏兴乐作四拜兴乐止賛礼毕引礼导王出至承天门外幕次释衮冕具皮弁服行亲迎礼诏可捧制命元辅嵩
　　王纳继妃
　　嘉靖三十七年八月该御马监左少监高某传奉圣谕裕王继妃婚礼礼部便开具事宜来看合用冠服等件通行各该衙门整理钦此传奉到部除钦遵合用冠服等件即行各该衙门整理外随据钦天监择各项吉日题奉钦依臣等谨将裕王殿下继妃婚礼应行纳徴发册等项斟酌旧仪逐一开坐上请其受醮戒一节臣等查得先年裕王殿下已于文华殿奉有戒命今次似不必举及朝见盥馈旧皆诣王母妃前行礼今亦宜省又成婚次日文武官员诣府贺礼先年奉有圣谕且免行俱不敢开具外所有纳徴发册合用大臣二员充正副使前一日遣官告奉先殿合用大臣一员共用大臣三员伏乞钦定等因节奉圣防告奉先殿遣驸马诏行礼纳徴发册公张溶尚书吴山充正副使其余依拟行钦此
　　纳次妃
　　洪武八年十一月遣吏部侍郎张度为正使工部侍郎孙敏为副使徴衞国公邓愈女为秦王次妃不传制不发册不亲迎度等行纳徴礼是日上御奉天门正副使入就拜位仪礼司奏曰吏部侍郎张度工部侍郎孙敏钦依诣衞国公邓愈家行礼五拜毕出至次妃第正使捧玉帛副使捧纁至正防其冠服拟唐宋二品之制九翚二鳯冠仪仗比王正妃减半遣女官诣妃家迎妃内使擎执仪仗前导繇御桥西板桥至右顺门王皮弁服导妃谒奉先殿礼用羊豕王东稍前妃西稍后行礼如常仪礼毕入宫王与正妃正坐次妃诣王前四拜诣正妃前四拜次妃东坐宴饮成礼次日王常服上中宫常服陞座王及妃诣上前王在东稍前妃西稍后賛八拜又诣中宫前八拜不用枣栗腵脩王至妃家引礼导王入正防王立于东西向妃母立于西东向王四拜妃母立受二拜答二拜妃入中堂行家人礼
　　公主婚礼
　　壻家六礼
　　洪武二十六年重定公主婚礼
　　纳采问名壻家备礼仪表文于家庭望阙再拜掌婚者奉至东华门
　　次行纳采问名礼
　　纳吉壻家既卜吉备礼仪表文陈于庭望阙再拜掌婚者奉至东华门
　　纳徴壻家具纁玉马表文及他仪掌婚者奉至东华门
　　请期壻家具礼仪表文诣东华门【以后有受册诰仪】
　　受册诰
　　前期告奉先殿用祝帛羊豕谒庙受册皇帝制曰古之君天下者有女必封尔次女今已成人未有封号特以某郡为尔之号配某官某之子彼为驸马尔为公主既入某官之门恪遵妇道以奉舅姑闺门整肃内助佳美毋累父母生身之恩尔惟敬哉其日驸马受诰如仪诰曰夫妇之道人之大伦婚姻以时礼之所重帝女下嫁必择勲旧为姻此古今通义也朕今命尔为驸马都尉当坚夫道毋宠毋慢永肃其家以称亲亲之意恪遵朕言毋怠
　　治下嫁仪
　　治二年十月长公主婚礼仪注公主具礼服奉先殿辞毕诣太皇太后四拜受爵女官賛戒恭聴戒命命之曰敬之戒之夙夜无违尔闺门之礼公主聴受兴四拜礼毕诣皇太后上位皇后前受戒命行礼亦如之下嫁如洪武仪入府设公主驸马拜位同拜天地行八拜礼堂内设公主座于东西向驸马拜位于西东向賛引二人导公主陞座驸马行四拜礼公主坐受两拜答两拜驸马出便服女使于室中设公主座于室西设驸马座行合礼如洪武仪至十日具冠服女官导公主谒奉先殿诣太皇太后皇太后上位皇后谢恩俱行八拜礼赐宴于宫中驸马具公服于早朝大班内谢恩仍具公服于午门外直房俟司礼监官导至左顺门内诣太皇太后便殿行五拜礼诣皇太后皇后行礼如仪复导至午门外释公服俟上位常服出御便殿赐宴行四拜礼就席坐席向东宴毕行五拜三叩首礼毕次日见舅姑舅姑立于东西向公主立于西东向行四拜礼舅姑答两拜
　　宫闱备考
　　正后位
　　遵成命正后位
　　成化元年上御奉天殿以册立皇后诏告天下诏曰帝王为治莫先于正家正家之道必自大婚始惟先帝临御之日常为朕简求贤淑已定王氏育于别宫以待期矣迨至凭几顾命犹以婚期责成有司朕于时报礼弥甚未敢遽从矧敢与知其事不意内臣牛玉偏狥已私朦胧奏请皇太后将已退吴氏复选册立礼成之后朕观吴氏德不称位因察其实始知非预定者夫既遵先帝之命以成礼而乃违命立非其人何以表宫闱而相祭祀兴言及此内疚于心用是不得已请命母后明正牛玉之罪废黜吴氏不敢以嵗月缓自念与其拜位非人宁虚厥位而在庭文武羣臣再三陈请谓中宫不可久虚义正词切朕难固拒今勉从所请仍遵先帝成命册立王氏为皇后于戏自古人伦有常变变而得正何惮勿为兹朕此举非独正家抑恐上负先帝选授之命于心有不安焉诞告多方使明知朕意
　　备内职
　　宫官女职
　　洪武五年命礼部议宫官女职之制礼部具陈周制后宫设内官以賛内治汉制设内官一十四等凡数百人唐制设六局二十四司官凡一百九十人女使五十余人皆选良家子女以充之上以为古者所设过多宜防女宠垂法将来乃命重加裁定设六局一司局曰尚宫曰尚仪曰尚服曰尚食曰尚寝曰尚功司曰宫正俱正六品尚宫局总行六尚之事凡出纳文籍皆印署之时六局徴取于在外诸司尚宫领旨署牒用印付内史监内史监受牒行移在外诸司尚宫二人掌导引中宫总司纪司言司簿司闱之事司纪二人掌印宫内诸司出入簿司文字司言二人掌传宣奏启之事司簿二人掌宫人名籍廪赐之事司闱四人掌宫闱管钥之事女史六人通掌文案尚仪局尚仪一人掌礼仪起居总司籍司乐司宾司賛四司之事司籍二人掌经籍图书教授之事司乐二人掌音乐之事司宾四人掌朝见宴防之事司賛四人掌朝防賛襄之事女使三人通掌文案尚服局尚服一人掌宫内服用总司寳司衣司仗司饰四司之事司寳二人掌寳玺符契司衣二人掌衣服首饰司仗二人掌羽仪仗衞司饰二人掌巾栉梳洗女史二人通掌文案尚食局尚食一人掌供内膳总司馔司酝司药司供四司之事司馔四人掌烹炮调和饮膳之事凡进饮食先尝之司酝二人掌酒醴司药二人掌医药司供二人掌给宫人廪饩薪炭之事女史二人通掌文案尚寝局尚寝一人掌宴寝总司设司舆司苑司灯四司之事司设四人掌帷帐裀褥洒扫铺设司舆二人掌舆辇司苑二人掌种植蔬果之事司灯四人掌灯烛女史二人通掌文案尚功局尚功一人掌督女工总司制司珍司防司计四司之事司制四人掌裁衣服司珍二人掌珍玉寳货司防二人掌段疋司计二人掌尚功局度支衣服饮食薪炭之事女史二人通掌文案宫正司宫正二人掌戒令责罚之事女史二人通掌文案凡官七十五人女史十八人比古减一百四十人
　　内命妇冠服
　　洪武五年定内命妇冠服制先是外命妇冠服之制已定惟内命妇未有其制至是复诏议之礼部言唐制贵妃一品昭仪二品婕妤三品美人四品才人五品冠服并用花翟衣寳林六品御女七品采女八品冠服同尚宫等并钿礼衣宋内命妇贵妃一品太仪二品婕妤三品美人四品才人五品贵人无视品冠并用花翟衣自国夫人县君及充司簿司宾者并赐冠帔今内命妇增设贵人一等才人二等参酌唐宋之制自三品以上宜用花翟衣贵人视四品才人视五品并同尚宫等用山松特髻大衫以为礼服于是诏以贵人为三品以皇妃燕居冠及大衫霞帔为朝防礼服珠翠庆云冠鞠衣褙子縁襈袄裙为常服
　　选教六尚
　　嘉靖四十年上谕礼部曰祖宗之制宫中设六尚皆预教读书习于礼法今缺久矣其选民间子女三百人入宫
　　选淑女
　　进献淑女
　　嘉靖十四年十一月该本部题为钦奉圣谕事先该本部为选补三嫔以广皇储以图天下大本事钦奉明旨于京城内外慎选淑女间有河南开封府延津县军籍李拱辰通状告称有女年一十七歳容貌端庄堪以选用等因该本部尚书夏言奏奉圣谕卿以有民人状告有女欲上之此不系大臣献纳可令从所愿赴京入内无害钦此该部题奉圣旨这淑女既伊亲自行送到正此亨通时殆天意者不必送馆择日十九日宴成自东华门入内着光禄寺供饮馔伊亲且便赏银五两叚一表里钦此
　　嘉靖二十四年九月内李拱辰子李应时奏献次女本部覆题应否准令选进奉圣旨着查照前例进入钦此随该本部题请进送吉期恭候明旨未下节该李应时等屡次奏称进献本部查照先前明旨着旨事理至嘉靖二十五年十一月十五日又该李拱辰未奉明旨自造黄旗二面大红段一幅上书屡奉圣旨九次等字同伊男李应时李应龙亲执赴部当堂告称即欲于是月二十日冬至节日照前例进献该本部题查先年选取贞淑事例必累经内外拣取多中择选年貌相应者然后引进当时尚以未称为惧今次李拱辰所奏淑女未经防选臣等倍加敬慎惟恭明旨不敢轻易上凟今李拱辰乃节次奉请又必欲于冬至日进献诚恐临期不能阻止理合题请明旨或容令即于是日伊父母送至东华门命内夫人引入大内惟复行令钦天监另择吉期徃送内夫人女官禁内拣选堪中然后演习礼数以俟御前引见臣等不敢擅拟等因奉圣旨准于冬至庆宴日着自东华门入供馔赏赐俱照前例行钦此
　　再广选取
　　嘉靖十四年十一月上以前所选淑女不足诏南京礼部同五城御史选进仍遣礼部主事张鏊边侁兵部主事高进贤贾士元分选南北直河南山东仍谕礼部曰选贞淑以备列御所以广求嗣绪上承宗祀所遣诸臣不许惊扰百姓乘此妄为违者令被害人诉告处治不贷
　　选宫人
　　选取宫女条欵
　　嘉靖二十六年二月十六日内阁抄出节奉圣谕朕宫中应役宫女数少又多半皆六十以上者将来二子四女之国出府必拨随用须各以等差王用三十之余公主二十之余此祖宗家制也不预教数年何以取用卿等防宷一计来闻钦此本部覆题奉圣旨是这备用宫女便差官于京城内外并顺天等八府州县地方选取三百人送进限年十一嵗以上十四以下钦此
　　咨都察院行五城并直御史通行所在一体钦遵劄付本部委官照依钦依事理防同五城御史督令兵马司于京城内外大小官员士民之家选择开报本司帖下五城兵马司着落当该官戸即行掌印官总督各该地方官员分管地方排门选择年嵗相应性资敏慧即将生年月日并父母姓氏从实开报本官委官按临该管官吏引领伊亲父母兄送选如果相应取该城本管官员及父母里隣亲结类齐送司
　　行锦衣卫经歴司呈堂知防
　　给榜文张挂晓谕
　　咨都察院转行各该巡按御史责令所属府州县掌印官将有女之家先行密切查访开报在官候本部委官到日防同巡按御史拣选
　　劄付顺天等八府行各该官员作速开造各女生时并父母姓氏籍贯文册一様二本并承行职名先送委官及巡闗御史按临同选完日总册申部
　　本部差官顺天等四府一员真定等四府一员合用廪给夫马应付并防送兵快人员俱咨兵部施行
　　给榜二张前去各该地方张挂晓谕
　　行钦天选择吉日本部将五城年貌相应女子题请赴诸王馆候内夫人女官选择
　　行司礼监奏请内夫人知防
　　帖下五城兵马司先一日行令各该地方女子之家知防于是日五更各具洁净衣服将轿送至东华门令其父母引赴诸王馆摆列聴选
　　是日司礼监请内夫人出诸王馆合用摆列旗校马匹等项行锦衣衞差拨聴用
　　行顺天府转行宛大二县拘带稳婆于是日寅时赴馆聴用
　　行钦天监差拨隂阳人赴馆聴
　　诸王馆送女子合用轿妇名数行顺天府备办
　　本部委官差徃外府选回女子应行应奏事宜俱照前议行
　　宫女选入内廷本部照例题请将各父母收充女户系军衞者随卫食粮系民户者行锦衣卫食粮俱各免差仍付主客司各闗赏银伍两段一疋
　　隆庆选例
　　隆庆三年谕礼部祖制宫中设六尚皆预教以读书使知礼法兹已缺少可照例选民间女子年十一以上十六以下者三百人进入礼部尚书高仪请差官选取京城内外并顺天等八府州县得旨各府太逺止于京城内外选取辛卯礼部选进宫女三百人






　　礼部志稿卷六十一
　　钦定四库全书
　　礼部志稿卷六十二
　　明　俞汝楫　编
　　称号备考
　　诞生
　　皇子生请诏告
　　成化五年皇子生贤妃柏氏出也礼部奏春秋子同始生即书于册重国嗣也皇上即位六年于兹天下臣民宗藩亲王仰期圣嗣非一日矣国家根本端在于此宜诏告天下用慰人心上然之
　　皇长女诞生
　　嘉靖十五年上谕礼部曰朕第一女匝月已近内监以皇祖考时例有宴但礼在三月今世俗用一月并可宴否及命名剪髪定期来闻于是礼部拟从仪注一命名剪髪古礼在三月之末今拟从时用九月十五日匝月之吉一皇女淑名与皇子字拟不同伏乞圣明特命一前期上择内夫人之敬慎者以奉皇女剪髪是日早保姆抱皇女于寝宫剪髪为鬌留羁如礼一至期上具常服御乾清宫陞御座皇后率端妃各服其服朝见行四拜礼毕皇后侍立东面端妃后保姆抱皇女出自寝由西至殿内授皇女于皇后内賛奏曰皇后率端妃曹氏祗见皇女上降座执皇女之右手而赐其名皇后复率端妃承旨遂左还授皇女于保姆还寝皇后复率端妃四拜毕各还宫一是日皇女剪髪命名礼毕内监设筵宴宫中照例举行宴礼诏如拟
　　名称
　　定玉牒拟名
　　洪武二十八年上以子孙蕃众命名之际虑有重复乃于东宫诸王世系各拟二十字每一字为一世以某字为命名之首其下一字则临时取义以为二名编入玉牒至二十世后复拟续增
　　皇子命名
　　嘉靖十二年九月召礼部考皇子庙见命名诸义因谕曰皇子命名本朝皆有谕夫方未一嵗尚不知事而赐之是虚文也借令向后识之得以顾名思义未如待其知事后教之又礼曰父命之名朕又思之必当告于祖考然后可以命子礼部尚书夏言覆言臣等初以累朝故事及礼记钦有帅记有成二语为命名之词今反覆内则篇三月之末择日剪髪以下二节乃知钦有帅为夫对妻之语令敬教子循善道也记有成为妻对夫之语谓记识夫言训子成德也原非命子之词兹奉圣谕诚大哉大圣人之言非三代后帝王所及臣谨遵议拟命名之日仿古人见子之仪特发一二天语而赐之名不用降至于告祖考而后命子亦宜创制以备一代典礼垂法万世俟皇太子出阁然后降勅斯古人所以为教也上报曰览奏见执礼从古之正朕意所同其即具仪以闻【仪见职掌】
　　皇子命名差等
　　嘉靖十六年礼部以皇第三子生上命名剪发仪注上谓命名仪视元子当有差令再议以闻及是尚书严嵩等言今皇第四子生亦将及三月请一时并举乃具上其仪一行钦天监择皇子剪发吉日上请一钦命皇第三子皇第四子双名该用载字行下字用土边傍字様先内阁拟上请圣明简定一是日上以命皇第三子皇第四子名告皇祖于太庙皇考于献皇帝庙遣官分告七庙先期太常寺备帛香脯盐酒果翰林院具祝文一是日上以命皇第三子皇第四子名遣使闻于昭圣恭安康惠慈夀皇太后章圣慈仁康静贞寿皇太后一前期上择内夫人之敬慎者二人使为傅母以奉皇子剪髪是日早傅母各抱皇子于寝宫剪髪为鬌留角如礼一是日命皇子名上具服御乾清宫陞座皇后率康妃静嫔各具朝服见行四拜礼毕皇后侍立东面康妃静嫔并中立傅母各抱皇子出自寝由西至殿内授皇第三子于康妃皇第四子于静嫔内賛奏曰康妃杜氏静嫔卢氏敢用吉日祗见皇子上降座抚皇第三子之首咳而赐之名康妃承旨毕左还授皇子于傅母立康妃后次抚皇第四子之首咳而赐之名静嫔承旨毕左还授子于傅母立静嫔后皇后率康妃静嫔再四拜礼毕傅母抱皇子随各还宫一次日上御奉天门降手以皇子睿名传谕礼部行移宗人府上籍玉牒制曰可
　　命名告谕
　　隆庆元年正月赐皇子名上亲告奉先殿大行皇帝几筵而命皇子以辞曰朕兹恭请命于祖考赐尔名曰天钧者圣王制驭天下犹制器者之转钧也其为义大矣尔其念之哉礼部曰朕元子已恭请命于皇祖皇考名曰某其令所司登识之是日辰时上御宣治门降手勅以皇子睿名传谕礼部行宗人府登识玉牒【皇子命名仪至是年始详】
　　封称
　　公主等封称
　　洪武四年诏省部议公主驸马等封称礼部奏按唐宋防要皇姑姊妹皇女皆称公主其夫称驸马若王以下女止称郡主其夫止称所授官若皇姑称大长公主皇姊妹称长公主皇女称公主其夫皆称驸马秩从一品亲王女称郡主夫皆称所授官秩从二品亲王生女称县主夫亦称所授官秩从三品
　　尊号徽号
　　天顺上徽号
　　天顺元年十二月上问内阁臣李贤曰朕惟母后恩深无以为报朕南宫七年危疑之际实赖保防今定策禁中俾朕复位欲仿前代徽号少伸孝情何如贤等拟号曰圣烈慈寿从之二年正月己卯上率文武羣臣奉册寳尊皇太后为圣烈慈寿皇太后
　　嘉靖上徽号
　　嘉靖元年二月礼部拟上圣母昭圣慈寿皇太后皇嫂庄肃皇后寿安皇太后兴献皇太后尊号仪四宫同日恐圣躬劳勚拟三月初十日行礼于仁寿宫十二日行礼于清宁宫前后殿又武庙服未阕庄肃皇后请免朝贺上从之
　　七年六月谕礼部曰朕承天命入纉祖宗丕基嗣统初祖母寿安皇太后方万福宜加上太皇太后尊号当时礼官昧于正礼止加称皇太后朕亦不明于礼念此不安今宜追上为太皇太后尊諡如故又仰思我皇考罔极之恩虽追尊天子用天子礼乐而尊諡止于二字无异藩王今宜加数字以尽追慕圣母章圣皇太后诞育躬恩徳深厚徽号太简宜加二字以申爱敬其具仪闻
　　七月已卯追上寿安皇太后为孝惠康肃温仁懿顺协天佑圣太皇太后追加恭穆献皇帝尊諡曰恭睿渊仁寛穆纯圣献皇帝加圣母为章圣慈寿皇太后太后坐清宁宫皇上躬上册寳如仪躬诣奉先殿奉慈殿崇先殿行谢礼如仪太后仍御宫服燕居服庄肃皇后皇后武庙皇妃皇妃公主六尚等官并宫人礼服八拜庆贺百官宫门外上表命妇进表贺如仪
　　十五年十一月上谕礼部尚书夏言两宫皇太后未隆徽称朕心未安既而阁臣复传圣谕两宫徽称字数宜一体昭圣康惠慈寿皇太后先六字宜加二字圣母章圣慈仁皇太后先四字宜加四字上曰两宫行辈相等非姑妇也皇伯母原皇兄所上六字今以多卿等以为并用八字如拟行于是閠十二月甲寅尊上昭圣为昭圣恭安康惠慈寿皇太后戊午上章圣为章圣慈仁康静贞夀皇太后其谒谢暨庆贺俱如仪
　　谨按尊号自洪熙始也天子奉母后或母妃为皇太后则上尊号徽号自天顺始也加称二字或四字为徽号其后仪畧同凡上徽号致词而上尊号则用册寳宪宗尊钱太后为慈懿周太后为圣慈仁寿武宗尊王太皇太后为慈圣康寿张太后为慈寿世宗尊张太后为昭圣康恵慈寿祖母邵太后为寿安兴国太后为章圣慈仁神宗尊陈太后为懿安康静李太后为宣文明肃册立备考
　　册立皇后
　　册立册寳
　　洪武元年定册用金册金字二片每片依周尺长一尺二寸濶五寸厚二分五厘字则依数分行镌刻真书每片侧边上下有窍用红绦联贯开阖如今书帙之状背各用红绵嵌护借以红绵小褥册盝以木为之饰以浑金沥粉蟠龙用红纻丝衬里内以红罗销金小袱裹册外以红罗销金夹袱裹之五色小绦萦于匣外寳用金纽朱绶文用篆书曰皇后之寳依周尺方五寸九分厚一寸七分寳池用金濶取用寳寳匣二副每副三重外匣用木饰以浑金沥粉蟠龙红纻丝衬里中匣用金钑造蟠龙内小匣仍用木饰以浑金沥粉蟠龙红纻丝衬里小匣内置以寳座四角雕蟠龙饰以浑金座上用小锦褥褥上一置寳一置寳池用销金红罗小夹袱裹寳其匣外各用红罗销金大夹袱覆之临册之日册寳俱置于红漆舆案案顶有红罗沥水用担床二举之
　　洪武册立皇后礼
　　洪武元年正月命左相国李善长奉册寳立妃马氏为皇后定册立皇后仪先期祭告圜丘方丘宗庙行一献礼先一日内使监设御座于奉天殿尚寳卿设御寳案侍仪司设册寳于其南册用金二片长一尺二寸濶五寸厚五分红绦联贯开阖如帙盝饰浑金沥粉蟠龙册文曰天眷我家啓运兴王出自衡门奄有四海为君为后可不慎与君以仁政慎于在位抚黎庶而统万邦后以懿德慎于治内表六宫而母天下长久之道也尔马氏同勤劳于开创之时由家成国内助良多今以金册金寳立尔为皇后其敬乃职耿光后世于戏慎戒之寳用金纽方五寸九分厚一寸七分篆曰皇后之寳匣用浑金沥粉蟠龙
　　嘉靖册立继后礼
　　嘉靖十三年八月上谕礼部曰朕承天眷嗣祖丕基坤宫不可无继主母不可缺人相祀宗祧承欢慈极时已闻于圣母以德嫔方氏性资端慎名冠九良宜立为皇后僖嫔沈氏禀资淑敏朕所特嘉宜进封为宸妃丽嫔阎氏曾协熊梦宜有加恩兹进封为丽妃便择日具仪以闻翼日礼臣具仪如故事有谒告内殿仪无谒告太庙世庙之礼上命防翰林院议于是礼部上言天子立三宫以共承宗庙之祀在礼经有庙见之文我皇上天纵圣明稽古正义遵祖制见庙之仪正内殿相沿之礼甚盛典也臣等谨考据礼经防稽集礼櫽括节文以上【仪见职掌】
　　册立妃嫔
　　册妃礼
　　洪武三年五月册孙氏为贵妃吴氏为充妃郭氏为惠妃郭氏为宁妃达氏为定妃胡氏为顺妃其仪皇妃服九翚四鳯冠翟衣九等车辂印用金纽其尺寸与诸王寳同文曰皇妃之印匣皆饰以蟠鳯
　　宣德元年五月甲午朔以赐贵妃孙氏寳命礼部定仪择日以闻上谕行在礼部臣曰贵妃恭肃小心事皇太后孝敬奉顺皇后皇后屡请褒异之礼部尚书胡濙等曰贵妃后之副贰贤淑如此宜授以寳以昭其德上是之已亥御奉天门遣使传制授册授寳并如永乐册妃仪
　　嘉靖二十年二月封德妃张氏是时妃将就室上谕礼部尚书严嵩以二十七日命官告庙发册嵩防阁臣议上方静理若御殿传制致词称贺恐劳圣躬又妃方在祥谒告内殿逺渉车舆恐非所宜当从奉天门发节妃具服迎送节册及谢恩行礼皆如大仪上从之命翊国公郭勋祭告内殿成国公朱希忠为正使持节大学士翟銮为副使捧册行礼诏勋等行礼发册仍于奉天殿
　　册嫔礼
　　嘉靖十年二月上谕大学士张璁曰朕奉章圣慈仁皇太后慈训于淑女三十人内择九人以充九嫔其谕礼官具仪于是礼部尚书李时等言皇上以宗祀之重择贞淑备九嫔宜定典礼以示天下然防典诸书惟载后妃礼仪嫔御以下皆缺及考唐制贵妃淑妃德妃贤妃正一品昭仪昭容昭媛修仪修容修媛充仪充容充媛九嫔正二品皆遣使册命则唐以前九嫔之礼甚重本朝无册嫔仪礼始今日窃拟册妃仪注量为降杀先期内府造九翟冠鞠衣如皇妃制圭用次玉糓文银册少杀于皇妃四分之一以金饰之正副使各二前一日鸿胪寺设节册案于奉天殿节左册右设防舆设中和韶乐及大乐设仪仗如朔望仪是日内官设九嫔受册位于宫内至期上具衮冕服以告太庙世庙如仪易皮弁服陞殿文武百官红锦绣入班正副使具公服其传制并举节册至九嫔宫中九嫔出迎于宫门外随至拜位女官宣册九嫔受册先后八拜送节出宫门复命并如册妃仪是日九嫔各具服皇后率诣奉先殿奉慈殿崇先殿行谒告礼谒内殿毕诣昭圣康惠慈寿皇太后前章圣慈仁皇太后前庄肃皇后前俱八拜上服皮弁服皇后亦具服各陞座九嫔八拜还宫上曰告庙用香帛脯醢果酒捧主官如故正副使并执事官令具服行礼百官公服侍班余如拟三月初二日册淑女方氏为德嫔郑氏为贤嫔王氏为荘嫔阎氏为丽嫔韦氏为惠嫔沈氏为安嫔卢氏为和嫔沈氏为僖嫔杜氏为康嫔
　　册立东宫
　　洪武册立仪
　　洪武元年正月乙亥命左相国宣国公李善长奉册寳立世子标为皇太子册曰国家建储礼从长嫡天下之本在焉朕起自田野与羣雄角逐戡定祸乱就功于多难之际今基业已成命尔标为皇太子于戏尔生王宫为首嗣天意所属兹正位东宫其敬天惟谨且抚军监国尔之职也六师兆民宜以仁信恩威懐服其心用永固于邦家尚慎戒之皇太子服衮冕九章乘金辂册与皇后同寳曰皇太子之寳礼部奏上仪内云皇太子受册之日朝谢中宫诸王贺东宫诸王贺中宫百官进笺贺东宫内外命妇贺中宫上览奏曰礼太繁况是日祭告天地宗庙趋事不暇其贺中宫与东宫宜省节之
　　册立亲王
　　洪武册立仪
　　洪武三年夏四月礼部造诸王册寳册寳皆用金寳方五寸二分厚一寸五分篆文曰某王之寳寳匣寳座雕螭余同皇太子制
　　嘉靖册立仪
　　嘉靖三十二年十二月礼部以嵗终当遣官册封宗室而畿甸灾伤驿递艰阻请移来年四月应古孟夏封诸侯之礼诏可着为令
　　册立王妃
　　天顺册立仪
　　天顺四年册立王妃旧制与册立皇太子妃仪同凡节册案一张黄伞一是日以二上曰是出自何年主之何人锦衣卫以仪制司对于是尚书萧暄仪制司郎中俞钦等各引罪诏下钦狱











　　礼部志稿卷六十二
<史部,职官类,官制之属,礼部志稿>
　　钦定四库全书
　　礼部志稿卷六十三
　　明　俞汝楫　编
　　冕服备考
　　乗舆以下冠服
　　考古定冠服制
　　洪武元年十一月甲子诏定乗舆以下冠服之制先是上即位之初权宜创置服御之制未遑详定至是命礼官及诸儒臣稽考古制以闻礼部及翰林院等官议曰乗舆冠服黄帝始作冕服有虞制十二章周制王有五冕六服祭昊天上帝则服大裘冕祀五帝亦如之享先王则服衮冕享先公飨射鷩冕四望山川毳冕社稷五祀絺冕羣小祀冕凡兵事韦弁服眂朝皮弁服甸冠弁服凶事弁服吊事弁绖服燕居端汉髙祖始制长冠以入宗庙后汉明帝初服旒冕备文十二章晋祀天明堂以大冕祀太庙朝防以法冕小防及临轩以絺冕征猎以绣冕耕借飨国子以纮冕听政以通天冠齐郊庙以平天冠服临朝以通天冠绛纱袍隋祭天地明堂服衮冕朝日夕月宗庙社稷朝防皆服之朔日受朝及大防诸祭祀还则服通天冠服唐制天子之服十有四等祀天地服大裘冕践祚享庙征还遣将饮至加元服纳后元日受朝贺临轩册拜王公服衮冕冬至受朝贺祭还宴羣臣养老服通天冠其鷩冕毳冕冕缁布冠武弁服黒介帻白纱帻平巾帻白裕各因事而祭之宋祀天服大衮冕祭宗庙元日受朝贺及册拜服衮冕宴防及冬至受朝贺服通天冠常服朝衫袍视事窄袍元祀天服大裘加衮祀宗庙服衮冕大朝以本俗衣冠今拟祀天地宗庙及正旦冬至圣节朝防册拜皆服衮服衣纁裳其制冕版广一尺二寸长二尺四寸冠上有覆表朱里前后各十二旒每旒五采玉珠十二黈纩充耳玉簪导朱缨圭长一尺二寸衣六章画日月星辰山龙华虫裳六章绣宗彞藻火粉米黼黻中单以素纱为之红罗蔽膝上广一尺下广二尺长三尺绣龙火山三章革带佩玉长三尺三寸大带素表朱里两邉用縁上以朱锦下以绿锦大绶六防用黄白赤缥绿纯质五百首小绶三色同大绶间施三玉环朱韈赤舄其郊庙省牲皇太子诸王冠婚礼醮戒之类则服通天冠绛纱袍冠加金博山附蝉十二首施珠翠黒介帻组缨玉簪导绛纱袍深衣制白纱内单皂领褾襈裾绛纱蔽膝白假带方心曲领白韈赤舄其革带佩绶与衮服同朔望视朝降诏降香进表四夷朝贡朝觐则服皮弁其制用乌纱冒之前后各十二缝缝中缀五采玉十二为饰玉簪导红组缨其服绛纱衣蔽膝随衣色白玉佩革带玉钩防绯白大带白韈黒舄其常服则乌纱折角向上巾盘领窄袖袍束带间用金玉琥珀透犀
　　皇后冠服周制追师掌王后之首服为副编次追衡笄郑云副者覆也覆首为饰若今步揺也编者编髪为之若今假紒也次者次第发长短而为之所谓髲髢也追治也衡笄皆以玉为之衡垂于副之两旁当耳其下以紞悬瑱笄卷髪者内司服掌王后之六服袆衣揄翟阙翟鞠衣展衣縁衣三礼图云袆衣色刻缯为翟形以五采画之缀于衣以为文章褕翟青衣刻缯为揺雉画以五色阙翟色赤刻翟形而不画三者皆王后助祭之服也鞠衣色黄如鞠尘王后亲蚕之服也展衣色白展与亶诚也王后以礼王及宾客之服也縁衣色黒王后接御于王之服也汉皇后首饰用假结步揺簪珥步揺以黄金为山题贯白珠为桂枝相缪一爵九华熊虎赤罴天禄辟邪南山丰大特六兽诸爵兽皆用翡翠为毛羽金题白珠珰绕以翡翠为花入庙所用服绀上皂下朝防用蚕服青上缥下隋皇后首饰用大小十二树袆衣鞠衣青衣朱衣四等袆衣深青色织成领袖文以翠翟五采重行十二等素纱中单黼领罗縠褾襈色皆以红蔽膝随裳色以緅为縁用翟三章大带随衣色饰以朱绿之锦青縁革带白玉佩组绶青袜舄舄加金饰助祭及朝防受册大事则服之鞠衣黄罗为质织成领袖蔽膝革带及舄随衣色余同袆衣亲蚕则服之青衣去大带及佩绶金饰履见天子则服之朱衣如青衣唐皇后首饰用大小花各十二树服袆衣鞠衣钿礼衣三等袆衣深青色画翟赤质五色十二等素纱中单黼领朱罗縠褾襈蔽膝随裳色以緅为领縁为翟章三等青衣革带大带随衣色朱里纰其外上以朱锦及悬以白玉双佩黒组大绶青舄舄加金饰朝防受册及助祭则服之鞠衣黄罗为之蔽膝大带革带舄随衣色亲蚕则服之钿礼衣十二钿兼用杂色宴见宾客则服之龙鳯珠翠冠泥金衣霞佩常服之宋皇后首饰用大小花各十二树两博鬓冠饰以九龙四鳯其服袆衣深青织成翟文素质五色十二等青纱中单余同唐制朝防受册助祭则服之鞠衣色黄蔽膝革带舄则随衣色亲蚕则服之其常服真红大袖红罗生色为领红罗长裙红霞帔药玉为坠红罗背子黄纱衫子白纱襦裤明黄裙粉红纱短衫今拟皇后首饰冠为圎匡冒以翡翠上饰九龙四鳯大花十二树小花如之两博鬓十二钿服袆衣深青为质画翟赤质五色十二等素纱中单黼领朱罗縠褾襈裙蔽膝随衣色以緅为领縁用翟为章三等大带随衣色朱里纰其外上以朱锦下以緑锦纽约用青组玉革带青袜舄舄以金饰凡朝防受册谒庙皆服之燕居则服双鳯翼龙冠首饰钏镯以金珠寳翡翠随用诸色团衫金绣龙鳯文带用金玉
　　皇太子冠服周礼有王世子服而不载其制汉制皇太子服冠绛衣魏服五时朝服晋服远逰冠介帻翠缀以白珠佩瑜玉垂组朱衣绛纱襮皂縁白纱中单白曲领带领火珠素首革带玉钩防兽头鞶嚢至明帝泰始六年始服衮冕九章朝贺梁助祭则服衮冕九章朝防则朱衣绛纱袍隋皇太子従皇帝祭祀谒庙加元服纳妃则服衮服谒庙还宫元日朔日入朝释奠则服逺游冠绛纱袍五日常朝则服常服唐制皇太子之服有六衮冕者従祀谒庙加元服纳妃之服也逺逰冠者谒庙还宫元日朔日入朝释奠五日常朝元日冬至受朝之服也乌纱帽者视事及燕见宾客之服也弁冕者朔望视事之服也平巾帻者乗马之服也进德冠者亦乗马之服也宋皇太子従皇帝祭天地宗庙服衮冕九章其朝防服逺游冠服其常服皂纱折上巾其执圭之制至道二年册皇太子礼官上言周礼云天子执镇圭公执桓圭无太子执圭之文晋书太子出防在三恪之下三公之上请皇太子执桓圭以受册従之今拟皇太子従皇帝祭天地宗庙社稷受册正旦冬至圣节朝防贺加元服纳妃被衮冕九章其制冕九旒每旒九玉红组缨金簪导两玉镇圭长九寸五分衮服衣五章画山龙华虫火宗彞纁裳四章绣藻粉米黼黻白纱中单黼领蔽膝随裳色绣火山二章革带金钩防绶五采赤白缥緑纯赤质三百二十首小绶三色大绶间施二玉环大带白表朱里上縁以红下縁以绿白韈赤舄其従皇帝郊庙省牲及册封公主则服逺逰冠绛纱袍其制金博山附蝉施青翠黒介帻犀簪导绛纱袍白纱中单黒领褾襈裙衣裳白裙襦白假带方心曲领红纱蔽膝白韈黒舄其朔望朝四夷朝贡朝觐则服皮弁其常服则乌纱折上巾
　　诸王冠服周制王子封建为诸侯其服随封爵汉封诸子为王用逺逰冠上衣下裳玉佩钩履唐亲王服逺逰冠黒介帻三梁青緌金钩防大带金寳饰玉褾首纁朱绶朱质赤黄缥绀为纯二百四十首黄金珰附蝉绛纱单衣白纱内单皂领縁皂褾襈革带钩防假带曲领方心绛纱蔽膝白袜乌皮舄宋亲王服七梁冠用金涂银棱貂蝉笼巾犀簪导银立华朱裳白罗中单并皂褾襈蔽膝随裳色方心曲领绯白罗大带玉佩翚银绶青丝网间施三玉环白韈黒履革带以金银镀玉佩今拟诸王受册助受谒庙元旦冬至圣节朝贺加元服纳妃服衮冕九章冕用五采玉珠九旒红组缨青纩充耳金簪导圭长九寸二分五厘衮服青衣五章画龙山华虫火宗彞纁裳四章绣藻粉米黼黻白纱中单黼领青縁蔽膝纁色绣火山二章革带金钩防玉佩受五采赤白缥绿纯青质三百二十首小绶三色同大绶间施三玉环大带表里白罗朱縁白韈朱履其朔望朝进表四夷朝贡朝觐则服皮弁
　　皇妃冠服古者王后之下为夫人次嫔次世妇次御女则夫人即皇妃之位也周制内司服掌六服袆衣揄翟阙翟之下嫔服鞠衣世妇服展衣女御服褖衣郑以为九嫔服鞠衣则夫人服阙翟乎阙翟者王后第三等服也以九嫔服鞠衣故以类推而以夫人服阙翟周制无明文可见汉贵人首饰皆大首髻黒玳瑁加簪珥妃以上又得服锦绮罗缯采十二色重縁袍唐首饰两博鬓饰以寳钿花九树翟衣九等青质绣翟编次于衣及裳重为九等青纱中单黼领朱縠褾襈裾蔽膝随裳色青衣革带青韈舄佩绶宋首饰大小花各九珠两博鬓冠饰以九翚四鳯褕翟青罗绣为揺雉之形编次于衣青质五色九等素纱中单黼领罗縠褾襈裾蔽膝随裳色褕翟为章二等以緅为领縁大带随衣色朱里纰其外上以朱锦下以绿锦纽约用青组青衣革带白玉双佩黒组双大绶小绶三间施三玉环青韈舄舄加金饰今拟皇妃九翚四鳯冠大花九树小花如大花之数两博鬓九钿翟衣青质绣翟编次于衣及裳重为九等青纱中单黼领朱绶褾襈裾蔽膝如裳色加文绣重雉为章二等以緅为领縁大带随衣色玉革带青韈舄佩绶凡受册助祭朝防诸大事则服之其燕居则服鸾鳯冠首饰钏镯用金玉珠寳翠诸色衫金绣鸾鳯不用黄束带用金玉犀
　　皇太子妃王妃冠服凡受册助祭朝防诸大事与皇妃同惟王妃以素纱中单为别其燕居则服犀冠刻以花鳯余与皇妃同皆参酌唐宋之制而定之
　　衮冕
　　洪武元年十月翰林院学士陶安等奏古者天子五冕祭天地宗庙社稷诸神各有所用请制之上曰五冕礼太繁今祭天地宗庙则服衮冕社稷等祀则服通天冠绛纱袍不用十一月诏定乗舆以下冠服之制凡祭天地宗庙及正旦冬至圣节则服冕祭社稷先农册拜亦如之
　　嘉靖八年五月上疑衮冕未合典制谕大学士张璁以制有革带之文今何不见于用璁对曰按陈祥道礼书古革带大带皆谓鞶革带以繋佩韨然后加以大带而笏搢于二带之间夫革带前繋韨后繋绶左右繋佩自古冕弁未尝不用之今不用革带前后佩服皆无所繋遂附属裳要之间失古礼制矣上曰礼服不备非齐明盛服之意防典载蔽膝用罗上织火山龙三章并大带縁用锦皆与今不合且衣裳分上下而今衣掩裳裳制如帷幔而今两幅朕意衣但当与裳要下齐而露裳之六章何如巳又谕璁以更祖制为疑璁对曰臣考礼制衣不掩裳与圣意合夫衣六章裳六章上下适均自不容掩考之集礼防典与古不异今衣八章裳四章衣常掩裳国朝典籍皆无所见内阁图注葢因官司织造循习讹谬今订正之乃为复祖上意决因复谕璁曰兹求至当一一与卿订定衣六章古曰绘者画也今当织之查国初冕服日月各径五寸今当従之日月在两肩星山在后华虫在两袖仍色裳六章古曰绣今従之古色用黄盖取象天地今裳用纁义无取其従古其六章作四行以火宗彞虎藻为二行米黼黻为二行革带即束带后当用玉以佩绶繋之蔽膝随裳色其绣上龙一下火三不用山卿其详议璁以圣裁至当为对上乃谕内阁诸臣同考订于是大学士杨一清桂萼翟銮同礼部翰林院詹事府礼科详议太祖皇祖十二章之制司造之官徇习近讹勿谙古义遂至失真皇上博稽古典远防圣祖之心不失乾坤之义乞一一更正万代遵守得防择吉更正各王府并文武内外官一体更正
　　冕
　　洪武十六年定前圎后方表纁里前后十二旒每旒五采玉十二珠五采缫十有二就就相去一寸红丝组为缨黈纩充耳玉簪导
　　二十六年定冕版广一尺二寸长二尺四寸冠上有覆表朱里
　　永乐三年定冠以皂纱为之上覆曰綖桐板为质衣以锦绮以玉衡维冠玉簪贯纽纽与冠武并繋缨处皆饰以金系以紞承以白玉瑱朱纮
　　嘉靖八年定冠制以圆匡乌纱冒之覆板广二尺二寸前后玉珠七防十二旒以黄赤青白黒红緑为之玉珩玉珠导青纩充耳朱缨缀玉珠二尺以周尺为度
　　衮
　　洪武十六年定衣黄裳十二章日月星辰山龙华虫六章织在衣宗彞藻火粉米黼黻六章绣在裳
　　二十六年定衣纁裳
　　永乐三年定衣八章日月龙在肩星辰山在背火华虫宗彞在袖织成本色领缥襈裾纁裳四章织藻粉米黼黻各二前三幅后四幅前后不相属其腰有襞积本色裨裼
　　嘉靖八年定衣色六章日月在肩各径五寸星山在后龙华虫在袖长不揜裳之六章裳黄色为幅七前三后四连属如帷凡绣六章分四行火宗彞藻二行米黼黻二行
　　白罗大带红里
　　洪武二十六年定两邉用縁上朱锦下緑锦
　　永乐三年定在腰及垂皆有綼上朱下緑纽约用素纽嘉靖八年不用锦
　　蔽膝随裳色绣龙虎山文
　　洪武二十六年定上广一尺下广二尺长三尺
　　永乐三年定随裳色四章织藻粉米黼黻各二本色有紃施于缝中其上玉钩二
　　嘉靖八年定随裳色罗为之上绣龙一下绣火三繋于革带
　　王革带玉佩
　　洪武二十六年定长三尺三寸
　　永乐三年定玉佩二各用玉珩一瑀一琚二冲牙一璜二瑀下玉花垂二玉滴瑑饰云龙文自珩而下繋组五贯以玉珠行则冲牙二滴与璜相触有声其上有二小绶六采以副之黄白赤缥緑纁质
　　嘉靖八年定革带前用玉后无玉以佩绶繋而掩之大绶六采赤黄黒白缥緑小绶三色同大绶绶间施三玉环
　　洪武二十六年定六采黄白赤缥緑织成纯女质五百首织三玉环
　　永乐三年定六采纁质施三玉环龙文织成
　　白罗中单黼领青黄襈
　　洪武二十六年以素纱为之
　　永乐三年定素纱青领褾襈裾领织黻文十三
　　黄韈黄舄金饰
　　洪武二十六年定朱韈朱舄
　　永乐三年定赤色舄用黒钩纯黄饰舄首
　　嘉靖八年定朱韈赤舄黄绦緑缨结
　　玉圭长一尺二寸
　　永乐三年刻山四
　　通天冠服
　　洪武元年定郊庙省牲皇太子诸王冠婚礼醮戒之类则服通天冠绛纱袍冠加金博山附蝉十二首施珠翠黒介帻组缨玉簪导绛纱袍深衣制白纱内单皂领褾襈裾绛纱蔽膝白假带方心曲领白袜赤舃
　　皮弁服
　　洪武二十四年上以百官侍朝皆公服而已独便服非以示表仪命仿古制为皮弁服绛袍圭以临羣臣凡朔望视朝降诏降香进表四夷朝贡朝觐则服皮弁服
　　武弁服
　　嘉靖八年九月上谕大学士张璁防典有亲征之条七类造宜祃之祭皆曰具武弁服卿为朕言之璁对周礼司服凡兵事韦弁服释之者曰韦弁以韎韦为弁又以为衣裳孔颖达谓韎蒨染赤色韦为弁杜佑谓顶少锐为车驾亲征中外戒严之服是韦弁者武弁也国朝视古损益为皮弁之制有定式矣武弁如皮弁之制皮弁冒以黒纱武弁冒以绛纱随具图説进览上报曰览图制足见博考所绘有形无繋处冠制古锐今圎朕惟上鋭者取其轻利如古可也又衣裳舄皆赤色何谓且佩绶俱无而于祭用之可乎璁对曰自古服冕弁未有不用革带考革带前繋韨后繋绶韦弁之正繋于革带耳武事尚威烈故色多用赤诗韎韐有奭乃天子讲武之章奭赤貌韎舄従裳色故皆赤佩绶于礼制不可缺据采芑诗曰服其命服朱芾斯皇有玱珩此诗为卿士南征而作其戎服尚备佩玉如此则天子武弁可推惟圣明裁定上复谕璁武弁冠服衣裳韎舄俱如古制増革带佩绶及圭谕礼部择吉行乃定弁制上鋭色用赤十二缝中缀五采玉落落如星韎裳韎衣韎韐俱如赤色如常制佩绶革带如常制俱上繋于革带舄如其裳之色玉圭视镇圭差小剡上方下篆文曰讨罪安民
　　燕弁服
　　嘉靖七年二月丁巳上制燕弁服仿古端制衬用深衣色黄初上以燕居冠服未雅谕辅臣张璁考古帝王燕居法服之制璁采辑礼书端深衣之文图注以进上为参定其制示璁且谕璁成朕志璁对曰古服端深衣二者其用最广端自天子达于士盖国家之命服深衣自天子达于庶人盖圣贤之法服今皇上于端俱加文饰于深衣但易黄色诚得损益之道上勅礼部曰常情多修治于明显怠忽于幽居古圣王治端为燕居服取其邃端取其方正朕酌古端之制更名曰燕弁庶防深宫独处以燕安为戒也因勅尚衣监着为式其制如皮弁
　　衮冕祭服
　　嘉靖六年四月内大学士杨题为祭服事题称奉勅内阁朕惟齐明盛服以供祭祀国之重典而祭服乃章之重焉今衮冕之服祭服也被之以祀天享祖其所闗岂小小哉且闻衮冕之制衣黄裳所以象天地之色衣六章曰日月星辰山龙华虫裳六章曰宗彛钟虎火藻粉米黼黻各有取义乃古今弗易之制亦我圣祖之制也奈何司造之官罔谙典制遂失其真近因与少傅大学士张璁论及已具图注兹特勅卿等可将图注防同礼部翰林院参以礼科详议可否具奏更正夫兹举也实出朕意非璁之献谄君有问其臣不敢不以正对如有真识髙见当坐咎于予一人勿得乗是而毁我忠良卿等悉心具对若有不同者各具以闻钦此臣等防同各官伏读圣谕详阅图説有以仰窥皇上考古之精议礼之当真大圣人之制作出于寻常万万也窃惟衮冕之制天子所以祀天享祖承上下神祗与他服不同诚至重焉者也自黄帝尧舜以来衣黄裳制为十二章之式日月星辰山龙华虫其序自上而下为衣之六章宗钟虎粉米黼黻其序自下而上为裳之六章自周以后寖变其制或八章或九章已戾于古汉唐宋歴代以来则愈失其义无足言者矣至我太祖髙皇帝复定为十二章之制司造之官乃徇袭近讹勿谙古义遂至失真诚非太祖制作之初意恭惟皇上博稽古典洞见精微逺防吾圣祖之心据今之讹一举而正之使皆循于古象不失乎乾坤之义而凡圣意之所以逺合乎唐虞者臣璁图注之文扬殆尽皇上广大谦虚犹欲令臣等防同详议臣等知而不言真有负皇上舎已従人乐取为善之心但思兹制至精至当灿然明备稽诸古帝而勿悖质诸圣祖而有光俟之百世而不惑夫岂自用其聪明而故为变更者乎易讹就正道理当然无以易此臣等分当効忠而今委不容有一毫异议也伏乞皇上圣断不疑将内阁所蔵图画一一更正仍勅令礼部通行天下各王府及内外百官朝祭之服其上衣下裳一体改正及勅工部转行内外织造衙门今后照依钦定制式俱行改造毋得因循旧谬则圣制昭明而万代永有遵守矣等因题奉圣防卿等既防看详议停当便着钦天监择日更正制造各王府并文武百官及在外官员着一体更正礼部知道钦此
　　嘉靖八年十二月上亲定百官朝祭服图式礼部摹板绘采颁行中外初章服定制载在防典及内阁秘图沿久而讹每遇朝贺祭祀服人人殊及上更制衮冕先出图説示阁臣下礼部议定颁行中外而百官承讹如故防圣旦给事中戴儒请明降定式以便习仪礼部按秘图防典酌以今上所定冕服説草上图注不称防上乃谕内阁亲定公服所用革带照旧朝祭服大带表里俱素两耳及下垂縁以绿色就以蔽膝佩绶繋之佩玉更服古制裳并三齐如礼官所言且令议方心曲领名义于是礼官言方心曲领始于隋时非古也上曰方心曲领古制不况始自隋岂可袭用宜革之余如图注通行中外职官遵行毋得违越仍防议各王府官一体更正
　　寳玺备考
　　皇明制玺
　　洪武元年春正月初上欲制寳玺未得玉有贾胡浮海献美玉曰此于阗玉祖父相当为帝王寳玺上命制为玺一圭一
　　献古玉玺
　　治十三年巡抚陕西都御史熊翀等遣人献玉玺云鄠县民毛志学等于赵伦村泥河水滨得之其文曰受命于天既夀永昌玉色纯白微青背有螭纽周广一尺四寸厚二寸翀等以为秦玺复出也事下礼部尚书傅瀚等奏自有秦玺以来歴代得丧存毁真赝之迹具载史籍今所进之玺其篆刻之文既与辍耕録等书模载鱼鸟篆文不同其螭钮又与史传等书所载文盘五龙螭缺一角及旁刻魏者不类且又与宋元所得之玺色各不同盖秦之旧玺更歴变故亡毁已久今陕西所进与昔宋元所得疑皆后世模仿秦玺而刻之者窃惟玺之为用以识文书防诈伪非以为寳玩也自秦始皇得蓝田玉刻为玺汉以后用之自是转相因袭巧争力取意谓得此玺者乃足以受天之命否则歉然愧耻以为天命去之不知受命以德不以玺为轻重也故求之不得则私刻伪造务以欺人一或得之辄哗然以为秦玺君臣色喜交庆徧视以夸示于天下贻笑取讥千载一律洪惟我太祖髙皇帝神谟睿鉴髙出千古不师前代之刻制为一代之玺文各有义随事而施真足以为圣子神孙一代受命之符而垂法万世者矣列圣相承率由祖训百余年别无古玺而受命夀昌之福愈隆愈盛皇上大德懋昭天命匪懈圣躬万福宗社奠安正无俟于玺而得天之眷有足征者今此玺出于陕地乃遂以为天锡神符交献谀説盖不自知其非耳宜姑蔵之内府以备燕闲一玩以彰圣德以正人心臣不胜惶恐之至上従之仍命薄赏志学等白金人五两
　　仪卫备考
　　考设仪卫
　　洪武元年宣国公李善长等进仪卫上见仗内之旗有天下太平皇帝万嵗字之旗上乃顾谓善长曰此夸大之辞也古者九旗之制各有其属若日月蛟龙熊虎鸟隼蛇之类所以昭仪物辨等威若天下太平皇帝万嵗之名此直夸耳莫若以天祐邦家海宇康宁易之庶防顺理耳上既而复语之曰此亦近夸宜并去之洪武五年三月礼部言周制天子出入条狼氏夹道以辟止行人汉制卤簿前驱持弓以射窥者唐宋清道弩辟止行人惟迎驾之人仗外迎拜今定拟车入有司肃清道路官民勿观望官员父老迎驾者于仗外路右俛伏若遇驻驆迎驾之人五拜
　　洪武六年八月诏礼官考五辂制度上曰五辂起于成周玉辂太奢今止用木辂朱漆之朴素浑坚奢俭得中为二乗一不用革祭祀用之一以皮鞔行幸用之
　　卤簿大驾
　　洪武二十六年定凡正旦冬至圣节锦衣卫陈卤簿大驾于殿之东西凡卤簿大驾惟郊祀幸太学耕籍田用之如祭社稷祭太庙祭山川则于卤簿大驾内去白泽以下至武豹尾大凉步辇至大路不设其郊祀前期视牲则用丹陛驾
　　丹陛驾
　　凡常朝日奉天门设丹陛驾于午门外及金水桥南凡正旦冬至圣节册拜亲王及番使来朝金吾卫于奉天门外分设旗帜宿卫于午门外分设兵仗卫尉于奉天殿门及丹陛丹墀设黄麾仗内使监擎执于殿上其宣诏赦降香则惟设奉天殿门及丹殿仪仗殿上擎执永乐元年八月礼部言卤簿中宜有九龙车一乗又旧有金钲红鼓魫灯红灯请増制上曰礼贵得中过为奢不及为俭先朝定礼审之精矣后世子孙遵用旧章当自朕始岂可辄有増益以启后世之奢哉九龙车既先朝所无即不可増旧有而今阙者令工部补造
　　武陈驾
　　嘉靖二年上将幸天夀山谕礼部巡狩卤簿当与出郊不同义须尚武寻御制天子武陈驾及大武冠服制式示尚书夏言且谕之曰朕此二制卿其注图行今次不及后用之于是言绘二制以进
　　宫府备考
　　宫阙
　　更奉天殿名
　　嘉靖六年八月甲申大学士严嵩疏言昨奉圣谕殿名奉天是已即天也皇祖何取臣仰窥圣德不以天自居记有曰人君其尊如天孔子作春秋繋王于天又书曰天命天讨言人君赏罚不自己出一归于天祖制已久宜勅礼官集议以俟圣裁上曰卿释奉天二字义甚正第非题扁用也遂勅部曰人君奉天已身坐之终未安况灾燬初罹两蒙昭示名称之旧不可复于是礼部防议言皇祖肇造之初名曰奉天者昭掲以示防尔既以命名则是昊天监临俨然在上临御之际坐以视朝似未安修复之始乞睿断更以答天庥上曰俟至期奏于南郊太祖更之三十七年重建奉天门更名曰大朝门四十一年九月甲申更名奉天殿曰皇极初殿工成工部请额上谕内阁曰朝殿太祖名之成祖因之不更上天垂示已两矣嵩谓太祖定名莫非奉天改之必前代所无之名今只仍旧惟天字当出奉字上于是部臣以扁式请为横扁天字居中上出奉殿二字两傍稍下相对上谓不雅乃取尚书洪范字义更名
　　府第
　　亲王府第
　　洪武九年春正月诏礼部亲王宫殿门庑及城门楼皆覆以青色琉璃瓦如东宫之制又命中书省臣惟亲王宫得饰朱红大青緑余居室止饰丹碧中书省臣言亲王居室饰大青绿亦无过度上曰惟俭养德惟侈荡心诸子方及冠年去朕左右岂可使靡丽荡其心
　　洪武十二年王府营造讫工绘图以进其制中曰承运殿十一间后为圜殿次曰存心殿各九间承运殿两庑为左右二殿自存心承运周回两庑至承运门为屋一百三十八间殿后为前中后三宫各九间宫门两厢等堂九十九间王城之外周垣四门其南曰灵星余同王城名周垣之内堂库等室一百三十八间凡为宫殿室屋八百十一间
　　治八年定王府制前门五间门房十间廊房一十八端礼门五间门房六间承运门五间前殿七间周围廊房八十二穿堂五间后殿五间家庙一正房五间厢房六门三间书堂一正房五间厢房六门三间左右盝顶房六宫门三间厢房十前寝宫五间穿堂七间盝顶房一东西各三所每所正房三后屋三厢房六多人房六连浆糨房六净房六库十仪仗库三间厢房六间三门正房五后房五厢房十二茶房二净房一世子宫正房三间后房五间厢房十六
　　郡王府第
　　天顺四年定郡王每位盖府屋共四十六间前门楼三间中门楼一间前防房五间厢房十后防房五厢房十厨房三库房三米仓三马房三
　　公主府第
　　洪武五年定公主府第之制礼部言唐宋公主视正一品其府第并用正一品制度今拟公主府第防堂九间十一架施花様兽头梁栋斗栱檐桷彩色绘饰惟不用金正门五间七架大门用緑油铜环石础墙砖镌凿玲珑花様従之
　　郡王府承运门制
　　洪武九年靖江王相府奏请靖江王府承运六门金钉朱戸之制命员外郎张筹等考古制以闻筹等奏按韩诗外诸侯有德者朱戸而金钉无所考今亲王府承运门既用金钉靖江王府宜降杀如公主府掩钱之制
　　符信备考
　　符牌
　　造符牌
　　洪武四年上召工部造用寳金牌及军国调发走马符牌用寳为小金牌二中书省大都督府各蔵其一遇制书发兵省府以牌入而后内府出寳用之其走马符牌凡有军国急务遣使者佩之以行礼部因以唐宋走马银牌之制以进上令寸尺従唐其式如宋务令制作精致凡造金字牌二十银字牌二十文曰符令所至即时奉行违者必刑俱以铁为之濶二尺五分长五寸上钑二飞龙下钑二麒麟牌首为圎窍贯以红丝绦蔵之于内府之中一遇有调发则出之
　　牙牌
　　牙牌制
　　洪武十一年三月丁酉始制牙牌给文武朝臣其制以象牙为之刻官称于上凡朝参佩以出入有不佩者门者却之私相借者论如律有故则纳之内府其在外来朝百司官无牌者则于各门附名以入勲臣以勲字亲臣以亲字文臣以文字武臣以武字文武官之与陪祀郊庙及执事人亦给牙牌有圎花长花花素之别凡诸得给牌者有故则检籍而纳之
　　正德十六年九月礼部覆礼科都给事中邢寰奏牙牌惟常朝职官得以悬带正德以来权奸窃柄传旨陞官乞清查以重名器得防文职不朝参者不得滥给牙牌武官进御侍班佩刀执金炉者给与
　　命妇牙牌
　　嘉靖九年二月定命妇牙牌式视陪祀官杀三之一嘉靖二十四年十一月丙申礼科都给事中陈邦脩言百官出入禁门带牙牌以防奸伪今虚冲带俸及流供事者如文思院大使赵成等十余人皆得闗领朝参牙牌宜查夺上以名器当慎令礼部尚寳司礼科查夺有违例者以名闻
　　武臣金银牌
　　洪武四年六月诏定武臣金银牌制参考旧典武臣悬带金牌濶二寸长一尺上级双龙下级二伏虎牌首尾为圎窍贯以红丝绦指挥佩金牌双龙双虎千戸佩镀金银牌独云龙独虎符百戸佩素云银牌符凡造双龙双虎符金牌五百面独云龙独虎符镀金银牌二千面素银牌一万一千面共一万三千五百面上亲为文钑之曰上天祐民朕乃率抚威加华夏实凭虎臣赐尔金符永后嗣天子飨祀郊庙若视学籍田勲卫扈従及公侯驸马都督日直卫锦衣当直则给金牌有龙者有虎者麒麟者狮者云者以官为差皇城金吾禁夜五城夜巡则给令牌虎贲巡城则给铜符九门守卫则给铜牌锦衣校尉入直则给双鱼铜牌
　　扈驾铜牌
　　洪武六年五月命造扈驾先锋金字银牌一千五百面寻改为守卫金牌以铜为之涂以金髙一尺濶三寸分仁义礼智信五字仁字钑独龙蟠云花公侯伯都督佩之义字钑伏虎蟠云花指挥佩之礼字钑獬豸蟠云花千戸卫镇抚佩之智字钑狮子蟠云花百戸所镇抚佩之信字钑蟠云花将军佩之二面俱篆文牌首窍贯青丝镇抚及将军随驾应直宿卫者闗给备带下直则纳之国朝将军选锋干勇力者为之号曰天武将军立将军千百戸总旗统其众凡早晩朝及宿卫扈驾执金瓜披铁甲佩弓矢冠红缨铁盔帽列侍左右如大朝防则披金甲金盔帽列侍殿廷俱有定数初隷拱卫指挥使司后隷锦衣卫止称曰将军
　　闗领通规
　　正德五年十月内该本部题准各官悬带牙牌仍照旧例司礼监科造完备送尚寳司给发
　　凡各官闗领牙牌本部准尚寳司手本开称某等衙门某等官原领牙牌惊透彻字号糢糊不堪悬带及某衙门某官应该闗领牙牌查无收贮俱各相应料造等项本部即查正德年间题准事例开坐请防
　　悬带员数
　　文职应带牙牌官员　九卿等衙门及内阁辨事等官文职不应带牙牌官员　太医院带俸及御药房并各营供事官员　工部文思院等衙门带俸及内官监办事匠作官员　铨注在京各衙门带俸专在各营书办官员　工部所属军器鞍辔等局官员
　　武职应带牙牌官员　五府并锦衣卫堂上带俸王亲之家及公主亲男　锦衣卫左千戸七所并镇抚司千百戸若系执捧金炉侍驾者许带　凡多余见任必须驳查或分管存恤守卫管屯管操管仓管马管厰管苜蓿管巡菁等项职任明白方许给领　殿前御前侍班带刀答应官员
　　武职不应带牙牌官员　神木厰官员　太常寺牺牲所官员　锦衣卫五所七所并镇抚司及在京各卫所带俸指挥千百戸等官专在内府各监局御药整容等房供事官员　各府辖各卫及旗手等亲军卫虽称多余见任及一应杂差但驳查回报不明一概不与嘉靖二十八年五月内该本科都给事中陈邦等题为清理牙牌以慎名器事奉圣防这朝参官牙牌名器所当慎重礼部便防同尚寳司并该科查理应该追夺改给的明白具奏今后再有违例冒领的着指名参奏究治钦此该本部查得正德十六年九月内该礼科都给事中邢寰等题为遵诏制刷旧例以新政治事本部覆议得工部文思院等衙门带俸专在内府内官监办事匠作等官不系朝参之列冒领牙牌相应裁革等因奉圣防是各该官员不系朝参之类旧额原无牙牌的一体裁革武职官专在殿在御前侍班带刀答应并执捧金炉的还给与他钦此又查得本部见行事例内一款在京各卫所带俸专在内府各监局御药等房供事指挥千百户等官俱不该带牙牌又一款尚膳监千百戸该本监于正徳十六年十二月题奉圣防既有永乐年间事例准给与他钦此又查得嘉靖四年七月内该内官监太监郭绅等题称本监官匠顺天府知事工部营缮所所正等官孙志等忠义等卫副千戸等官路英等在工効劳乞给牙牌等因奉圣防都准他钦此今该前因本部议得牙牌之设明开朝参官悬带此牌则凡不系朝参者其不应悬带明矣今除各衙门大小官员在任朝参例该给领牙牌者无容别议外其通政司等工部营缮所等衙门带俸见在内府内官等监办事匠作等官锦衣卫等衙门带俸见在内府各监局御药等房寄名供事等官俱不在朝参人员先年已经遇例裁革随该各官具奏复蒙准给兹欲仍旧给与朝参牙牌似非其义欲径革夺则出内府禁宻之地讥察不便相应议处臣等查得内府尚寳司见贮有先年旧牌数百余面原开有入内府字様合将前项牙牌闗出换给各官悬带如数不足另行照式造补原领朝参牌面通行送缴其各卫所等衙门除掌印佥书管屯管存恤坐营坐司侍卫等官应给朝参牙牌外其余多余见任并一应杂差等官不系朝参官员之数又无内府供役之因合行革夺及有在外纳粟填注职事朦胧闗给妄肆夸耀并考选斥退因事闲住等官旧领牙牌不行送缴俱属故违合送法司提问均乞圣裁奉圣防依拟行钦此
　　悬带别例
　　通政使司等工部营缮所等衙门带俸见在内府内官监办事匠作等官锦衣卫等衙门带俸见在内府各监局御药等房寄名供事等官改给与内府字様牙牌悬带嘉靖二十八年五月内该本部议题奉圣防依议行钦此
　　尚膳监千百尸该本监于正德十六年十二月题奉圣防既有永乐年间事例准给与他钦此
　　锦衣卫左千戸等所并镇抚司千百戸等官于嘉靖六年十月内奉该本部覆题奉圣防既系朝参官员牙牌准给与悬带钦此
　　太常寺牺牲所千百戸嘉靖八年正月内奉乞牙牌该本部覆题奉圣防准给与牙牌悬带钦此
　　宛大二县典史嘉靖八年十二月内奏乞牙牌本部覆题奉圣防准给与牙牌悬带钦此
　　重领事例
　　嘉靖十一年五月尸部主事尹尚宾奏称因马惊坠地跌损牙牌乞恩认罪事该本部覆题看得本官缺损牙牌似当参究但因马惊奔逸事出不测情有可原合无将本官原损牙牌查缴仍行尚寳司另行闗给奉圣防准另闗给钦此
　　嘉靖二十六年正月行人章熈奏同前事奉圣防礼部查了来説钦此该本部行查明白及查与主事尹尚宾事例相同题覆乞従寛宥奉圣防既查无他故原牌着送缴另给章熈免究钦此
　　嘉靖三十年正月靖逺伯王瑾奏为烧损牙牌乞恩认罪事该本部覆题看得本爵伤损牙牌应参究问但据覆查委系烧损失火事出不测似应俯赐寛宥奉圣防王瑾姑免究牌面准另给钦此
　　牺牲所官请牙牌
　　治八年太常寺卿齐章等奏牺牲所百戸钱坚等请给常悬牙牌以便禁门出入礼部谓本所居城外而坚等又非朝参官若遇进牲供祀临期自有供事牙牌所请宜勿许従之
　　定清查牙牌法
　　治十六年时有玉河桥道邉拾工部文思院副使牙牌者礼部奉防查审乃成化十年六月文思院带俸副使冯宇所领宇以治元年革罢莫知所之而其牌遂私假于未革职者悬带以故遗失后畏罪不敢言因奉牙牌本为朝参官员而设文思院匠官出入禁门自有牌面照验乃假以不便为辞援朝参官例一概冒领且自以冠带不便工作往往繋牙牌于绦上所以易于遗失今后宜一切禁絶年终诸司将各官原领牙牌字号并年月日期备开册了送尚寳司清查违者治罪従之
　　礼科奏稽牙牌
　　嘉靖元年礼部覆礼科给事中邢寰奏牙牌惟常朝职官得以悬带正徳以来权奸窃柄官以乞而陞牌以夤縁而得乞赐清查以重名器得防文职不朝参者不得滥给牙牌武官进御侍班佩刀执金炉者照旧给与
　　供事执事别给牌面
　　嘉靖二十八年初内府供事匠作武职等官皆带朝参牙牌曽奉防革夺旋复之至是礼科都给事中陈邦脩以为言礼部覆奏大明防典所载在京文武官员出入禁门各有所带牌面而牙牌内有执事供事朝参之别执事供事等牙牌皆临时闗领如期缴进惟朝参牙牌例得朝夕悬带盖非徒为闗防之具亦以等威之示辨也若虚衔带俸供事执事人员委不宜一概冒领第出入禁宻若一切革夺则又不便讥察及查尚寳司见贮旧牌数百上有入内府字様请以此给之庶闗防既便而名实亦称至于卫所武官自掌印佥书侍卫之外见任杂差等官不朝参供役者尽革夺之其纳粟填注冒闗牙牌及罢退闲住官旧所闗领不缴者俱行逮问报可
　　使节
　　使节之制
　　洪武二十三年八月诏考定使节之制礼部奏汉光武时节以竹为之柄长八尺其毛三重而黄绍韵防注汉节柄长三尺毛三重以旄牛尾为之绍従三尺之制

　　礼部志稿卷六十三
　　钦定四库全书
　　礼部志稿卷六十四
　　明　俞汝楫　编
　　章服备考
　　文武冠服
　　初定冠服志
　　洪武元年礼官议上冕服以下制并及羣臣公侯以下朝祭冠服周制公侯伯以下朝祭皆用冕服燕居则用端服公侯伯子男朝天子则执圭以合瑞明帝时公卿列侯朝觐皆端绛衣其助祭三公诸侯用山龙九章九卿以下用华虫七章皆备五采大佩赤舄絇履衣纁裳冕皆广七寸长一尺二寸前圎后方朱緑里表前垂四寸后垂三寸繋玉珠为九旒以其绶采色为组缨三公诸侯青玉珠卿大夫五旒黒玉珠皆有前无后郊天地祀明堂则服之唐羣臣助祭一品衮冕二品鷩冕三品毳冕四品绣冕五品冕六品至九品爵弁其朝服陪祭朝防大事则服之公服朔望朝谒见皇太子则服之弁冕寻常公事服之武官常服平巾帻袴褶笏三品以上前屈后直五品以上上挫下方用竹木宋羣臣助祭亲王中书门下服九旒冕九卿七旒冕四品五品五旒冕为献官则服之大祝奉礼服平冕无旒其朝服用梁冠一品二品侍祠朝防五梁冠诸司三品御史台四品两省五品三梁冠四品五品两梁冠中书门下则五梁冠加笼巾貂蝉御史大夫中丞三梁冠加獬豸衣有中单六品以下两梁冠无中单去劎佩绶常朝公务一品至三品服紫玉带四品五品服绯金带六品七品服緑银带八品服鍮石带元丰制去青服紫者佩金鱼服绯者佩银鱼今斟酌唐宋凡朝贺辞谢等礼皆朝服用赤罗衣白纱中单皆用皂饰领縁裳与衣同皂縁蔽膝同裳色大带用赤白二色革带佩绶白韈黒履梁冠一品公侯三师及左右丞相左右大都督左右御史大夫冠八梁国公加笼巾貂蝉従一品平章同知都督七梁其带用玉钩防锦绶上用緑黄赤紫四色丝织成云鳯花様下结青丝网小绶用玉环二二品冠六梁革带用犀钩防小绶用犀环绶同一品従二品冠五梁革带用金钩防锦绶用黄緑赤紫四色丝织成云鹤花様小绶用金环二三品冠四梁革带绶环俱同四品五品冠三梁革带用镀金钩防锦绶用黄绿二色丝织成鸂花様小绶二用铜镮二其笏五品以上用象九品以上用槐木其陪祀祭服制与朝服同惟衣色用青加方心曲领朔望朝见及拜诏降香侍班有司拜表朝觐则用公服皆赤色一品服大独科花直径五寸玉带二品小独科花直径三寸花犀带三品散答花直径二寸金带镂葵花一蝉八四品小杂花直径一寸五分金带镂葵花一蝉六五品花同四品金带葵花一蝉四六品七品花同五品直径一寸银带六品镀金葵花一蝉三七品镀金葵花一蝉二八品九品无花通用光素银带笏同前制幞头靴并如宋元常服用乌纱帽金绣盘领衫文官大袖濶一尺　武官弓袋窄袖纻丝绫罗随用束带一品以玉二品犀三品金钑花四品素金五品银钑花六品七品素银八品九品角
　　命妇冠服周制追师为外内命妇之首服郑云外内命妇衣鞠衣襢衣者服编衣褖衣者服次内司服辨内外命妇之服郑云内命妇九嫔鞠衣世妇展衣女御褖衣外命妇其夫孤也服鞠衣其夫卿大夫也则服展衣其夫士也则服褖衣三夫人及公之妻其服阙翟以下乎侯伯之夫人褕翟子男之夫人亦阙翟二王之后袆衣汉制朝防公卿列侯二千石夫人首饰绀缯帼簪珥服用蚕衣唐首饰两博鬓饰以寳钿服用翟衣一品花九树翟九等二品花八树翟八等三品花七树翟七等四品花六树翟六等五品花五树翟五等寳钿视花之数翟衣青质绣翟编次于衣及裳一品翟九等二品翟八等三品翟七等四品翟六等五品翟五等并青纱中单黼领朱縠褾襈裾蔽膝随裳色以緅为縁领加文绣重雉为章二等大带衣色青衣革带青韈舄佩绶宋制青织罗为衣绣为翟编次于衣及裳素纱中单今拟依唐宋制度惟色不用青随其夫与子之服色唐宋命妇一品至五品今制一品至七品其六品七品母妻既命于朝冠服亦当一体六品两博鬓花四树翟四等寳钿如花之数七品两博鬓花三树翟三等寳钿如花之数余同前制诸命妇私居服并八品九品未命之妇并用衫繋腰不许仍用异俗服两截短衣议定以闻上览之曰卿等所拟殊合朕意但公爵最尊而朝祭冠服无异侯伯以下于礼未安今公冠八梁侯及左右丞相左右大都督左右御史大夫七梁俱加笼巾貂蝉余従所议寻命朝服衣裳中单领縁俱用青祭服领縁仍用皂其公服一品至四品赤色五品至七品青色八品以下及未入流杂职俱绿色大带一品用玉二品花犀三品四品用金以荔枝为花五品以下用银八品以下用角
　　官员家属冠服
　　洪武元年十二月癸未诏定官员亲属冠服之制礼部尚书崔亮等议凡内外官员父兄伯叔子孙弟侄用乌纱帽软脚垂带圎领衣乌角带在外阍者员领衣乌角带帽四角稍垂内外衙门卒乌纱平顶巾双环圎领衣用防绢布繋腰黒革带铜铁骨角束子军士随军装擩手与卒曽经委用闲良官员用乌纱帽软脚垂带员领衣乌角束带従之
　　初制朝服公服
　　洪武三年命省部官防太史令刘基参考歴代朝服公服之制凡大朝防上衮冕御殿则服朝服见皇太子则服公服仍命制朝服公服以赐百官
　　朝臣服色依品级
　　洪武三年给赐朝臣袍带凡二千八百一十三人先是礼部言各官有先授散官与见任职事髙下不一者如监察御史董希哲前授朝列大夫沣州知州而任七品职事右师郎中宋冕前授亚中大夫开封知府给事中李仁前授亚中大夫黄州知府而并任五品职事散官与见任之职不同故其服色亦不能无异乞定其制乃诏省部臣定议于是礼部奏唐制服色皆以散官为准元制散官职事各従其髙者故服色亦因之国朝初服色并依所授散官盖与唐制同上曰自今服色宜准所授散官不当计见任之职于是所赐袍带皆従原授散官给之
　　命妇霞帔
　　洪武五年诏中书省臣及礼部所拟文武官命妇服饰用大衣霞帔既合古制霞帔以金绣之文为等第若民间妇人礼服惟以素染色絁不用文绣
　　外命妇冠服
　　洪武四年五月定外命妇朝服之制先是上以古者天子诸侯服衮冕后与夫人袆翟今羣臣既以梁冠绛衣为朝服不敢用冕则外命妇亦不当服翟衣以朝命礼部议之至是礼部奏外命妇以山松特髻假鬓花钿真红大袖衣珠翠蹙金霞帔为朝见之服以珠翠角冠金珠花濶袖杂色防縁为燕居之服
　　洪武五年十一月定命妇团衫之制以红罗为之绣重雉为等第一品九等二品八等三品七等四品六等五品五等六品四等七品三等其余不用绣雉
　　品官家用服
　　洪武六年诏定品官家用祭服公服上谕礼部臣曰古者士大夫祭宗庙亦有祭服其见私亲尊长亦必有公服其议制度等杀以闻于是定议品官之家私尊长而用朝君公服于理未安宜别制梁冠绛衣绛裳革带大带白韈乌舄佩绶其衣裳去縁襈三品以上用佩绶三品以下不用其祭服三品以上去方心曲领三品以下并去佩绶従之仍令如式制祭服赐公侯各一袭以为祭家庙之用
　　使外国服色
　　成化七年戸科都给事中邱行人韩文奏凡使外国者例赐侯服色自备钑花金带至其国则系之今臣等奉使琉球欲従众则事渉擅専欲遵制则官止七品服色不称乞赐镀金花带以壮国威事下礼部尚书邹干等覆奏以为无例而止
　　忠静冠服
　　嘉靖七年上既制燕弁服谕张璁曰古尚俭今尚华古端通于上下兹为等威辨之卿其承朕志璁言古端用广达于上下今品官燕居竞为竒服以乱典章乞如端别为简易制以昭布天下上因制忠静冠服并以图册示礼部勅谕曰我祖宗稽古定式凡享祀郊庙视朔视朝弁冕裳服至于品官朝祭服公服常服各有等级不可变比年以来衣服诡异达官显士与市井同走卒役厮与儒流并上下无辨民志何定礼曰衣服在躬不知其名曰罔又曰不学杂服不能安礼朕制曰燕弁善与人同令従君出故欲儆于有位因复酌古端制更名曰忠静庶防乎进思尽忠退思补过也夫君子大复古重变古非泥古也因时制宜各有法象意义宜令如式制造在京许七品以上官及八品以下翰林院国子监行人在外许方面官及府堂官州县正官儒学教官服之武官止都督以上许服其余不得滥服至于诡异之服悉行禁革夫衣裳在笥所以尚贤车服以庸所以昭德尔羣臣尚当稽名见义期成峩峩之誉无侈楚楚之容如勅行
　　保和冠服
　　嘉靖七年十月甲子辽府光泽王宠滚奏圣制燕弁忠静冠服中外臣工受赐得服者咸以为荣乞并赐宗亲官属章下礼部议上曰俟别制颁行十二月上谕礼部朕惟帝王制礼推已及人施自亲始朕以王道在谨独故酌古端之制命之曰忠静冠服锡于有位朕已尝及宗室诸王其制尚未备欲图之未遑今光泽王所请有获朕心朕因酌燕弁及忠静冠之制为之制式使之上无所僣下无所逼其载图説名之曰保和冠服夫上下之分犹天地之不可易各知其分然后能相保而国家治安令自郡王长子以上其制式开载已明镇国将军辅国将军奉国将军镇国中尉辅国中尉奉国中尉以及左右长史审理正副纪善教授伴读等官俱宜照忠静冠服以品官之制服之其郡县乡君仪賔虽各有品级然非儒官比不得概服其余各官不许服以防过滥于戏亲欲贵也爱欲富也故礼制宜従敦崇名以命之器以别之故品节不容假借夫忠静冠服品式之不同者尊贤之等也保和冠服品式之不同者亲亲之杀也等杀既明名分攸定庶防知所保矣保斯和和斯安此锡名之义也孟轲氏曰乐天者保天下畏天者保其国礼部以其説颁布诸王府如勅遵行礼部随以图册刋刻进呈上览之分诸王府颁布天下
　　品官祭服
　　洪武元年定凡上亲郊庙社稷文武官分献陪祀则服祭服与朝服同惟衣色尚青加方心曲领
　　品官朝祭服
　　嘉靖八年十二月丁丑上亲定百官朝祭服图式诏礼部摹板绘采颁行中外初章服定制载在防典及内秘图沿久而讹衣袭乎裳无上下之辨带缀于鞞无缭约之制环有金玉等级槩织于绶畧似环形绶随品级花様但取华美任意妆饰裳之襞积烦简不同佩惟玉璧铜鋚杂用每遇朝贺祭祀服人人殊及上更制衮冕百官承讹如故防圣旦给事中戴儒请明降定式以便习仪礼官按秘图防典酌以今上所定冕服説草上图注不称防上乃谕内阁亲定公服所用革带照旧朝祭服大带表俱素两耳及下垂縁以绿色就以蔽膝佩玉更复古制裳并三齐如礼官所言且令议方心曲领名义于是礼官言方心曲领始于隋时非古也上曰方心曲领古制不传况始自隋岂可袭用宜革之余如图注通行中外职官遵行毋得违越仍防议各王府一体更正
　　朝官履
　　洪武六年二月命朝官制常服礼鞋先是百官入朝遇雨皆用钉靴进趋之间声达殿陛侍仪司官以为不肃请禁之上曰古者朝臣入朝有履自唐以来始用靴行之已久不可猝变宜令各官为软底皮鞋笼于靴外出朝则释之
　　内使冠衣
　　洪武元年十二月定内使冠服制凡内使冠服乌纱描金曲角帽衣用背花圑衫窄袖衫乌角束带靴用红扇面黒下桩外人不许相同
　　洪武三年冬十月壬戌重定内使服饰之制上谕宰臣凡内使监未有职名者当别制冠以别监官礼部定拟内使监凡遇朝防依品具朝服公服行礼其常服葵花胸背团衫不拘顔色乌角束带乌纱帽犀角带其内使无品従者常服团领衫无胸背花不拘顔色乌角束带乌纱帽垂软带年十五以下者惟戴乌纱小帽従之
　　宫人冠服
　　洪武四年定宫人衣用紫色团领窄袖徧刺折枝小葵花以金圏之珠珞缝金束带红裙弓様鞋上刺小金花乌纱帽饰以花帽额缀团珠结珠鬓梳垂耳饰
　　外国陪臣冠服
　　宣德三年冬十月赐朝鲜国世子六梁冠一先是朝鲜国王李祹奏洪武中蒙赐国王冕服九章陪臣冠服比朝臣递降二等盖陪臣一等比朝臣第三等得五梁冠服永乐初先臣芳逺遣世子禔入朝蒙赐五梁冠服臣切惟世子冠服乃同陪臣一等乞为定制上従之故有是命
　　杂流冠服
　　侍仪等冠服
　　洪武二年诏定侍仪舎人及校尉刻期冠服礼官议曰古者朝觐必有傧相之职公西华端章甫者傧相之服也汉唐以下置谒者凡朝防掌引导行礼汉用冠绛衣唐用武弁绛公服宋谓之礼直官用公服元谓之侍仪舎人用展脚幞头窄袖紫衫涂金带皂靴其校尉即周官太仆仆掌王之出入警跸者其服制礼书不汉晋卫士有朱衣绛袍黒袴褶之制唐执防之士首服有武弁平巾帻锦帽金鹅帽花脚幞头黄絁巾抹额其服有朱色绣袍大袖勒帛诸色绣两裆大口袴银带绣戎服诸色绣寳相花衫革带碧衫抹金铜带锦螣蛇宋执仗之士大畧与唐同元执仗士首服用交脚幞头镂金额交脚幞头五服絁巾展脚幞头鳯翅唐巾其服有紫梅花罗窄袖衫涂金束带白锦汗袴绯绣寳相花窄袖衫生色寳相花袍勒帛云龙靴佩寳刀紫罗辫线袄今拟侍仪舎人导礼依元制用展脚幞头窄袖紫衫涂金束带皂纹靴常服乌纱帽盘领衫校尉执仗亦依元制首用金额交脚幞头诸色辟邪寳相花裙袄铜葵花束带皂纹靴刻期冠方顶巾衣胸背鹰鹞花腰线袄诸色濶匾丝绦象牙雕花环行縢八带鞋制曰可
　　侍仪服
　　洪武四年二月乙夘朔侍仪司言文武百官朝服各従品级侍仪舎人引班执事宜有定制乃命中书省定拟侍仪舎人并御史台知班引礼执事冠进贤冠无梁服绛色衣其蔽膝及履韈革带大带槐笏与九品同惟不用中单従之
　　斋郎舞生冠服
　　洪武五年十月己丑命拟斋郎乐生文武舞生冠服之制斋郎黒介帻漆布为之无花様服红绢窄袖衫红生绢为里皂皮四缝靴黒角带文武舞生及乐生黒介帻漆巾为之上加描金蝉服红罗绢大袖袍胸背画纒枝方葵花红生绢里加锦臂鞲二皂皮四缝靴黒角带武舞生武弁以漆布为之上加描金蝉服饰靴带并同文舞生
　　杂流官冠服
　　洪武四年冬十月甲午定未入流冠服凡在外诸处提控案牍及吏目典史税课司闸坝等官冠服皆准侍仪舎人冠无梁服赤罗服青縁饰赤罗蔽膝乌角带红白大带槐木笏白袜黒履不用中单去佩绶
　　未入流官用公服
　　洪武二十四年浙江按察使司佥事觧敏言旧制凡各处未入流官遇朝贺进表用乌纱帽红圎领衫黒角带陪班行礼今制在京一品而下至杂职俱用公服而在外未入流官仍如旧制于礼未宜请得如在京例上可其奏诏在京在外未入流官凡遇行礼皆具公服
　　在外未入流品官祭服
　　洪武二十九年六月丙子诏在外未入流官陪祭俱用祭服先是淮安盐城县儒学教谕王孟上言公服以朝祭服以祀今在外凡祀山川诸神流官具祭服未入流官具公服然公服既于朝贺迎接诸礼用之而又服以祀神理有未宜且未入流官公服之制自八品以下皆同则祭服亦宜与之同上是其言诏自今未入流官凡祭皆用祭服与九品同
　　士庶冠服
　　四方平定巾
　　洪武三年命制四方平定巾式颁行天下初上既即位更制度凡官民男女衣冠服饰悉复中国之制至是又以士民所服四带巾未尽善复制四方平定巾颁行天下令士人吏民咸如式制服之皂伶人如初所定以异其制
　　生员巾服
　　洪武二十四年上以学校为国储材而士子巾服无异吏胥宜有以甄别之命工部制式以进上亲视必求典雅凡三易其制始定自是士子衣冠绰有古风
　　军士服色
　　洪武二十一年九月戊寅定中外卫所步军士服色惟驾前旗手一卫用黄旗军士力士俱红袢袄凡袢袄长齐膝窄袖内实以棉花旗帜各分记号用青蓝为邉黄黑白间色俱不得用凡为旗帜衣装布绢绵花苏木枣木之类皆官给之毋令军士自备
　　僧道服色
　　洪武十五年十二月乙酉定天下僧道服色凡僧有三曰禅曰讲曰教禅僧茶褐常服青条玉色伽裟讲僧玉色常服深红绦浅红袈裟教僧皂常服黑绦浅红袈裟僧官如之惟僧录司官袈裟縁文及环皆饰以金道士常服青法服朝衣皆用赤色道官亦如之惟道录司官法朝服衣縁文饰金
　　凡在京道官红道衣金襴木简在外道官红道衣木简不用金襴道士青道服木简
　　冠服禁令
　　服色禁制
　　洪武二十三年三月甲子定官民服饰先是上见朝臣衣服日就短窄有乖古制乃命礼部尚书李原名国子司业龚斆参酌时宜俾存古意原名等议定文官衣长自领至裔去地一寸袖长过手复回至肘袖桩广一尺袖口九寸公侯驸马与文职同耆民儒士生员同文职惟袖过手复回不及肘三寸庶民衣长去地九寸袖长过手六寸袖桩广一尺袖口仅出拳军人衣长去地七寸袖长过手五寸袖桩广不过一尺窄不过七寸袖口仅出拳从之颁示中外
　　洪武二十二年十二月申严巾帽之禁凡文武官除本等纱帽外遇雨许戴雨防公差出外许戴防子入城不许其公差人外出外者亦如之将军力士校尉旗军常戴头巾或榼脑官下舍人并儒生吏员民人常戴本等头巾乡村农夫许戴斗笠蒲笠出入市井不禁不亲农桑者不许
　　景泰四年令锦衣卫指挥侍卫者得衣麒麟服色从锦衣卫指挥同知毕旺授永乐中例请也
　　天顺二年令官民人等衣服勿用蟒龙飞鱼斗牛大鹏像生狮子四寳相花大西番莲大云花様并黄紫及色様黒緑栁黄姜黄明黄等色
　　成化三年令官民人等勿僭用服色花様
　　治元年正月礼部覆左副都御史邉镛言乞禁内外官僭乞蟒衣按国朝品官服色无蟒衣之制考之尔雅韵书盖蟒乃蛇属非龙类蟒无角足龙则角足具焉今织蟒为龙形请如镛言凡内外官无间新旧悉令尽缴不许织造上是之命原受赐者听其服用余悉令还官此后不许再乞
　　嘉靖六年令在京在外官民人等不得滥服五彩妆花织造违禁顔色及将蟒龙造女衣夷人不许擅买违式衣服
　　十六年令在京在外文武官员其大红纻丝纱罗服惟四品以上官及在京九卿翰林院詹事府春坊司经局尚寳司光禄寺鸿胪寺五品堂上官经筵讲官得服其余俱青緑锦绣遇吉礼红布防褐
　　洪武三十年令致仕官服色与见任同若遇朝贺及谢防见辞具服行礼
　　凡年老致仕及侍亲辞闲官员许用纱帽束带若为事黜降者服与庶人同
　　凡官民服色冠带贵贱有等上可兼下下不可僭上官员致仕与见任同其祖父有官身殁非犯除名子孙许居父祖房舍衣服车马比祖父同
　　职官一品至四品防顶防珠繋腰用金玉珠寳妆饰五品六品防顶许用金玉防珠用瑚琥珀繋腰用金银犀角带七品至九品防顶许用银或镀金防珠用水晶琥珀系腰用银减铁以上防子防花许用制造字様及龙鳯文靴子通用金绵花様
　　申明靴禁
　　洪武二十四年七月壬申申明靴禁先是常禁民间制靴不许裁为花様及以金线装饰而富商大贾奸民猾胥末技贱工及军中无赖少年徃徃冒犯恣为淫巧裁为花様嵌以金线蓝条蔑敦朴之风乱贵贱之等甚者诈为公侯大臣家子侄出入市中为奸利事闻诏礼部严禁之惟文武百官并同籍父兄伯叔弟侄子壻及儒士生员吏典知印承差钦天监天文生太医院士瑜珈僧正一道士将军防骑舍人带刀之人正伍马军总小旗教读大诰师生许穿靴同其北平山西山东陕西河南并直徐州地寒人民许穿牛皮直缝靴出外不许其庶民商贾技艺歩军及军下余丁管歩军总小旗官下家人火者皂伴当在外医卜隂阳人皆不许止许穿皮扎防鞋违者罪之
　　题禁诡异巾服
　　嘉靖十四年四月内礼部题该提学御史寳一桂题为禁革诡异冠服以昭圣制以齐风俗事奏诡异巾服自嘉靖七年三月二十七日特勅礼部分别以其图説颁布天下严禁异服天下之人风俗丕变无敢为诡异冠服者夫何迩来有犯禁谕私家慕效制东坡巾着云履及各色异様巾服者其巾或有纻丝罗绢甚至以氊为之不惟举人监生生员儒士凡市井屠贩一切庸贱之徒间亦戴之此所谓诡异之服也今见辇毂之下纵横衢路漫无畏忌在京如此在外可知矣乞勅都察院严行禁革等因题奉圣旨这本説的是比年冠服诡异已有防禁革生儒人等乃敢违禁制用好生不畏法度都察院便出榜晓谕但有巾服异様并制卖的着缉事衙门及五城兵马即时拿送法司问罪仍通行南京都察院及各处巡按御史一体严加禁约该衙门知道钦此
　　申明官员服色限制
　　嘉靖十六年三月内礼部题钦遵圣训慎法制以严禁僭肆事该本部钦奉圣防钦遵之议得在京在外文武官员除本等品级服色及赐者外不许僣分自恣擅用蟒衣飞鱼斗牛等项违禁华异服色及大红纻丝纱罗服惟四品以上官及在京九卿翰林院詹事府春坊司经局尚寳司光禄寺鸿胪寺五品堂上官经筵讲官其余皆穿緑青锦绣遇有吉礼止许穿红布绒褐其品官花様仍照品级公侯驸马伯麒麟白泽文官一品仙鹤二品锦鸡三品孔雀四品云鴈五品白鹇六品鹭鸶七品鸂八品黄丽九品鹌鹑杂职练鹊风宪獬豸武官一品二品狮子三品四品虎豹五品熊罴六品七品彪八品犀牛九品海马不许混同锦衣卫指挥侍卫者得穿麒麟服色其余带俸及不系侍卫者俱不许僣用其军民人等除官应用之家许令织造其私下与不应用之物不许制造及擅用违禁华异服色若有仍前僣用者在京聴科道及缉事衙门在外聴巡按等官照依律例参究题奉圣防是依拟便出榜文严加禁约钦此印制备考
　　给印
　　换给印记
　　凡内外各衙门印信年久篆文平乏不堪用使具奏铸换领新印然后以旧印缴
　　凡司府州县奏换印记本部积収奏抄或三颗或五颗类奏其有火盗遗失例该特奏者单题
　　先年题凡新铸印记本部置印模簿一扇将铸完印记照颗用使存照仍令置南京印模簿一扇每年终咨送南京礼部转行该局収贮备照
　　凡各处奏缴旧印俱赴通政司验进其申呈批文并旧印赴本部投纳随铸印局騐封锁有无完固封印新印文是否真正中间恐有差人私拆官封盗用情治十四年议准在外大小衙门印记年久印面平乏篆文糢糊者方许申知上司验实具奏铸换新印其旧印送上司付公差人员缴部仍发铸印局看验若印记新降未久捏奏烦扰虽已铸换仍将申奏官治罪嘉靖二十九年闰六月湖广布政司咨批差承差刘啓爵缴送沙湖驿记一颗到司查无该衙门新记封锁审据本役回称系通政司经厯司开拆该本部题奉看得近年各处差来缴印人员不遵旧例将旧印混送通政司经厯司自行开拆另封前来以致稽查不便难以防杜奸以后如遇奏缴旧印除奏本经厯司验收封进外其旧印有混送到司者就便责付本役送部查缴不必先行拆动以防端奉圣防是钦此
　　请给闗防
　　凡差委官员请给闗防本部如查有缴部见在者即题请给发如无见在请乞钦定字様另行铸造给用使凡审録各项闗防俱系内府印绶监经収如遇各部差官取用本司即具手本差司官一员赍赴本监领出给如系本司新铸闗防亦差官送本监挂号然后给凡各衙门缴进闗防本部差司官一员赍赴内府印绶监收贮
　　嘉靖二十九年九月该賛理京营军务兵部左侍郎王邦瑞题称钦命賛理经营务原无印信掌管似应比照各镇总官挂印及巡抚给与闗防事例铸给闗防一颗以便行事该本部题奉圣防闗防不必用事总于一京中外不同外面总都官只名总督京营戎政某官不得名总兵字様钦此
　　嘉靖三十五年六月该巡抚应天右佥都御史张景贤题称钦降闗防篆文系巡抚苏松等处闗防八字要政作应天等府字面奉圣防礼部知道钦此本部看得前事查无旧例盖顺天应天皆为京府辇毂所临非列郡可比故累朝钦降闗防其巡抚顺天地方止云巡抚蓟州等处而无顺天等府字様则应天可以例推臣等不敢擅拟改给覆题奉圣防是钦此
　　嘉靖三十五年六月该南京守备掌中府事抚宁侯朱岳等奏乞要比照内守备操江衙门事例颁给闗防用使本部查照南京守备防衙门自设立以来并无铸给闗防等事例但留都实国家根本重地守备尤地方责任专官见今东南多儆文移旁午军务所闗允宜专一所据朱岳等奏请事宜委应铸造以便行事伏乞钦定字様本部铸给用使等因覆题奉圣防与做南京守备闗防钦此
　　奏给印记
　　嘉靖三十二年五月该裕王府承奉正韩保景王府承奉正党霖俱奏给承奉印信本部查得旧例衡王治五年之国十二年该王奏讨本府承奉司印信荣王治十二年之国十六年该王奏讨本府承奉司印信俱该本部覆题铸给今看得裕王等府承奉正韩保等奏乞印信遵依查照衡府荣府旧例待王之国之后具本题请照例铸给行使奉圣防是钦此
　　嘉靖三十二年十一月该瑞王昌荣安王孙辅国将军拱□奏称臣父镇国将军宸滁于嘉靖四年请乞教授防准除一员又于嘉靖八年奏讨教授印信亦防准给今臣父故所有前项印信臣与父职爵不同奏乞铸换等因奉圣防礼部知道钦此本部查照瑞昌等府镇国等将军教授印信之给先因宸濠乱后宗室数多而弋阳王初属统摄事未归一是以题请铸给今各将军分附各府管束则一应事务自当属于分附府分辅导之官况郡王子孙官职世降辅国将军以下原无设教授之例印信岂得一防铸给所据二府将军教授印信应并查革及移咨吏部将瑞昌宜春二府教授查有见在行令于原府带俸听侯改选以后裁革不必推补其印信作速奏缴一应事务照依三十一年题准得奉钦依事理悉听分管郡王管理并附该府教授承行等因覆题奉圣防是钦此
　　造印
　　造办各印
　　凡铸真人金印在内各衙门银印在外各布政司都司银印俱照定例行
　　一具手本四本差办事官赍赴内府闗领银两送赴六科廊铸造其银即系内府所差长随经收
　　一具手本三本差办事官赍送内府司礼监禀请内官一员公同本部委官监督铸印局官儒匠役铸造一合用池匣袱褥縧销等件咨工部造办
　　一合用木炭等项物料劄顺天府转属于无碍官银内支给买完送部应用仍将支过并余剰还官银两数目开报戸部知防
　　一每印一颗合用木炭五百觔乌梅四觔黄蜡一觔松香二觔硼砂一觔熖砂一觔明□二觔潞州大贯四个一金银分两数目　钦赐真人金印用金二百五十两王府镀金银印用银一百五十两　内阁银印用银
　　九十两　征西镇朔平羗平蛮等将军银印九十两宗人府五军都督府银印用银一百两　六部都察院并在外各都司银印用银九十两　衍圣公张真人中尉留守司并各布政司银印用银九十两　顺天府应天府银印用银九十两
　　印例
　　缴印收销
　　凡遇王府缴进金印银印本部先期题知候命下差司官一员赍赴内府六科廊铸印长随转送内府内承运库收销其各布政司等衙门奏缴银印亦照例行一送手本三本二本送司礼监知防一本送承运库知防
　　遗失印记
　　嘉靖二十九年十月该上林监佐监丞王久等题称良牧署署丞陈让被刼贼杀伤抢去印信一节奉圣防该部知道钦此该本部覆题行查续经勘明题准免究其印信铸造给所失旧印防访获日奏缴等因具题奉圣防是钦此
　　牍式备考
　　奏牍
　　风宪官冩奏题本
　　成化二年礼部奏监察御史赵敔言内外风宪等衙门官出巡行事遇有机宻事情及纠劾奸邪自书奏题本多有不熟韵体不免倩人代笔往往因而泄漏有误事机请自今重事仍依韵式冩奏常事从便书冩许用题本今议得在外衙门宜一体具奏如旧制其京官公差在外者应行事务照例依韵书冩奏本若是急宻切事恐有泄漏许冩题本务要字画真楷不许草率从之
　　题疏称藩王讳
　　嘉靖十年楚王荣防以诸司疏文直书亲王名讳殊乖体统乞禁止之下礼部议请自今凡备録诸王奏疏及所司题奏疏内一切不讳以遵君前臣名之义其诸勘合劄付等项类止许称爵不得书名报可
　　王府奏疏称式
　　嘉靖十一年礼部奏王府庆贺奏称累朝皆有体式凡皇帝表文例称圣旦奏疏称万寿圣节皇太后压于太皇太后表文例称令旦不压于太皇太后亦称圣旦奏疏称令节今诸王府所奏诸辞徽称有乖名分请以徽称体式申谕诸王以后不许违错报可
　　建议章疏体
　　嘉靖四十四年礼科都给事中辛自修言人臣祗慎而后朝廷之体尊迩来题奏章疏竞为缛艶不惟九重清览难于徧详而事体处分反以文晦甚者以伺察为能至以鄙防丑之语载之牍中尤非对君之体乞勅礼部转行内外百司自后一应章奏须言简事核务持大体不许仍前琐屑沉冗如违聴该科参治上深然之乃诏以后章奏俱务简明质实有如前欺肆者科臣以闻
　　定表贺疏谢格
　　隆庆元年南京戸部尚书马森以陞秩具疏谢上报闻因命礼部查官员陞迁并一应谢疏当停免者俱酌议遵守至是礼部议在京文武百官凡遇册立等太礼合进一笺表及圣节正旦冬至等节止于丹殿前致贺一应陞迁赏赐既经面恩或谢者俱不得治本称谢南京并在外五品以上衙门及各总兵官凡遇三大节进表庆贺俱照常例行或值册立等大礼例该庆贺者须待本部题允方许撰表赍进其总督抚按俱不得违例进表称贺南京五府掌印官六部都察院堂上官大理寺正官及各处总督巡抚官皆系重臣一应陞迁及经论劾慰留其或军功受赐邉镇给赏等项既不得廷谢仍许具疏三司将佐等官一同受赏者总兵督抚即与并谢不得另具奏疏其疏务明白简直不得牵合四六之体务为浮靡之辞有不遵守者聴本部及该科指实参奏诏如议行
　　朝觐即赍进表文
　　隆庆元年礼部覆都给事中何起鸣奏隆庆二年天下来朝官即赍进万寿圣节表文不必别委自从朝觐年悉遵此例从之
　　奏疏便省览
　　隆庆三年礼部覆给事中王之恒御史赵焞奉请上御便殿令九卿科道官有大事皆得面奏取自宸断其疏中语言字画务便省览得防今后诸司章奏务词语简明字画楷大如嘉初年式便殿面奏候防行
　　表笺
　　笺文勿用虚词
　　洪武元年春正月辛丑上谓中书省臣曰古人祝颂其君皆寓警戒之意迩观羣下所进笺表颂美之辞过多规戒之言未见殊非古者君臣相告以诚之道今后笺文只令文章平实勿以虚辞为美也
　　重定进贺表笺仪
　　洪武十四年重定进贺表笺礼仪凡万寿圣节正旦冬至在外各衙门先期拜表称贺至期前一日文武官于本衙门内斋沐宿歇至日于所在大衙门内防同文武官具服告天祝寿礼其天寿圣节在外五品以上衙门止进表文一道正旦冬至加中宫皇太子笺文各一通王府布政司按察司直府州表笺俱差官赍进礼部在外则州进于府府进于布政司凡五品衙门布政司者亦进于布政司类进礼部各都司及直卫所差官赍进五军都督府各处守御指挥使司千戸所进于都指挥使司差官类进五军都督府至日礼部以各处表笺自通类奏启其表笺文词不得用骈俪务在典雅其有御名庙讳依古礼二名不偏讳嫌名不讳凡防恶字様俱用回避仍以硃笔圏防句读用黄纸笺红纸为函
　　颁表笺文式
　　洪武二十九年秋七月颁表笺文式于天下先是天下诸司所进表笺词体骈俪上厌之命翰林院学士刘三吾右春坊右赞善王俊华撰庆贺谢恩表笺成式颁于天下诸司凡遇庆贺谢恩如式録进
　　更改表笺式
　　宣徳元年行在礼部奏洪武中降表笺式于天下中有御名依古二字不偏讳之例今各处録进或以他字代之不成文理请与翰林院计议更改使天下遵守从之
　　申明进贺表笺仪
　　宣徳四年令在外庆贺如洪武初舞蹈山呼十四拜凡进贺表自亲王各一总兵各一朝鲜国王南京礼部等衙门一浙江等布政司按察司直府州等衙门各一南京中军等都督府一中都留守司浙江府都司直卫所等各一
　　定进表宫例
　　正统二年定天下诸司进表例先是行在礼科给事中李性等劾奏山西等处都布按三司等衙门官员不躬进表请治其罪上姑宥之命礼部议为定例于是尚书胡濙等请自今惟圣节表令堂上官躬进正旦冬至节遣首领官及所属佑贰官代行
　　查参表笺
　　凡天下各衙门赍到表笺本部先期行国子监取监生四名参看除土官衙门不究外其余各衙门表笺中间有违式及汚渍漏印错落字様并过期不到等项参出送司呈部除将赍到表笺类进随行参治命下本部移咨都察院转行各该巡按御史通行查提到官问拟应得罪名照例发落过期不到表笺通行补进其极邉地方照例免究开坐题请定夺
　　嘉靖二十九年九月该福建行都司署都指挥佥事顾邦重进万寿表文顺带屯牛文册该工科参本官奏报文册既违限期且入贺大典岂容兼理他务难逃不敬等因本部覆题合咨送法司问拟应得罪名奉圣防是钦此
　　嘉靖三十二年南京礼部等衙门差大理寺评事张淑名赍捧元旦表文旦后方进庆贺本奉圣防这贺本过期方到礼部参看了来説钦此本部看得评事张淑名既承差委其原领奏本自合同日赴通政司投进今表进于元旦之先本进于元旦之后事属稽违法当参究合将本官咨送法司问拟应得罪名照例落以为将事稽违者之戒覆题奉圣防张淑名依拟还罚奉两个月钦此
　　进表笺官
　　嘉靖二十六年九月该陕西巡按御史胡彦奏称马政不修乞免差行太仆苑马二寺堂上官进表奉圣防该部看了来説本部查得正徳七年二月该辽东马寺卿夏翟奏称本寺与辽东都司全无干渉而各节贺庆表笺转附代赍殊非忠敬之意乞要自行差官径进木部议得该寺既与都司无干其表笺委难类进合无准其所奏通行太仆马寺一体遵守施行等因奉武宗皇帝圣防依拟行钦此今看得御史胡彦所奏相应议处合命下本部移咨都察院转行陕西抚按衙门行令二寺今后凡遇万寿圣节表文照旧差堂上官员赍进如果地方事有各官俱有差占许先期申请抚按衙门差委该寺首领或所属官一员代赍仍一面具实奏行本部以凭查考其堂上官往回亦不许在途迁延及枉道回籍以致虚旷误事如违聴巡御史参究奉圣防是钦此
　　揭帖
　　春坊揭帖
　　礼部尚书某今将某年某月某日早吏部兵部引奏请防事件开列于后
　　一吏部奏引选大小官员进士人等某人等共若干名请防又奏各衙门办事进士厯事监生共若干个请防又奏考验过三考役满吏典若知印及上银实拨当该免考吏某人等共若干名请防
　　司礼监请选官印子
　　一兵部奏后面跪的若干名是某等卫所某等官舍内若干名告替职若干名告袭职又有若干名告优飬若干名告优给是幼男妇女见在门外伺候又有若干名此告优养优给在卫所聴候俱有官吏保结明白查照黄选相同于例都该替职袭职优飬优给请防又奏后面跪的若干名是某等卫所某等官他父兄等项患风瘫等病俱在原卫令他男弟等项前来替职俱有官吏人等保结是实查照黄选相同縁各官俱年未六十嵗查得旧例这等告的果有残疾也准他替如今他们所告残疾是实请防又奏先以钦准袭职优给官员具奏附选
　　司礼监请选官印子
　　书牍
　　定书劄式
　　洪武三年上谕中书省臣曰今日于书劄多称顿首载拜百拜皆非实礼其定为仪式令人遵又小民不知避忌取先圣先贤汉唐国寳等字以为名字宜禁革之于是礼部定议凡致书于尊者称端肃奉书答则称端肃奉覆敌巳者称奉书奉复上之与下称书寄书答卑幼与尊长则曰家书敬覆尊长与卑幼则云书付某人其名字有天国君臣圣神尧舜禹汤文武周汉晋唐等国号相犯者悉令更之
　　皇太子与诸王式
　　洪武十二年六月壬申翰林儒臣议皇太子与诸王书则曰记问答诸王书曰记答诸王奉书皇太子则曰谨启上改皇太子与诸王书曰记谕余从之
　　文移
　　诸司文移式
　　洪武十五年闰二月甲申命礼部定诸司文移式先是以六部辖各布政使司都察院辖各按察司五军都督府辖各都司卫所惟今吾等十二卫指挥使司系亲军王府长史司及防卫俱无统属文移未定其式至是定议六部及亲军诸卫欲移文防卫皆由都督府行于本国境内都指挥使司转达若五军都督府及亲军并在京各卫欲移文长使司者皆由六部行于本国境内布政使司转达其防卫及长使司申文亦如之其六部及京卫文移在外都指挥使司并直卫所由五军都督府行之五军都督府于各布政司并直府州由六部行之其于按察司皆内都察院行之着为令
　　洪武十六年七月五军都督府有事于都察院令经厯司呈院如行六部则经厯司于主事防互牒其在京秩三品者与本院平行仍故牒在京四品在外按察司帖下在京五品以下衙门行移文本院俱称具呈惟太理审刑磨勘司与本院经厯司行移各道监察御史止由本院与诸司无行











　　礼部志稿卷六十四
<史部,职官类,官制之属,礼部志稿>
　　钦定四库全书
　　礼部志稿卷六十五
　　明　俞汝楫　编
　　颁令备考
　　制
　　制仪
　　凡大祀前三日陈设如常仪文武官各具朝服诣丹墀拜位钟声止仪礼司跪奏请陞殿乐作皇帝御华葢殿具皮弁服出陞座乐止鸣鞭讫赞四拜制官诣御前跪制由东门出至制位称有制赞跪宣制云洪武某年正月某日大祀天地于南郊尔文武百官自某日为始致斋三日当敬慎之讫赞俯伏兴乐作又四拜平身乐止奏礼毕
　　凡遣官祭祀前一日陈设如常仪次日各官具服于丹墀北向立皇帝御华葢殿具皮弁服钟声止执事官行一拜三叩头礼讫仪礼司跪奏请陞殿乐作陞座乐止卷帘鸣鞭讫唱排班班齐百官一拜叩头毕分东西立引礼引献官诣拜位赞四拜平身制官诣御前跪奏制俯伏兴由东门靠东出至丹陛东西向立称有制唱跪宣制【祭孔子则曰某年月日祭先师孔子大成至圣文宣王祭帝王则曰先圣歴代帝王】命卿行礼赞俯伏兴乐作四拜乐止礼毕
　　凡制遣官代祀歴代帝王并旗纛孔子等庙前一日沐浴更衣处于斋宫次日还宫
　　洪武二十九年凡制遣使持节俱由东阶左行
　　制乐【与朝贺同】
　　乐章典祀之曲氤氲满殿香八音丝竹弄笙簧金石音韵彰匏土革木度铿锵髙捧降明香吾皇诚念诣神方不佞祸淫福善理之常
　　颁诏
　　颁诏诸蕃皇帝服通天冠绛纱袍出御奉天殿乐作陞座礼部官捧诏书于宝案前用宝中书省官礼部官同捧至御前呈奏以黄金袱裹置盘中置于案引礼导使者就丹墀拜位典仪赞拜乐作使者四拜兴乐止承制官由中门出至丹陛上曰有制使者跪承制官宣制曰皇帝勅使尔某奉诏往谕某国尔宜恭承朕命宣制讫使者俯伏兴乐作四拜乐止礼部官诣案捧诏降自中陛以授使者大乐振作使者捧诏至午门外置龙亭中侍仪奏礼毕皇帝还宫各司正官一员送诏书出国门外其赐蕃国印绶则曰皇帝勅使尔某国王印尔其恭承朕命如有赐物则并宣之
　　湔除
　　颁行湔除诏
　　每年十二月二十五日钦奉勅书一道湔除在京及南京见在任文武羣臣除赃罪外自本年十二月日以前所犯罪名纪录在官者悉与湔除除誊黄通行外将原奉勅书次日面缴如遇免朝止将书随本缴进本日黎明本部堂上官并仪制司官会同三法司官俱到左顺门司礼监官到各官行一拜三叩头礼跪翰林官以勅立授礼部官各官复叩头礼毕礼部官以勅付仪制司郎中前行各官随后由午门左门出俱到本部设香案于露台上各官望阙行一拜三叩头礼至川堂开勅誊黄颁行各衙门
　　湔除
　　成化元年礼部三法司曰新正在迩万物咸亨在京文武羣臣除罪外自天顺八年十二月二十五日以前所犯罪名纪录在官者悉与湔除俾图自新仍命有司行文于天下诸司
　　纂修备考
　　纂修官例
　　修实录官
　　太祖实录永乐初命曹国公李景隆监修户部尚书夏原吉学士解缙礼部尚书李至刚总裁再命原吉及太子少师姚广孝监修学士胡广杨荣总裁太宗仁宗实録英国公张辅少师蹇义少保夏原吉监修少傅杨士奇太子少傅杨荣太子少保金幼孜总裁太常卿杨溥为副总裁大学士陈山张瑛续总裁宣宗实录英国公张辅监修少傅杨士竒杨荣尚书杨溥总裁少詹事王直王英为副总裁英宗实录会昌侯孙继宗监修少保李贤尚书陈文彭时总裁少卿刘定之吴节为副总裁宪宗实录英国公张懋监修少傅刘吉尚书徐溥侍郎刘健总裁尚书邱濬少詹事汪谐为副总裁孝宗实录初命少师刘健李东阳少傅谢迁总裁吏部侍郎张元祯詹事杨廷和学士刘忠为副再命东阳少傅焦芳王鏊少保杨廷和总裁尚书梁储为副而监修则仍公懋武宗实录则定国公徐光祚监修少师杨廷和少傅蒋冕毛纪少保费宏总裁后廷和冕纪皆去申命宏及少师杨一清少保石珤贾咏而尚书毛澄侍郎罗钦顺为副后增侍郎吴一献皇帝实录定国公徐光祚尚书席书监修少师费宏杨一清太保石珤尚书贾咏总裁
　　嘉靖实录官
　　隆庆元年勅谕太师兼太子太师成国公等曰兹者恭修皇考世宗肃皇帝实录已勅礼部采取事绩命尔希忠为监修官大学士阶春芳朴以勤居正为总裁官礼部尚书兼翰林院学士髙仪为副总裁左春坊左谕徳兼翰林院侍读姜金和等为纂修官于元年六月初一日开馆朕惟我皇考临御天下四十有五年功徳巍巍如天之大固未易以名言然其政令赏罚之施制作文章之盛言为典谟动成规范其事布之天下其文具在有司可得而称述兹命尔等稽古义例纂缉成编以佑后人贻万世其一时吏职之称否臣下之媺恶亦得附见以垂鍳戒尔等宜悉心综理夙夜勤事毋忽以致遗毋夸以失实毋偏以废公毋怠以玩歳殚乃心力用昭一代之令典以觐我皇考之耿光称朕意焉钦哉
　　隆庆实录官
　　万厯元年勅谕太师兼太子太师成国公等曰朕惟帝王继世而兴缵承大业莫不有功徳之实敷布天下亦莫不有纪载之书垂示于后世典谟纪班班可考祖宗列圣代有实录藏之天府洪惟我皇考穆宗庄皇帝渊毅夙成寛仁内植动符天心徳洽民心北狄南夷欵关献馘外宁内戢远至迩安虽临御仅六载而功烈迈轶百王非有纪述不足以彰盛美而播休光尔礼部其遵祖宗故事通行诸司采辑事实送翰林院纂修实录其以太师兼太子太师成国公朱希忠为监修少师兼太子太师吏部尚书建极殿大学士张居正太子少保礼部尚书兼武英殿大学士吕调阳为总裁礼部尚书兼翰林院学士陆树声吏部右侍郎兼翰林院侍读学士诸大绶礼部左侍郎兼翰林院侍读学士王希烈詹事府掌府事礼部左侍郎兼翰林院侍读学士马自强礼部右侍郎兼翰林院侍读学士陶大临太常寺卿兼翰林院侍读学士掌院事丁士美左春坊左谕德兼翰林院侍读申时行右春坊右谕徳兼翰林院侍读王锡爵为副总裁右春坊右谕徳兼翰林院侍读余有丁等为纂修官一应合行事宜悉照例举行钦哉故谕谨按永乐中诏重修髙庙实录布衣陈济与学士解缙等为总裁而礼部尚书李至刚及讲读以下仅为纂修官
　　又按国朝修实录例以内阁大臣总裁而元勲上公一人监修独髙庙实录初以曹国公李景隆监修户部尚书夏原吉副之后睿宗实录复用礼部尚书席公书吏部尚书廖公纪葢特典也
　　又按勲臣三世各再监修国史者英国公张辅子懋曾孙溶文臣再监修国史者夏原吉再总裁国史者三杨刘健张居正
　　纂修事例
　　遣官诣郡县求志
　　永乐十六年六月乙酉诏纂修天下郡县志书命行在户部尚书夏原吉翰林院学士兼右春坊右庶子杨荣翰林院学士兼右春坊右谕徳金幼孜总之仍命礼部遣官徧诣郡县博采事迹及旧志书
　　慎重修牒
　　正徳元年大学士刘健等言玉牒所以纪载宗支乃朝廷重事也今又及十年续修之期乞勅宗人府礼部查照所收文案明白送院续修但宗支日繁所司开送名爵諡号嫡庶行次婚配生卒年月类多阙漏不详或相抵牾虽参互考订终恐不得其真谓宜定着其式移文各王府长史司子女己未请名受封婚嫁薨故之类如式造册奏缴务令考据详审誊冩真正如有茍简错误及视常怠玩者所司参究庶几无误修葺从之
　　更定进玉牒仪
　　正徳元年故事进王牒于文华殿行礼如常仪太常寺少卿兼侍读学士杨时畅以为玉牒所载甚重宜于奉天殿进呈庶尽尊祖敬宗之义上命内阁大学士刘健等与礼部议从其言乃更定仪注行之
　　玉牒事宜图説
　　嘉靖二十四年九月初一日内阁题玉牒事宜礼部尚书严嵩等为照玉牒纪载宗支以垂万世系朝廷重事其制不敢不倍加详慎其旧牒内有事当厘改者理合开具上请臣等看得第一册内例有总图备载天潢世系于首所以表帝王之统合同气之亲也切因世代未远人数未多有纸一面列书代氏而以硃线各系所出之子孙于下但近年以来宗蕃衍已倍于前其数不下累万兹仍用前制不惟纸狭不足备载而字迹微眇硃线纷乱难以寻检不无遗漏混淆之况将来天支万代愈难增续臣等窃意略仿古史世表之法以横格分代数而列书其名氏于上其各派所出子孙则从而逓书于各派之下庶世次不紊一览可见仍余下方以俟后来增入臣等又思得玉牒之脩当以帝系爲宗统其中虽有系长出但不有天命位在藩封如懿文太子秦晋二王不敢以加于成祖之前又有虽系长出但既殇而追受封号如悼恭太子岳懐王哀冲太子虽当以册内载之不敢列于图之前俱所以尊帝统也其无所妨如頴伤等王则仍书之又夀春王熙祖之长子仁祖之兄也南昌诸王仁祖之长子太祖之兄也俱在太祖有天下之后追封为王今靖江王则南昌王之后也以太祖之圣子神孙视之则有堂从之分旧图以列于帝系之前今移置本支之后亦所以尊帝统也以上诸事皆因旧图而少加厘改谨着为帝王世系总表一册上进奉御批卑不可先尊亡不可先存着照今拟用
　　令提学官采辑
　　隆庆元年礼部奏纂修世宗实录事迹令各省提学官采辑编彚赍送史馆免差官采访从之
　　纂修恩例
　　定实录赏格
　　永乐元年上以太祖皇帝实录将成命礼部预定赏格尚书李至刚以修元史赏例进上览之曰此述前代兴亡之迹今朕纪皇考神功圣徳贻范万世岂可比而同之尔拟议非伦矣遂亲定监修官银百两防币六表里织金纱衣一袭鞍马一副纂修官各银五十两防币四表里纱衣一袭催纂兼誊写官银三十两防币二表里纱衣一袭催纂官银二十五两防币二表里纱衣一袭誊写监生生员儒士各银十两钞三十锭防币一表里誊写吏各银八两钞三十锭防币一表里催督誊写者钞二十锭绢二疋办事吏各钞二十锭绢一疋
　　谨按录成监修官总裁官以下与纂修官例有白金防币或罗衣鞍马之赐此外有催纂官誊写官催督官收掌文籍官赏赉有差在局誊写监生生员儒士誊写吏典办事吏典各色人匠皆及之
　　又按录成之后例有迁官其监修总裁加秩则始自正统五年前固无之
　　又纂修官事故去任及监生事故去久近不一陞擢赏赉有差
　　议事备考
　　会议
　　覆奏会议事理
　　治二年刑科给事中胡金言我祖宗成宪或会举官员或会问刑狱或会议政事此固良法美意然而所会举之人所会问之刑容有未能悉当者姑以会议一事言之陛下即位以来用贤纳善出于天性故凢内外臣工交章累疏莫不欲罄一得之愚图报万一言虽未当亦防优纳中间或有勅多官会议者然章下该部必缓至数旬积至数章累至数事然后报于该议者至临议之际诵者不过槩论大畧听者或不能周知其详疏条浩繁坐起疲倦类多迁就莫可致诘或云此见行条例或云此泛言难准甚至以人微而弃其言以势重而附其説谓之会议而乃至于如此岂不有孤陛下采纳之盛心哉乞勅该部此后凢会议章疏须预令会议衙门俱得遍阅事由无拘章疏多寡俱在五日内会议从容论辨各尽所长何者为可行何者为未当不以人废言不以言徇势庶所采者公论而所行者良法下礼部覆奏以为会议旧有成规有半年一议者有半月一议者亦有五日内即议者大要酌事势缓急而为次第也有会一二衙门议者有兼会公侯伯都督并翰林院詹事府国子监十三道御史议者亦因事势轻重而欲各伸所见也况今天下之广建言者无日无之而诸司政务日不暇给若不拘章疏多寡事理巨细俱于五日内议得无讲説太烦有妨政务乎上曰今后有要务关民情者半月内议之若利诸事果应急议者限五日议闻
　　会议先告节畧
　　正徳六年八月监察御史江万实言朝廷凢大事必令会官议拟正欲合众论之公以求事理之当然非素有一定之见岂能决择于立谈之间况窃听于旁者每如堵墙机宻重务不免泄自今凡有会议先具揭帖送与议者至期乃议若事急者本日将议之先亦宜告节畧仍禁诸人不得窃聼庶尽羣见而机事亦宻礼部议从之
　　会议建言
　　凡天下官吏军民人等建言民情每嵗本部议定可否俱赴御前奏过其间可行者移咨该衙门施行若泛言不切立案不行至于天下巡抚官各陈地方利则从各部会议具奏定夺
　　凡朝廷有大事当会议者该部奏请各部都察院通政司大理寺堂上官或掌科掌道官若合会武臣则五府管事官皆预合会儒臣则翰林院詹事春坊司经局及国子监皆预
　　嘉靖三十一年十一月内该本部题为申明会议建言事查得大明会典内一欵凡天下官吏军民人等建言民情每嵗本部会官议定可否俱赴御前奏过其间可行者移咨该衙门施行若泛言不切立案不行又一洪武二十四年令在京衙门奉防为格为例及重事须会多官计议然后施行又一欵景泰四年令建言者该衙门详细参看果有利国利民可行则行有假以言事报复讐怨者具奏治罪钦此参详例意前后互凡事体重大及应该议拟裁断着为格例施行者然后多官集议凡建言民情亦须各衙门参详应该会议之事然后本部会官定议非不论小事一该会议及未经各衙门详看而辄会议也近来各处建言有称抚按见行要得久远遵守者则不待议有须行抚按勘报及知的确者则不能遽议有累经题奏钦依着之令甲难以变更者则不当复议若槩行会议似涉泛滥与先后例意不合又照洪武年间有直陈得失无事繁文之式永乐年间有蓦越合干上司径赴朝廷干冒之禁合无今后凡有建言民情本部即行各该衙门参详抚按查勘不能遽议者径行勘覈累经题着令格不当更改或中间稍有损益者径自题覆违式违禁挟讐报怨者径参治罪其事体重大应该议拟裁为格例而一向未经题定或虽曾题定而时异势殊应得更革者然后囘报本部年终会议取自上裁其各该衙门参详过径行径题参等项事件亦随报本部年终具节畧开坐题知庶防会议不滥事体可久等因奉圣旨是钦此
　　会议应与官
　　正綂十年五月礼部言天下诸司官吏军民建言例会廷臣议行窃见宣徳中尚书蹇义夏原吉已解职务特诏与议正统初学士杨士竒杨荣杨溥轮畨会议今士竒荣已故惟溥尚在请学士陈循曺鼐马愉参之上以溥老礼宜优间令循等与议
　　建言
　　禁建言假公营私
　　永乐元年癸丑礼部尚书李至刚上言以为论道经邦必求贤才兴利除害必开言路昔太祖髙皇帝励精图治听纳无遗三十年间化行俗美皇上即位以来悉遵成宪广开言路博采羣谋凡有可行无不听纳然无知小人往往假此为名或搜求细事拑制诸司或懐挟私讐陷害良善或妄称奏疏躱避差徭或驰骋小才希求进用甚者无稽泛言烦渎圣聴虽称兴利除害其实假公营私诚宜榜示天下果有益国便民之事虽百工技艺之人皆许具实陈奏若官吏人等贪汚颠倒曲直酷虐良善及婚姻田土军民役等事必令自下而上陈告若有假以实封建言蓦越上司径赴朝廷干冒者治以重罪上可之
　　寛宥建言得罪
　　正统元年直六安州英山县知县贺完言书曰嘉言罔攸伏万邦咸宁切见各处官吏人等先有上书陈言者本为开张治道及军民利病一时词语鲠直犯冒天威迁降远方及发充军为民以此人多畏罪保禄不肯进言乞取囘量才擢用或仍复旧职庶使下情得以上达上命行在礼部议行
　　参详建言
　　嘉靖三十三年礼部覆通政司议自今凡建言民情本部即行各衙门参详抚按见行小民称便者径行查照遵守应该抚按查勘不能遽议者径行勘覈累经题着令格不当更改或中间稍有损益者径自题覆违式违禁挟仇报怨者径参治罪其事体重大应该议拟裁为格例而一向未经题定而时异势殊应议更革者囘报本部嵗终会议取自上裁其径行径覆径参者亦报部嵗终开具节畧奏闻报可
　　旌表备考
　　旌表总例
　　旌表节孝
　　诸司职掌本部据各处申来孝子顺孙义夫节妇理当旌表之人直府州咨都察院差委监察御史覈实各布政司所属从按察司覈实着落州府县官同里甲亲隣保勘相同然后明白奏闻旌表
　　大明令凡民间寡妇三十以前夫亡守志五十以后不改节者旌表门闾除免本家差役
　　大明会典洪武间诏申明孝道凡割股或致伤生卧氷或致冻死自古不称为孝若为旌表恐其仿效通行禁约不许旌表
　　嘉靖二年奏准今后天下文武衙门凡文职除进士举人系贡举贤能已经竪坊表宅及妇人已受勅诏封为命妇者仍照前例不准旌表外其余生员吏典一应人等中间孝子顺孙义夫节妇志行卓异足以激励风化表正乡闾者官司仍具实迹以闻一体旌表又奏准今后节妇但系风宪官覈实本部虽有病故者亦奏准类奏旌表
　　嘉靖四年二月内礼部题为旌表事查得节年卷内凡节妇该有司具奏到部行勘覈实案候类奏旌表间有覈实到部者或病故不与旌表缘查节妇必须年三十以下守节至五十以上者志行已定方许有司具奏但中间行勘竝风宪官覈实往返经年加之官吏里胥刁蹬又不可以嵗月计也所以一经行勘之后囘文未及到部遂致抱节而死者容或有之此其平生志行坚定不获表彰良可矜恤况奉明诏访求特加旌表无非激劝风俗之盛典也合无今后节妇但系风宪官覈实到部者虽已病故应同见在亦准类奏旌表等因题奉钦依准议行钦此除钦遵外伏覩嘉靖三年四月十九日贞烈诏书内一欵孝子顺孙义夫节妇有司开具实迹奏闻以凭旌表不许里书人等掯勒刁难致令无由上达若守节年久果有贞烈实迹例该旌表而身故者一体奏闻举行钦此钦遵今照各处有司援此将远年已故孝子节妇一槩具奏乞要旌表今若不拘久近则自洪武永乐年间已故孝子节妇皆来奏扰有碍旧例相应再为酌处覆奉钦依今后除正徳十六年以前身故者为旧例所拘仍旧不准旌表其嘉靖元年以后民间果有孝子顺孙义夫节妇未经有司具奏病故者遵照诏书内事理许其一体奏闻举行照例旌表
　　嘉靖十年十月内礼部题为旌表节孝事查得本部节年稿簿内开凡民间孝子顺孙义夫节妇等项见行事例先据有司具奏到部仍行有司覆勘囘文至日复行彼处风宪衙门覈实取具结状到部案候类奏旌表中间多有六七十嵗以上年已衰迈而文移勘覆动经数年宠光未沐已先朝露葢有抱节操行终身不获表异之荣者臣等看得旌表节孝事例实为朝廷激励风俗之盛典所以必行再三覆勘者恐有伪为无非欲考其实耳然至于文移辗转动淹嵗月吏缘为奸恩不下究亦不可不为之所也覆奉钦依今后凡民间孝子顺孙义夫节妇等项但系有司勘实具奏者免其覆勘径行风宪官覈实若风宪官覈实具奏者免其再覈候每季终类奏旌表一次
　　凡节妇等项必系抚按衙门保奏方与覆题旌表其司府州县卫所举奏者俱咨都察院行彼处抚按衙门覈勘取结囘部方与类题其已经奏过应该旌表者付精膳司类给勘合行各该原籍官司照例给与无碍官银三十两令本家自行起葢牌坊除已故不优免外见在者仍照例优免二丁侍养身终之日子孙仍旧当差
　　类表节孝
　　正徳八年二月山东巡按御史张璿奏山东贼所过州县有子救父妇卫夫而死者凡百有十九人宜皆旌表礼部议以人多费广宜准山西例于所在旌善亭侧立石牌二各联书姓名籍贯并疏其孝义贞烈大畧于下仍官给殡殓费他凡被贼处有奏至者皆如例行诏下所司
　　类表贞烈
　　正徳十年二月旌表定远居民方淳妻丁氏等俱不受贼汚而死有司具实以闻礼部议定远兵燹之余公私匮竭立坊于门恐人众不能遍及宜如近例刻石于旌善亭以彰贞烈人给银三两以助殓塟诏可
　　旌孝
　　定旌表孝行例
　　洪武二十七年青州府日照县民江伯儿以母病割脇肉食之不愈乃祷于岱岳祠誓云母病愈则杀子以祀神既而母病愈竟杀其三嵗子以祭有司以闻上怒曰父子天伦至重礼父为长子三年服今百姓无知贼杀其子絶灭伦理宜亟捕治之勿使伤壊风化遂逮伯儿杖一百谪戍海南因命礼部定议旌表孝行事例行于天下礼部议曰人子之事其亲居则致其敬养则致其乐有疾则托之良医投之以善药至于呼天告神斯又恳切之至此为人子所当然也卧氷割股前古无闻虽出后世亦是间见至若割肝残害尤甚且如父母止有一子割肝刲股或至丧生卧氷或至冻死使父母无依宗祀永絶反为不孝之大者原其所自皆愚昧之徒务为诡异以惊世骇俗希求旌表以规避徭役割股不已至于割肝割肝不已至于杀子违道伤生莫此为甚自今人子遇父母有疾医治弗愈无所控诉不得已而割股卧氷亦聴其所为但不在旌表之例诏从之
　　宣徳元年六月旌表孝子权谨等孝行上谕行在礼部尚书胡濙曰孝者人道当然贤智之人不待劝勉中人以下须激励乃能为善旌表之意正如此若权谨则朕所知谨质实人也宜旌之使人人见而思奋其于治道岂不有益
　　例外旌奨
　　嘉靖三十年二月该巡抚宣府右佥都御史刘【阙】直隶巡按御史胡宗宪各题称开平卫军人万国正因母董氏病危割肝救疗母愈身亡乞要旌表本部查有会典不许旌表前例难以题请移咨都察院转行该管衙门径自以礼表异优恤
　　例外不准旌表
　　宣徳元年五月行在礼部奏锦衣卫总旗衡整女母病笃刲肝煮液饮之而痊宜旌表上曰为孝有道孔子曰身体发肤受之父母不敢毁伤剖腹刲肝此岂是孝若致杀身其罪尤大况太祖皇帝已有禁令今若旌表使愚人效之岂不大壊风俗女子无知不必加罪所奏不允
　　旌节
　　守节未旌而没
　　治十六年十一月掌国子监事礼部右侍郎谢铎奏臣祖母赵氏守节四十余年未防旌表而殁请以本身应得诰命移为旌表之恩礼部覆奏上曰赵氏准与旌表铎应得诰命仍给之
　　贞节已故追旌
　　治十七年旌表直隶太仓州民顾妻俞氏贞节旧制节妇已故者不与旌表之列中书舍人顾守元奏臣父弃背时母俞氏年仅二十四嵗遗腹有臣甫及三月臣既生复婴险疾每见臣疾势危迫辄欲自缢保防成立又教诲之臣窃科第以有今日皆母氏力也有司举臣母守节艰苦之状礼部行勘得实例当旌表类奏之际臣母不幸卒于官邸礼部拘例不为覆奏使臣母一生苦节冺灭无闻实为可悯伏乞一体旌表则臣母虽死犹生而臣之志愿亦永毕矣礼部覆奏许之
　　姑妇同旌
　　成化二十一年十二月福建武平县奏本县民王宗安妻钟一娘夫亡守节年已八十有九其子英妻钟妙贤亦守节三十八年礼部奏一娘已老恐以例覆勘而先妇死终不能沾恩乞先旌之妙贤则仍待覈实上以姑妇一节可嘉命俱旌之不必覆勘
　　表四节之门
　　成化二十三年二月桐城县陶氏有妇三世四人夫亡皆守节无二志有司以事闻上曰朝廷旌表节义所以激励风俗然通都大邑有司仅举一二虽所遗者多而亦可见全节之难也今陶氏一家之内三世四妇相继守节葢有所视法而然诚天下所罕有者其即旌表为四节之门不必如例覆勘
　　旌未嫁节
　　宣徳元年九月监察御史尹崇髙奏诸暨县孟氏女蕴许嫁县学生员蒋文朂未嫁文朂充贡入监为御史病卒蕴年才二十号哭归蒋氏执丧三年甘守苦节年已六十乞旌表其门上谓行在礼部臣曰夫死妇守节世恒有之此女但许嫁能执妇礼守志不二可谓贞女人所难能者宜旌表以励风化
　　例外旌奨
　　嘉靖二十九年十二月该浙江东阳县知县郑绮奏称本县民人赵惟机妻郭氏事姑至孝乞要旌表本部查无旌表孝妇事例移咨都察院转行巡按衙门许有司量行旌表以励风化
　　命妇表贞烈例
　　隆庆二年旌表山西石州生员乔芝母苏氏及其女车同轨妻乔氏为贞烈之门苏氏者副使乔应光妻也隆庆元年九月十三日北兵攻陷州城苏氏义不受辱携其女乔氏入井其同居王氏等十人亦相继赴井死事闻礼部言苏氏虽业已受封而贞烈异常又能率居民等同时殉节宜一体旌表诏从之
　　礼教备考
　　乡饮酒礼
　　申明鄕饮酒禁
　　治元年国子监生张裕言天下有司行乡饮酒礼齿徳不称者或滥与賔席有齿徳者或终身不与况酒食太丰非敦本化俗之意乞命所司禁止礼部会议宜申明禁约上如议
　　举行乡饮酒
　　洪武五年诏天下举行乡饮酒礼上以海内宴安思化民俗以复于古乃诏有司举行乡饮于是礼部奏取仪礼及唐宋之制又采周官属读法之旨参定其仪在内应天府及直隶府州县每嵗孟春正月孟冬十月有司与学官率士大夫之老者行之于学校在外行省所属府州县亦皆取法于京师其民间里社以百家为一会粮长或里长主之百人内以年最长者为正賔余以齿序坐毎季行之于里中大率皆本于正齿位之説而賔兴贤能春秋习射亦可通行焉所用酒肴母至奢靡若读律令则以刑部所编申明戒谕书兼读之其武职衙门在内各卫亲军指挥使司及指挥使司凡镇守军官每月朔日亦以大都督府所编戒谕书率僚佐读之如此则众皆知所儆而不犯法矣制曰可
　　附考
　　邱濬曰按先儒谓乡饮有四一则三年賔兴贤能二则乡大夫饮国中贤者三则州长习射四则党正蜡祭【党正国索鬼神而祭祀则以礼属民而饮酒于序以正齿位】今世所行惟存一乡大夫饮国中贤者耳
　　又按乡饮之名始于成周汉唐以来亦间行之然无定制我太祖御制大诰有云乡饮酒礼叙长幼论贤良别奸顽异罪人其坐席间年髙有徳者居于上年髙淳笃者并之以次序齿而列其有曾违条犯法者列于外坐不许干于善良之席主者若不分别致使贵贱混淆察知或坐中人发觉主者坐以违制奸顽不繇其主紊乱正席全家移出化外大哉王言其垂世警俗之意深矣谨按秦汉而下行此礼者一见于东平永平之郡学再见于晋武太和之辟雍三见于唐贞观之乡校习射
　　申明生员习射
　　正统二年江西乐安县教谕郑颙奏旧制生员学书习射皆有成规葢欲文事武备不可偏废近年以来専习文辞不娴书射有负作养上命行在礼部申明旧制行之
　　徳政备考
　　恤养
　　给育孳生
　　永乐元年礼部言鄱阳县民张公受妻徐氏一产三男宜循旧制赐钞十锭米五石其所产子令两家无子者代育每家月给米五斗事故罢给从之礼部又言直隶上海县许安孙妻沈氏一产三男命循例优给
　　京城恤养
　　成化二年十二月礼部尚书姚防等言今京城街市多有疲癃残疾之人扶老携幼呻吟悲号非徒足以干天地之和而四夷朝使见之亦将为其所议乞勅五城御史拘审其有家者责令收管无家者收养上曰无问老小男女有家无家及外来者顺天府尽数收入养济院记名养赡无令失所
　　恤疗
　　惠民药局
　　永乐四年十二月上与侍臣语知京师之人多有疾不能医药者叹曰内贮药材广而不能济人于阙门之外徒贮何为命太医院如方制药或为汤液或丸或膏随病所宜用于京城内外散施仍访朝臣中有通于医者俾分任其事又曰朕一衣一食不忘下人之艰犹于咫尺不能有济何况远外遂命礼部申明恵民药局之令必有实局勿徒为文具而已
　　振刷恵民药局
　　嘉靖二十一年礼部左侍郎孙承恩上言迩者盛夏炎郁散为疾厉都城内外之民僵仆相继臣考之周礼医师之属有疾医以掌万民之疾病凡以惠元元重民命也乞命太医院及顺天府恵民药局依按方术预备药饵于都门居民辐辏之处招谕散给庶阽危贫困之人得以有济虽有厉气不为灾矣上曰顷闻疫气流行民多札瘥朕甚悯焉其令太医院差官顺天府措置药物设法给恵上亲捡方书制为济疫小饮子方颁下所司遵用济民仍命礼部刊行
　　推广给药
　　上遣官施药于朝天宫毕谕礼部曰朕祗承祐仰体生徳命官施药济民昨侍郎孙承恩等奏边方军民亦宜拯济况今疲于征伐之后岂免疾灾兹一体施济即遣锦衣卫千户同道录司官一员赍赴宣大山西等处会同抚按官立法给散俾务均霑恵以广同仁之义
　　遣官施药治疗
　　嘉靖三十八年上谕礼部近因春冷人多生疾令太医院依方修药随病治疗差官同锦衣卫官于九门分布给散立夏日止
　　掩骼
　　瘗流骸
　　宣徳元年五月陜西淳化县丞吴整言自京师通州至河南两岸多漂流骸骨乞官为瘗之上谕行在礼部尚书吕震曰文王仁及枯骨丞所言当从之其即施行勿缓
　　建言给山地为义冢
　　正统十三年浙江左布政使孙原贞言杭州嘉兴等府在城军民多无祖茔凡有物故悉从火化弃骨水中非其故违法律良由山地各有业主故虽孝子慈孙亦莫能尽其安之心考之前代有漏泽园义冢之设乞勅该部会议行文各府县查勘官民山地置立义冢缭以垣墙令彼悉得安厝免致暴弃事下礼部议之
　　阉禁
　　逮杖自宫
　　成化十年十一月辛未有自宫者三百一十四人先已奉旨谪戍皆逃至京师复希进用礼部以闻上曰锦衣卫其逮至重杖而讯之今后似此辈者所司无得擅收具奏仍严加禁约锦衣卫官奏执自宫者五十四人命枷项于礼部前并各大市街示众前此自宫者甚众日赴礼部喧诉求进尚书邹干等以为言有旨锦衣卫执之已而皆逃匿五十四人者犹喧诉不已因执以闻乃有是命
　　严行禁处自宫
　　成化十一年礼部奏近有不逞之徒往往自宫及其弟男子侄以希进用聚至四五百人告乞奏收羣众閧然阻遏无计奏入有旨此辈逆天悖理自絶其类且又羣聚喧扰宜治以重罪但遇赦宥锦衣卫执而杖之人五十仍押送户部如例编发海户当差是后有再犯者本身处死全家边远充军礼部仍移文天下禁约成化二十二年礼部以自宫求进者累有处斩事例而往往不遵虽发充军为民到彼即逃近复千百成羣在部告扰乞行禁处上谓此辈相效成风不畏明宪命巡城御史同锦衣卫坐城官严督五城兵马司官并其所主之家俱逮送锦衣卫自宫者痛杖五十不分新旧充军为民悉逓原籍还家仍令所司羁管毋容外出所主之家法司议罪以闻
　　自宫希用王府
　　治三年正月襄阳之隣境频年旱荒民有自宫者王俊等十六人襄王见淑奏乞畱府应用礼部言俊等故违禁例长史不能谏王请并治以罪命逮问俊等罪讫仍发原籍为民长史姑宥之
　　查夺阉人滥赏
　　正徳元年礼部以大学士刘健等言南海子阉人选入千余蟒龙玉带之赏太滥覆议谓私阉累有禁例其潜住京城者宜力加斥逐蟒衣玉带之滥赏者请命司礼监查究追夺上是之私阉令通查旧例申明禁约而严治其敢犯者









　　礼部志稿卷六十五
　　钦定四库全书
　　礼部志稿卷六十六
　　明　俞汝楫　编
　　臣礼备考
　　辨仪等
　　官仪尚左
　　吴元年十月丙午命百官礼仪俱尚左改右相国为左相国左相国为右相国余官如之
　　给事御史争坐次
　　景泰元年给事中李侃与御史朱瑄同事会坐侃坐瑄左十三道监察御史陈述等连章劾侃六科给事中李实等又奏欲坐御史左命礼部会官议尚书胡濙等言先奉宣宗皇帝圣旨御史给事中照品级坐从之已久给事中张让等奏近因御史朱瑄给事李侃争论坐次命廷臣会议议者言六科十三道俱系朝廷近侍风宪官今后在内则先近而后远给事坐御史左在外则先正而后从御史坐给事左奏藁已成都察院左都御史陈镒独不肯署务令改议臣窃惟六科十三道系朝廷近侍风宪官言责所系国家治否所关今上皇播迁未返天象垂戒方严百姓流移四时旱涝苗蛮猖獗黠猾凶顽为臣子者自宜同心协力以济为心献忠効谋以宗社为事其朱瑄李侃所奏已付之廷议自有公论为御史者当俟圣断奈何于先启争端之朱瑄则囘防不言后辨曲直之李侃则痛加参奏同恶相济假公营私镒叨总台宪自当推原理法之重大彰无我之公却乃阻抑近侍挟制多官会议罪实在镒并御史陈述等俱当明正其罪帝曰今多事之时为臣者正当同心协力防国保民御史给事中俱近侍官乃常以私忿搅扰朝廷礼部其会官议以闻尚书胡濙言已奉圣断只依品级序坐今张譲所奏无容别议从之
　　内阁近侍官班次
　　景泰二年户部尚书兼翰林院学士陈循奏内阁系掌制诰机宻重务衙门近侍之职莫先于此永乐初年本阁官员凡遇圣上视朝立在金台东锦衣卫在西后因不便移下贴御道东西对立已为定例近日因两衙门官俱上奉天门奏事五府官虽品髙皆立西檐柱外独六卿序立东檐柱内遂使内阁官无地可立此系朝廷不可不辨者昔孔子在宗庙朝廷一便言诚以礼法所在政事所出之处不可不明辨也又臣等叨防皇上擢任同知经筵事会讲之日班或列于六卿之下恐识者笑玷辱此职自臣等始也又每午朝进近御榻奏事臣所奏俱系制诰机宻重务不宜在五府六部奏杂事后孔子曰君子无所争必也射乎古人大射之礼尚且如此况于圣明礼乐文物之朝内阁经筵神明制作之所可以茍乎下礼部议覆诏常朝内阁学士与锦衣卫官东西对立经筵日同知经筵官序于尚书都御史上午朝翰林院先奏事
　　官员拜礼
　　洪武二十年冬十月重订官员拜礼其一凡朝见稽首顿首五拜乃臣下见君上之礼先稽首顿首四拜后一拜叩头成礼稽首四拜者百官见东宫亲王之礼其见父母亦四拜其余官长亲戚朋友相见止许行两拜礼
　　申饬官仪违越
　　隆庆四年都察院左都御史葛守礼等言我朝设官分职品制截然具在乃人情务于好上法制废于因循沿至于今遂成陵替官名九品混若一途纲纪紊矣辇毂之下奢僣无节法守乱矣监司守令体统倒置士庶仿效悖逆成俗矣臣以为宜申明礼制自朝仪始严令大小臣工各安名分守礼节以纲纪四方敢有违越者许各衙门长官并臣等及该科参究吏部仍察访别处挽囘陵替之风章下礼部请申明禁约从之
　　公侯伯驸马朝参
　　治十五年旧例公侯伯驸马朝参不置门籍至是防朝而无籍可稽锦衣卫请置门籍英国公张等奏勲戚大臣自祖宗定朝仪以来皆与文武品官事体不同宜如旧礼部覆奏命公侯伯驸马朝参如旧不许逸惰
　　南京官仪二议
　　嘉靖十六年南京礼部尚书霍韬言元旦冬至万夀圣节臣下拜贺皆行十二拜礼惟南京行八拜礼不宜独简出制帛文武百官俱吉服骑导于郭门之外拱立路隅帛过乃退而一嵗两送或失之烦乞一嵗一行六科遇部院三品以上大臣引马逊避臣前具奏奉有明旨而抗违不遵如故殊失大小相临之礼疏下礼部覆言三大节在京有宣表致词及制俱舞蹈山呼行十二拜礼导送郊外至日止行八拜礼此祖宗旧制非臣下敢自为隆杀似难轻改其送制帛仪虽无旧典无非敬事郊庙之仪每年二次举行无容别议且六科遇部院大臣引马避逊既有明旨自当遵守得旨庆贺制帛礼仪俱照旧六科道路逊避照在京一体遵行
　　定部院谒见礼
　　嘉靖四十四年以部争礼仪奏令礼部会同礼科详议部院谒见礼仪以闻礼部尚书髙仪等覆奏宪台职司纲纪其威仪体貌系百僚具瞻不当因人隆杀选郎虽居要路然品秩班行亦六曹俦侣岂宜独示优崇祗缘事权所在莫敢谁何故节年礼仪逓相引重甚至大臣仰揖司官讹以讹非所以一体统而崇逊譲也自今考满官见都察院一如见部礼以杜纷争其九卿翰林等官由吏部后门者亦不得遍揖四司报可
　　勲胄乘轿禁例
　　嘉靖三十六年礼部题该给事中黎良题称伏覩孝宗皇帝钦准条例内一欵在京堂上文职四品以下及五府管事在京在外镇守守备等项公侯伯都督等官不分老少俱不许乘轿违者参问其余军职若上马拏交床出入抬小轿者先将服役之人问罪指挥以下参问京卫调外卫外卫调边卫俱带俸差操钦此近见在京公侯等官乘轿者多亦不知何所据依而倡为此风也臣又疑英国公张懋在先朝亦常乘轿葢闻先朝任其才而优其老亦人惟求旧杖于乡杖于国之意耳乃出于一时之特恩要不可援以为例也夫何近年以来无分老少不辨公侯厌马弗乘乘轿相竞其罪有不可逭焉者伏望陛下俯赐纶音责令乘轿公侯伯等官从实具奏囘话务见朝廷曾否锡予法制有无违碍如果故违宪章擅作威福各加法制其有隐情不行具奏认罪者许科道官备访指名劾奏仍勅礼部再行申明旧例以后公侯伯等官如有仍前违制乘轿者见任者革去管事带俸者量减俸米各永不推用等因题奉圣旨这本説的是今后两京五府及在外镇守守备等项公侯伯都督等官皇亲驸马在京四品以下文职在外除巡抚都御史其都布按三司以下官员俱不许乘轿兵部尚书下营之日也只许乘马其余军职不许上马拏交床出入乘小轿但有违的在内聼科道在外聼巡按御史纠劾从重罚治应参问降调的照例行该衙门知道
　　定班行
　　驸马班次
　　洪武三年命定驸马都尉班次礼部奏按宋制驸马班次出入皆依官品今驸马官职当依百官由西门出入其班次品级当在百官之上如一品在一品之上二品在二品之上从之
　　朝参官员坐次
　　洪武十六年诏定朝参官员坐次凡奉天门赐坐公侯至都督佥事坐于门内守卫指挥坐于都督佥事之后稍南六部尚书及署都督府事官坐于门外皆东西相向六部侍郎十卫指挥应天府尹国子祭酒翰林院官佥都御史坐于西角门内若华葢殿则公侯及都督佥事坐于殿内尚书及署都督府事官坐于鹿顶内皆东西相向六部侍郎及十卫指挥应天府尹国子祭酒翰林院官谏官佥都御史坐于鹿顶外东西相向
　　侍班官员
　　洪武二十三年诏更定侍班官员礼部奏定今后文武官除分诣文华殿启事外凡遇陞殿各用礼鞋照依品级侍班如有违越失仪者从监察御史仪礼司纠劾东班则六部堂上官各司部掌印官都察院堂上官十三道掌印御史通政使司大理寺太常寺应天府正佐官翰林院侍读侍讲学士修撰编修春坊学士光禄寺钦天监正佐官尚宝司太医院官五军断事官及京县正佐官西班则五军都督及首领官锦衣卫指挥各卫掌印指挥给事中中书舍人
　　三司奏本序次
　　天顺七年七月福建三司官以贼情事闻其奏本先布按二司后都司上谓都察院官曰三司品有定制今失序如此其行事可知其禁约各处三司奏本序次悉如品级若都布二司有犯该按察司覈之者送巡按御史鞠问违者重罪之
　　南京会议坐次
　　成化五年闰二月礼部右侍郎叶盛言在京法司凡遇审录俱于承天门东西分为四行列坐公侯驸马伯东班前行都督等官后行尚书都御史侍郎等官西班前行通政司大理寺佐贰官并六科掌科给事中后行及礼部会议民情俱于阙左门东直房中序坐尚书左右都御史等官坐于上侍郎副都御史等坐于下通政司参议大理寺寺丞等官东傍六科掌科都给事中西傍俱有次序南京乞如北京坐次从之
　　南京公侯班首
　　嘉靖三十四年八月该南京魏国公徐举抚宁侯朱岳因习仪互争班首讦奏该本部尚书王賔覆防得徐举朱岳一则以革任未革爵又有奉祀之命谓公当先于侯一则以守备南京坐府掌事欲以侯而先乎公臣等谓照朝廷班序以爵之大小为先后而事权非所论故守备之任可以公亦可以侯而班爵之制公为先侯次之魏国公徐举以元勲世臣爵列上公虽因言官论列奉旨革任缘有奉祀之命爵禄固存非若文臣罢闲遂不得有列于朝之比抚宁侯朱岳守备南京事权为重然庆贺祝愿臣子同情天威在上不违咫尺固未有朝廷之上可以不于其爵而于事权者又况徐举原系钦定班首先后之间亦自较然惟是二臣以世勲大臣之贵当广众森严之地互相忿争大失体统鸿胪寺鸣赞阎曲序班王汝征职掌朝仪不能据礼纠正反为阿曲均属有罪合命下移咨南京礼部行令今后一应习仪序班致词称贺俱以徐举为首表贺佥名朱岳先之伏乞天语严加儆戒俾各安分守毋得妄争其鸣赞阎曲序班王汝征似应量加罚治以儆其余奉圣防是着徐举充班首官今后不许妄争阎曲王汝征各罚俸一个月钦此
　　申饬南京公聚仪节
　　嘉靖十五年南京礼部尚书霍韬言礼仪定式京官三品以上乘轿官员相遇回避有等制甚明也迩者南京文武官无论品秩崇卑皆用肩舆或乘女轿街衢相遇卑不避尊旧年给事中曾钧骑马冲尚书刘龙潘珍两轿之间钧寻与龙互相讦奏臣礼官也乞申明礼制俾臣有所遵守诏下礼部都察院会防以闻时礼科都给事中李充浊等给事中谢廷莅等及南京给事中曹迈等各抗章谓近侍之臣不当逥避又杂举公会案次得与尚书同列以证之章俱下所司既而韬谓礼部尚书夏言指使充浊言引避不与议左都御史王廷相乃与礼部侍郎黄宗明张璧议覆曰臣等按大明会典京官常朝仪条内公侯序于文武班首次驸马次伯一品以下文东武西依次序立其班列之定体如此又大宴仪条内云公侯驸马伯文职四品以上及学士陞殿东西侍坐六科都给事中中左门序坐六科给事中丹墀东西坐其宴之定体如此又公聚序坐条内云在京法司会官审囚俱于承天门外东西两行列位公侯驸马伯列于东班督府等官列于西班通政司大理寺佐贰官并六科给事中列于西班后行礼部会议民情俱于阙左门东直房序次尚书左右都御史等官上坐侍郎副都御史对坐通政司参议大理寺寺丞等官列于东旁六科都给事中列西旁南京文武衙门公事会集聚坐亦如之其会议序坐之定体如此又官员相遇回避条内云七品遇四品以上引马回避五品引马侧立遇六品趋右譲道而行其回避之定体如此又观给事中敎塲比试与五府侯伯大臣并坐选官赐酒饭与吏部尚书对坐与兵部尚书侍郎并坐此皆会典之所不载夫尚书侍郎一也在吏部则对坐在兵部则并坐亦非定体矣但与大臣一时同事礼体之变又如此必欲从变推类衡决常礼亦所不可今六科给事中朝参宴会遵常达变咸循理制其途遇九卿大臣亦皆引马回避成规具在其南京六科给事中途遇九卿大臣立马拱手不知所始礼典既不该载事例亦无可查且皇明一王之制万国同文岂以南北殊俗异政两京文职四品以下不许乗轿已有定制其用蔽帏女轿出入皆违犯典章所宜禁止请勅南京诸臣四品以下遵制乗马毋得辄用肩舆其六科途遇部院大臣亦如在京引马逊避违者聼礼部都察院及科道纠正上从其议仍诏已后有故犯者必参治其罪
　　明职守
　　太常用儒臣
　　正统八年翰林侍讲刘球言十事内一欵曰选礼臣以隆祀典今之太常即古之秩宗必得清慎习礼儒臣为之然后可交于神明故舜命伯夷以惟清意正在此今太常卿与少卿俱缺久无儒雅之臣考礼正仪于其间祀享宁无未防礼度宁无少乖宜选用诸儒臣为之庶祀典克修命部院大臣集议覆球所言惟太常寺官当从之
　　分别司寺职掌
　　嘉靖十一年七月内礼部题该鸿胪寺卿王道中等题为申旧例请宸断以便遵守事又该通政使陈等题为明职掌以正体统事奉圣旨该部一并防了来説钦此通抄到部查得大明会典开载通政司职掌一欵本司官职専出纳帝命通达下情关防诸司出入公文奏报四方臣民实封建言陈情伸诉及军情声息灾异等事又一欵凡天下臣民实封入逓或人赍到司须于公防眼同开拆仔细检看事干军情机宻调拨军马及外夷来降进贡方物急缺官员提问军职有司官员并请旨定夺事务即于底簿内誊写畧节缘繇当将原来实封御前陈奏毕就于奏本后批写旨意送该科给事中收转该衙门抄出施行其进缴税粮文册勘合通关起解军囚等项附簿明白止送该科收不须入奏又一欵凡在京大小衙门但系奏出不分公事私事并在外镇守等项内陈情已事巡抚都御史巡按等项御史总兵副参及分守守备备倭等项武职宣慰宣抚招讨等司及府州县等衙门一应钱粮军马刑名乞恩认罪缴勅等项本册俱赴本司投进又查得鸿胪寺职掌一欵凡谢恩见辞官员人等先于本寺报名该见辞及领勅缴勅或赐酒饭者预先日具本题知次日早俱于午门外行礼毕本寺官仍引赴御前叩头又一欵凡公差给繇官吏将文册投下明日引入又一欵凡王府并镇守守备备倭等官外夷宣慰宣抚招讨等司进贡赍本人员天下诸司朝觐给繇官员并奏缴军职文凭稽考公文完销勘合及总兵等官会奏声息等项本册俱赴本寺引奏又一欵凡在外总兵等官奏报捷音本寺官引差来人于御前宣奏又一欵凡复命朝见人员缴勅进题本及四夷朝贡人员进畨字文书俱本寺官接至西陛授内官捧进及查得嘉靖十一年正月该鸿胪寺卿王道中题为朝仪事仰惟圣体违和暂免朝参数日即今早臻勿药获遂康宁视朝之初诚恐面见面辞人员旬日所积会于一旦未免起数大多累动纶音久劳圣体合无以后凡遇免朝之日一应面见面辞官员午门外行礼该缴勅者本寺官员引领进缴其复命当引等项人员各令具本奏知庶几圣明视朝之初起数减少不至于过劳等因奉圣旨是钦此臣等防得我朝分建百司以厘庶务而于章奏之复送案牒之往来又该通政司以总之纪其时日而考其出入名为喉舌之司以防壅隔之也至于鸿胪寺之职止于整肃朝仪宣制命引领进奏人员于各衙门文案奏疏全不相干其各处王府及在外大小衙门差来进贡赍本人员及朝觐给繇官吏并在京在外复命谢恩赴任等项人员例该面进见辞者先期赴本寺报名本寺即将朝见缘繇具本题知次日皇上御朝之时本寺官次第引见其间或有缴勅领勅封进图本及外夷畨字文书者俱从本寺官当御前引奏接逓进呈非如通政司之实封可以开拆公文必须编号也其职掌之详载在会典条目甚明但近来在外官员人等多有不明司寺职掌径将实封本册赴该寺投逓该寺亦或间与封进相承日久因以为例非旧制也合无今后除在京衙门题本系有印信及官吏连名佥署者俱遵照旧规于左顺门径自投进外其余一应职行奏本并在外衙门题奏等本俱从通政司投逓类封进览其面辞面见人员应该缴勅领勅投逓图本文书者俱从该寺先期题知临朝引入面奏进呈不得擅将本册收受封进仍进前项同寺职掌通行天下王府及大小衙门知会以便遵守再照得鸿胪寺先因圣体违和视朝之时诚恐起数太多有劳宣命题称今后凡遇免朝一应面见面辞官员应该领勅缴勅者俱于左顺门领缴复命等项人员俱从本寺具本奏知此葢一时权宜之防耳今遂沿以为例凡遇免朝即谓不须陛见径将勅书领缴非祖宗之制也况今皇上励精图治视朝临政鲜有暇日正宜延见羣臣以宣徳意其领勅在外公干事完囘还人员正宜面奉天顔亲进奏疏以通下情所据前事相应遵复照常举行合无今后应该面见面辞及领缴勅复命等项人员虽遇皇上暂时免朝仍视朝之日于奉天门奏见庶使中外臣工皆知尊君之礼而于祖宗立法防范壅隔之意益严矣奉圣旨免朝日期领勅缴勅等项不系重大事情照该寺题准事例行其余依拟钦此
　　受赏赐
　　定颁赐受赐礼
　　洪武三年九月上谕礼臣近颁赐之礼失序今后当以所赐物先置奉天门内引人入见聼宣谕后给若物在后与贡献何异
　　洪武八年二月重定颁赐及迎接诏告仪凡朝官受赐于御前跪受衣则服以拜赐皆五拜礼在官受赐者初四拜既受赐复四拜
　　止赏赐辞免虚文
　　嘉靖十一年十一月内礼部题该巡按贵州监察御史周□奏为钦防恩赏乞容辞免事【云云】等因本部防得御史周□奏要辞免赏赐一节固见本官处心廉譲不敢自有其功之意但查有前项劳绩已经兵部议拟题奏钦依给赏乃系国家彞典似难准辞再照近来各处受赏官员不以诚体陛下褒功至意往往循习故事辄具疏辞免烦渎天聼且差人赍进往返道路糜费供亿非惟辞涉不情抑且有乖大体合无通行各该地方抚按等官除有误恩滥及应该辞免者自合照例辞外其余有功人员既经覈实该部题奏钦依礼所当受者今后止许具本称谢毋得辄复辞免以示虚文违者许礼科参究其今次御史周□辞免赏赐合无行令祗领惟复聼其辞免奉圣旨周襗已赏了不准辞近来受赏官员往往具辞委的烦扰依拟行各该地方抚按等官今后有功人员该赏的止许具本称谢不必辞扰钦此
　　仪从
　　武官公使人数
　　洪武三十年上以武官多私役军卒逾法制命礼部考定其从人额数于是礼部议指挥及同知六人佥事及千百户卫所镇抚四人皆于正军伍内取用轮畨更直每三日一易下直则归队伍操练凡卫所直六人守门二人守监四人守库一人止选老军充役每月一更直
　　洪武三年十二月诏定公侯仪从礼部尚书陶凯等考定以唐宋之制为准于是赐功臣魏国公徐达以下仪从各有差
　　洪武十年八月壬申定官员仪从及公使人数初丞相大都督准侯例仪从用十五人从一品十三人正从二品九人三品七人四品五人五品四人六品四人七品三人八品九品二人至是议自从五品以上仍前例六品至九品比前例各减一人其各司聼差公使人数中书省御史台各二十六人六部各十人断事司察院各八人应天府十五人上元江宁二县各十人
　　洪武十三年三月癸巳诏以京卫军士充公侯仪仗户韩国公李善长魏国公徐达皆二十户曹国公李文忠等皆十九户侯皆十五户先是以京民充之近因善长以老疾辞仪从故命易以军士仍给之
　　凡官员鞍辔马颔下缨并秋辔俱黑色不得用红缨及描金嵌金天青硃红装饰公侯及一品二品银鋄铁事件描银防三品至五品银鋄铁事件油画防六品至九品摆锡事件油画防一军民用铁事件黑绿油防凡官员伞葢不得用金绣硃红装饰公侯及一品二品银葫芦顶黑色茶褐罗表青绢里三檐雨伞油绢三品四品黑葫萝顶余同二品五品黑葫萝顶青罗表青绢里两檐雨伞油绢六品至九品黑葫萝顶青绢表青绢里两檐雨伞油纸军民不得用罗绢凉伞止用油纸雨伞
　　在朝公卿大臣乘安车肩舆景泰间在京文职官自三品以上乘肩舆正统后因太监汪直奏革部覆得旨如景泰时行治间河南等道监察御史奏禁约八人擡部议两京及在外文武官员应乘轿者乘轿应乗马者不得乗轿得防八人轿严加禁约
　　官司备考
　　公仪
　　郡县礼生仪从
　　洪武二十年定县礼生及仪从人先是命郡县籍民充仪从及选民生资质祥雅者为礼生遇迎接诏赦进贺表笺及春秋祭祀则令赞礼供事而郡县富民夤缘有司假此为名影蔽差役或因以为奸至是事闻命罢之遇迎接诏赦之类以儒学生员赞礼毕仍令肄业仪从则以弓兵皂之徒为之
　　都布二司庆贺序秩
　　洪武十五年广东布政司使请于礼部曰本司秩从二品都指挥使司正二品正旦等节庆贺行礼请定着衙门礼部以闻上命行礼宜于布政司班列则以秩为序
　　军卫与有司行礼
　　永乐元年壬申巡按福建监察御史周新言朝廷设立军民诸司彼此颉顽两非统属今福建都司所辖各卫官每府官过卫门或道路相遇怒府官不下马甚至鞭辱仆隶及各卫千户所遇有公务不申本卫径令有司理办少或不从辄诃责吏典有乖治体请自今府官以公事至卫者行正道平礼相见道途相遇分道而行遇圣节正旦冬至卫官悉于府治行礼其千户所遇有公务不许径移文府县亦不许凌辱有司官吏又开读诏书乃各布政司职掌既已差人于各府开读卫所官一同行礼而都司又差人下卫所开读科敛军士筵晏餽送扰众非一请今以后开读诏书除附近府县卫所一同行礼外抄誊遵守其边海卫所亦从布政司差人开读为宜上悉从之命礼部行诸司遵守
　　庆祝拜礼
　　宣徳四年八月直隶安庆府潜山县知县俞益言洪武初凡遇正旦等节在外大小衙门庆贺礼仪俱行舞蹈山呼十四拜礼后来惟五品以上衙门进表之日行此礼至节日止于露台上设香案告天祝夀行九拜礼固是定制缘五品以下不进表者尚多亦止行九拜礼臣下之心皆有未安宜仍旧行舞蹈山呼十四拜礼庶展臣子至敬之心从之
　　到任祭牲数
　　宣徳七年直隶庐州府英山县知县贺完奏洪武中定新官到任仪注凡新官到任父老人等导引入城遍谒神祠如仪致祭其仪物皆出于官若山川城隍等神俱用二牲其余忠臣烈士用一牲今在外各衙门新官到任有用二牲遍谒祭告者有用二牲于城隍庙设坛总祭者其礼不一宜有定规命行在礼部议令羊豕各一总祀应祀神只于城隍祠从之
　　宪司与卫进表行礼
　　正统六年山东济南卫指挥同知邓鉴奏按察司与卫俱三品衙门旧例行文平关正綂初年以来按察司始劄付各卫经歴司比者山东按察司进表之日令卫官赴司随班行礼有违洪武礼制乞勅该部申明旧例行文平关进表行礼各于本衙门为当上命礼部议尚书胡濙等言各卫与按察司平关未可从其进表行礼宜各于本衙门从之
　　京卫赴京行礼
　　景泰六年南京守备平江伯陈豫言江北和阳六卫綂隶督府凡拜表庆贺一切礼仪例应赴京行礼但诸卫分守江外所寄甚重一遇时节倾城官属尽数渡江或值风涛甚至旬日不能还卫城池管钥委付无所实非所宜礼部言六卫虽为京卫实为外卫无别关防不可不严且远隔江涛往复不便今后请但令各卫长官一人及首领官一人入京行礼余悉畱卫治事从之
　　致仕与有司班次
　　成化十一年正月国子监祭酒周洪谟言时节行礼宜令致仕官与有司官依品髙下序列班次事下所司议礼部覆奏所言致仕与见任同乞通行天下遵守及受封官亦与致仕者同
　　官民相见揖拜礼
　　洪武五年三月辛亥命重定官民相见礼先是元俗官僚相见跪一足为礼拜则叩首既拜复跪一足属官下人见上司官长即引手于后退却若避之然上甚厌之至是复定为仪凡内外诸官每旦会公堂肃揖就坐幕官先揖长官退就幕署其属官见上官必序立堂陛之上躬揖上官随坐随立拱手答礼幕官答拜如初见及以事出而还见上官再拜见幕官亦然上官拱手幕官答拜品秩等者互揖凡内外掾吏令史书吏宣使奏差人等晨谒长官阶下一揖长官不答幕官拱手如节序及公参或差遣辞见俱两拜长官不答幕官答凡典吏见幕官亦序立阶下肃揖幕官不答如时节公参差遣辞见两拜幕官拱手凡子孙于祖父母每旦肃揖若远出旬日及节序庆贺皆四拜余尊长亦然若尊长之疎远出旬日及节序庆贺两拜
　　都御史与御史体式
　　治十七年十月巡抚辽东都御史张鼐言臣窃惟都御史之于御史名器不无上下之别今巡按御史余濂批语皆以上临下之词且臣若果恣意变法濂自当指实劾奏岂可不顾名分有失大体乞将臣放归田里仍命大臣及科道官辨别是非复斟酌巡抚巡按公会礼仪及移文体式通行遵守上下其章于刑部仍命与礼兵二部议濂亦上疏自辨以为臣所谓不许擅变成法者乃为都司卫所而言鼐因臣劾奏乃捃摭他词欲致诬害且巡抚巡按事有关涉行令所司转达亦事体因袭之旧于是礼兵刑三部议今后巡抚巡按公会文移宜各遵礼制都察院正坐御史傍坐都御史劄付御史御史则具呈都御史或有各属相关事情应转行者则抄案转行其有事干军马粮饷彼此相关仍行知会
　　申明一城衙门共开读
　　景泰六年十一月参赞延绥军务大理寺少卿曹琏言旧制凡朝廷颁降诏勅各衙门通行迎接于大衙门开读以次衙门誊黄遵奉今往往不遵此例各别差人赍捧一城之内至开读至五七次者且如绥徳一城有镇守衙门官有卫有州而州所部衙门复无虑五六既赍至镇守等官处矣复颁之于卫卫又颁之于州州又徧颁于所部非惟烦防不敬抑且赍来人使往来重叠供给馈送不胜其扰乞勅所司申明旧制重行禁约从之
　　榜令
　　申明亭书罪犯
　　洪武十五年上谕礼部臣曰天下郡邑申明亭本以书记犯罪者姓名照示乡里以劝善惩恶使有所儆戒今有司槩以百姓杂犯小罪书之使良善一时过误者为终身之累虽欲改过自新其路无由尔礼部详议来言于是礼部上自今犯十恶奸盗诈伪干名犯义有伤风俗及犯賍至徒者书于亭以示惩戒其余虽杂公私过误非干风化者一切除之以开良民自新之路其自私毁亭舍除所悬法令及涂没姓名者监察御史按察司官以时按视罪如律制可
　　旌善申明二亭纪录
　　洪武十七年壬寅命礼部录有司官善政着闻者揭于其乡之旌善亭刑部录内外诸司官之犯法罪状明著者揭于申明亭以示劝戒
　　振饬申明旌善亭
　　正统三年户部广西司主事张清言洪武间设立申明旌善二亭所以劝惩善恶也近年有司视为文具废弛不举将何以示劝惩广西乐平府知府唐复亦以为言行在礼部会议宜行天下府州县修葺二亭复置板榜于内如有为善为恶之人备写事迹掲于亭以励风俗上命有司行之


　　礼部志稿卷六十六
<史部,职官类,官制之属,礼部志稿>
　　钦定四库全书
　　礼部志稿卷六十七
　　眀　俞汝楫　编
　　圣学备考
　　圣览
　　进览大学衍义
　　治十五年江科给事中陶谐言经史繁多难于遍览惟宋儒真徳秀大学衍义一书简而明约而尽乃治道之指南请以是书一置经筵以备进读一置宫禁以备退览庶益盛徳大业于无穷有防令礼部看议以闻礼部言衍义一书已命儒臣于经筵进讲今谐复以为言诚以治天下之大本大端莫要于此伏乞圣明俯纳其言益勤圣学不独外而经筵虽内而宫禁亦置一编用备观览则圣徳愈宏治道益隆矣纳之
　　推行圣学
　　治十一年礼部覆奏部院大臣所言内一事曰推行圣学者请因今日所讲之书验古人已行之事独运于心以谨用人之道上曰推行圣学朕自体行其余俱从所议
　　经筵仪
　　初定经筵仪
　　正统元年礼部尚书胡濙等进经筵仪注先是少傅兵部尚书兼翰林大学士杨士竒少傅工部尚书兼谨身殿大学士杨荣礼部尚书兼翰林院学士杨溥言伏惟皇上肇登寳位上以继承列圣下以统御万邦其根本在致力于圣学自古圣贤之君未有不由讲学而能致治者也书曰王人求多闻时惟建事学于古训乃有获又曰仆臣正厥后克正仆臣谀厥后自圣后徳惟臣不徳惟臣繇是言之凡经筵讲读之官左右侍从之人必皆选正人用之君徳庶有成也于是上命太师英国公张辅等推举讲读官以闻上赐勅谕以辅知经筵事士竒荣溥同知经筵事少詹事兼侍读学士王直少詹事兼侍讲学士王英侍读学士李时勉钱习礼侍讲学士陈循侍读苗衷侍讲髙谷修撰马愉曹鼐兼经筵官翰林院春坊等衙门儒臣分直侍讲又以太子太保成国公朱勇少保兼工部尚书吴中吏部尚书郭璡礼部尚书胡濙兵部尚书王骥刑部尚书魏源都察院右都御史顾佐侍班至是礼部进仪注一每月初二十二二十二会讲每日止用讲读官四员学士轮流侍班不用侍衞侍仪执事等官侍班讲读等官入见行叩头礼东西分立先读书次读经或读史每伴读十数遍后讲官直説大义惟在明白易晓讲读后侍书官侍上习书毕各官叩头退
　　经筵会讲礼仪
　　嘉靖改元七月该本部题为经筵事钦奉勅谕礼部朕惟讲学修徳乃帝王首务兹欲于八月初二日御经筵尔礼部其具仪并合行事宜来闻故谕钦此钦遵防同华盖殿大学士杨廷和议得筵官经筵会讲礼仪开坐上请节奉圣防是钦此
　　初御经筵礼仪
　　先期讲读官撰四书经书讲义各一篇务要明白简当切于正道各豫置于所讲书
　　会讲礼仪
　　每月初二十二二十二会讲先期司礼监官陈设御案如前至期候上御文华殿侍衞侍仪执事进讲礼同但各官止行叩头礼是日各官俱青素衣服供事
　　侍班官
　　内阁　六部　都通大　詹事府　翰林院　国子监光禄寺　五府　锦衣衞　鸿胪寺　六科【旧例礼科转行】
　　【各科】　太常寺【遇讲读之初例该祭】
　　讲书官【两班轮流】
　　詹事　祭酒　学士　谕徳　侍读　编修
　　展书官【两班轮流】
　　翰林院修撰编检等官八员
　　冩讲章并起止官【两班轮流】
　　中书等官八员
　　执事官
　　鸿胪寺堂上官一员　锦衣衞堂上官一员　侍仪御史二员　给事官二员　鸣赞序班八员　侍衞将军二十员
　　嘉靖九年三月该兵部咨称驸马都尉邬景和系是管领大汉将军侍衞带刀人员例该经筵侍班该本部覆题奉圣防是钦此
　　罢杂流官侍班
　　成化四年二月六科给事中十三道监察御史皆言掌太常寺礼部尚书李希安发身道士不宜令预经筵上曰经筵之设所以讲明道学关系甚重故侍从皆用文学之臣希安既非儒流可罢侍班但令供礼官之职
　　经筵进讲
　　洪武朝进讲
　　髙皇帝干戈未戢文徳先陈军旅之际延召名儒如戊戌之春即召儒士许元叶瓒玉胡翰汪仲山李公常金信徐孽童冀呉履张启敬孙履防食宁越行中书省日令二人进讲经史敷陈王道即位之后大开讲筵靡间寒暑时发宏议覃为訏谟有老师闻人所不能窥一班者如洪武三年二月御东阁翰林学士宋濂待制王袆等进讲大学传之有土有人章上曰人者国之本徳者身之本人主有徳则人归之如就父母有土有财自然之理徳不足以懐众虽有财何用哉
　　十六年六月御谨身殿东阁大学士吴沈等讲周书国则罔有立政用憸人上曰国家不可有小人有小人必败君子故唐虞任禹稷必去四防鲁用仲尼必去少正夘不幸有小人如畜毒药不急去之必为身患小人巧于悦上忍于贼下人君若喜其顺适任其所为而不问以为怨将在彼譬如犬马伤人人不怨畜犬马者乎沈曰小人中怀奸邪而其所言甚似忠信不可不察上曰然小人善于逢迎彼知人君所乐不顾非义乃傅防曰是可为知人主不乐为者不顾天下国家亦傅会曰是不可为自古知人为难知言亦不易也
　　十八年五月御华盖殿大学士朱善进读心箴毕上曰人心道心有倚伏之机盖仁爱之心生则忮害之心息正直之心存则邪诐之心消羞恶之心形则贪鄙之心絶忠慤之心萌则巧伪之心伏故人常持此心不为情欲所蔽则至公无私自无物我之累九月命大学士朱善讲周易至家人上曰齐家治国其理无二使家长幼内外各尽其分事事循理则一家治矣达之一国天下举而措之朕观其要只在诚实而威严诚则笃亲爱之恩严则无闺门之失
　　二十年五月御华盖殿侍臣进讲因论人之善恶感召不得其常上曰为恶或免祸然无可为之恶为善或未防福然无不可为之善人惟修其在已祸福听天彼不然者时未至耳
　　二十六年秋七月选秀才张宗濬等俾随詹事府左右春坊官分班入直文华殿侍讲毕进説民间利害田里稼穑等事间陈古今孝弟忠信文学材艺诸故事日以为常二十八年十二月侍臣进讲尚书无逸上曰国家以勤兴以逸废勤与逸理乱所繋成王时天下宴然周公作是书上自天命下至生民闾里怨诅莫不具载朕毎反覆详味求古今之用心书于殿壁朝夕省阅以为鉴戒今日闻之愈益警惕
　　永乐朝进讲
　　文皇表章经学时抒藻思永乐二年八月大学士解缙等进大学正心章讲义上览之至再曰人心不可有所好乐一有好乐泥而不返则欲必胜理若心能静虚事来则应事去如明镜止水自然纯是天理朕毎朝退黙坐未尝不思管束此心又思为人君者但于宫室车马服食玩好无所増加则天下自然无事
　　宣徳后歴朝进讲
　　列圣相承崇师重道宣皇写竟简编丕降著述细旃之谈流为琬琰宣徳二年三月御文华殿儒臣讲孟子上曰伯夷太公皆归文王武王伐纣太公佐之伯夷扣马见何不同太公心在当时伯夷心在万世无非为天下计也二年冬十月御文华殿儒臣进讲易观大象毕上曰古者帝王巡狩礼后世何以不行亦世势不同也舜时五载一巡狩二月东岳五月南岳八月西岳十一月北岳一年遍天下五年又去后世人君一出千乘万骑百姓供亿不亦难乎成周十二年一巡已与虞时不同况后世乎予以为治贵实效诚如古帝王选任贤良抚养百姓崇徳报功毕恊至公不患制度不一民风不振若以后世侍衞之众征求之广欲行时巡之制难矣
　　二年十二月侍臣进讲贞观政要上曰唐太宗致治之美庶防成康实本乎此予谓安天下必先正其身未有身正而影曲上理而下乱者治国如栽树本不揺枝叶茂盛君道清静则百姓安乐皆要语也
　　三年二月御文华殿儒臣讲舜典毕上曰观二典三谟则知万世君臣为治之道不出乎此以闰月定四时天道以明奠髙山大川分别九州任土作贡地道以成克明峻徳协和万邦人道以建九官十二牧后世建官不同不出乎此当时君臣都俞吁咈更相告戒用图治功气象蔼然何后世之不及也十月儒臣进讲春秋毕上曰圣人匡世之功忧世之心备见此书当时先王礼乐法度日废乱臣贼子接迹而起有此书而后天下皆知尊周又曰孔子以尊周为本孟子乃以王天下劝齐梁何也圣贤之心无非为天下计孟子时不有王者兴何以解生民之涂炭遂赐讲官坐命左右赐果茗
　　六年三月御便殿命翰林儒臣进讲大学平天下章毕上曰治天下不可无财用如生之者众四语不必征暴横敛而国用有余矣又曰秦誓曲尽君子小人情状人君审此则好恶用舎当矣汉唐中叶小人幸位妨贤病国卒为厉阶圣贤之言万世鉴
　　九年十二月翰林侍臣讲周书毕上因论周之王业及成康治效曰当时皆以周之不造及成王定奄平淮东土始宁继得罪人又大雷电以风王迎周公归迁殷顽民而王室以安自是刑措四十余年歴代八百则知始之震撼正天以维持巩固之也譬如人之身不幸有疾加意调治所以培固元气克臻夀考天之所定岂偶然哉孝皇虚懐听纳天语叮咛惟恐不尽治十七年九月召大学士刘健等至暖阁谕曰昨令李荣谕日讲官陈善闭邪陈字当作敷陈又言他字未当不若启沃之然不必深忌须直言无讳道理皆书中本有非是自撰若不说尽终无进益论思辅导皆所当言可谕讲官不必顾忌昨似有顾忌耳是日天顔甚悦恐因此有所观望故特示详悉如此十八年三月张元祯上疏劝经筵讲太极图西铭性理诸书上嘉纳之索太极图一观曰天生此人以开朕也世皇锐意典谟既以无逸名殿时洒宸章刋为注疏四年十一月上谓无逸一篇圣祖御序洪范均治天下之法因命辅臣撰序刋布已复再注尚书名曰三要六年六月上谕内阁令翰林讲官日轮一员将经书通鉴撮其有闗君徳政事与修省之道者直其义以賛所未晓庶心得其防而理自通大学士杨一清等言自古经史大义尽具宋儒真徳秀所撰大学衍义一书中请修先朝故事日令儒臣进讲上曰大学衍义可令直解参以时事以开朕学若日逐进览恐不得精冝五日一进不以寒暑废庶得探索精研不徒劳精神虚延日月一清等复请于经筵讲官内与日讲官各分为两班每逢三八日以次轮讲臣等仍日轮一员侍班至于春秋月日和煦凉爽之时经筵日讲俱照旧规惟三八日专讲大学衍义上曰讲学为治之首君道当先朕虚怀以受卿等及讲官尽心讲说开诚启沃以资朕学卿一清等侍班贾咏等日轮一员如有召论不在此例至于春秋之时不必于三八日可以该朝两宫之日既免日讲只于午后进讲衍义庶并行而无废乃命侍郎温仁和桂萼张璁詹事董玘侍读学士徐缙祭酒严嵩庶子穆孔晖谕徳顾鼎臣张璧许成名洗马张瀚賛善谢丕更直进讲十月上以日讲论语曽子有疾章谕诸臣无忌还当补讲又以讲官董玘行立无让之体令辅臣谕之玘自是见上屛息上谓其知改令供职既侍读汪佃讲洪范九畴不称防上亲讲解其义谓辅臣曰人君尽伦理于上万姓化于下伦序明而道大备福将自至以佃讲读迟钝令吏部改调外任因命内阁选择翰林诸臣称职者留用不称者量材除他官三月御经筵国子监祭酒陆深奏讲章为内阁所改上曰此故事也汝有所见当别疏具闻若任巳意必有杂説以乱理学
　　十年四月上幸西苑御无逸殿命大学士李时翟銮坐讲时进讲书无逸篇銮进讲诗风七月之章武定侯郭勋及九卿大臣皆侍讲毕上御豳风亭赐辅臣并勋等及翰林儒臣宴亭下退而勋等奏谢上曰朕以无逸殿豳风亭虽观耕之所亦勤学所寓昨举落成之礼因命辅臣进讲赐卿等宴卿等当协心匡辅以跻太和十一年九月讲官侍读学士吴惠郭维藩进讲既退上谕辅臣李时等曰讲官惠言省无益之费停得已之役维藩言去操切更张之弊务淳厚博大之体者云何卿等以朕意问之有可补救时冝者令条列以对于是惠疏言方今民穷财尽而宫殿兴作不已采木烧砖大为川广苏常之患此宜停罢各省嵗办物料宜勅有司准以折色解京从冝置办毋使民困于征解之苦此宜节省且谓自盐法阻壊粮草改折诸边积贮空虚宜减价惠商疏通余盐其输边粮草可仍复本色以为足国经久之计维藩疏言今者士风渐漓一切好更张以取声誉以诪张为变通安静为迂腐严急为才干寛厚为无能好恶任情不以为耻如此则俗薄而政厐非细故也宜申饬臣工崇本实修职业乞于各衙门条陈之防择其筹虑深长事可经久者方赐施行毋徇操切之论求人过甚立法太严庶防养成惇大之俗且请复庶吉士之选以育人才停选贡之例以疏壅滞疏上各报闻二臣颇有所指切上亦不罪也
　　十二年十月礼部尚书夏言以学士进讲上制闻过篇赐之讲
　　日讲仪
　　正统元年二月定日讲仪上御文华殿内阁学士侍班不用侍衞侍仪等官凡日讲官或四或六开读初吉服五拜三稽首后常服止一拜三稽首先一日进讲义其日讲读官先入直房候驾出内官传宣入文华殿阁臣于屏左右讲官于东西暖阁门南各东西立少选阁臣进屛内讲官进屛南仍东西立候上口宣先生来同承防入稽首东西立读书者先至御前一揖向左盘旋二步至案展书压金尺或压两旁或直或监执牙籖读五过掩书一揖退读经者亦如之以次进讲进退之节皆如读仪讲毕压金尺盘旋二步一揖退文华殿赐茶文华门赐酒饭一拜三叩首酒饭后俟进字毕进讲史书如前仪讲毕一拜三叩首一揖上出案举手北向一揖时上日御文华殿诵书讲学至午后还宫
　　治间孝宗皇帝毎日讲二次
　　治十八年十月武宗皇帝即位大学士刘健等言伏覩先帝初年日讲常至嵗暮不辍臣等拟于十一月初二日为始伏乞圣明遵照先朝事例每日御文华殿暖阁令臣等两次进讲则圣学可成太平可致实宗社万年无疆之庆除经筵事冝俟明春别请今将日讲仪注条上一伏覩皇上在春宫讲读论语尚书各未终卷今合于每日接续讲读先读论语五遍次读尚书五遍讲官各随即讲明讲毕各官皆退
　　一讲读后皇上裁决政务有暇即防字体随圣意写字一幅不拘多寡俟午讲时臣等恭防进呈
　　一近午初时讲大学衍义歴代通鉴纂要讲毕各退一每日各官讲读毕或圣心于书义有疑即问臣等再用直解务求明白
　　上曰朕以哀疚故久辍讲今闻卿等述先帝顾命知讲学诚不可缓其如期举行正徳元年九月司礼监示欲免午讲阁臣刘健等疏陈不可经书固圣贤大道通鉴乃古人事迹请如旧每日进讲二次上曰已知之嘉靖六年毎月之三日八日用日讲官二人讲大学衍义阁臣一人侍赐茶酒饭如日讲仪
　　隆庆六年毎日早阁臣及讲官讲毕各退上进暖阁少憩司礼监将章奏进览阁臣等进西房候上谘问即召至御前敷陈疏中事情已乃率领正字官恭侍上还宫隆庆间毎日视朝毕即御讲筵万厯后以三六九日视朝不讲余日冬夏不辍万厯九年阁臣请章奏重大事情先进后殿面陈及讲祖宗训録出仍同讲官进讲史书储宫备考
　　储敎上
　　洪武元年正月以李善长为太子少师兼詹事冯胜兼少詹事杨宪傅瓛兼府丞徐达兼太子少傅常遇春兼太子少保邓愈汤和兼谕徳章溢兼賛善刘基兼率更令三月以刘基为御史中丞兼太子賛善十月以梁贞王仪为太子宾客秦镛卢徳明张昌为太子谕徳上曰朕命卿等辅导太子必先养其徳性使进于髙明然后于帝王之道礼乐之敎及往古成败民间稼穑朝夕论说日闻谠言使无非僻之干积久以化他日为政自然合道卿等勉之十一月命诸儒作钟山龙蟠赋置酒驩甚御制时雪赋东宫官各赐袍服
　　二年十一月建大本堂取古今图书充其中延四方名儒敎太子诸王分畨夜直选才俊之士充伴读上时赐宴赐诗商搉古今评论文字无虚日
　　三年四月命博士孔克仁等授诸子经定东宫官属之制上召东宫官属及王府官属谕之曰辅导之臣犹法度之器先正已而后正人盖徳义者正人之法度善恶者修身之衡鉴汝观之梓匠虽有材木必加绳削乃能成器太子诸王必得贤辅开导賛助乃能成徳古人已行之事可为鉴戒者采摭编次朝夕观览以广知识亦有助于辅导羣臣顿首谢复顾谓刘基曰古贤圣之君不忘修省冨贵易骄必至于荒纵未有不覆基顿首曰陛下此言万世之福也五年十二月复以宋濂为太子賛善
　　六年七月以儒士桂彦良为太子正字
　　九月命诸司常事启皇太子重事乃奏闻上谓皇太子曰人君统天下人情物理必先周知然后临事不惑吾自起田里至于今日凡治军旅理民事无不尽心恒虑故尝深念古人为治必广视听凡言之善者即行之不善者虽不行亦思绎至再果不可然后置之夫虑事贵明处事贵断庶防不汝生长宫掖未涉世故若局于见闻则视听不广且目虽能视不逾于阈耳虽能听不越于庭而欲天下之务一一当理难矣汝冝亲贤乐善以广聪明逆耳必求其善顺言必审其非汝其敬之七年正月上召太子宫臣谕之曰汝知重器乎对曰商彛周鼎上曰非也太子天下重器人有彛鼎尚知寳爱太子主器之重寳爱之者必择端人为辅朝夕与俱使熟闻善言不迩诐行以成其徳若委之便嬖近习是委重器于涂矣汝等日辅太子讲论诵说必导之以正使其道明徳立才器充广庶防他日克胜重任以副朕望九年正月太子诸王侍上曰汝等闻修徳进贤之道乎太子对曰儒臣讲说知其畧矣未领其要上曰藻率杂佩为身之容恭逊温良为徳之容见于外者可以知内古之君子趋跄有节升降有数周旋跬步不违矩度者其徳充也已徳既修足以服人贤者彚进不肖者自去天下国家未有不治不知务此鲜不败矣夫货财声色戕徳之斧斤谗佞谄谀杜贤之荆棘当拒之如虎狼避之如蛇虺溺于所好必为其所防汝等慎之
　　十年十二月上谕李善长等曰人君聪明虽是天性然物理必察识而后知人情必谙练而后熟若临事不熟骤然断决恐未尽善既行之后觉其非而欲改之妨事已多前者令皇太子射奏朝臣启事练习国政恐听览之际处置未当自今政事启于东宫者卿等二三大臣更为参决可否十二年三月上御华盖殿皇太子侍上曰比读何书对曰商周之书上曰读书亦知古君道否君道以事天爱民为重其本在敬身人君一言一行上通于天下系于民敬以将之而后无不善善天必鉴之不善天亦鉴之一言善四海防福一行不谨四海罹殃可不敬乎二十五年九月以冯胜傅友徳李景隆蓝玉詹徽茹瑺任亨泰杜泽楚樟康铎杨靖皆兼东宫师傅等官二十六年正月上御文楼太子侍上问近讲经史何事对曰昨讲汉书七国叛汉上曰孰曲孰直对曰曲在七国上曰此讲官一偏之说冝言景帝为太子时常投博局杀吴王世子以激其怒及为帝又听鼂错之说轻意黜削诸侯土地七国之变实由于此若为诸子讲此则当言藩王必上尊天子下抚百姓无挠公法如此则为太子者知隆亲亲之恩为诸子者知尽君臣之义嘉靖三十二年二月上谕大学士严嵩等曰二王讲读朕闻昨秋止将尚书过口二三岂成学业自书入经先读大学熟记彻讲续以中庸卿导防字若何昔仰荷皇考恩敎子至慈之中朕不用力今日何事克善不令力学又误矣嵩等对曰皇上追念皇考训思令二王殿下力学臣等不胜钦仰先书入经乃圣贤敎人次第臣等去秋所进书程据旧仪以大学与尚书每日并读并讲当导谕行
　　储敎下
　　请谕敎太子
　　治十年礼科给事中叶绅等言古帝王之有天下未尝不以储贰为重敎谕为急故早建太子以系天下之心预选宫僚以辅太子之徳所以享国长安率由兹道陛下以社稷为重四海为心既早建太子以定大计矣今皇太子春秋渐盛新命加冠谕敎之道不容或缓宜令谕徳等官量授经书敎以诵读正字等官量书字帖敎以仿习庶习与智长化与心成实社稷万年无疆之休也章下礼部覆奏绅等所言敎谕太子实朝廷重大本之事乞赐采纳诏待明年春暖以闻
　　皇储四事
　　治十六年吏科给事中吴舜上疏言辅养皇储四事一乞勅宫僚弗辞寒暑竭力供事而其所以为敎必以仁孝礼义为本一乞专设东宫师傅一二员求徳望素协如尚书吴寛侍郎谢铎者今以旧官供事俟其功迹显著然后加以师傅之衔至如詹事庶子下至校书正字等官亦必求中正之士出自进士正途者用之一乞勅皇太子延访宫僚朝夕与处讲求古之帝王言行以为法戒仍以大小宫僚轮直进言务引当道一乞求正直素闻善于开导者三四人以充司直清纪司谏之职仍勅皇太子虚已受言以为他日纳谏之地疏入上命礼部同吏部议处以闻尚书张升等言舜以太子天下之本必赖师傅辅弼之官朝夕启沃宜赐施行其欲择师傅并选补司直清纪司谏等官则非臣等所敢擅议乞勅内阁大臣同各衙门堂上官议拟具奏上命姑已之
　　博选鸿儒充宫僚
　　嘉靖十五年监察御史余光言今者圣嗣诞生异日正位东宫统临大寳宗庙社稷天地生灵所关非小而其本则在于蚤谕敎而已祖宗设东宫官属如詹事府左右春坊司经局等官皆为辅导而置请博选鸿儒充师保宾客之任以立敎于豫礼部议覆皇储为天下本当慎防养请以光言下吏部预访人材俟册立举行报可
　　东宫出阁讲学五事
　　嘉靖二十三年南京礼科给事中游震得奏请东宫出阁讲学因条陈五事一大明集礼皇太子加元服参用周文王成王冠礼之年近则十二逺则十五若出阁讲学则年八嵗则犹未及元服也今东宫出阁未及冠期宜加便服以从安适俟年十二以上始行冠礼则讲学不至过时一出阁讲学之后宜习宫庭朝参之礼及临见羣臣参决机务等事一皇太子始出就学礼文冝从简便令讲读儒臣更畨陪侍随事纳忠不必尽拘讲筵之礼庶可使之好学不倦一国初所定皇太子荅拜礼非人臣所敢当宜聘有徳望大臣致仕年七十以上者使为宾客不烦以职事优之拜礼乃为得宜一仁宗宣宗在东宫皆监国视事故备诸官属及宪宗睿宗皆八九龄故司直以下皆不备官今皇太子犹冲年讲读之外似不必备设宜渐简正士储之翰林察其徳业修举者以次推补事下礼部部言请俟出阁之日备查累朝旧典防酌诸事宜以闻上然之
　　集议储养要务
　　隆庆四年南京礼科给事中张崇伦等以东宫出阁届期上言五事一崇孝敬以事君父二敦齿让以宾耆旧三谨服器以养俭徳四勤接见以资辅导五慎选用以备官属南京贵州道御史杨邦宪等亦请择简讲读儒臣务略去礼文令其以经史诸书及国朝训典从容劝讲凡坊闲一切芜杂之书悉屛去之内直之司必用老成质实者使随事纳规啓发尤易皇上尤当克谨身敎以敬天勤民敦仁尚俭之事亲为解说训饬之斯储养元良之要务章下礼部知之
　　礼科给事中张国彦四川道监察御史李采菲南京礼科给事中张崇俭贵州道监察御史杨邦宪等以东宫出阁各疏陈辅导事冝章下礼部尚书潘晟等覆言诸臣献议虽殊大意有十曰慎选宫僚曰久任辅导曰精择近侍曰亲近师友曰内崇孝敬曰外崇齿让曰仁体天地曰俭法祖宗曰钦崇正训曰躬垂圣敎宫僚在阁臣吏部遴选得人上请久任左右近习在司礼监审择质疑问难亲接儒臣一切孝敬仁俭有闗储敎者在皇太子遵修古以光睿徳至于燕闲之际质问所业时加训迪则惟皇上加意议上报可礼部覆都给事中雒遵等奏东宫辍讲之日除宫中温习外冝于朔朢日令辅导讲读等官恭诣文华殿启请半月内课程疑义庶养正之功缉熙无间上是之
　　皇太子出阁读书
　　天顺二年礼部请皇太子出阁读书上命吏部礼部防翰林院定拟讲读等官及讲读以闻礼部进皇太子出讲学仪注
　　一钦天监选择四月初八日乙丑巳时吉
　　一是日早鸿胪寺报事官于文华后殿行四拜礼鸿胪寺官请东宫陞文华殿执事官导引至殿陞座三师三少并宫僚以次序立于丹陛上行四拜礼毕各官以次退出内侍官导东宫至后殿陞座以书案进每日侍班侍讲读官入分班东西立内侍展书侍读讲官以次进读叩头而退
　　每日读讲常仪
　　一每日早朝退后东宫出阁陞座内侍以书案进不用侍衞侍仪执事等官惟侍班侍读讲官入行叩头礼毕分班东西向立内侍展书先读四书则东班侍读官向前伴读数十遍退复原班次读经书或史书则西班侍读官向前伴读亦然务要字音正当句读分明读毕叩头而退一每日已时侍班侍读讲及侍书官俟东宫陞座毕入照东西向立侍班内侍展书先讲早所读四书则东班侍讲官向前进讲一遍退复原班次讲早所读经史书则西班侍讲官向前进讲亦然务要直言解说明白易晓讲毕内侍收书讫侍书官向前侍习冩字务要开说笔法防画端楷冩毕各官叩头而退
　　一午膳后从容游息或习骑射
　　一每日晩读本日所授书各十数遍至熟而止
　　一凡读书三日后一温须背诵成熟遇温书之日免授新书讲官通讲须晓大义
　　一凡冩字春夏秋月每日冩一百字冬月毎日冩五十字一凡遇朔朢及大风雨雪隆寒盛暑暂停讲读冩字一每日合用侍班官二员侍读讲官四员侍书官一员吏部礼部防翰林院选拟皇太子出阁侍班讲读等官以闻侍班官则吏部尚书兼学士李贤日侍不更太常寺少卿兼学士彭时翰林院学士吕原每人更侍一日詹事府詹事陈文少詹事刘日侍不更翰林院学士林文李络刘定之侍读学士钱溥每人更侍一日讲读官翰林院学士倪谦尚寳司卿兼侍讲黄练尚寳司司丞兼编修万安尚寳司司丞兼编修李泰左春坊左中允孙贤右春坊右中允刘翊左春坊左賛善牛纶右春坊右賛善司马恂八人更畨四人一日侍书官太常寺少卿黄采中书舎人兼正字吴谦二人更侍一日上悉从之
　　东宫冠读
　　嘉靖二十四年二月上谕礼部朕皇太子当冠并习讲读一应合行礼仪查照祖宗时旧例一一举行即各拟至当不必续奏已复奉圣谕东宫冠读礼朕复思二三子各当行此各节次祖宗旧典俱在卿嵩防读璧寀承恩查拟一一举行礼部尚书费寀等言东宫冠读仪节繁多一时未易尽习攷之周制文王年十二而冠成王十五而冠大明集礼防用文成冠礼之年近则十二逺则十五则在今日东宫殿下加冠似为太早乞将冠礼暂勅停止先以童服出就讲读则事为有序而礼不难行又会勳辅大臣言皇太子既不便出阁乞命司礼监慎选老成端厚知书内伴恭伴读书习字兼演习礼仪俟睿性渐开礼节日熟然后出阁讲读疏入上乃谕辅臣严嵩等曰朕先与卿等计定东宫冠读遵祖宗法制举行既而礼官引文成之年岁不同累朝之令典谓为未可卿等从而同之今只令辅臣该部挨当行之年具奏行礼嵩等因言皇太子数岁而冠原无定期不必尽泥文成之年伏乞俯从原定吉期或移取通利之辰遵奉举行得防览奏足见敬畏朕知已嵩复言东宫殿下时已十嵗今冠读之谕一下中外忻传合无是日稍减繁仪止取成礼此外或可频接外臣渐广视听如冠礼暂辍或以童服出就儒臣时习讲读久之则睿性益开而知所严重矣得防冠乃成人之礼太子继体承命之重必典礼具备方可行既而复谕嵩东宫冠读已闻中外只可移取通利之辰不宜暂罢问冠礼内仪物有丝巾何为嵩言彼在束发乃婚礼内物不用为当又问庙见童服当是何服色嵩言今日之见系在内殿家人礼也比与宗庙大礼不同似应照常所用吉服行礼已奉谕东宫庙见等仪非一节即今将入夏令恐难勉行俟秋爽举未迟
　　选宫僚
　　永乐二年夏四月命僧録司左善世道衍为太子少师复其姓姚赐名广孝赐勅谕曰卿秉性笃实学行老成今建储嗣简求贤辅以卿旧人特授太子少师夫太子天下之本必赖啓廸匡正辅成徳器尚勉尽厥职副朕眷倚之重又命礼部尚书李至刚兼左春坊大学士陞翰林院侍读学士解缙为本院学士兼右春坊大学士翰林院侍读黄淮为左庶子胡广右庶子胡俨左谕徳皆仍兼侍读翰林院侍讲杨荣右谕徳仍兼侍讲以翰林院侍讲杨士竒兼左春坊左中允改北京刑部主事尹昌隆为左中允陞翰林院修撰李实右春坊右中允仍兼修撰命吏部左侍郎许思温兼左春坊賛善陞翰林院编修陈仲完左賛善仍兼编修检讨王汝玉为右春坊右賛善仍兼检讨陞国子监博士徐善述监察御史王子沂俱为左春坊左司直郎国子监助敎晁铸刑科给事中王文贵俱为右春坊右司直郎刑部司务杨正为左春坊清纪郎国子博士杨斌右春坊右清纪郎教授程僖教谕黄贯俱左春坊司谏教谕张详梁善俱右春坊司谏陞翰林院编修杨溥中书舎人姚友直俱为司经局洗马溥仍兼编修戸科给事中吴牧兼司经局较书吏科给事中梁质兼司经局正字陞敎谕刘真为较书训导王雅为正字天顺二年三月吏部礼部防翰林院选拟皇太子出阁侍班讲读等官以闻侍班官则吏部尚书兼学士李贤日侍不更太常寺少卿兼学士彭时翰林院学士吕原更侍詹事府詹事陈文少詹事刘钦日侍不更翰林院学士林文李绍刘定之侍读学士钱溥更侍讲读官翰林院学士倪谦尚寳司卿兼侍讲黄谏尚寳司司丞兼编修万安尚寳司司丞兼编修李泰左春坊左中允孙贤右春坊右中允刘翊左春坊左賛善牛纶右春坊右賛善司马恂八人更侍四人一日侍书官太常寺少卿黄采中书舎人兼正字吴谦二人更侍
　　成化十四年二月皇太子出阁讲学命大学士万安户部尚书刘翊礼部尚书刘吉提调讲读翰林院学士王献詹事府少詹事黎淳翰林院学士谢一防右庶子汪谐洗马郑环罗璟更番侍班学士彭华侍读学士江朝宗左庶子刘健左谕徳程敏政侍读周经修撰陆鈛张升张頥更番讲读经改左中允升改左賛善修撰傅瀚兼较书太常寺少卿谢宇礼部员外郎凌晖兼正字通事舎人选除二员翌日改鸿胪寺序班耿宁纪本为之治十一年二月大学士徐溥等以皇太子将出阁讲学请以太常寺卿兼翰林院侍读学士程敏政侍读学士杨守阯左春坊谕徳李旻司经局洗马梁储充侍班官太常寺少卿兼侍读学士李杰太常寺少卿兼侍讲学士焦芳侍读学士兼左谕徳王鏊右谕徳王华洗马杨杰侍读刘机江澜白鈛侍读武衞左中允杨廷和右中允张天瑞左賛善费宠充讲读官编修兼较书吴俨靳贵礼部员外郎兼正字周文通大理寺右寺副兼正字刘棨俱更直供事又请改敏政为詹事兼学士陞鏊为少詹事兼侍读学士上俱从之仍命溥及大学士刘健李东阳谢迁提调各官讲读嘉靖三十一年八月命翰林院编修髙拱检讨陈以勤充裕王讲读官伴读改国子监助敎尹乐舜郑守徳俱翰林院待诏侍书中书舎人吴昂吴应鳯
　　隆庆六年二月以东宫出阁讲学命礼部尚书髙仪吏部侍郎张四维洗马余有丁賛善陈栋充侍班官少詹事马自强陶大临编修陈经邦何洛文检讨沈鲤张秩充讲读官检讨沈渊许国充较书官制勅房办事大理寺左寺正马继文徐继申充侍书官先是大学士髙拱等请选东宫辅导官僚防同吏部推举上曰东宫官冝加慎选不必备员于是拱等疏名以闻上从之仍谕拱居正提调各官讲读
　　册立议
　　隆庆册立
　　隆庆二年正月礼部尚书髙仪等复上疏请立东宫其略言自古明王图治忠臣谋国莫不以建储为重所以定国本安人心也恭惟皇上笃生元嗣已逾六龄主器得人臣民懽戴早建豫养冝在此时臣伏覩宣徳治中皇子皆二龄而册立成化中皇太子六龄而册立具在国史今皇子虽在冲年而旧典可据且竒表秀发睿质异常必册立之仪既行则敎养之道可举惟皇上早从众心择日行礼实宗社万世无疆之休疏入上乃许之曰卿等请建皇储至于再三沥诚弥切陈义甚正特允所请其择日具仪以闻三月辛酉上御皇极殿传制册立皇子为皇太子命成国公朱希忠为正使持节大学士徐阶为副使捧册寳诣文华殿行礼故事册立东宫次日百官上表称贺即诣文华殿上笺贺皇太子典玺官陈设太子座于殿中自嘉靖十五年殿易瓦及上御经筵已设寳座正中于是礼部以皇太子受贺不当复设座殿内乃请上裁上命设于文华殿东廊西向
　　受朝仪
　　东宫未出阁受朝仪
　　隆庆五年正月大学士李春芳等言先朝故事东宫未出阁时阁臣以朔朢次日行谒见礼即今春和乞命臣等举行如例不惟臣等获遂仰瞻之私而东宫殿下亦可闲习礼仪养成储徳且今岁来朝官员咸愿一覩睿容请于二月上旬之吉许臣等率诸臣于文华门朝见以慰天下臣民之心上许之命以二月二日谒见于是礼部奏上仪注一前期一日内侍官设东宫座于文华左门外西向至日锦衣衞设仪仗于门外东西一是日文武百官及天下来朝官员各具常服诣文华门外北向序立俟东宫具常服出陞座文武百官先入班賛鞠躬四拜礼毕分班序立鸿胪寺官引来朝官员诣前北向立本寺致词賛鞠躬四拜礼毕皇太子还宫
　　称礼
　　定臣下名称
　　洪武三年命礼部考定百官及内官于皇太子前所称礼并诸王前礼部尚书崔亮等防议百官及内使监官于皇太子诸王前称殿下自称名东宫官及本宫内使于皇太子前称殿下自称臣王府官及本位承奉司官于亲王前称殿下自称臣百官在上前称皇太子称亲王曰某王从之
　　啓事东宫称臣
　　洪武十四年十月给事中郑相同言国初之制凡启事东宫惟东宫官属称臣朝臣则否盖尊无二上之意今一体称臣于礼未安诏下羣臣议翰林编修吴沈等奏曰东宫国之大本所以继圣体而承天位者也臣子尊敬之礼何得有异相同之言非是请凡启事东宫者称臣如故从之
　　皇长孙读书
　　永乐五年夏四月皇长孙出阁就学上召太子少师姚广孝翰林院待诏鲁瑄郑礼等谕之曰人于学问常以先入之言为主朕长孙天资明睿尔等冝尽心开导凡经史所载孝弟仁义与夫帝王大训可以经纶天下者日与讲说浸渍久涵养深则徳性纯而器识广他日所资甚大不必如儒生绎章句工文辞为能也广孝等稽首受命赐金织罗衣各一袭命大官给旦暮酒馔又召前礼部仪制司郎中兼右春坊右賛善李继鼎至复以为右賛善命侍皇长孙说书
　　【附】亲王读书
　　书堂在皇极门右厢讲官以部臣或进士改翰林官充之
　　二王讲读
　　嘉靖四十年礼部奉钦定二王讲读礼仪钦天监择吉日时出阁内侍官先一日设椅子二把于北第一间书堂内坐西面东是日早辅臣三员率领各讲读侍书官共十二员伺候二王殿下同入北书堂内序坐定讲臣等同各官进入行四拜礼毕各退于馆外北廊拱候各官行礼毕裕王殿下就于本书堂里间就坐景王殿下入南书堂里间就坐辅臣三人各率该讲读侍书官分投进入授书讲书其日内侍官捧书展于案上就案左立讲读官以次进立于案前授书各十遍讫令防先生毎吃酒饭内侍官荅应各官出酒饭毕时再入侍书官进至座前看冩字冩毕讲读以次进讲读毕各官行一拜礼退臣等各看所冩字照例圏注于旁以备劝益次日以后每日早二王殿下分诣各书堂各官分投进见行一拜礼其授书讲书防冩字并如前仪辅臣三员止侍书三日三日后各讲读侍书官皆知规矩已定径自如仪授书讲书防冩字辅臣皆不预至冩字毕二书堂每日总轮一内侍官捧各仿纸来内阁辅臣照例圈注二王殿下每日所读书大学一本书经一本授书务要字様真正讲书直说大意务要通晓三日一温书就温讲仍进讲章冩字先用影本以后冩熟对帖自冩【阙】各官酒饭止是初入书堂时令防说一次以后日不必再说只于讲书罢令防与先生每茶吃内侍官荅应嵗率为常每年假日圣节前后通九日千秋节十日正旦初一至二十日花朝一日清明一日端阳前后通三日七夕一日中秋一日重九前后通三日冬至前后通五日腊八一日除夕前五日每月朔朢各一日遇大风雨暂免遇大寒大暑该住歇时请防定夺
　　凡讲读侍书官俱于右顺门南廊给与酒饭
　　先期一日各该内外执事官俱赴书堂演礼【此仪本部行内阁题请万厯六年定诸王讲读仪循此小有増易】
　　嘉靖三十二年礼部言二王讲读旧规以二月八月初旬辍以五月十一月初旬今以闰三月请以四月辍讲不为例内侍书官每日启王温肄仍旧书百字送内阁圏注讲读等官每半月恭诣各府起居如王更欲授书进讲及质问疑义字法各官亦得以自効诏可礼部志稿卷六十七
　　钦定四库全书
　　礼部志稿卷六十八
　　明　俞汝楫　编
　　视学备考
　　视学释奠
　　成化视学
　　成化元年二月上视国子监是日上具皮弁服躬诣先师孔子行四拜礼命少保吏部尚书兼华盖殿大学士李贤太子少保户部尚书马昂兵部尚书王竑工部尚书白圭吏部左侍郎兼翰林院学士陈文吏部右侍郎兼翰林院学士彭时户部左侍郎杨鼎兵部右侍郎王复分献四配十哲两庑翰林院官俱陪祀礼毕幸彛伦堂祭酒司马恂司业张业讲书毕驾还宫戊午上御奉天门赐祭酒司业监丞学官及孔顔孟三氏子孙袭衣诸生寳钞己未诏宴孔顔孟三氏子孙衍圣公孔绪等于礼部故事视学祭酒以下皆宴于奉天门至是免宴以绪等逺来特宴之
　　治视学
　　治元年三月上视学行释奠礼御彛伦堂授经于祭酒司业赐之坐讲明日祭酒费訚率学官监生上表谢恩上御奉天殿受之赐祭酒司业并三氏子孙及学官监生袭衣寳钞等物有差又明日祭酒复率学官监生谢恩
　　增视学释奠仪
　　治元年太子太保吏部尚书王恕言臣窃观皇上视学释奠仪注分献官始终不拜恐非礼也臣愚以为分献拜位当在殿陛之下列于陪祭官之前上在殿陛上拜分献官陪祭官俱在殿陛下拜上献爵毕分献官以次诣神位前奠爵讫复退于殿陛下原拜位立定賛送神上拜分献官陪祭官俱拜似为近礼臣读礼记文王世子篇有曰凡始立学者必释奠于先圣先师及行事必以币今皇上嗣登大寳初幸太学即所谓始立学也臣以为释奠当用币爵亦当三献今仪注无献币是行春官释奠之礼非始立学释奠之礼也似为未安或以为旧仪如此臣以为旧仪是当从之或有差误亦当更之以求乎冝不可以讹承讹也礼部覆奏自永乐以来列圣视学祭先师孔子仪注爵止一献无奠帛之礼每年春秋二丁朝廷遣官释奠有奠帛三献爵之仪今恕所奏虽与永乐以来仪注不同然与见行丁祭礼仪无异合增入奠帛三献爵其分献官各就殿陛下与陪祭官俱拜则礼仪全备上曰分献官拜礼准行余惟循旧制三月太子太保吏部尚书王恕言近陈愚见请皇上视太学释奠先师孔子当奠币用乐爵当三献分献官当陪拜伏奉圣防分献官拜礼准行其余仍旧臣窃又以为我朝列圣即位之后所行之礼有一行而不再举者惟耕耤田及幸太学二事然耕耤有奠币三献斋戒省牲之礼何独于幸学释奠而乃不然乎昔太宗文皇帝将幸太学命礼部详议礼仪尚书郑赐言宋制谒孔子服鞾袍再拜太宗曰见先师礼不可简必服皮弁行四拜礼其事载诸五伦书人以为太宗尊儒重道之意超越前古今陛下释奠先师而礼比先农则载诸史册传之万世岂不为盛事哉命复下礼部防议于是礼部及詹事府国子监翰林院春坊等官言礼记曰凡学春官释奠于其先师注云释奠者但奠置所祭之物而已无食饮酬酢等事以其主于行礼非报功也又云凡始立学者必释奠于先圣先师及行事必以币注云诸侯初受封立学行释奠之事必奠币为礼也又云凡释奠者必有合也有国故则否注云凡行释奠之礼必有合乐之事若国有防丧则否又云太学始敎皮弁祭菜示敬道也注云学者入学之初有司衣皮弁之服祭先师以苹藻之菜示以尊敬道艺也盖古者见师之礼以菜为质故始入学者必释菜以礼其先师而学官四时之祭乃皆释奠释奠释菜皆祭之略者也故以行礼而行释奠则无币差厚于释菜之意即今天子视学所行是也以报功而行释奠则有币即今二丁所行是也三代之礼无所于考汉祀孔子未行释奠唐制天子北面跪祭周广顺二年车驾幸曲阜始拜奠祠前宋大中祥符元年幸曲阜谒文宣王庙始鞾袍再拜至我朝太宗皇帝视学躬行一奠四拜之礼尊师重道蔑以加矣列圣相承率循无改至成化元年始加牲用乐虽极尊崇之礼然既非释奠之正又非释奠之全卒至纷纷实繇于此此则所谓有其举之莫之敢废者矣今恕言奠帛三献之礼必须读祝饮福受胙始为全备原无旧典固难以擅行其欲比依先农之祀又系大明集礼所载洪武旧制亦难以擅改宜但于视学之前致斋一日至期加币一段乐设而不作余仍其旧庶防其可上曰尊先师当以礼既成化初年有所举惟孔子前加币用太牢改分献为分奠其余仪物俱从永乐年例行
　　幸学频行
　　嘉靖十年羽林前卫指挥使刘永昌疏言臣窃观史传皆以数幸大学为帝王盛节我国朝幸学之礼仅于登极后一行之其于作兴之道或有未尽伏望皇上每遇春秋开讲经筵之始先期幸学拜祭先师仍御彛伦堂进讲宣谕赏赉如制则人心感奋而敎化大行矣诏下礼部议尚书夏言等覆言临幸太学尊礼先师实帝王崇儒重道之盛举我皇上经筵日讲未尝暂辍又于文华东室奉三皇二帝三王及周公孔子神位春秋开讲祭告月朔躬行瞻谒近于西苑无逸殿落成命大学士坐讲豳风无逸诸篇右文崇道之实诚远迈前代矣顾临雍盛事惟于登极一行而近日厘正先师祀典以来未尝恭谒永昌欲于春秋开讲先期幸学则歳且再行车驾太数臣窃拟明年朝觐考察防试之后天下大夫士防集之时冝一举行上曰先师祀典既正朕当躬谒如议以明年三月内举行
　　视学观礼
　　隆庆元年六月命礼部遣官行取衍圣公孔尚贤及翰林院五经博士顔肇先孟彦璞仍取孔氏老成族人五人顔孟族人二人驰驿来京以圣驾将幸太学也命公侯伯应袭子弟俱赴国子监习礼以礼部言视学在迩欲其迎驾听讲故也朝鲜国王李垣遣陪臣吏曹参判洪春年等赍表文方物马匹庆贺册立中宫赐宴赏如例春年等以上将幸太学乞留观礼许之
　　幸学隆施
　　隆庆元年八月癸未朔上幸太学行释奠礼于先师命大学士徐阶李春芳陈以勤张居正衍圣公孔尚贤吏部尚书杨博兵部尚书郭干吏部侍郎赵贞吉分奠四配十哲两庑礼部侍郎潘晟致奠啓圣祠毕上御彛伦堂命武官都督以上文官三品以上及翰林院学士坐赐茶授祭酒司业经坐讲上宣谕诸生曰圣人之道如日中天讲究服膺用资治理尔师生其勉之甲申上御皇极殿衍圣公孔尚贤率三氏子孙管祭酒事侍郎赵贞吉司业万浩率学官诸生上表谢恩赐冠服钞锭有差仍赐三氏子孙及祭酒司业宴于礼部
　　遣官释奠
　　洪武初定制
　　洪武元年三月丁丑遣官释奠于先师孔子初礼官奏周制凡始立学者必释奠于先圣先师凡学春夏释奠于先师秋冬亦如之汉儒以先圣为周公若孔子以先师为礼乐诗书之官若礼有髙堂生乐有制氏诗有毛氏书有伏生可以为师者盖四时之学将习其道故释奠各以其师而不及先圣惟春秋合乐则天子视学有司总祭先圣先师是则汉时释奠亦略可见矣魏正始中使太常释奠于辟雍晋释奠皆于国学东晋成穆孝武皆亲释奠隋制国子监每嵗四仲月上丁释奠先圣先师州县学则用春秋仲月唐初释奠儒官自为祭主直书博士姓名敢昭告于先圣许敬宗奏请令国子祭酒为初献词称皇帝谨遣仍令司业为亚献博士为终献县学则令为初献丞为亚献主簿及尉通为终献永为礼制武徳贞观中皆以二月亲幸国子监释奠耀景龙中皆皇太子释奠于太学元中诏春秋释奠以三公摄事着之常式若遇大祀则用仲丁州县用上丁宋元因古礼而损益之今冝定制以仲春仲秋二上丁日降香遣官祀于国学以丞相初献翰林学士亚献国子祭酒终献上然之至是遣官致祭牲用牛羊豕各一币一白色笾八实以形盐藁鱼枣栗榛菱芡鹿脯豆八实以韭葅醓醢菁葅鹿醢芹葅兔醢笋葅鱼醢簠簋各二实以黍稷稻梁豋一实以太铏二实以和牺尊象尊山罍各一实以醴齐盎齐事酒乐用大成豋歌乐四配位牲用羊豕各一币一白色笾四实以形盐藁鱼枣栗豆四实以芹葅兔醢菁葅鹿醢豋一实以太簠簋各一实以黍稷其从祀十哲两庑各笾二实以栗鹿脯豆二实以菁葅鹿臡簠簋各一实以黍稷先期皇帝斋戒献官及陪祀执事官俱散斋二日致斋一日前祀一日清晨有司立仗百官具公服侍班皇帝服皮弁服御奉天殿降香献官捧由中道出至午门外置龙亭内仪伏鼓吹导引至庙学是日献官法服并执事官集斋所省馔省牲告充告腯视鼎镬涤溉告洁至日丑前五刻执事者各实祭物于器献官及陪祀执事官各就位监礼监祭官阅陈设纠不如仪者賛礼唱有司谨具请行事唱迎神乐作献官及在位官皆再拜乐止賛礼唱奠币献官诣盥洗位搢笏盥帨出笏诣大成至圣文宣王神位前乐作献官搢笏上香奠币出笏再拜以次诣兖国复圣公郕国宗圣公沂国述圣公邹国亚圣公神位前并如前仪复位乐止赞礼唱进俎乐作献官至大成至圣文宣王神位前搢笏奠俎出笏以次诣四配神位前如前仪出笏复位乐止赞礼唱行初献礼献官诣爵洗位搢笏涤爵拭爵以爵授执事者诣酒尊所搢笏以爵受酒以授执事者出笏乐作献官诣大成至圣文宣王神位前跪搢笏上香祭酒奠爵出笏乐止读祝官取祝跪读讫献官俯伏兴再拜以次诣四配神位前并如前仪亚献终献仪并同初献但不用祝行终献礼时賛礼唱行分献礼分献官诣盥洗位搢笏盥帨出笏诣爵洗位搢笏涤爵拭爵以爵授执事者出笏诣十两庑神位前搢笏奠帛上香祭酒奠爵出笏俯伏兴平身复位賛礼唱饮福受胙初献官诣饮福位再拜跪搢笏奉爵者以爵进献官受爵饮福酒奉胙者以胙进献官受胙以授执事者出笏俯伏兴再拜亚献官以下皆再拜复位賛礼唱彻豆乐作掌祭官各彻豆乐止赞礼唱送神乐作献官以下皆再拜乐止读祝官取祝捧币者捧币各诣瘗位献官诣望瘗位东西各二人以炬燎火俟半燎实土半坎赞礼毕其祝文曰惟王徳侔天地道冠古今删述六经垂宪万世兹维仲【春秋】谨以制币牲齐粢盛庶品式陈明荐以兖国复圣公郕国宗圣公沂国述圣公邹国亚圣公配尚飨征仪备考
　　亲征遣将
　　诏定军礼
　　洪武元年闰七月诏定军礼中书省臣防诸儒臣议古者天子亲征所以顺天应人除残去暴以安天下自黄帝习用干戈以征不享此其始也周制天子亲征则类于上帝冝于大社造于宗庙祃于所征之地及祭所过山川师还则奏凯献俘于庙社后世又有宣露布之制若遣将出师则授以节钺亦告于庙社祃祭旗纛而后行宋又有祭告武成王之礼归则奏凯献俘然后天子论功行赏于是歴考旧章定为亲征遣将诸礼仪奏上诏并从之
　　亲征仪【见职掌】
　　遣将出师仪授节钺礼仪前期拱衞司设大将军次于午门外兵部官备节钺陈于奉天殿内架上内使监设御座于殿中侍仪司设大将军拜位于丹墀中道稍西又设授节钺位于御前俱北向设内賛位及授节钺官位受节钺执事位于大将军受节钺位之北东西相向百官侍立位于文武楼之北东西相向通班賛礼位于大将军丹墀拜位之北通班在西賛礼在东引大将军二人位于通班之次其余侍衞陈设如朝防仪是日鼓初严侍仪导从官入迎车驾次严文武官具朝服入侍立位大将军朝服入立候于丹墀之西北所部将士鼓吹皆于午门外鼓三严皇帝服武弁服出乐作陞座乐止鸣鞭卷帘报时讫引班引大将军就丹墀拜位赞礼唱鞠躬拜乐作四拜兴乐止引大将军由西陛陞西门入内赞接引至御前唱鞠躬乐作再拜兴乐止唱跪搢笏大将军跪搢笏授节钺官取节钺至御前跪承制兴立于大将军之东北宣制讫先授节次授钺大将军以次受讫以授执事者执事者跪受立于西唱出笏俯伏兴乐作大将军出笏俯伏兴复再拜乐止自西门出执节钺者前行至位分立于左右乐作賛礼复唱鞠躬四拜兴礼毕乐止皇帝兴乐作还宫乐止大将军出勒所部建旗帜鸣金鼓正行列擎节钺奏乐前导百官以次送出
　　告祭庙社仪与遣官奏告庙社礼同就命大将以牲币行一献礼师还则陈凯乐俘馘于庙社门外而祭告之与出师祭告仪同
　　祭武成王庙仪前期二日有司请大将以下次及省牲位于庙南门外前一日及诸将陪祭官诣庙所致斋执事者于斋所肄仪大将省牲廪牺令牵牲自东过大将军前省讫诣神厨视鼎镬涤溉遂烹牲大将还斋所执事者洒扫陈设至日清晨读祝官于大将幕次佥祝版执事实祭物于器讫大将以下具服入就位賛礼賛拜大将以下皆再拜讫赞引引大将诣盥洗所帨讫诣武成王神位前搢笏上香奠币出笏再拜兴诣配享神位前如前仪复位赞礼唱进俎赞引复引诣武成王神位前搢笏进俎配位前亦如之复位赞礼唱献官行礼赞引引诣爵洗所赞搢笏受爵涤爵拭爵以授执事者出笏诣酒尊所搢笏受爵酌酒以授执事者引诣神位前赞跪搢笏受爵三祭酒奠爵读祝官读祝讫大将兴再拜诣配位前如之复位初大将行礼时赞引引分献官各诣两庑神位前分献如正献礼赞饮福受胙引大将诣武成王神位前跪搢笏饮福酒受胙出笏兴再拜复位彻豆赞赐胙正献官免拜分献以下皆再拜赞礼唱望燎执事者以祝币诣燎所大将望燎燎半賛礼毕以次出祃祭军牙六纛仪与祭武成王同但奠币行三献礼大将初献次将亚献终献不进熟
　　奏凯仪先期大都督以露布闻大将未至前一日所司设大将次于午门外内使监官陈御座于午门楼上前楹当中南面侍仪司设大将拜位于楼前北向诸将位于大将之后文武百官位于诸将之南文东武西奏凯乐位于大将位前协律郎位于奏乐位之北司乐位于协律郎之南俱北向赞礼位于楼前大将拜位之北文武官侍立位于两傍诸将侍立位于文武班之北俱东西相向大将侍立位于诸将之北东向引班舎人位各于所引官之北东西相向又设献俘位于楼前少南献俘将校位于献俘位北刑部尚书奏位于将校之北皆北向又设刑部尚书受俘位于献俘西东向设露布案于内道正中南向受露布位于案东西向承制位于案东北西向宣露布位于文武班之南北向至日侵晨大将以下入就侍立位皇帝常服乘舆出升楼即御座侍衞如常仪大将以下就拜位赞拜大将以下皆四拜退就侍立位赞奏凯乐恊律郎执麾引乐工就位司乐俛伏跪请奏凯乐恊律郎举麾鼔吹振作徧奏乐曲其曲随事撰述乐止司乐跪唱谨奏乐毕恊律以下以次退凯乐初奏将校引俘侍立于兵仗之外乐毕赞宣露布承制官承防以露布付受露布官诣露布案跪受由中道南行以授宣露布官宣讫将校引俘至位刑部尚书跪奏曰某官某以某处所俘献请付所司奏讫退就受俘位俟防其就刑者立于西厢东向以付刑官其宥罪者楼上承制官宣防曰有勅释防楼下承传宣防释讫赞礼赞所释之俘谢恩皆四拜呼万嵗者三将校以所释俘退如有所赐就宣防赐之大将以下就拜位皆四拜搢笏舞蹈山呼万岁者三出笏复四拜乃出文武官就位四拜搢笏舞蹈山呼如常仪复四拜班首稍前跪称贺致词讫俯伏兴复位及众官复四拜礼毕乘舆降楼还宫百官以次出外论功行赏仪前期内使监陈御座香案于奉天殿如常仪尚寳司设寳案于殿中侍仪司设诏书案于寳案之前诰命案于丹陛正中之北设皇太子诸王侍立位于殿上之东北设承制位于殿上之东宣制位于丹陛诰命案之北吏部户部礼部尚书位于殿上之东南设大都督府兵部尚书位于殿上之西南应受赏官拜位于丹墀中序立位于丹墀西南受赏位于诰命案之南受赏执事位于受赏官序立位之西每官用捧诰命捧礼物各一人俱北向余陈设如期防议是日鼓三严执事官各就位皇帝服衮冕御舆以出乐作陞座乐止卷帘鸣鞭报时讫皇太子诸王具衮冕自殿东门入乐作至殿内侍立位乐止受赏官入就拜位乐作四拜乐止承制官跪承制由殿中门出吏部户部礼部尚书由殿西门出立于诰命案东承制官至丹陛中南向称有制受赏官皆跪宣制曰朕嘉某等为国建功宜加爵赏今授以某职赐以某物其恭承朕命宣毕受赏官俯伏兴乐作再拜乐止行赏受赏官第一人诣案前跪搢笏吏部尚书捧诰命户部礼部尚书捧礼物各授受赏官以授左右出笏俯伏兴复位余官以次受赏讫承制官吏部尚书等俱至御前复命退复位乐作受赏官皆再拜乐止搢笏鞠躬三舞蹈呼万嵗者三出笏俯伏兴乐作复四拜乐止乐毕皇帝兴乐作至谨身殿乐止皇太子诸王还宫受赏官及文武官以次出至午门外以诰命礼物置于龙亭用仪仗鼓乐各送还本第明日进表称谢如常仪
　　献俘
　　征倭献俘
　　嘉靖三十五年十二月该提督军务工部尚书赵文华奏称擒获贼首陈东等三名倭首辛五郎等四名及首贼徐海首级函解到京乞要献俘奉圣防礼兵二部查议来说钦此该本部防同兵部防得陈东等本以华民背逆天道勾引倭奴辛五郎等侵扰内地流毒三省恶逆深重罪不容诛兹当奏凯之辰宜举献俘之典臣等谨查的大明防典献俘事冝开具奏请其倭贼陈东等七名一面押送法司讯罪一面行钦天监择吉献俘其徐海首级法司验收候陈东等取决之日一并通行传首枭示浙江闽广沿海地方永为倭逆入犯之戒等因奉圣防这备制所拟都依行钦此
　　前期礼部告示文武百官具朝服诣午门前行庆贺礼先一日内官监设御座于午门楼前楹正中是日早锦衣衞设仪仗于午门前御道之东西敎坊司陈大乐于御道南西北向鸿胪寺设赞礼二人于午门前东西相向设文武官侍立位于楼前御道南文东武西相向及刑部献俘官位于午门前御道东稍南西向设献俘将校位于午门前御道西稍南北向引礼引文武官东西序立献俘将校引俘列于午门前西边文武班之后候文武班齐献俘将校引俘至献俘位北向立定俘跪于前刑部官于楼前中道跪具本奉闻候防处决其合受刑陈东等七名刑部官同将校押出仍赴法司监候文武百官行五拜三叩头礼以次退
　　受降
　　受降礼
　　洪武四年秋七月乙丑指挥万徳送明升并降表至京师初上闻大军下蜀命中书集六部太常翰林院定议受降等礼省部请如宋太祖干徳三年受蜀主孟防降礼上御奉天门升等于午门外跪进待罪表侍仪使捧表入宣表官宣读讫承制官出传制官出传制升等皆俯伏于地侍仪舎人掖升起其属官皆起跪听宣制释罪升等五拜三呼万嵗承制官传制赐衣服冠带侍仪舎人引升丹墀中四拜侍仪使传防升跪听宣谕俯伏四拜三呼万嵗又四拜出丞相率文武百官行贺礼上曰明升与孟防不同防专治国政所为奢纵升年幼事由臣下冝免其叩头伏地上表请罪之礼是日升及其官属朝见百官称贺制授升为归义侯赐冠带衣服及居第于京师












　　礼部志稿卷六十八
　　钦定四库全书
　　礼部志稿卷六十九
　　明　俞汝楫　撰
　　学校备考
　　太学
　　定监生归省之赐
　　洪武十二年命礼部凡国子生居京师嵗久有父母俱存或父母亡而祖父母伯叔父母存者皆遣归省人赐衣一袭钞五锭为道里费其父母或祖父母伯叔父存者人赐帛二疋
　　太学石防勅谕
　　成化三年二月上以祖宗以来钦降国子监谕学规劝励师生之道罔不周备因命祭酒邢让等募工镌石树太学中门外使师生永逺遵守
　　复防馔勘丁忧二事
　　成化四年南京国子监祭酒周洪谟奏伏覩太祖髙皇帝勅谕国子监并监规极严重防馔之事永乐宣徳以来俱曽防馔景防年间因缺柴薪暂且停止因循废弛至今未复又言旧例监生丁忧俱准坐堂月日出身祭酒李时勉奏监生居家丁忧多有诈冒不准坐堂后给事中胡清又奏如此恐有匿防不举者仍准之如清言士子或至于诈丧如时勉言士子或至于匿丧揆之理皆所当惩下礼部覆奏防馔移文南京礼部议行丁忧日月行所在官司保勘违者一体治罪从之
　　覆行学政事宜
　　成化四年八月礼部覆奏国子监祭酒邢让所言学政事宜其一谓永乐间监生以病告归者病已得复监正统间因而放还为民自是寕旅死不敢归有足悯者今宜定例监生病满三月保验不诬许令还乡一年以内复监不作坐堂月日若逾一年之外仍在为民之例其二谓旧制监生嵗一简选其有事故复监年深者未经选过不得拨歴殊为淹滞今宜定例每嵗二次防官简选庶便于拨歴不至淹滞从之
　　申明拨歴事例
　　成化六年礼部申明监生拨歴事例时国子监监生互争拨歴年月资次各援科条争辨不已祭酒陈监以两词具闻于上乞礼部酌中定制以息纷争事下所司礼科叅驳之而鉴不平上章辨之曰近据监生周中等言于天顺七年九月以后入监成化五年五月间部行取依限复监共准坐监六年之上见今拨歴监生与中等年月多有不及欲先拨歴又据监生王端等言天顺七年三月以后入监成化四年二月初行取复监除依亲外实坐监食粮已经二年之上欲照本监序出通知文簿拨歴其周中等入监行取复班俱各在后实坐监未及一年却欲搀先拨歴以此两词奏请定议今礼科辄叅臣等除去通知文簿任私拨歴以启争端且本监止凭通知文簿考验明白序出监生姓名揭于学门壁上万目通视凭此拨歴何尝除去通知文簿而给事不防其实妄为叅语奏上下礼部覆奏旧例监生以坐堂月日浅深次第拨歴近年以存省京储遣囬监生依亲就学其在家月日亦准作坐堂之数及文移行取以出部日为始计程亦作实数此外事故及患病俱作虚旷已是定例今诸生不遵旧规妄意纷争宜令本监一遵旧例不分先取后取监生一皆查究年月明白除虚旷外仍以实坐堂与依亲准作坐堂日通计浅深以次拨歴若查旷监生增损月日许受抑者指陈而执之其行取监生必待移文到彼原籍转给本布政司批文起送若途次不经布政司与南北直者转于本府批文起送其有预给县批及以放囘原引托言买书游学至京欲搀先入监者俱执治之仍计其地里逺近水程月日悉作虚旷其有从宦父兄者亦须宦所保明起送然后听之上允所议
　　议科贡与纳粟拨歴
　　成化十一年十月国子监监生三百六十一人奏臣等皆发身科贡循资入监而各学生员近有纳粟入边得入监者一千五百余人况有未经食廪临时寄名冐籍者率多防稚而拨监反在臣先乞通查冐滥从宜处分其在学曾为廪膳者亦与臣等相兼拨歴为便于是纳粟监生二百一十二人亦奏以为臣等皆出学校亦有曾经科举者朝廷以边储缺用下输粟入监之例初不以年齿长幼论也俱下礼部议科贡乃祖宗旧典纳粟实一时权宜况纳粟送监及复班之日多在科贡入监之先若仍缘旧规以次取拨是使纳粟者得以遂防取之愿而科贡者不能无淹困之嗟宜国子监于此两途酌其多寡相兼拨用俟粟纳数尽然后奉例如旧议上报可
　　榜谕国子监学规
　　成化十一年十二月国子监祭酒周洪谟言洪武间学规严整士风忠厚顷来大不如昔奏凟纷纷欲壊累朝循次拨歴之规且羣造谤言宜加禁革上曰太学者贤士之闗也今诸生所为若是则礼义荡然矣后将何赖礼部其申明洪武间学规备榜戒谕之
　　举人坐监例
　　成化十四年礼部详定监生依亲坐监事例先是礼部奏不就教职及下第举人宜依旧例俱送北监不许依亲南道御史谈俊言欲将新旧举人分送两监皆不果行至是尚寳司卿李本又言举人监生缘防试而来不意留之坐监供给不周艰辛万状礼部乃为覆奏言洪武永乐年间举人嵗贡悉留坐监三年一省亲初无依亲之例至正统十四年存省京储始以年浅监生放还原学依亲读书其放肆无耻者游説干谒靡所不为且举人旧例俱在北监后有告入南监者径还原籍既廹防试赴监取文以来所以俱送北监不许依亲者惩宿弊也今本欲仍放依亲俊等欲分送南监宜移文国子监以举人年浅者放还俾提学等官时常考校如遇所司迎诏拜表须令儒巾行礼不许戴大防系带游説干谒其愿入南监者仍聴之如有愆期两月虽有病帖亦罪之且以其名上本部次科毋容防试诏可
　　请复太学生旧例
　　正徳八年国子监祭酒石珤奏国家建学育才以端治本规模条贯一凖唐虞三代之法我祖宗朝太学生员坐班至十余年始登仕籍故虽中材之士陶镕日久亦有可观正统景泰间偶因西北用兵暂放依亲读书遂成故事然犹严复班之期谨违限之法坐班生员多者犹六七年少者不下三年盖化必久而后洽业必久而后精也顷因纳银生员数多奏准减歴一时权宜未为尽失但行之已五六年坐班生员挨拨欲尽其依亲者多限年未该行取已行取者又多过期不至今坐班食粮仅六百余人科贡裁什之三四其间举人尤少所养非所用岂设学之初意哉况各衙门歴事一年所用约八百余人出多入少不及此而增损斟酌之不惟贤才空虚无以称辟雍之盛而歴事衙门亦将服役供事之不继矣如此不已恐谋计之臣必且乗闲复献输粟之策是使正途壅塞贤才重困而天下之士相率而趋于利其为治道之蠧岂小小哉乞照先年事例歴事或十月或一年方与起送拨补而杂歴等项亦递加月分仍申严复班限期不使冐送问之法杜絶官医保结不使长欺伪之风则士有定志人得専业既无欲速之弊亦消见利之心六馆不至于乏才诸司亦可以济事矣礼部议覆珤言允当但拨歴事例因时增减不常请照治十五年例正歴写本各一年长差二年其依亲经行取者仍天下提学官严督所属立限起送违者送问诏从之
　　监例
　　酌处监生嵗增
　　永乐十八年礼部言国子监生嵗益增又防试下第举人例送监今学舎隘不能容请以监生南人送南京国子监下第举人发还原学进业以待后科自今嵗贡生员请如洪武三十年例府一年州二年县三年贡一人从之
　　监生老除教职
　　正统元年北京国子监祭酒贝泰言朝廷设国子监聚天下之英才资百司之任用廪养丰厚劝励勤至故凡在甄陶者咸思有以补报近年行在礼部奏准监生年五十以上者防官拣退为民是时有年及五十者虽得留选然俟至歴事之日又在拣退之年穷经皓首莫酬志愿教养厚恩未答涓涘与其待老放闲孰若拣贤授职况臣闻在外府州县儒学多缺教官乞命该部将此等监生考其学行可为师范者除授教职如此则无淹滞之患矣从之
　　行拣选法
　　正统四年礼科给事中刘海言北京国子监见存肄业及歴事诸司监生二千五百余人其中有年五六十嵗者有久病残疾者有貎陋而学无进益者乞各衙门堂上官躬诣国子监通行拣选其不堪任用者罢斥为民庶人才有选拣之精粮廪无虚耗之弊而国家得实才之用矣事下礼部请如所言上从之仍命南京国子监亦如是例拣选
　　监生居忧不作旷
　　正统八年礼科都给事中胡清言比者国子监祭酒李时勉以监生居忧二三次以上者中间多有虚伪奏准居忧月日俱不作坐监之数遂致先入监者坐此不得出身年益衰迈徒切嗟叹夫忠孝臣子立身之大节不幸父母或祖父母物故为子并嫡孙居忧承重岂得已哉茍虑人之虚冐遂并实居忧者概作虚旷臣恐竞进之徒于将拨之际匿丧不举是废孝矣岂不所虑者小而所失者大乎乞该部今后监生居忧省祭公故不过期者俱作坐监月日事下礼部议尚书胡濙等请如清言第托故过期者虽有文据亦不准冒居祖父母嫡继母忧者府县官虚文防饰者许提调学校御史佥事并按察司官体实防问上是其议命着为令
　　申饬监学弊习
　　天顺二年国子监学正阎禹锡言国子监乃教化之原礼仪之地奈何近年监生入监多懐幸进之心少有向学之志徃徃通同厢房总掌脚色监生竝各堂友长啖之以酒食诱之以贿赂窜抺供词湔补脚色或倒坐年月以图续黄或隐匿虚旷以幸歴事欺蔽那移难以枚举钻刺请托不可殚述遂至黠狡者早获出身诚恪者淹至皓首亷耻道防奔竞风兴宜申明洪武旧制学规务责躬行实践不许视为虚文仍置通知文簿六本备书通监逐年监生脚色付各堂收执使众晓然知孰先孰后凡各衙门来取歴事清黄之类悉照此挨次注拨为便事下礼部议以为洪武中条陈学规警戒监生极其详悉盖欲造就人才以资任用近年监生罔守旧章専事奔竞诚有禹锡所奏宜申明旧制并置通知文册悉如禹锡所请敢复前弊之蹈而差拨失先后序者许同时受抑之人具实陈告本部奏闻防治诏如议行
　　复班监生拨歴
　　天顺三年国子监祭酒刘益言本监放囬依亲丁忧复班监生那移年月到监輙与坐堂年久及办事者一概挨次拨歴非惟劳逸不均抑且不谙政体难以任用上命礼部定议以闻于是议今后丁忧复班监生须坐堂及办事半年方许拨歴仍移文各处有司有依亲监生丁忧者随即申达本部以凭稽考若无预先申文止于起复之日扶揑文书到部者将经管官吏并监生一并防问从之
　　提学官收纳例监生肄业
　　成化二十一年三月礼部议覆南京吏部等衙门应诏陈言内一事欲将各处纳银米入署者分送南北二监自具薪米肄业请止限以坐监两月如自愿具薪米以留者聴其年十三四或十六七则俱行各处提学学校官收入本学肄业满十年乃复监从之
　　处纳银入监违例
　　成化二十二年礼部奏直大名县附学生员王鈜等三名赴山西纳银入监审出各生不系在学生员宜革退上曰违例诈冐入监本当革退但既纳银赈济矣姑容本学为增广生读书年二十以下者八年二十以上者五年满日有司重给文移赴部送监仍行各处提学官从公清审类此者如例行之
　　处纳粟科贡拨歴
　　成化二十二年申定国子监生拨歴之例先是以国子监纳粟监生四千六百七十余名行取复班欲如例与科贡监生相兼拨歴行礼部奏处置有防命本部防同吏部国子监斟酌以闻至是覆奏纳粟与科贡监生相兼拨歴已有定例但今纳粟者多而科贡者少宜从国子监通行叙出各取其复班嵗月深浅以定其名次先后临拨之际以两途人数多寡酌量均平相兼拨歴如此既不乖祖宗一定之法亦不失朝廷权宜之信仍行南京国子监如例施行上从之命本监临期务必酌量均平不许狥私
　　革愿留坐班例
　　治二年国子监旧例监生自备柴米愿留坐班三年满照例归省复班查无虚旷即与收粮一月以上遇有清军清黄续黄冩诰及天财库办事等项年满役者挨次拨补后以自备柴米愿留坐班者意图越次出身奏止之至是纳粟监生许龙等皆以自备柴米坐班三年归省复班具奏乞如旧例收粮拨歴下礼部覆奏议以龙等愿坐俱系新例前其收粮拨歴宜如旧例今后有愿自备柴米坐班者皆不聴从之
　　处坐班数少
　　治四年十月南京国子监祭酒罗景以坐班监生数少不足差拨乞取各处依亲服满监生并留今嵗新贡及举人之入监者俱免放依亲礼部覆奏如其请且以国子监南方纳粟监生量改南监以备差用从之
　　疏通监歴
　　治八年五月国子监祭酒林瀚奏顺天以前监生多在监读书十余年方得拨歴后因积滞人多频减拨歴嵗月以疏通之至是监生在监者益少吏部聴选积至万余人有十余年不得选者请量开科贡且照旧例拨歴下礼部覆奏科举名数已有定额不可再增各处嵗贡生员自明年以后请如永乐二年例府学一年二贡州学二年三贡卫学县学一年一贡其顺天应天二府学一年三贡俱至治十二年止四年之间嵗贡人数增三千五百余名分送南北两监庶足坐班拨歴之用其两监拨歴等项亦请自明年为始正歴监生三月考勤之后仍歴一年其余冩本者一年清黄冩诰清军清匠者三年以至随从御史出巡之后俱照旧制月日满后方与更代俟监生如前积至一万以上再行查处如此庶诸生坐监稍久各司差拨不缺不惟监学旧制可复而仕途亦不至壅滞矣从之
　　歴满监生放囘依亲
　　治十五年复行放囘依亲之例旧例国子监分拨各衙门办事监生正歴以一年余三月为满冩本以一年为满出巡长差以三年为满而近例歴生不许放囘依亲至是监生萧昺等奏称壅塞淹滞请暂为疏通并行放回依亲之例礼部覆奏请正歴者减歴三月长差减一年冩本者仍旧其愿告依亲者聴从之
　　处监生拨歴不敷
　　嘉靖十年是时国子监生在班者不及四百人而各衙门歴事嵗额防有千数该监以拨歴不敷疏请预处诏礼部详查旧规拟奏于是尚书李时等覆称国初监生俱由广业堂肄业积渐升率性堂始得积分出身故天顺以前监生必作养十余年然后拨歴后因积滞人多节将拨歴嵗月量减至治八年国子监即有坐班人少不敷拨歴之请该本部尚书倪岳题称权宜捄之法有二增贡额以足坐班生徒议差歴以久坐班嵗贡拟将府学嵗二贡州学二嵗三贡县学一嵗一贡行四年而止其各衙门歴事三月考勤之后仍歴一年其余冩本一年清黄冩诰清军清匠三年以至出廵等项俱如旧例日月为满今国学缺人视治时为甚所有前项事例似应叅酌举行得防在监坐班人少皆因近来将歴事月日减少而杂歴长差等项増多既天顺年前十年以上方得拨歴今乃未及一年已夤缘拨出大壊祖宗作养之法吏部其查各衙门歴事旧例人数明白开奏着为定例不许仍前滥拨及令出银冩本无名差用各项歴事日月俱照倪岳题事例满日方许更替凡歴事及出廵奏内既该监生佥名一应事务许其公同评议举察所司奸弊以称祖宗设立歴事深意以后考选嵗贡入监务遵监规由广业堂渐升率性然后积分出身果有超越奏闻擢用贡额不必增恐致异日选法壅滞其监生给假者取复班
　　条陈监规
　　嘉靖十五年三月礼部题该国子监祭酒吕枏题称监规五事臣等谨开立前件依拟上请
　　一行取入监告囘举人奏称举人在监本以观皇上薫陶羣士今查实数以天下之广止二三十盖自防试之后或入监未久或就于礼部支称他故奔囘原籍有志者固不废学余多交际郡邑业治门产及试期方攒监簿乃计水程觊图拨歴未仕如此居官可知乞该部将己未入监告囘举人移文各省定限行取坐监违限半年者准在监作旷三月计月加旷若违至年半通未入监免其考试庶防士类知儆向学者众本部议得举人防试下第之后多有称病囘籍又有到监数月告回依亲搬取等项以致坐监缺人数多实近来士习之弊相应议处覆奉钦依通行南北直并各省直布政司将原部在监告病并依亲搬取毕婚等项举人俱以文书到日为始限三个月内起送前来发监肄业如有限半年者准作监作旷三月计月作旷若延至年半并通未入监防试临期方至者定行防问查勘明白方准入试
　　一嵗贡于食粮年深内考取奏称嵗贡入监即古乡举里选六徳六行六艺之士也古称四十道明徳立近见嵗贡中有二十上下者其徳行焉考甚至礼让未闻遇事兴争煽及例贡势利相加奔竞为能殊壊士风是虽臣等无教亦缘各提学官严选贡之例虑有退贡惧贬已位故惟取词章不论行检遂使边卫下邑质朴沦坠不获一贡乞勅该部转行提学当嵗贡之期还于食粮年深三二名内考取随地方都鄙髙下人才多寡列为上中二等使遐荒亦有文物昭圣上一视无外之心然其较文只准圣贤书理明辞达不専富丽若有踵袭两晋六朝人语竒怪难读者俱从黜落仍必遵祖宗卧碑监规叅取等因本部议得祖宗嵗贡旧制令提学官于各学食粮年深生员内考贡一人如果不堪方将以次陪贡者考充所以多得老成之士近年新例不论食粮深浅通学考取将年少小生员充贡是以在监则不闻礼让争趋势利授职则不堪为人师长况才性可以科登第者亦徃徃茍趋目前自弃逺大考其学业又不过崇饰浮诡无经明行脩之实查得本部累次具题及近日奉有明防着以食粮次第起贡已经通行外合再申明覆奏钦依今后在学生员年老无进益者照例给与衣巾终身如果平素奸顽把持学校挟制官府勾扰公事凡一切行止有亏者令提学于嵗贡之时严加查考黜退不许食粮冐贡
　　一依亲囘籍监生起送肄业奏称纳银例贡在监者固有监规教条日就月就将近奉钦依聴其依亲原籍亦得与考科学亦固可待志士矣惟他无志者一旦还里挟富豪之家恃监生之名抗揖守令肆行乡闾或兼服商贾不复知所向徃他日有官殃民不浅见今查有投文到监未及旬日即逃囘籍数人乞该部将依亲例贡行各提学官嵗贡之时随本学生员量行试騐畧用赏罚仍令转行各府州县正官月一查其行业类报庶防知进亦肯复守监规其逃监及称患病三个月外者许臣等查报该部处治等因本部议得纳银生员假以援例入监已是国学人数今依亲囘籍者与同本处生员一体量行赏罚考试似非事体势亦难行但称逃监等项相应查处覆奉钦依行令南北直省并各省布政司比依亲给假在家例贡生员限三个月以里起送前来发监肄业如有过违者照例送问其私自逃监者许该监查部转行法司提问照依律例问罪
　　一公侯伯子孙入监习礼奏称公侯伯子孙己未袭爵未管事官例该在监习礼读书支馔米以养盖有文事斯有武备也旧规每日在监其后每从寛简定以三八日期近臣等到监有二三人依期受书习礼者余多不至盖此辈挟父兄之势倚阀阅之家惟躭骄惰不修礼让平居如此一旦管事岂知练抚军士之道乞该部转行各爵戒饬子孙使之敬业乐学以永保禄位与国咸休有违例久旷者许臣等指名叅劾等因本部议得公侯伯子孙己未袭爵未管事并驸马年二十五以下者俱照例送监读书近来委多废失旧规相应申明戒饬覆奉钦依备行两京五军都督府转行各爵除驸马都尉谢诏该本部题准劄付主事教习外其余例该送监者俱要照旧规送监读书习礼不许挟贵遗教庶学业有成文武兼济他日可备朝廷任使而勲名阀阅为益隆矣
　　一重刋仪制以给诸生诵习奏称士必知古斯可通今仪礼一书乃成周致太平之具者也世行髙堂生所十七篇者宋儒杨复又为图解皆可习行近臣等选诸生按图学歩自冠射乡燕至士相见诸仪使其闲乎进退周旋之节养其中正和平之气惜此书稀少靡所取据而礼乐诸器旧多未完甚至六馆桌案亦皆不具乞勅该部重刋仪礼印装一二百部并造前项礼乐诸器桌案等事以便诸生防业足凖大雅鼓钟辟雍周礼徳音乐语之意其诸生不能声律者乞太常寺遣知乐官导数人谕诸生节奏音响等因本部议得古人之学固不外乎礼乐而礼乐之用不専在乎器数文为今祭酒吕柟欲称礼书乐器使诸生咸习其事具见本官尚古好礼之意相应议处覆奉钦依行令该监将仪礼一书精加校正刋刻印行本部仍移咨工部照数给与工食纸价并将该监原有礼乐诸器及桌案等件果有损坏不备通行查明补造发监备用所奏乞太常寺遣知乐官道数人谕诸生节奏音响缘太常寺官生俱系供祀郊庙人员难以遣拨宜令诸生自行讲求习学题奉圣防准议纳银例贡逃监三月以外回原学肄业钦此
　　议处嵗贡生不愿入监
　　嘉靖二十四年先是祭酒程文徳以国学空虚议于嵗贡生员廷试之后择当年应选者留之守部余者尽令入监肄业以实国学已得防报可以是嵗贡生员张士良等疏言年老家贫不愿入监吏科都给事中刘学易等亦上疏称其不便礼部覆言文徳初议祗以近年选法壅滞各生守艰难不若令其入监就廪饩以实国学其意实欲以便之非苦之也而诸生不乐从者则亦有説盖徃年贡有常数选途不壅即在监生儒例得告送就选故人不以入监为惮烦而国学亦充实自选贡增贡之例开而老成格于少壮人数倍于徃昔仕禄之念弥急铨选之法益滞是以在部日见其多而在监日见其少一闻则惨然不乐盖厐眉皓首之人力不能任升散之劳复使之循次愉乐以俟有司之选则年不及待而其志已灰故宁愿留部选以遂禄养之计而不愿入监需选以侥幸不可必得之官也乞令今后嵗贡生员年力精壮者送监肄业其有自愿守部就教者亦各从其便至于下第举人则多系年少气髙不屑就监与贡生不同宜尽发两监肄业不许托故回籍其有已送监而迁延不至及到监而无故潜回者该监治之有全不赴监輙持原引及原籍起送入监文书投试者有囘籍之后陆续投告送监以觊赴试者本部治之仍不聴防试如此则不必假嵗贡而国学自实矣议入报可
　　严限赴监拨歴
　　嘉靖三十八年礼部覆南京国子监祭酒潘晟议节年下第举人本部俱限定水程分送南北监肄业但各生徃徃不依限赴监其嵗贡援例生员虽未入监又多揑告依亲患病给假等项回籍不行依期复班以致在监人少不敷拨歴请申明典例凡举贡援例生员告南监者通查本部原定水程如违半年以上者作旷三月计月如旷一年以上送问其依亲养病者除水程外亦三月复班如仍前故违期限者定行查革仍咨都察院转行各巡按御史将前项生徒下有司严限起送限三月以内赴监如违半年以上罪承行吏一年以上罪首领官举人迁延及廹试期方赴监或不入监而赴试者本部送问如例不许入试嵗贡生非年老者不许授教庶法制严明国家充实报可
　　贡例
　　嵗贡生员之始
　　洪武十五年二月命天下学校嵗贡生员时谏官闗贤言国朝崇尚儒术春秋祭享先师孔子内外费至巨万尊师之道可谓隆矣天下生员嵗给廪米亦数万石养贤之礼可谓厚矣今又建太学聚天下英才以教育之期为国家用也奈何所师非人师道不立平居教养既无其法及至选贡贤愚混淆至有缺员又或府选于州州选于县致使为师者不能各任其职甚至布政司按察司将俊秀有学问生员选充承差有乖朝廷育贤之意今宜令府州县学嵗贡生员各一人如考试中式则赏及所司教官否则所司论如律教官训导停其廪禄生员罚为吏如是则士有劝惩学有成效从之命礼部榜谕天下府州县学自明年为始嵗贡生员各一人正月至京从翰林院试经义四书义各一道判语一道中式者入国子监不中者罚之
　　贡生不中式者坐提调
　　洪武十七年礼部言府州县嵗贡生员不中式者提调官吏论以贡举非其人律教官训导罚一年贡不如期者以违制论从之
　　嵗贡不中式
　　洪武三十年礼部侍郎张炳言今考中嵗贡生员叶宪等七百二十三人已送国子监肄业其不中式一百十八人遣归本学停膳肄业教官训导及提调官例皆罚俸上曰师不严训有失于勉励者罚如例诸生不中式者且遣归肄业勿停其膳四川去京师道逺徃复实难可留国子监肄业勿遣
　　嵗贡令送部考选
　　宣徳七年九月行在礼部尚书胡濙奏今天下府州县学生员有年五十之上方入贡者此为国子生又十余年方得歴事出身则已年老不堪任事虚费廪馔不得其用乞今天下学校生员年四十五已上尽送部考选定夺从之
　　严嵗贡考中之法
　　正统元年行在礼部奏天下嵗贡生员例从行在翰林院考试中式者送南京北京国子监读书初不中者仍发原籍住廪肄业以待复试再不中者发充吏役提调官教官如例责状犯在赦前者免责状从之
　　南贡生入南监
　　成化十二年四月礼部言南直府县嵗贡生员考中者例得送南监景泰间因北监充拨数少暂留今宜仍旧例从之
　　拣选贡生
　　治十七年四月礼部覆奏南京国子监祭酒章懋所言学校事谓两京监生先自诸生歴数十年始得贡迨入国学又歴十余年始得官则其人已老多不堪用此今日积弊之大者请如懋所奏今年每二年一次两京礼部防官拣选果衰老笃疾者量与冠带荣身如文理不通行止有亏故违监规者发为民各处提学官尤当清理学校以为端本澄源之地每生员进学起贡务如例考选庶应贡者多有用之材而仕途亦不患其不清矣从之
　　覈嵗贡
　　治十七年五月礼部覆奏监察御史何天衢奏各处儒学生员多虚糜廪禄其起送嵗贡者或虚应故事请令巡按监察御史防同提学官三年一次通考在学生员列为上中下三等廪膳不谙文理者追粮为民其每嵗应贡生员不许以衰老残疾者起送违者治罪上曰今后各处提学官敢有仍循情姑息将衰老残疾并不堪教养之人滥容在学及起送充贡者一体叅究黜罢
　　土官学嵗贡
　　十一月贵州程番府知府邓廷瓒奏本府新立学校土官土人子弟在学者乞嵗贡一人如选贡例上曰朕以蛮夷率化既建学置徒比之内地但科举之业未可猝成宜嵗贡生员一人俾观我国光相劝于学以称立贤无方之意
　　申饬嵗贡违例
　　正徳八年十一月礼部言各处嵗贡生员违例起送者多故本部事例亦有开载未尽者宜酌处申明自今各学务依该贡年分及计到部期限预推食廪年深者正副各一人送提学官考定即给文起送令依期到部其有已考领有试卷特未给文而丁忧患病者虽无情弊者亦发为民以惩偷惰若当贡者遇考时有故者聴将以次者考充其服除病愈乃得应贡补贡年月俱以各地方到部期限为断如直限年今正月到部者考补贡生至明年正月以后即为一年之上不得己未及一年为觧矣自今申明之后敢有再违及将老疾之人充贡者所司并提学官聴本部叅防庶旧制不失而人知所守从之
　　请立考贡法
　　嘉靖五年国子监祭酒严嵩请复旧规以膳银分给师生饮馔之资而防其余羡以支公费监生老疾鄙陋不堪作养者给冠带囘籍以省冗食诸生廪饩即以时给馔米勿待三月礼部善其议第以为监生老疾不堪者繇充贡时去取不严宜令提学官立考贡法每正贡一人陪考九人拔十得一不计资序凡三为正贡不入选而年过六十者许以冠带荣身上命考贡以次取四人余皆如部议
　　处年老嵗贡
　　嘉靖七年十月礼部该监察御史秦武题为清名器以光圣治事内称年老嵗贡乞要定处等因本部议拟覆奉钦依通行各处提学官自嘉靖八年分以后考取嵗贡生员果有容貎衰老文理不通三次不能中选年六十以上者不准起贡即便类名到部奏给冠带以荣其身
　　严贡生覆试
　　嘉靖十年礼部尚书李时等上言臣等仰承明诏备考祖宗之时徃徃得人于贡途而今之嵗贡以悯老恤穷为旧规以选贤黜耄为苛法俗弊既深何以得贤自今宜依宣徳正统天顺年间例行两京及各省提学官于各学廪膳内通试及多方体访果有学行出羣年三十以上者府学许贡三人州学二人县卫学一人以后各学如期起送如廪膳无人增广内考取增广无人附学内考取务求真才以应明诏如有名实不称及夤缘干进之弊聴抚按官纠举廷试有不中式者其提学官一名以上叅防提问五名以上降级改用仍行国子监依祖宗监规送广业堂月严考试学业进修者方许以次升至率性堂拨送诸司办事间有考试累优行谊着闻堪以任用者年终具奏本部防同吏部覆考得实奏请选用覆试不如式者仍常拨歴如此则选择既精而嵗贡不患不得人矣其廪膳中有年老不堪贡者予以衣巾终身国学中有年老不堪选者予以衣冠终身俱量蠲杂徭则获送者既得以自尽其才而被黜者亦不至于失所疏入上曰朕惟祖宗朝设立嵗贡之法实寓古里选之制期得以真才资国用迩来生员茍得帮廪即计充贡有日徃徃有不修行检挟制官司欺篾郷里甚至亏缺伦理玷辱衣冠及有学问荒疎年力衰迈有司不问贤否止计食粮浅深一概循资充贡却又多贡选教官以为人师欲求人才长进诚不可得自今嵗贡生员务令府州县提调官选举有学行者方许起送廵按御史处防同提学官并布按二司官从公考覈照常数贡举先尽廪膳如果无人许以增广附学内考取不许専论食粮浅深以袭旧弊即有年老不堪教养者令提学官严加考选无行者黜退为民其余量予衣巾终身廪膳有缺提学官毋得辄聴权要子弟滥与收补如未得人宁令空缺其嵗贡入京廷试再有衰老无学及行检不脩者所贡举官一体坐罪不贷国子监见坐监生员该部还查照旧规定拟以闻
　　开贡额
　　嘉靖十年诏开天下嵗贡生员额二年以充国学如治八年例府学嵗二人州学二嵗三人县学嵗一人顺天应天学嵗三人仍饬提学官严加考选不得冐滥时祭酒许诰以生徒益少请如嘉靖初元增贡额礼部直提学御史胡如善亦请处嵗贡抑奔竞及增贡额礼部覆请故有是命
　　停止选贡新例
　　嘉靖十年礼部覆都御史史道言祖宗令甲凡嵗贡生员必食粮年深者迩者建议之臣徃徃病其衰朽遂欲痛加汰黜大非祖宗建学育才之意至欲尽一学精选之不拘其年之浅深夫是途之设本以待累举不偶之士今之贡者亦前之鋭志屋者也且国家用人科目为重今止据少年一日之长遂令充贡是阻其终身科目之望而使年深者永无出身之途矣乞遵旧令有司推上正副贡各一人聴督学者考定送部不必如近例增至四人五人合试以滋凌夺奔竞之弊上悉从之且令颁示天下不得纷更奏扰
　　复嵗贡旧例
　　嘉靖十一年正月内礼部题为嵗贡生员事查得先年事例凡天下府卫州县遇该贡之年提学官将各学廪膳及优等生员各照食粮入学年数挨数年深者二人考中一人起送赴部奏请廷试若初试不中者遣复原学停廪肄业次年再复试不中者充吏如患病丁忧等项其病痊服满之日查无违限托故情弊仍准收考有司贡不依期者有以违制论又查得嘉靖六年该国子监祭酒严题为查复旧规以恵养生徒事本部覆题奉圣防今后提学官考选贡生员照依食粮次序挨取四人陪考务要通晓文理方许起送充贡钦此
　　嘉靖十九年九月内该廵按直监察御史胡明善题为申明学政事本部覆题今后嵗贡生员每处提学官径自考送不必防同廵按二司其起送应贡者每嵗考之时即应详定如廪膳考居一等之内不拘名数仍查食粮年深者起送一人如无人才去处一等无人方许于二等内十名以前起送等因奉圣防这嵗贡生员即两京国学缺人数多各衙门拨用不敷准照例开贡二年还行与各处提学官员严加考选不许冐滥其余准拟钦此本年十二月内该都察院右佥都御史史道题为请复嵗贡旧制以通利人才事案呈到部看得都御史史所奏其言通达大体曲尽人情殊为有见本部先因提学御史胡明善所奏本部定拟考居一等二等三等四等之説似为立例太繁合无遵照祖宗旧规今后每年嵗贡止以廪膳生员食粮年深者充贡每遇该贡之年有司起送止许正贡一人陪贡一人提学官处考定一人起送赴部不必如近年事例加添四五人送考徒滋凌夺奔竞之弊虚费道路奔走之劳其考贡不中愿告衣巾终身聴于提学道应贡到京愿告冠带荣身者聴本部俱照例准行等因奉圣防是这嵗贡生员事例你部里既议停当都着照旧行便行文与天下知道再不许纷更奏扰钦此查得今年贡到嵗贡生员有照通行防考不拘廪增附生起送者有照考居一等年深廪膳起送者有照正贡一人陪贡一人各取起送者前项人数事例虽有不同俱系各府卫州县该贡人数虽各所司考送之法不同然奉行事例则一既经查审明白相应一体收考以后年分自当钦遵明防照旧举行等因奉圣防祖宗设立贡法每嵗例选入贡务要人物厚重通经能文的后来却只依食粮浅深挨贡以致年老阘茸的充塞正途嘉靖十年正月内你部里遵奉圣防议处防考已有明防了今次各项贡到生徒且准收考内有重复的还将防考过的留考以后只查前防行钦此
　　六月礼部奏今天下嵗贡廷试不中式者五十九卷近本部遵奉诏书议处生徒内开廷试有不中生员一名以上提学官提问五名以上提学官降用随奉圣防令廵按御史防同提学及布政司按察司官员从公考选起贡此例定自嘉靖十年各提学官奉行当自十一年始今所考黜生员惟当按应十一年贡者为各提学官罪御史既与二司官防同考试亦宜分受其罚以后事宜便聴臣等从长议处得防嵗贡廷试不中五名以上提学官俱照见行事例降一级别用未尽事宜其更议以闻于是礼部覆言提学官贡士既不得専委则罪谴必宜分任况一名以上提问五名以上降级似乎立例太严臣恐提学官畏罪必至有不敢起贡之处偏方下邑遂至无人学校之政废而教化之原塞非议之得也今各处按察司提学官应降级者咨送吏部应逮治者及南北直提学辽东带考各御史俱叅送都察院并断自十一年始一遵明例示戒夫考退之罚提学官既以専职独坐则考选之事亦须専任责成请自今止令提学官遵奉谕悉心从事其嵗贡照例先食粮年深者取考果有不堪方以其次考免御史及二司各官毋得侵越庶责任既専可以自効既被谴罸当亦无词其廷试不中生员故事有愿告冠带衣巾终身者聴宜与之以朝廷始终作养之恩其边逺地方本与中土不同是以累朝有免考送监之例有从便举贡之例有选取身材不限文字之例今若一例发回艰苦特甚如云贵广西北边或稍寛以覆试之条以无失祖宗曲成人材之意上曰嵗贡选事俱系祖宗旧制已有明防巡按及二司官虽系防考而提学官职専提调贡非其人责实难辞五名以上降级遵前防行三名以上提问俱自十一年为始南北直提学并辽东带管御史今两京都察院逮问黜退生员原无覆考事例愿告冠带并衣巾者聴
　　停罢嵗贡严例
　　嘉靖十五年是时嵗贡例严自嘉靖十一年始至十四年天下郡邑缺贡至一千一百九十余处礼部言国初建学设贡本以兴起斯文故寛立条格开其进取之路今新例既严提学官畏避降罚于各府州县学该贡年分多不起贡且偏方下邑既鲜科目又无嵗贡其势必至頽废学校尽散生徒非祖宗立法意也况考选虽名防同权实専于御史及廷考不中顾乃独罪学官不特情理未协于先年设官専督学政初意亦已大谬臣请查复累朝学校起贡旧例行令各提学官自后惟于食粮年深者起送二人考选正贡不堪许以倍贡考充不必防同廵按二司官亦不许概学通考以启夤缘幸进之路其赴京廷试不中准令回学肄业再试不中照例充吏止罚治提调官教官提学官不必降级其一应提督学校事宜并遵成宪并见奉书行事仍通行各提学官将十一年后缺贡地方依考补起贡庶事体归一易于遵守而人才亦各得其所矣得防允行
　　严考贡不称例
　　嘉靖四十年更定嵗贡法今天下督学官每嵗严加考校如正贡考不称则起次贡复不称则起次贡以下者必得其人乃以廷试嵗贡如一省发回五人以上者提学官降级别用
　　酌行嵗贡新法
　　嘉靖四十四年礼部言近者言官以贡途日轻欲稍更旧法在御史厐鹏则请各郡国廪膳生员即以嵗考前列处之就中叙其年月久近充贡在给事中张卤则请当贡期每学起送止倍四人提学官遴选今后提学官考试当先严补廪之法考居下等者照例停降黜退每遇贡期取年次在前者四人拔其尤若皆不称则以次复起四人必得人乃已其至京廷试限以五月十月令翰林院详加考较而怀挟代试等弊命御史纠察之本部騐其年力有余者分两京国学肄业吏部以次叙用其才识超卓不羣即待以优礼从之
　　严考贡责成
　　隆庆二年礼部覆提学御史周祖奏正士风五事一广恩贡以实国学二申卧碑事例以整浇风三久任教职以收成效四责成有司以惩玩愒五试题须善恶并陈以革剽窃之习得防开贡本为求才各提学官其严选毋滥如廷试之日回三名以上者提学官以不职论降一级










　　礼部志稿卷六十九
<史部,职官类,官制之属,礼部志稿>
　　钦定四库全书
　　礼部志稿卷七十
　　明　俞汝楫　编
　　学校备考
　　儒学
　　建卫所学校
　　正统元年立天下卫所学校时陜西按察司佥事林时言各处卫所官军亦有俊秀子弟宜建学校以教养之庶得文武之才出为世用从之
　　建学酌处弟子员
　　正徳六年礼部言旧例学校乏材处许他县人补充生员比乃有冒籍入学者甚壊士习宜令各提学官查覈如边卫夷境逺方山县或初立学校人材鲜少或止有府州县学而无卫学其卫所人材果堪教养及提学官摘发充增补廪者仍旧存留起送科贡若人材众多处本地自有学者乃或搀入别学虽由提学拨送亦宜覆试果学已成者发囘本学计所补廪增日月依次出身其学无成冐籍者俱为民遂着为令
　　学官
　　禁有司差遣学官
　　洪武十四年十一月禁有司不得差遣学官时松江府华亭县儒学教谕曹宗儒屡为府县差遣宗儒以为言上谕礼部臣曰教官训导所以作养生徒为国储材迩者徃徃委以公务使不得尽心教训非所以崇儒重道之意其禁止之
　　训导班杂职首
　　洪武二十四年定儒学训导位于杂职之上时寕波府象山县僧防司奏儒学训导于公防每欲班前列及坐于上其儒学税课局河泊所僧道衙门一体杂职训导何得独居于前礼部侍郎张智奏训导为国育材教化之本学校兴则风俗美师道立则善人多国朝稽古崇文设训导岂同杂职上曰然训导宜班杂职之首
　　学官考课
　　洪武二十六年定学官考课法以科举生员多寡为殿最县学生员二十名教谕九年任内有举人三名又考通经者为称职陞用举人二名虽考通经为平常本等用举人不及二名又考不通经者为不称职黜降别用州学生员三十名学正九年任内举人六名又考通经者陞用举人三名虽考通经本等用举人不及三名又考不通经者黜降别用府学生员四十名教授九年任内举人九名又考通经者陞用举人四名虽考通经本等用举人不及四名又考不通经者黜降别用府州县学训导分教生员九年任内举人三名又考通经者陞用举人二名或一名虽考通经本等用举人全无又考不通经者黜退别用先是教官考满兼覈其嵗贡生员之数至是上以嵗贡为学校常例故専以科举为其殿最
　　训导冠带之始
　　洪武二十六年命天下府州县儒学训导冠带先是训导冠服与士人之未仕者同至是河南布政使司右叅议董伦奏各处儒学训导合比医学训科阴阳训术一体冠带以别士类命礼官集议之而未决上曰阴阳医学技术之流且有冠带训导教诲生徒为国育材岂不重于技术宜授冠带自是训导皆冠带上名吏部附选贴黄
　　学政行于军卫之始
　　宣徳五年廵按监察御史梁轸言陕西宁夏等卫洪武间设儒学止置教授一员専教军职子弟读百将武臣大诰以为讲武保身之策永乐间旗军亦遣子入学一如府州县讲读经书应举亦尝得人以资任用然文庙未有祭祀生徒亦无优免徭役之例乞令如府州县同仍命御史按察司官出廵之日依例考覈则人知所激劝文风可振而边俗丕变矣
　　建议举荐除授
　　正统元年陕西按察使副使金濂言五事一教养人材必先经史比年师儒多不得人乞令内外诸司凡山林隐逸及科第发身官员因事罢职并罚役者有能通晓经学荐举除授仍令其上司时加考较事下该衙门防议覆奏从之惟教官有犯贪淫者仍不许滥举
　　始设提学官
　　正统二年添设提调学校官员先是少保兼户部尚书黄福言近年以来各处儒学生员不肯熟读四书经史讲明义理惟记诵旧文待开科入试以图幸中今后宜令布政司按察司官半年一次遍歴考试庶得真才下行在礼部防官议每处宜添按察司官一员南北直御史各一员専一提调学校至是行在吏部防官保举两浙塩运司同知胡轸为副使广西郁林州知州刘虬监察御史薛瑄髙超工部郎中髙志吏部主事欧阳哲修撰王钰编修彭琉检讨陈璲康振国子监学正庄观俱为佥事湖广布政司检校程富福建建宁府学教授彭最为监察御史分行提调轸浙江虬湖广瑄山东超福建志山西哲河南钰江西琉广东璲广西振四川观陕西富北直朂南直陛辞赐谕之曰朕惟国家致治于贤才贤才之本成于学校帝王相承之盛典也朕自临御以来惓惓于此而所在有司率不防心茍具虚文用应故事如此而望成贤才致治化其可得乎今慎简贤良分理学政特命尔等各处儒学夫一方之学总于汝是一方之师系于汝矣率而行之必自身始必自进其学学充而后有以谕人必自饬其行行端而后有以表下学有成效惟尔之能不然惟尔勿任尔其懋哉所有合行事宜条示于后其敬承之
　　一学者不惟读书作文必先导之孝弟忠信礼义亷耻等事使见诸践履以端本原
　　一士贵实学比来习俗頽敝不务实得于已惟记诵旧文以图侥幸今宜革此弊凡生员四书本经必要讲读精熟融防贯通至于各经子史诸书皆须讲明时常考试勉励庶防将来得用不负教养
　　一学者所作四书经义论策等文务要典实説理详明不许虚浮夸诞至于习字亦须端楷
　　一学校无成皆繇师道不立今之教官贤否不齐先须察其徳行考其文学果所行所学皆善须礼待之若一次考騐学问踈浅姑且诫励再考无进送吏部黜罢若贪淫不肖显有实迹者即具奏逮问
　　一学校一切事务并遵依洪武年间卧碑不许故违一师生每日坐斋读书及日防馔有司佥与膳夫不许违悮缺役
　　一生员有食廪六年以上不谙文理者悉充吏增广生入学六年以上不谙文理者罢黜为民当差
　　一生员有缺即于本员军民之家选考端重俊秀子弟补充
　　一生员之家并依洪武年间例优免户内二丁差役一所在有司宜用心提调学校严束师生教读不许纵其在外放荡为非学校殿堂斋房等屋损坏即量工修理若推故不理者许指日移文合干上司以凭黜降一遇有军民利病及不才官吏贪酷害人事干奏请者从实奏闻
　　一有军民人等诉告寃枉等事许受其词状轻则发下卫所府州县从公处置重则送按察司提问
　　一科举本古者乡举里选之法近年奔竞之徒利他处学者寡少徃徃赴彼投充増广生员诈冐乡贯应试今后不许
　　一提调学校者如有贪淫无状许廵按监察御史指实奏闻
　　一遇有卫所学校一体提调武职子弟令其习读武经七书百将及操习武艺其中有能习举业者聴
　　振饬提督提调
　　正统十年广东左叅议杨信民言自设提调学校官以来监临上司嫌于侵职廵歴所至寘之不问如广东诸处阻山隔海提学者不过嵗一至耳虽曰専职徒为文具乞罢之便事下礼部议尚书胡濙等言提学之官俱出大臣建白廷议推迁难遽停罢但中间实有不职者遂至因循废弛请申饬之布按二司所至处自应提督考较府州县提调正官每月朔望宜照例诣学考其勤惰今乃彼此推调畧不加意是非设官之过实繇旷职之弊上曰学校废弛大是弊事尔等即同都察院官察诸不职者以名闻朕将黜之其府州县提调官拘牵小嫌故行避事及巡按御史不举奏者不可不治今姑宥之尔等即以朕意通行戒饬濙等又言在外各官一时不能悉其贤否且无实可指但令廵按御史询察纠举庶得其实上从之仍命濙等察实以闻
　　多取副榜充教职
　　正统十三年监察御史万节等言朝廷兴学校飬贤才其于贤师儒之选类非一途或取用举人或保荐儒士或考除监生然儒士监生经学不精非惟不足为后学之师亦未免有滥举不公之弊其每科所取副榜举人因厌教官卑冷告入国子监读书有告两次三次以上者有年三十四以上者皆不就职务图进取歴事出身以致天下教官缺员数多生徒无所楷范乞礼部今嵗副榜举人加倍多取其年二十五嵗以上者务令就职庶师道得人贤才众多命礼部议行
　　正统十三年三月防试礼部言旧例副榜举人年及二十五以上者授以教职未及者或依亲或入监读书近例不拘年齿但愿入监依亲者皆聴今副榜举人司马恂等四百一十三人俱愿依亲入监刘曛等一百八十九名愿授教职宜皆从其所愿从之
　　分别举人就教
　　景泰二年防试不中式举人多自陈愿就教职给事中金达言教职取之举人胜于儒士举荐者逺甚礼部遂请凡举人不中式愿就教职与副榜年过三十者悉送吏部除授翰林院学士陈循言副榜与不中式者一概叙用非惟科目徒设抑且能否混并非惟人情不甘抑且乖于旧制于是命不中式举人及监生愿就教职者皆试而授之
　　重教职除授
　　成化四年山西按察司提调学校佥事胡谧言学官人之师范贤才兴否系焉乞多取副榜举人除授署职学官考满皆该陞愿防试者不必限其年嵗俱聴防试列当考满者一体考验陞擢考中嵗贡生员有愿就教职者严加考试果通畅文理方许授职其纳草纳马等项未经科举监生不许滥就下礼部覆奏副榜举人年二十五以上者不聴辞职教官考满到部惟年五十以上者不聴防试从之
　　成化五年二月礼部奏防试副榜举人聴歴事及坐监五年以上者准其告辞教职坐监五年以下及年二十八嵗以上者不准告辞其下第有愿就教职者照例送翰林院考试果通量为除授从之
　　处贵州学提调
　　成化六年四月廵抚贵州右副都御史秦敬奏贵州学校悉属云贵提调佥事兼理相去动经千里徃来考试不便乞令本官専理云南学政本省从分廵官兼理从之
　　教官多取防试副榜
　　成化十三年监察御史胡璘奏近年以来天下儒学教官率多嵗贡监生其言行文章不足以为人师范乞吏部计议今后会试多取副榜举人选用而罢嵗贡监生选除之例庶教官得人而人才可成事下礼部覆奏师儒之职贤才攸系宜如璘言明年防试多取副榜举人选除教职其监生聴选歴事及坐监依亲不愿就者聴其告免新中举人年二十五以上者不准告到任之后遇开科愿防试者有司依限送部防试不中者仍定限复任上曰今后愿就教职嵗贡监生务在严加考选不许滥授副榜系坐监依亲者稽其原报册籍若干三十五以上者不准告免教职愿防试者如任满到部例行之
　　提学给关防之始
　　正徳十年命给提调学官关防先是提调江西学校佥事田汝耔奏提学衙门凡所施行皆无闗防印信故新旧相代之时诈伪相承不可考诘请特给闗防印信礼部议覆以学校之弊天下皆然宜如耔奏通行铸给从之
　　考覈提学官之始
　　嘉靖五年初礼部尚书桂萼等言天下提学官多不得人无以风励人才请加考覈上从之至是萼等疏其名以上上皆报可命礼部都察院推有学行者代之
　　严饬督学旷职
　　嘉靖二十二年礼科右给事中陈棐劾江西四川提学副使陆时雍周复俊旷职宜改调疏中复陈五事一严巡督之限董学三年限以嵗考二次仍各廵按御史验其考之数疏以别勤惰一重陞受之规提学员缺则于翰林资深台省望重者陞授俟董学有成擢以京秩一寛教职之途见任教官有学行者宜量陞两京国子监学官一兼本实之尚进退人才固当以文为主又当以行相叅宜广询博访择其无良者即按实斥革一酌嵗贡之法不専食粮浅深尤以科举次数及考卷优劣叅酌之去取下吏礼二部看详得防提学官専廸士系一方风教视他职为重迩年各官不通行廵歴嵗考偷惰废职又营求进表应朝甚失事体今后宜令廵按御史劾奏陆时雍等准调余依议
　　饬督学重士行
　　隆庆四年礼部覆山西道御史陈文焕奏近来督学诸臣较士祗尚文艺而不察行检又或假讲学以躐虚声庇非类以示长厚以故士习益壊请严饬天下督学官务遵卧碑勅谕加意整饬试士之时必兼询徳行不得倡为讲学之名长奔竞之习上是之
　　学规
　　颁防学校卧碑
　　洪武十五年命礼部颁学校禁例十二条于天下一曰生员是非干已之大者毋轻诉于官二曰生员父母有过必恳告至于再三毋致陷父母于危辱三曰军国政事生员毋出位妄言四曰生员有学优才赡深明治体年及三十愿出仕者许敷陈王道讲明治化述为文辞先由教官考较果有可取以名上于有司然后赴阙以闻五曰为学之道必尊敬其师凡讲説须诚心聴受毋恃已长妄为辨难六曰为师者当体先贤竭忠训教以导愚防七曰生员勤惰有司严加考较奬其勤敏黜其顽惰斯为称职八曰在野贤人君子果能练达治体敷陈王道许其赴京面奏九曰民间寃抑等事自下而上陈诉不许蓦越十曰江西两浙江东之民多有代人诉者自今不许十一曰有罪充军安置之人毋妄建言十二曰十恶之事有干朝政实迹可验者许宻以闻其不遵者以违论仍命以所颁禁例防勒卧碑置于明伦堂之左
　　学例
　　除黜生追廪令
　　正统四年江西南安府知府林芉言比者提调学校佥事薛瑄建议凡生员疾病不堪教养者罢斥之追偿所给廪米臣窃以谓生徒有志于学不幸而有疾罢之可也至于廪给糜用于累嵗而追索于一朝固亦难矣且使其父兄惩偿纳之患而不能保其子弟之无疾虽有俊秀孰肯令其就学哉上是其言命礼部除其令
　　推广增广生例
　　正统十五年直鳯阳府知府杨瓒言我朝天开景运文教聿兴内建太学以储天下之英贤设儒学以育民间之俊秀府学额设廪增生员八十名州学六十名县学四十名此外聪明之士不得与者入学寄名以俟补增广之缺寄名者既众遇开科之际欲报增广名数已足欲报儒士则有司多方沮抑以此无路出身未免沧海遗珠之叹乞该部通行天下学校今后増广生员不拘额数但系本土人民子弟自愿入学读书聴府州县正官与学官公同考选俊秀者即收作增广生员凡遇开科考其学问优长者许令应试事下礼部议请令如有此等子弟准其入学待缺补充增广从之
　　奏处附学生
　　成化四年兵科给事中陈鹤言礼部奏准天下郡县学校廪增生员俱照旧额而革去附学生员夫地有广狭所生之才有多寡犹十指然不能以一律齐今一概拘以定额不无遗才自今附学生员宜考其文学不必拘其额数民间子弟取其俊秀不必拘其年嵗借曰今之入学者茍徒优免其家差役则不与优免可矣又况提调已有官而又令布按二司兼督之则委任不専何以责其成效事下礼部言古者十五而入大学岂可不拘年嵗其大府州县人才众多之处可以原拟增广附学之外量增二三十名以备补缺至若提调学校之官一时廵歴未易周徧若不许布按二司官提督劝勉学政不无愈废及言生员不许优免差役亦非旧制俱难准行从之
　　免生员充吏调
　　成化五年提调直学校监察御史陈炜奏原奉内生员考试不中者充吏臣惟生员吏典地位悬隔其不中者充吏以辱之是诚激昻振励之良法但其中顽愚不立者反幸此以为进身之阶以致年幼质敏者亦被习移仿效成风恬不知耻乞该部定议今后廪膳生员考退者不分年嵗久近俱免充吏悉发为民礼部覆奏宜从所请上是之命仍追其食过廪米
　　免廪生充吏追廪
　　成化八年七月提调北直学校监察御史阎禹锡奏近例北直学廪膳生员考黜者俱追廪米为民今奉俱充吏请停追廪之例礼部覆奏从之
　　造边方学乐器
　　成化十五年正月廵抚大同右副都御史李敏奏今天下学校俱有乐以侑祭孔子大同虽边方实总镇之所而乐独缺乞照例颁降或容臣制造令诸生习演奏用庶边方之逺得以观圣化之美甲胄之士亦得以习礼让之风上曰国家承平百有余年文教洽于逺迩大同虽边方用武之地诸生诵法孔子与内郡无异文庙侑祭可独无乐乎其亟令有司制造乐器俾本学生员习用之
　　简教职并学生
　　治十七年礼部主事彭缙奏请今后教职正官务选举人有学行者除授令照例防试入选果有异绩许选风宪其训导亦选举人及嵗贡有学行者为之俟有成绩量加擢用及正官到任之后宜令防府州县正官将本学生选访学行分为上中下等俟提学官廵歴至日复加考访于上中二等中取入举其下等则量黜罚之庶实学可得命所司看详以闻
　　考访学行三等
　　治十八年礼部覆祠祭司主事彭缙奏请令天下提学官严加督各学提调正官考访在学生员列为三等以学行兼茂者为上等学不逮行者次之若行不逮学或有行而全无学者居下籍记于公学行有进以次迁之提学官每遇嵗考叅据以为进退从之
　　奏沙汰不可行
　　嘉靖八年八月戊午朔给事中髙金以下诏欲沙汰天下生员因陈其不可遽行者有七大略谓储才贵豫求才贵广地方人才多寡不同附学人数岂可嫌其过于增廪但当责成提学官严加考较以杜冐滥不必尽行此法且言老稚凡庸非尽附学在廪增亦有之今惟沙汰附学未免有偏上责金不奉诏仍令礼部申谕各提学官务遵前诏廪增附学生员一体抡选其附学名额不必视廪增原数许量凖地方人才众寡为差
　　疏止沙汰令
　　嘉靖五年御史杨宜言迩者沙汰生员之令一下而督学使者奉行过刻略无爱惜之意其年少者以文词不工见黜长者以齿迈不容甚则浪据毁誉輙加摈弃沮父兄教子弟之念驱衣冠为田野之佣且史册所载有增广生员增置学舎者矣有沙汰天下僧尼者矣未闻有沙汰生员之名也迹其意指似与祖宗育才之心先王教人之法相背乞下明诏命所司加意作养毋徒以黜退为功上然之下礼部议覆如其言仍请申明祖宗卧碑及今所降谕榜之明伦堂使师生永为遵守毋庸更立条约専事繁苛令题不得破柝经义取之文则当崇雅黜浮而尤宜致重徳行其不率教始与众共斥之庶法令脩明而人才辈出诏从之
　　请禁沙汰生员
　　嘉靖十一年十月内礼部题该吏科都给事中李鳯来等称近来提学官遵奉新例沙汰生员奉行过刻乞要文教悯遗才等因抄呈到部臣等窃惟教化者治世之首务而学校者人才之所出也求之必广而养之以豫故上有随材成就之仁而下无甘于自弃之患古之治朝所以或增广太学诸生或增立学官弟子员书之史册俱为一时之盛事皇上圣徳中兴鋭精教化而建议之臣乃创为沙汰生员之例其提学官承望风防奉行太过将所该管府卫州县学生员或有未经考较輙据一时风闻访察及防名不到等项名目将在学生员不分年少可进及文行无玷之人一概尽行降黜毁誉失真贤否莫辨良才竟遗于寸朽斩伐先逮于萌芽堙塞化源沮防士气深为可惜今据给事中李凤来等所陈实系振举文教爱惜人才至意相应酌拟覆奉钦依通行天下抚按衙门令各府卫州县除经提学官嵗考以文理不通黜退过生员照例罢斥外其奏例沙汰之名一时防名访察遽尔递降黜退者尽行收录造成清册一本新任提学官至日通行起送查明复学肄业嵗考之时与在学诸生一体严加考试如果年力衰迈文词疵谬方行黜退其文学稍通年资可进者一体作养
　　学约
　　申饬抡士
　　宣徳二年行在礼部尚书胡濙言近奉谕学校之官所以立教兴贤必求其实效臣钦遵圣谕以近时学校之官弊天下郡县学应贡生员多是记诵文词不能通经兼以资质鄙猥不堪用者亦多此皆有司不精选择教官不勤教训是以学业无成徒费廪馔今拟令各处巡按监察御史同布政司按察司并提调官教官将生员公同考试食廪膳七年以上学无成效者发附近布政司直发附近州县充吏六年以下鄙猥无学者追还给过廪米罢斥为民其增广生员在京府学六十名在外府学四十名州县三十名县学二十名若民少之处不拘此例凡存留者必选敏聪俊秀能通文理者充数其才质鲁钝容貎鄙陋不通文理者充数其并额外多余俱黜为民不许狥私将有学者黜退无学者滥收其选留在学者务遵洪武中卧碑从师勤学有司一依旧例优免差徭若学舎倾頺即脩理提调官并教官必躬亲激劝严加训诲务在成材以备贡举庶不负朝廷建学育才之意从之
　　学校责提调
　　正统六年十二月山西应州儒学学正叶绶言人才之出本于学校学校之兴系于守令近年以来守令或非其人经年不为防阅朔望谒庙礼毕辄散虽有风宪官提调而里逺或一年一至或半年一至来则生员蹈袭陈言以图侥幸去则废弛如故略无忌惮宜严督府州县官不拘正佐但掌印者即当提调置文簿列生员姓名又立为签不时掲取四五拘至公防稽其所习经书课业或因公暇或因朔望严加防阅验其在否如一月三日不书夘或三次防不至者即皆斥退其提调风宪官按临所至察其防检公勤与劝惩无法者其考满书其职之称否仍禁约府州县官不得接受生徒餽送及旗帐立轴私衙徃来同席饮酒使生员有所畏重而不轻犯其令如此则学官于教法有可施之地生员不致懈怠而勉于进学皆成美材矣又言生员多刁泼奸诈顽狠险僻无亷耻礼义者藐慢师长龃龉教法以为智能乞礼部查洪武永乐间钦定学规事例并戒饬学校条欵备行提调学校御史等官刋置板榜于各处儒学张挂申明禁约永为遵守严加询访先将此等之徒不拘年月深浅一切以罪法斥使在学生员知所敬惧庻防日改月化而皆为贤良矣上纳其言命该部行之
　　修明学政十事
　　成化二年礼部尚书姚防等奏修明学政十事请榜谕天下学校永为遵守
　　一国家设学校陈教条本末具而体用周是即三代六徳六行六艺教人之法也奈何近年以来师道不立教法不行学者因循茍且不知用力于身心性命之学惟务口耳文字之习此人才所以不古若也自今各处提调学校官务须躬亲遍歴督率教官化导诸生选择子弟年十五六以下资质聪明俊秀者方许入学先教之以孝弟忠信礼义防耻俾存其心养其性语言端谨容止整肃次教之以四书本经熟读玩味讲觧精详俾义理透彻徐博之以歴代史鉴防知夫古今治乱之迹又次教之以律令筭法兵法射艺与夫农桑水利等事仍置三等簿籍考騐其徳行优文艺赡治事长者列上等簿或有徳行而劣经义有徳行经义而欠治事者列二等簿经义虽优治事虽长而徳行欠缺者列三等簿嵗课月考騐其所进循次而升之非上等二等不许科贡如有放肆妄诞嗜酒挟妓赌博盗窃出入官府起灭词讼説事过钱包揽物料挟制师长不守学规者悉皆黜退照例充吏为民若提调学校官不行躬亲遍歴严加考选审置等第勉励成效者聴廵按御史纠举拿问奏请降罚
　　一旧制选民间俊秀子弟入学而娼优卒不与焉所以别贤愚明贵贱也近年以来有司不加精选教官务求多得豪猾大户营充以避役鄙猥庸流泛収以备数以致贤不肖混为一区故虽有聪明特达之才溺于见闻无麻相扶之益有苗莠相乱之病比者本部已尝奏准量郡县大小依额存留裁减冗陋而提督不严行加选姑容不肖者尚多请行各处廵按监察御史逐一查勘学校如有不依本部原拟裁革事例仍纵容不肖生员冗滥在学隐射户役者即将提调学校官拿问如律有司学官一体防治
　　一学校端本澄源之地所以大学拳拳于正心诚意之学孟子切切于义利之辨诚恐学者利蠧其心也近年学校生员聴令纳牛纳草纳米入监殊非教学且前代虽有纳粟补官之法令而不用以补士子为士子者知财利可以求即进身则无所徃而不谋利或买卖或举放或取之官府或取之乡里视经书如土苴而苞苴是求弃仁义如敝屣而货财是殖士心一蠧则士气士节繇此而丧他日致用何望其能兴治有补于国家哉自今伊始虽有边事急艰难之处亦不许以监生生员纳粟纳马等项出身若再以此例开端者许该部六科十三道纠正之用以端士心而美教化
　　一卫学之设盖欲令武士习读武经七书俾知古人坐作进退之方尊君死长之义然中间亦有聪明防伦之士能通经书有志科目者聴于科目出身不使其有遗才近大学士李贤奏准各处卫学军生照县学例嵗贡彼见嵗贡易得行伍难当将纷然舍彼就此则行伍缺而武备弛矣况又以原籍弟侄亲族冐作舎余投入卫学者宜定与则例除两京武学外在外卫学四卫以上军生不得过八十名三卫不得过六十名二卫一卫不得过四十名若所在舎余无堪教养不及额数者不必足数其生员二十五嵗以下考通文理者存留二十五嵗以上不通文理者悉皆退回营伍仍聴廵按御史提调学校官严加考选精别去留若果无堪贡之人不必起贡原无卫学之处不许添设有司儒学军生寄名读书者聴与民生一体考选食廪挨次嵗贡亦不过二十名
　　一各处府州县官中其留意学校者固多而漫不加省者不少差徭不如例优免廪膳不如法供给学舎不加修理庙祀不加明洁朔望行香升堂而退生徒勤惰略不防心教官奉承者礼貎违忤者折辱以致学校不兴人才难就是皆有司提调不得其人故也宜行各处廵按监察御史按察司官凡按临之地首先廵视学校遇有前项弊政轻则从宜惩治省令修举重拿问如律应奏请者奏请今后有司官务要用心整理学校勉励生徒用图成效
　　一各处廵按监察御史布按二司官凡学校之政法当提督整治近年以来为有提调学校官职専其事遂皆置之不问其提调学校官有一年廵歴一遍者有三二年一遍者所以教官生员肆无忌惮学校之政废于徃时欲人才成就愈难矣今后廵按御史布按二司官所在学校俱要用心提督整理其进退科贡等项仍从提调学校官主之若提调学校官茍延嵗月有荒学政及布按二司官推调不理者聴廵按监察御史纠举拿问一教官例于副榜举人除授近年皆不肯就以拘例太窄故也一就教职终身不展人岂肯乐为之夫人才相去不逺教官中岂无宏才硕学竒杰异能之士茍拔而用之得其道人将鼓励而兴争趋而赴矣洪武永乐洪熙宣徳正统年间教官有学行者多简任京职如胡俨陈山张瑛魏骥年富王来等皆其选也今后教官考满宜命吏部严加考选如有年貎相应功迹不亏学行超越者内而风宪近侍等官外而有司衙门照例量才擢用若在任有竒才异能卓出羣表九年将满者聴廵按御史防同布按二司具实奏闻吏部行取一体考验擢用如此则师道光荣而人人乐模范可以得人矣一云南贵州等处选贡生员国初以其逺方特示优容之意其宣徳正统年间已尝考贡天顺年来又复选贡今国家文运百年于兹道化旁洽岂逺近有间比云南贵州科举进士徃徃连名有足征者宜自成化四年为始仍照正统年例一体考贡若他处人冐籍边方学校嵗贡科举者械系解京治罪所司纵容者以赃论一各处嵗贡生员以廪膳食粮数多者起送其食廪月日除考科贡准作实在其余开除月日俱作虚旷系见行事例近该给事中刘昊奏称丁忧人子大节不与准作食粮日期于情未安除防议外宜令今后廪膳生员丁忧除二十七个月正服准作食粮之数如已服阕在家无故迁延及养病侍亲一切并作虚旷其该年就嵗贡除到部外若已行之起送不分在家中途遇有事故过一年之上者并不许补贡如有营充补贡所司经该管吏俱以治罪
　　一南北直旧例御史二员提调学校近各保陞按察司副使仍前提调缘按司官于直府州县上下既不统摄行事未免乖舛宜令吏部将二副使于别按察司铨用另行防官推举有学行政事御史二员照例请提调南北直学校为便是时学教废弛生徒茍容幸进者多防上此奏上是之皆准行
　　考试兼取徳行
　　正统十五年监察御史朱裳奏言近年学校生儒多尚文艺不以徳行为重而取之教之者亦然遂使心术壊于未仕之时气节丧于出仕之日乞令提学官考试兼取徳行文艺各立五等定为陞降之法仍令所司修社学选教读以求实效礼部议覆学校之教以徳为先而经义治事亦不可缓故太祖髙皇帝首立学校令各治一经以礼乐书筭分科立教盖仿宋儒胡瑗经义治事之意后立社学颁禁例勒之卧碑至天顺中赐提学官谕教条详宻其取人则立三等簿以经义徳行治事相兼考验而尤以徳行为重近者有司多不能仰承徳意恪守成规失其所以为教以致仕鲜知学而取人者或但以文词为主中材以下学无本原一入仕途輙见败壊宜如裳奏令提学官一遵累朝教典仍置三等簿考騐及社学教读一敦行无事虚文则效用多贤而有补圣治矣诏可
　　文约
　　遵颁行文武
　　嘉靖十年礼部言皇上顷以从行人薛侃议将论孟古义颁天下示以程式诚得返朴还淳之机但文章习尚久而后成今科举在迩行之天下势不能遍即使习未必如式妄意模拟必多迂诞士子既不得以旧习自显其才有司又不得以新格辨别贤否一时科目或至失人请暂令今嵗科目不必尽拘此格俟明年防试行之则风声所激文体自变臣等又窃见嘉靖八年防试录文皆简古纯正既不失祖宗之旧规式而于圣贤经义之奥亦多发明与古义无甚相逺或止以前录文体颁行天下一体更上是之命照祖宗时科举文式行务在崇雅黜浮以验实学罢古义不用
　　防试取文式
　　嘉靖十六年礼部言迩年文体日壊道术日防宜勅防试取士务求醇正典雅合于程式者钩棘茁轧之文悉宜黜落其背戾经引用庄列不经之言者奏除名诏可令出榜暁谕
　　责成正文体
　　嘉靖十八年十二月内礼部题该廵按河南监察御史闻人铨题为正文体端士习以一风俗事窃惟等因该本部查得嘉靖十一年正月内该本部尚书夏【阙】题为正文体以便士习事节奉圣防是文运有闗国运所系不细近来士子经义诡异艰深大壊文体诚为害治恁部里便出榜晓谕今后防试文卷务要醇正典雅明白通畅的方许中式如有仍前钩棘竒僻痛加黜落甚则令主考官指名具奏处治钦此又查得嘉靖十六年十一月内该【阙】　布政司进呈乡试录该本部看得录内字様差错数多及策问兵戍词多隐晦及引飞卫纪昌列子之寓言及又设为黄郊紫防二君瑝虚子之间诡异尤甚其考试官王本才等合行提问将原设礼币银两追夺还官其提调监临等官陆杰等及监临御史余光通合提问等因题奉圣防是王本才等并黄仲阳等都着各该廵按御史查提了来问礼币追夺还官陆杰等及蒋涂等着廵抚都御史提问余光法司提问便行天下提学官严加禁革士子敢有肆为怪诞不遵旧式的即行黜退钦此又查得嘉靖十七年正月内该本部尚书严【阙】等题为申明正文体以便士习事奉圣防是你部里便出榜晓谕钦此钦遵外今该前因看得御史闻人铨以来嵗当乡试之期复以为言盖本官先年提学南直身有教士之责目击当时之弊深惩徃昔故有此论臣等切惟文之弊久矣转移化导之机其要在于司考较者之责故知贡举有欧阳修则轧茁之士黜今试录所刻之文士子视以为向趋彼见诡异不经之文尚在所录必曰主师所崇尚如此有不靡然仿效之乎如是虽日谆谆然戒之无益也本官奏称先责之学较使提督宪臣痛加黜罚次责之场屋使考试等官公为品题决不以此为中式此为知本之论相应议拟合命下通行各处提学官遵照本部节年题奉钦依事理刋刻榜文播告多士各仰遵圣训为文必崇尚雅正根据经如有仍前收录离经叛道之文进到试录本部详加翻阅查出奏请将考试等官追夺礼币监临提调等官一体防问治罪庶人皆知警而文体士习可端矣等因题奉圣防详定通行晓告今后乡试录进到你部里务要详阅举奉如有仍前离经叛道诡辞邪説定将监临考试等官罪黜取中举人辨验公据得实革退为民钦此
　　嘉靖二十三年八月内礼部题该廵按监察御史郑坤等奏为庙灾建言事条陈内开我太祖之时气象朴实人心醇厚当时以法度明信令命简肃才力充裕士马精强风俗朴茂学术醇正议论平易文辞浑厚职业脩举天下之事无一而不趋于实及其久矣文焉而已明信者或至于弛玩简肃者或至于烦饰克裕者或至于匮乏精强者或至于耗朴茂者或至于偷薄醇正者或至于邪僻平易者或至于竒怪浑厚少而多浇漓声誉广而怠事业此其势之所必至然文既太盛恐象龙不可疗饥伏望陛下立法制度昭如日月而信如四时出令申命迅如雷电而疾于风行士饱而嬉马腾于槽太璞未凿而奢侈痛革太羮未和而醇美旁行申明敬一之学崇尚古雅之体洗靡丽之气而严怠缓之禁一诚立而百伪清百官自无不正百姓自无不安易曰天下雷行物与无妄是之谓矣故曰务实等因抄呈到部议得国初之时人心敦实学术醇正文辞浑厚事业光明近年以来人心不古学术邪僻故政务乖张而功业不逮前辈今本官举以为言具见崇尚实学查得先该本部题为科举事内一件变文体以正士习窃惟国家建学校联师儒以教养天下之学者既乃设科目较文艺以网罗天下之成材自祖宗以来百六十年于兹造士求才之法可谓尽善极美是以学术日正文运日通至于成化治年间科举之文号称极盛凡防试及两京乡试所刻文字深醇典正蔚然炳然诚所谓治世之文近年以来士大夫学为文章日趋卑陋欲乞申明厘正等因具题节奉圣防是文运有闗国运所系不细近来士子经义诡异艰深大壊文体诚为害治恁部里便出榜晓谕今次防试文卷务要醇正典雅明白通畅的方许中式如有似前钩棘竒僻痛加黜落甚则令主考官指名具奏处治钦此已遵行讫今该前因相应依拟覆奉钦依仍行各该提调提学官遵照本部先经题事理一体查照施行
　　士子约
　　处士子三议
　　嘉靖十年闰六月内礼部题该兵部主事王学益奏称处士子者三欵覆奉钦依
　　一袪弊习以正士风奏称忠臣之事君当无所不用其忠窃见各色待用人员所报年嵗一进仕途从实冩者无防多有饰虚者徃徃公然减年诡报相习成风恬不为怪今已数十年矣臣以此事若小而实有闗于治体者也夫人之有生可知而不可改者也而其命为士者欺谩如此则其他日综覈名实又何以施焉且其减年之意不过以冀他日衰迈犹得免于见黜耳以是心而从政其能使戒之亷得乎臣以为此风之不正是长伪之端也等因本部依拟通行天下提学官将一应应试生儒并行两京国子监备查各生年嵗务要从实开报不许隐陋违者重治
　　一禁乞试以振士节奏称臣闻士之仕也所以行其义也今士之就试虽非古者乡举里选之意而进退贤否一聴于上犹有古之道焉窃见各该生儒人等有见屈于提学而不得应试者徃徃百十成羣自赴该管官司百计哀求士节荡然可贱甚矣夫此士也虽有才美或见屈抑而自其乞哀之心则他日为政亦将患得患失无所用耻世何赖焉臣以为此风之不正是导士以奔竞也乞要今后生儒人等但有不繇提学官考取自赴乞试者俱不许市恩滥收应试等因本部看得乞求覆试固非美行但提学官取士能必无一二遗失若非陈乞收试则或有出类之才不得与青钱之选矣其有才本庸下主司不取而混求考试者相应禁约合行天下提学并廵按御史等官径自查取
　　一崇礼待以养士气奏称臣闻古之进士也曰以賔礼之使贤者不难于用世昔我祖宗科举之法设有廵绰搜检之官所以稽察奸弊云耳而各该监临等官徃徃推行太过至有将生儒人等搜发垢面裸体跣足不同于人道者贱之甚矣凡有士气如此莫不沮丧臣以为此风之不正示士以可辱也乞要今后应试生儒人等止许举察衣冠以礼进入但该廵绰搜检人等止许举察奸弊等因本部看得待士固当有礼而防范不可不严懐挟之例可谓重矣而因袭之弊徃徃有之若入试搜检致于脱巾散发裸体跣足亦非所以待士也合行天下监临等官于防检之时少寓礼遇之意如有懐挟等项照例从重处治








　　礼部志稿卷七十
　　钦定四库全书
　　礼部志稿卷七十一
　　明　俞汝楫　编
　　科试备考
　　试法
　　初行科举成式
　　洪武十七年三月戊戌朔命礼部颁行科举成式凡三年大比子午卯酉年乡试辰戍丑未年防试举人不拘额数从实充贡乡试八月初九日第一塲试四书义三道每道二百字以上经义四道每道三百字以上未能者许各减一道四书义主朱子集注经义诗主朱子集易主程朱义书主蔡氏及古注疏春秋主左氏公羊谷梁胡氏张洽礼记主古注疏十二日第二塲试论一道三百字以上判语五条诏诰章表内科一道十五日第三塲试经史策五道未能者许减其二俱三百字以上次年礼部防试以二月初九日十二日十五日为三塲所考文学与乡试同乡试直府州县则于应天府在外府州县则于各布政司其举人则国子学生及府州县学生员之学成者儒士之未仕者官之未入流者皆繇有司申举性资敦厚文行可称者应之其学校训导专教生徒及罢闲官吏娼优之家与居父母丧者并不许入试其中式者官给廪送礼部防试考试官皆访明经公正之士官出币帛先期敦聘主文考试官二人文币各二表里同考试官乡试四人防试八人文币各一表里提调官在内乡试应天府官一人防试礼部内官一人在外布政司官一人监试官监察御史二人在外按察司官二人供给官在内应天府官一人在外府官一人收掌试卷官一人弥封官一人誊録官一人对读官四人受卷官二人皆选居官之清慎者为之巡绰监门搜检怀挟官四人在内从都督府委官在外从守御官委官凡供用笔札饮食之属皆官给之举人试卷自备每塲草卷正卷各用纸十二副幅首书三代姓名及其籍贯年貌所习经书在内赴应天府在外赴布政司印卷会试殿试赴礼部印卷试之日黎明举人入塲每人用军一人守之禁讲问代冒至晩纳卷未毕者给烛三枝文字回避御名庙讳及不许自叙门第弥封者编号作三合字誊録者用硃考官用墨以防欺伪其会试中式者三月朔日赴殿试
　　建言取士法
　　洪熈元年四月郑府长史司审理所审理正俞廷辅言伏读制勑有曰为国以得贤为重事君以进贤为忠窃以为进贤之路莫重于科举近年賔兴之士率多记诵虚文为出身之阶求其实才十无一二盖有年才二十者虽称聪敏然未尝究心于治人之道一旦侥幸挂名科目而使之临政往往束手无为职事废隳民受其弊自今各处乡试乞令有司先行审访务得通今博古行止端重年过二十五者许令入试比试则务选其文词典雅议论切实者进之防试又加慎选庶几士务实学而国家得贤才之用上谕礼部臣曰所言当理其即行之又曰科举之士须南北兼取南人虽善文词而北人厚重比累科所选北人仅得什一非公天下之道自今科塲取士以十分论南士取六分北士四分尔等其定议各布政司名数以闻
　　择考官避嫌疑
　　正徳十年七月给事中范洵言二事一择考官谓各布政司乡试皆用教官多不得人用是监临官恒委其事于帘外而自专进退之权请如两畿例主考用翰林院六品以下官或事简衙门五品以下官为之同考教官先期于各处提学官聴其选择以充则真才可得一避嫌疑谓两京府官子弟入塲中式不免有倚势之弊两京显官子弟不由府县保送而径自移文入塲不免有雇代之弊请令两京人各不得为两府官而别府入仕两府者其子弟亲属亦宜回避宦游子弟科举聴原籍提学考试则高门不得妨寒畯之阶公道不至为私意所蔽矣礼部议覆以京官主考乡试言之者多虽先朝偶一行然羣议纷起宜如旧例令各布政司照旧访取教官供事如不及数令提学官以平日考居优等充之两京府官干选法者宜令吏部查处两府官及两京官子弟入试宜如洵所奏行之诏可
　　监临不与内帘事
　　嘉靖十年浙江巡按御史李佶言各省乡试考官宜防同监临等官揭书出题考试官取定试卷先期将号数发出聴监临官叅之墨卷以定去取礼部覆议考试监临各有职掌先大学士张孚敬题各省外帘官豫结生徒密迩关节不公之弊莫甚于斯今复令外帘官叅之墨卷不惟非祖宗糊名易书之法亦非今日补偏救弊之意宜照先奉钦依事例未出榜以前监临官不许干与以挠职守出榜之后内帘果有不公等据实纠举曰各处乡试事宜俱照原题准事例行监临并外官不得干预主考官务同分考官从公揭书出题三塲策题亦不许主考官预搆以防奸弊以后会试俱遵照行乡试録提调官与考试官序名只照旧规不许更变
　　试条
　　奏科举定制
　　洪武四年中书奏科举定制凡府州县学生员民间俊秀子弟及学官吏胥习举业者皆许应试上曰科举初设凡文字词理平顺者皆预选列以示激劝唯吏胥心术已坏不许应试
　　科举别出题
　　永乐十七年三月为善隂隲书成命赐诸王羣臣及国子监天下学校又命礼部自今科举取士凖大诰例于内出题
　　远方学生就近乡试
　　宣徳二年六月贵州布政司言普安州儒学生员皆是猡猡僰人莫知向学今选俊秀军生王玺等入学读书以备贡举又言前奉礼部文书本司所辖州郡生徒堪应举者许于湖广布政司就试縁去湖广路远于云南为近宜就近为便
　　中舍入试
　　成化七年五月中书舍人吕防乞应顺天府乡试从之刑科给事中芮畿言国朝开科取士凡有职人员入流品者不得入试近者中书舍人吕防乞应顺天府乡试有防允之不为例然中书舍人系七品近侍官非进士监生不授防以故父翰林学士吕原之防叨授此官而反欲屈身就试下冺先泽上负国恩茍图今日科举之荣预为他日陞迁之地而礼部尚书朦胧奏请俱宜究治上曰朕念防儒臣之子有志科目特允所请不为例
　　典吏承差等入试例
　　正统八年云南道监察御史计澄等奏开科取士其在京如遇称系军生并各衙门吏典承差人等不繇学校不经考验其间奸盗贪墨无所不有此等之徒一体不许入试庶革奔竞之风下礼部议如澄言上曰求贤之路不许阻塞生员儒士军民还着提督学校御史考察入试其吏典承差人等礼部严切考察果通经无过犯俱容入试仍移文原籍勘实如有虚诈论罪不宥
　　处置科塲落卷
　　正统十年陕西耀州儒学署学正事举人康极言科举之设诚选贤图治之盛事也今各处考官止将中式文卷批附各生誊照其不中式者不中间亦有文卷无疵考官忽畧而不取其应试生员亦有不成文并曵白者乞勅今后科塲不中之文卷并不成文曵白卷俱付提调学校佥事等官详校如文卷无疵考官忽畧不取具奏逮问其不成文并曵白者按临各学给与本生晓谕其失量施责罚如此则为考官者不敢忽畧而不中生员知所改正不成文并曵白者不敢萌幸进之心矣上命礼部集议以闻
　　经房不用带考
　　景防元年顺天府府尹王贤奏今年该乡试往者各处取正考试官二员同考试官四员或三员臣以五经宜用考官五员若他经官带考一二经则去取文字岂无谬悮且防试受卷弥封誊録对读等官俱用在京郎中员外主事分管俱能通晓三塲中间岂无受业及同乡亲属乞令该部计议今后在京在外乡试取同考试官五经务要五员专经考试不用带考其防试誊録等官移文吏部取听选官借用如此则奸弊可革科目得人从之
　　增两京经房
　　天顺三年顺天府尹王福言今年八月本府乡试看得应试生员春秋礼记二经数少诗书易三经各有四五百卷若各以同考官一人校阅虑恐涉猎不详而有玉石不分之弊乞令礼部将诗书易三经每经添同考官一员上从之仍命南京亦照此例
　　增经房员数
　　成化十七年礼部言二月初九日防试天下举人合用同考试官旧易春秋礼记三经各二员书诗二经各三员縁今书诗二经试卷加多乞每经各增一员上曰科举取士务在得人使鉴别不精宁免其无滥进者乎今诗书卷比前科加多而额数有限可每经增同考试官一人庶得详于校阅而人才无遗也
　　考试官隆賔礼
　　治四年礼科给事中林元甫等言各处乡试所请考试官多不得其人致去取悉从外帘甚至为监临等官所斥辱甚非賔礼儒臣之意今后请令巡按监察御史各防同京府并布政按察二司先期移文各处提学宪臣择有学行者行聘御史等官以礼相待除私弊紏察外其文章纯驳悉聴去取不许考立帘外五经官以夺其权如考官取士不足服人并罪其原请者礼部覆奏宜如所言上曰今后乡试务遵依定制事该帘内官管理者外官不许干预
　　云贵合试
　　治七年十月贵州守臣奏本布政司生员旧于云南布政司乡试其试録止名云南乡试録所取举人名数通四十五名今请于本处开科以免合式增解额以激士心礼部议谓旧制不可改止拟改试録为云贵乡试録及稍增解额名数上从之命云南增举人二名贵州三名
　　太医院子弟入试
　　治十年十一月太医院使王玉奏本院官并医生医士子孙弟侄凡有谙习举业者例得应顺天府乡试近给事赵竑奏止许食粮当差医士医生应试而子弟不得复与进用人才不宜故为是沮隔也乞如旧便礼部覆奏得防命凡册内有名者许仍旧入试
　　申饬访取试官
　　正徳八年六月广东道监察御史杨时周言国家每三年取士除两京外其浙江诸省主考官类以教职充之滥竽者不少自今宜于两京进士出身官员内访求才学为士类攸归者往膺主考之任庶得真才章下礼部覆奏谓旧制未可尽更且诸省乡试校文虽属于教官而监临实统于御史请申饬巡按通防布按二司预访教职有学行者以礼聘之不胜任者御史紏举则旧制不失而真才可得矣从之
　　京省乡试别议考官
　　嘉靖五年署都察院事兵部左侍郎兼学士张璁条陈慎科目三事
　　一正文体请令主司校文务取平正尔雅有禆实用仍于周礼仪礼中出策一道使之习于礼乐然后责以事君使民
　　一明实録言乡防试録宜取生儒原卷稍增损一二字不必尽出已笔分考校之功
　　一慎考官言各省乡试宜如两京事例择翰林院科部官为之主考毋令权归外帘得以预结生徒暗通关节上深善其言令所司如议举行各省乡试王考令礼部举京官或进士每省二人驰往供事监临官不得叅预内帘两京乡试主考外五经房仍令各加科部官一员
　　会试三事
　　嘉靖十一年礼部尚书夏言以歳当防试条奏科塲三事
　　一变文体以正士习言近年以来文章日趋卑陋往往剽剟摹拟国左等书以相矜不过以艰深之词餙浅近之见用竒僻之字盖庸拙之词而纯正博雅之体优柔昌大之气荡然无存自皇上登极以来屡涣徳音黜浮崇雅乃昨歳天下进呈録文数皆猥鄙不经气格卑弱背戾经防决裂程式其刻意以为髙者则浮诞谲诡而不协于中骋词以为辩者则支离磔裂而不根于理文体大坏比昔尤甚今年望勅考官务取淳正典雅温柔敦厚之文一切驾虚翼伪钩轧茁之习痛加黜落庶几士知所向文体可变
　　二责主司以定程式言应试之士较于风檐之中欲实録其文可为程式者盖已絶无间有所以试録文字多出主司之手而两京防试皆馆阁儒臣所为足为海内矜式近今録士子本文不必考官自作所以各省试録文理纰缪体裁厐杂乞令考官今次防试所命三塲题目俱要冠冕正大有关理道不许截裂牵缀徒事帖括及困以隠僻有如覆射若士子可録之文仍令考官重加裁正以示模范
　　三简考官以重文衡言同考官例用翰林院讲读官十一人给事中三人司属三人今本院自侍讲已下通得十一人则当尽数入塲方足供事乞勅内阁于科部六人之外再访三四人以补翰林不足之数疏入上报曰文运有关国运所系不细近来士子经义诡异艰深大坏文体诚为害治其出榜晓谕今年防试文卷必纯正典雅明白通鬯者方得中式若有仍前钩棘竒僻痛加黜落甚则令主考官奏闻处治余依拟行
　　请寛京考官数目
　　嘉靖二十四年部覆科道条陈乞遇两京乡试题遣主考官寛其数目如翰林院春坊中允赞善讲读官少即于修撰编修内共拟数员上请防用以絶士子窥伺之弊
　　近乡试
　　嘉靖十年十月本部题该辽东都司等卫儒学生员徐潮等奏要改赴顺天府应试等因本部看得辽东都司卫学应试生员先附山东多系縁海道之便今海道既塞陆路辽逺往返正有六千余里贫生寒士裹粮挟策奔走长途动经数月委于人情不便今欲改附近顺天府应试又与潼关之附陜西宣府之附顺天事体相同况节该卫学生员徐潮等陈奏频烦情词如一似应俯从但系奏改就近科举地方既已更属解额未免有拘臣等查得近该直提学御史胡明善题称徳州等卫提学教官皆属山东惟生员乃为提学御史所辖乞要建学起贡等因该本部题覆奉圣防是依拟行钦此已经行令钦遵去后今照辽东卫学远去山东六千余里乃使越过顺天而附山东科举徳州左等卫学本是山东地方而科举反附于顺天事体人情通属未便相应议处臣等合候命下行移山东布政司及咨都察院转行直提学并辽东巡按御史知防今后徳州左等卫儒学听山东提学官管辖就山东布政司应试辽东科举生儒辽东巡按御史考送顺天府乡试其徳州等卫建学起贡事宜本部移咨都察院改行山东巡按御史查照先奉钦依事理施行则不惟解额无拘而人情事体两得便益奉圣防是依拟行
　　顺天增巡城御史检阅
　　嘉靖四十年以近歳科塲弊多诏增拓举塲前地令生徒便于出入官校便于防检其临入试时除监塲御史外增遣巡城御史二员先于塲门检阅以进着为令
　　监生官恩生应试特例
　　嘉靖十四年十一月内礼部题该南京国子监祭酒费寀奏照得近年遵奉诏防精选歳贡生员到监作养以偹不次擢用立贤无方人知感奋縁各生多是玅年英俊而京闱取中有限其在歴期满日各衙门既严勒还乡原籍提学又不肯多取监生应试是诸生歴满之后无复科第之望矣以故满监率多托病迁延甚至私自逃回不顾虚旷虽经决罚犹循故常如防俯念许令歴满还乡之后凡遇乡试在畿辅者畿辅巡按御史收考应试在各省者各省巡按御史收考应试庶使人有定志不扰监规再照官恩纳银生员中间空疎荒谬者固多亦间有经生宿学乆困乡校未友善士以广见闻抑或初虽失学后经琢磨亦知奋励故纳银生员中如见任吏部侍郎罗玘发解之后往往踵武相继而官恩生员中间有多发身贤科不可谓尽无人也但官司多以富贿而起嫌疑又以儒素而槩轻忽较之选贡生监摧抑尤甚以致迁延规避滋紊条约如防歴满乡试之年随处巡按御史收考精选入塲则不惟监规可齐而国家作人之方益广矣等因具题该本部议得各处歴满监乡监生官恩生并纳银生员其间岂无豪杰之才若遇乡试之年不令入试未免有遗贤之叹今费寀具奏前因相应依拟覆奉钦依移咨都察院通行南北直并浙江等布政司如遇乡试之年将歴满在京监生官恩生并纳银生员许彼处提学官按歴地方与在学生员一槩严加精选如果文理平通録取入试不许聴受嘱托将文理纰谬不堪者一槩滥送
　　请精择考官
　　嘉靖二十四年礼部覆南京给事中万虞恺等条奏科塲事宜请防试及两京主考翰林官内尽数开列及部院官亦多拟上防其各省乡试精聘教职不足则聘外省推官知县等官入内帘主事外帘不得有所干与印卷封号须加详慎入塲唱名给卷印号登时弥封奸人不得措手以杜关节得防防试及两京考官宜遵旧制余如议行
　　试约
　　申饬乡试用考官
　　正统六年监察御史丘俊奏江西乡试小録刋举人胡皥易经家人卦彖辞义九五阳刚讹作六五柔顺考试官礼部主事林璧湖广岳州府通判林文同考官浙江鄞县儒学致仕教谕钱缙俱合治罪礼部请斥皥回原学肄业待下科再试并言旧例同考官止请四员今湖广江西广东山西山东陜西皆多一员福建多二员湖广乡试小録自增知贡举官二员事属僭妄宜通行禁革上从之命今后考官必求文学老成行止端庄不许将六十以上及致仕老病与署事举人年少新进学力未至者举用违者从风宪官紏劾治罪
　　试题犯王讳
　　正统十二年丙申礼部奏山西布政司正统十二年乡试小録所出诗经题内维周之桢其桢字犯楚昭王讳不曽回避考试官学録郭明郁教谕呉骥同考试官知县黄子嘉提调官左布政使石左叅政朱监试官按察使林文秩佥事黄文政俱应问罪上宥之但令巡按监察御史取各官罪状考试及同考试官俱罚俸一月提调监试官纪録还职仍移文申谕戒无再犯
　　陈入试人禁例
　　景防三年礼部祠祭司主事周骙奏设科取士当遵国法禁例洪武以来旧制曽繇科目出身未入流品官生员发充吏罢闲官吏监生生员倡优隶卒刑丧过犯之人不许入试其生员军生儒士及未入流品官农吏承差军余人等若无钱粮等项粘带者听从入试如有不遵照例论罪已中式者斥退不録未中式者终身不许入试今顺天府景防四年乡试取中举人尹诚汪谐陈益龚汇王显李随李森钱轮俱系冐籍人数于例不该入试似此之徒欲求事君而先欺君今日茍图如此他日居官可知乞明正其罪以警将来命锦衣卫俱执送刑部问未发露者许出首逮问同学知而不首者同罪今后科塲知贡举监试提调等官务在防范严切不许容情冐名换卷截卷传递文字并说话作弊监门搜检巡绰监试官军敢有如前容隠不举作弊者俱治以重罪帘外执事官临期于吏部聼选官内选文学出身者充之诏举人尹诚等十二人冐籍下锦衣卫狱鞫罪终身不録用至是礼科都给事中张轼等言立法不可以不严待人不可以不恕贵乎张弛得宜而轻重适均也窃此冒籍等人因多避难就易欲希侥幸然亦有因地里遥逺盘费弗给而不能回者有因从亲在外生长不识乡里而难以回者是以冐籍乡试以图出身冀得升斗之粟以为养亲之需其初心不过如此其所犯亦非甚重今既问罪而不容防试固为当矣至若终身不许録用则将终为罹罪之人竟无自新之路待人无乃未恕乎乞勅礼部通查此等冐籍之人己经问者给引照回原籍如遇开科乡试仍许本地入塲如此则犯小过者得以自新负才艺者不终至于阻抑矣从之
　　出题禁割裂
　　天顺三年浙江温州府永嘉县教谕雍懋言朝廷每三年开科取士考官出题多摘裂牵缀举人作文亦少纯实典雅比者浙江乡试春秋摘一十六股配作一题头绪太多及所镂程文乃太简畧而不华实且春秋为经属词比事变例无穷考官出题往往弃经任传甚至叅以己意名虽搭题实则射覆遂使素抱实学者一时认题与考官相左即被黜去乞勅自后考官出题举子作文一惟明文是遵有弗悛者罪之上善其言命礼部议行
　　题行乡试条约
　　嘉靖十二年定节年题准乡试条例本部每遇乡试先年八月通行各省知防遵守
　　一各处乡试该用考试官布按二司务要防同巡按御史从公访求学问老成行止端谨之士以礼聘取不许狥私将年六十已上并到任养病见在府州县官及不由科目出身教官聴从嘱托一槩滥请亦不许越数多请若所请考官遇有事故许原差人赴所在提调学校官处改请相应教官各将举到试官开坐举主职名随小録咨呈本部若请非其人罪在举主
　　一帘外执事官照依旧例取用不许过多其顺天应天二府官员不拘是否入院共事弟男人等俱不许朦胧入试以致夤縁中式
　　一试官所出三塲题目提调监试官俱不许干预其题目务要依经按传不许偏生小説意外凿空摘裂牵缀有失本防及问非所当问干犯回避字样
　　一塲中所作文字俱要纯雅通畅不用浮华险恠艰澁之词防荅不许引用谬误杂书陈及时务须要斟酌得宜便于实用不许泛为夸大及偏执私意有乖醇厚之风俱遵照本部题准正文体事例着实举行
　　一应举生员并儒士人等俱要本府州县并卫所申送提调学校并辽东巡按御史先行严加考试中者方许入塲不得将不熟三塲初学之士及外处人民假以赘壻等项冐滥入试虚费供给亦不许仕宦子弟于父母原任衙门移文起送其各生有重冐古今显著姓名责令改正方许入塲
　　一文章纯驳悉听考官去取不许巧立外帘五经官干预考试官
　　一所取举人止凭文字髙下去取不得论其地方中式多寡临时偏徇进斥以废公论
　　一考试官如有徇私作弊仍从监临等官紏举
　　一小録文字务将文理平正者録出不许监试提调等官各逞己能分派代作及将举人原文改作刋刻其书写刋刻要字画真楷用黄绫壳装潢黄二本红四本俱用红黄绫袱包裹太后中宫东宫仍备红绫壳録六本试毕同将本部备照小録作速差人驰驿送部
　　一小録书板照本部防试録式样不许仍开掌行科举文字吏及誊録对读生员姓名
　　一小録序文内考试提调等官各开官职姓名不许称臣并知贡举字样名目如防试録例又不许称张公李公字样所给公据各要粘连三塲文字仍将举人的确年歳籍贯经书备开咨呈与备照乡试録一同送部以凭查对毋得增减年歳及遗漏不报
　　一各处进到小録本部照依前项事理逐一叅详如有故违及差谬等项通行叅奏究治
　　一查得近年有等无籍之徒瞰遇科举生儒入塲之时预先挟讐告害及投粘匿名书帖隂谋驾害报复者不许轻信如或牵告在官审果不系关对证者亦待科塲毕日问理毋堕奸计以息刁风
　　题行防试条约
　　成化二年正月礼部奏设科取士期得真才以资任用然每歳防试虽有禁约旧例而行之日乆不能无弊臣等更议事宜条示申明敢具以请
　　一旧例考试等官于初八日蚤入试院一日之间事务多端整顿不及宜预于初七日早入院为便
　　一旧例就试之日举人黎明入塲黄昏纳卷有未毕者给烛三枝烛进文不成者扶出今士子比昔倍蓰中间多有故意延至暮夜请烛之时抄写换易或有弃烛于席舍中而他出因而误事者最为可虑宜于四更时捜入黎明散题申时稿不完者扶出若至黄昏有誊真一帘或帘半未毕者给与烛
　　一举子入塲务要严加捜检放入就舍坐待题目文成二篇之上者方许入厠即随还舍不许交接讲论若有怀挟及凂官军夫匠人等夹带文字入塲埋藏抄写并越舍与人互换者捜寻捉获得出并发充吏其官军夫匠人等为带文字纵容怀挟又容越舍互相抄写不行觉察捉拏者问罪军调边卫官罚俸一年夫匠发口外为民
　　一巡绰捜检看守官军止于在营差拨其曾经差者不许再差若他人冐顶军名入塲看守者民充军军调边卫
　　一提调监试官不许私自入号务要公同往来巡视其巡绰官止于号门外看察不许入号与举子交接违者听提调监试官叅奏拿问
　　一举人入塲之后墙外例该五城兵马指挥等官率领火夫弓兵分地看守以防不虞近年各城兵马视为泛常或致悮事今后各城务委的当官率领火夫弓兵牌带什器环墙四面严加防守不许擅离怠慢悮事违者叅奏拿问
　　一每塲誊録红卷送入帘内老阅候三塲毕考阅红卷文字已定方许吊取墨卷送入内于公堂比对字号不许散入同考各房诚恐收拾不谨遂致疎漏
　　一誊録生员务要用心逐字真正对写不许差讹失落字样潦草不真对读所亦要对得明白不许含糊茍且若誊録差讹失落字样潦草不真及对读不出者生员发充吏役该管官送问
　　一誊録对读收卷等项官旧例用京官今行吏部取聴选官充之縁中间多有年老眼昏及无行止不堪任使今后务要精选四十歳以上下五品至七品官有行止者令各执事庶防事可责成
　　一供给饭食顺天府官多有造作不精供给失节士子嗟怨合无本部另差官一员专一提督供给奏上上从之
　　嘉靖十年礼部题准节年防试条例
　　一试官不得将带弟男子侄亲属入试狥私取中违者许诸人指实陈告
　　一旧例就试之日许令举人黎明入塲黄昏纳卷有作文未毕者给烛三枝烛完文不成者扶出縁今士子比昔不啻加倍中间多有奸诈之徒往往故意延至黄昏请烛之时乗机混杂誊写怀挟换易文字甚有弃撇灯烛于席舍之内走求他人因而悮事合于四更时搜入黎明散卷申时初刻稿不完者扶出其誊写正卷至黄昏如有一篇半篇未毕者给与烛一枝再不多与一举人作文依例回避御名庙讳及亲王名讳如有违犯定行斥落惟二名不偏讳
　　一考试官及帘内外官各带不识字从人一名役使不许纵令出入
　　一试官入院之后提调监试官封锁门户不许私自出入如送试卷或供给物料提调官监察御史眼同开门出入即便封锁
　　一举人作文字毕送受卷官收受类送弥封官撰字号封记送誊録所誊録毕送对读官对读毕送入帘内考阅
　　一搜检怀挟凡遇每塲举人入院把门官军一一搜检除印过试卷洪武正韵笔墨砚外其余不得将带片纸只字如是搜检得出即时扶出仍行移本贯再不许应试及冐名入试者定行奏闻区处
　　一巡绰官凡遇举人入院竝须止约不得喧閧如己入席舍常川巡绰举人不得私自交谈互相讲论及巡察内外官不得漏泄事务
　　一受卷所置立文簿凡遇举人投纳试卷陆续关发弥封所就于簿上附名以凭取勘入试人员数目其举人纳卷未了不许先行歇息及遗失试卷
　　一弥封所先将试卷密封举人姓名用印关防仍置簿撰定三不成字号编排资次照样于各经卷首号写明白不许防画相同及漏泄作弊
　　一誊録所受到试卷硃书字号并所作文字务要用红笔誊録相同于上附写某人誊写如是不行真楷以致错讹及脱漏添换许对读官劾举照誊写人名究治一对读所官受到试卷务要将红字卷墨字卷对读分明于后附写某人对读无差不许差讹有妨考校一供给官合用心红笔墨纸劄棃木板并刋字匠刷印匠先期办完用其帘内外官并举人执事等廪馔务要精洁其吏胥里甲供应人等出入竝仰守门官军用心搜检毋得透漏试题及暗递文字
　　一举人入试之后其在外诸色人等毋得辄入窥探事情违者许把门官军捉拿赴官治罪
　　一拨到搜检看守军人本部委官先将各军人搜检沿身别无夹带方许入院如是将带片纸只字诬举人者捉拏到官定行奏闻区处
　　一提调官监试官不得干预考试卷
　　一举人用墨笔书写试卷誊録对读官受卷皆用红笔考试官用墨笔批防竝同关防用墨处竝不用心红用心红处竝不用墨毋容混同
　　一举人试卷自备三塲所用笔墨并正卷草卷各纸一十二幅于卷首书写三代籍贯年甲及所治本经赴部印卷外更不得于正卷前后重写姓名籍贯违者究治一图画东西行席舍间数编排开写举人照依编定字号姓名并所治本经相间入坐毋得搀越错乱违者治罪
　　一举人文字题目之上不许私加奉试字样文字中间不得自叙辛苦门第誊録防检如有似此违犯者许掌试提调官监察御史看过更不誊録其正卷内务要真楷书写草书有碍誊録
　　一举人入塲务要严加搜检放入就舍每用军一人看守坐待题目到手文成二篇之上者方许出恭随即还舍不许交接讲论若有怀挟及凂托官军夫匠人等夹带文字入塲埋藏抄誊并越舍与人互换写録者搜寻捉获得出并充吏其官军夫匠人等替带文字纵容夹带及容越舍互相抄写不行觉察捉拏者问罪军调边卫官罚俸一年夫匠发口外为民
　　一巡绰搜检看守官军止于在营差拨其曾经差过者不许再差若他人冐顶正军入塲看守者民发充军军调边卫
　　一提调监试官员不许私自入号务要公同往来巡视其巡绰官员止于号门外看察不许入号举人交接违者听提调官监试官叅奏拿问
　　一每塲誊録红卷送入帘内于至公堂比对字号不许流落同考各房诚恐收拾不遂致疎漏不便
　　试卷犯讳差谬
　　成化十三年詹事府少詹事兼翰林院侍读黎淳奏科塲出题作文定式洪武年间已尝颁降近年有司多有不遵任情行事所刋程文除两京外其余纯粹者少驳杂者多甚至犯庙讳及御名乞移文所司将提调监试并考试同考试官究治考官如例追夺表里仍查墨卷如举人自错退还原学及小録前列吏典掌行科举生员誊録对读两条亦当削去申明科塲旧制颁降学校永为遵守有防科举重事各处题刋文等事何为违式差谬该部防官查究明白以闻礼部防同翰林院等衙门学士等官覆奏成化十三年乡试録浙江等布政司中有犯庙讳御名及亲王讳其嫌音及偏犯一字者如例不坐外其犯二字及文理差谬行文有疵表失平仄字画差错者宜如淳言究治但犯亲王讳及文疵平仄不顺字画差错比与文理差谬者不同宜止治其罪仍令举人防试如错改其文止罪考官后防试乡试开科取士凡遇御名庙讳下一字俱要减写防画以尽臣下尊敬之道余皆如礼部奏行条件考试等官务取学行老成之士不许狥私滥举及越数多取出题校文并刋録文字必须依经按传文理纯正不许监临等官干预其考试官如有狥私作弊仍从监临等官紏举帘外执事如旧例取用小録刋板如礼部防试録式不许仍开掌行科举文字吏典及誊録对读生员姓名从人
　　聘考官不得狥私
　　成化十四年御史许进言国家以科目取士慎选考官甚为详备近各布政司每遇开科輙狥私情所聘以为考试及同考试官者多非其人以致校阅不精有遗才之弊窃见两京俱命翰林官主试故所取得人乞各布政司亦如两京例命翰林官主考为是上谕礼部臣曰布政司乡试自聘主司乃祖宗旧制行之已乆许进何得具奏欲改之且科目选贤国家重事若聘王司狥私作弊无往而不为奸利矣尔其行令巡按御史并布按二司今后敢有作弊者令互相紏举或尔部中详看体访得出奏来必重治之
　　奏革科塲弊
　　治四年巡按直监察御史王鉴之言臣奉勅提督南畿学校尝闻南京科塲之弊明年又当乡试不先革正将恐奸伪益滋惟南京应试士人除百二十三处学校外又有国子监生及诸司歴事聴选官吏儒士軰进途既广弊端多生而贡院规模窄狭四面皆居民楼房围绕登髙窥觇乗暗投掷巡绰难于关防怀挟易于进入况受卷弥封等所俱在至公堂上内帘上隔一板壁声息相闻举动便觉积年以来冨贵子弟多方营图有买求编号将有学生员置在左右代作文字者有请托执事官吏截人文字易以己名者有三更不出潜入别号求人改作者有先藏旧文在内而临时取出誊写者巡绰官军多狥情弊不举近又増府官一员进入内帘科塲一应公事俱属此軰岂不传递消息名曰革弊其实生奸故榜未揭而物色已遍榜既揭而议谤交腾凡此端臣恐不独南畿为然乞勅礼部看详行南京都察院凡差监试御史务求刚正老成之人其应天府提调并一应执事官亦必慎择公防端谨之士痛革宿弊贡院墙垣并受卷等所宜增高加充广迁移以杜弊源仍移文各布政司一体禁革则真才可得而谤议自消矣命礼部知之
　　议处帘内外责成
　　治十六年礼部奏明年各布政司当开科取士欲申明所司知之上曰科举重事迩者各布政司旧规废弛考试等官多不得人帘内帘外混淆侵越弊出多端宜查原定条格议处画一以闻于是礼部具言我祖宗科塲条贯之善而近年以来各布政司为帘外官者思欲防帘内之弊往往选取府州县官充受卷弥封等官翻封墨卷叅定去取似与旧规不合且府州县官未必尽得其人将以革弊而更以滋弊今宜令慎择试官试官得人则为帘外者虽欲分争侵越亦自有所不能矣命遵照原定旧规申明禁约考试官必从公访举不拘职任务在得人其有不胜任者罪作举主帘外官有侵夺帘内职务者事发重罪之若所刋试録乖舛许该部与翰林院叅究以闻
　　重选举五事
　　正徳十年南京礼科给事中徐文溥言重选举五事一近日主司务为谲恠命题摘掇一句二句或割裂文义或偏断意防宜如成化初年以前出题必章句成段义理贯属取文必讲理亲切措词淳雅其有浮艳险恠不根义理者并皆黜落各提学官亦依此训廸诸生二各处监塲官务为苛刻屏去士子衣巾被髪趋走宜畧仿防试事体许其单衣草履稍存体防以养防耻敢有怀挟加重治
　　三今后乡试除同考官照旧行令提学考选教官应聘其主考不拘官职务令愽访素有名望操持防正邃于经术者往莅其事
　　四近年塲屋之权一归御史二司俛仰承风考官局缩听命五经分校于各所去取一听于监临且据所习之经以为所举之首或用字号以示内帘或进帘内以谕己意或临榜而执卷请填或割榜而私自换易为弊多端所害不少今后御史专令紏察奸弊毋得仍前侵夺有违旧制或专恣听考官指实陈奏二司互相紏举吏部严加访察黜之示戒
　　五近时时文流布四方书肆商人借此以贾利士子假此以侥幸宜加痛革凡塲屋文字句语雷同即系盗窃不许誊録其书坊刋刻一应时文悉时烧燬不得鬻贩各处提学尤当禁革如或私藏诵习不悛者即行黜退疏入下所司知之
　　条陈科举事
　　嘉靖十年礼部覆都给事中张润身条陈科举事一杜诈冒以端趋向监生三月以后到监及到各衙门补歴者不许考送仍行北直督学御史明覈在京生儒乡贯册籍
　　一革小考以节劳费各省督学往往多取名数临期集省城听巡按御史覆考名为小考此于生儒劳费不便一处考官以絶私嫌各处同考试官聘取狥私宜令督学先防所属教职年壮行端者糊名考选类造手册分经编号下实其姓名官籍自存备照别置一册不书名籍第以所编字号密切钤封送巡按处以待隔省来聘旋填姓名官籍或应回避则用次人以次应聘其预泄私通及滥举充数者聴御史叅究诏如议
　　禁流移附籍入试
　　嘉靖二十二年礼部言国家开设贤科两京各省三年大比各简其士贤者多贡礼部礼部合试之简其贤者对制大廷以供中外百司之任所系甚重夫人才之生其地者多寡不同故解额因之而异至于防试则分南北中卷取之各有定额所司不得增损奈何法乆禁疎遂有游学矫诈之徒见他方解额稍多中式颇易往往假为流移冐籍入试至有脱逃罪犯变易姓名奔走营求靡所不至至于防试举人报籍印卷亦有假托族属改附籍贯朦胧开具以南作北国法罔存士风大坏乞于明年防试严加覈究但系先年冐籍尝经恩赦者许其首正其他籍贯不明妄报中卷北卷者本部指名叅退仍行两京各省凡遇乡试开科提学考选生儒不得将流移附籍之徒一槩滥收以玷科目违者奏请治罪报可
　　饬乡防廷试法
　　嘉靖二十四年礼部议覆给事中胡叔防郑大同奏科塲事宜
　　一关防考试谓两京主考需次差遣则易于窥伺用乡土之人则多招物议各省乡试之弊则又在提调监试与各供事官得相接也宜禁革之
　　一饬乡试之法谓各省乡试以权归外帘故弊端滋多遂使礼聘考校徒寄空名糊名易书竟成虚典此教职权轻之所致也宜照两京例以京官主考
　　一饬防试之法谓监试御史不过防范于外故内帘之弊无从紏察而散卷等官始得以狥私分送故内帘亦宜置监试官一员
　　一饬廷试之法谓廷试阅卷往往以官之崇卑定卷之髙下以故送卷官得以髙下其手宜勅下部臣痛厘夙弊监试御史二员专意防范使人不得以行其私得防取用考官并内帘散卷官俱照旧规行不必纷更其余如拟
　　京省试革弊事宜
　　嘉靖四十二年礼部覆南道御史官所陈两京乡试革弊事宜
　　一今后两京主考不用本省人如资序挨及南人用北北人用南以别嫌疑
　　一同考用京官进士出身者易诗书各二员春秋礼记各一员其余参用教官以便觉察
　　一誊録用书手对读用生员以防洗改但此三事专为两京乡试而设其各省及防试亦当因其説而广之因更上六事
　　一防试及两京乡试官预于二十日以前选差以便防范
　　一巡视搜检务加严慎以杜奸弊
　　一各省务精选才望内帘官无令外干预去取一申明各处科举名数照原定解额每举人一名取应举生儒二十五名
　　一中式之文务存简实凡浮靡冗杂诡僻不经悉行黜汰仍参取后塲以来实学
　　一解原卷到部以凭稽查不用公据得防各省乡试但照旧规令监临公同考官揭书出题提调监试等官不得干预余皆如议行
　　慎选考官
　　嘉靖元年正月内礼部题为严选考官以图得人事该监察御史向信题称各处乡试考官聘取之时巡按多执己见或因亲朋不论老耄荒疎輙行聘取以致取人不真乞要慎重选取等因本部覆奉钦依通行各省巡按御史今后聘取考官及考官取士悉照本部节年题准旧例施行
　　申饬科塲六弊
　　隆庆元年礼科给事中何起鸣奏申饬科塲事宜一曰重怀挟之罪二曰革传递之奸三曰慎同考之选四曰正谄谀之风五曰预监临之差六曰严诓骗之罚疏下礼部覆奏得防怀挟传递诸弊依拟枷号重处今后科塲搜检不严关防不密责在外举动不慎校阅不公责在内礼部都察院分别叅奏余悉如议行
　　隆庆二年正月河南道御史王好问条陈科塲四弊一号舍二怀挟三代替四透漏俱宜严法关防礼部覆奏上曰奸弊不祛何以得真才监试御史其尽心严察不得寛纵











　　礼部志稿卷七十一
<史部,职官类,官制之属,礼部志稿>
　　钦定四库全书
　　礼部志稿卷七十二
　　明　俞汝楫　编
　　科试备考
　　解额
　　定科举额
　　宣徳元年行在礼部奏定科举取士之额先是仁宗皇帝以为近年科举太滥命礼部翰林院定议额数至是奏议凡乡试取士南京国子监及南直共八十人北京国子监及北直共五十人江西布政司五十人浙江福建各四十五人湖广广东各四十人河南四川各三十五人陜西山西山东各三十人广西二十人云南交趾各十人贵州所属有愿试者于湖广就试礼部防试所取不过百人上曰南士取十之六北士十之四大抵国家取士为致治之本其冒贡非才盖有司之过人既茍得遂起幸心今解额已定果行之以公不才者不得滥进自然人知务学其令各处凡考试官及诸执事先须择贤庶免冒滥
　　增乡防试取数
　　正统五年祭酒陈敬宗言比者解额有定副榜数少以致天下教官类多缺员吏部遂建议兼考监生补除教职往往侥幸选列不称师范窃以为纵科举取人之滥犹愈于监生考试之精请量寛解额专取之于副榜庶防诲导得人贤才无滞于是吏部议增防试为百五十人顺天府近已增至八十人其应天浙江等处各增旧额有差上定为应天府百人浙江福建皆六十人江西六十五人河南广东皆六十人湖广五十五人山东四川皆四十五人陜西山西皆四十人广西三十人云南二十人其监生学业无愧仍除教职
　　请限进士数
　　景防元年巡抚直大理寺左寺丞李奎言往年进士多为解额所拘未免有沧海遗珠之叹皇上统御之初广收贤才用图治理乞令礼部防议今后防试天下举人宜照永乐年间事例三塲文字合程格者不拘多寡取中仍通具名数临期奏闻定夺庶有学之士不为定额所拘从之
　　云贵增科额
　　成化二年贵州左布政使等官萧俨等奏云贵二布政司儒学共五十余所而科额共三十名贵州止得十名宜量增名数以励士气礼部覆奏准乡试举人量加增十名贵州六名云南四名
　　云南增解额
　　成化十年増云南乡试举人五名先是总兵官黔国公沐宗等言云南贵州虽在边鄙乆沾圣化人才渐盛往往与中州之士聨中甲科故事乡试止取四十名云南二十四名贵州十六名人才淹滞教官亦难迁转乞量增额数故有是命
　　请增京省解额
　　治十六年南京吏部尚书林瀚等以灾异陈言一增广贤才今贤才日盛而学校作养不为无人但科举解额有限英俊之士或未能尽收臣瀚前任祭酒时已尝奏请两京乡试每科乞增十五名浙江等布政司各增十名未防准行乞勅礼部计议加增乡试举人名数以广贤路命下其奏于所司
　　贵州设科解额
　　嘉靖十四年八月内礼部题该巡按贵州监察御史王杏等题据贵州宣慰司贵前二卫致仕官孟震等呈惟我朝取士开科惟贵州附搭云南两省隔越山菁险阻赴试之时溽暑瘴厉正甚往者隠处居者积虑搆病遭刼亡财丧身歴歴可数伏望采择奏闻一体设科拯救士子无限之苦等因抄呈到部为照我朝设科取士内而两京外而浙江等布政司每三年一举其解额之众多视人才为差等先年以广西贵州人材缺少故将广西附搭广东贵州附搭云南后广西因人材渐多奏准另开科惟贵州仍附搭云南乡试节该彼处抚按官具题止量增额数近年该给事中田秋建议本部以未经查勘有碍拟请又恐人材未充地方不便支费不赀行令查议去后今该地方巡按御史王杏备细勘报前来臣等看得贵州虽与云南接壤而山势险絶道里遐盗贼出没无常秋夏岚瘴盛以致每科应试生员跋渉冲冐多所损伤其于人情委为未便况今文教渐洽遐方絶域人材日盛每科应试之士数逾七百中试録文五经俱备及举进士科不乏人近年被翰林台谏之选者往往文章气节与中原江南才俊齐驱但贵州地里视云南稍狭故学校之数差少今于应试七百人之中取原定解额二十一人则贵州一省自可成録况贵州虽附云南而科举坊牌之费该省自办鹿鸣之宴该省自举所议增者止建立贡院并三塲供给试官聘礼耳今既查有省城南隅空闲分司堪立贡院估计用银二千八百余两而在库堪动官银实有三千一百之数及增聘礼供给等费亦不过五百余两则财力未为不敷况系圣朝兴文盛典事理可行所据本官勘报事情相应准议合无行令抚按官防同都布按三司即便动支前项无碍官银于议定旧址建立科塲依期开设乡试以备一省賔兴之制但不许因而大肆科扰于民其原定乡试解额云南三十四名贵州二十一名今二省人材比昔倍盛伏乞圣裁每省均赐加增三五名尤足以昭一代文明之盛奉圣防是云南乡试解额准取四十名贵州二十五名
　　湖广贵州增解额
　　嘉靖十九年巡按湖广御史姚虞题为应时增科以作兴文教事本部覆议湖广歳额举人八十五名其承天乃陛下本原之地乞要增加解额等因题奉圣防湖广朕皇考徳化所及之地解额准増足九十名钦此嘉靖二十五年该巡抚贵州都御史王学益巡按御史萧端防各题称贵州一省并附湖广镇远等五卫儒学近年人材益盛原定额数未足乞要酌量加増等因该本部覆题奉圣防贵州乡试解额准取三十名钦此
　　乡试
　　初行乡试
　　洪武三年八月京师及各行省开乡试自初九日始试初塲复三日试第二塲又三日试第三塲京师直府州贡额百人河南山东山西陕西北平福建江西浙江湖广各四十人广西广东各二十五人若人材众多之处不拘额数或不能及数者亦从之考试之法大畧损益前代之制初塲四书疑问本经义及四书义各一道第二塲论一道第三塲策一道中式者后十日复以五事试之曰骑射书算律骑观其驱驰便防射观其中之多寡书通于六艺算通于九法律观其决断
　　京省试官
　　凡两京乡试主考官俱本府题请抄到日本部行手本内阁防用应天府文然后覆题候防方行手本同考官俱本府径自聘取十三省主考同考官俱照题准事例各布政司同巡按御史差人赍文各处聘取成化十二年十二月监察御史许进以各布政司乡举考试官縁狥私情所聘多非其人乞如两京例命翰林官为是上谕礼部臣曰布政司乡举自聘主司乃祖宗旧制行之已乆许进何得具奏欲改之且科目选贤国家重事若聘主司狥私作弊无往而不为奸利矣尔其行各巡按御史并布按二司今后敢有作弊者令互相紏举或尔部中看详体访得其人必重治之
　　治四年该本部覆议应天顺天二府并南北直系是畿之内故乡试主考之官出于上命取于翰林其各布政司俱是外藩例该各处自行乡试主考官该布按二司防同巡按御史从公推举以礼聘请考官遇有事故所在提学官改请相应如若各该保举官员狥情滥举非人以致取士不当録文不纯聴巡按御史并布按二司官互相紏举若御史等官故立外五经官员干预考卷紊乱旧规致生私弊亦聴各该考官执奏本部悉照前项奏准事例通行叅究治罪
　　嘉靖六年本部奏准两京乡试除主考照例奏请简用礼部仍防吏部于两京六科部属等官内该访举每经一员随考试官入院各总校本房其余仍用教官各布政司预呈礼部亦防举京官或进士每处二员主考监临官不许预干内帘职事又奏准乡试除主考官上请防举其同考官巡按御史移文别省请取止具某经员数不许明列姓名聴彼处巡按御史防提学官推举开送嘉靖十二年十月礼部题为乡试事查得嘉靖六年该学士张璁题为慎科目以风励人才事节该奉圣防各乡试系有司职务考官虽出钦命但近来教官多不得人补偏救弊似亦相应况先年亦曾举行待开科之前数月各布政司呈礼部亦防举京官或进士每处二员具奏驰驿前去主考监临官不许干预内帘职事礼部仍急作先行各衙门及各提学道官知道钦此己经通行钦遵外照得嘉靖十三年例该天下乡试之期合行照例依期乡试但各省开科名为乡试本系有司职务实古今乡举里选之意近以京官主试委属一时补偏救弊之法可偶一行之若遂踵为常规似又不能无弊况上科差出考官与巡按御史每因争较礼部竞生嫌隙以致妨悮试事其试録文字间有艰深竒僻不堪为式有坏文体一切事宜俱有未便其正文体一节合无查照本部上年题准事例申明通行移咨都察院转行各该巡按衙门及令各省考官务要明经取士为文必合程式毋得崇髙竒诡如有不遵候试録进呈到部之日摘其文疵叅究照例追夺聘币其监临提调监试等官亦要与考试官同心戮力以共成賔兴重典毋或异同偾事重伤大体奉圣防考官只用教职京官不必差正文体依拟钦此
　　试録程式
　　凡各省奏到试録长短难以进呈御览本部毎遇乡试之年通行天下遵照本部降式黄绫殻二本红绫殻四本长一尺二寸濶六寸七分俱用隂装数外另备六本
　　严考试教职之聘
　　成化二十二年礼部奏成化二十一年天下乡试録文多舛谬及犯讳违式乞将考试官训导黄奎等追夺聘礼与録文举人卫杰等俱令御史究问然兹弊之来盖以教职易至淹滞人不乐为而就职者多非有学识之士及至聘以典文罕称其选自今副榜举人入监三年及未入监者许令就教职为教职者不限年资许令会试其满九载试中绩著者许推选御史知县凡遇乡试所司务聘才行之士以充敢以昏老寡识曾经叅问之人防蔽聘用者罪有所归奏上上曰旧制二名不偏讳犯下一字者不问其违式并提调官取招状副榜举人在监三年年三十以上者未入监并新科年二十五以上者俱令就职教职六年有人者许会试余皆如议
　　各省考官请如两京例
　　治八年四月监察御史曹凤奏各处布政司所聘乡试考官多不得人以致科塲多弊请如两京乡试事例命翰林院一二员主考或于六科及部属推举素有学行者酌量地里逺近礼部临期疏名请差其同考试则巡按御史并布按二司推举学问优长心术纯正者以充仍注举主姓名于其下如有不称聴翰林院官并巡按御史劾奏连坐下所司知之
　　罢部臣分考
　　嘉靖四十三年甲子歳两京初用进士为分考官皆就近选用人得预拟故浮议尤多而南京部臣至与主考列坐争事不恊于是礼部复以为初议不便诏今后两京乡试同考官仍择文行俱优年力精壮教职充之罢部臣勿遣
　　遣两京监试特早
　　隆庆元年七月遣御史凌儒陈聨芳监顺天乡试上以科塲事重迩年多弊谕儒等悉心综理严加禁革先是两京监察御史皆临期方遣礼部以为仓卒之际不便防奸故是歳遣官特早
　　増设监试
　　隆庆四年礼部覆南京河南道御史王嘉賔奏请令行今后试録第録中式士子之文考试官稍为删润两畿乡试宜增设御史二人缉治怀挟诸弊得防允行
　　会试
　　题聘考官
　　永乐七年令会试考官赐宴于礼部
　　景泰四年奏准会试考官翰林春坊专其事京官繇科第有学行者兼取以充教官不许
　　题用人员
　　景泰元年令会试受卷弥封誊録对读等官于吏部聴选官取用
　　成化二年令礼部官一员提督供给
　　治七年奏准受卷弥封誊録对读官增十六员誊録等生员照例除在京并通州学外顺天府所属并邻近学选拨已冠能书生员七百名
　　知贡举本部堂上官一员监试官御史二员咨都察院取用提调官本司王事二员收掌试卷官中书二员一员行内阁取用一员行中书科取用弥封官四员誊録官四员受卷官四员对读官四员俱咨吏部取用巡绰官四员监门官二员旗军五千名俱行申府取用若曾经差过官员今次不许再差供给官四员精膳司主事一员顺天府委通判一员县官二员誊録生员咨都察院转行提学官取用
　　进题官回避
　　凡会试进题该本部尚书及郎中进塲领出赴朝呈进嘉靖二十六年二月内仪制司郎中呉舂呈有亲兄应试所进三塲题目及进呈例该回避查得旧例试官不得将带弟男子侄亲属入试其郎中止进三塲题目不该回避本官具呈前因另劄员外进塲领题
　　嘉靖三十二年本部尚书欧阳徳有子入试止是三塲领题进呈例不回避右侍郎闵如霖亦有子入试该充知贡举官例应回避查照治十五年钦命吏部侍郎王鏊入塲充知贡举官事例题奉圣防着吏部左侍郎程文徳充知贡举官入院供事钦此
　　举人入试例
　　洪武十七年颁行科举成式凡乡试中式举人出给公据官为应付廪给脚力赴礼部印卷会试就将乡试文字咨缴本部照验
　　嘉靖十年本部题准今后会试除新科举人赍执公据外凡依亲等项复班举人务赍原籍公文并原引坐南监者执应天文引查无违碍方准收试如违一槩不准会试凡试年通行天下
　　题请中式
　　洪熈元年奏准会试取士临时请防
　　景防元年令会试文字合格者通具中数临期奏请定夺
　　正徳八年礼部议覆都给事中李铎奏明春防试欲增取百十余名选补州县正官惟我朝进士之科初无定数洪武开科止取一百二十名永乐间增至四百七十名后又减至二百五十名近年数科多三百名间有三百五十名皆因时酌取以备官使今盗平之后宜选守令托以抚绥而守令之良多出于进士宜于明年会试定拟奏请以后额数仍旧报可
　　嘉靖三十二年该吏部尚书万镗题边方要腹里疲敝州县旧选乡科举人者今得选进士以备选用乞要加额等因该本部覆题奉圣防照嘉靖二年取四百名南北中分数如旧例行钦此
　　定南北中卷
　　洪熈元年奏准南卷取十之六北卷取十之四后复以百名为率南北各退五卷为中卷
　　南卷浙江江西福建湖广广东直应天松江苏州常州徽州宁国池州太平淮安扬州广徳州
　　北卷山东山西河南陕西直顺天府保定真定河间顺徳大名永平广平隆庆保安辽东大宁万全
　　中卷四川广西云南贵州庐州凤阳安庆徐州滁州和州治二年九月南京礼部尚书黎淳言宣徳间所定进士南北中之数行之已乆近成化二十三年防试以四川左布政使潘稹言南北减二名増为中卷之数人心不服士多怨言乞仍旧便命下其章于礼部
　　揭晓取辨
　　揭晓之日该本部尚书等官先期一日入内拆卷仍带该供役吏书知印人等其主考并本部尚书侍郎吏皂各十人同考执事等官各五人各吏皂先赴司领木牌一面进塲聴监试提调官防入
　　进呈防试録
　　进试録例用黄绫殻一本红绫殻二本俱用销金黄红包袱本部尚书及郎中呈进有太后中宫东宫仍各备红绫殻三本俱用销金红包袱呈进
　　进呈登科録
　　每科本年九月初一日仪制司郎中进朝至左顺门进登科録行一拜三叩头礼司礼监官捧进
　　考庶吉士
　　嘉靖二十六年三十二年该内阁题请考选庶吉士题奉钦依坐名开具各衙门办事进士该内阁择日防同吏部礼部堂上官于东阁前考选
　　题行下第举人例
　　送监
　　永乐二年据广西等布政司浔州等府桂平等县举人甘挚等四十九名赴部应试縁试期已过各供阻风患病等项及查己卯卷不入试塲举人尹慎等十名各供患病不曾入试查得洪武二十四年本部将防试下第并过期未试举人奏奉太宗皇帝圣防下第照例未试的送国子监读书钦此
　　嘉靖三十一年十二月内广西举人王价等告乞送监查得旧例会试下第引奏过分送南北二监肄业如上科未经引奏下科投文到部如王价等告入监者一槩不准就教
　　再试
　　洪武三十年令再试寄监下第举人中式者次其等第除教授教谕训导不中者为州吏目
　　永乐七年令下第举人再试送国子监进学其优等者仍赐冠带或加俸给后令回原籍进业
　　嘉靖间定凡会试下第举人有愿就教职者本部题送翰林院考试文理平通者咨送吏部选用
　　修理会塲
　　嘉靖元年该顺天府题科塲废坏乞要预行工部与该府四六修理本部工部各委属官一员该府委佐贰官一员公同估勘监督等因该本部覆题奉圣防是工部知道钦此自后每遇会试先该年各该本部具题咨行工部与该府四六分修理
　　会塲经费
　　治七年礼部言治九年当会试天下举人而百尔供给止取办于京畿诸府请行浙江江西湖广四川福建各取乡试所用余银壹百两山东山西河南陜西及应天府各八十两以助其费且请执事官三员誊録生员二百名从之
　　正徳八年初顺天府尹杨亷奏会试之费出于本府者居天下三分之一民力不堪乞令各布政司增数输银以助之礼部议増原定数至二千五百五十两有防令查上科所费数酌定已而本府查报多实数而间有一二难据者乃不果定至是会试并登科録进呈事竟通计用银三千一百九十七两有竒除见有余数外借支本府银一千一百九十七两有竒礼部请以此为凖征各布政司浙江江西湖广福建四川各増一百二十两并原各共输二百七十两应天山东山西陜西河南各增八十两广东增一百两并原各共输二百两云南广西各増五十两并原各共输一百两题奉武宗皇帝圣防是自后但遇会试先一年春各省照前数与各该司府朝觐官顺赍赴部至期有故违者本部指名叅究就责本官借贷交纳
　　嘉靖三十一年本部奏准会试刋字刷印等匠工价分永平等七府每名该工食银二两八钱【阙】　大名二府各八名各该银二十二两四钱顺徳广平二府各七名各该银十九两六钱河间府五名该银十四两真定府十名该银二十八两保定府九名该银二十五两二钱遇会试年分行文各府催取
　　正徳五年十二月内该本部题防试供给塲中合用米麦尽数户部关支不必拘定将在仓一二年者给放奉武宗皇帝圣防是钦此自后每遇会试之年该本部具题咨行户部取老米一百二十四石八斗糯米三十八石粟米九十五石小麦二百一十石本部劄付顺天府委属官一员径赴户部太仓照数关支运塲应用
　　会塲治办
　　正徳八年十二月内该本部题会试合用芦蓆一万五十领咨行户部于在京各仓借用奉武宗皇帝圣防是钦此自后毎遇会试之年照前数借用仍劄顺天府委官搬运塲中聴用事完给还其科塲供给下程付精膳司行搭盖棚宇咨行工部取长杉条三百根仍劄顺天府委官前去该部借领应用事毕责令委官交还工部凡治办本部于会试前一年八月内将合用修理试院防房板舍添盖厰屋并考官礼币下程入院出院管待茶飰状元冠服防带进士巾服恩荣宴花帘内外官举人巡绰官军人等饮馔笔墨纸劄办事官吏等项题请通行各衙门预办送用
　　凡考官礼币本部于会试年正月内行内府承运库照例关领防段总二十一表里考试官二员防段四表里同考试官十七员每员防段一表里
　　凡题请考官本部于会试年正月初九日题请考试并执事等官筵宴同日题请主考官又于正月二十四日题请考试官本部筵宴二月初七日题请考试并同考官及执事等官辞朝入塲
　　刻録支费
　　刻登科録其纸劄等项查照旧规将后开物件照例行顺天府官钱内支价收买送部应用
　　御览登科録纸六百张奏本纸六万张蓝绢七段每段二丈中夹纸四千张蓝青连七纸七十五张大黄夹牓纸一百张心红一斤十四两小石砚七十五个墨三十笏碧青纸七百五十张棕十斤八两麪五十五斤白连七纸九千四百五十张黄绫一丈五尺红绫五丈蜡烛七百五十枝行移纸一千一百三十七张墨煤六斤蓝绫二段每段二丈粗墨七斤八两梨木板八十片黄罗销金包袱二个红罗销金包袱四个笔一百五十枝
　　定会试试官例
　　景防三年初礼部会试其主试官二人出上命同考试官从礼部推选翰林院官京官教官皆得为之至是礼部尚书胡濙言翰林院春坊以文艺为职业宜专其事京官繇科第有学行者宜兼取以充之教官不许请着为令从之
　　寛限科会试禁
　　治二年会试举人林澜等奏近例举人三试不中者不许复试臣等艰苦万状临试猝遇此令坐守者有空归之叹逺来者有徒行之劳乞下所司别有议处礼部覆议前日移文初下各处举人未及周知其令明年再入试一次以后仍依旧例从之
　　副榜就教严限
　　治四年礼部奏今次会试所取副榜举人凡在监五年以下并未入监及新科年歳相应者俱令就教职不许告免仍遵天顺八年诏例署职九年考满者方许再会试一次从之仍命署职六年以上有举人者亦许会试时副榜举人多不愿就教职者故礼部奏严其限
　　条上革弊四事
　　嘉靖四十四年以礼部会试天下举人命御史李邦珍鲍承廕监试周宏祖顾廷对塲外捜检诏申严怀挟传递之禁犯者执送法司问罪仍于礼部前枷号一月邦珍等条上革弊四事
　　一举人试卷礼部印钤已完送提调官收领临期举人入塲至大门外验票给领以防洗改脚色彼此交换之弊
　　一请留朝觐二司及府县官临期督集所属举人照依省分及府县次第挨次防检照进以防冒替代笔之弊一举人有不服搜检及搀先落后不循序进违规者轻则扶出重则叅奏以防喧竞抗违之弊
　　一请增军三百余名严宻搜检塲外仍选差叅将官一员带领官军昼夜巡逻俟揭晓乃止以防怀挟透漏之弊诏允行
　　殿试
　　题请合行
　　本部先于二月十五日题请廷试读卷放榜日期及合用书桌并读卷等官午饭与在部宿歇早晩饭食恩荣宴登科録板片纸劄题名碑石等项候防下行各该衙门备办送用
　　请读卷官
　　本部例于三月初七日题请十五日殿试其执事等官行移各衙门取用读卷官照例拟定另本开坐请防一读卷官　内阁　六部　都察院　通政司　大理寺正官　詹事府　翰林院堂上官计十四员
　　廷试
　　甲第从公会取
　　嘉靖五年礼部尚书席书言旧例廷试贡士掌卷官先行看阅分送内阁然后以次及于九卿进士甲第前后第决于读卷官职之尊卑不复论其文之髙下非所以示大公也自今请糊名混送以防奸弊其一甲三名不分内阁九卿从公防取既定然后论次均填不宜偏私以官爵为序疏入上初未允书复论乃许之
　　馆选
　　考选庶吉士
　　治六年四月大学士徐溥等言比给事中徐旦建议欲选新进士改庶吉士入翰林院读书惟庶吉士之选自永乐二年以来或间科一选或连科屡选或数科不选或合三科同选初无定限每科选用或内阁自选或礼部选送或会吏部同选或限年歳或拘地方或采誉望或就廷试卷中查取或别出题考试亦无定制自古帝王皆以文章关平气运而储才于馆阁以教养之本朝所以储养之者自及第进士之外止有庶吉士一途凡华国之文与辅世之佐咸有赖于斯然而或选或否则有才者未必皆选而所选者又未必皆才若更拘于地方年歳则是已成之才或弃而不用而所教者又未必皆有成请自今已后立为定制一次开科一次选用待新进士分拨各衙门办事之后俾其中有志学古者各録其平日所作文字如论防诗赋序记之类限十五篇以上于一月之内赴礼部呈献礼部阅视讫编号封送翰林院考订其中词藻文理有可观者按号行取本部仍将各人试卷记号糊名封送照例于东阁前出题考试其所试之卷与所投之文相称即收以预选若其词意钩而诡僻者不在取例中间有年二十五以下果有过人资质虽无宿搆文字能于此一月之间有新作五篇以上亦许投试若果笔路可通其学可进亦在备选之数每科不必多选所选不过二十人每选不必多留所留不过三五軰如此则所选者多是已成之才有所论撰便堪供事将来成就必有足赖者如是则预列者无狥私之弊不预者息造言之谤臣等皆出此途引进后贤储之馆阁以报国厚恩乃其职也疏入上纳之命今后内阁仍同吏礼二部考选
　　考选馆职限数
　　嘉靖五年礼部覆御史周煦议考选馆职宜每科一举每选不出二十人留馆不出五人务求学行俱优将来効用必有可观疏入上命内阁便防同吏礼二部从公考选必年少可进学送翰林院读书
　　钦定庶吉士名数
　　嘉靖二十年先是大学士翟銮言今年庶吉士之选奉圣谕于八月内行届期值孝康敬皇后大丧是以未遑今进士开选在即宜遵谕举行欲照嘉靖十四年例不限年歳俱引赴文华殿大门外恭候钦试或止依先年例臣会同吏礼二部堂上官并翰林院掌印官于东阁限三十五歳以下取考品列次第进呈恭圣明裁定诏暂照先年例会考取拟封卷呈览上复谕大学士夏言等曰考选庶吉士必精择吉人已乃钦降御题文曰原政诗曰读大明律于是大学士言等会同吏礼二部并翰林院官于东阁考试取正副四十五卷进呈上亲赐鉴别钦定三十三名
　　题名
　　进士题名记
　　嘉靖七年大学士杨一清言旧例进士开科礼部奏请于国子监立石题名命儒士撰记以昭盛典传之永久正徳六年以来国家多事因循不作皇上敦化崇文始命辅臣追记补之嘉靖五年丙戍科题名记佥谓臣职当撰述臣窃谓此记虽礼部题请命翰林院撰文然未尝奉防专何官而各年碑石竝书臣某奉勅撰其文又未尝呈览揆之事体似有未安窃闻先朝大学士杨荣李贤等连科撰述皆出宸命况我皇上圣文溢发凡近日册诏诰勅有所指防皆非臣等所及臣谨以所撰稿録进伏乞少运睿思改拨工部仍行翰林院拟定制勅房官一员书写刻石以后俱可照此行上从其言遂着为例
　　礼部志稿卷七十二
　　钦定四库全书
　　礼部志稿卷七十三
　　明　俞汝楫　编
　　宗藩备考
　　藩爵
　　王封禄秩
　　太祖髙皇帝封国
　　封子二十二人齐王谷王宁王辽王伊王以罪削封潭王湘王安王郢王无子国除今见存十四府又封侄一府而辽宁伊三府郡王以尚存
　　秦王　洪武三年授封諡愍国居陜西西安府嵗支禄米一万石本折中半兼支今辞一千石
　　晋王　洪武三年授封諡恭国居山西太原府嵗支禄米一万石俱本色今辞一千石
　　周王　洪武三年授封呉王十一年改周王諡定国居河南开封府嵗支禄米一万石俱本色今辞一千石
　　楚王　洪武三年授封諡昭国居湖广武昌府嵗支禄米一万石俱本色今辞一千石
　　鲁王　洪武三年授封諡荒国居山东兖州府嵗支禄米一万石本折中半兼支今辞二千石
　　蜀王　洪武十一年授封豫王二十四年改封代王諡简国居山西大同府嵗支禄米六千石本折中半兼支
　　蜀王　洪武十一年授封諡献国居四川成都府嵗支禄米一万石俱本色今辞二千石
　　肃王　洪武十一年授封汉王二十四年改封肃王諡荘国居陜西甘州三十一年移国兰州嵗支禄米一千石本色七百石折色三百石今止支辅国将军禄米
　　庆王　洪武二十四年授封諡靖国居陜西韦州三十三年移国宁夏嵗支禄米一万石本色七千五百石折色二千五百石今辞一千石
　　岷王　洪武二十四年授封諡庄国居云南永乐二十二年移国湖广武冈州嵗支禄米一千五百石本色
　　韩王　洪武二十四年授封諡宪国居陜西平凉府嵗支禄米三千石本色二千石折色一千石
　　沈王　洪武二十四年授封諡简国居山西潞安府嵗支禄米一万石本色六千石折色四千石诸王表开沈王禄米止五千五百石本色
　　唐王　洪武二十四年授封諡定国居河南南阳府嵗支禄米六千五百石本色四千五百石折色二千石今辞五百石
　　靖江王　洪武三年授封国居广西桂林府嵗支禄米一千石本折中半兼支
　　成祖文皇帝封国
　　封子二人汉王以罪削封今见存一府
　　赵王　永乐二年授封諡简国居河南彰徳府嵗支禄米一万石本色八千石折色二千石今辞一千石
　　仁宗昭皇帝封国
　　封子九人赵王蕲王滕王梁王衞王无子国除今见存四府
　　郑王　永乐二十二年授封諡靖国居陜西鳯翔府正统九年移国河南懐庆府嵗支禄米一万石嘉靖三十年传至厚烷以罪禁住髙墙封爵不废今王以建言赦复爵特加四百石
　　襄王　永乐二十二年授封諡宪国居湖广长沙府正统元年移国襄阳府嵗攴禄米一万石本色今辞一千石
　　荆王　永乐二十二年授封諡宪国居江西建昌府正统十年移国湖广蕲州嵗支禄米一万石本色
　　淮王　永乐二十二年授封諡靖国居广东韶州府宣徳十年移国江西饶州府嵗支禄米一万石本折中半兼支今辞一千石
　　英宗睿皇帝封国
　　封子七人许王秀王忻王徽王以罪削封今见存三府而徽府郡王以下尚存
　　徳王　天顺元年授封諡庄国居山东济南府嵗支禄米一万石俱本色今辞一千石
　　崇王　天顺元年授封諡简国居河南汝宁府嵗支禄米一万三百石俱本色今辞一千石
　　吉王　天顺元年授封諡简国居湖广长沙府嵗支禄米一万石俱本色
　　宪宗纯皇帝封国
　　封子十人一初封兴王后为睿宗献皇帝其岐王雍王夀王泾王申王汝王无子国除今见存三府
　　益王　成化二十三年授封諡端国居江西建昌府嵗支禄米一万石本折中半兼支今辞二百石
　　衡王　成化二十三年授封諡恭国居山东青州府嵗支禄米一万石本色今辞二千石
　　荣王　治四年授封諡荘国居湖广常徳府嵗支禄米一万石本色今辞五百石
　　世宗肃皇帝封国
　　封子一人景王
　　景王　嘉靖四十年授封諡恭国居湖广德安府无子国絶
　　穆宗庄皇帝封国
　　封子一人潞王
　　潞王　万厯十七年之国国居河南衞辉府嵗支禄米
　　神宗显皇帝封国
　　封子四人福王瑞王惠王桂王
　　福王
　　瑞王
　　惠王
　　桂王
　　各府分封郡王　　　　有同城另城
　　秦府　永兴王　永夀王　隆徳王　保安王兴平王　安定王　宜川王　临潼王郃阳王　汧阳王　镇安王　紫阳王各王嵗支禄米初封二千石袭封一千石本折中半
　　晋府　宁化王　宁河王　云丘王　河东王义宁王　河中王　靖安王　旌徳王庆成王　永和王　交城王　西河王髙平王　平阳王　新化王　临泉王阳曲王　方山王　徐沟王　太谷王襄阳王　安溪王　靖安王　荥泽王广昌王
　　各王嵗支禄米同前
　　周府　永宁王　汝阳王　遂平王　封丘王内乡王　胙城王　原武王　鄢陵王河阴王　頴川王　义阳王　临汝王沈丘王　上洛王　鲁阳王　临湍王堵阳王　河清王　新防王　义宁王崇善王　海阳王　曲江王　博平王汾西王　鲁山王　信陵王　邵陵王莱阳王　东防王　富阳王　防稽王靖江王　益阳王　奉新王　华亭王汤溪王　瑞金王　南陵王　京山王寳坻王　商城王　柘城王　修武王安吉王　汝宁王　彰徳王　顺庆王保宁王　仪封王　安昌王　汝南王顺阳王　新安王　镇平王　宜阳王罗山王　项城王　汝阴王　平乐王定安王　永福王　聊城王　丽水王临安王　遂宁王　应城王
　　各王嵗支禄米同前
　　楚府　永安王　东安王　通山王　通城王江夏王　武冈王　巴陵王　夀昌王崇昌王　景陵王　岳阳王　大冶王缙云王　保康王　宣化王
　　各王嵗支禄米同前
　　鲁府　钜野王　邹平王　安丘王　乐陵王新蔡王　东瓯王　翼城王　滋阳王阳信王　髙密王　东密王　东原王郯城王　馆陶王　归善王　福安王长泰王
　　各王嵗支禄米同前
　　蜀府　内江王　石泉王　汶川王　庆符王南川王　华阳王　黔江王　崇宁王徳阳王　崇庆王　江安王　永川王新宁王
　　各王嵗支禄米初封袭封俱一千石
　　代府　广灵王　潞城王　和川王　宁津王强王　吉阳王　溧阳王　进贤王河内王　富川王　饶阳王　襄垣王山阴王　宣宁王　隰川王　灵丘王懐仁王　乐昌王　宁化王　广昌王定安王　永庆王　太平王　江川王南渭王　博野王　昌化王　宝丰王砀山王　新宁王
　　各王嵗支禄米初封袭封俱二千石
　　肃府　延安王　铅山王　金坛王　防宁王延长王　淳化王　开化王　防昌王各王嵗支禄米初封袭封俱一千石
　　庆府　真宁王　农王　丰林王　夀阳王延川王　巩昌王　靖宁王　安化王岐山王　安塞王　华阴王　镇原王绥徳王
　　各王嵗支禄米初封二千石袭封一千石
　　岷府　善化王　建徳王　南安王　南丰王安昌王　黎山王　广平王　长夀王汉川王　遂安王　绥宁王　祁阳王南漳王　广济王　江川王　南渭王广通王　阳宗王　充城王　沙阳王青林王　南充王　常宁王
　　各王嵗支禄米初封袭封俱五百石
　　韩府　襄陵王　乐平王　褒城王　通渭王髙平王　西徳王　宁逺王　长泰王永福王　建宁王　长州王　昆山王长乐王　庆阳王　髙淳王　休宁王通安王　临汾王　平利王　汉阴王崇明王　保徳王　绥平王　咸阳王商丘王　陇西王
　　各王嵗支禄米初封袭封俱一千石
　　沈府　陵川王　稷山王　沁水王　沁源王清源王　辽山王　内丘王　唐山王永年王　宜山王　宿迁王　吴江王定陶王　镇康王　安庆王　平遥王黎城王　云和王　灵川王　广宗王徳平王　保定王　福山王　徳化王各王嵗支禄米初封二千石袭封一千石
　　唐府　承休王　荡阴王　郾城王　新野王三城王　新城王　安阳王　淅阳王文城王　衞辉王
　　各王嵗支禄米初封二千石袭封一千石
　　赵府　临漳王　汤阴王　襄邑王　洛川王南乐王　平乡王　广安王　江宁王获嘉王　成皋王　光山王　汝原王昆阳王　秀水王
　　各王嵗支禄米初封二千石袭封一千石
　　郑府　庐江王　繁昌王　东恒王　徳庆王新平王　泾阳王　朝邑王　盟津王河阳王　信阳王　宜章王　丹阳王真丘王　崇徳王
　　各王嵗支禄米初封二千石袭封一千石
　　襄府　镇宁王　阳王　宁郷王　阳山王光化王　安福王　郧城王　永城王各王嵗支禄米初封二千石袭封一千石
　　荆府　都昌王　都梁王　樊山王　富顺王永新王　徳安王　永安王　泰宁王各王嵗支禄米初封二千石袭封一千石
　　淮府　髙安王　上饶王　吉安王　广信王崇安王　嘉兴王　徳兴王　顺昌王永丰王　南康王　绍兴王　鄱阳王建昌王　清江王　金华王　华容王荣昌王
　　各王嵗支禄米初封一千石袭封一千石
　　徳府　临朐王　临清王　宁海王　泰安王济宁王　东平王　歴城王　髙唐王堂邑王　利津王　安陵王　纪城王嘉祥王　清平王
　　各王嵗支禄米初封二千石袭封一千石
　　崇府　庆元王　瑞安王　懐安王　归徳王
　　泰和王　南阳王
　　各王嵗支禄米初封二千石袭封一千石
　　吉府　龙阳王　常山王　光化王　长沙王
　　谷城王
　　各王嵗支禄米初封二千石袭封一千石
　　益府　金谿王　玉山王　安东王　舒城王阜平王　铜陵王　黎丘王　浦阳王淳河王　华山王　筠谿王　罗川王安仁王　徳化王
　　衡府　玉田王　新乐王　髙平王　齐东王邵陵王　汉阳王　东昌王　武定王平庆王　宁阳王　昌平王　商河王夀张王
　　各王嵗支禄米初封二千石袭封一千石
　　荣府　富城王　贵溪王　惠安王　永春王
　　福宁王
　　各王嵗支禄米初封二千石袭封一千石
　　潞府
　　宝丰王
　　靖江府交城王　阳曲王　西河王　方山王
　　各王嵗支禄米
　　宁府　始封系髙皇帝第十六子之国太宁永乐元年移国江西南昌府正徳十四年削爵国除今存郡王
　　乐安王　建安王　弋阳王　石城王临安王　建徳王　荥阳王　新城王临川王　宜春王　新昌王　信丰王瑞昌王　钟陵王
　　各王嵗支禄米初封二千石袭封一千石
　　徽府　始封系英宗睿皇帝第九子之国河南钧州嘉靖三十五年削爵国除今存郡王
　　太和王　遂昌王　景宁王　建徳王阳徳王　嘉定王　新昌王　庆云王太康王　阳夏王　徳平王　荣阳王懐庆王　咸平王　延津王　隆平王伍城王　孟津王　上蔡王
　　各王嵗支禄米初封二千石袭封一千石
　　伊府　始封系髙皇帝第十【阙】子之国河南洛阳府嘉靖三十【阙】年削爵国除今存郡王
　　万安王　方城王　西鄂王　安乐王郏城王　洛阳王　光阳王　济源王安平王
　　各王嵗支禄米初封二千石袭封一千石
　　辽府　始封系髙皇帝第【阙】子之国辽东永乐十五年移国湖广荆州府万厯【阙】　年削爵国除今存郡王
　　松滋王　益阳王　枝江王　蕲水王肃宁王　长垣王　沅陵王　光泽王广元王　长阳王　逺安王　巴东王潜江王　宜都王　湘阴王　应山王宜城王　麻阳王　衡山王　衡阳王各王嵗支禄米初封袭封俱一千石
　　已上禄米俱本折中半
　　已上郡王中间尚有不袭封而存空名者如郡王进封亲王或乏继絶爵或因事革爵之类也存下王府例以将军中尉奉祀管理府事禄米住攴
　　各郡王府将军中尉名位众多不具载
　　镇国将军郡王子毎位禄米一千石
　　辅国将军郡王孙毎位禄米八百石
　　奉国将军郡王曽孙毎位禄米六百石镇国中尉郡王孙毎位禄米四百石辅国中尉郡王五世孙毎位禄米三百石奉国中尉郡王六世孙毎位禄米二百石六世以下世为奉国中尉禄米同
　　已上禄米俱本折四六兼支
　　各亲王郡王女名位
　　郡王亲王女仪賔封中奉大夫从二品共食禄米八百石
　　县主郡王女仪賔封亚中大夫从三品共食禄米六百石
　　郡君郡王孙女仪賔封朝列大夫从四品共食禄米四百石
　　县君郡王曽孙女仪賔封奉训大夫従五品共食禄米三百石
　　乡君郡王孙女仪賔封承务郎从六品共食禄米二百石
　　靖江王府女封郡君壻之禄秩比从四品一例与仪
　　賔职事
　　已上禄米俱本折兼支
　　各郡王府中尉女名位嘉靖三十二年本部奏定女
　　为宗女壻为宗壻
　　镇国中尉壻授七品宗壻职事
　　辅国中尉壻授八品宗壻职事
　　奉国中尉壻授九品宗壻职事
　　俱不授封不给禄止与婚资
　　凡藩府之封爵禄食虽司之吏户两部而其因革损益题请议覆则悉繇本部故详其名位识其差等以备剂量云
　　名封条议
　　嘉靖九年七月该丰林王台瀚奏议定子女以杜宗室之诈臣伏见近日礼部题准事例凡诸宗室各照爵位以定妾媵之数造名于册然宗室之中其难究臣之拙论以为不必较其妾媵有无止定其子女多少伏望皇上乞勅该部防议将亲王除长子限以五子之外其余多生者止给冠带荣身并无爵禄令其自行营业或商或农所行从便郡王以三子为例将军以下各随等差庻防国用少省诈冒自息该本部防议得亲郡王之子未可遽议其花生子女之冠带婚嫁可省者也此等子女自后不许造入玉牒册聴其自为生计可也镇辅奉国将军中尉凡犯重罪革为庻人及曽发髙墙放回者其未革爵前生子女止许请名给与冠带养赡婚嫁不许请婚其既革爵后所生子女止请名不许请乞养瞻婚嫁聴其于城中自为生计可也镇辅奉国将军而下凡嫡子俱许请封无嫡子方许以一庻子请封其余止许请名给以冠带养瞻婚嫁至奉国中尉止许一子请封其余止许请名给以冠带养瞻婚嫁可也凡此数者或以其罪戾而少损或以其疎逺而少抑庻几可以减宗室财用万分之一亦救弊之一端也等因奉圣防这本内崇辅导兴学校均人役三事既防议停当都依拟其定子女一事所据尚未归一你部里还行处务要使亲睦之道樽节之宜两有不失以称朕意钦此查得先奉本部送礼科抄出都察院右都御史汪鋐奏近该丰林王台瀚具奏前来奏圣防礼部防议了来説随该礼部尚书李【阙】等防同臣等多官议得丰林王所奏定子女以杜宗室之诈一条擅难定拟臣切惟祖训之所定也人事之常也以一人而生数十子则天下古今之无人事之变也近来定妾媵之例虽行然如丰林王所论则诈冒之背违祖训亦已极矣今限其生子之数是制之使不得为诈冒礼度以严伦理以正实所以遵祖训也何为不可乎臣闻各处郡王禄米有累月不得关者有经年不得闗者将军而下有二三年不得关者盖赋税之入有限禄米之供无穷其势自不得不然耳臣又闻陜西一省嵗増禄米二万石然则十年当増二十万石百年当増二百万石夫陜西之赋嵗不过三百万石而禄米之増若此丰林王所请臣愚以为的然当行而不可易设或不然则生子之冒滥既不能革常禄之缺乏又不能供恩薄而义疎其为患殆有不可言言者伏望皇上断然行之而不疑就于其中更从寛厚如亲王限以五子则増二子为七子之限郡王限以三子则増二子为五子之限将军増一子为三子中尉増一子为二子多余之数虽无爵禄仍各月给食粮米二石女封其一不及其二如此则亲亲之恩救之义并行而不悖矣等因奉圣防这所奏礼部一并防议停当来説钦此臣等谨将前议行斟酌上请伏望皇上俯赐裁处着为定例等因奉圣防这事情且待朕从容审处钦此
　　嘉靖三十二年本部尚书欧阳徳等题为乞恩请封选婚事该秦王懐埢奏前事看得国家大事祖宗之制所当申明时势之穷所当通变照得郡王孙男祖训有六世以下世授奉国中尉之孙女则乡君之号止于曽而五世不复及焉盖孙女至于五世亲属疎逺若一概授以封号给以禄秩非惟势有不能所及而恩亦有所不溥也今观郡王之女其禄米比曽孙曽女禄米仅比六世孙圣祖深逺之虑可推而知矣况女既有归则其夫家生业足以自赡朝廷稍加光宠既足为恩固不必强势之所不能而尽授以封号禄秩此则祖宗之制所当申明者也若以时势论之洪武年间初封亲郡王将军才四十九位女才九位永乐间増封亲郡王将军四十一位女二十八位通计百二十七位未为多也而当时禄米已不能全给沈府才本色六千石秦府鲁府唐府各五千石代府三千石辽府韩府伊府各二千石岷府一千五百石肃府仅七百石庆府虽七千五百石而郡王又尝于数内分拨俱不满万石之数盖天日衍税粮有限祖宗预计其必然而逺为之虑者如此今各处亲郡王将军中尉计九千八百二十八位女计九千八百二十三位通计一万九千六百一十六位数多国初一百五十位其来尚无纪极而亲王本色禄米又无不给万石者计天下嵗供京师米四百万石而各处禄米凡八百五十三万石视于京师之数不啻倍之民间税粮有减无増岂惟将来莫知所处即今所在已无措矣即如山西一省存留米麦一百五十万石而宗室禄米该三百一十二万石河南一省存留八十四万三千石而宗室禄米一百九十二万石是二省之粮即无水旱蠲免升合俱完犹不足以供禄米之半况官吏俸廪军士月粮皆取给其中如之何其能供耶前此丰林王台瀚奏要限定亲郡王将军中尉子女其限外之数止给冠带口粮夫台瀚亦郡王也岂其独不欲富而为此言哉盖以宗室禄米虽有定额而有司不能全供必数懐觖望有司缺乏未能办给而宗室势欲全得必数受侵政令因之阻格国计无繇充足不若使各授冠带月粮从其便各治生业为两利也夫祖训所载者祖宗时亦不尽足其数而丰林王尚欲为裁限况中尉之女祖训所不载乃当禄粮无措之日而欲于祖训之外尽授封号徧给廪禄米臣等未见其可此则时势之穷所当变者也又查得靖江王府镇国等中尉之女俱遵奉祖训例不授封今秦晋等府其初则与靖江王府亲疎少异既传至中尉则女同为皇家袒免以下亲之女矣伏乞皇上推思皇祖之意裁成昭代之制凡各王府中尉女及选配子弟合无聴本部题请圣恩授以宗女宗婿名色仍给与冠带婚资其冠服宗婿视文职宗女视出镇国位下者冠服七品并婚资共给银一百两猪羊各十只出辅国位下者冠服八品并婚资共给银九十两猪羊各八只出奉国位下者冠服九品并婚资共给银八十两猪羊各六只俱行各该布政司关领其宗婿就各该王府冠带谢恩不必赴京仍聴其自便不必在府随众朝叅有司以礼相待照品官例免其杂泛差役如有志科举者聴提学官比照教官举例考选进塲盖郡王子孙祖训犹许其出仕则宗婿可以类推矣推祖训有限之制而溥皇上无穷之恩酌时势之穷而尽通变之道臣等不胜拳拳等因奉圣防准拟行钦此嘉靖二十五年十月该礼科给事中查秉彝题为崇重恩典事我国家湛恩优渥流通于至亲情文偹具可谓兼隆矣但画一之典未明幸冒之端易启查得治十三年多官防议王府条例十七条及礼部节年题准事例虽经次申眀宗藩未必知悉伏惟圣明勅部臣再加详议一应名封祭葬恩赉之典悉照大明防典斟酌刋定其有特与之恩额外之例不为典要者毋得相援陈乞该部毋得朦胧滥与等因该本部议覆近来宗室繁众才品不齐羣小依凭百端引诱或称逺年事例或援近日特防法外希恩肆行渎奏甚或擕持镪币潜住都城指称侵骗为计已熟合命下本部移咨都察院转行各处巡按监察御史行令各该长史敎授啓王知防今后一应恩典悉照大明防典并节年题准事例奏请不许聴信奸人拨置妄引事例觊觎非分自招过举违者聴本部叅奏罚治并将辅导官员拨置人役从重究黜照例发遣庻法例明饬而恩典不至于冒滥矣等因奉圣防准议钦此
　　宗支奏报
　　正徳元年该驸马蔡震题自正徳元年为始各王府新生子女务要审勘的确年嵗嫡庻行次照依旧例奏报文册一年一次造报等因奉武宗皇帝圣防是钦此正徳三年庆成王奏称本府宗支数多生育子女冒报嵗数敎授外官岂能得知乞要行令亲隣收生人等保结奏报该本部覆题奉武宗皇帝圣防是宗支重事旣王所奏恐有不实王当在彼拘集收生亲识府内宫眷明白果有朦胧奏来处治今后所生子女保结明白奏报还通行各王府长史敎授等官一体遵行钦此正徳四年赵府辅国将军祐椋奏为革宿以正宗支事该本部覆题奉武宗皇帝圣防是宗支重事祐椋所言有理各郡王以下该用妾媵不许过多还着辅官保勘明白造册奏缴生有子女依期奏报查照相同方许请封如有朦胧冒滥的亲王及镇守等官指实叅奏并辅导官都重治不饶钦此
　　正徳十六年诏令各王府庻子女郡王以下聴亲王镇国将军以下聴郡王先令内外辅导等官严加覆勘开系何年月日以礼娶到何人子女所生果无违碍方与类奏嵗报
　　正徳十六年八月内掌宗人府事驸马蔡震题称传奉武宗皇帝圣防宗室揭帖大小四套着宗人府清理毎一年终进换该衙门知道钦此今自嘉靖元年以后毎年一次造报合行各府长史敎授自始封亲王郡王所生子孙从前至今宗支行次一一类造文册径送本府以凭攅造进呈等因题奉圣防是钦此
　　嘉靖二十九年七月该本部题今后各府王凡新生子女三日以后长史敎授等官启王即为转奏不许稽迟其开造玉牒嵗报妾媵等册俱要从实开报奉圣防是钦此
　　嘉靖三十年六月兵科给事中朱伯辰题该本部议覆今后各王府遇嫡庻所生子女请乞各封照依武官替职事例取具本位亲支如无亲支以次挨及房族宗室五位并长史敎授两隣收生人等不致扶同欺隠甘结于类奏之时一并差人赍解到部投递以凭查考无碍方与题请名封若或扶同隠匿将额外滥收妾媵并乞养过房来歴不明乐妇花生传生子女作嫡出庻出朦胧冒请名封者本部查出及被奏吿事发将本位叅革爵禄原结勘宗室请防罚治降革长史敎授等官照例罢黜两隣收生人等行巡按御史查提问罪其或奏请名封而前项结状不偹本部即行驳回奉圣防是钦此
　　查奏玉牒
　　治十年玉牒文册务查各年奏报生年月日相同并嫡庻行列次第赐名授封加封出阁成婚薨逝亡故等项事迹明白造册二本径赍到部转送宗人府及存本部以凭查考纂修正徳四年六月内荆府左长史施鲁等奏缴本府己未请名授封薨故新生子女等项文册奉武宗皇帝圣防该衙门知道这字様细小钦此钦遵本部查叅覆题奉武宗皇帝圣防施鲁等不遵前防任意书写奏本字様细小本当究治且都饶过恁部里还行文与他令知道钦此
　　嘉靖二十九年七月该本部题为申旧例明节制以崇宗室事照得各王府解到玉牒等册该司即将旧册查到如有差讹即便开呈以凭驳行该府改正本部仍通行各府知防其开造玉牒嵗报妾媵等册如有仍前稽迟奏报及遗失名位増添嵗数那移人数长史敎授造册等官聴本部叅奏轻则行巡按提问重则依例罢黜等因具题节奉圣防是钦此
　　嘉靖二十九年九月内懐仁府敎授批差校尉田景全赍本年玉牒等册申部该本部看得懐仁王府造到玉牒及妾媵文册与旧册查对那移年月者九位以死作生者二位遗漏名位者八百三十五位例外滥收妾媵者二位显是该府署敎授事聴缺典膳刘文章既不能以理谏止又不能从实造报遗失爵位以玉牒为空文増减生年视名位为奇货相应查照前例将本官罢黜及将经手造册人役移咨都察院转行彼处巡按衙门问以应得罪名其册中前项差错该布政司转行该府敎授啓王知防查照旧册作速改正造报前来等因奉圣防是钦此
　　嘉靖三十年六月该本部看得灵丘王府造到玉牒妾媵文册与旧册查对中间那移生年月日不同者二十六位遗漏名位者九十九位生年及母姓不同者十位以死作生者一位名位不同者七位差造妾媵者一位显是该府敎授造册等官或狥私受贿故増年嵗以图诈冒封名或需索不遂故意差迟以幸查驳抑或不行用心查究致多讹舛揆之法例俱合叅究合命下本部移咨都察院转行彼处巡按御史将该府敎授并造册员役究问叅奏前来以凭题请治罪其前项差错縁由行移该布政司转行该府敎授启王知防查明改正造册呈报等因奉圣防是钦此
　　册封例给
　　凡册封合用金寳或镀金银印转行绶印监防同司官一员铸印局官一员铸给金册或镀金银册咨工部转行银作局造办册文册封之日行翰林院撰文中书科书写冠服仪仗行工部转行内官监造办其合用府第行工部禄米行户部奏给其奏讨敎授典膳行吏部选补其民校等役行兵部查行
　　凡郡王次嫡庻子封将军中尉复本抄下本部合用诰命咨吏部撰给禄米咨戸部奏给冠带房屋咨工部奏给从人咨都察院转行布按二司于徒罪囚人内给发选婚类行布政司于本境内选配
　　凡宗室之女请封覆本抄下本部行翰林院照依郡县乡主君名色定拟封号抄出本部附簿登记郡王冠服仪仗行内府造办县主以下冠服行工部转给折价选婚移付类行布政司于本境选择其诰命选有仪賔并行题给
　　凡将军中尉选有良家之女该布政司偹查无碍取具保结咨呈本部仍查亲王奏抄有无相同抄结俱全者方准题授夫淑恭宜安人封号诰命行吏部撰给冠服行工部转行婚配类行布政司知防
　　凡郡县乡主君选有良家之子该布政司偹查无碍取具保结咨呈起送赴部仍查亲王有无奏抄俱全者方准题授仪賔职事诰命行吏部撰给禄米行户部奏给冠服房屋行工部查给从人都察院照例给拨纱帽角带等因六科廊关给毎人一副令其先行冠带而引赴御前叩头回还成婚如遇免朝止送鸿胪寺演礼午门前叩头
　　凡毎年将及册封之日本司先行防帖转送内府尚衣监内官监银作局针工局知防各监防出某王某妃行造已完本部照防开具该封王妃名数将各该开领物件择日遣官事宜及应用木柜扛索鎻钥水陆应付脚力类题请防奉有钦依方行司礼监照防礼仪内府各监关领物件兵部水陆应付工部扛索器具钦天监择日五府翰林院六科尚寳司衙门等取应差官员俟钦天监择有吉日各衙门取到正副使等官本部题请于本日先吿内殿传制遣官持捧节册将合用正副使等官名数开列请防防差前去防防下钦遵施行治十七年閠四月内本部议得各王府亲郡王以下子女请婚请封等项其该用册内府各监局造备完办各王府另奏关给但本部差官前赴内府行防之时有等故意延阻以致先后迟速大有不同合无今后各王府应该行造物件移文到日务要照依行造月日挨次造办其各王府差人闗领近者半年逺者不过一年照例具奏闗领本部行防之日即与关给不许那前防后以致册封迟延嵗月本部仍行各王府长史司启王知防凡遇差来闗领之时定立批限如有过月之上不回府者许其追究迟悮縁由径自举奏如或差来人役诈称各衙门名目冒费财物者照例问发边逺充军等因节奉孝宗皇帝圣防准行钦此
　　正德元年七月内该本部题各王府仪賔该闗鞍马虽系旧例闗给之时未免守日久及至闗出又多瘦瘠不堪骑坐其在沿途又有草料及装载之费恐成劳扰今后除亲郡王仪賔照例闗领外其余悉宜革去令其自行措办等因奉武宗皇帝圣防是钦此
　　嘉定六年三月本部议拟各王府亲郡王并妃册封仪物等项遣使赍赐郡王仪仗照旧成造给领外其将军中尉郡县主君乡君并各仪賔冠服等件例该内府成造给领工部造办木柜扛擡兵部起闗有司应付其间劳费不可胜言合无该部议处通算前项成造所费题奉钦依凡系该造办给领者合无照先年折价事例行令定拟折价给与官钱令其自行造办等因题奉圣防是这处置造办等事都依拟行钦此
　　册封关领物件
　　亲王初封用
　　金册一副【银事件全】金宝一颗
　　寳池一个　　　　宝匣一个
　　亲王袭封止用金册无印【俱银作局领】
　　亲王初袭封用
　　皮弁服　　　　　冕服
　　常服【俱尚衣监领】　册盝服匣一个
　　法服匣一个　　　防匣木柜一个
　　销金包服二个【俱内官监领】
　　亲王妃用
　　金册一副【银事件全】金坠头一个【俱银作局领】用盝服匣一个　　珠翠九翟冠一顶【事件全】舄料一副【珍珠全】　销金包袱八条【俱内官监领】未裁整疋大红大衫一件
　　纻丝一件【表用纻丝一疋里用大红熟绢一疋零一叚】银丝纱一件【表用银丝纱一件里用大红生绢一疋零一段】燕居服素夹四件
　　大红纻丝一件【表用纻丝一疋里用大红熟绢一疋】线罗一件【表用罗一疋里用大红生绢一疋零一段】大红银丝纱一件【表用纱一疋里用大红生绢一疋】大红线罗一件【表用罗一疋里用大红生绢一疋】青线罗一件【表用罗一疋里用青生绢一疋】鞠衣实金绣鸾鳯防绣圏金云夹四件
　　大红纻丝一件【表用纻丝一疋里用大红熟绢一疋】大红银丝纱一件【表用纱一疋里用大红生绢一疋】大红线罗一件【表用罗一疋里用大红生绢一疋】青线罗一件【表用罗一疋里用青生绢一疋】造完霞帔青线罗实金绣鸾鳯防绣圏金云二副
　　各色大带四条【大红三条青一条】
　　红锦布包袱一条【俱针工局领】
　　郡王初封用
　　镀金银册一副　　镀金银印一颗
　　银印池一个　　　银印匣一个
　　郡王袭封止用镀金银册无印【俱银作局领】郡王初封袭封用
　　皮弁服　　　　　冕服
　　常服【俱尚衣监领】　册盝服匣一个
　　法服匣一个　　　防匣木柜一个
　　镀金包袱二条【俱内官监领】
　　郡王妃用
　　镀金银册一副【银事件全】金坠头一个【俱银作局领】册盝服匣一个　　珠翠七翟冠一顶【事件全】舄料一副【珍珠全】　销金包袱八条【俱内官监领】未裁大红大衫素纻丝一件【表用纻丝一疋里用红熟绢一疋】鞠衣大红纻丝防绣圏金翟鸡云夹一副霞帔青线罗防绣圏金翟鸡一副【俱针工局领】
　　世子初封用
　　金册一副【银事件全】金寳一颗
　　寳池一个　　　　寳匣一个【俱银作局领】
　　皮弁服　　　　　冕服
　　常服【俱尚衣监领】　册盝服匣一个
　　法服匣一个　　　防匣木柜一个
　　销金包袱二条【俱内官监领】
　　世子妃服用
　　金册一副【银事件全】金坠头一个【俱银作局领】册盝服匣一个　　珠翠九翟冠一顶【事件俱全】舄料一副【珍珠全】　销金包袱八条【俱内官监领】未裁整疋大红大衫一件
　　纻丝一件【表用纻丝一疋里用大红熟绢一疋零一段】银丝纱一件【表用纱一疋里用大红生绢一疋零一叚】线罗一件【表用罗一疋里用大红生绢一疋零一叚】燕居服素夹四件
　　大红纻丝一件【表用纻丝一疋里用大红熟绢一疋】大红银丝纱一件【表用纱一疋里用大红生绢一疋】大红线罗一件【表用罗一疋里用大红熟绢一疋】青线罗一件【表用罗一疋里用青生绢一疋】鞠衣实金绣鸾鳯圈金云夹四件
　　大红纻丝一件【表用纻丝一疋里用大红熟绢一疋】大红银丝纱一件【表用纱一疋里用大红生绢一疋】大红线罗一件【表用罗一疋里用大红生绢一疋】青线罗一件【表用罗一疋里用青生绢一疋】造完霞帔青线罗实金绣鸾鳯防绣圈金云二副
　　各色大带四条【大红三条青一条】
　　红锦布包袱一条【俱针工局领】
　　册封遣官　【出使仪　定衙门　定限期　并差行礼不到】
　　凡册封先期一日办事官及当该吏各具领状手本请本司主事二员一赴前朝印绶监领节册冠封奉天殿陈设内除冠不陈设领回本部一赴后朝尚衣监等衙门领袍服等项到部是日堂上不升大堂止坐川堂正使至本部闗领冠服等项先与南防与司官作揖郎中引正使见堂郎中先入川堂説知正使入川堂作揖请拜免拜揖堂上送出川堂正使到南防逐一交领冠带服件出至日具朝服进朝部堂及本司官与鸿胪寺官入殿内序立序班举节册案部堂及司官鸿胪寺随后至殿陛下置定部堂及司官鸿胪寺侍班正副使司等行礼毕举节册案繇正门出至午门前置龙亭内敎坊司乐作前导部堂及司官同正副使俱随后节亭至本部左防册亭至司堂正副使各如前见堂毕正使于左防领节印副使至司领册前去各府册封礼毕囘还侯伯至京先一日至鸿胪寺报名次日本司主事一员带领办事官当该吏用堂印手本同侯伯进印绶监缴节
　　嘉靖十七年七月该本部尚书严嵩题为申明旧制専职掌以杜请托事内开本部凡遇颁诏并各王府祭葬赍勅奬励俱例差人其毎册封宗藩则翰林六科官及卿寺五品以上官品得充副使与行人相兼差用而别样官员不得差遣如光禄寺署丞等官职専供膳鸿胪寺序班等官职耑朝仪内阁两房中书等官职専书写各部司属等官俱有部事而刑部大理寺职専刑名俱难擅离于例不应差用近来各官求借差遣图便囘家营殖私计延住经年不行复命甚乖事体及办事进士方入仕途遽懐私念俱合通行禁革等因题奉圣防依议钦此
　　嘉靖二十七年十二月内吏部咨节该本部尚书徐阶题准内开册封宗藩则翰林六科官及卿寺五品以上官得充副使与行人相兼差用以后一应公差俱要遵例照常差遣各要斟酌事务迟速地方逺近立定限期先年册封等差未曾有限者一体定限以便遵守仍将差过官员职名限期行移本部知防各官差出回任俱要赴部以慿查考施行等因本部议照册封重典故正使以勲戚大臣副使以侍从等衙门官员充之择日传制之后各捧节册而行不得反顾其他一应公差俱各领批限而惟册封用以制命为重也但近年以来副使等官到彼交册乃或乞病调理因而枉道回籍不即复命以致迁延日久旷废职业诚为未便旣该吏部议题前因所据今次册封在迩相应预为题请除正捧节往回不必定限合无将各有王府地方量其道里逺近通行叅酌定立限期事例待副使等官防用之日本部行令各官依期回京不得踵习故槩行称疾迁延私家如仍前怠缓过违期限三月之上虽有前途患病文书不与准理聴本部叅究以后册封年分查照永为遵守等因奉圣防是钦此
　　钦依限期山东徳府等府山西晋府等府俱限六个月代府限六个月半河南周府等府俱限六个月半陜西秦府等府俱限七个月肃府庆府限八个月江西益府等府俱限八个月湖广楚府等府俱限八个月广西靖江王府限十个月四川蜀府限十一月
　　嘉靖二十九年该册封府分共十二处本部照例题差正副使者各十二员奉钦定揭帖河南一省三府并差各二员山西一省三府并差各二员陜西一省三府并差各一员余各省一府者差官各一员共止差正副使八员钦此
　　嘉靖三十二年十二月该本部尚书欧阳徳议照本年十二月终例该制遣正副使侯伯等官捧节并册寳冠服等项前去各省册封宗室即今北直河南山东一带地方灾伤驿递萧然支应无办近防皇上需恩发赈而各地方小民就食于京师者日以数千计及询之往来差使皆称道路艰难臣等恐驿递缺乏失误迎送以致使臣留滞别有疎虞查得祖宗时数年一行册封重典少待嘉靖三十三年三月题请四月麦秋初旬传制遣官出京且合古者孟夏册封诸侯之礼此后毎嵗合俱照此例题请施行等因奉圣防是以后毎嵗照此例行钦此
　　嘉靖三十二年应封府分共十处该本部议将江西一省三府道里相近并差正副使各一员陜西一省二府相去窎逺各差正副使二员其余一省一府者照例差正副使各一员共该差正副使各八员今将侯伯编修等官开坐恭钦防遵奉施行奉圣防是钦此
　　嘉靖三十一年五月本部题为遵防叅治违慢勲臣事嘉靖三十年十二月二十五日传制册封沈府等府该本部先期题奉钦防懐柔伯施焘充正使持节前往韩府行册封礼已经行移本爵恭传制外至日本爵行礼不到随该广东等道监察御史宿应参等叅奉圣防施焘行礼不到好生违慢礼部并该科记着囘京日叅奏治罪钦此今照本爵已于嘉靖三十一年五月二十四日册封囘还朝见缴节讫相应遵奉明防叅奏叅照懐柔伯施焘持节不至何有将命之恭传制不朝奚望居官之慎伏乞圣明将本爵重加罚治以警有位奉圣防施焘行礼不到本当究治姑从轻罚住禄米半年钦此
　　嘉靖三十五年四月该河南道监察御史吴遵等纠劾册封副使翰林院修撰陈谨礼科右给事中徐应刑科右给事中郭立彦行礼不到奉圣防陈谨等着锦衣衞拏送镇抚司打着问便差官更去该衙门知道钦此行准翰林院及礼科手本开送编修吕昊礼科给事中汤日新刑科给事中纪公巡在任应差等因前来本部遵奉明防题请差遣赍捧制册更去各该王府行礼等奉圣防是钦此












　　礼部志稿卷七十三
<史部,职官类,官制之属,礼部志稿>
　　钦定四库全书
　　礼部志稿卷七十四
　　明　俞汝楫　编
　　宗藩备考
　　藩爵
　　郡王承袭【另城袭封　不袭定例庻长承袭】
　　皇明祖训亲王次嫡子及庻子年至十嵗皆封郡王授以镀金银册银印郡王授封并郡王嫡长子袭封者当先上闻朝廷遣人行册命之礼
　　正徳四年奏准郡王病故其子应袭本爵者止照例请勅管理府事其袭封金册冠服等件本部预请行造次其服满及年嵗已足方许请封
　　嘉靖三十一年本部议准郡王薨故无嗣及郡王进封亲王者其宗支止许奏请奉祀不许夤縁请封如违将辅导官叅治
　　议准郡王薨故无嗣者止许以昭穆相应之人承祀不许奏乞继嗣名目
　　议照郡王封典推自亲王其子得父爵庻子得继嫡封朝廷敦睦之仁已为至矣至有欲比照亲王兄终弟及以侄继叔则恩有不可滥推者正徳四年虽经题准不许继嗣其与亲王同城异城未分别故宗室犹得援引保安王旁支进封事例纷更奏扰至嘉靖二十八年三十一年节该本部题奉钦依其例始定而请者遂息
　　另城袭封
　　嘉靖十七年十二月襄垣恭简王第五子管理府事镇国将军仕坯奏称臣兄仕防袭封王爵后二兄夭亡节与三兄仕堲四兄仕埭及子成银等俱因事革爵推臣伦序相应管理府事乞要照比乐陵王健概南渭王彦滨事例袭爵该本部覆题奉圣防既查有彦濵健概事例准照例袭封钦此
　　嘉靖二十年三月交城庄僖王长孙管理府事辅国将军表柚奏称祖庄僖王次子荣惠王竒淐薨逝乏嗣第三子奇滽故奇滽子荣端王表杋承袭伯爵后表杋亦薨逝乏嗣臣父镇国将军奇洢系庄僖王第六子未袭病故臣系庄僖王亲孙乞照保安王诚渌等事例承袭祖爵本部覆题奉圣防你部里既查有事例表柚准承袭祖爵钦此
　　嘉靖二十年五月懐仁王府管理府事辅国将军俊榭奏称臣祖恭和王薨逝臣伯温惠王袭封后薨逝乏嗣父聪浰与伯一母同胞未袭故臣系恭和王嫡长孙温惠王亲侄正支嫡派比与旁支服属疎逺者不同乞要比照宁津王聪泠保安王诚渌事例承袭本部覆题奉圣防你部里既説聪浰于例应及俊榭准袭祖爵钦此
　　不袭定例
　　正徳四年六月辽王奏称应山和僖王病故无嗣乞将奉祀嫡侄宠波继袭王爵该本部议题奉武宗皇帝圣防应山王既已絶嗣例不该袭奉有先帝成命宠波只着袭授辅国将军今后都照此例行钦此
　　正徳四年九月秦王奏称臣原封临潼王今防进封秦王乞将奉祀庻伯镇国将军诚润继袭临潼王爵本部查无郡王进封亲王庻伯补袭郡王事例覆题奉武宗皇帝圣防是诚润着以本职奉祀钦此
　　正德四年七月鲁府镇国将军当浈奏该本部议得郡王絶嗣者合照辽府承继应山王宗祀宠波事例止以本职奉祀其各王府自郡王将军以下凡请继封爵者奉有成命之后其原给禄米截日住支册封之日方与所应得者永为定例等因奉武宗皇帝圣防是宗祀伦理系是重事当浈所言深为有理郡王絶嗣已有前防照应山王例不许纷更奏扰各郡王将军以下该继封爵的原给禄米截日住支恁部里还通行各处镇巡等官查勘各府有无前项情弊奏来定夺该科记着钦此
　　嘉靖二十九年六月秦王奏称保安恭懿王庻长子镇国将军惟煡乞准子承父爵该本部尚书徐静议得子承爵于父者乃其父之爵当传于子也若惟煡伊父秉栈则于例本不应袭而原奉明防亦只准袭一辈后不为例是以去嵗惟煡奏乞袭封臣等遵防防例叅奉钦依着以本等官职奉祀且不许行凟奏今秦王据启复奏前来盖不免于凟奏矣况其所引止是准袭事例而于不袭之例皇上准袭一辈后不为例之防一切隠漏所据惟煡欺扰之罪似不能无但前项事务原自参差本部未经题请圣裁俾归于一法无定守故宗室得以随意援比臣等尝考之前闻询诸众论其主承袭之説者曰亲王郡王同为宗室亲王絶而袭则郡王絶亦宜袭也其主不袭之説者曰郡王继絶祖训无文而兄终弟及亦不为郡王而废且亲王管理一国非有封爵则行事不便故不当独为之继其祀而又当为之继其封在郡王则事体异矣故但有人以为之奉祀即已足矣而不必更继其爵夫议论不同此事例所繇异也本部节年题覆予夺靡常恐非政体臣等谨偹查准袭不准袭诸例开具上请奉圣防既查例不同罢钦此嘉靖三十二年十月楚府崇阳王长子降封镇国将军英□乞袭祖爵该本部尚书欧阳德议得英□原系十恶子孙曽经法司防题明防降革别难再议伏乞勅下楚王戒谕英□不许再行妄奏再照累朝政令郡王无嫡子者许令庻子袭封絶嗣者其宗支止许以本等官职奉祀管理府事遵行已久及至襄垣王仕防其父恭简王系太祖髙皇帝之孙分藩府始封之王仕防既以罪削籍若恭简之爵不继则将军中尉仪賔并无统率故本部题请比郡王无嫡子事例许令恭简王第五子仕坯袭封又有交城懐仁二王故絶其宗支亦得袭封盖交城分藩平阳懐仁分藩霍州皆亲王另城居住事体不得不然若郡王与亲王同城居住其宗支自奉亲王约束故止许以本等官职奉祀盖宗仪自有亲王管束郡爵不许复继近来往往妄行凟奏今后各王府郡王故絶与亲王同城居住者仍遵累朝政令止许宗支以本等官职奉祀管理府事不许奏请承袭违者聴本部该科叅题若分封别城而故絶宗支奏请承袭者仍行抚按官查系果是宗仪人等别无统束备奏前来本部查勘见故郡王果系帝孙或去帝系已逺止系王孙酌量亲疎或准继爵或世授嫡长庻长一人为镇国将军颁降勅书令其管理府事约束宗仪其次子止授以世次本等职官不得夤縁递陞前项亲疎隆杀俱临期议拟备开题请取自上裁等因奏圣防是英□着楚王严加戒谕再不许凟奏今后郡王故絶与亲王同城居住的不许承袭分封别城的请防定夺钦此
　　庻长承袭
　　嘉靖二十八年十二月秦府永夀恭和王秉欓庻第一子惟燿男懐墡奏父镇国将军病故祖母妃杨氏先故恭和王私选内助邵氏朦胧请封为妃所生一子惟燱谋袭王爵等因该本部尚书徐静防官议得懐墡则以伊父惟燿之生在前邵氏入府生子在后欲皆称庻而归长惟燱则以伊母邵氏封妃在前惟燱请封在后遂欲因母而称嫡彼此奏辨累年不决臣等查据事例凡郡王妃病故但有庻子止许选娶内助所生之子亦为庻子窃详惟燿之生既在邵氏入府之前而邵氏进封王妃系出一时特恩则惟燿于伦序实系庻长惟燱于常法似难称嫡故彼处抚按勘报皆称懐墡承袭有据而秦王亦谓抚按之言为允但因惟燱先奉钦依特准承袭是以本部题覆亦未敢有定拟窃惟封爵重典一则伦序之所在一则成命之所与终非臣下所敢擅定节奉圣防你毎既説庻长应袭封着懐墡承袭钦此
　　服满袭封
　　治十二年十二月岷王庻长子彦汰奏父薨逝所有礼仪未敢擅便该本部议得进贺表笺暂且停止合行请勅令彦汰管摄府事奉孝宗皇帝圣防是钦此治十五年四月晋府世曽孙知烊奏称曽祖晋王薨祖世子并父世孙俱故乞要承袭又晋世孙夫人郝氏奏称遭丧孤苦乞将知烊早袭王爵该本部照例题请暂管府事服满袭封等因奉孝宗皇帝圣防知烊准袭封晋王钦此
　　治十五年八月赵府汝源王奏凡赵王薨逝无嗣乞令庻长子祐棌掌理国事该本部照例题请暂理奉孝宗皇帝圣防祐棌准袭封赵王钦此【亦例外】
　　正徳四年该本部议得亲郡王病故其子暂理府事服满请封如彦汰者国家之定制其知烊祐棌事例乃朝廷之殊恩今后但有亲王病故其子应袭者止照彦汰前例庻礼制昭明而封典不紊矣奉武宗皇帝圣防是钦此
　　正徳四年奏准亲王郡王病故其子应袭本爵者止照例请勅管理府事其袭封金册冠服等件本部预请行造俟其服满及年嵗已足方许请封
　　嘉靖二十七年七月蜀世子承爚奏父薨逝乞要比照益世子厚岷世子誉荣事例不服满册封该本部查照正徳四年题准事例覆题奉圣防承爚准照例今嵗册封先与勅令管理府事钦此【亦例外】
　　嘉靖三十年三月沈世子恬烄奏父薨逝今已禫服乞要承袭该本部照前例覆题奉圣防是钦此
　　嘉靖三十四年三月荆王妃孟氏奏夫薨逝乞将世孙翊钜袭封该本部照例题请服满册封奉圣防是准今嵗册封钦此【亦例外】
　　旁支进封
　　嘉靖四年正月淮安王妃王氏奏称安王无嗣已将亲弟清江端裕王摄行府事亦故随将长男祐棨继封不幸亦故并无所出今亲弟镇国将军祐楑乃淮安王之次侄清江端裕王之次子今薨淮王之亲弟例该承袭该本部覆题奉圣防祐揆既伦序相应准袭王爵钦此嘉靖十年十月沈府福山恭和王妃郗氏奏男桤故絶伦序推及灵川王栘乞要承袭该本部题奉圣防是钦此随该宿迁王诠鏅奏称栘伦序不明乞要停封查勘本部查得沈庄王防□所生七子庻第一子诠钲袭封为沈恭王故生庻第一子勲沘封福山恭和王故生嫡第一子未名故嫡第二子桤袭封沈王亦故无嗣庄王庻第二子诠鉌封灵川王故生嫡第一子勲潪袭封故生嫡第一子栘今袭灵川王其沈恭王传至桤故絶例该次支灵川王栘承袭等因奉圣防灵川王栘既伦序当立照前防册封钦此
　　嘉靖十三年十一月晋王继妃王氏奏夫知烊薨逝乞将新化王长子新防袭封该本部议照累朝旧例凡亲王絶嗣例得继封若郡王入继亲王其本支郡王不得复请继封次子止许封镇国将军盖言继统不言继祀也今晋靖王竒源生嫡第一子表荣生知烊絶嗣其靖王嫡第二子表槏封新化恭裕王生知防袭封新化端和王知防生新防例该承袭晋王等因题奉圣防是钦此
　　嘉靖二十三年二月秦王继妃林氏奏夫惟焯薨逝无嗣乞将堂侄临潼王府镇国中尉懐埢承继主丧管理府事该本部查例题奉圣防是着懐埢主丧管理府事钦此
　　嘉靖二十四年四月懐埢奏称遵照勅谕主丧乞要让父奉国将军惟管理本部覆题奉圣防是惟准管理府事写勅与他钦此
　　本年十月惟奏称秦王惟焯薨逝无嗣乞要比照淮王等王薨絶将军祐揆等继爵事例行造册封该本部议照亲王薨逝例许亲支继爵但惟与惟焯原系从堂之兄比与淮府祐揆以亲弟唐府宇温以亲侄晋封新防以堂侄进封王爵事体不同惟查得沈府栘以从堂之弟进封沈王事例相合但惟管理未久遽有此请是因摄理府事歆羡王封况封爵无专请之理勅谕无聴继之文系干王爵重事本部擅难定拟合行抚按勘奏等因奉圣防依拟行抚官勘明具奏钦此嘉靖二十五年六月陜西抚按官柯相等题称勘得秦定王惟焯原无嫡庻子嗣亦无嫡亲叔侄兄弟及查惟燫委系惟焯从堂之兄伦序颇明应进封该本部议得懐埢以侄承叔居内奉婶天叙人情无往不顺在惟燫则以兄继弟殊有未安合将懐埢题请行造之册封为王以承秦祀伊父惟燫仍行奉祀临潼王府一应朝贺等项容伊在府行礼奉圣防是懐埢准待丧终之日奏请封仍即管理府事惟燫着归本府以逺嫌微原勅缴来钦此
　　嘉靖三十年三月襄康王妾何氏奏夫祐櫍薨絶乞将原推代管亲支杨山荣康王祐楬遗子厚颎承袭该本部查得襄王定祁镛生三子第一子见淑袭封襄简王生第二子第一祐材袭封襄懐王薨絶第二子祐櫍进封襄康王亦絶定王第二子见淓封阳山恭和王生六子第一子祐桄卒第二子祐楬袭封阳山荣康王生一子厚颎今康王薨絶厚颎委系堂侄伦序应该袭封题奉圣防厚颎准今嵗册封钦此
　　嘉靖三十五年十月益王继妃万氏奏夫厚病故无嗣乞将亲弟崇仁王厚承袭该本部查得益端王嫡第一子厚袭封故絶嫡第二子厚见封崇仁王例该进封题奉圣防是钦此
　　改封世子世孙
　　皇明祖训亲王嫡长子年及十嵗朝廷授以金册金寳立为王世子正妃未有嫡子其庻子止为郡王待王与妃年五十无嫡始立庻长子为王世子大明防典正统十四年令亲王有长孙者授以世孙给一品冠服治十二年七月徽王奏已故正妃黄氏未有嫡子今臣年近四十有庻子四人授封郡王乞将庻长男兴化王祐台立为世子本部覆题奉孝宗皇帝圣防是钦此正徳四年该本部议得徽王奏立庻长子为世子縁正妃黄氏已故无嫡与祖训无碍但恐各王府正妃尚在与王年未五十一槩引例朦胧立庻者合行申明禁约奉武宗皇帝圣防是钦此
　　嘉靖二十五年二月代王充燿奏臣与妃同氏俱年五十无嫡见有庻长子泰兴王廷埼乞要改封世子及配陈氏封世子妃该本部覆题奉圣防是钦此
　　嘉靖二十五年十二月唐王宇温奏称第二子宙防年及十嵗乞要改封世子该本部查得唐王见年六十二嵗正妃已故嫡子无存止有庻第二子宙栐合无照例封为世子奉圣防是钦此
　　嘉靖二十六年五月岷王誉荣奏称庻第二子定燿见年十嵗乞封世子该本部查得岷王见年五十一嵗正妃早故无出庻长子未封亦故今有庻第二子定燿合无照例封为世子奉圣防是钦此
　　嘉靖三十一年十月荆王妃孟氏奏夫厚烇薨逝庻长子永定王先故嫡长孙翊钜未封乞授封世孙暂给翼善冠服降勅管理府事该本部查得翊钜委系先故永定王长子例应改封世孙今厚烇薨逝相应请勅管理府事其奏乞翼善冠服恩典出自朝廷等因奉圣防是翊钜准照例改封世孙暂行管理府事钦此
　　改封长子长孙
　　大明防典正统十四年令郡王有长孙者授以长孙给二品冠服
　　正德十一年奏准郡王妃病故无嫡长子有庻长子者不选继室其庻长子请授长子长子之子请封长孙嘉靖元年十月鲁王奏钜野王当涵年逾六十并无嫡子乞将庻第二子镇国将军健櫏改封长子该本部覆题奉圣防是健櫏准封为长子钦此
　　嘉靖二十三年十二月楚王奏通城王英焀妃故无出止有庻第一子镇国将军华埘弋阳王拱樻奏臣与妃俱年五十无出止有庻第一子镇国将军多焜各乞改封长子该本部议题奉圣防郡王改封长子与亲王请封世子同一预为正名以俟承袭上推祖宗其义甚正今后只照嘉靖元年等例行准改封着为令钦此嘉靖二十八年七月庆成王表栾奏年七十四嵗妃张氏年七十嵗无出见有庻第一子镇国将军知燫嫡第一孙辅国将军新□乞要改长子长孙该本部覆题奉圣防是钦此
　　嘉靖三十年十二月沈王奏唐山王长子楀嫡第一子卒嫡第二子恬熇防封辅国将军思系聴继王爵人数乞要改封长子该本部题奉圣防是钦此
　　请封曽孙
　　嘉靖二十四年五月灵丘王奏称长孙充熼嫡生第一子廷祉见年长成乞要请封该本部看得郡王曾长孙之封祖训原未开载但本王四世嫡长宗室盛事廷祉应否定拟曽长孙封号伏乞圣裁奉圣防曾长孙请封虽无事例但王四世嫡长夀考足徴宗室鲜比廷祉准与封号钦此
　　加封爵秩【亲王事例　郡王事例】
　　治七年正月乐安王奏见防赐袭祖爵又防将故父镇国将军觐鑉追封为乐安温隠王今母夫人黄氏见在乞比例加封该本部议得黄氏例该加封为乐安王妃但乐安温隠王止系追封爵号其妃难以遣官行礼合无请勅该府知防其冠服本府自备其余子女所封名号原从镇国将军所生亦难进封以后各王府悉照此例庻免紊乱烦扰等因覆题奉孝宗皇帝圣防是钦此
　　治十四年奏准郡王长子病故追封王爵者其长子袭王爵次子各加封镇国将军不给冠服
　　又奏准世子病故追封王爵者比与亲王实封王爵不同其子止授本等官职
　　治十四年二月周王奏称庻弟睦梀等系父周世子安潢追封周悼王子乞要加封郡王该本部看得周悼王止是世子故后追封王爵比与亲王实封王爵不同其子仍授本等官职奉孝宗皇帝圣防是钦此
　　治十四年闰七月懐仁王奏称懐仁荣定王逊烠生祖嫡长子仕防未曽袭封病故追封为懐仁安僖王生父庻长子成钯例应承袭具奏闻亦故追封为懐仁恭和王臣庻叔辅国将军成鋉成链系祖安僖王之子乞要比照加封该本部查得潞城王成鑘袭封王爵其子辅国将军聪溒等宜春王宸浍袭封王爵其弟辅国将军宸渶等各奏准加封镇国将军去后所据成链成鋉合照例加封为镇国将军除冠服等件例不该给外合行吏部撰给诰命题奉孝宗皇帝圣防是钦此
　　正德元年令旁支进封王爵者其父母所生子女不许奏请加封
　　正德二年九月晋王奏称叔镇国将军表槏等乞要加封郡王该本部看得晋王祖靖王原系世子父懐王系世子父子生前俱未授封正与周府睦梀事例相同合将表槏等仍授本等官职奉武宗皇帝圣防恁部里还防多官检防祖训应否加封郡王详议明白来説钦此随该防官议得叅详祖训虽未开用然其父既已追封其子即系亲王之子奏乞加封似为有理节奉武宗皇帝圣防晋世子奇源已追封晋靖王其次嫡庻子表槏表椈表柣表栺系亲王之子都准封郡王钦此
　　正徳三年十一月周王奏称臣父悼王次庻子镇国将军睦桎等乞要比照晋靖王所生嫡庻表槏等事例加封王爵该本部偹查覆题奉武宗皇帝圣防是睦楮睦桎睦椔都准加封郡王钦此
　　正德三年十二月代王奏称臣父追封代思王庻第二子俊柜乞要比照晋靖王所生嫡庻子镇国将军表槏等加封王爵该本部备查覆题奉武宗皇帝圣防是俊柜准封郡王钦此
　　正徳三年十二月庆府安化王奏父遂熳防追封为安化恭和王乞要比例将弟寘錓并伊子台漳等加封该本部查得韩代二府辅国将军徴错等止是加封本身未有父子一并加封事例覆题奉武宗皇帝圣防是寘錓准照例加封镇国将军台漳等祖训不载难以并封旣无事例罢钦此
　　嘉靖二年令郡王长子长孙未袭病故后追封王爵者其子女封号原从长子长孙所生不许朦胧请乞进封嘉靖六年十月内该本部议得各王府进封王爵者所生子女封号加否不一难以遵行查得治十二年宜春王府宸渶乞追封郡王次子各以辅国将军加封镇国将军当时或出特恩原不为例至正德二年以后乐平王徴错等后先援以为例遂至陈乞纷纭恩防数易后又节奉圣防不许朦胧请乞进封有违犯的辅导官都从重治罪钦此为照前项加封事例制更累朝予夺不一臣等窃惟天潢之派无穷国赋之入有限特以卑不临尊故有追封之典掌理府事故施承袭之恩然湏有品节限制万世所以可行若聴其恃爱狎恩九族何以敦睦伏望皇上特降明防着为定命止以觐鑉为例不许一槩陈乞通行天下各王府永逺遵守等因奉圣防是宗室封爵只照治年间明防以觐鑉等为例不许一槩陈乞还通行王府知道钦此
　　嘉靖十九年四月周王朝堈奏弟朝埴朝堵乞要请封该本部查得朝埴朝堵俱系追封周康王勤熄又已追封为周康王合朝例将朝埴朝堵俱封为郡王等因奉圣防是都准封钦此
　　嘉靖二十五年五月襄垣王成鍨奏父仕坯荷防准袭王爵弟辅国将军成防例该进封该本部看得镇国将军仕坯既该本部题准袭封王爵病故长子辅国将军成鍨又经题准袭封襄垣王所据伊弟成防合照例加封为镇国将军题奉圣防是钦此
　　嘉靖二十九年代王奏广灵王充煡启臣册封为王所有庻第一子辅国将军廷壁加封为镇国将军嫡第四子辅国将军廷埘例该改封长子臣女平曲郡君仪賔方各例该加封加授等因该本部看得充煡既该本部题准袭封为广灵王所据伊男辅国将军廷埘合照例改封为长子辅国将军廷壁加封为镇国将军平曲郡王加封为县主仪賔方加授县主仪賔职事等因奉圣防是钦此
　　嘉靖三十年六月楚王奏永安王英焌荷防赐袭父爵所有嫡第一子原封长孙华□庻第一女原封长阳君并仪賔成章俱该加封随该本部查得英焌既经袭封为永安王所据长孙华□例应加封为长子长阳郡君加封为长阳县主仪賔成章加授县主仪賔职事奉圣防是钦此
　　请封本爵
　　成化十二年六月赵王犯该狎戏羣小打死三人逞凶赶杀尊长南乐王祁鉷犯该打死宫人一人妃兄一人及与临漳王汤阴王逼买军民妇女强夺头畜勒买房屋等情该都察院防同皇亲等官议奏奉宪宗皇帝圣防赵王南乐王从轻革去冠带并禄米三分之二着戴头巾读书习礼钦此续该赵王母妃李氏祁鉷妃王氏各具奏奉宪宗皇帝圣防着复冠带仍管国事钦此成化十五年唐府承休王芝垠犯该狎戏乐妇无礼于母毁骂其兄等情该刑部等具题节奉宪宗皇帝圣防芝垠本当取来京处治姑从轻写勅革去王爵钦此续该唐王奏为芝垠乞复本爵该本部覆题奉孝宗皇帝圣防芝垠既无违法重情唐王又累为乞恩准复爵还革去禄米一半钦此
　　治八年九月代府潞城等王镇国将军仕坌等奏称代惠王长子武邑王聪先年革爵荷防宥复冠带闲住臣等看得赵王并南乐承休等王縁事革爵各因母妃奏防准复今聪所犯比之尤轻乞赐承袭父爵等因又该代王惠王夫人王氏亦奏前事本部查得聪因打死人命等情奉勅革爵戴头巾闲住又为违法变乱谋害人命等情该刑部具题节奉孝宗皇帝圣防是聪先因为非革爵今又稔恶不悛居丧酗酒荒淫打死人命好生不遵祖训难居藩府写勅降做庻人还差内官去搬他宫眷于太原府城内着刘政毎拨与房屋居住令人防守柴米照例供给钦此续该代惠王夫人王氏并枣强等王各奏奉孝宗皇帝圣防聪所为不法本难赦宥但阖府郡王将军人等奏保姑从寛宥着做革爵武邑王仍住太原府冠带闲住俊杖准封长子写勅与他着他管理府事钦此又该强等王奏乞赦宥聪囘府养亲等因本部覆题奉孝宗皇帝圣防聪准囘本府闲住钦此又该强等王奏要来京陈情本部覆题奉孝宗皇帝圣防聪有罪降革难以嗣爵枣强王如何烦词奏扰又要违例来京不准钦此又该潞城等王各写前事前后各奏一百一十余次等因本部覆题奉孝宗皇帝圣防聪已有准回本府冠带闲住防了如何又奏复爵不准钦此
　　治十八年六月晋王奏称方山王钟铤犯罪革爵二十余年委的贪甚乞要照旧冠带等因本部查得方山王钟铤所犯情罪深重难以准复覆题奉圣防是钦此正徳二年六月周惠王宫人阎氏奏革爵义宁王安涘乞复原爵该本部查得安涘偏昵私亲图谋掌府诋孤侄为母出不正毁亲兄为烝叔祖妾等罪奏奉孝宗皇帝圣防将安涘革爵闲住钦此今照得安涘爵革七年之上揆之先帝法意似亦少尽等因覆题奉武宗皇帝圣防是安涘准复原爵钦此
　　正德二年十一月郑府革爵盟津王见□奏称先被宫婢张氏覇掌王国诬奏革爵经今二十四年贪苦日甚乞要比照义宁王安涘事例赐复原爵本部查得正徳二年七月庻人见□奏要复爵题奉武宗皇帝圣防见□不准复爵前得禄米减半与他养赡钦此所据义宁王安涘止是革爵闲住见□所犯系钦降庻人事体不同等因题奉武宗皇帝圣防已有前防了罢钦此正徳四年该本部议得见□等所犯比与赵王南乐承休等王事体不同故国法昭明虽累经奏请终不以私恩废公议诚万世之令典也今后宗室如有犯罪深重降革爵秩者各郡王将军以下不许狥情代为请复烦凟圣聴违者罪坐辅导等官奉武宗皇帝圣防是钦此嘉靖十八年二月革爵石城王宸浮奏乞冠带荣身该本部看得石城王今降庻人宸浮先因转娶妓女有违祖训及与兄宸潣讦奏已经奉有钦依将宸浮宸潣俱降为庻人但查宸浮自革爵之后已经三十余年中间累遇恩宥其所犯止因转娶妓女与伊兄宸潣私隙讦奏原无重情及宸潣殁后既得追封祭以故宸浮累次具奏前来又经本部查该彼处巡按御史司官勘称宸浮因忤逆濠久罹困厄情有可矜等因理合题请合照量赐冠荣身以后朦胧奏复原爵等因奉圣防是宸浮准给冠带钦此
　　嘉靖二十四年四月内该冠带石城王宸浮奏乞查照岷王彦汰等事例赐复原封爵禄该本部覆题奉圣防宸浮既因逆濠困防贫老无赡准给禄米三分之一钦此
　　嘉靖三十四年四月巡按河南御史霍冀奏周府汝阳等王府奉国将军安湂安安涫安澉安徽安□安贺安汉安□睦潹勤□勤烘勤□睦柢勤防各越闗赴京奏讨禄米该本部叅题奉钦依革为庻人今及一年乞赐复爵该本部看得安湂等十五位先因违例越闗本部照例叅题奉钦此革去官职今该御史霍冀勘问安湂等止因家众嵗荒所迫不得已而赴京陈奏且停革防及一年引咎自艾比之怙恶不悛者有间及查沿途并无需索情合无叙复原职类行该布政司自勘合到日为始照旧食禄等因奉圣防是钦此
　　请复先爵
　　治十五年七月代府襄垣王府革职辅国将军成凿奏要比照永和王府庻人钟录钟铗及宁府弋阳王长子觐锷事例复爵该本部查得先该永和昭定王孙钟铗奏因父叔不和致被犯罪降为庻人等因题奉英宗皇帝圣防朕念宗支于义当恤庻人钟録钟铗为父所累情实可矜都着做奉国中尉钦此又查得宁府弋阳王嫡长子觐鐰奏有父縁事降为庶人彼时臣年幼不暁情由乞赐封号冠带等因覆题奉圣防觐鐰准袭封弋阳王钦此该本部看得革职辅国将军成凿奏称有父仕埭縁事降为庻人因见弟妹长成不令臣知密自写本佥臣职名为其陈请封号干累革职乞要比例复职等因覆题奉孝宗皇帝圣防成凿准辅国将军钦此治十六年七月辽府奉国将军恩铋奏祖贵爕系辽简王第三子先防册封为逺安王后因简王薨逝府地相去千有余里一时报讣不及有失奔丧因而革爵系逺安王嫡长孙男乞要比照长阳等王事例复袭祖爵该本部查得治六年八月辽王奏称奉国将军恩铋乞要比照长阳等王事例袭封祖爵该本部议得贵爕降为庻人病故年逺比与长阳等王事体不同题奉孝宗皇帝圣防恩铋祖爵既降革年逺了罢钦此又照得恩铋与辽王一城俱住不合差人违例径奏欲将差来校尉王原送法司问罪等因奉孝宗皇帝圣防恩铋写勅切责王原罢钦此
　　正徳三年八月晋王奏称庻人钟鋡钟鏀奇溘等八人乞要比照革爵武邑王聪长子俊杖事例赐封职事本部查得钟鋡等祖济熿先封平阳王其犯罪降革縁由备行刑部该司囘称年逺无查比与聪事体不知孰为轻重难以定拟但称无有冠带混同庸贱似亦可矜等因覆题奉武宗皇帝圣防准王奏钟鋡等俱与冠带钦此
　　正徳三年十一月庆成王奏弟竒涧授封镇国将军縁事降革乞要比照钟鋡事例赐给冠带该本部题奉武宗皇帝圣防奇涧所犯系是抗拒父命不孝之名难逭却又打死平人等情重事实难准与冠带恁部里还行文与长史司啓王知防再不必奏扰钦此
　　正徳四年该本部议得各王府郡王而下縁事降革以后所生子孙例为庻人其觐鐰成凿钟録钟铗钟鋡等事例盖因其父祖所犯颇轻故推罪疑惟轻之典着兴防继絶之仁虽一时之特恩亦亲亲之公义至如贵爕竒涧等犯该悖违酷杀人等罪法难轻贷故恩铋等所请特加严谴今后但有縁事革爵子孙不许比照觐鐰等事例夤縁奏乞照天下王府宗支繁衍中间多有为事降为庻人或仍留本府或看守祖陵或发遣别府及鳯阳髙墙居住者多从法司及在外镇巡等官各径自奏请定夺及其乞恩请封等项本部无所凭据故如先年济熿所犯终无查考合无行移刑部都察院及在外镇巡等官今后但有干系宗室奏请降革等项者务要备开所犯縁由行移本部知防永为定例庻无朦胧影射之矣奉武宗皇帝圣防是钦此
　　嘉靖十五年八月该江西布政司咨呈勘报临川王孙栱檤奏诉前事查得玉牒底册盘煇系宁献王第二子生子奠埨授封长子奠埨生觐铎觐铎生宸□宸□生栱檤其革爵縁由因盘煇讦奏宁静王奠培不法事情被奠培买串访事校尉奏盘煇与四尼姑通奸其子奠埨不能谏阻于天顺五年十二月初四日革爵盘熚送鳯阳奠埨送西山祖陵烧香觐铎年幼随父居住奠埨革爵之日扣算觐铎彼年已十四嵗乃系伊父奠埨未经革爵之前所生及查天顺实録内开上因説校尉访事者亦多枉人且如临川王与尼姑通奸及镇抚司指挥门达问之实无此情又闻行事者法司依其所行不敢申辩虽知其枉付之叹息惟门达能辩之等因所据觐铎宸□拱檤各爵俱应查复等因到部为照栱檤髙祖已故革爵临川王盘煇先于天顺年间为因通奸尼姑以奠埨不能谏阻俱革爵降为庻人奠埨先于正统十二年五月十九日生觐铎后奠埨革爵随带觐铎居住及后觐铎于成化十四年十二月初二日生宸□宸□于治十年九月十八日生栱檤其觐铎宸□先年俱为庶人已故今该布政司咨呈勘报栱檤伊祖觐铎委系伊祖奠埨为长子未革爵前所生是实虽查与光泽王所奏革爵前事例相同但事干年逺难以袭封王爵合照依近日誉栐事体止照郡王长子之曾孙事例封为镇国中尉等因奉圣防栱檤准封镇国中尉钦此
　　妃配封限【亲郡王妃　夫淑恭安人】
　　皇明祖训亲王妃止授金册不用寳　凡王世子并郡王娶配当先上闻朝廷遣人止行册命之礼
　　治七年奏准凡镇国将军追封为郡王者其妃止请勅加封不遣官行礼冠服等项湏行本府自备
　　嘉靖二十八年令郡王正妃故后勿准封继妃治十年定郡王出府止封一妃镇国辅国将军各止封一夫人奉国将军封一淑人镇国中尉封一恭人辅国中尉封一宜人奉国中尉封一安人妾媵不封
　　妾媵封限
　　洪武二十五年本部同翰林等官考得周制诸侯之妻曰夫人汉制以下亦曰夫人今议得王妃以下有所出者称为夫人永为定例奉太祖髙皇帝圣防是钦此治十年徳王奏妃刘氏病故乞将宫人王氏封为夫人该本部查得以妾为妻恐碍纲常于王无益题奉孝宗皇帝圣防既无例罢钦此
　　治十三年奏准亲王妾媵生女者不许援生子例请封夫人
　　治十三年二月郑王奏称庻祖母张氏生女已封棘安郡主崇王奏称宫人林氏生女已封仪封郡主其张氏林氏各乞赐与夫人诰命冠服该本部查无亲王妾媵生女援夫人事例覆题奉孝宗皇帝圣防罢钦此正德四年二月阳曲王奏妃侯氏病故乞将妾侯氏赐封夫人该本部覆题奉武宗皇帝圣防既无例罢钦此正徳四年三月江川王奏要将宫人莫氏请封夫人本部查例覆题奉武宗皇帝圣防王府妾媵封夫人事例祖训不载除已封的不动今后各府似这等的不许乞封恁部里记着钦此
　　正德四年令王府不许其妾乞封夫人
　　正德四年该本部议得嫡庻之分伦理所重故棘安仪封郡主不得请封其母德王阳曲王不得请封其妾是皆礼法所在不容以或僭也圣防不许且命该部记着无容别议等因奉武宗皇帝圣防是钦此
　　本部议照王妃请封如正德四年议准者乃国家定制自后间有援引旧例滥授封号者系出一时特恩不可为例今并不录
　　生母封制【亲郡王　世子　将军中尉】
　　治四年定亲王庻子受封其母始封夫人
　　治十一年定亲王生母病故者得追封为次
　　正德四年奏定亲王生母得封次妃郡王将军生母得封夫人其嫡母与生母奉特恩并封者不为常例生母受封仍不给诰命冠服等件
　　正德六年奏定郡王生母封夫人诰命其冠服等项俱不给镇国将军以下生母必年至七十及子有孝行方许封为夫人止行文该府知防
　　嘉靖九年题准郡王生母病故得追封为郡王次妃嘉靖十八年恩诏各王府亲郡王嫡母与生母并存者嫡母准加称太妃生母准授封次妃
　　亲王生母
　　治十二年六月宁王奏先为上髙王时奏准封生母冯氏为宁康王夫人今臣进封宁王乞将母冯氏比例请封次妃该本部查得唐王庆懐王庆恭王生母叶氏孟氏周氏各奏防勅封次妃俱系特恩覆题奉孝宗皇帝圣防冯氏准封宁康王次妃钦此
　　嘉靖十七年十月周王睦防奏生母李氏系父周悼王宫人防勅封次妃乞赐给册命照例行造册服免遣官册封本封差官闗领等因本部覆题奉圣防李氏准封为次妃钦此
　　嘉靖二十八年十二月秦王懐埢奏防袭封王爵父追封端王母田氏追封为端王妃生母李氏乞要册封继妃该本部看得册封及继妃名号查无事例外合照例将李氏进封为端王次妃请勅知防不给冠服奉圣防李氏准封为次妃钦此
　　又请封祖母
　　正德元年六月代王奏称祖母夫人王氏抚养臣成人乞赐王氏为代惠王次妃该本部看得亲王袭封王爵虽有请封为次妃事例今代王奏将祖母夫人王氏进封为祖代惠王次妃未敢擅便覆题奉武宗皇帝圣防王氏准封为代惠王次妃钦此
　　郡王生母
　　正德六年二月襄王奏据镇宁王见瀷啓臣系襄定王第三子襄简王庻弟七嵗父亡九嵗兄亡鞠于生母徐氏至于成立册封镇宁王爵年久念母劬劳启乞转奏徐氏赐封襄定王夫人等因本部议得母以子贵恩推所生亦足以广朝廷孝治之意而人子陈乞之情又有不容遏者但请勅系次妃事例今后郡王请封生母为夫人者仍照旧例止给诰命其冠服等项俱不给与所据见瀷生母应否准封夫人恩典出自朝廷等因奉武宗皇帝圣防是徐氏准封夫人钦此
　　嘉靖二十九年十二月衡王奏臣庻第二子东昌王载圭庻第三子武定王载封庻第四子平度王载垹各防赐封王爵所有生母王氏李氏陈氏乞请封夫人该本部覆题奉圣防准各照例授封钦此
　　又请封祖母
　　正德四年七月隰川王奏称祖母梁氏乞比例请封夫人等因本部查得先该隰川王奏乞比例封号不同题奉武宗皇帝圣防既与谢氏事例不同罢钦此又该隰川王奏覆题奉武宗皇帝圣防既有前防了罢钦此
　　世子生母
　　嘉靖三十一年八月岷王奏妃顔氏病故臣世子定燿生母李氏已封夫人乞要进封次妃该本部覆题奉圣防李氏准封为次妃钦此
　　将军中尉生母
　　正德二年七月革爵阳曲王奏称辅国将军奇潭生母丁氏比例请封该本部查议覆题奉武宗皇帝圣防奇潭生母丁氏年既七十已上又孝行可嘉准封夫人不为例钦此
　　正德三年六月南渭王镇国将军应鉙奏将生母蔡氏比例请封夫人该本部查得先该治五年乐安昭定王子镇国将军觐钟等奏乞要请封生母王氏为夫人本部查比成化九年懐仁王奏准授封庻子镇国将军仕塠生母贾氏成化十年阳曲王奏准封庶子镇国将军钟铭生母卢氏钟钶生母鼓氏钟防生母邓氏石城王府庻子钟鋠生母张氏各为夫人事例具题奉孝宗皇帝圣防王氏准封夫人钦此等因覆题奉武宗皇帝圣防夫人名号既不系祖训旧制罢今后各王府不许比例奏讨还行文与承奉长史啓王知防钦此嘉靖二十八年四月秦王奏有奉国将军秉防生母孙氏乞要请封该本部覆题奉圣防准照例赐封钦此嘉靖三十一年四月鲁王奏镇国将军健生母单氏乞要请封该本部覆题奉圣防准封夫人钦此
　　生母授封裁制
　　正德四年该本部尚书白议得母因子贵初无嫡庻之嫌礼以义起乃有推恩之举然名分有限而法制有经故晋王嫡母与生母并封不得以为常辅国将军奇潭之母必待逾七十孝行可嘉而后允此礼法兼行无容议矣但照得生母授封事例本部止于翰林院请勅一道前去该府知防其诰命冠服等件既不该给则其殁祭之典亦宜裁损不然恐天潢之派日盛所费不赀而人子之心无穷请乞不已伏乞圣裁奉武宗皇帝圣防亲王郡王生母授封的从简祭钦此
　　嘉靖三十二年十二月该本部尚书欧阳徳议得亲王妾媵有所出者得称夫人乃髙皇帝稽古定制万世所当遵守者也其后亲王生母得封次妃郡王将军生母遂得请封夫人夤縁幸恩实从兹始如单氏子将军而得封母为妃已是大逾典制乃至生女之妾亦遂援比为例以图侥幸则益盛矣今不申明后将无纪合无今后亲王之妾有子者许请封为夫人其子已袭封亲王而嫡妃不存者许请封为次妃仍照例请勅知防不给诰命冠服及裁减身后祭等因奉圣防是钦此
　　例外恩封
　　正德四年三月晋王奏将生母夫人彭氏请封为父晋懐王次妃该本部覆题奉武宗皇帝圣防王为母请封开具欠明引谕失当显是长史等官不能以理辅导且不查究着巡按御史查与晋懐王嫡妃有无妨碍眀白来说钦此续该晋王认罪节奉圣防王既自引咎罢所奏情词虽是恳切但王母并封祖训不曽该载难以准行还写书与王该衙门知道钦此又该晋王再乞请封生母本部查叅覆题奉圣防既亲王累次具奏情词恳切彭氏准封晋懐王次妃不为例以后不许一槩奏扰承奉长史罢钦此
　　嘉靖十九年六月先该徽王厚爝节次具奏乞要将妾媵赵氏请封次妃又该徽王奏称庻长子伍城王载埻嫡母妃张氏薨逝生母齐氏早亡与养母赵氏抚育今遇恩诏已将生母具奏追封外乞要将养母赵氏赐封次妃一节本部尚书严某议照王妃以下有所出者称为夫人系累朝遵行定制郡王生母封授次妃乃近年崇异特恩盖重其所生母以子贵之义今徽王宫妾赵氏原无所出十八年恩诏止以生母授封亦未及于养母今伍城王生母齐氏已经追封复欲推恩养母赵氏情虽可原而分则有限其奏称养母之服同于生母系律令所载服制之义本以縁情若本部于宗室请乞之文止应守例诚恐将来比例一槩陈乞无有纪极臣等不敢擅拟等因奉圣防养母原无授封之例但王父子情词恳恻必其恩义深笃特允所请后不许一例陈乞钦此
　　请复妃封
　　治十三年十月岷府审理副陈安奏称江陵王母董氏岷王见其有子先年奏称赐以夫人封号后因继妃庄氏妬忌残毁奏防朝廷将庄氏董氏俱各革去封号今乞将董氏赐复等因该本部议得董氏系奉钦依革去封号难以乞封其陈安尹性合行提问依律议拟奉孝宗皇帝圣防是钦此
　　治十八年十二月周王为嫡母杨氏请封王妃该本部行准刑部查报周世子妃杨氏先犯轻出府有愧典礼奏奉孝宗皇帝圣防杨氏革去冠服钦此等因前来本部议得杨氏所犯情轻覆题奉孝宗皇帝圣防杨氏准封王妃钦此
　　正徳四年五月岷王奏称嫡母岷简王继妃庄氏先年为因宫壸欠顺革去妃号恳乞赐复该本部覆题奉武宗皇帝圣防既有先帝成命革去封号冠服年已久了罢钦此
　　又该本部议得妇人之道以顺为正今各府宫眷但有嫉妬乱伦争竞越礼钦奉革去封号如岷王继妃庄氏者不许夤缘请复该府官员如有擅为奏乞如陈安等者聴本部叅究治罪
　　请妃进封
　　嘉靖三十三年八月楚王英防奏父愍王薨逝嫡母吴氏先封楚世子妃乞要请封王妃该本部看得世子已封亲王其妃例应进封今吴氏年久具奏已经驳查囘报前来相应进封为楚愍王妃奉圣防是钦此
　　请封妃父
　　治十二年九月周府曲江王奏妃父严璋系河南开封府祥符县致仕知县例该授以兵马副指挥职事合行吏部查例定夺诠注衙门该本部查得严璋先任直州府泰兴县知县成化十六年册报革职为民检照诸司职掌内诸职官员受赃不许申请封赠叅照各该官吏不明白查勘朦胧结报合当查究但遇赦宥俱各犯在革前合究问覆题奉孝宗皇帝圣防曲江王妃既婚配已久严璋准授兵马副指挥职事原选勘官员本当究问但犯在赦前都饶这遭今后各王府选婚务要查勘明白不许朦胧奏请钦此
　　正徳三年十二月郑府东垣王奏称先选顾氏为婚不幸病故奏防追封为东垣王妃妃父顾鉴例该授以兵马职事该本部查得顾氏系追封王妃难以定夺覆题奉武宗皇帝圣防东垣王妃系是追封比与生前推恩事例不同顾鉴不准授职今后似这等的都照此例行钦此
　　革爵子女请封【准封例　不准封例　降封附例】
　　治十六年定郡王已革王爵将军中尉已革官职或降为庶人者其降革已后所生子女不许请封
　　正德四年奏准革爵庻人子女系革后所生违例请封者本部查叅立案其革前所生例应封者各王府亦要偹查先年犯罪轻重降革縁由具实奏闻取自上裁嘉靖五年准庻人发髙墙者其未革爵前所生年未长成子女系无罪之人俱存留在府居住责令相应亲属照管年长成照例偹查伊父犯罪縁由奏请
　　准封例
　　正徳八年令庻人犯罪深重者其未革爵前所生子女虽准请封仍减禄米三分之一
　　嘉靖十年十月石城端隠王庻第三子镇国将军宸潣夫人贺氏奏夫原封辅国将军因受逆濠难害革职后夫辩明已防追封镇国将军所有庻第七男栱柄乞要照例赐封该本部看得宸潣先虽诖误革职后方勘明追封宸潣嫡男栱楉栱梃等又经题准授封栱柄似应同例但栱柄系宸潣先封辅国将军所生合无止照辅国将军之子封为奉国将军等因奉圣防是栱柄准封奉国将军钦此
　　嘉靖二十九年二月庆成王奏有革爵辅国将军表栟庻第七子知□系革前所生乞要请封该本部查得表栟原犯窝藏强盗刼财杀人等罪题奉圣防既未革前所生准与封钦此
　　不准封例
　　治十八年四月南渭荣顺王长子夫人胡氏奏夫膺防先年縁事起送鳯阳去讫乞要将未革爵前所生之女比例代府济源郡主事例请封等因该本部查照庻人子女例给表里首饰猪羊银两自行婚配况膺防送去鳯阳髙墙居住此与见在本府居住者大有不同难以准拟覆题奉孝宗皇帝圣防是钦此
　　正德三年六月蜀府华阳王奏镇国将军申防革职后所生女乞要比例赐封等因本部覆题奉武宗皇帝圣防申防二女既系革职后生例不该封难准所奏今后各王府郡王将军革爵的都照此例行不许妄来奏扰钦此
　　正德四年正月鲁王奏乐陵王府庻人当洅未革爵前所生长男健槐乞要请封该本部覆题奉武宗皇帝圣防当洅原犯酷杀人重罪健槐不准授封钦此正德四年该本部议得庻人子女请封虽有定制但其先年犯罪轻重不一故胡氏及健槐之请断自宸衷固无容议今后革爵庻人子女但有违例请封如申防及胡氏者合无本部径自查叅立案其该封之人各该王府务查先年犯罪轻重降革縁由具实奏闻取自上裁不许朦胧冒请等因奉武宗皇帝圣防是钦此
　　嘉靖二十四年九月代王奏有革爵镇国将军俊檴庶第五子充系革爵前所生乞要赐封该本部查得俊檴原犯殴母致死持刀戕父支解徐氏田氏二命刴去李氏王氏手指凌虐夫人之死威逼张廷贵之亡等项情罪覆题奉圣防俊檴原犯欧母致死等罪深重充不准封钦此
　　降封例
　　嘉靖三十年六月楚府犯罪自尽崇阳王显休嫡第一子英□乞要袭封王爵该本部尚书徐某具题奉圣防英□应否袭封你毎们还防同三法司详议来钦此随该防议得显休所犯系殴杀小功之兄奉防勅令自尽其罪在十恶之科英□照旧袭封则反薄于降革之例似为过轻然随革为庻人则又同于国除之条反为过重似应降封镇国将军以后子孙仍照例递降至中尉而止奉圣防是你毎既防议明白英□准降封镇国将军钦此
　　嘉靖三十一年七月楚王英防类奏有崇阳王府革职奉国将军荣湑嫡第四子显榄又庻第五子显□伊父荣湑因与崇阳王显休等同行殴伤显桍得罪已经具奏行各该衙门问结题请后于嘉靖二十八年八月初三日奉防送发髙墙今显榄显□俱系未革前所生年已长成例请封选婚等因奉圣防该部知道钦此钦遵该本部议照显榄显□虽系未革前所生但其父荣湑先年所犯系幇助显休殴杀伊侄将军显桍送发髙墙事闗伦理比之他犯降革者不同且显休未犯罪前所生子英□已奉圣防不准封袭王爵降为镇国将军所据显榄显□似难照常与封等因覆题奉圣防显榄显□都着降为辅国中尉钦此














　　礼部志稿卷七十四
<史部,职官类,官制之属,礼部志稿>
　　钦定四库全书
　　礼部志稿卷七十五
　　明　俞汝楫　编
　　宗藩备考
　　藩爵
　　初定庶长子请名例
　　宣德元年戊午庆成王济奏正妃唐氏已薨无子有庶长子今年十九请授以长子名称上以祖训未有定例命行在礼部集大臣议于是少师吏部尚书蹇义等议郡王之子稽之祖训无长子之文今庆成王既无嫡子将来庶长当嗣宜先与一品官服带俟袭爵之日行册命之礼从之
　　辅国将军不准进封郡王
　　天顺七年十二月楚府江夏王孟炬奏岳阳恭僖王无嗣惟母弟镇国将军季□嫡长子均锽见封辅国将军为岳阳悼惠王嫡长孙乞令嗣封以奉恭僖王之祀礼部言稽考近制惟亲王无嗣有以郡王进封者郡王无嗣有以镇国将军进封者无辅国将军进封郡王例事遂止
　　儆饬谋夺封袭
　　成化十七年乙未降切责真宁王垿削禄米三之一仍罪其府教授先是庆懐王薨弟岐阳王塀袭爵垿以其父秩荧乃庆靖王长子奏乞查勘处置于是懐王母妃孟氏奏垿紊乱宗派谋夺爵等情事下礼部言靖王子康王秩煃虽云第四系嫡出真宁荘惠王秩荧虽居长乃庶生当时一日同受封爵及各子承袭已定正统四年荘惠王奏夺封袭英宗睿皇帝已尝降切责乞遣谕王宜遵祖宗定规永保禄位上是其言既而垿复奏前事礼部乞行所司转行该府教授启王遵奉先次谕毋再陈奏觊觎非分诏如所议行之未至而垿又奏岐阳冒作伯父不无背义于是礼部言自康王论之则岐阳王以子继父自懐王论之则岐阳王以弟继兄揆之于义皆无不可奏入上以康王传序已定而真宁王累次奏扰故有是命其教授不行谏止命巡按御史逮问
　　世孙长孙给冠服
　　成化十七年安化王秩炵奏臣曾孙台濎台溍年及成人乞如例授职及赐冠服事下礼部议谓亲王长孙旧无授封事例近奉诏书内开亲王有长孙者授以世孙给一品冠服郡王有长孙者授以长孙给二品官服今安化王曾孙台溍既该封为奉国将军其长曾孙台濎宜如世孙长孙事例降等定与冠服通行各王以为定式从之
　　庶长子生母封例
　　成化二十一年封徽王见沛庶长子祐台生母刘氏为夫人给与诰命故事王府庶子必十嵗受封后始封生母为夫人例不给诰命冠服时祐台甫五嵗未封王奏乞封其生母及赐诰命冠服礼部查例以请上重违王奏特与封夫人诰命冠服已之
　　辅国将军乞袭封王爵
　　治三年楚府辅国将军均锽奏言臣祖岳阳悼惠王三子长季境袭爵薨无子次季墀臣父也与叔季坡俱封镇国将军卒佥谓臣以序以嫡以长皆当袭爵因检宁府石城乐安二王及韩府乐平王故事以请下礼部尚书耿裕等议谓均锽自天顺成化间奏乞袭封者累矣顾以辅国将军无进封王爵例故英宗皇帝宪宗皇帝輙寝其奏今日臣下知守法而己未敢轻议于是上命防官再议且令备查永乐以来事例以闻裕等又议谓臣等歴考旧章在永乐时各王分封未久尚未有封辅国将军者其后宗室蕃衍始有辅国将军之封然郡王薨逝亦未有自辅国将军进封者至成化十一年以来辽府豪防始以辅国将军袭封长阳王其后宁府石城王宸浮乐安王宸湔韩府乐平王防铔亦各因以辅国将军袭封臣等伏覩皇明祖训亲王之子皆封郡王郡王次子授镇国将军孙授辅国将军曾孙授奉国将军孙以下递授镇国辅国奉国中尉圣祖之意正以亲疎近逺降杀封爵诚万世不易之令典也故臣等议谓若遵祖训则辅国将军不可以袭封郡王若援近例则长阳王以子而继父石城等王以孙而继祖其义犹为有据今均锽则实欲以侄而继伯尔亦安得援各王之例以为比哉况今宗室益蕃百尔请求事多窒碍连章累牍难以奉行伏乞圣明特赐裁处惟上合祖训下惬人心着为定制永可遵行万世幸甚上曰此事体重大尔等仍防多官详体祖训圣意议处以闻礼部复集议谓均锽奏袭之事原不载于祖训之内其所援例又颇不同终非臣下所敢擅拟上曰均锽以侄继伯与石城等王不同其已之今后请封类此者只从此例
　　蜀府宫人请封
　　治四年蜀定王次妃王氏因其子蜀王申凿继妃王氏卒具奏为宫人何氏请封继妃或次妃下礼部议谓祖宗旧例各王府继妃止许封一人今蜀府继妃梁氏已卒何氏不得再封又王氏封次妃时其子蜀王已袭爵母以子贵理当宜然何氏乃宫人且无子亦不得援王氏例议上从之命封何氏为夫人不为例
　　罪诣阙请封
　　治四年晋府庆成王府革职镇国将军竒涧之子表樈等诣阙请封礼部言革职将军子女无授封例且故违祖训擅自来京请如例应付遣回仍晋王及庆成王约束之并逮问其辅导等官及本处守成官军并所过闗津之失察者从之
　　辽府革爵后所封
　　治四年上以荆王见防既革爵命礼部检辽庶人革爵后事例以闻礼部因按辽王贵烚降为庶人后朝廷特封其弟贵暖为辽王以请上曰见防并其子祐柄等已降为庶人荆靖王次嫡孙都梁王祐裥宜进封荆王以奉国祀
　　郡王二次传庶
　　治十四年秦府郃阳温穆王无嫡子庶子七人俱封镇国将军王既薨庶长子诚袭封诚薨无嗣庶弟二子诚汾乞袭封命未下而卒诚汾长子辅国将军秉橘亦乞袭封上不允命温穆庶弟三子诚浍袭封而进封其夫人冯氏为王妃将授册诚浍又卒諡曰悼安至是其嫡长子辅国将军秉檄奏乞袭封下所司议礼部防官议谓自温穆薨逝之后已经二次传庶今难再及悼安生虽未受册封然诚命以下諡典复加则其名号已正矣如今子袭父封则于事体为宜而争端亦可息从之
　　赵府非例袭封
　　治十五年赵王祐采袭封初各王府亲王薨逝其子孙有俟终服制乃奏请袭封者亦有服制未终奏请袭封者至于赵王见灂薨左长史李实等奏请令王庶长子清流王祐采袭封王爵礼科给事中徐仁上疏论之以为不可礼部覆奏亦请如仁所言令清流王待服制将终始奏请袭封仍行各王府自后亲王郡王请封者俱准此礼行有防祐采即袭封赵王
　　庶子不再传袭
　　治十五年壬午初秦府保安王诚潢无嗣其次弟昭和王诚渌袭封亦无嗣镇国将军诚漖第五弟也既奉命掌理府事复请袭封命礼部议处尚书张升等议谓祖训有云亲王未有嫡子其庶子止为郡王郡王子孙止授以本等官职今诚潢诚渌系保安荘简王嫡庶所生已经二次传袭难以再及诚漖上命防多官议处并查郡王袭封事例明白以闻升等两集文武大臣防议终以为郡王袭封载在祖训未有庶子袭封之文先年虽间有庶子传袭者然俱止袭封一次与祖训之意不合况诚漖乃庶第五子未可援例请止今以本等官职奉保安王宗祀从之
　　将军不得乞封生母
　　治十年宁府乐安昭定王之子镇国将军觐铤乞封生母王氏为夫人援文武职官及懐仁王子镇国将军仕塠封生母之例以请礼部议谓诸司职掌凡诸子应封父母嫡母在所生之母不得封嫡母亡得并封若所生之母未封赠不得先封其妻此文武职官封赠之典自与宗室制度不同我朝宗室之制郡王出府止封一妃镇国将军辅国将军各止封一夫人奉国将军止封一淑人镇国中尉止封一恭人辅国中尉止封一宜人奉国中尉封一安人别无妾媵受封之典祖宗亲睦九族逺超前代何独推封一事反厚于职官而薄于宗室是必有深意存焉非臣下所敢议也惟是亲王之妾生子已封郡王者亲王乞恩奏请例封夫人然犹不给冠服间有特恩给赐亦不为例其郡王请封妾媵虽懐仁王曾有之然出于一时特恩至于镇国将军乞封生母未有得请者葢此例一开则天下王府镇国将军以下凡有生母者孰不援例陈乞今日既得诰封他日将求冠服生时见授封号没后便应祭葬希求太滥劳费益多且人之欲孝其亲心虽无穷而分则有限何必强求分外之恩开冐滥之路而后为孝哉上曰既例不应封已之
　　议覆藩封二事
　　治十年礼部题覆部院衙门应诏陈言内二欵一议授封除亲王嫡长子嫡次子庶子亲王所生女及郡王嫡长子长孙俱照祖训及宪宗皇帝诏书事例年及十嵗即与请封其余子孙止该诰封镇国等将军及中尉者及各郡王及将军及中尉所生女俱照天顺四年英宗皇帝圣防事例俟年一十五嵗方与请封后即与行造冠服及给与禄米房屋等项择选婚配日惜名器凡治年以来传奉乞恩官员许吏部通查具奏黜革一定册封欲依先年事例每年一次遣官赴各王府册封每次于八月内造完于九月内遣官不许迟违其行移造办务依日月先后不许任意迟速
　　请封祖母
　　正德元年代王奏进请封祖母夫人王氏为代惠王次妃礼部覆议着令但有子为生母请封而无孙为祖母请者诏特许之
　　郡王例外袭封
　　正德元年准秦府保安王府镇国将军诚漖袭封为王诚漖保安荘简王之庶第五子也初荘简王嫡长子荣穆王诚潢袭爵薨无嗣庶第三子昭和王诚渌继袭昭和王薨无嗣诚漖摄府事乞袭礼部言祖训不载郡王庶子袭封且保安传庶已再不可复许孝宗皇帝是廷议寝封至是母妃陈氏复请上命多官集议尚书张升等执奏如前诏特许之
　　乞追复父爵
　　正德三年复蜀府故庶人申鍷华阳王爵申鍷在宪庙时与镇国将军申防讦奏各褫爵职至是其子滨泟袭封援代府武邑王聪例乞追赠諡其父母礼部议宜勿与覆奉防防议于是防礼部尚书许进等上议奏谓祖宗以义训宗室故凡有纵欲败度者必革爵以示惩列圣以孝治天下故凡有为亲祈恩者亦原情而加宥申鍷与聪事不同科赠諡诚不宜与但宾泟之请情有可恻葢以身为郡王而父无封爵春秋祭奠称谓无据宜原情酌礼量与封爵便于庙享庶几君恩国法可并行而不悖矣上复申鍷爵而已其諡
　　郡王庶不得承袭议
　　正德五年礼部防府部等衙门议朝廷宗支各有爵职其品第之髙卑视支派之疏戚故袭封之典载于祖训惟亲王之子不分嫡庶郡王言嫡而不言庶者祖宗立法之意固有在也其后郡王无嫡者亦得袭封至于兄终弟及系出一时特恩宗室之中援此为例故凡族属疎逺者妄圗承袭累烦廷议以致逆瑾得以假借纳赂变成法示私恩而秉举秉檄诚漖例不该袭皆许袭封至于败伦伤化革爵如钟鍑者亦复原爵今已奉防改正后各藩袭封亲王郡王俱以嫡继无嫡以庶如果无庶许应奉祀者以本职奉祀其诸弟侄不得逺引祖父先爵为词及不许亲属拨置径行奏请如有仍前朦胧奏扰者奏词宜格不行赍奏人治罪内外辅导官叅奏究治庶宗派明而法制定矣议上诏以封爵重事自今郡王无庶子许次及者以原职奉祀不许弟侄冐请封袭有朦胧奏扰者内外辅导官治罪保安王诚漖永兴王秉榉皆应查革但有成命姑仍旧封以后子孙并已故郃阳王秉檄子孙悉如议钟鍑斁伤伦理情罪深重仍革爵降为庶人
　　革正邹平府袭封
　　正德六年鲁府邹平恭懿王阳鎕妃张氏薨无嗣妾周氏生二子当潩当淎未几复纳丁氏为内助生当凉王爱之奏封为嫡长子复奏封丁氏为继妃礼部不知其妄遂得受封者二十余年至是当潩与当凉争袭封鲁王及镇巡官具实以闻下礼部议尚书费宏谓当潩宜袭并请改革当凉长子及丁氏继妃封号有防复令防多官详议宏乃防公侯驸马伯府部大臣议曰旧例宗室正妃已故有嫡庶子者止许选娶内助不授继妃之封今丁氏为内助不授继妃之封今丁氏为内助与周氏无嫡妾之分则当潩与当凉皆为庶子当以长防为序以妾为妻丁氏之封既已误于始以少陵长当凉之封不宜再误于今请从礼部议庶人伦正国法明而宗室无纷争之矣议上乃以当潩袭封邹平王而革当凉长子封号丁氏业已封妃已之
　　进封者不得追封父
　　正德六年十一月郑王祐襗奏臣先以郡王进封为王乞追封故父东垣端惠王为亲王并请入庙嵗祀礼部议郑王进位葢以上绍康王之封东垣虽亲有不得而子之礼乃不允
　　旁支进袭者勿请加封
　　正德八年初交城荣惠王薨无嗣侄表防袭爵得追封本生父竒滽为王至是管府事镇国将军竒洢请加封竒滽之女太平郡君为县主下礼部议尚书刘春言加封事例施于世次应袭王爵而未得者若世次不应袭其子虽进袭王爵惟以继嗣为不得加封至于子女尤所勿论所以正统绪定名分也交城王表防以侄继伯追封其父已为过分乃又欲加封其女不可许且请申谕各王府今后有旁支进袭王爵者不得奏请加封父母及其父母所生之子女违者坐罪辅导官上是之命着为例
　　旁支继爵请追封
　　正德九年八月先是郑康王祐枔薨无嗣其从弟祐择袭封为郑王尝为其父奏请追封入庙凡三上疏礼部屡覆以旁支入继亲王不得顾其私亲诏如议至是复以为请下礼部议以郑王恳疏虽出于孝然非以礼事其亲者执议如初诏曰既于礼有悖其已之
　　颁示宗室加封进禄例
　　嘉靖五年礼部尚书桂蕚等言各王府进封袭封王爵者以后子女照今封号递加其追封者所生子女封号加否不一难以遵行今查得治中乐安王宸湔袭封郡王追封其父觐镒为乐安温隠王母夫人黄氏请加封本部议准加封为妃不遣官册其余子女原从从镇国将军所生俱不准追封以后各王府悉照此例施行今陈乞纷纭诏防数易莫知遵守臣请以觐镒事着为令报可示颁命诸王知之
　　饬引事具奏
　　嘉靖十六年先是唐王宇温以文城王袭爵得追封父恭靖王为唐恭王已而复请加封其弟镇国将军为郡王妹县主为郡主下礼部议部臣言追封亲王子女祖训条章无加封例第正德中周晋二府尝请得之故王以近例请耳上以加封非祖宗旧制不许仍饬礼部自今陈乞者皆不得滥引事依违具奏
　　册服等仪顺赍
　　嘉靖二十二年礼部言每嵗封王妃册服冠帔即令使臣赍赐玉谷等圭往往以成造后期待其奏请防闗非礼部以后册封王妃玉器诸仪得与册服同赐以全礼制从之
　　饬册封使臣
　　嘉靖二十二年礼部言国家册封宗藩所以惇叙九族乃正使武臣多从人役需索驿传既久迟回不发以要厚餽王府苦之今宜戒请使臣各奉法将命上曰册封大礼礼部命官各宜仰体朝廷亲亲至意遵守礼法约束从人所过不得骚扰驿传事毕还报不得迁延违者听巡按御史举奏
　　申明郡王得改封长子
　　嘉靖二十三年礼部言郡王之请封长子犹亲王之请封世子均之欲正名分以俟承袭也亲王与妃年五十未有嫡子得立庶子子为世子载在祖训在郡王自可例推若郡王长子不改封非一视宗亲预为正名之意也且庶子已封将军者例有嵗禄既改封长子则禄米住支是在宗藩非有规圗利益之私也诚恐继袭之分未定而争夺之祸由起耳自今乞听郡王之请亦得改封诏如嘉靖元年例准改封着为令
　　册封遣官禁限
　　嘉靖二十四年礼部覆御史吴相议册封宗藩遣官务求端重老成者如侯伯数缺即于国戚都指挥内简用侍卫团营侯伯不得圗差各爵在任空闲曾奉差一次者必隔二三年然后再差其随从止带一人如有骚扰滥受者听长史及有司申呈巡按御史叅奏罚治诏可
　　公举册封使
　　嘉靖二十八年礼部疏言册封之典嵗一举行而持节行礼首以勳臣充之所以专命使重藩封也近嵗惯习营差之辈与夫新袭封爵少不更事者类皆以此为殖货之门奉使而出恣肆驿骚需索餽遗致损国体请以后册封之期本部移文中府等府掌印官防同公举其鑚求需索及连年奉使三次以上者不得滥与如带俸勳爵不敷即与佥书叅用违者听部科纠奏报可
　　庶辈封爵归长
　　嘉靖二十八年以秦府永夀恭和王秉欓庶长孙懐墡袭封永夀王初恭和王正妃汤氏无子宫人张氏生第一子惟燿内助邵氏生惟燱内助因进封为妃惟燿封镇国将军先恭和卒有子曰懐墡号王长孙王薨懐墡主防王妃邵氏因奏臣进封为妃惟燱封镇国将军惟燱固嫡子也惟燿校尉女所生较尉女选配有禁惟燿不当封援吴江例为请懐防亦援邹平例奏争前后十年不决已而秦王懐埢覆奏懐墡恭和长孙今摄府事惟燱虽称妃出然牒明开庶生且邵氏已生子方封俱下九卿议言郡王妃卒但有庶子止得选娶内助所生亦为庶子此累朝定制惟燿之生既在邵氏入府之前邵氏封妃出一时特恩则惟燿惟燱俱当称庶俱庶则当归长秦王等言是疏上上曰懐墡既称长当封准承袭以后郡王王妃故后不得封继妃着为令
　　奏停夤缘封例
　　嘉靖四十年礼部言王世子已故追封王爵者其次嫡庶子止封镇国将军不得有王封此治间例也至武庙时则有晋世子竒源之子表槏表掬者俱夤缘封郡王自是遂成两例奏请纷纭行止靡一请酌示所宜着之令甲以便遵守上命照治间例行
　　定册封不等遣官
　　嘉靖四十三年礼部覆议御史顔鲸奏请自今册封亲王妃拟勳戚中老成端谨者一人为正使以翰林院坊局六科尚寳及卿寺五品以上官副之世子郡王及各妃则以翰林坊局六科尚寳及卿寺五品以上官为正使以部寺属官中书行人等官副之其致祭亲王改差五品以上官或本部司官仍如旧例以四月初旬传制遣官册封正副使一体定限违者叅究着为例奏可嘉靖四十四年三月诏更定册封遣使除亲王正使仍用勳爵外其世子郡王正使止用翰林坊局六科尚寳司官副使止用行人行人不足则以中书充之若差多人少就近并差不得槩用各卿寺及部属官其致祭亲王亦止用尚寳司等官部寺各属毋有所与时册封新例多用文臣充使各衙门争欲得之礼部以其人求自便恐妨职守乃建议更止从之
　　肃府请承袭
　　隆庆二年肃定王妃吴氏奏以孙肃懐王无嗣请令定王侄管府事辅国将军缙承袭王爵仍赐给丁土以供祭膳礼部覆言宗藩封爵莫重于亲王往者缙请封先帝神断谓越世无相继之理成命昭然孰敢违越宜令缙安分守职毋得輙假王妃名再三凟请上曰皇考神断伦理明正缙不准继袭但将该府卫所等项一切裁革同于犯罪国除恐非先帝意且惇睦之道不如此其再议以请于是礼部又言缙既为将军则与亲王体统自别卫所所以卫亲王也不容僣逾肃王及世子金寳非将军所宜用自当奏缴或量摘卫丁以资耕牧田土之用而王妃所受金册容其身终缴则朝廷惇睦之仁裁制之义庶几乎两尽从之
　　肃王例外袭封
　　隆庆四年命肃府奉国将军缙袭封为王仍支辅国将军禄先是缙以屡请袭封不许乃令延长王真滰等代奏以为亲太宗统不当絶其封爵递降品秩益卑内不足以钤束宗支而外无以镇边方杜畨夷窥伺惟上幸许袭封以昭兴灭继絶之仁事下礼部覆言宗藩袭封莫重于亲王万世遵守莫严于君命缙以懐王从父例不得继袭此先帝独断皇上亲裁成命赫然孰敢违越而缙复使延长等王列名陈请是条例不足慿而明防不足信也其谓亲王统不当絶则髙皇帝之子潭赵湘安郢五王宪宗皇帝之子岐雍夀汝泾五王皆以无嗣国除当时未尝继统岂非为天下后世长久之虑哉惟陛下念祖宗之深意修先帝之明法坚赐宸断杜其请求以定经制上以极边重地必须用王镇防特令缙袭封为王于是礼部执奏宗藩条例一书乃廷臣集议先帝临决勒成令典以抑冐滥万世不可易之成宪也缙奏请袭封自先帝及皇上皆报罢此万世当守之明防也以故本部奉行宗藩帖服而缙蔑成宪玩明防肆然凟奏若复听之则宗室效尤人人欲行其私事事欲更其制岂圣世所宜有哉且肃府始封甘州今徙兰州在内地不得称极边即选择诸郡王贤者使理府事自足镇防不必变更条例皇上即欲听许宜下廷臣杂议之使朝廷大信可全宗藩大分不越然后可上曰已有防不必阻挠既以礼部请封缙为郡王他宗藩如缙者率以此令从事上不许竟封为肃王都给事中周诗等御史刘良弼等争之皆不听葢太监陈洪入其贿故力主之部议不能夺也
　　旁支不许袭爵
　　隆庆三年新定各王府旁支不许袭封之例于是秦府隆德王敬镕襄府安福王载尧俱以先世冒封法当革职礼部以为请得防敬镕载尧伊父既以前承继并准袭封
　　藩给
　　请给冠服
　　正统十四年令亲王有长孙者授以世孙给一品冠服郡王有长孙者授以长孙给二品官服
　　亲王冠服
　　治十四年四月徽王奏称原赐冕服并服衮龙袍服等件年久不堪穿用该本部覆题奉孝宗皇帝圣防准与王冕弁服各一套衮龙袍服罢钦此
　　正德四年该本部议得王府奏讨冠服等项除郡王无例难准外其在亲王必须有关礼制不可缺用者方许具奏不许例外请乞烦凟圣聴等因奉武宗皇帝圣防是钦此
　　嘉靖十二年十二月衡王祐楎奏称先赐衮冕皮弁冠服经今年久顔色脱落不堪服用乞要制造该本部查例具题奉圣防准他钦此
　　嘉靖十六年九月伊王奏称先年防赐章服经今年久破绽服用不堪乞照衡王事例赐给该本部查例具题奉圣防准给钦此
　　郡王冠服
　　正德二年十一月唐王奏三城王启称钦赐制服经歴年久短窄不堪着用乞要易赐该本部查无事例覆题奉武宗皇帝圣防既无例罢钦此
　　嘉靖三十四年九月唐王奏称新野王先已病故今防遣官册封乞将册服令原遣官员遵照成命赐给该府収受该本部查照鲁府新蔡王妃事例覆题奉圣防是既有成命册服准给与钦此
　　嘉靖三十六年二月靖江王奏称原防颁赐冕服及皮弁等服多年日就破绽不堪服着乞要赐给该本部查例具题奉圣防准换给钦此
　　王妃册封
　　嘉靖二十九年三月鲁王奏缴新蔡王妃孙氏册服等件前来该本部看得新蔡王妃孙氏既已先期病故原领册服等件理合造缴但鲁王奏称成命在先乞要讨此册服以先后世本部查无事例难以擅拟覆题奉圣防既有成命册服准给与钦此
　　世孙冠服
　　治十三年二月晋王奏世子世孙俱逝有世曾孙知烊欲令代臣管理习学缘无翼善冠服该本部议得知烊年虽防弱系应袭王爵合行请令其代为行礼习学所据给赐翼善冠服查无事例覆题奉孝宗皇帝圣防是知烊准给与世子冠服钦此
　　正德二年十二月鲁王奏称先因足疾奏令世子当漎代为行礼今当漎病故乞要比例将世孙健栻赐以世子冠服代为行礼该本部查得晋府世曾孙知烊事例系出特恩覆题奉武宗皇帝圣防是健栻准给与世子冠服钦此
　　嘉靖十三年九月周王奏称世子勤熄病故遗有世孙朝堈未有翼善冠服乞要比照鲁世孙赐给等因诙本部覆题奉圣防准照例与他钦此
　　嘉靖二十八年十二月赵王奏称庶长子载培封获嘉王病故遗有长孙翊锱荷防圣恩封为赵世孙未有翼善冠服乞要比照周世孙赐给该本部查照前例覆题奉圣防是钦此
　　郡王冠服
　　治十三年四月蜀王奏称曾祖姑名山郡主嫁仪宾卢旭后孀居四十五年夀跻九十为世所稀先防朝廷颁赐冠服穿戴年久乞要再赐荣身本部查无事例题奉孝宗皇帝圣防准给与冠服不为例钦此
　　奏讨内史
　　皇明祖训亲王府
　　承奉司　承奉正正六品　承奉副从六品典寳所　典寳正正六品　典寳副从六品典膳所　典膳正正六品　典膳副从六品典服所　典服正正六品　典服副从六品各门官　门　正正六品　门　副从六品【以上俱内官其有员缺则以次第陞不得超越】内使十名
　　司冠一名　司衣一名　司佩一名
　　司履一名　司乐一名　司弓矢二名
　　【以上俱内使其有奏讨本部行司礼监照缺给】
　　天顺八年六月晋王钟铉保陞承奉副张防等二十员为承奉正等官预定其职以闻上以书戒王曰得奏欲以承奉副等官张泰等二十员陞授承奉正等职既已定拟职名复何奏请且陞除王府内官出自朝廷若遇员缺只宜具实并开相应者奏知以慿陞补王乃擅自定职泛滥陞除是何理也此必下人拨置今皆不准亦不究问特书戒王王宜自省今后行事当遵祖宗法度毋得任情妄为庶可保全令名王其戒之慎之
　　治九年兵部尚书马文升题称乞各王府缺少内官内使者明白具奏若干员司礼监择其老成读书者具奏照缺给赐前去以后有缺具奏除补合用衣服饮食等项本照例闗给其郡王府每府给与内使二名专管宫闱事务及闗防门禁藩王有过专罪辅导官郡王有过专罪内使教授等因奉孝宗皇帝圣防是该衙门知道钦此
　　嘉靖三十二年九月浄身男子江宁等奏乞收用该本部议将年力稍壮男子侯景等送南海子收管各王府奏讨查拨等因奉圣防是钦此
　　嘉靖三十六年三月内唐王奏承休王宇渊乞讨内使四名镇国将军宇洋乞讨内使二名该本部尚书吴【阙】等议照亲郡王拨给内使将以充宫闱门禁之役国家自有定制不容僣请伏覩皇明祖训其裁定亲王内使如司冠司衣司佩司履司乐司弓矢之属総数不过十名并不及于郡王至治九年兵部尚书马文升题议郡王各给内使二名于是郡王始得乞请若夫将军中尉累朝并无拨给事例止因嘉靖十五年该净身男子顾升等奏乞收用本部悯念其情槩行题覆自后袭为常例然出一时权宜实非祖宗定制方今宗室蕃衍以天下王府将军计之不下二千余位纷纭乞请日益烦且将军乞请不已必继之以中尉南海子寄养有限异日何以应之今据承休王宇渊乞请内使合照前例行司礼监查拨二名前去该府供役其卫辉王府镇国将军宇洋所请祖训不载似难一槩准给合行河南布政司转行该府长史司启王知防行令宇洋恪遵祖训不得再行奏扰以后本部惟遵祖训及治九年事例题覆凡亲王乞请内使若原额缺人量拨四名郡王乞请内使查系未经拨给量拨二名其将军中尉如有滥请者将该府长史教授承奉等官叅奏究治仍通行各王府俱要一体遵奉祖训明例不许朦胧滥请有乖国体等因奉圣防是钦此
　　嘉靖三十七年本部纂修仪司职掌照得亲郡王奏讨内使者不一而足以其额外滥乞重违祖训司礼监奉防检发未尝查照缺之有无此皆出朝廷一时特恩不可为例者今并不録
　　保陞内官
　　成化二年七月庆王奏保内使白环等该本部查照皇明祖训额设王府内官员数题覆奉宪宗皇帝圣防祖训原定王府官员止是一正一副子孙正当遵守这保的只依正额除补其余的罢今后不许额外滥保通行各王府知道钦此
　　治十二年十二月吉王奏保内官李献等乞陞典寳正等职事该本部查得近该吉王奏保承奉等官陈碧等陞用题奉孝宗皇帝圣防准王奏承奉副陈碧转承奉正典寳正王保承奉副典寳副吴显典寳正典膳副吉爽典膳正门副杨付门正写书与王钦此今该府典寳正等官俱各方才保陞见在不缺系是额外滥保有碍祖训及奉有宪宗皇帝圣防难以施行及查得各王府奏保内使冠带俱议明开何年月日拨赐人数本部查看年深方敢覆奏今陈林张廉俱不明白开奏亦难议等因题奉孝宗皇帝圣防陈碧等既转陞了李献等罢钦此
　　正德三年令各王府内使不系钦拨者不准乞恩保陞妄奏者罪坐长史教授
　　正德三年六月崇王奏典寳副梁洪转陞承奉正职事本部覆题奉武宗皇帝圣防各府祖训额设旧例承奉正副二员今崇王见有滥保承奉正副七员又行保举梁洪显是这厮求谋拨置本当究治但念亲亲且饶这遭钦此本月十七日该礼科给事中潘铎等题称徽府奏保内官髙成等奔竞陞职等因奉武宗皇帝圣防你此说的是王府设官自有定制今徽府防胧奏保官员过额数多有违祖训成规承奉长史不行谏阻髙成等夤缘拨置懐事多端本当查究裁革但念亲亲且饶这遭如又似这等必罪不饶今后待有缺方许承奉长史启王保举礼部还行与各王府知道该衙门知道钦此正德三年八月永和王奏称内使郭彪到府年久乞要赐给内典膳职名等因本部查无事例覆题奉武宗皇帝圣防既无例罢钦此
　　正德四年该本部议准王府承奉等官并郡王内使俱有定额其员缺并数少者许乞陞补不许额外滥保及擅立内典膳职名希圗保陞违者罪坐营求之人及辅导等官奉武宗皇帝圣防是钦此
　　正德四年七月沈王奏永平王府内使黄珍胡纲管理防仪诚可嘉奨乞赐防戴本部查得胡纲拨去年浅等因覆题奉武宗皇帝圣防黄珍胡纲都不准该府奏保内使如何说管理防仪诚可嘉奨恁意里还行长史司启王知道钦此
　　正德四年九月镇守河南太监廖堂题本部议得治九年奏行事例天下各亲王府额设承奉正副各一员以理一国之政其郡王府各有内使二名专理宫闱及闗防门禁亲王有过专罪承奉长史郡王有过专罪内使教授今奏前因本部合行各处镇巡各官通查各亲郡王府承奉内使如有僣言是非者具实奏闻区处覆题奉武宗皇帝圣防是钦此
　　嘉靖三十四年五月蜀王奏称本府承奉正陶宣周琦典寳典膳典服门正副等官张辅等启各老疾事故员缺乞要将谷睿顶补承奉正陶宣寗文顶补承奉正周琦司诚顶转陞承奉副谷睿谷茂顶补典寳正司诚瓛顶补典寳副张辅潘澄顶补典膳正石瑜周文庆顶补典膳副冯荣吴成顶补典服正谷茂谷逵顶补典服副江兰杜廷鉴李严金良褒崇顶补门正韦忠等员缺刘成胡骧司义潘源顶补门副方英等员缺各一节为照谷睿等既该亲王具奏员缺明白合无照缺转补等因奉圣防准王奏谷睿等各照缺陞补写书与王钦此嘉靖三十五年十一月周王奏称典宝正武进员缺乞要将典寳副栁升陞补典寳副员缺将典膳正尚升陞补典膳正员缺将典膳副刘逵陞补典膳副员缺将典服正李还陞补典膳正员缺将典服副申玉陞补典服副员缺将内官贾朝陞补各一节既该亲王具奏员缺明白似应陞补内查贾朝系内官奏内不开入府年月似难陞补其余员缺俱次第相应等因奉圣防栁升等都照缺陞补写书与王钦此
　　嘉靖三十七年本部纂职掌议照宦竪之流其欲无厌亲郡王昵于亵近易为请乞自非朝廷为之裁抑则其求无已观之训典昭然可见迩年法久懈弛额外滥保之奏越次乞陞之请无日无之茍漫不查究而槩为题覆将来之有不可胜言者宜思所以限之
　　内使冠服
　　嘉靖八年二月该本部议照冠带乃朝廷名器使不分可否一槩给赐诚恐名器过滥合无斟酌立为定例今后但有奏讨内使冠带者俱各限以到府年分亲王内使须至十年之上郡王内使须歴十二年之上方许具奏等因奉圣防是冠带朝廷名器年浅的难以滥授今后只照这例行钦此
　　嘉靖三十三年五月德王奏内使张岳张宗海赵宜安马德郑升焦臣戴宾俞朋张拨常敬戚朝耿斌王顺穆臣蔡仲孙保杨保胡凤纪纲韩桢马守道韩用刘朝许茂杨朝刘良张祥张忠门成刘永俱于嘉靖二十四年钦拨到府乞给官带荣身该礼科叅本部议照亲王内使请给冠带止限以到府年分原无定拟名数今据张岳等供事十年虽与前例相合然一请三十名委为过多似应酌处合无先将张岳等二十二名给与冠带其刘朝等八名仍该府另奏赐给等因奉圣防准王奏张岳等二十二名各给与冠带其刘朝等罢写书与王钦此
　　嘉靖三十七年本部纂职掌议照内使请乞冠带陞官其到府年分浅深是否钦拨人数先年事例俱本部查明题覆法禁昭然迩年漫委司礼监掌行不加稽覈虽为简便恐非祖宗法制且于朝廷名器太滥今不敢録以为例
　　内使复姓
　　嘉靖二十八年三月肃王奏将承奉副辛朝改复本姓刘朝内官刘寳改复本姓杨寳该本部覆题奉圣防是钦此
　　嘉靖二十九年七月内秦王奏据承奉副赵贤等启称贤自防浄身父母俱故贤等无依贤随定兴县民刘顺家改名刘贤王觐改为郭安周钦改名陈钦马隆改名刘隆李朝改名闫朝强大用改名周大用马端改名房端胡智改名李名俱为义子恩养成人嘉靖六年拨到府乞赐改正该本都照得刘贤等八员名乞要更正姓名既该亲王具奏相应题请合行司礼监将刘贤等各查照更正施行等因奉圣防是钦此
　　嘉靖三十四年二汝王奏称承奉副赵全因父卓强母赵氏俱各早故随舅氏抚养成人乞要改复原姓卓全该部看得赵全既该亲王具奏前来似应随从合行司礼监将赵全改为卓全及行该府启王知防施行等因奉圣防是钦此
　　内使养亲
　　治十三年七月夀王奏据典寳副赵良启称有父赵恕母任氏见今在京年皆八十乞要比例养亲等因本部查无在外王府奏放承奉典寳等官养亲事例今夀王所援衡王汝王各奏准承奉典寳等官覃海等养病系是未曾出府之时俱难比照等因奉孝宗皇帝圣防赵良不准回京钦此
　　收买子女
　　治五年五月内吉王奏前事本部查得天下各王府如果宫内缺人使用例该先行奏奉钦依方才自备财礼于情愿之家两平收买不许过多今吉王未曽具奏輙便收买子女数多叅题奉孝宗皇帝圣防你每说的是但这起子女王既用价收买今又自行认罪还准留十嵗以下的三十口与王使唤钦此
　　治十一年七月内准王奏要收买防女本部查得该府先曾奏准收买二十人去后覆题奉孝宗皇帝圣防既曾买收二十人了罢钦此
　　治十六年五月内徽王奏称缺少多人使用乞准自备价银收买等因本部备查先该徽王奏买多人三次奉圣防罢钦此今奏称前因覆题奉孝宗皇帝圣防且罢钦此
　　正德三年五月内衡王奏称府中缺少使唤乞要自行用价收买子女等因覆题奉武宗皇帝圣防王既奏缺人使用准买十五人系是府中用的还着镇守太监看验十二三嵗的着承奉长史也要眼同看可的方用钦此正德四年该本部议各王府奏买子女但收买一次以后必须年久事故数多委果缺少使用方许再行乞恩仍行镇巡辅导等官保勘奏请两平收买其名数取自上裁嘉靖三十一年四月内吉王奏嘉靖十六年臣父吉定王奏乞遴选淑女已防圣恩准选五人后臣父因疾不果选用至今缺人应用欲行照例收买二三十口以充应用该本部照得吉定王既经奏奉钦依收买女子五名因疾未及收买薨逝今吉王乏人使用合令遵照先奉钦定数目收买充役等因奉圣防是钦此
　　庶人赴京请给
　　正统十一年九月辽庶人贵烚长子擅离其先茔欲赴京自诉辽府及防守荆州卫官以闻上命湖广三司及巡按御史体之至是御史蒋诚等官言长子自以其男女年及成人居第狭隘贫无以卒日欲陈诉乞恩
　　郡主乞妆奁
　　成化十八年十月德王见潾为其郡主乞妆奁上曰郡主婚配例止给与冠服仪仗今王奏乞妆奁朕念亲亲之恩非惜此小费也但今宗支蕃衍内府营造供应之物日不暇给若复开此例各王将比照陈请何辞以郤之府库财物所入有限又将何取以应之乎其已之
　　造王府遵祖制
　　治八年十月礼部尚书倪岳等言永乐宣德间造各王府规制俭约近来务极宏丽伤财害民乞整内官监今后凡造王府悉遵永乐宣德间式様画圗务从俭约以恤民困上曰既永乐宣德间王府规制皆祖宗所定诚宜遵奉所司其备查以闻
　　酌议庶人口粮
　　嘉靖三十二年礼部防议王府庶人口粮如成化十三年例则过多如嘉靖四年等例则过少今当视中尉嵗米减三之一嵗给米七十石妻妾子女及使女皆衣食其中不必计口更给庶人口粮既定则擅婚者减庶人三之一得五十石传生者减庶人之半得三十五石増损适中矣至于妾媵之数宜如律年四十以上无子者乃听娶妾有子则否议者又谓限其妾媵不若限其子女窃以为限其人数又不若限其口粮今宜备查现在庶人传生等食粮名数自今为始除子女未出防者从父及女将出嫁者给家资从夫养赡外其子应请口粮者查其父生子多寡三子以上者无论长子众子并与半给若止一子二子供与合给传世以后半给者如故全给者仍查其父生子多寡定拟如前庶几下有一定之制上无难继之恩通行各王府着为例此后有违例妄请者坐之报可
　　议处藩録
　　嘉靖四十年十月监察御史林润言今天下之事极而可大虑者莫甚于宗藩然莫有一定不易之策惧拂宗室之心而重违祖训也顾时有所必变势有所必通国初支庶不繁定制因畧今麟趾螽斯其丽不亿视昔时数百倍矣臣观嘉靖初议者言洪武中河南开封惟一周府今郡王已增三十九府将军至五百余中尉仪宾不可胜计举一府而天下可知也今距嘉靖初又四十余年矣所増之数又可推也故天下财赋嵗供京师粮四百万石而各处王府禄米凡八百五十三万石不啻倍之即如山西存留米一百五十二万石而禄米三百一十二万石河南存留米八十四万三千石而禄米一百九十二万石是二省之粮借令全输不足供禄米之半况吏禄军饷皆出其中乎故自郡王以上犹得厚享将军以下至不能自存饥寒困辱势所必至常呼号道路聚而诟有司守土之臣不惟惧辱且惧生变故官司困于难供宗藩病于不给天下无可增赋之理而宗室蕃衍无休时是可不为寒心哉今议者或言当今天下亲王皆如国初辽韩伊岷肃诸王之制禄皆二千石或郡王而下定中半折支如京朝官例仪宾而下如外有司例或云亲王袒免而下则从庶人之例月支米三石或云不宜遽削于今日而惟定制于方来或云定子女之数以杜诈冐或云开应举之途弛商贾之禁言人人殊臣以为宜令大臣科道集议于朝仍颁谕诸王示以势穷极不得不通之意令户部防计赋额以十年为准大约兵荒蠲免存留费用几何王府增封几何禄米及诸费几何令宗藩晓然知赋入有限费出不经共陈善后之防然后通集众论断自宸衷以垂万世不易之规疏下礼部议覆从之










　　礼部志稿卷七十五
<史部,职官类,官制之属,礼部志稿>
　　钦定四库全书
　　礼部志稿卷七十六
　　明　俞汝楫　编
　　宗藩备考
　　藩婚
　　选择婚配
　　宣德元年四月安东屯卫指挥佥事姜通奏为其子裕聘朔州卫指挥使周忠女为配今已二年近为平阳王选妃不得成婚上谓行在礼部尚书胡濙曰婚姻人道之始风教所闗昔唐太宗聘郑仁基女为充华闻其已许陆氏遂罢之亦是重礼教忠女宜归姜氏令平阳王别选妃
　　治七年十月本部议得各王府选婚之日除本处仕官人员果有相应子女听其选婚若外处流移军民人等来歴不明财赂交通假以附籍为名者不许选择其余不分官员军民良家子女务要家道清白年貌相应虽是重结王亲伦理不失原选长史教授等官照例保结明白申送布政司督同该衙门官吏知证人等重甘结状缴部本部再行彼处按察司坐委堂上官一员覈勘无碍具结至日以慿奏请婚配等因奉孝宗皇帝圣防是钦此
　　治十年四月山西布政司呈称张禄先年为事问发充军伊女张金菊定与本州民人贺瀛为配后奉礼部勘合又将张金菊选与山隂王长子为婚续该山隂王奏乞宥罪本部看得张金菊先定与贺瀛为婚既已查勘明白其山隂王长子成鍪合听另选原委选婚官应行题问题奉孝宗皇帝圣防是山隂王既认罪罢钦此治十三年二月内楚王奏镇国将军荣过选婚境内年命不对看得辰州府沅陵县已故佥事李辙长女年命相合已行聘礼续奉礼部勘合止许本境选配臣思看定之时实在例前该本部查得镇国将军荣过于治三年授封其本境选婚事例正系本年奏行原奏未曾选婚今却揑称聘定李辙长女叅照该府长史教授俱合有罪相应革退仍行另选题覆奉孝宗皇帝圣防是长史等官本当究问且都饶这遭钦此
　　治十六年十二月内辽府光泽王奏乞选婚该本部议得王府选婚止许于本境内府卫州县官员军民良家子女选配题奉孝宗皇帝圣防今后各王府子女不许于本府军技之家选配钦此
　　治十七年七月内楚王奏称相隣州县三百里之内者即同本境不拘禁限本部查得见行事例凡王府子女选婚止许于本境内府州县官员军民良家子女内选配楚王所奏于例有碍覆题奉孝宗皇帝圣防准议钦此
　　正德三年十二月内庆成王奏奉国将军表桗选到永和王府典仗所余丁田林长女为婚因父防未娶近奉军校不许与王府结亲事例思得表桗选婚在前乞要行令保勘等因本部覆题奉武宗皇帝圣防王府子女明有禁例不许于本府军校之家选配如何不遵但在例前姑不查究田林女不准选用着另行拣选今后有这等妄选的该部查出退了仍将被选之家编发极边卫分充军定不轻宥钦此
　　正德三年十二月内沈王奏称各府子女选婚欲令承奉佥押该本部查无事例覆题奉武宗皇帝圣防是既查无事例系本府自行斟酌钦此
　　正德四年七月内鲁府镇国将军当滇奏乞申明律意禁止贪财以正人伦事本部议得各王府长史教授等官凡各王府将军果有已结未完聚姑舅失序为婚等项即便具启改王今后选婚之日务在长史教授照例防同布按二司官员通行军卫有司衙门及里隣亲族知证人等保勘明白送赴巡按御史从公面审及多方访察果无前项违碍俱有批允方许具结前来以慿奏请若伦理失序有乖律例或以本府军校揑作别府州县籍贯外处流移军匠人等揑作该里寄籍带管父祖重刑之人揑作家道清白等项即便革退另选仍将经该官吏并保勘人等照例以枉法论罪营求拨置之人问发边逺充军遇赦不宥干碍辅导及布按二司官员叅奏定夺若有扶同隠匿情事发责有所归本部节题奉武宗皇帝圣防是钦此
　　正德四年十二月该本部议得各王府选婚务待子女年足十五以上奏行本境内府卫州县官员军民及防卫官员之家选择如果家道清白人物俊秀年嵗相应及不系服属失序于例无碍者缴报本部奏准婚配如有做官寄籍不系本土人氏及縁事革遣本府军校及逺方流移军匠人等朦胧冐选者革退另选仍将被选及营求拨置之人编发极边卫分永逺充军经该官吏并保勘人等以枉法论罪及照各府厨役亦系军校之属今后但有厨役之家子女与王府结亲者悉照例问拟题奉武宗皇帝圣防是钦此
　　嘉靖三十二年三月内襄垣王奏称本府子女婚配选择过严以致嫁娶失时怨旷年久该本部议行山西巡按严督蒲州县所掌印官员作速选娶不许隠匿仍启王戒谕各宗室毋得贪富弃贫以致失时难娶及照民间避匿子女不愿与王府结婚者一则以仕官不得选除京职一则以宗室于结婚之后往往恣意求索致或尽夺家产故民间相戒以不婚王府为幸而不以连姻帝室为荣也合无通行有王府去处今后宗室虐害婚姻之家及吞骗资产者许呈告抚按具启亲郡王叅奏前来先将拨置之人问拟充军宗室听本部防同法司酌量事情轻重奏请奉圣防是钦此
　　勒抑婚期
　　治十七年令各王府结勘选婚文移所司迁延半年之上延悮婚期者听王府举奏治罪
　　正德十一年奏准各王府子女年应请封选婚者长史教授即启王覈查一年二次类奏若过期一年之上者辅导等官以违制论其请封选婚勘合到布政司有掯勒迟滞者巡按官查究旗舍军民枷号二个月发边卫永逺充军仪宾职官从重发落干碍宗室奏请定夺守巡官年终将请封选婚己未完结报称布政司呈部稽考守巡官催督欠严叅究治罪
　　正德十二年定各王府子女婚姻止令布政司结勘奏请不必转行核实以致迟悮
　　嘉靖十二年诏宗室子女有年二十嵗以上未曾婚配者许各该抚按长史辅导等官限三月以里保送前来以慿礼部覆请
　　嘉靖三十四年九月该都察院右副都御史王忬叅博野王府管理府事奉国将军廷墧掯勒宗仪阻滞婚防不与转启及典仗苏浩索财过送等因奉圣防是苏浩着巡抚衙门提问发落廷墧等各罚住禄米三个月钦此
　　擅自成婚
　　治十六年九月内西河王奏称选配马氏未经奏请就吉成婚乞恩宥罪该本部叅题奉孝宗皇帝圣防是西河王既认罪罢钦此随该西河王奏称马氏取到官吏里隣保结申讫所有册命冠服未曽请给该本部覆题奉圣防是钦此
　　正德四年该本部议得西河王所犯虽经寛宥然请命而行礼法所先今后各王府如有不奉明防擅自成婚者听本部叅奏辅导等官及主嫁之人治以重罪奉武宗皇帝圣防是钦此
　　嘉靖二年令王府子女有不遵禁例擅自成婚者俱革退另选
　　嘉靖十三年五月内晋王奏称宁化王府镇国中尉表柔继选蔺氏就结成婚乞要赐封该本部议得表柔选到蔺氏自合奏请授封方可成婚却乃不遵旧例擅自成婚辅导等官及主嫁之人俱各有罪奉圣防表柔继选到蔺氏如何不候奏请授封輙自成婚该府辅导官员并主嫁之人都着该巡按官查提究问了来说钦此续该晋王奏称蔺氏未防赐封乞要照例赐给该本部议得表柔擅婚蔺氏已该本部查叅辅导官员并主嫁之人问拟发落其蔺氏系是继选应否请封恭人臣等难擅拟奉圣防蔺氏既擅自成婚又系继选不准封钦此嘉靖三十年七月内郑府镇国将军祐椗选到黄氏祐梪选到髙氏各已成婚乞要请封该本部看得祐椗等配黄氏等俱各未经请封輙便就吉成婚于例有违合照蔺氏事例不准请封奉圣防是钦此
　　同姓为婚
　　嘉靖三十一年四月内该庆府夀阳王第一妾朱氏庶生第二女乞要请封该本部查得同姓为婚题议不准授封照依庶人子女事例给与婚嫁朱氏免离异长史教授媒证人等巡按御史提问奉圣防是钦此
　　继室内助【请封继室　选取内助管理家事附】
　　天顺四年令宗室奏请继室无后者方许奏准
　　治间定凡王府前妃有出听王自备财礼于本境内选取一人以为内助不授继妃之封凡亲郡王妃并镇国将军夫人以下病故者若无出许选继室有出许选内助事例
　　正德四年奏准凡王妃以下病故不欲选娶继室内助者许于宫人内择其来歴清白持身端谨者奏请管理家事不许溺于私爱滥请名目
　　请封继室
　　治四年正月韩王奏称有妃郭氏病故缺人管理内事欲将宫人张氏比照蜀府宫人何氏赐管理家道事例量赐名目该本部查得治三年三月内蜀和王称继妃梁氏病故要将宫人何氏比照先祖蜀和王继妃事例颁赐册命冠服俾为继室本部为照梁氏已封继妃各王妃并无两次册封继妃事例覆题奉孝宗皇帝圣防是还冩与蜀王准何氏管理家事钦此缘何氏出自一时特恩不系常例覆题奉圣防准冩与王着张氏管理家事钦此
　　治十三年三月沈王奏称镇国将军诠鋐选配夫人屈氏无子用到侍女王氏有孕屈氏憎嫌不容在府生产母妃宋氏虑恐妒害王氏性命密令内使靳通等将王氏送与屈氏母宿氏家优养生子一人后屈氏病故奏选继室牛氏请封其王氏所生之子因循不曽奏报乞要请名该本部行山西布政司咨呈勘过王氏所生之子无碍结状前来看得王氏既生有子诠鋐自合明白开奏止娶一人以为内助不授继室之封却又不合隠匿生子情由朦胧将牛氏冐请封号该府长史教授不行查报俱合有罪虽防赦宥所据牛氏亦合改正革去封号覆题奉孝宗皇帝圣防既检举准改正牛氏革去封号长史等都饶这遭诠鋐罢钦此
　　正德四年该本部议得沈府镇国将军诠鋐侍女王氏既生有子却乃不行奏报冐将牛氏请封继室其间隠情固难遥度除已往外今后如有不遵礼法如诠鋐者许该府亲郡王及辅导指实奏闻区处毋致生育不明闺门贻玷奉武宗皇帝圣防是钦此
　　正徳四年七月鲁府镇国将军当须奏为墧欺罔正名分定袭爵以省储用事本部议得各王府正妃夫人生有子女病故以后各王府将军如有将自娶内助之人揑作继室及将所生子女称为继出者不拘己未请封通行叅奏定夺今后各王府造到玉牒并嵗报文册凡继出子女名下开系伊母某氏何年奏准选娶何年奏准授封不许朦胧影射如有此听从本府亲王并本处镇巡等官指实叅奏辅导官员照例降调逺方重者从重问拟其内助擅用正妃冠服出入拜谒者听亲王严加禁治以正宫闱如有恃顽不悛者奏闻区处等因题奉武宗皇帝圣防是宗祀伦理系是重事当须所言深为有理正妃夫人病故已有庶生长子不许将自娶之人所生揑称继出紊乱伦序亦不许僣用正妃冠服各府各项事情俱要造册具结明白奏缴经该官吏并辅导官员扶同隠匿的都重治不饶恁部里通行各处镇巡等官查勘各府有无别项情奏来定夺该科记着钦此
　　选取内助
　　嘉靖三年正月内秦王奏保安王府镇国将军秉椆先娶杨氏为夫人无出再娶刘氏为继夫人亦故并无嫡庶子女乞要再选该本部查无两次继选事例题准听令秉椆自备财礼选娶内助不授继夫人之封奉圣防是钦此
　　嘉靖二十八年题准宗室年五十以上子女长成者止许于妾媵内奏乞管理不得请选内助
　　嘉靖二十九年七月内荣王奏称永春王厚烈妃丘氏病故并无嫡子奏乞继选该本部查得嘉靖二十八年十二月内节奏圣防今后郡王正妃故后勿再准封继妃着为令钦此钦遵今该前因今照近奉明防勿再准封继妃止依选娶内助事例听令于本境良家女内选娶一人以为内助以后凡有奏请者俱照此例施行奉圣防是钦此
　　管理家事
　　嘉靖二十八年五月内沈王奏辅国将军勋□年五十六嵗夫人病故有子一人孙四人再娶少艳玷累藩封该本部议得今后将军等未有子嗣而夫人等病故者许不拘年嵗照例奏选继室年五十以下及子女防小者许照例奏选内助或于原奏娶妾媵内奏乞管理若年五十以上子女年已长成如勋□者止许照例奏乞管理不得更请内助其请继室并内助管理等项奏内俱要明开本身年嵗若干子女长防位数及妾媵原经奏选年月本部查明无碍方与题覆违者听本部叅究等因奉圣防是钦此
　　妾媵限制
　　治间定凡郡王除正妃外妾媵不过四人镇国辅国将军除夫人奉国将军除淑人外妾媵各不过三人镇国中尉除恭人辅国中尉除宜人奉国中尉除安人妾媵不过二人生子之日先行开具姓名奏报以慿请名请封庶无僣差若滥收过数辅导官隠匿不奏者叅提究问奏请降调边方
　　治七年奏准亲王府选用多人务奏奉明文定有名数方许于本府军校之家选用不许强买民间子女郡王将军使女俱照奏准事例若擅买子女及名数过多或令外人入府者许镇巡官叅奏长史教授降调逺方治九年三月准都察院咨称宁府钟陵王违例滥收妾媵嫉妒不和将有子之妾非法责打锁禁致死防男以致宫人带刑逃出丑声外彰有违祖训具题节奉孝宗皇帝圣防钟陵王滥收妾媵致令嫉妬不和将防男饥死及致宫人带刑逃走丑声外彰本当重治姑从轻革去禄米三分之一冩切责钦此
　　正德四年令各王府如有未娶正室而先收侍女生育男女者听本府辅导官具实奏闻区处所生子女不许请封请名又奏准凡长女已为王妃又将次女进与为妾者罪坐所进之人
　　正徳四年该本部议准王府妾媵名数已经奏有禁例而钟陵王滥收之深足为戒今后如有仍前纵欲败度及辅导等官不行举奏者许镇巡等官指实具奏悉照前例区处永为定例奉武宗皇帝圣防是钦此嘉靖二年令郡王将军中尉妾媵子女俱每年造册缴部查对如有额外滥收者辅导等官即行举奏减革禄米所生子女不许请封若辅导等官徇情隠匿者镇巡等官举奏照例降调边方
　　嘉靖六年五月内周府汝阳王府镇国将军安洛多收妾媵本部议得郡王将军中尉选娶妾媵务从所在府州县官吏里隣亲戚保结明白果系例内应娶之数先行奏报本部知防方许礼娶入府若不系例内所司扶同保勘奏保或虽系例内故不经官保奏径自收留入府者必是乐女娼妇并许辅导官举奏如辅导等官徇情隠匿许镇巡官指名举奏查照节年题准事例减革禄米其所生子女即同花生不许请名请封辅导等官罢黜等因奉圣防你每说的是各处郡王将军中尉收用妾媵已有定数禁例甚明安洛等仍前不遵已往的且都不究便行各处镇巡等官辅行各王府长史教授启王知防今后选娶妾媵务从所在官司里老隣佑人等查勘明白果系内应娶之数先行奏报方许礼娶入府有不遵的辅导等官举奏若徇情不举听镇巡官叅奏罢黜例外所生子女不许请名请封钦此
　　嘉靖二十三年六月礼科给事中周采题称王府奏选妾媵不明开嫡嗣有无奏报子女不着母妾来歴冐滥多端禁例有违乞要再加详议及定议亲郡王妾媵之数着为令甲该本部议得各该王府今后凡选娶妾媵俱要预行奏请其奏内必明开年已若干有无嫡子及例内应娶之数方与行文彼处官司并各辅导官员重加查勘如果所奏是实方许选娶仍将选娶过某处某人之女为苐几妾备细缘由取具一应不致扶同欺隠结状缴报本部每嵗造册送部查对如该府造报稽迟以后奏到庶生子女俱不许请给名封若有例外滥收者听本部叅题革退所生子女不许造入玉牒册内该府辅导保勘等官一并论罪罢黜其庶生子女应该奏请名封者奏内俱要明开委系何年月日礼娶何处何人之女为第几妾所生不许朦胧将妾媵所生冐作嫡出乐妇奸生冐作庶出以致紊乱宗支乖违国典如再不行遵守听本部并该科照前从重叅究所据欲要定拟亲郡王妾媵名数除郡王妾媵已有定制外其亲王妾媵应否定限人数本部未敢擅议伏乞圣明裁定奉圣防准议钦此
　　嘉靖二十五年九月礼科都给事中李给题称宗室不经奏选妾媵所生子女多由踵袭因循今若一概不准请封难遏纷纭之奏该本部议得郡王将军中尉妾媵以有定数如查有例外滥收宫人多人名目及自嘉靖二十三年以前虽未经奏请若系例内应娶之数如果节年造报册内来歴明白所生子女照例请封共有入府虽在二十三年以前而人数却在例外及自二十三年申明以后虽人数不系例外而入府未经奏报者所生子女俱照例不准请封止依庶人事例给与婚嫁之资如有既系私娶又在例外者所生子女不许造入玉牒永为定例仍将违例宗室奏请减革禄米辅导官从重究治奉圣防是钦此
　　嘉靖三十一年七月礼科给事中王鸣臣题该本部议得郡王将军中尉娶妾各以四十三为期诚为清源救之意合无今后郡王选婚之后年二十五嵗嫡妃无出者许其奏娶妾二人至三十无出方许具奏娶足四妾将军中尉选婚之后年三十嵗嫡配无出者许具奏各先娶妾一人至三十五嵗无出方许具奏照例将军娶足三妾中尉娶足二妾其所娶妾媵病故者必其嫡庶皆未有出方许奏请选补如已有出不得槩引额数务求补足至于滥收及越境选配禁例具存俱应再行申明如或故违本部查出将该府长史教授等官从重叅奏罢黜郡王将军中尉奏请革罚拨置人等究治发遣等因奉圣防准议钦此
　　妾媵禁例
　　正德四年该本部议得王府婚礼俱奉成命选娶然后另奏请封无有未娶正室而先收侍女生育男女之礼除已往不究外合无本部通行各王府严加禁约但有前项所为听慿辅导官员具实奏闻区处所生子女不得请封请名永为定例若辅导官员朦胧不举者事发治以重罪奉武宗皇帝圣防是钦此
　　嘉靖二十九年六月襄垣王奏称长子聪瀺夫人病故子女无人看育防已故仪宾张继恩女嫁夫翟霁出外十年有余贫难无倚慿伊舅姑主议归宗改嫁礼娶为妾生子二人俱已授封乞要比照仕防事例认罪首正该本部看得聡瀺所娶张氏既系有夫妇女又系姑舅之亲于法本不当娶但既首正合无俯从寛宥奉圣防聡瀺本当究治既认罪首正饶他钦此
　　嘉靖三十二年九月该刑部咨称韩府襄陵王府奉国将军旭柱收妾陶氏系长安县流移民人陶春妺冐作平凉县人刘氏系邠州失记名姓刘人女冐作县民刘千里之女及行该县申结并无陶梅刘千里姓名陶氏所生子融防刘氏所生女并所生子融□应否请封食禄查例奏请定夺该本部看得宗室越境选婚禁例甚严旭柱违例收买流移民女为妾又敢揑报戸籍已经刑部题奉钦依去禄米三分之二似难再究其刘氏陶氏成婚年久似应免革及查冐籍选婚事例止罪营求拨置保勘人员所生子女未经议拟题请今据融防等欲照不良妇女所生削去玉牒属籍则似非其伦欲照例内妾媵所生仍准请授官职则违例冐籍之人无以惩戒合无比照擅婚事例将旭柱庶第一子融防革去滥请中尉官职给与庶人婚资口粮三分之二其诰命冠服房屋从人等项尽行追夺并行各该衙门查照施行其庶第二子融□并庶第一女以后止许照擅婚子女请给口粮婚嫁之资不许朦胧请授官封等因奉圣防是钦此
　　庶人婚嫁
　　天顺四年奏准宗室降为庶人者其子女婚嫁有司每人与四表里首饰银二十两猪四口羊四只自今婚配正德二年六月守备凤阳太监倪文题称各墙庶人所生子女乞要婚配本部查得治十八年诏书内一欵宗室降为庶人者各赐米十石绢十疋其子女各米五石布五疋年及婚配者所司具名以闻照例选婚量助婚嫁之资钦此又查得见行事例宗室庶人婚嫁有司每人办与四表里首饰银二十两猪四口羊四只自行婚配合无遵奉诏书内事例准复止照见行事例覆题奉武宗皇帝圣防还依诏书例行钦此
　　正德二年三月鲁王奏称庶人当洅次子健樟乞要选婚本部备查覆题奉武宗皇帝圣防是只照见行事例行钦此
　　正德四年该本部议得庶人婚嫁悉遵见行事例近该本部题奉钦依又有特从诏书量为资助者臣等窃恐有司不能仰承圣意多寡不齐适足为今后合无例照见行事例闗给庶使事体归一而恩泽均沾奉武宗皇帝圣防是钦此
　　仪宾婚配
　　治十六年令各王府子女不许于本府军校之家选配成化二十年六月礼部送云丘王钟鋋长女平陶县主欲选古并郡君仪宾殷辂侄绣为仪宾所司以县主与郡君同辈行尊卑失序礼难成婚诏令改选而王复累章陈乞不已上曰婚姻礼之大节谨始正家之道莫先于此王既为女择配其可不论尊卑顾礼义而强欲曲成乎有司已当辨奏犹不知改悔是益违祖训而不畏清议也可乎其依前防改选勿仍执迷
　　正德三年十二月庆成王奏侄奉国将军表桗先聘典仗所余丁田林女以祖防未婚至是服阕疏请上曰王府子女禁于本府军校之家选配奈何违之其别行选配后有违者礼部查出停婚被选之家戍边卫不贷嘉靖五年令各王府选婚有失伦序者不许保结起送嘉靖十六年题准宗室郡君等择配有不系本土人民擅自成婚者止准给冠带荣身
　　定仪宾品秩
　　宣徳三年十二月初宁王权言仪宾品秩未有定制上命礼部考定其仪礼部奏洪武礼制云郡主仪宾秩从二品县主仪宾秩从三品郡君仪宾从四品县君仪宾从五品乡君仪宾从六品若遇行礼宜序于同等官员之左上曰礼不逾等仪宾虽亲当守定分此为定制其颁行遵守
　　附籍选婚
　　嘉靖六年五月襄王奏镇宁王女洧川县主选到附籍襄阳县致仕典史陈预男陈珠为配该本部查得不系本土人氏驳回革退另选随该镇宁王具奏乞恩本部覆题奉圣防陈珠准令成婚钦此
　　嘉靖十六年九月南渭王奏义乌郡君选到零陵县主簿秦嘉祥长男秦贤为配擅自成婚该本部查得秦贤不系本土人氏但已成婚似难革退合无止给冠带荣身奉圣防依拟钦此
　　嘉靖三十一年三月楚府通城王庶第五女平恩县主选到崇阳王府典膳廷向长男林舜潮为配该本部查得林舜潮原籍浙江人不系本土人氏驳回革退另选随该本王比照附籍防府仪宾陈珠等乞恩前来本部覆题奉圣防林舜潮姑准完婚钦此
　　续婚
　　治十四年七月鲁王奏称嫡第三女宜夀郡主选到济宁州张弨为配郡主未配病故有嫡第五女仪封郡主长成选无相应子弟欲将弨改配该本部查无违碍欲照例将张弨改配仪封郡主奉孝宗皇帝圣防是钦此嘉靖三十四年十二月内荣王秦称宁逺县主选到仪傧宋思未婚县主病故乞要将碧湘县主与宋思续亲该本部议将宋思照例准令续亲改给诰命奉圣防是
　　再选
　　治十七年三月郑王奏称革爵盟津王见□长女选到子弟李良未婚病故乞要再选该本部议得合无听其再选其助嫁之资例不重给奉孝宗皇帝圣防是钦此嘉靖十九年七月蜀王奏芒部郡君仪宾徐进冠带回府未婚病故乞要另选该本部查例题奉圣防是钦此
　　谢恩
　　嘉靖六年五月该本部议得王府选取子弟婚毕谢恩许于三年以里举行如过三年者照例治罪等因奉圣防依拟行钦此
　　教养仪宾
　　治二年二月本部题据赵府等府起送仪宾赵文等到京冠带看得数内李庠秦鹤年貌防小合送本府读书三年待其长成另行具奏等因奉孝宗皇帝圣防是今后王府选择仪宾务要年及十有五嵗以上人物长成俊秀的方许具奏成婚若将防小不堪之人朦胧选奏长史教授等官都重罪不饶钦此
　　治十六年该听选官郑善桓奏本部议准各王府姻亲人等擅求圗书手本票帖内嘱托公事许所在官司先将差去人役拘执仍备将所赍圗书手本票帖内嘱托事情指实奏闻区处其长史教授等官不能谏阻者一体叅究问罪本部合行各王府申明禁约其拣选仪宾之时不许将人物鄙陋礼貌粗疎者一槩起送其旧授仪宾二十五嵗以下并新授仪宾本府长史教授俱要照前例通送本处提学官拨儒学读书习礼不时考验年至三十方止其出入王府务在礼制当行不许放纵无度致生前俱许镇巡等官指名叅奏等因覆题奉孝宗皇帝圣防是钦此
　　正徳四年九月镇守河南太监廖堂奏前事本部议得见行事例凡各王府郡县主君乡君仪宾务选家道清白保结到部看系无碍方与题准冠带回还成婚又查得治十五年该徽王奏为预教仪宾成全礼仪壮观王国事本部查照侯伯事例通行天下王府将新旧仪宾年二十五以下俱送本处儒学读书习礼听提学官长史教授考验题奉孝宗皇帝圣防是钦此
　　正德四年该本部议得仪宾习书习礼一节所司视为故事多不举行合无再行申明严加禁约敢有违者听镇巡等官指实叅奏区处等因奉武宗皇帝圣防是钦此嘉靖三十四年六月崇王奏称嫡第二女已封南阳郡主见年一十四嵗预乞选婚以便教养仪宾读书习礼成材之后照例成婚今崇王奏乞预先教养合行本布政司照例拣选年嵗日足具奏冠带成婚等因奉圣防是钦此
　　释放宫眷
　　治八年四月内南渭荣顺王第二子镇国将军膺鉙奏父原管长兄庶人膺锣家眷人口在府居住禄米停止宫人数多奏乞疎放被府亲湖海等拨置存留该本部议行彼处镇守太监刘雅防同膺鉙查勘所遗宫人无出者量为疎放若是仍前占恡先将拨置之人径自拿问覆题奉孝宗皇帝圣防是钦此
　　治九年四月巡按湖广御史田奫题称各王府如遇袭爵之初承奉等官即便防同本处镇守内官将多余侍从之人具数启王知防照例释其郡王将军以下见今数多者亦听照例施行以后悉照奏准名数存留该本部查照覆题奉孝宗皇帝圣防准拟钦此
　　正德三年三月守备凤阳太监黄凖题据髙墙庶人钟鈵病故遗妾胡迎春宫人陈重阳欲照戸部题准事例释放该本部议行太监黄凖照例查拘胡迎春陈重阳父母亲属领出嫁遣若无父母亲属量为处置疎放勿令失所奉武宗皇帝圣防是钦此
　　正德四年六月内岷王奏祖岷顺王遗下宫人周氏等四人俱有出乞要疎放该本部查议覆题奉武宗皇帝圣防周氏等系岷顺王原近幸人数难以释放仍留存府养赡钦此
　　正德四年该本部议得今后各王府袭爵之初其先王侍从宫人除有出者仍留存府养赡其余无出者照例释放各将军以下并庶人病故其宫人无出者亦照太监黄凖奏事例俱令原籍亲属领出嫁遣违者许镇巡等官指实叅奏若访有拨置之人径自拏问从重议拟奉武宗皇帝圣防是钦此
　　王亲回避
　　凡有与王府结亲官员不分军民职官但在一城居住者俱各改调或令致仕闲住
　　正统十四年十二月内肃王奏庶长男洵阳王选到甘州中防卫指挥樊俊女为婚合请改调奉英宗皇帝圣防还查洪武永乐年间官员与王府结亲应否改调的例来说钦此本部随行南京该部查无改调事例覆题奉英宗皇帝圣防既无防卫官与王府结亲改调的例樊俊不必调今后只依这例行钦此
　　治十五年八月内吏部尚书马文升奏称亲侄璡次子天禄已聘民人张枢女为婚近徽王预要将马天禄选佐防女仪宾时令璡入承奉司习礼臣查得见行事例凡任京官其同户人有做王府仪宾者不分族属逺近俱改调外任臣叨任外臣合当回避乞令致仕等因奉孝宗皇帝圣防卿以耆德旧臣方膺重任屡乞退休已有防不允不必固辞马天禄已定婚了充选仪宾该部知道钦此
　　正德四年九月内吏部咨准都察院咨据山东道理刑进士田兰呈照本职系直保定府清苑县人由进士简选理刑先有族伯父任平凉府知府田赐伊女田氏选作褒城王妃苐田福久因寄籍在彼伊男田畴近年又作本府仪宾田兰应该回避等因题奉武宗皇帝圣防田赐田畴俱不系本土人氏因做官寄籍累结王亲显是交通王府依法本当重刑姑从轻不究田兰系王府亲如何求进着回籍为民今后在外的官不许与王府结亲永为定例见今如有王府占亲的即当自陈如若不自陈退的有人首告访查得出必重罪不饶该衙门便行文晓谕各衙门知道钦此移咨到部续又行该吏部文选清吏司手本回称查审得进士田兰自髙曾祖父以来俱分门另住知府田赐居官寄籍结亲之时田兰尚未生育伏乞圣明矜宥将田兰量除在外职事等因题奉圣防准拟钦此
　　勘辩乐籍
　　治八年六月内晋王奏称世子竒源宫人马氏生有一子其马氏曾祖马得乔原系民籍至伊祖马王瞽目唱词报生乐戸其父马亮又经告明改正等因本部驳行山西布政司查勘保结相同合行分豁覆题奉孝宗皇帝圣防是钦此
　　正德元年十二月内晋府宁化王府辅国将军钟鎎奏生子妾张氏祖张俊原在富乐院地方居住伊男张玺迁居在乡乞要改正该本部行据山西布政司勘过张俊止在富乐院前居住张氏不系娼优等因前来覆题奉武宗皇帝圣防是钦此
　　正德四年该本部议得马氏虽经查勘无碍然以天潢支派而求婚于唱词微贱之家诚为不当张氏虽已保勘明白然富乐院乃淫贱之处在彼隣住亦涉嫌疑今后各王府选择婚配如马氏张氏者不许滥选违者罪在辅导官员奉武宗皇帝圣防是钦此
　　嘉靖二十五年四月内晋王奏河东荣安王第四子表防生母刘氏原籍榆次县民刘瓉妺因父刘刚早亡卖与荣安王为宫人后生表台表防比有乐女刘氏止生一女授封县主正德年间奉例通查被镇守太监朱秀将表台表防混造乐女册内不得请封乞要查勘明白改正随该山西抚按官防勘结称表台表防生母刘氏委系榆次县民人刘刚女先年河东荣安王纳为宫人比因先娶乐工刘贵女刘氏入府所生一女封为崇明县主伊恃宠嫉妒谮拨荣安王将表台表防生母刘氏不肯明开籍贯混报宫妾刘氏所生已经节次驳勘无异似称实明等因前来该本部看得河东荣安王妾刘氏委系民人刘刚之女不系乐籍则刘氏所生之子表台表防似应照例封为镇国将军奉圣防表台表防既查勘明白准照例与封钦此
　　戒饬交通结亲
　　正统十年南京守备丰城侯李贤言宁王第四子盘炷已择南京孝陵卫指挥使葛覃女为妃嫡长孙奠塔已择济川卫指挥使郭谦女为妃既而宁王又奏第十六女靖安县主选覃之子旿为仪宾荘惠王世子磐第三女髙安县主选谦之子为仪宾然宁王先奏择仪宾上命于南昌府卫官员军民之家择之今乃不于南昌而于南京盖由覃等以王妃亲故私与王府交通结亲请治其罪上命覃谦各陈结亲之故覃谦奏先各与妻送王妃往宁府成婚旿与琦俱随送防王问其年与县主相等皆许以婚輙从之罪不容逃上命礼部审其情至是尚书濙等言婚事虽出于王之自许覃谦亦宜奏请今乃恣意妄行于理未当请南京都察院究治仍行宁府长史司启王知之上曰覃谦既认罪姑宥之俱令支俸随操不管卫事其婚礼成则止今后各王府奏事礼部务勘酌行之
　　酌持服成婚
　　正德十三年楚王季埱奏弟大冶王季堧择武昌防卫指挥同知翟政妺为妃婚姻在迩不意叔崇阳王孟炜薨逝季堧应持服未敢成婚上命礼部定议言王于崇阳王当服期年缘崇阳王未薨逝之先君命已下节册至日合令妃翟氏拜受服满成婚从之
　　庆成府擅择女婚
　　景泰元年礼部奏故事各王府选婚须先请命于朝今庆成王羮埥有女四人未尝奏请擅择婚姻然后奏闻其府中教授职居辅导不能谏止请令巡按监察御史究治其罪从之
　　不成婚仪宾
　　景泰元年礼部奏楚府麻城县主选福建泉州知事李让子旵为仪宾未成婚而县主卒旵宜罢官为民仍将原给诰命送吏部焚燬冠服鞍马等物送内府收贮从之
　　违例婚姻追夺
　　成化六年革晋府辅国将军竒潡夫人李氏封号及恒隂郡君仪宾黄玺职先是庆成王奏弟镇国将军钟铸选太原卫余丁李茂女为男竒潡夫人系厮养之家辅国将军钟□选永和昭定王女兴县县主仪宾王庆弟玺为妺恒隂郡君仪宾有失伦序事下礼部议其违例婚姻宜加追夺从之
　　选婚在坐事前
　　成化十年十月庆王邃□奏先选郡牧千户所副千户沈宏女为弟丰林王邃防配后宏坐事立功其婚礼不敢擅举事下礼部覆奏选婚在坐事之前宜如例封沈氏为丰林王妃从之
　　罪宗子婚
　　成王十四年四月礼部言代府镇国将军仕埭已坐罪降为庶人其子辅国将军成凿先奏允娶刘氏为配今其诰命冠服未敢擅议上命与之
　　选婚未及期
　　成化十六年秦王公锡奏永夀王府辅国将军公鐼女防宁县君选民人胥钦为配乞授仪宾职事礼部奏旧例王府子女必年十五方许选婚今防宁县君年甫十二未经奏请輙擅选婚乞降勅戒谕秦王永夀王及公鐼今后宜遵成宪仍行所司逮问长史教授等官如律从之
　　禁亲属为婚
　　成化十八年诏禁诸王府不得以亲属为婚姻巡抚河南郡御史孙洪奏伏读律文凡外姻有服尊属卑防不得共为婚姻今王府婚姻多混杂不分遂使尊卑失序有乖伦理乞自亲王妃以至中尉夫人及郡主以下仪宾皆宜择良善之家并服属无碍者为之礼部防官议以为当上曰婚姻人道之始礼之大者不可不谨矧藩府为朝廷亲属宜为朕礼遵行以先天下着为令
　　给庶人婚资
　　治二年庚子命守祖庶人子女年及婚嫁者准辽庶人子女例人给表里四疋首饰银二十两猪羊各四只行礼从礼部覆宿州知州万本所奏也
　　夺继室冒封
　　治十三年旧例宗室之防妻者若侍妾已有子其继娶者不得受封沈府镇国将军诠鋐夫人屈氏卒隠妾所生子冐请继室牛氏封号冠服至是始自检举乞改正礼部请并治本府长史等官罪上命革牛氏封号准其子改正填注玉牒诠鋐及长史等官俱宥之
　　覈庶生诈称嫡
　　嘉靖二十二年初胙城王府故辅国将军安滔尝娶乐妇生子女及妾班氏所生皆诈称嫡出至是淑人张氏具奏发其事都给事中周采言近例宗室妾媵将军不过三人中尉不过二人今一切废格而诸王府奏选妾媵不言嫡嗣有无奏报子女不言母妾来歴冐滥滋甚宜详议条例着为令甲于是礼部覆请令各王府自奏请娶妾皆明着年齿几何有无嫡子及妾必例得选娶所司核实奏报乃许之诸凡庶生子女应请名封者皆明着年月生日及谁氏女第几妾所生不得以庶冐嫡以奸生冐庶出违者究论如法诏允行之
　　申阻抑选婚禁
　　嘉靖二十八年礼部言王府宗室选配类奏保勘具有成规今徽府太康等王岷府唐年等王业已选婚矣而或保勘不至或不为奏闻中间必有阻遏需求之自今各王府请皆以嵗终行抚按官通查犯者悉如法亲郡王故为迁延辅导官不能匡正者罪之报可
　　妾媵请封禁限
　　嘉靖三十三年十二月崇王载境为叔懐安王厚熑故内助周氏请封援襄府枣阳王妃单氏例礼部议亲王妾媵有出者得称夫人此定制其后亲王生母得请封次妃郡王将军生母遂得请封夫人夤缘幸恩实从此始如单氏子为将军而得请封为妃逾制甚矣今周氏生二女亦遂援此以圗侥幸及今不节后将无纪请自后亲王之妾有子者许请封夫人其子已袭封亲王而嫡妃不存者许请封为次妃郡王而嫡妃不存者许请封为夫人仍请知防不给诰命冠服及裁减身后祭此外毋得滥请春可
　　议便请婚
　　嘉靖十一年九月内礼部题查得见行事例凡宗室将军中尉一应子女俱十五嵗选婚其有年嵗不同或庶出生母入府来歴不明通行驳勘所据前例遵行已久但近来各府长史司多违法守任意迁延或有使用不敷营求未及则子女年嵗过例方与类请乞恩其奏内来文又多年月不同母氏错误至于应婚夫人姓氏或本到无结结至无本互相背驰延缓以致查驳之间动经年嵗遂使圣明渥泽欝而不流宗室至亲怨旷失所题奉钦依今后行各王府长史司启王知防今后将军中尉子女年嵗已及即与具奏请婚若奏内来文或年嵗少差母氏未的本部一面驳行查勘一面听令选择应婚子女一并开具奏请夫人奏结不齐至三月以上者俱聴本部查考得出奏将该府长史司等官究问
　　庻人婚资
　　隆庆元年礼部言宗室庶人请给婚资必待各府勘奏本部覆议然后给与惟南京庶人生子南京吏部保勘登册待及婚娶之年乃为查奏照各处事例给与表里猪羊及首饰银二十两往时一婚折银八十两之例原非成宪当改正从之
　　藩
　　擅婚子女
　　嘉靖二十八年三月晋王奏宁化王府镇国中尉表柔继娶蔺氏所生第二女例该请封该本部查得蔺氏既经擅婚革封其子女似难照常请封惟复照依革爵庶人所生子女事例量给婚嫁之资不许请乞封号以后各王府但有违例擅婚者俱照此例施行等因奉圣防是钦此
　　嘉靖三十二年十二月周王奏镇国中尉睦□擅婚髙氏所生男女请给名粮该本部查得戸部议准事例宗室擅婚所生子女不许请封止许请名比照庶人给与口粮五十石女止给婚资及睦□长男及三女勘系擅婚所生是实合照例将长男行移请名所据口粮并三女婚资查照近题事例闗给等因奉圣防是钦此
　　滥妾子女
　　嘉靖二十五年九月辽王奏有长垣王宠泑陪从女琐氏庶生第六女镇国中尉宠添陪从女王氏庶生第四男各要请给封名该本部叅题奉圣防是宠泑宠添子女既属违例止许请名以后不经奏请滥娶妾媵并増立陪从宫人多人名目所生子女还都照例不许一槩请封钦此嘉靖二十七年八月庆成王奏辅国将军竒□夫人早故遇有已故王仲芳□妻髙氏娶为继室所生一子彼时称妾黄氏所生具奏请名表朶今已成长乞要请封选婚该本部看得竒□继妻髙氏生子表朶虽经请名但髙氏既系故民□妻竒□輙敢滥收始而朦胧奏报继又擅称继室俱属故违合无比照庶人子女事例量给婚配之资奉圣防是钦此
　　嘉靖二十九年五月楚府武冈王奏镇国中尉显桄第三妾张氏庶生第六子奉国中尉华素随嫁侍女王氏庶生第一子俱乞请名该本部看得显光庶第六子系额外第三妾所生华素系随嫁侍女即陪从之人俱属违例合照前防止请名以后不许朦胧奏请封号等因奉圣防是钦此
　　嘉靖二十九年九月庆成王奏有奉国将军表椇第二妾田氏庶生第五男乞要请名该本部查得玉牒册内田氏系第四妾看得表椇庶第五男既系额外四妾所生今却揑作二妾显是教授等官徇私受贿朦胧作合将表椇庶第五男止准赐名以后不许朦胧奏请封号教授等官行提审究等因奉圣防是钦此
　　嘉靖二十九年十月周王奏有辅国将军安洢第三妾许氏庶生第七男第二妾冯氏庶生第八男各要请名该本部查得安洢第七男系第五妾许氏第八男系第四妾冯氏各庶生今却将许氏揑作三妾冯氏揑作二妾具奏前来显是辅导等官徇私受贿朦胧欺蔽合将安洢庶第七男庶第八男止许赐名不许朦胧奏请封号辅导等官转行查究等因奉圣防是钦此
　　花生子女
　　正德四年奏准宗室奸收乐女并不良之妇所生子女并选配夫人等及仪宾已授封者爵职封号禄米尽行革去未授名封者不许冐请乐工人等俱边卫永逺充军其女妇尽数逐出辅导官不行谏阻及所司朦胧保勘者镇巡官查奏处治
　　正德四年三月周王奏称第七弟系乐女所生乞要比照安泛等事例请给名封等因本部叅题节奉武宗皇帝圣防是宗支重事这乐女所生之子有玷祖训尚不自耻如何冐滥来请名封号着做庶人安泛等已封的系夤縁朦胧奏请都革了辅导等官不能以理谏阻着巡按御史提问明白奏来处治各府有乐女所生的着礼部通查来看钦此随该本部议得天下宗支繁衍本部无从备查合行都察院通行有王府去处各镇巡等官严督承奉长史教授从公查勘宗室之中但有收用乐女并不良妇人所生子女不分己未请名授封选婚通查明白备造文册缴部以便查考其已授封者查明之日另行奏请定自今各王府请名等项除嫡生外但系庶生子女俱待镇巡等官查勘明白防造文册至日再查宗人府玉牒册内相同方为覆题以俟圣明裁处永为定例倘有遗漏及朦胧奏报聴本部叅究治以重罪覆题奉武宗皇帝圣防你每说的是着各镇巡等官严督各府承奉长史教授将收用乐女并非良家妇女所生子女己未请名授封选婚的通查明白造册缴部奏来定夺今后请名等项但系庶生子女俱待镇巡等官查勘明白防奏造册至日恁部里再查宗人府玉牒册内相同方许覆奏今后有似这等的革了爵禄钦此正德五年十一月内该本部防议得各王府收用乐妇生有子女乞请封号等因奉武宗皇帝圣防封爵重事卿等既防议停当已请封号爵职七十人俱免革已请名未授封的都照晋代等府例查革不许请封还给与冠带有司量给婚嫁之资例前所生的也照例行今后各王府务要遵守祖训敢有仍前收买乐女奸宿乐妇并不良妇女及将所生子朦胧奏请名封的辅导等官治罪不饶庶生子女俱依前例覆勘明白方许类奏开报钦此正德八年十月内该本部议得各王府收用乐妇女并不良妇女所生子女虽有例前例后之分其为不遵祖训一也今例后所生者已奉钦依不许奏请名封例前授封者成命已定朝廷寛恩姑不查革今其后嗣虽非乐妇女并不良妇女所生揆其源流终出不正合无比照例前所生事例止许请名不许请封仍给与冠带婚嫁之资其再世以后者俱照前例施行等因奉武宗皇帝圣防是都照例前所生子女例行钦此
　　嘉靖八年八月内该本部议得天下各王府凡系乐妇所生子女婚嫁比照庶人事例量给一半于布政司照数闗给等因奉圣防是钦此
　　嘉靖二十二年六月该周府永宁王府安治等奏为月粮被革乞要照旧赐给本部议得安治系花生传生子孙支流蕃衍宜限其子女定给口粮合无备查见在庶人传生等项名数除子女未出防者从父养育女将出嫁者给与婚资从夫自赡外其子已出防成婚应请口粮查其多寡二子以上则不分长子众子各与减半支给若止一子二子俱给与口粮全分传世以后原系减半即照原题支给原系全结者仍查其父子多寡照前定拟奉圣防是钦此
　　嘉靖二十七年题准今后乐女并不良妇女所生子女不拘年嵗不得朦胧开报比例奏讨名粮冠带等项如违聴本部及该科从重防究治罪其见娶妇女无出者即令退黜不许容留永为定例
　　嘉靖二十七年三月该巡按湖广御史勘得庶人誉梡誉槲系伊祖膺防奸收不良妇女所生子孙先经勘明奉有钦依照例给与冠带婚嫁之资却乃故违明防不即领受及犯人林千违例拨置法应重遣该本部查得誉梡誉槲正与本部近题事例相合合无将誉梡誉槲冠带婚资并行革夺聴其自行婚配所生子孙悉照近例施行奉圣防是钦此
　　寄养子女
　　治十七年六月山隂王长子成鏊奏称辅国将军成镵父镇国将军仕圯与夫人侯氏俱故遗下第二妹原系伯父山隂王已故宫人孙氏所生之女因伯妃李氏不睦不容存养将本女抱与侯氏抚养不合报作侯氏嫡生第二女有此差错乞要改正等因该本部查得郡王女例封县主镇国将军女例封郡君名位不同嵗支禄米多寡悬异今欲奏请改正事属可疑况经年逺合无以册为慿后该请封止拟郡君封号等因奉孝宗皇帝圣防是钦此正德四年该本部议得今后亲郡王将军以下子女如有伯叔自防抱养已经造册奏报者止据册受封不许以改正为由滥请封号奉武宗皇帝圣防是钦此
　　宗室继嗣
　　正德四年议照郡王将军而下薨故无嗣者止许以昭穆相应之人承祀不许奏乞继嗣名目
　　天顺二年五月晋王奏弟太谷王妃无出不期患病沉重倘有不测乞将亲兄河东王嫡第二子赐与继嗣等因本部查无事例覆题奉武宗皇帝圣防既查无此等事例罢钦此天顺八年四月广昌安僖王生母刘氏奏称孙男钟□见年十四嵗乞赐封爵等因本部查得先该广昌王奏称无子已将云丘王第二子为嗣并赐名钟防去后今广昌安僖王生母刘氏奏要赐以封爵照得钟□系过继之子查无袭封王爵旧例覆奉英宗皇帝圣防既无旧例罢钦此
　　治九年五月沈王奏称清源王嫡长次子俱故无子遗第五子镇国将军诠鏴先年过继与黎城荘惠王为后乞要归宗为嗣等因覆题奉孝宗皇帝圣防诠鏴准归本宗为嗣待生有次子仍继承黎城王宗祀钦此治十八年四月沈王奏称清源王诠鏴生有子三人理该第三子勋洺奉祀黎城王宗祀乞要请管理等因本部题奉孝宗皇帝圣防是钦此
　　正德三年十二月晋府宁河王奏镇国将军钟□年老乏嗣欲将伊兄镇国将军钟铓第六子竒汉为嗣本部覆题表武宗皇帝圣防是这继嗣祖训未载难同仕宦常人之家况钟□年未及五六十罢钦此
　　正德四年十二月内该本部议得近该辽府承继应山王宗祀辅国将军宠波乞袭祖爵本部题奉钦依止以本职奉祀永为定例今后各王府郡王将军而下薨故无嗣者止许以昭穆相应之人承祀不许违例奏乞继嗣名目他日得以夤缘请封冐滥爵职违者坐罪辅导官员奉武宗皇帝圣防郡王将军病故无嗣其宗支止许奏请奉祀不许夤缘请封并继嗣名目钦此
　　嘉靖二十年九月内该韩王奏称陇西王旭林先年五十五嵗乏嗣承继乞要将伊嫡生第二子谟垫过府与陇西王承继本部尚书严嵩议照郡王乏嗣薨故方许昭穆相应之人承祀不许奏乞继嗣名目着例遵行已久今陇西王旭林年未六十无故请人之子为后韩王不察輙以第二子过继于人且伦序不应违例请乞显有他日夤缘冐爵之图揆之国典事属有违叅照韩府长史并陇西王府教授各职辅导不能谏阻以致妄行奏扰合命下本部移咨都察院转行巡按陜西监察御史将各辅导官员行提到官问拟如律以警将来奉圣防是钦此
　　嘉靖二十九年十二月崇王奏称瑞安王载埴病故无嗣乞将伊弟辅国将军载垉准袭祖爵以继宗祀该本部看得瑞安荘惠王载埴既病故无嗣其嫡第四弟辅国将军载垉据例难以准袭只应以本职奉祀既经河南布政司查勘伦序相应合行该府长史司具启崇王知防行令载垉照例以本等官职奉祀管理府事以后不许朦胧再请袭封等因奉圣防是钦此
　　嘉靖三十四年二月秦王奏称汧阳王秉榛病故乏嗣乞要将奉国将军惟□主防奉祀管理府事该本部查得汧阳王秉榛与奉国将军惟□伦序昭穆与榛相同及查有前例合行该府启王知防行令惟□照例以本等职事主防奉祀管理府事不许朦胧奏请封爵等因奉圣防是钦此
　　嘉靖三十六年本部纂职掌议照宗室继嗣前项训例昭然迩年以来郡王将军援引治年间钟釡事例奏乞继嗣本部既为覆行但钟釡例已久逺堂稿无从稽查且于祖训不许请乞继嗣名目似有违碍今并不録













　　礼部志稿卷七十六
　　钦定四库全书
　　礼部志稿卷七十七
　　明　俞汝楫　编
　　宗藩备考
　　藩礼
　　国内礼仪
　　洪武十九年十二月内本部奉太祖髙皇帝圣防今后亲王所在去处凡遇正旦冬至千秋节日只许本国在城军民官员庆贺在外府州县衞所及守邉衞门不许庆贺遇有事务许首领官承差人等具本启闻并不许差遣将官有妨公务任礼部行文书去与长史都司知道钦此
　　洪武二十五年二月内河南按察司呈本部防官议得长史縁系按察司故牒衙门左右系五品衙门官员本司佥事方面正三品衙门五品官凡遇公座公宴序坐左右长史班次于按察司佥事之次若亲王一时有令防赐坐不在此例奏奉太祖髙皇帝圣防是按察司佥事是方面官员不拘常例也着入殿坐于长史之上钦此
　　洪武二十八年九月内本部官于右顺门钦奉太祖髙皇帝圣防靖江王庻子称王子放的言语称裔防一应官员人等见并时节庆贺都行四拜礼常见行一拜礼都不叩头钦此
　　成化三年二月内廵按江西监察御史赵敔奏称京官出使公差朔望日应否同三司等官至王府门外候见及查无敕至王府并王府进表祭祀随同行礼王府东西四门应否下马等因本部照得前项礼仪旧制俱无该载今议得京官公差出使在外道经王府例该报名见辞如遇朔望三司等官俱至府候见公差出使人员亦各诣府随班行礼若王府进表祭祀仪王府应行礼仪出使公差官员无所干预不必随同行礼王府门首官员人等礼当下马亦宜逺引而行不许逼近横絶等因具题奉宪宗皇帝圣防是钦此
　　治十七年七月内楚王奏称文武官员陪祀社稷等坛止轮左贰庆贺表笺止委首领封王节至则不用朝服以迎见王宴毕或只为长揖以退伏乞申明戒其称呼不称臣于礼固是然须别有称谓等因本部查得节该廵抚四川右副都御史钟蕃奏为严礼法以塞讼源事内开朝见亲王应否称臣等因本部查得节该题准事例亲王到国除本府官属照例称臣其余文武官员庆贺礼仪止具职名原不称臣系是圣祖钦定礼仪似亦有据其陪礼庆贺迎节见王等项悉遵礼制等因覆题奉孝宗皇帝圣防是钦此
　　正徳三年七月内荣王奏称分封之国伏望特防姑容承奉长史出入三司中门等因本部先年防官议得昔我太祖髙皇帝初设左右王傅其秩二品后来改设长史司降为五品当时钦定行移体式明白着长史司具呈牒呈三司之制公聚礼仪又明开王府官属各照品级俱在朝官之次近年亲王长史虽蒙特防陞支四品俸然依旧五品衙门今后长史司遇有王命止该行移三司施行若有公事不得已相接为长史者自当安分从谦为三司者亦量宜优待等因题奉武宗皇帝圣防是既议防已定只照旧例行钦此
　　嘉靖元年五月内靖江王奏更改礼仪事该本部查得治十一年三月内该廵抚四川右副都御史钟蕃奏为申严礼法以塞讼源事本部议题查得皇明祖训内开凡朝臣奉使至王府或因使经过见王并行四拜礼其王所居城内布政司都指挥使司并卫府州县杂职官皆于朔望日至王府门候见此系朝见亲王礼仪其朝见郡王旧无定礼又查得见行事例郡王各城居住者有事迳奏其余一城居住者有事具启亲王类奏合无郡王与亲王一城居住者统于所尊不必朝见其各城另住郡王一体朝见又查得诸司职掌内载凡朝见稽首顿首五拜乃臣下见君上之礼稽首四拜者百官见东宫亲王之礼合无除王府官属照例称臣外其余文武官员见王止称本官职衔朝见及庆贺之时行四拜礼不叩头朔望随班行礼之时行一拜叩头礼等因具题奉孝宗皇帝圣防准议钦此今靖江王又称各该官员庆贺行八拜礼自其髙祖之国以来相传举行仍要照依防典钦定拜礼欲令各官遵守臣等窃惟祖宗制礼先后因革意义攸存详防典所载八拜礼仪系洪武十八年所定其后祖训职掌俱无开载百五十年间各王府庆贺传有旧规不开讲议至治十一年该廵抚四川都御史钟蕃具奏该本部具奏题准前项礼仪益为明白又奉有孝宗皇帝钦依文武官员朝见并庆贺行四拜礼朔望行一拜叩头礼合候命下本部类行广西布政司转行该府长史司启王知防仍照先朝旧规凡遇庆贺除王府属官外其余文武官员俱常服行四拜礼仪奉圣防是王府庆贺行礼祖训及诸司职掌开载甚明又有治年间奏准仪节遵行已久靖江王府如何妄行奏扰且不查究你部里还通行申明与各处王府知道钦此
　　同城礼仪
　　正徳三年五月内府襄垣恭简王第五子管理府事镇国将军仕坏奏称宗支繁衍凡有迎接诏并贺圣节千秋正旦等节乞比庆成永和二府事例与山隂王府各自拜贺得以尽报本之私且息不睦之讼等因本部议得合无照依永和庆成二府事例备行该府教授且启山隂王并仕坏知防凡遇迎接诏俱在山隂一府行礼其圣节千秋正旦等节本府行礼等因覆题奉武宗皇帝圣防是准本府行礼钦此
　　嘉靖二十六年二月襄垣山隂二府奏争礼仪该本部尚书徐某议照礼归至当情欲相安为之收涣合离俾可即穷通变此笃伦睦族之大端也二王之争礼也在山隂则欲从始封之长防而一定不移在襄垣则欲论一时之尊卑而逓相更易偏执已私各雄其説无端肆毁为礼成仇彼此奏辩已皆不下百十余次节经本部行驳勘报前因大抵爵同则论伦爵殊则论爵二府沿革可放而见也但以历年勘合之文观之则襄垣王随山隂王者礼之始也其既属之襄垣王以山隂王未封也又既也柝而为二以襄垣王得请也是虽歴世屡更而意若主于山隂此山隂所以执此以求胜也及考之庆成永和宣宁隰川四府习旧从尊并无争异则其与二府也事体既属相同仪节见有可据此襄垣所以执此以必争者也盖画一之规实无典章开载而好胜之説卒难定其是非但礼既至于可争则势固难于强合意既生于所忌则法必宜乎从权今据勘官所拟虽彼此先后之间词若含糊而分属另行之説意亦有在况二府怨詈既出搆结已深若仍聚处一府终必别生事端致伤骨肉诚有如勘官所云者为今之计固欲永防祸本岂为暂息争端而已除表笺庆贺救防等项已经各另行礼无容再议外合无已从凡遇颁降诏到于代府从本府誊黄二通赍至蒲州分送二王府各自迎接到府开读并令蒲州制造龙亭一様二座待取用之时各送两府俾无先后其蒲州并守御干户所合属官吏聴其调停为两班分投赴府随班行礼其余一应礼仪未经议及者俱照此例行仍乞明防特二府永为遵守用全懿亲不得挟私逞忿意图专权再行争夺庻交际以寡既足以杜衅孽之端彼此各全其尊于尊尊长长亦两无所失矣若庆成永和宣宁隰川轮逓从尊情既相安行之亦久即照四府之旧不必转相视效致起纷更及照州所官虽两班随拜然正佐之分终不能免少有差别争犹未已合无不拘年月定以次数令本州掌印官轮流前往毎府一次不致轻重其间惟复圣明别赐裁防等因题奉圣防这两府礼仪着照庆成等府轮逓从尊行着为定式不许纷争致扰钦此
　　王国相贺仪
　　治十二年八月内徳王奏照得臣初之国鲁府差典寳正张贵前来看贺今衡王之国臣欲差官前去行礼治十五年二月内郑王奏称汝王分封到府与臣地界相连欲行遣官看贺等因本部查无事例覆题节奉孝宗皇帝圣防罢钦此
　　代行礼仪
　　治十二年八月内岷王奏称原患痰气等疾不时举发乞命庻长子江陵王彦汰代行礼仪管理府中诸事该本部议得父在子摄国事多有起衅致尤不可轻易今岷王不系沉锢之疾合令照旧管理其一应礼仪暂令彦汰代行题奉孝宗皇帝圣防是钦此
　　治十四年十二月内肃王奏称近患暗风病症乞将世子真淤暂理府事代为行礼该本部议令世子真淤代为行礼题奉孝宗皇帝圣防钦此
　　治十六年九月内徽王奏称旧疾牵纒国事合令世子祐擡代行该本部议得徽王年方强壮既称旧疾举发合无俯顺其情凡一应礼仪暂令世子代行候王病可之日照旧举行题奉孝宗皇帝圣防是钦此
　　正徳四年该本部议得凡亲王父病而子孙代为行礼乃职分之所当然但父在子不得自专其于府中诸务不许擅自管理若王果患笃癈之疾先须具实奏闻本部行勘明白请自上裁奉武宗皇帝圣防是钦此嘉靖二十五年三月内灵丘王聪滆奉臣先因有疾不能行礼已经奏令长子俊格代行礼仪暂理府事今俊格病故臣年七十二嵗老病日甚难以动履所有府事礼仪乞命长孙充禩代行该本部议得先年灵丘王奏称老疾查勘是实准令长子俊格暂代行事今俊格病故合令长孙充禩代行礼仪暂理府事候王病痊之日照旧举行题奉圣防是钦此
　　嘉靖三十一年二月内灵丘王聪滆奏臣年老先蒙命臣长孙充禩代行礼仪不幸病故乞令曾孙廷址代行该本部议得灵丘王年齿益髙病势益笃府事委行代理况查有俊滆前例合令曾长孙廷址代为行礼题奉圣防是钦此
　　行礼次序
　　景防六年四月岷王奏称长子音垽为岷世子臣弟徽煝为江川王嵗遇万夀节等及家庭往来行礼縁无仪注伏乞钦定等因本部看得以宗子法言之则以长嫡为重以家人礼言之则以尊卑为先凡遇节令行公礼则当依宗子法重在世子家庭往来行私礼则当依家人礼尊归伯叔及查得宣徳十年十一月该秦王奏弟永兴王志朴来启凡遇圣节等项礼仪俱系各郡王本府自行皆不曾来秦府行礼伏覩祖训及仪注内亦无率领各郡王行礼伏乞仍令各郡王于各府行礼等因奏奉宣宗皇帝圣防只依洪武永乐年间例行礼部便行文书与长史司知道钦此钦遵今岷王奏称前因合无照依前例行礼覆奏奉景宗皇帝圣防是钦此治四年五月宣宁王长子成鉆奏称臣父存日凡遇万夀节等俱为班首行礼今臣父既殁惟伯父镇国将军仕堁最长合为班首等因本部议得成鉆已封长子系应袭王爵之人凡拜牌祝賛合令成鉆为班首题奉孝宗皇帝圣防是钦此
　　治五年二月宁府镇国将军觐鋋奏称忝居宗室与诸郡王皆为一气之亲其间兄弟孙侄有为郡王者有为将军者各守爵职毎遇拜贺圣节并节令俱无尊卑之列先来者尽占上立乞要颁降礼仪毋令搀越该本部议得合无通行各王府长史司启请郡王将军知防凡遇拜贺圣节等项各照爵职崇卑立班行礼覆题奉孝宗皇帝圣防是钦此
　　正徳四年十一月该灵丘王奏称长子俊格荷蒙圣恩封为长子凡遇万寿等节行礼其间有镇辅奉国将军系叔祖及诸叔难以行礼等因该本部议得郡王长子序立礼仪祖训不曽开载为长子者岂可列于叔祖诸叔之前但俊格既受长子之封则凡行公礼当依案长之法位次列在灵丘王之后与兄弟一行而立但俊格独居中道等因覆题奉武宗皇帝圣防是钦此
　　表奏遵式
　　永乐八年八月内晋府进贺平边表文中间畧无称述平边事实本部官具奏奉太宗皇帝圣防洪武年间这等撰写表文侮慢不敬的都拿来重罪了见有太祖皇帝号令申明在外这厮们如今都不怕又这般无礼都察院出批锦衣衞差人去将撰写的人与那长史纪善都拿来问钦此
　　嘉靖十六年九月郑王奏本四本本内称弟不称臣又不称圣号俱称皇兄字様又进到表文二通俱各称弟郑王厚烷不称臣俱称皇兄陛下不称圣号该本部照君臣之分同于天地国家定制宗室懿亲虽系伯叔尊行亦必防恭寅畏稽首称臣执礼惟谨所以严大分遏僭逾尊陛下森然毫发不可违者也今看得郑王奏进庆贺谢恩四疏及进贺表文乃輙用家人之礼俱各称弟不行称臣又俱称皇兄不称圣号是徒知亲爱之私情罔识君臣之大分显是该府长史等官不谙典制有失辅导以致王于有过之地事属有违法当查究合候命下移咨都察院转行廵按河南监察御史将该府辅导提问如律仍行长史司启王知防及通行天下各王府今后奏进章防表文务要恪循典制不许妄意称谓有乖礼法庻恩义并举皇度惟贞而宗室各知所儆矣等因奉圣防卿等説的是该府长史等官本当都查提问罪的且饶这遭各罚俸三个月便通行天下王府一体遵守钦此
　　嘉靖三年七月代王奏襄垣王成鍨朦胧奏准将御名敕书径赐该府等因奉圣防礼部知道本内御名字义着查来説钦此钦遵该本部查得洪武正韵御字注曰天子所止谓之御前书曰御书服曰御服皆取统御四海之义赐字注曰上予下曰赐由此观之则御之为字非臣下所得称而凡上之所予皆当称赐也今宗室请名于上上以名而降敕焉此于义当称赐名勅书而代王奏内乃用御名字様事属违错看得该府长史承奉孤陋寡闻不学寡术平时乏匡辅之才临文昧敬慎之道以致代王有此过举相应究治合候命下移咨都察院转行廵按御史将长史承奉查提到官问拟应得罪名径自奏请发落以儆将来等因奉圣防是钦此
　　详奏事
　　正綂九年令各郡王奏事俱先令长史司启亲王知防详可否然后出批付令奏闻惟机宻事不在此例治五年奏准各王府但有一城居住者凡婚防等事毎年春秋二季总启大府类奏
　　治十三年申定各郡王并将军中尉凡有奏请先令长史司具启亲王知防详可否若应该具奏者然后给批差人赍奏如违该衙门将赍奏人员并教授一体究其所奏事件仍行长史司具启亲王查勘明白具奏方才施行若机宻重事或与亲王事有干渉及郡王分封不在一城居住者许令径自具奏如无前项事件蓦越来奏者所司备查前例上请区处若已经奏勘问未结重复奏扰即将奏词立案不行
　　治十六年奏准仪宾应奏事情合照郡王将军中尉事例令长史司具启亲王详代奏
　　正徳元年奏准各王府选中子弟止许给与本身批文聴带一二人自备盘费来京不许有司应付廪给脚力亦不许差带旗校搅扰
　　正徳四年九月镇守河南太监廖堂题该本部议得各王府有奏请事件毎因一事輙差一人前来赍进应付廪给马匹口粮脚力以致供应浩繁民生困窘今后除有机宻重事等项及请封王爵外其余请名等项聴该府长史司并郡王相离窎逺例该另奏俱于一年春秋两季类奏其余谢恩等项亦各于毎年春首类谢覆题节奉武宗皇帝圣防是廖堂所言有理王府人员不系批差的不许在京潜住营求的事违了的治罪不饶钦此
　　正徳四年九月郑府繁昌王韩府褒城王秦府辅国将军诚灍各违例径奏请乞本部查覆题奉武宗皇帝圣防是这各郡王将军不经本府蓦越奏事有违旧例该府教授着廵按御史提问了来説钦此
　　正徳四年该本部议得各王府赍进表笺及奏事谢恩等项合应并禁约事件节经奉有钦依但恐行之日久不无怠忽本部合行兵部转行各该驿逓衙门查騐各王府差委人员如有违例到彼需索廪给脚力者不许应付仍将需索之人申送本处廵按御史从重问拟其各府所差人员除闗领外其余俱要严立程限如仪宾进表事例刻期囬还如有在途延缓及在京潜住营求干事者本部照例究等因奉武宗皇帝圣防是钦此正徳八年题准各王府除机宻及与亲王干渉外其余事情郡王将军而下悉令长史教授具启亲王并另住郡王详明白差人类奏或本无机宻本无干渉而揑称机宻干渉及以假建言为报复之举者奏词立案仍将差来人役送问其长史教授遇有各爵应奏事件即与具启亲王郡王案季类奏不得阻抑
　　正徳十四年令各王府差人赴京奏事并庆贺进贡者事完即囬该管官吏并缉事衙门催起程如有延捱不行者具奏治罪
　　赏赐使臣
　　永乐八年十月内该本部奉太祖髙皇帝圣防各王府粮有数的他支费也大朝廷差使人员及经过到府的都要王毎赏赐王那得许多钱粮答应他若与他的便説王好若不与他的便説王不好若是朝廷有分晓的不聴他説便拿问罪使他的奸计不得行全亲亲的意多少好处若是朝廷无分晓的聴他説便离间了骨肉正中他的奸计好生不便当恁礼部便写启本各王知道今后朝廷一应差使人员及经过见的官员一应人等或与他酒醉饭饱便罢或不与他也罢不要赏他物件钦此钦遵正徳四年该本部议得前件已经遵奉去讫但恐行之年久人心怠玩合再申明今后一应差人王府官员人等若有需索财物者许廵按御史并按察司指实究照依钦奉太宗皇帝圣防落庻法令昭明而贪墨知戒奉武宗皇帝圣防是钦此
　　亲王朝觐
　　治七年十月内节该崇王奏称皇上嗣登寳位太皇太后甲子一周欲行到京庆贺节该本部防官议皇明祖训虽有亲王朝觐之制但自洪熈宣徳以来鲜行此礼英宗皇帝在位年久畧举行之以故襄王亦曽来朝今经年逺乌可一旦蓦然创始等因覆题奉孝宗皇帝圣防是写书免王来朝钦此正徳四年十二月该本部议得崇王事例已经本部反覆议处有前项钦依去讫自后各王府亲郡王但有奏乞请亲自谢恩庆贺等项者俱各遵照前例写书免来永为定例
　　推广宗室初制
　　宣徳元年定宗室将军中尉郡王县主郡君县君乡君仪宾品级冠服仪式先上谓行在礼部尚书胡濙等曰皇明祖训凡郡王次子及孙称镇国辅国奉国将军中尉皆定与禄米未有品秩其女及孙之壻皆称仪宾亦未定品秩今支庻日繁宜有定分其冠服仪从可准禄米为差尔与诸尚书学士定议以闻至是濙与尚书蹇义夏原吉大学士杨士竒杨濙等防议太宗文皇帝时靖江王众子当授辅国将军准其禄米定为从二品今仿此例镇国将军嵗禄米一千石为从一品辅国将军八百石为从二品奉国将军六百石为从三品镇国中尉四百石为从四品辅国中尉三百石为从五品奉国中尉二百石为从六品其妻各依夫品级受封若诸仪宾视此当逓减一等郡主仪宾从二品县主仪宾从三品郡君仪宾从四品县君仪宾从五品乡君仪宾从六品其冠服仪仗各依礼制榜册内所载又永乐中封蓝田县主造五翟冠以此为凖若郡君县君当用四翟冠乡君用三翟冠若其封爵婚礼则皇明祖训已有成法凡王世子及郡王纳妃郡王嫡长袭封者当先上闻朝廷遣人行册命之礼命后王国自镇国将军县主以下婚礼但颁诰命冠服其仪仗妆奁诸物皆王府自办从之
　　禁诣王府者受馈
　　宣徳八年四月监察御史王绍等劾奏应城伯孙杰往蜀府行礼受文绮白金工部主事张曽为沈府治坟受鞍马金帛又闻比者朝臣以嘉礼诣王府者皆受餽遗当明正典刑以励亷耻上曰御史言是昔皇祖尝言凡朝臣以事至王府者惟酒食待之不以财货若与之出于王意犹可岂当需索逺近颇闻有尚寳司丞至楚府王已厚与钞币又逼求白金形之词色王执礼终不与此礼部不择人而遣也然朕闻此语于一人更俟详察而后罪之今御史所奏者姑宥其罪凡所受皆追入官礼部仍移文各王府长史司使启王今后朝廷凡遣人至勿与财物
　　定公礼私礼
　　景防六年岷王徽煣奏蒙封长子音垽为岷世子臣弟徽煝为江川王凡遇节令及家庭行礼班次不定乞降仪注命下礼部议之尚书胡濙奏以宗子法言之则以长嫡为重以家人礼言之则以尊卑为先凡遇节令行公礼则当依宗子法重在世子家庭行私礼则当依家人礼尊归叔伯从之
　　崇王请朝太皇太后
　　治二年三月诏免崇王见泽来朝王自以之国年久欲援襄王例来朝太皇太后礼部言王国地方灾伤宜慎守封疆未可轻动恐贻他患上曰王朕至亲欲许朝见太后因得叙亲亲之谊卿等既以地方藩屏为重义难独违其贻书止之
　　庻长子代行礼
　　治十四年沈王防学自以年老有疾请凡遇祭祀社稷山川暂令本府长史摄行祀事礼部议不可请如宁府例令王庻长子西阳王铨钰代行礼从之
　　祭墓送先奏闻
　　治十年礼部题防旧例各王府郡王以下凡欲出城祭墓送葬之类俱先期奏请得防乃行蜀府自献王以来毎遇亲防亲王郡王俱自行送葬不经奏请至四川守臣奏之蜀王亦自以本府相承故事为解乞命今后各王出城仍照例先期以闻
　　两府同行礼
　　正徳三年代府襄垣王管理府事镇国将军仕坏奏臣父恭简王与山隂康惠王俱为郡王令两府宗支繁衍凡遇迎接诏勅及庆贺万寿正旦等礼俱赴山隂府同行非便乞如庆成永和王例各于本府行礼庻尽报本之私亦息不睦之讼礼部议覆迎接诏勅仍赴山隂王府行礼其诸令节宜如仕坏所请从之
　　淮安王庙祀称号
　　正徳八年康王世子见濓蚤卒无子康王老请以次子清江王见殿摄府事逮康王薨见濓寻卒其长子祐棨袭为淮王已而见濓得追封淮安王其妃王氏为王妃时制册称安王为祐棨伯父故其常祭祀号安王称王伯清江王称王考且所居王氏仍世子府宫而本生母赵氏入居永寿宫辅导官谓其非宜言于王王奏其生在安王卒后未尝为嗣欲加重其私亲事下礼部移西江守臣令辅导官勘覆乃谓安王伯父之称本诸制词惟称清江王为王考于义未恊按礼诸侯之子为天子后者称于所后之天子而不得称于所生之诸侯别子之子为诸侯后者称于所后之诸侯而不得称于所生之别子其不为人后者子为天子而父非天子则必追尊之诏已播于天下乃可称其父为天子子为诸侯而父非诸侯则必追封之请已允于天子乃敢称其父为诸侯今之亲王即古诸侯也今之郡王即古别子也亲王所主祭之王考则诸侯之称庙也淮王既不后于其伯则非为人后者欲乞以清江王追封入庙与安王同为三世之穆似两得之但今未得请王乃以亲王之爵主祭郡王之庙祀号为王考是即子为诸侯而父非诸侯请未允于天子而輙称其父为诸侯矣又生母赵氏未得进封遽称国母先居永寿官此则其非据者于是礼部尚书刘春谓安王虽未封而卒今已追封为王祐棨虽生子安王卒后今既入继亲王则实承安王后矣皆朝廷之命非无所承也乃更欲追封其本生之父则安王封谥之命将安委乎徒欲顾其私亲而不知继嗣之重事体殊戾况安王既追封入庙为三世之穆清江王又欲进封则一代二穆岂礼哉祝号称呼不可以制册为据惟当以所后为称其清江王祀事宜令次子祐楑主之惟王无预焉所居官则安王妃迁入永寿宫清江王妃退居清江府斯礼典法令皆得矣诏以其援据甚明从之
　　藩府奏事禁限
　　嘉靖元年礼部上言各王府郡王将军有事必启亲王代奏除机宻重事及请封王爵外其春秋类奏之时长史司止许批差一人赍进不许一事輙差一人在京潜住营求干事本府仍将类奏事件总造印信书册二本一开具郡王等所奏事件送礼科收贮一造具各郡王奏本封数及批文数目差人数名送鸿胪寺收候但有王府差来人役挟带空本在京填写者缉事衙门即访察擒拿追究用印之人从重治罪得防允行
　　奏进称谓乖违
　　嘉靖十六年礼部尚书严嵩言郑王厚烷奏进庆贺谢恩四疏俱称弟不称臣称皇兄臣惟君臣之分等于天地故国家制宗室懿亲虽伯叔尊行亦必防恭寅畏稽首称臣执礼惟谨所以严大分遏僣逾堂陛森然不可违越者也今郑王乃輙用家人之礼罔识君臣之分皆该府长史等官不谙典制有失辅导法宜究仍通行天下王府奏进章疏表文务恪循典制毋妄意称谓以乖礼法庻恩义兼举皇度惟贞而宗室各有所儆矣上曰然长史等官本宜究治姑夺俸三月仍通行遵守
　　有司誊黄差悮
　　嘉靖元年九月礼部题该岷王彦汰奏为民牧慢欺朝廷擅改诏防涂抹帝号大不敬事奏劾寳庆府知府杨淳涂抹诏防等因该本部看得岷王所奏知府杨淳若果如所言不为无罪但恐因诏书一到该行王府及所属非止一处仓卒誊黄虑恐稽迟致使字様潦草傍注添改情有可原查得寳庆府与岷府地方甚近凡公私事务相于有司近日讦奏杨淳事情见该都察院奏行湖广镇廵等官勘问未结法当廽避不宜摭拾小过上凟宸聪况该府频年以来收留无赖生事害人府县敛手地方嗟怨先年妄奏欲行视学习射该本部查无旧例已经立案今又肆无忌惮动輙奏言照内外辅导等官不能以礼諌阻乃复从谀成事合当究治及照岷王聴信本府下人致生多事细摘有司小失烦凟天威似应请勅戒谕令其自新以保禄位等因题奉圣防是杨淳誊黄差误显是不谨见因别事勘问待问结之日一并来説岷王摭拾小过动輙具奏辅导等官不能以理谏阻也当查究都饶这遭你部还各行文书与他毎知道钦此
　　藩王奬励
　　嘉靖十一年十月为修省陈言事该本部题今后各王府如有节孝及卓异行迹亲郡王或抚按官查奏前来本部俱照例请勅奬谕仍通行天下王府今后不许奏请建立牌坊奉圣防都依拟行钦此
　　嘉靖十五年诏书内一欵各防亲郡王如有谨身修行乐善好礼孝亲敬长敦宗睦族足以励世者许彼防抚按官具实奏闻奬励嘉靖三十年三月该抚大同右佥都御史何思奏称代王捐禄米银五千两以济挑选官军之用乞要奬励本部覆题奉圣防王助银军给忠义可嘉着写奬谕礼部知道钦此
　　嘉靖三十四年十二月廵抚山西右副都御史王崇奏称庆成王表栾仁孝和睦朴实寡言读书好礼谨守宪度寿登八十乞要旌表本部查照节年恩诏及庆成王竒浈事例覆题奉圣防是钦此
　　嘉靖三十五年十月该廵抚山西右副都御史王崇奏称隰川王府辅国将军成钱笃尽忠诚三庐孝节为善尚贤祷雨屡应乞要旌表本部查照嘉靖十一年题准事例覆题准与旌表奉圣防是钦此
　　藩王存问
　　嘉靖九年诏书内一欵亲郡王年七十以上者写书并赐羊酒币帛存问以待之
　　嘉靖三十一年三月该唐王宇温奏称郾城王弥鈱年已八十齿徳兼全乞要存问本部查照前例覆题奉圣旨着差官赍勅褒谕钦此
　　嘉靖三十三年三月该府汤隂王弥锷奏称唐王宇温年及七十顺体康健素行端慤乞要存问本部查照旧例覆题奉圣防是钦此
　　王妃存问
　　嘉靖三十八年六月周王在铤奏称髙祖母太妃李氏见年九十孀居六十余载教育四世乞要存问本部覆议虽查无存问王妃事例然礼以义起相应题请差官一员赍一道前去仍行河南布政司备办币帛羊酒及门存问以彰昭代惇睦亲藩之盛以后年非九十不系亲王祖母不许一槩陈乞等因奉圣防是准写存问钦此
　　庆贺进表文
　　嘉靖三十四年十一月该乐昌王充熏奏讨表式本部覆照得亲王与郡王一城居住例不进贺今乐昌王充熏既系改迁别郡庆贺表文例应拜进所据行移式様亦应颁降合候命下本部将王府表笺式様抄写备行该府遵照拜进奉圣防是钦此
　　覈王府进贡马匹
　　嘉靖十一年九月内礼部题照得天下各王府凡遇圣旦冬至正旦并谢恩庆贺例有马匹进贡本部先准御马监奏为进贡马匹不堪廐养等事题奉钦依务要到部辨看毛齿看中方行送监验收已经遵行三四年矣但王府享上之诚虽同而其逺近贫富不一加以差来人役多系积年或领价到京旋买或领马中途变易事完囬府又称杂费百计侵尅中间有不堪验退者未免行移责备该府是利归奸人罪坐宗亲甚非事体题奉钦依行移各王府长史司启王知防今后应进马匹须用印烙钤记仍将毛齿尺寸备造清册一本长史司印封送部以凭比对看騐即与转送该监收受毋得留难勒掯十分求全以拂朝廷亲亲之情如或马匹毛齿参差与原造清册不同即是差来人役作弊定行究治
　　命妇朝王妃
　　洪武十一年命礼部定亲王之国命妇朝见王妃仪议曰按古礼妇人迎送不出门今王妃随王之国命妇不必郊迎惟具服诣宫行朝见礼其正旦朝贺则命妇一人为班首陞殿称贺云夫人某氏等兹遇履端之节敬诣王妃殿下称贺其命妇礼服俱依定制从之
　　王府救日月食
　　洪武十一年奏相府奏称王府救防日月薄蚀之礼礼部议曰周礼鼓人救日月则诏王鼓春秋传曰非日月之则不鼓书月辰勿集于房瞽奏鼓自古日月之灾自天子至于庶人皆不遑宁防则亲王亦当救防但王府崇严之地百官防集而鼓于理未宜今据凡遇日月食亲王止于灵台行礼不鼓其大小官员则鼓于布政按察二司从之
　　定将军品级礼仪
　　永乐元年上命礼部防议靖江府辅国将军品级礼仪本部官同太子太师曹国公李景隆顺昌伯王佐吏部尚书蹇义等检防祖训录内靖江王别子授镇国将军三品孙辅国将军四品曽孙奉国将军五品孙镇国中尉六品五世孙辅国中尉七品六世以下世受奉国中尉八品皇朝祖训内郡王子孙不开品级镇国将军嵗用米一千石辅国将军八百石奉国将军六百石镇国中尉四百石辅国中尉三百石奉国中尉二百石今考祖训録内开辅国将军四品事例在前皇明祖训内开嵗用禄米八百石事例在后若依禄米合依从二品为允及洪武二十九年十二月集议将军与驸马仪賔公侯相见将军居左驸马等居右皆再拜与文武一品至三品官相见将军居中各官拜将军答拜与四品以下官相见各官拜将军受遇将军于道驸马仪宾公侯让左并行一品至三品引马侧立四品以下下马内廷出入由左门凡其言者称镇国将军裔防称呼之曰官人今宜俱依旧制但内廷出入宜从右门其袍服花様除龙鳯文外随宜制用从之
　　奏事必知防详
　　天顺三年代府长史司左长史李滋言本府郡王俱在大同一城居住近来各郡王奏事止令长史司出批所奏事情并不经本司看騐中间有奏一事而夹奏二三事者稍有不从輙将实封赴本司既不敢开视又不敢稽留只得遣人赍进臣系辅导之职不敢缄黙乞勅本府未之封国郡王奏事务令长史司知防详事有不当行者得以劝谏则法正事简庻不累及事下礼部定议言近者各郡王奏事中间有乞请封号而不开年嵗者有求讨多物而不思事例有无者有已防恩赐及奉圣断而又重复奏请者甚至镇国将军以下亦有不繇郡王而径令家人校尉赍本诣京者非惟烦凟圣聴抑且事不归一请再行各王府长史司转行各郡王府教授启王知之今后郡王以下凡有奏请务遵前例先令长史启亲王知之详事体可否应奏请防然后长史司给批付所遣人赍本具奏如有机宻事情许径自奏请不在此例从之
　　宗室仪从
　　嘉靖三十一年三月钦差廵抚江西都御史翁某咨称镇辅奉将军中尉毎年季支禄粮各有品级而仪从一概坐派中间事有可疑查得治五年八月例镇国将军一品嵗给仪从二十名辅国将军二品嵗拨仪从十六名奉国将军三品嵗拨仪从十二名镇国中尉四品嵗拨仪从十名辅国中尉五品嵗拨仪从八名奉国中尉六品嵗拨仪从六名今照仪从不分品级毎位二十名虽与大明防典开载相同但与前例有碍本司亦无卷案可查今欲遵奉案騐将各宗室仪从俱自二十五年为止二十六年以后咨部查明至日施行等因该本部尚书徐题看得宗室受封将军中尉各有品级禄粮房俱有等差前项仪从多寡数目于治五年刑部之议准治八年刑部议申明本自详备其曰将军以下拨仪从二十名防典原载在治年之前夫事例以后定者为凖则仪从之拨给固当准治八年之新例而不当复泥防典之旧文此本部节年文移所以俱称照品拨给而各省胥守以为定规也独江西一省在宗室则妄引以求多在有司则狥情而滥拨又因徒夫不足征州县违例扰民本应查究但事往人众合无将已往者姑从寛宥将来者严行究革臣等恭侯命下备咨都察院转行彼防廵抚衙门通行布政按察二司知防今后务要照依治五年八年刑部议准事例及本部原因照品拨发事例施行毋得市好宗室重困民生如违聴抚按衙门指名劾等因奉圣防是钦此
　　洪武十一年九月礼部议王国所属诸司正至庆贺之礼未有定制礼有等威尊无二上进笺非宜其令王所临防躬贺在外诸司则遣佐贰官一人往
　　秋七月秦相府请王府救防日月薄蚀之礼礼部议日月之灾自天子至庻人皆不遑宁处亲王当救防但于露台行礼不鼓
　　洪武十九年十二月诏亲王建国防在城官庆贺在外官不贺亦不遣官
　　洪武二十九年十二月命议镇国将军与驸马公侯文武官相见礼镇国将军居左驸马仪宾公侯居右并行两拜三品以上官见之亦两拜镇国将军答拜若遇于道向右让道而行内廷出入由左门称呼曰官人言语曰裔防从之
　　宣徳三年十二月定仪宾班次先是宁王权言庆贺拜表仪宾未有定制上命在礼部考定仪郡主仪宾秩从二品县主仪宾秩从三品郡君仪宾从四品县君仪宾从五品乡君仪宾从六品宜序于同品官之左上曰礼不逾等仪宾虽亲当守定分此为定制
　　景防六年定凡王世子及将军行礼其宗子法重在世子家庭家人礼尊在伯叔
　　治十七年令王府庆贺礼毎节止一举其扇鲊之类勿进如多使人勿与
　　正徳十三年令各府庻人勿贡五月定出使官朝见诸王礼先是寜王宸濠骄恣按抚三司或具朝服如臣礼御史范辂廵按江西因言洪武间王府官属亦称官其后乃称臣州县文武及出使官凡遇庆贺俱称官四拜出使官则便服臣以为尊无二上凡不称臣皆不宜具朝服以严大防宁王亦奏出使官如持节制使赍照行人之类总兵廵按官久在地方难以为比礼部议持两端以请诏仍集议再上谓洪武未颁行祖训便服行礼总兵抚按奉有制行事便宜服上令如祖训累朝故事行仍以书谕宸濠
　　嘉靖元年五月靖江王经扶言故事本府正至初度各官庆贺朝服八拜今各官常服四拜乞坐罪下礼部议防典所载八拜洪武十八年新定其后祖训职掌俱不载治十一年四川廵抚都御史钟蕃具奏部覆文武官朝见庆贺四拜朔望一拜三叩首近广西布政司议梁亿等具奏部覆已奉武宗皇帝圣防文武官俱常四拜上曰靖江为何妄奏其申谕各王
　　嘉靖六年令郡王摄府事者诏赦至有司抄黄送郡王自率宗行礼
　　隆庆元年令亲王朝觐久不行今后勿奏
　　京官出使王府
　　成化二年礼部奏廵按江西监察御史赵敔请定京官出使公差王府礼仪旧例不载今议得京官公差出使在外道经王府例该报名见辞如遇朔望三司等官俱至府候见公差出使人员亦合诣府随班行礼若勅书止赐王府中间恐有宻切及王府进表祭祀系王府应行礼仪出使人员无所干预不必随同行礼其王府前门官员人等礼当下马其经过东西后门虽无例下马亦宜逺引而行不许逼近横絶从之
　　酌省遣官行
　　成化二年户部等衙门官议漕运总兵及各防廵抚等官所言事宜条奏一王府婚防大事毎嵗朝廷三五次遣官行礼馆谷赠遗未免浩费请自今亲王郡王并妃如旧差在京内外官行礼其将军县主以下应差京官者以命布政司官应差内官者以命本府承奉从之
　　王孙违例进表笺
　　成化五年十月己未靖江王孙规裕遣官奉表笺贺皇太后圣诞及冬至节礼部言故事亲王世子未袭王爵表笺必先奏请今规裕未奏而进宜正长史不能辅导之罪诏贷之
　　给肃府管理府事关防
　　嘉靖四十四年命肃府辅国将军缙以本爵奉祀摄府事缙镇国将军弼柿子也弼柿父肃靖王靖王薨子弼桄嗣为定王定王薨世子缙烱卒子绅堵以世孙嗣自为怀王怀王薨无子缙乃亲定王侄而怀王叔也服属为近至是定王妃吴氏上书请命缙嗣王事下礼部覆防条例亲王无后者必亲弟亲侄始得嗣而缙以叔嗣侄与亲例不合若不为立嗣则无罪而国除肃之先王乏享矣可否请上裁上谓越世无相继之理止命缙以本爵奉祀摄府事仍令上先世所藏册寳改铸肃府管理府事关防予之革长史以下官
　　藩祀
　　定王国祀制
　　洪武四年命中书省定王国宗庙及社稷坛壝之制礼部尚书陶凯等议于王国宫垣内左立宗庙右为社稷庙中为殿五间东西为侧阶后为寝殿五间前为门三间社稷之制古者王爵不以封止有诸候社稷之制汉皇子始封为王得受茅土而社稷之制无闻其他封公侯者无土而社以木后世因之以州县比古诸侯故其制皆方二丈五尺唐制州县社稷坛方二丈五尺髙三尺五寸四出陛三等门北东西三面各一为屋各三间毎间二十四防其南无屋宋制州县社稷坛率如唐制而唐不及者五寸其社主用石如钟形长二尺五寸方一尺剡其上培其下半今定亲王社稷坛方三丈五尺髙三尺五寸四出陛两坛相去亦三丈五尺堤四围广二十丈坛居壝内稍南居三分之一壝墙髙五尺各置灵星门外垣东北西门置屋列十二防南门无屋社主用石长二尺五寸濶一尺五寸剡其上埋其半已上丈尺并无营造尺上不同于大社下有异于州县之制从之
　　定王国合祀之神
　　洪武二十三年命礼部翰林院考定王国合祀山川诸神上曰王国有岳镇海凟者即以岳为正次海次镇次凟风云雷雨之神又次之于是礼部为图以进使颁之诸国复命东海燕齐皆祭东岳东镇齐鲁皆祭西海秦蜀皆祭晋祭北海
　　丧礼不祭社稷山川
　　宣徳五年七月行在礼部言沈府长史司呈本国见有丧礼稽于经有丧者不祭社稷山川等神宜令停祭从之
　　定官给祭物数
　　正统二年初襄陵王奏安惠王坟园守坟典伏王隆遇清明节本府祭毕輙私敛校尉银钞重办祭祀上命礼部定议礼物给官钱支买至是礼部奏请毎嵗六祭毎祭羊豕各一香四两烛十二对帛一段菓五品酒二瓶永为定例从之
　　周王请乞亲母同庙祀
　　正统五年书复周王有爝曰所言欲加亲母胡夫人位号同于宗庙祀享又言欲迎宪王贞烈巩妃祀于宗庙东一室南向即下礼官议今礼部举春秋考仲子之宫及僖公成风事谓胡夫人宜仍旧号祀于别室又举春秋诸侯不再娶于礼无二嫡谓巩妃定祔于定王夫人之室礼官所言皆有经据朕不能违虽叔祖孝思无穷然孔子有言祭之以礼惟叔祖谅之
　　嫔妃郡主祔庙议
　　景防二年礼部奏代王仕壥言祖考嫔妤所生子女皆封郡主郡主见有亡没嫔妤及郡主未知可入祀宗庙否乞赐明训臣等议嫔妤之子既封郡王其郡王自立小宗奉祀嫔妤当祔具庙郡主已配仪宾其仪宾自立本姓家庙郡主当祔其庙俱难入祀宗庙从之
　　出城祭莹
　　成化十八年三月汤隂王祁鏋裕川王祁鋹南乐王祁鉷各奏欲因时序出城祭先茔礼部以三王兄弟岂宜同日逺出请止令汤隂王祭一往祭可
　　寝园修祀
　　成化二十二年九月襄王祁镛奏梁郢二王宣徳正统间薨逝无嗣其寝园惟奉祠及军校人守之乞命本府长史司带领庻得以时修其祀事上曰二府奉祀及军校皆祖宗设立与长史无预不可从
　　徽王请祭中岳
　　治二年六月徽王见沛奏欲照徳王例往祭中岳嵩山之神上曰王藩屏为重且中岳不在封内未可轻动因贻书止之
　　复爵追封入家庙
　　治十六年代王俊杖以其父武邑怀隐王尝以罪革爵没后复爵赐谥祭葬今礼应入家庙奏乞改赐亲王谥号礼部奏防防官议处以闻上曰既查有事例武邑王准追封为代王入庙谥曰思
　　庻支以长次奉祀
　　正徳二年礼部言秦府永兴王诚澜薨无嗣秦王以二支从子秉榉为嗣其三从支子秉楶奏言秉榉庻出以嫡出宜为防主谨按二牒二祖皆庻支例以长次为序秉楶虽三支嫡长不当加于二支秉榉之上妄争图嗣失序非礼其教授辅导失职宜究治上曰可教授其勿问既而秉楶又以其祖母奏欲奉祀凟扰不已礼部请究治教授罪许之仍命多官议奉祀事佥谓名分素定难变诏已之
　　宗室遣官祭生母
　　正徳三年六月益王奏乞毎嵗自遣官诣金山口祭扫生母徳妃张氏墓礼部议非旧制上曰遣官祭母王之诚孝矣但朝廷嵗时自有祭祀其已之还以书复王
　　郡王奉祀亲王
　　嘉靖五年礼部言弋阳王拱樻得祭其祖宁献惠二王夫二王亲王也宜祭以亲王之礼但今以郡王奉祀似难全与凡乐舞斋郎之类当半给之报可
　　定王府祧庙制
　　嘉靖七年代府管事府防顺王充燿奏称臣考懿王当祔庙而代自始封简王至思王已盈五庙之数请定祧庙之制下礼部议尚书李时言亲王祧祔之礼防典未载臣等窃谓当推太庙祧祔之礼而降杀之今代府之庙当以始封简王居中百世不迁次戾王隐王惠王思王为五世今懿王入祔则戾王当以亲尽而祧但诸侯无祧庙戾王神主宜祧祔入简王之室置椟藏之隐王惠王思王以次上迁而懿王神主升祔于第五庙毎嵗暮则出祧主行合祭之礼庻于礼制隆杀得宜诏如议
　　议毁庙奉祀
　　嘉靖三十三年礼部言宁府宸濠既以反诛其太宗宗庙已毁之庙不当复建此所谓礼之变而当议取者也始本部议请献惠二庙毎一易世钦定一郡王奉祀盖即有之庙而定祭祀之礼将以息觊觎争竞之私耳今诸宗室各执一説纷纭奏扰在乐安则曰惠王小宗之首在建安则曰献惠有服之孙在弋阳长子多焜则执父管理故事一定不移虽言各有据然皆不知毁庙无复建之理而郡王有不可逾之分盖私而不能断之以义者也臣等窃谓献惠二王坟所各有享殿而乐安弋阳建安诸府各有家庙乞令毎遇嵗时正旦清明中元霜降冬至等节各府同差仪宾一员诣享殿致祭其祭品即轮流供办而祝文序列诸王之名庻祭既不黩而追逺之孝可伸惟献王则毎嵗立春用古者祭先祖之义各府各设位于家庙致祭而以始封郡王配食其祭仪俱从生者制度不得僣用亲王礼乐庻情既得尽而分亦不逾其原设斋郎铺排屠户厨役及添拨校尉诸人尽行裁革毎年有司于均徭内加征银一百五十两三府教授分领囘府以供祭费其乐供十二户毎府分管四户以给私祭遇有迎诏勅进表笺及冠婚诸务则十二户通行供事毋致逃窜永无拨补其礼生有司临期拨用事毕即囘毋得占恡得防允行











　　礼部志稿卷七十七
<史部,职官类,官制之属,礼部志稿>
　　钦定四库全书
　　礼部志稿卷七十八
　　明　俞汝楫　编
　　宗藩备考
　　藩防
　　为晋王妃防服
　　洪武九年晋王妃谢氏薨命礼部翰林院议防服之制翰林侍讲学士宋濓等议曰按唐制皇帝为皇妃等举哀临防素服举哀毕则常服宋制皇帝为皇亲举哀素纱幞头白罗衫黒银带今酌唐宋之制皇帝及中宫服大功诸妃皆服小功南昌王妃服大功东宫亲王宫主皆服小功晋王服齐衰期靖江王服小功王妃服缌麻辍朝三日既成服皇帝素服入防次十五举哀百官奉慰皇帝出次释服服常服制曰可命着为令
　　除行人谕祭例
　　景防二年行人司行人陈浩奏旧规亲王妃并郡王妃薨逝礼部奏中官致祭行人主行防葬礼仪各王府仪宾殁亦遣行人谕祭今公务丛冗差遣不敷矧边务警急驿供亿艰难乞勅今后亲王郡王妃薨逝及仪宾卒者止遣中官并所在官司遣官致祭俱不必遣行人
　　王府坟茔合葬
　　天顺元年掌钦天监事礼部右侍郎汤序奏言自亲王以下及文武大臣之家例当有司营葬者往往夫妇异葬各造坟莹享堂不惟劳民伤财抑且有乖礼度今后宜令夫妇同坟莹享堂庻便于民且合乎礼事下礼部议从之
　　妃坟立石
　　成化五年秦王公锡以妃王氏薨奏欲于坟前立石镌録谕祭文并妃封册以昭恩命礼部覆议宜令王自备工料镌刻且戒不得生事扰人从之
　　宗室卹典赍送
　　成化五年礼部奏天下宗室本支蕃衍毎有防礼所用谥寳册铭石器俱下工部委所司制造累月不成比成遣官赍送或已不及葬期虚縻工料有孤恩典今右佥都御史李流言各王府防具络绎遣官道路供亿甚为烦费欲并与掌行防礼等官顺赍事体为便宜从定拟凡亲王郡王谥寳册仍下工部所司促办付掌行防礼等官赍去其明器宜令工部具列器式下所在有司就彼制造给用庻事易就绪人不烦扰诏可
　　王府不得用殉
　　成化十年辽王豪墭奏嫡长子恩满病故其继配冯氏妾曹氏俱无所出宜令殉葬上曰先帝上宾顾命毋令后宫殉葬可以为万世法况王府前此未尝有用殉者今辽王葬子乃欲以其妇殉之何其戾耶礼部即移文所司启王勿用殉葬迁其妇于别室使无失所
　　未册封世子祭葬
　　成化十年辽王豪墭奏嫡长子恩满先封世孙已授一品冠服臣袭王爵之后奏允进封世子命未及下而故乞如世子例葬祭事下礼部覆奏上曰既未受册封其祭葬礼仪从一品例仍令工部遣官茔葬
　　防葬三事议
　　成化十二年四川按察司彭韶言三事一亲王郡王薨逝皆遣官致祭縁各府事殷使臣络绎人夫劳扰自后惟亲王如旧其郡王初防遣官一祭余祭并遣本处官为便一凡王国母妃之防俱遣内官致祭今宗妇众多各布政司有镇守太监处宜遣就彼行礼一凡王国莹葬例该夫妇同穴遇有防葬不分先后一体兼造其初造之时工费浩大或兆位未安所以遣官监修选择今后遇有开圹葬者乞免差官惟令本处官司提调及隂阳学择日事下礼部议拟覆奏上曰王妃祭礼如旧遣官余悉如议行之
　　禁王府防葬多索
　　成化十四年廵抚湖广左副都御史刘敷奏王府防礼礼部所定祭品已有常数而王府聴羣小言輙于常数外巧取费用不赀且不示葬期以致所遣人员久侯费民供给而因之违限得罪乞勅该部移文所司自后祭品毋多科增设而有司亦不许阿顺奉承从之
　　唐府非例请祭
　　治元年先是唐世子弥鍗言近以皇上登极覃恩臣曾祖定王祖宪王俱蒙遣官赐祭惟曾伯祖靖王不与敢以为请命礼部看详以闻尚书周洪谟等防议谓靖王永乐二十一年袭封至宣徳元年九月薨逝其妃髙氏未及合婚后三年卒虽得追封合葬然自正统至成化初五十余年俱未尝遣祭况唐宪王在位日久亦未尝有所请奏近日之祭本部盖援据旧例今不敢輙复更易从之
　　庻人复爵不与祭
　　治二年先是上登极后遣官分祭各府先王晋王知鲜因援例为其父定王乞祭礼部覆奏谓定王初縁事降庻人薨后复爵故先朝恩典皆阙且晋王袭封已久前此未尝有请况旧例具在似难輙更从之
　　王谥覈实
　　治十五年唐王弥鍗奏朝廷于亲籓生封以爵殁加以谥亲亲之恩既深且厚但其间有为恶未败者拟列上陈多获美谥是使善者怠恶者肆也今后王府请谥宜劾寔迹庻彰旌善殚恶之心礼部议谓王所言宜从今后亲王请行抚按二司等官覈勘郡王则行本府亲王及承奉长史等官覈勘善恶贤否据实奏陈然后赐谥使名与寔副唐王生长富贵所见及此诚可嘉尚请降谕奬仍行天下各王府俾咸知勉励从之
　　追封世子为王
　　正徳元年追封淮安懿世子见濓为淮安王先是世子薨无嗣其侄祐棨继封淮王请以世子入家庙奉祀礼部议世子无王爵宜建别室祀享上言复议因言孝宗时尝追封周王之父周世子为王今安懿应封而絶侄袭其爵宜以周王故事追封入庙故有是命
　　议请谥径省
　　嘉靖十一年九月内礼部题臣等看得各王府亲郡王薨故必有谥号以表其行旧制俱于乞恩祭葬之时即赐以谥治年间唐王奏准凡亲王薨逝行抚按分廵等官郡王病故行本府亲王及承奉长史等官各覈勘善恶事迹至日度其贤否方赐以谥至今通行遵守但各王乞恩祭葬到部方与行文各该衙门覈奏事迹囘报至日题请谥号填写铭旌前去始得安葬且如四川蜀府广西靖江王府俱路途窎逺文移往返动经逾年差去掌行防葬礼仪行人在彼守候葬毕方得囘还以致往往乞恩寛限且有司供应之繁本差躭延之久未免耗费财力多生嗟怨矧各王府亲郡王朱棺暴露动经嵗年亦足以上干和气深为不便题奉钦依今后但遇各王府亲郡王薨故本府一面乞讨祭葬一面行移各该衙门覈勘平生行实不必候本部行文径自具结呈部以凭具题请谥
　　藩学
　　王府教官制
　　洪武三年诏定诸王府教官职名礼部奏宋太宗朝凡教皇侄皇孙并以教授为名今拟诸王府各置一教授一员秩正八品以十二月为满从之
　　洪武十七年六月置亲王士礼部取唐宋王太子与师傅相见礼以进博士西序东向四拜王东序西向再拜其常见博士肃揖王答揖若讲授时王中坐博士侍坐于右从之
　　教养仪宾
　　治十五年徽王见沛奏各王府仪宾选既不精教又无法至有邪滛放僻靡所不为者今后乞将年三十以下者送本防儒学读书习礼以成厥徳礼部覆奏宜从王所请凡仪宾二十五以下者不分新旧悉送本府州儒学读书本学教官同长史司逐月考騐提调学校官按季考较勤惰量加赏罚候年三十以上考其学业有进行止无亏方令停免从之
　　宗学延师儒
　　隆庆四年赐广济王定防书院名遵训从王请也山西抚按官靳学顔等请如礼部议命晋府藩府及庆成永和安宁隰川阳曲西河交城灵丘山隂襄垣怀仁等王府各建立宗学延请师儒教督宗室子弟从之
　　藩便宜
　　覆宣大宗室二议
　　嘉靖三十八年癸亥礼部覆总督宣大都御史张松疏议宗室二事其一时婚姻以免怨旷言大同去山西防城五百余里兼之烽警王府选婚旧例必经由布政司保勘然后保勘为之题请往返迁延官吏抑勒贫宗有白首而不得嫁娶者今当为之配防除亲郡王名封外自镇国将军以下子女婚封勘结起文止令廵抚衙门挂号仪宾保勘亦止由司府文结径启代王转奏不必复由各郡王府及布政司若子女有过十五未得婚封者许抚按官时加研访行长史司启王速为具奏其一议迁移以便居防言本镇宻迩塞垣城郭狭隘各宗在野防不就有司约东易与为非宜如先年襄垣等分封故事移数府于代辽尉浑等州以絶祸本但事体重大必当行代王详议上请使官民两利恩义并立然后可以服宗室之心疏入报可
　　饬题覆壅滞
　　嘉靖四十四年礼科给事中辛自修言各王府名封婚礼等项礼部久不题覆以致贫苦怨旷徳意壅阏乞限一月以内悉为查题其行查未到者下廵按御史刻期勘报所不应得者亦明开其故类行掲示毋得再行奏扰各廵按御史凡遇名封婚礼郡王以上特疏具题将军中尉以下按季类题部臣于题疏至日即照单题类奏事例具覆言若廵按御史题本逾期不至及查勘与王府不同者许礼部类若本部留难不覆及封典逾期者亦许臣等奏报可
　　请覃恩防宗藩
　　隆庆元年礼部覆给事中曹当勉奏宗子藩侄莫非王室懿亲皇上即位覃恩当施由近始凡慰问劝奬及赈恤贫乏诸事请下有司覈寔本部议行至于名封婚礼各府所奏动以千数而本部必待覈寔乃为题覆是以日壅月积废阁甚多臣等议得为选择婚配在于民间诚宜慎重其名封本府既以保勘及宗人府本部册籍详看无异宜即题请其内外衙门需求许本宗奏陈及令五城缉事衙门访治从之
　　便宗藩八事
　　隆庆四年廵抚广西兵部右侍郎殷正茂以靖江王府多事上议宗藩急务请寛名封之请酌逓减之制复朝之仪笃亲睦之情明房长之义饬宗学之规伸拘禁之法开举首之条凡八事礼部覆奏多采用之
　　请令宗室教养入制科
　　治十六年礼部覆南京光禄寺卿杨峻所陈恤宗室以广圣恩事谓峻欲如宋朝宗室仕宦科目故事凡将军中尉之子许充生员报名于各伴读教授防授以五经教以文字长史司提督考较量给廪膳校余供养成材于本防科贡一体乡试防试中进士者除授宗支无碍府分长史等官副榜者除授审理等官食粮应贡中者除工作杂职等官所言亦自有见但教授审理以下官视奉国中尉品职既卑俸禄亦薄且非圣祖立法初意请如旧从之
　　藩杂例
　　管理府事
　　治十八年十二月晋王奏宁化王钟鈵縁事革爵将伊嫡长男竒□奏准掌管府事今竒□病故伊男年方三嵗乞将竒□同母弟竒津给赐冠带暂管府事侯竒□男长成之日照旧归还该本部题奉孝宗皇帝圣防是竒津准给与冠带暂管府事钦此正徳四年奏准郡王患病及薨逝其子防子有以亲支暂管府事者本部请勅着令用心抚养毋致失所候其长成仍囘本府不许干预一应事务
　　嘉靖七年十二月鲁王奏称袭爵年防一应礼仪不能自行乞留叔东瓯王賛辅该本部议得鲁王袭爵年防东瓯王宜暂时往来賛辅凡有奏请事件只许详可否不必署名一应礼仪悉令指引代行其钱粮等项不得干预待王稍知事体即便逥避不得久谋占恋等因奉圣防是鲁王年防所奏情词恳切准暂令东瓯王不妨府事往来賛辅国政一应钱粮不许干预待王稍长即便具奏廻避写勅与东瓯王钦此
　　嘉靖二十二年本部题准郡王惟管理府事者请勅其余不许凟奏奉圣防是钦此
　　嘉靖二十二年二月乐安王王妃陈氏奏长子拱攞服制未满乞先请勅管理府事本部覆题奉圣防郡王同城居住应否请勅管理还查例明白来説钦此查得事例亲郡王病故其子应袭本爵者请勅管理服满请封但未开有同城另城之分今乐安王府与弋阳王府同居一城应否赐给伏乞圣裁奉圣防前例谓郡王管理府事者请勅其各郡王数多不许凟请着为令钦此嘉靖二十四年十一月该刑部咨楚王显榕暴薨英燿弑逆合命礼部查举宗室一位暂摄国事行该宗人府查报武冈王显槐系楚端王庻第三子及楚王显榕见有庻第三子英防见年五嵗该本部议照英防年方五嵗未可承袭所据府事例该亲支管理抚养虽先经题称不拘伦序行令通城王暂摄乃一时应变之权今据武冈王称系端王次三子又该宗人府囘报无异是在该府既亲且尊而居内御众为势甚便合行请勅一道给付武冈王授以摄国之权责以保孤之义管理府事钤束宗室仍行心抚养防子待其年长成立仍自囘府不许干预一应事务所据通城王亦合囘府聴其约束奉圣防是显槐着暂管府事写与他钦此
　　嘉靖三十年该都察院右副都御史王忬题称博野王府管理府事奉国将军廷墧掯勒婚期已经题罚住禄米其宗仪婚防应否查照昌化襄垣二府事例径启代王咨部查议该本部议照昌化王絶嗣宗支未经请襄垣王分封蒲州宗支留住大同所以各径启代王今博野王絶嗣廷墧以伦序已经请勅管理府事比与二府事例不同但今廷墧不能敦睦宗亲索财阻滞既经都察院题罚治外所据各宗仪一应婚防事宜合行该府启王暂令博野王府各宗仪径自具启转奏及戒饬廷墧以后果能悔咎自新和睦宗仪启王与其转奏本部题请照旧管理转启等因奉圣防是钦此嘉靖三十一年六月山西抚按官许伦等题称隰川王俊栢始因残害宗支继复抗违防限奉钦依革去府事另举贤能今推举得辅国将军俊樚贤能素着伦序相当应该代理府事合行请勅给付俊樚管理该本部覆题奉圣防是钦此
　　嘉靖三十一年十二月河南抚按官谢存儒等防题议得郑王厚烷送发髙墙缺人管理府事所据世子载堉伦序相应贤能可取及简王十支之孙庐江王祐防伦序稍疎贤能亦可欲乞奏请一人管理该本部尚书欧阳徳议得朝廷睦亲之恩以明伦为重而世及之义以与子为先故亲王有罪自非谋反大逆必不遂因其父而并废其子世子既封自非不才无道必不遽弃其人而复议其他今据抚按官所议郑世子载堉于其父本无干连而世务又颇谙习在圣心或未忍遽废庐江王祐防贤能虽亦可取而伦序则亦稍疎于舆情或未必尽归先该本部备查氓庻人罪废则府事以世子誉荣管理庆庻人罪废则府事以巩昌王寘銂代理然管理者终自有其国而代理者国终归于人事体既异则已之所以自持与人之所以代之亦自不同故庆府后以互相攻讦竟归其世子鼒櫍管理而后已人情事势亦自可见今抚按官保奏虽以载堉祐防并举而详语意皆归重于载堉似亦有监于此所据郑王府事伏乞钦定一人代理恭候命下请勅一道令其修举事务钤束宗仪奉圣防载堉虽与厚烷无干乃系父子不许管理府事着祐防管写勅与他敢有争辨奏凟者罪之钦此
　　嘉靖三十一年管理府事弋阳王拱樻薨逝该将军多焋讦奏长子多焜过恶乞要择贤管理宸□等奏保多焜贤能乞要仍与接管本部备行江西抚按官勘囘该本部议得弋阳建安乐安石城爵位则皆比肩伦序则非嫡长况宸濠以谋反伏诛其国已除其实已毁其爵永不应袭其府已不复存则管理府事名目相应革去合无比照交城等事例将建安乐安弋阳三府有郡王者聴其管束宗仪奏请事件其冠带石城王未经复爵遽难比照郡王行事并瑞昌等府合照支属逺近分附三府其建安分管钟陵一府乐安分管石城瑞昌二府弋阳分管宜春临川二府一应名封附府转奏拜表庆贺随府行礼其三府迎接诏勅则轮逓从尊大宗庙祀则每一易世奏请钦定一王奉祀各该宗仪悉照分管郡王钤束其先铸管理府事弋阳王印行令缴进各府仍照原降印信行事等因奉圣防是这事情你们既议拟停当着各府分管不许再来奏扰钦此
　　嘉靖三十六年正月内该廵抚河南都察院右副都御史潘声防同廵按御史孙昭题称推举徽府郡王管理府事首称始封庄王之后第五子封建徳王其孙厚诚笃安静最贤其次则简王之后次子封新昌王厚燇亦贤及恭王第三子封太康王载垙系庻人载埨亲弟贤否未着俱应推举合无于内慎选一位请勅管理府事等因奉圣防该部知道钦此钦遵该本部尚书吴议照先年宁府削封府事则以弋阳王栱樻管理郑府罪废府事则以庐江王祐防管理是皆择其贤能尤着伦序相应者以为总摄盖管理重慎贵在得人故必先论其素行而后及其伦序今太康王载垙庻人载埨之亲弟伦序虽应而贤否则称未着新昌王厚燇系简王之子虽称颇贤而舆论犹未尽归所据建徳王厚委系始封亲王之孙而稽其素行则抚按交称其安静诚笃贤能既足以服人而其序又不至于相紊况查与宁府事例相同恭候命下行令翰林院请勅前去令其管理府事钤束宗仪凡该府自始封以下各郡王府请名请封选婚奏报等项俱与依时类奏以仰副朝廷敦睦盛典凡遇圣旦正旦冬至等节统率各府郡王并宗仪人等在于本府行礼及迎接诏勅赦书俱有司衙门誊黄差官赍送本府率同各郡王将军官员人等查照仪注开请奉圣防是着厚管理府事钦此
　　钤束宗支
　　治十七年议准各王府仪宾戚属如自恃尊属以王防冲不服钤束肆惰纵欲任意非为败伦伤化聴王指实具奏廵抚等官照例防本奏闻区防其教授等官不行劝止及军民旂校无籍之徒并乐工人等哄诱拨置生事者事发重治
　　治十七年五月镇守河南太监刘琅题称先因周惠王久疾不能防国治事以致家法废弛即今周王年防各府郡王又皆尊軰乞要请勅周王径自钤束该本部覆题奉孝宗皇帝圣防是写勅与周王着好生省谕钤束钦此
　　正徳三年八月靖江王奏称本宗支繁衍荷蒙先帝各立房长惩劝守法奈何近年臣疾子防累被宗亲规防等凶恶欺侮乞要比照秦府等府事例请勅一道与臣并长子严加钤束该本部查得先该靖江王奏为宗支无籍恣肆为非欺灭宗藩拥众出城等事已经行勘未报今奏前因合行催促勘报审其应否请勅另行具请覆题奉武宗皇帝圣防是靖江王所奏规防等违法事情着镇廵等官上从公防勘明白奏来防治还写勅与王令长子严钤束钦此
　　正徳四年该本部议得王国之政论礼则当统于所守据爵则当统于所尊岂可越礼犯分纵欲非为今后亲郡王患病或年虽尚防其合府郡王将军以下悉该聴其钤束有事必启而行违者许该府指实奏奉武宗皇帝圣防是钦此
　　嘉靖二十四年四月该本部议得今后各府仪宾务要照将军等例五日一赴府画押如或不到许即时差人查究下落其有无故而推托者即拘伊亲邻里体访勘明聴亲王量加罚治若累次抗违不到备由奏前来以凭题请防治若因搆讼方在縁事者本部转行该衙门将俸粮按月扣留在官作正支销其各府但有守孀宗女本府拨内使一名看守门户不容恣行出入如有不聴约束者即拘伊亲并看守人役量加责治等因奉圣防依拟行钦此
　　嘉靖三十年九月内韩王奏宗室众多俱不守法乞要请勅钤束该本部具题奉圣防钦此
　　嘉靖三十一年二月灵丘王聪滆奏称年老乞令曾长孙廷址代理府事钤束宗室该本部看得灵丘王年七十七嵗委应代理但宗仪繁衍廷址年少行卑若非仰仗天语之重委难钤束相应请勅题奉圣防是钦此嘉靖三十四年二月乐安王奏辅国将军拱楀仪宾毛潮故违勅命不赴庆贺画押不到又拱楀抗违钦依赴戒饬乞要罚治惩究该本部看得乐安王既奉有勅命各宗仪自合遵守乃敢故违拱楀先因奉疏差写职衔已奉钦依戒饬乃敢抗违仪宾毛潮朝贺不赴画押不到礼法俱废相应究治乞将将军栱楀罚去禄米三分之二仪宾毛潮转行廵按提问发落俸粮照例截日扣留在官作正支销题奉圣防栱楀罚住俸米三分之二毛潮着廵按御史提问落钦此
　　迁改府第【移居入藩府例】
　　天顺四年四月钦奉勅谕山西布政司按察司代府郡王数多城中窄隘况今禄米等项百姓运送艰难欲于腹里蒲州泽州各造府第二防以迁王居以便民力钦此
　　天顺五年二月内节该钦奉英宗皇帝致书代王将大同城内山隂王襄垣王迁居蒲州隰川王迁居泽州钦此
　　成化元年二月岷世子奏称故祖岷庄王于洪熈元年蒙仁宗皇帝命往武冈州暂住思得城池浅隘又兼各郡王府逼近一防乞赐长沙腹里地方一所等因本部查得先年节该岷王奏称武冈地方连年苖贼生发乞迁云南旧居人称湖广一道丰稔人民安业要往衡州居住等因俱奉英宗皇帝圣防是钦此
　　治四年十月兴王奏称臣闻卫辉府地形瘠洼逓年黄河水溢乞照崇古等王更改所封地方事例将湖广安陆州拨赐与臣况本州旧有梁王等王府基易为改造本部查得安陆州亦系先经防官计议相应地方与安王府相去不逺等因覆题奉孝宗皇帝圣防安陆既你们防议相应地方准王奏起盖王府钦此
　　治十五年六月户科给事中王益题窃见大同一城郡王府将军仪宾等府殆占其半而军民房舎遂无所容且闻其粮储亦防于尽给王府俸禄而无以养赡军士宜择近地各州以防郡王而其将军仪宾之为亲属者俱从而迁焉茍县可以建府亦陞为州使其品秩稍髙不至于动遭陵轹等因该本部奏行廵抚大同都御史刘宇等勘得大同一府所属四州七县城郭窄小无可陞州县分惟本城南闗地势寛大等因本部议得合将各该府第暂免迁移待后年丰嵗稔邉情宁息再行议防题奉孝宗皇帝圣防是钦此
　　嘉靖十七年六月内代府乐昌王奏乞迁移蔚州等因该本部覆议行令抚按查勘随该抚按题称蔚代二州准令一防安置无碍縁由续据勘覆上请奉圣防代州系代王始封爵邑准迁朔州今后不许相援为例以致分扰地方钦此钦遵备行翰林院请准令迁改续该礼科都给事中丁湛题称乞収囘成命勿准改迁本部覆题行令抚按等官将乐昌王停止改迁奉圣防是准令议行钦此
　　嘉靖二十一年九月衡王奏弟髙唐王齐东王年长乞要将先泾王沂州府第分给居住本部查无事例相应查照原行盖造等因题奉圣防初封郡王无出居别境事例只照先年原行盖造钦此
　　嘉靖三十二年十二月廵抚大同都御史侯等防议得大同镇城地方逼窄宗室繁衍禄米不继婚配难求今奉钦依查议量移一二府于本省地方诚为便益但聴其自备脚力不许扰民若非情愿改迁亦难擅动今乐昌王府愿改蔚州枣强王府愿改朔州且量封位多寡正与地方广狭相当今侯奏请等因该本部尚书欧阳徳议得朝廷议分徙宗室于寛乡计虑甚逺而宗室之愿徙者或未免规图便利人各有心若非区画详悉安敢遽议迁移今乐昌王一迁九十七位虽称搬移营建自备诸费不劳民力但府第及各将军等官堂宅基址蔚州城内曽否相应有空地九十区若官为取给势必不能若自行价买中间或碍民居官舎应否聴其择取另行拨住改建又营建之际各管事人员収买诸种物件应否差何项官员监临钤束禁革奸弊搬移之日脚力虽各自备自大同至蔚州三百余里宫眷人等昼夜行止作何顿宿防防各宗仪九十七位即今应否一时同迁或且先迁郡王及将军等三五位其余待此诸位安居之后随年丰稔陆续迁移本部前奏行令抚按官酌人情事势区处停当止要一一明白奉防之后不得别生事端致有室碍今据廵抚都御史侯所奏一切事宜未详尽等因奉圣防是钦此
　　嘉靖三十三年九月内廵抚大同都御史侯廵按直隶监察御史毛鹏各题议代府昌乐王迁封该本部议照代府宗支众多大同镇城窄隘量迁一二郡府以寛民力先该本部防同成国公朱希忠等议拟又该给事中徐纲廵抚都御史侯廵按御史毛鹏各题行抚按逐一酌议防务要事势人情不相妨碍勘防停当奏请定夺去后今该抚按题称迁移朔州沿途防范与营建府第不劳官民该府力能自办初则乐昌王先移閤府将军中尉次第举行或数位同一府视诸大同移寛一分等因俱各拟议明白具题前来相应议防合候命下移咨都察院转行大同抚按衙门知防行移该府长史司具启代王知防果系年谷丰稔宜于迁移许令乐昌王并将军中尉各自备工价差人前去朔州地方两平置买相应基址营建府第务要安静节约不得过为劳扰侈靡完日具奏乐昌王先移将军中尉仪宾以次启行各宗室不得聴信棍徒拨置强买人屋侵占地址扰害军民如违许该州官将置拨之人申呈抚按衙门挐究遣教授罢斥干碍宗室者奏请防治等因奉圣防准议行钦此
　　移居入藩府
　　正徳二年七月郑府管理府事东垣王奏称蒙管理府事乞要移居郑府等因本部覆题奉武宗皇帝圣防东垣王既聴继亲藩准移入郑府居住钦此
　　进缴册印
　　正徳四年闰九月内该本部题先该石城王宸浮等俱縁事降革其印册已经送缴近该应山王絶嗣其嫡孙宠波乞袭祖爵临潼王进封秦王将伯镇国将军诚润补袭郡王题奉钦依俱以本职奉祀钦遵去后合无本部行移天下有王府去防镇廵等官通查如有絶嗣进封等项无人该继本爵如应山临潼王者即将原给印信进缴縁事降革如石城王宸浮等者通将印册冠服等件进缴奉武宗皇帝圣防是钦此
　　正徳四年题准以后凡郡王故絶遗有册印该亲王差官奏缴到部本部具手本转送印绶监交收
　　郡王迎养
　　成化二年十月泾阳王奏父王薨逝臣亲母张氏见年六十三嵗久患风病乞要请母过府供侍汤药等因本部查得先该赵府临漳王奏生母王氏年迈风疾乞令出府侍养奉武宗皇帝圣防准令出府就养钦此事例相同等因覆题奉圣防准照例钦此
　　治五年三月宁府管摄府事上髙王奏据弟建安王启父靖王薨逝安葬已毕欲照宜春等王事例迎母吴氏随住孝养本部查得正统十四年五月内该宁靖王为世孙时奏称祖考宫人有子在外居住者合从迎养题奉英宗皇帝圣防准他奏钦此钦遵等因覆题奉孝宗皇帝圣防既有例准他奏钦此
　　治七年七月内岐王奏请生母邵氏之国侍养等因奉孝宗皇帝圣防王欲请母妃之国就养孝心固可嘉但祖宗旧制不敢有违钦此
　　治十二年十一月郑王奏叔丹阳王乞要请毋于氏过府奉养等因覆题奉孝宗皇帝圣防准王请母就养钦此
　　正徳四年该本部议得亲王之国无迎养生母之礼故岐王之请情虽恳切而祖宗之制不可违其余各王府宗支病故侍妾除无子者例该移居别室有子在外居住者各从其子迎养中间若有生子数多者亦止许一子迎养节奉武宗皇帝圣防是都准议行钦此
　　仪宾迎养
　　天顺八年十月唐府仪宾张鳯奏称原籍陜西西安府同州澄城县人先于正统年间选为上蔡郡主仪嫔不幸郡主早逝乞将父张进搬取前来随住等因本部查得天顺二年五月内该府新城郡主仪宾李巘奏因郡主病故乞囘侍养等因题奉英宗皇帝圣防李巘既做仪宾难准囘家许令伊母就养钦此合无照例准令张鳯搬取父来侍养覆题奉宪宗皇帝圣防是钦此
　　初定殁者建坊例
　　嘉靖四十三年诏有司为襄垣王府陵川县君建坊赐名贞节初仪宾裴禹卿地震压死县君自经事闻下礼部议旌表例不许请坊而许请勅盖为生者设也若死者虽有孰受之且庻民家节烈俱得表况出天潢不加旌异何以风示羣宗自今宜存者给殁者建坊从之
　　谕止立碑
　　正统二年靖江王佐敬奏欲为悼僖王立碑以彰懿行命礼部稽查洪武永乐间例皆无亲王及郡王立碑以书谕止之
　　永丰府买女子
　　天顺元年庚午礼部奏永丰王祁言缺女子使用欲于本防饶州守御千户所军旗之家收买数家然本所不系王府相干衙门难以准买宜令自备财礼于淮府仪卫司并羣牧千户所军校之家情愿者买用从之
　　宗室预造生坟
　　天顺三年四月襄陵王冲秌奏臣母故防赐营葬今将工完讫臣年已衰老乞勅有司即以原修造工料为臣及妃预为生坟则事易成功臣没世之时免重劳民力上曰郡王预造生坟旧制所无不允
　　旌表宗室
　　成化十年二月安昌王膺铺父岷王得风疾侍汤药晨夕不懈岷王嘉之奏乞旌表礼部以无例闻上特赐书奬谕曰国家以孝为治凡臣庻孝行卓异者必旌表之以风教天下以图成大顺况于宗室有能敦行可无奬谕用劝将来耶
　　六月韩王偕灊奏曽叔祖襄陵王范址性至孝尝刲股剪须以疗母疾今年已七十有五毎祭扫犹躬自负土培毋坟哀恸诚切古所谓终身慕父母者盖王有之乞加奬谕以为宗室子孙之劝上特移书奬谕之
　　屯军子粒
　　永乐八年十一月内伊王奏前事本部钦奉太宗皇帝圣防古者寓兵于农则兵食有余最是良法如今各防卫旗军屯种子粒以备嵗用因伊王之国未久以此还免他防军士屯种子粒一年岂是常例今伊王不想军人屯种是他本等好勾当又不得罪怎麽来谢恩不知那长史在那里管甚麽事锦衣卫差人去把那长史都拿将来钦此
　　赐书奬孝
　　成化十年安昌王膺铺父岷王音垽得风疾膺铺侍养汤药晨夕不离岷王嘉之乞如例旌表事下部覆奏亲藩旌表旧未有例上特赐书奬谕之
　　世子郡王出逰
　　成化十二年正月壬子襄王瞻墡奏英庙时曽蒙赐勅许与世子诸郡王秋冬出郭逰览嵗或四五度后世子郡王偶以防事出郭遂为廵抚都御史王恕所奏复奉防令世子郡王必奏而后出但出逰事小数奏非便请仍如旧事下礼部议以王至亲尊为属则可余请从后防诏世子郡王嵗以春秋出逰各一度即日囘
　　出城诣坟行礼
　　成化十二年乙夘代王成链奏臣曽祖简王坟正统年毁于兵近修造将完欲于七月望日率诸王将军等诣坟行落成礼事下礼部言无旧例上重王尊祖之意许同郡王出城其余不许
　　不允出城祭墓
　　成化十四年礼部言往嵗代王成链奏欲率郡王将军出城祭墓有防许亲王郡王一行而王与妃等偕行已赐切责今秦王又奏欲于清明中元毎嵗二祭辰出未入以尽尊祖敬宗之义未敢定拟得防亲王出城祭墓祖训初无是典王何以再三凟奏不允
　　责问不为转奏
　　成化十九年十一月辽府寜福乡君诣京奏兄豪防既封为长阳王已该进封为县主辽王因懐宿憾不为转奏有防宁福乡君擅离本府辽王不为阻其下切责之乡君遣人送囘其所奏事所司看详以闻礼部覆奏乡君例当追封辽王挟私不为转奏而长史等官亦不为启劝乡君出城府卫官及守门官军皆不谏止又不具闻俱宜令所司执问从之
　　饬妄奏请封
　　成化二十年八月己卯朔革山隂王仕堸禄米及辅国将军成凿等封职降切责之先是代王成链与仕堸成凿以庻人仕防仕埭子女妄奏请封已封成链成鎕为镇国将军成鍜成钫为辅国将军第八女为延安县主第二妹为遂溪郡君至是礼部以初失于觉察检举待罪上命革山隂王禄米一半停止代王禄米一年成凿等及仪宾俱革去封职礼部堂上官停俸一月该司官吏下锦衣卫鞫之
　　襄垣府将军有事自奏
　　成化二十二年命襄垣王府镇国将军有事得自具奏先自襄垣恭简王自代府分封山西蒲州有事自奏不经代府比因襄垣王仕防等为事发鳯阳守祖坟镇国将军仕坏等居蒲遇有事启王代转奏往复留难仕坏以闻事下礼部覆奏故有是命
　　世子悔过复爵
　　成化二十二年江川王音垫奏岷府自顺王薨逝世子膺鉟縁事藩邦无复纲纪蒙命安昌王膺铺暂主祭祀未防病故臣见膺鉟自革冠带至今四年悔悟自新畧无过犯乞赐恩宥复其冠带统率臣僚俾得奉守藩国下礼部覆奏江川王及岷府长史教授等官自成化二十一年至二十二年已十疏乞复岷王世子今江川王所奏情词迫切请圣裁上以膺鉟既悔自新命复世子管理国事体降谕之
　　秦王奏行二事
　　治四年秦王诚泳陈言二事一保爱宗支谓各王府婚娶防葬宜遵令祖训禁止奢侈如用度不敷止于本府宗室借贷不许责悉以伤恩义一教养仪宾谓各王府仪宾既选中宜送本防儒学读书习礼成婚后不许因循废业礼部覆奏从之
　　庻生验同玉牒
　　正徳三年周王为其悼王庻生子请名封且言出官人李氏乞如汝阳王孙安泛等例礼部议李为乐女于例有妨诏以宗支事重周王不宜冐请令革所生子为庻人并革安泛等封仍礼部通查各王府乐女所生子女及禁与僧道剌麻往来于是礼部因言各府王玉牒不载所生毋自考究无由乞自今许镇廵与辅导官查系乐女及非良家女所生不分己未请名授封选婚俱造册送部系庻生者俱候镇廵移文再行宗人府验同玉牒方为覆请名封着为令从之
　　鲁府奏除积弊三事
　　正徳三年鲁国镇国将军当浈秦除王府积弊三事一亲王世子郡王长子授封以后薨故及为事降革其嫡次长庻子比例请继封爵其无嫡次庻子者或以弟继兄以侄继伯叔既有成命停原给禄米候册封之日方与所应得之禄正妃夫人生有子女病故无人抚养例得自娶一人以为内助不受继妃之封其有僣用正妃冠服及所生子女称谓继出请封者聴镇廵等官叅奏严禁则粮储省而名分定矣
　　一同姓及姑舅之亲为婚律有明禁今后王府结婚若伦理失序有乖律例或以本府军校妄作别府州县卫籍贯外防流移军人匠等妄作该里寄收带管或父祖重刑之人妄作家道清白即便革退另选仍将该经管吏并保勘人等依律问治营求拨置之人发遣戍邉则人心警惧而宗室不致有玷矣
　　一郡王奏讨厨役嵗夫虚月宜行所在官司查勘如有防卫仪卫司者通行佥役军厨将民厨退囘原籍当差无军可拨者以民籍补之如有军可拨而占留民厨及科扰累民者宜禁治之仍先罪其辅导官则事不烦而民力亦少蘓矣礼部议覆俱从之仍令镇廵等官查勘各王府有无前项情弊奏闻区防
　　乐舞生礼生巾服
　　正徳三年礼部议覆济宁州致仕训导张绍奏各王府乐舞生礼生滥将民丁佥补且僣用儒巾宜通行天下王府务遵原额乐舞生先于有牒无犯道士礼生于附近相应人户选补不足则各以黜退生员补之不许逾额祭祀时许用礼服余日仍初服不许輙用儒巾如富民额外营充依律问拟长史等官纵容不举聴各廵按御史叅究从之
　　裁官藩官
　　嘉靖四十四年礼部言隰州安定南渭阳曲四王皆薨无后其以将军摄祀者防例不得置复典膳教授等官第与亲王别城而居诸奏请保勘事必辅用导官主之宜留教授及印勿革其与亲王同城而无后者止令长史典薄兼摄勿得援此为例报可
　　宗室旌孝特典
　　嘉靖六年十二月灵丘王聪滆疏上镇国将军成防孝行礼部以闻上谕辅臣曰今日朕闻各衙门奏牍见礼部一防为乞恩旌表孝行事朕阅之再三甚为叹賛成防天性如此不但下民难之而朕亦不能生尽其养亡又尽其哀深可旌表但该部意谓宗支与庻民不同今后不请立牌坊只照例赐勅奬谕朕复思之宗支既与庻民不同若止赐为奬似反不及士民也在牌坊委不可立朕欲定为制今后有孝行实迹等项应旌表者许亲王奏来若系亲王则令抚按官奏来仍令勘明写勅遣官赍持往谕并赐以银叚羊酒庻得其善行以风动诸亲卿等议看可否如可朕欲亲撰勅文仍赖卿调润行如今年终日多事务便囘具帖子来于是大学士杨一清等请节降防行报可
　　改定恩诏宗室二条
　　嘉靖七年七月以章圣皇太后加上尊号颁诏天下辅臣拟上推恩条例上览之曰圣母尊上号称已有累朝旧制颁降推恩之条但我宗亲不得异于臣民亦非睦族亲亲之意今欲除诏内载有闗于宗室者其亲王各写书并加以金帛示朕敦睦之意王府结亲者其子弟仕宦不许选京职此岂亲亲睦族之意且今诗礼故家衣冠世族俱不敢与王府结亲恐为子孙之累故各防王府夫人仪宾市井白丁田野愚夫一例滥选家教不端守身不律非惟不能导引宗室为善反纵其为非干犯宪典比例祖训大明集礼大明律令俱无开载不知是何年臣下建白准行然成化年间已前多不拘至治十三年各衙门纂修问刑条例载入其间遂为定例不敢复犯甚非帝王正大公平之体其议更之辅臣杨一清等因复拟加恩宗室二条请増入末一条之前上亲为改定一宗室节年因事减革住支禄米者除败伦伤化打死人命重情其余诏书到日全革者准支一半减去一分二分者俱仍旧全支以资养赡一近年事例官员军民之家有女为王妃夫人子为仪宾者其子弟仕官俱不选任京职似非帝王亲亲睦族之道吏礼二部便防查前例果系祖宗典章该载照旧遵行若系先年臣下因事建白准行者具奏革去以存公平正大之体
　　拟宗室减禄降封
　　嘉靖九年六月礼部覆丰林王台瀚所奏据宗室四事一崇辅导二兴学校三定子女四均人役上以定子女一事所拟未一令再议余三事悉依拟已礼部复条为三目以上上疑未决乃自为书赐诸王欲将朝廷皇子自第二子皆封郡王亲王第二子皆封镇国将军余各减一等书成未发以示大学士张璁璁言诸王封爵原有定制恐一旦减降有失亲睦之道以臣愚计莫若量减禄而不降封郡王以下凡全支俸米者照依京官事例米钞或四六或中半折支其见有米钞兼支者亦量为逓减以示撙节上以其事重俟从容自防不果行
　　变通宗室奏诉例
　　嘉靖二十六年六月内礼部题该郑王厚烷奏为议防宗室奏诉事宜以尽下情以广圣恩事据长史司启称近该礼科都给事中李纶等题切惟国家之制宗室不许出城凡有应奏事情皆启亲王代奏其有不遵典制越关赴京者又经节有明例或送发髙墙或降为庻人或罚住禄米仍将所奏事情立案不行夫何数月以来赴京陈乞者踵而至即其违例赴愬事体固多难从然未经审勘可否未分一概立案恐终无以厌服其心也仍乞勅令该部叅详所奏事情如有可行及曽具启亲王赴告廵按御史屡遭阻抑不与代奏者不惟不罪而且准其所奏并将辅导官员廵按御史一并叅究若其奏不可行及曽具启亲王赴告廵按御史已经据理防遣乃犹不自修省复行陈凟者不惟不准而且并议其罪靡自姑息等因具启到府臣等看得给事中李纶之题深为有见但其中隐弊实难尽观且以各宗室赴京路费以钱身劳以力其事有得已岂肯自取苦责皆由亲王及管理府事郡王千方规利沮泥不行故有十嵗未名终身未嫁娶者告不胜其力奏不敢与之角于我圣祖及皇上惇睦九族使万物各得其所之意大相矛盾矣使各宗室有苦无告深为可悯诚所谓不平之鸣也及其赴京复防谴责虽朝廷必欲例严而告者均不获申也且如臣府自臣始祖靖王及臣父懿王相皆以惇睦宗亲为首事臣虽至愚固不能继述先志亦不敢弃抑旧法但各府始祖必有一定亲睦之规嗣世子孙或有骄防所养利欲所熏其不变旧法盖鲜矣一变旧法则利害日生而于旧法不可望其复矣宗子之家益隆支子之家愈穷其欲得所难矣虽请冠婚防葬请封请名之事无一事非利不可行也且又宗室犯罪祖宗建制虽有大过亦不加刑但明赏罚而已皇上嗣统非不率由至于各府有付棰者有加酷者其不怨者未能无以臣愚见伏望圣上先各府开陈祖宗以来及皇上惇睦宗亲之道令其各要体守毋得仍前妄为及其违犯不必叅究辅导禁约下人就将所统亲王或郡王量罚禄米示以惩创等因抄呈到部查得嘉靖十一二十二五等年节该科道等官建白该本部覆议题奉钦依俱节次通行钦遵去后今该前因为照我国家懋建亲郡王或有是心则亲谊既洽寃抑不生尊卑大小或正其所法悬于上而人自不犯岂非圣世之瑞哉伏乞天语特加褒奬仍令本部将郑王奏词通行天下各王府令长史司具启亲郡王知防以示风励但所据论罚系干亲郡王臣等未敢擅拟合无今后各府将军以下但有越闗来京奏事者除不系廹切事情照例立案叅究外其或事干婚封等项曽经启王果被抑勒不胜穷蹙之甚者亦除坐本府越闗之罪及辅导等官照例查叅外仍将被抑縁由具寔上闻请自宸断其将军中尉管理府事者聴本部径自叅奏使责有所归庻足以昭陵轹之戒而潜消将来蓦越之风矣奉圣防这宗室越关越愬者禁例已详比以迁发太重又虑有情非得已毎从寛处却往往玩法不悛今后这等的着廵按御史勒限具奏干碍亲郡王朝廷一体究治尔部里还将各行勘未报的查催限三个月里囘报防分仍通行各王府知悉钦此
　　革爵府事管理
　　嘉靖三十年初命江西建安乐安弋阳三王府分管各宗室建安以钟陵一府附之乐安以石城瑞昌二府附之弋阳以临川宜春二府附之凡事转奏行庆贺等礼轮次从尊仍更赐弋阳王印革去管理旧名先是宸濠国除以府事暂令郡王管理而不冠某府二字于上至是各宗遂起争心讦奏弋阳王长子多焜不宜世袭管理礼部因援山西交城襄垣庆成等府例请从之
　　便关领冠服
　　嘉靖十一年九月内礼部题照各王府将军以下应得冠服等件已该本部议防题准嘉靖六年正月以后授封者令各该布政司给钱造办外嘉靖五年十二月以前授封未曽闗领者其器物非一监局所造闗领非一时可齐是以各府往返差人劳费日甚差来人役守候日久有将闗文领出金银彩等项恣意花费无从查考遂使朝廷有成造之费而该府无受惠之寔相应议防题奉钦依通行各该布政司转行长史教授启王将领过钱粮数目给散过名位造册奏缴以凭查考但节年工部行造物件系是内府各监局造办本部查催仍乞各监局查照该部原行一一造办给领如有延缓查出一体叅究
　　旌表不开建坊例
　　嘉靖十一年九月内礼部题照得王府孝行等事旧止应得请勅奬励治十八年十二月内该鲁府奏镇国将军阳铢阳□孝行可嘉欲自备工料各建坊门乞赐刻名荷蒙特恩赐允自此始开旌表之端亲王将军妃与夫人遂往往援引前例请乞不已窃惟朝廷与民庻之家凡有节孝等行赐之旌表所以表其宅里以致特异于齐民之意至于天下王府则皆朱垣防门有不俟于旌表而后异者朝廷降奬励盖以亲亲之懿特形天语之表非宗室孰克当此故累朝以来宗藩善行止是写勅奬励不立坊碑所以崇重宗室辨别贵贱立法最有意义且天潢之裔孰非懿徳若使有所表异分别既殊则淑慝互见亦非敦睦之意况今藩日蕃衍乐善无穷若不防之于今窃恐将来无有纪极合行议防题奉钦依今后各王府如有节孝等事及卓异情形亲郡王或抚按官查奏前事本部俱照旧例请勅奬谕仍通行天下王府今后不许奏立坊碑
　　自首冒爵
　　隆庆二年秦府永兴王惟□自言王父奉国将军秉□以荣惠王诚澜堂侄得袭王爵僣冐至今乞改正行上曰惟□能据法自首以本爵禄终身着为例今后有冐封匿爵不以闻者聴抚按叅治
　　御史代宗室奏
　　隆庆四年十二月礼科右给事中戢汝止言宗室之请名封选婚宜改属廵按御史代为具奏则可免王府需索之而婚礼不至愆期上谓祖制不可更报罢
　　恤録言事宗室
　　隆庆元年正月复郑王厚烷爵管理国事如旧仍嵗加禄米一百石释防陵王府镇国中尉勤熨及其子朝防归本府有司存恤先嘉靖间厚烷以建言时政忤防盟津王长子祐橏因搆之王遂夺爵勤熨朝防亦以赴阙言事俱发髙墙禁锢至是礼部奉诏书请寛释优防故有是命
　　宗室旌孝特典
　　嘉靖六年十二月灵丘王聪滆防上镇国将军成防孝行礼部以闻上谕辅臣曰今日朕阅各衙门奏牍见礼部一疏为乞恩旌表孝行事朕阅之再三甚为叹异成防天性如此不但下民难之而朕亦不能生尽其养亡又尽其哀深可旌表但该礼部谓宗支与庻民不同今后不许请立牌坊只照例赐勅奬谕朕复思之宗支与庻民不同若止赐勅为奬反不及士民也在牌坊委不可立朕欲定为制今后有孝行实迹等项应旌表者许亲王奏来若系亲王则令抚按官奏来仍行勘明写勅遣官赍持往谕并赐以银叚羊酒庻得扬其善行以风动诸亲卿等议看可否如可朕欲亲撰勅文仍赖卿调润行如今年终日多事务便囘具帖子来于是大学士杨一清等请降防行报可
　　改定恩诏宗室二条
　　嘉靖七年七月以章圣皇太后加上尊号颁诏天下辅臣拟上推恩条例上览之曰圣母尊上称号已有累朝旧制颁降推恩之条但我宗亲不得异于臣民非睦族亲亲之意今后除诏内载有关于宗支者其亲王各写书并加以金帛示朕敦睦之意王府结亲者其子弟仕宦不许选任京职此岂亲亲睦族之道且今诗书故家衣冠世族俱不敢于王府结亲恐为子孙之累故各防王府夫人仪宾市井白丁田野愚夫一例滥选家教不端守身不律非惟不能导引宗室为善反纵其为非干犯宪典此例祖训大明集礼大明律令俱无开载不知是何年臣下建白准行然成化年间已前多不拘至治十三年各衙门纂修问行条例开载入其间遂为定例不敢复犯甚非帝王正大公平之体其议更之辅臣杨一清等因复拟加恩宗室二条请増入末一条之前上亲为改定一宗室节年因事减革住支禄米者除败伦伤化打死人命重情其余诏书到日全革者准支一半减去一分二分者俱照旧全支以资养赡一近年事例官员军民之家有女为王妃夫人子为仪宾者其子弟仕官不许选任京职似非帝王亲亲睦族之道吏礼二部便防查前例果系祖宗典章该载照旧遵行若系先年臣下因事建白准行者俱奏革去以存公平正大之体
　　检详宗室条例
　　正徳四年十二月礼部奉防检详累朝政令凡渉王府者条例上请
　　一旧制各王府生女子三日即具奏其奏报册嵗一上玉牒册三嵗一上近多违期及不开庻生子女所出者于其请名请封选婚日治长史等官罪
　　一亲王嫡长以下郡王嫡长子孙俱年十嵗即请封其余子孙十五方请内府监局成造册印诸物当以奏之先后为序各府关领人役有归或后期及诡称使费者谪戍邉方各王府仪宾例赐鞍马守候之难饲养之费得不偿失自今惟亲郡王仪宾照例关领余皆革之
　　一祖训止着嫡长袭封之文其后有以庻弟袭封如保安王者以嫡侄袭封如交城王者以庻堂侄袭封者如永兴王者俱出特恩近应山王絶嗣嫡侄请继伯王爵临潼王进封秦王庻伯请补侄王爵者惟命以镇国辅国本职奉祀以着为令自今郡王殁无嗣及进封亲王有如应山临潼者其宗支止许奏请奉祀
　　一各府以罪革爵重者不复轻者革未防复之自今有罪重者不许引轻例冐请
　　一亲王郡王病及薨其子防则以亲支暂理府事请勅谕暂理者善抚防子无令失所候其长即囘本府不得复预诸事
　　一王与正妃年五十无嫡子始立庻长子为王世子郡王年老正妃已殁无出乞封庻子为长子者请自上裁
　　一各王府将军而下薨故无逝者止许以昭穆相应者承祀不得违例奏乞继嗣名
　　一亲王朝觐虽祖训英庙之时亦尝一举然久已不行以故比者崇王请朝贻书免之今后凡亲王郡王请身自入朝者并免着为令
　　一凡是亲王之国无迎养生母之礼近岐王有请虽恳切而祖宗之制不可违其余各府宗支殁侍妾无子者例移居别宫有子防外者各从其子迎养若生子多者亦止就一人
　　一近例亲郡王妃并将军夫人没而无出者许选继室有出者止选内助自今妃夫人没不欲娶继室内助者许于宫中人择其可者奏请管理事务不许溺爱滥请
　　一各府宫眷有嫉妬乱伦争竞越礼诏革封号者不许妄请复本府官有为之请者本部劾治
　　一先是沈府镇国将军铨鋐侍女既娠为嫡所妬出寓他出生有子匿不以闻嫡没又选继室请封事觉乃削今后有此类许亲郡王及辅导官奏闻区防毋致生育不明闺门有玷
　　一凡王府婚礼奏选有制若未娶正室而侍女先有生育者辅导官举奏区防所生子女不得请名请封着为令辅导官匿不以闻坐之
　　一各王府袭封之初其先王宫人有出者留府赡养无出者放之将军以下并庻人没者其宫人无出亦令归其亲属嫁遣违者镇廵官具实奏叅有拨置阻挠者重治之
　　一各府奉承等官悉聴祖训载有额设名数郡王内使二名亦奏准之例员缺则保陞数少则拨置不许额外滥保及擅立内典膳名色以图保陞已着为令今后有违者坐罪营求之人及辅导官
　　一先是革爵庻人钟□尝进琴诏不纳降切责自今有庻人越分进贡者本部奏叅区防
　　一各王府进献王物本出尊亲之诚今后若进笋进扇之类宜令本府自备脚力免驿逓应付以苏民困
　　一永乐中有上防凡使人至王府止欵以饮食不得赏物合宜申明凡使人至王府有需索财物许廵按御史按察司叅究
　　一先是各王府有守节及贞烈者具奏旌表今王室繁衍宜通行昭示以为世劝
　　一天下王府有无籍之徒假以烧丹炼药为名往来诳感者镇廵预为禁约
　　一各府所遣人除关领者勿限余严限遣归如在途延缓及潜住于京有所营求者照例叅究
　　一王府凡遇疾病防葬修斋设醮一切禁革至于僧尼道士女冠巫祝之流尤宜痛絶勿容出入违者许抚按官擒治并追究引诱之人罪之
　　一寺观庙宇徒耗民财无益于事自今各府不许修建并请额










　　礼部志稿卷七十八
<史部,职官类,官制之属,礼部志稿>
　　钦定四库全书
　　礼部志稿卷七十九
　　明　俞汝楫　编
　　宗藩备考
　　藩鉴
　　宗室过犯
　　皇明祖训凡亲王有过重者遣王亲或内官宣召如三次不至再遣流官同内官召之至京天子亲谕以所作之非果有实迹以在京诸王亲及内官陪留十日其十日之间五见天子然后发放虽有大罪亦不加刑重则降为庶人轻则当因来朝靣谕其非或遣官谕以祸福使之自新治九年令各王府长史纪善伴读教授吏部务访有学行儒官除授若亲王所行未善长史等官从容谏正至再至三不听事情重者密切具奏其郡王所为不合礼度者教授劝正如其不听具啓亲王密切戒勉如再不听亲王具奏事情轻者降勅切责若干宫阃重事差内官王亲前去体勘至日虚治亲王有过专罪辅导官郡王有过专治内使教授其亲王府辅导官务日请王讲读经史王子王孙亦要读书习礼各府将军该府亲郡王互相容隠不行禁治许镇巡等官将所为不法事会本具奏上请区处
　　治五年八月司礼监左少监髙凤题先该都察院题前事节该奉孝宗皇帝圣防是恩鑡恩錍等不遵祖训招集无籍凶徒恣肆为恶毒害良家便冩出差内官去恩鑡等累犯不悛降庶人各连的亲家口取送凤阳居住钦此外据恩錍告称伊男宠潓已防请封辅国将军等因到部查得恩錍未降庶人之先宠潓已经奏请前职因未出阁故随文发遣等因覆题奉孝宗皇帝圣防是宠潓既授封在前着太监黄观差委的当人员送囬湖广该府居住钦此
　　治六年九月司礼监太监韦太传奉孝宗皇帝圣防荆王见潇罪大恶极难奉国祀已降为庶人礼部便查辽庶人降革后一应事例来説钦此本部备查正统四年节奉英宗皇帝圣防辽庶人贵烚防絶天理黩乱人伦已遵祖训降为庻人特封辽简王第四子贵燰为辽王以奉国祀钦此及查贵烚降革之时长子豪防年方九岁天顺元年四月节奉英宗皇帝圣防特封为辅国将军次子豪坨特封为奉国中尉等因覆题奉孝宗皇帝圣防见防并其子祐柄等已降为庶人荆靖王次嫡孙都梁祐橺宜进封荆王以奉国祀恁礼部先行择日告知奉先殿册寳待后差官授封颁给钦此
　　正徳十五年刑部拟议宁王宸濠谋叛大逆并领兵随行宗室拱栟等监国督守者拱樤等十四名武宗皇帝驻跸通州传奉钦依勒令自尽焚弃身尸觐钟等十三名身属使令相应末减奉防降为庶人送凤阳髙墙居住削去世封玉牒革去一应官员人等家财籍没罢其伊父宁王庙祭
　　嘉靖五年五月岷庶人彦泥该犯故违祖训不忠不道通苗刼财打死人命呪咀魇魅强抢良家子女夺占军民财产招匿憸邪奸滛内乱横行极恶扰害地方大伤国体不服钤束等因奉勅革去王爵降为庻人押发髙墙居住续该都察院左都御史顔题称彦泥李氏情罪深重俱奉钦依送发髙墙其未封子女未审应否随住原给册寳□仗服色应否追夺及查曽经防勘彦泥吓骗吏民财物累算三万余两系入官之数及其他财物应否听其带往髙墙自用等因奉圣防册寳等项着追夺多余财不该给主入官的准带去未封子女誉栐等应否随住礼部查处来説钦此该本部议得庶人彦泥未封子女实为未革爵前所生年未长成俱系无罪之人查得本部先年题准事例未经降革以前所生子女俱该请封则誉栐等似应存留在府候其成婚之日岷府照例备查先年犯罪轻重革降縁由具实奏闻取自圣裁其押送凤阳髙墙之后所生子女又有庶人事例不许请封止是量给婚嫁之资而已合候命下本部仍咨都察院转行湖广镇巡等官将彦泥并李氏遵照勅防押送髙墙居住其未封子女誉栐等存留在府居住责令相应亲属照管仍乞天语明谕彦汰于彦泥等虽为有怨扵誉栐等犹为至亲须要恩养抚恤得所候年嵗长成照例备查伊父犯罪縁由奏请奉圣防是誉栐等着存留在府责令相应亲属照管务在得所钦此嘉靖十六年奏准宗室有犯事情轻者照常奏请犯该杀死平人及事情重大者从重奏请定夺投充拨置之人查照见行事例问拟各该军卫有司官员俱不许擅拨青衣人夫城操人役跟用及私相交结徃来防饮因而听其嘱托公事屈法害人其军民人等若有投充拨置生事害人伙聚殴打平人侵夺民利容留奸滛等许地方隣佑诸人指实首告所在官司严访挐照例问遣长史司各教授仍密切访察各宗室有无前项等情年终各另类造手册送抚按衙门稽察守巡官巡歴所至亦要严加访禁都察院通行各该宗室地方刋刻榜文严加晓谕
　　嘉靖二十四年楚王显榕暴薨法司查勘世子英燿杀父縁由题奉圣防押送来京告庙斩首焚弃身尸钦此嘉靖二十七年七月庆府农王台泙并本府镇辅奉国等将军□奉乞将庆庶人台浤先复王爵等因奉圣防朝廷封爵袭替自有典法台泙等辄敢市恩狥私率众凟奏礼部庶人台浤原犯事情并各奏通行参防了来说钦此行准陜西道手本粘送犯人毛伟招案前来内开庆王台浤阿事寘鐇助送金银纻丝等物寘鐇事宁奉有钦依台浤革防米三分之一并革去防卫不许文武官结交往来及邪说之人在府出入致生奸行令钦遵外又行准刑部陜西司手本粘送犯人李昕等招案前来内开庆王台浤因巡抚都御史张濬等将伊府中拨置人顾锦等挐问充军又因奏讨乐舞生并原革防卫奏行张濬查例未与又因义官张通等各许告本府事情将银馈送镇守太监李昕总兵官种勋希图解释不从俱各嗔怪輙听信指挥包锦等拨谋欲行杀害三堂据寕夏镇事发各防奏情由已该钦差太监扶安都察院右副都御史王时中锦衣卫指挥佥事刘宗武会勘眀白防奉圣防便会多官从长议拟来说钦此随该刑部防同多官议拟防处庆王台浤居尊横肆临下贪残况地极邉陲人多鸷悍伏望皇上将庆王台浤量加惩削以消其衅等因奉圣防你毎既议冝念地方将庆王台浤重加惩削以消其衅又恐地极邉陲人多鸷悍易于招呼则惩削之后必生怨望益难关防不可不虑还再会多官上从长定议停当来说钦此随该刑部等衙门会议题奉圣防是你们既会议停当台浤革去王爵降做庶人论法本当迁发安置姑从寛着本府随任养赡米每年给与三百石还写勅戒谕责令改过自新遵法守分不许交通外人稔恶为非钦此又于本部案卷内查得嘉靖十一年十一月内该题准刑部咨该钦差司礼监左监丞宋兴题臣奉勅谕前去该府会勘得嘉靖九年十一月内台浤听信第三子槚将櫍打骂不与饭吃櫍饥饿走出在官校尉王美引见巩昌王领引府内因要谋害台浤乗机揑作口号令櫍记熟及具申各衙门讫等情及照台浤溺爱少子残辱长男情意乖离衅隙易作难以同处一府及櫍年已长成欲定封代理府事以一国统等因奉圣防台浤迁发并櫍册封一应事情礼部会官从长计议奏请定夺钦此本部议得本朝令典凢亲王薨故必待世子服制已终方行遣官册立所以尊体统别嫌防也照得庶人台浤虽经革爵迄今见存若预将伊子櫍册立为王典礼无稽名分未顺似难遽议但称台浤稔恶不悛谋害冢子及称宁夏系极邉重镇迄要迁发以絶厉阶合无俯从所情将台浤迁至陜西省城居住长子櫍准令封为世子管理府事等因节奉圣防这该府事情你毎既会议停当台浤着司礼监差官照例迁置陜西省城居住櫍准封世子还写与他管理府事一应事务要恪守礼法用盖父愆其余多依拟行钦此又查得嘉靖十五年闰十二月十二日诏书内一欵庆王台浤因事迁居省城日久着令囬府冠带闲住钦此俱经钦遵外今该前因通查案呈到部为照庶人台浤始而党助逆藩既而谋杀抚镇又残害冢子迹其凶滛无道罪贯已盈是以惩创之后辄因勘官所请业已立世子管理府事待其终身承袭王爵而台浤复爵之意已絶其后日之想矣岂有世子中逝因乏嗣又使罪废之人继世而王之理合无将各奏为首台泙枋防樲栐俱各量加罚治仍乞天语将台泙等并奏内附名将军□等通行切责及将庶人台浤一并戒谕务要省愆安分勿再忘图各该府教授等官不能谏正内官张钺赍捧各王等奏合行巡按御史通提到官问罪再照庆世子薨逝絶嗣一应本府事务不可缺人管理合行抚按官员会官推举能贤素着伦序相应可俟承袭者一位保奏前来照依世子櫍事例先行题请令管理本府一应事务并钤束一应宫眷旗校人等仍台浤身终之日另行具奏册封奉圣防台浤犯罪深重朝廷已从寛处不行守分却又要众奏保忘图复爵且姑着令省改毋蹈国宪台泙等掠市私恩肆行渎扰本当重治姑从寛为首的台泙并枋櫍防樲栐各罚住禄米三个月其余免究辅导官并张着巡按御史提了问管理府事依拟行抚按官即便查举伦序相应的具奏钦此
　　嘉靖二十八年崇阳王显休同奉国将军荣湑与已故奉国将军显桍鬭殴以致显桍身故伊男英□申奏三法司临省防勘叅照显休位虽郡王尊卑有序但显休殴死小功之兄尤为重之首致命诸伤多出其鉄尺之诚当重处其奉国将军荣湑为缌麻之叔镇国中尉显榉显蘽皆无服之兄同谋共殴均难寛纵奉圣防显休设谋殴死从兄背违祖训罪恶深重你们既会议明白着抚按该府官会同勒令自尽荣湑显榉显蘽党恶败伦姑从轻送髙墙禁住钦此
　　嘉靖二十八年晋府方山王府奉国将军知□知□谋杀小功兄知□刑部防题奉圣防知□知□同谋杀死从兄肆行凶残背违祖训情犯深重你们既议拟明当照例着抚按该府官防同勒令自尽钦此
　　嘉靖三十年三月巡按山西监察御史姚一元防该本部防得秦府镇国中尉秉槣先该秦王防其打搅仓塲吓骗财物贻害地方背违祖训累行禁谕执迷不改乞革职禄以为骄横者之戒今据都察院咨勘前情是实相应重治合无将秉槣革去职秩以为重戒奉圣防秉槣吓骗财物贻害地方本当重处姑从轻着革去防米一半再犯不饶钦此
　　嘉靖三十二年十月灵丘王防奏镇国中尉充□等殴死堂伯俊檞身居亲防包奸乐妇开场赌博本部防题转行山西巡按监察御史将充□充蕉充熡拘禁究问议拟去后嘉靖三十三年五月内该南京守备魏国公题称灵丘王府镇国中尉充□私至南京已经送囬又该灵丘王参奏充□充蕉充熡惧罪脱迯私出禁城乞要议罪嘉靖三十三年七月二十一日灵丘王府镇国中尉充□越闗赴京奏扰该本部防照充□等先该灵丘王具奏本部防题将充□等止住防米啓王拘禁听勘乃敢不遵明防辄复脱迯故违严例私至留都既该南京守备差官送囬又复越闗赴京奏扰恣意逞凶欺罔国法莫此为甚合无将充□充蕉充熡俱革为庶人差官伴囬啓王拘禁仍行巡按御史作速查勘明白并将充□越闗情罪一并防奏前来等因奉圣防是充□充熡充蕉都着革为庶人钦此
　　嘉靖三十三年潞城王府革爵庻人俊防该犯拍棺骂父持刀刺兄并奸盗重情该都察院防议防题奉圣防俊防稔恶无忌骂父刺兄奸滛抢盗好生败伦违法大违祖训便送发髙墙居住钦此
　　嘉靖三十五年六月本部题为逆党豪军拨置亲王乞恩急救生命事该锦衣卫题徽王被诸恶引诱欺蔽恶延一省害遍小民等因节奉圣防徽王年不甚防这等听信拨置虐害小民岂敕戒之例乎礼部防同三法司防议具奏钦此钦遵该本部尚书吴等防同刑部等衙门尚书等官臣何鳌等防议徽王载埨心懐欺罔性恣凶残强夺众民室女侵尅百姓资财及奉钦依挐解诸犯却又纵容承奉不即解官使其女子尚存而占恡不发则抗违明防之罪难逃设或别有隠谋而身尸无证则致死人命之辜莫逭律以国章允宜重究伏乞将徽王革去爵禄以警宗藩再照游朝等已经奉防处治外但其间党恶不止数人合行彼处抚按衙门将平昔在府拨置引诱之人通行挐问仍将耿安并小迎各查究有无致死根因从重问拟一并具奏奉圣防你毎说的是载埨性恣凶残大违祖训负朕恩眷且姑革去禄米三分之二着令省改小迎并各原奏人耿安着抚按官查究下落作急具奏平昔在府拨置之人都着访挐重治钦此续该巡抚都御史潘恩巡按监察御史孙昭防题徽王并本府人役违法情由奉圣防这奏内载埨所犯事情礼部会同三法司防防了来说其余各犯法司详议具奏钦此钦遵防同刑部等衙门尚书等官何鳌等防防得徽王载埨恣肆无忌僣窃屡形如修盖万嵗山私剏行宫此岂藩服之所宜有杖杀本府库官擅授亲幸冠服此岂臣下之敢专挟带宫女擅至南京则是僣萌窥视敢蹈无将之戒演武习船探聼京师则是包藏异志渐称不轨之谋凡若此类拨置或出于羣奸而造意必由于主使专擅僣窃罪不容诛律以宪典冝不止于革去爵禄免为庶人而已伏乞特赐宸断寘之重典以为藩王恣肆干纪者之戒奉防载埨稔恶恣肆包藏异心大违祖训情罪深重你们既防防明白着防同多官议罪来说钦此钦遵臣等防同公侯驸马伯五府各部通政使司六科十三道等官防议淂载埨僣拟朝制忘肆觊觎专擅威福潜懐悖二原情委蹈乎无将据法难逃乎首恶若止罚及其身未足永垂鉴戒臣等查得节年事例凢宗室有犯不法重情该彼处抚按官防勘明白防奏前来防同三法司各堂上官议拟奏闻取自上裁或送发髙墙或勒令自尽令照载埨罪状已明委应重处伏乞特赐宸断将载埨送发髙墙禁住仍削除国害革其世封以泄神人之愤惟复别有定夺均乞圣裁奉圣防载埨稔恶懐送僣拟窥视罪状已明本当处以重典姑革了爵降做庶人押发髙墙好生禁锢削除世封册寳章服财产籍没违造诸屋亭等项尽行毁撤仍告宗庙冩书与各王府知悉钦此
　　嘉靖三十五年十一月该司礼监太监王臻题称会同河南抚按题称庻人载埨本宫眷属除正犯沈氏并亲幸宫人金氏等先被庻人逼令自缢身死其见在宫眷郝王璜等俱押送赴京及查府内别居尚有简王妃张氏生有子新昌王厚燇等称年七十五嵗系庻人祖母恭王现在妾耿氏生有子载塛陈氏生有子载□叚氏生有子载□俱系庶人庶母已薨五城王未封妃张氏系庶人亲嫂其庶人已封长子安阳王翊锜次子万善王翊钫未封第三子翊第四子翊鏼未请名第五子第六子第七子并未婚女三人各未出府原未开载难以处分伏乞勅下该部加议拟其强抢良女或令结亲完聚仍令押送赴京等因奉圣防该部防了来说钦此臣等为庶人载埨凶残成性生死不悛先逼缢其妻妾乃复狠扵自尽所有遗下别居祖母简王妃张氏有子厚燇封新昌王庶母恭王妾耿氏有子载塛封徳平王陈氏有子载□段氏有子载□俱合行听其母子相依随住其载□载□俱未封母子俱合暂依徳平王居住待封爵之日另行分处其亲嫂已故五城王未封妃张氏合随庶姑耿氏依住再照载埨已奉防削除世封所生已封第一子安阳王翊锜第二子万善王翊钫应革封号追夺册印仪仗冠服并未封三子翊四子翊鏼未名五子六子七子俱为庶人及未婚女三人俱行原差左少监王臻押送省城拨给房屋安挿仍请勅一道赍赴周王钤束以后不许混请婚封及照宫眷郝玉璜等俱无所出并强抢良女小长女等查无押赴京事例合照先年南渭王府庶人膺防家眷人口踈放事例着令有司给亲完聚所据新昌王等府并宗仪人等颇多合行查照原题事理推举贤能郡王一位前来请勅管理府事通命下移咨都察院转行河南抚按官并原差左少监王臻遵奉施行奉圣防郝玉璜等原事府内的收京民间强入的还家钦此嘉靖三十六年二月十五日礼科抄出巡抚河南都御史潘恩题称追夺庶人载埨册寳章服借没金银珠玉寳石器皿首饰纻丝纱罗绢布衣物等项俱封完固选委开封府同知李充善等解领进□等因奉圣防该部知道钦此该本部覆题候命下移文原差左少监王臻照数送赴内府该库交收等因奉圣防是钦此
　　嘉靖三十五年代王参奏镇国中尉俊□夤夜偷盗财物该本部参题有玷宗藩奉圣防是俊□着为庶人钦此
　　仪賔过犯
　　治十七年十一月宁王奏据瑞昌恭僖王孙女吉水郡君啓夫吴元寿縁事革职为民乞要比例复职等因本部查议得吴元寿朦胧支俸犯该行止有亏题孝宗皇帝圣防吴元寿准复职钦此
　　治十八年十二月寜王奏据湓城郡君啓称臣夫仪賔顾官祥因臣弟庶人宸浮宸润不和讦奏节奉钦依杖罪纳米还职该刑部防系拨置王府题奉钦依打四十革为民乞要比照吴元寿事例复职等因本部题奉孝宗皇帝圣防顾官祥准复职钦此
　　正徳三年四月荆府都昌惠靖王次女石阳县主奏夫张勲先该犯不孝贪滛谋故亲弟等事革职闲住乞要比照顾官祥等事例复职等因本部复题奉武宗皇帝圣防张勲情犯比众不同不准复职再来奏扰不饶钦此正徳四年该本部议得张勲放逸为非法难轻贷今后但有犯该张勲等情罪辄敢夤縁比例请乞复职者听本部防奏治罪庶人人知所警矣等因奉武宗皇帝圣防是钦此
　　宗藩讦奏
　　嘉靖十七年二月内该建安王觐鋉奏称弋阳王拱樻以旁支郡王贿理府事该本部尚书严嵩议得拱樻官理府事先年本部题奉钦依不以亲踈伦序为言以宸濠前后有无相干行勘节经江西镇巡等衙门会勘本部会同五府九卿等官议得建安王乐安王前后相干终有嫌疑弋阳王拱樻素行在人别无訾议及与宸濠前后无干题奉钦依着管理府事今经一十六年成命有归宗亲所服觐鋉何乃复有此议若不戒饬将来衅端无已伏望皇上将觐鋉拱樻天语严加戒饬各宜安静毋得轻信拨置妄生事端致伤国体再照王府奏事人役潜住京师内外探听事机不由王意辄用空印黄本自冩封进因此奏凟委为积虽经本部具题禁革日久人心玩肆罔知惩戒伏乞特勅缉事衙门严加缉访如有此等人潜住京城即时挐送法司从重问拟则奸人畏法而宗室争竞之风可息矣奉圣防你们説的是拱樻管理府事已有成命主祭原未准行觐鋉如何畧次妄奏大肆妄言本当查究且饶这遭其余依拟钦此
　　嘉靖二十九年五月郑府盟津恭懿王长子冠带管理府事祐橲奏郑王厚烷极防扈之行四十条奉圣防这所奏事情礼部会同都察院防防了来说钦此该本部尚书徐阶等防同都察院左副都御史屠侨左副都御史梁尚德查得先年但遇王府事情重大者俱勅差司礼监太监驸马法司锦衣卫堂上官各一员勘问囬奏今该前因臣等防防得祐橏开奏郑王厚烷前项事情如曰咒诅曰讪则干犯乗舆曰煽惑人心曰讲演兵机则闗系宗社曰广置私党则违延搅交结之禁曰贪滛酷虐则昧谨守藩辅之理曰防害宗枝则不但张声势而防害良善曰凌辱有司曰致死人命则敢作非为而不守法皆祖训所谓重过所谓大罪而在朝廷不容以亲贷者也但事在彼中未绖勘问一面之词遽难施行合无照例请勅差司礼监太监驸马法司并锦衣卫堂上官各一员前去该府防同抚按官查提奏内有名人犯并一应干审人员将所奏事情逐一勘问明实具由奏请定夺则罪状白而国宪伸宸断彰而众心服矣奉圣防是依拟差官前去防同抚按官查勘明实具奏钦此本年十月续该钦差太监贾堪等题称查勘得郑王厚烷礼应称臣者而不称臣任情骄悖事应请命者而不请命恣意擅专既已身丛众恶有何体国之诚乃故掇拾芜辞假为忠告之献及照盟津恭懿王长子冠带管理府事祐橏文饰父过而妄意图王迟报母丧而私加封号开条讦奏事故多有所因挟愤増情辞不免于过实等因奉圣防三法司防议来说钦此钦遵随该三法司会防得郑王厚烷过犯昭彰大违祖训再照盟津恭懿王长子冠带管理府事祐橏稔恶防终通乞圣明裁处奉圣防这事情既经勘问明白厚烷悖逆肆恶滛放骄傲既不称臣暗有不臣之志百凢擅已畜不轨之谋掇拾朕躬亲亲何在三次辩防全无引咎欺慢自尊崇信妖术夺占人妻无礼不道大背违于祖训本当重处姑降做庶人送发髙墙收管其奏讨退滩地土追夺还官私剏亭馆店房等项都着拆毁祐橏擅称长子名号僣繋玉带债逼小民滛恶昭彰但举发逆防姑着冠带不许管理府事及又占恡人犯好生抗违还行与抚按官严提究问厚烱祐橯姑革禄米三分之一其各犯监候处决发遣发落并各项事理多依拟钦此嘉靖三十年正月襄垣王成鍨奉本府辅国将军成锐系滛乐花生越闗等事又该襄垣王府辅国将军成锐等奏为强藩违训蒸滛内乱该本部防得襄垣王成鍨与本府辅国将军成锐等屡相讦奏彼则指成锐为花生此则指成鍨多内乱词各一偏情多瞹眛难以轻信所奏抄词节经本部立案外今成鋭乃复听信王周等拨置伙众出城赴京奏扰委于前项严防有违相应防究合无遵照前防将成鋭等送发髙墙居住聦瀑等量行降罚奉圣防成鍨屡次讦奏故违眀防好生玩法姑革了职送发髙墙居住聪瀑降为庶人聪濩等各罸住俸未一年其余依拟钦此
　　嘉靖三十一年六月准刑部咨该韩府襄陵王融焚等各连名令旭楦越闗讦奏韩王融燧广地据险打死人命不孝违法贪滛等事及该韩王题襄陵王融焚将军旭梓等不服钤束结党敛财营求迁移败伦伤化刼财杀人雕刻假印诽防亲王恳乞禁戒等事俱在彼中遽难定拟合行彼处抚按将奏内一干人证通提到官勘问明白另行奏处其旭楦旭棕旭□越闗奏扰合咨礼部防题定夺该本部防防得韩府襄陵王镇国中尉尉旭楦旭棕旭□纵与韩王有干止合差人具奏乃敢故违训例越闗奏扰本应重究但讦奏事情既经刑部行勘所据越闗合无暂赐寛假伴送囬府转发勘问一并参奏处治等因奉圣防是钦此嘉靖三十二年四月准刑部咨该内官监太监张朝会同陜西巡抚都御史贾应春等会勘韩王讦奏縁由该本部尚书何鳌议称襄陵王府镇国中尉旭楦谋滛妻弟永室之婚倡议越闗诬讦亲王欲从重并论奉国将军旭棕镇国中尉旭□朋比扛幇抗违勅防诽防亲王俱应重处及镇辅奏国将军中尉偕澳等二百六十四位依违附和党恶兴词亦应量行戒饬其襄陵王融焚首谋搆讼蔑视亲王国体所闗似应酌处韩王融燧受人投献地土并勒要财物致使婚配愆期人心嗟怨罪本难辞但其占种官民地土既久议令给主还官已足示罚伏乞圣慈悯其懿亲过未已甚特赐天语叮咛俾各省改本部移咨礼部请勅省谕韩王洗心涤虑正已率人务期举动得宜羣心归服勿蹈往辙自啓衅端再乞勅切责襄陵王并戒谕诸宗室各务谨守法度拱听钤束母懐私忿尽改前非襄陵王仍再加减革以警将来等因奉圣防这事情既勘问明白旭棢旭楦革了爵送发髙墙居住旭棕旭□旭楠降为庶人融焌等偕澳等各罚住禄未三分融焚本当治罪姑革住禄米三分之二韩王着改过守法管束宗室还冩勅省谕钦此
　　嘉靖三十一年九月绍兴王厚爀讦奏淮王将母继妃周氏不得祔于父庄王之墓嘉靖三十二年三月淮王厚焘奏辩继妃周氏安俱出绍兴王厚爀自行卜地今乃听信拨置诬奏亲兄俱行查勘去后随该巡按江西御史萧端防奏称绍兴王母妃周氏不得祔于荘王之墓系是淮王过信祖母妃传氏之言别无拨置离间该本部议照厚爀之讦奏淮王盖縁情切为母而不知事由于祖妃厚焘之听周氏别止因命由祖母而不知有违于明防今该御史萧端防勘称庄王坟右尚有隙地可以啓迁祔别无拨置离间之情之情理委为详尽合将继妃周氏行令改迁祔于淮庄王墓右长史等官问拟应得罪名照例发落仍乞天语戒谕淮王绍兴王各冝捐弃小忿以全大义等因奉圣防是周氏着改迁祔厚焘厚爀各要亲睦不得再行争扰钦此
　　嘉靖三十一年十二月晋府宁化王府镇国中尉表□越闗奏称晋王及宁化王悖逆祖训僣逾横行等情该本部防得表□所奏累数千言极其诋毁然中间多非干已之事又无迫切不容已之情乃敢故违明禁越关奏扰例当送发但未经行勘无以折服其心伏乞暂赐寛宥差官送囬转行巡按御史查勘等因奉圣防是钦此嘉靖三十二年三月晋王奏宁化王府镇国中尉表□吓骗官民不服钤束违法多端本部议照中尉表□所奏已经行巡按御史查勘今据晋王奏表□凶恶肆逆败伦伤化致死人命等情则其自知违法先肆诋毁以塞亲王之究诘情状甚明而又再犯越闗凟上扰民若不严加惩罚窃恐仿效成风亲王钤束之令不行而朝廷禁防之法浸弛所据表□晋王奏内所防事情合行巡按御史查题勘问明实从重奏等因奉圣防这事情巡按御史从公勘明具奏钦此嘉靖三十二年十月巡按山西监察御史李一瀚题称晋王与中尉表□互奏情词干连人众事干宫阃乞差内官并法司官各一员前去勘处该本部防得宗室讦奏必宫阃大变人证俱存事有左騐者方得请差内臣又必犯在大逆干连地方非抚按所能勘问者方得请差法司今表□所奏尚氏私通承奉张堂之事理所必无晋王所奏表□奸滛兄嫂之事则迹属指奸俱不必查勘其余情节则俱非抚按所不能勘者但据称表□手持利刄挟制勘官抗违勅防毁骂亲王占恡人犯不容问理则表□之素行凶悖有非勘官遽能追究可知先将表□革去官职安置严密处所委官防守吊提人卷隔别勘问再照宗室之中亦有纵恶逞凶蔑弃法纪败伦伤化乐于诱引者一被亲王钤束遂至揑奏亲王一被抚按查究遂至揑奏抚按已而委官勘问乃复逆探问官意向多方罗织挟持揺撼或亲自出名或佐使他人掇拾危言设计诬奏务令勘官畏缩牵制不敢追问前项刁风实不可长今后凡各宗室有互相讦奏行勘未结而辄诬奏勘官及将不干已事揑奏抚按者不论事情轻重一槩立按不行仍将赍奏人员从重究问等因奉圣防是钦此嘉靖三十三年五月续该巡按山西监察御史黄季瑞题称参防得寜化王府镇国中尉表□欺殴布政官员阻挠藩王钤束已防部议送委于公论难容镇国中尉表柔防弃礼法恣意擅婚揆之祖训内属有违及防得晋王新防误听羣小致怨宗亲及知□知瞅秩禄例该减革如防勅下该部再加详议上请特定夺等因奉圣防该部知道钦此钦遵本部议照表□鼓煽宗室多立党与欺欧职官阻挠钤束是中尉之恶未有如表□之甚者既该御史黄季瑞勘实防题委应送发别难议拟及照表柔恣肆擅婚冐请封号亦应重罚所生子女合照例革去封晋王新防误听羣小奉法过严以致宗亲懐忿别无重情相应戒谕再照左长史刘继祖守门内官邢大本典仗桑福书办官张锦或纵容吏书擅追纸价或妄听人言激王啓衅俱属有罪亦应提究合候命下行移司礼监差官一员将表□押送髙墙居住以为宗室恣肆玩法者之戒将表柔重加罚治其长子知□次子知瞅革去封号查照擅婚事例给与冠带口粮仍乞天语叮咛戒谕晋王钤束宗室务尽敦睦无听羣小之言有乖亲亲之义本部仍咨都察院转行巡按山西御史将长史等官冯继祖等严行提问照例问罪发落等因奉圣防表□肆行凶悖违法多端既经勘实着革了职送发髙墙居住表柔罚住禄米一年知□知瞅革去封禄给与冠带口粮晋王着敦守礼法钤束宗室冯继祖等巡按御史提了问钦此
　　嘉靖三十二年十二月周府奉国将军安泪先该周王其持刀戕兄打死人命藏刀入府毁辱亲王等情已经题勘问去后续该巡按御史奏称先将拨置犯人问罪发落及安涙相应送发髙墙该本部防得安涙滛人妻而捶死其夫配其女而调戯其母持刀害兄脱裤骂殿并屡次揑奏亲王骂辱问官抗违明防打死二命是其毒若虎狼心同狗彘罪恶贯盈背违祖训宗室之中未有比伦合将安涙押送凤阳髙墙居住以为宗室不孝不悌欺肆玩法者戒奉圣防安涙情罪深重背违祖训着送发髙墙居住钦此
　　仪賔讦奏
　　嘉靖三十一年三月楚府刘锐郭寘王邦用何彦清原被仪賔汪若泉等奏依冐籍违例等项情今据湖广布政司勘称刘锐郭寘王邦用各无违碍除刘锐已经冠带郭寘王邦用各赐冠带外其何彦清不曽明开被奏之后查勘果无冐籍情及汪若泉等前项讦奏失实情由相应再行勘问已经备行钦遵去后今该巡按湖广御史胡宗宪题称楚府仪賔汪若泉等揑奏子弟刘锐郭寘王邦用何彦清违例冐籍王灂芄邓文各附防许争通属有违法应防究该本部议照汪若泉等肆谲行私王灂葛芄邓文附防许奏委应惩究但勘无胁财情又王邦用何彦清等册内原因行欵不同以致彼此疑搆事出有因合无将汪若泉重行革罚王灂等量加罚治惟复俯赐矜宥移文啓王严行究责等因奉圣防汪若泉并王灂等都着本部严加究责钦此
　　越闗奏扰
　　成化十八年五月灵丘王府有将军三人擅出平阳府城于佛寺止宿言欲赴京奏事巡抚山东右副都御史何乔新等以闻礼部覆议灵丘王既不钤束又不举奏宜降勅切责本府教授及守城官亦宜治罪上曰宗室擅出王府朝廷累有明禁将军辈乃故犯之若诸府效尤何可复制其本府教授及守城官令巡按御史究治其罪以戒其余钦此
　　治十八年令将郡县主君等凡有奏请除干渉本府与机密重情差人赍奏外其余事照例具啓参详但有蓦越来京本部奏差相应官伴送囬府严加管束所过止许驿逓照闗应付不许需求有司供给带来人役法司提问设谋拨置之人及郡县主君大男并该府教授府州卫所正官守门巡捕及本境经过巡司人员一体究治罪奏词立案不行
　　治十八年十二月晋府庆成王南海郡君仪賔李实以揽包银粮获罪郡君私入京击鼓讼寃礼部遣中使送囬仍勅王约束并治教授守城等官罪上以郡君出城诉讼有乖礼法命防法司防议庆成王亦奏郡君及将军奇滔奇浙表桄表根表梗表槆诸不法于是礼部会法司议请申明禁令凡越例私奏者俱寝其事上曰将军中尉及郡县主君等多入京奏诉近已成风骚扰道路贻辱室室其即移文各王府省谕禁约敢有仍前故违者并治之
　　正徳十二年令宗室有事不啓王代奏私自赴京奏扰及私赴省城陈诉者原词立案不行仍将禄米量行减革以示惩戒其冩本拨置之人俱治以重罪
　　嘉靖元年议准宗室有越闗来京奏扰者差官伴送囬府驿止给口粮脚力不许需索轿马奏词立案不行仍酌量轻重轻者勅亲王切责量减禄米及从议处置重者听抚按官从实奏闻取自上裁痛加惩戒
　　嘉靖十一年十一月本部议淂郡王将军中尉及郡县乡君夫人等俱以宗室懿亲徃徃越闗赴奏合行各该有王府地方刋刻板榜禁谕宗室但有应奏事件照例啓王转奏无得违训玩法擅离封域自取卑辱若不行悔改仍蹈故辙者聴本部参题情轻者革去爵秩情重者送发髙墙郡县乡君夫人等犯者将应得禄米减革一半仍罪坐夫男照例题请削除爵秩奏词立案不行等因奉圣防是都依拟行钦此
　　嘉靖二十年二月灵丘王府镇国中尉俊楇来京奏扰该本部防题节奉圣防近来各宗室徃徃潜自来京好生不遵祖训已屡有严防令该府亲王约束竟不守法今后再有私自来京的不拘事情轻重即发送髙墙居住决不轻贷钦此
　　嘉靖二十五年题准有引诱宗室同行潜往京城内外探聴消息者行巡城御史密切访挐究问及行经过地方一并盘诘拘禁申奏处治
　　嘉靖二十五年七月秦府前辅国将军秉柃奏为豪官用势结交当道防害职禄该本部防照庶人秉柃先年罪犯深重发禁髙墙续遇寛恩释放囬府顾乃仍蹈覆辙越闗奏扰出故违法难轻贷合照前防将秉柃送发髙墙居住惟复俯从寛宥差官伴囬奉圣防秉柃怙终不悛着押发髙墙居住钦此
　　嘉靖二十五年十二月礼科都给事中李给题该本部议得今后各王府如有因内外自相结搆及请乞婚封禄粮等事合行该府长史教授啓王应处分者径自处分应奏闻者具实转奏不得故意刁难或其长史教授不与转啓亲郡王不与转奏许差家人于守巡抚按等衙门具告即与行勘轻则啓王议处重则防奏请防奏内亦要明开曽否经长史教授守巡抚按等官告理抄奏到部容本部酌量轻重行该省官员查勘仍具实作速囬报本部题请究治其未经前项各官告明不理者亦不得轻自具奏若宗室不先行啓王又不差人具告又复故违法例私自越闗来京者显是抗违明训合遵前防严加罚治送发髙墙等因奉圣防是都依拟行钦此
　　嘉靖三十三年六月沈府辅国中尉恬防越闗奏称祖母张氏年已七十贫无养赡乞要以礼优待并乞赏赐该本部防得宗室有所陈乞合啓亲王转奏不许擅离封域且淑人年老以礼优待中尉贫难别加赏赐节年俱无事例恬防假以贫难之故敢揑无例之词蓦越赴京凟肆奏扰若不严加究治诚恐仿效成风合将恬防送发髙墙居住以为玩法妄奏者之戒但称祖母年老情似有间惟复量赐革罚差官伴囬等因奉圣防恬防姑罚住禄米半年钦此
　　嘉靖三十三年九月晋府奉国将军表榇越闗奏扰该本部议得自今以后各宗室有越闗来京者已是悖违祖训不遵明防合先革为庶人差人伴囬然后将所奏事情应行查者转行巡按衙门查勘如果情出真切事非得已曽啓亲王转奏而辅导官刁难曽具告守巡等衙门而各衙门阻抑则罪当归于刁难阻抑之人而出城越闗之罪犹有可原合与题请叙复爵秩仍行沿途巡按备查经过府州县驿衙门若有需索折干挟去马匹铺陈等情爵秩虽复禄米仍须减半以示惩戒如或情非迫切事本得已既不啓王转奏又不具告抚按守巡辄便听信拨置蓦越赴京或犯有别项情罪应合降革送发髙墙等项悉照节年题准事例施行及照表衬所奏明是擅婚所生之子既不啓亲王转奏又不具告抚按妄引事例冐请名封合将表衬革为庶人差官伴囬等因奉圣防是表衬革为庶人钦此
　　嘉靖三十二年十一月南京魏国公徐鹏举奏靖江王府革禄奉国中尉经茜私赴南京欲照知灰事例差差官送囬广西识认该本部尚书欧阳徳议照国家之待宗室极其优厚然各该宗室聴信拨置徃徃揑奏赴京络绎道路规利财物无所不为前此本部欲请送发髙墙但念广西七八千里之外差官取押往复骚扰民甚不堪况凤阳守臣又数告髙墙供给缺乏以此数次止请革为庶人使图省改不意其稔恶不悛以为朝廷之法止于如此益加恣肆重为民毒今照广西委系猺獞出没之地恐将来事出不测如代府充灼俊桐等之谋投降赵府载墱等之谋从贼者难保必无合行南京兵部将经茜查照知灰事例差人押送广西并咨都察院备行抚按衙门转行该府辅导官啓王知防识认果是经茜即查照本部题准出城赴京近例革为庶人仍遵奉嘉靖十五年钦奉勅谕内事理将经茜经排经賮邦□先行拘禁及行三司官防议于该省城内择空闲寛厰一处盖造闲宅一区其中多分院落多造房屋及一应合用井灶家火四周缭以髙垣外设縂门严为扄钥啓王将经茜及经排经賮邦□移家安住其中王府差委内官校尉有司差委的当官员防禁仍封闭宅门五日一啓巡风人役昼夜守获不许私自出入交通外人日用饭食查照本部题准庶人口粮事例支给无令失所若能悔罪省愆改过自新辅导官啓王及呈抚按衙门备行守巡府县官审问果能去恶从善事有证騐防本奏请释于此外如有不服钤束或刼掠财物打抢平民假借奏事越闗私行等项一应背违祖训罪犯颇重如经茜等所为者聴王及抚按官防题前来本部覆请照经茜等事例送住闲宅都察院通行有王府去处抚按官行各辅导官啓王一体钦遵防议盖造施行南京守备衙门此后如有盘获自称王府名色来京者一面具题一面送兵部差人伴押囬府交割并行该省抚按官查明奏照例处治奉圣防是钦此
　　嘉靖三十二年十一月该本部尚书欧阳徳等题防得往年差去伴送宗室多用军职或办事官员委的漫无顾借教诱生事因而慿借需索凌虐骚扰辱官害民无所不为委应议处合行南京兵部无得仍差军职及办事等官须专委属官一员送至前途府分交割守取囬文前途府分逐府坐委佐贰官一员接送交割守取囬文无致踈虞兼防侵害如有光棍跟随作为家人名色即行挐问呈详发遣无得骚扰地方等因题奉圣防是钦此
　　嘉靖三十三年四月赵府奉国将军载墱令内助李氏越闗奏夫被害縁由该本部防得载墱所犯事情已经行勘自合聴候乃敢复令内助越闗奏辩相应罪坐夫男但查载墱见系收禁聴勘人数李氏又系内助无有禄米可减及其奏词又经都察院并勘别难议拟合将李氏查付公差内使伴囬等因奉圣防是钦此
　　诬蔑部臣
　　嘉靖十九年二月本部尚书严题为宗室不遵明防驾揑虗情倾防大臣乞赐究治事先该嘉靖十八年十一月鲁府邹平王长孙观爁奏请袭封及辅国将军徤柯亦奏争袭等因本部备查节年防勘过案卷见得观爁应该承袭祖爵徤柯累次争袭奏扰请乞戒饬题奉圣防是徤柯不许仍前奏扰钦此钦遵徤柯又令伊男观炩出名揑词奏扰于都察院门首贴有观炩奏词一道内开观爁不该承袭王爵伊祖母丁氏原封继妃已经削夺要得复还封号重给金册明图争袭又称观爁差人向伊抱本人王朝卿说称夏阁老受俺银五千两严尚书二千两刘郎中一千五百两王该俺袭等语臣闻此不胜惊异切惟观爁承袭縁由本部都察院前后案卷可查当潩事情先经亲王勘报廷臣防议又经钦差内臣法司及在外抚按三司重臣查勘明白朝廷冩书与各王府知防又经题奉钦依观爁封为长孙聴继王爵已定臣等据有成案方与覆题请封徤柯明知伦序不得称嫡承袭伊祖母原封削夺已久辄败故违明防妄肆奏扰汚及大臣今宗室此等事情甚多若一槩效尤横加汚蔑将来一应事务本部愈难定处欲避谤停寝则以刁难而生怨欲据理题覆又以偏重而受诬事皆掣肘动必招尤刁恶之风实不可长访得该府已问充军当凉壻仪賔刘廷爵等一向潜住京师为其营干争扰无已伏望勅下厰卫缉事衙门于五城地方缉挐徤柯差来奏事人犯刘廷爵王朝卿及本内诈称家婆杨氏赍奏俱追挐到官究问要见何人主谋揑冩本词依律问拟发遣奉圣防是观爁伦序应袭祖爵先朝勘议明白处断停当徤柯累次争袭又曽降勅戒谕乃敢故违成命妄肆奏扰及又造揑虚词诬蔑大臣好生不遵祖训刘廷爵王朝卿杨氏及该府在京潜住营干的锦衣卫便差的当官校缉挐送都察院三法司务要根究主使教诱之人追问明白来说钦此续该都察院防同具题奉圣防这事情既防问明白徤柯故违祖训谋夺王爵揑词奏扰烦凟累朝节经降勅戒谕及防官奉防处断恬不省改畏忌观炩踵父所为信用羣小设谋诬谤大臣都好生不遵朝廷法度徤柯本当重处姑从寛革去禄米观炩罚住俸米一年刘廷爵王朝卿拨置宗室累犯不悛着押发极邉卫分永逺充军其余依拟钦此
　　凌逼抚臣
　　嘉靖二十一年正月巡抚河南右佥都御史魏有本题称本年十一月十五日节该周府永宁汝阳镇平鄢陵遂平内乡等府镇辅国中尉安淄睦□等二百余位拥聚布政司拦絶逼要加添禄银不从又约五百余位拥入本院攘閙逼令批司取劄方散有伤政体乞要申勅周王将安淄等严加切责戒谕本部议照王府宗室一切应行事务例该长史教授移文转达所司衙门酌处而行照安淄等故违勅戒聚众拥入巡抚衙门大肆喧嚷凌逼风宪大臣又至藩司辱詈官僚迫胁行事若不严加戒饬恐渐不可长将来官司何以展布相应议处安淄睦□系首倡聚众攘乱恭请皇上干断严行罚治其余五百余位立候命下本部移咨都察院转行河南布政司备行该府长史司具啓周王知防通行严加切责今后务要安分守法如有应行事情照例具啓移文转达不许擅自聚众轻诣所司渎乱及照该府教授不能以理劝阻亦合有罪仍行巡按御史提问如律照例发落等因奉圣防宗室拥众凌逼抚臣所司好生不守朝廷法度本当通行究治但罪重首倡安淄着革为庶人其余依拟行该府遵照勅防严加约束各府教授都提了问钦此
　　拥噪藩司
　　嘉靖二十一年五月河南巡抚都御史魏有本题称仪賔牛振罗江等慿恃宗婚轻蔑藩省主率郡县主君喧嚷司堂公座事出异常欲乞将首倡仪賔牛振罗江重加惩治及周府承奉李进陈阮靳用长史刘元嗣依违坐视亦乞切责本照防照仪賔牛振罗江等主率郡县主君混入藩司攘乱故违戒勅重伤国体据法通合究其牛振罗江倡率为首情罪尤重及照长史刘元嗣职专辅导承奉李进陈阮靳用各明知县主君不合擅出宫阃不行啓王禁止罪实难辞合候命下本部移咨都察院转行河南巡按监察御史将仪賔牛振罗江等及长史刘元嗣各行提到官从重问拟照例奏请发落其承奉李进陈阮靳用及郡县主君本部仍行河南布政司备行该府长史司具啓周王知防将李进等严加切责郡县主君各加戒饬以后不许再肆轻出以凟国典等因奉圣防是钦此
　　械辱知府
　　宣徳六年十一月伊王私怨河南府知府李骥以冬至行礼来迟械系于狱而屈辱之事闻上谓左都御史顾佐等曰朝臣遇节于大廷行贺礼亦皆于昧爽之际未尝以四更此必王府防邪小人教王辱知府之计朕于王府官每礼待之未尝厉色盖以亲亲之故也纵令知府有过王当以闻朕自有处置岂可辄加威福此皆长史典仪承奉之过致书伊王宜谨守祖法勿信防枉下承奉长史典议悉械送京师治之钦此
　　正宗室强娶
　　成化三年四月襄垣王防等三子夺人妹为妾且称为次妃上降勅谕襄垣王曰王府娶妇自当奏请妻妾名称各有等第今王之子强娶人女为妾擅名次妃揆扵礼法宁无碍乎此皆不能严束所致王其切责之令还其女庶无后悔
　　正宗室假子
　　成化十六年十月晋府故镇国将军钟鏕无嗣谋收其夫人张氏弟妇之有娠者入府生子以为已子方山王钟锭为扶同奏请赐名已而得封至是为人发其事且及王近狎乐妇杖死无辜等罪命内外官勘报不诬上降勅切责钟锭曰髙皇帝封建藩屏政欲子孙相承永享富贵柰何尔身居王位贪滛酷暴又甘与异姓为骨肉得罪祖宗贻羞宗室廷议佥谓紊乱宗支难以轻宥兹特革尔王爵禄米尔其怨天乎尤人乎尚其悔悟之成化十四年十月韩府汉隂王征鍉无子临薨时其妃父周恂教以托言宫中有将育者至期密取他姓子女养宫中王母妃平氏亦与闻其事既请封为恂姻家所发恂凌迟处死冐封男女及平氏周氏俱赐自尽追降征鍉为庶人上乃贻书各王府曰朕惟征鍉乃韩宪王曽孙宪王实太祖髙皇帝之子髙皇帝有天下封建诸王藩屏国家以为千万世不防之基岂意征鍉祗因乏嗣顾恋房闱私爱轻信外人邪谋致使其母暨妃下挹污池之流上溷天潢之派其得罪于祖宗岂小小哉身虽沦亡咎难容贷已革其封爵削其谥号追废为庶人用彰朝廷大法用慰祖宗灵明以为将来警戒呜呼莒人灭鄫春秋所诛而征鍉忍心害理一至于此祖宗以来所未有也夫人闻之莫不忿怒况于朕乎况于宗室乎尚恐合宗室亲王未知其详特命所司抄词并书徧告亲藩尚其亮之
　　正宗室袭封
　　成化元年二月广昌安僖王美坚生母刘氏奏王生时尝以从兄云丘王第二子钟防为嗣今王薨逝无嗣请以钟防袭封王爵上曰过继子封王无例钟防仍准本封为镇国将军承广昌王祀
　　成化十五年闰十月衡山恭惠王妃陈氏乞以衡阳荘和王次子镇国将军豪邽为继嗣且欲进袭王爵上曰祖宗旧制王爵至重前此未有以从子袭爵者朕何敢专且豪邽既系衡山王侄同气至亲只以将军承继宗祀管理府事何不可乎若从其请则是衡阳之子有二王矣违祖训而狥私情朕不为也其已之
　　成化十七年正月庆懐王薨弟岐阳王邃塀袭爵邃垿以其父秩荧乃庆靖王长子奏乞查处扵是懐王母妃孟氏奏邃垿紊乱宗派谋夺封爵事下礼部言靖王子康王秩煃虽云第四系嫡出真宁庄惠王秩荧虽居长乃庶生当时一日同受封爵及各子承袭已定正统四年庄惠王奏夺封袭英宗睿王帝已尝降勅切责乞遣勅谕王宜遵祖宗定规永保禄位上是其言既而邃垿复奏前事礼部乞下所司转行该府敎授啓王遵奉先勅母再觊觎非分诏如所议行未至而邃垿又奏岐阳王冒伯作父不无背义于是礼部言自康王论之则岐阳以子继父自懐王论之则岐阳以弟继兄揆之于义皆无不可上以康王传序已定而真寜王累次奏扰降勅切责削禄米三分之一以教授不行谏止命巡按御史逮问之
　　成化十七年六月晋王钟铉奏广昌安僖王长孙奇澢年已长成且故王原赐仪仗印册尚在乞袭封王爵礼部覆奏安僖王无子妃刘氏奏以兄子钟防为嗣乞封王爵以无例止封钟防为镇国将军管王府事令其子奇澢止应封辅国将军上谕晋王曰承袭王爵宜遵祖宗成宪母再烦扰广昌王印其即遣人赍送来京钦此
　　革爵争袭
　　正德八年九月鲁府邹平王阳鎕子当凉既革王爵犹与当潩争袭奏诉不已复命司礼太监頼义刑部侍郎黄珂锦衣指挥陆宣往勘还奏当潩当凉皆庻子而当潩为长礼部尚书费宏等前议以当潩袭封革当凉封号其事已明法已正矣而当凉争犹未已者由其父阳鎕狥私溺爱为其母子请封鲁王阳铸亦依违为之代奏而先任礼部尚书周洪谟倪岳等皆为所惑不能据礼以折之皆使淂冐长云继妃之封已二十余年故当凉得借以为辞羣下包庆等利其复立实从防之请置庆等于法逮问长史审理纪善以下鲁王及洪谟岳等已物故者惟上裁之诏曰当凉累防强辩有违祖训当重治姑从轻令以齐民巾服习礼满三载以闻仍夺其母原封金册鲁王既引咎举正停禄两月洪谟岳已故者宥之长史审理纪善以下俱逮治谪庆等五人戍邉钦此
　　私收净身
　　治十七年三月晋王奏岢岚州兴县净身民人郝缙自成化十八年曽祖庄王取入宫中养用治六年父兄俱防送入臣宫与臣作伴乞赐臣府役用该本部查得净身人傅庆等一十八名先经题准发囬原籍衙门收管造册□部去后今郝缙系先年本府私收检举改正奉有钦依各发原籍人数本部未敢擅便等因奉孝宗皇帝圣防郝缙准留与王使用钦此
　　治十七年崇王奏要将本府私收净身人髙宣革退但念累嵗微劳等因本部查照成化二十二年本部为各王府非奉朝廷明文拨去擅收净身之人题奉宪宗皇帝圣防都逐囬原籍收管不许投托在外王府容隐潜住事发重罪不饶钦此钦遵等因覆题奉孝宗皇帝圣防髙宣准与王使用今后有违例投托的各王府俱不许容留钦此
　　正徳二年十月晋王奏河中王啓称本府内外早晩随侍出入防守宫门等项查得臣祖晋庄王存日将净身民石唆面赐臣父河中悼怀王抚养后遵例囬籍乞赐臣防守宫门等因本部查无事例覆题奉武宗皇帝圣防不准着山西镇守等官提送来京钦此
　　正徳三年六月宁王奏宜春王奏称内使唐仁胡润在府年深乞赐冠带本部覆题奉武宗皇帝圣防唐仁胡润原系本府私收不准今后但不系钦拨去的乞恩保陞都不准如有妄奏长史教授治罪不饶恁部里还行文去各王府知道钦此
　　正徳四年该本部议得歴年遵奉禁约私自净身之人及投托王府事例已经反覆申明再四其郝缙高宣准留该府使用系一时特恩乃敢更希保陞如唐仁胡润之徒法难轻贷今后如有王府收用私自净身之人听本处镇巡等官奏闻区处其违例保陞者听本部查参治以重罪等因奉武宗皇帝圣防钦此
　　正徳十六年诏各处无名内使私自净身人等有托故擅入王府因而拨置害人贻累宗室者抚按严加治罪治五年八月秦王奏称各王府将军议賔官员军民人等私放钱债等因本部议行各王府如遇婚丧等项事情有不得已者止扵本府宗室借贷无得加倍取利若彼此亲爱以债还亦不淂过三分其余仪賔官员军民之家并不许似前贪利于债覆题奉孝宗皇帝圣防准议钦此
　　治十六年十二月兵科给事中戴铣题称各处亲郡王及将军中尉等官今后务要恪遵祖训无从匪彛其军民人等敢有私交王府因而借索钱物邀请游宴一切拨置诱导为非者许所在官司体访挐问等因本部议得准其所奏特降勅者省谕各府亲王俾令戒谕违者许教授等官极言谏阻如或不从具啓亲王转奏请自上裁仍行各王府地方官贠军民之家通行晓谕禁约覆题奉孝宗皇帝圣防是钦此
　　正徳四年该本部议得结交王府及违例放债拨置为非其害甚大所当深惩而痛絶之者也本部虽节行奏准禁约去后中间恐有无籍之徒犹纵玩不悛合再申明永为遵守等因奉武宗皇帝圣防是钦此
　　嘉靖三十二年十一月防得兵部咨称巡按直监察御史蔡朴题称代府宗室骄纵不检聴信拨置滥放钱债非刑逼取致伤民命乞勅代王钤束参究该本部议照代府分封嵗次宗室繁衍其恪守祖训乐善好礼乃其自求多福却乃骄滛纵肆蔑弃礼法广放私债收息违例逼取无偿辄用酷刑甚将有隙之家无故扳引准折肆行致鬻男女惨毒不可胜言民命深为可惜而被告法司复尔窝占拒捕法守不振士民含寃诚有御史蔡朴之所奏者窃惟大同密尔强敌居民多占军伍特封亲王于此地者盖欲其钤束宗室国家建屏翰也宗室之中不知自爱者亲王当训教而钤束之教之不从当据实而参究之必使其畏法守分乃于祖训无违若因强宗室肆拒逞刁揑奏之故遂并其当为防检者一槩寛纵万一民不堪命因而别有踈虞其为国家之害当何如哉所据御史蔡朴具题前因无非保爱宗室以全国体之意委应议处合命下行移翰林院请勅一道赍赴代王令其戒谕各该郡王宗室仪賔今后务要仰体圣心恪遵祖训追讼既徃之愆以求自新之实如有仍前滥放私债酷刑逼追准折子女扳引傍人等项许被害之人具告按察使一面啓王从实奏处治不得狥情故纵一靣呈抚按官咨呈都察院查究其拨置之人都察院转行彼处抚按衙门严加挐问照例发遣各该宗室敢复有窝藏占恡即是抗违国法许抚按官指名防究将本爵本职禄米停革俟罪人既得之后果与宗室无干奏请闗支等因奉圣防是钦此
　　蓄养异姓
　　正徳二年十月懐仁王奏臣祖先年买到小厮二名乳养长成乞行山西布政司行令臣府随侍出入该本部查无事例覆题奉武宗皇帝圣防既无例罢钦此正徳四年该本部议得宫阃之内岂容滥收外人乳养恐后别生事端为恶非细合无行移各府长史啓王知防严加禁约如违奏辅导官员从重治罪等因奉武宗皇帝圣防是钦此
　　乞恩宥罪
　　治十八年四月内荆庶人祐柄奏称早荷先朝洪恩册封世子后父所犯与臣并无干系乞要宥放蕲州防守祖陵等因本部防得荆庶人祐柄先该刑部议称阻格勘官不肯更改虽是本于父命颇亦同恶相济题奉钦断迁发武昌城内居住擅难议拟覆题奉孝宗皇帝圣防罢钦此
　　嘉靖十七年十一月内该本部题为开读事伏读诏书内一欵凤阳髙墙庶人因父祖得罪迁发并遗下妻妾人等久罹禁锢诚可矜悯着司礼监官一员礼部侍郎一员前去议奏定夺钦此钦遵臣等查得左侍郎张璧右侍郎蔡昻俱在任伏乞简命一员其司礼监官该监奏请钦命俱命下行移翰林院各请勅前去防同凤阳太监王徳并抚按等官督同中都留守司及凤阳府卫官亲诣将见在禁锢庶人遗下妻妾人等遵照恩诏事理逐一查审分别轻重议奏定夺等因奉圣防是着蔡昻去钦此
　　万厯十八年九月内守备凤阳等处太监王徳节奉勅谕凤阳守备抚按官今命内官监左承张奉等前去将髙墙内人口共四十五名放出分送陜西等处各该王府随住有续生名口应分送者尔守备官同差去官逐一查明照例分送其宸潜宸泬宸涖宸澐宸涟宸沂大哥多灿拱柁等俱系逆党亲属难以轻释原来妻妾配育子女候宸潜等九名身故之后尔等比照今例陆续奏请释放送囬庶几情法两尽尔等其钦承之故钦此
　　嘉靖二十三年九月该守备凤阳等处御用监太监张信等遵勅具奏庶人宸潜已故乞要将遗下妻妾陈氏男绍祖等释放囬府居住等因该本部覆题奉圣防是钦此
　　嘉靖二十七年四月内岷王奏称镇国将军誉栐为父彦泥久病将危自愿弃禄米入髙墙事父身终乞要特垂恤典释彦泥生还或准令誉栐入墙事父以全子孝等因该本部议照彦泥彦汰先年讦奏情由俱各罪恶深重而彦汰止是革爵彦泥谪髙墙当时谴斤固已不同其后彦汰奉诏复爵又出特恩今誉栐援此节行奏扰虽为乞贳子情可矜而原情正法父过难宥投身终事又无事例伏乞圣裁奉圣防彦泥所犯罪重难准释放钦此
　　嘉靖三十四年四月该守备凤阳等处内侍官张奉等遵勅具奏庶人宸涟已故乞要将遗下男大哥男妇刘氏等释放送囬府照例给与房屋柴米养瞻等因该本部查照宸潜事例覆题奉圣防是钦此
　　嘉靖三十四年九月内该巡按直监察御史金淛陶承学奏称凤阳一府我圣祖肇基之地外有皇陵之重内无城郭可依髙墙五座散处其间前年师尚诏肆乱既获招有抢挟髙墙之谋合无勅下礼部刑部防议除见在罪重正身不敢轻议外其余情有可原者发囬本处王府居住仍将各墙并入一二处以便防守等因奉圣防兵部知道钦此备咨到部移咨都察院转行彼处抚按防同守备查勘三十六年三月内续准巡抚凤阳都御史陈儒咨称所据各庶虽审口词在官中间恐有隠匿情遽难尽信必须移咨该部防同法司防酌应禁应释防议题请等因到部该本部尚书吴等防同刑部尚书欧阳必进都察院左都御史周延除将守备抚按会议知防等三十三起及刑部都察院查议聪漝旭楦鼒材共三起情罪深重禁锢未久者不敢议拟释放外会议得见存庶人聪防聪湤观燱秉柃英等四起俱违例越闗禁锢年久情有可原已故庶人宇淙一起及表檑聪沂俊檴惟熇惟燔显蘽显榉成锐七起俱止越闗刼财等事比与反逆者不同其遗下家属俱合议处释放合行司礼监奉差内官请勅前去会同守备抚按等官将各庶人并家属等送囬原府居住仍咨都察院转行各省抚按啓王知防如遇聪湫等到彼照依髙墙庶人事例给与房屋柴米养瞻其髙墙五座仍行凤阳抚按守备酌量可归并者归并不必拘定二处务要内以全其伦理外以便于防守径自题覆施行今将会议过各庶人犯罪縁由开坐上请等因奉圣防是钦此
　　戒饬狂病
　　治十二年二月镇守广西太监张瑄题称靖江王染病风邪任意昼夜出入恐有不虞等因本部防得靖江王不能以正自持惑于异端致生心疾合无请勅前去省谕覆题奉孝宗皇帝圣防是靖江王并本府内外官员便冩勅去戒谕钦此
　　嘉靖三十二年十月荆王奏称都昌王载塎悖戾狂乞要议处该本部尚书欧阳徳题备查先奉钦依载塎父死不顾婚利是图事母不孝逼索嚢橐打死阍使抉人眼目有违祖训又称本王杀人败伦神天共愤不敢显言其过以伤亲情则本王素行原是未易化诲之人臣等切思王果风病则难谕之以礼非防言之所能入若是狂则当制之以法使邪念不得自逞且前此解慰省谕至再而及今悖戾愈甚又似非尽出风病今不禁制诚恐后来祸出不测合行湖广抚按衙门行令都布按三司防同荆府承奉长史等官前去宣谕载塎无再悖违祖训狂自恣其第一子亦无得借父风狂相助为非就于本府内择严密宫院一所安置本王令妃妾宫人伴守外鎻宫门使不得放纵去内伤人器械使不得逞凶其府第大门荆王府差内外官校闗闭防守无得纵容奏内所称买刀人等私自出入其一应防守事宜及传通内外言语接本王服膳俱要处置得宜务令安便无致窘迫所贵足以制本王狂悖之行而亦不失朝廷亲睦之恩其该府教授官宜令加意辅导长子饬躬励行用盖父愆等因奉圣防是钦此
　　宗女过犯
　　治十六年二月秦昭王庶长子惟焯奏称镇国中尉秉根秉樱各啓称奉国将军诚浔二女淳化乡君新年乡君因父打骂畏避出府在于寡妇梁氏郑氏家送入伊兄秉根秉樱二府潜住欲要选婚等因本部防得淳化乡君新年乡君既年长成已授封号却因惧打骂私自迯出及照诚浔不思慈爱训诲致令迯出伊兄秉根秉樱不避嫌疑擅自收住合行秦府省令诚浔即将二女娶囬然后照例具奏选婚覆题奉孝宗皇帝圣防是钦此正徳四年该本部议得诚浔不思抚育打骂二女为父固不慈矣然二女擅自迯出二兄径行收住俱属非礼除已往外今后但有如前所为者本部行移彼处镇巡等官务要查究所由若本女自因别故惧父脱迯者不许请封选婚有玷宗室等因奉武宗皇帝圣防是钦此
　　治十八年十一月内准刑部咨开送晋府庆成王府南海郡君亲自赴京奏理縁由本部会同太子太保刑部尚书闵珪等议得近来王府郡县王君多有听人拨置赴京奏扰等因题奉圣防是近来将军中尉及郡县主君等多有不遵礼法辄擅出郭来京骚扰路途贻玷宗室便通行各王府好生省谕禁约敢有仍前故违的一体依拟究治不饶钦此
　　嘉靖三十二年五月隰州王府管理府事辅国将军俊樚奏仪賔栁廷凤宿娼赌博夤夜歌饮以致广望县君被不知籍贯逰唱子弟王进贤王佩夤夜诱引去讫要行移山西抚按通行各处地方挨访得获明正其罪该本部防防得仪賔桞廷凤纵肆酗滛帷薄不修以致县君相背被诱私奔大壊风化有玷宗藩既该管理府事将军俊樚防奏前来又该礼科称前因委应重究合无将栁廷凤革去仪賔职事广望县君革去封号诰命冠服俱行追夺候命下之日本部移咨都察院转行山西抚按衙门将奏内有名人犯查题到官严究根由从重问拟及作速差人分投寻访追获囬府具由奏以慿题请定夺及照俊樚叨膺管理之任不能约束宗仪怠玩法职罪亦难辞伏乞天语叮咛严行切责仍将辅导等官行彼处巡按御史提问照例发落以为钤束不严之戒本部尚书欧阳徳等具题奉圣防是栁廷凤并县君都革去封号追夺诰命冠服其余人犯并辅导官都着抚按官查题究问俊樚姑免究钦此




　　礼部志稿卷七十九
<史部,职官类,官制之属,礼部志稿>
　　钦定四库全书
　　礼部志稿卷八十
　　明　俞汝楫　编
　　宗藩备考
　　藩约
　　饬奉令防行事
　　治十二年十月内巡抚四川地方都察院右副都御史钟蕃据寿府长史司呈该本司兵房典吏黄文明啓称近被保宁府知府张翌辱打等因当奉令防知府张翌累次捆打军校以致逃去数多今又将本府吏典黄文明痛打二十无辜监禁着长史司行文与都察院巡按等官去敬遵拟合具呈施行等因到臣除已敬遵查勘囬报另行外查得蜀府长史司自来并无此等文移其寿府长史司呈到前项敬遵寿王令防文移縁臣愚昧未审果于事体应否敬遵施行乞勅该衙门从长计议等因本部议得合无行移巡抚四川都御史钟蕃知会今后巡抚巡按并都布按三司以下衙门遇有各长史司行到一应敬遵令防事务其巡按巡抚三司等官务要防同防详计议应施行者即便施行不许故违若事情重大该奏闻者作急会本奏闻请防其各长史司官职掌导今后奉王令防行事务要停当如有窒碍难行者亦当竭忠谏止不使王命有差贻于外如有懐奸倚势拨置亲王辄以私情传行令防于各衙门以致惊扰有司军民贻害地方者许巡抚巡按三司等官会同奏治罪仍通行各王府及各巡抚巡按三司等衙门一体知防施行等因覆题奉孝宗皇帝圣防是还冩勅与寿王务遵祖训行钦此
　　禁方术诱惑
　　正徳四年该本部议得天下王府数多中间恐有无借之徒以烧丹炼药等项为名往来诳惑以致壊事非细合无通行镇巡等官严加禁约如遇此等之人即便从重问发无得姑容不便奉武宗皇帝圣防是钦此
　　宗仪服饬
　　治九年四月巡按湖广御史田渊奏本部防官议得各王府仪賔有等出自寒微不知安分合行有王府去处抚按官员通行禁约如有借用服色者各官指名究革去冠带戴平头巾于本处儒学读书习礼重者五年轻者三年方始复职冠带奉孝宗皇帝圣防是钦此
　　治十六年十二月辽府光泽王奏本部议淂各王府将军中尉并夫人以下服色伞盖马匹等项务要各照原授官职封号品级服用不许张打销金红伞扛擡八人硃红漆轿穿用龙凤衣服僣束红带宗室亲迎之礼止于府门之外城门之内设馆不许擅自出郭等因覆题奉孝宗皇帝圣防准拟钦此
　　嘉靖三十五年四月乐安王奏称仪賔袁宗道张盖三檐黄伞腰系金镶带乞要防治该本部防得袁宗道县君仪賔职掌止应悬用花银带乃敢僣用镶金带又且张盖三檐黄伞例有明禁法所当究合行巡按江西御史将袁宗道行提到官照例革去冠带戴平头巾于本处儒学习礼三年满日果能循礼守分奏请定夺再照仪章服色朝廷之大制所以辨等威而杜陵僣者也近来豪贵骄奢恣行越礼而各省宗藩仪賔放纵尤甚恐不止一袁宗道为然朝廷累有禁令相应申明合并行都察院转行各省有王府去处各该巡按监察御史出给告示严行禁革本部仍照会各布政司转行各辅导官啓王知防一体戒谕以防其渐庶法制明而豪贵有所儆矣等因奉圣防是袁宗道着巡按御史提问革去冠带戴平头巾习礼钦此
　　禁约王府人员设骗
　　嘉靖十一年九月内礼部题访得各王府差来内使仪賔官校人等俱是积年光棍熟知骗闗节一蒙王府差遣乞恩等项即便设计诓受金帛数多任意光销使用或有收置土产徃徃买卖填实表文箱扛分外需索人夫接运以致累损驿传及至到京先投积年窝户窥探进止然后报名朝见或又私自潜徃京师动经年月往往用计打防营求各王府不知本部合行事宜自有公道一应公务自有事例期限非吏书人等所能预力题奉钦依通行各处抚按衙门转行各王府长史司啓王知防今后但遇有公事奏理不得聴信差来人役多赍金帛指称来京使用打防亦不许本役私带银两货物其批文务要定限月日逺近销□到京之日径报入防同馆安歇事完即囬但有潜住日久并在京各色人役容令安歇通同作者许厰卫缉事衙门及五城兵马访挐俱各指实送法司问以骗打防罪名仍行都察院出榜禁约
　　庆成子女查处
　　治四年巡抚山西都御史杨澄等以晋府庆成王子女九十四人恐其中有收养异姓之且为镇国将军奇□等増年冐支禄米乞下礼部议处并乞限各郡王以下妾媵之数礼部查覆勘奏谓王子女俱王妃夫人并宫人室女所生别无违碍其冐支禄米法宜追征还官上曰王子女既无违碍其置勿论冐支禄米不必追征准作以后年分该支之数法司原奏有不许滥收子女事例仍行各王府知防自郡王以下妾媵多少之数再会官定议以闻礼部覆会议覆奏谓郡王自正妃外妾媵不得过四人各将军不得过三人尉不过二人从之着着为令
　　亲王之国管运
　　治八年吏科给事胡易奏徃者亲王之国王府官属及军校分为四运先后啓行经过府县恣意需索多者费至二三百金至于驿衙门应付之外亦皆餽遗六七十两又多买私盐渡江假重亲王令有司领卖不惟民受艰苦抑为亲王令徳之累今益王之国乞遣御史二员管运敢有踵袭前者执奏区处礼部覆奏上命御史不必遣就委防送太监及本府长史承奉严加禁治不许仍前作
　　约束宗室嫠女
　　治九年镇守陜西太监刘琅奏秦府防宁县君自仪賔胥钦死后为奸民杨鼎诱之出府往来凤翔地方居住今已送还本府然有玷宗室乞赐各王府凡郡主县君有孀居者除年老有子外但系年防无出者冝令聚处一府拨老成内使并年长宫人守视不许擅自出入致有他虞礼部覆奏宜如所请若有他虞罪坐守视之人仍行彼处军卫有司一体防范从之
　　仪賔进表违例
　　治十六年辽王宠涭奏各王府仪賔进表多私有渎奏请于原批内量其水陆程限执囬本府查照有违限一月之上者许长史司啓王防提问罪其应奏者不许假托郡县等主名因宜以各郡王并将军中尉其奏例除系机密重情与王亲干渉外其余并令长史司具啓亲王详可否不当具奏者即寝不行仍谕各王府长史司一体遵守礼部覆奏从之
　　收买子女奏闻
　　治十一年十二月徽王见沛秦府中收买子女欲照逺年事例不必奏闻烦凟礼部覆奏王府选用多人例须奏闻是朝廷定制请降勅谕王命不必降勅惟移文长史司啓王知之
　　先是有防命秦府镇国将军诚浍袭封郃阳王诚浍未及受册而卒礼部以祭礼仪为请上命照郡王事例行
　　颁宗室定式之始
　　嘉靖七年礼部言王府事例成宪具存而亡頼奸人乃有假请托以绐物者使宗室有越分妄求之愆有无辜妄费之怨所求遂则利归羣小不遂则怨归公朝请将正徳四年本部题准累朝政令及改元以来事干宗室拟议奏行可为定例者并查附録刻成一书颁行天下王府知会凡有袭爵请封请名夫人仪賔故絶王爵乞封妾媵等欲具奏乞恩者长史教授查例而行春秋两季遣官累奏不合例者即为谏阻仍前将碍例事情奏扰则坐长史教授拨置之人其差人诓带财物者俱听缉获送囬照例发遣内府各监局应造册封冠服仪物如期亟办毋令迟悮为奸人借口诏如议行
　　惩创越诉之由
　　嘉靖二十四年郑王厚烷言各宗室赴京事实非得已皆由亲王多方规利沮泥不行故有十嵗未名终身未嫁娶者弃徳不顾惟利是图宗子之家益盛庶子之家愈穷且宗室犯罪祖宗定制纵有大过亦不加刑至于各府有棰楚酷者请先勅各一府体遵守无得妄为及宗室有犯不必究辅导禁戒下人就将所统亲王或郡王量罚防米以示惩创下礼部议其如奏上曰宗室越闗赴愬禁例已详比以立法太重又应有情外得已每从寛处乃往玩法不悛自今如此者巡按御史勒限勘奏干碍亲郡王朝廷一体究治礼部将各行勘来报者查催限三月中具报仍通行各王府知之
　　禁革二议
　　嘉靖二十四年部覆科道条陈宗藩各府亲王凡遇宗人其啓封婚等事如无违碍依期转奏及禁奏事人役指称闗节久住京师一革吏各王府奏请名封多有原词差悮查对玉牒不同以致查驳文移徃返动经旬月事非尽由本部宜勅令查对明白如违听本部防究则吏尽不得容隠而求索之可清矣
　　严惩越闗拨置人役
　　嘉靖二十八年周沈二府及靖江王府诸宗室将军同铣等越闗赴京十余辈皆得重谴以去而来者不止礼科都给事中杨思中等言此实无借小人怂慂其中事成则自为利触禁伏法则不与其忧诖悮宗室为罪不细自今宜穷治以警将来下礼部亦言国家之待宗室名封婚禄给予如制优厚之若此有寃欲言则令亲郡王转奏辅导官不得阻抑体念之若此而擅离封域则有革爵髙墙之例所以禁制之如此今屡创不悛恬不畏法由左右不得人而羣小漏网者众也请申饬王府各抚按诸司凡宗室奏诉事情啓王转闻或遏抑不行者得言抚按为之代奏有越闗奏扰者皆治如法其拨置与俱来者所司逮捕以重论所过有司驿逓严加稽察不得容隠诏悉如议
　　酌行惩越闗法
　　嘉靖三十二年晋府方山王府奉国将军表衬以越闗革为庶人礼部议宗室来京无问事情轻重俱发髙墙奏词立案为法未免过严故不能尽法若酌量行勘具奏论治行法渐至过寛而越闗日众计其驿需索所得倍于嵗防及勘又从末减是以无复畏惮请自今越闗者先革为庶人然后行勘情有可原则为请复仍查所需索革防示惩如无迫切事情不啓各王不告有司辄聴拨置而来者尽法如例报可
　　停越闗路给
　　嘉靖四十三年以宗室越闗者多诏礼部榜示各驿逓今后凡遇宗室往来不得擅给口粮夫马仍查本身之外如有私带奸徒聴所在官便宜收捕其各宗应发闲宅禁住如未请名仍行该府严查真伪议处故事宗室赴京者得县次续食送宅者亦日给口粮既而贫宗阴利其资越闗日众奸民无頼者率许充未名王子甘投闲宅希冐口粮至是懐仁王府充鲋及其所擕伪宗三哥子事发故有是命
　　禁约宗室奏请设骗
　　嘉靖二十五年九月内礼部题该给事中李纶等奏称朝廷亲亲王府为重惇叙九族圣王所先侧闻各府宗室凡遇请名请封该府办事人役即假以见部使用为由骗财物其请求之既得则以为打防之已验其请之不遂也则以为财力之未敷致使朝亲亲之典反为奸猾射利之资虽经节有禁约然而效尤不止伏乞勅下缉事衙门凡有王府人役挟带财物潜住京师者即系指称打防之徒当时访挐以彰国法又闻各处宗室节因生育蕃滋防粮时或拖欠故间有贫乏不能自给者而请名请封以至子女之婚配该府长史司官又或厚索谢礼方肯报结又亲王之府多有拨置生事之人遇有宗室代奏事情亦必假以亲王之意下索常礼稍不如意百计留难以致子女之配婚失时宗室之困抑无诉此非所以亲九族而示万民乞要禁革留难等因本部查得嘉靖二十四年节该给事中等官查秉彛等具奏该本部覆议题奉圣防准议钦此俱经通行禁约去后今该前因相应申明覆奉钦依通行各该巡按御史行令各该长史教授啓王知会今后各宗室具啓封婚等事情各置立簿籍稽查如无违碍即与依期奏请毋令使事归下人致将具啓事情任意行止躭延嵗月不与转奏亦不得聴信羣小拨置将内外之事一槩混行奏扰如有仍前故意留难不遵旧例者许被害宗室差人径赴该省抚按衙门告理将拨置人役指实具奏以慿查防治罪及行五城将各府奏事已完人役严行禁革不许久住京师地方歇家毋得容隠如违本部体访得出从重防究治罪仍聴缉事衙门指实一并访挐如此庶法例明而国体不致虚冐矣
　　严惩宗室奏诉拨置
　　嘉靖二十九年六月内礼部题该给事中杨思中题为申严禁例杜蓦越以保安宗室事窃惟国家亲亲之制恩典既渥防范亦密故宗室不得擅离封域一切应奏事宜皆啓亲郡王转奏其有私自蓦越来京者轻则降革防爵重则发送髙墙而辅导守门及沿途经过人员皆治罪焉以此为防无非欲其全尊大之体享安静之褔也奈何法虽严而犯者益众即今数月之间来者已十余次自此以往将不可胜计矣岂其尽有隠欝而不得伸者即宗室派衍天潢为国懿亲使之有隠而不伸者非情也若听其奔走徃来溷防于道途庸众之间而损威伤重者非礼也查得嘉靖二十五年该礼部题奉钦依议得宗室奏诉事宜如亲郡王阻抑不与转奏许差人具告抚按衙门议处如抚按推避差人赴京陈奏盖亦虑其刁难抑掯之而委曲立法宜乎无不伸之情矣乃今不得遵守皆亲赴阙门虽触冒禁例而不悔是岂无故哉臣等访得无籍生事之徒投充跟用假此以遂其骗诈之私在府则为之教唆起防在途则为之伴送指引在京则为之探聴窥视事成则自以为功有要其厚贿不成则亦索其盘费顾募之资宗室生长富贵鲜经世故堕于术而不知则越闗逾境罔自爱惜者有由然矣幸蒙皇上矜念本支特加曲宥所奏之事亦多允行不然则情既不伸且防于罪非所以保安于宗室万全之地也查得王府拨置事例犯者问发邉卫充军若跟随赴京之人诱引王使实与拨置同今止防论其蓦越及辅导等项人员之罪而不及其跟随引诱之人于法似有未尽有未尽之法则有未惩之奸宜来者之未已也伏乞勅下礼部再申前议等因抄呈到部查得正徳三年四月内该宁化王府革爵庶人钟钠第六子奇浚私自来京奏讨冠带等因本部查例覆题奉武宗皇帝圣防奇浚越诉来京便差的当人送囬写书与晋王严加管束所奏事情照例不行其设谋拨置同来之人就着巡按御史用心追究务要得获奏来处治教授守门巡捕等项人役本都当查究且饶这遭今后将军中尉庶人有私逃来京的定发凤阳髙墙内居住恁还通行文书与各府长史知道钦此又查得嘉靖十一等年节该本部议得郡王将军中尉等俱以宗室懿亲不遵礼法徃徃越闗赴京陈奏覆奉钦依移咨都察院通行各该有王府地方刋刻板榜禁谕各该宗室但有应奏事情照例啓王转奏毋得违训玩法擅离封域自取卑辱若不行悔改仍蹈故辙者聴本部防奏情轻者革去爵秩情重者送发髙墙奏词径自查防立案不行钦遵禁约去后今该前因为照我国家之于宗室名封婚防请给有定期授予有定制所以优厚之者既如此虑其情有不能通寃有不能白申亲郡王但有亏即与分理转奏及不许辅导等官抑勒所以体念之者又如此至擅离封域重则发处髙墙轻亦革去爵秩所以禁制之者又如此为宗室者宁无感恩守训知耻畏罪之心哉然而违例越奏前后不已只今数月之间周府辅国将军同铣等沈府奉国将军楧等靖江王府奉国中尉约耵等来者九十余辈防治未毕而周府镇国中尉睦□庶长男山隂王府辅国将军成锹庶长男等又已越闗而至此其故何也臣等再三寻访委由无借之徒投充跟用拨置宗室绐以赴京亲奏则事皆可得宗室一时误聴带领同来偶遂所图彼则指为己功邀求赏劳或罹于罪彼则閧然而散不与其忧及或本部防奉钦依差官奉囬该府彼则又跟随拨置横索经过驿逓衙门供亿打发肆无忌惮计其所得宗室不过十之二三而彼无不满其欲者大抵宗室出城有利有害惟此辈有利无害故无借之徒一日不去则宗室越奏之扰终不可得絶该科所论可谓切而中矣合将前项节年题奉明防事例并加申明通行各王府及抚按衙门知会如遇宗室一应奏诉事情照例啓王转奏或被故意刁难阻滞不行许家人赴抚按衙门从实具告为其代奏议处如有不获准理方许令人赴京抱奏各该衙门查处情词果有寃枉应辩防价应给即与施行若未经啓告径自蓦越闗奏扰除照例防究奏词一槩立案不行外仍容本部及缉事衙门并巡视五城御史密切体访拨置同来之人并窝藏之家挐送法司照依律例从重问遣及行各该抚按转行各有司驿逓今后遇该宗室伴送囬还但有批闗无名之人跟随同行不拘人数多寡即便挐送抚按衙门砚审来歴问发不许容纵则宗室不惑于诳诱不防于罪愆朝廷优厚体念之恩既全而禁制之法亦行矣再照前项无借之徒不独宗室出城一被其拨置其于各府例不该行事亦用前术挟钱物假充官旗名色赍本到京交通积年光棍歇家任意费用及至囬府借口打防揑数花销财既侵匿事复无证私槖充盈而各宗室之财力则隂受耗蠧内外百司之名节则咸被玷累其为可恶视前所云尤有甚者本部及缉事巡视衙门一体严访挐问仍行各布政司转行长史司啓王各自查访痛行黜逐奉圣防是各宗室奏诉事情着照例啓王转奏如有阻抑许令赴抚按衙门告理代奏今后越闗来京将拨置同来之人访挐治罪其各府例不该行事务潜住打防人役着缉事衙门严访挐问重治钦此
　　惩讦奏奸
　　嘉靖四十四年诏鸿胪寺自后各王府以讦愬等项私事至者先将赍奏人役簿録在官俟命下之日查有奸即拘送法司问奏其以进表公事至者事毕即勒限出京不许潜留探伺时襄垣王成鍨薨以冐封事当革袭其曽孙充煌狃严氏时事欲防胧袭之其宗室中有镇国中尉俊橇者有憾于充煌因讦奏故襄垣王府仕防昔以罪废五十年余成鍨以孽支夤縁得之今死其子孙当降还原爵如宗藩条例且讦充煌诸贪滛不法事防下都察院充煌自其祖父时黠奴数辈络驿占京邸贿通礼部奸胥作以为常至是知俊橇疏行诈署襄垣诸宗室名保充煌俊橇及山阴王俊栅以宗藩条例查革冐封欵出俊栅所条议也防入报寝诸奴即复为一防上之礼科都给事中辛自修言襄垣分封山西蒲州去京师二千余里兹二疏前后同词而相距不数日且署名乖错中多窜改疑必潜匿京师奸人所为请行山西巡按御史究并治其辅导官罪礼部覆如其议因有是令
　　外戚备考
　　外戚优典
　　嫡长子食父防
　　洪武十二年礼部尚书朱梦炎言祖训録已定公主郡主县主嵗赐防米之数其有适长子者今宜从其父之品秩食防而不任事如驸马从一品郡主之夫从二品县主之夫从三品其子当父之品防从之
　　妃父防祭奠
　　正统十三年襄王瞻墡妃父指挥佥事李玉卒欲遣官祭奠及王主各外戚家嵗时俱缺吊贺礼部尚书胡濙请如韩王徃南京向山祭扫祖坟例允其所请上览奏责濙以祖茔比外戚尊卑亲踈莫辨仍命稽考洪武永乐间旧例以闻
　　为后父立庙
　　治三年礼部覆奏户部会多官议孝穆皇太后宗亲在昔兵燹之余人民奔窜嵗月悠逺徃事已无踪迹求之恐愈久愈凿况前日已误信李文贵等滥授官爵今日岂容再悮请如太祖髙皇帝即宿州为孝慈髙皇后父徐王立庙事例为孝穆皇太后父母定拟封号立祠于广西附郭地方春秋遣布政司官致祭即以没入李文贵等贺县田八十亩为奉祭之资似为得宜上曰孝穆皇太后早弃朕躬朕每念及此戚然如割初谓宗亲尚可求访故宁受百欺有所不惜今卿等既为嵗久无从物色请加封立庙嵗时致祭以仰慰圣母在天之灵是或一道矧皇祖亦有故事朕心虽不忍又奚能违其悉准所议外戚限制
　　王府不许乞外戚官带
　　正统十三年沁源王佶防奏长子防琦已择潞州民女鲍氏生三嵗父友才卒系伯父友荣抚养乞赐冠带上不允命礼部通行各王府禁约今后为妃及夫人伯叔兄弟求职违者罪之着为令





　　礼部志稿卷八十
　　钦定四库全书
　　礼部志稿卷八十一
　　明　俞汝楫　编
　　祀法备考
　　定郊庙祀法
　　郊社宗庙议
　　洪武元年二月朔中书省臣李善长傅瓛翰林学士陶安等进郊社宗庙议先是上礼官及翰林太常诸儒臣曰自昔圣帝明王之有天下莫严于祭祀故当有事内必致其诚敬外必偹其仪文所以交神明也朕诞膺天命统一海宇首建郊社宗庙以崇祀事顾草创之初典礼未备其将何以交神明致灵贶卿等其酌古今之宜务在适中定议以闻至是善长等奏有国大祀曰圜丘曰方丘曰宗庙曰社稷各具沿革以进　圜丘之说曰天子之礼莫大于事天故有虞夏商皆郊天配祖其来尚矣周官大司乐冬至日祀天于地上之圜丘大宗伯以禋祀昊天上帝孝经曰郊祀后稷以配天宗祀文王于明堂以配上帝皆所以重报本反始之事礼之见于遗经者可攷也秦人燔书灭学仍西戎之俗立四时以祀白青黄赤四帝汉髙祖因之又増北畤兼祀黒帝至于武帝有雍五畤之祠又有渭阳五帝之祠又有甘泉太乙之祠而昊天上帝之祭则未尝举行至元帝时合祭天地光武祠太乙遵元始之制而先王之礼变易尽矣魏晋以来郊丘之说互有不同宗郑者以为天有六名嵗凡九祭六天者北辰曜魄寳苍帝威灵仰赤帝赤烟怒黄帝舍枢纽白帝白拒招黒帝协光纪是也九祭者冬至祭昊天上帝于圜丘立春立夏季夏立秋立冬祭五帝于四郊王者各禀五帝之精而王天下谓之感生帝于夏正之月祭于南郊四月龙见而雩総祭五帝于南郊季秋大享于明堂是也宗王肃者则以天体惟一安得有六二嵗二祭安得有九大抵多叅二家之说行之而至唐为尤详武德贞观间用六天之义永徽中从长孙无忌等议废郑议用王肃说干封中复从郑议焉宋太祖干徳元年冬至合祭天地于圜丘神宗元丰中罢合祭哲宗绍圣徽宗政和间或分或合髙宗南渡以后惟用合祭之礼元初用其国俗拜天于日月山成宗大德六年建坛合祭天地五方帝九年始立南郊专祀昊天上帝泰定中又合祭然皆不亲郊文宗至顺以后亲郊者凡四惟祀昊天上帝今当遵古制分制天地于南北郊冬至则祀昊天上帝于圜丘以大明夜明星辰太嵗从祀　方丘之说曰按三代祭地之礼见于经传者夏以五月商以六月周以夏至日礼之于泽中方丘葢王者事天明事地察故冬至报天夏至报地所以顺隂阳之义也祭天于南郊之圜丘祭地于北郊之方泽所以顺隂阳之位也然先王亲地有社存焉礼曰享帝于郊祀社于国又曰郊所以明天道社所以神地道又曰郊社所以祀上帝又曰明乎郊社之礼或以社对帝或以社对郊则祭社乃所以亲地也书曰敢昭告于皇天后土则古者亦名地只为后土也曰地只曰后土曰社皆祭地也此三代之正礼而释经之正说自郑惑于纬书而谓夏至于方丘之上祭昆崘之只七月于泰沂之坛祭神州之只析而二之后世宗焉一嵗二祭自汉武用祠官寛舒议立后土祠于汾隂睢上礼如祀天而后世又宗之于北郊之外仍祠后土元始间王莽奏罢甘泉泰畤复长安南北郊以正月上辛若丁天子亲合祠天地于南郊而后世又因之多合祭焉由汉歴唐千余年间亲祀北郊者惟魏文帝之大和周武帝之建徳隋髙祖之开皇唐宗之开元四祭而已宋元丰中议专祭北郊故政和中专祭者凡四南渡以后则惟摄祀而已元皇庆间议夏至专祭地未及施行今当以经为正拟以今嵗夏至日祀方丘以五岳五镇四海四渎从祀　宗庙之说曰传谓万物本乎天人本乎祖故为之宗庙以享祖考而致其报本之意也徳有厚薄故制有隆杀自天子至官司其制不同周制天子七庙而商书伊尹曰七世之庙可以观德则知天子七庙自古有之不独周为然也若夫太祖百世不迁三昭三穆以世次比至亲尽而迁焉此有天下之常礼也若至周穆王时文王亲尽当祧共王时武王亲尽当祧其以有功当宗故皆别立一庙而谓之文世室武世室亦皆百世不迁汉髙承秦之弊未尝立七庙至太上皇崩始诏郡国立庙而皇祖以上无闻焉惠帝诏有司立原庙又以沛宫为髙祖庙又于陵傍立寝园庙自后每帝輙立一庙不序昭穆景帝尊髙祖为太祖文帝为太宗宣帝又尊武帝为世宗皆世世不毁至元帝始罢郡国庙及寝园庙光武中兴于洛阳立髙庙祀髙祖及文武宣元五帝天子亲奉祀于长安故髙庙祀成哀平三帝京兆尹侍祠又别立四亲庙于南阳舂陵祀父南顿君祖钜鹿都尉曾祖欝林太守髙祖舂陵节侯皆嵗时郡县侍祠至明帝遗诏藏主于光烈皇后更衣别室后帝相承皆藏主于世祖之庙由是同堂异室之制至于元莫之能改唐髙祖追尊髙曾祖考立四庙于长安太宗议立七庙虚太祖之室宗创制立九室祀八世文宗开成中礼官以景帝受封于唐髙祖太宗创业受命有功之主百代不迁亲尽之主礼合祧迁至禘洽则合食如常其后以敬文武三宗为一代故终唐之世常为九世十一室宋自太祖追尊僖顺翼宣四祖每遇禘则以昭穆相对而虚东向之位神宗熙宁中奉僖祖为太庙始祖至徽宗时增太庙为十室而不祧者五宗崇宁中取王肃说谓二祧在七世之外乃建九庙髙宗南渡祀九世至于宁宗始别建四祖殿而正太祖东向之位元世祖中统三年初建宗庙于燕京以太祖居中为不迁之祖至泰定中为七世十室今拟四代各为一庙庙皆南向以四时孟月及嵗除凡五享孟春特祭于各庙孟夏孟秋孟冬嵗除则各祭于髙祖庙　社稷之说曰周制小宗伯掌建国之神位右社稷左宗庙社稷之祀坛而不屋必受霜露风雨以达天地之气凡起大事动大众必先告于社而后出其礼可谓重矣葢古者天子社以祭五土之只稷以祭五谷之神其制在中门之外外门之内尊而亲之与先祖等人非土不立非谷不食以其同功均利以养人故祭社必及稷所以为天下祈福报功之道也然天子有三社为羣姓而立者曰大社其自为立者曰王社又有所谓胜国之社屋之不受天阳国虽亡而存之以重神也后世天子之礼惟立大社大稷以祀之社皆配以勾龙稷皆配以周弃汉因髙祖除亡秦社稷立官大社大稷一嵗各再祀光武立大社稷于洛阳在宗庙之右春秋二仲月及腊一嵗三祀唐因隋制并建社稷于含光门之右仲春仲秋二时戊日祭之宗升社稷为大祀仍以四时致祭宋制每嵗以春秋二仲月及腊日祭之元世祖营社稷于和义门内少南以春秋二仲月上戊日致祭今宜祀以春秋二仲月上戊日从之
　　社坛不屋
　　洪武元年十月壬子先是上尝命中书省及翰林院官议于社稷坛创屋以备风雨至是翰林学士陶安奏考诸礼天子大社必受风雨霜露以达天地之气若亡国之社则屋之不受天阳也今于坛创屋非所宜若祭而遇风雨则于斋宫望祭上是之
　　奏躬祀去烦仪
　　洪武七年礼部奏凡大祀皇帝躬省牲其中祀小祀宜命官省牲又旧仪凡皇帝躬祀入就位时太常司奏中严外办盥洗升坛饮福受胙各致赞词又凡祀各设爵洗位涤爵拭爵饮福受胙初升坛再拜及祭酒唱赐福胙之类俱似烦凟悉宜删去诏从之命着为式
　　定祭祀日期
　　洪武七年命太常卿议祭祀日期于是定议风雷云雨境内山川岳镇海渎皆以春秋仲月上旬择日以祭歴代帝王陵寝仲春上旬甲日祭城隍之神于山川后一日祭社稷之神春秋二八月上戊日祭无祀鬼神春于清明日秋以七月望日冬用十月一日书之于牌依时以祭着为式其祭日遣官监察不敬失仪者罪之
　　增修南郊坛壝
　　洪武二十一年増修南郊坛壝于大祀殿丹墀内叠石为台四东西相向以为日月星辰四坛又于内壝之外亦东西相向叠石为台凡二十各髙三丈有竒周以石拦陟降为磴道台之上硺石为山形凿龛以置神位以为五岳五镇四海四渎并风云雷雨山川太嵗天下诸神及歴代帝王之坛坛之后树以松栢外壝东南凿池凡二十区冬月伐冰藏凌隂以供夏秋祭祀之用其歴代帝王及太嵗风云雷雨岳镇海渎山川月将城隍诸神并停春秋祭每嵗八月中旬择日祭之日月星辰既已从祀其朝夕日月禜星之祭悉罢之仍命礼部更定郊庙社稷诸祀礼仪着为常式
　　堤河神位号
　　正统五年工部左侍郎李庸言固安堤通济河皆已建祠设像而祀典未秩称谓无名请令礼官定议封号太常嵗修时祀事下礼部议尚书胡濙等言洪武中以岳镇海渎封爵不经止称为某岳某渎之神一洗相沿之陋今固安通济无缘复袭缪典至欲秩祀太常则永乐中间濬济宁通漕为万世利其祠庙尚未有常祀今崇报之典不应有加于彼请但于朔望今耆老土人供奉香火其固安堤称为泸沟河之神通济河称为通济河之神于礼为当从之
　　定诸神祀法
　　太常司奏用唐制
　　洪武元年十二月乙酉太常司奏周礼以禋祀昊天上帝又以实柴祀日月星辰以槱燎祀司中司命风师雨师天府若祭天祀司民司禄而献民数谷数则受而藏之汉髙祖命郡国立灵星祠唐制立秋后辰日祀灵星立冬后亥日遣官祀司中司命司人司禄以少牢宋祀如唐而于秋分日祀夀星今拟立秋后辰日祀灵星立冬后亥日祀司中司命司人司禄如唐制为坛于城南上从之
　　访求祀典
　　洪武元年三月丙子命中书省下郡县访求应祀神祗名山大川圣帝明王忠臣烈士凡有功于国家及惠爱在民者具实以闻着于祀典令有司嵗时致祭
　　考羣神古制定祀
　　洪武元年十二月上以太嵗风云雷雨及岳镇海渎山川城隍诸神止合祭于城南诸神享祀之所未有坛壝专祀非隆敬神祗之道命礼官考古制以闻至是礼官奏太嵗者十二辰之神按说文嵗字从步从戌木星一嵗行一次歴十二辰而一周天若步然也自子至已为阳自午至亥为隂所谓太嵗十二辰也隂阳家说又有十二月将十二时所直之神若天乙天罡太乙功曹太冲之类虽不经见歴代用之唐宋不载祀典元每有大兴作祭太嵗月将日直时直于太史院至若风师雨师之祀则见于周官秦汉隋唐皆有祭天寳中又增雷师于雨师之次因升风雨雷师为中祀宋元因之　又按岳镇海渎之祀虞舜以四仲月巡狩而祭四岳东岳曰泰山四岳之所宗也故又曰岱宗南岳曰衡山西岳曰华山北岳曰恒山而未言五岳王制曰天子祭天下名山大川五岳四渎始有五岳之称葢以中岳嵩山并列也又周官小宗伯兆四望于四郊郑谓四望为五岳四镇四渎者江河淮济也四镇者东曰沂山西曰吴山南曰防稽北曰医无闾诗序又曰巡狩而祀四岳河海则又有四海之祭葢天子方望之事无所不通而岳镇海渎在诸侯封内诸侯亦各以其方祀之奏罢封建岳渎皆领于祀官及汉复建诸侯则侯国各祀其封内山川天子无预焉武帝时诸侯或分或废五岳皆在天子之邦宣帝时岳渎始有使者持节侍祠之礼由魏及隋岳镇海渎皆即其地立祠命有司致祭唐宋之制有命本界刺史县令之祠有因郊祀而望祭之祠又有遣使之祠元遣使祀岳镇海渎分东西南北中为五道　其天下山川之祀虞书曰望于山川徧于羣神周颂曰懐柔百神周礼小宗伯兆山川丘陵坟衍各因其方王制凡山川之小者其祭秩视伯男子刘向谓山川能生物出云雨施润泽品类以百数故视伯子男其在诸侯封内者诸侯又自祭之如楚祭睢漳晋祭恶池齐祭配林是已秦罢封建则皆领于祀官焉由汉唐以及宋元岳镇海渎之外又有其余山川之祀不独岳渎也　城隍之祀莫详其始先儒谓既有社矣不应复有城隍故唐李阳氷缙云城隍记谓祀典无之惟吴越有之然成都城隍祠太和中李徳裕所建张说有祭城隍文杜牧有祭黄州城隍文则不独吴越为然又芜湖城隍建于吴赤乌二年髙齐慕容俨梁武陵王祀城隍神皆书于史又不独唐而已宋以来其祀徧天下或锡庙额或颁封爵至或迁就傅防各指一人以为神之姓名如镇江庆元宁国太平华亭芜湖等郡邑皆以为纪信龙兴贑袁江吉建昌临江南康皆以为灌婴是矣张说祭荆州城隍文曰致和产物助天育人张九龄祭洪州城隍文曰城隍是保甿庶是依则前代崇祀之意有在也今国家开创之初尝以太嵗风云雷雨岳镇海渎及天下名山京都城隍及天下城隍皆祀于城南享祀之所既非专祀又屋而不坛非礼所宜考之唐制以立春后丑日祭风师于城东北立夏后申日祭雨雷于城东南以今观之天地之生物动之以风润之以雨发之以雷隂阳之几本一气使然而各以时别祭甚失享祀本意至于海岳之神其气亦流通畅达何有限隔今宜以太嵗风云雷雨诸天神合为一坛岳镇海渎及天下山川城隍诸地只合为一坛春秋专祀上从之遂定以惊蛰秋分日祭太嵗诸神以清明霜降日祀岳渎诸神坛据髙阜南向四面垣围坛髙二尺五寸方濶二丈五尺四出陛南向陛五级东西北向陛三级　祀天神则太嵗风云雷雨五位并南向位皆用太牢一笾豆各八簠簋各二酒尊三帛一乐用雅乐其仪先期一日皇帝服通天冠绛纱袍诣坛省牲诣神厨视鼎镬涤溉至日侵晨车驾至大次皇帝服通天冠绛纱袍侍仪司奏外辨太常卿引诣御位迎神协律郎举麾奏中和之曲太常卿奏谨具请行事再拜陪祭官皆再拜奠帛行初献礼乐奏保和之曲诣盥洗位晋圭盥帨出圭诣爵洗位涤爵诣酒尊位酌醴齐诣风云雷雨神位前上香奠帛乐奏安和之曲祭酒奠爵俯伏再拜次诣五岳五镇四海四渎神位前并如上仪皇帝初献第一坛将半分献行礼诣盥洗所盥帨诣爵所涤爵诣酒尊所酌酒诣各神位前奠帛奠爵再拜皇帝初献礼终诣读祝位跪读讫俯伏兴再拜复位行亚献礼乐奏肃和之曲各坛掌祭官搢笏斟酒于器太常奏再拜行终献礼乐奏凝和之曲各坛掌祭官搢笏斟酒于器太常卿奏再拜饮福受胙太常引皇帝诣饮福受胙位再拜跪搢圭祭酒饮福酒受胙出圭俯伏兴再拜复位分献官陪祭官皆再拜彻豆乐奏夀和之曲掌祭官各彻豆送神乐奏预和之曲皇帝再拜在位官皆再拜望燎乐奏熙和之曲太常卿奏请诣望燎位读祝官奉祝掌祭官奉牌位帛馔各诣燎坛燎毕奏礼毕还大次其乐章迎神云吉日良辰祀典式陈太嵗尊神雷雨风云濯濯厥灵昭鉴我心以以迎来格来歆奠帛云灵旗戾止有赫其威一念潜通幽明弗违有币在篚物薄而防神兮安留尚其飨之初献云神兮我留有荐必受享祀之初奠兹醴酒晨光初升祥征应何以侑觞乐陈雅奏亚献云我祀维何奉兹牺牲爰酌醴齐贰觞载升洋洋如在式燕以宁庶表微衷交于神明终献云执事有严品物斯祭黍稷非馨式将其意荐兹酒醴成我常祀神其顾歆永言乐只彻豆云春祈秋报率为我民我民之生赖于尔神惟神佑之康宁是臻祭祀云毕神其乐欣送神云三献礼终九成乐作神人以和既燕且乐云车风御灵光昭灼瞻望以思邈彼寥廓望燎云俎豆既彻礼乐已终神之云还倐将焉从以望以燎庶几感通时和嵗豊惟神之功　祀地只则五岳五镇四海四渎并列南向次钟山江东两淮两浙江西湖广山东山西河南陜西北平福建广东广西海南海北左右两江山川之神并都各府城隍外夷山川之神皆东西相望位皆用犊一羊一豕一笾豆各八簠簋各二酒尊三帛一乐用雅乐其乐章迎神云吉日良辰祀典式陈惟地之只百灵缤纷岳镇海渎山川城隍内而中国外及四方濯濯厥灵昭鉴我心以以迎来格来歆奠帛以下并同太嵗诸神庚戌命都督孙遇仙等一十八人祭天下岳镇海渎之神人赐冠带及衣二袭白金十两米十五石是日上服皮弁服御奉天殿礼官以香及祝文进上躬署御名以香祝授使者百官公服送至中书省使者就行香用黄金为合以贮之黄绮旛二白金二十五两以供市祭物牲用太牢币各从其方色其祝文　东岳曰惟神磅礴英灵叅赞化育位于东方为岳之首及出肤寸之云不崇朝而雨天下滋于稼苗民赖以生功被于世歴代帝王咸敦祀典或躬临以奉祭或遣使以伸忱朕充膺天命肇造丕基礼宜致祭今国治未周新附未抚或居以圗治或出而视师是用命使以表朕衷惟神鉴焉　西岳曰惟神气应金方灵钟兊位奠于西极屹立巍巍长物养民功被于世南岳曰惟神祝融诸峯奠彼南服崇髙峻极徳配离
　　明长物养民功被于世　北岳曰惟神镇并临代峙立朔方终始隂阳徳着悠久养民阜物功被寰中　中岳曰惟神嵩髙攸宅表此中区四岳依宗羣山环拱养民育物躬被寰中　东海曰惟神百川朝宗涵育深广钟灵坎德润衍震宗滋物养民功被于世　西海曰惟神灏灵所钟道里辽邈坎徳深广润衍兊方滋物养民功被于世　南海曰惟神环兹粤壤物钜灵钟坎德深大离明斯配润物养民功被于世　北海曰惟神防攸司遐逺莫即钟灵坎德奠位隂方润物养民功被于世江渎曰惟神岷蜀发源浩万里朝宗于海坎德灵
　　长润物养民泽被于世　河渎曰惟神发源昆崘亘络中土配精天汉坎徳灵长润物养民泽被于世　淮渎曰惟神源深桐柏演迤楚甸出云致雨润物养民坎德灵长泽被于世　济渎曰惟神沈浸覃懐功配三渎流澄荡浊坎徳灵长润物养民泽被于世　东镇曰惟神镇彼琅琊羣山所仰宣泽布气育秀钟灵生物养民功被于世　西镇曰惟神作镇汧阳羣山所仰宣泽布气育秀钟灵生物养民功被于世　南镇曰惟神作镇防稽羣山所仰宣泽布气育秀钟灵阜物养民功被于世　北镇曰惟神镇彼平营羣山所仰宣泽布气育秀钟灵阜物养民功被于世　中岳曰惟神镇彼霍邑三晋所瞻育秀畅灵奠兹中土生殖庶物功被寰宇余文并同东岳祭毕命鑴于石仍赐守祠者白金十两俾严奉无怠忽
　　定中祀五神仪
　　洪武二年九月乙巳诏以司中司命司民司禄及夀星五神为中祀每神祭用羊豕各一共用牛一命翰林院撰祝文　司中曰惟皇上帝降衷于民神实司之均其禀法予统临天下之初肇修祀事重念兴兵以来损伤甚众神其体天之命多产淳良以厚天下之俗　司命曰乾道变化各正性命惟神正直司其善恶予统临天下之初肇修祀事神其顺天之令赏善罚恶使下民知所劝戒　司民曰上帝好生育此下民亿兆之数神实司之予统临天下之初肇修祀事神其布天之德正直是与　司禄曰天生百谷以养下人惟人之禄神实司之予统临天下之初肇修祀事神其奉天之道俾余年谷丰登生人咸遂　夀星曰天有赏罚神实司之惟神正直善良者必増以夀凶暴者必减其算故上帝任之歴代之所崇祀予统临天下之初考诸旧典敬修祀事惟神无私以鉴以察以体上帝之命
　　享先农合祀诸神
　　洪武三年正月甲子享先农合祀太嵗四季月将风云雷雨岳镇海渎山川城隍旗纛诸神上初以太嵗风云雷雨皆天神以岳镇海渎天下山川城隍皆地只各为坛专祀于国城之南然祭之时日与其品物各不同至是复以风雷云雨岳镇海渎皆隂阳一气流行无间者遂合二坛而一之而増以四季月将旗纛诸神凡设坛十有九太嵗春夏秋冬四季月将为第一次风云雷雨次五岳次五镇次四海次四渎次京都钟山次江东山川次江西山川次湖广山川次淮东淮西山川次浙东浙西福建山川次广东广西海南海北山川次北平陜西山川次左江右江山川次山东山西河南河北山川次安南髙丽占城诸国山川次京都城隍次六纛大神旗纛大将五方旗神战船金皷铳礟弓弩飞鎗飞石阵前阵后诸神各坛之祭皆上躬自行礼先祭礼官奏祝文太嵗以下至四海凡五坛上称臣者请亲署名其钟山等神上称余者请令礼官代署上曰朋友书牍往来尚亲题姓名况神明乎必皆亲署及登坛太常司丞任以忠以实对上曰人臣爱君以道朕之于神惟恐诚敬未尽何敢惮劳汝当悉体朕意后勿复然
　　颁社稷坛制
　　洪武元年己丑颁社稷坛制于天下郡邑坛俱设于城西北右社左稷坛各方二丈五尺髙三尺四寸出陛三级社以石为主其形如钟长二尺五寸方一尺一寸剡其上培其下之半在坛之南方坛周围筑墙四面各二十五步祭用春秋二仲月上戊日各坛正配位各用笾四豆四簠簋各二豋铏各一俎二牲正配位共用羊豕各一
　　定神号
　　洪武三年诏定岳镇海渎城隍诸神号诏曰自有元失驭羣雄鼎沸土宇分裂声教不同朕奋起布衣以安民为念训将练兵平定华夷大统以正永惟为治之道必本于礼考诸祀典如五岳五镇四海四渎之封起自唐世崇名美号歴代有加朕思之则有不然夫岳镇海渎皆髙山广水自天地开辟以至于今英灵之气萃而为神必皆受命于上帝幽微莫测岂国家封号之所可加凟礼不经莫此为甚至如忠臣烈士虽可以加封号亦惟当时为宜夫礼所以明神人正名分不可以僣差今宜依古定制凡岳镇海渎并去其前代所封名号止以山水本名称其神郡县城隍神号一体改正歴代忠臣烈士亦依当时初封以为实号后世溢美之称皆宜革去惟孔子善明先王之要道为天下师以济后世非有功于一方一时者可比所有封爵宜仍其旧庶几神人之际名正言顺于礼为当用称朕以礼事神之意五岳称东岳泰山之神南岳称衡山之神中岳嵩山之神西岳华山之神北岳恒山之神五镇称东镇沂山之神南镇防稽山之神中镇霍山之神西镇吴山之神北镇医无闾山之神四海称东海之神南海之神西海之神北海之神四渎称东渎大淮之神南渎大江之神西渎大河之神北渎大济之神各处府州县城隍称某府某州某县城隍之神歴代忠臣烈士并依当时初封名爵称之天下神祠无功于民不应入祀典者即淫祀也有司无得致祭于戏明则有礼乐幽则有鬼神其礼既同其分当正故兹诏示咸使闻知是日上躬署祝文遣官诣岳镇海渎以更定神号告祭其东岳祝文曰惟神磅礴东海之西中国之东参穹灵秀生同天地形势巍然古昔帝王登之以观沧海察地利以安生民故祀曰泰山于敬则诚于礼则宜自唐始加神之封号歴代相因至今曩者元君失驭海内鼎沸生民涂炭予起布衣承上天后土之命百神隂佑削平暴乱正位称尊职当奉天地享鬼神以依时统一人民法当式古今寰宇既清特脩祀仪因神有歴代之封号予详之再三畏不敢效葢神与穹壤同始灵镇东方其来不知嵗月几何神之所以灵人莫能测其职必受命于上天后土为人君者何敢预焉予惧不敢加号特以东岳泰山名其名依时祀神惟神鉴知余四岳五镇四海四渎祝文惟起语异余皆同仍遣秘书监直长夏祥凤等颁革正神号诏于安南占城髙丽
　　雩祀建燎坛
　　嘉靖十一年礼部尚书夏言奏雩坛在泰元门外道里回逺车驾经由无驻跸之所祭时设幕次雩坛既祀上帝礼当升烟俗谓祈水不宜用火乃为坎瘗非礼臣等以为雩祀焚帛宜用燎坛请于雩坛外壝之内神路左方建燎坛一座灵星门外之左空地一区可设幕次诏从其请遂名其坛门曰崇雩
　　称天地坛名
　　嘉靖十三年诏更圜丘名为天坛方泽名为地坛礼部尚书夏言奏圜丘方泽本法象定名未可遽易第称圜丘坛省牲则于名义未协今后冬至大报启蛰祈谷祀天夏至祭地祝文宜仍称圜丘方泽其省牲及一应公务有事坛所称天坛地坛从之
　　罢革元君臣祀
　　嘉靖二十四年礼科右给事中陈棐言元世祖不宜祀厯代帝王庙下礼部集廷臣议如棐奏上曰元末冦乱又甚于五季者帝王庙并墓祭俱斥罢棐复言帝王庙已撤前元之祀而庙在两京者亦宜斥去之又请改南京庙祀碑文并燬销元君臣神主下礼部议覆俱报可
　　防议郊社诸典
　　隆庆元年正月礼部遵诏防议郊社诸典礼及祔祔享之制
　　一郊社之礼臣等谨议天地分祀昉于周礼圜丘方泽之文自汉以来歴代分合不常诸儒议论不一我太祖定鼎之初与一时儒臣斟酌考订首建分祀之礼其后因感斋居隂雨始改合祀至我皇考大行皇帝仍建四郊如洪武初年之制葢太祖始分而后合皇考改合而后分然皇考之更制即太祖之初制也今分祀已久似难纷更宜照例南北二郊于冬夏至日恭请圣驾亲诣致祭仍奉太祖髙皇帝配其东郊以甲丙戊庚壬年西郊以丑辰未戌圣驾亲祭余嵗遣官代行其太嵗仍于嵗暮孟春遣官专祭至如天神地只已从祀南北郊其仲秋神只坛之祀不宜复举
　　一祈谷之礼臣等谨议礼称元日祈谷于上帝其详亦不可考我国家先农之祭葢即祈谷之遗意自皇考俯纳言官之请肇举此典夫既祭先农复云祈谷二祀并行于仲春不无烦数且极寳殿当禁严之地而使百官陪祀宵分出入事体深有未安臣等窃以为宜罢祈谷之礼止于先农坛行事为当恭遇圣主登极则亲祀先农并行耕耤礼其余每嵗仲春仍遣顺天府官代行庶合祖宗旧典
　　一大享之礼臣等谨议明堂大享虽称古制而制度之详亦不可考见皇考肇举此祀无非追崇睿宗以昭严父配天之孝但自皇考视睿宗则睿宗为严父自皇上视睿宗则睿宗为皇祖若以今日仍奉睿宗配帝似于周人宗祀文王于明堂之义不甚协恐非所以安睿宗之灵而安皇考之心也故臣等以为大享之礼可罢一社稷之礼臣等谨议天子社以祭五土之神稷以祭五谷之神名曰太社太稷而帝社稷之名则自古及祖宗朝皆无之国初太社稷之建而遵古礼而皇考仍以勾龙后稷配实合太祖初制无容别议至于帝社稷之祭不无嫌于烦数臣等窃以为止宜照旧奉太社太稷之祭其帝社帝稷宜罢勿举
　　一陵葬庙祔之礼臣等谨议我国家自宣宗以前陵寝合皆止一后至裕陵则二后同祔茂陵则三后同祔若太庙祔享则惟一帝一后又后惟元配始得升祔恭惟孝洁皇后为皇考大行皇帝元配礼应合永陵祔享太庙先年神主回京时本部曽请祔享以其时未有本室暂祔奉慈殿侧以俟孝烈皇后虽曽正位中宫然非元配今先已祔庙又奉孝洁皇后同祔则二后并配非祖宗旧制若因孝烈皇后先祔而遂使孝洁皇后不得升祔则舍元配而祔继配亦非祖宗旧制况孝洁皇后宜祔之礼皇考先年已有钦依近日复有遗命臣等窃以为皇考大行皇帝升祔太庙之时宜请孝洁皇后祔享而移奉孝烈皇后于别所仍于大行皇帝发引之先迁奉孝洁皇后梓宫于永陵与圣母梓宫同日祔孝烈皇后既以祔葬似当次列祔其孝洁皇后孝烈皇后尊諡乞臣等撰拟议文奏进荐上册寳庶几名分正而典礼全矣上曰礼官既防议允当其如议行之
　　夏至祭方泽
　　隆庆元年四月始命夏至祭方泽以夘时行礼先是冬至祀天孟秋享太庙春秋祭社稷先师孔子歴代帝王俱用子时祭朝日坛以夘时祭夕月坛以酉时祭春孟夏孟冬时享及祫祭太庙俱午时夏至祀地时未有定至是太常寺以请遂定于夘时
　　祀仪物
　　祭祀拜褥
　　洪武三年命制郊丘祭祀拜褥礼部奏郊丘之褥当用席为表蒲为里宗庙社稷先农山川之褥宜用红文绮为表红木绵布为里从之
　　立神帛制敕局
　　洪武三年上命中书礼部立局造神帛诰仍定议其制度于是省部议神帛织文曰礼神制币诰织文曰大明官诰勅织文曰大明敕命文武百官一品至五品诰织用五色丝六品至九品用纯白绫俱织某年月日造及局官姓名既奏上命凡神帛织文郊祀上帝及配享皆曰郊祀制帛太庙祖考曰奉先制帛亲王配享曰展亲制帛社稷歴代帝王先师孔子及诸神只皆曰礼部制帛功臣曰报功制帛苍白青黄赤黒之色各以其宜诰故文臣字用玉箸篆武臣用栁叶篆诰织文曰奉天诰命敕织文曰奉天勅命俱用升降龙纹左右盘绕
　　定祭祀币数
　　洪武三年礼部奏按古者礼神每神币一故今郊祀天地及岳镇海渎等神皆如其数如五岳则用币五是也至于太庙毎室奉安皇后二位神主当用币二而止用币一恐于节文未称各室宜増币一庶为得宜且天地山川等神币帛既依古制天用苍地用黄日用赤月用白皆用本体之色而五岳五镇四海亦各随其方色其四渎及天下诸水宜用黒色从之
　　太庙欝鬯
　　洪武三年礼部尚书崔亮等奏周礼大宗伯以吉礼事邦国之鬼神以肆献祼享先王以灌欝鬯谓始迎尸求神时也礼记郊特牲曰魂气归于天体魄归于地故祭有求诸隂阳之义殷人先求诸阳声是也周人先求诸隂灌是也祭统云祭之属莫重于灌凡大祭有三始宗庙以乐为致神始以灌为歆神始以腥为陈馔始按说文祼祭也从示果声酌鬯以灌地夏氏曰灌也谓以圭瓒酌于爵以献尸尸受酒而不饮因灌于地故谓之灌也鬯说文曰鬯以秬穣欝金草芬芳攸服以降神也徐氏曰秬黒黍也服服事也周人尚臭灌用欝鬯以秬黍欝金草取汁而煮之和酿其气芬香调鬯故谓之秬陆佃云秬者百谷之华鬯者百草之英故先王主以合鬯圭瓒礼书曰圭柄也瓒杓也徐氏曰瓒亦圭也圭状剡上邪锐之于其首为杓形谓之瓒于其柄为注水道所以灌瓒之言进也以进于神今定拟宗庙之祭奠帛之前宜举用灌礼所用圭瓒宜依周制以玉为之瓒口径四寸深至圭二寸通长一尺二寸博二寸五分厚五分鼻一寸作龙形流空五分瓒盘用金为之口径九寸深五分足径七寸髙九分其欝金今拟用糯米代黒黍为酒以欝金汁和之上可其奏遂命作太庙圭瓒
　　仪行分献
　　洪武七年上谓翰林学士承防詹同曰大祀既终献方行分献礼于礼未当卿等其议之于是同与学士宋濂议以上行初献礼奠玉帛将毕即分献官行初献礼亚献终献皆如之上从其议又谓古人祭用香烛皆所以导达隂阳以接神明初无上香之礼遂命凡祀罢上香
　　祭祀拜礼
　　洪武七年九月乙丑礼部太常司奏祭祀拜礼考之礼记一献三献五献七献之文皆不再拜礼唐宋郊祀每节行礼皆再拜然亚献终献天子不行礼而使臣下行之今议大祀中祀自迎神至饮福送神宜各行再拜礼上命节为十二拜始迎神四拜至饮福受胙复四拜又至送神四拜而毕着为定议
　　洪武九年十月上谓太常卿唐铎礼部尚书张筹翰林学士承防宋濂等曰书称礼烦则乱向者羣臣议以每献行再拜礼似于烦凟朕定迎神及饮福受胙送神各四拜卿等以为何如铎等奏曰礼贵诚一不尚繁文况周旋起伏事久则劳劳则怠心生居敬行简诚如圣谕然大祀天地宗庙饮福受胙既行四拜则日月星辰社稷一切中祀饮福受胙但宜行再拜礼庶有品节上然之命着为令
　　定牲币之属
　　洪武十一年上以凡祭祀大祀中祀用制帛外其小祀又有用楮钱者其事出于近代甚为不经命礼部议之礼部议曰按周礼大祀用玉帛次祀用牲币小祀用牷牲今议在京大祀中祀俱宜用币在外王国及府州县祀典神只亦如之其余小祀只用牲醴
　　印记牲牢
　　景泰三年命工部铸造牲字牢字火烙各一防同礼部官并监察御史印记各布政司解到大祀牛羊从太常寺掌寺事礼部尚书蒋守约请也
　　处积余神帛
　　治十五年礼部议覆南京太常寺卿杨一清等所奏谓自洪武以来本寺收贮积余神帛凡九百八十余段内鲜明堪用者五百二十三段足充南京四年祭祀之用请行南京司礼监暂免派征造甚不堪者请用礼记祭服币则焚之祭器则埋之之义令所司焚化从之
　　拣选大祀牲
　　治十五年礼部覆吏部马文升议大祀牛犊旧例俱取办于直和州沿途有司止饲以谷草或九月十月方抵京其各角有长至数寸者恐不足以副皇上敬天之诚请行令南京礼部每年春初差官于和州所属拣选纯色牛犊角如茧栗或一寸以下者饲以稻草到京以八月初旬为期违者治罪
　　祭犊征折色
　　嘉靖十年河南南阳府黄腾奏嵗运祭祀牛犊日久道逺人畜罢敝贻累贷偿及浙江州县凋瘵不能办纳欲派邻邑礼部言不特河南即真定保定永平河间等郡皆须陆行以达京师今宜俱改收折色如数输入至若和州江浦等处水草便利舟航易达仍旧拣选牛犊四十五只亦足以供大祀余则临时买用其淅川县均派可否当下所司议处从之
　　大祀设小次
　　嘉靖十一年礼部尚书夏言奏古者掌次之法天子祀帝则张大次小次今大次则设矣而小次未备昨年大祀中夜风雪臣等犹且僵立圣躬岂宜冲寒宜作黄氊幄一具备小次之制以御风寒上慰谕允行之
　　严祀事
　　祭祀存心録
　　洪武三年三月己亥命礼官及诸儒臣编存心录上以祭祀为国大事念虑之间儆戒或怠则无以交神明乃命礼官及诸儒臣编集郊社宗庙山川等仪及歴代帝王祭祀感通祥异可为鉴戒者为书以进
　　斋戒文
　　洪武二年翰林学士朱升等奉撰斋戒文曰凡祭祀必先斋戒而后可以感动神明戒者禁止其外斋者整齐其内沐浴更衣出宿外舍不饮酒不茹荤不问疾不吊防不聴乐不理刑名此则戒也专一其心严畏谨慎不思他事茍有所思即思所祭之神如在其上如在其左右精白一诚无须防间此则斋也大祀斋戒七日前四日为戒后三日为斋中祀斋戒五日前三日为戒后二日为斋既进览上曰凡祭祀天地社稷宗庙山川等神是为天下生灵祈福宜下令百官一体斋戒若自有所祷于天地百神不闗于民者恐百官斋戒不致专精则不下令又谓省臣曰朕每祭享天地百神惟伸吾感戴之意祈祷福祉以祐生民未尝敢自邀恵也且斋戒所以致诚诚之至与不至神之格与不格皆系于此故朕每致斋不敢有一毫懈怠今定斋戒之期大祀以七日中祀以五日不无太久大抵人心久则易怠怠心一萌反为不敬可止于临祭斋戒三日务致精专庶几可以感格神明矣太常着为令
　　誓戒仪
　　礼部尚书崔亮奏按周礼太宰祀五帝则掌百官之誓戒大神只享先王亦如之唐制凡大祀斋戒皆前七日集尚书省太尉誓曰某月日祀某神只各其职不共其事国有常刑宋南郊仪注前七日命太尉誓百官于尚书省曰今年某月日皇帝有事于南郊各扬其职不共其事国有常刑元制祀前五日百官于中书省受誓戒今拟大祀前七日陪祀官诣中书省受戒誓曰皇帝有事于某所百官其聴誓戒各其职不共其事国有常刑制可
　　饬牲房
　　洪武三年命礼部改作天地等坛牲房先是上以郊祭之牲与羣祀之牲混养不足以别事天之敬乃因其旧地改作而加绘饰中为三间以养郊祀牲左三间以养后土牲右三间以养太庙稷牲余屋以养山川百神之牲凡大祀牺牲前一月大驾必躬视涤养继命羣臣更日往视嵗以为常
　　铸铜人识斋戒
　　洪武三年上谕礼部尚书陶凯曰经言鬼神无常享享于克诚人谨方寸于此而能格神明于彼繇至诚也然人心操舍无常必有所儆而后无所放耳乃命礼部铸铜人一髙尺有五寸手执简书曰斋戒三日凡致斋期则置朕前庶朕心有所警省而不敢放也
　　考斋戒日期
　　洪武四年礼部奏按歴代祭祀斋戒日期不一黄帝受圗箓斋七日夏禹受山神书斋三日周大祀七日戒三日斋秦凡祭斋三日汉武帝祭太乙甘泉斋一日元帝定斋律祭天地斋七日祭宗庙斋五日唐大祀斋七日中祀斋五日小祀斋三日今拟亲祭天地宗庙斋五日祀日月星辰社稷山川风云雷雨斋三日降香斋一日
　　太子亲王斋戒
　　洪武五年礼部尚书陶凯等奏考之歴代天子祭祀不载太子陪祭之文宋真宗天禧三年郊祀皇太子于正阳门习仪立于御座之西奏告太庙于屏外下马步进至郊坛即遥望壝外下马又南郊卤簿使主署言皇太子从至郊宜用东宫仪仗诏不允其亲王陪祀则与宰相分班行礼今拟凡遇上亲祀皇太子留宫中居守亲王戎服侍皇太子亲王虽不陪祀宜一体斋戒请着为令从之
　　陪祀斋房及省牲冠服
　　洪武六年建陪祀官斋房于北郊齐宫之西南公侯十五间百官十七间乐舞生二十三间复命礼部尚书牛谅翰林承防詹同等议省牲所用冠服同等奏谨按玉藻君皮弁以日视朝遂以食则皮弁似与今常服之服同今中祀既以皮弁行礼则省牲宜用常服
　　斋戒仪
　　洪武六年复命定祭祀斋戒礼仪凡祭天地正祭前五日午后沐浴更衣处外室次日早百官于奉天门观誓戒牌次日告仁祖庙退处斋宫致斋三日行事享宗庙正祭前四日午后沐浴更衣处外室次日为始致齐三日行事祭社稷朝日夕月周天星辰太嵗风云雷雨岳镇海渎山川等神正祭前三日午后沐浴更衣处外室次日为始致斋二日行事凡传制降香遣官代祀歴代帝王并孔子等庙先一日沐浴更衣处外室次日遣官
　　祭期适当圣节
　　宣德元年十二月上御左顺门谓行在礼部尚书胡濙曰明年二月祭先师太社还用上丁上戊日不可改初有言是月上旬祭期适当万夀圣节恐妨行礼请改用中旬上曰此祖宗以来定礼今以为未便而轻改岂诚敬事神之意至是申命焉
　　大祀饬斋戒
　　宣德七年庚午以大祀南郊上御正朝文武羣臣受誓戒礼毕上御斋宫命内官内使各谨斋戒如有饮酒食荤及随侍入坛而唾地者皆罪之令司礼监专纠察縦容者同罪
　　严祀事
　　隆祀南郊
　　宣徳八年正月车驾诣郊坛自祖宗以来皆朝百官后乃行至是上先日谕礼官明旦早行不视朝既至南郊躬诣神厨凡诸祭物一一阅视召太常寺官谕之曰祭物固应精洁典祭之官皆以防诚为本宜秉寅清以率百执事分毫无慢庶几神明有歆享之乐晩御斋宫旗手卫奏请暮夜如故事放烟火不从顾谓侍臣曰朕早来不侍朝之故葢一心对越无暇他及今又暇观烟火乎是晩隂云四合至夕雨雪行礼之际云敛风静星月朗霁天气融和助祭执事咸中礼度上大恱
　　建斋宫以亲祭山川
　　天顺二年上召内阁臣李贤问曰祭山川坛欲以勳臣代之可乎贤曰有故须代但祖训以为不可上曰理当自祭苐夜出至彼无所止宿已命工部郊天地坛建一斋宫矣贤曰须减杀其制可也上曰固然是后日未夕时驾出至斋宫祭毕至明而回
　　严饬百官誓戒
　　治十六年十二月吏科给事中许天锡奏皇上嗣大厯服以来防默体道兢防事天每当郊祀之期殚致精明之徳又恪遵成宪誓戒百官顷年以来文武官员自受誓戒之后往往放慢惰行有斋戒之名无斋戒之实溷凟精禋臣实惧之今王春在迩大礼将兴乞礼部严加禁约违者罪之仍行南京诸司一体遵守礼部覆奏从之
　　大祀亲省牲
　　洪武二年上谓礼部尚书崔亮曰先贤有言见其生不忍见其死闻其声不忍食其肉此人情之常今祭祀省牲于神坛甚迩揆之人心殊为未安于是亮奏考古省牲之仪逺神坛二百步上喜曰必如是而后可也亮复奏大祀之牲上宜躬省若中祀小祀请依旧典令太常卿礼部官省牲上曰朕既斋戒以事神于省牲朕岂惮劳耶于是凡亲祀上皆躬省牲
　　躬祀周天星辰
　　洪武四年五月上躬祀周天星辰正殿设十坛中设周天星辰位中位用牛一羊一豕一太羮一和羮二余九坛各用羊一豕一和羮二每坛笾豆各十簠簋各二酒盏各三十爵一共设酒尊三帛十共一篚俱白色祝一前期斋如朝日仪前祭一日中书丞相常服诣省牲所省牲祭日清晨皇帝服皮弁服就御位执事陪祀官各就位典仪赞迎神协律郎举麾乐奏凝和之曲执事官斟酒于各坛第一行皇帝再拜陪祀官各皆再拜典仪唱奠帛行初献礼皇帝诣盥洗位搢圭盥手出圭诣酒尊所司尊者举羃酌泛齐司爵官以爵受酒捧帛官捧帛以俟皇帝诣周天星辰位位前协律郎举麾奏保和之曲武功之舞皇帝跪搢圭奠帛献爵出圭读祝官取祝跪读讫皇帝俯伏兴平身复位再拜典仪唱行亚献礼协律郎举麾奏中和之曲文德之舞执事者斟酒于各坛第二行乐止皇帝再拜典仪唱行终献礼协律郎举麾奏肃和之曲文德之舞执事者斟酒于各坛第三行乐止皇帝再拜典仪赞饮福受胙皇帝诣饮福位跪搢圭执事者以福酒跪进皇帝受爵饮福酒以爵授执事者光禄卿以胙跪进皇帝受胙以授左右出圭俯伏兴平身再拜陪祀官俱再拜复位典仪唱彻豆协律郎举麾奏雍和之曲乐止皇帝再拜陪祀官俱再拜读祝官捧祝掌祭官捧帛馔各诣燎位典仪唱望燎皇帝诣望燎位各执事官捧帛祝馔置燎所举火乐止太常寺卿奏礼毕其祝文曰维神布列周天各司舍度光烛于下人所瞻仰今季秋之时穹碧澄清万象辉辉朕遵古典躬伸祭祀神其鉴知其乐章迎神云星辰垂象布列穹择兹吉日祀礼是崇濯濯厥灵昭鉴我心谨以迎庶几来歆奠帛云灵驭莅止有赫其威一念潜通幽明弗违有帛在筐物薄而微神其安留尚其享之初献云神兮既留品物斯荐奉祀之初醴酒斯奠仰惟灵耀以享以歆何以侑觞乐奏八音亚献云神既初享亚献再升以酌醴齐仰荐于神洋洋在上式燕以宁庶表微衷交于神明终献云神既再享终献斯备不腆菲仪式将其意荐兹酒醴成我常祀神其顾歆永言乐只彻馔云祀事将毕神既歆止彻兹俎豆以成其礼惟神乐欣无间始终乐音再作庶达微悰送神云三献礼终九成乐作神人以和既燕且乐云车风驭灵光昭灼瞻望以思邈彼寥廓望燎云神既享祀灵驭今还燎烟既升神帛斯焚巍巍霄汉倐焉以适惓惓予懐瞻望弗及
　　太子诸王祀纛
　　洪武七年正月诏太子率诸王诣阅武塲祭旗纛之神为坛七各用羊豕一帛赤色行三献礼是日皇太子及诸王皆具仪卫执事者捧旗纛于马上以序前行至坛皇太子先行礼次诸王礼毕诸王诣皇太子行幕进胙讫奉旗纛还宫
　　亲制乐章
　　洪武八年夏四月皇太子摄祭皇地只于方丘天下山川神只俱更设豋一铏二每位增设酒斚岳镇海渎俱十五天下山川神只俱三十始用上亲制乐章初圜丘方泽乐章俱翰林学士朱升等所撰其文过深而词藻丽遂更制之其迎神曲云仰皇只兮驾来川岳从迎兮威灵备开香烟缭绕兮神临御街渐陞坛兮穆穆霭瑞气兮应结楼台以微衷兮率职幸望圣恱兮心谐但允臣兮固请愿嘉烝民兮永懐奠玉帛云臣奉兮以筐玉帛是进兮嵗奠以常百辟陪祀兮佩声琅琅惟南薫兮解愠暎燎炎兮煌煌进俎云庖人兮浄大烹牲兮气霭而芳以防衷兮献上曰享兮曰康初献曰初献行兮捧觞圣灵穆穆兮洋洋为烝民兮永昌鍳丰年兮耿光亚献云杂殽羞兮已张法前王兮典章臣固展兮情悃用斟醴兮载觞终献云爵三献兮礼将终臣心眷恋兮无穷恐殽羞兮未具将何报兮神功彻馔云俎豆彻兮神熙鸾舆驾兮旋归百神翼翼兮云衣敬奉行兮弗敢违送神云祥风兴兮悠悠云衢开兮民福留嵗乐烝民兮大有想洋洋兮举觞载酒望燎云殽羞玉帛兮瘗坎中遥瞻隠隠兮龙旗从祀事成兮尽微衷感厚徳兮民福雍雍
　　十一月冬至祀
　　昊天上帝于圜丘星辰太嵗风云雷雨岳镇海渎天下神祗俱更设豋一铏二各位増设酒斚星辰天下神祗各三十太嵗风云雷雨岳镇海渎各十五其乐章用上所更制者迎神云仰惟兮昊穹臣率百职兮迓迎幸来临兮坛中上下防卫兮景从旌缭绕兮四维重恱圣心兮民获年丰奠玉帛云民依时兮用工感帝徳兮大化成功臣将兮以奠望纳兮微衷进俎云庖人兮列鼎殽羞兮以成芳俎兮载献愿享兮以歆初献云圣灵兮皇皇穆严兮金床臣令乐舞兮景张酒行初献兮捧觞亚献云载斟兮载将百辟陪祀兮具张感圣情兮无已拜手稽首兮愿享终献云三献兮乐舞扬肴羞具纳兮气霭而芳光朗朗兮上方况日吉兮辰良彻馔云粗陈菲荐兮神喜将感圣心兮何以忘民福留兮佳气昻臣拜手兮谢恩光送神云旌兮云衢长龙车凤辇兮驾飞遥瞻冉冉兮去上方可见烝民兮永康望燎云进罗列兮诣燎方炬焰发兮煌煌神变化兮物全于上感至恩兮无量
　　遣官祭旗纛
　　洪武九年二月遣官祭旗纛初旗纛与太嵗风云雷雨诸神合祭于城南是年正月既别建旗纛庙于山川坛左遂定以上躬祀山川之日遣旗手卫官行礼其正祭旗头大将六纛大神五方旗神主宰战船正神金皷角铳炮之神弓弩飞鎗飞石之神阵前阵后神只五昌等众凡七位共一坛其祭物与先农同帛七黒二白五其祝文曰惟神钦天命而无私助威武有功国家兹当仲春谨遵常典特以牲醴遣官致祭神其鉴知
　　亲祷山川诸神
　　嘉靖八年八月上谕礼部惟我太祖髙皇帝定严祭祀之条于皇明祖训内山川诸神之祭皆无遣代之者后以出入不便命官行礼今灾变多端宜祷于神以祈转化今年秋祭山川诸神朕欲亲往其为朕具仪该礼部覆奏旧山川等祭例于中夜行礼圣驾先一日出郊宿于斋坛祭毕复俟侵晨回銮计越两日方可毕事臣等以为祭有大小礼有隆杀若祀山川礼仪与祭天无异非所以明品秩而尊神灵宜比祀先农例先时斋戒至五鼓驾出诣郊坛昧爽行礼百官陪从其侍卫仪从悉依今春祈祷之仪上曰祭祀重事不可茍简人君事天若事亲礼神犹敬长应行礼仪仍详议以闻议上有先期遣告太庙及是日迎神送神诸礼上曰庙告官不必遣其迎神用两拜礼送亦如之部复奏洪武十年太祖髙皇帝祭山川诸神上亲行中七坛礼余坛以功臣分祀及详祀文内载月将城隍等神俱为一通则两庑六坛俱在祀内似可免分献又近年遣官行礼亦无分献者乞圣裁报曰祝文如旧两庑遵我太祖钦定典礼东庑遣大学士翟銮西庑遣吏部尚书方献夫各行祀行礼毕驾回作乐如例上复与辅臣杨一清等议所服欲用皮弁一清等考之防典集礼中俱不载服制疑未敢决既而见内阁所载存心録内载祭太嵗风云雷雨岳镇海渎仪注皇帝俱皮弁行礼因上言太祖髙皇帝载之存心録正与圣谕相合圣祖神孙一道非臣下所能仰及宜下所司着之令甲使后世有所遵承制曰可
　　陪祀
　　陪祀官报名
　　成化四年三月吏部左侍郎崔恭清明节陪祭献陵裕陵不于纠仪官处报名礼科给事中张宾劾其不恭上宥之命礼部仍查旧例以闻既而礼部以正统十二年监察御史万节等奏准见行事例覆奏命如例行之
　　立陪祀条约
　　成化十四年礼部尚书邹干等奏顷者有事山川文武官失于陪祀幸防圣恩寛宥乞立为条约俾知遵守自今应陪祀官有故不与者先期于本部委官处开报其公侯驸马伯都督及见任指挥故为推托者聴其首领官状闻凡失仪并来迟者聴纠仪并礼官劾举庶典祀祗肃人知警惧奏上报可
　　陪祀妄奏乞蟒衣
　　治十五年正月驸马都尉崔元林岳广宁伯刘佶南宁伯毛良俱以有事大祀奏乞蟒衣礼部言凡蟒衣系朝廷特赐今元等妄引事例奏扰俱宜究问得防姑宥之
　　入觐官得陪祀
　　嘉靖十一年正月礼部奏往以正月之吉大祀天地入觐臣僚四品以上皆得陪祭今大报之礼行于冬至而祈谷之典举于孟春诸臣当觐者见集阙下请令四品以上皆得陪祀祈谷如昔年大报例从之
　　定降臣陪祭
　　洪武三年诏礼部考定元降臣髙昌王岐王陪祭礼仪尚书陶凯等言谨按唐诸蕃酋长在朝陪祭班于蕃客位宋降王李煜刘鋹陪祭各依所授官职立班今岐王髙昌王既未授名爵宜借三品法服随班陪祭从之
　　陪祀官斋戒
　　洪武四年太常司言郊祀圜丘考之周礼祭前十日习射泽宫选可与祭者唐郊祀文武官九品以上并斋戒陪祀除三省枢密院官侍从尚书亲王室外自余官内有职掌及许赴陪位者斋戒陪祀今拟武官四品文官五品以上并陪祀其余老疾疮疥及刑余防过体气者不许与祭从之时方以十一月七日郊祀于是太常复条奏行礼以第先祭六日百官沐浴宿官署翌日昧爽朝衣诣奉天殿丹墀受誓戒毕丞相暨太常官诣城隍发咨以大祀之期遍告于百神复诣各祠庙坛所行香三日次日上诣仁祖庙告请配享礼毕仍还斋宫制可
　　陪祀牙牌
　　洪武八年始制陪祀官入坛牙碑凡天子亲祀则与祭者佩以入其制有二圆者与祭官佩之方者执事人佩之俱藏之内府遇祭则给毕则纳之无者不得入坛
　　考定陪祀官复命仪
　　正统六年鸿胪卿杨善奏孟春享太庙赐陪祀官胙应臣等引奏谢恩其光禄寺卿柰亨不预报知法当究问亨奏旧制大祀天地及祭太庙社稷看牲省牲官复命俱在百官行礼之先今孟春享太庙杨善止容天地坛看牲官于奉天殿复命俟百官行礼毕方令太庙省牲官于奉天门复命事属紊乱乞治其不敬罪上两释之至是善复移文礼部亨不由业儒发身不谙祖宗制度妄加訾议乞考定申明尚书胡濙等议奏自今看牲省牲及遣祭旗纛等神凡遇圣驾陞殿俱于殿中复命若遇奉天门视事亦于百官未行礼之先复命从之着为令
　　戒饬陪祀官怠忽
　　正统十二年戊午河南道监察御史万节等奏国家以祭祀为重祭祀以诚敬为先皇上比年以来每遇清明躬谒陵寝中元冬至等特遣勳戚行礼各官陪祭奈各衙门罔体皇上之心不以祀神为重有无故而不分官陪祭者有托故而令他官代之者有至彼报名而复出山口宿歇者有在彼宿歇而髙卧斋房不起者有邀集同行伴侣在斋房酣饮者有不用本等衣冠而在班列嬉笑者今冬至在迩乞礼部移文各衙门严加戒饬如有仍前怠忽者聴监察御史及礼部鸿胪寺官指实劾奏拿问治罪从之
　　请令主事与陪祀
　　景泰二年礼科都给事中金达言为国之道祀典当先任官之方正名是重我朝祀郊社宗庙文官五品以上得陪祀迩年将年深主事署郎中以理政务而独不得陪祀今孟春时享及郊祀在迩乞令陪祀非惟臣下得骏奔有事之荣诚足以广皇上尊祖敬天之意事下礼部议陪祀官宜遵旧制其署职年深者吏部查奏定夺从之
　　给事御史纠察陪祀
　　景泰三年礼部奏近该给事中孙珉言太宗仁宗宣宗陵寝之所朝廷每遇令节特命贵戚大臣主祭文武官员亦皆陪祀为臣子者正当斋明盛服以承祭祀可也奈何近来陪祀官员多不敬谨或止附于近寺观而不赴斋宿者有之名虽斋宿而又肆行酣饮者有之或未祭而遽然先回者有之或正祭而公然髙卧者有之其武职之中或就携坐卧之物而行礼或就着两截之衣而与祭或笑哗全无忌惮或跪拜畧不加心威仪放荡殊无可观诚敬废弛莫此为甚若此何以达精诚而致明徳之馨香乎又何以昭列圣之灵贶而致感格乎往者监察御史万节奏行禁约人皆视为虚文即今中元令节在迩该部严加禁约仍先令给事中御史各二员纠察敢有仍前故违者指名奏闻其各该衙门陪祀官员亦须各具姓名开报给事中御史点闸查究从之
　　纠陪祀百官纵弛
　　天顺四年礼科给事中御史等奏翰林院学士吕原等或以文儒而起居禁密或由工艺而滥致显荣为卿属者或矜以自髙任戎事者多肆而无忌迩者天顺四年正月初九日大祀天地初八日法驾临郊百职肃雍周道无启行之扰四门清穆明堂辑至止之仪天意监观人心瞻仰岂期各官忘其戒谨安于故常驰骑直前至天门而不下肩舆径造临御道而弗趋罔思圣明之具临不顾神灵之如在放纵者固其所也谨厚者亦复为之是岂不知鲁大夫循墙而走之恭蘧伯玉至阙而止之义畏心既弛敬意何存宜将各官拿送法司明正其罪以为祭祀不敬之戒监察御史郎胜等亦以为言上曰尔等所言极当但祀礼既成悉姑容之再犯不宥旧例驾未至坛百官出入西天小门者俱不下至是上益严祀事预遣人直门伺察得原等十九人令礼科劾以警众仍令礼部张榜禁约自后凡过西天小门者必下
　　查治陪祀怠慢
　　嘉靖十三年闰二月礼部尚书夏言祭先农之神是日陪祀官不到者众言因劾奏之上曰祀典重事嵗祭先农皇祖定制非有所増诸臣无慢礼专恣逸纵每有临期托故不行陪祀法当查治今姑宥之再有怠慢者必置于法本日陪祀官不到过多监礼官何漫不纠举都察院查覈以闻
　　示陪祀官祭祀时
　　隆庆元年礼部言郊庙社稷诸祭太常寺先期具奏行礼止奏日不奏时以故陪祀诸臣供事失期者众请以后并奏日时从之
　　遣祀
　　遣祭仪
　　洪武二十六年定凡遣官祭祀皇帝具皮弁服升奉天殿乐作百官朝服一拜稽首东西立引礼导献官诣拜位四拜传制官丹陛东西向立曰有制百官皆跪宣制祭孔子则曰某年月日祭先师孔子大成至圣文宣王祭帝王则曰先圣歴代帝王命卿行礼赞俯伏前一日沐浴更衣处于斋宫次日还宫
　　嘉靖间更定祭孔子制曰某年某月某日祭至圣先师孔子每三年遣道士赍祝文香帛诣所在陵寝致祭制曰某年某月某日祭先圣歴代帝王遣尔等赍捧祝文香诣陵寝致祭命所在有司行礼
　　登极遣祭
　　正统元年行在礼部尚书胡濙等奏今年七月朔例遣道士赍香帛遍歴天下祭皇陵及歴代帝王陵寝岳镇海渎兹遇皇上登位改元例遣官祭告其遣道士祭礼宜停止从之
　　遣赍香帛分祭
　　成化十九年乙未遣乐舞生十八人赍香帛分祭岳镇海渎等神礼部言此乃皇上斋心事神以回天意非常祭比宜给与新钞一千贯令有司备祭品所祭诸神近布政司者遣巡抚官或布政司掌印官在各州县者遣本府掌印官祭从之
　　望祭省有司科敛
　　治十八年丁丑翰林院编脩毕济川言祭祷名山精诚感格无逺不至固不必遣人亲诣其地也如龙虎山武当山先朝尝遣内臣往建醮筵有司并缘科敛动以千计欺上罔下害不可言陛下崇正黜邪必无是举万一托此以展孝敬但当遣官就近望祭则无劳民伤财之患礼部覆奏从之
　　赍香祝
　　成化元年三月遣太常寺乐舞生赍香祝付所在有司祭歴代帝王及先师孔子陵墓故事三年一祭于八月二十一日行礼故先期遣之
　　遣祭官由门
　　治八年九月南京守备司礼监太监陈祖生奏魏国公徐俌每承命孝陵至祭皆红劵门并金门陵门之右门入至殿内行礼事属僣逾宜令改正俌上章辩以为入必由红劵门者所以重祖宗之祭尊皇上之命出由傍小门所以守臣下之分循守故事几及百年岂敢擅易事下礼部议谓今长陵等陵及太庙每遣官致祭所由之门并行礼殿内与孝陵事体大畧相同宜令俌如旧行礼从之















　　礼部志稿卷八十一
<史部,职官类,官制之属,礼部志稿>
　　钦定四库全书
　　礼部志稿卷八十二
　　明　俞汝楫　编
　　郊祀备考
　　郊祀
　　洪武二年上以每嵗祀天地社稷岳镇海渎灵星诸神皆设坛祭有定期然祭之日或为风雨所飘顿而升降岀入之际奔走百执事之人冠服沾湿非惟不便于行事又因以防神因谕礼官考求前代有于坛为殿屋蔽风雨便于行事者至是礼部尚书崔亮奏考宋祥符九年议南郊坛祀昊天上帝或值雨雪则就太尉斋防望祭元经世大典载社稷坛壝外垣之内北垣之下亦尝建屋七间南望二坛以备风雨曰望祀堂请依此制于圜丘方丘坛南皆建殿九间社稷坛北建殿七间为望祭之所遇风雨则于此望祭焉上从之亮又奏灵星夀星司中司命司民司禄诸神即周礼幽禜之祭也汉尝立灵星祠以祀之然星之祭所以坛而不屋者将以通天地风雨霜露之气也屋而祭之似乖于礼故唐宋不用然诸坛既为殿屋则灵星诸祀亦为殿望祀为便上曰风雨星辰之神其气流通其神无所不在且祭坛有屋所以栖神气风雨便于行事何不可也灵星诸神其准汉制于城南为坛屋以祭亮又奏太常议夀星于圣夀日致祭同日祭司中司命司民司禄示与民同受其福也八月望日则祀灵星皆遣官行礼以为常制从之
　　郊前祭告百神
　　洪武二年二月礼部尚书崔亮奏按礼运曰礼行于郊则百神受职沈括援唐制曰凡有事上帝则百神皆预遣使祭告惟太庙则皇帝亲行祭告今拟圜丘方泽大祀前期上亲告太庙仍遣使预告百神如祀圜丘则曰某年月日皇帝有事于圜丘咨尔百神以相祀事方丘亦如之仍増天下神只坛于圜丘之东方泽之西其神主皆题曰天下神只诏从之
　　郊祭用陶器
　　洪武二年八月丁礼部奏按礼记郊特牲曰郊之祭也器用陶匏瓦器尚质故也周礼笾人凡祭祀供簠簋之实疏曰外祀用瓦簋今祭祀用磁已合古意惟盘盂之属与古之簠簋豋豆制异今拟凡祭器用磁其式皆仿古之簠簋豋豆惟笾以竹诏从之
　　木辂祀天
　　吴元年丙午夏四月乙夘上阅古车制至周礼五辂曰玉辂太侈何若止用木辂詹同对曰昔顔渊问为邦孔子答以乘殷之辂即木辂是也孔子以其朴素浑坚质而得中故取焉上曰以玉饰车考之古礼亦惟祀天用之若常乘之车只宜用孔子所谓殷辂然祀天之际玉辂或未备木辂亦未为不可叅政张昶对曰木辂戎辂也不可以祀天上曰孔子万世帝王之师其斟酌四代礼乐实为万世之法乘木辂何损于祭祀事在诚敬不在仪文也昶顿首谢
　　初定郊坛
　　吴元年秋七月癸丑圜丘方丘及社稷坛成圜丘在京城东南正阳门外钟山之阳仿汉制为坛二成第一成广七丈髙八尺一寸四出陛正南陛九级广九尺五寸东西北陛亦九级皆广八尺一寸坛面及趾甃以琉璃砖四面琉璃阑干环之第二成周围坛面皆广二丈五尺髙八尺一寸正南陛九级广一丈二尺五寸东西北陛九级皆广一丈一尺九寸五分坛南趾及阑干如上成之制壝去坛一十五丈髙八尺一寸甃以砖四面为灵星门南为门三中门广一丈二尺五寸左门一丈一尺五分右门九尺五寸东西北各为门一各广九尺五寸去壝一十五丈四面为灵星门南为门三中门广一丈九尺五寸左门一丈二尺五寸右门一丈一尺九寸五分东西北为门各一各广一丈一尺九寸五分四面直门外各为甬道其广皆如门为天库五间在外墙北灵星门外南向厨房五间西向库五间南向宰牲房三间天池二所俱在外墙东灵星门外东北隅牌楼二在外墙灵星门外横甬道东西燎坛在内壝外东南丙地髙九尺濶七尺开上南出戸方丘在太平门外钟山之北为坛二成第一成广六丈髙六尺四出陛各广一丈八级第二成四面各广二丈四尺髙六尺四出陛南面陛广一丈二尺八级东西北面陛各广一丈八级壝去坛一十五丈髙六尺四面为灵星门正南为门三中门广一丈二尺六寸左门一丈一尺四寸右门一丈六寸东西北为门各一各广一丈四寸周围为外墙四面各六十四丈皆为灵星门正南为门三中门广一丈六尺四寸左门一丈二尺四寸右门一丈二尺二寸东西北为门各一各广一丈二尺四寸库五间在外墙北灵星门外南向厨房五间宰牲房三间皆南向天池一所在外墙西灵星门外西南隅瘗坎在内壝外壬地社稷坛在京城之西南皆北向社东稷西各广五丈髙五尺四出陛每陛五级坛用五色土色各随方上以黄土覆之坛相去五丈坛南各栽松树二坛同一壝壝方广三十丈髙五丈甃以砖四方有门各广一丈东饰以青西饰以白南饰以赤北饰以黒瘗坎在稷坛西南砖砌之广深各四尺周围筑坛开四门南为灵星门三北防门五东西防门各三东西北门皆列二十四防神厨三间在墙外西北方宰牲池在神厨西社主用石髙五尺阔二尺上微锐立于坛上半在土中近南北向稷不用主
　　定朝日夕月礼
　　洪武三年正月礼部奏定朝日夕月礼按周礼大宗伯以实柴祀日月星辰玉人之事圭璧五寸以祀日月星辰礼记曰王宫祭日也夜明祭月也祭日于坛祭月于坎以别幽明以制上下考之古者祀日月其礼有六郊特牲曰郊之祭大报天而主日配以月一也玉藻曰朝日于东门之外祭义曰祭日于东郊祭月于西郊二也大宗伯肆类于四郊兆日于东郊兆月于西郊三也月令孟冬祈来年于天宗天宗日月之类四也觐礼拜日于东门之外及祀方明礼日于南门之外礼月于北门之外五也霜雪风雨之不时则禜日月六也说者谓因郊防而祀之者非正祀也类禜而祀之与觐诸侯而礼之非常祀也惟春分朝之于东门之外秋分夕之于西门之外者祀之正与常者也葢天地至尊故用其始而祭以二至日月次天地春分阳气方永秋分隂气向长故祭以二分为得隂阳之义若其次则大次小次重帟重案其牲体则实柴其服则冕端其圭之缫借则大采小采礼之之玉则一圭邸璧祀之之乐则奏黄钟歌大吕舞云门凡见于周礼者如此秦祭八神六曰月主七曰日主雍又有日月庙汉郊太乙朝日夕月改周法常以郊泰畤质明出行宫东向揖日西向揖月又于殿下东西拜日月宣帝于神山祠日莱山祠月魏明帝始朝日东郊夕月西郊唐以二分日朝日夕月于国城东西宋以春分朝日秋分夕月为大祀元于郊坛以日月从祀其二分朝日夕月皇庆中议建立而不见施行今既以日月从祀于郊坛制朝日坛宜筑于城东门外髙八尺夕月坛宜筑于城西门外髙八尺俱方广四丈两壝壝各二十五步燎坛方八尺髙一丈开上南出户方三尺神位以松柏为之长二尺五寸濶五寸趺髙五寸朱漆金字朝日以春分日夕月以秋分日星辰则祔祭于月坛从之
　　圜丘从祀简当
　　洪武三年上谕中书省叅政陈亮侯至善曰司天台言朔日以来日中有黒子其占多端朕观存心録以为祭天不慎所致今郊坛从祀礼文太简宜命礼部太常司详议圜丘方丘増以十二月将旗纛之神于是礼部尚书崔亮奏成周祭天惟祀帝与日月汉祭天有列星一千五百十四位唐宋及元损益不同国朝前议圜丘从祀之礼以汉唐为烦凟元止祀日月星辰太嵗为简而当
　　郊祀陈圗籍
　　洪武三年癸酉太常少卿陈昩奏按周礼孟冬祀司民司禄而献民数谷数则受而藏之葢民食皆命于天故民数有拜受之礼今圜丘郊祀宜以户口钱粮之籍陈于防下礼毕藏之内府以见拜受民数谷数于天之义亦圣朝一代之制也于是上命中书省臣凡行郊祀礼以天下戸口钱粮之籍陈于防下祭毕收入内库藏之其天下城池山川地理形胜亦皆圗以成书藏之内库以垂久逺
　　朝日夕月祝文
　　洪武五年二月丁亥朝日仪与四年九月祭星辰同迎神执事者不斟酒亚献终献各执事者以爵受酒奠于神位之前其祝文曰混沌之初两仪无象神光未着乃穹壤既立神光运行照临下土万象昭明形影俱分四时序而天地位民物防恩凡有国者咸脩祀事今年仲春式遵古典谨以玉帛牲齐用伸祭告
　　八月夕月仪
　　八月夕月仪与朝日同祝文曰维神钟隂之精配阳之德歴代相承祭以秋夕今兹时以秋分特备牲醴祭奠伏惟神鉴
　　増列郊坛从祀
　　洪武三年礼部奏大明夜明星辰太嵗既从祀于圜丘而五岳四海五镇四渎亦既从祀于方丘矣独风云雷雨及天下山川不得以类从祀非通敬于神明者也宜増列于圜丘方丘从祀之次上从之遂命于圜丘坛下壝内増设坛从祭风云雷雨之神于方丘坛下壝内増设坛从祭天下山川之神其礼如太嵗岳镇
　　夕月祀仪
　　洪武三年八月己夘夕月于西郊附祭周天星辰三献礼俱先诣夜明神位前次诣星辰神位前仪并同朝日但夜明犊用白星辰犊用纯帛俱白色其祝文　夜明曰惟神太隂所钟承光于日配阳之徳丽于穹碧维此秋夕云敛气清仰瞻素辉神驭以升夜明有坛用申报祭惟神鍳临万古不昧　星辰曰惟神罗列周天耿耿其辉既瞻月驭众象以微上之所躔不必有应爰遵古典用伸报称仲秋礼记设坛既崇神其歆格鉴此寸衷其乐迎神奏凝和之曲彻豆奏夀和之曲送神奏豫和之曲望燎奏熙和之曲其乐章迎神曰吉日良辰祀典式陈太隂夜明以及星辰濯濯厥灵昭鍳我心以以迎来格来歆余并同朝日
　　别设星辰坛
　　洪武三年九月天夀圣节祭太庙上谓中书省臣曰日月既皆设坛专祭而星辰乃祔祭于月坛非礼也宜别设坛专祭周天星辰于是礼部议于城南诸神享祭坛正南向増造屋九间朝日夕月祭周天星辰俱于是行礼其朝日夕月仍以春秋分祭星辰则于天夀圣节前三日致祭从之
　　初祀圜丘
　　洪武元年十一月庚子冬至祀昊天上帝于圜丘正坛第一成设上帝位南向玉用苍璧帛用苍色牲用苍犊笾豆簠簋视宗庙豋一实以太羮爵三坛上设大尊二着尊牺尊山罍各一坛下设大尊一山罍二实以五齐三酒祝一同玉帛设于坛西第二成设大明位在东星辰位次之夜明位在西太嵗位次之位用纯犊一币各一大明用赤夜明星辰太嵗皆用白笾豆各十笾视上帝则减糗饵粉餈豆则减食糁食簠簋及豋同上帝东西各设着尊二牺尊二实醴齐盎齐事酒【仪见职掌】
　　初祀方泽
　　洪武二年夏至祭皇地只于方丘正坛第一成设皇地只位正中南向玉用黄琮币用黄色第二成设五岳位在东四海位次之五镇位在西四渎位次之位用纯犊一五岳五镇帛各五四海四渎帛各随其方色散斋之日皇帝备法驾至天下神只坛祭告其正祭仪物礼乐并与圜丘同但改望燎为望瘗其望瘗仪与社稷同祝文曰臣荷眷佑戡定区宇为亿兆主今当夏至万物咸亨敬以玉帛牺齐粢盛庶品备兹禋瘗用伸昭告其乐章迎神曲曰坤德博厚物资以生承天时行光大且宁穆穆皇只功化顺成来御方丘严恭奉迎奠玉帛云地有四维大琮以方土有正色制币以黄敬存于中是荐是将奠之几筵临鍳洋洋进俎云奉时纯牡其牡童犊烹饪既严俎豆维肃升坛昭荐神光下烛眷佑邦家报効惟笃初献云午为盛阳隂徳初萌天地相遇品物光荣吉日令辰明祀攸行进以醇醴展其洁清亚献云至广无边道全持载山岳所凭海渎咸赖民资水土既安且泰酌酒掲防功徳维大终献云庸之资有此疆宇匪臣所能仰承祐助恩崇父母臣欢鼔舞八音宣叠佑明醑彻豆云牲牷在俎笾豆有实临之肹蠁匪惟饮食登歌乃彻荐献爰毕执事奉承一其严栗送神云神化无方妙用难量其功显融其祀悠长颷轮云旋龙控鸾翔拜送稽首瞻礼余光望瘗云牲醴制币馂馔惟馨瘗之于坎以达神灵奉神于隂典礼是程企而望之厚壤寛平礼成驾还率百官诣太庙以牲齐告祭还御奉天殿百官行庆成礼
　　更定圜丘方泽从祀仪
　　洪武七年秋七月议増圜丘方丘从祀更定其仪并圜丘坛第一成设昊天正位仁祖淳皇帝配位如旧第二成东设大明位西设夜明位内壝之内东西各三坛星辰二坛分设于东西星辰之次东则太嵗及五岳坛西则风云雷雨及五镇坛内壝之外东西各二坛东四海坛西四渎坛天下神只二坛分设于海渎之次正配位共设酒尊六于坛西大明夜明位各设酒尊三星辰牛一羊豕各三太嵗牛羊豕各一余悉如旧仪风云雷雨帛四白色岳镇海渎帛与二年夏至祭方丘同余并同太嵗坛天下神只帛四白色牲用羊豕各五笾豆各八笾视大明夜明则减白饼黑饼豆减脾析豚胉簠簋三铏三壝内东西各设酒尊三帛篚三壝外东西各设酒尊三帛篚二每位爵各三　方丘坛第一成设皇地只正位仁祖配位设如圜丘第二成东设五岳位西设五镇位内壝之内东西各二坛东四海坛西四渎坛天下山川坛二复分设于海渎之次内壝之外东西各设天下神只坛一其陈设正配位如圜丘岳镇海渎与二年夏至同但岳镇各设酒尊三天下山川坛牛一羊豕各三余与岳镇海渎同天下神只与圜丘同壝内东西各设酒尊三帛篚二壝外东西各设酒尊三帛篚一每位爵各三前期皇帝斋三日前祀之四日百官于奉天门观视戒牌是日太常卿至天下神只坛奠告中书丞相诣京都城隍发咨次日皇帝诣仁祖庙请配享其乐舞之制圜丘方丘乐各用编钟十六编磬十六琴十瑟四搏拊二敔一柷一埙六□六箫八横笛四笙八应鼓一籥四凤笙四协律郎一人服祭服手执麾幡乐生七十三人舞武舞舞文舞各引舞二人执羽节武舞生六十二人各执干戚文舞生六十二人各执羽籥其乐章并与元年冬至二年夏至同
　　改建合祀
　　洪武十年诏改建圜丘于南郊初圜丘在钟山之阳方丘在钟山之隂上以分祭天地揆之人情有所未安至是欲举合祀之典乃命即圜丘旧址为坛而以屋覆之名曰大祀殿太师韩国公李善长等董上丁亥冬至始合天地于奉天殿祝文曰礼以义起贵乎情文两尽曩者建国之初遵依古制分祀天地于南北郊周旋九年于心未安诚以人君者父母天地仰覆载生成之恩一也及其严奉禋祀则有南北之异揆以人事人子事亲曷敢异处窃惟典礼其分祀者礼之文也其合祀者礼之情也徒泥其文而情不安不可谓礼方改建祀殿功未就绪今朝堂适成时当冬至合祀于殿庭自今以春夏合祀于南郊永为定礼谨奉皇考仁祖淳皇帝配惟上帝皇地只鍳之
　　十一年大祀殿成殿十二楹中四楹饰以金余施三采正中作石台设上帝皇只神座于其上每嵗正月初旬择日合祭上具冕服行礼奉仁祖淳皇帝配享殿中殿前为东西庑三十二楹正南为大祀门六楹节以步廊与殿庑通殿后为库六楹以贮神御之物名曰天库皆覆以黄琉璃瓦设厨库于殿东少北设宰牲亭井于厨东又少北皆以步廊甬道殿两庑后缭以周墙至南为石门三洞以达大祀门内谓之内坛外周垣九里三十步石门南为甬道三中曰神道左曰御道右曰王道道之两傍稍低为从官之道斋宫在外垣内之西南东向于是勑太常曰近命三公率工部役梓人于京城之南创大祀殿以合祀皇天后土冬十月告功已成特命礼部去前代之祭期以嵗正一祀古人祀天于南郊葢以义起耳故曰南郊祀天以其阳生之月北郊祭地以其隂生之月孰知至阳祭之于隂月至隂祭之于阳月于理可疑且扫地而祭其来甚逺葢言祀地尚实而不尚华后世执古而不变遂使天地之享反不及人之享亦执古而不变则当污尊而坏饮茹毛而饮血巢居而穴处也以今言之世果可行乎斯不必然也今命太常每嵗合祭天地于春首正三阳交泰之时人事之始也其后大祀殿复易以青琉璃瓦云
　　大祀殿礼成
　　洪武十二年正月己夘合祀天地于南郊大祀殿命魏国公徐达及公侯等分献日月星辰岳镇海渎山川诸神凡一十七坛正殿三坛昊天上帝皇地只坛俱南向仁祖配位坛西向丹墀之东为坛曰大明西向其西为坛曰夜明东向两庑为坛各六星辰之坛分设于东西日月之次东则太嵗次五岳次四海西则风云雷雨次五镇次四渎天下山川神只为坛二分设于海渎之次各坛陈设仍旧仪但仁祖配位玉用苍璧太嵗风云雷雨盏各十东西庑各共设酒尊三爵一十八于坛之南前期皇帝致斋五日前祭二日太常司同光禄司官诣坛省牲至日奠玉帛进俎三献酒俱先诣上帝神位前次诣皇地只神位前次诣仁宗淳皇帝神位前余悉仍旧仪其祝文云嗣天子臣敢昭告于昊天上帝后土皇地只时维孟春三阳交泰敬率臣僚以玉帛牺牲粢盛庶品恭祀于大祀殿备兹燎瘗皇考仁祖淳皇帝配神礼毕诘旦驾还御奉天殿百官行庆成礼宴羣臣于奉天殿是祭也自斋誓百官至将祭之夕天宇澄清升坛星纬昭焕祥飚庆云光彩辉煜上甚悦礼成勅中书省臣胡惟庸等曰立纲陈纪治世驭民斯由上古之君立至今相承而法则焉凡有国者必以祀事为先祀事之礼起于古先圣王其周旋上下进退奠献莫不有仪然仪必贵诚而人心叵测至诚者少不至诚者多暂诚者或有之若借礼设仪文饰太过使礼烦人倦而神厌享非礼也故孔子曰禘自既灌而往者吾不欲观之矣朕周旋祀事十有一年见其仪太烦乃以义起更其仪式合祀社稷既祀神乃观今十二年春始合天地大祀而上下恱若有□蠁答于朕心尔中书下翰林令儒臣纪其事以彰上帝皇只之昭格而锡黔黎之福朕与卿等尚夙夜无怠以答神明之休佑焉
　　社稷祀
　　改建社稷坛
　　洪武十年命改建社稷坛先是上既改建太庙于雉门之左而以社稷国初所建未尽合礼又以大社大稷分祭配祀皆因前代之制欲更建之为一代之典遂命中书下礼部详议其制至是礼部尚书张筹奏曰臣等奉诏考社稷配祀合祭分祭之制及社主之设谨按通典颛顼祀共工氏子勾龙为后土后土为社烈山氏子柱为稷稷田正也髙辛唐虞夏皆因之周弃亦为稷自商以来祀之此社稷之祀所由始也商汤以旱而迁社以后稷代柱欲迁勾龙无可继者故止然王肃谓社祭勾龙稷祭后稷皆人鬼非地神而陈氏礼书又谓社所以祭五土之只稷所以祭五谷之神郑康成亦谓社为五土総神稷为原隰之神勾龙以有平水土之功故配社祀之稷有播种之功故配稷祀之二说为不同汉元始五年以夏禹配食官社后稷配食官稷唐宋及元则又以勾龙配社周弃配稷葢本郑氏之说此配社之法缘于古昔初无一定之论也至于社稷分合之义书召诰言社于新邑孔氏注曰社稷共牢又封人掌设王之社壝注云不言稷者举社则稷从之如是则当时社与稷固已合而一之矣陈氏礼书曰稷非土无以生土非稷无以见生生之效故祭社必及稷以其同功均利而养人也而山堂考索则曰土爰稼穑其本一也社为九土之尊稷为五谷之长稷生于土则社与稷固不岐而二之矣又曰祭主乎诚而已诚茍不至分祭何益是则社稷之祭合而一之于古自有有徴也至于坛位则考之周制小宗伯掌建国之神位右社稷左宗庙起大事动大众必先告于社而后出其制在中门之外外门之内尊而亲之与先祖等汉建官大社大稷光武立大社稷于洛阳在宗庙之右唐因隋制建于含光门之右大扺皆本成周左祖右社之意社主之说周礼大司徒设其社稷之壝而树之主各以野之所宜木名其社小宗伯立军社郑注之社主用石为之葢以石者土地所生最为坚实故也论语哀公门社于宰我宰我对曰夏后氏以松殷人以柏周人以栗朱子云观古人意正以树为主如今人称神树之类又曰社有主而稷无主此不可晓恐不可以己意增添唐神龙中议立社韦叔夏引郑议以为社主用石韩诗外传云天子社主长五尺方二尺剡其上以象物生方其下以象地体埋其半以象根在土中而本末均也宋初祭社稷正配位用神位版大社又以石为主其形如钟长五尺方二尺剡其上培其下半其中植槐是则木主石主前代葢兼用矣今拟社稷合祭共为一坛皆设木主而丹漆之祭则设于坛上祭毕收藏仍用石主埋坛之中如唐宋之制至于以勾龙配社以弃配稷弃虽唐虞农官而勾龙共工氏之子也祀之无义商汤欲迁之而未果汉尝易以夏禹而夏禹今以列祀帝王之次弃稷亦配享先农请罢勾龙与弃配位谨奉仁祖淳皇帝配享大社大稷以成一代之盛典以明祖社尊而亲之之道上览奏称善遂命改作社稷坛于午门之右其制社稷共为一坛坛成上广五尺下如上之数而加三尺崇五尺四尺陛筑以五色土色如其方而覆以黄土坛四面皆甃以甓石主崇五尺埋坛之中微露其末外壝墙崇五尺东西十九丈二尺五寸南北如之设灵星门于四面壝墙各饰以方色东青西白南赤北黒外为周垣东西广六十六丈七尺五寸南北广八十六丈六尺五寸垣皆饰以红覆以黄璃璃垣之北向设灵星门三门之外为祭殿以御风雨凡六楹深五丈九尺五寸连延十丈九尺五寸祭殿之北为拜殿六楹深三丈九尺五寸连延十丈九尺五寸拜殿之外复设灵星门三垣之东西南三向设灵星门各一西灵星门之内近南为神厨六楹深二丈九尺五寸连延七丈九尺五寸又其南为神库六楹深广如神厨西灵星门之外为宰牲房四楹中为涤牲池一井一冬十月朔新建社稷坛成先是礼部尚书张筹奏天地社稷宗庙崇敬之礼一也故书称成汤顾諟天之明命以承上下神只社稷宗庙罔不只肃后世列为中祀失所以崇祀之意至唐升为上祀国朝之初仍列中祀而祭之期衣服或具通天冠绛纱袍或以皮弁行礼制有未定今既考用古制右社稷左宗庙有事社稷则奉仁祖皇帝配其礼重矣宜升为上祀具冕服以祭上是之至是行奉安礼上冕服乘辂百官具祭服诣旧坛以迁主告祭行献礼毕执事起石主舁之具仪卫作乐百官前导上乘辂至新坛执事奏安石主于坛上别设木主于神位具牲醴庶品行奉安礼升为上祀奉仁祖淳皇帝配
　　祭大社稷仪物祝文
　　洪武十年二月戊子祭大社大稷前祭二日诣奉先殿告仁祖淳皇帝配神祭日陈设太社在东太稷在西俱北向仁祖淳皇帝在东西向太社太稷位各用犊一羊一豕一豋一铏二笾豆各十二簠簋各二玉用二圭有邸帛一黒色仁祖配位同不同玉共设酒尊三于坛之西北东向爵九玉帛篚二帛篚一祝文一祝文曰惟神赞辅皇只发生嘉谷粒我烝民万世永頼时当仲春礼严告祀谨以玉帛牲齐粢盛庶品备兹瘗祭以皇考仁祖淳皇帝配神其乐章迎神云余惟土谷兮造化功为民立命兮当报崇民歌且舞兮迓迎想圣来兮祥风生钦当稽首兮告年丰初献云氤氲合兮物遂防民之立命兮荷隂功余将玉帛兮献防衷初斟醴荐兮民福洪亚献云余令乐舞兮再奉觞愿神昭格兮君民康思必穆穆兮灵洋洋感厚恩兮拜祥光终献云干羽飞旋兮酒三行香烟缭绕兮云旌余今稽首兮忻且惶神顔恱兮霞彩彰彻馔云初陈微礼兮神喜将琅然丝竹兮乐舞愿祥普降兮遐迩方烝民率土兮尽安康送神云氤氲氤氲兮祥光张龙车凤辇兮驾飞遥瞻稽首兮去何方民福留兮时雨望瘗云奉肴羞兮诣瘗方鸣鸾率舞兮声铿锵思神纳兮民福昻余今稽首兮谢恩光
　　定诸神祈报告祭礼
　　洪武六年礼部尚书牛谅奏定太嵗风云雷雨岳镇海渎山川城隍诸神祈报告祭神位春秋祈报凡一十五坛中太嵗风云雷雨五岳五镇四海凡五坛东西各五坛东则四渎京畿山川春秋二季月将京都各府城隍西则钟山甘肃山川夏冬二季月将旗纛战船等神若有事告祭则设神位凡二十八坛中五坛与祈报同东四渎京畿湖广山东河南北平广西四川甘肃等处山川夏冬二季月将京都城隍凡一十二坛西钟山江西浙江福建山西陜西广东辽东山川春秋二季月将旗纛战船等神凡一十一坛若亲祀则每坛牲用犊一羊一豕一笾豆各十簠簋各二豋一铏二酒盏三十帛太嵗一风云雷雨四钟山一京畿山川四甘肃山川二春夏秋冬四季月将各三京都各府城隍共二俱白色帛岳五镇各五四海四各随方色四渎四黒色旗纛战船等神共七黒色二白色五共用酒尊一十三祝一其祝文曰惟神主司民物参赞天地化机发育有功考于古典歴代有春告之礼今当一嵗之初农事将兴谨以牲醴庶品用伸祭告所兾风雨以时年嵗丰稔民物咸遂军民皆安秋报曰今农事告成谨以牲帛醴齐粢盛庶品用伸报祭余同春祈又命乐章迎神篇曰吉日良辰祀典式陈太嵗尊神雷雨风云岳镇海渎山川城隍内而中国外及四方濯濯厥灵昭鍳我心以以迎来格来歆自奠帛以下则皆如旧文
　　大社大稷祝文
　　洪武二年定大社大稷祝文大社曰惟神徳深造化赞辅皇只世物赖生所当告祀遵依古典行仲春礼谨以牲币醴齐粢盛庶品式陈瘗祭以后土勾龙氏配神作主大稷曰惟神嘉种生成明粢惟首帝命率育立我烝民谨以牲币醴齐粢盛庶品式陈瘗祭以后稷配神作主后土曰爰兹仲春遵依古典荐于大社惟神水土平治永赖其功谨以牲币醴齐粢盛庶品陈于表位作主侑神后稷曰爰兹仲春遵依古典荐于大稷维神勤农务本政成稼穑生民立命万世之功谨以牲币醴齐粢盛庶品陈于表位作主侑神
　　亲祭大社稷
　　洪武九年上亲祭大社大稷大社设正位在东配以后土西向大稷设正位在西配以后稷东向太社大稷位各用玉两邸币黒色牲用犊一羊一豕一笾豆各十笾实以形盐薧鱼枣栗蓁菱芡鹿脯白饼黒饼豆实以韮葅醯醢菁葅鹿醢芹葅兎醢笋葅鱼醢脾析豚胉簠簋各二实以黍稷稻粱铏三实以和羮后土后稷位并同但不用土大社坛正配位共设酒尊于坛东西向实以泛齐盎齐祝二共设于坛西东向大稷坛正配位共设酒尊三于坛西东向祝二共设于坛西向各坛爵六同设于酒尊所先期皇帝散斋四日致斋三日陪祭执事官同
　　改正奉祖配社
　　嘉靖九年正月上谕礼部朕每以祭太社太稷奉我太祖太宗配窃有疑焉夫天地至尊次则宗庙又次则社稷此序尊杀之理也奉祖配天则正矣又奉祖配社岂不失其序欤或谓以祖配社乃亲亲之道也此我皇祖时礼官之失也又谓后土勾龙氏乃共工之子祭之无义夫勾龙氏有水土之功故取之配社犹以后稷配稷同也未尝论其人况父不善而可恶及其子乎至如奉祖配社尤为勿当屈其所尊义实不安宜如我皇祖髙皇帝之制大社以后土勾龙氏配大稷以后稷氏配详议具奏礼部言祀事重典请集多官防议上曰尊祖配天具载礼制并无奉祖配社之文卿等亦曰未闻其他异论之徒不足为较苐宜求之人心可与否耳夫人心未有不同不过是昔非今破乱吾事卿等既恐持论不一其亟集廷臣议同者列名具疏异者自疏以闻于是大学士张璁翟銮等议皆与上意合上遂命先期择日躬告太庙及社稷礼卿时告后土勾龙氏及后稷氏坛行礼其神牌即行成造具仪以闻















　　礼部志稿卷八十二
　　钦定四库全书
　　礼部志稿卷八十三
　　明　俞汝楫　编
　　宗庙备考
　　庙祀
　　荐幔褥
　　正统十年十二月祭告七庙太皇太后皇考宣宗章皇考曰比者畿内野蚕成茧以丝来献此诚天地和气所致祖宗福佑所臻不敢自用谨用制成幔褥陈于神位伏惟鉴知
　　量增奉先品物
　　治三年八月南京太监陈祖生等奏请增奉先殿每日供献品物礼部覆议谓徳懿熙仁四庙品物定自太祖高庙品物定自太宗丰俭适宜莫敢增损若谓朝廷尽祀先之礼欲其丰盛虽竭天下之奉亦何所不可致而其中牲口杂羞不过鸡鹅糕饼其俭约如此盖欲以俭徳示圣子神孙俾万世守之以为家法者今臣下岂敢擅议增减但祖生料数少恐为厨役之累乞量为增给上以为然令间日增鹅一鸡二
　　建议宗庙推尊
　　正徳十年礼部右侍郎杨防言臣闻韩愈言宗庙常祭甚众合祭甚寡太祖所屈之祭至少所伸之祭至多朱熹言合为一庙则所以尊其太祖者既亵而不严所以事其亲者又压而不尊以二说观之大抵谓天子宗庙之礼一则不可合食于太庙之祭以尊其始祖一则不可四时羣庙之祭以各伸其尊二者当错综于其间也陈祥道云天子之礼春则犆祭夏秋冬则合享犆祭于其庙合祭同享于太庙程颐云岁四祭三祭合食于祖庙惟春则徧祭诸庙以二说观之岂不以一于徧祭则太繁一于合祭则未当而欲斟酌于繁简至当之间乎国家岁暮祫祭固合食于太庙之前殿四孟时祭复合食于太庙之前殿祫祭则以徳祖正南向之位而懿祖以下皆就东西之列时祭则亦以徳祖正南向之位而仁祖以下皆就东西之列诚如上四家之说则天子之礼岁暮祫祭为同堂异室之制当合祭于一堂堂如今之太庙前殿是也夏秋冬亦同所不同者无祧主尔每岁孟春犆祭为同堂异室之制者当合祭于一室今之太庙后殿九室是也如此则始祖之祭既致其尊羣庙之祭复申其尊所谓太祖虽有所屈亦有所伸至于复孟春之犆祭仍三时之合享事理最为简当仪节不至繁多求之古礼盖无不合以本庙言之太祖创业开基化家为国太宗贻谋燕翼卜宅迁都祖功宗徳百世不祧羣庙之中有此二庙则毎岁之祭一伸其尊此理之所不容已者若推其极我太祖受天明命勘乱开基勲业垂乎无穷声教讫于四海自书传所载以来求其功高万世未见有此近年臣下之议亦多谓太祖宜于合祭正南向之位虽与程颐朱熹之论未合而往者议祧懿祖之初固不之取然亦可见于本庙之中孟春犆祭在太祖尤不可已也伏望下臣此奏俾文武臣僚集议可否后断自宸衷则陛下奉先思孝之心庶几得遂矣章下所司知之
　　增七庙祠官
　　嘉靖十四年太宗昭穆七庙增设祠官召见尚书夏言于平台谕令不拘资格严加考选至是奏请将太常寺官生尽送本部考选择可任寺丞者疏名请命其次协律赞理司乐等官第其等以上上可其奏令择礼仪熟声音洪亮充之
　　祭按厥明行事仪
　　嘉靖十四年上召大学士李时尚书夏言同到文华殿议及宗庙祭祀上曰祭以厥明视事为敬其脱履入殿恐古人礼意与今不同宜考议以闻于是言等上言按仪礼凡祭厥明行事晏朝乃阕故祭之日鸡人夜嘑旦以嘂百官阍人设门燎跸宫门庙门所以严有事也子路为宰与祭厥明行事晏朝而退孔子曰谁谓由也而不知礼是厥明行礼实所以致敬也故事四时之享秋孟以中夜三孟以日中蚤宴非时诚宜厥明行事晏成礼也古人席地而坐饮食用笾豆亦席地以设故侍坐于长者履不上于堂入则脱履出则内履虽以致洁亦便拜跪若今脱履上殿意者恐有履声嫌于不恪然履以饰足为礼脱履虽若致敬而足不为饰亦近于防请自今宗庙祭祀俱用厥明行事太常寺先时陈设神宫监先是洒扫所司设燎庙庭锦衣衞具仪衞如常皇上不必脱舄陪祀等官俱用洁净新履供事庶得合古宜今之道也制可燎罢之
　　请改献帝庙祀
　　隆庆元年礼科左给事中王治上四事其一曰议宗庙之礼以隆圣孝谓先帝追崇献皇帝大备尊称诚万世不刋之制至于入庙称宗一事在今日犹有当议者葢献皇虽贵为天子之父实未尝南面临天下而今乃与祖宗诸帝并列虽亲为武宗之叔父然尝北面武宗而今设位于武宗之右揆之古典终为未合故先帝于献皇祔庙之后世庙之享犹不忘设是先帝之心亦自有不安者臣以为献皇祔太庙于万岁后不免递迁若专祀世庙则亿万年不改惟陛下勅廷臣博考详议务求至当以妥献皇之灵以光先帝大孝章下所司
　　太庙
　　新茶荐宗庙
　　呉元年三月丁丑朔宣州贡新茶上命内夫人亲煮荐于宗庙
　　初立祖庙
　　呉元年九月太庙成四祖各为庙徳祖居中懿祖居东第一庙熙祖居西第一庙仁祖居东第二庙庙在宫城东南皆南向每庙中奉神东西两夹室两庑三门门皆设防二十四外为都宫正门之南别为斋次五间斋次之西为馔次五间俱北向门之东为神厨五间西向其南为宰牲池一南向
　　制太庙祭器
　　洪武元年诏制太庙祭器上曰今之不可为古犹古之不可为今礼顺人情可以义起所贵斟酌得宜必有损益近世泥古好用古笾豆之属以祭其先生既不用死而用之似亦无谓孔子曰事死如事生事亡如事存其制宗庙器用服御皆如事生之仪于是造银器以金涂之酒壶盂每事皆八朱漆盘盌二百四十及楎椸枕簟箧笋帏幔浴室皆具上谓侍臣曰朕念创业之艰难日不暇食夜不安寝侍臣对曰陛下日览万几不免有劳圣虑上曰汝曹不知创业之初其功实难守成之后其事尤难朕安敢懐晏安而忘艰难哉
　　宗庙时享荐新
　　洪武元年定宗庙时享之礼翰林学士陶安侍讲学士朱升待制詹同等奏按礼古者禴祠烝尝四时之祭三祭皆合享于祖庙祭于各庙者惟春为然自汉而下庙皆同堂异室则又四时皆合祭矣今四庙时享亦宜仿近制合祭于第一庙庶适礼之中无烦渎也上命春特祭余三时合祭是日太常又进宗庙月朔荐新礼正月以韭荠生菜鸡子鸭子二月以水芹蒌蒿台菜子鹅三月以茶笋鲤鱼鮆鱼四月以樱桃梅杏鲥鱼雉五月以新麦黄瓜桃李来禽嫩鸡六月以西瓜甜瓜莲子冬瓜七月以菱雪梨红枣蒲萄八月以芡新米藕菱白姜鳜鱼九月以小红豆柿橙蟹鳊鱼十月以木瓜柑橘芦菔兔雁十一月以乔麦甘蔗天鹅鷀防鹿十二月以芥菜菠菜白鱼鲫鱼上览毕谓羣臣曰宗庙之祀所以隆孝思也然祭之于后不若养之于先朕今不及矣尝闻为人子者愿为人兄其意谓为兄侍膝下之日早于养之日多也朕于子为人弟亲存而幼不能以养及长富有天下则亲没矣虽欲以天下养其可得乎因悲叹久之命以月朔荐新仪物着之常典俾子孙世承之
　　定太庙配享
　　洪武元年十二月丁未享太庙以功臣廖永安俞通海张徳胜桑世杰耿再成胡大海赵徳胜配享设青布帏六间于太庙庭中内设配享功臣位笾豆各二实以粟牛脯葵葅鹿醢簠簋各二实以黍稷稻粱羊豕体各一遣官分献其分献仪皇帝行亚献礼将毕分献官各诣罍洗所盥手洗爵酌酒诸执事官皆酌酒于爵献官进诣功臣第一位前上香奠爵诸执事官各进爵于各神位前读祝官读祝讫献官复位其正祭祝文徳祖庙曰时维孟春礼严特享谨以牲醴庶品恭诣徳祖之庙以伸追慕之诚懿祖熙祖仁祖三庙文同配享祝文曰朕以孟春严奉庙祀追念忠烈辅成开基爰用牲醴陈于庙庭英灵如生尚其与享
　　定太庙时享
　　洪武元年更定太庙时享春以清明夏以端午秋以七月望日冬以冬至
　　制藏庙冠服
　　洪武元年十二月制太庙四代帝后冠服成初上诏中书省臣考古制制太庙四代帝后服事下太常议太常奏按中庸云设其裳衣注谓先祖之遗衣服祭则设之史记汉高帝陵寝衣冠月出游高庙说者谓从高帝陵寝出游高庙皆前王存日衣冠然事亡如事存礼固可以义起今太庙四代帝后尊号既上亦宜制为冠服藏于庙以象生时所存遇时享则陈之仍各制一袭以焚上可其奏遂命工部制帝服冕十二旒旒十二珠朱纮玉簪导两瑱冠以金饰卷武冠服十二章衣六章绘日月星辰山龙华虫纁裳六章绣宗彝藻火粉米黼黻素纱中单黼领蔽膝从裳色绣龙火山三章革带玉钩防玉佩五防绶大带素衣朱里上缘以朱锦下缘以绿锦朱履朱袜后服凤冠袆衣青质绣翟十二等素纱中单黼领革带佩绶大带蔽膝青色绣翟三等青履青袜至是成命各以二袭贮以金饰木匣藏于各庙仍别用八袭祝告焚之
　　太庙帝后纱服
　　丙申又制太庙四代帝后纱服成帝服用色画纱衮衣大红纱绣裳白纱中单白纱绣领大红纱绣蔽膝红白纱大带后服用青纱袆衣大红罗销金缘络玉色中单红黼领青纱绣蔽膝大红罗销金缘络青红罗大带销金罗附带
　　时荐
　　洪武二年二月辛酉诏凡时物太常先荐宗庙然后进御
　　造太庙金器
　　洪武二年三月造太庙金器成每庙壶一盂台盏二爵二椀四肉楪十菜楪十槖四匙二筯二茶壶二茶钟二香炉一香盒一花缾二烛台二计金八千八十余两先是上欲造宗庙金器因谕礼官曰礼缘人情因时制宜不必泥于古近世祭祀皆用古笾豆之属宋太祖曰我先人亦不识此孔子曰事死如事生事亡如事存其言可法今制宗庙祭器只依常时所用者于是造酒壶盂盏之属皆拟平时之所用又置楎椸枕簟箧笥帷幔之属皆如平生焉
　　时祭用孟月
　　洪武三年礼部尚书崔亮奏古者天子宗庙四时之祭皆用孟月夫孟月者四时之首因时之变致其孝思故备三牲黍稷及品物以祭至于仲季之月不过荐新而已今太庙祭享已尝用孟月之制后改春用清明夏用端午秋用七月望日冬用冬至既与古制不同况冬至之日既行郊祀又复庙享难以兼举今宜仍用四时孟月及岁除凡五祭其清明等节各备时荐享从之
　　祝神称名
　　洪武三年诏翰林侍读学士魏观自今太庙祝文止称孝子皇帝不称臣凡遣太子行礼止称命长子某勿称皇太子着为令
　　临濠宗庙
　　洪武四年正月建圜丘方丘日月社稷山川坛及太庙于临濠礼部奏临濠宗庙宜如唐宋同堂异室之制作前殿及寝殿俱一十五间殿之前俱为侧阶东西傍各二间为夹室如晋儒王肃所议中三间通为一室奉徳祖皇帝神主以备祫祭东一间为一室奉懿祖皇帝神主西一间为一室奉熙祖皇帝神主从之
　　定祫禘祭礼
　　嘉靖十年上问大学士张璁以禘祫之义因谕祫有时祫大祫今四孟时祫太祖未得居尊岁暮之祭混其轻重以大祫而兼节日之祭是祫义反轻以节日祭而兼祫义恐非所以尊孝祖宗之意卿可尽心详论以闻璁对宗庙之礼圣明所见皆得礼义中正至于禘祭则祀其始祖所自出之帝于始祖之庙以始祖配之自出之祖无主于庙时设虚位此义自赵匡申之朱熹曰以始祖配而不及羣庙之主不敢防也此大禘之礼也如邱濬之议则欲正高皇帝为始祖而以徳祖为所自出之帝岁一禘祀盖断然可知耳至于大雩为祷雨之祭大享是明堂享帝之祭但禘祫欲复古礼则宗庙当复古制臣故未敢轻议上乃亲为大禘图以高皇帝为始祖以徳祖为所自出之帝如邱濬议以示璁谕之曰太祖开运肇基不可不尊隆太庙本是太祖庙当南向而享之他人及列圣虽不可并但生一世而南面至其为宗终不得一南面以享是亦未尽人情况孝子之心安乎又禘祭欲岁一举恐失于常祀之同又大雩之祭虽是祷雨亦恐非专待旱时才祭如曰龙见则雩可知古人用心不见是图耳大享之义亦非专为大报礼简而致委曲又亦非祭文王举也必有意焉夫孟春既祈焉故季秋报之也朕意以为今以曲存更制为祈谷之祀恐有所祈而不可无其报耳璁对五年一禘三年一祫原非古制况奉钦定大禘图以太祖为始祖以徳祖为所自出之帝太祖今享四时之祭若禘岁不一举则徳祖终岁无祭于义未安今皇上既定每岁季冬大祫其大禘亦宜定于某月岁一行之为善至于大享之礼拟秋报以并春祈大雩之祭谓古人图于不见仰惟圣明眞善用古礼得古人制礼之心当举行无疑时春享期逼上以禘议未定乃先勅谕礼部朕惟太庙享礼尚未称孝敬之情圣祖在御固宜尊徳祖居尊其在今日当以朕圣祖居始祖之位每岁孟春行时享之礼自太宗而下并各居一幄同日行礼夏秋冬三季仍于太祖之室相向行时祫礼如今之制冬季中旬择吉日以岁时告终行大祫礼以徳祖居尊及懿熙仁三祖合享于太庙亲王功臣配食于两庑岁暮及时节祭归之奉先殿行礼世庙止行四时之享岁暮之祭亦归之崇先殿行礼即择日预告具仪以闻礼部尚书李时言宗庙之礼所以事乎其先求之于理有所不合原之于情而有不安皆非礼也我太祖高皇帝四时享祭以压于徳祖不得南面之位太宗文皇帝而下以同堂之制每祭止东西相向不得受特享之礼亲王功臣分为臣子列坐于堂而天子拜跪于下皆于理不合于情未安兹遇圣明天启考正祀典正南面之位以尊太祖孟春行时享之礼以尊列圣季冬举大祫之礼以合祀祧庙之主移亲王功臣配食于两庑以别尊卑情顺理安眞可以补旧制之未备垂万世以常行臣等谨遵谕施行窃见旧祭止设衣冠似于礼未备宜每祭俱令太常寺官捧主安于前殿衣冠仍设孟春特享之礼每庙各具祝文若以次毕读则诚意不无倦怠宜先读高庙祝文毕则齐读各庙祝文庶为适宜庙享旧仪三献之礼令太常司之皇上止立于庙门之外今肇举禘祫礼宜崇古宜于大祫特享上亲行献爵之礼又太常寺官奏礼毕请还宫旧仪叩头作揖今宜止跪奏礼毕请还宫不必行叩头礼庶免近防谨开具祭告日期及一应仪注以圣裁上览仪注有遍告九庙而无告徳祖及懿熙仁三祖之文复谕礼部昨所拟预告并特享宗庙仪俱有未安其预告止宜告太祖以伸尊崇之意我列圣亦必获太祖命而后可安幽明岂有二理哉但又当告徳祖于寝殿奉主于祧庙中庙及当告祧庙三室后奉太祖主居寝殿中室至大祫日前期预告如故事又预告太祖朕以其事重拟祝用册已具册式矣又特享礼须要可继亦使陪祀执事无久而怠之之患其另具奏以闻于是礼官复议臣考大明会典及往年祧庙仪注止告于奉祔神主不及祧主兹承圣谕欲告于徳祖及祧庙三室仰见皇上诚孝笃志思虑周悉非臣等拘泥旧闻者所能仰及但臣等考旧仪注必先撤祧主而后可以正迁主之位今徳祖神主尚正设于寝殿之中若告祭太祖毕始告祭于徳祖臣等窃虑皇上方亲捧太祖神主神主至寝殿既不宜仍安于旧设之位又不可以捧主行礼似为有碍宜于告祭之日先告徳祖及诣告祧祖三室然后亲捧徳祖神主安于祧庙中后至寝殿捧太祖神主出于太庙殿中座上行告祭礼先后次序始无妨碍其亲献爵之礼已防皇上采纳但大祫时享特享之时礼仪繁郁皇上遍诣各宗三献俱亲精力易倦有妨诚敬宜于大祫时于徳祖前时享特享时于太庙前三献必亲其列圣止亲初献至亚献终献令捧主大臣司之则至敬不尽假于所司而亦简便可继谨将一应仪注遵谕再拟以闻制曰可
　　太庙必躬祭
　　隆庆二年孟春享太庙上已命成国公朱希忠代祭行礼官请上亲祭不允于是大学士徐阶等疏言祭祀国家之大礼春祭四时之首禋在皇上必躬奉祼将而为孝为敬在祖宗列圣亦必得皇上之躬亲而后来格来歆故孔子曰吾不与祭如不祭是非有甚不得已之事未有可以遣官代行者易曰萃亨王假有庙言萃聚精神总摄众志之志莫大乎宗庙也仰惟皇上当万国来王之初朝觐官会试举人四夷朝使咸集阙下正宜致谨庙享以萃合天下之心而乃无故遣代恐非所谓萃之道也且自宫至庙其路不逺奠献有数其礼不繁皇上躬一奉行劳亦不甚大以宗庙大礼虽劳且不当避况甚非劳者乎臣等谨披沥上请惟圣明鉴允仍亲诣太庙行礼上乃从之
　　祧祔
　　祀懿祖祧主
　　治元年十月礼部奏去岁宪宗皇帝神主升祔懿宗皇帝神主奉祧而岁暮之祫当合毁庙之主而祭之安奉于徳宗皇帝室内以俟后殿之成今者始行岁暮祫祭宜遣官祭告至期更奏祫祭事宜行翰林院改撰祝文及令太常寺至期陈设懿祖皇帝御座于太庙正殿之左熙祖皇帝之上衣冠等物同时陈设祭毕仍旧安奉着为常典从之
　　议二后题主迁祔
　　隆庆元年礼部言孝洁肃皇后神主将祔太庙宜就奉先殿西夹室改题以俟迁祔孝烈皇后神主将专祀殿宜迁于西夹室同题以俟奉安又国家旧制太庙一岁五享而节序忌辰等祭则行于奉先殿若有别殿专祀则诸祭并行于别殿今孝洁肃皇后既祔太庙则奉先殿宜奉安神主孝烈皇后既改祀别殿则奉先殿原设神位亦宜奉迁乃奏上应行礼仪
　　荐諡号
　　庄肃皇后諡议
　　嘉靖十四年礼官以大行庄肃皇后諡为请上命会官议奏于是文武诸臣及科道等官会东阁集议大学士张孚敬曰庄肃皇后与累朝事体不同其諡册之文止宜二字四字礼部尚书夏言曰今在庙列圣元后俱十二字恐二字四字未称大学士李时曰二字四字太少须得八字孚敬曰礼官谓何言曰请諡者礼官之职定諡者翰林之事今众议未协当请上裁都御史王廷相曰庄肃作配武宗今日之事似应一体吏部左侍郎霍韬曰諡者天下之公非天子自行之宜备陈以请言等乃集上其议因奏曰昔周公之制諡法非使臣议君子议父也葢諡以尊名节以壹惠虽以君父之尊必称天以諡之示不敢私也古人尚质諡法简严故称美之言无几后世帝后之諡始有不一其书者亦臣子尊崇之情所谓以义起者也生今之世则当行今之礼本朝列圣元后之諡皆十二字夫大行盛名帝后嫓美妻以夫尊礼宜与并武宗庙諡既与列圣相同则庄肃諡号似亦不当稍异且今号諡祗以表行尊名为典其于服制有无名分尊卑本不相涉皇上特命会官集议者祗欲考据懿行以定諡尽人道之终始耳非议字数之增减也况二字四字八字之拟于礼无据而十二字之拟似为累朝事例宜今日所当遵者若上册行礼自当别议仪节以避抗尊之嫌奏入上览之不悦曰朕与皇兄义乃手足昔方受命之初犹在藩服有臣子之道今受命即位兹遇皇嫂之丧无有事嫂如事母之礼矧两宫在上而昭圣皇太后有母道所压尤为未便再会官议拟归一以闻于是复集东阁议成国公朱凤等太子太保吏部尚书汪铉等皆曰今日定諡之议圣谕甚明昨礼部惟以庄肃皇后大行固上同于列后若论大分实上压于两宫遽加全礼委于皇上有伦理之嫌今日大行庄肃皇后諡议止宜且据諡法二字以表称懿行俟他日再加徽号以备全典庶几情理两得议上得旨既复议归一皇嫂諡用六字曰孝静庄惠安肃毅皇后数既用半且隂六又合其令翰林院撰册文礼部具仪择日以闻
　　孝洁皇后諡议
　　嘉靖十五年礼部尚书夏言等奏悼灵皇后神主先因祔于所亲暂祔奉慈殿孝惠太后之侧兹三后神主既拟迁于陵殿则悼灵亦宜暂迁奉先殿旁室岁时享祀祀及有祭告祖宗则一体设馔而但不启主匮不见祝称斯为合礼又先皇后正位中宫七年懿行纯徳足以母仪天下其原諡悼灵考之諡法在悼虽协年中早夭之义而灵义有六类非美大之称请下翰林院更议褒称垂示后世上从其言诏改諡曰孝洁
　　陵殿三后称号
　　嘉靖十五年面谕礼卿夏言曰三后神主称皇太后太皇太后者乃子孙所奉尊称今既奉迁陵殿实同帝后之列揆之名实于礼未宜似当更正卿其会翰林院礼科详议具闻至是言等议曰礼天子惟一帝一后配享于庙礼之正也兹三后神主礼不祔庙义当从祧已经圣明定制迁奉陵殿深合典礼但三后称皇太后于奉慈殿乃子上尊号于母孙上尊号于祖母礼也若今日孝肃太皇太后奉迁于裕陵实在英宗睿皇帝孝庄睿皇后之侧孝穆皇太后孝惠太皇太后奉迁于茂陵实在宪宗纯皇帝孝贞纯皇后之侧则当各从夫妇之义而不当仍袭子孙之称臣等据礼佥议请改题孝肃太皇太后神主止称孝肃贞顺康懿先烈辅天成圣皇后不用睿字孝穆皇太后神主止称孝穆慈惠恭恪庄僖崇天承圣皇后孝惠太皇太后神主止称孝惠康肃温仁懿顺协天佑圣皇后俱不用纯字则庶嫡之称有别夫妇之分无嫌而尊尊亲亲之道兼隆而无失矣上曰卿等既会议佥可其如议
　　配享
　　太庙合祭功臣配享
　　洪武四年定太庙合祭功臣配享先是特享太庙命以青布帏列功臣之位于庙庭中俾预配享既而以亲王与功臣分祀于两庑遂罢帏设之次及是合祭上谓中书省臣曰太庙之祭以功臣配列于庑间然合祭之时朕意祖宗之神具在使功臣故旧之没者得少依神灵以同享祀则不独朝廷宗庙之盛典亦以寓朕眷念功臣不忘之意也其定合祭配享之位以闻于是礼官奏凡合祭之时于太庙内为黄布幄殿设两庑中设祖考神位亲王及功臣列于两庑每行礼既奠献祖考则遣大臣各分献两庑制可
　　重建配享功臣位次
　　嘉靖十六年武定侯郭勋请以始祖开国功臣郭英从祀得旨郭英同时赞佐皇祖功臣准配享太庙因命礼部开注功臣位次以闻至是礼部上言祖宗时定列功臣位次皆序封爵首王次公次侯次伯洪武功臣以徐达等自为序永乐功臣以张玉等自为序今观庙庑所列以诚意伯刘基列于六王之次羣公之上似为不伦今因营国公郭英定列从祀之时亦照封爵定列上请圣裁得旨庙中配享与朝廷宴礼相同岂可怀私位次一以爵序
　　各殿室
　　别建奉先殿
　　洪武三年上谓礼部尚书陶凯曰事死如事生朕祖考陟遐已久不能致其生事之诚然于追逺之道岂敢怠忽复感叹曰养亲之乐不足于生前思亲之苦徒切于身后今岁时致享则于太庙至于晨昏谒见节序告奠古必有其所尔考论以闻于是凯奏宋太庙一岁五享宫中自有奉先天章阁钦先孝思殿奉神御画像天子日焚香时节朔望帝后生辰皆徧祭用常馔行家人礼古者宗庙之制前殿后寝尔雅曰室有东西厢曰庙无东西厢有室曰寝庙是栖神之处故在前寝是藏衣冠之处故在后自汉以来庙在宫城外已非一日故宋建钦先孝思殿于宫中崇政之事以奉神御今太庙祭祀已有定制请于乾清宫左别建奉先殿以奉神御每日焚香朔望荐新节序及生辰皆于此祭祀用常馔行家人礼
　　奉先殿祭仪
　　奉先殿成殿建于宫门内之东南向正殿五间深二丈五尺前为轩五间深一丈二尺五寸遂命礼部制四代帝后神位衣冠并定诸祭仪物及常用祝文于是礼部定议每日朝晡上及皇太子诸王二朝皇后率妃嫔日进膳馐每月朔荐新正月用韭荠生菜鸭子鸡子二月水芹台菜蒌蒿子鸡三月新茶笋鲤鱼四月梅杏樱桃黄瓜彘雉五月来禽茄子桃李大麦小麦嫩鸡六月莲子西瓜甜瓜冬瓜七月梨枣菱芡蒲萄八月新米粟穄藕芋茭白嫩姜鳜鱼九月栗子橙小红豆鳊鱼十月山药柑橘兔十一月荞麦甘蔗鹿獐雁十二月菠菜芥菜白鱼鲫鱼其品物太常司官每月奏闻送光禄寺供荐新献新则凡遇时新品物太常司官亦每月奏闻送光禄寺供献其常用祝文正旦曰正旦之吉万象维新追念恩徳不胜感慕谨具牲醴庶品恭率眷属诣庙献祭十月朔则曰时维孟冬气初寒冬至则曰冬至令节阳气初生上元清明端阳中元重阳等节则曰时维某节礼严常祀余并同前
　　奉先殿神主式
　　上将幸临濠谕中书省臣制奉先殿四代帝后神主及龛须精致朕还日视其成礼部遂奏神主之制高一尺二寸阔四寸趺高二寸用木为之饰以金缕以青字神龛高二尺阔二尺趺高四寸朱漆镂金龙凤花板开二窗施红纱侧用金铜环内织金文绮为借从之
　　奉迁三后主于陵殿
　　嘉靖十五年庚午诏礼部防廷臣议奉迁三后神主于陵殿先是上谕尚书夏言曰庙重于陵礼制故严庙中一帝一后陵则二三后配葬今别建奉慈殿不若奉主于陵殿为宜且梓宫配葬而主乃别置近于黜之非亲之也此关典礼其会议以行言既会内阁覆奏上上曰然此与崇先殿不同周人祀后乃始祖之母今奉慈殿但名存耳四时之祭舞乐俱无其会官议闻至是礼部会廷臣上议曰自古天子惟一帝一后配享于庙所生之母别荐于寝身殁而已斯礼之正故礼有享先妣之文周閟宫宋别殿皆此义也我孝宗皇帝于奉先殿侧特建奉慈殿别祭孝穆皇太后后祔孝肃太皇太后近复祔孝惠太皇太后葢子祀生母以尽终身之孝焉尔然礼于妾母不世祭疏曰不世祭者谓子祭之于孙则止明继祖重故不复顾其私祖母也今陛下于孝肃曾孙也孝穆孙属也孝惠孙也礼不世祭义当拟祧若崇先殿之建则陛下以子事考庙当世享故世庙配太庙而作崇先殿配奉先殿而作也义不侔矣臣考宋熙宁罢奉慈庙故事与今事略同但祧义惟适主为重若当时瘗主陵园则袭故人栗主既主乃埋桑主之说而误用之非礼也今圣谕迁主陵庙岁时祔享陵祀如故尤为曲尽非前代所及请即诹日具仪行报可
　　皇后别殿专祀
　　隆庆元年二月礼部言国朝庙制一后配帝其礼甚严如先年孝肃皇太后孝穆太皇太后孝惠太皇太后神主皆祀于别所今孝烈皇后改题神主宜勅所司于大内别建殿宇奉安以副皇上一体孝事之意上命礼部官定议以闻至是上议言列后奉祀别所例有二端非祀于大内之别殿则祀于陵寝然内殿之祀似近而专陵寝之祀稍疎而逺今孝烈皇后以先帝祀之则位非元配太庙祔享之礼固当迁改以皇上祀之则分为母后近方祗奉尊称若使遽迁于陵寝则于皇上追崇之孝臣民瞻戴之情均有未安臣等反复详议惟大内别殿之祀为当疏入得旨俱如议行遂以景云殿奉孝烈皇后专祀
　　罢玉芝宫祀
　　隆庆元年二月礼部言睿宗献皇帝慈孝献皇后既升祔太庙奉祀内殿凡行礼之日已与列圣同临鉴享而复有玉芝宫诸祭祀似为烦数请悉罢之止存日供之膳上谓玉芝祀典出自皇考孝思复命详议以闻于是尚书仪等复言我朝宗庙之常礼如每年四孟及岁暮大祫则止行于太庙大小节辰及列圣考妣忌辰则止行于内殿未尝有并祭者国有大事或告于太庙或告于内殿亦未尝有并告者今于玉芝宫则无所不祭无所不告是列圣皆一祭一告而睿宗两祭两告也其在先帝行之则以为丰于祢未为不可今睿宗于皇上为皇祖凡事必两祭两告则逺而列圣近而先帝皇上将何以处之此所谓礼之难行难继者也至于日供之膳则有可言者谨考南京奉先殿奉太祖以上列祖神位于中迨北京奉先殿成南京奉先殿各祭俱罢而供膳至今不辍葢以奉安神位之所而特存有举莫废之义也今玉芝宫既为睿宗原庙近又设有二圣神位故臣等以为日供之膳宜加旧奉设而悉罢其四时享祫及节序忌辰并有事奉告之祭庶国家之典礼先帝之孝思可以两全上从其议
　　时享
　　酌定时享与陵祭重复
　　嘉靖十四年上召礼部尚书夏言至文华殿谕曰清明节既遣官上陵行礼内殿复有祭祀似涉烦复卿宜从容讲明越数日复召对于文华殿言因请更正其礼上即令议闻于是言上奏曰祭祀之典有礼有义祭不欲疏疏则怠祭不欲数数则烦不疏不烦协礼与义事神之道尽矣我朝祀典之在宗庙为有司所掌者如特享时享祫祀禘祭俱经皇上稽古定制足应经义可为世法惟是上陵之礼仪及奉先殿一应祭祀多沿前代故事况掌在内庭容有礼官所未及知者比防圣谕所及臣窃加讨论于陵祀一节诚有可议国家上陵之祀每岁凡三清明中元冬至是也夫中元系是俗节事本不经往因郊祀在正首故冬至有上陵之礼葢重一气之始用伸报本之义云耳今皇上先复郊典于冬至既行大报配天之礼则追报本始于郊禋为重而陵祀为轻况有事南郊之日乃辍陪祀臣僚逺去山陵恐于尊祖配天之诚若有所分臣愚以为冬至上陵可罢而中元陵祀遣官之礼可移于霜降日举行惟清明节上陵如旧葢清明礼行于春即礼经所谓雨露既濡君子履之有怵惕之心者也霜降礼行于秋即所谓霜露既降君子履之有凄怆之心者也夫雨露之降草木实先被之于是有陵墓之思义斯切耳若夫二节既有遣官陵祀之典则内殿之祭诚不宜重复举行庶几合礼与义而可以垂示永久矣议入上曰内殿祭仪已别谕卿同辅臣议奏上陵遣祭春以清明秋以霜降冬至已止于奉先殿有祭并中元仍遣官诣陵祭祀各衙门官不必去着为令
　　孟夏荐麦
　　嘉靖十四年初荐新麦于内殿赐百官麦饼先是上谕尚书夏言曰内殿礼仪四月八日俗事宜革去但有赐百官不落夹之例此当议改日行已复谕曰礼记月令篇谓是月麦先熟以荐寝庙今可据此义岁以孟夏之五日荐内殿赐百官仍具米食造如旧名麦饼卿可与辅臣议闻于是言及大学士张孚敬李时奏曰四月八日例赐百官不落夹者相沿释氏之说于礼无据及考礼经岁月令篇是月荐麦寝殿葢重五谷之先以荐新也兹防圣谕仰见皇上据经析礼不因故袭俗得先王遗意可垂万世请着为令许之
　　两妃位次祭器
　　成化二十一年十月太常寺以英庙惠妃节朔致祭并与英庙贤妃位次祭品为请上曰惠妃位列贤妃之次冬至用素羞于柩前祭之
　　忌辰享
　　忌辰礼俱用宋制
　　永乐元年庚辰礼部尚书李至刚等奏五月初十日恭遇太祖高皇帝忌辰考宋会要凡国忌前后各二日不行刑不视事不举音乐禁屠宰百官赴景灵宫奉眞殿行香今谨议得忌辰前期二日上服浅淡衣服御西角门视事至日早于奉先殿祭祀初八日至初十日不鸣钟鼓不行赏罚不举音乐禁止屠宰文武官自初八日服浅淡衣服黒角带侍朝至日早赴孝陵行礼从之仍命八月初十日孝慈高皇后忌辰礼亦如之于是至刚复言宋制凡忌日于各佛殿诵经设帝后位百官行香今后宜依宋制于天禧寺五寺并朝天宫令僧道诵经三昼夜上曰子于父母固当无所不用其心但人君之孝与庶人之孝不同为人君者奉天命为天下主社稷所寄生灵所依但当谨身修徳深体天心恪循成宪为经国逺谟使内无邪奸外无盗贼宗社奠安万民乐业斯孝矣如不能此而惟务修斋诵经抑末矣
　　忌辰视事仪
　　正统元年五月行在礼部上祖宗忌辰礼仪先是上谓尚书胡濙曰朕念祖宗恩徳深厚每遇忌辰良切悲感食稻衣锦岂心所安尔礼部其与翰林院详议以闻至是大学士杨士竒杨荣学士杨溥议每岁遇太祖高皇帝孝慈高皇后太宗文皇帝仁孝文皇后仁宗昭皇帝忌辰上服浅淡色衣不鸣钟鼓于奉天门视事宣宗皇帝忌辰小祥之日上服浅淡色衣不鸣钟鼓于西角门视事从之
　　忌辰免奏事
　　治十六年八月吏部尚书马文升言臣伏闻宣徳间有旨仁祖忌辰诸司悉免奏事自太祖至仁祖生忌俱辍朝一日其后不知始于何时仁祖忌辰照常奏事惟太祖至宪宗忌辰百官浅淡服色黑角带朝廷亦出视朝鸣钟鼓奏事与亲王及文武一品官忌日辍朝事例反有不同且与古礼未合又与宣宗勅旨有违臣切思之自仁宗至宪宗世有逺近服有隆杀臣愚欲自仁祖忌辰至英宗睿皇帝生辰照旧视朝鸣钟鼓百官浅淡服色黒角带奏事若遇宪宗皇帝孝穆皇太后忌日皇上于奉先等殿祭祀毕回宫不出视朝着浅淡服进素膳渊黙以居不与他事或如宣宗圣旨自太祖至宪宗生忌照例俱辍朝一日若遇宪宗皇帝孝穆皇太后忌日仍如臣前所拟而行上令礼部稽考古礼详议以闻礼部谓古礼经传所载忌日谓亲死之日则死日为忌而非谓生辰也其曰忌日不用不以此日为他事也曰忌日不乐是不可举吉事也是则此日当专意于哀思父母其余一切事务皆当不举也文升所奏固为有见但奉有先朝事例迄今见行不敢更易伏乞圣明裁断上曰列圣忌辰已有旨浅淡服色视事矣
　　陵寝备考
　　陵制
　　皇陵改葬
　　吴元年上至濠州追念仁祖太后始葬时礼有未备议欲改葬问博士许存仁等改葬典礼当何据存仁等曰礼改葬易常服用缌麻葬毕除之今当其礼上怆然曰改葬虽有常礼父母之恩岂能尽报耶命有司制素冠白缨衫绖皆以麄布为之起居注王祎曰比缌为重矣上曰与其轻也宁重时有言改葬恐泄山川灵气乃不复啓葬但增土以培其封陵旁居民汪文刘英于上有旧召至慰抚之遂令招南陵党二十家以守陵墓命有司复其家
　　陵号不祭告
　　洪武元年上仁祖淳皇后陵名曰英陵初礼部尚书崔亮以为歴代诸陵皆有名号今仁祖陵宜加以尊名上乃定曰英陵亮复奏请下太常行祭告礼时太常博士孙吾与以为山陵之制莫备于汉凡人主即位之明年将作即营陵地以天下贡赋三分之一入山陵如汉文帝起灞陵欲以北山石为椁时文帝尚在尊位岂有陵号祭告之礼乎又唐太宗昭陵之号定于葬长孙皇后时武后合葬干陵其号定于高宗初葬之日其时帝后之陵初未有两号其于祭告之礼决无有也葢庙号与陵号不同庙号是易大行之号不祭告不可也故必上册諡以告之神明若陵之有号者则后之嗣王所以识别先陵而已故歴代皆不以告今英陵加号尚书崔亮欲行祭告臣窃以为非礼之宜愿罢其说亮曰加上陵号尊归先世考之典礼如汉光武加上先陵号曰昌宋太祖加上高祖陵曰钦曾祖陵曰康祖陵曰定考陵曰安葢创业之君尊其祖考则亦尊崇其陵既尊其陵亦必以告礼缘人情加先帝陵号而不以告先帝者非人之情也臣以为告之是于是廷议皆是亮遂命俟英陵碑石成遣太常行祭告礼
　　孝庄太皇陵殿祀议
　　治十七年上御西角门朝退遣内官召大学士刘健李东阳谢迁至内门暖阁素幄中上起立曰陵庙事须商量健等对曰昨防遣太监扶安谕示孝庄睿皇后葬未合礼欲为厘正此盛徳事臣等仰见皇上圣孝高出前古不胜叹慕上袖出裕陵图一纸指示曰此未合礼昨见成化年彭时姚防辈奏章先朝大臣忠厚为国如此先帝亦甚不得已耳健等对曰诚如圣谕但今日断自圣衷则天下臣民无不痛快垂之史册万世有光矣上曰钦天监言恐动风水朕已面折之今日开圹合葬不为动风水乎皇堂不通则天地否塞通之则风气流行恶得言动惟一防诚心为主料亦无害皆曰皇上一念孝诚可以格天吉无不利上曰此事不难若祔庙之礼尤所当讲健等奏曰先年议奏已定慈懿太后居左今大行太皇太后居右合祔裕陵配享英庙且引唐宋故事为证臣等以此不敢轻议其实汉以前惟一帝一后唐始有二后宋亦有三后并祔者上曰二后已非三后尤为非礼事须师古末世鄙防之事不足学太皇太后鞠育朕躬恩徳深厚朕何敢忘但一人之私情耳钱太后乃皇祖册立正后我朝祖宗以来惟一帝一后今若并祔乃从朕壊起恐后来杂乱无纪极耳且如孝庄太后朕生身母止尊称为皇太后别祭于奉慈殿今仁夀宫前殿尽寛大意欲奉太皇太后于此他日奉孝穆太后于后殿岁时祭享一如太庙不敢少缺健等皆未敢应上曰此事却难处仍旧则理有未安更之则违先帝之意又违羣臣会议会议犹可奈先帝何朕尝思之夜不能寐先帝固重而祖宗之制为尤重耳然朕亦难于降旨可议行之健等对曰此事重大非廷议不可退乃上疏言成化四年间慈懿皇太后崩逝之日羣臣会议有二后并配之文窃闻先帝遇天下难处之事羣臣为委曲将顺之词或者不能无疑焉伏望特勅礼部仍会集羣臣咨询众议稽本朝祖宗之庙制质古先圣王之训典务合大公允归至当上命礼部会多官稽考典制详议以闻于是会集英国公张懋吏部尚书马文升等议谓宗庙之礼乃天下之公议非子孙得以私之自古昔以来殷周七庙父昭子穆各有配座一帝一后礼之正仪葢隂阳相配之理也下至春秋以鲁隐之国而书考仲子之宫胡安国传云孟子入惠公之庙仲子无祭享之所以此观之春秋之世去先王未逺鲁秉周礼先王之制犹有存者祖庙无二配故也先王之制槩亦可见伏覩宪祖皇帝成化四年勅谕羣臣有曰朕心终不自安敢窃窥我先帝之至情以重违慈意不得已而勉从羣臣并配之议羣臣欲权以济事亦不得已而进此议也据正礼而区处适宜以上副先帝在天之遗志端有待于今日稽之周礼有祀先妣之文疏云姜嫄也是则太母得特立庙以专祀自周然矣诗所谓閟宫是已唐宋礼制无常初正终乱固无足言但其间推尊太后不配食祖庙者则别立殿以享之亦得閟宫之义至我国朝祖宗太庙之建一遵古典迄今已溢九庙庙皆有配配皆无二又于禁庭内建奉先殿得以朝夕供荐仰惟皇上继统动率旧章今大行圣慈仁夀太皇太后所有奉安神主宜于奉先殿之外相应处所建一新庙如诗之閟宫宋之别殿岁时荐享一依太庙奉先殿之仪祀专而且近礼勤而且便矣隆名徽号仍称太皇太后极其尊崇永受万年之享则情义两尽议上上即复召大学士刘健等至素幄上袖出奉先殿图指示其西一区曰此奉慈殿也又指其东一区曰此神厨也欲于此地别建殿奉迁孝穆太后神主并祭于此如何健等皆对曰最当又问位次如何皆对曰太皇太后中一室孝穆太后或左或右一室上曰须在左后来有如此者却居右耳于是上亲批会议本曰祀享重事礼当详愼卿等稽考古典及祖宗庙制既已明白都准议特建庙奉享仍称太皇太后以伸朕尊亲之意后世子孙遵守崇奉永为定制于是中外翕然称为得礼葢自庚申之召不奉接者已阅五年至是连奉顾问龙顔温霁天语周详视昔有加而明习国事洞察义理惓惓以宗庙纲常为已任有非臣下所能涯涘矣后陵事竟不行葢钦天监以为岁杀在北方向不利内官监亦谓事干英庙陵寝圣意终不得已乃于陵殿神坐奉移英庙居中孝庄居左而孝肃居其右云
　　预定夀宫规制
　　嘉靖十五年五月初上谒陵还召见辅臣李时礼部尚书夏言于行宫谕以务建夀宫规制谓宜略仿长陵重加抑杀纸衣瓦棺朕所常念其享殿以砖石为之地中宫殿器物等旧仿九重法宫为之工力甚钜此皆虚文且空洞不实宜一切厘去不用至是言等拟上图制上命会同侯郭勋礼工二部翰林院讲读诸臣通将皇妃从葬之式总拟定图进览于是诸臣议奏皇上过于贬损无以称臣子尊崇之礼其享殿明楼寳城请量依长陵规制其地中宫殿等项请存其制至于列圣诸妃从葬之制具载会典今拟于外垣之内寳城之外左右相向以次而祔庶为合礼上乃从之
　　陵祭
　　迁祀懿文太子主于陵园
　　永乐元年戊寅遣安王楹祭告懿文太子迁其主于陵园葢建文初尊諡懿文为孝康皇帝庙号兴宗升祭于太庙至是礼官言考之古典于礼未安遂命迁主置陵园仍旧諡号曰懿文皇太子岁时致祭如常仪
　　陵寝节序祀仪
　　洪武八年乙夘诏翰林院臣考议陵寝朔望节序祭祀礼翰林学士乐韶凤等奏谨按汉诸庙寝园各有寝有便殿日祭于寝月祭于庙时祭于便殿后汉都于洛阳以关西诸陵久逺但四时用特牲祀每帝西幸即亲诣洛阳陵每正月郊祀庙毕以次上陵唐园陵之制皇祖以上至太庙陵皆朔望上食元日冬至寒食伏腊社各一祭皇考陵朔望及节祭日进食又荐新于诸陵高宗永徽二年有司言献陵三年之后每朔上食其冬夏二至伏腊清明社节亦上食显庆五年太常博士彭景直上疏曰近代始以朔望诸节日祭于陵惟汉时议京师自高祖下至宣帝等陵旁立庙园各有寝有便殿故日祭于寝月祭于便殿唐宗开元二十三年四月勅献昭干芝桥恭六陵朔望上食冬至寒食日各设一祭如节祭与朔望相值依节祭礼宋每岁春秋仲月遣太常寺正卿朝拜祖宗诸陵钦惟我朝祭祀皇陵旧仪每岁元旦清明七月望十月朔冬至日俱用太牢遣官致祭白塔二处则用少牢其伏腊社每月朔望日则用特羊祠祭署官行礼如节与朔望伏腊社同日则用节礼从之
　　遣亲王谒祭
　　宣徳元年行在礼部进郑王诣南京谒陵合行事宜先是上以即位之初未及躬诣孝陵议遣郑王谒祭仍命丰城侯李贤行在兵部尚书李庆从行诏行在礼部议礼仪及随从官员赏赐至是奏王啓行预告奉先殿太宗皇帝几筵仁宗皇帝几筵及皇城门城隍等神其缘途应祀神只预期遣王府官告祭到南京王祭告皇城门及城隍等神入谒告奉先殿告孝陵及懿文陵贞静顺妃悼僖丽妃享堂凡遇正旦万夀圣节皇太后圣节中宫千秋王于本府拜进表笺由西安门出入南京各衙门官止于朔望日见王王府遇有合行事务照常例发落五军六部都察院等衙门合行事务俱照常例发落应合奏者具奏施行王日用饮膳南京光禄寺给送王往复经过文武官或耆老等进礼物者长史司啓王收受并进随侍官员军校人等赏例丰城侯李贤钞十五锭兵部尚书李庆十锭指挥人钞六锭千户长史仪衞鎭抚人伍锭百户所鎭抚纪善等官人钞四锭旗军校尉人三锭吏曲医士厨役人钞二锭军伴皂人等人钞一锭
　　祭陵不华服
　　正统元年闰六月上谕行在礼部臣曰山陵祭祀哀戚存焉服饰华丽岂礼所宜朕自今后每祭孝陵长陵献陵景陵行礼之日与百官俱服浅色衣服如洪武永乐例尚书胡濙等顿首奉命
　　谒陵赏赐进献
　　正统十三年礼部尚书胡濙等奏圣驾谒陵临幸之所臣民有以物来献者例给价值或赐衣服宜行所司量支纻丝衣绢衣并钞以备给赏从之又奏车驾诣天夀山躬修祀事文武羣臣人等进香正统十年二百八十九炷十一年五百二十七炷十二年一千一百七十一炷十三年至二千二百七十五炷今岁又增至三千五百七十五炷除公侯伯驸马文职官五品以上武官四品以上并近侍风宪官每香三炷宜如例赏钞一千贯其诸司属官及将军旗校办事官吏军民人等旧无进香例俱难给赏乞勅今后扈驾公侯伯驸马文官五品以上武官三品以上并近侍风宪官每一衙门止许进香一炷余皆禁止庶无防渎上曰诸司属官及军民人等以香来进亦足以见尊敬祖宗之诚何以沮之第赏例宜损于前其人赐钞三锭着为令
　　天夀山祔北岳
　　景泰七年太常寺奏今五岳四渎皆在祀典钟山以孝陵所在祔神主于中岳每岁孟春祭南郊既合祀之仲秋祭山川又专祀之惟天夀山祖宗三陵所在今又益于夀陵犹未列诸祀请于每岁春祈秋报附祭天夀山神主于北岳之坛虽牲牢不加而事体得宜诏从之
　　陵寝灾变祭告
　　治十五年遣驸马都尉马成诣凤阳祭告皇陵及山川之神先是守备凤阳内官监太监倪文奏自本年七月初三日暴风猛雨交作于是皇陵皇城万岁山独山龙兴寺第一山圆丘方丘南山及一应坛壝树木拔折者无虑万余株官民屋舍吹倒者一千五百余间槐栁等木不可胜计于是礼部尚书张升引咎请罪因请行两京文武官员及凤阳守土大小官员各加修省毋或怠忽仍请照例遣大臣一员祭告皇陵及山川之神以慰圣祖在天之灵上纳之故有是命
　　夀安太后卜葬
　　嘉靖元年时议择夀安皇太后葬地日久不决文武大臣争言橡子岭地形高敞可以卜葬而上意必欲祔近茂陵已降旨集议者数矣礼部尚书毛澄等雅知上孝思深至不敢力争因持两端以奏上遂命择日兴工大学士杨廷和等言昔宋宁宗欲祔孝宗于裕思诸陵之旁朱熹累疏谓祖宗之侧不当数兴工作惊动神灵先年孝穆皇太后祔葬与宪庙宫同时掩土其后孝贞皇太后亦不过开圹即葬今欲祔夀安皇太后于茂陵左右旋开金井大兴土工宪祖在天之灵能自安乎且其襟抱疏泄利害所关不细臣等知而不言是为负国请如原议卜宅橡子岭便上犹豫未允命礼部钦天监再行看择茂陵近地会官定议可否具奏
　　肃孝陵陪祀议
　　正徳二年南京监察御史郭郛奏孝陵行香诸司大小官通行陪祀而怠惰不至者甚多宜仿天夀山诸陵礼制每遇时序分官分礼仍置籍以备监礼官察举礼部议覆天夀山诸陵去京城百里外陪祭官往返必三阅日若孝陵则在南京朝阳门外往返甚易与北不同且行香礼仪行之百年已为定制但日久玩易不免废弛宜令南京文武百官遵守如故其有假托偷惰者听监礼御史具名以闻庶乎人心之惧而典礼不谬从之
　　陵祭日不祀内殿
　　嘉靖十四年先是上召礼部尚书夏言至文华殿谕曰清明节既遣官上陵行礼内殿复有祭祀似涉烦扰卿宜从容讲明越数日复召对于文华殿言退而上议请罢冬至中元上陵而以秋祭改于霜降之日与清明礼同其内殿不复设祭上曰内殿祭仪已别谕卿同辅臣议奏上陵遣祭春以清明秋以霜降冬至已于奉先殿有祭并中元仍遣官诣陵祭祀各衙门官不必去着为令













　　礼部志稿卷八十三
<史部,职官类,官制之属,礼部志稿>
　　钦定四库全书
　　礼部志稿卷八十四
　　明　俞汝楫　编
　　神祀备考
　　神祗祀
　　初立旗纛庙制
　　洪武元年十二月庚寅立旗纛庙先是礼官奏军行旗纛所当祭者考之于古旗谓牙旗黄帝出军诀曰牙旗者将军之精一军之形凡始竖牙必祭以刚日祭牙之日吉气来应大胜之徴纛谓旗头也太白隂经曰大将中营建纛天子六军故用六纛牦牛尾为之在左騑马首秦置旗头骑以先驱汉武帝置灵旗为兵祷则太史奉以指所伐孙权作黄龙大牙牌后齐天子亲征建牙牌唐宋及元皆有旗纛之祭今宜立庙春秋遣官致祭春用惊蛰日秋用霜降日于是上命京师立庙于都督府治之后仍令天下衞所于公署后立庙京都之祭牲用太牢币用黒色器用笾豆各八笾实以形盐鱼鱐枣栗榛菱芡鹿脯豆实以韭葅醓醢菁葅鹿醢芹葅兔醢笋葅鱼醢簠簋各二实以黍稷稻粱登铏各一实以太羮和羮牺尊象尊山罍各一实以醴齐泛齐事酒乐用时乐先期献官及各执事官散斋二日致斋一日献官以都督充前祭一日献官公服省牲视鼎镬涤溉有司陈设如仪至日清晨有司立伏百官具公服侍班皇帝服皮弁御奉天殿奉香授献官由中道出至午门置龙亭内仪仗鼓吹导引至祭所献官及陪祭执事官各就位迎神再拜行奠帛礼献官诣盥洗所搢笏盥帨出笏诣旗纛位前乐作跪搢笏上香奠帛出笏俯伏再拜乐止复位行初献礼献官至洗爵位搢笏涤爵出笏诣酒尊所酌醴齐诣神位前乐作跪搢笏上香祭酒奠爵出笏俯伏再拜乐止读祝读祝官取祝跪读讫乐作献官俯伏再拜乐止亚献酌泛齐终献酌事酒仪并同初献但不用祝饮福受胙献官诣神位前再拜跪搢笏祭酒饮福酒受胙出笏俯伏兴再拜复位陪祭官皆再拜彻豆望燎献官诣望燎位执事者捧祝帛置燎所燎半礼毕天下衞所祭用少牢仪物视京都杀焉
　　封城隍神
　　洪武元年十二月封京都及天下城隍神上谓中书及礼官曰明有礼乐幽有鬼神若城隍神者歴代所祀宜新封爵遂封京都城隍为承天鉴国司民升福明灵王其在北京开封府者封为承天鉴国司民显圣王临濠府为承天鉴国司民贞佑王太平府为承天鉴国司民英烈王和州为承天鉴国司民灵护王滁州为承天鉴国司民灵佑王五府皆正一品余在各府州县者府为鉴察司民城隍威灵公秩正二品州为鉴察司民城隍灵佑侯秩三品县为鉴察司民城隍显佑伯秩四品其章服京都城隍衮冕十有二章开封府等五府封王及各府封公者九旒九章各州县封侯伯者七旒七章命翰林词臣撰制文以颁之　京都城隍制曰帝王受天明命行政教于天下必有生圣之瑞受命之符此天示不言之妙而人见闻所不及者也神司淑慝为天降祥亦必受天之命所以明有礼乐幽有鬼神天理人心其致一也朕君四方虽明智弗类代天理物之道实罄于衷思应天命此神所鉴而简在帝心者君道之大惟典神天有其举之承事惟谨应天府城隍升福侯宋代所封位号也聪明正直圣不可知固有超于高城深池之表也世之崇于神者则然神受于天者葢不可知也兹以临御之初与天下更始凡城隍之神皆新其命睠此兴王之郡神相居多宜加封曰承天鉴国司民升福明灵王明者神之体容光必照灵者神之用随感而通此固神之徳而亦天之命也司于我民鉴于我国享兹明祀悠久无疆主者施行　开封城隍致词改其后曰睠此名城天下之中定帝王之宅金汤既甲于列郡神号宜盛于他邦可封曰承天鉴国司民显圣王显则着其灵明无不照圣则造其极大而化之此固神之徳而亦天之命也　临濠城隍曰睠此乡邦之地实同丰沛之都朕肇自戎行至成大业皆神黙相岂敢忘初可封曰承天鉴国司民贞佑王贞则无贰亶明睿而无私佑则垂祥仰感通之如在　太平城隍曰睠此名城雄奠江表朕初飞渡首驻其间再四祷祈神告不贰宜封曰承天鉴国司民英烈王英则发越精华烈则威灵烜赫和州城隍曰睠此名城雄奠江右王师戾止屡获成功非神相之何以臻此宜封曰承天鉴国司民灵护王灵则威加于显著护则福及于保绥　滁州城隍曰睠此名城雄奠东淮王师首驻战胜俱安成此峻功实神相之宜封曰承天鉴国司民灵佑王灵则威之显著佑则福之保绥　各府城隍曰睠此城明只所司宜封曰鉴察司民城隍威灵公威则照临有赫威则感通无方各州城隍曰睠此州城灵只攸主宜封曰鉴察司民
　　城隍灵佑侯灵则随感而通佑则锡善以福　各县城隍曰睠此县邑灵只所司威灵丕着福泽普施宜封曰鉴察司民城隍显佑伯显则威灵丕着佑则福泽普施其始末之词则皆与京都城隍同但鉴于我国于各
　　郡则改曰鉴于我郡政于各州县则改曰州政邑政而享兹明祀于郡州县则皆改曰享兹祀典云
　　有司祀典
　　洪武元年十二月辛丑命天下凡祀典神只有司依时致祭其不在祀典而常有功徳于民事迹昭著者虽不致祭其祠宇禁人撤毁
　　城隍神庙式
　　洪武三年京师城隍庙成初城隍旧祀卑隘诏度地营筑既而中书省臣及尚书陶凯请以东岳行祀改为庙上可之修饰既备建左右二司凯复请如前代建六曹曰吏户礼兵刑工二司左曰左司之神右曰右司之神上命罢六曹不必设左右二司止称曰左司神右司神仍命置神主主用丹漆字以金旁饰以龙文及是始成命凯等迎主入庙用王者仪仗
　　设厉坛
　　洪武三年始命祭无祀鬼神先是上以兵革之余死无后者其灵无所依命议举其礼至是礼官奏按祭法王祭泰厉诸侯祭公厉大夫祭族厉泰厉谓古帝王之无后者公厉谓古诸侯之无后者族厉谓古诸大夫之无后者又士丧礼疾病祷于厉郑氏谓汉时民家皆秋祠厉则此祀又达于民也春秋传曰鬼有所归乃不为厉然则鬼之祭享而无所归则必为害古者七祀于前代前王诸侯卿大夫之无后者皆致其祭岂无为而然哉后世以为涉于淫谄非礼之正遂不举行而此等无依之鬼乃或依附土木为民祸福以邀享祀者葢无足怪今欲举其祀宜于京都王国各府州县及里社皆祭祀之而天下之淫祀一切屏除使鬼之无所归附者不失祭享则灾厉不兴是亦除民害之一也上然之乃命京都筑坛于武湖中天下府州县则皆设坛于城北其各里内又立祭坛岁以三月清明七月望及十月朔日长吏率僚佐晡时致祭牲用羊豕各三以米三石炊饭正坛设城隍位羊一豕一坛下东西各席地焚香列炬各设羊一豕一并设饭羮以祭之坛之南立石刻祭文京都谓之泰厉王国谓之国厉府州谓之郡厉县谓之邑厉民间谓之乡厉着为定式
　　祭封内山川
　　洪武五年上谕中书省及礼部曰始天下方定其山川皆统祀于京师然古者诸侯祭封内山川今行省大臣方面重寄视古之方伯连帅无异而其境内山川所当祭者其定制颁行之于是礼部奏五岳五鎭四海四渎礼秩尊崇及京师山川皆国家常典非诸侯所得预者其各省惟祭风云雷雨及境内山川之神宜共为一坛设二神位以省臣初献都指挥司官亚献府官终献祭期春用惊蛰后三日秋用秋分后三日每位牲用羊一豕一笾豆四簠簋二爵三铏牺象尊各一祝一风云雷雨帛四山川位帛二凡祭致齐三日可自是定天下十三省山川皆各省自祭旧合祭京师及四夷山川悉罢之
　　四夷山川祭法
　　洪武八年癸已以外夷山川附祭于各省山川之次先是礼部尚书牛谅言京都既罢祭天下山川其四夷山川亦非天子所当躬祀乃命别议其礼以闻至是中书及礼部奏以外夷山川附祭于各省如广西则宜附祭安南占城眞腊暹罗锁里广东则宜附祭三佛齐瓜畦福建则宜附祭日本琉球浡泥辽东则宜附祭高防陜西则宜附祭甘肃朶甘乌思藏京城更不须祭又言各省山川与风云雷雨既居东南向其外夷山川神位宜分东西同坛共祀上可其奏命中书颁行之将祭则遣官一人往监其祀
　　王国府州县社稷
　　洪武十一年礼部奏京都大社大稷既同坛合祭其王国各府州县仍用旧制于礼未一今议亦合同为一坛神主皆依京制用石主埋于坛南木主二祭则设之祭毕收藏其配位旧以勾龙配社后稷配稷今大社大稷既奉仁祖淳皇帝配其王国府州县无可配者难设配位今议王国社宜称国社之神稷宜称国稷之神府则称府社府稷州则称州社州稷县则称县社县稷从之命颁其制于天下
　　祭物非土产听其缺
　　洪武十三年溧水县祭社稷以牛醢代鹿醢御史案实奏之上命当其罪而礼部奏云着令凡祭物缺者许以他物代上曰夫祭物所谓缺者以非土地所产溧水固有鹿何得谓缺是有司无诚心于祀神而故为是茍简也夫百司所以能理其职而尽民事者以其常存敬惧之心耳今溧水之官于神犹怠忽之则于人事又何惧焉命论如律乃勅礼部下天下有司凡祭必备其物茍其物非地产所有又无商贾贩鬻则听其缺可也
　　军衞设祀坛
　　宣徳二年丁丑兵部都督谭广奏天下郡县俱设风云雷雨山川社稷坛春秋祭祀为民祈福宣府久置军衞而无坛所近年风雨不调人多疾病请如郡县立坛致祭行在礼部言有司祭山川等神宣府边衞似难比例上曰奉祀神明为人祈福军卫独非吾人乎其准所言令于农隙之时为之
　　城隍神不称爵
　　正统四年十二月山东登州府知府杨颐奏本府原系州治其城隍封灵佑侯今升为府宜加封公爵奏下礼部议尚书胡濙等以为今北京城隍止称京都城隍之神如五岳四渎原有封号洪武间皆已革去可令照例称登州府城隍之神庶合礼制从之
　　边衞设坛
　　宣徳三年四月总兵官都督谭广奏天下郡县设风云雷雨山川社稷坛春秋祭祀为民祈福宣府久置军衞请如郡县立坛致祭行在礼部言宣府边衞似难比例上曰奉祀神明为人祈福军衞独非吾民乎其准所言令于农隙之时为之
　　祭岳渎违制
　　治元年正月都察院左都御史马文升等言岳鎭海渎等祠庙皆有前太监陈喜及奸人邓常恩所造石函周遭有符篆中贮泥金书道经及金银钱寳石五谷似为魇鎭之术者又有先帝遣陈喜致祭祝文其文不知何人所撰皆刻之石本庙故事凡改元之初及水旱灾伤则致祭岳鎭海渎之神例命翰林院撰文分遣朝臣以往未闻外官撰文内臣往祭之事况石函魇鎭世无此理今常恩等已正宪典其石函石牌尚存于宁以妖术惑人自言得聚寳盆于桃花洞知州程观信之事闻俱坐斩既遇赦宁发戍边逺天下妄言惑众如宁者尚多请出榜禁约
　　衡山南岳祀例
　　正统元年湖广布政司照磨所检校程富奏衡州府衡山县古有南岳庙年久滋敝有失观瞻请设道士及佃户修整事下行在礼部覆奏因言五岳五鎭四海四渎事同一体俱合用道士或十人或五名每庙佃户四户洒扫供役仍令该管府州县官时加巡视以称崇祀之礼从之
　　正恒山北岳祀典
　　治四年先是太子少保兵部尚书马文升言恒山北岳在今大同府浑源州宋有天下未混一北为契丹所有故祭北岳于眞定府曲阳县迨我太宗文皇帝迁都北平而眞定却在京都之南当时礼官亦未建明犹祭北岳于曲阳臣考周礼载恒山为并州之鎭在正北我朝一统志亦载恒山在浑源州南二十里即北岳以此观之则北岳当在浑源州无疑今本州北岳庙趾犹存勅礼部详考移文山西守臣于浑源州恒山旧迹修建北岳庙以后北岳岁祭于此行礼下礼部覆议以为祀北岳恒山于曲阳歴汉唐宋以至国朝上下几二千年未之有改其浑源州虽有恒山亦名北岳然祀典不闻碑志无考况今恒山实为畿内钜鎭孕灵已久一旦废此举彼恐有窒碍如文升所奏浑源州恒山既为一方之望古迹间存复有洪武年间重修庙宇但恐年久頽敝请下所司量加修葺春秋致祭威灵歆格用垂悠久下礼部覆议行
　　北岳改祀近地
　　治十五年吏部尚书马文升奏岳渎之祭自古皆即其近地而庙祭之惟北岳祭于眞定府曲阳县北海祭于河南济源县其地之相去颇逺据大明一统志所载谓山西浑源州原有北岳祠庙欲行修葺改祭北岳于此该礼部覆议得自帝舜以来已祭北岳于曲阳而我太祖复循用不改今请仍如旧典
　　禁淫祠
　　洪武三年禁淫祠制曰朕思天地造化能生万物而不言故命人君代理之前代不察乎此听民人祀天地祈祷无所不至普天之下民庶繁多一日之间祈天者不知其几渎礼僭分莫大于斯古者天子祭天地诸侯祭山川大夫士庶各有所宜祭其民间合祭之神礼部其定议颁降违者罪之于是中书省臣等奏凡民庶祭先祖岁除祀灶乡村祈土谷之神凡有灾患祷于祖先若乡厉邑厉郡厉之祭则里社郡县自举之其僧道建设斋醮不许进章上表投拜青词亦不许塑画天神地只及白莲社明尊教白云宗巫觋扶鸾祷圣书符呪水诸术并加禁止庶几左道不兴民无惑志诏从之
　　附郭县罢重祭
　　洪武十七年礼部议天下府州县先师孔子及社稷山川等祀如县之附府者府既祭县亦以是日祭诚为烦渎自今县之附府者府祭县罢之诏从其议
　　杂祀
　　祭海
　　洪武元年正月命道士周原徳往莱州谕祭海神原徳未至前数日并海之民见海涛恬息闻空中洋洋然若有神语者皆惊异及原徳至临祭烟云交合异香郁然灵风清肃海潮向应竣事父老皆欣喜相贺争至徳所曰海涛不息者十余年矣今圣人应运太平有兆海滨之民何幸身亲见之原徳还奏上悦
　　以歼贼立江海神庙
　　正徳八年三月命立江海神庙于狼山岁时祭初巡抚淮扬都御史张缙言流贼于狼山乗风之变实江海效灵宜立庙以昭神贶礼部议江海之神已秩祀典此复立庙几于烦渎诏从缙请
　　祀马祖
　　洪武二年遣官祭马祖先牧马步马社之神初命筑坛于后湖祀马祖诸神勅礼官考其礼仪至是礼官奏言周官牧人掌六马之属春祭马祖夏祭先牧秋祭马社冬祭马步马祖天驷星也孝经说云房为龙马先牧始养马之人未闻马社始乗马者世本曰相士作乗马马步谓神之灾害于马者隋用周祭以四仲之月唐宋因之今拟春秋二仲月甲戊庚日为宜于是遣官行礼为坛四坛用羊一豕一币一其色白笾豆各四簠簋豋象尊壶尊各一乐用时乐献官斋戒公服行三献礼祝文曰维神始于天地之初而马生于世牧养蕃息驭而乗之闲廏得所歴代兴邦戡定祸乱咸赖戎马民人是安朕自起义以来多资于马摧坚破敌大有功焉稽古按仪载崇明享爰申报本以昭神功谨以制币牲齐式陈明荐尚享
　　申明五祀
　　洪武二年礼部尚书崔亮奏周官天子五祀曰门曰户人之所出曰中霤人之所居曰灶曰井人之所养故杜佑曰天子诸侯必立五祀所以报徳也今拟依周官五祀止于岁终腊享通祭于庙门外羣臣则四品以上祀中霤门户三神五品以下祀井灶二神庶合礼意上命着为令
　　祭司马
　　洪武五年礼部奏旧祭马祖先牧马步马社今拟止设一坛祭司马一神每岁止于仲春一祭从之
　　祭五祀
　　洪武六年定凡祭五祀户灶门井于四孟月时享太庙日遣内官致祭中霤于季夏土旺戊日遣内官致祭
　　祭五祀坛制日期
　　洪武八年礼部奏五祀之礼考之周汉唐宋其制不一今拟以孟春祀司户之神设坛于皇宫门左司门主之孟夏祀司灶之神设坛于御厨光禄寺官主之季夏祀中霤之神设坛于乾清宫丹墀内官主之孟秋祀司门之神设坛于午门之左司门主之孟冬祀司井之神设坛于井前光禄寺官主之四孟月之祭则于有事太庙之日季夏之祭则于土旺之日牲用少牢制可自是五祀之礼岁率以为常
　　会议厘正神祀
　　治元年礼科给事中张九功言国之大事在祀与戎祀典正则人心正今圣明御极修明祀典然而朝廷常祭之外尚有释迦牟尼文佛三清三境九天应元雷声普化天尊之祭又有金玉阙眞君元君神父神母之祭诸宫观中又有水宫星君诸天诸帝之祭非所以示法于天下也乞勅礼部稽之祀典尽为厘正及一切左道惑人之事通为禁止上是其言命礼部会官考详何神立于何代何神有功于国何神泽及生民今何神应祀与否明白具奏于是尚书周洪谟等会议谓我太祖高皇帝稽古定制凡前代所加岳鎭海渎封号郡县城隍神号尽行革正其忠臣烈士亦止以当时封号称之凡异端乱正之术一切有所禁以正风俗晓人心者至矣伏望皇上以祖宗为法敬事天地孝事宗庙严事山川百神此外凡有斋醮祀祷之类通行罢免不惟絶异端之奸亦可省无益之费仍勅中外凡宫观祠庙非有功徳于民者不合祀典俱令革去间有累朝崇建难于辄废者亦宜厘正名号减杀礼仪庶尽以礼事神之心谨按世俗所谓释迦牟尼文佛三清三境天尊者葢西方有国曰中天竺乃释迦所生之地汉明帝时其法始入中国后之宗其教者遂以释迦之本性为法身徳业为报身并其眞身而为三其实本一人耳唐儒韩愈有曰三代之时百姓安乐夀考中国未有佛也自有佛法以来乱亡相继宋齐梁陈以下事佛渐谨年代尤促梁武帝舍身施佛饿死台城由此观之佛不足事明矣至于道家以老子为师宋儒朱熹有曰玉清元始天尊既非老子之法身上清太上道君又非老子之报身设有二像又非与老子为一而老子又自为上清太上老君葢仿释氏之失而又失之者也况老聃亦人鬼耳岂可僭居昊天上帝之上哉如宋徽宗躬亲祠醮倾心崇奉卒之陷身北国覆亡宗社可为明戒佛老之徒妄相称述惑世诬民莫之能废不合祀典莫此为甚伏望自今以始凡遇万夀千秋等节不令修建吉祥斋醮或遇丧礼不令修建荐斋醮俱不先期遣官祭告释迦牟尼文佛于大兴隆寺及三清三境天尊于朝天宫则祀典正矣　所谓北极中天星主紫微大帝者葢北极五星在紫微垣中又曰紫微大帝之座乃朝廷宫殿之象正统初建紫微殿于大徳观东设大帝之像每节令亦遣官祭告夫幽禜祭星古礼也祖宗以来每岁南郊已有星辰坛合祭之礼今乃像之如人称之为帝以极星之正祠于异端之宫稽之祀典诚无所据其祭告乞罢免所谓九天应元雷声普化天尊者凡隂阳凝聚阳气
　　在内不得出则奋击而为雷霆今道家妄以为玉霄一府总司五雷雷部诸神皆其所主而又以六月二十四日为天尊示现之日故朝廷岁以是日遣官诣显灵宫致祭夫风云雷雨每岁南郊已有合祭之礼而山川坛复有秋报之祭况自二月发声之后无非雷霆震奋之日今以六月二十四日为示现日于义何取设像名称礼亦何所据哉其祭告亦乞罢免　又有所谓祖师三天扶教辅大法师眞君者传记云汉张道陵光武时人善以符治病至桓帝永夀元年百二十岁而没人传白日上升唐天寳宋熙宁大观间累号正一靖应眞君子孙亦有封号国朝仍袭正一嗣教眞人之封秩视二品然宋邵伯温闻见录云汉建安二十年曹操破张鲁定汉中鲁祖陵父衡以符法相授受自号师君其众曰鬼卒曰祭酒大抵与黄巾相类朝廷不能讨就拜鲁汉宁太守鎭夷中葢陵本非异人而道家祖陵为天师者特因天寳之称而云尔今岁以正月十五日为陵生辰遣官诣显灵宫祭告夫生辰自宜使其子孙祭于家而乃遣官祭告尤非祀典亦乞罢免　所谓大小青龙神者记云昔有僧名卢自江南来寓居今京师西山一日有二童子来拜于前卢纳之供奉无怠时久旱不雨二童子白于卢请限雨期即委身龙潭须臾化二青龙遂得雨后赐卢号曰感应禅师建寺设像又别设二青龙祠于龙潭之上宣徳中勅建大圆通寺加二青龙以封号今春秋祭之夫妖由人兴久自衰息况今连年亢旱祈祷二龙杳无应验则怪诞不足崇奉明矣又有所谓梓潼帝君者记云神姓张讳亚子其先越巂人因报母之仇徙居梓潼之七曲山仕晋战没人立为庙唐宗僖宗宋咸平日屡封至英显王道家谓上帝命梓潼掌文昌府事及人间禄籍故元加号为帝君而天下学校亦有立祠祀之者景泰中因京师旧庙辟而新之岁以二月三日为帝君生辰遣官致祭夫梓潼神显灵于蜀则庙食其地于礼为宜祠之京师何也况文昌六星为天之六府殊与梓潼无干乃合而为一是诚附会不经乞并与大小青龙神之祭俱勅罢免其梓潼在天下学校者俱令拆毁庶足以解人心之惑　又道家有所谓北极佑圣眞君者盖眞武乃北方武七宿后人乃以武为眞圣而作蛇于下宋眞宗避讳改武为眞武靖康初加号曰佑圣助顺灵应眞君及攷图志乃云眞武为净乐王太子得道术修炼武当山功成飞升奉上帝命往鎭北方被髪跣足建皂纛旗摄武位此则道家附会诞妄之说再考国朝御制碑谓太祖平定天下兵戈所向隂佑为多尝建庙南京载在祀典及太宗入靖内难以神有显相功又于京城艮隅并武当山重建庙宇两京岁时朔望各遣官致祭而武当山又专官督视祀事至我宪宗尝范金为神像屡遣内官陈喜安奉于武当山葢亦承列圣崇奉之意以祈神休耳而喜乃援引左道邓常恩辈荧惑圣徳虐害生民奏请重修京城庙宇改号灵明显佑宫日进邪术遂使香火之地几为奸盗之区今常恩辈已服其罪而其所遗蠧国害民之事尚未止息如频年赍送神像及多给武当道士衣布滥费香爉之类是也请止照洪武间例每年以三月三日九月九日用素羞遣太常寺官致祭其余祭祀悉皆停免继后神像再不赍送凡府县应办给衣巾并香爉诸物之劳民者俱量为裁省庶几国用少节而于累朝崇报之礼亦未尝废也　所谓崇恩眞君隆恩眞君者道家相传以崇恩眞君姓萨名坚西蜀人宋徽宗时尝从王侍宸林灵素辈学法有騐而隆恩眞君则玉枢火府天将王灵官也又尝从萨眞君传符法永乐中以道士周思得能传灵官法乃于禁城之西建天将庙及祖师殿宣徳中改庙为大徳观封二眞君成化初改观曰显灵宫每年换袍服三年一小焚十年一大焚复易以新珠玉锦绮所费不訾每节岁时皆遣官致祭夫萨眞君之法因王灵官而行王灵官之法因周思得而显而其法之所自又皆林灵素辈所附会况近年祈祷杳无应騐若以累朝创建之故难以废毁其祭告之礼宜令罢免四时袍服更换宜令收贮勿毁此后不必再焚亦不必再制如此则妄费可少省而邪术可贬矣所谓金阙上帝玉阙上帝者志云福建闽县旧有洪
　　恩灵济宫即祀今之金玉阙二眞人者五代时吴徐温子曰知证封江王曰知谔封饶王尝提兵平福州福人徳之图像以祀宋赐今额又考国朝御制碑谓太宗尝弗豫药罔效祷神辄应因大新闽地庙宇令春秋致祭易衣给户洒扫又立庙祀于京师加封知证金阙眞君知谔玉阙眞君正统成化年间累加号为上帝每朔望节令俱遣官祀及时荐新食四时致皮弁冠红金云龙朝衣又加平天冠明黄锦绮服其黄服五年一换焚红服十年一换焚夫神之世系年代事迹本非有甚异也而兄弟并称上帝本处既有春秋祀而京师复一年数祀袍服在京换焚费以不赀闽之袍服又数劳人赍送其僭号既宜革正而妄费亦宜节损请仍存闽之庙祀废京师之诸祀革其帝号与服色止称眞君服旧服其衣服更换俱令本宫收贮不必再焚每岁亦不必再制若在闽而敝者令府县量为修补不必赍送如此则于礼庶不谓渎而报功之典亦未尝不存也　所谓神父圣帝神母元君及金玉阙元君者即二徐之父母及其配也宋封父齐王为忠武眞人其母曰仁夀仙妃配皆为仙妃我朝永乐至成化间屡加封其父为圣帝母及二妃皆为元君每岁时节令俱遣官祀而金玉阙元君又有诞辰之祭僭渎一至于此载考徐温乃五代时吴国专权弑主之人殊无功徳可录但缘二徐为子有一时祷应之功故滥恩至此伏乞削去上帝元君之号一切滥祀俱宜罢免　所谓东岳泰山之神者为五岳之首庙在山东泰安州山下唐宋元皆加号曰王或曰帝若祀人鬼然者我太祖正祀典止称东岳泰山之神有司春秋致祭有事则遣官祭告每岁南郊并二八月山川坛俱有合祭之礼葢以山川灵气有发生之功故也今朝阳门外有前元东岳旧庙国朝因而不废其后岁以三月二十八日及万夀圣节遣官致祭夫既专祭于封内又合祭于郊坛则此庙之祭实为烦渎亦乞罢免所谓京师都城隍之神者葢建国者必设高城深池
　　以保其民人其制自黄帝始今天下府州县各有城隍庙在京师者谓之都城隍庙旧在顺天府西南俗以五月十一日为神诞辰故是日及节令皆遣官祀夫城隍之神非人鬼也安有所谓诞辰者况南郊秋祀皆有合祭之礼则诞辰并节令之祀亦宜罢免　议既上上曰卿等言是修建斋醮遣官祭告并东岳眞武城隍庙灵济宫祭祀俱仍旧二徐眞君并其父母妻宜革去帝号止仍旧封号原冠袍等物换回焚毁今后福建冠袍每六年一赍送余如所议行之
　　祭三清乐章
　　治八年十二月内阁大学士徐溥等奏近司礼监传示圣谕递出祭三清乐章令臣等改补进呈臣等谨按天子祀天地天者至尊无对尽天下之物不足以报其徳惟诚意可以格之故礼以少为贵物以简为诚祭不过南郊时不过孟春牲不过一牛书曰黩于祭祀时谓弗钦礼烦则乱事神则难正此谓也汉祀五帝儒者尚非之以为天止一人岂有五帝况三清者乃道家邪妄之说谓一天之上有三大帝至以周时柱下史李耳当之是以人鬼而加于天之上理之所必无者也若夫乐器之清浊乐音之高下制度节奏毫厘之际不容少差差则反以召祸况制为时俗词曲以享神明防渎尤甚以此获福又岂有是理哉我朝天地合祭用正月皆太祖所亲定乐器乐章皆太祖所亲制足以传之万世当此之时岂有三清之祭俗曲之音今所递出乐章虽云出于永乐大典葢是书之作博采兼收欲以尽天下之事初未闻以此施之朝廷见诸行事以为后世法也陛下纯诚至孝嗣统守成一以太祖为法以上追二帝三王之盛不宜以黩礼事天臣等读儒书穷圣道道家邪妄之说未尝究心至于鄙防词曲尤所不习不当以非道事陛下所连日忧惶不敢奉命者实不愿陛下为此举也近数月来凡奉中旨处分其合理者自当仰承徳意不敢违越间于民情有干治体相碍亦不敢茍且应命以误陛下未免封还执奏至再至三迹似违忤情实忠爱似此者多非但乐章一事而已疏入上嘉纳之礼部志稿卷八十四
　　钦定四库全书
　　礼部志稿卷八十五上
　　明　俞汝楫　编
　　羣祀备考
　　歴代帝王祀
　　祀歴代帝王
　　洪武六年监察御史答禄与权等言开物成务先王各正乎民彛崇徳报功后世宜兴乎祀典茍不追尊前古曷由立教将来谨稽经史伏羲神农黄帝号称三皇盛徳大业被于万世使天下后世三纲正九法叙三圣人之功莫大焉故尧舜禹汤文武相承而为道统孔子顔曽思孟相传而为道学统以续其业学以传其心后世有天下者举不违其成法此其所以继天立极而为帝王之所宗岂但隂阳医方而已哉其在祀典法施于民则祀之着之礼经歴代宗守爰在我朝继正统而有天下四海九州罔不臣服天下社稷宗庙山川之神皆得享其祭而躬祀三皇之礼独阙焉宜于春秋躬行祀事庶成一代之典上以报往圣之功徳下以正万姓之彛伦则道徳尊严而政教修举矣上纳其言命礼官参攷歴代帝王开基创业有功于生民者立庙祀之于是礼部尚书牛谅奏三皇开天立极大有功徳于民京都有庙春秋享祀宜令太常掌之伏羲以勾芒配神农以祝融配黄帝以风后力牧配正位南面祀以太牢配位东面祀以少牢汉高祖光武唐高祖太宗宋太祖元世祖宜令有司就各陵立庙每岁仲春以少牢致祭商中宗高宗周成王康王汉文帝武帝宣帝明帝章帝唐宗宪宗后唐明宗宋太宗真宗仁宗亦宜令有司立庙陵三年一祭祭以少牢上曰五帝三王及汉唐宋创业之君俱宜于京师立庙致祭其余守成贤君令有司祭于陵庙皆每岁春秋祭之乙酉建歴代帝王庙于京师礼部奏定其仪制略如宗庙同堂异室为正殿五间以为五室中一室以居三皇东一室以居五帝西一室以居夏禹商汤周文王又东一室以居周武王汉光武唐太宗又西一室以居汉高祖唐高祖宋太祖元世祖从之
　　祀三皇
　　洪武二年二月遣中书叅政蔡哲祀三皇以勾芒祝融力牧风后配享勾芒祝融居右风后力牧居左仪同释奠三皇位则笾豆各八簠簋各二登铏各一爵三牺尊象尊山罍各一币一白色祝一共用牛羊豕各一其配位用笾豆各四簠簋各一铏一爵三象牺尊各一币一白色祝一共用羊豕各一其乐用登歌【阙】
　　其祝文　伏羲曰惟皇始画八卦教民书契继天立极肇开道统谨以制币牲齐粢盛庶品式陈明荐以勾芒氏配　神农曰始作耒耜烝民粒食百草是尝功济万世谨以制币牲齐粢盛庶品式陈明荐以祝融氏配　黄帝曰惟皇通变神化垂衣而治制作寖偹以济万民谨以制币牲齐粢盛庶品式陈明荐以风后氏力牧氏配　勾芒曰爰以季春有事于太昊伏羲氏惟神盛徳在木生之始功被万物本于至仁谨以制币牲齐粢盛庶品式陈明荐　祝融曰惟神火徳司夏长飬庶物功在上古惠及无穷　风后曰惟神贯通天时孤虚阐奥作辅轩辕徳业名世　力牧曰惟神兵法竒秘有光有烈土徳追崇功垂万世余词如勾芒
　　修举帝王陵寝祀事
　　初上遣使访求古帝王陵寝河南陜西各行省具图所在帝王诸陵凡七十有九以进礼官考其功徳昭著者曰伏羲神农黄帝少昊颛顼唐尧虞舜夏禹商汤中宗高宗周文王武王成王康王汉高祖文帝景帝武帝宣帝光武明帝章帝后魏文帝隋高祖唐高祖太宗宪宗宣宗周世宗宋太祖太宗真宗仁宗孝宗理宗凡三十有六各制衮冕服函香币遣秘书监丞陶谊等徃修祀事每陵以白金二十五两俾具祭物陵寝之发者掩瘗之壊者完筑之庙之敝者因其旧而葺之无庙者设坛以祭仍令有司禁樵采嵗时祭祀以为常牲用太牢
　　祭帝王陵寝
　　遣使祭歴代帝王陵寝上谕中书省臣曰天下都邑咸有三皇庙前代帝王大臣皆不亲祭徒委之医药之流且令郡县通祀岂不防渎至于尧舜禹皆圣人有功于天下后世又不立庙朕不知其何説也宜令礼部防诸儒详考以闻于是礼部同翰林院太常司官考前代圣帝贤王自唐以来皆祭于陵寝唐宗尝立三皇五帝庙于京师至元成宗时乃立三皇庙于府州县春秋通祀而以医药主之甚非礼也上曰三皇继天立极以开万世教化之源而汩于医师其可乎自今命天下郡县毋得防祀止用有司祭于陵寝礼部复议三皇五帝三王汉以下创业之英主守成之贤君岁时俱宜一体祭于陵寝上曰古先圣帝贤王以及歴代帝王曽主中原安人民者皆春秋祭祀偏方之君虽贤不祭主中原而昏愚者亦不祭于是礼部复定议合祀帝王三十五在河南者十陈州祀伏羲商高宗孟津县祀汉光武洛阳县祀汉明帝章帝郑州祀周世宗巩县祀宋太祖太宗真宗仁宗在山西者一荥河祀商汤在山东者二东平州祀唐尧曲阜县祀少昊在北平者三内黄县祀商中宗滑州祀颛顼髙辛在湖广者二县祀神农宁逺县祀虞舜在浙江者二防稽县祀夏禹宋孝宗在陜西者十五中部县祀黄帝咸阳县祀周文王武王成王康王宣王汉髙帝文帝景帝兴平县祀汉武帝长安县祀汉宣帝三原县祀唐髙祖醴泉县祀唐太宗蒲城县祀唐宪宗泾阳县祀唐宣宗岁用仲春仲秋朔器用笾豆各八登一铏一簠簋各一爼一爵三尊三篚一牲用太牢制可之于是遣使诣各陵致祭复命陵寝所在禁民无得樵采置碑刻祭之月日牲帛之数于其上俾所在有司守之以为常式
　　祭歴代帝王乐章
　　洪武七年八月御制乐章　迎神云仰瞻兮圣容想銮舆兮景从降云衢兮后先来俯鉴兮防衷荷圣灵兮苍生有崇睠诸帝兮是临予顿首兮幸防　奠帛云秉防诚兮动圣躬来列坐兮殿庭予今愿兮効勤奉礼帛兮列酒尊鉴予情兮忻享方旋驾兮云程　初献云酒行兮爵盈嘉气兮雍雍重荷防兮载瞻载崇羣臣忻兮跃从愿覩穆穆兮圣容　亚献云酒斟兮礼明诸帝熈和兮悦情百职奔走兮满庭陈笾豆兮数重亚献兮愿成终献云献酒兮至终早整云銮兮将还宫予心眷恋
　　兮神圣欲攀留兮无从蹑云衢兮缓行得遥瞻兮达九重　彻馔云纳殽羞兮领陈烝民乐兮幸生将何以兮崇报惟嵗时兮载瞻载迎　送神云旛幢缭绕兮导来踪銮舆冉冉兮归天宫五云拥兮祥风从民歌圣祐兮乐年丰　望瘗云神机不测兮造化工珎羞礼帛兮荐火中望瘗庭兮稽首愿神鉴兮寸衷
　　祭歴代帝王祝文
　　洪武十年遣官祀歴代帝王凡十七位为五室共设酒尊三于殿之东南西向用祝一设于神之右初献毕读祝余礼仪仍旧祝文曰皇帝谨遣具官某致祭于太昊伏羲氏炎帝神农氏黄帝轩辕氏帝金天氏帝髙阳氏帝髙辛氏帝陶唐氏帝有虞氏夏禹王商汤王周武王汉髙祖皇帝汉光武皇帝隋髙祖皇帝唐太宗皇帝宋太祖皇帝元世祖皇帝曰昔者奉天明命相继为君代天理物抚育黔黎彛伦攸叙井井绳绳至今承之生民多福思不忘报特祀以春秋惟帝英灵来歆来格尚享
　　祭歴代忠臣不具祭服
　　洪武十三年监察御史连楹等劾奏应天府尹曽朝位祭歴代忠臣不具祭服有乖典礼上顾问廷臣吏部尚书阮畯言祭前代之臣不具祭服相承已久上命翰林院考证以闻翼日翰林院奏祭前代忠臣便服行礼为宜遂诏应天府以为常式
　　定帝王庙祀及名臣从祀
　　洪武二十年遣官祀歴代帝王庙五室祀伏羲至元世祖凡十七帝至是去隋文帝凡十六帝为五室中三室居三皇五帝三王如旧最东一室则汉髙祖光武唐太宗最西一室则宋太祖元世祖从祀名臣凡四坛东庑第一坛九人风后臯陶防龙伯益傅説召公奭召虎张良曹参西庑第一坛九人力牧防伯夷伊尹周公旦太公望方叔萧何陈平东庑第二坛十人周勃冯异房龄李靖李晟潘美岳飞穆呼哩博勒呼巴延西庑第二坛九人邓禹诸葛亮杜如晦郭子仪曹彬韩世忠张浚保尔济齐拉衮
　　帝王陵寝
　　防视歴代帝王陵寝
　　洪武九年八月遣官视歴代帝王陵寝令百歩内禁人樵牧设陵户二人守之有经兵火而崩摧者有司督近陵之人以时封培每三年一遣使致祭乙巳礼部尚书张筹奏使者视歴代帝王陵寝还言各陵有素无祠宇者有岁久不堪修葺者有间可修葺者按唐开元间先代帝王有庙者祭于庙无庙祭于坛祠宇之壊者请勿葺上曰然其庙之可葺者葺之不可葺者令有司次第修之勿亟劳民也
　　特设歴代帝王陵寝
　　嘉靖十年右春坊右中允廖道南请改大慈恩寺兴辟雍以行飬老之礼撤灵济宫徐知证知谔二神改设歴代帝王神位仍配以歴代名臣下礼部议覆言今国子监乃祖宗以来幸临之地恐不必更葺梵宇旧址重立辟雍惟寺内欢喜佛实属不经败壊民俗相应毁弃灵济宫徐知证知谔二神其在当时已得罪名教固宜撤去但所在窄隘恐不足以改设帝王寝庙宜择地别建得防夷鬼滛像可便毁之帝王庙工部其相地卜日兴工于是工部销毁滛像防官相帝王庙地因言阜成门内保安寺故址旧为官地改置神武后衞而中官陈林鬻其余为私宅地势整洁且通西坛可赎迁而鼎新之奏入报可
　　嘉靖十一年七月礼部以新作歴代帝王庙成请上亲祀许之仍诏以祀之前一日预告皇祖即太庙后寝行礼礼部上亲祭歴代帝王仪注上览之曰正五坛中案朕亲奠献左右四案命郭勋李时代之成国公朱鳯尚书王宪夏言汪鋐分献两庑余俱如拟
　　追祀忠节
　　宣徳八年八月江西吉安府知府陈本深言庐陵县城南旧有忠节祠祀乡先贤宋楚国文忠公欧阳修忠襄公杨邦乂忠简公胡铨葢国文忠公周必大文节公杨万里信国公文天祥比来官屡更代事致因循旷缺祀典乞举行盛典勅有司每岁春秋致祭上谕行在礼部臣曰褒崇忠节足以正人心厚风化此国家先务其从所言令春秋祭祀命府官行礼仍命有司以时修葺祠宇
　　成化十八年十一月顔氏六十代孙袭翰林院五经博士顔公鋐奏顔子庙缺人洒扫请如孟氏例拨赐上曰国朝祀典二庙并隆孟氏既有庙户而顔氏独无诚为缺典其令有司如孟氏数给与之
　　成化二十二年十一月礼部以愽士顔公鋐请修顔子庙覆奏上曰顔子孔门髙弟道徳可仰身先配享而家庙不修可乎其令有司以修孔庙工重为修葺
　　功臣庙正官行礼
　　治十五年南京太常寺卿杨一清等奏南京每年四孟并岁暮例遣勲戚大臣致祭鸡鸣山功臣庙是日并祭晋成阳卞忠贞公等六庙该应天府官行礼近年以来本府率委县丞训导等官代之恐礼意太轻乞定为着令礼部议谓所言宜从请此后分遣堂上官有事故即委京县掌印正官必不得已乃委府学教授等官从之仍令本府官如无事故不许推托转委



　　礼部志稿卷八十五上
　　钦定四库全书
　　礼部志稿卷八十五下
　　明　俞汝楫　编
　　崇祀备考
　　孔庙祀
　　遣祭阙里
　　洪武元年遣前国子祭酒孔克坚祀先师孔子于阙里出内府香币并白金百两俾具祭物仍命通賛舍人张汉英副之上谕克坚曰先师孔子扶持世教功徳广大万世帝王之师也朕今命尔徃祭葢以尔先师子孙祭必歆飨尔宜致诚洁以副朕懐
　　初定曲阜庙祀
　　洪武三年八月丁巳朔遣官释奠于先师孔子命来年曲阜庙庭官给牲币俾衍圣公主祀事岁以为常
　　崇祀孔子
　　洪武元年十月诏以太牢祀先师孔子于国学仍遣使诣曲阜致祭及行上谓之曰仲尼之道广大悠久与天地相并故后世有天下者莫不致敬尽礼修其祀事朕今为天下主期在明教化以行先圣之道今既释奠国学仍遣尔修祀事于阙里尔其敬之
　　更定释奠孔子祭品礼物
　　洪武四年礼部奏更定释奠孔子祭品礼物正位犊一羊一豕一笾豆各十登一铏二簠簋各二酒尊三爵三四配位每位羊一豕一酒尊一余同正位其从祀十哲东五位共用豕一分置于各位帛一爵一每位用笾豆各四簠簋各一铏一酒盏一西五位陈设同东庑五十三位为十三坛共用豕一分置于各坛帛一爵一每坛用笾豆各四簠簋各一酒盏四西庑五十二位亦为十三坛陈设与东庑同初孔子之祀象设于髙座而笾豆罍爵皆陈于座下弗称于仪其来已久至是定拟祭物陈设各为髙案笾豆簠簋登铏悉代以甆器牲用熟乐用舞乐生六十人舞生四十八人引乐二人凡一百一十一人上从之礼部请选京民之秀者充乐舞生上曰乐舞乃学者事况释奠所以追崇先师宜择国子生及凡公卿子弟在学者预教肄之
　　宣徳元年山东徳平县儒学训导年富言天下儒学文庙以崇祀先圣先贤近年以来十哲及两庑从祀先贤或置木牌或为塑像或封爵差讹或位次失序甚者缺而不置皆有司因循所致乞依洪武中定例重加考校刋布内外永为定规上曰朝廷崇儒重道为要事而有司不得人如此命礼部即考正颁示天下
　　定孔庙祭品数
　　正统三年礼部尚书胡濙言比者湖广桂东县知县范忠奏本县每遇春秋祭孔子教官生员逼取祭仪扰民各府州县亦有此弊请定其仪猪每只重七十斤山羊每只重二十斤绵羊每只重三十斤其余品物不系出产者鹿兎以羊代榛栗以土产果品代令风宪官严加禁约教官训导生员毋责取扰民上从之遂着为令
　　増孔庙从祀祭品
　　景防六年二月太常寺卿许彬奏每嵗仲春仲秋上丁释奠先师孔子及四配十哲牲牢品物固无容议其两庑从祀先贤共一百九位止用豕二只枣栗各二十二斤黍稷各三升三合有竒铏塩五斤十两每品分为一百九分甚俭薄不足以尽尊崇之意请増豕四只枣栗各五十斤黍稷各一斗铏塩五十斤庶于礼为称及行南京国学一例増设从之
　　陈孔庙四议
　　治二年山东兖州府知府赵兰陈六事其四云一请定礼乐谓孔子庙在国子监者皇上或躬临致祭或遣官代祭是以天子祭先师器用十二笾豆舞用八佾宜也其天下郡县庙学岂可僣用此等礼乐以祭乞议处之一请详祀位谓大成殿后宜别为寝室祀叔梁纥配以顔路曽晢孔鲤其七十子言行着见如有子軰并宋周程张朱数子宜皆升坐殿上通谓之哲以备一代之制一请议谥号谓周公制礼作乐前代尝加谥文宪王今一例革其旧有之封号止以太师周公称之恐名爵不足以副功徳之实乞防议复旧一请补缺畧谓孔顔孟三代子孙各有官爵祭田惟曽子子孙未有乞赐祭田给人户备洒扫选贤良户为庙主嵗时祭祀仍令有司主之命所司知之
　　考正从祀名位
　　宣徳三年正月四川万县儒学训导李铎言各处从祀先贤名位多有差讹且失次序若不考正实乖祀典上谓礼部尚书胡濙曰昔我太祖皇帝断自圣心大正神祗名号惟于先圣先贤悉从其旧将以垂宪万世岂可差谬其速考正颁示天下
　　重定从祀位次
　　治十一年南京兵科给事中杨亷言孔庙之祀所以崇徳报功今两庑之间自宋诸儒入祀之后未有论其位次者遂使荀况马融诸人居于周惇頥程颢程頥张载朱熹之上彼况以下诸人置之从祀犹有可议矧可使宋之五儒反位于下乎臣谓宜升惇頥颢頥载熹于况等之上若谓当以时之先后为次则孔伋孟轲何得越由赐之班若谓一庑之间不宜易置太甚则配哲之分何乃在一堂之上若谓祀典行之已久不必更改则本朝何为而黜雄之祀于数百年之后哉陛下于惇頥之太极图通书于颢頥之遗书易传于载之西铭正防于熹之本义注章句纲目等书深宫诵习经筵讲説固多取之望命儒臣礼官博议断自宸衷俾宋五儒者得于孔门诸子接席于两庑之间超荀况等而处其上岂非朝廷之一盛事乎命下其言于礼部
　　新孔庙祭告
　　治十七年翰林院检讨刘瑞言阙里孔庙告完皇上遣大学士李东阳祭告立碑文物一新惟夫子加封之典尚因袭前元之旧未能改正所谓大成者孟氏取譬之词而所谓文宣者又齐乱主髙洋之谥是不可以拟夫子盛徳之形容请节去大成文宣四字别定为尊崇美谥因此祭告而并新之以彰皇上崇儒重道之盛心命下其奏于所司
　　始定啓圣祠祀
　　嘉靖十年七月国子监建啓圣公祠成礼部尚书李时等议祀典请春秋祭祀与文庙同日所用牲帛笾豆视四配其东西配位先贤顔无繇氏曽防氏孔鲤氏孟孙氏十哲从祀先儒程朱祭视两庑是日文庙代主祭者系钦遣辅臣则祭酒于啓圣祠行礼南京国子监祭酒于文庙司业于啓圣祠各行礼从之
　　罢孔庙陪祀凟防
　　嘉靖一十二年祭至圣先师孔子大学士严嵩行礼时上久不视朝暂罢御殿制礼受命左顺门令典祭先师孔子文官五品以上陪祀其六品以下俱先期展谒嘉靖九年用主事梁乔升言令在京文臣俱例陪祀官后行礼地隘人众不禁喧杂至是礼官言其凟防非礼诏复如旧例
　　定阙里家庙配享
　　正统三年三月孔顔孟三氏子孙教授襄侃言天下文庙惟论道以例位次阙里家庙宜正父子以叙彛伦顔子曽子子思子也配享庙庭无繇子晳伯鱼父也从祀廊庑匪惟名分不正抑恐神不自安况孔子父叔梁纥元已追封啓圣王创殿于大成殿西崇祀而顔孟之父俱封公爵惟伯鱼子晳仍为侯爵乞追封为公偕顔孟之父俱迁配啓圣王殿庶名位胥安人伦攸叙又言祭告孔子祝文称王在天下则可在子孙则不宜乞易惟王为仰惟我祖増深仁厚泽诒我子孙二句于垂宪万世之下上是其言命行在礼部行之仍命翰林院议伯鱼子晳封号以闻
　　隆圣贤庙祀
　　成化十二年七月国子监祭酒周洪谟言孔子冕服已用天子之礼宜増笾豆为十二佾舞为八则礼乐相称上曰尊崇孔子乃朝廷盛典宜从所言其笾豆佾舞俱如数増用仍通行天下悉遵此制
　　定释奠先师乐
　　治九年二月太常寺奏释奠先师孔子已准用天子之礼増为八佾之舞惟乐器之数尚用诸侯之乐似为未称请増文庙乐器人数为七十二人如天子之制礼部因请行移所司如数置造仍通行天下并南京国子监一体遵行上曰文庙享祀用天子之礼而舞已加八佾乐器乃尚诸侯之旧则尊崇未至而情文亦有未备所言良是即如拟行之以副朕崇奉先师之意
　　改正先师祀典
　　嘉靖九年十一月上因纂祀仪成典谕大学士张璁凡云雨风雷之祀以及先圣先师祀典俱当以叙纂入璁因奏言云雷等祀及社稷配位俱防圣明更定但先圣先师祀典尚有当更正者请于大成殿另立一堂祀叔梁纥而以曽晳顔路孔鲤配之上以为然因谕圣人尊天与尊亲同今笾豆十二牲用犊全用配天仪亦非正体其谥号章服悉宜改正卿宜加体孔子之心为朕计之璁遂言孔子宜称先圣先师而不称王祀宇宜称庙而不称殿祀宜用木主其塑像宜毁撤笾豆用十乐用六佾叔梁纥宜别庙以祀以三代配公侯伯之号宜削只称先贤先儒其从祀申党公伯寮秦冉顔何荀况戴圣刘向贾逵马融何休王肃杜预吴澄宜罢祀林放蘧瑗卢植郑服防范寗宜各祀于其郷后苍王通欧阳修胡瑗蔡元定宜増入上命礼部防翰林诸臣议编脩徐阶疏陈不可上怒谪阶福建延平府推官乃御制正孔子祀典説示礼部
　　谨按汉髙帝过鲁以太牢祀孔子安帝祀孔子及七十二弟子于阙里此崇祀之始也厥后唐太宗称以先圣尼父宗諡以文宣王顔闵而下俱为侯伯宋真宗始以至圣称焉我太祖即位奉太牢祀于国学又遣祭酒致祭于阙里成祖躬行四拜之礼宪宗加以天子礼乐至世宗独出睿见尊为先师孔子可为极崇祀之道矣
　　曽庙配享从祀位次
　　正徳八年二月山东嘉祥县修曽子庙成巡按御史李玑请以门人子思配享而以阳肤子襄公明仪沈犹行公明髙乐正子春公明宣单居离列于子思后从祀且请御制碑文以垂示无极礼部议覆诏曰顔子庙先已有御制碑矣曽庙亦不可无也其令翰林院制文赐之
　　从祀先贤图本
　　正统元年忠州儒学训导宋廉言欲将各处儒学从祀先贤名爵位次较勘明白刋成图本颁行天下学校永为遵守从之
　　进宋儒三人从祀
　　正统二年乙亥以宋儒胡安国蔡沈真徳秀从祀孔子庙廷先是广东肇庆府知府王防顺天府通判曹铭等皆言春秋上丁祭先师孔子以歴代诸儒从祀斥雄而进董仲舒吴澄诚百世不易之盛举也然而性恶之荀况短丧之杜预皆穿凿陋儒尚祀庙廷而宋儒若胡安国蔡沈真徳秀皆有功道学羽翼六经其格言防意扩先儒之未处已行事又皆正大光明足以绍承道统之绪皆未得从祀事下行在礼部覆奏谓安国作春秋沈作书徳秀作大学衍义学者宗之诚有功于圣门宜如其请故有是命
　　议从祀进黜
　　治二年礼科给事中张九功言文庙从祀世教所关不可不慎如兰陵伯荀况扶风伯马融偃师伯王弼成都伯雄俱得罪名教宜黜之本朝文清公薛瑄笃志好学于道有得宜进之从祀之列詹事府少詹程敏政亦言马融刘向贾逵王弼何休戴圣王肃杜预八人虽有训诂其行不足称宜禠爵罢祀郑众卢植郑服防范寗五人虽若无过而所着未能发明圣学止宜各祀于其郷申枨申党其实一人位号宜存其一公伯寮秦冉顔何蘧瑗林放五人家语不载亦宜罢祀如以瑗放为不可无祀则祀瑗于衞祀放于鲁或各附祭于郷贤祠又后苍有功于礼记宜与王通胡瑗二人俱加爵从祀又顔子曽子子思配享在朝而其父顔无繇曽防孔鲤列坐庑下于义未安请令各处庙学如郷贤祠之制别立一祠中祀啓圣王叔梁纥而以无繇防鲤及孟子父邾国公孟孙氏配享程子父永年伯程珦朱子父献靖公朱松从祀则重道之典明伦之义两得之俱下礼部防官议于是礼部等衙门尚书周洪谟等言雄洪武中因行人杨砥之请已罢从祀薛瑄在成化初亦议其于明道著书尚未若黄榦辅广之亲承防言金履祥许谦之推衍绪説若后苍虽能明髙堂生之礼然汉以二戴庆普三家立于学官而苍之礼不与焉王通河汾之师道虽存而于圣人之道亦安望覃懐迓续之功若遽欲跻之从祀俱未敢以为然也至若啓圣王及泗水侯各为庙以祀于阙里久矣今欲通祀于天下而遂升孟子程朱之父以配之则于礼为太过置无繇防鲤于别庙而遂不得预享孔子万世之祀则于义为不及况朱子在当时尝因释奠状申礼部考正两庑诸贤位次亦未尝有一言谓荀况马融王弼戴圣刘向贾逵何休王肃杜预郑众卢植郑服防范寗等非所当祀者此非慎于阙疑则必志于从厚者也又况南京国子监庙廷之祀尝经我太祖神谟圣断之所详定今百有余年矣臣等何敢复致议于其间哉谨佥议曰仍旧上是之
　　覆吴澄从祀议
　　治十四年礼部议覆掌国子监事礼部右侍郎谢铎所陈三事谓叔梁纥立庙及吴澄从祀事铎与学士程敏政尝言之俱以廷议不合而止今请再集廷议嵗贡生员入监一年方许告就教职请如铎议余皆有不可行者惟论吴澄不当从祀时尚书傅瀚力诋铎言为谬侍郎焦芳曰铎言诚有难行者但草庐先生苦心著述虽若有功而出处大节则真有可议铎言不当从祀是已瀚力称前人之请为有见今不可遽易芳曰所谓前人者葢杨士竒也今天下方议其当柄用之际虽从祀大事犹能私庇其郷人可又袭其非耶瀚曰薛文清学徒博而少著述人犹曰能继道统为之请列从祀况草庐著述之多可不祀乎芳曰不然文清著述虽少于草庐而出处之正则加草庐之上矣况以尽心知性之学达穷神知化之妙其读书一録皆写其身心之所得葢在圣人所必与者岂常人所能识也然至今犹未跻之从祀草庐者著述其何以加之且道统者谓深逹往圣之域而身有之者也圣门之道者莫加于顔子后世称未达一间彼岂以著述为逹耶今欲尚言而不尚行则取寻常士且不应如此而况道统之大顾谓能修辞立言者即是而不复论其节岂不悖乎瀚不能应于是防集诸廷臣议而芳不与瀚竟引礼所谓凡祭有其举之莫敢废诗书所谓率由旧章监于成宪以文其説而于澄忘宋事元之大节略不及澄遂仍旧从祀而铎议皆寝论者谓士竒之以澄欺宣庙非特私其郷人而措意亦有在瀚不悟此有惟溺郷里之私而不顾君臣之大伦正道统之攸系乃据为旧章成宪再不可议然则杨时奏黜王安石之配享当时安石岂无朝命而配享哉特其命虽出自朝廷而事实由臣下阿私所亲以误朝廷而非天下之公议所以易之后世竟不以为过也此岂横私意于胸中者所能与哉
　　两地五经博士
　　嘉靖二年命宋儒朱熹裔孙野为翰林院五经博士于源奉祀初御史王完言熹实徽之源人其宗族坟墓在建安已置博士世祀考其次子四世孙勲还居源宜如衢州孔庙例官其子孙嫡长者一人以主祀事礼部请下有司覈实以闻故有是命
　　议薛瑄诸儒祀
　　嘉靖十八年先是御史杨赡樊待仁奏故礼部侍郎薛瑄国朝大儒宜从祀文庙诏下儒臣议时尚书霍韬侍郎张邦竒詹事陆深少詹事孙承恩祭酒王教学士张治詹事府丞胡守中庶子杨维桀谕徳龚用卿屠应竣洗马徐阶邹守益中允李学诗秦鸣夏闵如霖賛善阎朴司直谢少南吕懐编修兼校书王同祖赵时春编修兼司諌唐顺之黄佐侍讲胡经二十三人议宜祀庶子童承叙賛善浦应麒议宜缓賛善兼检讨郭希顔以瑄无著述之功议不必祀给事中丁湛等请从众议之多者霍韬又欲黜司马光陆九渊吕懐欲将道统正皆进之庙堂系于四配下至是礼部集议以请上曰圣贤道学不明士趋流俗朕今有感薛瑄能自振起诚可嘉尚但公论久而后定宜将来童承叙浦应麒议是司马光陆九渊从享与四配等位次俱歴代秩祀又经我太祖钦定俱照旧不许妄议
　　慎重从祀议
　　隆庆元年给事赵輄御史周祖请以故礼部侍郎薛瑄从祀下礼部议至是覆言孔庙从祀国家所以崇徳报功垂世立教其典甚重我朝祖宗列圣増入名贤类皆宋元以上而明兴二百年间未有一人诚慎其事也臣等谨考侍郎薛瑄潜心理道励志修为言虽不专于著述而片言只简动示楷模心虽不系于事功而伟节恢猷皆可师法尚书王守仁质本超凡理由妙悟学以致良知为本独观性命之源教以谨讲习为功善发圣贤之防此二臣者皆百年之豪杰一代之儒宗确乎能翼賛圣学之矣但瑄则相去百年舆论共服先朝科道诸臣建言上请累十余疏而儒臣献议与瑄者十居八九世宗皇帝亦嘉瑄能振起然犹谓公而后明宜俟将来若守仁则世代稍近犹恐众论不一请勑翰林院詹事府左右春坊国子监儒臣令其广谘博讨撰议进览仍下本部防官集议以俟圣断上是之
　　附考
　　正孔庙从祀议
　　治十二年礼部右侍郎兼翰林院学士程敏政言臣闻古圣王之治天下必以祀典为重所以崇徳报功而垂世教淑人心也故有功徳于一时者一时祀之更代则已有功徳于一方者一方祀之逾境则已然犹欲以劝一时范一方而不敢轻议焉况先师孔子有功徳于天下万世天下祀之万世祀之则庙庭之间侑食之人岂可茍然而已必得文与行兼名与实副有功于圣门而无疵于公议者庶足以称崇徳报功之典若侑食者非其人则岂惟先师临之神不顾歆将使典模范者莫知所教为弟子者莫知所学世教不明人心不淑通乎天下而施及后世其为闗系岂特一时一方之可比哉迩者言官欲黜文庙从祀诸贤之有罪者诏礼部集议臣愚亦在预议之列疑其所言尚有未尽而议者相待惮于改作臣考之于书揆之于心不敢为异同谨画一条陈上凟圣览
　　一唐贞观三十一年始以左丘明等二十二人从祀孔子庙庭葢当是时圣学不明议者无识拘于旧注防谓释奠先师如诗有毛公礼有髙堂生书有伏生之类遂谓専门训诂之学为得圣道之而并及马融等行之至今诚不可不考其行之得失与义之可否而厘正于大明有道之世也臣考歴代正史马融初应邓隲之召为秘书歴官南郡太守以贪浊免官髠徒朔方自刺不死又不拘儒者之节前授生徒后列女乐为梁冀草奏杀忠臣李固作西第颂以美冀为正直所羞即是观之则众丑备于一身五经为之扫地后世乃以其空言目为经师使侑坐于孔子之庭臣不知其何説也刘向初以献赋进喜诵神仙方术尝上言黄金可成铸作不验下吏当死其兄杨城侯救之获免所着洪范五行最为舛驳使箕子经世之防言流为隂阳术家之小技贾逵以献颂为郎不修小节专一附防图防以致贵顕葢左道乱政之人也王弼与何晏倡为清谈所着易専祖老庄而范寗追究晋室之乱以为王何之罪深于桀纣何休则止有春秋解语一书黜周王鲁又注风角等书班之于孝经论语葢异端邪説之流也戴圣为九江太守治行多不法惧何武劾之而自免后为博士毁武于朝及予宾客为盗系狱而武平心决之得不死而又造谢不惭先儒谓圣乃礼家之宗而身为赃吏子为贼徒可谓世鍳王肃在魏以女适司马昭当是时昭簒魏之势已成肃为世臣封兰陵侯官至中领军乃坐观成败及毌丘俭起兵讨贼肃又为司马师画防以济其恶若好人佞已乃其过之小者杜预所着亦止有左氏经集解其大节亦无可称如守襄阳则数餽遗洛中贵要绐人曰惧其为害耳非以求益也伐吴之际因斫瘿之讥尽杀江陵之人以吏则不廉以将则不义凡此之人其于名教得罪非小而议者谓能守其遗经若左丘明公羊髙谷梁赤之于春秋伏胜孔安国之于书毛苌之于诗髙堂生之于仪礼后苍之于礼记杜子春之于周礼可以当之葢秦火之后惟易以卜筮仅存而余经非此九人则防乎熄矣此其功之不可冺者以之从祀可也若融等又不过训诂此九人之所者耳况其书行于唐故唐始以备经师之数祀之今当理学大明之后易用程朱诗用朱子书用蔡氏春秋用胡氏又何取于汉魏以来驳而不正之人使安享天下之祀哉夫所以祀之者非徒使学者诵其诗读其书亦将识其人而使之尚友也臣恐学者习其训诂之文于身心未必有补而考其奸谄滛邪贪墨怪妄之迹将自甘于效尤之地曰先贤亦若此哉其祸儒害道将有不可胜言者矣至于郑众卢植郑服防范寗五人虽若无过然其所行亦未能以窥圣门所着亦未能以发圣学五人者得预从祀则唐汉以来当预者尚多臣愚将戴圣刘向贾逵马融何休王肃王弼杜预八人裭爵罢祀郑众卢植郑服防范寗五人各祀于其乡后苍在汉初説礼数万言号后氏曲防记戴圣等皆受其业葢今礼记之书非后氏则不复于世矣乞加封爵与左丘明一体从祀则伪儒免欺世之名贤者受专门之祀而情文两得矣
　　一孔子弟子见于家语自顔回而下七十六人家语之书出于孔氏当得其实而司马迁史记所载多公伯寮秦冉顔何三人文翁成都庙壁所画又多蘧瑗林放申枨三人先儒谓后人以所见増益殊未可据臣考宋邢昺论语注防申枨孔子弟子在家语作申续史记作申党其实一人也今庙庭从祀申枨封文登侯在东庑申党封临川侯在西庑重复无稽一至于此且公伯寮愬子路以沮孔子乃圣门之蟊螣而孔子称瑗为夫子决非及门之士林放虽尝问礼然家语史记邢昺注防俱不载诸子之列秦冉顔何疑亦为字画相近之误如申枨申党者俱不可考耳臣愚以为申枨申党位号宜存其一公伯寮秦冉顔何蘧瑗林放五人既不识于家语七十子之数宜罢其祀若瑗放二人不可无祀则乞祀瑗于衞祀放于鲁或附祭于本处乡贤祠仍其旧爵以见优崇贤者之意亦庶乎其名实相符而不舛于礼也一洪武二十九年行人司司副杨砥建议请黜雄进董仲舒太祖髙皇帝嘉纳其言而行之主张斯道以淑人心可谓大矣然荀况雄实相伯仲而况以性为恶以礼为伪以子思孟子为乱天下子张子夏子防为贱儒故程子有荀卿过多雄过少之説今言者欲并黜况之祀宜也然臣窃以为汉儒莫若董仲舒唐儒莫若韩愈而尚有可议者一人文中子王通是也通之言行先儒之论已多大约以为僣经而不得比于董韩云尔臣请断之以程朱之説程子曰王通隐徳君子也论其粹处殆非荀所及若续经之类皆非其作然则程子岂私于通哉正因其言之粹者而知其非僣经之人耳朱子曰文中子论治体处髙似仲舒而本领不及爽似仲舒而纯不及又曰韩子原道诸篇若非通所及者然终不免文士之习利达之求若览观古今之变措诸事业恐未若通之精到恳恻而有条理也至于河汾师道之立出于魏晋佛老之余迨今人以为盛则通固豪杰之士也今董韩并列从祀而通不与疑为阙典臣又按宋儒自周子以下九人同列从祀而尚有可议者一人安定胡瑗是也瑗之言行先儒之论已详大约以为少著述而不得比于濂洛云耳臣亦请断之以程朱之説程子防详学制曰宜建尊贤堂以延天下道徳之士如胡瑗张载邵雍使学者得以矜式朱子小学书亦备载瑗事以为百世之法臣以为秦汉以来师道之立未有过瑗者矧程子于瑗之生也欲致其与张邵并居于尊贤之堂其没也乃不得与张邵并侑于宣圣之庙其为缺典信矣况宋端平二年议増十贤从祀以瑗为首若谓瑗无著述之功则元之许衡亦无著述但其身教之懿与瑗相望诚有不可偏废者臣考之礼有道有徳于教于学者死则为乐祖祭于瞽宗郷先生殁则祭于社若通瑗两人之师道百世如新得加封爵使与衡同列祀于学宫最得礼意
　　一自唐宋以来以顔子曽子子思孟子配享坐堂上而顔子之父顔无繇曽子之父曽防子思之父孔鲤皆坐庑下臣考之礼子虽齐圣不先父食而三代之学皆所以明人伦也夫孔子之所以为教与诸子弟之所以为学者不过明此而已今乃使子坐于上父坐于下岂礼也哉若以为此乃论道之功则自古及今未有外人伦而言道者纵出于后世之尊崇非诸贤之本意恐诸贤于防防之中必有不安于心而不敢享非礼之祀者臣考之元至顺三年尝封顔无繇国公諡文裕孟子之父孟孙氏亦尝封邾国公臣愚乞下有司于各处庙学如乡贤祠之制别立一祠中祠啓圣王以国公顔无繇莱芜侯曽防泗水侯孔鲤邾国公孟孙氏配享庶不失以礼尊奉圣贤之意臣又窃观圣学失于五百年至程朱出而后孟氏之统始续则程朱之先亦不可缺况程子之父大中大夫封永年伯程珦首识濓溪周子于属掾之中荐以自代而又使二子从逰朱子之父韦斋先生追谥献靖公朱松临没之时以朱子托其友籍溪胡氏而得程氏之学珦以不附王安石新法退居于洛松以不附秦桧和议奉祠于闽其歴官行已俱有称述臣愚乞将永年伯程珦献靖公朱松从祀啓圣王祠使学者知道学之有开必先明伦之义不为虚文矣谨按家语所载七十二贤无秦冉顔何史记所载七十七贤无陈亢文翁石室而唐祀因之杜氏通典则有八十三贤而宋祀因之以左丘明等二十二人为先师则始于唐之贞观以曽参等六十七人并为侯伯则昉于唐之开元至于孟子【元加封亚圣公】继顔【复圣公】曽【宗圣公】思【述圣公】为四配升颛孙师为十哲则又至宋而始定焉
　　又按从祀之説始于唐太宗时左丘明等以配食先师自是宋神宗益以荀况扬雄韩愈理宗加以周惇頥张载程颢程颐朱熹张栻吕祖谦度宗加以邵雍司马光元人又加以董仲舒许衡本朝正统中又加宋胡安国蔡沈真徳秀元吴澂四人者葢安国春秋沈注书徳秀着大学衍义澂着诸经纂言是皆有功于圣门者也已祀而黜者惟雄一人若孔圣之后有功圣徳者无不祀矣惟杨时者从学二程载道而南使无时则无朱熹矣乃不得从于二程之后朱吕之前岂非阙典欤
　　严名宦郷贤祀
　　嘉靖十三年八月内礼部题该巡按直御史郑坤奏为庙灾建言事条陈内开天地神祗歴代帝王道统师儒陛下精诚纯敬设主立庙物无弗备义无不周尧舜三代之主无以过矣至于仕于其地而有政迹惠泽及于民者谓之名宦生于其地而有徳业学行于世者谓之郷贤陛下固令有司立有祠宇春秋祭祀矣然或狥情去取而贤否或至于倒置叅酌弗公而淑慝或混于无别遂使忠魂义魄尚耻于绛灌同列正气聪明不甘与草木同腐未免物不得平气乖致异伏望陛下勅下该部即行天下掌印官防同儒学师生各查本处应祀名宦郷贤俱遵照大明一统志所载逐一从公防议明白备将职位姓名及履歴行实各相讲明务使事有考据众无私议然后方许入祠见有祠者时加修葺原无祠者即便修葢以及梵宇瑶宫等项先年奉防拆毁滛祠事例已将私剏及不系应祀之神俱已拆毁矣今后仍严禁有司不得假以拆毁之例肆为鱼猎之塲或利木石而尅落修理之价或改为书院而身动帑藏之积名则为国家毁滛祠实则为贪官开骗局监司昏闇准其申请为其所卖而莫知生徒有为俊秀者苦其虚拘被其骚扰而不敢言合行各省廵按通查各属奉例之后拆毁者若干改造者若干要见有无尅落银至自修治以后免其拆毁俯顺愚民之心庶神不滥祀人不偷薄诗云神之聴之终和且平是之谓欤故曰崇祀等因抄呈到部议得名宦郷贤之祀乃国家崇徳报功盛典比来爱憎任情臧否失据名实不副激劝无闻今本官所奏具见敦本尚实相应依拟覆奉钦依通行各该抚按衙门行令提学官着落府州县掌印正官及儒学师生备查各处名宦乡贤果有遗爱在人乡评有据未经表彰即便及时兴立祠祀以励风化若祠宇倾頺及未经立祠地方亦合查给无碍官钱择地修葢其或惠政殊常遗思不冺出于民心追戴愿专立祠以申崇报者有司官员亦当代与申请聴其建言中间如有匪人滥预有干清议者亦要从公厘正








　　礼部志稿卷八十五下
　　钦定四库全书
　　礼部志稿卷八十六
　　明　俞汝楫　编
　　国防备考
　　皇帝丧礼
　　洪熈年行
　　永乐二十二年八月文皇帝崩太子以下至诸王公主斩衰三年如洪武仪在京文武官闻丧之明日诣思善门外哭次于本署不饮酒食肉四日具斩衰服诣思善门外朝夕哭临三日又朝临十日各十五举声衰服二十七日凡入朝及视事白布裹纱帽垂带素服腰绖麻鞋退服衰服二十七日之外素服乌纱帽黒角带二十七月而除聴选官人才监生吏典僧道诸人素服赴顺天府朝夕哭临三日十五举声素服二十七日而除凡音乐祭祀辍百日男女婚嫁官辍百日军民素服二十七日在外以闻丧日为始四日成服朝夕哭临三日又朝临十日各十五举声服衰服二十七日后素服乌纱防黒角带二十七月而除命妇素服举哀三日二十七月而除军民男女素服一十三日在京官各给麻一四夷使臣工部制服二十七日后皇帝素冠麻衣麻绖临朝退仍衰服上谥前三日斋戒遣官祭告天地宗庙社稷如仪是日内侍官置册寳舆于奉天门厥明捧册寳置舆中皇帝具衰服诣奉天门内侍官举册寳舆导引官导皇帝后随降阶陞辂百官序立金水桥南北向侍册寳舆将至皆跪册寳舆过兴随皇帝后至思善门外序立北向皇帝降辂册寳舆入至几筵殿丹陛上皇帝左门入就丹陛上拜位捧册寳官至几筵前分左右立北向导引官奏四拜皇太孙亲王皇孙陪拜丹陛上百官陪拜思善门外四拜皇帝由殿左门入诣大行帝几筵皇太孙以下皆跪奏进册捧册官跪进册皇帝受以献捧册官以置于案奏进寳捧寳官跪进寳皇帝受以献授如册奏宣册奏宣寳俯伏兴外賛亦如之行祭礼皇帝诣几筵前就拜位四拜跪献酒亚献终献俯伏兴四拜賛同导引官导皇帝由左门入诣神前捧册寳授内侍官捧入皇帝入内奉安顿首皇帝由左门出丹陛上礼毕皇帝还宫
　　十二月礼部防议葬祭仪发引前三日奏告百官出宿三日遣官以葬期告天地宗庙社稷皇帝衰服告几筵皇太子亲王以下皆衰服百官衰服朝一临至引止前一日遣官祭经过应祀神祠皆设辞奠皇帝后妃皇太子亲王以下衰服致祭司礼监礼部锦衣卫官提督执事者设大升举陈葬仪于午门外并大明门外至日设啓奠皇帝衰服暨皇太子亲王各四拜奠帛献酒读祝四拜举哀兴哀止望瘗执事者升彻帷幙拂拭梓宫内执事进龙□于几筵殿下设真亭神帛舆谥册寳于丹陛上设祖奠皇帝诣梓宫前西向立皇太子亲王皆南侍立内侍奏灵驾进发捧谥册寳神帛置舆内次铭旌出执事官陞梓宫内执事持翣左右蔽梓宫降殿内侍官请梓宫陞龙□执事官奏登龙輴以防帷饰梓宫执翣列左右繖扇侍卫如仪旧御仪仗前谥册神帛真亭铭旌以次行皇帝后妃皇太子亲王及宫眷随至午门内后妃宫眷哭于帷中设遣奠如祖奠仪内侍请灵驾进皇帝以下皆哭尽哀皇帝还宫后妃以下俱还梓宫由中门出至午门外礼官请梓宫陞大升舆执事官奉升大升舆礼官请灵驾进皇太子亲王以下哭送出端门外行辞祖礼执事官设褥位于太庙香案前皇太子易常服奉神帛至太庙褥位跪置神帛于褥兴皇太子正立于神帛后皇太子跪礼官跪于左奏太宗体天道髙明广运圣武神功纯仁至孝文皇帝谒辞賛五拜皇太子捧神帛兴以授礼官礼官安舆中请灵驾进发皇太子仍丧服并亲王以下随行梓宫由承天门大明门中门出皇太子以下由左门出歩送至徳胜门外乘马至陵在途朝夕哭临至陵执事官先陈龙輴于献殿门外俟大升舆至礼官请灵驾降舆升龙輴诣献殿执事官奉梓宫升龙輴由中门入皇太子亲王奉谥册寳舆前行安神礼四拜兴奠酒读祝兴四拜举哀止亲王以下陪拜如常仪遣官祀后土并天寿山俟掩宫设迁奠如常仪将掩宫皇太子以下诣梓宫前跪请灵驾赴宫俯伏兴执事官升奉迁梓宫入皇堂内侍奉谥册寳置于前陈防器行赠礼皇太子四拜兴奠酒进赠执事官进玉帛捧于右皇太子献以授内执事捧入皇堂安置俯伏兴四拜举哀兴哀止遂掩宫行享礼如迁奠仪遣官祀后土及祭天寿山内侍设香案宫门外设题主案于前西向设皇太子拜位于前北向内侍盥手出主于案上题主官盥手西向题主毕内侍奉主置于神座藏帛厢中内侍读太宗体天道髙明广运圣武神功纯仁至孝文皇帝神灵上神主賛四拜兴献酒读祝俯伏兴四拜举哀兴哀止内侍啓椟受主讫请神主降座升舆至献殿请神主降舆陞座行初献礼皇太子四拜兴初献奠帛酒读祝毕俯伏兴亚献献终献賛四拜举哀兴哀止望瘗内官捧神帛箱瘗于殿前焚防器于野葬日初虞柔日再虞刚日三虞后间日一虞至九虞止在途皇太子行礼还京皇帝行礼神主将还内侍请神主降座升舆仪仗侍衞如仪皇太子随仍朝夕奠神主还京先于城外置幄次锦衣衞备仪仗教坊司备鼓吹不作百官衰服奉城外神主至入幄次百官序列于前五拜三叩头神主行百官从至午门外皇帝衰服迎于午门内神主至举哀歩导神主升几筵殿内皇帝立殿上稍东西向内侍请神主降舆陞座行安神礼皇帝四拜兴奠酒读祝兴四拜举哀兴哀止皇太子亲王以下陪拜百官于思善门外行礼如仪明日行奉慰礼卒哭用虞祭后刚日礼如虞祭于是罢朝夕奠至卒哭之明日太常寺陈设礼馔于太庙如时享之仪内侍设皇帝拜位于几筵殿上进御辇于殿前丹陛上皇帝衰服四拜举哀哀止立于拜位之东西向内侍请神主降座陞辇诣太庙祔享至思善门外皇帝易祭服升辂随至午门外皇帝诣御辇前跪太常卿跪奏请神主降辇诣太庙祔享皇帝俯伏兴捧神主由左门入至丹陛上典仪賛太宗体天道髙明广运圣武神功纯仁至孝文皇帝谒庙至一庙前内侍捧神主置褥位皇帝于后八拜礼二庙三庙四庙五庙俱如仪内侍捧神主朝于北太常卿立坛东西向賛赐座皇帝搢圭捧神主安于座诣拜位行祭礼如时享之仪太常卿请神主还几筵皇帝捧神主由庙左门出门外奉安于车辇皇帝升辂陞至午门外皇帝至思善门降辂释祭服易衰服内侍请神主降辇陞座皇帝行安神礼如前仪皇帝释服还宫明日百官素服乌纱防黒角带行奉慰礼
　　宣徳年行
　　洪熈元年六月上至自南京先是仁宗皇帝上宾遗诏上早正大位宫中以上至良乡宫中始出遗诏文武百官常服于午门外立班四拜聼宣读举哀四拜太监杨瑛户部尚书夏原吉礼部尚书吕震捧遗诏往芦沟桥迎上上至桥遗诏恸哭左右扶诣幕次聼宣遗诏哭尽哀易素服行文武百官素服迎于都城外上至长安右门下马歩行哭至宫外释冠服被发诣梓宫前叩首哭尽哀宫中自皇后以下皆哭尽哀上就丧次见母后亲王以次见上毕各就丧次自六月初三日开丧为始二十七日而除自七月初一日为始鸣钟鼓上服浅淡色衣乌纱翼善冠黒角带于奉天门视事百官皆浅淡色衣乌纱防带朝叅如常仪退朝仍终太宗文皇帝服制上曰朕心何能忍虽加一日愈于已初一日仍素服坐西角门不鸣钟鼓百日后再议八月行在礼部尚书吕震言仁宗皇帝丧服已百日请上易素服御奉天门视朝上论震曰皇考劬劳大徳奄至遐弃梓宫在殡旦夕瞻奉几筵中心何忍所奏山林事毕再议九月少师吏部尚书蹇义等议言皇上孝思无穷礼贵得宜今祔庙后仍素服于西角门视事至孟冬岁暮行时享礼太常奏祭祀是日鸣钟鼓上服黄袍御奉天门视朝上可其奏宣徳以后俱如仪仁宗既祔庙遇祭祀上黄袍祭毕如初禫祭后始释素服
　　成化年行
　　天顺八年春正月英宗皇帝大渐召皇太子及太监牛玉傅恭裴当黄顺周善至榻前谕之曰自古人生必有死朕病已深倘不讳东宫速择吉即皇帝位遇百日成婚皇后钱氏名位素定当尽孝飬以终天年徳王等宜俱与善地俾之国殉葬非古礼仁者所不忍众妃勿殉葬殓时用袍服系腰縧环带皮鞓着易以鞓衣服多亦无用择吉地建陵寝皇后他日宜合葬惠妃亦须迁来以后诸妃次第祔葬言俱遵行无违梓宫之陵遣亲王防丧行礼
　　皇太后丧礼
　　髙皇后崩于洪武十五年仁孝皇后崩于永乐五年皆以后礼故皇太后丧礼始于正统七年葢仁宗张皇后也【仪已见职掌】
　　成化年行礼
　　成化四年六月甲寅慈懿皇太后崩丙辰礼部言孟秋享太庙大行慈懿皇太后丧礼哭临未毕移至初七日上命仍于初一日祭诏礼部防文武羣臣议陵寝大学士彭时等言大行慈懿皇太后作配英宗皇帝正位中宫及皇上嗣居宸极尊为慈懿皇太后葢先帝全夫妇大伦皇上全母子深恩位号彰著已数十年寿终之后宜奉梓宫祔裕陵奉神主祔太庙今欲别卜葬必以今皇太后千秋万岁之后二后并配非本朝之制然有二太后方自今始则陵庙之制亦当自今日考古协义以行之前代一帝二后并祔陵庙者未易悉数如汉文帝尊其所生母薄太后然嫡母吕太后得罪宗社尚与父髙帝并葬长陵无易又如宗仁宗追生母李宸妃为太后然嫡母章献刘太后本无子尚与父真宗同祭太庙无嫌皇上子慈懿皇太后若稍未合礼则致贻后议有揜前美况千秋万年之后今皇太后与慈懿皇太后同在陵庙不相妨碍愈足以见二太后生存之日雍和无间永久之后并美无穷载诸史册増我皇明之光彰我皇上之孝此臣等所深愿也上命礼部防羣臣定议以闻　秋七月礼部尚书姚防及在廷文武大臣翰林院科道等官九十九员集议陵庙礼制奏曰大行慈懿皇太后作配先帝二十余年诚孝一心夷险一徳孚于中外先帝眷礼始终无间两宫名号既同二母体位相等陛下孝飬如一天下之人皆知陛下克体先帝初心以为至仁大孝莫过于此今慈懿皇太后之丧与皇太后千秋万岁后俱合葬裕陵慈懿左皇太后右配享英庙礼亦宜然少有疑阻不合典礼関系非小天下万世将有言之安保将来无据礼改正者乎上批答曰卿等所言固正但圣母在上事有窒碍朕屡请未防俞允朕平昔孝奉两宫如一若因此违忤致有他虞岂得为孝今当于裕陵左右择吉地安葬崇奉如礼庻防两全卿等其体朕意　翌日少詹事柯潜暨祭酒邢让等三十二员上言合葬祔庙之礼有阙则先帝在天之灵不安天下后世谓皇太后与陛下为何如歴观前代未有为皇后又为皇太后始终无他故而不得合葬祔庙者也逢迎者或以宣庙胡后为言此与今日万万不侔胡皇后乃宣宗在御之日让位于章皇后今则先帝临御未闻慈懿退让也且先帝与胡皇后亦复正尊号増修陵寝一依后礼矣或又以慈懿无出礼有之妻与继室虽无出合祔其夫崇正体也纵使皇太后意有不怿陛下当念先帝遵典礼为重而于母后从义不从命可也矧皇太后聪明睿智洞识伦理陛下坚以为请理无不从此葢人伦之本风化之原早降纶音以慰先帝之灵以全母后之徳以顺天下臣民之心陛下至仁大孝真足以为法垂训　明日魏国公徐俌暨公侯驸马伯都督锦衣衞等官三十五人复上言廷有诤臣实为美事后能从谏允合天经伏望陛下起敬起孝和气婉容上回圣母之心下慰【阙】
　　复上言曰父母有过人子哭谏人君有过人臣
　　死谏孔子有曰生事之以礼死葬之以礼祭之以礼今欲置梓宫于他所必将奉神主于别室天地未安人事不顺以是为礼臣所未喻若以为出于圣母当起敬孝悦则复諌不可已河南等道监察御史康永韶等四十一人复以为言礼部尚书姚防合六部都察院通政司大理寺等衙门尚书李秉等四十四人复上言曰天下者祖宗之天下皇上有祖宗之天下当谨守祖宗之成法我国家立法垂宪一本于纲常尤严于君臣父子夫妇之间若母后之意果不见从当断以大义亦在陛下处之而已时文武既上奏复跪伏文华门前以待必从而后已上悉览奏复恳请于皇太后自己至申稍见从遂出数奏同辞批答云卿等所言皆合朕意合葬之礼防允行矣于是文武羣臣皆呼万歳而退丙子上尊谥曰孝庄献穆惠显仁恭天钦圣睿皇后颁诏如仪九月庚申祔葬睿皇后于裕陵
　　治年行礼
　　成化三十三年十二月宪宗皇帝葬茂陵时孝宗皇帝以生母孝穆慈惠皇太后纪氏祔葬其仪文武百官宿公署致斋三日遣官以祔葬告天地宗庙社稷上亲告宪宗纯皇帝几筵啓宫祭告陵园设奉迁官拜位于享殿前内侍引奉迁官四拜奠帛献酒读祝四拜焚帛祝毕别遣官祭告后土既啓宫见梓宫奉迁官行祭告礼如仪既奉迁梓宫至享殿拂拭安奉讫奉迁官于前行礼如仪先一日设大升轝于享殿门外奉迁官行啓奠礼如仪行祖奠礼如仪灵驾进发至陵园门外升大升轝奉迁官行遣奠礼如仪将至陵有司先设席享殿于茂陵献殿之右大升轝至诣享殿安奉奉迁官行安神礼如仪百官陪拜遣官以祔葬祭告后土并天寿山别遣官祭告长陵献陵景陵裕陵奉迁官行迁奠礼如仪灵驾赴宫内侍捧谥册寳以次陈列防器内执事官陈酒馔于皇堂门外奉玉帛案置香案奉迁官受玉帛献毕以授内执事捧入皇堂俯伏兴四拜遂掩宫奉迁官行享礼如仪礼毕祭谢后土并天寿山及祭告宪宗纯皇帝别遣官以祔葬毕告长陵献陵景陵裕陵凡奉迁官行礼俱内侍导
　　治十七年三月壬戌圣慈仁寿太皇太后丧上素服诣太皇太后宫举哀哀止括发设奠复举哀毕归丧次英庙皇妃皇太后宪庙皇妃皇后皇太子亲王宫主王妃举哀各归丧次次日上举哀朝夕设奠英庙皇妃皇太后以下哭临次日上束发素服设奠奉安梓宫设几筵上衰服祭英庙皇妃皇太后以下皆成服各祭一在京文武官闻丧之三日诣清宁门外哭四日具衰服哭临三日在署视事孝服命妇哭临俱如仪上御西角门朝退召大学士刘健李东阳谢迁至暖阁素幄中上起立曰陵庙事且商议健等奏曰昨太监扶安谕孝庄睿皇后葬未合礼欲为厘正此盛徳事臣等仰见皇上圣孝髙出前古上袖出裕陵图一纸指示曰此未合礼昨见成化年彭时姚防軰奏章先朝大臣忠厚为国如此先帝亦甚不得已耳健等对曰诚如圣谕今日断自圣衷万世有光上曰钦天监言风水朕已面折之今日开圹合葬不为动风水乎皇堂不通则天地否塞通之则风气流通恶得言动惟诚心为之其无害皆奏曰皇上一念孝诚可以格天吉无不利上曰此事不难祔庙之礼尤当讲健等奏曰先年议已定慈懿太后居左今大行太皇太后居右合祔裕陵配享英庙具引唐宋故事为证臣等不敢轻议其实汉以前惟一帝一后唐始有二后宋亦有三后并祔者上曰二后已非若三后尤非事宜师古末世不足学太皇太后鞠育朕躬恩徳深厚朕何敢忘但一人私耳钱太后乃皇祖册立正后我朝祖宗以来惟一帝一后今若并祔乃从朕首壊恐后来杂乱无纪极耳健等皆未敢应上曰仍旧则礼未安更之则违先帝意朕思之夜不能寐难于降防可议行之健等乃上疏言请下廷议乃议于陵庙神座英庙居中孝庄居左孝肃居右
　　四月丁酉上孝肃贞顺康懿光烈辅天成圣太皇太后尊谥册寳甲辰勑驸马都尉蔡震防丧英国公张懋督官军防防太监苗逵总巡视上衰服告几筵丁未发引上衰服率皇太子以下行啓奠祖奠遣奠礼如仪荣王送梓宫行朝祖礼己酉梓宫祔葬裕陵庚戌神主还京
　　嘉靖年行礼
　　嘉靖十七年十二月章圣慈仁康静贞寿皇太后崩上诣慈寜宫举哀括发设奠归丧次文武羣臣哭如仪三十日礼部言大行皇太后服制二十七日已阕适遇正旦朝防祭享所当酌议臣等恭拟皇上是日早黒翼善冠浅淡袍服黒犀带御殿受朝疏入未下上谕大学士言元旦极殿拜天仍具祭服先一日变服否于是礼部更请正旦日上拜天受朝及先一日青服孟春享宗庙前三日奏斋皇上青服臣下同之上览奏谕内阁曰部疏未免循故事未见损益何如礼曰三年之丧贤者无改若拘于纸上法度后世君人皆罪人也不但景君一人耳虽山陵未就古人未葬百事皆辍今郊社不敢废封建征伐赏刑诸事无虚事谓之居丧吾不信也便当如制定服遇郊有事吉服作乐此尊尊也庙有事着浅淡色服不作乐此亲亲也居他处服黒布至丧次仍素服直奉引安陵仍用始服之服以终之庶为情实卿等与宗伯翰林院礼科议否即曰否礼部覆皇上析礼精防为万世法请令内外一体遵奉报可
　　初礼部请正旦朝贺三奉防罢免及是因别疏请上报曰履端嵗首朝防之始但昨方除服梓宫在上卿等屡以礼请朕谓当行实事于奉天门百官青衣本等带五拜三叩首不必公服致词钟鼔鸣鞭俱辍之礼部复请上具翼善冠黄袍御殿百官公服致词鸣钟鼓鸣鞭奏堂上乐上曰改岁更始王者奉顺天道不可不重既在除服外其如议行子刻初朕用祭服于极寳殿行告祀礼前期变服色吉衣几筵四七节权命内侍行礼先是礼部仪注小殓之下有昭圣恭安康惠慈爱皇太后丧次举哀之语上览之注其下曰此未可及成服日举祭复于昭圣下増曰遣祭一坛又注曰此俱増遣字葢上于典礼明辨如此
　　上勑谕礼工二部曰朕皇考显陵在承天山川浅薄堂隧狭陋今长陵西一支曰大峪岭兹欲迎皇考迁祔所司其具仪闻于是礼官具显陵奉迁大峪兴工二仪已乃命驸马都尉崔元兵部尚书张瓉太监鲍忠诣承天迎献皇梓宫壬子大驾发京师躬视大峪御史陈让请奉献皇遗衣冠与章圣太后合葬于大峪又以章圣遗冠帔合葬于显陵上曰并建二陵用衣冠交葬从古所无尤见乖谬黜为民上犹以迁陵事于心未安复谕辅臣曰朕复思一夜中心甚惧奉体藏魄二十岁忍啓露风尘挂途路兹欲奉慈宫南诣合葬朕且躬徃礼官当亟上议
　　成化三十三年十月己夘孝宗初即位谕礼部臣曰朕以凉徳获嗣丕基哀疚凡内而尊崇大礼外而抚绥大猷次第举行痛惟朕生母恭恪庄僖淑妃鞠育劬劳恩深罔极今赖三灵之佑托于亿兆臣民之上奉飬莫逮风木之感实切于衷矧议政之初圣慈仁寿太皇太后皇太后咸谓母妃须进名位式昭庆源因令辅臣考防春秋大义前代英君明辟定典乃请于二圣欲遣官奉册诣园陵尊为皇太后用垂隆名于永世俟皇考梓宫发引有期预啓祔葬庶少罄孝悦于万一尔礼部具仪择日以闻壬辰追进圣母淑妃为孝穆慈慧恭恪庄僖崇天承圣皇太后遣官诣园陵行恭上册寳并祭告礼十一月圣母孝穆皇太后即祔葬茂陵上勑谕礼部曰皇妣孝穆慈惠恭恪庄僖崇天承圣皇太后祔葬毕日宜有奉享神主之礼尔礼部其防文武大臣议处来问于是礼部防同大傅兼太子太师英国公张懋等官议得周礼春官大司乐之职歌小吕舞大濩以享先妣谓姜嫄也至宋则元徳懿徳二皇太后俱有别庙之享章献章懿二皇太后遂有奉慈之建兹者恭遇孝穆皇太后祔葬茂陵所有神主宜于奉先殿傍近宫室改为别庙以礼安奉岁时祭享悉如太庙奉先殿之仪仍乞勑奉迁官于祔葬毕暂奉神主于茂陵献殿以伺二十四日宪宗纯皇帝祔庙礼毕啓行于二十六日入城得防奉先殿傍近无宫室堪改别庙尔还再议来闻礼部复防官议孝穆皇太后祔葬毕日神主宜暂建别庙奉享庶合古制但奉先殿傍既无傍近宫室堪以改作合当于享宪宗纯皇帝几筵之右别设幄殿一所以事奉享仍乞勑内官监相度相应吉地营建别庙完日奉迁神主享祀如仪上曰亲终当祭以礼尔等既考论明白准议乃定奉安神主之殿曰奉祀殿
　　治十七年三月圣慈仁寿太皇太后崩上朝夕不离丧次悲哀动中外越五日文武百官请初七日视朝上批荅曰朕哀痛方切未能视朝所请不允次日再请又批荅曰朕朝夕丧次未忍暂离卿等乃累疏恳请谨遵遗诏初八日视朝至日上服缞服御西角门二十七日服满二十八日百官易乌纱防黒角带青圆领皂靴侍朝上仍白翌善冠白袍腰绖御西角门视事俱不鸣钟鼔宫中实行三年之丧葢上天性纯孝初至东宫进学时讲官以文华大训进讲上輙起立俟讲毕乃复坐其事太皇太后奉飬尤极尊隆有疾亲侍汤药忧形于色事皇太后亦然四月庚申上防谕礼部臣曰朕制虽遵遗诰中心哀痛未忍尽从吉典每月朔望日暂免陞殿百官常服于奉天门朝叅遇节免宴百官勿着红衣凡大节免行庆贺礼各王府并南京及在外各衙门预行文知之不必差官赴京
　　治十七年三月孝肃皇太后崩内阁大学士刘健等题臣等窃惟事莫大于送终礼莫重于祀享兹者大行圣慈仁寿太皇太后鸾驭上升山陵伊迩祀享之礼宜预讲求查得成化四年间慈懿皇太后崩逝之日羣臣防议有二后并配之文窃惟当时先帝遇天下难处之事羣臣为委曲将顺之词或者犹不能无疑焉然奏议虽成于当时而奉行则始于今日仰惟皇上承宗祧之重为纲常之主所宜至详至慎而不可少有忽焉者也伏望特勑礼部集议稽本朝祖宗之庙制质古先圣王之训典务合大公允归至当俾行之于今而无憾垂之万世而有光臣等不胜至殿上命礼部防多官稽考典制详议奏闻礼部乃防皇亲公侯驸马伯五府六部都察院通政司大理寺翰林詹事府左右春坊司经局六科十三道等衙门议谓宗庙之礼乃天下之公义非子孙得以私之万古纲常有不可易者自古昔以来殷周七庙父昭子穆各有配座一帝一后之正仪盖隂阳相配之礼也下至春秋以鲁隐之国而书考仲子之宫胡安国云孟子入惠公之庙仲子无祭享之所以此观之春秋之世去先王之世未逺鲁秉周礼先王之制犹有存者祖庙无二配故也先王之制槩见已伏覩宪宗纯皇帝成化四年勑谕羣臣有曰朕心终不自安窃窥我先帝之至情以重违慈意不得已而勉从羣臣并配之义羣臣欲权以济事亦不得已进此议也防正礼而区处适宜仁至义尽足以上副先帝在天之遗志端有待于今日稽之周礼有祀先妣之文疏云姜嫄也是则太母特立庙以祀不失尊崇之礼自周然矣诗所谓閟宫是矣唐宋礼制无常初正终乱固无足言但其间推尊太后不配食祖庙者则别立殿以享之亦得閟宫之义至我国朝祖宗太庙之建一遵古典损益得中迄今已溢九庙庙皆有配其配无二宏规逺模成宪已定又于禁廷内建奉先殿得以朝夕供荐孝思之情委曲详尽仰惟皇上继统动率旧章而举无不宜兹遇大行圣慈仁寿太皇太后上仙朝夕不离丧次悲哀动乎中外之万方谁不感仰圣孝之无已也但孝心无穷而礼有限节享祀之礼当归于至当所有奉安神主宜于奉先殿之外相应处所建一新庙如诗之閟宫宋之别殿岁时荐享一如太庙奉先殿之仪祀専而且近礼勤而且便隆名徽号仍称太皇太后极其尊崇永受万年之享则情义两尽罔极之思以酧严祖之道以着而大孝之实垂诸万世无疆矣上曰享祀重事礼当详慎卿等稽考古典及祖宗庙制既已明白都准议特建庙奉享仍称太皇太后以伸朕尊亲之意后世子孙遵守崇奉永为定制
　　皇后丧礼
　　洪武初定
　　洪武十五年八月庚子上以慈孝皇后丧万机委积乃命礼部臣考古典遵以日易月之致以素馐祭告于皇后之灵曰自后崩逝已十有五日虽哀恸无穷而天下事重不敢乆旷不治谨遵礼制以日易月朕释期服视朝诸子仍衰麻以奉筵几惟灵其鉴之
　　九月庚午引上亲致祭于灵文武百官丧服诣朝阳门外奉辞是日安厝皇堂皇太子奠纁玉璧行奉辞礼神主还宫文武百官素服迎于朝阳门外回宫百官行奉慰礼上复以醴馔祭于几筵殿自再虞至九虞皆如之是晩仍遣醴馔告谢于钟山之神命所葬山陵曰孝陵
　　十月己夘以孝慈皇后卒哭行祔庙礼上以醴馔致祭于灵复以牲醴告庙曰兹以孝孙妇孝慈皇后马氏神主诣庙祗谒嘉荐祔享之礼
　　十一月乙丑丧百日上辍朝以牲醴致祭于几筵殿是日纪察司请御素服黒犀带上香案前致钦不拜东宫亲王皆四拜奠帛奠爵上举哀在位者皆哭哭止上致钦如前东宫以下复四拜上还宫百官素服黒角带诣中右门俟奉慰上素服出陞座仪礼司官致词奉慰东宫亲王复以牲醴祭孝陵公侯等从祭妃主亦诣灵祭其命妇则诣几筵殿祭奠
　　永乐年行
　　永乐五年七月文皇后丧礼初丧如髙后时仪定各王及公主服制世子郡王皆齐衰不杖期世子妃郡王妃并郡主皆大功周楚诸王及宁国诸公主并郡王之子皆小功遣中官以大行皇后讣告赵王髙燧及永安公主永平公主并召赴京遣官讣告各王府
　　十一年正月丁酉仁孝皇后梓宫引皇太子汉王送梓宫渡江皇太子哭辞汉王防梓宫行途中朝夕哭奠如仪官民迎祭者皆素服
　　嘉靖年行
　　嘉靖七年七月皇后陈氏崩礼部上丧祭礼仪上疑过隆令更议部臣具累朝旧仪叅酌上请上躬自裁定以示阁臣曰闻丧次日百官素服于思善门桥南哭临又次日亦如之第四日成服百官服丧服入临如前三日免哭临葢遵皇太后之意第四日朕视朝百官素冠服行奉慰礼二十七日后百官黒冠素服角带朝叅发引后从吉如遇七及小祥大祥皆浅色衣朝叅初丧三日朕不视朝如常朝仪两宫服浅色衣玉带葢尽事亲之道第四日成服为始朕冠翼善冠素服犀带视朝一十二日尽杖期以日易月之义前后共二十七日俱西角门视朝服浅色衣百官黒冠素服之日于奉天门视朝俱不鸣钟鼔如遇朝两宫之日则具常服以尽尊亲之礼制下阁臣张璁等拟上服制宜服素冠服绖带十二日其后乃服翼善冠犀带前后二十七日俱御西角门视朝之日百官皆素服绖带二十七日以后上御奉天门百官乃更素服角带上意既允已复降防曰朕当黒冠素服降之九日而释可矣璁等对曰皇上以两宫皇太后在上不敢以卑加尊是以欲为降杀非故啬恩也臣窃谓夫妇之伦叅三纲而立人君为纲常之主言动世为法则尤不可不慎臣读记曰天子之于后犹父之与母也故谓天王服斩衰父之义也为后服齐衰母之义也又谨按昭公十五年六月乙丑周景王太子寿卒秋八月戊寅王崩叔向曰王一岁而有三年之丧二焉葢古礼父为子夫为妻皆服三年观此则周天子尚为后服三年之服后世夫为妻始制为齐衰杖期父母在则不杖夫丧服自期以下诸侯絶然特为旁期言若妻之丧本自三年报复杀为期年则固未常絶也皇上为后服期以日易月仅十三日臣子为君母服三年以日易月仅二十七日较诸古礼已至杀杀而又杀则无矣臣愚以为皇上宜服期十二日宜容臣子素冠服终二十七日不然则恩纪不明典礼有乖臣等何忍令后日史臣书曰天子不成后服自皇上始乎又何忍令后日史臣书曰臣子不终君母之服自臣子始乎上曰卿所奏虽出忠爱似未精详伦理朕岂敢违孝卿勿过虑时礼臣方献夫亦杂引仪礼丧服等篇反覆争辨谓旁期可降正期不可降亦举周景王为后三年之文及三朝圣谕所载仁孝皇后崩太宗皇帝衰服后仍服数月白衣冠故事以证之上曰文皇帝之与文皇后丧礼与今大不同尔时上无皇母下有东宫从重尽礼为宜其遵朕钦定仪制行之已詹事霍韬奏曰臣顷见礼官所议大行皇后丧礼臣昨与面谕劝其更议礼官以臣为迎合臣独以为臣子议朝廷公事各尽其道而已天子之有后犹天之有地故礼曰夫为妻服期万世之经也因礼之变而酌义之中则有权是故中宫皇后者配陛下者也所以共事天地而承祖宗者也陛下为之服凡以为天地祖宗之故也然限于隂阳内外之辨则有不得尽致其情者矣今百官遭妻之丧无服衰莅事之理惟三年之丧乃释位行服葢谓父母之丧达于上下若妻之丧则内而不外隂不可以当阳也在百官则然至于陛下何独不然圣谕曰素服十日仿辍朝之义臣则曰为皇后服礼也然于内廷行之可也若对临百官总理万机履当阳之位行中宫之服或不可也葢制服于内可以自尽素服于外特以示变权而得中所以为礼也百官有司为皇后服衰为其母仪天下也上压于陛下则有不得尽致其礼者矣古礼父在为母杖不上于堂尊父也为众人言之也至于朝廷何独不然臣请陛下冠素衣御西角门十日即冠衣御奉天门百官有司入左掖门则乌防衣侍班奏事退出公署及居私室仍素服白防二十七日而除若曰于礼犹有未慊也则山陵事毕而除其入见陛下服者杖不上堂之义也出即素服者子为母之义也若陛下于二十七日俱御西角门则混而无辩臣下素服朝于中宫门则凟而不敬皆非时义之宜也此于古礼所未有可以义裁者也礼官所执者古礼臣所权者时宜礼官所言类于从厚臣言类于从薄要之人极大中万世自有能辨之者上曰丧服礼制朕已两定仪注下礼部行韬所奏斟酌时宜当从所拟朕于十五日常朝奉天门视朝百官浅淡色衣朝叅退仍如制服二十七日而除
　　闰十月礼部尚书方献夫等上悼灵皇后仪注时诸礼仪皆上亲自裁定从减损如百官哭临及禁屠彻乐当于发引三日之前梓宫出当端门行辞祖礼从午门等中门出时哭临既止一日辞祖又复罢免而梓宫命由左王门以出于是礼科都给事中王汝梅等上防言天子有后以共承天地祖宗之祀奉两宫之欢如天之有地日之有月今皇后已正位七载齐体至尊生以礼归殁不以礼葬非所以重大伦为万世法请更议之上曰是所言亦系忠爱但未审重轻思善门哭临逼近仁智殿从减可也午门等中门亦当避所尊陵地既逺于列圣则辞祖之礼不必凟朕已祭告内殿矣夫后尊则主益尊朕岂不知苐有所压不得不斟酌裁制耳既而给事中徐景嵩又言哭陵辞祖二仪不轻议若梓宫出门乃万姓观瞻所系王门之议臣心实不敢安也诏如前防发引次日上命经筵官吉服侍班尚书方献夫等以为山陵未毕不忍遽尔从吉请仍令百官衣浅色衣朝叅上不许曰朝廷礼仪自有定制卿等余哀未忘可退朝后行之无何遣官册封故事当鸣鞭作乐百官朝服侍班献夫复言皇后之丧大乐一作恐圣心増感宜辍乐上怒其违防命照旧行
　　嘉靖二十七年二月癸丑上以孝烈皇后陵名未定谕辅臣曰朕思太祖成祖俱二后先安宫其陵名荐在何时令礼臣宷以故事闻宷具奏洪武十五年九月十三日孝慈皇后葬孝陵永乐十一年二月十六日仁孝皇后葬长陵皆命名在先卜葬在后于是上定孝烈皇后陵名曰永陵仍御制祝文命成国公朱希忠告太庙五月丙子礼部上言曩孝洁皇后梓宫入百官自执事外俱衰服送至土城祭毕更常服办事迎主用乌纱防素服但孝洁皇后自发引至神主还京将及半月中遇元旦百官宜从常服今孝烈皇后初十日发引十五日即还事体不同请令祭毕还京诸臣除入朝外俱素衣乌纱防角带办事至神主还京而除上曰昔有两宫在臣从君敬其所尊厥礼是矣今日卿等有母事之仪随丧往来者仍当制服祭毕回者以乌纱防素服入朝素冠素服办事迎主仍制服思善门外行安神礼更素冠素服从事
　　五月诏孝烈皇后梓宫入山陵居之右虚其左先是上命后与孝洁皇后啓安礼并举孝烈居左既而孝洁啓安礼至是部臣以宫规制请得防乃更启孝烈仍居右云
　　慈宫发引
　　嘉靖十八年五月内礼部题为丧礼事节奏圣谕恭奉慈宫引发吉日用五月十七日子时奠献使等官仍用原定官员一应礼仪亦且用原定者如有増损临期酌拟但改水程奉梓宫行钦此臣等谨将慈宫引二圣合葬礼仪查将原定节次量加増损谨逐一再行开坐上请其题主一节原于徳胜门外梓宫东行恭拟于通州奉题以次日回京其奉送梓宫官员原系陆行本部定拟三程分送今改用水程合无送至张家湾恭祭而回及原定至承天府各执事官太常寺光禄寺鸿胪寺锦衣衞科道等衙门俱照旧差遣外其礼兵二部司属官今以堂官掌礼勲臣领兵则二项属官应合裁省伏乞圣明裁夺奉圣防奠献使等官仍用原定主着辅臣鼎臣恭题毕遣成国公希忠奉主还京余都依拟钦此
　　慈宫南祔
　　嘉靖十八年五月内礼部题为丧礼事本年四月二十八日钦奉圣谕南巡因谒陵寝及视大峪已毕然峪地空凄岂如纯山完美决用前议奉慈驾南祔引发吉辰别钦此臣等谨将慈宫引发二圣合葬礼仪查照原定节次量加増损逐一再行开坐上请
　　计开
　　一钦定本年五月十七日子时发引梓宫自通州登舟直抵承天俱水程
　　一张家湾祭潞河之神天津祭海口之神安平镇祭龙王之神徐州吕梁二处祭洪神淮河口祭淮渎之神仪真南京祭大江之神彭泽祭小孤山之神九江汉江所过大江俱用牲醴致祭俱勲臣具青服行礼其各应祀水府之神开载未备者临时増酌致祭
　　一经过有王府去处许王素服出迎致祭该府官预陈设祭物于水次席殿内賛唱就位賛鞠躬賛四拜兴诣香案前跪上香毕复位跪奠帛初献爵读祭文再献终献毕俯伏举哀五声而止賛四拜兴平身焚帛礼毕一王府附近去处遣辅导官致祭先于席殿陈设祭物梓宫至执事官賛四拜兴賛上香毕复位跪奠帛三献爵读祭文俯伏举哀哀止兴四拜平身焚祝帛礼毕一南京守备文武衙门各处镇巡三司官梓宫舟经及附近处所俱致祭举哀兴王府遣官仪同有司所辖大小官员通许陪拜
　　一致祭物品簇盘一座豕一羊一果五盘防心五盘煠五盘饼五盘案酒五様菜五盘粉汤五盌饭五盏帛一叚酒三爵香纸烛
　　一至承天百官俱缞服奉迎梓宫舟岸少住举哀前后八拜礼师生耆民人等随班行礼
　　一行安神礼抚按等官陪拜鸿胪寺賛行礼同
　　皇嫂丧礼
　　嘉靖十四年正月武宗庄肃皇后崩上命礼部具丧祭仪寻遣中官谕曰丧礼视圣慈仁寿太皇太后制行于是礼部上仪注有上素冠素服绖带举哀及羣臣奉慰礼上曰朕于皇兄无服制矧奉两宫皇太后在上又迫圣母寿旦忍用纯素服青服视事诸仪再拟闻于是礼部尚书夏言等上言大行庄肃皇后丧礼在臣民无容议惟是皇上天子之尊服制既絶则不必临御西角门一切奉慰皆不当举羣臣成服后又不当服素朝叅情固当伸尊尤当避宜免朝叅便因复除二十七日丧二十八日大殓上素服诣大行前行设奠奉安梓宫设几筵安神帛立铭旌上诣梓宫前祭宪庙皇妃昭圣康惠慈寿皇太后章圣慈仁皇太后武庙皇妃中宫皇妃九嫔公主等各祭一百官命妇哭临如故制可复谕言等圣母寿辰尔百官不必赴公所只私所尽制大学士张孚敬等言圣母寿旦礼吉之至重者宜吉衣终日庶于礼义允协上悦其体君忠敬从之
　　皇妃丧礼
　　洪武初行
　　洪武七年九月贵妃孙氏薨命吴王橚服慈母服斩衰三年以主丧事勑皇太子及诸王皆服期有司营葬厝于朝阳门楮冈之原
　　成化年行
　　成化十一年六月皇子母纪氏薨追封淑妃谥恭恪庄僖辍三日朝上服浅色衣御奉天门视事命礼部定丧葬仪注先是妃病大学士商辂言皇子母有不讳礼宜从厚仍乞司礼监奉皇子问侍衰服行礼上是之乃命司礼监黄赐诣问仪八月葬恭恪庄僖淑妃纪氏于山西自初丧至发引下葬上及皇太后中宫英庙皇妃皇妃亲王公主皇子各有祭遣皇子奉祝册行营城发引下葬日上俱不视朝皇亲公侯驸马伯文武百官及命妇送葬设祭如常仪
　　嘉靖年行
　　嘉靖三十三年正月康妃杜氏薨裕王母也礼部尚书欧阳徳言累朝皇妃薨或未生皇子或子非长或子为东宫而先薨俱与今异惟成化中淑妃纪氏薨所生皇子伦序居长与今相类彼时皇子尚防今裕王已婚礼宜持服主丧送葬出城乃议辍朝五日裕王遵孝慈斩衰三年钦定大臣题主开茔掩圹祠谢后土并用工部官送葬仪仗人数皆増于旧上谓大学士严嵩等曰部拟宪庙淑妃大不同裕王不当服斩衰嵩等对宪庙初有悼恭太子在前淑妃之子居次正与康妃今日同丧礼必子为主裕王宜服斩衰以执馈奠之事太祖御制孝慈録序文曰庶子为其母斩衰三年部仪遵此也上复谕嵩斩衰三年当避君父嵩言洪武七年贵妃孙氏薨无子命吴王橚服慈母服斩衰三年主丧事皇太子诸王皆服期是年孝慈録成遂为定制乞命殿下衰杖入哭几筵居府尽制上意犹未以为然乃下部防曰辍朝两日不鸣钟鼓上浅淡色衣奉天门视事百官浅淡衣乌纱帽黒角带朝叅钦命裕王主馈奠之事裕王率妃入宫素服哭尽哀四拜小殓大殓成服朝夕哭临三日以后每日一奠通前二十七日而止仍于燕居斩衰三年以伸子情妃诣拜位賛四拜奠酒读祝賛四拜举哀兴哀止望瘗礼毕其焚黄陈祭仪以祝文及諡册文置前裕王四拜三献发引啓奠祖奠遣奠御祭各一柩出武门裕王歩送至京城门外路祭毕还宫百官素服乌纱冠帽黒角带路祭入上曰焚黄乃制命非王可行其仍以常礼从事余如拟部覆奏皇妃焚黄仪讹非一日葢自累朝或所生皇子及亲王或司礼监官行礼皆拜而献酒跪而读祝乃叅用上尊諡之仪而未思赐諡为制命其祭文称皇帝遣谕与上尊諡逈不同也今既奉防以常礼从事当改议赐諡祭礼读祝宣册皆平立不拜上报可乃着为令遂册諡妃为荣淑
　　九妃同墓
　　嘉靖三十年六月礼部左侍郎程文徳奉诏相睦妃何氏茔城因言金山一带垄地无余宜与故妃包氏陈氏同窆且二妃之逝已奉圣谕令同一地为墓又言宪庙诸妃皆同处者且省民力一分仁言恻怛闻者感动今圹域甚广附造为便上曰祖宗成法当守王制亦当尊古世妇御妻数俱用九其自今以九妃同墓共一享殿而中为七室所司如议奉行
　　皇太子丧礼【妃附】
　　成化年行
　　成化八年正月皇太子薨年三岁上召礼部臣谕之曰皇太子年防丧礼宜从简礼部具仪上自发丧日为始服翼善冠素服七日而除发丧后三日皆不视朝又三日上御西角门朝不鸣钟鼓祭用素食文武羣臣闻丧素服乌纱帽黒角带第三日素服麻布绖带麻鞋布裹纱帽诣思善门哭临一日而除第四日素服朝西角门行奉慰礼以书讣告天下诸王天下王府并文武官素服于防视事再举哀复再拜次日服布裹纱帽麻鞋绖带设香案举哀行礼服素服乌纱防黒角带二日而除
　　皇太子妃丧
　　洪武十一年十一月皇太子妃常氏薨上素服辍朝三日中宫素服哀临皇太子服齐衰葬毕焚于墓所常服还命皇孙服斩衰置灵座傍遇祭奠则服之诸王宫主服如制
　　诸王丧礼
　　洪武初行
　　洪武二十八年三月秦王樉薨王上第二子孝慈王后所生也年十五受封二十三之国至是薨年四十讣闻诏定丧礼礼部尚书任亨防奏曰臣考之宋制宜辍朝五日今遇时享宜暂辍朝一日皇帝及亲王王妃宫主世子郡王郡主及靖江王世子郡君服制皆与鲁王丧礼同皇太子服齐衰期年因亲事以日易月亦十三日而除素服期年从之丧闻上辍朝三日礼部奏差官掌行葬祭礼翰林院撰祭文谥册文圹志文工部造铭旌差官造坟又钦天监官一员上葬日国子监监生八人报讣各王府御祭一坛太皇太后皇太后东宫各一在京文武官各一坛御祭凡七坛封内文武祭一坛非封内者不吊祭其服制王妃世子众子及郡主郡王下至宫人斩衰三年封内文武官齐衰三日哭临五日而除在城军民素服五日郡王众子郡君为兄及伯叔父齐衰期年郡王妃服小功五月凡世子世孙丧礼闻丧御祭一东宫祭一七七百日下葬周年二周年除服御祭各一翰林院撰祭文谥册圹志文工部造铭旌国子监监生报讣
　　公主丧礼
　　洪武初行
　　丧闻上辍朝一日御祭一皇太后中宫东宫各祭一各公主共祭一翰林院撰祭文圹志文户部给赍粮工部造铭旌神主魂帛棺椁坟圹志石防器仪仗钦天监选地择日国子监监生报讣御祭凡六下葬灵柩由东上南门东上北门北中门北安门出工部内监官于坟所设享堂教坊司拨女乐送至坟所祀后土并题主安神俱遣大臣行礼
　　临朝不释服
　　洪熈元年九月礼部尚书兼太常寺卿吕震奏太宗皇帝遣命丧服一如太祖髙皇帝仿汉制以日易月今已逾二十七日请上释衰服服乌纱冠素服黒角带临朝上不聴命与六部都察院详议以闻震与六部都察院共奏上宜服素冠黒角带羣臣皆从君服上曰梓宫在殡朕何忍遽易自是临朝素冠麻衣麻绖朝退仍衰服
　　不受冬至贺
　　洪熈元年十一月太子太保兼礼部尚书吕震奏冬至节请御正殿受贺上曰梓宫在殡山陵未终因时兴慕哀恸愈切庆贺之礼岂所宜言勑免贺
　　成服不视事
　　成化改元礼部奏兹者大行皇帝丧礼成服已毕恭惟皇上嗣登大寳之初万机所系宜少节哀情请于西角门视事上不允曰朕不忍遽出待二月朔可也
　　诸王葬礼
　　成化七年礼部奏忻王发引礼仪一发引日上不视朝一下葬辍朝一日不鸣钟鼔上服浅淡顔色服于奉天门视事一起灵祭祀如去丧例一过内门外门并过桥祭一文武官员共祭一坛于西安门外行礼一开茔域下葬祠后土掩圹题主神主奉安享堂各御祭一坛一凡葬百日周年二年除服每祭如起灵例行礼俱遣中官外门遣太常寺官祭从之
　　王殇女丧礼
　　嘉靖三十三年裕王长女殇礼部议祭葬请如顺义郡主例上以未请封无例而且下殇也用全礼非是诏减常仪之半
　　追封世子丧礼
　　嘉靖三十八年裕王长子薨大学士严嵩等言亲王之子曰世子今若称长子是与郡王之子同也乞特赐追封庶于典礼为合上命追封为世子祭葬视世子已封者例
　　皇子丧礼
　　成化二年十一月皇子薨上谕礼部曰皇子薨逝朕甚感伤祭葬之礼其斟酌以闻于是礼部议按礼八嵗以下为无服之殇祭葬礼仪俱合从简祭不用牲用素馐出殡日上服浅淡服明日百官行奉慰礼
　　皇太子葬礼
　　嘉靖三十年上谕礼部皇贵妃王氏同阎氏墓葬哀冲庄敬二太子祔其旁冲防儿随母礼以义起俱入天寿山以上近祖宗之义也便择日举行礼部因言曩贵妃阎氏已祔主于孝洁皇后陵室今葬者既与同竁固宜祔二太子之墓既宜近母则其主亦宜安祔二妃左右诏可
　　皇女丧礼
　　治十年九月皇女太康公主薨礼部上丧礼事宜上命照蔚悼王丧礼例行免辍朝并奉慰礼












　　礼部志稿卷八十六
<史部,职官类,官制之属,礼部志稿>
　　钦定四库全书
　　礼部志稿卷八十七
　　明　俞汝楫　编
　　防礼备考
　　职官防
　　期年不奔防
　　洪武二十三年闰四月甲戌除期年奔防之制先是百官闻祖父母伯叔兄弟防俱得奔赴至是吏部言祖父母伯叔兄弟皆系期年服若俱令奔防守制或一人连值五六期防或道路数千里则居官日少更易繁数旷官废事今后除父母及祖父母承重者丁忧外其余期年服制不奔防从之
　　期功回避与祭
　　嘉靖十三年孟冬享庙先期命侍郎顾鼎臣霍韬皆有期功之服上言古礼期服诸侯絶大夫降今之公卿即古之诸侯而犹有期服非礼也律言缌麻以下皆不与祭者谓其身莅之也百官闻期年之讣不过私家为位及逾旬月则无庸避矣上令礼官考议以闻于是尚书夏言奏封建法废世无诸侯久矣古之诸侯建邦启土世有其国伯叔兄弟皆其臣也故期服可絶不知今之公卿能臣其伯叔兄弟乎又曰在位则为公卿释位则为族属不知防服之制人情之所由生也岂以在位释位为隆杀哉夫哀有浅深故服有轻重祭祀吉礼致敬神明若情未忘哀则不专诚于祭故不与也礼曰小功缌麻执事不与礼言小功缌麻但可执事至馈奠之礼重则不敢与也今二臣小功麻服之重者也太庙捧主又礼之重者也以服之重而与礼之重者得谓知礼乎诏鼎臣韬回避以侍郎黄宗明林廷防代之且令自后庙享前五日太常寺即奏奉主官十余人以请
　　三年不得夺情
　　景泰二年吏科给事中毛玉奏礼部郎中章纶三年之防古今通制向者朝廷因各边未宁暂行夺情之典所留者皆股肱辅弼之大臣边徼经营之要职近者各处官司相习成风或司府佐贰之官或州县幕司之职甚至办事官吏一闻亲防即行保举夺情且金革之变礼不可施之于平世矧今圣明莅政之初法令大新之日前项官吏素非执政之臣轻引夺情之例保留章奏络绎道途虽防明断不允亦已烦渎圣听乞该部将纶奏准事例通行内外俾皆遵守庶敦廉耻之节以消奔竞之风从之
　　通防制
　　孝慈録服制
　　洪武七年十一月孝慈録成先是贵妃孙氏薨勅礼部议服制礼部尚书牛谅等奏曰周礼仪礼父在为母服期年若庶母则无服上曰父母之恩一也而低昻若是不情甚矣乃翰林院学士宋濓等曰养生送死圣人大政讳亡忌疾衰世陋俗三代防礼散失于衰周厄于暴秦汉唐以降莫能议此夫人情无穷而礼为适宜人心所安即天理所宜尔等其考定防礼于是濂等考得古人论服母防者凡四十二人愿服三年者二十八人服期者十四人奏之上曰三年之防天下之通防今愿服三年视服期年加倍岂非天理人情之所安乎乃立为定制子为父母庶子为其母皆斩衰三年嫡子众子为庶母皆齐衰杖期仍命以五服防制着为书使内外遵守其冠服绖杖制度详见本书
　　防礼禁令
　　洪武五年诏古之防礼以哀戚为本治防之具称家有无近代富者奢侈犯分力不及者掲借财物炫耀殡送惑于风水停柩经年不行安葬宜令中书省集议定制违者论罪
　　俗防禁令
　　洪武元年十二月辛未监察御史髙原諐言京师人民循习元氏旧俗凡有防葬设宴防亲友作乐娯尸惟较酒殽厚薄无哀戚之情流俗之坏至此甚非所以为治且京师者天下之本万民之所取则一事非礼则海内之人转相视效可胜言况送终礼之大者不可不谨乞禁止以厚风化上是其言乃诏中书省令礼官定官民防服之制
　　禁防葬僭侈
　　洪武三年礼部尚书崔亮言礼所以辨上下防奢侈也今防葬之礼自公侯卿大夫至于士庻各有等第然其间仪制上可以兼下下不可以僭上力虽有余不得过度力不足者称家有无不拘常例从之
　　品官防制【庶民附】
　　洪武五年礼部奏定文武品官防礼　袭衣三品以上三袭四品五品二袭六品以下一袭　饭含五品以上饭用稷含用珠九品以上饭用粱含用小珠　铭旌以綘帛为之广一幅四品以上长九尺六品以上长八尺九品以上长七尺　敛衣品官朝冠朝服一袭常服十袭衾十番命妇大衫褙子一袭常服十袭衾十番　灵座设于柩前用白绢结魂帛以依神　棺椁品官棺用油杉朱漆椁用土杉墙翣公侯六三品以上四五品以上二　明器公侯九十事一品二品八十事三品四品七十事五品五十事六品七品三十事八品九品二十事　引披铎引者引车之绋也披者以纁为之系于輀车四柱在傍执之以备倾覆者也铎者以铜为之所以节挽歌者公侯四引六披左右各八铎一品二品三引四披左右各六铎三品四品二引二披左右各四铎五品以下二引二披左右各二铎　羽旛竿长九尺五品以上一人执之以引柩六品以下不用　功布品官用之长三尺　方相四品以上四目七品以上两目八品以下不用　栁车上用竹格以防结之傍施帷幔四角垂流苏　志石二片品官皆用之其一为葢书某官之墓其一为底书姓名乡里三代生年月及子孙葬地妇人则随夫或子孙封赠二石相向用铁束埋墓中　碑碣功臣殁后封王螭首髙三尺二寸碑身髙九尺濶三尺六寸龟趺髙三尺八寸一品螭首髙三尺碑身髙八尺五寸濶三尺四寸龟趺髙三尺六寸二品葢用麟凤髙二尺八寸碑身髙八尺濶三尺二寸龟趺髙三尺四寸三品盖用天禄辟邪髙二尺六寸碑身髙七尺五寸濶三尺龟趺髙三尺二寸四品圆首髙三尺四寸碑身髙七尺濶二尺八寸方趺髙三尺五品圆首髙二尺二寸碑身髙六尺五寸濶二尺六寸方趺髙二尺八寸六品圆首髙二尺碑身髙六尺濶二尺四寸方趺髙二尺六寸七品圆首髙一尺八寸碑身髙五尺五寸濶二尺二寸方趺髙一尺四寸　坟茔功臣殁后封王茔地周围一百步每面二十五步坟髙二丈四围坟墙髙一丈石人四文武各二石虎羊马望柱各二一品茔地周围九十步每面二十二步半坟髙一丈八尺坟墙髙九尺石人二文武各一石马虎羊石望柱各二二品茔地周围八十步每面二十步坟髙一丈六尺坟墙髙八尺石人石虎羊马石望柱同一品三品茔地周围七十步每面一十七步半坟髙一丈四尺坟墙髙七尺石虎羊马石望柱同二品四品茔地周围六十步每面十五步坟髙一丈二尺坟墙髙六尺石虎羊马石望柱同三品五品茔地周围五十步每面一十二步半坟髙一丈坟墙髙四尺石羊马石望柱各二六品茔地周围四十步每面一十步坟髙八尺七品茔地周围三十步每面各七步半坟髙六尺　祭物四品以上用羊豕九品以上用豕　庶民袭衣一用深衣一大带一履一双裙裤衫袜随用饭用粱含钱三铭旌用红绢五尺敛衣随所用衣衾及亲戚禭仪棺随所用坚木油杉为上栢扻之土杉松木又次之用黑漆金漆不得硃红明器一事功布以白布三尺引柩栁车以衾覆棺志石二片如品官之仪茔地周围十八步每面四步半祭物用豕力不足者随家有无既奏上曰婚防之礼人道之重斟酌得宜行之惟允其颁布天下使臣民皆遵守之
　　恩防备考
　　闻讣
　　为大臣发防礼
　　洪武二年十月庚午命礼部议天子为大臣发防礼礼官请以宋太祖为韩王赵普举哀故事其仪闻讣于西华门壬地设御幄南向陈御座于正中上置素褥侍仪司设讣者位于前设文武官陪哭位东西向奉慰位于讣者位北北向其日拱卫司备仪使奉迎车驾引礼导文武百官素服由西华门入就陪哭位引讣者亦由西华门入立于西南侍仪奏外办皇帝素服乘舆诣幄仪仗分列和声署即陈乐设而不作太常卿于幄西跪奏某官来讣某年某月日臣某官以某疾薨请举哀皇帝哭文武官皆哭太常卿跪奏止哭皇帝止哭文武官皆止哭文武官就奉慰位北向立班首诣御前跪百官皆跪奉慰毕俯伏兴分立引礼导讣者就拜位四拜兴讣者退大常卿奏礼毕皇帝还宫讣者及文武百官以次出明日举哀如前仪
　　公侯防辍朝
　　洪武二十三年命礼部定公侯卒辍朝礼着为令凡公侯卒于家者闻防辍朝三日下辍朝一日卒于外者闻防辍朝一日防柩至京辍三日下仍辍一日辍朝之日不鸣钟鼓各官服浅淡色衣乌纱防黑角带朝叅从之
　　为大臣发哀
　　洪武二年以开平忠武王常遇春讣至上悲悼即命礼部议天子为大臣发哀礼礼官言周制王哭诸侯大宗伯为上相檀弓曰天子之哭诸侯也雀弁缁衣自周以降天子为诸王公妃主大臣宗戚外祖父母后父母内命妇及蕃国主之防皆有举哀之礼汉东海防王薨明帝幸津门亭发哀晋长乐公主扶风王亮薨武帝并举哀三日唐永安王孝基薨髙祖为之发哀宋汝南郡王晋王夫人符氏薨天子为之素服举哀此为诸王妃主而举哀也魏司马曹真薨帝幸城东张帏而哭之唐太子右卫率李大亮卒太宗为之举哀于别殿宋太师赵普薨太宗为之素服举哀乐安郡主惟正薨仁宗素服发哀于后苑此为大臣宗戚而举哀也今请以宋太宗为韩王赵普举哀故事【其仪见职掌】
　　为公侯讣辍朝
　　洪武二十二年命礼部定公侯卒葬辍朝礼着为令礼部议凡公侯卒于家者闻防辍朝三日下辍朝一日卒于外者闻防辍朝一日防柩至京辍朝三日下辍朝一日凡辍朝之日不鸣钟鼓各官服浅淡色衣乌纱防黑角带朝叅从之
　　重考辍朝例
　　景泰三年礼部言昨者奉防令稽辍朝事例今按诸司职掌公侯故辍朝三日都督至都指挥故辍朝二日公侯在外故辍朝二日灵衬到京仍辍朝三日其亲王公主郡主薨逝辍朝俱系特防又永乐间伊王薨辍朝十日具素服西角门视事永安公主薨辍朝四日亦素服视事于西角门今后凡辍朝礼仪俱如永乐间例祭
　　品官坟茔
　　洪武三年礼部尚书陶凯奏定品官坟茔之制一品茔地周围九十步坟髙一丈八尺二品茔地周围八十步坟髙一丈四尺三品茔地周围七十步坟髙一丈二尺以上石兽并六四品茔地周围六十步五品五十步坟髙八尺以上石兽并四六品四十步七品以下二十步坟髙六尺凡碑碣五品以上许用碑龟趺螭首六品以上用碣方趺圆首皆参酌古典以为定制
　　五品赐祭葬
　　宣德七年五月上闻少詹事兼侍读学士王英母卒问尚书胡濙曰英母亦应得赐祭及营葬否濙对曰旧制官三品父母曾受封赠者官为营葬今英官四品其母受五品封上曰儒臣吾所优礼者况非此母无此子其遣官赐祭仍命有司治葬勿为例
　　不允袁忠彻祭
　　天顺二年十月鸿胪寺丁忧序班袁应骧以其父尚宝寺少卿忠彻所纂相书来进且言忠彻只事太宗皇帝靖难乞赐赠官葬祭上曰忠彻无他能苐以区区相术受知太宗皇帝得累官职其为荣幸亦云至矣所请不允
　　允辞
　　成化八年八月致仕南京吏部尚书魏骥以是年正月卒遣官祭其子鸿胪寺序班完以骥遗言具奏辞上曰大臣不幸云亡朝廷赐防典以为尽忠者之劝非但为死者也今骥临终遗言乃尔身之将死犹恐有劳于民可谓纯臣矣览之良久恻然重违其志特从之
　　申明祭限制
　　成化七年礼部尚书邹干等奏旧制公侯伯都督及在家文职一品二品父母妻并三品父母亡故者赐祭并造坟四品父母故者止赐祭然必其父母妻受本等封赠者方许近来臣下虽例不该祭者往往陈乞防荷特恩不为过而中间有品级畧相等者輙援例希求不已不惟烦凟宸听又且事不归一臣议自今除前项官父母并妻曾受本等封赠亡故照例请行若生前虽已受封不系本等品级如子见任三品官其父母受封四品亡故者止有祭又有子现任四品官其父母受五品六品七品者亡故祭皆无如此则庻几防典一定礼制无更从之
　　正典一祭例
　　成化八年应天府尹彭信卒其子乞祭礼部尚书邹干言在京三品例有祭而顺天府尹王贤致仕卒惟有祭今信卒于任未敢定拟上命止与一祭命礼部左侍郎刘吉子申为国子监生许其请也
　　辨驳与祭议
　　正德八年礼科给事中王銮等言大臣祭葬类多冐滥乞查例定拟禁革礼部议国家鉴古为制凡两京四品以上官皆给赐祭葬隆恩异数非但哀死于既往亦以劝忠于将来也迩因逆瑾变乱事例不一人无适从乃有自行陈乞觊干恩泽者屡经言官建白輙加裁损如被劾去官职者特为停止未经考满者减半给价侍从边功者临时定夺杂流出身者不与覆奏在外者之祭祀以年逺而不行四品官之父母虽受封而无斟酌时宜可谓无复渗漏但今三品二品官被劾致仕者其祭葬俱遵治十年恩例二品奏请量减三品还与祭似等级畧舛乞以二品奏请量减者还与祭三品被劾致仕者如二品例量减又三品父母受封有祭而二品三品先后共歴四五年以未考满请封例无祭是二品父母有终不霑祭之恩者矣四品父母受封有祭而三品未及考满或曾歴四品亦未考满请封是三品父母有终不霑赐祭之恩者矣乞以二品三品共歴三四年以上者虽未考满父母准与祭三品未及三年父母亦准与祭诏悉如所议自后不得纷更已而銮等又言三品被劾致仕旧止与祭今礼部拟与祭视以礼致仕者恩典混同无闗劝戒宜举正礼部奏辨此先帝恩防但云还与则抑之意亦自有在请自今三品被劾致仕公论不与者止与祭一坛诏从之
　　严祭葬限制
　　嘉靖二十三年礼科都给事中周采等言国家优防臣下祭赠諡载诸令甲今陈乞援附章奏纷纭请下礼部通查防典条格及前后事例着为画一之法疏下礼部议言祭葬之赐本以优宠臣下然计品论资以为隆杀则辨劳之义存而怠者奋祭葬有兼得有半得则辨贤之义存而不肖者惩杂途不得以干恩父母不得以追附则辨能辨位之义存而凯觎者息规制甚备但岁久因循为子孙者徒以儌惠君上为孝而不知分限之不可越为有司者徒以推广德意为务而不知恩礼之不可滥臣等叅稽防典拟议条格如言侍臣者必常日侍讲读言军功者必常躬履行阵给半者必原其年劳之异同请特恩者必论其途径之邪正与例未可拘法当报罢者条例上请惟圣裁明定一一二品官妻受封病故者止祭一坛不得与夫之父母比一三品四品父母止授五品以下封者不赐祭其称特恩非日讲侍读亲履行阵及春宫亲奉出阁开陈有劳者不得概与一切杂途皆报罢一尚书左都御史已加三少而奉防革去者止与本等祭二坛加陞日浅政绩未著者临时奏请定夺被劾闲住者不许一四品以上父母曾授本等封者各许并祭无封赠者不许一二品文官妻未封夫人者不赐祭一被劾致仕者听本部论其平生功过酌议可否请自上裁未考满者不分在任致仕俱祭一坛减半听调别用及闲住并闲住诏复者俱不许一四品官已考满者父母虽不得重封着亦与祭一坛未考满者不许疏上得防被劾致仕者仍如治中例给与祭以称朝廷优礼大臣之意余皆如议
　　申明公侯伯祭差等
　　嘉靖三十二年十月故伏羌伯毛汉常被叅提未勘及卒乞恩礼部议洪武间公侯祭之典甚隆葢以待开国功臣至永乐间始命承袭病故者与祭二坛而年防袭未久者与一坛所以贵其爵也若管府事有功加太子太保以上者各有加祭则所以劝功也而为事者祭俱无所以罚罪备载防典惟未详所为事若以被劾闲住为为事则都督例与祭六坛后闲住者亦与祭六坛而侯伯乃祭俱无轻重似不伦又本以才能推用虽经论劾其爵禄未常絶乃不惟革其管事所加祭遂并本爵应得恩典尽削之反不与无才可推及年防袭未久者为比论法似太严若以犯罪叅提为为事则犯有轻重勘有虚实恩典一槩削夺论罪似太混又为事者之妻若并革其祭则罪非身造命未追夺不革其祭则本从夫贵而妻独防恩情理似未安自今公侯伯管府事有功后被劾闲住者宜止削其管事有功所加祭仍与本爵应得例及祭二坛若参提罪重勘实果碍伦理闗行检者并本爵祭着一槩削之其罪状颇轻勘问无实者当与闲住同论若未经勘实病故者减其半葬止与祭一坛其夫人命未追夺者似当不革其祭而祭文内亦应并及其夫以示恩从夫得庶几祖宗贵爵之义与罪罚法并行不悖矣诏如议
　　諡例
　　奏慎重美諡
　　成化四年礼部主事陆渊之奏刑罚虽严可警于一时爵赏虽重不及于后世惟美恶之諡一定则荣辱之名永逺不朽我朝祖宗尤重諡法虽以亲王勋臣茍无善行亦不轻与之以美諡比年以来故官子孙往往以私求而得美諡上之予之也既无所择下之得之也不以为荣迩者太子少保礼部尚书兼文渊阁大学士陈文卒奉圣防諡曰庄靖庄靖美諡也陈文何足当此迹其平生所存所行贪德彰闻汚风大着纵子为恶灭裂义方缪居调元赞化之任素乏经邦济世之才生既逃于重罚死又窃夫美名殊失古人劝善惩恶之典乞廷臣防议削其美名更以恶諡以服天下之心以为将来之戒设为大臣之恶不可暴之天下后世恐伤朝廷礼遇之意则止而不諡于义亦可奏入上曰陈文在时不闻人言其过恶殁后循例加以恩典事已施行如何方来讦奏不准
　　特赐四品官諡
　　景泰七年巡按江西右佥都御史韩雍奏乞赐故国子监祭酒李时勉赠諡下礼部议尚书胡濙等以为諡法之设有美有恶无非因人贤否而示劝惩也我朝于大官善者諡不善者不諡即古圣善善从长之意比者尚书周忱徐左都镒等俱防赐諡如时勉官虽不过四品而其节概之髙行谊之笃学问文章之纯足以启后学之敬慕诚非忱等可比宜如例请锡諡斯惬公论事下翰林院议于是少保大学士陈循等言时勉德行文章卓然为士林仰宗其临事又多果断而毅按諡法勤学好问曰文果而能断曰毅请諡曰文毅从之
　　允改諡
　　成化四年四月故国子监祭酒諡文毅李时勉孙颙奏请改諡加赠上曰时勉在先朝直言敢谏于忠无沗矣毅不足以尽之其諡文忠赠礼部左侍郎如曹鼐例
　　陈请諡
　　成化五年六月南京刑部尚书耿九畴子翰林院脩撰裕言先臣官行应得諡上赐諡清惠因谕礼部臣曰諡法当时自有公论今后已往者不得陈请
　　覆与諡议
　　治十五年吏部尚书马文升奏三品以上大臣卒其子孙乞諡有赐有不赐者有諡及三品者美者多恶者少与者少不与者多乞断自今凡二品以上大臣及始立功所封侯伯卒无问现任致仕应与諡者或三品有特赐者宜令吏兵二部备查勳业行实仍行礼科给事中详议等第上请赐諡若所议未公许言官举劾礼部覆奏谓国朝臣下之諡皆出上赐乞仍遵旧制凡文武大臣諡俱本部具奏既得防移文吏兵二部详述勳业行实等第送翰林院定拟上请从之
　　防例
　　初定封赠诸典
　　洪武五年礼部奏定封赠之礼凡文武官自一品至七品得赠其曾祖祖父母及妻有差功臣殁后加赠则公封为王侯封为公殁于王事合加官爵封諡者有司奏请若领兵征伐而陷没者不许褒封或旧有勳劳合追封者有司不得辄请取自上裁凡功臣防之礼有司临时上请坟茔享堂碑亭官为脩治其圹内房室及享堂加采色惟公侯及一品得用其余不许文官至二品武至三品或防或赐钱帛公侯省府台各指挥使等官之家父母及妻防或遣官致祭及赐予皆出自上恩武臣殁于王事者自迎柩至凡七次遣官致祭小祥大祥皆有司随时上请给赐之恩取自上裁指挥千百户亡殁有优给之例从征死事者全给从征病卒者半之边上守御病故及从征病还而卒者不得援例优给其有勤劳立功者优给之恩亦取自上裁有司不得奏请诏从之
　　内臣乞封諡
　　成化八年宁普伯刘聚奏乞封諡故叔御马监太监刘永诚并乞祠堂赐额事下礼部言无封諡内臣事倒惟故司礼监太监王振祠堂防英宗赐额旌忠今永诚所乞未敢擅拟有防赐祠额曰褒功仍命内阁议拟封諡大学士彭时等言王振辅翼英宗年久又死国事英宗复位非不欲重加褒恤因无旧例止赐祠额今刘永诚得照例赐额已为过矣若又加封諡出于王振之上则轻重不伦人心不服将来守边等项如水诚者将纷然比例陈乞变祖宗之法必自此始况今多事之际正宜恪守成宪以慰人心不可轻易更改致生外议于是事寝不行
　　裁武臣防请
　　治十五年礼部议得公侯都督等官病故既有祭之赐其家又以齐粮麻布为请在开国元勳则可在袭者则不可请今后齐粮麻布悉与革免
　　裁省文武防典
　　嘉靖二十八年给事中任有龄言大臣防典为费不赀今请乞太多不无滥与宜令所司详核礼部亦以为然因请自今定议凡大臣防典或例虽应得而行业无闻勳劳未著者以次递降其罪过昭彰者皆不准给庻于防死之中寓劝生之道又诸皇亲指挥以下或妃嫔父母或其兄弟祭槩给似无等差亦宜分别裁定以重恩典节裁用上曰文武官防典如议皇亲自宜从厚且生不与爵禄所省为多死后又议杀之不可其仍旧行
　　酌处遇害防録
　　嘉靖十一年福建布政查约叅议杨禹都指挥王翔以贼囚林汝美等反狱遇害都御史王应鹏御史苏信称其忠义宜加褒録给事中薛宗铠言约等非为国死事特以变起仓卒不及趋避与蹈水火何异难比孙燧诸臣事例上是其言下礼部议覆诸臣向防赐葬是詶其遇害不得更议加卹
　　体访等第以给防典
　　隆庆二年礼科给事中张卤言先朝建言得罪及应得防典诸臣事久时移搜覆未遍宜趣抚按及提学官采访奏闻其诸陈乞者一切报罪于是礼部覆言诸臣中固有进退光明始终一致者亦有因人成事见斥及退居之后肆情妄作晩节不终其为人品难以槩论设稍不为区别则朝廷励世之典遂为臣下市恩之私其何以劝天下后世请申所司从公体访分别等第行谊卓越心术纯正见重乡评者为上谨守亷隅人无疵议者次之罔利营私败名防节者为下各指陈实迹毋徇情私如有滥举者参奏如法上是之
　　更定防典条例
　　隆庆三年礼科都给事中王之垣请定议丈武官防典如宗藩条例体式颁示中外以省凟扰礼部请如之垣言叅酌前后故事列为条例以俟圣裁至是礼部议上一文武官祭葬有无隆杀之等悉遵防典其特恩如侍从必日侍讲读军功必躬履行阵春宫官必亲奉出阁开陈有劳者悉遵嘉靖中题允事例其祭葬大约于本等品级内量加一等无祭者给与全如讲读官五品本身有祭四品本身父母得拟祭三品得及其妻军功则四品本身得拟祭葬三品未满得及其父母加恩成例各有等差不得超越资次妄生希觊其或有读讲年久军旅功多恩防特宜从厚者礼部临时议请其余不许一概援引陈乞
　　一一品官父母妻加祭有父母加二坛者有妻加一坛者妻止于一坛者遇有陈乞礼部酌议以闻不得预拟一防典所定二品祭数本身二坛如有三少或兼大学士赠一品者至四坛父母与妻俱一坛节年所议则例如致仕加三少者加祭一坛加太子太保者加祭三坛原加三少而续奉防革去者止与本等祭二坛其被劾闲住者祭俱无妻未封夫人者不准与祭加陞日浅政绩未著者礼部临时核实奏请量减
　　一三品官祭塟不分在任致仕俱祭一坛兼学士赠尚书者祭二坛未及考满病故者祭一坛减半造坟造悉如旧例
　　一四品官凡经考满者父母虽止授五品封亦与祭一坛其未经考满者不得越例陈乞一品官父母未防封赠者于制本不当霑祭不许越例冐请若品官妻非系封赠夫人者原与祭典不准并祭二品三品共歴三年以上者虽未考三品满本身父母俱准与三品祭葬三品四品共歴三年以上者虽未考四品满本身准照三品未考满例祭一坛半葬父母准祭一坛其未及三年以上者不得妄行陈请
　　一内外官不拘品级凡已授外封及后授京职考满宜封而例不得重封者悉照品级给与应得祭如不因考满而防恩诏受封者非系讲读军功仍不准给一二品以上者虽经论劾中间或有心行无疵优礼致仕者悉照治年间例给与身后恩典如有罪过昭彰公论共弃者不拘见任等项俱不得概给其被劾闲住遇防覃恩开复致仕者祭葬仍不准给不许混奏一被劾听调功过未明举措未定者使人品原无可议所有应得祭葬准与全给或功有可録过有可原者以全给拟作半给半给作有祭无葬至于罪过昭彰公论共弃者照闲住事例不准给
　　一因事革职而后赐复原职给以应得恩典如嘉靖二十七年例其覃恩槩复者不得援以为例今后自三品以上凡遇此项悉照所复品级题给祭葬若后复职衔反优于原职者仍照原职施行其被核听核未明身故者照闲住例俱不准给
　　一勳臣祭葬除皇亲外其为事革祭者如正德嘉靖间题给赐祭则例今后公侯伯在内掌府事坐营在外总兵征讨积有勳劳而加太子太保以上者照防典公侯祭十六坛伯祭十五坛掌府事坐营总兵歴有勳劳者与祭五坛虽掌府事坐营而政绩未著者与祭四坛管事被劾勘明闲住者祭二坛被劾未经勘实者祭一坛勘实者祭一坛勘实而罪重者并本爵应得祭葬一概尽削又正德间公侯伯本祭俱三坛嘉靖间仍祭二坛今后照嘉靖间事例以复防典之旧
　　一武臣祭葬旧例都督同知佥事起用未久病故者与祭二坛锦衣卫都指挥使身后赠都督同知者亦祭三坛署都督同知照署都督佥事止与祭一坛今后推类一体遵行
　　一死事官如抗节不屈身死纲常者犯顔谏诤身死国事者执锐先登身死战阵者危城固守身死封疆者仍照例立祠此外或有城池失守而身殒于奔命战阵败衂而躯毙于倒戈者止为酌量轻重赐之葬祭或加赠廕不得一概立祠













　　礼部志稿卷八十七
　　钦定四库全书
　　礼部志稿卷八十八
　　明　俞汝楫　编
　　祥异备考
　　表奏祥异
　　有司表奏灾祥
　　洪武二年九月礼部尚书崔亮等奏凡祥瑞应见皆为国家休徴按唐六典四瑞有大瑞上瑞中瑞小瑞其大瑞景星庆云麟凤龟龙之类上瑞白狼白兔之类中瑞苍乌朱鴈之类小瑞嘉禾芝草连理枝之类又按唐令凡祥瑞应若麟凤龟龙之类依图书合大瑞者所司随即表奏百僚诣阙上表奏贺告庙颁下其余诸瑞并令所司转申以闻若鸟兽之类有生获以献者仍遂其本性放之山野亦有不可致者如连理枝之类则不须赍送今拟凡祥瑞应见若麟凤龟龙之类合大瑞者许各处表奏不得泛言虚饰以惑上听其余诸瑞所在官司验实图进上曰卿等所议但及祥瑞而不及灾异不知灾异之来乃上天垂诫所系尤重今后四方或有灾异无论大小皆令有司即时飞奏
　　表贺日食不见
　　永乐二年六月朔日有食之是日隂云不见礼部尚书郑赐等言此圣德所感召请明日率百官表贺上曰正朕恐惧脩身之际何可贺对曰宋盛时有行之者矣上曰于此一方隂云不见天下至大他处见者多矣且隂阳家言曰食而隂云不见者水将为灾以此言之可贺乎乃止
　　奏祥
　　奏黄河清
　　正统二年十一月总督漕运都督佥事王愉等奏验视得清河等县老人康守中等所言淮河清澈已逾一月是实事下行在礼部尚书胡濙等以为祯祥率百官称贺上不允
　　山川坛醴泉
　　景泰二年南京总督机务兵部尚书靖逺伯王骥等奏正月十八日山川坛井醴泉迸出馨香上闻臣等躬诣汲取只荐奉先殿以昭圣世之祥事下礼部尚书胡濙等以为此葢皇上圣德上答天心是以嘉祥协应文武百官理宜上表称贺第先奉诏书敢有献言祥瑞以事谄谀者罪之以此未敢輙行命免贺
　　奏甘露降
　　嘉靖七年提督南赣右副都御史汪鋐奏是年元日甘露降于福建长汀泰龙等县上曰览奏以甘露呈瑞为朕仁孝感格之征夫岂敢当朕非好祥瑞然天意所至人不敢违朕惟奉天求庇民物以答灵贶所进甘露敬当荐之祖庙其赐鋐白金文币奏内诸生父老行有司给赏
　　日当食不食
　　嘉靖三十八年七月朔日食一分五杪例免救防礼部尚书袁炜言臣闻唐一行曰日君道也无朏魄之变古之太平日有不食或月变行而避之或五星潜在其下御侮而救之或涉交数浅或在阳度阳盛隂微则不食或德之休明而有小焉则天为之隠虽交而不食此四者皆德教之所繇生也皇上以父事天以兄事日羣隂退伏万象辉华是以日位旺荣隂氛消铄食止一分与不食同臣等不任懽忭上以为然
　　献瑞
　　句容嘉同蔕
　　洪武五年句容县民献嘉同蔕而生上御武楼中书省臣率百官以进礼部尚书陶凯奏曰陛下临御同蔕之生于句容句容陛下祖乡实为祯祥葢繇圣德和同国家协庆故双连蔕之瑞独见于此以彰陛下保民爱物之仁非偶然者上曰草木之瑞如嘉禾并莲合欢连理两岐之麦同蔕之皆是也卿等以此归徳于朕朕否德不敢当之纵使朕有德天必不以一物之祯祥示之茍有防过必垂象以谴告使朕克谨其身保民不至于祸殃且草木之祥生于其土亦惟其土之人应之于朕何预若尽天地间时和岁丰乃王者之祯故王祯不在于防物遂为赞赐其民钱千二百
　　却表贺异物之献
　　宣德元年行在礼部尚书胡濙以山西进龙马驹请偕羣臣上表贺上曰二三年间水旱告灾继踵而来朕方日夕惕励一兽之异何救民饥而欲表贺其止之
　　献白兔
　　天顺二年河南守御永宁县百户所总旌金声献白兔礼部以为瑞物请给重赏上曰白兔不过以供玩耳非瑞也其给与钞为路费
　　郊坛松柏甘露
　　成化六年正月掌太常寺礼部尚书李希安等奏伏见天地坛外松栢树叶自本月初七日至初十日有甘露降其凝如脂其味如饴谨稽载籍有曰圣王之德上及太清下及太宁中及万灵则膏露呈瑞今当皇上郊祀之时降于郊祀之所此实圣德格天和风协应万万年太平之休徴也上览奏付所司知之
　　嘉绘图以闻
　　嘉靖十年广本府曲周县产嘉并蔕者二中更生枝蔓者一县丞侯庭训绘图以闻上竒之以示礼部以为本枝繁衍之兆上乃亲献内殿赐廷训衣一袭
　　藩王献瑞谷
　　嘉靖三十年郑府庐江王祐防献境内所产瑞谷一茎五穗者一本三穗者三二穗者六十诏择吉献庙礼部请率百官以次日诣奉天门贺不许再请乃许之
　　献白兔白鹿
　　嘉靖十一年四川抚臣宋沧获白兔于梁山县以献礼部尚书夏言等请献之太庙呈于两宫太后前百官表贺上曰兹兔希有良繇和气所感而忠臣贤士推为王瑞此在我祖宗与古帝王可以当之朕以菲薄安可受贺疏再上从之
　　嘉靖十二年正月河南巡抚都御史吴山获白鹿于灵宝县以献礼部尚书夏言请告太庙世庙百官表贺上谕令择日告献并呈于两宫皇太后不必表贺固请乃许之
　　嘉靖十二年四月巡抚应天都御史陈轼得白兔于无锡县以献上曰白鹊鹿兔屡行献贺自后有叠至重出者不必举献贺之礼礼部宜明示天下果非正瑞者勿来献于是尚书汪鋐作书三章美上谦冲之德上褒答焉
　　献芝龟
　　嘉靖三十八年总督浙直福建军务尚书胡宗宪献芝草五白龟二上恱名龟曰玉龟芝曰仙芝赐宗宪银五十两金鹤衣一袭礼部因请谢告庙许之巡抚陜西都御史程軏巡按陜西御史李秋疏献白鹿芝草各一云得之部内书堂山万夀宫中上以祥叠至归恩天眷赐軏等各防币二表里钞二千贯于是礼部疏请谢告庙许之
　　嘉靖四十年四月瑞兔生子二六月又生子四七月又瑞兔各生二子上以恩垂示延生之祥特为罕遇又于孟秋既朢应朕生辰命驸马谢谘告太庙百官表贺至四十三年又瑞鹿生二子
　　非正瑞勿报
　　嘉靖十三年三月礼部题议巡抚应天都御史陈轼奏据无锡县民吕大方称于荘舍读书获一白兔转送到官随行委官驰献闻府郡公卿观者动色都城士庶见者改容佥谓希世之珍圣王之瑞也臣因考之瑞应图曰王者恩加耆老则白兔见抱朴子曰兔夀千岁满日则色白崔豹古今注曰汉建平年山阳得白兔目赤如朱故歴代以来贡献有疏归美有颂阐有赋歌咏有诗葢以彰天地之灵异表帝王之休征也恭惟圣皇御极至德通仁恩被民和气育物正名定分而道协百王亲贤逺奸而明见万里故兹瑞兔之应允符治化之祥前已产于蜀中今复见于吴下素毫洁皎如玉之辉朱目晶荧如丹之渥生逄圣世恍在舜廷驯扰王畿即同文囿是诚圣夀无疆之庆太平有象之征也昔成周之时越裳重译而献白雉载在史册古今以为美谈畿辅伊迩竒兔效珍有迈越裳之雉者臣观物腾欢不胜踊跃仰天称贺莫罄揄为此谨将白兔进献等因抄呈到部臣等仰惟皇上德中和效臻位育大化达于两间至仁浃于九有繇是协气充塞灵物滋蕃所以白兔白鹊白鹿之瑞接踵而至但前此四川贡至白兔已经呈献太庙世庙呈览两宫太后文武百官具表称贺今该本官进到白兔虽产在东吴与西蜀所献同系希珍瑰玮所据一瑞再见尤足以表嘉祥庆集之休兹欲仍复举行前典但恐事神则近于繁礼称庆则嫌于同辞臣等虽欣跃倍常而不敢以弥文具请臣等窃惟自古符瑞并臻皆由应德而至陛下德及太清道合无疆况将来瑞应之见日月不絶载于史官将不胜纪臣等议得今后四方有所贡献凡系创见特出之瑞俱当呈献宗庙两宫百官表贺以昭皇上圣德格天之征其系一物而再至屡至以行献贺者俱各钦遵昨奉圣防进留内苑简遴囿人珍重饲养以只承天贶庶幽明上下之间天人感应之际礼文不凟而欢欣交通矣奉圣防鹊鹿兔已屡行献贺之礼今后或有重至不必复举行尔部里还通行天下果非正瑞自至者勿报钦此
　　奏异
　　四方日报灾异
　　治八年礼部尚书倪岳等奏比者四方日报灾异地震至有声雨雹至于杀人四月严霜至于杀谷而湖广长沙草木之妖菜发异花树生异实皆世所不常见之灾恐致人所不能测之变
　　治九年礼部尚书徐琼等奏自去年八月至立冬后江西建昌等府人多瘟疫贵州陜西地震广东风大雨水海潮决崩隄岸陜西天鼔鸣四川彭水县十二月雷电雹雪湖广长沙县雨雪雷电江西南昌府大雷雨雪今年正月至五月陜西山西辽东江西南北直宣府俱地震四川长宁县楠树上生莲花李树上生荳荚陜西流星如月山西武乡县四月陨霜屯雷县五月雨氷雹山东大风拔木臣等考之传记天鼓鸣或以为兵革岁动地震或以为隂胜阳防兵兴民劳流星如月或以为兵大起下有战塲四月陨霜或以为诛不原情刑罚妄行至于严冬雨雪雷雹乃隂阳之失节而楠木李木生莲花荳荚实草木之妖是皆天地万物变异之大者
　　云南极异
　　治十六年礼部题该巡抚云南都御史陈金奏治十五年正月十九日以后云雾黒暗不辨人形昼夜不别者凡七日又陇川宣抚司十月大雨雪大者如手掌小者如鸡卵尽杀田禾十六年正月十八日宜良地再震有声如雷摇动房屋二月初三日宜良复黑气迷室咫尺不辨人形狂风昼夜不息地中雷隠隠有声又正月至二月曲靖火发者七次燬军民房屋甚众请修省并祭告云南山川
　　山陜京师之异
　　治十年三月礼部奏迩者山西陜西天鸣地震星陨京师去冬恒燠无雪火灾叠见今奏狂风隂霾日精无光山东以南亢阳为虐二麦无成请通行内外诸司省躬思咎勉尽职务仍遣大臣祭告天地社稷山川及在外诸司各祷于封内山川
　　类奏灾异
　　治十年礼部尚书徐琼等以靖宁宫灾上疏言今岁正月以来贵州安南卫等处火灾延烧千余家焚死百余人江西南昌县等处暴雷雨大风火灾直夀州河南汝宁府等处雨氷雹伤稼击死人畜大风拔木山西陜西地震天鼓鸣黑雾四塞直苏州府等处池港水溢臣等常考之传记火灾者上不节下不俭之应又火灾之发皆以台榭宫室为戒至于地震天鸣震雷氷雹皆变之大者
　　类奏灾异
　　嘉靖十二年礼部奏今年四方灾异地震八星陨有声三天鼓鸣一雷震杀人一火灾一山东平山卫民家牛生犊身有文前两足及尾皆成鳞甲中皆毳毛贵州安南卫民家生一男两头四手四足奏上报闻
　　类奏灾异
　　嘉靖二年礼部类奏四方灾异天鼓鸣五地震六十三星陨八氷雹十一火六气二雪寒二雷击者三山崩三水溢八产妖二疫一
　　奏地震
　　嘉靖四十年十二月礼部类奏今年天下灾异言地震无数或一日而震数省或一处而震数次甚至土裂沙涌房屋摇塌人民死伤无数变不虚生咎在臣等请行内外大小臣工齐沐修省深思隠防勤修职业以回天意祈祷备考
　　省灾
　　减膳祷雨
　　吴元年戊辰大雨先是上因久旱日减膳素食宫中皆然俟天雨复膳既而雨羣臣请复膳上曰亢旱为灾实吾不德所致今虽得雨然苗稼焦损必多纵肉食奚能甘味廷臣进对曰昔武王克商屡获丰年诗人颂之曰绥万邦屡丰年主上平海内拯生灵上顺天心下慰民望而忧勤惕励感兹甘雨丰年之祥其有兆矣上曰人事迩天道逺得于民心则得乎天心今欲弭灾但常谨于修已诚于爱民乃可荅天之眷乃诏免今年田租
　　郊祀儆戒
　　呉元年十月丙申上御防门与侍臣论及郊祀因言慕容超郊祀之时有赤鼠大如马之异大史成公绥占之以为信用奸佞杀害贤良赋役繁重所致是则妖孽之召实繇人兴我常以此自儆如公孙五楼之辈余安肯用之起居注熊鼎等顿首曰慕容超信用奸佞故贤退而奸附之今主上明圣所用皆贤良公孙五楼之徒何从至哉上曰汝等宜勉之茍有所见毋隠者
　　以减膳省愆祭告
　　洪武二年上以旱灾相仍因念防时艰苦乃减膳省愆祭告皇考仁祖淳皇帝皇妣仁皇后帷曰祖宗积德百灵佑助戡定祸乱上帝命为天下生民主任以司牧使厚民生惟恐弗胜日懐忧惧伏见去年四方旱灾民命颠危今春风雨不时丰荒未卜因念防时皇考皇妣凶年艰食取草之可茹者杂米以炊艰难困苦何敢忘之今富有四海而遭时若此咎实在儿生民何辜因具草蔬粝饭与妻妾共食旬日以同民艰以答天谴敢告知之
　　弭灾不以祷祠
　　正统六年六月行在礼部尚书胡濙等言今年四月以来亢旸不雨蝗蝻为患揆之天意验诸人事皆由臣下才德疎庸政事缺少有乖隂阳之和所致乞令文武百官自本月初七日为始斋沐思过仍令大臣于在京各神庙行香及下道録司慎选道流尽诚祈祷庶几少回天意上曰应天以实不以文今上天降灾在修德以弭之岂区区祈祠所能免也不必行
　　雨雹修省
　　天顺元年六月是日清霁酉刻大风雷雨骤从西北来发树壊屋须雨雹大如鸡弹至地经时不化奉天门东吻牌摧毁钦天监奏雹者隂脇阳也盛阳雨氷气热而阴脇之则转为雹占书曰凡雨雹所起必有愁怨不平之事伏乞皇上谨遵天戒修省寛恤天下刑狱
　　修省释宫人
　　天顺八年三月大学士李贤等言天时有未和者葢由隂气太盛所致也自宣德至天顺间选取宫人数多其中不无嗟怨有伤和气乞特赐简阅留其有职务及不愿出者其余悉出并浣衣局妇女皆释放宁家此实前代圣帝明王盛德之举上曰卿言合朕意其亟行之于是放出宫人中外欣恱
　　地震连十六日
　　成化元年礼部言河南钧州奏于是年四月初八日至二十三日连十有六日地震有声谨按春秋传地道以安静为体若阳迫于隂而不能升则地为之动动则为变为异况数动而有声是为变异之甚也咎在守土之官乞令有司严加修省抚防军民防防城池修明政事以消灾咎从之
　　地震祭告
　　成化二年四月礼部奏四川盐井卫所属沿边宁夷等堡及黑白二盐井马剌长官司直抵泸州屯自去年六月至今昼夜地震不时共计三百七十五次而十二月十四日夜震尤甚壊城垣房屋数多沿边军民惊疑不安请戒谕镇守总兵巡抚并三司等官上从之仍命遣行人赍香帛祝文祭告境内山川之神以禳灾咎
　　弭灾行实惠
　　成化九年四月总督河道刑部左侍郎王恕奏去年自京师直抵扬州南北三千余里水旱灾伤民甚艰食今岁雨雪少降狂风弥月土干麦槁民不聊生三月初四日天暗如夜乞诏廷臣讲究所以弭灾恤患之策并祭告各处山川之神上曰山东既灾重民艰须行实惠今年税粮尽行蠲免顺天等府亦量减免于是特遣礼部左侍郎刘吉往祭告东岳泰山等神以祈雨泽
　　星变
　　成化十五年九月福建建宁府有大星自西南流东北有声如雷奏至礼部臣言考之传记流星大者有声如雷有光如火其光所至其地有灾宜移文所司痛加警省以安人心销天变从之
　　地动省
　　成化十六年礼部以三月初十日南京及江北四府山东之兖州河南开封府州县俱同时地震有声房屋摇撼人心惊惧奏言考之传记地动千里有大灾又云春时动者岁凶二月动者水灾今所动不止千里又况凤阳南京皆祖宗根本之地祖宗社稷所在闗系尤重乞行各处守臣清理寃抑存恤孤寡有利必兴有害必去务施德泽以消变异又必广储畜省费用以备岁凶濬河渠筑河堤以防水患毋徒事虚文从之
　　省京城滥火
　　治四年钦天监监正呉昊奏北京城火灾为患逾旬不息谨按占书名曰滥火乃法律政事不修之证又以示时俗虚伪侈靡之戒伏望皇上修省弭灾无事虚文则可以回天意安人心矣命下其言于礼部
　　请讲求修省
　　治元年四月礼部尚书周洪谟等言天夀山雷电风雹各陵楼殿厨亭并各监防屋瓦兽角击碎甚多臣等以为灾不于他所而于祖宗陵寝之地不于他时而于茂陵上完之初伏望陛下延访明德讲求治理诘致灾之由究弭灾之道仍两京文武羣臣同加修省治六年八月礼部尚书倪岳等言日者雷电交作雨雹骤至大如弹丸小如栗枣平地壅积人皆惊骇如此灾异不于他所而于京畿之内不于他时而于秋成之际春秋书大雨雹传曰圣人在上无雹虽有不为灾书大言为灾也况今年自春及秋亢为灾蝗虫大作而河南山东并直大名等府俱各霪雨过时河流溃溢田禾淹没人民流移实在臣等不职所致然窃念上天仁爱所以儆告于皇上者亦未必无意伏望仰答天心益加寅畏深求致灾之由如恤民矣而或征求之未息寛刑矣而或枉抑之未伸节财矣而或侈费之未除任贤矣而或幸门之未杜圣学勤矣而或未免于作辍言路开矣而或未尽于听纳或谗邪肆行或羣小冗进凡此有违乎天意无一不可以致灾仍两京文武羣臣协力祗承痛加修省庻天意可回和气协应
　　省灾致告
　　正德元年九月礼科都给事中周玺言日者霪雨方霁星变继作皆阳防隂盛之象请亲君子逺小人修政事攘夷狄絶近幸之侵权黜奸贪之蠧国延访辅臣及九卿以求理乱之几务尽修省之实上曰星变事重所司即着详以闻礼部覆奏人君之心与天流通愿陛下引咎责躬总揽乾纲敬修人事如玺所言仍卜日遣官祭告天地宗庙社稷使精诚感格上下交通则和气充塞星变可消上是之乃命英国公张驸马都督蔡震惠安伯张伟分行祭告
　　请祭天变
　　正德元年六月礼部尚书张升等言天人一理人事失于下则天变应于上兹有风雷雨雹非常之变内震西中门脊柱外伤天地坛门闑树木夫西中门乃禁宻要途天地坛乃明禋重地而风雷乃天之号令也于此震惊其可忽乎诗云敬天之怒无敢戏豫敬天之渝无敢驰驱戏豫若鹰犬弋猎歌舞游宴之类驰驱若骑射驰骤出入无时之类是已帝舜曰天之命惟时惟几惟时则无时而不戒何暇于戏豫惟事则无事而不戒何暇于驰驱伏望谨诗人戏豫驰驱之戒法大舜惟时惟几之勤端居内省讲学修德亲贤逺奸审于举措朝夕精思何以致此且今府藏空虚生民困苦亟宜惜财恤下不可滥赏轻费请广开言路俯赐优容仍诸司同加修省振举职务抚辑军民沿边守臣训练军马修省武备谨防奸宄保固疆宇庶人事尽而天变可回也
　　请省地震
　　正德七年五月巡按云南监察御史张羽言云南地震甚于他省郡县官多不得人虽常按治其罪而荒裔之外吏政尚同乞巡抚三司等官痛加修省以弭灾异礼部尚书傅珪等覆以古之帝王遇灾而惧故能转祸为福今岁天鼓鸣流星见隂霾四起天雨黄沙火灾异常盗贼猖獗而且地屡震不特云南一方而已前此常发纶音修省及今和气未臻灾变滋甚宜推羽言通行在京文武衙门并在外镇巡司府等官令其思咎勉尽职业其有利可兴可革者开具上陈
　　乞修省文实兼尽
　　正德八年礼部尚书傅珪等疏列四方灾异且曰春秋二百四十二年所书灾异不过六十九事今自去年秋九月至夏四月地震天鸣雹降星陨龙虎出现山崩地裂共四十有二而旱灾不与焉顷虽雨降诏防修省祭告而雨泽未通禾苗枯槁民命国计不可不忧伏望励精更化动繇礼法更内外文武羣臣省躬补过勤恤民忧爱养军士凡寃抑不伸祈请太滥者不分疎逺贵近一裁以法再令择日斋戒祭告上下交修文实兼尽如此而民心不安天意不回灾变不消雨泽不降者无是理也
　　省览奏报天象
　　嘉靖元年钦天监刻漏博士杜钺言正德以来逆瑾擅专壅惑主聴时五官监候杨源夏祚并以奏报天象被杖有至死者自后台官多为全身保妻子之计匿不以闻今皇上圣明克谨天戒宜勑本监诸臣敬乃有事凡遇天象示异如顷者雷声连延氷雹率变五星休旺风不应时之类一一占奏无隠天象録无拘年终之例每季类进一帙置之丹扆以便省览其于祈天永命之道不无少补疏入下礼部看详
　　极异加省
　　嘉靖五年十月礼部言四方灾异臣等歴考史籍未有如今日者氷雹害稼大如鸡卵如杯碟则有之其大如碗似人头古未有也其卷掣庙宇及民舍百数十家万无踪迹又再三现于一镇古未有也妇人怪胎生子三目或四目及形体不全者古则有之至六目四面有角手足各一节独爪鬼声古未有也牛犊之产一身二首者古则有之其一身二首腹内心肺与胆各二且二三月间两省并见古未有也虎入城市入民家猛恶噬人者古则有之其具人手足出没倐忽不可防制古未有也其余山崩水涨烈火迅雷霪雨亢旸伤人害物其祸尤灾不妄兴必有所召臣等查得往年遇有灾异不过斋戒祭告贬损服色而已原天意所以示警岂徒欲责取文具为哉臣愿上下协和痛加修省期于舍旧图新尽人事以回天意除斋戒祭告外大小臣工凡系利害兴革事宜逐一议拟奏请而皇上虚心听纳即赐施行如救焚拯溺汲汲不暇使官守言责各尽其职膏泽下于民一洗因循玩愒之习上曰灾变非常朕甚惊惕诸司以实痛加修省毋事虚文其利兴革事宜防官议以闻
　　省日月交食
　　隆庆四年正月朔日食朢月食先是工科给事中陈吾德言岁首日月交食天之大变而百官防日多惰慢不如礼宜令礼官先于月食前一日承式戒饬之而皇上亦宜罢游乐屏玩好以答天戒则大小臣工将明知圣意所向罔不寅恭兢惕以修庶政矣上是其言
　　祈祷
　　祈祷灾祥
　　凡祈祷雨雪及时礼部奏行顺天府于都城隍等庙行香禁屠宰三日百官公所致斋青衣角带办事
　　凡各处雨泽有无干溢霑足以报礼部
　　凡各处地震山川异常雨愆期奏至礼部年终类奏行在京诸司及南京礼部并被灾地方修省
　　不雨告祭
　　洪武二年上以春久不雨告祭风云雷雨岳镇海渎山川城隍旗纛诸神中设风云雷雨五岳五镇四海四渎凡五坛东设钟山两淮江西两广海南海北山东燕南燕蓟山川旗纛诸神中设风云雨雷凡七坛西则江东两浙福建湖广荆襄河南河北东华州京都城隍凡六坛共一十八坛中五坛奠帛初献上亲行礼两庑命官分献每坛牲用犊羊豕各一币则太岁风云雷雨用白余各随其方色笾豆簠簋视社稷豋一实以太羮铏二实以和羮其余同常祭祝文曰朕代前王统世治教民生当去岁纪年建号之初首值天下灾旱中原人民苦殃尤甚今年自孟春得雨之后仲春再霑防雨至今又无虽未妨农务之急而气候终未调顺伏念去岁因旱民多颠危今又缺雨民生何赖实切忧惶夙夜静思惟天地好生必不使下民至于失所然神无人何以享人无神何以祀朕不敢烦凟天地惟众神主司下土民物参赞天地化育伏愿神以民庶之疾苦哀闻于上天厚地乞赐时雨以成岁丰养育民物各遂其生朕敢不知报尚享
　　亲祷山川坛
　　洪武三年六月戊午朔先是天久不雨上谓中书省臣曰君天下者不可一日无民养民者不可一日无食食之所恃在农农之所望在岁今仲夏不雨实为农忧祷祀之事礼所不废朕已择六月朔日诣山川坛躬为祷之尔中书各官其代告诸祠且命皇后与诸妃亲执爨为昔日农夫之食令太子诸王躬馈于斋所至是日四鼓上素服草履徒步出诣山川坛设藁席露坐昼曝于日顷刻不移夜卧于地衣服不解皇太子捧榼进蔬食杂麻饭菽粟凡三日庚申暮还宫仍斋宿于西庑
　　洪武五年戊午夏至祭皇地只于方丘礼毕驾还乾清清皇后妃嫔见上曰方农时天久不雨秧苗尚未入土朕念民之失望也甚忧之汝等宜皆蔬食自今日始俟雨泽降复常膳如故于是宫中自后妃而下皆蔬食是夜大雨诘旦水深尺余
　　祷雨封龙神
　　洪熙元年以久旱得雨封大青龙神为济大青龙神小青龙神为灵显小青龙神赐名所居山为翠防山命礼部岁以春秋仲月遣顺天府官致祭遂遣成国公朱勇谕祭神曰朕睠睠一念忧悯黎庶今东作之初雨泽不降春耕不遂何以粒民爰祷于神以祈甘霈曾不逾日雨及公私神之福民厥功烜赫今特封大青龙为济大青龙神小青龙为灵显小青龙神赐龙所居山名曰翠防山以彰神灵仍有司春秋致祭着为常典尚其益显化永福兆民葢平则门外三十里卢师山有潭世传有大小二青龙出没不时遇旱致祷輙雨及是久不雨命刘渊然等祷皆不应遂即亲祷焉雨随注故有是命
　　禁非理祈祷
　　成化五年六科给事中劾奏道録司左义许祖铭奏祈雪秽言怼天仗剑斩风防天慢神莫此为甚乞将祖铭明正典刑以谢神人之怒及乞礼部禁约各观道士不许擅自祈祷以防神明庶天可回而雪泽自降矣疏入上曰许祖铭祈祷不诚非理妄为本当逮治今姑宥之自后再犯不宥
　　祈雪祭告
　　正德十年乙丑以冬无雪遣定国公徐光祚防昌侯孙铭新宁伯谭祐礼部尚书毛纪祭告天地社稷及山川城隍之神
　　亲行祈雪礼
　　嘉靖二十八年上谕礼部深冬不雪二麦何滋今朕亲祈洪应坛百官青衣办事勿慢朝天等宫庙各用素馐遣文武大臣溶鏸瑾栋诏邦谟行礼如例
　　祈雨雪告祭
　　景泰元年以天久不雨雪分遣大臣于京都各祠庙寺观祈祷从太子太傅礼部尚书胡濙奏请也安逺侯栁溥祭昊天上帝后土皇地只寜阳侯陈祭宗庙礼部尚书胡濙祭大社大稷成安侯郭晟祭山川驸马都尉薛桓祭孝陵户部左侍郎项文曜祭献陵太常寺卿蒋守约祭景陵其文曰叨承大统负荷维艰爰积愆尤增兹灾异狂冦肆逆既犯禁于三陵旱魃余殃复妨农于千里况雨水示南甸之警致晨昏懐内省之忧悔谢无由矜原有自寅申祭告恭候帡幪
　　祭告祈雨泽
　　成化六年五月遣太常寺事礼部尚书李希安往山东祭告东岳泰山东镇沂山东海诸神祈祷雨泽以山东亢旱运河水竭从礼部请也
　　祈祷祭告
　　成化六年十二月礼部以冬深无雪奏请遣大臣致祷乃命武靖侯赵辅祭告山川之神礼科都给事中霍贵等言周礼荒政十二有曰索鬼神云汉之诗亦曰靡神不举葢自古帝王遇灾戒惧未尝不以祈祷为事今岁畿内水涝致厪圣虑大发仓廪以济之迩因三冬无雪又遣大臣祭告山川等神其敬天仁民之心无所不至但四方之地广于京畿设或明年复然将何所处乞申百司痛加修省仍照例遣官徧祷四方名山大川以祈神休庶雨旸时若而丰穰可期诏下其言于礼部礼部覆奏今年湖广等处地震并山东旱灾已遣尚书李希安等祭告东岳泰山并南岳衡山及河南布政司官祭告中岳嵩山等神明年正月十三日大祀在迩天下名山大川岳镇海渎之神俱在祭列宜免行徧祷惟顺天等府水涝为甚乞命官二员祭北岳恒山并北镇毉无闾山之神以祈丰顺仍行在京文武官员严加修省务竭忠诚以答天意诏可于是遣礼部右侍郎邢让祭恒山太常寺卿万祺祭毉无闾山
　　祈雪祭告
　　成化十九年十二月上以一冬无雪命礼部以本月初十日为始致斋三日仍禁屠宰遣英国公张等祭告天地社稷山川定西侯蒋琬等行香于各宫观寺庙
　　宸断祷雪祀
　　嘉靖十七年四月自正月至于是月不雨命有司竭诚祈祷赈恤郊外流民是夕上谕辅臣曰近因多旱朕方以为忧礼部已请所司致祷矣又闻近郊小民踣毙心加忧之朕处人上罪在朕躬即以十八日为始与卿等斋心洁虑禁屠宰青衣办事二十一日朕躬祷郊雩令嵩示羣臣知之毋忽于是礼部具上先年定拟雩祀全仪上曰兹祷甘泽乃修省事祗宜青衣上香进帛三献八拜成礼百官陪拜未可用所开全仪亦不必奉祖配祭用酒果脯醢牛一以熟荐
　　禳灾
　　灾变祭告
　　成化四年上谕礼部曰天久不雨兼之连日风霾朕心忧惧其以来月十八日为始致斋三日以答天谴仍禁屠宰三日礼部请遣大臣一员祭告山川之神因言湖广江西四川河南山东浙江直等处雨旸不时多有灾咎宜差人各赍香祝遣彼处巡抚布政知府等官祈告岳镇海渎及各境内山川之神上从之遣英国张祭告山川遣各堂上官分诣京城寺观庙宇行香
　　地震祭告
　　成化六年正月以湖广地震遣官祭告境内山川礼部尚书邹干言地道以安静为体隂盛而反常则震去年十二月十二日武昌等府同日地震宜移文湖广巡抚等官并司府州县严加修省用心操练军士抚安流民及行翰林院撰祭文太常寺领香帛遣行人一员祭告南岳衡山并令各府正官祭告境内山川城隍之神务极诚敬以禳灾咎从之
　　灾疫祭告
　　成化七年礼部以灾疫流行请令大臣祈禳上遣襄城侯李瑾礼部尚书邹干掌太常寺李希安祭告山川等神礼部奏南京江东门外江水泛溢崩頽北岸损壊民居请遣南京守备成国公朱仪祭告江神从之
　　泰山动摇祭告
　　成化二十一年礼部奏近两广山东陜西京畿地俱震而泰山五岳之宗一二月间动揺者四灾尤异常宜特降香币命巡抚山东都御史诣泰山祭告以祈神贶安人心制可
　　灾异遣祷
　　治十年三月礼部奏迩者山西陜西天鸣地震星陨京师去冬烜燠无雪火灾叠见今春狂风隂霾日精无光山东以南亢为虐二麦无成请通行内外诸司省躬思咎勉尽职务仍遣大臣祭告天地社稷山川及在外诸司各祷于封内山川
　　宗庙灾祭告
　　嘉靖三十年四月夜宗庙灾成庙仁庙二主燬上哀痛不能自胜明日文武百官各疏奉慰礼部疏请上亲告祭内殿以慰神灵复引过奏祭上帝以谢谴告青服御西角门延见羣臣以共谨天戒下哀痛之诏以安人心行天下宗室共知脩省以尽一体之诚勑内外臣工痛加尅责以尽交修省之儆文武羣臣有奸欺负国蠧政殃民者听言官指实奏劾九卿堂上官及各衙门四品以上令各自陈科道极言时政得失赐采纳暂罢内外一切工作蓄财力以图修治奏入上曰宗庙灾燬无前大变即斋戒择吉奏谢南北郊祭告景神殿大社稷俱朕躬行遣官祭告朝日夕月等神陈言时政言官常职何待灾变一切工程除钦安殿就绪外并令停止奏谢毕次日御门视事如故皇祖列圣主暂奏安于景神殿成仁二庙神主所司亟为恭制诣陵奉题还安各庙仪物即行补造
　　殿灾祭告
　　嘉靖三十六年四月奉天等殿门灾是日申刻雷雨大作至戍火光骤起初由奉天殿延烧华葢谨身二殿文武二楼奉天左顺右顺午门及午门外左右廊尽燬至次日辰刻始息上大惧明日文武大臣奉慰上报曰上天垂变朕战惧若涉大渊莫知所措无前火异何以饰辞礼部尚书吴山等以殿灾请择日遣官奉告郊庙社稷及秩祀神只以谢谴示下文武百官省愆引咎素服办事务修实政毋事虚文其两京四品以上大臣循例自陈科道官务直言时政缺失仍诏示天下及各宗室一体修省上曰奏祭谢罪即择吉行命公希忠溶延德恭代秩祀神只开具来行下诏罪已告诸宗室如拟行致灾本朕何令自陈有懐必吐自尽其忠岂特今日修省仪文至祭祀次日止
　　省灾祭告
　　嘉靖四十三年三月上谕礼部臣曰旱危以见土雨风霾不至其示所司以明日致斋始二十五日告南郊二十四日告朝天等六宫庙遣定国公徐延德等各行礼是日天隂雨忽霁大风尘上复谕礼部曰今旱固未如前岁风尘土雨灾疫过之其令所司申严祈祷各青衣致斋如修省例九日每日遣官部大臣轮告各宫庙既而命吏部尚书严讷礼部尚书李春芳督察诸执事官不防者
　　救日月食
　　救日月食行礼
　　洪武初定其日皇帝常服不御正殿中书省设香案百官朝服行礼鼓人伐皷复圆乃止若月食大都督府设香案百官朝服不伐皷雨雪风翳则免
　　洪武二十六年三月更定救日食仪礼部设香案于露台上向日设金鼓于仪门内设乐于露台下设拜位于露台上下至期百官朝服入班乐作四拜兴乐止跪执事者捧鼓班首撃鼓三声众鼓齐鸣候复圆四拜兴乐止礼毕月食则百官便服于都督府救防如仪在外诸司日食于布政使司府州县月食于都指挥卫所礼亦如仪从之
　　救日食
　　洪武五年礼部奏定救日食礼仪其日皇帝常服不御正殿中书省设香案百官朝服序立行礼鼓人伐鼓复圆乃止若月食大都督府设香案百官常服序立行礼不伐鼓若遇雨雪云翳则免行礼从之
　　日当食不食
　　正统六年正月行在礼部尚书胡濙奏本年正月朔午刻日当食皇上敬谨天戒预羣臣救防如制至期天气晴明太阳正中无纎毫之亏此葢皇上至仁大德下及于民上格于天是以当食不食礼宜庆贺上曰此是上天垂眷君臣当益加敬慎不可怠忽庆贺礼免行
　　救月食
　　治十六年钦天监奏治十六年二月十五日夜朢月当食一分二十秒回回厯推算则不食缘所食数少请待临期观候免百官行救防礼部言不救防恐临时日月食有验反为失误上命仍如例救防
　　斋醮
　　资荐亡殁将
　　永乐七年命礼部遣僧于灵璧白沟东昌真定夹河藁城等处修斋各三昼夜资荐奉天靖难将士之亡殁者
　　建斋资福
　　洪熙元年冬至节近命礼部集僧道于庆夀海印能仁三寺及灵济宫各建荐扬大斋七昼夜资皇考妣之福斋醮不许百官行香
　　成化三年礼科都给事中张寜等奏释道之教三代所无至汉唐而盛歴代英君谊辟非不深恶而痛革之特以化导愚昧存之以备治外之一术耳非为其能扶世立教延永国祚而为之崇奉也皇太后诞日建设斋醮乃防百官炷香赴坛行礼则是儒者自失其守矣夫臣之于君愿其福也当劝以修德善愿其夀也当劝以去逸欲今乃不能尽所当为以瓣香尺楮列名其上宣扬于木偶之前相率而拜曰为朝廷祈福祝夀通朝之人靡不相从不能辟而排之又不能以正自处天下后世谓何英庙初即位属有足疾其时一二大臣不察古人行祷之意故常举行此事葢出于一时臣子迫切之情祖宗之旧典先帝之本心因循至今尚沿故习大臣之于君犹子之于父一指一发皆其长养使斋醮可以助国杀身亦所不辞但以无益事情徒伤大体其于圣孝不无少损乞礼部凡遇斋醮不许百官于寺观炷香行礼其僧道坐食无所効劳自愿焚修以为尽心者听如此庶可以扶名教全治体而与三代之时并隆矣上曰尔等所言有理今后僧道斋醮不许百官行香
　　酌行斋醮
　　治十一年礼部覆奏府部等衙门所言止斋醮事以为斋醮祈祷之说皆近日传奉真人佛子等倡导所为今后万夀圣节及太皇太后皇太后圣旦并春祈秋报仍旧其余并行停止从之
　　禁僧道夤缘斋醮
　　治十八年礼部尚书张升等言大行皇帝宾天宫殿门禁正当严肃以讥察出入辨别内外正礼之不可缓者近闻真人陈应防西畨灌顶大国师那卜坚叅及班丹罗竹等各率其徒假以祓除荐数入乾清宫几筵前肆无避忌京师传闻无不骇愕请执应防等置于法革其名号追夺印诰及累年所得赏赐仍照例黜逐发遣上曰卿等所言是应防等姑免逮问所冐职事封号俱查革印诰并所赐玉带送所司交纳今后僧道敢有夤缘出入宫禁滥设斋醮者并引诱之人俱罪不宥于是礼部防吏部议应防等十一人革真人髙士带左正一等御那卜坚叅等六人革灌顶大国师带禅师衘俱闲住僧録司存留左善世定铠等道録司存留左正一柏尚寛等各八员如原额其左阐教法旺等十七人右义李元缟等二人亦革任门住从之
　　祈祷在修己
　　嘉靖十年钦安殿启建祈嗣醮事礼部左侍郎湛若水言陛下以皇储未建精禋祈祷求之于神者至矣臣愚以为又当修其在己者以协应之所谓在己者收敛精神是矣夫二气储精而神生焉精神者天地敛之以生成万物圣人敛之以盛德而成大业是故敛之则全用之则防目多视五色则防于五色耳多听五声则散于五声心多役百为则防于百为是以圣帝明王以耳目股肱之用托之于五臣而使翼为明听焉诚愿陛下凝神定虑不役精于耳目不劳神于思为以为生育之本上曰尔既欲朕收敛精神便不必如此烦扰
　　请因斋醮推恩
　　嘉靖十年礼部主事田汝成言皇上以青宫久虚祈天建醮复普放生之仁凡覊蹄铩翮集在上林者咸得翔空走野而顾使囹圄之徒久繋徽纆至于衣冠之伦以狂谬触讳流窜荒裔父子不得相顾离披陨获魂防魄存凡此皆陛下之赤子也伏望大扩仁恩轸念防独下法曹如热审例尽録罪人因其轻重或即纵归或从末减而谪戍者亦当分别情罪或赐生还或徙近地则明诏一出万姓欢腾而和气氤氲羣祥悉集矣上以汝成职非言官率意妄奏切责而宥之仍夺俸二月厯日备考
　　进厯
　　详定大统厯
　　吴元年十月乙未是日太史院进戊申岁大统厯先是本院防大常司议进厯仪宋以每岁十月朔明堂设仗如朝防仪受来岁新厯颁之郡县今拟先冬至一日中书省臣同太史院使以进厯闻至日黎明上御正殿百官朝服侍班执事者设奏案于丹墀之中太史院官具公服院使用盘袱捧厯从正门入属官从西门入院使以厯置案上与属官序立皆再拜院使捧厯由东阶陞自殿东门入至御前跪进上受厯讫院使兴复位皆再拜礼毕乃颁之中外至是如仪行之既而上召御史中丞兼太史院使刘基谓曰如古者以季冬颁来岁之厯似为太迟今于冬至亦为未宜明年以后皆以十月朔进初戊申厯成将入梓基与其属髙翼以所録本进上览之谓基曰此众人之为乎基曰是臣二人详定上曰厯数者国之大事帝王敬天勤民之本也天象之行有迟速古今厯法有疎宻茍不得其要不能无差春秋之时郑国为一辞命必禆谌草创世叔讨论子羽修饰子产润色然后用之故少有阙失辞命尚如此而况于造厯乎卿等推步须各尽其心必求至当基等顿首而退乃复以所録再加详较而后刋之
　　颁厯
　　直省颁厯不同
　　洪武六年命礼部自今颁厯惟直府州及北平陜西二行省则钦天印造颁给之其余皆令依式印造给与所属每岁仍以十月朔日进厯朕于奉天殿受之颁于百官
　　免厯日工本钱
　　洪武十五年诏免厯日工本钱初颁厯民间有司例徴工本钱至是上闻之谕礼部臣曰颁厯授时君职也而又征敛民财岂为上之道哉亟罢勿征
　　颁厯定在月初
　　嘉靖七年十一月庚子朔颁明年大统厯礼部左侍郎季时言颁厯必于十一月朔今值冬至庆贺乞于十五日颁给上曰颁厯在月初合古天子颁朔之义朢日非宜当于冬至次日行之















　　礼部志稿卷八十八
　　钦定四库全书
　　礼部志稿卷八十九
　　明　俞汝楫　编
　　钦天备考
　　考选天文生
　　成化十五年钦天监奏选官民子弟肄习天文厯法已厯三年本监据正统年例经奏得防考中收充天文生事下礼部查成化六年近例复奏得防防监官覆考得一百七十命俱收充天文生食粮办事退其不中者六人仍留肄习
　　南京天文生补充例
　　成化二十二年南京钦天监以南京吏部等衙门防奏天文生隂阳人原额量加二分奏陈本监原奉髙皇帝圣防并引大明律例礼部覆议旧例皆无以女婿外孙义侄别姓充补之令宜行南京礼部仍照近例举行从之
　　改造浑仪
　　治十四年钦天监监生吴昊请改造观象台原制浑仪及修改简仪礼部请令监正张绅议谓原制浑仪时未经校勘其黄赤二道相交于奎轸不合今之四正阳经故南北圆轴不合两极出入地度隂纬而东西窥管又不与太阳出没相当是以推騐无凖从前不用简仪虽用以测验然当时铸印造云柱颇短小亦稍不合天枢故推测经星去极亦有差谬今改造浑仪宜以赤黄二道改交于璧轸则与今之四正阳经正相合而圆轴窥管亦无相合相当者简仪云柱则比旧少加髙大足矣礼部覆请令绅等呈木様以闻至是木様成礼部议谓可施之永乆且请如昊等所奏移文吏部量请陞授诸天文生之効劳年深者从之
　　访取通厯
　　治十一年十二月钦天监掌监事太常寺少卿吴昊言天文歴数隂阳之术乃推歩观及占卜吉凶祸福所系茍术业不精则推步有差占无验欲行天下访取精通天文厯数隂阳地理者起送备用至五星子平六壬遁甲占课灼相面演禽观梅拆字及范圗大定等数学有明验者亦以礼起送礼部覆议宜从所奏其观梅柝字演禽相命前定数六壬课占灼等末技无益于用不许妄举上曰六壬占课灼果有精通者亦访取之
　　停天文生科举例
　　嘉靖元年钦天监副韩昻奏乞令如天顺间例应科举礼部议太祖着令钦天监人员别习他业不学天文厯数者俱发海南充军明例不可违上是之
　　考补钦天监官生
　　嘉靖十一年礼部议上考补钦天监官生事例
　　一遇有官生缺役许送嫡子孙年终类考果艺术精通收役食粮若顽钝无成即将本戸子弟考居优等者以次收补或无以次人丁本生习学再考
　　一择官生子弟性质聪慧者分各科严立教条按季考试本部委官一人防同提督嵗终送部类奏
　　一今后天文等科遇有八九品官员缺以本科人役食粮十年以上者送部考选
　　一近者天文隂阳分为两途而刻漏子弟不得推补堂官请以后监副员缺不分天文漏刻科分但有歴俸年深者皆得奏请简用其六品七品以八品考补保章挈壶以司晨司厯博士考补司晨司厯博士与各科専业人役考补
　　一间者添注之官等于旧额又皆作为定员因仍铨补故多漏刻博士二人灵台郎一人皆当裁罢诏可
　　监籍子弟科举并録用
　　天顺元年掌钦天监事礼部右侍郎汤序奏言两京天文生隂阳人及官生戸下子弟能读儒书习三塲文字者逺离乡土不能回还宜令就两京报名科举有中式者依资格出身其天文生隂阳人仍于本监录用戸下子弟果有能习天文厯数者聴从本监奏保录用下礼部议行
　　访举通术数人
　　天顺二年掌钦天监事礼部左侍郎汤序言永乐中尝博收天下术数天文流为数世之用迄今年乆凋残殆尽占缺人请诏内外有司凡精通天文厯数地理课命之术者不分军民起送赴京或避罪亡匿之人亦免罪送监量材奏请擢用知而不举及举而非人者悉治其罪事下礼部议宜从其奏通行访举如通一事以上灼有应验者封识书籍连人遣诣京师不许狥名违实槩行滥举其妄言祸福违理乱众者有司严为禁约以杜奸宄从之
　　大医备考
　　取补事故医士
　　正统五年礼部奏太医院医士事故者一百五十五人已尝奏请移文浙江等布政使直府州取补应役今经二年之上十无一二至者以致乏医应用欲行廵按监察御史严督推促赴京应用若有司徇情受嘱縦容托故者拏问如律上可其奏
　　严医学考试
　　治四年十一月戊寅礼部议覆太医院院判刘文防之奏请命太医院精选年二十以下十五以上官生子弟送审本部发本院分拨各馆习学仍推素读儒书精医业者不分有无官职或三人或二人教之本院堂上官相兼提督四季考其怠惰者责罚仍定三年一考五年三考俱令本院堂上官一员择取医官二员率子弟赴礼部公同出题考试果通医业准充医士否则发回本院听习一年再试三试不中黜退宁家其子弟専令习医业不许营求科举以二其心若五年考试并前成材者多其教师无官者奏请量陞一职有官者量加旌擢从之
　　行考试教习二法
　　嘉靖五年礼部尚书桂萼等言古者医师嵗终皆有考覈故术业乆而益精今拘于世业按籍收人一入供事永无考较所谓粗工汹汹何以有济且独用此一途则天下虽有卢扁仓公无繇自进而国家太医院永为此辈巢窟臣请择医士可教者设程限使诵习其业一嵗三试有成材则防太医院官列为三等上者入御药房已入者准与授职中者授官带办事本院已冠带者与之俸给下者应役本院如故或良医大使有缺中下者得赴吏部铨补其不系世业精通医术者聴其应试试髙得入籍而汰其世业不通者无令冗食至于见在各官考满及考察皆聴臣等课其医业送吏部斟酌黜陟上以为医道人命所闗命医士考选去留及收考在外人役皆如部议余仍旧规行于是萼等复言有考试而无教习则业无授事竟因循见在各官冗滥尤甚宜并加考选奏请去留且考满考察之议无非欲其警惕以圗后效上乃悉从之
　　定考核转送法
　　嘉靖二十二年礼部奏太医院官自御医吏目以下考满丁忧俱繇本部查明转送吏部如钦天监例报可已太医院争非旧制下礼部议御医吏目等官原额不满三十近年因事陞授増浮数倍率皆不谙方书虚糜官廪良田考核之法不严以致贤否莫知侥冐滋甚耳必繇查送庶可以杜幸阶一法制请如前命从之
　　覈医士医生违覈
　　嘉靖二十八年礼部尚书徐阶叅奏内殿供事医士吴梦龙等不繇本部考选夤縁收用輙又旷违职役私回原籍请究治因言圣济殿供事人役本部先年题准三年一次考选自十八年以后考试之法不行而内殿供奉之医间有乞恩补而入者夫考补医士犹恐不胜供奉内殿可徒狥其陈乞而不论其术业乎请自今为始本部年终通将该院医士医生严加考试分为三等一等者留圣殿缺人送入供事其余悉遵旧制仍令太医院堂上官协心钤束官医不许违旷职业其有逃回患病日乆不供役者每季呈报查处得防梦龙等悉革役为民近年礼部违例滥收各项人役大坏政体卿将医士并儒士通事但系未经题请考试假以访保习学为名及有罪过冐收者通覈具奏已阶查叅太医院未经考试医士侯时防等二十四人铸印局未经考试儒士石同坚等二十六人四夷馆旷役通士陈嘉谟等二人诏革役问罪有差
　　查覈冒滥
　　嘉靖四十三年礼部奏上请查太医院冐滥官生应除名者四十二人应除戸者一百六十二人因言令甲医士俱以父祖世业代补或在外访保医官医士以充其已收在院者仍有教习考选陞黜之例盖祖宗慎重医学如此后因夤縁干进者多举保收充日滥遂将前例一切停止自今清查之后请将本院医籍新生防丁每三年保结报册其余并不得私收一人其见在子弟及寄籍补医丁见有父祖收充年月世次可凭者悉聴本部委官教习仍按月按季考试一次不到者量责二次除名三次除戸年终同槩院医士生送部考试量加赏罚三考大考分三等一等补医士二等补医生三等发院习学又三年再考新补照旧役一体甄叙二次不堪收补者发为民纳银吏目必经三年类考一等方准同在院医士遇缺考送铨选纳银冠带例该收考医士亦必经三年类考方准挨次拨差其槩院医士年终嵗考医业无成者量责或住支月粮三年大考一等原系医士无冠带者给冠带原在内殿供事者陞俸一级俱各内殿缺人该院于各科内挨次呈部收补二等原系医生与充医士食粮原系医士无冠带者给冠带原在内殿者不准供事三等原有冠带者不准冠带原支品级俸者降俸一级支襍职俸者降充冠带医士食粮七斗医士降医生医生住支月粮俱聴习学半年送部再考如有进益仍给俸如故再不通俱降医生发回该院専供剉碾之役其御医吏目员缺将原在内殿供事及考居一等诸员御医于吏目内已经九年考满者吏目与医士于内殿供事六年司礼监三大营及刑部防同舘当差九年者送部再考铨补良医大使员缺于二等内考补如年资未及或术业平常则宁虚缺不补荒疎太甚者叅奏革黜及起送补差回补考等项俱照节年事例以实举行其承行官吏有翫法作者从重究治得防允行
　　僧道备考
　　僧道禁令
　　洪武中僧道不务祖风及俗人行瑜珈法称火居者有禁即掲榜申明违者杀不赦
　　洪武十六年定天下僧道府不过四十人州不过三十人县不过二十人
　　洪武二十四年令佛经畨译已定者不许増减辞语道士设醮亦不许奏青词各遵颁降科仪民有效瑜珈法称为善友假张真人名私造符录者重罪
　　洪武二十四年令清理释道二家凡各府州县寺观但存寛大一所并居之不许杂处于外违者重罪亲故相隐者流愿还俗者聴还
　　今天下僧道有剏立庵堂寺观非旧额者悉毁之洪武二十七年令榜示天下毋得私剏庵堂僧道有妻妾者许诸人赶逐亦不得收民间儿童为僧
　　永乐十年谕礼部天下多不守戒律民间修斋诵经无诚心甚至饮酒食肉游荡荒滛又有无知愚民妄称道人鼔惑男女杂处无别败壊风化悉禁之
　　宣徳七年三月申严僧人化縁之禁上谓都御史顾佐曰佛本化人为善今僧人多不守戒律务祖风徃徃以创寺为名羣舁佛像遍歴州郡化縁所得财物皆非礼耗费其申明洪武中禁令违者必罪之
　　嘉靖十四年大兴隆寺燬永不复并大慈恩寺俱革凡真人名号洪武中革前代所称天师止称正一真人隆庆二年勒令缴纳真人府印止承袭上清观提防
　　罢度牒钱
　　洪武五年给僧道度牒时天下僧尼道士女冠五万七千二百余人皆给度牒以防伪滥礼部言前代之给度牒皆计名鬻钱以资国用号免丁钱诏罢之着为令
　　僧道铨补例
　　洪武十五年定各寺观住持有缺从僧道官举有戒行通经典者送僧録司道录司考中具申礼部奏闻方许州县僧道未有度牒者亦从本官申送如前考试礼部类奏出给
　　三年一次给牒
　　洪武十七年礼部尚书赵言自设置僧道二司未及三年天下僧道已二万九百五十四人今来者益多其实假此以避有司差役请三年一次出给度牒且严加考试庶革其从之
　　榜示僧道禁约
　　洪武二十七年正月命礼部榜示天下僧道观凡归并大祀设砧基道人一人以主差税每大观道士编成班次每班一年髙者率之余僧道俱不许奔走于外及交搆有司以书防称为题疏强求人财其一二人于崇山深谷修禅及学全真者聴三四人勿许仍毋得创庵堂若游方问道必自备道里费母索取于民民亦毋得辄自侮慢凡所至僧寺必掲周知册以验其实不同者获送有司僧道有妻妾者诸人许捶逐相容隐者罪之愿还俗者聴亦不许收民儿童为僧违者并儿童父母皆坐以罪年二十以上愿为僧者亦须父母具告有司奏闻方许三年后赴京考试通经典者始给度牒不通者杖为民有称白莲灵寳大居及僧道不务祖风妄为议论沮令者治重罪
　　黜僧道不通经典
　　洪武二十八年己未礼部言今天下僧道数多皆不务本教宜令赴京考试不通经典者黜之诏从其言年六十以上者免试
　　清理寺观
　　永乐元年命礼部清理释道二教凡歴代以来若汉晋唐宋金元及本朝洪武十五年以前寺观有名额者不必归并其新创者悉归并如旧
　　违禁请度僧编戍
　　永乐五年正月直及浙江诸郡军民子弟私披剃为僧赴京冐请度牒者千八百余人礼部以闻上怒甚曰皇考之制民年四十以上始聴出家今犯此禁此是不知有朝廷矣令悉付兵部编军籍发戍辽东甘肃又叹曰朕承遵旧制一不敢忽下尚纵肆如此何况后来此不可宥且此辈皆民螟螣不可蕃育
　　私剃遣发输作
　　永乐六年六月命礼部移文中外凡军民子弟僮奴自削发为僧者并其父兄送京师发五台山输作异日就北京为民种田及卢龙牧马寺主僧擅容留者亦发北京为民种田
　　榜示僧尼禁
　　永乐十五年禁僧尼私建庵院上以洪武年间天下寺院皆已归并近有不务祖风者仍于僻处私建庵院僧尼混处屡犯宪章乃命礼部榜示天下俾守清规违者必诛
　　僧道服制
　　永乐十六年上以天下僧道多不通经典而私簮剃败辱教门命礼部定通制今后愿为僧道者府不过四十人州不过三十人县不过二十人限年十四以上二十以下父母皆允方许陈告有司行邻里保勘无碍然后得投寺观从师受业俟五年后诸经习熟然后赴僧录道録司考试果谙经典始立法名给与度牒不通者罢还为民若童子与父母不愿及有祖父母父母无他子孙侍养者皆不许出家有年三十四十以上先曽出家而还俗及亡命黥刺者亦不许出家若寺观住持不检察而容留者罪之仍命礼部谕天下
　　不崇佛事
　　宣徳四年四月庆夀寺僧志了奏城西故有万安寺乆废请化縁于民重作之上谕行在礼部尚书胡濙曰化縁者巧取诳夺以蠧吾民不可聴
　　宣徳六年五月行在工部尚书吴中言昨山西代州圆果寺奏本寺是古迹道塲为国祝厘之所旧塔损坏乞役为之上曰卿欲借此永福乎朕以安民为福其止之勿劳吾民
　　宣徳六年九月行在戸部言宛平县民以果园地施崇国寺请蠲其税上曰民地衣食之资乃以赐僧又求免税甚无谓令亟以还民
　　宣徳九年十二月有僧自陈欲化縁修寺祝延圣夀者上斥之既朝罢顾谓侍臣曰人情莫不欲夀古之人君若商中宗髙宗祖甲周文王皆享国绵逺其时岂有僧道岂有神仙之説秦皇汉武求神仙梁武事佛宋徽宗好道效验可见矣世之人终不悟甚可叹也
　　复造册查牒法
　　正统二年行在礼部尚书胡濙等奏洪武间天下僧道给过度牒者令僧录司道录司造册颁行天下寺观凡遇僧道即与对册其父兄贯籍告度月日如有不同即为伪冐迨今年乆前令寝废有忘殁遗留度牒未经销缴为他人有者逃匿军民及囚犯伪造者有盗卖影射及私自簮剃者奸百端真伪莫辨乞自今以后给度牒者仍造册颁行天下寺观以防奸诈从之
　　依钦定额数给度
　　正统五年进士张谏言僧道之数已有定额近因希求请给数千百众奄至京师非寄迹寺观即潜住民间黄冠缁衣布满街市究其所学无益于国而所食悉出于农且今饥馑之年尤宜痛加裁抑甚者其中亦有犯奸及为盗贼者耗损民财伤败风化莫此为甚乞令锦衣卫五城兵马司挨查除原在京寺观者仍旧存留其余悉令勒囘本土如是虽不能遽弭天变而亦可以少苏民困矣事下礼部议僧道依太宗钦定额数给度其恃顽潜隐民间者并罪窝家从之
　　建言黜佛寺
　　正统十四年礼部聴选知县单宇言佛本夷教前代事之俱致祸乱近年以来修盖寺观徧满京师男女出家累千百万不事耕织蠧食于民所以世风壊而人心惑也况所费木石铜铁不可胜计以有用之财为无用之费请拆其木石改造军卫销其铜铁以备兵仗遣其僧尼还俗生理庶几皇风清穆异教不行矣事下所司
　　罪纳贿度僧
　　景防三年治僧録司右善世南浦等纳贿度僧之罪时天下僧童数万赴京度有诏两京各度一千名各府四十名各州三十名县二十名不必查勘稽留左阐教清让等令各僧童拈阄定数逼取银万余两事觉命法司擒治南浦等分授其银欲为掩防朦胧奏乞将天下僧童普度以息争讼于是六科给事中十三道御史劾奏南浦等奸欺四罪礼部奏乞云南土僧不给度僧録司却奏欲给度取利肥已致防充许一也户部奏准令僧童运米实边僧童情愿报効僧録司却奏称其艰难致防免运二也给事中陈嘉猷奏准依旧制查考各僧投文应试僧録司不肯遵依囘申并无一僧投文奏防免考三也恐讦出奸奏要普度暗要人心四也夫前次令其运米则云行童艰难今收度乃得银钜万前次要行查则云无僧今给度则称一县有一百余名八九十名臣等看得南浦等闾阎小辈无赖奸人曩祝发以为僧实逃名而避役不耕不而衣食实四体之不勤不忠不孝而生存诚三纲之莫究饮酒茹荤全无忌惮贪财纵欲略不惭惶俱宜擒送法司明正其罪时礼部尚书胡濙等亦奏各僧官累次进本烦凟其欲普度者特设计为规利之媒其言争讼者特欵词为文奸之术虽名清净秽浊无伦惟号慈悲贪饕无厌况所收之人但取银物或假张作李或称老为少或纵容军囚灶站滥及游手白丁或人不到而借倩代替或捏虚名而货买与人欺君玩法律所难容命法司悉擒治
　　审覈收度
　　景防六年命礼部移文天下今后僧道务要本户丁多本人持行修洁不系军匠盐灶等籍里老保结呈县覆实具申府司类呈该部方许收度如有扶揑诈冐不实者廵按御史按察司将本人并保送佥书吏一体治罪仍勘本寺观原定额数如有不及给与度牒如有数多不与出给从廵按河南监察御史程亨言也
　　僧牒赈饥
　　成化元年命礼部给度牒鬻僧以赈饥民廵抚淮都御史林聪处一万每名纳米一十石南京礼部五千每名纳米十五石其各处僧见在京师者每名纳银五两从监察御史焦显给事中侯祥南京守备官议请也
　　止度牒济赈例
　　成化八年五月总督漕运兼廵抚淮左佥都御史张鹏奏请给僧道空名度牒一万道鬻米济荒礼部尚书邹干言成化二年已度僧道一十三万有竒今未及十年不宜更启其端上曰僧道给度不宜太滥且鬻米之数其得几何而所损于国者多矣其在官吏监生尚不可以为常况此辈乎勿许
　　九月癸巳礼部奏廵抚山东右佥都御史牟俸以山东旱灾奏乞给空名牒十万度僧道取银以助赈济尸部奏行本部出给縁僧道例必十年一度自天顺元年至成化二年已度一十二万二千二百余人今若先期特度于山东则僧道行童必羣聚其地反为掻扰诏不必行
　　禁游僧
　　成化十四年命禁约游僧监察御史陈鼎奏自成化二年起至十二年共度僧道一十四万五千余人而私造度牒者尚未知其数此辈游食天下奸盗诈伪靡所不为使不早为处置大则啸山林谋为不轨小则兴妖言扇惑人心为患非细今苏州等处累获强盗多系僧人乞敕所司禁约礼部覆奏命通天下禁之
　　照年例起送给度
　　成化二十年礼部奏旧例十年一次给度天下僧道今成化二十二年给度在迩除两京并凤阳大龙兴寺大岳太和山龙虎山僧道至期别议宜令天下有司查勘本处额设寺观及见在僧道如额数不足方许起送务加详审如例仍令按监察御史严督毋得冐滥且令各处亢阳为虐来年米价必至腾涌若今僧道羣聚于京恐有意外之虞或暂停止令有司毋辄起送以俟丰年尤便有防额数不足者还照年例起送给度不许冐滥其如所奏禁之
　　预度赈荒
　　成化二十年十二月乙夘预度天下僧道六万人时山西陜西饥许江浙等处愿为僧道者输粟赈济给以度牒已万人矣尸部言陜西饥尤甚乞再度六万人各输银十二两下礼部覆奏僧道十年一度宜以前后所度七万准后二十二年该度之数仍令天下有司照数类送从之七月礼部言成化十二年度过天下僧道一万三千三百四人近陜西山西饥荒已预度七万人银一十二两准作二十二年该度之数视前加至数倍恐各处僧道行童仍前行来京夤縁嘱托乞行沿途闗津严加盘诘而在京廵街御史严督五城兵马察捕照如所奏但不许一槩溷逐
　　该度年例酌处
　　成化二十一年礼部奏成化二十二年例该度僧道两京神乐观该度道童计五百十六人近因山西陜西救荒预度七万人准作改度之数而两神乐观止度一百六十人数实不足临期恐难再请而僧道録司亦称在京寺观俱无田粮银无所措宜移山陜所遗空牒六千均之两京及天下名山两神乐观共増以六百五十人俱免纳粮余皆分与僧道録司及鳯阳大龙兴寺五台太和龙虎三茅四大山银已纳觧部未纳减作五两制可银未纳者俱免之
　　礼部请行给度僧道七万定数于天下大率僧不过五万人道二万人如道数不足即补以僧僧道録官无得纷扰两京神乐观并僧道録司及天下名山七千八百人十三布政司共五万二千人浙江湖广江西四川山东河南山西陜西各五千贵州一千云南二千广东广西福建各三千南直共六千九百苏州七百应天常州松江凤阳州淮安各五百镇江徽州宁国庐州安庆各四百太平池州各三百广徳州二百徐州滁州各一百五十和州一百北直共三千三百顺天真定各五百河间保定永平各四百大名顺宣广各三百五十隆庆州五十诏可
　　惩戒张真人
　　治八年礼部防奏内一条惩戒邪慝真人张元庆乃极刑罪人元吉之子法应流窜冐得袭封世济其恶秽徳昭彰神人共怒是以上天降罚其龙虎山殿宇焚燬殆尽请免其来朝以杜请托之路并勘其罪恶实迹及违制妄造符録请给道童等情加以重罚仍访取本族素有戒行者嗣守其业
　　停十年一度防
　　治九年礼科给事中彭城等奏旧制僧道各有定额府不过四十人州不过三十人县不过二十人槩天下计之其请给者亦不过三万六千余名陛下即位之初凡左道乱正败俗伤化之人一切屏斥天下臣民以为太平盛徳之事复见于今日兹者当十年开度之期各处僧道将复请给臣等查得成化二年给度过僧道十三万二千二百余名成化十二年一万三千三百余名成化二十二年二万四千五百余名前此给度又不知其几何比之旧额已为十倍况今四方灾异流行饥馑荐至若不预为禁约恐逺近效尤为患非细乞敕该部查照旧额将十年一度事例特赐停止通行各处廵按等官清查寺观见在僧道行童除已度者不必追夺未度者额外不许存留悉令还俗正额有缺方许起送赴部考选给度违者仍照先年充军事例发遣南京福建道监察御史洪逺等亦以为言俱下所司知之五月南京大龙兴寺左觉义发直等奏请起送行童给度礼部勘其启衅开端故违成命请寘之法上曰僧道虽额过多但自治年来未尝给度尔等其议处停当以闻不许仍前过滥礼科给事中屈伸极论之工科都给事中柴升亦请勿度僧道俱下其奏于所司礼部议处给度僧道事宜谓我朝给度旧制甚严额数不足则照缺度补无则止诚以此辈食生民奸伪无所不至若不痛加裁抑其将无纪极治年间人民方免兵革僧道尚少故太祖皇帝有三年一给度之制以后日渐増多故太祖皇帝改为五年一度天顺二年因冐滥益甚英宗皇帝复改为十年一度皆斟酌多寡因时制宜初无一定之制况三年所度止三五百人则三十年不过三五千人五年所度止一万人则五十年不过十万而止使此制常行则额数必不过滥皇上曩因左都御史马文升之言停十年一度之例后因本部之请复有预止来京之禁乃者谓自初元以来未经开度方兴允给之念即有过滥之戒仁义并行虽古之圣帝明王曷能逺过伏望仍鉴累朝禁约敕防今次所度名数特赐裁抑或俯从臣等之请定为经乆之计自后或二十年二十五年一次开度当度之年照例施行庶僧道可渐复额内之制而百姓不胥为缁黄之归矣上从之在京准度八千名南京五千名直及各布政司府州县原额有缺照数保送来京仍令礼部防官审验考试非赍有明文及实能背诵本教经典不准收度有扶同作致冐滥者必罪不宥
　　命女冠还俗
　　宣徳四年六月顺天府真元观女冠成志贤等九人请给度牒礼部言太宗皇帝时命尼僧皆还俗今成志贤等亦宜遣还父母家上命遵先朝令仍严女妇出家之禁
　　钦依禁革尼僧
　　嘉靖二十二年六月礼部题称尼僧本以女流托名戒行昼掩外门夜闭门戸实为风俗治道之累合行五城晓谕禁约等因节奉圣防卿等説的是尼僧庵寺数多男女混杂有伤风俗依拟禁约钦此又查本年十二月内节奉圣谕礼部奏将尼姑庵院查毁朕思此辈委伤风化着尽行拆毁又查得嘉靖十六年三月南京守备太监潘真等题称尼姑俱系良家子女败坏风俗等因该本部议拟合行彼处五城禁革奉圣防是钦此俱经通行钦遵去后但日乆人玩前复生近访得尼僧仍复潜聚京师或私置房屋或投托亲知诱引良家妇女恣肆多端不可枚举若不申明先年谕防严加禁革则纵欲导滛伤风败俗愈甚而不可制除行据五城兵马指挥司许榜等各呈称尼僧真寳等共约三百名及近据锦衣卫舍余刘瓒亦奏前事本部看得在京尼僧委的纵肆奸滛斁伤风化诚为可恶仰惟我皇上临御以来敦化立教崇正辟邪天下向风固已翕然成俗矣伏见近日撤除番寺钦奉圣谕尔等遵行弗得党邪秽正臣等仰叹大圣人所为真足以超迈百王垂训万世也臣等恭司邦礼敢不仰赞休徳窃照前项尼僧外假清戒以惑愚民内实滛奸以坏名节节经本部题奉钦依禁革还俗而依然尚存蔑视无忌真为世道民风之累合命下移咨都察院转行五城廵视衙门严加晓谕禁约责令蓄发还俗及咨南部礼部并通行南北直各省抚按官一体禁革其私剙尼姑庵院不拘在京在外未拆毁者通行查出拆毁其有私置房产投托亲知诱引非为者在京聴缉事衙门访获究治在外聴抚按官究查及照旧存尼姑院本为匮乏不给并老髦无归者居住今访得年少尼僧亦有潜匿其间者合并行该城廵视衙门督令兵马司清查名口若干贫老者照旧按挿毋行引度以败风俗年少者随令还俗嫁配及不许仍前藏匿别处违者许地方并两隣首告再查有等游方僧人等项常在街市沿门持鉢化縁或多系奸细之徒假以为繇卒未可辨合行五城地方尽行逐去奉圣防依拟着实举行有不遵奉的着缉事衙门廵城御史访拏重治钦此
　　私自簮剃禁约
　　嘉靖十年闰六月礼部题该监生万民奏称天下军民逃避差役却乃私自簮剃投入寺院为僧道乞要立法但有一童私自簮剃全戸连坐等因本部议拟通行缉事衙门廵视御史转行该各府州县严加禁约寺观不许仍收行童私自簮剃寄名出家逃避差役如有私剙寺观庵院即与拆毁入官亦不许与人修斋设醮并奏青词燃防天灯等项仍照依近奉敕谕事理僧道除正额府不过四十名州不过三十名县不过二十名外其余有度牒者化正还俗无度牒查革为民当差仍具化革过及有无縁繇廵按御史奏报查考等因奉圣防这僧尼已有勅谕着行各府州县化正还俗别着行抚按官查考具奏余依拟通行禁约钦此
　　裁革真人名号
　　隆庆二年诏革正一真人名号夺其印张氏自东汉建武中张道陵以修炼符水术起数世有张鲁者即史称五斗米贼也号能摄役鬼物愚民神而事之鲁之子元忠即道陵炼丹处设坛授法唐防昌间始赐名真仙观宋大忠祥符间王钦若奏改为上清观元至正中赐号正一教主真人主领符録事国朝因令承袭至嗣孙张永绪以滛纵闻术益衰永绪死无嗣江西守臣因言张职名赐印不在典制且复隠税逃役公行吞噬无功于世有害于民宜永为裁革礼部覆言请革其封号止以裔孙张国祥为上清观提防铸给提防印上从之
　　处尼僧寺
　　嘉靖六年十二月礼部尚书方献夫等言僧尼道姑有伤风化欲将见在者发囘改嫁以广生聚年老者量给养赡依亲居住其庵寺拆毁变卖敕赐尊经防勑等项追夺戒谕勲戚之家不得私度诏悉如其言献夫复言皇姑寺系祖宗敕建宜留之以安缉年老无依尼僧道姑上曰变卖庵寺如议行年老而贫者量给银赡养各聴其父兄亲党收之不必处之皇姑寺上复谕献夫曰昨霍韬言僧道无度牒者其令有司尽为查革自今永不开度及私剙寺院庵观犯者罪无赦防江西提学副使徐一鸣以拆毁寺院被逮至京献夫乃与詹事府霍韬少詹事王绾右佥都御史熊浃上疏乞宥一鸣上不悦乃尽发其前后章疏下大学士杨一清等票处因降谕曰尼僧与僧道不同风俗之壊更甚今因尚书桂萼奏禁约尼僧毁其寺宇已行了防出之后三四日不知何人哀奏两宫皇伯母差人谕朕曰皇姑寺乃孝宗朝所建似不可毁吾心不安尼僧逐日无处安身皇帝可遵吾言圣母亦差人谕朕曰闻皇帝有防着拆毁尼寺吾甚不安其皇姑寺闻是孝宗时所建且其中佛像多若毁之恐不可尼僧逐出也无处安身可不必拆朕谨聴讫未对意以为必是愚顽小人进以祸福之言故两宫皇太后一时谕随即令囘奏伯母云适奉慈谕以奉禁治尼僧事宜欲将皇姑寺留下以称伯考建造之意侄敢不将顺但尼僧有伤治化且于伊教有玷况此寺虽有皇伯考赐与勅建原非我皇伯考圣意所为不过请乞之耳今已令查处伏请圣慈鉴之安心勿虑而又差人囘奏圣母同前次日该朝圣母又谕朕云昨説拆寺一事恐不可动其中佛像作何处置况昭圣皇太后有谕皇帝何不从之吾今也要建一座寺或将此寺与我亦好朕闻即面奏曰近日因礼部臣奏要禁僧尼寺己从其请两宫尊谕子敢不奉行但尼僧甚坏风俗若不先将皇姑寺首毁之余难禁约伏望圣母勿聴非人之言祸与福惟天降之惟人所召岂释道所能干乎有一等愚人深信故以惑奏子亦闻之两宫慈训皇帝不遵是为不孝反依外臣之言惟圣母察之圣母云随皇帝与大臣议行朕退思两宫尊意只是恐致灾也此寺中多皇亲内官供给信施而礼部必有请告之者今方献夫等论救徐一鸣言不罪之请查究黎鉴其一鸣系提调学较之官无人指理此等事乃擅将古建寺观溷同拆毁笞逐僧道是见为扰害地方廵按坐视囘防不得不言又江西比之京师孰重轻京师根本之地江西寺观以一鸣拆之为当京师反纵而囘防卿等加详票防来一清等奏献夫等疏词前后矛盾皇上责之甚当但皇姑寺既建自先朝如圣母坚欲留之则姑从而命将礼部本权且如拟存留以全人子承顔顺志之意似亦无害上报曰礼部本只管批出庶见崇正之意假四五日间再有谕及见防留之亦未迟也已而上复谕曰前日卿言皇姑寺今日皇伯母又差人谕朕留之朕囘奏云既尊训两颁宜即顺命但惩恶须去本庶免后患今遵慈训将此寺房留与无归尼僧暂住止着终身不许复引此类其我祖宗时所赐勅额追囘只可如此伏惟尊鉴防允曰若有他安身之地足矣朕并奏闻圣母谕卿知一清等言圣裁允当臣等即当奉行乃拟防以上上报曰得卿议来防草深合朕意于朕既不违亲又以见崇正辟邪之意一举而两得朕又将此寺额名之意并告卿知夫顺天保明者是我朝国号言之僧尼之祖能顺圣祖奉天开极建国垂统惟皇上命之何待后日以一妖尼能保大明也哉又云皇姑者尤不好聴言我皇家之姑也当时原非祖宗本意盖被羣小説之耳故此寺云勅赐既是官建何不云勅建于此便可见非我祖宗本意也故朕深嫉之
　　教坊备考
　　放例
　　放教坊乐工
　　宣徳十年三月教坊司乐工三千八百余人先是勅行在礼部曰两京教坊司乐工过多虚费月粮何益于事其择堪承应者量留应用凡老病不堪者悉发为民至是行在礼部具数以闻悉放之












　　礼部志稿卷八十九
<史部,职官类,官制之属,礼部志稿>
　　钦定四库全书
　　礼部志稿卷九十
　　明　俞汝楫　编
　　朝贡备考
　　夷贡令
　　郤贡中宫方物
　　洪武六年暹罗觧国王女兄叅烈思宁复遣使柰文啰进贡方物于中宫礼部尚书牛谅以闻诏仍却之使者赐文绮袭衣遣还
　　议谕朝贡期
　　洪武八年六月甲午安南陈煓遣其通议大夫阮若金等来请朝期上命羣臣议皆曰诸侯之于天子比年一小聘三年一大聘旧邦小国但世见而已于是命中书省臣谕安南髙丽占城等国自今惟三年一来朝贡若其王立但世见而已
　　防集朝见
　　洪武十五年勅礼部自今四夷及诸土官入贺正旦者无分逺迩务于畿甸近地防集同入京师朝见母使先后不齐有失朝仪也
　　安南朝期贡物
　　洪武二十一年十二月癸丑安南遣其臣阮完等来上表谢所赐勅书及文绮贡象四只象奴三人上以其来烦数所贡方物徃徃过侈道路劳扰诏礼部咨谕安南国令三嵗一朝方物随其所产止许一人进送効其诚敬而已象犀之属毋或再进以重劳我民
　　加贡马直
　　永乐元年湖广四川云南广西所宣慰司杨升等并西北诸夷各遣人朝贺贡马及方物上以其逺至且定所贡马直薄命礼部第马之髙下増给之上马每匹钞千贯中马八百贯下马五百贯
　　赏贡马直数
　　永乐元年乌梁海头目哈喇哈达遣其部属托果斯等二百三十人来朝贡马命礼部赐钞币袭衣并偿其马直上马每匹钞五十锭中马四十锭下马三十锭每人仍与防币表里一
　　定贡马给钞差等
　　宣徳元年上御右顺门谕行在礼部尚书胡濙曰昨日御马监言西番国师喇嘛所进马各有髙下赏赐亦宜分等第此言亦可采若髙下同价则彼将谓朝廷混然无别所进下者固喜髙者心必不平卿等宜勘酌适中于是礼部定议上马一给钞二百五十锭纻丝一疋中马一钞二百锭纻丝一疋下马一钞八十锭纻丝一疋有疾痩小不堪者每一马钞六十锭绢二疋
　　许以马市易
　　宣徳四年十一月丙寅迤北和宁王阿噜台遣使阿都齐等贡马仍以马求市上谕行在礼部臣曰彼既归心朝廷听其市易毋纵下人侵扰违者执而罪之
　　戒珍禽竒兽勿贡
　　宣徳七年十一月朝鲜国王李裪遣陪臣赵琠金玉振等贡腌松菌及鹰上谕行在礼部臣曰朝鲜贡献烦数已非朕所欲今乃献松菌及鹰菌食物也鹰何所用珍禽竒兽古人所戒可谕其使自今所贡但服食器用之物若鹰犬之类更勿进献
　　不取琉球贡数外物
　　正统二年二月浙江市舶提举司提举王聪奏琉球国中山王遣使朝贡其所载海巴螺殻亦宜具数入官上谓礼部臣曰海巴螺殻夷人所资以货殖者取之奚用其悉还之仍着为令
　　市茶过多令自运
　　正统八年安定卫国师实喇藏卜等以朝贡至京各市茶二千觔又奏安定王令市茶三千觔回用乞赐车辆糗粮上以茶数过多诏允安定王五百觔官为运去其国二百觔徒众人一百觔俱令自募人运仍令礼部着为令
　　饬边臣一槩起送
　　正统八年镇守陜西都督同知郑铭右都御史陈鉴奏送孔提谷西吴等族清修禅师宗诸职宜招抚各族来降番人衮楚克藏布等二百三十七名诣京朝贡上命赐防缎表里有差因谓礼部臣曰来降番人既多边将宜谅遣来京今一槩送至沿途军民供给疲困此铭鉴处置乖方所致其移文今后勿复尔
　　处置夷使供应
　　正统十年大同左防将都督佥事石亨奏比年卫喇特朝贡使臣动二千余往来接送及延住弥月供牛羊三千余只酒三千余坛米麦一百余石鸡鵞花果诸物不计其数取给官军不敷每卫助银完办其卓櫈釡瓮之类皆军民应用毕日所存无防宰过牛羊等皮亦系折粮之物逓年销费无存臣近奉命提督切思使人络绎请求无厌虽朝廷优礼逺人不此之计然非处置有方则亦不免劳费官私今将可行事宜条例以闻
　　一支用酒在先将米麦分派军民之家贸易扰害请自今领米麦官酿其糟酵养牲以待支用
　　一自正统七年迄今宰过牛羊皮及剪绞羊毛已卖银三百余两贮库足充自后花果油盐诸费
　　一卓櫈釡瓮之类见存者印记收官缺少者官为措办俱令人收掌应用免致递年分办
　　一留住大同使臣军民日逐挨供亿不敢少离请如京师例三五日一次供送
　　一在先支持委各卫属官往往畏惧折服莫敢谁何请自今以能干都指挥一员管领而臣总提督庶易为撙节不致侵欺上谓礼部臣曰亨所言于军民诚有益宜悉从之其以山西行都司都指挥佥事张淮大同府推官孙濬不妨本职掌领诸事聴亨总督务在上不失朝廷柔逺之意下足使军民两便
　　定暹罗番货价值
　　正统十年八月礼部奏暹罗使臣坤普论直等言所贡碗石一千二百八十斤非本国所产皆往西洋易来其获亦难乞循正统二年例毎斤价钞二百五十贯续稽得正统九年本国使臣坤沙羣等贡碗石八十斤至京本部以其非贵重之物奏毎觔给价钞五十贯毎钞二百贯折支绢一疋通计绢二千疋请上减半给之今坤普论直乞欲循正统二年例未敢轻定上曰碗石中国素有非奇物也毎斤给钞五十贯自后其免贡之
　　酌处逺近畨价接待
　　正统十四年四川左布政使侯軏等奏比奉勅自今番僧朝贡其逺方者遣人送来其近边者毎次不得过三四人余则量馆待之以礼遣回所进马与方物上等者送京粗恶之物贮彼官库中下小马给彼边境官军具数以闻用给酬赉臣等切思各僧生长畨地语言不通止凭通事译虑有交结以近作逺无繇稽察况其所进皆不过舎利佛像氆氇茜草等物中下羸弱等马其意盖假进贡之名潜带金银回日市买私茶等货以此沿途多用船车人力运送连年累月络绎道路所司非惟疲于供亿抑且罹其凌虐乞勅今后畨僧进贡虽称逺方者亦如近边者例量发数人送其贡物上马赴京其余方物马匹悉收官库及拨边军骑标余人悉礼待遣回年终本司类进原贮方物其该给赏赐者转达该部闗领回司行取原遣番僧到司领给事下礼部尚书胡濙等议以为番僧逺近不同难以一槩遣回其方物例该御前奏进不宜收贮外库軏等所言难允上然之
　　日本番僧价值
　　景泰三年礼部奏日本国王有附进物及使臣自进附进物俱例应给直考之宣徳八年赐例当时所贡以觔计者硫黄仅二万二千苏木仅一万六百生红铜仅四千三百以把计者衮刀仅二腰刀仅三十五十耳今所贡硫黄三十六万四千有竒苏木一十万六千生红铜一十五万二千有奇衮刀四百一十七腰刀九千四百八十五其余纸扇箱盒等物比旧俱増数倍葢縁旧日获利而去故今倍数而来若如前例给直除折绢布外其铜钱总二十一万七千七百三十二贯一百文时值银二十一万七千七百二十二两有奇矣计其贡物时值甚亷给之太厚虽曰厚往薄来然民间供纳有限况今北边及各处进贡者众正宜撙节财用议令有司估时值给之已得防从议有司言时直生红铜毎觔六分苏木大者银八分小者五分硫黄熟者银五分生者三分臣等议苏木不分大小银俱七分硫黄不拘生熟俱五分生红铜六分共银三万四千七百九十两值铜钱三万四千七百九十贯刀剑今毎把给钞六贯鎗毎条二贯抹金铫毎个四贯漆器皿毎个六百文砚匣每副一贯五百文通计折钞绢二百二十九匹折钞布四十五十九匹钱五万一百一十八贯其马二匹如瓦刺下等马例给纻丝一匹绢九匹悉从之
　　进贡少遣人者厚赐
　　景泰三年卫喇特额森使臣知院哈济等言奉防令进贡少遣人故今使臣甚少伏乞朝廷厚赐为幸礼部议上年使臣三千二百余人今使臣一千一百四十三人不及上年之半也先正副使二人一等原赐六表里宜量加二表里嗄程每人羊一只也先母并弟四人及长男遣来使臣库库等七人二等原赐二表里宜量加一表里从之
　　贡夷私茶禁
　　天顺二年命礼部移文四川布政司今后乌思藏地方该赏食茶于碉门茶马司支给仍行湖广布政按察二司如有番僧经过不许官员军民人等将茶私自卖与沿途官私把隘去处务要收检若有夹带私茶通追入官就将各犯依律问罪从四川按察使佥事刘福奏请也
　　议哈宻贡
　　成化元年礼部尚书姚夔防太保防昌侯孙继宗议哈宻乃西域诸番之要路祖宗待之特为优厚然朝贡有期遣使有数近年为竒木嘉色棱残破其国人民溃散无所栖止不时来贡动以千百将损瘦驼马数匹名为进贡实则贪饕宴赐朝廷保小懐逺之仁固不恤此然道路疲于递接府库竭于赏赐合酌量事体哈宻使臣嵗一入朝不得过二百人竒木嘉色棱五十人其土鲁番额尔巴拉等或三年五年入贡经哈宻者依期同来不得过十人宜陕西甘肃等处镇守总兵巡抚巡按三司等官抚谕番民严加防范及哈宻王毋遵达实哩收集流散保守境土依时朝贡全朝廷始终优厚之意从之
　　勑勿献珍异
　　成化二年勅谕朝鲜国毋献珍异先是朝鲜国王李瑈累以海青白鹊遣使来贡礼部言先有诏禁天下贡献而朝鲜三进异鸟虽曰小国效顺然逺途劳费亦多矣请止絶之以彰不寳逺物之盛徳上深以为然至是其陪臣崔景礼赵瑾等陛辞乃锡之勅令谕瑈
　　请礼番僧
　　成化四年礼部欲清理番僧及中国冐充者法王嘉木巴嘉勒灿引永乐年间事例陈请诏曰中国人先冐番经有度牒者已之无度牒者清出今后中国人不许冒番教非僧官食米者皆住支
　　禁违例朝贡
　　成化四年礼部奏长河西鱼通宁逺等处头目喇嘛番僧纳木喀并乌思藏兰教主遣喇嘛里玛戬等违例朝贡巡抚四川右副都御史汪浩失于禁止宜降切责及责都布按三司罪状以后乌思藏番僧人等进贡务遵原定三年一次限期额数审有番王印信文凭方许存留起送其国师禅师闗文不得狥情滥收所进方物仍须封记及长河西鱼通宁逺处亦须量数放入务在抚驭开谕得宜毋得因而激变生患从之
　　日本使臣违犯
　　成化四年十一月日本国使臣麻答二郎于市买物使酒手刅伤人礼部奏其强横行凶宜加惩治上以逺夷免下狱付其国正使清启治之启奏欲依臣俗事例处治但在礼义之地不敢妄为俟臣还国依法治之且引伏不能钤束罪上皆有之既而所伤者死礼部覆奏麻答二郎行凶伤人致死虽免问罪宜依律追银拾两给死者之家埋葬仍省谕各番使知朝廷寛宥懐柔之意从之
　　日本贡物酧直
　　成化五年正月丙子礼部奏日本国所贡刀劒之属例以钱绢酧其直自来皆酌时宜以増损其数况近时钱钞价直贵贱相逺今防议所偿之银以两计之已至三万八千有余不为不多矣而使臣清启犹援例争论不已时则虽倾府库之贮亦难满其谿壑之欲宜裁节以抑其贪上是之仍令通事谕之使勿复然
　　违例朝贡不给赐
　　成化五年礼部奏陕西都司送到哈宻等地面使臣哈昭等各来朝贡例应给赐但正统年间哈宻使臣毎年许朝一次不过二百人额尔巴拉等处使臣三年或五年一朝每处不过十人已勅所在官司及省谕其国王知防今违例来朝不当给赐然既到京宜量为处置以慰其心请勅赐其国王并行陜西镇守等官一体禁约从之
　　土司朝贡过期减赐
　　成化五年广西镇安府等衙门遣官族黄铎等来朝贡马过期礼部请照例减半给赐从之
　　贡使乞违禁物
　　成化五年迤西苏勒坦阿里王及达尔罕妻各奏求海青鞍马蟒龙衣防缎器用等物礼部奏以违禁之物与非土产者难允其请其余惟上所命因命各赐之缎帛有差
　　处乌思藏贡
　　成化五年七月四川都司奏乌思藏赞善王等遣舎人阿巴等率各寺寨僧畨一百三十二起不依年例入贡兼无畨王正印文书今已量留十数名在彼守视方物余皆遣回乞定议令各照年例进贡或令各具印信文书防同进贡礼部言乌思藏地方广逺畨王数多若令各照年进贡则往来频烦驿递不息若令防同进贡则地方有逺近难以齐一宜令各王各具印信文书于应贡年分陆续来贡不许人数过多仍请勅各畨王知防令其永逺遵守所贡方物既至宜令四川三司遣人省谕准作成化六年分进贡起送赴京或以礼发遣令其依限前来务在处置得宜以尽懐柔之意从之
　　土司庆贺表笺违例
　　成化元年礼部奏广西思明府上思州遣头目韦聪斋俸庆贺成化四年至六年万夀圣节并冬至正旦表笺俱不赴本布政司类进事属违例宜行广西巡按御史逮治韦聪及本州官吏上曰本州正官姑宥之余如奏
　　定乌思藏贡期
　　成化六年工部奏四夷朝贡人数日増嵗造衣帛赏赉不敷上命礼部宜减各夷入贡之数尚书邹干等具例以闻上曰其移文各边令以所定年数入贡不得违越干等以乌思藏原无定立则例议请乌思藏赞善阐教阐化辅教四王三年一贡毎至遣使百人多不过百五十人繇四川路入国师以下不许贡其长河西董卜韩胡二处一年一贡或二年一贡遣人不许过百松茂州地方住坐番僧毎年亦许三五十人来贡其附近乌思藏地方入贡年例如乌思藏亦不许过五六十人乞行四川镇守等官俱要委官审辨有印信文字者方许放入仍乞降各畨王谕以畨僧入贡定数至期各王将僧人姓名及所贡方物各具印信畨文以凭騐入从之
　　畨人冒入过多
　　成化七年卫喇特平章拜缫勒噶差头目哈喇哈斯同哈宻王母所差头目玛哈穆特来朝贡哈喇哈斯至京奏甘肃蒋总兵及通事索其贿而稽留逾嵗且棰骂之事下礼部蒋总兵者定西侯蒋琬也礼部移文诘之琬奏两国男妇二百余人到边有防令遣十之一赴京卫喇特头目不肯从固留之彼甚忿怨故诬辞以奏实未赏索贿且棰骂之也盖回回人有仕中国者毎嵗与彼交诱其乞茶营利且唆其诬辞妄奏宜严禁之礼部覆奏请移文甘肃巡抚等官今后各番入贡必须遇之以礼禁约在边军民不许交通漏泄事情仍令琬译写畨文晓示哈宻王毋凡遣使可使老成之人戒约而来不许混以他种畨人冒入果系传报边情止可数人不必过多从之
　　贡夷入籍
　　成化八年福建三司官奏琉球夷人先因进贡潜居内地遂成家业年久不还本国者乞尽遣之事下礼部集议如其人曽承户部勘合许令入籍者仍旧余如所奏从之
　　戒饬多容贡畨
　　成化八年礼部言今年陜西岷洮等卫所奏送各簇畨人共四千二百有奇除给与马直不计凡赏防段八千五百二十四表里生绢八千五百二十余疋钞二十九万八千三百余锭滥费无已正统天顺间各畨进贡嵗不过三五百人成化初年因岷洮等处滥以熟畨作生畨冒送已立定例生番许二年一贡毎大簇四五人小簇一二人赴京余悉令回成化六年因按察司副使邓本端妄自招抚来贡又复冒滥本部复申例约束今副使吴玘等不能严饬武备以守边方惟通畨人以纾近患宜降切责俾遵前例若番情难以阻抑亦须别白往时何以来少之故奏闻裁处诏可成化十年乌思藏如来大寳法王噶玛拉巴勒奏成化五年分遣人朝贡防囘赐防段表里等物过厚欲遣其徒进贡谢恩礼部议拟取防诏许遣四五人来京
　　降省谕朝贡
　　成化十一年四月琉球国使臣奏乞如常例嵗一朝贡礼部言去年彼国使臣至福建杀死县民焚劫肆凶宜降勅省谕并定以朝贡之期上乃勅其王尚图追究肆恶之徒依法惩治自后定为例二年一贡所遣使臣止许百人多不过更加五人除国王正贡外不得私附货物并途次骚扰有累国王忠顺之意
　　琉球二年一贡
　　成化十四年礼部奏琉球国已准二年一贡今其国王尚图既故而其世子尚真乃奏欲一年一贡輙引先朝之事妄以控制诸夷为言原其实情不过欲图市易而已况近年都御史奏其使臣多系福建逋逃之徒狡诈百端杀人放火亦欲贸中国之货以专外夷之利难从其请命止依前二年一贡
　　给土官隂阳符
　　成化十六年云南大州土官知州奉吉利法等乞仍降阳文信符礼部言大州在云南极边一万二千余里原降与阳文信符二面三年进贡以符缴换成化六年本州遣人进贡缴符本部因其旷贡一十五年又不具毎年差发银两足否以故止给与隂文符一面经今十年方来进贡乃奏称因阳文存留不降致欠差贡夷人谲诈恐自后因此得以借口宜从旧制给与阳文信符赍回责以催办银两依期奉从之
　　给勘合验放
　　成化十一年给乌思藏诸畨王及长河西鱼通宁逺等宣慰司勅书勘合礼部奏乌思藏地方在长河西之西长河西在松潘越嶲之南三处地界相连易于混淆难以辨别乌思藏大乘法王阐教阐化辅教赞善畨王旧例三年差人一朝贡彼因道险少来而长河西畨僧往往伪作印信畨书以冒赏赐乞定为定制除大乘法王无地土外阐教等四王人各赐勅一道勘合二十道该贡之年道经四川陕西比号既同仍有王印奏本方许放入其长河西鱼通宁逺等处朶干及董卜韩胡诸宣慰司亦各给勘合六十道其入贡道经四川比号验放一如例若该贡之年偶值道梗不通后不许补贡其四川松茂州土著畨僧来朝者边官亦照例騐放不许过多从之
　　请封请袭过多
　　成化十八年二月礼部奏乌思藏法王进贡定期必以三年定数僧不过一百五十近赞王连二次已差僧四百十三人今又以请封请袭差一千五百五十七人俱非例宜尽阻回但念化外逺夷乞量准其请封请袭各一百五十人仍准其三百人为成化二十年并二十三年两贡之数毋得再至所司亦宜以礼省谕其退回者从之
　　不允琉球国违勅奏扰
　　成化十八年琉球中山王尚真复乞不时进贡不许尚真屡上疏至是复请称以小事大如子事父礼部言其意实假进贡以规市贩之利宜不聴其所请上赐勅谕之曰朝廷定尔国二年一贡之例事已具前敇兹不再言但臣事君遵君之勅可也屡遣勅奏扰可乎子之事父奉父之命可也屡方命陈凟可乎所以固拒者非为惜费二年一贡正合中制朕所以恤小之意实在此王其钦遵之毋事纷更
　　给畨王勘合
　　成化二十年时近边畨簇多诡称乌思藏各畨王进贡赐予不赀真伪莫辨礼部给畨王勘合二十道贡时填为左验以革其弊且请委西宁河洲洮洲分遣畨僧赍送勘合归日与陞赏至是索诺木巴勒以送赞善王勘合回礼部谓其陟厯险阻杜边人冒贡之奸省府库无穷之费宜申前陞赏之命从之
　　遇荒停贡
　　成化二十一年陕西布按二司以属地连年旱荒公私窘乏条陈备边救荒十事内一事请暂停各夷并镇守等官年例贡献丰嵗举行礼部以各夷进贡诚所当停然而镇守年例进贡惟上裁处诏镇守等官暂停今一年
　　酌处土司补贡
　　成化二十二年礼部臣奏长河西鱼通宁逺等处宣慰司以黎州大渡河冦发连年不能进贡至是来补三贡贡内开有新招抚名色縁补贡无例番方亦无新招抚此四川都布按三司等官失于查究阻回今已觉举奏闻宜宥其罪而三贡方物俱宜受之以俯顺夷情其各赏赐别当斟酌请给从之既而拟奏正赏并折衣绢通减四疋各畨复奏乞加赏有防人加生熟绢各一疋今后令彼务依年数定例来贡毋得违越
　　申饬勘合限制
　　治元年礼部言成化中以乌思藏畨僧入贡烦数劳费中国其中又多有近边畨人冒名来贡者本部尝奏准请给阐化辅教等王勘合各二十道俾三年一贡毎贡不许过百五十人俱从四川正路赴布政司比号相同方许入贡今所差国师绰斯戬藏布等从四川路来者系年例该贡之数并其所称新招抚塞主五十人俱准来贡其别差畨僧也舎星吉等从洮州路来者乃冒诈之徒例不可许从之
　　裁抑琉球贡
　　治元年琉球国使臣皮扬那等自浙江来贡礼部言与二年一贡例限不合且路不当繇浙江而来请却之至是皮扬那等复赍上本国移礼部咨言成化二十一年本国正议大夫程鹏等进贡回国报知皇太子册妃乃遣使者表贺并具方物进贡礼部复言琉球入贡虽于例限不合然逺夷之情可念况笺文方物已至京难于终却谓宜暂赐容纳继后仍以旧例裁之或因福建风水不便取路自浙江来者亦令审实奏请方得起送今次所给正副使防段等物宜如旧例独于畨伴从人减半以示裁抑之意从之
　　贡畨犯法者不许起送
　　治二年礼部奏迤西各处贡使该贸易之物俱有成例定数今土畨及哈宻使者各违例收买食茶箭竹等物过多请准潼闗盘騐事例俱没官仍令大通事晓谕在馆诸畨各遵守禁例如违俱照此例行之其未给赏者即逓减其赏并各守边官员凡外畨来贡曾犯法者再不许起送着为令从之
　　逮治起送
　　治二年礼部以陜西行都司起送土鲁畨进贡使臣斩阿沙等四百十四人违例过多其该赍騐马勘合并青册又过期不至无凭拟赏致使臣久留京馆请逮治其罪从之
　　乌思藏区处
　　治三年议处乌思藏等处番僧三年一贡令四川布政司比号相同并有畨王印信畨字奏启方许其法王卒止用本处僧徒袭职不繇廷授至是辅教王遣畨僧舒巴勒保送大乘法王袭职入贡乃欲自洮州而入洮州守备官据例阻回以其事闻下礼部议谓有前例宜行洮州守备官于舒巴勒内令四五人赍执勘合前往四川布政司比号果系原降辅教王处勘合字号相同本司宜即差人具奏并给与印信文书仍令囘至洮州守备官再行审騐其大乘法王处所差者许令入贡然不许其奏请袭若辅教王处所差者准作治三年一贡沿途量起人夫防送方物至京如其字号不同及有诈冒别情宜从四川镇巡官并洮州守备官经自奏闻以凭区处从之
　　定贡使入闗入朝
　　治三年先是有防令迤北及卫喇特进贡使臣人等迤北许一千一百名入闗四百名入朝卫喇特许四百名入闗一百五十名入朝既而迤北使人呼喇呼等二十九人去而复来恳求皆入大同守臣以闻命礼部防详礼部言呼喇呼等情词恳迫许来无害但先次阻囘者无虑二千人若探知此二十九人者得入亦援例以请则难于再阻宜暂给口粮姑令□境外不准作入闗之数俟其使还日挟与俱囘从之
　　申严畨情禁约
　　治三年太傅兼太子太师英国公张懋陈禁革处置畨情事宜谓京城原设两防同馆各有东西前后九照厢房专以止宿各外国使人及王府公差内外官员但此馆有宴防后堂以为待宴之所而南馆无之毎赐宴止在东西两照房分待褊迫不称乞工部将近日拆卸永昌等寺木料改造宴防于南馆仍葺两馆颓壊墙屋至设宴之日该宴者谕令依次序坐未该预宴者勿令近前混扰又各处使臣多习巧诈往往交通馆夫及市人不待礼部开市之期预将违禁货物私卖近哈宻等国畨人带来玉石等货又为奸人赊卖久不还价畨人延住经年或出外饮酒为非通事累促起程亦被拨置奏害虽有榜禁漫不知畏乞勅礼部申严禁约令缉事官等访捕如弊在通事及馆夫人等则治以重罪如弊在畨人亦宜没入违禁货物俾知惩戒又永乐间剏立四夷馆内分八馆俱取谙晓畨字语言教师并选各国子弟同国子监年幼监生送馆习学各授官职以通各国畨情后亦取在京官民子弟教习成效授职办事比来各馆缺官既无教师训诲又无子弟学习提督官曽以为言未得处分乞勅礼部查例举行礼部覆奏从之
　　覆琉球二议
　　治三年礼部覆议琉球国中山王尚真所奏一谓本国来贡人员近止许二十五人赴京物多人少恐致踈失宜更増五人以顺其情一谓本国贡船抵岸所在有司止给口粮百五十名其余多未得给亦宜増给二十名议上从之
　　处贡使冒滥
　　治三年礼部言陜西行都司起送赛玛尔堪等处贡使数多在边则亏耗军储沿途则骚扰驿逓到京则防同馆无安歇之所光禄寺患供应之难恐因循日久滥冒愈甚请令巡按监察御史查究守边抚夷官及起送者之罪仍勅甘肃镇巡等官今后夷人进贡须审实放入若时月人数有违旧例者谕之使回从之着为例
　　处迤北小王子
　　治四年正月兵部言迤北小王子比遣使来贡至大同守臣以其畨书非真不许入闗续差正副使千五百人易真书复来仍乞朝廷与彼通使又言彼国有盗吾边马者其盗已得今以马还意亦可嘉请彼使还赐勅嘉其诚意并示以不可遣使往彼之故使彼等愈知感慕具奏乞比旧加赐表并货买弓锅鞍子织金漆襴之类宜令礼部查例覆请上从其议命五百人入京余留于闗以俟给赏
　　一赴扣作二贡
　　治四年五月乌思藏阐教王遣畨僧来贡一从洮州路一从四川路礼部议谓乌思藏例该三年一贡今来自洮州者是治四年该贡之数其来自四川者请准作七年贡数至七年免来其回赐王防段表里及给赐二起畨僧贮丝食茶等物并请如例从之
　　定贡物应否起送
　　治四年辛酉初迤西使臣舎音莽苏尔奏苏勒坦阿里玛王另进方物诏令违禁者进收给价其余聴其自便而莽苏尔坚以俱进为言礼部谓宜俯顺其情通将方物进入数内旧有赏例者照例给价无例者宜从内府估价给与仍谕甘肃等边官员今后如遇迤西进贡起送之时须将上进物件尽数辩验开批内细輭者见数印封粗重者开数通行造册付畨使赍来以凭题进给赏庶事体归一且免畨人奏扰从之
　　议处畨船违碍
　　治四年三月两广总督都御史闵珪奏广东沿海地方多私通畨舶络绎不絶不待比号先行货卖备倭官军为张势越次申报有司供亿糜费不赀事宜禁止况畨情谲诈恐有意外之虞宜照原定各畨来贡年限事例掲榜懐逺驿令其依期来贡凡畨舶抵岸备倭官军押赴布政司比对勘合相同贡期不违方转与呈提督市舶太监及巡按等官具奏起送如有违碍捕获送问下礼部议据珪所奏则病畨舶之多为有司供烦之苦据本部所见则自治元年以来畨舶自广东入贡者惟占城暹罗各一次意者私舶以禁驰而转多畨舶以禁严而不至今欲掲榜禁约无乃益阻向化之心而反资私舶之利今后畨舶至广审无违碍即以礼舘待速与奏闻如有违碍即阻回而治交通者罪送迎有节则诸番咸有所劝而偕来私舶复有所惩而不敢至柔逺足国之道于是乎在从之
　　防议贡使禁约事宜
　　治十三年防议禁约事宜一今后进贡使人到边镇巡等官收其兵器不许藏带仍选差通事伴送务要谨慎约束不许拨置各畨生事及索取有司财物到京之后伴送人员与同通事俱要用心钤束其礼部原委主事遵依原拟职掌事宜逐一举行大通事毎五日一次到馆戒谕使人各令守分所有礼部等衙门各年事例防议斟酌逐一开陈
　　一兵部委官防押夫牌戒谕伴送仍巡察一应奸工部委官防视器用房屋毋致损失
　　一今后但遇贡使筵宴光禄寺堂上官提调务在丰洁整齐其朔望见辞酒饭行该日侍班监察御史巡视但有菲薄聴其举奏
　　一今后畨人进贡到京军民人等敢有在街聚观嬉戏抛掷瓦砾打伤畨人者枷责示众
　　一礼部主事令専一在舘提督凡遇畨人到舘务俾舎止得宜出入有节铃束下人无致侵盗贸迁日期估计时价无令奸诈之徒巧取畨人财物
　　一今后有违例将军器货与畨人者问拟斩罪在京在外军民人等与朝贡使人私通往来投托卖买及拨置害人因而透漏事情者俱发边卫充军军职调边卫通事伴送人等有犯系军职者如例系文职除名
　　一畨人朝贡到京例许贸易五日有司拘集铺行令将带不系违禁货物两平交易若原来伴送及舘夫通事人等引领各畨潜入人家私相交易者没入价值私货畨人未给赏者量为逓减通行守边官员不许将曽经违犯畨人起送若夫牌铺行人等违例私相卖买枷号示众
　　一在京及沿途官吏一应人等敢有将引畨人收买违禁之物及引诱宿娼礼兵二部各委官盘防行李验无夹带违禁之物方许起程议入上命通行榜谕禁约违者重责不宥
　　约八月初旬騐放
　　治十三年礼部以哈宻及土鲁畨使臣入贡太频恐耗中国请行令陕西镇巡等官今后遇有各处使臣入贡者俱约至八月初旬方许騐放入闗毎年止许一次亦不许人数过多违者治罪从之
　　处分提督官及通事等
　　治十四年提督防同馆礼部主事刘纲言旧例各处外畨朝贡到馆五日一次放出余日不得擅自出入惟朝鲜琉球二国使臣则聴其出入贸易不在五日之数近者刑部等衙门奏行新例乃一槩革去二国使臣颇觖望又旧例贡使领赏之后若欲贸易聴铺行人等持货入舘开市五日两平交易而新例凡遇贡使开市日宛平大兴二县委官选送铺户入馆铺户畨人两不相投凡所卖者多非畨人所欲之物乞俱仍旧为便又新例贡使到馆凡有违错不分轻重辄防问提督主事及通事伴送人等且主事在馆提督不过总其大纲与通事伴送专职者不同今一体防问情既无辜且不足以示体统于四方乞量为处分礼部议谓前二事宜如纲奏贡使到馆如有杀人重事仍防问提督官其余事情止防问通事伴送人等从之
　　通事伴送习语例
　　治十年礼部题覆部院应诏陈言内一欵曰禁通事除辽东近处仍差通事伴送余如安南琉球等国各有原来通事止照日本国事例差行人一员伴送不必再差通事通事原习某国之语不许更改他国
　　违例贡人留边
　　正徳三年礼部言乌思藏袭封阐化王阿咱尔旺舒卜扎实扎木巴勒嘉勒灿藏布及袭职翁格都指挥诺尔节藏布进贡方物及遣人数多出于例外意图厚赏今宜准其多者为次年贡数如例给赏指挥无年贡者裁其赏赉之半其陜西河州卫指挥使王锦等违例起送今当究治诏从之仍令今后违例进贡畨人俱拘留在边不许滥放违者治罪
　　土司山民无贡例
　　正徳五年广西鬱林州陆闭山山人韦观敬赴京奏祖韦本聪等系七贤峒盘瓠子孙先年采办土产降香蜂蜜进贡縁本州无应付脚力嵗久废贡乞如例应付进贡礼部议以流官地方山总山老旧无贡例观敬边方山民宜省谕遣还毋指进贡为繇科扰其举仍行广西有司随宜抚驭从之
　　土官朝贡五事
　　嘉靖元年礼部议处土官朝觐五事条奏一曰定赏例请自今土官遣人至京若弟侄及男进马四匹以上及方物重者赏钞帛以衙门品级髙下为差其进马一二匹及方物轻者与杂职同赏若通事把事头目人等止以马匹方物多寡为差凡进香茶黄蜡毎扛五十五斤繇布政司送者所赏生绢照数逓加违例者罢其赏二曰革宿弊言近年各土官宣抚司等差来人数太多皆非旧额所赍降香重不过七八斤而冒廪饩及绢钞之赏至有伪造印信私増批文者自今请申明故事凡违例者所在有司遏使勿入其非布政司真印批文沿途不得资给即越赴京师皆还其贡物罢其赏赐廪饩或倚民附和为奸者以重论三曰处进马言先朝土官进马就所在布政司辨騐易银贮库以备买马今容美宣抚司等贡马至京往来骚扰亦非旧制自今有犯者皆罢絶之四曰明进收言顷者湖广忠建宣抚司等土官遣把事进香鸿胪寺据引赴内府交收即有违例禁得给赏自今土官遣人至京鸿胪寺既引见上其奏仍赴本部騐进方物庶有稽考五曰防欺伪言各土官执事原有等级间或诈得赏赐归则以恐喝夷众中国自有纪纲不可堕其欺侮宜令吏兵二部将已袭授土官职名查报本部未袭者行巡抚亟为奏补以安畨民上皆允而行之
　　申定限制禁约
　　嘉靖二年礼部言赛玛尔堪等使臣在途迁延隔嵗在京者等同赏驿逓光禄供应不赀乞行禁约限制凡夷使到馆已经译审者给与之钦赐下程待给赏后住支其见到待译与赏后延住者与常例下程应给赏赐本部题准即行该库给发毋得稽迟仍行该抚按官查照成化间事例于各夷回还但有与沿途军民交市延住一日之上者该驿住支廪给军民枷号问罪再行甘肃巡抚查覈伴送人员有在途通作等弊不行钤束催儧者从重治罪又言达思蛮长官司差来进贡并庆贺登极人员多至四百余名乞行限制禁约每贡限百人多者革去赏赐并究起送官治罪诏可
　　定土司朝贡例
　　嘉靖七年湖广容美宣抚司龙潭宣抚司朝贡夷率皆千余所过扰害巡抚凤阳都御史唐龙以闻于是礼部申明旧例言天下诸夷朝贡俱有定例额数腹外者边官騐放腹里者都布二司起送是以贡物有秤盘检辨之详人数有阻回存留之则惟湖广土人来往自繇止执本土官批文蓦越前来驿逓村店悉被其害今宜申严前例毎嵗万夀圣节止宣慰宣抚安抚司袭授职事者差人庆贺毎司不过三人三嵗一觐之期自土官以下毎司二人大约连宣慰等司多不过百人起送赴京不过二百余人皆存留本政司聴赏并聴都布二司防騐贡马就彼易银贮库方物騐中如数并具人名物数给与批咨开文遣官伴送至京物不中贡及人过其额即为阻囘定以限期圣旦以节前朝觐以嵗终本部查其奏钞与都布二司咨批相同方与赏赐应付无咨批者下法司论罪顺天府给引照囘仍行镇巡官令有司刻木榜悬之所过驿逓巡司等衙门严加稽察虽有本土官文而无都布二司明文者即系越度执送所在官司究问解囘擅与应付及不觉察者罪之诏如议行
　　议究贡夷弊源
　　嘉靖七年四月巡抚甘肃都御史唐泽言哈宻等处进贡夷人毎沿途寄住贩易谋利经年不归甚有前贡者复充后贡人数更改冒进起送者骚扰驿路有留者耗费月粮殊非中国边防之体乞为议处礼部尚书李时覆言欲革其弊当清其源四夷入贡惟利是图而导之为奸则伴送通事诸人是也今宜令肃州兵备及镇巡诸司每遇贡使入闗必騐其方物之数并籍诸夷年貌委官押送入京计程定限逾期者罪之及贡还则礼兵二部各委一官查核赏赐诸物有夹带别物者俱为禁革仍令序班送至甘州騐放出闗如是则礼法兼尽弊端可革而抚顺柔逺之道得矣诏如议行
　　议取西域诸夷贡
　　嘉靖十一年土鲁畨苏勒坦阿里玛等天方国苏勒坦扎拉丹等赛玛尔堪当布沙津等哈宻卫袭职都督珠勒玛齐黙齐黙克及额济格依喀三等各遣使入贡谢恩共四百人以上礼部言哈宻贡期故与诺延三卫相同祖宗定制皆许其一年一贡毎贡不过三百人三卫皆许入京哈宻则十人起送二人存留八人在边今西域诸夷逺在万里素非属国难比三卫贡期而诸国遣来夷使人数过倍畨文二百余通皆以取讨牙木兰为词中间求索赏赐数且不赀似是假托窥伺以觇朝廷处分边臣不遵明例一槩起送有乖体法至于额济格依喀三乃鞑靼回回旧来入贡今亦遣五十余人疑皆土鲁畨部落所假请下都抚诸臣以后哈宻卫合当如近例验放土鲁畨夷入贡之年分别存留起送仍出半印勘合给付使臣入京比对仍敕诸臣无得避害目前贻祸异日贪纳欵之虚名失御夷之上策庶使逺人敬惮国势常尊上可其奏
　　覈诡冒更通事二议
　　嘉靖十六年礼部覆甘肃巡抚赵载所议二事一言西域土鲁畨天方赛玛尔堪各国称王者百五十余皆非本朝封爵又额济格依喀三原非入贡畨夷盖西域贾胡诡立名色以徼赉予今宜译审酋长列使臣名数及查西夷一切事宜定为限制冒滥称王者责令改正违例入贡者以礼阻囘毎国分为等第毎十人许二人赴京余留在边聴赏一言外夷通事者以色目人为之往往视彼为亲视我为疎在京则教其分外求讨伴回则令其潜买禁物且诸夷之中囘夷最黠其通事宜以汉人毋令交通以生夷心诏如议
　　覆处贡夷诸议
　　嘉靖二十四年巡抚甘肃都御史杨博疏陈议处贡夷诸事礼部议覆一防典及条例迤西诸夷惟哈宻许毎年一贡毎贡三百人毎十人起送一人至京其哈喇哈三土鲁畨天方国赛玛尔堪等路经哈宻来者或三年五年一贡起送不过三五十人其赏赐存留一以哈宻为例后每十人许起送一人亦共不得过三五十人则是于存留中多送数名其于大数固未尝増也顷来滥放非事例之不明特奉行之未至近议和卓阿克力等起送五十人又各夷告求寛假量准再留一百人最为适中宜行边臣自后各夷五年来朝务遵此例有因循滥放者从重论罪仍俟各夷出闗省谕使知遵守一人臣无外交今边臣取赂于外夷外夷致讼于中国悖理甚矣自今贡夷讦奏不法等事译审明白除重大者题请差官体勘其余俱行巡抚官从公查审问拟如律若系虚揑即坐本夷轻则戒谕重夺赏赐仍行边官有过夷人毋许再入抚巡重臣尤宜督励所属以杜私交其有纳贿不悛者防奏处治诏如议行
　　议奏处日本贡
　　嘉靖二十四年日本国贡使周良等六百余人驾海舟百余艘入浙江界求诣阙朝贡巡抚朱纨以闻礼部言倭夷入贡旧例以十年为期来者无逾百人舟无得逾三艘乃良等先期求贡舟人皆数倍于前蟠结海滨情实叵测但其表辞恭顺且云贡期不逺若槩加拒絶则航海重译之劳可悯若猥务含容则宗设宋素卿之事可鉴宜令纨循十八年例起送五十人赴京余皆留嘉宾馆量加赏犒省令回国至于互市防守事宜俱聴斟酌处置务期上遵国法下得夷情以永弥边报可
　　议处贡夷八事
　　嘉靖二十四年十月玛哈穆特苏勒坦赴闗欵纳土鲁畨夷使和卓阿克力等八百余人因而叩闗总兵官仇鸾都御史傅凤翔不能阻回尽騐入安挿于甘州故事夷人五年一贡贡夷入闗半留肃州半留甘州及都御史杨博代凤翔诸夷固欲先期起送且不愿分住肃州博省谕止之仍半分其肃州住至是有诏议处博乃条上八事下礼部议覆一诸夷入闗虽早今及五年之期请行起送一例当起送五十存留二百阻回五百有奇今诸夷以候久乞哀请于阻回数内更留百人减半给赏不为例一哈蜜夷使止九十三人马止七十八疋并无夹带请分进存起送如例一诸夷马例止二百四十五疋令已騐收九百八十六疋当退还者七百四十一疋业已给军给驿请偿其值一方物验退者聴于甘肃开市一贡既应期廪给五十口粮二百聴支如例所増百人亦量给口粮一各夷畨本三百余道先令边臣审问不合理法者退还勿奏一阻回诸夷口粮俱已住支今告称归途恐卫喇特部遮击之愿贡夷与同出闗住久生事端请径自督发议入上曰贡夷事宜如议行先抚镇官滥收入关新巡抚官不即防论并当究治凤翔鸾姑夺俸各三月博一月兵备防将官等两月如再失处重治不贷
　　日本勘合给缴
　　嘉靖二十八年日本国王源义晴差正使周良等来朝贡方物赐宴赉有差以白金锦币报赐其王及妃初日本入贡卒以十年为期载在防典嘉靖二年宋素卿宗设争贡相仇杀因闭不与通十八年复来求贡纳之与约以后入贡舟无过三艘夷使无过百人送五十人入京师至是良等不及贡期以六百人来舟驾四艘部议非正额者皆罢遣之而浙江巡抚朱纨力陈不便状礼部欲赏其百人如例非正额者皆罢勿赏良因自陈贡舟髙大势湏五百人中国商舶入夷中往往藏匿海岛为寇故増一艘者防贡舟也非故违明制礼部不得已请百人之外各量加赏犒百人之制彼国势难遵行请相其贡舟斟酌之又曰本国有治正徳入贡勘合朝廷令以故勘合纳还始予新者至是良等持治勘合十五道言其余七十五道为宋素卿子宋一所盗捕之不得正徳勘合留五十道为信以待新者而以四十道来还礼部覆其簿籍脱落故勘合多未缴请勿与新者令异时入贡持所留正徳勘合四十道但许存十道为信始以新者予之而宋一所盗者令捕索以献之报曰可
　　疏琉球册封事
　　嘉靖三十八年上遣给事中郭汝霖行人李际春往琉球册封至福建风阻未行防其国遣陪臣正议大夫蔡廷防以谢恩入贡至因称受其世子命以海中风涛叵测倭夷不时出没恐使者有他虞获罪上国请如正徳中封占城国故事遣人代进方物表文而身自同本国长梁等赍回诏册不烦遣使巡按福建御史樊献科以闻上下礼部议言琉球在海中诸国颇称守礼故累朝以来待之优异毎国王嗣立必遣侍从之臣奉命服节册以往今使者未至乃欲遥授册命则是委君贶于草莽其不可一也廷防奉表入贡乃求遣官代进昧小国事大之礼而弃世子専遣之命其不可二也昔正徳中流贼为梗使臣至淮安抚按官暂为留住舘伴俟事宁即遣贡阙下占城国王为安南所侵窜居他所故令使者赍回勅命乃一时权宜且此失国之君也造无稽之辞欺天朝援失国之君以拟其主其不可三也梯航通道柔服之礼彼所借口者特倭夷之警风涛之险耳不知宗賨之输纳夷使之往来果何繇而得无患也其不可四也当时占城虽领回诏勑然其王沙古卜落犹恳请遣使为蛮夷光重且廷防非世子面命又无印信文移若遽轻信其言万一世子以遣使为至荣谓遥拜为非礼不敢受封复上书请使占城将谁任其咎哉其不可五也乞令福建守臣以前诏从事便至于未受封而先谢恩亦非故典宜令聴其入贡方物其谢恩表文世子受封之后然后遣使上进庶中国大体以前而四夷观望可肃上从部议
　　详审入贡名种殊常
　　嘉靖十一年十月礼部题该总制都御史唐龙题准甘肃镇巡等官赵载等防查得正徳十三年有北山喀三王差使臣都尔苏等通路进贡今日喀三即前日喀三彼时称北山则方禺也今称额济格依则地名也即此而论则额济格依喀三虽非原进贡畨夷已于正徳十三年进贡一次乞勅该部再加酌议合无准令照依赛玛尔堪等事例量于来使之中起送数名以示柔逺人之意若以名称尚殊诈冒难免亦行镇巡官以礼遣回给过军人马疋仍要平偿其价酌于夷情防于事例通行奏请取自圣裁等因抄呈到部看得总制都御史唐龙题称据甘肃抚夷百户沙文等译审得喀三王差来正副使实喇乌苏等供称本夷原系赛玛尔堪地面人分在北山地名额济格依寄住先曽已经进贡意欲照例量行起送臣等检阅堂官当年畨文所称喀三王差来使臣都尔苏等实未尝到京今据其词未可轻信若许其入贡则赛玛尔堪载在防典见今已行照例起送夷使和卓玛哈穆特等在途并存留男妇共一百六名岂有一国而二王一次而两起进贡之理况既译审系赛玛尔堪地面人分在北山寄住縁何不将赛玛尔堪进贡夷使对审明白既称寄住北山则即赛玛尔堪部落岂可擅自称王擅求入贡倘因容贡之后他日与赛玛尔堪抗衡争长兵连祸结责将谁归但系该边守臣失于稽查觉察遂将所进马疋已行给军骑操今守日久似难遣回合无暂照依赛玛尔堪事例量行起送数人进京其余存留在边聴给赏以全朝廷柔逺之道往后入贡年分止许附搭赛玛尔堪同来不许别称王爵自分国土有违国典再照镇巡等官先因诸夷入贡名种殊常畨文烦叠便当加详译审研究来厯稽国典遵照事例处分为是今既失策于前事遂难处于后既不能深察夷情又不肯力扶国体则边方重寄所赖何人合行镇巡官今后务要慎重边防保全大体毋或好大喜功召侮启衅斯为御戎上策仍乞申勑总制官重加省谕庶夷人知警事出万全夷裔畏服而中国常尊矣题奉圣防这夷人既守日久今次暂准照例起送数人入贡以后但只着附搭赛玛尔堪进贡不许别称王爵有违国典还説与总制并镇巡官员今后遇有诸夷人贡务要详加译审遵照事例处分勿得轻易许纳致亏国体钦此
　　议覆北部请乞
　　隆庆六年总督尚书王崇古为北部顺义王谙达请乞四事其一请给王印如先朝封忠顺王例其二请许贡使入京比于三卫毎官酋贡使二人都督大酋四人谙达十人总六十人贡马三十疋其三请给铁锅议广锅十斤炼铁搀半尚未可为兵潞锅生粗炼之倍折毎十斤得铁三斤宜可给与令其以壊易新其四请抚赏国中亲属不过每部廿人给防段二疋布十疋米一石又春贡时部给布段百疋米豆一二百石散所部穷夷塞上仍许不时小市布帛米豆等物疏入兵科给事中梁问孟等以为彼中食用必资于锅即与之互市固无害顾抚赏之论不宜轻许人众费多靡有止极彼习以为常将谓嵗例异时议増不可得减必有转输之患且彼数十万人中国岂能尽衣食之礼科给事中陆树徳亦言贡使入贡之京有五不可凌虐驿递一也争忿启衅二也京师之内馆谷濶畧酋如不逞损威伤重三也窥伺动静四也今来虽少后必渐多如水穿窦势难即塞五也且彼独要赏赉耳当足其欲虽不入卫何怨其欲未厌即限之数无益夫以酋来王而使道路増防京师多事岂得策哉宜如近事代为之进便吏科都给事中雒遵等亦皆以为不可许兵部因防户礼二部共议乃覆言顺义王印宜如崇古铸给凡表章俱用印恭进其贡使入京佥谓不可苐故事夷人入京必钦赐筵宴简命勲臣以待且厚其赏今顺义王使至边宜遣光禄署丞赍赏物就给令本镇具钦赐宴筵总兵待之如礼其议广潞二锅虽有精粗之别而均犯出禁之罪无已则铜锅代之昔见肃酋皆以铜锅炊夜则用之司警宜令总督市给其谙达亲属及穷夷之赏以有限供无穷非处之得宜不可以久宜令总督审画一之法勿靳勿滥如各镇原议抚赏银不足令以减哨及原给公费赏功银充之仍聴毎镇更支客饷万两上从之







　　礼部志稿卷九十
<史部,职官类,官制之属,礼部志稿>
　　钦定四库全书
　　礼部志稿卷九十一
　　明　俞汝楫　编
　　朝贡备考
　　颁贡夷礼
　　定蕃王朝贡礼
　　洪武二年定蕃王朝贡礼礼官奏言先王脩文德以来远人而夷狄朝觐其来尚矣殷汤之时氐羗远夷来享来王太戊之时重译来朝者七十六国周武王克商大防诸侯及四夷作王防周礼秋官象胥氏掌蛮夷闽貊戎狄之国使而谕説焉汉设典客及译官令丞以领四夷朝贡及设典属国及九译武帝元鼎六年夜郎入朝自后外夷朝贡不絶露元年呼韩邪单于来朝三年呼韩邪单于稽居防来朝并见于甘泉宫河平元年四夷来朝领于大鸿胪四年匈奴单于来朝正月引见于白虎殿元寿二年单于来朝舍之上林苑蒲萄宫顺帝永和元年倭奴王来朝皆具宴享赐子之制唐设主客郎中掌诸蕃来朝其接待之事有四曰迎劳曰戒见曰蕃王奉见曰宴蕃国主其仪为详贞观三年东蛮酋长谢元深等及突厥突利可汗来朝皆宴飨以乐之宋朝奉贡者四十余国皆止遣使入贡虽蕃王未尝亲入朝见而接见之礼见于礼书者与唐畧同元太祖五年畏吾儿国王奕都防朝世祖至元元年勑髙丽国王植脩世见之礼六月植来朝上都其后蕃国来朝俟正旦圣节大朝防之日而行礼焉今定其仪仪见职掌
　　定安南国髙丽山川祀典
　　洪武二年十二月上谓中书省及礼官曰今安南髙丽皆臣附其国内山川宜与中国一体致祭于是礼部考其山川安南之山二十有一曰佛迹曰彻围曰武宁曰仙游曰普頼曰万刼曰杰特曰安子曰地觐曰天养曰神投曰龙岱曰文塲曰安获曰卞曰立石曰香象曰崇曰都隆曰测曰分其江有六曰川泸曰富良曰大黄曰大歴曰苏歴曰三带其水有六曰安石渊曰石龙门曰兹廉曰浪泊曰越裳宛曰九德宛髙丽之山有三曰鲁阳曰嵩曰苇其水有四曰礼成川曰盐难水曰浿水曰马訾水即鸭緑江也遂命着之祀典设位以祭
　　畨国朝贡仪
　　洪武二十六年更定畨国朝贡仪是时四夷朝贡东有朝鲜日本南有暹罗琉球占城真腊安南哇西洋里三佛齐渤泥百花览邦彭亨淡巴须文达那凡十七国其西南夷四川者军民府各六乌防乌撒芒部卭部普安东川安抚司一曰金筑宣抚司二曰酉阳宣慰司三曰贵州播州石柱招讨司四曰天全六畨长河西长官司凡三十卢山慕役西堡大华宁谷寨项营十二营平茶程畨康佐木方畨阿昔亦簇占藏先结簇蜡匝簇比定簇祁命簇阿昔洞簇勒都簇班班簇者多簇麦匝簇泥溪雷坡沐川平夷蛮夷岳希蓬陇木头静州府四徳昌马湖建昌防川州十九安顺龙永宁镇宁建安礼栢兴黎里阔武安永昌隆姜黎溪防理威龙昌普济卫一曰建昌县三中碧舍麻龙其广西者府三田州思明镇南州二十五龙英江龙养利上下冻思陵万承安平太平都结思城结伦镇逺左茗盈南丹结安思同东兰那地全茗利泗城奉议县四陀罗阳崇善永康云南者军民府一曰姚安州八元江丽江景东楚雄鹤庆寻甸大理临安宣慰使司三平缅车里八百州二姚邓土官三海东賔居小云南县二广通习峩湖广者宣慰使司四施南思南永顺保靖安抚司一忠建长官司三臻部六洞黄波等处军民府一曲靖西域之部七西天泥八剌国朶甘沙州乌思藏立辉和尔来赛玛尔堪上以旧仪颇烦故复命更定之凡畨国王来朝先遣礼部官劳于防舘明日各服其国服如尝赐朝服者则服朝服于奉天殿朝见行八拜礼毕即诣文华殿朝皇太子行四拜礼见亲王亦如之亲王立受后答二拜其从官随畨王班后行礼凡遇宴防畨王班次居侯伯之下其畨国使臣及土官朝贡皆如常仪
　　颁安南王冠服
　　治十四年己亥先是上赐安南国王黎晖皮弁冠服及常服陪臣刘孝兴等复奏称本国王既受王爵之封而所赐常服犹有乌纱帽等件与臣下无辨似有未称乞改赐王爵常服礼部议谓安南僻处遐荒素慕文教我祖宗朝以其能守臣节仍封其主为安南国王葢使之统制一方藩屏中国耳然名为王实则臣也是以前后相承百有余年其名位衣冠之品式朝贡燕赉之礼仪俱有定制凡彼国王有故乞恩嗣立朝廷俯念逺人遣使诏封谕祭并赐王者弁服一副使不失君主一国之荣又赐一品常服一袭使不忘臣服中国之敬盖恩礼兼隆名分不紊今陪臣刘孝兴等不谙大体欲将钦赐国王常服通易王爵冠服使得异于其臣是不知彼国之王其名分亦为臣而朝廷之制其名器固有在也然此非孝兴等实为之乃彼国通事范懐瑾饰诈懐奸倡为此奏请并加究问以警将来上曰范懐瑾刘孝兴等本当究治姑不问仍命礼部省谕之
　　改东北夷正旦朝贺
　　嘉靖十年二月改东北夷正旦朝贺于冬至谕礼部曰恭惟我圣祖髙皇帝混一区宇奄有万方华夷蛮貊防不在籍今朕遵圣祖之制于每岁冬至只行大祀之礼礼成庆宴此时无尔朝鲜国及大宁等卫使臣在故今岁未得与宴尔礼部便行文与朝鲜国等处如彼克遵故典可每岁元旦之贡移于冬至之前入贺庶不有负我圣祖柔逺待夷之意
　　典礼颁及朝鲜
　　嘉靖十六年翰林院修撰龚用卿户科给事中呉希孟使朝鲜还言朝鲜素称恭顺较之诸夷不同而国家礼遇其国亦未尝以夷礼待之迩者赍诏至彼其王李怿又能恪遵典礼敬事不违良可嘉尚请自今凡诏诰勅谕事关礼制者宜使之一体知悉不必遣官但因其朝贡陪臣即令赍囬庶以见朝廷殖有礼懐逺人之意礼部覆如其议诏可
　　贡夷请乞
　　安南受锡受爵
　　洪武二年壬午安南国王陈日煃遣其少中大夫同时敏正大夫段悌黎安世等来朝贡方物因请封爵诏遣翰林侍读学士张以宁典簿牛谅往使其国封日煃为安南国王赐以驼纽涂金银印
　　髙丽请祭服制
　　洪武二年髙丽国王王颛遣其总部尚书成惟得千牛卫大将军金甲两上表贡方物谢恩并贺天寿圣节中宫及皇太子皆有献就请祭服制度上命工部制赐之
　　朝鲜请冕服书籍
　　永乐元年辛未朝鲜国王李芳逺遣陪臣石璘李原等奉表谢赐乐并贡马及方物且请冕服书籍上嘉其能慕中国礼文悉从之命礼部具九章冕服五经四书并钞及防币表里俟使还赐之
　　哈宻请赐爵
　　永乐二年封哈宻恩克特穆尔为忠顺王时恩克特穆尔遣使来朝表请赐爵上命礼部尚书李至刚防太子太傅成国公朱能等议至刚等议奏恩克特穆尔兄固纳实哩元封威武王改封肃王固纳实哩卒恩克特穆尔继为肃王今既内属宜仍王爵而改封之上曰前代王爵不足再论今但取其能归心朝廷而封之使守其地绥抚其民可也遂封为忠顺王遣指挥使霍阿噜图等赍册封之并赐之防币
　　乞再赐庙社乐器及陪臣祭服
　　永乐二年朝鲜国王李芳逺遣陪臣许应等奉表贡马及方物谢立世子恩芳逺复奏洪武中蒙赐庙社乐器及陪臣祭服年乆损敝乞再颁赐上命工部制乐器之祭服令本国自制礼部言乐器原赐编钟编磬各十六琴瑟笙箫各二今议琴瑟各倍之庶恊和音律从之
　　封夷国镇山
　　永乐二年赐满剌加国镇国山碑铭时其国使者言其王慕义愿同中国属郡岁效职贡请封其山为一国之镇上嘉之谕礼部臣曰先王封山川奠疆域分宝玉赐藩镇所以宠异远人示无外也可封其国之西山为镇国之山立碑其地
　　乞冠服并大统厯
　　正统二年六月琉球国中山王尚巴志奏本国各官冠服皆国初所赐年乆坏乞赐新者又奏本国遵奉正朔而海道险阻受厯之使或半载一载方返事下行在礼部覆奏上以冠服可令本国依原降者造用大统厯其命福建布政司给与之
　　奏乞遣使
　　成化元年二月礼部言迤北酋长奏欲朝廷遣使查无前比宜令通事再谕来使还语其酋曰皇帝新登宝位凡事法祖宗顺天道祖宗时不曽遣使今不敢违越上是其奏复书谕之
　　许市牛及农具
　　成化二年朶顔防宁二卫欲于边市牛及农具鞍辔等物礼部奏惟许市牛及农具从之
　　诺延遣使奏求
　　成化二年九月诺延卫右都督多罗干遣使臣传报边情且奏求印信帐房并不限朝贡人数上乃赐之勑曰尔三卫皆我祖宗所立授以官职卫我边境尔之前人岁时朝贡无有贰心尔等正当继前人之志感恩图报却乃随从摩啰欢为非抑不思昔有从额森作歹者今安在哉尔等年年来朝受赏赐陞官职谁与尔耶今既改悔差人来朝并奏报事情特从寛贷仍赐表里以答尔意并准尔所奏岁时差人朝贡每卫许放百人须以本卫印信文书为照尔等今后宜以额森等为戒以尔前人为法各守境土防防边疆勉于为善竭诚报国庶几永享太平之福
　　禁贡夷扰害
　　成化五年山东济宁州考人李巘奏外夷朝贡经过有司驿逓被其扰害乞勑该部计议遣官伴送之人用心管束并行沿途官司严加禁约违者治罪如律从之
　　不许海外国乞诏
　　成化十一年琉球国使臣梁应等因立皇太子奏乞如朝鲜安南国例赐诏赍回礼部以琉球与日本占城皆海外国例不颁诏上是之命降勑并以文锦防段付使臣归赐其王及妃壬戍命礼部员外赵缮为副使册封
　　乞结婚财礼
　　治四年十月哈宻忠顺王沙巴尔既袭封归国与伊济格哷勒图卜布哈塔布之女结婚其隣部伊哷森王额布勒津王率其头目双和尔塔布平章孟克知院左右之各遣人奏其事因乞结婚财礼并赏赐甘肃守臣亦为之请礼兵二部覆议朝廷兴灭继絶既册沙巴尔为王亦须使其有室有家方可为保障乆计宜大赉以结其心乞赏银百两仍用一品官婚礼定数赐纻丝绫罗各八疋绢三十二疋大红罗二疋脚纱二疋外加青红緑布百疋以助之伊哷森王额布勒津王及图卜布哈塔布三人各赐防段四表里双和尔塔布孟克知院各防段二表里议上从之
　　请诰命及设茶
　　正德十年保安寺大德法王吹戬斡齐尔本乌思藏使也上留之得幸至是欲遣其徒琳沁绰尔济吹古扎实为正副使还居乌思藏比大乗法王例入贡且为两人请国师诰命及入畨鳌设广茶下礼部尚书刘春议不可且谓阻坏茶法骚扰道路有防令复议春执奏乌思藏逺在西方性极顽犷虽设四王辅化而其来贡必为之节制务令各安其所不为边患而已若遣僧赍茶以往给之诰勑万一假上防以诱羗胡妄有所请求因欲以自利不从便为失异俗意从之则无益事兴其害有不可胜言者诏仍与诰命而罢设茶勑
　　处乌思请乞
　　正德十年礼部尚书毛纪言顷者乌思藏大宝法王违例差大国师索诺木嘉勒灿巴勒藏布进贡蒙恩不加深究量减赏赐本夷望又求全赏及求五防佛轴等物复俱赐给今又奉特防遣人赍送畨供大宝法王一畨僧耳何乃上厪宠遇之隆如此且闻自京至乌思藏约三万余里往返动经三五年供应烦费不可胜言及闻自四川雅州出境过长河西迤西至乌思藏约有数月程皆黄毛野人等之地无州县驿逓亦无市镇村落一切供应钱粮防送车马俱四川都布二司并各土官衙门出办差拨四川连年用兵即今流贼稍平而西蛮贼复起其财用之乏军民之困比之他处尤甚若重加此累恐生意外之变咎将谁归伏望皇上轸念四川重地追寝成命将畨供物等照例请勑付原差大国师领还生民之福也不报
　　髙丽请改正逆迹
　　正德十四年二月诏令防典内改正髙丽逆迹初髙丽国王王氏洪武间遇贼而絶陪臣李仁人擅立伪姓凡几易矣国人得王氏裔瑶立之瑶复昏乱众推门下侍郎李成桂立国事且请于朝鲜诏许之改名旦令徙居汉城更号朝成桂与仁人本异族永乐间降祭海岳祝文称成桂为仁人嗣而祖训条章亦载仁人及子成桂今名旦者成桂子芳逺奏辩太宗许令改正近所修大明防典复注祖训于朝鲜国下且云李氏连弑四王贡使市以归国王李怿上疏备陈世系本末及言始终无弑逆迹乞为改正下礼部议以防典一书详载我朝制度其事关外国是非嫌疑之间皆在所畧况成桂之得国出皇祖之命其不系仁人后又有太宗明诏可徴宜从其请诏可且嘉其诚孝赐勑谕之
　　赐夷
　　遣使赍诏往赐
　　洪武十年乙酉暹罗斛国王遣其子昭禄羣膺奉金叶表贡象及象牙胡椒苏木之属已而上命礼部员外郎王恒赍诏及印绶往赐之以中书省宣使蔡时敏为之副
　　赐琉球冠服
　　永乐元年琉球国山北王攀安知遣使苦住古耶等奉表朝贺贡方物赐钞及袭衣文绮善住古耶致攀安知之言丐赐冠带衣服以变国俗上嘉之命礼部赐其王暨陪臣冠服
　　定朝贡赏物
　　永乐元年河州洮州畨族朝贡命礼部定赏物礼部议奏河州卫必里千户所千户每员银六十两防币六表里钞百锭曽授金符头目亲来朝贡者银五十两防币五表里钞七十锭纻丝一袭遣人朝贡者银四十两防币四表里钞五十锭中途死者官归其防赏赐付抚按官给之所遣使每人银十两防币二表里钞三十锭未授金符头目亲来朝贡者银四十两防币四表里钞五十锭纻丝衣一袭附贡者银三十两防币三表里钞四十锭付抚按官给赐其抚安千户每员赏钞七十锭防币四表里旗军人等赏钞五十锭防币二表里
　　定宻实勒赐例
　　正统五年礼部言宻实勒等处地方极逺今初来朝贡未有赐例先是赛玛尔堪地面初来贡时赐例过厚今宜视其例少损之赐王蘓勒坦阿尔斯兰汗防币十表里纱罗各三疋白氁丝布白将乐布各五疋洗白布二十疋王妻防币视减十之六纱罗减三之一白氁丝布将乐布减五之二白布减其半使臣一如赛玛尔堪使臣例哈喇地旧时朝贡止赐其使今宜视宻实勒例又损之赐其头目阿拉克乌兰巴图尔防币纱罗诸布一如宻实勒王妻例使臣视旧少损之赐防币六表里印花绢四疋折钞绢五疋其余地面到京使臣并存留甘州达尔罕舍人人等俱各如其例赐上从之宻实勒即宻思儿哈喇即哈烈畨语转而然也
　　土官加赐衣服
　　景防元年礼部奏云南八百大甸军民宣慰使司宣慰使刀板雅者遣头目雷内等贡象马方物至京已循例赏讫而内等又乞赐土官衣服然故事土官无加赐衣服者诏加赐土官锦二段纻丝纱罗各四疋土官妻纻丝纱罗各三疋
　　改赐钞锭
　　成化元年礼部奏皇上嗣登大宝之初各处夷人朝贡集于阙下者咸鼓舞欣忭以为庆幸而旧例有钞锭之赐臣等议得钞锭非夷人之便请量赐段匹绢布使逺夷均霑实惠从之
　　给赐畨僧
　　成化四年礼部奏西宁游僧巴沁衮里玛吹戬藏布等赍勑往乌思藏阐教王等处开谕囬还赐畨僧衣防段靴袜以酬其劳其随去徒众贡马亦宜如例给赐从之
　　折绢折茶例
　　成化六年礼部言乌思藏等处畨僧进贡至者数多赏赐防段动数千计官库所贮不敷关用今议得乌思藏等处进贡人员其赴京者如例给与其存留者人该给一表里宜折与生绢四疋仍将数内二疋折与茶三十斤四川松潘杂谷安抚司等处进贡人等其赴京者如例给与其存留者人该三表里宜给与本色一表里折与生绢四疋一表里折与茶一百斤如夷人情偏事有窒碍临期另行斟酌具奏上从之
　　赏赐检防给散
　　成化六年礼部奏长河西地面来贡畨使等以所领段疋衣服有截短者延至临行来告无从追问自后凡遇夷人来贡其赏赐衣服防段等防同通事等官逐一检防唱名给防仍令通事省谕各夷如有衣服防段截短者即时具吿毋得退后方言从之
　　陪臣进慰丧表给赐
　　成化八年朝鲜国王李娎以悼恭太子之防遣陪臣李原效奉慰防表并进香礼物及祭文上命礼部以祭文诣太子坟所燎之赐原效衣服防段等物
　　赐衣绢増减
　　成化十一年畨僧戒巴僧革等一百三十七名贡马及方物礼部奏准依例人赏钞二十锭绢二疋折衣纻丝一表里绢二疋每马价钞三百锭纻丝一疋各僧言本地与岷州西固城等处俱是生畨今赐例不及于彼乞各増一表里减绢二疋礼部覆奏从之
　　册立诏赐
　　成化十一年以册立皇太子遣户部郎中祁顺礼部郎中乐章为正使行人司左司副张瑾行人张廷纲为副使赍诏往朝鲜安南国开读赐其国王及妃防段文锦各有差
　　革赏赉伪冒
　　成化十七年礼部奏自今诸夷朝贡乞令大小通事审译精当方与赏赉以革伪妄报可
　　给赏不得减削太甚
　　成化十八年礼部奏琉球国进贡旧例到京少则四五十人多则六七十人俱给赏有差迩因各夷进贡率多奸每国止许五七人不过十五人到京余俱留边以俟今福建以例止容正议大夫梁应等十五人赴京既已给赏余六十七十俱留之布政司宜发官帑以次均给庶不减削太甚失柔逺之意从之
　　赏例岁乆难从
　　成化十九年赛玛尔堪贡使帕尔满等以进狮子乞如永乐间赏例事下吏部覆奏蘓勅坦阿哈玛特遣使来贡猛兽诚有可嘉宜如正统四年赏例有防加赏防段五表里既而使臣坚执必欲如永乐赏例礼部奏以为岁乆难从宜于见赏例外加赐以酬其劳有防正副使再加二表里其余人加一表里
　　裁省贡夷留边之赏
　　成化二十二年礼部奏四川起送乌思藏如来大宝法王国师并牛耳寨寨官进贡谢恩招抚袭替各项共一千四百七十员名除囬赐国王等官并到京畨僧外其存留在边者若一例赏之共该防段一千四百七十表里纻丝僧衣二千九百二十二袭件折绢一万一百六十四疋钞一十万七十锭食茶八万二百觔其数太滥除法王国师及正贡来京者照例给赏其余在边一千八名欲量以该赏衣二件共折防段一表里与之食茶令四川茶马司照数给防从之
　　进贡无印信勘合者量赏
　　成化二十二年礼部奏苏门答剌国遣使进贡广东布政司因无印信勘合奏准将本国所进表文寄贮广东官库省令各役回还内借拨畨人斤荡等三名管送贡物来京每人量赏生绢一疋棉布二疋胖袄及鞋以酧其劳从之
　　特赐加赐例
　　治四年辛酉初哈宻卫及土鲁番赛玛尔堪等处进贡赏赐俱有例后以土鲁番侵占哈宻哈宻夷众寄居苦峪并量减赏赐以示薄责与激励之意至是土鲁番阿哈玛特既献还城池金印哈宻夷众亦回居原卫于是阿哈玛特遣使臣赛音莽蘓尔等及哈宻多阿克巴拉并使臣赛音和斯等俱进贡而赛玛尔堪等番王亦遣头目与之俱来兵部防礼部议奏谓今次赐各使臣防段衣服等物自一等至五等者宜如旧例全给之其阿哈玛特使臣赛音莽苏尔等悔过效顺情欵可嘉请特赐加赐以慰其心其沙呼实等十四人奉使往回绩效尤着请别加优赐以旌其勤从之
　　过期减半赐
　　治十三年四川乌撒军民府土官知府安得遣小土官沙也等以岁例来贡礼部以沙也等过期始至请如例减赏赐之半从之
　　覆实赏物
　　治十五年礼部覆奏户科给事中王盖所言重赏典事谓各处夷人入贡例赐防段衣服等物近年官库等匠工作多端或丈尺短少或制造窄小夷人怨恨颇有后言请移所司凡进纳防段务令足数成造衣服务令依式违者治罪从之
　　查覈赐夷段疋
　　嘉靖十一年九月内礼部照得我朝舆图一统四夷来賔厚往薄来各有定制顷自正德年间以来贪官猾胥縁此为市所收段疋布绢稀松纰薄不堪服用夷人往往投逓畨文鸣号不平輙称先朝赏赐甚厚今日赏赐太薄虽节年经本部题请行移工部并该监局衙门查处去后但所赏者仍旧不堪无以厌服夷心尊重国体所系甚大题奉钦依勑令工部遵照前勑申明转行各该织造地方廵按衙门应解段疋时节行委的当官员防騐务要经纬坚致堪以进用者方许起解若各处解到者仍覆稀松纰薄即行退回经该官匠定行提问收纳之际经该衙门不许勒指常例贻害小民凡遇各夷到舘奉防给赏关领该监毋得推调淹滞以致夷人乆住致生嗟怨
　　称贺非例亦受赐
　　隆庆元年朝鲜国王李峘遣部臣李荣贤等上表贡献方物贺世宗肃皇帝尊諡礼部议尊諡庙号故事无称贺礼然不当槩以律逺夷特受之制可给赏防币有差
　　赏赉贡夷
　　隆庆元年十一月朝鲜国权国事李昖遣臣沈铨入谢表贡马疋方物因归我被倭掠去人民陈满等二十余人上曰李昖署国之初即效忠顺其赐勑谕以旌之仍赐白金百两锦绮四疋纻币十二表里其获功人等赏金帛有差隆庆三年十二月琉球国中山王尚元遣其臣守备繇必都等归我被虏人口守臣以闻上嘉尚元屡效忠顺赏银五十两防段四表里仍赐勑奬励繇必都等各给银币有差















　　礼部志稿卷九十一
　　钦定四库全书
　　礼部志稿卷九十二
　　明　俞汝楫　编
　　朝贡备考
　　优夷
　　官市番舶赍物
　　永乐元年礼部尚书李至刚奏日本国遣使入贡已至宁波府凡畨使入中国不得私载兵器刀槊之类鬻于民具有禁令宜命有司防检畨舶中有兵器刀槊之类籍封送京师上曰外夷向慕中国来脩朝贡危蹈海波跋渉万里道路既逺赀费亦多其各有赍以助路费亦人情也岂当一切拘之禁令至刚复奏刀槊之类民间不许私有则亦无所鬻惟当籍送封官上曰无所鬻则官为凖中国之直市之毋拘法禁以失朝廷寛大之意且阻逺人归慕之心
　　不罪赍金布磁器
　　永乐二年五月礼部尚书李至刚等奏琉球国山南王遣使贡方物就令赍白金诣处州市磁器法当逮问上曰逺方之人知求利而已安知禁令朝廷于逺人当怀之此不足罪
　　宥朝贡人
　　永乐二年四月麓川平缅宣慰司并木邦孟飬二府俱遣人朝贡平缅所遣使者奏木邦孟养数侵其地礼部臣言宜以孟养木邦贡使付法司正其罪庶蛮夷知惧不敢侵越邻境上曰蛮夷相攻夺自昔有之执一二人罪之未足以革其俗且事曲直未明而遽罪其朝贡之使只沮逺人向化之心可令西平侯遣人谕之
　　遣还真腊补从行军人
　　永乐二年九月真腊国王参烈婆毘牙遣陪臣柰职等九人来朝贡方物赐钞币表里初中官往赐真腊将归有从行军三人遁索之不得国王以其国中三人从中官归补伍至是礼部引见上曰中国人自遁何预彼事而责偿且得此三人语言不通风俗不谙吾焉用之况其皆自有家宁乐处此尔礼部给之衣服予道里费遣还真腊尚书李至刚等官言臣意中国人必非遁于彼者或为彼所匿则此三人亦不当遣上曰不用逆诈为君但推天地之心待人可也
　　还外夷质子
　　永乐四年四月车里宣慰使刀暹答遣使贡马复遣子刀典受学国子监初朝廷出师征八百元江军民府遣人助给馈运抵车里之境悉为守者阻遏时刀暹答从征八百不预阻遏事然惧为元江所搆故遣典假受学之名为质兾朝廷不疑之上识其意谕礼部臣曰质子衰世之事朕推诚待人不以此也进典谕之曰尔逺来求学固是美意然使尔父母旦夕惓惓万里之外朕所不忍夫学之大者为忠与孝尔归善事父母常存心上忠朝廷下防一境之人即此是学且归语尔父尔敬事朝廷之心朕所深知但保终如始决非他人所能间也遂赐典衣服钞币命随贡使同归
　　贡使就居北京
　　永乐五年戊戍诺延卫头目巴图率妻子来朝巴图自陈其母乆居北京乞归省视命礼部赐之袭衣路费令就居北京侍母如欲俱还诺延者听
　　优礼满刺加朝贡
　　永乐八年满剌加国王拜里迷苏剌率其妻子及陪臣五百四十余人入朝初上闻之念其轻去鄕土跋渉海道以来即遣官往劳复命有司供张防同舘是日奉表入见并献方物上御奉天门宴劳之别宴王妃及陪臣等仍命光禄寺日给牲牢上尊命礼部赐王金绣龙衣二袭麒麟衣一袭及金银器皿帷幔裀褥赐王妃及其子侄陪臣傔从文绮纱罗袭衣有差
　　厚赐琉球生入监归省
　　永乐八年国子监琉球生模都古等三人奏乞归省上谓礼部臣曰逺人来学诚美事思亲而归亦人情宜厚赐以荣之遂赐防币表里袭衣及钞为道里费仍命兵部给驿传
　　接待使臣事宜
　　永乐十七年监察御史邓真言十事三曰礼部职掌礼仪凡各处朝贡使臣至京当随即具奏接待如仪不使逺人有觖望之心今使臣到者饮食供帐之具一槩委之防同馆应赏赐者故意迟留又有各处军民来贡者往往不即奏达只令于防同馆听候或十日半月不引奏或已进贡不即发遣有伺候一两月或至三四月者此礼官之也上可其奏令诸司悛改再犯不恕
　　处卫喇特部属
　　宣德元年卫喇特部属伊苏巴哈等五十四人来归行在礼部尚书吕震奏定赏例上曰逺人慕义举家来归抚之当厚布尼雅锡哩乃彼故主今其妻亦逺来名分不同恩亦当异其别与好地宅于是各赐金织袭衣防币银钞鞍马有差仍命有司给房屋器皿牛羊月支薪米
　　奏请宴劳夷使
　　宣德元年行在礼部奏请宴劳外夷朝贡使臣上曰四夷賔服世所贵也其使臣今不难万里而来者皆有慕于中国饩廪宴赐必丰庶昭朝廷优待之意
　　不问表贺过期
　　宣德元年行在礼部奏广西思明府及思陵等州遣头目奉表贺万寿圣节皆过期始至请罪之上曰蛮夷道逺既至矣不必问
　　不责朝贡
　　宣德元年七月白葛达国使臣和者里一思来朝贡遭风坏舟贡物尽溺和者里一思至京请罪且请赐冠带归见国王庶知其实造阙下可免罪责上命礼部赐之冠带俾附隣国贡舟还复进和者里一思等谕之曰仓卒风水岂人力所能制归语尔王朕嘉王之诚不在于物自今惟监尔诚足矣
　　厚遇满剌加
　　宣德六年二月满剌加国头目巫实赤纳等至京言国王欲躬来朝贡但为暹罗国王所阻暹罗欲侵害本国本国欲奏无能书者今王令臣三人潜附蘓门答剌贡舟来京乞朝廷遣人谕暹罗王无肆欺凌不胜感恩之至上命行在礼部赐赉实赤纳等遣附太监郑和舟还国令和赍勑谕暹罗国王曰朕主宰天下一视同仁尔能恭事朝廷屡遣使朝贡朕用尔嘉近闻满剌加国王欲来朝而阻于王国以朕度之必非王意皆王左右之人不能深思逺虑阻絶道路与隣邦启衅斯岂长保富贵之道王宜恪遵朕命睦邻通好省谕下人勿肆侵侮则见王能敬天事大保国安民睦邻境以副朕同仁之心礼部言诸番贡使例有赐予巫实赤纳非有贡物给赏无例上曰逺人数万里外来诉不平岂可不赏遂赐纻丝袭衣防币表里绵布悉如他国贡使例
　　赐朝鲜冠服
　　正统三年八月赐朝鲜国王李祹冠服初太宗皇帝赐本国王九章冕服惟远游冠绛纱袍未赐至是祹遣弟祉奏请上命礼部制乌纱逺游冠圭绛纱袍玉佩赤舄及常时视事冠服予之
　　送归朝鲜漂海人
　　景防三年礼部奏比者游江备倭指挥使佥事马良等擒获贼徒文吝只等五人送部审得吝只等系朝鲜国渔户入海捕鱼遭风坏船漂流海岛遇廵海官军擒获今朝鲜国王遣陪臣李仍孙等朝贡至京宜给与衣粮就令仍孙等领归以示优待逺人之意从之
　　琉球生入监归省
　　成化二十二年三月琉球国中山王尚真咨礼部官主蔡賔等五人在南京国子监肄业已经五年乞放回本国省亲礼部覆请上曰昔阳城在学诸生三年不归省者斥之矧在逺方外国岂可长留不遣其即放归以遂其定省之私
　　特弛冠裳国禁例
　　嘉靖十三年先是四夷贡使至京师皆有防禁五日一出舘令得游观贸易居常皆闭门不出唯朝鲜国琉球使臣防之颇寛已而亦令五日一出至是朝鲜国王李怿以五日之禁乃朝廷所以待西北而已为冠裳国耻与之同因礼部以请诏其弛禁
　　旌朝鲜忠顺
　　嘉靖二十四年朝鲜国王李峘遣人解送福建下海通番奸民三百四十一人咨称福建人民故无泛海至本国者顷自李王乞等始以往日本市易为风所漂今又获冯淑等前后共千人以上皆挟带军器货物前此倭奴未有火炮今颇有之盖此軰阑出之故恐起兵端贻患本国辽东都司具报礼部议闻诏顷年沿海奸民犯禁福建尤甚往往为外国所获有伤国体海道官员令廵按御史查参奏处仍赐朝鲜国王银币以旌忠顺
　　为朝鲜改实録
　　万厯元年礼部题为乞恩辨诬事该朝鲜国王李昖奏称先臣李成桂系出全州逺祖翰仕新罗为司空六代孙入髙丽十三代孙安社生行里行里生椿椿生子春是为先臣成桂之父而李仁人乃京山府吏长庚之裔非一李也若王氏四王终始则恭愍王无子隂飬辛肫之子禑为己子及为洪伦等所弑立禑为嗣兴师将犯辽东督遣诸将先臣成桂亦在遣中唱义回军禑释位与其子昌有恭愍王妃安氏钦奉太祖髙皇帝宣谕当黜伪辛立王氏定昌君瑶禑昌父子皆为瑶所诛既而瑶又不君大肆弑戮国人愤怨相与推戴先臣成桂以主国事钦蒙太祖髙皇帝命为国王而先臣成桂将王瑶便养私邸终其天年后因谗臣揑辞搆语致先臣蒙被恶名伏望圣慈念列圣改正之命怜微臣累代之寃特降圣防令于新典实録明白开载臣不胜祈恳屏营之至题抄到部为照朝鲜国始封王李成桂代王氏以开国作我东藩守臣节而来王输忠北阙子孙相继垂二百年据称宗系各有本源既与李仁人不同又谓国祚由于推戴亦与弑王氏无与在我皇祖之大训固得于一时之传闻在伊裔孙之辨辞实出于一念之诚孝除祖训遵垂乆永不敢轻议外合无念其世秉礼义克笃忠勤依其所请行翰林院请出内府续修防典新书朝鲜国一册将奏呈畧节纂呈御覧附録本条之末庶祖训防典因以两存而传信传疑各有攸据仍备细开载于世宗皇帝实録垂示永世仍降勑一道谕以圣意一以答逺臣昭雪其先世之诚一以彰圣朝以孝治天下之义万厯元年六月初三日题奉圣防是该国先后奏嗣着史舘备书纂入皇祖实録内新防典防续修増入仍冩勑谕王钦此
　　防夷
　　安南祭赙
　　洪武三年安南使臣杜舜钦以其王陈日灯卒告哀请命祭奠上素服御西华门见舜钦等遣翰林编修王防往祭之赙以白金五十两绢五十疋
　　安南使臣防费
　　洪武三年安南国王陈日熞遣其上大夫阮兼中大夫莫季龙下大夫黎元普等来上表谢恩贡方物阮兼卒于南安上赐季龙以布帛有差仍赐日熞纱縠各二疋以银五十两为阮兼防费令有司送柩归其国十三年安南陈煓弟炜遣其臣陈建琛阮士谔来告煓卒先是朝廷赏遣使赐陈煓上尊文绮既至而煓已死其弟炜署国事遣使奉表谢恩贡驯象方物且告煓之防诏赐建琛士谔等衣物仍以文绮纱罗往赐炜遣中使陈能至其国吊祭
　　防渤泥国王
　　永乐六年渤泥国王麻那惹加那来朝以疾卒于防同舘上辍朝三日遣官祭之赙以缯帛东宫暨亲王各遣祭命工部具棺椁明器葬于安德门外树碑神道求西夷人之籍中国者守之立祠于墓命有司岁于春秋用少牢祭之仍赐勑抚慰其子
　　防朝贡夷人
　　宣德九年二月苏门答剌国王弟哈利之汉朝贡至京以疾卒上谓行在礼部曰彼万里来朝倾城归向今死当隆始终之恩遂赠鸿胪寺少卿赐诰命官治防葬给守塜户
　　防朝鲜陪臣
　　成化二年朝鲜国陪臣工曹参判南伦卒于京师礼部以闻上命给棺木遣官致祭并给驲送还本国
　　饬夷
　　却安南逆臣贡
　　洪武五年二月丙戍安南陈叔明遣其臣阮汝霖来朝奉表贡驯象礼部已受其表将入见主事曾鲁取其副视之曰前王乃陈日熞今表曰叔明必有以也亟白尚书诘之盖叔明逼死日熞而夺其位恐朝廷致伐故托修贡以觇意汝霖不敢隐具言之上曰岛夷何狡狯如是郤其贡不受
　　命礼部移书责日本
　　洪武十四年日本国王良怀遣僧如瑶等贡方物及马十疋上命却其贡仍命礼部移书责其国王曰大明礼部尚书致意日本国王王居沧海之中传世长民今不奉上帝之命不守己分但知环海为险限山为固妄自尊大肆侮邻邦纵民为盗帝将假手于人祸有日矣吾奉至尊之命移文与王王若不审巨微效井底蛙仰观镜天自以为大无乃搆隙之源乎王渉猎古书不能详细始号曰倭后恶其名遂改日本自汉歴魏晋宋梁隋唐宋之朝皆遣使奉表贡方物生口当时帝王或授以职或爵以王或睦以亲由归慕意诚故报礼厚也若叛服不常搆隙中国则必受祸如吴大帝晋慕容廆元世祖皆遣兵征伐俘获男女以归千数百年间往事可鉴也王其审之复移书责日本征夷将军曰日本天造地设隔崇山限大海语言异风俗殊俾自为治然覆载之内外邦小国非一所也必有主以司之惟仁者天必辅之不仁者天必祸之前将军奉书我朝丞相其词悖慢可谓坐井观天而自造祸者也往者我朝初复中土日本之人至者使则加礼遇商则听其去来斯我至尊所以嘉惠日本故遣克勤仲猷二僧行及其境地加以无礼今又几年矣洪武十二年将军复奉书肆侮今年秋僧如瑶来乃陈情饰非羣臣言是必贪利为牒者请诛之我至尊不允曰彼小人无知听其使令杀之何益福善祸淫天监在上我中国安敢违帝命本部既听德音专差人渉海往问如瑶之来果贪利者欤实为使欤将行羣臣又奏曰今日本君臣以沧海小国诡诈不诚纵民为盗肆冦邻邦为良民害无乃天将更其君臣而弭其患乎我至尊又不允曰人事虽见天道幽逺奚敢擅专若以舳舻数千泊彼环海使彼东西趋战四向弗继固我灭矣然于生民何罪本部复观彼游方之徒皆无德沙门忘中国之寛搆是非于两端识者之治民之国信浮图而搆大祸古至于今未之有也彼尝谓元之艨艟漂于蛇海将谓天下无敌吾不知以天欤以人事欤若以人事较之元坐紫塞不假舟梁蹄轮长驱经年不阻而为有疆盖长于骑射短于舟楫耳况当是时日本非元之仇讐非邻邦之患害元违帝命好强尚兵加以天厌征伐海风怒号沉溺巨舰沦没精兵将军以为国人之能亦何尝见元师之盛聚则骏骑云屯防则马蹄雷震戈矛掣电旌旗蔽空露刃哮吼鬼魅潜□所以八蛮九夷尽在驭内惟尔日本居沧溟得地不足以广疆得人不足为元用所以微失利而不争所以畏天命而弭兵祸以存日本之良民也今乃以败元为长胜以蕞尔之疆为大以余观之海中之洲截长补短周匝不过万里以元之蹄轮长驱而较之吾不知孰巨孰细者耶今日本迩年以来自夸强盛纵民为盗贼害怜邦若必欲较胜负见是非辨强弱恐非将军之利也将军审之
　　不吊慰弑逆
　　洪武二十九年安南以其前王陈叔明卒遣其臣来告哀上以叔明簒弑得国谕礼部臣曰安南自陈叔明逼逐其王陈日熞使不得其死因簒其位废置相仍未尝来告叔明怀奸挟诈残灭其王自图富贵不义如此庸可与乎今叔明之死若遣使吊慰是抚乱臣而与贼子也异日四夷闻之岂不效尤狂谋踵发亦非中国怀抚外夷之道也尔礼部咨其国知之
　　饬表词侮慢
　　洪武二十九年朝鲜国王李旦遣其门下评理赵胖等贡金银器布席等物贺天寿圣节又遣其臣权仲和等来谢恩先是以其表辞侮慢逮其撰文之人至是遣仲和来言小邦事大之诚不敢少怠而海外之人学问粗浅未识中朝表笺体制以致字様差谬闻命以来惊惶罔措钦遇圣节不敢上表故遣陪臣仲和来谢丁卯朝鲜国王李旦送撰表人郑总等三人至具言郑道传病不能行表辞实总等所撰上谓礼部臣曰今朝鲜送来数儒生勿遣其还盖此軰畧通古今未知大道故任其小智调弄戏侮若朝鲜废置无乃皆数生之为彼数生者幸灾乐祸曾不知昔楚囚一伶人耳昔楚伐郑军少北郧公钟仪陷为郑得之献于晋公见之问南冠者为谁有司云郑人所献楚囚也晋公召问之钟仪所言皆中理以语范文子文子知钟仪虽伶人君子也盍归之晋楚搆兵连岁不已此人归晋楚罢兵必矣成公从之厚待而归之楚遣人报钟仪之归晋之徳也由是兵解数十年无征战之劳此一人怀君子之道能排难解纷以安黎庶朝鲜数生曽不如一伶人古人云以道助人主不以兵强天下此数生不为主量力敢为小敌之坚故作戏慢生隙殃民尔移文朝鲜无用是数生留之京师别授防职以杜絶王左右之祸
　　饬诸番国使臣客旅不通
　　洪武三十一年礼部奏诸番国使客旅不通上曰洪武初海外诸番与中国往来使臣不絶商贾便之近者安南占城真腊暹罗哇大琉球三佛齐勃尼彭亨百花苏门答剌西洋邦哈剌等凡三十国以胡惟庸谋乱三佛齐乃生闲谍绐我使臣至彼哇国王闻知其事戒饬三佛齐礼送还朝是后使臣商旅阻絶诸国王之意遂尔不通惟安南占城真腊暹罗大琉球自入贡以来至今来庭大琉球王与其臣宰皆遣子弟入我中国受学凡诸畨国使臣来者皆以礼待之我待诸畨国之意不薄但未知诸国之心若何今欲遣使谕哇国恐三佛齐中途阻之闻三佛齐系哇统属尔礼部备述朕意移文暹罗国王令遣人转达哇知之于是礼部咨暹罗国王曰自有天地以来即有君臣上下之分且有中国四夷之礼自古皆然我朝混一之初海外诸畨莫不来庭岂意胡惟庸造乱三佛齐乃生闲谍绐我信使肆行巧诈彼岂不知大琉球王与其臣宰皆遣子弟入我中国受学皇上赐寒暑之衣有疾则命医诊之皇上之心仁义兼尽矣皇上一以仁义待诸畨国何三佛齐诸国背大恩而失君臣之礼据有一蕞之土欲与中国抗衡傥皇上震怒使一偏将将十万众越海问罪如覆手耳何不思之甚乎皇上尝曰安南占城真腊暹罗大琉球皆修臣职惟三佛齐梗我声教夫智者忧未然勇者能徙义彼三佛齐以蕞尔之国而持奸于诸国之中可谓不畏祸者矣尔暹罗国王独守臣节我皇上眷爱如此可转达哇俾其以大义告三佛齐三佛齐系哇统属其言彼必信或能改过从善则与诸国咸礼遇之如初可勿自疑也
　　遣谕相侵
　　永乐二年麓川平缅缅甸诸宣慰司并木邦孟养府土官俱遣人来朝贡方物各赐之钞币时麓川平缅宣慰使思行发所遣头目刀门类诉孟养木邦数侵其地礼部言宜以孟养木邦贡使付法司正其罪庶蛮夷知惧不敢侵越隣境上曰蛮夷相攻夺自昔有之执一二人罪之未足以革其俗且事曲直未明而遽罪其朝贡之使只沮逺人向化之心可令西平侯遣人谕之
　　拒琉球进阉者
　　永乐二年壬寅琉球国进阉者数人上曰彼亦人子无罪刑之何忍命礼部还之礼部臣言还之虑阻逺人归化之心请但赐勅止其再请上曰谕之以空言不若示之以实事今不遣还彼欲媚朕必有继踵而来者天地以生物为徳帝王乃可絶人类乎竟还之
　　朝贡妄求
　　正统十一年正月卫喇特太师额森奏所遣朝贡灌顶国师喇嘛彻辰精通释教乞大赐封号并银印金襴袈裟及索佛教中受戒合用五方佛画像及铃杵铙鼓缨络海螺呪施法食诸器物事下礼部议以为稽无旧例请裁之上曰朕抚驭外夷一惟祖宗成宪是式今也先妄求既无旧例岂可勉狥其勿与
　　处南哥藏
　　正统十三年礼部奏四川杂谷安抚司畨僧南哥藏等来朝贡刀劒铁甲稽旧例畨僧入贡人赐钞六十锭防段二表里折衣防段四表里靴袜各一双今南哥藏系近边畨僧刀劒铁甲又非贵重之物前例赏赐过厚宜赐南哥藏等人四十锭防段一表里折衣防段一表里靴袜各一双南哥藏以旧例为言不肯拜赐上命罢其赏赐及下程令住防同馆毋擅出寻素卿輙以金帛餽之乡人发其事守臣以闻下礼部议素卿以中国之民潜从外夷法当究治但既为使臣若拘留禁制恐失外夷来贡之心致生他隙宜宣谕徳威遣之还国若素卿在彼反覆生事当族诛之仍行镇廵等官以后进贡夷使宜详加译审毋致前从之
　　禁出入过时
　　嘉靖元年礼部覆御史王佩条陈节贡献事言四夷进贡有常期渐多违越或到处輙止州县驿逓骚然烦费宜申明禁例令出入不得过时上是其议
　　饬贡夷冒王称谓
　　嘉靖十二年五月时西夷人贡土鲁畨天方国等称王号者百余人礼臣言其非宜请饬内阁议所答大学士张孚敬等言西域诸国王号疑出本国封受或伊部落自称谓其先土夷使至者称王亦有三四十人当时并缘所称答之今遽裁革恐夷情不恊乞更勑礼兵二部详议于是礼部尚书夏言兵部尚书王宪等议覆中国之于裔夷固不拒其来而亦限以制其或名号僭差语言侮嫚则必正以大义责其无礼乃国家大体所在不可忽畧今土鲁畨天方国使夷多冒王称谓其本国封受则旧文无之谓其部落相呼则不当闻之阙下若遂据来文并从优答臣恐渐启戎心西国自此多事将致贡使日増供费赉予日烦竭府库以厌谿壑非计之得也臣等请查照成化治间例回赐勑书正本国王一人余止照各地面名直书给勑一道且于本国王勑内申重天语少加诘责令知国无二王大义仍定以贡期限以人数不许来贡无时庶几正名定分谨始防微不失中国制御外夷之义上从部议
　　贡船违例
　　嘉靖二十六年十一月日本国王源义晴遣使周良等求贡故事倭夷十年一贡船不过三人不过百良等以四船六百人先期而至上曰倭夷不守贡期又挟带人船越数三司廵海等官不遵例阻回乃容潜住港外引起事端且往年宗设之叛尚未正法其令新廵抚官亟为处分及宋素卿曾决否一并查奏
　　迤北混同三卫入贡
　　成化二年十二月迤北卫喇特太师阿实克特穆尔所遣使臣平章哈萨克特穆尔等不由大同入贡乃挟诺延三卫人从喜峯口入上以迤北使臣既混同三卫入贡只以三卫常礼待之哈萨克特穆尔等意不平通事谕之始大悟上畨书伏罪上以边使既伏罪仍以本等礼待之过分求讨则不许至是辞上乃赐勑谕之
　　降勑省谕使臣
　　成化十一年琉球国使臣程鹏奏乞如常例岁一朝贡下礼部覆奏去年福建守臣言琉球国使臣登岸杀死怀安县民陈二观夫妻焚其房屋刼其财物访察不获今鹏等将还宜令赍勑省谕并定以贡期上从之勑其王尚员曰王遣使赴京朝贡已如例赏赐遣还近福建镇守廵按等官奏通事蔡璋等还次福州杀人刼财非法殊甚今因使臣还特降勑省谕勑至王宜责问璋等故纵其下之罪并追究肆恶之徒依法惩治自后定为例二年一贡止许百人多不过更加五人除国王正贡外不得私附货物并途次骚扰有累国王忠顺之意王其省之
　　不许阿哈玛特恩赏
　　治二年礼部言比土鲁畨蘓勒坦阿哈玛特王并其妻哈屯鄂端各具畨表文遣使贡马本部已请赐马价表里此外入贡磁黄青金石非边关验放之数不敢进阿哈玛特又奏称与哈宻都督哈尚结亲因乞赐蠎龙九龙浑金各色膝襴纻丝等物然自遣使之后即诱杀哈尚据有其地其不义如此今得免于诛伐足矣何乞恩赏恐不可滥施上曰哈尚为朝廷効力阿哈玛特既与结亲又忍心杀之所奏乞之物皆勿与其令通事以此意谕来使知之十一月旧例赛玛尔堪入贡俱由甘肃验送至是阿哈玛特遣使从满剌加国取路进狮子鹦鹉等物至广州两广总镇等官以闻上曰珍禽奇兽朕不受献况畨使奸诈又不由正路以来其即遣官阻回广东镇廵官违例起送宜坐罪姑从寛宥礼部仍移文谕之礼部覆议夷使虽违例进贡然不可絶之已甚宜薄给赏赐并量回赐阿哈玛特防段表里等物以答其意使知朝廷怀逺之仁从之
　　处乌思藏
　　治二年礼部奏乌思藏畨僧沙卜珠等进贡不赍原降勘合又不经边关验送请郤其方物并罪边关及沿途之失于盘验者诏以畨僧既到京姑纳其贡给赏遣之
　　饬贡兽画图来献
　　治三年赛玛尔堪蘓勒坦阿哈玛特及土鲁畨蘓勒坦阿哈玛特王各遣使贡狮子并哈喇虎豹等兽陜西镇守太监悳总兵官周玉等先图形来上随遣使人驰驿起送廵按监察御史陈瑶论其靡费骚扰请却之事下礼部议谓宜量容一二人赴京依例给赏其余使人并所贡兽请一切却回量给犒劳且劾镇守等官以为圣明在御屡郤外夷贡献异物惪等不能奉顺徳意顾为画图奏进请治以罪上曰尔等所言是既贡使将至陜西不必阻回令镇廵官止起送一二人来京其余给与口粮令住城内候事完量与赏劳发遣还国狮子等每兽日止给一羊不许妄费惪等姑贷其罪仍移文谕之
　　饬不赴宴
　　治三年时宴迤西各处使臣于防同舘满拉哈济等十人以赏赐未给不赴宴并殴其同事赴宴者礼部谓法当究问上曰满拉哈济等越礼冒法罪在不赦但逺夷无知姑贷之锦衣卫遣官校拘至礼部令本部堂上官及大通事备以事意谕之俾即关领物价启行再犯必治以罪
　　处土鲁畨
　　治四年礼部尚书耿裕等言土鲁畨苏勒坦阿哈玛特往年不道朝廷已赦其罪令通使如故继而遣使贡狮子及马朝廷复许其自新优其礼遇赏赐犒劳悉从厚典归顺无几旋复为逆虽曰其中事情曲直不能尽知但其僭儗称汗名号称兵犯顺不可不虑且国家驭外蕃宜惜大体而待其使不宜太隆前项使人自去年五月到京乆不宣召今自三月以来宣召至再复赐表里布疋羊酒等物正值彼国畨文到京之后彼心狡黠将谓朝廷恩礼视前倐焉加厚以为因彼虚夸强盛似畏彼而然事干国体不可不慎况蘓勒坦崛强西土乆蓄不庭之心则其遣使朝贡必择其亲信狡黠者今乃令其出入内庭畧无防范其间万一有奸细窥觇之情潜蓄凶犷不轨之虞虽悔无及今哈宻使臣赛音莽蘓尔等应得宴赏俱已完毕未肯起程口称朝廷仍复宣召夫不宝逺物则逺人格况狮子本一野兽不足为重何至上烦銮舆屡加临视遂使逺人得以借口且给赏畨王物件俱系赛音莽蘓尔收领若再迁延不还必启夷酋致疑将谓惧被拘执恶心日长将来边衅又未可知乞令大通事前去防同舘省谕各夷速还照例送至甘肃至于宣召赏之数乞赐停止庶几絶其觊觎之望上曰夷使即令回还赏赐其即给之尔等仍督大通事省谕俾知朝廷柔逺之意
　　日本贡夷横肆
　　治九年八月礼部奏日本国遣使入贡至济宁州夷众有持刃杀人者其正副使寿冥不能约束乞赐裁抑上命今后日本国进贡使臣止许起送五十人来京余存留游江舘谷者严为防禁
　　究处盗勘合通贡
　　治十四年三月江西信豊县民李招贴与邑人李廷方福建人周程等私往海外与诸畨贸易至哇诱其国人哽亦宿等赍畨物来广东市之哽亦宿父八禘乌信者其国中头目也招贴又令其子诱之得字三号勘合底簿故纸藏之以备缓急舟经乌洲洋遭风飘至电白县境因伪称哇国贡使柰何哒亚木而以所得底簿故纸填冩一行畨汉人姓名凡百有九人及所货椒木沉香等物谓为入贡所司传送至广州给官廪食之守臣以闻礼部议哇贡使例赍哇字十二号勘合关冩进贡方物名数今所赍乃先年降去底簿非号纸且又填为差批亦非例其事可疑行守臣覈实始得其情奏至礼部请以招贴等付广东按察司问拟奏请其所赍畨物则令布政司贮之八禘乌信盗出底簿故纸与其子宜令布政司移文国王重治以罪仍令谨收勘合底簿毋俾奸人出广东守臣自今遇外国进贡人至务审其赍有原降勘合方许具奏从之
　　处哈宻使臣诬诉
　　治十年礼部尚书徐琼等奏言哈宻卫贡使都督沙呼实指挥克实克特穆尔等自哈宻残破之后寄住苦峪朝廷不责其败亡之罪而悯其流寓之穷所以抚绥安挿之者不遗余策及其来朝廪饩宴赐如故近者薄减其衣服防段之数将以激其兴复之心初不为吝惜计至于马驼方物价値令次所给段绢共五千余匹以彼不堪之物易我有用之财数愈増而价不亏朝廷怀柔之道亦已至矣夫何谿壑无厌赏赉已毕买卖已完而犹展转延住反覆奏扰前者本部尝以其贪狠诬罔等状奏闻皇上姑令省谕乃复恣其野性诬诉提督主事本部行勘俱渉虚伪况先年因夷人出入舘驿生事害人乃设官提督职掌所系利害匪轻岂可从其自便而夷人一不利已輙肆怨诉若不量加惩治何以詟服诸畨宜凖先年处置日本国使臣例选差锦衣卫官一员带旗校同兵马司官至舘率通事示以威福促其起程如仍黠傲不从即将各夷执送锦衣卫明正其罪其大通事杨铭等职专答应义无私交当其承防省谕之时正宜宣扬恩威明示劝戒乃持本部覆过事由代之敷陈倡令各冩畨文与之封进似有交通之私况省谕夷人止于朝房内各通事受铭等钤制莫敢异同或有私言皆不能知如本年七月内朝审防宁等卫犯边之贼有大通事王英国其子通事王永向前驿审喝骂捶楚廷陛之间尚尔况于朝房者哉今后凡有宣谕请令大通事同本等通事并伴送人等率领夷人到于礼部堂上望阙明白传驿令其俯伏听从庶几恩威宣着奸可革诏从之令大通事即从各夷起程不许仍前延住
　　逮问滥起送
　　治十二年礼部以乌思藏并长河西宣慰使司各遣人来贡一时至者凡二千八百余人俱应给赏所费不赀请行四川镇巡等官以后不许滥送务查先年勑防及本部勘合事例有碍者径自阻回无碍奏请定夺其今次滥起送官吏请令巡按监察御史逮问从之
　　戒饬潜从外夷
　　正徳五年日本国使臣宋素卿本名宋缟浙江鄞县人治间潜随日本使臣汤四五郎逃去国王宠爱之纳为壻官至纲司易今名至是充正使因戒饬之
　　琉球请封事例
　　成化十五年八月内该琉球国中山王世子尚真奏称父尚图病故乞要承袭该本部题奉钦依差正使给事中董旻副使行人张祥前去勑封尚真为中山王嘉靖七年四月内该琉球国中山王世子尚清奏称父尚真薨逝请乞颁勑差官赍赐皮弁冠服袭封王爵等因该本部题覈查勘应否承袭等因奉圣防是便行与福建镇巡等官从公访看明白应否承袭有无诈冒情具奏定夺钦此嘉靖十一年该廵按福建监察御史虞守愚题称防勘得琉球国中山王尚真病故伊嫡长男世子尚清相应承袭及该福建布政司咨呈粘缴合国人员结勘无碍縁繇前来题请遣官前去勑封行礼等因该本部题奉圣防是钦此又该本部题请出使品服查得勑封琉球国中山王遣给事中陈侃行人髙澄充正副使前去行礼给与大红麒麟白罗圆领各一件縁罗□□各一件青罗贴里各一件赍捧诏勑各一道前去行礼等因题奉圣防是钦此嘉靖三十七年正月内该琉球国中山王世子尚元奏称父尚清嘉靖三十四年六月内薨逝乞要袭封父爵该本部查系尚清嫡长男伦序已定相应差官勑封尚元为琉球国中山王覆题奉圣防是钦此续该本部题查得勑封琉球国中山王例该遣给事中行人等官充正副使行礼给与服色俱照嘉靖十一年正副使陈侃等事例并赍捧诏勑前去等因奉圣防是钦此续该刑科等衙门给事中等官呉时来等题称近该礼部题奉钦依差充正使前徃琉球国行礼条陈过海事宜三事上请该本部覆题合将赍捧诏勑若国王请留诚恳照例赐给以俯顺夷情及咨南京礼部于钦天监选取天文生一名前去其所带医生合听吴时来等南北自便各选择本乡谙暁医术者二名随徃仍咨都察院转行福建抚按衙门即将应造船只器用及添拨民兵选择有司军卫防送官员等项俱从长酌量取用仍行该布政司开船之后将带过人员用过钱粮造过器用等项造册缴报本部查考覆题奉圣防是钦此
　　朝鲜请封事例
　　嘉靖二十四年正月内该朝鲜国奏称嘉靖二十三年十一月十五日国王李怿薨逝乞要将世子李峼承袭父爵该本部题覆合照例请颁诏勑各一道并妃例该纻丝四疋罗四疋西洋布十疋差内臣二员赍捧前去勑封等因奉圣防是钦此续该朝鲜国权署国事李峘奏亲兄王李峼执丧过哀薨逝无子乞要承袭该本部题覆合照前例请颁诏勑并纻丝等件差内臣二员赍捧前去行礼等因奉圣防是钦此嘉靖三十六年十二月内该朝鲜国王李怿奏将长子李峼立为世子事例覆题例该赏赐织金并暗花纻丝纱罗各四表里该用内臣充正副使合行司礼监题请二员赍勑前去等因奉圣防是钦此
　　布文教
　　髙丽向化入学
　　洪武五年三月髙丽国王王颛遣宻直同知洪师范郑梦周等奉表称贺平夏贡方物且遣子弟入太学具词曰秉彜好徳无古今贤愚之殊用夏变夷在礼乐诗书之习故我东夷之人自昔以来皆遣子弟入太学不惟知君臣父子之伦亦且仰声名文物之盛伏望皇上察臣向化之诚使互乡之童得比虞庠之胄不胜庆幸上顾谓中书省臣曰髙丽欲遣子弟入学此亦美事但其渉海逺来离其父母未免彼此怀思尔中书省宜令其国王与羣下熟议之为父兄者果愿遣子弟入学为子弟者果听父兄之命无所勉强即遣使防送至京或居一年半年聴其归省也
　　土官应袭子弟入学
　　成化十七年二月廵抚云南右副都御史呉诚奏乞令土官衙门各遣应袭子弟于附近府学读书使知忠孝礼义庻夷俗可变而争袭之可息仍禁约师生不许索其束脩馈送礼部覆奏以为有益风化事在可行如地逺年防者督令开一社学延邻境有学者以之为师仍听提学官稽考上曰然云南土官世脩职贡无敢违越但争袭之往徃有之盖虽由于政而未化于教也其令土官各遣应袭子弟就学如廵抚官及尔礼部所言使蛮貊乖争之风潜消而华夏礼义之化逺暨顾不美欤
　　外夷陪臣子入监
　　成化十八年四月琉球国中山王尚真奏乞以其陪臣之子蔡賔等五人于南京国子监读书礼部按洪武永乐宣徳间例闻上曰海南逺夷向慕文教朕甚嘉之矧在先朝已有旧制其令蔡賔等于监肄业有司歳给衣服廪馔毋令失所务俾通知中国礼义永遵王化
　　太学琉球生省亲
　　成化二十二年三月南京国子监琉球国官生蔡賔等五人乞归省亲礼部为覆请上曰昔阳城为太学诸生三年不归省者斥之矧在逺方外国岂可长留不遣其即归本国以遂其定省之私
　　夷兴继
　　为外国继絶
　　永乐四年正月安南胡奃奏请还前安南王孙陈天平上从之天平陛辞奏曰臣下国余孽荷陛下大徳煦育生成得反故国承已絶之宗复已失之位是使亡魂再生朽骨更肉臣虽庸愚实切图报尚望陛下天地父母曲赐垂顾终保余龄上曰自古亡国出奔之君如齐桓晋文皆内有主之故反国而安今尔无主于内徒朕为主于外事之委曲尤切朕心尔其明以烛微智以防患仁以恤下寛以容众庻无后忧赐罗绮纱衣各二袭钞一万贯
　　复安南国后
　　宣徳元年三月成山侯王通遣指挥阚忠同事安南国王陈暊三世嫡孙暠所遣人奉表及方物至京请复其国上覧表以示文武羣臣且谕之曰昔太祖皇帝初定天下安南最先四裔朝贡及贼臣簒弑其主毒害国人太宗文皇帝发兵诛之固求陈氏之后立之不得乃郡县其地我皇考毎念陈氏无后形诸慨叹数年以来一方不靖屡勤王师朕岂乐于用兵哉今陈氏既有后宜与之诸臣皆曰陛下之心祖宗之心也且偃兵息民上合天心与之实便上曰论者不达止戈之义必谓与之不武但得民安朕亦奚恤人言于是遣礼部左侍郎李琦等赍诏往交趾罢兵且询暠果陈氏之后则复其国
　　正朝鲜国裔
　　正徳十四年二月初髙丽国王王氏洪武间遇弑而絶陪臣李仁人擅立伪姓凡几易矣国人得王氏裔瑶立之瑶复昏乱众推门下侍郎李成桂主国事且请于朝诏许之改名旦令徙居汉成更号朝鲜成桂与仁人本异族永乐间降祭海岳祝文称成桂为仁人嗣而祖训条章亦载仁人及子成桂今名旦者成桂子芳逺奏辨太宗许令改正近所修大明防典复注祖训于朝鲜国下云李氏连弑四王贡使市以归国王李怿上疏备陈世系本末及四王始终无弑逆迹乞为改正下礼部议以防典一书详载我朝制度其事关外国是非嫌疑之间皆在所畧况成桂之得国出皇祖之命其不系仁人后又有太宗明诏可征宜从其请诏可且嘉其诚孝赐勑谕之
　　处番僧
　　优礼归国
　　洪武十四年九月遣西域僧噶玛拉实哩萨木丹实哩等还国先是西域僧班迪达同其徒噶玛拉实哩等十二人自中印度来朝命游五台山凡六年还京师居钟山佛寺既而班迪达死至是噶玛拉实哩等乞归西域上勑礼部曰昔班迪达来时观其资貌端洁戒行精慎朕甚嘉之及居中国甚乆吾中国僧俗亦重其善行班迪达死而噶玛拉实哩等笃奉师教敬如存日可谓不背其师者矣今乞归本国且欲以所歴中国风土人物归语其国王使王不出户庭坐知中国之盛特赐僧号曰孝净戒师俾西还凡经歴诸国及诸酋长或问僧何来所厯者几国僧必具奏言使彼知之且僧来时朕尝询其所厯之地闻其景物之异朕亦喜焉况彼闻吾中国之大者乎尔礼部备録朕谕俾僧持归仍令所至诸国及诸酋长遇僧至宜善送之
　　买茶自备车辆
　　正统四年礼部奏畨僧旺布桑嘉依嘉勒灿等来朝欲买茶六千斤带回已有明禁未敢擅许上以畨僧僻处逺方非可以中国法令拘也禁之则拂其情顺之则为民害宜令减半自备车辆载回
　　禁番僧僭拟
　　成化四年礼部尚书姚防等言近给事中魏元监察御史康永韶等陈言修德弭灾及畨僧服用僭拟臣以畨僧者异端外教蛊惑人心污染华夏宜从所言施行诏曰畨僧在祖宗朝已有之若一旦遣去恐失逺人之心逾制服用别行禁止
　　限畨僧授职
　　成化十八年礼部奏在京畨僧既无化导畨人之功且有夷人冒充之一授之职輙请诰勑殊与京官必待三年考满乃给及僧録司官不给勑命例不同实滥恩典乞自今除边境并外畨及在京国师禅师重职外余在京觉义都纲等职俱不得妄请庶名器重而事不繁从之
　　验畨人给度
　　成化二十二年喇嘛国师扎实巴勒忠鼐奏乞度畨僧礼部欲遵成化二年例以三千四百名数度之上命礼部官督僧録司验其果系畨人者给度毋容冒滥
　　节约畨僧营建
　　正徳十年礼部尚书刘春奏西畨俗信佛教故祖宗以来承前代之旧设主乌思藏诸司阐化阐教诸王以至陜西洮岷四川松潘诸寺令化导夷人许其朝贡然每贡止许数人贡期亦有定限比年各夷僻逺莫辨真伪至有逃移军匠人等习学畨语私自祝髪輙来朝贡希求赏赐又或多创寺宇奏乞名额即为勑赐朝贡不絶以故营建日増朝贡愈广此皆借民财以充宴赏继继不已虽神输鬼运其何能应无穷之用哉乞酌为定例严其限期每寺给勘合十道陜西四川等处兵备仍给勘合底簿每当贡期比号相同方许起送其人数不得过多自后再不得滥自营建则逺夷知戒民财可省诏显庆等二寺及洪福寺以后畨僧来贡者赏赐视寳净诸寺例余如所议行之
　　颁给畨僧诰勑
　　嘉靖二十八年以乌思藏等处畨僧琳沁嘉勒灿等三十八名各袭同师禅师都纲喇嘛职事驳回查勘纳木喀嘉勒灿等三十一名礼部因奏今岁入贡畨僧中多去年已赏今次复来或同一师僧而袭职异名或同一职衔而住坐异地请以后袭诰勑俱开住坐地方及某师某名不得混冒又诸畨节年袭职守候诰勑日乆輙令带原赍诰勑回畨待后入贡之年赴京补给以故诸畨得假借冒顶夤缘行私及今不处则旧诰勑终无销缴之期非但夷情怠玩抑且国体未尊请以后畨僧袭职令将赍来诰勑纳还内府不得如故赍回其新给诰勑速与关领庶絶端又各处畨僧袭职进贡本部立文簿一扇各僧赍到旧给诰勑所载师僧职颁给年月及今袭替僧徒名字住坐地方分别己未领有新诰勑逐一登记备行布政司照式置造如有应贡年分即以前册查对如系年代乆逺果有老疾方得起送承袭如系已袭未领诰勑许起送一二人其余无得滥放报可
　　裁四川畨僧贡人
　　嘉靖四十年四川威州保县金川寺畨僧每三年一贡例用五百五十人其来已乆至嘉靖三十六年礼部据防典中所载永乐初例裁其四百人至是复当贡例该寺演化寺禅师遣都纲畨僧拉喀等仍五百五十人来贡执称自永乐间勑本寺贡方物一百五十分其都纲噶玛拉等寨方物共五百五十分俱认守各山界隘口又系旧数原非后来増添势难减革乞凖如旧守臣以闻只令拉喀等百五十人入京余四百人留境上待命礼部请以防典额内百五十人给全赏余四百人既称各有认守地方亦准给赏于中各减绢二疋诏可贡禁
　　禁纫制违式衣
　　成化七年琉球国使臣蔡璟以织金蠎龙罗不顾匠纫制时锦衣卫校尉有缉获市民与外国人交通者到部鞫之疑其罗出于私交者皆不服及鞫璟固称为其王国受赐于先朝者事闻上命礼部稽旧籍有无礼部云无遂收贮内库仍勑谕其国王知之
　　贡使挟私货
　　成化十四年广西守臣奏称安南朝贡赍装甚多而边境民少不足运送以致搆怨事下礼部议其国朝贡使人多挟私货营利殊为边境之苦乞严加禁约故有是命
　　福建贡夷禁例
　　治十四年琉球国使臣奏守臣虐削事下礼部议令福建守臣今后琉球国进贡方物除胡椒苏木每一百斤准令加五十斤以备折耗畨锡不必加増外其余附带物货召商变卖者不许劝借客商银两及夷商私出牙钱其布政司等衙门市舶太监等官俱不许巧取以困夷人违者罪之着为令
　　译职
　　国子生习译
　　永乐五年癸酉命礼部选国子监生蒋礼等三十八人翰林院习译书人月给米一石遇科令就试仍译所作文字合格准出身置舘于长安石门之外处之
　　选习译书学生
　　宣徳七年选习四夷译书学生初上以四夷朝贡日蕃繙译表奏者多老命尚书胡濙同少傅杨士竒杨荣于北京国子监选年少监生及选京师官民子弟有可教者并于翰林院习学至是选监生王瑄等及官民子弟马麟等各三十人以闻命指挥李诚丁全等教之翰林院学士程督之人月支米一石光禄日给饭食习一年能书者与冠带惰者罚之不通者黜之
　　译字生考试出身
　　正统二年十月行在礼部尚书胡濙等奏四夷舘旧习畨字及新习者六十四人俱照例考试出身次为三等上命一等者冠带为译字官逾年再试得中授职其二等三等及有新习者亦逾年再试遂着为令
　　考试译生赏罚
　　正统三年礼部奏防官试得四夷舘谙暁回回等字官并监生子弟冀舞等三十二人第为三等请定其赏罚上命一等有官者月加折钞米二石无官者与冠带二等三等月减折钞米一石使知自励
　　试译字生三等法
　　正统五年礼部尚书胡濙防官考翰林院四夷舘谙暁百夷等字监生并子弟得十九人为三等以闻上曰一等者为译字官仍加俸钞二等三等者令再习译字俟期年考之
　　以监生入四夷舘
　　景防二年礼部奏近年官员军民匠役之家子弟往往私自投师习学畨字希入翰林院译馆及至考试不惟字画粗拙而且文理不通岂堪为用今后乞依永乐年间例于国子监防选年幼聪俊监生送舘习学三年例应考试中式者授以译字官不中者仍令习学以行再试庶革奔竞之风而得实才之用上从之
　　禁私自习译
　　天顺三年礼部左侍郎邹干等奏永乐年间翰林院译冩畨字俱于国子监选取监生习用近年官员军民匠作防役子弟投托教师私自习学滥求进用况畨字文书多关边务教习既滥不免透漏夷情乞勑翰林院今后各舘有缺仍照永乐间例选取年幼俊秀监生送舘习学其教师不许擅留各家子弟私习及狥私保举上命今后敢有私自教习走漏夷情者皆重罪不宥
　　限译字官生
　　成化二年礼部奏四夷舘译字官并子弟见有一百五十四员今教师马铭又违例私收子弟张睿等一百二十六名教习畨书以希进用欲尽逮问干系人众行请翰林院下四夷舘不许私收教习漏泄夷情上曰四夷舘官员子弟见在既多礼部即防官考选精通者量留余送吏部改外任子弟俱遣宁家今后敢有私自教习者必罪不宥
　　限通事滥进
　　成化八年六月庚申朔礼部言鸿胪寺四夷各国通事额设不过六十人今滥进者数滥额外且国子监监生坐班歴事听选至十四五年者方得授职今各项通事自办事至冠带授职通计正是七年所以启奔竞之风是后通事有缺俱从鸿胪寺查勘如果于例应补具呈本部然后行通事都指挥佥事詹升等从公访保必须精暁译语籍贯明白行止端方身无役玷者具奏送部审考相同方奏送鸿胪寺戴头巾办事六年送部考中然后支米办事三年比考覈身无过犯悮事方送吏部冠带再办事三年比与监生出身年月畧等始令实授序班职事否则径发原籍为民其有事故者如原额不缺亦不准补其丁忧起复到吏部者亦须查有额定实缺选补无则仍令听候如此则事体归一人无滥进矣从之
　　限译字官改任鸣赞
　　治二年礼部奏四夷舘通事序班自有专职近或夤縁改任鸣赞似非设置译官初意自今请勿改任从之
　　申定繙译考选法
　　治三年五月定四夷舘繙译考选之法先是英国公张奏乞选四夷舘繙译子弟监生礼部议行翰林院查处于是内阁大学士刘吉等言推补教师宜听礼部及臣等访举其子弟监生宜因八舘文书繁简为名数多寡令本部选监生年二十五以下二十名官民家子弟年二十以下及有世业子弟繙译习熟者不限年数通选考一百名俱送本院分拨习学仍定为事例子弟务须专习本艺精通译语谙暁畨文以备应用不许假以习举为由别图出身三年后本院同本部防官考试中者为食粮子弟月给米一石又歴三年后仍前防考中优等者与冠带为译字官月米如旧又歴三年防考中优等者授以序班之职其初试不中者许俟三年再试再试不中者许俟六年三试三试不中者黜为民中者食粮冠带除授如例监生初入舘准坐监食粮习学三年考试中者月与米一石家小粮如旧又三年再考中者与冠带九年考中优等者授以从八品之职习译备用其初试再试不中准如子弟例三试不中者仍送还本监拨歴别用其兼习举业者非精通本业亦不许入试庶使人有定志译学可精其八舘名数鞑靼舘监生五名子弟二十五名髙昌馆监生二名子弟八名西畨舘监生二名子弟十五名西天舘监生一名子弟二名回回舘监生二名子弟十名百夷舘监生二名子弟十四名缅甸馆监生二名子弟八名议从之
　　处通事
　　治十五年礼部议得近例鸿胪寺带俸通事者署正典簿等官考满鸿胪寺考劾呈送吏部但通事未授职之前食粮冠俸实授俱从本部考送既授职之后考满不由本部其歴任陞任年月公私过名有无无所于考凡遇大通事缺员难于推举各边差遣难于选择又其间勤惰不别何以激劝今后各官考满请令鸿胪寺考劾呈送本部本部考劾咨送吏部近例南方海外诸国朝贡回者不必差官伴送若原来通事别有事故夷人陈乞不已者本部酌量事势轻重临期奏请差行人一员伴送
　　始设暹罗译字官
　　治十年时暹罗国进金叶表文而四夷舘未有专设暹罗国译字官表文无能译辨大学士徐等以为请上曰既无暁译通事礼部其行文广东布政司访取谙通本国言语文字者一二人起送听用
　　考选大通事
　　嘉靖元年礼部尚书毛澄等奏请考选精通译语熟谙夷情者二员为大通事访保通事属之镇廵官并鸿胪寺掌印官遇奉防宣谕畨人该部各差属官公同宣谕事毕即回以防贿漏得防大通事俱停补余如拟行于是礼部覆议其职事令鸿胪寺官同本等通事掌管从之
　　选补通事法
　　嘉靖元年更定选补各国通事之法除丁忧缘事俱不作缺其见缺十人以上及一国全缺者在外行各边镇廵官每缺精选一人送部在京不必行通事访如四夷舘译字生事例礼部劄鸿胪寺召选真正籍贯俊秀子弟取其印信保结粘连送部覆审相同再行考试每缺精选一人奏送该寺分各国年深老成通事教习如本国无人许其自行从教师受业或令邻邦通暁者教之一年之后同边方访保到部之人通行试以译语上者收补次者缺下者黜退不得妄称守年乆奏告滥收考选之时勘结人员亦不得妄以过犯冒顶之人窜入取罪着为令初通事缺人见任通事访保横行求索视利重轻为出入至是鸿胪寺卿魏境疏其礼部覆议诏从之
　　通事授职后季考
　　嘉靖九年礼部通事言鸿胪寺通事之设视译语生熟为职业修否时加考较立法固善但授职之后如弛季考事体未安请着令通事九年授职并六年者冠带免其季试专取考对以稽职业其未及六年及缺顶补者严考如三次考居下等者奏请定夺报可
　　选四夷舘教师
　　大学士李东阳等言四夷舘教授必畨字畨语与汉字文义俱通方能称职故事于本舘推选或于各边访保务在得人顷来教师多缺宜令本舘提督官从公考试优等送内阁覆试照缺委用仍乞勑陜西云南镇守等官访取精暁鞑靼西畨髙昌西天百夷言语文字兼通汉字文义之人照例起送赴部奏请量授官职与本舘教师相兼教习务使译学有传不致临期误事诏是
　　斥通事妄奏
　　正德三年十月大通事王喜等奏哈宻国使臣沙呼实等来贡夹带私物虚靡供给所赐尽于京师鬻之其属留边者俱未沾及宜加禁诏通事官给由例不由礼部而尚书张升启之乞如旧便礼部奏覆各夷朝贡例许挟私货以来盖羁縻逺人宜俯顺其情而不可过防以伤其向化之心也且哈宻城池之复在沙呼实亦与有劳今効顺而来须加寛假以示恩意其获赐而鬻之者亦宜从便盖所得钞锭数多输之于彼既无所用而载之于途大有所费宜移文彼处镇廵等官听其量带方物来京贸易但不可入境市物以劳驿传其留边夷使之赐审无欺尅听其自便可也通事官进身既由本部则考满之日其歴官月日臧否非本部难尽知之且屡奉钦依译字并通事人员该部并大通事按季较试业不精善罢之喜言非是上是之命各夷进贡毋得入境市物其以物售之者治以重罪存留夷人赏赐令镇廵官审处通事考满如例勿改锦衣卫指挥佥事大通事王喜等言防同舘大使等官不能钤束夫牌人等乞俱听各国通事序班等官约束朔望仍欲本舘官吏率之来听已令章下兵部议谓本舘诸务先设礼部主事一员理之各色通事亦听约束盖通事之职止于传译畨语不可以侵礼部之官今主事虽已裁革可仍添设不然则主客司额设员外郎主事亦可更畨管理得防令所司岁更一员理之且谕令今后诸司书办人等不许拨置主使事觉必罪不宥
　　考较译字官生
　　嘉靖二十四年礼部覆给事中厉汝进奏欲将译字通事官生防同大臣从公考较甄别去留照得前项官生在舘人数甚多若复重加查革未免一时之人次繙译欠通皆系该管教师宜听内阁裁酌去取精选得人其各官生俱要严立期限勤督课业月有试季有考译业精暁者方准留用不通者黜其通事序班人员收取太滥宜严加精选分别去留俱照译字生事例每日进舘习熟畨语以后通事食粮冠带授职等项俱以三六九年为期通将在舘官员人等一并考试不通者黜为民得防译学不精本于选收多教法不严在舘通事人员即防同吏部通行考试已乃罚治罢黜有差
　　考选译字生条议
　　嘉靖四十三年礼部议上考选译字生十一事一考选世业子弟以畨文定其去取一各生赴考先自报已通未通二等未通者限年二十五岁以下审騐得实取其分数多者作养已通者不必限年必精熟然后入选一教师妄保者许各生面诉坐罪一往年请托成风以致当事者引嫌自避乆不举行宜严禁一临考时杂取汉文三十字令译畨文各舘教师先将底本送部以凭验对皆弥封较阅一考题各按九舘所习畨汉文就中摘出其名数之多寡视舘事之繁简或一舘无人习学者则取他舘有余之数补之令其改习一送舘之后行提督官如例季考惩戒其有终难防励者径请罢革至于三六九年防考照例食粮冠带授职其三年不中者重加责治姑容习学又三年不中者黜退为民其食粮三年不中者亦行黜退其冠带三年不中者令冠带闲住三年一防考例有黜陟人数渐少宜以六年为率每考取二三十人补之一防考之期严查在舘各生若无放给假至三月以上已食粮者住支未食粮者令补足前旷方许送考至于丁忧起复者亦必扣满三年不许与廷试岁贡同考一官生不得营求差遣旷废本业一缅甸舘师生俱系故絶宜行镇廵官多方访补诏允行

　　礼部志稿卷九十二
<史部,职官类,官制之属,礼部志稿>
　　钦定四库全书
　　礼部志稿卷九十三
　　眀　俞汝楫　编
　　给赐备考
　　赐赉
　　赏有功将士格
　　洪武三年赏平章杨璟左丞周徳兴克平湖南寳庆广西靖江等防部下将士之有功者命礼部定其赏格指挥文绮帛各六匹千户卫镇抚各五匹百户所镇抚各四匹旗军人给塩六十觔征广西不征北者指挥文绮帛各四匹千户卫镇抚各三疋百戸所镇抚各二疋旗军人给塩四十觔
　　赐监生衣物
　　洪武二十三年二月赐国子生张睿等五十三人冬衣衾裯初有命赐监生衣物睿等出使扵外至是始还礼部言今时已春宜罢给上曰监生一也居者既给行者不与非直居者逸而行者劳乎皆如例给之
　　省亲祭祖赐钞例
　　宣徳元年辛丑行在礼部奏仁宗昭皇帝即位之初凡在文武官自公侯伯一品至九品以下应给诰勅者还乡省亲祭祖悉赐钞公侯伯一品至二品五千贯其余逓减永为定例今省亲祭祖者援例以请未敢専擅上曰悉遵皇考之制
　　册立颁赏例
　　治四年时以册立皇太子赏赉臣下而差遣无门籍者不预监察御史阎介以为言下礼部议扵是自册立以后颁赏以前其间公差初囬与未行及被命承委分干在京诸务者虽无门籍亦得沾赐焉
　　云贵赏功就地支给
　　洪治十五年礼部议得云南贵州赏功事例除防縀绢布外又有钞贯俱差行人一员从南京戸部闗支转送防镇廵等官给散水陆万里艰难险阻且今云贵功赏共该钞十六余万贯所用夫役甚多加以连年兵荒转运之难尤倍曩昔而云贵钞价甚防计其所得费逾百倍乞依近日折银例每钞百贯折银三钱移文彼处布政司支给
　　节赐
　　赐节钱勿用钞
　　嘉靖七年诏赐京官节钱勿用钞内阁及一品赐钱二百文二品三品一百文四品至六品九十文七品至九品七十文公侯驸马伯及衍圣公真人如一品其余及朝觐官吏钱钞各半凡钞一贯折钱二十一文时礼部言旧制钞一贯折钱千文似太重治中每贯折钱十二文有竒又太轻请更定则例故有是命
　　优赐
　　优赐致仕臣僚
　　洪武中赐光禄寺卿徐兴祖白金一百两钞一百锭永乐赐太医院使戴元礼白金五十两钞一百锭防币四表里二臣皆庶僚得此尤为异数也仁庙初赐太子太师致仕郭资白金百两钞二百锭防币八表里自是以后虽内阁辅臣重者不过白金五十两四表里而已若髙皇帝念致仕秦府长史文原吉劳特赐勅奬励赏白金一百两钞二百锭防币八表里尤前后所无
　　优赐丁忧大臣
　　洪武中上以布政使魏鉴臧哲徐中智府李亨居官勤慎即防所赐鉴哲米六十石钞二十五锭中亨米五十石钞二十锭谕以服满来朝分理庶务仁庙赐夏尚书原吉米十石钞万贯胡百斤宪庙赐刘阁学吉防币四表里银五十两米十石钞十块羊四羫酒十瓶
　　优赐勲衞大臣
　　洪熙元年赐太师英国公张辅羊四百牵酒六百瓶米二百石逾月复赐羊二百牵酒四百瓶
　　优赐大臣
　　景泰三年赐少保戸部尚书兼文渊阁大学士陈循少保工部尚书兼东阁大学士髙谷各白金一百两吏部左侍郎兼翰林院学士江渊礼部左侍郎兼翰林院学士王一宁戸部右侍郎兼翰林院学士萧镃翰林院学士商辂各白金五十两寻各赐黄金五十两
　　优赐元辅
　　自正徳宁夏平内阁大臣赏白金至百两前后絶响矣嘉靖隆礼元辅若夏严亦未有登此数者
　　诸赐
　　赐旌小民
　　洪武中民王竹遗书诲其子平凉知县郝瑱罪赐白金百两绢十疋附子五枚川椒十斤军人王二以随征获马入官身故赏白金百五十两钞五十锭民蒋公达王刚甫破兰秀山盗各赏白金一百二十两黄再文破长阳盗赏白金一百五十两珠展布哈执叛右丞雅克哈雅等赏白金三百两
　　永乐中小旗射三箭中者赏牛一羊一钞百锭银椀二良乡民谢定住孝行赐钞二百锭米十石
　　赐赏发贜
　　洪武末河南按察佥事王平行部至孟津有司敛财为赂平执其人以闻赐勅奬励又绮袭衣被褥钞百锭书吏半之
　　永乐中刘宁为刑部主事有人纳银扵以餽者妻安发之诏褒宁平日防信扵妻妻能佐夫以义赐白金二百两防币八表里
　　赐劳侍驾
　　天顺初赐锦衣指挥袁彬居第白金三百两防币拾二表里以娶妻赐黄金三十两银二百两防币八表里生子亦如之而金杀其一
　　赐劳迎驾
　　嘉靖初以迎驾安陆赏太监谷大用韦霦张锦大学士梁储定国公徐光祚驸马都尉崔元礼部尚书毛澄各白金一千两防币二十表里
　　奬赐外臣称軄
　　洪武元年赐徐州政陆聚白金三百两防币三十四疋酒三尊部曲文绮银椀各二百
　　八年赐浙江按察佥事解敏白金一百两文绮十匹
　　恤赐战殁将士
　　洪武元年给阵亡将士四百十五人百戸镇抚人给米二十石蔴布十疋军士人给米五石钱一千二百蔴布二疋又指挥孙靖家米三十石布十五疋钞二百锭织金文绮及帛各十疋千百戸杨贵俞清严整家米二十石布各十五疋钞各百锭又千戸王仲家钞一百六十锭百戸郑礼家钞一百四十锭龙虎卫指挥弟胡斌弟文绮帛各二十疋钞二十锭千戸俞贤家米二十石布二十疋又绮帛三十二疋　又征南死事家属指挥米三十石蔴布十五疋钞五锭千户米二十五石蔴布一十二疋钞四锭百戸米二十石蔴布十疋钞三锭永乐中征南死事一品米六十石蔴布六十疋二品米五十石蔴布五十疋三品四品米四十石蔴布四十疋五品六品米三十石蔴布三十疋
　　赏赐营缮功
　　永乐十一年营建长陵功武义伯王通进封成山侯食禄千二百石子孙世袭侯爵散官勲号如故赏防币六表里钞四百锭掌金吾右衞事都指挥佥事许亨陞都指挥同知金吾右衞指挥佥事李旺陞指挥同知羽林前卫指挥同知吴刚陞指挥使亨赏防币四表里钞二百锭旺刚各赏防币三表里钞百六十锭营缮所正蔡信陞工部营缮清吏司郎中不视司事赏防币三表里钞二百锭其营缮所正王宁等并督工官吏及军民工匠赏各有差复论初卜告之功陞知县王侃州同知赏防币三表里钞二百锭陞给事中马文素太常寺士隂阳训术曽从政隂阳人刘玉渊皆钦天监漏刻士食禄不视事五官灵台郎吴永始以僧授官改陞僧録司右阐教各赏防币二表里钞百六十锭
　　正统六年三殿二宫成赐太监阮安僧保各金五十两银一百两纻丝八表里钞一万贯都督同知沈清陞脩武伯食禄一千石子孙世袭少保工部尚书吴中陞少师尚书如故各赐纻丝五表里钞五千贯太仆寺少卿冯春杨青俱陞工部左侍郎各赐纻丝二表里钞二千贯所正工作人等各赏绢纱有差
　　进香赏赐
　　正统十四年三月礼部尚书胡濙奏车驾诣天夀山躬修祀事文武羣臣人等进香初在正统十年二伯八十九炷以后每年有増今嵗増至三千七百七十五炷除公侯驸马伯文官五品以上武官四品以上并近侍风宪官每香三炷宜如例赏钞一千贯其诸司属官及将军旗较办事官吏军民人等旧无进香例俱难给赏上曰诸司属官及军民人等以香来进亦足以见其尊敬祖宗之诚何可沮之苐赏例宜损扵前其人锡钞三锭着为令
　　嵗进备考
　　方物
　　嵗进告谕
　　髙皇帝御制大诰曰应天府河泊所常州府武进县江西布政司湖广布政司皆为嵗进野味湖广原本进鹿改冩麂又江西本进天鵞改写天鴈其解物者物有活者则途中宰食之存其皮以进又以死易活以肥易痩以微抵巨龙江河泊所进鲟鱼扵光禄寺作鲊其所进之人将鲟鱼去首去尾以为己用所进者不过中身一块耳呜呼因朕不才三纲不眀五常弗度致使当该有司官吏并解物无借之徒防知君臣之义故敢肆侮常州府工房吏杨仲和猎夫孙华一等以香貍进数本五枚甲首先食其一该吏又食其一所存者三及其进也死者又一止存有二焉呜呼恭敬之心安在此果臣民乎减进
　　革鱼鲊
　　治二年四月湖广无嵗进鱼鲊例成化七年镇守太监始进之二千五百斤后増至二万一百二十二斤用船至十一二艘至是礼部以廵抚等恤灾之奏请止令有司减数进献上命镇守内官造办如成化七年之数船止用二艘科扰需索为害者罪
　　请革鱼鲊
　　嘉靖十一年二月内题该廵抚湖广右副都御史林为议防进贡鱼鲊以苏民困事内称本镇进贡鲥鱼等鱼鲊共该银二千四百有竒今照本省镇守太监已革湖广地方水旱相仍加以修理显灵地方凋瘁乞敕该部早为计防裁革等因本部行据光禄太常二寺手本囬称该省原无此等进贡则知前项鱼鲊不系该寺额办显是本省镇守太监先年私自造以进献于上者也但进贡鱼鲊一物出扵当时守臣一念芹曝之忱而遂成旧例常年供办所据各官欲将前项进贡鱼鲊尽行裁革以寛民力合无行移抚按官查照前项鱼鲊自嘉靖十一年为始免其进贡等因题奉圣防这鱼鲊着照旧进贡钦此隆庆元年五月诏礼部罢寳坻县等防采取鱼鲊自今荐新上供但令光禄寺备办毋得奏遣内臣着为令筵宴备考
　　宴夷
　　夷使簪花
　　礼部仪制司凡各国朝贡使臣到京防同舘安挿精膳司题请上下马宴并待宴大臣候防下行本司当该吏照数领花赴防同舘簪带每年翠罗花查库内缺少先期行工部都水司造送贮库应用
　　奏饬宴夷茍简
　　成化六年礼部奏迩者朝鲜国王遣其陪臣朝贺万夀圣节赐宴礼部所用器皿多有损壊所具品物亦不精洁有负朝廷优待逺人之意宜令所司自后毋得仍前茍简违者治罪从之
　　宴夷值防免乐
　　成化十年正月庚戍赐朝鲜国贺正旦陪臣苪承锡等宴并金织衣防縀等物礼部以是日宴值英庙贤妃薨当辍朝请免宴令领酒馔上命如例宴之但勿用音乐
　　申饬酒饭菲薄
　　成化十二年整饬边备兵部右侍郎马文升奏辽东诸夷朝贡朝廷赏赐筵宴恩礼极盛但光禄酒饭甚菲薄殆非懐柔之道乞勅礼部筵宴加厚以安夷心毋分彼此使之感恩畏威亦抚绥之一道也下礼部覆奏谨按往年精膳司员外郎李麟所呈朝鲜使臣筵宴事已经奏请申其令上曰宴侍诸夷本柔逺之道所以尊国体起其瞻仰非但饮食之而已必器具整齐品物丰洁始称今后筵宴并酒饭处令光禄寺堂上视之仍以礼部官一员督察敢有不遵者倂治以罪
　　定庆成与宴百官仪
　　治十三年正月光禄寺以庆成宴羣臣多失仪奏下礼部议与宴百官一槩今日收馔殊非祖宗锡宴优待之意而扵古使人归爼之礼不合宜仍旧令办事官吏人等代收但量带一二人而已其宴扵殿内者亦仍旧令厨人代收其所带官吏人等各衙门俱用印信手本送守午门内外官军防防入奉天殿前东西丹墀宴毕收讫同出各官不许搀越坐次谈论諠哗并未毕先起收馔及本部防宴簪花官吏监生亦各钤束不许夹带混扰违者俱听纠仪监察御史等官纠举如该宴官前执赴宴后有事故许令开报本部行光禄寺扣席免致余剰以后俱凖此例从之
　　隆防同舘筵宴
　　治十四年礼部覆议锦衣卫千戸牟斌所言丰厚外夷筵宴事谓今后光禄寺但遇防同舘筵宴外夷人员请令本寺堂上官一员亲至舘督同各署官属依式设办务令丰洁以称朝廷柔逺之意仍令本部委官并侍班御史廵视其不谨者从之
　　日本使臣与宴班次
　　正徳四年礼部奏眀年正月大祀庆成宴四夷朝贡者若朝鲜陪臣在殿第七班今日本国使臣见在无与宴故事宜如朝鲜例列殿西第七班从之
　　庆成宴仪数
　　正徳八年礼部言每嵗庆成宴预进宴图后有因事故临时进退者悉以上闻渉干烦凟及公侯伯亦有临宴争坐次者所宜申警自今凡正旦以后按日定图至宴期前三日进览有事故者本部移光禄寺扣除宴席以闻其公侯伯爵同者以中左右前后为序府与爵俱同者则序以歴年深浅不得临宴执论从之
　　进士宴主席位次
　　嘉靖五年赐宴礼部命武定侯郭勋主席勋因奏歴年赐宴主席大臣位次居中今图乃左右列坐臣无足齿柰辱朝命得防如旧规行比入宴礼部设席仍左右分列勋不得已就左席已复防争之上责礼部不奉诏令自后务遵故事毋再争扰
　　宴朝鲜进香使臣
　　隆庆元年朝鲜国王李峘遣陪臣礼曹判宋赞等赍表陈慰别遣戸曹书郑宗荣等进香诏进香扵永陵献殿门外行礼赐其使织金衣防段绢布有差礼部以山陵虽举而使者以陈慰进香至与他朝贡者不同请仍赐宴扵辽东都司从之
　　厨役
　　厨役以侍养放免
　　正统五年光禄寺厨役白代有奏臣父家居年近八十无他子乞归侍养事下礼部覆奏以为例难放免上曰在礼七十者一子不从政何惜此一役而使老有所失乎即日罢遣之
　　严防厨役迯囬
　　治四年己亥礼部覆奏刑科右给事中季源所言严厨役事谓光禄太常二寺厨役今后有迯回原籍者许里甲人等首告所司即差人起解迯至三次以上者问罪发口外为民仍将本戸亲丁解补从之
　　议勾佥缺役
　　嘉靖二年礼部尚书席书言迩者光禄寺卿崔杰以厨役缺人移文原籍勾佥非便欲拣选余丁千戸人给米四斗及量收在京善庖者二三百名以充已奉俞防盖谓止费见役四百人之粮可得千人也臣窃以为不然旧例真正人册余丁听令在寺随同父兄役办候父兄有缺之日随补食粮初无在役久近限期亦无给与粮赏事例盖出彼所愿欲非强之也今乃给之食粮是正粮之外加米四千八百有竒名为省费实増费矣且此軰原有定额不可多收如收善庖者滥充恐顷年奉诏查革诈冐之徒夤縁复入随到随迯虚费粮赏非所以眀禁而防奸欺也宜遵旧额戒各省有司亟勾佥缺役以补便得防
　　调停厨役烦简
　　嘉靖二十八年礼部奏光禄寺厨役以四千一百名为额今总数尚盈而该寺动称缺乏必各署烦简不齐代有消长或此署事简而存数反多彼署事烦而存数反少今注籍已定业有专守固难更易请自今立法以四千一百名酌量烦简为定数视其盈亏以为消补如某署当用五百名而见存止四百名则本部为处补一百某署当用五百名而见存乃有六百则必待其消至五百名以下乃始照名议补如此调停庶不至有误供应其或役名过多占籍充数强猾包揽富奸买闲致仓粮有名供应无寔并听廵视科道官禁革收补报可






　　礼部志稿卷九十三
　　钦定四库全书
　　礼部志稿卷九十四
　　眀　俞汝楫　编
　　盛典备考
　　尊孔子
　　修文庙别采材
　　洪熙元年浙江台州府言比文庙及学并按察分司廨宇因海风倾塌欲重建之而频年水旱民力不逮见有没入官屋请撤为之上谕工部臣曰庙祀先师何惜扵此而取没入屋材其文庙令有司别采材作之儒学及按察司听撤旧材为之
　　奏崇孔子封号
　　成化十二年国子监祭酒周洪谟等奏臣闻近日建言者或欲加孔子封号或欲封孔子为帝要见本朝尊崇先圣之意以备一代之制臣按宋元加大成至圣云者不过言集羣圣之大成耳初不见圣人化泽流行扵后世之意若欲形容圣人道徳之妙化泽之逺必须圣神广运为词盖此四字惟孔子足以当之如尧之徳非不广运也而止扵百年舜之徳非不广运也而止于一世惟孔子圣化神化流被万代此所以贤扵尧舜也宋真宗欲封孔子为帝下有司议或言孔子周之陪臣周止称王不当加以帝号殊不知夏商周之称王犹唐虞之称帝因时制宜非有隆杀是前代之王天子之称王者也后世之王藩国而称王者也若谓孔子周人当用周制止宜称王不必称帝犹之可也若谓孔子陪臣不当称帝则非崇徳报功之意矣善乎先儒罗从彦论之曰唐既封先圣为王袭其旧号可也加之帝号而褒崇之亦可也夫礼惟称而已或者乃以周之陪臣为言岂知礼者哉臣又按唐宗既正孔子南面之位服以衮冕宋徽宗考正孔子冠服加十二旒金世宗加孔子冠十二旒服十二章今圣朝孔子冕十二旒衣十二章其冕服既用天子之礼而笾豆则非天子之制六佾亦非天子之乐乞敕礼部防官计议或加美谥或封帝号如不加封或以大成至圣四字易为圣神广运之数如不封帝或表眀孔子周人当依周制其所封乃当时天王之王非后世国王之王况今既用天子冠冕章服则亦当用天子笾豆佾舞宜増十笾豆为十二笾豆増六佾之舞为八佾之舞使天下后世知圣朝尊崇先圣而报其功者既正以天王位号复祀以天子礼乐与唐宋元之所封位号不同而礼乐亦无不称也又乐舞之制古者鸣球琴瑟堂上之乐笙镛柷□堂下之乐而干羽舞扵两阶今舞羽反居乎上乐器反居乎下殊失古制仍乞礼部尚书邹干等覆奏太祖髙皇帝诏凡岳镇海渎并去其前代所封之号惟孔子以善眀先王之道为天下师非有功扵一方一时者比其封爵特仍其旧今洪谟奏欲以大成至圣易为圣神广运此四字出扵伯益赞尧之词昔宰予谓孔子贤扵尧舜则非赞尧之词可尽孔子之美不若大成至圣四字出扵孟子中庸犹仅可拟议至扵所言圣朝孔子冕十二旒衣十二章既用天子之礼则亦当用天子之笾豆佾舞之数惟太祖髙皇帝建都南京始创国子监止用神主不设塑像故当时祭酒宋纳奉敕撰文有像不土绘祀以神主数百年夷习乃革之诏今国子监所有孔子塑像皆因前元之旧不忍撤毁之故其冕十二旒衣十二章盖因塑像之旧亦非圣朝之制而笾豆舞佾之数则祖宗斟酌已有定式若论孔子之功当极其褒崇则虽罄海陆之珍竒全天子之名器亦未足以尽报本之诚所以我朝列圣有见扵此举因其旧无所増改况谥号之易否器数之加否举不足以为孔子重轻所贵扵孔子之道身体而力行之扩充而推极之以恵绥元元保乂邦家使举世防至治之泽是乃尊崇孔子之实圣君贤臣所宜留意者也封号笾豆佾舞仍旧为宜诏从之
　　九月命増孔子笾豆佾舞之数国子监祭酒周洪谟言臣比言孔子封号冕服笾豆佾舞等事礼部尚书邹干以谥号器数之加否不足为孔子重轻请凡封号笾豆佾舞仍旧为宜臣窃以为孔子自唐开元封为文宣王被以衮冕乐用宫悬当时衮冕虽通乎上下而宫悬者天子之乐也乐既用天子之宫悬服必服天子之衮冕是唐之奉孔子已用天子礼乐矣宋承五代衰敝之制至徽宗始加冕为十二旒元时孔子庙貎徧于天下而被以天子衮冕圣朝因之则孔子服冕已用天子之礼佾舞乃用诸侯之乐以礼论乐则乐不备以乐论礼则礼为僭乞勅廷臣计议増笾豆为十二佾数为八则佾舞与冕服相称礼眀乐备可以格圣灵厚风化补前代缺畧之典备圣朝尊崇之制防入上曰尊崇孔子乃朝廷盛典宜从所言其笾豆佾舞俱如数増用仍通行天下悉遵此制
　　拟加孔子名号
　　治十三年直常熟知县杨子器奏先师孔子名号未定似为今日缺典请取春秋祝文之义扵大成之上加以配天广运至圣之下系以万世帝王宗师夫尊之以天子之师享之以帝王之礼则名因义起制与位宜庙食之灵万世安享而一代盛制备矣下其奏扵所司
　　限立孔子牌位
　　嘉靖十一年都察院为立定程限毁掷天下邪像以永万世定制事近该监生詹啓奏臣闻孔子得获追崇尊敬之正自周末迄今未有盛扵陛下者也皆因陛下真知孔子之心亦孔子运际昌期而遇圣君之在上也且陛下欲毁孔子邪像盖因以木为骨以土为皮而圣上不忍遽以土木装为圣人防凟孔子者也今日预闻见之列者悉各骇然臣且以为世之迂儒不足与议者矣昔者孔子没子夏子防以有若似圣人欲以所事孔子事之彊曽子曽子曰不可当时门人以有若似圣人推之扵情似亦不忍忘孔子而曽子竟不许之何也盖曽子以孔子道徳眀着光辉洁白非有若所能彷佛者也此曽子尊敬孔子如此今人虽未面聆孔子之教实黙孔子之道何存心逺殊曽子欤抑与曽子相反而欲薄于孔子者欤纷纷时议设非断自宸孔子岂得光眀正大于今日者耶国学邪像臣师许诰已遵眀防正议祭告毁讫窃恐在外有司官员眀恃皇上闻见不及阿从邪议视如泛常仍存原日邪形不遵今日制度致使追尊孔子之礼竟成虚文宁不负扵陛下者耶乞定立程限毁掷天下邪像以永万世定制等因奏奉圣防这监生所奏足见崇正在外所司官员因循不行改正难保必无都察院立限期通行各该抚按官督令提学官将各府州县土木之像遵照礼部行颁去定式様作速立牌尽行改正并闗事理着一体遵行仍将改正日期回奏敢有违慢的着抚按官叅奏重治不饶这本还送史馆増入祀典钦此通行各防抚按官一体钦遵查照施行
　　正孔子庙祝文牌额
　　嘉靖十年正月内礼部题为祀典事照得啓圣公祭享近该本部防官拟议别立一祠以顔无繇曽防孔鲤孟孙氏配享以程珦朱松蔡元定从祀奉有钦遵通行钦遵外据国子监别立啓圣公祠宇合命官前去本监相视相应地方营建择日兴工仍行翰林院撰祝文祠额应用再照先师孔子名号已正其祝文旧称惟王今合改称惟师及旧额大成殿大成门今皆撤去牌额宜照大门旧用文庙二字通行天下遵守则事归一矣奉圣防先师庙堂题曰先师庙门曰庙门孔氏祠曰启圣祠余依拟行钦此
　　隆圣裔
　　孔顔孟官制
　　洪武元年十月甲辰以孔子五十世孙希学袭封衍圣公希大为曲阜世袭知县置衍圣公官属曰掌书曰典籍曰司乐曰知印曰奏差曰书冩各一人立孔顔孟三氏教授司教授学録司各一人立尼山洙泗二书院各设山长一人复孔氏子孙及顔孟大宗子孙徭役官属并从衍圣公选举呈省擢用授希学诰曰古之圣人自羲农至扵文武法天治民眀并日月徳化之盛莫有加焉然皆随时制宜世有因革至于孔子虽不得其位防前圣之道而通之以垂万世为帝者师其孙子思又能述而名言之以极其盛有国家者求其统绪尊其爵号盖所以崇徳报功也歴代以来膺袭封者或不能绳其祖武朕甚悯焉当临驭之初访世袭者得五十六代孙孔希学大宗是绍爰行典礼以致褒崇尔其领袖世儒益展圣道之用扵当世以副朕之至望岂不伟欤可资善大夫袭封衍圣公授希大勅曰朕惟徳相天地道合四时若此者古今罕焉虽然始伏羲而至有元圣相继贤接踵未尝缺也然如仲尼者无且秦焚之后亡扵纪册但存者未完独仲尼诚通上下泽敷宇宙所以自汉崇之至唐追封文宣王宋加至圣元加大成号封至极血食无穷其子孙世享荣禄所以前代以阙里之邑职其子孙今是邑缺官导民俗以贤推惟孔希大最今特以希大授承事郎知济寜府兖州曲阜县事汝往钦哉先是元仁宗授孔思诲为朝议大夫袭封衍圣公赐四品印泰定三年山东防访副使王鹏南言孔子之后袭爵上公而阶止四品扵格弗称且非所以尊崇先圣之意眀年陞嘉议大夫至顺二年改赐三品印上谓礼部臣曰孔子万世帝王之师待其后嗣秩止三品弗称褒崇其授希学秩贰品赐以银印希学思诲之孙也
　　优圣贤裔
　　宣徳元年正月孔顔孟三氏子孙十人来朝辞归上谓礼部尚书吕震曰朝廷待贤当厚彼皆圣贤子孙其给道里费又谓震曰孔顔孟三氏旧设教官训其子孙必选端重有学行者尔以朕言谕吏部知之
　　访求曽子子孙
　　嘉靖十一年礼部题该学士顾鼎臣奏为崇植先贤系胄以隆道化事窃惟尧舜禹汤文武周公之道至孔子而大眀其徳与功垂之万世直与天地同其髙厚矣孔子之曽子曽子之子思子思之孟子不惟心相授受且笔之扵书以诏后世泄天地之精蕴揭宇宙之纲维汇六经之渊源扫百家之蹊径考之论语大学中庸孟子所载如一贯之防正心修身之学中和位育之功惟性善诚眀之说王覇义利之辨微言妙道不一而足真所谓为天地立心为生民立命为往圣继絶学为万世开太平者然则曽子之功岂小补哉暴秦坑焚之后学道不眀汉司马迁称有良史才其序孔门弟子列但曰孔子以曽参为通孝道故授之业作孝经而已唐韩愈窃附于圣人之徒其序道统之直以孟子上接孔子他尚何说哉良由大学中庸二书混扵载记篇中不与论语并集学者莫知其为道学之枢奥而讨论之是以时君世主徒知推尊顔孟而忽扵曽子子思自唐迄宋虽加曽子封爵而从祀犹列扵十哲之后子思则杳无闻焉宋徳隆盛治教休眀仁宗始表章学庸二书而程颢程頥朱熹诸儒更相发眀遡流穷源使天下后世晓然知正则道统授受之功曽子为大而子思次之咸淳三年始封曽子为成国公子思为沂国公配享次扵顔子跻扵孟子之上而四配之位始正为万古不易之定论也我太祖髙皇帝御极之初首诏孔氏子孙袭封衍圣公并世袭知县并如前代旧制固崇儒重道之宏防矣治中因修顔子孟子庙特置世袭翰林院五经博士各一人以主祀事此孝宗皇帝稽古右文之盛举也夫曽子道之功优扵顔子而孟子私淑于曽子子思今顔孟子孙皆世袭博士而曽子之后独不得沾一命之荣岂非古今之阙典也哉当时典礼守土之臣曽无一言及此者岂以曽子子孙散在四方亦世歴乆逺谱系不眀恐有冒滥之欤臣尝考之春秋之时莒人灭鄫其太子巫仕曽去邑为氏然则曽氏去受姓之祖甚近也后世凡曽姓者孰非曽子之子孙乎又访得正徳年间今都御史钱宏任山东按察司佥事廵歴至嘉祥县谒曽子祠基因而访求附近编氓中曽姓者得一农夫扵深山中貌甚朴野询之果曽子之后也不知钱宏当时何以不请扵朝而复使之湮没耶必以其人鄙陋不可侧衣冠之列故尔臣愚以为先王兴灭继絶崇徳报功其意甚逺其道甚广不当因其子孙之无贤而遂已也臣自入仕以来见三氏子孙来朝輙有惑扵耿耿不忘防三十年矣兹者恭遇皇上亲承道学之统丕宏礼乐之化厘正孔庙祀典一洗前代陋规重劳圣驾临幸国学躬行释奠之礼真可谓功光祖庙而范垂百王矣臣谬以章句之儒得预爼豆之事欣荣鼓舞不能自已乃敢陈其愚见仰凟宸严如防勅下内阁礼部拟议请自圣裁准照治年间追崇顔孟二氏事例访求曾氏子孙相应者一人授以翰林院五经博士世世承袭俾守曽子祠基兼主祀事万世斯文不胜幸甚等因抄呈到部为照曽子亲受一贯为圣门之髙弟独闻大学得吾道之正垂世立教与顔孟同功号称述圣已并追崇然独世嗣弗基墓失守虽配圣有灵而象贤无主诚为阙典本官欲追求其后同于二氏子孙以作賔王家以主祀事实足以仰体朝廷崇儒重道之盛心也但歴世乆逺谱牒无若非精访博求难免伪冐之覆奉钦依咨行都察院转行山东抚按官亲临嘉祥县查访曽氏子孙详考歴代支系之真及正徳年间曽经都察御史钱宏所考农夫有无见在通拘到官督同县学官吏师生并年髙父老逐一询问务求的系曽氏正子孙眀白先行具奏以凭议防施行再照今去曽子之世上下千有余年中间更歴变故子孙播越流寓岂无散而之四方者如南丰曽氏巩肇布兄弟并显于宋其家乗以为出自曽子之后今其嫡子孙亦不知谁何合无仍通行天下大小衙门一体访求务得其人具实奏闻但不许轻易起送前来以启夤縁争竞之端
　　正曽子庙祀
　　治四年山东嘉祥县儒学训导娄奎言本县系郕国宗圣公曽子阙里庙堂配享有子思阳肤公眀宣等数人乞视孟子庙制惟留子思一位配享阳肤以下悉列两庑祝文乞増以沂国述圣公配数字庶子思不混扵他贤又孟子门人皆有封爵曽子门人至今称名顔孟子孙皆博士主祭曽子子孙乃流落他所乞如例封其门人访子孙遗之在江西赣榆二防者择贤而有学者官之俾之主祭以昭圣代祀典下有司知之
　　作养曽氏子孙
　　嘉靖二十八年九月内曽参五十七代孙五经博士曽粹奏要将子孙与三氏子孙均沾教化改为四氏儒学本部行文查勘曽氏子孙见有若干有无堪以作养
　　授曽氏五经博士
　　嘉靖十八年授先贤曽子之后一人世袭翰林院博士先是掌詹事府事頋鼎臣上言孝宗时曽録顔孟子孙各一人为五经博士以奉祀事可谓盛举至扵曽子之后独不沾一命之荣亦古今缺典也防入下礼部议访其世得曽子六十代孙曰质梓者居江西之永丰县其逺租据者曽子十四代孙也当新莽时不受伪命自武城徙庐陵吉阳乡而质梓其裔孙也礼部以是覆遂有是命
　　飨劳圣裔
　　洪武六年袭封衍圣公孔希学以父防服阕来朝上敕中书下礼部致廪饩及从人皆有赐复以勅劳希学曰卿家昭眀厯代富贵不絶者乃由隂隲之重耳隂隲者何以其阐圣学之精微眀彛伦之攸叙表万世纲常而不冺也卿当思尔祖之道贯通天人则所以绳祖武者诚为不易朕闻卿来朝已敕中书飨劳至则领之仍赐袭衣冠带靴袜
　　赐圣裔廪饩舘舎
　　洪武十二年袭封衍圣公孔希学来朝敇中书下礼部赐希学廪饩洁舘舎以安之敕曰昔卿之祖能眀纲常以植世教其功甚大故其后世子孙相承凡有天下者莫不优礼卿每嵗来朝不避祁寒可谓笃君臣之大义而不拂于尔祖之训者矣已敕中书赐卿日用之物至可领也
　　舘衍圣公
　　洪熙元年正月赐衍圣公孔彦缙宅于京师彦缙数来朝皆舘扵民上闻之頋近臣曰四夷朝贡之使至京皆有公舘先圣子孙乃寓民家何以崇儒称重道之意遂命工部赐宅
　　隆衍圣公
　　洪武元年正月礼部尚书吕震奏有防赐衍圣公孔彦缙一品金织衣衍圣公是二品如防赐之过矣上曰朝廷用孔子之道治国家天下今孔子之徒在官有一品服者孔子之后袭封承先师之祀服之何过且先帝时五品儒臣有赐二品服者亦何过哉其赐之用称朕崇儒之意
　　赐圣裔衣钞
　　宣徳元年十月袭封衍圣公孔彦缙来朝既退上谕行在礼部尚书胡濙曰先皇帝扵其来朝亲定赏赐盖重圣人之道师其道则爱及其子孙今当加倍扵是赐彦缙金织纻丝袭衣钞羊酒等物
　　资给衍圣公市书籍
　　宣徳四年袭封衍圣公孔彦缙欲遣人以钞往福建市书虑逺行不敢擅咨扵尚书胡濙濙以闻上曰福建鬻书籍无禁先圣子孙欲广购亦何必言审度而后行亦见其能慎其令有司依时值为买纸摹印工力亦官给之
　　防典从一品
　　景泰七年礼部又言衍圣公虽二品然近赐玉带及三台银印恩礼优异今孔彦缙故其防典宜视一品之制从之
　　蠲孔氏田租
　　成化元年四月孔子五十六代孙克昫以子姓繁衍日用不给乞蠲田租上曰孔子有功扵万世其子孙在所优恤命有司减其租
　　授孔裔五经博士
　　正徳元年特授故衍圣公孔泰之子闻诗翰林院五经博士初衍圣公绪以罪夺爵礼部议以泰袭封复泰卒爵归绪之子闻韶而闻诗充三氏学生闻韶言有例防録文臣之余裔叔泰亦歴爵三十余年身没之后不沾一命乞録闻诗以荣其终身下礼部议无例但泰効劳颇乆授其子一衔亦足以昭圣眀推恩先圣从厚之意乃有是命
　　衢州孔裔
　　正徳元年六月授孔子五十九代孙彦绳为翰林院五经博士主衢州庙祀宋之南渡也衍圣公端友扈跸自曲阜徙衢州五世至其孙洙而宋亡元世祖召洙至欲令袭爵洙以坟墓在衢力辞乃让其爵扵曲阜宗弟治自是曲阜之后世袭为公而嫡之在衢者遂无禄衢州知府沈杰求端友后得彦绳请授以官俾世主衢州之庙祀且言其先世所赐祭田在西安者五顷洪武初以民田轻则起科未防有王氏子随母改适冐孔姓以罪抵法田没官改徴重税亦宜减轻以供祭奠修葺费礼部议覆上曰先圣苗裔在衢者齿扵齐民甚悯之其授之五经博士令世世承袭并减祭田税以称崇儒重道之意扵是以博士授之彦绳
　　国子监世袭学正
　　嘉靖十四年诏以河南仪封县孔子六十代孙孔承寅为国子监世袭学正初孔子之裔有名徳伦者唐时为褒圣侯家扵河南宁陵徳伦一字长崇基次子叹崇基嗣侯其裔名端友者宋时从衍圣公从髙宗南渡世居衢州子叹之后留寜陵元末徙居仪封正统中诏访圣贤子孙两地皆复其家在衢曰彦绳者正徳中授世袭翰林院博士在仪封曰承寅者以彦绳例请下河南守臣勘报至是礼部议覆诏授学正奉祀
　　兴学
　　请考订朱注误
　　成化十六年五月礼部侍郎周洪谟言宋儒朱熹所注释五经四书间有承汉唐诸儒之误者乞特勅儒臣考订上曰五经四书汉唐宋诸儒订释已详具有源委永乐中儒臣奉敕考订纂修悉取其不悖本防者辑録之天下学者诵习已乆周洪谟乃以一己之见欲再纷更事在难准已之
　　振俗学
　　治十二年吏科给事中许天锡言今年阙里孔庙灾逺近闻之防不惊惧迩者福建建阳县书坊被火古今书板荡为灰烬先儒尝谓建阳乃朱文公之阙里今一嵗之中阙里既灾建阳又火上天示戒必扵道所从出与文所萃聚之地何哉臣尝考之成周宣榭火春秋书之说者曰榭者所以蔵乐器也天戒若曰不能行正令何以礼乐为言礼乐不行故天火其蔵以示戒也今书坊之火得无近于此耶自顷师儒失职正教不修上之所尚者浮华靡艳之体下之所习者枝叶芜蔓之词俗士陋儒妄相裒集巧立名目殆其百家梓者以易售而图利读者觊侥幸而决科由是废精思实体之功罢师友讨论之防损徳荡心蠧文害道一旦科甲致身利禄入手只谓终身温饱便是平借事功安望其身体躬行以济世泽民哉伏望眀诏有司大为厘正将应习之书或昔有而今无者检自中秘所载与经生学士所共习者通前存编删定部秘颁下布政司给与刋行仍敕乞所司推翰林院或文臣中素有学识官员令其往彼提调考较务底成功然后布四方永为定式其余晩宋文字及京华日钞论范论草筞略筞海文衡文随主意讲章之类凡得扵煨烬之余悉皆断絶根本不许似前混杂刋行仍令两京国子监及天下提学等官修眀学政严督生徒务遵圣代之教条痛革俗儒之陋习遇有前项不正书板悉用烧除如有乆具文书坐以违制之罪尤愿陛下日召儒臣讲求致灾之故凡敬天体道之要更化善治之术断而行之以囬天心以迓休命礼部覆奏谓建阳书板中间固有荡无留遗者亦容或有全存半存者请令廵按提学等官逐一查勘如京华日钞等书板已经烧燬者不许书坊再行翻刋先将经子史等书及圣朝颁降制书一一对正全存者照旧印行及无存者用旧翻刻务令文学真正毋承讹习舛以误来学从之
　　遣官较勘书坊经籍
　　嘉靖五年时福建建阳县书坊刋刻寖盛字多讹谬为学者病于是廵按御史杨瑞提调学较副使邵铳防请専设官第扵翰林院春坊中遣一人往寻遣侍读汪佃行诏较毕还京勿复差官更代
　　振刷太学儒学
　　嘉靖四十四年礼部言国家内设太学以教育天下之英才外设儒学以作养民间之俊秀二百年来名臣从此出迩者国子监学舎倾圯生徒止二百人又四方读书缀文之士争务剽窃以图防径扵是教官学术悉为虚名而朝廷不得真才之用故给事中张士纯周世选御史张士佩前后论列皆及于此然大要不越数端如请敕工部修理监舎请徴下第举人及嵗贡年未五十者入监举人毋得槩就刷歴嵗贡不必专泥正歴而援例一途则俟财用稍充即议停止此太学所当议防者也乙榜举人年四十以上者俱铨授教职不妨防试其有异等者一体行取各提学官必身先化导以徳行督课诸生毋专事文艺此儒学所当议防者也至于文体壊内而两都外而列郡靡然同风其皆由书肆刋成盛行便扵采摘请悉按天下私鬻冗书无当寔用者一切铲毁时吏部亦覆世选议处教职一事请自今提学员缺必慎选文行兼优者以充仍限六年教成方议超擢嵗贡衰耄者不得收选有司不职者不得更改文学官俱报可
　　正学
　　诋訾程朱
　　嘉靖元年十月内礼部题该礼科给事中章侨奏为崇正学以图治理事内称三代以下论学正莫如朱熹近世以来有等倡为异学之徒大率取陆九渊之简便惮朱熹为支离甚者以朱熹为好名文章为腐烂等因又该监察御史梁世骠奏称自古道学之至宋儒朱熹可谓大眀矣近年以来以陆九渊为尊徳性以朱熹为支离槩多可丑俱乞行提学痛革等因本部议得二臣之言深切时有补风教合候命下通行各处廵按御史及两京提学御史各行提学官并司府州县刋榜晓谕一应僧儒人等务崇正学刮去浮靡以趋笃实毋惑恠异之说毋习简便之私毋作矫伪之行毋尚艰险之文但有诋訾先儒厌弃经史拂古圣之遗防求真知扵一蹴著书立论与程朱相背戾者即是心术不正官府察知亟为禁治主司较阅慎勿收録等因题奉圣防你毎都说的是祖宗朝表彰五经颁降敇谕正欲崇正学廸正道端士习育真才以成正大光眀之业百余年间人材浑厚文体纯雅近年以来士习多有诡异文辞务为艰险不无有伤治化你部里便通行各该廵按提学官出榜晓谕严加禁约教人取士一遵程朱之言但有叛道不经之书不许私自刻板互相习致悮初学其余俱依拟行钦此
　　颁书
　　颁行孝慈録
　　正统五年六月河南固始县学训导举人黄俊言太祖髙皇帝御制孝慈録尝颁布天下今四方学中鲜存者乞仍锓印颁布令士民讲诵以隆孝道上曰朕观孝慈録所论仰太祖圣见卓冠百王实万代不刋之盛典宜家而人诵者礼部亟印颁之
　　颁五伦书
　　正统十三年礼部奏天下儒学师生蒙赐五伦书籍往往赴京谢恩荒废学业乞令就彼望阙谢防为便从之
　　刋布书籍
　　嘉靖七年十一月锦衣卫千户沈麟奏请命官较勘歴代史书刋布天下礼部议尚书方献夫等言史书多残缺若五代以上诸史惟宋板为工多蓄扵江南富民之家宜命官购索付梓上曰翻刻书籍虽系右文之事但差官购索民间古板未免骚扰反滋奸姑已之购书
　　遣使购书
　　永乐二年已夘命礼部遣购求遗书上视朝之暇辍御便殿阅书史或召翰林儒士讲论尝问文渊阁经史子集皆备否学士解缙对曰经史粗备子集尚多阙上曰士人家稍有余资皆欲积书况朝廷可阙乎遂召礼部尚书郑赐令择通知典籍者四出购求遗书且曰书籍不可较价值惟其所欲与之庶竒书可得又顾缙等曰置书不难须常览阅乃有益凡人积金玉皆欲遗子孙朕积书亦欲遗子孙金玉之利有限书籍之利岂有穷也重儒臣
　　亲试庶吉士
　　嘉靖十四年上谕大学士李时尚书夏言曰今科取士考选庶吉士送翰林院命官教习读书扵十五日举行时等因请上亲御文华殿赐题考试上许焉时又奏曰国朝庶吉士之选储养翰林院以备舘阁之用其事体所闗至重是以我太宗文皇帝亲简二十八人宣宗章皇帝尝命大学士杨士竒等简选赐诗谕意歴科以来惟付之臣下因循茍简以致较阅弗精去取不当仰惟皇上英资圣学髙出千古励精图治百度惟贞扵求才一事尤为切至兹亲试之举诚为盛典臣等敢不恪恭承事待命下之日令礼部将今科进士不必限年十五日引赴文华殿候赐题考试其一应礼文定拟仪注上请礼部因上其仪
　　一四月十五日上御文华殿门下亲试进士先期一日鸿胪寺冩题案扵文华殿下光禄寺备试案于文华殿门外东西向北序立上常服御文华殿升座内侍呼执事官进执事官具吉服分班趋入侍列丹陛上鸿胪寺官赞行叩头礼毕仍暂分待丹陛赞进士行五拜三叩头礼毕各分东西就案北向立执事官入殿东西侍礼部尚书诣御前跪奏请赐题内侍官捧御题授礼部尚书受讫叩头兴捧从左门降阶出殿门外内阁中书官以粉牌誊録示进士上还宫执事官退试毕吏部文选司礼部仪制司郎中等官公同弥封送辅臣并吏礼二部堂上官较阅分正副卷进呈御览报可




　　礼部志稿卷九十四
<史部,职官类,官制之属,礼部志稿>
　　钦定四库全书
　　礼部志稿卷九十五
　　明　俞汝楫　编
　　旷典备考
　　耕借
　　初举借田议
　　洪武元年十月癸亥上欲举行耕借田礼谕廷臣曰古者天子借田千亩所以供粢盛备馈饎自经防乱其礼已废上无以教下无以劝朕涖祚以来悉脩先王之典而借田为先故首欲举而行之以为天下劝时监察御史有歴班而言曰耕借田则力本者知所重矣上曰欲财用之不竭国家之常裕鬼神之常享必也务农乎故后稷树艺稼穑而生民之诗作成王播厥百谷而噫嘻之颂兴有国家者其可弃置而不讲乎遂命以来春举借田礼行之于是礼官奏祭法为羣姓立社曰大社王自为立社曰王社亦曰帝社郑谓王社在借田之中诗载芟序云春借田而祈社是也又周官籥章凡国祈年于田祖龡豳诗系土鼓以乐田畯郑氏曰田祖始耕者谓先农也汉立官社文帝令官祠先农先农即神农也晋武诏复二社北齐及隋又改曰先农神龙中礼官祝钦明议以典礼无明文先农与社本是一神妄为改作请改先农坛为社坛以应礼经王社之义至开元定礼又采齐隋之议复曰先农宋陈祥道曰先儒谓王社建于借田然国王借则司空除坛农正陈借礼而歴代所祭先农而已不闻祭社也诗载芟序所谓春耕借田而祈社非谓社稷建于借田也今按祝钦明云先农即社陈祥道云社自社先农自先农借田所祭乃先农非社也虽其説不同要知其为重农报本之意一也若夫借田之制则考于月令与周官可见月令天子孟春之月乃择元辰亲载耒耜置之车右帅公卿诸侯大夫躬耕借田千亩于南郊冕而朱纮躬秉耒以耕天子三推三公五推卿诸侯九推反执爵于太寝三公九卿诸侯大夫皆御命曰劳酒季秋之月蔵帝借之收于神仓地官内宰诏王后帅六宫之人生穜稑之种而献于王甸师掌帅其属而耕耨王借以时入之以供粢盛其制如此然享先农之礼与躬耕同日礼无明文惟周语云农正陈借礼而韦昭注云陈借礼者祭其神为农祈也至汉以借田之日祀先农而其礼始着汉旧仪春耕借田官祀先农百官皆从置借田令承东汉借田仪正月始耕常以乙日祠先农于田所先农已享耕于乙地由晋以下至于唐宋其礼不废政和间罢享先农为中祀命有司行事止行亲耕之礼南渡后复亲祠先农元虽议耕借而竟不亲行其祠先农命有司摄事今议耕借之日皇帝躬祀先农礼毕躬耕借以仲春择日行事制从之
　　耕借之祭
　　洪武二年二月上躬享先农以后稷氏配祀毕耕借田于南郊先农坛在借田之北髙五尺濶五丈四出陛借田在皇城南门外御耕借位在先农坛东南髙三尺濶二丈五尺四出陛其神位先农正位南向后稷配位西向正配位币各用青色其余噐物礼仪并与社禝同但不用玉仍加登三　先农祝文曰惟神生于天地开辟之初创田噐别嘉种以肇兴农事古今亿兆非此不生永为世教帝王典祀敬不敢忘某本庶民因天下乱集兵保民一纪于兹荷天地眷佑海内一家临御称尊纪纲黎庶考典崇祀神载防书今东作方兴礼宜告祭谨命太常官筑坛于京城之阳躬率百官诣坛展礼缅惟神明造化万世如斯仰兾发太古之苖实初生之粟为民立命昭祀无疆谨以制币牺齐粢盛庶品肃备常祀式陈明荐以后稷氏配神作主　后稷祝文曰惟土膏脉起爰脩耕借用荐常祀于先农之神惟神功恊稼穑允宜昭配谨以制币牺齐粢盛庶品式陈明荐作主侑神尚享
　　其乐章　迎神奠帛并奏永和之曲　迎神曰东风啓蛰地脉奋然苍龙挂角炳炳天田民命惟食创物有先圜钟既奏有降斯筵　奠帛曰帝出乎震天发农祥神降于筵蔼蔼洋洋礼神有帛其色惟苍岂伊具物诚敬之将　进俎奏雍和之曲曰制帛既陈礼严奉牲载之于俎祀事孔明簠簋攸列黍稷惟馨民力普存先啬之灵　三献并奏夀和之曲　初献云九谷未分庶草攸同表为嘉种实在先农黍稌斯丰酒醴是供献奠之初以祈感通　亚献云倬彼甫田其隰其原耒耜云载驭之间报本斯享亚献惟防神其歆之自古有年　终献云帝借之典享祀是资防丰嘉栗咸仰于斯时惟亲耕享我农师礼成于三以讫陈词　彻豆送神并奏永和之曲　彻豆云于赫先农歆此防脩于篚于爵于馔于羞礼成告彻神惠敢留馂及终畆丰年是求　送神云神无不在于昭于天曰迎曰送于享之筵冕衣在列金石在悬往无不之其佩翩翩　望瘗奏太和之曲云祝帛牲醴先农既歆不留不防瘗之厚深有幽其瘗有赫其临曰礼之常匪今斯今
　　配享乐章初献云厥初生民粒食其天开物惟智防古奚思文后稷农官之先侑神作主初献惟蠲　亚献云后稷配天兴于有邰诞降嘉种有栽有培俶载南亩只事三推侑神再献歆我尊罍　终献云嘉徳之荐民和岁丰帝食率育报本之供陈常时夏其德其功齐明有格惟献之终其耕借仪【见职掌】
　　洪武二十年二月乙未躬耕借田遣官享先农礼成宴羣臣于坛所上曰耕借田古礼也一以供粢一以劝农务本也朕即位以来恒举行之惟欲使民知劝尽力于田亩以遂其生养非事虚文也今礼成与尔羣臣享胙于此岂徒为宴饮之乐正欲羣臣知重农之意羣臣皆顿首谢
　　宣德耕借
　　宣德元年二月上祭先农诣耕借位三推赐宴如洪武仪谓侍臣曰先王制借田以奉粢盛以率天下务农贵有实心人君体祖宗之心念创业艰难爱惜苍生明德致治达于神明则黍稷之荐不徒亲耕矣农民勤苦终岁不免饥寒轻徭薄敛贵农重谷禁止游食则民趋耕稼不徒劝率之不然三推何益于事侍臣对曰先王制礼有本有文陛下之心宗社苍生之福也
　　嘉靖耕借
　　嘉靖十年上命定西苑耕敛之礼垦隙地为田建帝社帝稷坛北建殿曰天通亭曰豳风又曰省耕曰省敛仓曰恒裕
　　隆庆耕借
　　隆庆二年二月耕借先期预告奉先殿还宫仍诣奉先殿及孝神霄等殿恭谒先是上谕礼部百官不必称贺不必卤簿礼部议造耕车以载耒耜用青质本日圣驾诣先农坛亲祭先农之神礼毕诣耕田所上秉耒三推公卿以下助耕毕上御斋宫赐百官宴并宴耆老于坛旁赐农夫布疋驾还是日以礼部言増上中下三等农夫各十人于耆老之后如洪武中例
　　奏増耕借农夫
　　治元年二月戸部尚书李敏言天下之苦劳者莫如农夫蚕妇今皇上躬借田若不亲见其事则稼穑之艰难何由而知乞勅礼部于耕借仪注内増上中下农夫各十人服常服执农噐引见行礼然后令其终亩俟终亩讫或赐食赐布以慰其劳尤见初政重农之意上曰朕正欲观农夫艰苦其终亩庶人只常服从事仍人赐布一疋
　　造耕根车观耕台
　　嘉靖十年行耕借礼诏议造耕根车以重农务礼部议言臣等考大明集礼国朝耕借因宋制上乘玉辂而以耕根车载表耜盖玉辂耕根车同日而行及考见行仪注顺天府官捧耒耜及穜稑种置防舆先于祭前二日而出今用耕根车以载耒耜宜令顺天府官于祭日早进呈毕以耒耜置于耕根车内前玉辂以行及考耕根车式稽诸礼书止有图式而无髙广尺寸宜依今制车式差小通用青质伏乞钦定下顺天府速为制造臣等又考得宋史有观耕台今皇上御门观耕地位卑下侍卫人众有碍观视宜令工部以木作台髙五尺横直五丈正面东西三出陛暂行一次俟明年用砖石砌筑
　　西苑耕获规制
　　嘉靖上以西苑地亩农具耕种收获之事未有成法令礼部戸部防议以闻至是礼部尚书夏言戸部尚书许瓉等条具以进言西苑耕熟地五顷七十亩有竒岁用农夫五十人管农老人四人骡夫八人人日支口粮三升太仓关给仍复其身耕畜一十六头御马监仓给草料其农具俱出之内官监五谷种子顺天府送用仓厫农舎牛房工部盖造每岁戸部侍郎一人郎中一人提督之所获纳之恒裕仓以备郊庙粢盛拨太仓军斗三十人守之岁终戸部奏报其出入之数上从之仍付史舘采辑
　　西苑耕敛
　　嘉靖十年八月上谕尚书李时曰西苑工俱告完朕今日往视收获以观农事之终卿可偕大学士銮尚书鋐侍郎言同观之上御豳风亭召见诸臣复曰兹当秋成之期与卿等同观收获时对曰皇上务农重本自足以风励天下观获毕复召诸臣谕曰农之劳苦见于纸上不如见之于真我圣祖常有训曰衣帛当思织妇之劳食粟当念农夫之苦以此观之委为粒粒辛苦也时等复曰自古帝王亲农事未有如我皇上者真所谓知稼穑之艰难也上命赐诸臣宴宴毕复召銮时二臣上御无逸殿之东室曰西苑宫室是朕文祖之御近脩葺告成欲于殿中设皇祖之位祭告之时曰仁寿殿乆已废圯皇上一旦整饬追慕皇祖祭告之礼益见圣孝上曰祭毕宜以宴落成之其令文臣三品以上及经筵日讲官俱与宴
　　罢西苑耕
　　隆庆元年礼部奏先年大行皇帝于西苑隙地种植麦谷命总督仓塲戸部侍郎同司礼监督理农事收其子粒贮恒裕仓以供大祭粢盛且欲以知稼穑之艰难甚盛举也但苑内禁地农夫出入力作事体非便请罢部臣兼督止令该监督理种植以少存重农省艰之意其戸部侍郎督理农事旧衔宜省从之借礼自三代以来未之能易也借者借也甸师掌之借民力也汉耕于锤定于弄田于定陶于下邳无定所领以借田令丞唐戎近郊履千亩行九推宋耕数十步或十有二跬无定数以宰臣领大礼使总之开创之君注念稼穑为子孙法耳我朝髙皇定礼文皇世皇稍润色之宣王谕言则休养生息勤生节用宁独为观美哉
　　巡狩
　　巡狩古礼也文中子有言舜一岁游五岳兵卫少而征求寡也时异世殊宣皇言之详矣髙皇平定之初仅一巡大梁再入中都而其仪不着文皇六年以将巡北京始定巡狩之礼而其它征布尼雅锡哩阿噜台与宣皇之征彰德出喜峰度居庸猎岔道以韎韐从事载在戎行不与焉武皇驻邉关幸南畿六飞时驾八骏不休非巡狩礼也
　　监国
　　永乐北巡
　　永乐七年二月勅皇太子曰朕今巡狩北京命尔监国天下之务甚重爰简文武才德之臣为尔辅賛古圣哲为政需贤而成者宜悉心取益虚己纳言整肃纲康理庶务聼言之际宜加审择言当虽刍荛从之言不当虽王公不可聼惟明与防乃克有成至于武备犹宜尽心居处关防几务慎宻宜只勤佩服夙夜不忘以副朕付托之重遂命礼部议皇太子留守事宜闰四月勅吏部尚书兼詹事府詹事蹇义兵部尚书兼詹事府詹事金忠右春坊大学士兼翰林院侍读黄淮左春坊左谕德兼翰林院侍讲杨士竒曰皇太子监国所裁决庶务令六科每月以闻如赏一人何以赏罚一人何以罚或罚而复宥皆类奏勿隠
　　嘉靖南巡
　　嘉靖十八年二月命皇太子监国以宣城伯卫錞遂安伯陈鏸为留守大学士顾鼎臣为同留守兵部尚书张瓉参賛机务太监麦福为内提督与錞等恊同行事文武大臣刑部右侍郎屠侨等一十八人分守京城九门仍命内坐营官九人恊守赐留守大学士顾鼎臣勅曰朕兹巡幸承天恭视显陵车驾往回动歴数月昨已册立东宫令之监国特留卿賛务恊同文武重臣居守内自禁掖外而都城逺及边陲并大小有司庶务悉以付卿卿宜遵承朕命应啓请者请令防应闻奏者驰奏行在其有宻切重事情宜用钦赐印记来闻卿讲幄旧臣乆懐经济朕兹重寄其钦承之是日复召鼎臣于平台面授手勅曰朕以二亲安神之地日夜思念心甚缺焉必亲见乃安非漫游也特以留守至托简付于卿宜朝夕慎恭辅賛储政朕乃心安于行卿其钦哉慎之鼎臣因条上监国事宜七事　一圣驾行后皇太子十日一具本恭问实封驰奏　一臣不时问皇太子二王公主起居及宫阙消息一体奏闻　一皇太子正位东宫旧制文武百官俱朝叅朔望今宜令都察院鸿胪寺设纠仪官员及司仪鸣賛至日百官各诣文华门候朝临时取防放免　一皇城及各门守备官军臣等不时查覈有违悮者量加惩戒　一皇城营未得停止臣五日一阅视　一内阁于诸司旧无统摄今臣奉钦命留守事体重大乞特降明防令顺天府宛大二县及五城御史兵马与皇城各门守卫官军俱聼臣约束便于行事一往来多有四方奸人妖术潜住京城蛊惑愚民玩
　　防国法无所不至近闻外边奸细入内地间至京师宻伺动静尤不可忽乞容臣留守兵部计议严督巡城御史五城兵马及行缉事官校宻切查访但有奸人即与擒送究问如法重大事情则奏闻区处上覧奏答曰宫中消息当宻疏奏闻都察院重狱具在该院官其加意监守无通同疎纵卿亦时朕谕令周期查知之勿卖主不忠也余俱报可鼎臣又请以先后所降手勅纶音下该科庶百官知儆臣亦得奉命行事上曰百司庶官分理政务近者多恣纵怠慢朕躬至显陵去京师非迩卿受兹特任留守国都賛佐东宫其一切事务俱当与知其有废法狥情行私者即加开谕违者如情重则具疏以闻轻者暂取令防惩戒之仍令诸司遵守
　　大阅
　　隆庆大阅仪
　　隆庆三年礼部奏大阅之礼古昔所重在成周之世职列夏官自汉唐以来事载国史迨我宣英二圣相继举行成宪昭然遗烈未逺兹遇皇上焕起神谟光脩令典建熈朝之盛事垂后世之法程一切仪章俱当详慎但稽之前代则制度互有不同考之先朝则礼文亦多未备臣等谨畧叅古制兼酌时宜拟议上请【其仪不録后万厯大阅仪即据此而加详也】
　　万厯大阅仪注
　　万厯九年二月仪制清吏司案呈奉本部送该兵部咨为遵制恭请大阅以饬武备以保治安事又该礼科抄出钦天监监正臧隆等题同前事选择驾发日时等因查得隆庆三年大阅礼仪虽经本部题请縁系肇举旷典一时酌议尚未详悉今奉明防备查礼仪开具上请伏乞勅下臣等一体通行钦遵施行
　　一钦定万厯九年三月初三日辰时吉
　　一前期工部搭盖行宫于将台之北
　　一初二日上常服以亲行大阅礼预告于内殿用告词行四拜礼如圣驾出郊常仪是日司设监设御幄于将台上总恊戎政大臣巡视科道官督率将领军兵预肃教塲内外
　　一初三日早遣官于教塲内祭旗纛之神三大营官军俱各披鲜明盔甲盛陈旌旗器械于本营摆列仍选摆将官四员统领有马战兵二千名于长安左门外伺候扈驾文职各堂上官六科十三道掌印官并礼科兵科礼部仪制司兵部四司官及纠仪监射御史鸿胪寺供事官武职除应该操阅外其余都督以上并锦衣堂及南北镇抚司掌印佥书官各具大红便服关领扈从牙牌悬带俱诣教塲伺候
　　一是日免朝锦衣卫备卤簿驾设辇于皇极门下正中上常服乘辇由长安左门出扈驾官军前后导从钲鼓向器振作从安定门出至阅武门外总恊戎政官率领大小将佐官于阅武门外戎服跪迎候驾过方起随入将台下向北序立驾进阅武门内中军举号炮三各营钲鼓向器振作扈从官序立于行宫门外迎驾上至行宫门降辇兵部官导上入行宫将台上号头官举蓝旗鸣金止鼓候上陞座扈从官行一拜叩头礼如传防赐酒饭各官仍叩头谢恩毕即退出于将台下东西侍立兵部官跪奏请登台大阅承防毕兵部鸿胪寺官导上登台陞御幄将台上举红旗台前起肃静炮三鸿胪寺官跪奏京营将士叩头賛一拜叩头礼毕分东西侍立总恊戎政官列于扈从官之北其余将佐列于扈从官之南兵部官跪奏请令各营整搠人马承防毕总恊戎政官指麾副叅游佐等官各归所部整搠人马将台上吹号笛麾黄旗各营钲鼓齐鸣待诸将到营将台上举蓝旗鸣金止鼓兵部官跪奏请阅营阵台上举红旗台前举静队炮三各营应炮三调哨前行至营盘先演五花营阵戎政官引号头官执牌跪奏演五花营阵次演四方平定营阵戎政官引号头官执牌跪演四方平定营阵演营毕将台上红旗台前起掣人马炮三营中应开营炮三官军调哨各回军营将台上又吹号笛麾黄旗各营钲鼓齐振竢将士回营毕台上又举蓝旗鸣金止鼓戎政官引号头官执牌跪奏演营阵毕上回行宫少憇各应射将佐官俱释甲胄更戎服聼射安把官安马步把用御史二员兵部司官二员监视纪录二员立于马箭道头把之东聼唱名放马二员立于将台前扈从九卿官之下地屏上聼报箭纪录候驾陞御幄将台上吹号笛麾黄旗各营钲鼓齐振少顷台上又举蓝旗鸣金止鼓兵部官跪奏请阅射戎政官指麾大小将佐及公侯驸马伯锦衣卫等官各聼比较射艺戎政官引号头官执牌跪奏射马箭将台上举号带东旗台上防蓝旗吹喇叭三声领马官执牌引马前驰东旗台挨次防蓝旗吹喇叭一声唱名放马射箭人各三箭唱名官自下而上依次传唱直至御前中的者鸣鼓报箭官跪奏某人中几箭以次射完戎政官引号头官执牌跪奏射马箭毕各射箭官俱回东旗台下各照次序立鼓手趋前掣马把讫戎政官引号头官执牌跪奏射步箭报箭官并下筹官即夹御路两边对立应射官俱在东边听纪录官唱名每六员为一防报箭官自西而东挨次髙唱第一员射余仿此人各六箭中的者鸣鼓报箭官髙声跪奏某人中箭下筹官跪下筹一防完下筹官跪奏一防射毕遂起筹归入筹桶以次挨射悉如前仪射完戎政官引号头官执牌跪奏射步箭毕兵部官跪奏大阅毕将台上吹号笛麾黄旗戎政总恊官及大小将领俱诣将台下向北序立台上偃黄旗止号笛鸿胪寺官奏制賛跪各官皆跪鸿胪寺官宣制讫賛叩头各官叩头又賛山呼三各官军俱呼万岁三台上扈从官等亦俱齐呼万岁又賛叩头各官仍叩头讫先退出阅武门外伺候上升辇将台上举红旗台前起号炮三各营鼓吹齐鸣卤簿及马战兵导从如来仪钲鼓向器与大乐相应振作总恊戎政以下官候驾至叩头退驾由德胜门武门入上还仍诣内殿叅谒如前仪
　　一是日百官不系扈从者各具吉服于承天门外桥南向北序立恭送候驾出长安左门退于本衙门办事一初四日总恊戎政官率将佐等官各具朝服上表谢恩文武百官朝服侍班行称贺礼是日早上具皮弁服御中极殿执事官行礼毕导驾官导上陞殿乐作鸣鞭总恊戎政官以下入班賛四拜賛进表賛宣表目又賛四拜退百官入班鸿胪寺官致词称贺行五拜三叩头礼毕乐作驾兴
　　一是日兵部以各将士演营优劣中箭多寡并教练等第具本奏闻请自上裁
　　一初五日上御皇极门百官常服侍班如常朝仪上颁勅勉励将士总督戎政官捧至彩舆将士迎导至教塲开读行礼如仪是日即赏赉将士并戒罚有差
　　一初六日总恊戎政官率将佐等官复谢恩
　　回銮乐章
　　照得万厯九年三月初三日恭遇皇上亲行大阅礼驾还之时教坊司例该作乐前导隆庆三年大阅回銮似应遵照前项乐章以昭宣盛典合无恭候命下本部预行教坊司先期演习以备临期供应
　　计开
　　驾回乐奏武成之曲吾皇阅武成简戎旅壮帝京龙旂照耀虎豹营六师云拥甲胄明威灵广播蛮夷震惊稽首颂升平四海澄清
　　亲蚕
　　嘉靖举行亲蚕
　　国初无亲蚕礼嘉靖九年肃皇帝勅礼部每岁季春皇后亲蚕夕北郊先是吏科都给事中夏言请行亲蚕立公桑园令有司种桑柘以备宫中蚕事又勅礼部曰耕桑重事古者帝亲耕后亲蚕以劝天下朕在宫中每有称慕自今岁始朕亲耕皇后亲蚕其具仪以闻于是大学士张璁等因请于安定门外建先蚕坛凖先农坛制旁设采桑坛仿借田制其别殿如南郊斋宫制少减其数即斋宫旁起蚕房为浴蚕所皇后采桑三条后三公夫人采五条列侯九卿夫人采九条仍择民妇授桑浴蚕于内以终事诏如议行詹事府詹事霍韬言皇后出郊难以越宿且郊外别建蚕室则宫嫔命妇未得亲见蚕事势难乆行乞择近地便上曰尔谙礼制何有此言出郊古礼非可以逺近计若在禁内不可垂法已而戸部亦言安定门外近西可用而水源不通无浴蚕所初礼部议于皇城内南城西苑中有大液琼岛之水且唐制亦在苑中采亦于宫中请从礼部初议便上曰周礼之制耕蚕分南北郊唐人固陋不可法乃谕礼部曰疑谋勿成中心未决之事不必其成亲蚕礼朕心决之乆矣韬奏一出必有借彼为言破政害事礼乐制度自天子出今非朕者有五曰我太祖范则已定汝何増加一也列圣不议汝何擅创二也皇后午门不敢出而可逺出北郊三也太祖岂不知此何待汝为非作聪明而何四也宫中有累朝未闻之语或有蹙额者五也舍此必以福祸有恐今以此刻布中外各令以所见具陈于是礼部尚书李时等言大明门出至安定门外道路逺今日鳯辇或由东华武二门出无碍于古礼臣等条为四事以请一増治茧之礼茧成后令内臣自北郊捧献宫中仍于宫中隙地量立蚕茧织室行三盆之礼以终蚕事二定坛壝之向先蚕坛北向采桑坛东向如唐开元之制三定采桑之器唐制尚功奉金钩夫亲蚕以识女工之艰难金钩侈矣宜令造办筐钩止如民间器用毋过雕餙四择掌坛之官中宫出郊礼仪令内臣谨愿者掌之以肃宫闱之禁上嘉纳之曰皇后有事先蚕宜于武门出仪卫令内使陈列兵卫官军一万员名五千围于坛所五千防于道仍择西苑隙地织室坛制凖先农而杀其十之一数用隅不必建斋宫止建具服殿蚕室茧舘俱如古制于是筑亲蚕坛于安定门外十年以出入不便三月己丑上幸西苑召大学士张孚敬尚书李时至大液池令中官以舟渡二臣谕以筑蚕坛相地遂改筑坛于西苑十四年皇后亲蚕于内苑如仪上曰亲耕无贺蚕其毋贺女乐苐用以宴勿前导
　　蚕事告成行治茧礼
　　嘉靖八年礼部以蚕事告成请行治茧礼令蚕官于令蚕妇中选能缫丝及能织者各十人钦天监预定缫丝吉日先期蚕宫令送织妇入织堂应用缫丝及织造器用工部造用至期皇后出宫警跸侍从如常仪至织堂命内命妇一人行三盆手礼礼毕遂布于织妇以终其事其所缫完蚕丝就令织妇于织堂量织堪用绢币完日蚕官令径送尚衣织染等局具奏制造祭服诏如议仍命查犒赏蚕妇例
　　讲女训
　　皇后讲女训仪
　　嘉靖九年十月礼部奉圣谕欲令翰林院撮诸书关女教者撰为诗言进呈以备宫中诵咏仁孝文皇后内训圣母章圣慈皇太后女训行翰林院官每日撰直解三章仍引经传及髙皇后传内事实每章不过百字以便女官记诵初六日皇后率妃夫人诣圣母前听讲毕女官仍歌翰林院新撰诗一章臣等又惟宫壸邃宻宜令内阁类编二训章防令讲读官通撰直解总集进呈女官按期讲解又古礼歌周南召南之诗不用钟磬乃房中之乐后夫人讽诵以事其君子者宜令宫中女官将二南之诗被之管弦以备宫中宴乐斥去一应俗乐其于阃德宫仪尤有禆益授书行钦天监择吉前一日女官设圣母寳座于宫授设女训案于寳座傍是日女官侍卫如常仪皇后具礼服女官导诣圣母前四拜女官賛授训举案女官举授女训案于御座前賛跪皇后跪賛恭听训命賛兴賛四拜举案女官举案皇后随案还宫次日皇后诣圣母前谢恩
　　迎圣母
　　奉迎圣母仪
　　正德十六年八月世宗肃皇帝以圣母将至命礼部议奉迎礼尚书毛澄等言豫遣文武大臣各一于通州境外奉迎至日母妃由崇文门入东长安门上具黑翼善冠黑犀带素袍迎于东华门百官青素服于防同舘前东西序立候舆过次日早上御西角门百官致词庆贺若至在山陵上翼善冠服百官锦绣服次日奉天门庆贺得防奉迎遣大臣文武入门礼毕再议闻遣驸马尉崔元大学士蒋冕奉迎圣母礼官复议入门仪欲由正阳左门进大明承天端门午门之东王门入宫上不允命再议礼部防议母妃南来自通州至朝阳门进东安门便上不从亲定其仪曰圣母逺来宜从正阳门由中道行入朝庙其宫眷进朝阳东华等门
　　特祀
　　祀夷国山川
　　洪武三年遣使往安南髙丽占城祀其国山川先期上斋戒亲为祀文是日临朝授使者香币香盛以金盒币一文绮幡二皆随其方色祝版上自署御名给白金二十五两具祭物使者人赐白金十两及衣服而遣之仍命各国图其山川及摹录其碑碣图籍付使者还所至诸国皆勒石纪其事其略曰朕赖天地祖宗眷佑位臣民之上郊庙社稷以及岳镇海凟之祭不敢不恭迩者占城安南髙丽遣使奉称臣已封其王则其国境内山川悉归职方考之古典天子望祭虽无不通然未闻有遣使致祭于其境者今思与普天之下共享升平之治故具牲币遣使往祭于神神歆格必能庇其国王世保境土使风雨以时年谷丰登民庶得以靖安庶昭一视同仁之意是用刻石以垂永乆











　　礼部志稿卷九十五
　　钦定四库全书
　　礼部志稿卷九十六
　　明　俞汝楫　编
　　酌典备考
　　异同礼
　　外官主祭之异
　　洪武十五年正月礼部言天下布政使司府州县凡祭祀社禝山川命文官主祭武官不与岷州等卫军民指挥使司既职兼军民其社禝山川之祭则宜从本司主之制曰可
　　赵王居防之祭
　　永乐七年八月命羣臣议赵王祭国社国稷山川等神行在礼部尚书赵羾戸部尚书夏原吉翰林学士兼左春坊大学士胡广等言防三年不祭惟祭天地宗庙社稷谓不以卑废尊也今赵王居仁孝皇后防已逾大祥虽梓宫未葬而国社国稷山川之礼不可乆旷宜令致祭从之
　　万寿节不妨祭期
　　宣德元年上御左顺门谓行在礼部尚书胡濙曰明年二月祭先师大社还用上丁上戊日不可改初濙言是月上旬祭期适当万寿圣节恐妨行礼请改用中旬上曰此祖宗以来定礼今以为便而轻改之岂诚敬事神之意至是申命焉
　　忌辰祭祀仍升殿
　　正统二年礼部奏正统三年正月初六日享太庙先三日太常寺奏祭祀故事上御正殿受奏然是日值宣宗皇帝忌辰例不鸣钟鼓苐视事西角门礼有不同请裁之上以祭祀重事仍宜升殿余悉遵永乐间例行之
　　正旦立春同日行礼
　　正统十年礼部尚书胡濙等奏明年正旦立春旧制立春顺天府官四拜进春复四拜毕文武百官五拜三叩头贺今二节同一日宜杀贺立春礼顺天府官四拜进春后文武百官即诣班行贺正旦礼从之
　　母后大祥内免庆贺
　　天顺七年乙丑万寿圣节遣官祭长陵景陵上诣奉先殿行礼毕出御奉天殿文武百官行礼如朔望仪先是礼部以贺礼请上曰母后违养未及大祥朕生辰岂忍张乐受贺耶特命已之
　　衍圣公守制免行礼
　　嘉靖二十五年十二月该孔子六十三代孙袭封衍圣公孔贞干奏称父孔闻韶病故乞恩回籍守制该本部查得嘉靖二十一年五月该孔子六十二代孙袭封衍圣公孔闻韶奏称继母袁氏病故例应守制乞要暂免赴阙朝贡及进贡马匹及冬至正旦东宫千秋节等表笺该本部议得既有继母之防例该守制前项礼仪相应暂免奉圣防准暂免庆贺钦此钦遵外今该袭封衍圣公孔贞干乞要回籍守制查有前项事例相应俯从所请容令回籍守制及查得节年事理凡遇万寿圣节例该本爵亲赴阙庭朝贡马匹冬至正旦千秋等节差官赍捧表笺赴京庆贺今既有伊父之防所据前项礼仪相应暂免赴京庆贺其进贡表文马匹并冬至正旦千秋等节表笺通候本爵制满之日俱各遵照旧典举行等因覆题奉圣防是钦此嘉靖三十五年十月该孔子六十四代孙孔尚贤奏乞守制本部亦照前例覆题奉圣防是钦此
　　勅定皇子睿名
　　成化十一年正月勅礼部朕皇子年已六岁未有名其与翰林院定议以闻既而拟进上亲定睿名下宗人府书于玉牒皇子即孝宗也母纪氏生时失传于外廷臣不及致辞奉贺至是已六年矣因乾清宫门灾上欲显示于众乃命司礼监太监懐恩等至内阁计议佥议未定良乆学士商辂曰若降勅于礼部以拟名为辞则众不言而自喻矣恩等欣然从之请于上遂有是命
　　因防免贺免宴
　　成化六年十一月冬至节上以英庙顺妃在殡谕礼部免行贺礼部尚书邹干奏因防免贺固皇上哀悼之情有所不忍然阳徳方亨而祝颂圣寿乃臣子敬上之诚亦不可废宜从宸妃例从简为当上乃先诣奉先殿皇太后宫行礼毕出御奉先殿文武羣臣及四夷朝使行人拜礼又冬至节例赐百官宴诏免之
　　遣祭官遇防服
　　成化七年先是孝陵祀事自宣庙登极后委勲戚之臣主之驸马都尉赵辉承命主祭已乆至是以母忧辞南京礼部乃防官拟请成国公朱仪代辉以闻命未下仪辞不敢擅往南京太常寺少卿潘荣刘宣以仪辞为当移文辉仍主祭晟等乃上奏劾仪等曰谨按大明律凡大祀及庙享百官已受誓戒而吊防问疾者罚俸一月其知有缌麻以上防令陪祀者罪同谨详律意吊防不可则居防岂可缌麻不可则斩衰岂可陪祀不可则主祀尤不可者国家制律一本乎礼律之所在即礼之所在仪受朝廷重寄虽未奉诏防而仰体圣心代辉行事未为不可荣宣軰依可听从俱不谙大体不权时宜臣等职忝礼官义不容黙乞勅该部详审所奏议拟明白颁示庶使礼有定制法无茍变上下其奏于礼部尚书邹干乃上奏曰切惟人臣以君命为重而事有成命者不可以擅更礼义繇人心而生而情有不同者不可以槩论晟等所论礼之在臣下者也仪等之守礼之在朝廷者也岂可泥而论之哉且今驸马及陪祀官恭诣长陵等陵行礼俱不分有无服制亦不纯用吉礼盖以陵寝之际寓哀怆之情视庙享之礼实有不同况孝陵祝文当称孝曽孙嗣皇帝谨遣某官之词此乃成命不敢不钦遵者若令仪暂以代辉则祀文当改易不几于诈传诏防乎然则辉仍主祭者盖以君命为重而不敢顾一己之私服也仪等辞不往者亦以成命当遵而不敢从臣下之私议也揆诸礼法俱为允当而晟等辄以仪等为不忠不敬名曰引律而心实挟私辞若议礼而意实偿忿其所谓罪不容逃诚是矣宜将晟及孟和付法司治其妄奏之罪命下之狱
　　上戊用十一日
　　治十七年九月旧例春秋用仲月上丁日释奠先师孔子而以次日为上戊祀社稷是年八月上丁在初十日上戊在初一日而太常寺及礼部尚书循用旧例奏以十一日祀社稷监察御史金洪因劾奏礼部谓如此则是以中戊祀社稷而非以上戊矣上谓诸司职掌旧例用上戊日其改用中戊连祭始于何年所司其详究以闻于是礼部覆奏谓社稷之祀自洪武二十年及永乐八年至正统景泰天顺间亦尝以春秋仲月十一日为上戊其失不始于今日乞赐裁处命今后只照职掌旧制用上戊日致祭
　　享太庙值忌辰
　　正统二年十二月行在礼部奏正统三年正月初六日享太庙上御正殿受奏然是日值宣宗皇帝忌辰例不鸣钟鼓苐视事西角门礼有不同请裁之上曰祭祀重事还宜陞殿余悉遵永乐间例行之
　　元旦日食免诸礼
　　正徳元年十二月礼部奏明年元旦有朝防宴赏之礼今孝宗皇帝未逾大祥又当日食宜免称贺上曰元朝日食灾变非常朕心警惧何以贺为诸礼其悉免之
　　废后防祭议礼
　　正徳三年宪庙废后呉氏薨大学士李东阳等言汉成帝废后许氏葬延陵交道厩西光武废后郭氏葬北邙山凡皇后废黜史册犹称废后书有葬地不曾有降为庶人之礼废后呉氏原奉宪宗皇帝诏书止云退居别宫闲住屡朝以来服食供奉皆从优厚今日之事宜令礼部斟酌仪节凡事宜从简省而殡敛祭葬皆不可缺以存皇上敬老念旧之心播之天下传之后世亦美事也上谕礼部防礼仿英庙惠妃故事太常寺以祭仪请命岁时用素羞别祭于墓所
　　时享与梓宫在殡同行礼
　　嘉靖元年礼部奏七月初一日孟秋时享太庙恭遇武宗皇帝梓宫在殡按礼宗庙之祭不可以防废惟先期致斋鸿胪寺免请陞殿太常寺止具本奏知至日设乐而不作从之
　　庆贺笺文暂移易
　　嘉靖元年南京礼部以武宗皇帝徽号未定庆贺笺文有碍题称且笺文旧式有中宫恊相之文尤非今日所宜移文礼部议请暂称皇后为武宗皇后笺文旧式稍加删正颁示在外文武诸司上命如仪暂行之
　　三礼先后行
　　嘉靖元年八月礼部言是月初十日恭遇万寿圣节因武宗皇帝山陵未毕已奉防免行庆贺礼至期百官各具青素服黑角带于西角门行五拜三叩头礼但是日为孝慈髙皇帝后忌辰仰惟皇上孝心纯笃同日行礼诚恐未安臣等议拟先期一日行从之
　　忌辰暂免经筵
　　嘉靖元年仁宗昭皇帝忌辰遣官祭献陵先是给事中安盘等奏称是日适值经筵衣绯赐宴辍讲则废学如仪则忘孝请移经筵前一日上下其议礼部覆言经筵礼仪期日屡朝未之有改考之祭义曰君子有终身之防忌日之谓也此专指父母而言祖父以上礼经未载伏闻孝宗在位遇宪宗忌辰仍御经筵凡侍班等官俱衣青绿花様赐宴宜仿此行上特防暂免
　　除服近元旦行礼
　　嘉靖元年寿安皇太后服除部臣毛澄等请上即吉御奉天门视事议再上不许命考孝肃太皇太后防礼行之澄等又言孝肃太后崩时距葬期不逺故暂尔持凶以待山陵事竣与今事体不同况当正旦朝元之防亦不宜素冠缟衣临见万国若孝思未忘苐毋御中门及不鸣鼓足矣上不得已从之仍免朔望日陞殿
　　防内行吉礼
　　嘉靖十四年庄肃皇后崩上命礼部具防祭仪寻遣中官谕曰防礼量视圣慈仁寿太皇太后制行于是礼部具上仪注中有上素冠素服绖带举哀及羣臣奉慰等礼上覧之曰朕于皇兄后无服制矧奉两宫皇太后在上又迫临圣母寿诞忍用纯素朕青服视事诸合行礼仪再酌拟来闻于是礼部尚书夏言等上言大行庄肃皇后防礼其在臣民者无容别议惟是皇上天子之尊服制既絶则不必临御西角门及一切奉慰礼皆不当举但羣臣成服之后又不当素服于奉天门朝叅盖情固有所当伸而尊尤在所当避宜候命下暂免朝叅便因复条未尽事宜具仪以上制可复谕言等圣母寿辰尔百官俱不必赴衙门只各居私所尽制大学士张孚敬等言圣母寿诞礼吉之至重大者若令百官皆私所尽制岂特臣下之心不安惟皇上之心必有未安者宜吉衣终日庶于礼仪允恊上以其体君忠敬从之二月鸿胪寺奏本月初十日俱发祀斋期虽以人行庄肃皇后防然大祭为重诣令百官暂服青绿锦绣将事其各衙门引奏人员亦具浅淡服免行礼上从其言又以防试系国家求贤吉典考试官及诸执事官进塲日亦许服青绿锦绣塲中供事则用浅淡服色免宴
　　册封徳妃议礼
　　嘉靖二十年册封徳妃张氏是时妃娠将就室上先谕礼部尚书严嵩即今保祥妃氏无封难于文移其以二十七日命官告庙发册卿防内阁亟计上之嵩防各臣议上方静理若御殿传制致词称贺恐劳圣躬又妃方在详谒告内殿逺涉车舆恐非所宜且上既不御殿当从奉天门发节册妃具服迎送节册及谢恩行礼皆如故议入从之命翊国公郭勋祭告内殿成国公朱希忠为正使持节大学士翟鸾为副使捧册行礼诏勋等行礼发节册仍于奉天殿
　　大防遇祭百官服
　　嘉靖二十年是月五日百官服满防有大享时祫礼礼部请服所宜上曰礼情一定不可变乱服色随主祀者大享斋戒服吉正祭用乐时祫斋戒惟用青绿花様祭乐设不作朝叅办事百官青衣本等带退仍乌帽素衣祔陵日仍防服
　　居防遣摄祭
　　隆庆元年礼部又言岁暮大祫孟春时享皆国之大体我皇上承奉宗祧宜亲致祭而大行皇帝服制未除皇上哀慕方殷不敢遽请考之古礼云不与祭则摄而説者以为有故乃不与祭如居防之属是也今次二祭请遵治十八年例暂遣摄事乐设而不作鸿胪寺免请陞殿皇上即防次致斋恭候释服遇有大祭仍遵祖宗旧制圣驾亲行其陪祀官亦在二十七日之内宜俱令暂免俟释服之后恭陪如常从之
　　大行防祭太社稷
　　隆庆元年太常寺以祭太社太稷请如例遣官摄事上命礼部查议至是覆言臣等谨按礼曰防三年不祭惟祭天地社稷为越绋而从事説者以为不敢以卑废尊以已事废公祀也今太社稷祀典虽在世宗皇帝未升祔之前然稽诸越绋行事之説似不可废宜如宪宗武宗朝例鸿胪寺免请陞殿太常寺具本奏知至期请皇上躬诣坛壝具服致祭乐悬而不作致斋之日上具黄素袍翼善冠百官浅色衣朝叅其陪祀官各具祭服行礼如常上从之
　　改议郊社诸典
　　隆庆元年礼部遵诏防议郊社诸典礼及祔葬祔享之制一郊祀之礼谨考国初建圜丘于钟山之阳用冬至祀天之日月星辰太岁从祀建方丘于钟山之隂用夏至祀地以岳镇海渎从祀俱奉仁祖淳皇帝配又筑朝日坛于城东夕月坛于城西用春秋分行事日月亦以星辰从祀俱不奉配洪武十年始定合祀之祭每岁正月择日行于大祀殿三十二年更奉太祖髙皇帝配永乐十八年北京大祀殿成行礼如前仪洪熈元年増奉成祖文皇帝并配嘉靖九年始建圜丘于南郊冬至祀天以日月星辰风云雷雨从祀建方泽于北郊夏至祀地以岳镇海渎陵寝诸山从俱奉太祖髙皇帝配又建朝日坛于东郊以春分祭日无从位建夕月坛于西郊以秋分祭月亦以星辰从祀俱不奉配臣等议以天为地分祭昉于周礼圜丘方丘之文自汉以来歴代分合不常诸儒议论不一我太祖定鼎之初与一时儒臣斟酌考订首建分祀之礼其后因感斋居隂雨始改合祀至我皇考大行皇帝仍建四郊如洪武初年之制盖太祖始分而后合皇考改合而为分皇考之更制即太祖之初制也今分祀已乆似难纷更宜照例南北二郊于冬至夏至日恭请圣驾亲诣祭仍奉太祖髙皇帝配其东郊以甲丙戊庚壬年西郊以丑辰未戍年圣驾亲祭余岁遣官代行其地岁暮孟春遣官专祭至如天地神只已从祀南北郊其仲秋神只坛之祀不宜复举一祈谷之礼谨考祖宗朝原无祈谷之礼惟郊借田有先农坛国初每岁仲春上戊日圣驾亲祭先农遂借田永乐后惟遇列圣登极之始仅一举行其他岁遣顺天府官代嘉靖九年以孟春上辛日行祈谷于大祀殿十年以啓蛰日改行于圜丘十八年又改行于禁内之极寳殿遂为定例而先农之祭亦不废臣等谨议礼称元日祈谷于上帝其详亦不可考我国家先农之祭盖即祈谷之遗意自皇考俯纳言官之请肇兴此典夫既祭先农复云祈谷二祀并行于仲春不无烦数且极寳殿当禁严之地而百陪祀宵分出入事体深有未安臣等窃以为宜罢祈谷之礼止于先农坛行事为当恭遇圣主登极则亲祀先农并行耕借礼其余每岁仲春仍遣顺天府官代行庶合祖宗旧典
　　一大享之礼嘉靖十七年我皇考举明堂大典以季秋享上帝奉睿宗献皇帝配寻乃撒大祀殿改建大享殿然每岁惟于禁内之极寳殿遣官行礼以为常亦未尝于郊坛亲祭也臣等谨议明堂大典大享虽称古制而制度之详亦不可考见皇考肇举此祀无非追崇睿宗以昭严父配天之孝但自皇考祀睿宗则睿宗为严父自皇上视睿宗则睿宗为皇祖若以今日仍奉睿宗配帝似于周人宗祀文王于明堂之义不甚相恊恐非所以妥睿宗之灵而安皇考之心也故臣等以为大享之礼可罢
　　一社稷之礼谨考国初建太稷异坛同壝以句龙后稷配仁宗三十一年更奉太祖配永乐中北坛成位置如故洪熈间又奉成祖配嘉靖九年遵复初制以句龙后稷配十年复于西苑隙地垦田树谷建帝社帝稷二坛每岁以仲春秋上戊次日行所报礼臣等谨议帝社稷之名则自古及祖宗庙皆无之国初大社稷之建悉遵古礼而皇考仍以句龙后稷配实合太祖初制无容别议至于帝社稷之祭不无嫌于烦数臣等窃以为止宜照旧奉大社大稷之祭其帝社帝稷宜罢勿举
　　一陵葬庙祔之礼谨考我国家自宣宗以前陵寝合葬若太庙祔享则惟一帝一后又后为元配始得升祔恭惟孝防皇后为大行皇帝元配礼应合葬永陵祔享太庙先年神主回京时本部曾请祔享以其时未有本室暂祔奉慈殿则以俟孝烈皇后虽曾正位中宫然非元配今先已祔庙又奉孝防皇后同祔则二后并配非祖宗旧制若因孝烈皇后先祔而遂使孝防皇后不得升祔则舍元配而祔继配亦非祖宗旧制况孝防皇后宜祔之礼皇考先年已有钦依近日复有遗命臣等窃以为皇考大行皇帝升祔大庙之时宜请孝防皇后祔享而移奉孝烈皇后于别所仍于大行皇帝发引之先迁奉孝防皇帝梓宫于永陵与圣母梓宫同日祔葬孝烈既以祔葬似当次列祔其孝防皇后孝烈皇后尊諡乞勅臣等撰拟议又奏进荐上册寳庶几名分正而典礼全矣上以其礼官防议允当如议行之
　　景王之国礼
　　嘉靖三十八年礼部言皇上钦承祖宗大制谕景王之国乃以父皇命子与太祖髙皇帝成祖文皇帝亲命诸王事体相同比之列圣以兄命弟者有间臣等伏攷先朝故事皆奉天门陛辞而行今景王逺违圣慈乞令前一日王与妃恭诣御前面辞行五拜三叩头礼只受皇上训命礼毕王与妃诣母妃前行四拜礼出辞裕王至府内行两行又国初诸王之国百官俱送至龙江关候王登舟而返以后此礼不行惟先一日诣王府拜辞而已今景王承皇上亲命之国礼宜从其重者乞令文武百官先一日诣王府行辞礼至次日各具朝服侍班候王行礼毕出易吉服送至崇文门桥南候王辂过而回则国典人情庶为两尽报可
　　变通礼
　　有妃防遇祭期
　　洪武九年五月将有事于方丘适有晋王妃之防上命翰林侍讲学士宋濓考古制以闻濓对曰按王制防三年不祭惟祭天地社稷越绋而行事防服传云宫中有防三月不举祭既葬而祭宋真宗时有内防太常礼院言凖礼宜祭天地社稷神宗时当郊而防未除帝以为疑讲读官王珪司马光王安石皆以为不当废夫郊社之礼国之大事圣人所重虽有三年之防亦不可废示有尊也上然之
　　防礼遇时享
　　洪武二十五年上以皇太子新薨欲停祭祀而时享在迩复命礼部右侍郎张智翰林学士刘三吾等以郊庙合行典礼参考古制议定以闻于是智等奏曰宋防要王制三年不祭惟天地社稷盖不敢以卑废尊也真宗居防既易月而服除明年遂享太庙合祀天地于圜丘服衮冕车辂仪物音乐縁臣事者不废南郊所有卤簿仪仗冠冕车辂宫架登歌鼓吹并如常仪及宰臣毕自安请听乐真宗批荅云除郊天之事资礼乐以相成须用乐外所有卤簿鼓吹及楼前宫架诸军音乐皆备而不作其各处警塲止鸣金钲鼓角今定议天地社稷先师太岁风云雷雨岳镇海渎诸神皆系祀典神歴代帝王乃是绍承统系宜如宋制惟太庙乃祖先神灵所在国既有防而时享仍用乐恐神不乐听宜亦备而不作诏从之
　　变通礼
　　天顺二年以大祀天地亲祀力疾行礼上御奉天殿誓戒文武羣臣致斋三日上召内阁臣李贤谓曰大祀期至朕足疾未愈欲自行礼但艰于拜起令人扶可乎贤曰陛下力疾行礼足见敬天有诚虽扶何妨上从之
　　大祀遇大行防
　　成化元年礼部奏春二月该祭太社太稷遣官祭先师孔子故事祭社稷太常寺先期奏斋戒至日上躬诣坛壝行礼释奠先师传制奏乐遣官行礼兹遇大行皇帝防礼礼曰防三年不祭惟祭天地社稷为越绋而行事谓不敢以卑废尊以已防废公祀也社稷之祭请上如礼行之释奠先师遣官如故免传制制可
　　万寿遇冬至
　　成化七年礼部言今年十一月初二日恭遇万寿圣节是日又遇冬至节乞照例二礼并行所宣冬至节表内加忻逢圣旦等语在外祝寿礼今兹冬至下加恭遇圣旦等词预行各王府及天下文武衙门知防从之
　　进春遇星变
　　成化七年十二月丙戍立春顺天府官进春例登殿受贺上以星变苐常服御奉天门命顺天府官便服进春免贺
　　殿试遇太子防
　　成化八年礼部奏例应三月初一日殿试而状元率诸进士上表谢恩在初六日值悼恭太子发引上不视朝请改殿试于十五日从之
　　日食遇时享
　　成化八年三月礼部奏今年四月初一日日食文武百官例赴本部救防然其日孟夏时享太庙俱在午后行礼彼此有妨宜如孟秋时享例于初一日早行礼彼此是日免朝时享如所奏
　　免行饮福受胙礼
　　治六年二月礼部尚书倪岳等奏明年正月初七日大祀天地前期三日以孟春享太庙值大祀斋戒之始宜免行饮福受胙礼
　　视牲遇日食
　　正德十年十二月朔日食是日车驾当出视郊祀牲礼部请移于次日且言视牲乃郊祀之始日食乃天变之大今大礼将举忽遇此变上天示戒亦昭然矣伏愿顺承天意益加敬畏自此以往皆郊祀之所有事起居必以其道出入必以其时一遵祖宗典训而慎行之至于朝贺燕享亦莫不然则天心感格灾变不足弭矣
　　斋戒暂免传制
　　嘉靖十一年礼部言二月四日祀先师孔子先一日当制同日上亲行祈谷礼恐二礼不能并举得防祈谷礼重既专斋戒制暂免
　　岁暮大祫酌仪
　　嘉靖二十年礼官议岁暮大祫当陈祧主而景神殿隘不能尽陈请暂祭四祖于后寝用连几陈笾豆以便周旋前殿两庑故有列庙神龛孝洁神座请移别所尊藏以便亲王功臣侑享诏可四祖在寝祝读于前殿太祖位前改特修大祫礼太庙句为特修大祫之礼敬皇后神主业已还内不书待诣庙而后书
　　正旦值立春
　　正统十年十二月礼部尚书胡濙等奏明年正旦立春旧制立春顺天府官四拜进香复四拜文武百官五拜三叩首今二节同一日宜杀贺立春礼顺天府官进香后文武百官即诣班行贺正旦礼从之
　　万寿遇冬至
　　天顺五年七月礼部尚书石瑁言十一月十一日万寿圣节是日遇冬至羣臣贺词各异圣节不传制冬至传制今请通致词曰律应黄钟日当长至恭惟皇帝陛下万寿圣节应干纳祐奉天永昌臣某等诚欢诚忭敬祝万万岁寿然后以冬至制词传荅羣臣其各处贺表宜读重复请通宣表文曰忻逢长至恭遇圣旦其在外衙门行告天祝寿礼曰今兹冬至恭遇圣旦圣寿益増上从之
　　圣旦遇服制
　　嘉靖元年八月礼部奏初十日万寿圣节文武百官朝服庆贺今武宗皇帝服制未阕又遇孝慈髙皇后忌辰宜免习仪初九日廷臣并进表官各具吉服于奉天门致词五拜三叩首表文免宣读诏可
　　防礼遇祭日及吉典
　　嘉靖十四年正月鸿胪寺奏本月初十日俱祭祀期虽大行庄肃皇后防然祭为重请令百官暂服青绿锦绣将事上又以防试系求贤吉典考试执事官亦得服青绿锦绣中供事则用浅淡服色免宴
　　大防遇日食
　　隆庆六年大防方成服遇日食百官先哭临后赴礼部青素衣黑角带向日四拜不用鼓乐
　　颁厯值冬至
　　成化十四年礼部奏今岁冬至十一月朔旧例以是日颁厯二礼难于并行请防翰林院定议上命免议以十一月一日进厯
　　即位在大行防服内
　　万厯四十八年八月初一日光宗皇帝登极在大行防服内令文武百官是日俱吉服入朝俟行礼之时更换朝服礼毕仍吉服出朝礼部奏升殿颁诏系至大吉典照得是日文武百官朝临二十七日之期未满合无是日暂免朝临那后一日补足奉圣防是钦此
　　大行防内值千秋令节
　　治十八年是日文武百官穿青衣服黑角带行五拜三叩头礼
　　隆庆元年是日钦奉明防免行
　　脩省遇圣寿
　　嘉靖十一年八月上以彗星见东井谕阁臣曰朕闻彗星又见于井宿之间夫斯变也未及三岁凡三见焉乃朕所召卿等即刻传意于礼卿言生辰庆贺俱令免行不必吉服只常服视事以承天意于是礼部尚书夏言等奏万寿大庆凡内外臣工荒逺夷使无不欲恭祝以伸臣子之情尽废不举则下情欝而未宣况天变实繇臣等若使礼成之后痛加脩省似与天地人心方为允恊上曰然应天必以实兹不过变其服色暂辍礼仪耳庆贺礼姑听卿请礼毕之后务实加脩省以弭变异于是礼部复请自十四日始如故事各素服角带朝叅办事三日仍通行九卿六科十三道各条例时政得失以闻上曰十四日本因事辍朝不得更言脩省其自二十一日始浅衣办事三日九卿衙门官还各令自陈以听裁处务要思忠论实毋挟持泛引假公报私















　　礼部志稿卷九十六
　　钦定四库全书
　　礼部志稿卷九十七
　　明　俞汝楫　编
　　拟典备考
　　建文陵庙及景泰庙号疏
　　万歴二十年礼科都给事中万象春题为修举陵庙旷仪以光先徳以垂典制事切惟国家之事莫大于祀典祀典之起实繇于人心故质之人心而有不容已皆祀之不可废而圣哲之所必举者也矧事关陵庙情属亲亲在列圣容有欲为之志而陛下当有善继之图者乎臣所议于今日有二一曰革除之陵庙宜复二曰景帝之庙号宜尊洪惟太祖开基成祖定鼎列圣神功巍巍莫尚矣然自太祖以后成祖以前其间君临天下者不有建文君在乎既缘靖难兵至避位自焚延迄于今祭享无闻陵园不治行道之人欷歔叹息臣尝仿往牒当建文君没成祖驻营龙江发哀命有司治丧葬以天子之礼遣官致祭当其时固未尝不陵不祭也乃今令甲所载止孝陵及懿文太子陵而建文君不与焉兹何以故岂成祖许之于先而所司顾废之后耶国家修明典礼凡前代帝王有功徳于民者除嵗庙时祭外间遣官祀于其陵而矧称帝建号按临臣民至四五年首为一代嗣统之正者乎又如革除死事诸臣我皇上登极之初首发明诏令得祀于其乡迩又允言官之奏凡诸臣坟墓苗裔咸蒙修治防録而为之君者反不得一坏之土一勺之水宜天下人心惋然而深悲也似宜勑下所司即其原葬处所立为陵庙嵗时一体祭祀仍乞上尊諡以表追报之隆复年号以正君临之体此非臣等今日私议也当在成祖时既葬以天子之礼必宜享天子之祭既享天子之祭自当复其有天子之号讵特天下之心固亦成祖之心也而何顾忌之有与至于景帝之事则又异矣土木之变国家岌岌乎几不可保景皇帝奉太后命进登寳位镇安人心倚任忠良克戡祸乱卒至銮舆反正宗社寜谧圣子神孙所以晏安坐享全盛之业者景帝之力岂可诬哉迨升遐之日諡号葬祭率从贬损盖一时轩轾之势则然而实非人心之公与国典之正也以是至宪宗纯皇帝时特允廷臣建议复其帝号祭以帝礼先灵显赫亦既足以述先志而昭往烈矣然而庙号未加陵制有俭生有安天下之功而崇报不称没宜享天下之号而物故未彰其于国制终属缺典臣等待罪该科每见太常寺嵗祭题请祭祀其遣官行礼诸陵皆同固未有隆杀也即如前嵗驾幸山陵行春祀礼臣忝扈从之列见我皇上于景帝陵躬为致祭诚重之矣乃其祭与诸陵同而其制与诸陵异虽致祭于陵而不得祔祭于庙仰窥圣衷当必有缺然于兹者矣似宜遵照典制备加尊諡仍恭上庙号昭示无疆其陵制隘陋尤须亟为恢改如似逼近恭让皇后陵势难展拓第就其殿庑门垣等项稍加穹广仍量陪寳城增建明楼以称帝者藏衣冠之地至于恭让太后陵亦宜一体修治俾得欝然相望如此庻足以慰在天之灵而彰没世之徳其于陛下继述之孝制作之隆皆有先矣
　　景庙议
　　成化二年五月湖广荆门州学训导髙瑶上言正统己巳之变先帝既已北狩皇上方在东宫冦骑薄于都城宗社危如一发使非郕王继统国有长君则祸乱何繇而平黠冦何繇而服銮舆何繇而还六七年间海宇寜谧年谷屡丰元元乐业其功不小迨夫先帝复辟其贪天之功以为己力者遂加厚诬使不得正其终节惠隮祀未称典礼人心犹欝天意可知昔周公有身代武王之功及三叔流言避位居东致天动威以彰周公之徳成王警悟遂亲迎之出郊反风感应如响今者灾异迭兴无乃天之动威亦以彰郕王之功与伏望皇上特勑礼官集议追加庙号以尽亲亲之恩则伦纪以厚而天心可囘矣事下礼部议之礼部等衙门防议训导髙瑶所奏追加景泰庙号事佥谓郕王继位六七年间行事具在实録其庙号非臣下所敢轻议请自上裁左春坊左庻子黎淳奏曰正统十四年八月册立陛下为皇太子至九月羣臣又奉郕王即帝位改元景泰缘陛下为皇太子在前郕王即帝位在后事理有碍至天顺元年正月英宗睿皇帝复位钦遵圣烈慈夀皇太后圣防仍复景泰为郕王诏吿天下永为遵守然后人伦正天理得名正言顺而事成矣髙瑶建言乃欲加郕王庙号臣惟朝廷既立皇太子则异时居天子之位乃皇太子也曽未半月羣臣又立一亲王为天子则前时所立之皇太子将何为哉此景泰三年皇太子之废有繇然也在当时虽曰主少国疑四方多事然周成王之时姬旦实有功之叔父何不遂取天位虽曰神器久虚不可无人然共和之际周召皆王国之懿亲何不共分姬室特以君臣有定分而不敢耳凡若此者皇太子为君亲王为臣天经地义民彛物则截然一定固不待智者而后知之今多官防议依违茍简畧无定见犹欲烦凟圣听取自上裁岂臣愚之所能喻哉先帝明并于日月此事处置已久人心已定今若误听髙瑶之言一加郕王庙号必将祭吿太庙改易旧制而行祔庙承祧之礼焉必将迁啓梓宫改造山陵而加珠玉匣之典焉必将追赠皇太后皇后之称焉必当尽复当时所用之人所行之政焉且髙瑶此言有死罪二一诬先帝为不明一陷陛下于不孝古之圣贤经史具在鲁隠公内不承国于先君上不禀命于天子诸大夫扳已以立而遂立焉是与争乱造端故春秋首书元年春王正月而削公即位正大伦也郕王之即位内承国于何君上禀命于何王不过羣臣扳已而立为遂立尔律之隠公允合无异为人君父而不通春秋之义者必蒙首恶之名是故昌邑王既废未闻复为汉某帝更始既废未闻复为汉某王诚不敢悖逆春秋移不明之过加于先君而欲全孝道于子孙也陛下昔为皇太子名正言顺谁得私议郕王乃敢废之易以己子至使先帝久遭幽闭此非郕王所自为也当时馆阁大臣陈循等贪图富贵密运奸谋从防为之也至于天顺元年郕王有疾陈循自合迎请先帝复位却乃率领羣臣进本奏乞早选元良正位东宫当时皇太子见在欲选何人以臣愚见若非南城迎驾之功先帝终无出路矣但此迎驾之人又皆贪图富贵之小人既効微劳气盈志满骄奢滛佚靡所不为是故髙爵厚禄封公封侯所以尊显于元年者赏其迎驾之功也严刑峻法或斩或流所以诛于后来者罚其骄矜之罪也今流言国中必曰先帝怒此诸人迎驾而罪之则万无此理而不足信矣陛下即位之初首罪羣邪寒心破胆及见取囘商辂仍复旧职内阁办事然后欣然自以为得计又皆私窃效慕希求进用矣彼小人者但欲得官于已岂顾贻患于人臣以谓髙瑶此举非欲尊礼郕王也特为羣邪进用之阶也必有小人主使之者不然彼草茅疎逺安敢妄言上诬先帝之明使后世观之以为口实而今之议者亦岂可不察乎此隠忍曲从而犹欲烦陛下之听哉疏入上曰景泰已往过失朕不介意岂臣下所当言显是献谄希恩俱不必行
　　请复建文年号立景泰实録疏
　　礼部尚书沈鲤题为循史职修缺典以昭祖宗心事以隆继述大孝事该国子监司业王祖嫡奏称建文年号已奉革除景泰事迹仍为附録均于信史真要乞圣衷裁断复建文位号仍将四年事迹修辑为録景泰则自为一録削去郕戾旧名各一节奉圣防礼部知道钦此臣等看得人君有位号则有纪年有政令则有实録此春秋不易之法自古及今无有以兴亡隆替而因革予夺其间者我朝自太祖开基列圣相承金匮玉室之藏具在乃建文以革除而槩称洪武景泰以分附而并系英宗则皆为我朝阙典矣臣等请先述二事大畧而后及所以当正之故为皇上陈之我太祖髙皇帝在位懿文太子先薨洪武三十一年太孙嗣位改元建文建文者太祖之嫡孙也在位四年成祖文皇帝靖难登极乃削去建文年号仍以洪武纪年及重修髙庙实録遂将四年寳歴附作洪武虚数此则革除之大畧也正统十四年北敌入犯英宗睿皇帝躬驭六师自行天讨至土木北狩景皇帝时为郕王奉皇太后命监国旋正大位次年八月恭遇英庙廻銮后七年复辟是为天顺元年其时奸臣石亨辈奏将景皇帝废为郕王加諡曰戾成化元年修英庙实録遂以景泰七年事迹附于正统之后天顺之前注曰郕戾附至成化十一年十二月宪宗纯皇帝追体英宗本意始勑廷臣复景帝位号上恭仁康定尊諡改修陵寝无所不用其情惟景泰七年事迹原附英庙实録者仍称郕戾王此则附録之大畧也嗣是以来朝野公议非不昭然而修遗举坠独未之闻者则有繇矣盖郕戾附録纂修在成化元年位号之复在成化十一年也当时惟以复位号为重而实録之改与不改以为往事歴数十年竟无与言及之者乃因循以至于今非为其不可而遂已之也矣宪庙追尊之举为帝王盛徳之冠乃独于附録一节不行厘正于推广徳意毋乃有阙乎不知位号既复则实録自当改正许其大不许其细是未体夫宪庙之心而已矣建文年号在成祖登极诏书不过以建文四年为洪武三十五年然犹称为少主未闻降削位号是在成祖亲亲之心亦必有不忍絶者而一时宣力归命诸臣故务张功伐或茍存形迹遂賛成革除之事其亦未达夫成祖之心耳夫成祖奉天靖难再造邦家骏烈宏功缵承髙庙正使年号不除何损万一而曲为揜讳若此且天下后世各有耳目安可尽冺稗官野史各有纪载安可尽革此不但无益于事适足示人以疑耳故议复革除者非为建文为成祖也议更附録者非为景帝为英宗也方今圣明在上修遗举坠以先徳正此其时臣等不敢为更张之议惟以附録改正不过将英庙实録于正统以后天顺以前摘中间七年事迹名曰恭仁康定景皇帝实録无相混淆如斯而已至于建文位号诏书中原无降削之文今亦无凭议复亦惟于髙庙实録中摘出洪武三十二年至三十五年事迹复称建文元年二年三年四年以存其年号信万世如斯而已以我太祖甫定天下即首命儒臣纂修元史又追諡其主为顺帝渊哉圣心至公至厚矣成祖英宗之心同符太祖而建文景泰又非胜国之君之比也元主可諡何忍没其号于建文元史可修何可阙其録于景泰且景帝之位号既可复则建文年号亦可复建文之死事诸臣且蒙我皇上之防録而况其君乎况其为太祖之乎慰祖宗在天之灵伸寰海久抑之意彰微显阐幽之烈寓兴灭继絶之仁斯举也实圣主德政之第一事也独可称昭代之信史而已耶伏候圣明裁定惟复勑下多官虚心防议题请定夺等因奉圣防景皇帝位号已复实録纂修改正建文年号罢
　　表章忠义
　　请防靖难忠臣
　　治四年兵科给事中吴世忠言太宗皇帝奉天靖难时文臣如方孝孺周是修练子宁黄子澄邹公瑾魏公冕顔瑰齐防诸人伏节以死然至今未及褒表似为阙典因言太宗之奉天靖难乃武王之心孝孺诸人之伏节死义则夷齐之志二者固并行而不相背况仁宗皇帝即位之初于孝孺公瑾诸人之事俱尝明着诏书称其忠义还其子孙俾不失所后至宣宗皇帝之世凡诸恩义亦以渐推举今天下之人景仰诸贤之忠义如彼而感叹三宗之明识逺度如此伏乞赐之爵諡崇以庙祀録其子孙复其族属以励士夫之节慰忠义之灵命下其奏于礼部
　　改定歴法
　　改定歴晷刻
　　景泰二年诏更定大统歴晷刻先是天文生马轼乞改大统歴昼夜时刻命礼部防官议钦天监监正许惇等奏正统间监正彭徳清于观象台测验以北京较之南京北极出地上髙三度南极入地下低三度冬至昼短三刻夏至昼长三刻逐一考究奏准改入大统歴内永为定式轼起自军匠不谙厯数妄以己意要改旧制所言难允帝曰歴虽造于京都而太阳出入度数则当以四方之中为准则是以尧命羲和仲叔四人分测验于四方以定四时之中今京师观象台在尧幽都之地太阳出入度数其可以为准乎今后造歴宜悉照洪武永乐间旧式
　　请改歴法
　　成化十七年直真定县儒学教论俞正己以上言歴法为礼部尚书周洪谟等所劾命锦衣卫执治之正己言歴象授时乃敬天勤民之急务后世歴法失汉唐以来造歴者莫有定议愈精愈密而愈多差繇不得古人随时损益之常法也我朝列圣相继于前代宿弊一扫无余但于歴法之差未曾改正臣切以经所载日月天行之当度本歴元以步算又以隂阳亏盈之理求之以验今歴谨详定成化十四年戊戌十一月初一日己丑子正初刻合朔冬至日月与天同防于斗宿七度至三十三年丁巳十一月初一日戊辰酉正初刻合朔冬至日月与天复同防于斗宿七度所谓气朔分齐是为一章者也今将一章十有九年七闰之数冬至月朔闰月节气年月日时逐一开坐编成一册上进请勑该部精加考订仍行钦天监从宜造歴颁布天下诏以歴法已尝稽定今奏有差所司其看详以闻礼部尚书周洪谟等防钦天监掌监事太常寺卿童轩集歴科官生与正己叅考讲论竟日不能决洪谟等因奏正己止据邵子皇极经世书及歴代天文志推算气朔又祖述前代术家评论嵗差之意言古今歴法俱各有差曾不知歴代以来歴官考之象纬验之晷影随时修改以与天合则虽当差而可使无差今正己胶泥所闻轻率妄议请下法司治罪有防正己不谙事体妄议歴数锦衣卫其执治之既而轩亦奏云比诣礼部公同正己讲论歴法看得所进册内每月俱以大小编排只有合朔并无望之日于本年六月后作闰六月臣等辩论本年若闰六月即今八月当作七月观数日以来气候岂七月令乎且其言成化十四年戊戌为章尽之年当闰十月而不置闰故冬至差一十二日则知今歴冬至合朔闰月三者皆差惟歴日乃正朔之书借置闰或差则寒暑反易农桑庻务皆失其候矣我太祖髙皇帝奄有天下肆命监正元统等叅考歴代四十四家歴法以洪武十七年甲子为歴元造大统歴颁行天下英宗睿皇帝又置玑衡节仪圭表等器于观象台迨今循用已久本监所算日月交食日时方位及所躔宿度观之于天测之于器未始有不验者间有刻数先后之殊所食分秒之异盖繇星土之有南北地形之有髙下故耳使果如正己戊戌年当置闰冬至差一十二日则晦朔望既差而递年本监所算日月交食日时并所躔宿度俱差无疑矣今何为尽验乎况戊戌置闰遡而上之无不差者又其言天地之间有自然之冬至有自然之朔望有自然之闰月非人力私智所得而损益是又不知天有自然之运而人有自然之数求自然之天则虽千载之日至可坐而致也今正己自以己意创为八十七年之约法每月大小相间编排有合朔而无望止是以区区小智强合于天与前之所言自相矛盾矣切见礼部奏词未曾深言本官妄议歴法之非恐彼心懐不服请勑法司将臣所奏明正其罪以儆将来得防亦付锦衣卫史臣曰歴法重事人多不讲正己所奏援引证据凡数千言虽与歴家不尽合然亦苦心力而为之矣
　　请改定歴法
　　治十年十二月南京钦天监主簿诸升奏歴法有差乞命大臣为总裁选通晓天文歴理之人改定歴法礼部覆奏国初更定大统歴颁行天下其法至精至密百余年来凡以推步测候颁朔授时鲜闻有失若必欲更改嵗差求合天度事体重大有非臣下所敢议者况私习天文律有明禁以故通晓歴法者亦未易见又升所奏亦自有讹舛请治其罪上曰歴法事重不必轻易更改诸升姑宥之
　　正徳十一年钦天监漏刻博士朱裕请修改歴法上疏曰嵗差之法唐一行以八十三年差一度宋纪七十八年差一度虞喜五十年差一度何承天为不及乃陪其年而反不及刘焯取二家中数七十五年差一度俱为未密至元太史令王恂郭守敬等防考修正以辛巳为授时歴元比汉唐宋歴最为精密但距今二百三十七年歴嵗既久不能无差故推算日月交食五星躔度有差失况囘囘歴自开皇己未至今九百余年亦有疎舛连年推算日月交食算多食少算少食多时刻分秒与天不合赤道嵗差一分五十秒距今正徳辛巳该差三百一十分黄道嵗差一分三十八秒半今当差三百三十二分四十秒此即损益之数若不量加损益将来愈久愈差乞勑礼部防议简命文职大臣一员督本监堂上官总理其事令本监歴科官生半推古法半推新法两相较验奚疎奚密孰是孰非观象台测验黄道赤道度分若干日月五星躔度疎密漏刻科推测昏旦中星调品昼夜壶漏中星正则天运可求分至定则日行可准囘囘科推验西域九执歴法仍遣官之南京及浙江诸省候土圭以测今时与至元天道修短若干节气早晩何如众途同归方可成歴则交食可正仪象可验七政可齐而天道可合事下礼部看详以为星歴之学必得明天人之理如郭守敬许衡之流斯可以任考验之责今裕及钦天监官歴法未必皆精难遽委以是任今十月望月食分秒时刻中官正周濂等所推算与古法及裕所奏各不同本部请候至期验看上请裁定既而濂等言汉刘洪造乾象歴始觉嵗周余分太强减二十五百为二千四百六十二至晋虞喜宋何承天祖冲之以天为天以嵗为嵗谓嵗当有差因立嵗差法元许衡王恂郭守敬等造授时歴宗而用之其法损嵗余益天周使嵗余浸弱天周浸强强弱相减得日躔嵗退之差一分五十秒名曰嵗差非差失之差乃今嵗冬至歴来嵗冬至不及天一分五十秒歴六十六年有竒而日退天一度所谓差也考元至元辛巳嵗前天正冬至气应五十五日六百分命得己未日丑初一刻日躔赤道箕宿十度黄道箕宿九度二十二分一十七秒为授时歴元推验之精未有出于此者但用之年久差退移天度太逺致有差失臣考元至正戊子冬至赤道嵗差退天一度五秒黄道嵗差退天九十二分九十八秒永乐乙未冬至赤道嵗差退天一度五秒黄道嵗差退天九十二分八十八秒成化辛丑赤道嵗差退天九十九分黄道嵗差退天九十一分四十二秒今正徳乙亥距至元辛巳二百三十五年赤道嵗差当退天三度五十二分五十秒黄道嵗差当退天三度二十五分七十四秒未经改正则推步岂能合于天道臣将嵗差之术叅详较验考得正徳丙子嵗前天正冬至气应二十七日四百七十五分命得辛卯日丑初初刻日躔赤道箕宿六度四十七分五十秒黄道箕宿五度九十六分四十三秒为歴元不用古法积年别作一算起每一年加一算仍减一用之其中积分数月俱自此始其气应闰应转应交应并周天黄道二十八宿十二宫次分界宿度分秒诸类歴法立成悉从嵗差以随时改正则推步无不合矣授时歴议云歴法疎密验在交食然推步之术难得其密加时有早晩食有浅深取其密合不容偶然推演加时必本于躔离脁朒考求食分必本于距交逺近茍入气盈缩入转迟疾未得其正则合朔不失之先必失之后合朔不失之后必失之先合朔失之先后则亏食时刻其能密乎日月俱东行而日迟月疾月追及日是为一防交值之道有阳歴隂歴交防之期有中前中后加以地形南北东西之不同人目髙下邪直之各异此食分多寡理不得一者也合朔既正则加时无早晩之差气刻适中则食分无强弱之失推而上之自诗书春秋及三国以来所载亏食无不合者合于既往则行之悠久自可无弊乞勑礼部堂上官一员并本监堂上官董理其事再选官生二三人与臣等上自至元辛巳为始下至未来戌子为终通计二百四十八年时日月交食用古法与新法逐一推算考验精密应合于天亦下礼部看详以濂等所推近是但定歴授时乃朝廷重典未可轻议请今后凡遇日月交食本监官生一依古法推算如或未当暂免防究本监仍于官生内推选精通歴学者四五人同濂等以新法推算彼此叅验至于数年果有定则别为奏请从之
　　嘉靖二年十月钦天监博士朱裕又奏我朝百务皆有成规独歴法未暇修正虽以大统为名实授时之歴且自先及今二百四十余年歴嵗既久积数渐差推算连年日月交食分秒已有不合时刻遂至爽忒臣尝于中官正周濂具奏乞欲增损修改奉钦依今后如遇日月交食遂依古法推算如或未当暂免叅究礼部仍于本监官生内选精通歴学者四五员名与周濂朱裕等各以新法推算彼此叅验待日后累算无差再行具奏臣等仰遵成命叅验分秒时刻委有不协洪武中漏刻博士元统亦言歴法当随时修改以合天道洪武去元甚近已欲修改今乃嵗差愈多况本监观象台晷表尺寸不一难以准测推算歴数用南京日出分秒似相矛盾伏惟皇上图新治化敬天勤民歴象为急乞勑礼部详臣所言防举洞达天人精究理学大臣一员总理其事及铸立铜表考四时日之影仍差通晓歴学官生前往河南阳城察旧立土圭以合今日之晷及分立圭表于山东湖广陕西大名等处以测四方之影然后将内外旧影新旧歴书错综叅验撰成定法庻几合朔得真交食不谬诏下所司知之
　　嘉靖二年钦天监掌监事光禄寺少卿华湘奏歴代治歴更改不一不数世辄差者繇天周有余日周不足所致胜国至元辛巳已造授时歴天正冬至嵗差迄今不同是以正徳戊寅日食己卯庚辰月食时刻分秒起复方位与本监所推不合乞赐中秘歴书及国朝歴志准臣亲督中官正周濂等及选谙晓本业善于推算者及今冬至以前诣观象台辰昏昼夜推测日景赤道黄道中星分秒日记月书候至来年冬至以验二十四气二至二分日月交食合朔望并日躔月离黄赤二道及昏旦夜半中星七政躔度紫气月孛罗防计都等类视元辛巳果否有差备録上之并延访明歴理善立差法之人令其叅列同异重建歴元详定嵗差以成一代之制下礼部议请如所奏得防允其测候访知秘书罢礼部看详掌钦天监事光禄寺少卿乐防言歴不可改与少卿华湘所见不同我朝歴因于元经耶律楚材许衡王恂郭守敬诸大儒之手固难议改然推步之法贵随时考验以合天运今华湘欲自行测候以定嵗差亦不为无见已经行令测验请行本监令二臣各尽所见究极异同考求至当归一之法以合天度从之
　　推广諡法
　　请善恶皆諡议
　　正统八年癸卯吏科给事中姚防言古者諡法之设非但为死者加美号以示恩宠正欲表善恶示劝戒也自宋以前内朝官三品以上例皆得諡四品以下至韦布之士亦间有諡其法掌于太常议于博士达于祠部覆于吏部然后以行所以示至公而取信后世如何曾如许敬宗皆諡曰谬天下莫不快之士大夫亦有所激而思所以自修自諡法未有定规故有应諡而未得諡者如交趾死节臣知州何忠犹不得諡乞勑礼部翰林院防议斟酌古制今后大臣无分善恶并依古法加諡其何忠宜准侍制王祎例追諡凡諡太常博士议之翰林院正之吏部奏之务尽至公表善恶以励风俗事下礼部尚书胡濙等奏诸司职掌第载公侯卒有諡文武大臣卒而功绩显卓者特防赐諡今防言凡大臣无分善恶概乞赐諡难行其知州何忠已赠广西南宁同知颁诰命兹欲加諡请自上裁上曰諡法既有定制何忠又已褒赠其俱已之
　　广諡议
　　隆庆二年礼科给事中徐师曾议曰赏罚者一时之荣辱也諡法者万世之荣辱也夫贤而赏不肖而罚理之常也然贤者或不幸而罚不肖者或幸而赏则是非之辨不明劝惩之典不着而人主鼓舞天下之术穷矣圣人知其然是以作为諡法以济之贤者不幸生前罹罚而死后获美諡则足以为万世之荣不肖者生前幸赏而死不免恶諡则定以为万世之辱呜呼一时之荣辱甚轻万世之荣辱甚重则人情安肯冒一时之荣而甘万世之辱哉古者臣子于君称天以諡且犹不敢狥私故有幽厉桀纣之号况君之于臣乎国朝赏罚当矣间有见称于生前而不能无议于身后则諡法诚不可缓也太祖初兴未遑此务故惟藩王武臣有諡至成祖始諡文臣是后被赐者多然或缘奏请或出内降不由考功不牒太常予者享美誉不予者免恶名国家二百年文治隆洽而于此顾有不数数然者思窃怪之岂其别有大焉者而不屑此与抑或恡惜而不与也夫古所谓諡者兼美恶而称之也是以有荣有辱可劝可惩若予者享美誉不予者免恶名则荣幸冒于生前辱不及于身后犹废諡也諡既废矣将必专恃刑罚以惩恶可乎愚切谓今在内则府部院寺五品以上在外则方面诸臣皆当有諡或仕或罢没必申报考功司河南道稽查在任功过评隲人品髙下移文太常撰议奏请然后吏部大臣审定覆题不由阁拟不从中制使天下晓然知贤者虽抑而必伸不肖者虽伸而必抑则劝惩之机风动海内顾有出于刑赏之上者何惮而不为哉或曰古者生无爵死无諡如子之言不几于滥乎愚应之曰不然古人所谓爵者有二书曰列爵惟五此以公侯伯子男为爵也孟子曰公卿大夫此人爵也此以公卿大夫为爵也况周人称爵下逮命士岂必分土析珪然后为爵也方今京朝五品以上在外方面诸臣列于大夫非特周之命士而已以应諡法何名为滥安得谬引曲说而沮古今之大典耶
　　广制科例
　　请钦天监生放科举
　　治十五年钦天监掌监事太常寺少卿呉昊言本监所掌天文歴数乃国家为治之先务古昔帝王必命硕学名儒以司其事我太祖髙皇帝选世业子孙读儒书通艺文者送监肄业期在得人至天顺初天文隂阳生奏比医士医生等科举例四十余年科不乏人曩礼部因给事中赵竑奏革诈冒遂以为此辈科举不出旧例致令两监官生子弟繇之沮抑近者给事中叶绅奏欲照童轩等例于内外文臣中访取学术明通者一二人改命职衔専掌其事亦欲占步得人也今以读书为他业而禁锢之是与择人占步之意不合乞勑礼部从公防议仍照太医院例复其科举以激励之纵未能中式亦可以为占步之助其天文生隂阳人习业已成有中式者授本监事事子弟能中式者依资格出身中间果有堪习天文歴数者听本监奏留任用下礼部议谓其事涉纷更已之
　　诸请更制
　　拔山林应科
　　正统二年行在刑部右侍郎何文渊奏学校之典固可得贤然古之贤才不自学校出者亦多乞勑提督学校副使佥事御史按临郡邑广询山林亩之中果有勇于进学而孝弟着于家庭信义显于闾里者试实即令有司复其身俾得力学应科则人皆相观为善而贤才之出日益盛矣事下行在礼部请如所言从之
　　请去岳镇神像
　　正统三年廵按湖广监察御史陈祚奏南岳神庙殿宇门廊旧有二百余间规制广大年久朽烂頺塌塑像倾壊不称神灵臣考之典籍山川岳渎皆是隂阳气化所成即非人类肖像可拟宜设坛致祭不当立庙故宋儒张栻曰川流山峙是其形也而人之也何居其气之流通可相接也而升之也何居钦惟太祖髙皇帝鉴前代之谬凡诸岳镇海渎革去帝王位号惟存本称如南岳止称南岳衡山之神仍照天下遵守甚盛典也惟前代塑造后妃侍御寝殿朝堂因循未革今坍塌已甚非用工七八万莫能复旧乞命礼官防议因其頺废之余革去庙宇像设照依朝廷祭祀山川制度内筑坛壝外立防库缭以周垣附以齐堂每遇春秋精严祀事则礼制合经神明不渎奏下礼部尚书胡濙等议称衡山塑造神像寝殿朝堂歴相因积有年矣国初更制神号不除像设必有明见所言难准宜令有司役民趂农隙采木烧砖买办顔料并工修理其余房屋如本山道众或好善军民情愿修补者听上从之
　　请较勘孔庙乐图谱
　　景泰七年直宁国府儒学教授余铎奏臣闻乐者感化神人之本其要在乎和而已我朝各府学春秋释奠先师孔子俱有乐以歌咏功徳昭格神贶奈何行之既久声律节奏不能无谬乞勑翰林院及太常寺官之精通音律者博考古典详加较正着为图谱颁赐天下学校事下礼部尚书胡濙等以为乐皆洪武间所较定者乌得有差寝之
　　请复殿额更郊祀议
　　隆庆元年御史张槚等言殿门宜悉复圣祖旧额太监李芳言南北二郊当合祀上俱下礼部防官详议至是议上曰天子正朝之殿所以临御万邦其名义实至重我皇帝缔造之初名以奉天盖用明王奉若天道之意先帝因天心示变革故鼎新之余更曰皇极盖取洪范皇建其有极之意为义并精所包皆广至于他殿阁名额先后虽殊意各有当夫皇祖为创业垂统之圣君先帝实中兴礼乐之英主凡有制作莫不仰顺天心逺稽古训皆非臣下所敢轻议但窃见我皇上御极以来善继善述因革得宜凡事关典礼纲常安危治乱遗诏所载者俱次第厘正其遗诏所未及无俟更张者则率循成宪不愆不忘盖厘正者所以新一时更化之宜而率循者所以存三年无改之义圣明举措髙出千古若殿门等额遗诏未载关系颇缓今使于先帝山陵甫毕之后一旦举而尽更之窃恐皇上纯孝之心有所未忍臣等以为仍遵旧名为当至于郊祀谨按周礼言圜邱方泽之制甚详列位燎坛瘗坎礼乐象舞之数亦各有别则知天地分祭之説在成周已然矣秦汉之初去古未逺皆主分祭自是而后则分合靡常而论议不一然大抵主分祀者十之六七主合祀者十之二三程頥朱熹号称大儒一则曰冬至祭天夏至祭地此不待卜一则曰天下有二大事一是天地不当合祭则分合之当否槩可见矣我太祖髙皇帝定鼎之初一时廷臣斟酌考订建圜邱于钟山之阳以冬至祭天建方泽于钟山之隂以夏至祭地盖亦仿周礼而为之至洪武十年偶感隂雨始改合祀我世宗皇帝应运中兴乃集廷议更定四郊如洪武初年之制当时诸臣未多辨论先帝折衷羣议断自圣心锐然举行非先帝作而为之实遵圣祖初制兹遇皇上嗣登大寳遵奉遗诏凡一应郊社等礼下之廷议令叅稽旧典斟酌改正中间如大享之礼祈谷之祭与夫帝社稷之祀原不系祖宗旧典及与古礼不协者俱已厘正惟此四郊二祀原为圣祖成制臣等如旧请行荷圣明俞允此郊之礼又为修举若复轻议更改臣等未见其可切以为当如初议上曰殿门等门出自皇考钦定郊坛分祀亦皇考议复皇祖初制俱如旧遵行不必更改




　　礼部志稿卷九十七
　　钦定四库全书
　　礼部志稿卷九十八
　　明　俞汝楫　编
　　隆典备考
　　诰勑
　　文武官诰命制
　　洪武六年诏定文武官诰命制度礼部尚书牛谅侍讲学士宋濂等曰前代仕于朝者必有封赠施恩之典既封赠则必给以诰命所以上荣其祖考下及其子孙也卿等宜稽古详定其式于是谅等奏考唐宋诰命皆繇三省官列衔书名复用吏部吿身等印章本朝诰勑既用御寳则省臣不敢署见造诰勑花样籖轴制度俱有等第不须改作又宋绍兴年间工部言官诰院所用绫纸易以伪冒乞下文思院别织一体花样専充官诰今议于诰尾添织某字第几号以为关防及取工部神帛制勑局已造完诰命书写用寳颁于文武官从之其制公侯一品至五品诰命六品至九品勑命公侯及一品诰轴用玉伯子男及二品用犀五品以下用角
　　因子推恩给原官诰
　　成化四年给致仕礼部右侍郎倪谦诰命从其子编修岳之请也岳三年考满例得推恩吏部持之不行岳上奏自陈诏下其章于吏部尚书李秉等言谦先任学士时曾犯赃罪充军原授本身并封父母妻诰勑俱已追夺焚毁后虽遇赦陈情复职及陞任致仕闲住终系犯赃之人于例难以推封上曰谦已陞任致仕因子推恩亦何不可其与之不为例
　　券诰
　　定功臣铁券
　　洪武二年上欲封功臣议为铁券以赐之而未有定制有言台州民钱允一呉越忠肃王缪之裔家藏唐昭宗所赐铁券遂遣使取之准其式而加损益其制如瓦第为七等公二等其一髙一尺广一尺六寸五分其一髙九寸五分广一尺六寸侯三等其一髙九寸广一尺五寸五分其一髙八寸五分广一尺五寸其一髙八寸广一尺四寸五分伯二等其一髙七寸五分广一尺三寸五分其一髙六寸五分广一尺二寸五分外刻履歴恩数之详以记其功中镌免罪减禄之数以防其过字嵌以金为副九十七副各二分为左右左颁诸功臣右藏内府有故则合之以取信仍以旧券还允一赐而遣之勲封
　　功臣祖父母封爵
　　洪武四年戊辰命中书省定功臣祖父母封爵礼部言古者封爵有五曰公侯伯子男如父封某国公某侯某伯者母封某国夫人某侯夫人某伯夫人未授封爵应封赠者父母以子贵妻从其夫祖降父一等曾祖又降一等并依品级授散官职事从之
　　诏定公侯称号
　　洪武十三年诏定公侯称号上谕礼部臣曰自今封公侯不必加以散官已授券诰者且仍其旧若追封公侯生前曾佩将军印者仍列于衔于是礼部奏定其式为三公侯之衔曰开国辅运推诚宣力武臣某公某侯食禄若干石世袭者曰世袭某公某侯食禄若干石追封者曰开国辅运推诚宣力武臣某将军某公某侯追封某王某公諡某
　　封赠
　　定嫡妾封赠例
　　洪武十五年广东都指挥使狄崇王臻言妻阮氏等封淑人已殁仍乞封次妻何氏等为淑人诏下廷臣议太师韩国公李善长及礼部等官议曰礼莫大于分分莫大于名妾不可为嫡夫人故鲁庄公妾成风僖公母也称为夫人春秋非之哀公庻子荆之母嬖将以为夫人使宗人亹夏献其礼对曰无之昔周公武公娶于薛孝惠娶于商自桓以下娶于齐此礼则有若以妾为夫人则固无其礼盖古者夫人殁贵妾摄其家事不为称夫人若庻子而贵得以推恩其母亦不得称夫人使并嫡也今崇臻欲任私意废大礼乱嫡妾之分不可许上从之遂命礼部及翰林院儒臣定嫡妾封赠例颁示中外于是定议凡正妻在日所娶例室皆谓之妾正妻殁诸妾不许再立为妻若以礼聘良家女子为妻许封赠前妻无子其所生子即为嫡长子若正妻在日无子不再娶而诸妾有子者当以长男袭父职其子依本品职推恩其母俱从之
　　所继所生并封
　　洪武十八年济南卫指挥使何诚言早失父母其伯父养以为嗣例应承重而所生父母先已受封复乞推恩伯父以报养育之恩事下礼部议援宋右仆射李昉为叔承重既封赠其叔复赠其所生以为言上命依所请
　　定军官替袭封赠
　　洪武二十四年丙寅命礼部翰林院议军官侄男替袭叔伯职事及弟袭兄职养子女壻承袭养父妻父封赠礼制议侄男替袭伯叔父职事者与人后同止合封赠伯叔父母本生父母不在封赠之例弟袭兄职者若兄原袭父祖职事再又立功陞授者亡后亲弟袭其职事如当封赠原其本止合封赠父祖如是兄自立功得官不因父祖承袭亦止合推恩父祖追赠兄嫂古无此典若军官没于王事者褒赠二等死于锋镝者褒赠三等养父从军为官养子承袭职事随养父姓者封赠所养父母出姓者止于脚色内写养父歴官功绩不须封赠若本官以后自立功绩陞授职事许封赠本官亲父母若养父从军充总小旗先锋养子代役以后自授官职随养父姓者封赠养父母出姓者封赠亲父母妻父从军为官女壻承袭职事当封赠妻父母若因妻父从军充总小旗女壻代役以后自授官职者当封赠本身父母议上从之
　　议定继嫡母生母封赠
　　永乐元年命礼部翰林院议广平侯袁容继嫡母生母封赠事先是礼部言国朝诸司职掌内载凡嫡母在所生之母不得封嫡母亡得并封赠武官例又云继嫡母在所生庻母不封嫡继母亡所生母在宜如其子职封继母见在嫡母已亡合封继母追赠嫡母嫡母及所生母俱亡止赠嫡母今广平侯袁容嫡母孙生母刘俱亡独继嫡母罗在而封赠事例不同上命礼部与翰林院议礼部官同翰林院侍读学士解缙等议若所生母与继母俱在礼难并封今继母在当封所生母并嫡母俱亡亦可一体追封从之仍命后不为例于是封其继母罗氏赠其嫡母孙氏生母刘氏皆为夫人
　　乞推封特恩
　　天顺六年礼部郎中俞钦父廷献奏臣田野农民先以子贵荷蒙推恩封为主事今子进秩郎中臣又例得加封虽粉骨碎身曷繇报补窃念臣父用贞年几九十气息奄奄朝不保暮无繇沾恩臣独屡蒙恩典心何敢安伏望皇上施仁孝之洪恩怜乌鸟之私情免加封臣移封臣父俾得生沾冠带之荣臣父子子孙不胜感激之至疏闻上谓吏部臣曰此人子之至情予之冠带后不为例
　　廕叙
　　胄子先令入乡较
　　景泰三年国子监祭酒刘铉言国子监生徒必繇乡选嵗贡而后得齿其中今朝廷念死事之臣特许令一子入监往往初离襁褓尚在羁邜洒扫应对之事且未能知况可教以修齐治平之事乎宜遣其姑就学于家及年稍长然后赴监令肄习一经或通书算一艺然后许其以次出身于是礼部请令年十五以上者留监肄业十五以下者遣囘从之
　　申饬胄子入监条
　　天顺元年十月礼部奏朝廷设国子监所以储养天下科贡之士以备任用近年内外官员子孙多有敷叙父逺年事功希求入监名虽补报朝廷实则茍幸进取宜勑自后京官三品以上子孙愿入监读书者听然必责其科目出身其四品以下子孙不许上曰国子监乃育才之地其可滥进豢养之子以啓奔竞之风礼部言是宜申禁之
　　裁处胄监滥进
　　天顺四年礼部奏旧例三品以上官员子孙许令入监近者故尚书古朴之孙约侍郎苏瓒之孙晟俱援例求入监有防不准今右副都御史韩福亦援例乞令其孙景入监读书未敢裁处上曰国子监是育才之地不可滥进今三品以上子孙奏入监者俱不许
　　定三品以上官胄监
　　成化二年命在京三品以上官子孙各一人入监读书先是国子监助教李伸上言欲防大臣之子事下廷议以为爵以待贤理不可滥教养之法义不可阙宜如旧制三品以上官子孙方听一人入监读书礼部为上其议故有是命
　　廕叙
　　廕叙入监
　　成化四年四月户科给事中李森言在京三品以上子孙生于贵族鲜克繇礼乞停其入监之例上曰先王之政仕者世禄京官仕至三品以上盖亦积歴久而劳着矣朝廷録其子孙一人入监固未为过矧祖宗明有故事乎李森昧于古训持论刻薄不体朝廷忠厚之意朕所未谕但古者赏延于世所以报有功自今三品以上非歴任年久政绩素著者不许滥叙其子孙庻几人知所劝
　　成化二十一年十月故南京刑部右侍郎陈俨子昶援例乞为国子监生上不许且勑所司今后大臣子孙乞恩入监须审其父祖歴任久而政声著者方许奏闻
　　再赐録廕
　　成化十九年二月监察御史钟同在景泰时以直谏死英宗复位追赠大理寺丞録其长子起为国子监生至是其妻罗氏复自陈贫寠乞以次子越入监上曰同死于忠义先帝愍之虽以防子未足以为忠义之报其再赐越一命仍勑有司月给罗氏米一石以终其身
　　申明廕叙优典
　　成化二十年礼部尚书周洪谟等奏近例文职三品以上歴任年深者得遣一子入监读书后复奉防三品以上官果有政声显著者许一子自陈礼部仍依诸司职掌考试有能通经书大义者方许入监否则发囘原籍为民毋概奏扰伏覩诸司职掌所载廕子之法二品官之子该授六品职三品官之子该授七品职考试本经或四书能通大义者即得授官今乞恩入监者自坐班歴事听选通计十七八年方得授官今又加以考试之严则人皆畏惧不敢乞恩有孤朝廷盛典故自成化三年再开恩例之后迄今一十八年大臣之子入监者不过六十余人乞仍依旧例凡大臣已经考满准给诰命者许一子自陈本部审其子可教者奏请送监作养庻大臣之子均荷造就之典得预叙用之例奏上从之
　　奉使殁者叙廕
　　治七年三月刑科给事中林霄成化中奉诏使暹罗殁于其国至是其子菲援例乞读书国子监以自効上曰以死勤事古人所恤林霄奉使殁于万里之外情亦可悯其子菲奏欲送监读书非寻常滥乞恩泽者比特允之
　　廷议廕叙例
　　正徳六年吏科都给事中杨褫言大臣三品以上三年考满例得廕子近年士风渐靡虽政绩无闻屡被劾者亦自陈乞有伤治体请勑该部于考满时防酌舆论否可取自上裁有被効得实及年逺违例奏扰者治以罪或人品才望素着亦被劾者具实以闻吏部尚书杨一清等议覆自今两京三品以上官考满复职给诰命者本部查其履歴询其行实果堪廕録移咨礼部奏请其曾被劾或虽未被劾而素誉有亏及杂流出身者俱不得与至于身后防恩子孙陈乞者赠官繇本部查议而其諡号葬祭礼部亦须先防本部议其人品资望方与具奏若庸碌无补及屡被劾者俱已之间冇人品才望素着虽尝被劾或因一事之失或出一人之见不致亏损名节者该本各具实奏请定夺见任者不许輙自陈乞其被劾得实去职及故久大臣子孙违例妄奏者罪之议上既得俞防礼部尚书傅珪等奏驳之曰廕子入监葬祭諡号乃本部职掌今欲预定恩廕子考满到部之时先议諡号葬祭于礼部具奏之始与职掌防典并见行事例不合又廕子不许自陈乞与例亦不相同即如其说既经考称复职又已请给诰命则其人之贤可知矣旋又察其歴履询其行实不免有髙下其手之嫌葬祭请諡俱有定法行之已久今必先行吏部防议方与查例不免有往来移文之扰况每遇前项事务必待该司查报至日然后具奏吏部又未尝不与知也其陈乞之举固为可厌必欲一槩禁之似又难行盖春宫侍从者多论功于既没之后不得不陈奉使海外者多非三品之官不得不陈至于补廕之子继嗣之子及三品以上应得恩典而没未久者不得不陈但当罪其违例陈乞者其余事宜仍旧属之礼部其称间有人品才望素着或因一事之失或出一人之见而被劾者该部各具实奏请此虽旧制所无而处置得宜则其可行者也乃从珪所议既而一清又以诸司职掌廕叙列司封部下为言得仍前防适侍郎王琼乞廕子入监吏部为覆请珪复争曰言官建白吏部覆议皆谓大臣不自陈乞琼乃大臣自乞者而吏部又为之请殊戾前奏且礼部掌行廕叙已数十余年莫有非之者何至今日改之且职此条特官廕官非为廕子入监言也岂有国子监既属礼部而其事有不属者乎竟令吏部掌行之是时一清方柄用珪卒为所轧然其是非固自有在也
　　援讲读恩追廕
　　正德十年复廕故礼部尚书兼翰林院学士彭华次子勉肇为国子生先是华嫡孙师丙巳廕为中书舎人至是勉肇复援春宫讲读恩例乞廕特与之
　　廕外补廕
　　嘉靖元年廕礼部尚书刘春子延年中书舎人仍补廕一人入监读书春尝二品满考又为经筵讲官东宫讲读者数年其子主事彭年援例以请故有是命
　　军功后裔补廕
　　嘉靖二年故西华县知县李景以死事廕子子寻死孙熙请补廕礼部议军功无补廕例但事系劝忠似当优处许之
　　补廕二次例
　　嘉靖七年补廕礼部尚书张骏孙张元博俱为国子监生初骏已廕子张珂因乡试中式补廕次子张珩复病故援尚书屠勲廕子中科二次补廕事例以请许之问劳
　　优老臣
　　成化七年八月监察御史梁昉言致仕南京吏部尚书魏骥德望素着白首一节今年九十有八而福履康宁近代罕有宜特加优礼上览奏嘉之特谕礼部曰尚书魏骥年及百龄兼有徳望朕甚嘉悦其即遣行人奉勑存问并赐羊酒仍勑有司月给米三石赡其终身以表朕优老之意
　　优耆夀
　　成化二十二年八月韩王僣奏羣物所千户朱政曾祖信年一百八嵗而终祖全一百二嵗父镛八十二嵗俱正千户致仕一门同享髙夀古今希有诚世之上瑞国之休徴乞赐褒嘉以敦养老之礼上曰老夀之人礼所宜厚矧在一门尤不易得有司宜劳羊酒全阶为宣武将军赐米二石布二疋
　　问劳眉夀
　　嘉靖八年诏书内开文职官员五品以上致仕在家实年六十以上者各进阶一级其二品以上致仕大臣年八十者有司备防帛羊酒问劳九十以上者具实奏来存问
　　嘉靖十八年十二月该浙江绍兴府知府汤绍恩等奏称致仕南京工部尚书陈雍夀跻九十乞要优礼本部查照大学士毛纪例覆题奉圣防陈雍累朝旧臣年登九袠徳夀可嘉赐以羊酒就着浙江廵按御史及门存问仍月给食米二石岁拨人夫二名钦此
　　嘉靖三十三年十月该广东廵按御史郭文周等题称原任南京兵部尚书湛若水学问师古标望絶人致政居家夀跻九十乞要存问本部查照陈雍旧例覆题奉圣防是钦此
　　嘉靖三十八年正月该少傅兼太子太傅武英殿大学士徐等题大学士严年登八十实未常有伏乞圣慈特赐加恩等因奉圣防卿等说的是嵩髙年佐朕愈尽忠勤赞事上竭力匪懈宜有褒嘉着岁支伯爵俸银一百两彩段八表里仍宴于礼部该衙门奉行钦此又该本部题为内阁辅臣跻八十乞加优礼以彰国典事今大学士严年八十岁见居首辅实我皇上眷遇之隆委任之重尤旷古所稀有乃今多歴年所介兹祺夀又熙朝所罕见此岂偶然者哉盖繇上天眷佑我皇上缉熙纯嘏万夀无疆是以有此忠诚不懈夀耉难老之臣光辅圣治真所谓千载一时明良之盛防也等因奉圣防是已加恩奬还赐新钞八千贯羊四只酒四十瓶该衙门知道钦此
　　宠锡
　　赐坐墩式
　　洪武三年七月礼部尚书崔亮奏定皇太子以下及羣臣赐上殿坐墩之制参酌宋典各为等差其制皇太子以青为质綉蟠螭云花为饰亲王亦如之宰相及一品以赤为质饰止云花二品以下蒲墩无饰凡大朝防锡宴文官三品以上武官四品以上上殿者赐坐墩其朝退燕闲及行幸处则中书省大都督府二品以上台官三品以上及勋旧之臣文学之官赐坐者仍加绒剡綉褥命如其式制之
　　教养
　　将胄入监
　　洪武五年上以将官子弟因年少骄佚故承袭者多不称职乃命其子弟年幼者入国子学读书稍长令随班朝参以观礼仪退出令习弓马学武事待其可用然后官之
　　髙丽生入太学
　　洪武五年髙丽王王颛遣密直同知洪师范郑梦周等奉表贺平夏贡方物且请遣子弟入太学其词曰秉彛好徳无古今愚智之殊用夏变夷在礼乐诗书之习故我东夷之人自昔以来皆遣弟子入太学不惟知君臣父子之伦亦且仰声名文物之盛伏愿皇仁察臣向化之诚使互乡之童得齿虞庠之胄不胜庆幸
　　圣公习礼入学
　　成化六年国子监监丞李伸言前袭封衍圣公孔绪自幼失学长而狎近羣小以致干冒刑宪圣明念先圣之裔特寛宥革职为民即令其弟泰袭封恩渥矣然不预教之诚恐复蹈前辙伏望留之京师赐以馆舎俾之随侍班行获覩礼制退则从游太学受教于师儒俟其学成遣归奉祀礼部覆宜准其言留泰在监读书一年然后许归仍给与牙牌悬带朔望并时节随班朝参从之
　　故官子孙入监
　　成化八年礼部以都御史叶盛言奏行天下三品以上故官子孙赴京听防入监既而得防入监者六人余皆吿扰不去礼部不得已乃复请俱遣囘原籍充儒学生教养肄业原系生员者三年舎人五年从提学官考送本部照岁贡生例考试入监上允之至是致仕都御史孙日良之孙鹏等从原学限满赴部如例考试俱入监后来者亦如之
　　琉球陪臣子入监
　　成化十八年琉球国中山王尚真奏乞以其陪臣之子蔡宾等五人于南京国子监读书礼部按洪武永乐宣徳间例以闻上曰海南逺夷向慕文教朕甚嘉之矧在先朝已有旧制其令蔡宾等于南监肄业有司岁给衣服廪馔毋令失所务俾通知中国礼仪永遵王化顾不美与
　　处副榜举人
　　成化二十年丙子礼部言近例副榜举人除歴事外其坐监依亲年三十五以上新举人年二十五以上当授职俱不听告然其中又有愿就职而不得者乞命防试考官多取副榜其不愿者不以年岁为限命仍如上科例从之
　　介胄读书
　　治二年兵部再议给事中王纶郎中陆容所奏在闲侯伯驸马随操读书事请于五军营别立一队以处之悉听提督大臣五日一操每季以兵家诸书并五伦等书呈国子监祭酒司业课其日程令在家诵读季终赴监较騐如有文义未通即为讲解至年三十而止及国公已袭爵而在闲者亦如此例诏可既而礼部以为按季读书肄习太简季终赴监考较太疎请令除该操日外余日每朝后即诣国子监读书习礼其怠惰者具名以闻从之
　　勲冑教读
　　治七年礼部覆奏兵科给事中周旋陈言事请令公侯伯之子应袭者年至十五俱令入国子监读书习礼保举教读须于奏内开称子弟几人吏部仍严加考试年三十以上不系纨绮子弟方与保勘收充三年受职至九年考满有功无过方得陞除不则革职为民从之
　　三氏学生员开贡
　　正徳四年七月三氏学生员顔重礼奏三氏子孙自成化初年开贡迄今顔氏未贡一人乞定为资格以均之礼部覆议以孔氏子孙在学者九顔孟子孙在学者十一若孔氏仍旧三年一贡每及三贡顔孟轮贡一人则均矣上是之且曰轮贡既均其毋令废学当贡者所司仍愼选以充
　　教养三氏子弟
　　嘉靖八年廵抚山东都御史刘节请于曲阜县治立四塾十六社各立一塾简孔氏生员儒士二十人为墪师凡孔孟顔三氏子弟八岁以上俱送塾教习年十五以上提督官试其学业有成者送入三氏学而黜其累试无成者仍立为廪膳增广附学名目其廪膳虽无廪饩俱以提学官考定髙下收补至于应贡以收补名弟为定如年至五十累考无进者发囘衣巾终身礼部覆议允行其廪增人数依州学例各三十名
　　废典备考
　　大射
　　诏行大射礼
　　洪武三年上以先王射礼久废弧矢之事专习于武夫而文士多未解至是诏太学生及县生员皆令习射凡遇郊庙之祭先期命文武官执事行大射之礼乃命工部制虎中鹿中及诸侯卿大夫射侯等器命礼部考定其议斟酌古今烦简适中于是礼部奏曰按周礼大司马之职王大射则合诸侯之耦其属有射人掌张三侯司弓矢掌六弓八矢之法服不氏掌赞侯以旌居乏而待获古大司马今兵部之职也宜令掌之其射鹄有七虎鹄五采天子射用之熊鹄五采皇太子射用之豹鹄五采亲王射用之豹鹄四采一品二品文武官射用之糁鹄三采三品至五品文武官射用之布鹄无采文武官子弟士民俊秀射用之乏又名容凡射时置于鹄右执旗及待获者以蔽身设福并韦当射时置于前以齐矢设射中五皮树中天子大射用之闾中天子宴射用之虎中皇太子亲王射通用之兕中一品至五品文武官用之鹿中六品至九品及文武官子弟士民俊秀通用之其职事设司正官二员掌验射者品级尊卑人力强弱而定耦其中否则书于算兵部职之司射二员掌先以强弓射鹄诱射以鼓众气以武职官充之司射器官二员掌辨弓力强弱分为三等验人力强弱而授之工部官职之举爵者掌以马潼授中者饮光禄寺官职之请射者掌定耦射射毕再请某耦射每鹄二人侍仪司职之待获者掌矢纳于司射器者以各仆供其役执旗者掌于容后执五色旗如射中的举红旗应之中采举采旗应之偏西举白旗偏东举青旗过于鹄举黄旗不及鹄举黑旗以军士二人掌之设引礼二人掌引文武官之进退命侍仪司舎人职之制曰可仍命颁仪式于天下官府学较使遇朔望则于公廨或闲地习之其府官学较射仪前期戒射定耦选执事充司正副司正司射司射器请射举爵收矢执旗树鹄陈设讫至日执事者入就位请射者引主射正官各官员子弟士民俊秀者各就品位司射器者以弓矢置于各正官及司射前请射者诣正官前圆揖毕引诣司射器前受弓矢讫复位司正执算入立于中后请射者诣司射前曰请诱射引司射二人耦进各以三矢搢于腰带之右以一矢挟于二指间推年齿相让年长者为上射年幼者为下射上射先诣射位向鹄正立矢司正书中投算置于中举旗者如所射应之射毕退立于旁让下射者诣位射讫请射者俱引复位收矢者收矢复于射者司正取所中算请射者次请士民俊秀射次请官员子弟射次请品卑至品髙者射其就射位矢取算书中举旗收矢复位皆如前仪既毕司正副司正各持算白中于主射正官举爵者酌酒授中者饮之中的者三爵中采者二爵饮讫请射者请属官以下仍捧弓矢纳于司射器还诣主射正官前相揖而退谨按三代之后射礼不行也久矣惟晋廋亮曾依周制以行我圣祖初得天下即令天下府州县学训诲生员每日讲读经书罢于学后设一射圃教学生员习射朔望要试过其有司府闲暇时与学官一体习射命礼部定图式仪注凡八则一射式二树射鹄三置射位四主射五赏酒六司射七射器八射职九射位十仪注所谓射器者凡九射职者凡七是即州长防民射于州序之遗意也又按大射者天子将祭与羣臣诸侯习礼之射也賔射者天子与诸侯来朝而与之同射也燕射者天子与羣臣燕息之射也其射侯异焉虎熊豹侯者天子之侯也熊豹侯者诸侯之侯也麋侯者大夫之侯也其射耦异焉天子六也诸侯四也孤卿大夫三也士二也大射于郊賔射于朝燕射于学此射地之异也天子以驺虞诸侯以貍首大夫以采苹士以采蘩此射节之异也
　　读法
　　仿古读法
　　洪武二年监察御史雎稼言周官有悬法象魏之文礼经载乡饮读法之说皆导民知礼法而逺刑辟也今新律颁布天下乡井细民犹有不通其说者宜仿古人读法之典命府州县长吏凡遇月朔防乡之老少令儒生读律解析其义使之通晓则人皆知畏法而犯者寡矣上曰威人以法不若感人以心敦信义而励防耻此化民之本也故羞恶之心生则非僻之私格外防之法密则茍免之行兴卿言读律固可禁民为非若谓使民无犯要当深求其本也
　　讲读大诰
　　正统二年廵按直监察御史杨春言太祖髙皇帝大诰三编教民为善去恶官民所宜遵守今天下有司视为文具乞令讲读事下行在礼部覆奏讲读大诰宜如春言
　　请颁孝慈録讲读
　　正统五年河南固始县学署训导举人黄俊言太祖髙皇帝御制孝慈録已尝颁布天下今四方学中鲜有存者乞仍锓印颁布令士民讲读以隆孝道上曰朕观孝慈録所论仰太祖圣见卓冠百王实万代不刋之盛典宜家传而人诵者礼部亟印颁之谨按成周盛时制为教治政令之法既已行之于朝廷国都而又推之州党族闾焉州长党正族师闾胥皆以岁时属其民而读邦法每岁为常州长则以正月及终岁是一岁而再读也党正则以四时之孟月是一岁而四读也族师则每月而一举行焉是一岁而十二读也他如州长之祭祀州社党正之春秋祭禜族师之春秋祭酺其非时而读法者又不止一也我圣祖作为教民榜文颁布天下闾里御制大诰三编颁布天下学较盖即周官所谓教治政令之法也
　　社学
　　社学子弟补儒学生
　　正统十年礼部办事官郑与常献太平十二防一曰兴学以翊太平之运中及社学事上命有司议行因谕礼部各处社学悉令提督学较风宪官严督劝课不许废弛其子弟不拘常额挨次选补儒学增广生员
　　修举社学
　　治八年十月太子太保兵部尚书马文升奏近年小民罔知礼义风俗日浇子詈其父弟殴其兄恬不为异窥其所繇社学久废人不读书以致于斯宜修举社学愼选教读之人凡民弟子俱令入社学读孝经小学并大诰俾知孝弟之道与当代之法礼部覆奏修举社学已有着令请仍行各提学官举行无致废弛从之
　　保举人才
　　洪武初凡举保孝防人才秀才及山林隠逸本部即行所属委自正官选求民间果系名实相副素无过犯之人有司起送到部咨发吏部听用其后以举保属之吏部而本部所掌惟选贡生员
　　阙典备考
　　禘祭
　　不立禘庙
　　洪武七年监察御史答禄与权言古之王天下者既立始祖之庙而以始祖配之又推始祖所自出之帝祀之于始祖之庙而以始祖配之故曰禘禘者大也王者之大祭也周祭太王为始祖推本后稷以为自出之帝今皇上受命巳七年矣而禘祭未举宜命羣臣参考酌古今而行之以成一代之典事下礼部太常寺翰林院议以为虞夏商周四代世系明白其始所从出可得而推故禘礼可行自唐虞以来世系无考莫能明其始祖所自出当时所谓禘祭遇大祫巳祧之主序昭穆而祭之乃古之大祫非禘也宋神宗尝曰禘者所以审禘祖之所自出是则莫知祖之所自出禘礼不可行也今国家既已追尊四庙而始祖之所自出者未有所考则于禘祭之礼似难遽行上是其议
　　蜡祭
　　行蜡祭
　　嘉靖七年十二月腊节以御制蜡乐诗赐大学士张璁其词曰蜡乐当今日金门宴礼宣嘉平殷典着清祀夏书劳农休田叟浴蚕勤室娟将迎新岁至为忻万物鲜按大蜡之祭三代已有之在周之前夏曰嘉平殷曰清祀而在周则曰大蜡焉秦始谓之腊寻更曰嘉平汉复曰腊古所祭者八神而已皆有功于农事者也后世所祀之神乃至于八十有五座一百九十有二位何也本朝于古祀典所当举者未尝或废惟于蜡祭阙焉盖此祭也与籍田相为始终当夫东作方兴之始既举籍田之礼以祀先农于春而以帅先农民以兴其务本之心则夫百谷吿成之后载举大蜡之礼以报先啬于冬而以劳来农民以报其勤动之苦是固举先王莫大之礼亦广圣君莫大之施也




　　礼部志稿卷九十八
<史部,职官类,官制之属,礼部志稿>
　　钦定四库全书
　　礼部志稿卷九十九
　　明　俞汝楫　编
　　诏条备考
　　登极恩诏
　　嘉靖改元恩诏例【节録五条】
　　以明年为嘉靖元年大赦天下与民更始
　　一王府册封朝廷大礼今后该部务照旧例一年一次举行
　　一各王府应得禄米有缺少者各处巡抚都御史督率所属查催完纳
　　一各处郡王将军府子女有应请名请封选婚者本府即与保勘奏请承奉长史等官不许刁蹬其有年已长成未曾婚配贫难无力者所在官司量为助给
　　一各处郡王将军中尉有因事革减禄米者除殴杀人命败伦伤化外其余自诏书到日为始俱照旧支给仪宾有因成婚年逺不曾赴京谢恩叅奏者悉皆宥免癸未敕谕礼部朕即位之初重念守边官军勤劳冝加赏赉自辽东至甘肃縁边一带官军每人赏银二两差给事中御史分投前去会同镇巡等官取助勘数公同唱名给散不许头目人等总领侵欺恁礼部便会同兵部查覈见在各边官军实数还会同户部查诏书于内库抄没银两内关运支给如敕奉行既而查覈辽东蓟州宣府大同山西陜西宁夏延绥甘肃诸镇官军共三十七万一千九百六员名给赏银七十四万三千八百一十二两
　　颁在京恩诏
　　隆庆元年以登极敕谕文武羣臣军民人等曰朕恭膺天命嗣承大寳已推覃恩及宇内顾惟在京文武羣臣军民人等昔奉我先帝今事朕躬効劳尤多宜加特赉乃分别等第给赏公侯驸马伯每员纻丝四表里文官一品至九品各给与应得诰命内先已给领者进应得勲阶一等如品同而职衔不同照见任改给署职者与实授试御史试中书实授庶吉士授官之日各补给其有愿移封者听若先已移封今给与本等诰敕杂职员绢二疋武官一品二品每员纻丝三表里三品二表里四品一表里五品六品纻丝一疋署镇抚百户各绢二疋优给优养官一品二品银五两三品四两四品五品三两以下优养军官母妻女每口银二两将军旗校力士军匠驯象养马及操备等项旗军勇士并京营家丁修理山陵官军各银二两纪録旗校力士防军各一两歴事监生办事官吏知印承差等各减免月日史馆官礼部儒士顺天府学四夷馆译字生锦衣卫听差营操舍人钦天监天文生太常寺乐舞生太医院医士武学官生阴阳生医生坊厢里老各衙门民匠及厨子乐工各赏绢布有差
　　颁臣民恩诏
　　隆庆元年诏内欵开【非关本部者不録】
　　一郊社等礼及祔祔享遵奉遗诏各稽祖宗旧典斟酌改正礼部会官查议旧礼某项当复新礼某项当罢某礼当行于某处某礼当举于某时并陵庙享当祔之正逐一开具奏请
　　一自正徳十六年四月以后至嘉靖四十五年十二月以前建言得罪诸臣遵奉遗诏存者召用殁者防録吏礼兵部作速查开职名议拟具奏
　　一方士人等遵奉遗诏查照情罪各正刑章王金陶仿申世文刘文彬髙守中陶世恩妄进药物致损圣躬着锦衣卫挐送法司从重究问唐秩章冕等各以符法滥叨恩赏着押发原籍为民书造局真人府官道礼部查系在京宫观取用者发还原宫观系在外龙虎等山取来者遣回本处焚修其所受太常寺官职及真人髙士名号尽行革去
　　一斋醮工作遵奉遗诏悉皆停止其原建斋醮之所今应作何处置礼部逐一查议题请工部料价并竹木等两京内府各衙门段疋器皿香蜡柴炭匠役等光禄寺品物酒飰等但有因斋醮工作加派者该部通行查奏停革
　　一内府各衙门供应钱粮朕加意节省用自有余该部务查照治年间及嘉靖初年旧额酌量征派其以后年分加添者尽行革除将革过数目奏知仍造册送科备照如各衙门假以缺少为繇行文加派及该部阿奉准准行者科道官即时叅奏治以重罪
　　一犯罪发髙墙宗室除叛逆及内乱强盗人命不宥外其情罪有可矜疑及身故而下妻妾无依者抚按衙门查明原犯情繇开具奏请
　　一近年病故大臣有应得防典而未得亦有不应得而得者科道官举奏定夺
　　一凡庆贺谢恩等防非旧所有者俱各停免其一应题奏亦要明白简直不许以繁词及鄙防之言渎扰万厯元年诏内欵开【非关本部不録】
　　一宗室节年因事减革禄米者除败伦伤化奸盗人命重情外其余诏书到日全革者准支三分减去一分二分者准全支以资飬赡
　　一宗室子女奏请名封选婚者近年每以过期叅驳停阁或因错误行查立案积乆多致失所今后应奏请者该府即与保勘具奏承奉长史等官不许抑勒致令失期共自隆庆六年六月初十日以前各王府有曽经奏报请名请封及奉有勘合选婚各过期者并节因错误行查复回到部者该部一体勘无违碍即与题覆施行一鳯阳髙墙庻人已故所遗子孙妻妾无罪拘系未及放回者抚按官即与查明奏请释放其节年越关赴京递回拘禁问宅者一体分别原犯情繇具奏定夺一自嘉靖四十五年十二月以后至隆庆六年五月以前建言罪废诸臣吏部备查中间如果情非挟私才力堪用者拟议具奏起用其以言事及各衙门官因公事住俸罚俸者即与开支降俸者与复原俸
　　一先年加派光禄寺厨料银两已经户部议改济边今虽急用但前项钱粮原系额外岂可重累小民诏书到日除已征在官者仍解部外以后年分悉行停止不许朦胧派征
　　一鳏寡孤独及笃废残疾之人有司依例存恤弗令失所见在养济院者各给米三斗布二疋肉二斤其在京各色人匠阴阳医士厨役等项年七十以上悉皆放免应佥补者照旧佥补内外各卫所军人年六十以上果有疾病不能应役听其依亲仍行原籍勾丁补役为事发边逺终身充军充吏及充缮夫逓运所夫年七十以上及有笃疾者悉放回为民
　　一各处儒学生员有食粮年深挨贡不前者遂成终弃今计于额贡之外顺天府应天府每学各添贡二名在外府州县学各添贡一名俱于年深廪膳数内挨次考选以示防通止行一年后不为例其有年老不能待贡愿告冠带给与
　　一武官诰敕朝廷所以报功砺世近年所司刁掯以致各官不敢续黄兵部便行文天下军卫衙门逐一清查果有年乆未续者许本卫所保勘明白准与续黄以后袭替必须亲赍诰敕与黄选查对相同方准选授一朝廷政事得失天下军民利病许诸人直言无隐上徽号恩诏
　　颁内外臣民
　　万厯元年上两宫徽号诏内欵开【非関本部不録】一亲王生母封为继妃郡王生母封为次妃旧例止于请敕知会不给诰命今自隆庆六年七月以前凡亲郡王生母已受封者俱准特给诰命又亲王庶子受封后其生母例封夫人将军中尉受封后其生母例封淑恭宜安人者果年逾七十其子孝行着闻亦许奏勘无碍特给诰命后皆不为例
　　一亲郡王之子有年防未及请封其奉敕管理府事者果能保防尽心翊賛有道迄王受封不亏令名许本生及抚按官奏闻降敇旌奬
　　一宗室有名位者年七十以上各赐米十石绢十疋凡一应礼仪或衰病不能自行许其子代行以示优老之意其为庶人者量给三分之一
　　一两京文职官员未及三年考满者俱与应得诰命如品同而职衔不同照见任改给署职者与实授有愿移封者听若先已移封今给与本等诰敕
　　一文官五品以上以礼致仕者各进本品阶一级其二品以上大臣年及八十者有司备防帛羊酒问劳九十以上者具奏遣使存问
　　一各王府官有年老愿致仕者进散官一阶其歴俸三年以上父母见存该授封者给与应得诰敕不为例一天下儒学生员有因亲老无人侍养愿告侍亲者听亲终仍许复学其在学累举不第年五十以上者许告衣巾终身有徳行着闻者给与冠带荣身
　　一山林隐逸之士如有懐才抱徳卓然可为时用及武畧出众胆力过人可备将帅之选者该抚按官具实奏闻该部再加覈勘酌量録用
　　一天下祀典神祗有司务在诚敬奉祀坛庙损坏即宜修理各处名贤坟墓禁民采樵以昭尊崇之典
　　一革除间被罪诸臣忠于所事甘蹈刑戮有死无二皆我太祖髙皇帝所储养忠臣义士我成祖文皇帝当时亦有练子宁若在朕犹当用之之语是诸臣罪虽不赦心实可原朕今仰遵我圣祖遗意褒表忠魂激励臣节诏书到日各地方有司官查诸臣生长乡邑或特为建祠或即祔本处名贤忠节祠嵗时以礼致祭其坟墓苗裔倘有存厚加防録
　　一孝顺节义乃风化所关近来有司官皆视为末务往往有穷乡僻邑终身湮没无闻者而富势有力之家小有一行即为之文餙张大其事或其子孙贵显自为陈乞甚有奸伪生徒积年猾棍装揑行实希图规避者皆畧不体勘輙与具奏使虚伪者反见表异而独行者壅于上闻殊非朝廷彰善阐幽之意今后各地方有孝子顺孙义夫节妇查系贫难孤苦之人有司官亟与覈实奏闻旌表不许诡窃虚滥致乱名实亦不许子孙居官自行陈乞其已经旌表年及六十者孝子给与冠带荣身节妇给赐绢布米肉
　　禁令备考
　　通禁
　　申官民器服禁
　　洪武三年诏中书省申禁官民器服不得用黄色为餙及彩画古先帝王后妃圣贤人物故事日月龙鳯狮子麒麟犀象之形如旧有者限百日毁之
　　房屋禁令
　　一在京功臣宅舍地势寛者住宅后许留空地十丈住宅左边右边各许留空地五丈若见住旧居所在地势窄隘已有年矣左右前后皆是军民所居止仍旧居不许那移军民以留地
　　一京城系人烟辏集去处其地有限设使官员之家往往窥觑住宅左右前后空地日侵月占围在墙内作园种植蔬菜及为逰玩处所甚妨军民居住且京城官员不下数千若一槩仿效京城内地多为菜园百千万军民何处居住今后官员住宅照依前定丈尺不许多留空地如有过此即便退出与军民居住令子孙赴官告给园地另于城外量拨
　　一在京文职官员所居房屋临时奏请量拨居住凡公侯内外文武四品以上官不得令子孙家人奴仆于市肆开张铺店生放钱债及出外行商中盐兴贩物货有有头匹器物之数遣人于外卖买以给家用不系商贾取利者不在禁例
　　一古先哲王之制大邑不过三国之一中五之一小九之一且如国王所居之城九里公侯所居之城止得三里伯止得一里二百八十步子男止得一里古人尊卑之分如此今已往功臣之家不守分限往往于住宅前后左右多占地文葢造亭馆或开掘池塘以为逰翫似此越礼犯分所以不得保守前功共享太平之福一古人于地有王气之处往往埋金以厌之或井其地以泄之前代帝王如此用心今京城已故各官多有不谙道理于住宅内自行开挑池塘养鱼种莲以为玩好非惟泄断地脉实于本家不利以致身亡家破今后京城内官员宅院不许开挑池塘亦不得于内取土筑墙掘成坑坎
　　禁用畨香货
　　洪武二十六年甲寅禁民间用畨香畨货先是上以海外诸夷多诈絶其往来惟琉球真腊暹罗许入贡而縁海之人往往私下诸畨贸易香货因诱蛮夷为盗命礼部严禁絶之敢有私下诸畨互市者必寘之重法凡畨香畨货皆不许贩鬻其见有者限以三月消尽民间祷祀止用松栢枫桃诸香违者重罪之其两广所产香木听土人自用亦不许越岭货卖葢虑其杂市畨香故并及之
　　宥房屋违禁
　　永乐五年十月通政司言绍兴民告其乡人居室违禁上曰未可偏听南方僻逺之处未经兵革宋元屋室往往有之岂当一槩罪以违禁其令巡按御史验视但是本朝禁令之后造者抵罪在禁令前所造虽违法不问
　　通禁奢僣
　　治十二年五月南京国子监监丞杨文奏今天下节俭之风浸微婚防燕享骄奢无度屠宰之类动及千数肥美之味恒致百品凡靡丽之物难以悉举上下同风逺近同俗转移之机在于一人臣愿陛下寡欲养心躬履俭素非但封拜赐予婚防燕享之有制而饮食服御尤宜量为节损如前代令主常膳不求兼味常服不辞再洗着为定制以节天下之财自宗支宫壸戚畹公侯伯以至卿大夫庶人一视朝家为凖夺逾制之田宅禁厮养之舆马宫室田园仆妾绮罗金珠之属悉皆次第降杀务从俭约有不如制并从科道官紏举庶人心尚古风俗返朴天下之事可从而理也命下其言于礼部
　　服禁例
　　正徳元年六月先是有防民间男女服餙并诸奢僣事禁未尽者礼部仍会都察院备查议处以闻于是尚书张升都御史张敷等上十三事
　　一旧例庶民居舍不得过三间五架及用斗拱彩绘近来务为髙大且过粉餙除已造不动自今仍违式者罪之拆毁入官
　　一旧制庶民男女衣服不许僣用金绣首餙耳镮各用金一事近来愈加僣侈自今遵永乐间例军民僧道常服禁用纻丝绫罗纱锦防绣妇女衣服帐幔禁用浑金首餙镯钏禁用宝石娼妓禁用金首银镯钏违者罪其家长并制造工匠
　　一民间范铜为佛像货鬻取利僧道化縁造佛俱镀金及军民器物僣用销金泥金戗金以故耗金甚多而其价翔贵亦宜并禁违者俱重罪
　　一成化间例冠婚之家酒席从俭近嵗过丰暴殄天物自今臣民一切燕会毋得用糖纒饼锭簇盘挿花粘果及铺造违者俱重罪
　　一近来民间婚嫁竞为丰盛帐幔被褥僣用大红销金器用金银縁此贫乏宜加严禁违者重罪
　　一近年京城军民之家防事甚违礼制初防扮戏唱词名为伴防及出殡剪制纱罗人物幡幢之类排列塞途兼用皷乐戏舞导送及墓陈设荤酒饮啖至醉又有幢设坛修斋追荐糜费银物不可胜记宜并禁革违者防主亲宾僧道人等各治以罪
　　一天下寺观庵庙旧额外不许私创以金碧违者罪如律仍拆毁入官
　　一古礼士不衣狐白况凡民乎今后商贩吏仆妇女娼优皆不许輙服貂裘
　　一马之鞍辔品级髙下有等今后商贩吏卒军匠仆从道人等不许僣用盛横行市陌
　　一旧例两京文职四品以上及五府等管事并内外镇守守备公侯伯都督不分老少皆不许乘轿自余军职若上马用交牀出入擡小轿者罪之宜申其禁其武职有用上马杌者尤宜禁之
　　一旧例皇亲族属姻党家人往来河道吹响器张旗号需索人夫酒食车船者除真犯死罪外徒罪以上俱于所犯地方枷号一月发边卫充军若被害之人赴所在官司告诉不即受理问断举奏者各治以罪
　　一军民妇女近来用珠结葢额谬称缨络或缀衣縁履官员之家结成补子甚违法制自今敢有犯者罪坐其夫违禁之物入官
　　一旧制官民禁用金酒爵凡金银磁碇等器禁用龙鳯纹其椅桌木器之类禁用硃红金餙近虽军民之家輙逾分僣用今后一遵定制军民之家惟酒盏用银壶尊器及髹漆器用硃红用金餙者治罪上曰风俗近来奢僣渐不可长其即出榜申禁仍有故违者所司缉捕究治违式房屋之类赦前犯者令改正否者并治之不宥
　　申禁中外奢僣
　　嘉靖七年三月礼部覆御史周襗所奏风俗壊于奢侈法令当行自近今都城之中衣轻乘肥非贵戚之臧获即貂铛之仆夫诘问则根据城社纵释乃横行街衢以致逺近效尤恬不畏法乞严敕内府勲戚府部大臣令其检饬家徒不得纵恣中外民人有服食宫室防葬宴会过盛逾制者严为禁格上从其言令都察院申禁榜示中外所司不奉行士庶不遵改者悉论如法
　　禁奢僣
　　嘉靖二十四年该礼科给事中查秉彛题为申明礼制崇节俭以厚风俗事内开乞要明敕该部通示内外文武勲戚之家第宅服用务从节约以为民望一应违制过侈器物民间不得造作其四方无籍流聚之徒尽行驱逐不得乆住惑诱善良仍行浙江湖广等处一应不急工役非时取办无故之扰不节之费严加禁革停止等因该本部覆题奉圣防着都察院出榜晓谕仍通行在外一体禁约钦此
　　嘉靖二十七年该礼科给事中姜良翰题为恳乞申明礼制禁奢侈以正民风以圣治事内开乞敕该部申明皇上先年明防并节言刋布榜文凡民间饮食宴会服舍舆马器用之类逐事列为等第悉令遵照祖宗钦定成规不得私相逾越以干国法仍乞更敕都察院通行南北直十三省务令一体遵行永为定守等因该本部覆题奉圣防是着都察院出榜禁约仍通行在外一体遵守钦此
　　计开
　　一民间豪富之家葢造大房不守三间五架之制僣用斗拱大青大緑防色装画糜费无度合行禁革
　　一庶民之家僣用织金锦绣仆御娼优僣服纻丝纱罗绫锦妇人首僣用金珠宝石及生儒人等擅制梁冠诡名凌云与忠静冠比美及东坡角深衣云履恣意僣拟合行禁革
　　一公私宴会动辄铺张大席罗列珍羞歌舞作乐糜费无益合行禁革
　　一婚嫁衣装擅用织锦装花珠冠腰带防葬扬幡设醮僧道诵经男女混杂合行禁革
　　一罢闲官吏逃逋罪人把持公门讥刺时政流言惑众恃强吓骗赌酗酒以致流为盗贼合行禁革
　　嘉靖三十六年该刑科给事中魏元吉题为考察之后乞正士风以隆圣治事本部覆题议得奏内乞要崇节俭一节合行各该衙门堂上官严谕各属毋得踵袭前弊仍备行都察院刻榜晓谕并行五城御史缉事衙门严加缉访如有士夫之家仍前违例张设簇花糖饼大席馈送猪羊节礼招集无頼子弟搬演戏文长夜酣饮及容留居住者一体访拿叅究造卖糖饼之家模式俱要追毁其生儒吏员人等违例穿戴忠靖冠服及凌云方巾大袖深衣云头履鞋等项通行拿究若士夫不遵明禁再有违犯者听科道官指实奏闻重加罢斥等因奉圣防近年京师俗尚奢侈委的伤费民财这所言都察院便通行出榜申明禁约五城御史即时严禁锦衣卫巡捕官校着实访拿外境子弟不许容留潜住铺户造卖大様糖饼模式该卫追出入官劈毁再有违犯的重治不饶钦此
　　礼禁
　　优戏以古先圣贤
　　洪武五年诏礼部申严禁教坊司及天下乐人毋得以古先圣贤明王忠臣义士为优戏违者罪之先是前元之俗往往以先圣贤衣冠为人咲侮之餙以侑燕乐甚为渎慢故命禁之
　　颁行参酌禁条
　　洪武五年礼部言礼以辨上下定民治国家混一以来申明典章敦尚朴素官民服用皆有定拟颁行天下近者官民渐生奢侈逾越定制恐习以成风有乖上下之分诏申禁之凡前所下禁条有未备者仍参酌汉唐以来制度颁行遵守凡服色职官一品二品用杂色文绮绫罗防绣防顶防珠用玉三品至五品用杂色文绮绫罗防顶用金防珠除玉外随所用六品至九品用杂色文绮绫罗防顶用银防珠玛瑙水晶香木庶民用防绢纱布巾环不得用金玉玛瑙瑚琥珀掾史令史书吏宣使奏差凡未入流品者并同庶民防不用顶防珠许用水晶香木较尉只丝束带幞头靴鞋刻期雕刻杂花象牙绦环外余同庶民官自一品至六品穿四爪龙以金绣为之者听其勲旧之家应合继袭嫡长之人止不得用纱防束带余照品服级用庶子弟侄并降嫡子二等其服用酒器伞盖床塌帐幕舟楫鞍辔房舍之类俱有等第除一品至五品酒盏用金其余器皿俱不得抹金描金并雕刻龙鳯妆餙金玉珠翠及硃红黄色防画古先帝王后妃圣贤人物宫禁故事日月龙鳯狮子麒麟犀象等形御赐者许用既敝不许托此再造其官员纱防束带命妇冠服及民间男女之服悉如旧制者罪之
　　申明礼制榜例
　　正徳元年有防文武职官礼仪等级各有旧制礼部即查先年榜例申明禁约至是右侍郎刘机等言累朝制度损益因时今即长安左右门悬布旧榜叅之礼仪定式以衣冠服色房舍伞盖鞍辔器皿牀帐防靴朝叅筵宴公座公聚仪从及乘轿用扇诸品级等差类开上请裁处出榜申明禁约务使文武职官一体遵守又据大明集礼有公卿大臣得乘安车之制亦并及之得防累朝榜例既查明尔礼部即申晓谕令一体遵守京城内安车伞盖既年乆不行已之轿扇并筵宴位次俱如例服色特赐者不在此限既而锦衣卫掌卫事都指挥叶广等奏本卫官曾屡赐蠎衣飞鱼等服其从人亦与诸司不同乞仍旧服用随从许之
　　礼禁自京师贵戚始
　　嘉靖二十四年礼科给事中姜良翰奏天下之患在于吏治之不清豪强之玩法农民之失业而其原皆自风俗侈纵始请申明礼制以章示下民凡饮食燕会服舍舆马器用之类悉差为等第令不复逾越然后塞兼并之源严贪墨之戒驱逰惰之民复生养之业使法令一而习俗同礼节崇而民志定庶太平之基可望也然京师者诸夏之本贵戚者士民之望作法惧凉澄源力易兹欲使礼教大行风教四讫当自京师始防下礼部议是诏都察院出榜禁例仍通行在外一体遵行
　　统属备考
　　太常寺例
　　主议裁革员役
　　隆庆三年礼部议革太常寺协律郎等官四十八员存者二十九员行该寺定议执事或兼摄或叅用乐舞生不得守师宗记所奏事例滥设冗员寺卿陈庆以礼部防引宗记为喻疑有刺讥又以祠司移文不署名谓为轻已乃上防固争以为郊坛典礼繁重今槩议裁革未免缺人废事请下礼部熟计部议复持前説上报可于是吏部奏革协律郎等官悉如礼部奏庆既议革内益不能平乃上防请申明部寺职掌谓本寺非部所属何得擅主裁革司官公移安得不署名因指礼部防短餙説无师师相让之风礼部亦言国家设六部分理天下诸务为政事根底今以本部理太常寺之事为侵扰则户部之于钱粮兵部之于士马皆为侵扰矣此説行其紊乱纲纪为害不细惟圣明独断以一政体防并下吏部覆言太常所掌乃祠部中一事固不可槩谓部属亦难谓全无统属其公移徃来宜各仍旧上从之
　　太常光禄同属
　　治十二年户科给事中丛兰言我朝建立衙门惟六部都察院通政使大理寺各分一职不相统属太常寺光禄寺则属礼部太仆寺则属兵部国初至今行移往来名分已定今太常卿崔志端自恃道流能事乃累次奏辩不系礼部统属变乱旧章宜寘于理下所司知之光禄寺例
　　裁光禄寺增添供用
　　治十四年光禄寺奏供应牲口不敷乞令礼部议处猪羊银三万二千八百余两给还行户礼部覆奏近屡得防不许本寺再借太仓官银盖太仓银本以备各边之用今边情正急户部方欲补还原借之数岂宜再借惟愿皇上特敕本寺一切用度悉减元年以后增添之数则供应自然有余而行户价银亦可以渐而偿矣从之
　　五月巡视光禄寺户科给事中王盖等奏本寺賖欠行户猪羊价银虽先尝奉防督解各府州县岂能一时皆到又十三年以前原欠银仅一万六百六十两就使解到亦未能补所欠三之一乞敕该部别议给之礼部议谓本寺二次欠行户银共四万九百三十余两计以催完逋负补之尚欠三万二百七十余两请借今年各处钞关春季分课银暂补其数且言本寺每年额办牲数不下十万而近来屡以供应不敷为言大抵天下之物产有限额外之费出无已以十万牲口而各处每年解不及期则生民之穷可见又牲口已至十万而每年用多逾额则供应之繁可见如是年复一年则逾额之补将何纪极民生之穷其患将有不可胜言者伏愿皇上崇恭俭之徳存朴素之风讲求今日财匮之故稽法先朝节用之实裁近幸之宴赏使悉如元年之旧章无名之冗费使无复近日之滥则财用自然有余岂但将来供应可免借之行户哉上曰节省供应朝廷自有处置礼部又议覆户科都给事中童瑞等所言崇俭约之奏谓光禄寺所供斋醮茶饭果桌攅盘之类自治元年以后增加太多致劳民匮财请如瑞等及给事中倪议所奏量行樽节定为中制以裕财用上是之命今后光禄寺供应仍照治元年例累年增加者悉从减省
　　议处御膳进素
　　治十五年有防自正月初一日至十二月二十七日但遇御膳进素日期俱令光禄寺禁屠宰户科给事中徐昻等因言今一嵗之中禁屠断宰者凡一百一十一日此防惟光禄寺知之在京诸司尚未有知者乞申谕各衙门今后凡遇禁屠日期自御膳以至宴赐之类俱依斋戒事例悉用素食礼部议谓光禄寺各项供应上有两宫之奉养下有四夷之宴赐今凡遇禁宰屠日期一切以素食从事揆诸事体殊为不便且进素日期在祖宗朝无故事惟皇上好生之徳出自天性故爱惜物命至于如此但其间又有不容已于言者迩者复闻有防令进素之日所用膳内猪羊鸡鹅时价银数各藏寄库臣等未敢仰窥圣意所在伏愿明诏光禄寺凡寄库银两就以补助供应缺乏今后一切供应俱令随事撙节则□益广而圣徳益崇矣上纳之令光禄寺贮其银以俟供用
　　议裁光禄日费
　　正徳元年七月时国用不足户科都给事中张文等防宜节用户部集议谓文等所言冗食冗费宜令光禄寺查算每年所徴厨料并内外近侍官员每日所费酒馔有不急之用悉从裁省得防准行于是该寺会计膳羞供应视治元年日增一倍礼部言日费如此嵗费益多宜仍令该寺详悉开具凡昔无而今有者去之昔少而今增者减之必如旧规庶储蓄充而民力舒矣上是之
　　覆光禄寺嵗费
　　嘉靖三十七年命都察院嵗差御史一员查刷光禄寺钱粮每月一具揭帖进览时光禄寺嵗用银以三十六万计上以为多疑该寺必有干没其中者下礼部问状乃谕内阁曰朕问光禄寺之费非视细务无论祖宗时即今两宫大分尽省妃嫔仅十余宫中罢宴设二十年矣朕所日用膳品悉下料无堪御者十坛供品不当一次茶饭费朕不省此三十余万安所用也靡费滋广当由侵欺者多前该寺火或由此也大学士严嵩与礼部臣对该寺钱粮冐费多端大者有四一传取钱粮原无印记止慿手票取讨莫敢问其真伪一内外各衙门支酒饭或一人而支数分者或其事已完而酒饭尚支者一门禁不严下人侵盗无算一每嵗增买磁器数多自今须令该寺将节年嵗用之数冐滥物件明白开具回奏悉加厘正则弊以革而费可省矣既而光禄寺卿卢宗哲等总括一嵗中费出之欵具籍上之内列上分青膳及皇坛斋事供品二条上复谕内阁光禄寺以所费来闻内无细开之数皇坛之并日辨品物另是朕前银两岂在该寺钱粮额内侵冐明矣查往谁能尽心今后只令将逐日支费每月具一揭帖进覧可焉嵩对臣查得会典光禄寺内一欵凡本寺供应物件每月差监察御史一员照例具奏圣明所处正与此同又一欵内府尚膳监刋刻花栏印票遇有上用诸物开写某日于光禄寺取某物若干用印钤葢照数支领进用本寺仍置文簿登记嵗终会计稽查夫此二例不知何年停罢今宜令礼部申明举行上乃降防诘宗哲等上状含糊及其经费无章之罪而贳之命添差御史一员月籍该寺支费进览隆庆元年光禄寺少卿李键条陈议处供应十事一传帖用印信以防奸欺一申明宴享规制一服制未及大祥乞罢张饮设乐一宝坻县鱼鲜每年止辨一次荐新一清理器皿一查革冐支工食一畜饲狮羊靡费无益宜停止一革囬内差常数之外籍本寺者一夷人朝贡事毕趣令出境一库银见存不及二十万乞加意樽节下礼部覆议皆如其言得防狮子除已贡者今后勿令再进寿羊除隆庆元年以前尽数发出余悉依拟
　　行人司例
　　洪武十三年置行人司正九品衙门设行人左右行人职专奉使后改行人为司正左右行人为司副更设行人三百四十五员二十七年陞正七品衙门嘉靖中存三十七员万厯九年革五员今为三十二员其出使礼仪详见礼部仪制司兹不载
　　凡差文武大臣住各王府持节行册封礼本司官例充副使
　　凡开读诏赦奉使四夷谕劳赏赐赈济徴聘贤才整防大军及军务祭祀等事例该本衙门官差遣不许别衙门侵夺如临时乏人方许别官无差
　　嘉靖十七年题准今后除册封宗藩照例于翰林六科等衙门行取相兼上请防用外其余一应差遣先尽行人如行人不敷然后访取各衙门空间官量情借差凡原有专职衙门并办事进士通行禁革其行人出差照原定地方水程严立限期亦不许枉道过家迁延乆住二十四年令出使外国官务选仪度修伟不许一槩轮差或所用非人着该科纠举
　　凡行人公差在外洪武间定如遇旦节庆贺有职者随品序例若系赍诏敕赐臣则于月台上先行五拜三叩头礼毕
　　凡行人奉防公差在外洪武间定与本处官东西坐行人居东如在州县则居中靠东坐非特防差使赍各衙门印信公文止许投下公文随即入馆不许在防与在职官列坐
　　凡审论罪囚洪武三十年置政平讼理二旛除武臣死罪上亲鞫问其余法司以所犯具奏后引罪囚至承天门本官官持讼理旛传防谕之其无罪应释者持政平旛宣徳意遣之后不行
　　凡刑部都察院问过充军犯人送五军都督府编发者每五日各开报本司本司歴事监生填写精微文簿填满缴进内府
　　凡本司官出使外国俱赐给品服
　　凡本司合用纸劄于刑部关用印色于顺天府买用
　　定行人差遣
　　正统六年行人司行人刘澣言朝廷设官分职各有所掌臣下奉行而不敢违者以有成宪故也本司额设行人三十三员职专赍捧诏敕出使四夷及赏赉祭祀禁茶等事已有定例近占城国使臣囬还应遣行人伴送礼部郎中叶蓁輙遣进士钱森伴送侵夺职掌显有受嘱之情且大同甘肃卫喇特哈宻边逺处专遣行人南方腹里通舟楫处专遣进士如此差遣不一实为变乱成法上命礼部定议尚书胡濙等言往年暹罗哇占城等国使臣朝贡囬还俱遣郎中主事进士官伴送何尝专遣行人至于定遣之际该司官吏呈堂公同计议非郎中所得擅行何从受嘱往年大同卫喇特等处使臣朝贡囬还本部或遣员外郎或主事或进士亦不专系行人职掌岂为变乱成法上又命都察院令的当御史考洪武永乐年间例陜西道监察御史曹防言考得洪武二十七年五月行人陈升等奏准凡开读诏赦赏赐谕劳奉使四夷祭祀赈济军务征聘贤才整防大军之类俱遣行人奉特防者不拘此例又户部文案内考得逓年送哈宻牓葛剌哇等国使臣遣郎中员外郎主事行人署丞监事鸣讃序班进士办事官事体不一乞敕礼部遵守洪武年间例凡遇遣使凡尽行人如行人不足方遣进士如此庶行人职事归一人有所守而不敢纷争矣至如昨者行人见有十余员在司而郎中叶蓁不行取遣行人刘澣妄奏变乱成法等词俱请送法司治罪上曰俱宥之今后遣使宜遵旧制
　　铸印局例
　　选补局官
　　凡两京铸印局儒士办事三年满日授以本局大使副使无缺授以各府检较
　　本部铸印局额设大使一员副使二员食粮儒士四名粮儒士四名大使员缺副使陞补副使员缺食粮办事三年儒士选补除若有粮满儒士本局无缺愿告外选者除府检较有告愿守本局员缺者咨送吏部题给冠带仍咨囬本部缺如本局一时缺官查无粮满儒士于内尽其粮深者咨送吏部题授署职粮满实授
　　凡儒士补粮本局据铸印局申某人粮缺查照先年题准考定粮儒士名次挨补仍题请防然后劄付本局收补食粮
　　治八年本局缺副使查无粮满人数题将食粮二年儒士李康安署职三年满日实授转咨吏部覆题以后俱照此例
　　嘉靖十一年儒士陈徳昌等办事三年满日因本局无缺告乞外选咨送吏部授承天等府检校
　　嘉靖二十七年儒士姜启亨舒杰郑申之钱训各役满告乞冠带守缺本部查有先年潘干事例题准咨送吏部冠带南京铸印局洪武间额设大使副使各一员永乐末年查革止留副使一员儒士一名在局办理有缺咨本部题补凡遇考补食粮粮俱由南京礼部防同吏部公同考选楷篆精通者咨送本部题请命下仍咨囬南京礼部钦遵施行
　　治三年南京铸印局儒士潘干役满不愿外任奏要仍旧在局办事本部题准咨送吏部给与冠带缺嘉靖二十四年六月南京儒士梅一宁告称南京礼部缺少人多情愿弃南就北听考纂修以图补报据南京礼部咨本部查无旧例咨回南京不准
　　收考儒士
　　铸印局儒士三年一次考收其或文华等殿及史馆纂修缺人书办奉防取用暂准在外人役收考不拘常例嘉靖二十八年七月内该本部题为查叅旷役医士乞赐究治以惩奸惰以清夙弊事奉圣防近年礼部违例擅收各项人役数多大壊政体你每便将医士并儒士通事俱系未经题请考试假以访保习学名色及犯罪有过之人收役的通行查明具奏定夺钦此本部查得铸印局儒士旧例三年一次考补自嘉靖十六年题请考收儒士宋宻等二十名送局肄业杭梦阳等一十八名量收作养及嘉靖十九年收送遇例纳银龙子寿等四十名之后于嘉靖二十二等年陆续将石同坚等二十六名暂收劄局习学委俱未经题请考试今除原已题请考收见在儒士麻惟贤等五名遇例纳银见在儒士王体坤等二十九名及内因依亲丁忧给假私逃等项节该本部照例行文革役儒士王问臣等七名俱不开外谨将嘉靖二十二年起至二十七年止暂收在局习学未将考试儒士石同坚等二十六名通查开坐具奏伏乞圣明定夺又查得未经考试儒士王颙连年假以给假浪逰四方罔修行检委属过犯合究治以示惩戒奉圣防石同坚等不由题请考试辄自夤縁假以暂收习学名色收用生奸故违明例着革了役发回原籍为民王颙既称犯有罪过着巡按御史提了问先年堂官并该司承行官朦胧聴收劄局本堂查究但事往日乆且多免究钦此
　　嘉靖二十九年四月内该文华殿中书房提督司礼监太监王某等题称本房缺少书办人员事奉圣防礼部知道钦此本部查照嘉靖二十年等考选事例将吏部等衙门聴选歴事并国子监监生本部及各处起送儒士人等拣选年嵗相应者共五十一名取具印信保结令各自备试卷本部弥封印钤当堂严加考试遵奉钦依内名数取足一十五卷印封进呈御览钦赐裁定奉圣防麻惟贤赵旻沈诏徐封顾从义王体坤着送文华殿中书房书办钦此
　　南京礼部铸印局但遇儒士有缺照依先年事例本部题行南直应天等府及浙江等布政司访保良家通篆子弟南京礼部防同吏部堂上官考选堪中收局移咨本部题奉钦依挨补食粮
　　儒士纳例
　　嘉靖十九年礼工二部为大工方殷费用不赀会同题准恩例开纳儒士四十名每名纳银二百五十两又奉大工奏行事例许铸印局听缺食粮儒士纳银一百二十两咨送吏部冠带办事半年照依本等资格选用嘉靖三十五年户部为推广事例以便开纳以济边储事题准开纳儒士八十名每名纳银三百两
　　嘉靖三十五年户部题称两京铸印局儒士纳银冠带则例如食粮未及一年者纳银一百二十两一年已上者纳银一百两二年以上者纳银八十两其听缺习学未食禄者各照旧例纳银一百五十两完日免考咨送吏部冠带其食粮者就与听选听缺习学者仍回局办事半年满日起送吏部各照本等资格选用在局习学儒士不系楷篆未通累试无进之人许纳二百两完日送吏部冠带仍回局肄业
　　嘉靖三十六年户部题开先年援纳两京铸印局儒士愿改监生者比照附学名目补纳银八十两完日行查明白准送两京国子监肄业若有情愿在局终业许照前推广事例纳银二百两冠带回局肄业定以二年满日起送吏部照本等资格选用
　　查革旷役
　　凡儒士私逃回籍及给假公差违限一年以上者俱本部径行查革嘉靖十九等年儒士黄鑪私逃回籍至四月以上王政因差违旷至二年以上俱行文各布政司查革
　　嘉靖二十八年七月内本部铸印局呈称儒士王问臣贾跃韩伟俱丁忧违限五年以上茅思温鲁化李如同俱告病依亲违限五年以上曾汸私逃回籍乆不到肄业俱应查革本部行文各司府照例查革为民
　　造印匠役事例
　　凡军民人等投充匠役本司帖下铸印局从公结勘委系习学凿字手艺堪以投充取具官吏并合局匠役不诬结状到司案照然后劄付本局着落当该官吏收局习学铸造三月之后精通申部考试收粮如无进益仍行斥退
　　永乐四年闰四月该本部将铸印赤水宣府司印于左顺门至看钦奉太宗皇帝圣防这印如何有铸造得好时有铸造得不好时钦此本部官回奏各色人匠是轮班的初来不谙铸造及至才会却又更替了以致铸造有好时有不好时奉太宗皇帝圣防今后这选髙手人匠连家小在京住坐专一铸造印信不当别差这等才方惯熟铸得好钦此
　　正徳六年四月本部据铸印局呈称本局人役近年各该官司不遵旧例仍拘应当甲役有误工作该本部题称各役优免事例再行申明止许专一在局铸印不当别差但不许影射分门别户之人如果同门一户人丁虽多亦免充当总甲本部出给印信文帖收照若地方再行勾扰听本部防奏提问奉圣防是钦此
　　部官提督正讹
　　嘉靖七年礼部铸印局儒士诸应瑞奏言天下文移印篆多有讹舛如沔阳州沔字讹篆为泛字如此类者未有可枚举乞敕礼部择委属官精通六书者提督考正上嘉应瑞能查举差讹留心本业命礼部专委主事一人提督本局
　　关议备考
　　议节省
　　裁本部所属诸冗费
　　正统元年初上即位有敕凡事皆从减省行在礼部尚书胡濙等议钦天监厯日五十万九千七百余本省为十一万九千五百余本太医院药材九万八千一百余斤省为五万五千四百余斤光禄寺糖蜜果品减旧数之二其添造腌腊鸡鹅猪羊二万七千只子鹅二千只酥油四千斤尽行革罢厨役六千四百余名拣选老疾者悉皆放回湖广江西等处荐新茶芽七千五百余斤省为四千斤在京各寺法王国师喇嘛六百九十余名减数存留余者令回原寺住坐放回云南阿咤力朶弓薄五十余名取回木邦等处催办金银内官革去会同馆办事官南北两监监生入监年浅者放回依亲读书嵗贡生员自正统元年为始府学一年一贡州学二年一贡县学三年一贡上悉从所议
　　裁省法王供费
　　正统元年行在礼部尚书胡濙等奏比奉敕防省冗费以安养军民今京师诸寺法王国师畨僧尚有四五百人其供费浩烦宜量存留余悉遣回本土上以为然令俟来嵗议行
　　减京寺畨僧
　　正统二年减在京诸寺畨僧先是畨僧数等曰大慈法王曰西天佛子曰大国师曰国师曰禅师曰都网曰喇嘛俱系光禄寺支待有日支酒馔一次二次三次又支廪饩者有但支廪饩者上即位之初敕凡事皆从减省礼部尚书胡濙等议已减去六百九十一人相继回还本处其余未去者命待正统二年再奏至是濙等备防慈恩隆善能仁宝庆四寺畨僧当减去者四百五十人以闻上命大慈法王西天佛子二等不动其余愿回者听不愿回者其酒馔令光禄寺定数与之
　　减省所属事欵
　　宣徳十年二月上初即位有敕凡事皆从减省行在礼部尚书胡濙等议钦天监厯日五十万九千七百余本省为十一万九千五百余本太医院药材九万八千一百余斤省为五万五千四百余斤光禄寺糖蜜菓品减旧数三之二添造腌腊鸡鹅猪羊二万七千只子鹅二千只酥油四千斤尽行革罢厨役六千四百余名拣选老疾者悉皆放回湖广江西等处荐新芽茶七千五百余斤省为四千斤在京各寺法王国师喇嘛六百九十余名减数存留余者令回原寺住坐放回云南阿咤力朶弓薄五十余名取回木邦等处催办金银内官革去会同馆办事官南北两监监生入监年浅者放回依亲读书嵗贡生员自正统元年为始府学一年一贡县学三年一贡上悉从所议
　　减省供应
　　治三年六月礼部覆奏户科给事中郑宗仁等所陈节供应一事谓四时节令宴赏及斋醮等费日增于前冝从节省命尚膳监光禄寺供应止照治元年例行以后增加者悉从减省
　　乞却贡狮
　　治四年土鲁番地面遣使臣赛音莽苏尔等进狮子上纳之留其夷人四名分班调养礼科都给事中林元甫上言西旅贡獒而召公以为终累大徳穆王受白狼白鹿而荒服自是不至是人君之好尚政事之治忽人心之向背系之诚不可不谨也彼狮子番方之猛兽耳陈之庙堂不可以备仪卫列之军旅不可以御外患矧其性不草食惟羊肉奈何以有用之牲饲无用之兽乎乞却之便命下其言于礼部
　　议停罢
　　停减贡献
　　治元年八月巡抚甘肃都御史罗明言甘肃镇守分守内外官近有传奉不次之擢竞尚贡献各遣人于所属边卫派取方物名以采办其实扣除军士月粮马价或巧取番人大马珍竒等物以充又起膳乳等房佥派厨役造办酥油等物及起运之时沿途骚扰不可胜言皇上嗣登大宝已有停免之诏奈何守臣不体圣心仍蹈旧辙兼年例进贡未防停免乞一切罢之以苏边困上曰甘肃边地艰难进贡事俱遵诏例停免礼部移文使知之
　　停罢守臣贡献
　　正徳十年礼部尚书刘春以广东左布政使罗荣按察使陈雍及安庆知府马文来朝各陈言守臣进贡之害因覆奏奉累朝停免贡献诏防且言召公之告成王曰珎禽竒兽不育于国又曰不宝逺物则逺人格唐太宗嘉李太亮不献名鹰明皇纳倪若水罢采防防徳宗听李徳裕停造银盝于装具织绫前史载之至今以为美谈今四方水旱频仍盗贼充斥军士苦于调发百姓困于转输厪圣虑时敕守臣蠲租减税加以抚绥为守臣者正宜仰体徳意深恤民艰而乃辄称旧例采取珎禽竒兽苛索军民骚扰道路贡于上者甚微而害于下者实大乞一切停免如违例进贡听抚按官勘奏其司府曲意奉承者一体防问报曰此事自能酌处
　　议止扰害及进献
　　隆庆元年礼部覆户科左给事中何起鸣言往时西畨进狮子光禄寺日饲一羊损上供之费以养无用又南京进鲜马快船承天府増进香米等物扰害地方俱当诏罢太常寺嵗用牲三千有余例以行户上纳价未及领而上纳之费已数倍当令科道官会同该寺给散牲价及稽察奸弊得防进新船骚扰及太常寺一切宿弊如议禁革承天府香米等物及外夷珍禽异兽即行停止不许进献
　　礼部志稿卷九十九
　　钦定四库全书
　　礼部志稿卷一百
　　明　俞汝楫　编
　　杂行备考
　　俸给
　　诸司职掌
　　一每嵗会计合用俸米数目户部定拨粮长到部送纳本部劄付膳部并委官眼同依数交收在仓随即出给仓钞付纳户收领齐足出给通闗一様三本交付粮长收领仍将收过米数通咨户部其所收粮米专一放支本部并合属衙门官吏月俸
　　一本部官吏该支月俸每月初本部通类立案劄付膳部及委官或仪部祠部主客部官一员限同放支膳部主事防出给印信俸帖付官吏收执赴仓闗支仍将放过某字号仓粮米数目分豁正米附余开呈本部判送膳部立案
　　一带支太常司翰林院等衙门官吏俸给每月预先将合支数目开呈本部立案通类劄付膳部委官照依各衙门赍到印俸帖赴仓依数闗支毕日依数开呈
　　一带支衙门
　　太常司【今为寺】　　　光禄司【今为寺】
　　翰林院　　　　　　春坊
　　仪礼司【今为鸿胪寺】　行人司
　　铸印局　　　　　　教坊司
　　钦天回回监【后革】
　　【行太常寺翰林院鸿胪寺钦天监行人司各自立仓春坊司经局俱于詹事府带支】
　　纸劄
　　万厯三十四年署部左侍郎李堂规
　　一刑部纸
　　刑部每年例送主客司本色纸张官价银二两七钱四分八厘精膳司本色纸张官价银六两七钱二分共银九两四钱六分八厘因纸户赔累移咨刑部捐免矣
　　一都察院纸
　　万厯三十三年起每年折价银一百四十九两四钱七分本色本纸八千七百六十八张縁都察院有顺天巡按纸赎贮顺天府每年支银如前数给纸户买纸纳内阁吏部衙门实用银一百九十五两六钱五分是纸户既赔银四十六两一钱二分而又费交纳苦拘佥故本部愿将此项拆抵即一百四十九两四钱七分准作一百九十五两六钱五分其余仍支本纸在本部将价随宜而买樽节而用而所便畿民多矣详在部咨及都察院回咨每年合部应支本折数簿存防司价有赢余随入积贮箱内以备置买修理公费之用
　　官房
　　万厯三十四年署部左侍郎李堂规二欵
　　一官房
　　一银八百两买宅二所修理银四百两其一所在龙骧胡同南三层四十七间为正堂宅其一所在双塔寺后胡同北三层三十三间为左堂宅
　　一银三百九十两买宅一所三层三十间在李阁老胡同为仪司宅
　　一银二百八十两买宅一所修理银八十七两四层二十间在长安街南为祠司宅
　　一银三百两买宅一所修理银十两四层二十一间在长安街南为客司宅
　　一银三百两买宅一所修理七十余两四层二十八间在长安街南为膳司宅
　　一银三百五十两买宅一所四层二十一间在龙骧胡同北为司防宅
　　一衙门羡金
　　仪制精膳二司每三年有会试羡金仪司多于膳司俱可一顿置官房留些公费不足另处不难花费可惜也若客司工食年年有羡此外又有三堂表袱有缺堂厯价有三季纸价陆续充拓十年之内官皆有房此后则都吏当该等小房亦可以渐而置然后驱而之善其从必轻矣此事印司提督径自可为不必闗白堂上但置后随时修理是在前后相成也
　　一四司朝房
　　四司朝房向为人占住四司无处可坐今逐出住人修理已毕其锁钥付大堂朝房人带管以后勿许人住住易逐难一部便了朝房亦然
　　三堂事
　　万厯三十四年署部左侍郎李定堂规
　　一敏事
　　敏有二义勤也快也如一事今日不了则迟一日明日不了则迟二日弊由此生矣故敏之一字圣门屡言之子路惟恐有闻文子三思圣人谓再斯可皆此意也但日进衙门立刻打发得者便打发该出示者便出示务令案无留牍人无乆需而风清弊絶矣何必革弊哉故本部立意以吾二三同官之劳贻宗室百千万人之便为宗室百千万人之便而不暇顾胥史辈一二十人之不便期以仰体徳意少效涓埃此其大凡也
　　一奏抄簿
　　堂上置簿一扇专记奏抄内王府抄尤为要须常知会册库查抄到未抄到立刻查对议拟送批出示自无弊矣
　　一宗室手本
　　既有抄簿以记奏抄而每日升堂有宗室差人逓手本者另设一簿将手本内某府某名登记以便查销防遗匿其题讫或立案者随行注明每手本通状到堂先查成否立案如重来混扰不准仍薄责示戒
　　一玉册送宗人府
　　先是玉册到部必类送宗人府致府以违限防王官今册到当日即送刻一条记云宗人府册随到随送不越日承发吏当堂将条记刷来文上本部硃墨发司即送为定规
　　一条例册籍
　　凡当事须熟看条例惯知册籍事必独裁籍能自探惟使书手代劳则可若书手匿不查出立取亲查查出必罪书手勿宥如人家田宅租税主人须一一备知若槩付下人防然不知田宅何方契劵何箧未有不为下人欺负以败其家者
　　一先升堂
　　大堂每日进部即升堂先定见堂投文等事省其乆堂事毕方进火房佥押用印及説堂亦得从容
　　一印信
　　每日堂印堂上出部印乃出其四司印即掌印官给假印必到司托同司代用务要官印相随止求敏事便人即一日开封数次不为劳也
　　一急收纳以便解户
　　每日投文凡解钱粮当堂当日打发如解馆夫工食文到即摽发馆即收收讫立刻赴司务防领批回今刻有条记承发吏将来文刷印讫送堂硃防即将文付解户赴馆收银该馆注收印钤来文回部其批先用堂印司印发司务防以待之人到即领如解厯日纸银文到即摽送纳立唤该监赴司兊收令补收银印信手本其批文先用印以待之收讫即领如解牲口银即摽送纳其送光禄寺单二纸即于堂上佥押用印并门单手本一起当堂付解户赴寺交纳如解茶文到即摽题进该司即与騐进该送纳光禄寺者该司立刻发与手本其様茶騐讫郤还该司仍将様茶郤还四字条记刷印批文上与之如解药材文到即摽送纳如折色立唤库官赴司兊收照厯纸例打发如本色次日提督进库兊騐收讫即发批如解户次日下不来者拿究以上类项向来费多少转折等多日今一切简省急速以求便民
　　一题差
　　凡各衙门讲差本部查题差则例如某差该用某衙门某官例合方许不敢那移紊乱另设簿一扇讲者随注
　　一两堂上陵纸
　　旧例送神宫监银四两为宿食费仍送该监及提督各纸一刀而彼有下程之馈癸卯霜降彼此两免矣
　　一处传报防意吏工食
　　详载四司当该帖报吏工食簿
　　一处火房工食
　　三堂火房工食不敷用防同馆土地祠裁革夫二名仍取三堂直堂每季每堂六钱补之设有三堂火房工食簿然该馆未忘恢复恐后有以焚洒扫缺人为禀者提督不可不察也
　　裁革条例
　　万厯三十四年署部左侍郎李堂规示
　　一季考书役
　　四司书手每四仲月当堂一考其素不守法性行不良不能书者革退
　　一书役犯革
　　书手有犯革役尤须革顶首不但为本犯惩且使同伙明见其重罚而阴被其牵累庶乎有警顶首既革便着下着径防仍防暗贴及私卖一犯一革不少姑容乆之径防渐多顶首亦渐衰减衙门清肃在吾辈留意精勤严毅间耳尝谓书役之众寡顶首之丰减衙门清浊明暗之候也顷仪司以天字号贴冩罗礼洗补作弊革顶首一千五百两着下首张钟径防祠司谢应祖诓诈革顶首二百五十两着下首童懐廉径防仪司地字号贴冩史成诓诈革顶首一千五百两着冩本书手任成材径防
　　一逓减顶首及革前件
　　吏员顶首逓减初例二八后例四分因四分所减太重遂致互相容隐并二八例而废之夫法本乎情必人情相安而后法可行况二规俱经题准者今查出各吏顶首银数止照二八逓减如一百两者初减二十两再减十六两循此减以至于尽如勒掯者将顶首尽革许下首人径防有扶同容隠者一体究治置簿六扇堂上一扇两防一扇四司各一扇每遇顶防新旧吏一齐执簿禀堂逓减注簿内又访得知印都吏顶首外仍巧立前件名色如新防知印送旧知印银三十四两四司都吏四人各银三十两都吏防亦然今革
　　一革积年班役用防同馆夫
　　三堂各班头二名棍头二名轿夫八名共三十六名每年共领兵部工食银三百六十两各役多雇替身其班头即来夹轿而行不管拜望差使等事此三十六人者倚籍三堂指称常例骗王府财物就中分为上四下四名色其猾强者分外私得名曰踢已即至贡夷如四王董卜等騐进方物莫不需索本部看得此三十六人每年费兵部银三百六十两雇役已剩若干缺堂轮班又剩若干又有包袱厯日苍术之费铺行地方之免会试进士之索至于王府一节骗财尤多与积书相通仍籍之口实曰三堂左右人都要使费其为衙门之蠧极矣其初固有顶首然或传二三辈或数十年所得已多其顶补年近者亦有一二不足恤也本部履任年余访得前情具有赃证姑不深求祗晓谕革去外今自万厯三十三年三月初三日起会同馆每日拨夫十三名轮流答应本部左堂见任止支一堂工食一年银一百二十两内拨九十三两六钱酬馆夫每日十三名之劳余二十六两四钱给贴长班守门在本等工食之外以示体恤约束之意葢因前项渐染亦及长班也如三堂俱全一体施行已劄付该馆移咨兵部着为定规因书以识之馆劄部咨刻于后
　　附
　　移兵部咨文
　　礼部为缺堂工食停支事照得本部三堂每堂原有班头二名棍头二名轿夫八名积年宿弊多是替身其正身却潜迹于外骗银物本部屡教不改姑不防送究追但令散去并本年春季工食于本月初二日已经给领不扣外今本部每日会同馆拨夫十三名轮流答应令积役不得托足于衙门书吏不得籍口乎堂役而馆夫几二百名更畨泛散弊端亦无自而生自本年夏季起本部见有一堂止支一堂工食本部就内拨九十三两六钱以酬馆夫每日十三名之劳其余二十六两四钱贴给本堂长班以示体恤约束之意已劄付该馆官吏合资贵部知会明白如二堂到任一照此规但一堂见任止支一堂工食湏至咨者
　　行会同馆劄付
　　礼部为革部役用馆夫并议处工食答应事宜以便长乆以肃清衙门事照得本部三堂每堂旧有班头二名棍头二名轿夫八名三堂共三十六名每名领兵部工食银十两积年积弊多雇替身其正身却于外边骗财物所得各王府银细无筭玷污衙门乆矣本部屡教不悛姑不防送究治但令散去并本年春季工食已经兵部给发外自今以后本部每日取用会同馆夫十三名轮流答应其工食本部一堂一年有兵部银一百二十两即将此项拨出九十三两六钱给散馆夫每名七两二钱尚余银二十六两四钱贴给本堂长班其缺堂工食不支明咨兵部着为定例如此则积役不得托迹于衙门书吏不得籍口于堂役而馆夫几二百人更畨泛散弊端无自而生至于所省兵部工食此其小者矣为此劄仰两馆官吏照前事理遵行如正右堂上任一体拨夫工食一例支给须至劄付者
　　一革会试犒赏
　　每科会试中式举人本部班头例往讨取犒赏初以沿袭既乆但欲禁制多索一日偶问与者几何人一班头跪曰方十家然虚得名耳愿已之本部忻然叹赏遂令却还已与者既细询乃知进士班皂攘取反多部役人众所得微薄奔走伺劳力防气即数日费饭钱已六百文故愿损也甲辰科吏礼二部俱无犒今班头已革仍须临期禁示
　　一革上本办官
　　仪祠膳三司上本旧用一办官每年工食银十二两当该吏贴八两有竒以効劳咨送吏部优处甲辰六月办官汪天复假称诓骗事觉革去今上本止用当该实无用办官也
　　一革后门官
　　后门官为看守也乃常开门出入或引人同住或外人往来益难禁防常见失盗即自盗有之而一月工食六钱费四司之轮给一年准作两年烦吏部之优选此何为者今后门常用封鎻非要不开鎻钥付之火房将住官与添注火房春曹住役一体逐出本官愿捐顶首咨选自此永革不宜复收矣



　　礼部志稿卷一百
