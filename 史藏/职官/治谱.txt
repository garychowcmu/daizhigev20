治谱　　（明）余自强 着 

　　●目录 

　　叙 
　　天 
　　地 
　　人 
　　和 

　　●治谱叙 

　　治谱一书中丞余徤吾先生所著梓广其传则子木李侍御也蔡公虞陈几亭诸君子辏成订评参较□美谱中凡筮仕所欲知□民情胥弊赋役刑名诸政务以及上下交之节文罔不具载大抵综法衷理而适于情道之中政之平也若庄语理道学论宁有漏义所以就治言治惠民切而除害凖固引人以功名之路而要之大道之归此李公政成后尚以未获早读为恨而先予言也几亭谓抱利世泽物之意者苦无其方而谱正其方方从意起意主于为善则受其祥者无疆今二公作述使人人见方而畅其美意其祥讵有极耶予胞兄琏见此深痛往治之不克副急欲摩传奈板藏建业矢愿步李公善意重梓京坊俾初仕君子人挟一册随舟车而习见绎之增益仁明德政实究于百姓冀或藉此以消孽回云尔璇谨承兄愿勉竣厥事仰推前辈同善之心默祷上帝好生于广大焉谨序 
　　崇祯己卯午日铨部验封郎滇腾胡　璇谨书 

　　◇天◇ 

　　卷之一 
　　卷之二 
　　卷之三 
　　卷之四 

　　●治谱卷之一 

　　中丞健吾先生余自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 
　　杨光祚　仝校 

　　初选门 

　　◆初选门 

　　根柢 
　　戒钻营 
　　衣服 
　　贷负 
　　防嫌 
　　□□交际 
　　访地方事 
　　讲律招 
　　勿求先容 
　　制礼物 
　　送行 
　　雇脚 
　　任前票止人役 
　　迎接夫马 
　　艰苦地方 
　　内书算 
　　备费用 
　　途中关防 

　　○根柢 

　　一州县最为亲民、服是官者、不惟关系民生、我辈终身事业俱托始于此故持身欲□□□□□□□欲平。然非仓卒可至。必平时以苍生名。教为巳任躬率妻孥崇尚俭朴则资于官者必少凡事关吏治民生又一一留心则得之闻见有素随事反观变化气质然后能清能练能平若求之当官晚矣 

　　○戒钻营 

　　一临选时、制科托讨简僻地方、此或无害、孝廉而下、垂涎膻地、营求打点、不惟到任后为债主所逼、凡事掣肘、且有实时物议、遂至削籍者、可戒巳、在京上司□官□有上司在京候见迎送、俱不可少、□□□不必出格、有一选官、因本府判以入贺至京、□□杯盘表礼、府判曰谨拜赐、此可谓无益之费矣、 

　　○衣服 

　　一授官后、自朝祭公服外、止可做要紧屯绢圆领二三套、彩吉服不必多、有等少年、各色衣服、俱自京中做去、不知借债做衣、一件可当外面两件矣、 

　　○贷负 

　　一选官时、有负贷难巳者借之戚里最玅、借之行户、万万不可若治下富商、并听选监□、同选佐二、□不可托之借贷、尤不可与之借□、九都钱债一节、得巳不借不得巳少借若借债过多、任后为债主所逼、欲浊不能欲、清不得、最苦莫大于此、 

　　○防嫌 

　　一选后有治下纳粟在京、即有亲友为之先容、亦不可假借受馈、赴席谈心、恐其人未必端、即借此以愚乡人、肆行无忌、然其中不无豪俊、待之不可无□、我辈□自处不苟接遇之间。不妨隆其礼貌。 

　　○□□交际 

　　一选官后、治下士夫、有送下程、无大无小、一槩不□、此第一省事法也、然其中有大士夫、或同年谊不可郄、亦湏择米菜不值钱者、受一二件、套礼则一不可受、无大小一也、请酒非正途出身者不可赴、赴席亦湏尽欢、但不可醉、亦不可多言自狎、 

　　○访地方事 

　　一选后或遇前官、或遇本处士夫、及邻封游宦者、湏细问民情吏弊因访前官于此者。某以何事有声。某以何事敛怨一一记之纸笔即我师也按地方风俗不同、如一田粮也、有论亩、有论石者、一田价也、有贵有贱者、一出产也、有肥有瘠者、一人口也、有价多价少者、一婚嫁也、有数十金不能婚、数金以内可得婚者、一栽田人也、有称庄家受财如奴、有称佃户不相属者、诸如此类、初选后即问本地方人笔而记之以便后来方好断事 

　　○讲律招 

　　一选后、湏向刑部相识者、讨问刑条例、及刑部招议一本又□□□律令招情者将要紧律意□□□一一讲过不惜数日之力。将来庶不至差误无□ 

　　○勿求先容 

　　一出京时或本处上司、有至亲乡里、及与吾乡士夫为同年莫逆、切不可妄求先容、盖发书者自以为有功于我也未必无责望之心或不如意未免有后言彼上司以我之倚赖人也心切薄之矣 

　　○制礼物 

　　一出京备上司礼、如香绢京靴之类、不可少□、此外但略买纱紬、如其不受、价不甚多、亦不□□无用绢段等项、待任后给价置买、如本处不备、买之郡城亦便、若置买许多、遇不受、则束之高阁、债将计□加息矣、惟地方段疋少者、不可不先买、 

　　○送行 

　　一临行、亲友有请饯祖饯者、即是事烦。切不可便生厌恶。使亲友无色。如量不胜酒。湏留后步。若不通人情。此后送行。便以此为口实。不可不知。 

　　○雇脚 

　　一□任与接家眷、惟雇脚最便、若时禁方严、尤不可遣牌、及借用勘合近来违禁被论不少、切戒覆 

　　○任前票止人役 

　　衙门积役、希图新官照顾、每向署官求接新官、署印多从以自为地、此后新官上任、便自称长行吓诈无所不至科敛帮贴、犹其小者、一令忠厚、任长行穿堂禀话、后以此败、可鉴也此等人役、宜托便预票止之惟路远地方无可寄票。则在人驾驭之耳。 

　　○迎接夫马 

　　地方相近夫马接至、留用不妨、地方相远、夫马巳至、却回非情、但夫马有二样、有即在夫马中帮贴来者、此等夫马之苦。俟到任后酌补。有借用。库中钱粮。雇夫马来接。俟到任后派之里甲者。此等地方最为可恶。夫马发回不用。其已借钱粮。如系吏书有弊着令支银吏书赔补如无弊。在人酌之。○借库中钱粮备铺陈什物者同此法。 

　　○艰苦地方 

　　一凡选得穷疲刁苦地方。切要安心息怒人生食有方固非人图度可得。且丈夫作事必先精神结聚而后续乃有成今若有蘧庐针毡。一刻不能安之想。则访问必不真恳。经理必不周密。意气必不鼓舞。故选得此方即矢志以室家视此方方可他日渐渍沦洽。极疲者可使改观。极刁者可使若家人父子。方知此言之不诬也。 

　　○内书算 

　　一凡套启套书、俱发礼房誊写、若密禀密事、全在内书、新官赴任、如有书仆善书通文义。又可托腹心者此为最上。若有不通文义。而善书者次之本家原无湏蚤觅之此两项人以多带入衙为玅若曾□衙门。或心术倾险。状貌光棍。皆不可带。内门转桶处。湏要两层封锁若一层。恐内书有钥私开。便可内外交通。亦可隔门说话。若自家通不料理。只聘掌稿进衙。凡事倚赖。亦不细心防闲。断未有不滋弊者。慎之。○内衙中有托心算手更好、如无算手、算亦易学、算钱粮纸赎出入。只要小九九进退法极易。若要分比分限。只要归法。便可分派。因法可以还源。此俱不难。但分派自十一分外。琐琐碎碎。与通县摊粮起科。则多桥混杂。非乘法不能起派。非归除法不能还源耳。将选时、政好呼善算者、尽学堆土孕归除之法事多难学、可买算法一本。使京师人教家仆之稍明者。不过一月尽通矣。犹愈于徒手闲旷。枉费日月者也。 

　　○备费用 

　　一我辈矢志安民既不科派里甲、又不苛罚重秤、则新任衙中费用、便难望之地方、初赴任者、第一要节俭第二要干办费用往任莫谓官为钱树。便可取给。详后、 

　　○途中关防 

　　一衙役接到、家人沿途、不无往来、且衙役必密致殷勤以为之地。宜时常关防。毋使面熟。致此后关节相通。 

　　卷之一终 

　　●治谱卷之二 

　　中丞健吾先生畲自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 

　　到任门 

　　◆到任门 

　　住歇 
　　各履历册 
　　初到旧规 
　　待署印 
　　交盘清查 
　　缴凭 
　　辞礼 
　　公宴 
　　收发什物 
　　言语 
　　拜士夫 
　　宾馆会客 
　　往见上司 
　　见上司送礼 
　　见上司礼 
　　送各厅礼 
　　上司各役 
　　起居宜慎 
　　立法示信 
　　防奸谨始 
　　变化气质 
　　知鉴 
　　有恒 
　　置放告牌 
　　置枷 
　　置各项牌 
　　置各项簿 
　　水牌式 
　　置内班牌 
　　置签抽签法 
　　地方册 
　　监仓册 
　　查革积棍 
　　房科事体条约 
　　吏房之弊 
　　户粮房之弊 
　　礼房之弊 
　　兵房之弊 
　　刑房之弊 
　　工房之弊 
　　取供房之弊 
　　库吏书之弊 
　　承发房 
　　架阁库 
　　铺长司吏书 
　　马科吏书 
　　各房通弊 
　　待各役事 

　　○住歇 

　　一本治境内、若无公馆、即吩咐前站止讨民房、切不可住宦宅、恐主人有酌、饮之非礼、不饮非情、若民家治具即赏之、亦不必问其姓名、恐小人以此、假诈也若礼房有中火、便问所从来、若出自佐贰里甲、不可用、若巳办下、吩咐到任照数补价、 

　　○各履历册 

　　一将到地方、湏预令礼房、造县佐儒学、及各士、夫举监详细履历一册、以便查览心记 

　　○初到旧规 

　　一路上士夫寮属、差人迎接、预令礼房吏书、查照旧规一一将回帖写下以便临时回答、有迎接该下轿不该下轿者、入公馆后乡绅举监生员相见、地方仪注有不同者、俱令开写明白预先呈览临时斟酌、乃不失巳失人、一切祭门谢恩上任升堂礼仪。俱要开写明白。 

　　○待署印 

　　一未入境之先、若有署印者、湏差人留住、府佐用禀帖各县官及司府卫首领儒学、用拜帖、入城后、府佐即素衣相见、再查旧规或庭参或后堂见、惟其所命、切不可以此动心丈夫为龙为蛇、何难一屈膝也、其余照常往来、置酒相款、咨询事体民情、彼系久在地方未必无一得之见也。 

　　○交盘清查 

　　一交盘多在上任之先一日、若系县佐下四厅等署印、便票仰库吏书即将见在库内银、俱照两院循环簿、造册二本、候到任之日交盘、如有借用库另造一册、明注借作某项银两、或解或支、用何项银两抵补其本年钱粮收过若干、支解过若干、见在库若干、未征若干、并钱粮有无拖欠亦明白另。造一册、以便稽查、见在银封逐一秤过、若册、上有银数、查无实在银两、或无支销卷案者、到任后即将承行吏书、计赃究治、如系府佐、例不交盘、但查册上银数、若册上有数、库内无银、即唤当该吏书质对明白作何处置、待送过府佐后、一一细查如前、人犯仓谷、亦要清查、 

　　○缴凭 

　　一上任后、即令吏房做文书缴凭差人赍去、或马一疋、或□一只、或府吏索赏、照例与之数钱、 

　　○辞礼 

　　一士夫相见、有在未到任之先者、有在既到任之后者、风俗不同、俱照开报礼数相待、至送礼则一毫不可受士民观望所系。非细故也。交礼帖时、即云心领士夫行后、便吩咐礼房、槩写璧谢帖如官尊用禀帖璧谢、切不可令礼房暂收。恐一时贺礼。多家未免混错。又恐礼房以不堪段疋抵换。士夫难言。大不便。佐贰儒学有送下程贺礼者、俱同此、 

　　○公宴 

　　一祭门猪羊若系借用者、实时发还、若是编就者即以作到任公宴、免致另买。然北地则猪羊公宴俱无也、饮宴时不可喜扮杂剧、梨园插科打诨、多是信口胡说、不惟不雅、亦恐有嫌疑者、以我辈有心、或成大隙、此后宴饮、去此一种亦便、 

　　○收发什物 

　　一新官到任、北方有填宅米面锡器、南方有铺陈银器、三日后择其合用者留之、实时补价、银器铺陈、即便退出、仍出告示云、本州岛县到任后、里长备办铺陈等项俱一一退出、若收头不散小民、许指名告治、盖户首里长多指此以科敛小民南方棍徒又有巳派小民复取偿于官者不可不知、 

　　○言语 

　　一次日行香后、即于明伦堂上回拜师生、诸生讲书后、量奖纸笔、即语之以勤学勉励。相见以时。其余不紧要语、□□勿论、恐人传诵、为识者所窥、 

　　○拜士夫 

　　一行香回、即回拜各厅、退食毕、即回拜各士夫、与士□相见便问民疾苦虽冷落士夫亦湏回拜□□正途者俱要造门登堂。切不可漠然不加之意。 

　　○宾馆会客 

　　一客到宾馆拜贺、或拜或不拜、查问旧规新官初任、有人进观不妨、若三日后会客、即吩咐直日皂隶二名把定宾馆门不许一人潜入其巳藏在宾馆内者俱逐出如违者责直日皂隶、门子捧茶讫、即行远站、盖衙门多人在侧乡绅每不得进机密之。言谈衙门乡里中□此守令所当知也。除本地乡绅外。若系绿林地方。及过客来拜。恐有诈伪。则湏考其履历姓名。吩咐照常。令班上各役。进排两班仍密令勇手在侧。 

　　○往见上司 

　　一到任一二日后、见合干上司、将仓库狱囚锁钥、帖送佐贰看守、惟库钥收之后衙、若无家眷、便收之扛上、起身时、仍差人催各项号簿、待回日交完、 

　　○见上司送礼 

　　一见本府、或邀附郭县引见、或单见、见毕待其退□留茶然后投礼单各处规矩不同亦有于行礼□即同下程投者、照例行之、如不受令吏役再请则止、若苦逼之受、恐反有以窥我、 

　　○见上司礼 

　　一新见上司、湏知行曲尺路不可斜上手执脚色手本、阶下当中一跪、口呼云某县新任知县呈递脚色手本、如见抚按各道起来、止一揖、如两司本府、堂上有数位、每位作一揖、纔又一跪、口呼禀拜、如上司云、起来再作揖、或云免拜、便是不拜、如止云起来、或云两拜、便是拜、 【 昔有新令禀拜□院塩院云起来彼误以为不拜也□起从旁而立亦不复顾塩院迨塩院拜起不见县官此可为戒】 拜有四拜两拜不同、拜起后、又一跪一躬、如不拜、止再作一楫、又一跪一躬、礼毕抚按或立而数语、看他上边举手、在旁一连三躬、径出若府司道关门留坐、不举手、是必待其闭门、然后从堂之东一间、历阶而升、切不可当中上去、此湏于未见先、一一问之附郭令、则无此失也、○按四拜者七跪七揖两拜者五跪五揖免拜者三跪三揖平常见不禀拜者两跪两揖此之谓宪纲礼、凡遇府州县多官、谒见院□□有几次留茶者、第一次留太府、第二次请府佐、第三次然后请州县、但看上司只举一手、则太府拱立不动、府佐一躬出、举第二手、州县一躬出、俱候茶。 【 复请入茶厅两跪两揖上司看县坐一躬县看上司坐一揖入一揖谢坐坐上一躬茶毕两跪两揖辞则免出站原班待其既开门又过中两跪两揖辞则免初次不免】 复班讫、然后连打三躬径出、不可因一躬遽回、总之不打躬留茶之礼也一躬暂出候待茶之礼也三躬径别之礼也州县单见抚按、多不待茶、○府佐私厅待州县、多送出厅二门、然湏随行三躬跟候进门 

　　○送各厅礼 

　　一各厅于州县送礼时、多差人打听、一有厚薄便生嫌疑切不可过于分别。然受不受、亦访之平素、礼不可过厚、又各处礼、要一齐备下切不可将一件尺头、开在两处、万一一处受了、仓卒难备、手本又不可改、下程亦然、切不可预料其不受以所无□开之手本多致悞事 

　　○上司各役 

　　一上司各役多有索赏者、勿以为异、多寡在人、□□先封定、每行与之一封、不来则巳、若各役求多□以理遣、一毫动念、便不雅观、 

　　○起居宜慎 

　　一往见各上司、或以公事出、不论途中城内、若有邮铺衙门寺观可住、不必民家、尤不可茶房酒肆、部民各役之家、若士夫花园、亭榭多而花木盛亦不可屏去左右、与主人深夜对酌、又无故不可微行、瓜李风波、恐从起、慎之、 

　　○立法示信 

　　一见各上司后、且迟迟放告、先将衙门应行事体、如革弊除害之类、再三斟酌、言必求其可践事必求其可行如责六房完前件。及差人勾摄限期宁宽违限者、打数宁少毫不失信则令不亵而法自行 

　　○防奸谨始 

　　一新官凡事当谨之于始能先谨衙门、有令无赦、吏书以下、无一人不凛凛。无一人不守法。又不过责乡民则小民传诵俱知州县防闲体恤至意□□为衙门人所骗害若初至时少假衙门人词色、□辈便弹冠相庆诓索乡民、此风一传即后来□□收拾亦费许多心力 

　　○变化气质 

　　一新官性情、要把持得定。但精神闲雅。器度豁然。心小而虗。言简而当。即事体未必尽通。才识未必尽到。人亦自然相谅。反是虽小有才。人且求多。小有才之人、为才所使、麤浮之人、为气所使、自家拏捉自家不住狂暴躁急偾事害民皆由于此。此等工夫。亦不在当官之时。然能渐渐习去过后知悔犹为不远之复。变化气质。犹未为晚。惟执拗到底是病狂丧心也。有识者母与之处。恐与祸邻。 

　　○知鉴 

　　一每见四方于新官到任、数日内便有品评、凡事听佐贰、谓之佐贰官、听六房谓之吏书官、皂隶上堂说话、谓之一堂官、多出告示谓之告示官、少有性气谓之公子官、凡事过当谓之子孙官、凡事□□谓之泥巴官、如此等名可不慎与、 

　　○有恒 

　　一凡事革弊安民、不数日而颂声大作矣然使后来渐不如初、谓之有头无尾、又在有恒 

　　○置放告牌 

　　一凡告衙门人首衙门弊者、抱此牌进、　余仿此、 

　　○置枷 

　　一吏书侵欺钱粮衙门索取民钱者、用此枷　余仿此、 

　　○置各项牌 

　　一佥押不许禀事、违者即系公事、责若干、问刑不许禀事、违者同前、一拆封不许禀事、违者同前、 

　　○置各项簿 

　　一上司来文号簿各一扇、　词状号簿各一扇、　各上司比较前件簿一扇、　各房吏书年貌籍贯三代脚色册一扇、　各房候缺吏一扇、　门子民壮皂隶阴阳生各役一扇、○按州县紧要在上司比较前件簿之外又置一上司前件底本簿往时亦有置上司前件底本簿者、然多只写奉行原□□两行次行即横排写前件二字、又次行即写第□件奉行事、又次行即写前件二字、如此密排混□一片模糊虽有前件之名难查完否之实及至用印时。不过又呈一册。总计某日用印共几百几十几颗。谓之印单笼统计数亦不知印在何票何事上去也官府虽欲精明其道无由是以闲有行过一次。而以后再无从查核。停阁经年几年者。甚矣书手之傀儡官长也今后置前件底本簿要一板只写一事多留空白如云一件为某事、某年月日奉某衙门宪票、或告词次开宪票所催之事、或状词所告之人、一一摘要开列明白、然后纔写前件二字。其空白多行处但凡票行州县。或票差快手催提时即随摽日月于此第二次再催亦即在此摽过日月后第二行再摽记之虽十次亦复如是每一事止此一板更不另载别处亦不必别用印单催完详允者。朱红勾之。大写一完宇未完者照此簿比较房科差人如此则头绪不纷。醒目易查。且每一事只一板。则催提次序之多寡一总尽在上面凡所提人犯有系书手欲况阁者膫然□□沉阁又不能抽扯状纸最简最玅法也至若到任以前未完。系旧前件。到任以后未完。系新前件。一一承行房科又要另立册籍勿混为玅再照吏书皂快各役姓名册。往时俱系接连编写。无空行可书前件以故勤怠难考作弊停阁今宜除点卯册外。另立各役册每人各一叶其拘唤承行事件。即注在本人空行处则奸顽可一查而知差遣亦公平矣 

　　○水牌式 

　　一某月日起至某月日止 
　　直堂吏某　看库吏某　宿堂吏某　看监吏某廵风拏二门内闲人快手某　壮丁歇堂某　蓬内站班皂隶某　大门皂隶某　二门皂隶某　宅门皂隶某　听事快壮某一一开明换班日朱笔点过 

　　○置内班牌 

　　凡在内班者、除原牌外仍给一牌。牌上写内班。用□押出班缴入上班者领去、无此牌者、非呼唤不□二门违者照闲人并责 

　　○置签抽签法 

　　一在县呼唤各役、非抽签叫者、不许应、出入时湏以签筒自随、远行赴府赴省、则轮派随行者、打听各衙门及干办诸事、不必抽签、如在家或轿上、或傕夫马、或叫人系紧急事、袖中宜置小签抽一与门子、门子照名以大签给之、彼事不完签不得入袖筒最玅法也若径用大签门子每有暗缴入筒之弊打人抽签、凡巳抽者、放在卓上、俟筒中签抽完然后将卓上签总入筒。又抽。免其争前、殊不雅观、又湏签上本人用刑、恐有得钱或轻或重之弊、如代者责 

　　○地方册 

　　一城内关厢地方小甲火夫、俱系要紧、到任即令该房造一册、地方小甲、如系士夫家人积棍革去另报、造册毕、又查旧规、往时地方小甲所干何事若有出办答应苦差、即便处置、无则照旧、又查更□出自何处若各家出办、人数巳定、地方相安、不必易改、如系官顾、人数不足、再斟酌之、 

　　○监仓册 

　　一造监仓二册、除死罪姓名刑房已有、不必开、开军罪以下者、一名某何年月日、为某问罪、或追赃巳完未完、未及发遣、或原无赃罪、未及发落、或新送犯人、未及问理、一一开载到任后、即令刑房造册、见上司后、查明审理、应释放者、即一一释放、要申者申文、 

　　○查革积棍 

　　一革弊湏穷其源凡当官者谁不欲革弊、而衙门之弊牢不可破者、止以积年光棍、或士夫子弟、家人亲戚、又或卫所刁军、屡犯刁徒、不论本州岛外县、盘据衙门、瞒官作弊、即以老成当官、未必即知、及知之、或以城社故、或爱其聪明能干、忍不能革、万一革去、又私住衙门、彼老奸巨猾合众人之奸慧以愚一人亦何所不至哉坏事殃民俱繇于此一到仕后即将此辈逐出开列告示如左、 
　　一□年书手皂快、不许久恋衙门、 
　　一士夫家人亲族卫所军余不许入衙门、 
　　一一家父子兄弟不许同住衙门、 
　　一曾问徒罪以上、或未犯罪、曾经革退、有曾经犯事、未曾革退者、俱不许复入衙门、 
　　一身家有过、及重刑子弟、俱不许混入衙门、 
　　一惯讼恃刁、有历年卷案者、不许混入衙门、 
　　一别州县棍徒、有曾经彼处犯事问革者、不许混入衙门、 
　　右出告示数日后、又差人执牌一面大书告示云、照得积年人役、盘踞衙门、作弊瞒官、大为民害、本县已出示晓谕、令积年人等不许久恋、诚恐衙门诸人、或得钱买嘱、或互相容隐、或预防反噬、不敢深言、合行取结凡系六房书吏俱各互相保结门快以下俱自相保结限某日缴完、朦胧欺□者、事发一体连坐、取结后将无结者尽行革退择其可用者造册留用、各房书手、多不过三四人、惟户刑二房、多留数人、又将书手二考或告示或□□□□字其余不堪者一一革退将革过姓名出□□论仍大出告示、访得往时革退书手、仍旧占住衙门、相沿已久、此后有蹈前弊者、许诸人出首、在本犯名下追银若干给赏书手既革即有力者为之请求、切不可听、又出其不意亲自搜之各房一有犯者、照告示责治、民快皂隶亦考武艺、或不知武艺、又兼老病、及状貌光棍者、尽行革退、则宿弊尽革、衙门为之一清、然此可行之人多地方。比地或不必然。再照远年事体非积年不能知。事体稍难。非积年不能办活变在人法度一严使奸使盗可也然不可过多 

　　○房科事体条约 

　　一衙门自吏书而下、无一事不欲得钱。无一人不欲作弊者。老成者见得事体明白、如吏房吏书、稽迟听选上纳人等、及不应起送者起送、此便是弊、禁之使不得行、便是革弊若各项事体通不明白空空只言革弊徒恐为吏书咲耳昔一令颇严、六房畏之、一日无故、唤吏书至责之云、尔等作弊可□。史书□首曰、不知所作何弊、愿得一言而死、令无以应□□□窥其浅深、而作弊者众矣、故有□□紧在识□科事体事体有极琐者一毫不知便为所卖待其犯而治之亦巳晚矣不若将各房事体。或刻作条约。或刻作告示。令人人知所遵守甚便。即此便是堂规。 

　　○吏房之弊 

　　一吏房之弊、止是不应起送而起送或迟延需索及差遣不平参房越次诸弊、告示本房、凡有听选起复赴京者、自监生以下、付房查二三年内、有无过犯、曾否被人评告、一一无碍、方准起送、其余告纳吏农、必本身未曾犯徒罪以上、父兄未犯军罪以上、又无娼优冐籍等弊、方准起送、又转考给繇、有曾经问革、而未追札付者、有工罪未纳、及前件未完、并违限匿丧等项、非经申请、俱不许朦胧起送、应参缺者、湏照至公格眼簿、不许钻营越次、凡有差遣、不许偏累一人、应起送者、两日即送文书用印、违者各责治、若本州岛县考满造册、正官自□□工食不许科派各房、朝觐年分、随朝吏自有额□盘缠、亦不许又派别房、各衙门打点之费、俱正官自处、违者计赃治罪、○按至公格眼簿、系刻就一农民二起复三某项之类、次序甚明、但各处刻式微殊、到任即吩咐吏房有嘱托越参者重治本役及吏房盖一次狥情越参此后援例说情者纷纷满盘俱乱以后有缺极为难处 

　　○户粮房之弊 

　　一户房又分粮房、户房止是分派钱粮、收觧俱是粮房、各处或不尽同、大都此两房分派有分派之弊征收有征收之弊起解支领有起解支领之弊、详在钱粮各条内、而吃紧根本在总书飞洒暗派俱出其手其法湏到任后、尽一日之力、唤总管书□取本年派征底册。赋役全书。或布政司派单。务令实时查出湏问本州岛县田地若干、钱粮若干、丁若干、杂差银若干、凡有免无免、是如何派、隔别书手一一查算开明。仍吩咐汇出草册。送士夫里长再算。务令毫厘无弊。方许誊刻颁行。如有毫厘差□。经士夫里长查出者枷号若干月计赃问遣又□算定永为定规再不许逐年混扰。遇有加征。或□一斗。加银若干。即在正数后加增务令里甲人等通知诸弊自少详见钱粮各条、 

　　○礼房之弊 

　　一礼房最称清闲、亦有宜知之弊、如回拜拜帖不得用残柬破柬草字、裁答书柬、不得有差错颠倒遗忘、又如上司过客头行牌到日、湏将迎送远近、应送下程等项、要照旧规开出、岁考科举年分、不许买滥恶纸笔花红、希图冐破、又不许苛索童儒、及得人财物、改换卷面等项、至于遇祭祀则不许科索铺户、减送胙肉、上司票行送不许阻隐匿来文、并将低假银抵换、科举起复会试纳监文书、不许需索稽迟、请过耆老不许需索送礼、新中两榜不许索取喜钱、及将不堪旗匾、克减行价、至孝子节妇送匾、尤不许借官吓钱、乡饮大典、更不许苛索乡宾、扣克价值、以滥恶之物塞责、又不许以造册为名、需索孤老常例不许以整酒扮戏为名、向乐户当铺取衣服等件、整酒厨子、派定名数、周而□始、不许偏累一人、整酒银数不足湏面禀本州岛县加足、不许借口价少、令厨子行户出办□腊等项、此礼房之弊所当革也、 

　　○兵房之弊 

　　一兵房吏书凡接应夫马、不许多派一名、拆干分用、若失悞上司过客夫马者、责若干、过往使客、不许需索送礼、火牌勘合挂号不许刁掯迟留、驿递夫马支领钱粮、不许需索陋规、临时雇募人夫地方不许以少作多、冐支银两、以上犯者、计赃问遣、 

　　○刑房之弊 

　　一刑房监房上宿一事最为紧要若不得其人、或次身代替、祸不可测、非再三戒谕、又法令素行、不足革弊至于人命强盗承行吏书、不许需索常例、并指称打点诓骗、人命简尸、不许多开什物、强盗打劫每失状到、即申报合干上司、其已经问过强盗限四日成招、人命限二日成招、即申该管衙门、如取供房遅悞、许口禀重责、又审录册内凡经上司批驳审语、不许遗落一字、若宿监不严扶同禁□玄松刑具、凌虐狱囚违者责若干、详后、 

　　○工房之弊 

　　一工房吏书、凡城垣城门及各处铺舍有应葺者、即便禀知、委佐贰估计、及时修理、凡上司住坐察院不论年月远近俱去顶格纸一一细看有渗漏处即便简盖、沟渠水道、俱要不时疏浚、墙垣母令摊塌、门户务令完固、其它床帐卓椅铺程之类、俱要齐整鲜明、至于上司按临、或取杠取绳取大竹轿杆之类、宜防不虞者、俱要先期置办然不可因此科派行户、详见后、 

　　○取供房之弊 

　　一取供房书手、每每先事哄吓愚民、不论曲直两边馈送置酒官府未审。而彼之腹巳饱矣然亦官府不明不断不公不早致之若审断限期口词超拟一一有法。彼何能为。详见后 

　　○库吏书之弊 

　　一库吏书之弊、总之重秤窃取侵欺、尽之矣、凡一应在库钱粮、系以前交盘者、照交盘册、再开一簿、内开前件、空纸数行、以便填注支销下落、如系带征以前各年分钱粮、亦将收过银数另开一册、空下前件、开支觧数目、以便稽查、其入库钱粮、不论带征新收、止许吏书过库簿、不许一毫经手、(至)[承](上)[舍](司)[有](外)[索]、本县纸赎、吩咐出示、不许重秤、违者许禀究、同执单皂隶各责若干、一切面糊俱要净水打熟糊不许用猪油白蜡参搅易于私拆。试出各责若干、○按库吏害民欺官、奸诈百出、收头重秤皆库吏主之也每见官禁大等、或纳户进禀、傥取各铺家等子较之则比收银者更重、纳户遂得罪、盖此铺等乃该库预设之以待缓急者也或官知较等、则以节节高等收银、又拆封时朋合多方窃取及合总不足便归之等小官亦不得不入其术中此后依然大等矣至若发各项银两、或克减、或抵换、无非是弊、正官一一不察、岂尽吏之罪哉、大、都人心不从父母二字起见较等革弊皆是借之以愚小民其寔故纵之也点一库吏有索公堂银数十两或铺陈、等项不下百余金、又如陋规远方、合一二十殷实人、帮作库吏赔、补至不堪言、非教之使盗也哉、 

　　○承发房 

　　一承发房吏书凡遇上司公文到日、即便禀呈本县写某日奉到。仍即登记号簿。轮序信手。分发各房。不许分难易肥苦。仍于事件下、开承行书手某以便查核其各房应完事件、已有限期、过限不完者。承发房即开号禀官责比。违者并责、 

　　○架阁库 

　　一架阁库一应文册、交代时湏要数目明白、不许短少、平时务要用心收拾、库房厨柜、俱及时简盖修理、锁钥俱要坚固、敢有因循致损失册籍、并将册籍与人私查者、责若干、 

　　○铺长司吏书 

　　一铺长司吏书、敢有指称申缴赤历簿、需索铺兵者、除追补外、仍计赃问罪、平时湏将赤历簿细查、凡上下往来文书、有遅延时日者、禀明责□、 

　　○马科吏书 

　　一北方有马科吏书、凡遇觧马年分、该房止许写文书、送府换批、其往太仆寺衙门投文等项、俱系马头代替、毋得仍前科派银两、平时比较、不许向马头、并养马之家、需索纸笔等项、违者重责若干、 

　　○各房通弊 

　　一革各房停阁之弊、吏书将上司前件不完、非止习懒留此未完一次行提便有一番打点今后上司公文、承发房巳登号簿、注定承行、每三日、绝蚤补佥押毕、六房吏书即至后堂、查对号簿、酌量事体难易、限定日期、申缴注销、每三日晚堂毕、打皷一下、唤六房吏书上堂、将号簿查比过期不完者责、则事可计日而完也、若在赦前、便不时申缴、一事完。即查号簿。在原号上。贴一浮签。注申缴二字。同佥押用印公文投入。以便注销。违悞一日打若干。 
　　○一革各房推调之弊上司行文、承行吏或不同、如催礼房事、来文用户房承行、则户礼二房、便互相推调、湏令礼房承行他仿此户粮房每于钱粮将完时、巳完者俱作本房、未完者、付在各房催促、此万不可听、湏立定成规、钱粮不完责在户粮房各房但承行应解钱粮。庶便责成。至于各房职掌之事。或系上司来文。或系告诉词状。俱只责之本官房科。又各院比较、临时规避者极多、湏择承行事多及前件不完者轮流赴比事有年远难完者、不在此限、如此则劳逸自均。 
　　○一革各房欺瞒之弊南方吏书极狡、或一事巳禀官行。后为人买嘱。即束之高阁。迨州县寻起。便抵死不认。不若吩咐各房有欲禀事。用片纸写出上写某房吏书禀某事密存之以备查考其余面禀事有紧要者亦密记之手折有犯者重惩一二。人自不敢欺。 
　　○一革各房混申文书乱写牌票之弊凡文书有不该申者即便涂抹、上注不申二字用印文书、及已写牌票、不可行者、亦即涂抹、若姑存其稿。或姑用印。待其裁夺。吏书遂因而作弊矣。 
　　○一革各房盗用印信之弊盗印之法不同、有乘混盗用去者、有乘混盗用、官府忽觉、即藏在各处者、有假称结状□□、以白纸用印而后改写所欲行事者有故将不要紧文书用印、其用印处挖作一孔、而印却在下层者、有一层应印文书、套一层白纸、应印处以水气润透、将醲酽印色印过、并下层俱印者、若知佥押良法。则此弊易革矣。 
　　○一革各房通家之弊上司来州县访事、多本州岛县吏书衙役为耳目吏书衙役。遂借此以自行胷臆一为正官所苦。便媒孽正官。一与乡党不和。便媒孽乡党。衙门内外无一不被具毒其人悻悻自好之状特易识耳密察而力惩之可以寒若辈之心矣 
　　○一革各房抽扯词状那移起数沉若牌票之弊凡收词状实时数过登记号簿。一有遗失。便责经管者。应问词状。投文后即注定起数。用片纸写在牌上。号簿一清。凡有未完、俱责原差人役则作弊者自少 
　　○一革吏书尝试之弊吏书尝官、其术极巧、彼见上官凛凛便不敢犯、渐渐熟些、便将黠猾能事者、先以一二不紧要事来禀。略有间可入。便渐渐以有理事来禀。又渐渐以无理事来禀。假一二得意。彼之计行矣革此弊、凡吏书只许传事、其间行止官自裁决 
　　○一革衙门营求之弊、凡各役讨缺、望有所利也、所求之缺、非库吏库书、则户书粮书、直堂吏与供房也、若正堂精明、钱粮纸赎出入。不经库吏各役工食起解银两。俱当堂验发。则库吏库书无所事事各甲钱粮。不必书手分管。比簿如法填注。则户粮吏书。无所事事。口词当堂念过。招议亲自裁决。则招房无所事事。营求之心少矣。 
　　○一革各房指称诓骗之弊、凡各房吏书或指称嘱托、或指称过送、诓骗乡人、非平时得上官亲信、彼自不敢、乡人亦不之听、诚平时待吏书衙役极严。堂上无一人禀事。差遣跟随。意不偏在一人。有犯责治。小民闻知此风。断不肯堕彼之求也。 
　　○一革各房朦胧悞事之弊、各处乡音不同、或有紧要事吩咐吏书、湏令回答一一如我言然后遣去每每吏书听见上官吩咐、应答如响、及复问之、则懵然不知、草草遣去、或迟悞公事、失悞接送、关系亦不小也、 
　　○一革各房游荡旷役之弊、吏书各置签一筒、无事亦不许擅出、□□给假、无故不到、量责、 
　　○一革各房饮酒宿娼之弊、大出告示悬之、有犯者责、然此惟南方有之、又事体严明、衙门清冷、此弊亦不待革而自无也、 
　　○一革各房武断乡曲之弊、吏书若以公事被乡人殴辱、则重责乡人、如以私事争、俱平等问理、有假衙门之势以凌人者、责无赦、然刁悍地方亦不可太有成心以伤衙门之体且人心 
　　○一革各房冐破纸张遅悞公事之弊、纸张在南方不难、北方额派银两既少、纸价又贵、一年用纸又多、决不可听书手冐破、湏令各房各置一簿、每上司公文一件、每招详一起、用纸若干、俱系承行吏照数发之、每十日、官府一验支发数目、朱书一支字、若有错落改换、系书手赔补、柬帖副启注册、悉皆如是、不许乱费暴殄、又各房吏典多不谙事体、遅悞欺骗多自书手为之不可独责该吏湏出示云每日应行事、书手有意遅悞、该吏禀治、若该吏扶同、一体重治、 

　　○待各役事 

　　一巳参吏、俱在房办事候缺吏未经告假者、俱在大门外伺候差拨、其拨定直堂、及催各房事者、俱清晨入衙门、每日家人送饭、至晚堂毕方出、置签筒假簿如前告假太烦者不准、 
　　○一前置各房吏书姓名、各役簿一扇、除完过及未完数多、簿上可考或有微劳可纪、或某事遅悞欺骗俱填注在另簿上按院考察、查簿上过犯者填去则知警而亦可服人然不可先言。恐求情来说。若小节无太过、亦不必开、恐不能受刑、致有意外、 
　　○一查盘送审各有承行吏、吏系新参责之书手、但令该吏催促此湏预备于早、 
　　○一买办差遣必择平时老练及有身家者为之使徒诿之少年能事者、恐其以无行败事也、 
　　○一答应上司、湏择厚重有才者不厚重则上司有问、必信口胡应、无才则手足无措、皆为不可、 
　　○一衙门人见利不顾死生、一得宠、则不计利害、正官待士夫有礼、待衙门极严、若辈稍敛、不严即进一步然亦不敢与士夫抗、若官有心裁抑士夫又假若辈词色便到处骗人其门如市。□□横行。四民畏之如虎亲戚亦气焰逼人凡有身家之念者、俱礼之为上宾、大家宦族、俱畏之如蛇蝎、而若辈扬扬自得、目中且不知有天日、又焉知有法纪、士民切齿人言鼎沸当事者不可不切戒也。 

　　卷之二终 

　　●治谱卷之三 

　　中丞健吾先生余自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 

　　堂事门 

　　◆堂事门 

　　先期佥押 
　　投文会客次序 
　　杂事牌 
　　挂牌问刑规则 

　　○先期佥押 

　　凡次日应申文书、应行牌票、与夫一切应佥应押、应标判用印者、俱要头一日申时候晚堂事毕传进盖吏书作弊、有不宜行而行者多乘官府不查又诡禀官府、旧规蚤堂佥押、事平出堂、相沿遂为常规、不知早晨出堂。能有几时可以详细查问。临时人众事冗。逐一细问。殊非事体。各房科用印后、每将各项文票、大家翻拆、或搦手中、或入封筒、奔走挤拥更不便于观瞻若新官顾惜体面。怯口羞问。止听书手点标。其中弊病多矣。若新官琐碎。能一一问之。为时巳久。伺候者多又嗔新官出堂太晏无不窃笑才短此无他只未先期料理佥押故也今后先期所送佥押、每房各用护书别之每一票于日下写承行书手姓名初到任时、每一文票、吩咐用一小帖。将应行之故。写贴在本文本票上。某处该小押、即贴云小押、每处该点、即贴小红佥、以便点、某处该印一颗、即贴一佥、云应正印、应斜半印、背印、新官前一日在衙中。将粘贴原故看过。应小佥者即小佥、应大小押者大小押、应标者标、应印者用印、文书印后、即暂归各封筒、票印后、即归护书、次日随官传出后堂、其有理可疑及标印规矩未知当否者不印不标俟次日绝蚤坐后堂时照承行姓名摘问凡理不应行有弊者。即量责五板无赦。讲得是仍该行者。与该行而尚未标印。待问者一同补印补标。如此则不用一茶时即可坐大堂文书既无隐弊官府又有神明之诵而伺候拜谒者又服其敏速此新官第一宜知者 
　　○按佥押用印、其弊不止一端、在新任时尤宜谨慎、或有吏书侵用银两、假作前官支用、补卷补领者、有事情难处、前官不敢主张、因得钱乘机申缴者、有以不紧要事体、妄出牌票打网者、有以契书、或各□执照文书、盗用印信者、有关系滞碍文书、通不送稿禀改、径自写完、乘事冗插入用印者、有该申请上司裁夺、系应照详文书、却改作照验混缴者、有书手因用印忙廹、丢下上司官衔不写、或字句错落未正、或洗补字纸未干、留下空块未填者、或有将抚院文书、放在按院筒内、各衙门文书、放在抚按筒内者、或申文上司、未黏原行牌票、及朱语与号簿不同者、甚至吏书愚弄官府、将自理纸赎册票、入上司封筒者、诸如此类。非弊即错也。新官但遇此类即黏一有弊二字浮签在上查问责治又湏要先设长条卓二张、令承行者仔细查对、务令纤毫不错方许入筒封口若上司驳回、除问罪申觧外、仍重责不□、 

　　○投文会客次序 

　　每日绝蚤出后堂、即小开门、典史放上宿者出、衙门人放进、查补佥押毕、即打皷升堂、回风各后见毕、即唤铺兵领铺递公文、马头领马上飞递公文、发毕放领文牌将标准印行堂票、今原告原差、唱名给领、领讫、放投文牌、内又分第一小牌执牌呼昨夜廵风不到者、及犯夜者、当时责发、第二小牌又唤上司批行投到、诉状人犯、应保者、当堂实时押保、注簿、第三小牌又唤差人原告、改限改差、及拿到排年花户发落、第四小牌又唤上 【 再□两牌□】 司自理听审诉告 【 亦可】 人犯、俱伺候侧边、且勿跪、此日如遇客少。除听审者发出听审外。余诉告之人。不妨逐名细审一人持状跪下、直堂吏接上、听审完、或准或否、人令一人跪下、执状听审、后仿此、如系多绅冲地又遇事冗客多。即总收记数入匣。暂发诸人出去。吩咐听审者。候午堂审。投告应准者。候次日领票。吩咐讫。即至宾馆。宾馆之客、以公事来者、多系总会、不难接待打发、若系讲事来者、必是零星散会、冗烦地方、至有日中不能食者、不论寒暑切湏耐烦勿生厌弃客会完讫、然后上堂放杂事牌、说见后、○按堂事湏有定规各役人犯方便伺候遵守近见初仕者、投文听审、俱无定时、自朝至暮、纷纷扰扰、终朝伺候、大不雅观、切忌、 

　　○杂事牌 

　　何以放杂事牌、在投文牌外也、衙门要极严肃、一切吏书应禀事宜。已在后堂内禀明矣一坐大堂□系公事亦不许吏书禀事湏是无一人乱上堂无一人乱进门。无一人乱穿道。班役鹄立以俟人犯鱼贯而行。方于体统观瞻。肃然难犯。若有闲人闯进则门者纵之入也重责门役其弊自革。然一味严肃。或有病夫老妇。瘦弱农民欲诉无繇欲进不得把门皂隶。得人屈钱。替仇家放冷板打人。多方拦阻。含冤之民。仰视县官。不啻九阍万里则衙门过严之故也故公事既毕。又要放杂事牌。放杂事牌。则不拘穿青穿白。疲癃残疾与夫乡约老人。条陈地方利病者。俱一切放进。不许把门人阻拦。以便本县逐一审问然后地方无壅隔之人情无不知之利病而宽严两得矣惟杂色诸人中、恐有别境绿林暗藏在里。凶强之人。亦易测识。吩咐廵风人审其音声形状。押进另审。不可不知。 
　　○按闲人混进、多系门者纵之官府不知窾系、待其拥□□拿闲人、光棍必藏房里扯出必属无干此等公□有同□戏。非官府明白。间或亲搜房科。其弊不止。在衙内时偶出一搜尤玅再照间人出入、往往以佐贰人犯为名、此后往东衙者西进往西衙者东进俱从正堂滴水下过间听本县照票查点、查出□人重责、如事可缓、不妨本县退堂时、方许进入、 

　　○挂牌问刑规则 

　　一投文毕、便先自定先后次序俟将退堂时将听审人犯挂审日虽短力虽劳亦必尽将投到者审□母使在城躭阁使费。且图锁刺盖事有头绪。□□烦州县。一日听断尚自有余。况自理词状。若不□求问罪可一刻而发一数起。今人有三更来打不绝者非犯其末之钝也。至问刑之时、一切门子吏书皂快库子俱不许假称禀事、上堂说话、如近前禀一句者即系公事亦必责治以杜指官诓骗之弊如真系有急紧过客公事。湏大声高禀令原被合堂俱知盖衙役骗人每每托禀他事使小民遥见之以为嘱禀官府故也呜呼、今世□独吏书□骗、至有差人公然代禀、或代答一语、成败祸福立刑判于丘山、诉告之民非买之使言则买之不言公然以官为市、畧无顾忌、试思何故、听其至此、问刑既完、即当比较比较之日、湏蚤投文、蚤用□、□夜间用刑弊病极多又难关防又恐监库疏□□恐老弱毙于杖下详见后、事毕、标封、点更夫、查上□、放更筹、回衙、做大招审语、又看明日佥押用□□□日之规则也、 

　　卷之三终 

　　●治谱卷之四 

　　中丞健吾先生余自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 

　　词讼门 

　　◆词讼门 

　　准状不妨多 
　　自理不概分状承行 
　　自理差原告快手不同说 
　　许息和 
　　自理状式 
　　告状投到状之殊 
　　上司词状 
　　上司原告讨保差人 
　　取保发地方之殊 
　　衙役不许作保 
　　挂审湏知 
　　初到审讼 
　　审讼勿夜 
　　听讼一 
　　听讼二 
　　听讼三 
　　听讼四 
　　听讼五 
　　听讼六 
　　听讼七 
　　听讼八 
　　上司自理口词大小之各异 
　　供招申报 
　　上司分赎 
　　当堂定罪湏知 
　　查旧招体式 
　　律例之殊 
　　赃数定死军徒杖分别大畧 
　　军罪不可轻问 
　　大招看卷摘要法 
　　折杖 
　　轻罚率属 
　　妙罚 
　　比赎 
　　讼事宜敏 
　　汇订词状 
　　忌衙役传话 
　　息怒缓饮 
　　恕不逊 
　　赃罪宜慎 
　　出入准法 
　　据事论理按律 
　　戒深求 
　　平心息气 
　　居官第一湏知 
　　戒经久不断 
　　事要通变 
　　忌偏重 
　　勿执已见 
　　田土 
　　婚姻 
　　状不可轻信 
　　讦单告状 
　　假名状 
　　匿名状 
　　禁冒籍 
　　禁主家豪强 
　　惩死党 
　　邻邑词状 
　　上司驳招 
　　批允复告 
　　请托一 
　　请托二 
　　请托三 
　　请托四 
　　请托五 
　　请托六 
　　越诉 
　　平恕 
　　慎刑 
　　用刑 
　　哀死 
　　不合 
　　完上司罚赎 
　　照管断令 

　　○准状不妨多 

　　民淳事简之地、初二十六放告、此正理也、然州县繁剧、无日无之、正不必不准以滋越诉以添缠扰昔人有云官之贪廉。在准状之多少而在罚罪之轻重假如一状不放空、罚又重、虽少准、犹贪也、酌理之当否、家之厚薄而定之、宁多逐、毋广罚、宁轻减、毋重多、虽多准犹廉也、盖　朝。廷设立官府之意原为民间分忧息争使之一一和觧今人不知设官之意。止知准状为取钱之媒。故只以多准为讳。不知我之心至虗至平原非状状不放空之心虽多准何害百姓赴愬无地。只得裹粮奔告上司。既添府城歇觧之费即或批行到县。又增自巳一番审断且上司事又难径逐空回只得问□□□费民有不小者。 

　　○自理不概分状承行 

　　自理词状、何以不分行各房也、盖我所准之状、或系谎词未必可信。或经和息。未必赴审。或系穷人小事。未必尽可罚赎。若分状各房承行、吏书得之岂肯一无需索枉受辛苦故凡当堂准过者。虽本日即令轮直书手。写票送印。俟明蚤唱名。发与原告。至其登号簿。只记其月日姓名。而已。不必状状催审状状令房科承行也。惟事情重大者。轮流承行。周而复始。与轮承上司词状同。另制一簿。 

　　○自理差原告快手不同说 

　　衙门差人利于叫事害人每每串通原告令之哄禀官府有谓此家土豪、不敢上门者、有谓藐视官府、径自不来者、有谓上门、去叫几次、反被殴打不理者、官府不察。遂差快手。差者一人相从而去者便有数□□遇毒恶虎快。反递殴差谎状。与原告铁口硬证穷民覆盆有死而巳。故凡自理准状、止用原告自□如不来、改差干证、再不来、或用□□□长、本甲排年、本地保长党正呼唤、绝不可即差□手。如再不来则每月用告示一张、总挂县门。将原告苦愬不到犯人。一总张示。内云如再不来者。定行差人提审。张示之后、犹且不来、或再揣酌情理。的系抗拒之辈。然后差人拘摄。虗心细审如仍系痴愚仍责原告 

　　○许息和 

　　州县自理词状、衙门不利于民间息和往往哄禀官府云某人封银钱十两有某家老爷准和可惜被光棍骗了官府之心、为所歆动、以后遂不准和息、误矣、官府若能公明薄罚。即理屈到官。所费亦自有限彼何故辞少费多万一体面之人。惧受刑辱。以多金托人求和然原告既已无言。则亦已矣。彼从中调出得财者赞诵官府宁不刻骨较之区区罚赎孰多寡哉凡息和者、事小径逐、次则量□民纸一钱二分、告纸二钱、秀才官纸免事畧大、上谷二三石、来禀息和之人、视其至情难巳视其学□光棍如来衙门多次者即不良人也不准和息细审惩处且就中亦可看人捷于采访若日久私处。并不赴公堂禀称息和虽不差人。穷追过一月亦将姓名记册以后再有人告。定行并究。出示晓谕。 
　　○按刁徒哄人告状、既满所欲、便即私和、通不赴官、是以官为戏也、如访得情节重大。不妨提审。活变在人。至于赴官息和者察其息和之情果真确否如系话语含糊。或出威逼或系惧祸。仍宜审问责治以警刁风。 

　　○自理状式 

　　一牵告多人不准、一牵告妇女不准、一牵告乡绅不准、一告年久事不准、一状中里甲姓名籍贯、与廒经不对不准、一状中无写状人歇家姓名不准、审出情虗系歇家讼师拨置者重责、 

　　○告状投到状之殊 

　　初告极大、后来投到极小、固有刁民收放之弊、然吴楚江浙写状、多出于流棍卜算者之手、各有门类底本、在境外无名之人、以此得钱为生、在本县告状刁民、利于害人打网、是以谎状无情十张而九惟投到之小事。乃其真情节也。故审刑者视其原词中有一二字与投词无异此等情节最真只据投词查审。余俱不必照管。岂惟自理不可照管。即上司词状虚谎。亦不必照。若照管。人人该问诬告徒罪矣。 
　　○按审谳之法、要虚、要公、要明、要断、而其最要者则在化大事为小事化有事为无事是以从古论狱者曰宁失出毋失入。又曰罪疑惟轻此。临民上者之第一紧要事知此法虽极刁顽极。烦难之地。可迎刃而觧。一扫葛藤冤结矣。 
　　○再照上司词状、刁悍地方、多有黏单连告者、新任不知即以为真积年、非也、本状内情真问确余单竟可不问免其拘提之扰。尤见问官风力。详见后讦单告状条。 

　　○上司词状 

　　本县自理词状、主张在我、惟上司词状、多有打网游棍、将平日仇人、不论事之相干无干一槩俱入在状内、甚至有一张状、单款纷纷、牵连数十人者、上司不察信手准行、有司漫不加意辄凭吏书一槩抄写、又甚有本县吏书、私添暗入者、此票一行、加以虎快作崇、不论被告干证、不论曲直真伪、动称上司人犯愚民惧怕、每一名字要银几两、方可销名若系破觧、索银尤狠、在被告者。一家尚未被害。而波连无辜各家巳受无穷打网之害矣。故有司于上司。尚未相信。宜审其情形。酌量拘审。若上司留心地方。或巳蒙信爱。当直陈地方打网之害。恳上司批发词状时。将无辜多人。或婴□妇女量行涂抹若上司肯听涂抹。我更可从中作事阴骘所及不浅。 

　　○上司原告讨保差人 

　　本县自理差原告干证说见前矣惟抚院司道府原告、不似按院原告、准后即锁发问官、如所告之情。未必尽实又或已告讲和。多有暗地潜迯。致前件不得销缴者。最为可恨。以后如状久至而人不到湏按季请销如准后投到本县不得不用皂隶押保仍用一快手提人一一载之号簿盖上司事不可缓又恐其复迯。势不得不然也。但保家吴楚呼为安保。最恶之人。方做保家其家多有监禁刑□非得银遂意苦拷极虐。在官府之费。不过力力稍力止耳而此辈人有因家温事大。勒至数十金者不可不出示严禁 

　　○取保发地方之殊 

　　有身家者、能出钱与押保承保之人、则保状随即投官附卷、其人进退自如、此富民然也、赤贫之民差人不肯押保、安保不肯承保、且人人亦恐脱迯为累只求押发地方。地方家杻锁如狱有亲戚财供送。无亲戚则饥馁。此贫民然也地方间有良心者。犹使人押出乞食不则有饿病而死于非命者。甚可悯也。有司于此切宜留心然富民亦有苦情。每每反因体面二字受人磨索难堪吓诈无厌又有差人初时。押保而出。及踰时。又禀无人肯保。此多是需索嫌少冀厚获于后次故欲改发地方宜勿听之但轮流照册姓名押去为当如有改发者。亦算一次押保庶可少革苛索之奸 

　　○衙役不许作保 

　　一刁悍之地。多有保歇诈骗。私向人犯称云。我能打点衙门。我能关通相公掌稿。令之封银若干。俟事定后收用者凡事曲直必有胜负负家原银虽还胜家则被此辈哄去矣此等到处多有之、蜀滇黔谓之顺风旗中州吴楚谓之撞太岁、都中近日、谓之撞木钟、故凡保歇有此者。务明示严禁。若衙门人做保歇尤于官府不便有司湏时差人密访。或时问听审人犯。违者加等重处。 

　　○挂审湏知 

　　一原告拘人到毕、即令直堂吏数过当面一幅上、写某月日、第一起听审犯人若干、盖往时起数、多写在粉板、人无数目、易于作弊、惯讼者或要延遅求人情。或心腹中证未到。每每投文后文暗地抽去。或衙门熟者要先审。便将后面改在前。此虽无大害。亦不雅观。 

　　○初到审讼 

　　一初到问事、湏择事易而小者在前上司批词在后、盖易而小者、顷刻可发落十数起、人自见其神速上司词状、未免费区处、若置前面百姓见许久未了一事、便不雅观、然此为初到言也。此后上司宜出来就问。若留之下场。未免精神散漫矣。 

　　○审讼勿夜 

　　一听讼在午未时则白昼了然、闲人不入、有其人可恨宜加重责者或老弱之人。可量情末减者。一见便知。若在黑夜。未免觉察不到。万一将老病责治太过。毙之杖下者有之。 

　　○听讼一 

　　一原被赴审必各有一番话说成诵在心听之皆是无可置曲直于其间矣新官以文士羞涩心肠。当刁民熟便滑口若唤审时。只出耳听。真情未必能得湏吩咐原被不许开口待将状词、情节年月。或于当中插问一二句。或于当中头尾。反拆一二句。欲问牛。先问马。欲问赵甲先问钱乙。欲顺问。反倒问不问不言有问方答总之欲易他凖备之语吐他真实之词如此错综参伍。或用威吓。或用婉探。推之以情决之以理市井小民。技俩有几。能当播弄哉知此法。天下无不可决之讼。无不可得之情所谓真情假不得假情真不得也○按词状情节。吃紧关窍多在年月日时上仔细查之思之。即可得其十之七八。勿忽。 

　　○听讼二 

　　一问事不必遅疑太过亦不必太恃聪明、尤不可麄心浮气、凡小事无大关系、可数言而决、若优游不断、使人终日伺候、则官之材力可知、又人情不甚相远即聪明过人凡事止能了其大意其中委曲安能一一知之且天下有理外之事。一一以意见揣摩。失之远矣。又如赵甲告钱乙田土事。又诬之打抢。事虗即并其田土不问可乎。此麄浮之过也。 

　　○听讼三 

　　一事情重大者、自有理法在、事情若小、又湏少顺人情若槩以理法行之。则刁薄之乡。或至告县不巳。非所以省事也。 

　　○听讼四 

　　一状内事情、既审明白便取口词、如某一事、原是如何起衅、如何争论、某是某非、即照犯人情节、直书不妨、尝见初仕难于下笔、为其不文不知其不必文也 

　　○听讼五 

　　一口词亲笔注定、即明白说知犯人某何罪某无罪某断令如何如系事多日、人犯有认得字者、当堂将口词发下与看、如不通文义、只当堂说罪名断令使人人明白则吏书不得诳骗犯人。 

　　○听讼六 

　　一招拟之诀招不离审审不离情情者、人犯曲直之情也、审者、问官口词审语也、招者、招书据问官口词、衍之而为犯人自招之语、如一问得某某不合之类是也、上司驳问多系招词与审语矛盾书手得钱。或将年月以后改前。以前改后。情节以轻改重。以重改轻字句之间动关颠倒官府一时不察辄令誊写、上司见之前后参差如何不驳故凡审语既定。湏令招书照。依审语节节衍长虽文可衍□意则不可改故曰招不离审也。听审人犯。其理或屈或直、其罪或重或轻、其情或大或小、其故或明白败露。或迹不 【 细】 可见。而理则可知。所谓情也。问官听讼。业巳得情。而或下笔不达。或尚未得情。而辄尔臆写。此等矛盾之处所谓审离情也官府审语湏一一将犯人情状描写如畵方可谓审不离情。然有司知此。既要合律。又要全情。则不但审不离情而尤玅于移情就律若情不移则律不合圜土皆死囚矣至于移情最玅之处又不但移犯人之情而且移阅者之情就我作者之情文章至此一字一思。一句一巧。所谓智者识精仁者心苦方得毒心拙笔及不耐烦人、不可语此阴骘觧网之道也、○招书呈招稿进衙、仔细参伍细改。如审语当堂未审不妨并改。总之以停当精细为主 

　　○听讼七 

　　一口词中有审语参语不同如审得某以何事起衅、遂至忿争、各叙始末、此审语也、案也、审语后、又参看得某某谁曲谁直、或用骈丽语、此参语也、断也、有前面审语内即兼用断案不复用参语者、有不用审语、招叙明径用参语者、有参语、或对偶、或不对偶者、活变在人、不可执一。 

　　○听讼八 

　　一参语不可不留心、我辈之所以自见者、正在于此、如□某罪、即详其所以得罪者为何、开某一罪、即详其所以应释者为何、固不必太弄学问亦未可草草不文又不可浮泛而不切于事情序事简而明议罪确而当此老吏深文。可与知者道也。 

　　○上司自理口词大小之各异 

　　经繇上司大事、若强盗人命、侵欺钱粮之类、此等审语、湏在退堂静坐时用心仔细查做、如其未妥、遅二三日不妨、所谓担遅不担错也若虽系上司事而不甚关系。又事无可疑。则据案成之。立使犯人共晓。若虽系本县事。而到底经繇上司恐系刁棍必有后言仍宜退堂做若不必经上司、而事关两家钱粮利害、视官笔迹以为断令者、宜当堂书审语立案若事小择紧关情节。批一二句在原状上、便是。不必审语。事更小。责而逐之便是虽批亦不必矣 

　　○供招申报 

　　一自理词讼、有审语者、当堂即写■〈糹帋〉赎罚谷单、及登号簿、一二日后、随令书手做一小招拖行立案、无审语者、止令取供书手、照所批定纳纸纳谷单登号、即将无罪之人吩咐先出余后出、赎重者、差皂隶押催、不必取保问之歇家便是。赎轻者。口问歇家在何处。即于地方名下督取。均不许皂隶地方借此苛索。大书告示、事发重究不饶犯人有愿实时完官者。吩咐库吏即收。皂隶免差。○按军罪系两院发落徒罪系道尊而上方可发落、故徒赎之名、即太守不敢定者、今有司辄问徒赎、自行发落、殊可骇异、近有功名之士、自理词讼、多问徒赎、申司道以图迎合、甚至有本无徒赎之人、捏鬼名以申觧者、谐世虽工、终不若遇应徒者方行申报之为正大也近有善宦者。凡自理词讼遇刁徒强顷讼师不服县官责罚者察言观色觉有可异即。将此起申招府堂详内云事干刁棍重情合庑申达本府本府详允后。如此人再告上司批府。亦难反汗。致谤县官。如批各厅彼亦相谅决不相反亦谐世中一制奸法也 

　　○上司分赎 

　　一词状中有一事而抚按同准者、抚按批允后、系两院分赎、有一事而抚按塩漕屯河诸衙门同准者、看系何衙门同准、即系几衙门分赎、司与道亦然、惟司道则不与各院分赎、虽同有状、不过院允后报之耳、书手麄心最易忽畧遗忘大详中如遇此等分赎衙门。湏要剔明一句云除将本招通详某院某院候详外今具招详文册。伏候本院照详施行若遗此句、则他衙门允后、几处俱不准分赎、湏州县代赔、不可不知、 

　　○当堂定罪湏知 

　　百姓观望官府、第一在当堂定罪凡遇情节无干者免供、审过即先吩咐出去或虽可恶、而贫弱不能上罪者、杖罪无力的、决量责过、亦即吩咐先出、此两项人、俱不必令之上堂恐观望者不知以为都畵供问罪也余应问罪者、如情节应杖、即写杖字在供单上、不必查律是何条杖罪、盖近日问拟杖罪通用、多只引律中不应得为而为之事理、重者杖捌拾、大诰减等杖七十一条、其人所犯本条本律槩置不引但惟有力稍力之殊。则当堂湏吩咐明白。恐犯人不知。招书诓吓之耳。若酌量情罪重大。合应拟徒拟军者。此等后来。虽要贴本律本例。然当堂且只管写徒字遣字在供单上吩咐明白亦不必查是何条徒律何条军例恐时候躭阁。观望不雅。其应贴某条徒律。某条军例俟。招书呈招稿日。将浮签贴在律例上。仍多择几条并将应徒应军之故写在签上送览备酌看用何条如此则斟酌停妥贴律例处既当而书手当堂禀事之故智亦可革矣切不可听其持律在旁。以甞官骗人也。若夫强盗人命。关系死罪。最属要紧。当在未审看卷之先。即令招书折本律一门。参伍细看。便自分明。不待以后始查律矣。 

　　○查旧招体式 

　　一取供书手、多是欺官不谙事体、若平时巳讲过律令、习过招议、此辈自无所容其奸、若平时于招体、通未留心、其法亦易、试取房科巳允招二三篇细看招议之体即不难晓 

　　○律例之殊 

　　律自　高皇以来　钦定、其中凌遅斩绞徒杖笞罪今恒用之、流罪不多用矣、例则历年增定、凡附于各律之后者皆是、例多军少死不言徒杖○按律者旧律、例者新例也、有律重而例改轻者、如监守自盗四十贯律斩。而例不至二百两者。止问军是也。有律轻而例改重者。如威逼人命。律止断埋葬十两。本犯杖罪。而例中如有重伤致命痕迹。虽系自尽。仍问军之类是也引律则不引例、引例则不引律、临时在人酌之、 

　　○赃数定死军徒杖分别大畧 

　　凡律中称贯、系　国初所用钞贯、非银亦非钱也、每钞一贯为一千文、　国初极严侵欺钱粮之禁、而钞法通行价值亦贵故侵至四十贯罪即问斩□来钞法不行改律时每钞一贯、止值银一分二厘五毫、四十贯止值银五钱耳、建议者、以为五钱论死、于法太重故虽不敢改　祖制死罪、而谓之杂犯死罪、杂犯死罪、但准徒纳赎耳、较之无力徒罪、的决摆站、反觉为轻、故后又设例、凡腹里查盘地方、有侵欺至五十两者、引例充军、若钱粮系关边海、侵欺又至二百两者、则例中仍拟真正死罪、历年更改之故难以细考然此则更定大较也至于问拟人犯诸罪俱有本律易查。惟赃数多寡增减与徒杖分别之界难查。盖以律设于洪武三十年、维时将钞贯定罪、今日不用钞贯、不知准折银数多少、而律中多无注觧、加减又苦多条、初仕不知招书不明、错误种种矣、今姑摘赃数多寡增减与徒杖分别之界言之、如监守自盗之赃、律五贯 【 折银六分二厘五毫】 即杖一百、若七贯五百文、 【 折银九分三厘七毫五丝】 即杖六十徒一年、侵至四十贯、 【 折银伍钱】 即系杂犯死罪、准徒五年此监守自盗徒杖之界也。如诓赚局骗之赃律准窃盗论、四十贯 【 折银五钱】 杖一百五十贯 【 折银六钱二分五厘】 杖六十徒一年、此诓赃徒杖之界也。如恐吓取财之赃、以其近 【 细】 于强也、律准窃盗加一等论、则三十贯 【 折银三钱七分三厘】 即应杖一百、至四十贯 【 折银五钱】 即应杖六十徒一年、此吓赃徒杖之界也。然有遇例减等与大诰减等之殊焉。杂犯死罪。准徒五年。罪虽赎徒名实 【 明】 死罪。在京惟遇热审。在外惟遇恤刑。始减一等此谓之遇例减等。然亦俱系徒罪但以四年五年不同。纳赎分多寡耳若在外不遇恤刑之例。则不减等。但侵至五钱。即准徒五年。此杂犯准徒之有徒无杖与徒之五年多四年少者然也大诰减等者何。　　高皇□行大诰。开人守法惧罪之门使读而守之者。除死罪外俱得各减一等今人虽无读大诰者。然平常一槩引律则俱称大诰减等矣。有大诰减等。则凡诓骗之赃。虽系五十贯问徒而以大诰减等故必进至六十贯。 【 折银七钱五分】 方可问杖六十徒一年若不满贯。即至七钱四分。仍止算五十贯。减等止问杖一百也。恐吓之赃虽系四十贯问徒。而以大诰减等故。必仍至五十贯。 【 折银六钱二分五厘】 方可问杖六十徒一年。若不满贯。即至六钱一分。仍止算四十贯。减等止杖一百也。此诓赃吓赃徒杖分别之界也 【 按吓赃加窃一等论今因大诰减一等则有减仍同不加矣再照恐吓取财一款有亲属相盗逓减科罪云云则减等之外又有减等不可不查若只依前数仍不可拟徒诓赚局骗一款前诈欺内亦有亲属逓减科罪语引用亦无妨】 
　　○军徒死罪分。别之界再详后○侵欺钱粮者。自五钱起。至四十九两九钱九分止。皆问徒五十两满贯起。渐多皆引例拟军。惟边海不系腹里。二百两复又满贯、则拟真正死罪。至于诈人之赃虽多多系问徒查有情节最恶处。始引一例问军。死罪则无矣。此问刑分数之大较也金坛王老先生肯堂、有律例觧辨论律意之精、妙甚、此　　高皇仁至义尽之书、与春秋微旨同、不可不细味也、○枉法不枉法诸条定赃视此。 

　　○军罪不可轻问 

　　凡军罪犯人、要佥妻起觧、无妻者要与之讨妻、有妻矣、又要将亲支取保、仍差人送到彼卫、取有实收、方得结局、或抚按不知、批佥远卫、往返数千里□苦不可言者、中途脱迯、又将负累族人若侵欺钱粮子孙军、则世世佥觧、为害尤不小矣此不但一人之害。而一族子孙之害也。故凡问刑衙门如系徒罪不足以尽其辜者。宁可加责数十。切不可轻问军罪。慎之慎之。 

　　○大招看卷摘要法 

　　小词讼只看他杸到状词、对他原告状词有同处。此即真情也。又看原被词告诉相角之处此亦可揣得真情。将笔点出查问此处每每片言而服其余皆扯草凑篮事也若夫强盗大招其中有真盗、有假盗、有真赃、有假赃、有久拿、有新拿有阵获、有扳扯有盗口供、有捕役供有某衙门入、某衙门出、如此之类、犹如乱麻、新任当之、有脚慌手乱而已、此等大招。若止据卷混审纵审十次何能碧水分鱼令此心快慊湏要分付招书、将文卷预送呈览、其上司新驳词语。听审人犯名字。则大字写贴单上。衙中用一纸顺序横写各犯姓名每一姓名要隔四。五寸然后自家从招头细看到招尾。如遇某处某人阵获。即将此某处阵获。要紧情节年月摘写在某人姓名下。如遇某人某处起赃。即将此某处起赃要紧情节年月。摘写在某人姓名下。或系年月可疑。或系供扳可疑。或系赃证记号可疑。或系前后矛盾可疑。某衙门如何出。某衙门如何入一一将此真假要紧关系情节详细分款各书在姓名下且细加朱圈。以便查阅。如此则招中情节既一一无漏而紧关肯綮又一一分明出堂时逐一唤审。只问此摘出情节一单别将新供者。据案录出一纸回衙。又将上司新驳情节。再想再审。圜土始无冤民。且上司亦见吾辈心苦。此审大招最妙最要法也。○此与后审盗一段互看、 

　　○折杖 

　　上司批招内、有杖不尽辜者、往往批加责几十板及枷号一月、或桚指一桚之类、此等若复再提加责、从新又有一番骚扰、且本人不来、多系雇来市井棍徒、非体也、若径免之、则是不奉上司批文、非法也、故各处陋规、往往俱折银不等、谓之折杖、间有自好官府、每不欺问其实安保皂隶、往往交通私折、瞒官入已、故此一项虽。陋规而却亦有用用之何如、分付刑房、立簿一扇、每遇上司批到、即将枷责写上、照依地方旧例折多折少明注簿中、暇时清监、除已经允决重囚、有囚米外、又除未经定罪、有亲戚供送、或有手艺者外、余或远来驳审囚犯、或无供送冤民、每月将前银买米买塩菜若干每十日亲自一散其有一切囚犯医药洒扫。或整理漏坏打造器械之类俱取足于此、庶乎两得之矣如地方原无折杖之规。则每换皂快例有银一两二两不等。每参一吏。例有三两四两不等。海内多同。除买心红纸札外宜以此作杂用亦不妨 

　　○轻罚率属 

　　一自理词讼切不可多问不应。亦不可多批佐贰。问罪过多恐贫民无计。累及田地子女。事批佐贰。或重罚以厌堂官。又取过堂纸赎以自利。衙门人因而需索。或听嘱托。小民未免不得其平凡遇小事听其和息无大紧要者当时逐出择其情重者罚之即于起数内各衙量送一二纸俱在当时问完。即将片纸写出口词贴在原状上呈堂。为民省事多矣。本县允后。即将纸赎发该厅发落使之得沾余润免其暗接多呈之害 

　　○妙罚 

　　一自理词讼、有属富豪情恶、杖不尽辜者、轻则失之纵、重则不雅观不若藉其名于簿酌量三人两人使之修铺修仓及应整顿事。或多积本色谷上仓备荒名既不污兼足兴废妙事也。 

　　○比赎 

　　自理叫单差人比之太急大不雅观但查叫单之人有一二事未完者再不差遣彼自催速。又不可令之下乡问罪后。即令歇家认保。差人催之歇家。即可完矣。说见前、○按当堂已定罪名、日后有复称家贫、望乞减免者、如情真湏即减免、方于声名不害、但亦有刁皂刁歇。巳收银而倩人诉官者。减免后默记其皂歇一查之。查出重惩、以戒刁棍、□ 

　　○讼事宜敏 

　　一投文挂出起数、不论上司自理当日问完、不是强盗人命、中证即有二三不到不必等齐、问理后□觧人犯、佥原差起觧、应申候详者、发歇家认保无罪者尽发回、一日呈稿、一日誊真、一日起觧盖乡民住城一日、未免妨工费钱、又富家刁难贫者买嘱觧人、故意遅延、使贫者坐困、如犯前弊、该役重究 

　　○汇订词状 

　　一自理问过状、湏将状顺里顺甲、每一月钉作一簿、又一年汇作一簿令识字家人细查使一人而再告又告者则其人可知、惩一儆百、亦息词讼显、精明之一事也、 

　　○忌衙役传话 

　　一各处乡音不同、初到未必通晓、如遇闽地但令各写情节、参之词状、又令从容言之、不能说官话、不妨当堂写答问语或亦不甚相远、切不可令门子等觧说。一恐其因而说谎。一恐观者不察。以州县之权、尽在若辈也、然我辈吩咐下人亦湏从容明白。使听者易觧。 

　　○息怒缓饮 

　　一大怒大醉之后、切不可问刑、恐余怒宿酒尚在愚民又以不逊触之、或至重怒、民将不堪、且带酒问事。刁民反得借口、非羙名也、 

　　○恕不逊 

　　一愚民对理、不得意于官、多出不逊语、其凶悻之状、初听殊可骇、久之知其常事也、此可谈笑听过、切不可动气。动气而言者不巳。则将立毙杖下乎 

　　○赃罪宜慎 

　　问刑宁宽毋刻、若事在狐疑便未可以巳见入人之罪、死罪尤宜谨慎、恐上司拘定初问。后问不反前招。即此后得理巳是败家。甚之有毙于狱者。军徒虽非死罪。亦能破人家。多入人赃穷民力不能完或至老死。累及子孙。又以未完为吏书累其伤人害物不小。○按州县问人重罪、或有心迎合上司、巳非士君子之自处、若素性如此惨刻、不惟害人且自不利、盖人不可独杀天地鬼神必有报□、苟当事为宽大君子。又事体极练。且以我辈为忍人事从此败矣 

　　○出入准法 

　　一问事得情、自有一定之法非可以意见出入也、有少年好奇士、人出我入、人入我出、亦有专主出、专主入者、夫专主入、酷吏也、人皆知不可、惟专主出者、或多喜其觧网、不知禁伏凶人。所以保全善类也。语曰民之多幸国之不幸。恶人可使幸免乎。 

　　○据事论理按律 

　　一问事要据事论理按律如赵甲钱乙、以何事争、以何事打、此事也、得其事、即于所争所打之中、论谁曲谁直、此理也、曲者何罪、直者无罪、此律也、事有的据者。但。就。事。论事。无的据者以理 【 透】 论事事真不必论理合律不必论情昔有一吏、合伙打劫、阵上拏获、问者曰此吏也、未必遽至是、此论理之过也、又有兄弟各杀一人、一时俱死、问者曰、无兄弟俱死理、此论情之过也、 

　　○戒深求 

　　一问事湏要聪明、然聪明太过者亦能悞事、凡事情如此、中证原被之言俱如此、便随事断过、一加深求、在好事者固哆之为羙谈、起衅败名、未必不始于此、近有殴死雇工人者、县令见雇工人之妻稍有色、即以因奸谋杀论、波及雇工人之妻、非也、 

　　○平心息气 

　　一问事绝。不可有成心又不可直拗到底如其素恶、所犯者轻、即从轻问若以平日不善、遂罗织成罪、恐罪未必成、奸人反得以假口、且使上之人、以我辈为不谙事体也、 

　　○居官第一湏知 

　　一州县不作风波。即有大事。亦安妥简静。与小民处置。又凡事详慎。使人知胜负在理方是父母、之心方为百姓省事。若一毫事便求之过　　　情任性。颠倒是非不论有理与否祸福俱不可知则人且畏我如虎即有理者亦多方买脱抵死不敢见官衙门诸人无一不饱其欲者即小事亦能破人之家□积怨败名盖始于此 

　　○戒经久不断 

　　一问事情、有事情可恶法所不容中证若齐、便一问而决、使之放心便无他事若重责其人、又系之狱、经久不断、彼且张皇失措、以我辈为有意也、衙门人又因而挟骗、内外传诵、且被暮夜之名、不则营求请托。或破人之家。所丧多矣。与讼要敏条互看、 

　　○事要通变 

　　一问事要因事变通一二事得意不可恃以为常有谋杀一人经年不知凶手与尸所在者、一官知之令人扮作鬼判执死者之妻而问之、则死尸出焉、人以为神后一塩啇使女、其妻苦之、迯之母家、其父母挟告塩啇、以为因奸杀之也、初审坐虗、继批此公、拷讯毒甚、一槩波及、后捕得其女觧之、此□始惭、又一令每问一事、辄曰吾乡固然、此拘定□事一方。不知变者也。 

　　○忌偏重 

　　一新官问事切不可便有所重恐刁民闻风而□□有心准加添则告亏折者众有心断婚姻则告奸占者众、有心偏重小民、则士夫不得安枕、诸如此类、不可胜数、慎之、○按扶弱抑强。虽是为政大体。若将此念横在胸中民必不堪近日有不待出官。而胜负已决者荐绅窘辱奸豪得志长刁殃民莫此为甚切忌 

　　○勿执已见 

　　一洲县问事、但凭中证之言、酌之已见其中虽多拨置扛帮、强词夺正者、终不如耳闻目见之为真若问一事、犯人极不输服、或斯文邻佑、又极口为之称冤、使再察而改易之不失为刻印销印若徒执已见。岂惟小民受害。且未免为自璧之瑕。 

　　○田土 

　　田土一事有因疆界争者、有因买卖争者、有因推收争者、有因价值争者、有因回赎争者、俱不可不为之处、如疆界不明但查原丈弓口、令中人邻佑处分、又不明、则亲往看之、径自委官、未免多事、如系争买一尽本家、二尽业主、三尽近邻、如本家业主近邻必欲减价听其别卖粮米不明则查户□首粮数、及当日原丈弓口、又恐有豪强飞诡、小民懦弱、田尽卖而米尚存者、价值多寡、则问之民风土俗、证之□证交单、至应赎与否则有原契原中在、如原契巳改、原中巳故、但验之笔迹、若卖主力不能赎、又赴告者、多是意在加添、假名回赎耳、湏是斟酌、加添之例、固不可开、亏折之事、亦不谓无、审处而详问其风俗可也○按四方则例不同。典田典屋又不同。如典田者。典主巳有籽粒之利。五年减半赎取十年洗手交还典屋如获佃金同此。如无佃金。典主亦巳住居。可以作利。还□便当退还。虽风俗不同。天理人情。大约所争不远。在人审酌之耳。 

　　○婚姻 

　　一男女婚姻有下过聘礼又将女别聘、若媒证明白目宜断还前夫、若巳经过门。则落花覆水。自是弃物。倘无大关系。只在父母处倍断财礼更便若妇家不愿尤不宜强之恐生变也如前夫久客不归、其妻□卖亦不必再断合也若为家贫或因疾病卖妻、只宜一槩不行不然告者众矣、如系先奸后娶。或有妇而买有夫之妻为妾。或谋娶。或凖折。其情可恶。又不在此论也。 

　　○状不可轻信 

　　凡人呈告某掘得金银、或以济荒修理为名、切不可准、仇口未必真、切忌切忌、○按刁民害人每每视官府意旨所向如官府清淤田即以漏报淤田。假首害人。如官府清军屯税契。即以漏屯漏税。假首害人、故状不可轻信。 

　　○讦单告状 

　　一刁民告状、讦人生平过恶、使其一一皆实、则数十年之事。积在一时。其谁无过。况未必实乎。听讼者因众口之交证也。遂信以为然。不知原告既欲含沙则此中证非原告之死党则被告之仇雠也且无赖者因而为利原告买嘱则执以为有被告买嘱则执以为无被告家贫、不足以厌众人之欲、则众口铄金、或至忘家丧命治狱者但问状内事情可矣。切不可堕奸人之计也每见当事者于此等事、都不放过、是在问官挽回之耳、然又湏斟酌果其人素系凶徒。目前所犯又重。便与众弃之可也。 

　　○假名状 

　　一刁民或报仇、或害人、每每假人名字。捏告上司。衙门提觧原被告俱受害或被害者指名告系某人为之。亦不必准理直将原词申缴官民俱省便然亦不可不默记其人俟其再犯而治之 

　　○匿名状 

　　一迩来州县、往往以匿名条款将人问罪、岂惟不通人情、亦且不知律法、大明律云、凡匿名文书告言人罪、见者即便烧毁、若将送入官司者、杖八斗、官司受而为理者、杖一百、被告言者不坐、今州县懵然问理申详、上司又不察而允之、岂当事诸人、俱读书不读律耶、○附查匿名法○各处多有匿名文书、毁谤县官得失、若从封筒中来封筒中去。此铺递为祟也。谕令总铺司传知各铺。以后湏要认明送文书者。方许收传。登记赤历。若系不相识人。即将原文原人、送至衙门审问。仍不许铺司闲游令妇人小子接逓。其弊自革。若系当堂投文告状一总汇收中有匿名者多系收状束收状快手为之。若将状纸折小又有搊痕必收状者出之袖中无疑也查名惩之。若频频迭见。宜偶一日逐名零收匿名者自出 

　　○禁冒籍 

　　一刁悍之地、多有棍徒住止省城、为人代告、一不得准、便刎颈称冤、无所不至、别郡县人、多冐籍会城、牵告妇女、关提差人、皆其伙党百计窘辱、需索其小者、迨被告至会城、原告又不出、被告归而差人又至、往来不胜其扰、未及结理、而被告巳坐困矣、如系士夫子弟、及良善之家、谁肯携子女往会城、结理者、便与讲和、每状不下数十金、刁风日甚、凡遇此等事有司便当申缴别州县便当请词正原告之罪且指名申究代告。投之□裔。息刁灭讼。安民除害。俱在于此。若轻易解人。是以肉投馁虎也。 

　　○禁主家豪强 

　　一刁悍之地、两家争讼、每各下一豪力家、聚众相□然后入官、或本主弱、主家又弱、则为机上肉矣、凡遇此等事、不可不痛惩之也。大率市井积猾。结交衙役。就中取利。人往往入其术中。严明之长、一加惩创、此风自息、 

　　○惩死党 

　　一州县棍徒、或二三十人一伙、结为生死兄弟、如赵甲告状、则以钱乙孙丙作证、钱乙孙丙告状、亦以赵甲作证、总之结联死党、交口硬证、不得气不巳、如此情弊。结查果实。湏尽法行之。必使棍徒计无所用。闾阎乃得安枕。 

　　○邻邑词状 

　　一上司批别州县人词状至、愿先回者准回、另行关取、如不愿回者、候人犯至日、除招卷多者、遅一日问、招卷少者、本日即问、审问明白、应入者入、应出者出、应轻重者轻重之、有难处者委曲处之、必使事理人情、毫无挂碍、内有牵连干证、一一省发、止留紧要者一二人作速成招。招多两日写完。少限一日。不许遅留需索。如违许犯人禀究。仍严谕□快歇家不得需索磨贱。则邻国之民。仰之若父母矣。○按上司批词人犯、多有在别处者、关提不到、吏书受比、大都因我之威名或恐我本地歇家衙役之凌虐及分主客之畛域故也故凡遇有别来人犯。出示严禁。不许一切作践。如前问理体恤。又虗公从轻。一人传十。十人传百、自后邻民被本邑人告在上司批县。亦可不关而自来质成矣至于别州县来关提县民。若隔府谎状。道路又远或回关文。请改批不妨。若同府近便。即一发之或有彼处家家陷害。则以密启嘱之。使无受虐方可。 

　　○上司驳招 

　　一上司驳招有因情罪不合律有虽合行而犯人中证之言、不与招情合者、有情罪惧当、尚有可矜可疑者、又有各出意见、无一招不驳者、此俱不足动念、只湏虚心详审、如不合律。此书手之故也。责而改正。若情词不一。再求妥当。如可矜疑。情重者当反复为之求生。情轻亦再三为之酌处。若出意见一驳再驳不妨照原招再申之只要就所驳□□明白说出未有不允者必不得巳婉曲再作禀帖听其别批可也、然招详屡为。上司所驳、亦非美事、凡问断湏平恕招情湏停妥。方易于批允。又可以服小民之心若执一巳之偏、任一时之情、或其人可恨情又可恨、即从重或其人可怜、情又可怜、即从轻、通不论事、通不照律则上司见之以我辈为何如、间有刁民随招辩诉、其言亦易信若一驳再驳、或别批词语俱厉、则上司巳有心矣、此后湏凡事仔细不然事从此败。 【 上司近喜苛罪可恕词不可恕切忌姑念从轻等语】 

　　○批允复告 

　　一事有经上司批允、情罪巳定、两家覆告初或不知而准、后来审出、仍令照旧、若任一时意气、又翻旧案径行无此体、申请又不便久之无可奈何、却又仍旧大不雅观、初仕常有蹈此失者、 

　　○请托一 

　　一请托一事、伤人害物、长刁纵恶、莫此为甚、其中事体、种种不同、有托之报仇者、有颠倒是非出入人罪、但图酬谢者、又有一等士夫、养高自重、又不欲有言事之名、但颐指气使者、我于此一听其言是为士夫作傀儡也。但湏处之有理初听时切不可轻诺又不可轻泄之人又不可因请托而处之太过使人难堪彼即不喜。或亦不怒不然鲜有不招尤速谤者 

　　○请托二 

　　一南方请托、凡告一状、则贴一红签、自作批语、假手于官、此于体面甚亵、我辈当慎之于始、但能禁止一二人。则此风自息。凡人之所畏而不为者。为有理法在。如此做去则有力之家不复为礼法所缚。亦何求而不得哉有人心者。或不忍自比摸棱。 

　　○请托三 

　　一请托之事、在在恒有、然未必不自当官者致之是非倒置。则人得假公以济私。听信权豪。则人得望风而比例优游不断。则人得乘闲以请求责罚太苛则人得百计以求免诚主之以正大出之以精门持之以廉平济之以果决则人且服吾之宽□吾之公。惮吾之严请托何自而来。 

　　○请托四 

　　一士夫请托、未必一一皆是狥私其中亦有激于公义或廹于情之不容已者每见先辈为亲戚所廹。求死不得。我辈亦不可执一。果所言是。便虗心改正。谁得而议其私。果为至亲。若事无关系。亦不可尽人之情法不可容姑少免其责罪不可减亦未减其赃庶乎情法两尽也。 

　　○请托五 

　　一请托中不惟众人之言、当裁之以理、即正人君子、其言亦有不可尽信者、盖君子固不肯欺人、或每每为人所欺、昔一令极信一乡先生、一孝廉遂假馆于乡先生许、凡有请托者、俱以大义言之、乡先生便挥笔一书、令听之如响、在言者以为至公、不知寔堕孝廉术也、又请托中有极狡者、一令方正、有某姓者、常以事干、令每事必反之、后某氏欲为原告、则以被告为名、令便重怒被告、原告遂得气、其为被告亦然、通县俱以令厚故人、不知□为彼所卖也我辈遇此但据理原情不主一偏则自无所庴手矣。 

　　○请托六 

　　一当官者、果端操秉公、使士夫不敢干以私、此包孝肃之流亚也、若两者无一、徒悻悻自好。以不信士夫为名是丑妇效颦。愈增其丑矣。又不然而一味狥情。虽未免招谤。犹未大失。若请托不必士夫。衙门近幸。一言九鼎。身势气焰。摇动一时。此不才匪类也夫、 

　　○越诉 

　　一越诉有在未经州县之先者、有在既经州县之后者、词内或告及衙门、甚之有直诋州县、俱系刁民、然湏虗心听断又有本县民告状。反愿批他处者。此俱不足介意。万一事虗。又素犯刁恶。则借一人以示法可也。○按刁民越诉、情虽可恶、然亦有冤实未伸而上诉者禁之非理也若恶其越诉而过惩之恐上司闻之必加深恨且以后闻风越愬者必捏毁州县或割发刎颈宁死不愿批本州岛县是导之谤也 

　　○平恕 

　　一律多从轻例多从重、若素系凶人、所犯又重、便应从重、如情虽重、而可原、人本愚而可恕、又当从轻、平恕二字斟酌用之一生受用不尽 

　　○慎刑 

　　一刑者先王不得巳而用之者也即法当其辜犹恻然有隐况滥及无辜乎少年意气之士、或因地方素有刁薄之名、或乘前官纵弛之后有心振别、不问老幼不分男女不问是非槩以棰楚行之无一人不尽法、无罪而死者日不乏人。使延年之母见之。恐谓人不可独杀也。○按用刑太苛官民俱有不便小民知官府之不可犯也人怀必死之忧事无大小宁破家不肯见官衙门诸人因而为利名以此败一也上司士民见我辈淫刑以逞以为酷以济贪二也有爱民自爱之心者。可不悚然惧乎。谨刑箴慎刑录诸书宜细看、○再照夹棍原非常用之刑、间或用之拷讯耳、近日但其人可恨、即用此刑、且既打又用之、不识何故、又老幼不拷讯小事可知且妇人非犯奸、考讯亦不加刑、每有不论大小用之过当。至死者相继而不惜怨言载道而不知。可异也。至若强盗人命。虽系重情。然亦必问出寔情。但不知赃与行凶之器所在。方可拷讯。若觉察未真备极考讯即本主亦自诬不但中证诬人已也 

　　○用刑 

　　一皂隶之权。轻重在手。有打数十板而不痛。有打十数板而毙人者。故不特竹板宜分上中下三号即同一号中尤要审察恶人不可轻纵善人不可轻打乡下良民及老弱疾病尤不可多打重打详见慎刑诸书 

　　○哀死 

　　一强盗人命、果寔见得是、然后拟死、若有毫发可疑湏反复推详必问官一念为人求生之心与死者求生之心同彼此之心方无恨若麄心浮气但以考讯求真是以民命为戏也下害人命。上干天利。非维故也。 

　　○不合 

　　合者该也、不合者不该也、不该而为之即是罪、故凡招中有罪处始称不合辟如强盗招、则称云某人就不合如何劈门把风等语、或有由轻入重、定罪在重处者、则初称云某人不合专一交结贼党或嫖赌非为、及至犯事情重处则复称云某月某日某人、又不合故违某律明火持鎗劫财杀人等语此招拟一人之体也。如轻重混杂、多人共总一招、则于情重者称云某人就不合如何如何、情轻者则称云、某人亦不合如何如何、前分轻重本情后分轻重本律、此招议多犯之体也如均系重罪有罪、而驳问之后、有生死不同者则于先存今故某犯名下、但叙其罪恶之状不必亦称不合、以既死无可罪矣惟现存听审犯人名下始称不合、以便阅招者醒眼或有尚系驳问数内。而今死者。或因先死之人而关系现存听审者。皆称不合亦无妨。此招拟生死各犯之体也○按叙不合处或系情罪重大事关死与遣者、即在此处贴律例如云某人就不合故违某律某例一语。与后面拟罪处相同则前后首尾相应阅招者殊觉醒眼事小在徒杖以下者。只称不合。不必贴律。○除重情大招外、有诸色目不等人、缌一招者、以或官或吏为招头、招书皆知之、兹不赘、 

　　○完上司罚赎 

　　自理词讼、有理者虽富不罚、无理而穷者、虽可恶不罚、此等俱不难处、惟上司词状有理屈而穷者。罚赎比死亦不能完问罪之日名虽系在理屈之人名下。宜分付家温者帮之。若穷民卖田卖妻虽属屡告无理。加以罪名以杜其后尤宜令富者代出仍姑与此夕湏以悯其苦。但不载之招中。以伏衅端。不长其气焰以滋刁风可也。 

　　○照管断令 

　　一小民有事既告在衙门断令便湏要了割近日州县但追完纸赎、原断过田地人口等项、通不照管□其仍旧、不识何心、以此待民而告争者犹未巳□□民之愚也 

　　卷之四终 

　　◇地◇ 

　　卷之五 
　　卷之六 
　　卷之七 
　　卷之八 

　　●治谱卷之五 

　　中丞健吾先生畲自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 

　　钱粮门 

　　◆钱粮门 

　　钱粮刻册 
　　刻册依全书次序 
　　刻册字分大小 
　　每年派征数刻宜明 
　　刻册附载新加数 
　　刻册总征数 
　　刻册分上下两截 
　　刻册行数之殊 
　　印册 
　　起科 
　　一条鞭 
　　有免无免之分 
　　用算法 
　　廒经流水 
　　廒经记号 
　　绅士另册 
　　比较刻册 
　　比较册每甲总数 
　　比较刻册限数 
　　限数湏填明 
　　注比数法 
　　听比分完欠 
　　审排年之妙 
　　摘差总差之殊 
　　摘拿排年花户票式 
　　比较处绅士法 
　　钱粮不可借觧 
　　残年钱粮 
　　透支 
　　拆封收支册 
　　秤收 
　　收粮时刻 
　　柜式 
　　拆封 
　　支发钱粮 
　　倾锭起觧 
　　民自投柜之弊 
　　挂牌之非 
　　木皂隶之无用 
　　分头总催之未善 
　　小民不自纳之故 
　　兑支不便 
　　禁抬银之害 
　　库中置各匣 
　　比较分合之殊 
　　查比批回 
　　查散由票 
　　借解纸赎 
　　查扣空俸空役 
　　收钱立钱柜 
　　戒佐贰比粮 
　　库堂防闲 

　　○钱粮刻册 

　　一每州县额派钱粮必有布政司颁刻赋役全书然吏胥往往侵匿、乡绅士民不得一一见之、是以局外悬揣多谓完到七八分便可免比若逐一了了分明。刻出共见自知一分额编必有一分支派而比较全完。非官府之得已矣。人各有心、逋负者谁、 

　　○刻册依全书次序 

　　一吏书哄官、惟恐清楚、咸谓查盘文册、皆以吏户礼兵刑工为序、不知若依房科之序、淆乱殊甚、不若全书原有一定次序依原序刻之极其明白简便。 

　　○刻册字分大小 

　　一钱粮全书条款、有多年一定不移、更无增减者只用如常大字、刻云该实征银若干、不必分大小字矣、傥有某年奉文更改增减若干、某年奉文更改增减若干者、当以更改之故。刻分小字两行而两行下共计实征之数则用大字刻之其分刻小字。使更改之故可查。总刻大字。使实征之数易见也。 

　　○每年派征数刻宜明 

　　一额派钱粮、有数虽一两、每年止征三钱三分三厘三毫者、如绫纱纸价之类、额派若干、然系三年一解则一年止该征三分之一、此湏于分行小字中。刻明全书总数而每年分派征数则大字刻之 

　　○刻册附载新加数 

　　一赋役全书数此旧额有定者、巳序刻在前矣、若有新文增加如辽饷类者亦宜刻之于后以便煞总 

　　○刻册总征数 

　　一刻征各项、既照前法逐款刻明、册后宜刻某年分、其计实征银几万几千总数若干以便照粮起科 

　　○刻册分上下两截 

　　一吏书造册、每用长勾格式册、写某项仓口若干、第二勾则写前件二字、以注完欠平排长写一片模糊。殊不耀目今当用上下两截法如讲章集注相似上截刻定额派钱粮数目、如此项起觧、则于此项下半截、亲注云某年某月某日、批差某人赴觧、批销不到者、则查比之、既觧明、掣批回销、则又于下注云某月某日批销讫、而又朱笔大大注一完字、其或有领俸领工食、填注亦然、如此、则觧否一目了然其未支未觧者下面朗朗然一片白纸也不但可免溷淆且欠数亦可触目警心 

　　○刻册行数之殊 

　　一钱粮支发不同、如乡饮只春秋二季耳、刻止用二勾民壮一项、有总、领者、有独远行、单支比夕湏者、有追此与彼、临时酌发者、支发零顿、难以预定、上下两截湏多空留几勾恐勾少。后无注处也。如发其人多少、即刻注明多少、以后总算找发、极便、如钱粮一总起觧。随上面字行为则。不必多留空勾。 

　　○印册 

　　一刻册成、士夫各送一本、民愿刷者听、每年用好纸刷印连封印印过三本、一存房、一存库一存笥存笥者。随时可查。不靠户书矣。户房使收批回。可耳。 

　　○起科 

　　一钱粮刻册巳成、催征总数已定则应照粮起科、然起科有三宜知、一要知一条鞭、一要知有免无免之分、一要知用算法、今分款觧注于下、 

　　○一条鞭 

　　一隆庆前、差役烦琐、至江陵当国、改用条鞭、除漕南二米不折、外凡一切应征应役等项、尽折银一起征收、此外别无杂派故谓之一条鞭此极简极便之法也、今人行条鞭之法、不明一条之义、又分春秋两粮、分作条鞭大粮两项、或有一年赋税、分几处收柜者、头绪多端。差役繁拥。扰民生事孰甚。故凡有今年应纳旧饷新饷正数杂数俱宜合并而使归于一一则使小民明白易知。一则使收头简省。农民不至失时费钱。此一条鞭之不可不知也。 

　　○有免无免之分 

　　一正粮之外、有绅士官优免者、杂派内是一等征、谓之有免无绅士者、杂派又一等征、谓之无免此属完欠机括腾谤根由最宜留意其法先将杂派□粮之数总提出来计共该派银若干今本县乡绅若干。照品某该免若干。某该免若干。举人若干。该免若干。贡监若干。该免若干。最后省祭若干。该免若干又将免过之数一总合起计共多少。然后将绅士等免不尽粮石。与通县百姓无免粮石。合而为一共计多少公平洒派千不免数目之内务要丝毫明白送与士夫磨勘则人心悦服。兴谤无由而逋负亦无隙矣。此段尚有深意、与后造士夫册及比较绅士家粮、一段互看 
　　○按优免现在乡官、及致仕闲住者、照会典定分数、如有诖诬及冷落者、亦量免之以示优异、北地内臣、常索优免、盖以京官优免条、后云内官内使亦如之故也、但品级无可考、宜酌之、如地方有相沿陋习、优免至十数倍者、不革非法、革之非情、宜申请两院。听其裁夺○附钱粮刻则告示说 
　　○通县额派之则、如原该征银几万几千、田地共几万几千、有免者除去若干免不尽若干、无免若干、合来每石该征杂派□干、正粮若干、此等数。不刻载由票。恐不明。若一一刻载又太烦琐。反易溷目不若刻写半大楷字一示到处张挂使小民自对自粮有免无免。或少或多。家家明晓。则由票中不妨简约、以便大字楷书使奸民不得溷乱、 

　　○用算法 

　　一有司中有自娴算法者极便、若不知自算、则呼算手四人各闭一处使不相通然后发钱粮之数与之算。待彼呈起科数来互证之异者即系有弊同者即系无弊或有端正乡绅、送所起科数请教、亦可、此不知算而用算之道也、○径以总数与之算、犹恐若辈巳经算就、大家和同为奸、若任意劈开截半与之同算则无所用其奸矣此最妙诀、 

　　○廒经流水 

　　一廒经所载、乃花户田粮撒数、及钱粮应纳撒数乘积如廒、故曰廒经、流水者、每日登记所完、不论里甲次序、只论上粮次序、故曰流水、此两项文册、人皆知之、然廒经不但要开某家粮几多该银□□即父子兄弟亦要分开明白以便鵰拿花户不□迯躲勿谓造册之烦事未有不烦而得简者一烦即永简矣且此册一明、不止完欠可查、凡以后审盗审恶、看系何里何甲之民一查间刁顽力本贫富强弱皆可立见妙不可言○按廒经花户钱粮撒数。合来要与一户总数相同。各户廒经总数。合来要与比较里甲数相同。各里甲数。合来要与一县总数相同。 

　　○廒经记号 

　　一廒经中遇乡绅举人生员监生杂职省祭粮石、用楷字图书朱红印记以便省览 

　　○绅士另册 

　　一廒经不论贵贱、照里照甲、挨序分门造明、内又将乡绅提出单造一册内开某宦该优免若干、优免不尽若干、正派钱粮若干、一总粮银共该若干、举人生员皆然、此册别有处分、见后、 

　　○比较刻册 

　　一州县比较册多系书手自填其弊最多、有钱者□粮虽多写少。纳数虽欠写完。无钱者钱粮虽少寓多。纳数虽完写欠甚至涂改错乱茫无的据官府稍明。不许涂改实填之数。则临比又用浮签注完法。便于临时更改。有钱者换完数。无钱者换欠数。问以何故不实填用浮签。则应云恐有临时上纳者。又或云适纔完过几多者猾口相机千弊万弊故比较刻册此属核欠清弊安民便巳之第一要务而其目颇多。其窍最细。今逐款一一分注于下。 

　　○比较册每甲总数 

　　一刻册中、先列各甲粮石总数后列起科粮银总数、而未可笼统遽总也、当开云某里某甲田粮若干石、次行低一字列云、内有免户田粮若干石、该银若干、次行列云无免户田粮若干石、该银若干、然后总而合之于第四行高列云共该征银若干此为每甲总数、未尽之意见后、各甲可通用字、用刻、不同之数、只用大字楷书填写、写完对明、别无增减、便可用印、若字字用刻、需板太多、且属迂琐、 

　　○比较刻册限数 

　　一册中第五行便宜刻所定之限如此县旧规原系四限则定作四限、或六限八限、则定作六限八限如系农时放假、刚农隙时方定某时某限、说见后、 

　　○限数湏填明 

　　一辟如粮银一十二两三钱四分、分作六限、则第五行刻第一限该四字、空处注写二两五分六厘六毫四丝、次行刻第二限合该五字、下注写四两一钱一分三厘二毫八丝、三限后以次渐加、刻合该仿此、合该之意何也、盖预先合注分晓庶便临比时明白易看如一比所完合一限、二比所完合二限、可以不问书算、而知其完、否即是欠也、量所欠多寡责治、谁有迯者、 
　　○按钱粮分限、固也然所谓分限。当酌量土俗。除去农蚕之时。就农事中南北遅蚤不同又当酌量闲忙之时。先时细问风俗。务与人情相便且田中有出产之时方可定限催完不然则许子之齐物。贡法之取盈不但失时且恐揭债难完也至于酌限通情如此一时钱粮、遽难到手库中空乏又无可借、而上司衙役、多□□□票蚤取、甚□有寅年支卯年者、此等难处亦湏□宪票未到先示以不得不通融之故查钱粮多及素有身家者令其先纳使贫弱者后征至诚感动。又见我百事清楚自无不当先赴义者。 

　　○注比数法 

　　一限数注明、则应注比数然刻册中头一行、只刻第一比完过五字、次行要刻第二比合完过六宁、第三行要刻第三比合完过六字、下面空处、待填完数余仿此、夫二比后、必要合完二字者以便合完数好对前合该数一览易明故也以上二项、妙窍皆在合字每比下要刻差快手三字、差快手三字用刻、余空处侯拿排年花户时、朱笔注之于此姓名注在册中非拿到责销讫不(能)[妙]没此朱字最简最要之法今居官拿人、往往有掣签行票。竟不销者无册易溷事多易忘故也差快手之说、详后、 

　　○听比分完欠 

　　一今人比较、一槩都赴衙门听比非也、乡民废农上街一日有一日之费、巳当体恤且催完者安逸自在。负欠者刑责难迯劝惩明白方肯上纳今若一槩比较。又兼差人里长保歇都到。大县中当有数千人挤拥。堂上如市。大不雅观。刑烦日短。人多难认。惩责亦不明白。以故有包收钱粮。临时出钱雇人来比。回家不催如故者。有一奸棍替打十数次。徒使奸棍赚钱者。有皂隶得钱。刑轻刑重者。有更深事混。方打而潜迯者。有左手持银。右手去衣官府见其手中有银。辄行饶打。令堂吏收库。及至人混。又私持银而迯。且复东入而骗比者。如此混乱官府视同儿戏。比较犹如赶场。而户书因缘为奸。乘此乱丝场中。正好百般作弊。以故那移浮签。洗改数目如此比法虽使日打千万人何益于事故比较第一要分完欠分完欠之法何、如辟如初五日当比、则隔二十日前、即大张告示、示以初一日封柜、不收钱粮、如有上纳钱粮者、俱于前一日内投柜、违示者不收、至初一日即用封条封柜令收头稽查流水。收过若干。又令户书稽查廒经比较册某甲某户完若干欠若干造清彻简明一单同流水于初一日午时送衙稽查稽查无异即于是日晚堂、大张告示云某县为摘比事、照得本月初五日、合应比较除将巳完合限者免比归农外今将拖欠排年姓名开列于后至期湏要亲身赴比毋违。如此分别。完者十去六七矣。又不用差人保歇。堂下人少何等清楚易查。唱名跪下细问不完之故犹如鞫讼者然排年不催。责排年。花户豪富奸顽。不肯开销。当时将廒经来查明。当时即拿一二豪富花户完粮之家。高枕。安卧鸡犬不惊抗拒之家排年报出一审即到谁人不完谁人不相劝蚤完。豪户拿到、不但要查他本年钱粮连以前一连几年俱追票查考如几年不完。一一俱要监追完明方许释放。其本年分者。作本年钱粮。以前年分者。作带征钱粮如此追带征是从豪恶中追解又不用别排年又不平头起帐连累了穷民何等妙绝、至若讨钱替打光棍、细考钱粮多寡完欠根由不能答对。便知是假。且打过一次。必有棒痕西出复进。一看即见。遇此等人当用粗板打五十板用枷枷了、草纸封皮封上、仍提雇人排年本身□不到排年同补比至差人虽欲受贿不提乃差人名字与所拿排年花户名字已朱笔注在第几比之下谁敢漏了一人如此而粮不完者未之有也。 

　　○审排年之妙 

　　一今人只为完欠不清比较混杂遂使堂上之事万头千绪。打发不开纵打几千万板何时得将排年一审惟完者去而欠者比。堂上听比之人。多不过百余人少不过四五十人耳由是逐人叫过跪下可以用审盖刑杖临身彼只得真实细说或系收头墨帖私收或系积保下乡包揽或系豪民学霸拒逋或系衙门人役俟奸举数十年县官不能查不及查之弊一一尽行供出若系排年作弊又有拿到花户对理虽一家中父子兄弟不能相知之弊渐可合盘托出而就排年之口供。或某处地肥。某处地塉、某方米贵。某方米贱。某处民淳。某处民刁。一一皆可洞了。如排年系善弱穷窭之人。□□清查出。豪强躲役者。为之均其劳逸。如排年系□刑受雇之人。枷责如前。以后再不敢贿入骗比□ 

　　○摘差总差之殊 

　　何谓一年总差之害、吏书欺官讨钱、每于开征之日、一甲写一催票、谓之押差。或谓之总催。每一快手一二十两、贿买户书写就、官府听说催粮。不知其奸。辄从而行之钱粮反从此不完官声亦从此大坏矣夫催粮而粮反不完何也、盖快(手)[透]借票催粮原非为催粮计不过借印票在手无端索害乡人。农民多不识字。又多良善之人。彼即有完票在家快手欲无端害之。几十里外。向谁分诉。况票中原系笼统囫囵总催一甲之数。又不曾分赵甲钱乙某欠某完如何不可家家吓诈。是以欠者催完者亦催今年催明年后年还催需索打发鱼肉无厌一张票乃一快手几年生活也最可恨者、刁悍之风凡遇乡民有喜庆事、则三五成羣、袖藏铁锁、叫出门外、吓以锁去县门、喜庆时、谁敢抗拒、只得用屈钱诓买、尤可恨者、替人报复私仇、俟农民上□、拳搥楸扯说你家不完钱粮又说某起来你□□殴打公差乡民惧怕、只得整酒送钱受害无□□此之类。不可胜数乡民视差人如虎狼所以人人不敢上街多将钱粮交与差人收户保歇替纳诸人通同入手与户粮房一体朦胧花费官府比并、又捉拿百姓重赔。县中册籍不明。又加差人口毒。即来辩诉。官亦不信。及至到官。监禁多时。事乱如麻。又不过作一弊窦。保出放出钱粮依旧不得到官百姓如此受苦如此怨官而钱粮仍不完者职此故也夫差人之害如此而今每比又摘差快手何也、盖害乡民之差人不可有拿奸民之差人不可无若排年悞比、豪家抗令、不拿则恶人易做。良民难做矣且票用摘比小票止(可)[妙](用)[极]之一比不可用之他比止可用之一人不可用之他人非若一甲总催之数。无姓名。无完欠。可以家家吓诈。且拿到即毁之。不留日后作弊。故有宜用票差。不宜用票差。不可不知也。 

　　○摘拿排年花户票式 

　　某县为拿比事、照得某月某日、某甲排年某□□□几比、或排年某人、供报某人逋赋、合行差□门□日到、不许替身代比、如违、查出与差人同究、此票比后即缴不用毋得吓诈他家湏票、 

　　○比较处绅士法 

　　一所任地方、风俗淳厚、绅士俱肯完粮、此善地也、用前法一槩比较足矣、若风俗不然。湏当善处。故前有单造士夫钱粮文册。正是此意。单造文册欲将何如、地方久无清彻之官、又有瓜李之忌、所以风俗日流一日、不惯完粮、似乎　　朝廷钱粮乃邑令私事。催征国课。乃染指私图。终不敢明目张瞻。一清夙弊。此亦有司之过。不全。关绅士也今若照前厘弊。而又防碍手。则当有朝四暮三之法。何谓朝四暮三、士夫钱粮清册。巳单提重造矣、比较刻册中、每遇一甲、且勿一总遽填限数、当暂将有免者除开先将无免者、分作几限、照限比之、待百姓钱粮将完。乡绅生员之家。纔去催逼。绅士来谒时将此刻册公看。以见本县之不得巳原非入巳私图人有良心。我复厘弊安民。优异有法。如此□□完者。无是理也有司身先不凈又无刻册不知□应完钱粮及至临比多听积诽之言。说某绅不完、某绅诡寄、或遣孤老放藉或遣差人辱取、疑怒交集谁肯放下平心欢喜完纳市井之民犹可以理感情感。况绅士乎哉。夫诡寄收籍诸弊、海内巨家、难谓尽无然我巳将挑出另册。明白优其体貌。则诡寄太多在本绅名下。彼心亦自难安。其不在挑出之数者。尽法比较彼亦无以置谤。若富民将粮收入绅户前后俱免不得上纳。彼何苦以贿寄之。兄富户寄。籍宦家亦祗恐官府不明差役相害耳。我法简便。万户安枕。何湏寄顿。且我征法明白易简工夫多暇即有诡寄亦可一一查出谁收欺瞒神明父母。今人百般致疑、动忧飞诡、多由处之未善。此窍未透故耳凡天下至妙之法未有不出于至简者也 

　　○钱粮不可借觧 

　　一到任后、以前拖欠未觧钱粮必是催檄如雨此虽是上司来文、亦由本县吏书通同发下官府□□源头处清理。见吏书来禀。当借卯年某项钱粮□解寅年丑年某项若依从一次此后满盘俱乱年年月月再不得清楚吏书乘乱丝中。方好作弊。恐贻害官守。酿成大祸。有不可言者。不知任前钱粮、虽系带征该催然系前人手内未完、就令代人参罚、以后正征清楚。年年全完自可徐徐开俸即不然设法追征旧欠。至诚劝化良民。除穷家粮少者免问外查出富室拖欠者。使酌纳起觧。再则查库中历年弊窦。细心搜寻。上司紧紧来催。只将此等姑觧以塞其口。谒见时仍备陈我立法要清。一年觧完一年之故。如此则上司亦未有不俯从者。故凡在我手内本年钱粮只觧本年正征切不可轻信吏书、致滋弊窦、 

　　○残年钱粮 

　　一假如到任在八月十月以后、谓之残年钱粮恐署官征收将完、而急紧正项未觧、又属我任后钱粮、此项最为难处亦勿轻信吏书。预支来年之□□□此项当细查此项粮银。系何年何项借支。□□此年拖欠。于豪富下。设法追纳大都州县辛□□在第一年若肯克巳赔清。又细心补觧。第二年无难处之事矣。○按旧欠未完未必皆小民拖欠、或系户长保甲收用。或系户粮库吏同侵。其中弊难缕数。到任后。精思细查。惟有事关那借或借而又借者弊正在此可单作旧欠册。一年一年查之勿混入自我立法新粮内恐其搅乱不明又不可遽提排年花户比较恐欠未追而民先扰也 

　　○透支 

　　一辟如寅年公费、只该二百四十两、前官支过五百两、则多支过二百六十两、曰透支、谓透过去支也、此等若是有吏书作弊、侵费官银者、追出补足大幸、若无此等、此居官第一难处、湏要细心设法补明、再不可得、则无他说有赔而巳勿见初任之苦辄有那移第一年赔过以后一钉一眼不赔分毫矣年年清楚。不怕人非。不愁后患。高明思之。 

　　○拆封收支册 

　　此册刻法至易。只在册边刻收数支数二字□□凡拆封一次、在收数册第一行上、写某年分粮□月某日、第一起拆封收数、次行落一字、写一收某里某甲银若干、又次行、平头写一收某里某甲银若干、照里甲之序写载、后煞一次总数、谓之拆封收数册支过觧过者、一一登记在支数册上、第一行写某年分粮银支数、第二行落一字、写一支某项、第三行、平头写一觧某项、谓之拆封支数册○一起收数。与各甲比较册一比数对。二起收数。与各甲比较册二比数对己觧支数。与钱粮总刻清册下一截。已登记数对。 

　　○秤收 

　　一立意重秤世固有若人、亦有忠厚之人、不能察弊□归各役。名归官府者。立法之始、凡遇出门拜客即停车于各街行市中。亲取戥子多把。到后堂唤匠依式造定。大约戥子一两、准准一百分者、拆零碎封合之。一两必有余银三分。惟总锭完者则无此数。若拆封后算不合数。即弊也百姓完粮宜□其便只用一块不许添搭若有小块添搭收□□于侵匿二弊也。或块或锭俱要毛边不要锤边收头重秤在柜、人去后私地夹去、又锤边使不见迹、三弊也、良善之家分外重秤多取或系亲知或系光棍上纳则一钱写作一两此中弊病万千此虽实实不偷银。而巳暗将重秤良善之银盖作光棍人情矣官名日秽收头暗地偷笑。四弊也。纳银入柜。原有次序。官府不察。不能使之登时依序入柜而听其优游颠倒。使之起封作弊。此中弊病。亦有万千。五弊也。厘弊之法无他。只是要公平秤收足数。不重不轻。又要梗锭梗块。不许添搭。又要毛边。不许锤边又要一封一封细拆过不许重科良民替光棍盖脚又要知赵甲上粮湏将赵甲封登时索穿入柜然后秤钱乙一封穿索登时入柜钱乙入柜然后秤孙丙李丁。不论审事吃酒、在外在衙忽然发一封条封柜有一封不入柜者责。有一封倒了次序者责。则百弊皆清。穷民受福矣不知此缺虽悬十锣谁人敢敲○秤收之处大张告示、□许潜藏私钉大戥錾子夹剪有人首出者重惩□回家收银倍责若干 

　　○收粮时刻 

　　凡收粮每日自天明起。至未时止。皆是收粮之时。不可使收头寸步擅离。以致百姓等候。然过未即止不收。告示湏要明白。不但恐酒后溷淆。亦使下半时闲暇方便收头户书将每日流水收数同登廒经明白如此则不惟比较册限完欠分明。而廒经家家限数。完欠亦自分明。无丝毫之溷乱矣。○收头要换替个个守柜 

　　○柜式 

　　一柜底钉铁圈一个、牢系长细索一根、将索头从柜面眼口度出、柜面眼口、又将一小木梆横安塞住、可翻可滚翻梆肚在上、则银纳肚中、一翻一滚、银封即翻在梆下、不复能取出、封渐多、自然挤到底矣、柜面眼口、大约横二寸、长三寸、夜间用铁转皮盖锁、仍固封、至柜侧开口处、常常固封、拆封方□ 

　　○拆封 

　　一拆封不可在后堂当出堂开大门、关上二门一□闲人俱赶出、只用户书算手二人、用刑皂隶四人、立堂下、有司官升大堂高公座以便四望堂上用桌、左右各若干张、都要近中顺列、各里各柜顺桌摆下、每一里桌与柜、离第二桌与柜各三尺、每一柜、选各房科中一忠实者监秤、柜头只许取封、不许秤银、监秤者要先看银封数放定戥陀在星上方许放银在盘平准不差。公座上自见。如有轻重。或既放银。又将戥陀游移不定不是复位是轻此处便有弊。吩咐众人一齐都止行开将此人所秤银自家秤兑重秤者责。监秤者不言同责惟轻少则不可责只吩咐以后不可如此。恐一时传播官要重秤。口是心非也。有司官或细验银封次序。或抽验银封次序。或时多暇。则一里单秤。或堂宽时忙。则诸里同秤。总只要封封秤过处处留心诸弊自绝。 

　　○支发钱粮 

　　一收头于拆封数日前、报过收数若干、则拆封前一日即在衙中查刻册要紧者如院司道府厅皂□门子工食、此辈乘、势宜先、如夫马之苦宜先、如□膳师生不能待宜先、不必待他自言、就千衙中开一单某几多某几多。所支所发如各收头报收之数而止盖纔收即发。不但免上司人苦缠。免绅客之说情亦使库中无多积不至有盗贼之忧此妙法也应支应觧数既定、俟拆封总合后、即照应支之数。照数封在条台上。再俟封完。然后击皷升堂开门。一一唱名。当堂面散庶无库吏猪油打糊。起封侵取之弊矣。再照一两平秤亦有三分嬴余此自然长物也、如有公费应用应赏处、则用之、如不用、宜再酌量余数、支发别项工食、临时补托单上存衙、所发之数在所收之外即余银也俟他日拆封算出除用便是 
　　○按觧发钱粮、不可不慎、恐众人纷扰或至重发发过一封。即注一封。发完本项。即注发讫二字。凡一切秤兑之时。各役俱要脱去长衣。小袖高找。偷银之法万千。非可一端尽也。○再照支发钱粮、或按季。或先期。俱不容听人情支发一听情则满盘俱乱有许多不好出来湏吩咐户粮房。毋俟情到。以致难处 

　　○倾锭起觧 

　　每一锭五十两湏要足数、恐各处银色不同、多有铅气、且司府法马必重于民间市戥、仍宜于余银内。每锭再加五钱倾锭讫出示倾锭加添。俱出本县凡官银匠不得帮扯各银匠如是则我所赔者不多。而欢声载道。所得者倍屣矣。至若起觧不可令穷民赔苦。致派里甲宜以官吏起觧但给之盘费便是亦取之余银中、 

　　附钱粮门辨疑 

　　附钱粮门辨疑 

　　二比即拿花户之妙 

　　或曰二比拿花户不太骤乎、曰我未开征时巳将完、欠清楚之法及豪家违限即拿之故、巳明明张告示矣、且拿及贫寒。则人心愤拿及屡年不完豪当则人心快。况亦非尽人而拿之也责问排年待排年报此人出。湏要将廒经查明。果系粮多。果系分文不开销。或太不合限者然后择其一二而警之。催征若不拿花户遇排年善弱者必不能催□□再无完日矣善弱排年。百姓中最可怜者也。□□豪恶者代受刑责。有是理乎。若见事不透。必俟岁杪。方行槩拿。则民闲平日。不知官府着落花户之意徒虗度有秋之时。而临年快手四出。家家捉拿。反似官府之酷虐故随时查限鵰拿此为催征闲里之忙着世未有不催花户而排年能积总者也依此法行一二比、民间自知册限分明、势难迯躲、富者自蚤蚤上纳、贫者亦趁收成后。自然营粜全完反免后来拖欠之害但青黄不接。与农急时不可比拿耳。以上意。告示内要说明。 

　　○民自投柜之弊 

　　一小民自秤自封自投柜、名非不羙、但温厚之家、只图清吉自在不乐差人呼唤。往往于本额外。任意增加。在不肖之官欣然自谓得计而民间暧昧尝我我遂隐忍受之。于青天白日谓何且一时一事。虽似得策若他事有暧昧嫌疑则河水难洗矣士君子兢兢不苟、岂情与人殊诚存此皎然心事□留之以有待蒙暧昧而不疑当瓜李而不惧□□故阴取富室之赀、一不便也、一邑中富人本分□爱自在人恒少爱小便宜之穷人愚人及刁棍人恒多万一穷人愚人棍人轻少。将拿之乎。抑置之乎。置贫愚犹可。置光棍非法。差人拿之。即不加责罚。而打发差人之费。巳数十倍于短数矣。且富家一闻差拿短少以后上纳益重名色益秽穷人愚人棍人一闻差拿短少流谤道路千万轰然始而告示自秤。本属极羙之名。继而道路流传。反属败名之囮。昔一令甚慧、竟以此败官、二不便也 

　　○挂牌之非 

　　一每户设一牌、依粮数多寡序列姓名在上先挂在第一门上如完则挂在第二门、第二门不完、则第二门听比、下仿此、谓之挂牌、此法言之似便、行之则烦、何也、天下粮多者未必尽富。粮少者或反易完。今若勒完后。牌方得去。则在头者独苦矣。万一第一门完过。交第二门时。即巳临比。牌到即比。人情乎。且牌到未完。临限误比。彼此决有推诿。势必差人查拿。查拿则差人从此得志家家揽到□□衙门圈套中矣细思之 

　　○木皂隶之无用 

　　一木皂隶不要钱、不要酒肉、设此法者、其意良苦、然木皂隶去几次而人不至非活皂隶去能知木皂隶在谁家乎集事自不可无活快手。但湏驾驭有法耳。 

　　○分头总催之未善 

　　一一户中、将粮分作几分每一分查粮多者、开在单前、谓之分头、此一分头、即催此一分各甲钱粮不用里排等项、夫以本户催本户岂不似便、况廒经当堂查点、似亦法之最公者、但黠人之计偏诡彼知我用分头之法。多将巳粮诡名。散作数门而远乡痴愚不知打听者则钱粮翘然多于众人矣或无此多粮人家、又将兄弟叔侄。合作一门使之粮多官府不知其奸以为当堂查点之至公而不知乃黠猾之傀儡也黠猾者脚手巳自如此痴愚者能催之乎不听其诉。恐不能也诉而改之。又不胜其烦凡事不细思到底。其法必敝 

　　○小民不自纳之故 

　　一人情谁不愿自纳钱粮、所以然者有故耳、一则白衣帽不便出入衙门、二则收头重秤、欺善苛索、银匠倾销打印、勒银不少、三则豪民后到。即便秤收。善良先到。终日伺候。尤可恨者积年包揽不喜人户自纳则密令衙门人或街市光棍平空扯住辄说某人为某事脱迯。要伊名下跟要。或搜索纳粮人往年陈事。或寻本里本户别人官事。及别人拖欠事。或拖赴县官佐贰。或私牢在保家。甚有官府不察。辄责而置之狱者。虐焰四闻。小民始以城市为阱矣光棍见小民之怕上街也。则又至乡诓民。替渠完纳以免乡下排年。街上诸事之苦。愚民如何不从。故前项湏一一痛惩。又时时晓谕小民令如赤子之于慈母可以人人尽言而城中积年。犹敢阻小民之自纳。致有包揽侵分。墨帖私收之弊者无是理也。 

　　○兑支不便 

　　各役工食官给由票、令其各里兑支、当事者□□之、为其菽粟布缕、皆可作数、便民故也、不知刁□之地、虎快下乡、无端且索人银。谁肯以鸡鸭布缕抵数。政恐有比上粮更苦者。且吏书作弊。或将一户钱粮。分派四五处。彼去此来。供给骚扰更多。则反不若不兑支之为愈也。有司酌之。 

　　○禁抬银之害 

　　刁黠排年、往往不肯涉远零催花户、惟干将比先期、向富家总借银两、以完官府限数、谓之抬银、及比过、则一一向花户、加利科索、指一科十、鱼肉无厌此有三不便焉、穷民赔利。一也。排年遂科索。二也。以催收园课之故。开富豪放帐之门。三也。有司于此、宜出示严禁。湏要散催花户务令小民自纳如仍前者重处。 

　　○库中置各匣 

　　一上司赎银、湏各置上司赎匣、自理赎银、湏置自理赎匣、追完带征钱粮、置带征匣、或地方中有各行谷银、应充公费者、并入自理匣、有不拘十年大□陆续上纳田税者、入税契匣、有贼赃变价、□□□者、入变价匣、如此庶不至错乱溷淆、 

　　○比较分合之殊 

　　一比较欠粮排年、我之欠数既清、而县又小、则听比之人亦更少矣午堂审事后、一日总比、如州县极烦听比之、人尚多、则初一日比几里。初二日比几里初三日又比几里。在排年轮流按日伺候在官府亦从容不劳但湏要告示明白耳。 

　　○查比批回 

　　一钱粮起觧按日计程、宁宽□五日、遅久不到者、比家属、务以批到为率。然湏预吩咐之。不然彼以为劳苦远方。而家属受比。非情也批回到县日仔细磨对恐有洗改之弊此等亦要预先吩咐。以伐其谋。 

　　○查散由票 

　　一给过收头由票一要挂逐起总数。恐收头藏匿。私收民粮。一要不论巳收未收多收少收给则一齐俱给俟拆封日交堂总算。除拆过几多封。用过哉多张。遗夫者查责。不遗者又尽将未用由票交□作第二次平给。每发几多张要不多不少如此□可以革收头买票之弊○按收头多有私流水。若不数票。查其在否。则纳户得票但见其上私流水即回不知其未上官流水也故查侵欺在数票 

　　○借解纸赎 

　　一上司催取纸赎一时或因未完、如钱粮不妨借解、但即要在上司纸赎簿上注借过若干。此内应除若干补库字面。官府不肯留心。往往纸赎有为书皂混去者。而借钱粮之名则在官。不可不慎。 

　　○查扣空俸空役 

　　一县学各官、或有升迁丁忧事故者退革一切各役或有空日工食者、俱宜登册扣算。查出候解候用。勿为书手所卖 

　　○收钱立钱柜 

　　一北方乡民多不识银、亦不识等、若责之换银入柜、此亦苦事、宜顺其俗而酌处之如银钱相兼之处、即以铜钱作各役工食、或诸生廪银及公费之□□□不可一令凡三钱而上纳银、三钱而下□□亦妙、其钱柜如店中式。令可入不可出。 

　　○戒佐贰比粮 

　　一佐贰往往奉承堂官、狐媚厚馈、堂官■〈目匿〉之、因而滥批词讼、或委比钱粮、又或县官懒惰、每比俱送佐贰者不知佐贰比粮。岂为催征国课乎。不过需索见面钱松刑钱耳。排年利于骗刑。包揽利于骗官。佐贰利于骗常例过了数比即成拖欠拖欠即久即曰旧粮逋负不完。考成不得。坐此故也。又况佐贰媚官吓钱。严刑酷责。以秽名归之县官者乎。 

　　○库堂防闲 

　　一银库第一要紧事、一有损坏、务即修辑极坚、重门锁炼、层层铁褁、竹纸方做封皮、面糊切防油蜡、快手中尤湏择聪明武艺者十数人时加训练固□心腹又不可使人知之。俾之不时在堂。以防不□。 

　　卷之五终 

　　●治谱卷之六 

　　中丞健吾先生□自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 

　　人命门 

　　◆人命门 

　　禁防人命 
　　禁轻生 
　　治凶徒 
　　告明辜限 
　　治扛尸凶俗 
　　相尸宜早 
　　图赖 
　　禁牵告 
　　治诬告硬证 
　　人命湏知十款 
　　人命出入 
　　狐疑人命 
　　定罪详慎 
　　定主使 
　　虗心曲辨 
　　断人命三法 
　　勿深求 
　　平心 
　　敏速勿遅 
　　投河自缢之辨 

　　○禁防人命 

　　一人命未必皆报仇争利。多是愚民以言语杯酒。不忍一朝之忿。遂致陨命。其中有殴死、有自尽者、皆因邻佑诸人于相嚷时。不肯极力觧散。乃致殴死。相嚷后。家人又不肯多方劝觧看守。以致自尽。今后凡民间酒狂小事。不平嚷闹。地方亲友。即便劝觧。父子兄弟。即便看守若漫不经心致令殴死自尽父子兄弟及地方人等各责若干 
　　○按人命未重伤而死者、其故非一、或贫不能自给重之以钱寒、致有失于调护死者。或以中风别登死者。或有亲戚利于人死。因而制死者。伤生害人。莫此为甚。今后凡愚民相殴。但致重伤。官既验过即送地方家将□凶手出备饮食汤药调治。昼夜看□□□疏失。 

　　○禁轻生 

　　一人谁不爱其生、乃至轻生自尽、无聊之人、冀有以利之耳、官府遇此、不断埋葬、此心不安、若断埋葬、再稍怂恿、利之者众死者亦众矣清廉阴骘之□遇此等轻生地方。宜官置棺材数十付衣服数十领审出图赖真情分文不断径将官置衣棺即刻押埋百姓闻风。毫无所利。不一月而图赖之风绝矣先大夫令善化、其俗骗人、嗜食鼠莽草而死、或本人不欲、则人灌之因用此法今遂无人识此草者所全活不可屈指矣。此居官第一救人事也。○再照轻生者、非投河、则自缢服毒耳、医书中多有经验良方有司官宜命医生选集秸书刻示到处张挂如遇轻生亲邻不依方救治俟告官日并重处 

　　○治凶徒 

　　一□□人命、多系棍徒含党、或打手行凶、今后凡人□□□理、成群结党使酒撒泼打街骂□□□□死人命者、除为首依律抵偿外、为从者尽法□□然后问拟应得罪名。即被打之人不死亦枷号问罪。 

　　○告明辜限 

　　一人命若待死而后告。则假者亦得混。赖今后凡人命非登时打死者相打后即告明本县验伤责行凶者立定辜限不死者以鬪殴论。死者以人命论。如殴伤家无力赴告。乡约地方保正邻佑代呈。如待死后方告者。尸亲人等。先责若干。然后问理。若有头脑破伤。鎗刀杀伤者。不必送验。恐防中风。乡保人等觧凶手立限则人命之真伪未死时已先定矣 

　　○治扛尸凶俗 

　　凶俗之民、以人命为奇货、但死一人、即扛尸上门、毁人门户、碎人房屋、势同狼虎、又棍徒扛帮。谋和挟诈。曾未入官。而家已破矣。今后凡人命不待告官□□扛尸打抢者。先治打抢之罪后问人命敢有扛帮挟制者。与犯人同罪。○按人命抬□□□之地方实无名。法物责之被告。人命若假亦□□今后凡人命曾相殴者。法物及抬尸。出自被告□未真则原告抬尸。地方邻佑。借备法物。审明断还全虗者出自原告 

　　○相尸宜早 

　　一人命全在初简然辨血尸伤痕易辨枯骨伤痕难辨腐烂伤痕尤难盖透骨之伤、必湏棍棒铁石、手足之伤、止及皮肉、其入骨者必浅、惟初死皮肉上血晕朗然至腐烂时。伤处不伤处。俱是一片青黑。即细辨亦未必真。今后人命若初打时、未及告明验过、则告状时湏一面逓状一面即扛尸至城外相验若早不扛尸。待皮肉臭烂。不便相验者。先责尸亲若干。 

　　○图赖 

　　一人命自尽、即在平民、止问威逼、况尊长之于卑幼家长之于家人又有体统乎刁民往往以此挟骗。官司亦不察而过计之。是导之刁。诱之死也□□凡媳妇因公姑打骂。使女家人因家长□□□□自□□□报知邻佑。后告明本县。无他重情□□即便深埋如有刁民欲图挟骗。或捏别故。审出名责若干。 

　　○禁牵告 

　　一刁民告人命、多牵告妇人、或作因奸、或作见证、大意欲败人闺门。又以有力之家。难于妇人一出。便与买和今后人命状内不许牵告妇人即果与妇人相关、有体面之家、初问亦不必出、如有原告差然后付之仵作。如仵作蒸过后。从新报有别痕者。亦注定处数。待仵作报完。则问官塞鼻焚香。亲至尸所细看。若复简枯骨。气息渐尽。辨在依稀。尤当亲看。盖仵作视财货为轻重钱多者虽真亦假钱少者虽假亦真又仵作头一次报伤讫则其家必藏底稿某处紫红、某处微红某处血荫、万一后次再使伊简、则暗地藏在手心照稿供报如官府觉察则暗伏心腹之人持稿在众人场里暗打口□其仵作照号供报。虽至□简万简。如出一手不□计者穷民几何、当此科派哉、新官如遇简□□□常令地方榙厂、余可省者省之、凶手不论真□□要着人围护或锁在轿前。恐防尸家打死。既难结局。亦不雅观。至于打法凶惨、用锥用簮、有不忍闻见者、彼即应偿、自有三尺、何得凶悖至是、切湏严禁、 
　　一简验人命、生死所关、若纵之则死者含冤、若诬之、则生者含冤、非细故也、故初简者、湏是不避臭秽先验有伤无伤。无伤者不必简。有伤者注定处数人因而挟骗者。责若干。直待审后果是相干。然后出理。 

　　○治诬告硬证 

　　一人命多系棍徒起灭硬证。人命若假。止罪原告。若辈亦何所儆。今后凡告人命不实者原告反坐中证以 【 妙】 起灭词讼论枷号若干月。 

　　○人命湏知十款 

　　一陋规地方、县官简尸、辄派红圆领等物、固属不可、亦有纔告人命、即派种种什物、动辄以二三十两如二次三次别使人简则新来仵作至。前□□□买稿又或招书讨钱。私通后来仵作。抄尸□□□就令官府精明。将新仵作锁在轿前。而后来□□必有同来之人蚤向两家讲价原告行贿。假者供报多伤。被告行贿。真者供报伤浅。以致假反成真真反成假此无他只问官不细心亲验之故也今后毋论初简覆简只一亲看。如十分不能看。将其中吃紧几处一看真伪自明错报者重责仵作问罪。奸弊自绝矣。 
　　一北地人命真者固多、假亦不少、盖北方种菜、多用砒信杀虫、匹夫匹妇、与人打骂、气不可忍、辄服信以死、初时唇吻多黑、口出黄水、遍身或发泡、初简手足指骨节俱红、久则俱黑遍身色俱惨黯、骨节亦有黑者、初仕不知、仵作知者亦少、即知之、不得钱又不报、故一槩抵偿、一或简出服毒、上司又批驳云、仓卒之际、毒自何来、先某官简无毒、今简称有毒何也、一驳再驳。冤者甚众。可为痛心。然仵作为凶手买嘱者多。每将砒信置死者口鼻中。或置□□水内。骨色亦多□□□可不防□□□□□老幼人命不真、系图赖者、老之伤多在头脑□□磕之故也。幼之伤多在一边。则抛掷之故也。有□死者伤在腹背。其伤必阔大散漫。老幼在众中被人推跌践踏死者。其伤亦然。 
　　一贫民相殴、或激于一时之忿、打死妇人义女义男其常也、然亦有图赖者、若两富相持、贫与富鬪、或贫民为富家所逼、其中妇人义男义女死者多是图赖。其伤多在头脑。且极惨毒。若横身一伤至无完肤。皆图赖者也。盖殴人者原(无)[透]杀人之心其伤必不重若重必非殴死之伤也断此事者。非再三详审。未必得其真。详审之法问之原打地方人得之矣、 
　　一人命有殴杀、有故杀、有谋杀、殴者无心、故者有心谋者众人共谋之也。殴杀谋杀者杀易辨、故杀者稍难辨、若谓其有心。谁能诛其意。若谓其啇之人。□谋杀矣。然杀人赖人者皆谓之故。则有心之说是也。但要凭据。如平时原有深恨。因忿打死。及刀鎗杀人故杀也。盖刀鎗非尝试之物。以□□□□有杀人之心矣。然事无的据。不如以殴杀论□□群殴人命、莫辨轻重、若有父兄子弟在。重主使□若系平人。则重首祸者。斟酌在人。 
　　一凡民行凶打人、见人伤重、凶手惧而自尽每每有被打人不死、而凶手死者、凶手之家、反来胁告、立案勿问、俟被打者既愈酌审、若凶手因相打者身死。又因尸亲威逼。不论真伪。惧而自尽。若被打身死者有伤准抵。以凶手有应抵之罪也。若无伤。仍治尸□威逼之罪。 
　　一自尽人命、若有重伤又曾殴鬪者、俱有律例在、若未鬪殴、一旦杀妻子、或自杀以赖人、此骗局也、死不足惜、然人谁不爱其身及妻子哉、其情亦可怜巳、且愚人不知律法。哀死之心。与图利之心。交战胸中。求之未免太过。即其人可恨。其事可恶。不治被告者之罪足矣。 
　　一人命行财即实固也、然亦不可执一、小人无知、见彼家人死。使仓卒不知所出。而棍徒搬弄。彼小心浅见者希图了事谁知告者执□□□□□□□命伹求真伤。行财非所论也。○按刁黠之民、□□府好□、□有原告之家扮作被告之人行贿使官府□□□者。官府不肖、则原告扮作被告欲贿之状又竟不贿以激怒官府者在廉官只不听之。惟细审真伪可耳 

　　○人命出入 

　　一人命真确、若系富家、又不为公论所容、断不可听其和息、除抵偿外、仍于凶手家、量追棺木安家、若系贫民偶以小忿殴死或苦主父母老、子女幼、不愿抵偿、求得埋葬自给者、此法所不听。情有可原。宁可听其讲和。若巳经上司招内亦不必说出讲和止将尸伤致命处改轻苦主既不执上司自允。彼此皆得不死。若拘执一定。恐老幼奔驰。衣食不给。死者之冤未必雪。两家反有拖累之忧此不可不知也、然湏斟酌、不可一槩如此、 

　　○狐疑人命 

　　一人命狐疑、或黑夜杀死无据、与其杀不辜宁失不经苟以意见罗织成狱。恐后有不胜悔者□□□家、被盗杀其全家、止婢子荷花获免法司以荷□同奸夫杀之也、坐凌遅处决、后盗出、问官皆得罪、夫一身荣辱不足计。但死者抱冤、受惨惜哉。○按疑难人命切不可信中证一面之词。盖中证多系买求又有亲识死党一听其言生死俱冤又不必差人采访致起奸弊。但忽至原日相殴地方。邻佑老弱。皆目击者。细审数人。真伪自见。 

　　○定罪详慎 

　　一人命论伤、然伤有死者自撞自打、有父兄子弟等、打死赖人者、此二事、皆我辈居乡所目击、若拘泥重伤、则真伪不复辨矣湏是审之中证某与某何事争是何物打打伤某处或重或轻再三详审。然后可以定人之罪也。 

　　○定主使 

　　一人命定主使必其人果与某争果喝令子弟家人。殴打至死。方可谓之主使。迩来家人殴死人。则讼者舍少贱而告尊长。其实家长父兄一面未□□者皆骗局也若家长父子不在。家人子弟。自以□忿争打。便可当时开释即所争者为家长父兄□事家长父兄果在。彼时实未主使。此亦可当时开释也。若未主使但袖手旁观。此不能无罪。然拟之不应足矣。切母为奸人溪壑。 

　　○虗心曲辨 

　　一问理人命切不可避嫌受嘱及执定成案如富家人命、其事若假、不妨开豁、若从重拟、虽远瓜李万一其人毙狱、亦何词以谢之、我无暮夜之事。人自不以此相疑若听人之嘱。辄入人死、天理人心必有报应。嘱不止乡官。问官亦是。至原问拟死、上司已允、我若实见得非。慎毋曰死伤上司同寮之心。但曰姑待来者。使来者亦云。此囚终无生埋矣。但湏委曲不重伤原问者之心乃有济也 

　　○断人命三法 

　　殴人至死、及杀人者、抵偿此重律也、虽经相殴、所以他故自尽死、不系真正打死者、拟威逼此轻律也、然势豪凶悍、鱼肉平民、听其威逼而止拟杖可乎、故例中虽系自尽而有重伤者必拟军此□□□不轻之例也、○按人命曾相殴及相骂者、即是□死不妨均拟威逼、不必用强、及自尽也、观例有威逼祖父母之文可知、若必用强子孙岂能威行祖父母乎、 

　　○勿深求 

　　一人命若真、自然抵偿但初问时不必求之太深、发之太暴、恐苦主棍徒、因而挟骗、如凶手自尽便可抵。不必又深求一步近日多有捏作某人制死。又拟制死者之罪。从此多事矣。 

　　○平心 

　　一问官太不重人命。则势豪以人命为儿戏太重人命。则刁民又以人命为奇货。只湏平心问理真者偿伪者出全虗者反坐乃不滋弊。 

　　○敏速勿遅 

　　一人命不论真伪、俱要作速完缴、人齐即问、尸到即简、简验一真、即取定口词、立地成招、三日后即觧合干上司、若假即令埋葬、不必申、伹立案以杜后词、盖人命事□□望者众若未经问明即将凶手重责送监优游不断、请托打点、此不必言、或愚民以不肖之心窥我。衙门人又因而诓骗。□□且从此败。戒之。 

　　○投河自缢之辨 

　　一巳死人方投之河、则脑髓中不藏沙泥、为其气不足以呼吸故也若活人投河。则呼吸泥沙皆宿于脑用微水洗净脑外。将清水一大盆细细荡之泥沙自出且奔命之时。两手指扒泥扒石。其指缝必有血荫。死人入河则不然。此投河之辨也人死后用索绞之。其迹□而不紫红。活人自缢者其痕红紫易认至于用索绞死人。则脑后八字痕不交了俱在颈上周围如一圈然自缢者脑后分了而不周围此自缢之□也洗冤录宜详看、○按上二说辨之明矣、若□系谋杀而又以自缢之法令之此□□□矣。此湏细问而察其情思其故未可草草 

　　卷之六终 

　　●治谱卷之七 

　　中丞健吾先生畲自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 

　　贼盗门 

　　◆贼盗门 

　　访盗 
　　许告出首赏罚 
　　察盗三条 
　　治盗四条 
　　平时禁约 
　　截杀法 
　　防大盗四条 
　　盗后立案 
　　告盗不足信 
　　申详立限 
　　见形察影 
　　窝家 
　　机密严谕 
　　盗在别处 
　　保结 
　　缓讯 
　　慎入 
　　认盗真伪 
　　仇扳 
　　宦家失盗 
　　有识 
　　赦痴愚 
　　盗赃要细审 
　　盗贼抢夺之辨 
　　关取县民 
　　□官流毒 
　　杀盗安民塞源拔本 
　　谳盗出入宜慎 
　　失主告盗认赃不实 
　　堤防护送 
　　慎重机警 
　　狡盗 
　　矿塩徒 
　　投鼠 
　　慱访决疑 
　　招降携党 
　　戒严防卫 
　　随时通变 
　　怜才缓死 
　　记窃盗名之妙 
　　物色盗党 
　　审辨真伪宜耐烦 
　　拏盗法 
　　拏盗票 
　　大盗招式 

　　○访盗 

　　凡捕盗　觉察欲蚤、扑捉欲速、苟待失盗而后求盗事巳晚矣然捕盗有法湏知本源所在盖小民□饥寒所廹虽有为盗之心非得惯盗当先络是□畏不敢必是平时多盗之地。为盗之家。及惯窝之户诱之。到任后即令刑房查历年强盗卷案以二十年为率不论已获未获。已决未决。俱简明摘要。开作一册。册造讫随唤捕役后堂出其不意各授□纸令密写真盗及其住止盖凡为盗者捕人皆知之但事发得钱则明知而不报千人百众又欲言而怕报惟先事令其密写所谓疾雷不及掩耳也唤时仍吩咐错报漏报者责若干。又吩咐盗□失事者将若辈取比若干、审捕役、又吩咐□□□于士夫正人君子中。或齐民有身家德行者□□采访。凡某某为盗皆载册而熟记之待其事犯即无真赃悉寘之法各处大盗。既已得其姓名。便密令地方捕人伺察其动静又再加以保甲善法。未有不闻风而远遁者矣。 
　　○附弭盗告示式、某县为弭盗事、照得为盗之家、父子兄弟人等、有同行而脱网者、或未曾上盗、亦惯识四方之人、熟知为盗之事、小民为盗、合从引诱、俱自此辈为之、乡保人等、细加体访、此后果改行从善、即良民也。若有面生可疑之人、及常有牛马等项在家、便是贼心未改、乡保人等、即密报县以凭拿究、毋得畏狥容隐、亦不许妄指生事违者治罪、 

　　○许告出首赏罚 

　　凡一方盗久者地方人俱知之初盗者父兄知之、至二三次亲戚知之、所以互相容隐、不即报官者、其在地方人等、多是惧祸、父兄则溺爱、此皆官司不严之过也、其乡约首盗。亦有报复私仇。利其所有者切不可草草听之。湏出示云、照得强盗、□□□方、人人切齿、父兄亲戚地方人等、隐不报官□□贼公行、民不堪命、此后不拘新旧强盗、父兄人等有能出首者、照赏格给赏、违者照罚格治罪、敢有怀私报怨、累及无辜者、审出责若干治罪、乡约及父兄亲戚人等、首出大盗一伙、赏若干、一名者赏若干、拿获大盗一伙者、赏若干、一名者赏若干、报出窝户一家者、赏若干、跟获者赏若干、以上俱照格给赏外仍将强盗名下无主赃及家财重赏父兄亲戚容隐不首者、事发重责若干、枷号若干月问罪、仍量追家财给报盗拿盗者乡约人等容隐、乃盗发不救者、责若干问罪、若挟仇首盗不实者、责若干问罪、 
　　○按赏罚湏。是。分。别。轻。重。方。可。以。鼓。舞。人。心。首盗者地方乡约以重赏。不首者父兄亲戚以重罚。又上盗一二次者止罪父兄。三四次者罪及亲戚。一二月以上者罪及地方。 
　　○按邻人乡约首盗、其实亦难盖官司捕获真盗、或赃少、或赃有可疑、即十数驳未巳庶民之家、出身首盗官司能即置之死乎、势必觧之府道、东奔西走□□□钱、万一不成狱、不惟有虗枉之罪、且群盗□□□命俱不可知、以难事责之小民、似非情矣故湏□实举行。无以一时之姑息。酿地方之隐祸。久之人始无怨所谓愚民不可与虑始而可与乐成也 

　　○察盗三条 

　　一强盗形状、特易识耳、平时不安生理。出入无时一也。往来多面生可疑之人。二也。常有牛马银钱。费用不经。三也。或行凶使酒。气焰逼人。四也。或以妻为娼。相聚嫖赌。五也保甲等登记一册出乡必告保甲所往或其人结党而出。即密报官。如十数日后。远近地方有被盗者。便多方伺察。如其家费用不经。或于饮食之类。盛于平时。必有故也。果有迹可据。即把连赴官审问。不必待其犯矣。 
　　一强盗情状不同、有极富之家、身自为盗者、或养□分赃者、在别处为盗、至本地方轻财好施、为乡里所推重者、又有别处大盗、挟重赀至此、假作□□者情形自是不同、或往来之人。出入之迹富□□态主仆之间终是令人可疑其无故而□□□□可疑也付托得人。细心讥察。则人无遁矣。 
　　一娼家酒楼、开场赌博之家、是为盗渊薮、庵观寺院次之、诚能信赏必罚令捕人不时讥察不但得本地之盗巳也四方大盗亦无所迯然捕人多假此以胁骗各家在当事驾驭之也。 

　　○治盗四条 

　　一少年、不事家人生业、恣意赌慱、又三五成群、好争使气、皆为盗之渐也、禁戒赌慱、散少恶之党、严连坐之法、皆所以杜其渐也、 
　　一父兄不教训子弟、户长不教训族人、乡约不教约众人、皆州县法令之未行也、诚举行乡约、彰明法令、使一一遵守、皆知盗不可为、未必无益于民情风俗也、 
　　一士夫子弟、亦有为盗者、或窥人子女、或杀人执仇、或嫖赌无赖、皆自士夫身后为之、亦有当其身为之者、且所劫者多亲属、其原皆自棍徒引诱始□□□欲引之入伙、以自为地、其始也多诱之□□女痴儿无识。偶一为之。一入其术中。便为□□□矣。此湏辨之于早。当赌慱时、即先治其棍□□□待其犯纵之非法杀之可怜然或知而未行、又所犯者止亲属、亦可情恕也、 
　　一乡里豪杰、党与众多、不复为三尺所束缚若置之不问、养成大乱、是纵之使为盗也、若求之太急、触彼祸机、是激之使为乱也、然此辈羽翼已成、飬之亦乱、激之亦乱、但不、疾不徐。观衅而动。乃万全也。 

　　○平时禁约 

　　一强盗劫人、多是出具不意、欺其无备、又恐业已进门、主人为盗所执、则家人不敢噉叫、邻里不敢动手、如人家墙垣稍谨、或盗至门首、有一人上屋、或一人堵门、盗必不得入、贼之入门必先投进火把、若有入即灭之盗亦不敢遽入、然则盗之伎俩、亦可知也诚平时有禁令各家修理墙垣篱堑。又于二十三四至初六七夜。躬率男女纺织稍有响动。即令人上□。屋上多辨瓦石又地方人等。互相□护。则盗自有畏而不敢近也。此语近迂、然每试□验○按楚谚云二十七八九、家家打□□□□□十后、看家交与狗、盖盗贼动手。多在无月光之日。与一更以后睡静之时。至鸡鸣则止矣。自二十以至于廿八九、或二更无月可虞、或一夜无月可虞、故云、惟初十日以后、月光四皷方没、故稍可缓也、 

　　○截杀法 

　　一救护之法、湏辨之于早、编立保甲时、每村中即择子弟之年少有力者、教之武艺、不拘棍拳刀鎗等项各熟一艺即于十家牌上、注某鎗某刀某棍、其余照前一一注定、不善武艺、但气力可用、亦各执一器、或一家被盗。守更者以连放三铳为号。各家齐起吶喊。势可向前。即向前扑杀。如不可向前止于要路上截杀本村救护人多、不用别村、如本村人少、别村同救、亦以一二里为率、其余听见铳响、俱在各要路上等候古人弭盗。有教民家家藏皷者一处盗发。处处皷响。不顷刻而一二十里皆皷声。盗无得走者。此最玅法。但要行之力耳。至截□之法、多用弓弩铳炮、又二更以后禁人行、恐截□□□杀之也 

　　○防大盗四条 

　　一白日强盗、必剧盗也、多在人烟稀少地方、虽常杀人以吓人、其实有武艺勇力者、不过数人昔年曾有数十人刼一家、悬主人之首、被地方人杀尽、固亦不足畏也、惟一二人出其不意、胁主人而劫之金既去而地方人不之知也、则救护极难。然使法令素行到处有廵逻讥察之人盗亦不敢入境也 
　　一北方多响马贼、廵路必不可少、然数百里之内、责之数人安能保其无事、在北地沟堑墩夫栏木之类、一一俱有、但事久废弛耳诚一申明约束力行修缉空闲处不便筑墙。亦间掘大沟。以木为桥。令其马不能驰。间有响马初人。一处放铳。各墩俱放铳。先下栏木。地方引乡兵各守道傍。待其至而接之。湏知响马中。亦如寻常贼盗。有武艺善射者亦少。合众人之力以攻之易易也。然墩夫多偷安。湏时加谨戒廵路快手。又多向墩夫索钱不可不知。 
　　一北方响马。操兵居半。南方水贼。哨船居半。知其为盗盗可得矣 
　　一水贼有二种、黑夜抽帮者、伺人睡熟打劫。本□□之人居多。有白昼杀人于江湖上者。多系远方□命出没无常。江洋中有水程龟鉴一书、其言甚为怕人盖大伙贼盗。往往装作客船。其中有机阱。有药。一入船中。扬帆江心。即便动手。故客啇有一出无归信者蒙此祸也。此等盗贼最难觉、亦最难防、有一抚院、尽令江洋船只、粉书籍贯姓名于风棚上、亦好、但恐盗贼亦可伪写、且各省客船、不能一一取齐、不若着落各处船行。查其归日。申饬各处弓捕。探其行藏为玅。然治法难拘。存乎其人。 

　　○盗后立案 

　　一失主被盗后有不首赃者、有不告失状者、一恐负累日久、一恐强盗报复、失主不告、官司不知、盗贼肆行无忌矣、湏出示云、凡一村之内、有一家被盗、保正人等、星夜报官失主即补失状、保正补呈、或失主系寡妇孤儿被盗杀伤、不能出告、户长人等代呈、将入门出门形状、刼去赃物、一一开写明□金银首餙。湏开式样、衣服器皿、湏开颜色新□。务要的确以便日后对赃。银子或大小锭。或碎□。分两俱要的开。不许以少开多如预捏多数。希图扳骗。虽系失主。亦不宽假。○按强盗多有以窃盗自脱、失主多有以窃作强者、湏辨之于早、凡告失状后、或亲行、或委捕官到被盗地方、先审地方邻佑、或明火执杖、四邻通知、或暗进明出、四邻有无知觉、或止窃盗、一一审问明白立案、又将赃数用印印过、待赃犯之日一审自见。 

　　○告盗不足信 

　　一失状有不足凭信者曾有一家因鬪殴杀人、遂以车载尸、告作阵上杀死强盗、无赖棍徒、或因婚姻田土小忿、打网害人、多有以盗情引状者故被盗后即令地方报官亲自踏勘不惟可以识盗情亦可以杜谎状也尤可恨者。穷棍刁徒本未失盗。而故扮失主。串通捕役。乎白指良为盗。如刘勿所审出吴江事。此等罪大恶极。不可不重处。 

　　○申详立限 

　　告状后一面申详合干上司、一面查审保正□□、有无救护照例赏罚、一面悬重赏令强盗自首□戚乡约人等出首、一面责捕官捕人。刻期拿盗。即在以前各地方人家缉访。如真盗不获严(比)[妙](捕)[法]人仍同捕官觧上司责比 

　　○见形察影 

　　一强盗打劫必有吊线之人或本家人、或亲戚、其打刼之前一二日、其人必以他事往来探其动定。言语面目。多是可疑。即平日相认者。来往频数。瞻视不常亦是打听消息。细审失主果有前项踪迹即令捕人物色之盗可得矣。 

　　○窝家 

　　一盗有远近窝家近多不出五里外远至十五里二十里极矣盖强盗行劫势不能远涉一恐腹饥力尽。二恐天明事露凡盗发后乡约人等密访附近地方往时豪杰形迹可疑者亦可得其十之七八。 

　　○机密严谕 

　　一地方报盗捕盗湏是鬼神不知风雷迅速方可捕得真□□将真赃一毫漏泄遅回则盗与赃□□可得。即能得盗。亦未必得真赃也。捕得真盗考赃之法、虽不可听之捕人、若待到官审赃、无及矣、亦听其顺便起赃、但不许逼令妄攀。并克落抵换。○按近日审盗楚中最难、如在本处打刼、同伙有河南人、则打劫之夕、赃物即送之河南、打劫别地亦然、拏获真盗、即明认赃物所在、亦不可得、湏严令捕人保正。赏罚并行。先事讥察。要诸道路。而扑捉之。真赃或可得也。再照捕人之惨、甚于强盗、临事时湏再三戒谕、毋令卖盗栽赃逐家吓盗违者重处、庶可革积弊于万一、 

　　○盗在别处 

　　一拏获大盗、或在别州县地方、常有彼处捕人。夺去争功者、正官亦自以为功、执留不放、使我辈处之、稍有形迹即不妙、但申详云、大盗某巳在某处拏获。即可杜前卷矣。○按强盗在别州县地方、必待行关则机泄。径自扑捉。或至拒捕。且恐彼处当事护短。反致多事。不如一面行关。一面扑捉关上□云若□贵县差人恐漏泄不便除巳差人缉捕□烦为添差恊拏。此两便也。 

　　○保结 

　　一强盗攀人。有捕人主使者。有为利者。满其欲即止。有报怨者。若系睚眦之忿。得利亦止。若深仇大怨。则以死争如祥刑录中。所载少年自诬以诬人之事可知巳。近时强盗攀人。必待招首改口。然后释放。此大谬也。招首亦何厌之有。但户长乡约保结平素。便当释放。何必假口于招首哉然亦恐真盗借亲戚以为地方乡约则保结亦不可不察。 

　　○缓讯 

　　一强盗赃证未明、且勿妄加棰楚、牢固监候、再加察访、果系真盗、棰楚何难、苦系平民、杀之可怜、迩来州县审盗、多有情罪未明考讯巳极迨审系无辜而死者巳过半矣岂惟上官见之不雅此心恐亦不安 

　　○慎入 

　　一□人畏比。多以窃盗。及平时不安生理者。非刑逼打令其招盗认赃。数十人如出一口。因□□□□件指作真赃。及见官俱俛首无说。使当官不□□冤者众矣。夫捕人求免刑罚。故不暇恤人之死。乃被执者亦自诬。盗果可易审乎识者量之。 

　　○认盗真伪 

　　一失主有火下识认强盗者、然强盗刼人、多墨其面、又令主人不得仰视、且各为南北之音、主人即识其人、多不过二三人止矣。近日有告及三四十人者。人人以贿脱。不则执之。当事者亦任其肆行无忌何也。 

　　○仇扳 

　　一强盗多扳娼家、一则常往来其家、或使过大钱、或有赃物、一则报仇索钱、一则捕人使之也、一经行提、事白而家巳败矣、亦不可不加之意也、惟知情容留在家。行刼分赃。则窝户也。不可以其娼妇而释之。 

　　○宦家失盗 

　　一士夫之家告□状、果赃明贼现、尽法行之可也、若□□一无可据切不可追风捕影波及无辜□□某州有一士夫被盗、乡邻被系者数十人、久之知其为次子窃出也、无辜者乃得释、遶门辱骂、有司亦不能制矣、 

　　○有识 

　　一强盗打刦情实若有寸丝即真赃也若必得多赃定罪。则大盗不死。盖求赃之意只借以(证)[逸]其盗之真耳非为其多赃而罪之也 

　　○赦痴愚 

　　一强盗家人、或痴幼无知、听家长主使、实未得财、或未上盗、众人怜其答应劳若、与之敝衣恶裳、亦未可作得财论、盖律重主使。五刑赦痴愚也。又茶坊酒肆。强盗或食宿其家。即所得酒食钱系盗赃亦不得因而拟罪。若知其为盗。则不能无罪也。 

　　○盗赃要细审 

　　一盗赃衣服牛马。金银首饰器皿易辨。然亦有假。惟金银极难辨。今之治盗者欲入人罪。往往以本人家原有衣服等物指作盗赃又有捕人将别人赃物安作本人者又有良民逼拷不过。将家私□□完赃者。以此拟死。死皆冤民。而强盗反以无赃得脱。故审盗者。一毫不细心。则千里矣。 

　　○盗贼抢夺之辨 

　　一律有白昼抢夺、无黑夜抢夺之文、岂不以黑夜者即盗耶、然亦不可执一、聚人劫财。白昼亦盗。若乡里愚民原不为财。或争牛马男女等项不得。用强夺去。或为人窘辱。相打报仇。即是黑夜顺抢家财。终不谓之盗。伹可引例。州县治是狱。湏先拘四邻。不则亲至其地细审。若无故而发此难盗也。或出入主人之门。邻佑俱不知为何如人。盗也。若原有争 【 透】 鬪彼此嚷闹即非盗矣毫厘之际。识者辨之。 

　　○关取县民 

　　一别州县来关本处小民、指称为盗、湏先拘邻佑细审、如素不守分、方可发去、若系平民、邻佑俱为之称冤、若轻易发去使彼处正官果贤。所费亦不少。如未必贤。则平民因此毙于囹圄。未可知也。 

　　○□官流毒 

　　一盗发但令捕官扑捉捉获即觧堂细审若付□□官具由、其害不可胜言有一典史颇慧、凡遇□□堂悉发审理、每问不复追赃定罪、但责之攀人、不攀人者、备极考讯、盗觧其意、无一不攀多人者、得钱即放、放后复攀、纳贿者真盗俱脱、不能买命者、虽招首巳放、尚在狱中、后遇牢瘟、每日出死人无数、而正堂不知也冤哉痛哉、然近日则习以为常矣、人命至重愿当事者留意焉 

　　○杀盗安民塞源拔本 

　　一强盗有不系饥寒所廹者、非独习俗所移、大都以赃证不明、官司无所治罪、又上司宽纵、可以幸其不死、其强盗之所以日甚也、若官司预知某家为盗、某家窝盗、使乡约捕人、觇其虗实、先发制人、则得赃自不难、审实杀无赦、使人知为盗之必死、则为盗者必少矣、 
　　○按爱民莫如严害民莫如姑息如强盗一事。法令不严使人玩愒。待其巳甚而诛之。则杀人必多。若法令一严。自不敢为盗。全活者甚众。此宽严之明验也。 
　　○再照强盗同居父子兄弟不可轻纵亦有同行伙盗不攀者、但搜□□□即未同行、亦当计赃论罪、即不同行不分赃、但知情、亦倍加责治、枷号数月、以儆来者、又强盗刦财其妻子既享为盗之利、则当受为盗之害、事发必重责枷号、以为妇人不谏其夫之戒、又亲戚朋友、虽未分赃、平时往来酒食之乐、亦盗赃也、事犯分别治之若以借贷为名。此是得赃而避其名也湏按法重处。以孤贼盗之党。然强盗父兄亲戚中、亦有良善者、父不慈子不孝、不相及也、然不首之罪、人不可免、至若家人为盗、主人不知、则治其疏略之罪、知而不首、虽未分赃、亦治其纵容之罪、但得赃。即以养盗分赃论。不必论多寡也又若强盗事犯投止人家。不即报官。敢于藏匿。待捕人搜出。不知者不坐。若系旧识。虽未得钱。亦尽法治之。亲戚又加常人一等。但得寸丝。即是盗赃也。又拏获真盗。有截抢者。此伙盗也。湏尽法治之。即其中有未上盗者亦非良民。断不可姑息。若使之得志。便习以成风矣。大都州县在法令素行每见数处。事无□□刁民拒捕、动则差官此可发一大笑也。□□数世为盗之家。积习巳久。党与众多。其中良□□必少。闲有一二未上盗者。亦坐享为盗之利事□湏拔草除根同盗者悉置之法余俱投之四裔。籍没其家。平日交游亲戚。一一重治之。此之谓拔本塞源也。 

　　○谳盗出入宜慎 

　　一审盗湏平心就事论事切不可矫枉太过。有一令但审盗、即毙之杖下、问其故、则其家曾为盗所刦也又有一士夫、凡遇强盗、不论真伪悉纵之、问其故、则其父兄、曾为盗所攀也、此之谓见刖废履胥失之矣、 
　　○按大盗有往时未犯、或以窃盗事犯、此审就在窃盗上论、但以往时打刦拟死可也若赃仗伙盗失主、对证不明、宁可从轻、傥以平时可恨、必欲置之于法、或以窃作强、或栽以不相干赃物、□反得以假口、万一上官廉得其实、反为若辈开辨窦也、乡约人等、反以此得罪、官且受不羙之□、□日有司、每每恨上官纵盗、不知纵盗之祸、州□激成之也、 
　　○再照强盗虽无失主赃证□□□□剧也亦未可轻纵、如太湖刘如国等、得而系□□刑厅止问徒、乃至哨聚山林、动官兵而经奏请、此非飬虎遗患哉、又强盗无迹者、官司未必能径杀之、若果罪大恶极不为乡里所容。但令父兄户首。以大义杀之尤便。 
　　○再照州县有地方之责。即上司有意纵盗。亦湏着意缉□□散其□乃不为地方患若忿怼上司。遂任其横行。而徒诿罪于纵者。万一酿成大祸。谁之过欤。 

　　○失主告盗认赃不实 

　　一失主或指名告强盗坐虚、或认赃不实治之应得之罪足矣、切不可过于朴责。恐闾巷闻之。以我辈为有心纵盗也。又愚夫愚妇。垂涎赃物。或官司以别人赃物试之。亦因而冐认。谓之小人贪利则可。若执此以为强盗地则不可也。 

　　○堤防护送 

　　一获盗湏昼夜堤防、作速招觧、切不可因循酿祸、盖强盗初获。未必甘心就死。余党尚多。恐有反监□狱之事如监利杨小洲、直入狱中、夺盗之事□□至强盗觧审、差人每每受饵、令其过家、或伙□□去。或用计脱迯。即不然而一方平民。亦不胜其扰窃盗亦然。盖强盗窃盗。无论亲戚仇家。俱畏其仇攀防其暗害。无不极意奉承者。差人亦利此一行故往往堕盗贼之术非辨之于早。禁之极严。不足以革此弊也。 

　　○慎重机警 

　　一寻常之盗、处之不难、若大盗盘据一方、全在慎重相机或贼众可驯。则以渤海故事行之。不则有朝歌故事。斟酌在人然非粗浮者所能辨也。昔广东有大盗、以海为家、随潮出没、凡新官至、必多方打点、且有为先容者、丘若泰出守潮州知之、未到任即令民快有勇者、舣船以待、果有十数人至、执而杀之、羣盗自散、大都每盗一伙、为首者不过数人、诛其首恶。其祸自熄。此一说也。如贼势方盛。诛此数人不系有无。反以速祸。是在当事者察之。若仓卒机警、如吾铜张襄宪先生、计擒滑县挟之□又闽中一先达抚广东锐意除盗、诛杀颇□□日出廵、有青衿多人伏道左公遥望之曰、此盗也□之果然、此智畧不可先传也。 

　　○狡盗 

　　一地方有世、盗有大盗有智盗、此俱未可草草治也、而智盗尤难处、如往时悍地、盗家令其子弟、分布江防捕厅捕衙、事未发而彼之布置巳定矣、此一狡也又或有数省数州县人、合为一党、其赃即当夜传送、不数日巳在数百里外矣、此又一狡也、此等盗。非计定后行。如鸷鸟之无虗发不可。 

　　○矿塩徒 

　　一矿徒塩徒聚众拒捕、与盗无异、其实不同盖此辈虽抗法、未甞害及地、方如力能制其死命、诛首恶以散其党、不然且勿轻易、万一不得志、所损不少、然捕人平时。甞与此辈交欢。一不如所欲。便多方以激上人之怒。识此情状。自不妄行取困。 

　　○投鼠 

　　一诸生中多有窝盗者、有司先在狐疑之间、不过计也。□廉得其真、其人巳不可复得矣凡遇一□□真、即通学有狐兔之悲督学有鼠器之恨、无□也、然亦湏委曲。先为学地道。又湏明正其罪。少存□面方可以服诸生之心。 

　　○慱访决疑 

　　一强盗入监情实毕露囚犯禁子悉知之如其中有可疑之人。细访若辈了然矣。然可偶一为之耳。 

　　○招降携党 

　　一大伙强盗、牢不可破、湏出示招安、令其改过、又湏离间。使人人自疑。不久自散。又大出告示、凡地方强盗、或愿投戈、乡里大盗、或愿回心向善、不论多寡、但肯自首、俱准自新、全活尤众、尝见前辈、于盗贼出没地方、或建衙门、或择子弟之俊秀者、给之衣巾、多方引进、使之渐渐降心、亦弭盗一事也、 

　　○戒严防卫 

　　一城市被盗、大不雅观、库藏则关系尤重、故当防之于早、防之之法、凡州县出入、湏择有武艺力气□自卫。不然非所以备缓急也。 

　　○随时通变 

　　一问盗不可执一、如平时禁盗、法不严则人不□□赃少必诛、如凶年饥岁人皆为盗一一以寸□□之、讵可胜诛、或人少或赃少、偶一从轻可矣、□□与众多、又不可一一纵之、变通在人不容胶□□ 

　　○怜才缓死 

　　一大盗果有绝人之技。可用之才。杀之可惜。若遽以戴渊之事行之、恐不可得、但以赃罪未明、请之合干上司多方以缓其死亦爱惜人才之一事也然亦令其晓然知我待以不死之意又以深恩固结之乃可得其死力也此与狱囚示恩一段互看 

　　○记窃盗名之妙 

　　一窃盗徒满归家便畧无畏忌、偷盗恃强、乡里视之如毒不制之、为害不小湏立一簿凡曾经窃盗问徒人犯。俱填注簿上俱照里分次序一一开注明白无事则时讥察之拏盗即责彼同缉捕之亦妙 

　　○物色盗党 

　　一不论强盗窃盗、一经事犯余党便在外大肆剽掠、极力救援。或打点、或请托、故盗贼事犯后、必□□余党。不惟除凶人之羽翼。亦杜闾阎蔓□□□□之法密令禁子物色之足矣或外面盗发出其不意索之狱中多有得真赃者黄州曾有此事、 

　　○审辨真伪宜耐烦 

　　一切事虽极重大、皆易讯审、惟事关强盗、得情最难、盖强盗铁口。非用刑不吐。而一味用刑。棰楚之下何求不得。强盗未必输情仇扳之民。往往怕刑屈认。覆盆黑天者有之矣问官于此切戒性气或虽非粗心浮气而心事缠胸苦不耐烦切勿遽审盖审者详审之谓古人名此良有深意也若非细心耐烦辄便严刑。严刑所供。必多自罔问官又不知落笔附案之害据彼信口一篇我即信手胡写一单招房利于害人辄粘连附卷用印钤合以图勾摄取钱之利官府忠厚。如欲带进衙内。则□禀此系当堂口词。不便更改。以至问官嫌疑。只得照单写票。贿差虎捕此票一到乡下口称拏盗谁□□害谁敢向迩此单一印粘卷有姓名人便谓之□盗就令他日辨出身家妻子必不保矣□□□□之日。先在衙中一一汇辑各犯节畧择其□□□而状较恶者隔别众犯先拷之拷之之法。既不可不用夹又不可狠用夹。如彼不认。及认而不像务要时紧时松紧之以廹其吐松之以诱其言反复折问如有隙可入有端可猜及有情节可据便湏耐烦着意加工细拷得此一人的是真盗然后再拷伙党一总共几多人伙党姓名既得然后逐名拷其年纪。拷其状貌。拷其住址。拷其何人主谋何人为首。何人在外把风。何人入□明火。及刦财伤人等项。供写毕又从中抽问或从后倒问翻来覆去如其一毫不差此是真正情节无疑矣再吊诸犯对审果的此等单方可同审语印过附卷若是覆荅差谬此中必有仇扳之人或有真伙未出情节未真者或再拷此盗。或别拷供真之盗俟的而后存之切不可遽以参差供单胡乱附卷也如此讯盗。真盗出。则假盗者尽可释放除恶安民一举而两得之矣。 

　　○拏盗法 

　　一有人赃一时俱获者幸也、不然有迹可疑、可以□缘根究亦幸也、若失盗之后全无影响。从何处□手乎。曰捕役盗之窟穴也每一积年捕役诸盗必有月钱。凡属真正惯盗。此辈岂惟不拏。且从而庇护之。飬为赚钱之资。甚至有泄机千彼而使远迯。潜踪于城而落捕家者。地方大盗生发。失财果多。待失主逓失状后。有司宜差着实人乘夜呼唤积年老捕老捕家如有踪迹可疑之人一便擒来审问天网奇幸甚至有随身之赃一时并获者若恐所差之人卖放。仍再添人踪迹之。不可延遅立等回话如捕役之家果无别人即乘夜晚譬捕役每三日不获真盗每三日一比如拏获真盗。起获真赃即将失主获赃分半给赏吩咐谆切着实力行至二三比后。真盗未有不出者。然拏真盗。又湏以人赃俱获为主赃获多赏亦与之俱多赃获真而少记下该赏俟多起出日多行给赏若无赃及赃可疑虽获人犹责若系仇拏问明之后加等重处一一吩咐要明且要一片至诚心劝惩鼓舞□□盗真赃必得 

　　○拏盗票 

　　一凡拏盗之票、不可未得真盗、混混差拏、即巳得真盗、缉拏余党、亦不可不写名字住址、年貌明白、若胡涂混拏家家可吓索矣宜云为拏盗事、照得某盗供某人同伙、合行拏审真伪、除本犯外、不许差人妄至邻家、侵害诈吓、如违重究、计开、拏盗一名、年几十岁、貌有须无须、面白面黑、住居某处赃若干、以下即朱摽空字、如此则吓人之弊少矣 

　　○大盗招式 

　　一招书最可恶者、极不欲将真伪分别明白。纲纪吓索之路。而官府笔下不清。又有拖泥带水之病。又或审断无术。泾渭不明虽有欲释求生之心终无执笔如刀之意以是扳扯姓名一入招册能出牢笼者觧矣即勉强出脱终有胡涂假放之根或巳出而复拏审者有之矣故大盗招情、先叙过盗情处、又在后面叙云、比盗某又不合因仇诬扳某人某人若干如系驳□之招则云盗某又不合□□某人某人或因中证仇口或因本盗仇害。□□□衙门问拟如何至招后接审语处当云今蒙某县某官将一干人犯细审出某某真伪如何此下方接勘得审语。审语后。又剔一句云为此除将无辜某人审释或候详外今将真盗某某等取问罪犯、 
　　一照出之后、开列审明释放几名、某人某人、俱明犯某、死罪盗犯几名、某人某人、 
　　一照提一名某人年几十岁身长身短有须无须面黑面白某县某地方人 
　　一名某人年几十岁身肥身瘦有须无须面黄面某州某地方人 
　　以上照提共计几名如此则真伪了然。盗无不除。民无不安。而上司亦不驳。即驳亦不过云事关大狱。不厌详慎。且照提某人等。未经拏获。仰某官星速再缉。仍将招内人犯。再一研审确报□。亦不至有询纵之语及县官矣 

　　治谱卷之七终 

　　●治谱卷之八 

　　中丞健吾先生畲自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 

　　狱囚门 

　　◆狱囚门 

　　狱弊 
　　监簿 
　　监务 
　　慎相□ 
　　防疏虞 
　　狱禁 
　　搜狱物 
　　查治死 
　　囚衣 
　　恤囚有深意 
　　监仓之害 

　　○狱弊 

　　一狱中之弊无穷、最可恶者。禁子受人贿买。往往百计致死囚犯。替人报仇灭口。一也。狱中多年恶囚智力足以制服群囚。或党与足以竦砻众囚者。不论几人牢中名之曰牢。头禁子与之通同。每一日使一牢头直日。有新犯进监。则与之接风设酒。费一钱要还数两。一不遂意。百拷千磨。异常惨毒。故一入狱中。无一人不破家者。二也。新犯如系犯盗。则牢头教之以供报平日仇家。或一方家温食厚之人。官府不察。提摄到监。则此辈之鱼肉无所不至。在诬扳者。破家亡身。在犯。盗入监者。得计改□。而牢头则从狱中放帐。三也。禁子得牢头之利。□必爱之惜之遇晚松刑且使之身藏和□□□□禁。公然拥妾私家者。往时反狱之弊。患正坐此。四也。小民犯法。即情节重大。亦未必有甚机械。自有牢头教引一入监后。即变为铁口百舌。究使变诈反复大恶漏网。五也。牢头在监日久。其心思别无他用。往往某官某官性情。一一探讨在胸。是以狡囚为人作一诉词。或告一打网抑状。或做一截招诉状。无不能颠倒是非。害遍一方。此狱中纸笔之害。六也。牢头身在狱中。每每使子弟亲戚。将远年田地。无千事情。波害一方人众。一方人畏之如虎。多送月钱。至于江洋大盗。党与伙刦。贿救累囚。百千弊端。有未能镂数者。○以上诸弊、不特禁子为然、凡府监狱官更狠、盖彼更可明白用刑□也府厅亦宜知之、 

　　○监簿 

　　一一人系狱、举家不宁、不但贫民苦于供送已也、本县小事决不寄监有收监者。速为审结。往时佐领各有监簿令总归一簿分开衙门为某事□某犯人明写簿内早堂刑吏回风判簿试看一过在堂者自行查审。在衙者即问此事。何故日久不结□禁子传之催号。一以杜冤滥之门。一以清滞狱之苦如衙官漫不经意、定以白眼相看、 

　　○监务 

　　一监房最要洁净秽气逼人、易成瘟疫、狱卒湏勤勤扫除、如有漏损、即禀简盖、天雨地湿、多烧苍术、使囚犯不病、有病即呈报、拨医调治。移置别所。毋令传染、违者查出责革、有病故者、即委官相验、申明合干上司、若听刑房乱溷、只待招内说破某于某年月日身故、恐上司查出不便。 

　　○慎相□ 

　　一囚犯多有诈死者陕西耀州重犯邵于贤、因□篆不常、遂佯死、密令其子挟鱼置卧内、时方盛暑、不数日而虫出、臭秽不可近、狱卒俱以为真死、委官相验、亦不复近前、因席卷而出、越数月始事败、□可不知、 

　　○防疏虞 

　　一囚犯生心多在新官交代之际、尤宜堤防初□□不知竟致失事、他如迎春操演之类、亦不可不戒严。 

　　○狱禁 

　　一囚如笼中鸟、放即飞去故关防不可不慎、关防之法、墙坦欲高、门户欲坚、守卫欲严、刑具欲谨、夜间强盗用木匣、人命用笼、每日刑吏一名、看上刑毕、请正堂或廵捕官验过、然后封闭、禁子一人、卧在木匣上、不许松刑、宿监民壮、如有不到、及次身老弱、刑吏即禀究换、本县间出不意不谕风雨晦明、入监查点、如刑具疏脱、守宿不到、吏禁人等、一槩重究、 

　　○搜狱物 

　　一囚犯切不可令其自爨曾有数囚反狱。或在柴束内。或在鱼腹内。带入凶器此自爨之隐祸也然衣被等项。亦所当防。但令各家早晚送饭。凡事搜简。则无此患矣纸笔墨之类尤切忌其患甚多有司官每日辰未时。待送饭牌出、随牌入至堂上搜简无弊、然后放入、敢有禁子。容犯人私自送酒。访出并守门皂快。一体责治。 

　　○查治死 

　　囚犯入监。生死之权。悬于禁子之手。凡不时呈报囚病死者。非属真病。皆得仇家之财。绝其饮食□计治死。此最惨心事也以后囚犯有病。湏要即时报官。仍真实拨医调治令医生逓结如无故卒死者审问重处如系治死冤民应拟抵偿如果经医治。问系何病。别无情弊者。始批某捕厅相埋五字。在所逓故呈上。附卷。仍即申报合干上司。 

　　○囚衣 

　　一囚犯无供送者不但要区处饭食寒天亦宜区处衣绵。庶不至促死以干天和。凡贼赃无主衣服。皆可给之。如此加意。则禁子自不敢凌死矣。 

　　○恤囚有深意 

　　一囚犯只谨其绦笼、伐其异志足矣、若一切服食医药、睡卧洒扫、及言语可以市恩之处不妨示之以恩不可威责磨贱、使之求死无路、不特体恤宜然亦恐大盗中有一二可备缓急者其出力効死更□□□不知也 

　　○监仓之害 

　　一各州县每仓上必有空房、各州县及佐贰每将人犯拘系此处、谓之监仓、管监仓者其刑拷磨贱。禁绝饮食索求钱财。不减县狱。而佐贰官妄准词状。提摄害人。不便寄之县狱。尤多发在此间。正印官得闲清监后即当清仓勿使冤系。不可忽畧。○再照要紧人犯系情罪重大者、府县发在大监、其次等人犯、势不得不发在监仓、谓之、收仓、然收仓人犯或系只身寡母。及幼子无妻不能供送者此等□当为之区处饮食恐其饿死如仓官非刑斗□□□者重处 

　　治谱卷之八终 

　　◇人◇ 

　　卷之九 
　　卷之十 

　　●治谱卷之九 

　　中丞健吾先生畲自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 

　　待人门 

　　◆待人门 

　　上司拾款 
　　待二府三府 
　　待州县同寅 
　　附郭待各州县 
　　各州县会问事 
　　州县于附郭 
　　同寅六款 
　　属州之县 
　　待前官四款 
　　待佐贰五款 
　　□廵简 
　　仓官税课官 
　　驿官 
　　待学慱二款 
　　处人三款 
　　士夫十款 
　　待学较十款 
　　上司衙役 
　　过往中火 
　　徒用下马饭之非 
　　抚按公署预备 
　　上司住札衙门 
　　过往宾客 
　　办下程 
　　夫马等项批回 
　　山人诸色人等 
　　上司差人 
　　禁上司别处差人 
　　□别境讼 

　　○上司拾款 

　　一见上司湏将各批来词状等项、一一理会过。或上司问及。便随事问答。其事体有难处者便委曲啇量若一槩事体。都不经心。问事如梦。使平恕上司。或不过计。然亦巳念非老成。若遇操切者贤否从此定矣 
　　一上司待坐时、上司虽极谦抑假之词色。我辈切不可因而豪放。即抵掌论事。倾怀论人。上司虽不言。巳窃异其为轻躁矣又应对时凡事体(有)[□] (不)[□]知不可强辩有差误不可遮饰上人自能见谅若凿空凑合取便一时久久为人识破不值一文戒之 
　　一上司留坐湏察言观色。或情思不快、语言无□□有别事则有拂意在怀也、一茶便退恐久坐□□若论事不合宜姑置勿论从容乘间言之若强辩不已。事体虽明。恐生荆棘。 
　　一上司吩咐事体、如听不明、不妨再问不可草草答应待出后问人恐人以事不干已忽之将复问乎。抑置其事不行乎。关系不小。慎之。 
　　一上司即系亲友。切不可狎恩恃爱。大堂众目□在固当收敛、即在私衙、亦忌放恣。盖末世人情。一自崇高。便欲以礼法绳人。多有生平莫逆。仕路芥蒂。构成大衅者。职此故也。 
　　一上司留酒饭、力能胜酒、多饮不妨、然不可过。亦不可多言、蔬食菜羹。便湏尽饱若拣择去取骄贵豪侈之态见之眉睫恐为识者所窥 
　　一上司系同年亲识、在众中切不可挂之齿牙、人有托为先容者亦从容谢去。切不可卤莽应承宁。可。极力为彼游扬不使知也若扬扬自任。凡托则应之如响不惟不能一一皆效后来有为上司不喜者必以为我实谤之 
　　一上司虽有甚不恊人心处我辈若可进言、不□□曲开导、切不可对人便数其短此不惟上司知□于我有损恐众人欲结上司之欢且以吾言□奇货此当官第一戒也。 
　　一上司既与我亲识、凡事要避嫌疑非同众人不私见。即有请不可□赴若终日聚谈众人畏我如虎凡可中我处无所不至矣 
　　一上司托访贤否、如邻封有不肖者、直以常套开去、即再问亦不可草草说人之短恐上司与其人有旧。或漏言为害不。小况贤否得自耳目。未必一一皆实。或贤而被谤。如此心何。 

　　○待二府三府 

　　一府二府、负气者往往忍之不肯执下司礼、不知过于□□既□君子之道且彼亦宁无署篆操官评时上司当道焉知其无他处相知寄之耳目乎即以。俗情论之亦不宜□。 

　　○待州县同寅 

　　一凡同事州县、人心不同□□□不易有事体极练。又开心见诚此上品也、处之甚易、又有才华□□而凡事深邃、实无他肠、亦上品也、处之亦易又有才高而喜执巳见者、处之稍不易、又有才高而傲者、有无才而喜自用、且好伤害人物、处之俱不易、总之以赤心相与。忠信可行于蛮貊也。若小人、恶人虽不可待之无术要之含忍委曲尽之矣 

　　○附郭待各州县 

　　一附郭令上司所以寄耳目。亦各州县之耳目也使与各州县血脉不贯、则才品可知、然上司问及、贤者湏极力游扬、其余亦多方培植使各州县阴受其福而不知久人自有受用处若任意短长则上司己窥我辈之浅深。无丝毫损于人且将不利于我一切公事湏约会各州县。无令以遅悞废事。又州县至馆谷等项。俱不可少切不可择人而□各州县所遗毫不可受。凡上司云各州县某事不妥。意在使之闻之、不妨直说、不然、且未可轻泄恐其人争辨上司以我为不密此后不与计事矣。 

　　○各州县会问事 

　　□各州县会问公事、各人意见不同、湏平□□□即彼是此非、亦□□曲从容、俟其自悟若彼执□不返、且商之各州县、托之开导、或不得请、则以我之所见成招、参语中不可太说出前问之失、如人某人罪。湏照前招说他可怜之情然后从容说到该问罪处如出某人罪。湏照前招说本犯可恶之状然后从容说到可怜处太说实了又出入不得随时转移妙用在人不能悉见之纸笔也。 

　　○州县于附郭 

　　一附郭令即是同年至亲、我辈以公事去、亦不可太以宴饮累主人、致废时失事、恐主人不好客。或好客而偶有心事。我辈酣饮终日彼且□如□坐针毡且繇此生嫌费财犹其小者。○按在外州县、以附郭者为耳目喉舌、若结交不深则上下之情终隔而不通湏凡事虗心久久自然契合即附郭者未必为人所信任。亦不可草草忽畧。迩来上司各官□人之长未必见信一或言人之 【 世情】 短便深信不疑□辈亦何故为同寮所短。上人所疑乎 

　　○同寅六款 

　　一与各州县相处、礼貌言语有不及处、有识者或能相亮、若有心抑人扬巳。伤人害物。一为识者所□人且视我为酖毒试观前辈缙绅其存心重厚隐恶扬善引进后学子孙必昌不然虽材名奕奕位极一时。后日必有报应。高明可不念诸、 
　　一同寮有智巧之士、欲媒孽人短、或在稠人广众、杯酒笑谈间、指其事以为戏、似真非真、似假非假、皆极尽人情、却极有关系、忽畧听过。若出无心。其实荆棘干戈俱寓于此。或其人当时不觉。久久思之尚有余恨、士君子亦何故为人恨也、即无心之言亦不可有 
　　一同寮中过失相□、使其能受、岂惟有益于官、亦且有益于民、但再髫相与号称莫逆者一闻药石之言尚若难受□萍水相逄者乎若我辈以厚道自处指事而规谏之彼且疑我之物色巳也或成嫌隙人或其事一闻之当事者 【 层层箴铭】 彼且以为我辈泄之也□无。益有损不可不详慎也、若情不容已伹借□事以反复开悟之。则善也。 
　　一同寮中有褊心者、或一事有讨便宜处便深□□密惟恐人知此大不妙功名自有定数若以□□得之。世岂少智巧士哉不若以诚心直道行之□人人知我心事如青天白日便是受用若用智自私。一为识者所窥。便一文不值矣。然仕途多是如此。我辈但求自尽。 
　　一处同寮、彼此相敬、自愈久愈深甞见对客如处子、见者自然收敛、若疏狂自放、每每以言语相调、此示人可侮之色也、且启衅胎祸、语云礼者人之篱篱。篱撤而盗贼乘之。至言也。 
　　一州县相与切忌分党一或有党便有两心便生猜忌其患有不可胜言者诚剖籓篱。何党可分。何人非我。此未可与浅见寡闻者道也、 

　　○属州之县 

　　一县既属州、州官便是上司、敬之当与上司等、若有公会、或在酒筵公所、湏是谦退、切不可同各州县笑言嬉戏、使褊心处之即成嫌隙然深自谦□□此皆宜交勉 

　　○待前官四款 

　　一前官行事。即有一二不当人心处。我辈当隐恶扬善纵或狼狈切不可自我发之其有坏事人役。亦假别事革退此不但仁人之心宜尔。且恐前官闻之加怨于我。 
　　一前官或有钱粮不明、入数有库簿、出数有领状、有批回、此不难查止借用者稍难查然公用者亦有领状、或入数多。出数少。必库吏虗报以愚前官。前官不及察也。若系私用前官虽有笔迹。断无此理。必不可信。便在库吏名下追补。然亦不可过求。但补足银两。不必复问侵欺。又冲路杂支银两不足、每每多用过下年钱粮、或至千两以外、有相传至十数年者此极难处湏令库吏支应吏、造一清册、某年多用过若干、某年多用过若干、令佐贰儒学眼同质对明白上列各官官衔人用一押母令上司谓自我辈滥用也此后屡年节省。如可补前借数大妙。不然只我不多支足矣。然上司有必欲处补前欠者、不可不从容图之也、此当与透□□□一段同看、 
　　一前官老成练达任事多年、民情土俗、经历已久、□置悉当我辈能守规矩便可不劳而治、如有一二事士夫衙门以为未当我辈且未可轻改湏是再三审处。果是不当。不妨改弦易辙。如便于小民不便于士夫衙门前官已甘心任怨我辈忍借此为各平 
　　一前官果有羙政、地方愿为立碑建祠、我辈当怂恿其成、若人品政事、公论所弃、但因其赫奕我首倡议建、目前虽为奇货、恐日后因之为累 

　　○待佐贰五款 

　　一我辈既欲驾驭佐贰、尽革滥觞、湏大家以□节自砺。凡佐贰馈遗。不但币帛。即一菜不可受。若因其意之诚求之恳也。量收数种。岂惟此后不遂所欲。退后有言责人以清而居已于清浊之间似亦不恕况若辈官卑俸薄。出此甚虽。□□授受。即酒席亦不可轻起每遇佳节。宁自办一尊邀。饮可□□ 
　　一佐贰常有擅受民词、差人下乡者、或衙门积弊□沿已久、或士夫所托、无可如何亦未可尽责□□贰也、若不关防则差人骚扰民受其害、合先知会此后各衙每月差人上堂请印信票用尽缴堂又请若空白头牌票下乡。无印信者俱系各役诓骗即扭送到官查究 
　　一佐贰南面治人、俱有体面、迎送起坐言语之间、亦不可过于倨傲、君子无大小敢慢。况寮属乎然亦要有体。不至卑而可踰。 
　　一佐贰既守正堂之法、毫发不苟、我辈便当极力维持平时极口赞扬使得更进一步。彼知我辈前日之严。所以成今日之羙也。不惟可以寡怨。亦可以坚佐贰为善之心。 
　　一佐贰或有意外、如死葬等事当尽心处置不可付之不知盖我辈平时之严。为公也。今日之厚。恤私也。若比之秦越非所以令众庶见也我辈存心积行收拾人心俱在于此慎之 

　　○□廵简 

　　廵简之恶、多自弓兵为之、每弓兵数十安置□□每步担索银若干、头口若干、不与则生事留□□书手求索不遂、及替人报仇、常将无辜小民。申作窝家漏盗等项。一经提问动至倾家即问出实情。廵简亦无他事。此大害也。廵简既莅州县。则凡事先当关白。不得越地蓦申。违者重治吏书。此风自息他若廵简下乡、审编火甲、廵历地方等事、官索常规、下人需索酒食供给、地方人等、因而科派小民一番下乡、一番骚扰、其它私接呈词纸钱、犹其小者、故廵简缺官、切不可令省祭阴阳医学等代替、如系市井无赖、未必不假此以害众营私也、然小镇廵简亦有穷而可怜或反被刁民告害者不可执一 

　　○仓官税课官 

　　一仓大使之弊、止是需索侵卖、税课大使。止是重秤多索去其大甚可也、但大使有有仓无米、税课有苦难地方、尚不足额数者、大都贫窭可悯。十之七八。不可不知有司倘可扶持湏一照顾 

　　○驿官 

　　一善地驿递官吏、不止冐破、与夫马头之常规、□□季照名、克减工食、则遗害头役、或索钱受买、凌虐囚徒、则遗害徒犯、贿纵脱迯、又为盗乡里、则遗害无辜、冐破新有道府查核之例、三害未除、则州县之责也、虽然驿递亦有驿递之苦焉、钱粮打点不到、则许久不发、幸得领、色数未足、一也、上司来往、费过钱粮、有相碍者、不敢登报、二也、院道承差、酒食之外、复有馈送、三也、州县正官之费、间有陋规地方、本管书吏必有馈送、四也、奸顽头役、每每胁制官吏一被捏诬、为累不赀、五也、寒微之官、能当此数苦乎、厘弊恤物吾于同辈望之、近例钱粮令各府查核凡虗冐者、不准开销此徒为府兵房作生意耳如知其苦。不妨一讲。○按以上诸款自佐贰以至驿廵尚有不能言之苦则衙役之曲禀是也此等微官。或得过于衙役。与衙役之亲戚。官府前多有曲禀。又或以无礼之言激怒有司往往无辜而填坏考语者甚多。贤有司念之。 

　　○待学慱二款 

　　一学慱有孝廉、有岁荐、虽属州县提调、实则宾□□之自有一定之礼。如其人志行不苟。又以兴起斯文为已任。此上品也。即礼文有不及处。可以情恕盖有志之士俛首一毡其中抑郁无聊之状未可言语形容我辈可复责之苛礼乎徒令其痛入骨髓耳。昔一令忿学慱之衣绣驰甬、绝不与会、其人发慎以死、一戒也、又其中有好刚使气、日暮途远者、以请托为事、以傲物为奇、以挟持为主、待之不可无术处之不可太过。昔一令因学慱粗疏无礼、注劣考、直指怒其人而责之、不旬日死、一戒也有一令才守为一时最、徒以无礼于学慱、为学慱所恨。谤言盈箧、亦以取败、又一戒也、  
　　一学慱庇护诸生太过、未必皆私、一为通学体面一为师弟至情、又或诸生哓哓、祸且不测。从中以调停之。未可知也。我辈湏裁之以理。如所言是。便虗公从之。即未必是。切不可拒绝太过。恐伤学慱之心酿祸招尤。未必不始于此。 

　　○处人三款 

　　一仕途真畏途。材品声名。等者相忌不及者亦相□智巧者能是非人。愚拙者亦能是非人既相忌便自有是非既有是非便自可畏我辈善用其材又善处满虽不能保人之不忌。甘心于我者或少矣。 
　　一士夫识见要大。一善片长。不足以当太仓一粟若沾沾自喜。旁若无人。便是斗筲之器。每见前辈胸中了了。容貌若愚惟后生新进每每向人数尽平生所长大为有识所笑高明宜三复斯言。 
　　一人各有好如饮酒然甘苦惟其所嗜必欲以人之甘。从我之苦。以人之苦。从我之甘。即父母不能得之子。况同侪乎久于涉世者尝以我从人必不拂人以从我不然一步不可行也。 

　　○士夫十款 

　　一士夫自有定礼、傲慢不可。亦不可过于卑逊。足恭不可亦不可过于直遂大都委曲谦恭嚬笑俱不□者谓之内不失巳外不失人 
　　一士夫有据要津者、若有心傲慢以慱名高、不但贾□□亦非礼、然奔走门墙、听其指使、或杀人□□奔走纳贿。丈夫能无愧乎。况时事转盻不常。尤宜切忌。 
　　一士夫虽有大小我辈精神要一一贯洽若一坐中。惟择显奕者奉承之。畧不及于众人。大无颜色。议论嫌隙。或从此始慎之 
　　一有司之在地方、全在节制士夫、使小民有所恃而无恐。若唯唯诺诺。惟士夫是听。赤子其渔肉矣然所以节制之者只在无偏无党端毅廉平使一念至诚为士夫所信服至宁为刑罚所加无为陈君所短此为最上。其次则随事斟酌久久自然相谅切不可先横一不畏强御之心一有此心便以裁抑士夫为公道事事必不得其平非所以服荐绅之心也 
　　一通显士夫、有门生故吏满天下者、有位虽不尊、而交游徧海内者、如有求于州县、即人未必贤待之不可无术果事体无大关系。湏曲处含忍。若因一时小忿。欲借此以为名。恐有后悔。 
　　一士夫与小民讼其中果无大关系士夫无□□□宁使士夫得几分便宜小民乃能□分一有偏重小民之心。士夫将不得安枕。待巳甚而反之。巳失士夫之心矣。 
　　一士夫喜嘱托、自尊大者、此不难处、惟横行不顾、鱼肉小民、官司畧以三尺绳之、便诽谤讦害、理不可谕、法不可行、前官被其媒孽、不止一人、此便难处、然亦吾侪之疢疾也吾侪自守一不正。处事一不当。便示人以短安得不制于人乎。若有赵清献之清操。包孝肃之严毅彼虽巧言如簧谗言如毒。将安用之。又湏处之有道。凡彼与人角是非曲直一秉至公又稍加曲全久之自然畏服若因其素行之不端。欲借一事以示法。更不察其是非。彼且有词于我。待小人者不可不知。 
　　一士夫之家、往往有投献之事、各处不同、其害不可缕举然十步之内必有豊草恐小民刁告切不可泾渭不分使贤者含忿且移风易俗必以其渐若任一时意气。即将以前者一一退出恐刁风□□清浊不分。无益有木员。 
　　一士夫或被人牵告、止许家人代理。票中不得开士夫姓名。若系上司词状。开而不点。倘令士夫□□小帽。出入衙门。岂独同乡士夫有狐兔之恨即□辈亦当设身处地也盖士夫即有罪大恶极。问明后自有三尺在又必于其中常存不得巳之心委曲处置此仁人君子之心。忠厚长者之道也。 
　　一孝廉与士夫等、其中即有年齿稍长、性气欠中和者、待之俱不可无礼事难遥度知得鹿者谁乎少有不当。未免徒增一敌。若有至情相托。湏委曲处之。但不可病民。上舍之礼、有与诸生同者、有与诸生稍不同者、简僻小方、间有与孝廉鴈行者、有司每过情裁抑非也情不可恝理无所妨者但有衣冠皆宜全其体面惟白丁市井。太宽则纵。不可不使之安分耳。礼貌照地方、行不可傲慢、 

　　○待学较十款 

　　一守令在一方。湏是使一方民风士俗焕然聿新纔是化行俗羙纔是有用学问然则兴起学较。□□视为第二义乎每见往时州县、惟恐诸生之纷扰也无贤不肖、自朔望行香后、一槩以虗文、□□□宽假之、或拒绝之皆非也我辈既为士民父母则子弟之不肖皆父母之责诚一念惓惓。以兴起斯文为巳任培飬教训一一如父兄之为子弟凡诸生中有不若于训者。只责备自已工夫未到。则即此一念金石可贯久久将有真材辈出使守令受飬士之报。诸生梗化。又何足虑乎。识者详之、 
　　一诸生州县季考、儒学月考、此定例也、到任三月、湏即为之、阅文不可执一、又不可听人嘱托、盖诸生苦心极力岂无知巳之思若使与曳白者鴈行于彼私心能无刺缪乎儒学月考。供给出自州县。亦觧卷细阅。拔其尤者。觧合干上司。此作与诸生之首务也至于诸生游学者、听其自便、除季考月考外、每月三会不择不强。听其自至。凡作会之日、本县送题、量送供给、作过会文、送县细阅品第、知有佳文刋刻示劝 
　　一学田以济贫生、有学田地方湏尽数查出、收租□□□□之、无学田地方、令各里长查有迯□□地无人承种者尽报本县、以充学田为诸生周□□地若贫而有行、或年少好学、不能为生者、具呈儒学、转送本县、当勉强赈助其无赖者不能遍及、免行混扰、 
　　一待诸生湏是谨之于始礼貌极恭、然不以言笑假人、事体极宽、然不以三尺假人、使诸生知我辈之可亲而不可犯也各以礼法□守自然上下相安若初下车时。假借太过则诸生未免以我辈之易与也各欲行其胸臆待其巳肆。而后痛以礼法收拾之未必不伤和敛怨也、 
　　一诸生事、一槩不理非也、一一准理则少年喜事者。终日缠扰。亦非所以正士风湏□牒儒学凡诸生有切巳事状送 【 此法有二妙】 儒学有择其可准者差人送县准行如事情可已面谕诸生。令其以礼自爱。毋得混扰。 
　　一诸生即有一二不肖湏为众人惜体面切不可窘辱太过。波及父兄妻子此不惟全斯文之体□□一时之人心亦可观我辈心行如少年使□□□或以言语进退之间得罪州县此可付之一□□诸生为他人言事、此是无耻、若父兄子弟之□亦是至情州县亦湏委曲、凡事从宽、若假父兄子弟之势以凌人。必不可不使知法。但诸生之父非大故不可加刑亦培植斯文之一事也。 
　　一生员刁恶地方、积习已久、羽翼巳成、断不肯俛首守三尺、我辈处之不可无术湏平时待士有体。择其文行俱优礼之为上宾。则人人知感。无赖者自无与为党。凡诸生有事。湏设身处地。畧加优异。不可借此示公即犯不赦之条未经学道黜革者便未可加刑我之待以礼者无所不至而后有时督过彼始无辞若一味裁抑太过。其势必至上告下诉。不惟体面不便。且我反无辞于彼。 
　　一诸生少有进取之望者、必自爱惜、其出入衙门、武断乡曲、胁制有司者、非日暮途远之人、则恶少不知一字者、既不事诗书。无心进取。但三五成群。打街骂巷。捏造歌谣。习以成风。此风不止。宜当堂面试。如文理不通。将始末事情。同元作申详学道、地方习俗多有跃治青衿拜认门生者其始不过持菜果土物、以渐相尝、而后遂至于汇缘关说□滋诈骗、又甚有往来邻邑、搬梭是非以致开衅同寅上司者、不知我为一方父母。则一方子衿。皆门生也何故犹私此辈。凡遇此等宜一切谢绝又谀佞之辈多有串通衙役。抄访州县行过好事。敛刻德政录或舆诵歌者。未刻则访而寝之。巳刻则酬而火之盖凡士之能誉人者即其能毁人者也若不透此情弊。辄为礼遇作兴。不但佞风四起有过不闻。且大夫上司有识者。必笑我之孟浪轻浮非黄锺器。而此辈诈骗之害。亦不可言矣。○按任后立碑生祠亦宜恳示诸生、力为禁止、不但辽豕可猒且清献之橐。曷从酬之。岘山无石至今称堕泪碑。祠不恊于舆情。或有过门唾骂。拔须毁面者官之贤否。固不系乎此也。高明自当识之 

　　○上司衙役 

　　一附郭县。处上司衙门人最难。盖衙门人多是本县子民。然此么么者凭依城社。畧不以县令为意。□木石亦不能堪但要处之有法周鹤阳令海□□本道两人颇无理后因上司之交代也责其人更易之因密以语本道此一法也。 

　　○过往中火 

　　一凡属亲临上司、势不得不差礼吏、治办中火、若四路冲烦之地过客稠密、礼房不胜其遣、宜于中火铺铺兵内选忠实殷足之人预发银两与之或选本地方人有愿効劳者。亦可宾客前站到县、即令礼房问其过站与否、讨得的期、即发一小飞票、马上即刻传知、以便中火镇铺预办、吩咐要精致堪用本县差人不时查之但发价销算要明要足仍严禁差人科害若亏折。及差人需索。则人人褁足且怨恨之声时入宾客之耳其害不小○近日中火多列器数刻一单、堪用者禀请注堪字、否则请注不字然有司不查。虽有刻单。冐破仍如故也。湏着实留心方可 

　　○徒用下马饭之非 

　　一上司宾客到县、来自中火铺、巳数十里矣、万一中火不堪、枵腹尤甚下司主人曾不照管、使□□□然及更衣而出、竣事良久、始收下马饭付之□□饥疲若何、况此饭不堪、又将枵腹中夜、此虽君子所不道然无小大敢慢者。当不尔也法宜于到署之前视其南北所宜预办茶点好菜数器俟进后堂讫即令门子摆设禀知。其下马饭。亦不可令礼房以不堪之物冐破。湏不时细查。 

　　○抚按公署预备 

　　一抚按临县、多行素性俭约头行每日取肉一斤酒一瓶甚并长行吏书辈禁之、止令三日一小送、五日一大送者茹虀君子世岂少哉、然垂暮之老、鞅掌之余、萧索太甚、亦过苦而非情矣、州县遇此、虽不过于逄迎然除柴米小送大送外。应预设堪用之物于厨中一则遵彼明禁以全其名一则肴核粗备以接其困亦人情也至长行隶人之辈。徒以上台严令。使之长斋坐困亦非情理。法宜于未到前预将应赏之物置之僻处而令捕官闻之不特为体恤之端。且彼沐州县之恩凡事未有敢作奸者 

　　○上司住札衙门 

　　凡省会抚按住札之地、及别郡为两台移驻之方与州郡坐道额驻之所、为州县者、切湏贴赔费用□酒席不可潦草。供应不可忽畧。即一灯笼火把。朱墨炙砚之类。皆宜细心查备。如两院请客办酒。事后销算开帐尤宜自看宁少勿多不可滥冐此虽小事。多有关官评者。其责全在礼房。留心慎之。 

　　○过往宾客 

　　一过客系要紧衙门、人人自能遵奉、然冷淡衙门。亦不可过于分别。湏查旧规。应差官吏迎送者。差官吏迎送。应亲自迎送者。亲自迎送。若有忙事。不得迎送入衙门时不可少一见再不得闲。先遣人叩头投刺。预催供应夫马。其夫马供给之数。一一如本管上司。不可减少。若以傲物为高品。奔走为俗流。往来畧不介意下人见我辈不以为意亦慢不经心至求一饱不得夫马刁难又为驿逓所苦又甚至人影绝迹、穿窬可忧、再则署役悍横、市见侮慢□贤以下未有无怨言者○按过客□□□□逊我辈亦不可因而放肆。坐作进退切忌躐等。□契亲友亦忌疏畧盖俗人则喜奉承贤人君子则为。　　朝廷惜体面亦有不假借者我辈不可辄以义气望人也 

　　○办下程 

　　地方饶裕礼房可用、自当如俗办之、若先大人令善化、以俗之穷疲滥恶、误事非一、遂于衙中自办令僮仆各司一事。先期料理。此后始事事精备。猝办无误然非视国如家者。未可与于斯耳。 

　　○夫马等项批回 

　　一夫马等役、中途多逃走者凡有过客湏先送一批开各项人役但有逃走者即请注之批上、附快壮带回、一一责治、仍追得过工食然冲途雇役、多是乞人当责之雇觅者、若道里稍远便令夫头带钱伴送遇走失即雇觅尤便 

　　○山人诸色人等 

　　一山人星相之类最善持人长短、稍不如意。即含沙□□士夫中有极不喜此辈者、或同年亲友□□者一槩屏去、非情也、宁与之数金辞之去。但□□荐。此辈自不来矣。若荐之士夫家、或别州县、嫌隙是非、恐从此起、 

　　○上司差人 

　　一上司差人、但持片纸至、便当堂悻悻、锁拿吏书、甚非所以令众庶见也若以书生意气行之、即得而食之不猒、但投鼠忌器。姑以理遣去不妨。万一出言不逊隐忍不较。所损多矣怒而挞之或有不测之祸。不可不思 

　　○禁上司别处差人 

　　一上司及各州县、或有差役提人关人便将差人安置另差人拘唤勿令原差下乡打扰、又有假牌白捕、吓诈平民者、为害不小、湏预先出示晓谕如有不将印文先通本州岛县、径自下乡骚扰百姓者、□□□捕诈冐许地方人等。扭送到官以凭申请 

　　○□别境讼 

　　一本州岛县民、与别处人讼、经两处会问者、□求□□ 

　　卷之九终 

　　●治谱卷之十 

　　中丞健吾先生畲自强着 
　　后学李长德仲延汇　　蔡懋德公虞订 
　　李　模子木阅　　范志完叔恺参 
　　陈龙正几亭评　　胡　璇政初较 

　　杂事门 

　　◆杂事门 

　　佥报里甲马之害 
　　查行谷补夫马 
　　惜夫马赏封 
　　夫马扯单 
　　禁报夫各项 
　　铺兵火把 
　　修邮铺 
　　解户 
　　佥觧户 
　　南兑量米法 
　　兑米法 
　　月报蚤完仓库 
　　发行价 
　　火食担 
　　置行笥 
　　手折记事 
　　访事法 
　　乡饮迎科举 
　　各公馆告示 
　　看院门子 
　　勾军 
　　□称军丁 
　　商税门摊地方 
　　水旱 
　　修仓 
　　积谷备荒 
　　积谷 
　　籴米法 
　　赈济 
　　□□偏枯之弊 
　　保甲可以察荒 
　　放粜一 
　　放粜二 
　　煮粥 
　　禁□ 
　　仓斗窃谷之弊 
　　城中保甲 
　　立哨 
　　保甲村哨事 
　　本省隔省邮逓 

　　○佥报里甲马之害 

　　一马头穷疲、理应佥报殷实、此正理也、而其实隐害有四、盖富家非买脱于报者必求情于豪贵究之赵甲买免。改报钱乙。钱乙买免。又报孙丙李丁到头殷实尽免而忠□下户者认役一害也。乡民不惯荅应、退役街棍每串通差使磨难之使乡民不得不仍顾若辈。盖若辈游闲肥酒不惯生意马夫槽枥雇备在家其卸役云者不过借佥报之名以取钱而实则情愿承役仍旧代当耳傀儡官府。鱼肉良民。二害也。佥报一行。不但贫民惊惧虽世家之裔读书之子与夫孤儿寡妇少有衣饭者皆被恐吓最为伤心三害也。今年巳经佥报则继此援例无已彼亡赖旧役孰肯仍旧承当不求帮贴□绝衣饭乎究使年年流毒再无了期四害也。此外又有里甲马地方、每里每甲、逓年轮流承役、力弱不能、则输银六七十两、或百两、写与街棍代当、腊月替役时。积役闭门潜踪。官府拿逓年着役街棍必得重贿方肯出头雇写乡间小民至有除夕狱禁不得宁家者一经雇写则马头此后又称替里甲代劳无月不下乡无家不受害科索残虐尤为最毒故安石之雇役。诚千古不易之良法但济其疲乏曲为设处存乎有司焉尔如其不然。毋宁洒派民间。或官征。或自兑为愈。盖天下事固有名甚羙而行实害人名似不美而民实受福者为民父母当曲处而使民受福可也 
　　○按上司多讳言加派、惧人口实、且禁止私帮、求慱名高、不知加派之害。以民不堪重剥。故应禁之耳。若此夕湏软派。反因众举易擎之故得免剥骨则洒派何妨且私帮宜禁。正谓佥报里甲之害输索数千金百金民不堪。命者言耳若禁情愿一二分之平帮。而反令其有多金之科索。又年年无了期家家无免日。不□□其小而忍其大乎。故凡遇此等、宜在州县、自□□处、问之民间、以何者为便不必申请上司所谓苟利于民。专之可也。士夫不可问士、夫多利在佥报说脱、 

　　○查行谷补夫马 

　　一各处经纪俱有行谷、凡腊月中赴县、换来年当行新帖上谷或二石三石四石不等、每石折银若干、有新帖者准当、无新帖者不准、此虽陋例、然较无名之征差为有理、官府若不查之户房通同私收。及埋藏各姓名。而硬将旧帖当行。殊觉藐玩。若查之。又非额设典制。恐儗官声。凡遇此等宜将旧册中不换帖者录一单务要人人不漏照单出票使夫马自讨则官既无染指之名夫马亦蒙优恤之惠矣凡地方中有例相沿而又不可明催者□□此法以苏夫马最妙、一令邑有荒地尽录出以补夫马。疲役既苏。又不费民。此良法也。 

　　○惜夫马赏封 

　　一□巨室、往往有手下人役、自赴州县讨一夫□□者、州县必湏体恤夫马无所不到而后得其□□令出即行先大人令善化。凡遇此怒之不可。狥之不能则预捐俸封上中下赏封不等有乞恩者即酌赏之仍语之曰、县夫马甚疲。此本县之赏。俾汝自雇也。夫马闻之。感恩刻骨有不差。差即水火毕赴矣 
　　○承差使舍、隔属犹可、本等抚按上司、或奉差差官之类、其需索恤马、捶楚喝骂、如虎如狼此等全要州县作主夫马方可苏生承役然良心人孰无之、彼闻我体恤如是、亦自不敢矣一令遇有索恤马者预先申详院道置循环印簿一扇彼索则令书姓名在上与之遂止、亦妙、 

　　○夫马扯单 

　　一夫马姓名预先横排刻就印下、或系长差是一排。各姓名上即横刻长差二字。或中差又作一排。各姓名上。即横刻中差二字或短差又作一排各姓名上。即横刻短差二字或府州县逐日伺候小马。又作一排各姓名上。即横刻小马二字。差遣时轮□照数扯去周而复始极便极平然湏要州□□扯余单仍藏行笥中。不但次序不紊及兵房夫□头不能作弊。且往时私自强要不当用马匹亦自畏而不敢擅禀所省多矣 
　　○临时雇募地方、湏防兵房以少作多侵冐钱粮又旱路水路募夫、计道里之远近发价、凡系应给一钱八分者、多只给一钱二三分、应给一钱二分者、多只给八九分、官府若肯不染手。又不使兵房侵没。则人夫感德。无迯走之弊矣。 

　　○禁报夫各项 

　　一长夫恃刁肆害报夫每每吓诈得钱则止此之为害不减佥报马头但得钱差少耳。○按佥报之害不特夫马。凡应役在官。如土木匠等各色人役无所不吓。以求帮贴。是在有司细心查之 

　　○铺兵火把 

　　火把出于铺兵、极是小事、然承差使舍、索害无厌□兵办此其实极难、而上司过客往往以火把不□致怒州县。此不可不为之区处也先大人令□化每于三四月间发银若干。遍给铺兵。令之买竹预备。此恐非克巳者不能然以印官区处是事。何至茫无一策。才士宜有以处此。 

　　○修邮铺 

　　一印官在县不能将宿食邮铺、聿举而新之、使上司过客、默默讥我阘茸、而且有风雨盗贼之患、秽湿欲呕之苦、虽世不乏刚峯先生乃印官振作谓何。体恤人情谓何。故官府此一事亦为要紧。力可办则自为之不则查词讼门内一款。 

　　○解户 

　　一南粮兑米、俱有收头觧户、乡间本分愚民、每每不乐为之身家富厚之人。又多设计买免出头当此役者多系积棍无赖之辈其收也大斗倍收其觧也任意花费。甚至有串通船户嫖饮他家。任米船之漂没。而又图重派里甲者此等湏预示极严如果意外漂没始派里甲。自非然者尽系觧户船户赔补 

　　○佥觧户 

　　一□之贫富。难以悬揣。自当照田地多寡定之□□然粮多之家多买吏书户首。飞洒各家反作零星小户。而痴愚小户则户首等。多并其父子兄弟之粮为一门。反成大家矣。出示切要革此弊方得其平且不误事○按刁悍之地多有当堂佥点、又求情祈免者、廒经册中、诚能如前法、廒经用朱图书印在士夫粮石上、州县又不于此中寻觧户、彼亦无言矣、至于正觧帮觧之分、则俟两人面质亲笔注定 

　　○南兑量米法 

　　一州县简僻、米可亲收、民得省费、此快事也、烦剧之地势不得不因土俗、委之粮官户吏、印官无法稽查、量之不能、不量又有折干侵耗之弊及监兑少米、罪在印官、为之奈何、曰法莫妙于置小仓每一大仓廒。看系几十间。每一间注定收米人役姓名。在大仓面上不许将米乱收乱囤每甲该上之米即堆在该入某间之外远远堆积。其大仓廒每闲四五尺外各放小仓一个此小仓、大约以装五十石为率、用烙烙过收米或示双日、或示单日□□民上纳、本日公事少毕、州县印官、不拘时候、那闲至仓、小仓巳装满者一齐令收米人役。即刻掀进大仓内不问而知其为足数五十石也掀后即加封锁。有余者再堆。俟下次入大仓。不足者不开大仓仍俱即刻记号簿明白稽查片刻可了又升合难混此至简至便之良法也不则收米之人弊病无穷 
　　○干湿糠粃、每掀即看如巳收不堪者、责过收米人役、亦不必退还滋扰、但令下次要干洁可耳、尤戒收米者苛索湏仓前出示。时向粮里面问之、○再照各省规矩不同、如楚省每米一石、征水脚三分、盖以为运米船钱水脚之费也、然此项银多系粮官户吏侵费大半。能查其余剩不但可以置小仓且可整大仓不累里甲矣 

　　○兑米法 

　　一粮长载漕米赴水次、旗甲船到、兑之旗甲谓之兑米、各处规矩不同、有委粮厅者、有委刑厅者亦有州县自兑者、其法有四 
　　○一要知烤火尢火力。凡刁□□□既将水入米中又将炕米竹笆多□□□浸透以图火烤不折。而旗甲凶横。又用大火烤□甚至四边承笆砖石之高下。亦争竞不休者总□火力大小酌量得中其次访问旧规每觧折几多以军民各不偏亏为主 
　　○一要知掣签挨帮吏书得钱。多将豪猾者。帮在安稳无风浪好处。忠厚者。派在不好处宜公平掣签定之某粮里小粮船帮某旗甲大粮□、如此庶不致多弊、 
　　○一要禁旗用多索凡粮民虽豪然赴水次则势亦孤矣旗甲一船上父子兄弟亲戚。及预备投河刎颈。图赖人皆在焉。其需索之名。除正米耗米外。仍有零尖踢斛无筹洒仓之费。今后宜请详粮道预定之每正米一斛加耗米若干其余务要一切尽革 
　　○一要一齐开兑不许混乱粮船民船各挨帮讫兑米官湏要三令五申图赖者责。混淆者责。不公道者责。不一齐者责。每鸣锣三声岸上令一人大叫开兑第一回使各船皆兑第一面一回兑尽讫然后又兑第二回如此则不惟过数清楚亦可尽革稽□□□□弊 
　　○按旗甲机括多在运粮指挥指挥一到即当盛其程席仍委曲恳其训诫旗甲庶小民不至揭债以偿也 

　　○月报蚤完仓库 

　　州县上中下不等每年各有月报额数多者数百金极少亦百余金、一半春夏积银一半秋冬积谷凡州县之可以罚人银谷者。皆为　　朝廷有备赈之政。额定月报。故可因之罚人也。今罚赎者但知自理。多不知自理之故。至有应积银谷。反听虗悬。及查盘。则百计遮掩。至离任。则以比较难完。纸上空名抵数。不但累人不便且拖欠月报。于自巳声名亦损 

　　○发行价 

　　本衙自用者、先发银与买办快手注银数在簿上簿上不用朱红只用黑字逐日所用一切饮食衣服器皿之类。俱逐日填在簿上下注实价平买若干仍出示晓谕各行本县俱系预先现给丝银、平价和□□□买办快手。指官强买。如违许不时禀究至于上司按临、礼房用物殊多、工房用物更□□切碎细之物、恐仓忙不能现买、用墨印纸条。□□所买。不时禀点取用每月逄五逄十俟堂事毕□算当堂给价不可遅。 

　　○火食担 

　　一火食担库房多备随行楚地则一茶而巳、此虽琐事然迎送谒见事烦、有终日不得食者、宜粗备饼粥、或药饵补中汤之类庶不至积劳成病、 

　　○置行笥 

　　一大拜厢一个每行即置钱粮各册。上司前件册在内随身带行遇迎送出门上船有空闲时。即可取查。有急紧文卷。宜看宜做者。衣厢内亦可带行。务要笔墨纸砚俱全无虗暇刻 

　　○手折记事 

　　一凡有欲行欲问事即记之袖中手折俟明日查行所谓广记不如淡墨也。 

　　○访事法 

　　一凡衙门传话、窥伺人皆繇门子门子者众奸之线索也门子江南、多以慧巧充之、即宜逐革、□□□者听用凡州县静坐后堂、或闲坐他处时、湏□□遣发门子少退欲唤某人、问某事、访某事、宜先将不要紧事唤不要紧之人进来密吩咐之使人闻之。以为此不要紧者也。而如此常常做去要紧事却吩咐之矣此一法也上船下船时及上轿下轿、登厕无心时有碍眼别役在侧当以计发之去而手藏所问之事于、掌。使应差之人自着若各役已远则面分付之。仍示以泄漏打诈。断断加等重究此吩咐又一法也总之以不动声色不容诈骗为妙○按有字在差人手、始可骗人无字而吩咐又极严弊或可免然湏慎之慎之 

　　○乡饮迎科举 

　　此二事印官每以为琐屑多不留心、使闲人挤拥、及事竣、无数人上堂大攘乱抢、碗器俱碎、母论于大典有亵、且印官之前、敢于若此、官府不几木偶乎、凡遇此等宜预先分派某人管某席、斟酒下汤菜、某人管某席传汤菜某人管某席送席、器物记号、一一俱全礼房开单二个一存印官□中一存□房摆布各役此外仍拨定皂隶某某把大门、某某把二门、更将此番要清彻之意传知与席各家至日印官出堂。遍搜各厅房科。及宾馆内外。除有事者留在内。其余务要一人不留仍要传知吩咐事卑送席皂隶违示革役重惩。如有一人混进大门者重责不恕如此则人人自然肃清成礼亦见印官布置矣凡事豫则立不独一事为然 

　　○各公馆告示 

　　一示看院门子知悉凡察院有一处损坏、即便禀本州岛县及时修理、如过时不报、并纵家闲人牲畜作践者责革、其家伙等项、俱照原数用心看守、或某上司过损坏若干、即将损坏者送禀买补、敢有通同作弊者责若干、 

　　○看院门子 

　　看院积年门子有三害、一能通同厨子。窃运厨中之物。得罪上司过客一害也。查盘官及上司到院。往□借厨中爇灶之役能言州县短长于上司长行门子以致长行门子闻之上司二害也学院□□按临。一切传逓地方之弊皆看院者发踪指示□三害也。 

　　○勾军 

　　一勾军查有军丁、即使觧发、如丁倒户绝、即便开除、然勾军湏兵部勘合卫所原不敢擅勾虽有卫所关文本县亦不轻发此定规也。其有额帮军装巳定、复行捏呈管军官、作无人着伍、又来关勾者本县定不行拘绝不可听兵房诓哄又军政条例中凡永军非卫所生子、不许顶补、此后若有清勾永军者、果未犯之前生子、即便申明使总甲少觧一军所省不少不惟有益于军犯之子孙也。至于觧军有远在万里之外者、其劳与费不可胜言、若系祖军自有旧规若系豪强不法充军但责令本犯亲属管觧其盘费之类一一出之本犯不许遗累他人有军犯屡年追赃。至家产尽绝即便明白申请免追起觧不可设法完赃 

　　○□称军丁 

　　□□欲脱身动则借军丁匠丁为名然军□□□必本户尽绝方寻过継儿男岂得借口今后告□丁者即给批 【 妙】 。起。解。不然即注名継丁文册以杜混争其丁倒户绝者方准赎身顶补 

　　○商税门摊地方 

　　一啇税到处不同有出之各市镇铺户者、有一人卖一货即纳数钱者、亦有出自牙行者、名为月钱各处支用不同、有觧上司、有申作本处书手工食总之正数外尚有余者买作社仓及一切修废之事甚妙。○门摊地方凡门摊以三等九则为定各村市、置一牌一簿、将各家姓名、挨次填注男妇事作何生理、以便亲查酌定等则应免者止于本身、无房者不许代免、住房者不许代为求免、以挠公平之法、俱取足额数而止、以上二款如地方原无此例不必行 

　　○水旱 

　　凡□旱湏要及早、申明以便抚按题　请、若遅延不申过了七月、题　请不得、又湏尽水旱之□□□□□□□书手或以多作少以重作轻□□□灾□□□不准蠲免。未免失士民之心。○水旱□后百姓饥荒、尤当申请即刻停征不可听吏书曲禀。 

　　○修仓 

　　一谷积在仓、第一怕地湿房漏、第二怕雀入鼠穿、大凡建仓择、于城中最高处所、院中地基、务湏廒昔院墙、水道务湏多□、凡邻仓居民、不许挑坑聚水、违者罚修仓廒、 
　　○一仓屋根基、湏掘地实筑、有石者为地根脚无石者用熟透大砖、磨边对缝和糯米石灰稠黏、务要极严匝、厚湏三尺、丁横俱用交砖、做成一片、以防地震、房湏宽、宽则积不□□高、高则气得泄、仰覆瓦、湏用自矾水浸虽连阴弥月、亦不渗漏、梁栋椽柱、务极粗大、应费十金者、费十五二十金、一时无处。固利于苟完。数年即更实贴之倍费。故善事者一劳永逸。一费永省。究使较量多寡。一费之所省为多也以室家视仓廒者□□思□ 
　　○一风窓本为积热坏谷、而不知雀之□害也、既□我谷、又遗之粪、食者甚不宜人、今□风□之内、障以竹篾、编孔仅可容指、则雀不能入、仓□成后洞开门窓过秋始得干透、如木有余、砖墙之内再加版一周、缺木处所钉席一周可也、 
　　○一假如仓廒五间、东西各用板隔断、与门楣齐谷只积于四间留版隔东一间如常闲空值六七月久阴气湿、或新收谷石、生性未除、倘不发泄、必生内热州县官责令管仓人役、将谷自东第二间起、倒入东一间闲空之处、一间倒一间使满仓翻转一遍热气尽泄本味自全不致红腐 
　　○一太仓禁用灯火、以积贮所系故慎之也、今后官吏以下、饭食外面吃来、不得巳送饭、冬月但用汤壶、如有积柴安灶者重治 
　　○一仓斛有洪武年间铁样、如用木、则边角以铁叶固之以防开缝、仍用印烙其四褁、以防剜穵、但有不系官烙、自作矮身阔口、及小出大入者坐赃重究、 
　　○按修仓不宜在一处。恐日后赈□要分图赈之方妙。即城中仓廒。备地方意外□□□湏分设多□。此有深意。 

　　○积谷备荒 

　　一古人积谷、大都有四法、其一为黄承事之平粜□岁于禾麦熟时以钱贩粜。至新陈不接时。照原价粜出。价值不增升斗如故。此种德善事也。其次为耿寿昌之常平仓谷贱时。增价而籴以利农。谷贵时。减价而粜。以利民。无岁不籴。无岁不粜。新陈互易。出入常平。又官民交利一法也。如遇豊年或于田亩正税外。劝谕每亩一升入仓备荒。或有人愿捐积者。听其捐入。专用备荒。谓之义仓。此亦一法也。宋崇安县开耀乡、有社仓一所、朱文公请于本府得常平米六百石。夏间给与人户。冬间纳还每石量收息米二斗。自后逐年依此敛散。或遇小歉即蠲其息之半。大饥则蠲之。至十有四年将原米六百石纳还本府。遂储息米三千一百石。将来依前敛散。可免收息每石只收耗米三升。此社仓法也、以上四法或有司自行或鼓舞士夫民间□是在当事者留意焉 

　　○积谷 

　　籴谷最借荒之要务、然司牧者、非曰搜括巳□□曰无碍虗名、求无米而炊者鲜矣不知守令果□实心为民岂有只手空拳必不可为之事乎如征收一节、即一毫不加、合之亦有嬴余、罚谷一节、即极少从轻、积之亦足费用、矧罚罪止于罚谷。则小民之上纳既易。而官府之名亦不污惩恶使之修仓。则救民之心迹既明。而富豪之家亦甚便。又况钱粮之出入在握生生之妙用无穷尝见一令以征收得民、输将恐后、于是越季尽发各行工食彼利于早给者情愿扣贮若干于库遂得若干金□谷若干石又见一守以赃犯追比难完、遂发其□追者于谷役以作来年工食而工食在来年者□银十取其二。逋赃遂完。凡此皆廉苦之吏。平地□波。犹能生财若此。若饶地不同。亦必有可缓可□银两力请上司真心做事未必不允其它如或□塩税地方。或有例派市镇等处或有在官湖荡□田。或有旧甚废产。或有民间房税田税。自非瓯□□壤可搜可括。未必束手无策曾谓司牧一方□心为地方做事而必无分毫路费者乎除搜括□或有民愿纳谷者、则宜如张朝瑞所议之法、□□五百石。请奖为义民。三百石以上。题名勒石。免□轻犯。或如近救荒之令。二百石以上给与冠带。□十石以上。给与旌匾如意鼓舞。不召而来。如是□云积贮必不可得。常平必不可复者。余不信也。 

　　○籴米法 

　　一境内灾伤野无青草、将议赈済则恐官府之□□有限、议劝借则恐地方之富户无多、最妙之策□发官帑银两若干、委用忠厚吏农富户。转籴于境外豊熟之处。归而减价平粜于民。委用员役。分头如此法竟可补天地之憾转生死之枯往籴。如发官银一千两。先籴五百两至。而粜与饥民。即发后五百两往籴。先五百两粜完。而后五百两继至。后五百两将尽而先五百两复来。如此转运无穷。循环不巳。则百姓虽丁凶年之甚。而常食豊年之粮。积谷之家。岂无忍念贪志。然官府平粜之粮。日日在市。彼即欲独高其价。势必不能。渐近有秋。闭藏无用。则亦不得不平价而出粜矣如他处米谷不足则杂买荳粟需薥麦荞蕨粉之□□足充饥民恃无恐况豊熟而还帑。官银不亏那□以逸民民饥获济。若委用得人。必无他虞即劝富民以巳资往来籴粜民亦必从此最妙之策也。若附近州郡无豊熟之处。不妨稍远所以贵见灾而惧。先事预图也。 

　　○赈济 

　　一赈济者聚済不如散済零済不如顿済何为聚済不如散済聚数千万人于一处、而为之给散、上之给散难周有守候之苦下之喧溷日积有蹂踏之患夏则热气熏蒸。疾疢易作。冬则群居露宿。栖泊无庐为害不浅。必也委贤能僚属、及乡宦之良富民之有德者、分头给散而正官为之总管稽查。可也何为零济不如顿济如一人日给粮一升、一月应得三斗、令饥民仆仆奔走、日领一日之粮、既费且劳。得不偿失不如计一月三斗之粮顿而与□令得家居。安食一月。一月粮尽。后复赴领。官不□□□民得安逸。为利更多。 
　　＃如此法竟可补天地之憾转生死之□ 

　　○□□偏枯之弊 

　　赈救饥民、往往不能沾实惠者、其弊有二、一曰有司惮劳二曰吏胥之为奸也夫颠连无告之民。城市尚少。村落为多。有司赈济。往往弥缝于城市。而疏脱于乡村。僻野穷乡横道路。填坑谷者。不知其几矣。至若赈济之时当其吏胥之发粮也则既偷窃于吏胥及其委役之散粮也则又克减于委役。窃与克者。十恒得其七八。而饥且死者十不能得其二三。故事枝梧。虗文搪塞。如　　朝廷德意何。必也四境之内照东西南北分日择地、谕集该境饥民躬亲查给勿委人悞事万一地广人稠。一身不能遍历则委廉能员役。分头管散亲给告示簿籍。明注某一处其饥民若干粮食若干。每名口给与粮食若干逐一晓示使饥民了然知数。如有管散人役克减短少。许饥民实时首告。以凭坐赃究问。正官仍出其不意时一亲到彼处验查则人役□不敢作弊而穷民沾恩矣 

　　○保甲可以察荒 

　　一稽察灾荒、莫善于保甲之法、保甲行、不惟饥荒□时可以备盗贼、而综核易简、其妙有不可言者、□有司印官、宜于秋收毕日、特委廉能佐贰官一员、专董审编、但不许藉此骚扰其法先将城内以治所为中央余分为东西南北四方如东坊以东一保、东二保东三保等为号、每保统十甲、设保正副各一人、每甲统十户、设甲长一人、南西北坊亦如之、东坊自北编起、南坊自东编起、西坊自南编起、北方自西编起、至东北而合、坊不可易而序不可乱、大约仿后天八卦流行之序、自东方之震起、驯繇南方之离、西方之兑、北方之坎、至东北之艮止、次将境内以城郭为中央余外乡村亦分东西南北四方各量山川道里、即令在城四坊保正副、分方下乡。会同该乡保正副、量村庄为界编之、其编亦如在城法大村分为数保、中村自为一保、小村合邻近数处共为一保、一保十甲。听自增减甲数。因民居也。一甲十户不可增减户数。便官查也。或余剩几户。总附一保之后。名曰奇零。此皆不□□□□□而一体编之者也、其在乡四□□□□□在城□正副分坊统之如在城东一保。统东乡□保。在城东二保。统东乡几保。以至南与西北莫不皆然。如此则计坊分统内外相维久之周知其地里熟察其人民凡在乡户口真伪盗贼有无饥馑轻重在城皆得与闻或有在乡保长抗令者、或差人役、或即使在城保长拏治之亦无不可、此法行不烦青衣下乡、而公事自办矣、有司惟就近随事、觉 【 亦要在真】 察在城保长、使不为乡村害耳、此盖居重驭轻强干弱枝身使臂臂使指之意亦待衰世之微权也而于弭盗赈饥尤为切要编完、以在城四坊保数、及所统在乡保数、明白造册、地方姓名。俱要的确不差。一样造完数本以便查考稽核或曰、往岁赈饥、皆领于里甲、而今欲编保甲以代之、不亦迀乎、不知　　国初 【 透】 之里甲即今之保甲也初以相邻相近。故编为一里。今年代久远。里甲人户。皆以别买田。别卖田之故。散居他里他甲寝。失　　国初之意矣。穷则变。变则通。至今尚不一更可乎。每见里甲领赈、辄自侵隐、甲首住居窵远难以周□及至知而来。来而取取而讼。讼而追。追而得。所得不足以偿所失甚有鳏寡孤独。被里甲之欺骗。使其转徙沟壑。无与控诉者有之故不如立为画一之法俱归保甲为便盖凡编甲之民。萃集一处责之查审其呼唤为易集其贫富为易知其侵隐为易察其取计为易得也昔熙宁就村赈済、张永照保粜米、徐宁孙逐镇分散、朱文公分都支给、皆用此法何为迂哉、况此保甲也为弭盗而设是以治之之道编之也民情或欲偷安故其成也难为赈済而设是以养之之道编之也人情靡不乐从则其成也易如之何其不可行也。 

　　○放粜一 

　　一各仓乃钱粮出入之地、奸伪易生、若不立法详核、贫民安得实惠、有司放粜、先宜当官较凖斗斛等秤务与时肆相合、印烙钉号、给各领用、仍存一副□官备照次刻平粜单每分几百张。平给收银□□□交银已完之人执凭支谷、每仓置木□□□根、每棍长三尺方一寸二分、以天地人字编□、□天一号、历至天十号止、地人俱照此编之并发□官收掌、候给粜谷人、执照出入、各富民于仓外择一近便空处、专收价银、经收仓役在仓发谷、州县正官、选谨慎吏役四名、赴粜谷仓听用、一名掌筹传送一名在东边门外、查验单、禀号筹、放人入仓、二名在西边门内、一收单验谷、一收筹放谷出门仓内用大铜锣一面东边门外置皷一面、凡有保甲人民持银赴籴、富民实时将银秤收明白、备将保甲人名银数、并应与谷数、登记号簿、及填单付籴谷人执候类有十人、先将天字号筹十根散、各执单持筹、从东边听吏查明、击鼓三声放入、如籴谷二石、或一石五斗者、必数人交领、单上明注几人进仓、领筹几根即一人止籴谷五斗、亦准领筹一根、盖有一人即执一筹入、方便查考也、量谷用荡平斛、不许手、致有高下、十人量完、发谷之人、将单即注发讫二字、鸣锣一声、十人负谷齐行、□□边听吏收单验谷交筹放出、必仓内鸣锣放□□然后门人击鼓放人入庶仓内不致壅杂若□□字号筹巳尽、即散地字号筹、地字号筹巳尽、即散人字号筹、计散人字号筹时、而送天字号筹之吏已至矣、相継轮转。周流不穷。如东无单筹执照而入。与西无单筹。负谷而出者。及有单无筹。有筹无单。并谷比单数多者。许各吏一体拏送究治。委官选差皂隶四名守门、捕役四名、内外廵绰、以防奸弊、亦不 【 不可不知】 许各役借口勒掯。需索生奸。有功者赏。犯令者重究。至晚收单吏将单类送委官查销、委官将银封贮县库、仍听守令印官、不时亲临仓所查验、如有私换重等小斛。与勒掯票钱。及夹带虗冐谙弊。责有攸归。或曰限以五斗、恐贫民银少、听其升籴、恐人众拥挤、富民收银不及、宜另择空处、每晨领谷数石、或以升粜、或以斗粜此不论保甲。不用单筹。不拘银钱。听其便宜零粜。至晚交价还官。此亦一法也。但此法畧恐奸侩诈籴不已以不论保甲故也然小民既有平籴之利或奸侩亦无□用之□。留心者酌之。 

　　○放粜二 

　　一仓谷每年放与贫民至秋薄息入仓、比借之富家利轻数倍、官又得息以备荒、此两利之道也、但收放之际弊孔有八放粮时、书手开报人户、未必当差百姓、一弊也。冐名代领、不可胜计、二弊也。穷民来借、书手不肯开名、里长不肯保认需索多端、三弊也。放无的日、枉费空回、反要歇钱。四弊也、催粮时、差役到乡、酒食之外、又要打发、五弊也。富者借谷、一槩不催、贫民之家、打扰不宁、六弊也。收粮时、仓斗收粮、先收亲识富家、穷民坐守、不得上纳、七弊也。或仓役折干、或亲识减少、取偿贫民、满尖踢斛、八弊也。有此八弊较之生借富家尤为不便是以薄息还仓固不来。即抵斗还仓亦不愿。责苗之法。急正坐此。欲革前弊。不如只照村落。令连名认状一纸。以有身家者为首。秋来收谷。即责令有身家者分催。催完一总交纳。仍大书告示于四门凡索贿贫民不得均沾者许首告收谷之日。又大书告示于仓门首。凡小民送粮至仓。斗即便查□。□有□□听本民自行簸扬敢有刁难多收及□□之家科派零星户者一体重究又湏多置风簸等件以免壅滞。此放收仓谷之要法也。 

　　○煮粥 

　　一煮粥之法、最忌群千万人而聚食一处、湏要逐乡而煮分图而食今煮粥者多止于城门。则仍为强棍所得啜。而远者病者。残躯体者。或以道毙。犹然沟中瘠也。切要分界而多置爨所。然分界置爨矣。待哺者多。彼此相挤。又难□散均平。使人人各得一饱。病弱之夫。仍不能前有废焉返耳。当令饥民至者。随其先后来一人则坐一人后至者坐先至之下但巳坐者即不许再起一行坐尽。又坐一行以面相对以背相倚空其中街。可容担粥人役行走。坐至正午。官击梆一声。唱给一次食。即令而人抬粥桶。两人执瓢杓。照饥民各持碗轮散之。其有快餐先毕者。亦不得即与(以)[妙]致混乱湏将第一碗□□讫。然后击第二梆。高唱给二次食。从头又散。□□至三遍亦如之。三食己毕纵能(食)[妙]者亦止盖久□之民□冑枯细恐其骤饱即死故也、□□□中□有父母妻子。饿病在家者。量行给与。与□□归。如此处□巳讫。方令饥民起行。庶乎周遍□□而人无不食之叹矣。至若煮粥之谷。虽发于官仓然既使殷实之民领去、亦不必定将原谷舂煮、致有人夫络绎之劳费、即舂用已谷、不失官数则巳、又当多置缸桶瓢杓铁锅等项柴亦取于官方可、恐取于保甲、又有科派之害也、惟碗筯则令饥民自备水则令保甲编户挑之凡饥时必多変。盖多人群聚、秽热蒸染、易以生灾、尤湏多置苍醋碗、熏烧以逐瘟气。又禁管粥者克米。粥内将生水搀稀。致久饥者食后暴死。呜呼给粥者本以救民之生也而用心不到反以速民之死为民父母者其体咏父母二字而可也 

　　○禁□ 

　　一蔡人即吾人、何忍使我饱彼饥、四布遏籴之禁、但□境之米商。惟知逐利不顾我国嗷嗷之难、木也□□户。惟知赚钱不管民穷受饥之苦、而□□□时紧急不暇虑后至有倾储而粜转盻谷□□□艰食坐毙者、官府若不一禁、则市镇且为之一空常有饥民鼓噪、酿成大祸者、官府凡遇秋收大熟、谷价甚贱时、宜查库贮银两、又多方搜括、给各村富户照时价先籴上仓、以备他日不虞别境之民、有肩挑、及头畜小车、搬运不禁、惟禁舟车之大者、若小熟或荒歉则官府且为停买。严禁四境搬运。但禁之湏要有法一法立一弊即生官府若不知流弊只言禁革。则无赖刁民。千百成群处处拏讹处处吓诈渐渐久之清浊不分不但赫其银、且抢其米。不但抢远商大籴之米。或抢及本地官民自运之米。又不但抢及船中之米。一切客船皆肆行抢夺赖称私运谷米利之所在势重难返祸不可言尤可恨者。囤户刁商暗将船泊他所。却分布多人市镇反混 【 □/qn>杂于禁米刁民之申与禁籴之人同禁同抢凡粜米一斗粜米数升者到市亦执而拷之官府不悉其奸。或将粜米者一责。则流言相传以后市中。自此无米不过半月营工买米穷□□所得□□□卖米穷民无所得钱千万人必□□起而 【 必然】 嗟怨官府闻其如是又见抢夺不止。又或有受嘱宾客及乘机思粜与见不透士绅。坐而闲评或 【 曲尽】 谓谷贱伤农。或谓沿江渐下之米本宜流通疏壅。不宜太严滋弊。以致官府误听。以为禁革之不便如此。辄试而开之则向日所泊之船源源而至市镇又为之一空矣。此等弊病事虽甚麄。其窍甚细。凡官府禁革湏禁大籴大粜不禁 【 妙】 小籴小粜湏禁贵多籴贵多粜不禁零籴零粜斯弊革民安。两全无害矣。虽然尤有机焉。官府若不悉其要纵能禁大粜于白昼能禁大粜于黑夜乎且大粜原非乡下之穷民乃市镇之富囤。固户即令本家未有积米。然一家分布五十人。百家即可分布五千人彼零粜市米不可顷刻qn>层层明白】 零收而立送客载乎况远啇预将无数银两时割 【 □源】 囤家囤家于未经收成之先即巳分散于各村之民。彼村民蚤巳得银虽官府禁之而彼反暗地挑送惧失信于客主然则富囤之暗地大粜。贪而用巧。与穷民之暗地小粜。情 【 可怜】 愿受□□□官虽有法亦且无如势之不得不然□□然□□终不可行欤曰禁有二法、其在巳然□□之者不许百姓自禁以致抢掳本郡县自拨兵快于总扼处所。昼夜廵逻凡米船偷过关者。拏获□系。即限在本地发粜拏获人役于经纪卖户名下追赏其在未然而禁之者州县一到。即将防饥奈粜之意明示米户。不许私图厚利。遗害穷民。每小囤户数十家在某大囤户名下取结每大囤户及经纪在本郡县取结朔望赴官投逓。其弓兵快手不时廵缉于米户经纪之门如有一人踪迹可疑似是买米客啇。如有装米空船。湾泊邻近及米价翔贵。穷民艰籴者即将本囤经纪锁拏究审除重责外重罚米谷上仓备赈远啇重责逐回。此意仍于境外四路告示此则伐谋豮豕之道较之乡民巳领客银。及客人巳落囤家。而与之力争者。难易万倍也。米铺有大囤户。有小囤户。小囤户收乡民之米大囤户收小囤户之米有经纪自经纪□□经纪又做囤户者、凡取结湏要预访士绅使□□□无遗恐户房为之隐蔽。 

　　○仓斗窃谷之弊 

　　一仓斗窃取仓谷、其弊不止一端、有自外而窃者止。数折干于纳户虗报谷数其实不足一也有自内窃者平时封锁不严。墙垣不固。仓斗盗去。二也。还谷时。谷多置之散地。不肯入仓。希便窃取。如不及收。官府问之则曰纳户之谷。官府转身任意侵费。三也。湏于到任时、即照交盘册、将仓谷一一量过有不足处、责令仓斗赔补如系累年积弊、则不可偏累见年此后收谷每日令一吏监收至暮将完过数目送官收过谷各另收一小仓或三五日一盘入大廒弊即可免。此与量米法通看、 

　　○城中保甲 

　　保甲千古良法、然得之不善、极易扰民、又多虗应故事、及梗令不行、其法先禁地方科派纸张、州县区处钱粮讫、即发买草纸皮纸若干、先将草纸册散与各地方令地方家家开出的名。即注乡官生□□□孤儿寡妇等字样于下不许差讹隐漏俟□□到街亲查查无差漏、然后尽将士夫□□□□贫人及衙门各役除开只将住铺生理及□□家壮年良民用皮纸楷书编缉成册每甲三十人为一牌。每月每家。轮守一夜。其夜务要灯明梆响看守栅栏。直到天明。开过栅栏锁后。方交与第二家接手如有片刻偷安。州县官或系五更。或系雪夜。廵风查出。亦必照名重责。其栅栏。州县官量给官价为之仍要紧傍栅栏作一小屋以便守更人在内居坐不许在各家铺内遥守盖一有栅栏恐一时火烛不虞、且恐冲途承差夜过、及官府廵风查点是必守更人就在栅栏处不离方便开、锁也至保甲器械、不可朽刀朽鎗。徒成儿戏。除锋利可用者外不如一味铁钉闷棒极便易制若有铳炮更好。但铳炮湏官制、仍要精、 

　　○立哨 

　　一每几村立一哨、随乡民之便为之或一二里一哨、或二三里一哨、各置哨牌、官存哨册有司官、□□□□。□一清查、不许佐贰查点致有骚扰□□□棍棒、火把梆锣之类、俱要齐备堪用、不可儿戏□吩咐要人人齐心拏获贼者、分赃给赏、盗发不□、查牌中姓名重治 

　　○保甲村哨事 

　　一保甲村哨既定、则分付其中值日者、照日稽查、某家某人今日何事出外。某家某人。今日何事到家。一一查其踪迹行藏又有街上栅栏。村哨党众。贼盗或绝。然但立村哨而不练党众、即编立村哨无用也、凡州县湏于无事时、先遣捕官役赴教场、操演快手、挑选精壮、又请教师、学拳学棍、演习铳炮农隙时便可以此意推而广之务令乡民家家演习齐心恊力。以备不虞。其法或将各处聘来教师或将操练巳精打手、分发各乡村、如式训练、如有技艺出群、气力迈众者、沿村加赏即将此赏过之人又作本乡本村教师务要一以教十十以教百示以盗来莫惧盗去必追暇日或至乡亲查。或遣捕官比试。一切官府供应。丝毫不烦村哨而赏□则着实兼行如此用心鼓舞。勇士自出党众□□盗贼闻风自遁矣 

　　附　徤吾先生保甲铳药法 

　　附　徤吾先生保甲铳药法 

　　○铳铁每毛铁十斤、只炼二斤半、方不炸、每烧一火、打百余锤、又入在稀黄泥内、又烧又搥、烧锤无数、此为炼铁法、 
　　○一铳筒合缝处、要卷得极融极牢极相生、恐防炸开、初卷筒、筒内不可太大卷就后内有未平、用天车架就细绳搅扯、将纯铜舞钻 【 去声】 从筒孔中、一直生活钻下则筒内光而前后大小一样、以后入药、火药不滞、筒不遽热、可连放数铳不炸、 
　　○一铳底有平底、有螺丝底、平底者打就平底、同筒尾一齐烧红、将筒尾畧分开安入、用锤锤融、为力虽易、而铳底药金秀、不便铲洗、螺丝底者、底虽平、而底身斜槽、周身围绕而下如螺丝然待削整丝路停匀、便将冷塩水激之、俟筒尾烧红分开后、即以令螺丝底安入、用锤锤栊、则此底与筒身不相融合、可旋 【 去声】 进亦可旋出、磨洗药金秀极便、但非良工不可为耳。 
　　○一火线眼要平平恰在底上、不可高了一分、如高了一分、便有十分气力倒退、不惟有坐底之害、且向前无力、 
　　○一铳□□□□则去远但长又要直耳、 
　　○一铅弹子因□子铸就、将细磁瓦和合碓舂、后又用粗糠和合碓舂期于极光极圆、然铳口有大小铅弹亦有大小、湏要不松不紧、预先分配明白紧则炮炸、松则去无力不得远、 
　　○一铳药用柳柴灰、务取二三月间柳枝、此时生意正吐、力量方大、铳筒之药、利在直去、一切弯枝横节、俱弃不用、只取直而光者、仍去其皮、用皮则多烟、每截尺许、先挖地坑一个、周围三尺宽、三四尺深、用大火烧红、即将去皮端直柳枝架、入火既举、待通身皆红无烟、即用石闭之、如烧炭者然、此谓存性柳灰、方有气力、 
　　○一火线药灰利在迅急、临闭用酽烧酒喷之方□、 
　　○一焰硝性本咸、易回润烂硝者、先将生白萝卜、截碎入井水同下锅、不次煮之、以去其咸、只用锅上浮面白花、自不怕回润、盖润下作咸、去其咸去其下、自善也、 
　　○铳药方　每硝一两、　黄八分、　灰三钱二分。　遇逆风、量加江猪骨灰　药线方　每硝一两　烧酒喷灰三钱、　不用黄、　药要极细方速 
　　○一和合火药不妨数千杵、至万杵更佳、□用铁杵恐易生火、只用石臼木杵为妙、 
　　○一火药合成矣、若散放在大坛里、久久性重者尽沉下、灰尽浮上、今人制药、日久便放不灵者、此故也既成之后湏用清水调和、丸如豆大晒干、用时方将长铁搠杖、捣碎在铳筒里、则日久药性常匀、不致误事、 
　　○一每铳该用药若干、弹若干大、湏一一预先试过、务期停当得力可用、不可拘定、凡每铳该药如何、仓忙难用等枰、但用一撮药竹筒、恰好不多不少者、系在此铳上、不可混、盖铳大药少不行、铳小药多有害故铳与药、药与弹、不可不预试也、 
　　○一铳制要打多人及远者、百子铳为上、稍、则三眼鎗为妙、每一木柄、头上篏三铳筒、其中心木各环抱隔之、使铁筒不相邻、则筒不易热、可连放连装不绝、如再近、则双锋鎗为妙、其制铳筒左右、各安锋利鎗二管、看之似双鎗也、而中实藏铳筒、有一器二用之妙至于专取一人、则用鸟铳、其身湏五□□、天车要一丈五尺高、□钻 【 去声】 带柄亦如之□三倍法也、不如此、不得筒直、不得及远□□□□鸟铳至若盗到城下、出头攻之、惧其戕害、不出□又无奈彼何、则用钩头铳其制如木匠曲尺样、柄长铳短、柄身之侧、顺钉铁圈十余个到柄底用极长火线从圈内度到柄尾处、盗至、则以柄横放墙上、铳口即垂下在墙内点火、自灭盗矣、下雨、则火线用白矾纸褁之不灭、 
　　○三眼等铳、练习之法、切不可朝天上放打、湏要横打笆子、使手脚惯熟、其法用一木板、浮在河里、上插长窄一笆、弹子中着则笆动、此一法也、 
　　○铳大湏设铳架架上用活套圆铁圈、承铳在内、左右高下、任意安置、打去、极便而不劳、 
　　○打铳要中、用眼看铳尾及铳头、首尾眼一直在的上即中、法曰前对心、后对门、 
　　○铳曰放铳、犹如放箭之义、取其相的而放也、眼的手的、方是放手、一人专管放铳、装药运铳、换铳点火、每一人湏八九人扶事、方可源源打去、铳铳不差、 
　　○按绿林窃发之时、盗党多乘破竹之势如风雨之不可测、湏令人四路侦访、一有所闻、即飞报闻报□即申儆□不无患、傥寇至门庭而不知、则耳□□广之故也、 

　　○本省隔省邮逓 

　　一本州岛县邮铺司兵湏着实分付、凡公文到、务要即刻飞逓。不可稽遅时刻。两院文书、各有次序字号、如一号至而三号即来者、查二号不到何故、挨查重处、其封筒湏挂一号簿。一便稽查月日。二便申缴封筒。若他省别郡铺兵或在何处稽遅、彼处铺兵不敢接手、又交割不得、则将前某处稽遅铺兵、沿途拖扯同公文逓觧、有拖至半月一月路程者虽其稽遅可恶、然久拖远觧、亦可怜悯、若遅在前此人愚懦被扯、尤为可怜、州县遇此等扭禀来讲、不妨为彼加一封筒、或一用印浮签、内云此系某处风浪雪雨稽遅、前途铺兵、不妨传逓、不得刁难、以致益遅则接手者无稽遅之罪此远拖者。即可□回矣。此虽小事、方便不小、 

　　卷之十终 

　　◆和◆ 

　　补遗 

　　●补遗 

　　初仕录(内选二十则删吴初泉元本） 

　　◆初仕录（内选二十则删吴初泉元本） 

　　谨始 
　　居敬 
　　克偏 
　　惩忿 
　　□谦 
　　果断 
　　崇默 
　　立信 
　　远嫌 
　　去谗 
　　充德量 
　　戒独任 
　　去先意 
　　查旧案 
　　国朝律令 
　　谨佥押 
　　图地理 
　　公署委 
　　清军匠 

　　○谨始 

　　事必谋始莅事之初、士民观听所系、廉污贤否所基、作事务湏详审、未可辄立新法、恐不□□□、后难更改、持身务湏点简清白、切不可轻与□交、恐一有濡染、动遭钳制、不但贿赂可以污人而已、如好技艺、则星算医卜者投之如好奇玩则古书奇畵者入之、如好花卉则或以奇花异艹中之、嗜好一偏便投机穽虽诗文之交亦有移情败事者。不可不谨。至如到任之始、有送吏书门皂者、尤宜谢绝、 

　　○居敬 

　　昔贤云、持已得一敬字、敬者修身立政之本也衣冠必正、言动必端、凡一豪谑浪之语、绝口不谈、一毫轻亵之事、绝戒不为、非礼嫌疑之□。绝□□□□对门吏、亦如严宾、则心志自定瞻望自尊可以□慢辱。可以杜谤议。所谓不怒而民威矣。 

　　○克偏 

　　偏最害事、人之材质不同、而溺于意向所便、已不自觉、人亦将以偏处乘之投吾所喜激吾所怒败官败事恒必繇之。如弛缓湏克之以敏。多言湏克之以默。浮躁湏克之以庄。烦苛湏克之以大体。随吾、气质所偏。意向所溺。即为痛病。有觉便当力治。亦古人弦韦之义也。 

　　○惩忿 

　　七情所偏。惟怒为甚。怒如救焚制之在忍苟不能忍非徒害人忤物。抑且偾事伤生。故居官者逞怒于刑。则酷而冤。发怒于事。则舛而乱。迁怒于人、则怨而叛矣。务湏涵飬其气质。广大其心胸。非礼之触。必思明哲所容。无故之加。必虑祸机所伏。先事常思□恕理遣。怒巳则如风恬浪静。非惟善政。亦可飬□ 

　　○□谦 

　　□为凶德人不可有今人有自恃才能而慢上□□矜清廉、而傲同列自恃甲科而轻士夫、有一于此皆足以丧名败德。故居官者必虗以受人。示其能听。卑以下人。示其能容。履满盈则思抑损。闻誉言则思谦降。无骄心。无傲色。无矜辞。民安而视之若伤。政成而视之若庞。颂作而视之若谤终日兢兢不萌怠荒。庶可以从政矣。 

　　○果断 

　　需者事之贼也故执狐疑之心者来谗贼之口持不断之意者、启犹豫之门、况居官守、百责所萃、自非果决、恶能有成、非惟堕悞事机、抑且致生奸巧、或听吏书之曲禀。或入门隶之冷言。荏苒拘挛。竟成阘茸。上官恶其废事。小民病其牵延。妨政损名。率丝于此故事在详审断在必行其有拟议未决者不宜先露其端以为吏卒要索之地可也 

　　○崇默 

　　言者吉凶荣辱之枢机也、为官常默最妙使下人不能窥测□□□□止以数言剖之、故万言万□□如一默、方喜方怒尤宜言言盖轻诺招尤。漏言□事一词轻发、驷马莫追、故寡言者、存心飬气、修德蓄威之助也、三缄之喻、君子慎之、 

　　○立信 

　　信者居官立事之本与民信。则不疑而事可集矣。期会必如其约、无因冗暂违、告谕必如其言、无因事暂改、行之始、必要之终、责诸人、必先责巳、待士夫尤宜以信处之、虽以事相托、势不可行、必巽言开譬、明示其所以不可行之繇。毋面诺而背违。毋阴非而阳是。处同僚亦然。有言必践。久久自然孚洽。苟一时欺诳。则终身见疑矣。 

　　○远嫌 

　　嫌疑之事易生谗谤、当防于未然、杂流之人不可交、嫌疑之地不可往、非礼之馈不可受、内言不可出外言不可入富户俳优、不宜私见、门隶下□、不宜私语、盖一涉嫌疑则奸诡者得以指名诓索仇嫉者得以造言嫁祸矣慎之、 

　　○去谗 

　　谗謟之人、最能败事、盖谗者乘吾之怒而行谮。谄□投吾之喜而献谀。易于变乱是非。颠倒曲直。苟□以辞色。则酬私报怨送暖偷寒者。无不至矣。如□吾之善。当思有何实惠及民。毁人之恶。即诘有何显迹败露。如此则谗邪屏息。而举动光明矣。 

　　○充德量 

　　有容德乃大。有忍事乃济。盖容则能恕人忍则能耐事一毫之咈。即勃然而怒。一事之违。即愤然而发。一善之长。即欲表暴。一言之誉即为动容皆无涵飬之力薄福之人也昔人谓量随识长闻事不喜不惊者。可以当大事静能制动沉能制浮宽能制褊缓能制急是故大丈夫当容人无为人所容。当制欲。无为欲所制。观娄师德丙吉之为人。则气自平而理自明矣。 

　　○戒独任 

　　□听生奸独任成乱此常理也、吏书巧猾。先意窥□。苟乐其便于使令。少加辞色。则为下民耳□□□狐假鼠偷奸欺万状矣故必六房吏典直日□□门隶细人、随便差遣小事呼唤、不必专名、□□□来、动宜稽察、当堂问断、勿许假公咨禀、私衙封闭勿令无故擅入、到家迎接者、尤宜远嫌、出路跟随者、务严约束、如此、则止听不偏、而愚民无惑矣、 

　　○去先意 

　　凡居官虽欲兴利除害。与民造福。俱要浑厚深沉随机顺应无为眩露使人窥测如知我欲抑豪强、则牵涉土豪名色、知我欲清赋额、则巧诬诡寄田粮、变换情词、投吾意向。启衅实多矣。如欲作一事申呈上官先府后司。不可搀越。其呈禀之词。亦宜谦慎详确功归于上使其孚信不猜。则事行无阻矣。虽旁县同僚。亦不可眩暴已长。致生嫌妬。事成之后。视为分所当然。韬晦不矜可也。 

　　○查旧案 

　　凡事皆有成规始无过错如上司之定夺。前官之申□。如何得允。如何取驳。如何则利在于民。如何则□□于上。一一考究。前事之成败。即后事之师□也□应该房归结有大勘合、大卷宗取。十□□□看则□移体式。俱在其中。至于上司见发之事□宜究心要见此事曾否问理、有何成案。从头彻尾仔细考核。百凡兴革事宜。要考何人创议。何人曾否举行。及利弊根源。亦湏无碍。 

　　○国朝律令 

　　祖宗旧制。方可举行毋狥巳见。毋惑人言。毋以一时称便而遽行毋以一事龃龉而辄罢。通融算计。务合时宜。庶几可久而无弊。 

　　○谨佥押 

　　佥押之际、吏书倚以为奸、尤宜防范、逐日六房、照依隔日所开公文件数、挨次佥押先尽上司申呈、次及本衙门牌票、一有发行。实时立案。毋得后时搀□。虗抬月日非惟误事。亦以长奸。其佥押时湏将原来文移查对应否施行及应佥押者仍令高唱佥押。明说此起文书为某事、该如何区处畧节情繇。并指出紧关词语。以便简阅。一应来文湏亲手开拆先看封条上开件数。及封内文移年月□□应留看者留看。应□□者发房遇有机密重情□袖进衙待计定而后发行慎毋轻泄以致败事□发行文书。当令吏人对面点封。以防夹带洗改情弊。尝闻奸吏有将本不差字样故为洗改、眩惑上人、如来文原是甲字、改作乙字、仍又改乙为甲、虽明辨者却于甲字生疑而不知来文是甲、固已中其奸矣、如紧关文书。不宜入递。或密差人。或亲赍投逓。以防停阁开拆之患。不可不察。 

　　○图地理 

　　凡一邑地理、所当周知、到任之初、令四乡里长、将本管地面山川寺观。田土沟渠。陂塘桥道。铺舍公廨。坛社大小。村坊市镇各畵一图务期详悉周遍更令善画者以县治为主自近而远某为一总图如山川之险隘。湖荡之绵纾。人烟之疏密。村镇之大小。铺舍桥梁之条废。某处当防盗贼之出入。某处当防水潦之不时。某地为膏腴瘠薄某方为僻静繁冲。按图备观。易如指掌。非惟勾摄征输。限期可定。而兴利除害。亦将次第而行矣。（下有逸文）常形权不预设惟贵敬慎以防微多询以□□□不至于周章无策也。 

　　○公署委 

　　张官置吏、各有职掌、先令吏房开具各房见在吏几名、缺吏几名、及丁忧缘事几名、书手几名、以便查拨、拜开各属衙门官吏、有无完缺、及升迁署印、以便差委、一应参吏、以领札投到日期为先后、不可听凭请托、那移权管。各属官缺。即与申呈转达除补。勿使义民等官营求署委。以启嫌疑。公事一有差错。必湏简举庶免上司恠责。或幕官自举。或正官移文。先问当该官典遅慢。违错罪名。次乃立案改正施行。慎毋掩护小失而招大尤可也。 

　　○清军匠 

　　清理军匠、奸弊甚多、到任之初、分付兵工二房、闲时整下军匠兜底册、以备查考、如遇奉某字勘合发册之名来勾。方与简册觧补。如果丁尽。不可轻信采文。辄行提觧以致骚扰。户绝者湏拘里老□审。取缔申呈。凭上定夺。其应觧人役立为格眼□将该图分逐年轮流、量地远近拘保家亲属。比较□回销缴。至于审匠则又不同有觧人者有追觧□班银两者。工部原给小票皆推称火废。不过为□赖班银故耳。往者难究。自今置薄。犹为可及。 

　　治谱补遗终


