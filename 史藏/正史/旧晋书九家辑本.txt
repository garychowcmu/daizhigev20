九家旧晋书辑本  

目录
  
臧荣绪晋书辑说 
臧荣绪晋书卷一 
高祖宣帝 
太祖文帝 
世祖武帝 
孝惠帝 
孝怀帝 
元帝 
肃宗明帝 
孝宗穆帝 
废帝海西公 
安帝
臧荣绪晋书卷二 
天文志 
天裂 
天光 
天鸣 
虹 
彗星 
天狗 
枉矢 
白气 
赤气
地理志 
礼志 
乐志 
职官志 
舆服志
臧荣绪晋书卷三 
五行志 
童谣 
雨毛 
地生毛 
羽虫之□□
雨血 
雨肉 
雪 
雹 
冬雷 
无云而雷 
黑雾 
风 
暴风 
黄雾 
地震 
地陷 
地然 
蛇□□
大旱 
大疫
瑞志 
异志 
刑法志
臧荣绪晋书卷四 
后妃 
武元 
武悼 
贾后 
惠羊后 
怀王太后 
怀梁后 
孝武李太后
臧荣绪晋书卷五 
王祥 
郑冲 
何曾 
何劭曾子 
石苞附石浚、石崇、石铄 
羊祜 
杜预 
陈骞 
裴秀 
裴楷秀从弟 
卫瓘附卫玠 
张华
臧荣绪晋书卷六 
宗室 
安平献王孚休之
宣五王 
平原王干 
扶风武王骏 
梁孝王彤
文六王 
齐献王攸
臧荣绪晋书卷七 
王沉子浚 
荀顗 
荀勖附荀闿、荀组 
贾充 
魏舒 
李熹 
刘寔 
王浑 
王济浑子 
王浚 
唐彬 
山涛附子淳元、简 
王戎附王万 
郭舒 
乐广 
郑袤附郑默 
李胤 
华表 
石鉴
臧荣绪晋书卷八 
刘毅附刘暾 
和峤 
崔洪 
侯史光 
何攀 
刘颂 
李重 
傅玄附傅咸 
傅宣祇子
臧荣绪晋书卷九 
阮籍阮孚阮裕 
嵇康吕安 
向秀 
刘伶 
胡母辅之 
庾峻附庾敳 
郭象 
庾纯 
皇甫谧 
挚虞 
束皙 
郤诜 
华谭 
陆机
臧荣绪晋书卷十 
夏侯湛 
潘岳附潘尼 
张载附张协 
孙楚附孙绰 
吾彦 
周处
臧荣绪晋书卷十一 
八王 
汝南王亮 
楚隐王玮 
长沙王乂 
成都王颖 
东海王越
臧荣绪晋书卷十二 
解系 
周馥浚从弟 
苟晞 
刘乔附刘柳、刘舆 
李矩 
段匹磾 
郭默
臧荣绪晋书卷十三 
武十三王 
简文三子 
王导附王谧
臧荣绪晋书卷十四 
刘弘 
陶侃 
郗鉴附郗超 
顾荣 
纪瞻 
贺循 
薛兼 
刘隗 
周顗 
应詹 
甘卓 
卞壶 
孙惠 
熊远 
王鉴 
陈頵 
郭璞
臧荣绪晋书卷十五 
庾亮 
桓彝 
王湛附王述、王坦之、王国宝 
范汪 
刘惔 
韩伯 
王舒 
王廙弟彬彬子彪之 
张闿 
陆纳玩子 
何充 
蔡谟 
殷浩 
孔愉 
谢安附谢混、谢奕、谢玄、谢石 
王羲之附王徽之、王献之 
朱伺 
虞溥 
司马彪 
王隐 
邓粲 
袁山松 
江逌 
王恭 
殷仲堪 
刘毅兄迈
臧荣绪晋书卷十六 
孝友传 
李密 
孙晷 
颜含 
王延 
桑虞 
何琦 
吴逵
忠义传 
嵇绍 
刘沈 
王育 
易雄 
罗企生
良吏传 
鲁芝 
曹摅 
范晷 
邓攸 
吴隐之
儒林传 
陈劭 
徐苗 
杜夷 
续咸 
徐邈 
王欢
文苑传 
成公绥 
左思 
庾阐 
李充 
袁宏 
罗含 
顾恺之 
何桢 
许询 
王赞
臧荣绪晋书卷十七 
外戚传 
羊琇 
虞豫子胤 
褚裒 
王濛
隐逸传 
孙登 
董京 
朱冲 
任旭 
郭翻 
刘驎之 
戴逵 
陶潜
蓺术传 
戴洋 
韩友 
淳于智 
佛图澄 
张苗 
赵泉 
刘德 
史胱 
宫泰 
靳邵 
程据 
范汪 
孟嘉 
桓玄 
殷仲文 
孙恩 
卢循 
刘曜 
石勒 
张宾 
苻坚 
慕容垂 
慕容超
臧荣绪晋书补遗一卷 
杂传
王隐晋书卷一 
宣帝 
景帝 
文帝 
武帝 
惠帝 
怀帝 
愍帝 
元帝 
明帝 
穆帝
王隐晋书卷二 
地道记 
司州河南郡 
荣阳郡 
宏农郡 
上洛郡 
平阳郡 
河东郡 
汲郡 
河内郡 
广平郡 
阳平郡 
魏郡 
兖州陈留郡 
濮阳郡 
济阳郡 
高平国 
东平国 
豫州颍川郡 
汝南郡 
襄城郡 
汝阴郡 
梁国 
沛国 
谯郡 
鲁郡 
弋阳郡 
安丰郡 
冀州赵国 
平原国 
乐陵国 
勃海郡 
河间国 
清河国 
中山国 
常山郡 
幽州 
范阳国 
上谷郡 
燕国 
北平郡 
辽西郡 
平州昌黎郡 
并州太原郡 
上党郡 
西河国 
雍州 
京兆郡 
冯翊郡 
扶风郡 
安定郡 
北地郡 
始平郡 
新平郡 
凉州 
武威郡 
炖煌郡 
秦州陇西郡 
南安郡 
天水郡 
武都郡 
晋昌郡 
梁州 
汉中郡 
梓潼郡 
新都郡 
晋寿郡 
巴郡 
巴东郡 
南汉中郡 
益州越嶲郡 
牂柯郡 
宁州云南郡 
兴古郡 
建宁郡 
青州齐国 
济南郡 
乐安国 
北海国 
东莱郡 
徐州东海郡 
琅邪国 
东莞郡 
荆州南郡 
襄阳郡 
义阳郡 
魏兴郡 
上庸郡 
宜都郡 
零陵郡 
安成郡 
扬州吴郡 
吴兴郡 
晋安郡 
庐江郡 
鄱阳郡 
庐陵郡 
交州交址郡 
九真郡 
九德郡 
日南郡 
合浦郡 
广州东官郡 
临贺郡 
苍梧郡
王隐晋书卷三 
礼乐记 
舆服记 
石瑞记
王隐晋书卷四 
瑞异记 
刑法记
王隐晋书卷五 
后妃 
文明王皇后 
武元杨皇后 
武悼杨皇后 
惠贾皇后 
谢夫人 
明穆庾皇后 
安僖王皇后
王隐晋书卷六 
王祥 
郑冲 
何曾 
何劭曾子 
何遵曾子． 
石苞 
石崇 
欧阳建 
孙铄 
羊祜 
杜预 
杜锡预子 
陈骞 
裴秀 
裴楷 
裴宪 
裴邈 
卫瓘 
卫恒瓘子 
卫玠恒子 
张华 
安平献王孚 
下邳献王晃 
东安王繇琅邪王□子 
扶风武王骏 
梁孝王肜 
齐献王攸文帝子 
王沉 
王浚沉子 
荀顗 
荀粲 
荀勖 
贾充 
贾谧 
杨骏 
魏舒 
刘寔 
王浑子济 
王浚 
唐彬 
山涛 
王戎 
王衍 
王澄 
乐广 
郑袤 
郑默袤子 
李胤 
华表歆子 
华廙表长子 
华峤表第三子 
华简表第六子 
刘毅 
和峤 
刘颂 
李重 
李秉 
傅玄 
傅咸玄子 
向雄 
阎缵 
阮籍 
阮瞻 
阮孚 
阮裕 
嵇康 
刘伶 
毕卓 
王尼 
曹志 
庾峻 
庾顗今作敳．峻次子． 
庾纯 
皇甫谧 
挚虞附太叔广 
束□□
郤诜 
华谭 
袁甫
王隐晋书卷七 
愍怀太子 
陆机 
陆云 
陆喜 
夏侯湛 
潘岳 
潘尼岳从子 
张载 
张亢 
江统 
孙楚 
滕脩 
马隆 
胡奋 
吾彦 
赵诱 
周处 
周□处子 
楚隐王玮武帝第五子 
赵王伦宣帝第九子 
齐武闵王冏 
长沙厉王乂武帝第六子 
成都王颖武帝第十六子 
河间王颙 
东海孝献王越 
解系 
孟观 
牵秀 
索靖 
周恢浚叔父子 
周馥浚从父子 
苟晞 
华轶表孙．澹子 
刘琨 
刘演琨兄舆子 
祖逖 
祖纳逖兄 
邵续 
段匹磾 
淮南忠壮王 
王导 
王珣导第三子洽之子 
王劭导第五子 
陶侃 
温峤 
郗隆鉴叔父 
顾荣 
纪瞻 
薛兼 
刘隗 
刁协 
应詹 
甘卓 
卞壶 
孙惠 
熊远 
陈頵 
郭璞 
庾冰亮弟 
庾翼亮弟 
诸葛恢 
顾悦之 
孔愉 
孔坦愉从子 
谢安 
王羲之 
王逊 
刘胤 
桓伊 
朱伺 
陈寿 
虞溥 
王铨 
江逌 
张轨 
张骏 
李密 
嵇绍 
王谅 
范晷 
邓攸 
吴隐之 
陈劭 
刘兆 
泛毓 
徐苗 
杜夷 
左思 
蔡洪 
李充 
顾恺之 
羊琇
王隐晋书卷八 
寒俊传 
刘卞
处士传 
王褒
王隐晋书卷九 
逸民传 
孙登 
庾衮 
董京 
夏统 
董养 
郭文 
郭瑀 
霍原 
郭琦 
鲁褒 
任旭 
龚壮 
韩绩 
谯秀 
辛谧 
索袭 
杨轲 
公孙凤 
公孙永 
张忠 
石坦 
郭荷 
祈嘉 
瞿硎先生 
宋纤 
邓粲 
泛腾 
王长文 
朱冲 
鲁胜 
伍朝
王隐晋书卷十 
方技传 
陈训 
戴洋 
韩友 
□于智 
步熊
烈女传 
愍怀太子妃王氏 
王坦之妻 
窦滔妻苏氏
王隐晋书卷十一 
王敦沈充 
桓温孟嘉 
桓玄 
祖约 
苏峻 
刘渊 
石勒 
石虎 
慕容皝 
苻生 
苻坚 
苻丕 
赫连勃勃 
补遗 
程咸 
王随 
赵孟 
傅勖 
挚瞻 
车永 
刘子笃 
诸葛□□
杨朗 
李苾 
戴炽 
梁益 
刘恢 
任熙 
卢播 
袁瑜 
杨肇 
甄彬 
马敦 
张劭张承孙 
张殷张缉孙 
张揖 
常□常林子 
<附录>
虞预晋书 
宣帝 
武帝 
元帝 
王祥 
裴秀 
扶风王骏 
王浚 
荀勖 
魏舒 
王浑 
山涛 
山简 
山嵚涛族子 
王戎 
王衍 
乐广 
卢钦 
和峤 
武陔 
刘颂 
嵇康 
庾琮 
周处 
西阳王羕汝南王亮子 
赵王伦 
齐王冏 
华轶 
祖逖 
王导 
温峤 
贺循劭之子．齐之曾孙 
刘隗 
刁协 
戴渊 
周顗 
司马彪 
嵇绍 
王豹 
何桢
朱凤晋书 
文帝 
元帝 
安平王孚 
彭城王权 
梁王彤 
齐王攸 
赵王伦 
陈舆
谢灵运晋书 
武帝 
惠帝 
怀帝 
百官志
萧子云晋书 
萧子显晋史草 
沈约晋书 
元帝
何法盛晋中兴书卷一 
中宗元皇帝 
肃宗明皇帝 
显宗成皇帝 
康皇帝 
孝宗穆皇帝 
哀皇帝 
海西公 
太宗简文皇帝 
烈宗孝武皇帝 
安皇帝 
恭帝
何法盛晋中兴书卷二 
悬象说一作垂象记
何法盛晋中兴书卷三 
征祥说
何法盛晋中兴书卷四 
谢夫人 
元夏侯太妃 
元敬虞后 
明荀太妃 
明穆庾后 
成恭杜后 
康献褚后 
穆章何后 
哀靖王后 
海西孝庾后 
简文宣郑太后 
简文顺王后 
孝武文李太后 
孝武定王后 
安德陈太后
何法盛晋中兴书卷五 
百官公卿表注表一作志
何法盛晋中兴书卷六 
威蕃录
何法盛晋中兴书卷七 
琅玡王录 
陈留阮录 
范阳祖录 
浔阳陶录 
太原温录 
高平郗录 
吴郡顾录 
丹阳纪录 
会稽贺录 
丹阳薛录 
刘隗录 
汝南周录 
汝南应录一作南顿应录 
济阴卞录 
刘超 
熊远 
高崧 
东阿郭录 
葛洪 
颍川庾录 
桓录 
太原王录 
荀录 
顺阳范录 
刘惔 
会稽虞录 
陆录 
庐江何录 
琅玡诸葛录 
陈郡殷录 
会稽孔录 
丹阳陶录 
陈郡谢录 
太康孙录 
干录 
陈郡袁录 
济阳江录 
桓玄录 
胡录 
晋录补遗
晋诸公别传 
晋诸公别传辑本 
王祥 
羊祜 
裴楷 
卫玠 
张华 
雷焕 
司马无忌 
荀勖 
贾充 
王乂 
山涛 
王澄 
卢谌 
傅宣祇子．畅兄 
阮孚咸子．瞻弟 
阮裕放弟 
嵇康 
又兄喜为传
向秀 
谢鲲 
羊曼 
曹志 
庾岷 
陆机 
陆云 
潘岳 
潘尼 
江蕤统祖 
江统 
江惇统子 
周处 
祖逖 
司马晞 
司马道子 
王导 
王劭 
王荟 
王珣 
王□ 
陶侃 
郗鉴 
郗愔 
郗超 
郗昙 
贺循 
周顗 
卞壶 
钟雅 
孙惠 
郭璞 
庾翼 
桓彝 
桓豁 
桓石秀豁子 
桓冲 
王湛 
王述 
王坦之 
范汪 
刘惔 
王舒 
王邃 
王廙 
王彬廙弟 
王彪之廙子 
王胡之 
虞□ 
陆玩 
蔡充 
蔡谟充子 
诸葛恢 
殷浩 
顾悦 
孔愉 
谢安 
谢玄 
王献之 
许迈 
孙放 
顾和 
袁乔 
袁耽准孙 
王雅 
王恭 
庾衮 
孙晷 
颜含 
许肃 
曹摅 
潘京 
杜夷 
何祯 
徐邈 
范宣 
左思 
赵至 
褚陶 
罗含 
王濛 
王蕴 
孙登 
夏统 
郭翻 
郭文 
佛图澄 
高坐 
道安 
支遁 
辛宪英外甥夏侯湛为传八 
王敦 
王含 
桓温 
孟嘉 
桓玄 
祖约 
石勒 
石虎 
荀氏家传 
裴氏家传 
陶氏家传 
华峤谱叙 
庾氏谱 
温氏谱序 
袁氏谱 
皇甫谧自序 
杜预自叙 
梅陶自叙 
王彪之自叙 
赵至自叙 
袁氏世纪 
虞氏家记 
王氏世家 
嵇氏世家 
石季伦本事 
徐江州本事 
赵吴郡行状

九家旧晋书辑本
  
臧荣绪晋书卷一
　　黟县汤球辑
　　臧荣绪晋书辑说
臧荣绪括西东晋为一书。成纪录志传百一十卷。可谓集 晋书之大成矣。故后人引其书。虽标名者固多。而未标 名者亦不少。前辑臧书数卷。又另辑无名氏旧晋书数卷 。盖其慎也。今均亡矣。然究而审之。如言诸帝之事。 不称某帝而某祖。某宗。列传诸人。祇称某郡人。不称 某郡某县人之类。其体例多同。则不标名者之为臧书可 知。故今合而辑之。而注其明标未标。以便后人检阅。 但唐以前书所引。无论与唐修书同不同。自可一一录出 。而唐以后书所引。未标名者。率多为唐修之书。然亦 有贩唐以前之类书而来者。故必其与唐修之书。或字句 不同。或叙次不同。及有烦琐特详者。自系未经唐修之 原本。故亦为之录出。以俟考。或曰。未标名者。不闲 有王隐书乎。然考臧书多本于王。则谓此为臧书。亦无 不可。今且合而辑之。以俟后人裁定云。 
　　高祖宣帝
魏武辟高祖。高祖以汉祚将终。不欲屈节于曹氏。辞以 风痹不能起居。魏武遣亲信令史、微服于高祖门下树荫 下息。时七月七日。高祖方曝书。令史窃知。还具以告 。此七句新书无。上下文亦稍异。乃 重遣辟之。敕行者曰。若复不动。便可收之。高祖惧而 应命。御览三十一虽引晋书。与新不同 。 
魏太和四年、宣帝镇关中。御览五十 七。 
青龙二年、诸葛亮率众出斜谷。初学 记六。 
诸葛亮攻郿。御览五十七。 
高祖拒亮。遂济渭水。背水为垒。初 学记六。 
亮据渭水南五丈原。帝御之。对垒相持百余日。俄而 亮卒。御览五十七。 
辽东太守、公孙文懿反。诏宣帝讨之。初 学记九。 
景初二年、发自京东都过魏温。诏郡守已下。皆会幕 次。父老故旧。燕饮累日。初学记六。 
辽东以诸将献捷交至。乃申授前命曰。躬擐甲胄。龚 行天罚。扫平区域。申灭当作威。吴 会。裨赞皇灵。被于南国。初学记九。 
嘉平元年。曹爽兄弟从谒高平陵。宣王举兵诛爽。大 司农、桓范出赴爽。宣王谓蒋济曰。智囊往矣。济曰。 智则智矣。驽马恋栈豆。爽必不能用也。事 类赋注二十一。 
武帝受禅。宣帝追号曰高祖。文选关 中诗注。 
　　太祖文帝
文帝讳昭。文选王明君辞注。 
景元四年。伐蜀。天子二字原引作辽 东。以诸将献捷交至。乃申授前命曰。朕以寡德。 获承天序。嗣我祖宗之洪烈。遭家多难。不明于训。曩 者、奸逆屡兴。方寇内侮。大惧沦丧四海。以堕三祖之 弘业。惟公经德履哲。明允广深。迪宣武文。世作保傅 。以辅乂皇家。栉风沐雨。周旋征伐。劬劳王室。二十 有余载。毗翼前人。仍断大政。克厌不端。维安社稷。 暨俭、钦之乱。公绥援有众。分命兴师。统纪有方。用 缉宁淮浦。其后、巴蜀屡侵。西土不靖。公奇画指授。 制胜千里。是以段谷之战。乘衅大捷。斩将搴旗。效首 万计。孙峻猾夏。致寇徐方。戎车首路。威灵先迈。黄 钺未启。鲸鲵窜迹。孙壹构隙。自相疑阻。幽鉴远照。 奇策洞微。远人归命。作藩南夏。爰授锐卒。毕力戎行 。暨诸葛诞滔天作逆。称兵扬楚。钦咨逋罪。同恶相济 。帅其蝥贼。以入寿春。凭阻淮山。敢距王命。公躬擐 甲胄。龚行天罚。玄诛庙算。遵养时晦。奇兵震击。而 朱异摧破。神变应机。而全琮稽服。取乱攻昧。而高墉 不守。兼九伐之弘略。究五兵之正度。用能战不穷武。 而大敌歼溃。旗不再麾。而元憝授首。收勍吴之隽臣。 系亡命之逋虏。交臂屈膝。委命下吏。俘馘十万。积尸 成京。雪宗庙之滞耻。拯兆庶之艰难。扫平区域。申灭 当作威。吴会。裨赞皇灵。被于 南此二句新晋书无。国。遂戢干 戈。靖我疆土。天地鬼神。罔不获乂。乃者王室之难。 变起萧墻。赖公之灵。弘济艰险。宗庙危而获安。社稷 坠而复宁。忠格皇天。功济六合。是用畴咨古训。稽诸 典籍。命公崇位相国。加于群后。启土参墟。封以晋域 。所以方轨齐鲁。翰屏帝室。而公远蹈谦损。深履冲让 。固辞策命。至于八九。朕重违让德。抑礼亏制。以彰 公志。于今四载。上阙在昔建侯之典。下违兆庶具瞻之 望。惟公严虔王度。阐济大猷。敦尚纯朴。省繇节用。 务穑劝分。九野康乂。耆叟荷崇养之德。鳏寡蒙矜恤之 施。仁风兴于中夏。流泽布于遐荒。是以东夷、西戎。 南蛮、北狄。狂狡贪悍。世为寇雠者。皆感义怀惠。款 塞内附。或委命纳贡。或求置官司。九服之外。绝域之 氓。旷世所希至者。咸浮海来享。鼓舞王德。前后至者 八百七十余万口。海隅幽裔。无思不服。虽西旅远贡。 越裳九译。义无以逾。维翼朕躬。下匡万国。思靖殊方 。宁济八极。以庸蜀未宾。蛮荆作猾。潜谋独断。整军 经武。简练将帅。授以成策。始践贼境。应时摧陷。狂 狡奔北。首尾震溃。禽其戎帅。屠其城邑。巴汉震叠。 江源云彻。地平天成。诚在斯举。公有济六合之勋。加 以茂德。实总百揆。允厘庶政。敦五品以崇仁。恢六典 以敷训。而靖恭夙夜。劳谦昧旦。虽尚父之左右文武。 周公之勤劳王家。罔以加焉。昔先王选建明德。光启诸 侯。体国经野。方制五等。所以藩翼王畿。垂祚百世也 。故齐鲁之封。于周为弘。山川土田。邦畿七百。官司 典策。制殊群后。惠襄之难。桓文以翼戴之劳。犹受锡 命之礼。咸用光畴大德。作范于后。惟公功迈于前烈。 而赏阙于旧式。百辟于邑。人神同恨焉。岂可以公谦冲 而久淹弘典哉。今以并州之太原、上党、西河、乐平、 新兴、雁门、司州之河东、平阳、弘农、雍州之冯翊。 凡十郡。南至于华。北至于陉。东至于壶口。西逾于河 。提封之数方七百里。皆晋之故壤。唐叔受之。世作盟 主。实纪纲诸夏。用率旧职。爰胙兹土。封公为晋公。 命使持节兼司徒、司隶校尉陔。即授印绶、策书、金兽 符第一至第五、竹使符第一至第十、锡兹玄土。苴以白 茅。建尔国家。以永藩魏室。昔在周召。并以公侯入作 保傅。其在近代。酂侯萧何实以相国光尹汉朝。随时之 制。礼亦宜之。今进公位为相国。加绿綟绶。又加公九 锡。其敬听后命。以公思弘大猷。崇正典礼。仪刑作范 。旁训四方。是用锡公大辂、戎辂、各一。玄牡二驷。 公道和阴阳。敬授人时。啬夫反本。农植维丰。是用锡 公衮冕之服。赤舄副焉。公光敷显德。惠下以和。敬信 思顺。庶尹允谐。是用锡公轩悬之乐。六佾之舞。公镇 靖宇宙。翼播声教。海外怀服。荒裔款附。殊方驰义。 诸夏顺轨。是用锡公朱户以居。公简贤料材。营求俊逸 。爰升多士。置彼周行。是用锡公纳陛以登。公严恭寅 畏。底平四国。式遏寇虐。苛厉不作。是用锡公虎贲之 士三百人。公明慎用刑。简恤大中。章厥天威。以纠不 虔。是用锡公鈇钺各一。公爰整六军。典司征伐。犯命 凌正。乃维诛殛。是用锡公彤弓一、彤矢百、玈弓十、 玈矢千。公飨祀蒸蒸。孝思维则。笃诚之至。通于神明 。是用锡公秬鬯一卣。珪瓒副焉。晋国置官司以下。率 由旧式。往钦哉。祗服朕命。弘敷训典。光泽庶方。永 终尔明德。丕显余一人之休命。此段因 略见初学记九。故用新晋书补足。 
魏帝封太祖为晋公。太原等十郡为邑。进位相国。备 礼九锡。太祖让不受。公卿将校皆诣府劝进。阮籍为其 辞。曰。冲等死罪。伏见嘉命显至。窃闻明公固让。冲 等眷眷。实有愚心。以为圣王作制。百代同风。褒德赏 功。有自来矣。昔伊尹、有莘氏之媵臣耳。一佐成汤。 遂荷阿衡之号。周公藉已成之势。据既安之业。光宅曲 阜。奄有龟蒙。吕尚、磻溪之渔者也。也 字依新晋书加。一朝指麾。乃封营邱。自是以来。 功薄而赏厚者。不可胜数。然贤哲之士。犹以为美谈。 况自先相国以来。世有明德。翼辅魏室。以绥天下。朝 无阙政。新作秕政。民无谤言。 前者、明公西征灵州。北临沙漠。榆中以西。望风震服 。羌戎东驰。新作来驰。回首内 向。东诛叛逆。全军独克。禽阖闾之将。斩新 作虏。轻锐之卒。以万万计。威加南海。名慑三越 。宇内康宁。苛慝不作。是以殊俗新作 时俗。畏威。新作畏怀。东 夷献舞。故圣上览乃昔以来礼典旧章。开国光宅。显兹 太原。明公宜承奉奉字依新晋书加。圣 旨。受兹介福。允当天人。元功盛勋。光光如彼。国土 嘉祚。巍巍如此。内外协同。靡□靡违。由斯征伐。则 可朝服济江。扫除吴会。西塞江源。望祀岷山。回戈弭 节。以麾天下。远无不服。迩无不肃。令大魏之德。光 于唐虞。明公盛勋。超于桓文。然后临沧海而谢支支 或作交。伯。登箕山而揖许由。岂不盛乎。至公至 平。谁与为邻。何必勤勤小让也哉。冲等不通大体。敢 以陈闻。见文选并注卷四十。 
武帝受禅。文帝号曰太祖。文选关中 诗注。 
　　世祖武帝
武帝讳炎、字安世。文选西征赋注。 
武帝诏曰。刘毅博学多闻。其以毅为散骑常侍、国子 祭酒。书钞。 
泰始四年正月。丁亥。世祖初藉于千亩。司空掾、潘 岳作藉田颂也。文选藉田赋注。 
泰始原作咸熙误。五年。诏曰 。华表字伟容。清贤履道。内贞外顺。历位忠恪。言行 不玷。其以表为太常卿。御览二百二十 八。 
泰始七年。皇太子冠。世祖以皇太子富于春秋。初命 讲孝经于崇正殿。文选为贾谧作赠陆机 注。 
泰始十年。诏、程咸历职左右。劬劳内侍。乃心在公 。夙夜不懈。以咸为散骑常侍左通直郎。书 钞。 
咸宁三年。诏曰。议郎庾纯、笃志好古。敦说诗书。 儒行也。宜训导国子。书钞。 
咸宁原作咸亨。四年。诏曰。 南阳王师刘智、学行优着。其以智为国子祭酒。书 钞。 
太康元年。吴平。五月。引孙皓升殿。武帝问孙皓曰 。闻南人好汝语。颇为不。皓因举觞奉帝、而言曰。昔 为汝国邻。今为汝国臣。劝汝一杯酒。愿汝寿万春。帝 悔之。御览三百九十引晋书。 
太康八年。王浚园生嘉瓜。二茎一实。类 聚引晋书。 
太康八年。改营太庙。南致荆山之木。西采华山之石 。书钞石引臧书。 
帝崩。曰武。文选西征赋注。 
武帝上号曰世祖。文选闲居赋注。又 关中诗注。 
　　孝惠帝
惠帝讳衷、字正度。武帝崩。太子即皇帝位。文 选潘岳西征赋注。 
惠帝永康二年。禅位于赵王伦。伦以兵留守卫上。号 曰太上皇。改金墉曰永安宫。中书令缪播云。太史按星 变事。当有免官天子。文选晋纪总论注 。 
光熙元年五月。惠帝自邺还洛阳。中官属备云母辇及 云母车以奉迎。书钞引晋书。 
　　孝怀帝
永嘉三年三月。淮濮水竭。初学记六。 按与新书纪志皆不同。 
　　元帝
帝为晋王。立宗庙社稷。元帝渡江草创。欲立石阙于宫 门。未定。王导随驾出宣阳门。乃遥指牛头山两峰为天 阙。中宗从之。事类赋注山。 
孙氏无阙。大晋南都亦不暇立。门阙遂废矣。文 选石阙铭注引臧书。 
大兴四年。陈眕字国镇。过江为少府卿。时大旱经久 。太兴四年四月。始雨。有司奏应报赛宗庙山川。中宗 诏曰。祈庙云报赛。非奉尊上辞也。吾意有疑。眕以为 旧山川有祈。故报雨应赛。非大事不应告庙。子无要君 亲之道。读祭称赛。于义有违。从之。御 览二百三十六引臧书。 
　　肃宗明帝
明帝讳绍、字道畿。元帝太子也。文选 让中书令表注。 
太宁元当作二。年。王敦谋逆 。帝与王导、温峤、等决计征之。敦屯兵于湖阴。帝欲 察其营垒。乃乘骏马、微行至湖阴。既而驰去。敦方昼 寝。梦日环其营。惊起曰。必是鲜卑黄须奴来也。何以 不缚之。使骑切遽而追之。帝之驰去。马有遗粪辄。以 冷水沃之。时逆旅有卖饭媪。帝以七宝鞭与之。俄而追 者至。讯媪。媪云。去已远矣。因以鞭示之。传示迟留 。又见马粪冷。信已远矣。而止。帝遂得免。御 览三百九十九。又四百四十九。虽未标名。而与新稍异 。书钞亦引此段。而与唐修者同。恐为陈氏所改。故定 从御览。 
　　孝宗穆帝
永和元年。白鸢见。类聚引晋书。 
　　废帝海西公
太和四原引误元。年。桓温表率 方伯北伐。秋九月。温以王师败绩于枋头。御 览九十九。 
太和六年。温自广陵屯于白石。集百官于朝堂。称崇 德太后诏曰。王室艰难。穆、哀、短祚。国嗣不育。储 宫靡立。琅玡王奕、亲则母弟。故以入纂大位。不图德 之不建。乃至于斯。昏浊溃乱。动违礼度。有此三孽。 莫知谁子。人伦道丧。丑声遐布。既不可以奉守社稷。 敬承宗庙。且昏孽并大。便欲建树储藩。诬罔祖宗。倾 移皇基。是而可忍。孰不可怀。今废奕为东海王。以王 还第。供卫之仪。皆如汉朝昌邑故事。但未亡人不幸罹 此百忧。感念存没。心焉如割。社稷大计。义不获已。 临纸悲塞。如何可言。于是废帝为东海王。御 览九十九。 
咸安二年。降为海西公。徙居吴县。十一月。妖贼卢 悚遣弟子殿中监许龙晨到其门。诈称太后密诏。奉迎兴 复。帝曰。我得罪到此。幸蒙宽宥。岂敢妄动。且太后 有诏。便应官属来迎。何得如此。汝必狂乱。因叱左右 缚之。龙惧逸走。由是朝廷以帝安于屈辱。无侥幸之望 。不复怀疑。帝知天命不可再。而深虑人祸。乃闭聪塞 明。无思无虑。终日酣畅。耽于内宠。有子不养。度新 作庶。保天年。吴民怜之。为作歌谣。太元十一年 。帝崩于吴宫。年三新作四。十 五。因葬吴地。御览九十九。 
　　安帝
元兴三年。宋武帝行镇军将军。文选。 始作镇军参军。经曲阿。作注。 
安帝复位。改元曰义熙。以琅玡王德为大司马。谢灵 运初为琅玡王大司马作军参军。文选初 去郡注。　原引作安帝即位改元曰元兴。　按德文系义熙 元年为大司马故知其误而改之。 
义熙十二年。左卫兵陈汤于东府前淮水中得玉玺一枚 。初学记六。 
义熙十二年十月。洛阳平。刘裕命修晋五陵、置守备 。文选谒五陵表注。 
  
  
  
臧荣绪晋书卷二
　　天文志
　　　天裂
惠帝元康中。天西北裂。时人主昏闇。贾后专政。御 览八百七十四。 
大安。天裂为二。声如雷。是时长沙王奉帝出拒成都 王颖河间王颙迭威专命僭乱之象。同上 。 
成帝咸和四年冬。天裂四。此时苏峻之子以万人入吴 兴。天下有兵。关河转乱。明年石勒僭位。同 上。 
穆帝升平五年。天裂广数丈。声如雷。同 上。 
袁帝初即位。天中裂。广三四丈。声如雷。野雉皆雊 。时帝荒疾不识万机。太后临朝。桓温专政。同 上。 
　　　天光
晋穆帝永和十年。前凉张祚之元年正月夜、天有光如车 盖。明年祚被杀。同上。 
　　　天鸣
武帝末。天东有声如雷。同上。 
元帝太兴元年。天鸣。东西有声、如风水相薄。三年 。又鸣。其后王敦入石头。王师败绩。元帝屈辱。制于 强臣。同上。 
　　　虹
愍帝建兴五年正月。帝在平阳。虹蜺弥天。其年帝为刘 聪所杀。御览八百七十八。 
　　　彗星
彗星出西方。长可二三丈。名曰天枪。受之者其国方有 土功。占经八十八。 
　　　天狗
惠帝永兴元年七月。流星有声。二年又有星陨有声。后 二年、怀帝、愍帝、蒙尘。刘元海、石勒、攻掠。遂亡 中夏。御览八百七十五。 
怀帝永嘉元年。有大流星日月自南流于东北。小者如 斗相随。天尽赤。有声如雷。是年、汲桑杀东燕王腾。 明年刘元海僭号。同上。 
穆帝永和十年。流星大如斗。色赤黄。出织女。没造 父。有声如雷。其年、慕容俊据临漳。诸将奔散。同 上。 
海西公太和四年十月。有大流星西下。有声如雷。明 年、广汉妖贼李洪反。自称圣王。又慕容暐克邺。尽有 其地。明年。桓温废帝。同上。 
孝武太元十三年。天狗东北下有声。占曰。此交战流 血。是后慕容垂、翟辽、姚苌、符登、慕容永、并阻兵 争强。同上。 
　　　枉矢
惠帝元康四年。枉矢北行竟天。次年夜。枉矢自北斗魁 东南行。占曰。以乱伐乱。北斗主杀伐。是后赵王伦杀 司空张华。废贾后。终自屠灭。御览八 百七十五。 
光熙元年。有枉矢西南流。怀帝永嘉四年。刘聪嘉平 三年。星起牵牛。委曲蛇形入紫宫。其光照地。其年帝 为刘聪所害。后三年聪死国亡。 
愍帝建兴三年。枉矢自文昌北流至斗东。如一匹布。 绛蛇行有手足。因变为云气。如人象二臂一足。至五年 。北平人吴祚聚千人立沙门为天子。四年帝降刘曜。御 览八百七十五。 
穆帝升平二年。枉矢自东南流于西北。其长半天。时 所在拥兵。政非己出。同上。 
　　　白气
怀帝永嘉三年十二月。有白气如带。自地升天。南北各 二。至五年。石勒、刘曜、王弥、皆寇洛阳。帝蒙尘于 平阳。刘聪封帝为会稽公。御览八百七 十七。 
成帝咸和元年。后蜀李雄玉衡二十四年。雄死、太子 班立。有白气如带经天。太史占有阴谋。班不悟。为李 奇所杀。御览八百七十七。 
　　　赤气
惠帝大安二年。赤气竟天。又永兴二年十二月夜。有赤 气竟天。其年十二月。成都王颖攻洛阳。御 览八百七十七。 
怀帝永嘉元年正月。天气昼赤气。有声如雷。明年刘 元海僭位。同上。 
桓元使陶谦屯覆舟山。刘毅至蒋山。裕羸弱登山。多 张旗帜。元不之测。裕与毅分为数队。进突谦阵。皆殊 死战。无不一当百。谦等诸军一时奔散。御 览三百九十九。 
又职官志曰。左卫将军、领熊渠武贲。右卫将军、领 佽飞武贲。同上。 
又天文志。武贲一星。在太微西蕃北下台南静室旄头 之骑官也。同上。 
　　地理志
司州。 
晋仍魏都洛阳。初学记二十四引晋书 。 
豫州。 
汝阴县有陶邱乡。初学记八。 
谯国、魏明帝分置也。初学记八。 
华阳、黑水惟梁州。部巴东郡。文选 江赋注。 
益州、梁州之南地。部蜀郡。文选江 赋注。 
海岱及淮惟徐州。部广陵郡。文选江 赋注。 
荆州。 
建平郡有信或作江。陵县。文 选江赋注。 
扬州。 
至永嘉南居建康。初学记二十四。 
江州、本荆州之东界。扬州之南境也。文 选江赋注。 
　　礼志
太尉荀顗先受太祖敕述新礼。太康初、尚书仆射朱整奏 、付尚书郎挚虞讨论之。虞表所宜增损条目。改正礼。 新昔异状。凡十五事。文选王文宪集序 注。 
元会设白兽樽于殿上。樽盖上施白兽。若有能献直言 者。则发此樽饮酒。案礼、白兽樽乃杜举之遗式也。为 兽监后代所为。示不忌惮也。御览二十 九。类聚事类赋注四。 
七祀曰、司命、中霤、国门、行、太厉、户、灶。 
行、旧说黄帝子累祖。好远游。道死。故祭以为道神 也。事类赋注十六引晋书。 
　　乐志
子夜歌者。女子名子夜。造此声。孝武太元中。琅玡王 轲之家、有鬼歌子夜。殷允为章郡侨人。庾僧度家亦有 鬼歌子夜。殷允为章郡。亦是太元年。则子夜是此时以 前人也。御览五百七十一引晋书。　按 新无殷允以下数句。 
　　职官志御览 二百九十九。又二百三十四。二百四十四。
丞相、秦官。赵高为丞相。指鹿为马。持蒲作肉。初 学记二十六。御览八百六十三。 
光禄大夫、驺六人。文选北山移文注 。 
大司农、哀帝兴宁二年。省司农之职。至孝武宁康中 复置。类聚。 
　　舆服志
张曜日之灵旄。书钞旄。 
中朝大驾卤簿。下四字见选注。先 象车鼓吹一部十三人。中道。　次静室令驾一。中道。 式道候二人驾。一分左右也。　次洛阳尉。二人骑分左 右。　次洛阳亭长。九人赤车驾一。分三道。各吹正二 人引。　次洛阳令。皂车驾一。中道。　次河南中部掾 。中道。河桥掾在左。功曹吏在右。并驾一。　次河南 尹。驾四戟。吏六人。　次河南主簿。驾一。中道。　 次河南主记。驾一。中道。　次司隶部、河南从事。中 道。都部从事居左。别驾从事居右。并。驾一。　次司 隶校尉。驾三。戟吏八人。　次司隶主簿。驾一。中道 。　次司隶主记。驾一中道。　次廷尉明法掾。中道。 五官掾居左。功曹史居右。并驾一。　次廷尉卿。驾驷 。戟吏六人。　次廷尉主簿、主记、并驾一在左。太仆 引从如廷尉在中。宗正引从如廷尉在右。　次太常、驾 驷中道。戟吏六人。太常外部掾居左。五官掾功曹吏居 右。并驾一。　次光禄引从。中道。太常主簿主记居左 。卫尉引从居右。并驾一。　次太尉外督令使。驾一。 中道。　次西东贼仓户等曹属。并驾一引从。　次太尉 驾驷。中道。太尉、主簿、舍人、各一人。祭酒二人。 并驾一在左。　次司徒引从驾驷中道。　次司空引从驾 驷。中道。三公骑令史戟各八人。鼓吹各一部七人。　 次中护军中道。驾驷卤簿。左右各二行。戟楯在外。弓 矢在内、鼓吹一部七人。　次步兵校尉在左。长水校尉 在右。并驾一。各卤簿左右二行。戟楯在外。刀楯在内 。鼓吹各一部七人。　次射声校尉在左。翊军校尉在右 。并驾一。各卤簿左右各二行。戟楯在外。刀楯在内。 鼓吹各一部七人。　次骁骑将军在左。游击将军在右。 并驾一。皆卤簿在右。引各二行。戟楯在外。刀楯在内 。鼓吹各一部七人。　骑队、五在左。五在右。队各五 十四。命中督二人分领左右。各有戟吏二人麾幢。独揭 鼓在队前。　次左将军在左。前将军在右。并驾一。皆 卤簿左右各二行。戟楯在外。刀楯在内。鼓吹各一部七 人。　次黄门麾骑中道。　次黄门。前部鼓吹左右各一 部十三人。驾驷八。校尉佐杖左右各四行。外大戟楯。 　次九尺楯。　次弓矢。次弩。并熊渠佽飞督领之。　 次司南车驾驷中道。　护驾御史骑夹左右。　次谒者仆 射驾驷中道。　次御史中丞驾一中道。　次武贲中郎将 骑中道。　次九游车中道。武刚车夹左右。并驾驷。　 次云罕车驾驷。五字见选 注 。中道。　次戟车载闟。选注如 此。唐修晋书作阘。戟车闟阘同钑也。驾驷中道。 长戟邪偃向后。　次皮轩车。驾驷中道。　次鸾旗车中 道。建华车分左右并驾驷。　次护驾尚书郎三人。都官 郎中道。驾部在左。中兵在右。并骑。又有护驾尚书一 人。骑、督摄前后无常。　次相风中道。　次司马督在 前。中道左右各司马史三人引仗。左右各六行。外大戟 楯二行。　次九尺楯。　次刀楯。　次弓矢。　次弩。 　次五时车。左右有遮列骑。　次典兵中郎中道。督摄 前却无常。　左殿中御史右殿中监并骑。　次高盖中道 。左罼右罕。　次御史中道左右节郎各四人　次华盖中 道四字见选注。　次殿中司马中 道。殿中都尉在左。殿中校尉在右。左右各四行。　细 楯一行在弩内。又殿中司马一行。殿中都尉一行。殿中 校尉一行。　次●鼓中道。　次金根车驾六马中道。太 仆卿大将军参乘左右。又各增三行为九行。　司马史九 人。引大戟楯二行。九尺楯一行。刀楯一行。由基一行 。　弩一行。迹禽一行。椎斧一行。力人刀楯一行。连 细楯。殿中司马、殿中都尉、殿中校尉、为左右。各十 二行。　金根车、建青旗十二。左将军骑在左。右将军 骑在右。殿中将军持凿□斧夹车。车后衣书主职步从。 六行。合左右三十二行。　次曲华盖。中道。侍中、散 骑常侍、黄门侍郎、并骑分左右。　次黄钺车、驾一在 左。御麾骑在右。　次相风中道。　次中书监骑左。秘 书监骑右。　次殿中御史骑左。殿中监骑右。次五牛旗 。赤青在左。黄在中。白黑在右。　次大辇中道。此 亦见选注。太官令丞在左。太医令丞在右。　次金 根车驾驷不建旗。　次青立车。　次青安车。　次赤立 车。　次赤安车。　次黄立车。　次黄安车。　次白立 车。　次白安车。　次黑立车。　次黑安车。合十乘。 并驾驷。建旗十二如车色。立安十乘。 共十四句同。见选注。立车正竖旗。安车邪拖之。 　次蹋猪车。驾驷中道无旗。　次耕根车。驾驷中道赤 旗十二。熊渠督左。佽飞督右。　次御轺车。　次御四 望车。　次御衣车。　次御书车。　次御药车。并驾牛 中道。　次尚书令在左。尚书仆射在右。又尚书郎六人 分次左右并驾。　又治书侍御史二人分左右。又侍御史 二人分次左右。又兰台令史分次左右。并骑。　次豹尾 车。驾一。自豹尾车后而卤簿尽矣。但以神弩二十张夹 道。至后部鼓吹。其五张神弩。置一将。左右各二将。 　次轻车二十乘。左右分驾。　次流苏马六十匹。　次 金钺车驾三。中道。左右护驾。尚书郎并令史并骑。各 一人。　次金钲车。驾三。中道。左右护驾。侍御史并 令史等并骑各一人。次黄门后部鼓吹。左右各十三人。 　次戟鼓车。驾牛二乘。分左右。　次左大鸿胪外部掾 。右五官掾功曹史。并驾。　次大鸿胪驾驷钺吏六人。 　次大司农引从中道。左大鸿胪主簿主记。右少府引从 。　次三卿并骑。吏四人。铃下二人。执马鞭辟车六人 。执方扇羽林郎十人。朱衣。　次领军将军、中道卤簿 左右各二行。九尺楯在外。弓矢在内。鼓吹如护军。　 次后军将军在左。右将军在右。各卤簿鼓吹如左军前军 。　次越骑校尉在左。屯骑校尉在右。各卤簿鼓吹如步 兵射声。　次领护骁骑游军校尉皆骑。吏四人。乘马夹 道。都督兵曹各一人。乘马在中骑。将军四人。骑校、 □角、金鼓、铃下信幡、军校并驾一。功曹吏主簿并骑 从。□扇幢麾各一骑。鼓吹一部七骑。　次领护军、加 大车斧。五官掾骑从。　次骑十队。队各五十匹。将一 人持幢。一人□。一人并骑在前。督战伯长各一人。并 骑在后。羽林骑督、幽州突骑督、分领之郎簿一队。队 各五十人。绛袍将一人。骑□各一人。在前督战。伯长 各一人步在后。骑皆持□。　次大戟一队。九尺楯一队 。刀楯一队。弓一队。弩一队。队各五十人。黑葱褶将 一人。骑校□角各一人。步在前。督战伯长各一人。步 在后。金颜督将并领之。此段因略见文 选藉田赋。注引臧荣绪晋书。或称大驾卤簿。或称卤簿 。曰知臧书有中朝大驾卤簿之文。故依唐修晋书录出。 盖唐时所修。原以臧书为蓝本也。 
轺车者。古之将军车也。一马曰轺。二马曰轺傅车。 书钞轺车。 
帝之姑姊妹皆为长公主。加绿绶。初 学记十。　御览一百五十二。 
晋令。六品以下得服罗绡。初学记三 十七。 
  
  
  
臧荣绪晋书卷三
　　五行志史通 书志云。臧荣绪竞志五行。大较多实。
　　　童谣
羊祜以伐吴必藉上流之势。又时吴有童谣曰。阿童复阿 童。衔刀浮渡江。不畏岸上兽。但畏水中龙。祜闻之曰 。此必水军有功。但常思应其名者耳。御 览四百六十五。 
杜预遣周旨、伍巢、等伏兵乐乡城外。孙歆遣军出拒 王浚。大败而还。旨等发伏兵。随歆军而入。直至帐下 。虏歆而还。故军为之谣曰。以计代战一当万。于是进 逼江陵。同上。 
太治中为贾充等谣曰。贾裴王。乱纪纲。王裴贾。济 天下。言亡魏而成晋也。同上。 
　　　雨毛
武帝时。蜀雨白毛。益州刺史皇甫晏为牙门张宏谋害。 御览八百七十七。 
文帝开皇六年。京师雨毛。如马尾长者二尺。余六七 寸。其月梁士彦、宇文忻、刘昉、以谋反诛。明年发十 万人筑长城。又于扬州开山造渎以通运。众役繁兴。雨 毛之应。同上。 
　　　地生毛
武帝太始中。皇甫晏为益州刺史。西讨屯兵人咸死之。 地生白毛。俄被牙门将所杀之应。御览 八百八十。 
成帝时。地生毛。时天下大兵。而中原扰乱。百姓疲 怨。同上。 
孝武时。京都地生毛。而氐贼围绕襄阳、彭城。征戍 连年不解。又京都地生毛。苻坚灭后。人劳役后。又江 陵交战不解。同上。 
安帝义熙十年。地生白毛。连年征讨劳扰之应。同 上。 
　　　羽虫之孽
赵王伦篡时。有雉飞入殿中。自太极东阶上殿。驱之。 更飞西钟下。有顷飞去。又伦于殿上得异鸟。问皆不知 名。异日向夕。宫西有素衣小儿。言其为服刘鸟。伦使 录小儿并鸟闭置空室。明旦开视。户如故。并失人鸟所 在。伦目上有瘤。时以为妖焉。同上八 百八十五。 
温峤旋于武昌。至牛渚矶。水深不可测。世云其下多 怪物。峤遂毁犀角而照之。须臾见水族覆水。奇形异状 。或乘车马着赤衣者。峤其夜梦人谓己曰。与君幽明道 别。何意相照也。意甚恶之。至镇未旬日。因齿疾而卒 。同上。 
　　　雨血
惠帝永康元年三月。尉氏雨血。明年正月。赵王伦篡位 。迁帝于金墉城。其后天下大兵祸流王室。同 上八百七十 七。 
　　　雨肉
愍帝建兴元年十二月。河东雨肉。刘石拥兵。帝竟没遇 害。同上八百七十七。 
　　　雪
吴孙权时。正月大雨雪。平地三尺。鸟兽死者大半。将 军全琮于淮南战死者数十万。同上八百 七十八。 
孙亮时。春大雨雪。震电。既雷则雪不当复降。而亮 见废。同上。 
武帝时。大雪。其年吴将步阐败。死伤甚众。后又八 月。大雪。折木。 
穆帝时八月。大雪。人马冻死。时政由臣下。同 上。 
　　　雹
武帝时。五月。雹伤禾麦坏屋。时王浚有大功被陷。帝 不断阴愶阳之应。同上八百七十八。 
惠帝时六月。雨雹深三尺。时贾氏专政。遂废愍怀太 子。 
元帝时。风雹杀人。时王敦拥兵不朝。内外戒严。同 上。 
明帝时。京都大雨雹。鷰雀死。同上 。 
四月大雨雹。是年苏峻为乱。同上。 
穆帝时。六月。雨雹大如升。后四年、张祚在凉州为 宋混所灭。同上。 
　　　冬雷
吴孙亮。建兴初十二月。大风雷。亮见废。御 览八百七十六。 
愍帝建兴初。十一月。大雨雷震。刘向以雷二月出。 八月入。于此月雷电者。阳不闭藏。失节之异。是时九 州幅裂。至四年帝降刘曜。害之。同上 。 
　　　无云而雷
惠帝大安二年四月。诸将立李特子雄为王。八月天中裂 为二。无云而雷。成都王颖举兵逼京师。同 上。 
大安二年。无云而雷。其年张方入京。烧服御。死者 万计。石超逼帝幸于缑氏。王师不利。大饥。人相食。 同上。 
　　　黑雾
愍帝建兴二年春。雾着人如墨连夜。五月时天下兵起。 后二年帝降刘曜。御览八百七十八。 
元帝永昌元年十月。京师大雾。黑气蔽天。日月无光 。十一月王敦举兵。同上。 
　　　风
吴孙权太元初。大风。江海涌溢。平地水深八尺。拔高 陵树二千株。动吴城两门瓦飞落。是时赋役繁重。明年 权死。御览八百七十六。 
孙休永安元年。十二月。孙綝出屯武昌。卫士施朔告 綝欲反。綝闻之大惧。是夜大风。四转五复。发屋折木 。扬沙石。綝益恐。明日腊会。称疾。休强起之。不得 已。乃至会。张布、丁奉、自左右缚之。綝叩头请为奴 。不许。乃斩之。同上。 
孙皓末年狂暴。丞相陆抗、与大司马丁奉、谋欲废皓 。大史令陈苗奏、久阴不雨。风起回逆。将有阴谋。皓 深惊惧。抗遂寝其事。同上。 
晋武帝咸宁三年。八月。大风拔木。暴寒。且冰。其 年吴将孙慎入江夏。太康末京都风发屋拔木。同 上。 
惠帝永康中六月。飘风吹贾谧朝衣飞数百丈。明年谧 诛。其年十一月。京都大风。发屋折木。十二月愍怀太 子幽于金墉。同上。 
永康元年。四月。张华舍飖风起。折木。飞缯轴六七 枚。是月华诛。赵王伦篡位。改元建始。祀太庙。风暴 起。黄尘四合。其年伦诛。同上。 
元帝永昌中。大风拔木。坏屋。拔御道柳百余株。时 王敦害尚书刁协、仆射周顗等。同上。 
成帝时。刘允镇寻阳。有回风从东来。入允船中。西 出。状如匹练。长五六丈。术人戴洋曰。有刀兵死丧之 乱。允顷为郭默所害。同上。 
　　　暴风
孝武太元二年春。暴风折木、发屋。夏又暴风、扬沙石 。三年又暴风。折木发屋。时苻坚强盛。同 上。 
安帝元兴初。夜大风雨。大船门飞落。明年桓玄篡位 。同上。 
　　　黄雾
惠帝时。冬、黄雾四塞。六日乃止。明年赵王伦篡位。 时朝昏兵乱。帝屡蒙尘。御览八百七十 八。 
明帝时。初频有黄雾四塞。时王敦害尚书刁协、仆射 周顗。同上。 
穆帝时。凉州黄雾下如尘。时张重华纳谮。后年重华 死。嗣子见杀。同上。 
孝武帝时。黄雾四塞。时会稽王道子专政。亲近佞人 。同上。 
　　　地震
魏明帝时。京都地震。隐隐有声。摇动屋瓦。明年。公 孙文懿叛自立。魏高堂隆曰。地震者。臣下强盛。地故 震动。冀所以警悟人主。不可不深思是灾。及少帝继废 。竟禅晋。御览八百八十。 
齐王芳时。频年地震。时曹爽专政。迁太后于永寿宫 。太后与帝相泣而别。故频震。同上。 
蜀刘禅时。地震。时黄皓专政。阉官无阳施。犹妇人 也。此皓见任之应。是年终蜀亡。同上 。 
吴孙权时。频年地震。时吕壹专政。又权信谗。废太 子和。步骘上书曰。伏见按事。吹毛求瑕。欲陷人成其 威福。故地连震。同上。 
晋武帝时。频年地震。是时贾充、杨骏、递弄朝权。 同上。 
惠帝元康四年。郡国地震。淮南洪水出。或山崩。地 陷。坏城府。杀百余人。此贾后使楚王玮杀汝南王亮、 及大仆卫瓘。阴道盛。阳道衰微之应。同 上。 
愍怀帝时。频年地震。时司马越专政。石勒寇汲郡。 同上。 
元帝大兴元年。频地震。或水涌、山崩。杀人。时江 南淮北有大兵。刘曜、石勒、僭位。同 上。 
成帝咸和四年。频年地震。时苏峻作乱。同 上。 
穆帝永和九年、十年。频地震。或有声如雷。鸡雉皆 鸣。时帝幼、母后专政。石季龙僭号。王师频败。同 上。 
十一年四月、五月。又频地震。是时姚襄入许昌。百 姓愁苦之应。及哀帝、海西公、简文、孝武时。皆频地 震。是时人主幼弱。群小弄权。兵役连年。海西见废。 同上。 
孝武太元元年夏。震含章殿四柱。并侍者二人。后年 、苻坚略襄阳。同上。 
安帝义熙年。频地震。或有声如雷。时太尉刘裕谋逆 。同上。 
　　　地陷
武帝太康八年。宣帝庙陷。其年七月。殿前地陷方丈。 深数丈。中有破船。是时帝不用和峤之言。而信贾充之 佞。至十一年。惠帝立。王室大乱。御 览八百八十。 
惠帝时。五月。城中地陷。方三十丈。杀人。六月又 地坼。家人陷死。八月地裂。广三十六丈。长八十四丈 。人大饥。又上庸四处。山崩。地陷。广三十丈。长百 三十丈。大水出。杀人。时贾后乱政。又夜暴雷雨。贾 谧斋屋柱陷入地。压床帐。明年谧诛。天下兵乱。帝室 从此微矣。同上。 
怀帝时。洛阳地步广里、地陷。出鹅三。又当阳地裂 。广三丈。长三百步。时司马越专政。王室离散。死者 万计。同上。 
安帝时。山阴地陷。方四尺。有声如雷。后二年。西 明寺门穿。涌水毁门。大尉刘裕矫诏杀害朝士。俄而禅 宋。同上。 
　　　地然
晋惠帝光熙元年五月。范阳国北、地然可爨。至九月而 骠骑范阳王司马虓薨。十一月惠帝因食而崩。怀帝即位 。太傅、东海王、司马越杀太宰、河间王、司马颙。专 柄朝政。又寻死。遂洎永嘉之乱。东海沦殪。越之嗣副 亦皆殄灭。石勒焚越之尸。此其应也。占 经四。 
　　　蛇孽
杜预先在荆州。因宴集醉卧斋中。外人闻呕吐声。窃窥 于户。而见一大蛇垂头而吐。闻者异之。御 览九百三十三。 
乐广常有亲客。久阙不复来。广问其故。答曰。前在 坐蒙赐酒。方欲饮。见杯中有蛇。意甚恶之。既饮而疾 。于时河南厅事壁上角。漆画作蛇。广意杯中蛇即角影 也。复置酒于其处。谓客曰。酒中复有所见不。答曰所 见如初。广乃告其所以。客豁然而解。沉□顿愈。同 上。 
赵王伦篡位。殿上有大蟒及小蟒。耳间垂肉。似重孝 帐。小蟒亦然。同上。 
慕容熙游于城南。止大柳树下。若有人呼曰。大王且 止。熙恶之。伐其树。乃有蛇长丈余。从树中而出。同 上。 
沮渠蒙逊攻浩亹。而蛇盘于帐前。蒙逊笑曰。前为一 腾蛇。今盘在吾帐。天意欲吾回师。先定酒泉。烧攻具 而还。同上。 
　　　大旱
永嘉三年。大旱。淮濮水竭。初学记六 。 
愍帝建兴五年。旱。建武元年。又旱。太兴元年。又 旱。督运令史淳于伯刑于建康市。百姓喧哗。咸曰伯冤 。事在建兴五年。于是大旱三年。御览 三十五引晋书。 
　　　大疫
魏文帝黄初四年。三月。宛许大疫。死者数万。御 览八百七十九。 
明帝青龙二年。四月。大疫。蜀相诸葛亮出斜谷。卒 于渭南。又青龙三年。正月。京师大疫。御 览八百七十九。 
六韬曰。人主好聚敛。人则多疫死。御 览八百七十九。 
　　瑞志史通书 志云。王隐后来加以瑞异。而诸书所引。则有称石瑞记 者。有称名瑞记者。据此。则其时瑞异分记可知。臧书 多本王隐。故因定为瑞志。及异志云。
怀帝之时。魏故豫州刺史贾逵、墓西石碑生黄金。采取 即复生。白帖石引臧书。 
新蔡王腾发于并州。于常山之真定县。遇天大雪。平 地数尺。营前数丈。雪融不积。腾怪而使掘之。得玉马 高尺许。上表献之。初学记卷二。引臧 书。 
安帝义熙十二年。左卫兵陈汤于东府前淮水中。得玉 玺一枚。初学记六。引臧书。 
太康八年。王浚园生嘉瓜。二茎一实。类 聚引晋书。 
王廙为鄱阳太守。有枯樟树更生。王敦表劝进。中宗 曰。皓兽应瑞而来臻。樟树久枯而更荣。类 聚十。引臧书。 
晋中兴孝宗永和元年。白鸢生。类聚 引晋书。 
　　异志说见上 。
王敬伯。会稽余姚人。尝泊洲渚中。升亭而宿。是夜、 月华露轻。敬伯泠然鼓琴。感刘惠明亡女妙容之灵。须 臾女至。告敬伯。就体如平生。从婢二人。敬伯抚琴而 歌曰。低露下深幕。垂月照孤琴。空兹一 作弦。益宵泪。谁怜此夜心。女乃和之曰。歌宛转 。情复哀。愿为烟与雾。氤氲同共二字 一作君子。怀。类聚琴。御览五 百七十二。均引晋书。未标名。事类赋注十一引作世说 。 
苏韶字孝先。安平人也。仕至中牟令。咸宁初亡。诸 子迎丧到襄城。韶伯父第九子节。梦见卤簿。行列甚肃 。 
见韶曰。卿犯卤簿。应髡刑。节俛受剔。觉。循见头 发。视截如指大。后又梦见韶截之。节素美发。五截而 尽。此节依三百七十三。引王隐书校补 。　 后节在车上。昼日见韶 自外入。乘马目黑。又介帻黄疏。一作 练。八百十七引王书作绢。单衣白袜。丝履。凭节 车辕。节谓兄弟曰。中牟在此。兄弟皆愕视。无所见。 问韶。君何由来。韶曰。吾欲改葬。即求去。数日又来 。兄弟遂与韶坐。节曰。若不改葬。别自敕儿。韶曰。 吾将为书。节授笔。韶不肯曰。死者书与生者异。为节 作。其字像胡书也。乃笑唤节为书曰。昔魏武侯浮于西 河。而下中流。顾谓吴起曰。美哉。河山之固。此魏国 之宝也。吾性爱好洛。每往来出入。瞻视邙一 作芒。山。上乐乎哉。此万世之基也。北背孟津洋 洋之河。南望天邑济济之盛。此志虽未言语。铭之于心 矣。不图奄忽。所怀未果。前去一作至 。十月。可一作便。速改葬 。买数亩地。便自足矣。此节五百五十 四引王书略。节延韶入室。设坐祀之。不肯坐。又 无所飨。谓韶曰。中牟平生好酒。可少饮。韶手执杯饮 尽。曰佳酒也。节视杯空。既去杯。酒乃如故。前后三 十余来。兄弟狎玩。节问所疑。韶言、天上及地上事。 亦不能悉知也。颜渊卜商。今见在为修文郎。凡有八人 。鬼之圣者梁成。贤者吴季子。节问死何如生。韶曰。 无异耳。死者虚。生者实。此其异也。节曰。死者何不 归尸。韶曰。譬如断卿一臂。以投地。就剥削之。于卿 有患乎。死之去尸骸如此也。节曰。厚葬美坟。死者乐 乎。韶曰。无在也。节曰。若无在何改葬。韶曰。今我 诚无所在。但欲述生时意耳。韶欲去。节留之。闭门下 锁钥。韶为之少住。韶去。节见门故闭。韶已去矣。韶 与节别。曰。吾今见为修文郎。守职。不暇得来也。节 执手乃别。自是遂绝。御览八百八十三 引晋书。　按广记三百十九亦引作王书。则此实为王书 。但臧多本王。则以为臧书亦可。 
夏侯恺亡后。形见。就家人求茶。御 览八百六十七。广记三百十七。引作王书。言恺形见。 而无上一节。 
　　刑法志
晋书曰。周处为广平太守。有三十年滞狱。一到悉总决 遣之。理无不当。御览六百四十。 
安帝义熙中。刘毅镇姑熟。常出行南陵。县吏陈满射 鸟。箭误中直帅。虽不伤人。据法当弃市。何承天议曰 。狱贵情断。疑则从轻。昔有惊汉文帝乘舆马者。张释 之断以犯跸罪止罚金。何者。明其无心于惊马也。故不 以乘舆之重。而加异制。今满意在射鸟。非有心于中人 。按律。过误伤人。三岁刑。况不伤乎。同 上。 
  
  
  
臧荣绪晋书卷四
　　后妃
晋武采汉魏之号。以拟周之六宫。置贵妃、夫人、贵人 、是为三夫人。淑妃、淑媛、淑仪、修容、修华、修仪 、婕妤、容华、充华、是为九嫔。又置美人、才人、中 才人、以为散职。初学记十。 
　　武元
武帝泰始中。大采择公卿子女以充六宫。使杨后简选。 后妒。不取端正妙好。唯取长白肥大。貌粗举则取。初 学记十。 
　　武悼
武悼杨皇后。废在金墉城。与母高都君庞氏共止。高都 君临刑。后抱持号叫。不食而崩。御览 二百二。左贵嫔。左思妹。名芬。少好学。善缀文 。名亚于思。武帝闻而纳之。书钞引晋 书。后为贵嫔。姿陋无宠。以才德见礼。体羸多患 。常居薄室。帝每游华林。辄迥辇省一 作过。之。言及文义。辞对清华。左右侍听。无不 称美。书钞引晋书。 
　　贾后
贾后二女。宣华。女彦。封宣华宏农郡公主。女彦年八 岁。聪明岐嶷。便能书。学讽诵诗论。病困。贾后欲议 封以长公主。女彦语后曰。我尚小。未及成人。礼不用 公主。及薨。谥哀献皇女。以长公主礼送葬。类 聚十六。御览一百五十二。 
　　惠羊后
惠羊皇后。讳献容。太山南城人也。父玄之。字宏献。 永康元年。立为皇后。将入宫。衣中有火。永兴元年。 河间王颙使将张方废后于金墉城。七月。陈□当 作●。等唱伐成都王。复后位。八月。张方又废后 。十一月。张方逼迁大驾幸长安。留台复后位。永兴二 年。张方又废后。河间王颙矫诏赐后死。刘暾等上表。 后得免。帝还洛阳。迎复后位。后洛阳令何乔又废后。 怀帝即位。尊后为太皇后。居宏训宫。洛阳败。没于刘 曜。曜僭位。以为皇后。因问曰。朕何如司马家儿。后 曰。胡可并焉。陛下开基之圣主。彼亡国之暗夫。有一 妇、一子、及身三耳。不能庇之。贵为帝王。而妻子辱 于凡庶之手。妾尔时实不思生。何图复有今日。妾生于 高门。尝谓世间男子皆然。自奉巾栉已来。始知天下有 丈夫耳。曜甚爱宠之。生二子而死。伪谥献文皇后。御 览一百三十八。 
　　怀王太后
怀王皇太后。讳媛姬。初入武帝宫。拜中才人。早崩。 怀帝即位。追尊曰皇太后。御览一百三 十八。 
　　怀梁后
怀梁皇后。讳兰璧。安定人也。祖桓鸿季仪同三司。父 芬、司徒、后初为豫章王妃。怀帝即位。为皇后。永嘉 中没胡贼。御览一百三十八。按唐修晋 书无此传。 
　　孝武李太后
简文帝无子。令善相者遍相宫人。时李太后给役宫中。 不预焉。相者见之。谓此当生贵子。而有虎厄。帝幸之 。生孝武帝。及会稽王道子。帝既登尊位。服相者之验 。而怪有虎厄之说。且生未见虎。乃令人图画虎形。戏 击之。患手肿而崩。事类赋注二十。 
  
  
  
臧荣绪晋书卷五
　　王祥
王祥字休征。后母朱氏思生鱼。于时河水冰坚。祥朝朝 冒厉风于河涯伺鱼。一朝忽冰开小穴。有双鲤跳出。初 学记七。御览六十八。 
王祥拜太常。魏高贵乡公之入学也。一 作天子幸太学。将崇先典。乃命祥为三老。侍中郑 小同为五更。祥南面几杖。以师道自居。帝一 作天子。北面乞言。以上依御览 四百四。引晋书校补。祥乃仰陈明王圣帝之轨。君 臣政化之要。仰以训帝。百辟闻之。莫不砥砺学也。书 钞引晋书。 
武帝为晋王。王祥与荀顗往谒。而祥独长揖。帝曰。 今日方知君见顾之重矣。书钞引晋书。 
　　郑冲
郑冲字文和。荣阳人也。位至太傅。文 选为郑冲劝晋王笺注。 
　　何曾
何曾字颍考。陈国人也。曾弱冠。累迁散骑侍郎。给事 黄门郎。文选与侍郎曹长思书注。 
　　何劭曾子
何劭字敬祖。陈国人也。姿望甚长者。博学多闻。善属 篇章。初为相掾。文选游仙诗注。又赠 张华注。 
武帝即位。劭为散骑常侍。文选傅咸 赠何劭王济注。 
咸宁初迁侍中。同上。 
劭袭封朗陵郡公。同上。 
惠帝即位。劭为太子太师。文选张华 答何劭注。稍迁尚书左仆射。薨。文 选游仙诗注。 
何劭亡。养子岐为嗣。袁粲吊岐。岐辞以疾。粲独哭 而出。曰。今年决下婢子品。王诠谓之曰。知死吊死。 何必见生。岐前多罪。尔时不下。何公新亡。便下岐品 。人谓中正畏强易弱。粲乃止。书钞引 晋书。 
　　石苞
石苞字仲容。文选为石仲容与孙皓书注 。 
太祖辅政。都督扬州诸军事。进位征东大将军。文 选为石仲容与孙皓书注。 
武帝践阼。苞为大司马。进封乐陵郡公。加侍中。羽 葆鼓吹之乐。书钞引晋书。 
苞为司徒。苞深陈农桑本务。明其考课。居位五年。 天下称之。书钞引晋书。 
石浚苞第四子。字景伦。清俭 鉴识。敬爱人物。为黄门郎。两官。黄 门郎上下疑有脱文。为当时名士。书 钞黄门郎。 
石崇苞第六子。字季伦。渤海 南皮人。文选王明君辞注。 
崇早有智慧。年二十余。为修武令。有能名。文 选思归引序注。 
石崇为南中郎将、荆州刺史、得鸩鸟雏。以与后军将 军王恺。为鸩害之事。时制。鸩不得过江。为司隶校尉 傅祗所纠。诏原之。烧鸩于都街。书钞 引晋书。 
崇颖悟有才气。而任侠无行检。在荆州。劫远使商客 。积财不赀。书钞引晋书。 
征崇为大司农。坐未被书擅去官。免。后为太仆。文 选思归引序注。 
稍迁至卫尉卿。文选王明君辞注。 
崇与王恺豪华相尚。恺以紫丝步障四十里。崇以锦步 障五十里敌之。书钞引晋书。 
武帝尝以珊瑚赐王恺。恺以示石崇。崇便以铁如意击 碎。恺既惋惜。又以为嫉己之宝。声色方厉。崇曰。不 足多恨。今还卿。乃命左右。悉取珊瑚树。有高三四尺 者。六七株。条干绝俗。光彩曜日。如恺比者甚众。恺 恍然自失。书钞引晋书。 
崇为客作豆粥。咄嗟便办。王恺不能及。每以为恨。 书钞引晋书。 
初崇与贾谧善。谧既诛。赵王伦专任孙秀。崇有妓曰 绿珠。秀使人求之。崇不许。于是秀乃劝伦杀崇。遂被 遇害。文选王明君辞注。 
孙铄字巨业。书钞尚书令史。 
石苞辟铄为掾。将应命。会台遣袭苞。铄驰为画计。 获免。补吏部令史。叹曰。囗郡县不为铄礼。而天台乃 以公府掾为令史哉。若陈禽□□诸人并清列不升卑杂。 而我独屯塞不通。如何就职。迁尚书郎。书 钞尚书令史。 
　　羊祜
羊祜字叔子。太山下一有平阳二字。人 。能属文。文帝辟未就。征为中书郎。陈留王立。封钜 平子。世祖受禅。加散骑常侍。文选让 开府表注。 
武帝将灭吴。以祜都督荆州诸军事。文 选让开府表注。 
又以为车骑将军、开府、仪同三司。祜表让曰。臣祜 言。臣昨出。伏闻恩诏。拔臣使同台司。臣自出身以来 。适十数年。受任外内。每极显重之任。常以智力不可 彊进。恩宠不可久谬。夙夜战栗。以荣为忧。臣闻古人 之言。德未为众所服。而受高爵。则使才臣不进。功未 为众所归。而荷厚禄。则使劳臣不劝。今臣身讬外戚。 事遭运会。诚在宠过。今作过宠。不 患见遗。而猥超然降发中之诏。加非次之荣。臣有何功 。可以堪之。何心可以安之。以身误陛下。辱高位。倾 覆亦寻而至。愿守先人弊庐。岂可得哉。违命诚忤天威 。曲从即复若此。盖闻古人。申于见知。大臣之节。不 可则止。臣虽小人。敢缘所蒙。念存斯义。今天下自服 化以来。方渐八年。虽侧席求贤。不遗幽贱。然臣等今 无等字。不能推有德、进有功。使圣听知胜臣者多 。未达者不少。假令有遗德于版筑之下。有隐才于屠钓 之间。而令朝议用臣。不以为非。臣处之不以为愧。所 失岂不大哉。且臣忝窃虽久。未若今日。兼文武之极宠 。等宰辅之高位也。且臣虽所见者挟。据今光禄大夫李 喜。今作熹。秉节高亮。正身在 朝。光禄大夫鲁芝。洁身寡欲。和而不同。光禄大夫李 胤。邪政弘简。在公正色。皆服事华发。以礼终始。虽 历位外内之宠。不异寒贱之家。而犹未蒙此选。臣更越 之。何以塞天下之望。少益日月。是以誓心守节。无苟 进之志。今道路未通。方隅多事。乞留前恩。使臣得速 还屯。不尔留连。必于外虞有阙。臣不胜忧惧。谨触冒 拜表。惟陛下察匹夫之志。有不可以夺。不听。文 选让开府表并注。 
吴陆抗与羊祜。推侨札之好。抗尝遗祜酒。祜饮之不 疑。抗有疾。祜遗之药。抗亦推心服之。于时以为华元 、子反、复见于今。事类赋注酒引晋书 。 
咸宁初。以祜为征南大将军、开府辟召、仪同三司。 文选让开府表注。 
时吴有童谣。歌曰。阿童复阿童。衔刀浮渡江。不畏 岸上虎。但畏水中龙。祜闻之曰。此必水军有功。但当 思应其名者耳。会益州刺史王浚。征为大司农。祜知其 可任。浚又小字阿童。因表留浚监益州诸军事。加龙骧 将军。谋以伐吴也。书钞引晋书。 
羊祜薨。于是街衢涂巷。传哭接音。邑里相达。文 选齐故安陆昭王碑文注。 
祜遗令、不得以南城侯入柩。祜丧既引。帝于大司马 门南临送。祜甥齐王攸。表祜妻不以侯敛之意。帝乃诏 曰。祜固让历年。志不可夺。身没让存。遗操益厉。此 亦夷齐所称贤也。今听复本封。以彰厥美。书 钞引晋书。 
襄阳百姓于岘山祜平生游憩之所。建碑立庙。岁时飨 祭。望其碑者。莫不悲感流涕。书钞引 晋书。 
祜无子。帝初欲以祜兄发子暨。又欲令暨弟伊。为祜 后。未行。太康二年。以伊弟篇为钜平侯。奉祜嗣。篇 历官清慎。有私牛于官舍产犊。及迁而留之。书 钞引晋书。 
　　杜预
杜预字元凯。京兆人也。文选春秋左氏 传序注。 
起家拜尚书郎。 
杜预为度支尚书。在内七年。损益万事。一 作机。酬酢谘诹。不可胜纪。以 上亦见初学记十一。朝野称美。号曰杜武库。言其 无所不有也。书钞引晋书。 
稍迁至镇南大将军、都督荆州诸军事。文 选春秋左氏传序注。 
平吴。文选。 
预好为后世名。常言高岸为谷。深谷为陵。刻石为二 碑。纪其勋绩。一沈万山之下。一立岘山之上。曰。焉 知此后不为陵谷乎。书钞引晋书。 
加位特进。薨。文选春秋左氏传序注 。 
预遗令曰。古不合葬。明于终始之理、同于无有也。 中古圣人。改而合之。盖以别合无在。更缘生以示教也 。自此以来。大人君子。或合或否。未能知生。安能知 死。故各以己意所欲也。吾往为台郎。尝以公事。使过 密县之邢山。山上有冢。问耕父。云是郑大夫祭仲。或 云子产之冢也。遂率从者祭而观焉。其造冢居山之顶。 四望周达连山体南北之正。而邢东北。向新郑城。意不 忘本也。其隧道唯塞其后。而空其前。不填之。示藏无 珍宝。不取于重深也。山多美石。不用。必集洧水自然 之一作文。石。以为冢藏贵不劳 工巧。而此石不入世用也。君子尚其有情。小人无利可 动。历千载无毁俭之致也。吾去春入朝。因郭氏丧亡。 缘陪陵旧义。自表营洛阳城东。首阳之南。为将来兆域 。而所得地中。有小山。上无旧冢。其高显虽未足比邢 山。然东奉二陵。西瞻宫阙。南望伊洛。北望夷叔。旷 然远览。情之所安也。故遂表树开道。为一定之制。至 时当用洛水圆石也开隧道南向。仪制取法于郑大夫。欲 以俭自完耳。棺器小敛之事。皆当称此。书 钞石节引臧书。因以唐修晋书旁写补足。 
预子锡。为愍怀太子舍人。屡直谏于太子。太子患之 。置针着锡坐处毡内。锡坐。刺之血流。书 钞引晋书。 
　　陈骞
咸宁初。骞为太尉。加黄钺。为大司马。位极人臣。书 钞引晋书。 
咸宁三年。乞骸骨。骞为大司马。致仕。赐骞衮冕之 服。书钞引晋书。 
　　裴秀
裴秀字季彦。河东人也。文选褚渊碑文 注。 
裴秀之母婢。秀年十八。有令望。而嫡母妒。宾客满 座。乃令秀母亲下食与众宾。众宾见。并拜之。初 学记十九。引晋书与唐修者异。 
常道乡公立。与议定策。迁尚书仆射。文 选褚渊碑文注。 
及世祖受禅。进左光禄大夫。文选褚 渊碑文注。 
秀为司空。作禹贡九州新无九州二字 。地域图论。新作序。曰。 图书之设。由来尚矣。自古垂象立制。新 作立象垂制。而赖其用。三代置其官。国史掌其新 作厥。职。暨汉祖新无祖字。屠 咸阳。丞相萧何。尽收秦之图籍。今秘书既无古之地图 。又无萧何所得秦之图籍。新无上四字 。唯有汉氏舆地、及括地诸杂图。各不设分率。又 不考正准望。亦不备载名山大川。其所载列。新 无上四字。虽有粗形。皆不精审。不可依据。或称 外荒。新作荒外。又无称字。迂 诞之言。不合事实。于义无取。大晋龙兴。混一六合。 以清宇宙。始于庸蜀。冞入其阻。文皇帝乃命有司。撰 访吴蜀地图。蜀土既定。六军所经、地域远近。山川险 易。征路迂直。校验图记。罔或有差。今上考禹贡、山 、海、川流、原隰、陂泽。古之九州。及今之十六州郡 县。疆界乡陬。及古国盟会旧名。水陆径路。为地图十 八篇。制地新无地字。图之体有 六焉。一曰分率。所以辨广轮之度也。二曰准望。所以 正彼此之体也。三曰道里。所以定所由之数也。四曰高 下。五曰方邪。六曰迂直。此三者各因地而制宜。所以 校夷险之数数新作异。也。有图 象而无分率。则无以审远近之差。有分率而无准望。虽 得之于一隅。必失之于他方。有准望而无道里。则施于 山海绝隔之地。不能以相通。有道里而无高下方邪迂直 之校。则径路之数。必与远近之实相违。失准望之正矣 。故以此六者。参而考之。然后新无后 字。远近之实。定于分率。彼此之实。定于道里。 度数之实。定于高下方邪迂直之算。故虽有峻山巨海之 隔。绝域殊方之回。登降诡曲之因。皆可得举而定者。 准望之法既正。则曲直远近。无所隐其形也。御 览三十六。　按虽引晋书。而与唐修晋书详略不同。似 系唐人以臧书而修改之。其略亦不尽为引者所节也。故 姑校录。而旁补之。以俟考。 
　　裴楷秀从弟
裴楷字叔则。河东人也。文选褚渊碑文 注。 
辟相国掾。迁为尚书郎。文选褚渊碑 文注。 
吏部郎缺。太祖问其人于钟会。会曰。裴楷清通。王 戎简要。皆其选也。是以楷为吏部郎。文 选褚渊碑文注。按书钞荐举亦引此。未标名。可知书钞 所引。多系臧书。 
楷风神高迈。博涉群书。特精理义。时人谓之玉人。 又称见裴叔则。如近玉山照映人也。书 钞引晋书。 
　　卫瓘
卫瓘字伯玉。御览四百五十三。 
转廷尉卿。邓艾、钟会、之伐蜀也。瓘以廷尉卿持节 。监艾、会、军事。行镇西军司。给兵千人。蜀既平。 艾辄承制封拜。会阴怀异志。因艾专擅。密与瓘俱奏其 状。诏使槛车征之。会遣瓘先收艾。乃夜至成都。檄艾 所统一误通。诸将。称诏收艾。 其余一无所问。时艾父子俱被执。诸将图欲劫艾。整杖 趋瓘营。瓘轻衣新无衣字出迎之 。伪作表章。将申明艾事。诸将信之。而止。书 钞引晋书。 
惠帝之为太子也。瓘每议及经国。屡形于颜色晋祖恐 大臣有谏。瓘尝因宴饮欢醉。手抚御床曰。此坐可惜御 览四百五十三。 
瓘与子恒、岳、裔、及孙等九人。同被周。初瓘家人 炊饭。堕地化螺。瓘终见诛也。书钞引 晋书。 
卫玠瓘孙。恒子。字叔宝。文 选注见下。 
风神秀异。 
总角乘羊车入市。见者皆以为玉人。观之倾都。骠骑 将军王济。玠之舅也。俊爽有风姿。每见玠辄叹曰。珠 玉在侧。觉我形秽。又尝语人曰。与玠同游。炯若明珠 之在侧。朗然照人。人以上俱见书钞引 晋书。 
好言玄理。文选注见下。 
辟命屡至。皆不就。久之。为太傅西阁一 作合。祭酒。以弱冠拜太子洗马。书 钞引晋书。 
玠迁豫章。是时大将军王敦镇豫章。长史谢鲲先雅重 玠。相见欣然。谈论弥日。书钞引晋书 。 
玠尝以人有不及。可以情恕。非意相干。可以理遗。 故终身不见喜愠之容。文选为萧扬州作 荐士表。注。引臧书。 
　　张华
张华字茂先。范阳人也。少好文义。博览坟典。为太常 博士。转兼中书郎。虽栖处云阁。慨然有感。作鹪鹩赋 以自寄。其词曰。鹪鹩小鸟也。生于蒿莱之间。长于藩 篱之下。翔集寻常之内。而生生之理足矣。色浅体陋。 不为人用。形微处卑。物莫之害。繁滋族类。乘居匹游 。翩翩然有以自乐也。彼鹫鹗从鸿。孔雀翡翠。或凌赤 霄之际。或讬绝垠之外。翰举足以冲天。觜距足以自卫 。然皆负矰婴缴。羽毛入贡。何者。有用于人也。夫言 有浅而可以讬深。类有微而可以喻大。故赋之云尔。何 造化之多端兮。播群形于万类。惟鹪鹩之微禽兮。亦摄 生而受气。育翩翾之陋体。无玄黄以自贵。毛弗施于器 用。肉弗登于俎味。鹰毡过犹俄翼。尚何惧于罿罻。翳 荟蒙笼。是焉游集。飞不飘飏。翔不翕习。其居易容。 其求易给。巢林不过一枝。每食不过数粒。栖无所滞。 游无所盘。匪陋荆棘。匪荣茞兰。动翼而逸。投足而安 。委命顺理。与物无患。伊兹禽之无知。何处身之似智 。不怀宝以贾害。不饰表以招累。静守约而不矜。动因 循以简易。任自然以为资。无诱慕于世伪。雕鹖介其觜 距。鹄鹭轶于云际。从鸡窜于幽险。孔翠生乎遐裔。彼 晨凫与归雁。又矫翼而增逝。咸美羽而丰肌。故无罪而 皆毙。彼衔芦以避缴。终为戮于此世。苍鹰鸷而受□。 鹦鹉惠而入笼。屈猛志以服养。块幽絷于九重。变音声 以顺旨。思摧翮而为庸。恋钟岱之林野。慕陇坻之高松 。虽蒙幸于今日。未若畴昔之从容。海鸟爰居。避风而 至。条枝巨雀逾岭自致。提挈万里。飘飖逼畏。夫唯体 大妨物。而形瑰足玮也。阴阳陶蒸。万品一区。巨细舛 错。种繁类殊。鹪螟巢于蚊睫。大鹏弥乎天隅。将以上 方不足。而下比有余。普天壤以遐观。吾又安知大小之 所如。文选十三鹪鹩赋并注。 
阮籍见华鹪鹩赋。许以王佐之才。中书郎成公绥。亦 推华文义胜已。御览五百九十九引晋书 。 
晋受禅。拜黄门侍郎。华博览图籍。四海之内。若指 诸掌。武帝尝问汉宫室制度。及建章千门万户。华应对 如流。听者忘倦。画地成图。左右属目。帝甚异之。时 人比之子产。书钞引晋书。 
帝与羊祜谋伐吴。华赞成其计。及将大举。以华为度 支尚书。决胜缘江地近万里。始羊祜谓所亲曰。终吾事 者。唯张华耳。卒如祜言。初学记十一 引晋书。 
吴灭。封华广武县侯。文选何劭赠张 华注。　初学记同上。 
征华为太常。以太庙栋折免官。书钞 引晋书。 
武帝崩。华为太子少傅。文选答何劭 注。 
楚王玮诛。诏加右光禄大夫。文选鹪 鹩赋注。 
论前后勋。进封壮武郡公。文选鹪鹩 赋注。 
数年迁司空。文选。 
为赵王伦所害。文选。 
华博物洽闻。人有得鸟毛。长三丈。以示华。华见惨 然曰。此谓海凫毛也。出则天下乱矣。陆机饷华白鲝。 于时宾客满座。华发器。便曰。此龙肉也。众未之信。 华曰。试以苦酒濯之。必有异。既而五色光起。机问鲝 主。果云园中茅积下。得一白鱼。质状殊常。以作鲝过 美。故以相献。武库封闭甚密。其中忽有雉雊。华曰。 此蛇化为雉。开视。雉侧果有蛇蜕焉。吴郡临平岸崩。 出一石鼓。槌之无声。帝以问华。华曰。可取蜀中桐材 。刻鱼形扣之。则鸣矣。于是如其言。果声闻数里。初 吴之未灭也。斗牛之间。常有紫气。道术者皆以吴方强 盛。未可图也。唯华以为不然。及吴平之后。紫气愈明 。华闻豫章雷焕。妙达象纬。要之宿。因登楼仰观。焕 曰。宝剑之气耳。在豫章丰城。因以焕为丰城令。使求 之。焕到县。掘狱屋基。得双剑。其夕。斗牛间气不复 见焉。焕以南昌西山北岩下土以拭剑。光芒艳发。遣使 送一剑并土与华。留一自佩。华以南昌土不如华阴赤土 。因以华阴土一斤致焕。焕更以拭剑。倍益精明。又魏 时。殿前钟忽大鸣震骇者。华云此蜀山崩故钟鸣。寻蜀 郡上其事也。御览六百十二。　按引晋 书。唐修晋书无末节。又叙剑气亦稍不同。 
  
  
  
臧荣绪晋书卷六
　　宗室
　　　安平献王孚
安平献王孚。世祖受禅。为太宰。其长子为司徒。一门 三世同时。十人封王。二人世子。父子居上公。位极人 臣。子孙咸居大官。出则旌旗节钺。入则貂蝉衮冕。自 中代公族之宠。未始有也。享年九十。然而夙夜滋恭。 恒有履冰之惧。御览一百五十一依白帖 校补引晋书。 
东嬴王腾。发于并州。于常山之真定县屯营时。遇天 大积雪。平地数尺。常山营门前方数丈。雪融液不积。 腾怪而使掘之。得玉马高尺许。上表献之。初 学记二。　类聚。 
南阳王保。字景度。太尉模世子。文 选晋纪总论注。 
休之。谯王尚之弟。 
桓玄反。休之战败奔燕。义军起。复还。武陵王令曰 。前龙骧将军休之。才干贞审。功业既成。历阳之战。 事在机捷。及至势乖力屈。奉身出奔。犹鸠集义徒。崎 岖险阻。既应亲贤之举。荆州势据上流。将军休之。宜 委以分陕之重。可监荆、益、梁、宁、秦、雍、六军事 、领护南蛮校尉、荆州刺史、假节。文 选齐竟陵文宣王行状注。 
　　宣五王
　　　平原王干
平原王干。字子良。宣帝子。御览。 
太始元年。封平原王。邑万一千三百户。四年。给鼓 吹。附马二匹。使服侍中之服。同上御 览一百五十一引晋书。 
干不治国事。虽有爵禄。若不在身。所得俸秩。皆露 积腐烂。同上。 
齐王冏为长沙王乂所杀。干哭之。谓左右曰。宗室转 衰。唯此儿最可。而复害之。从今殆矣。御 览一百五十一引晋书。 
　　　扶风武王骏
扶风武王骏。字子臧。宣帝第七子也。文 选为范始兴作求立太宰碑表注。 
都督雍、凉、州诸军事。文选。 
后薨。民吏树碑。赞述德范。长老见碑者。无不拜之 。言其遗爱如此。文选为范始兴作求立 太宰碑表注。 
　　　梁孝王彤
梁孝王彤。宣帝子。御览一百五十一。 
彤拜征西大将军、领西戎校尉。因大会。语参军王铨 曰。我从兄为尚书令。不能啖大脔。铨知彤求为尚书令 。答曰。下邳王为令。与天下共嚼。啖上 二十一字。唐修书节去。便不可读。大脔故难。公 在此独嚼。尚难矣。彤曰。长史。大脔谁邪。铨答卢播 是。彤曰。是吾家吏。隐忍之耳。铨曰。天下皆王家吏 。王法可不复行之邪。御览一百五十一 引晋书。 
　　文六王
　　　齐献王攸
齐献王攸。字文当作大。猷。晋 文少当作次。子。御 览四百十二。 
文帝崩。齐王攸率礼过哀。上以攸至孝毁甚。二年五 月。文明皇太后亲临省攸。攸毁瘠尘黑。貌不可识。太 后留攸慰抚旬日。还中。诏勉攸曰。若万一加以他疾。 将复如何。宜远虑深思。不可专守一意。以陷于不孝。 若复不从往言。当遣人监守饮食。御览 一百五十一。　按虽引晋书。而与唐修书异。书钞引此 段与唐修同者。自系陈氏所易。故不从书钞而从御览。 
太始四年。太后崩。攸执丧过哀。动必尽礼。左右或 以稻米干饭杂理中丸以进。王对之。涕泣不食。终三年 。杖然后起。人有犯讳者。常悲不自胜。御 览四百十二引臧书。 
齐王攸。好学不倦。借人书皆为治护。时迭有水旱。 则出租秩。加贱。以赈国人。须丰年乃收入本值。御 览一百五十一引晋书。 
攸在国。仁化洽于万物。德意结于民心。书 钞引晋书。 
攸表。租秩足以自供。求绝常赐。表前后十余上。帝 不许。书钞引晋书。 
攸为太子太傅。献箴与太子曰。伊昔上皇。建国立君 。仰观天文。俯察地理。创业恢道。以安人承祀。祚延 统重。故援立太子。尊以弘道。固以贰己。储德既立。 邦有所恃。夫亲仁者功成。迩佞者国倾。故保相之材、 必择贤明。昔在周成。旦、奭、作傅。外以明德自辅。 内以亲亲立固。德则义济。亲则自然。嬴废公族。其崩 如山。刘建子弟。汉祚永传。楚以无极作乱。宋以伊戾 兴难。张禹佞给。卒危强汉。辅弼不忠。祸及乃躬。匪 徒乃躬。乃丧乃邦。无曰父子不间。昔有江充。无曰至 亲匪贰。或容潘崇。谀言乱真。谮润离亲。骊姬之谗。 晋侯疑申。固亲以道。勿固以恩。修身以敬。勿讬以尊 。自损者有余。自益者弥昏。庶事不可以不恤。大本不 可以不敦。见亡戒危。睹安思存。冢子司义。敢告在阍 。书钞引晋书。 
太康三年。诏齐王攸当出方岳。以抚其国加都督青州 。增封济南郡。备物典策。轩悬之乐。六佾之舞。赐黄 钺、朝车、乘舆之副。御览一百五十一 引晋书。 
  
  
  
臧荣绪晋书卷七
　　王沉
王沉字处道。少孤。为从叔司空昶所养。沉事昶如父。 御览百五十三。 
王沉为秘书监。正元中迁散骑常侍。侍中典着作。撰 魏书。多为时讳。未若陈寿之实录也。书 钞引晋书。 
王浚沉子。字彭祖。书 钞。 
惠帝旋洛阳。转为幽州刺史。书钞。 
谣曰。幽州城门似藏户。中有伏尸王彭祖。书 钞引晋书。 
　　荀顗
荀顗字景倩。颍阳人也。魏太尉彧之第六子。文 选为萧扬州作荐士表。 
黄初末。以父勋、除中郎。高祖辅政。见顗异之。曰 。顗、令君之子也。近见袁侃。亦曜卿之子也。皆有父 风。擢拜散骑侍郎。同上又书钞。　按 书钞引晋书。 
顗代陈泰为仆射。领吏部。综覈名实。风俗澄一。文 选褚渊碑文注。 
　　荀勖
荀勖为安阳令。有遗爱。生为立祠。书 钞引晋书。 
勖参文帝大将军军事。同上。 
时官骑赂遗。求为刺客入蜀。勖言于帝曰。明公以至 公宰天下。宜杖正义以伐违贰。而名以刺客除贼。非所 谓刑于四海。以德服远也。书钞引晋书 。 
勖与裴秀、羊祜、共管机密。时将发使聘吴。并遣当 时文士作书与孙皓。帝用勖所作。皓既报命和亲。帝谓 勖曰。君前作书。使吴思顺。胜十万之众也。书 钞引晋书。 
勖以中书监领着作。书钞引晋书。 
勖进位光禄大夫。命掌乐事。修律吕。勖路逢贾人牛 铎。识其声。及掌乐。音韵未调。乃曰。得赵之牛铎则 谐矣。遂下郡国。悉送牛铎。果得谐者。世服其明。书 钞引晋书。 
颍川荀闿。勖孙。藩子。字道 明。有明称。京师为之语曰。洛中英英荀道明。大司马 齐王冏辟为掾。冏败。暴尸已三日。莫敢收葬。闿与冏 故吏李述、嵇含等。露板请葬。朝议听之。论者称焉。 书钞引晋书。 
荀组勖子。藩弟。字大章。弱 冠。太尉王衍见而称之。曰。夷雅有才识。初为司徒左 西属。补太子舍人。司徒王浑。请为从事中郎。书 钞引晋书。 
元帝欲以组为司徒。问太常贺循。循曰。组旧望清重 。忠勤显着。迁训五品。以统人伦。实允众望。书 钞引晋书。 
　　贾充
贾充字公闾。文选河阳县作注。 
充拜尚书郎。典定法一作科。令 。兼度支考课。辩章节度。事皆施用。书 钞引晋书。 
晋太祖为大将军。以充为司马右长史。文 选答贾长渊注。 
封临颍侯。及世祖受禅。文选答贾长 渊注。封鲁郡公。为司空。转太尉。文 选河阳县作注。 
太康三年。薨。赠太宰。谥武公。文 选闲居赋注。 
潘岳贾充诔云。年逾知命。位极人臣。家无余禄。贵 而食贫。书钞引晋书。 
昂昂公侯。实天诞育。八元斯九。五臣兹六。掩讨逆 节。折冲江湖。走钦擒俭。枭诞弊吴。公于出征。爰整 其旅。垒未越郊。麾不及举。秦凉获乂。西戎即叙。他 人之贤。譬彼邱陵。邈矣公侯。如日之升。泰山其颓。 寝疾不兴。遐迩曷仰。社稷焉凭。生荣则易。终哀实难 。靡不春华。鲜克岁寒。于呼公陨。率土含酸。赵丧望 诸。列国同伤。秦亡蹇叔。舂者不相。桃李不言。下自 成行。德之休明。没能弥彰。按此诔自 必全载。故姑依见于类聚者。录附以俟考。 
使大疑庙定于神算。文选五十九。 
充无嗣。以外孙韩谧为后。谧父韩寿。河南尹。母贾 充少女也。充平生不议立后。充后妻郭槐。辄以外孙讳 谧为黎民子。袭封。槐自表陈。是充遗意也。帝许之。 以谧为鲁公。文选答贾长渊注。 
贾充前妻李氏。生二女。荃、浚。以父丰坐流徙。禁 锢解。荃等屡请充迎其母。而父不判。充当镇关中。屯 军城西。为供帐受百官饯。荃、浚、遂突出于坐中。叩 头流血。诉充。并陈说群客。以母应还之意。荃是齐献 王之妃。众宾皆惊起散出。充甚愧愕。御 览一百五十一。 
充后妻郭氏。又生二女。少有淫行。年十四五。通于 韩寿。充未觉。时外国献奇香。世祖分与充。充以赐女 。充与寿坐。闻其衣香。心疑之。充家严峻。墻高丈五 。荐以枳棘。周行东北角。有狸鼠行迹。充潜杀知婢。 遂以女妻之。类聚三十五。 
　　魏舒
魏舒字阳元。书钞。 
舒年四十余。郡上计掾察孝廉。宗党以舒无学业。劝 令不就。可以为高耳。舒曰。若试而不中。其负在我。 安可虚窃不就之高。以为己荣乎。于是自课百日。习一 经。因而对策升第。书钞引晋书。 
转相国参军。封剧阳子。朝府碎务。未尝见是非。至 于废兴大事。众人莫能断者。舒徐为筹之。多出众议之 表。文帝深器重之。每朝会坐罢。目送之曰。魏舒。堂 堂人之领袖也。书钞引晋书。 
为舒为司徒。所得俸散之九族。家无余财。书 钞引晋书。 
舒徙司徒。年过致仕。有逊让意。而无居宅。乃仅以 俸秩散余。为第一所。同上。 
舒为司徒。年老。每称疾逊位。同上 。 
后因正旦。朝罢还第。表送章绶。帝手诏敦勉。而舒 执意弥固。乃下诏曰。□□□□□□□□□□□□□□ □□□□□□□礼令皆如旧制。于是赐安车驷马。门施 行马。舒为事、必先行而后言。逊位之际。莫有知者。 时论以为晋兴以来。三公能辞荣禄终者。未之有也。书 钞引晋书。 
　　李熹
李熹字季和。书钞。 
迁御史中丞。当官秉直。二字新作正 色。不惮强御。书钞引晋书。 
熹为太子太傅。在位累年。训导尽规。书 钞引晋书。 
　　刘寔
刘寔字子真。书钞。 
少贫苦。卖牛衣以自给。然好学。手约绳。口诵书。 博通古今。清身洁己。行无瑕玷。书钞 引晋书。 
寔为吏部郎。坐选稽迟。免官。书钞 引臧书。 
寔以祭酒迁广陵王师。书钞引晋书。 
怀帝即位。寔拜太尉。自陈年老。固辞。上不许。书 钞引晋书。 
怀帝三年。诏听以侯就第。赐几杖。宅一区。不朝。 书钞引晋书。 
　　王浑
浑为安东将军。镇寿阳。时吴人新附。颇怀畏惧。浑抚 循羁旅。劳谦接纳。一作虚怀绥纳。坐 无空席。门不停宾。于是江东之士。莫不悦附。 
　　王济浑子。
和峤性俭。家有好李。帝求之不过数十。王武子因其出 。率少年将斧诣园。饱啖毕。伐树而去。事 类赋注。李。引晋书。济善解马性。尝乘一马。着 连干障泥。前有水。终不肯渡。济云此必是惜障泥。使 人解去便渡。故杜预谓济有马癖。书钞 引晋书。 
　　王浚
武帝谋伐吴。诏浚修舟舰。浚乃作大船连舫。方百二十 步。受二千余人。以木为城。起楼橹。开四出门。其上 皆得驰马往来。又画鹢首怪兽于船首。以惧江神。舟桌 之盛。自古未有。书钞引晋书。 
　　唐彬
彬持节、监幽州诸军事、领护乌丸校尉、右将军。彬既 至镇。训卒利兵。广农重稼。震威耀武。宣喻国命。示 以恩信。书钞引晋书。 
　　山涛
涛为尚书吏部郎。文帝与涛书曰。足下在事清明。雅操 迈时。念多所乏。令致钱二十万。谷二百斛。魏帝尝赐 景帝春服。帝以赐涛。又以母老。并赐藜杖一枚。书 钞引晋书。 
转北中郎将。督邺城守事。书钞引晋 书。 
涛转尚书。表辞才下年老。诏曰。方今多事。嘉谋良 图。委以老成也。初学记十一引晋书。 新无。 
咸宁初。涛为太子少傅。书钞引晋书 。 
帝尝讲武于宣武场。涛时有疾。诏乘步辇。书 钞引晋书。 
袁毅为□令。赂遗朝廷。以营虚誉。遗山涛丝百斤。 涛不欲为异。乃受之。命内之阁上。后毅事露。吏验至 涛所。涛于梁上取丝。尘埃黄黑。封印如初。以付吏。 事类赋注。丝。引晋书。 
山涛子淳元。一作允。□疾不 仕。世祖闻其短小聪敏。欲见之。涛面答。淳元自谓形 容。宜绝人事。不肯受诏。论者奇之。御 览三百七十八引臧书。 
简涛五子。字季伦。书 钞。与谯国嵇绍、沛郡刘谟、宏农杨淮、齐名。初 为太子舍人。累迁太子庶子。书钞引晋 书。 
　　王戎
戎少阮籍二十余年。相得如时辈。遂为竹林之游。御 览五十七引臧书。 
戎为荆州刺史。有司奏戎上四字新作 坐字。遣吏修园宅。免官。诏以赎论。迁豫州刺史 。书钞引晋书。 
戎子万。有美名而大肥。戎令食糠。而肥愈甚。书 钞。 
　　郭舒
郭舒始为领军校尉。坐擅放司马彪。系廷尉。世多义之 。刺史夏侯含辟为西曹。转主簿。含坐事。舒自系理。 含事得释。刺史宗岱即命为治中。书钞 引晋书。 
　　乐广
乐广字彦辅。书钞。 
性冲约有远识。寡嗜欲。与物无竞。尤善谈论。每以 约言析理。以厌人心。裴楷尝引广共谈。自夕申旦。雅 相钦挹。王戎为荆州刺史。闻广为夏侯玄所赏。乃举为 秀才。辟太尉掾。转太子舍人。书钞引 晋书。 
　　郑袤
魏武帝初封诸子为侯。精选宾友。袤与徐干俱为临淄文 学。书钞引晋书。 
时广平太守缺。宣帝谓袤曰。贤叔大匠。垂称于阳平 。魏郡百姓蒙惠化。且卢子家、王子雍、继踵此郡。使 世不乏贤。故复相屈。袤在广平。以德化为先。善作条 教。郡中爱之。书钞引晋书。 
默袤子。字思元。书 钞。 
默为东郡太守。值岁荒人饥。默辄开仓赈给。乃舍都 亭。自表待罪。朝廷嘉默忧国。诏书□叹。比之汲黯。 颁告天下。若郡县有此比者。皆听出给。书 钞引晋书。 
迁太常。山涛欲举一亲为博士。谓默曰。卿似尹翁归 。令吾不敢复言。默为人敦重。柔而能整。皆此类也。 书钞引晋书。 
　　李胤
李胤字宣仲。当作伯钞书。 
容貌质素。颓然若不足者。而知度沈邃。言必有中。 初仕郡上计掾。州辟部从事治中。举孝廉。参镇北军事 。书钞引晋书。 
胤迁御史中丞。恭恪直绳。百官惮之。书 钞引晋书。 
胤为吏部尚书。清慎选举。号为廉平。书 钞引晋书。新无。 
　　华表
华表字伟容。御览二百二十八。 
泰始原作咸熙。五年。诏曰。 华表清贤履道。内贞外顺。历位忠恪。言行不玷。其以 表为太常卿。御览二百二十八引臧书。 
　　石鉴
石鉴以才干。习于从政。敢断无疑。再为司隶校尉。书 钞引臧书。 
  
  
  
臧荣绪晋书卷八
　　刘毅
毅幼有孝行。少厉清节。然好臧否人物。王公贵人。望 风惮之。侨居平阳。太守杜恕。请为功曹。沙汰郡吏百 余人。三魏称焉。为之语曰。但闻刘功曹。不闻杜府君 。书钞引晋书。 
武帝问刘毅曰。卿以吾可方汉何帝也。对曰。可方桓 灵。帝曰。吾德虽不及古人。犹克己为政。又平吴会。 一同天下。方之桓灵。不亦甚乎。初学 记九引臧书。 
毅为尚书左仆射。文选恩幸传论注。 
上疏。陈九品之弊曰。句见选注。臣 闻、立政者以官才为本。官才有三难。而兴替二 字书钞作治乱。之所由也。人物难知。一也。爱憎 难防。二也。情伪难明。三也。今立中正。定九品。上 七句亦见书钞引。高下任意。荣辱在手。操人主之 威福。夺天朝之权势。爱憎决于心。情伪由于己。公无 考校之负。私无告讦之忌。用心百态。求者万端。廉让 之风灭。苟且之俗成。天下□□。但争品位。不闻推让 。窃为圣朝耻之。夫名状以当才为清。品辈以得实为平 。安危之要。不可不明。清平者。政化之美也。枉滥者 。乱败之恶也。不可不察。然人才异能。备体者寡。器 有大小。达有早晚。前鄙后修。宜受日新之报。抱正违 时。宜有质直之称。度远阙小。宜得殊俗之状。任直不 饰。宜得清实之誉。行寡才优。宜获器任之用。是以三 仁殊途而同归。四子异行而均义。陈平、韩信。笑侮于 邑里。而收功于帝王。屈原、伍胥。不容于人主。而显 名于竹帛。是笃论之所明也。今之中正。不精才实。务 依党利。不均称尺。务随爱憎。所欲与者。获虚以成与 。所欲下者。吹毛以求疵。高下逐强弱。是非由爱憎。 随世兴衰。不顾才实。衰则削下。兴则扶上。一人之身 。旬日异状。或以货赂自通。或以计协登进。附讬者必 达。守道者困悴。无报于身。必见割夺。有私于己。必 得其欲。是以上品无寒门。下品无势族。上 二句引见选注。暨时有之皆曲有。故慢主罔时。实 为乱源。损政之道一也。置州都者。取州里清议咸所归 服。将以镇异同。一言议。不谓一人之身。了一州之才 。一人不审。便坐之。若然。自仲尼以上。至于庖牺。 莫不有失。则皆不堪。何独责于中人者哉。若殊不修。 自可更选。今重其任而轻其人。所立品格。还访刁攸。 攸非州里之所归。非职分之所置。今访之。归正于所不 服。决事于所不职。以长谗构之源。以生乖争之兆。似 非立都之本旨。理俗之深防也。主者既善刁攸。攸之所 下。而复选以二千石。已有数人。刘良上攸之所下石公 罪。攸之所行。駮违之论。横于州里。嫌雠之隙。结于 大臣。夫桑妾之讼。祸及吴楚。斗鸡之变。难兴鲁邦。 况乃人伦交争。而部党兴。刑狱滋生。而祸根结。损政 之道二也。本立格之体。将谓人伦有序。若贯鱼成次也 。为九品者。取下者为格。谓才德有优劣。伦辈有首尾 。今之中正。务自远者。则抑割一国。使无上人。秽劣 下比。则拔举非次。并容其党。公以为格。坐成其私。 君子无小人之怨。官政无绳奸之防。使得上欺明主。下 乱人伦。乃使优劣易一作异。地 。首尾倒错。措一作推。贵异之 器。使在凡品之下。负戴不肖。越在成人之首。损政之 道三也。陛下践阼。开天地之德。弘不讳之诏。纳忠直 之言。以览天下之情。太平之基。不世之法也。然赏罚 。自王公以至于庶人无不加。法置中正。委以一国之重 。无赏罚之防。人心多故。清平者寡。故怨讼者众。听 之则告讦无已。禁绝则侵枉无极。与其理讼之烦。犹愈 侵枉之害。今禁讼诉则杜一国之口。培一人之势。使得 纵横无所顾惮。诸受枉者抱怨积直。独不蒙天地无私之 德。而长壅蔽于邪人之铨。使上明不下照。下情不上闻 。损政之道四也。昔在前圣之世。欲敦风俗。镇静百姓 。隆乡党之义。崇六亲之行。礼教庠序以相率。贤不肖 于是见矣。然乡老书其善以献天子。司马论其能以官于 职。有司考绩。以明黜陟。故天下之人。退而修本。州 党有德义。朝廷有公正。浮华邪佞。无所容厝。今一国 之士。多者千数。或流徙异邦。或取给殊方。面犹不识 。况尽其才力。而中正知与不知。其当品状。采誉与台 府。纳毁于流言。任己则有不识之蔽。听受则有彼此之 偏。所知者以爱憎夺其平。所不知者以人事乱其度。既 无乡老纪行之誉。又非朝廷考绩之课。遂使进官之人。 弃近求远。背本逐末。位以求成。不由行立。品不校功 。党誉虚妄。损政五也。凡所以立品设状者。求人才以 理物也。非虚饰名誉。相为好丑。虽孝悌之行。不施朝 廷。故门外之事。以义断恩。既以在官。职有大小。事 有剧易。各有功报。此人才之实效。功分之所得也。今 则反之。于限当报。虽职之高。还附卑品。无绩于官。 而获高叙。是为抑功实而隆虚名也。上夺天朝考绩之分 。下长浮华朋党之士。损政六也。凡官不同事。人不同 能。得其能则成。失其能则败。今品不状才能之所宜。 而以九等为例。以品取人。或非才能之所长。以状取人 。则为本品之所限。若状得其实。犹品状相妨。系絷选 举。使不得精于才宜。况今九品所疏。则削其长。所亲 。则饰其短。徒结白论。以为虚誉。则品不料能。百揆 何以得理。万机何以得修。损政七也。前九品诏书。善 恶必书。以为褒贬。当时天下少有忌。今之九品所下。 不彰其罪。所上。不列其善。废褒贬之义。任爱憎之断 。清浊同流。以植其私。故反违前品。大其形势。以驱 动众人。使必归己。进者无功以表劝。退者无恶以成惩 。惩劝不明。则风俗污浊。天下人焉得不解德行。而锐 人事。损政八也。由此论之。选中正而非其人。授权势 而无赏罚。或缺中正而无禁检。故邪党得肆。枉滥纵横 。虽职名中正。实为奸府。事名九品。而有八损。上 四句。亦见书钞引。或恨结于亲亲。猜生于骨肉。 当身困于敌雠。子孙离其殃咎。斯乃历世之患。非徒当 今之害也。是以时主观时历法。防奸消乱。靡有常则。 故周因于殷。有所损益。至于中正九月。上圣古贤。皆 所不为。岂蔽于此事。而有不周哉。将以政化之道无取 于此也。自魏立以来。未见其得人之功而生雠薄之累。 毁风贬俗。无益于化。古今之失。莫大于此。愚臣以为 宜罢中正。除九品。上二句亦见书钞引 。弃魏氏之弊法。立一代之美制。文 选恩幸传论注。引臧书。虽仅节数句。而臧书有此疏。 自可知。故因从唐修书录出。 
毅为司隶校尉。曾斋而疾。其妻出省。毅自表戒当 作解。斋。书钞引晋书。刘 暾毅子。字长叔。当 作升。盖升叔二字古常误。 
暾五为司隶。允协物情故也。书钞引 臧书。 
　　和峤
和峤字长舆。文选闲居赋注。 
峤为黄门侍郎。迁中书令。旧监、令、共车入朝。及 峤为令。荀勖为监。峤不礼勖。常以意气加之。每同乘 。高抗专车而坐。乃使监令异车。自峤始也。文 选王文宪集序注。 
　　崔洪
洪荐雍州刺史郤诜代己为左丞。诜后纠洪。洪谓人曰。 我举郤丞。而还奏我。是挽弩自射也。诜闻曰。崔侯为 国举才。我以才见用。唯官是视。各明至公。何故私言 乃至此。洪闻其言而重之。书钞引晋书 。 
　　侯史光
侯史光字孝明。书钞。 
泰始初。诏曰。光忠亮笃素。有居正执义之心。历职 内外。恪勤在公。其以光为御史中丞。虽屈其列校之位 。亦所以伸其司直之才。光在职。宽而不纵。太保王祥 、久疾废朝。光奏请免之。诏优祥而寝光奏。后迁少府 。书钞引晋书。 
　　何攀
王浚为益州。辟攀为别驾。浚谋伐吴。遣攀奉表诣台。 口陈事机。诏再引见。乃令张华与攀筹量进讨之宜。 
浚兼遣攀过羊祜。面陈伐吴之策。攀善于将命。帝嘉 之。诏攀参浚军事。书钞引臧书。 
　　刘颂
刘颂字子雅。书钞。 
辟相府掾。奉使于蜀。时蜀新平。人饥土荒。颂表求 赈贷。未报。乃开仓出谷。蜀民赖之。太祖以颂专。辄 除名。书钞引臧书。 
武帝践阼。颂拜尚书三公郎。典科律。申冤讼。累迁 中书侍郎。书钞引晋书。 
　　李重
李重为平阳太守。崇德化。修学校。表笃行。拔贤能。 清简无欲。正身率下。在职三年。弹黜四县。书 钞引晋书。 
　　傅玄
傅玄字休奕。北地人。文选傅玄杂诗注 。 
勤学善属文。同上。 
州举秀才。文选杂诗注。 
稍迁至司隶校尉。文选杂诗注。 
咸。玄子。 
咸以议郎长兼司隶校尉。咸前后固辞。辞旨恳切。上 不听。敕使者逼就拜授。咸悲鲠伤咽。以身无兄弟。职 无假。到官之日。丧祭无主。重自陈乞。遂不见听。听 于官舍设灵坐。朔望奉祭。咸卧病治职。 
时朝廷宽弛。豪右放恣。郡县容纵。寇盗充牣。攻纂 囚徒。掠夺市道。交私请讬。朝野溷淆。咸于是奏免河 南尹。京都肃然。贵戚惮之。数月之间。三奏免选官。 奏案謇谔。终无曲挠。虽不见从。有司肃然。均 见御览二百五十引臧书。 
咸奏免王戎。解结劾之。不允。咸奏云。新作上事。 以为按令。御史中丞。督司百僚。皇太子以下。其在行 马内有违法宪者。皆惮纠之。虽在行马外。而监司不纠 。亦得奏之。如令之文。行马之内有违法宪。谓禁防之 事耳。宫内禁防。外司不得而行。故专施中丞。今道路 桥梁不修。斗讼屠沽不绝。如此之比。中丞推责州坐。 即今所谓行马内语。施于禁防。既云中丞督司百僚矣。 何复说行马之内乎。既云百僚。而不得复说行马之内者 。内外众官谓之百僚。则通内外矣。司隶所以不复说行 马内外者。禁防之事已于中丞说之故也。中丞、司隶、 俱纠皇太子以下。则共对司内外矣。不为中丞专司内百 僚。司隶专司外百僚。自有中丞、司隶、以来。更互奏 。内外众官。惟所纠得。无内外之限也。而结一旦横挫 臣。臣前所以不罗缕者。冀因结奏。得从私愿也。今既 所愿不从。而敕云但为过耳。非所不及也。以此见原。 臣忝司直之任。宜当正己率人。若其有过。不敢受原。 是以申陈其愚。司隶与中丞俱共纠皇太子已下。则从皇 太子以下无所不纠也。得纠皇太子。而不得纠尚书。臣 之闇塞。既所未譬。皇太子为在行马之内邪。皇太子在 行马之内。而得纠之。尚书在行马之内。而不得纠。无 有此理。此理灼然。而结以此挫臣。臣可无恨耳。其于 观听无乃有怪邪。臣识石公。前在殿上脱衣。为司隶荀 恺所奏。先帝不以为非。于时莫谓侵官。今臣裁纠尚书 。而当有罪乎。咸累自上。称引故事。条理灼然。朝廷 无以易之。因书钞□□节引此奏数句。 知旧晋书有此段。故依唐修书录出。 
　　傅宣祇子
宣为御史中丞。孝怀。詹事裴绍。息猷、尚荣阳长公主 。绍字承伯。秀从兄子。猷不愿婚。闻绍在中书。即娉 温峤妹。傅宣奏猷大不敬。御览一百五 十二引臧书。 
  
  
  
臧荣绪晋书卷九
　　阮籍
阮籍字嗣宗。陈留尉氏人。文选咏怀诗 注。 
容貌瑰杰。志气宏放。同上。 
籍随叔父至东兖。刺史王昶。闻籍奇伟。请与相见。 乃叹息以不能测。御览五百十二。 
太尉蒋济闻籍有才隽。而俶傥为志高。问掾王默。然 后上十一字依茶陵本加。辟之。 籍诣都亭奏记曰。籍死罪死罪。伏惟明公以含一之德。 据上台之位。群英翘首。俊贤抗足。开府之日。人人自 以为掾属。辟书始下。而下走为首。昔子夏处新 作在于。西河之上。而文侯拥彗。邹子居新 作处于。黍谷之阴。而昭王陪乘。夫布衣穷居新 无上二字。而之士下有孤居特立四字。韦带之士。 孤居特立。王公大人所以屈体而上三字 新作礼字。下之者为道存也。今籍无邹卜之德。新 作道。而有其陋。猥见采择。无以称当。方将耕于 东皋之阳。输黍稷之余税。以避当涂者之路。新 无上句。负薪疲病。足力不强。补吏之召。非所克 堪。乞回谬恩。以光清举。初济恐籍不至。得记欣然。 遣吏卒迎之。而籍已去。济大怒王默。默惧。与籍书劝 说之。上十字依茶陵本加。于是 乡亲共喻之。籍乃就吏。后谢病归。复为尚书郎。见 文选诣蒋公奏记并注。 
籍本有济世志。属魏晋之际。天下多故。遂酣饮为常 。文帝初欲为武帝求婚于籍。籍醉六十日。不得言而已 。文选诣蒋公奏记注。 
初文帝辅政。籍尝言于帝曰。平生曾游东平。乐其风 土。帝大悦。即拜东平相。籍乘驴到郡。坏府舍屏障。 使内外相望。法令清简。旬日而还。书 钞引晋书。 
籍拜东平相。不以政事为务。沈醉日多。文 选五君咏注。 
迁步兵校尉。文选咏怀咏注。 
籍虽放诞。不拘礼教。然发言玄远也。口不评论臧否 人物。文选五君咏注。 
景元四年。卒。籍善属文。初不苦思。率尔便成。作 五言诗咏怀。八十余篇。为世所重。文 选五君咏注。 
阮孚咸子。字遥集。书 钞。 
元帝以孚为安东参军。蓬发饮酒。不以王务婴心。以 上书钞参军引臧书。 
时帝既用申韩以救世。而孚之徒。未能弃也。虽然。 不以事任处之。转丞相从事中郎。终日酣纵。恒为有司 所案。帝每优容之。书钞从事中郎引晋 书。 
后拜散骑常侍。性既嗜酒。尝以金貂换酒。为有司所 弹。帝宥之。事类赋注。冠。引晋书。 
明帝即位。孚转为吏部尚书。领东海一 作旸。王师。辞不拜。诏就家用之。尚书令郗鉴以 为非体。一作礼。帝曰。就家用 之诚不快。不尔便废才。为当轻重。务推之耳。书 钞引臧书。 
孚性好屐。或有诣阮。正自蜡屐。因自叹曰。未知一 生当着几量屐。书钞引晋书。 
阮裕籍族弟。放弟。在剡。曾 有好车。借无不给。有人葬母。意欲借而不敢言。后裕 闻之。乃叹曰。吾有车而使人不敢借。何以车为。遂命 焚之。书钞车引晋书。 
　　嵇康
嵇康字叔夜。谯国人。文选琴赋注。 
少有奇才。同上。 
风姿清秀。高爽任真。书钞。 
博览经籍。无所不见。文选琴赋注。 
与魏宗室婚。拜中散大夫。书钞。 
嵇康为竹林之游。预其流者。向秀、刘伶、之徒。文 选思旧赋注。 
嵇康过邯郸。邯郸人王烈。自言二百余岁。共入山。 得石髓如饴。即自服半。余半与康。皆凝而为石。石室 中见一卷素书。呼吸之间。康取。辄不见。书 钞石。 
与吕安友善。文选琴赋注。 
东平吕安家事系狱。亹阅之始。安以语康。辞相证引 。遂复收康。文选琴赋注。 
后与安俱斩东市。文选琴赋注。 
初康尝游乎西洛。暮宿华阳亭。引琴而弹。夜分忽有 客诣之。称是古人。与康共谈音律。辞致清辩。因索琴 弹之。而为广陵散。声调绝伦。遂以授康。仍誓不传人 。亦不自言其姓字。后康将刑东市。索琴弹之。曰。昔 袁孝尼尝从吾学广陵散。吾每靳固之。广陵散于今绝矣 。书钞引晋书。 
吕安。字仲悌。东平人也。文选思旧 赋注。 
安才气高奇。文选褚渊碑文注。 
安妻甚美。兄巽报之。巽内惭。诬安不孝。启太祖徙 安远郡。即路与康书曰。安白。昔李叟入秦。及关而叹 。梁生适越。登岳长谣。夫以嘉遯之举。犹怀恋恨。况 乎不得已者哉。惟别之后。离群独游。一 作逝。背荣宴。辞伦好。经回路。涉一 作造。沙漠。鸡鸣戒旦。则飘尔晨征。日薄西山。 则马首靡讬。寻历曲阻。则沈思纡结。乘一 作登。高远眺。则山川悠隔。或乃回飙一 作风。狂厉。白日寝光。踦□一 作徙倚。交错。陵隰相望。徘徊九皋之内。慷慨重 阜之岭。进无所依。一作由。退 无所据。涉泽求蹊。披榛觅路。啸咏沟渠。良不可度。 斯亦行路之艰难。然非吾心之所惧也。至若兰茞倾顿。 桂林移植。根萌未树。而牙浅弦急。常一 作每。恐风波潜骇。危机密发。斯一 作此。所以怵惕于长衢。按辔而叹息一 无上五字。也。又北土之性。难以讬根。投人夜光 。鲜不按剑。今将植橘柚于玄朔。蒂一 作荣。 华藕于修陵。表龙章于裸壤。奏韶舞一 作武。于聋俗。固难以取贵矣。夫物不我贵。则莫 之与。莫之与则伤之者至矣。飘飘远游之士。讬身无人 之乡。总辔遐路。则有前言之艰。一作 难。悬鞍陋宇。则有后虑之戒。朝霞启晖。则身疲 于一作而。遄征。太阳戢曜。则 情劬于一作而。夕惕。肆目平隰 。则辽一作寥。廓而无睹。极听 修原。则淹一作掩。寂而无闻。 吁其悲矣。心伤悴一作瘁。矣。 然后乃知步骤之士。不足为贵也。若迺顾影一 作景。中原。愤气云踊。哀物悼世。激情风烈。一 作厉。龙睇一作啸。大野。 虎啸一作睇。六合。猛气一 作志。纷纭。雄心四据。思蹑云梯。横奋八极。披 艰埽秽。荡海夷岳。蹴昆仑使西倒。蹋太山令东覆。平 涤九区。恢维宇宙。斯亦吾之鄙愿也。时不我与。垂翼 远逝。锋距靡加。翅翮摧屈。翅一作六 。自非知命。谁一作孰。能 不愤悒者哉。吾子植根芳苑。擢一作濯 。秀清流。布一作晞。叶华 崖。飞藻云肆。俯据潜龙之渊。一作渚 。仰荫栖一作游。凤之林。 荣曜眩其前。艳色饵其后。良俦一作畴 。交其左。声名驰其右。翱翔伦党之间。弄姿帐房 之里。从容顾眄。绰有余裕。俯仰吟啸。自以为得志矣 。岂能与吾曹同大丈夫之忧乐者哉。去矣嵇生。永一 作远。离隔矣。茕茕飘寄。临沙漠矣。悠悠三千。 路难涉矣。携手之期。邈无日矣。思心弥结。谁云释矣 。无金玉尔音。而有遐心。身虽胡越。意存断金。各敬 尔仪。敦履璞沉。繁华流荡。君子弗钦。临书悢然。一 作临纸意结。知复何云。太祖见而恶之。收安付廷 尉。与康俱死。茶陵本文选思旧赋注。 　选注虽无此书。观其所引上下文。实本干宝晋纪。则 有此书可知。故依文选录出。　又按此书。嵇绍集以为 赵至与嵇茂齐书。干宝晋纪以为吕安与嵇康书。李善注 文选时。尚不能定其适从。唐修晋书。从嵇绍集。故附 赵至传。臧书自从干宝晋纪。故附吕安传。 
　　向秀
向秀字子期。河内怀人也。文选思旧赋 注。 
秀始有不羁之志。与嵇康、吕安、友。康既被诛。应 本州计入洛。太祖问曰。闻有箕山之志。何以在此。秀 曰。以为巢许未达尧心。是以来见。反自役作思旧赋云 。余与嵇康、吕安、居止接近。其人并有不羁之才。然 嵇志新作意。远而疏。吕心旷而 放。其后各新作并。以事见法。 嵇博综技艺。于丝竹特妙。临当就命。顾视日影。索琴 而弹之。余逝将西迈。经其旧庐。于时日薄虞渊。新 以唐讳作泉。寒冰凄然。邻人有吹笛者。发声寥亮 。追思新作想。曩昔游宴之好。 感音而叹。故作赋云。将命适于远京兮。遂旋反而新 作以。北徂。济黄河以泛舟兮。经山阳之旧居。瞻 旷野之萧条兮。息余驾乎城隅。践二子之遗迹兮。历穷 巷之空庐。叹黍离之愍周兮。悲麦秀于殷墟。惟古一 作追。昔以怀今一作人。兮 。心徘徊以踌躇。栋宇存新作在。而 弗毁兮。形神逝其焉如。昔李斯之受罪兮。叹黄犬而长 吟。悼嵇生之永辞兮。顾日影而弹琴。讬运遇于领会兮 。寄余命于寸阴。听鸣笛之慷慨兮。妙声绝而复寻。停 新作伫。驾君其将迈兮。遂新 作故。援翰而新作以。写心 。后为黄门郎卒。文选思旧赋并注。 
　　刘伶
刘伶字伯伦。沛国人也。文选酒德颂注 。 
志气放旷。以宇宙为狭。同上。 
伶潜默少言。文选五君咏注。 
伶常乘车。携一壶酒。使人荷锸而随之。谓曰死便埋 我。文选五君咏注引臧书。书钞鹿车引 晋书。知书钞所引多系臧书。 
着酒德颂曰。有大人先生。以天地为一朝。万期一 作朝。为须臾。日月为扃牖。八荒为庭衢。行无辙 迹。居无室庐。幕天席地。纵意所如。止则操卮执觚。 动则挈榼提壶。惟酒是务。焉知其余。有贵介公子。搢 绅处士。闻吾风声。议其所以。乃奋袂攘襟。怒目切齿 。陈说礼法。是非锋起。一作蜂起。先 生于是方捧甖承槽。衔杯漱醪。奋髯踑一 作箕。踞。枕曲藉糟。无思无虑。其乐陶陶。兀然 而醉。豁一作恍。尔而醒。静听 不闻雷霆之声。孰视不睹泰山之形。不觉寒暑之切肌。 利欲之感情。俯观万物。扰扰焉如江汉一 作海。之载浮萍。二豪侍侧焉。如蜾蠃之与螟蛉。 尝为建威参军。文选酒德颂并注。 
卒以寿终。同上。 
　　胡母辅之
太山胡母辅之。以家贫。求试。守繁昌令。始节酒自厉 。甚有能名。书钞引晋书。 
辅之尝过河南门下饮。使门卒王子博取火。子博曰。 我卒也。唯不乏事则已。安能为人使。辅之因就与语。 叹曰。吾不及也。荐之河南尹乐广。以为功曹。事 类赋注。火。引晋书。 
　　庾峻
庾峻字山甫。书钞。 
峻为御史中丞。威而不克。书钞。 
拜侍中。出入王命。尽忠补益。常侍坐世祖。命讲诗 。中庶子何劭论风雅正变之义。峻起难往反。四坐辨质 。莫能屈之。书钞。 
庾敳峻子。字子嵩。御 览二百四十九。 
敳原引作顗。迁吏部郎。是时 天下多故。机变屡起。敳常静默无为。书 钞引晋书。 
参东海王越。太傅军事。从子 亮。少时见敳在太傅府。言府多名士。皆一世秀异。敳 处其中。常自神王。御览二百四十九引 臧书。 
　　郭象
郭象字子玄。书钞。 
为太傅主簿。甚见亲委。遂任职专。势专领军一府。 书钞。 
　　庾纯
庾纯庾●弟。字谋甫。门宗最知 名。博学有才义。为世儒宗。早有公望。书 钞引晋书。 
　　皇甫谧
皇甫谧字士安。安定朝那人。文选三都 赋序注。 
汉皇甫嵩曾孙。皇甫嵩与贾逵同岁举计。至丞相府。 曹公唯留嵩与言。良久便辞之。嵩知已直亮。不能随时 。乃乘单车入蜀。书钞引晋书。 
皇甫谧年二十。不学。游荡无度。尝得瓜果。辄进所 后叔母任氏。任氏曰。孝经云。三牲之养犹为不孝。汝 今年余二十。目不存教。心不入道。无以慰我。因歔欷 流涕。谧遂感激。折节强学。事类赋注 。瓜。引晋书。 
年二十。始受书。文选三都赋序注。 
得风痹疾。犹手不辍卷。文选。 
举孝廉不行。文选三都赋序注。 
谧自表就帝借书。帝送一车书与之。谧虽羸疾。而披 阅不怠。书钞引晋书。 
咸宁初。诏曰。男子皇甫谧。沈静履素。守学好古。 其以谧为太子中庶子。书钞引晋书。 
又辟着作。不应。卒于家。文选三都 赋序注。 
士安幼沈静寡欲。有高尚之志。以着述为务。自号元 晏先生。后得风痹疾。因而学医。习览经方。手不辍卷 。遂尽其妙。御览七百二十二。 
　　挚虞
挚虞字仲洽。书钞。 
少事皇甫谧。才学通博。着述不倦。同 上引晋书。 
举贤良。书钞。 
擢为太子舍人。书钞。 
　　束皙
武帝问尚书郎挚虞、三日曲水事。挚曰。汉章帝时。平 原徐肇。以三月初生三女。至三日俱亡。一村以为怪。 乃相携至水边洗除。因流水以滥觞。遂以成俗。帝曰。 若如所说。非嘉事也。束□对曰。挚虞小生。未究其本 。此事起自周公。卜成洛邑。因流水泛酒。故逸诗。羽 觞随波流。及秦昭王时。三日上巳。置酒河曲。遂有金 人自泉而出。奉水心剑于王曰。令君制有西夏。此即其 处。因立为曲水焉。二汉相沿为盛集。帝嘉□对。御 览一百五十八。虽引晋书。与新不同。 
　　郤诜
郤诜为雍州刺史。帝于东堂饯之。问诜曰。卿自以为何 如。诜对曰。臣举贤良。对策为天下第一。犹桂林之一 枝。昆山之片玉。世祖笑。侍中奏免诜。诏曰。吾与之 戏耳。御览五十七。 
　　华谭
谭好学不倦。爽慧有口辩。为邻里所重。扬州刺史周浚 。引为从事史。爱其才器。待以宾友之礼。书 钞引晋书。 
太康初。刺史嵇绍。举谭秀才。同上 。 
谭素以才学为东土所推。博士王济。于众中嘲之曰。 君。吴楚之人。亡国之余。有何秀异。而应斯举。谭答 曰。秀异固产于方外。不出于中域也。是以明珠文贝。 生于江郁之滨。夜光之璞。出乎荆蓝之下。以人求之。 文王生于东夷。大禹生于西羌。书钞引 晋书。 
华谭移前松滋令表甫曰。枯泽非应龙之泉。平林非鸾 凤之窟。御览五十七。 
　　陆机
陆机字士衡。吴郡人也。祖逊。吴丞相。父抗。吴大司 马。文选叹逝赋。及文赋注。 
机少袭领父兵。为牙门将军。年二十。而吴灭。退临 旧里。与弟云闭门勤学。积十一年。文 选文赋注。叹逝赋注。略。 
机誉流京华。声溢四表。被征为太子洗马。与弟云俱 入洛。司徒张华。素重其名。如旧相识。以文录呈。天 才绮练。当时独绝。新声妙句。系一作 继。踪张蔡。机妙解情理。心识文体。作文赋曰。 今每观才士之所作。窃有以得其用心。夫放言遣辞。良 多变矣。妍蚩好恶。可得而言。每自属文。尤见其情。 恒患意不称物。文不逮意。盖非知之难。能之难也。故 作文赋。以述先士之盛藻。因论作文之利害所由。佗日 殆可谓曲尽其妙。至于操斧伐柯。虽取则不远。若夫随 手之变。良难以辞逮。盖所能言者。具于此云。伫中区 以玄览。颐情志于典坟。遵四时以叹逝。瞻万物而思纷 。悲落叶于劲秋。喜柔条于芳春。心懔懔以怀霜。志眇 眇而临云。咏世德之骏烈。诵先人之清芬。游文章之林 府。嘉丽藻之彬彬。慨投篇而援笔。聊宣之乎斯文。其 始也。皆反视收听。耽思傍讯。精骛八极。心游万仞。 其致也。情曈昽而弥鲜。物昭晰而互进。倾群言之沥液 。漱六艺之芳润。浮天渊以安流。濯下泉而潜浸。于是 沈辞怫悦。若游鱼衔钩。而出重渊之深。浮藻联翩。若 翰鸟缨缴。而坠曾云之峻。收百世之阙文。采千载之遗 韵。谢朝华于已披。启夕秀于未振。观古今于须臾。抚 四海于一瞬。然后选义按部。考辞就班。抱暑者咸叩。 怀响者毕弹。或因枝以振叶。或□波而讨源。或本隐以 之显。或求易而得难。或虎变而兽扰。或龙见而鸟澜。 或妥帖而易施。或岨峿而不安。罄澄心以凝思。眇众虑 而为言。笼天地于形内。挫万物于笔端。始踯躅于燥吻 。终流离于濡翰。理扶质以立干。文垂条而结繁。信情 貌之不差。故每变而在颜。思涉乐其必笑。方言哀而已 叹。或操觚以率尔。或含毫而邈然。伊兹事之可乐。固 圣贤之所钦。课虚无以责有。叩寂寞而求音。函绵邈于 尺素。吐滂沛乎寸心。言恢之而弥广。思按之而逾深。 播芳蕤之馥馥。发青条之森森。粲风飞而猋竖。郁云起 乎翰林。体有万殊。物无一量。纷纭挥霍。形难为状。 辞程才以效伎。意司契而为匠。在有无而僶俛。当浅深 而不让。虽离方而遯员。期穷形而尽相。故夫夸目者尚 奢。惬心者贵当。言穷者无隘。论达者唯旷。诗缘情而 绮靡。赋体物而浏亮。碑披文以相质。诔缠绵而凄怆。 铭博约而温润。箴顿挫而清壮。颂优游以彬蔚。论精微 而朗畅。奏平彻以闲雅。说炜瞱而谲诳。虽区分之在兹 。亦禁邪而制放。要辞达而理举。故无取乎冗长。其为 物也。多姿。其为体也。屡迁。其会意也。尚巧。其遣 言也。贵妍。暨音声之迭代。若五色之相宣。虽逝止之 无常。固崎锜而难便。苟达变而识次。犹开流以纳泉。 如失机而后会。恒操末以续巅。谬玄黄之秩叙。故淟涊 而不鲜。或仰逼于先条。或俯侵于后章。或辞害而理比 。或言顺而义妨。离之则双美。合之则两伤。考殿最于 锱铢。定去留于毫芒。苟铨衡之所裁。固应绳其必当。 或文繁理富。而意不指适。极无两致。尽不可益。立片 言而居要。乃一篇之警策。虽众辞之有条。必待兹而效 绩。亮功多而累寡。故取足而不易。或藻思绮合。清丽 千眠。炳若缛绣。凄若繁弦。必所拟之不殊。乃闇合乎 曩篇。虽杼轴于予怀。怵佗入之我先。苟伤廉而愆义。 亦虽爱而必捐。或苕发颖竖。离众绝致。形不可逐。响 难为系。块孤立而特峙。非常音之所纬。心牢落而无偶 。意徘徊而不能揥。石韫玉而山辉。水怀珠而川媚。彼 榛楛之勿翦。亦蒙荣于集翠。缀下里于白雪。吾亦济夫 所伟。或讬言于短韵。对穷迹而孤兴。俯寂寞而无友。 仰寥廓而莫承。譬偏弦之独张。含清唱而靡应。或寄辞 于瘁音。徒靡言而弗华。混妍蚩而成体。累良质而为瑕 。象下管之偏疾。故虽应而不和。或遗理以存异。徒寻 虚以逐微。言寡情而鲜爱。辞浮漂而不归。犹弦么而徽 急。故虽和而不悲。或奔放以谐合。务嘈囋而妖冶。徒 悦目而偶俗。固高声而曲下。寤防露与桑间。又虽悲而 不雅。或清虚以婉约。每除烦而去滥。阙大羹之遗味。 同朱弦之清泛。虽一唱而三叹。固既雅而不艳。若夫丰 约之裁。俯仰之形。因宜适变。曲有微情。或言拙而喻 巧。或理朴而辞轻。或袭故而弥新。或沿浊而更清。或 览之而必察。或研之而后精。譬犹舞者赴节以投袂。歌 者应弦而遣声。是盖轮扁所不得言。故亦非华说之所能 精。普辞条与文律。良余膺之所服。练世情之常尤。识 前修之所淑。虽浚发于巧心。或受●与 蚩同。于拙目。彼琼敷与玉藻。若中原之有菽。同 橐籥之罔穷。与天地乎并育。虽纷蔼于此世。嗟不盈于 予掬。患挈瓶之屡空。病昌言之难属。故踸踔于短垣。 放庸音以足曲。恒遗恨以终篇。岂怀盈而自足。惧蒙尘 于叩缶。顾取笑乎鸣玉。若夫应感之会。通塞之纪。来 不可遏。去不可止。藏若景灭。行犹响起。方天机之骏 利。夫何纷而不理。思风发于胸臆。言泉流于唇齿。纷 威蕤以馺遝。唯毫素之所拟。文徽徽以溢目。音泠泠而 盈耳。及其六情底滞。志往神留。兀若枯木。豁若涸流 。揽营魂以探颐。顿精爽于自求。理翳翳而愈伏。思乙 乙其若抽。是以或竭情而多悔。或率意而寡尤。虽兹物 之在我。非余力之所□。故时抚空怀而自惋。吾未识开 塞之所由。伊兹文之为用。固众理之所因。恢万里而无 阂。通忆载而为津。俯贻则于来叶。仰观象乎古人。济 文武于将坠。宣风声于不●。涂无远而弗弥。理无微而 弗纶。配沾润于云雨。象变化乎鬼神。被金石而德广。 流管弦而日新。文选文赋并注。 
大熙末。太傅杨骏辟机为祭酒。文选 为贾谧作赠陆机注。 
杨骏议征机为太子洗马。文选宴玄圃 宣猷堂诗注。又谢平原内史表注。 
吴王晏出镇淮南。以机为郎中令。文 选答贾长渊注。 
机为尚书中兵郎。同上。继转 殿中郎。又为着作郎。同上谢平原内史 表注。 
赵王伦辅政。引为相国参军。赵王伦篡位。迁帝于金 墉城。后诸王共诛伦。复帝位。齐王冏谮机为伦作禅文 。赖成都王颖救之。免死。文选园葵诗 注。虽引晋书。与新书异。 
机恶齐王冏。矜功自伐。受爵不让。及齐亡。作豪士 赋以刺焉。其序曰。夫立德之基有常。而建功之路不一 。何则。循一作修。心以为量也 。存乎我。因物以成务者。系乎彼。存夫一 作乎。我者。隆杀止乎其域。系乎物一 作彼。者。丰约唯所遭遇。落叶俟微风一 作飙。以陨。而风之力盖寡。孟尝遭雍门而一 作以。泣。而琴之感以末。何者。一 作哉。欲陨之叶。无所假烈风。将坠之泣。不足烦 哀响也。是故苟时启于天。理尽于民。一 作人。庸夫可以济圣贤之功。斗筲可以定烈士之业 。故曰。才不半古。而功已倍之。盖得之于时势一 作世。也。历观古今。徼一时之功。而居伊周之位 者。有矣。夫我之自我。智士犹婴其累。物之相物。昆 虫皆有此情。夫以自我之量。而挟非常之勋。神器晖其 顾盻。万物随其俯仰。心玩居常之安。耳饱从谀之说。 岂识乎功在身外。任在才表者哉。且好荣恶辱。有生之 所大期。忌盈害上。鬼神犹且不免。人主操其常柄。天 下服其大节。故曰。天可雠乎而时有。袨服荷戟。立乎 庙门之下。援旗誓众。奋于阡陌之上。况乎代一 作世。主制命。自下财一作裁。 物者哉。一作乎。广树恩不 足以敌怨。勤兴利不足以补害。故曰。代大匠●者必伤 其手。且夫政由宁氏。忠臣所为一作以 。慷慨。祭则寡人。人主所不久堪。是以君奭鞅鞅 。不悦公旦之举。高平师师。侧目博陆之势。而成王不 遣嫌吝于怀。宣帝若负芒刺于背。非其然者欤。嗟乎。 光于四表。德莫富焉。王曰叔父。亲莫昵焉。登帝大位 。功莫厚焉。守节没齿。忠莫至焉。而倾侧颠沛。仅而 自全。则伊生抱明允以婴戮。文子怀忠敬而齿剑。固其 所也。因斯以言。夫以笃圣穆亲。如彼之懿。大德至忠 。如此之盛。尚不能取信于人主之怀。止谤于众多之口 。过此以往。恶睹其可。安危之理。断可识矣。又况乎 饕大名以冒道家之忌。运短才而易圣哲所难者哉。身危 由于势过。而不知去势以求安。祸积起于宠盛。而不知 辞宠以招福。见百姓之谋已。则申宫警守。以崇不畜之 威。惧万民一作方。之不服。则 严刑峻制。以贾伤心之怨。然后威穷乎震主。而怨行乎 上下。众心日陊。危机将发。而方偃仰瞪眄。一 作盱。谓足以夸世。笑古人之未工。忘己事之已拙 。知曩勋之可矜。暗成败之有会。是以事穷运尽。必于 一作有。颠仆。风起尘合。而祸 至常酷也。圣人忌功名之过已。恶宠禄之逾量。盖为此 也。夫恶欲之大端。贤愚所共有。而游子殉高位于生前 。志士思垂名于身后。受生之分。唯此而已。夫盖世之 业。名莫大焉。震主之势。位莫盛焉。率意无违。欲莫 顺焉。借使伊人颇览天道。知尽不可益。盈难久持。超 然自引。高揖而退。则巍巍之盛。仰邈前贤。洋洋之风 。俯冠一作观。来籍。而大欲不 乏一作止。于身。至乐无愆乎旧 。节弥效而德弥广。身逾逸而名逾劭。此之不为。彼之 必昧。然后河海之迹。堙为穷流。一篑之舋。积成山岳 。名编凶顽之条。身猒荼毒之痛。岂不谬哉。故聊赋焉 。庶使百世少有寤云。文选豪士赋序并 注。 
世有豪士兮。遭国颠沛。摄穷运之归期。尝众通之所 会。苟时至而理尽。譬摧枯而振败。因天地以运动。恒 才璅而功大。于是礼极上典。服尽晖崇。仪北辰以葺宇 。实兰室而桂宫。抚玉衡于枢极。运万物乎掌中。伊天 道之刚健。犹时至而必□。日罔中而弗昃。月何盈而不 阙。袭覆车之危轨。笑前乘之去穴。若知险而退止。趋 归蕃而自戢。推璇玑以长谢。顾万物而高揖。讬浮云以 迈志。岂咎□之能集。挤为山以自陨。叹祸至于何及。 按此赋自必全载。故姑依略见于类聚讽 类者录出。以俟考。 
成都王表理机。起为平原内史。到官上表谢恩。曰。 陪臣陆机言。今月九日。魏郡太守遣兼丞张含齎板诏书 印绶。假臣为平原内史。拜受祗竦。不知所裁。臣机顿 首。死罪死罪。臣本吴人。出自敌国。世无先臣宣力之 效。才非邱园耿介之秀。皇泽广被。惠济无远。擢自群 萃。累蒙荣进。入朝九载。历官有六。身登三阁。官成 两宫。服冕乘轩。仰齿贵游。振景拔迹。顾邈同列。施 重山岳。义足灰没。遭国颠沛。无节可纪。虽蒙旷荡。 臣独何颜。俛首顿膝。忧愧若厉。而横为故齐王冏所见 枉陷。诬臣与众人共作禅文。幽执囹圄。当为诛始。臣 之微诚。不负天地。仓卒之际。虑有逼迫。乃与弟云、 及散骑侍郎袁瑜、中书郎冯熊。尚书右丞崔基、廷尉正 顾荣、汝阴太守曹武、思所以获免。阴蒙避回。崎岖自 列。片言只字。不关其间。事踪笔迹。皆可推校。而一 朝翻然。更以为罪。蕞尔之生。尚不足□。区区本怀。 实有可悲。畏逼天威。即罪惟谨。钳口结舌。不敢上诉 所天。莫大之衅。日经圣听。肝血之诚。终不一闻。所 以临难慷慨。而不能不恨恨者。惟此而已。重蒙陛下恺 悌之宥。回霜收电。使不陨越。复得扶老携幼。生出狱 户。怀金拖紫。退就散辈。感恩惟咎。五情震悼。跼天 蹐地。若无所容。不悟日月之明。遂垂曲照。云雨之泽 。播及朽瘁。忘臣弱才。身无足采。哀臣零落。罪有可 察。苟削丹书。得夷平民。则尘洗天波。谤绝众口。臣 之始望。尚未至是。猥辱大命。显授符虎。使春枯之条 。更与秋兰垂芳。陆沉之羽。复与翔鸿抚翼。虽安国免 徒。起纡青组。张敞亡命。坐致朱轩。方臣所荷。未足 为泰。岂臣蒙垢含□。所宜忝窃。非臣毁宗夷族。所能 上报。喜惧参并。悲惭哽结。拘守常宪。当便道之官。 不得束身奔走。稽颡城阙。瞻系天衢。驰心辇毂。臣不 胜屏营延仰。谨拜表以闻。文选谢平原 内史表并注。 
陆云。云补浚仪令。县居都会之要。名为难理。云到 官肃然。下不能欺。市无二价。书钞引 晋书。 
云去官。百姓追思之。图画形像。配食县社。书 钞引晋书。 
  
  
  
臧荣绪晋书卷十
　　夏侯湛
夏侯湛字孝若。谯国人也。文选东方朔 书赞注。 
美容仪。才华富盛。早有名誉。与潘岳友善。时人谓 之连璧。同上。 
为太尉掾。文选夏侯常侍诔注。 
湛举贤良。对策。拜郎中。同上。 
进补太子舍人。转尚书郎。出宰野王令。文 选夏侯常侍诔注。 
湛居邑累年。朝野多叹其屈。类聚四 十八。　御览二百二十。 
除中书侍郎。出补南阳相。文选夏侯 常侍诔注。 
惠帝即位。为散骑常侍。文选东方朔 书赞注。 
湛族为盛门。性颇豪侈。甘食美服。穷滋极珍。　湛将 没。遗命小棺薄敛。不修封树。文选夏 侯常侍诔注。 
　　潘岳
潘岳字安仁。荥阳中牟人。文选藉田赋 注。 
父芘。琅邪内史。文选怀旧赋注。 
岳总角辩慧。摛藻清艳。乡邑称为奇童。弱冠辟太尉 、秋兴赋注。作贾充为太尉。岳为贾充 掾。西征赋注。作岳弱冠辟太尉府掾。司空府。文 选藉田赋注。 
泰始四年正月丁亥。世祖初藉千亩。司空掾潘岳作藉 田颂曰。伊晋之四年。正月丁未。当作 亥。皇帝亲率群后。藉于千亩之甸。礼也。于是乃 使甸帅清畿。野庐埽路。封人壝宫。掌舍设枑。青坛蔚 其岳立兮。翠幕黕以云布。结崇基之灵址兮。启四涂之 广阼。沃野坟腴、膏壤平砥、清洛浊渠。引流激水。遐 阡绳直。迩陌如矢。●一作葱。犗 服于缥轭兮。绀辕缀于黛耜。俨储驾于廛左兮。俟万乘 之躬履。百僚先置。位以职分。自上下下。具惟命臣。 袭春服之萋萋兮。接游车之辚辚。微风生于轻幰兮。纤 埃起于朱轮。森奉璋以阶列兮。望皇轩而肃震。若湛露 之唏朝阳兮。似众星之拱北辰也。于是前驱鱼丽。属车 鳞萃。闾阖洞启。参涂方驷。常伯陪乘。太仆秉一 作执。辔。后妃献穜稑之种。司农撰播殖之器。挈 壶掌升降之节。宫正设门闾之跸。天子乃御玉辇。荫华 盖。冲牙铮枪。绡纨綷□。金根照耀以炯晃兮。龙骥腾 骧而沛艾。表朱衣于离坎兮。飞青缟于震兑。中黄厨以 发辉一作挥。兮。方彩纷其繁会 。五辂一作路。鸣銮。九旗扬旆 。琼钑入橤。云罕晻蔼。萧管嘲哳以啾嘈兮。鼓鞞□隐 以砰磕。笋□嶷以轩翥兮。洪钟越乎区外。震震填填。 尘骛连天。以幸乎藉田。蝉冕颎以灼灼兮。碧色肃其千 千。似夜光之剖荆璞兮。若茂松之依山颠也。于是我皇 乃降灵坛。抚御耦。坻一作游。场 染屦。洪縻在手。三推而舍。庶人终亩。贵贱以班。或 五或九。于斯时也。居靡都鄙。民无华裔。长庶杂遝以 交集。士女颁斌而或戾。被褐振裾。垂髫总发。蹑踵侧 肩。掎裳连襼。即袂字。黄尘为 之四合兮。阳光为之潜翳。动容发音。而观者莫不抃舞 乎康衢。讴吟乎圣世。情欣乐于昏作兮。虑尽力乎树蓺 。靡谁一作推。督而尝勤兮。莫 之课而自厉。躬先劳以说一作而悦。使 兮。岂严刑而猛制之哉。有邑老田父。或进而称曰。盖 损益随时。理有常然。高以下为基。民以食为天。正其 末者端其本。善其后者慎其先。夫九土之宜弗任。四业 一作人。之务不壹。野有菜蔬之 色。朝靡代耕之秩。无储蓄以虞灾。徒望岁以自必。三 代之衰。皆此物也。今圣上昧旦丕显。夕惕若栗。图匮 于丰。防俭于违。钦哉钦哉。惟谷之恤。展三时之弘务 。致仓廪于盈溢。固尧汤之用心。而存救之要术也。若 乃庙祧有事。祝宗诹日。簋簋普悼。则此之自实。缩鬯 萧茅。又于是乎出。黍稷馨香。旨酒嘉栗。宜其民和年 登。而神降之吉也。古人有言曰。圣人之德。无以加于 孝乎。夫孝者。天地之性、人之所由灵也。昔者。明王 以孝治天下。其或继之者。鲜哉希矣。逮我皇晋。实光 斯道。仪刑孚于万国。爱敬尽于祖考。故躬稼以供粢盛 。所以致孝也。劝穑以足百姓。所以固本也。能本而孝 。盛德大业。至矣哉。此一役也。而二美具一 作显。焉。不亦远乎。不亦重乎。敢作颂曰。思乐 甸畿。薄采其茅。一作芳。大君 戾止。言藉其农。其农三推。万方以祗。耨我公田。实 一作遂。及我私。我簠斯盛。我 簋斯齐。我仓如陵。我庾如坻。念兹在兹。永言孝思。 人力普存。祝史正辞。神祇攸歆。逸豫无期。一人有庆 。兆民赖之。文选藉田赋并注。 
举秀才。高步一时。为众所疾。同上 。 
岳出为河阳令。同上闲居赋注。 
时山涛领王济裴楷等皆亲遇。岳内不平。乃密题阁道 。为谣曰。阁道东。有大牛。王济鞅。裴楷秋。和峤刺 促不得休。事类赋注。牛。引晋书。 
转怀令。文选闲居赋注。 
岳既一作领。宰二邑。勤于政 绩。推一作调。补尚书郎。迁廷 尉平。为公事免官。文选闲居赋注。又 西征赋注。又河阳县作注。 
杨骏为太傅辅政、高选吏佐、引岳为太傅主簿、骏诛 除名、同上闲居赋注。 
岳为长安令。作西征赋曰。岁次玄枵。元康二年。壬 子。月旅蕤宾。五月律。丙子统 日。统夏日。乙未御辰。十 八日。潘子凭轼西征。自京徂秦。迺喟然叹曰。古 往今来。邈矣悠哉。寥廓忽恍。化一气而甄三才。此三 才者。天地人道。唯生与位。谓之大宝。生有修短之命 。位有通塞之遇。鬼神莫之要。圣智弗能豫。当休明之 盛世兮。讬菲薄之陋质。纳旌弓于铉台。赞庶绩于帝室 。嗟鄙夫之常累。固既得而患失。无柳季之直道。佐士 师而一黜。武皇忽其升遐。八音遏于四海。天子寝于谅 闇兮。百官听于冢宰。彼负荷之殊重兮。虽伊周其犹殆 。窥七贵于汉庭。诪一姓之或在。无危明以安位。祇居 逼以示专。陷乱逆以受戮。匪降祸之自天。孔随时以行 藏。蘧与国而舒卷。苟蔽微以谬章。患过辟之未远。悟 山潜之逸士。卓长往而不反。陋吾人之拘孪。飘蓱浮而 蓬转。寮位儡其隆替。名节漼以隳落。危素卵之累壳。 甚玄燕之巢幕。心战惧以兢悚。如临深而履薄。夕获归 于都外。宵未中而难作。匪择木以栖集。□林焚而鸟存 。遭千载之嘉会。皇合德于干坤。弛秋霜之严威。流春 泽之渥恩。甄大义以明责。反初服于私门。皇鉴揆余之 忠诚。俄命余以末班。牧疲人于西夏。携老幼而入关。 丘去鲁而顾叹。季过沛而涕零。伊故乡之可怀。疚圣达 之幽情。矧匹夫之安土。邈投身于镐京。犹犬马之恋主 。窃讬慕于阙庭。眷巩洛而掩涕。思缠绵于坟茔。乃越 平乐。过街邮。秣马皋门。税驾西周。远矣姬德。兴自 高辛、思文后稷、厥初生民、率西水浒、化流岐豳、祚 隆昌、发。旧邦维新。旋牧野而历兹。愈守柔而执竞。 夜申旦而不寐。忧天保之未定。惟泰山其犹危。祀八百 而余庆。鉴亡王之骄淫。窜南巢以投命。坐积薪以待然 。方指日而比盛。人度量之乖舛。何相越之辽迥。考土 中于斯邑。成建都而营筑。既定鼎于郏鄏。遂钻龟而启 繇。平失道而来迁。繄二国而是佑。岂时王之无僻。赖 先哲以长懋。望圉北之两门。感虢郑之纳惠。讨子颓之 乐祸。尤阙西之效戾。重戮带以定襄。弘大顺以霸世。 灵壅川以止斗。晋演义以献说。咨景悼以迄□。政凌迟 而弥季。俾庶朝之构逆。历两王而干位。逾十叶以逮赧 。邦分崩而为二。竟横噬于于虎口。输文武之神器。澡 孝水而濯缨。嘉美名之在兹。夭赤子于新安。坎路侧而 瘗之。亭有千秋之号。子无七旬之期。虽勉励于延吴。 实潜恸乎余慈。眄山川以怀古。怅揽辔于中涂。虐项氏 之肆暴。坑降卒之无辜。激秦人以归德。成刘后之来苏 。事回泬而好还。卒宗灭而身屠。经渑池而长想。停余 车而不进。秦虎狼之彊国。赵侵弱之余烬。超入险而高 会。仗命世之英蔺。耻东瑟之偏鼓。提西缶而接刃。辱 十城之虚寿。奄咸阳以取俊。出申威于河外。何猛气之 咆勃。入屈节于廉公。若四体之无骨。处智勇之渊伟。 方鄙□之忿悁。虽改日而易岁。无等级以寄言。当光武 之蒙尘。致王诛于赤眉。异奉辞以伐罪。初垂翅于回溪 。不尤眚以掩德。终奋翼而高挥。建佐命之元勋。振皇 纲而更维。登崤阪之威夷。仰崇岭之嵯峨。皋记坟于南 陵。文违风于北阿。蹇器孟以审败。襄墨缞以授戈。曾 只轮之不反。□三帅以济河。值庸主之矜愎。殆肆叔于 市朝。任好绰其余裕。独引过以归己。明三败而不黜。 卒陵晋以雪耻。岂虚名之可立。良致霸其有以。降曲崤 而怜虢。讬与国于亡虞。贪诱赂以卖邻。不及腊而就拘 。垂棘反于故府。屈产服于晋舆。德不建而民无援。仲 雍之祀忽诸。我徂安阳。言陟陕郛。行乎漫渎之口。憩 乎曹阳之墟。美哉邈乎。兹土之旧也。固乃周邵之所分 。二南之所交。麟趾信于关雎。驺虞应乎鹊巢。愍汉氏 之剥乱。朝流亡以流析。卓滔天以大涤。劫宫庙而迁迹 。俾万乘之盛尊。降遥思于征役。顾请旋于●泛。既获 许而中惕。追皇驾而骤战。望玉辂而纵镝。痛百寮之勤 王。咸毕力以致死。分身首于锋刃。洞胸腋以流矢。有 褰裳以投岸。或攘袂以赴水。伤桴□之褊小。撮舟中而 掬指。升曲沃而惆怅。惜兆乱而兄替。枝末大而本披。 都偶国而祸结。臧札飘其高厉。委曹吴而成节。何庄武 之无耻。徒利开而义闭。蹑函谷之重阻。看天险之衿带 。迹诸侯之勇怯。笔嬴氏之利害。或开关以延敌。竞遯 逃以奔窜。有噤门而莫启。不窥兵于山外。连鸡互而不 栖。小国合而成大。岂地势之安危。信人事之否泰。汉 六叶而拓畿。县弘农而远关。厌紫极之闲敞。甘微行以 游盘。长傲宾于柏谷。妻睹貌而献餐。畴匹妇其已泰。 胡厥夫之谬官。昔明王之巡幸。固清道而后往。惧衔橛 之或变。峻徒御以诛赏。彼白龙之鱼服。挂豫且之密网 。轻帝重于天下。奚斯渐之可长。吊戾园于胡邑。谅遭 世之巫蛊。探隐伏于难明。委谗贼之赵虏。加显戮于储 贰。绝肌肤而不顾。作归来之悲台。徒望思其何补。纷 吾既迈此全节。又继之以盘桓。问休牛之故林。感征名 于桃园。发阌乡而警策。愬黄巷以济潼。眺华岳之阴崖 。睹高掌之遗踪。忆江使之反璧。告亡期于祖龙。不语 怪以征异。我闻之于孔公。愠韩马之大憝。阻关谷以称 乱。魏武赫以霆震。奉义辞以伐叛。彼虽众其焉用。故 制胜于庙算。砰扬桴以振尘。繣瓦解而冰泮。超遂遁而 奔狄。甲卒化为京观。倦狭路之迫隘。轨踦□以低仰。 蹈秦郊而始辟。豁爽垲以宏壮。黄壤千里。沃野弥望。 华实纷敷。桑麻条畅。邪界褒斜。右滨汧陇。宝鸡前鸣 。甘泉后涌。面终南而背云阳。跨平原而连嶓冢。九嵕 □●。太乙巃嵷。吐清风之飂戾。纳归云之郁蓊。南有 玄灞素浐、汤井、温谷。北有清渭、浊泾。兰池、周曲 。浸决郑白之渠。漕引淮海之粟。林茂有鄠之竹。山挺 蓝田之玉。班述陆海珍藏。张叙神皋隩区。此西宾所以 言于东主。安处所以听于凭虚也。可不谓然乎。劲松彰 于岁寒。贞臣见于国危。入郑都而抵掌。义桓友之忠规 。竭股肱于昏主。赴涂炭而不移。世善职于司徒。缁衣 弊而改为。履犬戎之侵地。疾幽后之诡惑。举伪烽以沮 众。淫嬖褒以纵慝。军败戏水之上。身死骊山之北。赫 赫宗周。□为亡国。又有继于此者。异哉秦始皇之为君 也。倾天下以厚葬。自开辟而未闻。匠人劳而弗图。俾 生埋以报勤。外罹西楚之祸。内受牧竖之焚。语曰。行 无礼必自及。此非其效与。干坤以有亲可久。君子以厚 德载物。观夫汉高之兴也。非徒聪明神武。豁达大度而 已也。乃实慎终追旧。笃诚款爱。泽靡不渐。恩无不逮 。率土且弗遗。而况于邻里乎。况于卿士乎。于斯时也 。乃摹写旧丰。制造新邑。故社易置。分榆迁立。街衢 如一。庭宇相袭。浑鸡犬而乱放。各识家而竞入。籍含 怒于鸿门。沛跼蹐而来王。范谋害而弗许。阴授剑以约 庄。●白刃以万舞。危冬叶之待霜。履虎尾而不噬。实 要伯于子房。樊抗愤以卮酒。咀彘肩以激扬。忽蛇变而 龙摅。雄霸上而高骧。曾迁怒而横撞。碎玉斗其何伤。 婴□组于轵涂。投素车而肉袒。疏饮饯于东都。畏极位 之盛满。金墉郁其万雉。峻嵃峭以绳直。戾饮马之阳桥 。践宣平之清阈。都中杂遝。户千人亿。华夷士女。骈 田逼侧。展名京之初仪。即新馆而莅职。励疲钝以临朝 。勖自强而不息。于是孟秋爰谢。听览余日。巡省农功 。周行庐室。街里萧条。邑居散逸。营宇寺署肆廛管库 蕞芮于城隅者。百不处一。所谓尚冠修成。黄棘宣明。 建阳昌阴。北焕南平。皆夷漫涤荡。亡其处而有其名。 尔乃阶长乐。登未央。泛太液。凌建章。萦馺娑而款骀 荡。□枍诣而轹承光。徘徊桂宫。惆怅柏台。鷩雉雊于 台陂。狐兔窟于殿傍。何黍苗之离离。而余思之芒芒。 洪钟顿于毁庙。乘风废而弗县。禁省鞠为茂草。金狄迁 于灞川。怀夫萧曹魏邴之相。辛李卫霍之将。衔使则苏 属国。震远则张博望。教敷而彝伦叙。兵举而皇威畅。 临危而智勇奋。投命而高节亮。暨乎秺侯之忠孝淳深。 陆贾之优游宴喜。长卿渊云之文。子长政骏之史。赵张 三王之尹京。定国释之之听理。汲长孺之正直。郑当时 之推士。终童山东之英妙。贾生洛阳之才子。飞翠緌。 拖鸣玉。以出入禁门者众矣。或被发左衽。奋迅泥滓。 或从容傅会。望表知里。或着显绩而婴时戮。或有大才 而无贵仕。皆扬清风于上烈。垂令闻而不已。想佩声之 遗响。若铿锵之在耳。当音凤恭显之任势也。乃熏灼四 方。震耀都鄙。而死之日。曾不得与夫十余公之徒隶齿 。才难不其然乎。望渐台而扼腕。枭巨猾而余怒。揖不 疑于北阙。轼樗里于武库。酒池鉴于商羊。追覆车而不 寐。曲阳僭于白虎。化奢淫而无度。命有始而必终。孰 长生而久视。武雄略其焉在。近惑文成而溺五利。侔造 化以制作。穷山海之奥秘。灵若翔于神岛。奔鲸浪而失 水。爆鳞骼于漫沙。陨明月以双坠。擢仙掌以承露。干 云汉而上至。致邛蒟其奚难。惟余欲而是恣。纵逸游于 角抵。络甲乙以珠翠。忍生民之减半。勒东岳以虚美。 超长怀以遐念。若循环之无赐。较面朝之焕炳。次后庭 之猗靡。壮当熊之忠勇。深辞辇之明智。卫鬒发以光鉴 。赵轻体之纤丽。咸善立而声流。亦宠极而祸侈。津便 门以右转。究吾境之所暨。掩细柳而抚剑。快孝文之命 帅。周受命以忘身。明戎政之果毅。距华盖于垒和。案 乘舆之尊辔。肃天威之临颜。率军礼之长□。轻棘霸之 儿戏。重条侯之倨贵。索杜邮其焉在。云孝里之前号。 惘辍驾而容与。哀武安以兴悼。争伐赵以徇国。定庙算 之胜负。扞矢言而不纳。反推怨以归咎。未十里于迁路 。寻赐剑以刎首。嗟主闇而臣嫉。祸于何而不有。窥秦 墟于渭城。冀阙缅其堙尽。觅陛殿之余基。裁岥岮以隐 嶙。想赵使之抱璧。浏睨楹以抗愤。燕图穷而荆发。纷 绝袖而自引。筑声厉而高奋。狙潜铅以脱膑。据天位其 若兹。亦狼狈而可愍。简良人以自辅。谓斯忠而鞅贤。 寄苛制于捐灰。矫扶苏于朔边。儒林填于坑阱。诗书炀 而为烟。国灭亡以断后。身刑轘以启前。商法焉得以宿 。黄犬何可复牵。野蒲变而成脯。苑鹿化以为马。假谗 逆以天权。钳众口而寄坐。兵在颈而顾问。何不早而告 我。愿黔黎其谁听。惟请死而获可。□子婴之果决。敢 讨贼以纾祸。势土崩而莫振。作降王于路左。萧收图以 相刘。料险易与众寡。羽天与而弗取。冠沐猴而纵火。 贯三光而洞九泉。曾未足以与其高下也。感市闾之菆井 。叹尸韩之旧处。丞属号而守阙。人百身以纳赎。岂生 命之易投。诚惠爱之洽着。讦望之以求直。亦余心之所 恶。思夫人之政术。实干时之良具。苟明法以释憾。不 爱才以成务。弘大体以高贵。非所望于萧傅。造长山而 慷慨。伟龙颜之英主。胸中豁其洞开。群善凑而必举。 存威恪乎天区。亡坟掘而莫御。临掩坎而累抃。步毁垣 以延伫。越安陵而无讥。谅惠声之寂寞。吊爰丝之正义 。伏梁剑于东郭。讯景皇于阳邱。奚信谗而矜谑。陨吴 嗣于局下。盖发怒于一博。成七国之称乱。翻助逆以诛 错。恨过听而无讨。兹沮善而劝恶。呰孝元于渭茔。执 奄伊以明贬。褒夫君之善行。废园邑以崇俭。过延门而 责成。忠何辜而为戮。陷社稷之王章。俾幽死而莫鞠。 □淫嬖之凶忍。剿皇统之孕育。张舅氏之奸渐。贻汉宗 以倾覆。刺哀主于义域。僭天爵于长安。欲法尧而承羞 。永终古而不刊。瞰康陵之孤坟。悲平后之专洁。殃厥 父之篡逆。蒙汉耻而不雪。激义诚而引决。赴丹爓以明 节。投宫火而焦縻。从灰熛而俱灭。骛横桥而旋轸。历 敝邑之南垂。门磁石而梁木兰兮。构阿房之屈奇。疏南 山以表阙。倬樊川以激池。役鬼佣其犹否。矧人力之所 为。工徒斫而未息。义兵纷以交驰。宗祧污而为沼。岂 斯宇之独隳。由伪新之九庙。夸宗虞而祖黄。驱吁嗟而 妖临。搜佞哀而为郎。诵六艺以饰奸。焚诗书而面墙。 心不则于德义。虽异术而同亡。宗孝宣于乐游。绍衰绪 以中兴。不获事于敬养。尽加隆于园陵。兆惟奉明。邑 号千人。讯诸故老。造自帝询。隐王母之非命。纵声乐 以娱神。虽靡率于旧典。亦观过而知仁。冯高望之阳隈 。体川陆之污隆。开襟乎清暑之馆。游目乎五柞之宫。 交渠引漕。激湍生风。乃有昆明。池乎其中。其池则汤 汤汗汗。滉瀁弥漫。浩如河汉。日月丽天。出入乎东西 。旦似汤谷。夕类虞渊。昔豫章之名宇。披玄流而特起 。仪景星于天汉。列牛女以双峙。图万载而不倾。奄摧 落于十纪。擢百寻之层观。今数仞之余趾。振鹭于飞。 凫跃鸿渐。乘云颉颃。随波澹淡。瀺灂惊波。唼喋□芡 。华莲烂于渌沼。青蕃蔚乎翠潋。伊兹池之肇穿。肄水 战于荒服。志勤远以极武。良无要于后福。而菜蔬芼实 。水物惟错。乃有赡乎原陆。在皇代而物土。故毁之而 又复。凡厥寮司。既富而教。咸帅贫惰。同整□棹。收 罟课获。引缴举效。鳏夫有室。愁民以乐。徒观其鼓枻 回轮。洒钓投网。垂饵出入。挺□来往。□经连白。鸣 桹厉响。贯鳃●尾。掣三牵两。于是弛青鲲于网钜。解 □鲤于黏徽。华鲂跃鳞。素魣扬鬐。雍人缕切。鸾刀若 飞。应刃落俎。靃靃霏霏。红鲜纷其初载。宾旅竦而迟 御。既餐服以属厌。泊恬静以无欲。迥小人之腹。为君 子之虑。尔乃端策拂茵。弹冠振衣。徘徊酆镐。如渴如 饥。心翘懃以仰止。不加敬而自祗。岂三圣之敢梦。窃 十乱之或希。经始灵台。成之不日。惟酆及镐。仍京其 室。庶人子来。神降之吉。积德延祚。莫二其一。永惟 此邦。云谁之识。越可略闻。而难臻其极。子赢锄以借 父。训秦法而着色。耕让畔以闲田。沾姬化而生棘。苏 张喜而诈骋。虞芮愧而讼息。由此观之。土无常俗。而 教有定式。上之迁下。均之埏埴。五方杂会。风流溷淆 。惰农好利。不昏作劳。密迩猃狁。戎马生郊。而制者 必割。实存操刀。人之升降。与政隆替。杖信则莫不用 情。无欲则赏之不窃。虽智弗能理。明弗能察。信此心 也。庶免夫戾。如其礼乐。以俟来哲。述行历论所经人 物山水也。文选西征赋并注。 
汧督马敦。立功孤城。为州司所枉。死于囹圄。岳诔 之曰。惟元康七年秋。九月十五日。晋故督守、关中侯 、扶风马君卒。呜呼哀哉。初雍部之内属。羌反未弭。 而编户之氐又肆逆焉。虽王旅致讨。终于殄灭。而蜂虿 有毒。骤失小利。俾百姓流亡。频于涂炭。建威丧元于 好畤。州伯宵遁乎大溪。若夫偏师裨将之殒首覆军者。 盖以十数。剖符专城。纡青拖墨之司。奔走失其守者。 相望于境。秦陇之僭。巩更为魁。既已袭汧而馆其县。 子以眇尔之身。介乎重围之里。率寡弱之众。据十雉之 城。群氐如猬毛而起四面。雨射城中。城中凿穴而处。 负户而汲。木石将尽。樵苏乏竭。刍荛罄绝。于是乎发 梁栋而用之。●以铁锁机关。既纵礧而又升焉。爨陈焦 之麦。柿梠桷之松。用能薪刍不匮。人畜取给。青烟傍 起。历马长鸣。凶丑骇而疑惧。乃阙地而攻。子命穴浚 堑。置壶镭瓶甒以侦之。将穿响作。内焚穬火薰之。潜 氐歼焉。久之。安西之救至。竟免虎口之厄。全数百万 之积。文契书于幕府。圣朝畴咨。进以显秩。殊以幢盖 之制而州之。有司乃以私隶数口。谷十斛。考讯吏兵。 以槚楚之辞连之。大将军屡抗其疏曰。敦固守孤城。独 当群寇。以少御众。载离寒暑。临危奋节。保谷全城。 而雍州从事忌敦勋效。极推小疵。非所以褒奖元功。宜 解敦。禁劾。假授。诏书遽许。而子固已下狱。发愤而 卒也。朝廷闻而伤之。策书曰。皇帝咨故督守、关中侯 、马敦。忠勇果毅。率厉有方。固守孤城。危逼获济。 宠秩未加。不幸丧亡。朕用悼焉。今追赠牙门将军印绶 。祠以少牢。魂而有灵。嘉兹宠荣。然洁士之闻秽。其 庸致思乎。若乃下吏之肆其噤害。则皆妒之徒也。嗟乎 。妒之欺善。抑亦贸首之雠也。语曰。或戒其子。慎无 为善。言固可以若是。悲夫。昔乘邱之战。县贲父御鲁 庄公。马惊败绩。贲父曰。他日未尝败绩。而今败绩。 是无勇也。遂死之。圉人浴马。有流矢在白肉。公曰。 非其罪也。乃诔之。汉明帝时。有司马叔持者。白日于 都市手剑父雠。视死如归。亦命史臣班固而为之诔。然 则忠孝义烈之流。慷慨非命而死者。缀辞之士。未之或 遗也。天子既以策而赠之。微臣讬乎旧史之末。敢阙其 文哉。乃作诔曰。知人未易。人未易知。嗟兹马生。位 末名卑。西戎猾夏。乃奋其奇。保此汧城。救我边危。 彼边奚危。城小粟富。子以眇身。而裁其守。兵无加卫 。墉不增筑。婪婪群狄。豺虎竞逐。巩更恣睢。潜跱官 寺。齐万虓阚。震惊台司。声势沸腾。种落煽炽。旌旗 电舒。戈矛林植。彤珠星流。飞矢雨集。惴惴士女。号 天以泣。爨麦而炊。负户以汲。累卵之危。倒悬之急。 马生爰发。在险弥亮。精冠白日。猛烈秋霜。棱威可厉 。懦夫克壮。沾恩抚循。寒士挟纩。蠢蠢犬羊。阻众陵 寡。潜隧密攻。九地之下。惬惬穷城。气若无假。昔命 悬天。今也惟马。惟此马生。才博智赡。侦以瓶壶。● 以长堑。锸未见锋。火以起焰。薰尸满窟。棓穴以敛。 木石匮竭。萁秆空虚。瞷然马生。傲若有余。●梁为礧 。柿松为刍。守不乏械。历有鸣钩。哀哀建威。身伏斧 质。悠悠烈将。覆军丧器。戎释我徒。显诛我帅。以生 易死。畴克不二。圣朝西顾。关右震惶。分我汧庾。化 为寇粮。实赖夫子。思□弥长。咸使有勇。致命知方。 我虽未学。闻之前典。十世宥能。表墓旌善。思人爱树 。甘棠不翦。矧乃吾子。功深疑浅。两造未具。储隶盖 鲜。孰是勋庸。而不获免。猾哉部司。其心反侧。斫善 害能。丑正恶直。牧人逶迤。自公退食。闻秽鹰扬。曾 不戢翼。忘尔大劳。猜尔小利。苟莫开怀。于何不至。 慨慨马生。琅琅高致。发愤囹圄。没而犹□。鸣呼哀哉 。安平出奇。破齐克完。张孟运筹。危赵获安。汧人赖 子。犹彼谈单。如何吝嫉。摇之笔端。倾仓可赏。矧云 私粟。狄隶可颁。况曰家仆。剔子双龟。贯以三木。功 存汧城。身死汧狱。凡尔同围。心焉摧剥。扶老携幼。 街号巷哭。呜呼哀哉。明明天子。旌以殊恩。光光宠赠 。乃牙其门。司勋颁爵。亦兆后昆。死而有灵。庶慰冤 魂。鸣呼哀哉。文选马汧督诔并注。 
潘尼岳从子。字正叔。书 钞。 
尼性澹退。唯以着述为事。类聚四十 八。 
元康初。拜太子舍人。上释奠颂。其辞曰。元康元年 。冬十二月。上以皇太子富于春秋。而人道之始。莫先 于孝悌。初命讲孝经于崇正殿。实应天纵生知之量。微 言奥义。发自圣问。业终而体达。三年春。闰月。将有 事于上庠。释奠于先师。礼也。越二十四日。丙唐 讳作景。申。时祠者既齐。舆驾次于太学。太傅在 前。少傅在后。恂恂乎弘保训之道。宫臣毕从。三率备 卫。济济乎肃翼赞之敬。乃埽坛为殿。悬幕为宫。夫子 位于西序。颜回侍于北墉。宗伯掌礼。司仪辩位。二学 儒官搢绅先生之徒。垂缨佩玉。规行矩步者。皆端委而 陪于堂下。以待执事之命。设樽篚于两楹之闲。陈罍洗 于阼阶之左。几筵既布。钟悬既列。我后乃躬拜俯之勤 。资在三之义。谦光之美弥劭。阙里之教克崇。穆穆焉 。邕邕焉。真先王之徽典。不刊之美业。允不可替已。 于是牲馈之事既终。享献之礼已毕。释玄衣。御春服。 弛斋禁。反故式。天子乃命内外群司。百辟卿士。蕃王 三事。至于学徒国子。咸来观礼。我后皆延而与之燕。 金石箫管之音。八佾六代之舞。铿锵闛合。般辟俯仰。 可以征神涤欲。移风易俗者。莫不毕奏。抑淫哇。屏郑 卫。远佞邪。释巧辩。是日也。人无愚智。路无远迩。 离乡越国。扶老携幼。不期而俱萃。皆延颈以视。倾耳 以听。希道慕业。洗心革志。想洙泗之风。歌来苏之惠 。然后知居室之善。着应乎千里之外。不言之化。洋溢 于九有之内。于熙乎若典。固皇代之壮观。万载之一会 也。尼昔忝礼官。尝闻俎豆。今厕末列。亲睹盛美。瀸 渍徽猷。沐浴芳润。不知手舞口咏。窃作颂一篇。义近 辞陋。不足测盛德之形容。光圣明之遐度。其辞曰。三 元迭运。五德代微。黄精既亢。素灵乃晖。有皇承天。 造我晋畿。祚以大宝。登以龙飞。宣基诞命。景熙遐绪 。三分自文。受终惟武。席卷要蛮。荡定荒阻。道济群 生。化流率土。后帝承哉。丕隆曾构。奄有万方。光宅 宇宙。笃生上嗣。继期挺秀。圣敬日跻。浚哲闳茂。留 精儒术。敦阅古训。遵道让齿。降心下问。铺以金声。 光以玉润。如日之升。如干之运。乃延台保。乃命学臣 。圣容穆穆。侍讲訚訚。抽演微言。启发道真。采幽穷 赜。温故知新。讲业既终。精义既研。崇圣重师。卜日 告奠。陈其三牢。引其四县。既戒既式。乃盥乃荐。恂 恂孔圣。百王攸希。亹亹颜生。好学无违。曰皇储后。 体神合机。兆吉先见。知来洞微。济济二宫。蔼蔼庶寮 。俊乂鳞萃。髦士盈朝。如彼和肆。莫匪琼瑶。如彼仪 凤。乐我云韶。琼瑶谁剖。四门洞开。云韶奚乐。神人 允谐。蝉冕耀庭。细佩振阶。德以谦光。仁以恩怀。我 酒惟清。我肴惟馨。舞以六代。歌以九成。莘莘胄子。 祁祁学生。洗心自百。观国之荣。学犹莳苗。化犹偃草 。博我以文。弘我以道。万邦蝉蜕。矧乃俊造。钻蚌莹 珠。剖石摛藻。丝匪玄黄。水罔方圆。引之斯流。染之 斯鲜。若金受范。若埴在甄。上好和云。下效如川。昔 在周兴。王化之始。曰文曰武。时为世子。今我皇储。 济圣通理。缉熙重光。于穆不已。于穆伊何。思文哲后 。媚兹一人。实副元首。孝洽家邦。光照九有。纯嘏自 晋。永世昌阜。微微下臣。过充近侍。猥蹑风云。鸾凤 是厕。身澡芳流。目玩盛事。竭诚作颂。祗咏圣志。书 钞太子舍人。文选赠陆机出为吴王郎中令注。　按书钞 。虽未引其辞。意原所必有。故从唐修晋书录出。 
永兴末。为中书令。类聚四十八。 
尼为中书令。三王战争。皇家多故。尼职居显要。从 容而已。虽忧虞不及。而备尝艰难。书 钞。 
　　张载
张载字孟阳。武邑新作安平。人 也。有才华。文选七哀诗注。 
载父收。为蜀郡太守。载随父入蜀。作剑阁铭。曰。 岩岩梁山。积石峨峨。道属荆衡。近缀岷嶓。南通邛僰 。北达褒斜。狭过彭碣。高逾嵩华。惟蜀之门。作固作 镇。是曰剑阁。壁立千仞。穷地之险。极路之峻。世浊 则逆。道清斯顺。闭由往汉。开自有晋。秦得百二。并 吞诸侯。齐得十二。田生献筹。矧兹狭隘。土之外区。 一人荷戟。万夫趑趄。形胜之地。匪亲勿居。昔在武侯 。中流而喜。山河一作河山。之 固。见屈吴起。兴实在德。险亦难恃。洞庭孟门。二国 不祀。二句一在兴实二句上。自 古及今。天命匪一作不。易。凭 阻作昏。鲜不败绩。公孙既灭。一作没 。刘氏衔璧。覆车之轨。无或重迹。勒铭山阿。敢 告梁益。益州刺史张敏。见而奇之。乃表上其文。世祖 遣使镌石记焉。文选剑阁铭并注。 
起家拜着作郎。文选七哀诗注。 
稍迁。领着作。遂称疾抽簪。告归卒于家。文 选七哀诗注。 
张协字景阳。载之弟也。兄弟并守道不竞。以属咏自 娱。少辟公府。文选咏史诗注。 
协见朝廷贪禄位者众。故为咏史诗以刺之。六 臣文选咏史诗注。 
后为黄门侍郎。因讬疾。遂绝人事。终于家。文 选咏史诗注。 
　　孙楚
孙楚字子荆。太原人也。文选征西官属 送于陟阳候作诗注。 
楚参镇东军事。太祖遣徐新作符。劭 、孙郁至吴。将军石苞令楚作书与孙皓。曰。苞白。盖 闻见机而作。周易所贵。小不事大。春秋所诛。此乃吉 凶之萌兆。荣辱之所由生也。是故许郑以衔璧全国。曹 谭以无礼取灭。载籍既记其成败。古今又着其愚智矣。 不复广引譬类。崇饰浮辞。苟以夸大为名。更丧忠告之 实。今粗论事要。以相觉悟。昔炎精幽昧。历数将终。 桓灵失德。灾衅并兴。豺狼抗爪牙之毒。生灵罹荼炭之 难。由是九州绝贯。王纲解纽。四海萧条。非复汉有。 太祖承运。神武应期。征讨暴乱。克宁区夏。协建灵符 。天命既集。遂廓弘基。奄有魏域。土则神州中岳。器 则九鼎犹存。世载淑美。重光相袭。固知四隩之攸同。 帝者之壮观也。昔公孙氏承籍父兄。世居东裔。拥带燕 胡。凭凌险远。讲武游盘。不供职贡。内傲帝命。外通 南国。乘桴沧海。交畴货贿。葛越布于朔土。貂马延于 吴会。自以为控弦十万。奔走之力。信能右折燕齐。左 震扶桑。輮轹沙漠。南面称王也。宣王薄伐。猛锐长驱 。师次辽阳。而城池不守。桴鼓蹔鸣。而元凶折首。于 是远近疆埸。列郡大荒。收离聚散。咸安其居。众庶悦 服。殊俗款附。自兹以降。九野清泰。东夷献其乐器。 肃慎贡其楛矢。旷世不羁。应化而至。巍巍荡荡。想所 具闻也。吴之先祖。起自荆楚。遭时扰攘。潜播江表。 刘备震惧。亦逃巴岷。遂依邱陵积石之固。三江五湖。 浩汗无涯。假气游魂。迄兹四纪。两邦合从。东西唱和 。互相扇动。距捍中国。自谓三分鼎足之势。可与泰山 共相终姑。相国晋王。辅相帝室。文武桓桓。志厉秋霜 。庙胜之算。应变无穷。独见之鉴。与众绝虑。主上钦 明。委以万机。长辔远御。妙略潜授。偏师同心。上下 用力。棱威奋伐。□入其阻。并敌一向。夺其胆气。小 战江介。则成都自溃。曜兵剑阁。而姜维面缚。开地六 千。列郡三十。师不逾时。梁益肃清。使窃号之雄。稽 颡绛阙。球琳重锦。充于府库。夫韩并、魏徙。虢灭、 虞亡。此皆前鉴之验。后事之表也。又南中吕兴。深睹 天命。蝉蜕内向。愿为臣妾。外失辅车唇齿之援。内有 毛羽零落之渐。而徘徊危国。冀延日月。此犹魏武侯却 指河山自以为强。殊不知物有兴亡。则所美非其地也。 方今百僚济济。俊乂盈朝。虎臣武将。折冲万里。国富 兵强。六军精练。思复翰飞。饮马南海。自顷、国家整 修器械。兴造舟楫。简习水战。伐树北山。则太行木尽 。浚决河洛。则百川通流。楼船万艘。千里相望。自刳 木以来。舟车之用。未有如今日之殷盛者也。骁勇百万 。畜力待时。役不再举。今日之谓也。然主相眷眷。未 便电发者。犹为爱人治国。道家所尚。崇城遂卑。文王 退舍。故先开示大信。喻以存亡。殷勤之指。往使所究 也。若能审识安危。自求多福。□然改容。祗承往告。 追慕南越婴齐入侍。北面称臣。伏听告策。则世祚江表 。永为魏藩。丰功显报。隆于今日矣。若犹侮慢。未顺 王命。然后谋力云合。指麾风从。雍益二州。顺流而东 。青徐战士。列江而西。荆、扬、兖、豫。争驱入冲。 征东甲卒。虎步秣陵。尔乃王舆整驾。六戎徐征。羽檄 烛日。旌旗流星。游龙曜路。歌吹盈耳。士卒奔迈。其 会如林。烟尘俱起。震天骇地。渴赏之士。锋镝争先。 忽然一旦。身首横分。宗祀沦覆。取戒万世。引领南望 。良助寒心。夫治膏肓之疾者。必进苦口之药。决狐疑 之虑者。必告逆耳之言。如其犹豫。迷而不反。恐俞附 见其已死。扁鹊知其无功矣。勉思良图。惟所去就。石 苞白。劭至吴。不敢为通。文选为石仲 容与孙皓书并注。 
征西扶风王骏。与楚旧好。起为参军。梁令。卫军司 马。文选征西官属送于陟阳候作诗注。 
惠帝初。为冯翊太守。太康三年卒。文 选征西官属送于陟阳候作诗注。 
少时欲隐居。谓王济曰。当枕石漱流。误云枕流漱石 。王曰。石可漱流可枕乎。孙曰。枕流欲洗其耳。漱石 欲砺其齿。事类赋注七引晋书。 
孙绰纂子楚孙。字兴公。 
兴公斋前种一株松。枝高势远。邻居曰。松树非不楚 楚可怜。但恐无栋梁用耳。兴公曰。枫柳虽合抱。亦何 所施。类聚。 
　　吾彦
吾原误吴。彦为交州刺史。在镇 二十余年。威恩宣着。南州宁静。自表求代。征为大长 秋。书钞。 
　　周处
周处为人、勇暴不可当之。尝居义兴。水中有蛟龙。山 上有白额虎。乡里有周处。人谓之三横。有里人说处。 请杀虎。虎死。入水击蛟龙。没行数十里。处与之俱。 经三日三夜。人谓已死矣。皆相庆贺。处杀蛟龙回。闻 乡里相贺。始知身之患人也。于是反身修己。御 览四百三十五引晋书。 
至洛阳。惠帝拜为将军。累迁为建威将军。后西征。 没于阵。赠西平将军。俱见御览四百三 十五。 
陶侃微时。丁艰。将葬。家中忽失牛。而不知所在。 遇一老父谓曰。前冈见一牛。眠山污中。其地若葬。位 极人臣矣。又指一山云。此亦其次。当世出二千石。言 讫不见。侃寻牛得之。因葬其处。以所指别山与周访。 访父葬焉。果为刺史。自访以下。三世为益州四十一年 。如其云言。书钞冢墓引晋书。 
  
  
  
臧荣绪晋书卷十一
　八王
　　汝南王亮
咸宁三年。徙封汝南。之国。武帝赐汝南王亮。追锋皂 盖犊车。书钞引晋书。 
西阳王羕字延年。文成王亮子也。类 聚。 
辅成帝时。帝冲幼。诏羕依安平献王孚故事。设床帐 于殿上。帝亲迎拜。类聚。 
　　楚隐王玮
楚隐王玮字彦度。武帝第五子也。书钞 。 
武帝崩。入为卫将军。领北军中侯。加侍中。行太子 少傅。杨骏之诛也。玮屯司马门。玮年少果锐。多立威 刑。朝廷忌之。书钞引晋书。 
孙秀子会。尚河东公主。形陋短小。奴仆之下者也。 初学记十九引晋书。 
　　长沙王乂
长沙王乂字士度。原误仕庆。武 帝子。太康十年封长沙王。御览百五十 一。 
乂性果厉有威断。初入洛。谓成都王曰。天下先帝之 业。王宜维之。时齐王冏已至。闻乂言者皆惮之。御 览百五十一引晋书。 
　　成都王颖
成都王颖字章度。文选大将军宴会被命 作诗注。 
武帝子。拜屯骑校尉。加散骑常侍。御 览百五十一引晋书。 
赵王伦篡位。颖与齐王冏举义。文选 。 
成都王颖遣赵骧为前锋。文选。 
伦遣孙会等进驱。未及温十里。大战。孙会先退。诸 军相次奔溃。颖寻过河。 
入于京师。 
诛伦。均见文选大将军宴会被命作诗 注。 
进位大将军。文选。 
颖形状美而神明少。乃不知书。以上 亦见御览百五十一。因以校改。然器性敦厚。委事 卢志。故得成其美焉。书钞诸王引晋书 。　按书钞大字。原标形状美与御览引同。而小字。仍 同唐修书作形美而神。皆知为陈氏所乱。 
　　东海王越
东海献王越字元超。书钞。 
有令名。谦虚。持布衣之操。为中外所宗。书 钞引晋书。 
  
  
  
臧荣绪晋书卷十二
　　解系
解系字少连。书钞。 
仲兄结字仲连。次兄育字雅连。一作 及二弟结。育。按二兄字疑作弟字。并清身洁己。 俱仕。历洗马舍人、尚书郎。州里荣焉。书 钞引晋书。 
　　周馥。浚从 弟。
司徒王浑、表馥理识清正。兼有才干。主定九品。检括 精切。臣委任责成。褒贬允当。请补尚书郎。许之。稍 迁司徒左长史。吏部郎。选举精切。论望益美。书 钞引晋书。 
　　苟晞
苟晞字道将。书钞。 
苟晞为兖州镇。去京师五百里。每得珍异食物。欲贻 都邑亲贵。虑经信宿。不复鲜美。募得千里牛。旦发暮 还。晞以其骏快。疑筋骨有异。杀而观之。唯有双筋如 小竹大。自头挟脊。着肉里。故外不觉。事 类赋注。牛。引晋书。 
晞为青州刺史。役烦赋重。民不堪命。日斩千人。血 流成川。号曰屠白。人人怖惧。流入他州。书 钞引晋书。 
　　刘乔
刘柳眈子。乔曾孙。为仆射时。 右丞傅迪、广读而不解其义。柳读老子而已。迪每轻柳 。柳曰。卿读书而无所解。可谓书簏矣。书 钞引晋书。 
琨竟为匹磾所拘。时卢谌为匹磾别驾。琨妻即谌之从 母也。文选答卢谌注。 
为五言诗。赠卢谌曰。握中有悬璧。本自荆山璆。自 一作是。惟彼太公望。昔在一作 是。渭滨叟。邓生何感激。千里来相求。白登幸曲 逆。鸿门赖留侯。重耳任一作凭。五 贤。小白相射钩。苟能隆二伯。安问党与雠。中夜抚枕 叹。想与数子游。吾衰久矣夫。何其不梦周。谁云圣达 节。知命故不忧。宣尼悲获麟。西狩涕孔丘。涕 一作泣。功业未及建。夕阳忽西流。时哉不我与。 去乎若一作矣如。云浮。朱实陨 劲风。繁英落素秋。狭路倾华盖。骇驷摧双辀。何意百 炼钢。化为绕指柔。琨诗讬意非常。想张陈以激谌。谌 素无奇略。以常词酬琨。文选重赠卢谌 并注。 
众人谓琨诗。怀帝王大志。文选赠刘 并书注。 
琨卒后赠太尉。文选江文通杂体诗注 。 
刘舆琨兄。为魏郡太守。东海 王越将召之。或曰舆犹腻也。近则污人。及至。越疑而 御之。舆密视天下兵簿。仓库、牛、马、器械、水、陆 、之形。皆默识之。是时。军国多事。每会议。自潘滔 以下。莫知所对。舆既见越。应机辨画。越倾□酬接。 即以为左长史。越既总录。以舆为上佐。宾客满筵。文 案盈几。远近书记。日有数千。终日不倦。或以夜继之 。人人欢畅。莫不悦附。命议如流。酬对款备。时人服 其能。比之陈遵。时称越府有三才。潘滔大才。刘舆长 才。裴邈清才。书钞引晋书。 
祖逖为豫州刺史。克己务施。不蓄资产。子弟耕耘。 负担樵薪。书钞廉洁。　又书钞太守引 作逖为豫州太守。呼子弟负薪　引晋书。 
　　李矩
荀藩承制。假矩为荥阳太守。矩招怀离散。远近多附之 。石勒亲率大众袭矩。矩遣老弱入山。命所在散牛马。 因设伏待之。贼争取牛马。伏发。齐呼。声动山谷。遂 大破之。斩获甚众。勒乃退。藩表元帝。加矩冠军将军 。赐轺车幢盖。进爵阳武侯。书钞引晋 书。 
　　段匹磾
鲜卑段匹磾。文选。 
假抚军将军。匹磾自号大将军。文选 答卢谌注。 
　　郭默
河东郭默。征为右将军。默乐为边将。不愿内辅。提 纲作宿卫。与新同。系为陈乱。及赴召。谓平南将 军刘胤曰。我能御胡而不见用。但右军主禁兵。若疆埸 有虞。被使出征。方始配给。将率一作 卒。无素。恩信不着。以此临敌。少有不败矣。时 当为官择才。若人臣自择官。安得不乱乎。书 钞引晋书。 
郭默杀江州太守刘胤。自称刺史。默为人勇捷。常身 披重甲跳三丈矛。时人莫不惮之。后陶侃及庾亮率军灭 之。御览四百三十五虽引晋书。与新异 。 
  
  
  
臧荣绪晋书卷十三
　　武十三王
秦王柬武帝第三子也。咸宁初封南阳王。文 选夏侯常侍诔注。 
后太康十年。徙封秦王。文选选。 
吴王晏字平度。武帝第二十三子。封吴。文 选答贾长渊注。 
　　简文三子
会稽王道子。 
道子日饮醇酒。而委事于元显。书钞 。 
既而孙恩乘衅作乱。加道子黄钺。元显为中军以讨之 。又加元显录尚书事。然道子政无大小。一委元显。时 谓道子为东录。元显为西录。西府车骑填凑。东第门下 可设雀罗矣。书钞引晋书。 
　　王导
导为辅国将军。上笺曰。昔魏武、达政之主也。荀文若 、功臣之最也。封不过亭侯。仓舒爱子之宠。赠不过别 部司马。以此格万物。得不局迹乎。今者临郡。不问贤 愚豪贱。皆加重号。辄有鼓盖。动见相准。时有不得者 。或为耻辱。天官混杂。朝望颓毁。导忝荷重任。不能 崇浚山海。而开导乱源。饕窃名位。取紊彝典。谨送鼓 盖加崇之物。请从导始。庶令雅俗区别。群望无感。书 钞引晋书。 
中宗既登尊号。百官陪列。诏王导升御床共坐。导固 辞曰。太阳下同万物。苍生何由仰照。中宗乃止。书 钞床引晋书。 
王导为太子太傅。初。帝爱琅邪王裒。将有夺嫡之议 。以问导。导曰。夫立子以长。且绍又贤。不宜改革。 帝犹疑之。导旦夕陈谏。故太子卒定。书 钞引晋书。 
初。曹氏性妒。导甚惮之。乃密营别馆。以处众妾。 曹氏知将往焉。导遽令命驾。犹恐迟之。以所执尘尾柄 。驱牛而进。书钞。尘尾引晋书。 
司徒蔡谟闻之。戏导曰。朝廷欲加公九锡。导弗之觉 。但谦退而已。谟曰。不闻余物。惟有短辕犊车。长柄 麈尾。导大惭。按书钞犊车提纲有短辕 犊车四字。注。晋书王导。见麈尾。则上所引。必并有 此段。而为后人所删。故姑依唐修书录出。以俟考。 
王导孙谧。少有美誉。领司徒。桓玄将篡。谧奉玺册 诣玄。玄封谧开国公。及刘裕破玄。护军将军刘毅问谧 曰。玺绶何在。谧惧出奔。裕追还之。委任如初。书 钞玺引晋书。 
  
  
  
臧荣绪晋书卷十四
　　刘弘
武帝与刘弘同年。少同砚书。初学记二 十一引晋书。 
刘弘为镇南将军。督荆州军事。弘遣南蛮长史、陶侃 为大都督。书钞引晋书。 
弘为荆州。镇沔汉。每有兴发。手相书喻。丁宁款密 。所以人皆感悦。有事人争赴之。咸曰。得刘公一纸书 。贤于十部从事。书钞引晋书。 
　　陶侃
范逵尝过侃。时仓卒无以待宾。其母乃截发。得双髲。 以易酒肴。乐饮极欢。虽仆从亦过所望。书 钞。□。引晋书。 
陶侃语人曰。大禹圣人。乃惜寸阴。至于众人。当惜 分阴。参佐或以戏废事者。乃取其蒲博棋局之具。悉投 于江。初学记六。 
陶侃明识过人。尝课诸营种柳。都尉夏施。盗官柳植 于己门。侃后见之。曰。此是武昌西门前柳。何以盗来 此种。盗者惊惧。事类赋注。柳。引晋 书。 
　　□鉴
中原丧乱。乡人遂共推□鉴为主。避难于鲁国峄山。山 有重险。百姓饥馑。野无生草。掘野鼠蛰燕而食之。事 类赋注燕引晋书。 
高平□鉴。进位太尉。虽在公位。中心愈约。劳谦自 处。日兴诵玩典坟。咸宁中。寝疾。上疏逊位。初 学记十一引晋书。作□鉴字道徽。进禄太尉。疾笃。举 蔡谟自代。皆与新异。也书钞。 太尉。引晋书与新异。曰。臣疾弥留。遂至沉笃。 自忖气力。差理难冀。有生有死。自然之分。但忝位过 才。曾无以报。上惭先帝。下愧日月。伏枕哀叹。抱恨 黄泉。臣今虚乏。救命朝夕。辄以府事付长史刘遐。乞 骸骨归邱园。惟愿陛下崇山海之量。弘济大猷。任贤使 能。事从简易。使康哉之歌。复兴于今。则臣虽死。犹 生之日耳。臣所统错杂。率多北人。或逼迁徙。或是新 附。百姓怀土。皆有归本之心。臣宣国恩。示以好恶。 处与田宅。渐得少安。闻臣疾笃。众情骇动。若当北渡 。必起寇心。太常臣谟。平简贞正。素望所归。谓可以 为都督、徐州刺史、臣亡兄息、晋陵内史、迈。谦爱养 士。甚为流亡所宗。又是臣门户子弟。堪任兖州刺史。 公家之事。知无不为。是以敢希祁奚之举。按 此疏文。疑所必有。故依唐修录出。 
□超愔子。鉴孙。字景兴。少 卓荦不羁。有旷世之度。交游士林。每存胜拔善。谈论 义理精微。书钞参军。 
桓温辟为征西大将军掾。温迁大司马。又转为参军。 温英气高迈。罕有所推。与超言常谓不能测。遂倾意礼 待。超亦深自结纳。书钞参军引晋书。 
超所交友。皆一时秀美。虽寒门后进。亦拔而友之。 及死之日。贵贱操笔而诔者四十余人。其为众所宗贵如 此。书钞诔引晋书。 
　　顾荣
顾荣字彦先。书钞。主簿引晋书。 
少有珪璋。机符朗彻。同上主。 
仕吴。弱冠举贤良。为黄门侍郎。当时后进。尽相推 谢。称荣有天才令望。御览二百二十二 引晋书。　按初学记十二引臧书。 
吴平。光禄大夫张华、辟为祭酒。书 钞。 
荣入洛。以南士秀望。累迁太子中舍人。转廷尉正。 同上。 
赵王伦篡位。伦子虔以为长史。荣与同寮宴饮。见执 炙者。貌状不凡。有欲炙之色。荣割炙啖之。坐者问其 故。荣曰。岂有终日执之。而不知其味。及赵王伦败。 荣被执。将诛。而执炙者为督率。遂救之。得免。书 钞。炙引晋书。 
大司马齐王冏原引误攸。以为 主簿。书钞主簿引晋书。 
广陵相陈敏反。留顾荣、甘卓、与共举事、荣初与伪 和。既而说卓共攻之。荣发檄。疑作桥 。敛舟于南岸。敏率万人出。不获济。荣麾以羽扇 。敏众大溃。事类赋注。扇。引晋书。 
　　纪瞻
瞻举秀才。至洛阳。尚书郎陆机策之。曰。昔三代明王 。启建洪业。文质殊制。而令名一致。然夏人尚忠。忠 之弊也朴。救朴莫若敬。殷人革而修焉。敬之弊也鬼。 救鬼莫若文。周人矫而变焉。文之弊也薄。救薄则又反 之于忠。然则王道之反覆。其无一定邪。亦所祖之不同 。而功业各异也。自无圣王。人散久矣。三代之损益。 百姓之变迁。其故可得而闻邪。今将反古以救其弊。明 风以荡其秽。三代之制。将何所从。太古之化。有何异 道。瞻对曰。瞻闻有国有家者。皆欲迈化隆政。以康庶 绩。垂歌亿载。永传于后。然而俗变事弊。得不随时。 虽经圣哲。无以易也。故忠弊质野。敬失多仪。周鉴二 王之弊。崇文以辩等差。而流遁者归薄而无款诚。款诚 之薄。则又反之于忠。三代相循。如水济火。所谓随时 之义。救弊之术也。羲皇简朴无为而化。后圣因承。所 务或异。非贤圣之不同。世变使之然耳。今大晋阐元。 圣功日隮。承天顺时。九有一贯。荒服之君。莫不来同 。然而大道既往。人变由久。谓当今之政。宜去文存朴 。以反其本。则兆庶渐化。太和可致也。又问。在昔哲 王。象事备物。明堂所以崇上帝。清庙所以宁祖考。辟 雍所以班礼教。太学所以讲艺文。此盖有国之盛典。为 邦之大司。亡秦废学。制度荒阙。诸儒之论。损益异物 。汉氏遗作。居为异事。而蔡邕月令。谓之一物。将何 所从。对曰。周制明堂。所以宗其祖。以配上帝。敬恭 明祀。永光孝道也。其大数有六。古者。圣帝明王。南 面而听政。其六则以明堂为主。又其正中。皆云太庙。 以顺天时。施行法令、宗祀、养老、训学、讲肄、朝诸 侯、而选造士、备礼辩物、一教化之由也。故取其宗祀 之类。则曰清庙。取其正室之貌则曰太庙。取其室则曰 太室。取其堂则曰明堂。取其四门之学则曰太学。取其 周水圜如璧则曰辟雍。异名同事。其实一也。是以蔡邕 谓之一物。又问。庶明亮采。故时雍穆唐。有命既集。 而多士隆周。故书称明良之歌。易贵金兰之美。此长世 所以废兴。有邦所以崇替。夫成功之君。勤于求才。立 名之士。急于招世。理无世不对。而事千载恒背。古之 兴王。何道而如彼。后之衰世。何阙而如此。对曰。兴 隆之政。务在得贤。清平之化。急于拔才。故二八登庸 则百揆序。有乱十人而天下泰。武丁擢傅岩之徒。周文 携渭滨之士。居之上司。委之国政。故能龙奋天衢。垂 勋百代。先王身下白屋。搜扬仄陋。使山无扶苏之才。 野无伐檀之咏。是以化厚物。感。神祇来应。翔凤飘飖 。甘露丰坠。醴泉吐液。朱草自生。万物滋茂。日月重 光。和气四塞。大道以成。序君臣之义。敦父子之亲。 明夫妇之道。别长幼之宜。自九州。被八荒。海外移心 。重译入贡。颂声穆穆。南面垂拱也。今贡贤之涂已闿 。而教学之务未广。是以进竞之志恒锐。而务学之心不 修。若辟四门以延造士。宣五教以明令德。考绩殿最。 审其优劣。厝之百寮。置之群司。使调物度宜。节宣国 典。必协济康哉。符契往代。明良来应。金兰复存也。 又问。昔唐虞垂五刑之教。周公明四罪之制。故世叹清 问。而时歌缉熙。奸宄既殷。法物滋有。叔世崇三辟之 文。暴秦加族诛之律。淫刑沦胥。虐滥已甚。汉魏遵承 。因而弗革。亦由险泰不同。而救世异术。不得已而用 之故也。宽□之中。将何立而可。族诛之法。足为永制 与否。对曰。二仪分则兆庶生。兆庶生则利害作。利害 之作。有由而然也。太古之时。化道德之教。贱勇力而 贵仁义。仁义贵则彊不陵弱。众不暴寡。三皇结绳而天 下泰。非惟象刑缉熙而已也。且太古之法。所以远狱。 及其末不失有罪。是以狱用弥繁而人弥暴。法令滋章。 盗贼多有。书曰。惟敬五刑。以成三德。叔世道衰。既 兴三辟。而文公之弊又加族诛。淫刑沦胥。感伤和气。 化染后代。不能变改。故汉祖指麾而六合响应。魏承汉 末。因而未革。将以俗变由久。权时之宜也。今四海一 统。人思反本。渐尚简朴。则贪夫不竞。尊贤黜否。则 不仁者远。尔则斟参夷之刑。除族诛之律。品物各顺其 生。缉熙异世而偕也。又问曰。夫五行迭代。阴阳相须 。二仪所以陶育。四时所以化生。易称。在天成象。在 地成形。形象之作。相须之道也。若阴阳不调。则大数 不得不否。一气偏废。则万物不得独成。此应同之至验 。不偏之明证也。今有温泉而无寒火。其故何也。思闻 辩之。以释不同之理。对曰。盖闻阴阳升降。山泽通气 。初九纯卦。潜龙勿用。泉源所讬。其温宜也。若夫水 润下。火炎上。刚柔燥湿。自然之性。故阳动而外。阴 静而内。内性柔弱。以含容为质。外动刚直。以外接为 用。是以金水之明内鉴。火日之光外辉。刚施柔受。阳 胜阴伏。水之受温。含容之性也。又问曰。夫穷神知化 。才之尽称。备物致用。功之极目。以之为政。则黄羲 之规可踵。以之革乱。则玄古之风可绍。然而唐虞密皇 人之阔网。夏殷繁帝者之约法。机心起而日进。淳德往 而莫返。岂太朴一离。理不可振。将圣人之道。稍有降 杀邪。对曰。政因时而兴。机随物而动。故圣王究穷通 之源。审始终之理。适时之宜。期于济世。皇代质朴。 祸难不作。结绳为信。人知所守。大道既离。智惠扰物 。夷险不同。否泰异数。故唐虞密皇人之网。夏殷繁帝 者之法。皆废兴有由。轻重以节。此穷神之道。知化之 术。随时之宜。非有降杀也。书钞。秀 才。引。首数句引晋书。虽未及问对之文。而有其文可 知。故依唐修书录出。 
纪瞻能言玄理。司徒。东海王越。以为公府祭酒。书 钞引晋书。　按此该在越聚兵徐州。以顾荣为军谘祭酒 时事。称司徒者。从后言也。 
　　贺循
贺循为武康令。俗多厚葬。及有拘忌回 避岁月。停丧不葬者。循皆禁焉。不知臧有此事否。故 夹写俟考。政教大行。邻城宗之。然无援于朝。久 不进序。着作郎陆机上疏荐循。曰。伏见武康令贺循。 德量邃茂。才鉴清远。服膺道素。风操凝峻。历试二城 。刑政肃穆。前蒸阳令郭纳、风度简旷。器识朗拔。通 济敏悟。才足干事。循守下县。编名凡悴。讷归家巷。 栖迟有年。皆出自新邦。朝无知己。居在遐外。志不自 营。年时倏忽。而邈无阶绪。实州党愚智。所为恨恨。 臣等伏思。台郎所以使州州有人。非徒以均分显路。惠 及外州而已。诚以庶士殊风。四方异俗。壅隔之害。远 国益甚。至于荆扬二州。户各数十万。今扬州无郎。而 荆州江南。乃无一人为京城职者。诚非圣朝待四方之本 心。至于才望资品。循可尚书郎。讷可太子洗马舍人。 此乃众望所积。非但企及清涂。苟充方选也。谨条资品 。乞蒙简察。书钞。县令。引晋书。　 按书钞引至才鉴清远止。未全。依唐修书补足。 
军司顾荣卒。引循代之。循称疾笃。笺疏十余上。帝 遗之书曰。夫百行不同。故出处道殊。因性而用。各任 其真耳。当宇宙清泰。彝伦攸序。随运所遇。动默在己 。或有遐栖高蹈。轻举绝俗。逍遥养和。恬神自足。斯 盖道隆人逸。势使其然。若乃时运屯弊。主危国急。义 士救时。驱驰拯世。烛之武乘缒以入秦。园绮弹冠而臣 汉。岂非大雅君子。卷舒合道乎。虚薄寡德。忝备近亲 。谬荷宠位。受任方镇。□服玄风。景羡高矩。常愿弃 结驷之轩轨。策柴筚而造门。徒有其怀。而无从贤之实 者何。良以寇逆殷扰。诸夏分崩。皇居失御。黎元荼毒 。是以日夜忧怀。慷慨发愤。志在竭节耳。前者顾公临 朝。深赖高算。元凯既登。巢许获逸。至于今日。所谓 道之云亡。邦国殄悴。群望颙颙。实在君侯。苟义之所 在。岂得让劳居逸。想达者亦一以贯之也。庶廪徽猷。 以弘远规。今上尚书。屈德为军司。谨遣盛军沈祯、衔 命奉授。望必屈临。以副倾迟。文选齐 故陆昭王碑文注。引臧荣绪晋书贺循笺曰。日夜忧怀。 慷慨发愤。此系删节之误。因依唐修书旁补以俟考。 
贺循为太子太傅。自以枕疾废顿。臣节不修。累表固 让。不许。命皇太子亲往拜焉。书钞引 晋书。 
　　薛兼
薛兼为太子少傅。自兼祖综、父莹、至兼。三世并傅东 宫。谈者美之。书钞引晋书。 
　　刘隗
刘隗字大连。书钞。 
隗少有文翰。除秘书郎。同上。 
其议狱事。具刑法志。史通因习云。 中兴书。刘隗录。称其议狱事具刑法志。志无其说。臧 氏晋书。于大连传。亦有斯语。志亦无文。 
　　周顗
周顗字伯仁。书钞。参军。引臧书。 
少有重名。同上。 
太尉东海王越。出镇兖州。以顗为参军。深见器遇。 书钞。参军。引臧书。 
大兴初。以顗为太子少傅。上疏辞曰。臣退自循省。 学不通一经。智不效一官。止足良难。未能守分。遂忝 显任。名位过量。不悟天鉴。忘臣顽弊。乃欲使臣内管 铨冲。外忝傅训。质轻蝉翼。事重千钧。此之不可。不 待识而明矣。若臣受负乘之责。必昭圣朝惟尘之耻。俯 仰愧惧。不知所图。诏曰。绍、幼冲。便居储副之贵。 当赖轨匠。以袪蒙蔽。望之俨然。斯不言之益。何学之 习邪。所谓与田苏游。忘其鄙心者。便当副往意。不宜 冲让。书钞。太子少傅。引未全。因依 唐修书旁补。 
顗代戴若思为护军将军。尚书纪瞻。置酒请顗及王导 等二十人。顗荒醉失仪。为有司所奏。书 钞引晋书。 
周顗以杜机为参军事。出教曰。杜参军耽学乐道。书 钞。参军。引晋书。新书无。姑附于此。 
顗在中朝时。能饮酒一石。及过江。虽日醉。每称无 对。偶有旧对从北来。顗遇之。乃欣然出酒二石。共饮 。各大醉。及顗醒。使视客。已腐胁而死。书 钞引晋书。 
王敦籍顗家。收得素簏数枚。盛故絮而已。酒五瓮。 米数石。在位者服其清约。书钞引晋书 。 
初王敦反。王导率群从诣阙请罪。值顗将入。导呼顗 。请曰。伯仁。以百口累卿。顗直入不顾。既见帝。言 导忠诚。申救甚至。帝然其言。顗喜饮酒。致醉而出。 导犹在门。又呼顗。顗不与言。顾左右曰。今年杀诸贼 奴。取金印如斗大系肘。书钞。印。引 晋书。 
　　应詹
应詹字思远。书钞引晋书。 
应詹迁南平太守。王澄为荆州。假詹督南平、天门、 武陵、三郡军事。及洛阳倾覆。詹攘袂流涕。劝澄赴援 。澄使詹为檄。詹下笔便成。辞义壮烈。见者慷慨。书 钞。檄。引晋书。 
天门、武陵溪蛮并反、詹讨降之。时政令不一。诸蛮 怨望。并谋背叛。詹召蛮酋。破铜券与盟。由是怀詹。 数郡无虞。同上。券。引晋书。 
詹迁光禄卿。讽议于时。优游文籍。爱人好士。文辞 粲然。书钞。光禄卿。引臧书。 
　　甘卓
甘卓字季思。书钞。 
郡命主簿功曹。察孝廉。州举秀才。为吴王常侍。书 钞引晋书。 
卓性先宽和。忽便彊塞。径还襄阳。意气骚扰。举动 失常。其家金柜鸣声似槌镜。清而悲。巫云。金柜将离 。是以悲鸣。书钞。匮。引晋书。 
卓自照镜。不见其头。视庭树而头在树上。同 上。镜。引晋书。 
　　卞壶
卞壶廉洁俭素。居甚贫约。息当婚。诏特赐钱三十万。 固辞不受。后患面创。累乞解职。拜光禄大夫。加散骑 常侍。书钞。光禄大夫。引晋书。 
　　孙惠
东海王越以孙惠为记室参军。书钞。 
东海王越迁太傅。以惠为军谘祭酒。数咨访得失。每 造书檄。越或驿马催之。应命立成。皆有文采。书 钞。记室参军。引晋书。 
　　熊远
时江东草创。农桑弛废。熊远建议曰。立春之日。天子 祈谷于上帝。乃择元辰。载耒耜。帅三公九卿。诸侯大 夫。躬耕。帝籍以劝农功。诗曰。弗躬弗亲。庶人不信 。自丧乱以来。农桑不修。游食者多。皆由去本逐末故 也。时议美之。 
建兴初。元旦。将作乐。熊远谏因原 引谏作议。故录上段以俟考。曰。谨按尚书。尧崩 。四海遏密八音。礼云。凶年。天子彻乐减膳。孝怀皇 帝。梓宫未反。豺狼当涂。人神同忿。公明德茂亲。社 稷是赖。今杜弢蚁聚湘川。比岁征行。百姓疲弊。故使 义众奉迎未举。履端元日。正始之初。贡士麟萃。南北 云集。有识之士。于是观礼。公与国同体。忧容未歇。 昔齐桓贯泽之会。有忧中国之心。不召而至者数国。及 葵邱自矜。叛者九国。人心所归。惟道与义。将绍皇纲 于既往。恢霸业于来今。表道德之轨。阐忠孝之仪。明 仁义之统。弘礼乐之本。使四方之士。退怀嘉则。今荣 耳目之观。崇戏弄之好。惧违云韶雅颂之美。非纳轨物 。有尘大教。谓宜设馔以赐群下而已。元帝纳之。按 初学记四。御览二十九。所引臧荣绪晋书。皆略。故依 唐修晋书旁写补足。 
　　王鉴
王鉴少以文笔着称。初为元帝琅邪王侍中。书 钞引晋书。 
　　陈頵
陈頵拜天门太守。殊俗安之。选腹心之吏。为荆州参军 。若有调发。动静驰白。故恒得宿办。陶侃征还。頵先 至巴陵上礼。侃以为能。表为梁原作冀 。州刺史。书钞引晋书。 
　　郭璞
郭璞字景纯。河东人。文选江赋注。 
璞性放散。不修威仪。文选江赋注。 
王导引为参军。王丞相令郭璞作卦。云公有震厄。可 命驾西出数十里。得一柏树。截短如公长。置常寝处。 灾当可立消。王从其言。数日果震柏树。书 钞。白帖。引晋书。 
晋王将即阼。郭璞占国家征。得豫之暌。案卦。会稽 郡当出钟。应在人家井得之。后会稽剡县人陈清。在井 中得一钟。形制尤精也。初学记七引臧 书。 
元帝以为佐着作。文选江赋注。 
后转王敦记室参军。敦谋逆。为敦所害。文 选江赋注。 
有人见其睡。形变鼍。云是鼍精。同 上。 
敦平后。赠弘农太守。文选江文通杂 体诗注。 
  
  
  
臧荣绪晋书卷十五
　　庾亮
亮。中兴初拜中书郎。领着作。侍讲东宫。其所论释。 多见称述。与温峤俱为太子布衣之好。时帝方任刑法。 以韩子赐皇太子。亮谏。以申韩刻薄伤化。不足留圣心 。太子甚纳焉。书钞。中书侍郎。引晋 书。 
肃祖即位。欲使亮为中书监。上疏曰。臣亮言。臣凡 庸固陋。少无检操。昔以中州多故。旧邦丧乱。随侍先 臣。远庇有道。爰客逃难。求食而已。不悟徼时之福。 遭遇嘉运。先帝龙兴。垂异常之顾。既眷同国士。又申 之婚姻。遂阶亲宠。累忝非服。弱冠濯缨。沐浴玄风。 频烦省闼。出总六军。十余年闲。位超先达。无劳被遇 。无与臣比。小人禄薄。福过灾生。止足之分。臣所宜 守。而偷荣昧进。日尔一日。谤讟既集。上尘圣朝。始 欲自闻。而先帝登遐。区区微诚。竟未上达。陛下践阼 。圣政惟新。宰辅贤明。庶僚咸允。康哉之歌。实在于 至公。而国恩不已。复以臣领中书。臣领中书。则示天 下以私矣。何者。臣于陛下。后之兄也。姻娅地新 作之。嫌。实与骨肉中表不同。虽太上至公。圣德 无私。然世之丧道。有自来矣。悠悠六合。皆私其姻者 也。人皆有私。则谓天下无公矣。是以前后二汉。咸以 抑后党安。进婚族危。向使西京七族。东京六姓。皆非 姻族。各以平进。纵不悉全。决不尽败。今之尽败。更 由姻昵。臣历观庶姓在世。无党于朝。无援于时。植根 之本。轻也薄也。苟无大瑕。犹或见容。至于外戚。凭 讬天地。连势四时。根援扶疏。重矣大矣。而财居权宠 。四海侧目。事犹不允。罪不容诛。身既招殃。国为之 弊。其故何邪。直由姻媾之私。群情之所不能免。故率 其所嫌而嫌之于国。是以疏附则信。姻进则疑。疑积于 百姓之心。则祸成于重闺之内矣。此皆往代成鉴。可为 寒心者也。夫万物之所不通。圣贤因而不夺。冒亲以求 一才之用。未若防嫌以明公道。今以臣之才。兼如此之 嫌。而使内处心膂。外总兵权。以此求治。未之闻也。 以此招祸。可立待也。虽陛下二相。明其愚款。朝士百 僚。颇识其情。天下之人。安可门到户说。使皆坦然邪 。夫富贵荣宠。臣所不能忘也。刑罚贫贱。臣所不能甘 也。今恭命则愈。违命则苦。臣虽不达。何事背时违上 。自贻患责哉。实仰览殷鉴。量己知弊。身不足惜。为 国取悔。是以悾悾。屡陈丹款。而微诚浅薄。未垂察谅 。忧惶屏营。不知所措。以臣今地。不可以进。明矣。 且违命已久。臣之罪又积矣。归骸私门。以待刑书。愿 陛下垂天地之鉴。察臣之愚。则臣虽死之日。犹生之年 矣。疏奏。帝纳其言而止。书钞。中书 监。引略。因依唐修书补足。并依文选本表校。 
庾冰表云。州任实重。恐非常选。书 钞。治中。引晋书。 
　　桓彝
桓彝为吏部郎。邪位称职。名显朝廷。以疾去职。尝过 舆县。县宰东海徐宁。通朗博涉。彝过之累日。结交而 别。先是庾亮每属彝觅一佳吏部。及至都。谓亮曰。为 卿得一吏部矣。亮问所在。彝曰。人所应有。而不必有 。人所应无。而不必无。徐宁其海岱清士。因而叙之。 即迁吏部郎。竟历显职。书钞。吏部郎 。引晋书。 
　　王湛
王湛字处冲。司徒浑之弟也。兄子济轻之。尝诣湛。见 床头有周易。问叔父何用此为。湛曰。体中佳时。脱复 看耳。济请言之。湛因剖析玄微。妙有奇趣。皆所未闻 也。济才气抗迈。于湛略无子侄之敬。既闻其言。不觉 栗然。心形俱肃。遂留。弥日累夜。自视缺然。乃叹曰 。家有名士。三十年而不知。济之罪也。济有从马。绝 难乘。问湛曰。叔颇好骑不。湛曰。亦好之。因骑此马 。姿形既妙。迥策如素。善骑者无以过之。又济所乘马 。甚爱之。湛曰。此马虽快。然力薄不堪苦行。近见督 邮马当胜。但刍秣不至耳。济试养之。而与己马等。湛 又曰。此马虽快。任重方知之。平路无以别也。于是当 蚁封内试之。济马果踬。而督邮马如常。济益叹异。还 白其父曰。济始得一叔。乃济以上人也。武帝亦以湛为 痴。每见济辄调之。曰。卿家痴叔死未。济常无以答。 及是。帝又问如初。济一作又。曰 。臣叔殊不痴。因称其美。帝曰。谁比。济曰。上比山 涛不足。下比魏舒有余。湛闻曰。欲处我季孟间乎。御 览五百十二。 
王述字怀祖。书钞。 
司徒王导辟为中兵属。既见无他言。惟问以在东米价 。述但张目不答。导曰。王掾不痴。人何言痴也。尝见 导每发言。一坐莫不赞美。述正色曰。人非尧舜。何得 每事尽善。导改容谢之。谓庾亮曰。怀祖清贞简贵。不 减祖父。但旷淡。微不及耳。书钞。掾 。引晋书。 
王坦之字文度。书钞。 
海西公废。领左卫将军。书钞。 
又领本州大中正。书钞。 
温薨。与谢安共辅幼主。书钞。 
王国宝坦之子。少无士操。不 修廉隅。妇父谢安。恶其倾侧。每抑而不用。除尚书郎 。国宝以中兴膏腴之族。惟作吏部。不为余曹郎。固辞 不拜。书钞引晋书。 
　　范汪
范汪字玄平。书钞。参军。引臧书。 
汪少孤贫。六岁过江。依外家新野庾氏。书 钞。写书。引晋书。 
及长。好学。外氏家贫。无以资给。汪乃庐于园中。 布衣蔬食。然薪写书。写毕诵读亦遍。遂博学多通。善 谈名理。书钞。写书。引晋书。而书钞 。参军。引末二句引臧书。 
护军平南二府。礼命交至。始解褐参军。书 钞。参军。引臧书。 
　　刘惔
刘惔字真长。沛国人也。文选王文宪集 序注。 
为丹阳尹。文选。 
性重庄老。文选。 
　　韩伯
韩伯字康伯。早孤家贫。御览三百八十 四引晋书。 
伯年数岁。至大寒。母方为作襦。令康伯捉熨斗。而 谓之曰。且着襦。寻当为汝作复葱。一 作裈。伯曰。已足。不复烦母。问其故。对曰。如 火在熨斗中。而柄尚热。今既着襦。下皆当暖也。母甚 异之。书钞。襦与熨斗。两引。又御览 三百八十四。俱引晋书。 
　　王舒
王舒字允之。总角时常从从伯敦寝。敦与钱凤谋逆事。 允之时饮酒。帐中卧。悉闻其言。虑敦疑之。便于卧处 。吐逆狼藉。敦果疑。遣看之。见吐睡。以为醉。御 览三百八十四虽引晋书。而与新异。 
　　王廙弟彬。 彬子彪之。
廙为鄱阳太守。有枯樟树更生。王敦表劝进。中宗曰。 皓兽应瑞而来臻。樟树久枯而更荣。类 聚十。 
王彪之字叔武。书钞。 
从伯导谓曰。选官欲以汝为尚书郎。汝幸可作诸王佐 邪。彪之曰。位之多少。既不足计。自当任之。于时原 引作是。至于超迁。是所不愿。遂为郎。书 钞。尚书郎。引晋书。 
　　张闿
张闿少孤。有志操。太常薛兼。进之于元帝。言闿才干 贞固。当今之良器。即引为安东参军。甚加礼遇。书 钞引晋书。 
　　陆纳玩子。
纳为吴兴太守。至郡不受俸禄。顷之。拜佐民尚书。领 州大中正。将应召。外纲纪白宜装几船。纳曰。吾家不 在此。已敕私奴。假装并粮食来。无所复烦一 作须。也。临发。止有被幞而已。其余悉皆一 作并封。以还官。书钞二引晋书 。 
时卫将军谢安。常欲诣纳。纳兄子俶。怪纳无所备。 不敢问。乃私蓄数十人馔。安既至。纳所设唯茶果而已 。俶遂陈盛馔。珍馐毕具。及安去。纳杖俶四十云。汝 既不能光益叔父。奈何秽吾素业。事类 赋注十七。 
　　何充
何充字次道。书钞引臧书。 
充少有名望。大将军王敦收罗贤俊。辟为主簿。书 钞。主簿。引臧书。 
　　蔡谟
蔡谟为尚书。上疏让曰。八座之任。非贤莫居。前后所 用。资名有常。孔愉、诸葛恢、并以清节令才。少着名 望。昔愉为御史中丞。臣尚为司徒长史。恢为会稽太守 。臣为尚书郎。恢尹丹阳。臣守小郡。名辈不同。阶级 殊悬。今猥以轻鄙。超伦逾等。上乱圣朝鱼贯之序。下 违群士准平之论。岂唯微臣其亡之诫。实昭圣政惟尘之 累。且左长史一超而侍帷幄。再登而厕纳言。中兴已来 。上德之举。所未尝有。臣何人斯。而猥当之。是以叩 心自忖。三省愚身。与其苟进。以秽清涂。宁受违命狷 固之罪。书钞。尚书。引未全。因以唐 修书旁补。 
　　殷浩
殷浩字深源。陈郡长平人也。御览五百 十二引臧书。 
与叔父融。俱好老、易。融与浩口谈论词屈。着篇则 融胜。浩由是为风流谈论者所宗。御览 五百十二引臧书。 
蔡裔者。浩北征以为前锋。后仕伪赵。为振武将军。 少有勇力。呼声若雷。尝有盗入室。裔抚几一呼。贼众 皆殒。时人惮之。御览四百三十五。 
　　孔愉
孔愉字敬康。会稽山阴人。初学记三十 引臧书。 
以讨华轶功。封余不亭侯。愉少时常得一龟。放于溪 中。龟中流左顾数过。及铸侯印。而印龟左顾。更铸亦 然。印工以告。愉悟取佩焉。初学记三 十引臧书。 
张茂梦得一大象。问人曰何祥。对曰。君为大郡。然 而不善。或问其故。曰。象者大兽。兽者守也。故当为 大郡。然象以齿见焚。必为人害。后为吴国当 作兴。内史。为沈充所害。御览 三百九十九虽引晋书。与新异。 
　　谢安
谢安字安石。御览五百十二引臧书。 
简文帝崩。大司马桓温来朝。顿止新亭。召侍中王坦 之、吏部尚书谢安石。将害之。坦之恐。将欲出奔。谢 安止之曰。晋祚存亡。在此一行。君何所逃。既见温。 坦之前至。甚仓惶。倒执手板。汗流沾衣。安石后至。 从容高视。良久坐定。谓温曰。安闻诸侯有道。守在四 方。明公何须壁后置人。温笑曰。不能不尔。遂却兵。 欢语移日而罢。御览三百八十七虽引晋 书。而与新异。 
以谢安石为仆射。诏曰。尚书安石。冲允清纯。识体 弘道。宜内赞治道。外绥戎政。可为尚书仆射。领吏部 。加后将军。书钞。尚书仆射。引臧书 。 
安于东山营墅楼馆。林木甚盛。每携中外子侄。往来 游集。肴馔亦屡费百金。世颇以此讥焉。安殊不以屑意 。御览五百十二引臧书。 
谢安石谓所亲曰。昔桓温在时。吾常惧不全。忽梦乘 温舆行十六里。见一白鸡而止。乘温舆者。代其位也。 十六里而止。今十六年矣。白鸡主酉。今太岁在酉。吾 病殆不起乎。书钞。舆。引晋书。 
安乡人有罢中宿县者。还诣安。问其归资。答岭南雕 弊。惟有蒲葵扇五万。安乃取一中者执之。于是京都士 庶竞慕。价增数倍。事类赋注十四。 
谢混安孙。琰子。字叔源。少 有美誉。善属文。六臣本文选游西池注 。引臧书。为尚书左仆射。以党刘毅被诛。六 臣本文选游西池注引臧书。 
谢奕。安兄。 
奕与桓温善。温辟为安西司马。书钞 。 
奕每因酒纵狎。无复朝廷礼。常逼温饮。温走入南康 主门避之。主曰。君若无狂司马。我何由得相见。奕遂 携酒就听事。引温一兵帅共饮。曰。失一老兵。得一老 兵。亦何所怪。温不之责。书钞。司马 。引晋书。 
谢玄弈子。字幼度。御 览五百十二引臧书。 
玄少好佩紫罗香囊。叔父安患之。而不欲伤其意。因 戏赌取。即烧之。书钞。囊。引晋书。 
于时苻坚强盛。边境数被侵寇。朝廷求文武良将。可 以镇御北方者。无如玄。安乃以玄应举。中书郎郗超虽 素与玄不善。闻而叹曰。安违众举亲。明也。玄不负所 举。才也。书钞。公正及荐举。二引俱 晋书。 
玄败苻坚于肥水。获坚所乘云母车。书 钞引晋书。 
以勋封康乐县公。陈以先封东兴侯赐兄子玩。诏听之 。更封玩豫宁伯。御览五百十二引臧书 。 
谢石安弟。字石奴。书 钞。 
石迁尚书令。上疏逊位曰。尚书令。国之总司。总括 百揆。宪范至猷。式是百辟。故必简德而拔。量才而授 。书钞引晋书。 
　　王羲之
王羲之为会稽太守。泛舟西河。作兰亭宴集。书 钞。舟。引晋书。 
羲之见一老姥。持六角扇卖之。羲之书其扇各五字。 姥叹惋。因谓姥曰。入市、但言是王右军书。每扇求百 钱。姥如其言。人竞买之。后复持扇来请。羲之笑而不 答。事类赋注十四。 
庾翼书少与王右军齐名。右军后进。庾犹不忿。在荆 州与都下人云。小儿辈贱家鸡。爱野雉。皆学逸少书。 须吾还。当比之。事类赋注十八。 
王徽之。羲之子。 
又为桓冲参军。书钞。 
尝从冲行。值暴雨。徽之因下马。排入车中。谓曰。 公岂得独擅一车。书钞。车引晋书。 
王献之徽之弟。字子敬。书 钞。 
献之夜卧斋中。而有偷人入其室。盗物都尽。献之徐 曰。偷儿、青毡我家旧物、可特置之。群盗惊走。书 钞。毡。引晋书。 
献之与桓温书扇。误为墨污。因就成一駮□。甚工。 事类赋注十五。 
　　朱伺
陶侃为江夏郡守时。陈敏作乱。以朱伺能水战。晓作舟 舰。乃命大作舰。迳据江口。摧破敏前锋。伺水军从沔 口与贼水战。伺左右三人上弩以给伺。伺望敌射之。箭 无空发。书钞引晋书。 
　　虞溥
溥迁鄱阳太守。大修庠序。广招学徒。移告属县曰。学 所以定情理性。而积众善者也。情定于兵。而行成于外 。积善于心。而名显于教。故中人之性。随教而移。善 积则习与性成。唐虞之时。皆比屋可封。及其废也。而 云可诛。岂非化以成俗。教移人心者哉。自汉氏失御。 天下分崩。江表寇隔。久替王教。庠序之训。废而莫修 。今四海一统。万里同轨。熙熙兆庶。咸休息乎太和之 中。宜崇尚道素。广开学业。以赞协时雍。光扬盛化。 乃具为条制。于是至者七百余人。书钞 。太守。引略。因以唐修书旁写补足。引晋书。 
　　司马彪
司马彪字绍统。文选赠山涛注引臧书。 
少笃学。同上。 
初拜骑都尉。太始中为秘书郎。转丞。文 选赠山涛注。 
后拜散骑常侍。终于家。文选赠山涛 注。 
　　王隐
王隐始着国史。成八十八卷。免官家贫。未能就。遂南 游陶侃。又诣江州投庾元规。元规给其笔札。其书遂成 。书钞事类赋注十五引晋书。 
　　邓粲
邓粲。长沙人。少以高洁着名。与南阳刘驎之、南郡刘 尚公、同志友善。并不应州郡辟命。荆州刺史桓冲卑辞 厚礼。请粲为别驾。粲嘉其好贤。乃起应召。书 钞。别驾。引晋书。 
　　袁山松
山松善音乐。旧歌有行路难曲。辞颇疏质。山松好之。 乃文其辞句。婉其节制。每因酣醉。纵歌之。听者莫不 流涕。书钞。歌。引晋书。 
　　江逌
逌迁吴令。中军将军殷浩将谋北伐。请为谘议参军。书 钞引晋书。 
时羌及丁零叛。浩军震惧。姚襄去浩十里结营以逼浩 。浩令逌击之。逌进兵至襄营。谓将校曰。今兵非不精 。而众少于羌。且其堑栅甚固。难与校力。吾当以计破 之。乃取数百鸡。以长绳连之。一作以 长绳连数百鸡。系火于足群鸡骇散。四 字一作鸡惊。飞集襄营。襄营火发。军遂溃乱。因 其乱。随而击之。襄遂少败。书钞。事 类赋注。鸡引晋书。 
　　王恭
王恭原作龚。字孝伯。御 览四百七。 
清操过人。才地自负。恒有宰相之望。与王忱原 作沈。齐名友善。同上引晋书。 与新少异。 
司马道子尝集朝士置酒于东府。尚书令谢石因辞为委 巷之歌。恭正色曰。居端右之重。集藩王之第。而肆淫 声。欲令群下何所取则。石深衔之。书 钞。尚书令。引晋书。 
恭美姿仪。 
孟●未达时。在京尝见王恭、乘高舆披鹤氅裘。时天 微雪。恭涉雪而行。●于篱间窥之。叹曰。此真神仙中 人也。书钞。雪。引晋书。 
　　殷仲堪
孝武帝召殷仲堪为太子中庶子。甚相亲爱。书 钞。太子中庶子。引晋书。 
　　刘毅兄迈
刘毅率刘道规及下邳太守孟怀玉。与桓玄战于峥嵘洲。 于时义兵数千。玄兵甚盛。而玄惧有败衄。常漾轻舸于 舫侧。故其众莫有斗心。义军乘风纵火。尽锐争先。玄 众大溃。书钞引晋书。 
初桓温南州起斋。悉画龙于其上。号曰盘龙斋。及玄 篡位。刘毅讨之。玄死而毅居焉。毅小字盘龙。事 类赋注二十八。桓玄既篡。欲引用孟昶。问其人于 刘迈。迈曰。臣在京口。不闻昶有异能。但父子纷纷。 更相赠诗尔。玄笑而止。御览五百八十 六引晋书。 
刘曜逼长安。凉州刺史张寔叔父西海太守肃。请为先 锋击曜。寔以肃年老弗许。肃曰。狐死首邱。心不忘本 。钟仪在晋。楚弁南音。肃受晋宠。剖符列位。羯逆滔 天。朝廷倾覆。肃宴安方裔。难至不奋。何以为人臣。 寔曰。门户受重恩。自当阖宗效死。忠卫社稷。以申先 公之志。但叔父春秋已高。气力衰竭。军旅之事。非耆 耄所堪。乃止。既而闻京师陷没。肃悲愤而卒。御 览五百十二引晋书。 
  
  
  
臧荣绪晋书卷十六
　孝友传
　　李密
李密有才能。常望内转。而朝廷无援。乃迁汉中太守。 自以失分怀怨。及赐饯东堂。诏密原作 普。令赋诗。末章曰。人亦有言。有因有缘。官无 中人。不如归田。明明在上。斯语岂然。武帝忿之。于 是都官从事奏免密官。书钞。黜免。引 晋书。 
庾衮。元康末。颍川太守征为功曹。衮服造役之衣。 杖锸荷斧。不俟驾而行。曰请受下夫之役。太守饰车而 迎。衮逡巡辞退。请徒行入郡。将命者遂逼扶升车。纳 于功曹舍。既而衮自取己车而寝处焉。形体虽恭。而神 有不可动之色。太守知其不屈。乃叹曰。疑非常士也。 吾何以降之。书钞。功曹。引臧书。 
　　孙晷
孙晷原作长孙略。字文度。御 览四百十二引臧书。 
以富春车道少。动经江水。父难于风波。每行乘篮车 。晷原作略。常步从。远者百里 。每渡浦。则亲入水扶持篮车。御览四 百十二引臧书。 
孙晷卒。见树哀泣。书钞。遗爱。引 晋书。 
　　颜含
颜含字弘原作子弘。无下都字。都 。书钞。 
少有操行。同上。 
肃宗初临东宫。侍臣宜须儒素有行者。乃征含太子中 庶子。书钞。中庶子。引晋书。 
　　王延
延九岁丧父。御览四百十二引臧书。 
母卜氏遇之无道。同上。 
延事之。夏则扇枕席。冬则以身温之。盛寒体无全衣 。而亲极滋味。御览四百十二引臧书。 
　　桑虞
桑虞字子深。类聚。 
虞家园有瓜熟。有人逾盗。虞见。以园篱多棘刺。使 人为开道。及盗负出。见道通。知虞使除之。乃送瓜。 叩头请罪。虞与之。书钞。瓜。虽引晋 书。与新少异。 
　　何琦
琦母丧未殡。邻家失火。烟焰已逼。家乏僮仆。琦抚棺 恸哭。风止火息。事类赋注八。 
何琦曰。胡孔明有言。隐者在山。樵者亦在山。在山 则同。所以在山则异。岂不信之乎。文 选田南树园激流植援注引臧书。 
　　吴逵
吴逵合门大小一十三人亡。书钞。 
佣赁三年内成三墓十三棺。太守张崇之嘉其节操。召 为功曹。显以三牒之命。羔雁之礼。书 钞。功曹。引臧书。 
　忠义传
　　嵇绍
嵇绍事母至孝。和色柔声。常若不足。谨身节俭。朝夕 孜孜。亲执刀俎。非无使役。以他人不如己之至诚也。 御览四百十二引臧书。 
　　刘沈
刘沈字道真。世为北州名族。博学好古。辟卫瓘属。御 览二百四十九引臧书。 
　　王育
王育少孤贫。为人佣。牧羊豕。近学堂。育常有暇。拾 薪以顾书生抄书。夜截蒲以学书。日夜不止。亡失羊豕 。其主笞之。育甚有惭色。将鬻身以偿。于是郭子敬闻 而嘉之。代育还羊豕。给其衣食。令育与其子同学。育 遂通博经史。仕伪汉。官至太傅。御览 六百十一。 
　　易雄
谯王丞为湘州令。易雄为主簿。书钞。 主簿。引臧书。 
城陷为虏。佐吏逃散。雄毁服为僮竖从之。亲执劳辱 。书钞。主簿。引臧书。 
　　罗企生
罗企生字孟子。诸作宗伯。少多 才艺。书钞。功曹。引晋书。 
殷仲堪镇江陵。引为功曹。累迁武陵太守。书 钞。功曹。引晋书。 
　良吏传
　　鲁芝
鲁芝字世英。扶风人也。文选让开府表 注引臧书。 
耽思坟籍。研精稽古。自三代之奥典。圣人之微言。 皆该览焉。御览二百三十八。文选表注 引首句。 
大将军曹爽辅政。高选贤明。以为官属。延芝为司马 。御览二百三十八。 
武帝践阼。为镇东将军。文选让开府 表注。 
以老逊位。征光禄大夫。文选让开府 表注。 
　　曹摅
曹摅字颜远。谯国人也。笃志好学。文 选思友人诗注引臧书。 
参南国中郎将。文选思友人诗注。新 书无。 
迁高密王左司马。流人王逌等。侵掠城邑。遇战败。 死之。文选思友人诗注引臧书。 
　　范晷
范晷原作略。字彦长。南阳顺阳 人。少游学清河。遂徙家侨居。郡命为五官掾。御 览二百六十四引臧书。 
　　邓攸
邓攸字伯道。书钞。 
攸为吴郡守。载米之郡。俸禄无所受。惟饮吴水而已 。及去如初到也。书钞。廉洁。引晋书 。 
称疾去职。郡常有送迎钱数百万。攸去郡。不受一钱 。书钞。廉洁。引晋书。 
攸选吏部尚书。牧马于家庭。妻息素食。书 钞。廉洁。引晋书。 
攸为太常时。帝南郊。攸病不能从。车驾过攸问疾。 攸力病出拜。有司奏、攸不堪行郊而拜道左。坐免。攸 每有进退。无喜愠之色。久之。迁尚书左仆射。书 钞。太常。引晋书。 
攸逃奔石勒。负其妻子而去。担其儿及其弟子绥。度 不能两全。遂弃其己子。卒无嗣。绥服攸丧三年。御 览五百 十二引臧书。 
　　吴隐之
吴隐之字处默。书钞。 
隐之为晋陵太守。布政简惠。文选行 状注引臧书。 
以太学国子博士为左卫率。书钞。太 子卫率。引晋书。 
隐之为广州刺史。州二十里地名石门。有贪泉。相传 饮之者生贪心。隐之酌而饮之。赋诗曰。岭南有一水。 号曰贪泉深。试使夷齐饮。终当不易心。事 类赋注七。 
隐之迁中领军。清俭不革。每月初得禄。裁留身粮。 其余悉分赈亲族。家人纺绩。以供朝夕。书 钞。领军将军。　御览二百三十七。引少异。宜从挍。 
　儒林传
　　陈劭
陈劭字节良。 
武帝泰始中。诏曰。燕王师陈劭。清贞廉洁。行着邦 族。笃学好古。博通六籍。宜在左右。以敦儒训。可给 事中。类聚引晋书。 
　　徐苗
徐苗字叔胄。高密淳于人也。御览百五 十三引臧书。 
其兄弟皆早亡。抚养遗孤。慈闻州里。田宅奴婢。尽 推与之。御览五百十二。 
　　杜夷
杜夷原作畿。字行齐。书 钞。祭酒。引臧书。 
除国子祭酒。皇太子礼之。执经问焉。书 钞。祭酒。引臧书。 
　　续咸
石勒将迁都于邺。咸固谏。勒怒曰。不斩此老臣。朕宫 不得迁也。敕御史收之。中书令徐光表极谏。勒乃悟。 停作。赐咸绢百匹。御览四百五十三。 
　　徐邈
徐邈字先一作仙。民。书 钞。太子卫率。引臧书。 
邈姿性端雅。书钞。太子卫率。引臧 书。 
少与乡人臧寿齐名。孝武帝招延儒学之士。邈既东州 儒素。太傅谢安举以应选。补中书舍人。在西省侍帝。 虽不口传章句。然开释文义。标明旨趣。撰正五经音训 。学者宗之。迁散骑常侍。书钞。散骑 侍郎。引晋书。 
时皇太子宫文武之选。皆一时俊彦。书 钞。卫率引臧书。 
建该作太。元中。邈为太子前 卫率。书钞二引。 
虽在东宫。犹朝夕入见。将顺匡救。拾遗补阙。书 钞。卫率。引臧书。 
　　王欢
王欢字君厚。专精读书。不营产业。家无升斗。妻患或 毁其书。后为通儒。类聚。读诵。引晋 书。 
　文苑传
　　成公绥
成公绥字子安。东郡白马人也。少有俊才。而口吃。辞 赋壮丽。文选啸赋注并参六臣本。 
张华一见甚善之。时人以其贫贱。不重其文。仕为中 台郎。作啸赋曰。逸群公子。体奇好异。敖世忘荣。绝 弃人事。希高慕古。长想远思。将登箕山以抗节。浮沧 海以游志。于是延友生。集同好。精性命之至机。研道 德之玄奥。愍流俗之未悟。独超然而先觉。狭世路之阨 僻。仰天衢而高蹈。邈跨俗而遗身。乃慷慨而长啸。于 时曜灵俄景。流光濛汜。逍遥携手。踟跦步趾。发妙声 于丹唇。激哀音于皓齿。响抑扬而潜转。气冲郁而熛起 。协黄宫于清角。杂商羽于流征。飘游云于泰清。集长 风乎万里。曲既终而响绝。遗余玩而未已。良自然之至 音。非丝竹之所拟。是故声不假器。用不借物。近取诸 身。役心御气。动唇有曲。发口成音。触类感物。因歌 随吟。大而不洿。细而不沈。清激切于竽笙。优润和于 琴瑟。玄妙足以通神悟灵。精微足以穷幽测深。收激楚 之哀荒。节北里之奢淫。济洪灾于炎旱。反亢阳于重阴 。唱引万变。曲用无方。和乐怡怿。悲伤摧藏。时幽散 而将绝。中矫厉而慨慷。徐婉约而优游。纷繁骛而激扬 。情既思而能反。心虽哀而不伤。总八音之至和。固极 乐而无荒。若乃登高台以临远。披文轩而骋望。喟仰抃 而抗首。嘈长引而憀亮。或舒肆而自反。或徘徊而复放 。或冉弱而柔挠。或澎濞而奔壮。横郁鸣而滔涸。洌飘 眇而清昶。逸气奋涌。缤纷交错。列列飙扬。啾啾响作 。奏胡马之长思。向寒风乎北朔。又似鸿雁之将雏。群 鸣号乎沙漠。故能因形创声。随事造曲。应物无穷。机 发响速。怫郁冲流。参谭云属。若离若合。将绝复续。 飞廉鼓于幽隧。猛虎应于中谷。南箕动于穹苍。清飙振 乎乔木。散滞积而播扬。流埃蔼之溷浊。变阴阳之至和 。移淫风之秽俗。若乃游崇冈。陵景山。临岩侧。望流 川。坐盘石。漱清泉。藉皋兰之猗靡。荫修竹之蝉蜎。 乃吟咏而发散。声骆驿而响连。舒蓄思之悱愤。奋久结 之缠绵。心涤荡而无累。志离俗而飘然。若夫假象金革 。拟则陶匏。众声繁奏。若笳若箫。磞硠震隐。訇磕□嘈 。发征则隆冬熙蒸。骋羽则严霜夏凋。动商则秋霖春降 。奏角则谷风鸣条。音均不恒。曲无定制。行而不流。 止而不滞。随口吻而发扬。假芳气而远逝。音要妙而流 响。声激嚁而清厉。信自然之极丽。羌殊尤而绝世。越 韶夏与咸池。何徒取异乎郑卫。于时绵驹结舌而丧精。 王豹杜口而失色。虞公辍声而止歌。宁子敛手而叹息。 钟期弃琴而改听。孔父忘味而不食。百兽率舞而抃足。 凤皇来仪而拊翼。乃知长啸之奇妙。亦音声之至极。云 云。义见于文也。六臣本文选啸赋并注 引臧书。 
征为博士。历中书郎。文选啸赋注引 臧书。 
　　左思
左思字太冲。齐国人。文选三都赋序注 。 
左思貌丑而口讷。初学记十九。 
少博览史记。一作文史。欲作 三都赋。会妹芬入宫。移家京师。乃诣着作郎张载。访 岷邛之事。遂构思十稔。门庭藩溷。皆着纸笔。遇得一 句。即疏之。征为秘书。赋成。世此字 依下引补。人未之重。文选三都 赋序注。　书钞。赋。 
皇甫谧有高名于世。思乃造而示之。谧称善。为其赋 序云。玄晏先生曰。古人称不歌而颂谓之赋。然则赋也 者。所以因物造端。敷弘体理。欲人不能加也。引而申 之。故文必极美。触类而长之。故辞必尽丽。然则美丽 之文。赋之作也。昔之为文者。非苟尚辞而已。将以纽 之王教。本乎劝戒也。自夏殷以前。其文隐没。靡得而 详焉。周监二代文质之体。百世可知。故孔子采万国之 风。正雅颂之名。集而谓之诗。诗人之作。杂有赋体。 子夏序诗曰。一曰风。二曰赋。故知赋者。古诗之流也 。至于战国。王道陵迟。风雅寝顿。于是贤人失志。词 赋作焉。是以孙卿屈原之属。遗文炳然。辞义可观。存 其所感。咸有古诗之意。皆因文以寄其心。讬理以全其 制。赋之首也。及宋玉之徒。淫文放发。言过于实。夸 竞之兴。体失之渐。风雅之则。于是乎乖。逮汉贾谊。 颇节之以礼。自时之后。缀文之士。不率典言。并务恢 张其文。博诞空类。大者罩天地之表。细者入毫纤之内 。虽充车联驷。不足以载。广厦接榱。不容以居也。其 中高者。至如相如上林、扬雄甘泉、班固两都、张衡二 京、马融广成、王生灵光、初极宏侈之辞。终以约简之 制。焕乎有文。蔚尔鳞集。皆近代辞赋之伟也。若夫土 有常产。俗有旧风。方以类聚。物以群分。而长卿之俦 。过以非方之物。寄以中域。虚张异类。讬有于无。祖 构之士。雷同影附。流宕忘反。非一时也。曩者汉室内 溃。四海圮裂。孙刘二氏。割有交益。魏武拨乱。拥据 函夏。故作者先为吴蜀二客。盛称其本土险阻瑰琦。可 以偏王。而却为魏主述其都畿。弘敞丰丽。奄有诸华之 意。言吴蜀以擒灭比亡国。而魏以交禅比唐虞。既以着 逆顺。且以为鉴戒。盖蜀包梁岷之资。吴割荆南之富。 魏跨中区之衍。考分次之多少。计殖物之众寡。比风俗 之清浊。课士人之优劣。亦不可同年而语矣。二国之士 。各沐浴所闻。家自以为我土乐。人自以为我民良。皆 非通方之论也。作者又因客主之辞。正之以魏都。折之 以王道。其土物所出。可得披图而校。体国经制。可得 案记而验。岂诬也哉。文选皇甫谧三都 赋序并注。 
张载为注魏都。刘逵为注吴蜀。自是之后。渐行于俗 也。袁本文选三都赋序注。 
张华见而咨嗟深赞之。兼作序。都邑豪贵。竞相传写 。袁本文选注下有遍于海内句。都 下纸贵。书钞。赋。　文选三都赋序注 。 
　　庾阐
阐出补零陵太守。入湘川。吊贾谊。其辞曰。中兴二十 三戴。余忝守衡南。鼓□三江。路次巴陵。望君山而过 洞庭。涉湘川而观汨水。临贾生投书之川。慨以永叹矣 。及造长沙。观其遗象。喟然有感。乃吊之云。伟哉。 兰生而芳。玉产而洁。阳葩熙冰。寒松负雪。莫邪挺锷 。天骥汗血。苟云其隽。谁与比杰。是以高明倬茂。独 发奇秀。道率天真。不议世疚。焕乎若望舒燿景而焯群 星。矫乎若翔鸾拊翼而逸宇宙也。飞荣洛汭。擢颍山东 。质清浮磬。声若孤桐。琅琅其璞。岩岩其峰。信道居 正。而以天下为公。方驾逸步不以曲路期通。是以张高 弦悲。声激柱落。清唱未和。而桑濮代作。虽有惠音。 莫过韶濩。虽有腾鳞。终仆一壑。呜呼。大庭既邈。玄 风悠缅。皇道不以智隆。上德不以仁显。三五亲誉。其 轨可仰而摽。霸功虽逸。其途可翼而阐。悲矣先生。何 命之蹇。怀宝如玉。而生运之浅。昔咎繇□虞。吕尚归 昌。德协充符。乃应帝王。夷吾相桓。汉登萧张。草庐 三顾。臭若兰芳。是以道隐则蠖屈。数感则凤睹。若栖 不择木。翔非九五。虽曰玉折。隽才何补。夫心非死灰 。智必存形。形讬神川。故能全生。柰何兰膏。扬芳汉 庭。摧景飙风。独丧厥明。悠悠太素。存亡一指。道来 斯通。世往斯圮。吾哀其生。未见其死。敢不敬吊。寄 之渌水。书钞吊文引略。因依唐修书旁 补。 
　　李充
李充字弘度。文选序注。 
充为着作郎。于时典籍混乱。删除烦重。以类相从。 分为四部。甚有条贯。秘阁以为永制。五经为甲部。史 记为乙部。诸子为丙部。诗赋为丁部。文 选王文宪集序注引臧书。 
　　袁宏
袁宏少孤贫。以船运租自业。谢尚时镇牛渚。秋夜乘月 。率尔与左右微服泛江。会宏在舫中讽咏。声既清会。 辞又藻拔。遂驻听久之。遣问焉。答云是袁临汝郎诵诗 。尚即迎升舟。与之谈论。申旦不寐。自此名誉日茂。 书钞。舟。引晋书。 
袁宏警辩。出为东阳郡。公卿饯于冶亭。谢安欲以猝 迫试之。就左右取扇。授之。曰聊以赠行。宏应声答曰 。当奉扬仁风。慰彼黎庶。合座称善。事 类赋注十四。 
　　罗含
罗含字君章。襄阳人。御览三百九十八 。 
少时梦五色鸟入怀。遂取吞之。含觉。胸中如吞物。 意谓不吉。乃告叔母朱氏。朱氏曰。此鸟有文章。汝当 善文章矣。果如其言。御览三百九十八 虽引晋书。而与新异。 
众人谓之如荆楚之松竹。荆州刺史桓温。以为江左之 清秀也。御览三百九十八。 
　　顾恺之
恺之好游会稽。人问山川之美。对曰。千岩竞秀。万壑 争流。御览三十八引晋书。 
　　何桢
何桢家贫。缚苇织扇。以奉供养。事类 赋注十四。史通云。何桢。许询。文雅高于扬豫。王隐 遗而不编。则此自是臧书。 
　　许询
许询从会稽出都。船泊淮渚。刘真长为丹阳尹。数往船 造之。书钞。询移居皋屯之岩。 常与沙门支遁及谢安石、王羲之等。同游往来。今皋屯 呼为许度岩。御览五十四。 
　　王赞
王赞字正长。义阳人也。博学有俊才。辟司空掾。历散 骑侍郎。卒。文选王瓒杂诗注引臧书。 
  
  
  
臧荣绪晋书卷十七
　外戚传
　　羊琇
羊稚舒冬月酿。令人抱瓮。须臾复易人。酒速成而味好 。御览四百九十三。 
　　虞豫子胤。
虞胤转右将军。与南顿王宗俱为明帝所昵。并典禁兵。 及帝不豫。宗以阴谋发觉。事连胤。帝隐忍不问。徙胤 为宗正卿。书钞引晋书。 
　　褚裒
褚裒字季野。书钞。 
谯国桓彝见而目之曰。季野有皮里阳秋。谢安亦雅重 之。恒云。裒虽不言。而四时之气亦备。初辟西阳王掾 。吴王文学。书钞引晋书。 
　　王濛
王濛字仲祖。初学记十九。 
美姿容。尝览镜自照。称其父字曰。王文开生如此儿 邪。尝帽破。入市买之。群妪悦之。争遗之帽。初 学记十九虽引晋书。与新少异。 
　隐逸传
　　孙登
孙登字公和。事类赋注四。汲郡 人。无家属。同上十一。时人于 汲北山土窟中得之。夏则编草为裳。同 上四。尝披发端坐岩下。逍遥鼓琴。同 上十一引晋书。 
登尝经宜阳山。作炭人见之。与语。登不应。作炭者 觉其精神非常。咸共传说。太祖闻之。使阮籍往观。与 语亦不应。籍因大啸。登笑曰。复作。向声又为啸。求 与俱出。登不肯。籍因别去。登上峰行。且啸。如箫韶 笙簧之音。声振山谷。籍怪而问作炭人。作炭人曰。故 是向人声。籍更求之。不知所止。推问久之。乃知姓名 。水经注十五引臧书。 
嵇康见孙登。弹一弦琴。初学记十六 引晋书。 
　　董京
董京字威辇。至洛阳。止宿白社中。得残絮败缯。辄结 以为衣。号曰百结衣。事类赋注十二引 晋书。 
　　朱冲
朱冲字巨容。御览八百三十九引臧书。 
躬植禾蓺蔬。邻牛侵犯。持□送牛。而无恨色。御 览八百三十九引臧书。 
范乔字伯孙。御览三十三。 
乔邑人腊夕盗斫其树。有告者。乔佯不闻。邑人愧而 还乔。乔曰。节取柴。故与父母相欢耳。何以愧乎。遂 取之。御览三十三引晋书。 
　　任旭
任旭临海人。书钞。 
旭儿童时。勤于学。及长。立操清修。不染流俗。乡 曲推而爱之。郡将蒋秀嘉其名。请为功曹。秀居官贪秽 。旭正色苦谏。秀既不纳。旭谢去。闭门讲习。养志而 已。久之。秀坐事被收。狼狈营送。秀叹曰。任功曹真 贤人也。吾违其谠言。以至于此。书钞 。功曹。又任贤。引晋书。 
　　郭翻
郭翻与翟汤俱为庾翼所荐。公车博士征。不就。咸康末 。乘小船暂归武昌。四字提纲作还乡。 省坟墓。安西将军庾翼、以帝舅之重。躬往造翻。 欲强起之。翻曰。人性各有所短。焉可强逼。翼又以其 船小狭。欲引就大船。翻曰。使君不以鄙贱而辱临之。 此固野人之舟也。翼俯屈入其船中。终日而去。书 钞。舟。引晋书。 
　　刘驎之
刘驎之字子骥。书钞。 
驎之好游山泽。尝采药至衡山。深入忘返。见有一涧 水。水南有二石囷。一开一闭。水深广不得过。欲还失 道。遇伐弓人问径。仅得还家。或说囷中皆仙方灵药。 驎之欲更寻之。不复知其处。初学记五 引臧书略。御览三十九详引晋书。车骑将军桓冲闻 其名。请为长史。驎之固辞不受。冲尝到其家。驎之于 树条桑。使者致命。驎之曰。使君既枉驾光临。宜先诣 家君。冲闻大愧。于是乃造其父。父命驎之。然后方还 。拂短褐与冲言话。父命驎之于内自持浊酒蔬菜供宾。 冲敕人代驎之斟酌。父辞曰。若使从者。非野人之意也 。冲慨然。至昏乃退。书钞。长史。引 晋书。 
　　戴逵
戴逵少有文艺。善鼓琴。事类赋注十一 。 
武陵王晞闻其能琴。使人召焉。逵对使者前破琴。曰 。戴安道不为王门伶人。晞怒。乃引其兄述。述亦能乐 。闻命欣然。操琴而往。事类赋注十一 。 
　　陶潜
陶潜为彭泽令。在县。公田悉令种秫谷。曰令吾常醉于 酒足矣。书钞。县令。引晋书。 
潜解印后。有脚疾。使一门生、二儿、举篮舆。诣王 弘。既至欣然。与之饮酒。书钞。舆。 引晋书。 
　蓺术传
　　戴洋
戴洋年十二。遇病死。五日而苏。说死时。天使其为酒 藏吏。授符箓。给吏从。执幡麾。将上蓬莱、昆仑、积 石、太室、恒庐、衡、等诸山。既而遣归。书 钞。麾。引晋书。 
后行至濑乡。经老子祠。皆是洋昔死时所见。书 钞。麾。引晋书。 
陈眕问方士戴洋曰。江南有贵人。顾彦先、周宣佩、 是否。洋曰。顾不及腊。周不及明年八月。其年十二月 十九日顾卒。明日腊。宣佩以明年七月晦亡。御 览三十三引晋书。 
　　韩友
韩友庐江舒人。书钞。 
舒县廷掾王睦病卒。死已复魄。友为筮之。令以丹画 版作日月置床头。又以豹皮马鄣泥卧上。立愈。书 钞。鄣泥。引晋书。 
　　淳于智
上党鲍瑗家多凶丧。使淳于智卜之。曰君安宅不利。可 径至市门。当有一人持荆马鞭来。便就买还。悬于舍东 北大桑树。三年当暴得财。瑗承言诣市。得马鞭悬之三 年。浚井得钱数十万。铜铁器复二十余万。于是家业赡 足。病者亦愈。事类赋注八。 
　　佛图澄
石虎时。自正月至六月不雨。澄诣西滏口。稽首暴露。 即有白龙二头降祠下。于是雨溢数千里。类 聚。请雨。引晋书。 
　　张苗
张苗雅好医术。善消息诊处。陈廪丘得病。连服药发汗 。汗不出。众医皆云。发汗不出者死。自思可蒸之。如 中风法。令温气于外迎之。必得汗也。复以问苗。云。 曾有人疲极汗出。卧簟中。令得病苦增寒。诸医与散。 四日凡八过发汗。汗不出。苗乃烧地。布桃叶于上。蒸 之。即得大汗。便于被下傅粉。身极燥。乃起。即愈。 廪丘如其言果差。御览七百二十二。 
　　赵泉
赵泉性好医方。拯救无倦。善疗众疾。于疟尤工。甚为 当时所叹服焉。御览七百二十二。 
　　刘德
刘德彭城人也。少以医方自达。众疾于虚劳尤为精妙。 疗之随手而愈。犹是向风。千里而至者多矣。官至太医 校尉。御览七百二十二。 
　　史胱
史胱性器沈毅。志行敦简。善诊候。明消息。多辩论。 以医术精博。拜太医校尉。治黄疸病最为高手。御 览七百二十二。 
　　宫泰
宫泰幼好坟典。雅尚方术。有一蓺长于己者。必千里寻 之。以此精心。善拯诸疾。于气尤精。制三物散方。治 喘嗽上气甚有异效。世所贵焉。御览七 百二十二。 
　　靳邵
靳邵性明敏。有才术。本草经方。诵览通究。裁方治疗 。意出众表。创制五石散方。晋朝士大夫。无不服饵。 皆获异效。御览七百二十二。 
　　程据
程据为太医令。武帝初受魏禅。改元为太始。而据贡雉 头裘。帝以奇伎异服。典礼所禁。焚之于殿前。据以医 术承恩。出入禁闼。因为贾后合巴豆杏子丸。害怀愍太 子。遂就戮焉。御览七百二十二。 
　　范汪
范汪字元平。性仁爱。善医术。常以拯恤为事。凡有疾 病。不限贵贱。皆为治之。十能愈其八九。撰方五百余 卷。又一百七卷。后人详用。多获其效。御 览七百二十二。　案张苗以下凡八条。御览艺术医引晋 书。今唐修晋书无。故录附此。 
　　孟嘉
孟嘉为桓温参军。既和而正。温甚重之。九月九日。温 游龙山。僚属毕集。风吹嘉帽落。不觉。如厕。孙盛时 在坐。温授纸笔命嘲之。着嘉坐处。嘉归见之。笑而请 纸。即答。了不容思。御览三十二引晋 书。 
　　桓玄
桓玄造大辇。容三十人坐。以二百人舁之。书 钞引晋书。 
　　殷仲文
大司马府有老槐树。殷仲文原作堪。对 而叹曰。此树婆娑。生意尽矣。类聚引 晋书。 
　　孙恩
妖贼孙恩。北出海盐。刘裕为将。筑城于海盐。贼日来 攻。城内兵力甚弱。裕深独虑之。一夜。偃旗匿众。若 已遁者。明旦开门。使羸疾数人登城。贼遥问裕所在。 曰夜已走矣。信之。乃率众大上。裕乘其懈怠。奋击。 大破之。御览二百八十六。 
　　卢循
广州刺史卢循。遣使遗刘裕益智□。裕答以续命缕。书 钞引晋书。 
　　刘曜
刘曜追石虎至高堆。书钞引晋书。 
　　石勒
石勒少时。常佣耕。每闻鞞铎之音。归以告其母。母曰 。作劳耳鸣。非不祥也。书钞。铎。引 晋书。 
石勒每耕作于野。常闻鼓角之声。勒以告诸奴。诸奴 亦闻之。因曰。吾幼来在家。恒闻如是。书 钞。角。引晋书。 
勒击刘曜。使人着铁屐。施钉、登城。书 钞。屐。引晋书。 
　　张宾
张宾字孟孙。赵郡中山人。御览四百四 十九。 
石勒初为刘元海授辅汉将军。宾为当 作谓。所亲曰。吾历观诸人多矣。独胡将军可以共 成大事。乃提剑军门。大呼请见勒。勒初未可当 作奇。也。渐见进重。引为谋主。机不虚发。算无 遗策。成勒之事。皆宾之计。御览四百 四十九引晋书。 
勒常叹曰。吾每临大事。吾意未了。右侯已了。及卒 。勒亲临哭之。恸。顾谓左右曰。天不欲吾成事。何夺 右侯之早也。御览四百四十九引晋书。 
　　苻坚
苻坚之窃号也。虽疆宇狭于石虎。至于人物则过之。史 通谓晋史。 
初将为赦。苻坚与王猛、苻融、密议于露台。有大苍 蝇入自牖。声甚厉。集笔上。良久而去。至市化为黑衣 小儿。呼曰。官今大赦。事类赋注十五 。 
苻坚北定九州。将大举南伐。苻融等咸谏止之。不听 。曰。吾百万之众。投鞭可以济江。既至肥水。大为谢 玄等所败。事类赋注江。 
吕光伐龟兹。其城南营外。夜有一黑物。如断岸。摇 动有头角。目光如电。及明。有鳞甲之迹隐地。光曰。 黑龙也。杜进曰。龙者。大人利见之象。将军勉之。光 有喜色。事类赋注二十八。 
　　慕容垂
慕容垂欲兴师讨慕容永长子。议曰。顷年士卒疲于行陈 。居人不暇耕织。疮痍满身。哭泣盈路。且宜抚士安人 。以待时。长子不足忧也。慕容德曰。不然。昔光武驰 苏茂之难。不顾百官之疲。夫岂不仁。机急故也。兵法 有不得已而用之。方今海内版荡。人百其心。急之则得 其用。缓之则各怀所思。可因其劳而成其逸。何得缓之 。垂笑曰。卿言当矣。二人同心。其利断金。行其谋而 灭永。御览四百四十九。 
　　慕容超
慕容超字祖明。德之兄。北海王纳之子也。苻坚破邺。 以纳为广武太守。数岁去官。家于张掖。德之南征。留 金刀而去。及垂起兵山东、苻昌收德诸子皆诛之。纳母 公孙氏以耆获免。纳妻段氏方娠。未决。囚之于郡。狱 掾呼延评。德故吏也。尝有死罪。德免之。至是将公孙 及段氏逃于羌中。而生超焉。年十岁而公孙卒。临终。 授超以金刀。曰。若天下太平。汝得东归。可以此刀还 汝叔也。御览五百十二。 
  
  
  
臧荣绪晋书补遗一卷
　杂传
爰郡字文伯。老乞骸骨。诏听如所上。拜太中大夫。赐 钱三十万。床帷荐褥。禄赐与卿同。遣殿中侍给药。书 钞太中大夫。引臧书。 
辟闾训字祖明。乐安人也。没石勒。为幽州刺史。文 选劝进表注引臧书。 
程牧字少言。有清名德望。一作清惠 有才行。历位太子舍人。书钞。 太子舍人。引臧书。 
朱整字伟齐。为尚书仆射。领吏部。公清为性。持真 励守。内外郡亲州乡人士皆见物卿乃不开其黄纸方游魏 毛玠所见不同。前后选官。多加恕勤也。书 钞。尚书仆射。引臧书。 
刘宝。尝为司徒扶风王骏以五百匹布赎之。用为从事 中郎。书钞。从事中郎。引晋书。　案 提纲。称刘道真为扶风王所用。而刘寔字子真。或系寔 坐子夏罪犯司徒时事。姑附之以俟考。 
李畴为交州刺史。不能检制铃下。虑必见杀。服药死 。书钞。刺史引晋书。 
纪迁改都安令。励身居正。毛米不犯。书 钞。县令引晋书。 
徐伯珍少孤贫。学书无纸。常以竹叶、箭箬、及地上 学书。事类赋注二十四引晋书。 
张昭幼有孝性。父常患渴。嗜生鱼。昭乃自结网捕鱼 。以供朝夕。事类赋注二十九引晋书。 
陈安字虎侯。骁壮果毅。武干过人。多力善射。持七 尺刀贯甲。奔及驰马。御览三百九十九 引晋书。 
赵孟字长舒。为尚书都令史。善于清谈。其面有疵黯 。时人言、诸事不决。当诣疵面。御览 六百十七。 
陈晷原作略。文选注作晷。字 永耀。有誉西朝。原作西河。文选注作 西朝。渡江为太子太保也。书钞 。　文选奏弹王源注均引臧书。 
孔季恭为吴兴内史。吴兴频丧太守。言项羽神为崇。 君居郡事。竟无害也。御览二百五十三 。 
刘道规为荆州刺史。桓玄余党荀林屯江津。桓谦军屯 枝江。二寇交逼。久绝都邑之问。荆楚既桓氏义旧。并 怀异心。道规乃会将士告之曰。桓谦今在近畿。闻诸君 颇有去就之志。吾东来文武。足以济事。若欲去者。本 不相禁。因夜开城门。达晓不闭。众咸惮服。莫有去者 。御览二百七十九。 
孟干为吴人所获。将徙之临海。干等志北归。虑东徙 转远。以吴人爱蜀侧竹弩。言能作之。皓留付作部。后 干逃至京都。御览三百四十八。 
何尚之时造元武湖。上欲于湖中立方丈、蓬莱、瀛州 、三神山。尚之固谏。乃止。时又造华林园。并盛暑欲 兴工。尚之又谏。宜加休息。御览四百 五十三。 
孙嵩为王弥长史。弥与石勒有隙。勒常恶之。乃请计 于右侯张宾。宾曰。英雄不并立。宜早图之。勒于是开 宴请弥。弥将行。嵩请谏曰。石公卑甚言甘。不可信也 。愿公勿往。自守保固。恐有专诸孙峻之祸及耳。弥曰 。石勒一竖子耳。奚能为也。不听。遂入。酒酣遇害。 
裴元略事伪秦苻坚。为金部郎中。坚常以珠玑奇异珍 饰。不可计胜。以朝群臣、元略谏曰。周卑宫室。庆垂 八百。始皇穷极。嗣不及孙。此方古所以传载也。愿陛 下去之。以延洪祚。庆流万代。坚曰。非卿忠。何以闻 寡人之过。悉命去之。 
游子远仕刘曜。西羌羯叛乱。举兵四十余万。三辅大 震。曜甚患之。欲大兴师伐之。子远谏曰。足下纳臣愚 计。不劳大军。可一月而定矣。且羌夷之叛也。非有大 度。窥窃神器。但迫足下严刑峻网。今死者不可追。生 者犹可安。莫若大赦。释诸逆人。若没官者悉还之。遽 相抚育。听其复业。与人更始。彼生路既开。人情岂有 乐祸好乱者也。且小人聚居。必有他心。今无刑辟之惧 。以恩信怀之。不降何待矣。纵酋长负罪而不下者。请 假臣弱兵五千人。为足下枭之。不劳大军。此可定矣。 今贼党既盛。弥川被谷。君临之以兵。恐非岁月而可殄 也。此言其术也。曜大悦。行其计。西方遂平。 
郭林宗谓刘儒口讷心辩。有珪璋之质。御 览四百六十四。 
琅邪内史孙无终。贪横忍虐。妓妾有忤意者。辄弹其 面。御览四百九十二。 
王爽字季明。强正有志。历侍中。尝与会稽王道子饮 。道子醉呼为小子。爽曰。亡祖长史。与简文帝为布衣 之交。亡姑、亡姊。伉俪二宫。何小子之有。御 览五百十三。 
华悝字道宏。少失父。事母至孝。年十三。值年饥谷 贵。悝蔬食而母甘肥不绝。又抚育孤弟。友爱甚至。称 为慈兄。由是少有声誉。御览五百十六 。 
陈统字元方。弟纮字伟方。俱清秀知名。姊妹四人。 并有美才。姊适东莞徐氏。生邈。及二姊适同郡刘氏。 文章最盛。御览五百十七。 
咸和二年。句容令孔恢罪弃市。诏曰。恢自陷刑网。 罪当大辟。但以其父年老。而有一子。以为恻然。可悯 之。御览六百四十六。 
咸和中。丹阳尹高悝行张侯桥。见浦中五色光。长数 尺。不知何怪。乃令人于光处得金像。无有光、趺。悝 乃下车载像。还至长干巷首。牛不肯进。悝乃令驭人任 牛所之。牛径牵至寺。经一岁。临海渔人张系世于海口 。忽见铜花趺浮出。取送县以送台。乃施像足。宛然会 合。简文咸安元年。交州合浦人董宗之。采珠没水底。 得佛趺光艳。交州送台以施像。又合焉。自咸和中得像 。至咸安初。历三十余年。光趺始具。初高悝得像。后 有西域胡僧五人来诣悝曰。昔于天竺得阿育王造像。来 至邺下。逢胡乱。埋于河边。今寻觅失所。五人尝一夜 梦见像曰。已出江东。为高悝所得。悝乃送此五僧至寺 。见像歔欷涕泣。像便放光。照烛殿宇。像趺先有外国 书。莫有识者。后有三藏那跋摩识之。云是阿育王为第 四女所造也。御览六百五十七。 
何植字元干。常以缚笔织扇为业。以奉供养。御 览七百二十。 
王质入山斫木。见二童围碁。坐观之。及起。斧柯已 烂矣。御览七百五十三。 
贾彪鹏乌赋。序曰。余览张安世鹪鹩赋。以其质微处 亵。而陋以远害。愚以为未若大鹏。栖形遐远。自育之 全也。此固祸福之机。聊赋之云。御览 九百二十七。 
蜀人王富作乱。郡县讨平之。初诸葛孔明有盛德于蜀 土。子瞻又身死王事。蜀人思之。以为瞻不死。故将谓 王富曰。君状貌甚似诸葛亮。君因此思□复。以扼巴蜀 。御览三百九十六引晋书。 
诸王官司徒吏应给职使者。每岁先计偕文书上道五十 日。宣敕使使令手书。书定。见破券。诸送迎者所受别 郡校数。写朱券为簿集上。御览五百九 十八。 
温峤表、遣取供御之调。条列真上茶千片。茗三百。 大薄。类聚。茶。引晋书。 
司徒王谧议曰。夷庚未入。乘舆旋馆。文 选辨亡论注引臧书。 
都城千雉。狐之所穴。类聚。穴。引 臧书。 
综核人才。官方任能。书钞引晋书。 
凡民私酿酒酤。其有婚姻及疾病者听之。余有犯。罚 金八两。书钞。酒。引晋书。 
北郊祭文。上命羲之更写。工人削之。笔已入七分。 事类赋注十五引晋书。 
邹湛对武帝曰。猛兽在前。荷戈而出。凡人能之。蜂 虿作于怀袖。勇夫为之惊骇。出于意外故也。事 类赋注。峰。引 晋书。 

王隐晋书卷一
　　宣帝
宣皇帝。河内温人。文选劝进表注。 
魏武辟高祖。高祖以汉祚将终。不欲屈节于曹氏。辞 以风痹不能起居。魏武遣亲信令史。微服于高祖门外树 阴下息。时七月七日。高祖方曝书。令史窃知。还具以 告。又乃重遣辟之。敕行者曰。若复不动。便可收之。 高祖惧而应命。事类赋注。秋。　御览 三十一称晋书。检今晋书不同。知脱王隐二字。 
诸葛亮挑战。冀获曹咎之利。史通妄 饰。 
封宣帝为武平侯。御览二百。 
宣帝讨公孙渊。至襄平。遂围之。起土山地道。楯原 以形似误脩。橹钩橦。发石雨下。昼夜攻之。斩传 其首。同上三百三十六。 
公孙平。又增封舞阳、昆阳、二县。同 上二百。 
宣帝既灭公孙渊还。作榼两口。二种酒。持着马上。 先饮佳酒。塞口而开毒酒口。与牛金饮而死。同 上七百六十一。魏帝谒高平陵。曹爽兄弟皆从。高 祖以爽执政不平。废之。起奏事永宁宫。悉起营兵及城 中余众。承制发武库仗。开四门。出迎魏帝于洛滨。奏 爽罪也。初学记九。 
天子策命上为相国。文选为郑冲劝晋 王笺注。 
今上受禅。追上尊号曰宣皇帝。文选 劝进表注。 
　　景帝
魏景初中。以上为中护军将军。作选用之法。举不越法 。吏无私焉。通典三十四。　书钞。 
司马景王为抚军大将军、侍郎、都督中外诸军、录尚 书事。上初总万机。正身平法。朝政肃然。 
天子策上为相国。文选为郑冲劝晋王 笺注。 
毌邱俭、文钦、反。遣邓艾进屯乐嘉。钦果夜衔枚袭 艾等。昧爽至于城下。御览三百五十七 。 
　　文帝
姜维出陇右。上帅轻兵到灵州大破之。诸虏震服。文 选四十为郑冲劝晋王笺注。 
封文帝为高都侯。御览二百。 
诸葛诞反。淮南孟康王慕曰。宜作土山。敛诸侯材板 簿橹。以为攻具。御览三百三十六。 
诸葛诞反。上亲临西园。四面并攻。须臾陷溃。斩送 诞首。文选为郑冲劝晋王笺注。 
　　武帝
世祖武皇帝。文帝太子也。宽仁厚德。深沈有智量。初 学记九。引作宽惠仁厚。深密有智量。风度容貌。 绰如也。景元中为抚军。咸熙元年。晋国初开。立为世 子。拜抚军大将军。开府、副使二字一 作嗣。相国。御览百四十八。　 类聚十三略。初武帝未为世子。文帝问裴秀曰。人 有相否。秀曰。中抚军垂发至地。伸手过膝。人望既茂 。天表如此。非人臣之相也。类聚十六 。　御览三百七十三。 
咸熙二年。立为太子。文帝崩。魏帝命上为相国、晋 王。十一月受禅于魏。御览百四十八。 　类聚十三。 
咸熙二年。十二月丙寅。上乃设坛受命于南郊。即洛 阳宫。幸太极殿前。大赦天下。御览六 百五十二。　初学记二十。 
太始元年。诏曰。昔唐虞三代之始盛。暨于汉魏创制 。□崇元勋。班爵行赏。与国同礼。施禄逮下。万邦咸 乂。朕以寡德。登于天位。讬于王公之上。腹心股肱文 武之臣。光济帝业。余嘉乃勋。庆赏之行。其同宜速。 御览二百。 
武帝诏曰。御府内省珠玉玩好之物。皆以赐王公也。 御览八百二。 
太始四年。正月。初立籍田。丁亥。上帅群臣躬耕千 亩。大赦天下。初学记二十。 
泰始四年。班五条诏书于郡国。一曰正身。二曰勤民 。今纪作勤百姓。三曰抚孤寡。 四曰。敦本息末。五曰去人事。书钞。 　御览五百九十三。 
太始六年。吴孙琇来奔。武帝以孙琇为伏波将军。御 览二百四十。　案晋书作拜骠骑将军。 
武帝太始七年三月。诏大官减膳。初 学记九。　案晋书纪称闰月大雩。在五月下。 
太始九年。聘公卿子女。以备六宫。武帝临轩。拜诸 葛婉为夫人。李华为贵人。御览一百四 十四。 
又采侍御史齐国左维女为脩仪。有文才。同 上一百四十五。 
泰始十年。中书监荀勖上古尺。玉海 八。 
咸宁四年。有献雉头裘者。上曰。异服奇裘。典制所 禁也。其于前殿烧裘。敕有异服者。依礼致罪。初 学记九。 
咸宁五年。白麒麟见平原。类聚九十 八。 
武帝伐吴。以王浑为安东将军。以王浚为平东将军。 以胡奋为平南将军。御览二百三十九。 
太康元年。龙襄将军王浚等。攻建平丹阳城克之。东 击西陵以下。尽拔其城。虏其将帅。于是上下诸军。同 时并进。吴人降者以万计。吴丞相张悌。及护军孙震。 与扬州刺史周浚等战于板桥。破之。临阵斩悌、震首。 浚遂泛舟东下。所历皆平。军至□陵。皓面缚舆榇。将 其太子诣浚降。乃收其图籍。皆因吴所置。除其虐政。 示以简易。百姓大悦。乃赦天下。改元为太康。天下大 酺五日。御览三百四。 
太康元年。汲县民盗发魏襄王墓。或言安厘王冢。得 竹书漆字数十车。皆简编蝌蚪文字。束澈为着作。随宜 分析。皆有冥证。古书有易卦似连山归藏。又有春秋似 左传。有铜剑一枚。长三尺五寸。书钞 。　类聚十又四十。上与羊祜、张华、谋伐吴。朝 士莫知也。潜乃筹量虚实为战备。孙皓面缚舆榇降。有 司奏晋德隆茂。光被四表。吴会既平。六合为一。宜勒 封岱。以彰圣德。诏曰。此盛德之事。所宜未议。类 聚。 
太康三年。罢刺史将军官。刺史依汉制。三年一入奏 事。书钞。　案晋书纪。称罢平州宁州 刺史。三年一入奏事。 
太康五年。龙见武库井中。御览五百 四十三。　详见瑞异记。 
太康五年。夏六月。初置黄沙狱。御 览六百四十三。 
太康六年。荆州送两足虎。类聚九十 九。　详见瑞异记。 
太康七年。出后宫才人女伎已下百七十人。归家。御 览百四十五。 
太康十年。诏曰。阳平太守梁柳。治绩大异。赐粟千 斛。秩中二千石。书钞。 
太康十年。太庙成。迁神主于新庙。上帅百官奉迎于 道左。遂亲禘祫。赐王公以下至司马督、子弟官。赐作 庙者帛。御览五百二十八及五百三十一 。 
武帝少厉高行。造次必于忠恕。未尝有过言失色于人 。初学记九。 
　　惠帝
永平元年。诏云。秘书监综理经籍。考校古今。课试署 吏。领有四百人。宜专其事。初学记十 二。　御览二百三十三。　案时复置秘书监官。 
元康五年十月。武库火。一作灾。焚 累代之宝。检校。是工匠盗库中物恐罪。乃投烛着麻膏 中。火燃。御览八百六十四。 
元康六年。正月辛酉。上南郊。大赦天下。初 学记二十。 
齐万年帅羌胡围泾阳。遣安西将军夏侯骏西讨氐□。 文选二十关中诗注。 
元康九年十一月。天连日大风。发屋折树。御 览百四十八。 
废太子为庶人。送太子于许昌宫之别坊。文 选晋纪总论注。 
永康元年。贾后矫诏使小黄门孙宪当 作虑。害太子。赵王伦酖杀贾后。帝诏谥遹为愍怀 皇太子。同上。 
永宁元年。赵王伦篡位。成都王颖谋举义兵迎天子。 同上。 
齐王冏举兵讨伦。临陈斩之。文选谢 平原内史表注。 
永宁二年。立清河王覃为太子。御览 百四十九。 
成都王攻洛。大驾幸北城观。上看孟豺军人擘□。面 天子。豺后大人降。长沙王以豺军入辱帝。东市斩之。 御览三百七十六。 
长沙王乂与齐王冏相攻。冏败。缚至上前。乂叱左右 斩之。文选晋纪总论注。 
太安二年。案永宁二年十二月杀冏后 。改为太安元年。九月丁丑。上舍于河桥。初 学记七。　案时河间成都表诛长沙王乂。逼京师。 
上攻张方。决千金堰。水碓不作。发王公家奴婢。手 舂给兵。男子自十三以上皆从役。于是公私穷踧。米石 万钱。御览四百八十八。 
长沙王乂又出征。连战败走。遂诛之。文 选晋纪总论注。 
永兴元年。成都、河间王王字疑是表 字。复废覃为清河王。立成都王颍为皇太弟。御 览百四十九。 
大驾北伐。成都王颍统王师于荡阴败绩。上伤颊。失 六玺。左右奔走。御览三百六十七。 
法驾幸于邺。高堂隆刻邺宫屋材云。后若干年。当有 天子居此宫。惠帝止邺宫。治屋者土剥更泥。一 作屋。始见刻字。计年正合。二 字一作在今时。　类聚六十二。御览九十七。又一百七 十三。 
惠帝自邺中还洛阳。案王浚攻邺。卢 志劝成都王颍奉天子还洛阳。赐中书监卢志鹤绫袍 一领。御览六百九十五。 
帝在长安。永兴原误永康。二 年。东海王越率天下甲士三万人。奉迎大驾还洛。文 选迎大驾一首注。 
惠帝为太子时。上素知太子闇弱。后必乱国。然不能 择才。乃遣荀勖和峤往观之。勖还盛称太子。德更进茂 。不同西宫之时也。峤答诏称。臣以为太子如故。不见 更胜。此自陛下家事。非臣所尽知也。于是天下贵峤而 贱勖也。御览百四十八。 
惠帝时有钱神论。曰。钱之为体。有干坤之象。其积 如山。其流如川。动静有时。行藏有节。市井便利。不 患耗折。原误枯。难析原 作朽。象寿。不匮象道。故能长久。为世神宝。亲 故如兄。字曰孔方。失之则贫弱。得之则富昌。无翼而 飞。无足而走。解严毅之颜。开难笑之口。钱多者处其 前。钱少者居其后。初学记二十七。　 案全文见晋书鲁□传。 
谶书有虾蟆当贵。惠帝在宫时。出问左右。此鸣是官 虾蟆。为私乎。贾充对曰。在官地中为官虾蟆。在私地 中为私虾蟆。于是世间遂传此语。御览 四百九十九。 
　　怀帝
怀帝即位。年号永嘉。文选述祖德诗注 。 
怀帝永嘉元年。有玉龟出灞水。唐类 函二十五。 
洛阳城内东北一作东南。角步 广里中。地陷。中有二鹅。其一苍者飞去。其一白者不 能飞。问之博识者。一作博士。不 能知。世说注五。　书钞。详见瑞异记 及董养传。 
永嘉五年。羯贼刘曜破洛。文选劝进 表注。 
永嘉七年。皇帝崩于平阳。文选劝进 表注。 
洛阳破。大司马、南阳王保于长安。立秦王为皇太子 。怀帝崩。皇太子即位。同上本称怀纪 。 
　　愍帝
愍帝建兴元年。夏四月壬申。上即位于长安宫。改元。 改永嘉七年为建兴元年。大赦天 下。与之更始。前后不及者皆除之。御 览六百五十二。 
建兴二年。温峤为刘琨假守左司马、都督上前锋诸军 事。讨刘聪。世说注八。 
愍帝建兴三年。汉曹嶷据临淄。发景公及管仲冢。尸 并不朽。缯帛可服。珍宝巨万。御览五 百五十七。 
建兴四年。帝蒙尘于平阳。丞相睿刻 日北征。以漕运稽期。丞相府督军令史淳于伯刑于 建康市。百姓喧哗。咸曰伯冤。于是大旱三年。御 览八百七十九。 
　　元帝
元皇帝。宣帝之曾孙。文选劝进表。琅 玡恭王之长子。同上。 
元帝初。藉□草悉成禾。御览八百七 十三。 
元帝白毫生额上。有光明。同上三百 六十四。 
永兴元年。就国。二年。加扬州诸军事。文 选劝进表注。 
大兴元年。河水竭断百余步。两头深浅如故。中绝不 流。占经一百。 
　　明帝
太宁元年。黄雾四塞。御览十五。 
　　穆帝
孝宗欲于后园。修立池苑。江逌谏以强贼未灭。宜精军 备。尝存俭约。以率群下。御览八百二 十四。 
  
  
  
王隐晋书卷二
　　地道记
　司州河南郡
雒阳城内。南北九里七十步。东西六里十步。为地三百 顷、一十二亩、有三十六步、城东北隅。周威烈王冢。 刘昭注补一。称晋太康地道记。　按系 两引其书。而太康下脱一记字。 
洛阳宫西宜秋里。门东向。南壁石生地中。始高三尺 。如香炉形。人多祀之。编珠一。 
尸乡。故殷汤所都者也。亦曰汤亭。田横死于是亭。 故改曰尸乡。郦道元水经注阳渠水下。 
　　右雒阳。案郡国志。匽师有尸乡 。晋省匽师入雒阳。故列此。 
王城去雒城四十里。刘昭续汉书郡国 志注补一。 
蒯乡在县西南。有蒯亭。同上。 
　　右河南。 
訾在县之东。刘昭注补一。 
坎陷聚在县南。同上。 
坎陷聚在巩西。水经注十五洛水下。 　按注云。京相璠曰。巩东地名坎欿。春秋。王出及坎 陷。服虔亦以为巩东邑。地道记言在巩西。非也。 
　　右巩。 
济自大伾入河。与河水斗。南泆为荥泽。水 经注济水下。 
济自大伾入河。与河水斗。大伾在成皋。古成皋兼包 巩县之界。溢出为荥水。太平御览水部 。 
　　右成皋。 
颍水出阳城山。刘昭注补二。 
　　右阳城。 
阳翟去洛阳二百八十六里。属河南。刘 昭注补二。 
钓台下有陂。俗谓之钓台陂。太平寰 宇记七。 
　　右阳翟。 
　荥阳郡
京有大索、小索亭。汉书京索之间也。水 经注济水下。 
　　右京。 
阳武荥阳有博浪沙。张良为韩击秦始皇处。御 览百五十九州郡五。　太平寰宇记二。 
　　右阳武。 
令县在荥阳。史记索隐六。 
　　右令。 
　宏农郡
汉宏农本函谷关。有桃林也。寰宇记六 。 
宏农亭在宏农县东十三里。水经注河 水下。 
　　右宏农。 
湖本胡县也。汉武帝改作湖。俗云黄帝自此乘龙上天 也。水经注四河水下。 
　　右湖。 
秦之华阳。潼关是也。刘昭注补一。 
太华山在县西南。同上。 
　　右华阴。 
　上洛郡
郡在洛上。故以为名。水经注二十渭水 下。 
　　右郡。 
峣关当在上洛县西北。同上十九。 
　　右上洛。 
伊水东北入雒。刘昭注补一。 
　　右卢氏。 
　平阳郡
平阳有尧城。刘昭注补一。 
　　右平阳。 
杨故杨侯国。晋灭之以赐大夫羊舌肸。汉以为县。属 河东郡。后汉同。魏置平阳郡。杨县属焉。寰 宇记四十三。 
梁城去杨县五十里。叔向邑也。刘昭 注补一。 
　　右杨。 
皮氏县有介山。子推所逃隐于是。水 经注四汾水下。 
　　右皮氏。 
　河东郡
咸山在安邑南。刘昭注补一。 
　　右安邑。 
首山在蒲阪。与胡县相连。宋书州郡 志二。 
蒲阪有雷首山。一名涤山。徐坚初学 记八。 
　　右蒲阪。 
襄陵。晋武公从曲沃徙此。刘昭注补 一。 
　　右襄陵。 
左传。文十三年。詹嘉处瑕。在猗氏县东北。同 上。 
　　右猗氏。 
　汲郡
汲县有铜关。刘昭注补一。 
　　右汲。 
朝歌本沫邑也。诗云。爰采唐矣。沫之乡矣。殷王武 丁始迁居之。为殷都也。禹贡。纣都在冀州大陆之野。 即此矣。有糟邱酒池之事焉。有新声靡乐。邑号朝歌。 水经注九淇水下。 
　　右朝歌。 
庾衮入林虑山。食木实。饵石□。得长年也。陈 藏器本草。 
　　右林虑。 
河内殷国也。周名之为南阳。秦始皇改曰修武。水 经注。　清水下称王隐说。 
　　右修武。 
　河内郡
河阳别县。非温邑也。水经注河水下。 
　　右河阳。 
　广平郡
肥乡太康中立。以隶广平也。水经注十 浊章水下。 
　　右肥乡。 
　阳平郡。
元城县南有琐阳城。刘昭注补二。 
　　右元城。 
乐平东南有夷仪。道通襄国。夷仪山在城北故塞。寰 宇记五十九。 
　　右乐平。 
　魏郡
高堂隆刻邺宫屋材云。后若干年当有天子居此宫。惠帝 止邺宫。治屋者土剥更泥。一作屋。始 见刻字。计年正合。二字一作在今时。 　欧阳询艺文类聚六十二。　御览九十七又百七十三。 
　兖州陈留郡
仪封人。浚仪人。此县人也。刘昭注补 二。 
　　右浚仪。 
长垣古卫。故匡。城地。孔子所厄处也。御 览　州郡四。 
　　右长垣。 
承匡城在县西。左传文十一年。会郤缺于承匡。刘 昭注补三。案御览误列入长垣县下。 
　　右襄邑。 
　濮阳郡
廪邱者。春秋之所谓齐邑矣。实表东海者也。水 经注二十四瓠子水下。 
　　右廪邱。 
　济阳郡
成武县有秺城。刘昭注补二。 
　　右成武。 
　高平国
金乡县多山。所治名金山。山北有凿石为冢。深十余丈 。隧长三十丈。旁却入为室三方。云得白蛇二 字因御览五百五十七引补。白兔。不葬。更葬南山 。凿而得金。故曰金山。故冢今在。或云汉昌邑所作。 或云秦时。刘昭注补三。 
　　右金乡。 
湖陆县西有费亭城。魏武帝初所封。同 上。 
　　右湖陆。 
　东平国
寿张有蚩尤祠狗墟。同上。 
　　右寿张。 
秦亭在范县西北。同上。 
　　右范。 
　豫州颍川郡
长社县本名长葛。社中树暴长。汉改名。刘 昭注补二。 
　　右长社。 
　汝南郡
吴房有吴城。同上。吴房　　右吴 房。 
　襄城郡
襄城故城。楚灵王筑。水经注二十一汝 水下。 
　　右襄城。 
高陵山。汝水所出。刘昭注补二。 
　　右定陵。 
　汝阴郡
汝阴有陶邱乡。诗所谓汝坟。同上。 
　　右汝阴。 
新蔡有大吕亭。故吕侯国。同上。 
　　右新蔡。 
　梁国
梁孝王筑城十二里。小鼓唱节。杵下而和之。称睢阳曲 。同上。 
昭二十一年。御诸横。横亭在睢阳县南。同 上。 
　　右睢阳。 
项有公路城。袁术所筑。同上。 
　　右项。 
陈城西南角有淮阳城。汉淮阳城也。寰 宇记十。 
陈城南道东有宛邱。渐欲平。水经注 沙水下。 
陈城北有故沙。名之为死沙。而今水流津通。漕运所 由矣。同上二十二沙水下。 
荦北有谷水。同上。 
　　右陈。 
惠帝永康中。复立阳夏县。寰宇记十 。 
　　右阳夏。 
苦城南三十里有平城。刘昭注补二。 
　　右苦。 
　沛国
沛有许城。左传定八年郑伐许。同上。 
　　右沛。 
丰去国二百六十、州六百、雒千二十五里。同 上。 
　　右丰。 
左传昭八年。大搜于红。同上。 
　　右红。晋书地理志作虹。 
　谯郡
左传隐二年。入向城。在龙亢县东南。同 上。 
　　右龙亢。 
　鲁郡
孔子葬于鲁城北泗水上。水经注二十五 泗水上。 
五父衢在鲁城东。刘昭注补二。 
　　右鲁。 
薛夏车正奚仲所封。冢在城南二十里山上。同 上。 
仲虺城在薛城西三十里。水经注二十 五泗水下。 
　　右薛。 
　弋阳郡
西阳故弦子国也。水经注三十五江水下 。 
　　右西阳。 
楚灭邾。徙其君此城。刘昭注补。 
　　右邾。 
　安丰郡
左传襄公二十六年。楚子、秦人、侵吴。及雩娄。闻吴 有备而还。雩娄在安丰之西南。水经注 决水下。 
　　右雩娄。 
安丰县。安丰郡之属县也。俗名之曰安城矣。水 经注三十二沘水下。 
决水在安丰县之西南。即其界也。水 经注三十二。 
　　右安丰。 
　冀州赵国
房子有砾塞。中谷塞。刘昭注补二。 
　　右房子。 
元氏有石塞。三公塞。同上。 
　　右元氏。 
中邱有石门塞。烧梁关。同上。 
　　右中邱。 
　平原国
平原有笃马河。刘昭注补四。 
　　右平原。 
　乐陵国
厌次属平原。后属乐陵国也。史记索隐 三。 
　　右厌次。 
乐陵国有新乐县。水经注九清河下。 
　　右新乐。 
　勃海郡
晋改阜邑为阜城。寰宇记六十三。 
　　右阜城。 
　河间国
中水县属河间。史记索隐本纪七。 
　　右中水。 
　清河国
清河国凡领清河等六县。初学记八。 
　　右清河。 
灵有鸣犊关。刘昭注补二。 
　　右灵。 
　中山国
蒲阴有阳安关。阳城蒲阳山。蒲水所出也。同 上。蒲阴县有安阳关。盖安阳关。都尉治。俗名斯 川为阳安圹。水经注十一滱水下。 
　　右蒲阴。 
望都县有马安关。刘昭注补二。望 都县有马溺关。水经注十一滱水下。望 都县有委粟关。同上。 
　　右望都。 
　常山郡
元氏改属赵国。其常山郡移理于真定。寰 宇记六十一。 
　　右真定。 
自上曲阳县。北行四百二十五里。恒山。多山阪。号 一作名。飞狐口。刘 昭注补二。 
　　右上曲阳。 
　幽州
幽州因幽都以为名。句亦见御览州郡部 八。山海经有幽都之山。今列于北荒矣。寰 宇记六十九。 
舜以冀州南北广大。分燕地北地为幽州。御 览州郡部八。 
舜以冀州南北广大。分燕地北为幽州。夏殷省幽并冀 。为冀州之域。周复置幽州。寰宇记六 十九。右州。 
　范阳国
故安县属范阳国。寰宇记六十九。 
　　右故安。 
　上谷郡
上谷郡在谷之头。故因以上谷名焉。王莽改名朔调也。 水经注十二圣水下。 
　　右郡。 
　燕国
安乐晋封刘禅为国。水经注沾水下。 
　　右安乐。 
　北平郡
鸿上关。尉治。北平而画塞于望都。东北去北平不远。 兼县上所拯也。水经注十滱水下。 
　　右郡。 
　辽西郡
辽西人见有浮棺。欲破之。语曰。我孤竹君原 落子字。也。汝破我何为。因为立祠焉。祠在山上 。城在山侧。肥如县南十二里。水之会也。水 经注十四濡。 
　　右郡。案郡国志。孤竹城属令支 。晋书地理志无此县。故附郡。 
　平州昌黎郡
昌黎有青城山。刘昭注补五。 
　　右昌黎。 
　并州太原郡
晋水出龙山。水经注六。 
　　右晋阳。 
少山即大谷水所出。经祁县界。寰宇 记四十。 
　　右阳邑。 
　上党郡
高都县有太行关。丹溪为关之东谷。途自此去。不复由 关矣。水经注九沁水下。 
　　右高都。 
　西河国
晋改兹氏为隰城县。注原脱。 
　　右隰城。 
西河有中阳。旧县也。水经注六文水 下。 
　　右中阳。 
谷远今名孤远。后代语讹耳。御览州 郡部七。 
　　右界休。案寰宇记。晋省谷远县 入界休。 
　雍州
雍州兼得梁州之地。西北之位。阳所不及。阴气壅遏。 故取名焉。蓺文类聚地部一。 
　　右州。 
　京兆郡
枳道亭在霸水西。刘昭注补一。宋敏求 长安志一。 
　　右霸城。 
蓝田有虎侯山。刘昭注补一。 
　　右蓝田。 
西郑。郑桓公友之始封。水经注。　渭 水下称王隐说。 
　　右郑。 
　冯翊郡
莲勺县属冯翊。寰宇记二十。 
　　右莲勺。 
　扶风郡
池阳有□薛山。在北。有鬼谷先生所居。刘 昭注补一。 
　　右池阳。 
郁夷省并郿。盖因王莽之乱。郁夷之人寄理郿界。因 并于郿。太平寰宇记三十二。 
省斄即邰也。以并郿。盖取斄 之南境、渭之南以并郿。非省县也。同 上二十七。 
　　右郿。 
雍县。秦德公所居。西虢地也。水经 注十八渭水下。 
　　右雍。 
汧县属秦国。汉故城在今县南。汉置陇关。西当戎翟 。今名大震关。在今县西。寰宇记三十 二。 
汧阳县属秦国。吴山在西。初学记八 。 
　　右汧。 
　安定郡
乌枝有乌水。出薄洛谷。刘昭注补五。 
　　右安定郡。旧乌枝县。案乌枝。 郡国志属安定。安定。北地。二郡。由凉州。自晋初皆 移属雍州。此及泥阳县亦久省。今附此。 
　北地郡
泥阳有泥水。出郁郅北蛮中。同上。 
　　右北地郡。旧泥阳县。 
蒯成属北地。史记索隐六。 
　　右蒯成。 
　始平郡
司竹都尉治鄠县。其园周百里以供国。宋 敏求长安志八。 
　　右鄠。 
　新平郡
漆水在漆县西。刘昭注补一。 
　　右漆。 
　凉州
凉州城有龙形。故曰卧龙城。南北七一 作七十。里。东西三一作三十。 里。本匈奴所筑也。以上亦见蓺 文类聚六十三。乃张氏之世居也。又张骏增筑四城 箱各千步。东城殖园果。命曰讲武场。北城殖园果。命 曰玄武圃。皆有宫殿。自张骏以下。亦 见御览百九十七。中城内作四时宫。随节游幸。并 旧城为五。街衢相通。二十二门。大缮宫殿观阁。采绮 妆饰。拟中夏也。水经注四十都野泽下 。 
汉末。博士炖煌侯瑾善内学。语弟子曰。凉州城西有 泉水当竭。有双阙起其上。魏嘉平中。武威太守条茂起 学舍筑阙于此以上亦见蓺文类聚六十二 。泉。太守填水。造起门楼。与学阙相望。水 经注四十。 
　　右州。 
　武威郡
姑藏城。匈奴所筑。旧名盖臧。后人语讹为姑臧城。水 经注河水下。 
姑臧南山。谷水所出。刘昭注补五。 
　　右姑臧。 
仓松南山松陕水所出。同上。 
　　右仓松。 
　炖煌郡
咸宁三年起居注。载炖煌郡上金洞中生金。百陶不消。 可以切玉。御览八百十。 
　　右郡。 
　秦州陇西郡
首阳有三危山。三苗所处。故名苗谷。水 经注十七。 
　　右首阳。 
兰池县属陇西郡。初学记八。 
　　右兰池。 
大夏县有禹庙。禹所出也。水经注河 水下。 
　　右陇西郡。旧大夏县。 
　南安郡
新兴县。南安之属县也。水经注十七渭 水下。 
　　右新兴。 
　天水郡
汉阳有大阪名陇坻。亦曰陇山。郡处其西。故曰陇西。 其山堆旁崩。声闻数百里。扬雄所谓响若坻颓者也。御 览州郡十一。 
　　右成纪。 
天水。始昌县故城西也。亦曰清崖峡。水 经注二十。 
　武都郡
河池有泉街水。刘昭注补五。 
　　右河池。 
　晋昌郡
惠帝以炖煌土界阔远。分立晋昌郡。文 选答子悌注。 
晋昌。护匈奴中郎将。别领户。同上 。 
　梁州
梁州南至桓水。西抵黑水。东限扞关。今汉中巴郡、汶 山蜀郡、汉嘉、江阳、朱提、涪陵、阴平、广汉、新都 、梓潼、犍为、武都、上庸、魏兴、新城、皆古梁州之 地。自桓水以南为夷。书所谓和夷底绩也。水 经注三十六桓水下。 
魏末克蜀。分广汉、巴、涪陵、以北七郡为梁州。理 汉中之沔阳、历。晋太康中。州又移理汉中郡。寰 宇记一百三十三。 
　　右州。 
　汉中郡
孝武太元十五年。梁州刺史周表立。宋 书州郡志三称晋地记。　案王隐传。隐撰晋书当成于成 帝时。下距孝武太元十五年已远。此晋地记当是别一书 。姑附录于此。 
　　右郡。 
　梓潼郡
梓潼五妇山。驰水出。建安二十二年刘备以为郡。刘 昭注补五。 
　　右梓潼。 
　新都郡
绵竹有紫岩山。绵水之所出焉。同上。 
　　右绵竹。 
梓潼有汉德县。宋书州郡志四。 
　　右汉德。 
　晋寿郡
孝武太元十五年。梁州刺史周馥表立晋寿郡。宋 书州郡志三称晋地记。　案馥非孝武时人。 
　　右晋寿。 
　巴郡
平州属巴郡。史记索隐六。 
　　右平州。 
　巴东郡
入汤口四十三里。有石煮以为盐。石大者如升。小者如 拳。煮之水竭盐成。盖蜀汉火井之伦。水火相得乃佳矣 。水经注三十三江水下云。汤水南入于 江。名曰汤口。 
　　右鱼复。 
　南汉中郡
孝武太元十五年。梁州刺史周琼表立。宋 书州郡志四称晋地记。 
　　右郡。晋书地理志无。今附此。 
　益州越嶲郡
盐池泽在南。刘昭注补五。 
　　右姑复。 
　牂柯郡
且兰有沈水。同上。 
　　右沮兰。 
鄨县不狼山。鄨水所出。同上。 
　　右鄨。 
西随。麋水西受徼外。东至麋泠。入尚龙溪。同 上。 
　　右西随。晋书地理志无此县。 
　宁州云南郡
连山无血水所出。同上。 
　　右梇栋。 
　兴古郡
刘禅建兴三年。分牂柯置兴古郡。治律高。水 经注温水下。 
　　右律高。 
兴古郡治宛漏县。水经注三十六。 
　　右宛漏。 
句町有文众水。刘昭注补五。 
　　右句町。 
毋掇有桥水。出桥山。同上。 
　　右毋掇。 
贲古南鸟山出锡。同上。 
　　右贲古。 
大河水东至毋掇。入桥水。同上。 
　　右滕休。 
兴古郡汉兴县。宋书州郡志四。 
　　右汉兴。 
　建宁郡
同濑县有同虏山。水经注三十六。 
铜虏山米水所出。刘昭注补五。 
　　右同濑。 
　青州齐国
临淄县西南门曰曲门。其侧有池。刘昭 注补二。　按因鲁国汶阳县北有曲水亭。故名。 
　　右临淄。 
东安平有羌头山。同上四。 
　　右东安平。 
　济南郡
养泽在西幽州薮。有莱山莱主祠。同上 。 
　　右下密。 
　乐安国
临济本狄。左传狄伐卫懿公。同上。 
　　右临济。 
　北海国晋书地 理志无。今从晋太康地记。
鄑城在都昌县西。同上。 
　　右都昌。 
安邱有渠邱城。同上。 
　　右安邱。案二县。晋书地理志皆 无。 
　东莱郡
黄县东二百三十里。至海。中连岑有土道。秦始皇登此 刻二碑。东二百三十里。有始皇汉武二碑。同 上。案此系两引。原误合为一条。 
　　右黄。 
惤有百枝莱君祠。同上。 
　　右惤。 
东莱掖县有过乡。北有过城。古过国也。史 记索隐十。 
　　右掖。 
　徐州东海郡
海中去岸百九一作五。十步。有 秦始皇碑。长一丈八尺。广一作阔。五 尺。厚八一作三。尺三一 作八。寸。以上亦见初学记八。 一行十三字。潮水至加其上三丈。去则三尺见也。 同上。 
　　右赣榆。 
兰陵故鲁次室邑。列女传有漆室之女。或作次室。同 上。 
　　右兰陵。 
戚属东海。史记索隐六。 
　　右戚。 
　琅邪国
阳都属琅邪。同上。 
　　右阳都。 
　东莞郡
广县在东莞。同上。 
　　右广。 
　荆州南郡
陶朱冢在华容县。树碑云是越之范蠡。水 经注三十二夏水下。 
　　右华容。 
　襄阳郡
永康元年。襄阳郡上言得鸣石钟。闻七八里。御 览五十一地部十六。　案此引王隐晋书。当是瑞异记。 非地道记也。今两录之以备考。 
　　右郡。 
　义阳郡
义阳郡以南阳属县为名。宋书州郡志三 水经注三十。　案晋太始中。割南阳东鄙之安昌。平氏 。平林。义阳四县置。 
　　右郡。 
　魏兴郡
安康县属魏兴郡。寰宇记百四十一。 
　　右安康。 
　上庸郡
武帝太康元年。改上庸之广昌为庸昌二年省。同 上。 
　　右郡。 
　宜都郡
吴分南郡立宜都郡。 
　　右郡。 
　零陵郡
泉陵县有香茅。气甚芬香。言贡之以缩酒也。水 经注三十八湘水下。 
　　右泉陵。 
应阳县本泉陵之北部。东五里有鼻墟。象所封也。水 经注三十八湘水下。史记正义一称王隐晋书。 
　　右应阳。 
　安成郡
宜春县出美酒。随岁举上供。刺史亲付计吏。寰 宇记一百九。 
　　右宜春。 
　扬州吴郡
吴有盐官县。水经注江水下。 
　　右盐官。 
　吴兴郡
阳羡有章浦亭。周处封章浦亭侯。即此。寰 宇记九十三。 
　　右阳羡。案晋书地理志。惠帝永 兴元年。割吴兴之阳羡等立义兴郡。则吴兴郡应有此县 。 
　晋安郡
晋安郡。太康三年置。文选酬王晋安注 云即今之泉州。 
　　右郡。 
　庐江郡
寻阳南通五岭。北导长江。远行岷汉。亦一都会也。御 览百七十州郡十六。 
　　右寻阳。 
　鄱阳郡
鄱阳安乐出黄金。凿土十余丈。披沙之中。所得者大如 豆。小如粟一作粱。米。初 学记二十七。御览八百十。 
　　右乐安。 
　庐陵郡
太康中。以雩都、赣、南野、等县。割为南康郡。而庐 陵百姓去管遥远。乃移郡于石阳县。今旧州东北故城是 也。寰宇记一百九。 
　　右石阳。 
　交州交址郡
□□南越侯织在此。刘昭注补五。 
　　右□□。 
　九真郡
九真郡有松原县。水经注三十六温水下 。 
　　右松原。 
　九德郡
九德郡有浦阳县。同上。 
　　右浦阳。 
九德郡有九德县。同上。 
　　右九德。 
九德郡有南陵县。晋置也。同上。　宋 书州郡志称。九德郡南陵县。晋武帝立太康。地志无。 王隐志有。 
　　右南陵。 
　日南郡
日南郡去卢容浦口二百里。故秦象郡。象林县治也。水 经注三十六温水下。 
　　右卢容。 
日原脱今补。南郡象林南有四 国。皆称汉人。贡金供税。初学记二十 七。御览八百十。 
　　右象林。 
朱吾县属日南郡。去郡二百里。此县民汉时不堪二千 石长吏调求。引屈都干为国。林邑记曰屈都夷也。水 经注三十六温水下。 
　　右朱吾。 
　合浦郡
朱崖在大海中。遥望朱崖洲大如菌。举帆一日一夜至洲 。周匝二千里。径度七八百里。上可十万家。女多姣好 。长发美鬓。御览六十九。 
　　右朱崖。 
　广州东官郡晋 书地理志。成帝分南海郡立东官。
海阳县故属东官。宋书州郡志五。 
　　右海阳。 
绥安县故属东官。同上。 
　　右绥安。 
海宁县故属东官。同上。 
　　右海宁。 
湖阳县政属东官。同上。 
　　右湖阳。 
　临贺郡
临贺县故属南海。同上。 
　　右临贺。 
　苍梧郡
高要县东去郡五百里。刺史下避毒徙县水居也。水 经注。　浪水下称晋书地理志。 
　　右高要。 
猛陵县龙山。合水所出。刘昭注补五 。 
　　右猛陵。 
  
  
  
王隐晋书卷三
　　礼乐记
荀勖以魏杜夔所制律吕检校。定太乐总章鼓吹。八音与 律吕乖错。始知后汉至魏。度渐长于古尺四分余。而夔 依为律吕。故致不韵。部佐着作刘恭。依周礼制尺。所 谓古尺也。依古尺作新律吕。以调声韵。以律量黍。以 尺度古器。皆与本铭尺寸无差。又故冢得古玉律钟磬。 亦与新律闇合。遂班下太常。使太乐总章鼓吹。清商施 用。勖遂典知乐事。御览十六。 
陈总迁殿中侍御史。诏遣诣终南山请雨。总除小石祠 。唯存大石一所而祈之。上文曰。峨峨大石。佐岳通理 。含滋吐润。惠我四海。初学记五御览 五十。 
惠帝使校尉陈总仲元诣洛阳山请雨。总尽除小祀。唯 存大石而祈之。七日大雨。水经注十五 。 
　　舆服记
陈舒议至尊临温公夫人丧。议曰。今白帢深衣。当古吊 服。至尊临吊。谓深衣而已。御览六百 八十八。 
御史中丞傅咸、北军中侯郑翊、等。以为三驾卤簿图 。有幽州突骑。豫州荡骑。各五十人。书 钞。 
梁冀与妻孙寿共乘辇。张明盖。饰以金银。以骋娱乐 。御览七百七十四。 
　　石瑞记
着作郎邱众表称。世祖武皇帝擢臣负薪之中。授臣着作 佐郎。典治天下文义数术。乃撰诸志也。 
魏时。张掖石瑞有二玦。礼能使决疑者佩玦。故遣其 臣亦受之以玦。今灵一作晋受。命 有二玦。其一当魏历数既终。当禅大晋。故与之玦。凡 受命居天子之位。皆众人之所疑。以武皇帝能断决狐疑 。应天顺民。受曹氏禅而无疑。得应。佩玦故以赐焉。 是以有二玦。御览六百九十二。　书钞 。 
永嘉初。陈国项县贾逵石碑中生金。人盗凿取卖。卖 已复生。此江东之瑞。书钞。　御览五 百八十九。又八百十俱称石瑞记。 
晋金德。元帝兴于江东。故云江东之瑞。事 类赋注九。 
  
  
  
王隐晋书卷四
　　瑞异记　史 通书志云。王隐后来加以瑞异。斯则自我作故。出乎胸 臆。而诸书所引。则又有作石瑞记。或作名瑞记者。其 瑞异分记云。不能定也。故除别录引作石瑞记。及实见 为石瑞记外。姑依晋书五行志前后录出。以俟考。 
元康五年十月。武库灾。焚累代之宝。文 选关中诗注。 
苍梧太守吴臣据郡邑。不恭王命。孙权遣步骘为交州 喻臣。臣照镜不见其头。骘因入斩之。御 览三百六十四。 
咸宁三年起居注。载炖煌郡上金洞中生金。百陶不消 。可以切玉。御览八百十。 
甘卓家金匮鸣。声似槌镜。清而悲。师言金匮将离。 是以悲鸣。寻而卓下吏将军周虑等。承望王敦意害卓。 御览七百十三。 
贾后作颉字髻。太子见易之象也。御 览百四十八。 
惠帝元康六年。陈国有鸡生雄鸡无翅。既大。坠坑而 死。王隐以为雄者胤嗣子之象。坑者地事为母象。今鸡 生无翅坠坑而死。此子无羽翼。为母所陷害乎。于后贾 后诬杀愍怀。殆一作此。其应也 。宋书志二十四。　晋书志十七。 
咸宁元年。洛阳太祖庙中。有青气。占者云。以为东 莞王后当有天子。后改封琅玡。江东之应也。御 览十五。 
建兴四年。丞相府督军令史淳于伯刑于建康市。百姓 喧哗。咸曰伯冤。于是大旱三年。御览 八百七十九。 
大兴元年。河水竭断百余步。两头深浅如故。中绝不 流。开元占经第一百卷。 
洛中歌何德真。二人共披一幡。牵离奈何。左校令成 夔以为德真将死也。御览八百十九。 
惠帝时谣曰。二月尽。三月初。桑生裴雷柳叶舒。书 钞引作华生襄藩柳叶舒。 
荆笔杨版行诏书。宫中大原此下有司 字。马几作原为作几。驴。 既而杨骏荆王反。御览六百六。 
元康九年。是时童谣曰。东宫马子莫聋●。前至腊月 缠汝□。同上一百四十八。 
愍帝初时有谣曰。天子在何许。近在豆田中。类 聚八十五。　御览八百四十一。 
王浚在幽州。谣曰。幽州城门使藏户。中有伏尸王彭 祖。御览五百四十九。 
枣嵩用事于王浚时。谣曰。十囊五囊入枣郎。同 上七百四。 
石勒时有谣云。一杯食。有两匙。石勒死。人不知。 同上七百六十。 
泰始元年。白麟见。群兽皆从。改年曰麟嘉。类 聚九十八。　案晋书帝纪。泰始元年有麟见事。未闻改 年曰麟嘉。惟载记吕光传。太元十四年麟见金泽。百兽 从之。光以为瑞。僭即三河王位。年号麟嘉。 
咸宁五年。白麒麟见平原。同上。 
太康六年。荆州送两足虎。时尚书郎索靖议称半虎。 博士王铨为文曰。般般白虎。观衅荆楚。孙吴不逞。金 皇赫怒。同上九十九。 
中宗诏问王隐曰。荆州送两足虎。其征何为也。隐曰 。谨案先臣铨传。太康时两足虎。因作诗以讽。铨意以 为晋金行也。金在西方。其兽为虎。虎有四足。犹国有 四方。无半势而又见获。将有愍怀之祸也。占 经一百十六。 
王浚居幽州。有狐踞浚府门中。翟雄入厅事。遂为石 勒所杀。御览八百八十五。 
太康十年。洛阳宫西宜秋里。门东向南壁石生地中。 始高三尺。如香炉形。人多祀之。编珠 一。 
永康元年。襄阳郡上言得鸣石钟。钟 字当依晋五行志作撞。闻七八里。御 览五十一。 
怀帝永嘉元年。有玉龟出灞水。唐类 函二十五。 
石勒乡里所居原上地中。石生日长。类铁之象。御 览五十一。 
元康九年夏。桑生于东宫西厢。日长尺余。数日枯。 御览百四十八。 
永嘉元年。洛阳城内东南角广里中。地陷。中有二鹅 。其一苍者飞。其一白者不能飞。问博士不能对。陈留 孝廉浚仪董养。字仲道。闻而叹曰。昔周所会盟狄泉。 即此地也。今有二鹅。苍者胡象。后胡当入侮。白者讳 也。言国家之象。书钞。　称名瑞记。 
王浚居幽州。翟雄入厅事。遂为石勒所杀。御 览八百八十五。 
元康九年正月。月晕。赤黄数重。御 览百四十八。 
元康九年。晋书五行志作永康元年。 三月尉氏雨血。同上。 
祖约为豫州。府内地皆赤如丹。其后果凶。占 经四。 
东海王越自阳成帅甲士四万。京邑移徙。次许昌。以 冯嵩为左司马。越领豫州牧。三月四日。日有赤光散流 。其光若血下流。其光之所照皆赤。则七十二日。大夫 不忠。青色。则六十三日。诸侯骄蹇。黄色。五十四日 。昏刑。庶孽中官之辈谋作奸。白色。四十五日。卿士 伏兵。四夷并动。黑色天子临危。命在四方。占 经五。 
元康九年。三月十八日。荥阳、河南、颍川、繁霜杀 桑及桃李杏花。御览百四十八。 
元康九年三月。城中有音声若牛。出许昌城。占 经十四。　御览百四十八。 
苏峻外营将表曰。鼓自鸣。峻自斫鼓曰。我乡里时有 此则空城。有顷。诏书征峻。世说注四 。 
元康九年十一月。天连日大风。发屋折树。御 览百四十八。 
郭洗牛生犊。两头八足。御览八百九 十八。 
太宁元年。黄雾四塞。王敦之应也。御 览十五。 
太康五年。龙见武库井中。车驾亲幸。有喜色。内外 咸议曰。当贺。刘毅独表旧典无贺龙之礼。诏报、政德 未修。庆贺之事。宜详依旧典。御览五 百四十三。 
齐王冏辅政。太安元年。有妇人诣大司马门寄产。吏 驱之。妇人曰。我截齐便去耳。言毕不见。识者闻而恶 之。至二年谋反诛。御览三百七十。 
齐王冏为大司马。十二月有白头老人走入司马府。大 呼。有大兵起。不出甲子旬。即收都卫考问。竟考死。 占经一百十三。 
元康九年三月。宋志作正月。日 中有若飞燕者。积数月乃消。汉中平中亦有此变。皆为 太子也。以为愍怀废死之应。宋书志二 十四。御览一百四十八。 
镇南刘弘以故刺史王毅子、衡阳太守矩、为广州。矩 至长沙。见一人。长大。着白布单衣。自一 无自字。上有白字。又一上无白字。而有自字。持 奏在岸上。矩省奏云。京兆杜灵之。仍入船共语。称叙 稀阔。矩问君京兆人。何时发来。答曰。朝发。矩怪问 京兆去此数千。那得朝发今到。杜答云。仆今在天上。 京兆去此乃数万。何止数千乎。类聚七 十九。　御览八百八十三。 
苏韶字孝先。安平人也。仕至中牟令。咸宁初亡。韶 伯父承为南中郎军司而亡。诸子迎丧到襄城。韶伯父第 九子节。梦见卤簿。行列甚肃。见韶使呼节曰。卿犯卤 簿。罪应髡刑。节俛受剔。惊觉摸头。循见头发视截如 指大。明暮与人共寝。梦见韶曰。卿髡头未竟。即复剃 如前夕。其日暮自备甚谨。明灯火设符。刻复梦见韶髡 之如前夕者五。节素美发。五截而尽。此 节亦依见御览三百七十三称王隐晋书。间六七日。 不复梦见。后节在车上。昼日见韶自外人。乘马着日黑 介帻黄疏。一作练又、八百十七引作绢 。单衣白袜丝履。凭节车辕。节谓其兄弟曰。中牟 在此。兄弟皆愕视。无所见。问韶君何由来。韶曰。吾 欲改葬。即求去。曰当更来。出门不见。数日又来。兄 弟遂与韶坐。节曰若必改葬。别自敕儿。韶曰。吾将为 书。节授笔。韶不肯。曰死者书与生者异。为节作其字 像胡书也。乃笑。即唤节为书曰。古昔魏武侯。浮于西 河而下中流。顾谓吴起曰。美哉河山之固。此魏国之宝 也。吾性爱好京洛。每往来出入。瞻视邙一 作●。山上乐乎哉。此万世之基也。北背孟津洋洋 之河。南望天邑济济之盛。此志虽未言语。铭之于心矣 。不图奄忽。所怀未果。前去一作至。 十月。可一作便。速改葬。 在军司墓次。买数亩地便自足矣。此节 亦略见御览五百五十四。称王隐晋书。节与韶语。 徒见其口动。亮气高声。终不为傍人所闻。延韶入室。 设坐祀之。不肯坐。又无所飨。谓韶曰中牟平生好酒鱼 。可少饮。韶手执杯饮尽。曰佳酒也。节视杯空。既去 。杯酒乃如故。前后三十余来。兄弟狎玩。节问所疑。 韶曰。言天上及地上事。亦不能悉知也。颜渊卜商。今 见在。为修文郎。凡有入人。鬼之圣者。今项梁成。贤 者吴季子。节问死何如生。韶曰无异耳。死者虚。生者 实。此其异也。节曰。死者何不归尸骸。韶曰。譬如断 卿一臂以投地。就剥削之。于卿有患不。死之去尸骸如 此也。节曰。厚葬以美坟垄。死者乐乎此否。韶曰无在 也。节曰。若无在。何故改葬。韶曰。今我诚无所在。 但欲述生时意耳。弟曰。儿尚小。嫂少。门户坎轲。君 顾念否。韶曰我无复情耳。节曰有寿命否。韶曰各有。 节曰。节等寿命。君知之否。曰知。语卿也。节曰。今 年大疫病何。韶曰。刘孔才为太山公。欲反。擅取人以 为徒众。北帝知孔才如此。今已诛灭矣。节曰。前梦君 剪发。君之卤簿导谁也。韶曰。济南王也。卿当死。吾 念护卿。故以刑论卿。节曰。能益生人否。韶曰。死者 时自发意念生。则吾所益卿也。若此自无情。而生人祭 祀以求福。无益也。节曰。前梦见君。岂实相见否。韶 曰。夫生者梦见亡者。亡者见之也。节曰。生时仇怨。 复能害之否。韶曰。鬼重杀。不得自从。节下车。韶大 笑节短。云似赵麟舒。麟舒短小。是韶妇弟也。韶欲去 。节留之。闭门下锁钥。韶为之少住。韶去。节见门故 闭。韶已去矣。韶与节别曰。吾今见为修文郎。守职不 暇得来也。节执韶手。手软弱。握觉之。乃别。自是遂 绝。御览八百八十三祗称晋书。　广记 三百十九鬼四明标王隐晋书。 
夏侯恺字万仁。病亡。恺家宗人儿狗奴素见鬼。见恺 数归。欲取马及其弟阮公。将去。阮逃狗奴家解喻。及 冬得止。恺长子统向其家说。昨梦人见缚。与力大争。 尔乃得解。语讫。合门忽有光明如昼。见恺着平上帻、 单衣入坐。坐如平生。坐西壁大床。悲笑如生时。声讫 。便切齿作声言。人易我门户。诬统藏人袒衫见缚。赖 我遣人救之。得解。将数十人。大者在外。小行随恺。 阮牵床离壁。恺见语阮。何取床。又说家无主不成居。 阮答何不娶妻。恺曰卿与其居尔许年。而作此语也。诸 儿中当有一人达。阮问谁。恺曰。儿辈意不足悦也。呼 见孙儿。云少者气弱。勿令近我。又说大女有相。勿辄 嫁之。恺问阮。欲见亡女可呼之。阮曰女亡已久。不愿 见也。恺曰数欲见父。而禁限未得见。又说我本未应死 。尚有九年官。记室缺。总召十人。不识书不中。皆得 出。我书中。遂逼留补缺。广记三百十 九。 
　　刑法记
何曾云。在家之女。从父之刑。既醮之妇。从夫之戮。 书钞。　案晋书刑法志。称魏法犯大逆 者诛及已出之女。毌邱俭之诛。其子甸妻荀氏应坐死。 其族兄顗□其命。诏听离婚。 荀 氏所生女芝。为刘子元妻。亦坐死。荀氏诣何曾乞恩。 求没为官婢。曾哀之。使主簿程咸上议。云云。作在室 之女。从父母之诛。既醮之妇。从夫家之罚。 
刘颂上书曰。古者刑以止刑。及今反以刑生刑。以徒 生徒。诸重犯亡者。发过三寸。辄重髡之。此以刑生刑 。逃亡加作一岁。此以徒生徒也。亡者积多。系囚猥蓄 。议者因曰不可不赦。复从而赦之。此谓刑不制罪。法 不胜奸。民知法之不胜。相聚而谋为不轨。故自顷以来 。奸恶陵暴。所在充斥。渐以滋蔓。日积不已。弊将所 归。议者不深思此故。而曰肉刑于民慢听。逆听孰与盗 贼不禁。圣主之制肉刑有深重。其事可得而言。非徒惩 其畏剥割之痛而不为也。乃去其为恶之具。使夫奸民无 用。不复肆其志。止奸绝本。理之尽也。亡者刖其足。 无所用复亡。盗者截其手。无所用复盗。淫者割其势。 理亦如之。除恶塞源。莫善于此。又非徒然也。此等已 刑之后。使各归家。父母妻子。其相养恤。疮愈可役。 上准古制。随宜业作。虽以刑残。不为虐也。生育繁阜 之道自若也。今宜取死刑之限重。生刑之限轻。及三犯 逃亡、淫、盗。悉以肉刑代之。其三岁刑以下。宜杖罚 。又宜制其罚数。使有常限。后刑不复生刑。徒不复生 徒。而残体为戮。终身作械。民见其痛。畏而不犯。必 数倍于今。且为恶者。随发被刑。去其为恶之具。岂与 全其为奸之手足。而戚居必死之穷地同哉。而又曰肉刑 不可用。臣窃以为不识务之甚也。御览 六百四十八。　案晋刑法志。称刘颂为廷尉。表复肉刑 。不见省。又上言云云。 
曹彦疑作曹羲。议云。严刑以 杀。犯之者寡。刑轻易犯。蹈罪者多。臣谓玩常苟免。 犯法乃众。黥刖彰刑。而民甚耻。且创黥刖。见者知禁 。彰罪表恶。亦足以畏。所以易曰。小惩大戒。岂蹈恶 者多耶。假使多恶。尚不至死。无妨产育。苟必行杀。 为恶纵害而不已。将至死无人。天无以大。君无以尊矣 。故人宁过不杀。是以为上宁宽得罪。若乃于张听讼。 刑以止刑。不可革旧过。此以往肉刑宜复。肉刑于死为 轻。减死五百为重。重不害生。足以惩奸。轻则知禁。 禁民为非。所谓相济经常之法。议云不可。或未知之也 。御览六百四十八。 
尚书梅陶问光禄大夫祖纳。汉文帝故当为英雄。既除 肉刑。而五六百岁无能复者。纳答曰。诸圣制肉刑。而 汉文擅除已来。无胜汉文帝者。故不能复。非圣人者无 法。何足为英雄。于是陶不能对。隐曰。征西大将军曰 。夫政未可立。则思制度。全育民命。富国强兵。叛盗 之属。断肢而已。是好生恶杀。叛盗皆死。是好杀恶生 也。断支若谓之酷。截头更不谓之虐。何其乖哉。刑罚 不中。则民无所措手足也。蛮夷猾夏。则皋陶作士。此 欲善其末。则先制其本也。自古多人。犹惜民命。得以 御寇。况今千不遗一。益宜存在。以伐大贼。今若得改 之。则岁活数。所孕数亦如之。若此千载。生各数万。 断肢之后。随刑使役。不失民。不乏用。富国强兵。此 之谓也。御览六百四十八。 
  
  
  
王隐晋书卷五
　　后妃
夏殷以上。内职无闻。姬氏之宠。妇官为盛。前汉列纪 十四。世祖受命。又有美人以比职焉。御 览一百四十五。 
　　文明王皇后
文明皇后。王肃女。秉德清贞。体行纯和。八岁诵诗论 。特精丧服。苟有文义。过目则识。祖司徒朗异之曰。 兴吾家者。必此女矣。惜不为男。每居大丧。常身不胜 衣。见钟会见任。言于文帝曰。会好为事端。宠过必弊 。太始元年。尊曰皇太后。宫曰崇礼。晋 书作崇化。 
自即尊位。眷恋素业。忽弃华丽。四年薨。御 览一百三十八。 
　　武元杨皇后
杨元后。父炳。唐讳炳。故所修书作文 宗。言后相贵。故文帝为武帝娶之。生惠帝。以 上亦见百四十九所引王隐晋书。武帝疑惠帝不堪奉 大统。密以语后。后曰。立嫡以长。不以贤。岂可动乎 。 
初为太子谋婚。久不决。上欲娶卫瓘女。后欲娶贾充 女。充妻郭。酷妒宿着。上曰。卫公女有五可。贾公女 有五不可。卫家女。种贤、而多子。端正、而长、白。 贾家女。种妒、而少子、丑恶、二字一 作酷。而短、黑。郭氏必欲使所生女配太子。既先 使人言。又输宝物于杨后。固启必成。本当娶后妹午。 午年十二。小太子一岁。因见短小未胜衣。更娶南风。 南风年十五。大太子二岁。上乃听之。遂成。纳贾后后 乱晋国。此段依初学记十。　御览百四 十九引王隐晋书。 
武帝采诸葛冲等女五十余人。入殿呈露面常衣。令后 选取。后不取端正。唯取长白。时卞藩女有美色。帝举 扇鄣面语后曰。藩女可。后曰。藩三世后族。不宜枉以 卑位。赐采女食。皆忧不食。帝使缦障杨后曰。可但入 鄣。其中者以绛纱系臂。遂取胡芳。芳泣。一 作啼。左右止之。曰陛下闻之。一 作闻声。芳曰。死且不畏。何畏陛下。帝壮其言。 故遂敬之。父奋闻女中选。亦哭曰。老奴不死。唯有二 儿。男入九地之下。女上九天之上。帝拜芳为贵嫔。此 段亦见百四十五引王隐晋书。武帝临轩。拜诸葛婉 为夫人。李华为贵人。依御览百四十四 补。又采侍御史齐国左维女为修议。有文才。依 同上百四十五补。后拜芳夫人。依 同上百四十四补。　案上三节皆引王隐晋书。 
元后疾甚。见上素敬胡夫人。恐立之。又虑太子不安 。临终。枕帝膝曰。从妹男胤有德色。不足复娶异姓。 帝许之。崩于光明殿。御览百三十八称 晋书。　案叙事与晋书不合。与王隐似同。因杂采所引 王隐书以成篇。盖系引时脱王隐二字也。 
元后临终有命。先来临者有赏。胡夫人自排入。径前 辞决。御览百四十四。 
　　武悼杨皇后
后讳芷。字季兰。小字男胤。武帝继室也。太傅杨骏女 。咸宁二年即后位。婉嫕才色映椒房。宠礼尤隆。后无 子。贾庶人为太子妃。时数以肆情忌嫉。失帝意。帝虑 始终之事欲废焉。后为妃陈请曰。贾公有勋于王府。犹 将数世宥之。况贾妃亲则其子。夫妒忌亦妇人之常事。 不足以一眚而忘大德。帝纳焉。晏驾。尊曰皇太后。贾 庶人五日一朝。后既丧所天。常有蹙容。庶人谓不悦在 己。愈自嫌。及星辰有变。占于母家不利。殿中典兵中 郎孟观等。遂进劝庶人。有先唱者有福。后发者受祸。 庶人遂陷诛后父骏三族。及内外亲属。迁后于永宁宫。 贾庶人寻讽百僚奏。太后废为庶人。母庞付廷尉行刑。 诏初欲宥之。卒不可。事奏。太后截发、稽颡、称妾。 原误疾。请母于贾庶人。而庞遂 见刑。后不胜忧哀。崩于幽宫。春秋三十有四。谥曰武 悼皇后。御览百三十八称晋书后妃列传 。　案与晋书不同。盖即引王隐书。故录于此。　又案 此传亦见于御览百四十九。作晋后妃别传。 
　　惠贾皇后
后讳南风。武帝谋太子婚久不决。上欲娶卫瓘女。元后 欲娶贾充女。上曰。卫女有五可。贾女有五不可。卫家 种贤而多子。端正长、白。贾女种妒少子。丑而短、黑 。郭槐多输宝物于杨后。既纳宝物。固欲娶贾氏。九 字依类聚十六引补。遂娶南风。八年将纳妃。帝知 太子性不慧。又闻卫瓘言。故试之。尽召东宫大小官属 。为作饮食。而密封诏事。使太子决。停信待之。贾妃 大惧。请外人作答诏草。给使张泓行还。启贾妃曰。太 子不学。而答诏引义。必致责作草主。更益谴负。不如 直以意答。贾妃大喜。语泓便为我好答。得富贵与汝共 之。泓素有小才。具草令太子自写。武帝大喜。于是贾 妃讽旨于外。说张泓孝廉郎才。语领军举高第。充遣语 妃曰。卫瓘老奴。几破汝家事。于是贾妃衔之。此 段亦见百四十九。依以校补。贾妃酷妒。手斫一 作击。数人。或以刀戟擿音掷。 孕妾。子乃随刃堕地。上闻大怒。治金墉城将杀之 。一作垂废之。赵粲、荀勖、深 救之。故得不废。此节亦见百四十九。 洛阳尉部小吏。忽有好物。尉疑为盗。召之。贾后 疏亲欲求盗物。往听对辞云。先行逢一老妪。说家有疾 。师卜当得城南年少厌塞。蹔相烦。寻重报。小吏从之 上车。下帷。纳着帘箱中。行十余里。过六七门限。开 帘见楼阁好屋。问此何处。云天上。即以香汤见浴。好 衣美食。将入。见一妇人。年可三十五六。短小青黑色 。眉后有疵。见留数日。共宿。得此众物。贾氏疏亲闻 其形状。知是贾后。惭而去。尉亦解意。云他人多杀之 不出。唯此小吏。以爱得出。贾氏诈有身。内□物为产 具。遂取妹夫韩寿儿。讬之谅闇所生。故弗显。 
赵王伦欲废贾后。而门钥在侍中处。所部司马多木作 。有利锯。至期。伦乃命三部司马。以锯截关开门。此 节依七百六十三补 
齐王冏入宫。称诏废贾后。后曰。诏当从我出。此何 诏也。此节依五百九十三补。 
贾庶人临废。遥唤帝曰。陛下有妇。使人废也。当亦 自废。诏赐死。御览百三十八。　世记 注引作为赵王所诛。 
　　谢夫人
初。惠帝晚成。武帝遣才人谢玖给事惠帝。因而一 作是。有娠。临娶贾妃。遣致一 作迎玖。西宫。遂生愍怀。与诸王子共戏。惠帝来 朝。谓诸王子也。执其手。世祖曰。是汝儿也。乃缩手 。初学记十。御览三百七十。 
惠帝即位。立为皇太子。拜玖为淑媛。御 览百四十九。 
愍怀太子废为庶人。考竟太子母淑妃谢玖。及太子所 幸保林、蒋俊、及母三弟。玖亦被害。同 上。 
　　明穆庾皇后
明穆皇后。庾氏。字文君。琛第二女。生成帝。文 选让中书令表注。 
　　安僖王皇后
安僖皇后王氏。字神爱。原作受。太 常王献之女。新安公主生。即安帝姑也。孝武帝以后少 孤无兄弟。故为安帝纳为太子妃。孝武纳采。聘太子王 氏。当作纳采聘于王氏。百官朱 服会于新安公主第。秘书监王操之为主人。初 学记十。　御览百四十九。 
  
  
  
王隐晋书卷六
　　王祥
王祥字休征。琅邪人也。书钞。 
祥始出仕。年过五十矣。三国志注十 八。 
本州吕虔。檄为别驾。以股肱之忠。纠合义众。州境 获宁。时人歌之曰。海沂之康。实赖王祥。邦国不空。 别驾之功。类聚十九。　书钞。 
祥迁至司隶校尉。三国志注十八。 
魏高贵乡公之入学也。将崇先典。乃命王祥为三老。 侍中郑小同原误童。为五更。祥 南面几杖。以师道自居。帝北面乞言。祥于是陈明王圣 帝之轨。君臣政化之要。俯以训帝。于是百辟卿士。闻 其格言。莫不砥砺。初学记十八又二十 一。御览五百三十五。 
迁司空、太尉、司马。文王初为晋王。司空荀顗要祥 尽敬。祥不从。三国志注十八。 
泰始元年。晋武践阼。拜祥为太保。封睢陵公。类 聚四十八。三国志注十八。 
三年春。御史中丞侯史光上言曰。祥久以疾病。阙废 朝会。应免官。制曰。耆艾元老。高行清粹。朕所毗倚 。以崇道弘化者也。前后逊让。不从所执。此非有司所 得议也。类聚四十八。初学记十一。 
泰始四年。年八十九。薨。祥弟览、字玄通。光禄大 夫。三国志注十八。 
　　郑冲
郑冲字文和。荥阳开封人。有核练之才。清虚寡欲。喜 论书史。世说注二。 
魏文帝时补陈留太守。郑冲以儒雅为德。邪职无干局 之誉。箪食缊袍。不营资产。世说注二 引作草食。原作衣缊袍不以为忧。世以此重之。御 览六百九十三。 
高贵乡公时。累迁司徒。世说注二。 
常道乡公即位。拜太保。同上。 
武帝践阼。进太傅。同上。 
　　何曾
何曾字颖考。书钞。 
魏明帝时。何曾上言。郡守之权虽轻。犹御千里。比 之于古。列国之君也。类聚。上 当奉宣国恩。以致惠和。下当兴利除害。得其人则可安 。非其人则为患。书钞。 
曾为司隶校尉。抚军都尉尹模。因校事作威。奸利盈 积。曾奏劾之。罪甚狼籍。书钞。 
阮籍负才放诞。居丧无礼。何曾因言于帝晋 文帝。曰。公方以孝治天下。而听阮籍以重哀饮酒 食肉于公座。宜摈四裔。无令污染华夏。帝曰。此子羸 病若此。君不能为吾忍耶。曾重引据。辞理甚切。帝虽 不从。时人敬惮之。书钞。 
毌邱俭诛。孙女芝为刘子元妻。亦坐死。何曾云。在 家之女。从父之刑。既醮之妇。从夫之戮。书 钞。 
何曾为司徒。与高柔郑冲 二公。将见文帝。时为晋王。曾 在中央。独先拜。御览五百四十二。 
武帝时。以太尉领司徒。曰旧宰相之职。自古及今。 总论人伦。训治之本也。书钞。 
武帝时。以太傅领司徒、何曾屡上书逊位。诏以司徒 所掌烦务。不可以久劳耆艾。其进位太宰。朝会乘舆。 剑履上殿。如汉萧何魏钟繇故事。类聚 四十五。 
何曾遒一作尊。豪累世。人有 小纸为书者。曾敕记室勿报也。蒸饼上不作十字不食。 日□万钱。一作曾食日近万钱。犹 曰无下箸处。御览四百七十一。　初学 记二十六。　类聚七十二。 
　　何劭曾子
何劭字敬祖。书钞。 
以本官侍中尚书。领太子太师 。初杨骏以世祖每注意于广陵王遹。而贾后无子。遂立 遹为太子。欲令亲万机。而年尚小。故盛选六傅。以劭 为太师。通省尚书事。书钞。 
劭骄奢简贵。有父风。衣裘服玩。新故巨积。食必尽 四方珍异。一日之供。以钱二万为限。时论以为太常宜 作大官。御膳。无以加之。御览 八百四十八。 
尝语乡人王铨曰。仆虽名位过幸。少无可书之事。惟 与夏侯长容谏授博士。可传史册耳。案 铨隐父也。自书自事。此段当有。故依晋书录之。 
何劭为司徒。薨。养此字疑误。子 岐为嗣。袁粲吊岐。岐辞以疾。粲独哭而出曰。今年决 下婢子品。王铨谓之曰。知死吊死。何必见生。岐前多 罪。尔时不下。今何公新亡。便下岐品。人谓中正畏强 侮弱。粲乃止也。御览五百六十一。 
　　何遵曾子。
遵子何嵩。善史汉。为着作郎。初学记 十二。　御览二百三十四。 
　　石苞
石苞字仲容。御览八百十三。 
苞初为县吏。买铁邺市。市长沛国赵元儒见苞异之。 叹苞当至公辅。便与结交。苞由是知名。书 钞□□。　御览八百十三。 
石苞泰始之初拜大司马。类聚四十七 。 
　　石崇
石苞少子崇。字季伦。御览四百四十二 。 
季伦少多意智。敏捷有计略。类聚二 十一。 
苞临终。预分诸子财物。独不及崇。其母以为言。苞 曰。此儿虽小。大自能得财也。御览四 百四十二。 
崇年二十余。为修武令。有能名。书 钞。 
石崇为阳城太守。讨吴有功。封安阳乡侯。在郡虽有 职务。好学不倦。以疾自解。书钞。 
元康初。杨骏辅政。封赏过度。石崇与散骑常侍蜀郡 何攀。共为駮议。以为陛下圣德光被。皇灵启祚。正位 宣化。万国归心。今承洪基。此乃天授。至于班爵行赏 。过于太始。御览百九十八。 
崇为荆州刺史。劫夺杀人。以致巨富。世 说注八。 
石崇、潘岳、与贾谧相友善。及谧废。惧终见危。与 淮南王谋诛伦。事泄。收崇及亲期以上皆斩之。崇家河 北。收者至。曰。吾不过流徙交广耳。及车载东市。始 叹曰。奴辈利吾家之财。收崇人曰。知财为害。何不早 散。崇不能答。世说注八。 
石崇百道营生。积财如山。初学记十 八。 
崇虽有人才。而性粗强。贪而好利。富拟王者。有司 簿阅崇田宅、财物。及水碓有三千余区。仓头八百人。 他珍宝奇异。不可胜数。御览四百七十 一。 
　　欧阳建
欧阳建字坚石。渤海人。石崇甥也。为冯翊太守。赵王 伦之为征西。挠乱关中。建每匡正不从。私欲迎楚王伟 立之。由是有隙。石崇劝淮南王使诛伦。未行事觉。伦 收崇、建、及母妻。无少长皆斩。文选 临终诗六臣张诜注。 
　　孙铄
东宫坊有醉相杀者。中丞奏郎当作都。 官从事孙铄。杖一百。铄奏东宫是行马内。而推行 马外官为违法。令诏中丞令史各一百。类 聚六十二。 
　　羊祜
羊祜字叔子。书钞。 
祜同产姊配景帝。为弘训太后。文选 让开府表注。 
祜为黄门郎。陈留王立。以少帝不愿为侍臣。徙为秘 书监。御览二百三十三。 
太祖引祜为从事中郎。迁领军。事兼内外。文 选让开府表注。 
祜迁中领军。悉统宿卫入直殿中。执兵之要事监兼内 外。书钞。 
武帝受禅。进中军。加常侍。祜以大事既定。辞不复 入。同上。 
太始五年。出为都督荆州诸军事。文 选让开府表注。 
太始八年。诏。使持节、都督荆州诸军、卫尉将军、 羊祜。历位文武。有佐命之勋。其以祜为车骑、开府如 三司之仪。书钞。 
上以羊祜为开府仪同。让表曰。吾不能取异于屠钓。 拔奇于版筑。岂不愧知人之难哉。此节 依文选王文宪集序注引补。今光禄李喜。秉节高亮 。在公正色。光禄鲁芝。洁身寡欲。和而不同。光禄李 胤。清亮简素。正身在朝。皆服事华发。以礼终始。虽 历外内之宠。不异寒贱之家。而犹未蒙此选。臣更越之 。何以塞天下之望。御览四百二十四。 
祜为征南大将军。开府辟召。仪同三司。乃进据险要 。开建五城。收膏腴之地。夺吴人之资。于是江浦驰义 也。书钞。　案据险开城。系因步阐之 役。贬为平南将军后事。当在太始九年。而为征南大将 军。在咸宁二年。 
祜招携以礼。怀远以德。吴人悦服。称为羊公。类 聚五十。 
陆抗与羊祜。推侨札之好。抗尝遗祜酒。祜饮之不疑 。抗有疾。祜馈之药。抗亦推心饮之。御 览九百八十四。 
羊祜表伐吴曰。劲弩长弓。不如中国。长矛楯戟。不 如中国。马骑凌厉。又不如中国。吴唯便水战。一入其 地。则长江非复吴有。御览三百三十九 。 
又封南城郡侯。祜曰。昔张良请受留侯。汉高不夺其 志。请受钜平。御览四百二十四。 
薨。遗令不得以南城侯入柩。御览四 百二十四。 
诏祜曰。固让历年。志不可夺。身没让存。遗言益厉 。此夷叔所以称贤。季札所以全节。重违其志。令听复 本封。御览四百二十四。 
　　杜预
杜预字元凯。京兆人。汉御史大夫延年十一世孙。祖畿 、魏太保。父恕、幽州、荆州、刺史。预智谋渊博。明 于治乱。常称立德者非所企及。立功立言所庶几也。世 说注三。 
预以婚亲之恩。尚文帝妹。擢 拜尚书郎。书钞。 
累迁河南尹。世说注三。 
杜预启建河桥于富平津。众论以为殷周所都。经圣贤 而不作者。必不可作故也。预曰。昔造舟为梁。则河桥 之谓也。遂作桥成。上从百官临会。举杯劝杜预曰。非 君。此桥不立。预答诏曰。非陛下之明。臣亦不获奉成 圣制也。众咸称善。初学记七。　类聚 九。　御览七十三。 
杜预在内七年。损益万机。不可胜数。朝野称美。号 曰杜武库。言无所不有也。御览四百四 十五。 
杜预为镇南大将军。都督荆州诸军事。给追锋车第二 。驸马、御府人马钱三千万。镇襄阳。书 钞。　世说注三。 
杜预伐吴。军至都督孙歆帐下。生将歆诣预。王浚先 列得歆头。而预生送歆。洛中大笑。御 览三百九十一。 
以平吴勋。封当阳侯。荆州刺史。食邑八千。三 国志注十六。　正义二。 
杜预初伐吴。吴人知预病瘿。每见大树似瘿者。辄以 刀斩破白。题曰杜预颈。御览三百六十 九。 
预又修邵信臣遗迹浸田。公私同利。人号杜父。旧水 道惟沿汉达江陵。千数百里。君乃开阳口。起夏口。水 道洪洞达巴陵。经千余里。内泻长江之险。外通零桂之 漕。南土美而谣之。曰。后世无叛由杜翁。孰识一 作多。智名与勇功。类聚。　御 览四百六十五。　郭茂倩乐府诗集八十七。 
预无技艺之能。身不跨马。射不穿札。而每有一 作任。大事。辄在将帅之列。一 作限。谋而鲜过。惠训不倦。世 说注三书钞。 
杜预大观群典。谓公羊、谷梁、诡辨之言。又非先儒 说左氏。未究邱明之意。而横以二传乱之。乃错综微言 。着春秋左氏经传集解。又参考众家。谓一 作为。之释例。又作盟会图。春秋长历。备成一家 之学。至老乃成。秘书监一作尚书郎。 挚虞甚重二字一作赏。之。 曰。左邱明本为春秋作传。而传遂自孤行。释例本为传 设。而多所发明。何但左传。故亦孤行也。三 国志注十六。　御览六百十。　正义二。 
时王济解相马。又甚爱之。而和峤颇聚敛。预常称济 有马癖。峤有钱癖。武帝闻之。谓预曰。卿有何癖。对 曰臣有左传癖。御览四百四十五。 
卒。赠征南将军仪同三司。世说注三 。 
杜预薨。遗令曰。吾往为公使过密县。邢山之上有冢 。问耕者。云是郑大夫祭仲。或云子产之冢也。遂帅从 者登而观焉。其造冢居山之领。四望周达连山。体南北 之正。而邪东北。向新郑城。意不忘本也。藏无珍宝。 不取于重深。君子尚其俭。小人无利可动。历千载无毁 。俭之制也。制或作致。吾去春 入朝。自营洛阳城东首阳之南。为将来兆域。而所得地 中。有小山。上无旧冢。其高显虽未足比邢山。然东奉 二陵。西瞻宫阙。南观伊洛。北望夷叔。旷然远览。情 之所安也。故遂表树开道。为一定之制。取法于郑大夫 。欲以俭自完耳。棺器小敛之事。皆当称此。御 览五百五十四。 
　　杜锡预子
杜锡字世嘏。书钞。 
锡为太子中舍人。性亮直忠烈。屡谏愍怀太子。同 上。 
太子后取针着锡常坐处毡中。锡上床。刺足血流。御 览八百三十。 
补吏部郎。不敢用乡亲一人。书钞。 
仍迁尚书左丞。三国志注十六。 
　　陈骞
陈骞字休渊。为晋佐命功臣。至太傅。封高平郡公。三 国志注二十二称晋书。不知何家。姑录于此。　案新晋 书脱其字。 
　　裴秀
裴秀字季彦。初学记十一。 
叔父徽有声名。宾客诣徽出。则过秀。秀才年十余岁 。一作岁余。时人谣曰。后进领 袖有裴秀。类聚。　御览四百六十五。 
初武帝未为世子。文帝问裴秀曰。人有相否。秀曰。 中抚军垂发至地。伸手过膝。人望既茂。天表如此。非 人臣之相也。类聚十六。　御览三百七 十三。 
裴秀为司空。删定官制。损益多当。皆其所裁。礼无 违者。书钞。 
秀为司空。作禹贡地域图。事成奏上。藏于秘府。为 时名公。初学记十一。 
　　裴楷
吏部郎缺。文帝问其人于钟会。会曰。裴楷清通。王戎 简要。皆其选也。御览四百四十五。 
裴楷风神高迈。容仪俊爽。博涉群书。特精理义。时 人谓之玉人。又称见裴叔则如近玉山。映照于人也。同 上。 
裴楷尝目夏侯玄云。肃肃如入宗庙中。但见礼乐器。 钟会、如观武库。森迫见矛戟在前。傅嘏、汪翔。靡所 不见。山涛、若登山临下。幽然深远。御 览四百四十五。 
　　裴宪
裴宪字景思。陈郡谢鲲。颍川陈敳。皆俊朗士也。见而 奇之。相谓曰。裴宪鲠亮弘达。通机识命。不知其何以 如父然。至于深弘保素。不以世物婴心者。其殆过之。 御览四百四十五。 
　　裴邈
裴邈字景远。东海王越以为参军。委以机密。书 钞。 
　　卫瓘
卫瓘字伯玉。书钞。 
瓘行镇西将军。监司邓艾、钟会、诸军事。绥纳新旧 。包合同异。华阳即叙。书钞。 
卫瓘监军。护军钟会与瓘至厚。坐则同床。行则同舆 。会书板上。欲杀胡烈等示瓘。瓘言不可。会自削弃。 反问瓘何许闻消息。相疑益露。瓘厕上见烈故给使。令 出语三军。会逼瓘不能议定。经宿不眠。各横刀膝上。 御览三百四十五。 
卫瓘拜尚书令。加侍中。性严整。以法御下。视尚书 若参佐。尚书郎若掾属。书钞。 
瓘为太保。领太子少傅。加千兵百骑鼓吹之府。书 钞。 
卫瓘为太子少傅。诏赐园田水碓。不受。御 览七百六十二。 
卫瓘以九品权时之制。宜复乡举里选。上言曰。崇贤 举善。而教用彰。文选为宋公求加赠刘 前军表注。 
　　卫恒瓘子。
恒为四体书势云云。韦诞以能书留补侍中。魏氏宝器铭 题。皆诞书也。类聚四十八。 
　　卫玠恒子。
卫玠妻父乐广。有海内重名。议者以为妇公冰清。女婿 玉润。御览四百四十五。 
　　张华
张华字茂先。范阳人也。世说注一。 
阮籍见张华鹪鹩赋。以为王佐之才也。中书郎成公绥 亦推华文义胜己也。初学记二十一。　 类聚五十六。 
张华为黄门侍郎。博览图籍。四海之内。若指诸掌。 世祖问华长安千门万户。画地成图。初 学记十二。　类聚四十八。　御览六百十二。 
华为中书令。加散骑常侍。书钞。 
华为中书监。永平元年。诏曰。华。体量清粹。才识 经济。前任中书。有思谋之勤。机密之要。宜得其才。 以华为中书监。加侍中。书钞。 
元康元年。永平元年三月诛杨骏后改 。诏曰。中书监张华。历代腹心。朕所凭赖。酬其 勋绩。使仪同三司。给亲信满百人。书 钞。 
惠帝元年诏曰。中书监、光禄大夫、张华。虚冲挹损 。难为高尚。其以华为光禄大夫、仪同三司。同 上。 
华以建策。加华右光禄大夫。开府、仪同三司。固辞 不受府。诏听。乃更论平吴之功。封华郡公。后封壮武 郡公。也当作邑。三千户。主者 择近郡平上。详依典制施行。华让前后十余。辞义恳诚 。诏不听。遂受封。御览二百。 
累迁司空。世说注一。 
华少子韪。晓仰占。云中台拆内惧。劝华遂逊位。华 言。余惟修德以应之耳。开元占经六十 七。 
为赵王伦所害。世说注一。 
张华察牛斗间有紫气。云乃丰城之剑气也。御 览十五。 
　　安平献王孚
安平献王孚字叔达。宣帝次弟也。文选 齐竟陵文宣王行状注。 
世祖受禅。封安平王。四字依文选行 状注补。为太宰。类聚四十五。 
四年。正会。上见大宰。身执子孙之礼。舆车上殿。 上于阼阶下迎拜。书钞引作帝迎拜安平 献王于殿前。王既坐。上又亲奉上寿。孚虽见尊宠 。而常有戚容。类聚四十五。 
薨。谥曰献。诏丧事一依汉东平献王苍故事。文 选齐竟陵文宣王行状注。 
献王一门三世。同时十人封王。二人世子。王 九子。邕世子。早卒。望。义阳成王。辅。太原成王。 翼早卒。世子。晃。下邳献王。瑰。太原烈王。珪。高 阳元王。衡。常山孝王。景。沛顺王。　望子河间平王 洪。随穆王整。竟陵王楙。楙初封东平。后改。 
父位极人臣。子孙咸居大官。出则旌旗节钺。入则貂 蝉衮冕。自公族之宠。未始有也。类聚 四十五。 
　　下邳献王晃
下邳献王晃字子明。孝友恭顺。甚得名称。书 钞。 
下邳王晃。起家为长水校尉。给千人。营置长史司马 。御览二百四十二。　书钞引此作王晃 。一作允传。又作屯骑校尉。 
　　东安王繇琅 邪王□子。
东安王繇。美须髯。性刚毅。有威望。博学多才。事亲 孝。居丧尽礼。诛杨骏之际。繇屯云龙门。兼统诸军。 书钞。 
　　扶风武王骏
扶风武王骏。少好学。能着文论。书钞 。 
　　梁孝王肜
梁孝王肜。宣帝之子。御览六百九十一 。 
梁王肜为骠骑将军。置左右长史、司马。高选佐史一 作参佐。也。书钞。 
拜为大将军。督梁、雍、诸军。领西戎校尉。同 上。屯好畤。督建威将军周处、振威将军卢播、等 。伐氐贼齐万年于六陌。肜与处有隙。促令进军。而绝 其后。播又不救之。故处见害。朝廷尤之。寻征拜大将 军、尚书令、领军将军、录尚书事。肜尝大会、谓参军 王铨曰。我从兄为尚书令。不能啖大脔。大脔故难。铨 曰。公在此独嚼尚难矣。肜曰。长史、大脔为谁。曰卢 播是也。肜曰。是家吏隐之耳。铨曰。天下咸是家吏。 便恐王法不可复行。肜又曰。我在长安。作何等不善。 因指单衣。补幰以为清。铨答曰。朝野望公。举荐贤才 。使不仁者远。而位居公辅。以衣补幰。以此为清。无 足称也。肜有惭色。铨王隐父也。自记 自事。当有此节。故依新晋书录之。 
肜将书钞引作常。单衣补车幰 以为清。参军王诠该作铨。曰。 晏婴大官。称清者。以为御食七百家也。公无此费。宜 美衣服。使内外相称。御览六百九十一 。　案此数句。唐修晋书时删去。 
　　齐献王攸文 帝子。
齐王攸字大猷。少以英奇见称。长好经书。雅性严恭。 书钞。 
始除步兵校尉时。年十八。初授戎任职。虔恭法宪。 绥御有方。同上。 
诏议、藩王。令自选国内长史。攸奏、诸选宜由天台 。书三上不报。书钞。 
齐王攸国中。文武下至士卒。法令不食廪赐者。皆以 秩赋与疾病死亡者。时有水旱。出租税加十二赋以赈国 人。须丰年乃收入本直。初学记十。好 辟名士。降身虚己。待物以信。书钞。 
太康三年。诏。攸当出统方岳。遂抚其国家。加都督 青州。增封济南郡。备物典策。轩悬之乐。六佾之舞。 赐金钺朝车乘舆之副。类聚四十五。 
齐王攸好学不倦。借人书皆为治护。时以还之。御 览六百十九。 
齐王攸子蕤、耽酒色。侈其府第。书 钞。 
　　王沉
王沉字处道。书钞。 
王沉为秘书监。着魏书。多为时讳。而善序事。御 览二百三十三。 
沉为豫州刺史。乃下教曰。若能举遗逸。黜奸佞。陈 长吏可否。皆给谷五百斛。别驾主簿奉行。九郡施行。 书钞。 
　　王浚沉子。
王浚都督幽州诸军事。成都王使和演发兵杀浚。单于以 演谋告浚。州府逼近。衔枚密严。夜与单于园演。演持 白幡请降。御览三百五十七。 
枣嵩用事于王浚。时语曰。十囊五囊入枣郎。御 览七百四。 
王浚在幽州。谣曰。幽州城门使或作 似。藏户。中有伏尸王彭祖。同 上五百四十九。 
王浚在幽州。有狐踞浚府门。中翟雄当 作雉。入厅事。遂为石勒所杀。同 上八百八十五。 
　　荀顗
荀顗字景倩。书钞。 
文帝时辅政。顗外甥陈泰薨。启顗代泰。顗代陈泰为 仆射。领吏部。四辞而后受。上三句依 初学记十一引补。顗承泰后。加之淑慎。综核名实 。风俗澄正。书钞。 
荀顗议。少傅当称臣。准古不拜。书 钞。 
　　荀粲
荀粲与傅嘏善。夏侯玄亦亲。常调嘏、玄、曰。子等在 世业间功名。玄必胜我。识减我耳。嘏难曰。能成功名 者识也。天下孰有本不足而末有余者。粲曰。功名局之 所奖。然则志自一物耳。固非识之所独济。一 作齐下同。我以能役子等为贵。未能济子所为也。 文选庐陵王墓下作注。 
　　荀勖
荀勖字公曾。文选王文宪集序注。 
勖拜中书监。加典着作。与贾充共定律令。班下施用 。各加禄赐。书钞。　类聚五十四。 
荀勖以魏杜夔所制律吕检校。定太乐总章鼓吹。八音 与律吕乖错。始知后汉至魏。度渐长于古尺四分余。而 夔依为律吕。故致不韵。部佐着作刘恭。依周礼制尺。 所谓古尺也。依古尺作新律吕。以调声韵。以律量黍。 以尺度古器。皆与本铭尺寸无差。又故冢得古玉律钟。 声亦与新律闇合。遂班下太常。使太乐总章鼓吹。清商 施用。勖遂典知乐事。御览十六。 
初。荀勖逢赵郡商贾于路。悬铎于牛。识其音焉。及 后为乐。勖曰。得赵之牛铎。则善谐矣。于是下郡悉送 。果有谐者。世伏其才明。领秘书监。与中书令张华。 依刘向别录。整理错乱。文选王文宪集 序注。又立书博士。始书师钟胡原 误 朗。法。太康二年。又得 汲冢中古文竹书。勖自撰次注写。以为中经。别在秘书 。以较经传阙文。多所证明。御览七百 四十九。　文选王文宪集序注。 
时议省州郡县半吏。荀勖议曰。省吏不如省官。省官 不如省事。省事不如清心。又云。君子心兢而不力争。 文选头陀寺碑文注。 
勖为光禄大夫。仪同三司。开辟。时诸州郡大水。兖 土尤甚。勖陈宜立都水使者。其后门下启通事令史伊羡 、赵咸、为舍人。对掌文法。诏以问勖。勖曰。增置文 法之职。适恐便耗扰蠹当作台。阁 臣。窃谓不可。书钞。 
惠帝为太子时。上素知太子闇弱。后必乱国。然不能 择才。乃遣荀勖、和峤、往观之。勖还。盛称太子德更 进茂。不同西宫之时也。峤答诏称。臣以为太子如故。 不见更胜。此自陛下家事。非臣所尽知也。于是天下贵 峤而贱勖也。御览一百四十八。 
上闻贾妃酷妒。戟擿诸孕子者。皆堕。已治金墉外城 。当废之。赵粲救于内。荀勖请于外。故不废焉。同 上三百五十二。 
勖性佞媚。誉太子。出齐王。当时私议、损国害民。 孙资刘放之 匹也。后世若有良史。当着佞幸传。世 说注二。 
冯紞子冯熊字文罴。文选谢平原内史 表注。 
　　贾充
贾充为太尉。录尚书。五年。伐吴。为大都督。吴平。 上遣侍中程咸犒劳。增邑八十户。类聚 四十八。 
贾充妻郭。产子黎民。三岁。乳母抱向合。充入。黎 民喜踊。充就乳母手中呜一作戏。之 。郭遥望见。疑充。即鞭乳母杀之。儿思乳母而死。郭 又生一男。四岁。乳母抱在中庭。充过拈儿颊。郭又疑 之。复鞭杀乳母。儿又死。充遂无嗣。类 聚三十五。　御览五百二十一。 
初充既与李绝婚。更取阳城太守郭配女。名槐。李禁 锢解。诏充置左右夫人。充母柳亦敕充迎李。槐怒。攘 臂责充曰。刊定律令。为佐命之功。我有其分。李那得 与我并。充乃架屋永喜里中。以安李。槐晚乃知。充出 。辄使人寻充。诏置左右夫人。充答诏以谦让。不敢当 盛礼。世说注六。 
　　贾谧
贾谧字长渊。文选陆机答贾长渊注。唐 讳渊故修书作深。 
元康末。起为秘书监。兼掌国史事。书 钞。 
谧以贾后之妹子。数入宫。与愍怀处。文 选答贾长渊注。 
　　杨骏
杨骏以后父超居重位。自镇军将军封临晋侯。识者议之 曰。夫建诸侯。所以藩屏王室也。后妃所以供粢盛弘内 教也。后父始封。而以临晋为侯。兆于乱也。御 览一百九十九。 
武帝疾病。未有顾命。佐命功臣。皆已没矣。朝廷惶 惑。计无所从。而骏尽斥群公。亲侍左右。因辄改易公 卿。树其心腹。会帝小间。见所用者非。乃正色谓骏曰 。何得便尔。乃诏中书。以汝南王亮与骏夹辅王室。骏 恐失权宠。从中书借诏观之。得便藏匿。中书监华廙恐 惧。自往索之。终不肯与。信宿之间。上疾遂笃。御 览五百九十三。 
初孙登、杨骏逼迎之。与语不答。赐布袍。登借刀截 断。弃门中。大呼云。刺斫刺斫卒病死。后人见在贵马 阪。御览五十三。 
　　魏舒
魏舒字阳元。任城人。幼孤。为外家宁氏所养。宁氏起 宅。相者曰当出贵外甥。外祖母意以盛事新 书作魏氏。甥小而惠。谓应相也。舒曰。当为外氏 成此宅相。舒容貌朴实。少名。迟钝。人莫之知。唯叔 父衡知其奇。每有宾客。己常劝使过舒。言吾兄子。非 常人也。此节原引无少名迟钝四字。依 御览四百四十二补。使守水碓。每言舒堪八百户长 。我愿毕矣。舒不以介意。身长八尺二寸。不修常人近 事。少工射。着韦衣入山泽。每猎大获。世 说注四。 
魏舒为尚书郎。时欲沙汰郎官。非其才者罢之。舒曰 。吾即其人也。幞被而出。同寮素无清论者。咸有愧色 。谈者莫不称其高也。书钞。 
为后将军钟毓长史。毓与参佐射戏。舒常为坐画筹。 后值朋人少。以舒充数。于是发无不中。加博措闲雅。 殆尽其妙。毓叹谢之曰。吾之不足尽卿。有如此射矣。 世说注四。 
转相国参军。晋王特加器敬。每朝罢。坐而目送之曰 。魏舒。堂堂实曰人之领袖也。世说注 四。　文选齐故陆昭王碑文注。 
魏舒为冀州刺史。代山涛为侍中。为尚书。三娶妻皆 亡。是岁自表求还本郡葬妻。上曰。舒当左右朝政。不 宜远还乡里。舒素清贫。不营财产。顿举众丧。必无以 自供。其赐葬地一顷。钱五十万。御览 四百二十五。又五百五十四。 
山涛薨。以舒领司徒。有顷即真。舒居位。简亮持重 。为任职臣。书钞。 
舒为司徒。禄赐散之九族。家无余财。同 上。 
陈留周震累为诸王所辟。既下车。公辄丧亡。佥号震 曰杀公掾。莫有辟者。司徒魏舒因固辟之。果无患。时 以达命归之。同上。 
魏舒兼总十六州中正。同上。 
魏舒为司徒。年过致仕。有谦谦之意。而无居宅。乃 渐以俸秩余为第一所。未曾语亲疏。当逊位。九年正月 。朝会罢。迳还家。奉送章绶。内外莫有知舒此情者。 类聚四十七。 
司徒魏舒逊位。司空卫瓘与书曰。每与足下共论此事 。日日未果。可谓瞻之在前。忽然在后。于时皆有欲逊 位者。或先显此意不能行。或以归家。申喻复还。唯舒 知命。内定于怀。未尝形之于言。论者以为晋兴以来。 能辞荣令终。未有如舒者焉。御览四百 二十四。 
　　刘寔
刘寔字子真。平原人。少贫苦。糠饭绳索。作牛衣卖。 手绳口诵。御览八百二十八。 
刘寔为伐蜀人作争功文书。得千疋绢。御 览八百十七。 
实性冰清。每还州里。乡人载酒肉以候之。寔难逆其 意。辄共啖而返其余。类函摘书钞。 
愍怀初原误孝怀帝。以刘寔为 师。进为侯。四字原误作特进开府。加 太子太保。书钞。 
寔加侍中。特进。右光禄大夫、开府仪同三司、领冀 州都督。同上。 
刘寔拜太尉。不治产业。居无第宅。禄赐皆给付亲旧 。家无余财。书钞。 
　　王浑子济。
王浑字玄冲。御览四百七十五。 
平吴后。督扬州诸军。处断明允。四 字或作处两川。吴人新附。皆有畏惧之心。浑抚循 羁旅。劳谦接纳。坐无空席。门不停宾。于是江东诸士 。莫不敬爱。御览四百七十五。　书钞 。 
王济为国子祭酒。文选傅咸赠何劭王 济注。 
　　王浚
王浚伐吴。吴人于江险要害之地。作铁锥长丈余。暗置 江中。浚乃作大筏先行。铁锥辄着筏去。御 览七百六十四。 
太康中。伐吴还。拜王浚为辅国将军。此 句依二百三十九补。欲以浚为五官校尉而无缺。始 置翊军校尉。拜同长水、步兵。以梁益所省兵为营。御 览二百四十二。 
　　唐彬
唐彬檄为治中别驾。忠肃公亮。匡救违阙。尽规诲以纳 善。不显谏以彰主。当朝正色焉。御览 二百六十三。 
唐彬补邺令。道德齐礼。期月化成。书 钞。 
　　山涛
山涛字巨源。河内人。年四十。始为州郡部河南从事。 御览二百六十五。 
山涛为吏部郎。文帝与书曰。足下在事清明。洁操迈 时。念多所乏。今致钱二十万。丝百筋。谷二百斛。类 聚四十八。 
山涛转为冀州刺史。冀州旧名克俗。略无人士。二 句依御览二百五十六补。 
自涛居州。甄拔隐屈。搜求贤才。旌命所加三十余人 。皆显名当世。冀州之士。于是为盛。类 聚五十。 
山涛为冀州刺史。裴君秀与涛书曰。处方伯之任。殊 亦为高。但论道之士。不宜处外耳。类 聚。 
涛为北中郎将。守邺。御览二百四十 一。 
山涛为太常。遭母丧。归乡里。涛虽年老。居丧过礼 。手植松柏。上亦略见事类赋松注。御 览九百五十三。诏曰。今风俗陵迟。岂宜镇以退让 。山太常虽在谅阴。古人亦墨绖从戎。其以涛为吏部尚 书。涛用人皆先密启。然后公奏。类聚 四十八。 
咸宁初。涛转为太子少傅。诏曰。涛秉德冲素。心思 潜通。清虚履道。有古人之风。虽使辅导东宫。宜兼督 朝事。书钞。 
山涛转少傅。表疾求退。手诏不听。寻讲武于宣武场 。帝命乘辇导入。同上。 
太康元年诏。依旧制置左仆射。以山涛清虚恬简。转 为仆射。类聚四十八。 
武帝以山涛为司徒。频让不许。涛出。径归家。左丞 白□奏涛违诏。诏杖□五十。类聚四十 七。　案为司徒当是领吏部之误。 
涛不得已。领吏部。山涛为吏部。前后所选。周遍百 官。举无失才。凡所题目。皆终如其言。称山公启事。 唯诏用陆亮。涛毕力争之。不得。亮寻以贿败。书 钞。 
初涛领吏部。潘岳内非之。密为作谣曰。阁中一 作东。有大牛。王济鞅。裴楷秋。和峤跼踧一 作刺促。不敢一作得。休。 世说注二。　御览七百七十六。 
涛以年衰疾笃。上疏告退。云云。君臣父子。其间无 文武。帝诏山涛曰。勿复为虚饰也。文 选为齐明帝让宣城郡公表注。 
山涛以左仆射为司徒。诏曰。涛道高德茂。器宇渊济 。宜赞三事。以敷五教也。书钞。 
妻韩氏有才识。涛未仕时。戏之曰。忍饥寒。我当作 三公。不知卿堪作夫人不耳。世说注二 。 
　　王戎
王戎字浚冲。类聚四十七。 
戎少清明几悟。世说注四。 
王戎随父浑与太原王浑同名。在 郎舍时。阮籍亦为郎。每诣浑。辄云与卿语。不如阿戎 。戎时年十五。籍乃交焉。御览四百十 。 
王戎名位清贵。二十四为吏部郎。类 聚四十八。 
王戎为荆州刺史。坐遣吏修园宅。应免官。诏以赎论 。御览八百二十四。 
惠帝元康元年诏曰。尚书、仆射、光禄大夫、王戎。 清虚履道。谋猷冲远。□历外任。宣力四方。入掌机衡 。文才允叙。将澄清风俗。显一群望。宜崇其职。乃可 赞成王化。以光禄大夫。开府。仪同三司。书 钞。 
王戎为左仆射。领吏部尚书。自戎居选。未尝进一寒 素。退一虚名。理一冤枉。杀一疽嫉。随其沈浮。门调 户选。初学记十一。 
戎代王浑即太原王浑。为司徒 。高选长史西曹掾。委任责成。常得无为。形状短陋。 而目明澈。威仪不足。常乘马舆。无日不出。类 聚四十七。 
戎好营一作治。生。广收八方 园田。水碓周遍天下。聚敛积实。不知纪极。初 学记十一。 
翁妪二人。常以象牙筹昼夜算计。家资远及田牧。类 聚四十七。初学记十一。 
戎性又至俭。不能自奉养欲。饮食取通。财不外出。 天下人谓为膏肓之疾。类聚四十七。　 世说注八。 
戎子绥欲娶裴遁女。绥既蚤亡。戎过伤痛。不许人求 之。遂至老无敢娶者。世说注六。 
　　王衍
王衍字夷甫。戎叔父也。御览八百二十 四。 
王衍不治经史。唯以庄老虚谈惑众。文 选晋纪总论注。 
以名门超为太子舍人。书钞。 
终于平北将军。家故甚丰。亲故借衍车马帷帐器物者 。衍因与。不复录资财。尽出洛城西先人旧园田土。御 览八百二十四。 
夷甫求富贵得富贵。资财山积。用不能消。安须问钱 乎。而世以不问为高。不亦惑乎。世说 注五。 
　　王澄
澄通朗好人伦。情无所系。世说注四。 
王澄在荆州。率众军次江陵之东。堂皇北救国难。飘 风折其节。后为王敦所杀。御览八百七 十六。 
　　乐广
乐广字彦辅。御览二百五十二。 
尚书令卫瓘有名理。及与何晏、邓飏、等数共谈讲。 见广奇之曰。常恐微言将绝。今复闻之。令诸子造焉。 谓曰此人之水镜也。每见此人。则莹然犹廓云雾而睹青 天也。世说注四。　初学记二又十一。 
乐广为河南尹。类聚五十。 
乐广任诚保直。莫见其际。文选为宋 公求加赠前将军表注。 
河南尹故郡中厅前。多怪。后人皆于廊下邮传中治事 。无敢数在厅事者。唯广处之。上亦见 类聚五十略。尝外户自闭。二子凯模等慑怖。广使 掘墙孔得狸。乃绝。代者乃相承入止。御 览二百五十二。 
乐广为尚书令。所在无当时之功誉。然为后人所思。 类聚四十。 
　　郑袤
郑袤字林叔。文选新亭渚别范零陵注。 
为中郎散骑常侍。同上。 
会广平太守缺。宣帝谓袤曰。贤叔大匠浑。垂称于阳 平。魏郡并蒙惠化。且卢子家、王子雍、继踵此郡。吾 欲使郡世不乏贤。故复相屈。袤在郡先以德化。善为条 教。百姓爱之。文选新亭渚别范零陵诗 注。　御览二百六十二。 
太始七年。以郑袤为司马。新晋书作 司空。天子临轩。遣使就第拜授袤。袤推让。遣息 称疾。上送印绶。至于十数。久之见许。以侯就拜第。 拜仪同三司。置舍人官骑。赐床帐簟褥钱五十万。类 聚四十七。　御览二百四十三。 
　　郑默袤子。
郑默字思玄。初学记十二。 
为秘书郎。删省旧文。除其浮秽。着魏中经簿。陈留 虞松为中书令。谓默曰。而今而后。朱紫别矣。初 学记十二。　御览二百三十三。 
郑默为东郡太守。值岁荒民饥。默辄开仓赈给。自上 待罪。朝廷嘉默忧国恤人。诏书□劝。比之汲黯。御 览二百六十一。 
默为散骑常侍。世祖出祀南郊。侍中已陪乘。诏曰。 使郑常侍参乘。谓默曰。卿知何以得参乘。昔州内举卿 十二郡中正举以相辈。常愧有累清谈。类 聚四十八。初学记十二。 
默转光禄勋卒。书钞。 
初。后父杨骏。欲以女妻郑默子预。默忌其太盛。拒 而不婚。御览五百四十一。 
默宽中博爱。谦虚温谨。不以才地矜物。事上以礼。 遇下以和。虽僮竖冢养之人。皆遇之以恩。书 钞。 
　　李胤
李胤字宣伯、辽东人也。上亦见文选让 开封府表注。祖父敏。汉末河内太守。为贼公孙度 所迫逐。浮海不知所终。其子追索历年。无所见。比居 与父同年者亡。制服行丧。燕国徐邈与之同州里。劝令 娉妇。一孕生胤。遂绝房内。常如居丧重之不堪其忧。 数年而卒。胤母更适牵招。胤不识父。母又改行。有识 之后。降居哀感。亦如遭丧之礼。以祖不知存亡。设木 主以事之。由是发名。御览四百十二。 又五百二十一。　胤字原作彻。 
李胤为吏部郎。精慎选举。号为廉平。类 聚四十。 
稍迁至尚书仆射。转光禄大夫。文选 让开府表注。 
李胤转太子少傅。领司隶校尉。胤屡自表让。忝傅储 宫。不宜兼监司之官。武帝以二职并须忠贤。故每不许 。咸宁初。皇太子出居东宫。帝以司隶内正百僚。外督 邦畿。事任峻重。而少傅有旦夕辅导之务。胤素羸不宜 久劳之。转拜侍中。加特进。书钞。 
咸宁二年。李胤为尚书令。虽历职内外。而在公退食 家室。至贫俭。儿病无以市药。上赐钱十万。类 聚四十。　御览四百三十一。　又御览九百八十四。引 作李涓。原注一作李凤。皆字形之误。 
　　华表歆子。
华表字伟容。平原高唐人。迁此字原阙 。侍中石苞朝出。表问曰。国家何如。苞曰。武帝 更生也。表闻汗出沾背。御览三百八十 七。 
表以老病乞骸骨。诏以为大中大夫。门施行马。秩与 卿同。书钞。 
　　华廙表长子 。
华廙为太子少傅。加散骑常侍。动遵礼法。九 字依书钞补。甚得辅导之义。河南尹韩寿。贾后之 妹夫。欲以女配廙孙陶。不许。由是有恨。故不正三司 。疾笃。乃拜仪同三司。御览二百四十 三。 
　　华峤表第三 子。
华峤汉书十典未成。秘书监缪征当作徽 。奏峤少子畅为着作佐郎。卒成十典。御 览二百三十四。 
　　华简表第六 子。
华表少子简字奉骏。有智器文藻。官至中书郎。类 聚四十八。 
　　刘毅
刘毅字仲雄。东莱掖人。汉城阳当作阳 城。景王后也。亮直清方。见有不善。必评论之。 王公大人。望风惮之。侨居阳平。当作 平阳。太守杜恕。逼迫举毅为功曹。月余。凡沙汰 郡吏三百余人。三魏称焉。佥为之语曰。但闻刘功曹。 不闻杜府君。世说注一。　御览二百六 十四。 
刘毅辟为司州都官从事。京邑肃然。弹河南尹事司隶 徐不过曰。躩虎之犬。鼷鼠蹈其背。毅曰。既能躩虎。 又能杀鼠。何损于犬。投传而去。御览 二百六十五。　书钞。 
王基荐毅方正亮直。介然不群。方当 作言。不苟合。行不苟容。御览 四百二十八。 
累迁尚书。世说注。 
刘毅为司隶校尉。奏太尉何曾、尚书刘实父子、及羊 琇、张佗、所犯狼籍。司部守令事相连。及望风投印绶 者甚众。贵戚敛手。众以为毅能继诸葛丰、盖宽饶。书 钞。 
太康五年。龙见武库井中。车驾亲幸。有喜色。内外 咸议曰当贺。刘毅独表旧典无贺龙之礼。诏报、政德未 修。庆贺之事。宜详依旧典。御览五百 四十三。 
毅为司隶校尉。言议切直。无所回挠。故不至公辅。 御览四百二十八。 
年七十。告老。以光禄大夫致仕。门施行马。赐钱百 三十万。同上二百四十三。 
　　和峤
庾顗当作敳。见和峤曰。森森如 千丈松。虽磥砢多节目。宜施之大厦梁栋之用。御 览九百五十三。 
惠帝为太子时。上素知太子闇弱。后必乱国。然不能 择才。乃遣荀勖、和峤、往观之。勖还盛称太子德更进 茂。不同西宫之时也。峤答诏称、臣以为太子如故。不 见更胜。此自陛下家事。非臣所尽知也。于是天下贵峤 而贱勖也。御览一百四十八。 
　　刘颂
刘颂字子雅。文选晋纪总论注。 
刘颂为河内太守。有公主水碓三十余区。所在遏塞。 辄为侵害。颂表上封诸碓。民自便宜。御 览七百六十二。颂转吏部尚书。为九班之制。裴頠 有所駮。竟不行。文选晋纪总论注。 
　　李重
重迁中书侍郎。每大事及疑议。辄参以经典处决。多皆 施行。书钞。 
重迁尚书吏部郎。询朝众而抑争竞。任公平而塞私谒 。一作务抑华竞。不通私谒。与新书同 。时留心隐逸。由是群才罔不毕举。海内莫不归心 。同上。 
时燕国中正刘沉举霍原为寒素。司徒府不从。李重奏 曰。沉为中正。亲执铨衡。陈原迹穷山。韫积道艺。文 选王康琚反招隐诗注。 
李重为吏部郎。启云。魏氏宗室屈滞。每圣恩所存。 太常博士曹嘉之才干学义。不及志、翕。而良素修洁。 性业逾之。又已历二郡。臣以为优先代之后。可以嘉为 员外散骑侍郎。三国志注二一。　书钞 。 
　　李秉重父新 书无传。名见重传。以唐讳作景。御览引作康。形误。
李秉字元胄。绪子。有俊才。为时人所贵。官至秦州刺 史。秉常答司马文王问。因以为家诫。曰。昔侍坐于先 帝。时有三长史俱见。一作免。临 辞出。上曰。为官长当清、当慎、当勤。修此三者。何 患不治乎。并受诏。既出。上顾谓吾等曰。相诫敕正当 。尔不侍坐。众贤莫不赞善。上又问。必不得已。于斯 三者何先。或对曰。清固为本。次复问吾。对曰。清慎 之道。相须而成。必不得已。慎乃为大。一 作先。夫清者不必慎。慎者必自清。亦由仁者必有 勇。勇者不必有仁。是以易称括囊无咎。藉用白茅者。 皆慎之至也。上曰。卿言得之耳。可举近世能慎者谁乎 。诸人各未知所对。吾乃举故太尉荀景倩、尚书董仲连 、仆射王公仲、并可谓为慎。上曰。此诸人者。温恭朝 夕。执事有恪。亦各其慎也。然天下之至慎。其惟阮嗣 宗乎。每与之言。言及玄远。而未曾评论时事。臧否人 物。真可谓至慎矣。吾每思此言。亦足以为明诫。凡人 行事。年少立身。不可不慎。勿轻论人。勿轻说事。如 此则悔吝何由而生。患祸无从而至矣。三 国志注十八。御览四百三十略。 
　　傅玄
傅玄为散骑常侍。及受禅。进爵为子。加驸马都尉。与 皇甫陶共掌谏议。书钞。 
傅玄上疏曰。魏文慕通达而天下贱守节也。文 选晋纪总论注。 
玄为太仆时。比年不登。羌胡扰边。诏公卿会议。玄 随诏所问。谏诤精灼。虽不尽施行。而常见优容也。书 钞。 
傅玄曰。论经礼者谓之俗生。说理法者名为俗吏。文 选晋纪总论注。 
　　傅咸玄子。
傅咸字长虞。北地泥阳人也。举孝廉。拜太子洗马。文 选二十五赠何劭王济注。 
傅咸为司徒左长史。多所执正也。书 钞。 
傅咸为尚书左丞时。尚书郭弈。咸故将也。累辞疾病 不起。复不上朝。又自表妹葬乞出临丧。诏书听许。咸 举奏之。初学记十一。 
傅咸为右丞。殿中尝火。百寮莫不趋救。而尚书东平 王懋、即楙。怀帝时改封竟陵。郎 温宇、桓昆、等不赴台。咸以懋等职在机近。宜当风发 。先百寮。就在患疾。宜自扶力。而宴然在外。不赴警 急。奏免懋。咸前后所弹奏。辞皆深切。公卿及八座以 下。莫不侧目。书钞。 
傅咸字长虞。迁御史中丞。奏劾少府夏侯陵、当 作俊。取官田。立私屋。近小人委以家计。令工匠 窃盗官物。附益于私。所营唯利。丑问充斥。大臣秽浊 。无以为训。奏上。免陵官。书钞。 
傅咸再为本郡中正。遭继母忧。文选 上萧太傅固辞夺礼启注。张华建议。起为司隶校尉 。书钞。咸送还印绶。上书曰。 咸身无兄弟。到官之日。哀祭无主。文 选上萧太傅固辞夺礼启注。固辞不免。乃力疾视事 。每刚正直绳。师师严惮。书钞。 
为司隶校尉薨。文选赠何劭王济注。 
傅咸疾恶如雠。书钞。 
　　向雄
温县领校向雄送牺牛。不先呈郡太守吴奋。送牛值天大 热多渴死。奋召雄与杖。雄不受曰。呈牛亦死。奋下雄 狱。后雄为黄门郎。奋为侍中。同省不相见。武帝敕雄 诣奋。王隐议曰。礼虽云君不君。臣不可以不臣。当为 小恶也。三谏不从则去。不见齿于其君。则不敢立其朝 。至如豫让称人以国士遇我。我以国士报之。人以凡人 遇我。我以凡人报之。恶犹轻于戎首。则可逢而避之。 至死不往可也。雄无诏敕。逢避未可非也。世 说注三。　通典九十九。　案虽未标名。因有王隐议。 故录之。　又案世说。称向雄与刘淮事。惟孙盛与此同 。 
　　阎缵
赵王伦害张华之时。洛中震悚。惟阎续缵 字续伯。诣东市号哭吊尸。而抚之曰。早语君逊位 。而不肯去。今果不免祸。御览四百二 十。 
　　阮籍
籍邻家处子一作女。有才色未嫁 而卒。籍与无亲。生不相识。七字一作 不识其父兄。径往哭之。尽哀而去。其达而无检。 皆此类也。世说注七。　御览四百八十 七。 
魏末。阮籍有才而嗜酒荒放。云头散发。裸袒箕踞。 作二千石不治官事。日与刘伶等共饮酒。歌呼。时人或 以籍生在魏晋之交。欲佯狂避时。不知籍本性自然也。 以上亦见御览四百九十八。依以校补。 其后贵游子弟。阮瞻、王澄、谢鲲、胡毋辅之、之 徒。皆祖述于籍。谓得大道之本。故去巾帻。脱衣服。 露丑恶。同禽兽。甚者名之为通。次者名之为达也。世 说注一。 
　　阮瞻
阮瞻迁平南将军、江州刺史。怀抚以恩。 
　　阮孚
阮孚为东亭王珣所封。主簿。东 亭曰。卿无乃荣乎。我为宣武史。一日三易面皮。书 钞。　案此疑有误。 
　　阮裕
阮裕除东阳太守。寻征侍中。不就。还剡山。有肥遁之 志。或以问王羲之。羲之曰。此公近不惊宠辱。虽古之 沈冥。何以过此。时人云。裕骨气不如逸少。简秀不如 真长。韶润不如仲祖。思致不如殷浩。而有诸人之美。 御览四百四十五。 
　　嵇康
嵇本姓奚。其先避怨。徙上虞。移谯国铚县。以出自会 稽。取国一支音同本奚焉。世说注一。 
兄嵇喜。为太仆厩驺。冯凌知其英俊。待以宾友之礼 。以状表上。御览四百五。 
嵇康妻。魏武帝孙。穆王林女也。文 选恨赋注。 
晋文王上书。请嵇康为博士。书钞。 
至汲郡见孙登。即阮籍所见者也。嵇康执弟子礼而师 焉。魏晋去就。易生嫌疑。贵贱并没。故登或默也。世 说注六。 
康之下狱。太学生数千人请之。于时豪俊。皆随康入 狱。悉解喻一时散遣。康竟与吕安同诛。世 说注四。 
　　刘伶
刘伶字伯伦。长六尺。貌甚丑悴。常携一壶酒。使人荷 锸自随。以为死便埋也。御览三百八十 二。 
　　毕卓
毕卓为吏部郎。性嗜酒。比舍郎酒熟。卓因醉。夜至其 瓮间盗饮之。为掌酒者所缚。旦视之。乃毕吏部也。御 览七百五十八。 
　　王尼
王尼字孝孙。洛中贵盛。名士王澄、胡毋辅之、李垣、 等。皆与尼交。时尼为兵曹。在大将军幕。澄等持羊酒 诣军门吏。疏名内请入见大将军。澄等既入。语吏过王 尼。炙羊饮酒。讫而去。竟不见将军。将军闻之。与尼 长假。遂得离兵。初学记二十四。　御 览六百三十。 
王尼见太傅越曰。公负尼物。越答初不识此事。尼曰 。昔楚人失布。谓令尹盗者。以令尹执政。不能奉礼率 法。至使盗贼公行。是与自盗无异也。今君左右有屋舍 。尼舍资财。军寇拨掠。公为宰辅。未能禁贼。令尼独 穷困。是亦明公负尼物也。越意解大笑。与尼绢五十疋 。类聚八十五。御览八百十七。 
尼避难江夏。时荆土饥荒。尼不得食。乃杀牛斫车辐 以煮之。食既尽。父子俱饿死。书钞。 
　　曹志
曹志荐乐平太守。迁赵郡。不以郡务为意。昼则游田。 夜则诵咏。以声色自娱。当时见者。未审其量也。书 钞。 
　　庾峻
庾峻字山甫。御览二百三十三。 
峻少好学。有文才。初学记十二。 
转秘书丞。遍观古今。闻见益广。一 作优。　初学记十二。　御览二百三十三。 
长安有大狱久不决。转峻为侍御史。往断之。朝野称 当。书钞。 
时风俗趣竞。礼让陵迟。庾峻上疏曰。知足如疏广。 在列位而居东野。文选褚渊碑文注。 
庾峻遗敕子□曰。朝卒暮殡。幅巾布衣。葬不择日。 □奉遗命。殓以时服。御览五百五十四 。 
　　庾顗今作敳 。峻次子。
庾顗见和峤曰。森森如千丈松。虽磥砢多节目。宜施之 大厦梁栋之用。御览九百五十三。 
　　庾纯
庾纯字谋甫。御览二百五十二。 
太始六年。诏曰。河南京畿大郡。为四方之表则。中 书令庾纯、清粹忠正。才经治化。其以纯为河南尹。御 览二百五十二。　书钞。 
庾纯自劾曰。醉酒荒迷。昏乱仪度。即主臣。谨案、 河南尹庾纯。云云。文选奏弹曹景宗注 。 
　　皇甫谧
皇甫谧字士安。安定朝那人。汉太尉嵩曾孙也。祖叔献 、灞陵令。父叔侯、举孝廉。谧族从皆累世富贵。独守 寒素。所养叔母叹曰。昔孟母以三徙成子。曾父以烹豕 存教。岂我居不卜邻。何尔鲁之甚乎。修身笃学。自汝 得之。于我何有。因对之流涕。谧乃感激。年二十余。 就乡里席坦受书。遭人而问。少有宁日。世 说注三。 
谧姑子梁柳。为城阳太守。或劝谧送之。谧曰。柳为 布衣过吾。吾送迎不出门。食不过盐菜。贫不以酒肉。 为礼也。今作郡而送之。是贵城阳太守。而轻鸿季也。 岂中古人之道哉。类聚七十二。　御览 八百四十八。又九百七十六。 
又举贤良方正。不起。表从武帝借书。上送一车书与 谧。谧羸病。手不释书。历观古今。无不皆综。御 览三百八十六。　世说注三引。作武帝借其书二车。遂 博览。 
太子中庶子、议郎征。并不就。终于家。世 说注三。 
皇甫谧笃终论曰。气绝之后。便时服幅巾。以蘧蒢裹 尸。覆卷三重。麻绳约二头。置尸灵床上。择不毛之地 。穿坑十丈。长一丈二尺。广六尺。坑讫。去床下尸。 平生之物。皆无自随。唯赉孝经一卷。示不忘孝道。御 览五百五十四。 
　　挚虞附太叔 广。
挚虞字仲治。当作洽。京兆长安 人。祖茂、秀才。父模、太仆卿。虞少好学。师事皇甫 谧。善校练文义。多所着述。世说注三 。 
历秘书、太常卿。从惠帝至长安。遂流离鄠杜间。性 好博古。而文籍荡尽。永嘉五年。洛中大饥。五月。虞 遂饿而死。世说注三。　末三句亦见御 览四百八十六。 
虞与太叔广名位略同。广长口才。虞长笔才。俱少政 事。众坐广谈。虞不能对。虞退。笔难广。广不能答。 于是更相嗤笑。纷然于世。广无可纪记。虞多所录。于 斯为胜也。世说注三。 
太叔广字季思。东平人。拜成都王为太弟。欲使诘洛 。广子孙多在洛。虑害乃自杀。世说注 三。 
　　束□
束□字广微。平阳二字疑衍。阳 平人也。父惠、新书作龛。冯翊 太守。兄粲、新书作璆。与□齐 名。文选补亡诗注。 
束□。太康中。郡大旱。苗稼败。□乃命邑人躬共请 雨。三日中雨水二尺。众人以其有术数。精诚于神明。 百姓欢喜。为之歌曰。束先生。通神明。请天三日甘雨 零。我黍以萌。我稷以生。何以畴之。报束先生。御 览十一。 
贾谧请为着作郎。文选补亡诗注。 
太康元年。汲县民盗发魏襄王墓。或言安厘王冢。得 竹书漆字数十车。皆简编蝌蚪文字。束□为着作。随宜 分析。皆有冥证。古书有易卦似连山归藏。又有春秋似 左传。类聚十又四十。 
有铜剑一枚。长三尺五寸。书钞。 
太康元年。汲郡得竹书漆字科斗之文。周 时古文也。大凡七十五卷。晋书 有其目录。其六十八卷皆有名题。其七卷折简碎杂 。不可名题。有周易上下经二卷。纪年十二卷。琐语十 一卷。周王游行五卷。说穆王游行天下 之事。今谓之穆天子传。此四部差为整顿。诏荀勖 和峤以隶字写之。玉海四十七。　案此 明标束□传。 
尝览周成王诗。有其义。亡其辞。惜其不备。故作诗 以补之。文选补亡诗注。兼用六臣本校 。 
　　郤诜
郤诜对策上第。拜朝议郎。母忧去职。母病苦车。及亡 。不欲车载。而家贫而以市马。马原作 买。因音致误。一作得马。乃于所住堂北壁假葬。 朝夕拜告。养鸡种蒜。竭其方术。丧过三年。得马八疋 。舆棺至冢。负土成坟。御览四百十二 又九百十八。 
郤诜为尚书左丞。推奏吏部尚书崔洪。洪曰。举诜丞 而还奏我。此谓挽弩自射。诜曰。赵宣子任韩厥为司马 。而厥以军法戮宣子。崔侯为国举才。我以才见举。唯 官是视。各明至公。何故其言乃至于此。洪闻而悦服之 也。初学记十一。 
迁雍州刺史。于东堂会送。武帝问郤诜。卿自以为何 如。诜对曰。臣举贤良。对策为天下第一。犹桂林之一 枝。若昆山之片玉。帝笑。侍中奏免诜。诏曰吾与戏耳 。类聚二十五。 
　　华谭
华谭字令思。广陵人。书钞。 
谭为郏令。司徒王戎闻在政有称。而时原 缺。民以役荒。以谷三百斛与谭。使给饥。原 缺。谭给无困者。书钞。 
　　袁甫
甫诣何勖言。能为剧县。勖曰。不为台阁何也。甫曰。 人各有能有不能。譬绘中之好莫过锦。锦不可以为幍。 谷中之美莫过稻。稻不可以为●。书钞 。 
  
  
  
王隐晋书卷七
　　愍怀太子
愍怀太子名遹。字熙祖。初惠帝晚成。武帝遣才人谢玖 给事惠帝。因而一作是。有娠。 临娶贾妃。遣致一作迎玖。西宫 。遂生愍怀。与诸王子共戏。惠帝来朝。谓诸王子也。 执其手。世祖曰。是汝儿也。乃缩手。自 初惠帝以下。依初学记十御览三百七十补。太子少 聪惠。武帝爱之。六七岁时。帝夜望火。太子牵上衣裾 。使入闇中。上问其故。太子对曰。暮夜仓卒。宜备非 常。不当亲近火光。令人照见也。此节 亦见类聚十六。又尝见官养猪肥大不常。复问上何 不杀以赐左右。而久费五谷。上即烹之。由是益奇之。 常称以为似宣皇帝。亦以东宫无嫡。有讬后之意。太康 十年。诏曰。遹既长且仁。可令以遹为广陵王。以广陵 临淮为封国。邑五万户。及世祖崩。惠帝即位。立为皇 太子。诏曰。遹尚幼蒙。今出止东宫。虽当赖师傅群贤 之训。其游处左右。宜得正人。与共周旋。能相长益者 。太保卫瓘息、庭、司空司马泰息、略、太子太傅杨济 息、毖、太子太师裴楷息、宪、太子少傅张华息、祎、 尚书令华廙息、恒、并以道义之门。有严肃之训。其令 此六人更共往来。其后。太子好卑居。当 作车。小马、小牛、令左右骑。断羁勒使堕地。又 令人屠肉。已自分齐。手揣轻重斤两不差云。其母本屠 家女也。故太子好之。五字依书钞补。 颇好游宴。或阙朝侍。稍失储副望。洗马江统等谏 曰。宜谘询保傅。引见宾客。悉得自尽。有增博见益多 闻。自洗马以下。依御览四 百 五十三补。东宫旧制。月请钱五十万。以共众用。 愍怀太子恒探取三月。以供贱妾。舍人杜锡数谏。太子 后取针着锡常坐处毡中。锡上床刺足血流。此 节依御览八百三十补。贾后无子。妒害滋甚。九年 正月。月晕。赤黄数重。三月十八日。荣阳、河南、颖 川、繁霜杀桑。及桃李杏花。尉氏雨血。有声若牛出许 昌城。夏。桑生于东宫西厢。日长尺余。数日枯。日中 若飞燕者。积数月。汉中平中。亦有此变。皆为太子也 。贾后作颉字髻。太子见易之象也。是时童谣曰。东宫 马子莫聋●。前至腊月缠汝发。十一月。天连日大风。 发屋折树。十二月二十八日。后遣宫婢赉书与太子云。 陛下昨夜不快。汝可入朝。太子如令请朝。诏听二十九 日入朝。贾后不见。置于别室。使婢陈□一 作舜。赐枣酒三升。强使饮。太子辞不能饮。而不 见听。□原作舜。逼之曰。不孝 也。天赐汝酒。而不饮。中有恶物耶。太子不得已。强 饮。遂大醉。又令小婢承福、以纸笔授太子。使书之。 曰。陛下不自了。吾当入了之。字半不成。后补成之。 呈帝。以上依王铚侍儿小名录校补。诬 奏太子有悖书。废太子为庶人。五字依 文选晋纪总论注引校补。徙金墉城。考竟太子母淑 妃谢玖。及太子所幸保林。太子妃类。 蒋俊。及三母弟。自考竟下．依 御览百四十九补。以千兵防送。幽于许昌宫之别坊 。贾后与贾谧等计。早害太子。以绝民望。三月十四日 。矫诏使小黄门孙虑徙愍怀太子于小坊中。不与食。乃 劫服杏子黑丸。其夜薨。或传太子不肯服药。伺至厕。 以药杵撞害之。唤声闻于外。自徙愍怀 下。依御览七百六十二引补。贾后表以广陵王礼殡 。赵王伦诛贾谧。废贾后。帝乃使持节、兼司空、卫尉 、伊。策故皇太子曰。鸣呼。维尔少资岐嶷之质。荷先 帝殊异之宠。大启土宇。奄有淮陵。朕奉遵遗旨。越建 尔储副。以光显我祖宗。祗尔德行。以从保傅。事亲孝 敬。礼无违者。而朕昧于凶构。致尔于非命之祸。俾申 生、孝已。复见于今。赖宰相贤明。人神愤怨。用启朕 心。讨厥有罪。咸伏其辜。何补于荼毒冤魂酷痛哉。是 用忉怛悼恨。震动于五内。今追复皇太子。丧礼备制。 反葬京畿。祠以太牢。魂而有灵。尚获尔心。御 览一百四十八。 
赵王伦酖杀贾后。帝诏谥遹为愍怀皇太子。文 选晋纪总论注。 
赵王伦既废贾后。皇帝使持节追复皇太子。拜皇孙臧 为临淮王。尚为襄阳王。又诏立臧为皇太孙。赵王行太 傅。赵王与太孙俱之东宫。文武官属。即转为太孙官属 。车服侍从。皆愍怀之旧也。到铜驼街。宫人哭。侍从 皆哽咽。路人泣焉。此节依御览四百八 十七校补。赵王伦篡位。太孙废为濮阳王。薨。惠 帝复祚。立襄阳王尚为皇太孙。薨。谥冲皇太孙。并追 谥前太孙为哀皇太孙。御览一百四十九 。 
　　陆机
陆机字士衡。吴郡人也。少袭父二字依 通典二十九补。为吴牙门将军。文 选叹逝赋注。 
吴平。太傅杨骏辟机为祭酒。转太子洗马。同 上。 
陆机为郎中令。吴王晏出镇淮南。以机有文学。迁尚 书中兵郎。转殿中郎。书钞。 
机以文学转中书郎。书钞。 
赵王篡。诛。禅诏疑机与焉。收付廷尉。机与吴王晏 表曰。禅文本草。今见在中书。一字一迹。自可分别。 文选谢平 原内史 表注。 
陆士衡以文学、为秘书监虞浚所请为着作郎。议晋书 限断。初学记十二。　御览二百三十四 。 
后成都王颖以机为司马。参大将军军事。文 选叹逝赋注。 
成都王颖讨长沙王乂。使陆机为都督前锋诸军事。世 说注八。 
遂为颖所害。临刑年四十有三。文选 叹逝赋注。 
　　陆云
陆云字士龙。少与兄机齐名。号曰二陆。为吴王郎中令 。出宰浚仪。有惠政。机被收。并收云。文 选大将军宴会被命作注。 
　　陆喜
陆喜原作嘉。字恭原 误文。仲。仕吴。稍至屯卫校尉。既名族。有德行 声誉。好学有才思。书钞。 
　　夏侯湛
祖、夏侯威。字季权。历荆兖二州刺史。父、威次子庄 。淮南太守。文选夏侯常侍诔注。 
　　潘岳
潘岳字安仁。御览四百六十五。 
清辩能属文。早辟贾充府太子当作太 尉。舍人。出为河阳令。以仕次宜为郎。不得意。 时仆射山涛领选。岳内非之。密作谣曰。阁道东。有大 牛。王济鞅。裴楷秋。和峤刺促不得休。御 览四百六十五。 
潘岳为杨骏府主簿。骏被诛日。岳取急对人朱振代。 夷三族。文选西征赋注 
与石崇等谄事贾谧。构愍怀之文。岳之辞。谧晋书限 断。亦岳之辞。岳母寒以以当作心。数 戒焉。文选闲居赋注。 
孙秀诬岳及石崇等为乱。诛之。初岳父文德芘 。为琅邪太守。孙秀为小吏。给使。岳数蹴蹋秀。 而不以人遇之也。世说注八。 
初岳母诫岳。以止足之道。及收。与母别曰。负阿母 。同上。 
岳母及兄御史释、弟燕令豹等俱被害。文 选闲居赋注。 
　　潘尼岳从子 。
潘尼字正叔。书钞。 
祖潘勖字元茂。值年荒。部曲之家。健儿渠帅。皆素 服重名。共相率送迎。道路所在为储。以供行资。勖随 主人多少。口率均分。无有尊卑优劣。若所赋已尽。偶 有不足。则推己之分以周未遍。父老有颂之曰。且贵且 富。有南山之寿。吾仍得与潘元茂。又曰恩不可忘。无 如我潘郎。御览四百七十六。 
尼闻齐王冏起义。乃赴许昌。冏引为参军。与谋时务 。兼管书记。书钞。 
　　张载
张载字孟阳。随父收在蜀。作剑阁铭。刺史张敏。表之 天子。命刻石于剑阁。御览五百九十。 
载才不经史能作晋书。书钞。 
　　张亢
张载弟、前乌程令名亢。依蔡邕注明堂月令中台要解。 又缀诸说一作脱。历数而为历赞 。秘书监荀崧见赞异之云。信该罗历表义矣。类 聚五。御览十六。 
　　江统
江统字应元。书钞。 
转太子洗马。愍怀太子颇好游宴。江统等谏曰。宜谘 询保傅。引见宾客。悉得自尽。有增博见益多闻。御 览四百五十三。 
统以学义着名。为国子博士。书钞。 
江统为黄门郎。作朝会仪。书钞。 
　　孙楚
石苞、泰始之初。拜大司马。旧参军于都督无敬。故孙 楚抗衡于苞。苞以楚傲。更相表理。参军有敬。自楚始 也。类聚四十七。 
孙子荆谓王武子曰。当枕流漱石。曰石非可漱。流非 可枕。孙曰。所以枕流洗其耳。漱石砺其齿。御 览五十一。 
　　滕脩
滕脩。南阳人也。御览五百五十七。 
吴后置广州。以南阳滕脩为刺史。或语脩。虾长一丈 。脩不信。其人后故至东海。取虾须长四五尺。封以示 脩。脩乃服。御览九百四十三。 
吴平。为广州牧。脩在南海积年。为边夷所附。卒请 葬京师。帝嘉其意。赐墓田一顷。御览 五百五十七。 
　　马隆
马隆字孝兴。东平人也。少有智勇。门寒无仕进路。兖 州刺史令狐愚坐事死。举州无敢送丧。唯隆以武吏讬称 家客。殡送丧葬种柏。三年礼毕。迺还。举州皆惭。御 览五百五十四。 
马隆击凉州。为武威太守。之郡。恶虏窟局、机树能 、等断道围隆。隆作八阵图。地广则鹿角车营并进。狭 则木屋施轮。并战并前。虏弗能逼。智谋纵横。出其不 意。以磁石累夹道侧。贼负铁铠不得过。隆兵着牛皮铠 得过。贼以为神。故能成功。御览三百 一。又三百三十七。又三百五十五。又九百八十八。 
　　胡奋
武帝伐吴。以胡奋为平南将军。御览二 百三十九。 
武帝诏曰。射声校尉胡奋。外掌方任。内参九列。不 宜同之常例。勿使入直。御览二百四十 二。 
女芳以选入宫。奋哭曰。老奴不死。唯有二儿。男入 九地之下。女上九天之上。御览百四十 四。又百四十五。 
咸宁二年。立皇后杨氏。封父骏临晋侯。骏渐骄慢。 一作傲。奋语骏。卿恃女更豪也 。一作耶。人与天家作婚。未有 不灭门者。早晚事耳。骏曰。卿女复不在天家耶。一 作也。奋曰。我女与卿女作婢耳。何能增损。御 览百四十四。　又百九十九。 
　　吾彦
吾彦字士则。吴郡人。有文武才干。长八尺余。膂力如 虎。御览三百八十六。 
吾彦给役陆抗。抗欲拔之。患众不听。乃悉请当为将 者入坐。以试勇怯。有一狂人拔刀跳梁来向坐中。余者 皆走。惟彦独坐。举几御之。狂人乃退。众服其勇。御 览七百三十九。 
　　赵诱
赵诱为杜曾所害。诱子胤斩曾。食其肝肺。御 览四百八十一。 
　　周处
周处字子隐。吴兴阳羡人。文选关中诗 注。　御览六百四十七。　新书传作义兴阳羡人。按晋 地理志总序云。分吴兴之阳羡等立义兴郡。是从后称。 
始为中书省事。时女子李忽觉父北叛时杀父。处奏曰 。觉父以偷生。破家以邀福。子圉告归。怀嬴结舌。忽 无人子之道。证父攘羊。伤化污俗。宜在投畀。以彰凶 逆。俾刑市朝。不足塞责。奏可。杀忽。御 览六百四十七。 
处为御史中丞。奏征虏将军石崇、大将军梁王肜、等 。正绳直笔。权豪震肃。初学记十二。 
朝廷以处忠烈。欲遣讨氐羌。乃拜建威将军。文 选关中诗注。 
周处、解系、与贼战于六陌。军败。周处死之。文 选马汧督诔注。 
周处讨巨贼。而进军上六陌山。东据甘水之势。西固 梁山之险。大战尽日。斩首万计。后卢播、解系、违军 期。独当劲处。弦绝矢竭。后继不及。遂丧战场。书 钞。 
赐处朝服一具。书钞。 
给周处母医药。书钞。 
　　周□处子。
周□累荐名宰府。文选宣德皇后令注。 
　　楚隐王玮武 帝第五子。
楚隐王既诛汝南王亮。寻又诏云玮矫诏。行斩刑。临死 。一作刑。出其怀中青纸诏书。 以示监刑尚书刘颂。流涕而言。此诏书也。受此而行。 谓一作本。为社稷。今更为罪。 讬体先帝。受枉如此。幸见申列。颂亦哽咽。御 览五百九十三。书钞。 
　　赵王伦宣帝 第九子。
赵王伦欲废贾后。而门钥在侍中处。所部司马多木作。 有利锯。至期。伦乃命三部司马以锯截关开门。御 览七百六十三。 
赵王篡位。欲尊祖宣帝父防。为 帝。博士马平议称。京兆府君昔举魏武帝为北部尉。贼 不犯界。三国志注一。 
孙秀。琅邪国书佐。为赵王伦国侍郎。御 览二百四十八。 
齐王冏起义。孙秀多敛苇炬。益储麻油于殿省。为纵 火具。御览八百六十四。　书钞。 
　　齐武闵王冏
齐王冏字景治。文选谢平原内史表注。 
冏少仁惠谦约。好振施。书钞。 
冏在戚属中最有名。同上。 
齐王冏入宫。称诏废贾后。后曰。诏从我出。此何诏 也。御览五百九十三。 
赵王伦篡位。冏举兵讨伦。临阵斩之。文 选谢平原内史表注。 
齐王冏为大司马。十二月。有白头老人之大司马府。 大呼、有大兵起。不出甲子旬。即收都卫。考问。竟考 死。开元占经百十三。 
齐王冏辅政岁余。骄矜多过。郑方谏曰。今王安不虑 危。酖于酒色。其失一也。大王檄命。当使天下穆如清 风。今则不然。其失二也。四夷交侵。不闻大王赈救之 令。其失三也。当作四夷交侵。不以为 念。其失三也。民劳穷苦。不闻大王赈救之令。其失四 也。又与义兵论功未息。其失五也。冏含忍曰。孤 不能。致五阙。若无子。则终不闻孤之过也。初 学记十八。 
河间王伐齐王冏。长沙王又径入宫发 兵攻冏。火烧观阁。及千秋、神虎、二宫门。冏盗 白虎幡。唱云长沙王矫诏。长沙王更以白幡唱称大司马 谋反。御览三百四十一。 
冏败。缚至上前。又叱左右斩之。文 选晋纪总论注。 
初冏辅政。大安元年。有妇人诣大司马门寄产。吏驱 之。妇人曰。我截齐便去耳。言毕不见。识者闻而恶之 。至二年谋反诛。御览三百六十一。 
　　长沙厉王乂武 帝第六子。
乂字士度。封长沙王。拜步兵校尉。文 选晋纪总论注。 
乂性果厉。有成断。类聚。 
侧身下士。以要人誉。同上。 
与齐王冏相攻。冏败。缚至上前。乂叱左右斩之。河 间王颙欲废太子覃。立成都王。欲先诛乂。出征连战败 走。文选晋纪总论注。 
马隆子咸。为成都王前锋。统陆机攻长沙王乂于石桥 。将士器仗严利。长沙王所统官一作冠 。军司马王瑚一作湖。又作胡。 率众讨咸于马巿。咸军坚不动。瑚乃使数十骑与战 。下马缚戟于马鞍头。放令向一作伺。 咸。又使数十骑持兵随其后。各刺所放马。马惊。 奔咸军。军即坏。瑚因驰逐猛战。临阵斩咸。御 览二百八十六又八百九十五。　书钞。　事类赋注马。 
后遂诛之。文选晋纪总论注。 
　　成都王颖武 帝第十六子。
颖字章度。封成都王。拜越屯骑校尉。文 选晋纪总论注。 
赵王伦篡位。颖谋举义兵迎天子。文 选晋纪总论注。 
卢志言于成都王颖曰。黄桥战时赵骧 为伦将士猗许超所败。亡者。有八千余人。既经夏 暑。露骨中野。可为伤恻。昔周王葬枯骨。况此等致死 王事乎。颖乃造棺八千余枚。以成都国秩为衣服殓祭。 葬于黄桥北。树枳篱为之茔域。又立都祭堂。刊石立碑 。纪其赴义之功。使亡者家四时祭祀有所。御 览五百五十七。 
伦死后。河间王颙废太子覃。立颖为皇太弟。文 选晋纪总论注。 
张方废颖归蕃。遣田徽杀之于邺。文 选晋纪总论注。 
　　河间王颙
颙少有清名。轻财爱士。与诸王俱朝。武皇叹颙可为诸 国仪表。书钞。 
　　东海孝献王越
东海王越从大驾讨邺。军败。轻骑奔下邳。文 选迎大驾注。 
永兴二年。越率天下甲士三万人奉迎大驾还洛。文 选迎大驾注。 
东海王越自阳城帅甲士四万入京邑移徙。次于许昌。 以冯嵩为左司马。越领豫州牧。占经五 。 
　　解系
解系字少连。济南人。文选关中诗注。 
系为雍州刺史。文选关中诗注。 
解系原误结。与孙秀不协。秀 诛张华。陷杀系。原误结。并欲 诛系弟结。原误结弟系。梁王肜 救之。秀曰。我于水中蟹尚恶之。况其兄弟耶。御 览六百四十五。 
解结问别驾治中曰。河北白壤高良。何故少人士。每 以三品为中正。御览三十七。 
　　孟观
孟观字叔时。文选关中诗注。 
稍迁至积弩将军。封上谷郡公。及关中氐反。诸将败 退。乃遣观。文选关中诗注。 
孟观身当大敌。功盖一时。同上。 
初夏侯骏上言斩氐帅齐万年。及孟观至。大战数十。 生送万年。同上。 
　　牵秀
牵秀字叔成。三国志注二十六称按晋书 。 
　　索靖
索靖字幼安。炖煌人。类聚七十四。 
靖为尚书郎。精草法。武帝爱之。时尚书令卫瓘字伯 玉。世号瓘得伯英之筋。靖得伯英之肉。一台二妙。天 下为希。类聚七十四。 
　　周恢浚叔父 子。新晋书无传。
周恢字弘武。汝南人。祖斐、永宁少府。父隆、州从事 。恢仕至秦相。秩中二千石。世说注五 。 
　　周馥浚从父 子。
馥为镇东将军。倾心杜夷。引为参军。周馥教曰。参军 杜夷。优游养素。文选九日从宋公戏马 台送孔令注。 
　　苟晞
苟唏字道将。御览二百四十。 
惠帝征成都王。为北军中候。同上。 
晞领兖州牧。暴虐。杀人流血。号曰屠伯。人皆怖怵 。流入他州。御览四百九十二。 
苟晞为青州刺史。役烦赋重。民不堪命。日斩十人。 流血成川。号曰展伯。类聚。 
其弟纯。领青州。刑杀尤甚于晞。百姓号小苟酷于大 苟也。御览四百九十二。 
苟晞曰。淮阳之地。北阻涂山。南枕灵岳。文 选钟山诗应西王教注。 
石勒锁苟晞颈。以为司马而反杀之。御 览六百四十四。 
　　华轶表孙。 澹子。
华轶为江州刺史。得江表之欢心。流亡之士。赴之如归 。时天子孤危。四方瓦解。轶有匡天下之志。每遣贡献 入洛。不失臣节。谓使者曰。若洛都道断。可输之琅邪 王。以明吾之为司马氏也。御览二百五 十六。 
　　刘琨
刘琨字越石。中山魏昌人。中山靖王之后也。祖迈、有 经国之才。相国参军。父璠、太子洗马、侍御史、光禄 大夫。琨少称俊朗。世说注二。文选劝 进表注。六臣本文选答卢谌注。 
初辟太尉陇西王泰原作秦王误。新晋 书作高密王泰。盖泰初封陇西。后改封高密。府。 未就。寻为博士。未之职。六臣本文选 答卢谌注。 
琨乃是故尚书郭弈外甥。年二十九。为太子谓 赵王伦子荂。即琨妹子也。掾。书 钞。 
累迁司徒长史。尚书右丞。迎大驾于长安。以有殊勋 。封广武侯。永嘉中。年三十五。出为并州刺史。世 说注二。　六臣文选答卢谌注。 
刘聪围晋阳。令狐泥盛子。盛为琨所 杀。以千余人为乡导。琨求救猗卢未至。太原太守 高峤反应聪逐琨。琨父母年老。不堪鞍马。步担不免为 泥所害。文选答卢谌注。 
琨将讨石勒。琨遣兄子演领兖州。文 选答卢谌注。 
建兴五年。即元帝建武元年。琨 使温峤诣江南劝进。文选劝进表注。 
刘琨表曰。李术以素论门望。不可与樵采同日也。文 选百辟劝进今上笺注。 
刘琨曰。神爽忽然。若己之侍对也。文 选齐竟陵文宣王行状注。 
琨与丞相笺曰。不得进军者。实因无食。残民鸟散。 录召之日。皆披林而至。衣服蓝缕。拥发徒跣。木弓一 张。荆矢十只。编草盛粮。不盈二日。夏则桑椹。冬则 □音劳。豆。视此哀叹。令人气 索。一作尽。恐吴孙韩白。犹或 难之。况以琨怯弱凡才。而当率此以殄强寇。御 览四百八十六。又散见三十五。及三百四十七。 
琨为段匹磾所拘。摅畅幽愤。因与卢谌赠答。琨与卢 志亲善。志子谌。琨先辟之。后为从事中郎。段匹磾领 幽州。求为别驾。谌笺诗与琨。故答云云。六 臣文选答卢谌注。 
琨被拘经月。段匹磾所立代郡太守薛闾嵩。与刘琨雁 门太守王处。今作据。后军下 今有韩据二字。谋杀磾奉琨。密作攻具。欲夜袭磾 。磾儿强取处今作韩据。女为妾 。遂以攻具告磾。磾遂斩王处、薛闾嵩、及其徒党。御 览三百三十六。琨竟为段匹磾所害。世 说注二。　六臣文选答卢谌注。 
　　刘演琨兄舆 子。
演领兖州。石勒围演于三台。突围得免。后演治廪邱遂 不守。兄少子及演妻息尽为所虏。文选 答谌注。 
　　祖逖
祖逖字士稚。范阳遒人。与弟约将母诣洛。交结人流。 逖舅程元良、良弟卫、弟收、并台郎州郡。有势于洛。 更共扶赞两甥。故并升清途。逖初为司州主簿。举秀才 。为大司马齐王掾。有将帅之风。御览 五百十六。 
祖逖军大饥。进据食犬邱城。樊雅遣六十余人入逖营 。拔戟。大呼向逖。逖军入夜不知何贼多少。皆欲散走 。逖疑非多人。但摧左右拒之。会督护董瞻今 晋书作董昭。入。共讨贼。贼散故道出。御 览三百十五。 
　　祖纳逖兄。
祖纳字士言。范阳遒今作遵。人 。九世孝廉。纳诸母三兄。最治行操。能清言名理。文 义可观。为陇西王参军。历太子中庶子廷尉卿。避地江 南。世说注一。　书钞。 
纳好弈棋。王隐谓之曰。禹惜寸阴。不闻数棋。对曰 。我亦聊用忘忧耳。隐曰。盖闻古人遭逢一 作时。则以功达其道。若其不遇。则以言达其道。 一作才。故否泰不穷也。古必有 之。今亦宜然。当晋未有书。而天下大乱。旧事荡灭。 非凡才所能立。君少长五都。游一作宦 。官四方。华夷成败。皆当闻见。何不记述而有裁 成。应仲远作风俗通。崔子真作政论。蔡伯喈作劝学篇 。史游作急就章。犹皆行于世。便成没而不朽。当其同 时人岂少哉。而了无闻。皆由无所述作也。仆虽无才。 非志不立。故君子疾没世而无闻焉。所以易称自彊不息 也。况国史明乎得失之迹。俱取散愁。此可兼济。何必 围棋然后忘忧也。纳喟然叹曰。非不悦子之道。力不足 耳。乃言之于帝曰。自古小国。犹有史官。况于大府。 安可不置。因举隐。称清纯亮直。学思沈敏。五经群史 。多所综悉。且好学不倦。从善如流。若使修着一代之 典。褒贬与夺。诚一时之俊也。帝以问记室参军钟雅。 雅曰。纳所举虽才。而今未能立也。事遂停。然史官之 立。是纳始也。此段依新晋书祖纳传王 隐传录出。盖事属王隐。自记自事。此段当有。故录之 。 
温峤荐为光禄大夫。世说注一。 
纳尝问梅陶曰。君乡里立月旦评。何如。陶曰。善褒 恶贬。则佳法也。纳曰。未益。时王隐在坐。因曰。尚 书称三载考绩。三考黜陟幽明。何得一月便行褒贬。陶 曰。此官法也。月旦。私法也。隐曰。易称积善之家。 必有余庆。积不善之家。必有余殃。称家者岂不是官。 必须积久。善恶乃着。公私何异。古人有言。贞良而亡 。先人之殃。酷烈而存。先人之勋。累世乃着。岂但一 月。若必月旦。则颜回食埃。不免贪污。盗跖引少。则 为清廉。朝种暮获。善恶未定矣。此段 亦依新晋书录出。 
祖纳原作约。按当作纳。清谈 平裁。老而不倦。文选为萧扬州作荐士 表注。 
梅陶及钟雅数记事。祖纳辄困之。因曰。君汝颍之士 利如锥。我幽冀之士钝如椎。持我钝椎上君利锥皆当摧 。陶、雅、并称有神锥。不可得摧。纳曰。假有神锥。 必有神椎。御览七百六十三按纳原误约 。 
　　邵续
邵续为石勒所执。身灌园鬻菜。以供衣食。勒屡遣人察 之。叹曰。此真高人矣。不如是安贵乎。嘉其清苦。数 赐谷帛。每临朝嗟叹。以厉群臣。御览 九百七十六。 
　　段匹磾
建武初。段匹磾推刘琨为大都督。结盟讨石勒。进屯故 安县故燕太子丹金台。文选鲍明远乐府 放歌行注。 
文鸯北讨末杯弟于蓟城。段匹磾召弟文鸯还厌次。石 虎来先从骑抄城左右。鸯登城临见。不胜其勇。欲出击 胡。磾疑有伏。不听出。民出大为胡所杀掠。鸯单将壮 士数十骑出击胡。所杀甚多。胡骑退。鸯追蹑。磾率步 继鸯。虎伏骑起。磾鸯力战。杀胡数千。鸯还赴磾。磾 已散还。鸯所乘马乏顿。虎呼曰。大兄。久望共同。天 不违愿。今日相见。何故复战。请释杖语。鸯骂曰。汝 为寇虏。今作虐。久应死。吾兄 不能用吾计。故令汝得至此。吾宁死。不忍为汝擒。遂 下马与胡战。□折。执刀力战不降。虎军四面解马罗披 自障。前捉鸯。鸯自辰至申。力极斫杀人而后见执也。 御览四百三十五。又四百六十六。 
段匹磾降石勒。常着朝服。持晋节。勒亦不问。御 览六百八十一。 
　　淮南忠壮王
武皇帝男允字钦度。封淮南王。文选晋 纪总论注。 
领中护军。同上。 
孙秀既害石崇等以惧允。允遂进围相府。相国赵王伦 闭门。允兵四胜。陷破无前。伦息虔伪云。有诏助淮南 王。王下车受诏。遂害之。同上。 
　　王导
王导字茂弘。文选让中书令表注。 
中宗时为侍中。同上。 
肃祖即位。敦平。进太保。不拜。同 上。 
后为丞相。同上。 
　　王珣导第三 子洽之子。
珣弱冠为桓温所重。王珣与谢玄俱被辟。桓温曰。谢掾 必拥麾杖节。王掾当作黑头公。未易才也。御 览三百六十四。 
　　王劭导第五 子。
王劭为丹阳尹。善礼仪。操人近习。未尝见其堕替。文 选齐竟陵文宣王行状注。 
　　陶侃
陶侃字士衡。鄱阳人。类聚七十九。 
陶侃为吏。鄱阳孝廉与亲友过侃宿。时大雪无草。侃 母湛撤床杂蒋。手锉给客牛马。原注晋 阳秋云。蒋荐也。时大雪以下。依御览七百九引校补。 截发以供客。闻者叹曰。非此母不生此子也。乃进 之于张夔。世说注六。类聚十七。 
为郡主簿。夫人病。欲使主簿迎医于数百里。天大寒 雪。各辞疾。召侃使行。侃曰。资于事父以事君。夫人 亦当次母。安有父母之病。而闻迎医不便行也。御 览二百六十五。 
羊□亦简之。后□为十郡中正。举侃为鄱阳小中正。 始得上品也。世说注六。 
侃为荆州刺史。陶侃击蜀贼王真。当 作贡下同。真以钩得上侃一作真 拘得侃。青雀舟。侃欲投水。都督王禳苏扶侃入小 船。得脱。御览七百六十八。初学记二 十九。 
陶侃为荆州。与杜弢将王真当作贡下 同。遥语。真横脚马上。侃说曰。杜弢为益州刺史 。盗用库金。父死不奔丧。君本佳人。何随之。天下无 白头贼也。真闻。下其脚。辞又顺。侃知其意。使降人 喻真。真乞得先信。乃截发为信。蜀贼粮尽。真既降而 走。御览三百七十二。 
贼杜弢下多蜀人。饥。陶侃多作鬻以待之。于是悉降 。同上八百五十九。 
侃为广州。梦有司马与侃铠者。长史陈协以为司马者 国姓也。铠者扞御之器也。节下当进位。泰兴二年。侃 加平南将军。俄转都督、湘州刺史。御 览、三百五十五。又三百九十八。 
敦平。迁陶侃都督荆、雍、益、梁、四州军事。是时 荆州大饥。百姓多饿死。侃至秋熟辄籴。至饥复减价粜 之。士庶欢悦。咸蒙济赖。类聚五十。 
陶侃少长勤整。自强不息。常语人曰。大禹圣人。乃 惜寸阴。至于凡俗。当惜分阴。初学记 一。　御览四百三十一。 
陶侃平苏峻。除侍中太尉。加羽葆鼓吹。御 览五百六十七。 
太尉陶侃。表仓曹参军袁谦为高凉太守。未至百余里 。浦中有密蜂蔽日而下谦船上。谦不觉甚恶。会得留郡 文书。贼欲乘虚攻郡。谦欲速赴。明早进西南。卒遇大 风飞沙。天地晦合。不复得还浦。遂没海中。事 类赋注蜂。　御览九百五十。 
侃临终表曰。臣少长孤寒。始愿有限。过蒙先朝历世 异恩。臣年垂八十。位极人臣。启手启足。当复何恨。 但以余寇未诛。山陵未复。所以愤慨兼怀。唯此而已。 犹冀犬马之齿。尚可少延。欲为陛下北吞石虎。西诛李 雄。势遂不振。良图永息。临书振腕。涕泗横流。伏愿 遴选代人。使必得良才。足以奉宣王猷。遵成志业。则 虽死之日。犹生之年。世说注二。 
陶侃薨。帝为置石碑。立庙像于武昌西江上。书 钞。 
侃少渔于雷泽。梦背上生八翅。飞入天门。见门非常 。欲入。不敢入而下。侃后都督八州诸军事。类 聚七十九。　御览三百九十八。 
　　温峤
温峤字太真。太原人也。文选劝进表注 。 
建兴二年。峤为刘琨假守左司马、都督上前锋诸军事 。讨刘聪。世说注八。 
西台除司空右司马。文选劝进表注。 
刘琨假守左长史。同上。 
五年。琨使诣江南劝进。同上。 
峤为丹阳郡尹。文选王文宪集注。 
后平苏峻之乱。文选王文宪集注。 
　　郗隆鉴叔父 。
郗隆字宏始。为尚书郎。转左丞。在朝为百寮所惮。后 坐泄事免。初学记十一。 
　　顾荣
顾荣字彦先。吴人也。文选赠尚书郎顾 彦先注。 
顾荣少有珪璋。符采朗澈。仕吴。弱冠举贤良为黄门 侍郎。当时后进。尽相推谢。称荣有大才令望。初 学记十二。入洛为尚书郎。文选 赠尚书郎顾彦先注。 
顾荣征拜侍中。见王路塞绝。便乘船而还。过下邳。 遂解舫为单舸。一日一夜行五六百里。遂得免。类 聚七十一。　御 览七百七十。 
元帝初镇江东。以荣为军司马。礼遇甚重。三 国志注五十二。引晋书未标王隐。姑录于此以俟考。 
顾荣谓中宗曰。陆士元、贞正清贵。金相玉质。甘季 思、忠款尽诚。加以瞻干殊快。殷庆元、质略有明规。 文武可施用。荣族兄公让、明亮守节。困不易操。会稽 杨彦明、谢行言、皆服膺儒教。足为民望。贺生、沈潜 青云之士。陶恭兄弟、才力虽少。实事极佳。凡此诸人 。皆南金也。中宗纳之。御览四百四十 五。 
卒表赠侍中、骠骑将军、仪同三司。荣兄子禺字孟着 。少有名望。为散骑常侍。早卒。三国 志注五十二引晋书。 
　　纪瞻
纪瞻字士达。书钞。　按当作思远此误 。 
吴平。举秀才。陆机策之。纪瞻答秀才策曰。周制明 堂。所以宗其祖。以配上帝。其正中皆原 作者。太庙。以顺天时施法令。初 学记十三。 
朝庭称其忠亮雅正。才兼文武。可领军将军。时人素 服其严毅。虽恒疾病。六军敬惮之。寻以风病。自表请 去官。遣黄宏就谒军事。书钞。 
　　薛兼
薛兼字令长。薛莹子。清素有器宇资望。如故上国。不 似吴人。历位二宫丞相长史。元帝践阼。累迁丹阳尹、 尚书。又为太子少傅。自综至兼。三世傅东宫。三 国志注五十三。 
　　刘隗
建兴四年。丞相府督军令史淳于伯、刑于建康市。百姓 喧哗。咸曰伯冤。御览八百七十九。刘 隗奏曰。怀情抱恨。虽没不亡。故有陨霜之应。夜哭之 鬼。文选永明九年策秀才文注。 
隗补丹阳尹。虽在外。而万机秘密皆预闻之。御 览二百五十二。 
　　刁协
刁协子彝。彝子逵字伯道。弟畅字仲远。次宏字叔仁。 各历职州刺史。兄弟子侄并不治名行。竞修货殖。有田 万顷。奴婢数千人。义旗初建。宏将谋起兵。宋王遣刘 毅诛之。刁氏既富。奴客纵横。上山锢泽。为京口之蠹 。宋既诛畅。散其谷帛金钱牛羊。令民称力取之。弥日 不尽。时天下饥俭。编户菜蔬。及刁氏之破。百姓充足 。御览四百七十一。　按王隐书而有晋 末之事　知为后人所附益者多矣。或系别书。御览引时下 笔之误。 
　　应詹
应詹字思远。汝南南顿人。璩曾孙当作 之孙。也。为人宏长有淹度。饰之以文才。司徒何 劭原作充。叹曰。所谓文质之士 。世说注八。 
詹为南平太守。天门、武陵、并反。降之。下 句依书钞校补。天下分崩。征镇州郡已失城邑。詹 独保境。外攘狂狡。内除涂炭。甚便百姓之情。郡人歌 曰。乱离既普。殆为灰朽。侥幸之运。赖兹应后。荫我 涂炭。惠隆邱阜。润同江海。恩犹父母。御 览二百六十一。又四百六十五。 
应詹为太守。人歌之曰威若风霜。恩如父母。文 选辨命论注。 
詹迁光禄勋。王敦将复作逆。明帝问应詹曰如何。一 作何如。詹厉然慷慨答诏曰。陛下宜奋赫斯之威。 臣等当负戈从戎、不顾族命之祸。以顺讨逆。诚社稷之 计也。庶凭宗庙之灵。有征无战。如其不然。王室必危 。即日以詹为都督前锋军事。护军将军。同心灭敦。初 学记十七。　书钞。　御览二百三十九。 
累迁江州刺史。世说注八。 
卒赠镇南将军。世说注八。 
　　甘卓
甘卓为扬威将军、历阳内史。御览三百 六十六。 
卓为相州刺史。市无二贾。书钞。 
甘卓家金匮鸣。声似槌镜。清而悲。师言金匮将离。 是以悲鸣。寻而卓下将周虑等承望敦意害卓。御 览七百十三。 
　　卞壶
苏峻进攻。壶苦战死之。及二子死。征士翟汤闻而叹曰 。父为忠臣。子为孝子。忠孝之道。萃于一门。可谓贤 哉。文选为卞彬谢修卞忠贞墓启注。 
　　孙惠
孙惠以策干东海王越。诡其姓名。自称南岳逸民。劝以 勤王。辞义甚美。王以为记室参军。掌文书。豫参谋议 。每造檄。或驿马催之。应命立成。皆称旨。书 钞。 
　　熊远
熊远字孝文。初学记十二。 
迁御史中丞。新书。弢平。转从事中 郎。累迁太子中庶子。尚书左丞。散骑常侍郎。接下段 。未言迁御史中丞。中宗每叹其公忠。谓远曰。卿 在朝正色。不茹柔吐刚。忠亮至劲。可谓王臣。初 学记十二。 
　　陈頵
陈頵为郡督邮。检获隐匿者三千人。为一州尤最。太守 刘享拔为主簿。州辟部从事。乘马车还家。宗党荣之。 书钞。 
　　郭璞
郭璞字景纯。河东闻喜人。父瑗、建平太守。世 说注三。 
璞消灾转福。扶厄择胜。时人咸言京管不及。同 上六。 
郭璞迁尚书郎。数言便宜。多所匡益。书 钞。 
　　庾冰亮弟。
庾冰为中书监、扬州刺史。乃心夙夜。情存治道。宾礼 朝贤。升擢后进。由是朝野注心。咸曰贤相。类 聚五十。 
　　庾翼亮弟。
庾翼都督江、荆、益、三州刺史。制度规模。每出于人 。数年之中。军国充实。人情翕然。称其才明。由是自 河以南。皆怀归附。类聚五十。 
翼欲北伐。上疏不从。违诏辄行。至夏口。复上表。 庾翼表曰。襄阳北去河洛。不盈千里。文 选齐故安陆昭王碑文注。 
　　诸葛恢
诸葛恢字道明。类聚十九。 
时荀闿字道明。蔡谟字道明。俱有名誉。号曰中兴三 明。时人歌之曰。京师三明各有名。蔡氏儒雅荀葛清。 类聚十九。 
　　顾悦之
顾悦之与简文帝同年。而发早白。上问故。对曰。松柏 之姿。经霜犹茂。蒲柳之姿。望风先凋。御 览三百七十三。 
　　孔愉
司徒王导以赵胤为护军。孔愉谓导曰。中兴以来处此位 者。周伯仁、应思远。今诚乏才。岂可以赵胤居之。书 钞。 
　　孔坦愉从子 。
孔坦字君平。会稽山阴人。世说注二。 坦方直而有雅望。同上四。善 春秋。有文辨。历太子舍人。同上二。 
苏峻事平。陶侃欲将坦上用为豫章太守。坦辞母老不 行。台以为吴郡。吴郡多名族而坦年少。乃授吴兴内史 。世说注四。 
孔坦原作恒。作鬻置门外。呼 饥人食之。谓是嗟来。皆无往食之者。书 钞。 
孔坦上表曰。士死知遇。恩令命轻。文 选拜陵庙注。又拟魏太子邺集诗注。引作王逸晋书。逸 即隐之误。胡校。 
累迁廷尉卿。世说注二。 
　　谢安
谢安义在辅导。虽会稽王道子。亦赖弼谐之益。时强敌 寇境。边书续至。梁、益、不守。樊、邓、陷没。安每 镇以和靖。御以长算。德政既行。文武用命。不存小察 。宏以大纲。威怀外着。人皆比之王导。而文雅过之。 御览四百四十五。 
　　王羲之
王羲之幼有风操、□虞卿新书作□鉴。 按鉴字道徽。闻王氏诸子皆俊。令使选婿。诸子皆 饰容以待客。羲之独坦腹东床啮胡饼。神色自若。使具 以告。虞卿曰。此真吾子婿也。问为谁。果是逸少。乃 妻之。御览八百六十。 
王羲之初度江。渡浙江也。会 稽有佳山水。名士多居之。与孙绰、许询、谢尚、疑 作谢安。支遁、等。宴集于山阴之兰亭。御 览一百九十四。 
　　王逊
王逊为上洛太守。私牛马在郡生驹犊者。秩满以付官。 云是郡中所产也。类聚。 
　　刘胤
时资江州运漕。而胤以私废公。免官。刘胤商货继路。 文选后汉皇后纪论注。 
　　桓伊
伊与谢玄等破秦于肥水。武帝赐桓伊钱百万。袍里千端 。御览六百九十三。 
　　朱伺
朱伺字仲文。小为牙门将陶丹给使。吴平。内徙原 作涉。江夏。便鞍马弓弩刀楯射猎。御 览三百五十七。 
石勒攻夏口。朱伺衔铁而以弩的射贼大帅数人。皆杀 之。并以磊石弓箭雨下。所向摧破。贼皆抛船上岸。于 水边作陈。伺身被数十箭。气色不变。诸军寻至。贼兵 便崩退。投水死者百数。夏口之全。伺之勋也。御 览四百三十五。 
时杜曾袭扬口。朱伺拒曾原误鲁。贼 于河南。常所用弩。忽禁不发。伺知己必败。后果被伤 。书钞。 
　　陈寿
陈寿字承祚。巴西安汉人。好学善着述。世 说注七。 
陈寿举孝廉。为着作郎。类聚四十八 。 
陈寿为着作佐郎。迁大着作。御览二 百三十四。 
撰三国志。初寿父为马谡参军。诸葛亮诛谡。髡其父 头。亮子瞻又轻寿。故寿撰蜀志。以爱憎为评也。世 说注七。 
寿与张华友善。华垂当启转中书郎。荀勖党疾寿、华 。语吏部出为长广太守。类聚四十八。 
杜预将之镇。入辞。启曰。蜀有陈寿。才史通博。宜 补黄散之职。帝曰。卿何说晚。寿可作治书侍御史不。 预对惟上诏。即手诏。用寿为治书侍御史。书 钞。 
仕至中庶子。世说注七。 
陈寿卒。诏下河南尹华澹。遣吏□纸笔就寿门下。写 取三国志。类聚五十八。 
　　虞溥
虞溥为鄱阳内史。劝一作亲。厉 学业。虽严一作威。而不猛。宽 裕简素。风化大行。白乌集郡庭。止枣树上。就执不动 。类聚八十七。又九十二。　御览九百 二十。 
　　王铨
王俭当作铨下同。字元衡。内史 下邳陈劭擅名徐州。劭闻俭年十四善属文。请作祝文。 劭谓客曰。此生为文有可观采。命为督邮主簿。劭迁给 事。俭为定表。御览三百八十四。 
太康六年。荆州送两足虎。时尚书郎索靖议称半虎。 博令王铨为文曰。般般白虎。观舋荆楚。孙吴不逞。金 皇赫怒。类聚九十九。 
中宗诏问王隐曰。荆州送两足虎。其征何也。隐曰。 谨按先臣铨传。太康时两足虎。因作诗以讽。铨意以晋 金行也。金在西方。其兽为白虎。虎有四足。犹国有四 方。无半势而又见获。将有愍怀之祸也。占 经百十六。 
武帝封杨后父镇军杨骏为临晋侯。后母太原庞为安昌 乡君。太学生王铨曰。侯称临晋。后必制国也。御 览百九十九。 
仕至历阳令。少好学。有着述之志。每私录晋事及功 臣行状。未就而卒。此段依新书录出。 以俟考。 
子瑚字处仲。少重武节。成都王颖举兵向洛。以为冠 军参军。同上。 
马隆子咸。为成都王前锋。统陆机攻长沙王又于石桥 。将士器仗严利。长沙王所统冠军司马王瑚率众讨咸于 马市。咸军坚不动。瑚乃使数十骑与战。下马缚戟于马 鞍头。放令向咸。又使数十骑各持兵随其后。刺所放马 。马惊。奔咸军。军即坏。瑚因驰逐猛战。临阵斩咸。 御览二百八十六又八百九十五。　书钞 。 
积功累迁游击将军。与司隶满奋、河南尹周馥、等。 俱屯大司马门以卫宫。时上官已纵暴。瑚与奋等共谋除 之。反为所害。此段依新书录出以俟考 。 
　　江逌
孝宗欲于后园修立池苑。江逌谏以强贼未灭。宜精军备 。常存俭约。以率群下。御览八百二十 四。 
　　张轨
张轨为凉州刺史。御览三百六十六。 
大城姑臧。凉州有龙形。故曰卧龙城。南北七里。东 西三里。本匈奴所筑也。水经注四十。 
汉末。博士侯瑾善内学。语弟子曰。凉州城西有泉水 当竭。当有双阙起其上。与东门相望。中有霸者出焉。 至魏嘉平中。武威太守条茂起学舍筑阙于此泉。太守填 水造起门楼。与学阙相望。至是张氏遂霸河西。类 聚六十二。水经注四十。 
炖煌曹祛上言轨老病。更请刺史。见 御览。阴澹时弱冠。才行忠烈。州请为治中从事。 阴澹新书作杨澹。因率数十人驰 诣长安。皆割耳于盘。流血诉枉。得停。御 览三百六十六。　书钞。 
　　张骏
凉州张骏增筑四城厢各千步。东城殖园果。命曰讲武场 。北城殖园果。命曰玄武圃。皆有宫殿。中城内作四时 宫。随节游幸。并旧城为五。街衢相通。二十二门。大 缮宫殿观阁。采绮妆饰。拟中夏也。水 经注四十。御览百九十七。 
江东赐凉州刺史张骏、真金印大袍。御 览六百九十三。 
　　李密
李密字令伯。时人称其才辨。召以为太子洗马。书 钞。 
李兴、密之子。一名安。三国志注三 十六。 
　　嵇绍
嵇绍字延祖。谯国铚人。父康、有奇才俊辩。绍十岁而 孤。事母孝谨。世说注一。 
绍雅有文才。时以绍父康被法。选官不敢举。年二十 八。山涛启武帝可为秘书郎。帝曰。绍既如此。便可为 丞。世祖发诏。以为秘书丞。世说注二 。初学记十二。 
累迁散骑常侍。世说注一。 
惠帝北征。绍以天子蒙尘。驰诣行在所。值王旅不振 。败绩于荡阴。百官左右皆奔散。唯绍俨然端冕。以身 捍卫帝。兵交。御辇飞箭雨集。遂以见害。世 说注一。　初学记十七。　御览四百十七。 
东海王越之许。路经荥阳。过嵇绍墓。哭之悲恸。刊 石立碑。又表赠官爵。帝乃遣使策赠侍中、光禄大夫。 加金章印绶。进爵为侯。赐墓田一顷。客一户。祠以少 牢。御览五百五十七。 
河南郭象着文称、嵇绍父死在非罪。曾无耿介。贪位 。死闇主。义不足多。曾以问郤公曰。王□之父亦非罪 死。□尤辞征。绍不辞用。谁为多少。郤公曰。王胜于 嵇。或曰。魏晋所杀。子皆仕宦。何以无非也。答曰。 殛鲧兴禹。禹不辞兴者。以鲧犯罪也。若以时君所杀为 当耶。则同于禹。以不当耶。则同于嵇。　又曰。世皆 以嵇见危授命。答曰。纪信代汉高之死。可谓见危授命 。如嵇偏善其一可也。以备体论之。则未得也。御 览四百四十五。 
　　王谅
交州刺史王谅为州人梁硕所围。城陷。硕逼夺谅节。谅 不与。硕遂断谅右臂。谅正色曰。死不畏。断臂何有也 。御览三百六十九。 
　　范晷
范晷字彦长。南阳人。侨居清河。仕为郡五官。后为河 内郡丞。时裴叔则为河内郡。知之。为裴所伏。后为侍 御史。御览二百五十三。 
　　邓攸
邓攸字伯道。文选齐故安陆昭王碑文注 。 
祖殷、为淮南太守。梦行水边。见一女子。虎一 作猛兽。案唐讳虎。多作猛兽与兽。在后来。荡断 其鞶囊。占者以为水边有女、汝字也。断鞶囊者。新虎 一作兽。头代故虎一 作兽。头也。不作汝阴当汝南也。果迁汝阴太守。 御览三百九十八。　书钞。 
永嘉末、没于石勒。攸遭石勒乱。以路远。斫坏车。 以牛马负妻子以逃。入草遇贼。又掠其牛马。攸语其妻 曰。吾弟早亡。惟有遗民。今当步走。儋两儿便当尽死 。不如弃己儿。抱遗民。吾后犹当有儿。妇从之。世 说注一。　御览四百二十。 
邓攸去石勒投李矩。借水碓舂于城东。御 览七百六十二。 
攸为吴郡太守。吴人饥荒。一作饿死 。攸到。表赈贷。台不时听。攸乃辄出仓米。一郡 蒙济。不受禄俸。自载粮食。唯饮吴水而已。后被劾辄 出谷。攸叹曰。善不可为也。文选齐故 陆昭王碑文注。　书钞。类聚八十五。　御览八百三十 七。 
邓攸为吏部尚书。牧马于家庭。妻子一 作栖息。素食。不受一钱。类聚 引作不受一饭于人。当时清静。一 作净。内外肃然。此二句一在牧 马之上。迁为中护军。初学记十 一。御览二百四十。 
　　吴隐之
吴隐之母丧哀毁。尝□菹。以其味旨。辍而弃之。御 览九百七十六。 
吴隐之为广州刺史。州界有水名贪泉。父老云。饮此 者皆使廉士变贪。隐之始践境。先到水所。酌而饮。因 赋诗曰。古人云此水。一歃重千金。若使夷齐饮。终当 不易心。类聚五十。 
及为广州。清操愈励。常食不过菜及干鱼而已。帷帐 器服。皆付外库。时人颇谓其矫。然亦始终不易。御 览九百七十六。 
　　陈劭
陈劭字节良。初学记十二。 
太始六年诏曰。燕王师劭、清贞洁静。行着邦族。初 学记十二。 
　　刘兆
刘兆字延世。御览六百一十。 
兆以春秋一经而三家殊途。命世名儒。是非之议纷然 。互为雠敌。乃思三家之异。合而通之。周礼有和怨调 人之官。作春秋调人七万余言。御览六 百十。　书钞。 
　　泛毓
泛毓字稚春。济北人也。敦睦九族。文 选褚渊碑文注。引作泛胜之穆敦九族。当作泛胜之至毓 七世。敦睦九族。青士号其家、儿无常母。衣无常 主也。文选奏弹刘整注。 
　　徐苗
徐苗字叔胄。高密淳于人也。初学记十 七。 
曾祖祖、祖字当作华。至行感 灵。夜有神人告亭欲崩。苗苗亦当作华 。出。亭崩得免。御览百九十四 。 
徐苗少孤。家贫。好学书。昼执耒耜。夜不废读诵。 御览八百二十三。 
轻财重义。行人所难者。兄及小弟早卒。鞠养孤寡。 隐幼口腹及与妻子兄弟客居四十余年。田宅奴婢。推之 孤侄。弟亡。临殡。口中有□。大溃脓血溢。苗竟含去 之。其行事类皆如此也。初学记十七。 　御览七百四十二。 
徐苗以永宁三年春亡。遗令、濯内巾澣衣。榆棺杂砖 。露车载柩。苇席瓦器而葬矣。御览五 百五十四。 
　　杜夷
杜夷字行齐。庐江人。王敦为刺史。举方正。隐身不仕 。镇东军司顾荣等各荐夷于相国府。元帝以为儒林祭酒 。帝曾欲省夷。夷深让。帝答曰。吾与足下。虽情在忘 言。然虚迟历载。正以足下羸病。故欲相省。宁论常仪 。敬以为国子祭酒。夷前后十余表求解。不听。明帝践 阼。夷又频表让位。御览四百二十四。 　类聚五十三。 
　　左思
左思少好学。司徒陇西王泰辟为祭酒。书 钞。 
左思专思三都赋。杜绝人流之事。自以所见不博。求 为秘书郎。初学记十二。　御览二百三 十三。 
左思徙居洛城东。着经始东山庐诗。文 选招隐诗注。 
　　蔡洪新书附 王沉传。
蔡洪仕至松滋令。世说注二。 
　　李充
李充字弘度。集有漏刻铭。文选新漏刻 铭注。 
　　顾恺之
顾恺之拜散骑常侍。表云。不悟陛下圣恩所加。登之常 伯之列。饰以貂珰之晖。书钞。 
　　羊琇
齐王出镇。琇谏。武帝以羊琇为太仆卿。逊位。加特进 。类聚四十九。 
卒。赠羊琇以辅国将军开府仪同。御 览二百三十九。 
  
  
  
王隐晋书卷八
　寒俊传
　　刘卞
刘卞字叔龙。书钞。须昌人。赤 色文唇。少言语。有大志。为县小吏。御 览三百六十八。　按称王隐晋书寒俊传。 
刘卞补亭子。有亭民举秀才。与刺史笺。久不成。卞 指语笺意。下笔便成。秀才语县令曰。刘卞公掾之精者 。何况为亭子。令召为门下吏。书钞。 
刘卞为四品。吏访问推一鹿车黄纸令卞写书。卞语访 问。刘卞非为人写黄纸也。访问按卞罪下品二等。补左 人尚书令史。初学记二十一。 
刘卞为愍怀太子左卫率。知贾后必害太子。乃问张华 。华曰。君欲何如。卞曰。东宫隽乂如林。四此 字原误附兵字下。率精兵万人。公居阿衡之仕。若 得公命。皇太子入朝。使录尚书事。废贾后于金墉。两 黄门力耳。华曰。卒立大事。恒惧祸甚。又非所能。贾 后微闻。迁卞雍州刺史。卞恐终露。乃服药卒。书 钞。 
　处士传
　　王褒
王褒字伟元。北海人也。御览六百十六 称王隐晋书处士传。 
父仪、字朱表。高亮雅直。司马文王为安东。仪为司 马。东关之败。文王曰。近日之事。谁任其咎。仪曰。 责在军帅。文王怒曰。司马欲委罪于孤耶。遂杀之。褒 少立操尚。非礼不动。非法不言。身长八尺四寸。容貌 绝异。音声清亮。辞气韶雅。此节亦见 御览三百八十九。多依校补。褒痛其父不以命终。 绝世不仕。立屋墓侧。以教授为务。旦夕常至墓前朝拜 。辄悲号断绝。墓前有一柏树。褒常所攀援。涕泣所着 。树色与凡树不同。此节亦见类聚八十 八。事类赋注柏。读诗至哀哀父母。生我劳悴。一 作劬劳。未曾一作尝。不反 覆流涕。泣下沾襟一作胸。也。 此节亦见御览六百十六。家贫躬 耕。计口而田。度身而蚕。诸生有密为褒刈麦者。褒遂 弃之。自是莫敢复佐刈者。褒门人为本县所役。求褒为 属。褒曰。卿学不足以庇身。吾德薄不足以荫卿。属之 何益。且吾不捉笔已四十年。乃步担干饭。儿负盐豉。 门御从者千余人。安邱令以为见已。整衣出迎之于门。 褒乃下道。至土牛。磬折而立。云门生为县所役。故来 送别。执手涕泣而去。令即放遣诸生。一县以为耻。同 县管彦。少有才力。未知名。褒独以为当自达。常友爱 之。男女各始生。共许为婚。彦果为西夷校尉。褒后更 以女嫁人。彦弟馥问褒。褒曰。吾薄志毕愿山薮自处。 姊妹皆远。吉凶断绝。以此自誓。贤兄子葬父于帝都。 此则洛阳之人也。岂吾欲婚之本指耶。馥曰嫂齐人也。 当还临淄。褒曰。安有葬父河南。随妻本 传作母。还齐。用意如此。何婚之有。遂不婚。邴 春者。根矩之后也。少立志操。寒苦自居。负笈游学。 身不停家。乡邑翕然。以为能系其先也。褒以春性险狭 。慕名意多。终必不成。及后春果无学业。流离远外。 有识以此归之。褒常以为人所行其当归于善道。不可以 己所能而责人所不能也。有致遗者皆不受。及洛都倾覆 。寇贼蜂起。褒宗亲悉欲移江东。褒恋坟垄。贼大盛。 乃南达泰山郡。褒思土不肯去。贼害之。三 国志注十一。 
  
  
  
王隐晋书卷九
　逸民传
　　孙登晋书隐逸传亦作第一。
魏末有孙登字公和。汲郡共人也。无家属。时人于汲郡 北山上土窟中得之。以上亦见五十五。 夏则编草为裳。冬则被发自覆。为人无言。好读易 鼓琴。初、宜阳山中作炭者。忽见有人不语。精神不似 常人。帝使阮籍往视。与语亦不应。籍因大啸。野人乃 笑曰。尔复作向声。籍又为啸。籍将求出。野人不听而 去。登并当作岭。啸。如箫韶笙 簧之音。声震山谷。而还问炭人曰。故是向人耳。寻知 求而不知所止。推问久之。乃知姓名。御 览五百二逸民部二。孙登、杨骏逼迎之。与语不答 。赐布袍。登借刀截断弃门中。大呼云。刺斫刺斫。卒 病死。后人见在贵马阪。御览五十三。 
　　庾衮唐修晋 书列孝友传。御览逸民引王隐书作第二。
庾衮字叔褒。颍川人。少遭大疫。二兄亡。次兄毗又疫 。其疠气方炽。父母诸弟皆出避家。衮独不出。诸父强 之不可。曰衮性不畏病。纳浆鬻扶侍。不舍昼夜。省柩 哀临。十有余旬。病暨歇。家人乃反。而衮亦无患害。 宗党叹曰。异哉此子。能守人之所不能守。能行人之所 不能行。御览四百三。 
庾衮执事有恪。与弟子治藩。必跪而授条。其人曰。 今在隐屏。先生胡不踞。衮乃揖而延之。正席而坐。告 之曰。奈何以幽显易其操者乎。御览四 百三十二。又五百二。 
年饥。麦熟。获者虽毕。而捃者犹殷。衮乃引其群子 以退。曰待其间。既捃焉。从者以为徒捃也。乃方自捃 。不曲行旁掇。跪而把之。每饥。率其邑人于山林拾橡 。御览五百二。又八百二十四。 
庾衮孤兄女曰芳。将嫁。美服具矣。衮刈荆苕为箕帚 。专召诸子集之于堂。男女以班。而命芳曰。来。汝少 孤。汝逸。汝豫。不汝疵瑕。今汝将适人。事舅姑。洒 埽庭内。妇人之道也。故赐汝。以匪器之美。欲汝之温 恭朝夕。虽休勿休也。御览四百五十八 。又五百十二。 
庾衮兄子孤翕也。卒。衮既哀 其孤。又痛其成人而未娶。抚柩而号。每哭。听者皆泣 。人不哀其丧。感其哀也。艺文类聚三 十四。 
为郡功曹。举清白异行。不就。御览 五百二。 
世号庾衮有异行。元康之末。颍川太守复以功曹命之 。衮服造役之衣。杖锸荷斧。不俟驾行。曰请受下夫之 役。府君饰车而迎。逡巡辞焉。形虽益恭而神有不可动 之色。府君知其不屈。乃叹曰。非常士也。吾无以臣之 矣。乃厚礼遣之。御览二百六十四。 
值乱。携妻子入林虑。食木实。饵石蕊。得长年也。 御览五百二陈藏器本草。 
林虑民归之。葆于大头山而田其下。有终焉之心。入 林虑山。中途而眩发。倚岩而坐。柱杖将一 作扶。起。杖跌坠崖一作岸。而 死。御览五百二。又七百四十一。 
　　董京晋书隐 逸传作第二。
董京字威辇。不知何许人。太始初。值魏禅晋。遂被发 徉狂。忽至洛阳。帝止宿白社中。时乞于市。得残碎缯 絮。辄结为衣以自覆。号曰百结衣。以 上亦见六百八十九事类赋衣注。类聚。全帛佳绵则 不肯受。着作郎孙楚就社中与语。遂载于归。终不肯坐 。后数年去。莫知其所。其寝处得一石竹子。其诗曰。 末世流奔。以文代质。逝将抱此元虚。归我寂寞之室。 御览五百二逸民部二。 
　　夏统晋书隐 逸传作第三。
夏统字仲御。会稽人。常学戏船。其母疾。市药于洛阳 。贾充闻而访之。问曰。卿居海何作戏习。仲御曰。能 戏船耳。充因命焉。仲御即登舟。鼓枻为□音 浮。鯆音甫。之歌。学鯆□之 状。俄云雾杳冥。白鱼跃入其舟。充甚异之。因就与语 。仲御不对。充整服谢之。仲御引桌而去。弗之见也。 充乃叹曰。可谓木石人心哉。初仲御在乡也。人或说之 使仕。仲御勃然作色。谓之曰。我安能逐俗低眉下意乎 。闻君之言。不觉寒毛竞竖。白汗四市。颜如渥丹。心 如火炙。舌不住齿。口不能张。两耳闭塞。双眸俱瞑也 。遂竟不往。御览五百二逸民二。 
　　董养晋书隐 逸传作第七。
董养字仲道。太始初。到洛下干禄求荣。世 说新语注五。 
惠帝时。迁杨后于金墉。有侍婢十余人。贾后夺之。 然后绝膳。八日而崩。仲道喟然叹曰。天人既灭。大乱 将至。倾危宗庙。在其日矣。御览五百 二。 
皇太孙臧外祖蒋迪。吴兴人。后迪作酪。当酿未成。 大瓮自行。迪打酪瓮破。问景当作董。 养。养曰。当生太子储副。御览 七百五十八。 
永嘉中。洛城东北角步广里中。地陷。中有二鹅。苍 者飞去。白者不能飞。问之博识者不能知。养闻叹曰。 昔周时所盟会狄泉。此地也。卒有二鹅。苍者胡象。后 明当入洛。名瑞记作后胡当入侮。白 者不能飞。此国讳也。世说新语注五。 
顾谢鲲、阮千里、等曰。时既如斯。难可保也。不如 深居岩洞耳。乃自荷担。妻子推鹿车。入于蜀山。莫知 所止。御览五百二逸民二。 
　　郭文晋书隐 逸传作第十四。
郭文字文举。河内人。隐居不仕。常居临安及吴兴、余 杭。依山。结庐临清。植谷种麻。以供衣食。常着褐巾 披鹿皮。其山多虎豹。文独无藩篱格障。虎豹并不至。 大兴中。扬州刺史王导闻其名。乃自迎与相见。御 览五百二。 
郭文得疫疠。病危困。不肯服药。曰命在天不在药。 同上七百四十二。 
寻而逃去。莫知所在。同上五百二。 
文入余杭山。苏峻未乱之前。诣临安山中。临安令万 宠迎着县中养病。及峻党破余杭。而临安如故。人始异 之。自后不复语。但举手指麾以宣其意。病甚。宠问先 生可复得几日。文三举其手。果以十五日终。御 览三百七十。 
　　郭瑀晋书隐 逸传作三十一。
郭瑀字元瑜。炖煌人也。避世不仕。凉州牧张天锡遣使 者孟公明备礼征瑀。乃指翔鸿以示之曰。此鸟也。飞青 云之外。翔深谷之中。自东自西。安可笼也。遂逃入山 。公明乃拘其门人。瑀叹曰。吾入山逃禄。非避罪。岂 得隐居行义。翻害门人乎。乃出就征。及至姑臧。值天 锡母卒。括发入吊。三踊而出。还入其山。天锡弗能强 之。后莫知所在。御览五百二逸民二。 
　　霍原晋书隐 逸传作第八。
霍原字休明。燕国广阳人也。少有志力。叔父坐法当死 。原入狱讼之。楚毒备加。终免叔父。年十八。观太学 行礼。因留。贵游子弟闻而重之。元康末。原以贤良征 。累下州郡以礼遣。皆不到也。御览五 百二逸民二。 
时王浚称制边垂。潜使人问霍原。原不答。浚心衔之 。又有辽东内徙当作囚徒。三百 余人依山为贼。意欲劫原为主。亦未能行。时有谣曰。 天子在何许。近在豆田中。浚以为豆者藿也。浚遂害原 。悬其首。诸生悲哭其中。类聚八十五 。　御览八百四十一。 
　　郭琦晋书隐 逸传作第九。
郭琦字公伟。太原晋阳人也。少方直有雅量。博学。武 帝欲以琦为佐着作郎。问琦族人尚书郎郭彰。彰素疾琦 不附己。答曰不识。帝曰。若如卿言。乌丸家儿能事卿 。即堪郎矣。遂决意用之。及赵王伦篡位。又欲用琦。 琦曰。我以一作己。为武帝吏。 不容复为今世吏。终身处于家。御览二 百三十四。又五百二。 
　　鲁褒晋书隐 逸传作第十一。
鲁褒字元道。南阳人也。好学多闻。以贫素自立。元康 之后。纲纪大坏。褒伤时之贪鄙。乃隐姓名。着钱神论 以剌之。褒不仕。莫知所终。御览五百 二逸民二。 
　　任旭晋书隐 逸传作第十三。
任旭字次龙。临海章安人也。幼孤。儿童时勤于学。及 长。立操清修。不染流俗。乡曲推而爱之。永康初。惠 帝博求清节俊异之士。太守仇馥荐旭。清贞洁素。学识 通博。诏下以礼发遣。旭以朝廷多故。尚志隐遁。辞疾 不行。元帝初镇江东。闻其名。辟为祭酒。并不就。咸 和二年卒。御览五百二逸民二。 
　　龚壮晋书隐 逸传作第十五。
龚壮字子玮。巴西人也。洁己自守。与乡人谯秀齐名。 值惠、怀末。天下大乱。李特为寇。壮父叔并为李特所 害。壮积年不除丧。力弱不能复雠。及李寿戍汉中。寿 时与李期有隙。期、特孙也。壮欲假寿以报。乃说寿曰 。节下若能并有西土。称藩于晋。人必乐从。且舍小就 大。以危易安。莫大之策也。寿然之。遂率众讨期。果 克之。寿以袭伪号欲官之。壮誓不仕。以 上亦见四百八十一。因校补十六字。赂遗一无所受 。壮书说寿以归顺。允天心。应人望。永为国藩。福流 子孙。寿不纳。壮谓曰。百行之本。莫先忠孝。既假寿 杀期。私仇以雪。又欲使其归朝。以明臣节。寿既不从 。壮遂称耳聋。又云手不制物。终身不复至成都。下帷 研考经典。覃思文章。至李势时卒。御 览五百三逸民三。 
　　韩绩晋书隐 逸传第十七。
韩绩字兴齐。广陵人也。先世避乱。居于吴之嘉兴。父 建、仕吴至大鸿胪。绩少好文学。以潜退为操。布衣蔬 食。不干当世。由是东土并宗敬焉。司徒王导闻其名。 辟以为掾。不就。咸康末。会稽内史孔愉上疏荐之。诏 以安车束帛征之。称老病。卒于家。同 上。 
　　谯秀晋书隐 逸传第十八。
谯秀字元彦。巴西人也。少而静默。不交于世。知天下 将乱。预绝人事。虽内外宗亲。不相见。郡察孝廉。州 举秀才。皆不就。及李雄据巴蜀。慕秀名。具束帛安车 征。皆不应。常冠皮弁。弊衣。躬耕山薮。后避难宕渠 。乡里宗族依凭之者以百数。秀年八十。众代之负担。 秀曰。各有老弱。当先营护。吾气力犹足自堪。岂以垂 朽之年累诸君也。年九十余卒。同上。 
　　辛谧晋书隐 逸传第二十一。
辛谧字叔重。陇西狄道人也。少有志尚。博学善书属文 。恬静不妄交游。召拜太子舍人。诸王文学。累征不赴 。永嘉末。没于刘聪。拜太中大夫。固辞不受。又历石 季龙之世。并不应辟命。虽处丧乱之中。颓然高迈。视 荣利蔑如也。及冉闵僭乱。复备礼征为太常。谧遗闵书 。因不食而卒。同上。 
　　索袭晋书隐 逸传第二十三。
索袭字伟祖。炖煌人也。虚静好学。不应州郡之命。举 孝廉贤良方正。皆以病辞。游思于阴阳之术。着天文地 理十余篇。多所启发。不与当世交通。或独语独笑。长 叹涕泣。或请问不言。炖煌太守阴澹。奇而造焉。经日 忘返。出而叹曰。索先生硕德名儒。真可以谘大义。澹 欲行乡射之礼。请袭为三老。会病卒。时年七十九。同 上。 
　　杨轲晋书隐 逸传第二十四。
杨轲、天水人也。少好易。长而不娶。学业精微。养徒 数百。常食粗饭饮水衣短褐。人不堪其忧。而轲悠然自 得。疏宾异客。音旨未曾交也。虽受业门徒。非入室弟 子。莫得亲言。欲所论授。入室弟子令相与宣授。刘曜 僭号。征拜太常。轲固辞不赴。曜亦敬而不逼。遂隐于 陇山。及曜为石勒所擒。秦人东徙。轲留长安。石季龙 嗣位。备玄纁束帛安车征之。轲以疾辞。迫之乃发。既 见季龙。不拜。与语不言。有司以轲倨傲。请从大不敬 论。季龙弗从。下诏任轲所尚。常卧土床。覆以布被。 □寝其中。下无茵褥。颍川荀铺。好奇之士也。造而谈 经。轲暝目不畣。铺发轲被。露其形。大笑之。轲神体 颓然。无惊怒之状。于时咸以为焦先之徒。未有能量其 深浅也。后上疏陈乡思求还。季龙送以安车蒲轮。自归 秦州。仍教授不绝。御览五百三逸民三 。 
　　公孙凤晋书 隐逸传第二十五。
公孙凤字子鸾。上谷人也。隐于昌黎之九城山。冬衣单 布。寝土床。晋书本传。下有夏则并食 于器。停令臭败。然后食之。三句。弹琴吟咏。陶 然自得。人咸异之。莫能测也。慕容暐以安车征至邺。 及见暐。不言不拜。晋书本传。下有衣 食举动如五字。在九城宾客造请。鲜得与言。数年 病卒。同上。 
　　公孙永晋书 隐逸传第二十六。
公孙永字子阳。襄平人也。少而好学恬虚。隐于平郭南 山。不娶妻妾。非所垦植。不衣不食。吟咏岩间。欣然 自得。年逾九十。操尚不亏。与公孙凤俱被慕容暐。原 作曜。征至邺。王公已下造之。不与言。虽经隆寒 盛暑。端然自若。一岁余诈狂。暐送之于平郭。后苻坚 又将备礼征之。难其年耆路远。遣使致问。未几卒。坚 深悼之。御览五百三逸民三。 
　　张忠晋书隐 逸传第二十七。
张忠字巨和。中山人也。永嘉之难。隐于泰山。恬静寡 欲。清虚服气。□芝饵石。修导养之法。冬则缊袍。夏 则带索。端拱尸居。无琴书之适。不修经典劝教。但以 至道虚无为宗。其居依崇岩幽谷。凿地为窟。弟子二 字原脱。居窟。去六十余步。五日一朝。其教以形 不以言。弟子受业。观形而退。立道坛于窟上。每旦朝 拜之。食用瓦器。凿石原误而。为 釜。原误谷。左右居人。馈之衣 食。一无所受。年在期颐。而视听无爽。苻坚遣使征之 。乃至长安。坚赐以衣冠。辞曰。年朽发落。不堪衣冠 。请以野服入谒。从之。后坚以安车送之。行达华山。 叹曰。我东岳道士。殁于西岳。命也奈何。行五十里。 及关而死。坚谥曰安道先生。御览五百 三逸民三。 
　　石坦晋书隐 逸传第二十八。
石坦字洪孙。自云北海剧人。居无定处。不娶妻妾。不 营产业。食不求美。衣必粗弊。或有遗其衣服。受而施 人。人有丧葬。辄杖涕吊之。路无远近。时有寒暑。必 在其中。或同日共时。咸皆见之。姚苌之乱。莫知所终 。同上。 
　　郭荷晋书隐 逸传第三十。
郭荷字承休。洛阳当作略阳。人 也。六世祖整。汉安、顺之世。公府八辟。公车五征。 皆不就。自整及荷。世以经学致位。荷明究群籍。特善 史书。不应州郡之命。张祚遣使者以束帛安车征为博士 祭酒。后上疏乞还。祚以安车蒲轮送还张掖东山。年八 十四。此字原脱。卒谥曰玄得先 生。同上。 
　　祈嘉晋书隐 逸传第三十二。
祈嘉字孔宾。酒泉人也。少清贫好学。年二十余。夜忽 窗中有声呼曰。祈孔宾。隐去来。修节人间甚苦不可谐 。所得分毛铢。所丧如山崖。旦而逃去。至炖煌。依学 宫诵书。贫无衣食。为儒生都当作厮。 养以自给。遂博通经传。精究大义。而教授门生百 余人。张重华征为儒林祭酒。称为先生。而不名之。竟 以寿终。同上。 
　　瞿硎先生晋 书隐逸传第三十三。
瞿硎先生者。不得姓名。亦不知何许人也。泰和末。常 居宣城郡界下当有文脊二字。山 中。有瞿硎。因以名焉。大司马桓温常往造之。既至。 见先生被鹿裘坐于石室。神无忤色。温及僚佐数十人皆 莫测之。乃命伏淊为之铭赞。竟卒于山中。同 上。 
　　宋纤晋书隐 逸传第二十九。
宋纤字令文。晋本传作艾。炖煌 人也。少有远操。沈静不与世交。隐于酒泉南山。酒泉 太守马岌。高尚之士也。具威仪鸣铙鼓造纤。纤高楼重 阁。拒而不见。岌叹曰。名可闻而身不可见。德可仰而 形不可观。吾乃今而后知先生人中之龙也。题诗于石壁 云。丹崖百丈。青壁万寻。奇木蓊郁。蔚若邓林。其人 如玉。维国之琛。室迩人遐。实劳我心。纤注论语。及 为诗颂数万言。年八十。笃学不倦。张祚后遣使者备礼 。征为太子友。逼喻甚切。纤喟然叹曰。德非庄生。才 非干木。何敢稽停明命。遂至姑臧。祚遣其太子以执友 礼造纤。称疾不见。赠遗一皆不受。后卒。谥曰玄虚先 生。同上。 
　　邓粲晋书列 于陈寿等之中。御览逸民引王隐书作第二十六。
邓粲。长沙人也。少以高洁着名。于南阳刘驎之、南郡 刘尚公、同志友善。并不应州郡辟命。荆州刺史桓冲卑 辞厚礼。请粲为别驾。粲嘉其好贤。乃起应召。驎之、 尚公谓粲曰。卿道广学深。众所推怀。忽然改节。诚失 所望。粲畣曰。足下可谓有志于隐而未知隐。夫隐之为 道。朝亦可隐。市亦可隐。隐初在我。不在于人。尚公 等无以难之。御览五百三逸民三。 
　　泛腾晋书隐 逸传第十三。
泛腾字无忌。炖煌人。举孝廉。除郎中。天下兵乱。去 官还家。太守张閟造之。闭门不见。礼遗一无所受。叹 曰。吾闻乱世贵而能贫。乃可以免。散家财五十万以施 宗族。柴门灌园。琴书自适。刺史张轨征之为府司马。 腾曰。门一杜。其可开乎。固辞病卒。同 上。 
　　王长文晋书 不载。御览逸民引王隐书作第二十八。
王长文字德郁。一作德叡。广汉 郡一作郪。人。世为郡守。少以 才学知名。放荡不羁检。益州五辟。公府再辟。皆不就 。又送别驾传辟之。长文九字依书钞补 。阳狂不诣。郡县举致。乃微服窃出。举州莫知所 之。追求之。乃一作后。于成都 卖熟市中。见长文蹲踞地上。一作蹲地 。而坐啮胡饼食之。刺史知其不屈。一 作出。乃礼遣之。一作礼送还家 。于是闭门自守。不交人事。着通玄经四卷。文言 卦象。可用以为卜筮。御览三百九十四 。又五百三。又七百三十九。 
　　朱冲晋书隐 逸传作第四。
朱冲字巨融。本传作容。少有德 行。邻人牛犯冲苗。冲乃担刍送牛。牛主大惭。不敢复 暴。御览八百九十八。 
　　鲁胜晋书隐 逸传作第六。
鲁胜字叔时。以岁日望气。乃长叹。知将来多故。便称 疾去官。中书令张华敬之。欲用之。遣二子喻意。遂不 动。御览十五。 
　　伍朝晋书隐 逸传作第十。
伍朝字世明。好学该博。显命屡加。不就。镇南将军刘 宏上请补零陵太守。主者以非选竟不听。尚书郎胡济言 朝守静衡门。志道日新。诚江南之良才。邱园之逸老也 。且白衣为郡。前汉有旧。贲于家食。近代所崇。事可 行也。朝竟不就。后卒于家。御览五百 十逸民十。　按原引虞般佑高士传注云。王隐晋书亦同 也。 
  
  
  
王隐晋书卷十
　方技传
　　陈训
甘卓为扬威将军、历阳内使。陈训私语人曰。甘公头低 视仰。目中有赤脉。当厄于兵。勿与将可也。果为王敦 所害。御览三百六十六。 
　　戴洋
戴洋病亡。天神使为酒藏吏。授符持幡麾。将上蓬莱诸 山。五日更生。御览三百四十一。 
丹阳太守王导问洋得病七年。洋曰。君侯命在申。为 土地之主。而于申上冶。火光照天。此为金火相烁。水 火相炒。以故相害。导呼冶令弈逊使启镇东徙。今东冶 是也。世说注八。 
毛宝据邾。城陷。宝尸沈江不出。戴洋移告河伯诸神 。使出宝尸。十余日乃出。类聚五十二 。　御览五百九十七。 
　　韩友
韩友字景先。庐江舒人也。善卜占。行京费、厌胜之术 。龙舒长邓子林妇病积年。垂死。医巫皆息。友为筮之 。使画作野猪象。着卧处屏风上。一宿觉佳。于是遂差 。舒县廷掾王睦卒。病死已复呼魄。家人就友卜。令以 丹书板作日月。置尸头前。又卧以虎皮马障泥。登时大 愈。此节亦见御览三百五十九。刘 世则女病鬼魅积年。巫为祈祷。伐空冢故城间。得鼍数 十。犹不差。友筮之。令作布囊。女发时。张囊着窗牖 间。友闭户作气。若有所驱逐。斯须之间。囊大胀如沓 葱叶。因便败。女仍大发。友乃更作皮囊二枚沓张之。 施如前。囊复胀满。因急缚囊口。悬着树间。二十许日 渐消。下开视。有一二斤毛。状如狐毛。女遂大差。御 览七百二十七。 
　　淳于智
淳于智字叔平。济北人也。性沈深有思义。少为诸生。 善易。高平刘柔夜卧。鼠啮其左手中指。意甚恶之。以 问智。智筮之曰。鼠本欲杀君而不能。当相为使之反死 。乃以朱书其手腕横文后三寸为田字辟方一寸二分。使 夜露手以卧。明旦有一大鼠伏死手前。此 节亦见御览三百七十。谯国夏侯藻母病困。五鼓中 出诣智卜。有一狐当门向之嗥唤。藻愁愕。遂驰诣智。 智曰。其祸甚急。君速归。在狐嗥处抚心啼哭。令家人 惊怪。大小毕出。一人不出。啼哭勿休。然后其祸仅可 救也。藻如之。母亦扶病而出啼。家人既集。堂屋五间 。拉然暴崩。护军张邵母病笃。智筮之。使西出市沐猴 。系之母臂。令傍人捶拍。恒使作声。三日三夜放去。 劭从之。其猴出门。即为犬所咋死。母病于此渐差。御 览七百二十七。 
上党鲍瑗家多丧病贫苦。或谓曰。淳于叔平。神人也 。君何不试就卜。知祸所在。瑗性质直。不信卜筮。曰 人生有命。岂卜筮所移。会智适来。应思远谓之曰。君 有通灵之思。而但为贵人用。此君寒士。贫苦多屯蹇。 可为一卦。智乃为卦。卦成。谓瑗曰。为君安宅者。女 子工耶。曰是也。又曰此人已死耶。曰然。智曰此人安 宅失宜。既害其身。又令君不利。君舍东北有大桑树。 君可径至市。入门数十步。当有一人持新马鞭者。便就 请买还。以悬此桑树。三年当暴得财也。瑗承其言。诣 市果得马鞭。悬之正三年。浚井得钱数十万。铜□古 文铁。杂器。复可二十余万。于是家业用展。病者 亦愈。一作业用既展。家亦无患。　御 览一百八十。又三百五十九。又七百二十七。事类赋注 井略。应詹少多患。淳于智乃为符使佩之。其文曰 。惟兹宝录。降自旻苍。佩以周旋。万寿无疆。书 钞。 
　　步熊
步熊字叔罴。阳平人。少好卜筮术数。门徒甚盛。学舍 侧有烧死人。吏疑是熊诸生失火。持诸生急。熊曰。吾 已为卜得其人矣。使从道南行。当有一人来。问得火主 来者便缚之。吏如熊言。果是耕人。自言草恶难耕。故 烧之。忽风起延烧。实不知草中有人。又邻人儿远行。 或告已死。其父母号哭制服。熊为卜□日当还。如期果 至。御览七百二十六。 
赵王伦辟熊。熊言伦死不久。不足应。有人告伦。伦 遣围之。熊使诸生着已裘南走。围者皆奔之。熊密从北 道走得脱。御览六百九十四。 
　烈女传
　　愍怀太子妃王氏
愍怀太子妃。王衍女也。类聚十六。 
初。世祖遣才人谢玖给事惠帝。因是有娠。临娶贾妃 。迎玖西宫。遂生愍怀太子。惠帝即位。立为皇太子。 为娉王夷甫小女惠风。贾后暴戾日甚。乃表乞免为庶人 。送太子妃王氏入金墉城。妃父尚书令王衍见胁。表离 婚。妃出金墉城。号哭。感动左右。道路为之悲怆也。 御览百四十九。　臧为皇太孙。诏还妃 王氏以母之。称太孙太妃。 
刘曜、王弥、入洛。尽将诸后妃去。愍怀太子王妃独 拔刀向贼按新书以惠风赐其将乔属。曰 。我司徒公女。皇太子妃。死则死。一 作巳。终不为贼妇。贼乃害之。初 学记十。　类聚十六。　御览百四十九。 
　　王坦之妻
苏峻乱。王坦之妻以席自障得免。书钞 。　按称王隐晋书。 
　　窦滔妻苏氏
窦滔妻苏氏。善属文。苻坚时。滔为秦州刺史。被徙流 沙。苏氏思之。织锦为回文诗以寄滔。循环宛转以读之 。词甚凄切。御览八百十五。 
  
  
  
王隐晋书卷十一
　　王敦沈充。
王敦字处仲。文选让中书令表注。 
中宗时为大将军。同上。 
谋逆。同上。 
肃祖以为丞相不受。同上。 
王敦枉害刁协。及敦病。白日见协乘轺车从吏驺诣敦 。而仰头瞠目。御览三百六十六。 
沈充败于吴兴。吴兴人吴儒。充之将也。充亡失道。 误入儒家。儒内充重壁。因笑谓充曰。三千户侯也。充 曰。封侯不足贪也。尔大义全我。我宗族必厚报汝。若 必杀我。汝族灭矣。儒遂杀之。充子劲字世坚。即潜报 仇。族灭吴氏。御览四百八十一。 
　　桓温孟嘉。
桓温父被害之时。温年十五。枕戈泣血欲报仇。经年方 知。乃提刀直进。手刃仇人。由是名重当时。御 览四百八十一。温为大司马。王珣与谢玄俱被辟。 桓温曰。谢掾必拥麾杖节。王掾当作黑头公。未易才也 。御览三百六十四。 
桓温性俭。每宴唯下匕奠拌菜果而已。御 览九百七十六。 
孟嘉为桓温参军。九月温游龙山。僚属毕集。风吹嘉 帽落不觉。如厕。孙盛时在坐。温授纸笔命嘲之。着嘉 坐处。嘉还见之。笑请纸作答。了不容思。事 类赋注秋。 
　　桓玄
义军起。桓玄问众曰。朕其败乎。贾靖之对曰。神怒民 怨。臣实忧惧。玄曰。神何为怒。民何为怨。对曰。杀 晋宗庙飘零落薄无所。祭之不及祖先。此其所以怒也。 玄曰。卿何不谏。将曰。辇毂诸君。皆以为尧舜之世。 臣何敢谏。御览七百七十四。 
　　祖约
祖约为豫州刺史。胡骑至攻城。大战。其日西风。兵火 俱攻。贼以绳系铁钩擿挽城楼。楼柱拔坏。又作铁钩● 城登梯。得上所挽楼。城北角行墙三十步坏。约始大怖 。使戴洋呼孙叔敖、伍子胥、卿若使胡奴得城。当持白 酒寸脯着卿前。急令转风却贼。当上肥牛。日中后风转 下。晡贼退。亦不知风偶自转。抑为能感动。御 览三百十八。 
祖约为豫州刺史。府中地忽赤如丹。约竟败见杀。御 览八百八十。　占经四。 
　　苏峻
苏峻字子高。长广掖人。少有才学。仕郡主簿。举孝廉 。值中原乱。招合流旧三千余家。结垒本县。宣示王化 。收葬枯骨。远近感其恩义。咸共宗焉。世 说注四。 
讨王敦有功。封公。迁历阳太守。峻外营将表曰鼓自 鸣。峻自斫鼓曰。我乡里时。有此则空城。有顷诏书征 峻。峻曰。台下云我反。反岂得活耶。我宁山头望廷尉 。不能廷尉望山头。乃作乱。同上。 
　　刘渊
刘渊残虐。所在城邑无不倾败。流离死散。殆无孑遗。 御览四百九十二。 
　　石勒
石勒乡里所居原上地中。石生。日长。类铁之象。御 览五十一。 
石勒时。有谣云。一杯食。有两匙。石勒死。人不知 。御览七百六十。 
　　石虎
石季龙死。朝廷欲遂荡平关河。文选永 平十一年策秀才文注。 
　　慕容皝
慕容皝田于南鄙。见父老曰此非猎所。言卒不见。既明 日。又出。见白兔。驰射之。坠马于石即死。御 览九百七。 
　　苻生
苻生常使太医令程延合安胎药。问人参好恶。并药分多 少。延曰。虽小小不具。自可堪用。生以为讥己。遂斩 之。御览九百八十四。 
　　苻坚
慕容冲进逼。苻坚送一领锦袍遗冲。诏古者交兵。使在 其间。今送一袍。以明本怀。御览六百 九十三。 
　　苻丕
慕容垂攻苻丕。丕在邺。粮竭。马无草。但削松木而食 之。御览九百五十三。 
　　赫连勃勃
赫连勃勃性工巧。然残忍刻暴。乃蒸土筑城。锥入一寸 即杀作者。锥若不入。即杀行锥者。而并筑之。御 览七百六十四。 
　补遗
　　程咸
程咸字延休、书钞引作延祚魏郡 武安人也。其母夜梦白头公授之以药曰。服此当生贵子 也。生咸。好学有才。为钟毓主记。毓弟会问有可与语 吏否。毓乃称咸。御览三百六十一。又 九百八十四。 
太始十年诏曰。黄门郎程咸、博学洽通。文藻清敏。 其以为散骑常侍。书钞。 
　　王随
咸康元年。督护王随领三千人讨宁州贼。三角皆裂。军 人恶之。随曰。裂者破也。当破贼而不得土地也。到西 平郡界。两道讨贼。贼守马羡奔走。民皆归降。御 览三百二十九。 
　　赵孟
赵孟字长舒。入补尚书都官令史。善于清谈。有国士之 风。其面有疵黯。诸事不决。皆言当问疵面也。同 上三百六十五。　书钞。引阙赵字。 
　　傅勖
尚书令傅勖久羸瘦。上令大官给乳酪。同 上三百八十六。 
　　挚瞻
王敦参军挚瞻见敦以故坏裘赐老外部都督。曰此裘虽故 。不宜与小吏。敦曰何故。瞻曰。上服赐下。貂蝉亦可 赐下乎。同上六百九十四。 
　　车永
车永为广州刺史。永子溢多使工作象牙细簟。工患及之 。乃共举出永。同上七百八。 
　　刘子笃
颍川、襄城、二郡班宣相会。累欲作乐。谓 角抵戏。襄城太守责功曹刘子笃曰。卿郡人不如颍 川人相扑。笃曰。相扑下技。不足以别两国优劣。请使 二郡更论经国大理。人物得失。同上七 百五十五。 
　　诸葛□
诸葛□字茂远。琅邪人。魏雍州刺史绪之子。有逸才。 仕至司空主簿。世说注三。 
　　杨朗
杨朗有器识才量。善能当世。仕至雍州刺史。世 说注四。 
　　李苾
李苾字升平。为功曹。除吏部令史。用法平整。书 钞。 
　　戴炽
谯郡太守李诠称散吏戴炽。当尽州席坐。后竟为治中。 同上。 
　　梁益
梁益为太子中庶子。才行优着。同上。 
　　刘恢
刘恢字长升。为尚书左丞。正色在朝。三台清肃。出兼 中丞。初学记十一。 
　　任熙
任熙字伯远。立德邈然。征拜给事中。初 学记十二。 
　　卢播
卢播诈论功。免为庶人。徙北平。文选 关中诗注。 
　　袁瑜
袁瑜字世都。同上谢平原内史表注。 
　　杨肇
杨肇碑曰肇字秀初。荥阳人。封东武伯。薨谥曰戴。六 臣文选杨荆州诔注。 
　　甄彬
甄彬奏曰。不宜违人之素志。文选为范 尚书让吏部封侯表注。 
　　马敦
赠马敦诏曰。今追赠牙门将军印绶。祠以少牢。文 选马汧督诔注。 
　　张劭张承孙 。
张承孙劭。晋中护军。与舅杨骏俱被诛。三 国志注十一。　按裴称晋书皆隐所撰。 
　　张殷张缉孙 。
张缉孙殷、晋永兴中为梁州刺史。三国 志注十五。 
　　张揖
魏太和六年。博士河间张揖上古今字诂。其巾部曰。纸 今□也。其字从巾。古以缣帛。依书长短随事截之。绢 数重沓即名幡。纸字从系。此形声也。汉和帝元兴中。 中常侍蔡伦以故布捣锉作纸。故字从巾。是其声虽同。 系巾为殊。不得言古之纸为今纸。御览 六百五。初学记二十一。 
　　常时常林子 。
诸葛诞反。大将军东征。时坐称疾。为司马文王所法。 三国志注二十三。 
　　附录此条不 知所附。
诏曰。今之尚书令。皆古之百揆之任也。文 选齐竟陵文宣王行状注。
九家旧晋书辑本
  
虞预晋书 
朱凤晋书 
谢灵运晋书 
萧子云晋书 
萧子显晋史草 
沈约晋书 
何法盛晋中兴书卷一 
何法盛晋中兴书卷二 
何法盛晋中兴书卷三 
何法盛晋中兴书卷四 
何法盛晋中兴书卷五 
何法盛晋中兴书卷六 
何法盛晋中兴书卷七 
晋诸公别传 
  
  
  
虞预晋书
　　宣帝
上虽服膺文艺。以儒素立德。而雅有雄霸之量。值魏氏 短祚。内外多难。谋而鲜过。举必独克。知人拔善。显 扬侧陋。王基、邓艾、州泰、贾越之徒。皆起自寒门而 着绩于朝。经略之才。可谓远矣。御览 九十五。 
　　武帝
武帝论平吴功。唯羊祜、王浚、张华、三人。各赐绢万 疋。其余莫得此比。御览八百十七。 
　　元帝
愍帝以上为丞相。及西都不守。征兵进而粮运稽期。丞 相府斩督运令史淳于伯。血逆流着柱。终柱末二丈三尺 。旋复流下四尺五寸。百姓咸称其冤。御 览三百七十五。 
　　王祥
祥以后母故陵迟不仕。年向六十。刺史吕虔檄为别驾。 时人歌之曰。海沂之康。实赖王祥。邦国不空。别驾之 功。世说注一。 
累迁太保。世说注一。 
　　裴秀
裴秀字季彦。河东闻喜人。父潜、魏太常。秀有风操。 八岁能着文。叔父徽有声名。秀年十余岁。有宾客诣徽 出则过秀。时人为之语曰。后进领袖有裴秀。大将军辟 为掾。父终。推财与兄。年二十。迁黄门侍郎。世 说注四。 
晋受禅。封钜鹿公。世说注四。 
累迁左光禄、司空。四十八薨。谥元公。配食宗庙。 同上。 
　　扶风王骏
扶风王骏字子臧。宣帝第十七子。好学至孝。世 说注一。 
　　王浚
王浚字彭祖。王浑从子。司空王沈贱嬖出也。少时不为 亲党所知。浑谓弟深等曰。卿等莫轻彭祖。此儿、平世 不减方州牧伯。乱世可为都督三公。怀、愍之世。果为 幽冀都督。位至鼎辅。如浑所说。御览 五百十三。 
　　荀勖
荀勖字公曾。颍川颍阴人。汉司空爽曾孙也。十余岁能 属文。外祖钟繇曰。此儿当及其曾祖。为安阳令。民生 为立祠。世说注三。 
累迁侍中、中书监。世说注三。 
　　魏舒
魏舒少名迟钝。唯太原王乂称之曰。卿终当为台辅。然 亦不能令妻子免饥寒。吾当助卿营之。常借给之。舒受 而不辞。御览四百四十一。 
　　王浑
王浑字玄冲。太原晋阳人。魏司徒昶子。世 说注六。 
仕至司徒。世说注六。 
　　山涛
山涛字巨源。河内怀人。祖本、郡孝廉。父曜、冤句令 。涛蚤孤而贫。少有器量。宿士犹不慢之。年十七。宗 人谓宣帝曰。涛当与景文共纲纪天下者也。帝戏曰。卿 小族那得此快人邪。好庄老。与稽康善。为河内从事。 与石鉴共传宿。涛夜起蹋鉴曰。今何等时而眠也。知太 傅卧何意。鉴曰。宰相三日不朝。与尺一令归第。君何 虑焉。涛曰。咄。石生无事于马蹄闲也。投传而去。果 有曹爽事。遂隐身不交世事务。累迁吏部尚书、仆射、 太子少傅、司徒、年七十九薨。谥康侯。世 说注一。 
　　山简
山简字季伦。平雅有父风。与嵇绍、刘谟等齐名。迁尚 书。出为征南将军。世说注五。 
　　山嵚涛族子 。
山嵚守颍川。文选与山巨源绝交书注。 
　　王戎
戎父浑有令名。官至凉州刺史。浑薨。所历九郡义故。 怀其德惠。相率致赙数百万。戎悉不受。戎由是显名。 世说一。 
　　王衍
王衍字夷甫。琅邪临沂人。司徒戎从弟。父乂、平北将 军。夷甫早知名。以清虚通理称。仕至太尉。为石勒所 害。世说注二。 
　　乐广
乐广字彦辅。南阳人。清夷冲旷。加有理识。累迁侍中 、河南尹。在朝廷用心虚淡。时人重其贞贵。代王戎为 尚书令。世说注二。 
　　卢钦
卢钦字子若。少好学。为尚书仆射。加侍中、奉车都尉 。书钞引有上七字。 
领吏部。钦清实。选举称为廉平。初 学记十一。　书钞。　文选注四十六。　御览二百十四 。 
钦少居名位。不顾财利。清虚淡泊。动修礼典。同郡 张华家单少孤。不为乡邑所知。惟钦贵异焉。钦子浮字 子云。三国志注二十二。 
　　和峤
和峤厚自封植。嶷然不群。世说注五。 
　　武陔
武陔字元夏。沛国竹邑人。父周字伯南。有显名。魏位 至光禄大夫。陔及二弟韶、茂、皆总角见称。并有器望 。虽乡人诸父。未能觉其多少。时同郡刘公荣昶 字。名知人。尝造周。周思见其三子。谓曰。卿有 知人之明。欲使三儿见卿。卿为目高下。以效郭许之听 可乎。公荣乃自诣一作过。陔兄 弟。与共言语。观其举动。便出语周曰。君三子。皆国 士也。元夏器量最优。有辅佐之风。展力仕宦。可为亚 公。叔夏、季夏、不减一作假。常 伯、纳言也。陔少出仕宦。历职内外。泰始初。为吏部 尚书。迁左仆射。右光禄大夫。开府仪同三司。卒于官 。以上亦见世说注四。御览四百四十二 。陔以在魏已为大臣。本非佐命之数。内怀逊让。 不得已而居位。故在官职无所荷任。夙夜思恭而已。终 始全洁。当世以为美谈。韶历二官。吏部郎。山涛启事 。称韶清白有诚。终于散骑常侍。茂至侍中。尚书。颍 川荀恺宣帝外孙。世祖姑子。自负贵戚。要与茂交。茂 拒而不答。由是见怒。元康元年杨骏被诛。恺时为尚书 仆射。以茂骏之姨弟。陷为骏党。遂枉见杀。众咸冤痛 之。三国志注二十七。 
　　刘颂
刘颂字子雅。辟州府掾。奉使于蜀。时蜀新平。人饥土 荒。颂表求赈贷。未报。颂乃开仓出谷。蜀民赖之。太 祖以颂专辄除名。书钞。 
　　嵇康
嵇康家本姓奚。会稽人。先自会稽迁于谯之铚县。改为 嵇氏。取稽字之上与山以为姓。盖以志其本也。一曰铚 有嵇山。家于其侧。遂因氏末三句亦见 世说注一。焉。三国志注二十一 。 
　　庾琮
庾琮字子躬。颍川人。太常峻第二子。仕至太尉掾。世 说注五。 
　　周处
周处入晋为御史中丞。多所弹纠。不避彊御。齐万年反 。以处为建威将军西征。众寡不敌。处临阵慷慨。奋不 顾命。遂死于战场。追赠平西将军。处子□、札、皆有 才力。中兴之初。并见宠任。其诸子侄。悉处列位。为 扬土豪右。而札凶淫放恣。为百姓所苦。泰宁中王敦诛 之。灭其族。三国志注六十。 
　　西阳王羕汝 南王亮子。
西阳王羕上书曰。朱旗南指。自相夷戮。文 选与陈伯之书注。 
　　赵王伦
赵王伦篡位。侍中常侍九十七人。每朝。小人满庭。貂 蝉半座。时人谣曰。貂不足。狗尾续。文 选为范尚书让吏部封侯表注。 
　　齐王冏
齐王冏字景治。齐王攸子也。少聪慧。及长。谦让好施 。赵王伦篡位。冏起义兵。诛伦。拜大司马。加九锡。 政皆决之。而恣用群小。不复朝觐。遂为长沙王所诛。 世说注三。 
　　华轶
华轶字彦夏。平原人。魏太尉歆曾孙也。累迁江州刺史 。倾心下士。甚得士欢心。以不从元皇命见诛。世 说注四。 
　　祖逖
祖逖字士稚。范阳遒人。豁荡不修仪检。轻财好施。世 说注五。 
　　王导
王导上言曰。回青盖以反上京。文选石 阙铭注。 
　　温峤
温峤字太真。太原祁人。少标俊清彻。英颖显名。为司 空刘琨左司马。是时二都倾覆。天下大乱。琨闻元皇受 命中兴。□慷幽朔。志在本朝。使峤奉使。峤喟然对曰 。峤虽乏管张之才。而明公有桓文之志。敢辞不敏。以 违高旨。以左长史奉使诣建康劝进。世 说注二。 
元帝即位。以温峤为散骑侍郎。峤以母亡。逼贼不得 往临葬。固辞。诏曰。峤以未葬。朝议又颇有异同。故 不拜。其令入坐议。吾将折其衷。世说 注八。 
峤累迁骠骑大将军。世说注二。 
　　贺循劭之子 。齐之曾孙。
贺氏本姓庆氏。齐伯父纯、儒学有重名。汉安帝时为侍 中、江夏太守。去官。与江夏黄琼、汉中杨厚、俱公车 征。避安帝父孝德皇帝讳。改为贺氏。齐父辅、永宁长 。三国志注六十。 
贺循丁家祸。流放海滨。吴平。还乡里。节操高厉。 童龀不群。言行举动。必以礼让。好学博闻。尤善三礼 。举秀才。除阳羡、武康令。顾荣、陆机、陆云表荐循 曰。伏见吴兴武康令贺循。德量邃茂。才鉴清远。服膺 道素。风操凝峻。历践三城。刑政。肃穆。守职下县。 编名凡萃。出自新邦。朝无知已。恪居遐外。志不自营 。年时倏忽。而邈无阶绪。实州党愚智所为怅然。臣等 并以凡才。累授饰进。被服恩泽。忝豫朝末。知良士后 时而守局无言。惧有蔽贤之咎。是以不胜愚管。谨冒死 表闻。久之。召为太子舍人。石冰破扬州。循亦合众。 谓起兵应周□。顾秘。讨冰也。 
事平。杜门不出。陈敏作乱。以循为丹阳内史。循称 疾固辞。敏不敢逼。于是江东豪右。无不受敏爵位。惟 循与同郡朱诞不挂贼网。后王导说元皇帝引之。循应命 。除吴国内史不就。元皇帝为镇东将军。请循为军司马 。帝为晋王。以循为中书令。固让不受。转太常。领太 子太傅。时朝廷初建。动有疑议。宗庙制度。皆循所正 定。朝野谘询。以上六句亦见书钞。为 一时儒宗。年六十。太兴二年卒。追赠司空。谥曰穆。 循诸所着论。并传于世。子隰、临海太守。三 国志注六十五。 
　　刘隗
刘隗字大连。彭城人。学涉有具。为秘书郎。避乱南渡 。遂为中宗从事中郎。甚见器遇。御览 二百四十九。 
隗为丞相司直。在朝多所弹纠。虽上不尽从。多见采 用也。书钞。 
　　刁协
刁协字元亮。渤海饶安人。少好学。虽不研精而多所博 涉。中兴制度。皆禀于协。迁尚书令。中宗信重之。为 王敦所忌。举兵讨之。奔至江南。败死。世 说注二。 
　　戴渊
戴渊一名俨。字若思。广陵人。才义辩济。有风标锋颖 。世说注五。 
陆机荐渊于赵于伦曰。盖闻繁弱登御。然后高墉之功 显。孤竹在肆。然后降神之曲成。伏见处士戴渊。砥节 立行。有井渫之洁。安穷乐志。无风尘之慕。诚东南之 遗宝。朝廷之贵璞也。若得寄迹康衢。必能结轨骥騄。 耀质廊庙。必能垂光瑜璠。夫枯岸之民。果于输珠。润 山之客。烈于贡玉。盖明暗呈形。则庸识所甄也。伦即 辟渊。世说注六。 
累迁征西将军。为王敦所害。赠左光禄大夫仪同三司 。世说注五。 
王敦克京邑。参军吕漪说敦曰。周顗、戴渊。皆有名 望。足以惑众。观近日之言。无惭惧之色。若不除之。 役将未歇也。敦即然之。遂害渊、顗。初漪为台郎。渊 既上官。素有高气。以漪小器待之。故售其说焉。世 说注八。 
　　周顗
周顗字伯仁。汝南安城人。扬州刺史浚长子也。世 说注二。 
　　司马彪
司马彪少笃学不倦。好色薄行。不交人事。专精学问。 太始中为秘书郎。后转为丞。御览二百 三十三。 
　　嵇绍
元康元年。河间、成都、二王举兵向京都。朝廷北讨。 征嵇绍为侍中。王旅不振。败绩于汤阴。百官侍卫。莫 不溃散。唯绍以身捍寇。兵突御辇。飞矢雨集。绍遂被 害于帝侧。血溅御服。及定。左右欲浣衣。帝曰此嵇侍 中血也。 
　　王豹
王豹为东平主簿。白事齐王曰。况豹虽陋。故大州之纲 纪也。文选为宋公修张良庙教注 
　　何桢史通人 物云。何桢文雅。高于扬豫。而王隐晋史广列诸传。而 遗此不编。斯网漏吞舟。过为迂阔者。唐晋书亦依王隐 之失。而文苑传不录。
何桢字元干。庐江人也。少而好学。四 字依书钞补。为尚书郎。特诏参秘书丞。秘书本有 一丞。时尚未转。遂以桢为右丞。右丞之置。自桢始也 。御览二百三十三。 
桢为弘农郡守。有杨嚣生为郡吏。桢一见。便待以不 臣之礼。遂贡之天朝。初学记二十。 
  
  
  
朱凤晋书
　　文帝
文王讳昭字子上。宣帝次子也。世说注 一。 
　　元帝
元帝讳叡字景文。祖□、封琅邪王。父恭王墐嗣帝。袭 爵为琅邪王。少而明惠。因乱过江。起义。遂即皇帝位 。世说注二。谥法曰。始建国都 曰元。同上。 
　　安平王孚
魏文帝立。以司马孚为度支尚书。军粮计校。一皆由之 。书钞。　御览二百十七。 
　　彭城王权
彭城穆王权字子舆。宣帝弟馗子。太始元年封。世 说注六。 
　　梁王彤
梁孝王彤字子徽。宣帝张夫人生。世说 注一。 
位至太宰。世说注一。 
　　齐王攸
咸宁诏齐王攸之朝车设旗。书钞。 
　　赵王伦
赵王伦字子彝。宣帝桓夫人生。世说注 。 
伦请三万人往平齐万年。朝议不许。文 选关中诗注。 
位至相国。世说注一。 
　　陈舆
陈舆骞之子。为左军。以父老求去职。宿卫不宜旷。诏 以为通直常侍。御览二百二十四。 
前后徙河北诸郡县居山间。谓之羯胡。文 选齐安陆昭王碑文注。 
  
  
  
谢灵运晋书
　　武帝
咸熙二年请禅位。表曰。夫唐虞内禅。无兵戈之事。故 曰文德。汉晋外禅。有翦伐之事。故曰顺名。以名而言 。安得不僭称以为禅代邪。文选干宝武 帝革命论注。 
武帝时禁绢扇。书钞一百三十四。 
谢灵运论曰。世祖受命。祯祥屡臻。苛慝不作。万国 欣戴。远至迩安。足以彰天启其运。民乐其功矣。反古 之道。当以美事为先。今五等罔刑。弗由王制。凡诸礼 律。未能是正。而采择嫔媛。不拘华门者。昔武王伐纣 。归倾宫之女。不以助纣为虐。而世祖平□。纳吴妓五 千。是同哠之弊。妇人之封。六国乱政。如追赠外曾祖 母。违古之道。凡此非事。并见前书。诚有玷于徽猷。 史氏所不敢蔽也。御览九十六。 
　　惠帝
元康二年。巴西界竹生花。紫色。结实如麦。初 学记二十八。御览九百六十二。 
　　怀帝
永嘉五年。刘曜、王弥、入于京都。焚烧宗庙。六宫幽 辱。愍怀太子妃王氏拔刀距贼曰。吾皇太子妃。义不为 逆胡所污。遂见害。御览四百三十九。 
　　百官志
秦有太尉、掌兵。汉仍修之。或置或省。是故司马之官 。主九伐之职。初学记十一。御览二百 七。 
古者重武事。贵射御。取其捷御如仆。各置一人。尚 书六人。谓之八座。参摄百揆。出纳王命。古元凯之任 也。同上。　御览二百十一。 
以其总掌禁中书记。谓之中书。同上 。 
汉成帝已后。无复中书之职。同上。 
汉官、尚书为中台。御史为宪台。谒者为外台。是为 一作谓三台。后汉蔡邕以侍御史 转侍书御史。迁尚书。三日之间。周迁三台。上 二十四字依通典二十四引补。自汉罢御史大夫。而 宪台犹置。以丞为台主。中丞是也。同 上二十二。御览二百二十六。通典二十四。 
  
  
  
萧子云晋书
姚略时。有贺僧者。不知何人。自云游历五郡。时人号 为贺五郡。斋戒奉道。为百姓说吉凶。略死。泓立。僧 谓泓曰。宜洁扫一马厩。开屋设大□。有异马其大非常 。自远来。天所送矣。御览三百五十九 引萧子云晋史草。　案萧子显书称晋史草。亦有称萧景 畅晋史草。子云字景阳。其混称自宜。 
明帝以太常桓荣为五更。躬式其闾。亲行养老之礼。 御览四百七十四。 
  
  
  
萧子显晋史草
明帝大宁三年十二月。夜有赤气如牙旗长短四面。西南 最多。案天文占此为濛星。一曰刀星。乱之象。大兴未 及此再见。王敦苏峻之祸。其应切矣。开 元占经八十六。 
王导妻妒。导有众妾在别馆。妻知之。持食刀将往。 公遽命驾。患牛迟。手捉尘尾。以柄助打牛。蔡谟闻之 。后诣王谓曰。朝廷欲加公九锡。王自叙谦志。蔡曰。 不闻余物。唯闻短辕犊车。长柄尘尾。导大惭。太 平广记二百四十六引晋史。　案诸家晋书无称晋史者。 惟萧子显称晋史草。故录于此。 
孝武太元十年。谢安于步邱筑埭。后人为当 作谓。之召伯埭。御览二十八引 晋史。 
北狄各以部落为类。其人居塞内者有屠各、萎莎、羌 渠、贺赖等种。通鉴注晋纪三引晋史。 通典一百九十五。 
鲜卑被发左衽。故呼为索头。通鉴注 晋纪二十四引萧子显曰。 
  
  
  
沈约晋书
　　元帝
琅玡国姓牛者与夏侯妃私通。生中宗。史 通后魏书及采撰。 
周顗。王敦素惮之。见辄面热。虽复腊月。亦扇面不 休。其惮如此。世说注五。 
王羲之在会稽山。见一老姥持十许六角竹扇。羲之因 书扇各作五字。语姥云。道是王右军书。字索百钱。初 学记二十五。 
裴瓒字国宝。以风神高迈。为中书郎。出入禁门。见 者皆肃然改容。类聚四十八。书钞五十 八。 
康僧渊有义学。世说注二。 
  
  
  
何法盛晋中兴书卷一
　　中宗元皇帝
中宗元皇帝讳睿。字景文。世祖咸宁二年生于洛阳。初 诞。有神光之异。一室尽明。所藉□如始刈。及长。白 毫生日角之左。眼有精曜。嗣为琅邪王。五 字依文选晋纪总论注引补。唯侍中谯国嵇绍少而异 之。谓其友曰。琅邪王毛骨非常。殆非人臣之相。惠帝 幸临漳。中宗从驾。是时中宗叔父东安王繇为成都王□所 害。惧祸及。谋出奔。其夜月明。禁卫甚严。不能得去 。有顷。天暴风雨晦暝。徼者四散。中宗乘间得脱。至 河阳。为津吏所止。从者宗或作宋。典 后至。以马鞭拂之。谓曰。舍长官。禁贵人。而汝被驻 邪。因大笑。由是被释。自中宗乘间以 下。依御览四百九十四引补。 
中原丧乱。中宗初镇江东。文选述祖 德诗注。及迁镇建业。以顾荣为军司马。礼接名豪 。设官分职。隐恤士庶。百姓归心焉。初性好酒。王导 深以为诫。乃命左右进觞。躬引覆之。自是不复饮也。 愍帝为胡贼刘粲所没。中宗素服出次。举哀三日。于是 百僚称上尊号。帝固让。百僚又固请。中宗慨然流涕曰 。吾本琅邪王。诸贤见逼不已。乃呼私奴命驾。将反国 。群臣不敢复逼。乃求依魏晋故事。为晋王。许之。刘 琨连名劝进中宗云云。依文选刘越石劝 进表注引补。愍帝崩于平阳。百僚更上尊号。是日 即皇帝位。类聚十三。 
立绍为皇太子。中宗任刑法。以韩子赐太子。书 钞。 
元帝以佐命功。封周□乌程公。又封王敦武昌公。御 览二百。 
元帝封孔亭为奉圣侯。不食户邑。同 上二百一。 
太兴元年。改丹阳内史为丹阳尹。类 聚五十。　御览二百五十二。 
太兴元年诏曰。亢旱谷贵。百姓嗷嗷。有资者贵粜。 贫羸之民益困。汉世。谷贵官贱粜。使价不超越。谓之 平准。今虽无此。可出阁米万斛。使三分减一以平其价 。令贫困者悉得足以至秋也。御览三十 五。 
太兴三年。元帝诏曰。朕应天符。创业江左。文 选头陀寺碑文注。 
大旱经久。太兴四年四月始雨。有奏、应报赛宗庙山 川。中宗诏曰。祈庙云报赛。非奉尊上辞也。吾意有疑 。以为旧山川有祈报故雨。赛非大事。不应告庙。臣子 无要君之道。黩祭称赛。于礼有违。御 览五百二十九。 
元帝大典。鲜卑送玺。书钞。 
东海王越死。妃裴、痛越棺柩被焚。乃招魂葬越于丹 徒。中宗以为非礼。乃下诏曰。夫冢以藏形。庙以安神 。今世招魂葬者是埋神也。其禁之。御 览五百五十五。又八百八十六。 
王廙为母立屋过制。中宗流涕涷之。帝所幸郑夫人。 袍无文绣。其恭俭率下如此。御览四百 三十一。 
昔秦始皇东游。望气者云。五百年后。东南金陵之地 有天子气。于是始皇改为秣陵。堑北山绝其势。今建康 即秣陵西北界。所堑即建康南淮中也。案始皇东游之岁 。至孙权僭号。四百三十七年。考之年数。即不合。校 之基宇。又非伦。岂应帝王之符。而见兆于上代乎。有 晋金行。奄君四海。金陵之祥。其在斯矣。且秦政东游 至今五百二十六年。所谓五百年后当有王者也。类 聚九十八。 
　　肃宗明皇帝
肃宗明皇帝讳绍。字道畿。八字依初学 记十引补。中宗长子也。建武元年。中宗为晋王。 拜王太子。及践阼。阼字亦依初学记补 。尊号为皇太子。册曰。于戏。朕承天绪。忝继祖 宗之洪基。君临于万邦。战战兢兢。若涉渊冰。未有攸 济。自古圣王。敷宅四海。莫不建立元子。本枝百世。 今稽古授尔于储宫。以陪贰于朕躬。钦哉。尔其克念乃 祖。日新厥德。何远非佞。何亲非贤。钦翼师傅。以丕 崇大化。可不慎欤。尔其敬之。御览百 四十六。 
肃祖之在东宫。敬礼贤士。昵近明德。八 字依初学记十引补。与温峤、庾亮、并布衣之好。 御览四百七。 
明帝以平钱凤功。封王导始兴公。温峤建宁公。庾亮 永昌公。郗鉴南平公。卞壶建兴公。苏峻邵陵侯。刘臮 泉陵侯。应詹观宁侯。卞郭疑作敦。益 阳侯。赵允湘南侯。御览二百。 
大宁三年闰七月。帝崩。太子衍即位。尊明帝后庾氏 为皇太后。九月癸卯。皇太后临朝称制。司徒王导录尚 书事。类聚四十八。御览二百十。 
　　显宗成皇帝
显宗成皇帝讳衍字世根。肃祖长子也。即位后。苏峻及 祖约阻兵作逆。诏庾亮、卞壶、距之。战于青溪。壶等 败绩。壶死之。亮奔江州。共陶侃、温峤、率众下讨峻 。临阵斩之。类聚十三。 
成帝以平苏峻功。封公者三人。侯者八人。又以讨郭 默功者三人。御览二百。 
成帝咸康元年诏曰。有司条典。虔奉郊祀。燔柴既飨 。芳气清穆。其赦天下。令咸得自新。初 学记二十。 
　　康皇帝
康帝讳岳。字世同。成帝同母弟也。成帝崩。上即位。 年二十二。以上亦见世说注四。忧 哀不忍言政。一委中书监庾冰。类聚十 三。 
　　孝宗穆皇帝
孝宗穆皇帝讳●。字彭子。三字依文选 荐谯元彦表注引补。康帝子也。建元二年。康帝疾 笃。左光禄大夫领司徒谟、尚书令恢、等上疏曰。臣闻 皇羲玄邈。五帝攸往。淳风浇散。三王传嗣。欲令国有 常君。民有定奉。关诸盛衰。不易之道也。伏惟皇子天 挺奇表。隆准丰下。岐嶷之姿。彰于始年。大成之风。 显于期月。宜建立储宫。允副民望。请下太史。择吉日 。告宗庙。备礼奉行。奏可。御览百四 十八。 
康帝崩。乃即位。时年十九。类聚十 三。 
穆帝以平蜀功。封桓温临贺公。御览 二百。 
穆帝诏曰。实赖英宰渊谋。文选褚渊 碑文注。 
穆帝升平二年。皇帝诏曰。佽飞督王饶忽上吾鸩鸟一 口。云以辟恶。此凶物。岂宜妄进。于是顿鞭饶二百。 使殿中侍御史孙云监临。于四衢道焚烧之。初 学记二十四。　御览六百四十九。又九百二十七。 
　　哀皇帝
哀帝兴宁元年。诏庭燎树端门内。类聚 八十。　御览八百七十一。 
哀帝以平关洛功。封桓冲丰城公。御 览二百。 
　　海西公
海西公以平袁真功。赐桓温子伟为西昌公。御 览二百。 
　　太宗简文皇帝
太宗简文帝讳昱。字道成。类聚十三引 成作方。中宗少子也。母曰郑夫人。永昌二年封琅 邪王。咸和元年郑夫人薨。上时年七岁。哀号守诚。乞 得服重。朝议哀之。故徙封会稽王。建元元年诏曰。太 常职典天地。兼掌宗庙。其为任也。可谓重矣。是以古 今选建。未常不妙简时望。兼之之一作 收。儒雅。远通天人。洽畅神祇。会稽王叔履尚清 虚。志道无倦。优游讽议。朕所谘仰。其以王领太常。 本官如故。自建元以下。依御览二百二 十八及书钞引补。案书钞误引作元帝建武元年。康 献皇后临朝。建位抚军大将军。录尚书六条事。二年。 骠骑将军何充薨。皇太后诏上内总万机。海西公即位。 七月。以琅邪王封绝。徙上为琅邪王。封王子昌明为会 稽王。固让不受。太和元年十月。诏。会稽王体道冲虚 。理识明允。阿衡孝文。有保乂之规。辅弼哀皇。尽翼 亮之道。朕承洪绪。仍闻善诱。慎徽五教。仪形具瞻。 登贤显亲。国之典也。其自会稽王体道 以下。依御览二百十引补。案类聚引作太和元年诏。以 为丞相。录尚书事。录事二字。亦同依 上引补。入朝不趋。赞拜不名。剑履上殿。给羽葆 、鼓吹、班剑、六十人。固让不受。海西公废。皇太后 诏曰。会稽王英秀玄虚。神栖事外。文 选始作镇军参军经曲阿作注。于是大司马温及百官 进太极前殿。具乘舆法驾奉迎于朝堂。变服着平巾帻单 衣。东向拜受玺。流涕即位。改太和六年为咸安元年。 乙卯。废太宰武陵王为庶人。二年三月乙卯。简文诏曰 。禄不代耕。非经通之制也。文选上萧 太傅固辞夺礼启注。七月。上不豫。己未、立皇太 子。昌明为皇太子。封皇子道子为琅邪王。领会稽国。 是日帝崩于东堂。在位二年。时年五十二。御 览九十九。 
　　烈宗孝武皇帝
烈宗孝武皇帝讳昌明。太原误中。宗 第三子也。类聚十三。 
宁康元年七月。桓温卒。烈宗冲幼。桓温威震外内。 人情噂□。互生同异。谢安与王坦之尽忠匡翼。温讽朝 廷欲为九锡。使骁骑将军袁宏具草。时温已疾笃。宏以 呈安。安视。辄云不好。更勾改之。使弥历旬日。至于 温薨。锡命遂寝。类聚五十三。御览二 百二。 
以桓冲代温都督诸军事。烈宗诏曰。桓冲协隆治道。 文选齐故陆昭王碑文注。 
孝武诏曰。躬俭以宏下济之惠。文选 车驾幸京口侍游蒜山作注。 
孝武诏曰。诚存匪懈。治道有寄也。同 上宣德皇后令注。 
太元二年。兴灭继绝。复故陈骞后浩之为高平公。裴 秀后球为钜鹿公。王沉后朴之为博陵公。荀勖后轨为济 北侯。何曾后阐为朗陵侯。羊祜后法兴为钜平侯。类 聚五十一。 
太元三年诏曰。盐者国之重利。书钞 。 
　　安皇帝
安皇帝。烈宗长子也。册为皇太子曰。岐嶷表于载诞。 克广同乎大成。是用命尔以登储贰。初 学记十。 
安帝以兴复功。封刘裕等二十三人。裕唱谋、封豫章 公。万户。刘毅南平公。五千户。何无忌安成公。刘道 规华容公。御览二百。 
安帝义熙元年。禁绢扇及樗蒲。事类 赋注扇。御览七百二。 
　　恭帝
刘裕都督中外诸军。诏曰。大司马地隆任重。亲贤莫贰 。虽府受节度。可身无致敬。文选行状 一注。上下依晋书补。 
元熙二年。禅宋。昔中宗以丁丑之岁。是称晋王。改 筑宗庙。使郭璞筮之。云。载祀二百。及今禅代庚申之 岁。凡百有二年。而天禄永终。璞精于术数。理无乖二 。抑以百二期促。故倒其词为二百乎。御 览一百。 
  
  
  
何法盛晋中兴书卷二
　　悬象说一作 垂象记。
愍帝建兴六年十一月光晦。二日丙子日食。十二月。愍 帝崩于虏庭。开元占经九。 
元帝渡江。岁、镇、辰、太白、等四星聚于牛女之闲 。御览七。 
武王伐纣。五星聚房。汉祖入秦。亦聚东井。所谓先 天弗违。玉海百九十五引晋中兴垂象记 。 
大兴四年三月癸未。日中有黑子。占 经六。 
永昌元年十月辛卯。日中有黑子。是时中宗宠幸刘隗 。擅耀威福。有伤君道。王敦因之讬晋阳之兵。逼都辇 。祸及忠贤。故日有瑕也。同上。 
成帝咸和二年五月甲申朔。日食。在东井。女主之象 。明年皇太后以忧逼崩。占经十引法盛 悬象说。 
咸和五年三月壬戌朔。日有食之。是时显宗已长。幸 司徒第。犹出入见王导夫人曹氏。如子弟之礼。以人君 而敬人臣之妻。有污君德。占经九。 
咸和九年十月乙未。日有食之。是时显宗已冠。当亲 万机。而妄敬大臣。君道有污也。占经 九。 
咸康八年正月己未朔。日食。京都大雨。郡国以闻。 是谓三朝。谓正旦为岁之朝。月之朝。 日之朝。王者恶之。六月而显宗崩。占 经九。 
穆宗升平三年十月丙午。日中有黑子如卵。少时二 字似有脱误。而孝宗崩。占经六 。 
升平四年八月辛丑朔。日食几既。有崩为天门。人主 恶之。明年孝宗崩也。同上九。 
哀帝兴宁元年八月。有星孛于亢入天市。后有相龙朱 灵宝之乱。占经九十。 
帝弈太和四年十月乙未。日中有黑子。明年海西公废 。占经六。 
太和三年三月丁巳。日有食之。五年七月己酉。日有 食之。皆海西被废之应也。占经九。 
孝武帝宁康元年十月己酉。日中有黑子如李。二年三 月庚寅。日又有黑子如鸡卵二枚。是年十一月己巳日。 又有黑子大如鸡子。是时烈宗已长。而康献皇后以从嫂 临朝。实伤君道。故日有瑕。占经六。 
太元十三年二月庚子。日有黑子大如李。十四年二月 辛卯。日中又有黑子。二十年十一月辛卯。日中又有黑 子。是时会稽王以母弟专政。故日有瑕。占 经六。 
太元二十年九月。有蓬星如粉絮。东南行历女虚危、 至哭星。其年烈宗崩。占经八十六。　 御览八百七十五。 
安帝隆安元年十二月壬辰。日晕。有背璚。是后帝不 亲万机。会稽世子元显专行威罚。占经 八。 
隆安四年十一月。星孛于贯索及天市中。误 。天津。其时元显辅政。刑罚不中。故扫贯索。发 徭无度。故扫天市建。脱。失节 。故扫天津。天津关通万川。利关梁也。天市货脱 。财帛。周百姓也。贯索平察刑狱。无枉滥也。而 元显皆反之。天若曰扫除秽恶。令改革也。显不悦。误 。遂致覆灭。占经九十。 
隆安五年二月甲寅。有流星赤色众多。西行历牵牛、 虚危、天津、阁道。贯太微紫宫。桓玄篡位之应。占 经七十四。 
元兴元年十月。有客星色白如粉絮。出太微垣西。至 十二月入太微。占曰。兵入天子庭。十二月。桓玄肆逆 。宿误。有极位之脱 。也。占经八十三。 
义熙原作兴。六年五月丙子。 日晕。有背璚。是时卢龙循。逼 京师。战于郊也。占经八。 
  
  
  
何法盛晋中兴书卷三
　　征祥说
成帝咸和四年。阴霖五十余日。苏峻灭后乃霁。占 经一百单一。　类聚二。　御览十一。 
旧为羽扇柄者。刻木以象骨。翮用十毛。取全数也。 中兴初。王敦始改用长柄。使其下出可捉。而减其羽用 八。识者以为服妖也。柄使可执者。是敦执国柄之象也 。毛减用八。是羽翮损少而飞翥不终之兆一 作应。也。占经百十四。　事类 赋注十四。御览七百二引中兴征祥说。 
海西公初即位。忘设豹尾。亦服妖也。夫豹尾、仪服 之主。大人之所以豹变也。而海西公豹变之日。四 字依占经百十四引补。非宜可忘之时。天若曰。海 西公凡庸。不可以主社稷。故亡其豹尾。示不能终也。 御览四百九十。又六百八十。　书钞。 
太元中。人不复着掺头。亦服妖也。头□□亲戚起。 占经百十四。 
旧为屐者齿皆达。名曰露卵。太元中忽不复彻。名阴 卵。亦服妖也。识者以为卵谋也。必有阴谋。烈宗末。 骠骑参军袁悦之始有阴谋之事。及隆安遂致大乱。御 览六百九十八。 
太元中。公主妇女。束发、缓鬓、倾一 作假。髻、以为盛饰。用发丰多。不可恒一 作行。戴。乃先于笼上掖一作扶 。又一作装。之。名曰假髻。以 上亦见书钞。或曰假头。至于贫民。不能自办。自 一作目。号无头。就人借髻。亦 服之妖也。无几时烈宗晏驾而天下骚动。二十年中。兵 革不息。孙恩之乱。刑斩无数。桓玄之役。死者万计。 凡被戮之家多无头首。至大敛时。皆以绳缚菰草为头。 是假髻之应也。御览七百十五。又七百 六十四。　书钞。 
烈宗世。会稽王道子辅政。于府内园中穿池筑山。山 池之间。处处有肆。婢酟卖肉于其中。道子将见幸。乘 船至酒肆。辄携入肆买肉酒。状如市廛。以为笑乐。御 览八百二十八。 
大兴二年。吴郡米无故坏尽。货籴之屋亦无故坏。天 戒若曰。五谷涌贵。无所籴卖。不复须屋。时阳亡人大 饥。饿死者十二三万。占经百十四。 
王敦在武昌。架屋五间。已构五木。一宿梁坠地。桁 在柱上甚危。无几作乱。敦灭。同上。 
元兴二年。大□门上屋自坏。□门者。盖古之雉门。 都城之门也。王者所由出入。是时孝安栱默。警跸之响 。未尝至于雉门。而桓玄之篡成也。同 上。 
烈宗起清暑殿。识者非之曰。清暑反语楚声也。今起 殿以酸楚之声为号。非吉祥也。顷烈宗崩后。桓玄篡。 自号楚。占经百十四。御览百七十五。 
桓玄镇姑熟。屋壁先画作黄盘龙。号盘龙斋。俄而玄 败。将军刘毅居之。毅小名盘龙。御览 百八十五引晋征祥说。 
咸和十六年夏旱。十七年秋冬旱。是时烈宗仁恕。信 任会稽王道子。亦舒缓之应。御览八百 七十九。　案此节有误。 
隆安二年冬。旱且寒甚。四年夏五月秋。旱。时孙恩 作乱。桓玄疑贰。内外骚动。兵革方兴。御 览八百七十九。 
哀帝隆和中。谣曰。升平不满斗。隆和那得久。桓公 入石头。陛下徒跣走。哀皇闻而恶之。改为兴宁。又谣 曰。虽复改兴宁。只自无聊生。寻哀皇中药。不识万机 。占经百十三。 
帝弈太和中。童谣曰。青青御路杨。白马紫游□。汝 非皇太子。那得甘露浆。又曰。凤凰生一雏。人见无不 喜。谓言是马驹。何悟成龙子。是时海西公宠念殿中常 侍向龙朱灵宝。等。因共为乱。 生子男三人。海西以为己子。将欲立之。既而被废。以 马□杀三子。三子死。南方献甘露。公卿三子不得甘露 。占经百十三。 
义熙初童谣云。官家养芦化成一作花 作二字。荻。芦生不止自成积。是时卢循窃据广州 。国未能讨。因而用之。是官养之芦也。荻犹敌也。类 聚八十二。　御览十卷。 
大兴二年。吴郡府舍地中。得犬子二头。一雄一雌。 太守张懋闻斋内床下犬子声。地自拆。见有二犬。取而 养之。皆成。寻懋为沈充所害。占经百 十九。 
晋孝武帝太元中。庐江灊县何旭家。忽闻地中有犬子 声。即于声处掘之。见一狗突出。甚柴瘦。走入菰中不 知所往。视其处有犬子二头。一雌一雄。取而养之。雌 死雄活。及长。为犬善噬野兽。其后旭里中为蛮所没。 同上。 
安帝隆安中。辅国将军孙无终家。忽一日地中闻犬子 声。寻地拆。有犬子皆白色。一雄一雌。取而养之。皆 死。后无终为桓玄所诛。同上。 
安帝元兴元年八月庚子。尚书下舍火。是时桓玄用事 。出镇姑苏。身虽二字一作虽名。出 外。实遥录尚书事也。故天火、示不复用也。御 览二百十。　书钞。 
孝武帝太元二十年。冬无雪。亦犹春秋之无冰。恒燠 之罚也。是时信任会稽王道子。纵酒宴乐。不□政事。 舒缓之应也。御览八百七十九。 
安帝义熙中。宫城上及御道左右皆生蒺藜。亦草妖也 。御览九百九十七。 
咸和初。鸥集太极殿。殿非鸥所处。鸥、湖泽鸟也。 时苏峻作逆。宫室被焚。御览九百二十 五。 
孝武帝太元十年。□巢太极殿东鸱尾。御 览百八十八。 
成帝咸和元年。司徒府羊产无后足。其后苏峻作逆。 占经百十八。 
简文帝咸安元年。涛水入石头。俄而海西公废。孝武 帝大元十三年十二月戊子。涛水入石头。毁大船沉杀人 。己亥。江水涌起建康秣陵江。渰没杀人。阴旺之应也 。占经一百。 
元帝太兴四年冬。大寒。民冻死。是时王敦肆乱。天 子不能禁。任意专杀。戮及大臣。占经 一百单一。御览八百七十九。 
太兴三年二月。雨水冰。其后有王敦之乱。占 经一百单一。 
元帝太兴二一作三。年。海盐 县雨雹。大如鸭子。御览十四。　编珠 一。 
太和当作太元三年四月。雨雹 。是时王道子辅政。奸佞竞进。烈宗不能禁绝。王室大 乱。占经一百单一。 
元帝太兴元年十一月。京都雷震。凡未应雷而雷。皆 恒燠也。御览八百七十六。 
穆帝升平二年十一月。雷。是皇太后临朝。政舒缓也 。占经一百单二。　御览八百七十六。 
安帝元兴三年秋。永安王皇后自巴陵一 作防。将一作特。设威仪入 宫。天大雷。震人马多死。多死二字一 作一疋俱懦。　占经一百单二。　御览八百七十六。 
大兴二年。天鸣东南有声。如水相薄。三年又鸣。后 哀帝疑作帝弈。废。御 览一。 
元帝大兴二年。徐州及扬州之西江郡蝗。三年。冀州 蝗。皆为肆暴之征。孝武帝太元十六年。棠邑界有蝗。 广千里。长三十里许。从南来。其飞蔽天。害苗稼。是 时官以贿成。皆入私库。贪私苟得之征也。占 经百二十。 
成帝咸和四年。庐山西大岩崩。俄而郭默害江州刺史 刘胤。伏诛。类聚六。 
元帝永昌元年。大风。拔树百根。编 珠一。 
孝武帝宁康三年。秦建元十一年。苻 坚长安大风。原引误作苻坚三年长安大 风。坚宫中树悉拔。是岁王猛死。御 览八百七十六。 
桓玄入建康宫。逆风迅激。旗帜飘亡。仪饰一皆倾偃 。是月酷寒。此日尤甚。急恒寒若之应也。又出游门外 。飘风飞其仪盖。御览八百七十六。 
恭帝之为琅玡王。好奇戏。门一疋马于门内。令人射 之。欲观几箭而死。左右曰。马国姓也。而射之。不祥 甚矣。乃止。俄而桓玄篡位。御览八百 九十五引中兴书。 
明帝大宁中。武昌有大蛇居神寺神树上。出头从人受 食。案京房易妖占曰。大蛇见神祠。不出三年。有大兵 。国有大忧。时王敦作逆。占经百二十 。 
明帝大宁元年十一月。黄雾四塞。王敦之应开 元占经一百一。此节亦见御览八百七十八。 
成帝咸和元年。大雾。步武不相见。会稽王道子专政 之应御览八百七十八。引晋书亦作如此 。也。同上。 
王者敬养耆老。则甘露降于松柏。尊贤容众。不失细 微。则行苇受之。甘露者仁泽也。其凝如脂。其甘一 作美。如饴。王者德至于天则降。初 学记二又二十八。　事类赋注三。　御览十一又八百七 。 
王者德至天。气感而甘露降郡县。魏甘露元年。二 字原误作七十。降谯、降盱眙、方七七五亩。类 聚九十八。 
武帝时甘露降。公卿奏贺。诏曰。三代盛隆。犹自戒 勿休。况自顷悬象告变。盗贼充斥。百僚司牧。不能存 职匪懈。使道有寄。虽麟凤不至。庆有余矣。若此道未 宏。虽四灵在郊。吾犹惧然。何甘露之足贺。其停之。 御览五百四十三。 
王者不隐其过。则玉璧见。不斫自成。光若日月。愍 帝建武元年。江宁民虞迪垦地。得白玉麒麟玺一枚。文 曰长寿万年。安帝义熙十二年。左卫兵陈汤于府前淮水 中。得玉玺一枚。玺亦璧也。占经一百 十四。　类聚八十三。　御览六百八十二。又八百六。 
金胜一名金称。援神契曰。神灵滋液。百珍宝用。有 金胜。金胜者仁宝也。不琢自成。光若水月。四夷宾服 则出。穆帝永和九年。一作晋孝武时。 阳谷民得金胜一枚。长五寸。状一 作形。如织胜。后桓温平蜀路。此四方来服之应也 。占经一百十四。　御览七百十九。　 书钞。 
主德盛则神鼎见。神鼎者仁器也。能轻能重。能息能 行。不炊一作灼。而沸。不汲而 一作自。盈。一 作满。絪缊之气。自然而生也。乱则藏于深山。文 明应运而至。故禹铸宝鼎以拟之。成帝咸康八年。阳谷 民刘珪夜见光。取得玉鼎一枚。□□四寸。此文明之应 也。占经一百十四。　类聚七十三事类 赋注鼎。　御览七百五十六。 
成帝咸和元年。宣城春谷山崩。得古鼎、重三百斤、 容可三斛余。群臣毕贺。御览七百五十 六。 
义熙十一年。霍山崩毁。出铜钟六枚。上有古文科斗 书。人莫能识。初学记十六。　御览五 百七十五。 
王者盛德则嘉禾生。嘉禾者仁卉也。其大盈箱。一稃 二米。国政质则同本而异颖。国政文则同颖而异本。御 览八百七十三。 
嘉禾者仁草也。夏时异本同颖。殷时同本异秀。周时 三颖同秀。玉海百九十七。 
王者德盛则嘉禾生。仁卉出。安帝义熙十三年。巩县 民宋曜于田中获嘉禾。九穗同本。九穗九州也。是时□ 羌平。六合宁。御览八百三十九。 
王者德泽纯洽。八方同一。则木连理。连理者仁木也 。或异枝还合。或两树共合。建元当作 建武。元年。木连理四。一生膏当 作嵩。山。一生武昌。一生汝阴。一生汝阳。太兴 元年又生武昌。类聚九十八。 
凤晨鸣曰发明。昼鸣曰保长。举鸣曰上翔。集鸣曰归 昌。昏鸣曰固常。雄鸣曰即即。雌鸣曰足足。古 微书十一。仁智之禽鹄颈而龟腹。白 帖。 
永和九年。吴郡献白鸢。御览九百二 十三引中兴书征祥说。 
白乌仁禽。宗庙肃敬则见。玉海百九 十九。 
麒麟者、毛虫之长也。仁兽也。牡曰麒。牝曰麟。牡 鸣曰游圣。牝鸣曰归和。夏鸣曰扶幼。秋鸣曰助积。末 二字一作养绥。御览八百八十九。　初学记二十八。 
麟□一作獐。身、牛尾、狼头 。一角黄色、马足也。初学记二十八。 　御览八百八十九。 
麟者应也。孟与圣为期也。麟角上有肉。示不伤也。 占经一百十六。 
麟一角为天禄。两角为辟邪。无角为符拔。古 微书十。 
天下太平则驺虞见。驺虞者仁兽也。状如白虎而黑文 。其尾参倍。昔召公化行陕西之国。而驺虞应见。类 聚九十九。 
王者仁而不害则白虎见。白虎者仁兽也。状如虎而白 色。啸则风兴。缟一作●。　案此字自 系皓字之误。身如雪。一作雪。 而无杂毛八字一在啸则风兴之上 。者是也。近代所谓白虎者。背斑而虎文。尔雅所 谓彪虎者也。占经百十六。类聚九十九 。 
中兴。所在献白□。类聚九十五。 
成帝咸和六年。会秀才于乐贤堂。有野□走至堂前。 获之。书钞。 
白鹿者仁兽也。王者明惠下及则见。色若霜雪白。牝 牡不与紫鹿为群。占经百十六。 
白兔仁兽也。王者尊敬耆老则见。占 经百十六。 
元帝时有二白麂见于南昌郡。御览九 百六引孙氏瑞应图曰晋中兴书云云。 
哀帝兴宁元年十月。麀入东海王宫。麀主也。将为天 下主之征。后哀帝崩。东海王即位。占 经百十六。 
孝武帝太元十四年六月。宁朔州刺史贾统上言。晋宁 须池县。此月辛卯。有马二疋出于河上。一白一乌。盘 戏相逐。河水上从。卯至巳乃没。占经 百十八。 
  
  
  
何法盛晋中兴书卷四
　　谢夫人
谢夫人名玖。家本贫贱。父以屠羊为业。玖清惠真正。 有淑姿。选入后宫为才人。御览百四十 五。 
　　元夏侯太妃
中宗母王太妃夏侯氏。字光姬。一字铜环。太妃为恭王 妃。生中宗。王薨。中宗嗣立。称王太妃。永嘉元年薨 。还葬琅邪。御览百五十一。 
　　元敬虞后
元敬皇后虞氏。字孟母。济阳外黄人也。祖寿、抚军大 将军掾。父豫、太傅参军。中宗之为琅邪王。纳后为妃 。永嘉六年薨。后封豫妻王氏为邢阳县君。从母散骑常 侍新野王罕妻为平阳乡君。御览百五十 一。又二百二。 
　　明荀太妃
肃祖太妃豫章恭惠君荀氏。初以微入宫。生肃祖。中宗 以母贱。命虞妃母养肃祖。而出嫁荀为马氏妻。太宁元 年。马氏无疾而卒。肃祖迎母还宫养。称建安君。御 览二百二。 
咸康元年。肃祖太妃荀氏薨。显宗诏曰。朕少遭闵凶 。慈训无禀。文选齐敬皇后哀策文注。 
追赠豫章君谥曰恭惠。御览二百二。 
　　明穆庾后
明穆皇后庾氏。讳文君。左将军琛第三女也。后少以珪 璋特异。令仪淑美。八字亦见书钞。故 中宗为肃宗纳焉。初为世子妃。仁和有礼。深见敬重。 御览百三十八。 
太宁元年六月立为皇后。策明穆皇后曰。正位闺房。 以着协德之义。文选齐敬皇后哀策文注 。 
赠琛为车骑将军。母邱氏封安阳县君。从母荀氏永宣 县君。御览二百二。 
后生显宗成皇帝。显宗即位。尊后曰皇太后。群臣奏 、天子幼冲。宜依汉和熹皇后故事。后辞让数四。不得 已。遂临朝摄万机。苏峻作逆。王师败绩。后以忧逼崩 。时年三十三。御览百三十八。 
　　成恭杜后
成恭皇后杜氏。陵阳京兆人也。成帝赠后母裴氏为广德 县高安一作安乐。乡君。此 句亦见书钞。赐钱百万。布五百疋。御 览二百二。 
　　康献褚后
康献皇后褚氏。字苏子。二字一作蒜。 太傅裒之女也。后聪明有器识。以名家女入为琅邪 王妃。生孝宗穆皇帝。康帝即位立为皇 后。封母谢氏为寻阳县君。御览 二百。穆宗即位。尊后曰皇太后。奏曰。伏惟陛下 临朝摄政。以宁天下。书钞。 
于是临朝称制。同上。 
泰元元年太后诏曰。皇帝婚冠礼备。遐迩宅心。宜当 阳亲览。缉熙惟始。今归政事。率由旧典。于是复称崇 德太后。九年崩于显扬殿。御览百三十 八。 
　　穆章何后
穆章皇后何氏。字法倪。司空充之女。追赠父充光禄大 夫。封晋兴侯。母孔氏长乐乡君。御览 二百二。 
　　哀靖王后
哀靖皇后王氏。字穆之。司徒左长史濛之女也。初为琅 邪王妃。哀帝即位。拜为皇后。追赠父濛金紫光禄大夫 。封晋安县侯。母爱氏为安国乡君也。御 览二百二。 
　　海西孝庾后
海西孝原误李。皇后庾氏。字道 怜。司空冰女也。初为海西王妃。海西即位。拜为皇后 。太和元年崩。葬敬平陵。帝废。追贬海西公夫人。无 子。御览百五十一。 
　　简文宣郑太后
简文宣太后郑氏。讳一作字。阿 春。荥阳人。少孤。先适一作嫁。渤 海田氏。生一男。夫亡。后依于舅濮阳吴氏。时中宗为 丞相。敬后虞氏先崩。将纳吴氏女为夫人。后及一 作与。吴氏女并游后园。有见之者。言之于中宗曰 。郑氏女虽嫠居。贤于吴氏远矣。遂以德色纳为夫人。 甚有宠。生简文帝。以上亦略见世说注 三。后虽贵幸。而恒有忧色。中宗问其故。对曰。 妾有妹。中者适长沙王褒。余二妹未出。恐姊既为人妾 。无复求者。中宗从容谓刘隗曰。郑氏有二妹。卿可求 佳对。使不失旧。隗举其从子佣娶第三者。以小者适汉 中李氏。皆得旧门。帝称尊号。后虽为夫人。诏太子及 东海武陵王皆母事之。帝崩。后称建平园夫人。咸和元 年原作九年误。盖简文时只七岁。薨 。御览百三。简文帝即位。尊之 曰文宣太后。世说注三。 
　　简文顺王后
简文皇后王氏。字兰姬。后以冠族。太宗纳焉。初为会 稽王妃。生子道生为世子。并失太宗意。后及道生俱被 幽废。以忧薨。烈宗践阼。追尊曰顺皇后。御 览百五十一。 
后骠骑将军述之再从妹。追赠前夫人成氏东丰县君。 后夫人成氏东兴君。同上二百二。 
　　孝武文李太后
孝武太后李氏。以微贱入为会稽王宫人。梦两龙枕□。 日月入怀。太宗异而召之。生烈宗。类 聚九十八。 
　　孝武定王后
孝武定皇后王氏。字法惠。宁康三年。中军将军桓冲、 侍中臣康、奏。晋陵太守王蕴女、天性柔顺。惠心塞渊 。四字亦见书钞。仪度既同。四 业允备。且盛德之兆。美善先积。参议可以配德干元。 恭承宗庙。贞进六宫。母仪天下。故烈宗纳焉。御 览百三十八。 
王蕴以后父征拜金紫光禄大夫。封建昌侯。母刘氏平 乐乡君。同上二百二。 
后性嗜酒骄妒。帝深患之。乃召蕴于东堂。具说后过 状。令加训诫。蕴免冠谢焉。后于是少自改饬。太元五 年崩。御览百三十八。 
　　安德陈太后
安德太后陈氏。松滋人也。讳归女。父广、以倡进。仕 至平昌太守。后以美色能歌弹入宫。初为淑媛。生安、 恭、二帝。太元十五年薨。赠夫人。追崇曰皇太后。御 览百三十八。 
临海公主。惠帝第四女。羊皇后所生。初封清河公主 。未出适。值永嘉乱。以上亦见初学记 十。传卖长城民钱温。温以送女。女遇主甚酷。主 自告吴兴太守周札。以闻。于是杀温及女。适谯国曹统 。类聚十六。　御览百五十二。 
南康宣公主兴男。明帝长女。庾后所生。初封遂安县 主。适桓温。御览百五十二。 
新安愍公主道福。简文第三女。徐淑媛所生。适桓济 。重适王献之。御览百五十二。 
名家应运。书钞□□□。修序 妇道。同上。 
修教于内。正立闺房。白帖□□。正 位居体。美在其中。同上。 
  
  
  
何法盛晋中兴书卷五
　　百官公卿表注表 一作志。
虞谭、陈略、曹毗、毛安之、并为左卫将军。御 览二百三十七。 
哀帝兴宁二年。桓温奏省散骑常侍二人。复置四人。 凡一省文书表奏意异者为散骑常侍。比于侍中。貂珰插 右。书钞。 
博士之职。非徒博习旧说训教学徒而已。端委佩玉。 朝之大典。必于询度。一作必询度之。 当以正道克厌人望。然后为可。书 钞。　御览二百二十九。 
齐王攸为司空。行太子太傅事。书钞 。　引中兴书百官公卿表注。 
王导以骠骑将军。仪同三司。领太子太傅。书 钞。 
惠帝在东宫。以中舍人与中庶子共治文书。　注。武 帝咸宁初置中舍人。书钞。　引中兴书 百官公卿志注。 
在汉武帝时。南平百越。始置交址、九真、日南、合 浦、南海、郁林、苍梧、凡七郡。立交州刺史以统之。 以州边远。山粤不宾。宜加一作振。威 重。故刺史辄假节。七郡皆加加一作假 以二字。鼓吹。书钞。　御览五 百六十七。汉制。人君特宠。皆赐之封邑。书 钞。 
元帝以佐命功。封周□乌程公。又封王敦武昌公。御 览二百。 
元帝封孔亭为奉圣侯。不食户邑。同 上二百一。 
明帝以平钱凤功。封王导王导二字原 引阙。始兴公。温矫建宁公。庾亮永昌公。郗鉴南 平公。卞壶建兴公。苏峻邵陵侯。刘臮泉陵侯。应詹观 宁侯。卞郭益阳侯。赵胤湘南侯。御览 二百。 
元帝当作成帝咸和元年。诏封 魏后曹励为陈留王。类聚五十一。御览 二百一。 
成帝以平苏峻功。封公者三人。侯者八人。又以讨郭 默功者三人。御览二百。 
穆帝以平蜀功。封桓温临贺公。御览 二百。 
哀帝以平关洛功。封桓冲丰城公。同 上。 
海西公以平袁真功。赐桓温子伟为西昌公。同 上。 
孝武帝太元二年。兴灭继绝。复故陈骞后浩之为高平 公。裴秀后球为钜鹿公。王沉后朴之为博陵公。荀勖后 轨为济北侯。何曾后阐为朗陵侯。羊祜后法兴为钜平侯 。类聚五十一。 
安帝以兴复功。封刘裕等二十三人。裕以唱谋、封豫 章公。万户。刘毅南平公。五千户。何无忌安成公。刘 道规华容公。御览二百。 
  
  
  
何法盛晋中兴书卷六
　　威蕃录
彭城王纮以肃祖明皇帝好佛。手画形像。经历寇难而此 堂犹在。宜成作颂。蔡谟云。今发王命。称先帝好佛。 于义有碍。文选头陀寺碑文注。 
谯闵王承字士敬。为湘州刺史。中宗谓承曰。湘州南 楚险固。在上流之要。控三州之会。是用武之国也。今 以叔父为之。书钞。 
谯王承镇湘州。至武昌。释军备见王敦。敦因宴集谓 承曰。大王雅素佳士。非将御才也。承曰。公未尽耳。 安知铅刀不能一割。承以敦欲测其情。故发此言。敦果 谓钱凤曰。彼不知惧而学壮语。此之不武。何能为。听 承之镇。御览百五十一。 
谯王承为湘州刺史。王敦遣参军桓罴说承。以刘隗专 宠。令讨之。请承为军司。承叹曰。吾其死矣。地荒民 □。势孤援绝。赴君难忠也。死王事义也。死忠与义。 亦复何求。便唱义众。府长史长沙人虞悝。慷慨有志节 。共盟誓。囚桓罴。驰檄湘州。于是一州之内。并皆同 赴。同上四百十七。 
司马无忌让屯骑校尉之任。职典禁兵。宿卫事重。必 宜其人。岂臣微弱。所克堪也。书钞六 十一。 
褚褒为江州。无忌于坐拔刀斫耆之。裒与桓景共免之 。御史奏无忌欲专杀害。诏以赎论。世 说注二十。 
谯原阙。王恬无 忌子。字元愉。一作逾。为 御史中丞。值海西公废。太宗即位。未解严。大司马桓 温屯军中堂。夜吹警角。御史中丞司马恬奏劾大不敬。 请治一作理。罪。明日温见奏事 。叹曰。此儿乃敢弹我。真可畏也。初 学记十二。　书钞。　御览二百二十六。 
梁王珍之。初桓玄篡位。国人有孔璞者。奉珍之奔寻 阳。义旗既兴。归朝廷。仕至太常卿。以罪诛。世 说注八。 
南顿王宗之字延祖。拜左卫将军。为肃祖所昵。委以 禁旅。御览二百三十七。 
元皇以明帝及琅邪王裒并非敬后所生。而谓裒有大成 之度。胜于明帝。因从容问王导曰。立子以德不以年。 今二子孰贤。导曰。世子宣城俱有爽明之德。莫能优劣 。如此。故当以年。于是更封裒为琅邪王。世 说注二 
东海原阙。王冲为长水校尉。 年十一。高选纲佐。以刘耽为司马。顾和为主簿。书 钞。 
武陵威王晞为桓温所忌。表晞废王。徙新安郡。受拜 流涕。书钞。　引晋中兴书威蕃录。 
武陵威王晞为桓温所收。忠敬王少子也。被废后。新 安王遵初封新宁王。年十二。受拜流涕。哀感左右。将 军桓伊尝造遵。遵怒门人曰。何通桓氏。门人曰桓伊与 桓温疏宗。相见无嫌。遵曰我闻人姓木边。便欲杀之。 况诸桓乎。由是少称聪察。及长辄凡退。无复名望。御 览百五十一。 
会稽文孝王道子。初封琅邪王。领会 稽王。太元八年。以录尚书六条开府。领司徒。太 元十一年。又领扬州。录尚书事。太 元十七年徙为会稽王。 
安帝即位。公卿奏进位丞相、扬州牧。假黄钺羽葆。 书钞。　类聚六十八。 
武陵王令曰。丞相坟茔翳然。飘薄非所也。文 选为宋公修楚元王墓教注。 
  
  
  
何法盛晋中兴书卷七
　　琅玡王录
其先出自周王子晋。秦有王翦、王离、世为名将。文 选四十六王文宪集序注引琅玡王录。 
初。魏徐州刺史任城吕虔有佩刀。工相之。以为必三 公可服此刀。虔谓别驾王祥曰。苟非其人。刀或为害。 卿有公辅之量。故以相与。祥始辞之。虔固强与。乃受 之。祥为司空。及祥死之日。以刀授其弟览曰。吾儿凡 。汝后必兴。足称此刀。故以相与。览后奕世贤兴于江 东。文选注同上。　初学记二十二。　 御览二百六十三。又三百四十五。 
中宗为安东将军。镇下邳。请王导为司马。军国之事 。无不谘访。中宗迁镇建康。为司马。委以政事。御 览二百四十八。 
王导谓从兄敦曰。王仁德未着。而名位犹轻。兄威名 日已振。宜有以共相匡举。会三月三日。中宗出褉。乘 舆辇。敦、导、并骑从。纪瞻使人觇之。既闻敦、导、 骑从。乃大惊。自出拜于道左。中宗从容谓导曰。卿吾 之萧何也。类聚四。　御览三十。 
中宗渡江。王导群从翼戴。时人语曰。王与马。共天 下。御览四百九十五。 
于时朝野倾心。号曰仲父。导忠于事上。达于从政。 以百六之獘。寄寓江左。为治之本。务在清静。御 览二百四十八。 
王导一作遵。为骠骑、扬州。 领中书监。录尚书事。时丞相参佐罗宏父母没贼。贼平 不奔丧。又中丞熊远、尚书周顗、等以署过其事。为有 司所奏。导上疏请免录。中宗令曰。卿恒总万机。何解 录。除节而已。书钞。 
元帝登尊号。百官陪位。诏王导升御坐。固辞。然后 止。世说注七。 
中宗即尊号也。时赐谥多由封爵。不考德行。王导亦 一误作遵。曰。臣闻大行受大名。小行受小名。名 则实称。不诬而已。近代以来。唯爵得谥。武官牙门有 爵必谥。乡校常伯无爵悉不赐谥。甚失制谥之本。今中 兴肇建。勋德兼备。一作被。宜 深体前训。使行以谥彰。岂可限以有爵。中宗纳焉。自 后公卿无爵而谥。自导始也。类聚四十 。　御览五百六十二。 
王导以骠骑将军、仪同三司、领太子太傅。书 钞。 
导从兄敦举兵讨刘隗。导率子弟二十余人。旦旦至公 车。泥首谢罪。世说注二。 
显宗尝使太常丞张放归胙于王导。诏无下拜。导不敢 当。辞以疾。初显宗幼冲。见导恒拜。又帝与导手诏。 则曰敬白。中书作诏。则曰敬问。于是以为永制。御 览五百四十二。又五百九十三。　书钞。 
于是风尘自消。内外缉穆。世说注四 。 
王导薨。诏给九旒辒辌车。黄屋左纛。前后羽葆鼓吹 。挽歌两部。虎贲班剑百人。中兴名臣。莫与为比也。 御览五百五十四。 
王悦字长豫。丞相导长子也。世说注 一。 
王悦弱冠有高名。每侍讲东宫。以清和着称。除散骑 常侍。书钞。 
仕至中书侍郎。世说注一。 
王恬字敬豫。导次子。与济阳 江霖俱善弈碁。为中兴第一。御览七百 五十三。 
王洽字敬和。丞相导第三子。世说注 五。 
洽于公子中最知名。与颍川荀羡俱有美称。弱冠。除 散骑、中书侍郎。世说注五。　书钞。 
累迁吴郡内史。为士民所怀。征拜中领军。寻加中书 令。世说注五。 
显宗加王洽中书令。帝曰。敬和清才贵令。昔为中书 郎。吾时尚少。数呼见。意甚亲之。今以为中书令。欲 共讲文章之事也。类聚四十八。　初学 记十一。　御览二百二十。 
不拜。年二十六六当作九。而 卒。世说注五。 
王劭导第四子。 
劭美姿容持仪操也。世说注六。 
王荟。导少子。 
王珣字元琳。洽子也。弱冠即 与陈郡谢玄俱辟大司马桓温掾。温语人曰。谢掾年三十 。必拥旄仗节。王掾当作黑头公。皆未易才也。御 览二百四十九。又四百四十三。　书钞。 
珣为大司马掾。转府主簿。时大司马温经略中夏。军 国无宁。戎府多事。珣居要任有称绩。三军文武及数万 人。悉识其面。书钞。　御览三百六十 五。　案参军疑即下三军之误字。 
珣拜侍中、尚书、左仆射。领吏部。时烈宗雅好典籍 。深钦爱之。与郗恢、殷仲堪、徐邈、并以才学文章为 上所呢。桓玄答道子笺云。王珣明悟疏彻。风流之美。 虽逼于同异。才用不尽。然君子在朝。所益自多也。御 览二百十一。书钞。 
王祥弟览生导。导生洽。洽生珣。珣生昙首。文 选为萧扬州作荐士表注。 
王氓。珣弟。 
珣兄弟皆婿谢氏。以猜嫌离婚。太傅既与珣绝婚。□ 又离妻。由是二族遂成仇衅。世说注六 。 
王谧字雅远。丞相导孙。车骑劭子。有才器。袭爵武 冈侯。世说注五。 
谧弱冠有美誉。拜秘书郎。书钞。 
位至司徒。世说注五。 
王舒。 
咸和元年。当征苏峻。司徒导欲出王舒为外援。及更 拜为抚军将军会稽内史。秩中三千石舒上疏以父名会。 不得作会稽。朝议以字同音异。于礼无嫌。舒陈音虽异 而字同。乞换他郡。于是改会为郐。古 会切。舒不得已就职。御览三百 六十二。 
王允之字渊猷。舒子。年在总 角。从伯敦深知之。谓为似己。入则共卧。尝夜饮。允 之辞醉先眠。时敦将谋作逆。因允之醉别床卧。夜中与 钱凤计议。允之已醒。悉闻其语。恐或疑。便于眠处大 吐。衣面并污。凤既出。敦果照视。见其眠吐中。以为 大醉。不复疑之。御览四百三十一。又 三百九十六引首六句。 
王廙字世明。多才蓺。东海王越为太傅。辟为记室。 书钞。 
王彬字世儒。廙弟。从兄敦入 石头。中宗使彬衔命慰劳。会周顗被杀。彬往哭顗。既 而见敦。敦怪其有涕洟。问其所以。彬曰。向哭伯仁。 情不能已。敦曰。伯仁自致刑戮。且凡人遇汝。复何为 哉。彬曰。伯仁世誉与君齐行。忠烈之轨。邈焉难逮。 其有何罪。而致祸戮。勃然数敦曰。兄抗旌内侮。戮杀 忠义。谋图不轨。祸及门户。敦大怒厉声曰。尔之狂悖 。乃可至此。为吾不能杀汝邪。丞相导在坐。劝彬起谢 。彬曰。昨暴脚痛不能拜。且此复何所谢。意气自若。 敦曰。脚痛孰若颈痛。然犹以至亲。忍不加害。御 览四百二十八。 
彬为将作大匠。帝以其勤劳。爵关内侯。书 钞。 
王彪之字叔虎。廙子。从伯导 谓曰。选官欲以汝达。可作诸王佐郎。彪曰。位之多少 。既不足计。自当任之于时。至于超迁。是所不愿。遂 为郎。御览二百十二。 
王彪之为镇军将军、会稽内史。加散骑常侍。居郡八 年。豪强敛迹。亡户出者三万余口。类 聚六。 
王彪之迁廷尉。时永嘉太守谢毅、赦后杀郡人周矫。 矫从兄球诣州诉冤。扬州刺史殷浩劾毅。遣从事收毅。 付廷尉。彪之执法。以球为狱主。身无王爵。非廷尉所 料。不肯受。与州相反覆。穆帝发诏令受之。彪之又上 疏执据。时人云张释之以来。复见斯事。类 聚四十九略。　御览二百三十一。 
王彪之迁尚书令。与谢安共掌朝政。安数称曰。朝廷 大事。众人所不能决者。咨之王公。无不立判也。书 钞。 
王羲之字逸少。导之从子也。初讷于言。人未之知。 年十三。尝见周顗。顗异之。时重牛心炙。座客未啖。 先割啖之。羲之于是知名。御览二百三 十八。 
羲之弱冠知名。庾亮请为参军。书钞 。 
羲之为护军将当作参。军。令 所任之当作乏。患在于任役公平 也。书钞。 
及长。尤善草隶书。为今古冠绝。累迁为右将军。不 乐京师。遂往会稽。与谢安、孙绰、等游处。山阴有道 士养群鹅。羲之意甚悦。道士云。为写黄庭经。当举群 相赠。乃为写讫。笼鹅而去。御览二百 三十八。 
羲之与王述志尚不同。而两不相能。述为会稽。艰居 郡境。王羲之后为郡。申慰而已。初不重诣。述深以为 恨。丧除。征拜扬州。就征。周行郡境。而不历羲之一 别而去。羲之初语其友曰。王怀祖免丧。正可当尚书。 投老可得为仆射。更望会稽。便自邈然。述既显授。又 检校会稽郡。求其得失。主者疲于课对。羲之耻慨。遂 称疾。世说注八。 
王羲之为会稽内史。慨然称疾去郡。于父母墓前自誓 曰。维永和十一年二月九日。小子羲之。敢昭告尊灵。 羲之不夭。夙遭闵凶。不遂过庭之训。母兄鞠育。得渐 庶几。遂因人之力。蒙国宠荣。进无忠孝之节。退违贤 量之义。将忧及宗祀。岂在微身。是用寤寐永叹。若坠 渊谷。止足之分。定于今日。云云。羲之既去官。与东 土人士尽山水之游。弋钓为娱。与道士许元度迈共脩服 食采。求药石不远千里。朝廷以其誓苦。亦不复征也。 御览四百八十。　世说注八略。 
王徽之字子猷。羲之第五子。卓荦不羁。欲为傲达。 放肆声色颇过度。时人钦其才。秽其行也。世 说注四又七。　书钞。 
大司马桓温以为参军。书钞。 
徽之任性放达。弃官东归。居山阴也。世 说注七。 
桓冲引徽之为参军。蓬首散带。不当综理一 作知。其府事。世说注七。　书 钞。 
徽之为车骑桓冲骑兵参军。冲问卿署何曹。对曰。似 是马曹。又问管几马。曰。不问马。何由知数。又问马 比死多少。曰。未知生。焉知死。书钞 。 
仕至黄门侍郎。世说注四。又七。 
王献之。字子敬。羲之第七子。少 有清誉。亦善隶书。后将军谢安。请为长史。其钦爱之 。御览百四十八。　案羲之七子。玄之 。凝之。涣之。肃之。征之。 操 之。献之。 
王悦之字少明。祖献之。中书令。父靖之。司徒左长 史。悦之少厉清操。亮直有风检。为吏部郎。世 说补注一。 
王澄。 
王澄尝之荆州。送者倾邑。所别处树上有鹊巢。澄别 。脱衣着犊鼻。上树探鹊鷇而弄之。傍若无人。御 览四百八十九。 
王敦字处仲。初学记十。 
王敦为太子舍人。荥阳潘滔时为洗马。见而目之曰。 处仲蜂目已露。但豺声未振。若不噬人。亦当为人所噬 。御览四百四十三。 
帝舅王恺尝置酒。王敦、王导、俱往。女妓吹笛小失 声。恺怒。便令黄门殴杀之。一坐改容。敦一 误恺。神色自若。事类赋笛注。 　御览五百八十。 
敦尚武帝女襄城公主。天下大乱。敦将还台。悉以主 嫁时侍婢百余人配给将士。金宝一时弃捐。初 学记十。御览百五十二。 
元帝用刘隗。渐疏导。敦将作乱。为导沿屈。敦上疏 曰。导动静顾问。起予圣怀。文选齐故 陆昭王碑文注。 
大宁二年。敦将复反。温峤密启肃祖陈王敦。敦闻曰 。果为小物所斯。乃募有能生得峤者。吾当手拔其舌。 御览三百六十七。 
王敦死。秘不发丧。裹尸以席。涂之以蜡。埋于斋中 。诸葛瑶等相纵酒淫乐。御览七百九。 又七百六十六。 
郭舒。大将军王敦以为从事中郎。会敦讨刘隗。切谏 。敦大怒曰。人中间言卿痴。故灸卿眉头。今疾复发邪 。勿复语也。舒曰。明公听舒一言。舒闻古之愚也直。 周昌、汲黯、朱云、皆不痴也。昔尧立训谤之木。舜悬 敢谏之鼓。公为胜尧舜邪。而乃折舒使不得言。敦默然 也。御览二百三十八。 
羊祜字叔子。迁中领军。悉统宿卫。入直殿中。执兵 之要。事兼内外。御览二百四十。 
杜预在内七年。损益不可胜数。朝野称之。号曰杜武 库。言无所不有。御览四百九十五。 
卫玠字叔宝。常以人有不及。可以情恕。非意相干。 可以理遣。上亦见文选行状注。故 终身不见其喜愠。御览四百三。　末句 亦见褚渊碑文注。 
卫玠兄璪。时为散骑侍郎。内侍怀帝。玠以天下将乱 。移家南行。母曰。我不能舍仲贤而去也。玠启喻深至 。为门户大计。母涕泣从之。临别。玠谓璪曰。在三之 义。人之所重。今可谓致身授命之日。兄其勉之。乃扶 将老母。转至豫章。而洛城失守。璪没焉。御 览四百八十九。 
鲁公贾谧、参管朝政。京洛人士。无不倾心。渤海石 崇之徒。年皆长谧。并以文才降节事谧。共相朋呢。号 曰二十四。御览四百七。 
刘寔字子真。平原高唐人。少贫共糠饭。绳索作衣买 。手绳口诵。御览四百八十四。 
刘寔。长不满七尺。精学不倦。虽居官职。至于皓首 。手不释卷。同上六百十四。 
山涛字巨源。饮酒至八斗方醉。帝欲试之。乃以八斗 饮涛。密益其酒。涛至本量而止。类聚 。 
郑默字思玄。转光禄勋。宽冲博爱。不以声色矜人。 虽卒徒冢养之人。皆以恩遇。御览二百 二十九。 
　　陈留阮录
阮孚字遥集。咸子也。避乱渡江。中宗以为安东参军。 御览二百四十九。 
孚风韵疏诞。少有门风。初为安东参军。蓬发饮酒。 不以王务婴心。世说注五。 
琅玡王褒为车骑将军。镇广陵。高选纲佐。以孚为长 史。帝谓曰。卿既统军府。郊垒多事。宜节饮也。书 钞□□。案此引作中兴书陈留阮录。 
阮放与从弟孚齐名。在铨管之任。甚有称誉。性清俭 终不治产业。为吏部郎。不免饥乏。王导、庾亮、以其 名士。给衣食。放由是得立。类聚四十 八。　御览二百十六。 
阮裕。放弟。 
裕甚精论难。世说注三。 
阮裕少有德行。王敦闻其名。召为主簿。知敦有不臣 之心。纵酒昏酣。不综其事。同上五。 
裕以人不须广学。正应以礼让为先。故终日颓然无所 错一作修。综。而物自宗之。同 上五。又四。 
胡母辅之字彦国。少高名。有王尼者。出寒微。辅之 、庾顗、王澄、等共为美谈。尼以门役送护军府。辅之 等乃齎羊酒。诣门吏以闻护军曰。诸名士以羊酒来。当 有以。既入。先过尼。尼已给府养马。辅之等坐厩下。 与尼炙羊饮酒而去。竟不见。护军大惊。乃与尼长假。 御览四百七。 
胡母辅之尝过河南门下饮酒。门下驺王子博箕坐其傍 。辅之叱之使取火。博曰。我卒也。不乏吾事。荐之河 南尹乐广。召见甚悦。擢为功曹。御览 二百六十四。 
胡母辅之子谦之。醉与父语。常呼父字。辅之亦不怪 。御览三百七十六。 
胡母辅之等共饮酒。散发裸裎。闭户不接外客。类 聚。 
谦之常窥辅之厉声曰。彦国老年不得为。亦将令我□背 东壁。辅之遽呼入。与共饮酒。其为放达如此。御 览三百七十六。 
毕卓字茂世。新蔡人。少希放一作傲 。达。为胡母辅之所知。太兴末为吏部郎。常饮酒 废职。比舍郎酿酒熟。卓因醉。夜至其瓮间取酒饮之。 掌酒者一作主者。不察。谓是盗 执而缚之。郎往视。乃毕。二字一作知 为。吏部也。遽释其缚。卓遂引主人燕于瓮侧。致 醉而去。以上亦见世说注七。卓 常谓人曰。右手持酒杯。左手持蟹螯。拍浮酒池中。便 足了一生。御览二百十六。　末五句亦 见类聚二十六。 
温峤素知爱卓。请为平南长史。卒。世 说注七。 
王尼字季孙。洛阳覆没。避乱江夏。王澄时为荆州刺 史。见之欣喜。厚供给之。尼常叹、沧海横流无安处。 早丧妇。止有一息。不用居宅。唯畜露车。牛一乘。每 行辄使儿御诣人。暮则宿车上。无有定处。少时澄卒。 荆州饥荒。尼求食不得。乃杀牛。坏车煮之。遂父子馁 死。御览四百八十六。又七百七十五。 
太山羊曼。字祖延。颓纵任侠。二字 一作宏狂。饮酒诞节。以上亦见 颜氏家训。下依校补四字。与温峤、庾亮、阮放、 桓彝、同志友善。并中兴名臣。时州里称陈留阮放为宏 伯。高平郗鉴为方伯。太山胡母辅之为达伯。济阴卞壶 为裁伯。陈留蔡谟为朗伯。陈留阮孚为诞伯。高平刘绥 为秀伯。而曼为濌音怛。伯。案 濌原误黠。依颜氏家训下引衮州号为濌伯改。盖初误濌 又误黠。凡八伯。盖拟古之八俊。御 览四百七。 
兖州既有八伯之号。其后更置四伯。大鸿胪陈留江渊 以能食为谷伯。豫章太守陈留史畴以大肥为笨伯。散骑 侍郎高平张嶷以狡妄为猾伯。庐陵太守羊曼以狠戾为璅 伯。盖拟古之四凶。御览三百七十八。 
光逸字孟祖。为博昌小吏。令使他往。冒雨还。令不 在。逸解衣入寝令被衾中。书钞。 
华谭字令思。生未□而父殁。母年十八。执节养谭。 弱冠知名。扬州刺史周浚礼辟署从事史。爱其才器。以 为宾友。御览二百六十五。 
谭少以言语清辨知名。除太子舍人。书 钞。 
谭拜临海太守。弟猷为宣城内史。于时正朔所加。止 江东而已。其礼教不出荆、扬、数郡。而谭、猷、并居 畿甸名邦。时人荣之。书钞。 
华谭为秘书监。时晋陵朱凤、吴郡吴震、等。以单族 一作寒。二人并有史才。白首于 衡门后。谭知之。荐二人擢补着作佐郎。并皆称职也。 初学记十二。　御览二百三十四。 
华谭所友袁甫者。字公胄。历阳人。少能言议。与谭 齐名。友善。太安中。甫入洛。诣中领军何勖。自言能 治剧县。勖曰。君子治应多宜。何以唯欲宰民。何不为 一台职乎。甫曰。人各有所能否。譬如锦缯中之好而不 可以为帢。口洛反。稻食中之好 而不可以为齑。是以孔子曰。及其使人也器之。苟非大 才。何能悉备。久之。除松滋令。御览 二百六十六。 
太安中。入洛。谭与甫书曰。诚以枯泽非应龙之渊。 棘林非鸾凤之窟。昔食其自匿监门。非高祖不长揖。孔 明躬稼南阳。非刘氏不驰驱。望云霄而偶翮。见鸿渐之 轻羽。瞻长涂而高鸣。知骐骥之迅足。御 览四百七。 
孟观从中亭北出。何恽领一万人以继之。雍围解。文 选关中诗注。 
刘琨。 
石勒攻乐平。刘琨自代飞狐口奔安次也。文 选答魏子悌注。 
祖逖与刘琨中夜而坐。相谓曰。若四海鼎沸。豪杰并 起。吾与足下相避于中原。后琨与亲旧书曰。吾枕戈待 旦。志枭逆虏。常恐祖生先人着鞭耳。御 览三百五十九。 
刘演琨从子。于厌次县筑垒拒 石勒。勒后虏执演。以镬汤煮之。御览 六百四十五。 
　　范阳祖录
建兴初。祖逖进说曰。晋室之乱。非上无道而民怨叛也 。由藩王争权。自相诛灭。遂使戎狄乘隙。流毒中原。 今天下既被残酷。遗黎思本。人有奋击之心。但悉无所 凭倚。大王诚能命将帅。若使逖等。执殳前驱。上为国 家雪耻。下为百姓请命。则郡国豪杰必因风向起。沉溺 之民欣于来苏也。扫洒中原。清复寰宇。此千载之一时 。愿大王图之。中宗于是始欲疆理神州。御 览四百六十二。 
祖逖说中宗以扫平中原。于是以逖为前锋都督、奋威 将军、豫州刺史。给布三千疋。逖乃径北渡江。中流誓 曰。祖逖不清中原而复济者。有如此江。类 聚三十三。　御览四百八十。 
祖纳逖兄。字士言。少持操行 。以门寒品能。清言明一作名。理 。文义可观。迁东宫舍人。又迁右光禄大夫。书 钞。御览二百四十三。　案书钞引作范阳祖录。 
祖约为丞相仄事中郎。于府内为婢所伤。司直刘隗奏 约、患生婢仆。身被刑伤。约甚惭耻。遂解职还家。类 聚三十五。御览五百。 
郭默为右军将军。默既远人。乐为边将。不愿内转。 谓刘胤曰。我能卫胡而不用。更用虚名者。且右将军主 禁兵。禁兵不妄出。有急方更配给。兵将无素。是谓弃 之。定得不乱。御览二百三十八。 
　　浔阳陶录
陶侃字士行。书钞。 
侃为郡主簿。太守张□妻病。远迎医。天正寒雪。诸 纲纪皆难之。侃独曰。资于事父以事君。夫人当比母。 安有亲病而难迎医乎。乃请行。僚属皆愧之。书 钞。 
侃为郡主簿。时州遣从事案太守张□。侃谓从事曰。 可以礼之。无吹毛求疵瑕也。从事惮之。遂得免咎。书 钞。 
太傅东海王越以侃为参军。督护江州议军事。书 钞。 
镇南将军刘宏以陶侃为长史。谓侃曰。我昔为羊太傅 参军。羊公见语云。君后当居身处。我今相察。亦复然 也。御览二百四十九。 
建兴元年冬。左将军王敦遣振威将军周访、广武将军 赵诱、受陶侃节度。征蜀贼杜弢。大战。蜀贼以桔□打 没侃二十余艘。人皆没水。侃卒破弢。 敦表侃刺荆州。　类聚七十一。　御览七百七十。 
侃为荆州。常检校佐吏。若得樗蒲博弈之具。投之于 江。曰。樗蒲。老子入胡所作。外国戏耳。围棋者。尧 舜以教愚子。博者。商纣所造。诸君并国器。何以为此 。一本此为。牧猪奴戏。四 字见原注。若王事之暇患邑邑者。文士何不读书。 武士何不射弓。谈者无以易也。世说注 二。　类聚七十四。　御览七百五十三。 
陶侃明识过人。武昌道上种杨柳。人有窃之植于其家 。侃见而识之。问何以盗官柳种子。三 字一作所植乎。时以为神。类聚 八十九。　御览四百三十二。 
册陶侃曰。公经德秉哲。谋猷宏远。文 选齐竟陵文宣王行状注。 
陶侃少渔雷泽。梦生八翼飞至天门而不入。相者师珪 曰。君位当上公。为八州都督。御览七 百二十九。 
陶淡字处静。一作净。太尉侃 之孙。一身孑然。无有同产。龆龀之时。雅好导养。谓 仙道可祈。至年十五六。便服食绝谷。家累千金。僮仆 百数。终日端拱。绝不婚娶。居长沙临湘县下。去家十 里。于山中立小草屋。一作窟。裁 足容身。时还家。设小床独坐。不与人人共。于野得白 鹿子。驯而养之。至七八岁。恒与之俱往还。后遂乃不 复还家。御览三百九十三。又五百三。 又九百六。故旧入山候者。辄移渡涧。莫得近。本 州举秀才。淡闻、遂逃罗县山中。终身不返。莫知所终 。御览五百三。 
陶潜 
陶潜为彭泽令。督邮察县。县吏入白当板履而就诣。 潜曰。吾不能为五斗米。折腰向乡里小竖。于是挂冠而 去。书钞。 
颜延之为始安郡。道经寻阳。常饮渊明舍。自晨达昏 。及渊明卒。延之为诔。极其思致。文 选本诔注。 
　　太原温录
温峤字太真。书钞。 
峤有俊朗之资。而不拘细行。世说注 七。 
温峤拜太子中庶子。峤在东宫。甚见嘉宠。僚属莫与 为比。峤与阮放等共劝太子游谈老庄。不教以经史。太 子甚爱之。以上亦见御览二百四十五。 数规谏讽议。及献侍臣箴。甚有补益。太子时起西 池楼观。颇多劳费。峤口疏切谏。太子纳焉。类 聚四十九。初学记十略。 
王敦欲谤明帝以不孝。于众坐明帝罪云。温太真在东 宫久。最所知悉。因厉声问峤。谓惧威必与己同。峤正 色对曰。钩深致远。小人无以测君子。当今谅闇之际。 有至性可称。敦嘿然不悦。然惮其居正。不敢害之。御 览四百十八。 
肃祖以温峤为散骑常侍。侍讲。太宁初手诏曰。卿既 以令望忠允之怀。着于周旋。且文清而旨远。宜居深密 。今欲以卿为中书令。朝论亦咸以为宜。类 聚四十八。　御览二百二十。 
敦请峤为左司马。温峤知王敦不可复谏。乃潜谋灭之 。先夙夜综其府事而附其欲。钱凤、敦所信也。峤谓人 曰。钱世仪精神满腹。峤有知人之称。凤闻而悦之。深 结好于峤。会丹阳尹缺。峤说敦曰。京尹辇毂喉舌。宜 得文武兼之。公宜自选其才。敦然之。问峤谁可作者。 峤曰。愚谓钱凤可用。然裁之在公。敦思维良久曰。无 复胜君。峤即苦辞。敦不从。表补丹阳尹。犹惧钱凤为 之奸。因敦置酒与峤别。峤曰。违离宇下。情恋不已。 愿自起行酒。以展歧路之心。行酒至凤。未饮。峤因伪 醉。以手板击凤。帻为之坠。作色曰。钱凤何人。温太 真行酒而敢不饮。凤不悦。敦以醉而释之。明日凤曰。 峤与朝廷甚密。必未可信。或怀反噬。宜更思之。敦曰 。太真昨醉。小加声色。岂得以此相诡贰。由是凤谋不 行。而得还都。御览四百九十四。 
咸和元年。峤代应詹为江州刺史。持节、都督平南将 军、镇武昌。达于治道。军人称颂。奖励风俗。书 钞。　案此引作太原温录。 
苏峻反。温峤推陶侃为盟主。侃欲西归。峤说侃曰。 天子幽逼。社稷危殆。四海臣子。肝脑涂地。峤等与公 是致命之秋。事若克济。则臣主同祚。如其不然。身虽 灰灭。足以谢责于先帝。今日之事。义无旋踵。骑虎之 势。可得下乎。公若违众独反。众心必沮。沮众以败事 。义旗将回指于公矣。侃无以对。遂留不去。御 览四百六十二。 
初温峤葬豫章。朝议以峤首受顾命。功济社稷。宜还 陪陵。官为起冢。太尉侃上疏停其移葬。诏从之。至峤 后妻何氏九十二字疑是卒字。便 载峤丧还都。诏令葬建平陵元帝陵。北 。并赠峤二妻王氏、何氏、始安夫人印绶云。御 览五百五十四。 
　　高平郗录
郗鉴。 
鉴少好学博览。虽不及章句。而多所通综。世 说注五。 
中原丧乱。乡人遂共推郗鉴为主。与千余家俱避难于 鲁国峄山。山有重险。中宗初镇江左。假郗鉴龙骧将军 、兖州刺史。镇邹山。又徐龛、石勒、左右交侵。鉴收 合荒散。保固一山。随宜抗对。百姓饥馑。野无生草。 时或掘野鼠蛰燕而食之。类聚九十二。 　御览三十五。又三百二十。 
郗鉴为太尉。虽在公位。冲心愈约。劳谦日仄。诵玩 坟索。自少及长。身无择行。家本书生。后因丧乱。解 巾从戎。非其本愿。常怀慨然。咸康五年秋。寝疾。上 疏逊位。优诏不许。御览二百七。 
鉴兄子迈字思远。有干世才略。累迁少府中护军。世 说注一。 
郗愔。鉴字。 
郗愔拜给事黄门侍郎。苦求外出。时吴郡缺。朝议欲 用愔。愔以资轻而少年不宜超登大郡。辞让切至。朝廷 嘉之。为临海书钞引作临淮。太 守。在郡优游养志。不以事物萦书钞引 作事务婴。心。御览四百二十四 。　书钞引作高平郗录。 
太和四年。桓温请与郗愔等伐燕。愔辞此行。温责其 不从。转授会稽。世说注六。 
愔咸安元年拜都督浙江东五郡诸军事。进位镇军。开 府、仪同三司。辞不受。御览二百四十 三。 
郗愔及弟昙奉天师道。世说注七。 
郗超字景兴。高平人。司空愔之子也。少而卓荦不羁 。有旷世之度。以上亦见世说注二。俶 傥高俊。笼盖当时。时人为之语曰。扬州独步王文度。 盛德绝伦郗景兴。交游士林。每在胜拔。又精于理义。 大司马桓温取为参军。温英气盖世。罕有所推。与超相 见。常谓不能测也。御览二百四十九。 
累迁中书郎。司徒左长史。世说注二 。 
超年四十一。先愔卒。超所交友皆一时秀美。一 作俊乂。虽寒门后进亦拔而友之。及死之日。贵贱 操笔为诔者四十余人。其为物所崇贵如此。世 说注六略。　类聚二十一。　御览四百七。 
郗超。沙门支遁以清谈着名于时。风流贵胜。莫不崇 敬。书钞。 
郗恢字道胤。高平人。父昙、北中郎将。恢为给事黄 门侍郎。领太子右卫率。长八尺。美□叙。风神魁梧。 烈宗器之。以为有蕃伯之望。自太子右一 作左。卫率擢为雍州刺史。世说 注七。　书钞。 
高平郗原引作郅。恢为雍州。 镇襄阳。所抚恤大得关陇闻誉。诱纳降附。动者千数。 书钞。 
　　吴郡顾录
顾荣字彦先。书钞。 
时吴朝士人入洛者。唯陆机、陆云、及顾荣三人。而 机、云、虽有才藻。清望不及荣也。以南士秀望。选补 吴王郎中令。累迁太子中舍人。御览二 百四十六。又二百四十八。 
累迁廷尉正。同上二百三十一。 
荣迁廷尉平。时赵王伦欲诛淮南王允官属。下廷尉议 罪。荣具明刑理不宜广滥。伦意解。赖荣济者甚众。书 钞。　御览二百三十一。 
顾荣。齐王冏召为主簿。冏自擅威权。荣知其必败。 唯终日昏酒。冏以荣为中书郎。御览二 百二十。 
广陵相陈敏反。留顾荣。荣与甘卓等潜谋起兵攻敏。 荣发桥敛舟于南岸。敏率万余人出。不获济。荣麾以羽 扇。其众溃散。事平还吴。书钞。 
顾荣。琅邪王睿拜为军司。当作师。 于是朝野皆服。中兴基□时南土士多未尽才用。荣 又上言。陆士光、甘季思、等。凡此诸人。皆南金也。 书奏。皆纳之。书钞。 
顾和字君季。荣族子也。和二岁失父。总角便有清操 。世说注四引作操量。弱冠知名 。族父荣雅器之。此吾家千里驹也。兴吾宗者。必此子 矣。御览二百四十三。 
顾和迁侍中。初中兴东迁。旧章多阙。仪服不备。而 冕旒饰以翡翠珊瑚及杂珠等。和奏旧冕十有二旒。皆用 玉珠。今用杂珠等。非礼。今若不能得玉。可用白璇珠 。成帝于是始下太常治改之。书钞。　白 帖。　御览六百八十六。康帝即位。顾和为尚书仆 射。以母老固辞。诏敕特谕听暮出朝还。其优遇如是。 寻朝议以临端右之副。不宜处于外。更加银青光禄大夫 。又迁左光禄大夫。初学记十一。　御 览二百十一。又二百四十三。 
　　丹阳纪录
纪瞻字士远。书钞。 
历阳太守沛国武嘏临亡。以家后不立。遂手书寄讬。 瞻悉迎接。为居宅。衣食取足。有若骨肉。少与陆机兄 弟亲善。机一门被诛。瞻复相营恤机女为嫁之。由是士 称其笃义。御览四百二十一。 
王敦从中宗出。纪瞻觇见大惊。出拜道左。书 钞。 
瞻为镇东王左长史、丹阳、宣城、新安、三郡中正。 王常幸其家。同乘还府。瞻甚见礼遇。乡郡荣之。御 览七百七十四。 
瞻劝中宗即位。帝不许。使殿中将军韩绩撤去御座帷 帐。瞻叱绩曰。帝座上应星宿。敢有动者斩。帝为之改 容。书钞。 
瞻拜领军。会钱凤作逆。诏上殿参定谋策事。书 钞。 
瞻以病辞领军。乞以常侍侍卫左右。帝曰。今日之事 。岂得如君所论。但为朕卧护六军。所益多矣。同 上。 
瞻为右仆射。肃祖尝居内殿。慨然忧天下曰。社稷之 臣。欲得十人。如何。因数之云。君便是一人。瞻谢曰 。臣不敢闻命。肃祖曰。方欲善语。云何复崇谦让邪。 瞻以年在悬车。自陈告老。诏曰。岂朕德薄。不足以为 治乎。御览二百十一。 
瞻为骠骑将军。服物制度。一案旧典。遣使就拜。止 家为府。书钞。 
　　会稽贺录
贺循字彦先。会稽人也。节操尚厉。童龀不群。言行举 动。必以礼让。行有余力。则精书学。由是博览群书。 尤明三礼。为江表一作东。儒宗 。征拜博士。御览二百四十三。　文选 王文宪集序注。 
元帝以循为太常。而散骑常侍如故。循以元卿旧不加 官。唯拜太常而已。中宗践阼。下令曰。循冰清玉洁。 行为俗表。加以位处上卿。居身服物。盖身而已。屋才 庇风雨。孤常造其庐。特以为赐。慨然以六尺床席褥并 钱二十万。以表至德。初学记十二。　 御览二百二十八。 
循拜太常。与刁协同议先朝旧事。以此校循所奏。无 不符同。朝野咸叹循之渊学。书钞。 
贺循拜太常。时宗庙始建。旧仪多阙。或以惠、怀、 二帝应各为世。则颍川世数过七。宜在迭毁。事下太常 。循议以为礼兄弟不相为后。不得以承代为世。书 钞。 
循为太子太傅。太常如故。诏曰。循清直一 作贞。履道。秉尚真贵。居身以冲约为本。立德以 仁让为行。可躬一作德。训储宫 。默而成化。御览二百四十四。　书钞 。 
循拜左光禄大夫。开府仪同三司。帝亲临轩。遣使持 节加左右。循病、虽口不能言。而指麾左右推去章服。 车驾亲幸。执手流泪。太子亲临者三。　往还皆拜。儒者 以为荣。书钞。 
贺循会稽人。郡铃下有杨方者、字公回。初为郡威仪 。少好学有异才。以门役在合下。公事之暇。辄读五经 。乡邑未之别也。内史诸葛恢闻方学。召为给使。见而 异之。谓有殊常之才。即解役散。置左右以门人待。由 是邦壤敬异。方始得周旋乡宾。虞喜兄弟以儒学立名。 并知拔之。后恢欲荐郡功曹于中宗。使方共事。主簿虞 预以荐文美采。送示太常贺循。循遂向京师称美之。司 徒王导辟以为掾。方始在都交游贵人闲。缙绅咸厚遇之 。御览六百三十一。 
　　丹阳薛录
薛兼字令长。书钞。 
薛兼与同郡纪瞻、广杨闵鸿、吴郡顾荣、会稽贺循、 同志友善。号曰五俊。初入洛。司空张华见而叹息曰。 此句一作华歆曰。歆自是叹字之误。南 金也。迁丞相长史。恪勤王事。御览四 百七。又四百四十三。　书钞。　案书钞引作丹阳薛录 。 
薛兼为军祭酒。言于中宗曰。臣邑人张闿才干堪任。 当今之良器。愿垂引纳。以综朝事。中宗即召张闿为安 东参军。御览二百四十九。 
强闿为晋陵内史。甚有威德。转至廷尉卿。世 说注五。 
张敬绪闿子。为晋陵内史。乃 立新丰塘万九千四尺。书钞。 
　　刘隗录
刘隗字文连。为丞相司直。一作邓隗为 御史中丞。时南中郎王含、以族强显贵。骄傲自恣 。一请参佐及守长二十许人。多取非其才。隗劾奏文致 甚苦。事虽被寝。王氏深忌嫉之。隗之弹奏不畏强御。 皆此类也。书钞。 
其议狱事具刑法志。史通因习云中兴 书称如此。志无其说。 
彭城刘隗。太兴初为长兼侍中。出补丹阳尹。隗虽在 外。而万机秘密皆豫闻之。类聚五十。 
刘隗从兄畴字王乔。少有重名。司空蔡谟每叹曰。若 使刘王乔得南渡。司徒公之美选也。类 聚四十七。御览二百八。 
刁协字元亮。除左仆射。中兴草创。制度未立。朝臣 时无练习旧仪者。惟协以久在中朝。加性聪明。多谙故 事。朝廷宪体。出入威仪唱赞。一皆禀于协。当时称为 强记。御览二百十一。 
刁协迁尚书令。诏曰。尚书令刁协抗志高亮。才鉴朗 博。一作博雅。朕甚嘉一 作喜。之。初学记十一。御览二 百十。 
刁彝协子。于桓温坐嘲韩博曰 。君是韩卢后。博误曰卿是韩卢后。温笑曰。刁以君姓 韩。故相问耳。他自姓刁。那得是韩卢后。博曰。明公 未之思耳。短尾者则为刁也。一坐推叹焉。类 聚二十五。 
　　汝南周录
周顗浚子。字伯仁。少有重名。 袭父爵武陵侯。拜秘书郎。书钞。　案 此引作中兴汝南周录。 
顗代戴渊为护军尚书。纪瞻置酒请顗及王导等二十人 。顗荒醉失仪。复为有司所奏。御览四 百九十七。 
顗拜太子少傅。吏部尚书如故。顗上疏曰。臣退自忖 省。学不通一经。智不效一官。止足良难。未能守分。 不悟天监。忘臣顽蔽。乃使臣内管铨衡。外参傅训。质 轻蝉翼。事重千钧。此之不可。不待识而明矣。诏曰。 当副往意。不宜冲让。御览二百四十四 。　书钞。 
王敦作逆。石头城既陷。王师败绩。周顗往诣敦。敦 曰。伯仁卿负我。顗曰。公戎车犯顺。下官亲帅六军。 不能其事。使王旅摧败。以此负公。敦惮其正辞。不知 所答。顗与戴渊俱被收。路经太庙。顗大言曰。天地先 帝之灵。臣忠于社稷。王敦无道。陵虐天下。神祗有灵 。当速杀敦。无令纵毒。以倾王室。语未终。人以戟伤 其口。不得复言。血流至踵。颜色不变。士庶聚观。皆 为流涕。于石头南门外石上害之。御览 四百十八。 
王敦害周顗。籍其家。止一作政。见 素簏数枚。中有故絮。御览七百五。又 八百十九。　书钞。 
周嵩兄顗既被害。王敦使人吊嵩。嵩曰。亡兄天下之 人。为天下人杀。复何吊。敦甚衔之。御 览五百六十一。 
周访字士达。寻阳人。御览四百三十 五。 
中宗之为安东。取周访为参军。在散辈中。未之识也 。府进镇东。访随例为参军。时府参军谯国周访有罪当 死。误收访。访自列无罪。而吏不察。访穷蹙。乃身自 执使仗。奋击收捕数十人。皆被创披散。访得逸走归府 。中宗闻大惊怒。不问格斗之罪。御览 二百四十九。 
访迁武昌太守。时杜弢作乱。寇豫章。访进讨。弢别 帅杜宏、张彦、等御访。访为流矢所中。折齿。口中流 血。壮气益勇。先登奋击。临阵擒彦。杀数百人。御 览四百三十五。 
周抚。访子。 
馥、周抚孙也。字湛隐。有将略。曾作敦掾。世 说注六。 
周镇清约寡欲。所在有异绩。世说注 一。 
　　汝南应录一 作南顿应录。
应詹字思远。御览二百三十八。 
应詹以孝称。年十余岁。祖父母亡。家富于财。而詹 年稚弱。乃请宗中单贫者与共为居。弱冠知名。太宰何 劭见而称之曰。质文之士也。御览四百 七十六。 
应詹督天门郡。天门、武陵、溪蛮并反。詹诛其魁帅 。余皆当降。自元康以来。政令不洽。詹召蛮酋。破铁 券与盟。由是怀化。数郡无虞。其后州郡有败。唯詹独 保全一境。御览五百九十八。 
应詹迁南平太守。永嘉五年。洛阳倾覆。王澄为荆州 。不能遣军。詹流涕为澄显陈大义。澄令作檄。詹下笔 即成。书钞。　案此引作中兴汝南应氏 录。 
陶侃破杜弢。应詹亦随侃在军。城既陷。诸将竞取诸 物。詹家至贫。而一无所取。莫不叹其清介也。书 钞。 
王敦徙应詹光禄。詹以敦专制自树。优游讽咏。一无 所标明也。书钞。　案此引作中兴南顿 应录。 
应詹太兴三年为后军将军。御览二百 三十八。 
　　济阴卞录
卞壶字望之。永嘉中除着作郎。文选三 十九为卞彬谢修卞忠贞墓启注。 
卞壶为尚书令。与王导等俱受顾命辅幼主。成帝即位 。群臣进玺。司徒王导称疾不朝。壶正色于朝曰。王公 岂社稷之臣邪。大行在殡。嗣皇未立。宁是人臣称疾之 时。书钞。 
王导称疾不朝。而出送郗鉴入台。谓 为徐州刺史。壶奏导专任无敬。御史中丞钟雅阿挠 不纠。并宜弹肃。后虽事寝不行。举朝惮之。书 钞。　案上二节亦略见初学记十一。　御览二百十。 
卞壶为尚书令。时贵游子弟慕王澄、谢鲲、为达。壶 厉色于朝曰。悖理伤教。罪莫斯甚。欲推奏之。闻者莫 不折节。书钞。 
卞壶表曰。岂敢干禄位以邀时荣乎。文 选三十八为齐明帝让宣城郡公表注。 
苏峻称兵。壶为尚书令、右将军、领右卫。峻至东陵 口。六军败绩。壶乘马被甲赴贼。二子眕、盱、随从。 俱为贼所害。赠侍中开府。谥忠贞公。文 选三十九为卞彬谢修卞忠贞墓启注。　案此引作济阴卞 录。 
卞郭壶从兄。除右卫率。时胡 贼侵逼淮泗。中宗求可以式遏边境者。公卿举郭当 作敦。也。书钞。 
　　刘超
刘超字世逾。迁中书舍人。时台省初建。内外多事。超 出纳书命。以忠慎称。加以理身清苦。衣不重帛。以 上亦见初学记十一。每上所赐。皆固辞曰。凡陋小 臣。横窃赏赐。无德而禄。殃咎必至。上益嘉焉。御 览二百二十二。 
超以中书郎迁为射声校尉。时军校兵义兴人多。义随 超。因领之号为君子营。以实宿卫。御 览二百四十二。 
超为左右卫将军。时苏峻作逆。逼迁天子。世逾亲侍 至尊。攀毂悲哀。贼给马不肯骑。而悲哀慷慨。峻闻之 不平。书钞。 
　　熊远
熊远迁御史中丞。尚书郎卢綝入直。逢尚书刁协于大司 马门外。协醉使綝避之。綝以当直不肯回。协令人牵綝 堕马。至协车马而后释。远奏请免协官。诏令白衣领职 。御览二百二十六。 
　　高崧
高崧字茂琰。广陵人。父悝、光禄大夫。少好学。善史 传。累迁吏部郎。侍中。以公累免官。世 说注二。 
　　东阿郭录
郭璞字景纯。书钞。 
郭璞。太兴元年奏南郊赋。中宗见赋。嘉其才。以为 着作佐郎。初学记十一。　御览二百三 十四。 
璞以中兴王宅江外。乃注江赋。述川渎之美。文 选江赋注。 
郭璞云。秦博士典教职。礼义所寄也。书 钞。 
璞性轻易。不恃威仪。嗜酒好色或过度。其友人干宝 常诫之曰。此非适性尔。璞曰。吾所受有本限。用之恒 恐不尽。乃忧酒为患乎。御览三百八十 九。 
璞为尚书郎。大将军王敦以璞有才术。取为记室参军 。璞畏不敢辞。书钞。　御览二百四十 九。案书钞引作东阿郭录。 
　　葛洪
葛洪字稚川。丹阳句容人。御览七百二 十二。 
葛洪好学。常伐薪卖。买纸墨。初学 记二十一。 
葛洪赴岣嵝令。行至广州。其刺史邓岱留不听去。洪 乃止罗浮山中炼丹。在山积年。忽与岱书云。当欲远行 寻药。岱得书狼狈而至。而洪已亡。时年八十一。视其 貌如平生。体亦软弱。举尸入棺。其轻如空衣。时咸以 为尸解得仙。类聚七十八。　御览六百 六十四。 
洪幼览众书。近得万卷。自号抱朴子。善养性之术。 撰经用救验方三卷。号曰肘后方。又撰玉函方一百卷。 于今行用。御览七百二十二。 
　　颍川庾录
庾亮字元规。少好黄老。能言玄理。时人方之夏侯泰初 。御览六百十七。 
亮父琛为会稽太守。亮少随父会稽。文 选三十八让中书令表注。 
晋国建。亮为中书郎。同上。 
中宗钦亮名德。故申婚姻。同上。 
中宗聘亮妹为皇太子妃。同上。 
王敦表亮为中领军。同上。 
明帝立。王敦表曰。中书郎领军庾亮、清雅履正。可 中书监。领军如故。肃祖欲使为中书监。上疏曰。陛下 践阼。复以臣领中书。则示天下有私矣。云云。肃祖纳 亮言。封于一作永。昌公。同 上。　御览二百二十。 
初庾亮欲征苏峻。卞壶不许。温峤及三吴欲起兵卫帝 室。亮不听。下制曰。妄起兵者诛。故峻得作乱京邑也 。世说注六。 
亮与苏峻战于建阳门。王师败绩。亮于阵携其三弟怿 、条、翼、南奔温峤。显宗幸峤船。亮泥首谢罪。御 览三百六十四。 
庾亮上疏曰。先帝谬顾。情同布衣。文 选五十八褚渊碑文注。 
亮后迁司马。录尚书事。薨。文选三 十八让中书令表注。 
庾怿。亮弟。 
庾冰。亮弟。 
冰为吴郡。苏峻作逆。遣军伐冰。冰弃郡奔会稽。世 说注七。 
庾冰疏曰。臣因循家宠。冠冕当世也。文 选。为萧扬州作荐士表注。 
庾冰临卒谓长史曰。吾将逝矣。恨报国之志不展。死 之日。敛以时服。无以官物也。及卒。无绢为衾。世以 此称之。书钞。唐类函。 
冰天性清慎。常以俭约自居。子袭常贷官绢十匹。冰 怒捶之。市绢还官。书钞。 
庾翼亮弟。字稚恭。时京兆杜 乂、陈郡殷浩、并才名冠世。而翼弗之重。每语人曰。 此辈宜束之高阁。俟天下平。然后议其所任耳。唯与桓 温友善。在总角之中。便相期以终始。御 览四百七。　初学记十八略。 
翼除震威将军。转西阳太守。抚和百姓。甚得欢心。 书钞。 
翼与燕王书曰。令致画角一双。孔雀眊二枚。书 钞。 
庾翼书少时与王右军齐名。右军后进。庾犹不分。在 荆州与都下书曰。小儿辈厌家鸡。爱野雉。一 作鹜。皆学逸少书。须吾下当北之。 
庾统字长仁。颍川人。卫将军怿子也。少有令名。仕 至寻阳太守。世说注五。 
庾希字始彦。司空冰长子。累迁徐、兖、二州刺史。 希兄弟贵盛。桓温忌之。讽免希官。遂奔于暨阳。初郭 璞筮冰子孙必有大祸。唯固三阳。可以有后。故希求镇 山阳。弟友为东阳。希自家暨阳。及温诛希当 作蕴。弟柔、倩。希闻难逃于海陵。后迁于京口。 聚众事败。为温所诛。世说注四。 
桓温杀庾希当作蕴。弟倩。希 闻难而逃。希弟友当伏诛。子妇桓氏女。请温得宥。世 说注六。 
庾爰之字仲真。有父翼风。桓温徙于豫章。年三十六 而卒。世说注四。 
庾阐字仲初。颍川人。太尉亮之族也。少孤。九岁便 能属文。阐有文章才义。识者以为宜综国史。于是召为 散骑侍郎。自阐有文章下。依御览二百 二十四引补。而侍郎又作常侍。领大着作。为扬都 赋邈绝当时。五十四卒。世说注三。　 类聚四十八。 
庾阐父东以勇力闻。世祖时西域遣一使胡。趫●勇果 。自谓无敌。晋人不敢与校。世祖募求勇敢之士。唯东 应选。遂暴杀胡。勇闻殊俗。御览三百 八十六。 
　　桓录
桓彝少孤。家贫而性度高豁。不以簟瓢屑意。年在弱冠 。便有知人之鉴。为宣城太守。百姓怀之。类 聚六。 
苏峻反。桓彝为宣城内史。往赴朝廷。长史裨惠等咸 以宜且案甲。以谋。须众力齐集。彝厉色曰。夫见无礼 于其君者。如鹰鹯之逐鸟雀。今社稷之难。而欲逡巡。 将何以云。众力虽寡。义无宁赴。长驱往进。寻王师败 绩。彝慷慨流涕。皆劝伪通。以纾交至之祸。如其不然 。重兵必至。彝曰。吾受国厚恩。不能死节。焉能忍辱 与之通问。如其不济。此即命也。遣俞纵进军。左右以 力不敌。劝纵退军。纵曰。吾承桓侯厚遇。吾之不可负 桓侯。犹桓侯不可负国也。遂力战而死。峻遣韩晃因进 军讨彝。力屈被害。御览四百十七。 
桓温字元子。谯国人。文选荐谯元彦 表注。 
桓温父被害时。温年十五。枕戈寝血经年。乃提刀直 进。手刃仇人。类聚三十三。 
温为琅邪王文学。文选荐谯元彦表注 。 
温曾为徐州刺史。世说注四。 
李势盗蜀。温伐势。势出军战于柞桥。军败。面缚请 命。文选荐谯元彦表注。 
桓温檄曰。幕府不才。忝荷戎重。文 选与陈伯之书注。 
桓温上疏荐谯秀曰。窃闻巴西谯秀、植彩选 作操。贞固。抱德肥遯。若蒙蒲帛之征。足以镇静 颓风。轨训嚣俗。幽遐仰流。九服知化。初 学记二十。 
桓温步骑四万。自江陵向关中。伐伪立荆州刺史郭敬 进。击青泥皆破之。至于灞上。戎首多降。居民皆壶浆 路侧。耆老咸泣曰。不图今日复见官军。氏帅苻健以五 千人守长安小城。时运道艰难。而关中大饥。温率众还 。诏遣侍中黄门慰劳于襄阳。犒军。十二年。温进征讨 大都督司、冀、诸军事。委以专征之任。温乃合众治兵 。七月。率众伐羌。十月。温次伊水。羌帅姚襄来逆。 军屯于北。遣使诣温。奉身归命。愿敕前锋小却。当拜 路左。温答曰。我自脩复中原。展敬山陵。无豫君事。 欲来相迫。何复求却。于是方轨齐进。襄率骁勇万余人 距水前战。温命小弟冲及诸将奋击。襄大败奔北。自相 杀害。死者数千。越北芒而奔走。温屯故太极殿前。贼 周成率众降。温徙入金墉。谒先帝诸陵。被侵毁者皆缮 复之。选陵令守护。御览三百九。 
桓温授侍中、太尉。固让不受。旬日之中。使者八至 。轺轩相望于道。温遂亲职。御览二百 七。 
后进位大司马。文选荐谯元彦表注。 
桓温遣参军督护竺瑶伐鲜卑。书钞。 
桓豁。彝子。 
桓冲。彝子。 
桓遐字伯道。温长子也。仕至豫州刺史。世 说注六。 
桓石虔。豁子。 
石虔有才干。有史学。累有战功。仕至豫州刺史。赠 后军将军。世说注六。 
桓石秀。豁第二子也。风韵秀彻。代叔父冲为江州刺 史。虽公门贵盛。不以荣爵婴心。唯以弋钓为事。游览 足乐一邱。叔父冲常与石秀共猎。登九井山。猎徒甚盛 。观者倾坐。石秀未常属盼。啸咏而已。初 学记二十二。　御览三百九十二。又八百三十二。 
桓嗣字恭祖。车骑将军冲子也。少有清誉。仕至江州 刺史。世说注七。 
桓谦字敬祖。冲第三子。尚书仆射。中军将军。世 说注五。 
桓胤字茂祖。谯国人。祖冲、太尉。父嗣、江州刺史 。胤少有清操。以恬退见称。仕至中书令。玄败。徙安 成郡。后见诛。世说注三。 
桓伊字叔夏。谯国人。湛隐有武干。又善音律。为中 兴第一。迁都督江州、荆州、十郡、豫州四郡、军事。 江州刺史。伊到镇。以边境无虞。宜以宰恤为务。乃上 疏、江州虚耗。加连岁不登。宜并合小县。除诸郡逋米 。州治宜还豫章。诏答移州浔阳。其余皆听。伊随宜拯 抚甚得。南土清和。御览二百五十六。 
　　太原王录
王承湛子。字安期。少而冲淡。 弱冠知名。太尉王衍雅重之。以比南阳乐广。司空东海 王越以为记室参军。雅相敬重。敕子毗曰。夫学之所益 者浅。体之所安者深。闲习礼度。不如式瞻仪形。讽咏 一作味。遗言。不如亲承音旨。 王参军人伦之表。汝其师之。御览二百 四十九。　文选王文宪集序注。又齐竟陵文宣王行状注 。 
王述承子。字怀祖。为司徒王 导中兵属、督牙门。书钞。 
述以清介称。康宗为骁骑将军。召补功曹。书 钞。 
羲之自会稽王友改授临川太守。王述从骠骑功曹出为 宛陵令。述之为宛陵。多修为家之具。初有劳苦之声。 丞相王导使人谓之曰。名父之子。屈临小县。甚不宜尔 。述答曰。足自当止。时人未之达也。后屡临州郡。无 所造作。世始叹服之。世说注五。 
述清贵简正。少所推屈。唯以性急为累。世 说注八。 
王述作会稽太守。外白请讳。答曰。惟祖惟考。四海 所知。过此无所复讳。类聚六。 
王坦之述子。字文度。选曹将 拟为尚书郎。坦之闻曰。自过江。尚书郎正用第二人。 何得以此见拟。御览二百十五。 
坦之领左卫。少有风格。尚刑名之学。尝着废庄论。 同上二百三十七。 
王恺坦之子。字茂仁。历吴国 内史。丹阳尹。赠太常。世说注四。迁 丹阳尹。为政清整。书钞。　案亦引太 原王录。原阙名。不知是恺否。姑附此以俟考。 
王愉。坦之子。 
坦之子国宝。好倾侧。妇父谢安恶之。除尚书郎。国 宝以为中兴膏腴之族。唯作吏部。不作余曹郎。怨之。 辞不拜。御览二百十五。 
王国宝因酒坐怒右丞祖台之。攘袂唤呼。以盘盏乐器 掷台之。复为有司所弹。烈宗诏曰。国宝纵肆情性。甚 不可长。台之懦弱。非监司体。其各免官。御 览二百十三。　书钞。 
王绥字彦猷。愉子也。少有令誉。自王浑至坦之。六 世盛德。绥又知名于时。冠冕莫与为比。位至中书令。 荆州刺史。桓玄败后。与父愉谋反。伏诛。世 说注一。 
王绥八世德名继轨。文选百辟劝进今 上笺注。 
王濛字仲祖。初学记十一。 
王濛少而不羁。不为乡闾所齿。晚节克修。遂有风流 之美誉。与沛国刘恢、齐名友善。时人以濛比袁曜卿。 以恢比荀奉倩。御览四百七。 
濛恬畅。能言名理。善隶书。与刘恢为中书侍郎。太 宗辅政。濛、恢、并数侍接一作捷。对 。每为入室之宾。初学记十一。　御览 二百二十。 
王濛女讳穆之。为哀帝皇后。世说注 四。 
王蕴濛子。字叔仁。御 览二百四十三引作字仁修。为吴兴太守。时郡荒民 饥。蕴辄开仓赈恤。主簿执谏云。宜先列表上。蕴曰。 行仁义而败者□矣。于是以米赈贷。赖蕴者十室而八。 然后具自表闻。朝廷以违科免。饥民多诵之。诏特左迁 晋陵太守。御览二百六十一。 
王蕴女讳法惠。为孝武皇后。世说注 四。 
烈宗将纳后。访于公卿。仆射安曰。王蕴地望。可与 国婚。定谥也。后既立。征拜金 紫光禄大夫。御览二百四十三。 
王恭。蕴子。 
恭虽才不多而清辩过人。世说注五。 
太原王恭为中书令。领詹事。学问清操过人。书 钞。 
王恭尝宴于司马道子室。尚书谢石为吴歌。恭曰。居 端右之重。集宰相之座。而放妖俗之音乎。并有惭色。 御览四百九十一。 
烈宗丧。会稽王道子执政。宠幸王国宝。委以机任。 王恭入赴山陵。故叹曰。虽榱桷惟新。便自有黍离之哀 。世说注六。 
王恭败。单马奔曲阿。不堪久骑。两髀生疮。不能复 去。曲阿人殷礭以船载之。为明浦尉所得。御 览三百七十二。 
王熙字叔和。恭次弟。尚鄱阳主。太子洗马。蚤卒。 世说注四。 
王爽字季明。恭第四弟也。世说注三 。 
爽忠孝正直。烈宗崩。王国宝夜开门入为遗诏。爽为 黄门郎。拒之曰。大行晏驾。太子未立。敢有先入者斩 。国宝惧乃止。世说注四。 
爽仕至侍中。恭事败。赠太常。世说 注三。 
　　荀录
荀勖。 
荀勖徙中书监为尚书令。人贺之。乃发恚云。夺我凤 凰池。卿诸人何贺我邪。文选古意注。 
荀藩。勖子。 
荀组。勖子。字大章。颍川人 也。弱冠。太尉王夷甫见而称之。御览 二百四十三。 
司徒王浑表曰。左西属荀组、文义贞素。清识见称。 宜转从事中郎。御览二百九。 
怀帝时为侍中。特进行太子太保。御 览二百四十四。 
为光禄大夫。御览二百四十三。 
荀闿藩子。字道明。有清称。 京师为之语曰。洛中英英荀道明。大司马齐王冏辟以为 掾。御览二百四十九。 
荀崧字景猷。组族子也。弱冠。太原王济甚相器重。 御览二百四十三。 
崧上疏云。国子博士。一则应对殿堂。奉酬顾问。二 则以参训国子。书钞。 
拜右光禄大夫。御览二百四十三。 
荀蕤崧子。字令远。迁左丞。 时桓温平蜀。朝廷欲以豫章封温。蕤谓太宗曰。若温复 假王威。平定河洛。修复山陵。将复何以加之。遂止。 御览二百十三。 
荀羡崧子。字令则。御 览二百五十四。 
羡为北中郎将、徐州刺史。时年二十八。御 览二百四十一。 
羡年二十八。出为徐、兖、二州。中兴方伯之少。未 有若羡者御览二百五十四。引作羡为徐 州刺史。时年二十。中兴方伯。未有如羡少者。也 。世说注二。 
　　顺阳范录
范汪字元平。少失父。年六岁。过江依外家庾氏。荆州 刺史王澄见而奇之。以为兴范族者。必是人也。御 览四百四十三。 
范汪家贫好学。燃薪写书。写书既毕。诵读亦竟。类 聚八十。 
汪博学多通。尤善文选表注引作善言 。元理。书钞。 
苏峻反。范汪逃遁西归。时庾亮、温峤、治兵浔阳。 咸以众少贼强。未敢即路。且信使阻绝。不相知闻。及 汪经过。峤等访焉。汪曰。贼政令不一。贪暴纵横。灭 亡已兆。虽强易弱。朝廷倒悬。宜时进讨。峤等纳之。 是日护军、平南、二府。礼命交至。始解褐。参护军事 。御览二百四十九。 
汪为吏部郎。徙吏部尚书。徐、兖、二州刺史。文 选为范尚书让吏部封侯表注。 
初桓温请范汪为征西长史。复表为江州。并不就还都 。因求为东阳太守。温甚恨之。汪后为徐州。温北伐。 令汪出梁国。失期。温挟恨奏汪为庶人。汪居吴。后至 姑孰见温。温语其下曰。玄平乃来见。当以护军起之。 汪数日辞归。温曰。卿来何以便去。汪曰。有数岁小儿 丧。往因经乱。权瘗此境。故来迎之。事竟去耳。温愈 怒之。竟不屑意。世说注八。 
范宁汪子。字武子。慎阳人。 少好学。多所通览。一作博学通览。　 世说注二。　初学记十一。 
宁解褐。除余杭令。在县。兴学校。养生徒。洁己修 礼。志行之士。莫不来宗。一作宗之。 □年之后。风化大行。自中兴以来。崇学敦教未有 如宁者也。在职六年。迁临淮太守。书 钞。　御览二百六十七。 
宁为临淮太守。征拜中书侍郎。专掌西省。以职在机 近。固辞不许。多所一作以。献 替。有益政一作治。道。御 览二百二十。初学记十一。类聚四十八。 
宁为中书侍郎。时烈宗雅好文学。而宁明习五经。甚 见亲爱。朝廷拟议。辄谘访之。宁指朝士直言无讳。御 览二百二十。初学记十一。 
求补豫章。宁在郡大设庠序。遣人往交州。采磬石以 供学用。改革旧制。不拘常宪。远近至者千余人。资给 众费。一出私禄。并取郡四姓子弟。皆充学生。课读五 经。又起学台。功用弥广。书钞。 
范坚汪叔。字子常。为廷尉。 秦王典吏邵广盗官幔。合布四十疋。依律弃市。广息云 、宗、二人自没为官奴婢。以赎父。尚书议可特听。坚 駮之曰。此为施一恩于今。开万怨于后。显宗从之。正 广刑。御览二百三十一。 
范启字荣期。慎阳人。父坚、护军。启以才义显于世 。仕至黄门郎。世说注三。 
　　刘惔
刘恢当作惔下同。字真长。少清 峻。与王濛为中书郎。时人以濛 比袁曜卿。以恢比荀奉倩。初学记十一 。　御览二百二十。　案刘恢字长升见王隐晋书。 
　　会稽虞录
虞潭字思奥。七为卫将军。貌如不武。内坚明有胆决。 虽屡统军旅。而□有倾败。书钞。 
虞啸父、光禄潭之孙。右将军纯之子。少历显位。与 王廞同废为庶人。义旗初为会稽内史。世 说注八。 
虞悝与弟望并有士操。中宗为丞相。招延四方之士。 辟虞为府掾。时人谓之百六掾。望亦被召。耻而不应。 书钞。案此亦引中兴书会稽虞录。晋书 悝附忠义。 
虞预字叔宁。好学有文才。中宗以为记室参军。书 钞。 
预有学有才。转琅玡王常侍。书钞。　二 节亦引中兴会稽虞录。 
　　陆录
陆晔 
陆晔。童龀中。从兄机称之为陆氏之宝。我家不世之 才也。御览四百四十三。 
陆玩晔弟。字士瑶。王导、郗 鉴、庾亮、相继殂。朝野忧惧。咸以为三良既没。国基 坠矣。于是迁玩侍中、司空。给羽林四十人。玩比陈让 。不听。既拜。叹息谓宾客曰。以我为三公。是天下无 人也。谈者以玩为知言。类聚四十七。 　御览二百八。 
陆纳玩子。字祖言。征拜左民 尚书。将应召。纲纪白曰。宜装几舫。纳曰。吾家不在 此。已敕私奴乘驾装并食粮米。无所须也。临发。载被 幞而已。其余皆封还官。御览四百三十 一。 
陆纳为吴兴太守。时卫将军谢安尝欲诣纳。纳兄子俶 、怪纳无供办。复不请问。一作不敢问 之。乃密作数十人供。安至。纳所设。惟茶果而已 。俶遂陈盛馔。珍羞毕具。及安去。一 作俶不精饮食客罢。纳大怒。杖俶四十。云汝既不 能光益父叔。乃复秽我素业。御览五百 十二。又八百六十七。 
陆纳为吴兴太守。辞大司马桓温。因问温曰。醉可饮 几酒。肉食多少。温曰。温年大来。饮酒不过三升便醉 。日肉不过十脔。纳后伺闲求入。自言外有微礼。温敕 而受。止有酒一斗。鹿肉一盘。一坐愕然。纳曰。公近 云饮三升。民正可二升。今有一斗。以备余沥。温叹服 。御览八百六十三。　书钞。 
　　庐江何录
何比干字长卿。武帝时为丹阳都尉。有阴德。尝独坐。 天大雨。有一老母诣比干。而衣不濡。比干怪而敬焉。 临去。怀中出金册九百九十枚。以授比干曰。尔子孙当 佩印绶。如此册数。御览四百七十。 
庐江何充字次道。御览二百九。 
充年在童龀。伯父邃谓之曰。我为儿时。亡伯车骑谓 我。汝后当与伯父争名。汝今器宇宏深。亦当名出我右 。由是少有名望。御览四百四十三。 
充为司徒王导谘议参军。御览二百九 。 
王敦以震主之威。收罗贤俊。辟充以主簿。充知敦有 异志。逡巡疏外。及敦称含敦兄。有 惠政。一坐畏敦。击节而已。充独抗之。其时众人为之 失色。由是忤意。出为东海王文学。世 说注三。 
初庾冰兄弟每说显宗。国有强敌。宜须长君。显宗晏 驾。何充建议曰。父子相传。先王旧典。忽妄改易。惧 非长计。冰等不从。遂立康帝。康帝临轩。冰、充、侍 坐。帝曰。朕嗣洪业。二君之力也。充对曰。陛下龙飞 。臣冰之力。若如臣议。不睹升平之世。其强正不挠。 率皆如此。御览四百二十八。 
何准字幼道。庐江灊人。骠骑将军充第五弟也。雅好 高尚。征聘一无所就。充位居宰相。权倾人主。而准散 带衡门。不及世事。于时名德皆称之。年四十七。卒。 有女为穆帝皇后。赠光禄大夫。子恢让不受。世 说注六。 
何澄准子。字子玄。清正有器 望。历尚书。左仆射。世说注八。 
何琦字万伦。遭母忧。停柩在殡。为邻火所逼。烟焰 已交。家乏僮役。计无从出。乃匍匐棺所号哭而已。俄 而风止火息。堂屋一间乃免。御览四百 十一。 
琦养志衡门。不交人事。丰约与邻乡共之。频征不起 。桓温与琦登县略山。喟然叹曰。此山南有人焉。何某 真正是也。御览五百三逸民部三。　晋 书琦列孝友。 
褚翜色洽反。音歃。原引误作翼。字 谋远。少失父母。以材艺堪干立名。肃祖即位。征拜屯 骑校尉。迁太子左卫率。御览二百四十 七。 
褚裒字季野。河南人也。弱冠。谯国桓彝见而目之曰 。褚季野皮里阳秋。裒女即康献后也。征拜侍中。迁尚 书。裒以后父。苦求外出。除江州刺史。邪政贞素。每 崇清约。常使私僮樵采。御览二百五十 六。 
褚裒一作□。授卫将军、中书 令。以中书铨。管诏命。不宜以亲居之。固让。类 聚四十八。　御览二百二十。 
征北大将军褚裒遣督护王堪当作龛。 迎流民。军次岱陂。为石遵所破。死伤过半。裒还 京口闻哭声甚众。问何哭之多。左右曰。岱陂之役也。 裒耻恨。发疾而薨。御览四百八十七。 
薨赠太傅元穆侯。文选褚渊碑文注。 
蔡谟字道明。御览二百八。 
谟拜太常。咸康四年临轩。门下奏非祭祀宴飨。则无 设乐。谟奏宜有金石。显宗纳焉。临轩作乐。自此始也 。御览二百二十八。　书钞。 
蔡谟为尚书。上疏曰。八座之任。非贤莫居。前后选 用。名资有常。孔愉、诸葛恢、并以清节令才。素有名 望。昔愉为御史中丞。臣尚为司徒长史。恢为会稽太守 。臣为尚书郎。恢尹丹阳。臣守小郡。名辈不同。阶级 殊悬。今猥以轻鄙。超逾等疋。上乱圣朝贯鱼之次。下 违群士准平之论。岂唯微臣斯亡之诫。实贻圣政维尘之 累。御览二百十二。 
迁司徒。谟固让曰。若我作司徒。将为后代哂。义不 敢拜。诏数十下。谟章表十余上。孝宗临轩。遣侍中纪 璩、黄门郎丁纂、征谟。谟陈以疾笃。使主簿谢攸对。 自平旦至日中。一作自朝至申。使 者十余反而谟不至。孝宗时年八岁。甚怪之。亟问左右 曰。所召何人。何以至今不来。临轩何时当竟。皇太后 诏曰。必不来者宜罢朝。中军殷浩奏曰。免吏部尚书江 彪官。会稽王曰。蔡公□违上命。无人臣之礼。若人主 卑屈于上。大义不行于下。亦不复知所以为治。于是公 卿奏送谟廷尉。以正刑书。谟惧。率子弟素服诣阙稽颡 。到廷尉待罪。诏可依旧制。免为庶人。类 聚四十七。　御览二百八。又四百九十八。 
蔡谟免。皇太后诏以谟为左光禄大夫。开府。仪同三 司。遣谒者孟洪就加册命。谟上疏陈谢。遂以疾笃不行 。赐几杖。门施行马。御览二百四十三 。 
蔡系字子叔。济阳人。司徒谟第二子。有文理。仕至 抚军长史。世说注四。 
　　琅玡诸葛录
诸葛氏之先。出自葛国。汉司隶校尉诸葛丰。以忠强立 名。子孙代居二千石。三国之兴。蜀有丞相亮。吴有大 将军瑾。魏有司空诞。名并盖海内。为天下盛族。御 览四百七十。 
诸葛诞叛。遣子靓入质于吴。吴亡入洛。自以父诞为 太祖所斩。誓不见太祖。叔母琅玡武王妃、靓之姊也。 帝后因靓在姊间。往就见焉。靓逃于厕。帝又逼之。靓 流涕曰。臣不能漆身吞炭。复睹圣颜。御 览四百八十。 
诸葛恢字道明。书钞引恢作忻。又明 作琅玡诸葛录。颐弟也。弱冠知名。初仕即邱长。 转临沂令。值天下乱。避地江左。一作 避难过江。于时与颍川荀顗字道明、陈留蔡谟字道 明、俱有名誉。号中兴三明。时人为之歌一 作语。曰。京都三明各有名。蔡氏儒雅荀葛清。御 览三百六十三。　世说注四。　文选王文宪集序注。 
中宗迁恢为会稽太守。临行。上为置酒。谓之曰。今 之会稽。昔一作晋。之关中。足 食足兵。在于良一作太。守。以 君有邪任之方。是以相屈。四方分崩。当匡振否运。治 之所先。君为言之。恢陈谢。因对曰。今天下丧乱之余 。风俗凌迟。宜尊五美。屏四恶。进忠实之士。退浮华 之党。中宗深纳之焉。类聚六。　御览 二百六十一。恢为会稽守二年。政清民和。书 钞。 
　　陈郡殷录
殷羡。 
殷融字洪远。陈郡人。桓彝有人伦鉴。见融甚叹美之 。着象不尽意大贤须易论。理义精微。谈者称焉兄子浩 。亦能清言。每与浩谈。有时而屈。退而着论。融更居 长。司徒王导以为右一作左。西 属。融饮酒善舞。终日啸咏。未常以世务自婴。导甚亲 悦焉。累迁吏部尚书。太常卿。卒。世 说注三。　御览二百九。　书钞。　案书钞引作中兴书 陈郡郭录。郭自殷字之误。 
殷浩字渊源。羡子。识度清远 。弱冠。与京兆杜乂并有美誉。尤善言玄理。论难精微 。长于老易。故风流清谈者。皆宗归之。三府辟皆不就 。征西将军庾亮引为记室参军。御览二 百四十九。　世说注五。　书钞。　案书钞二引皆作陈 郡殷录。 
浩为亮司马。世说注三。 
浩栖迟积年。累聘不至。世说注四。 
除侍中。安西军司。称疾不起。书钞 。 
建元初。庾亮兄弟何充等相寻薨。太宗以抚军辅政。 征浩为扬州。从民誉也。世说注二。 
殷允字子思。陈留疑是陈郡之误。人 。太常康第六子。恭素谦退。有儒者之风。历吏部尚书 。世说注五。 
殷仲堪。浩从子。 
仲堪父常疾患经时。仲堪衣不解带数年。自分剂汤药 。误以药手拭泪。遂眇一目。世说注七 。 
殷仲堪少好学。能清言。善属文。人士咸钦爱之。以 孝行称。烈宗闻其名。为太子中庶子。甚相知悦。御 览二百四十五。 
殷仲堪上白鹿表曰。巴陵县青水山得白鹿一头。白者 正色。鹿者景福嘉义。御览九百六。 
初仲堪欲起兵。密邀觊。觊不同。杨广与弟佺期劝杀 觊。仲堪不许。世说注一。 
顾悦字君叔。晋陵人。初为殷浩扬州别驾。浩卒。上 疏理浩。或谏以浩为太宗所废。必不依许。悦固争之。 浩果得申。物论称之。后至尚书左丞。世 说注二。 
顾恺之悦子。博学有才气。为 人迟钝而自矜尚。为时所笑。世说注三 。 
　　会稽孔录
孔愉字敬康。少与同郡张茂字伟康、丁潭字子康、俱知 名。号曰会稽三康。御览三百六十三。 
愉以讨华轶功。封余不亭侯。初愉少时。尝得一龟。 经余不亭放龟溪中。龟中流左顾者数过。后以功封余不 亭侯。以铸印而龟左顾。更铸亦然。印工以闻愉。愉悟 乃取佩。初学记二十六。　御览二百。 
司徒王导将以赵冰为中护军。孔愉谓导曰。中兴以来 。处此官者。周伯仁、应思远、今诚乏才。岂可以赵冰 居之。其秉正不挠。皆此类也。御览二 百四十。 
孔坦愉从子。字君平。以才名 独步。补东宫舍人。书钞。　案此引作 会稽孔录。 
孔严原引误岩。字彭祖。愉 从子。会稽山阴人。父俭、黄门侍郎。世 说注五。 
严补大中正。时东海王弈信用群下。上疏求海盐、钱 塘、以水牛牵埭。税取钱直。玉篇土部 引此二句。作求以牛车牵埭。取其海税。严启宜寝 表。帝诏曰。弈谓此适民无损害。岂夺惠恤之旨也。省 所启。敬纳忠规。御览六百二十七。 
严有才学。历丹阳尹。尚书。西阳侯。在朝多所匡正 。为吴兴太守。大得民和。后卒于家。世 说注五。 
孔演当作衍。字元舒。原 引误倒。书钞。因误作太元。中宗命为安东参军。 专掌记室。时书命殷积。演每称职。御 览二百四十。　书钞引末句作会稽孔录。 
演。晋国初建。与庾亮俱补中书侍郎。肃宗之在东宫 。孔演领太子中庶子。于时中兴肇建。庶事草创。演经 学博通。又练识旧典。朝仪轨制。多取正焉。山是元、 明、二帝。并亲爱之。初学记十一。　 御览二百二十。又二百四十五。 
孔衍为广陵郡。时人为之寒心。而衍不形于色。郡虽 邻接西贼。犹教诱后进。不以戎务废业。书 钞。 
张茂。初起义讨贼陈武。一郡用全。中宗初镇。召为 掾属。中兴。累迁至太子右卫率。出为吴国内史。为沈 充所杀。茂妻陆氏、散家财。合义军。助国讨充。诣阙 上书。理茂忠节。诏书褒叹。追赠太仆卿。御 览四百三十九。 
　　丹阳陶录
陶回字恭之。书钞引作洄字恭润。御览 四百二十八引作恭则。王导以回有器干。擢拜北军 中候。御览二百四十。 
大将军王敦命为参军。转州别驾。在府称职。书 钞。　案此引作丹阳陶录。 
陶回拜领军将军。加散骑常侍。性方范不畏强御。丹 阳尹桓景颇以佞事司徒王导。导甚昵之。回常慷慨谓景 非正人。不宜亲狎。会荧惑守南斗经旬。王公语回曰。 南斗扬州分。而荧惑守之。吾当逊位。以厌此谪。回答 曰。公以明德作相。一作镇。辅 弼圣主。当亲忠贞。远邪佞。而与桓景造膝。荧惑何由 退舍。导深愧之。御览二百三十九。又 四百二十八。又四百九十一。 
　　陈郡谢录
谢鲲字幼舆。弱冠知名。值中朝大乱。长沙王乂辅政。 亲媚小人。忌害君子。时疾鲲名谮之。乂遂执欲鞭之。 鲲解衣伏锧。神无动容。乂异而释之。又无喜色。御 览六百四十九。 
太傅东海王越闻其名。辟为掾。于时惧胡来攻城。多 蓄薪柴。鲲家僮载取官稿。除名。书钞 。　案此引作中兴书陈郡谢录。 
谢尚字仁祖。司徒左西属。为会稽王友。御 览二百四十八。　书钞。 
尚为建武将军、江夏相。世说注五。 
谢弈字无弈。陈郡阳夏人。祖衡、太子少傅。父裒、 吏部尚书。弈少有器鉴。辟太尉掾。郯令。世 说注一。 
弈自吏部郎出为晋陵令。世说注七。 
累迁豫州刺史。世说注一。 
谢安字安石。年四岁。桓彝见而叹曰。此儿风神秀彻 。后当不减王东海。总角。神识深敏。气宇条畅。丞相 王导知之。由是着名。御览三百八十四 。 
安元居会稽。与支道林、王羲之、许询、共游处。出 则渔弋山水。入则谈说属文。未尝有处世意也。世 说注四。东瓯沃壤。名士各乐居之。太傅谢安未仕 时。亦居东土。共王羲之、孙绰、李充、许询、道林、 皆文义冠世。共相友昵。御览四百七。 
王恭为中书令。谢安石上疏曰。王恭超登清任。当虚 心乘理。文选王文宪集序注。 
于时氐贼强盛。侵寇无已。朝议求文武良将。可以镇 靖北方者。卫大将军安曰。惟兄子玄可任此事。中书郎 郗超闻而叹曰。安违众举亲。明也。玄必不负举。才也 。于是征还。拜建武将军、兖州刺史。领广陵相。监江 北诸军事。御览五百十二。　世说注四 。文选和王着作八公由诗注。 
安出镇。广筑新城而居之。谢安筑埭于新城北。百姓 赖之。故名召伯埭。御览七十三。 
谢万字万石。太傅安弟也。才气高俊。蚤知名。历吏 部郎。西中郎将。豫州刺史。散骑常侍。世 说注二。 
万才器俊秀。善自炫曜。故致有时誉。兼善属文。能 谈论。时人称之。世说注三又五。 
谢万少而才器俊秀。太宗闻其名。取为镇军从事中郎 。御览二百四十九。 
万之为豫州。氐羌暴掠司、豫、鲜卑屯结并、冀。万 既受方任。自率众入颍。以援洛阳。万矜豪傲物。失士 众之心。北中郎郗昙以疾还彭城。万以为贼盛致退。便 向还南。遂自溃乱。狠狈单归。太宗辅政。责之。废为 庶人。世说注五。 
万器量不及安石。虽居藩任。安在私门之时。名称居 万上也。世说注五。 
升平五年诏曰。前西中郎将谢万、才义简亮。宜居献 替。其为散骑常侍。类聚四十八。 
万为尚书令。薨。博士议谥曰。万无他才望。直以宰 相弟。遂居清显。妄自夸拟。曾无惭德。案谥法、因事 有功曰襄。贪以败官曰墨。宜谥曰襄墨公。朝议直曰襄 公。御览四百九十二。 
谢石字石奴。世说注三。 
谢石上疏曰。尸素朝端。忽焉五载。文 选褚渊碑文注。 
谢石迁尚书令。石上表以脚疾不敢朝拜。乞依故尚书 王彪之例。于府总摄。诏听之。书钞。 
谢安弟石。历尚书令薨。年六十二。石无他才望。直 以宰相弟兼有大勋。遂居清显。而聚敛无厌。取讥当世 。御览六百二十七。　世说注三。　文 选奏弹王源注。引谢石以有大勋。遂居清显。二句。作 何法盛陈郡录。 
谢玄弈子。字幼度。进号冠军 将军。加领徐州牧。一作刺史。还 于广陵。以功封东兴县侯。太元八年。秦主苻坚倾国大 出。众号百万。先遣苻融、慕容暐、张蚝、苻方、四师 至颍口。梁成、王先、等守洛涧。诏加卫将军安为征讨 大都督。玄为前锋。都督徐、兖、青、三州。扬州之晋 陵、幽州之燕国、诸军事。与叔父征虏将军石、从弟辅 国将军琰、西中郎将桓伊、龙骧将军檀元、等拒之。众 凡八万。玄先遣广陵相刘牢之五千人。直指洛涧即斩梁 成。及成弟云。步骑崩溃。争赴淮水。斩首万级。生擒 五千余人。十月。苻融进屯寿阳。玄与琰等选精锐八千 人。决战肥水南。射伤苻坚。临阵斩苻融。俘获万计。 得伪辇及云母车。其余宝器山积。锦罽万端。牛马驴骡 骆驼十万疋。封康乐公。御览三百九。 　文选十九述祖德诗注。　案选注引略作陈郡谢录。 
兖州既平。谢玄患水道险□。粮道艰难。壅吕梁水。 立七埭。以利运漕。御览七十三。　白 帖。 
谢琰字瑗度。书钞引作字琼父。安 少子也。安以琰有军国才用。出为辅国将军。以精兵八 千人。拒氐破贼有勋焉。进号征虏。左仆射。领詹事。 书钞。　文选齐故陆昭王碑文注。　案 均引陈郡谢录。 
谢琰为会稽内史。督五郡事。隆安四年。孙恩复寇浃 口。入余姚、上虞。进及邢浦、上党当 作虞。太守张虔硕战败于邢浦。去山阴北三十五里 。人情震惧。群贼锐进。咸以宜持重严备。且列水军于 南湖。又应分军设伏以待之。琰不听。外白贼至。时尚 未食。琰曰。要先灭此寇而后食耳。跨马而出。摧锋陷 阵。广武将军桓宝为前锋。果敢能战。杀贼甚多。而塘 路迮狭。鱼贯不聚。贼自舰中傍射。前后断绝。琰至千 里亭。与二子肇、峻、俱被害。宝亦死之。御 览三百二十三。　书钞。 
谢朗石兄子。博涉有逸才、善 言玄理。世说注三。 
谢沈字行思。一作静思。时朝 议七庙毁。于是征太学博士。用质凝滞。书 钞。 
沈为祠部郎。何充、庾冰、并称沈有史才。迁大着作 以上亦见御览二百三十四。郎撰 晋书三十余卷。时年五十二。沈先着后汉书百卷。及毛 诗、汉书、外传。及诗赋文论。皆行于世。其才学在虞 预之右。书钞。 
王逊。 
王逊为广州刺史。民人谒者。多使作金刺通名。妻诘 之曰。何先清而后浊也。书钞。 
毛璩。宝孙。 
毛璩为谯王司马。时海陵县地多菰蒲。处所幽邃。亡 户保之。璩请讨。放火而进。天既旱。地皆菰封。封燃 。叛人走出。近得万户。御览九百九十 九。 
刘遐字正长。广平人。性果毅。便弓马。遭天下乱。 遐自为□主。攻抄日至。无时不战。遐每奋击。直入贼 军。陷坚摧锐。乡人邵续原作绩。深 知之。以女妻焉。遂立壁河济之间。胡不敢逼。时人号 为关羽、张飞。御览四百三十五。 
邓遐。岳子。 
邓遐气盖当时。文选齐故安陆昭王碑 文注。 
陈寿。 
陈寿为司徒。仰理万机。俯澄邦教。类 聚。 
　　太康孙录
孙统字承公。太原人。善属文。时人谓其有祖楚风。仕 至余姚令。世说注五。 
承公少诞任不羁。家于会稽。性好山水。及求鄞县。 遗心细务。纵意游肆。名阜胜川。靡不历览。世 说注七。 
孙腾。统子也。博学。历中庶子。廷尉。世 说注五。 
孙绰亦楚孙。字兴公。太原中 都人。少以文称。历太学博士。大着作。世 说注二。 
绰为章安令。稍迁散骑常侍。领着作郎。寻转廷尉卿 。着作如故。卒。于时才笔之士。绰为其冠。故温王郗 庾诸公之薨。必须绰铭。而后刊石。文 选游天台山赋注。　初学记十二。 
孙盛字安国。太原中都人。博学强识。历着作郎。浏 阳令。庾亮为荆州。以为征西主簿。世 说注二。 
盛历散骑当侍。秘书监。常领着作。御 览二百三十四。 
加给事中。笃尚好学。自少及长。常手不释卷。既居 史官。乃着三国阳秋。初学记十二。　 御览二百三十三。 
孙盛年十岁。避难度江。及长。博学善元理。于时殷 浩擅名一时。无与抗论者。唯盛尝诣浩谈论。对食。奋 麈尾毛。悉落饭中。食冷而复暖者数四。至暮忘食。理 竟不定。御览六百十七。 
孙盛以秘书监领着作。干宝以散骑常侍领着作。孙绰 以散骑常侍及陈寿并领大着作。书钞。 　案此引作中兴太康孙录。 
孙潜。盛长子也。豫章太守。殷仲堪下讨王国宝。潜 时在郡。逼为咨议参军。固辞不就。遂以忧卒。世 说注二。 
　　干录
干宝字令升。新蔡人。祖正、吴奋武将军。父莹、丹阳 丞。宝少以博学才器着称。世说注七。 
宝始以尚书郎领国史。迁散骑常侍。卒。撰晋纪。起 宣帝迄愍五十三年。评论切中。咸称之善。文 选晋纪论武帝革命注。 
干瓒以穆帝时为大将军诛死。史记集 解序注。 
邓骞字长真。长沙人也。御览二百六 十三。 
谯王丞为魏乂所败。乂求骞甚急。乡人为惧。骞笑曰 。欲用我耳。乃往诣。乂喜谓曰。君可谓古之解扬也。 以为别驾。同上。 
长沙邓粲。骞子。高洁着名。 桓冲召粲为别驾。粲起就职。时南郡刘尚公亦治操不仕 。粲既就职。尚公语粲曰。卿道广学深。众所推怀。忽 然改节。诚失所望。粲笑答曰。足下可谓有志于隐。而 未知隐之为道。朝亦可隐。市亦可隐。初在我不在于物 。尚公无以难之。虽然。粲名誉解半矣。御 览二百六十三。 
习凿齿字彦威。襄阳人。少以文称。善尺牍。桓温在 荆州。辟为从事。历治中别驾。迁荣阳太守。世 说注二。 
温辟凿齿为别驾。温出征伐。齿或从或守。所在任职 。每处机要。邪事有绩。善尺牍论议。温甚器遇之。任 职十年。书钞。 
　　陈郡袁录
袁瑰原引作环。字山甫。为国子 祭酒。时屡丧乱。礼教陵迟。上疏求立学徒。帝从之国 学之兴。自瑰始也。书钞。案此引作陈 郡袁录。 
袁耽瑰从祖准孙。字彦道。少 有才气。倜傥不羁。为士类所称。王导引为参军。书 钞。　案此同上。 
　　济阳江录
江逌。 
殷浩北伐。江逌为长史。及丁零反叛。谓 张遇。浩军震惧。姚襄去军十里结草为营。方欲击 浩。浩甚怀忧。令逌伐之。逌曰。今兵非不精。而众少 于羌。且堑栅甚固。难与校力。乃取数百鸡。以长绳连 之。脚皆系火。一时驱放。以兵遏后。群鸡骇散。一时 飞过堑。并集于羌营。火皆燃。因其惊乱。纵兵击之。 襄遂摧退。御览三百二十一。又八百六 十八。初学记二十五。类聚八十引皆略。 
江逌为侍中。时孝宗欲于后园脩立池苑。逌谏以强贼 未灭。宜务军备。当存俭约。以率群下。上即纳之也。 御览四百五十三。 
江灌字道群。陈留人。仆射虨统子。 从弟也。有才器。与从兄逌原误 逍。名相亚。仕至尚书。中护军。世 说注五。 
江绘。当作绩。灌子。 
江绘为御史中丞。既到职。弹奏无所屈挠。时元显专 政。多行骄横。绘密启之。书钞。　案 此引作济阳江录。 
车胤。 
车胤为广州刺史。居官贪浊。土豪等以毙之。书 钞。 
刘牢之。 
太元九年。慕容垂复围邺。谢元遣刘牢之救之。十年 。至邺。垂逆战而败。遂撤围遁。牢之追之。刘牢之至 五桥泽中败绩。兵士殆尽。牢之马超五丈涧得免。御 览七十二。 
元兴元年。桓玄反。牢之素恶元显。欲假玄以除之。 刘牢之屯洌州。桓玄至于湖。遣牢之族舅何睦说曰。今 君战败则倾宗。战胜亦覆族。欲以是安归乎。孰若翻然 改图。唯理是宅。则与金石等固。名与天壤俱无穷哉。 牢之得说。诣玄请降。御览四百六十二 。 
张轨。 
张骏舞八佾。建豹尾。所署官一拟王者。书 钞。 
张天锡。后以贫拜庐江太守。薨赠侍中。世 说注二。 
孙晷字文度。吴人。少佃于野。时年饥谷贵。人有生 刈其稻者。晷见而避之。既而刈一担自送焉。乡人感愧 终日。屡空。怡然自足。辟命皆不就。妻虞预女也。少 禀伯喜风。共安俭约。御览五百三。又 八百三十九。 
颜含字宏都。琅玡人。含次嫂樊氏。老而失明。含奉 养必束带躬亲。尝省嫂病困。须得●蛇胆为药。而求不 能得。含忧叹累日。平昼独坐。忽有一童子持一青囊授 含。含开视乃蛇胆也。童子逡巡出户。化为青鸿飞去。 得胆药成。嫂病即愈。御览四百十六。 类聚九十一略。 
琅玡颜含拜光禄大夫。门施行马。赐床帐被褥。敕大 官四时致膳。固辞不受。于时论者以王导帝之师傅。名 位隆重。百寮宜为降礼。太常冯怀以问于含。含曰。王 公虽重。理无偏敬。降礼之言。或是诸君事宜。鄙人老 矣。不识时务。书钞。 
鸟程吴逵。往经饥馑。父母兄嫂及群从小幼之亲。死 十有三人。逵病笃。乡里咸苇裹布而埋之。亲属皆尽。 存者唯逵夫妻而已。家徒四壁。昼则佣赁。夜还烧砖伐 木。夜在山草屡遇虎。虎下道避之。夫妻勤苦。期年中 。成七墓十三棺。邻里嘉上其志义。葬日悉出助之。太 守张崇之义其志行。加羔雁之礼。命补功曹吏。逵以门 寒。固辞不就。御览四百十一。 
易雄字与长。举孝廉。为州主簿。迁别驾。自以寒门 不宜处其位。解位。后为舂陵令。书钞 。 
易雄仕郡为主簿。张昌之乱。执太守万嗣将斩之。雄 对贼争论曲直。贼怒。叱使牵雄斩之。雄趋出自若。贼 又呼问之。雄对如初。如此者三。贼乃舍之。嗣由是获 免。雄遂知名。书钞。 
易雄。长沙浏阳人。为舂陵令。闻王敦作逆。谯王丞 檄至。雄驰檄远近。列敦罪恶。俄而王师败绩。敦得肆 暴。收雄姑熟。以檄示焉。雄曰。有之。惜雄位微力弱 。不能救国难。安以生为。今日即戮。得为忠鬼。乃其 愿也。御览 四百 十七。 
罗企生字宗伯。豫章人。殷仲堪初请为府功曹。桓玄 来攻。转咨议参军。仲堪多疑少决。企生深忧之。谓其 弟遵生曰。殷侯仁而无断。事必无成。成败天也。吾当 死生以之。及仲堪走。文武并无送者。唯企生从焉。路 经家门。遵生绐之曰。作如此分别。何可不执手。企生 回马授手。遵生便牵下之。谓曰。家有老母。将欲何行 。企生挥泣曰。今日之事。我必死之。汝等奉养。不失 子道。一门之内。有忠与孝。亦复何恨。遵生抱之愈急 。仲堪于路待之。企生遥呼曰。今日死生是同。愿少见 待。仲堪见其无脱理。策马而去。俄而玄至。人士悉诣 玄。企生独不往。而营理仲堪家。或谓曰。玄性猜急。 未能取卿诚节。若遂不诣。祸必至矣。企生正色曰。我 殷侯吏。见遇以国士。不能共殄丑逆。致此奔败。何面 目就桓求生乎。玄闻。怒而收之。谓曰。相遇如此。何 以见负。企生曰。使君口血未干。而生此奸计。自伤力 劣。不能翦定凶逆。我死恨晚尔。玄遂斩之。时年三十 有七。众咸悼之。世说注一。 
邓攸字伯道。为石勒参军。勒过泗水。攸与乡人河东 陈嘏、平阳马恬、共谋叛勒。破车以牛马负妻子入草中 。又遇贼掠牛马去。攸语妻曰。吾弟早亡。唯有一息。 今当步走。两儿恐尽死。不如弃我儿。抱弟子遗民。妇 乃从之。御览四百十六。 
攸弃儿于草中。儿啼呼追之。至莫复反。攸明日系儿 于树而去。遂渡江。至尚书左仆射。卒。弟子绥服攸齐 衰三年。世说注一。 
邓攸为吴郡守。辄赈恤货贫。书钞。 
吴隐之字处默。濮阳人。少有孝行。遭母忧。哀毁过 礼。时与太常韩康伯邻居。隐之每哭。康伯母辄泣涕。 悲不自胜。既而语康伯曰。汝后若居铨衡之职。当用如 此辈人。及康伯为吏部尚书。因进用之。遂历清望。初 学记十一。　类聚二十。　御览四百十二。又四百四十 三。 
隐之。太元中以国子博士为太子右卫率。御 览二百四十七。 
广州北界有一水名贪泉。父老云。饮此水者皆使廉士 变贪。御览四百九十二。 
旧云。往广州饮贪泉。失廉洁之性。吴隐之为刺史。 自酌贪泉饮之。题石门为诗云。石门有贪泉。一饮重千 金。试使夷齐饮。终当不易心。世说注 一。初学记八。 
虞喜字仲宁。好学博古。中宗初镇江左。上疏荐喜。 公车征不至。司空贺循每一诣喜。辄经信宿。云不能测 也。康帝以为散骑常侍。又不起。永和初时禘。太庙应 有递毁。尚书郎徐禅诣喜讲。所着数十万言。御 览五百三。 
高阳许询字玄度。寓居会稽。司徒蔡谟辟不起。询有 才藻。善属文。能清言。于时士人皆钦一 作仰。爱之。文选江淹杂体诗注 。　书钞。　案书钞引作晋中兴士人书。则列儒林可知 。故因附虞喜后。　又史通谓何祯、许询、文雅高于扬 豫。王隐遗而不编。网漏过为迂阔。今晋书亦并不载于 文苑。何哉。 
高阳许询字元度。丹阳许元字远游。并养高不仕。询 有才藻。能清言。元山居服食。志求仙道。游会稽临海 山。誓不归家。乃与妇书令改适后入剡深山莫知所止。 或以为升仙。御览五百三。 
泛毓字稚春。北海庐人。世说补一注 。 
杜夷字行齐。以儒学称。中宗以为丞相祭酒。中兴初 。皇太子凡三至夷舍。执经问义。初学 记十。　御览二百三十六。 
杜夷素以儒称。秉操贞素。中宗以为儒林祭酒。类 聚。 
徐邈字仙民。东莞姑幕人也。一作字 景山。以东州儒素。少一作坐。 好学。尤善经传。时烈宗始览典籍。招延礼学之士 。后将军谢安。举邈应选。补中书舍人。专在西省。撰 正五经音训。学者宗之。每预顾问。辄有献替。多所补 益。烈宗甚爱之。初学记十一。　御览 二百二十二。 
建元当作太元。中。为太子前 卫率。御览二百四十七。 
范宣字宣子。陈留人也。年十岁。能诵诗书。尝以刀 伤手。捧手改容。人问痛邪。答曰。不足为痛。但受全 之体而致毁伤。不可处耳。家人以其年幼而异焉。御 览三百七十。 
范宣八岁。后园挑菜。误伤指。大啼。问痛邪。答曰 。非为痛。身体发肤。不敢毁伤。是以啼也。同 上四百十二。 
宣少好学。手不释卷。博览众书。善三礼。同 上三百八十四。 
范宣少尚隐遁。博综众书。征辟并不应。虽闲居屡空 。常研讲为业。讽诵之声。有若齐鲁。同 上五百三。 
宣家至贫。罕交人事。豫章太守殷羡、见宣茅茨不完 。欲为改室。宣固辞。羡爱之。以宣贫加年饥疾疫。厚 饷给之。宣又不受。世说注一。 
逵不远千里。往豫章诣范宣。宣见逵异之。以兄女妻 焉。世说注七。 
曹毗字辅佐。谯国人。魏大司马休曾孙也。好文籍。 能属词。累迁太学博士。尚书郎。光禄勋。世 说注三。 
李充字宏度。宏一作和。自是弘字之 误。江夏郢人也。祖康、父矩、皆有美名。充初辟 丞相掾记室参军。善箴铭也。以贫求郯县。迁大着作中 郎。以上亦见世说注二。于时典 籍混乱。充删除烦重。以类相从。分作四部。甚有条贯 。秘阁以为永制。御览二百三十四。　 书钞。 
充母卫氏。廷尉展之妹也。充少孤。母聪明有训。又 善楷书。妙参钟索。世咸重之。充从兄咸。亦善书。御 览七百四十九。 
李轨字弘范。江夏人。仕至尚书郎。世 说注八。　案经典释文。易书诗三礼左氏公羊老庄轨皆 有音。谓为东晋祠部郎中都亭侯。晋书何以不载。故姑 附充后以俟考。 
伏滔字玄度。平昌安邱人。少有才学。举秀才。大司 马桓温参军。领大着作。掌国史。游击将军。卒。世 说注二。 
董威每得残碎缯辄。结以为衣。号曰百给。类 聚六十七。 
任旭字次龙。临海人。操立清俭。不染流俗。郡将蒋 秀请为功曹。治官贪秽。每不奉法。旭正色苦谏。秀既 不纳。旭乃谢去。闭门讲肄。养志而已。久之秀坐事被 收。旭于狱狼狈营救。躬自扶送。秀慨然叹曰。任功曹 直人。吾违其谠言。以至于此。复何言哉。御 览二百六十四。 
郭文字文举。避乱上余杭大辟山。县令顾飏亲迎文举 。归赠一无所受。飏以文举山行。或须皮衣。与韦葱褶 一具。文举不纳。使者置衣室中而去。文亦无言。葱褶 烂于户内。书钞。　御览六百九十五。 
孟陋字少孤。少而贞洁。清操绝伦。口不言世事。少 时或渔弋。虽家人亦不知所之。太宗辅政。以为参军。 不起。桓温躬往造焉。或谓温宜引在府。温叹曰。会稽 王不能屈。非敢拟议也。陋闻之曰。亿兆之人。无官者 十居其九。岂能高士哉。我病疾。不堪共相王之命。非 敢为高也。御览五百四。 
翟汤字道渊。御览五百三引作长渊。 寻阳人。笃行纯素。始安太守干宝与汤通家。遣船 饷之。敕吏曰。翟公廉让。卿致书讫。便委船还。汤无 人送致。乃更货易绢物。因寄还宝。宝本以惠而反烦之 。益愧叹焉。御览四百二十五。又八百 十七。 
翟汤耕而后食。凡有馈赠。一无所受。庾亮荐汤。以 国子博士征。不起。汤子庄字祖休。遵汤之操。雅好弋 钓。及长不复猎。人或问庄曰。同是害生之道而先生止 去其一。何也。庄曰。猎自我。钓自物。故先节其甚者 。且贪饵吞钓岂我哉。时人以为知言。晚节亦不复钓。 端坐荜门。啜菽饮水。征辟皆不就。庄子矫。矫子法。 赐。并征不至。世有隐行。御览五百三 。 
郭翻字长翔。武昌人。少有志操。不交世事。家于临 川。唯以鱼钓射猎为娱。常以车猎。去家百余里。道中 逢一病人。以车送之。徒步而返。以上 多依书钞校补。庾亮荐。公车征不就。乘小船归武 昌。安西将军庾翼以帝舅之重。躬往逼翻。欲强起之。 翻曰。人各有所短。翼以翻船狭小。欲引就一 作入。大船。翻曰。使君不以名当 作民。鄙贱而辱临之。此固野人之舟也。遂不肯。 翼便俯屈入其船中。终日而去。御览五 百三。又七百六十八。　事类赋舟注。　书钞。 
郭翻少有忠操。居贫无业。起往古荒田。先立表题。 经年无主。然后乃作。将熟有认之者。翻悉推与之。县 令闻。以稻归翻。翻不受。类聚六十五 。　案类聚原本无末十字。此依唐类函类聚本补。 
郭翻坠刀于水。路人为取。翻仍以与之。路人不取。 至于三四。固辞。翻曰。尔尚不取。我岂能复得。路人 曰。我若取此。将为天地鬼神之所责矣。翻知其终不受 。复沉刀于水。路人怅然。乃复惊汲为取之。翻于是不 逆其意。十倍刀价与之。其廉不受惠。皆此类也。御 览三百四十五。 
刘驎之字子骥。一字遗民。原误遗民 。依世说注七引改。好游于山泽。志在存道。御 览四百二十五引作志在逸遁。常采药至名山。深入 忘返。见有一涧。水南有二石囷。一囷开。一囷闭。或 说囷中皆仙方秘药。驎之便欲寻索。终不能得。桓冲请 为长史。固辞。居于岐阳。人事往来无不投止。驎之自 供给。人人丰足。凡人致赠。一无所受。御 览五百四。 
刘驎之南阳人。少有信义。去家百余里。有一独媪。 病将死。叹息谓人曰。谁当埋我。唯有刘长史耳。何由 令知。驎之先闻其有病。一作患。故 往候之。值其命终。乃身为治棺殡送之。其仁爱恻隐如 此。御览四百十九。 
戴逵字安道。谯国人。少博学。好谈论。善属文。能 鼓琴。事类赋注琴。引作有文艺。善鼓 琴。工书画。其余巧艺靡不毕综。总角时以鸡卵计 溲白瓦屑作郑玄碑。又为文手自刻字。文既绮藻。器亦 妙绝。时人莫不惊叹。知其深敏。御览 三百八十四又 五百四。　书钞。 
逵不乐当世。以琴书为娱。不远千里。御 览五百七十七。 
太宰武陵王晞闻其能琴。使人召焉。逵对使者前打破 琴。曰戴安道不能为王门一作侯。伶 人。以上亦见类聚四十四。御览五百四 。晞怒。乃更引其兄述。述亦能乐。闻命欣然。操 琴而往。事类赋注琴。 
累迁散骑常侍。郡县逼乃逃去。吴国内史王询有别馆 在虎邱山。乃潜住询山中。谢玄、王询、并表逵忠烈。 备礼征。不至。御览五百四。 
龚元之字道元。潜处陋巷。未尝出入公门。人有致饷 。一无所受。武陵太守孙放荐元之。诏以为散骑常侍。 郡县逼苦、辞不行。前后四征。一皆不降。御 览五百四。 
淳于智字叔平。济北人。上党鲍瑗家多丧疾贫苦。或 谓之曰。淳于叔平神人也。何不试说就卜。瑗乃令智作 卦成。曰君谓宅东北有大桑树。君径至市。入门数十步 。当有一人将新马鞭者。就请还买。以悬此桑树。三年 当暴得财也。瑗承其言。诣市果得马鞭悬之。正三年。 后浚井得钱千万。铜铁杂器复可二十余万。于是家业用 展。病者亦愈。御览四百八十四。 
谢弈女道韫。王凝之妻也。凝之弟献之。尝与宾客谈 议。辞理将屈。道韫遣婢白献之曰。欲为小郎解围。乃 以清绫步障自蔽。申献之前义。客不能屈。御 览六百十七。 
　　桓玄录
桓玄字敬道。 
玄出姑苏。大筑府第。文选南州桓公 九井作注。　案并上引作何法盛桓玄录。 
诏桓玄曰。蕃卫王家。垂固万叶。文 选曲水诗注。 
诏桓玄为楚王。备九锡之礼。玄到姑苏。朝臣劝进。 玄遂篡位也。文选解尚书表注。 
桓玄左右称玄为桓诏。桓彻谏曰。诏者。施于辞令。 不以为称谓也。汉魏之主。皆无此言。愿陛下稽古帝则 。令万世可法。玄曰。此诏已行。今宜敕罢之。御 览五百九十三。 
桓玄闻义军起。斩其二将。志虑窘塞。力与臧道士推 算数厌胜之术。御览四百八十六。 
刘道规及下邳太守孟怀玉等。与桓玄战于峥嵘洲。义 军乘风纵火。尽锐争先。玄众大溃。烧辎重夜遯。玄故 将刘统、冯稚、等。聚党四百人。掩没浔阳城。建威将 军刘怀肃讨平之。其党自相斩以降。玄入江陵。太守冯 谈劝使更下战。玄欲步出汉川。投梁州。而人情崩阻。 不可复合。益州刺史毛璩弟璠卒。璩使其从孙佑之、参 军费恬、送璠丧葬江陵。璩弟子修之为玄屯骑校尉。玄 计穷欲走汉中。修之诱以入蜀。遂与石康等乘舰溯江数 十里。恬与佑之迎击玄。益州督护冯迁斫玄。玄曰。是 何人邪。敢杀天子。迁曰欲杀天子之贼耳。遂斩玄首。 并石康等五级。庾颐之及殿中监万盖、丁仙期、皆死之 。玄年三十六。息升六岁。云我是豫章王。诸军勿见杀 。遂送至江陵市斩之。御览三百二十三 。 
桓玄强与人博弈。取其田宅。御览七 百五十四。 
王机。 
广州人背刺史郭讷。迎王机为刺史。遂入广州。讷乃 持节出避之。机入城。就讷求节。讷曰。昔苏武不失节 。人以为美。今宁可以与贼乎。天朝所假等威。义不可 得相与。自可遣兵来取之。机惭而止。书 钞。　御览六十一。 
王机纂广州。惧王敦来讨。杜弢在郁林。机与结好。 杜弢原作弘。大破桂林贼。还遇 王机于道。机劝弢取交州。弢素有意。乃执机节曰。节 当相与迭。一作送。特何可独捉 。机遂以节与弢。于是机与弢及温劭、刘沈、等并反。 后并为陶侃所杀。书钞。　御览六百八 十一。　案书钞引杜弢作杜弘。 
王矩字令式。美容貌。每出行。观者盈路。御 览三百七十九。 
苏峻。 
苏峻作逆。与祖涣、许柳、等将万余人出横江。连船 东渡。时遇西风。既济半江中。忽更东风。吹船还西岸 。峻□曰。是天助我。固将志也。御览 七百六十八。 
孙恩者亦名灵秀。琅玡人孙秀之族也。世奉事五斗米 道。恩叔泰字敬远。师事钱塘杜子恭为弟子。子恭有内 一作异。术。党就人借瓜刀。其 主求一作索。之。子恭曰。当相 送还。刀主行至嘉兴。有鱼跃入船中。破鱼得瓜刀。其 为神效往往如此。御览三百四十五。　 书钞。 
孙恩败。以囊簏盛婴儿投之于外。或 作水。而告之曰。贺汝先登仙堂。我寻而后就汝。 御览七百四。 
　　胡录
胡者。北夷之总名也。御览七百九十九 。 
北狄。其地南接燕赵。北至沙漠。东渐九夷。西界六 戎。世世自相君臣。不禀中国正朔。御 览八百。 
胡俗以部落为种类。其入居塞者有屠各种。最豪贵。 故得为单于。统领诸种。文选檄吴将校 部曲文注。又与陈伯之书注。 
建兴四年。刘载使刘曜寇长安。文选 劝进表注。案此引作胡录。 
刘粲悉害卢谌父母。文选答卢谌注二 十五。案此引作何法盛晋录。 
泰宁元年五月。大回风。吹刘曜太庙瓦垣外数十步。 其栾梁栱桷无离者。瓦亦不毁。曜素服五月缮治之。御 览七百六十七。 
刘曜进兵围洛阳。百余日不克。石勒谓徐晃曰。曜以 疲卒十万围坚城。今以我初锐击其衰怠。其势必举。十 二月。勒兵四出。昼夜兼行。六日行千里。至洛阳。与 曜大战。遂执曜。书钞。 
石勒与李阳相近。阳性刚愎。每岁与争沤麻池共相扑 打。互有胜负。勒既贵。召阳至。引入。言及平生。酒 酣牵阳肘曰。卿年老。臂中故有力不。颇复与人斗邪。 孤往数得卿尊拳。卿亦快遭一作得。孤 毒手。因大笑。赏赐甚厚。即日拜阳奉车都尉。除始兴 太守。勒治门合至峻。有醉胡乘马径入府门。勒问门吏 冯翥。向走马入门是何人。而不惮白。翥见问惶遽。误 对忘讳曰。向有醉胡乘马驰来。即已诃问。胡人难与语 。非小吏所制。勒笑曰。胡正自难可与言。以 上亦见类聚十九。其后章武太守樊坦入辞。居贫。 衣服甚陋。曰。樊章武贫邪。朝服何以坏恶。坦性疏谬 。对曰。顷遇羯胡。资财荡尽。是以穷獘。勒大笑曰。 羯贼乃尔大恶。取君物尽。坦汗流而不敢谢。勒赐坦衣 。恕而不问。御览三百九十一。 
石虎有所平克。不复料其善恶。或尽坑斩、使无孑遗 。御览四百九十二。 
冉闵杀石鉴及幸胡数万人。于时人有高鼻多须者。无 不滥死。御览三百七十四。 
苻健。洪第三子。健阴图关中。阳使其徒种麦。示无 西意。以上亦见类聚八十五。有 微知其计不肯耕种者。健杀之。后十余日。帅众西行。 到孟津作浮桥。健原误洪。使弟 雄步骑五千人入潼关。兄子青当作菁。 入轵关。指河誓曰。若事不捷。汝死河北。我死河 南。为鬼无相见也。御览四百八十。 
苻健凶淫暴虐。常露刃张弓。椎钳锯凿。杀人之具。 备置左右。御览三百四十七。又四百九 十二。又七百六十三。 
苻坚率众五十万向寿春。谓融曰。晋人若知朕来。便 一时还南。固守长江。虽百万之众。无所用之。今秘吾 来。令彼不知。彼顾江东。在此必当战。若其溃败。求 守长江。不复可得。则吾事济矣。乃秘不言坚自来。于 是以小将旗列屯肥北。晋征虏将军谢石、冠军将军谢玄 、辅国将军谢琰、西中郎将桓伊、等。并阻水南。一时 涉渡肥水。融曰。及吴未成列。击之必克也。坚曰。不 然。我长于步。彼便于水。今舍步入水。是以所短击其 所长。非良策矣。可须彼过水。一时击之。彼既背水。 进退无术。乃可尽杀。然后船舫渡江。直指会稽。观禹 朝万国之处。不亦乐乎。列陈以待。晋军既济。战于肥 北。坚被重疮。三军溃乱。坚驰还长安。御 览三百九。 
王猛北海人。居魏土。少贫贱。鬻畚为业。尝至洛阳 货畚。有人于市贵买其畚而无直。云家近在此。可随我 取直。猛随去。行不觉远。而忽至深山中。此人语猛。 且住树下。当先启府君。须臾猛进。见一公踞胡床。头 发悉白。侍一作将。从十许人。 有一人引猛云。大司马公可进。猛因拜老公。公曰。王 公何缘拜。即十倍售畚直。又发人送猛出山。既出顾视 。乃嵩高山也。类聚四十七。　御览二 百九。又四百八十四。又八百八十一。　太平广记二百九 十四。 
苻坚青州刺史苻朗降。烈宗诏曰。朗深识逆顺。望风 归化。既嘉此诚。亦简其才。可员外散骑侍郎。并赐给 之。御览二百二十四。 
姚苌试诸子。谓曰。吾有一宝物。万金不易。汝等技 艺胜者。吾以与之。诸子皆素好马。欲于父前试之。惟 此下疑脱一兴字。略不动。苌以 为贤。故越诸兄立为嗣子。御览八百二 。 
后蜀李雄太子班。雄寝疾。班昼夜省侍。衣不解带。 雄自少攻战。大被伤痍。至是多脓溃。班为吮脓。殊无 难色。班即雄兄之子也。御览四百十二 。 
初闵帝在关中。与氐羌破铁券、约不役使。御 览五百九十八。　书钞引此。末句作誓不相侵。 
賨者。廪君之苗裔。巴氐于务相乘士船而浮。众异之 。立为禀君。子孙列巴中。秦并天下。而薄其税赋巴人 。谓赋为賨。因名巴賨。纲目十四集览 。 
辽东昌辽县有青城山。刘昭补注五。 
　　晋录补遗
戴施得玺。阴怀还南。王彪之议。未详传国玺造创之始 。然历代以来。及太始之初。揖逊禅位。以兹相授。故 是传国之守器也。始得之。宜庆贺。书 钞。　案此事系永和八年。 
中兴初。以边寇未静。学校陵迟。特听不试孝廉。而 茂才犹依旧策试。诸州茂才。皆惮不往。杨俭慷慨。耻 以炫曜取。终身不仕。罢归田里。书钞 。 
傅元盛书。有青缣□、布□、绢□。书 钞。　御览七百四引晋中兴簿曰。盛书皂缥囊。书函中 皆有香囊二。 
执朽辔以御逸马。乘劲风以振秋蓬。书 钞。 
王□弱冠。本州举秀才。名显当时。海内注目。书 钞。 
任丞字士恭。大兴初为屯骑校尉。职位兼重。居蕃屏 躬处俭约。乘草莽车。书钞。　案任丞 疑谯王承之误。虽唐晋书云承字敬才。而中兴书作字士 敬。又唐晋书云。承太兴初拜屯骑校尉。又谓时湘土荒 残。承躬自俭约。乘苇茭车。 
胡母崇为永康令。多受货赂。政治苛暴。诏都街顿鞭 一百。除名为民。御览六百五十一。 
崔悦字道儒。文选卢谌赠崔温一首注 。案此引何法盛晋录。 
晋诸公别传辑本
尝辑诸家旧晋书。见各书所引晋人之别传者不少。以其 可以参互考证也。爰依晋书前后。复为编排录出。夫别 传者何。盖别乎正史而名之也。故无论凡泛称某传者可 归之。即家传及名公钜卿为人所作之传皆可云别传。其 中如罗含称罗府君别传。则家传也。山涛称袁宏山涛别 传。则时人所作之传也。所以搜集晋诸公别传。于 此二类亦闲采之。而明标其名。惟荀氏家传等。似是其 家谱叙。故另录其入晋以后之人。附于别传之后。因而 以谱叙自叙次焉。世纪家记次焉。本事行状又次焉。至 谱牒碑碣诔铭。请俟异日。盖亦犹录别传以补订正史之 意也。故于辑诸公别传而类及焉。同治四年孟夏月录。 
  
  
  
晋诸公别传
　　王祥
晋受禅时。廊庙之士。莫不欢容。而祥色不加怡。时人 为之语曰。王公恨恨。有送故之情也。御 览四百九十六。 
　　羊祜
昔有攘羊遗叔向之母。母埋之。后事发检羊。肉尽唯舌 存。遂以羊舌为氏族。祜其后也。御览 四百二十六。 
先时吴童谣云。阿童复阿童。衔刀浮渡江。不畏岸上 虎。但畏水中龙。祜闻之曰。此必水军有功。即表王浚 为龙骧将军。谋伐吴。同上二百三十九 。 
祜周行贼境七百余里。往反四十余日。刈贼谷以为军 粮。皆计顷亩。送绢还直。使如谷价。同 上八百三十七。 
　　裴楷
裴楷少知名。而风情朗悟。初陈留阮籍遭母丧。楷弱冠 往吊。籍乃离丧位。神志晏然。至乃纵情啸咏。傍若无 人。楷不为改容。行止自若。遂便率情独哭。哭毕而退 。威容举动无异。御览五百六十一。 
石崇尝与裴楷、孙绰、醉宴。而绰慢节过度。崇责之 。楷曰。季舒酒狂。四海所知。足下饮人狂药。责人正 礼。同上七百三十九。 
贾充等治法律。楷亦参典其事。事毕。诏专读奏平章 当否。楷善能讽诵。音声朗畅。执刑书穆若清咏焉。同 上三百八十八。 
　　卫玠
卫玠字叔宝。御览二百九。 
玠有虚令之秀。清胜之气。在群伍之中。有异人之望 。祖太保见玠五岁曰。此儿神爽聪令。与众大异。恐吾 老不及见尔。世说注四。 
玠在群伍之中。实有异人之望。龆龀时。武子常与乘 白羊车于洛阳市上。举市咸曰。谁家璧人。玠、武子甥 也。于是家门州党号为璧人。世说注六 。　初学记十九。　御览五百二十一。 
骠骑王济。玠之舅也。尝与同游。语人曰。昨日吾与 外甥并出。一作共坐。冏若明珠 之在我侧。朗然来照人。世说注六。　 初学记十九。　御览五百二十一。 
玠少有名理。善通庄老。琅邪王平子高气不群。迈世 独傲。每闻玠之相议。至于理会之闲。要妙之际。辄绝 倒于坐。前后三闻。为之三倒。时人遂曰。卫君谈道。 平子三倒。世说注五。 
陈留阮千里。有令闻。当年太尉王君见而问曰。老庄 与圣教同异。阮曰将无同。太尉善其言而辟之为掾。世 号曰三语掾。君见而嘲之曰。一言可辟。何假三。阮曰 。苟是一作足。天下民望。可无 言而辟。何假于一言。御览 二 百九。又三百九十。 
玠素抱羸病。世说注六。 
玠少有名理。善易老。自羸疾。初不于外擅相酬对。 时友叹曰。卫君不言。言必入真。至武昌。见大将军王 敦。敦与谈论。咨嗟不已。世说注三。 
玠至武昌见王敦。敦与之谈论弥日。信宿。敦顾谓僚 属曰。昔王辅嗣吐金声于中朝。此子今复玉振于江表。 微言之绪。绝而复续。不悟永嘉之中。复闻正始之音。 阿平若在。当复绝倒。世说注五。 
玠颖识通达、风韵标令。陈郡谢幼舆敬以亚父之礼。 论者以为出王眉子、平子、武子。之右。世咸谓诸王三 子。不如卫家一儿。娶乐广女。裴叔道曰。妻父有冰清 之姿。婿有璧润之望。所谓秦晋之匹也。为太子洗马。 永嘉四年南至江夏。与兄别于梁里涧。语曰。在三之义 。人之所重。今日忠臣致身之道。可不勉乎。行至豫章 。乃卒。世说注二。 
玠咸和中坟迁于江宁。丞相王公教曰。卫洗马明当改 葬。此君风流名士。海内民望。可修三牲之祭。以敦旧 好。世说注六。　御览五百五十五。 
永和中。丹阳尹刘真长、镇西将军谢仁祖、并知名。 时人共商略中朝人士。遂及于玠。或问杜弘治可得方卫 洗马不。谢曰。安得相比。其闲可容数人。世 说注五。　御览四百四十四。及四百四十六。 
　　张华
驾西征钟会。次长安。华兼中书侍郎。从行。掌军中书 疏表檄。文帝善之。御览五百九十七。 
陈寿好学。善箸述。师事同郡谯周。少仕蜀。在观合 为郎。除中书箸作佐郎。撰三国志。当时夏侯湛等多欲 作魏书。见寿作即坏己书。初学记十二 。　御览二百三十四。　按皆引作张华别传。 
　　雷焕
雷焕字孔章。鄱阳人。善星历卜占。晋司空张华。夜见 异气起斗牛之闲。华问焕见之乎。焕曰。此谓宝剑气也 。华曰。时有相吾者云。君当贵达。身佩宝剑。此言欲 效矣。乃拜焕为丰城令。焕到县。移狱。掘狱基入四十 余尺。得青石函一枚。中有双剑。琢错文采。翳而未明 。焕初经南昌。遣人取西山北岩下土二升。黄白色。用 拭剑。光艳照耀。莫不惊愕。乃送一剑并少黄土与华。 自留一剑。华得剑。喜置坐侧。曰此干将也。莫邪何以 不至。然天生神物。终当合耳。此土南昌西山北岩土也 。不如华阴山赤土。乃更封华阴赤土一斤送与焕。答书 云。详观剑体。真干将也。君更用赤土磨拭。剑鲜光逾 益精明。及华诛。剑亡玉匣。莫知所在。后焕亡。焕子 爽带剑经延平津。剑无故堕水。令人没水逐□。见二龙 长数丈盘交。须臾光采彻发。曜日映川。御 览三百四十三。又三十七略。 
　　司马无忌
无忌字公寿。丞子也。才器超济。有文武干。袭封谯王 卫军将军。世说注八。 
　　荀勖
司徒缺。帝问其人于勖。答曰。二公具瞻所归。不可用 非其人。昔魏文帝用贾诩为三公。孙权笑之。三 国志注十。　御览三百九十一。 
　　贾充
充父逵晚有子。故名曰充。字公闾。言后必有充闾之异 。世说注八。 
充妻李氏。有淑性。令才也。世说注 六。 
　　王乂
王乂字叔元。琅邪临沂人。时蜀新平。二将作乱。文帝 西之长安。乃以为相国司马。迁大尚书。出都督幽州诸 军事。平北将军。世说注一。 
　　山涛
陈留阮籍、谯国嵇康、并高才远识。少有陪其契者。涛 初不识。一与相遇。便为神交。初学记 十八。　御览四百九。　按皆引作袁宏山涛别传。 
　　王澄
澄风韵迈达。志气不群。从兄戎、兄夷甫、名冠当年。 四海人士一为澄所题目。则二兄不复措意。云己经平子 。其见重如此。是以名闻益盛。天下知与不知。莫不倾 注。后事迹不逮。朝野失望。及旧游识见者。犹曰当今 名士也。世说注五。 
澄子微。迈达有父风。世说注五。 
　　卢谌
谌善着文章。洛阳倾覆。北投刘琨。琨以为司空从事中 郎。琨败。归段末波。元帝之初。累召为散骑中书侍郎 。不得南赴。永和六年。卒于胡。胡中子孙过江。妖贼 帅卢循。谌之曾孙。三国志注二十二。 
　　傅宣祇子。 畅兄。
宣字世弘。北地泥阳人。年十三。而着河桥赋。有文义 。御览三百八十五。 
宣为御史中丞。明法直绳。内外震肃。甚有威风。初 学记十二。 
　　阮孚咸子。 瞻弟。
孚风韵疏诞。少有门风。世说注四。 
阮仲容所幸姑家婢生子。仲容与姑书曰。胡婢遂生胡 儿。姑答书曰。鲁灵光殿赋曰。胡人遥集于上楹。可字 曰遥集也。故孚字遥集。同上七。 
　　阮裕放弟。
裕字思扩。陈留尉氏人。祖略、齐国内史。父顗、汝南 太守。裕淹通有理识。累迁侍中。以疾筑室会稽剡山。 征金紫光禄大夫。不就。年六十一卒。世 说注一引阮光禄别传。 
裕居会稽剡山。志存肥遁。同上六。 
　　嵇康
康长七尺八寸。美音气。好容色。好一 作伟。虽土木形骸。不加饰厉。而龙章凤姿。天质 自然。正尔在群形之中。便自知非常之器。世 说注六。　初学记十九。　文选注二十一。 
康性含垢藏瑕。爱恶不争于怀。喜怒不寄于颜。所知 王浚冲在襄城。面数百未尝见其疾声朱颜。此亦方中之 美范。人伦之胜业也。世说注一。 
山巨源为吏部郎。迁散骑常侍。举康。康辞之。并与 山绝。岂不识山之不以一官遇己情耶。亦欲标不屈之节 。以杜举者之口耳。乃答涛书。自说不堪流俗。而非薄 汤武。大将军闻而恶之。世说注六。 
孙登谓康曰。君性烈而才隽。其能免乎。三 国志注二十一。 
康临终言曰。袁孝尼尝从吾学广陵散。吾每固之不与 。广陵散于今绝矣。同上。 
　　又兄喜为传 。
家世儒学。少有俊才。旷迈不群。高亮任性。不修名誉 。宽简有大量。学不师授。博洽多闻。长而好老庄之业 。恬静无欲。性好服食。常采御上药。善属文论。弹琴 咏诗。自足于怀抱之中。以为神仙者。禀之自然。非积 学所致。至于导养得理。以尽性命。若安期彭祖之伦。 可以善求而得也。着养生篇。知自厚者所以丧其所生。 其求益者必失其性。超然独达。遂放世事。纵意于尘埃 之表。撰录上古以来圣贤隐逸遁心遗名者。集为传赞。 自混沌至于管宁。凡百一十有九人。盖求之于宇宙之内 。而发之乎千载之外者矣。故世人莫得而名焉。三 国志注二十一。 
　　向秀
秀字子期。河内人。少为同郡山涛所知。又与谯国嵇康 、东平吕安、友善。并有拔俗之韵。其趋舍进止。无不 毕同。而造事营生业亦不异。常与嵇康偶锻于洛邑。与 吕安灌园于山阳。收其余利。以供酒食之费。以 上依御览百九十七。又八百二十四校补。或率尔相 携观原野。极游浪之势。亦不计远近。或经日乃归。复 修常业。以上又依御览四百九引补。不 虑家之有无。外物不足拂其心。弱冠着儒道论。弃而不 录。好事者或存之。或云是其族人所作。困于不行。乃 告秀欲假其名。秀笑曰。可复尔耳。后康被诛。秀遂失 图。乃应岁举。到京师。诣大将军司马文王。文王问曰 。闻君有箕山之志。何能自屈。秀曰。常谓彼人不达尧 意。本非所慕也。一坐皆悦。随次转至黄门侍郎。散骑 常侍。世说注一。 
秀与嵇康、吕安、为友。取舍不同。嵇康傲世不羁。 安放逸迈俗。而秀雅好读书。二子颇以此嗤之。后秀将 注庄子。先以告康、安。康、安、咸曰。此事书讵复须 注。徒弃人作乐事耳。及成。以示二子。康曰。尔故复 胜不。安乃惊曰。庄周不死矣。后注周易大义可观。而 与汉世诸儒互有彼此。未若隐庄之绝伦也。世 说注二。 
　　谢鲲
鲲从王敦下石头。数谏。鲲之讽切雅正。皆此类也。世 说注五。 
鲲四十三卒。赠太常。同上三。 
　　羊曼
曼字延祖。泰山南城人。父暨、阳平太守。曼颓纵宏任 。饮酒诞节。与陈留阮放等号兖州人达。累迁丹阳尹。 为苏峻所害。世说注四。 
　　曹志
志字允恭。好学有才行。晋武帝为中抚军。迎常道乡公 于邺。志夜与帝相见。帝与语从暮至旦。甚器之。及受 禅。改封鄄城公。发诏以志为乐平太守。历章武、赵郡 。迁散骑常侍。国子博士。后转博士祭酒。及齐王攸当 之藩。下礼官议崇锡之典。志叹曰。安有如此之才。如 此之亲。而不得树本助化。而远出海隅者乎。乃建议以 谏。辞旨甚切。帝大怒。免志官。后复为散骑常侍。志 遭母忧。居丧尽哀。因得疾病。喜怒失常。太康九年卒 。谥曰定公。三国志注十九。 
　　庾岷
岷字子居。位列侍中。刘曜作乱。京都倾覆。岷时直在 省。谓僚佐曰。吾必死此屋内。既天子蒙尘。岷与许遐 等侍从。曜当作刘聪。设会。使 帝行酒。岷至帝前。乃慨然流涕。曜亦 当作聪。曰。此动人心。即时遇害。御 览四百十八。 
　　陆机
机博学。善属文。非礼不动。入晋。仕着作郎。至平原 内史。世说注二。 
成都王长史卢志。与机弟云趣舍不同。又黄门孟玖。 求为邯郸令于颖。颖教付云。云时为左司马。曰。刑余 之人。不可以君民。玖闻此怨云。与志谗构日至。及机 于七里涧大败。玖诬机谋反所致。颖乃使牵秀斩机。先 是夕梦黑幔绕车。手决不开。恶之。明旦秀兵奄至。机 解戎服。着衣幍见秀。容貌自若。遂见害。时年四十三 。军士莫不流涕。是日。天地雾合。大风折木。平地尺 雪。时人以为冤。世说注八。御览十二 。 
孟玖欺成都王颖曰。陆机司马孙拯。备知机情。可考 验也。颖于是收拯父子五人。考掠备加。踝骨皆脱出。 终不诬机。御览三百七十二。 
　　陆云
云字士龙。吴大司马抗之第五子。机同母之弟也。儒雅 有俊才。容貌瑰伟。口敏能谈。博闻强记。善箸述。六 岁便能赋诗。时人以为项橐杨乌之俦也。年十八。刺史 周浚命为主簿。浚常叹曰。陆士龙当今之颜渊也累迁太 子舍人。清河内史。为成都王所害。世 说注四。 
　　潘岳
岳姿容甚美。风仪闲□。世说注六。 
岳夙以才颖发名。其所箸述。清绮绝伦。为黄门侍郎 。为孙秀所杀。三国志注二十一。 
　　潘尼
尼少有清才。文辞温雅。初应州辟。后以父老归供养。 居家十余年。父终。晚乃出仕。尼尝赠陆机诗。机答之 。其四句曰。猗欤潘生。世笃其藻。仰仪前文。丕隆祖 考。位终太常。三国志注二十一。 
　　江蕤统祖。
江蕤字世林。御览三百八十五。年 七岁。葬父。有酒肉食之。左右或戏曰。郎为孝。何肉 食。蕤瞿然敛容。遂不食。御览八百六 十三引作家传。 
蕤年十一。始知一作学。摴蒲 。数以为游。祖母费为说往事。有以博弈破业废身者。 于是即弃五木。终身不以为戏。御览八 百八十五。亦引作家传。　御览五百十一。又七百五十 四。皆引作江蕤别传。 
　　江统
江统字应元。时太傅从事中郎庾子嵩以风韵见重。亦雅 敬君德。每云。当今可以居司徒允民望者。江生其人也 。御览二百八。 
太傅东海王领州牧。请为别驾。与君书曰。昔子师作 豫州。未下车辟荀慈明。下车辟孔文举。贵州人士。有 堪此求者不。知君举高平□道微为贤良。陈留阮宣子为 直言。济北程宏叔为方正。皆于时选为允。御 览二百六十三。 
统迁愍怀太子洗马。尝上疏谏曰。今西园卖醯□茶菜 蓝子之属。亏败国体。同上八百六十七 。　按上皆引统家传。亦依江蕤例附。 
　　江惇统子。
山遐为东阳。风政严苛。多任刑杀。郡内苦之。惇隐东 阳。以仁恕怀物。遐感其德。为微损威猛。世 说注二。 
　　周处
处字子隐。吴郡阳羡人。父鲂、吴鄱阳太守。处少孤。 不治细行。世说注六。 
氐贼齐万年为乱。乃以处为建威将军。进军大战。奋 剑□慨。仰天叹曰。古者良将受脤。凿凶门以出。盖有 进无退。我为大臣。以身殉国。不亦可乎。遂战而死。 初学记十七。　御览四百十七。 
　　祖逖
逖为豫州刺史。克己矜施。不蓄资产。丧乱之余。白骨 未收者。为之殡葬。其有骨肉恩薄不收敛者。皆加贬责 。由是百姓感化。复睹太平。置酒大会。坐中耆老相与 流涕而叹曰。吾等投老。更得父母。死将何恨。又童谣 曰。幸哉遗民逸豺虎。三辰既明遇慈父。元酒清醪甘瓠 脯。亦何报恩歌且舞。御览二百五十八 。 
　　司马晞
晞字道升。元帝第四子。初封武陵王。拜太宰。少不好 学。尚武凶恣。时太宗辅政、晞以宗长不得执权。常怀 愤慨。欲因桓温入朝杀之。太宗即位。新蔡王晃首。辞 引与晞及子综谋逆。有司奏晞斩刑。诏原之。徙新安。 晞未败四五年中。喜为挽歌。自摇大铃。使左右习和之 。又燕会。倡伎作新安人歌舞离别之辞。其声甚悲。后 果徙新安。世说注八。 
　　司马道子
王讳道子。简文帝第五子也。封会稽王。领司徒、扬州 刺史。进太傅。为桓玄所害。赠丞相。世 说注二引作孝文王传。 
　　王导
王导字茂弘。琅邪人。祖览、以德行称。父裁、侍御史 。导少知名。家世贫约。恬畅乐道。未尝以风尘经怀也 。世说注一引作丞相别传。 
　　王劭
劭字敬伦。丞相导之第五子。清贵简素。风姿甚美。而 善治容仪。虽家人近习。莫见其怠惰之容。研味玄颐。 当作赜。大司马桓温见而称之曰 。可谓凤雏。累迁尚书仆射。吴国内史。世 说注四。　御览三百八十九。 
　　王荟
荟字敬文。丞相最小子。有清誉。夷泰无竞。仕至镇军 将军。世说注四。 
荟为吴郡内史。其年大饥。荟出私财。为百姓饘粥。 御览八百五十九。 
　　王珣
王珣字元琳。丞相导之孙。领军洽之子也。少以清秀称 。大司马桓温辟为主簿。从讨袁真。封交址望海县东亭 侯。累迁尚书左仆射。领选。进尚书令。世 说注二引作王司徒传。 
　　王□
□字季琰。琅邪人。丞相导孙。中领军洽少子。有才艺 。善行书。名出兄珣右。累迁侍中、中书令。赠太常。 世说注二。 
诏曰。新除侍中王□。才学广瞻。义理精通。一 作理识清通。宜处枢一作机。近 。以参时务。其以□为长。兼中书令。初 学记十一。　御览二百二十。 
　　陶侃
侃母湛氏。贤明有法训。侃在武昌。与佐吏从容饮燕。 常有饮限。或劝犹可少进。侃凄然良久曰。昔年少。曾 有酒失。二亲见约。故不敢逾限。及侃丁母忧。此 句以下。亦见御览五百六十一。在墓下。忽有二客 来吊。不哭而退。仪服鲜异。知非常人。遣随视之。但 见双鹤冲天而去。世说注六。 
外国献氍□。本作●音搜织毛褥也。 公举之曰。我还国。当与牙共眠。牙名倓之。字处 静。是公庶孙。小而被知。以为后嗣。御 览七百八。 
庾翼薨。表其子爰之代为荆州。何充曰。陶公重勋也 。临终高让。丞相未薨。敬豫为四品将军。于今不改。 亲则道恩。优游散骑。未有超卓若此之授。乃以徐州刺 史桓温为安西将军、荆州刺史。世说注 四。 
范字道则。侃第十子也。侃诸子中最知名。历尚书。 秘书监。世说注四。 
　　郗鉴
鉴字道徽。高平金乡人。汉御史大夫郗虑后也。少有体 正。耽思经籍。以儒雅着名。永嘉末。天下大乱。饥馑 相望。冠带以下。皆割己之资供鉴。元皇征为领军。迁 司空。太尉。世说注一。 
　　郗愔
愔字方回。高平金乡人。太宰鉴长子也。渊靖纯素。无 执无竞。简私昵。罕交游。历会稽内史。侍中。司徒。 世说注五。 
　　郗超
超精于理义。沙门支道林以为一时之俊。世 说注二。 
　　郗昙
昙字重渊。鉴少子。性韵方质。和正沈简。累迁丹阳尹 。北中郎将。徐、兖、二州刺史。世说 注六。 
　　贺循
循字彦先。会稽山阴人。本姓庆。高祖纯、避汉帝讳。 改为贺氏。父劭、吴中书令。以忠正见害。循少婴家祸 。流放荒裔。吴平乃还。秉节高举。元帝为安东。征循 为吴国内史。世说注五。 
　　周顗
王敦讨刘隗时。温太真为东宫庶子。在承华门外与顗相 见。曰。大将军此举有在。义无有滥。顗曰。君年少。 希更事。未有人臣若此。而不作乱。共相推戴数年而为 此者乎。处仲狼抗而强忌。平子何在。世 说注三。 
　　卞壶
壶字望之。济阴冤句人。父粹、太常卿。壶少以贵正见 称。累迁御史中丞。权门屏迹。转领军尚书令。苏峻作 乱。率众距战。父子三人俱死王难。世 说注五。 
壶正色立朝。百寮严惮。贵游子弟。莫不祗肃。同 上七。 
　　钟雅
雅字彦胄。颍川长社人。魏太傅钟繇弟仲常曾孙也。少 有才志。累迁至侍中。世说志二。 
苏峻逼主上幸石头。雅与刘超并侍帝侧。匡衡与石头 中人密期拔至尊出。事觉被害。同上。 
　　孙惠
惠好学有才智。晋永宁元年。赴齐王冏义。以功封晋兴 侯。辟大司马贼曹属。冏骄矜僭侈。天下失望。惠献言 于冏。讽以五难四不可。劝令委让万机。归藩青岱。辞 甚深切。冏不能纳。顷之果败。成都王颖召为大将军参 军。是时颖将有事于长沙。以陆机为前锋都督。惠与机 乡里亲厚。忧其致祸。谓之曰。子盍让都督于王粹乎。 机曰。将谓吾避贼首鼠。更速其害。机寻被戮。二弟云 、耽、亦见杀。惠甚伤恨之。永兴元年。乘舆幸邺。司 空东海王越治兵下邳。惠以书于越。诡其姓名。自称南 岳逸民秦秘之。勉以勤王匡世之略。辞义甚美。越省其 书。榜题通衢。招求其人。惠乃出见。越即以为记室参 军。专掌文疏。豫参谋议。每造书檄。越或驿马催之。 应命立成。皆有辞旨。累迁显职。后为广武将军、安丰 内史。年四十七卒。惠文翰凡数十首。三 国吴志注六。 
　　郭璞
璞少好经术。明解卜筮。永嘉中。海内将乱。璞投策叹 曰。黔黎将同异类矣。便结亲昵十余家南渡江。居于暨 阳。世说注六。 
璞奇博多通。文藻粲丽。才学赏豫。足参上流。其诗 赋诔颂并传于世。而讷于言。造次咏语。常人无异。又 不持仪检。形质颓索。纵情嫚惰。时有醉饱之失。友人 干令升戒之曰。此伐性之斧也。璞曰。吾所受有分。恒 恐用之不尽。岂酒色之能害。王敦取为参军。敦纵兵都 辇。乃咨以大事。璞极言成败。不为回屈。敦忌而害之 。世说注三。 
　　庾翼
翼字稚恭。颍川鄢陵人也。少有大度。时论以经略许之 。兄太尉亮薨。朝议推才。乃以翼都督七州。进征西将 军、荆州刺史。世说注二。 
翼为荆州。雅有正志。每以门地威重。兄弟宠授。不 陈力竭诚。何以报国。虽蜀阻险塞。胡负凶力。然皆无 道酷虐。易可乘灭。当此时不能扫除二寇。以复王业。 非丈夫也。于是征役三州。悉其帑实。成众五万。兼率 荒附。治戎大举。直指魏赵。军次襄阳。耀威汉北也。 世说注六。 
　　桓彝
彝字茂伦。谯国龙亢人。汉五更桓荣十世孙也。父颖、 有高名。彝少孤。识鉴明朗。避乱渡江。累迁散骑常侍 。世说注一。 
　　桓豁
豁字朗子。温之弟。累迁荆州刺史。赠司空。世 说注六。 
　　桓石秀豁子 。
石秀为竟陵太守。迁江州刺史。非其志也。治称不烦。 在州郡弋钓山泽。纵心游览而已。善驰射。望之若画。 御览二百五十五。 
　　桓冲
冲字玄叔。温弟也。累迁骑将军。都督七州诸军事。世 说注六。 
　　王湛
王处冲身长八尺。龙颊大鼻。御览三百 六十七。 
处冲为尚书郎。外望简纵。若有遗漏。然事要机辄执 其中。中外之闲。亡所辨明。台阁归重之。御 览二百十五。襄城郝仲将门至孤陋。非其所偶也。 君尝见其女。便求聘。果高朗英迈。母仪冠族。其通识 余裕。皆此类。世说注六引作汝南别传 。　按湛为汝南内史。 
　　王述
述字怀祖。太原晋阳人。祖湛、父承、并有高名。述蚤 孤。事亲孝谨。箪瓢陋巷。宴安永日。由是为有识所知 。袭爵蓝田侯。世说注三。 
述常以为人之处世。当先量己而后动。义无虚让。是 应辞。便当固执。其贞固不逾。皆此类。同 上四。 
述少真独退静。人未常知故有晚令之言。同 上七。 
　　王坦之
坦之字文度。太原晋阳人。祖东海太守承。原 作丞。清淡平远。父述。贞贵简正。坦之器度淳深 。孝友天至。誉辑朝野。标的当时。累迁侍中、中书令 。领北中郎将。徐、兖、二州刺史。世 说注二引王中郎传。 
　　范汪
汪字玄平。颍阳人。左将军略之孙。少有不常之志。通 敏多识。博涉经籍。致誉于时。历吏部尚书。徐、兖、 二州刺史。世说注七。 
　　刘惔
惔字真长。沛国萧人也。汉氏之后。真长有雅裁。虽荜 门陋巷。晏如也。历司徒左长史。侍中。丹阳尹。为政 务镇静信诚。风尘不能移也。世说注一 引刘尹别传。 
惔既令望。姻娅帝室。故屡居达官。然性不偶俗。心 淡荣利。虽身登显列。而每挹降。闲静自守而已。同 上五。 
惔有俊才。其谈咏虚胜。理会所归。王濛略同而叙致 过之。其词当也。同上。 
　　王舒
舒字处明。琅邪人。祖览、知名。父会、御史。舒器业 简素。有文武干。中宗用为北中郎将、荆州刺史。尚书 。仆射。出为会稽太守。以父名会。累表自陈。讨苏峻 有功。封彭泽侯。赠车骑大将军。世说 注四。 
　　王邃
邃字处重。琅邪人。舒弟也。意局刚清。以政事称。累 迁中领军。尚书。左仆射。世说注五。 
　　王廙
廙字世将。祖览。父正。廙高朗豪率。王导与庾亮游于 石头。会遇廙至。尔日迅风飞颿。廙倚船楼长啸。神气 甚逸。以上五句。亦见御览三百九十二 。导谓亮曰。世将为复识事。亮曰。正足舒其逸耳 。性倨傲。不合己者而拒之。故为物所疾。加平南将军 。薨。世说注八。 
　　王彬廙弟。
彬字世儒。琅邪人。祖览、父正、并有名德。彬爽气出 侪类。有雅正之韵。与元帝姨兄弟。佐佑皇业。累迁侍 中。从兄敦下石头。害周伯仁。彬与顗素善。往哭其尸 。甚恸。既而见敦。敦怪其有惨容。而问之。答曰。向 哭周伯仁。情不能已。敦曰。伯仁自致刑戮。汝复何为 者哉。彬曰。伯仁清誉之士。有何罪。因数敦曰。抗旌 犯上。杀戮忠良。音辞□慷。与泪俱下。敦怒甚。丞相 在坐。代为之解。命彬曰拜谢。彬曰。有足疾。此来见 天子。尚不能拜。何跪之有。敦曰。脚疾何如颈疾。以 亲故不害之。累迁江州刺史。左仆射。赠卫将军。世 说注四。 
　　王彪之廙子 。
彪之从伯谓彪之曰。选曹举汝为尚书郎。中可作诸王佐 邪。世说注四。 
　　王胡之
胡之字修龄。琅邪临沂人。王廙之子也。历吴兴太守。 征侍中。丹阳尹。秘书监。并不就。拜使持节都督司州 诸军事。西中郎将。司州刺史。世说注 二。 
胡之常遗世务。以高尚为情。与谢安相善也。　 
胡之治身清约。以风操自居。　 
胡之少有风尚。才器率举。有秀悟之称。　 
胡之好恢谐。善属文辞。为当世所重。皆 同上五。 
　　虞□
□字思行。会稽余姚人。虞翻曾孙。右光禄潭兄子也。 虽机□不及潭。而制行过之。历吏部郎。吴兴守。征为 金紫光禄大夫。卒。世说注五。 
□未登台鼎。时论称屈。同上。 
　　陆玩
玩字士瑶。吴郡吴人。祖瑁、父英、在郡有誉。玩器量 淹雅。累迁侍中、尚书令。左仆射、尚书令。赠太尉。 世说注二。 
是时王导、郗鉴、庾亮、相继薨殂。朝野忧惧。以玩 德望。乃拜司空。玩辞让不获。乃叹息谓朋友曰。以我 为三公。是天下无人矣。时人以为知言。同 上五。 
　　蔡充
充字子尼。祖睦、蔡邕孙也。充少好学。有雅尚。体貌 尊严。莫有媟慢于其前者。高平刘整有俊才。白衣居家 。而车服奇丽。谓人曰。纱縠吾之常服耳。常遇蔡子尼 在坐。而终日不自安。以上亦见御览八 百十六。依校补数字。见惮如此。是时陈留为大郡 。多人士。琅邪王澄尝经郡入境。问此郡多士有谁乎。 吏曰。有江应元、蔡子尼、时陈留多居大位者。澄问何 以但称二人。吏曰。向谓君侯问人。不谓位也。澄笑而 止。充历成都王东曹掾。故称东曹。世 说注八。 
　　蔡谟充子。
谟字道明。济阳考城人。博学有识。避地江左。历左光 禄。录尚书事。扬州刺史。薨赠司空。世 说注四引蔡司徒别传。 
　　诸葛恢
恢字道明。琅邪阳都人。祖诞、司空。父靓、亦知名。 恢少有令闻。称为贤明。避难江左。中宗召补主簿。累 迁尚书令。世说注三。 
　　殷浩
浩字渊源。陈郡长平人。祖识、濮阳相。父羡、光禄勋 。浩少有重名。仕至扬州刺史。中军将军。世 说注二。 
浩善老易。能清言。康伯浩甥也。甚爱之。同 上三。 
会稽王少着名誉。有学之举。必极有德。以浩为友。 御览二百四十八。 
　　顾悦
君以古道陵迟于世。入见王简文。王发无二毛。而君已 斑白。问君年。乃曰卿何以偏蚤白。君曰。松柏之姿。 经霜犹茂。蒲柳之质。望秋先零。受命之异也。王称善 久之。世说注二。　按此顾凯之为其父 传。 
　　孔愉
愉字敬康。会稽山阴人。初永嘉大乱。愉入临海山中。 不求闻达。中宗命为参军。自永嘉以下 。依世说注六引补。原作初辟中宗参军一句。讨华 轶有功。封余不亭侯。愉少时尝得一龟。放于余不溪中 。龟中路左顾者数过。及后铸印。而龟左顾。更铸犹如 此。印师以闻。愉悟取而佩焉。累迁尚书左仆射。赠车 骑将军。世说注四。 
　　谢安
王珣以疾辞职。岁余卒。桓玄与会稽王道子书曰。珣神 情朗悟。经史明彻。风流之美。公私所寄。忽尔丧失。 叹悼之深。岂但风流相悼而已。御览三 百八十。 
　　谢玄
玄能清言。善名理。世说注三引谢玄别 传。 
玄字幼度。镇西将军奕第三子也。神理明俊。善微言 。叔父太傅尝与子侄燕集。问、武帝任山公以三事。任 以官人。至于赐予。不过斤。合当有旨不。玄答曰 当由欲者不多。而使与者忘少。有辞致也。世 说注二引谢车骑家传。 
氐贼苻坚。倾国大出。众号百万。朝廷遣诸军拒之。 凡八万。坚进屯寿阳。玄为前锋都督。与从弟琰等选精 锐决战。射伤坚。俘获数万计。得伪辇及云母车。宝器 山积。锦罽万端。牛马驴骡驼十万头匹。世 说注四引谢车骑传。 
　　王献之
献之祖父旷、淮南太守。父羲之、右将军。献之咸宁中 诏尚余姚公主。迁中书令。卒。世说注 一。 
　　许迈
迈好养生。遣妾归家。东游。采茶于桐庐山。欲断谷。 以山近人。不得专壹。移入临安。自以无复反期。乃改 名远游。书与妇别。御览四百八十九。 
迈少名□。高平阎庆等皆就□受集。□曰。阎君可服 气以断谷。彭君宜饵药以益气。庆等将去。□为烧香以 五色烟出。□亦自去。莫知所在。初学 记二十五。御览八百七十一。 
迈少名□。有鼠啮□衣。乃作符召鼠。莫不毕至于中 庭。映曰。啮衣者留。不啮衣者去。群鼠并去。唯一鼠 独住。伏于中庭。而不敢动。御览九百 十一。 
延陵之茅山。是洞庭西门。潜通五岳。同 上四十一。 
　　孙放
放字齐庄。监君父盛为秘书监。次 子也。年八岁。太尉庾公召见之。放清秀欲观试。乃授 纸笔令书。放便自疏名字。公题后问之曰。为欲慕庄周 邪。放书答曰。意欲慕之。公曰。何故不慕仲尼而慕庄 周。放曰。仲尼生而知之。非希企所及。至于庄周。是 其次者。故慕耳。公谓宾客曰。王辅嗣应答。恐不能胜 之。卒长沙王相。世说注二。 
庾公建学校。孙君年最幼。入为学生。班在诸生之后 。公问君何独居后。答曰。不见船拖耶。在后所以正船 。御览七百七十一。 
放兄弟并秀异。与庾翼子园客同为学主。园客少有佳 称。因谈笑嘲放曰。诸孙于今为盛。盛监君讳也。放即 答曰。未若诸庾之翼翼。放临机制胜。时人仰焉。司马 景王陈钟诸贤相酬。无以逾也。世说注 七。 
君性好音。能操琴及琵琶。以自散。御 览五百八十三。 
　　顾和
和字君孝。吴郡人。祖容、吴荆州刺史。父相、晋临海 太守。和总角知名。族人顾荣雅相器爱曰。此吾家之麒 骥也。兴衰宗者。必此子也。以上亦见 世说注二。末句作必振衰族。顾球时为扬州别驾。 亦有令闻。顾荣谓球曰。君速步。君孝如是超卿矣。御 览二百六十三。又四百四十四。 
和累迁尚书令。世说注三。 
　　袁乔
乔字彦升。陈郡人。父瑰、光禄大夫。乔历尚书郎。江 夏相。从桓温平蜀。封湘西伯。益州刺史。世 说注二引袁氏家传。 
乔有文才。同上三。 
　　袁耽准孙。
耽字彦道。陈郡阳夏人。魏中郎令涣曾孙也。魁梧爽朗 。高风振迈。少倜傥不羁。有异才。士人多归之。仕至 司徒从事中郎。世说注七。 
　　王雅
雅字茂建。东海沂人。少知名。世说注 八。 
　　王恭
恭清廉贵峻。志存格正。起家着作郎。历丹阳尹。中书 令。出为五州都督前将军。青、兖、二州刺史。世 说注一。 
　　庾衮
次兄有疾。疠气方殷。衮纳浆粥扶持。不舍昼夜。友爱 之至。本之天性。初学记十七引庾□别 传。 
君妻乐氏。生子泽。初君与妻捃而产于泽。遂以命之 。御览八百二十四引庾异行传。　按世 号□为异行。 
　　孙晷
亲戚有穷老者。晷原误略。或推 被以恤之。竟寒不解带而寝。御览七百 七。 
　　颜含
颜髦字居一作君。道。含之子也 。少慕家业。惇于孝行。仪状严整。风貌端美。大司马 桓公见而叹曰。颜侍中庙堂之望也。喉舌机要。御 览二百十九。又三百八十九。 
　　许肃
肃为愍帝侍中。左卫将军曲武将与肃齐心拒守。而外救 已退。城遂陷没。幽逼愍帝。送于平阳。肃复冒难侍帝 左右。刘载聪一名载。乃以帝为 归汉王。顷之。阴行鸩毒。帝因食心闷。欲见许侍中。 肃驰诣前一作贼。相见。帝已不 能复语。肃曰。不审陛下尚识臣不。帝犹能执肃手流涕 。肃歔欷登床。帝遂殂于扶抱之中。昼夜号泣。哀感异 类。以上亦见初学记十七。载外 欲明己不害。乃伪责诸臣。欲尽诛之。群臣迸窜。唯肃 独曰。备位故臣。愿乞得殡殓。然后就戮。载特听许。 事讫诣载曰。国乱不能匡。君亡不能死。举目莫非愧耻 。将何颜以存。所以忍辱。正以山陵未毕故耳。微情已 叙。甘就刑戮。贼共义之。二字一作议 。曰。此晋之忠臣。宜加甄赏。遂从议。故得全免 。御览四百十八。 
　　曹摅
摅为洛阳令。于时大雪。而宫门夜忽失行马。摅曰。此 非他窃。理可保明。必是门士以疗寒。验之而具服。御 览十二。 
　　潘京
陈耽初为州主簿。司空何次道帢偏岸。嘲耽顿帢有所蔽 也。应声报曰。耽顿以蔽有。明府岸以示无。御 览六百八十八。 
　　杜夷
君在孩抱之中。异于凡童。举宗奇之。年六七岁。在县 北郭与小儿辈为竹马戏。有车行老公。停车视之。叹曰 。此有奇相。吾恨不见。御览三百八十 五引杜祭酒别传。 
桓宣武馆于赤兰桥南曰延贤里。御览 三百三十七。 
君曾新作被□。一作暖。眠不 觉晏。起乃叹□便眠。使人忘起异事。因令看陌上有寒 苦人。举被乞之。常眠布被中。同上三 百九十三。又七百七。 
君弟子三人。随道士邢迈入宣城泾县白水山。去县七 十里。饵术黄精。经历年所。有鹿走依舍边伏眠。迈等 怪之。乃为虎所逼。迈乃□虎退。鹿经日乃去。同 上九百六。 
君年五十二。当其终亡。安厝先茔。帛布□车。丧仪 俭约。执引者皆三吴令望。及北人贤流。御 览五百五十五。 
　　何祯
祯庐江潜人。父他字文奇。有隽才。早卒。祯在孕而孤 。生遇荒乱。归依舅氏。龆龀乃追行丧。哀泣合礼。乡 邑称焉。十余岁耽志博览。研精群籍。名驰淮泗。御 览三百八十五。 
　　徐邈
君讳邈字仙民。东莞人。岐嶷即明惠聪悟。七岁涉学。 诗赋成章。御览三百八十五。 
邈举世谘承。传为定范。旧疑岁神在卯。此宅之左。 即彼宅之右地。何得俱忌。邈以为太岁之属。自是游神 。譬如日出之时。向东背朔。非为定体。同 上百八十。 
　　范宣
宣字子宣。陈留人。汉莱芜长范丹后也。年十岁。能诵 诗书。儿童时手伤改容。家人以其年幼皆异之。征太学 博士。散骑常侍。一无所就。年五十四卒。世 说注一。 
　　左思
思字太冲。齐国临淄人。父雍、起于笔札。多所掌练。 为殿中御史。思蚤丧母。雍怜之。不甚教其书学。及长 。博览名文。遍阅百家。司空张华辟为祭酒。贾谧举为 秘书郎。谧诛。归乡里。专思箸述。齐王冏请为记室参 军。不起。时为三都赋未成也。后数年疾终。其三都赋 叙定。至终乃上。初作蜀都赋云。金马电发于高岗。碧 鸡振翼而云披。鬼弹飞丸以礌礉。火井腾光以续曦。今 无鬼弹句。其赋往往不同。思为人无吏干。而有文才。 又颇以椒房自矜。故齐人不重也。世说 注二。 
思造张载问□蜀事。交接亦疏。皇甫谧西州高士。挚 仲治宿儒知名。非思伦匹。刘渊林、卫伯舆、并蚤终。 皆不为思赋序注也。凡诸注解。皆思自为。欲重其文。 故假时人名姓也。同上。 
　　赵至
至字景真。代郡人。流客缑氏。令新之官。至年十三。 与母共道傍观。母曰。汝先世本非微贱家也。世乱流离 遂为士仵耳。后能至此不。至答曰。可耳。便求就师读 书。早起。闻父耕叱牛声。释书而泣。师问其故。答曰 。自伤不能致荣。使老父不免勤苦。师大异之。称其当 为奇器。御览三百八十五。 
　　褚陶
陶字季雅。吴郡钱塘人。褚先生后也。陶聪慧绝伦。年 十三。作鸥鸟、水硙、二赋。宛陵严仲弼见而奇之曰。 褚先生复出矣。弱不好弄。清淡闲默。以坟典自娱。语 所亲曰。圣贤备在黄卷中。舍此何求。州郡辟不就。吴 归命。世祖补台郎建中校尉。司空张华与陶书曰。二陆 龙跃于江汉。彦先凤鸣于朝阳。自此以来。常恐南金已 尽。而复得之于吾子。故知延州之德不孤。渊岱之宝不 匮。仕至中尉。世说注四引家传。 
　　罗含
罗含字君章。桂阳枣阳人。盖楚熊姓之后。启土罗国。 遂氏族焉。后寓湘境。故为桂阳人。含临海太守彦曾孙 。荥阳太守绥少子也。桓宣武辟为别驾。以官廨喧扰。 于城西池小洲上立茅茨。伐木为床。织苇为席。布衣蔬 食。晏若有余。桓公尝谓众坐曰。此自江左之清秀。岂 荆楚而已。累迁散骑常侍。廷尉。长沙相。致仕。中散 大夫门施行马。含自在官舍。有一白雀栖集堂宇。及致 仕还家。阶庭忽兰菊挺生。岂非至行之征邪。一 作此德行幽感之应。　世说注四。　御览九百二十二。 又九百八十三。　按此引作罗府君别传。 
刺史庾亮初命含为部从事。桓温临州。转参军。世 说注五。 
刺史庾翼以亲贤之重。作镇方岳。搜扬楚楚。匪兰弗 刈。仍辟含荆州部从事。御览二百六十 五。 
含少读书卧。梦一鸟文色异常。径飞入口。同 上三百九十三。又九百二十八。引吞飞鸟卵四字。 
　　王濛
濛字仲祖。太原晋阳人。其先出自周室。经汉魏世为大 族。祖父佐、北军中候。父讷、叶令。濛神气清韶。年 十余岁。放迈不群。弱冠检尚。风流雅正。外绝荣竞。 内寡私欲。辟司徒掾。中书郎。以后父赠光禄大夫。世 说注二引王长史别传。 
丞相王导辟名士时贤。协赞中兴。旌命所加。必延俊 乂。辟濛为掾。世说注七。 
濛为中书侍郎。在职四年。无人对。又迁司徒左长史 。少选四人频满。以濛难与比肩故也。初 学记十七。　御览二百二十。 
濛之交物。虚善纳善。恕而后行。希见其喜愠之色。 凡与一面。莫不敬而爱之。然少孤。事诸母甚谨。笃义 穆戾。不修小洁。以清贫见称。世说注 五。 
濛与沛国刘惔齐名。时以濛比袁曜卿。惔比荀奉倩。 而共交甚相知赏也。同上。 
濛性和畅。能清言。谈道贵理。中简而有会。商略古 贤显默之际。辞旨劭令。往往有高致。世 说注五。 
濛永和初卒。年三十九。沛国刘惔与濛至交。及卒。 惔深悼之。虽友于之爱。不能过也。同 上六。 
　　王蕴
蕴字叔仁。为吏部郎。欲使时无屈滞。曾下鼓急出。日 吴乃至家。去台数里。高褰车帷。先后与语不得进也。 一官缺求者十辈。蕴连状呈宰录曰。某人有地。某人有 才。不得者甘心无怨。御览二百十六。 
　　孙登
孙登字公和。汲郡共县人。清净无为。其情志悄如也。 好读书弹琴。颓然自得。观其风神。若游六合之外者。 当魏末。处共北山。山中以石窟为宇。编草自覆。阮嗣 宗闻登而往焉。适见公和苫盖被发。端坐岩下鼓琴。嗣 宗自下趋进。冀得与言。既坐。莫得与言。嗣宗乃嘹嘈 长啸。与琴音谐会雍雍然。登乃逌尔而笑。因啸和之。 妙响动林壑。风气清太元。御览三百九 十二。又五百七十九。 
　　夏统
夏统字仲御。永兴人。与母兄弟居。恒星行夜归。采秬 求食。母老病不综家事。仲御四鼓起。洒扫庭内。钻火 炊爨之后。径便入野。御览四百三十一 。 
仲御从父家女巫章丹、陈殊、二人。妍姿冶媚。清歌 妙舞。状若飞仙。上亦见初学记十五。 仲御当正会宗弟承问御曰。黄帐之裹。西施之孙。 郑袖之子。肤如凝脂。颜如桃李。徘徊容与。载进载止 。弹琴而奏清角。翔风至而白云起。若乃携手交舞。流 盼颉颃。足逾鞞鼓。口衔笙簧。丹裙赫以四序。素耀焕 以扬光。赴急弦而折倒。应缓节以相佯。远望而云。近 视而雪。舒红颜而微笑。启朱唇而扬声。御 览五百六十八。 
激南楚。吹胡笳。风云为之动摇。星辰为之变度。初 学记十五。　御览五百八十一。 
夏仲御诣洛。到三月三日。洛中王公以下。莫不方轨 连轸。并至南浮桥边祓禊。男则朱服耀路。女则锦绮粲 烂。仲御时在船中。曝所市药。虽见此辈。稳坐不摇。 贾充望见。深奇其节。顾相与语。此人有心胆。有似冀 缺。走往问船中安坐者为谁。仲御不应。重问。徐乃答 曰。会稽北海闲民夏仲御。御览三十。 　事类赋注四。 
夏统别传注曰。□初生合米捣作□。御 览八百五十一。 
　　郭翻
翻字道祥。武昌人。御览五百五十五。 
翻经河。坠刀于水。路人有为取者。翻因与之。路人 不取。至于三四。路人固辞。翻曰。尔向不取。我岂能 复得乎。路人曰。吾若取此物。为天地鬼神所责矣。知 其终不受。乃沈刀于向所失处。路人怅然。乃复没为取 之。翻于是不逆其意。十佩刀价以与之。御 览四百二十四。 
翻遗令俭葬。唯以两卷老子。示存道德。同 上五百五十五。 
　　郭文
郭文举。河内人也。怀帝末。济江至余杭市。卖箭箸易 盐米。以树皮作囊。得盐米以纳囊中。御 览七百四。 
文以石为釜。以竹为甑。同上七百五 十七。 
　　佛图澄
里人佛图澄。不知何许人。出于炖煌。好佛道。出家为 沙门。永嘉中。至洛阳。值京师有难。潜遁草泽闲。石 勒雄异好杀害。因勒大将军郭默略见勒。以麻油涂掌。 占见吉凶数百里外。听浮图铃声。逆知祸福。勒甚敬信 之。虎即位。亦师澄。号大和尚。自知终日。开棺无尸 。唯袈裟法服在焉。世说注二。 
石勒时天旱。佛图澄于石井冈掘得死龙。长尺余。渍 之以水。良久乃苏。□而祭之。龙腾空而上。即大雨降 。因名石井为龙冈。事类赋注二十八。 
澄以□盛水烧香□之。须臾□中生青莲花。御 览七百五十九。 
石虎时。自正月不雨。澄诣滏口祠。稽首曝露。即日 二白龙降于祠下。于是雨遍千里也。御 览六十四。 
后赵尚书张离、张良。家富事佛。起大塔。澄谓曰。 事佛在于清净无大。慈矜为心。檀越虽仪奉天法。而贪 □未已。游猎无度。积聚不穷。方受见世之罪。何福报 之可希也。同上六百五十八引佛图澄传 。 
　　高坐
和尚胡名尸黎密。塔寺记云。其冢曰高 坐。因名高坐。西域人。传云国王子。以国让弟。 遂为沙门。永嘉中。进到此土。止于大市中。和尚天姿 高朗。风韵遒迈。丞相王公一见奇之。以为吾之徒也。 周仆射领选。抚其背而叹曰。若选得此贤。令人无恨。 俄而周侯遇害。和尚对其灵坐。作胡祝数千言。音声高 畅。既而挥涕收泪。其哀乐废兴皆此类。性高简。不学 晋语。诸公与之语。皆因传译。然神领意得。顿在言前 。世说注二。 
庾亮、周顗、桓彝、一代名士。一见和尚。披衿致契 。曾为和尚作目。久之未得。有云尸利密可称卓朗。于 是桓公咨嗟。以为标之极似。宣武尝云。少见和尚。称 其精神渊箸。当年出伦。其为名士所叹如此。同 上五。王公曾诣和上。和上解带偃伏。语言神解。 见尚书令卞望之。便敛衿饰容。时叹皆得其所。同 上七。 
　　道安
释道安者。常山薄柳人。本姓卫。年十二。作沙门。神 性聪敏而貌至陋。佛图澄甚重之。值石氏乱。于陆浑山 木食修学。为慕容骏所逼。乃住襄阳。以佛法东流。经 籍错谬。更为条章。标序篇目。为之注解。自支道林等 皆宗其理。无疾卒。世说注四引安和上 传。 
竺法汰者。体器弘简。道情冥到。法师友而善焉。一 说法汰即安公弟子也。世说注三引安法 师传。 
初。魏晋沙门。依师为姓。故姓各不同。安以为大师 之本。莫尊释迦。乃以释命氏。后获增一阿舍经。果称 四河入海。无复河名。既悬与经符。遂为永式。御 览六百五十五引道安传。 
　　支遁
遁本姓关氏。陈留人。或云河东林虑人。幼有神理。聪 明秀彻。初至京师。太原王濛甚重之。曰造微之功。不 减辅嗣。御览六百五十五。 
法师研十地则知顿悟于七住。寻庄周则辩圣人之逍遥 。当时名胜。咸味其音旨。道贤论以七沙门比竹林七贤 。遁比向秀。雅尚老庄。二子异时风尚玄同也。世 说注三。 
遁任心独往。风期高亮。同上五。 
遁神心警悟。清识玄远。尝至京师。王仲祖称其造微 之功。不异王弼。同上。 
遁神悟机发。风期所得。自然超迈也。同 上。 
法虔。道林同学也。俊朗有理义。遁甚重之。同 上六。 
遁太和元年终于郯之石城山。因葬焉。同 上。 
遁每标举会宗。不留心象喻。释解章句。或有所漏。 文字之徒多以为疑。谢安石闻而善之。曰。此九方皋之 相马也。略其玄黄而取其俊逸。同上。 
　　辛宪英外甥 夏侯湛为传八。
夫人字宪英。卫尉肃侯毗之女。不好华丽。琇上夫人● 子帔。缘以锦不肯服。从外孙胡母杨上夫人锦被。夫人 反卧之。御览八百十五。 
宪英聪明有才鉴。初文帝与陈留王争为太子。既而文 帝得立。抱毗颈而喜曰。辛君知我喜不。毗以告宪英。 宪英叹曰。太子代君主宗庙社稷者也。代君不可以不戚 。主国不可以不惧。宜戚而喜。何以能久。魏其不昌乎 。弟敞为大将军曹爽参军司马。宣王将诛爽。因爽出。 闭城门。大将军司马鲁芝将爽府兵。犯门斩关。出城门 赴爽。来呼敞俱去。敞惧。问宪英曰。天子在外。太傅 闭城门。人云将不利国家。于事可得尔乎。宪英曰。天 下有不可知。然以吾度之。太傅殆不得不尔。明皇帝临 崩。把太傅臂以后事付之。此言犹在朝士之耳。且曹爽 与太傅俱受寄讬之任。而独专权势。行以奢骄。于王室 不忠。于人道不直。此举不过诛曹爽耳。敞曰。然则事 就乎。宪英曰。得无殆就。爽之才非太傅之偶也。敞曰 。然则敞可以无出乎。宪英曰。安可以不出。职守人之 大义也。凡人在难。犹或恤之。为人执鞭而弃其事。不 祥不可也。且为人死。为人任亲昵之职也。从众而已。 敞遂出。宣王果诛爽。事定之后。敞叹曰。吾不谋于姊 。几不获于义。逮钟会为镇西。宪英谓从子羊祜曰。钟 士季何故西出。祜曰。将为灭蜀也。宪英曰。会在事纵 恣。非持久处下之道。吾畏其有他志也。祜曰。季母勿 多言。其后会请子琇为参军。宪英忧曰。他日见钟会之 出。吾为国忧之。今日难至吾家。此国之大事。不可得 止也。琇固请司马文王。文王不听。宪英语琇曰。行矣 。戒之。古之君子。入则致孝于亲。出则致节于国。在 职思其所司。在义思其所立。不遗父母忧患而已。军旅 之间。可以济者。其惟仁恕乎。汝其慎之。琇竟以全身 。宪英年至七十有九。泰始五年卒。三 国志注二十五。 
　　王敦
敦字处仲。琅邪临沂人。少有名理。累迁青州刺史。避 地江左。历侍中。丞相。大将军。扬州牧。以罪伏诛。 世说注三。 
敦子应字安期。官至武卫将军。御览 二百三十七。 
　　王含
含字处弘。琅邪临沂人。累迁徐州刺史。光禄勋。与弟 敦作逆伏诛。世说注二。 
　　桓温
温字元子。谯国龙亢人。汉五更桓荣后也。父彝、有识 鉴。温少有豪迈风气。为温峤所知。累迁琅邪内史。世 说注二。 
温以永和元年。自徐州迁荆州刺史。在州宽和。百姓 安之。同上。 
永和二年。温平蜀。初朝廷以蜀处险远。而温众寡少 。悬军深入。甚以忧惧。而温直指成都。李势面缚。同 上四。 
永和四年。进征西大将军。镇西夏。时逆胡未诛。余 烬假息。永和十年。伐秦。十二年。讨 姚襄。温亲勒郡卒。建旗致讨。清荡伊洛。展祭园 陵。世说注二。 
兴宁元年。以温克复旧京。肃静华夏。进都督中外诸 军事、侍中、大司马。加黄钺。使入参朝政。同 上五。 
温以太和四年上疏自征鲜卑。同上三 。 
薨谥宣武侯。同上二。 
　　孟嘉
嘉字万年。江夏鄳人。曾祖父宗、吴司空。祖父揖、晋 庐陵太守。宗葬武昌新阳县。子孙家焉。嘉少以清操知 名。太尉亮领江州。辟嘉部庐陵从事。下都还。亮引问 风俗得失。对曰。待还当问从事吏。亮举麈尾掩口而笑 。语弟翼曰。孟嘉故是盛德人。转嘉为劝学从事。太傅 褚裒有器识。为豫章太守。出朝。亮盛修学教。高选儒 官。正旦大会州府人士。时彦悉集。嘉坐次第甚远。裒 问亮曰。闻江州有孟嘉。其人何在。亮曰。在坐。卿但 自觅。裒历观久之。指嘉谓亮曰。此君小异。将无是乎 。亮欣然以上亦见御览二百六十五。而 笑。喜裒得嘉。奇嘉为裒所得。乃益器之。二 字一作重嘉焉。以上亦见御览三百九十三。又四百四十 四。后为征西桓温参军。既知其政。温甚重之。九 月九日。温游龙山。参寮毕集。时佐吏并着戎服。风吹 嘉帽堕落。温戒左右勿言。以观其举止。嘉初不觉。良 久如厕。温命取还之。孙盛时在坐。温授孙盛纸笔。命 作文嘲之。成着一作置。嘉坐处 。嘉还一作归。见之。笑而请纸 笔一作纸一作笔。即答。了不容 思。四坐嗟叹。以上亦见初学记四。御 览六百八十七。嘉喜酣畅。愈多不乱。温问酒有何 好。而卿嗜之。嘉曰。明公未得酒中趣尔。又问听伎。 丝不如竹。竹不如肉。何也。答曰。渐近自然。转从事 中郎。迁长史。年五十三卒。世说注四 。 
　　又陶靖节征 西长史孟府君传。
君讳嘉字孟年。江夏鄳人。曾祖父宗、以孝行称。仕吴 司马。祖揖。元康中为庐陵太守。宗葬武昌新阳县。子 孙家焉。遂为县人。君少失父。奉母与二弟居。娶大司 马长沙桓公陶侃第十女。闺门孝友。人无能闲。乡闾称 之。冲默有远量。弱冠。俦类咸敬之。 
　　桓玄
玄字敬道。谯国龙亢人。大司马温少子也。幼童中。温 甚爱之。命以为嗣。年七岁。袭封南郡公。拜太子洗马 。世说注一。 
玄初拜太子洗马。时朝廷以温有不臣之迹。故抑玄为 素官。同上七。 
玄为义兴太守。不得志。少时去职。归其国。与荆州 刺史殷仲堪素旧。情好甚隆。同上一。 
玄克荆州。杀殷仲道护。及仲堪参军罗企生、鲍季札 、皆仲堪所亲仗也。同上一。 
玄既克殷仲堪后。杨佺期遣使讽朝廷。朝廷以玄都督 八州。领江州、荆州、二刺史。同上三 。 
　　祖约
约字士少。范阳遵人。累迁平西将军、豫州刺史。镇寿 阳。与苏峻反。峻败。约投石勒。约本幽州冠族。宾客 填门。勒登高望见车骏。大惊。约又使占夺乡里先人田 地。地主多恨。勒恶之。遂诛约。世说 注四。 
　　石勒
石勒字士龙。上党武乡人。匈奴之苗裔也。雄勇好骑射 。晋永康中。流宕山东。寄旅平原荏平界。与平原荏平 人师欢家庸耕。耳恒闻鼓角鞞铎之音。勒私异之。以 上亦见御览三百三十八。又八百二十二。初勒乡里 原上地中生石。日长。类铁骑之象。园一 作国。中生人参。葩载记作花。 说文葩华也。叶甚盛。于时父老相者皆云。此胡体 貌奇异。有大志量。其终不可知。劝邑人厚遇之。自 园中以下。亦见御览九百九十一。人多哂而不信。 永嘉初。豪杰并起。与胡王阳等十八骑诣汲桑。为左前 督。桑败。共推勒为主。攻下州县。都于襄国。世 说新语注四。　按御览引作石勒别传。 
勒称赵王。令武乡耆旧赴襄国。拜李阳参军都尉。勒 微时居与邑人李阳相近。阳性刚愎。每轻勒。与争沤麻 池共相打揲。互有胜负。御览四百九十 六。 
冬十一月。大雪平地三尺。勒下宜补 将猎二字。主簿程朗谏。勒不从。出猎坠马。顾左 右曰。不从主簿之言。而致坠马。赐朗绢百疋。以旌忠 亮。御览八百三十二。 
以咸和三年改元曰太和。荏平 民当作令。师欢上黑兔。令曰。 按记、应白兔为瑞。此黑兔曰祥。外检典旧。议者以为 黑兔见。水德之祥。往公孙臣以为汉家土行。当有黄龙 为瑞。后黄龙见于成纪。遂从土德。今大赵革命。以水 受金。夫兔阴兽。玄水色。黑色。见以表应。行以推之 。黑兔上应云云。类聚九十九。 
后僭正号。死谥明皇帝。世说注四。 
　　石虎
石虎字季龙。勒从弟。年十七八。身长七尺五寸。好弓 马射猎。迅健有勇力。同时等类。多畏惮之。御 览三百八十六。 
武乡长城县民韩强。在长城县西山岩石阙中。二 字一作闲。得玄玺一所。方四寸。厚二寸。与玺同 文。曰受命于天。既寿永昌。虎以为瑞。御 览六百八十二。　书钞百三十一引误作石勒别传。 
十三年永和三年。春二月。虎 率三公九卿。躬耕籍田。后率三夫人命妇祠先蚕于近郊 。是岁八月。雨雪。大寒。行旅冻死。御 览三十四。 
　　荀氏家传
荀顗年逾耳顺。而母年九十。色养烝烝。以孝闻当时。 在丧□□。貌不可识。蓬首环绖。奉迎节使。若婴孩之 号。哀恸旁人。傅玄着书称荀与何曾曰。文王之道。事 其亲者。其顺昌何侯乎。其荀侯乎。古称曾闵。今有荀 。何。初学记十七。 
顗为司空。文帝平蜀。议复五等。表魏朝使公定礼仪 。中护军贾充正法律。尚书仆射裴秀议官制。公遂删定 旧文行正式为一代之典。书成奏。藏于秘府。其服色旗 帜法驾之式。礼乐牺牲柴燎之典。祫禘迁毁配食之制。 及于明堂辟雍之仪。皆公所议定。朝廷归其美。公既为 台辅。德望清重。加以留心礼教。以年耆多疾。不数朝 见。诏使侍中任恺谘问政化所由行否。御 览二百八。 
荀恺彧曾孙。恽孙。翼子。字 茂伯。小而智。外祖晋宣王甚器之。字为虎子。弟悝为 龙子。每谓曰。俟汝长大。当共天下。御 览三百六十三。 
恺。晋武帝为侍中。三国志注十。 
车骑将军悝。字茂中。山涛举之。为太子右卫率。称 君清和理正。从容顾问。动可观采。真侍卫之美者。御 览二百四十七。 
荀邈除太原榆次令。为政以德。人怀之。时有凤皇集 其境内。晋武帝下诏褒美。泰始三年卒。吏人如丧亲戚 。为之树碑。其序曰。仰之如日月。敬之如神明。爱之 如父母。乐之如时雨。御览二百六十八 。 
荀隐。祖昕、乐安太守。父岳、中书郎。隐与陆云在 张华坐语。互相反覆。陆连受屈。隐辞旨美丽。张公称 善云。世有此书。寻之未得。历太子舍人。廷尉平。蚤 卒。世说注七。 
荀勖字公曾。年十二。能通春秋。属文。外祖钟繇甚 奇之。常称此儿当继司空。御览三百八 十五。 
荀蕃字大坚。勖子。为司空。 刘琨表于太子曰。司空荀蕃、朝廷之旧臣。奕世忠勤。 乃心皇家。具瞻之望。唯蕃而已。宜增位号。授分陕之 重。永令臣等。有所凭准。御览二百八 。 
荀组字大章。勖次子。中宗为 晋王时。将征为司徒。问太常贺循。循曰。组旧望清重 。勤劳显着。迁训五品。以统人伦。实充人望。诏以组 为司徒。御览二百八。 
荀邃字仲阳。蕃子。隐居不仕 。夫人有至行。时岁荒饥。有余米。每来粜之者。夫人 恒叩□其斛。籴者归。倾量辄过其本。时人号曰。昂一 作叩。一作掾。斛夫人。 
荀闿字道明。蕃子。性清静。 善谈论。迁光禄大夫。以君面似胡。明帝谓为神明胡子 。御览二百四十三。 
頵或曾孙。恽孙。甝子。字温 伯。为羽林右监。早卒。頵子崧字景猷。三 国志注十。 
荀羡字令则。崧次子。七岁随 父在石头。苏峻爱其姿神。数唤之。年十五。拟国婚之 选。君不欲连姻帝室。乃远遁长沙。监司追寻不获。已 遂尚浔阳公主。风器一作气。英 秀。识准标贵。明须眉。美音气。俯仰眄睐。一 作顾盼。容止可则。御览百五十 四。又三百八十。又三百八十九。 
荀羡与沛国刘真长、太原王仲祖、陈郡商邱殷洪源、 并着情契。太宗时居阿衡之任。虚中诱纳。宾客贤哲。 与羡等数人为布衣之好。御览四百九。 
惟我之先。生于有晋。人物盈朝。衮衣暐华。六世九 公。不亦伟乎。磊落瑰奇。光昭合同。已独步于古今。 拊万世而孩之矣。中兴丞相王公叹曰。自八龙以后。荣 宠莫二。为天下贵门。御览四百七十。 
　　裴氏家传
裴荣当作启。字荣期。河东人。 父□、丰城令。荣期少有风姿才气。好论古今人物。撰 语林数卷。号曰裴子。世说 注 三。 
　　陶氏家传
陶基字叔先。璜父。为交州刺史。始夷人不识礼义。男 女互相奔随。生子乃不知父。君乃教以婚姻之道。训以 父子之恩。道之以礼。齐之以刑。设庠序。立学校。合 境化之。莫不悦之。御览二百五十八。 
陶回字恭渊。璜从孙。为大司 徒王导从事中郎。为人正直不挠。导亦以此重焉。每曰 。陶中郎有辅佐之才。真国器也。御览 二百九。 
陶猷字恭豫。璜从孙。王导以 君江东俊望。请为右军长史。君恪勤王事。每当朝日。 恒夙夜就路。及到府门。辄先众僚。为人美容止。善谈 论。亦以此见称当世焉。御览二百四十 八。 
　　华峤谱叙
歆有三子。表字伟容。年二十余。为散骑侍郎。时同僚 诸郎共平尚书事。年少并兼厉锋气。要君名誉。尚书事 至或有不便。故遗漏不视。及传书者去。即入深文论駮 。惟表不然。事来有不便。辄与尚书共论。尽其意。主 者固执。不得已然后共奏议。司空陈泰等以此称之。以 上亦见御览二百二十四。仕晋。历太子少傅。太常 。称疾致仕。拜光禄大夫。性清淡。常虑天下退理。司 徒李胤、司隶王密、等。常称曰。若此人者。不可得而 贵。不可得而贱。不可得而疏。中子博。历三县内史。 治有名迹。少子周。黄门侍郎。常山太守。博学有文思 。中年遇疾。终于家。表有三子。长子廙。字长骏。三 国志注十三。 
　　庾氏谱
嶷字劭然。颍川人。子□字玄默。晋尚书、阳翟子。嶷 弟遁字德先。大中大夫。遁胤嗣克昌。为世盛门。侍中 峻、河南尹纯、皆遁之子。豫州牧长史顗、遁之孙。太 尉文康公亮、司空冰、皆遁之曾孙。贵达至今。三 国志注十一。 
　　温氏谱序
晋大夫郤至封于温。子孙因氏居太原祁县。为郡着姓。 世说注五。 
峤父襜。娶清河崔参女。同上八。 
峤初娶高平李●女。中娶琅邪王诩女。后娶庐江何邃 女。同上。 
　　袁氏谱
悦字元礼。陈郡阳夏人。父朗、给事中。仕至骠骑咨议 。太元中。悦有宠于会稽王。每劝专览朝权。王颇纳其 言。王恭闻其说。言于孝武。乃诬以他罪。杀悦于车中 。既而朋党同异之声。播于朝野矣。世 说注八。 
　　皇甫谧自序
士安每母病。辄推燥居湿。以夹易单。御 览七百三十九。 
皇甫谧年二十。不学。游荡无度。或以为痴。尝得瓜 果。□进叔母任氏。任氏曰。孝经云。三牲之养。犹为 不孝。 
汝今年余二十。目不存教。心不入道。无以慰我。同 上九百七十八。　按此引晋书云自叙同。 
士安始志乎学。而自号玄晏先生。文 选注四十五。 
　　杜预自叙
少而好学。在家则滋味经籍。居官则毕力理治。一 作在官则观于吏治。公家之事。知无不为。御 览四百三十一。又六百十四。 
　　梅陶自叙
余居中丞。曾以鞭皇太子傅。亲友莫不致谏。余笑而应 之曰。堂高由陛。皇太子所以得崇于上。由吾奉王宪于 下也。岂其枉道取媚皇太子特见延。赐以清宴。御 览六百四十九。 
　　王彪之自叙
余自求致仕。诏累不听。因扇上有二疏画。作诗一首。 以述其意。御览七百五十。 
　　赵至自叙
至字景真。长七尺四寸。洁白黑发。明眉赤唇。髭鬓不 多。御览三百六十八。 
　　袁氏世纪
涣有四子。侃、宇、奥、准。侃字公然。论议清当。柔 而不犯。善与人交。在兴废之间。人之所趣务者。谦退 不为也。时人以是称之。历位黄门选部郎。号为清平。 稍迁至尚书。早卒。宇字宣厚。精辩有机理。好道家之 言。少被病。未官而卒。奥字公荣。行足以厉俗。言约 而理当。终于光禄勋。准字孝尼。忠信公正。不耻下问 。唯恐人之不胜己。以世事多险。故常恬退而不敢求进 。着书十余万言。论治世之务。为易周官诗传。及论五 经滞义。圣人之微言。以传于世。三国 志注十一。 
　　虞氏家记
虞潭为右卫将军。太夫人年高。求解职。被诏不听。特 假百日。迎母东归。起养亲堂。亲集会作诗言志。御 览百七十六。 
吴山城白门。盖吴王阖闾所作也。至秦始皇帝。守宫 吏烛□窟。失火烧宫。而此楼故存。同 上。 
潭母太夫人薨宜都郡。即世五十九载。改殡。脩构窀 穸。灵柩住而莫前。群从咸以丧事有往无反。不应迁移 。潭以昔文王之葬王季。既定而洪水出。截冢棺椁。文 王乃设张屋出柩三日。群臣临之然后葬。此则上圣之遗 令。载在篇籍。遂奉迁神柩。权停幕屋。使子孙展哀晨 夕。宗族相临。允合张屋之仪也。天子给太夫人徘徊车 。谒者送葬。礼仪光备。合葬于旧圹。御 览五百五十五。 
　　王氏世家
袆之字文劭。述次子。少知名。尚寻阳公主。仕至中书 郎。未三十而卒。坦之悼念。与桓温称之。赠散骑常侍 。世说注五。 
　　嵇氏世家
嵇含字君道。为中书侍郎。书檄云集。莫不立草。御 览二百二十。又五百九十七。 
　　石季伦本事
崇有珊瑚如意。长三尺二寸。御览七百 三。 
　　徐江州本事
徐宁字安类。东海剡人。通朗有德素。少知名。初为舆 县令。谯国桓彝有人伦鉴识。常去职无事。至广陵寻旧 。遇风停浦中。素日在船忧邑。上岸消摇。见一空宇。 有似廨署。彝访之。云舆县廨也。令姓徐名宁。彝既独 行。思逢悟赏。聊造之。宁清惠博涉。相遇怡然。遂停 宿。因留数夕。与宁结交而别。至都。谓庾亮曰。吾为 卿得一佳吏部郎。问所在。彝即叙之。累迁吏部郎。左 将军。江州刺史。世说注五。 
　　赵吴郡行状
穆字季子。汲郡人。真淑平粹。才识清通。历尚书郎。 太傅参军事。太傅越与穆及王承、阮瞻、邓攸、书曰。 礼八岁出就外傅。十年曰幼学。可以渐先王之教也。然 学之所受者浅。体之所安者深。是以闲习礼度。不如式 瞻轨仪。讽咏遗言。不如亲承辞旨。小儿毗。既无令淑 之资。未闻道德之风。欲屈诸君。时以闲豫。周旋燕诲 也。穆历晋明帝师。冠军将军。吴郡太守。封南乡侯。 世说注五。

