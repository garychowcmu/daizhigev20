八家后汉书辑注
  
  谢承后汉书 
    卷第一 
      灵帝纪
      献帝纪
      礼仪志
      五行志
      郡国志
      兵志
      刑志
    卷第二 
      刘玄传邓晔
      李宪传
      邓晨传
      邓禹传
      岑彭传曾孙熙
      耿弇传弟国弟子恭
      铫期传 
      祭遵传从弟彤
      马武传
      马援传子廖
      鲁恭传
      魏霸传
      刘宽传
      宋弘传
      郭躬传弟子镇子贺
      韦彪传族子豹子着 
      郭丹传
      承宫传
      郑均传
      赵戒传叔子典典兄子温戒孙谦 
      桓谭传
      鲍永传曾孙昂
      郅恽传子寿郑敬
      郎顗传
      杜诗传
      张堪传
      苏章传
      羊续传
      贾琮传 
      陆康传
      冯鲂传孙石
      虞延传
      周章传
      郑弘传 
      梁竦传
    卷第三 
      曹褒传
      郑玄传
      郑兴传
      贾逵传
      张霸传子楷孙陵 
      桓荣传孙良良孙严皋弘何汤
      冯绲传
      度尚传
      杨璇传 
      毛义传
      刘平传
      赵孝传
      车成传
      江革传
      周盘传
      赵咨传
      班固传 
      第五伦传曾孙种
      锺离意传
      宋均传
      朱晖传孙穆
      徐防传
      胡广传
      李咸传
      袁安传玄孙闳闳弟弘闳弟忠忠子秘
      张酺传
      周景传
      陈宠传
      班超传 
      翟酺传
      应奉传子劭
      奚延传
      徐淑传
      王充传 
      明帝八王传陈敬王羡羡子思王钧
      陈禅传
      陈龟传
      桥玄传 
      崔瑗传子寔
      周燮传
      黄宪传
      徐稚传子胤
      李昙传
      姜肱传
      申屠蟠传
    卷第四 
      杨震传长子牧孙奇中子秉秉子赐赐子彪
      张纲传
      王龚传子畅
      种暠传子拂
      陈球传子瑀弟子珪珪子登
      刘陶传
      刘瑜传
      谢弼传
      虞诩传
      傅燮传 
      盖勋传
      臧旻传
      马融传
      蔡邕传
      左雄传
      周举传
      黄琼传孙琬
      荀绲传
      荀悦传
      韩韶传
      锺皓传
      陈寔传子纪
      李固传子燮郭亮 
      杜乔传杨章
      吴佑传孙冯 
      延笃传
      史弼传
      赵嘉传
      皇甫规传
      张奂传
      陈蕃传周璆刘成朱震
      刘淑传
      李膺传子珪
      刘佑传
      魏朗传 
      夏馥传
      巴肃传
      范滂传宗资
      羊陟传
      张俭传 
      陈翔传
      孔昱传
      檀传 
      刘儒传
      贾彪传
      郭泰传茅容宋果贾淑
      符融传冯岱
      许劭传
      窦武传胡腾
      皇甫嵩传
      朱隽传子皓 
      董卓传
      张温传
      刘虞传
      公孙瓒传
      陶谦传赵昱 
      袁绍传胡母班
      袁术传
    卷第五 
      循吏传
      酷吏传
      宦者传
      儒林传
      文苑传
      独行传
      方术传
      逸民传
      列女传 
      风教传
    卷第六 
      陈临传
      杨乔传
      王防传
      陈正传
      严丰传
      许庆传
      周稷传
      桓任传
      刘宠传 
      羊茂传
      羊定传
      王博传
      黄向传
      陶硕传
      韩崇传
      尹●传
      邓儒传
      湛重传 
      沈景传
      李鸿传
      周敞传
      陈茂传
      陈宣传
      戴礼传
      路仲翁传
      李敬传
      公孙晔传 
      虔国传
      方储传
      张修传
      傅贤传
      严翊传
      陈嚣传
      王谭传
      刘陵传
      刁曜传 
      董春传
      张意传
      邓道传
      尹昆传
      闵贡传
      尹苞传
      张稷传
    卷第七 
      宋度传
      高吕传
      陈堪传
      华松传
      许季长传
      司马苞传
      张冀传
      许敬传
      玊况传 
      唐羌传
      王党传
      陈禁传
      李寿传
      石□传
      闻人统传
      施延传
      嵇诏传
      胡邵传 
      祝皓传
      虞承传
      陈长传
      薛惇传
      徐栩传
      沈辅传
      陈谦传
      周乘传
      蒋崇传 
      祝良传
      车章传
      项诵传
      李光传
      周滂传
      郭宏传
      秦护传
      殷亮传
      卫良传 
      周躬传
      李苌传
      陈晔传
      锺□传
      费遂传
      滕延传
      刘靓传
    卷第八 
      王闳传
      杨豫传
      史循传
      魏尚传
      王奂传
      高弘传
      盛吉传
      朱宠传
      许永传 
      宣仲传
      妫皓传
      唐约传
      龚遂传
      周树传
      孔恂传
      贺纯传
      张盘传
      王威传 
      抗徐传
      高干传
      阴修传
      褚禧传
      姚俊传
      骆俊传
      董袭传
      伍孚传
      傅翻传 
      夏勤传
      孟政传
      江汉传
      马寔传
      范训传
      司马均传
      戎良传
      戴遵传
      杨淮传 
      施阳传
      宋登传
      鲍季寿传
      赵峻传
      张免传
      刘旦杨鲁传
      蒋迭传
      殷辉传
      董昆传 
      商仁传
      张禹传
      张谀传
      东夷列传
      散句
      序传
  薛莹后汉记 
    光武帝纪
    明帝纪
    章帝纪
    安帝纪
    桓帝纪
    灵帝纪
    献帝纪
    王霸传 
    马援传子防
    光武十王传琅邪王京
    李膺传
    戴翼传
  司马彪续汉书 
    卷第一 
      光武帝纪
      明帝纪
      章帝纪
      和帝纪
      安帝纪
      顺帝纪
      冲帝纪
      桓帝纪
      灵帝纪 
      献帝纪
      后妃传
    卷第二 
      刘玄传
      刘盆子传
      王郎传
      隗嚣传
      公孙述传
      宗室四王三侯传
      李通传
      王常传 
      邓晨传
      来歙传
      邓禹传
      寇恂传
      冯异传
      岑彭传
      贾复传
      吴汉传
      盖延传 
      陈俊传
      臧宫传
      耿弇传弟国国子秉国弟子恭
      祭遵传从弟彤
      任光传
      李忠传
      耿纯传孙腾
      朱佑传
      景丹传
      王梁传
      杜茂传
      马武传 
      窦融传弟友子固曾孙宪曾孙万全子章
      马援传子光兄子严
    卷第三 
      卓茂传
      鲁恭传弟
      刘宽传
      伏湛传
      侯霸传 
      赵熹传
      牟融传
      宣秉传
      张湛传
      王丹传
      王良传
      杜林传
      承宫传子迭
      赵典传
      申屠刚传
      鲍永传子昱
      襄楷传
      郭伋传
      孔奋传
      张堪传
      廉范传
      苏章传 
      羊续传
      贾琮传
      樊宏传子儵
      阴识传弟兴
      朱浮传
      冯鲂传
      虞延传
      郑弘传
      梁统传子松竦曾孙商玄孙冀
      张纯传子奋 
      曹褒传
      郑玄传
      郑兴传子众
      贾逵传
      张霸传 
      桓荣传曾孙典
      丁鸿传
      度尚传
      杨旋传
      刘平传 
      淳于恭传
      周盘传
      班固传
      第五伦传
      锺离意传
      宋均传
    卷第四 
      光武十王传
      朱穆传
      乐恢传
      何敞传
      邓彪传
      张禹传
      徐防传
      胡广传 
      袁安传孙彭等
      张酺传曾孙济
      郭躬传
      班超传
      应奉传子劭
      孝明八王传
      李恂传
      庞参传
      桥玄传
      崔瑗传 
      徐稚传李昙
      姜肱传
      申屠蟠传
      杨震传子秉孙赐曾孙彪玄孙修
      章帝八王传
      张纲传
      王龚传
      种暠传 
      陈球传
      刘陶传
      虞诩传
      傅燮传
      盖勋传
      张衡传
      马融传
      蔡邕传
      左雄传 
      周举传
      黄琼传孙琬
      荀淑传子爽孙悦
      陈寔传
      李固传子燮
      杜乔传
      吴佑传 
      延笃传
      史弼传
      卢植传
      赵岐传
      皇甫规传
      张奂传
      段颎传
    卷第五 
      陈蕃传
      王允传
      党锢传
      郭泰传
      许劭传
      何进传
      孔融传
      皇甫嵩传
      朱隽传 
      董卓传
      刘虞传
      循吏传
      酷吏传
      宦者传
      儒林传
      文苑传
      独行传
      逸民传 
      周乘传
      羊茂传
      封观传
      陈谦传
      胡绍传
      王苑传
      祝良传
      应荈 
      蒋诩传 
      郗虑传
      刘备传
      黄巾传
      西南夷传
      西羌传
      西域传
      乌桓传
      鲜卑传
      散句 
      序传
  华峤汉后书 
    卷第一 
      明帝纪
      章帝纪
      灵帝纪
      献帝纪
      皇后纪孝献伏后 
      李通传
      来歙传玄孙艳
      邓晨传
      邓禹传
      冯异传 
      岑彭传曾孙熙
      贾复传
      吴汉传
      陈俊传
      臧宫传 
      耿弇传弟子秉
      王霸传
      祭遵传
      朱佑传
      王梁传 
      马成传
      傅俊传子昌
      窦融传玄孙章
      马援传子防
    卷第二 
      鲁恭传
      刘宽传
      韦彪传
      范迁传
      桓谭传
      冯衍传子豹
      申屠刚传
      鲍永传孙德 
      郅恽传
      郎顗传
      郭伋传
      孔奋传
      张堪传
      廉范传庆鸿
      羊续传
      樊宏传
      梁统传玄孙冀
      张纯传子奋
      郑兴传子众
      陈元传
      贾逵传
      张霸传孙楷
      桓荣传子郁孙焉玄孙典玄孙彬 
      丁鸿传
      孝子传
      班彪传子固
      第五伦传曾孙种卫羽
      锺离意传乐崧
      宋均传 
      光武十王传
      朱晖传
      乐恢传杜安
      何敞传
      邓彪传 
      徐防传
      胡广传
      袁安传重孙逢玄孙忠
      张酺传曾孙济
      韩棱传孙演
      郭躬传弟子镇吴雄
      陈宠传
      班超传孙始 
      何熙传
      应奉传子劭
      孝明八王传陈敬王羡曾孙愍王宠
      崔骃传子瑗孙寔寔从兄子钧
      周燮传
    卷第三 
      杨震传孙赐曾孙彪
      朱宠传
      马融传
      蔡邕传
      黄琼传 
      陈寔传
      赵岐传
      张奂传
      王允传
      李膺传
      范滂传
      蔡衍传
      符融传
      孔融传 
      皇甫嵩传
      董卓传
      丁原传
      周规传
      卫飒传
      茨充传
      任延传
      刘宠传
      阳球传 
      王吉传
      曹嵩传
      窦攸传
      宋登传
      伏恭传
      崔琦传
      赵壹传
      范式传
      范丹传 
      刘永国传
      西南夷传
      南匈奴传
      散句
      序传
  谢沈后汉书 
    光武帝纪
    安帝纪
    礼仪志
    祭祀志
    天文志
    五行志
    郡国志
    刘盆子传刘恭
    岑彭传
    郑敬传
    杨厚传
    锺离意传
    窦武传
    李膺传 
    符融传
    龙丘苌传
    张奉传
    闵贡传
    樊英传
  张莹后汉南记 
    和帝纪
    安帝纪
    齐武王演传子北海靖王兴
    马援传
    郭丹传 
    樊重传
    阴庆传
    荀淑传子谞
    陈蕃传
    魏应传
    服虔传 
    散句
  袁山松后汉书 
    卷第一 
      光武帝纪
      明帝纪
      章帝纪
      安帝纪
      桓帝纪
      灵帝纪废帝弘农王
      献帝纪
    卷第二 
      律历志
      礼仪志
      祭祀志
      天文志
      五行志
      郡国志
      百官志
      艺文志已阙
    卷第三 
      刘盆子传
      冯异传
      贾复传
      耿弇传
      任光传子隗 
      窦融传曾孙宪
      伏湛传
      侯霸传
      宋弘传
      杨厚传 
      苏谦传子不韦
      羊续传
      桓荣传曾孙鸾
      朱晖传孙穆
      杨终传 
      应奉传
      徐璆传
      王充传
      杨震传
      刘陶传
      荀淑传
      杜乔传
      吴佑传 
      延笃传
    卷第四 
      卢植传
      陈蕃传
      周璆传
      王允传
      李膺传
      范滂传
      岑晊传
      贾彪传
      何颙传 
      郭泰传
      韩卓传
      皇甫嵩传
      朱隽传
      董卓传
      刘虞传
      袁绍传
      陈弇传
      范丹传 
      公沙穆传
      蔡顺传
      隗相传
      罗威传
      西域传
      散条
  张璠后汉纪 
    光武帝纪 
      更始元年卢芳
      建武七年杜诗
      建武九年郭伋 
      建武十一~樊晔
      建武中元二年北郊
    明帝纪 
      永平二年马皇后
      永平十六年祭彤班超
    章帝纪 
      建初四年马防
      章和二年陈宠
    和帝纪 
      永元二年窦宪
      永元十六年张辅
    殇帝纪 
      延平元年于阗都末条支国
    顺帝纪 
      永建元年虞诩宋登
      阳嘉元年荀顗
      阳嘉二年左雄 
      永和五年王龚
      永和六年周举
    冲帝纪 
      永嘉元年种暠
    质帝纪 
      本初元年朱穆梁冀
    桓帝纪 
      建和元年朱穆吴佑
      延熹五年朱穆
      延熹七年陈球 
      延熹八年杨秉
      延熹九年范滂岑晊张俭
    灵帝纪 
      建宁元年周景王堂
      建宁二年王畅
      熹平元年李咸 
      熹平六年蔡邕
      光和元年蔡邕
      光和二年桥玄 
      中平二年贾琮张温范丹张燕
      中平三年灵帝
      中平五年盖勋 
      中平六年弘农王袁绍献帝
    献帝纪 
      初平元年献帝荀淑、爽、靖、昱、昙董卓
      初平二年皇甫嵩董卓刘表孙坚
      初平三年蔡邕王允种劭等六人
      兴平二年朱隽
      建安元年王立
      建安五年袁绍 
      建安十年荀悦
      建安十三年孔融
      建安十六年刘璋 
      建安十九年伏后
    散条
  无名氏后汉书 
    吴汉
    韩棱
    应奉
    周蛮
    荀绲
    孔融
    秦彭
    刘昆
    严光
    赵峻
    张重 
    孙敬
    梁辅
    陈□
  附录 
    附录一八家后汉书著者传略 
      吴志妃嫔传吴主权谢夫人传附谢承传略
      吴志薛综传附子薛莹传
      晋书司马彪传
      晋书华峤传
      晋书谢沈传 
      张莹传（阙）
      晋书袁山松传
      魏志三少帝纪裴松之注载张璠事略
    附录二著录
    附录三评论 
      袁宏后汉纪自序（节录）
      文心雕龙史传篇（节录）
      史通（节录）
      史略（节录）
      少室山房笔丛 
      四库全书总目提要（节录）
      十七史商榷卷三二史条
      隋书经籍志考证（节录）
      文史通义（节录）
    附录四清代诸家后汉书辑本序跋及目录 
      姚之骃后汉书补逸自序
      孙志祖谢氏后汉书补佚
      王谟谢承后汉书钞
      黄奭黄氏逸书考子史钩沈辑六家后汉书 
      汪文台七家后汉书
      王仁俊辑华峤谢承袁山松司马彪四书目录
    附录五引用书目
     
  
 
  
八家后汉书辑注（谢承后汉书、薛莹后汉记）
  
谢承后汉书卷一
　周天游辑注
　　灵帝纪
　○○一　灵帝善鼓琴，吹洞箫〔一〕。（孙。王。汪）──御览卷五八一　○　白帖卷六二 
〔一〕　天游按：隋书经籍志曰谢承书「无帝纪」。孙志祖据此云：「谢书无本纪，此及伏后二条，当是志传中语。」然汪辑有灵帝纪、伏后纪。余嘉锡读已见书斋随笔曰：「隋志言无帝纪者，盖隋东都所得谢承书传写阙其帝纪耳。然不云梁有帝纪几卷亡，则七录所载已非完本，不始于隋矣。新唐书艺文志有谢承后汉书一百三十三卷，录一卷，较隋志多出四卷，疑即帝纪也。凡隋志所云亡佚残缺之书，至唐往往复出，其例正多，不足为异。若谓伟平本未作纪，则殊不然，安有无帝纪而可成一代之史者乎？刘知几史通评骘诸史，持论最严。蹈瑕抵隙，无微不至。陆机之纪三祖，竟不编年，陈寿之志孙刘，呼为列传，苟乖体例，辄肆讥弹，使伟平果不作帝纪，独破马班之例，安得曲从宽假，默无一言乎？以此推之，不然明矣。汪文台辑谢书，首列光武、灵帝、伏后诸条，而孙志祖辑本必谓谢书无帝纪，灵帝及伏后条当是志传中语，似犹考之未详也。」余说是，今从之。 

　○○二　灵帝建宁四年，河南上言二凤凰、二鸾鸟集原县〔一〕。（孙。王。汪。黄） ──御览卷九一六 
〔一〕　汪文台按：「范书此年无是事，光和四年有河南言凤凰见新城事。续五行志亦同范。」 
　○○三　碑立太学门外，瓦屋覆之，四面栏障，开门于南，河南郡设吏卒视之〔一〕。（姚。王。汪。黄）──范书儒林传序注 
〔一〕　范书儒林传序曰：「熹平四年，灵帝乃诏诸儒正定五经，刊于石碑，为古文、篆、隶三体书法以相参检，树之学门，使天下咸取则焉。」天游按：水经注卷一六谷水注曰：「东汉灵帝光和六年刻石镂碑，载五经，立于太学讲堂前，悉在东侧。蔡邕以熹平四年与五官中郎将堂溪典、光禄大夫杨赐、谏议大夫马日磾、议郎张驯、韩说、太史令单扬等奏求正定六经文字，灵帝许之。邕乃自书丹于碑，使工镌刻，于是后儒晚学咸取正焉。魏正始中，又立古、篆、隶三字石经。」可见汉石经始刻于熹平四年，立于光和六年，非三体石经。赵明诚金石录亦曰：汉石经乃「蔡邕小字八分书也。后汉书儒林传叙云：『为古文、篆、隶三体』者，非也」。又据刘起釪尚书与历代石经一文所考，汉石经现可知有残字计九千余字，且闻台湾尚存一残石，有六百余字，则总数在万字左右。虽系残珪断璧，弥足珍贵。 

　○○四　灵帝数游戏于西园，令后宫彩女为客，主身为商贾。（孙。汪。黄）──御览卷八二八 
　○○五　中平二年，造万金堂于西园。（王。汪。黄）──御览卷八二四 
　○○六　孝灵帝崩，皇太子即位，主上幼冲。（王。汪）──文选卷五八王仲宝褚渊碑文注 
　　献帝纪
　○○七　曹操逼献帝废伏后，以尚书令华歆〔为〕郗虑副〔一〕，勒兵入宫收后。后闭户藏壁中，歆就牵后出。时帝在外殿，后被发徒跣行泣过，诀曰：「不能复相活耶！」帝曰：「我亦不知命在何时！」〔二〕（孙。汪。黄）──御览卷三七三 

〔一〕　据范书伏后纪补。时郗虑为御史大夫。 
〔二〕　黄辑入曹操传，非。余嘉锡读已见书斋随笔曰：「伏后条当在献帝纪中。」其说是，今从之。  
　　礼仪志
　○○八　建宁五年正月，车驾上原陵，蔡邕为司徒掾〔一〕，从公行，到陵〔二〕，见其仪，忾然谓同坐者曰：「闻古不墓祭。朝廷有上陵之礼，始（为）〔谓〕可损〔三〕。今见（威）〔其〕仪〔四〕，察其本意，乃知孝明皇帝至孝恻隐，不可易旧。」或曰：「本意云何？」「昔京师在长安时，其礼不可尽得闻也。光武即世，始葬于此。明帝嗣位踰年，群臣朝正，感先帝不复闻见此礼，乃帅公卿百僚，就园陵而创焉。尚书（陛）〔阶〕西（陛为）〔祭设〕神坐〔五〕，天子事亡如事存之意。苟先帝有瓜葛之属〔六〕，男女毕会，王、侯、大夫，郡国计吏，各向神坐而言，庶几先帝神魂闻之。今者日月久远，后生非时，人但见其礼，不知其哀。以明帝圣孝之心，亲服三年，久在园陵，初兴此仪，仰察几筵，下顾群臣，悲切之心，必不可堪。」邕见太傅胡广曰：「国家礼有烦而不可省者，不知先帝用心周密之至于此也。」广曰：「然。子宜载之，以示学者。」邕退而记焉。（姚。王。汪。黄） 
──续汉礼仪志注　○　通典卷五二　书叙指南卷三 
〔一〕　司徒者，许栩也。 
〔二〕　程大昌演繁露卷四曰：「案徐锴岁时广记，记东汉人主上陵礼曰：『乘舆自东厢下，太常导出，西向拜山陵，旋升阼阶。』引谢承书曰：『蔡邕为司徒掾，从公到陵，问上陵之礼。』汉郊祀志『东方神明之舍，西方神明之墓』也，故凡事鬼必以西为导也。向西之拜，其殆所谓神墓在西也，不专为一代之陵而设也。」 

〔三〕　据点校本续汉志校勘记改。 
〔四〕　同右。 
〔五〕　同右。 
〔六〕　蔡邕独断曰：「四姓小侯，诸侯家妇，凡与先后有瓜葛者，及诸侯王大夫、郡国计吏、匈奴朝者、西国侍子皆会。」据此可知，所谓瓜葛者，亲戚之谓也。书叙指南卷三亲戚瓜葛目，即引此四字。 

　○○九　五月五日，朱索五色桃印为门户饰，以止恶气也。（汪）──御览卷三一 
　　五行志
　○一○　灵帝建宁四年，河南上言二凤凰、二鸾鸟集原县〔一〕。（孙。王。汪。黄）──御览卷九一六 
〔一〕　已见灵帝纪。今依汪辑例，亦列入此志。 
　○一一　永平十五年，蝗起泰山，弥行兖、豫。（姚。王。汪。黄）──续汉五行志注 
　　郡国志
　○一二　涉屋山〔一〕。（姚。王。汪。黄）──续汉郡国志注 
〔一〕　在会稽郡余暨县境内。属扬州刺史部。 
　○一三　交址七郡贡献，皆从涨海出入。（姚。王。汪）──初学记卷六 
　○一四　交址七郡献龙眼〔一〕。（姚。汪。黄）──御览卷九七三 
〔一〕　以上属交州刺史部。  
　　兵志
　○一五　高帝在平城，为胡所围，一人俱角弩，一张为备，康悉罢之〔一〕。（姚。王。汪。黄）──书钞卷一二五 
〔一〕　末四字陈、俞本均脱。天游按：史记匈奴传曰：冒顿听阏氏之言，「乃解围之一角。于是高帝令士皆持满傅矢外乡，从解角直出，竟与大军合，而冒顿遂引兵而去。汉亦引兵而罢」。疑此四字有讹脱，当指与大军合而悉罢之之意。 

　　刑志
　○一六　范延寿，宣帝时为廷尉。时燕赵之间，有三男共娶一妻，生四子，长，各求离别，争财分子，至闻于县。县不能决断，谳之于廷尉。于是延寿决之，〔上言〕以为〔男子贵信，妇人贵贞，今三男一妻〕〔一〕，悖逆人伦，比之禽兽，生子属其母。〔于是〕以〔四〕子并付母〔二〕，尸三男于市，奏免郡太守、令、长等，〔切让三老〕无帅化之道〔三〕。天子遂可其言。（姚。王。汪。黄）──初学记卷一二　○ 
　书钞卷五三（二）御览卷二三一 
〔一〕　据书钞卷五三补。 
〔二〕　同右。 
〔三〕　同右。又书钞卷五三、御览卷二三一、职官分纪卷一九「帅」均作「师」。黄辑亦然。二者皆可通。
 
 
  
谢承后汉书卷二
　　刘玄传邓晔
　○一七　李淑谏更始曰：「夫三公上应垣宿，九卿下括河海。」〔
一〕（姚。王。汪。黄）──初学记卷一二　○　书钞卷五三　御览卷二二八 
〔一〕　姚、王二辑作李淑传，非。 
　○一八　赤眉入长安时，式侯恭以弟盆子为赤眉所尊，故自系。赤眉至，更始奔走，式侯从狱中出，参械出街中〔一〕，逢京兆尹解恽，呼曰：「解君载我，我更始之忠臣也。即帝败，我弟又为赤眉所立。」恽使后车载之，前行见定陶王刘（礼）〔祉〕〔二〕，解其械言：「帝在渭中船上。」遂相随见更始。（孙。汪。黄）──御览卷六四三 

〔一〕　械，说文曰：「桎梏也。」又曰：「桎，足械也。梏，手械也。」则系二械。此言参械，当复有颈械也。 
〔二〕　据汪辑及惠栋补注改。 
　○一九　晔，南阳南乡人，〔以〕劲悍廉直为名〔一〕。（姚。王。汪。黄）──范书隗嚣传注 
〔一〕　范书点校本据汲古阁本补「以」字，今从之。又范书刘玄传载晔初为更始执金吾，隗嚣、张卬谋劫更始时，晔曾奉更始命围攻嚣府第。又光武帝纪载建武二年春正月，更始复汉将军邓晔降，即此邓晔也。 

　　李宪传
　○二○　陈众辟州从事〔一〕，有剧贼淳于临等数千人，攻县杀吏。光武遣司空李通率师击之，州牧惶怖，恐获罪戾。众于是自请以恩信晓喻降之，乘单车，驾白马，往到贼所，以义告谕。临素服名德，即降服。民生立祠，曰「白马从事」。（孙。王。汪。黄）──御览卷二六五 

〔一〕　陈众时任扬州从事。职官分纪卷四○此引首作「李宪于卢江自称天子，扬州讨之不能得」。天游按：据范书李宪传，时宪已伏诛，扬州牧欧阳歙所讨乃宪余党淳于临。职官分纪引书，割裂传文，多有舛讹，用之不可不慎，此其一例也。 

　　邓晨传
　○二一　邓晨尚世祖姊新野公主。主为王莽兵所害。及薨，诏备主官属法驾招迎主魂，与晨合葬于北邙。（孙。王。汪。黄。铃木）──御览卷五五四 
　　邓禹传
　○二二　赤眉盆子去长安，西入右扶风。邓禹至长安中昆明池，率诸将斋戒，择吉日入城，谒高帝庙，修礼祠祭，劳赐吏士。因收十二帝神主〔一〕，以故高庙郎来辅守高庙令，行京兆尹，承事按行，扫除诸园陵，为置卒吏奉守焉。遣辅奉主诣京师。（孙。王。汪）──御览卷五三一 

〔一〕　天游按：范书本传作「收十一帝神主」。袁纪同谢书。然西汉高祖、惠、文、景、武、昭、宣、元、成、哀、平计十一帝，范书是。 
　○二三　赤眉阳败，弃辎重走，车皆载土，以豆覆其上〔一〕。（
姚。王。汪。黄。铃木）──书钞卷一一六 
〔一〕　时赤眉东归，禹率邓弘与战，中计大败，仅得二十四骑逃归宜阳。 
　　岑彭传曾孙熙
　○二四　光武攻洛阳，朱鲔守之。上令岑彭说鲔曰：「赤眉已得长安，更始为胡殷所反害，今公谁为守乎？」鲔曰：「大司徒公被害，〔一〕鲔与其谋，诚知罪深，不敢降耳。」彭还，白上。上谓彭：「
复往明晓之：夫建大事，不忌小怨。今降，官爵可保，况刑罚乎？」上指水曰：「河水在此，吾不食言！」（孙。王。汪。黄。铃木）──文选卷四二阮元瑜为曹公作书与孙权注　○　又卷四三丘希范与陈伯之书注 

〔一〕　此大司徒公，即更始大司徒刘演也。 
　○二五　田戎拥众夷陵，闻秦丰被围，惧大兵方至，欲降。而妻兄辛臣谏戎曰：「今四方豪杰，各据郡国，洛阳地如掌耳，不如按甲以观其变。」戎不从，乃留辛臣守夷陵，自将兵沿江泝沔止黎丘，刻日当降。而辛臣于后盗戎珍宝，从间道先降于岑彭，而以书招戎。戎疑必卖己，乃灼龟卜降，兆不吉中（折）〔坼〕〔一〕，遂止不降。（
孙。王。汪。黄） ──御览卷七二五 
〔一〕　据东观记改。汪辑亦作「坼」。周礼卷二四占人曰「卜人占坼」。说文曰：「坼，裂也。」占人即视被灼龟甲之裂纹以定吉凶。坼，可通作拆，疑「折」或系「拆」之讹。 
　○二六　光武以岑彭为安南将军。（孙。王。汪。黄。铃木）─ ─御览卷二三九 
　○二七　岑熙迁魏郡太守〔一〕，人歌之曰：「我有枳棘，岑君伐之；我有蟊贼，岑君遏之。狗犬不惊，足下生牦。含哺鼓腹，焉知凶灾。我嘉我生，独丁斯时。美哉岑君，于戏在兹。」（姚。汪）──类聚卷一九　○　御览卷四六五 

〔一〕　岑熙，类聚卷一九误作「岑胵」，而御览卷四六五又误作「
岑晊」，今据范书本传径改。王谟辑无此引而有岑熙之目。 
　　耿弇传弟国弟子恭
　○二八　胡爽曰〔一〕：「耿恭以甲兵守孤城于绝域。」（孙。王。汪。铃木）──文选卷四○任彦升奏弹曹景宗注 
〔一〕　范书本传「胡爽」作「郑众」。王辑据以径改。 
　　铫期传
　○二九　世祖与铫期出蓟，至广阳，欲南行。（孙。王。汪。铃木） ──水经注卷一三水注 
　　祭遵传从弟彤
　○三○　祭遵为将军〔一〕，取士皆用儒术，对酒设乐，必雅歌投壶。（姚。王。汪。黄。铃木）── 书钞卷一○六　○　御览卷五七○　事类赋注卷一一 
〔一〕　御览卷五七○引，无「军」字，姚、汪、王、黄四辑皆然。天游按：范书本传与书钞引同，御览偶脱耳。又姚之骃按：「此引出范升议谥疏。」 
　○三一　祭彤除偃师长，视事五年〔一〕，州课第一。（孙。黄。铃木）──书钞卷七八 
〔一〕　黄辑据陈本，下多「县无盗贼」四字。此当系陈禹谟据范书本传所补。今从孔本。 
　　马武传
　○三二　马武字子张，南阳人。为人好酒，豁达敢直言。时在御前，面折同列，以为笑乐。（孙。王。汪。黄。铃木）──御览三八九 
　　马援传子廖
　○三三　马援卒后，有人上书谮之者。援妻孥惶怖，不敢以丧还旧茔，裁买城西数亩地，葬而已，宾客故人莫敢吊。会援妻子草索相连，诣阙请罪，帝乃出讼书以示之，方知所坐。上书诉冤，前后六上，辞甚哀切，然后得葬。（孙。王。汪。黄。铃木）──御览卷五五四 

　○三四　马后履行节俭，事从简约。马廖虑以美业难终，上疏长乐宫，以劝成德政：「长安语曰：『城中好高髻，四方且一尺。城中好广眉，四方画半额。城中好大袖，四方全疋帛。』斯言如戏，有切事实。」（孙。王。汪。黄。铃木）──御览卷四九五 

　　鲁恭传
　○三五　鲁恭为中牟令，使民信者也。（铃木）──书钞卷七八 
　　魏霸传
　○三六　魏霸字乔卿，济阴人。为巨鹿太守。临郡，终不遣吏归乡里，妻子不〔令〕到官舍〔一〕。常念兄嫂在家勤苦，己独尊乐，故常服麤粝，不食鱼肉之味。妇亲蚕桑，子躬耕，与兄弟同苦乐，不得自异。乡里慕其行，化之。（孙。王。汪。黄。铃木） 
──初学记卷一七　○　御览卷五一二　类林杂说卷一 
〔一〕　据类林杂说卷一补。 
　　刘宽传
　○三七　宽少学欧阳尚书、京氏易，尤明韩诗外传。星官、风角、〔一〕筭历，皆究极师法，称为通儒。未尝与人争势利之事。（姚。王。汪。黄。铃木）──范书本传注 
〔一〕　李贤曰：「角，隅也。观四隅之风占之也。」汪辑「角」作「隅」。 
　○三八　刘宽尝行，有人失牛者，乃于路就宽车中认之。宽无所言，下驾步归。有顷，认者得牛而送还，叩头谢曰：「惭负长者。」宽曰：「物有相类，事容脱误，幸劳见归，何为谢也。」（姚。王。汪。黄。铃木）──类聚卷九四 

　○三九　刘宽迁会稽太守，征将作大匠，自下车，狗不夜吠。（孙。黄。铃木）──书钞卷七五 
　○四○　刘宽为太尉。尝朝见，宽被酒沈醉，伏地睡。诏问：「太尉醉耶？」宽仰对曰：「臣不敢醉，但任重责大，忧心如醉。」（王。汪。黄。铃木）── 御览卷四九七 
　　宋弘传
　○四一　宋弘字仲子，为司空。帝姊湖阳公主新寡，帝与论朝臣美恶，以观其意。主曰：「宋弘容德莫及。」帝曰：「方图之。」后〔
宋弘宴见，上〕引弘入〔一〕，令主坐屏风后，因谓弘曰：「〔谚言〕贵易交，富易妻〔二〕，人情乎？」弘曰：「〔臣闻〕贫贱之交不可忘〔三〕，糟糠之妻不下堂。」帝谓主曰：「事不谐矣。」（孙。王。汪。黄。铃木）──御览卷五一七　○　又卷四九五 

〔一〕　据御览卷四九五补。 
〔二〕　同右。 
〔三〕　同右。又其引「交」作「知」，与范书同。 
　　郭躬传弟子镇子贺
　○四二　郭贺字惠公〔一〕，颍川阳翟人也。父镇，廷尉，以功封定颍侯〔二〕。薨，贺当袭爵，上书让与弟。时诏书不听，遂窜逃匿三年。孝顺皇帝下大鸿胪，切责州郡求贺，强使就封国。（孙。汪。黄。铃木） 
──御览卷五一五 
〔一〕　孙志祖按：「东汉有两郭贺，一字乔卿。」黄奭亦曰：「艺文引『郭贺字乔卿』，此云『字惠公』，疑非一人。范史郭躬弟子镇，镇长子贺，又不云为荆州刺史，其为二人可知。今以其名同，故类叙之，以俟考覆。」汪辑亦然。天游按：华阳国志卷十二载，乌桓校尉郭坚之孙，名贺字乔卿，乃益州广汉人氏，官至司隶校尉。即类聚所引者，今亦附于后。 

〔二〕　「颍」原误作「颖」，汪辑误作「疑」，今据范书径改。 
　○四三　郭贺字乔卿，为荆州刺史，到官有殊政，百姓歌曰：「厥德仁明郭乔卿，忠正朝廷上下平。」（姚。王。汪。黄。铃木）──类聚卷一九 
　○四四　郭贺拜荆州刺史，有殊政。显宗巡狩到南阳，特见嗟叹，赐以三公之服，黼黻冕旒，敕行部去幨帏，令百姓见其容服，以彰有德〔一〕。（孙。王。汪。黄。铃木）──御览卷六八九 

〔一〕　类聚卷五○引文与此多同，曰出华阳国志。天游按：华阳国志无此文。上条类聚注曰「事具职官部刺史篇」，则类聚卷五○所引亦当是谢书之文。 
　　韦彪传族子豹子着
　○四五　盛夏多寒，韦彪上疏谏曰：「臣闻治政之本，必顺阴阳。伏见立夏以来，当暑而寒，迨刑罚刻急，郡国不时令之所致也〔一〕。」（孙。王。汪。黄）──御览卷三四 
〔一〕　范书本传「时令」上有「奉」字。汪辑补作「和」，黄辑因之。今仍宋本之旧。 
　○四六　韦彪上疏曰：「欲急世所务，当先除其患。其源在尚书，尚书典枢机，天下事一决之，不可不察。」（孙。王。汪。黄）──御览卷二一二 
　○四七　韦氏为三辅冠族〔一〕。着少修节操，持京氏易〔二〕、韩诗，博通术艺。（姚。王。汪）──范书徐稚传注 
〔一〕　「韦氏」二字据汪辑径补。 
〔二〕　「持」本当作「治」，李贤避唐讳所改。 
　　郭丹传
　○四八　郭丹〔一〕，太守杜诗荐为功曹〔二〕，丹荐长者自代。敕以丹事编署黄堂〔三〕。（姚。王。汪。黄。铃木）──书钞卷七七 
〔一〕　丹字少卿，南阳穰人。 
〔二〕　姚之骃按：「『荐为』，范作『请为』，是。」 
〔三〕　蔡元培按：「『事』当为『笔』，本书『郑吉持丹笔』。」蔡说当是。又黄堂，太守府之正堂也。天游按：御览卷一七六引郡国志曰：「鸡陂之侧，即春申君子假居之殿也。后太守居之，以数失火故，涂以雌黄，遂名黄堂。」此郡国志，乃御览引书目所列唐元和郡国志也，所叙必出自传闻，不足为据。阅谢书可知，黄堂乃汉代习用之语，疑与文帝十五年召公孙臣申明土德事，改正朔，色上黄有关。 

　　承宫传
　○四九　承宫少孤，年八岁，为人牧豕。乡里徐子盛者，以春秋经授诸生数百。承宫过息庐下，乐其业，因就听经，遂请留门下。（孙。王。汪。黄。铃木）──御览卷六一一 
　　郑均传
　○五○　帝东巡，过任城，乃幸郑均舍，敕赐尚书禄，以终其寿，故人号为「白衣尚书」。（孙。王。汪。黄。铃木）──御览卷四七四 
　　赵戒传叔子典　典兄子温　戒孙谦
　○五一　戒字志伯，蜀郡成都人也。戒博学明经讲授，举孝廉，累迁荆州刺史。梁商弟让为南阳太守，恃椒房之宠，不奉法。戒到州，劾奏之。迁戒河间相，以冀部难理，整厉威严。迁南阳太守，纠豪杰，恤吏人，奏免中官贵戚子弟为令长贪浊者。征拜为尚书令，出为河南尹，转拜太常。永和六年，特拜司空。（姚。王。汪。黄）──范书李固传注 

　○五二　典，太尉戒之叔子也〔一〕。（姚。王。汪。黄。铃木）──范书本传注 
〔一〕　范书本传作「父戒，为太尉」，与此异。 
　○五三　典学孔子七经、河图、洛书，内外艺术，靡不贯综，受业者百有余人。（姚。王。汪。黄。铃木）──范书本传注 
　○五四　典性明达，志节清亮。益州举茂才，以病辞。太尉黄琼、胡广举有道、方正，皆不应。桓帝公交车征，对策为诸儒之表。（王。汪。黄。铃木）──范书本传注 
　○五五　天子宗典道懿，尊为国师，位特进。七为列卿〔一〕，寝布被，食用瓦器。（姚。王。汪。黄。铃木）──范书本传注　○　御览卷二四三 
〔一〕　典先后任城门校尉、将作大匠、少府、大鸿胪、太仆、太常、卫尉，故曰「七为列卿」。 
　○五六　灵帝即位，典与窦武、王畅、陈蕃等谋共诛中常侍曹节、侯览、赵忠等，皆下狱，自杀〔一〕。（姚。王。汪。黄。铃木）──范书本传注 
〔一〕　范书本传作「会病卒」。姚之骃按：「袁纪载陈、窦事，亦无赵典名。叙王畅事亦繁，而诛常侍事亦不列畅。此云下狱自杀，恐有舛谬。」 
　○五七　赵典兄子温，遭岁大饥，散家粮以赈穷饿，所活万余人。（孙。王。汪。黄。铃木）──御览卷三五 
　○五八　谦字彦信，太尉戒之孙，蜀郡成都人。（姚。王。汪。黄）──范书献帝纪注 
　　桓谭传
　○五九　桓谭字君山，非毁诸儒〔一〕。年七十，补六安郡丞，感而作赋，因思大道，遂发病　皈、平时位不过郎〔二〕。（姚。王。汪。黄）──书钞卷一○二 
〔一〕　四辑「诸」均作「俗」，范书本传亦然。此作「诸」，误。 
〔二〕四辑均脱末句。孔本所标书名仅「后汉」二字，今从诸辑以录之，存而备考。 
　　鲍永传曾孙昂
　○六○　节士鲍昂，有鸿渐浮云之志。（孙。王。汪）──文选卷二五卢于谅赠刘琨诗注 
　　郅恽传子寿　郑敬
　○六一　郅寿字伯考〔一〕，为尚书令，朝廷有疑义，帝特进见，决谟帷幄。帝深嘉之，擢拜京兆尹。（孙。黄。铃木） ──书钞卷五九 
〔一〕　孔本「郅」原误作「邳」，据陈本改。黄辑入傅翻传，非。 
　○六二　郑敬字次都，〔为新迁功曹〕〔一〕。〔隐于蚁陂〕〔二〕，钓于大泽，〔尝与同郡邓敬〕折芰而坐〔三〕，以荷荐肉〔四〕，瓠瓢盛酒，〔言谈弥日〕〔五〕，琴书自娱。（孙。王。汪。黄）──御览卷三九三　○　又卷八三四　又卷九九九　文选卷三八任彦升为范尚书让吏部封侯表注 

〔一〕　据御览卷九九九补。新迁，原名新蔡，王莽所改，属汝南郡。 
〔二〕　据御览卷八三四补。 
〔三〕　据御览卷九九九补。 
〔四〕　文选卷三八任彦升为范尚书让吏部封侯第一表注「荷」作「
蒲」。 
〔五〕　据御览卷九九九补。 
　　郎顗传
　○六三　郎顗上书曰：「去年闰月，白气从天苑入玉井，西将有叛戾之患。金精之变，太尉所掌，宜责以灾异。」〔一〕（王。汪。黄。铃木）──御览卷一五 
〔一〕　乃顺帝阳嘉二年顗所条上便宜七事之第五事。 
　○六四　郎顗上事曰：「入岁常有霜气〔一〕，月不舒光，日不宣耀。陛下倦于万机，政有阙也〔二〕。」（孙。王。汪。黄。铃木）──御览卷八七八 
〔一〕　范书本传作「蒙气」，是。 
〔二〕　顗复条便宜四事，此即第一事。 
　○六五　郎顗章曰：「陛下宽不容非。」（孙。王。黄。铃木）──文选卷四六任彦升王文宪集序注 
　　杜诗传
　○六六　为南阳太守，造作水排，铸为农器，用力少，百姓便之。修理疆界陂塘，开拓土田〔一〕，郡内殷足，民悦其德。时人方之召伯〔二〕，俗语曰：「前有召父，后有杜母。」（姚。王。汪。黄。铃木）──书钞卷七四（二） 

〔一〕　「理」本当作「治」，「开」本当作「广」，前者避唐高宗讳，后者避隋炀帝讳也。 
〔二〕　召伯者，召信臣也。汉书循吏传载：召信臣为南阳太守，「
行视郡中水泉，开通沟渎，起水门提阏凡数十处，以广溉灌，岁岁增加，多至三万顷。民得其利，畜积有余」。「吏民亲爱信臣，号之曰召父」。 
　　张堪传
　○六七　张堪字君游，年十六，受业长安，志美行励，诸儒号曰「 
圣童」。世祖即位，拜为郎中。（姚。王。汪。黄。铃木）──书钞卷六三 
　○六八　张堪为渔阳太守，劝民耕种，百姓歌曰：「桑无附枝，麦穗两歧，张君为政，乐不可支。」（姚。王。汪。黄。铃木）──类聚卷八八　○　御览卷九五五 
　　苏章传
　○六九　苏章字士成，北海人。负笈追师〔一〕，不远万里〔二〕。（姚。王。汪。黄。铃木）──书钞卷一三五　○　御览卷七一一　一切经音义卷一○ 
〔一〕　一切经音义卷一○引，「追师」作「随师」。又引风土记曰：「笈谓学士所以负书箱，如冠箱而卑者也。」 
〔二〕　王谟按：「范书苏章字孺文，扶风平陵人。顺帝时为冀州刺史。此苏章字与籍里不同，疑当别为一人。」王说是。 
　　羊续传
　○七○　羊续为庐江太守，瓦器盛浆。（孙。王。汪。铃木）──书钞卷一四四 
　○七一　续字兴祖，为南阳太守。郡内多尚奢丽，续深病之，常敝衣薄食，车马羸败。（铃木）──书钞卷三八 
　○七二　羊续为南阳太守，志在矫俗，裳不下膝，弹琴出肘。（姚。王。汪。黄） ──御览卷三六九 
　○七三　羊续为南阳太守，盐豉共一角〔一〕，三辅之最。（姚。汪。黄。铃木） ──书钞卷一四六　○　御览卷八五五 
〔一〕　御览卷八五五引「一角」作「壶」字。事物纪原卷九作「器」。 
　○七四　羊续字叔祖〔一〕，〔泰山人〕〔二〕。为南阳太守〔三〕，以清率下，〔计日受俸，以作干〕〔饭〕〔四〕，唯卧一幅布绹，〔穿〕败〔五〕，糊纸补之。（姚。王。汪。黄。铃木）──初学记卷二一　○　书钞卷三八　御览卷四二五　又卷六九九又卷七○七　事类赋注卷一五 

〔一〕　天游按：书钞卷三八、御览卷四二五、又卷七○七均作「字兴祖」，本传第二条及范书本传亦然，此作「叔祖」，误。今存此异文。 
〔二〕　据御览卷四二五补。 
〔三〕　书钞卷三八、御览卷四二五、又卷六九九诸引，「南阳」均作「庐江」。除姚辑、铃木辑稿外，均从之，非。 
〔四〕　据书钞卷三八补。俞本作「半月一炊」。 
〔五〕　据书钞卷三八、御览卷四二五补。 
　○七五　羊续为南阳太守，好啖生鱼。府丞焦俭以三月望饷鲤鱼一尾〔一〕，续不违意，受而悬之于庭，少有皮骨。明年三月，俭复馈一鱼。续出昔枯鱼以示俭，〔以杜其意〕〔二〕，遂〔终身〕不复食〔三〕。（姚。王。汪。黄。铃木）──书钞卷三八　○　御览卷九三六　又卷四二五 

〔一〕　御览卷九三六「焦俭」作「侯俭」。范书本传与书钞同。 
〔二〕　据御览卷四二五补。 
〔三〕　据御览卷九三六补。 
　○七六　羊续为南阳太守。妻与子秘俱往郡舍，续自取资臧，惟有布衾凋弊，麦数斛而已。续谓秘曰：「吾俸如此。」使归。（铃木）──书钞卷三八 
　○七七　羊续为南阳太守，妻与子秘俱到官，闭门不纳妻子。〔病困〕（因）〔一〕，谓秘曰：「吾有马一匹，卖以买棺；牛车一乘，载丧归，勿受郡送。」（姚。王。汪。黄。铃木）──书钞卷三八 

〔一〕　据姚、汪二辑改。范书亦然。 
　○七八　灵帝欲以羊续为太尉。时拜三公者，皆输东园礼钱千万，令中使督之，名为「左驺」。其所之往，辄迎致礼敬，厚加赐赂。续乃坐使人于单席，举缊袍而示之，曰：「所资惟斯而已。」故不登三公位，而征为太常卿。（姚。王。汪。黄。铃木）──书钞卷五○ 

　　贾琮传
　○七九　先时交趾屯兵反，有司举贾琮为刺史，即移书告示，使其安资业　鹳姓歌之曰〔一〕：「贾父来晚，使我先反。今见清平，吏不敢饭。」（姚。王。汪。黄。铃木）──类聚卷五○　○　书钞卷三五 

〔一〕　范书本传作「巷路为之歌」云云　鸫书钞卷三五标目作「巷路歌来晚」，与类聚所引异。 
　○八○　贾琮为冀州刺史。旧典传车骖驾，（乘）〔垂〕赤帷裳，〔一〕迎于州界。及琮之部，升车言曰：「刺史当远视广听，纠察美恶，何乃垂帷帐以自掩塞！」乃命御者褰之。百城闻风，〔自然悚震〕〔二〕。（姚。王。汪。黄。铃木）──书钞卷七二　○　类聚卷五○ 

〔一〕　据汪辑及本条下文改。 
〔二〕　据类聚卷五○补。 
　○八一　贾琮为交趾刺史，在事九年〔一〕，为十三州最。（姚。王。汪。黄。铃木） ──书钞卷七二 
〔一〕　陈、俞本作「在任三年」，系据范书所改，姚、汪二辑均从之。 
　　陆康传
　○八二　康字季宁，少惇孝悌，勤修操行，太守李肃察孝廉。肃后坐事伏法，康敛尸送葬还颍川，行服。礼终，举茂才，历三郡太守，所在称治。后拜庐江太守。（姚。王。汪。黄）──吴志陆绩传注 

　　冯鲂传孙石
　○八三　冯鲂〔孙石〕为侍中〔一〕，稍迁卫尉，能取悦当时，为安帝所宠。帝幸其府，留饮十日，赐骇犀玉具（绶）〔剑〕〔二〕、佩刀、紫艾绶、玉玦。（姚。王。汪。黄。铃木）──初学记卷二○（二）　○　书钞卷一九（二） 

〔一〕　据汪辑补。 
〔二〕　据书钞卷一九改。东观记、袁纪、范书皆作「剑」。 
　　虞延传
　○八四　莽贵人魏氏以椒房之宠，威倾郡县〔一〕。（姚。汪。黄） ──范书本传注 
〔一〕　时延任陈留户牖亭长，以魏氏宾客放纵，率吏卒突入其家捕之。 
　○八五　养育成人，以妻同县人王氏〔一〕。（姚。汪。黄）─ ─范书本传注 
〔一〕　延从女弟在孩乳，其母弃之沟中。延哀而收养之。 
　○八六　虞延除细阳令，岁时伏腊，遣徒系各使还家，并感之，应期而归。（孙。铃木）──书钞卷七八 
　○八七　陈留虞延为郡督邮。光武巡狩至外黄〔一〕，问延园陵柏树株数，延悉晓之，由是见知。（姚。王。汪。黄。铃木）──类聚卷八八　○　御览卷九五四　事类赋注卷二五 

〔一〕　东观记、范书本传均作「小黄」，而袁纪同此引。天游按：二县皆属陈留郡。光武所问乃高帝母昭灵后园陵事，据续汉郡国志注引汉旧仪曰：「高祖母起兵死县北，为作陵庙于小黄。」范书本传注引汉旧仪亦同，则作「小黄」是。 

　○八八　车驾幸洛阳〔一〕，诏留虞延督邮从驾。──书钞卷七七 
〔一〕　据范书本传，「洛阳」系「鲁」之误。 
　○八九　虞延〔字子大〕〔一〕，辟司徒侯霸府。正旦，百官朝贺。上望见延在公府掾属中，驰小黄门问曰：「故陈留督邮虞延非耶？」对曰：「是。」遂前召见。〔拜公交车令〕〔二〕。（王。汪。黄。铃木）──御览卷二○九 

〔一〕　据职官分纪卷五补。 
〔二〕　同右。 
　○九○　虞（因）〔延〕迁（日南）〔南阳〕太守〔一〕，广宣德化，勤修政教，宽刑宥罚，囹圄空虚，盗贼弭息。（姚。王。汪。黄）──书钞卷七五 
〔一〕　皆据陈、俞本所改。 
　○九一　帝赐舆马、衣服、剑、佩刀，钱二万〔一〕。南阳计吏归，具以启延。延知衍华不副实，行不配容，积三年不用。于是上自敕衍称南阳功曹诣阙。（姚。王。汪。黄） 
──范书本传注 
〔一〕　帝所赐者乃新野功曹邓衍也。时值永平初，衍以外戚小侯预朝会，容姿趋步，有出于众，故赐。后明帝亲召拜衍为郎中，以不服父丧，帝始服虞延之明察。 
　○九二　身殁之后〔一〕，家贫空，子孙同衣而出，并日而食。（
姚。王。汪。黄。铃木）──范书本传注 
〔一〕　以不上报楚王谋反事，诏书切让，遂自杀。 
　　周章传
　○九三　周章为郡功曹〔一〕，拔佩刀〔二〕。（铃木）──书钞卷七七 
〔一〕　「功」原误作「公」，径改。 
〔二〕　范书本传曰：「时大将军窦宪免，封冠军侯就国。章从南阳太守行春，至冠军，太守欲谒宪，升车，章拔佩刀绝马鞅乃止。」 
　　郑弘传
　○九四　其曾祖父本齐国临淄人，官至蜀郡属国都尉。武帝时，徙强宗大姓，不得族居〔一〕，将三子移居山阴，因遂家焉。长子吉，云中都尉、西域都护。中子兖州刺史。少子举孝廉，理剧东部候也。（姚。王。汪。黄。铃木）── 
范书本传注　○　西汉年纪卷一三 
〔一〕　西汉年纪卷一三曰：「（元朔二年）三月乙亥晦，日有食之。夏，诏强宗大族，不得族居。」注出谢书，与本传注略异。 
　○九五　为灵文乡啬夫，爱人如子。（姚。王。汪。黄。铃木）──范书本传注 
　○九六　〔郑弘字巨君，为驺令〕〔一〕，勤行德化，部人王逢等得路遗宝物〔二〕，悬于道衢，求主还之。鲁国当春大旱，五谷不丰，驺独致雨偏熟。永平十五年，蝗起泰山，流被郡国，过驺界不集。郡因以状闻，诏书以为不然，遣使案行，如言〔二〕。（姚。王。汪。黄。铃木）──范书本传注　○　类聚卷八三御览卷二六七　又卷八○ 
二 
〔一〕　据御览卷二六七补。「驺」原误作「邹」，据范书径改。 
〔二〕　类聚卷八三「部人」作「鄹人」。 
〔三〕　汪辑所注出处尚有书钞卷七八，与陈、俞本同，而孔本作会稽典录，类聚卷一○○引亦然。今从孔本，故不录。 
　○九七　〔郑弘为临淮太守〕〔一〕，消息繇赋，政不烦苛，〔修身率下，临事详慎〕〔二〕。行春天旱，随车致雨。〔有两〕白鹿方道〔三〕，夹毂而行。弘怪问主簿黄国曰：「鹿为吉为凶？」国拜贺曰：「闻三公交车轓画作鹿，明府必为宰相。」〔后弘果为太尉〕〔四〕。（姚。王。汪。黄。铃木）──范书本传注　○　书钞卷五○　类聚卷四六　又卷九五　初学记卷一一　御览卷一九　又卷二○七　又卷二六○　又卷五四三　书钞卷七五（二）　又卷八五　事类赋注卷二三　晏公类要卷二○ 

〔一〕　据书钞卷五○、类聚卷四六补。 
〔二〕　据书钞卷七五补。 
〔三〕　据书钞卷五○、类聚卷四六、卷九五、初学记卷一一补。 
〔四〕　同右。 
　○九八　尚书郎，旧典秩满迁令、长。郑弘为仆射，奏以台职任尊而赏薄，人无乐者，请使郎补二千石，自此始也。（姚。王。汪。黄。铃木）──御览卷二一五 
　○九九　郑弘为太尉，固让不就。西曹掾曰：「天子已白陵庙，宜当拜。」（姚。王。汪。黄）──书钞卷五一 
　一○○　（章）〔元〕和元年〔一〕，有诏以郑弘为太尉。时旱，朝廷百僚皆暴请雨。夏炎热，小雨，群官即还舍。弘弥日不旋，大雨澍，稼穑遂丰。（孙。王。汪。黄。铃木） 
──御览卷一一 
〔一〕　据天中记卷三改。 
　一○一　永平之初〔一〕，太尉郑弘临朝蹇谔，日旰忘食〔二〕。（王。汪。黄） ──书钞卷五一 
〔一〕　黄奭以为弘为太尉在章和元年，非在永平初者，疑其为二人，故依陈本而别作郑洪传。天游按：弘任太尉在元和元年，元和三年免，事见范书章帝纪。汪辑改「永平」作「永和」，黄辑以为当在章和初，均误。此「永平」当作「元和」。 

〔二〕　书钞注此条出自谢丞集。疑「集」系「书」之误。 
　一○二　郑弘字巨君，为太尉，举将第五伦为司空〔一〕，班次在下。每正朔朝见，弘必曲躬自卑。上〔问知其故，遂听〕置云母屏风〔二〕，分隔之，由此以为故事。（姚。王。汪。黄。铃木）──书钞卷五一　○　类聚卷六九又卷四六　初学记卷一一　又卷二五　御览卷二○七　又卷七○一 

〔一〕　「举将」原误倒，据御览卷二○七以正。初第五伦为会稽太守，署郑弘为督邮，复举孝廉。故伦为弘之举将，弘乃伦之故吏。东汉时故吏举将有君臣名分，一般终身不敢违逆，故弘见伦，虽位高而每卑下之。 

〔二〕　据类聚卷六九、初学记卷二五补。书钞卷五一仅有「知之」二字。 
　　梁竦传
　一○三　和帝追封谥皇太后父梁（松）〔竦〕为褒亲愍侯〔一〕，改殡，赐东园画棺、玉匣、衣衾〔而葬之〕〔二〕。（姚。王。汪。黄。铃木）──书钞卷九二　○　初学记卷一四　御览卷五五一 

〔一〕　三引皆误作「松」，据袁纪、范书以正。 
〔二〕　据御览卷五五一补。又锦绣万花谷后集卷二二作「赐东园车、朱寿器、银镂黄玉匣。」 
　一○四　梁冀执金吾，岁朝，托疾不朝。司隶杨雄治之，诏以二月俸赎罪。（孙。汪。黄。铃木）──御览卷二三七 
　一○五　梁不疑子为颍阴侯，胤子为城父侯〔一〕，冀一门〔前后七封〕〔二〕，三皇后，六贵人，二大将军，夫人、女侯邑称君七人，尚公主三人，其余卿、将、尹、校五十七人。梁氏在位二十余年，穷极满盛，威行内外，百僚侧目，莫敢违命。（姚。王。汪。黄。铃木）──初学记卷一八（二）　○　御览卷四七○ 

〔一〕　不疑子名马，胤子名桃。 
〔二〕　据御览卷四七○补。 

  
谢承后汉书卷三
　　曹褒传
　一○六　曹褒博雅疏通，尤好礼事，常感朝廷制度未备，慕叔孙通为汉礼仪，昼夜研精，沈吟专思，寝则怀抱笔札，行则诵习文书，当其念至，忘所之适。（孙。王。汪。黄。铃木）──御览卷六一一 

　　郑玄传
　一○七　玄所注周易、尚书、毛诗、仪礼、礼记、论语、尚书大传、中候、干象历〔一〕。（姚。王。汪──范书本传注 
〔一〕　范书本传「论语」下有「孝经」二字。李贤曰：「谢承书不言注孝经，唯此书独有也。」 
　一○八　郑玄戒子书曰：「黄巾为害，萍浮南北。」（王。汪。黄。铃木）──文选卷一○潘安仁西征赋注　○　又卷一二木华海赋注 
　　郑兴传
　一○九　郑兴数言政事，依经守义，文词温雅。（姚。王。汪。铃木） ──书钞卷九六 
　　贾逵传
　一一○　贾逵字景伯〔一〕，弱冠能诵左氏传、〔五经〕〔二〕，诸儒为之语曰「问事不休贾长头」。（姚。王。汪。黄。铃木）──书钞卷九七　○　御览卷六一二　书钞卷九八 

〔一〕　姚辑引曰：「逵字梁道，好春秋，及为牧守，常自课，三月读一过。」又注：「案逵字景伯，位至侍中。今云字梁道，又为牧守，或名氏相同者也。」黄辑不详所出，亦据姚辑引之。孙志祖按：「
姚本后载魏志字梁道之贾逵月读春秋条，误令二贾逵为一人，今删。」天游按：贾梁道月读春秋事，出魏志本传裴注引魏略，亦见类聚卷五五，姚、王、黄三辑引之，甚谬。 
〔二〕　据书钞卷九八补。 
　　张霸传子楷　孙陵
　一一一　拜会稽太守，有素行者皆擢用之。郡中争励志节，诵习者以千数，道路但闻诵书声。（姚。王。汪。黄。铃木） ──书钞卷七四 
　一一二　张楷字公超，治严氏春秋、古文尚书，门徒皆造问焉，车马填门。贵戚之家皆起舍巷〔次〕〔一〕，以候过客之利。楷疾其如此，辄徙避。家贫无〔以〕为业〔二〕，常乘驴车，至县卖药，足给食辄还乡里。（孙。王。汪。黄。铃木）──御览卷四八四　○　又卷八二八 

〔一〕　依汪辑补。 
〔二〕　据御览卷八二八补。 
　一一三　张楷字公超，隐居弘农山中，学者随之，所居成市。后华阴山南，遂有公超市。（孙。汪。黄。铃木）──御览卷八二七 
　一一四　河南张楷性好道术，〔居华阴〕〔一〕，能作五里雾。时关西人裴优，亦能作三里雾，自以不如楷，往从学之。楷避不肯见。（姚。王。汪。黄。铃木）──类聚卷二　○　初学记卷二　御览卷一五　书钞卷一五一（二）事类赋注卷三 

〔一〕　据事类赋注卷三补。 
　一一五　张陵字处仲〔一〕，〔清河人〕〔二〕，为尚书。陵初为梁冀弟（胤）〔不疑〕所举孝廉〔三〕。正月初岁，百官朝贺，冀恃豪势，不恤王宪，带剑入省。陵〔主台中威仪〕〔四〕，叱冀使出，敕羽林虎贲夺其剑。〔冀跪谢〕长辞〔五〕，不应，即劾奏冀，〔诏以岁俸赎罪百寮肃然〕〔六〕。不疑谓陵曰：「昔举君，适〔所〕以自罚也〔七〕。」〔陵曰：「明府不以陵之不德，误见擢序，不敢阿公，以报私恩。」〕〔八〕〔不疑有惭色〕〔九〕。（姚。王。汪。黄。铃木）──书钞卷三七　○　御览卷二一二　又卷四二九 

〔一〕　「陵」本作「凌」，据俞本及袁纪、范书径正之，下同。 
〔二〕　据御览卷四二九补。 
〔三〕　据御览卷二一二改。胤乃冀子，不疑为冀弟。又下文亦作「
不疑」。 
〔四〕　据御览卷四二九补。 
〔五〕　据御览卷二一二补。 
〔六〕　同右。 
〔七〕　同右。 
〔八〕　据御览卷四二九补。又御览卷二一二作「明府不以陵不肖，误见擢序，今申公宪，非报私恩耳」，与范书皆同，恐有改窜，故不从。 
〔九〕　据御览卷二一二补。 
　　桓荣传孙良　良孙严　皋弘　何汤
　一一六　沛国桓严字文林〔一〕，罢（●）〔鄮〕县〔二〕，舍扬州从事屈豫室。〔中〕庭有橘树一株〔三〕，遇其实熟，数垂室内，严乃以竹籓树四面。时风吹动，两实堕地，以书绳缚系树枝。（姚。王。汪。黄）──御览卷九六六　○　事类赋注卷二七 

〔一〕　严，本名晔。东观记作「礹」，事类赋注作「俨」，未知孰是。 
〔二〕　据事类赋注卷二七改。鄮县属扬州刺史部会稽郡。 
〔三〕　据事类赋注卷二七补。 
　一一七　桓礹邴营气类，经纬士人。（汪。黄）──文选卷四六任彦升王文宪集序注　○　又卷三七曹植求通亲亲表注 
　一一八　皋弘字奉卿，吴郡人也。家代为冠族。少有英才，与桓荣相善。子徽，至司徒长史。（姚。王。汪。黄）──范书桓荣传注 
　一一九　何汤字仲弓，豫章南昌人也。荣门徒常四百余人，汤为高第，以才明知名。荣年四十，无子，汤乃去荣妻，为更娶，生三子，荣甚重之。后拜郎中，守开阳门候。上微行夜还，汤闭门不纳，更从中东门入。明旦，召诣太官赐食，诸门候皆夺俸。建武十八年夏旱，公卿皆暴露请雨。洛阳令着车盖出门，汤将卫士钩令车收案。有诏免令官，拜汤虎贲中郎将。上尝叹曰：「纠纠武夫，公侯干城〔一〕，何汤之谓也。」汤以明经，尝授太子，推荐荣。荣拜五更，封关内侯。荣常言曰：「此皆何仲弓之力也。」（姚。王。汪。黄）──范书桓荣传注　○　御览卷二一五　又卷二四一 

〔一〕　出诗周南兔罝。 
　　冯绲传
　一二○　绲学公羊春秋。（姚。汪。黄。铃木）──范书本传注 
　一二一　冯绲字鸿卿，为车骑将军，将兵南征武陵五溪蛮〔一〕。贼军扰攘，绲下长沙，贼悉诣营乞降，荆州平定。诏赐钱一亿，不受也。（姚。王。汪。黄。铃木）──书钞卷六四　○　又卷一九 

〔一〕　水经注卷三七沅水注曰：「武陵有五溪，谓雄溪、樠溪、潕溪、酉溪、辰溪，其一焉。夹溪悉是蛮左所居，故谓此蛮五溪蛮。」 
　一二二　绲子鸾，举孝廉，除郎中。（姚。王。汪。黄。铃木）──范书本传注 
　　度尚传
　一二三　尚进善爱人，坐以待旦，擢门下书佐朱隽，恒叹述之，以为有不凡之操。隽后官至车骑将军，远近奇尚有知人之鉴。（姚。王。汪。黄。铃木）──范书本传注 
　一二四　度尚为荆州刺史。尚见胡兰余党南走苍梧，惧为己负，乃伪上言苍梧贼入荆州界。于是征交址刺史张盘下廷尉，辞状未正，会赦见原。盘不肯出狱，方更牢持械节，狱吏谓盘曰：「天恩旷然，而君不出，何乎？」盘因自列曰：「前长沙贼胡兰作难，荆州余党散入交址，盘身婴甲冑，涉危履险，讨击凶患，斩殄渠帅，余烬鸟窜，冒遁还奔。荆州刺史度尚惧盘先言，怖畏罪戾，伏奏见诬。盘备位方伯，为国爪牙，而为尚所枉，受罪牢狱。夫事有虚实，法有是非，盘实不辜，赦无所除，如忍以苟免，永受侵辱之耻，生为恶吏，死为弊鬼。乞传尚诣廷尉，面对曲直。」廷尉以其状上，诏书征尚到廷尉，辞穷受罪，以先有功得原。（孙。王。汪。黄。铃木）──御览卷六五二 

　　杨璇传
　一二五　杨璇字机平〔一〕，〔灵帝时〕为零陵太守〔二〕。时苍梧、桂阳猾贼啸聚。〔璇力弱，吏民忧恐〕〔三〕。璇乃特制马车数十乘，以〔排〕（绯）囊盛石灰于车上〔四〕，系布〔索〕（囊）于马尾〔五〕，又为兵车彀弩〔六〕。克期会战，乃令马车居前，顺风鼓灰，贼不得视；以火烧布，布然马惊，奔突贼阵，〔因鸣鼓击贼〕〔七〕，群寇波骇，〔大破之〕〔八〕。（孙。王。汪。黄。铃木）──书钞卷一三九　○　御览卷四四八　又卷八二○　类聚卷九三 

〔一〕　范书本传「璇」作「琁」　鸫玉篇曰：「璇，美石、次玉。亦作琁。」 
〔二〕　据御览卷四四八及卷八二○补。 
〔三〕　据御览卷四四八补。 
〔四〕　据他引及范书改。 
〔五〕　同右。 
〔六〕　「彀弩」原误作「谷拏」，据范书本传径改。 
〔七〕　据类聚卷九三补。 
〔八〕　据类聚卷九三、御览卷四四八补。 
　一二六　杨璇字机平〔一〕，平零陵贼，为荆州刺史赵凯横奏，槛车征之。仍夺其笔砚，乃啮臂出血，以簿中白毛笔染血以书帛上，具陈破贼形势，及言为凯所诬，以付子弟，诣阙自讼。诏原之。（姚。王。汪。黄）──事类赋注卷一五　○　初学记卷二一 

〔一〕　初学记卷二一「璇」误作「班」。 
　　毛义传
　一二七　庐江毛义，家贫，以孝行称。南阳张奉慕其名，往候之。坐定而府檄适至，以义守令。义捧檄而入，喜动颜色。（孙。王。汪。黄）──御览卷四六七 
　　刘平传
　一二八　刘平为济阳郡丞〔一〕。太守刘育甚重之，任以郡职，上书荐平。（姚。王。汪。黄。铃木）──书钞卷七七　○　又卷三四　御览卷二五三 
〔一〕　御览卷二五三亦作「济阳」，而书钞卷三四作「济南」。范书本传作「济阴」。天游按：据郡国志，济南称国，济阳为陈留郡之属县，皆非郡。当以范书作「济阴」为是。 
　　赵孝传
　一二九　天下乱，人相食，赵孝弟礼为饿贼所得，孝闻之，即自缚诣贼曰：「礼久饥羸瘦，不如孝肥饱。」贼大惊，〔并〕放之〔一〕，谓曰：「可归，更持米糒来。」孝求不能得，复往报贼，愿就烹。众异之，遂不害。（孙。王。汪。黄。铃木）──御览卷四二○　○　又卷四八六 

〔一〕　据御览卷四八六补。 
　　车成传
　一三○　梁国车成字子威，兄恩都为赤眉贼所得，欲脔之，成叩头曰：「兄瘦我肥，欲得代之。」贼感其义，俱放之。（孙。王。汪。黄）─ ─御览卷三七八 
　　江革传
　一三一　江革字次伯，转谏议大夫，赐告归。天子思革笃行，诏曰：「革前以病归，今起居何如？使县以见谷千斛赐『巨孝』，常以八月长吏存问致羊酒，以终厥身。」（姚。王。汪。黄。铃木）──书钞卷五六 

　　周盘传
　一三二　周〔盘〕（盘）〔字坚伯〕〔一〕，汝南人也。居贫养母，俭薄不充。常诵诗至汝坟之〔卒〕章〔二〕，慨然而叹，乃解〔韦〕带〔三〕，就孝廉之举。（孙。王。汪。黄。铃木）──书钞卷七九　○　御览卷四一四 

〔一〕　据范书本传及下条改「盘」作「盘」。又据御览卷四一四补「字坚伯」三字。「字」原误作「自」，径正之。 
〔二〕　李贤曰：「韩诗曰：汝坟，辞家也。其卒章曰：『鲂鱼赪尾，王室如，虽则如，父母孔迩。』薛君章句：『言鲂鱼劳则尾赤，君子劳苦则颜色变。以王室政教如烈火矣，犹触冒而仕者，以父母甚迫近饥寒之忧，为此禄仕。』」「卒」字据御览卷四一四补。 

〔三〕　亦据御览卷四一四补。李贤曰：「以韦皮为带，未仕之服也。求仕则服革带，故解之。贾山上书曰『布衣韦带之士』也。」 
　一三三　周盘字坚伯，初为安陵令，以从弟畅为司隶，县属州部，换阳平令，复换重合令〔一〕。盘已历二县，耻复经三城，遂去还家，立精舍教授，守先人冢庐，远方知名。（孙。王。汪。黄。铃木）──御览卷一八一 

〔一〕　孙志祖按：「范书本传：『和帝初除任城令，迁阳夏、重合令，频历三城，皆有惠政。后思母，弃官还乡里。』与此异。」 
　　赵咨传
　一三四　〔东郡赵〕咨为东海相〔一〕，人遗其双枯鱼，噉之，二岁不尽，以俭化俗〔二〕。（姚。王。汪。黄。铃木）──书钞卷三八　○ 　御览卷二四八　又卷四三一 
〔一〕　御览卷二四八补。 
〔二〕　此条汪辑注又见书钞卷七二。天游按：孔本无此，陈本乃据御览而补，且入卷七一诸王国相目，汪注误。 
　一三五　咨在京师，病困，故吏萧建经营之。咨豫自买小素棺，使人取干黄土，细捣筛之，聚二十石。临卒谓建曰：「亡后自着所有故巾单衣，先置土于棺〔底，厚一尺〕〔一〕，内尸其中，以〔土〕壅其上〔二〕。」（姚。王。汪。黄。铃木）── 
范书本传注　○　御览卷三七 
〔一〕　据御览卷三七补。 
〔二〕　同右。 
　　班固传
　一三六　固年十三，王充见之，拊其背谓彪曰：「此儿必记汉事。」（姚。王。汪。黄。铃木）──范书本传注 
　　第五伦传曾孙种
　一三七　吴郡沈丰为郡主簿〔一〕，太守第五伦母老不能之官，伦每至节〔二〕，常感恋垂泣。遣丰迎母，〔至〕广陵〔三〕，母见大江，畏水不敢渡。丰祭神，令子孙对母饮酒，因醉卧便渡。（姚。汪。黄。铃木）──御览卷六○　○　又卷三三　事类赋注卷五 

〔一〕　郡者，会稽郡也。 
〔二〕　节即腊日。风俗通曰：「者，腊也。因腊取兽，祭先祖也。汉土行，衰于戌，故此日腊也。」黄辑入沈丰传。 
〔三〕　据汪辑补。 
　一三八　或问第五伦曰：「公有私乎？」对曰：「吾兄子尝病，一夜十往，退而安寝。吾子有病，虽不省视，而竟夕不眠。若是者，岂可谓无私乎？」（孙。王。汪。铃木）──文选卷四○任彦升奏弹刘整注 

　一三九　第五伦上疏褒称盛美曰：「前岁诛刺史二千石贪残者，皆明圣所察，非臣下所及。」（孙。王。汪。黄。铃木）─御览卷二五八 
　一四○　第五种迁兖州刺史，中常侍单超兄子匡为济阴太守，负势贪放，种欲收举，未知所使。会闻从事卫羽素抗直，乃召羽具告之，曰：「闻公不畏强御，今欲相委以重事，若之何？」对曰：「愿庶几于一割。」羽出，遂驰到定陶，闭门收匡宾客、亲吏四十余人，六七日中，纠发其赃五六十万。种即奏匡，并以劾超。（孙。王。汪。黄。铃木）─御览卷二五六 

　　锺离意传
　一四一　锺离意字子阿，明帝征为尚书。交址太守坐赃伏法〔一〕，以资物簿入大司农。诏班赐群臣，意得珠玑，悉以委地而不拜。帝怪问其故，对曰：「臣闻孔子忍渴于盗泉之水，曾参回车于胜母之乡，恶其名也〔二〕。赃秽之宝，不敢拜。」帝笑曰：「清乎尚书！」赐钱三十万。（姚。王。汪。黄。铃木）──初学记卷一一　○　御览卷二一二 

〔一〕　此太守，张恢也，坐赃千金。 
〔二〕　李贤引说苑曰：「邑名胜母，曾子不入；水名盗泉，仲尼不饮，丑其名也。」又曰：「尸子又载其言也。」 
　　宋均传
　一四二　宋均为监军〔一〕，与马援征武陵蛮，临沅水而兵士多病。均惧众军疫病，勒兵围城，矫诏降之，遣还本居。归，自劾矫诏之罪，帝甚善之。（姚。王。汪。黄。铃木）──书钞卷六三 

〔一〕　孙辑作「宗均」，其按：「姚本从范书作『宋均』。何氏焯曰：『案党锢传注引谢书「宗资祖父均自有传」，则「宋」字传写讹也。又南蛮传叙受降事，正作「谒者宗均」』，据改。」胡三省曰：「赵明诚金石录有汉司空宗俱碑　鸫后汉宋均传，均族子意，意孙俱，灵帝时为司空。余尝得宗资墓前碑龟膊上刻字，因以后汉帝纪及姓苑、姓纂诸书参考，以谓自均以下，其姓皆作『宗』，而列传转写为『宋』，误也。」胡、孙二说甚是。今仍其旧而明其误。下同。 

　一四三　宋均为九江太守，五日一视事，夏以平旦。（汪。黄。铃木）──御览卷二一 
　　朱晖传孙穆
　一四四　朱晖为郡吏，太守阮况尝欲市晖牛〔一〕，晖不从。及况卒，晖乃厚赠送其家人。或以讥焉，晖曰：「前阮府君有求于我，所以不敢闻命，诚恐以财货污君。今而相送，明吾非有爱也。」（孙。王。铃木）──御览卷八九八 

〔一〕　王辑「牛」作「婢」，与范书本传同。作「牛」误。 
　一四五　穆少有英才，学明五经。性矜严疾恶，不交非类〔一〕。年二十为郡督邮，迎新太守，见穆曰：「君年少为督邮，因族势？为有令德？」穆答曰：「郡中瞻望明府谓如仲尼，非颜回不敢以迎孔子。」更问风俗人物。太守甚奇之，曰：「仆非仲尼，督邮可谓颜回也。」遂历职股肱，举孝廉。（姚。王。汪。黄。铃木）──范书本传注 

〔一〕　铃木辑稿引世说新语补卷四注，有此四句。 
　一四六　穆临当就道，冀州从事欲为画像置厅事上，穆留板书曰：「勿画吾形，以为重负。忠义之未显，何形象之足纪也。」〔一〕（
姚。王。汪。黄。铃木）──范书本传注 
〔一〕　时穆为冀州刺史，以宦者赵忠丧父，僭为璠玙玉匣，穆命郡发墓剖棺，陈尸出之，且收其家属。帝闻之怒，征穆诣廷尉。 
　一四七　朱穆为尚书，岁初百官朝贺，有虎贲当阶，置弓于地，谓群僚曰：「此王子弓，谁敢干越！」百僚皆避之。穆呵之曰：「天子之弓，当戴之于首上，何敢置地，大不敬。」即收虎贲，付狱治罪，皆肃然服之。（姚。王。汪。黄。铃木）──御览卷三四七　○　事类赋注卷一三
  
一四八　朱穆为尚书，谠言正直。（姚。王。汪。黄。铃木）
──书钞卷六○　○　类聚卷四八初学记卷一一 
　一四九　朱〔穆〕（陆）疾宦者〔一〕，乃上疏曰：「建武已后，乃寝用宦者。自延平以来，浸益贵盛，假貂珰之饰，处常伯之任。」──书钞卷一二七 
〔一〕　据范书本传改。陈、俞本改此条作范书之文，误。 
　一五○　朱穆因进见，复谏曰：「臣闻汉家旧典，置侍中、中常侍各一人，省尚书事，黄门侍郎一人，传发书奏，皆用姓族。自和熹太后以女主称制，不接公卿，乃以阉人为常侍，小黄门通命两宫。自此以来，权倾人主，穷困天下，宜皆罢遣，博选耆儒宿德。」（姚。王。汪。黄。铃木）──书钞卷五八 

　　徐防传
　一五一　安帝即位，太尉徐防以灾异寇贼策免就国。凡三公以灾异免，始自防也。（姚。王。汪。黄）──书钞卷三二 
　　胡广传
　一五二　广有雅才，学究五经，古今术艺，皆毕览之。年二十七，举孝廉。（姚。王。汪。黄）──范书本传注 
　一五三　胡广字伯始，一为司空，再作司徒，三在太尉，京师谚曰：「万事不理，诣胡伯始。」〔一〕（王。汪。黄）──御览卷四九五 
〔一〕　范书本传作「万事不理问伯始，天下中庸有胡公。」 
　一五四　胡广为太傅，时年八十四。练达事体，明解朝章，屡有补阙之益，京师号曰「万事不理问伯始」。──纬略卷二 
　一五五　胡广在台辅三十余年，历事六帝〔一〕，礼任甚优。每逊位辞疾，及退位田里，未尝满岁，辄复升进，凡一屦〔司空，再作〕司徒〔二〕，三登太尉。及为太傅，其辟命皆天下名士，与故吏陈蕃、李咸并为三司。蕃等每朝会，辄称疾避广，时人荣之。（姚。王。汪。黄）──书钞卷五○ 

〔一〕　李贤曰：「广以顺帝汉安元年为司空，至灵帝熹平元年薨，三十一年也。六帝谓安、顺、冲、质、桓、灵也。」 
〔二〕　据翰苑新书前集卷一补。 
　一五六　颂曰：「岩岩山岳，配天作辅。降神有周，生申及甫。允兹汉室，诞育二后。曰胡曰黄，方轨齐武。惟道之渊，惟德之薮。股肱元首，代作心膂。天之蒸人，有则有类。我胡我黄，锺厥纯懿。巍巍特进，仍践其位。赫赫三事，七佩其绂。奕奕四牡，沃若六辔。衮职龙章，其文有蔚。参曜干台，穷宠极贵。功加八荒，群生以遂。超哉邈乎，莫与为二！」〔一〕（姚。王。汪。黄）──范书本传注 

〔一〕　时灵帝感胡广、黄琼旧德，乃命图画二人于省内，又诏议郎蔡邕作此颂文。 
　　李咸传
　一五七　咸字符卓，汝南西平人。孤特自立，家贫母老，常躬耕稼以奉养。学鲁诗、春秋公羊传、三礼。三府并辟，司徒胡广举茂才，除高密令，政多奇异，青州表其状。建宁三年，自大鸿胪拜太尉。自在相位，约身率下，常食脱粟饭、酱菜而已。不与州郡交通。刺史、二千石笺记，非公事不发省。以老乞骸骨，见许，悉还所赐物，乘敝牛车，使子男御。晨发京师，百僚追送盈涂，不能得见。家旧贫狭，庇荫草庐。（姚。王。汪。黄） 
──范书胡广传注 
　一五八　李咸奏曰：「春秋之义，贬纤介之恶，采毫毛之善。」（
孙。王。汪。黄） ──文选卷三五潘元茂册魏公九锡文注 
　一五九　仁风丰泽，四海所宗〔一〕。（孙。王。汪。黄）── 文选卷二六颜延年和谢监灵运一首注 
〔一〕　汪辑入散条。黄奭入李咸传，其注曰：「案袁纪卷二十三云：皇太后窦氏崩，将葬，节、甫以窦氏之诛，不用太后礼，以冯贵人祔桓帝，公卿不敢谏。河南李咸执药上书，有『仁风丰霈，四海所宗』二语。」黄辑是，今从之。 

　　袁安传玄孙闳　闳弟弘　闳弟忠　忠子秘
　一六 ○　袁闳字夏甫〔一〕，汝南人也。博览群书六艺〔二〕，尝负笈寻师，变易姓名往来。（孙。王。汪。黄）──书钞卷一三五　○　御览卷七一一 
〔一〕　「闳」原误作「宏」，据御览卷七一一径改。 
〔二〕　「六」原误作「文」，据陈、俞本径改。 
　一六一　闳少修志节，矫俗高厉。（姚。王。汪。黄）──范书徐稚传注 
　一六二　闳饭糠茹菜〔一〕。（孙。汪。黄）──御览卷八五 ○ 
〔一〕　宋本御览无此引，俟考。 
　一六三　乳母从内出，见在门侧，面貌消瘦，为其垂泣。闳厚丁宁：「此间不知吾，慎勿宣露也。」〔一〕（姚。王。汪。黄）──范书本传注 
〔一〕　时闳父贺为彭城相，其往省谒，变名姓，连日吏不为通。 
　一六四　袁闳父贺为彭城相，亡。闳到郡迎丧，饥食菱芡，渴饮行潦。（孙。王。汪。黄）──御览卷九七五 
　一六五　黄巾贼起，攻没郡县，百姓惊散，闳诵不移。贼相约语，不入其闾。乡人就闳避难，皆得全免。（王。汪。黄）──御览卷六一一 
　一六六　弘尝入京师太学，其从父逢为太尉，呼弘与相见。遇逢宴会作乐，弘伏称头痛，不听音声而退，遂不复往。绍、术兄弟亦不与通。（姚。王。汪。黄）──范书袁闳传注 
　一六七　忠乘船戴笠盖诣朗〔一〕，见朗左右僮从皆着青绛采衣，非其奢丽，即辞疾发而退。（王。汪。黄）──范书袁闳传注　○　御览卷六八九　事类赋注卷一二 
〔一〕　朗，王朗，汉末为会稽太守。 
　一六八　秘字永宁。（姚。王。汪。黄）──范书袁闳传注 
　一六九　封观与主簿陈端、门下督范仲礼、贼曹刘伟德、主记史丁子嗣、记室史张仲然、议生袁秘等七人，擢刃突陈〔一〕，与战并死〔二〕。（姚。王。汪。黄）──范书袁闳传注 

〔一〕　陈，即阵，古通用。 
〔二〕　时黄巾军击汝南，太守赵谦出战，大败，秘等即死于是役。 
　一七○　观字孝起，南顿人也。（姚。王。汪。黄）──范书袁闳传注 
　　张酺传
　一七一　青字公然，东郡聊城人也〔一〕。（姚。王。汪。黄）──范书张酺传注 
〔一〕　青，王青，乃东郡郡吏，张酺为太守，以其三世死节，上疏荐举。事见范书酺传。 
　　周景传
　一七二　景字仲向，少以廉能见称，以明学察孝廉，辟公府。后为豫州刺史，辟汝南陈蕃为别驾，颍川李膺、荀绲、杜密、沛国朱宇为从事，皆天下英俊之士也。稍迁至尚书令，遂登太尉。（孙。王。汪。黄）──吴志周瑜传注 

　一七三　周景为豫州刺史，辟汝南陈蕃为别驾，蕃不肯就见。景题别驾舆曰：「陈仲举座也。」不复更辟。蕃〔惶〕惧〔一〕，起视职。（姚。王。汪。黄）──书钞卷七三（二）　○　御览卷二六三 

〔一〕　据御览卷二六三补。 
　　陈宠传
　一七四　陈咸字子成〔一〕，为廷尉监，执法多恩，议人常从轻比，多所全活，皆称其恩。（姚。王。汪。黄）──书钞卷五五（二）　○　御览卷二三一 
〔一〕　陈咸乃陈宠之曾祖。又御览卷二三一作「字子威」。 
　一七五　沛国陈咸为廷尉监。王莽篡位，还家，杜门不出。莽改易汉法令及腊日，咸常言：「我先祖何知王氏腊乎！」（姚。王。汪。黄）──类聚卷五　○ 
　白帖卷四　御览卷三三 
　一七六　陈宠为广汉太守，先是洛县城南〔一〕，每阴雨常有哭声闻于府中，积数十年。宠问而疑其故，使吏按行。还言：「衰乱时，此下多死亡者，而骨骸不得葬（偿）〔二〕，傥在于是？」宠怆然矜之，即敕县尽收敛葬之。自是哭遂绝。（孙。王。汪。黄）──御览卷五五四 

〔一〕　「洛」当作「雒」，属广汉郡，乃郡及益州刺史治所在。 
〔二〕　「偿」乃涉下文「傥」字而衍。 
　一七七　孝章皇帝赐诸尚书剑，手自置姓名：「尚书陈宠，济南锻成。」〔一〕（孙。王。汪。黄）──文选卷三五张景阳七命注 
〔一〕　天游按：范书本传作「椎成」。然东观记、袁纪、汉官仪皆作「锻成」。惠栋曰：「苍颉书：锻，椎也。」则锻可作椎解，字不得通，当以「锻成」为是。 
　　班超传
　一七八　永平五年，班超兄固被召诣校书，超与母随至洛阳，家贫，常为佣书以供养。久佣尝苦，辍业投笔叹曰：「大丈夫无它志略，独当效傅介子、张骞立功异域，以取封侯〔一〕，安能久事笔砚乎！」（王。汪。黄）──御览卷四八四 

〔一〕　傅介子，昭帝时出使西域，杀楼兰王，封义阳侯。张骞，武帝时凿空西域，封博望侯　疣书皆有传。 
　一七九　班超为都护，合三十年〔一〕。──书钞卷六三 
〔一〕　都护，西域都护，亦称校尉。超自明帝永平十六年出使西域，至和帝永元十四年还洛阳，镇护西域首尾近三十一年。 
　　翟酺传
　一八○　翟酺字子庶〔一〕，为侍中。〔时尚书〕有缺〔二〕，诏将军、大夫、六百石以上试对政事、天文、道术，以高第者补之。由是酺对第一，拜尚书。（孙。王。汪。黄）──书钞卷六○　○　御览卷二一二 

〔一〕　御览卷二一二引作「字子广」，范书本传作「字子超」，未知孰是。 
〔二〕　据御览卷二一二补。 
　　应奉传子劭
　一八一　应奉字世叔，读书五行俱下，终成名儒。（姚。王。汪。黄）──书钞卷九八　○　类聚卷五五　御览卷四三二　又卷六一六书钞卷七九　初学记卷一七 
　一八二　奉少为上计吏，许训为计掾，俱到京师。训自发乡里，在路昼顿暮宿，所见长吏、宾客、亭长、吏卒、奴仆，训皆密疏姓名，欲试奉。还郡，出疏示奉。奉〔省读之〕〔一〕，云：「前食颍川纶氏都亭，亭长胡奴名禄，以饮浆来，何不在疏？」座中皆惊。（姚。王。汪。黄）──范书本传注　○　书钞卷七九 

〔一〕　据书钞卷七九补。 
　一八三　奉年二十时〔一〕，常诣彭城相袁贺。贺时出行闭门，造车匠于内开扇半面视奉，奉即委去。后数十年于路见车匠，识而呼之。（姚。王。汪。黄）──范书本传注　○　御览四三二　蒙求集注卷下 

〔一〕　周亮工同书首作「应奉凡所经历，莫不暗记」。 
　一八四　应奉为郡决曹史，行部四十二县，口说罪系姓名，坐状轻重，无所遗脱。（汪 ──同书 
　一八五　〔延熹中〕〔一〕，〔武陵五溪蛮夷作难，诏遣车骑将军冯绲南征，绲表应奉〕〔二〕。时诏奉曰：「蛮夷叛逆作难，积恶放恣，镬中之鱼，火炽汤尽，当悉燋烂，以刷国耻。朝廷以奉昔守南土，威名播越，故复式序重任。奉之废兴，期在于今。赐奉钱十万，驳犀方具剑、金错把刀剑、革带各一。奉其勉之！」（姚。王。汪。黄）─ 
─范书本传注　○　御览卷三四二　初学记卷二○　文选卷二九张平子四愁诗注　御览卷三四五 
〔一〕　据御览卷三四二补。 
〔二〕　据初学记卷二○补。 
　一八六　劭字仲远〔一〕。（孙。王。汪。黄）──范书本传注 
〔一〕　范书本传亦作「仲远」。李贤曰：「谢承书、应氏谱并云『
字仲远』；续汉书、文士传作『仲援』；汉官仪又作『仲瑗』，未知孰是。」天游按：隶续刘宽故吏碑作「南顿应劭仲瑗」。洪适曰：「 
汉官仪作『瑗』，官仪既劭所著，又此碑可据，则知『远』、『援』皆非也。」洪说是。 
　　奚延传
　一八七　奚延转议郎〔一〕。徐州遭旱，延使持节到东海请雨，丰泽应澍雨，与京师同日俱霈，还拜五官中郎将。（孙。王。汪。黄）──御览卷一一 
〔一〕　范书本传「奚」作「爰」。爰、奚形近易讹，当以范书为是。 
　一八八　兴字骥〔一〕。（孙。王。汪。黄）──范书本传注 
〔一〕　范书本传曰延子字骥，不言其本名。 
　　徐淑传
　一八九　淑字伯进，广陵海西人也。宽裕博雅，好学乐道。随父慎在京师，钻孟氏易、春秋公羊〔传〕〔一〕、礼记、周官，善论太公六韬〔二〕，交接英雄，常有壮志。举茂才，除渤海修令，迁琅邪都尉。（姚。王。汪。黄）──范书左雄传注　○　范书本传注 

〔一〕　据范书本传注补。 
〔二〕　「论」本作「诵」，据范书本传注径改。 
　一九○　徐淑戎车首路〔一〕。（孙。王。汪。黄）──文选卷五九沈休文齐安陆昭王碑文注　○　又卷二七颜延年北使洛诗注 
〔一〕　文选颜延年诗注「淑」误作「俶」。 
　　王充传
　一九一　王充字仲任，〔会稽〕上虞人〔一〕。少孤，乡里称孝。〔性好学〕〔二〕，到京师受业太学，博览而不守章句。家贫无书，常游洛阳市肆〔三〕，阅所卖书，目一见辄能诵忆，遂博通众流〔百家之言〕〔四〕。（姚。王。江。黄）──御览卷四八四　○　书钞卷九七　初学记卷二四　御览卷六一二　又卷四三二　书钞卷九八　类聚卷五五　又卷三五　书钞卷九九 

〔一〕　据初学记卷二四补。 
〔二〕　据书钞卷九七补。 
〔三〕　据书林清话引扬雄法言曰：「好书而不要诸仲尼，书肆也。」可知书贩卖书于市，始于西汉也。 
〔四〕　据御览卷六一二补。又书钞卷九七作「百家之书」。 
　一九二　王充于宅内门户垆柱〔一〕，各置笔砚简牍，见事而作，着论衡八十五篇。（姚。王。汪。黄）──类聚卷五八　○　初学记卷二一　书钞卷一○四　又卷九九御览卷八二七 

〔一〕　初学记卷二一、书钞卷一○四所引，「宅」均作「室」，「
垆」皆作「墙」。而范书本传「垆」作「牖」。又书钞卷九九及同书均作「门墙屋柱」。疑此句当作「于室内门墙户牖屋柱」。 
　一九三　夷吾荐充曰〔一〕：「充之天才，非学所加，虽前世孟轲、孙卿，近汉扬雄、刘向、司马迁，不能过也。」（姚。王。汪。黄）──范书本传注 
〔一〕　夷吾，谢夷吾也，会稽人，与充相友善。 
　　明帝八王传陈敬王羡　羡子思王钧
　一九四　陈国户曹史高慎谏国相曰：「诸侯射豕，天子射熊，八彝六樽，礼数不同。昔季氏设朱干玉戚，以舞大夏。左传曰：『惟名与器，不可以假人。』〔一〕奢僭之渐，不可听也。」于是谏诤不合，为王所非，坐司寇罪〔二〕。（姚。王。汪。黄）──范书本传注 

〔一〕　见左传昭公三十二年史墨答赵简子问，亦见左传成公二年仲尼之语。杨伯峻曰：「此或古人语，故史墨及孔丘皆言之。」 
〔二〕　王者，陈思王钧也。时钧行天子大射礼，故高慎谏之。 
　　陈禅传
　一九五　陈禅为州治中从事。刺史为人所劾，受纳赃赂。禅当传拷，及至笞掠无算，五毒毕加，神意自若，辞对无屈〔一〕，事遂释。（姚。王。汪。黄）──御览卷二六三　○　书钞卷七三 

〔一〕　书钞卷七三及范书本传「屈」皆作「变」。 
　一九六　陈禅字纪山，拜谏议大夫。永宁中，西南夷掸国献幻人，〔能〕吐火〔一〕，自支解，易牛马头。于元日作之，帝〔与群臣〕共观之〔二〕。禅独离席举手谏曰：「昔齐作侏儒之乐，仲尼鄙之。〔三〕帝王之廷，不宜设夷狄之技。」尚书陈忠劾奏禅曰：「昔四夷之乐陈于门〔四〕。今掸国万里贡献，非郑声淫女之比。」诏左转为玄菟都尉〔五〕。（姚。王。汪。黄）──书钞卷五六 

〔一〕　据职官分纪卷六补。 
〔二〕　据范书本传补。 
〔三〕　事见史记孔子世家。 
〔四〕　「四」原误作「西」，径改之。 
〔五〕　范书本传作「玄菟候城障尉」。 
　　陈龟传
　一九七　安帝时，尚书陈龟上表曰：「仁恩广被，化流殊方，使老者以寿终，孤幼得保年，犹临河转石，易于反掌。」（姚。王。汪。黄）─ ─初学记卷六 
　一九八　陈龟表曰：「臣累世展鹰犬搏击之用。」（孙。王。汪。黄）──文选卷四四陈琳为袁绍檄豫州注 
　　桥玄传
　一九九　桥玄迁齐国相。郡有孝子为父报仇，系临淄狱。玄愍其至孝，欲上谳减罪。县令路芝酷烈苛暴，因杀之。惧玄收录，佩印绶欲走。玄自以为深负孝子，捕得芝，束缚籍械以还，笞杀以谢孝子冤魂〔一〕。（孙。王。汪。黄）─ 
─御览卷四八一 
〔一〕　孙志祖案：「范书云『迁为齐相，坐事为城旦』，盖即指笞杀县令也。」 
　　崔瑗传子寔
　二○○　崔瑗字子玉，讲论六经，三辟公府，论议京师，谈高妙。〔一〕安帝时举奏事臣〔二〕。──书钞卷六八 
〔一〕　此句「谈」上恐有脱字。 
〔二〕　疑「事臣」系「势臣」之误。天游按：范书本传载，时阎显以外戚入参政事，曾促安帝废太子为济阴王，而以北乡侯为嗣。瑗以立侯不以正，知显将败，欲说显令废立，然显醉不得见，而长史陈禅不敢为之谏。适逢宦官孙程立顺帝，瑗被斥而终不言其初谋，则瑗实未曾举奏势臣也。 

　二○一　崔瑗为济北相，光禄大夫杜乔为八使，徇行郡国，以臧罪奏瑗，征诣廷尉。瑗上书自讼，得〔理〕出〔一〕。会病卒，临终顾命子寔曰：「夫人禀天地之气以生，及其终也，归精于天，还骨于地，何〔地〕不可藏形骸〔二〕，勿归乡里。」〔寔奉遗令，遂留葬洛阳〕〔三〕。（姚。王。汪。黄）──书钞卷九二　○　御览卷五五四 

〔一〕　据御览卷五五四补。 
〔二〕　同右。 
〔三〕　同右。 
　二○二　初，崔寔父卒，标卖田宅，起冢茔，立碑颂，葬讫，资产竭尽，因穷困以榷酤鬻为业，时人多以此讥之。寔终不改，亦取足而已，不致盈余。（孙。王。汪。黄）──御览卷五五四 

　　周燮传
　二○三　燮居家清处，非法不言，兄弟父子室家相待如宾，乡曲不善者皆从其教。（姚。王。汪。黄）──范书本传注 
　　黄宪传
　二○四　黄宪同郡陈蕃〔拜太尉〕〔一〕，临朝而叹曰：「叔度若在〔二〕，不敢先佩印绶矣。」（姚。王。汪。黄）──书钞卷五○　○　又卷五一初学记卷一一　御览卷二○七 

〔一〕　本作「为三公」，据其它三引而改。 
〔二〕　叔度，宪之字。书钞卷五一、初学记卷一一「叔度」均作「
黄宪」。 
　　徐稚传子胤
　二○五　徐稚字孺子，豫章南昌人，清妙高跱，超世绝俗。（姚。王。汪。黄）──世说新语德行注　○ 　史略卷二 
　二○六　稚少为诸生，学严氏春秋、京氏易、欧阳尚书，兼综风角、星官、算历、河图、七纬、推步、变易，异行矫时俗。〔家贫〕，〔一〕〔常身躬耕，非其衣不服，非其食不食，糠秕不厌〕〔二〕。〔恭俭义让，所居〕闾里〔三〕，服其德化。有失物者，县以相还，道无拾遗。四察孝廉，五辟宰府，三举茂才。（姚。王。汪。黄）──范书本传注　○　御览卷四二五　又卷四七四 

〔一〕　据御览卷四七四补。 
〔二〕　据御览卷四二五补。 
〔三〕　据御览卷四七四补。 
　二○七　屡辟公府，不起。时陈蕃为太守，以礼请署功曹，稚不免之，既谒而退。蕃在郡不接宾客，唯稚来特设一榻，去则悬之。后举有道，拜太原太守，皆不就。（孙。王。汪。黄）──御览卷四七四　○　文选卷三○沈休文和谢宣城诗注　书钞卷七七　御览卷七○六　纬略卷四　书钞卷三四 

　二○八　桓帝征徐稚等不至，因问陈蕃曰：「徐稚、袁闳、韦着谁为先后？」蕃对曰：「闳生公族，闻道渐训。〔着〕长于三辅仁义之俗〔一〕，所谓不扶自直，不镂自雕。至于稚者，爰自江南卑薄之域〔二〕，而角立杰出，宜当为先。」（王。汪。黄）──御览卷四四五 

〔一〕　据范书本传补。 
〔二〕　「域」原误作「城」，径据范书正之。 
　二○九　徐稚字孺子，公交车五征，皆不〔降志〕（至）〔一〕。其有丧，负笈赴吊于万里之外〔二〕。（孙。汪。黄）──书钞卷一三五　○　御览卷八一九　世说新语德行注 
〔一〕　据御览卷七一一改。 
〔二〕　按御览卷七一一作「行五里也」，汪、黄二辑均作「百里」，与陈、俞本同。而孔本及御览卷八一九、世说新语德行注、渊海卷七九皆作「万里」，今从之。 
　二一○　稚〔前后为州郡选举〕〔一〕，诸公所辟，虽不就，有死丧，负笈赴吊。常于家豫炙鸡一只，以一两绵絮渍酒中，暴干以裹鸡，径到所（起）〔赴〕冢隧外〔二〕，以水渍绵，使有酒气，斗米饭，白茅为藉，以鸡置前，醊酒毕，留谒即去，不见丧主。（姚 王 汪 
 黄）──范书本传注　○　世说新语德行注　文选卷五五刘孝标广绝交论注　御览卷五六一　又卷八一九　书钞卷一四五 
〔一〕　据文选卷五五刘孝标广绝交论注补。其中「为」字，乃依世说新语德行注补。 
〔二〕　据其它五引改。 
　二一一　徐孺子尝为太尉黄琼所辟，不就。及琼卒，归葬。稚乃负粮徒步到琼所赴之，设鸡酒脯祭，卒哭而去，不告姓名〔一〕。──书钞卷八九 
〔一〕　此条与前条异，而与范书同。其意一也，而文语不当重复如此，或此引出自范书而编者偶误书，亦未可知。 
　二一二　胤少遭父母丧，致哀毁瘁，呕血发病。服阕，隐居林薮，躬耕稼穑，倦则诵经，贫窭困乏，执志弥固，不受惠于人。（王。汪。黄）──范书本传注 
　　李昙传
　二一三　昙少丧父，躬事继母。继母酷烈，昙性纯孝，定有恪勤，妻子恭奉，寒苦执劳，不以为怨。得四时珍玩，先以进母。与徐孺子等海内列名五处士焉。（姚。王。汪。黄）──范书徐稚传注 

　　姜肱传
　二一四　姜肱字伯淮，〔彭城人〕〔一〕，博古五经〔二〕，兼明星纬。──书钞卷九六　○　御览卷四二○ 
〔一〕　据御览卷四二○补。 
〔二〕　书钞标目「古」作「通」。 
　二一五　祖父豫章太守，父任城相。（姚。王。汪。黄）──范书本传注 
　二一六　肱性笃孝，事继母恪勤。母既年少，又严厉。肱感凯风之孝〔一〕，兄弟同被而寝，不入房室，以慰母心也。（姚。王。汪。黄）──范书本传注　 ○　蒙求集注卷下 
〔一〕　乃诗邶风之一章，序曰：「凯风，盖孝子也。卫之淫风流行，虽有七子之母，犹不能安其室。故美七子能尽其孝道，以慰其母心而成其志尔。」 
　二一七　肱与季江俱乘车行，适野庐，为贼所劫，取其衣物，欲杀其兄弟。肱谓盗曰：「弟年幼，父母所怜愍，又未聘娶，愿自杀身济弟。」季江言：「兄年德在前，家之珍宝，国之英俊，乞自受戮，以代兄命。」盗戢刃曰：「二君所谓贤人，吾等不良，妄相侵犯。」弃物而去〔一〕。肱车中尚有数千钱，盗不见也，使从者追以与之，亦复不受。肱以物经历盗手，因以付亭长而去〔二〕。（姚。王。汪。黄）──范书本传注 

〔一〕　御览卷四二○引作「贼遂两释，但夺衣资」，与本传注异。 
〔二〕　御览卷四二○又曰：「既至，郡中见肱无衣，怪问，肱托以他辞，终不言。盗闻而感悔，后乃就精庐，求见征君。肱与相见，皆叩头谢罪，而还所略物。肱不受，劳以酒食而遣之。」天游按：此引皆同范书本传，与本传注迥异，当乃御览编者误标谢书也，故不录其引于正文。 

　二一八　灵帝手笔下诏曰：「肱抗陵云之志，养浩然之气，以朕德薄，未肯降志。昔许由不屈，王道为化；夷、齐不挠，周德不亏。州郡以礼优顺，勿失其意。」（姚。王。汪。黄）──范书本传注 

　二一九　姜肱桓帝时再以玄纁聘，不就。即拜太中大夫。诏书至门，肱使家人对云「久病就医」，遂羸服闲行，窜伏青州界中，卖卜给（衣）〔食〕〔一〕，召命得断，家亦不知其处，历年乃还。（孙。王。汪。黄）──御览卷七二五 

〔一〕　据汪辑改。 
　　申屠蟠传
　二二○　陈留申屠蟠耻郡无处士，遂闭门养志，〔居蓬莱之室〕，〔一〕依大桑树以为栋梁。（姚。王。汪。黄）──类聚卷八八　○　御览卷九五五　事类赋注卷二五　范书本传注　书叙指南卷一六 

〔一〕　原作「蓬户莱室」，今据范书本传注改补。 
　二二一　蟠前后征辟，文书悉挂于树，初不顾眄。（姚。王。汪。黄）──范书本传注 
　二二二　诏书令郡以礼发遣，蟠到河南万岁亭，折辕而旋。（姚。王。汪。黄）──范书本传注 
　二二三　申屠蟠英姿卓荦。（孙。王。汪。黄）──文选卷五○ 范蔚宗后汉二十八将传论注
 
 
  
谢承后汉书卷四
　　杨震传长子牧孙奇　中子秉　秉子赐　赐子彪
　二二四　杨震客居湖县，立精舍，家贫，常以种蓝为业。（孙。王。汪。黄）──御览卷一八一 
　二二五　杨震常客于湖，不答州郡礼命数十年，众人谓之晚贵〔一〕，而震志愈笃。后有鹳雀衔三（鳣）〔〕鱼飞集讲堂前〔二〕，都讲取鱼〔三〕，进曰：「蛇者，卿大夫服之象也。数三者，法三台也。先生自此升矣。」时年过五十，乃始仕州郡。（孙。王。汪。黄）──御览卷九三七　○　范书本传注 

〔一〕　范书本传作「晚暮」。 
〔二〕　范书本传作「鳣」。注曰：「续汉及谢承书『鳣』字皆作『
』，然则『鳣』、『』古字通也。」故据以复其旧，下同。又即鳝鱼，形似蛇，黄地黑纹，色象卿大夫之服，故都讲言之。 
〔三〕　都讲者，替座师主持讲学之人。汉时生徒非必由座师亲授，常由弟子以次相传授，又往往择其精学者为都讲，答难释疑。范书侯霸传言「霸笃志好学，师事九江太守房元，治谷梁春秋，为元都讲」是也。又郭丹「从师长安，常为都讲，诸儒咸敬重之」，亦其例也。 

　二二六　弘农杨震字伯起，常种蓝自业，诸生恐震年大，助其功佣，震喻而罢之。（孙。王。汪。黄）──御览卷九九六 
　二二七　荐杨仲桓等五人，各从家拜博士〔一〕。（姚。王。汪。黄）──范书本传注 
〔一〕　时震任太常。又杨仲垣即陈留杨伦。 
　二二八　震临殁，谓诸子以牛车簿箦，载柩还归。（姚。王。汪。黄）──范书本传注 
　二二九　杨震卒，未葬，有大鸟五色，高丈余，〔两翼长二丈三尺，人莫知其名〕〔一〕，从天飞下，到震棺前，举头悲鸣，泪出沾地。至葬日，冲升天上。（姚。王。汪。黄） 
──类聚卷九○　○　范书本传注太平广记卷四六三 
〔一〕　据范书本传注补。 
　二三○　杨奇字公挺，震之玄孙。少有志节，不以家势为名，交结英彦，不与豪右相交通，于河南缑氏界中立精舍，门徒常二百人。（
孙。王。汪。黄）──御览卷一八一 
　二三一　杨奇字公伟〔一〕，弘农人。〔通经，才性敏畅。入补〕侍中〔二〕，天子所问，引经据义，靡事不对。灵帝尝问：「朕何如桓帝？」对曰：「陛下躬秉艺文，圣才雅藻，有优先帝，礼善慎刑，或未之有。今天下以陛下准桓帝，犹谓尧舜比德者也。」上不悦其言，谓曰：「奇所谓杨震子孙，有强项遗风，想死后又当致大鸟也。」（姚。王。汪。黄）──御览卷四二七　○　书钞卷五八 

〔一〕　按书钞卷五八作「字公绰」，上条又作「字公挺」，未知孰是。 
〔二〕　据书钞卷五八补。 
　二三二　杨秉字叔节，拜侍御史，执法省门，多所弹纠，名由此显，京城咸称有宰相之才。（孙。王。汪。黄）──书钞卷六二 
　二三三　杨秉历牧四州〔一〕，计日受俸，廪禄不入私门。（姚。王。汪。黄）──书钞卷七二 
〔一〕　历牧豫、荆、徐、兖四州。 
　二三四　秉免归，雅素清俭，家至贫窭，并日而食。任城故孝廉景虑赍钱百余万，就以饷秉，秉闭门，距绝不受。（姚。王。汪。黄）──范书本传注　○　书钞卷七二 
　二三五　秉奏「参取受罪臧累亿〔一〕。牂柯男子张攸，居为富室，参横加非罪，云造讹言，杀攸家八人，没入庐宅。又与同郡诸生李元之官，共饮酒，醉饱之后，戏故相犯，诬言有淫慝之罪，应时捶杀。以人臣之势，行桀纣之态，伤和逆理，痛感天地，宜当纠持，以谢一州」。（姚。王。汪。黄）──范书本传注 

〔一〕　参，侯参，太常侍侯览之兄，时任益州刺史。 
　二三六　京兆尹袁逢于长安客舍中，得参重车三百余乘，金银珍玩，不可称记。（姚。王。汪。黄）──范书本传注 
　二三七　杨赐字伯钦〔一〕，拜光禄勋，〔位特进〕〔二〕。嘉德殿前有青赤气，诏遣中使问赐祥异祸福所在，以赐博学硕德之儒，故密谘问。赐曰：「为明主所谘问，岂得不尽情极言其要。」上疏曰：「按春秋谶云：『天投蜺〔三〕，海内乱。』今妾嬖阉尹共专国政之所致也。」（姚。王。汪。黄）──书钞卷五三　○　初学记卷一二　御览卷二二九 

〔一〕　天游按：袁纪作「子猷」，范书本传作「伯献」，而蔡中郎集所载之太尉杨公碑及文烈杨公碑均作「伯猷」。诸载各异，恐当以「伯猷」为是。 
〔二〕　据初学记卷一二补。 
〔三〕　「蜕」原误作「电」，据初学记卷一二径改。 
　二三八　杨赐让还侯爵，朝廷重违其志。（孙。王。汪。黄）─ ─文选卷四六任彦升王文宪集序注 
　二三九　杨彪见汉祚将移，遂称脚挛不复行。积十余年后，子修为曹操所杀，操见彪问曰：「公何瘦〔之〕甚〔一〕？」对曰：「愧无日磾先见之明〔二〕，犹怀老牛舐犊之爱。」操为之改容。（孙。王。汪。黄）──御览卷三七八　○　又卷四三二 

〔一〕　据御览卷四三二补。 
〔二〕　金日磾为武帝光禄大夫，时长子弄儿与宫人戏，日磾恶其淫乱而杀之。武帝为之泣，已而心敬日磾。事见汉书本传。 
　　张纲传
　二四○　汉安元年，选遣八使，巡行风俗。余人受命之部，而张纲独理轮于洛阳都亭〔一〕，曰：「豺狼当路，安问狐狸！」遂奏大将军梁冀无君之心十五事，皆臣子所切齿者也。（姚。王。汪。黄）──类聚卷二○ 

〔一〕　王先谦后汉书集解引苏舆说曰：「案孙子九地篇『方马埋轮』注：『埋轮，持不动也。』马融传『埋根行道，以先吏士』注：『
埋根，言不退。』传亦谓驻车轮于此，不肯之部，非真埋之于地也。」 
　　王龚传子畅
　二四一　王龚干事，遂陟鼎司。（王。汪。黄）──文选卷三七刘越石劝进表注 
　二四二　〔畅〕拜南阳太守〔一〕，下车振厉威风。（姚。王。汪。黄）──书钞卷七四 
〔一〕　据汪辑补。 
　二四三　王畅拜南阳太守〔一〕，羊皮庇身，车毁不改，马羸不易。（姚。王。汪。黄）──书钞卷七五 
〔一〕　陈、俞本「畅」误作「赐」。黄辑据以作王赐传，非。 
　二四四　王畅为南阳太守，作饭盐豉菜茹。（孙。汪。黄）── 御览卷八五○ 
　二四五　王畅拜南阳太守，计日受俸，以作干饭，不噉鱼肉。（姚。汪）──书钞卷七五（二） 
　二四六　表受学于同郡王畅〔一〕。畅为南阳太守，行过乎俭。表时年十七，进谏曰：「奢不僭上，俭不逼下，盖中庸之道。是故蘧伯玉耻独为君子〔二〕，府君若不师孔圣之明训，而慕夷齐之末操，无乃皎然自遗于世。」畅答曰：「以约失之者鲜矣〔三〕。且以矫俗也。」（姚。王。汪。黄）──魏志刘表传注　○　文选卷四○任彦升百辟劝进今上笺注 

〔一〕　表，刘表，与畅同为山阳郡人。 
〔二〕　李善注曰此句系王畅诔刘表之语，误。 
〔三〕　出论语里仁篇。 
　　种暠传子拂
　二四七　种暠为益州刺史。时永昌太守铸黄金为文蛇，以献梁冀。暠纠发逮捕，驰传上言，而三府畏懦，不敢案之。冀由是衔怒于暠。（孙。王。汪。黄）──御览卷六四一 
　二四八　种拂迁宛令。吏好因暇游戏，饮乐市廛，为百姓所患。拂见之，必下车公谒之也。──书钞卷七八 
　　陈球传子瑀　弟子珪　珪子登
　二四九　祖父屯，有令名。（姚。王。汪。黄）──范书本传注 
　二五○　陈球字伯真，拜将作大匠。桓帝崩，营陵寝，球躬亲作事，为士卒先，百工毕力。（姚。王。汪。黄）──职官分纪卷二二　○　书钞卷五四 
　二五一　宗琳字伯真〔一〕，桥玄表琳明法律，征拜廷尉正。（姚。王。汪。黄） ──书钞卷五五　○　御览卷二三一 
〔一〕　天游按：御览卷二三一作「陈琳」，姚辑作「宗琳」，而黄辑则从御览。汪文台以为二者「皆字之误」，故径作「陈球」　鸫范书桥玄传曰：「素与南阳太守陈球有隙，及其公位，而荐球为廷尉。」与书钞引略同。汪说是。今仍其旧而明其误。 

　二五二　瑀举孝廉，辟公府，洛阳市长。后辟太尉府，未到。永汉元年，就拜议郎，迁吴郡太守，不之官。（姚。王。汪。黄）──范书陈球传注 
　二五三　球弟子珪，字汉瑜。举孝廉，剧令，去官。举茂才，济北相。珪子登，字符龙。学通今古，处身循礼，非法不行，性兼文武，有雄姿异略，一领广陵太守。（姚。王。汪。黄）──范书陈球传注 

　　刘陶传
　二五四　刘〔陶〕（騊駼）除枞阳长〔一〕，以病免，吏民思而歌之，曰：「悒然不乐，思我刘君，何时复来，安此下民。」（姚。王。汪。黄）──类聚卷一九 
〔一〕　据汪辑改。又范书刘陶传「枞阳」作「顺阳」，未知孰是。 
　　刘瑜传
　二五五　父祥为清河太守〔一〕。（姚。王。汪。黄）──范书本传注 
〔一〕　范书本传「父祥」作「父辩」，未知孰是。 
　　谢弼传
　二五六　弼字辅鸾〔一〕，东郡濮阳人〔二〕。（姚。王。汪。黄） ──范书本传注 
〔一〕　范书本传作「字辅宣」。 
〔二〕　范书本传作「武阳人」。天游按：续汉郡国志犍为有武阳县，非东郡所属，恐当以谢书为是。又东郡有东武阳，或范书因东郡而误脱一「东」字，亦未可知。 
　二五七　「蛇者，阴气所生，龙之类也。龙有鳞，甲兵之符也。」〔一〕。（姚。王。汪。黄）──范书本传注 
〔一〕　此乃建宁中青蛇见前殿，弼所上封事中语。 
　　虞诩传
　二五八　羌攻城〔一〕。（汪）──御览卷三四八引续汉书条注 
〔一〕　御览引续汉书原文作「虞诩为武都太守，虏来攻城，诩出战」云云。 
　二五九　虞诩字（叔）〔升〕卿〔一〕，拜司隶校尉。时中书侍郎张防专用权势〔二〕，诩辄按之，而屡寝之不下。诩乃自系，言：「
防弄国威柄，臣不忍与之同朝，谨自系以闻。」防流涕诉帝，诩坐输左校，二日之中，传考四狱。孙程知诩以忠获罪，言之而得免。 ──书钞卷六一 
〔一〕　据范书本传改。虞诩祖父经以己决狱六十年，宽恕如于公，于公之子可位至丞相，故其子孙亦当官至九卿，故字诩曰升卿。 
〔二〕　「中书侍郎」当系「中常侍」之讹。 
　二六○　宁阳主簿诣阙，诉其县令之枉〔一〕，（责）〔积六〕、七岁不省〔二〕。主簿乃上书曰：「臣为陛下〔子，陛下〕为臣父。〔三〕臣章百上，终不见省，岂可北诣单于以告怨乎？」帝乃大怒。〔四〕（姚。王。汪。黄）──书钞卷一○三（二） 

〔一〕　「之枉」原误作「杜」，据通典卷三三径改。 
〔二〕　据通典卷三三改补。 
〔三〕　据通典卷三三补。其引未言出谢书，汪辑注之，非。 
〔四〕　有司本劾以大逆，后帝纳诩谏，免其诛，仅笞之而已。 
　　傅燮传
　二六一　傅燮字南容，北地灵州人也。本字幼起，慕南容三复白圭〔一〕，乃改焉。（孙。王。汪。黄）──御览卷三六三 
〔一〕　李贤曰：「家语子贡对卫文子曰：『一日三复白珪之玷，是南宫绦之行也。』王肃注云：『玷，缺也。诗云：「白珪之玷，尚可磨也。斯言之玷，不可为也。」一日三复，慎之至也。』」 

　二六二　〔傅〕（李）燮为议郎〔一〕。会西羌反〔二〕，边章、韩遂作乱陇右，征发天下，役赋无已。司徒崔烈以为宜弃凉州，燮厉色言曰：「斩司徒，天下安！」尚书郎杨赞奏燮廷辱大臣，帝以问燮，燮曰：「凉州天下冲要，国家藩卫，今牧御失和，使一州叛逆。烈为宰相，不念为国思所以弭之之策，乃欲割弃一方万里之土，臣窃惑之。若烈不知之，是极蔽也；知而故言，是不忠也。」帝从燮议。由是朝廷重其方略，每公卿有缺，为众议所归。（孙。王。汪。黄）──御览卷四二七　○　文选卷三○谢灵运拟魏太子邺中集诗第五首注 

〔一〕　据汪辑改。黄奭曰：「案袁宏后汉纪二十五，是傅燮事，此作李燮误。」 
〔二〕　「反」原误作「及」，径改之。 
　　盖勋传
　二六三　父字思齐，官至安定属国都尉。（姚。王。汪。黄）──范书本传注 
　二六四　盖勋迁颍川太守，民吏叹咏，不容于口。（姚。汪。黄）──书钞卷七六 
　　臧旻传
　二六五　旻有干事才〔一〕，达于从政，为汉良吏。初从徐州从事，辟司徒府，除卢奴令，冀州举尤异，迁扬州刺吏，丹阳太守。是时边方有警，羌胡出寇，三府举能，迁旻匈奴中郎将。讨贼有功，征拜议郎。还京师，见太尉袁逢，逢问其西域诸国土地风俗、人物种数，旻具答言西域本三十六国，后分为五十五，稍散至百余国。其国大小，道路近远，人数多少，风俗燥湿，山川草木鸟兽异物名种不与中国同者，悉口陈其状，手画地形。逢奇其才，叹息言：「虽班固作西域传，何以加此？」旻转拜长水校尉，终太原太守。（姚。王。汪。黄）──魏志臧洪传注　○　范书臧洪传注　书钞卷六三御览卷二七八 

〔一〕　旻，臧洪之父。 
　　马融传
　二六六　马融字季长，年十三，明经，为太子舍人，校书东观〔一〕。（姚。王。汪。黄）──书钞卷六六 
〔一〕　按袁、范书皆言融拜校书郎中后，始校书东观。疑书钞有脱文。 
　二六七　融为校书郎，又拜郎中〔一〕。（姚。王。汪。黄）─ ─范书本传注 
〔一〕　天游按：范书本传作「校书郎中」，注引续汉书与谢书同。集解引洪颐楫曰：「骘传『郎中马融』，庞参传『校书郎中马融』，并不称校书郎。」又袁纪亦曰：「转为中郎，校书东观十余年。」然文献通考曰：「以郎居其任则谓之校书郎，以郎中居其任则谓之校书郎中。」此说甚是。校书郎中一职始于东汉，范书文苑传曰：「建初中，肃宗博召文学之士，以毅为兰台令史，拜郎中，与班固、贾逵共典校书。」则至迟章帝时已有校书郎中一职。又校书郎一职亦始于东汉。范书贾逵传载，永平中，逵「拜为郎，与班固并校秘书」。又汉书叙传亦曰，永平中，班固「为郎，典校秘书」。则至迟明帝时即有校书郎一职。据谢承书、续汉书，则马融当先为校书郎，复为校书郎中。此二职至汉末丧乱之际，始废不复置。 

　　蔡邕传
　二六八　勋字君严〔一〕。（王。汪。黄）─ ─范书本传注 
〔一〕　勋，邕之六世祖。 
　二六九　蔡邕字伯喈，以治书御史迁尚书，三月之间，周历三台，〔一〕选侍中〔二〕。（姚。王。汪。黄）──书钞卷六○　○　初学记卷一一　御览卷二一二 
〔一〕　天游按：范书本传与张璠纪并作「三日之间」，而袁纪与谢书同。集解引柳从辰曰：「袁宏纪作『三月之间』是也。御览二百十二、书钞六十引谢承书亦作『三月』。迁转虽速，亦尝无一日一台之理。范书既云周历，则已历三官，非未拜而又徙官，自不可以日计，作月固较长。」今按袁纪汉末之事，尝取资张璠纪，其弃「三日」而作「三月」，必有所本，当依袁纪、谢书为是。 

〔二〕　「选」，初学记卷一一作「迁」，是。 
　二七○　蔡邕在王允坐，闻卓死，有叹惜之音。允责邕曰：「卓，国之大贼，杀主残臣，天地所不佑，人神所同疾。君为王臣，世受汉恩，国主危难，曾不倒戈，卓受天诛，而更嗟痛乎？」便使收付廷尉。邕谢允曰：「虽以不忠，犹识大义，古今安危，耳所厌闻，口所常玩，岂当背国而向卓也？狂瞽之词，谬出患入，愿黥首为刑，以继汉史。」公卿惜邕才，咸共谏允。允曰：「昔武帝不杀司马迁，使作谤书，流于后世。方今国祚中衰，戎马在郊，不可令佞臣执笔在幼主左右，后令吾徒并受谤议。」遂杀邕。（姚。王。汪。黄）──魏志董卓传注 

　二七一　蔡邕与袁公书曰：「酌麦醴，燔干鱼，乐亦在其中矣。」〔一〕（黄）──文选卷二一应休琏百一诗注 
〔一〕　黄辑原注出文选任彦升为范尚书让吏部封侯第一表注，非。此引「乐」上有「欣然」二字，黄辑亦脱。然文选注未言出谢书，书钞卷一四八引亦同，疑黄辑误引，录以俟考。 

　　左雄传
　二七二　左雄字伯豪，为冀州刺史，不举烟火，长食干饭，〔十日一炊〕〔一〕。（姚。王。汪。黄）──书钞卷三八　○　又卷七二　御览卷四二五　又卷八五○ 
〔一〕　据书钞卷七二补。 
　二七三　左雄字伯豪，拜尚书令，奏令崇经术，除郡国耆年六十已上为郎，不满四十，不得察举，若茂异奇才，弗拘年齿。帝从之〔一〕。──书钞卷五九 
〔一〕　职官分纪卷八引曰：「左雄，顺帝立，虞翻荐之曰：『今公卿拱默为贤，尽节为愚，至相戒曰：「白璧不可为，容容多后福。」伏见议郎左雄，有王臣蹇蹇之节。』由是拜尚书令。奏崇经术，郡国耆儒年六十已上为郎，不满四十，不得察举，若茂才异行，不拘年齿。帝从之。有广陵孝廉徐淑，年未及举，台郎疑而诘之，对曰：『诏书曰有如颜子、子奇，不拘年齿，是故本郡以臣充选。』郎不就诘。雄诘之曰：『昔颜子闻一知十，孝廉闻一知几邪？』淑不能对，乃谴去郡守。自是郡守莫敢轻举。自雄在尚书，天下不敢妄选，十余年间，称为得人。」其与范书多同，恐非谢书之旧，故录此以备考。又其中「虞翻」系「虞诩」之误。 

　二七四　刘据为大司农，以职事被谴，将加捶挞。左雄谏曰：「九卿位亚三公，行则鸣玉。孝明永平始加扑罚，非古制也。」于是始免扑捶。（姚。王。汪。黄）──书钞卷五四 
　　周举传
　二七五　周举字宣光。时诏遣八使巡行风俗，皆选有威名者，乃拜举侍中，与杜乔、周翊〔一〕、冯羡、栾巴、张纲、郭尊〔二〕、太尉长史刘班分行天下，使同日而拜，号曰「八俊」。（孙。王。汪。黄）──御览卷二一九 

〔一〕　范书本传「翊」作「栩」。 
〔二〕　范书本传「尊」作「遵」。又时乔任侍中，翊守光禄大夫，羡前青州刺史，巴尚书，纲侍御史，尊兖州刺史也。 
　　黄琼传孙琬
　二七六　江夏黄琬，七岁，祖琼为魏郡太守，梁太后诏问日食之状，未能对，琬跪而曰：「何不言日食之余，如月之初？」（汪）──开元占经卷九 
　二七七　黄琬拜豫州刺史，威迈百城。（孙。王。汪。黄）─文选卷二五陆士龙答张士然诗注　○　文选卷二四曹植赠丁仪王粲诗注 
　二七八　黄他求没，将投骸虏庭。（孙。王。汪。黄）──文选卷三七刘越石劝进表注 
　　荀绲传
　二七九　荀绲字伯条〔一〕，拜尚书。绲性明亮，敏于众职，以勖群僚，秉机平正，直道而行。是时内外公卿大夫，莫敢不惮。（姚。王。汪。黄）──书钞卷六○　○　御览卷二一二 

〔一〕　姚之骃案：「范荀淑传：淑中子名绲，八龙之一，当即此也。又淑兄子昱亦字伯条，何命字竟相同与？又绲为济南相，畏惮宦官，为子彧娶唐衡女，行事如此，公卿大夫安得惮之？岂别有一荀绲耶？」孙志祖案：「绲字仲慈，兄弟八人，字皆以慈次。陶潜曰八目，且官济南相，不为尚书也。此盖别一荀绲。」 

　　荀悦传
　二八○　荀悦字仲豫，家贫无书，每间行见篇牍〔一〕，一览便能诵记。──书钞卷九八 
〔一〕　孔广陶按：「今本范书讹作『每之人间，所见篇牍』，陈本从之谬矣。」 
　　韩韶传
　二八一　韩韶字仲黄，颍川人。韶为赢长〔一〕，赢邻境岁饥，多被寇，废耕桑，其民流入县界，求索衣粮者众。韶愍其饥困，开仓赈之，所廪赡万余户。主者争谓不可，韶曰：「长活沟壑之民，而以此伏罪，可含笑入地也。」（孙。王。汪。黄）──御览卷四一九 

〔一〕　「赢」原误作「嬴」，据范书本传及续汉郡国志径改。 
　　锺皓传
　二八二　锺皓字季明，颍川长社人。同郡陈寔年不及皓，引与为友。皓为郡功曹，会辟司徒府，临辞，太守问谁可代卿者，皓曰：「明府必欲得其人，西门亭长〔陈寔可〕〔一〕。」寔闻之曰：「锺君似不察人，不知何犹识我〔二〕？（孙。王。汪。黄） 
──御览卷二六四 
〔一〕　据汪辑补。 
〔二〕　疑「犹」系「独」之误。汪辑改作「由」，恐非。 
　　陈寔传子纪
　二八三　陈寔字仲弓，诣太学，郭林宗、陈仲举为亲友。归家，立精舍，讲授诸生数百人。（孙。王。汪。黄）──御览卷一八一 
　二八四　陈寔迁太丘长，修德清净，百姓以治。（孙。王。汪。黄）──书钞卷七八 
　二八五　陈纪字符方，遭父太丘长寔忧，呕血绝气。豫州嘉其至行，表上尚书，图画百城，以励风俗。袁绍以太尉让纪，纪不受　疠大鸿胪，卒官。子群为三公。天下以为「公惭卿，卿惭长」。（孙。王。汪。黄）──初学记一二　○　御览卷二三二 

　　李固传子燮　郭亮
　二八六　〔李固，汉中人。父合为司徒〕〔一〕。固改易姓名，杖策驱驴，负笈追师三辅〔二〕，学五经，积十余年。博览古今，明于风角、星算、河图、谶纬，仰察俯占，穷神知变。每到太学，密入公府，定省父母，不令同业诸生知是合子。（姚。王。汪。黄）──范书本传注　○ 
　书钞卷九七　又卷一三五 
〔一〕　据书钞卷九七补。 
〔二〕　书钞卷一三五作「固尝步行负笈，千里从师」。 
　二八七　五察孝廉，益州再举茂才，不应。五府连辟，皆辞以疾。（姚。王。汪。黄） ──范书本传注 
　二八八　孟子曰：「其进锐者，其退速也。」〔一〕（孙。汪。黄）──范书本传注 
〔一〕　乃李固阳嘉二年京师地震对策中所引之语。范书本传「孟子」作「老子」。二书皆有此文，或系古之俗语。 
　二八九　李固为太尉，常食麦饭。（孙。王。汪。黄）──御览卷八五○ 
　二九○　梁冀奏诛李固，固临命与胡广、赵戒书曰：「固受国厚恩，是以竭其股肱，不顾死亡，志欲扶王室，此隆文（王〔宣〕〔一〕。何图一朝梁氏迷谬，公等曲从，以吉为凶，成事为败，汉家衰微，从此始矣。公等受主厚禄，颠而不扶倾覆大事，后之良史，岂有所私？固身已矣，于义得矣，夫复何言！」广、戒得书，悲惭，〔皆〕长叹〔二〕。（孙。王。汪。黄）──御览卷四一八　○　又卷四九一 

〔一〕　据汪辑改。李贤曰：「文帝、宣帝皆群臣迎立，能兴汉祚者。」桓帝亦起自诸侯，故固方之以文宣。 
〔二〕　据御览卷四九一补。 
　二九一　固临终，敕子孙素棺三寸，幅巾，殡敛于本郡硗埆之地，不得还墓茔，污先公兆域。（姚。王。汪。黄）──范书本传注 
　二九二　亮字恒直，朗陵人也〔一〕。（姚。王。汪。黄）── 范书本传注 
〔一〕　亮姓郭，固之弟子，年始成童，守固尸乞襚敛归葬者。 
　二九三　郭谅师事杜乔〔一〕。李固之诛，诣阙上书，乞收敛，不听，因往守视其丧，扇护蝇虫。（姚。王。汪。黄）──类聚卷九七 
〔一〕　疑此「谅」即「亮」之误，而「杜乔」亦系「李固」之讹。汪辑别作郭谅传，恐非。 
　二九四　固所授弟子，颍川杜访、汝南郑遂、河南赵承等七十二人，相与哀叹悲愤，以为眼不复瞻固形容，耳不复闻固嘉训，乃共论集德行一篇。（姚。王。汪。黄）──范书本传注 

　二九五　燮远遁身于北海剧，托命滕咨家以得免〔一〕。（姚。王。汪。黄）──范书本传注 
〔一〕　按袁纪、范书、续汉书、华阳国志均作固门生王成携其至徐州界，变姓名，为酒家佣而脱险，与此异。 
　　杜乔传杨章
　二九六　杨章为杜乔所辟，为平原令，弃官还。闻固、乔暴尸，星行赴雒，着弊衣赤帻，守其尸，驱护蝇虫。天子嘉其忠义，听殡殓之。（姚。王。汪。黄）──类聚卷九七 
　　吴佑传孙冯
　二九七　真字夏甫〔一〕。（姚。王。汪。黄）──范书本传注 
〔一〕　真，黄真，陈留郡之小吏。吴佑举孝廉，郡中为祖道，佑越坛与真欢语，结友而别。故真后亦举孝廉，除新蔡长。 
　二九八　佑迁胶东相，政事清净，以身率下，褒贤赏善。──书钞卷七四 
　二九九　吴佑迁胶东相，民有词讼，先令三老以孝悌喻解，佑身至闾里和之，吏民不忍欺。──书钞卷七五 
　三○○　吴佑迁胶东侯相。时济北戴宏，父为县丞。宏年十六，从在丞舍。佑每行园，常闻讽读之音，甚奇之，与为友。宏卒成儒宗，知名东夏。（孙。汪。黄）──类聚卷六五　○　御览卷八二四 

　三○一　吴佑迁胶东相〔一〕，有〔男〕子母〔邱长与母〕俱行，〔二〕道遇贼〔三〕，奸辱其母，遂杀之。追捕得长，佑问长有子乎，曰有妻未有子。召长妻至狱，解桎梏，使同宿，遂孕。至冬行杀，长齿指断，含血誓：「若生男，名曰吴生，以报吴君也。」（姚。王。汪。黄）──书钞卷七五 

〔一〕　当作胶东侯相，此系省文耳。 
〔二〕　据汪辑补。 
〔三〕　范书本传「贼」作「醉客」。 
　三○二　为河间相。因自免归家，不复仕，灌园蔬，以经书教授，年九十八卒。（孙。汪。黄）──类聚卷六五　○　御览卷八二四 
　三○三　吴冯字子高〔一〕，〔轻财尚义，弘博爱士，宾客四方云集〕〔二〕。为州郡吏，休假先存恤行丧孝子，次瞻病毕，拜觐乡里耆老先进，然后到家，名昭远近。（姚。王。汪。黄）──初学记卷二○　○　御览卷六三四 

〔一〕　职官分纪卷四二作「冯吴」，误。王谟按：「范书吴佑传：佑长子凤，凤子冯，鲖阳侯相。注引陈留耆旧传『冯字子高』，即此吴冯也。」 
〔二〕　据职官分纪卷四二补。 
　　延笃传
　三○四　延笃字叔固〔一〕。孝桓皇帝拜〔笃为〕侍中〔二〕，自在机密，常见进纳，上数问政事得失，以经义古典，默谏帷幄，言不宣外。（姚。王。汪。黄） 
──御览卷四五二　○　书钞卷五八 
〔一〕　范书本传作「字叔坚」。此作「叔固」，系书钞避隋文帝讳所致。 
〔二〕　据书钞卷五八补。 
　三○五　延笃迁京兆尹，正身率下，忧官如家，民如子，〔民不忍欺〕〔一〕。（姚。王。汪。黄）──书钞卷七六（二）　○　文选卷五三陆机辨亡论下注 
〔一〕　据职官分纪卷三八补。 
　三○六　延笃迁京兆尹，劝民农桑，遂增户口，谷食丰饶，邻郡老少归之。（姚。王。汪。黄）──书钞卷七六（二） 
　三○七　延笃为京兆尹，三辅资其政教〔一〕。（姚。王。汪。黄）──书钞卷七六 
〔一〕　姚辑作「笃徙京兆尹，其政用宽仁，忧恤民黎，擢用长者，与参政事，郡中欢爱，三辅咨嗟焉」。与诸辑均异。天游按：其引或出范书本传，姚辑不详所出者，多与此同。故诸辑均弃其引而不录。 

　　史弼传
　三○八　弼年二十，为郡功曹，承前太守宋欣秽浊之后，悉条诸生聚敛奸吏百余人，皆白太守，埽迹还县，高名由此而兴。（姚。王。汪。黄）──范书本传注 
　三○九　史弼迁山阳太守，其妻巨野薛氏女，以三互自上〔一〕，转拜平原相。（姚。王。汪。黄）──范书蔡邕传注 
〔一〕　李贤曰：「三互，谓婚姻之家及两州人不得交互为官也。」巨野属山阳郡，故弼依三互法自上以避。 
　三一○　弼迁河东太守。弼知多权势请托，乃预敕断绝书属。常侍侯览果遣诸生赍书诣之，积日不得通。乃托以他事谒弼，弼怒曰：「
太守忝荷重任，当选士报国。尔何人，为诈无状！」即考杀之。──书钞卷三七 
　　赵嘉传
　三一一　赵嘉年四十余〔一〕，重疾，乃遗令敕兄子曰：「可立一圆石于我墓前，刻之曰『汉有逸民，姓赵名嘉，有志无时，命也柰何』。」投笔而卒〔二〕。（姚。汪。黄）──姚辑 

〔一〕　范书本传曰：「赵岐字邠卿，京兆长陵人也。初名嘉，生于御史台，因字台卿。后避难，故自改名字，示不忘本土也。」 
〔二〕　黄奭按：「范称某遗令，后疾愈，仕至太常，年九十余卒，此误。」此条汪辑注出书钞卷一五八，非。疑姚辑实录自范书本传，末句乃误笔。今录而俟考。 
　　皇甫规传
　三一二　皇甫规字威明，以先零陆梁，上疏自陈，乃以规为中郎将，讨降之。会军士、郎将大疫，规亲入巷〔一〕，巡视将士，三军感悦。（姚。王。汪。黄） ──书钞卷六三 
〔一〕　「●」，范书作「庵庐」，汪辑从之，而姚、黄二辑作「 ●庐」。又孙辑作「庐」，非。 
　　张奂传
　三一三　张奂字然明，弘农华阴人。诣太学受业，博通五经。隐处在扶风郿县界中，立精舍，斟酌法乔卿之雅训，昼诵书传，暮习弓马。（王。汪。黄）──御览卷一八一 
　三一四　张奂迁安定属国都尉，匈奴、羌豪帅感奂恩德，上马二（
千八）〔十〕匹〔一〕，先零酋长又遗金（乐）〔鐻〕八枚〔二〕，奂并受之，而召主簿于诸羌前，以酒酹地曰：「使马如羊，不以入厩；使金如粟，不于入怀。」悉以金、马还之。羌性贪〔而贵〕吏清，〔三〕前有八都尉，（九十）〔率〕好货财〔四〕，为所患苦。及奂正身洁己，威化大行。（姚。王。汪。黄）──书钞卷六三 

〔一〕　「千」乃「十」之误，「八」系涉下文「八枚」而衍。据范书本传改。 
〔二〕　据范书本传改。 
〔三〕　据汪辑补。 
〔四〕　据范书本传改。 
　三一五　张奂字然明，为使匈奴中郎将，率步骑二万，广宣方略，大破鲜卑，匈奴惶惧，诣奂乞降，声势猛烈，狄战栗不敢犯边。时休屠等反，众大惧，奂安坐帏中，与弟子讲论自若，徐乃设奇破之。（
姚。王。汪。黄）──书钞卷六三　○　文选卷五七潘安仁马汧督诔注 
　　陈蕃传周璆　刘　成　朱震
　三一六　陈蕃家贫，不好扫室，客怪之者，或曰：「可一扫乎？」蕃曰：「大丈夫当为国扫除天下，岂徒室中乎！」（孙。王。汪。黄）──类聚卷六四　○　御览卷一七四 
　三一七　陈蕃为郡法曹吏。正月朝见太守王龚，客有贡白鱼于龚者，龚曰：「汝南乃有此鱼？」蕃曰：「鱼大，且明府之德。」（孙。王。汪。黄）──御览卷九三六 
　三一八　蕃为乐安郡守。周（瑜）〔璆字孟玉〕〔一〕，招命不肯至，惟蕃致焉，特为置一榻，去则悬之。（姚。王。汪。黄）──书钞卷七四　○　御览卷七○六　纬略卷四 
〔一〕　据御览卷七○六、纬略卷四改补。 
　三一九　陈蕃为豫章太守，正雅矫俗，以礼导下。（姚。王。汪。黄）──书钞卷七五 
　三二○　陈蕃为太守，不接宾客，惟来特设一榻，去则悬之〔一〕。──天中记卷四九 
〔一〕　此事与周璆事同。范书亦两载之。蕃待稚以榻，乃任豫章太守时事。 
　三二一　陈蕃谏桓帝曰：「故皋陶戒舜『无畋游』〔一〕，周公戒成王『无盘于游田』〔二〕。虞舜、成王犹有此戒，况德不及二主者乎！夫安平之时，尚宜有节，况当今之世，有三空之危哉！田野空，朝廷空，仓库空，是谓三空。加兵戎未戢，四方离散，是陛下燋心毁颜，坐而待旦之时也，岂宜扬旗曜武，骋心舆马之观乎？」（姚。王。汪。黄）──御览卷四五二　○　类聚卷二四　白帖卷三九 

〔一〕　范书本传作「无教逸游」。此引出自尚书咎繇谟，其文曰：「无教逸欲有邦。」 
〔二〕　见尚书无逸篇。 
　三二二　刘字文理，平原人。迁太原太守。郡有豪强，中官亲戚，为百姓所患。深疾之，到官，收其魁帅杀之，所臧匿主人，悉坐伏诛。桓帝征诣廷尉，以宗室，不忍致之于刑，使自杀。（姚。王。汪。黄）──范书襄楷传注 

　三二三　成字幼平，弘农人。（姚。王。汪。黄）──范书襄楷传注 
　三二四　成少修仁义，笃学，以清名见。举孝廉，拜郎中，迁南阳太守。郡旧多豪强，中官黄门盘互境界。下车，振威严以检摄之。（姚。王。汪。黄）──范书党锢传注 
　三二五　时桓帝美人外亲张子禁〔一〕，怙恃荣贵，不畏法网。与功曹岑●捕子禁，付宛狱，笞杀之。桓帝征诣廷尉，下狱死。（
姚。王。汪。黄）──范书襄楷传注　○　又党锢传注 
〔一〕　范书党锢传注作「桓帝乳母、中官贵人外亲」。 
　三二六　李膺等党事下狱。陈蕃上疏极谏曰：「臣闻圣明之君，委心辅佐；亡国之主，讳闻直辞。故汤武虽圣，而兴于伊吕；桀纣迷惑，亡在失人。由此言之，君为元首，臣为股肱，同体相须，共成美恶者。伏见前司隶校尉李膺、太仆杜密、太尉掾范滂等，正身无点，死心社稷，以忠忤旨，横加考案，或禁锢闭隔，或死徙非所，杜塞天下之口，聋盲一世之人，与秦焚书坑儒何以为异？臣位列台司，忧深责重，不敢尸禄惜生，坐观成败。如不蒙采录，使身首分裂，异门而出，所不恨也。」帝讳其言切，托以蕃〔辟召〕非其人〔一〕，遂策免之。（王。黄）──御览卷四五二 

〔一〕　据范书本传补。 
　三二七　陈蕃既被害，友人陈留朱震，时为铚令，闻而弃官，哭而收葬。（王。汪。黄）──御览卷四○七 
　三二八　震仕郡为主簿。时户曹史袁叔稚以微愆，太守郭宗怒，闭阁罚之。众皆悚惧，震排闼直入，乃前谏曰：「袁史则故御史珍之孙，独何为苛罚？脱有奄忽，如何入阁？」遂释之。（姚。王。汪。黄）──书钞卷七三 

　三二九　朱震又为郡从事，曰：「震宿有负薪之忧，力疾就车，职重人轻，必不堪久。」时济阴太守单匡，常侍弟，在官放恣〔一〕，〔种〕（单）患之〔二〕，辟震，请见曰：「当为鹰犬。」（姚。王。汪。黄）──书钞卷七三（三） 

〔一〕　「官」原误作「宫」，径正之。 
〔二〕　种，即第五种。」据范书第五种传及朱震传改。时受第五种之委托而参预此事者，尚有州从事卫羽也，见本书种传。 
　三三○　朱震字伯厚，陈留人也。〔性刚烈〕〔一〕。初为州从事，〔到府，此间三部督邮来谒，皆收送考，所得词上尚书〕〔二〕。奏济阴太守单匡赃罪，并连匡兄中常侍车骑将军超。桓帝收匡下廷尉，以遣超狱谢。三府谚曰：「车如鸡栖马如狗，疾恶如风朱伯厚。」（姚。王。汪。黄）──书钞卷一三九　○　类聚卷九三　书钞卷七三　御览卷八九四事类赋注卷二一 

〔一〕　据类聚卷九三、御览卷八九四、事类赋注卷二一补。 
〔二〕　据书钞卷七三补。其中「部」误作「州」，径改。 
　　刘淑传
　三三一　刘淑字仲承，举贤良方正，对策十二科，为天下诸儒之表，擢为议郎。（姚。王。汪。黄）──书钞卷五六 
　三三二　刘淑字仲承〔一〕，为侍中，朝夕建议，谒忠于朝，补救二百余事〔二〕，悉有篇章，朝廷有疑事，密诏问焉。（姚。王。汪。黄）──书钞卷五八　○　御览卷二一九 
〔一〕　「淑」原误作「升」，据御览卷二一九径改。 
〔二〕　御览卷二一九「补救」作「补政」。 
　　李膺传子珪
　三三三　〔李膺〕出补蜀郡太守〔一〕，修庠序，设条教，〔申典礼〕〔二〕，明法令，维恩并行，〔下民悦之〕〔三〕。蜀之珍玩，不入于门。益州纪其政化，朝廷举能理剧，转乌桓校尉。（姚。王。汪。黄）──范书党锢传注　○　书钞卷七五 

〔一〕　据书钞卷七五补。 
〔二〕　同右。 
〔三〕　同右。 
　三三四　膺常率步骑临阵交战〔一〕，身被创夷，拭血进战，遂破寇，斩首二千级。（姚。王。汪。黄）──范书党锢传注 
〔一〕　时膺已任乌桓校尉，因鲜卑数犯塞，故出战破之。 
　三三五　李膺字符礼，拜司隶校尉。张让弟翔为野王令，贪残无道，畏膺而逃，藏让合柱中。膺率将吏，破柱取翔，出狱杀之。让诉冤于帝，帝诏膺诘之。膺曰：「仲尼为鲁司寇，七日诛少正卯。今臣列官已积旬，惧以淹留为愆，不意获速疾之罪。留之五日，克殄大恶。」帝顷谓让曰：「此尔弟之罪，司隶何愆？」自是宦侍屏气，休沐不敢复出。帝问其故，并叩头曰：「畏李校尉。」──书钞卷六一 

　三三六　学中诸生与李膺等更相褒重，莫不〔畏〕（思）其贬议。〔一〕时河南张成善说风角，推占当赦，遂教子杀人。李膺为河南尹，督之，促收捕，既而逢宥获免。膺愈愤，竟案杀之。初成以方伎交通宦官，帝亦颇讯其占，成弟子牢修因上书诬告膺等多养太学游士，交结诸郡生徒，更相驱驰，共为部党。于是天子震怒，班下郡国，逮捕党人。（孙。王。汪。黄）──类聚卷五二　○　御览卷六五二 

〔一〕　畏、思形近而讹，据御览卷六五二改。 
　三三七　膺子珪〔一〕。（姚。王。汪。黄）──范书党锢传注 
〔一〕　范书党锢传「珪」作「瓒」。 
　　刘佑传
　三三八　〔刘佑字伯祖，中山安国人〕〔一〕。宗室胤绪，代有名位。少修操行，学严氏春秋、小戴礼、古文尚书。仕郡为主簿。郡将小子尝出钱付之，令市买果实。佑悉以买笔〔墨〕书具与之〔二〕，因白郡将，言「郎君年可入小学，而但傲佷〔三〕，远近谓明府无过庭之教，请出授书」。郡将为使子就佑受经，五日一试，不满呈限，白决罚，遂成学业，〔阖郡称美〕〔四〕。（姚。王。汪。黄）──范书党锢传注　○　书钞卷七三　御览卷九六四　书钞卷一○四 

〔一〕　据御览卷九六四补。 
〔二〕　据书钞卷七三、又卷一○四、御览卷九六四补。 
〔三〕　佷，戾也，音很。 
〔四〕　据书钞卷七三补。 
　三三九　刘佑字伯祖〔一〕，补尚书郎。佑才辨有大笔，自在台阁，陈国家故事，每有奏，决于口笔，为群僚所伏。（姚。王。汪）──书钞卷六○ 
〔一〕　「佑」原误作「裕」，径改之。 
　三四○　刘佑字伯祖〔一〕，为司隶校尉。权贵子弟罢职，遂还京师，辄改易舆服，隐匿财宝。（姚。汪。黄）──书钞卷六一 
〔一〕　「佑」原误作「治」，「祖」误作「拒」，皆径改。 
　　魏朗传
　三四一　魏朗补河内太守，以清严为治，明审法令〔一〕，为三河之表也〔二〕。（姚。王。汪。黄）──书钞卷七六　○　文选卷四六颜延之曲水诗序注　又卷五○沈休文宋书谢灵运传论注 

〔一〕　文选注二引「审」皆作「密」。 
〔二〕　三河者，河东、河内、河南三郡也。 
　三四二　魏朗字少英〔一〕，入为尚书，再升紫微，謇谔禁省，不屈豪右，为百寮所服。以党事免。朗性矜严，闭门整法，长吏希见，动有礼序，室家相待如宾，子孙如事严君焉。（姚。王。汪。黄）──御览卷二一二　○　初学记卷一一　书钞卷六○ 

〔一〕　初学记卷一一作「字仲英」。 
　　夏馥传
　三四三　陈留夏馥避党事，遁迹黑山〔一〕。弟靖载绢往饷之于深阳县客舍〔二〕，见馥颜色衰毁，不复识，闻其声，乃觉之。（孙。王。汪。黄）──御览卷八一七 
〔一〕　范书本传作「林虑山」。此山出煤炭，多冶家，馥曾为佣，亲突烟炭，故山亦称黑山。 
〔二〕　范书本传作「涅阳」，袁纪卷二二作「滏阳」。天游按：馥亡命林虑山，不当复出南阳郡之涅阳。惠栋曰：「魏郡邺县有滏水，或是滏水之阳　鸶汉末林虑、邺县皆属魏郡。馥入林虑山，静追之滏阳山中，为得其实。」惠说是。东汉无深阳，此当系滏阳之误。又袁、范二书「靖」皆作「静」。 

　　巴肃传
　三四四　〔巴〕（亹）肃为河南尹〔一〕，正身奉职。（姚。王。汪） ──书钞卷七六 
〔一〕　据俞本改。姚、王、汪三辑亦作「巴肃」。 
　　范滂传宗资
　三四五　滂，汝南细阳人〔一〕。父显，故龙舒侯相。（姚。王。汪。黄）──范书党锢传注 
〔一〕　天游按：张璠纪作「伊阳」　鸫续汉郡国志，汝南郡无伊阳，「伊」当是「细」之误。然范书本传作「征羌」，未知孰是。 
　三四六　范滂字孟博，汝南人。太守宗资署功曹。滂外甥西平李颂，公族子孙，顽嚣秽浊，为乡曲所弃。〔中〕常侍唐衡〔书求属仕官〕〔一〕，资敕〔功〕曹召署文学史〔二〕，滂不肯听。〔极久，衡复有书诮资〕〔三〕，资怒，召功曹书佐朱零，问不召颂意状。零以告滂，滂曰：「答教当言，颂则滂之姊子，岂不乐其升进，但颂洿秽小人，不宜染污朝廷〔四〕，不敢以位私人，是以不召。」零具答教如此。零入闻，资使伍伯乱捶困杖，言辞不慑，仰疾言曰：「范滂清议，犹利刃截腐肉。愿为明府所笞杀，不为滂所废绝。今日之死，当受忠名，为滂所废，永成恶人。」滂正直謇谔，皆此类也。（姚。王。汪。黄）──御览卷二六四　○　又卷四二七　书钞卷三七 

〔一〕　据书钞卷三七及御览卷四二七补。原作「属其事」。 
〔二〕　据书钞卷三七补。 
〔三〕　据书钞卷三七、御览卷四二七补。 
〔四〕　御览卷四二七作「玷尘清朝」。 
　三四七　不义扫迹〔一〕。──书钞卷七七 
〔一〕　范滂任汝南功曹时之政绩。 
　三四八　宗资字叔都，南阳安众人也。家代为汉将相名臣。祖父均，自有传。资少在京师，学孟氏易、欧阳尚书。举孝廉，拜议郎，补御史中丞、汝南太守。置范滂为功曹，委任政事，推功于滂，不伐其美。任善之名，闻于海内。（姚。王。汪。黄）──范书党锢传注 

　　羊陟传
　三四九　羊陟字嗣祖，拜尚书令，明审选举，旌贤退恶。（孙）──书钞卷五九 
　三五○　羊陟迁河南尹，下车，计日受俸，尝食干饭茹菜。禁断豪右嘱托，书疏不与交通，断理冤徒，进用善士，节操者旌表异行。（
姚。王。汪。黄）──类聚卷六　○　书钞卷七六（四） 
　　张俭传
　三五一　张俭为东部督邮。时中常侍侯览残暴百姓，俭举劾览，遏绝章奏，并不得通。遂上书告俭与同郡二十四人为党〔一〕。俭得亡命，止李笃家。外黄令毛钦操兵到门，笃引钦谓曰：「张俭知名天下，而亡非其罪，纵俭可得，宁忍执之乎？」钦因起抚笃曰：「蘧伯玉耻独为君子，足下如何自专仁义？」笃曰：「笃虽好义，明廷今日载其半矣〔二〕。」钦叹息而去。（王。汪。黄）──御览卷四二○ 

〔一〕　按范书本传，上书者乃俭乡人朱并，以性佞邪为俭所弃。 
〔二〕　「廷」原误作「延」，径正。 
　三五二　张俭为山阳督邮，清洁中正，疾恶若雠。（姚。王。汪。黄）──书钞卷三六　○　文选卷五六潘安仁杨荆州诔注　又卷三七孔文举荐祢衡表注 
　　陈翔传
　三五三　陈翔迁定襄太守，宽猛俱济。（姚。王。汪。黄）──书钞卷七五 
　三五四　陈（朔）〔翔〕迁扬州刺史〔一〕，贬黜奸慝，不畏强御。（姚。王。汪。黄）──书钞卷七二 
〔一〕　王谟按：「范书本传：翔由定襄太守迁扬州刺史。此陈朔当即陈翔。翔、朔字体相类，书钞误作『朔』。」今据以改 
　　孔昱传
　三五五　〔孔昱七世祖霸，成帝时历九卿，封褒成侯〕〔一〕。（ 
孙）──范书孔昱传及注 
〔一〕　李贤曰：「前书孔霸字次儒，即安国孙，世习尚书。宣帝时为太中大夫，授太子经，迁詹事，高密相。元帝即位，霸以师赐爵关内侯，号褒成君。薨，谥曰烈君。今范书及谢承书皆云成帝，又言封侯，盖误也。詹事及相俱二千石，故曰历卿。」此文据范书本传引，恐与谢书微异。 

　　檀传
　三五六　与子孙同衣而行，并日而食。（姚。王。汪。黄）──范书党锢传注 
　　刘儒传
　三五七　林宗叹儒有珪璋之质〔一〕，终必为令德之士。（姚。王。汪。黄）──范书党锢传注 
〔一〕　李贤注引诗大雅卷阿之「如圭如璋，令闻令望」，以释「珪璋之质」。汪辑误引入正文，今删。 
　三五八　广汉儒叔林为东郡太守，乌巢于厅事屋梁〔一〕，兔产于床下〔二〕。（姚。王。汪。黄）──类聚卷九二　○　御览卷九○七　又卷九二○　事类赋注卷二三 
〔一〕　御览卷九○七、事类赋注卷二三「乌」上有「赤」字。 
〔二〕　姚辑作广汉儒传。汪辑入刘儒传。孙志祖案：「御览引谢书作『儒叔林』，岂此人姓儒，广汉乃地望乎？又范书党锢传有刘儒字叔林，东郡阳平人，不为东郡太守，疑非其人。」王谟按：「此当是广汉人，名儒，字叔林，此误脱姓耳。注以『儒』为姓，亦非。」黄奭按：「艺文一引，御览二引，观事类赋，则为儒叔林可据。广汉是郡县名，非姓广名汉儒也。」又汤球按：「汪君以范书刘东郡人，未尝为东郡太守，疑各书误引，不知各书上明标广汉，则刘系益州人，非兖州人。范不言为东郡太守，疑脱。」天游按：姚辑作广汉儒传，非。此人必广汉人，故得任东郡太守。范书既言刘儒为东郡人，自不当任东郡太守。疑此非一人。其系儒叔林抑或名儒字叔林，实难做定论，故暂附入刘儒传以俟考。 

　　贾彪传
　三五九　贾彪〔字伟节〕〔一〕，补新息长，〔政多奇异〕〔二〕。民贫困，多不养子。贾彪到任，严其制，〔有犯者以杀人罪罪之，县境震栗〕〔三〕，人养〔子〕者数千〔四〕。皆曰：「贾父所生。」男名「贾男」，女名「贾女」，以此丰丁口也。（姚。王。汪。黄）──书钞卷七八　○　御览卷二六七　书钞卷三五 

〔一〕　据御览卷二六七补。 
〔二〕　同右。 
〔三〕　同右。又书钞卷七八作「与杀人同」。 
〔四〕　据书钞卷三五、御览卷二六七补。 
　　郭泰传茅容　宋果　贾淑
　三六○　遭母忧，欧血发病，历年乃瘳。（姚。王。汪。黄）──范书本传注 
　三六一　泰之所名，人品乃定，先言后验，众皆服之。故适陈留则友符伟明〔一〕，游太学则师仇季智〔二〕，之陈国则亲魏德公〔三〕，入汝南则交黄叔度〔四〕。初，泰始至南州，过袁奉高〔五〕，不宿而去。从叔度，累日不去。或以问泰，泰曰：「奉高之器，譬之氿滥〔六〕，虽清而易挹。叔度之器，汪汪若千顷之陂，澄之不清，扰之不浊，不可量也。」已而果然，泰以是名闻天下。（姚。王。汪。黄）──范书本传注 

〔一〕　伟明，符融之字。 
〔二〕　仇览字季智，一名香。 
〔三〕　魏德公，即魏昭，陈国之孝童子，以为「经师易遇，人师难遭」，甘愿为泰洒扫以从学者。事见袁纪卷二三。 
〔四〕　黄叔度，即黄宪也。 
〔五〕　袁奉高，乃袁闻也。 
〔六〕　廿二史考异卷一二曰：「氿滥，谓氿泉、滥泉也。」天游按：氿，音轨，诗大东传曰：「侧出曰氿泉。」滥，音槛，正出之泉也。辞见诗大雅瞻卬，解见尔雅释水。 
　三六二　郭泰拔申屠子龙于漆工之中〔一〕，嘉许伟康于屠酤之肆〔二〕。（孙。王。汪。黄）──御览卷八二八 
〔一〕　申屠子龙，即申屠蟠也。汪、黄二辑作「子陵」，甚谬。 
〔二〕　许伟康，不详何人之字，事迹亦无考。 
　三六三　茅容字季伟，陈留人。〔年四十余，耕于野。时〕与等辈避雨树下〔一〕，众皆箕踞相对，容〔独〕危坐愈恭〔二〕。郭林宗见而奇之，共与言，因请寓宿。旦日，容杀鸡为黍，林宗谓为己设，既而以供其母，自以菜蔬与林宗同饭。林宗起拜之曰：「卿贤乎哉！」因劝令学，卒以成德也。（姚。王。汪。黄）──御览卷八四七　○ 
　初学记卷一七　书钞卷一四三 
〔一〕　据初学记卷一七补。又「雨」误「西」，据初学记卷一七、书钞卷一四三径改。 
〔二〕　据初学记卷一七补。 
　三六四　宋果字仲文〔一〕。（姚。汪。黄）──范书郭泰传注 
〔一〕　范书郭泰传作「字仲乙」。 
　三六五　淑为舅宋瑗报雠于县中〔一〕，为吏所捕，系狱当死。泰与语，淑恳恻流涕。泰诣县令应操，陈其报怨蹈义之士。被赦，县不宥之，郡上言，乃得原。（姚。王。汪。黄） 
──范书郭泰传注 
〔一〕　淑，贾淑，林宗与之同乡。 
　三六六　太原郭长信、王长文、长文弟子师、韩文布、李子政、曹子元、定襄周康子、西河王季然、云中丘季智名灵举。子师位至司徒，季然北地太守，其余多典州郡者〔一〕。（姚。王。汪。黄）──范书郭泰传注　○　云谷杂记 

〔一〕　皆郭泰所识之士。其中王子师，即王允。又余寅同姓名录卷二引谢书曰：「林宗适陈留则友符伟明，游太学则师仇季智，之陈国则视魏德公，入汝南则交黄叔度。然不特此，又左原以犯法见斥，劝之责躬。茅容初以危坐，又以草蔬同饭，叹其贤。又豫识史叔宾之败，惜边让未闻道，俱陈留人也。杨氏孟敏堕甑不顾而异之，劝令游学知名　鹞鄢陵庾乘初佣，后号征君。训扶风宋果以义方，后以烈气闻，官并州刺史。母忧，受乡人贾淑之吊，淑改过自厉，终成善士。谓济阴黄允虽有才，终失之，卒以遣妇事废于时。谓召陵谢甄不入道，以细行不慎毁弃。识晋阳王柔以仕进显，柔弟泽以经术通。又识张孝仲于刍牧之中，范特祖于邮置之役，召公子、许伟康于屠酤，司马子威于卒伍。同郡郭长信、王长文、长文弟子师、韩文布、季子政、曹子元、定襄周康子、西河王季然、云中丘季智、郝礼真等六十人，并以成名。」四库提要称此书「捃摭详备，足稗考证，故未可以晚出废之也」。其说虽是，然此引恐多有增益，已非谢书之旧，录此备考。 

　三六七　泰以建宁二年正月卒，自弘农函谷关以西，河内汤阴以北，二千里负笈荷担弥路，柴车苇装塞涂，盖有万数来赴。（姚。王。汪。黄）──范书本传注 
　　符融传冯岱
　三六八　融见林宗，便与之交。又绍介于膺，以为「海之明珠，未耀其光；鸟之凤皇，羽仪未翔」。膺与林宗相见，待以师友之礼，遂振名天下，融之致也。（姚。王。汪。黄）──范书本传注 

　三六九　文经、子艾〔一〕，曜名远近，声价已定，征辟不就，疗病京师，不通宾客。公卿将相大夫遣门生旦暮问疾，郎吏公府掾属杂坐其门，不得见也。（姚。王。汪。黄） 
──范书本传注 
〔一〕　文经姓晋，子艾姓王，二者沽名钓誉，红极一时。融察其非真，以语李膺，后果废弃。 
　三七○　〔冯〕（马）岱字德山〔一〕，辟司徒刘宠府，与四府掾属并诣台，集议边事〔二〕。（姚。汪。黄）──书钞卷六八 
〔一〕　据陈、俞本改。 
〔二〕　孔本下本有「上奉议边」四字，系衍文，陈、俞本亦删之。 
　三七一　冯岱字德山，性慷慨，有文武异才。既到官，融往相见，荐范冉为功曹，韩卓为主簿，孔为上计吏。（姚。王。汪。黄）──范书本传注 
　三七二　颍川张元祖，志行士也，来存融，吊其妻亡〔一〕。知其如此，谓言：「足下欲尚古道，非不清妙，且礼设棺椁，制杖章〔二〕。孔子曰：『吾从周。』〔三〕」便推所乘羸牛车，命融以给殡。融受而不辞也。（姚。王。汪。黄）──范书本传注 

〔一〕　时融遭党事禁锢，妻亡，欲仿古亡者，弃之中野，即土埋藏。 
〔二〕　黄奭曰：「『章』下疑脱『明』。」而汪辑改「章」为「衰」，是。 
〔三〕　见论语八佾篇。 
　　许劭传
　三七三　许劭〔字子将，汝南平舆人〕〔一〕。仕郡为功曹，抗忠举义，进善黜恶，正机执衡，允齐风俗，所称如龙之升，所贬如堕于渊，清论风行，所吹草偃，为众所服，〔多所赏识，拔樊子昭于未闻，天〕〔下咸称许郭〕〔二〕。（孙。王。汪。黄） 
──御览卷二六四　○　又卷四四二　书钞卷七七 
〔一〕　据御览卷四四二补。 
〔二〕　同右。汝南先贤传言樊子昭乃鬻帻之贾贩。又郭指郭泰，亦善拔贤士，劭与之齐名。 
　　窦武传胡腾
　三七四　窦武上表曰：「今冬大寒过节〔一〕，毒害鸟兽，爰及池鱼，城傍松竹，皆为伤绝。」（姚。王。汪。黄）──初学记卷三 
〔一〕　指延熹九年事。 
　三七五　窦武上疏曰：「奉承诏命，精爽陨越。」（孙。王。汪。黄）──文选卷三七刘越石劝进表注 
　三七六　腾辟荆州部南阳从事〔一〕，遇孝桓帝南巡，又为护驾到南阳，腾自表上言：「乘舆所幸，便为京师。臣请荆州刺史比于司隶校尉，臣职比于都官从事也。（姚。王。汪。黄）──书钞卷七三（
二） 
〔一〕　胡腾字子升，少师事窦武，后为武大将军府掾。武死，腾携武孙辅逃奔零陵，养为己子。建安中，刘表始命辅复本姓。 
　三七七　为荆州从事，万事既辨，一州肃然，百僚敬服其能。（姚。王。汪。黄） ──书钞卷七三 
　　皇甫嵩传
　三七八　皇甫嵩请冀州一年田租，以赡饥民　鹳姓歌曰：「天下乱兮市为墟，母不保子妻失夫，赖得皇甫复汝居。」（姚。王。汪。黄）─ ─类聚卷一九 
　三七九　皇甫嵩字义真，拜车骑将军，讨平凉羌胡，选将士枭骑万队，戎车三千，公卿百僚皆祖送于平乐观，大会。既御天下命，又临虏廷，扫殄羌贼，靡有孑遗，卒整二州，献捷振旅。（姚。王。汪。黄）──书钞卷六四（二） 

　三八○　皇甫嵩为三公，以身起于汗马，常折节下士。（王。汪。黄）
──御览卷四七五 
　　朱隽传子皓
　三八一　为郡主簿，太守尹端被坐讨贼失利〔一〕，罪当弃市。隽乃羸服赍金到京师，赂主史得免，隽乃不言。（姚。王。汪。黄）──书钞卷七三 
〔一〕　所讨者，许昭也。 
　三八二　朱隽宣国威灵，审示祸福。（孙。王。汪。黄）──文选卷四九干宝晋纪总论注 
　三八三　朱皓德行纯懿，文学优裕。（孙。王。汪。黄）──文选卷二八陆士衡乐府吴趋行注　○　又卷四七袁彦伯三国名臣序赞注 
　　董卓传
　三八四　董卓获山东兵，以猪膏涂布十余匹，用缠其身，然后烧之，先从足起。（孙。王。汪。黄）──御览卷八二○ 
　三八五　董卓死，陕中诸将后共相要遣使诣长安相闻，求乞大赦。尚书令王允等以为杀卓时已赦，今复求，一岁不可再赦。李傕等曰：「京师不赦我，我当死，不若决之。若攻长安克之，则可大得天下。不克，则尽钞取三辅妇女财物，西上陇，归乡里，作贼延命，尚可数年。」于是帅兵西向长安。（孙。王。汪。黄）──御览卷六五二 

　三八六　献帝幸弘农，郭汜虏略百官妇女，有美发者，皆断取之。（孙。汪。黄） ──御览卷三七三 
　　张温传
　三八七　张温以司空加车骑将军征韩遂。丙辰，引温见于崇德殿，温以军礼，长揖不拜。（孙。王。汪。黄）──御览卷二九六 
　　刘虞传
　三八八　虞父舒，丹阳太守。虞通五经，东海恭王之后。（姚。王。汪。黄）──范书本传注 
　三八九　刘虞为幽州刺史，常着裘。（孙。王。汪。黄）── 御览卷六九四 
　　公孙瓒传
　三八九　公孙瓒为郡主簿，太守遭徙日南，瓒举觞北芒上，泣辞于母墓，曰：「昔为人子，今为人臣。太守遭事，远送日南。〔日南多〕瘴气〔一〕，惧不得还。」太守会赦。（姚。王。汪。黄）──书钞卷七三 

〔一〕　据范书本传补。 
　三九○　公孙瓒非绍〔一〕，立刘伯安〔二〕，敛其众攻绍。（孙。王。汪。黄） ──文选卷四四陈琳为袁绍檄豫州注 
〔一〕　绍，袁绍。 
〔二〕　伯安，刘虞字。 
　　陶谦传赵昱
　三九一　〔赵昱字符达〕〔一〕，年十三，母尝病，经涉三月。昱惨戚消瘠，至目不交睫，握粟出卜，祈祷泣血，乡党称其孝。就处士东莞綦母君〔公立精舍〕〔二〕，受公羊传，兼该群业。至历年潜志，不窥园圃，亲疏希见其面。时入定省父母，须臾即还。高洁廉正，抱礼而立，清英俨恪，莫干其志；旌善以兴化，殚邪以矫俗。州郡请召，常称病不应。国相檀谟、陈遵共召，不起，或兴盛怒，终不回意。学孝廉，除莒长，宣扬五教，政为国表。会黄巾作乱，陆梁五郡，郡县发兵，以为先办。徐州刺史巴祇表功第一，当受迁赏，昱深以为耻，委官还家。徐州牧陶谦初辟别驾从事，辞疾逊遁。谦重令扬州从事会稽吴范宣旨，昱守志不移，欲威以刑罚，然后乃起。举茂才，迁广陵太守。贼笮融从临淮见讨，迸入郡界。昱将兵拒战，败绩见害。〔三〕（姚。王。汪。黄） 
──魏志陶谦传注　○　御览卷三七四　又卷一八一　范书陶谦传注 
〔一〕　据御览卷三七四补。 
〔二〕　据御览卷一八一补。 
〔三〕　姚之骃按：「笮融败走广陵，昱待以宾礼。融利广陵资货，乘酒酣杀昱，放兵大掠，非拒战败绩也。范说为是。」 
　　袁绍传胡母班
　三九二　班〔一〕，王匡之妹夫。董卓使班奉诏到河内，解释义兵。匡受袁绍旨，收班系狱，欲杀之以徇军　疣与匡书云：「自古以来，未有下土诸侯举兵向京师者。刘向传曰『掷鼠忌器』，器犹忌之，况卓今处宫阙之内，以天子为藩屏。幼主在宫，如何可讨？仆与太傅马公、太仆赵岐、少府阴修俱受诏命〔二〕。关东诸郡，虽实嫉卓，犹以衔奉王命，不敢玷辱。而足下独囚仆于狱，欲以衅鼓，此〔何〕悖暴无道之甚者也〔三〕！仆与董卓有何亲戚，义岂同恶？而足下张虎狼之口，吐长蛇之毒，恚卓迁怒，何其酷哉！死，人之所难，然耻为狂夫所害。若亡者有灵，当诉足下于皇天。夫婚姻者，祸福之机，今日着矣。曩为一体，今为血雠。亡人子二人〔四〕，则君之甥，身没之后，慎勿令临仆尸骸也。」匡得书，抱班二子而泣　疣遂死于狱。（姚。王。汪。黄）──魏志袁绍传注　○　范书本传注 

〔一〕　班，胡母班也。 
〔二〕　范书绍传作「遣大鸿胪韩融、少府阴循、执金吾胡母班、将作大匠吴循、越骑校尉王瑰譬解绍等诸军」。天游按：范书赵歧传载，岐与马日磾出使山东，乃李傕专政时之事，班书所言恐误，当以范书为是。又廿二史考异卷一二曰：「献帝纪『循』皆作『修』。魏志亦作『吴修』。当以『修』为正。」钱说是。 

〔三〕　据范书袁绍传注补。 
〔四〕　范书袁绍传注作「亡人二女」，误。 
　三九三　胡母班书曰：「董卓起朔垂。」〔一〕（孙。王。汪。黄）──文选卷三七刘越石劝进表注 
〔一〕　汪辑补入上条「况卓」之后，恐是。 
　三九四　匡少与蔡邕善。其年为卓军所败，走还泰山，收集劲勇，得数千人，欲与张邈合。匡先杀执金吾胡母班　疣亲属不胜愤怒，与太祖并势，共杀匡。（孙。王。汪。黄） 
──魏志武帝纪注 
　三九五　袁绍以曹操为东郡太守，刘公山为兖州〔一〕。公山为黄巾所杀，乃以操为兖州刺史。（孙。王。汪。黄）──文选卷四四陈琳为袁绍檄豫州注 
〔一〕　刘公山者，刘岱也。 
　三九六　操得兖州，兵众强盛，内怀反绍意。（孙。汪。黄）─ ─文选卷四四陈琳为袁绍檄豫州注 
　三九七　操围吕布于濮阳，为布所破，投绍。绍哀之，乃给兵五千人，还取兖州。（孙。王。汪。黄）──文选卷四四陈琳为袁绍檄豫州注 
　　袁术传
　三九八　袁术在寿春，百姓以桑椹干为饭〔一〕。（黄）──书钞卷一五六 
〔一〕　孔本作「汉书」之文，误。黄辑据陈本作谢书，今从之。 

  
谢承后汉书卷五
　　循吏传
　三九九　南阳（范）〔茨〕充为（吴）桂阳太守〔一〕，教民植桑絺纻之属，养蚕织履，民得利益。（孙。王。汪。黄）──御览卷八二五 
〔一〕　茨、范形近而讹，据范书循吏传及注引东观记改。又桂阳郡乃荆州之郡，非吴地之郡，「吴」系衍文，故删。 
　四○○　龙丘苌，吴郡人，笃志好学。王莽篡〔位〕〔一〕，隐居大山〔二〕，以耕稼为业，公交车征〔三〕，不应。更始时，任延年十九，为东部尉，折节下士，锺离意为主簿，自请苌为门下祭酒。教曰：「龙丘先生，清过夷、齐，志慕原宪〔四〕，都尉洒扫其门，犹惧辱之，何召之有！」〔五〕（汪。黄）──天中记卷四○ 

〔一〕　据御览卷五○二补。 
〔二〕　按范书本传作「太末」，系县名，属会稽郡，境有龙丘山，乃龙丘苌隐居处。此作「大山」，误。 
〔三〕　「征」原误在「不应」下，据御览卷五○二改。 
〔四〕　原宪字子思，孔子弟子。孔子卒，亡于草泽，不以无财贫贱为病，而以学道不能行之为耻，故子贡曾为此而自惭。事见史记仲尼弟子列传，亦载庄子让王篇。 
〔五〕　此条御览卷五○二引作谢沈书，汪、黄两辑入谢承书，恐非。二谢书易相混，古已有之，至清因推崇承书而愈甚。天中记引作承书，疑其实出自御览，今据以录而俟考。 
　四○一　许荆字子张。少丧父，养母孝顺。家贫为吏，无有船车，休假，常单步荷担上下，清节称于乡里。（姚。王。汪。黄）──初学记卷二○　○　御览卷六三四　范书循吏传注 

　四○二　许荆兄子〔世〕常报雠杀人〔一〕，怨家会众操兵至荆家，欲杀之。会荆始从府休归，与相遇，因出门解剑长跪曰：「前无状相犯，咎皆在荆不能相教。兄既早殁，一子为嗣，如令死者〔二〕，伤其灭绝。今愿杀身，代之塞咎，虽死已往，犹谓更生。」怨家扶起荆曰：「许掾，郡中称为贤，吾何敢相侵。」因遂委去。（姚。王。汪。黄）──初学记卷一七　○　文选卷四六任彦升王文宪集序注　御览卷五一二　又卷四一六 

〔一〕　据文选卷四六任彦升王文宪集序注及御览卷五一二补。 
〔二〕　「令」原误作「全」，依御览卷五一二径改。 
　四○三　郴人谢弘等不养父母，兄弟分析，因此皆还供养者千有余人〔一〕。（姚。王。汪。黄）──范书循吏传注 
〔一〕　时荆为桂阳太守。耒阳蒋均兄弟争财，讼于荆。荆以教化不行乞诣廷尉受罪，均兄弟感悔，故谢弘等闻而感化，俱还供养。 
　四○四　孟尝迁合浦太守。郡不产谷，而海出珠宝，〔旧采珠以易米食〕〔一〕。宰守贪求，〔使民采珠，积以自入〕〔二〕，不知〔
纪〕极〔三〕，珠遂渐徙于交址。行旅不至，民皆饥死。尝革易前弊，不逾岁而〔去〕珠皆还〔四〕。上闻征之，尝归，民（交）〔吏〕攀〔车〕恋之也〔五〕。（姚。王。汪。黄）──书钞卷七五　○　类聚卷八四　事类赋注卷九　书钞卷三五又卷七六 

〔一〕　据类聚卷八四补。 
〔二〕　同右。 
〔三〕　据范书循吏传补。 
〔四〕　据书钞卷三五、类聚卷八四补。 
〔五〕　据书钞卷七六改补。 
　四○五　「非腹背之毛，羽翼之佐也。」〔一〕（姚。汪。黄）──书钞卷四九 
〔一〕　乃尚书杨乔荐孟尝书之文。 
　四○六　迁张掖太守〔一〕。岁饥，开仓赈民，一郡得全，顺帝嘉之。──书钞卷七四 
〔一〕　太守者，第五访也。 
　四○七　刘宠迁会稽太守，简烦除苛。──书钞卷七五 
　四○八　刘宠为司徒，卧布被。（姚。王。汪。黄）──书钞卷五二　○　类聚卷四七　御览卷二○七　书钞卷三八 
　四○九　仇览字季智，一名香，陈留考城人也。（孙。王。汪。黄）──御览卷六一○ 
　四一○　览为县阳遂亭长〔一〕，好行教化。人羊元凶恶不孝〔二〕，其母诣览言元〔三〕。览呼元，诮责元以子道，与一卷孝经，使诵读之。元深改悔，到母床下，谢罪曰：「元少孤，为母所骄。谚曰：『孤犊触乳，骄子骂母。』乞今自改。」母子更相向泣。于是元遂修孝道，后成佳士。（姚。王。汪。黄）──范书循吏传注　○　御览卷六一○ 

〔一〕　范书循吏传作「蒲亭长」。 
〔二〕　孔平仲珩璜新论曰：「仇览传为蒲亭长，化不孝陈元。谢承以为阳遂亭长，化不孝子羊元。地名人名皆不同。」惠栋曰：「汝南先贤行状作『孙元』。」三者未知孰是。 
〔三〕　御览卷六一○「言」作「告」。 
　四一一　琅邪董种〔一〕，为不其令，赤雀乳厅〔事〕前桑上〔二〕，民为作歌颂。（孙。王。汪。黄）──类聚卷九九　○　御览卷九二二　事类赋注卷一九　范书循吏传注 
〔一〕　天游按：范书循吏传作「童恢」，注曰谢书作「僮种」，均与类聚、御览、事类赋注引异。王楙野客丛书曰：「考碑乃姓黄耳。」惠栋曰：「案不其令董君阙。董字从廾从童。又南阳正街碑云：『
以府丞董察』。则蕫与董通。恢，盖姓董也。集韵及汉隶字源亦皆以蕫为董也。」则王楙说非。又传注「董」作「僮」，亦误。 
〔二〕　据御览卷九二二及事类赋注卷一九补。 
　四一二　吴郡沈丰为零陵太守〔一〕，到官一年，甘露降泉陵、洮阳五县〔二〕，流被山林，膏润草木。 
（姚。王。汪。黄）──类聚卷九八　○　御览卷一二　事类赋注卷三 
〔一〕　汪辑此条多据东观记以补，重蹈陈禹谟妄补书钞之覆辙，颇失当。又孙志祖按：「御览卷一六○引东观记云『丰字圣达』。南史沈约传作『酆字圣通』。又按丰乃章帝时人，时未有吴郡，史家追书之也。」又丰及百里嵩、巴祗、王阜四人，汪辑依惠栋补注入循吏传，今亦从之。 

〔二〕　「洮阳」本作「佻阳」，据续汉郡国志径改。 
　四一三　沈丰为零陵太守，为政慎刑重杀，爱民养化〔一〕。（姚。王。汪。黄） ──书钞卷七五 
〔一〕　诸辑均入上条，而脱注出处。又「零」原误作「广」，据上条径改。 
　四一四　为零陵太守，吏有阴过，长假还家。（王。汪。黄）─ ─书钞卷七四 
　四一五　沈丰为零陵守，有三黄龙望府中〔一〕。（姚。汪。黄）──书钞卷七五 
〔一〕　此条俞本未注书名。孔本亦然，又仅作「黄龙望虎」，「虎」当系「府」之讹。今依三辑例，暂列于此以俟考。 
　四一六　甄丰恻隐之恩，发于自然〔一〕。（孙。王。汪。黄）──文选卷四二吴质答东阿王书注 
〔一〕　汪辑疑「甄」系「沈」之讹，附于丰传。今从之。 
　四一七　陈留百里嵩，字景山，为徐州刺史。境遭旱，嵩〔出巡〕行部〔一〕，传车所经，甘雨辄澍〔二〕。东海（金）〔合〕乡、祝其二县〔三〕，僻在山间，嵩传驷不往，二县不得雨。父老干请〔诉曰：「人等是公百姓，独不迂降。」乃回赴之〕〔四〕，嵩曲路到二县，入界即雨，〔随车而下〕〔五〕。（姚。王。汪。黄）──御览卷二五六　○　类聚卷五○　御览卷一○　书钞卷三五类聚卷二　事类赋注卷三 

〔一〕　据书钞卷三五、御览卷一○、事类赋注卷三补。 
〔二〕　「澍」本作「●」。集韵曰：「澍或作●。」类聚卷五○ 作「注」，亦可通。类聚卷二则作「至」，误。 
〔三〕　据御览卷一○、事类赋注卷三及续汉郡国志改。 
〔四〕　据事类赋注卷三补。御览卷一○亦有此句，无末「之」字。 
〔五〕　据事类赋注卷三、御览卷一○补。 
　四一八　百里嵩为徐州刺史，甘露再降厅事前树。（姚。王。汪）──类聚卷九八 
　四一九　山阳百里嵩为济南相〔一〕，甘露降于郡　鸩帝嘉之〔二〕，征祥拜大鸿胪。（姚。王。汪。黄）──类聚卷九八　○　御览卷二三二 
〔一〕　御览卷二三二引作「白嵩字季山」，误。 
〔二〕　御览卷二三二作「安帝嘉其致瑞」。下句无「祥」字。 
　四二○　祗为别驾〔一〕，●素清白〔二〕，以俭厉俗，在官不迎妻子，俸禄不使有余。（姚。王。汪。黄）──书钞卷七三 
〔一〕　祗为别驾，诸引唯此一见，「在官」以下与他引作扬州刺史时事迹同，疑其有讹。 
〔二〕　●，体之俗字。汪辑作「休」，误。 
　四二一　巴祗字敬祖，为扬州刺史，在任不迎妻子〔一〕，俸禄不使有余〔二〕。（姚。王。汪。黄）──书钞卷七二　○　又卷三八（二）　御览卷二五六 
〔一〕　书钞卷三八作「在官」。 
〔二〕　此条以下，诸辑合为一条，文字多异，且诸条出处和次第均难明晰，不如分引之，故作如下编。 
　四二二　勃骸鹜祗字敬祖〔一〕，为扬州刺史，黑帻毁坏，不复改易，〔以水澡傅胶墨用之〕〔二〕。（姚。王。汪。黄）──书钞卷一二七（二）　○　书钞卷三八　类聚卷五○　御览卷二五六　又卷六八七　书钞卷七二 

〔一〕　书钞卷一二七陈本作蔡祖事迹，孙、黄二辑皆据以作蔡祖传，误。今从孔本。 
〔二〕　据书钞卷三八补。说文曰：「澡，洗也。」又类聚卷五○ 作「以水渗曝用之」。 
　四二三　巴祗为扬州刺史，夜与士对坐〔一〕，处暝暗之中，不燃官烛。（姚。王。汪。黄）──书钞卷三八　○　又卷七二　类聚卷八○　初学记卷二五　御览卷二五六　又卷八七○　类聚卷五○ 

〔一〕　类聚卷八○、初学记卷二五、御览卷八七○诸引「士」作「
客」。 
　四二四　王阜幼好经学，年十一，辞父母欲出就学，父母以阜少，不允。窃书负笈，乘跛马，后安定受韩诗。年十七，经业大就，声闻乡里〔一〕。（姚。王。汪。黄）──书钞卷一三九 

〔一〕　孔本引书作东观记，文字多舛讹，语颇费解。而陈本作谢承书，故诸辑均据以引。然文句虽简略可读，恐非谢书之旧，录此以备考。 
　　酷吏传
　四二五　敕令诣太官赐食〔一〕。宣受诏出，饭尽，覆杯食机上。太官以状闻。上问宣，宣对曰：「臣食不敢遗余，如奉职不敢遗力。」（姚。王。汪。黄）──范书酷吏传注 
〔一〕　时宣格杀湖阳公主苍头，帝敕叩头谢主，宣不从。强使顿之，宣两手据地，终不肯伏。帝以其强直不阿，循法无私，故赐食。 
　四二六　有白马一匹，兰舆一乘〔一〕。（姚。王。汪。黄）─ ─范书酷吏传注 
〔一〕　宣卒，所遗之物唯此。姚之骃按：「宣身殁之后，一寒至此，真无欲可知，故能作强项令也，无欲则刚。」 
　四二七　黄昌字圣真，会稽人。得珍玩可食之物，归以进母。─ ─纬略卷六 
　四二八　黄昌，夏多蚊，贫无帱，佣债为作帱。（孙。汪。黄）──御览卷六九九 
　四二九　昌为宛陵令〔一〕，严毅好发奸伏。有盗车盖者，昌不言，密令人至贼家，掩取之，悉收一家，一时杀之，百姓战惧，咸称明也。（姚。汪。黄）─ ─姚辑 
〔一〕　范书酷吏传作「宛令」。又此条汪辑曰出白帖，未注卷数，实非。黄辑出姚本，汪辑当亦出姚本，出处尚俟考。 
　四三○　黄昌为蜀郡太守，未至蜀郡，时有谣曰「两日出天兮」。〔一〕（姚。王。汪。黄）──书钞卷七六 
〔一〕　姚、汪等辑作「两日出，天兵戢」。然天中记卷一八作「两日出天」，与书钞引同。 
　四三一　黄昌，会稽人，为蜀郡太守。初昌为州书佐，其妇遇贼，转入蜀，为人妻。其子犯事，诣昌〔自讼〕〔一〕。昌疑母不类蜀人，因问所由，对曰：「妾本会稽戴次公女，州书佐黄昌之妻也。妾归家，为贼所掠，遂至此。」昌惊呼，前曰：「何以知？」曰：「左足心有黑子，常自言当为二千石。」昌乃出足，因相持悲泣，还为夫妻，竟以礼重焉。（姚。王。汪。黄）──书钞卷七六 

〔一〕　据范书酷吏传补。 
　四三二　阳球为司隶校尉，虎视帝宇。（孙。王。汪。黄）── 文选卷六左太冲魏都赋注 
　　宦者传
　四三三　曹节弟破石，为越骑校尉。越骑营五伯妻有美色〔一〕，破石从求之，五伯不敢逆，妻执意不肯〔行〕〔二〕，遂自杀。其纵暴无道，多此类也。（姚。王。汪。黄）──书钞卷六一　○　御览卷二四二　又卷四三九 

〔一〕　五伯，即伍伯。中华古今注曰：「五人为伍，长为伯，故称伍伯。」 
〔二〕　据御览卷二四二、又卷四三九补。 
　四三四　吕强上疏曰：「苟宠所爱，私擢所幸，不复为官择人，反为人择官也。」（孙。王。汪。黄）──文选卷四九干令升晋纪总论注 
　　儒林传
四三五　刘昆迁弘农太守。先是崤险，驿道多虎灾，行旅不通〔一〕。昆为政三年，化大行，虎皆负子渡河而去。（姚。王。汪。黄）──书钞卷七五 
〔一〕　「行旅」原误倒，径正之。 
　四三六　戴凭字次仲，〔汝南郡举明经，征博士，拜郎中〕〔一〕。〔诏公卿大会，群臣皆就席，凭独立。世祖问其意，对曰：「博士说经皆不如臣，而坐居臣上，是以不得就席。」帝令与诸儒难说，帝善之〕〔二〕　疠侍中，领虎贲中郎将。正旦朝贺，百僚（举）〔毕〕会〔三〕。帝令群臣诸王（皆）〔能〕说经〔史〕者〔四〕，更相难诘，义有不通，辄夺其席，以益通者。凭遂重坐五十余席，故京师为之语曰〔五〕：「解经不穷戴侍中。」（姚。王。汪。黄）──书钞卷五八　○　类聚卷六九　又卷五五　书钞卷九八　又卷一三三　初学记卷二五　御览卷七○九　又卷六一五　初学记卷二一 

〔一〕　据初学记卷二五补。 
〔二〕　据类聚卷六九补。 
〔三〕　据汪辑改。 
〔四〕　据书钞卷九八改补。初学记卷二五「经」下亦有「史」字。 
〔五〕　类聚卷五五、御览卷七○九「语」作「议」；御览卷六一五作「谚」。 
　四三七　孙期字仲式〔一〕，事母至孝，牧豕于大泽中，卖之以奉供养。远人从其学者，皆执经追于泽畔。（孙。王。汪。黄）──御览卷八三三 
〔一〕　范书本传作「仲彧」。 
　四三八　震字仲威〔一〕。光武嘉其仁义，拜震郎中。后以公事左迁淮阳王厩长。（姚。王。汪。黄）──范书儒林传注 
〔一〕　震，礼震，平原人。欧阳歙下狱当断，时震年十七，上书求代歙死。 
　四三九　张驯字子隽，与蔡邕共定六经　疠侍中，典领秘书。驯儒雅敏达，有智慧。（姚。王。汪。黄）──书钞卷五八 
　四四○　尹敏字功季〔一〕，治尚书。初拜郎中。帝以敏博通经记，令校图谶。（姚。王。汪。黄）──书钞卷六三 
〔一〕　范书及东观记均作「幼季」。幼、功形近易误，作「幼」是。 
　四四一　周防及守近甸，嘉瑞表应。（孙。王。汪。黄）──文选卷三八任彦升为齐明帝让宣城郡公第一表注 
　四四二　包咸字子良，吴郡曲阿人〔一〕。为诸生，受业长安。王莽末，尝负笈追师。（姚。王。汪。黄）──书钞卷一三五 
〔一〕　范书本传「吴郡」作「会稽郡」。天游按：会稽郡治在吴。顺帝时分会稽郡十三城置吴郡，曲阿即其一。然包咸死于明帝永平八年，时郡未分，仍称会稽。此作吴郡，乃史家追叙所致。 

　四四三　包咸字子良，为赤眉所得，咸晨夕诵经，贼异而遣之〔一〕。──书钞卷九八 
〔一〕　汪辑言此条出类聚，未详卷数。孔注曰出类聚卷五五，然上海古籍出版社之类聚排印本无此引。 
　四四四　包咸字子良，明鲁诗、论语，驻东海，立精舍讲授。（姚。王。汪。黄） ──初学记卷二一 
　四四五　包咸为吴郡主簿，有好马，太守黄谠借乘行春，及归放就，甚奇之。（姚。王。汪。黄）──书钞卷七三 
　四四六　包咸字子良，永平五年，迁大鸿胪。每进见，锡以几杖，入屏不趍〔一〕，赞事不名，经传有疑，辄遣小黄门就舍即问〔二〕。显宗以咸有师傅恩，而素清苦，常时赏赐珍玩束帛，奉禄增于诸卿。（孙。王。汪。黄）──御览卷四七四 

〔一〕　趍，趋之俗字。 
〔二〕「问」原误作「门」，据范书本传径改。 
　四四七　杜抚字叔和，犍为武阳人。少有高才，受业于薛汉，定韩诗章句〔一〕。（姚。汪。黄）──姚辑 
〔一〕　出处不详，汪、黄二辑皆本姚辑，今录而俟考。 
　四四八　赵晔字长君，会稽山阴人。少尝为县吏，奉檄送督邮。晔心耻斯役，遂弃车马去，到犍为诣杜抚受韩诗〔一〕。（姚。王。汪。黄）──书钞卷一○ 三 
〔一〕　姚之骃按：「范书又载南阳冯良事，与长君事前后雷同，不知何以一时有此二士？」 
　四四九　秦氏季代有鲁人高堂伯〔一〕。（孙。王。汪。黄）─ ─史记儒林传素隐 
〔一〕　史记儒林传曰：「言礼自鲁高堂生。」索隐引谢书此文，且曰：「则『伯』是其字，云『生』者，自汉已来儒者皆号『生』，亦『先生』省 
字呼之耳。」班、范二史亦均作「高堂生」。此当系儒林董钧传前之小序之文。 
　四五○　何休字劭公，雅有心思，研精六经。──书钞卷九七 
　四五一　何休字劭公，以春秋驳汉事，妙得公羊本意，作公羊墨守、左氏膏肓、谷梁废疾。──书钞卷九六　○　又卷九五（三） 
　四五二　许慎字叔重，性淳笃，少博学经籍，马融常推敬之。时人为之语曰：「五经无双许叔重。」（孙。汪。黄）──御览卷四九五 
　　文苑传
四五三　香代为冠族，叶令况之子。（姚。王。汪。黄）──范书文苑传注 
　四五四　黄香字文强。除郎〔一〕，以父老求归供养。征拜郎中，诏书召黄香在殿下，问：「父年几何？何故不入公府？」（姚。汪。黄）──书钞卷六三 
〔一〕　职官分纪卷四九作「除郎中」，无「征拜」以下。 
　四五五　黄香知古今，群书无不涉猎。帝以香先帝所异，每有疑，帝时特访问。又诏香诣东观，读所未尝见书。（王。汪。黄）──御览卷六一二 
　四五六　黄香为魏郡太守，到官，不遣吏归乡，摘发奸邪，立决词讼。（姚。王。汪。黄）──书钞卷七四 
　四五七　葛龚以善文记知名。──书钞卷一○三 
　四五八　南郡王逸素与英善〔一〕，因与其书，多引古譬喻，劝使就聘。英顺逸议，谈者失望。（姚。王。汪。黄）──范书樊英传注 
〔一〕　英者，樊英也。习京氏易，兼明五经。又善风角、星筭、河洛七纬、推步灾异，见方术传。 
　四五九　王延寿有俊才。父逸欲作鲁灵光殿赋，令延寿往录其状。延寿因韵之，以简其父。父曰：「吾无以加也。」时蔡邕亦有此作，十年不成，见延寿赋，遂隐而不出。（汪） 
──王十朋苏诗注 
　四六○　侯瑾字子瑜，佣作为资，暮〔还，辄〕柴读书〔一〕。（姚。王。汪。黄） ──书钞卷九八　○　御览卷六一六 
〔一〕　据御览卷六一六补。孔广陶曰：「考即然之古文耳。」又御览卷六一六「柴」作「火」。 
　四六一　第五永为督军御史，督使幽州。蔡邕等天下名才士人皆会，祖饯于平乐馆〔一〕。高彪送永在坐，因援笔书牍〔二〕。（姚。王。汪。黄）──初学记卷二一 
〔一〕　范书本传作「长乐馆」。孙志祖曰：「作平乐馆是。」 
〔二〕　范书本传曰：「议郎蔡邕等皆赋诗，彪乃独作箴。」 
　四六二　祢衡与黄祖子射尤善。衡与俱读蔡邕所作碑文，射爱其文，恨不写取。衡谓射曰：「吾虽一遇，犹识其言，其缺两字不明。」因书出之。射写还比校，皆无所误，惟两字缺。（姚。王。汪。黄）──初学记卷一七 

　　独行传
　四六三　彭修字子阳，会稽人。年十五，时父为郡吏，得休，与修归，道为盗所劫，修困迫，乃拔佩刀前持盗曰：「父辱子死。」盗相谓曰：「此童子，义勇士也，不宜逼之。」遂辞谢而去。（孙。王。汪。黄）──御览卷四三四 

　四六四　彭修，会稽人，仕郡为功曹。时西部都尉宰晁行太守事，以微过收吴县狱吏〔一〕，将杀之。主簿锺离意争谏甚切，晁怒，使收缚意。修排合直入，拜于庭曰：「明府发雷霆于主簿，请闻其过。」晁曰：「受教三日〔二〕，初不奉行。废命不忠，岂非过邪？」修因拜曰：「昔任座面折文侯〔三〕，朱云攀毁栏槛〔四〕，自非贤君，焉得忠臣！」遂原意，罚贷狱吏。（孙。王。汪。黄）──御览卷二六四 

〔一〕　「微」原误作「征」，据汪辑径改。 
〔二〕　「教」原误作「杀」，径改。 
〔三〕　李贤引吕氏春秋曰：「魏文侯饮，问诸大夫曰：『寡人何如主也？』任座曰：『君不肖君也。克中山，不以封君之弟，而以封君之子，是以知君不肖君也。」 
〔四〕　李贤曰：「前书成帝时，朱云上书，请以尚方斩马剑斩张禹。上欲杀之，云攀折殿槛。西京杂记云：『攀折玉槛』。」 
　四六五　彭修字子阳。海贼丁义欲向郡，郡内惊惶，莫敢扞御。太守〔秘君〕闻修义勇〔多谋〕〔一〕，请守吴令。身与义相见，宣国威德，贼帅将解。民歌之曰：「时岁仓卒，盗贼从横，大戟强弩不可当，赖遇贤令彭子阳。」（姚。王。汪。黄）─ 
─书钞卷三九　○　御览卷三五二　书钞卷三五 
〔一〕　据御览三五二补。 
　四六六　彭修州辟从事。时贼张子林等数百人作乱，修与太守俱出讨贼。贼望见车马，竞交射之，飞矢雨集。修以身障扞太守，而为流矢所中死，太守得全。贼素闻其恩信，即杀弩中修者，余悉皆降散，言曰：「自为彭君故降，不为太守服也。」（王。汪。黄）──御览卷四二○ 

　四六七　燕字少卿〔一〕，其先出自周平王之后。汉兴，绍嗣封为正公，食采于汝坟也。（姚。王。汪。黄）──范书独行传注 
〔一〕　燕，周嘉之高祖父。 
　四六八　为太守（张）〔何〕敞主薄〔一〕，汝阳剧贼欲斩太守，嘉抱之号泣，得以生易死也。（孙。黄）──书钞卷七三 
〔一〕　此言周嘉事也。「张」改「何」，据范书独行传。 
　四六九　周畅字伯时，性仁慈，为河南尹。永初二年，夏旱，久祷无应。畅自收葬洛阳城旁客死骸骨，凡万余人，应时澍雨，岁乃丰稔。（姚。王。汪。黄）──御览卷二五二　○　事类赋注三　御览卷一一 

　四七○　范式字巨卿，山阳金乡人。少游太学，与汝南张劭为友，劭字符伯，二人并告归乡里。〔春别京师〕〔一〕，式谓元伯曰：「
后二年当还，将过拜尊亲，见孺子焉。」乃共克〔以秋为〕期〔二〕。至〔九月十五〕日〔三〕，〔杀鸡作黍，二亲笑曰：「山阳去此几千里，何必至？」元伯曰：「巨卿信士，不失期者。」言未绝而〕巨卿果到〔四〕。升堂拜母，饮尽欢而别。（姚。王。汪。黄）──御览卷四○七　○　文选卷二六范彦龙赠张徐州稷诗注　御览卷八五○　书钞卷一四四 

〔一〕　据文选卷二六范彦龙赠张徐州稷诗注补。 
〔二〕　据文选卷二六范彦龙赠张徐州稷诗注补。 
〔三〕　据书钞卷一四四补。文选注及御览卷八五○亦同。 
〔四〕　据文选卷二六范彦龙赠张徐州稷诗注补。 
　四七一　〔仕郡为功曹〕〔一〕，后元伯寝疾笃，同郡郅君章、商子微晨夜省视〔二〕，元伯临（尽）〔终叹〕曰〔三〕：「恨不见死友。」寻卒。式梦见元伯玄冕垂缨，〔屣履〕而呼曰〔四〕：「吾死，当以某日葬，〔永归黄泉。子不我忘〕〔五〕，岂能相及？」式觉而悲，〔驰往〕赴之〔六〕，便服朋友之服，投其葬日。未届而丧已发，引至圹将窆，而柩不肯进。其母抚之曰：「元伯岂有望也？」〔
妻曰：「亡者有遗恨，必待范先生耳。」〕〔七〕停柩移时，见有素车白马哭而来，母曰：「必巨卿也。」既至，叩丧言曰：「行矣元伯，死生异路，永从此辞。」会葬者千人，皆挥涕。式执绋引柩，乃前进。式留止冢次，修坟树而退。（姚。王。汪。黄）──御览卷四○七　○　又卷三九七　类聚卷七九　书钞卷一三九类聚卷二一 

〔一〕　据类聚卷七九、御览卷三九七补。 
〔二〕　范书独行传及御览卷三九七均作「殷子微」。 
〔三〕　据御览卷三九七改补。 
〔四〕　据御览卷三九七补。 
〔五〕　据类聚卷七九补。 
〔六〕　同右。 
〔七〕　据书钞卷一三九补。 
　四七二　范式尝至京师，受业太学。时诸生长沙陈平子同在学，与式未相见，而平子被病曰：「山阳范式，列士也，可托死。吾殁，但以尸埋巨卿户前。」〔一〕乃裂素为书遗巨卿。既终，妻从其言。式行适还，〔省〕（有）书见瘗〔二〕，怆然感之，向坟揖哭，为死友。乃营护〔平子〕妻儿〔三〕，身自送丧于临湘，未至四五里，乃委素书于柩上，哭别而去。（姚。王。汪。黄）──御览卷四○七 

〔一〕　此平子对妻之遗言。 
〔二〕　据范书改。 
〔三〕　据范书补。 
　四七三　范式为荆州刺史。友人南阳孔嵩，贫有亲老，乃变名姓，佣于新野县。县吏遣嵩为式导驺，式见而识之，呼嵩把臂，谓曰：「
子非孔仲山耶！」对之叹息。式敕县代嵩，嵩以佣未竟，不肯去。（
孙。王。汪。黄）──御览卷四 ○七 
　四七四　孔嵩字巨山〔一〕，与范式俱在太学。嵩家贫，佣为新野阿里街〔卒〕〔二〕。（姚。王。汪）──书钞卷六七 
〔一〕　范书独行传作「字仲山」，上条亦然。此「巨」恐系涉范式字巨卿而误。 
〔二〕　据职官分纪卷四二补。 
　四七五　王婴字仲豪，与同郡范巨卿为友。其与友交，推诚据信，不负言誓。（姚。王。汪。黄）──初学记卷一八 
　四七六　南阳李善，本济阳李元家奴。元遭病死，唯有孤孙续，有赀千万。奴婢欲谋杀续，分其财产。善夜抱续，逃瑕丘界，亲自哺养，乳为生湩，遂至成长。（孙。王。汪。黄） 
──御览卷三七一 
　四七七　吴郡张业字仲叔，为郡门下掾。〔送〕（逐）太守归乡里〔一〕，至河内遇贼，业拔剑与贼交战而死。子武时幼，不识父，伤父丧不还，每至节日，持业遗剑至河内，到业死处醊祭，悲哀感动路人。（姚。王。汪。黄）──御览卷三四二　○ 
　事类赋注卷一三 
〔一〕　据事类赋注卷一三改。 
　四七八　吴郡陆闳为颍川太守，致凤凰甘露之瑞。（姚。王。汪。黄）──类聚卷九八 
　四七九　陆续字智幼〔一〕，世为族姓。祖父闳建武中为尚书令，美姿貌，喜着越布单衣，上见而好之。自是帝敕会稽郡令岁献越布焉〔二〕。（姚。王。汪。黄）──书钞卷一二八　○　御览卷六九一　又卷八二○ 

〔一〕　范书独行传作「字智初」，是。 
〔二〕　御览卷八二○作「吴郡本不献越布，陆闳美容仪，常衣越布单衣，明帝好之，因敕郡献越布，由此始也。」按范书独行传，「明帝」系「光武」之误。此引多有改窜，已非谢书之旧。又天中记卷二一引曰：「陆闳字子春，吴县人，畅之子也。世为族姓，笃行好学，聪明有令德。欲尚宁平公主，辞疾不应。建武中，为尚书令。闳姿容如玉，喜着越布单衣，光武升台，见而伟之，叹曰：『南方固多佳人。』自是常敕会稽郡献越布焉。」与诸辑所引异，录此备考。 

　四八○　（南阳）〔吴郡〕陆续〔初〕仕郡户曹史〔一〕。时饥荒，太守尹兴使续于都亭赋民饘粥。续悉令简阅其人，讯以名氏。事毕，兴问所食几何，续因口说六百余人，皆分别姓字，无有差谬，兴异之。（姚。王。汪。黄）──御览卷八五九　○ 
　书钞卷一四四　御览卷四三二 
〔一〕　据御览卷四三二改补。 
　四八一　陆续诣诏狱，其母至京师饷食。续对饷泣〔不自胜〕〔一〕，曰：「续母来。」使者问其故，答曰：「续母作羹，截肉未尝不方断，葱寸寸无不同，是以知母来。」（孙。王。汪。黄）──御览卷八六一　○　书钞卷一四四 

〔一〕　据书钞卷一四四补。 
　四八二　戴封字平仲，年十五，诣太学，师事东海申君。申君卒，送丧到东海。道经其家，父母以封当还，豫为娶妻。封蹔过拜亲，不宿而去。（孙。王。汪。黄）──御览卷六一一 

　四八三　戴封字平仲，迁西华令。其年大旱，祷请不获，乃积薪坐其上以自焚。火起而大雨，远迩叹服。迁中山（令）〔相〕〔一〕。（姚。王。汪。黄）─ 
─初学记卷二　○　白帖卷二　御览卷一一　事类赋注卷三 
〔一〕　据白帖卷二、御览卷一一、事类赋注卷三改。 
　四八四　李元字大逊〔一〕，陈留人也。事母至孝，家贫，兄弟六人，同衣而出入〔二〕。（汪。黄）──初学记卷一八 
〔一〕　范书独行传作「李充」，汪辑据以改，是。今仍其旧。 
〔二〕　本条中华书局排印本作后汉书之文，恐当入无名氏类中。今暂依汪、黄二辑，录此以俟考。 
　四八五　陈重同舍郎有归宁者，误持邻舍郎绛去〔一〕，嫌重取，重不申曲直，置绛还之。去郎还，得绛，甚愧于重。（孙。王。汪。黄）──御览卷八一四 
〔一〕　范书独行传「绛」作「」。 
　四八六　陈重字景公，豫章宜春人。举孝廉，在郎署。有郎负息钱数十万，债主日至，煎求无已。重乃密以钱代还。郎后觉知，而厚辞谢之。重曰：「非我之为，将有同姓名者。」终不言惠。（孙。王。汪。黄）──御览卷四○三 

　四八七　豫章雷义字仲公，尝济人死罪。人后以金二斤谢之，〔义〕不受〔一〕，〔金主〕候义不在〔二〕，〔默〕投金囊于承尘之上〔三〕。〔后葺治屋，得金，主已死，义乃以付县曹〕〔四〕。（姚。王。汪。黄）──书钞卷一三二　○　御览卷八一○　事类赋注卷九 

〔一〕　据御览卷八一○、事类赋注卷九补。 
〔二〕　同右。 
〔三〕　同右。 
〔四〕　同右。 
　四八八　雷义举茂才，让于〔友人〕陈重〔一〕，刺史不听，义遂佯狂〔披发走〕〔二〕，不应命。乡里为之语曰：「胶漆自谓坚，不如雷与陈。」（姚。王。汪。黄）──类聚卷二一　○　御览卷四○七　书钞卷七九　御览卷四二四又卷七三九　又卷七六六 

〔一〕　据御览卷四○七补。 
〔二〕　据书钞卷七九、御览卷四○七补。 
　四八九　范丹字史云〔一〕，陈留人也。为郡功曹，每休假上下，常单步策杖。同类以车牛与之，不取。（姚。王。汪。黄）──初学记卷二○　○　御览卷六三四 
〔一〕　按范书作「范冉」，注曰「或作丹」。惠栋曰：「众汉书及贞节先生碑皆作『丹』，独范史作『冉』，疑误。」 
　四九○　范丹博通群艺。（孙。王。汪）──文选卷三六任彦升宣德皇后令注 
　四九一　范丹姊病〔一〕，往看之。姊设食，丹以姊婿不德，出门留二百钱〔二〕。姊使人追索还之，丹不得已受之。闻里中刍僮仆更相怒曰：「言汝清高，岂范史云辈，而云不盗我菜乎？」丹闻之曰：「吾之微志，乃在僮竖之口，不可不勉。」遂投钱去。（孙。王。汪。黄）──御览卷四二五　○　又卷五一七 

〔一〕　御览卷五一七「丹」作「冉」，诸引作「冉」者，惟此一见。 
〔二〕　御览卷五一七作「一百钱」。 
　四九二　范丹与王奂亲善〔一〕，奂后为汉阳太守，丹于道候别之。奂曰：「行路仓卒，非陈阔之所，可共到前亭宿息，以叙分隔。」丹曰：「今子远适千里，会面无期，如其相追，将有慕贵之讥矣。」便起告违，拂衣而去。奂瞻望弗及，丹长逝不顾。（姚。王。汪。黄） 
──类聚卷二九 
〔一〕　范书独行传注引谢承书作「奂字子昌，曾为考城令，迁汉阳太守」。孙志祖按：「范冉遗命敕其子曰：『知我心者李子坚、王子炳也。』子炳即奂字，与谢书异。又范书仇览传云：『时考城令河内王涣，政尚严猛。』疑即此人。『涣』与『奂』小异耳，非广汉之王涣。」 

　四九三　范丹字史云，〔为莱芜长，遭党锢〕〔一〕，所居单陋，有时绝粮。闾里歌之曰：「甑中生尘范史云，〔釜中生鱼范莱芜〕。〔二〕」（姚。王。汪。黄）──类聚卷六　○　御览卷七五七　又卷三七 

〔一〕　据御览卷七五七补。 
〔二〕　同右。 
　四九四　范丹字史云，朝议欲以为侍御史，因遁身逃命于梁、沛之间，徒行弊服，卖卜于市。（孙。黄）──御览卷七二五 
　四九五　会稽戴就〔字景成〕〔一〕，为郡仓曹掾。太守为州所奏，〔就〕见收持〔伏考，烧斧以着腋下，就骂狱卒：「此无火气，何不熟烧！」〕〔二〕吏以铁针刺手爪中，使以把土，就十爪皆堕地，终无挠辞。（孙。王。汪。黄）──御览卷四二 
○　○　又卷三七○　又卷七六三 
〔一〕　据御览卷七六三补。 
〔二〕　据御览卷七六三补。 
　四九六　刘翊，颍川人。河南尹种拂尝来临郡，翊为主簿，迎之到官，深敬待之。（孙。王。汪。黄）──文选卷五八蔡伯喈陈太丘碑文注 
　四九七　颍阳刘翊〔字子相〕〔一〕，好振贫乏。陈国张季札吊师丧〔二〕，值冰寒车毁，牛病不能进，〔罢曳道路。翊行于汝南界中〕〔三〕，逢之，〔素与疏阔，下马与语〕〔四〕，〔便〕推所乘〔
牢〕车强牛与之〔五〕，〔供其资粮，不告姓名〕〔六〕。季札后知是翊，还其车，闭门不受〔七〕。（姚。王。汪。黄）──御览卷七七五　○　事类赋注卷一六　御览卷四二○ 
〔一〕　据御览卷四二○补。又其引下有「陈国人也」四字　鸫翊颍川颍阴人，见范书，此作颍川之颍阳人。二者虽异，非陈国人甚明。所谓陈国人者，张季札也，阅下文可知，故删而不补。 

〔二〕　诸引唯御览卷四二○作「张季礼」，与范书同。又事类赋注卷一六作「吊国丧」，亦与他引异。 
〔三〕　据御览卷四二○补。 
〔四〕　同右。 
〔五〕　同右。 
〔六〕　同右。 
〔七〕　孔本书钞无此引，而陈本卷一○○有之，作「张季」，无「
礼」亦无「札」字，余与御览卷七七五多同。汪辑注出书钞卷一四○，误。今从孔本，仅于注中说明之。 
　四九八　刘诩曰〔一〕：「程夫人富贵参云。」（孙。王。汪。黄）──文选卷一六江文通别赋注 
〔一〕　刘诩疑是「刘翊」之误。王谟按：「范书本传亦载程夫人事，无此文。」 
　　方术传
　四九九　汝南许阳晓以术承地脉〔一〕，太守邓晨署为平水掾，使治鸿陂。陂成，人谮阳，言取钱。晨系阳于狱，户自开，械自解，晨释之出。时日暮，陂上有火光引前，清德之感也。（孙。王。汪。黄）──御览卷七二 

〔一〕　范书方术传作「许杨」。 
　五○○　汝南周获〔一〕，善占天文，为郡门下掾。鲍昱为汝南太守，时郡境大旱，昱自往问：「何以致雨？」获曰：「急罢三部督邮，明府当自北出，到四十里亭，雨可致也。」昱从之，果得大雨。每行县，辄轼其闾。（孙。王。汪。黄。铃木）─ 
─御览卷一一 
〔一〕　范书方术传作「高获」，孙、王二辑从之。又天中记卷三亦作「高获」，未知孰是。 
　五○一　会稽谢夷吾，字尧卿，为西部督邮。乌程长有罪，太守第五伦使夷吾往收之。到县，入合便大哭，以三百钱为礼，便归。伦问其故，对曰：「三十日中当死，故不收之。」至时，果如其言。（汪。黄）──御览卷二五三 

　五○二　伦甚崇其道德，转署主簿，使子从受春秋，夷吾待之如师弟子之礼。时或游戏，不肯读书，便白伦行罚，遂成其业。（姚。王。汪。黄）──范书方术传注 
　五○三　〔谢夷吾为寿张令〕〔一〕。县人女子张雨，早丧父母，年五十，不肯嫁，留养孤弟二人，教其学问，各得通经。雨皆为聘娶，皆成善士。夷吾荐于州府，使各选举，表复雨门户。永平十五年，蝗发泰山，流徙郡国，荐食五谷，〔野无生草〕〔二〕，过寿张界，飞逝不集。（姚。王。汪。黄）──范书方术传注　○　类聚卷一○○ 
　书钞卷三五 
〔一〕　据书钞卷三五、类聚卷一○○补。 
〔二〕　据类聚卷一○○补。 
　五○四　夷吾雅性明远，能决断罪疑。〔迁荆州刺史〕〔一〕，行部始到南阳县，遇孝章皇帝巡狩，驾幸鲁阳。有诏敕荆州刺史入传录见囚徒，诫长史「勿废旧仪，朕将览焉」。上临西厢南面，夷吾处东厢，分帷隔中央。夷吾所决正一县三百余事，事与上合。而朝廷叹息曰：「诸州刺史尽如此者，朕不忧天下。」尝以励群臣。〔恩化大行，百姓乐政〕〔二〕。（姚。王。汪。黄）──范书方术传注　○　书钞卷七二 

〔一〕　据书钞卷七二补。 
〔二〕　同上。 
　五○五　迁巨鹿太守，临发陛见，赐车马剑革带，敕曰：「巨鹿剧郡，旧难治，以君有拨烦之才，故特授任，当如刺史，勿毁前政也。」（姚。王。汪。黄）──书钞卷七五 
　五○六　谢夷吾迁巨鹿太守，郡吏称善，省奢从约，事从清俭。（
姚。王。汪。黄） ──书钞卷七五 
　五○七　李南明风角。太守马稷坐事征诣廷尉〔一〕，南通贺曰：「旦有善风。」（王）──书钞卷一五一 
〔一〕　王谟按：「范书南字孝山，丹阳句容人。少笃学，明于风角。和帝永元中，太守马棱坐盗贼事被征，当诣廷尉，吏民不宁，南特通贺。」天游按：御览卷七三三引后汉书李南传，「稷」亦作「棱」，恐当以作「棱」为是。 

　五○八　李南，少明风角。女亦晓家术，为卷县民妻。晨诣爨室，卒有暴风，妇便上堂，从姑求归，辞其二亲。姑不许，乃跪而泣曰：「蒙传术，疾风卒起，先吹灶突及井，此祸为女妇主爨者，妾将亡之应。」因着其亡日。（孙。黄）──类聚卷八 
○ 
　五○九　汝南廖扶，毕志衡门，死葬北郭，号曰北郭先生。（孙。王。汪。黄）──御览卷一九三 
　五一○　樊英字季齐，顺帝备礼征拜五官中郎将。〔数月，英以病避位而归〕〔一〕。（姚。王。汪。黄）──书钞卷六三 
〔一〕　据职官分纪卷三六补。又御览卷二四一作谢沈书，汪辑据以引，误。 
　五一一　乔字子松〔一〕，宛人也。学古文尚书、春秋左氏传。常幽居修志，锐意典籍，至乃历年身不出门，乡里莫得瞻见。公交车征，不行，卒于家。（姚。王。汪。黄）──范书方术传注 

〔一〕　乔，孔乔也。 
　五一二　昺字子然〔一〕，酇人也〔二〕。笃行好学，不羡荣禄。习鲁诗、京氏易。室家相待如宾。州郡前后礼请，不应。举茂才，除召陵令，不到官。公交车征，不行，卒。（姚。王。汪。黄）──范书方术传注 

〔一〕　昺，姓李。黄辑作「李炳」。 
〔二〕　姚辑「酇」作「郑」，误。 
　五一三　宗字仲绥〔一〕，〔北海〕安丘人也〔二〕。善京氏易、风角、星等，推步吉凶。常负笈荷担，卖卜给食，瘠服间行，人莫得知　鸩帝诏公交车征，策文曰：「郎宗、李昺、孔乔等，前比征命，未肯降意。恐主者玩弄，礼意不备，使难进易退之人龙潜不屈其身。各致嘉礼，遣诣公交车，将以补察国政，辅朕之不逮。」青州被诏书，遣宗诣公交车，对策陈灾异，而为诸儒之表　疠议郎，除吴令。到官一月，时卒暴风，宗占以为京师有大火，定火发时，果如宗言。诸公闻之，表上，博士征。宗耻以占事就征，文书未到，夜悬印绶置厅上，〔
乃负笈〕遁去〔三〕，终于家。子顗，自有传。（姚。王。汪。黄）──范书方术传注　○　书钞卷一三五（二）　御览卷七一一 
〔一〕　书钞卷一三五作「仲缓」。 
〔二〕　据书钞卷一三五补。 
〔三〕　同右。天中记卷四九亦有「负笈」二字。 
　五一四　辅字公助〔一〕，平陆人也。学公羊传、援神契。常隐居野庐，以道自娱。辟公府，举有道，对策拜郎中。陈灾异，甄吉凶，有验，拜议郎，以病逊　鸩帝公交车征，不行，卒于家。（姚。王。汪。黄）──范书方术传注 

〔一〕　辅，王辅也。 
　五一五　穆尝养猪，猪有病，使人卖之于市，语之云：「如售，当告买者言病，贱取其直，不可言无病，欺人取贵价也。」卖猪者到市即售，亦不言病，其直过价。穆怪之，问其故。赍半直追以还买猪人，告语云：「猪实病，欲贱卖，不图卖者人相欺，乃取贵直。」买者言卖买私约，亦复辞钱不取。穆终不受钱而去。（姚。王。汪。黄）── 
范书方术传注 
　五一六　陈蕃、胡广（伯）、范滂、公沙穆并以俊才举孝廉〔一〕，除郎中，光禄勋主事。──大唐六典卷一 
〔一〕　据职官分纪卷八改。 
　五一七　穆子孚，字允慈，亦为善士。举孝廉，尚书侍郎，召陵令，上谷太守。（姚。汪。黄）──范书方术传注 
　五一八　孟节能含枣核，不食可至五年〔一〕。（孙。王。汪。黄）──御览卷九六五 
〔一〕　按范书方术传作「郝孟节」，其文与此引略同。孙、黄二辑作孟节传，非。 
　　逸民传
　五一九　严遵雅性高厉〔一〕。（王。汪。黄）──文选卷四七袁彦伯三国名臣序赞注 
〔一〕　王谟按：「范书严光字子陵，一名遵。」 
　五二○　高凤字文通，南阳（蔡）〔叶〕人〔一〕。家以农亩为业，而勤学专精读诵。妻尝之田，曝麦于庭，令凤护之，惧鸡以竿授之。时天暴雨，而凤持竿读书，不觉潦水大至，流其麦矣。（孙。王。汪。黄）──御览卷六一一 

〔一〕　据范书本传改。书钞卷九七引文略异，孔本未详何书，而陈本作谢汉书。 
　五二一　戴良有失父零丁〔一〕。（姚。汪。黄）──姚辑 
〔一〕　孙志祖按：「戴良失父零丁，见御览五百九十八卷。良字文让，亦不云出谢书，恐与字叔鸾者非一人。」黄奭曰：「见姚本。姚氏又注云：『案良字叔鸾，汝南慎阳人。范独载其事母一节，则必幼而失父者也。此未检所出。近高宫詹士奇天禄识余载之，与齐谐记有失儿女零丁句并列。注云：零丁，今之寻人招子也。』案姚氏此条既云未检所出，则不当采入，未可以高氏天禄识余为据也。姚又谓范独载其母一节，则必幼而失父者也，独不思良之曾祖父戴遵乎？据范书遵字子高，家富好给，食客常三四百人。夫曾祖父家富如此，则其祖其父可知。范以无事绩可纪，且失其名与字，故不载焉，可据以为失父之证。及检御览五百九十八云：戴良字文让，失父零丁曰……　鸶御览此事前引齐谐记国步山一条，云前后有失儿女者零丁有数十。后即载戴良失父零丁事，并即齐谐记中语也　鸶此二戴良名同而字不同，则是天禄识余所载之戴良与齐谐记并列，盖是字文让之戴良，而非字叔鸾之戴良明矣。今以字文让者误作鸾叔，张冠李戴，而漫书于后汉书补逸之内，不亦见笑大方哉？且齐谐所云语杂诙谐，事之有无不可知，何得据以为实？今姑附录于末，而考正之，以明姚氏之书不可信也。」天游按：钱锺书管锥篇云，所谓戴良失父零丁，实「俳谐之作，侪辈弄笔相戏」之文，则戴文让乃杜撰之人，本不足据。而历来多有受惑而疑其为东汉之戴良者，名家亦不例外，清严可均即言良一字文让，且抄戴良零丁入全后汉文，失考甚矣。今依黄辑例，录于此而明其伪。 

　五二二　法真隐居大泽，讲论术艺，历年不问园圃。（姚。王。汪。黄）──类聚卷六五 
　五二三　「法真名可得而闻，身不可得而见。逃名而名我随，避名而名我追，可谓百世之师矣！」〔一〕乃刊石颂之，号玄德先生。──书钞卷一○二 
〔一〕　据范书逸民传，此言乃法真友人郭正之赞语。 
　　列女传
　五二四　曹寿妻〔一〕，班超之妹也。超字仲叔，扶风人，为都护在绝域，年老思入关。妹乃上书曰：「妾兄超延命沙漠三十余年，骨肉生离，不复相识。」书奏，帝乃征还。（孙。汪。黄）──御览卷五一七 

〔一〕　曹寿字世叔，早卒。 
　五二五　汝南袁隗妻，马融之女。少有才辨，融家世丰豪，装遣甚盛。及初成礼，隗谓之曰：「妇奉箕帚而已，何乃过珍丽？」对曰：「慈亲垂爱，不敢逆命。君欲效鲍宣、梁鸿之行者，妾亦请从少（绍）〔君〕、孟光之事〔一〕。」又问曰：「弟先兄举，世以为笑。今处姊未适人，而君先行，可乎？」对曰：「妾姊高行殊邈，未遇良匹，不如鄙薄，苟然而已。」又问：「南郡学穷道奥〔二〕，文为辞宗，而所在之职〔三〕，辄以资财为损，何耶？」对曰：「孔子大圣，不免武叔之毁；子路至贤，犹有伯寮之愬〔四〕。家君固其宜也。」（孙。汪。黄）──御览卷五一七 

〔一〕　据汪辑改。范书列女传曰：少君，桓氏之女，为勃海鲍宣妻。宣时从少君父学，甚清苦。少君装送甚盛，宣不悦。少君遂悉归侍御服饰，更箸短布裳，与宣共挽鹿车归乡里，乡邦称之。又逸民传曰：孟光壮肥而黑，梁鸿聘之。始盛妆入，鸿七日不答。孟光乃更为椎髻，箸布衣，操作而前，梁鸿始喜。后双双隐居霸陵山中。 

〔二〕　马融曾任南郡太守，故以「南郡」尊称之。 
〔三〕　「职」原误作「识」，据范书本传改。 
〔四〕　论语子张篇曰：「叔孙武叔毁仲尼，子贡曰：『无以为也。仲尼不可毁也。他人之贤者，丘陵也，犹可踰也。仲尼，日月也，无得而踰焉。』」又宪问篇曰：「公伯寮愬子路于季孙，子服景伯以告，曰：『夫子固有惑志于公伯寮，吾力犹能肆诸于朝。』子曰：『道之将行也与？命也。道之将废也与？命也。公伯寮其如命何！』」 

　　风教传
　五二六　告字君达，为司徒虞延所辟。时陇西太守邓融以职被罪，君达解其桎梏〔一〕。（姚。王。汪。黄）──书钞卷六八 
〔一〕　告，封告。俞本、孔本此条均作「封告传」，而陈本作「风教传」。洪饴孙史目表据陈本，列风教于谢书传目中。疑封告、风教其音相仿，或系陈禹谟妄改亦未可知。今暂存此目以俟考。又孙志祖按：「范书王丹传云永平四年坐考陇西太守邓融事无所据策免。又冯鲂传亦云永平四年坐考陇西太守邓融听任奸吏策免。邓融不知缘何事被罪。王丹、冯鲂皆以妄考策免，则邓融之桎梏本非其罪可知。虞延为司徒在永平八年，盖此狱连年不决，久乃辩明其诬，故封告得解之也。」 

 
 
  
谢承后汉书卷六
　　陈临传
　五二七　陈临字子然，为苍梧太守。人遗腹子报父怨，捕得系狱，伤其无子，令其妻入狱，遂产得男。人歌曰：「苍梧陈君恩广大，令死罪囚有后代，德参古贤天报施。」（孙。王。汪。黄。俊）──御览卷四六五 

　五二八　陈临为苍梧太守，推诚而理，导人以孝悌，临征去后，本郡以五月五日祠临东城门上〔一〕，令小童洁服舞之。（姚。王。汪。黄）──初学记卷四　○　御览卷三一　事类赋注卷四 

〔一〕　姚之骃按：「范书阙。魏收五日诗云：『因想苍梧郡，兹日祀陈君。』」 
　　杨乔传
　五二九　杨乔字圣达〔一〕，〔乌伤人也〕〔二〕　疠尚书侍郎，转左丞。自在台阁，闲练汉家故事，前后上表，陈国政便宜。（姚。王。汪。黄）──书钞卷六○　○　范书循吏传注 

〔一〕　「乔」原误作「高」，据汪辑径改。下条同。 
〔二〕据范书循吏传注补。 
　五三○　杨乔字圣达，拜尚书。乔渊懿博雅，治术又办，优纳王事，明习国家典故。干机密之职，夙夜周慎，退食自公。乔仪表伟丽，每朝贺，天威属意，百寮侧目。（孙。王。汪。黄）──书钞卷六○ 

　五三一　杨乔为尚书，容仪伟丽，数上书言政事。桓帝爱其才貌，诏妻以公主。乔固让，不听，遂闭口不食，七日而死〔一〕。（姚。王。汪。黄）──初学记卷一○　○　御览卷一五二　又卷三七九 

〔一〕　惠栋曰：「案会稽典录曰『昔王景兴问士于虞仲翔，仲翔对曰：「尚书乌伤杨乔，桓帝妻以公主，辞疾不纳是也。」』」 
　五三二　杨乔曰：「犹尘附泰山，露集沧海，虽无补益，款诚至情，犹不敢嘿也。」（孙。王。汪。黄）──文选卷三七曹子建求自试表注 
　五三三　杨乔曰：「侯生为意气刎颈〔一〕。」（孙。汪。黄）──文选卷三一袁阳源效白马篇注　○　又卷二五卢子谅赠刘琨诗注 
〔一〕　侯生，魏隐士侯嬴，助信陵君窃符救赵者。其以信陵君至晋鄙军日，北向自刎。事见史记魏公子列传。 
　　王防传
　五三四　王防字文始，为尚书令，典任枢机，竭忠于国，数陈便益，讥判时政以为阙失者，言旨切直，多见省纳。（姚。王。汪。黄）──书钞卷五九 
　五三五　任防字文始〔一〕，为司隶校尉，下车，尝食干饭，十日一炊，闭合不通豪右，施设禁令案法，贵戚敛手，互相约敕，不敢干越。（姚。王。汪。黄）──书钞卷六一 
〔一〕　此任防恐与王防为一人，汪辑入王防传，今从之。 
　　陈正传
　五三六　鲁国陈正字叔方〔一〕，为太官令。时黄门郎宿与正有隙，因进御食，以发穿贯炙。光武见发〔怒〕〔二〕，敕斩正。正已陛见，曰：「臣有当死罪三：黑山出炭，增冶吐炎，燋肤烂肉，而发不销，臣罪一也　鹞出佩刀，砥砺五石，亏肥截骨，不能断发，臣罪二也。臣〔朗月书章奏，侧光读五经，旦临食〕〔三〕，与丞及庖人六目齐观，不如黄门一人〔四〕，臣罪三也。」诏〔赦之〕〔五〕，敕收黄门〔六〕。（姚。王。汪。黄） 
──书钞卷五五　○　御览卷二二九　又卷八六三　书钞卷一四五 
〔一〕　姚辑作「陈正叔」，孙志祖据御览驳正之。汪辑作「陈正」，是。黄辑从姚辑，失考甚矣。 
〔二〕　据御览卷八六三补。同书、天中记卷三三、又卷四六皆然。 
〔三〕　据御览卷二二九补。 
〔四〕　御览卷八六三「一人」作「两目」。 
〔五〕　据御览卷二二九、又卷八六三补。 
〔六〕　天中记卷三三作「诏乃舍黄门而释正」。又姚之骃按：「范书阙。光武之智岂不如孙权之辨鼠矢，将琐琐者不觉耳，至以发故而戮人，恐暴君亦不尔，谢书过矣。又韩非子载晋文公谯掌人事，与此传大同小异，言事偶相类，因脱胎旧文耶？」 

　　严丰传
　五三七　豫章严丰字孟侯，为郡主簿。太守贾萌举兵欲诛王莽，有飞蜂附萌车衡，丰谏以为不祥之征，萌不从，果见杀〔一〕。（姚。王。汪。黄）──事类赋注卷三○　○　御览卷九五○ 

〔一〕　王谟按：「前汉书王莽传云：『传莽首诣更始，悬宛市。曹部监杜普、陈定大尹沈意、九江连率贾萌皆守郡不降，为汉兵所诛。』则萌死于更始建元以后，萌实助莽见诛。谢书谓讨莽而死，事为失实。」 

　　许庆传
　五三八　许庆〔字子伯〕〔一〕，家贫，为郡督邮，乘牛车，乡里号曰「轺车督邮」。（姚。王。汪。黄）──书钞卷七七　○　御览卷二五三　又卷四八七　又卷七七五 
〔一〕　据御览之三引补。又陈本误「庆」为「处」。 
　五三九　庆尝与友人谈论汉无统嗣，幸臣专势，世俗衰薄，贤者放退，慨然据地悲哭。时人称「许子伯哭世」。（孙。王。汪。黄）──御览卷二五三　○　又卷四八七 
　　周稷传
　五四○　周稷为功曹〔一〕，衣不覆躯。（姚。王。汪。黄）──书钞卷七七 
〔一〕　俞本作「周稷」，姚、王、汪三辑与之同。孔、陈本作「周稷」，黄辑与之同。孙志祖改姚辑「穆」作「稷」。今亦从孔本。 
　　桓任传
　五四一　桓任后母生时，不食猪羊肉，故终身不以猪羊肉近口〔一〕。（姚。王。汪。黄）──书钞卷一四五 
〔一〕　王谟按：「隋书经籍志有桓任家传。」今按：疑隋志之「任」系「氏」字之讹。 
　　刘宠传
　五四二　安众侯刘〔宠〕（崇）〔一〕，长沙定王五代孙，南阳宗室也。与宗人讨莽有功，随光武河北破王郎。朝廷高其忠壮，策文嗟叹，以厉宗室　鸩众诸刘皆其后。（姚。王。汪。黄）──范书李通传注 

〔一〕　范书点校本校勘记曰：「集解引顾炎武说，谓『崇』当从汉表作『宠』。又引陈景云说，谓崇死于莽未篡汉之先，建武二年，从文弟宠绍封，此传写误也。今据改。」四辑均作「刘崇」，误，今依校勘记改定。 

　　羊茂传
　五四三　羊茂字季宝，豫章人。为东郡太守，冬坐白羊皮，夏处丹板榻〔一〕，常食干饭，出界买盐豉，妻子不历官舍。（姚。王。汪。黄）──书钞卷三八　○　又卷七五　　御览卷四二五　又卷二一 

〔一〕　书钞卷七五、御览卷二一均作「单板榻」。 
　　羊定传
　五四四　羊定字世德〔一〕，为郡功曹，病困，被不覆躯，衣不周身。郡将赐大布被及襦葱，皆不受，执志而终。（孙。王。汪。黄）
─ ─御览卷二六四　○　书钞卷七七 
〔一〕　王谟按：「书钞廉洁门引豫章彦士传作羊茂，文并同。又被部引列士传作林茂。御览引列士传作华茂。此引谢书又作羊定。皆疑有误。今从江西通志采录。」按江西通志曰：「羊茂字季实，豫章人，为郡功曹，布被不覆躯，布衣不周身。郡将察其廉，遗之布被衣葱，皆不受。」天游按：定字世德，茂字季宝，非一人明矣。孙、汪、黄三辑均作羊定传，当是。江西通志晚出，转引他书，多有文饰，颇经改窜，不足为据。其误「季宝」为「季实」，即一例。王说非。又书钞卷七七引作「华茂」，亦非。 

　　王博传
　五四五　王博字季习，拜尚书，明敏习汉家旧事。在台历载，夙夜敬戒，内外不漏。（姚。王。汪。黄）──书钞卷六○ 
　　黄向传
　五四六　豫章黄向〔字文章，为性廉洁〕〔一〕。〔常〕晨步〔行〕〔二〕，〔于〕路中得珠琪一囊〔三〕，可直三百余万〔四〕。〔
募〕求得〔其〕主〔五〕，还之。主欲以半物谢向，向委去不顾〔六〕。（姚。王。汪。黄）─ ─御览卷八○二　○　事类赋注卷九　御览卷四二五 
〔一〕　据御览卷四二五补。 
〔二〕　据御览卷四二五补。 
〔三〕　同右。又「珠」作「金」。 
〔四〕　御览卷四二五「三」作「二」。 
〔五〕　据右引补。 
〔六〕　孙志祖曰：「李瀚蒙求云『黄向访主』，即指此事。」 
　五四七　黄向对策曰：「雷陈义重〔一〕，出则●升〔二〕。」（
孙。王。汪。黄）──文选卷四七陆机汉高祖功臣颂注 
〔一〕　雷，雷义；陈，陈重。事见雷义传。 
〔二〕　●，双也。见复古编。 
　五四八　黄向对策，以为群英之表。（王。汪。黄）──文选卷五○范蔚宗宦者传论注　○　又卷三○谢灵运拟魏太子邺中集诗注 
　　陶硕传
　五四九　河南陶硕〔字公超〕〔一〕，噉芜菁羹，无盐豉。（孙。汪。黄）──书钞卷一四四　○　御览卷八六一 
〔一〕　据御览卷八六一补。 
　五五○　河南陶硕，乡曲饷之，硕无所受，但食枣饮水，美谈而已〔一〕。（姚。王。汪。黄）──御览卷九六五　○　事类赋注卷二六　御览卷四二五 
〔一〕　御览卷四二五作「共谈而已」，诸辑从之，似较「美谈」为佳。 
　　韩崇传
　五五一　崇迁汝南太守。诏引见，赐车马剑革带。上仍敕崇曰：「 
汝南，心腹之地，位次京师也。」（姚。王。汪。黄）──书钞卷七四 
　　五五二　韩崇为汝南太守，遗妻子粗饭〔一〕，唯菜茹盐豉而已。（孙。王。汪。黄）──书钞卷一四六 
〔一〕　「遗」本作「遣」，据陈、俞本改。 
　　尹●传
　五五三　〔颍川〕尹●字公可〔一〕，为徐州刺史，以小〔铜〕釜〔甑〕〔二〕，十日一炊。（姚。王。汪。黄）──书钞卷三八　○　御览卷七五七 
〔一〕　据御览卷七五七补。又「尹」本作「隐」，孔广陶据古今图书集成考工典改。姚、王二辑皆作「隐暹传」。而孙志祖改姚辑作「
尹暹传」，黄辑从之。汪辑则据御览作「冯●传」。三说各异，未知孰是。今暂从孔本。又俞本「公可」作「公向」，亦异。 
〔二〕　据御览卷七五七补。 
　　邓儒传
　五五四　邓儒字伯祖，补尚书令。正身机密，剪邪截曲，不挠强臣。（姚。汪。黄）──书钞卷五九 
　　湛重传
　五五五　湛重字文迭，补大司农，在位历载，家至贫困，妻子裾谷给之食也〔一〕。（姚。王。汪。黄）──书钞卷五四 
〔一〕　孙志祖按：「广韵湛字注：湛姓，后汉有大司农湛重。」王谟按：「湛重，豫章人。南昌耆旧记作『谌重』，云和帝时除薛令，以德行闻。未详所据。」 
　　沈景传
　五五六　沈景为河间相，拜为二千石，妻子不历官舍，五日一炊。（姚。王。汪。黄）──书钞卷七五 
　五五七　沈景字张〔一〕，为河间相，恒食干糒。（孙。汪。黄）──书钞卷一四七　○　御览卷八六○ 
〔一〕　按此当有脱文。 
　　李鸿传
　五五八　李鸿字奉逊，体性仁孝，友于兄弟。弟育为人所侵辱〔一〕，育后阴结客报怨，为执法吏所得，当伏罪。时未有立嗣，鸿为太尉掾，在京师，伤育以义刷耻，门户断绝，自分代育，遂劾印还归。〔二〕欲过家，恐见妻子，亏移其意。到县北亭，预作记，乞代育。通记，便饮鸩而死。县令省记，怛然惊感。（姚。王。汪。黄）──初学记卷一七　○　御览卷四一六 

〔一〕　汉书王莽传载莽末有镇戎大尹李育；范书公孙述传有述将军李育，后降光武；范书儒林传有李育，曾事东平王苍；又王郎传及袁纪均载有赵国大豪李育，为王郎大司马，此又有一李育，则汉时有五李育，先后同时。 

〔二〕　「劾」原误作「刻」，据汪辑径改。 
　　周敞传
　五五九　吴郡周敞，师事京房〔一〕。房为石显所谮系狱市，谓敞曰：「吾死后四十日，客星必入天市，即吾无辜之验也。」房死后，果〔如房言〕〔二〕。〔敞上书陈其枉〕〔三〕。（姚。王。汪。黄）──书钞卷一五○　○　开元占经卷八二　御览卷五　事类赋注卷二　御览卷八七五　晏公类要卷二五 

〔一〕　孙志祖按：「姚云君明以元帝建昭二年死，距光武之兴六十二年，岂敞暮年亦及事世祖邪？抑或谢书志天文，引此为证也。志祖案：后汉董春亦诣京房受易，见本书。」君明乃京房之字。 

〔二〕　据御览卷五补。 
〔三〕　据开元占经卷八二补。 
　五六○　苍梧广信女子苏娥，行宿高安鹊巢亭〔一〕，为亭长龚寿所杀，及婢，致富，取其财物，埋（致）〔置〕楼下〔二〕。交址刺史周敞行部宿亭，觉寿奸罪，奏之，杀寿。（孙。王。汪。黄）──文选卷三九江淹诣建平王上书注　○　御览卷一九四 

〔一〕　御览卷一九四注曰：「列异传云『鹄奔亭』。」按此注出李善注，文选正文作「鹄亭之鬼」，谢书作「鹊」，恐非。 
〔二〕　据御览卷一九四改。 
　　陈茂传
　五六一　〔汝南〕陈茂〔一〕，性永有异志〔二〕，交址刺史吴郡周敞辟为别驾从事。〔旧刺史行部，不渡涨海〕〔三〕。敞欲到朱崖、儋耳，茂谏曰：「不宜履险。」敞不服。涉海遇风，船欲颠覆。茂仗剑呵骂水神，风〔即止〕息得济〔四〕。（姚。王。汪。黄）──书钞卷七三　○　御览卷六○　类聚卷八　事类赋注卷六　文选卷一一鲍明远芜城赋注　又卷二二谢灵运游赤石进帆海注 

〔一〕　据类聚卷八、御览卷六○补。 
〔二〕　俞本「志」作「术」。 
〔三〕　据御览卷六○、事类赋注卷六补。 
〔四〕　据类聚卷八、御览卷六○补。又文选二引皆作「陈茂常度涨海」。 
　五六二　陈茂，豫州刺史周敞辟为别驾从事，与俱行部。到颍川阳翟传，传中有置美酒一（押）〔柙〕〔一〕。敞去〔二〕，敕御驺载酒以行。茂见于外，取柙击柱，破之。敞问茂：「刺史年老酒益气，别驾破柙名亦何益？」茂答曰：「所过皆有，以明使君传车騑骖〔榼〕载酒〔三〕，非宜也。」（孙。王。汪。黄）──御览卷二六三　○ 
　又卷七六一 
〔一〕　据御览卷七六一改。 
〔二〕　「敞」误作「敬」，径改。 
〔三〕　据御览卷七六一补。 
　　陈宣传
　五六三　陈宣字子兴〔一〕，沛国萧人也。刚猛性毅，博学明鲁诗。遭王莽篡位，隐处不仕。光武即位，征拜谏议大夫。建武十年〔二〕，雒水出造津，城门校尉欲〔筑〕（奏）塞之〔三〕。宣〔谏〕曰〔四〕：「昔周公卜雒，以安宗庙，为万世基，水不当入城门。如为灾异，人主过而不可辞，塞之无益。昔东郡金堤大决，水欲没郡，令、吏、民散走，太守王尊（亡）〔正〕身敕以住立不动〔五〕，水应时自消。尊，人臣，尚修正弭灾，岂况朝廷中兴圣主，天所挺授，水必不入。」言未绝，水去。上善其言。后乘舆出，宣列引在前，行迟，乘舆欲驱，钩宣车盖使疾行，御者堕车下。宣前谏曰：「王者承天统地，动有法度，车则和鸾，步则佩玉，动静应天。昔孝文时，边方有献千里马者，还而不受。陛下宜上稽唐虞，下以文帝为法。」上纳其言，遂徐行按辔。迁为河堤谒者，以病免，卒于家。（姚。王。汪。黄）──续汉五行志注　○　类聚卷八　御览卷五九　又卷六二　又卷八七三　事类赋注卷七 

〔一〕　御览卷五九作「字子舆」，又卷八七三作「字子建」，未知孰是。五行志注脱「字」字，径补。 
〔二〕　姚之骃按：「古今注称建武七年六月雒水盛溢，至津城门，帝自行水。谢书作十年，未知孰是。范五行志及帝纪均不载，此岂以其未入门邪？」孙志祖按：「范书光武帝纪建武七年有是夏连雨水语，应作七年是。」孙说是。又姚误续汉志为范五行志，亦非。 

〔三〕　据类聚八、御览卷五九、又卷八七三、事类赋注卷七改。 
〔四〕　据右四引补。 
〔五〕　据它五引改。 
　　戴礼传
　五六四　戴礼雅有威重，拜侍御史，以能治剧，出为丹阳东都尉。（姚。王。汪。黄）──书钞卷六二 
　　路仲翁传
　五六五　路仲翁好学〔一〕，家居，受学者自远方而至〔二〕。征博士。（姚。王。汪。黄）──书钞卷六七 
〔一〕　孙志祖曰：「姚云仲翁似以字行者。志祖案：谢书多称人字，非以字行也。」 
〔二〕　「受」本作「授」，据姚、汪诸辑径改。 
　　李敬传
　五六六　〔汝南〕李敬迁赵国相〔一〕。其奴仆常于舍内鼠空穴中，得系臂珠及珰悬珥相连。即出阁，问主簿，白言：「前相后夫人，诸侯女也。昔亡珠玑〔二〕，不知处所，疑子妇窃之，去妇杀婢。」即遣吏送珠付前相。相惭，乃还去妇〔三〕。（姚。王。汪。黄）──书钞卷一五八　○　类聚卷八四　御览卷八○二　事类赋注卷九 

〔一〕　据类聚卷八四、御览卷八○二补。 
〔二〕　类聚卷八四引作「昔亡三珠」。天中记卷一九亦然。 
〔三〕　类聚卷八四作「追去妇还」。 
　　公孙晔传
　五六七　晔字春光，到太学，受尚书，写书自给。（姚。汪。黄） ──书钞卷一○一 
　五六八　公孙晔拜博士、侍中，国有疑事，常使进见，问其得失，所陈皆据经依义，补益国家，深见省纳。（孙。王。汪。黄）──御览卷二一九 
　五六九　公孙晔为司隶校尉。时京兆门晚开早闭〔一〕。（姚。王。汪。黄）──书钞卷六一 
〔一〕　唯汪辑作「早开晚闭」，非。 
　五七○　公孙晔字春光〔一〕，为司隶校尉。下车减损随车，坐席不迁，豪杰贵戚宾客绝其书疏，按法捕治，无所回避，京师宴然，强族由是敛手。（姚。王。汪。黄）──书钞卷六一 

〔一〕　陈本误作「孙华」，姚辑、黄辑据以立孙华传，非。 
　　虔国传
　五七一　虔国迁日南太守，每行县，有雁恒飞翔，随车止国府，常〔在〕厅事中庭〔一〕。国病卒，雁飞随丧到葬地，葬后栖于墓前树上，二年乃去，时人嘉之。（姚。王。汪。黄）──书钞卷七五 

〔一〕　据汪辑补。 
　　方储传
　五七二　方储字圣明，丹阳〔歙〕人也〔一〕。〔幼丧父〕〔二〕，〔事母孝〕〔三〕。除郎中，遭母忧〔四〕，弃官行礼，负土成坟，种松柏奇树千余株，鸾鸟栖其上，白兔游其下。（姚。汪。黄。俊）──初学记卷二八　○　御览卷四一一　又卷九○七　又卷九一六类聚卷八八　又卷九○　又卷九五　初学记卷二九　类林杂说卷一五　稽瑞　鸣沙石室古籍丛残 

〔一〕　据御览卷四一一、又卷九○七补。 
〔二〕　据类聚卷九五、初学记卷二九、御览卷四二一、又卷九○ 七、又卷九一六补。 
〔三〕　据初学记卷二九补。 
〔四〕　类聚卷九○、御览卷四一一作「母终」；又御览卷九一六作「母终日」；而初学记卷二九、御览卷九○七作「母死」；类林杂说卷一五作「遭母丧」，唯类聚卷八八与初学记卷二八同。 

　五七三　方储字圣明，负笈到三辅，无术不览。（孙。汪。黄）──御览卷七一一 
　五七四　方储为郎中。章帝使文郎居左，武郎居右。储正住中，曰：「臣文武兼备，在所施用。」上嘉其才，以繁乱丝付储使理，储拔佩刀三断之，对曰：「反经任势，临事宜然。」（姚。汪。黄）──事类赋注卷一○　○　御览卷二一五　又卷三四五　又卷八一四 

　五七五　方储字圣明，晓风角占候，为句章长。时人田还，置余粟一石及刀锄于田陌〔一〕，明日求，亡去，疑其旁家〔二〕。储曰：「此人非偷。」自呼县功曹，谓曰：「君何取人粟，置家后积茭中？」功曹款服。后为洛阳令。功曹是宪客，为宪所讽，夜杀人，断头着奁中，置厩门下，欲令储去官。储摩死者耳边问谁所杀。有顷曰：「
死人言，为功曹所杀。」收功曹，拷竟具服。（孙。汪。黄）──御览卷二六七　○　又卷八四○ 
〔一〕　御览卷八四○作「粟二石」。天中记卷四九亦然。 
〔二〕　御览卷八四○「旁」作「邻」。 
　五七六　储，丹阳人，〔聪明〕〔一〕，善天文，为洛阳令。章帝欲出南郊，储上言当有疾风暴雨，乘舆不可出。上疑其妄，令储饮酖而死。果有大雨暴风，〔洛中昼暝〕〔二〕。（姚。汪。黄）──书钞卷九○　○　御览卷五二七 

〔一〕　据御览卷五二七补。 
〔二〕　同右。 
　　张修传
　五七七　张修字子慎〔一〕，拜尚书令，有故官下卿、刺史、二千石昔为谗谤所废慎固不顺者，以次征用，奏罢中官贵臣弟子在官者治罪，国政肃清，朝无秕政。（姚。王。汪。黄）──书钞卷五九 

〔一〕　王谟按：「范书灵帝纪有使匈奴中郎将张修以罪下狱死，非此张修。」 
　　傅贤传
　五七八　傅贤字仲舒，迁廷尉。贤〔素〕清廉正〔直〕（贞）〔一〕，自掌法官，无私（间）〔门宾客〕〔二〕。〔公卿燕饮，要请不往，自以家贫，无以报答其施也〕〔三〕。常垂念刑法，务从轻比。每冬至断狱，迟回流涕。〔在位四年，治狱称平〕〔四〕。（姚。王。汪。黄）──初学记卷一二　○　书钞卷五三（四）　御览卷二三一　又卷四○五 

〔一〕　据书钞卷五三、御览卷二三一、又卷四○五改补。 
〔二〕　据书钞卷五三、御览卷二三一改补。 
〔三〕　据书钞卷五三补。其中「要」、「答」二字据御览卷二三一补。 
〔四〕　据书钞卷五三及御览卷二三一补。 
　五七九　傅贤字仲舒，拜御史中丞，执宪公平，百僚敬服。以能治谳，迁□州刺史。（姚。汪。黄）──书钞卷六二 
　　严翊传
　五八○　严翊迁颍川太守，掾吏有过，每闭合自责。（姚。王。汪。黄）──书钞卷七四 
　　陈嚣传
　五八一　会稽陈嚚〔一〕，少时于郭外水边捕鱼，人有盗〔取之〕者〔二〕，嚚见，避于草中，追以鱼遗之，盗惭不受，自后无复取焉。（姚。王。汪。黄）──类聚卷九六　○　御览卷九三五 

〔一〕　御览卷九三五作「嚣」，他条亦然，此作「嚚」，误。 
〔二〕　据御览卷九三五补。 
　五八二　陈嚣与乡人纪伯为邻，伯夜窃嚣藩地自益。嚣见之，伺伯去，密移其藩一丈地以益伯。伯惭惧，还所侵，又却一丈二尺相避，凡广三丈。太守高其义，名其闾为「义里」。（孙。王。汪。黄）──御览卷四二四 

　五八三　陈嚣字君期，明〔韩〕（纬）诗〔一〕，京师〔语〕（说）曰〔二〕：「关东说诗陈君期。」──书钞卷九六 
〔一〕　据东观记改。 
〔二〕　同右。 
　五八四　陈嚣字子公〔一〕，拜太中大夫。年七十，每朝贺，帝待以师傅之礼，赐几杖，入朝不趋，赞事不名。以病乞骸骨，以大夫位终。（姚。王。汪。黄）──书钞卷五六 
〔一〕　与上条作「君期」异。职官分纪卷四八作「子口」，似与此引同　鸫京师之语，当以「君期」为是。」 
　　王谭传
　五八五　王谭字世容，除尚书郎，服事台阁，传习国典，议拟政事尝依旧据法，为三台之表。（姚。王。汪。黄）──书钞卷六○ 
　　刘陵传
　五八六　刘陵字孟高，为侍中。车驾南郊，陵参乘。上起早，升舆伏，陵恭嗟曰：「陛下万乘主，宜立正配天，虽尊神欲寝，不当上为天地灵祗，下为群臣万姓观者乎？」上有愧色，曰：「敬受侍中斯言，以为后戒。」（姚。王。汪。黄）──书钞卷五八 

　五八七　豫章刘陵字孟高，为长沙安成长〔一〕。先时多虎，百姓患之，皆徙他县。陵之官，修德政，逾月，虎悉出界去，民皆还之。（姚。王。汪。黄）─ 
─事类赋注卷二○　○　御览卷八九一 
〔一〕　王谟按：「江西通志引谢书云：『豫章艾人，和帝时为安成长。」 
　　刁曜传
　五八八　彭城刁曜字子卿〔一〕，为渔阳相。前相所种菜，悉付还外。（孙。汪。黄）──御览卷九七六 
〔一〕　孙、黄二辑作朱跃传，误。 
　五八九　刁曜迁鲁相，修德化法教，以厉风俗，维恩并行。（孙。王。汪。黄）──书钞卷七五 
　五九○　刁曜迁（晋）〔鲁〕相〔一〕，行县，使三老执辔御车，〔二〕所顿亭传，辄讲经书。──书钞卷七五 
〔一〕　据上条改。 
〔二〕　「三」原误「王」，径改。 
　五九一　刁曜拜侍御史，自在朝廷，堂堂蹇谔，有〔〕（鞭）臣之节〔一〕。（姚。王。汪。黄）──书钞卷六三 
〔一〕　据孔广陶之校而改。姚、汪、黄三辑改作「边」，误。 
　　董春传
　五九二　董春字纪阳，会稽余姚人。少好学，师事侍中祭酒王君仲，受古文尚书。后诣京房授易，究极圣旨，条列科义。〔后还归〕（
迁师）〔一〕，立精舍，远方门徒学者常数百人。诸生每升讲堂，鸣鼓三通，横经捧手，请问者百人，〔追随上堂难问者百余人〕〔二〕。（姚。王。汪。黄）──初学记卷一八　○　御览卷六一五　初学记卷二一　御览卷四○四　书叙指南卷五 

〔一〕　据初学记卷二一、御览卷六一五改。御览卷四○四作「后还为师」。 
〔二〕　据右二引补。 
　五九三　董春为庐江太守，当官明亮，德政多奇，为吏民者相美之也〔一〕。（姚。王。汪。黄）──书钞卷七五 
〔一〕　陈、俞本作「民吏称之」。姚、汪二辑与之同。 
　　张意传
　五九四　张意为骠骑将军，讨东瓯贼。意画策，各修水战之具，浮海就攻，一战大破，所向无敌。（姚。王。汪。黄）──书钞卷六四 
　　邓道传
　五九五　邓道不应州郡旌命。（孙。王。汪）──文选卷五三陆士衡辨亡论注 
　五九六　邓道字子渊，天性通敏，以清廉正直为行，又严毅不畏强御，宜治三辅。出为左冯翊。──职官分纪卷三八 
　五九七　邓道出为冯翊，下车治豪族大姓，号为「豪强所病」。（
姚。汪。黄） ──书钞卷七五 
　五九八　邓通字子渊〔一〕，迁越骑校尉，为营吏士所敬畏，天下叹之。（姚。王。汪。黄）──书钞卷六一 
〔一〕　王谟按：「南昌耆旧记云：『邓通字子渊，豫章西平人。沈毅有学行，官冯翊太守，不通宾客，京师号曰邓独坐。』太平寰宇记曰：『西平故城在武宁县西二百九十七里。汉书云：邓通，西平人。即此县也。』此汉书谓谢承汉书。邓道、邓通当为一人，今名从所见采录。」汪辑分作两传，今从王辑。 

　　尹昆传
　五九九　汝南尹昆为汝阴功曹。令新到官，问曰：「园中有桑，以饭蚕何如？」昆曰：「非初政所务。」令嘉其言。（姚。王。汪。黄）── 御览卷九五五　○　类聚卷八八 
　六○○　尹昆字口渊，为侍御七日，特拜尚书仆射，诏曰：「惟君功曹时，以太守之术，克奖王室，其有录台事，勿令谬误。」（孙。王。汪。黄）──书钞卷五九 
　　闵贡传
　六○一　太原闵仲叔者，代称节士，虽周党之洁清〔一〕，自以弗及也。周党见其含菽饮水，遗以生蒜，受而不食。（姚。王。汪。黄）── 御览卷九七七 
〔一〕　「周」原误作「同」，据范书周党传径改。下同。 
　　尹苞传
　六○二　陈留尹苞字延博，与同郡范史云善。二人俱贫，出入共一单衣，到人门外，苞年长，常先着单衣前入，须臾出，解与史云。（
姚。王。汪。黄）──御览卷六九一　○　事类赋注卷一二 
　六○三　石苞字延博〔一〕，为诸生，笃行清苦，学五经，征拜议郎。（姚。王。汪。黄）──书钞卷五六 
〔一〕　王谟按：「书钞引谢书有『石苞字延博』，盖即尹苞之误。」王说是。黄辑别作石苞传，非。 
　　张稷传
　六○四　张稷字卫君，除尚书侍郎左丞。朝贺陛见，进对威仪，辞令辩达，明帝深奇异之，拜胶东相。（姚。王。汪。黄）──书钞卷六 ○
 
 
  
谢承后汉书卷七
　　宋度传
　六○五　宋度字叔平，除谒者。以诏书赐降（侯）胡，〔俟朝〕郎门〔一〕，门闭，度顿首让胡掾，赐毕，奏罢大鸿胪。京师称曰：「
宋叔平一使，奏罢九卿〔二〕。」（姚。王。汪。黄）──书钞卷六二 
〔一〕　据汪辑删补。 
〔二〕　「奏罢」原误倒，径正之。 
　六○六　豫章宋度字叔平，为定陵令，素〔杯〕食麦饭〔一〕，〔
饮酒〕〔二〕。（姚。王。汪。黄）──书钞卷三八　○　类聚卷七三　御览卷七五九 
〔一〕　据类聚卷七三补。 
〔二〕　据御览卷七五九补。 
　六○七　豫章宋度拜（零）〔定〕陵令〔一〕。县民杜伯夷清高不仕，度数就与高谈，致枣（一）〔栗而已〕〔二〕。伯夷感德，诣县，县署功曹。（孙。王。汪。黄）──书钞卷九八　○　事类赋注卷二七　御览卷九六四 

〔一〕　据事类赋注卷二七、御览卷九六四改。孙志祖按：「杜安字伯夷，颍川定陵人。下云『县民杜伯夷』，则当作定陵无疑也。」又此二引皆作「宗度」，误。 
〔二〕　据事类赋注卷二七、御览卷九六四改。汪辑作「粟」，非。 
　六○八　宋度迁长沙太守〔一〕。人多以乏衣食，产乳不举。度切让三老，禁民杀子，比年之间，养子者三千余人，男女皆以「宋」为名也。（姚。王。汪。黄）──书钞卷七五 
〔一〕　陈、俞本皆作「宗庆」，故诸辑均作宗庆传。今依孔本，入宋度传。 
　　高吕传
　六○九　高吕为广汉太守，朝省官事，昼讲经典。（姚。王。汪。黄） ──书钞卷七五 
　　陈堪传
　六一○　陈堪字子游，仕郡为五官掾。府君被章，诏征廷尉，堪以五毒加身体，断舌无辞。（姚。王。汪。黄）──书钞卷七七 
　　华松传
　六一一　华松家本孤微，其母夜梦两伍伯夹门，言司隶在此。松年十五，师事丁子然，学春秋。十九当冠，出，诸生曰：「此宰相之器也。」（孙。王。汪。黄） 
──御览卷三九八 
　六一二　华松字爱卿，擢为司隶校尉。是时贵戚专势，〔有司软弱，莫敢纠罚〕〔一〕。松下车，闭合不通私书，不与豪右相见，奸匿犯者辄死。定奏马氏三侯，豪杰敛手，由是深见非恨也。（姚。王。汪。黄）──书钞卷六一　○　御览卷二五 
○ 
〔一〕　据御览卷二五○补。 
　六一三　华松为河南尹〔一〕，优贤养民，兴教崇化。至其剪治强宗，威烈不亏，遂见谮毁。（姚。王。汪。黄）──类聚卷六　○　书钞卷七六（二） 
〔一〕　类聚卷六「松」本作「山松」。孔广陶曰：「考翰苑新书前集卷七引北堂书钞云『汉华松翦治强宗』，此宋人所见旧钞『崧』作『松』。」故据以径改。 
　　许季长传
　六一四　许季长为湖令，州郡皆被蝗灾，过湖县，飞去不入。（姚。王。汪。黄）──类聚一○○ 
　　司马苞传
　六一五　〔司马〕苞〔字仲咸〕〔一〕。为太尉，常食麤饭，着布衣，妻子不历官舍。会司徒杨震为樊丰等所谮，连及苞，苞乞骸骨，未见听，以疾薨也。（姚。王。汪。黄）──范书安帝纪注　○　书钞卷一四四　御览卷八五 
○ 
〔一〕　据书钞卷一四四补。又汪辑作「字仲成」。 
　　张冀传
　六一六　豫章张冀字仲宗〔一〕，为广陵守。举孝子吴奉为孝廉。〔冀罢郡〕〔二〕，奉赉金为礼，冀闭门不受，奉以囊盛金，夜投冀园中而逝。冀追不及，赉金至广陵还奉。（姚。王。汪。黄）──书钞卷三八　○　御览卷八一○ 
　事类赋注卷九 
〔一〕　御览卷八一○及事类赋注卷九「冀」皆误作「载」。 
〔二〕　据事类赋注卷九补。「冀」原作「载」，径改之。 
　　许敬传
　六一七　许敬字鸿卿，汝南人，与同郡周伯灵为交友。伯灵早亡，鸿卿育养其子〔一〕。（孙。王。汪。黄）──御览卷四○七 
〔一〕　原脱「鸿」字，据前文补。 
　六一八　许敬字鸿卿，其〔乡〕吏有诬君者〔一〕，会于县令坐，敬拔刀断其席曰：「敬不忍与恶人同席。」（姚。王。汪。黄）──类聚卷六九　○　御览卷七○九 
〔一〕　据御览卷七○九补。 
　　玊况传
　六一九　况字文伯，京兆杜陵人也。代为三辅名族，该总五经，志节高亮。为陈留太守。性聪敏，善行德教。永平十五年，蝗虫起泰山，弥衍兖、豫，过陈留界，飞逝不集，五谷独丰。章和元年，诏以况为司徒〔一〕。（姚。王。汪。黄）──范书虞延传注 

〔一〕　困学记闻卷一三曰：「光武纪『建武二十三年，陈留太守玊况为大司徒』。虞延传注引谢承书曰：『况，章和元年为司徒。』谢承书误也。』翁元圻案：「谢承谓永平十五年，玊况尚为陈留太守，亦误也。章怀引之而不正其误，何欤？」又玉篇曰：「金玉之玉，点在中画之下。音宿者，点在中画之上。」按玊况之玊，音宿。 

　　唐羌传
　六二○　〔汝南〕唐羌字伯游〔一〕，辟公府，补临武长。县接交州，旧献龙眼、荔支及生鲜〔二〕，献之，驿马昼夜传送之，至有遭虎狼毒害，顿仆死亡不绝。道经临武，羌乃上书谏曰：「臣闻上不以滋味为德，下不以贡膳为功。故天子食太牢为尊，不以果实为珍。伏见交址七郡献生龙眼等，鸟惊风发。南州土地，恶虫猛兽不绝于路，至于触犯死亡之害。死者不可复生，来者犹可救也。此二物升殿，未必延年益寿。」帝从之。章报，羌即弃官还家，不应征召，着唐子三十余篇〔三〕。（姚。王。汪。黄）─ 
─范书和帝纪注　○　类聚卷八七　御览卷九七一 
〔一〕　据类聚卷八七、御览卷九七一补。 
〔二〕　类聚卷八七「生鲜」作「生犀」。 
〔三〕　天中记卷五二引作：「旧南海献龙眼荔枝，十里一置，五里一候，奔腾阻险，死者继路。和帝时临武长汝南唐羌以县接南海，乃上书谏曰：『臣闻上不以滋味为德，下不以贡膳为功。故天子食太牢为尊，不以果实为珍。伏见交址七郡献生龙眼等，鸟惊风发。南州土地恶虫猛兽不绝于路，至于触犯死亡之害。死者不可复生，来者犹可救也。此二物升殿，未必延年益寿。』帝于是下诏曰：『远国珍羞，本以荐奉宗庙，苟有伤害，岂有爱民之本，其敕太官勿复受献。』由是遂省焉。」与和帝纪注异，当系陈耀文据范书和帝纪之文妄加增益删节所致。 

　　王党传
　六二一　王党迁汝南太守，事无不敬，劳于求贤访能〔一〕，化清于上，事缉于下。（姚。王。汪。黄）──书钞卷七五 
〔一〕　姚、汪、王三辑「事无」以下作「拔才礼士，不敢自专」，又「访能」作「故能」。 
　　陈禁传
　六二二　陈禁字子雅，拜尚书。公卿朝，日晏无诏。禁问台上故事何时可罢，对言已食辄有诏罢，今已晏。禁曰：「宁可白耶？」尚书郎以上方宴乐，不敢白。禁使罢公卿。既罢，上问左右：「今未有诏而罢朝，何也？」尚书直对曰：「陈禁命罢。」上曰：「勿复问也。」禁在台二年，尝病，令、仆射数奏久病满百日，请辄免。有诏赐金帛医药。（孙。王。汪。黄）──御览卷二一二 

　六二三　沛国陈禁〔一〕，性不好荣。建武〔三十年〕（中）〔二〕，拜议郎，引见赐食，禁阳〔称〕眼目无所见〔三〕，以肉投羹中，出又撑柱乃归。（姚。王。汪。黄）──御览卷七四三　○　书钞卷一四五 

〔一〕　书钞卷一四五作「陈楚」。黄奭曰：「疑『楚』字误。」孔广陶曰：「谢书别有陈禁传，不得相混。汪辑此条作陈楚传。」天游按：陈禁、陈楚当系一人，禁、楚二字必有一误。今依御览，入陈禁传，录书钞之异以存疑。 

〔二〕　据书钞卷一四五改。 
〔三〕　据书钞卷一四五补。 
　　李寿传
　六二四　李寿聪明智达，有俊才。太守黄谠高其名德，召署功曹。每进见，常荐达郡中善人有异行者，谠辄序用。寿虽见优礼愈隆，寿意益下，其所致达，未尝伐其功美。（姚。王。汪。黄）──御览卷二六四　○　书钞卷七七 

　六二五　沛相李寿前后所上便宜，为南宫故事。（王）──玉海卷五一 
　六二六　李寿为青州刺史〔一〕，〔发玺书〕于本县传舍〔二〕，乘法驾騑骖朱轩就路。其所经历州县，瞻察牧守长史政治优劣，若有惠爱节操清好未闻者，远听特表荐；有贵戚豪侠子弟在我贪残为人所疾者，有司畏忌不敢言举者，亦当随时案奏贬罚之。〔上言曰：「臣以为政宜一统，虽非所部，夫东家有犬，不忍见西家之有鼠，臣之所见，敢不以闻。」〕〔三〕〔奏免四郡相，百城怖惧，悉豫弃官〕。〔四〕（姚。王。汪。黄）─ 
─书钞卷七二　○　类聚卷五○　御览卷二五四　晏公类要卷二○　赵德麟侯鲭录卷三 
〔一〕　汪、黄二辑均作「李焘」。孔广陶按：「类聚五十引『寿』作『焘』，翰苑新书前集卷七引，仍作『寿』。俞本作『焘』。然谢书本有李寿、李焘二人，每误为一，此则焘传也。」天游按：上海古籍出版社排印本类聚、孔本书钞、晏公类要、御览均作「李寿」，孙志祖以为当作李寿，王辑皆入李寿传，今从之。 

〔二〕　据类聚卷五○、御览卷二五四补。 
〔三〕　据侯鲭录卷三补。其中脱「宜」字，「统」误作「流」，皆据晏公类要卷二○改补。 
〔四〕　据类聚卷五○、御览卷二五四补。 
　六二七　李寿为青州刺史，奉法督察，朝廷闻之，以能治剧。（王。汪。黄）──书钞卷七二 
　　石□传
　六二八　石□迁雁门太守，广宣恩惠，怀柔殊俗，远方皆服其德。（姚。王。汪。黄）──书钞卷七五 
　　闻人统传
　六二九　闻人统字文公〔一〕，为郡督邮。家贫无马，行则负担，卧则无被，每以皮自覆，未尝轻受人一餐之馈也。（姚。王。汪。黄）──书钞卷七七　○　御览卷二五三 
〔一〕　御览卷二五三「统」作「袭」。 
　　施延传
　六三○　〔施〕延字君子，蕲县人也〔一〕。少为诸生，明于五经，星官风角，靡有不综。家贫母老，周流佣赁，〔鬻力供养〕〔二〕。常避地于庐江临湖县，种瓜〔自给〕〔三〕。后到吴郡海盐，取卒月直，赁作半路亭父〔四〕，以养其母。是时吴会未分，山阴冯敷为督邮，到县，延持帚往，敷知其贤者，下车谢，使入亭，请与饮食〔
讫〕〔五〕，脱衣与之，饷饯不受。顺帝征拜太尉，年七十六薨。（
姚。王。汪。黄）──范书陈忠传注　○　御览卷八二九　又卷四八四 
〔一〕　据御览卷四八四、八二九补。又御览卷四八四「蕲县」作「
沛」　鸫蕲县属沛国，恐「蕲」上脱「沛国」二字。 
〔二〕　据御览卷四八四补。 
〔三〕　同右。 
〔四〕　御览卷八二九「父」作「下」。 
〔五〕　据御览卷八二九补。 
　　嵇诏传
　六三一　嵇诏字文肃〔一〕，为范令，不入内舍，常卧厅事上。（ 
姚。王。汪。黄）──书钞卷三六 
〔一〕　姚、王、汪三辑作□绍传，黄辑作胡绍传，前均有「会稽」二字。 
　　胡邵传
　六三二　胡邵为淮南太守，〔使铃〕（群）下阁外炊〔一〕，曝作干饭，阁内不设釜甑。（孙。王。汪。黄）──书钞卷一四四　○　御览卷七五七　又卷八五○ 
〔一〕　据御览卷七五七、又卷八五○改补。铃下乃下等随从。范书酷吏周传曰「又问铃下」，注引汉官仪曰：「铃下、侍阁、辟车，此皆以名自定者也。」 
　　祝皓传
　六三三　祝皓字子春，志节抗烈，笃于仁义。为吏归休，先周旋乡里，吊死问疾毕，乃还家。（姚。王。汪。黄）──初学记卷二○ 
　　虞承传
　六三四　虞承字叔明〔一〕，拜谏议大夫，雅性忠謇，在朝堂犯颜谏争，终不曲挠。散〔俸〕禄赈给诸生〔二〕，言德无比。（姚。王。汪。黄）──初学记卷一二　○　御览卷二二三　书钞卷五六 

〔一〕　书钞卷五六引作「叔郎」。 
〔二〕　据书钞卷五六补。御览卷二二三亦然。 
　　陈长传
　六三五　陈长字君渊〔一〕，昼则躬耕，夜则赁书以养母。（姚。王。汪。黄）──书钞卷一○一 
〔一〕　诸辑从陈、俞本，皆作陈常传，未知孰是。又孔本「字」误作「次」，径改。 
　　薛惇传
　六三六　汝南薛惇字子礼，为北海长史。家贫，坐无完席。妻谓惇曰〔一〕：「君无俸禄给子孙，复无完席耶？」惇因更以善席与妻，自坐败者，妻惭，不复敢言。（姚。王。汪。黄）──书钞卷一三三　○　又卷三八　御览卷三九三　又卷七○九 

〔一〕　职官分纪卷四二「妻」下有「子」字。两处皆然。 
　六三七　薛惇为汉中太守，盛夏但坐板榻，上不用席，冬坐羊皮。河内高弘为琅邪相亦然。──书钞卷一三三 
　　徐栩传
　六三八　吴郡徐栩，为小黄令。时陈留遭蝗，过小黄，飞逝不集。刺史行部，责栩不治，栩弃官，蝗应声而至。刺史谢，令还寺舍，蝗即皆去。（姚。王。汪。黄） 
──类聚卷一○○ 
　六三九　吴郡徐相为长沙太守〔一〕，常食干饭，不发烟爨。（姚。王。汪。黄） ──类聚卷八○　○　御览卷八七一 
〔一〕　疑徐相、徐栩为一人，且当以徐栩为是。 
　　六四○　徐栩为长沙郡将〔一〕，亡，遗言不受赠赙，有一匹私马，卖以买棺。（姚。王。汪。黄）──书钞卷九二　○　御览卷五五一 
〔一〕　御览卷五五一「栩」误作「●」。 
　　沈辅传
　六四一　沈辅字伯禽，会稽山阴人也。辅少俭约，约身以礼，丧父服阕，推让祖考财产、田宅与亲贫不足者。（姚。王。汪。黄）──初学记卷二四 
　　陈谦传
　六四二　陈谦字伯让，拜御史中丞，执宪奉法，多所纠正〔一〕，为百僚所敬〔畏〕〔二〕。尚书选举，序位旌贤，常谘问谦。自陈蕃虽尊为宰相，论议褒贬，每往质疑，皆服其清识高亮。（孙。王。汪。黄）──御览卷二二五　○ 
　书钞卷六二 
〔一〕　书钞卷六二「纠」作「绳」。 
〔二〕　据书钞卷六二补。 
　六四三　陈谦字伯让，为御史中丞。同郡宣丰时为卫尉〔一〕，司徒位缺，尚书欲案以补之，咨问于谦，谦正坐不答。丰亦因士大夫谓谦，谦曰：「位不可妄假人。三司位重，上和阴阳，下训五品，岂可得处？宣丰何人，而欲居稷之官〔二〕。」传语者愧而退。（姚。王。汪。黄）──书钞卷五○ 

〔一〕　「时」上有「自为休健大夫」六字，疑系衍文，据陈、俞本删。 
〔二〕　稷，即尚书舜典所言之弃与契。舜命弃为后稷，契为司徒，此借以喻三公之职。 
　六四四　陈谦睎高视远，清举矫俗。（孙。王。汪。黄）──文选卷一八成公绥啸赋注 
　　周乘传
　六四五　周乘为交址刺史，举奏二郡秽浊太守〔一〕，属县解印绶弃官者四十余城〔二〕。（姚。王。汪。黄）──姚辑 
〔一〕　「二」系「七」之讹。交州郡七，共五十六县，下既言「四十余城」，则郡数亦必当作「七」。 
〔二〕　此条王、汪二辑注出类聚，而不详卷数，遍查类聚并无此引。黄辑照姚辑录，今亦从之，存而俟考。 
　　蒋崇传
　六四六　蒋崇为北海相，督邮阙，更选功曹吏徐蒙，曰：「无可为督邮者，唯功曹耳。」崇遂署蒙，遣行县，无犯所白。崇谓曰：「相以督邮为耳目也。」（姚。王。汪。黄）──书钞卷七七 

　　祝良传
　六四七　良字邵平〔一〕，长沙人，聪明博学，有才干，以廉平见称。（姚。王。汪。黄）──范书庞参传注 
〔一〕　天中记卷三作「字石卿」。 
　六四八　长沙祝良为洛阳令〔一〕。常侍樊丰妻杀侍婢，置井中。良收其妻，杀之。（姚。王。汪。黄）──类聚卷三五 
〔一〕　「祝」原误作「视」，据御览卷五○○引东观记径改。 
　六四九　祝良为梁州刺史，历年无警。（孙。王。汪。黄）── 文选卷五六陆佐公石阙铭注 
　　车章传
　六五○　梁国车章为本县功曹，令黄（拳）〔奉〕为人所诬〔一〕，章证其无罪，当下笔立辞，乃以斧斫右手五指〔二〕，闭口死〔于〕狱中〔三〕。（孙。王。汪。黄）──御览卷四二○　○　又卷三七○ 

〔一〕　据御览卷三七○改。职官分纪卷四二亦作「奉」。 
〔二〕　御览卷三七○「右」作「左」，误。 
〔三〕　据御览卷三七○补。 
　　项诵传
　六五一　豫章项诵字叔和，为郡主簿〔一〕。太守为属县所诬，（ 
章）〔项〕诵诣狱证〔二〕，要引自掾〔三〕，血出滂流，齿皆堕地，太守获免。（孙。王。汪。黄）──御览卷三六八 
〔一〕　王谟引江西通志曰：「顺帝时为郡主簿，有风义。」又东观记「项」作「须」，未知孰是。 
〔二〕　「项」作「章」，乃引者涉「豫章」而误。 
〔三〕　御览注曰：「掾，音断。」天游按：东观记作「引械自椓口」，疑此引有讹脱。 
　　李光传
　六五二　汝南李光字伯明，为兖州。母亡后归，视床处，得亡母乱发，光持悲号，气绝复续。（孙。王。汪。黄）──御览卷三七三 
　　周滂传
　六五三　汝南周滂字次彦。世祖到常山，问可治兵者谁，滂舅以滂对。世祖见滂短小，以为不能将帅。滂对有词理，拜颍川府丞。（孙。王。汪。黄）──御览卷三七八 
　　郭宏传
　六五四　郭宏为郡上计吏。正月朝觐，宏进殿下，谢祖宗受恩，言辞辩丽。专对移时，天子曰：「颍川乃有此辩士耶？子贡、晏婴何以加之！」群公属目，卿士叹伏。（孙。王。汪。黄）──御览卷四六三 

　六五五　郭宏为郡上计吏，朝廷问宏颍川风俗所尚，土地所出，先贤将相儒林文学之士，宏援经以对，陈事答问，出言如浮，引义如流。（孙。王。汪。黄）──御览卷四六三 
　　秦护传
　六五六　秦护清廉，不受礼赂。家贫，衣服单露，乡人歌之曰：「 
冬无葱，有秦护。」（孙。王。汪。黄。俊）──御览卷六九五 
　　殷亮传
　六五七　殷亮为博士、讲学大夫。诸儒论，胜者赐席，亮重八、九席。帝曰：「学不当如是也？」（孙。王。汪。黄）──御览卷七○ 九 
　　卫良传
　六五八　卫良字叔贤〔一〕，拜尚书令。每当选举，常先谘访，拔擢天下英俊，及二千石长吏，必依功次用之。州里同郡，虽有佳者，避远嫌疑，犹后他州也。（黄）──书钞卷五九 

〔一〕　黄辑作「字叔宝」，下条亦然，皆误。 
　六五九　卫良字叔贤，拜尚书令。病，罢官还家。家无完席，宾客省之者，坐桑下谈论，饮水去。（孙。王。汪。黄）──御览卷七○九 
　　周躬传
　六六○　汝南周躬为栎阳令，功曹万良为父报仇，自械诣狱。躬解械放良。后良赉缣五百饷躬，闭门不受。（孙。王。汪。黄）──御览卷八一八 
　　李苌传
　六六一　李苌家昼则躬耕，夜则读书，日为母市斤肉、粱米作食。（孙。王。汪。黄）──御览卷八六三 
　　陈晔传
　六六二　陈晔为巫令，有惠政，桑生二万余株，民以为给。（孙。王。汪。黄）──御览卷九五五 
　　锺□传
　六六三　汝南锺南严海君〔一〕，少时乡人有入其园窃菜者，明日拔菜，悉遗乡里，乡里人相约，无复取菜者。（孙。汪。黄）──御览卷九七六 
〔一〕　孙、黄二辑均作锺南严传。黄奭曰：「『海君』上疑脱『字』字。」然天中记卷四六「海君」作「府君」，当是。南严恐是锺某之字。故从汪辑作锺□ 传。 
　　费遂传
　六六四　江夏费遂字子奇，为扬州刺史，悉出前刺史所种小麦、胡蒜付从事。（孙。王。汪。黄）──御览卷九七七 
　　滕延传
　六六五　滕延拜京兆尹，旌善为务〔一〕。（孙。王。汪。黄）──文选卷三八傅季友为宋公求加赠刘前军表注 
〔一〕　范书侯览传曰：「延字伯行，北海人，后为京兆尹，有理名，世称长者。」 
　　刘靓传
　六六六　刘靓方筴所载〔一〕，靡不必综。（孙。王。汪。黄）──文选卷六○任彦升齐竟陵王行状注 
〔一〕　筴，即策。史记张耳陈余列传曰：「（张耳、陈余）怨陈王不用其筴不以为将而以为校尉。」
 
 
  
谢承后汉书卷八
　　王闳传
　六六七　〔吴郡〕王闳字选公〔一〕，少为府小吏，慷慨有大节。迁冀州刺史，冀部强悍，又多豪杰，闳欲厉威，乘传到州，弹治贪浊。闳性廉克，不发私书，不交豪杰宾客，号曰「王独坐」。（孙。王。汪。黄。铃木）──晏公类要卷二○　○　书钞卷七二　类聚卷五○　御览卷二五四　书钞卷三七 

〔一〕　据书钞卷三七补。又其引作「字公选」，汪辑从之。然书钞卷七二与晏公类要引同，恐当以「选公」为是。汪文台又曰：「闳，一作宏　鸫此非张步传所见之王闳，亦非王允之弟王宏，何也？盖此固吴郡人也。」天游按：所谓作「宏」者，指御览卷二五四所引也。除汪氏所言王谭子名王闳外，王景之父亦名王闳，见范书循吏传。加此王闳，则东汉有三王闳也。 

　六六八　吴郡王闳渡钱塘江，遭风船欲覆，闳拔剑斫水，骂伍子胥，水息得济〔一〕。（孙。王。汪。黄。铃木）──类聚卷八　○　御览卷六○　事类赋注卷六 
〔一〕　按御览卷六○、事类赋注卷六、渊海卷四二均作「风息得济」，恐是。又此条亦见陈本书钞卷一五八，孔本无。 
　　杨豫传
　六六九　豫祖父恽，封平通侯。恽子会宗坐与台阁交通，有罪国除，家属皆徙酒泉郡〔一〕。（孙。王。汪）──匡谬正俗卷五 
〔一〕　颜师古曰：「按班书杨敞传，其载恽与太仆戴长乐相失，恽与长乐皆免为庶人。恽既失爵位，家居营产业，起室宅，以财自娱。其友人安定太守西河孙会宗与书谏戒之。恽内怀不伏，报会宗书，辞语不逊。宣帝见而恶之，恽坐腰斩，妻子徙酒泉郡。此恽先入爵位，然后被诛，妻子被徙。据敞传及豫上书，数说皆同，更无所异，安得有子名会宗，袭爵国除被徙事乎？谢氏既不详其本，称引会宗，失于故实。又自载豫上书，与叙事相背，交为矛盾，二三诡错。」颜说是。又据颜说，谢书当载有杨豫所上之书，然无从征引其全文，仅残存于下条。 

　六七○　豫上书，乞还本土，其辞云：「臣祖父恽，念安社稷，忠不避难，指刺奸臣，实心为国，遂致死徙。」（孙。王。汪）──匡谬正俗卷五 
　　史循传
　六七一　太医史循宿禁中，寒疝病发，求火不得，众人以口更嘘其背，至旦遂愈〔一〕。（孙。汪）──本草纲目卷五二 
〔一〕　孙志祖按：「范书邓训传注引东观记，『史循』作『皮巡』。」四库馆臣辑东观记即入邓训传。 
　　魏尚传
　六七二　魏尚字文仲，高皇帝时为太史，晓鸟语〔一〕。（孙。汪） ──纬略卷八 
〔一〕　此条亦见明何孟春余冬序录、余寅同姓名录，及清周亮工同书。 
　　王奂传
　六七三　奂字子昌〔一〕，河内武德人。明五经，负笈追业。常赁灌园，耻交势利。为考城令，迁汉阳太守，征拜议郎，卒。（姚。王。汪。黄）──范书范冉传注 
〔一〕　孙志祖以为此王奂即范书仇览传所言之王奂，与广汉之王涣异，说见范丹传注。渊海卷四五注此条当出谢承书范丹传。 
　　高弘传
　六七四　高弘字伯武，河内山阳人。为琅邪相。〔将〕到官〔一〕，自负笈，单步入界，〔随路所经之处〕〔二〕，听探风俗厚薄。（
姚。王。汪。黄）──书钞卷一三五　○　又卷七四　御览卷七一一 
〔一〕　据书钞卷七四补。 
〔二〕　同右。 
　六七五　弘字伯武，为琅邪（郡）〔相〕〔一〕。〔妻子不历官舍〕〔二〕，悉出舍中供设付外，冬坐羊皮，夏坐板榻，以桑杯盛浆水。（姚。王。汪。黄）──书钞卷三八　○　事类赋注卷二五　御览卷九五五　又卷七五九　书钞卷一四四 

〔一〕　据御览卷七五九、事类赋注卷二五改。 
〔二〕　据御览卷九五五、事类赋注卷二五补。 
　　盛吉传
　六七六　〔会稽〕盛吉字君达〔一〕，为廷尉，自掌宪，〔常恳恻垂念之〕〔二〕。〔每至冬节〕〔三〕，罪囚当断，夜省坐状，其妻执烛，吉持丹笔，夫妇相向垂涕〔而决罪〕〔四〕。（姚。王。汪。黄）──书钞卷五三　○　又卷一○四　初学记卷一二　又卷二○（
二）蒙求集注卷下 
〔一〕　据书钞卷一○四、初学记卷二○补。 
〔二〕　据初学记卷一二补。 
〔三〕　据初学记卷二○补。书钞卷一○四作「每至寒节」。 
〔四〕　据书钞卷一○四、初学记卷二○补。又诸引「涕」皆作「泣」。 
　　朱宠传
　六七七　朱宠隐身草泽。（孙。王。汪。黄）──文选卷三八任彦升为褚蓁让代兄袭封表注 
　　六七八　京兆朱宠字仲威〔一〕，为太尉。家贫，食脱粟饭，卧布被，朝廷〔知之〕〔二〕，赐锦被粱肉，皆不敢当，〔卧兼布被〕〔三〕。（姚。王。汪。黄）──类聚卷四六　○　书钞卷五一　又卷三八　初学记一一　御览卷二○七　又卷四三一　又卷七○七　又卷八一五　事类赋注卷一○　类聚卷七○　书钞卷一九 

〔一〕　书钞卷三八作「字仲臧」，误。 
〔二〕　据书钞卷五一补。 
〔三〕　据御览卷七○七补。 
　　许永传
　六七九　许永字永先〔一〕，为司隶校尉，督师京师。是时阉侍在内，贵幸用势，永举法无所回避，捕治阉侍，京师号曰「许永光日」。于外见怨以宰臣〔二〕，遂见诬谮，当下廷尉。永谓友人曰：「永年当七十，庶几以忠义致身，未得歼奸臣之首，而先贼受害，何能复入奏对刀笔吏豹狼之口！」遂仰药而死。（姚。王。汪。黄）──书钞卷六一（三） 

〔一〕　姚辑作「字永先」，汪辑作「字游光」，且注曰：「原误永光。」黄辑删。 
〔二〕　诸辑「外」均作「是」。 
　六八○　灵帝光和中，武库屋自坏。司隶许（冰）〔永〕上书曰：〔一〕「武库，禁兵所在，国之禁，为灾深也。」（孙。王。汪。黄）──初学记卷二四　 ○　御览卷一九一 
〔一〕　据汪辑校改。 
　　宣仲传
　六八一　宣仲为长史，民扳留，改曰宜民〔一〕。（姚。王。汪。黄） ──续汉郡国志注 
〔一〕　刘劭注：「见李固传，而志无此改，岂承之妄乎？」又汪文台曰：「『宜』当作『宣』。」且改「史」为「吏」，属下句，「长」上补「临泾」二字。天游按：临泾乃安定郡治所在。续汉百官志曰：「郡当边戍者，丞为长史。」则原引不误，汪辑所改妄矣。 

　　妫皓传
　六八二　吴郡妫皓字符起。父为南郡太守，坐事系狱。皓怀小石，至公卿（间）〔门〕〔一〕，辄出石，叩头其上，流血覆面，父（系）〔遂〕得免〔二〕。（姚。王。汪。黄）──御览卷三七五　○　又卷五一　书钞卷一六○　事类赋注卷七 

〔一〕　据书钞卷一六○、御览卷五一、事类赋注卷七改。 
〔二〕　同右。又书钞卷一六○「得免」作「薨」，误。 
　六八三　吴郡妫皓字符起，其母至婚家，醉呕吐，恐食得毒，伏地尝吐，仰曰：「吐寒耳，非毒也。」（孙。汪。黄）──御览卷七四三 
　六八四　妫皓母灸疮发脓，皓祝而愈之〔一〕。（孙。王。汪。黄）──御览卷七四二 
〔一〕　「祝」，汪辑以为「吮」之误，非。周礼卷五疡医曰：「疡医，掌肿疡、溃疡、金疡、折疡之祝乐。」注曰：「祝当为注，读如注病之注。注谓附着药。」故此祝乃皓注药于其母疮中之意。 

　　唐约传
　六八五　唐约字仲谦，拜尚书令。约先服事台阁，闲习旧典，质素密静。自典枢机，数有直言美策，以称于上。每作表疏，皆手自书之，不宣于外。处官不言货利之事，当法不阿所私，京师咏曰：「治身无嫌唐仲谦。」（姚。王。汪。黄）──书钞卷五九 

　　龚遂传
　六八六　龚遂字巨卿，拜尚书郎。性敏达，弥缝旧章，深识典故，每入奏事，朝廷所问，应对甚捷〔一〕。桓帝嘉其才，台阁有疑事，百僚议不决，遂常拟古典，引故事，处当平决，口笔俱着，转左丞。（姚。王。汪。黄）──书钞卷六○　○　纬略卷二 

〔一〕　陈、俞本作「应时建白」。纬略卷二作「因时捷对」。 
　六八七　龚遂拜尚书郎，桓帝嘉其才，又见衣服不鲜，左右称其清俭，赐衣及车马。 ──书钞卷六○ 
　　周树传
　六八八　树八辟从事，达于法，善能解烦释疑。（姚。王。汪。黄） ──书钞卷七三（二） 
　六八九　辟为从事，刺史孟观有罪，俾树作章，陈事序要，得无罪也。（姚。汪） ──御览卷七三 
　　孔恂传
　六九○　孔恂字巨卿，新淦人。州别驾从事车前旧有屏星，如刺史车曲翳仪式。是时刺史行部，发去日晏，刺史怒，欲去别驾车屏星。恂谏曰：「明使君传车自发晚，而欲彻去屏屋，毁国旧仪，此不可行。别驾可去，屏星不可省。」即投传去。刺史追辞谢请，不肯还，于是遂不去屏星。（姚。王。汪。黄）──续汉舆服志注 

　　贺纯传
　六九一　纯字仲真，会稽山阴人〔一〕。少为诸生，博极群艺。十辟公府，三举贤良方正，五征博士，四公交车征，皆不就。后征拜议郎，数陈灾异，上便宜数百事，多见省纳。迁江夏太守。（姚。王。汪。黄）──范书李固传注 

〔一〕　吴志贺齐传注引虞预晋书曰：「贺氏本姓庆氏。齐伯父纯，儒学有重名，汉安帝时为侍中、江夏太守。去官，与江夏黄琼广汉杨厚公交车征，避安帝父孝德皇讳，改为贺氏。」所言贺纯即此人也。 

　　张盘传
　六九二　张盘字子〔石〕（固）〔一〕，丹阳人。为庐江太守。寻阳令尝饷官柑一奁〔二〕，其小男年七岁，□就取一枚与之，盘夺取付外。卒以两枚与之，盘夺儿柑，鞭卒曰：「何故行赂于吾子？」（
姚。王。汪。黄）──书钞卷三八　○　类聚卷八六　御览卷九六六（二）　事类赋注卷二七 
〔一〕　据类聚卷八六改。又诸引唯御览卷九六六作「张盘」，与范书同，诸辑均据以作张盘传。今仍书钞等之旧，以存异文。 
〔二〕　御览卷九六六其中一引「柑」作「橘」。 
　六九三　丹阳张盘字子石，以操行清廉见称。为庐江太守，京师谚曰：「闻清白，张子石。」（姚。王。汪。黄）──书钞卷三八 
　　王威传
　六九四　王威为汝南五官掾，太守郭公有罪当征，怖欲自杀。威抱书自投火中而死，太守得解其罪。（姚。王。汪。黄）──书钞卷七七 
　　抗徐传
　六九五　抗徐字伯徐，丹阳人。少为郡佐史，有胆智策略，三府表徐有将率之任，特迁长沙太守。（姚。王。汪。黄）──范书桓帝纪注 
　　高干传
　六九六　干字符才，才志弘邈，文武秀出。父躬，蜀郡太守；祖赐，司隶校尉。（姚。王。汪。黄）──魏志高柔传注 
　　阴修传
　六九七　南阳阴修为颍川太守，以旌贤擢俊为务。举五官掾张仲方正，察功曹锺繇、主簿荀彧、主记掾张礼、贼曹掾杜佑、孝廉荀攸、计吏郭图为吏，以光国朝。（姚。王。汪。黄）──魏志锺繇传注 

　六九八　序曰：「阴修敷化二郡，威教克平。」（孙。王。汪。黄）──文选卷三六王融策秀才文注　○　又卷五九沈休文齐安陆昭王碑文注 
　　褚禧传
　六九九　褚禧字叔齐，陈留尉氏人。博闻广见，聪明智达。（孙。王。汪。黄）──文选卷五八王仲宝褚渊碑文注 
　　姚俊传
　七○○　姚俊尤明图纬秘奥。（孙。王。汪。黄）──文选卷一六潘安仁闲居赋注　○　又卷四七夏侯孝若东方朔画赞注 
　　骆俊传
　七○一　俊字孝远，〔乌伤人〕〔一〕。有文武才干，少为郡吏，察孝廉，补尚书郎，擢拜陈相。〔人有〕〔产子，厚致米肉，达府主意，生男女者，以骆为名〕〔二〕。值袁术僭号，兄弟忿争，天下鼎沸，群贼并起。陈与比界，奸慝四布，俊厉威武，保疆境，贼不敢犯。养济百姓，灾害不生，岁获丰稔。后术军众饥困，就俊求粮。俊疾恶术，初不应答。术怒，密使〔部曲将张闿阳私行到陈，之俊所。俊往从饮酒，因诈〕（人）杀俊〔三〕。〔一郡吏人，哀号如丧父母〕〔四〕。（姚。王。汪。黄）──吴志骆统传注　○　范书明八王传注 

〔一〕　据范书明八王传注补。 
〔二〕　同右。 
〔三〕　据范书明八王传注改补。 
〔四〕　据范书明八王传注补。 
　　董袭传
　七○二　袭志节慷慨，武毅英烈。（姚。王。汪。黄）──吴志本传注 
　　伍孚传
　七○三　孚字德瑜，汝南吴房人。质性刚毅，勇壮好义，力能兼人。（姚。王。汪。黄）──范书董卓传注 
　七○四　伍孚字德瑜，少有大节，为郡门下书佐。其本邑长有罪，太守使孚出教，敕曹下督邮收之。孚不肯受教，伏地谏曰：「君虽不君，臣不可不臣，明府奈何令孚受教，敕外收本邑长乎？更乞授他吏。」太守奇而听之。后大将军何进辟为东曹属，稍迁侍中、河南尹、越骑校尉。董卓作乱，百僚震栗。孚着小铠于朝服，里挟佩刀，见卓，欲伺便刺杀之。语阕，辞去，卓送至合中，孚因出刀刺之。卓多力，退却不中，即收孚。卓曰：「卿欲反耶？」孚大言曰：「汝非吾君，吾非汝臣，何反之有？汝乱国篡主，罪盈恶大。今是吾死日，故来诛奸贼耳，恨不车裂汝于市朝，以谢天下。」遂杀孚〔一〕。（姚。王。汪。黄）──魏志董卓传注 

〔一〕　裴松之曰：「谢承记孚字及本郡则与琼同，而致死事乃与孚异也，不知孚为琼之别名，为别有伍孚也？盖未详之。」姚之骃按：「范书孚事见董卓传，与此略同，但官越骑校尉，非侍中耳。伍琼则为侍中。当卓欲徙都长安时，琼与周玭同谏，遂受害。是琼未死时，卓恶未至贯盈，何遽挟刀欲杀之？自杀琼后，卓迁都掘陵，罪恶山积，王允、士孙瑞谋诛卓，而孚亦于合中行刺，则孚与琼自是两人，特同郡耳，其同字或误也。」 

　　傅翻传
　七○五　傅翻字君成〔一〕，转谏议大夫，天性谅直，数陈谠言。武帝嘉之〔二〕。（孙。王。汪。黄）──书钞卷五六　○　初学记卷一二　御览卷二二三 
〔一〕　「傅」原误作「陈」，据初学记卷一二、御览卷二二三径改。陈本亦作「傅」。 
〔二〕　天游按：王辑据初学记卷一二引，而改「武帝」作「成帝」。孙志祖曰：「武帝疑光武之讹。」孙说是。陈本即作「光武郅寿」，其「郅寿」系衍文。 
　　夏勤传
　七○六　〔九〕江夏（刘）勤字伯〔宗〕〔一〕，家贫，作屩供食。常作一量屦断，勤置不卖。出行，妻卖以籴米。勤归炊熟，怪问何所得米，妻以实告，勤责曰：「卖毁物，歉取其直也。」因弃不食。仕至司徒。（孙。王。汪。黄）──御览卷六九八 

〔一〕　孙志祖按：「夏勤字伯宗，九江寿春人　鸩帝永初元年，为司徒。东京司徒无江夏刘勤其人，疑即夏勤之讹。」汪文台亦曰：「
惠氏后汉书补注作九江夏勤事。」故据以改补。 
　七○七　夏勤从容议论。（孙。王。汪。黄）──文选卷四六任彦升王文宪集序注 
　　孟政传
　七○八　孟政字子节，地皇六年，为府丞虞卿书佐。时太守缺，丞视事。毗陵有贼，丞讨之，未到县，道路逢贼，吏卒迸散，政操刀楯与贼相击，丞得免难，政遂死于路〔一〕。（孙。王。汪。黄）──御览卷三五七 

〔一〕　孙志祖曰：「严氏元照曰：『案地皇是王莽纪年，谢书不当记前汉事，或其人尚逮东汉之世耳。』」 
　　江汉传
　七○九　江汉字山甫〔一〕，迁丹阳太守。是时大江剧贼余来等劫击牛渚、丹阳、边水诸县居民，殴略良善，经岁为害。汉到郡，会集劲士，修整战具，钩镶刀楯大戟长●弓弩劲兵，转送承接。余来亟战失利，遂见枭获。孝顺帝喜其功，赐以剑佩。（孙。王。汪。黄）──御览卷三五七 

〔一〕　诸辑均作「子甫」，今依宋本御览作「山甫」。 
　　马寔传
　七一○　马寔字伯骞，勤结英雄，所欲交接，负笈荷担，不远万里。山阳王畅未仕时，寔慕〔高〕（嵩）名〔一〕，往见之。届畅门，投刺，欲不肯见，使从者拒之，云行历未旋。寔留连，日日往伺之，谓从者曰：「夫孝子事亲，行不踰日〔二〕，而至今不归，非孝子也。欲待与相见，如凶于路，往而不〔反〕（友）〔三〕，哭之以为死交。」畅闻其言，叹息壮志，因执其手，揖引与入。美谈毕，请入见母，饮宴定好而别。寔临退，执畅手诀曰：「太上立德，其次立功。幸俱生盛明之世，免砖瓦之姿，托为丈夫，当建名后载〔四〕，不可为空生徒死之物，秽天壤之间。」（孙。王。汪。黄）──御览卷四○七 

〔一〕　据汪辑改。 
〔二〕　论语里仁篇曰：「子曰：『父母在，不远游，游必有方。』」 
〔三〕　据汪辑改。 
〔四〕　记纂渊海卷四八「后载」作「千载」。 
　　范训传
　七一一　范训母亡，以布囊盛土，负以成圹〔一〕。（孙。王。汪。黄）──御览卷三七 
〔一〕　圹，墓穴也，见广韵。记纂渊海卷七九其一引作「圹」，一引作「坟」。 
　　司马均传
　七一二　司马均字少宾，东莱人〔一〕。（汪）──汪辑 
〔一〕　未详所出，录此存疑。 
　　戎良传
　七一三　济阴戎良字子恭，年十八，为郡门下〔干〕吏〔一〕。良仪容伟丽，太守诸葛礼使合里写书。从者诬良与婢通，〔良〕刳腹，〔二〕引出肠肝，示礼〔赤心〕〔三〕。（孙。王。汪。黄）──御览卷四三八　○　又卷三七一 

〔一〕　据御览卷三七一补。 
〔二〕　同右。 
〔三〕　同右。 
　　戴遵传
　七一四　戴遵字子高，富于赀产，轻财好义，宾客常三四百人。时人名之「关东大豪戴子高」。（孙。王。汪。黄）──御览卷四七一 
　　杨淮传
　七一五　杨淮字伯川，拜尚书令，存心正直，选举高妙，能进善疾恶，不爽毫厘。（孙。黄）──书钞卷五九 
　　施阳传
　七一六　施阳字季儒，为监军使，持节乘轩，从左监护骑到江夏郡，关内门，阳杀牛设酒，交臂降服。──书钞卷六三 
　　宋登传
　七一七宋〔登〕为颍川太守〔一〕，市无二价，道不拾遗。（孙） ──书钞卷七五 
〔一〕　据陈本补。 
　　鲍季寿传
　七一八鲍季寿为沛相，下民歌曰「神君」。──书钞卷七五 
　　赵峻传
　七一九　峻字伯师，下邳（余）〔徐〕人也〔一〕。峻承丰疾世，履贫俭。少丧二亲。为邑功曹吏，无车马，因相出飨，敕诸曹掾吏各自具车，不得共载从行。功曹书佐时召陈常曰：「相除录进。」峻□直，笈到，立传学颜氏春秋、鲁诗。──书钞卷一三九 

〔一〕　严可均曰：「考四录堂校刊书钞本，『余之』作『徐人』。劳笙士读书杂识卷二据后汉书顺帝纪赵峻注云：『峻字伯师，下邳徐人也。』与此正合。『峻』当缺『赵』字。」今据严校而改。下文有讹脱。 

　　张免传
　七二○　张免除新丰令，治为三辅第一〔一〕。──书钞卷七八 
〔一〕　孔本曰出谢志，陈、俞本改作世语。今从孔本，且入谢承书。 
　　刘旦杨鲁传
　七二一　刘旦、杨鲁并光和中画手，待诏尚方，画于鸿都学。 ──历代名画记卷四 
　　蒋迭传
　七二二　蒋迭为太仆，久居台阁，明习故事。在九卿位，数言便宜，奏议可观。──纬略卷二 
　　殷辉传
　七二三　殷辉字子伦，汝南人。每得甘果，持归进其母。──纬略卷六 
　　董昆传
　七二四　董昆字文通〔一〕，初为司农帑丞，得迁巨鹿太守，载三车钱谷，所出给见在券，薛臣自随。论者咸为主内实贪秽，外求虚名，连车重载，此必不空。诏书后覆大司农帑藏钱谷，前主者有出入。征见昆，讨板悉载三车蒯，诸宫无它物。章帝嘉之，擢为楚郡太守。──书钞卷一三九 

〔一〕　严可均曰：「案范书无此人。惟本钞七十九孝廉篇引会稽先贤赞有『董昆字文通』五字，亦未尝无其人也。但原钞文理舛误甚多，无从校改。」 
　　商仁传
　七二五　商仁字季卿，征拜大鸿胪卿，以年老乞骸骨，诏赐斗酒米帛，若经传有疑，使小黄门就问之。──职官分纪卷二○　○　锦绣万花谷后集卷一一 
　　张禹传
　七二六　张禹少作公府吏〔一〕，给廷尉为北曹史，每断法决处事执平，为京师所称。明帝以其达法理，有张释之之风，起拜廷尉。──职官分纪卷一九 
〔一〕　按范书张禹传，禹明帝时官至扬州刺史，不闻拜为廷尉，此当别一张禹也。翰苑新书前集卷二二作「强禹」。 
　　张谀传
　七二七　张谀少修志节，性聪明，有令才，乡曲称曰「神人」。除尚书侍郎左丞，朝贺陛见，进对威仪，辞言辩达，帝深奇之，特拜东海相。──职官分纪卷八 
　　东夷列传
　七二八　三韩俗以腊日，家家祭祀，俗云「腊鼓鸣，春草生」也。（孙。王。汪）──御览卷三三 
　　散句
　七二九　佛以癸丑七月十五日寄生于净住国摩耶夫人腹中，至周庄王十年甲寅四月八日〔始〕生〔一〕。（姚。王。汪。黄）──岁华纪丽卷三　○　路史发挥卷三注 
〔一〕　据路史发挥卷三注补。又其注曰：「然庄王十年乃甲午，又非甲寅，甲寅又后二十年。此则腐儒习于妄说，属意牵合，而不知所考者。盖释之徒欲蔑老子化胡之语，故推而上之于昭王之时。老者又能以其道胜，复为推曰老子以商王阳甲庚申之岁，降于玄妙之胎。纷纭诞妄，不可殚纪。」 

　七三○　铜人翁仲，翁仲其名也。（孙。王。汪。黄）──史记秦始皇本纪索隐 
　七三一　莽时有奇士巨毋霸，卧则枕鼓，以铁箸食。（孙。王。汪。黄）──御览卷七六○ 
　七三二　王公位二千石〔一〕，奕世相袭。（孙。王。汪。黄）──文选卷五左太冲吴都赋注　○　又卷六左太冲魏都赋注 
〔一〕　文选卷六魏都赋注作「王翁」。 
　七三三　西夷蠢动，奸雄棋跱。（孙。王。汪。黄）──文选卷二○潘安仁关中诗注 
　七三四　士庶流宕他州异境〔一〕。（王。汪。黄）──文选卷四五皇甫士安三都赋序注　○　又卷三五张景阳七命注 
〔一〕　文选卷三五七命注此句出「谢忱后汉书序」。 
　七三五　威令神行，征艾朔士。（孙。王。黄）──文选卷五九沈休文齐故安陆昭王碑文注 
　七三六　免归田里〔一〕。──书钞卷三二 
〔一〕　按范书和帝纪，永元元年冬十月令郡国弛刑输作军营，其徙出塞者，刑虽未竟，皆免归田里。或书钞所引四字，系谢承书和帝纪之文。 
　七三七　紫绶〔一〕。──书叙指南卷一 
〔一〕　其注曰：「上谢承书周饬。」按范书无周饬，疑「饬」字有误，俟考，亦暂入散句。 
　　序传
　七三八　承父婴〔一〕，为尚书侍郎，服事丹墀，弥纶旧章。〔每读高祖及光武之后将相名臣〕〔二〕，〔佐国翊治，謇谔谏争，诸节隐逸，儒林征聘〕〔三〕，策文通训，条在宫禁〔四〕，秘于有阁，（为）〔唯〕承台郎升复道取〔急〕〔五〕，得为开览，其余他官，莫敢阚者也。（姚。王。汪。黄）──书钞卷六○　○　文选卷二四陆士衡答贾长渊诗注 

〔一〕　王谟按：「吴志『谢夫人，会稽山阴人也。父，汉尚书郎、徐令』。『子承撰后汉书』云云。则文选注所引谢承书『承父婴为尚书侍郎』，即谢也。但谢书本文应自称承父婴，若出后人纂辑，自应改称谢。注『婴，作』。姚本仍作『承父婴』，且竟忘其为谢承父，而别引承宫以承为姓，又疑以承父为复姓，胥失之矣。兹特订正。」又翁注困学纪闻引阎若璩按曰：「婴当作。」而卢弼曰：「官本『』作『』。沈家本曰：『作是。广韵二十八梗，俱永切，火也。』」 

〔二〕　据文选卷二四陆士衡答贾长渊诗注补。 
〔三〕　据职官分纪卷八补。 
〔四〕　文选卷二四陆士衡答贾长渊诗注「宫禁」作「南宫」。 
〔五〕　据文选卷二四陆士衡答贾长渊诗注改补。 
　七三九　幼以仁孝为行，明达有令才。弟贞，履蹈法度，笃学尚义。举孝廉，建昌长，卒官。（孙。王。汪）──吴志谢夫人传注
  
 
  
薛莹后汉记
　　　周天游辑注
　　光武帝纪
　○○一　光武征伐，尝乘革车羸马。公孙述破，益州送乐器、旅车〔一〕、乘舆，（什）〔法〕物然后备〔二〕。──书钞卷一三九 
〔一〕　范书光武帝纪作「葆车」，是。 
〔二〕　据范书光武帝纪改。 
　○○二　王莽之际，天下云乱，英雄并发，其跨州据郡僭制者多矣！人皆有冀于非望，然考其聪明仁勇，自无光武俦也。加以宽容博纳〔一〕，计虑如神，是以任光、窦融，望风景附；马援一见，睹颜识奇。故能以十数年间，扫除群凶，清复海内，岂非天人之所辅赞哉？古者师不内御，而光武命将，皆授以方略，使奉图而进，其有违失，无不折伤，意岂文史之过乎？不然，虽圣人其犹病诸〔二〕。（姚。汪黄）──类聚卷一二　○ 
　御览卷九○　初学记卷九 
〔一〕　原作「宽博容纳」，据初学记卷九径改。 
〔二〕　按此引当系赞语。又姚之骃曰：「此篇简括精悍，自是杰作。末段如神龙掉尾，使人不可捉摸，更佳。范论但叙光武符瑞，不及开创大略，失史体矣。」 
　　明帝纪
　○○三　〔赞曰〕〔一〕：明帝自在储宫，而聪允之德着矣。及临万机，以身率礼〔二〕，恭奉遗业，一以贯之。虽夏启周成，继体持统，无以加焉。是以海内乂安，四夷宾服，断狱希少，有治平之风，号曰显宗，不亦宜乎！（姚。汪。黄）──类聚卷一二　○　御览卷九一　书钞卷二二　又卷一五 

〔一〕　据御览卷九一补。 
〔二〕　御览卷九一「以」作「约」。 
　　章帝纪
　○○四　赞曰：章帝以继世承平，天下无事，敬奉神明，友于兄弟，息省徭赋，绥静兆民，除苛法，蠲禁锢，抑有仁贤之风矣。是以阴阳协和而百姓安乐，众瑞并集，不可胜载，考之图籍，有征云尔。（
汪。黄）──御览卷九一　 ○　书钞卷一五 
　○○五　章帝北巡，下长平御池阳宫，东至高陵，造舟至于泾而还。（姚。汪。黄） ──初学记卷六 
　　安帝纪
　○○六　赞曰：安帝之初，委政太后〔一〕，十有余年。及亲万机，佞邪始进，阉宦用事，宠加私爱，阿母王圣，势倾朝廷，遂树奸党，摇动储副〔二〕，山陵未干，萧墙作难，兵交禁省，社稷殆危〔三〕。（汪。黄）──御览卷九一 

〔一〕　指和熹邓太后。 
〔二〕　延光三年，帝听信中常侍江京等之谗言，废皇太子保为济阴王。 
〔三〕　延光四年十一月，中黄门孙程等斩江京，迎立济阴王保为顺帝。车骑将军阎显兄弟率兵入北宫，尚书郭镇斩阎景，帝复遣使收显等下狱诛，天下始安。 
　　桓帝纪
　○○七　赞曰：汉德之衰，有自来矣。而桓帝继之以淫暴，封殖宦竖，群妖满侧，奸党弥兴，贤良被辜，政荒民散，亡征渐积。逮至灵帝，遂倾四海，岂不痛哉！左传曰：「国于天地，有与立焉。不数世淫，不能（弊）〔毙〕也〔一〕。」信矣！（汪。黄） 
──御览卷九二　○　书钞卷二一 
〔一〕　据左传昭公元年传文改。此乃秦后子答晋赵孟之语。 
　　灵帝纪
　○○八　灵帝熹平四年，诏正五经文字，刻石立于太学之前。──书钞卷一六○ 
　○○九　灵帝光和元年，虹昼见御所居崇德后殿前庭中，色青赤。（姚。汪。黄） ──初学记卷二 
　○一○　灵帝光和五年，校猎广成苑。（姚。汪。黄）──初学记卷二四 
　○一一　灵帝光和六年冬，北海、东莱、琅邪井冰厚丈余。（汪。黄）──初学记卷七　○　御览卷六八 
　○一二　赞曰：汉世中兴，至于延平而世业损矣〔一〕。冲、质短祚，孝桓无嗣。母后称制，奸臣执政。孝灵以支庶而登至尊，由藩侯而绍皇统〔二〕，不恤宗绪，不祇天命，上亏三光之明，下伤亿兆之望。于时爵服横流，官以贿成，自公侯卿士，降于皂隶，迁官袭级，无不以货〔三〕。刑戮无辜，摧仆忠贤，佞谀在侧，直言不闻，是以贤智退而穷处，忠良摈于下位。遂至奸邪蜂起，法防堕坏，夷狄并侵，盗贼糜沸，小者带城邑，大者连州郡，编户骚动，人人思乱〔四〕。当斯之时，已无天子矣。会灵帝即世，则祸寻其后，宫室焚灭，郊社无主，危自上起，覃及华夏，使京室为墟，海内萧条，岂不通哉！（汪。黄）──御览卷九二　○　书钞卷四一 

〔一〕　延平，殇帝年号。 
〔二〕　灵帝，河间孝王开之后，袭封解渎亭侯。 
〔三〕　光和元帝，初开西邸卖官，自关内侯、虎贲、羽林，入钱各有差。私令左右卖公卿，公千万，卿五百万。事见范书灵帝纪。又李贤注引山阳公载记曰：「时卖官，二千石二千万，四百石四百万，其以德次应选半之，或三分之一，于西园立库以贮之。」 

〔四〕　书钞卷四一引作「天下思乱」。 
　　献帝纪
　○一三　黄巾郭泰等起于西河白波谷，时谓之「白波贼」〔一〕。（姚。汪。黄）──范书献帝纪注 
〔一〕　姚之骃曰：「是时董卓遣中郎将牛辅击之，不能却也。范略。」 
　　王霸传
　○一四　光武至蓟上，王郎使（兵）〔者〕至〔一〕。上发蓟，晨夜驰骛，至下曲阳滹沱河。导吏还言河流澌，无船不可渡。遣王霸往视实然　鹪念恐惊众，即还曰冰牢可渡。比至，冰可乘，帝遂得渡滹沱河。（姚。汪。黄）──初学记卷七　○　御览卷六八 

〔一〕　据御览卷六八改。 
　　马援传子防
　○一五　上以太常乐丞鲍邺等上乐事，下车骑将车马防。防奏言：「建初二年七月，邺上言：『王者饮食必道，须四时五味，故有食举之乐，所以顺天地，养神明，求福应也。移风易俗，莫善于乐〔一〕。乐者，天地之和，不可久废。今官乐但有太蔟，皆不应（日）〔月〕律〔二〕。可作十二月均，各应其月气，乃能顺天地，和气宜应。〔三〕明帝始令灵台六律候，而未设其门。乐经曰十二月行之，所以宣气丰物也。月开斗建之门，而奏歌其律。诚宜施行。愿与待诏严崇及能作乐器者共作治，考工给所当。』诏下太常。太常上言：『作乐器，直钱百四十六万，请太仆作成上。』奏寝。今明诏下臣防，臣辄问邺及待诏知音律者，皆言圣人作乐，所以宣气致和，顺阴阳也。臣愚以为可顺上天之明（待）〔时〕〔四〕，因岁首令正，发太簇之律，奏雅颂之音，以立太平，以迎和气。其条贯甚备。」诏书以防言下三公。（姚。汪。黄）──续汉律历志上注 

〔一〕　出孝经广要道章。 
〔二〕　据点校本续汉志校勘记改。 
〔三〕　国语周语韦昭注：「律，谓六律、六吕也。阳为律，阴为吕。六律：黄锺、太蔟、姑洗、蕤宾、夷则、无射也。六吕：林锺、仲吕、夹锺、大吕、应锺、南吕也。均者，均锺木，长七尺，有弦系之以均锺者，度锺大小清浊也。汉大予乐官有之。」其所言六律、六吕，总称十二律，以应十月二气，太蔟应正月。 

〔四〕　据点校本续汉志校勘记改。 
　　光武十王传琅邪王京
　○一六　琅邪王京好宫室，理殿馆，壁带饰以金银〔一〕。──初学记卷二四 
〔一〕　原引书名仅作后汉纪，许逸民初学记索引入薛莹书，今从之。 
　　李膺传
　○一七　李膺字符礼，颍川襄城人。抗志清妙，有文武俊才。迁司隶校尉，为党事自杀。（姚。汪。黄）──世说新语德行注　○　史略卷二 
　○一八　李膺、王畅、荀绲、朱宇、魏朗、刘佑、杜楷、赵典为八俊〔一〕。（姚。汪。黄）──世说新语品藻注　○　史略卷二 
〔一〕　八俊亦见范书党锢列传序，「绲」作「翌」，「楷」作「密」。天游按：考楷，东观诸史均无此人事迹；绲则畏惮宦者，方为子娶常侍唐衡之女，虽为一龙，岂得以俊目之。密故太仆，昱沛相，皆以党事为有司奏捕，当以范书为是。 

　　戴翼传
　○一九　桓帝时，沛国戴翼鉏园得黄金印〔一〕。──初学记卷二四 
〔一〕　原引书名作后汉纪，许逸民初学记索引入薛莹书，今从之。
 
 
八家后汉书辑注八家后汉书辑注（司马彪续汉书）
  
司马彪续汉书卷一
　周天游辑注
　　光武帝纪
　○○一　世祖微时，系南鸣市，狱市吏以一笥饭与之。（汪）──御览卷七一一 
　○○二　伯升宾客劫人〔一〕。上避吏于新野邓晨家。（姚。汪）──范书光武帝纪注 
〔一〕　范书作「多为小盗」。 
　○○三　诸于绣〔一〕（汪）──范书光武帝纪注 
〔一〕　范书「」作「镼」。李贤曰：「前书音义曰：『诸于，大掖衣也。如妇人之衣。』字书无『镼』字。」又曰：「扬雄方言曰：『襜褕，其短者，自关之西谓之。』郭璞注云：『俗名掖。』据此，即是诸于上加绣，如今之半臂也。」续汉志云此乃妇人衣也。 

　○○四　是时上平河北，过邯郸。林进见〔一〕，言赤眉可破。上问其故，对曰：「河水从列人北流，如决河水灌之，皆可令为鱼。」上不然之。（姚。汪）──范书光武帝纪注 
〔一〕　林，赵缪王元之子。五凤二年元坐杀谒者，会薨国除。又东观记里「林」作「临」。 
　○○五　时冰滑马僵，乃各以囊盛沙，布冰上度焉〔一〕。（姚。汪）──范书光武帝纪注 
〔一〕　时王郎势盛，移檄购光武十万户。光武自蓟南奔，乘冰得渡呼沱河。 
　○○六　更始使侍御史黄党封上为萧王。（姚。汪）──范书光武帝纪注 
　○○七　强华〔一〕，颍川人也。（姚。汪）──范书光武帝纪注 
〔一〕　光武在长安求学时之同舍生。后自关中奉赤伏符以献光武，光武遂称帝。 
　○○八　建武初，令天下系囚减罪一等，出缣赎罪，轻重有差〔一〕。──白帖卷四七 
〔一〕　疑「初」系「末」之误，此诏与建武二十九年诏颇相似。 
　○○九　建武二年，诏曰：「其赦天下，惟〔酷吏〕残贼〔一〕，用刑戮深刻，狱多冤人，朕甚愍之。自今已后，有犯者，将正厥辜。〔与中二千石、诸大夫、博士、议郎有刑罚〕〔二〕。（姚。汪）──类聚卷五二　○　初学记卷二○ 

〔一〕　据汪辑补。 
〔二〕　据初学记卷二○补。 
　○一○　光武建武二年，野蚕成茧，野民收其絮。（姚。汪）─ ─类聚卷六五　○　御览卷八一九　又卷八二五 
　○一一　中元元年二月，上东巡狩至山，封泰山，柴祭。禅于梁阴。夏四月，大赦天下。──书钞卷九一 
　○一二　昔羿、寒浞篡夏数十年，少康生，为（牧人）〔仍牧正〕〔一〕，能修德复夏，厥勋大矣，然尚有虞思及靡、有鬲内外之助。〔二〕至于光武，承王莽之篡，起自匹庶，一民尺土，靡有凭焉　馇迹于昆阳，以数千屠百万，非胆智之至，孰能堪之？讨贼平乱，克复汉业，号称中兴，虽初兴者，无以加之矣。中国既定，柔远以德〔三〕，爱慎人命，下及至贱〔四〕，武功既〔备，抗文德，修经术〕，〔五〕勋绩宏矣。（姚。汪）──类聚卷一二　○　御览卷九○ 

〔一〕　据御览卷九○改补。左传哀公元年伍员曰：「昔有过浇杀斟灌以伐斟鄩，灭夏后相，后缗方娠，逃出自窦，归于有仍，生少康焉。为仍牧正。」杜预曰：「牧官之长。」 
〔二〕　虞思，有虞氏酋长。少康逃至有虞，虞思妻之以二女，有田一成，众一旅。见左传哀公元年伍员之语。又靡，夏之旧臣，逃奔有鬲氏，收斟灌、斟鄩二国之余烬，以灭寒泥而立少康。见左传襄公四年魏绛之语。 

〔三〕　光武从耿国策，立比为南单于。故自建武二十六年起，乌桓、鲜卑保塞自守，北虏远遁，中国少事。 
〔四〕　光武于建武十一年、十二年、十三年、十四年连续五次下诏，免奴婢为庶人。 
〔五〕　类聚卷一二作「武功既抗，文德术修」。今据御览卷九○ 改补。 
　　明帝纪
　○一三　明帝为光武起庙，号世祖庙。──文选卷一班孟坚东都赋注 
　○一四　明帝永平二年正月辛未，宗祀光武于明堂。祀毕，升灵台，望云物，大赦天下。（汪）──初学记卷二○ 
　○一五　永平四年，诏曰：「比来水旱饥馑，加有军旅，正旦无陈朝贺之仪。」（汪） ──御览卷二九 
　　章帝纪
　○一六　建初五年，零陵女子傅宁宅内，生紫芝五株，长者尺四寸，短者七八寸。太守沈丰使功曹赍芝以闻，帝告示天下。〔一〕（姚。汪）──御览卷九八五　○　类聚卷九八 
〔一〕　类聚卷九八作「章帝建初五年，零陵献芝草」。复引论衡，文与御览多同，或御览误也。 
　○一七　章帝征能术者，深诸家历，以为四分之历〔一〕。── 书钞卷一五三 
〔一〕　时待诏张盛、京房、鲍业、杨岑等共课之，岁余，以盛等所中多，遂于元和二年二月甲寅，颁用四分历。 
　○一八　章帝元和二年二月，帝东巡狩泰山，至于岱宗，柴望，秩山川群神，大赦天下。（姚。汪）──初学记卷二○ 
　○一九　章和元年，安息国遣使献师子、符枝〔一〕，形似麟而无角。（姚。汪） ──初学记卷二九　○　御览卷八八九　范书班超传注 
〔一〕　范书章帝纪章和元年作「月氏国遣使献扶拔、师子」，班超传略同　鸩息国来献作二年事，时章帝已崩。初学记所引误，又「枝」系「拔」之讹。疑「形似麟而无角」系注文，徐坚等误入正文耳。 

　　和帝纪
　○二○　条支国出师子、犀牛。（姚。汪）─ ─初学记卷二九 
　○二一　论曰：孝和年十四，能折外戚骄横之权，即昭帝毙上官之类矣〔一〕。朝政遂一，民安职业，勤恤本务，苑囿希幸，远夷稽服，西域开泰〔二〕，郡国言符瑞八十余品，咸惧虚妄，抑而不宣云尔。（汪）──御览卷九一 

〔一〕　永元四年，翦除窦宪党羽，宪及其弟笃、景俱自杀。上官者，上官桀也。其与宪均为外戚，争权跋扈，皆以谋反罪死。昭帝于元凤元年诛左将军上官桀，亦年十四，故司马彪举以相方耳。 

〔二〕　永元六年，班超大破焉耆、尉犁，至此西域五十余国俱内附。 
　　安帝纪
　○二二　殇帝崩，太后与兄车骑将军邓骘定策禁中。其夜使骘持节以王青盖车迎安帝，斋于殿中。（汪。铃木）──御览卷五三○ 
　○二三　安帝加元服，大赦，赐公卿金帛〔一〕。──御览卷五四○ 
〔一〕　原「安帝」下尚有「灵帝」二字，「大赦」上有「并」字，乃引者并而言之，今分属二帝纪。 
　○二四　鸿池在雒阳东二十里〔一〕。（姚。汪）──范书安帝纪注 
〔一〕　永初三年，安帝诏以鸿池假贫民。 
　○二五　永初四年诏：「比年饥，加有军旅向卫，且勿设戏作乐，正旦无陈充庭车。」〔一〕（汪）──书钞卷一五六 
〔一〕　全后汉文引此诏，「向」下有「者」字，严可均注：「此诏有脱误。」又「车」原误作「军」，据严校而径改。 
　○二六　永初六年正月甲寅，谒宗庙〔一〕。（汪）──范书安帝纪注 
〔一〕　范书作「七年春正月庚戌」，李贤以为范书误。 
　○二七　元初中，会稽大疫，使光禄大夫将医巡行〔一〕。（汪）──御览卷七四二 
〔一〕　范书「医」上有「太」字，疑此脱。 
　○二八　上赐卫尉冯石宝剑、玉玦、杂缯布等〔一〕。（汪）─ ─范书安帝纪注（二） 
〔一〕　建光元年九月，帝幸卫尉冯石府，赐此诸物。 
　○二九　安帝崩，太子前废〔一〕，后无余子，皇后与兄阎显谋，以北乡侯犊为帝嗣〔二〕。三月，立北乡侯，皇太后临朝。十月辛亥，北乡侯薨。显及江京等征济北、河间王子，欲以为嗣。中黄门孙程、王康等十九人，共讨京等，迎立济阴王。（汪）──御览卷九一　○　范书安帝纪注 

〔一〕　延光三年九月，常侍江京等谮毁太子保，遂废为济阴王。详见顺帝纪。 
〔二〕　范书「犊」作「懿」，东观记同续书。李贤曰「盖二名」。 
　　顺帝纪
　○三○　帝为太子，四岁避疾，当阿母王圣第新治，乳母王男、厨监邴吉以为犯上忌，不可御，与江京、樊丰及圣二女永等相是非。圣、永诬谮男、吉，皆物故。太子思恋男等，数为之叹息。圣、永惧有后害，遂与京、丰等共构太子，坐废为王。（汪） 
──御览卷九二 
　○三一　顺帝诏曰：「死则委尸原野。」〔一〕──文选卷五七颜延年阳给事诔注 
〔一〕　严可均以为是遗诏中语。 
　　冲帝纪
　○三二　冲帝建康元年九月，京师及太原、雁门地震，二郡沙涌裂〔一〕。（姚。汪）──书钞卷一五九 
〔一〕　范书作「水涌土裂」，是。又「二郡」作「三郡」，非。续汉志仅言九月丙午京师地震，不及二郡。 
　　桓帝纪
　○三三　时登等有玉印五〔一〕，皆如白石，文曰「皇帝信玺」、「皇帝行玺」，其三无文字。璧二十二，珪五，铁券十一，开王庙，带玉绶，衣绛衣，相署置也。（姚。汪）──范书桓帝纪注 

〔一〕　登，盖登也。延熹八年起事于勃海郡，同年失败被杀。 
　○三四　〔桓帝〕祠老子于濯龙中〔一〕，设华盖（八）〔之〕座〔二〕，〔用淳金釭器〕〔三〕。（姚。汪）──御览卷七○二　○　又卷七五六 
〔一〕　据御览卷七五六补。 
〔二〕　据续汉祭祀志改。 
〔三〕　据御览卷七五六补。又初学记卷二四、御览卷一九七引作「
濯龙园在洛阳西北角」，当系注文，故附于此。 
　　灵帝纪
　○三五　孝灵皇帝讳宏，章帝玄孙，河间孝王曾孙，解渎亭侯淑之孙，苌之子也。母曰董姬。苌薨，上袭爵为侯。永康元年十二月，桓帝崩。先是数有皇子，夭昏不遂，太后与父窦武定策禁中。建宁元年正月，征到，止夏门亭。〔使窦武持节〕以王青盖车迎入于殿〔中〕〔一〕，即皇帝位，太后临朝。（汪）──御览卷九二　 
○　又卷一九四 
〔一〕　据御览卷一九四补。 
　○三六　灵帝封河间王子庾为济南王，奉帝父孝仁祀。（汪）─ ─御览卷一九九 
　○三七　置永乐宫，仪如桓帝尊匽贵人之礼〔一〕。（姚。汪）──范书灵帝纪注 
〔一〕　范书注曰此引出续汉志，然续汉志无此文，疑「志」系「书」之讹。汪辑入灵帝纪，今亦从之。 
　○三八　建宁四年〔正月〕〔一〕，帝加元服，大赦天下，〔赐公卿金帛〕〔二〕。（汪）──书钞卷八四　○　御览卷五四○　又卷九二 
〔一〕　据御览卷九二补。 
〔二〕　据御览卷五四○补。 
　○三九　唐珍，中常侍唐衡弟〔一〕。（姚。汪）──魏志董卓传注 
〔一〕　熹平二年，太常唐珍为司空。珍，颍川人。 
　○四○　汉武帝礼登中岳，闻言万岁声三，于是以三百户封奉祠，命曰崇高邑。至后汉灵帝，复改崇高为嵩高焉〔一〕。──初学记卷五 
〔一〕　此熹平五年事。范书「邑」作「山」。 
　○四一　郁，中常侍孟贲之弟〔一〕。（姚。汪）──蜀志孟光传注 
〔一〕　太常孟郁，河南人，熹平六年为太尉。 
　○四二　光和元年，初置鸿都门，生本颇以经学相引。后诏能为尺牍辞赋及工书鸟篆相课试〔一〕，至千人。皆尺一敕州郡、三公举用辟召〔二〕，或典州郡，入为尚书、侍中，封侯赐爵。（汪）──御览卷九二　○　又卷七四九 

〔一〕　「诏」本误作「试」，据汪校改。又「工」原误作「王」，据御览卷七四九改。 
〔二〕　尺一，诏书之代称。范书陈蕃传曰：「尺一选举，委尚书三公。」李贤曰：「尺一谓板长尺一，以写诏书也。」 
　○四三　张颢，中常侍张奉弟〔一〕。（姚。汪）──魏志董卓传注 
〔一〕　颢，常山人，光和元年亦由太常任太尉。 
　○四四　灵帝数游于西园，令后宫采女为客舍，主身为商贾，行至客舍，采女下酒，因共饮食。（汪）──御览卷八四七 
　○四五　四年〔一〕，于后宫与宫人为列肆贩卖，使相偷盗争斗，上临视以为乐。又于西园令狗带绶，着进贤冠。（汪）──御览卷九二　○　又卷八二八 
〔一〕　指光和四年。 
　○四六　灵帝光和六年，〔冬大寒，北海、东莱、琅邪〕井中冰厚尺余〔一〕。（冬）大有年〔二〕。（汪）──书钞卷一五六　○　事类赋注卷八 
〔一〕　据事类赋注卷八补。 
〔二〕　据事类赋注卷八删。 
　○四七　三十六万余人〔一〕。（汪）──范书灵帝纪注 
〔一〕　中平元年，张角起义时之部伍人数。 
　○四八　中平元年，初卖官，自关内侯以下，至虎贲羽林，入钱各有差〔一〕。（汪） ──御览卷九二 
〔一〕　范书作光和元年事，是。此恐系御览编录时致误。 
　○四九　二年〔一〕，收天下田，亩十钱，以治宫殿　馇太原、河东诸道材木〔二〕，黄门常侍断截州郡送（林）〔材木〕、文石〔三〕，掌主史谴呼不中，退卖之，贵戚因缘贱买，十倍入官，其贵戚所入者，然后得中，宫室连年不成。州郡因增加调发，刺史、二千石迁除，皆责助治宫钱，大郡至二千万。诸诏所征，皆令西园驺密约敕，〔四〕号曰「中使」，恐动州郡，多受财赂，天下骚动，起为盗贼矣。（汪）──御览卷九二　○ 
　书钞卷四一（三） 
〔一〕　乃中平二年。 
〔二〕　「诸」原误作「豫」，「材」误作「林」，据范书张让传径改。 
〔三〕　据范书张让传改。又汪辑删「文」字，而改「石」为「召」，非。 
〔四〕　李贤曰：「驺，养马人。」 
　○五○　是岁，又于西园造黄金堂，以为私藏，别司农金钱缯帛，积之于中。又还河间买田业，起第观。上本侯家，居贫，即位常曰：「桓帝不能作官家，曾无私钱。」故为私藏。复寄小黄门常侍家钱至数千万。又云「张常侍是我翁，赵常侍是我母」。由是宦官专朝日盛，奢僭无度，各起第宅，拟则宫室。上尝登永安候台，黄门常侍恶其登高台，见居处楼殿，乃使中大夫尚坦谏曰〔一〕：「天子不当登高，登高则百姓虚。」自后遂不复登台榭矣。（姚。汪）──御览卷九二　○　类聚卷六三　初学记卷二四　御览卷一七六 

〔一〕　范书张让传作「尚但」。 
　○五一　四年，又募买关内侯，假金紫〔一〕，入钱五百万。（汪）──御览卷九二 
〔一〕　假金印紫绶之省语。 
　○五二　灵帝时〔一〕，讲武平乐观，建十重五彩华盖，高十丈，复建九重华盖高九丈。（姚。汪）──书钞卷一三四（二）　○　御览卷七○二 
〔一〕　乃中平五年事。 
　○五三　六年四月，帝崩于嘉德殿，在位二十二年，时年三十四，葬文陵。（汪） ──御览卷九二 
　　献帝纪
　○五四　孝献皇帝讳协，灵帝少子也。母曰王美人，何皇后妒而害之，灵帝母永乐太后董氏收养焉，故号「董侯」。中平六年四月，灵帝崩，太子辩即尊位，年幼。皇太后诏封上为勃海王。七月，徙封陈留王。（汪）──御览卷九二 

　○五五　昭宁元年，董卓住兵屯〔显〕阳苑〔一〕，使者就拜司空。（汪）──御览卷一九六 
〔一〕　据魏志董卓传注引献帝春秋补。此苑延熹二年立。 
　○五六　九月，董卓废天子，立陈留王。是日即皇帝位，年九岁，董卓秉政。初平元年二月，天子自洛阳迁都长安。兴平元年正月，帝加元服。二年十月，上自长安东迁。建安元年七月，至雒阳　鹚月，上自雒阳迁都于许。（汪）──御览卷九二 

　○五七　建安二十二年，命魏王建天子旌旗，出警入跸。（汪）──御览卷六八○ 
　○五八　二十五年十月，上禅位于魏。魏王即帝位，封上为山阳公。青龙二年三月，薨，以天子礼葬禅陵。（汪）──御览卷九二 
　　后妃传
　○五九　光武郭皇后，真定稿人也　鸩阳思侯昌女〔一〕，曰圣通。世祖至真定，纳圣通，有宠。世祖即位，圣通为贵人。建武元年，生皇子强。二年，贵人立为皇后，强为太子。是后后宠衰，数怀怨怼，废。二十八年，薨，葬北陵〔二〕。（汪）──御览卷一三七　○　又卷一四四 

〔一〕　范书皇后纪作「阳安思侯」，此作「安阳」，非。 
〔二〕　范书皇后纪作「北芒」。又按：皇后纪始创于华峤，已见晋书。司马彪书当无此纪，而其载后妃事迹甚多且详，惜传名无考，故标作后妃传，或当依汉书作外戚传亦未可知。 

　○六○　光武光烈阴皇后，南阳新野人，名丽华，宣思哀侯陆女也〔一〕。陆卒后，女年十九，兄识嫁与世祖，纳后于宛当成里。以后性宽仁，宜母天下，欲授以尊位。后辄退让，自陈不足以当。男为东海王。十七年，郭皇后废，后立为皇后。十九年，太子强废，东海王为太子。（汪）──御览卷一三七 

〔一〕　范书皇后纪作「宣恩哀侯」。 
　○六一　孝明明德马皇后，伏波将军新息侯援之女。后年七岁，干治家事，敕制僮御，出入授计〔一〕，一以贯之。诸家莫如其母，不知其家事独后所为也，后闻之，咸惊异焉。母尝使善卜者相后，曰：「此女必当大贵，遂为帝王妃，然而少子。」（姚。汪）──御览卷一三七　○　类聚卷一五　书钞卷二五 

〔一〕　类聚卷一五「授计」作「计校」。 
　○六二　建武二十八年，年十三，以选入太子宫。接待同列，如承至尊，先人后己，发于至诚，由是见宠。〔是时后宫未有任育者，常言继嗣当以时立，荐达左右，惟恐不及〕〔一〕。（汪）──御览卷一三七　○　类聚卷一五 

〔一〕　据类聚卷一五补。 
　○六三　永平三年春，有司奏请立长秋宫，以帅八妾。上未有所言，皇太后曰：「马夫人德冠后宫〔一〕，即其人也。」遂登后位。（
汪）──御览卷一三七 
〔一〕　范书皇后纪作「马贵人」。 
　○六四　身衣大帛，御者秃裙不缘。〔诸王亲家朝请，望见后裙极麤疏，以为绮，就视乃笑。后曰：「此缯染色好，故用之耳。」老人知者，无不叹息〕〔一〕。性不喜出入游观，未尝临御牖，又不好音乐。上时幸苑囿离宫，以故希从，辄诫言不宜晨起，因陈风邪雾露之诫，辞意甚备，上纳焉。（汪）──御览卷一三七　○　类聚卷一五　初学记卷二六　御览卷六九六 

〔一〕　据类聚卷一五补。 
　○六五　诵易经，习诗、论〔语〕〔一〕、春秋，略记大义，读楚辞，尤善赋颂，疾其浮华，听论辄摘其要。读光武皇帝纪〔二〕，至「有献千里马、宝剑者，上以马驾鼓车，剑赐骑士，手不持珠玉」，后未尝不叹息也。（汪）──御览卷一三七　○ 
　类聚卷一五　初学记卷一○ 
〔一〕　据初学记卷一○补。 
〔二〕　范书东平王苍传曰：「帝以所作光武本纪示苍，苍因上光武受命中兴颂。」则马后所读即此纪　鸫班固传，此纪作者有班固、陈宗、尹敏、孟异四人，然据苍传，当经明帝亲览，且有润色改动，故文多溢美失实之辞。 

　○六六　时有楚狱，囚证相引，系者甚多。后虑其多滥，承间为上言之，上恻然感动。于是上夜起彷徨，思论所纳，非臣下所得闻。（
汪）──御览卷一三七 
　○六七　后志在克己奉上，不以私家奸朝廷。兄为虎贲中郎将，两弟黄门郎，讫永平世不迁。明帝体不安，召黄门防奉参医药，夙夜勤劳。帝崩，后作起居注，省去防参医药事。章帝即位，后为皇太后，下诏告三辅二千石无得令马氏婚亲因权托属，奸乱吏治，犯者正法以闻。太后素自喜俭，前过濯龙门上，见外家问起居，车如流水马如龙，仓头衣绿直领，领袖正白，顾视旁御者，远不及也。亦不谴怒，但绝其岁用，冀以嘿止諠耳。于是亲戚被服如一，政教不严而从，以躬率先之故也。置织室蚕于濯龙中，数往来观视，内以娱乐，外以先女功。太后崩，合葬显节陵。（汪）──御览卷一三七　○　类聚卷一五 

　○六八　孝明贾贵人，南阳人，明德马后之姨女，孝章皇帝之母也。初选入后宫，为贵人，生章帝。马后无子，帝既生，而马后母养之。明帝谓马后曰：「人未必当自生子也，但患养之不勤，爱之不至耳。若能爱如己子，则孝敬亦如亲生矣。」于是马后待章帝过于所生，章帝感养育之恩，遂专名马氏为外家，故贾贵人家不蒙舅氏之宠。（
汪）──御览卷一三七 
　○六九　孝章章德窦皇后，右扶风平陵人，窦勋之女。后生二岁，呼卜相工见后，皆言大贵。有容貌才能，母泚阳公主欲内之，帝闻后有才色，数以问诸家。建初二年，后与女弟随主入见长乐宫，进止得适，人事修备，奉事长乐宫，下至侍御贡献问遗，皆得其忻心。太后异之，亦可焉。入掖庭，见北宫章德殿。后性敏给，称誉日闻，太后亦缘意。明年有司请立长秋宫，遂立为后，有宠，专固后宫。先是宋贵人生太子庆，梁贵人生和帝，后心忌害之，皆诬以挟邪媚道。后以忧卒。（汪）──御览卷一三七　○　书钞卷二六 

　○七○　孝章恭怀梁皇后，安定乌氏人也。父竦，建初中以女二人选入宫，有宠。其弟产孝和皇帝，窦后母养，欲隔绝梁氏。初和帝生，竦兄弟不蒙忻喜，窃私相贺，语言漏泄。传闻，窦后恶之，遂作蜚语，诬陷以恶〔一〕。诏书传考竦，死汉阳狱，家属徙九真，二贵人以忧薨。永元九年，窦太后崩。竦长女嫕上书自陈，上遂见嫕，泣涕问讯，赏赐舍第财物。以二贵人葬有阙，改殡之于承光宫。小贵人尊号曰皇太后，与姊贵人合葬于西陵。上谥曰恭怀皇后，仪比敬园〔二〕。追（爵）〔封谥皇太后父梁〕竦为褒亲愍侯〔三〕，〔殡赐东园棺、玉匣、衣衾〕〔四〕。征还竦家属。（汪）──御览卷一七　○　又卷五五○ 

〔一〕　疑「恶」下脱「逆」字。 
〔二〕　敬园，即废太子庆生母宋贵人之陵园。事见敬隐宋皇后传。 
〔三〕　据御览卷五五○改补。 
〔四〕　据御览卷五五○补。 
　○七一　敬隐宋皇后，右扶风平陵人，当阳穆侯扬之女也〔一〕。两女皆有才能令色〔二〕。永平末，俱选入宫，配皇太子，皆宠。明帝崩，太子即位，是为章帝，姊妹并为贵人。建初三年，小贵人生皇子庆〔三〕，二岁，立为皇太子。后窦后幸，废为清河王。至永元九年，窦后崩。清河王上书求上贵人冢〔四〕，又为外祖母求诣洛阳治病，诏书听之。殇帝崩，清河王子立，是为安帝。邓太后崩，安帝追尊小贵人曰敬隐后。（汪）─ 
─御览卷一三七 
〔一〕　「扬」，袁纪作「阳」，范书作「杨」。王先谦曰：「官本作『杨』。考证云：案『杨』，北宋本作『扬』。」天游按：宋本御览亦作「扬」，袁、范二书皆误。 
〔二〕　袁纪作「三女」，非。范书同续书。 
〔三〕　袁纪同。范书作「大贵人生庆」，未知孰是。 
〔四〕　「冢」原误作「家」，径改。 
　○七二　孝和阴皇后，吴房侯纲之女也。后为人聪惠，有才能。永元四年，撰入掖庭为贵人。以托先后近属〔一〕，故有异宠，立为皇后。自和熹邓后入宫后，阴后宠衰，怨恨。后外母邓朱数出入后所，有言后与朱共挟蛊，赐后策，迁于桐宫，以忧死，葬临平亭部。（汪） 
──御览卷一三七 
〔一〕　阴后乃光烈皇后兄阴识之曾孙，故称先后近属。 
　○七三　孝和和熹邓皇后，太傅高密侯禹之孙，平寿敬侯训之女也。训有五男三女，长骘，次京、悝、弘、阊。女燕，次绥，绥即后也，次容。〔燕〕蚤卒〔一〕，有子女娥，甫在襁褓。时后年十二，伤娥早孤，养视抚育，慈恩深至。后七岁，读论语，十二通诗，诸兄读经辄难问微意，志在书传。母非之曰：「当习女工，以供衣服，今不是务，汝当举博士耶？」后重违母意，则缝绽极女工事，暮夜私买脂烛，读经传，宗族内外，皆号曰「诸生」。父训心异之。（汪）──御览卷一三七 

〔一〕　据袁纪卷二四补。 
　○七四　永元四年，呼〔相者待诏〕相工苏太相后〔一〕，大惊曰：「此成汤之骨法也。贵不可言。」七年中，复与诸家女俱选入宫。姿容窈窕，进退辞令，粲然有异，与众女殊。八年十一月己卯，后入掖庭，为贵人。诸兄除郎中。后时年十六，德冠后宫。后性恭肃小心，承事阴氏，夙夜兢兢，接抚同列，常克己下之。〔宫省宴会，诸贵人竞自修饰，极靡丽之服，而后独澹然，衣不择采，装不务饰〕〔二〕。上深喜焉，遂有特宠。（姚。汪）──御览卷一三七　○　初学记卷一○　范书皇后纪注 

〔一〕　据汪辑补。「太」皇后纪注作「大」。 
〔二〕　据初学记卷一○补。 
　○七五　后自入宫，遂博览五经传记，图谶内事，风雨占候，老子、孟子、礼记月令、法言，不观浮华申韩之书。上每欲官秩后诸兄弟，辄为推让。孝和世，骘裁虎贲中郎将，京、悝、弘、阊黄门郎。和帝未崩，数失皇子，皇子生，养于民间，群僚无知者。及和帝崩，是日仓卒，上下忧惶。后乃收敛皇子，皇子胜长，有微疾，殇帝生百余日，后欲自养长，立为皇子。其夜即位，尊皇后为皇太后。帝在襁褓，皇太后临朝。（汪）──御览卷一三七 

　○七六　孝和邓后性谦慎，兄弟中外，皆先帝所宠。自摄政之后，内检左右，外抑宗族。（姚。汪）──初学记卷一○　○　书钞卷二四 
　○七七　建元元年三月，太后崩。丙午，合葬顺陵。（汪）── 御览卷一三七 
　○七八　孝德左皇后，安帝母也。父仲躬，犍为武阳人。后兄圣伯，为妖言伏诛〔一〕，父母同产皆没官。后长掖庭，有令色，赐清河王。王大悦，特亲幸，自姬妾已下，莫能与比。六年，生男，为清河太子。卒，葬当利庭〔二〕。延平元年，殇帝崩，清河太子为皇帝。尊清河孝王曰孝德皇帝，左姬曰孝德皇后。（汪）──御览卷一三七 

〔一〕　天游按：范书清河王庆传作「伯父圣坐妖言伏诛」。袁纪作「父坐事」，三载各异，恐当以范书为是。 
〔二〕　范书作「葬于京师」。当利属东莱郡，为侯国所在，左姬不当葬于此。范书是。 
　○七九　孝安安思阎皇后，河南荥阳人，侍中长水校尉畅之女也。有才能令色，立为皇后　鸩帝崩，阎后〔为〕皇太后〔一〕，与兄显定策禁中，立济北王少子北乡侯为皇帝奉后，以其年少，欲久专政。于是太后摄政。永建元年，崩，谥安思后，合葬恭陵。（汪）──御览卷一三七 

〔一〕　据汪辑补。 
　○八○　孝安恭愍李皇后，以宫人侍上，见幸，生顺帝。为阎后所妒，见鸩物故，瘗葬城北。帝即位，左右以闻，更以礼殡。永元二年，葬北陵，谥曰愍皇后。（汪）──御览卷一三七 

　○八一　梁皇后，大将军商女。后〔生〕〔一〕，有光景之祥。及长，聪叡，仰承兄姊，俯接弟妹，恩情周悉。既有女功之巧，尤好史书学问之事。九岁能诵孝经、论语，遂治韩诗，大义略举。女传列图〔二〕，常在左右。宗族中外，咸敬异焉。选入掖庭，相工茅通见之，大惊曰：「此所谓日角偃月，相之极贵，臣所未常见。」于是以为贵人，恩宠日崇。乃白上曰：「阳以博施为德，阴以不专为义，盖诗人螽斯之福，则百斯男之祚，所由兴也〔三〕。愿陛下思天行之普逮，均贯鱼之次序，使小妾得免罪谤之累。」于是上愈善之，益亲顾焉。阳嘉元年，立为皇后。（汪）──御览卷一三七 

〔一〕　据汪辑补。 
〔二〕　刘向所著之列女传，共八篇，且列女均图画其像。 
〔三〕　螽斯，虫名，似蚱蜢，繁殖力极强，古时以喻子孙众多。诗周南有螽斯之章。又太姒，周文王之妃，传说生有十子，又不嫉妒，以进众妾，致文王有百男之庆。诗大雅思齐即颂太姒此事。 

　○八二　顺帝崩，冲帝在襁褓，太后摄政。初章德窦后嫉害恭怀皇后独生圣嗣，陷以非辜，家属坐徙九真。章德后之从父昆弟章女为贵人，与太后并宠，章致大位大鸿胪。及上晏驾，后登至尊，章惶怖。太后内无忌刻之心，遂不以旧恶介意。（姚。汪）──初学记卷一○　○　御览卷一三七　书钞卷二四 

　○八三　和平元年，崩，群臣奏谥曰顺烈皇后，合葬宪陵。（汪）──御览卷一三七 
　○八四　美人父诗，为郎中。诗父衡，屯骑校尉〔一〕。（姚。汪）──范书皇后纪注 
〔一〕　美人者，虞贵人也。范书注出续汉志，然志文无此语，当系续汉书之文。今从汪辑引之。 
　○八五　孝顺虞大家，孝冲皇帝母也。遭冲、质仍夭，政在梁氏，故与质帝母俱抑而无号。嘉平四年，小黄门赵佑、议郎毕正言上〔一〕：「孝冲皇帝母虞大家，质皇帝母渤海陈夫人，皆诞生圣帝，未有称号。今遭盛明，当以母氏序载外戚。朝廷之恩，臣子极贱，尚有追赠，况二母见存，而徒曰大家、夫人，非所示后进母以子贵之义〔二〕。」上感其言，即日拜大家为贵人，使中常侍持节就园授印绶。（
汪）──御览卷一三七 
〔一〕　天游按：范书皇后纪作「卑整」，袁纪及蔡邕集与续书同。惠栋曰：「整，雁门人　鸶孙愐引胡太傅碑亦作『卑整』。作『毕』字者，误也。」严可均辑全后汉文即据宋本广韵「卑」字注改「毕」作「卑」。 

〔二〕　母以子贵之义，出公羊传隐公元年。 
　○八六　乐安陈夫人，孝质皇帝母也。家本魏郡，少以伎入孝王宫〔一〕，得幸，生质帝。梁冀欲专国权，令帝母不得至京都。又帝短祚，是以外家无他宠。灵帝拜夫人为孝王妃。（汪）──御览卷一三七　○　又卷一五一 

〔一〕　范书皇后纪「伎」上有「声」字，疑此脱。 
　○八七　蠡吾博园匽贵人者，孝桓皇帝母也。上年十四，袭父蠡吾侯翼爵。即帝位，追尊父为〔孝〕崇皇〔一〕，陵曰博陵。匽夫人为〔孝〕崇〔博〕园贵人〔二〕。和平元年，有司上言为孝崇皇后，即授印绶，宫曰永乐。（汪）──御览卷一三七 

〔一〕　据袁宏纪补。 
〔二〕　同右。 
　○八八　孝桓懿献皇后，顺烈后之女弟也，字女莹。上始即位，备礼仪纳彩　鸶旧令聘后，纳彩乘马束帛如孝惠、孝平故事，聘后黄金二万斤〔一〕。永初四年，立为皇后。时太后秉政，皇后擅宠后宫。太后崩后，后恩稍衰。后宫妊孕，若产皇子，后辄随嫉害，少有得全育者。然终身亦无子，后见御转希。至延熹二年，以忧恚崩，葬懿陵。（汪）──御览卷一三七 

〔一〕　汉书王莽传曰：「有司奏『故事，聘皇后黄金二万斤，为钱二万万』。」 
　○八九　孝桓邓皇后，字猛女。母宣本微，初适郎中邓香，生后。后适梁纪，故后冒姓梁氏。上诛后兄冀等，立猛女为皇后，恶梁姓之同，改姓亳氏，复姓邓氏。后恃尊骄忌，与上所幸郭贵人更相谮。乃废之。凡立七年，以忧死，葬于北邙。（汪）─ 
─御览卷一三七 
　○九○　孝桓窦皇后，章帝窦后之族孙，大将军武之女也。孝灵皇帝尊皇后为皇太后，临朝。武以宦者放纵日久，谋悉诛除，废其官。上欲获忠节，下副论者。数入禁中，进白太后。太后以为「此皆天所生，汉元以来，世世用事，国典常故，何可废邪？但当诛恶耳」。中常侍管霸颇闻其语，结谋诛武。武自杀，太后归长乐宫。熹平元年六月崩，合葬宣陵。（汪） 
──御览卷一三七 
　○九一　河间慎园董贵人，孝灵皇帝母也。灵帝即皇帝位，追尊父长为孝仁皇帝〔一〕，陵曰慎陵。董太夫人曰慎园贵人。及窦太后归政，还长乐宫，迎贵人到京都，奉玺绶，上尊号为孝仁皇后，称永乐宫。窦太后崩后，永乐后数至前省，与上相见，与于政事。中平六年，上弃天下。永乐后兄子重为骠骑将军。何太后临朝，重与太后兄大将军进权势相害，后每欲参与政事，太后辄相禁塞。后愤恚，嗔骂曰：「汝欲怙大将军邪？敕骠骑斩大将军头来！」何太后以告进，进收重，免官爵。重自杀，后忧怖，病还河间。崩，合葬慎陵。（汪）──御览卷一三七 

〔一〕　范书「长」作「苌」，是。 
　○九二　孝灵宋后，〔章〕帝敬〔隐〕宋贵人之从孙〔一〕，执金吾酆之女。无宠，而久当正位。后宫幸姬众共谮恶，诬以祝诅。上信之，遂策收玺绶。后自致暴室狱，以忧死，父、兄弟皆被诛。诸常侍、小黄门在省闼者，皆怜宋氏无辜，共合钱收葬后及酆父子于睪门亭宋氏旧茔。（汪）──御览卷一三七 

〔一〕　据范书皇后纪补。 
　○九三　孝灵灵思何皇后，南阳宛人也。以良家子选入掖庭，见幸妊身，就馆生男，为贵人。父真前卒，召贵人同父兄何进为郎中。灵帝崩，何皇后子辩立为皇帝，后为皇太后，进为录尚书。袁绍谋诛废中官，进以绍计白太后，后不听，以为「中官统领禁省，自古及今，汉家故事，不可废也。且先帝新弃天下，奈何令我楚楚与士人共事乎」。及董卓屯显阳〔苑〕〔一〕，议以为太后迫永乐后令崩，遂妇姑之节，迁太后于桐宫。太后暴崩，群臣奏谥曰灵思皇后，合葬文陵。（汪）──御览卷一三七 

〔一〕　据魏志董卓传注引献帝春秋补。 
　○九四　孝灵灵怀王皇后，孝献帝母，王璋女也。才明聪敏，能书会计，以良家子应法相选入掖庭。光和三年中夏，幸妊身，后怖畏何皇后，服药欲除妊，胎安不动。又后数梦负日，遂不敢摇。四年三月癸巳生上。庚子，渴饮米粥，遂暴薨。上归掖庭，暴室啬夫朱直拥养，独择乳母。岁余，永乐后自将护。至三岁，灵帝悯上早失所生，追思后令美，乃作追德赋、令仪颂。陵曰文昭陵，起坟文陵园北。（汪）──御览卷一三七　○　书钞卷二六 

　○九五　孝献伏皇后，琅邪东武人，侍中辅国将军不其侯完女也。后坐与父完谋为奸书，诈罔不道。上收后下暴室诏狱，忧死，兄弟皆伏诛。（汪）──御览卷一三七 
　○九六　孝献曹后，丞相魏王操女也，名宪。建安十八年，上纳操二女宪、节于后宫，皆以为贵人。明年，伏后薨，宪为皇后。二十〔
五〕年〔一〕，献帝禅位于魏，宪拜山阳公夫人。（汪）──御览卷一三七 
〔一〕　据范书献帝纪补。 
　○九七　献穆曹后，〔讳节〕〔一〕，曹操之女也。魏受禅，遣使求玺绶，后怒，以玺绶抵轩下，因涕泣横流曰：「天不祚此玺。」（
姚。汪）──御览卷六八二　○　书钞卷一三一 
〔一〕　据书钞卷一三一补。
 
  
  
司马彪续汉书卷二
　周天游辑注
　　刘玄传
　○九八　时圣公聚客〔一〕，家有酒，请游徼饮。宾客醉歌，言：「朝亨两都尉，游徼后来，用调羹味。」游徼大怒，缚捶数百。（姚。汪。俊。铃木）──范书本传注　○　御览卷八四六 

〔一〕　刘玄字圣公，弟为人所杀，时结客欲报怨。 
　○九九　符訾〔一〕（姚。汪）──范书本传注 
〔一〕　范书本传曰：「王莽末，南方饥馑，人庶群入野泽，掘凫茈而食之。」天游按：又东观记作『凫茈』，即荸荠也。符訾，异名也。 
　一○○　牧欲北归随，武等复遮击之，钩牧车屏泥，刺杀其骖乘，然不敢杀牧也〔一〕。（姚。汪）──范书本传注 
〔一〕　时王匡、马武等共聚绿林，荆州牧发奔命二万攻之，匡、武大破牧军。 
　一○一　张印〔一〕。（姚。汪）──范书本传注 
〔一〕　范书作「张卬」。袁纪一作「张斤」，一作「张邛」。东观记与范书同。通鉴考异以为当从范书。 
　一○二　马祸也〔一〕。时更始失道，将亡之征。（姚。汪。铃木）──范书本传注 
〔一〕　更始自洛阳徙都长安，初发，马惊，触北宫门，三马皆死。 
　　刘盆子传
　一○三　吕母子名育，为游徼，犯罪。（姚。汪。铃木）──范书本传注 
　一○四　赤眉入安定、北地，逢大雪，坑谷皆满，多冻死〔一〕。（汪）──御览卷一二 
〔一〕　建武二年初事。 
　一○五　赤眉从渑池，自利阳南欲赴宜阳。（汪）──水经注卷一六谷水注 
　　王郎传
　一○六　邓蒲〔一〕。（汪）──范书本传注 
〔一〕　范书作「邓满」。更始二年，光武纳耿纯之策，留蒲围巨鹿，自率精兵直取邯郸。 
　　隗嚣传
　一○七　嚣以杜陵人王元为大将军〔一〕。（姚。汪）──姚辑 
〔一〕　不详所出，俟考。 
　一○八　遵降，封上雒侯〔一〕。（姚。汪）──范书本传注 
〔一〕　遵，王遵，隗嚣部将，霸陵人。 
　　公孙述传
　一○九　公孙述补清水长。太守以其能，使兼治五县。政事循理，奸盗不发，郡中谓有神明。（姚。汪。铃木）──类聚卷五○　○　御览卷二六七 
　　宗室四王三侯传
　一一○　〔齐〕武王演〔一〕，字伯升，世祖之长兄也。〔刚毅〕慷慨〔二〕，有大节。进围宛城中，自号天柱大将军〔三〕。王莽素闻其名，大震惧，使长安中宫署及天下乡亭皆画伯升像于塾〔四〕，旦起射之。（汪。铃木）──御览卷二七九　○　书钞卷七○ 

〔一〕　据袁、范二书补。 
〔二〕　据书钞卷七○补。 
〔三〕　袁纪、范书均作「柱天」。 
〔四〕　范书「宫」作「官」，是。汪辑「塾」作「埻」　鸫说文、广韵，埻亦通塾，或作「射臬」解，或作「的」解，均系靶子之意。时于诸官署及乡亭之门侧堂画伯升像以为箭而射之。 

　一一一　〔北海静王兴迁弘农太守〕〔一〕，县吏张申有伏罪，兴收申案论，郡中震栗。时年旱〔二〕，分遣文学循行属县，理冤狱，宥小过，应时甘雨降澍。（姚。汪）──范书本传注　○　书钞卷七五 

〔一〕　据书钞卷七五补。又范书「静」作「靖」，续书恐误。 
〔二〕　书钞卷七五作「明年旱」。 
　一一二　北海靖王兴子敬王睦〔一〕，少好学聪敏，既敦经术。性孝友，笃于骨肉，靖王薨，推物与诸弟。（姚。汪。铃木）──书钞卷七○（三） 
〔一〕　书钞三引，一引「睦」作「瞻」，非。 
　一一三　「是吾幼时狂惷之行也。」〔一〕（汪）──范书本传注 
〔一〕　初睦谦恭好士，声价日广。永平中，法宪颇峻，睦遂谢绝宾客以避祸，故对进京使者作此语。 
　一一四　阜、赐移书于良〔一〕，曰：「老子不率宗族，单葱骑牛哭且行，何足赖哉！」（姚。汪。铃木）──范书本传注 
〔一〕　阜，甄阜，莽前队大夫；赐，梁丘赐，前队属正。时赵孝王良从汉军至小长安，兵败，妻及二子皆死。 
　一一五　赵王良玄孙干，坐为大丧服白衣步出，诣阙〔一〕。（铃木）──书钞卷七○ 
〔一〕　范书本传曰：「赵相奏干居父丧，私聘小妻，又白衣出司马门，坐削中丘县。」疑此引有脱文。 
　一一六　侯等助祭明堂，以例益户二百。敞以有行义，拜为庐江都尉〔一〕。（汪。铃木）──范书本传注 
〔一〕　时敞推父时金宝财产与昆弟，荆州刺史上其义行，故拜。敞，城阳恭王祉之父。 
　一一七　王莽时，诸刘抑废，为郡县所侵。蔡阳国釜亭候长醉更始父子张〔一〕，子张怒，刺杀亭长。后十余岁，亭长子报杀更始弟骞。赐兄显欲为报怨，宾客转劫人，发觉，州郡杀显狱中。赐与显子信结客陈政等九人，燔烧杀亭长妻子四人。（姚。汪。铃木）──范书本传注 

〔一〕　「」本作「询」，据点校本范书校勘记、姚辑钞本蔡元培按语径改。 
　一一八　庆字翁敖〔一〕。（汪）──范书本传注 
〔一〕　庆，成武孝侯顺之父。 
　一一九　宪字翁君〔一〕。（汪）──范书本传注 
〔一〕　宪，顺阳怀侯嘉之父。 
　　李通传
　一二○　守居家〔一〕，与子孙尤谨，闰门之内，如官廷也。（姚。汪。铃木）──范书本传注 
〔一〕　守，李通之父，为王莽宗卿师。 
　一二一　先是李通同母弟申徒臣能为医〔一〕，难使，伯升杀之。上恐其怨，不欲与轶相见。轶数请，上乃强见之。轶深达通意，上乃许往。意不安，买半臿佩刀怀之。至通舍，通甚悦，握上手，得半臿刀，请上曰：「一何武也？」上曰：「苍卒时，以备不虞耳。」（姚。汪。铃木）──范书本传注 

〔一〕　袁纪及东观记李通传并作「申屠臣」，东观记光武帝纪作「
公孙臣」。天游按：潜夫论志氏姓曰：「信都者，司徒也。俗间音不正，曰信都，或曰申徒，或曰胜屠，然其本为一司徒耳。」又风俗通义校释佚文曰：「（申徒氏）本申屠氏，随音改为申徒氏。」则「申徒臣」即「申屠臣」，作「公孙臣」，非。 

　一二二　李通字次元，为光禄勋。时上征讨四方，令通居守京师，抚百姓，治宫室，起学宫。（姚。汪。铃木）──书钞卷五三 
　　王常传
　一二三　王常字颜卿，拜横野大将军，位次九卿，〔与〕诸将绝席〔一〕。引兵击高峻。（姚。汪。铃木）──书钞卷六四 
〔一〕　据汪辑补。 
　　邓晨传
　一二四　为常山太守。上发兵信都，晨欲固从〔一〕，上曰：「卿以一身助我，不如以一郡为我北州主人也。」（姚。汪。铃木）──书钞卷七四 
〔一〕　「晨」原误作「农」，径改。 
　一二五　邓晨拜中山太守，清约，吏民称之，常为冀州高第。（姚。汪。铃木）──书钞卷七六 
　一二六　徙汝南太守，兴鸿郄陂，益地数千顷，溉道饶足。（姚。汪。铃木）──书钞卷七四 
　　来歙传
　一二七　来歙击隗嚣，至略阳城〔一〕。大战登城，相射弓弩尽，乃发屋断木为箭。（姚。汪。铃木）──书钞卷一二五　○　御览卷三四九 
〔一〕　范书本传下作「斩嚣守将金梁，因保其城。嚣大惊曰：『何其神也！』乃悉兵数万人围略阳，斩山筑堤，激水灌城，歙与将士固死坚守」云云，疑二引多有脱文。 
　　邓禹传
　一二八　邓禹字仲华，拜前将军，持节分精吏士三万人，自箕关入攻河内都尉，破之，获辎重车千余乘。（铃木）──书钞卷六四 
　一二九　孝明皇帝以禹先帝名臣，拜太子太傅，进见东宫，甚优宠。（姚。汪。铃木） ──书钞卷六五 
　　寇恂传
　一三○　上欲定河内，谓邓禹曰：「朕有河内，犹高祖有关中，非萧何谁能镇之？为吾举如萧何者。」禹曰：「寇恂文武兼备，有御众之才，非此子莫可使也。」（姚。汪。铃木）──书钞卷七五 

　一三一　恂为河内太守，〔移书属县，讲兵肄射〕〔一〕，伐淇园之竹以治矢百余万，又养马二千匹。（姚。汪。铃木）──书钞卷七四　○　事类赋注卷一三 
〔一〕　据事类赋注卷一三补。 
　一三二　恂为颍川太守，诛讨贼盗，政教施行，郡中无事，修礼乐教授。（姚。汪。铃木）──书钞卷七四 
　一三三　寇恂为颍川太守。时有豆生于郡界，收得十余万斛，以给诸营。（姚。汪。铃木）──书钞卷七五 
　一三四　寇恂为颍川太守，盗贼不敢入界。（姚。汪。铃木）─ ─书钞卷七五 
　一三五　寇恂为颍川太守。又拜汝南太守。城门不闭，盗贼不起，向风而治之。（铃木）──书钞卷七五 
　一三六　入为执金吾。颍川盗贼群起，上谓恂曰：「独卿能平之耳。」恂至颍川，盗贼悉降，百姓遮曰：「吾愿借寇君一年。」（姚。汪。铃木）──书钞卷七六 
　　冯异传
　一三七　殷建〔一〕。（汪）──范书本传注 
〔一〕　范书本传作「段建」。东观记与续书同。建乃冯异所荐，以为掾吏。 
　一三八　异敕吏士，非交战受敌，常行诸营之后，相逢引车避之，由是无争道变斗者也。（姚。汪。铃木）──范书本传注　○　御览卷二七五 
　一三九　茅丹〔一〕。（汪）──范书本传注 
〔一〕　范书本传作「芳丹」。丹乃赤眉失败后割据新丰者。 
　一四○　安定属国人，本属国降胡也〔一〕。居参青山中，其豪帅号「肥头小卿」。（汪）──范书本传注 
〔一〕　时冯异进军义渠，青山胡降，当非专指某人而言。 
　　岑彭传
　一四一　时更始尚书令谢躬将六将军屯邺，兵横暴，为百姓所苦。上先遣吴汉往收之，故拜彭为刺奸将军。（姚。汪。铃木）──范书本传注 
　一四二　彭镇河内，冯异先攻洛阳，朱鲔大出军，欲击彭。时天雾，鲔以为彭已去，令其兵皆获黍。彭乃进击，大破之。（姚。汪。铃木）──范书本传注 
　一四三　彭南击荆州，至成安、昆阳、犨、叶、舞阳、堵阳、平氏、棘阳、胡阳，处处皆破其屯聚。（姚。汪。铃木）──范书本传注 
　一四四　奉令候伏道旁，见车骑一日不绝，归语奉，奉遂夜遁〔一〕。（姚。汪） ──范书本传注 
〔一〕　时光武自将击邓奉，至叶，车骑不得前。岑彭遂击破奉，追至堵阳。 
　一四五　辛臣为戎作地图，图彭宠、张步、董宪、公孙述等所得郡国，云洛阳所得如掌耳〔一〕。（汪）──范书本传注 
〔一〕　时岑彭围黎丘，田戎欲降，辛臣遂作图以劝阻之。 
　一四六　张隆遣子晔将兵诣彭助征伐，上以晔为率义侯〔一〕。（
姚。汪。铃木） ──范书本传注 
〔一〕　时岑彭屯兵津乡，移檄江南，班行诏命。桂阳太守张隆遣使贡献，且命子将兵助征伐。 
　一四七　以缣盛土为堤〔一〕。（汪。铃木）──范书本传注 
〔一〕　时岑彭围隗嚣西城，壅谷水灌之。 
　一四八　时天东风，其攒柱有反把，钩奇船不得去〔一〕。（汪）──范书本传注 
〔一〕　建武十一年春，岑彭击蜀，偏将军鲁奇应募乘船直攻浮桥，死战破敌。 
　　贾复传
　一四九　右骖〔一〕。（汪）──范书本传注 
〔一〕　时光武在河北，署复为破虏将军督盗贼。然复马羸弱，故光武解骖马以赐之。范书作「左骖」，而东观记同续书。 
　　吴汉传
　一五○　（雒县）〔南阳〕人韩鸿为谒者〔一〕，使持节降河北，拜除二千石。（汪）──范书本传注 
〔一〕　据点校本范书校勘记改。汪辑作「洛阳」，亦非。时鸿见汉甚悦，承制拜为安乐令。 
　一五一　时道路多饥人，来求食者似儒生，汉召之，故先为具食。（汪。铃木）──范书本传注 
　一五二　攻蓟，诛王郎大将赵闳等。（姚。汪。铃木）──范书本传注 
　一五三　时上使汉等将突骑，扬兵戏马，立骑驰环邯郸城，乃围之。（姚。汪。铃木） ──范书本传注 
　一五四　吴汉为大将军，持节发突骑。更始幽州牧苗曾不肯应调，汉斩曾，威震州郡，将其兵诣上。（姚。汪。铃木）──书钞卷五一 
　一五五　时岑彭已在城中，将躬诣传舍，驰白汉。汉至，躬在彭前伏，汉曰：「何故与鬼语！」遂杀之。（姚。汪。铃木）──范书本传注 
　一五六　从击铜马、重连、高胡，皆破之。（汪。铃木）──范书本传注 
　一五七　汉躬被甲拔戟，令诸部将曰：「闻雷鼓声，皆大呼俱进，后至者斩！」遂鼓而进之。（姚。汪。铃木）──范书本传注 
　一五八　长垣〔一〕。（姚。汪）──范书本传注 
〔一〕　范书作「长直」。时汉北击清河诸义军。李贤曰：「长垣，县名，在河南，不得言北击，而范书作『长直』，当是贼号，或因地以为名。」又东观记亦作「长垣」，误。 
　一五九　刘禹〔一〕。──范书本传注 
〔一〕　范书作「刘尚」，乃汉所部副将，即武威将军也。时将万余人屯于江南。东观记同续书，恐非。 
　一六○　吴汉尝出征，妻子在后买田业。汉还，让之曰：「军师在外，吏士不足，何多买田宅乎？」遂尽分以与昆弟外家。（姚。汪。铃木）──类聚卷六四 
　一六一　上即位，汉为大司马。海内无事，乃得安。其性忠厚，笃于事上〔一〕。（姚。汪。铃木）──书钞卷五一 
〔一〕　此引下汪辑据书钞卷七八又引曰：「吴汉为洛阳令，病卒，百姓哀痛，老小随车，昼夜号泣。」天游按：此乃王涣事迹，陈、俞本误作「吴汉」，姚、汪均依之，且云：「时官大司马安得为令！此岂又一吴汉耶？」甚谬。今依孔本入王涣传。 

　　盖延传
　一六二　并与狐奴令王梁同劝宠〔一〕。（姚。汪）──范书本传注 
〔一〕　宠，彭宠，渔阳太守。延与吴汉、王梁谋归光武，故并劝宠。 
　一六三　时刘永别将许德据襄邑，延攻而拔之。（姚。汪。铃木）──范书本传注 
　一六四　萌攻延，延与战，破之。诏书劳延曰：「庞萌一夜反畔，相去不远，营壁不坚，殆令人齿欲相击，而将军有不可动之节，吾甚美之。」〔一〕（汪）──范书本传注 
〔一〕　范书本传作「引军袭败延，延走，北渡泗水，破舟楫，坏津梁，仅而得免」。与此大异，东观记同续书。 
　一六五　视事四年，人敬其威信〔一〕。（姚。汪。铃木）── 范书本传注 
〔一〕　时延拜左冯翊。惠栋曰：「袁宏纪『延为京兆尹，事多犯法』。华峤书亦云『延代鲜于褒为冯翊，多非法』。续书所载非实录也。宏以为京兆尹，亦讹。」惠说是。 
　　陈俊传
　一六六　铜马所过虏掠，（王）〔陈〕俊言于上曰〔一〕：「宜舍轻兵出贼前，使百姓各坚壁，以绝其食，可不战而殄也。」上然之，遣俊将轻骑，驰出贼前。视民保壁者，敕令固守，散在野者，因掠取之。贼至无所得，遂散败。及军还，上谓俊曰：「困此虏者，将军策也。」（汪）──御览卷四四九 

〔一〕　据范书本传改。汪辑作王俊传，甚失考。 
　一六七　陈俊为琅邪太守，抚恤贫弱，表有行义，百姓录之〔一〕。（姚。汪。铃木） ──书钞卷七四 
〔一〕　、姚、汪二辑「录」作「歌」，范书亦然，当是。 
　　臧宫传
　一六八　臧宫字君公〔一〕，时为左中郎将，击武陵贼〔二〕，降之。凡所将兵二十余年，以信谨质朴，故常见用。（铃木）──书钞卷六三 
〔一〕　按东观记、袁纪、范书均作「字君翁」，此作「字君公」，误。 
〔二〕　范书作「武溪贼」。天游按：武溪属武陵郡，水名。水经注作「潕溪」。李贤曰：「土俗『潕』作『武』。」 
　　耿弇传弟国　国子秉　国弟子恭
　一六九　耿弇字伯昭，扶风人。少学诗礼，见郡督尉试骑士，建旗鼓，肄驰骋，由是心善将率。（汪。铃木）──御览卷三○九 
　一七○　弇还檄与况，陈上功德，自嫌年少，恐不见信，宜自来。况得檄立发，至昌平见上。（姚。汪。铃木）──范书本传注 
　一七一　弇归〔一〕，主人食未已，蓟中扰乱，上驾出南城门，颇遮绝辎重，城中相掠。弇既与上相失，以马与城门亭长，乃得出。（
汪。铃木）──范书本传注 
〔一〕　时弇从光武北到蓟，忽闻邯郸兵至，光武南奔，遂相失。 
　一七二　光武初见弇言〔一〕，起坐曰：「卿失言，我斩卿。」弇曰：「大王哀厚弇如父子，故披赤心，为大王陈事。」上曰：「我戏卿耳。」（姚。汪。铃木）──范书本传注 
〔一〕　光武居邯郸，昼卧温明殿。弇请闲进说，愿归幽州，益发精兵，待机以图天下。 
　一七三　后上闻弇为张步所攻，欲自往。陈俊曰：「步兵盛，可且闭营，待上至。」弇曰：「上且到，臣子当击牛酾酒，以待百官，反欲以贼虏遗君父邪！」遂合战，破之。（汪。铃木）──御览卷三○九 

　一七四　耿国字叔廉〔一〕，为黄门郎给事中，疏敏有识。于时见问，常多合意，上以为能。（姚。汪。铃木）──书钞卷五八 
〔一〕　范书本传作「叔虑」，初学记卷一二引续书与之同。然东观记作「叔宪」。三载各异，未知孰是。 
　一七五　耿国字叔虑，为大司农，晓边事，能论议，数上便宜事，天子器之。（姚。汪。铃木）──初学记卷一二　○　御览卷二三二 
　一七六　耿秉字伯初，为谒者仆射。每公卿会议，常引秉上殿，访以边事〔一〕。（姚。汪。铃木）──书钞卷六二 
〔一〕　姚、汪二辑尚引曰：「永平中，召秉诣省闼，问前后所上便宜方略。」乃姚之骃据范书以补卷六二所引之阙，书钞并无此引，故删。 
　一七七　耿恭字伯宗，为戊己校尉，屯后王部金蒲城。谒者关宠为戊己校尉，屯前王部柳中城。（姚。汪。铃木）──御览卷一九二 
　一七八　匈奴破（离）〔杀〕后王安得〔一〕，攻金满城〔二〕。耿恭以毒药傅矢，传语匈奴，汉家箭神，中其疮者必有异。因发弩射之，虏中矢者视疮皆沸，并大惊，相谓曰：「汉兵神，真可畏也。」遂解去。（汪）──事类赋注卷一三 

〔一〕　据范书本传改。 
〔二〕　当是金蒲城之误。 
　一七九　耿恭奔疏勒，军吏范羌迎之，天雪一丈，道不通人。（铃木）──书钞卷一五二 
　一八○　耿恭在疏勒，得出至玉门，唯余十三人，衣履穿决，形容枯槁。郎将郑众为恭以下沐浴，易衣冠。（汪。铃木）──御览卷三九五 
　一八一　耿恭字伯宗，迁长水校尉。西羌反，恭上疏陈方略，诏问状。后遣恭将五校尉御之〔一〕。（姚。汪。铃木）──书钞卷六一 
〔一〕　范书本传作「将五校士三千人」。 
　　祭遵传从第彤
　一八二　上幸广阳城门，设祖道，阅过诸将，以遵新破渔阳，令最在前。（姚。汪。铃木）──范书本传注 
　一八三　祭彤除偃师长，视事五年，县无盗贼，州课第一。迁襄贲令。时盗贼抄掠，彤到官，诛〔锄〕奸猾〔一〕，县界清净。诏书增秩一等，赐缣百疋〔二〕，册书勉励。（姚。汪。铃木）──类聚卷五○　○　书钞卷七八　御览卷二六七 

〔一〕　据书钞卷七八补。 
〔二〕　书钞卷七八「缣」作「绢」。 
　一八四　祭彤字次孙，为太仆卿。朝廷闻彤素清有道，而衣无副，有功效拜之日，赐钱百万，马三匹，衣被刀剑，下至桮案什物。上常叹之，以为任大之臣也。（姚。汪。铃木） 
──书钞卷五四　○　初学记卷一二 
　　任光传
　一八五　光武师蓟，南行，太守任光开门出迎〔一〕。──广韵卷四 
〔一〕　光时任信都太守。 
　　李忠传
　一八六　高密中尉〔一〕。（姚。汪）──范书本传注 
〔一〕　李忠父所任之职。范书本传作「都尉」。李贤曰：「东观记、续汉书并云『中尉』。又郡国志高密，侯国　鹳官志皇子封，每国傅、相各一人，中尉一人，比二千石，职如郡都尉，主盗贼。高密非郡，为『都』字者误。」 

　一八七　李忠字仲都，东莱人。从光武攻下属县，至苦陉。上会诸将问所得，忠独不掠财物。（铃木）──书钞卷三八 
　一八八　李忠字仲都，为丹阳太守。越地不好学，无嫁娶礼仪，忠乃立学校，习婚姻礼仪，垦田土，招流民，奏课第一。（姚。汪。铃木）──书钞卷七六 
　　耿纯传孙腾
　一八九　皆衣缣襜褕绛衣〔一〕。（汪。铃木）──范书本传注 
〔一〕　时纯率宗族宾客二千余人，衣此以迎光武。 
　一九○　青犊等众在射犬，世祖引兵将击之。耿纯军在前，贼忽夜攻纯，雨射营中。纯勒部曲不动，选敢死二千人，俱持强弩，各傅三矢，使衔枚间行，绕出贼后，齐声呼噪，强弩并发，贼众惊走。（铃木）──书钞卷一二五 

　一九一　绀〔一〕。（汪）──范书本传注 
〔一〕　范书作「细」，乃真定王刘杨之从兄，拥兵万余人，与杨欲脱离光武自立。光武遣纯以计诱杀之。 
　一九二　纯为东郡太守，〔在郡四岁，抑强扶弱，令行而禁止〕。〔一〕免官归第。上道过东郡，百姓老少数千人随车驾涕泣云：「愿留耿君。」（姚。汪。铃木）──书钞卷七六　○　又卷七五 

〔一〕　据书钞卷七五补。又「东郡」之「郡」皆误作「都」，径改。 
　一九三　六年，上令诸侯就国，纯上书自陈，前在东郡案诛涿郡太守朱英亲属，今国属涿，诚不自安。制书报曰：「侯前奉公行法，朱英久吏，晓知义理，何时当以公事相是非！然受尧舜之罚者不能爱己也。已更择国土，令侯无介然之忧。」乃更封纯为东光侯。（姚。汪。铃木）──范书本传注 

　一九四　耿纯字伯山，拜太中大夫。威信着于卫地。东郡盗贼起，与大兵会东郡。闻纯入界，盗贼皆诣纯请降，大兵不战而还。（姚。汪。铃木）──书钞卷五六 
　一九五　封腾高亭侯〔一〕。（汪。铃木）──范书本传注 
〔一〕　建初中，纯嫡孙盱死，无嗣，遂封盱弟腾。 
　　朱佑传
　一九六　佑至南，为贼所伤，上亲候视之。（姚。汪。铃木）──范书本传注 
　　景丹传
　一九七　南贼迎击上营，得上鼓车辎重数乘〔一〕。（姚。汪。铃木）──范书本传注 
〔一〕　南贼，范书作王郎将儿宏等军。时光武败危，丹纵突骑大破儿宏军。 
　一九八　将营兵，西到弘农〔一〕。（汪。铃木）──范书本传注 
〔一〕　时苏况破弘农，丹病，光武以丹陕人，且富威名，强令起领郡事。 
　　王梁传
　一九九　王梁字君严。赤伏符曰：「王梁作玄武。」〔一〕玄武，水神；大司空，水土之官也。于是拜梁为大司空。（姚。汪。铃木）──类聚卷四七 
〔一〕　符文「作」上本有「主卫」二字，时梁为野王令，光武又以野王本卫地徙，亦为任梁大司空之重要原因。类聚略之。 
　　杜茂传
　二○○　降其渠帅大将军杜猛、持节光禄大夫董敦等〔一〕。（姚。汪。铃木）──范书本传注 
〔一〕　时茂与王梁击五校义军。姚辑入王梁传。 
　　马武传
　二○一　上尝历问功臣：「诸君不遭际会，自度能何为乎？」马武曰：「臣以勇武，可守尉督盗贼。」上笑曰：「且勿为盗贼，自致亭长斯可也。」（姚。汪。铃木）──书钞卷七七 

　　窦融传弟友子固　曾孙宪　曾孙万全子章
　二○ 二　宁武男〔一〕。（汪。铃木）──范书本传注 
〔一〕　王莽居摄中，融以军功得封。范书作「建武男」。东观记同续书。 
　二○三　虞封〔一〕。（汪。铃木）──范书本传注 
〔一〕　封，窦融之司马。时隗嚣反，道隔绝，封受融弟友所遣，间行通书光武。范书作「席封」，未知孰是。铃木辑稿作「司马虎」，非。 
　二○四　窦固字孟孙，为卫尉卿。两宫宿卫，见重当时，仁厚谦恭，甚有名称。（汪。铃木）──御览卷二三○ 
　二○五　窦固出塞至天山，斩首千余级。（汪。铃木）──御览卷五○ 
　二○六　将军窦宪出鸡鹿山。（铃木）──初学记卷八 
　二○七　宪夺沁水公主园田。上幸公主园，觉之，问宪，宪又上言借之也〔一〕。（汪）──汪辑 
〔一〕　不详所出，恐系据范书误入。 
　二○八　窦章居贫蔬食，讲读不辍。太仆邓康重章学行。是时学者称东观为老氏藏室，道家蓬莱山。康荐章入东观，为校书郎中。──职官分纪卷一六 
　　马援传子光　兄子严
　二○九　援过北地任氏畜牧。自援祖宾，本客天水。父仲，又尝为牧师令。是时员为护苑使者，故人宾客皆依援。（姚。汪。铃木）──范书本传注 
　二一○　勃能说韩诗〔一〕。（汪）──范书本传注 
〔一〕　勃，朱勃，援之邑人。早慧，时援裁知书，见之自失。后援卒，遇谗，勃诣阙上书，为之讼冤。 
　二一一　马光字叔山，为卫尉卿。上以光谨敕小心，周密畏慎，特亲异之。（汪。铃木）──御览卷二三○ 
　二一二　马严字威卿，拜御史中丞，赐冠帻衣服车马。严举劾案章，申明旧典，奉法察举，无所回避，百僚惮之。（姚。汪。铃木）──初学记卷一二　○　御览卷二二五
 
 
  
司马彪续汉书卷三
　周天游辑注
　　卓茂传
　二一三　卓茂迁密令，其治民，举善而教，不能则劝，口不出恶言，劳心忧念，吏民知其有缓急，以恩信待吏，吏畏而爱之，不忍欺也。元始中，天下蝗。河南二十县蝗，独不入密界。督邮书言，太守大怒，自出案行密界中，实然乃惊。（姚。汪。铃木） 
──类聚卷五○　○　书钞卷七八 
　二一四　卓茂迁密令，道不拾遗。（姚。汪。铃木）──书钞卷七八 
　二一五　宣德侯〔一〕。（汪）──范书本传注 
〔一〕　光武即位，先访求茂，茂诣河阳谒见。光武遂下诏封茂为侯。范书作「褒德侯」，袁纪亦然，而东观记与续书同。又杨树达曰：「北堂书钞设官部、艺文类聚职官部、太平御览职官部引汉官仪亦均作『宣德侯』。」未知孰是。 

　　鲁恭传弟 /FONT>
　二一六　鲁恭为中牟令，为陈父母恩德〔一〕。（汪。铃木）──书钞卷七八 
〔一〕　袁纪卷一四曰：「民李勉为母所言，恭召就责问，因为陈父母恩德，勉惭悔返。」续书所言，即指此事，然书钞所引，必有脱文。 
　二一七　鲁恭为中牟令，以德化人，不任刑罚。（铃木）──书钞卷七八 
　二一八　鲁恭为中牟令。有亭长息牛不还，主讼之。恭敕令还牛，亭长仍不还。恭叹曰：「化不行也。」解印绶而去。掾吏注留，亭长惭，还牛不敢欺也。（姚。汪。铃木）──书钞卷七八 

　二一九　鲁恭〔字仲康〕〔一〕，为中牟令，导民以孝，推诚而治。建初中，郡国螟伤稼，犬牙缘界，不入中牟。河南尹袁安疑其不实，遣仁恕掾肥亲往察验之。恭随行阡陌，俱坐桑下。有雉止其傍，〔
榜〕有童儿〔二〕，亲曰：「何不击之？」儿曰：「雉方将鶵。」亲矍然而起，与恭诀曰：「所以来者，欲察治之善恶尔。今虫不犯境，此一异也。化及鸟兽，此二异也。竖子有仁心，此三异也。久留徒扰贤者（可）〔耳〕〔三〕。」还府，以状白安，〔安〕美其治〔四〕，以励属县。（姚。汪。铃木）──类聚卷五○　 
○　御览卷二六七　书钞卷七八（二） 
〔一〕　据书钞卷七八补。 
〔二〕　据御览卷二六七补。 
〔三〕　据御览卷二六七改。 
〔四〕　据书钞卷七八补。 
　二二○　〔鲁恭为中牟令，嘉禾生于庭〕〔一〕，恭谦不矜功，封以言府，府即奏上。尹以檄劳曰：「君以名德，久屈中牟，物产之化流行，天降休瑞，应行而生，尹甚嘉之。」（姚。汪。铃木）──范书本传注　○　书钞卷七八 

〔一〕　据书钞卷七八补。「禾」原误「木」，据汪辑径改。 
　二二一　鲁恭字仲廉〔一〕，迁光禄勋，选举清平，不失次序。（
姚。汪。铃木） ──书钞卷五三 
〔一〕　前引书钞卷七八作「仲康」，东观记、袁纪、范书皆然。此作「仲廉」，误。 
　二二二　坐族弟弘农都尉炳事免官〔一〕。（姚。汪。铃木）─ ─范书本传注 
〔一〕　此乃永元十六年之事。 
　二二三　时盛夏断狱，恭上疏曰：「夏至之日施命令，止四方行者，所以助微阴也。行者尚止之，况于逮召考掠夺其时邪？」〔一〕（
姚。汪）──汪辑 
〔一〕　此引不详所出，汪照录姚辑，复增首句及「恭」下之「上」字。 
　二二四　建初元年，诏举贤良方正。大司农刘宽举鲁。〔一〕时对策者百余人。惟在高第，除为议郎。──职官分纪卷三六　○　纬略卷三 
〔一〕　「」，纬略卷三引作「平」。东观记亦然。书钞卷五六引作「」，而袁、范二书作「丕」。惠栋曰：「隶法，丕平字相类，未详孰是。李充传亦作『平』。」王先谦曰：「丕，亦作，就讹为平耳。」王说是。 

　二二五　荐王龚等，皆备帷幄近臣〔一〕。（姚。汪。铃木）─ ─范书本传注 
〔一〕　时值永元二年，任东郡太守，数荐幽达隐之士，龚者即其一。 
　二二六　鲁字叔陵，迁中散大夫。贾逵荐道艺深明，时见用。复与（黄散大夫）〔尚书令黄香相问难〕数事〔一〕，上善，罢朝时赐冠帻履衣袜各一袭。（姚。汪。铃木） 
──书钞卷五六 
〔一〕　据职官分纪卷四八改补。 
　　刘宽传
　二二七　刘宽字文饶，弘农人。为南阳太守，温仁多恕，遇民如子，口不出詈言，吏人有过，但用蒲鞭罚之，示辱而已。（汪。铃木）──御览卷二六○　○　书钞卷四五 
　二二八　刘宽字太饶〔一〕，拜太中大夫，观讲华光之内〔二〕。（铃木）──书钞卷五六 
〔一〕　「太」系「文」之误。 
〔二〕　华光，殿名。 
　二二九　刘宽简略，嗜酒，不好盥浴。（汪。铃木）──御览卷三八九 
　二三○　刘宽性仁恕，不妄喜怒。尝朝服将朝，婢翻羹污其衣，宽曰：「得毋烂汝手乎？」更衣而入，曾不变色。（姚。汪。铃木）──书钞卷一四四 
　　伏湛传
　二三一　伏湛字惠公，更始元年，拜为平原太守。遭仓卒兵起，莫不惊扰，而湛独安然教授。谓妻子曰：「一谷不升，国君彻膳。今人皆饥，奈何独饱？且食麤粝。」尽分奉禄以赈活乡里，来客者百余家。（汪。铃木）──御览卷四七六 

　二三二　伏湛为平原太守。时兵起，湛移（出）〔书〕属县〔一〕，吏民信向，独不敢动。（铃木）──书钞卷七五 
〔一〕　据袁纪卷四改。 
　　侯霸传
　二三三　侯霸字君房，河南人。为人矜严有威容。家累千金，不事产业，笃志诗书，师事房元，常为都讲。（汪）──御览卷三八九 
　二三四　侯霸为临淮太守，〔吏民爱乐〕〔一〕。王莽之败，霸保守临淮。更始征霸，老弱相携号呼，遮使者车，乞留侯君期年。（姚。汪。铃木）──书钞卷七六　○　又卷七五 

〔一〕　据书钞卷七五补。 
　二三五　侯霸拜尚书令，条撰善政有便于民者，除其烦苛，时令乃立。每春下宽大诏书，由霸始也。（铃木）──书钞卷五九 
　　赵熹传
　二三六　光武征赵喜〔一〕，引见赐鞍马，待诏公交车。（姚。汪。铃木）──初学记卷二二　○　御览卷三五八 
〔一〕　东观记、袁纪均作「喜」，而范书作「」，故四库馆臣改东观记「喜」作「」。然书钞引续志作「熹」。惠栋曰：「喜与熹，古字通。小颜匡谬正俗曰：『熹，炽盛也，音与僖同。』故赵熹字伯阳，取此义耳。末世传写误为喜字。」天游按：徐灏说文段注笺曰：「、喜古今字。」又黄侃说文同文曰：「喜同台、僖、。」据此则喜、、熹三字皆可通，作「喜」非误。然其既以「伯阳」为字，当以「熹」为本字。下同。 

　二三七　赵喜为太尉。中元二年，上崩，喜受遗诏，典录丧礼。新承王莽之乱，国无旧典，皇太子与诸王杂坐同席，尊卑无别。喜乃正色，横剑殿阶，扶下诸王，以明尊卑。（姚。汪。铃木）──御览卷一四八　○　书钞卷三七 

　二三八　赵喜字伯阳，为卫尉，尽心事上，夙夜匪懈。母没，上疏乞守服，不许，遣使释服。（汪。铃木）──御览卷二三○ 
　　牟融传
　二三九　牟融举茂才，为丰令。视事三年〔一〕，政化流行，县无狱讼，吏畏而爱之，治有异迹，为州郡最。（姚。汪。铃木）──类聚卷五 ○　○　御览卷二六七　书钞卷七八 

〔一〕　范书本传亦作「三年」，汪辑据御览引作「二年」，非。 
　二四○　牟融字子优，拜司隶校尉，典司京师，执宪持平，多所举正，百僚莫不敬惮。（姚。汪。铃木）──书钞卷六一　○　御览卷二五○ 
　二四一　牟融字子优，迁大司农，居职修治，又善论议，时公卿无出之者。（铃木） ──书钞卷五四 
　　宣秉传
　二四二　（傅）〔宣〕巨公拜御史中丞〔一〕，与司隶校尉、尚书〔令〕会同〔二〕，并专席而坐，故京师号曰「三独坐」。迁司隶校尉。奉公遵典，督察奸邪，务举宏纲，正大体，阔略细微。其政严而不苟，百僚肃然，京师清静〔三〕。（姚。汪）──初学记卷一二　○　书钞卷六一 

〔一〕　据汪辑校改。 
〔二〕　据汪辑校补。 
〔三〕　据书钞卷六一补。 
　二四三　宣秉字巨公〔一〕，拜御史中丞，布被瓦器，居不粟马，出无从车。车驾幸其府舍，叹曰：「虽楚国二龚，不如云阳宣巨公。」赐布帛帐帷什器。（汪）──御览卷八一八 

〔一〕　「宣」原误作「宋」，径改。 
　二四四　宣秉字巨公，拜司徒司直，清白笃义，得禄俸，收养内外宗族。（姚。汪。铃木）──书钞卷六二 
　　张湛传
　二四五　张〔湛字〕子孝〔一〕，平陵人。性矜严，非礼不动，遇妻子若严君，三辅以为仪表。人或谓之诈，子孝曰：「我诚诈也。人皆诈恶，我独诈善，不亦可乎？」为光禄〔勋〕〔二〕。〔数正谏威仪不如法度者〕〔三〕。常乘白马，上每有异政，辄言：「白马生且复谏矣。」（姚。汪。铃木）──御览卷四五二　○　书钞卷五三 

〔一〕　据书钞卷五三补。 
〔二〕　同右。 
〔三〕　同右。又范书本传曰：「光武临朝，或有惰容，湛辄陈谏其失。」 
　二四六　张湛拜太中大夫，病居〔中〕东门候舍〔一〕。故时人号之为「中东门君」。上数存问赏赐。（汪。铃木）──御览卷二四三 
〔一〕　据范书及下文文意补。 
　　王丹传
　二四七　王丹字仲回，为〔太子〕少傅〔一〕，謇謇正直，名德重于当时。（姚。汪。铃木）──书钞卷六五　○　御览卷二四四 
〔一〕　据御览卷二四四补。 
　　王良传
　二四八　王良拜沛郡太守，称病不就府，从官皆送文书就之。诏太医治之。（姚。汪。铃木）──书钞卷七四 
　二四九　王良字仲子，拜司徒司直，妻子不至官舍。在位布被瓦器，无兼膳，节俭过度。（姚。汪。铃木）──书钞卷六二 
　二五○　王良字仲子，东海人。为大司徒〔一〕。鲍恢为司徒长史，以事至东海，过其家，见良妻布衣徒跣，曳柴从田中归。（铃木）──书钞卷五二 
〔一〕　东观记、范书、袁纪均作「大司徒司直」，续书误。 
　　杜林传
　二五一　杜林字（仲子）〔伯山〕〔一〕。为光禄勋，内奉宿卫，外总三（着）〔署〕〔二〕，周密敬慎，选举称平，〔数荐名士〕。〔三〕郎有好学，辄见诱进，朝夕满堂，士以此高而慕仰之。（姚。汪。铃木）──书钞卷五三　 
○　初学记卷一二（二）　白帖卷七四 
〔一〕　据初学记卷一二、白帖卷七四改。 
〔二〕　同右。 
〔三〕　据初学记卷一二补。 
　　承宫传子迭
　二五二　宫过徐子盛，好之，因弃其猪而留听经〔一〕。〔猪〕主怪其不还〔二〕，求索得宫，欲笞之。门下生共禁止，因留之。为诸生拾薪，执苦数年，勤学不倦。（姚。汪。铃木）──御览卷六一一　○　范书本传注 

〔一〕　宫少孤，为人牧豕。时乡里徐子盛以春秋经授诸生，宫悦而驻听之。 
〔二〕　据范书本传注补。 
　二五三　宫尝出行，得虎所杀鹿，持归。肉分门下，取皮上师，师不受。宫因弃之。人问其故，宫曰：「既已与人，义不可复取。」（
姚。汪。铃木）─ ─范书本传注 
　二五四　宫字少子，琅邪人。尝在蒙阴山中耕种禾黍，临熟，人就认之，宫便推与而去，由是发名，位至左中郎将、侍中。（姚。汪。铃木）──吴志锺离牧传注　○　类聚卷八五　御览卷八三九 

　二五五　承宫迁至左中郎将，数进忠谏，论议守正，不希世偶，朝臣惮其节，名称闻于匈奴。单于遣使来贡，求见宫。诏敕宫自整顿，宫曰：「夷狄眩名，非识实也。闻臣虚称，故欲见臣。臣丑陋形寝，见必轻贱，不如选长大有威容者〔示之也〕〔一〕。时以大鸿胪魏应示之。（姚。汪。铃木）──御览卷二四一　○　又卷二七九　范书本传注 

〔一〕　据御览卷二七九补。范书本传注亦然。 
　二五六　宫子迭，官至济阴太守。（姚。汪。铃木）──范书本传注 
　　赵典传
　二五七　赵典字仲经，为大司农，闭门却扫，非德不交。（姚。汪。铃木）──初学记卷一二　○　御览卷二三二 
　二五八　赵典笃学博闻，宜备国师〔一〕。（姚。汪。铃木）一四──初学记卷一　○　书钞卷五二　御览卷二○六　晏公类要卷 
〔一〕　此系表荐之文。引文下尚有「国师即太师也」六字，当系注文，故入注以说明之。又书钞卷五二注出续汉百官志，按百官志无此文，书钞注误也。 
　　申屠刚传
　二五九　申屠刚字巨卿，拜侍御史，迁尚书令。在尚书，数犯颜正色，百僚惮之。常慕史、汲黯之为人〔一〕。（姚。汪。铃木）──书钞卷五九 
〔一〕　李贤曰：「史记曰：史字子鱼，卫大夫也。论语孔子曰：『直哉史鱼，邦有道如矢，邦无道如矢。』前书：汲黯字长孺。武帝时为主爵都尉，好直谏，时人谓之『汲直』。」按子曰出论语卫灵公。 

　二六○　光武帝欲出游，尚书令申屠刚谏，以头轫乘舆车轮。（姚。汪。铃木）──书钞卷一四一 
　　鲍永传子昱
　二六一　鲍永为更始大将，将兵安集河东。赤眉害更始，三辅道绝。世祖即位，遣谏议大夫储大伯持节征永。永疑为不审，收系大伯，封节传舍壁中，遣人持至长安〔一〕。知更始审亡，即发丧出降。（
汪。铃木） ──御览卷六八一 
〔一〕　按东观记永封大伯节于晋阳传舍壁中，「持」作「驰」。御览作「持」，误。 
　二六二　鲍永为鲁郡太守，孔子阙里无何荆棘自辟，郡人异之〔一〕。（姚。汪。铃木）──书钞卷七五 
〔一〕　陈、俞本「何」作「故」，「郡人」作「永」，与范书同。 
　二六三　鲍永字君长，为司隶校尉。上叔父赵孝王良送来歙丧还，〔一〕入大夏城门，与右郎将相逢〔二〕，良怒，召门贱吏〔三〕。永走马往前，奏良大不敬，由是权戚挫折，百僚肃然。数举奏非法，朝廷善之。永辟右扶风平陵鲍恢以为都官从事，恢亦抗直，不避强御，诏册曰：「贵戚且当敛手，以避二鲍。」其见重又如此。（姚。汪。铃木）──书钞卷六一 

〔一〕　「孝王」原误倒，径正。 
〔二〕　即右中郎将张邯也。 
〔三〕　指夏城门候岑尊。东观记下作「叩头马前」，又永劾奏良曰「召候岑尊诘责，使前走数十步　鸶良诸侯藩臣，蒙恩入侍，〔宜〕知尊帝城门候吏六百石，而肆意加怒，令叩头都道，奔走马头前。无藩臣之礼，大不敬」。 

　二六四　鲍永字君长，为司隶校尉。永性矜严公正，百僚忌难，每朝各加戒慎。（汪。铃木）──书钞卷六一 
　二六五　鲍昱为泚阳长〔一〕，盗贼省减。（姚。汪。铃木）─ ─书钞卷七八 
〔一〕　「泚」系「沘」之误，亦可作「比」。 
　二六六　鲍昱字守文〔一〕，拜司隶校尉。〔帝报曰〕〔二〕：「
吾欲令天下知忠臣之子复为司隶。」昱在职奉法守正，有父风。坐救火迟，免官。（姚。汪。铃木）──书钞卷六一 
〔一〕　东观记作「文渊」，范书作「文泉」，乃刻本避唐高祖讳。续书恐误。 
〔二〕　据东观记补。 
　二六七　昱为汝南太守，郡多陂池，水恒不足，作方梁石洫止之，〔一〕水方足也。（铃木）──书钞卷七四 
〔一〕　李贤曰：「洫，渠也。以石为之，犹今之水门也。」 
　二六八　明帝崩，司徒鲍昱典丧事。葬日，三公入安梓宫，还至羡道半，逢上欲下，昱前叩头言：「礼：天子鸿洞以赠，所以重郊庙也。陛下奈何冒危险，不以义割哀。」上即还。（姚。汪。铃木）──续汉礼仪志注 

　　襄楷传
　二六九　延熹九年，济阴、东郡、济北、平原河水清。襄楷上疏曰：「春秋注记，未有河清，而今有之。易干凿度曰：『上天将降嘉应，河水先清。』京房易传曰：『河水清，天下平。』天垂异，地吐妖、民厉疫，三者并作而有河清。春秋麟不当见而见，孔子书以为异。河者，诸侯之象；清者，阳明之征，岂独诸侯有窥京师也。」明年，宫车晏驾，征解渎侯为汉嗣，是为灵帝。建宁四年二月，河水又清也。（汪）── 
水经注卷五河水注 
　　郭伋传
　二七○　郭伋字细侯，拜并州刺史。前在并州素有恩，及后入界，所到县邑，老少相携而逢迎于道路，如见父母。所过问民疾苦，下车聘请州中耆俊，以为师友，设几杖而敬礼焉，朝夕参政，分禄以养之。（姚。汪。铃木）──书钞卷七二 

　二七一　郭伋字细侯，拜并州牧。卢芳僭号北方，上患之。后拜伋焉。下车躬请州中推俊以为师友〔一〕，（鼓）〔设〕几杖而敬礼焉〔二〕。时人多举伋可大用，上以并州部边，匈奴未服，欲使镇抚，故久不迁也。──晏公类要卷二○ 

〔一〕　疑「推」字有讹，按上引或系「耆」之误。 
〔二〕　据上引校改。 
　二七二　郭伋拜并州牧，行部西河到美稷，数百小儿各骑竹马逢迎。伋问曰：「儿曹何自远来？」对曰：「闻使君到，喜，故来迎。」伋谢曰：「辛苦诸童。」小儿复送到郭门外，问「使君何日当还」，伋谓别驾〔从事〕计日告之〔一〕。行部还，入美稷，先期一日。伋念负诸儿，即止野亭，须期乃往。伋重信得人心，皆此类也。（姚。汪。铃木）──文选卷五九沈约齐安陆昭王碑文注　○　类聚卷五○ 

〔一〕　据类聚卷五○补。 
　二七三　郭伋字细侯，〔以〕并州牧征为太中大夫〔一〕，赐宅一区，及帷帐钱谷，伋辄散与宗亲九族，无遗余。（汪）──御览卷四七六 
〔一〕　据汪辑补。 
　　孔奋传
　二七四　孔奋守姑臧长，治有异道。时天下扰乱，河西独安，而姑臧市日四合，为河西富县。每前长居官数月，辄致赀产。奋在姑臧积四岁，财产不增。奋素孝，自来为长时，供养至谨。在姑臧，惟母极膳，妻子饮食但葱韭。（姚。汪。铃木）──类聚卷五○　○　书钞卷七八 

　二七五　孔奋守姑臧。时天下未定，或曰：「置脂膏中，不能自润。」（铃木）──书钞卷七八 
　二七六　孔奋守姑臧，天下知其清廉。（铃木）──书钞卷七八 
　二七七　孔奋官姑臧（令）长〔一〕，以仁义为治，抑强扶弱。（
姚。汪。铃木） ──书钞卷七八 
〔一〕　「令」系衍文，故删。 
　二七八　守姑臧令〔一〕，太守梁统敬奋，每以事至府，不以官属礼之，常迎送，敬以师友。（汪。铃木）──书钞卷七八 
〔一〕　「令」系「长」之误。 
　　张堪传
　二七九　张堪字君游，南阳宛人。为郡族姓。堪早孤，让先父余财数百万与兄（弟）〔子〕〔一〕。（姚。汪。铃木）──御览卷五一五　○ 　类聚卷二一　御览卷四二四 
〔一〕　据类聚卷二一、御览卷四二四改　鸫范书本传亦作「兄子」。 
　　廉范传
　二八○　范为云中太守。匈奴大入塞，范自率士卒拒之。虏众盛，不敌。乃令军士卒各交缚两炬，三头爇火。虏遥见火多，谓汉兵救至。待旦将退，范令军中蓐（会）〔食〕〔一〕，晨往赴之，斩首数百级〔二〕。虏自此不敢复入云中。（姚。王。铃木） 
──书钞卷一一六　○　御览卷四四九 
〔一〕　据御览卷四四九改。 
〔二〕　御览卷四四九作「数千级」　鸫范书本传作「数百级」，御览误。 
　二八一　肃宗崩，廉范奔赴敬陵〔一〕。时庐江郡掾严麟奉章〔吊国〕〔二〕，俱会于路。麟乘小车，涂深马死，不能自进。范见而愍然，命从骑下马与之，不告而去。麟事毕，不知马所归，乃沿路访之。或谓麟曰：「故蜀郡太守廉叔度，好周人穷〔急〕〔三〕。今奔国丧，独当是耳。」麟亦素闻范名，以为然，即牵马造门，谢而归之，世伏其义。（汪。铃木） 
──御览卷四七六 
〔一〕　「赴」原误作「起」，径改。 
〔二〕　据汪辑补。 
〔三〕　同右。 
　　苏章传
　二八二　苏章字孺文，博学能属文　鸩帝举贤良，对策高第，为议郎。（铃木）──书钞卷五六　○　纬略卷三 
　二八三　章字孺文，为冀州刺史。故人为（西）〔清〕河太守〔一〕，章行部，案其奸臧。乃请太守，设酒，太守喜曰：「人皆有一天，我独有二天！」少顷，章曰：「今日与故人饮者，私恩也。明日冀州刺史案事者，公法也。」遂正其罪。（铃木）──书钞卷三七 

〔一〕　据陈本改。 
　　羊续传
　二八四　羊续为南阳太守，妻与子秘俱往郡舍，续闭门不纳，妻自将秘行。其资藏唯布衾、弊裯，盐、麦数斛。（汪。铃木）──御览卷八三八 
　　贾琮传
　二八五　贾琮为交州刺史，岁间清平，百姓安土，为之歌曰：「贾父来晚，使我先反。今见清平，吏不敢饭〔一〕。」（汪。铃木）──御览卷四六五 
〔一〕　胡三省曰：「言吏不敢过民家而饭也。」 
　二八六　贾琮为冀州刺史。旧传车骖驾迎于州界〔一〕。及琮之郡，升车乃言曰：「刺史当远视广听，纠察美恶，何反垂帷以自掩？」乃命御者褰之　鹳城闻之，自然震悚。（铃木）──书钞卷一三九 

〔一〕　范书「旧」下有「典」字，「驾」下「垂赤帷裳」四字，疑此引俱脱之。 
　　樊宏传子儵
　二八七　仲山甫封于樊〔一〕，因氏国焉。爰自宅阳，徙居湖阳。〔二〕能治田殖〔三〕，至三百顷。广起庐舍，高楼连阁，波陂灌注，竹木成林，六畜放牧，鱼蠃梨果，檀棘桑麻，闭门成市，兵弩器械，赀至百万。其兴工造作，为无穷之功，巧不可言，富拟封君。世祖之少，数归外氏。及之长安受业，赍送甚至。世祖即位，追爵敬侯，〔四〕诏湖阳为重立庙，置吏奉祠。巡祠章陵，常幸重墓。（汪） 
──水经注卷二九比水注 
〔一〕　疑首脱「其先」二字。 
〔二〕　汉书地理志曰：「秦既灭韩，徙天下不轨之民于南阳，故其俗夸奢，上气力，好商贾渔猎，藏匿难制御也。」天游按：宅阳本韩地，樊氏宗族当系秦时所徙之韩国豪强不轨之民。 

〔三〕　疑「能」上脱「宏父重」三字。 
〔四〕　敬侯者，寿张敬侯重也。 
　二八八　樊儵字长亘〔一〕，为长水校尉，与公卿杂定郊祀礼仪，以谶记正五经异说。（姚。汪。铃木）──书钞卷六一 
〔一〕　范书本传作「长鱼」，袁纪亦然　鸫鱼、亘形近易讹，续书作「亘」，当系书钞引误。 
　　阴识传弟兴
　二八九　阴识拜执金吾，位特进。入则极言正谏，至与宾客语不及国事。常慕仲山甫匪躬之节〔一〕，所用掾吏，皆得天下俊哲〔二〕。（姚。汪。铃木）──御览卷二三七　○　类聚卷二○　书钞卷五四 

〔一〕　仲山甫，周宣王时之名臣。因食采于樊，故亦称樊仲山甫。谥穆，故亦作樊穆仲。樊重即其后，见上传。又易蹇卦曰：「王臣蹇蹇，匪躬之故。」疏曰：「尽忠于君，匪以私身之故而不往济君。」类聚卷二○引作「夙夜匪懈」。 

〔二〕　御览卷二三七末有小注曰：「虞诩、傅贤等是也。」天游按：虞诩于安帝永初五年始辟太尉李修府为掾吏，非阴识所用明矣。职官分纪卷三五引作「虞延」　鸫虞延任执金吾于建武初，而识至明帝封为皇太子之后，即建武十九年之后，始任此职，则延亦必不为识掾吏明矣，职官分纪亦非。且东观诸史无傅贤事迹。御览注原本范书，其文曰：「虞廷、傅宽、薛愔等，多至公卿校尉。」御览则误「廷」为「诩」，「宽」为「贤」。汪辑不加考索，照录御览注，甚疏略。 

　二九○　阴兴字君陵，为黄门侍郎。兴筋力过人，每从出入，常操小盖，障翳风雨，险隘躬自履涉，率先期门。凡上所幸止，先入清辟。（姚。汪。铃木）─ ─书钞卷五八 
　二九一　阴兴为卫尉，每将远征，躬行劳问，无所爱惜。（姚。汪。铃木）──初学记卷一二　○御览卷二三○ 
　　朱浮传
　二九二　朱浮字叔元，为执金吾。帝以二千石长吏不堪任，时有纤微之过者，必见斥罢，交易纷扰，百姓不宁。六年，有日蚀之异。浮因上疏切谏。自是州郡奏长吏二千石不任位者，事皆先下三公，遣掾史案〔验〕〔一〕，然后黜退。（姚。汪。铃木） 
──御览卷二三七　○　书钞卷五四 
〔一〕　据汪辑补。 
　　冯鲂传
　二九三　世祖车驾西征，盗贼群起。郏令冯鲂为贼延裒所攻，力屈。上诣纪氏，群贼自降。（汪。铃木）──水经注卷二一汝水注 
　二九四　（马防）〔冯鲂〕以郡太守高第为太仆〔一〕，在乎内行修洁也。（姚。汪。铃木）──书钞卷五四 
〔一〕　据陈、俞本改。铃木辑稿入马防传，甚失考。 
　　虞延传
　二九五　虞延除细阳令。每至岁时伏腊，休遣徒系，各使还家。并感其恩，应期归。有一囚于家被病，自载诣狱，既至城门而死。（姚。汪。铃木）类聚卷五○ 
　　郑弘传
　二九六　太守常以春行县，所至县劝人农桑，振救乏绝。第五伦为太守，因春行，见郑弘奇之，署督邮〔一〕。（汪）──御览卷一九 
〔一〕　御览原注曰：「郑弘时为乡啬夫。」按谢承书其所在乃灵文乡也。 
　二九七　郑弘为县令，政化大行。民王逢得路遗宝物，悬于衢道，求主还之。（姚。汪。铃木）──类聚卷五○ 
　　梁统传子松　竦　曾孙商　玄孙冀
　二九八　梁统字仲宁，拜太中大夫，在朝廷数上便宜，言法令既轻，宜遵旧典〔一〕。〔下三公议，云隆行峻法，非明主急务，遂寝〕〔二〕。（姚。汪。铃木）──钞卷五六 
〔一〕　范书本传「法令既轻」下有「下奸不胜，宜重刑罚」八字，书钞节略过甚，意反不明。 
〔二〕　据职官分纪卷四八补。 
　二九九　梁松为太仆。永平二年，为松请托郡县，事觉免。（姚。汪。铃木）──书钞卷五四 
　三○○　大将军梁商三月上巳日，会洛水。倡乐毕极，终以薤露之歌〔一〕，坐中流涕。其年八月，而商薨。（姚。汪。铃木）──御览卷五五二　○　书钞卷九二　初学记卷一四 

〔一〕　古今注音乐曰：「薤露、蒿里并丧歌也，出田横门人。横自杀，门人伤之，为之悲歌，言人命如薤上之露，易晞灭也。」又载其歌辞曰：「薤上朝露何易晞！露晞明朝还复滋，人死一去何时归？」又言薤露乃送王公贵人之丧曲，使挽柩者歌之，故世呼为挽歌。 

　三○一　扶风人士孙奋居富而性〔一〕。梁冀自以马乘具遗之，从贷钱五千万，奋以五百万与之〔二〕。冀大怒，乃告郡县，劾奋母为其守藏婢，云盗白珠十斛、紫金千斤以叛。遂收考奋兄弟，死于狱中，悉没资财亿七千余万。（姚。汪。铃木）─ 
─类聚卷八四　○　御览卷八三五　又卷八○二　又卷八○九 
〔一〕　「士」原误作「王」，据御览卷八○二、又卷八○九径改。 
〔二〕　范书本传作「以三千万与之」，御览卷八三五「五千」作「
二十」，「五百」作「十」，诸载各异，未详孰是。 
　三○二　梁冀改易舆服之制，作平上车、庳帻、狭冠也。（姚。汪。铃木）──御览卷六八七　○　事类赋注卷一二　御览卷六八四 
　三○三　梁冀为拥身之扇。（姚。汪。铃木）──书钞卷一三四　○　事类赋注卷一四　御览卷七○二 
　　张纯传子奋
　三○四　张纯字伯仁，迁五官中郎将。纯在朝历世，明习故事。建武初，旧章多阙，每有疑议，辄以访纯，自郊庙婚冠丧纪礼仪，多所正定。帝甚重之，一日或数四引见。（汪。铃木）──御览卷二四一　○　书钞卷六三 

　三○五　张纯字伯仁，兼虎贲中郎将，一日至数见。持重慎密，虽平行路，事出犹不道，时上封事，辄削去草，清廉（束修）自守〔一〕。（汪。铃木）── 书钞卷六三 
〔一〕　「束修」系衍文，故删。 
　三○六　「十八年上幸长安，诏太常行禘礼于高庙，序昭穆。父为昭，南向，子为穆，北向。」〔一〕（汪）──范书本传注 
〔一〕　天游按：光武建武二十六年诏纯曰：「禘祫不行久矣，直详其制。」此引即系纯答诏之文。续汉祭祀志曰：「二十六年，有诏问张纯，禘祫之礼不施行几年。纯奏：『礼，三年一祫，五年一禘。毁庙之主，陈于太祖；未毁庙之主，皆升合食太祖；五年殷祭。旧制，三年一祫，毁庙主合食高庙，存庙主未尝合。元始五年，始行禘礼。父为昭，南向；子为穆，北向。父子不并坐，而孙从王父。禘之为言谛。谛諟昭穆，尊卑之义。以夏四月阳气在上，阴气在下，故正尊卑之义。祫以冬十月，五谷成熟，故骨肉合饮食。祖宗庙未定，且合祭。今宜以时定。』语在纯传。」 

　三○七　张纯子奋，少好学，节俭行义，常分损租奉，贻恤宗亲，虽至倾匮而施与不怠。（汪。铃木）──御览卷四七六 
　三○八　永元六年，张奋代刘方为司空。时岁灾旱，祈雨无应，乃〔上〕表〔一〕，实时引见，口陈时政之宜。明日，和帝召太尉、司徒幸洛阳〔狱，录囚徒〕〔二〕，即大雨三日。（姚。汪。铃木）──御览卷一一　○　类聚卷四七　御览卷二○ 
八 
〔一〕　据类聚卷四七引补。 
〔二〕　同右。 
　三○九　张奋字雅通〔一〕，拜太常，言礼乐常当改作，上善之。后上书称痹病不任行，乃以太常礼职，愿与大司农换职，免。（姚。汪。铃木）──书钞卷五三（二）　○　初学记卷一二 

〔一〕　范书本传作「稚通」。稚、雅形近易讹，书钞引误。 
　　曹褒传
　三一○　（鲁）〔曹〕充为博士〔一〕，受诏议立七部〔二〕、三雍、大射、养老。（姚。汪）──书钞卷六七 
〔一〕　据范书本传改。 
〔二〕　姚之骃按：「范书阙。『七部』不知何解？范书张纯传有『
七经谶』，注云：『七经诗、书、礼、乐、易、春秋及论语也。』疑即指此。」天游按：「七部」系「七郊」之误。七郊者，五帝及天地合为七郊。详见范书曹褒传。姚说甚失考。汪辑因之，亦误。 

　三一一　明帝永平十三年，曹（褒）〔充〕奏尚书琁玑钤曰〔一〕：「有帝汉〔出〕〔二〕，德（合）〔洽〕作乐〔三〕，名〔予〕。〔四〕」天子下诏改太乐令丞〔五〕，以应图谶。（姚。汪）──御览卷二二九 

〔一〕　据汪辑改　鸫曹充系曹褒之父，治庆氏礼，为博士。 
〔二〕　据范书本传补。 
〔三〕　据范书本传改。 
〔四〕　据范书本传补。 
〔五〕　时明帝诏改太乐官曰太予乐，御览引有脱文。 
　三一二　曹褒字叔通，正身率下，举动遵礼，以德化俗〔一〕，五谷丰熟，盗贼咸感化之〔二〕。（姚。汪。铃木）──书钞卷七八 
〔一〕　据汪辑径改「治」为「俗」。 
〔二〕　时曹褒任圉令。 
　三一三　曹褒迁陈留圉令，爱民救死，为太守马严疾恶，免官，百姓涕泣。（姚。汪。铃木）──书钞卷七八 
　三一四　曹褒字叔通，征拜博士。上疏陈「嘉瑞并臻，制作之符」。事下太常，上不可许。复上疏陈制礼仪。（铃木）──书钞卷六七 
　三一五　曹褒字叔通，迁射声校尉，按行营舍，有〔停棺椁〕不葬者百余〔所〕〔一〕。〔褒亲自履行，怆然，为买空地，悉葬其无主者〕〔二〕，为之设祭，吏士咸称其仁。（汪。铃木）──书钞卷六一　○　御览卷五五一　又卷二四二 

〔一〕　据御览卷五五一补。 
〔二〕　同右。书钞卷六一、御览卷二四二皆作「悉为买官地葬之」。 
　三一六　曹褒字叔通，迁将作大匠。时有病疫，褒巡行病徒，自省医药，糜粥，死者减少　疠为河内太守。（姚。汪。铃木）──书钞卷五四　○　御览卷二三六 
　　郑玄传
　三一七　郑玄少给县为吏，得休不归家，常诣校官读经。家贫无资，县中嘉之。（姚。汪。铃木）──书钞卷七七 
　三一八　大将军何进辟郑玄，玄以进（辟）权戚〔一〕，不敢违意，不得已而诣之。进为设几杖，待之甚优。玄不受朝服，而以幅巾见，一宿逃去。（姚。汪。铃木）──类聚卷六九 

〔一〕　「辟」系衍文。 
　三一九　郑玄饮三百余杯不醉〔一〕。（汪。铃木）──御览卷七五九 
〔一〕　时袁绍总兵冀州，遣使邀玄，大会宾客以迎之。 
　三二○　郑玄公交车征为大司农，给安车一乘，所过长吏送迎。（姚。汪。铃木）──初学记卷一二　○　御览卷二三二 
　三二一　郑玄梦孔子造之曰：「起，起，今年岁在辰，来年岁在巳。」既寤，以谶言合之，知命当终。有顷，寝疾而卒。（姚。汪。铃木）──类聚卷七九　 ○　御览卷四○○ 
　　郑兴传子众
　三二二　兴字少赣，谏议大夫。（姚。汪。铃木）──魏志郑浑传注 
　三二三　郑兴为太中大夫，数上便宜，多见用。朝廷每有大议，辄访焉。其论说依经守正，众莫能屈也。（姚。汪。铃木）──书钞卷五六 
　三二四　众字子师，大司农。（姚。汪。铃木）──魏志郑浑传注 
　　贾逵传
　三二五　贾逵字景伯，时有神雀入宫，章帝敕兰台给笔札，使逵作神雀颂。（汪。铃木）──御览卷六○六 
　　张霸传
　三二六　张霸为会稽（郡）〔太守〕〔一〕，越贼〔束手〕归附，〔二〕童谣曰：「弃我戟，损我矛，盗贼尽，吏皆休。」（姚。汪。铃木）──类聚卷一九　○　御览卷四六五 
〔一〕　据御览卷四六五改。 
〔二〕　据御览卷四六五补。 
　　桓荣传曾孙典
　三二七　荣本齐人，迁于龙亢，至荣六叶。（姚。汪。铃木）──范书本传注 
　三二八　桓荣字子春〔一〕，师学欧阳尚书。上召见，令说尚书，上善其说　疠为议郎，赐钱十万。入授太子，甚见尊重。每朝会，上辄令荣于公卿前说经，因问长安时旧事，上曰：「得卿几晚。」（姚。汪。铃木）─书钞卷五六 

〔一〕　东观诸史均作「字春卿」，唯此引异，恐误。 
　三二九　闳字作明〔一〕。（姚。汪）──范书本传注 
〔一〕　闳，桓荣之同门生彭闳也。时欧阳尚书博士缺，光武欲用荣，荣让此职于闳。帝遂拜闳为议郎。 
　三三○　桓荣字春卿，为博士。荣之官，车驾亲幸，儒者高之。（
姚。汪。铃木） ──书钞卷六七 
　三三一　桓典字公雅，为侍御史。是时宦官乱政，典执政（心）无所回避〔一〕，常乘骢马，京都畏之，为语曰：「行行且止，避骢马御史。」（姚。汪。铃木）──初学记卷一二　○　书钞卷六二　晏公类要卷一六 

〔一〕　据书钞卷六二删。 
　　丁鸿传
　三三二　「臣闻武王克殷，封比干之墓，表商容之闾。二人无功，下车先封之，表善显仁，为国之砥砺也。伏见丁鸿经明行修，志节清妙。」〔一〕由是上贤之也。（汪）──范书本传注 

〔一〕　以上系丁鸿同门生鲍骏上明帝书之文。 
　三三三　上叹嗟其才〔一〕，号之曰「殿中无双丁孝公」。赐钱二十万。（汪）──范书本传注 
〔一〕　东观记与此同，唯范书本传作「时人叹曰」。 
　三三四　丁夔〔一〕。（汪）──范书本传注 
〔一〕　夔，丁鸿之曾孙，范书本传作「夏」，然东观记与续书同。 
　　度尚传
　三三五　尚少丧父，事母至孝。通京氏易、古文尚书。为吏清洁，有文武才略〔一〕。（姚。汪。铃木）──范书本传注 
〔一〕　范书本传作「家贫，不修学行，不为乡里所推举。」 
　　三三六　度尚字博平，山阳人。除上党长〔一〕，治政严峻，明于疑理，县中谓之神明。（姚。汪。铃木）──御览卷二六七　○　书钞卷七八（二）　又卷三六 
〔一〕　书钞三引，唯卷七八第二引作「上虞」，与袁、范二书同。此作「上党」，误。 
　　杨旋传
　三三七　灵帝时，杨旋为零陵太守〔一〕。猾贼相聚〔二〕。旋乃制马车数十乘，以囊盛石灰于车中，系布索于马尾，又为兵车，专彀良弩，克日会战。乃令马车居前，顺风鼓灰，贼不得视；因以火烧布，布然马惊，奔突贼阵；因使后军弓弩乱发，作鼓鸣震。群寇破散，郡境以清。（姚。汪。铃木）──书钞卷一一六 

〔一〕　「旋」，范书本传作「琁」。琁，美石也，亦作「璇」。姚、汪二辑即作「璇」　鸫三字皆可通。 
〔二〕　指苍梧、桂阳两郡之义军。 
　　刘平传
　三三八　刘平为全椒长。先是县多虎为害，平到，政术治民，虎皆南渡江去。（姚。汪。铃木）──书钞卷七八 
　　淳于恭传
　三三九　淳于恭字益孙〔一〕。迁侍中，数侍清晏，所荐无不征用，进对陈善〔二〕，皆本道德，上未尝不称善。在朝为群臣表率，闻于四方。（姚。汪。铃木） ──书钞卷五八 

〔一〕　范书本传作「孟孙」，东观记亦然。益、孟形近易讹，当以「孟」为是。 
〔二〕　疑「善」当作「政」，乃涉下文而致误。汪辑径改作「政」。 
　　周盘传
　三四○　周盘字伯坚，年七十三岁。朝〔会〕集诸生〔一〕，讲论终日。因令其二子曰：「吾日者梦见先师东里先生，与我讲于阴堂之奥〔二〕。」〔既〕而长叹〔三〕：「岂吾齿之尽乎？命终之日，桐棺足以周身，外椁足以周棺，敛形悬封〔四〕，濯衣幅巾。编四寸简〔五〕，写尧典一篇，并刀笔各一，以置棺前，示不忘圣道。」其月望〔日〕〔六〕，无病忽终，学者以为知命。（汪。铃木）─御览卷五五一　○　又卷四○○ 

〔一〕　据御览卷四○○补。 
〔二〕　李贤曰：「东南隅谓之奥，阴堂幽暗之室。又入其奥，死之象也。」 
〔三〕　据御览卷四○○补。 
〔四〕　「形」原误作「刑」，径正。 
〔五〕　范书本传作「二尺四寸」。 
〔六〕　据御览卷四○○补。 
　　班固传
　三四一　固字孟坚，右扶风人。幼有俊才，学无常师，善属文，经传无不究览。（姚。汪。铃木）──世说新语文学注　○　史略卷三 
　三四二　班固字孟坚，九岁，能属文诵诗赋，及长，遂博览载籍，九流百家之言，无不穷究。〔学无常师，不为章句〕〔一〕。（姚。汪。铃木）──御览卷六一二　○　书钞卷九七 

〔一〕　据书钞卷九七补。 
　三四三　班固字孟坚，多议博文，著作东观。（铃木）──书钞卷五七 
　三四四　班固除兰台令史，与陈宗、尹敏共作世祖本纪〔一〕。（
姚。汪。铃木） ──书钞卷六二 
〔一〕　陈宗，前睢阳令；尹敏，长陵令。疑下脱「孟异」二字，异，司隶从事。又职官分纪卷一六曰：「班固、傅毅以兰台令史，陈宗以洛阳令，尹敏以长陵令，孟异以司隶校尉，并著作东观。」录此以备考。 

　　第五伦传
　三四五　第五伦，字伯鱼，京兆长陵人。伦修行清白，尝召见，上曰：「闻卿为吏，不过从弟兄饭，宁有之邪？」伦对曰：「臣生遭饥馑，米石万钱，不敢妄过人饭。」（汪。铃木）──御览卷四二五 

　三四六　第五伦迁会稽太守，为政修理，清净不烦。（汪。铃木）──书钞卷七五 
　三四七　第五伦迁会稽太守，虽为二千石，常布被布襦，自斩草养马，妻子炊爨。（姚。汪。铃木）──书钞卷七五 
　三四八　第五伦俸禄常取赤米。（姚。汪。铃木）──书钞卷七五 
　三四九　第五伦为会稽太守，征还当发，百姓老小，攀车啼呼。（
姚。汪。铃木） ──书钞卷七六 
　　锺离意传
　三五○　锺离意仕郡为督邮，县亭长受民鸡酒，府下记考之。意封还记，诣合白：「（见）〔意〕以春秋责重〔一〕，先内后外，政化之本，由近及远〔二〕。宜先清府内〔三〕，且阔细微。」太守贤之。（姚。汪。铃木）──御览卷二五三　○　书钞卷七七 

〔一〕　据书钞卷七七改。 
〔二〕　成公十五年公羊传曰：「春秋内其国而外诸夏，内诸夏而外夷狄。王者欲一乎天下，曷为外内之辞言之？言自近者始也。」 
〔三〕　「清」原误作「请」，径正。 
　三五一　锺离意迁堂邑令，慎刑轻罚，抚顺百姓，如视赤子〔一〕。（姚。汪。铃木）。──书钞卷七八 
〔一〕　书钞此引之上一引曰：「锺离意为堂邑令，治有政化，百姓怀附。」孔本不详出处，陈本脱，而俞本作续汉书。姚、汪二辑均据以引，铃木辑稿亦然。今按二引之文虽异，其意略同，故不别出，入注以备考。 

　三五二　锺离意字子阿，为堂邑令，有能，征拜尚书仆射。事有不便，辄封还上谏，举台惮之。（姚。汪。铃木）──书钞卷五九 
　三五三　锺离意迁鲁相，治孔子堂及车，皆更漆修饰之。（铃木）──书钞卷一三九 
　　宋均传
　三五四　宋均为九江太守，五日一听事。冬以日中，夏以平旦。时多虎，均曰：「夫虎豹在山，鼋鼍在泉，物性之所托，故江淮之间有猛兽，犹江北之鸡豚也。数为民害，咎在贪残。今退槛阱，进忠良。」虎遂东渡江。（汪。铃木）─ 
─御览卷二六○　○　又卷二六　书钞卷三五
 
 
  
司马彪续汉书卷四
　周天游辑注
　　光武十王传
　三五五　二郡二十九县，租入倍诸王也〔一〕。（汪）──范书宗室四王三侯传注 
〔一〕　此东海王强传之文。强以太子废为东海王。建武二十七年，始就国，光武以鲁益东海。汪辑将此引入北海靖王兴传，非。 
　三五六　沛献王辅性务严矜，有威，好经书，善说京氏易。（姚。汪。铃木）──初学记卷一○ 
　三五七　东平宪王苍，少有孝友之质，弘雅恭敬。（铃木）── 书钞卷七○ 
　三五八　明帝诏曰：「东平王苍宽博有谋，可以托六尺之孤〔一〕。其以苍为骠骑将军。」是时天下无虞，苍以宜修礼乐，乃议定南北郊衣冠车服制度，及世祖庙乐。苍以懿亲辅政，尽心王室，每有议事，上未尝不见从，名称日重。（汪。铃木）── 
书钞卷六四 
〔一〕　见论语泰伯篇，系曾子之语。正义曰：「谓可委托以幼少之君也，若周公、霍光也。」李贤曰：「六尺，谓年十五以下。」胡三省以为出孔子之语，非。 
　三五九　苍为骠骑将军，置长史员三十人〔一〕，位在三公上，辟当世名士，虚己礼之。（汪。铃木）──书钞卷六四 
〔一〕　范书本传作「四十人」，陈、俞本皆然。且「员」均作「掾史」。孔本恐误。 
　三六○　皁巾〔一〕。（汪）──范书本传注 
〔一〕　范书本传作「帛巾」，系苍生母光烈皇后生前所用，明帝赐苍以作纪念　馎，黑缯也。说见广韵。 
　三六一　东平王苍到国，病，诏遣太医丞将高手医视病。（姚。汪。铃木）──初学记卷二○ 
　三六二　孝王京性孝恭〔一〕，好谦让，好经学，数上诗赋颂德（
姚。汪）──书钞卷七○ 
〔一〕　京，琅邪王也。 
　　朱穆传
　三六三　穆举高第，拜侍御史。桓帝临辟雍，行礼毕，公卿出，虎贲置弓阶上，公卿下阶皆避弓。穆过，呵虎贲曰：「执天子器，何故投于地！」虎贲怖，即摄弓。穆劾奏虎贲抵罪。公卿皆惭，曰：「朱御史可谓临事不惑者也。」（姚。汪。铃木）──范书本传注 

　　乐恢传
　三六四　乐恢字伯奇，京兆长陵人。父为县吏，得罪，令收将杀之。恢时年十一，常于府寺门昼夜号泣。令闻之，即解出父。（汪）──御览卷三八四 
　三六五　乐恢除守阳令〔一〕，在职刚直，守清者也。（姚。汪）──书钞卷七八 
〔一〕　天游按：范书无恢任县令事，且汉无守阳县，疑有讹。 
　　何敞传
　三六六　何敞字文高，太尉宋由辟为掾，待之以礼。司徒袁安〔亦〕敬重之〔一〕。敞在宰府謇谔，议论抗直，〔无所屈挠，京师惮之〕〔二〕。──书钞卷六八 
〔一〕　据职官分纪卷五补。 
〔二〕　同右。 
　　邓彪传
　三六七　其先楚人，邓况始居新野，子孙以农桑为业。（姚。汪） ──范书本传注 
　三六八　邓彪字智伯，为太尉，乞骸骨，以二千石终身焉。── 职官分纪卷四九 
　　张禹传
　三六九　张禹拜扬州刺史，当济江行部，〔中〕土人皆以江有子胥之神〔一〕，难于济涉。禹厉声云：「子胥若其有灵，知吾志在理察枉讼，岂危我哉！」令鼓楫而过。历行部邑，吏民希见〔使〕者〔二〕，人怀喜悦。（姚。汪）── 
类聚卷六　○　御览卷六○　书钞卷三六　事类赋注卷六 
〔一〕　据御览卷六○补。 
〔二〕　据范书本传补。 
　三七○　张禹字伯达，迁太傅。朝夕进食，朝见特赞，与三公绝席〔一〕。（姚。汪） ──书钞卷五二　○　纬略卷五　晏公类要卷一四 
〔一〕　晏公类要卷一四末作「后汉世，周、毕之任特赞，与三公九卿绝席」。所增之文，当出自晏公手笔。 
　　徐防传
　三七一　徐防为尚书郎〔一〕，性惟周密畏慎，在台阁典职十年，奏事三世〔二〕，未尝有过。（姚。汪）─初学记卷一一　○　御览卷二一五 
〔一〕　「防」原误作「昉」，据御览卷二一五径正。 
〔二〕　范书本传作「奉事二帝」，即明、章二帝　鸫和帝时，防迁司隶校尉，又出为魏郡太守，复历任少府、大司农、司空、司徒，不曾再在台阁为郎。据此则续书之「三」当系「二」之讹。 

　　胡广传
　三七二　刚〔一〕，辟大司徒马宫掾。值莽居摄，刚即解其衣冠，悬府门而去。（姚。汪）──书钞卷六八 
〔一〕　乃胡广六世祖 
　三七三　胡〔广，字〕伯始〔一〕，举孝廉，试为天下第一。（姚。汪）──书钞卷六○　○　初学记卷一一　御览卷二一五 
〔一〕　据初学记卷一一补。 
　三七四　故事：孝廉高第，三公尚书辄优之，特劳来其举将。于是公府下诏书劳来雄焉〔一〕。（姚。汪）──范书本传注 
〔一〕　雄，南郡太守法雄也。 
　三七五　旬日拜尚书郎〔一〕，恪勤职事，所掌辨护〔二〕，兼莅两曹，转左丞（相）〔三〕。（姚。汪）──书钞卷六○　○　范书本传注　初学记卷一一　御览卷二一五 
〔一〕　御览卷二一五亦作「旬日」，然袁纪及范书本传又均作「旬月」，又初学记卷一一、翰苑新书前集卷四、事文类聚新集卷十皆然，书钞作「旬日」恐误。 
〔二〕　「护」原误作「让」，据范书本传注径改。 
〔三〕　据初学记卷一一删。 
　　袁安传孙彭　彭弟汤　汤子成　逢　隗　玄孙　忠子秘
　三七六　安字邵公，质性清严，不交异类。为功曹〔一〕，奉檄记谒从事。从事因安致书于令，安曰：「公事自有邮驿，私请则非功曹所持。」距而不受。（姚。汪） 
──书钞卷三七 
〔一〕　时安任汝阳县功曹。 
　三七七　袁安为河南尹，〔在职〕十余年〔一〕，政令公平，未尝以臧罪鞠人。吏民皆人人自励，大小从化。〔京师肃然，名重朝廷〕〔二〕。（汪）──书钞卷七六（四）○　又卷三六 

〔一〕　据书钞卷三六补。 
〔二〕　同右。又书钞卷七六有一引末句作「朝廷敬重之也」。 
　三七八　安奏司隶郑据、河南尹蔡嵩〔一〕。（姚。汪）──范书本传注 
〔一〕　以郑、蔡二氏阿附窦氏，无尽节之义而上奏弹劾。然书奏不报。 
　三七九　袁彭字伯楚，祖父安。历广汉、南阳太守。顺帝初，为光禄勋。行至清，为吏麤袍粝食，终于议郎。（汪）──御览卷四二五　○　又卷六九三 
　三八○　袁（安）〔汤〕字（召公）〔仲河〕〔一〕。桓帝初，〔
为司空〕〔二〕，迁太尉。有子逢、成、隗。〔逢〕字周阳〔三〕，灵帝时为司空。隗字〔次〕阳〔四〕，亦至司徒、太傅，封都乡侯，四叶五公〔五〕。（姚。汪）──御览卷四七 
○　○　初学记卷一八 
〔一〕　据范书本传改。初学记卷一八作「安于桓帝初迁太尉」，御览因之。天游按：袁安于章帝时历任司空、司徒，和帝永元四年终于司徒任，岂能于桓帝时出任太尉！汪辑据御览所引条，因而不改，复妄增「彭弟阳字仲和，累迁司徒」；又引初学记卷一八，改「太尉」为「太师」，甚谬。 

〔二〕　据范书本传补。 
〔三〕　同右。 
〔四〕　同右。 
〔五〕　除袁安、袁汤、袁逢、袁隗外，安子敞字叔平，和帝时曾位至司空，故曰「四叶五公」。 
　三八一　袁逢为三老，赐玉杖。（姚。汪）──类聚卷八三 
　三八二　袁忠子秘〔一〕，为郡门下议生。黄巾起，秘从太守赵谦击之，军败，秘与功曹封观等七人以身扞刃，皆死于阵，谦以得〔免〕〔二〕。诏复秘等门闾，号曰「七贤」。（汪）──御览卷四二○ 

〔一〕　忠，袁安之玄孙。 
〔二〕　据汪辑补。 
　　张酺传曾孙济
　三八三　永平九年，诏书为四姓小侯开学〔一〕，置五经师。张酺以经选，授于南宫。除广平王郎。每朝会，辄讲上前，音动左右，论难应对，常合上意。久之，赐车马衣被，擢为郎中。──书钞卷一三九 

〔一〕　四姓小侯，指外戚樊、郭、阴、马四姓之子弟，故号小侯。 
　三八四　张济为河南尹〔一〕。中常侍段珪奴乘犊车于道，济即收捕，枭首悬尸珪门也。（汪）──御览卷六四六 
〔一〕　「尹」原误作「令」，径改。 
　　郭躬传
　三八五　郭躬字仲孙，颍川人。辟公府，以明法律，特预朝议。时有兄弟共以绳绞杀人，各持一端，辜不可分。中常侍孙章传诏命：兄不教导弟，报兄重，弟减死。章误言两报。重狱已断，尚书奏矫制当斩。上问躬，躬曰：「当罚金。」上曰：「矫〔诏〕杀人〔一〕，如何罚金？」躬曰：「法令有故有误〔二〕，章不故，指传命误即报重，是故为无所放也。『周道如砥，其直如矢』〔三〕。君子不逆诈，〔四〕王法大刑〔五〕，不可委曲生意。」上曰：「善。」（汪）──御览卷六四○ 

〔一〕　据汪辑补。 
〔二〕　晋书刑法志曰：「其知而死之，谓之故。不意误犯，谓之过失。」按过失即误。 
〔三〕　见诗小雅大东。郑笺曰：「如砥，贡赋平均也。如矢，赏罚不偏也。」 
〔四〕　论语宪问：「子曰：『不逆诈，不亿不信，抑亦先觉者，是贤乎？』」 
〔五〕　范书本传「大」作「天」，是。 
　　班超传
　三八六　「久弄笔研乎？」〔一〕（汪）── 范书本传注 
〔一〕　范书本传曰：「大丈夫无它志略，犹当效傅介子、张骞立功异域，以取封侯，安能久事笔研间乎？」华峤书作「久事笔耕乎」，谢承书作「久事笔砚乎」。四载文意同而遣辞略异耳。 

　三八七　騩马〔一〕。（汪）──范书本传注 
〔一〕　时超至于阗，于阗王礼仪甚疏，巫诈言神怒，欲取超之马以祠之。范书本传作「騧马」。华峤书同续书。说文卷九曰：「騩，马浅黑色。」又曰：「騧，黄马黑喙。」 
　三八八　求得故王兄子榆勒立之，更名曰忠。（汪）──范书本传注 
　三八九　损中〔一〕。（汪）──范书本传注 
〔一〕　疏勒王忠反，说康居王借兵，还据损中，欲袭超取疏勒。东观诸史唯东观记作「顿中」，未知孰是。 
　　应奉传子劭
　三九○　应奉字世叔，聪明，自为童儿及长，凡所经历，莫不暗记，读书五行并下〔一〕。（汪）──御览卷三八四　○　纬略卷七 
〔一〕　纬略卷七「五行」作「数行」。 
　三九一　仲援〔一〕。（姚。汪）──范书本传注 
〔一〕　参见谢承书应劭传注。 
　三九二　劭又着中汉辑叙、汉官仪及礼仪故事，凡十一种，百三十六卷。朝廷制度，百官仪式，所以不亡者，由劭记之。官至泰山太守。劭弟珣，字季瑜，司空掾，即玚之父〔一〕。（姚。汪）──魏志王粲传注 

〔一〕　疑「即玚之父」四字系裴松之所加，非续书原文。 
　　孝明八王传
　三九三　王悝谋不道〔一〕，有诏削四县。悝，伉之曾孙〔二〕。 ──书钞卷七○ 
〔一〕　按孔本标目作「贬食一县」，与引文异。陈、俞本改注范书。 
〔二〕　按千乘王伉之孙鸿，质帝立，改封勃海王。无子，梁太后复立桓帝弟蠡吾侯悝为勃海王，奉鸿祀，故曰伉之曾孙。 
　三九四　坐轻慢不孝〔一〕。（汪）──范书安帝纪注 
〔一〕　乃指乐城王苌坐此罪贬为临湖侯。 
　　李恂传
　三九五　李恂字叔英，安定临泾人。太守李鸿请署功曹，未及到而州辟为从事。会鸿卒，恂不应州命，而送鸿丧还乡里。既葬，留起冢坟，治丧三年。（汪）──御览卷二六四 
　三九六　李恂字少英〔一〕，迁御史，持节使幽州，所过皆图写山川、屯田、聚落百余卷，肃宗嘉之。（姚。汪）──书钞卷六二 
〔一〕　范书本传作「叔英」，与上条御览引同，此作「少英」，恐误。 
　　庞参传
　三九七　庞参字仲达，河南缑氏人，官至太尉〔一〕。（姚。汪） ──姚辑 
〔一〕　出处俟考。 
　　桥玄传
　三九八　玄字公祖，梁国睢阳人。少治礼及严氏春秋。累迁尚书令。玄严明有才略，长于知人〔一〕。初魏武帝为诸生，未知名也，玄甚异之。（姚。汪）──世说识鉴注　○　魏志武帝纪注 

〔一〕　魏志武帝纪注作「长于人物」。 
　三九九　桥玄为部从事。时陈相羊昌受取狼藉，玄到陈，案考昌，得其奸臧案。玄少为县功曹，豫州剌史周景行部到梁国，玄谒景，因伏地言：「陈相羊昌罪恶，乞为部陈从事，穷案其奸。」景壮玄意，署而遣之。玄到，悉收昌宾客，具考臧罪。昌素为大将军梁冀所厚，冀为驰檄救之。景承旨召玄，玄还檄不发，案之益急，昌坐槛车征。〔一〕（汪）──汪辑 

〔一〕　汪辑注出书钞卷七三，非。疑其误引范书。 
　四○○　桥玄为司空，转司徒。素与南阳太守陈球有隙，及在公位，而荐球为廷尉。（姚。汪）──类聚卷五三　○　御览卷六三　○　书钞卷三三 
　　崔瑗传
　四○一　崔瑗爱士，好宾客，盛修肴膳。── 书钞卷三四 
　　徐稚传李昙
　四○二　陈蕃、胡广等上疏荐徐稚等曰：「臣闻善人，天地之纪，治之所由也。伏见处士豫章徐稚、彭城姜肱〔一〕、汝南袁闳〔二〕、京兆韦着、颍川李昙，德行纯备，着于民听。若使擢登三事，协亮天工，必能翼宣盛美，增光日月矣。」桓帝乃以安车玄纁征之。（汪）──御览卷六三○ 
　○　初学记卷二○　书钞卷三三 
〔一〕　「彭城」原误作「城阳」，据初学记卷二○径改。 
〔二〕　「闳」原误作「阆」，据汪辑径改。 
　四○三　李昙字子云〔一〕。（汪）──汪辑 
〔一〕　汪辑注出书钞，未详卷数。今按此引不见于书钞，出处俟考。 
　　姜肱传
　四○四　姜肱字伯淮，〔彭城广威人也〕〔一〕。兄弟三人皆以孝行着。肱年〔最〕长〔二〕，与二弟仲海、季江同被卧，甚相亲友。及长，各娶妻，兄弟相恋，不能相离，以继嗣当立，乃更往就室。学皆通五经，兼明星纬。（姚。汪）──御览卷五一五　○　类聚卷二一　初学记卷一七 

〔一〕　据初学记卷一七补。 
〔二〕　同右。 
　　申屠蟠传
　四○五　申屠蟠字子龙，父母卒〔一〕，〔孝毁过礼。服除〕〔二〕，蟠思慕，不饮酒食肉十余年。〔每〕忌日哀戚〔三〕，辄三日不食。（姚。汪）──书钞卷九四　○　类聚卷二○　御览卷五六二 

〔一〕　类聚卷二○作「九岁丧父」，与范书同。 
〔二〕　据类聚卷二○补。 
〔三〕　同右。 
　四○六　同县大女缑玉为从父报仇〔一〕，杀夫之从母兄李士。姑执玉以告吏〔二〕。（姚。汪）──范书本传注 
〔一〕　范书本传作「为父报雠」。 
〔二〕　时令欲论杀玉。蟠年十五，极谏之，玉遂得减死。 
　四○七　征爽为司空，融为尚书，纪为侍中〔一〕。（姚。汪）──范书本传注 
〔一〕　此引李贤曰出续汉志，误。时值中平六年，董卓行废立之事，公交车征荀爽、韩融、陈纪、申屠蟠，惟蟠不到。 
　　杨震传子秉　孙赐　曾孙彪　玄孙修
　四○八　教授二十余年，州请召，数称病不就。少孤贫，独与母居，假地种殖，以给供养。诸生尝有助种蓝者，震辄拔更〔种〕〔一〕，以距其后，乡里称孝也。（姚。汪）──范书本传注　○　类聚卷八一 

〔一〕　据类聚卷八一补。 
　四○九　〔一〕。（汪）──范书本传注 
〔一〕　时有冠雀衔三鱼飞集讲堂前。范书本传作「鳣」，谢承书同续书。李贤曰：「『鳣』、『』古字通也。鳣鱼长者不过三尺，黄地黑文，故都讲云『蛇，卿大夫之服象也』。」 

　四一○　杨震为东莱太守，道经昌邑。初震为荆州，举茂才王密。密时为昌邑令，谒见。至夜，怀金十斤以遗震。震曰：「故人知君，君不知故人，何也？」密曰：「暮夜无知者。」震曰：「天知，神知，子知，我知，何谓无知？」密愧而出。（姚。汪）──类聚卷八三　○　御览卷八○九　事类赋注卷九 

　四一一　杨震数切谏，为樊丰等所谮，遣归本郡。震行至城西凡阳亭〔一〕，谓诸子门人曰：「身死之日，以杂木为棺，〔布〕单被，〔二〕裁足盖形，勿归冢次，勿设祭祠。」因饮酖而卒。（姚。汪）──御览卷五五一　○　书钞卷九二 

〔一〕　书钞卷九二作「阳亭」，范书本传作「几阳亭」，而汲本、殿本范书作「夕阳亭」，袁纪作「沈亭」，东观记又作「都亭」，诸载各异， 未悉孰是。 
〔二〕　据书钞卷九二补。 
　四一二　杨震将葬，大鸟来止亭树，下地安行到柩前，正立低头泪出。众人更共摩抚抱持，终不惊骇。其鸟五色，高丈余，两翼长二丈三尺，人莫知其名也〔一〕。（姚。汪） 
──御览卷九一四　○　范书本传注 
〔一〕　本传注「其鸟」以下为谢承书之文，御览编者恐误将其抄入续书。 
　四一三　杨秉字叔节，为刺史、二千石，计日受俸，余禄不入私门。故吏赍钱百万遗之，闭门不受，以廉清称。──书钞卷三八 
　四一四　杨秉字叔节，以尚书侍讲；蔡邕字伯喈，以侍中并为左中郎将。（汪）──御览卷二四一 
　四一五　杨赐以病罢，居无何，拜为太常，诏赐御〔府〕衣一袭。〔一〕（姚。汪） ──书钞卷一二九　○　又卷一九 
〔一〕　据书钞卷一九补。 
　四一六　杨彪字文先，博览众书〔一〕，有恭孝称。〔与诸郎著作东观〕〔二〕，〔位〕至司徒、太尉〔三〕。（汪）──书钞卷五○　○　御览卷二三四 
〔一〕　御览卷二三四作「多识博闻」。汪辑注曰：「书钞五十七引作『博议多文』。」今按孔本卷五七引，乃班固事迹，且文作「多议博文」。陈、俞本妄改作杨彪事，并删「字孟坚」三字。又翰苑新书前集卷五同孔本。汪注误。 

〔二〕　据御览卷二三四补。 
〔三〕　据翰苑新书前集卷一补。 
　四一七　彪代董卓为司空，又代黄琬为司徒。时袁术僭乱，操托彪与术婚姻，诬以欲图废置，奏收下狱，劾以大逆。（姚。汪）──范书袁绍传注 
　四一八　彪见汉祚将终，自以累世为三公，耻为魏臣，遂称足挛，不复行。积十余年，〔魏文〕帝即（王）位〔一〕，欲以为太尉，令近臣宣旨。彪辞曰：「尝以汉朝为三公，值世衰乱，不能立尺寸之益，若复为魏臣，于国之选，亦不为荣也。」帝不夺其意。黄初四年，〔魏文帝诏曰：「先王制几杖之赐，所以宾礼黄耇〔二〕，以彰旧德〔三〕。太尉杨彪，乃祖以来世著名绩，其赐公延年杖。延请之日便使杖之。」〕〔四〕〔又使着鹿皮冠〕〔五〕，诏拜光禄大夫，秩中二千石，朝见位次三公，如孔光故事〔六〕。彪上章固让，帝不听，又为门施行马，致吏卒，以优崇之。年八十四，以六年薨。（姚。汪）──魏志文帝纪注　○　书钞卷五○　御览卷三七二　又卷七四三范书本传注　书钞卷一三三　（二）　御览卷七一○ 

〔一〕　据书钞卷五○删补。 
〔二〕　仪礼士冠礼曰：「黄耇无疆，受天之庆。」郑注：「黄，黄发也；耇，冻梨也。皆寿征也。」 
〔三〕　此四字据书钞卷一三三、御览卷七一○补入。 
〔四〕　据范书本传注补。 
〔五〕　据书钞卷五○补。 
〔六〕　汉书孔光传载王太后诏曰：「赐太师灵寿杖，黄门令为太师省中坐置几，太师入省中用杖，赐餐十七物，然后归老于第，官属按职如故。」又元寿元年光征诣公交车，问日蚀事。书奏，帝悦，拜光为光禄大夫，秩中二千石，给事中，位次丞相。 

　四一九　人有白修与临淄侯曹植饮，醉共载，从司马门出，谤讪鄢陵侯章。太祖闻之，大怒，故遂收杀之。时年四十五矣。（汪）──范书本传注 
　　章帝八王传
　四二○　清河王小心恭孝，特见亲爱。后诸王就国，邓太后特诏清河国置中尉、内史〔一〕，赐乘〔舆〕〔二〕、上御物焉。（汪）── 御览卷二四八 
〔一〕　「特诏」二字原误倒，据汪辑径正。 
〔二〕　据范书本传补。清河王，孝王刘庆也。 
　四二一　河间孝王开，忠贞恭谨，聪敏畏慎。上以开小弟，特亲爱。（姚。汪）──书钞卷七○ 
　四二二　起河间第。──书钞卷二一 
　　张纲传
　四二三　纲字文纪，少以三公子经明行修举孝廉〔一〕，不就。司徒辟，以高第为侍御史。汉安元年，拜光禄大夫。〔帝遣八使巡行风俗〕〔二〕，与侍中杜乔等八人同日受诏，持节分出，案行天下贪廉，墨绶有罪便收，刺史二千石以驿表闻，威惠清忠，名振郡国，号曰「八隽」〔三〕〔皆宿儒要位，唯纲年少官微〕〔四〕。是时大将军梁冀侵扰百姓，乔等七人皆奉命四出，〔各之所部〕〔五〕，唯纲独埋车轮于洛阳都亭不去〔六〕。〔或问之〕〔七〕，曰：「豺狼当路，安问狐狸！」〔八〕遂上书曰：「大将军梁冀、河南尹不疑，蒙外戚之援，荷国厚恩，以刍荛之姿，安居阿保，不能敷扬五教，翼赞日月，而专为封豕长蛇〔九〕，肆其贪饕，甘心好货，纵恣无厌，多树谄谀，以害忠良，诚天威所不赦，大辟所宜加也。谨条其无君之心十五事于左，皆忠臣之所切齿也。」书奏御，京师震悚。时冀妹为皇后，内宠方盛，冀兄弟权重于人主，顺帝虽知纲言不诬，然无心治冀，冀深恨纲〔一○〕。（姚。汪）──蜀志张翼传注　○　书钞卷六二　又卷一四一　初学记卷一二又卷二○　御览卷二二七　又卷七七五　类林杂说卷三 

〔一〕　纲父张皓，顺帝时拜司空，忝任三公之位。 
〔二〕　据书钞卷六二补。帝，顺帝也。 
〔三〕　书钞卷六二作「八座」，书钞卷一四一作「八使」，初学记卷一二、御览卷二二七作「八彦」，唯御览卷七七五作「八俊」，与蜀志注同。范书周举传亦作「八俊」。 
〔四〕　据书钞卷六二补。 
〔五〕　同右。 
〔六〕　参见谢承书张纲传注。 
〔七〕　据御览卷七七五补。 
〔八〕　汉书孙宝传载：宝任京兆尹，其所署东部督邮侯文曰：「豺狼横道，不宜复问狐狸。」纲言当本于此。 
〔九〕　淮南子本经训曰：「尧之时，封豨、修蛇为民害，乃使羿断修蛇于洞庭，擒封豨于桑林。」按封豨即封豕，野猪也。修蛇即长蛇，刘安避其父讳而改。定公四年左传即作「封豕长蛇」。二者皆以喻贪暴者。 

〔一○〕类林杂说卷二「汉安」误作「汉宣」，且下有「帝」字。「
安问狐狸」下作「帝曰：『是谁？』曰：『是梁冀。』是日诛冀」，谬甚！ 
　四二四　会广陵贼张婴等众数万人，杀刺史二千石，冀欲陷纲，乃讽尚书以纲为广陵太守，若不为婴所杀，则欲以法中之。前太守往，辄多请兵，及纲受拜，诏问当得兵马几何，纲对曰「无用兵马」，遂单车之官，径诣婴垒门，示以祸福。婴大惊惧，走欲闭门。纲又于门外罢遣吏兵，留所亲者十余人，以书语其长老素为婴所信者，请与相见，问以本变，因示以诏恩，使还请婴。婴见纲意诚，即出见纲。纲延置上坐，问其疾苦，礼毕，乃谓之曰：「前后二千石多非其人，杜塞国恩，肆其私求。乡郡远〔一〕，天子不能朝夕闻也，故民人相聚以避害。二千石信有罪矣，为之者乃非义也。忠臣不欺君以自荣，孝子不损父以求福。天子圣仁，欲文德以来之〔二〕，故使太守来，思以爵禄相荣，不愿以刑也。今诚转祸为福之时也，若闻义不服，天子赫然发怒，大兵云合，岂不危乎？宜深计其利害。」婴闻，泣曰：「
荒裔愚人，数为二千石所侵枉，不堪其困，故遂相聚偷生。明府仁及草木，乃婴等更生之泽，但恐投兵之日，不免孥戮耳。」纲曰：「岂其然乎！要之以天地，誓之以日月。方当相显以爵位，何祸之有乎？」婴曰：「苟赦其罪，得全首领，以就农亩，则抱戴没齿，爵禄非所望也。」婴虽为大贼，起于狂暴，自以为必死，及得纲言，旷然开明，乃辞还营。明日，遂将所部万余人，与妻子面缚诣纲降。纲悉释缚慰纳，谓婴曰：「卿诸人一旦解散，方垂荡然，当条名上之，必受封赏。」婴曰：「乞归故业，不愿以秽名污明时也。」纲以其至诚，乃各从其意，亲为安处居宅，子弟欲为吏者，随才任职，欲为民者，劝以农桑，田业并丰，南州晏然。论功，纲当封，为冀所遏绝，故不得侯。天子美其功，征欲用之。婴等上书，乞留在郡二岁。建康元年，病卒官，时年三十六〔三〕。婴等三百余人〔四〕，皆衰杖送纲丧至洛阳。葬讫，为起冢立祠，四时奉祭，思慕如丧考妣。天子追念不已，下诏褒扬，除一子为郎〔五〕。（姚。汪）──蜀志张翼传注　○　类林杂说卷三　书叙指南卷一八 

〔一〕　汪辑改「乡」作「卿」。袁纪同续书。 
〔二〕　书大禹谟曰：「帝乃诞敷文德。」孔传曰：「远人不服，大布文德以来之。」亦见论语季氏。 
〔三〕　范书本传作「年四十六」，袁纪亦然，续书恐误。 
〔四〕　范书本传作「五百余人」，袁纪同续书。 
〔五〕　纲子名续，除为郎。又以上二引，姚辑未注出处，汪辑不详所出，依姚本而补之以初学记、御览诸引，今并补正之。 
　　王龚传
　四二五　龚以中常侍张昉等弄国权，欲奏诛之。时龚宗亲有以杨震行事谏止之〔一〕。（汪）──汪辑 
〔一〕　此引汪文台未注所由出，仅曰：「范书谓上书极言其状，与此异。」 
　四二六　王龚为太尉，在位恭慎自持，非公事不通州郡书记。其所辟命，皆海内之长者。（汪）──书钞卷五一　○　御览卷二○七 
　　种暠传
　四二七　种暠字景伯。顺帝时为侍御史，监护太子承光宫。中常侍高梵受敕迎太子，不诏书，以衣车载太子欲出。太子太傅（高襄）〔杜乔〕不知所以〔一〕，力不能止。开门临去，暠至，横剑当车，曰：「御史受诏，监护太子。太子，国之储副，天命所系〔二〕。常侍来，无一尺诏书〔三〕，安知非挟奸邪？今日之事，有死而已。」梵不敢争。〔帝嘉其持重，称善良久〕〔四〕。（姚。汪）──初学记卷一二　○ 
　书钞卷六二　御览卷二二七 
〔一〕　据书钞卷六二以正。御览卷二二七误作「高褒」。袁纪、范书均作「杜乔」。 
〔二〕　御览卷二二七作「人命所系」，职官分纪卷一四、天中记卷三二均同　鸫范书亦作「人命」，而袁纪作「巨命」。疑「人」本作「民」，后人避唐太宗讳而改。御览引袁纪误「民」作「巨」，乃形近致讹。而初学记作「天」，则又系撰者误抄「人」为「天」也。 

〔三〕　「一尺」书钞卷六二作「尺寸」，疑皆为「尺一」之讹。李贤曰：「尺一，谓板长尺一，以写诏书也。」陈蕃传「尺一选举」，阳球传「不得稽留尺一」，李云传「尺一拜用」，皆可为证。 

〔四〕　据书钞卷六二补。 
　四二八　种暠为益州刺史，在职三年，宣恩远夷，开晓殊俗，岷山杂落，皆怀服汉德。其白狼、盘木诸国并贡，〔自〕前刺史卒后遂绝〔一〕。暠至，乃复向化。永昌太守铸黄金为文蛇，以献梁冀。暠纠发追捕，驰传上言。冀由是衔怒。（姚。汪）─ 
─类聚卷五○　○　御览卷二五六 
〔一〕　据御览卷二五六补。 
　四二九　种暠字景伯，为梁州刺史，甚得百姓欢心。欲迁，吏民诣阙请留。太后叹曰：「未闻刺史得人民心如此！」复留一年。（姚。汪）──书钞卷七二 
　四三○　种暠为益州刺史〔一〕，迁汉阳太守，吏民五夷，男女号泣。（姚。汪） ──书钞卷三五 
〔一〕　「益」当系「梁」之误。 
　　陈球传
　四三一　陈球迁繁阳令，清高不动。（汪）─ ─书钞卷七八 
　　刘陶传
　四三二　刘（騊）〔陶〕为（涢）〔浈〕阳长〔一〕，政化大行，道不拾遗。以病去官，童谣歌曰：「悒然不乐，思我刘君。何时复来，安此下民。」（姚。汪） 
──类聚卷五○　○　御览卷二六七 
〔一〕　据袁纪、范书改「騊」作「陶」。御览卷二六七作「騊駼」，更谬。又据御览改「涢」作「浈」。然范书本传作「顺阳」，谢承书作「枞阳」，三载各异，未知孰是。 
　　虞诩传
　四三三　虞诩字升卿，陈留圉人〔一〕。祖〔经〕为狱吏〔二〕，尝效于公之治狱〔三〕。及诩生，经曰：「吾虽不及于公子孙至丞相，冀得为九卿。」故字诩曰升卿。至尚书令。（汪）──御览卷六四三 

〔一〕　范书本传作「陈国武平人」。今按陈国即汉故淮阳郡，章和二年改作陈国。圉，旧属淮阳，后入陈留郡。二县虽曾同郡，而相距较远。李贤曰：「郦元水经注云武平城西南七里有汉尚书令虞诩碑，题云『君讳诩，字定安，虞仲之后』。定安盖诩之别字也。」据此恐当以范书为是。又「升」误「叔」，径改，下同。 

〔二〕　据范书本传及下文补。 
〔三〕　于公，西汉名狱吏，史称「决狱平，罗文法者于公所决皆不恨。郡中为之生立祠」。后其子于定国于宣帝时代黄霸为丞相。 
　四三四　虞诩从弟孙客长沙，诩迎与俱渡江水，孙堕船，诩投水中救之，一浮一没，遇沙得皆不死。（姚。汪）──书钞卷一五九 
　四三五　朝歌贼宁季等数千人攻杀长吏，乃使虞诩为朝歌长。故旧皆吊诩曰：「得朝歌何衰！」诩笑曰：「难者不避，易者不从〔一〕，臣之职也。不遇盘根错节，何以别利器乎？」始到，谒河内太守马棱。棱勉之曰：「儒者谋谟庙堂，反在朝歌耶？」诩曰：「初除之日，大夫皆吊。」及到官，设令三科以募求壮士，自掾史以下，各举所知，其攻劫者为上，而不事家业者为下〔二〕，收得百余人。诩为之飨会，悉贷其罪，使入贼中，诱令劫掠，乃伏兵以待之，遂杀贼百人。又潜遣贫民得缝者，佣作贼衣，以绛缕缝其裾为识〔三〕。有出市买者，吏辄禽之。由是骇散，咸称神明。（姚。汪）──御览卷四四九　○　书钞卷七八（2）类聚卷五○　御览卷二六六　范书本传注 

〔一〕　原作「志不求易，事不避难」，乃御览编者妄据范书本传改易所致。今据书钞卷七八、类聚卷五○、御览卷二六六径改。 
〔二〕　范书本传此句上有「伤人偷盗者次，带丧服」十字，疑此引有脱文。 
〔三〕　「绛缕」本作「采綖」「裾」本作「裙」，皆据范书本传注径改。又范书本传「识」作「帜」。 
　四三六　迁武都太守。及还，羌率数千遮诩于陈仓。诩即停军不进，而上书请兵，须到当发。羌闻之，乃分钞傍县。诩因其兵散，日夜进行百余里。令吏士各作两灶，日增倍之，羌不敢逼。或问曰：「孙膑减灶，而君增之。兵法曰：『日行不可过三十里，〔以戒不虞〕。〔一〕』而今日行二百〔里〕〔二〕，何也？」诩曰：「虏众多，吾兵少，徐则易为所及，速则彼不测。虏见灶增，必谓郡兵来迎。〔众〕行速〔三〕，必惮追我。孙膑见弱，吾今示强，势有不同故也。」（姚。汪）──御览卷四四九　○　类聚卷八 
○ 
〔一〕　据类聚卷八○补。李贤曰：「前书王吉上疏曰：『古者师行三十里，吉行五十里。』」 
〔二〕　据类聚卷八○补。 
〔三〕　同右。 
　四三七　虞诩为武都太守。虏来攻城，诩出战，敕曰：「吾言强弩射之，小弩发。言小弩射之，强弩发。」于是小弩先发，虏以为弩力极，即解弛。〔诩〕使强弩二十张共唯一人而射之〔一〕，三发而三中，虏众溃。（汪）──书钞卷一二五　○　御览卷三四八 

〔一〕　据汪辑补。 
　四三八　下辩东三十余里有峡，中当泉水，生大石〔一〕，障塞水流，每至春夏，辄〔濆〕溢，没秋稼〔二〕，坏败营郭。诩乃使人烧石，以水灌之〔三〕，石皆坼裂〔四〕，因镌去石，遂无泛溺之患。〔五〕（姚。汪）──范书本传注　○　水经注卷二漾水注○　类聚卷六　御览卷五三 

〔一〕　水经注卷二○作「峡中白水生大石」，御览卷五三亦然。按「白水」系「泉」之误。 
〔二〕　据水经注卷二○、类聚卷六补。 
〔三〕　水经注卷二○「水」作「酰」，御览卷五三作「醋」。正字通曰：「醋，酰别名也。」酰，音希。 
〔四〕　水经注卷二○「坼」作「碎」，类聚卷六作「罅」，御览卷五三作「淬」，其意一也。 
〔五〕　他三引「患」皆作「害」。 
　四三九　诩始到〔郡〕〔一〕，谷石千〔二〕，盐石八千，见户万三千。视事三岁，米石八十，盐石四百，流人还归，郡户数万，人足家给，一郡无事。（姚。汪）──范书本传注　○　书钞卷一四六　御览卷八六五 

〔一〕　据书钞卷一四六补。郡，武都郡。 
〔二〕　御览卷八六五「千」下有「五百」二字。 
　　傅燮传
　四四○　燮军斩贼三帅卜已、张伯、梁仲宁等，功高为封首。（姚。汪）──范书本传注 
　　盖勋传
　四四一　曾祖父进，汉阳太守；祖父彪，大司农。（姚。汪）──范书本传注 
　四四二　中平元年，黄巾贼起，故武威太守酒泉黄隽被征，失期。梁鹄欲奏诛隽，勋为言得免。隽以黄金二十斤谢勋，勋谓隽曰：「吾以子罪在八议〔一〕，故为子言，吾岂卖评哉！」终辞不受。（姚。汪）──范书本传注 

〔一〕　周礼秋官小司寇曰：「以八辟丽邦法，附刑罚：一曰议亲之辟，二曰议故之辟，三曰议贤之辟，四曰议能之辟，五曰议功之辟，六曰议贵之辟，七曰议勤之辟，八曰议宾之辟。」孙诒让周礼正义曰：「盖凡入八议限者，轻罪则宥，重罪则改附轻比，仍有刑也。」 

　四四三　宋泉〔一〕。（姚。汪）──范书本传注 
〔一〕　范书本传言凉州刺史左昌坐因军兴断盗数千万被征，以扶风宋枭代之。汪文台按：范作「枭」非，作「泉」亦非，疑本作「鸢」，因音误作「渊」，又以庙讳作「泉」。 
　四四四　是时，汉阳叛人王国众十余万，攻陈仓，三辅震动。勋领郡兵五千人，自请满万人，因表用处士扶风士孙瑞为鹰鹞都尉，桂阳魏杰为破敌都尉，京兆杜楷为威虏都尉，弘农杨儒为鸟击都尉，长陵第五隽为清寇都尉。凡五都尉，皆素有名，悉领属勋。每有密事，灵帝手诏问之。（姚。汪）──范书本传注 

　　张衡传
　四四五　张衡字平子，以才学通博称，文最高华，举孝廉，除尚书郎〔一〕。──职官分纪卷八 
〔一〕　范书本传作「永元中，举孝廉不行，连辟公府不就」，后「
安帝雅闻衡善术学，公交车特征拜郎中」，与此异　鸫职官分纪卷八所引，文多怪谲，恐非续书之旧，录以备考。 
　四四六　张衡〔字平子，以郎中迁太史令〕〔一〕。性精微，有巧艺，〔妙善玑衡之正纪，作浑天仪。复造候风〕地动仪〔二〕，以精铜铸〔成〕〔三〕。其器圆径八尺，形似（倾）〔酒〕樽〔四〕，其盖穹隆〔五〕，饰以篆文。〔樽中有都柱，旁行八道，施关发机〕。〔六〕外有八龙，首衔铜丸，下有蟾蜍承之。其牙发机，皆隐在樽中，周密无际，如一体焉。〔如有〕地动〔七〕，〔樽则震〕〔八〕，机发，龙即吐丸，蟾蜍张口受丸，声乃振扬，司者觉知。即省龙机，其余七首不发，〔寻其方面〕〔九〕，则知地震所从起来也。〔验之以事〕〔一○〕，合契若神，观之莫不服其奇丽，自古所来未尝有也。（姚。汪）──御览卷七五二　○　又卷二三五　初学记卷五　书钞卷五五事类赋注卷六 

〔一〕　据御览卷二三五及书钞卷五五补。 
〔二〕　同右。其中「作」字据范书本传补。 
〔三〕　据御览卷二三五补。 
〔四〕　据初学记卷五、事类赋注卷六改。又御览卷二三五作「酒杯」。 
〔五〕　御览卷二三五作「合盖隆起」，且在「八尺」句之下。 
〔六〕　据初学记卷五、事类赋注卷六补。 
〔七〕　据书钞卷五五及御览卷二三五补。 
〔八〕　据御览卷二三五补。 
〔九〕　据御览卷二三五补。 
〔一○〕据书抄卷五五、御览卷二三五补。 
　四四七　「后人皮傅，无所容窜。」〔一〕（汪）──范书本传注 
〔一〕　范书本传引张衡斥图纬虚妄疏曰：「且河洛、六艺，篇录已定，后人皮傅，无所容篡。」张衡集亦作「窜」。李贤曰：「篡」、「窜」，义亦通也。又李贤引扬雄方言曰：「秦晋言非其事谓之皮傅。」即牵强傅会之意也。 

　　马融传
　四四八　马融安帝时为大将军邓骘所召，拜校书郎中。在东观十年，穷览典籍，上广成颂〔一〕。（汪）──职官分纪卷一六 
〔一〕　汪辑未注所出，且无前两句。 
　四四九　融为校书郎，又拜郎中〔一〕。（汪）──范书本传注 
〔一〕　参见谢承书马融传注。 
　四五○　融对策于北宫端门。（汪）──范书本传注 
　　蔡邕传
　四五一　蔡伯喈，陈留圉人。通达有俊才，博学善属文，伎艺术数，无不精综。（姚。汪）──世说新语品藻注　○　史略卷二 
　四五二　蔡邕避难在吴，告人曰：「吾昔经会稽高迁亭，见屋椽竹从东间数第十六可以为钥。」取用，果有异声。（汪）──御览卷一八八　○　又卷一九四 
　四五三　董卓为司空，辟蔡邕，称疾不就。卓大怒，詈曰：「我力能族人！」邕不得已，及到，署祭酒。（汪）──御览卷四六六 
　四五四　〔以侍中〕仕至左中郎将〔一〕。为王允所诛。（姚。汪）──世说新语品藻注　○　御览卷二四一 
〔一〕　据御览卷二四一补。 
　　左雄传
　四五五　虞诩以左雄有忠公节，上疏荐之曰：「伏见议郎左雄，数上封事，至引陛下身遭危难以为警戒，实有王臣蹇蹇之节，周公谟成王之风〔一〕，宜擢在喉舌之官，必有匡弼之益。」由是拜雄尚书。（姚。汪）──御览卷六三○ 
　○　类聚卷五三　书钞卷三三 
〔一〕　李贤曰：「谟，谋也。即尚书立政、无逸篇之类也。」 
　四五六　左雄字伯豪，为尚书，迁仆射，奏孝廉不满四十，不得察举。广陵孝廉徐淑未满，对曰：「汉诏云『有如颜子者不限年』〔一〕，是故本乡以淑充选。」雄诘之曰：「昔者颜子闻一知十，孝廉闻一知几？」淑默然无以对也。──书钞卷七九 

〔一〕　范书本传作「颜回、子奇」。 
　四五七　左雄奏征海内名儒为博士，使公卿子弟为诸生，有志操者，加其俸禄。及汝南谢廉、河南赵建（章）〔一〕，年始十二，各能通经，雄并奏拜童子郎。于是负书来学，云集京师。（姚。汪）──范书臧洪传注　○　书钞卷五六 

〔一〕　据书钞卷五六删。范书本传亦无「章」字。 
　　周举传
　四五八　周举字真先〔一〕，为并州刺史。太原一（部）〔郡〕，〔二〕旧俗以介子推焚骸，有龙忌之戒〔三〕，或一月寒食，〔莫敢烟爨，老小不堪，岁岁多死者〕〔四〕。举到，以吊书置子推庙，言盛冬灭火，残损人命，非贤者之意，〔以宣示愚民〕〔五〕，使还温食。于是众人稍解，风俗颇革。（姚。汪）──书钞卷七二　○　类聚卷五○　御览卷二五六 

〔一〕　书钞卷五六、初学记卷一二均作「宣光」，而东观记、袁纪、范书皆然　鸫姚辑作「贞先」，汪辑删而不录。孔广陶以为「贞」本作「真」，宋钞避仁宗讳。今录而存疑，或系周举别字亦未可知。 

〔二〕　据范书本传改。 
〔三〕　「龙忌」者，禁火之日也。范书本传李贤注：「龙，星，木之位也，春见东方。心为大火，惧火之盛，故为之禁火。俗传云子推以此日被焚而禁火。」 
〔四〕　据类聚卷五○改补。书钞卷七二仅有「人多不堪」四字。御览卷二五六同类聚卷五○所引。 
〔五〕　据类聚卷五○补。御览卷二五六亦然。 
　四五九　周举字宣光，梁商表为从事中郎。商疾甚，帝问遗言，对曰：「臣从事中郎周举，清慎高亮，不可不任。」拜谏议大夫。（姚。汪。铃木）──书钞卷五六　○　初学记卷一二　御览卷二二三 

　四六○　〔周举字宣光〕〔一〕，顺帝时，诏遣八使循行风俗，皆选素有威名者。乃拜举侍中，〔与侍中〕杜乔〔二〕、守光禄大夫周翃〔三〕、前青州刺史冯羡、尚书栾巴、侍御史张纲、兖州刺史郭遵、太尉长史刘班并守光禄大夫〔四〕，分行天下。〔其刺史、二千石有赃罪显明者，驿马上之；墨绶以下，便辄收举；其有清忠惠利，为百姓所安，宜表异者，皆以状上〕〔五〕。于是八使同拜，天下号曰「八俊」。于是奏劾贪猥，表荐清公，朝廷称之。（汪）──书钞卷四○　○　御览卷七七八 

〔一〕　据御览卷七七八补。 
〔二〕　据汪辑补。 
〔三〕　御览卷七七八「翃」作「栩」。袁纪、范书亦然。作「翃」恐误。 
〔四〕　「太尉」原误作「太守」，据御览卷七七八径改。 
〔五〕　据御览卷七七八补。 
　　黄琼传孙琬
　四六一　黄琼字世英，迁尚书令。明习故事，号为富赡。──职官分纪卷八 
　四六二　黄琬字子琰，江夏人。少失父母而辨惠。祖父琼初为魏郡太守，建和元年正月，日蚀，京师不见，梁太后诏问所蚀多少，琬年七岁，在傍曰：「何不言日蚀之余，如月之初？」琼大惊，即以其言应诏，后深奇爱之。时司空盛元疾〔一〕，琼遣琬候问。会江夏上蛮贼事到府，元发书，视毕，微戏琬曰：「江夏大郡，而蛮多士少。」琬举手对曰：「蛮夷猾夏，责在司空。」（汪）──御览卷三八四 

〔一〕　袁纪、范书「元」均作「允」。汪文台以为「应作允」，是。 
　四六三　黄琬字子琰，方毅廉直，为侍中、尚书。（姚。汪）─ ─书钞卷六○　○　初学记卷一一 
　　荀淑传子爽　孙悦
　四六四　淑对策，讥刺梁氏，故出也〔一〕。（姚。汪）──范书本传注 
〔一〕　淑出补朗陵侯相。疑「故出也」三字系李贤之语。 
　四六五　淑有高才，王畅、李膺皆以为师。为朗陵侯相，号称「神君」。（姚。汪） ──魏志荀彧传注 
　四六六　荀爽字慈明，幼而好学。〔太尉杜乔见而称曰：「可为人师。」爽遂〕耽思经书〔一〕，庆吊不行，征命不应。颍川为之语曰：「荀氏八龙，慈明无双。」（汪）──御览卷四九五　○　又卷六一一 

〔一〕　据御览卷六一一补。 
　四六七　荀爽字慈明，为光禄勋，视事三日〔一〕，策拜司空。（
汪）──书钞卷五三　○　御览卷二二九 
〔一〕　御览卷二二九作「三月」，非。 
　四六八　荀悦字仲豫，迁黄门侍郎。献帝颇好文学，悦与从弟彧、孔融并侍讲禁中。（汪）──御览卷二二一 
　四六九　荀悦十二，能读春秋，贫无书，每至市间阅篇牍，一见多能诵记。（汪） ──御览卷六一四 
　　陈寔传
　四七○　陈寔字仲躬〔一〕，举灼然〔二〕，为司徒属〔三〕，迁太丘长。（姚。汪）──书钞卷六八 
〔一〕　袁纪、范书均作「仲弓」，俞本亦然。此同陈寔碑。 
〔二〕　姚之骃曰：「灼然应是当时选举名目。」沈钦韩曰：「谓行义灼然。晋书温峤传：『举秀才、灼然。』」 
〔三〕　范书本传曰：「司空黄琼辟选理剧，补闻喜长，旬月，以期丧去官。复再迁除太丘长。」未闻曾为司徒属。此引「司徒」或系「
司空」之误。 
　四七一　陈群父子，并着高名，世号「三君」〔一〕。每宰府辟召，常同时旌命，羔雁成群〔二〕，当世者靡不荣之。（姚。汪）──类聚卷九一 
〔一〕　指陈寔，寔子纪，纪子群。 
〔二〕　李贤曰：「古者诸侯朝天子，卿执羔，大夫执雁，士执雉。成群言众多也。」 
　　李固传子燮
　四七二　李固字子坚，状有奇表，鼎角匿犀，足履龟文。──职官分纪卷八 
　四七三　李固少有俊才，雅志好学。为三公子〔一〕，常躬步行，驱驴负书从师。（汪）──御览卷三九四　○　又卷六一一 
〔一〕　父李合曾任司徒，故称三公子。 
　四七四　李固字子坚，拜议郎，为洛阳令〔一〕。大将军梁商请为从事中郎〔二〕。（汪）──御览卷二三八 
〔一〕　范书本传作「出为广汉雒令」，御览引误。 
〔二〕　「商」误作「冀」，径正。 
　四七五　阳嘉二年，诏公卿举敦朴之士，卫尉贾建举固。（姚。汪）──范书本传注 
　四七六　老子曰：「其进锐，其退速也。」〔一〕（汪）──范书本传注 
〔一〕　见李固阳嘉二年京师地震对策。李贤曰：「案：孟子有此文。谢承书亦云孟子。」范书同续书。 
　四七七　李固上书曰：「陛下之有尚书，犹天之有北斗。北斗天之喉舌，尚书陛下之喉舌也。」（汪）──书钞卷五九　○　御览卷二一二　类聚卷四八　书钞卷三三 
　四七八　方毅廉直，宜拜尚书。──书钞卷三三 
　四七九　李固迁将作大匠，常推贤进士。（姚　汪）──书钞卷五四　○　通典职官九　御览卷二三六 
　四八○　李固为大司农。〔时〕上信阉宦〔一〕，天下牧守多其宗亲旧故，及受货赂，有诏特拜，不由选试，乱生弥甚。固乃上表，具陈盗贼所以兴，由官非其人也。（姚。汪） 
──御览卷二三二　○　书钞卷五四 
〔一〕　据书钞卷五四补。 
　四八一　顺帝时，所除官多不次，李固奏免百余人。此等既怨，共作飞章，诬固曰：「大行在殡，路人掩涕，固独胡粉饰貌，搔头弄姿，盘旋偃仰，曾无惨怛之心。」（姚。汪） 
──御览卷七一九　○　书钞卷一三五 
　四八二　冲帝以太尉李固参录尚书事。帝崩，梁太后诏固议所征王侯，至乃发丧。对曰：「帝虽少，犹天下之父，今日崩，人臣感痛，岂有臣子反掩之乎？」太后从之。──书钞卷五九 

　四八三　李固被诛，梁冀乃露固尸于四衢，令有敢临者，加其罪。固弟子汝南郭亮，年始成童，左提章钺，右秉铁锧，诣阙上书，乞收固尸，不许。因往临哭，陈辞于其前，遂守丧不去。夏门亭长呵之，亮曰：「含阴阳气以生，戴干履坤，义之所重，岂知生命，何为以死相惧？」太后闻而不诛，乃听得襚敛归葬之。（汪）──御览卷四二 
○ 
　四八四　基，偃师长〔一〕。（汪）──范书李固传注 
〔一〕　基，李固长子。固被诛，基与弟兹皆死于汉中。范书载基死于偃城狱中，必涉基偃师长而误。 
　四八五　李燮字德公。初李固既策罢，知不免祸，乃遣三子归乡里。时燮年十三。有顷难作，下郡收固三子，二兄受害。燮姊文姬乃告父门生王成曰〔一〕：「今委君以六尺之孤，李氏存灭，其在君矣。」成乃将燮入徐州界中，变名姓，为酒家佣，而成卖卜于市，阴相往来〔二〕。梁冀既诛，而灾眚屡见。明年史官上言，宜有赦令，又当存录大臣冤死者子孙。于是求固后，燮乃以本末告酒家，酒家具车重厚遣之〔三〕。后王成卒，燮以礼葬之〔四〕，感伤旧恩，每四节为设上宾之位而祠焉。（汪）──御览卷四二○ 

〔一〕　袁纪作「固之仆隶也」。而范书、华阳国志均与续书同。沈钦韩曰：「案传云燮从受学，则非仆隶也。」沈说是。 
〔二〕　谢承书李燮传作「燮远遁身于北海剧，托命滕咨家以得免」，与诸书大异。 
〔三〕　范书本传下有「皆不受」三字。 
〔四〕　袁纪作「会赦得免，而成病卒」，下始言归乡里，与此异。范书同续书。 
　四八六　李燮拜京兆〔尹〕〔一〕，诏发西园钱，〔燮〕（君）上封事〔二〕，遂（上）〔止〕不发〔三〕。吏民爱敬，乃谣曰：「我府君，道教举，恩如春，威如虎，刚不吐，弱不茹，爱如母，训如父。」（姚。汪。俊──类聚卷一九　○　御览卷四六五 

〔一〕　据御览卷四六五补。 
〔二〕　据御览卷四六五改。 
〔三〕　同右。 
　　杜乔传
　四八七　〔杜乔字叔荣〕〔一〕。累祖吏二千石。乔少好学，治韩诗、京氏易、欧阳尚书，以孝称。虽二千石子，常步担求师。（姚。汪）─ ─范书本传注　○　御览卷六一一 
〔一〕　据御览卷六一一补。 
　四八八　乔诸生耿伯尝与鲔同止。冀讽吏执鲔为乔门生〔一〕。（
姚。汪）──范书本传注 
〔一〕　时值桓帝建和元年，刘鲔讹言清河王当统天下，事发被诛。梁冀欲害杜乔，故诬陷之。 
　四八九　梁冀讽有司劾杜乔，遂执系之，死狱中。与李固俱暴尸于城北，故人莫敢视者。乔故掾陈留杨匡闻之号哭，星行到洛，托为夏门亭吏，守卫尸丧，驱护蝇虫。都官从事执之以闻，太后义而不罪。使于是带铁锧上书诣阙〔一〕，乞杜李二公骸骨，太后许之。成礼殡殓，送乔丧还家，葬送行服，隐匿。（汪）──御览四二○ 

〔一〕　疑「使」系「匡」之讹。 
　　吴佑传
　四九○　吴佑字季英〔一〕，陈留人。父恢，南海太守。佑年十二，随恢到官。欲以杀青简写尚书章句〔二〕，佑谏曰：「今君踰江湘，越五岭，僻在海滨，风俗虽陋，然多珍玩，上为朝廷所疑，下为权戚所望。此章若成，载必兼两。昔马援以薏苡兴谤，王阳以衣囊邀名〔三〕，嫌疑之戒，愿留意焉。」恢抚其首曰：「吴氏世不乏季子者。」〔四〕（汪）──御览卷四五二　○　范书本传注。 

〔一〕　「佑」原作「佑」，与袁、范诸书同。然李贤曰：「续汉书作『佑』。」今据以正，下同。 
〔二〕　李贤曰：「杀青者，以火灸简令汗，取其青易书，复不蠹，谓之杀青，亦谓汗简。义见刘向别录也。」 
〔三〕　参见张璠纪桓帝纪注。 
〔四〕　同右。 
　四九一　吴佑年二十〔一〕，丧父，居无担石而不受赡遗。常牧豕于长垣泽中〔二〕，行吟经书。遇父故人，谓之曰：「卿二千石子，而自业贱事，纵子无耻，奈先君何？」佑辞谢而已，守志如初也。〔
年四十余，乃为郡吏，举孝廉〕〔三〕。（姚。汪）──御览卷四八四　○　书钞卷七九　范书本传注　御览卷七二 
〔一〕　书钞卷七九作「年三十」，误。 
〔二〕　参见袁山松书吴佑传注。 
〔三〕　据书钞卷七九、范书本传注补。 
　四九二　吴佑迁胶东侯相，政尚清静，以身率下，褒贤劝善为务。──职官分纪卷三二 
　四九三　赋钱五百，为父市单衣〔一〕。──范书本传注 
〔一〕　时佑任胶东侯相，啬夫孙性私赋民钱五百，市衣以进父。范书不载所赋钱数，李贤引续书以注。 
　　延笃传
　四九四　李文德素善延笃，谓公卿曰：「延笃有王佐之才。」欲令引进之。笃闻，为书止文德曰：「吾常昧爽栉梳，坐于客堂，朝则诵虞夏之书，历公旦之典礼，览仲尼〔之〕春秋〔一〕。当此之时，不知天之为盖，地之为舆〔二〕，慎勿迷其本，弃其生也。」（姚。汪）──类聚卷七○　○　御览卷七一四　白帖卷一四 

〔一〕　据御览卷七一四补。李贤引班固东都赋曰：「今论者但知诵虞夏之书，咏殷周之诗，讲羲文之易，论孔氏之春秋。」 
〔二〕　李贤引宋玉大言赋曰：「方地为舆，员天为盖。」 
　　史弼传
　四九五　敞为京兆尹〔一〕，化有能名，尤善条教，见称于三辅。（姚。汪）──范书本传注 
〔一〕　敞，史弼之父。 
　四九六　史弼迁河东太守，断绝书属。中常侍侯览遣诸生赍书请之，并求假盐税。弼大怒，乃付安邑狱，拷杀之。览遂诈作飞章下司隶，诬弼诽谤，槛车征。前孝廉魏劭毁变形服，诈为家僮，赡护于弼。弼遂受诬事，当弃市。劭与同郡人卖郡邸，行赂于览，得减死罪一等，论输左校。时人或讥曰：「平原行货免君〔一〕，无乃甚乎？」陶丘洪曰：「文王羑里，闳、散怀金〔二〕。史弼遭患，义夫献宝，亦何疑焉！」议者乃息。（汪）──御览卷四二○ 

〔一〕　弼前曾出任平原相，诏书下令举党人，弼独无所上。平原人感怀其德，故卖郡邸以赎弼。 
〔二〕　周文王曾被殷纣王囚于羑里，其臣闳夭、散宜生以黄金千镒求有莘氏美女、骊戎文马、有熊九驷献与纣王，使文王得以赦归。事见史记。 
　　卢植传
　四九七　植字子干，少事马融，与郑玄同门相友。植刚毅有大节，尝喟然有济世之志，不苟合取容，不应州郡命召。建宁中，征博士，出补九江太守，以病去官。作尚书章句、礼记解诂。稍迁侍中、尚书。张角起，以植为北中郎将征角，失利抵罪。顷之，复以为尚书。张让劫少帝奔小平津，植手剑责数让等，让等皆放兵，垂泣谢罪，遂自杀。董卓议欲废帝，众莫敢对，植独正言，语在卓传。植以老病去位，隐居上谷军都山。初平三年，卒。（姚。汪）──魏志庐毓传注　○　水经注卷一四湿余水注　御览卷二四一 

　四九八　太祖北征柳城，过涿郡，令告太守曰：「故北中郎将卢植，名著海内，学为儒宗，士之楷模，乃国之桢干也。昔武王入殷，封商容之闾；郑丧子产，而仲尼陨涕〔一〕。孤到此州，嘉其余风。春秋之义，贤者之后，有异于人〔二〕。敬遣丞掾修坟墓，并致薄醊，以彰厥德。」植有四子，毓最小。（姚。汪）──魏志卢毓传注 

〔一〕　史记殷本纪曰：「商容贤者，百姓爱之，纣废之。」又昭公二十一年左传曰：「及子产卒，仲尼闻之，出涕曰：『古之遗爱也。』」 
〔二〕　昭公二十年公羊传曰：「君子之善善也长，恶恶也短。恶恶止其身，善善及子孙。贤者子孙，故君子为之讳也。」 
　四九九　卢植能饮一石不醉。（姚。汪）──类聚卷七二 
　　赵岐传
　五○○　赵岐字台卿。献帝以为太仆，持节安慰天下。（姚。汪） ──类聚卷四九　○　御览卷二三○　书钞卷五四 
　　皇甫规传
　五○一　皇甫规以西羌之叛，为中郎将，讨纳叛羌。（姚。汪） ──书钞卷六三 
　五○二　皇甫规字威明，安定人　疠度辽将军，上书荐中郎将张奂自代。及党事起，天下名贤多见染逮。规虽为名将，素誉不高，自以西州豪杰，耻不得豫，乃先自上言：「臣前荐故大司农张奂，是附党。」朝廷知而不问也。（汪）──御览卷六三 
○ 
　五○三　皇甫规，安定人。〔乡人〕有以货买雁门太守〔一〕，还家，书刺谒规，规卧不迎。既入，而问曰：「卿前在郡，食雁美乎？」有顷，白王符在门，规素闻符名，乃遽起，衣不及带〔二〕，屐履出迎，援符手而还，与同坐极忻。时人为之语曰：「徒见二千石，不如一缝掖〔三〕。」言书生道义之为贵。（汪）──御览卷四七四　○ 
　又卷四九五　书钞卷三四 
〔一〕　据御览卷四九五补。 
〔二〕　书钞卷三四作「衣不及席」，非。 
〔三〕　郑玄曰：「逢，犹大也。大掖之衣，大袂单衣也。」范书王符传亦作「缝掖」，而礼记儒行「缝」作「逢」，古字通，亦可作「
丰」。 
　　张奂传
　五○四　张奂字然明，永寿元年迁安定属国都尉，郡界以宁。羌豪帅〔离湳〕感奂德〔一〕，上马二十四，先零（遣）酋长又遗金渠八枚〔二〕。奂〔受之，而〕召主簿〔张祁〕于〔诸〕羌前〔三〕以酒酬地曰：「使马如羊，不以入厩；使金如粟，不以入怀。」悉以马、金还之。（姚。汪）──书钞卷三八　○　御览卷八○九　又卷八九四　事类赋注卷九 

〔一〕　据御览卷八九四补。其「湳」下有夹注曰：「奴感切。」 
〔二〕　「遣」系衍文，据他三引删。 
〔三〕　「受之而」三字及「诸」字据御览卷八○九补。「张祁」二字据御览卷八九四补。范书本传未载主簿姓名。 
　五○五　张奂字然明，与段纪明、皇甫威明，俱显京师，号「凉州三明」，并为匈奴中郎将。（汪）──御览卷二四一 
　五○六　张奂字然明，拜太常卿，〔设职官粮限施行〕〔一〕。奂〔素〕有清节〔二〕，〔当〕可否之间〔三〕，强御不敢夺也。该览群籍，古今详备。（姚。汪）──御览卷二二八　○　书钞卷五三 

〔一〕　据书钞卷五三补。 
〔二〕　同右。 
〔三〕　同右。 
　五○七　张奂少立志节，董卓慕之，使其兄遗缣百匹。奂恶卓为人，绝而不受。（汪） ──御览卷八一八 
　五○八　张奂光和四年卒。遗令曰：「吾前后仕进，十腰银艾〔一〕，不能和光同尘，为谗邪所忌。但地底冥冥，长无晓期，而复缠以纩绵，牢以钉密，为不喜耳。今幸有前穿，朝陨夕下，措尸灵床，幅巾而已。奢非桓文，俭非王孙〔二〕，推情从意，庶免咎。」诸子从之。（汪）──御览卷五五三　○　文选卷五七潘岳哀永逝文注 

〔一〕　腰，要也　鸫续汉舆服志注引东观记曰：「九卿、执金吾、河南尹秩皆中二千石；大长秋、将作大匠、度辽将军、郡太守、国傅相皆秩二千石；校尉、中郎将、诸郡都尉、诸国行相、中尉、内史、中护军、司直秩皆二千石，以上皆银印青绶。」再按奂历任安定属国都尉、使匈奴中郎将、武威太守、度辽将军、大司农、护匈奴中郎将、少府、大司农、太常卿，则九要银印青绶。言十者，喻其多也。又李贤以为艾指绿绶，以艾草染而得，与东观记作「青绶」异　鸫续汉舆服志言绿绶系诸国贵人及相国所服，恐非二千石吏所得以服也。 

〔二〕　桓，齐桓公；文，晋文公也。范书作「奢非晋文」，与注文不符，恐误。李贤曰：「陆翙邺中记曰：『永嘉末，发齐桓公墓，得水银池金蚕数十箔，珠襦、玉匣、缯彩不可胜数。』左传曰：『晋文公朝王，请襚。王不许，曰：「王章也，未有代德而有二王，亦叔父之所恶也。」』晋文既臣，请用王礼，是其奢也。」又「王孙」，杨王孙也，汉武帝时人。临终戒其子掘穴深七尺，以身亲土而葬。事见汉书杨王孙传。 

　　段颎传
　五○九　段颎破羌。明年余羌复与烧何大豪寇张掖。颎下马大战，至日中，刀折矢尽，虏亦引退。──书钞卷一一八
  
 
  
司马彪续汉书卷五
　周天游辑注
　　陈蕃传
　五一○　陈蕃字仲举，汝南平舆人。年十五，常闲处一室，而庭宇芜秽。父友同郡薛勤来候之，谓蕃曰：「孺子何不洒扫，以待宾客？」蕃曰：「丈夫处世，当除天下，安事一室乎？」勤知其有清世志。（汪）──御览卷三八四　○ 
　文选卷六王僧达祭颜光禄文注 
　五一一　陈蕃出为豫章太守，性方峻，不接宾客。征为尚书令，送者不出郭门。（姚。汪）──类聚卷四八　○　文选卷六○　王僧达祭颜光禄文注　初学记卷一一 
　五一二　陈蕃谏桓帝云：「宫女数千，脂粉之耗，不可胜数。」（
姚。汪）──书钞卷一三五 
　五一三　陈蕃字仲举，谏桓帝曰：「鄙谚言『盗不过五女门』，以〔女〕贫家也〔一〕。今后宫之女，岂不贪国乎？」（汪）──御览卷四九五 
〔一〕　据纪纂渊海卷四一补。 
　五一四　陈蕃既被害，友人陈留朱震时为铚令，闻而弃官，哭之，收葬蕃尸，匿其子逸于甘陵界中。事觉系狱，合门桎梏。震受拷掠，誓死不言，故逸其得免。（汪）──御览卷四二○ 

　　王允传
　五一五　元仕郡为主簿〔一〕，在朝正色，举善不避仇怨，退恶不避亲戚。（姚。汪）──书钞卷七三（二） 
〔一〕　姚之骃按：「此似又一王元，非先任隗嚣，后为汉将者。范阙。」又汪文台按：「王元疑即王允之误，故姑附于此（指陈蕃传末）。」汪说是，今别作王允传，依孔本「王元」作「元」。 

　　党锢传
　五一六　刘淑，桓帝时对策，为天下第一，拜议郎。──纬略卷三 
　五一七　李膺性简亢，无所交接，唯以同郡荀淑、陈寔为师友。（
汪）──御览卷四○四　○　又卷四○七　初学记卷一八 
　五一八　荀爽尝谒李膺，因为其御，既还喜曰：「今日乃得御李君矣。」见慕如此。（汪）──御览卷四六七 
　五一九　为河南尹。阳翟令张兴，黄门张让〔一〕，政治残虐。膺上十日，收兴等考杀之〔二〕。──书钞卷七六 
〔一〕　疑「张让」下有脱文，或兴系让之宗亲子弟。 
〔二〕　范书失载，陈俞本改作膺任司隶校尉时诛杀张让弟野王令张朔事，且改注范书，恐非。 
　五二○　李膺门生皆禁锢，侍御史景毅子寔为膺门徒〔一〕，未有录牒，故不谴。毅慨然曰：「本谓膺贤，遣子师之，岂可以漏脱名籍，苟安而已。」遂自表免归，时人义之。（汪）──御览卷四二○ 

〔一〕　范书本传「寔」作「顾」。 
　五二一　范滂〔字孟博，汝南征羌人〕〔一〕。少励清节，为州里所知服。举〔孝廉〕〔二〕，光禄四行。时冀州饥荒，盗贼群起，乃以滂为清诏使，〔案察之。滂登车揽辔，慨然有澄清天下之志〕〔三〕。及至州境，守令自知赃污，望风解印绶而去。其所举议，莫不压服。（姚。汪）──书钞四○　○　御览卷七七八　初学记卷二 
○ 
〔一〕　据御览卷七七八补。又「羌」原误作「西」，据范书及续汉郡国志径改。又谢承书作「细阳人」，二说未知孰是。 
〔二〕　据御览卷七七八补。 
〔三〕　据初学记卷二○。御览卷七七八补。 
　五二二　范滂字孟博，坐系黄门北寺，北寺狱吏谓曰：「凡坐系皆祭皋陶。」滂曰：「皋陶贤者，古之直臣。知滂无罪，将理之帝。如其有罪，祭之何益？」众人由此止也。（姚。汪）──初学记卷二○　○　御览卷六四三 

　五二三　〔桓帝时〕〔一〕，汝南太守宗资以事委任功曹范滂。〔
中人以下共嫉之〕〔二〕，时人谣曰：「汝南太守范孟博，南阳宗资主画诺。」（汪）─ ─御览卷二六四　○　又卷四六五　书钞卷七七　文选卷三○　谢玄晖郡内登望诗注 
〔一〕　据御览卷四六五补。 
〔二〕　同右。 
　五二四　羊陟拜河南尹，常食干饭。（汪）──御览卷八五 ○ 
　五二五　献帝初，百姓饥荒，张俭资计差温，乃倾竭财产，与邑里共之，赖其差温故存者以百数。（汪）──御览卷四七六 
　五二六　陈翔字子麟。迁侍御史。正朔旦朝贺，梁冀威仪不整，请收治罪，时人奇之。（姚。汪）──书钞卷六二　○　初学记卷一二 
　　郭泰传
　五二七　郭泰字林宗，太原介休人。泰少孤，年二十，行学至成皋屈伯彦精庐，乏食，衣不盖形，而处约味道，不改其乐。李元礼一见称之曰：「吾见士多矣，无如林宗者也。」（姚。汪）──世说新语德行注　○　史略卷二 

　五二八　郭泰字林宗，退身隐居教授，徒众甚盛。丧母，友人或千里来吊之。（汪） ──御览卷五六一 
　五二九　及卒，蔡伯喈为作碑曰：「吾为人作铭，未尝不有惭容，唯为郭有道碑颂无愧耳。」初以有道君子征，泰曰：「吾观干象人事，天之所废，不可支也。」遂辞以疾。（姚。汪）──世说新语德行注　○　史略卷二 

　五三○　郭泰入汝南，交黄叔度〔一〕。至南州，先过袁奉高〔二〕，不宿而去，从叔度累日。或以问泰，泰曰：「袁奉高之器，譬诸轨滥，虽清而易挹也。叔度之器，汪汪若万顷之陂，澄之而不清，混之而不浊，不可量也。」（汪）──类聚卷九　 
○　御览卷七二　一切经音义卷五五　白帖卷七 
〔一〕　黄叔度，即黄宪，桓帝朝处士。 
〔二〕　袁奉高，即袁阆。与黄宪、戴良俱为汝南慎阳名士。 
　　许劭传
　五三一　许劭字子将。劭知人，入帻肆，拔樊子昭。（汪）──御览卷六八七 
　五三二　袁绍五世公族，尝除濮阳长，以母丧去官，服乘甚盛。入（累）〔界〕〔一〕，叹曰：「吾车服岂可使许子将见之哉！」乃谢遣宾客，以单车骑〔二〕。──书钞卷一三九 

〔一〕　据范书本传改。 
〔二〕　疑「骑」系「归」之误。 
　　何进传
　五三三　进字遂高，南阳人，太后异母兄也。进本屠家子，父曰真。真死后，进以妹倚黄门得入掖庭，有宠。光和三年，立为皇后，进由是贵幸。中平元年，黄巾起，进拜大将军。（姚。汪）──魏志董卓传注 

　五三四　绍使客张津说进曰：「黄门常侍，秉权日久。又永乐太后与诸常侍专通财利，将军宜整顿天下，为海内除患。」进以为然，遂与绍结谋。（姚。汪）──魏志袁绍传注 
　五三五　何进欲诛中常侍赵忠等，进乃诈令武猛都尉丁原放兵数千人，为贼于河内，称「黑山伯」，上书以诛忠等为辞，烧平阴、河津莫府人舍，以怖动太后。（姚。汪）──范书公孙瓒传注 

　　孔融传
　五三六　融〔字文举，鲁国人〕〔一〕，孔子二十世孙也〔二〕。高祖父尚，巨鹿太守；父宙，泰山都尉。融幼有异才。时河南尹李膺有重名，敕门下简通宾客，非当世英贤及通家子孙弗见也。融年十余岁，欲观其为人，遂造膺门，语门者曰：「我，李君通家子孙也。」膺见融，问曰：「高明父祖，尝与仆周旋乎？」融曰：「然。先君孔子与君先人李老君，同德比义而相师友，则融与君累世通家也。」众坐奇之，佥曰：「异童子也。」太中大夫陈炜后至〔三〕，同坐以告炜，炜曰：「人小时了了者，大亦未必奇也。」融答曰：「即如所言，君之幼时，岂实慧乎？」膺大笑，顾谓曰：「高明长大，必为伟器。」（姚。汪） 
──魏志崔琰传注　○　世说新语言语注 
〔一〕　据世说新语言语注补。 
〔二〕　世说注作「二十四世孙」。 
〔三〕　陈炜，袁纪作「陈袆」，而世说新语作「陈韪」。范书与续汉书同。 
　五三七　山阳张俭，以中正为中常侍侯览所忿疾，览为刊章下州郡捕俭。俭与融兄褒有旧，亡投褒。遇褒出。时融年十六〔一〕，俭以其少不告也。融知俭长者，有窘迫色，谓曰：「吾独不能为君主邪！」因留舍藏之。后〔以客发泄〕事泄〔二〕，国相以下密就掩捕，俭得脱走，登时收融及褒送狱。融曰：「保纳藏舍者融也，融当坐之。」褒曰：「彼来求我，罪我之由，非弟之过，我当坐之。」兄弟争死，郡县疑不能决，乃上谳，诏书令褒坐焉。融由是名震远近，与平原陶丘洪、陈留边让，并以俊秀为后进冠盖。融持论经理不及让等，而逸才宏博过之。（姚。汪）──魏志崔琰传注　○　初学记卷一七　御览卷四一六 

〔一〕　初学记卷一七作「年十五六」，御览卷四一六亦然。范书本传与魏志注同。 
〔二〕　据初学记卷一七补。 
　五三八　司徒、大将军辟举高第，累迁北军中候、虎贲中郎将〔一〕、北海相，时年三十八。承黄巾残破之后，修复城邑，崇学校，设庠序，举贤才，显儒士。以彭璆为方正，邴原为有道，王修为孝廉。告高密县为郑玄特立一乡，名为郑公乡。又国人无后，及四方游士有死亡者，皆为棺木而殡葬之。郡人甄子然孝行知名〔二〕，早卒，融恨不及之，乃令配食县社。其礼贤如此〔三〕。（姚。汪）──魏志崔琰传注　○　书钞卷六三　御览卷二四一　又卷二四○ 

〔一〕　书钞卷六三此句作「孔融拜北军中候，三日而迁虎贲中郎将」。魏志注引文当有脱文。 
〔二〕　按范书本传作「郡人甄子然、临孝存知名」。而袁纪作「使甄子然临配食县社」，无「临孝存」，与续书略同。沈家本诸史琐言考魏志注此引曰：「临孝存，人姓名也，疑此讹夺。」 

〔三〕　汪辑下尚有「融负其高气，志在靖难，而才疏意广，迄无成功」十八字，且曰据书钞卷六三补　鸫此乃陈本之谬种流传也，故不取。 
　五三九　在郡六年，刘备表融领青州刺史。建安元年，征还为将作大匠，迁少府。每朝会访对，辄为议主，诸卿大夫寄名而已。（姚。汪）──魏志崔琰传注　○　书钞卷五四　通典职官典　御览卷二三六 

　五四○　太尉杨彪与袁术婚姻〔一〕，术僭号，太祖与彪有隙，因是执彪，将杀焉。融闻之，不及朝服，往见太祖曰：「杨公累世清德，四叶重光。周书『父子兄弟，罪不相及』〔二〕。况以袁氏之罪乎？易称『积善余庆』〔三〕，但欺人耳。」太祖曰：「国家之意也。」融曰：「假使成王欲杀召公，则周公可得言不知邪？今天下缨緌搢绅之士所以瞻仰明公者，以明公聪明仁智，辅相汉朝，举直措枉，致之雍熙耳。今横杀无辜，则海内观听，谁不解体？孔融鲁国男子〔四〕，明日便当褰衣而去，不复朝矣。」太祖意解，遂理出彪。（姚。汪） 
──魏志崔琰传注 
〔一〕　惠栋曰：「古文苑载曹公卞夫人与杨太尉夫人袁氏书，又杨夫人答书称『彪袁氏顿首』是也。」 
〔二〕　僖公三三年左传引臼季语曰：「康诰曰：『父不慈，子不祗，兄不友，弟不共，不相及也。』」又昭公二十年左传引苑何忌曰：「在康诰曰『父子兄弟，罪不相及』，况在群臣？」今本康诰脱此文。 

〔三〕　见易坤文言。 
〔四〕　汉代地方名姓，往往以郡望自诩，所谓某某男子者，乃某某地名姓大族之意，非一般平民所能自言。 
　五四一　时论者多欲复肉刑。孔融乃建议曰：「古者敦庞，善否区别，吏端刑清，政无过失，百姓有罪，皆自取之。末世陵迟，风化坏乱，政挠其俗，法害其民。故曰上失其道，民散久矣。而欲绳之以古刑，投之以残弃，非所谓『与时消息』者也〔一〕。纣斮朝涉之胫，天下谓为无道〔二〕。夫九牧之地千八百君，若各刑一人，是天下常有千八百纣也。求俗休和，弗可得已。且被刑之人，虑不念生，志在思死，类多趣恶，莫复归正。夙沙乱齐〔三〕，伊戾祸宋〔四〕，赵高英布，为世大患，不能正人，遂为非也。故明德之君，远度深惟，弃短就长，不苟革其政者也。」朝廷善之，卒不改焉。（汪）──御览卷六四八 

〔一〕　见易丰卦。 
〔二〕　见尚书泰誓下。孔传曰：「冬日见朝涉水者，谓其胫耐寒，斮而视之。」 
〔三〕　「夙」原误作「风」，径改。夙沙者，夙沙卫也，齐灵公之幸臣。灵公废太子光而立牙，以夙沙卫为少傅。灵公死，光复位，夙沙卫以曾预废太子事奔高唐以叛。事见襄公十九年左传。 

〔四〕　襄公二十六年左传：楚客聘于晋，过宋，太子痤野享之。伊戾为太子内师而无宠，故诬太子将为乱，宋平公囚太子，乃缢而死。后平公闻痤无罪，乃烹伊戾。 
　　皇甫嵩传
　五四二　举孝廉，为郎中，迁霸陵、临汾令，以父丧遂去官。（姚。汪）──范书本传注 
　五四三　皇甫嵩为左中郎将，持节与右中郎将朱隽各领一军，击颍川贼〔一〕，进保长社。（姚。汪）──书钞卷六三 
〔一〕　指颍川黄巾军。 
　五四四　皇甫嵩为左中郎将，击匈奴〔一〕。（汪）──御览卷二四一 
〔一〕　范书、袁纪均无此事。疑「匈奴」乃「黄巾」之讹。 
　五四五　皇甫嵩领冀州牧，奏请一年租〔以〕赈饥民〔一〕。民歌之曰：「天下乱兮市为墟，母不保子兮妻失夫。赖得皇甫兮复安居。」（姚。汪）──类聚卷五○　○　御览卷二五○ 

〔一〕　据御览卷二五○补。 
　五四六　以日有重珥免〔一〕。（姚。汪）──范书本传注 
〔一〕　时董卓既诛，嵩拜太尉。范书本传作「以流星策免」，袁纪则作「日有重晕」，与续书同。 
　　朱隽传
　五四七　隽字公伟，会稽人。少好学，为郡功曹，察孝廉，举进士〔一〕。汉朝以讨黄巾功拜车骑将军。累迁河南尹。董卓见隽，外甚亲纳，而心忌之，隽亦阴备焉。关东兵起，卓议移都，隽辄止卓。卓虽惮隽，然贪其名重，乃表拜太仆以自副。隽被召，不肯受拜，因进曰：「国不宜迁，必孤天下望，成山东之结，臣不见其可也。」有司诘曰：「召君受拜，而君拒之；不问徙事，而君陈之，何也？」隽曰：「副相国，非臣所堪也；迁都非计，臣之所急也。辞所不堪，进臣所急，臣之所宜也。」有司曰：「迁都之事，初无此计也，就有未露，何所受闻？」隽曰：「相国董卓为臣说之，臣闻之于相国。」有司不能屈，朝廷称服焉。后为太尉。李傕、郭汜相攻，劫质天子公卿，隽性刚，即发病而卒。（汪）──吴志孙破虏讨逆传注 

〔一〕　卢弼三国志集解曰：「何焯曰：『史传言举进士，始见于此。』梁章巨曰：『此与后人由科举出身者相仿。』周寿昌曰：『后汉书作隽，云太守徐珪举孝廉，再迁除兰陵令，其叙隽出身是也。若举进士，两汉无此制，即司马彪时亦不能有也。「进士」两字恐是高第之误。』沈家本曰：『两汉无进士之名，此云举进士，未详其义。梁氏欲以今制拟之，殊非事实。』」天游按：礼记王制曰：「大乐正论造士之秀者，以告于王而升诸司马，曰进士。司马辨论百材，论进士之贤者，以告于王而定其论。论定然后官之，任官然后爵之，位定然后禄之。」续书所言，当取此义，非汉时即有此制。 

　五四八　朱隽为右中郎将，持节击颍川长社贼。（汪）──御览卷二四一 
　　董卓传
　五四九　堰下过军〔一〕。──范书本传注 
〔一〕　范书本传曰：「中平元年卓与张温讨先零羌，卓为羌所围，乃于所度水中伪作鄢，而潜从鄢下过军，得全师而还。」注曰：「续汉书『鄢』作『堰』。」 
　五五○　羌胡憋肠狗态〔一〕。──范书本传注 
〔一〕　范书本传「憋」作「敝」。注引方言曰：「憋，恶也。」又引郭璞曰：「憋怤，急性也。」此卓不肯就少府职所上疏中语。 
　五五一　太尉黄琬、司徒杨彪、司空荀爽俱诣卓，卓言：「昔高祖都关中，十一世后中兴，更都洛阳。从光武至今，复十一世　鸶石苞室谶，宜还都长安。」坐中皆惊愕，无敢应者。彪曰：「迁都改制，天下大事，皆当因民之心，随时之宜。昔盘庚五迁〔一〕，殷民胥怨，作三篇以晓之。往者王莽篡逆，变乱五常；更始赤眉之时，焚烧长安，残害百姓，民人流亡，百无一在。光武受命，更都洛邑，此其宜也。今方建立圣主，光隆汉祚，而无故损宫庙，弃园陵，恐百姓惊愕，不解此意，必尘沸蚁聚，以致扰乱。石苞室谶，妖邪之书，岂可信用？」卓作色曰：「杨公欲沮国家计邪？关东方乱，所在贼起。崤函险固，国之重防。又陇右取材，功夫不难。杜陵南山下有孝武故陶处，作砖瓦，一朝可办。宫室官府，盖何足言！百姓小民，何足与议。若有前却，我以大兵驱之，岂得自在！」百僚皆恐怖失色。琬谓卓曰：「此大事。杨公之语，得无重思！」卓罢坐，即日令司隶奏彪及琬，皆免官。大驾即西，卓部兵烧洛阳城外面百里。又自将兵烧南北宫及宗庙、府库、民家，城内扫地殄尽〔二〕。又收诸富室，以罪恶没入其财物，无辜而死者，不可胜计。（姚。汪）──魏志董卓传注　 
○　御览卷八三三　又卷七六七 
〔一〕　参见华峤书董卓传注。 
〔二〕　御览卷七六七作「洛阳城无只瓦尺木」。 
　　刘虞传
　五五二　是时用刘虞为幽州，刘焉为益州，刘表为荆州，贾琮为冀州。虞等皆海内清名之士，或从列卿、尚书以选为牧伯，各以本秩居任。旧典：传车参驾，施赤为帷裳。（姚。汪）──蜀志刘焉传注 

　　循吏传
　五五三　任延字长孙，治京氏易，显名太学。（姚。汪）──书钞卷九六 
　五五四　任延拜会稽南部都尉。时年十九，迎吏见其少：皆惊。会稽多名士，延到官，皆聘请高行俊乂，（警）〔敬〕待师友之礼〔一〕。及掾吏贫乏，辄分俸禄以赈给之。（姚。汪）──类聚卷六 

〔一〕　据范书本传改。 
　五五五　任延字长孙，为九真太守，教民牛耕，铸作田器，民以利之，产子多名曰：「任」。（姚。汪）──书钞卷三九 
　五五六　王涣为河南温县令，土俗豪强。涣到，举贤诛猾，民开门，皆放牛于野。（姚。汪）──书钞卷七八 
　五五七　王涣为洛阳令，履正。病卒，百姓哀痛，老少随车致祠，昼夜号泣〔一〕。（姚。汪）──书钞卷七八（二） 
〔一〕　「病卒」以下，陈俞本作吴汉事迹，误。 
　五五八　宠字祖荣〔一〕，受父业，以经明行修举孝廉，光禄察四行，除东平陵令。〔是时民俗奢泰，宠到官躬俭，训民以礼，上下有序，都鄙有章〕〔二〕。视事数年，以母病弃官　鹳姓士民攀舆拒轮〔三〕，充塞道路，车不得前，乃止亭，轻服潜遁，归修供养。（姚。汪）──吴志刘繇传注　○　类聚卷五○　御览卷二六七　书钞卷七八（二）书叙指南卷一五 

〔一〕　宠，刘宠也。 
〔二〕　据类聚卷五○补。 
〔三〕　书钞卷七八、类聚卷五○「士民」皆作「士女」。 
　五五九　后辟大将军府，稍迁会稽太守，正身率下，郡中大治。征入为将作大匠。山阴县民去治数十里有若邪中在山谷间五六老翁〔一〕，年皆七八十，闻宠迁，相率共送宠，人赍百钱。宠见，劳来曰：「父老何乃自苦远来？」皆对曰：「山谷鄙老，生未尝至郡县。他时吏发求不去，民间或夜不绝犬吠，竟夕民不得安。自明府下车以来，狗不夜吠，吏稀至民间。年老遭值圣化，今闻当见弃去，故戮力来送。」宠谢之，为选受一大钱，故会稽号宠为「取一钱太守」。其清如是。（姚。汪）──吴志刘繇传注　○　御览卷八三五　文选卷五九沈休文齐安陆昭王碑文注　事类赋注卷一○　类林杂说卷四 

〔一〕　御览卷八三五「若邪中」作「若水」，事类赋注卷一○ 
作「若耶水」，类林杂说卷四作「若耶溪」，而文选注则作「若耶山」，袁纪、范书与之同。天游按：下文既言「在山谷间」，「中」必不当作「山」。中、水形近易讹，恐当作「水」为是。耶、邪通用，御览之「」系「耶」之讹。又袁纪曰「去郡十里」，无「数」字，与续书异，恐其偶脱之耳。 

　五六○　宠前后历二郡，八居九列，四登三事〔一〕。家不藏贿，无重宝器，恒菲饮食，薄衣服，弊车羸马，号为「寠陋」。三去相位，辄归本土。往来京师，常下道脱骖过，人莫知焉。宠尝欲止亭，亭吏止之曰：「整顿传舍，以待刘公，不可得止。」宠因过去。其廉俭皆此类也。以老病卒于家。（姚。汪）──吴志刘繇传注 

〔一〕　宠历豫章、会稽二郡。范书本传言其二任将作大匠，二任宗正，一任大鸿胪，则有据可查居九列者五，其三不详焉。又代黄琼为司空，复代王畅为司空，又频迁司徒、太尉，故曰四登三事。 

　五六一　繇祖父本，师受经传，博学群书，号为通儒。举贤良方正，为般长，卒官。（姚。汪）──吴志刘繇传注 
　五六二　繇父舆〔一〕，一名方，山阳太守。岱、繇皆有俊才。（
姚。汪）──吴志刘繇传注 
〔一〕　舆，刘宠之弟。 
　　酷吏传
　五六三　严延年字次卿，为河南太守。冬月传属县囚会府下，流血数里，河南号为「屠伯」〔一〕。（汪）──御览卷二六 
〔一〕　此段文字始见班书酷吏传，范书酷吏传序李贤注引用之。疑御览引有误，或系续汉书酷吏传序之文，故列于此。汪文台删「年」字，作严延传，大误。 
　五六四　董宣为洛阳令。宁平公主乳母奴白日杀人〔一〕，因匿主家，吏不能得。及主出行，以奴骖乘。宣于大夏门亭候之，乃驻车叩马，以刀画〔地〕〔二〕，数主失者三，叱奴下车，格杀之。主即驰车入宫，上大怒，召宣：「令欲死乎？」宣叩头曰：「臣奉法之吏，不敢纵法，不欲死也。」上曰：「捶之！」宣曰：「愿一言，死无恨。」上曰：「何言？」宣曰：「陛下圣德中兴，而纵奴杀良民，以奴杀臣。臣死之后，陛下何以治天下？捶杀臣，不如臣自杀。」即以头撑楹，流血被面。上令小黄门持之，曰：「痴令！叩头谢主。」宣不从。上〔曰〕顿痴令头〔三〕，宣两手据地，不肯低头。上敕「强项令」出，诣大官赐食。（姚。汪） 
──类聚卷五○　○　御览卷二六六 
〔一〕　范书本传作「湖阳公主苍头」。 
〔二〕　据御览卷二六六补。 
〔三〕　同右。 
　五六五　阳球字方正，渔阳人也。少有勇气，〔拜〕尚书令〔一〕。中常侍王甫、曹节等秉权势，球常唾手拊髀曰：「阳球作司隶，此曹子何得尔邪？」寻为司隶，明日诣阙谢恩，甫时休下在舍。（恩）〔悉〕表甫罪〔二〕，〔奔车〕收送洛阳诏狱〔三〕，自临拷之。甫子萌，亦见收。〔死杖下，权门惶怖〕〔四〕。（姚。汪）──御览卷二五○　○　书钞卷六一　又卷三六 

〔一〕　据范书本传补。 
〔二〕　据汪辑改。 
〔三〕　据书钞卷六一补。 
〔四〕　同右。 
　五六六　杨球为幽州从事〔一〕，部分边塞，职事修理。（汪）──御览卷二六五 
〔一〕　汪辑改「杨」作「阳」　鸫范书本传不言球任幽州从事，袁纪亦不载，恐系别一人，暂列于此。 
　　宦者传
　五六七　孙程十九人立顺帝，〔帝赐程等车马〕、金钏、指环〔一〕。（汪）──广韵卷四去声三十三线　○　一切经音义卷二○ 
〔一〕　据一切经音义卷二○补。又此条宋本广韵有之，元泰定本脱之。 
　五六八　程到宜城，怨恨恚怼，刻瓦为印，封还印绶〔一〕。（姚。汪）──范书本传注 
〔一〕　程以为虞诩讼罪免官徙封，遂有是举。 
　五六九　腾父节〔一〕，字符伟，素以仁厚称。邻人有亡豕者，与节豕相类，诣门认之，节不与争。后所亡豕自还其家，豕主人大惭，送所认豕，并辞谢节，节笑而受之。由是乡党贵叹焉。长子伯兴，次子仲兴，次子叔兴，腾字季兴，少除黄门从官。永宁元年，邓太后诏黄门令选中黄门从官年少温谨者配皇太子书，腾应其选。太子特亲爱腾，饮食赏赐，与众有异。顺帝即位，为小黄门，迁至中常侍大长秋。在省闼三十余年，历事四帝，未尝有过。（姚。汪）──魏志武帝纪注　○　类聚卷九四　御览卷九○三　文选卷四四陈琳为袁绍檄豫州注 

〔一〕　类聚卷九四、御览卷九○三「节」均作「萌」。天游按：赵一清曰：「后汉书宦者传，曹节字汉丰，南阳新野人，疑彼是别一曹节。此则宋书礼志所谓处士者也。」卢弼曰：「按通典卷七十二云：魏明帝太和三年六月诏曰：『自我魏室，上承天序，既发迹于高皇。高皇之父处士君，精神幽远，号称罔记。其令公卿会议号谥。』所云处士君，即节也。」又侯康曰：「后汉书皇后纪献穆曹皇后讳节，魏公曹操之中女也。此书三少帝纪：景元元年六月，故汉献帝夫人节薨。若腾父名节，操不应复以名其女。」梁章巨据类聚卷九四，以为节萌形近，或本作萌而误作节。侯、梁二说甚是。今仍其旧而明其误。 

　五七○　好进达贤能，终无所毁伤。其所称荐，若陈留虞放、边韶，南阳延固、张温，弘农张奂，颍川堂溪典等，皆致位公卿，而不伐其善。蜀郡太守因计吏修敬于腾，益州刺史种暠于函谷关搜得其笺，上太守，并奏腾内臣外交，所不当为，请免官治罪。帝曰：「笺自外来，腾书不出，非其罪也。」乃寝暠奏。腾不以介意，常称叹暠，以为暠得事上之节。暠后为司徒，语人曰：「今日为公，乃曹常侍恩也。」腾之行事，皆此类也。桓帝即位，以腾先帝旧臣，忠孝彰着，封费亭侯，加位特进。太和三年，追尊腾曰高皇帝。（姚。汪）──魏志武帝纪注　○　文选卷四四陈琳为袁绍檄豫州注 

　五七一　嵩字巨高，质性敦慎，所在忠孝。为司隶校尉。灵帝〔时卖官，嵩以货得〕拜大司农〔一〕，入大鸿胪，代崔烈为太尉。黄初元年，追尊嵩曰太皇帝。（姚。汪）──魏志武帝纪注　○　范书袁绍传注　文选卷四四陈琳为袁绍檄豫州注 

〔一〕　据范书袁绍传注补。原误出续汉志，「志」系「书」之误。 
　五七二　单超，河南人。梁冀振动天下。延熹二年，皇后崩，帝呼单超等入，谋诛冀。及更召徐璜、具瑗等五人，遂定其议。帝囓超臂出血以为盟。冀及宗亲党与悉诛之。（汪） 
──御览卷三六九　○　白帖卷三○ 
　五七三　桓帝因日蚀之变，乃拜故司徒韩寅为司隶校尉〔一〕，以次诛鉏，京师整清。（汪）──汪辑 
〔一〕　汪文台注：「范作『演』。」此引不详所出。 
　五七四　侯览兄参为益州刺史，民有〔丰〕富者〔一〕，辄诬以大逆，皆诛灭之，没其财物以万亿计。太尉杨秉奏参，槛车征，于道自杀。京兆尹袁逢于旅舍阅参辎重三万余两〔二〕，皆金银珍玩，不可胜数。（汪）──书钞卷一三九　○　御览卷四九二　又卷二五八　书钞卷四一 

〔一〕　据书钞卷四一及御览卷二五八　卷四九二补。 
　五七五　吕强为（中）〔小〕黄门〔一〕，灵帝例封宦者，以强为都乡侯。强辞让恳恻，帝乃听之。数上书谏诤，为中常侍赵忠等所谮死。（汪）──御览卷二○一　○　书钞卷四八 

〔一〕　据书钞卷四八改。范书本传曰：「为小黄门，再迁中常侍。」 
　五七六　扶风孟他以蒲萄酒一斛遗张让〔一〕，即以为凉州刺史。──御览卷九七二　○　类聚卷八七 
〔一〕　类聚卷八七「斛」作「升」，且言此引亦见炖煌张氏家传。又范书本传注引三辅决录曰：「佗字伯郎。以蒲陶酒一斗遗让，让即拜佗为凉州刺史。」文又略异。佗即他，古通用。 

　五七七　司马直字叔异，洁白美须髯，容貌俨然，乡闾奉之如神。〔一〕（汪）──御览卷三七四 
〔一〕　司马直，河内人。巨鹿太守。时张让说帝令责修宫钱，直上书，即吞药以死谏止之。 
　　儒林传
　五七八　刘昆除江陵令。时县连火灾，昆辄向火叩头，多能降雨止风。（姚。汪）──类聚卷五○ 
　五七九　刘昆少学施氏易。明帝为太子，以易入授。（姚。汪）──初学记卷一○ 
　五八○　杨政字子行，少好学，京师语曰：「说经铿铿杨子行。」（汪）──御览卷四九五 
　五八一　杨政从代郡范升学。升尝为出妇所告，坐系狱。政乃肉袒〔一〕，以箭贯耳，抱升子，潜伏道傍，候车驾过，泣涕辞请，有感帝心。诏曰：「乞杨生师邪？」〔二〕为放出升。（汪）──御览卷四○四 

〔一〕　「袒」原误作「祖」，径改。 
〔二〕　「邪」原误作「即」，径正。 
　五八二　弇以尚书教授〔一〕，躬自耕种。常有黄雀飞来，随弇翱翔。（姚。汪） ──范书欧阳歙传注 
〔一〕　弇，陈弇也。字叔明，陈留人。 
　五八三　建武二年，尹敏上疏曰：「六沴作见，若是供御，帝用不差，神则大喜，五福乃降，用章于下。若不供御，六罚既侵，六极其下。明供御则天报之福，不供御则祸灾至。欲尊六事之体，则貌、言、视、听、思、心之用，合六事之揆以致乎太平，而消除轗轲孽害也。」（汪）──续汉五行志注 

　五八四　尹敏为鄢陵令〔一〕，以县仓漏三所自免。（姚。汪）──书钞卷七八 
〔一〕　姚、汪二辑据陈、俞本作「长陵令」　鸫范书本传，敏三迁始任长陵令，且坐与诏捕男子周虑相善而免官，与续书所载非一事。姚、汪二辑误。 
　五八五　杨仁字文义，巴郡人。显宗特诏补北宫卫士〔令。引见，上便宜十二事，皆当时急务〕〔一〕。及帝崩，时诸马贵盛，各争欲入宫。仁被甲持戟，严勒门卫，莫敢轻进者。肃宗既立，诸马共谮仁，上知其忠，愈善之。（姚。汪）──御览卷三五二　○　书钞卷一二四　初学记卷一七 

〔一〕　据书钞卷一二四补。 
　五八六　杨仁字文义，阆中人〔一〕。后辟司徒桓虞府，掾有宋章者，贪而不法，仁终不与交言同席，时人畏其节。（汪）──御览卷四九二 
〔一〕　「杨」原误作「阳」，「阆」误作「关」，皆径改。 
　五八七　周泽字稚都，为太常，清洁循行，尽敬宗庙。尝卧疾斋宫〔一〕。（姚。汪） ──书钞卷九○ 
〔一〕　其妻哀其老病，窥问所苦。泽怒妻干犯斋禁，收送诏狱谢罪。当世疑其诡激。 
　五八八　何休，任城樊人。朴讷而精研六经，世儒无及者。（汪）。──御览卷四六四 
　　文苑传
　五八九　黄香拜尚书左丞，功汉当迁，和帝诏留增秩。后拜尚书，迁仆射。（姚。汪）──初学记卷一一 
　五九○　崔琦字子玮，济北相瑗之宗也。引古今成败以戒梁冀，冀不能受。乃作外戚箴，又作鹄赋以为讽。后除临济令，不敢之职，解印而去。冀令刺客求之，见琦耕于陌上，怀书一卷，息辄偃而咏之，刺客贤之，以实告琦，因得脱走。（汪）──御览卷六一一 

　五九一　边韶字孝先，以文学知名，教授数百人。韶口辩，曾昼假卧，弟子嘲之曰：「边孝先，腹便便。懒读书，但欲眠。」韶潜闻之，应时对曰：「边为姓，先为字。腹便便，五经笥。但欲眠，思经事。寐与周公通梦，坐与孔子同意。师而可嘲，出何典记？」（姚。汪） 
──类聚卷二五 
　五九二　张升字彦真，陈留尉氏人。祖富平侯〔一〕。（汪）─ ─汪辑 
〔一〕　富平侯，张放也，西汉张汤之六代孙。此引亦不详所出。 
　五九三　赵壹闭关却扫〔一〕，非德不交。（汪）──文选卷一六江文通恨赋注　○　龙筋凤髓判卷一 
〔一〕　龙筋凤髓判卷一「关」作「门」，汪辑亦然。 
　　独行传
　五九四　谯玄字君黄，能说春秋，迁中散大夫。（汪）──御览卷二四三 
　五九五　李业字距游〔一〕，广汉人。王莽居摄，太守刘咸闻业有德，辟业，业称疾，咸怒，教曰：「贤者不避害，犹彀射市中，命薄者先死。」令业诣狱养病。客有说咸者，乃出业。（汪）──御览卷六四三 

〔一〕　范书本传「距」作「巨」。 
　五九六　温序为护军校尉〔一〕，行部至陇西，为隗嚣将荀宇等所劫，欲生降序。序大怒，以节挝杀人，贼趍欲杀序，宇止之曰：「义士欲死节，赐剑令自裁。」序受剑，衔须着口中，叹曰：「无令须污土。」遂伏剑。（姚。汪）──类聚卷二 
○ 
〔一〕　范书本传作「护羌校尉」。袁纪及东观记亦然。通鉴考异曰：「检西羌传，九年方置此官，牛邯为之。又云邯卒职省，则序无缘作『护羌』。」故通鉴但云校尉。今按恐当以类聚卷二○作「护军校尉」为是。 

　五九七　周畅字伯持，性仁慈，为河南尹。永初二年夏旱，久祷无应。畅因收葬洛城傍客死骸骨凡万余人，应时澍雨，岁乃丰稔，位至光禄勋。（汪）──御览卷五五三 
　五九八　李充为太守鲁平请署功曹，不就。平怒，乃投充以捐沟中，因谪署县都亭长，不得已，起亲职役。（汪）──御览卷二六四 
　五九九　范丹，桓帝时以丹为莱芜长，不到官。后辟太尉府。自以狷急，不能从俗，常佩韦于朝。徒行弊服，卖卜于市。遭党人禁锢，遂推鹿车，载妻子，捃拾自资，或依宿树荫，如此十余年，乃结草室内居焉。闾里歌曰：「甑中生尘范史云，釜里生鱼范莱芜。」（姚。汪）──御览卷四八四　○　初学记卷一八（二）　类聚卷三五 

　　逸民传
　六○○　平原王君公以明道深晓阴阳，怀德灭行，和光同尘，不为皎皎之操。王莽世退身，侩牛自给〔一〕，有似蜀之严君平〔二〕。（汪）──御览卷八二八 
〔一〕　李贤曰：「侩谓平会两家卖买之价。」 
〔二〕　华阳国志卷一二益梁宁三州先汉以来士女曰：「高尚逸民严遵字君平，成都人。」与范书逸民传所言严光字子陵，一名遵，会稽余姚人者非一人也。又御览卷二五八引益部耆旧传曰：「严遵字王思，为扬州刺史。」则蜀人乃有二严遵也。 

　六○一　高凤字文通，南阳人。妻将之田，曝麦于庭，令凤护鸡，忽然天暴风大雨，凤持竿诵经，不觉潦水流麦。妻还怪问，凤方悟。（汪）──御览卷七六七 
　　周乘传
　六○二　周乘字子居〔一〕，拜侍御史、公交车司马令，不畏强御，以是怨于幸臣〔二〕。（汪）──御览卷二三○ 
〔一〕　书钞卷五五「子居」作「子车」。其引不详所出，然与御览多同，疑亦出自续汉书。又「乘」原误作「垂」，径正。 
〔二〕　书钞卷五五末有「拜交趾刺史」五字。 
　　羊茂传
　六○三　羊茂字季宝，豫章人。为东郡太守，冬坐白羊皮，夏处单版榻，常食干饭，出界买盐豉〔一〕，妻子不历官舍。（汪）──御览卷二六○ 
〔一〕　「豉」原误作「致」，径改。 
　　封观传
　六○四　封观当举孝廉〔一〕，以兄名不显，耻受之，称疾不赴。后数年，兄得举，观乃就录上郡。（姚。汪）──书钞卷七九 
〔一〕　「当举」原误倒，据汪辑径正。 
　　陈谦传
　六○五　陈谦字伯让，拜御史中丞，执宪奉法，多所纠正，为百僚所敬〔一〕。（姚。汪）──初学记卷一二 
〔一〕　书钞卷六二引略同。孔本作谢承书，陈本作续汉书。今从孔本。 
　　胡绍传
　六○六　胡绍为河内怀令，三日一视事，十日一诣仓〔受〕俸米，〔一〕于阁外炊作干饭食之，不设釜灶。得一强盗，问其党与，得数百人，皆诛之。政教清平，为三河表。（姚。汪）──类聚卷五○　○　御览卷二六七 

〔一〕　据御览卷二六七补。 
　　王苑传
　六○七　王苑字孙仲〔一〕，安贫〔贱〕〔二〕，茅屋蓬户，藜藿不餍。（姚。汪）──类聚卷三五　○　御览卷四八四 
〔一〕　御览卷四八四作「字仲安」。 
〔二〕　据御览卷四八四补。 
　　祝良传
　六○八　祝良字劭卿，长沙临湘人。（姚。汪）──范书顺帝纪注 
　　应志传
　六○九　志字仲节，汝南南顿人也。曾祖父顺。（姚。汪）──范书顺帝纪注 
　　蒋诩传
　六一○　蒋诩字符卿，父丧，吊者盈门。后母疾之，不得止旧庐，自作山庵于侧，往如旧〔一〕。（姚。汪）──姚辑 
〔一〕　不详所出，俟考。 
　　郗虑传
　六一一　虑字鸿豫，山阳高平人。少受业于郑玄，建安初为侍中。（姚。汪）──魏志武帝纪注　○　范书献帝纪注　又孔融传注　文选卷三五潘勖册魏公九锡文注 
　　刘备传
　六一二　刘备字玄德，涿郡人，汉景帝中山靖王胜之后〔一〕。（ 
姚。汪）──姚辑 
〔一〕　不详所出，俟考。 
　　黄巾传
　六一三　巨鹿张角，自称天师，弟子数十万人〔一〕。始起兵，皆着黄巾，以相识别，故世谓「黄巾贼」。（汪）──御览卷六八七　○　范书灵帝纪注 
〔一〕　范书灵帝纪注作「三十六万余人」。 
　六一四　张角别党马元义，为山阳所捕得，锁送京师，车裂于市。〔一〕（汪）──御览卷六四五 
〔一〕　袁纪卷二四作「黄巾马元义等于京师谋反，皆伏诛」。且系此事于起义之后之五月乙卯日。范书则言于起义之前，由卖而「车裂于洛阳」，三说有异，录以备考。 
　　西南夷传
　六一五　西南夷曰：滇池出孔雀。（姚。汪）──类聚卷九一　○　御览卷九二四 
　六一六　哀牢夷出光珠、琥珀、水精、火精、璃。（汪）── 御览卷八○八（三） 
　　西羌传
　六一七　西羌之本，出自三苗，姜姓之别也。其国近南岳。及舜流四凶，徙之三危，河关之西南羌地是也。（汪）──范书本传注 
　六一八　西羌自赐支以西，滨河首左右，居今河关西可（十）〔千〕余里〔一〕，有河曲，羌谓之赐支。（汪）──御览卷一六五 
〔一〕　据范书西羌传改。 
　六一九　遂亡入河、湟间〔一〕。（汪）──范书本传注 
〔一〕　羌无弋爰剑为秦所执，以为奴隶。爰剑亡归，路遇劓女，遂成夫妇，亡入河、湟间。诸羌怪其死里逃生，推以为豪帅。 
　六二○　种羌九千余户，在泷西临洮谷。（汪）──范书安帝纪注 
　六二一　武威鹯阴河〔一〕。──范书本传注 
〔一〕　赵冲追叛羌及于此。范书作「建威」。 
　　西域传
　六二二　甘菟〔一〕。──范书本传注 
〔一〕　范书本传作「甘英」，袁纪亦然。乃班超所遣使大秦，至西海而还者。 
　六二三　西域条支国出孔雀。（姚。汪）──类聚卷九一　○　御览卷九二四 
　六二四　大秦国，名犁鞮鞬，在西海之西。──文选卷三张平子东京赋注 
　六二五　大秦国有夜光璧。（汪）──类聚卷八四 
　六二六　大秦国以金银为钱〔一〕，十银钱当一金钱。（汪）─ ─御览卷八一二 
〔一〕　「金银」原误作「金钱」，径改。 
　六二七　大秦国合诸香煎其汁，谓之苏合。（汪）──御览卷九八二 
　六二八　天竺国，一名身毒，在大月氏东南。修浮图佛道以成俗，不杀伐。（汪） ──类聚卷七六 
　六二九　天竺国出石蜜、胡椒、黑盐。（汪）──御览卷九五八　○　书钞卷一四六　又卷一四七　御览卷八五七　又卷八六五 
　六三○　天竺国，一名身毒，出琉璃珠玑。（汪）──御览卷八 ○二 
　六三一　宁弥国王本名拘弥。（汪）──范书本传注 
　六三二　西夜国生独白草，煎以为药，傅箭，所射辄死〔一〕。（
汪）。──御览卷九九四　○　证类本草卷八 
〔一〕　证类本草卷八作「独自草」，末句作「人中之辄死」。 
　　乌桓传
　六三三　以父名为姓。（汪）──汪辑 
　六三四　戎末瘣〔一〕。（汪）──汪辑 
〔一〕　此二引均不详所出　鸫魏志乌丸传注引魏书载有乌丸大人戎末廆为都尉，顺帝时从击鲜卑有功。而范书本传作「戎朱廆」。则汪引之「瘣」系「廆」之误。 
　　鲜卑传
　六三五　鲜卑〔亦东胡之支也〕〔一〕。禽兽异于中国者有野马、原羊、角端牛。以角为弓，世谓之角端弓也。（姚。汪）──书钞卷一二五　○　御览卷三四七 
〔一〕　据御览卷三四七补。 
　　散句
　六三六　负书来学，云集京师。（汪）──文选卷五六陆佐公石阙铭注 
　六三七　周毖〔一〕。（汪）──范书献帝纪注 
〔一〕　李贤曰：「东观记曰：『周珌，豫州刺史慎之子也。』续汉书、魏志并作『毖』，音秘。」范书与东观记同，珌音必。疑其系董卓传之文。 
　六三八　黎民乐业。──书钞卷一五 
　六三九　举止自若。──书钞卷一四 
　六四○　好古博闻。──书钞卷一二 
　六四一　昌邑王见狗冠方山冠，龚遂曰：「王之左右，皆狗而冠。」〔一〕（汪） ──御览卷九○四 
〔一〕　记纂渊海卷九八亦作续汉书之文　鸫龚遂乃西汉人，汉书五行志曰：「贺为王时，又见大白狗冠方山冠而无尾，此服妖，亦犬祸也。贺以问郎中令龚遂，遂曰：『此天戒，言在仄者尽冠狗也。』」二载意虽相近而文异，疑御览所引系某东汉人书疏策文之语，暂入散句以俟考。汪辑入刘备传，非。 

　六四二　梅福上书曰：「仲尼之庙，不出阙里。」〔一〕──文选卷四二应休琏与广川长岑文瑜书一首注 
〔一〕　梅福，字子真，九江寿春人。成帝时上书，以为宜建三统，封孔子之世以为殷后。其文曰：「今仲尼之庙不出阙里，孔氏子孙不免编户，以圣人而歆匹夫之祀，非皇天之意也。」疑文选注「汉书」上衍「续」字，或与上条类同，故亦暂入散句以俟考。 

　　　序传
　六四三　朗祖父隽，字符异，博学好古，倜傥有大度。长八尺三寸，腰带十围，仪状魁岸，与众有异，乡党宗族咸景附焉。位至颍川太守。父防，字建公，性质直公方，虽闲居宴处，威仪不忒。雅好汉书名臣列传，所讽诵者数十万言。少仕川郡，历官洛阳令、京兆尹。以年老转拜骑都尉，养志闾巷，阖门自守。诸子虽冠成人，不命曰进不敢进，不命曰坐不敢坐，不指有所问不敢言，父子之间肃如也。年七十一，建安二十四年终。有子八人，朗最长，次即晋宣皇帝也。（姚。汪）──魏志司马朗传注　○　御览卷三七七 

　六四四　灵台者，乃周家之所造台也，图书术籍，珍玩宝怪，皆所藏也。（汪）──初学记卷二四
 
 
  八家后汉书辑注八家后汉书辑注（华峤汉后书、谢沈后汉书、张莹后汉南记、袁山松后汉书、张璠后汉纪、无名氏后汉书、附录）

华峤汉后书卷一
　周天游辑注
　　明帝纪
　○○一　明帝至长安，迎取飞廉并铜马，置上西门平乐观。（汪。黄） ──文选卷三张平子东京赋注 
　○○二　馆陶公主为子求郎，不许，赐钱千万。明帝谓群臣曰：「
郎官上应列宿，非其人则民受其殃。」〔一〕（姚。汪。黄）──初学记卷一一　○　御览卷二一五 
〔一〕　黄辑又注出书钞卷六○　鸫其所据乃陈本，孔本作应劭汉官仪。今从孔本。 
　○○三　帝自制五行章句〔一〕。（汪。黄）──范书桓郁传注　○　御览卷五九一 
〔一〕　东观记与此同，而范书作「五家章句」。李贤曰：「此言『
五家』，即谓五行之家也。」 
　○○四　世祖既以吏事自婴，帝尤任文法，总揽威柄，权不借下。值天下初定，四民乐业，户口衣食滋植，断狱号居前世之十二。中兴已来，追踪宣帝。夫以锺离意之廉法，谏诤恳切，以宽和为首。以此推之，斯亦难以德言者也〔一〕。（汪。黄）─ 
─御览卷九一　○　类聚卷一二　书钞卷一五 
〔一〕　天游按：范书锺离意传曰：「帝性褊察，好以耳目隐发为明，故公卿大臣数被诋毁，近臣尚书以下至见提拽，常以事怒郎药崧，以杖撞之。」又曰：「朝廷莫不悚栗，争为严切，以避诛责，唯意独敢谏争。会连有变异，意复上疏曰：『咎在群臣不能宣化理职，而以苛刻为俗。吏杀良人，继踵不绝　鹳官无相亲之心，吏人无雍雍之志　鹳姓可以德胜，难以力服。先王要道，民用和睦，故能致天下和平，灾害不生，祸乱不作。愿陛下垂圣德，揆万机，诏有司，慎人命，缓刑罚，顺时气，以调阴阳，垂之无极。」华峤「难以德言者也」之断语，当本于此。而范论作「岂弘人之度未优乎」，未免有避重就轻之嫌。 

　　章帝纪
　○○五　魏文帝称「明帝察察，章帝长者」〔一〕。（姚。汪。黄） ──范书章帝纪注 
〔一〕　此引当系章帝纪华峤论之语。  
　　灵帝纪
　○○六　（元和）〔光和〕元年〔一〕，置鸿都门学，〔画孔子及七十二弟子像〕〔二〕。其诸生皆敕州郡、三公举用辟召，或出为刺史、太守，入为尚书、侍中，乃有封侯赐爵者，士君子皆耻与为列焉〔三〕。（汪。黄）──文选卷三八任彦升为范史云让吏部封侯第一表注　○　御览卷二○一 

〔一〕　据汪辑改。 
〔二〕　据御览卷二○一补。 
〔三〕　袁宏纪卷二四曰：「本颇以经学相招。后诸能为尺牍、词赋及工书鸟篆者至数千人，或出典州郡，入为尚书侍中，封赐侯爵。」 
　○○七　灵帝时，遂使钩盾令宋典缮治南宫，〔修玉堂殿〕〔一〕。又使掖庭令毕岚铸铜人四，列于苍龙、玄武阙外。又铸四锺，皆受二千斛，悬于〔玉〕堂及云台殿殿前〔二〕。又铸天禄虾蟆吐水，渴乌施于桥西，用洒南北郊路，以省百姓洒道之费〔三〕。〔又铸四出文钱〕〔四〕。（姚。汪。黄）──类聚卷八四　御览卷八一三 

〔一〕　据御览卷八一四补。 
〔二〕　据范书补。 
〔三〕　天游按：范书张让传「天禄虾蟆」下作「吐水于平门外桥东，转水入宫。又作翻作渴乌」云云。又御览卷九四九引张璠纪作「吐水于平昌门外桥东约入宫，又作翻车渴乌」云云，疑华书「吐水」下脱「于平昌门外桥东，转入宫。又作翻车」十四字。 

〔四〕　据御览卷八一三补。 
　○○八　灵帝于平乐观下起大坛，上建十二重五彩华盖，高十丈。坛东北为小坛，复建九重华盖，高九丈，列奇兵骑士数万人。天子住大盖下。礼毕，天子躬擐甲，称无上将军，行阵三匝而还。设秘戏以示远人。（汪。黄）──水经注卷一六谷水注 

　　献帝纪
　○○九　李傕等大战弘农，百官士卒死者不可胜数。董承密招白波帅李乐等率众来共击傕等〔一〕，大破之，乘舆乃得进。承夜潜过曰：「先具舟船为应。」帝步出营，临河岸高不得下。时中官伏德扶中宫，一手持十疋绢。乃取德绢，连续挽而下，余人匍匐岸侧，或自投死亡。（汪。黄）──御览卷八一七　○　文选卷一○潘安仁西征赋注 

〔一〕　「傕」原作「●」，径正之。 
　　皇后纪
　○一○　孝献伏后，兴平二年立为皇后。李傕、郭泛等败乘舆于曹阳。帝乃潜夜渡河走，六宫皆步行出营。后手持缣数疋，董承使孙微以刃胁夺之〔一〕，杀傍侍者，血溅后衣〔二〕。（汪。黄）──御览卷八一八 

〔一〕　天游按：范书伏后纪作「符节令孙徽」，袁纪卷二八作「荷令孙俨」，疑华书「微」系「徽」之误。「徽」、「俨」，黄奭曰「
当作孙俨」。又按其官职恐当以「符节令」为是。 
〔二〕　廿二史考异曰：「世讥范蔚宗创为皇后纪，非也。晋书称华峤作汉后书九十七卷，有帝纪十二卷，皇后纪二卷。峤以皇后配天作合，前史作外戚传以继末编，非其义也，故改皇后纪，次帝纪之下。然则皇后之纪，乃峤自出新意，蔚宗特因之不改尔。」故今立皇后纪，而伏后纪必系其下卷无疑。 

　　李通传
　○一一　李通字次元〔一〕，以谶记说光武〔二〕，为大司空。而有议，惧欲避世，数乞骸骨，乃许，以特进奉朝请。（姚。汪。黄。铃木─ ─书钞五二　○　初学记卷一一 
〔一〕　陈本作「文元」，初学记亦然。汪、姚、黄三辑皆从之。天游按：范书本传作「文元」，然袁纪作「次元」，孔本仍宋本之旧，较陈本据范书妄改为佳，今从孔本。 
〔二〕　李通父守说谶云：「刘氏复兴，李氏为辅。」  
　　来歙传玄孙艳
　○一二　艳好学下士，开馆养徒众。少历显位，灵帝时位至司空。（姚。汪。黄）──蜀志来敏传注  
　　邓晨传
　○一三　邓晨字伟卿，拜光禄大夫。数燕见，说故旧平生为欢。晨从容谓上曰：「仆竟辨之。」上大笑，使持节监诸将汝南，从幸度淮，因领九江兵。（铃木） ──书钞卷五六 
　　邓禹传
　○一四　邓禹字仲华，拜大司徒。年二十四，内文明，笃行淳备。（姚。汪。黄。铃木）──书钞卷五二 
　○一五　邓禹十三男，各令习一艺。（姚。汪。黄。铃木）── 御览卷七四四  
　　冯异传
　○一六　冯异字公孙，代邓禹讨三辅，车驾送之，赐七尺剑，诏进征西大将军。攻赤眉，大为所败，散步走归营。收其散卒，与贼约期〔一〕。（铃木）──书钞卷六四 
〔一〕　天游按：孔本标目作「收散卒，奋翼渑池」，则「与贼约期」下必有脱文。范书本传其下有「追破于崤底，玺书劳曰『终能奋翼渑池』」数言，似能当之。又陈、俞本此引皆改注范书，非。 

　○一七　三辅大乱，异讨之。与贼赤眉会，大破于崤底，追击之。又大破（之）〔行巡〕〔一〕，上书言状，不敢自伐。诸将或欲分其功，诏云：「征西功，若丘山也。」（姚。汪。黄。铃木）──书钞卷六四 

〔一〕　据俞本改。「又大破」以下系建武六年与隗嚣相拒时事，或编者致误，亦或传刻致讹。 
　　岑彭传曾孙熙
　○一八　岑彭字君然，说降朱鲔，迁征南将军，治军整齐，秋毫无犯。击蜀，宿于彭亡之地，为公孙述客所刺。（姚。汪。黄。铃木）──书钞卷六四 
　○一九　岑熙为东郡太守，好聘礼隐逸，显之于朝，与参政事，视事三年。〔政化大行〕〔一〕，人歌之曰：「我有枳棘，岑君伐之；〔二〕我有蟊贼，岑君遏之〔三〕。狗吠不惊，足下生牦，含哺鼓腹，焉知凶灾。我嘉我生，独丁斯时。美矣岑君，于戏（如）〔休〕兹〔四〕。」（姚。汪。黄）──御览卷二六○　○　书钞卷三五（二）又卷七六　晏公类要卷二○ 

〔一〕　据书钞卷七六补。 
〔二〕　李贤曰：「枳棘多榛梗，以喻寇盗充斥也。」 
〔三〕　李贤曰：「蟊贼，食禾稼虫名，以喻奸吏侵渔也。」 
〔四〕　据晏公类要卷二○改。范书本传亦作「休兹」。  
　　贾复传
　○二○　贾复为执金吾。更始郾王尹尊及诸将反，上召诸将议，以檄叩地曰：「郾最强，宛次之，〔谁当击之〕〔一〕？」复率尔对曰：「臣请击郾。」上笑曰：「执金吾击郾，吾复何忧邪？」（汪。黄。铃木）──御览卷二三七 

〔一〕　据职官分纪卷三五补。 
　　吴汉传
　○二一　吴汉在朝廷唯公。（姚。汪。黄。铃木）──书钞卷五一  
　　陈俊传
　○二二　拜为强弩偏将军，赐绛衣九百领，以衣中坚同心士。（姚。汪。黄。铃木）──范书本传注 
　○二三　赐俊玺书曰：「将军元勋大着，威震青、徐，两州有警，得专征之。」〔一〕（姚。汪。黄。铃木）──范书本传注 
〔一〕　时张步复叛，俊追讨斩之，故帝赐书褒奖。 
　　臧宫传
　○二四　韩颜〔一〕。（姚。汪。黄）──范书本传注 
〔一〕　范书本传曰：「宫与祭遵击更始将左防、韦颜。」李贤曰：「华峤书『韦』字作『韩』。」 
　○二五　使张明〔一〕。（姚。汪。黄）──范书本传注 
〔一〕　范书本传曰：「宫屡下郡邑，帝使太中大夫持节拜宫为辅威将军。」李贤曰：「华峤书曰『使张明』也。」 
　○二六　上玺书劳宫，赐吏士绛缣六千匹〔一〕。（姚。汪。黄。铃木）──范书本传注 
〔一〕　时宫破延岑，悉降其众。 
　　耿弇传弟子秉
　○二七　耿弇字伯昭，为建武将军〔一〕，北攻渔阳。弇以父况据上谷，又兄弟无在京师，自疑求还。诏报曰：「将军举宗为国，所向陷敌。」（铃木）──书钞卷六四 
〔一〕　范书本传作「建威将军」，是。 
　○二八　耿秉字伯初〔一〕，为征西将军，出西域。秉镇抚单于，匈奴与国怀其恩信〔二〕，南留单于，以安天下。秉壮勇，与士简易，军行常自被甲。（姚。汪。黄）──书钞卷六四（二） 

〔一〕　「秉」原误作「康」，据汪辑径改。 
〔二〕　疑「与」系「举」之误。 
　○二九　耿秉为人威重有谋略，拜执金吾。每行幸，秉恒领宿卫。（汪。黄。铃木） ──御览卷二三七 
　　王霸传
　○三○　王霸字符伯，为偏将军。上以霸晓兵爱士，可以独任者也。（铃木）──书钞卷六四 
　　祭遵传
　○三一　祭遵字弟孙。建武三年〔一〕，为征虏将军，南击弘农贼。贼射遵洞肘，出血流袖〔二〕。众见遵伤，稍退，遵叱之，士卒战皆百倍。光武叹曰：「安得忧国奉公如祭征虏者乎！」（姚。汪。黄。铃木）──书钞卷六四 

〔一〕　范书本传作「二年」，是。 
〔二〕　范书本传作「弩中遵口，洞出流血」。 
　　朱佑传
　○三二　朱佑为护军，舍止亲幸，莫与为比。（铃木）──书钞卷六四 
　　王梁传
　○三三　梁〔字君严〕〔一〕，为野王令。赤伏符曰「王梁主卫作玄武」〔二〕。光武以野王本卫地，玄武水神，司空水土之官，于是擢王梁拜大司空。（汪。黄。铃木）──书钞卷五二　○　初学记卷一一（二） 

〔一〕　据初学记卷一一补。 
〔二〕　「伏」原误作「服」，径改。 
　　马成传
　○三四　马成字君迁，拜骁骑将军，北屯常山。积数年，上以其勤劳，征归京师。边民多上书请之，〔上〕复以成镇抚之〔一〕。（汪。黄。铃木）──书钞卷六四　○　御览卷二三八 

〔一〕　据御览卷二三八补。 
　　傅俊传子昌
　○三五　傅俊子昌，徙封芜湖侯。建初中，遭母忧，（固）〔因〕上书以国贫不之封〔一〕，乞钱五万为关内侯〔二〕。肃宗贬为关内侯，竟不赐钱。（汪。黄。铃木）──御览卷二○一 

〔一〕　据汪辑改。 
〔二〕　范书作「五十万」，此作「五万」，误。 
　○三六　论曰：中兴二十八将，前世以为上应二十八宿，未之详也。然咸能感会风云，奋其智勇，称为佐命，亦各志能之士也〔一〕。（姚。汪。黄）──范书朱景王杜马刘傅坚马传论 

〔一〕　李贤注曰已上皆华峤之辞，故依汪辑附傅俊传后。 
　　窦融传玄孙章
　○三七　学者称东观为老氏藏室，道家蓬莱山〔一〕。（姚。汪。黄。铃木）──书钞卷一○一　○　初学记卷一二　文选卷四六王元长三月三日曲水诗序注　白帖卷七四　御览卷二三三　龙筋凤髓判卷三 

〔一〕　李贤曰：「老子为守臧史，后为柱下史，四方所记文书皆归柱下，事见史记。言东观经籍多也。蓬莱，海中仙山，为仙府，函经秘录并皆在焉。」时太仆邓康以窦章居贫孝养，仍讲读不辍，故荐章入东观，为校书郎。 

　　马援传子防
　○三八　马援在河西，有谷数万斛，乃叹曰：「凡殖财者，贵以施也，否则守钱虏耳。」（汪。黄。铃木）──御览卷八三七 
　○三九　援为陇西太守，遇长吏如兄长，〔委以任之〕〔一〕。（
姚。汪。黄。铃木）──书钞卷七四 
〔一〕　据陈、俞本补。 
　○四○　马援字文渊，为伏波将军，振旅京师，厚加赐车一乘，朝见次九卿。（铃木） ──书钞卷六四 
　○四一　马防字孝孙，行车骑将军，与长水校尉耿恭师征卢水羌还〔一〕，帝亲驾幸其府。（姚。汪。黄。铃木）──书钞卷六四 
〔一〕　卢水，即卢溪水。水经注卷一河水注曰：「湟水又东，卢溪水注之。水出西南卢川，东北流注于湟水。」此水在金城郡临羌县东。 
　○四二　马防行车骑将军，位列九卿，班同三府。（姚。汪。黄）──书钞卷六四 
　○四三　永平十五年，上始欲征匈奴，与窦固等议出兵调度，皆以为塞外草美，可不须谷马　鸶军出塞，无谷马故事。马防言当与谷。上曰：「何以言之？」防对曰：「宣帝时五将出征，案其奏言，匈奴候骑得汉马矢，见其中有粟，知汉兵出，以故引去。以是言之，马当与谷。」上善其用意微致，即下调马谷，防遂见亲也〔一〕。──天中记卷四五 

〔一〕　此引与御览卷八三七所引东观记略同，疑天中记引书名有讹，故附传末以俟考。
 
 
  
华峤汉后书卷二
　周天游辑注
　　鲁恭传
　○四四　鲁恭字仲康，拜司徒，数有忠言，陈正得失。恭在位，选辟皆妙，至列卿〔郡守〕数十人〔一〕。（姚。汪。黄。铃木）──书钞卷五二 
〔一〕　据汪辑补。 
　　刘宽传
　○四五　宽为南阳太守，遇民如子，不曾出詈言也。（姚。汪。黄。铃木）──书钞卷七四 
　○四六　刘宽为南阳太守，吏有罪，蒲鞭示耻〔一〕。（铃木）──书钞卷七四 
〔一〕　古者以生皮为鞭，宽仁恕，代之以蒲草，仅示耻耳。 
　○四七　刘宽为南阳太守，平心举善，每自克责，吏民爱敬，不敢欺也〔一〕。（姚。汪。黄。铃木）──书钞卷七五 
〔一〕　姚、汪、黄三辑依陈、俞本作倪宽传，误。今从孔本。 
　○四八　刘宽为南阳太守，常好与诸生讲论经义，政化流传，不严而治。（姚。汪。黄。铃木）──书钞卷七五 
　　韦彪传
　○四九　韦彪上疏曰：「欲急民所务，当先除其恶〔一〕。其原在尚书典枢机，天下事一决之，不可不察故也。」（姚。汪。黄）──书钞卷五九（二）　○　类聚卷四八 
〔一〕　类聚卷四八「恶」作「患」，与范书同。 
　○五○　韦彪上疏曰：「有楚狱事繁〔一〕，故置尚书令史以助郎。郎主文案，与令史不殊。」（汪。黄）──御览卷二一三　○　大唐六典卷一 
〔一〕　永平中，楚王英谋反，事泄自杀，楚狱遂兴，累年相陷坐死徙者以千数。 
　　范迁传
　○五一　范迁为司徒，在公辅，有宅数亩，田不过一顷，推与兄子。（汪。黄）──御览卷八二一 
　　桓谭传
　○五二　桓谭上疏言事，出为六安郡丞，意忽忽不乐而卒。──职官分纪卷四一  
　　冯衍传子豹
　○五三　衍祖父立，生满，年十七丧父，早卒，满生衍〔一〕。（
姚。汪。黄。铃木）──范书本传注 
〔一〕　惠栋曰：「前书曰『立字圣卿』，奉世子也。」又李贤注引东观记曰：「野王生座，袭父爵为关内侯，座生衍。」与此大异。范书从东观记。李贤注又曰：「衍之祖冯参忠正。」惠栋以为「参为衍从祖也。」 

　○五四　丹死〔一〕，衍西归。吏以亡军，下司命乘传逐捕，故亡命〔二〕。（姚。汪。黄。铃木）──范书本传注 
〔一〕　丹，廉丹，王莽时拜平均公、更始将军，于无盐为赤眉所杀。此前衍两次劝丹背莽，丹不从。 
〔二〕　亡命河东也。 
　○五五　冯豹字仲文，为尚书郎，勤力不懈。每奏事不报，常伏省阁下，或从昏至明。帝闻而嘉之，乃加赏赐〔一〕。（姚。汪。黄。铃木）──书钞卷三六　○　又卷六○ 
〔一〕　职官分纪卷八末句作「章帝嘉之，数加赏赐。豹眠熟，上令引被覆之」。 
　○五六　论曰：夫贵者负势而骄人，才士负能而遗行，其大略然也。二子不其然乎〔一〕！冯衍之引挑妻之譬，得矣。夫纳妻皆知取詈己者，而取士则不能。何也？岂非反妒情易，而恕义情难。光武虽得之于鲍永，犹失之于冯衍〔二〕。（姚。汪。黄）──范书冯衍传论 

〔一〕　李贤引史记曰：「魏太子击逢文侯之师田子方，引车下道。子方不为礼。太子击曰：『富贵者骄人乎？贫贱者骄人乎？』子方曰：『贫贱者骄人耳。夫诸侯骄人则失其国，大夫骄人则失其家。贫贱者行不合，言不用，则去之楚、越，若脱然，柰何同之哉？』」 

〔二〕　李贤曰「自此已上皆华峤之词」。 
　　申屠刚传
　○五七　申屠刚为尚书令。时内外群臣，多帝自迁举，加以法理严察，职事过苦，尚书近臣，乃至捶扑，牵曳于前，群臣莫敢言，唯刚每极谏。（汪。黄。铃木） 
──御览卷二一○  
　　鲍永传孙德
　○五八　鲍德为南阳太守，民号为「神父」。（姚。汪。黄）──书钞卷七五 
　　郅恽传
　○五九　恽拜长沙太守，崇教化，表异行。（姚。汪。黄。铃木） ──书钞卷七四 
　　郎顗传
　○六○　华峤曰：汉之十叶，王莽篡位。闻道术之士西门君惠、李守等多称谶云：「刘秀为天子。」〔一〕自光武为布衣时，数言此，及后终为天子，故甚信其书。郑兴以忤意见疏，桓谭以远斥忧死。及明、章二帝，祖述其意，故后世争为图纬之学，以矫世取资。是以通儒贾逵、马融、张衡、朱穆、崔寔、荀爽之徒，忿其若此，奏皆以为虚妄不经，宜悉收藏之。惟斯事深奥，善言古者，必有验于今；善言天者，必有验于人，而托云天之历数、阴阳、占候，今所宜急也。占候、术数能仰瞻俯察，参诸人事，祸福吉凶既应，引之教义，亦有着明。此盖道术之有益于后世，为后人所尚也〔一〕。（黄）── 
袁宏纪卷一八顺帝纪 
〔一〕　黄奭以为系郎顗传论，今从之。 
　　郭伋传
　○六一　伋征拜颍川太守，帝劳之曰：「郡得贤能太守，去帝城不远，河润九里，冀京师并蒙其福。（姚。汪。黄。铃木）──书钞卷七四  
　　孔奋传
　○六二　孔奋字君鱼，守姑臧长，治有异政，以仁义折强扶弱，好恶分明，匈奴不敢犯塞。──职官分纪卷四二 
　○六三　奋为武都太守，有美行，爱之如骨肉；无义，憎之如仇雠。（姚。汪。黄。铃木）──书钞卷七四 
　　张堪传
　○六四　张堪拜渔阳太守，治稻田八千余顷，百姓殷富，童谣歌曰：「桑无附枝，麦秀两歧。张君为政，乐不可支。」童谣如此〔一〕（铃木）──书钞卷七六 
〔一〕　陈本改注范书，非。 
　○六五　上问掾樊显曰〔一〕：「太守在蜀，谁最能者？」显曰：「渔阳太守张堪昔在蜀最能。堪仁足以惠下，威足以齐奸，清廉无以为比。」上曰：「何以为效？」显曰：「当破蜀时，公孙述珍宝山积，卷握之物，足当十世。而堪不以介意，去蜀之日，乘朽辕车，白布破囊而已〔二〕。」（姚。汪。黄）──书钞卷七五 

〔一〕　显，蜀郡计吏。时光武召见诸郡计吏，问其风土及前后守令能否。 
〔二〕　此引陈本多妄改，姚辑从之。而汪辑不详所出，照录姚辑，妄注出类聚。黄辑亦依陈补。皆非。 
　　廉范传庆鸿
　○六六　廉范为武原太守，下车申明赏罚，诛锄奸滑，表用良吏。（姚。汪。黄。铃木）──书钞卷七五
  
○六七　廉范迁蜀郡太守，生子皆以廉为名者千数。（姚。汪。黄。铃木）──书钞卷七五 
　○六八　廉范百姓歌之〔一〕。（铃木）──书钞卷七六 
〔一〕　时范任蜀郡太守，许民夜作，但严使储水以防火，百姓称便，乃歌曰：「廉叔度，来何暮？不禁火，民安作。平生无襦今五。」事见范书本传。此引当有脱文。 
　○六九　洛阳庆鸿慷慨好义，廉范与为刎颈之友。时人称曰：「前有管鲍〔一〕，后有庆廉。」（汪。黄）──御览卷四○七 
〔一〕　史记管晏列传曰：「管仲曰：『吾始困时，尝与鲍叔贾，分财多自与，鲍叔不以我为贪，知我贫也。吾尝为鲍叔谋事而更穷困，鲍叔不以我为愚，知时有利不利也。吾尝三仕三见逐于君，鲍叔不以我为不肖，知我不遭时也。吾尝三战三走，鲍叔不以我为怯，知我有老母也。公子纠败，召忽死之，吾幽囚受辱，鲍叔不以我为无耻，知我不羞小节，而耻功名不显于天下也。生我者父母，知我者鲍子也。』」 

　　羊续传
　○七○　羊续字兴祖，为南阳太守，以清率下，唯卧一幅布绹，裯绹败，糊纸补之。──天中记卷四八  
　　樊宏传
　○七一　樊宏字靡卿，为光禄大夫，位特进。宏为人性谦卑畏慎，不求苟得。（姚。汪。黄。铃木──书钞卷五六 
　　梁统传玄孙冀
　○七二　梁冀妻孙寿色美，〔而善为妖态〕〔一〕，能作愁眉、啼妆、堕马髻、折腰步、龋齿笑，以为媚惑〔二〕。（姚。汪。黄。铃木）──类聚卷一八　○　御览卷三八○ 
〔一〕　据御览卷三八○补。 
〔二〕　风俗通义曰：「愁眉者，细而曲折。啼者，薄拭目下若啼处。墯马髻者，侧在一边。折腰步者，足不任体。龋齿笑者，若齿痛不忻忻。始自冀家所为，京师翕然皆放效之。」 

　○七三　梁冀爱监奴秦宫，官至太仓令，得入妻寿所。寿见宫，屏御者以言事，因通焉。宫威权大震，二千石皆拜谒之。（姚。汪。黄。铃木）──类聚卷三五 
　　张纯传子奋
　○七四　张奋字雅通，拜大司马，在位名为清白。（姚。汪。黄。铃木）──书钞卷五一 
　　郑兴传子众
　○七五　郑兴，更始立，拜谏议大夫，使安集关西。（姚。汪。黄。铃木）──书钞卷五六 
　○七六　郑众使匈奴，欲令众拜，不为屈。朝议复欲遣众，众曰：「今往匈奴，必恐取胜于臣，臣不忍持大汉节，对裘跪拜。」明帝收系廷尉狱。（汪。黄。铃木）──御览卷五四二 

　○七七　郑众字仲师，为左冯翊，征为大司农。是时朝议欲改弊，〔一〕众谏以为不可。诏切责，至被奏劾，执之不移。（姚。汪。黄。铃木）──书钞卷五四 
〔一〕　时章帝议复盐铁官也。 
　○七八　郑众字仲师，为大司农，在位以清正称。（姚。汪。黄。铃木）──书钞卷五四 
　　陈元传
　○七九　初欲立左氏传博士，范升〔奏〕以为左氏浅末〔一〕，不宜立。陈元闻之，乃诣阙上疏争之，更相辩对凡十余上。帝卒立左氏学〔二〕。〔立博士四人，元为第一〕〔三〕。（姚。汪。黄。铃木）──御览卷二三六　○　书钞卷六七 

〔一〕　据书钞卷六七补。又「升」误「叔」，据书钞径改。 
〔二〕　此光武建武初之事。 
〔三〕　据书钞卷六七补。 
　○八○　元字长孙〔一〕，以才高著名，辟司空掾。宋弘受罪，上书讼之，言甚切直，又敷陈当世便〔宜〕事〔二〕。（姚。汪。黄。铃木）──书钞卷六八 
〔一〕　书钞卷六七作「字襄孙」，误。范书亦作「长孙」。 
〔二〕　据汪辑补。 
　　贾逵传
　○八一　贾逵字景伯，有赡才，能通古今学。神爵集宫殿，上召见，敕兰台给笔，作神爵颂。除兰台令史〔一〕。（汪。黄。铃木）──书钞卷六二 
〔一〕　书钞引书名误「华峤汉书」为「华谭汉书」。  
　　张霸传孙楷
　○八二　张楷字公超，家贫无以为业，常乘驴车至县卖药。（汪。黄。铃木）──御览卷九八四 
　　桓荣传子郁　孙焉　玄孙典　玄孙彬
　○八三　桓荣为博士。会庭中诏赐奇果，受赐者怀之，荣独举手奉以拜。光武笑指之曰：「此真儒生也。」（汪。黄。铃木）──御览卷九六四　○　书钞卷一九 
　○八四　建武二十八年，桓荣为太子少傅，赐以辎车乘马。荣大会诸生，陈其车马印绶曰：「今日所蒙，稽古之力也，可不勉乎？」（
铃木）──书钞卷一三九　○　又卷六五 
　○八五　荣为少傅，以太子经学成毕，上疏谢归道。太子以书谢。（姚。汪。黄。铃木）──书钞卷六五 
　○八六　桓荣字春卿，迁太常。明帝〔即位〕〔一〕，尊以师礼，甚见亲重〔二〕。乘舆幸太常府，荣东面坐，设几杖，〔会百官〕，〔三〕天子亲自执经。既罢，悉以太官供具赐太常家，其恩礼若此。（姚。汪。黄。铃木）──书钞卷五三　○　初学记卷一二 

〔一〕　据初学记卷一二补。 
〔二〕　初学记卷一二下尚有「拜之」二字，疑系「拜二子为郎」之误，故暂不补入。 
〔三〕　据初学记卷一二补。 
　○八七　桓荣迁谏议大夫〔一〕，每大射养老礼毕，帝辄引荣及弟子升堂，执经自为辨说。──职官分纪卷六 
〔一〕　东观记及范书均作「拜荣为五更」。此作「迁谏议大夫」，误。 
　○八八　荣长子雍早卒，少子郁嗣。（姚。汪。黄。铃木）── 范书本传注 
　○八九　桓郁字仲思〔一〕。敦厚笃学，传父业，以尚书教授，门徒常数百人。选侍中。帝以郁先师子，有礼让，甚亲厚焉。常居中论经书，问以政事，反复乃行，受章录事，不离左右。明帝自制五行章句〔二〕，令郁校定于宣明殿中。（姚。汪。黄。铃木）──书钞卷五八　○　范书本传注　御览卷五九一 

〔一〕　范书本传作「仲恩」。 
〔二〕　「五行」原误作「五经」，据范书本传注径改。 
　○九○　郁上书乞身〔一〕，天子忧之，有诏公卿议。议者皆以郁身为名儒，学者之宗，可许之。于是诏郁以侍中行服。（姚。汪。黄。铃木）──范书本传注 
〔一〕　以母忧故也。 
　○九一　郁六子，普、延、焉、俊、酆、良。普嗣侯，传国至曾孙绝。酆、良子孙皆博学有才能。（姚。汪。黄。铃木）──范书本传注 
　○九二　桓焉明经笃行，有名称，以尚书入授安帝，拜太傅，录尚书事。复入授顺帝于禁中，因晏见建言宜引三公、尚书入省事，天子从之。（姚。汪。黄。铃木）──书钞卷五九 

　○九三　焉长子衡，早卒。中子顺，顺子典。典十二丧父母，事叔母如事亲。立廉操，不取于人，门生故吏问遗，一无所受。（姚。汪。黄。铃木）──范书本传注 
　○九四　十年不调〔一〕。（姚。汪。黄。铃木）──范书本传注 
〔一〕　此言桓典任侍御史之长。范书作「七年」。 
　○九五　迁平津都尉、钩盾令、羽林中郎将〔一〕。（姚。汪。黄。铃木）──范书本传注 
〔一〕　此亦桓典事迹。 
　○九六　酆生麟。（汪。黄）──范书本传注 
　　丁鸿传
　○九七　荣弟子丁鸿学最高。（汪。黄）── 范书桓荣传注 
　○九八　华峤曰：论语称夫子温良恭俭让，以得之行省乎〔一〕？故尝请论之：孔子曰：「太伯其可谓至德也已矣，三以天下让，民无（德）〔得〕而称焉〔二〕。」孟子曰：「闻伯夷之风者，贪夫廉，懦夫有立志。」〔三〕然则太伯出于不苟得，未始有于让也。是以太伯称〔至德，伯夷称〕贤人〔四〕，后之人慕而徇之。夫有徇则激诡生，而取与妄矣。故夫邓彪、刘恺让其弟以取义，使弟非服而己享其名，其于义不亦薄乎？又况乎干有国之纪，而使将来者妄举措哉！古之君子，立言非〔苟显其理〕〔五〕，将以启天下之方悟者；立行非独善其身，将以训〔天下之方动者。言行之所开塞，可无慎〕哉〔六〕！原丁鸿之心，其本主于忠爱乎〔七〕？何其终悟而从义也？以此殆知其徇尚异于数世也〔八〕。（汪。黄）──袁宏纪卷一二　○　范书丁鸿传论 

〔一〕　语出论语学而篇。疏曰：「敦柔润泽谓之温，行不犯物谓之良，和从不逆谓之恭，去奢从约谓之俭，先人后己谓之让，言孔子行五德而得与闻国政。」 
〔二〕　据论语泰伯篇改。 
〔三〕　语出孟子尽心下。 
〔四〕　据范书丁鸿传论补。惠栋曰范此论皆华峤之辞。 
〔五〕　同右。 
〔六〕　据范书丁鸿传论补。 
〔七〕　「乎」字原误置上文「哉」字之上，据范书径改。 
〔八〕　范书丁鸿传论末句作「异夫数子类乎徇名者焉」。 
　　孝子传
○九九　孔子曰：「夫孝莫大于严父，严父莫大于配天，则周公其人也。」〔一〕子路曰：「伤哉贫也！生无以养，死无以葬。」子曰：「啜菽饮水，孝也。」〔二〕夫锺鼓非乐云之本，而器不可去〔三〕；三牲非致孝之主，而养不可废〔四〕。存器而忘本，乐之遁也〔五〕；调器以和声，乐之成也。崇养以伤行，孝之累也；修己以致禄，养之大也。故言能大养，则周公之祀，致四海之祭。言以义养，则仲由之菽，甘于东邻之牲〔六〕。夫患水菽之薄，干禄以求养者，是以耻禄亲也。存诚以尽行，孝积而禄厚者，此能以义养也。 

〔一〕　见孝经圣治章。李贤曰：「配天，谓宗祀文王于明堂，以配上帝。」 
〔二〕　语出礼记檀弓下，文稍略耳。 
〔三〕　论语阳货篇曰：「乐云乐云，锺鼓云乎哉？」马融曰：「乐之所贵者，移风易俗，非谓锺鼓而已。」 
〔四〕　孝经孝行章曰：「事亲者，居上不骄，为下不乱，在丑不争。居上而骄则亡，为下而乱则刑，在丑而争则兵。三者不除，虽日用三牲之养，犹为不孝也。」故华峤作如是语。 

〔五〕　「遁」，袁纪卷一一引作「过」，皆训作失。 
〔六〕　易既济曰：「东邻杀牛，不如西邻之禴祭。」其意以「黍稷非馨，明德惟馨」，修德者虽不杀牛而行薄祭，以其有德而实受其福。 
　　孔子称「孝哉闵子骞，人不间于其父母兄弟之言」〔一〕，言其孝皆合于道，莫可复间也。先代石氏父子称孝，子庆相齐，人慕其孝而治〔二〕，此殆所谓孝乎？惟孝，友于兄弟，施于有政，是亦为政也〔三〕。 

〔一〕　语出论语先进篇。陈群曰：「言子骞上事父母，下顺兄弟，动静尽善，故人不得有非间之言。」疏曰：「间，谓非毁间侧。」 
〔二〕　汉书石奋传载：奋恭谨，举莫与比。其长子建，次甲，次乙，次庆，皆以驯行孝谨，官至二千石，故号奋为万石君。庆为齐相，齐国慕其家行，不治而齐国大治，为立不相祠。 

〔三〕　语见论语为政篇，乃孔子之言。又尚书君阵曰：「惟孝，友于兄弟，克施有政。」又按此段范书失载，据袁宏纪卷一一补入。黄辑脱，汪辑转引于惠氏补注，而不详其所出。 

　　中兴，庐江毛义少节，家贫，以孝行称。南阳人张奉慕其名，往候之。坐定而府檄适至，以义守令，义奉檄而入，喜动颜色。奉者，志尚士也，心贱之，自恨来，固辞而去。及义母死，去官行服。数辟公府，为县令，进退必以礼。后举贤良，公交车征，遂不至。张奉叹曰：「贤者固不可测。往日之喜，乃为亲屈也。斯盖所谓『家贫亲老，不择官而仕』者也〔一〕。」建初中，章帝下诏褒宠义，赐谷千斛，常以八月长吏问起居，加赐羊酒。寿终于家。 

〔一〕　乃韩诗外传第一章曾子之语。 
　　安帝时，汝南薛包孟尝，好学笃行，丧母，以至孝闻。及父娶后妻而憎包，分出之，包日夜号泣，不能去，至被欧杖。不得已，庐于舍外，旦入而洒扫，父怒，又逐之。乃庐于里门，昏晨不废。积岁余，父母惭而还之。后行六年服，丧过乎哀。既而弟子求分财异居，包不能止，乃中分其财。奴婢引其老者，曰：「与我共事久，若不能使也。」田庐取其荒顿者，曰：「吾少时所理，意所恋也。」器物取朽败者，曰：「我素所服食，身口所安也。」弟子数破其产，辄复赈给。建光中，公交车特征，至，拜侍中　瘘性恬虚，称疾不起，以死自乞。有诏赐告归，加礼如毛义。年八十余，以寿终。若二子者，推至诚以为行，行信于心而感于人，以成名受禄致礼，斯可谓能以孝养也。若夫江革、刘般数公者之义行，犹斯志也。撰其行事着于篇〔一〕。（汪。黄）──范书刘赵淳于江刘周赵传序　○　袁宏纪卷一一　御览卷一八一　又卷五一二 

〔一〕　史通序例篇曰：「迨华峤后汉，多同班氏。如刘平、江革等传，其序先言孝道，次述毛义养亲。此则前汉王贡传体，其篇以四皓为始也。」又列传篇曰：「亦有事迹虽寡，名行可崇，寄在他篇，为其标冠。若商山四皓，事列王阳之首；庐江毛义，名在刘平之上。」据此则诸孝子合为一传，始自华峤书也。范晔因而不改，自沈约以下，遂相沿成习。今从黄辑，标目孝子传。 

　一○○　刘平为全椒（令）〔长〕〔一〕，掾吏五日一朝，罢门阑卒署，各遣就农，人感怀，至或增赀就赋，或减年从役，刺史行部，狱无囚徒，民各自以为职，不知所问，唯班诏书而去。先是县多虎为害，平到修政，选进儒良，黜贪残，视事三月，虎皆渡江而去。（姚。汪。黄。铃木）──御览卷二六七　○　书钞卷七八 

〔一〕　据书钞卷七八改。 
　一○一　孝报云：「三日至矣。」〔一〕（汪。黄。铃木）── 范书本传注 
〔一〕　王莽时，以父普为田禾将军任为郎。尝告归，过邮亭，不自名。亭长闻孝当过，洒扫以待，不肯内，且问孝当何时至，孝遂作如右答。范书本传作「寻到矣」。 
　一○二　赵孝字（常）〔长平〕〔一〕，拜长乐卫尉，弟礼为御史中丞。上嘉孝兄弟治行，欲宠异之，常使礼十日一至卫尉府，太官送供具，令相对尽欢。礼终，孝以卫尉官属送丧归葬，天下荣之。（姚。汪。黄。铃木）──书钞卷五三 

〔一〕　据东观记、袁纪、范书改。 
　一○三　语以避兵道〔一〕。（汪。黄。铃木）──范书本传注 
〔一〕　时江革负母逃难，或语以避兵道，遂免于难。范书作「或乃指避兵之方」。 
　一○四　临淄令杨音高之，设特席，显异巨孝于稠人广众中，亲奉钱以助供养。（姚。汪。黄。铃木──范书本传注 
　一○五　终不报书，一无所受〔一〕。（姚。汪。黄。铃木）─ ─范书本传注 
〔一〕　时帝宠遇江革，京师贵戚马廖、窦宪等各奉书致礼于革。 
　一○六　致羊一头，酒二斛〔一〕。（汪。黄。铃木）──范书本传注 
〔一〕　元和中，革谢病归，帝诏县常以八月长吏存问，且致羊酒。 
　一○七　与脱田同罪〔一〕。（汪。黄）──范书本传注 
〔一〕　范书作「夺田」。时郡国牛疫，遂令行区种法以增耕。而吏举度田，欲令多前，至于不种之处，亦通为租。故刘般上疏建言，若吏度田不实，使与脱田同罪。 
　一○八　刘恺字相豫，为太常，论议囗囗，常引正大义，诸儒为之语曰：「难经伉伉刘太常。」（姚。汪。黄。铃木）──书钞卷五三　○　类聚卷四九　御览卷二二八 
　　班彪传子固
　一○九　班彪字叔皮，辟司徒掾〔一〕。彪既才高，而专心述作在史籍之间。（铃木）──书钞卷六八 
〔一〕　司徒者，王况也。王音肃。 
　一一○　班固拜为郎中，使终成前所著书，学者莫不讽诵〔一〕。自为郎中，遂见亲近，读书禁中，或连日继夜。每行巡狩，辄献上赋颂。朝廷有大议，使难问，赏赐恩宠甚渥，然二世位不过郎中。（姚。汪。黄。铃木）──书钞卷六三 

〔一〕　「讽」原误作「庄」，径改。 
　一一一　大将军窦宪拜班固为中护军，与参谋议。（铃木）── 书钞卷六四 
　一一二　论曰：司马迁、班固父子，其言史官载籍之作，大义粲然着矣。议者咸称二子有良史之才。迁文直而事核，固文赡而事详。若固之序事，不激诡，不抑抗，赡而不秽，详而有体，使读之者亹亹而不厌，信哉其能成名也。彪、固讥迁，以为是非颇谬于圣人。然其论议常排死节，否正直，而不叙杀身成仁之为美，则轻仁义，贱守节愈矣。固伤迁博物洽闻，不能以智免极刑，然亦身陷大戮。（汪。黄）──范书班固传论 

　　第五伦传曾孙种　卫羽
　一一三　盖延代鲜于褒为冯翊，多非法。伦数切谏，延恨之，故滞不得举〔一〕。（姚。汪。黄。铃木──范书本传注 
〔一〕　书钞卷七四引华书曰：「孟延为左冯翊，视事四岁，民敬其威。」天游按：东观诸书无孟延其人。范书盖延传注引续汉书曰：「
视事四年，人敬其威信。」两载文同，则「孟」系「盖」之误无疑。华书既言延「多非法」，不当复言「民敬其威」，书钞引书误书续书为华书矣。 
　一一四　上复曰：「闻卿为市掾，人有遗母一笥饼者。卿从外来见之，夺母笥，探口中饼，信乎？」伦对曰：「实无此。众人以臣愚蔽，故为生是语也。」（姚。汪。黄。铃木） 
──范书本传注 
　一一五　章帝初，第五伦擢自远郡，征代牟融为司空。第五伦奉公守法，每上事草，（不亦）掾吏臣奏记辄封上之〔一〕，曰：「臣任忧深，责者多无私心。」自陈老病，以〔二〕千石俸终身〔二〕。（
铃木）──书钞卷五二 
〔一〕　「不亦」语不辞，恐有脱误，或系衍文，故删而存疑。 
〔二〕　据范书补。 
　一一六　第五伦虽峭直，然常以中兴已来，二主好（更）〔吏〕化〔一〕，俗尚苛刻。政化之本，宜先以宽和。及为三公，值章帝长者多恕，屡有善政，伦上疏褒称盛美，因以劝成德风也。（汪。黄。铃木）──初学记卷一一　○　御览卷二○ 
八 
〔一〕　据御览卷二○八改。 
　一一七　第五种字兴先〔一〕，少厉志议，通经学。以司徒掾诏使冀州，廉实灾害，举奏刺史、二千石以下，所刑免甚多，弃官奔者数十人。还以奉使称旨，擢拜高密侯相〔二〕。（铃木）──职官分纪卷五　○　书钞卷六八 

〔一〕　书钞卷六八作「仲与」，恐误。下仅有「以司徒掾举奏刺史二千石」一句，铃木辑稿从之。 
〔二〕　「擢」原误「权」，「侯」原误「使」，皆据范书径改。 
　一一八　卫羽为〔兖〕州从事〔一〕。时中常侍单超兄子匡为济阴太守，负其势，大为贪放。刺史第五种欲取之，闻羽素抗厉，乃召羽谓曰：「闻公不畏强御，今欲相委以重事，若何？」对曰：「愿庶几于一割。」羽出，遂驰至定陶，闭城门，收匡宾客亲吏四十余人〔二〕，七日中，起发其臧五六千万。种即举奏，一州震栗。（姚。汪。黄。铃木）──御览卷二六五　○　书钞卷七三（二） 

〔一〕　据书钞卷七三补。 
〔二〕　书钞卷七三作「三十人」。 
　　锺离意传乐崧
　一一九　意字子阿，辟大司徒侯霸掾。诏送徒诣河内。时冬寒，病徒不能行，意辄移属县便作徒衣，县不得已与之。（铃木） ──书钞卷六八 
　一二○　锺离意除堂邑令。民起市肆，起工兴役。意祝曰：「兴工，令也，百姓无罪。如有祸，令自当之。」吏民皆感之也。（铃木）──书钞卷七八 
　一二一　明帝性褊察，尝以事怒郎乐崧，以杖撞崧。崧走入床下，上怒甚，疾言曰：「郎出！郎出！」崧曰：「天子穆穆，诸侯皇皇，未闻人君，自起撞郎。」上乃赦之。（汪。黄）──御览卷九一　○　书钞卷六○　御览卷二一五 

　一二二　乐崧为人朴素，家贫为郎。尝独直宿台上，无被枕，食乃糟糠。明帝〔每〕入台〔一〕，辄见崧，问〔其故〕而嘉之〔二〕。〔帝推被与之〕〔三〕。〔自此诏给帷被皁袍〕〔四〕，〔给太官食〕〔五〕。（姚。汪。黄）──书钞卷六○　○ 
　又卷三八　御览卷七○七　又卷六九三　又卷八五四 
〔一〕　据书钞卷三八补。 
〔二〕　同右。 
〔三〕　据御览卷七○七补。 
〔四〕　据御览卷六九三补。 
〔五〕　据御览卷八五四补。以上三条黄辑均作注，汪辑径入正文。 
　　宋均传
　一二三　宋均字叔庠，为郎中。时年十五，好经书，常以休〔沐〕日受业博士〔一〕，通诗书，善论难。（姚。汪。黄。铃木）──书钞卷六三 
〔一〕　据汪辑补。 
　一二四　宋均迁九江太守，五日一听事。先是九江多虎，数伤民。均曰：「咎在贪残，均今退贪残。」虎远渡江，不为民害〔一〕。（
姚。汪。黄。铃木）──书钞卷七五（二） 
〔一〕　姚辑据范书多有增益。汪、黄二辑不详所出，俱本姚辑。汪辑又妄注出类聚，失之尤甚。今从孔本。 
　　一二五　永平七年，宋均字叔庠，为尚书令，忠正直言，数纳策谋，每会议，未尝不合上意。常剪起〔一〕，上未喻其意，以为奸，大怒，缚即着格之〔二〕。尚书郎皆叩头，服有奸。均顾叱之曰：「
夫惟忠臣执义，守正畏威，人臣以二事主，国主当谁据？均惟据约，虽死不易志。」小黄门在旁，具以闻〔三〕，上善之，即遣归台，悉责诸尚书郎。（汪 黄 
 铃木）─－书钞卷五九 
〔一〕　范书作「尝删翦疑事」，则此「翦起」当作「翦疑」。 
〔二〕　「缚」原作「傅」，「格之」漫脱，皆据范书改补。 
〔三〕　「具」原误「其」，径改。 
　　光武十王传
　一二六　琅邪王京都莒，好宫室，殿馆壁带皆饰以金银。（汪 ─－初学记卷二四  
　　朱晖传
　一二七　晖年五十，失妻，昆弟欲为继室，晖叹曰：「时俗希不以后妻败家者！」遂不复娶。（姚。汪。黄。铃木）──范书本传注 
　　乐恢传杜安
　一二八　安擢为宛令，以病去。韦帝行过颍川，安上书，召拜御史。迁至巴郡太守。而恢在家，安与恢书通问，恢告吏口谢，且让之曰：「为宛令不合志，病去可也。干人主以窥觎，非也。违平生操，故不报。」安亦节士也，年十三入太学，号「奇童」。洛阳令周纡自往候安，安谢不见。京师贵戚慕其行，或遗之书，安不发，悉壁藏之。及后捕案贵戚宾客，安开壁出书，印封如故。（姚。汪。黄）──范书乐恢传注 
 
　　何敞传
　一二九　何敞为汝南太守〔一〕，修治鲖阳之旧陂，溉田万顷，垦田三万余，咸赖其利，吏民刻石，颂敞功德。（姚。汪。黄）──书钞卷七六 
〔一〕　「何敞」原误作「张敞」，径改。 
　一三○　敞为汝南太守，在在表孝悌，折贪残者也。──书钞卷七四 
　　邓彪传
　一三一　邓彪字智伯，为太傅，赐爵关内侯，百官总己以听于彪，恩宠之异，莫与为比焉。（汪。黄）──御览卷二○六 
　一三二　邓彪遭后母忧，毁瘠过礼，因疾乞身，以光禄大夫行服。（汪。黄）──御览卷二四三 
　　徐防传
　一三三　安帝即位，太尉徐防以灾异、寇贼策免就国。三公以灾免，自徐防始也。（姚。汪。黄）──书钞卷五一　○　类聚卷四六　御览卷二○七 
　　胡广传
　一三四　胡伯始为太傅，时年八十，而心力（就免）〔克〕壮〔一〕。继母在〔堂，瞻〕省傍无（凡）〔几杖〕〔二〕，言不称老。伯始练达事体，（朗）〔明〕解朝章〔三〕，虽无蹇直之风，屡有补阙之益。故京师为之语曰：「万事不理问伯始，天下中庸有胡公。」（
黄）──书钞卷五二 
〔一〕　据范书本传改。 
〔二〕　同右。 
〔三〕　同右。 
　　袁安传重孙逢　玄孙忠
　一三五　袁良明经〔一〕，为太子舍人。（姚。汪。黄）──书钞卷六六 
〔一〕　良，袁安之祖父。 
　一三六　安字邵公，好学有威重。明帝时为楚郡太守，治楚王狱，所申理者四百余家，皆蒙全济，安遂为名臣。章帝时至司徒。生蜀郡太守京。京弟敞为司空。京子（阳）〔汤〕太尉〔一〕。汤四子：长子平，平弟成，左中郎将，并早卒。成弟逢，逢弟隗，皆为公。（姚。汪。黄）──魏志袁绍传注 

〔一〕　黄奭曰：「按阳子逢字周阳，逢弟隗字次阳。若父名阳，何得其子并以阳为字？当从范书作『汤』。袁宏纪亦云『京子汤，汤字仲和』可据。」黄说甚是，据改。下径改　鸫今点校本范书亦作「汤」。 

　一三七　熙平中〔一〕，天子引袁逢为三老，赐玉杖。（姚。汪。黄）──御览卷五三五　○　又卷七一○　又卷八○四　事类赋注卷一四 
〔一〕　他三引俱作「嘉平」，与袁纪同。唯职官分纪卷二作「熙平」。然诸引皆误，当以「熹平」为是。 
　一三八　论曰：陈平多阴谋，而知其后必废〔一〕。邴吉有阴德，夏侯胜识其当封及子孙〔二〕。终陈掌不侯，而邴昌绍国，虽有不类，未可致诘，其大致归然矣。袁公、窦氏之间，乃情帝室，引义雅正，可谓王臣之烈。及其理楚狱，未尝鞫人于臧罪，其仁心足以覃乎后昆〔三〕，子孙之盛，不亦宜乎？（姚。汪。黄）──范书本传论 

〔一〕　史记陈丞相世家曰：「始陈平曰：我多阴谋，是道家之所禁。吾世即废，亦已矣，终不能复起，以吾多阴祸也。』然其后曾孙陈掌以卫氏亲贵戚，愿得续封陈氏，然终不得。」徐广曰：「陈掌者，卫青之子婿。」 

〔二〕　汉书丙吉传曰：吉奉武帝旨治巫蛊事，救宣帝免于一死。宣帝即位，吉临当封，疾病。宣帝忧其不起，太子太傅夏侯胜曰：「此未死也。臣闻有阴德者，必飨其乐以及子孙。」后子显以臧罪夺爵，至成帝时，复以吉孙昌袭侯，至王莽时乃绝。 

〔三〕　李贤引尔雅曰：「覃，延也。」按覃音谈。 
　一三九　袁忠字正甫，初平间为沛相，乘荜车到官〔一〕，以清亮称。──书钞卷一三九 
〔一〕　范书袁安传作「苇车」。 
　　张酺传曾孙济
　一四○　蕃生盘〔一〕，盘生济。济字符江，灵帝初，杨赐荐济明习典训，为侍讲。（姚。汪。黄）─ ─范书本传注 
〔一〕　蕃，张酺之子。 
　　韩棱传孙演
　一四一　梁皇后崩，梁贵人大幸〔一〕，将立。大将军冀欲分其宠，谋冒姓为贵人父，演阴许诺。及冀诛事发，演坐抵罪。（姚。汪。黄）──范书本传注 
〔一〕　黄奭曰：「此桓帝邓皇后，邓香之女也，改嫁梁氏，冒姓梁氏。兄邓演为南顿侯。冀既伏诛，封演子康北阳侯，赏赐巨万，封平梁冀之功。见袁宏纪。则梁冀欲谋为贵人父，当与贵人兄邓演合计，何以与韩演谋，而演阴许诺乎？范书明云梁冀被诛，韩演坐阿党抵罪，以减死论，亦不云有阴许诺事。今以演字相同，张冠李戴，华书所云，显有不实　鸫邓演与诛梁冀，亦断无阴许诺事。」按黄说是。汪辑改「梁贵人」为「韩贵人」，大可不必。 

　　郭躬传弟子镇　吴雄
　一四二　郭躬字仲孙，为廷尉正，迁廷尉。家代掌法律，〔宽平，决狱务在哀矜，罪疑从轻，条奏诸应致法及可从轻者四十一事〕〔一〕。镇自廷尉左监迁廷尉。凡郭氏为廷尉者七人。（姚。汪。黄）──初学记卷一二　○　书钞卷五三（二）　类聚卷四九 

〔一〕　据书钞卷五三补。黄辑注出卷五二，误。 
　一四三　河南吴雄字季高〔一〕，以明法律，〔断狱平〕〔二〕。桓帝时自廷尉致位司徒。雄少时家贫，母死，葬人所不封之地。丧事趋办，不卜时日。巫皆言其族灭，而雄子欣〔三〕、孙恭三世〔相承〕为廷尉〔四〕，以法为名家。（姚。汪。黄）──初学记卷一二　○　书钞卷五三（二）类聚卷四九　御览卷二三一 

〔一〕　类聚卷四九引作「河间」，汪辑从之，误。 
〔二〕　据书钞卷五三及御览卷二三一补。 
〔三〕　「欣」，书钞卷五三作「许」，初学记卷一二作「祈」，皆误。今据类聚卷四九、御览卷二三一径改。 
〔四〕　据书钞卷五三补。 
　　陈宠传
　一四四　陈宠〔字昭公，辟司徒鲍昱府〕〔一〕。以时俗三府掾属不肯亲事，但出入养虚，故宠独勤心于事〔二〕。又以法令繁冗，（
□）〔不良〕吏得生因缘〔三〕，以至轻重，乃置撰科牒辞讼比例，〔四〕使事类相从，以塞奸源。其后公府奉以为法。（汪──御览卷二四九　○　书钞卷六八 
〔一〕　据书钞卷六八补。「昱」原误作「显」，径改。 
〔二〕　书钞卷六八作「是时三府掾属以不肯亲事为高，专务于交游，宠常非之」。与御览引异。 
〔三〕　据范书本传补。 
〔四〕　范书本传作「辞讼比七卷」。 
　一四五　陈宠字昭公，以德行明敏，入为尚书。宠性周密，常称「
人臣之义，苦不畏慎」。自在枢密，谢门人，不复教，拒知友。时赐宠剑，得锻成剑，以其敦朴。（姚。汪。黄）──初学记卷一一 
　一四六　陈宠字昭公，为司空，通客以明无所不受〔一〕，论者大之。宠奏议温粹有智，号为明相。（姚。汪。黄）──书钞卷五二 
〔一〕　时府故事督属籍不通宾客，以防交关。宠反其道而行之。「
客」原误作「容」，据黄奭校而改。 
　　班超传孙始
　一四七　班超投笔叹曰：「大丈夫安能久事笔耕乎？」（姚。汪。黄）──类聚卷五八　○　范书本传注书叙指南卷五 
　一四八　騩马〔一〕。（汪。黄）──范书本传注 
〔一〕　范书作「騧马」。华书与续书同，可参见续书班超传注。 
　一四九　还据损中〔一〕。（汪。黄）──范书本传注 
〔一〕　东观记作「顿中」。 
　一五○　班始尚阴城公主。公主，顺帝之姑，贵骄淫乱，与所嬖居帷中，而始入，使伏床下。（汪。黄）──御览卷七○○ 
　　何熙传
　一五一　熙字孟孙，少有大志，不拘小节。身长八尺五寸，体貌魁梧，〔丘虚瑰伟，与人绝异〕〔一〕，善为容仪〔二〕。举孝廉。为谒者，赞拜殿中，音动左右，和帝伟之。历位司隶校尉、大司农。永初三年，南单于与乌丸俱反，以熙行车骑将军征之，累有功。乌丸请降，单于复称臣如旧。会熙暴疾，卒。（姚。汪。黄）─ 
─魏志何夔传注　○　书钞卷六二　御览卷三八八 
〔一〕　据书钞卷六二补。 
〔二〕　书钞卷六二作「善为威容」。  
　　应奉传子劭
　一五二　〔应顺字〕华仲〔一〕，少给事郡县，为吏清公，不发私书。举孝廉，尚书郎转右丞，迁冀州刺吏，廉直无私。迁东平相，赏罚必信，吏不敢犯。有梓树生于厅事室上，事后母至孝，众以为孝感之应。时窦宪出屯河西，刺史、二千石皆遣子弟奉赂遗宪。宪败后，咸被绳黜，顺独不在其中，由是显名。为将作大匠，〔发摘众奸，皆极其刑，豪猾之吏累迹〕〔二〕，视事五年，省费亿万〔三〕。（姚。汪。黄）──范书应奉传注　○　书钞卷五四（二）　龙筋凤髓判卷二　御览卷二三六 

〔一〕　应顺，奉之曾祖父。三字据书钞卷五四补。 
〔二〕　据书钞卷五四、御览卷二三六补。 
〔三〕　四库珍本初编本职官分纪卷二二引作续汉书，非。北图藏清钞本仍作华书。 
　一五三　奉字世叔，才敏善讽诵，故世称「应世叔读书，五行俱下」。着后序十余篇，为世儒者。延熹中，至司隶校尉。子劭字仲远，亦博学多识，尤好事。诸所撰述风俗通等凡百余篇，辞虽不典，世服其博闻。（姚。汪。黄）──魏志王粲传注 

　一五四　劭弟珣，字季瑜，司空掾。珣生玚。（汪──范书应奉传注 
　　孝明八王传陈敬王羡曾孙愍王宠
　一五五　〔陈愍王宠善弩射〕〔一〕，其秘法以天覆地载，参连为奇。又有三微、三小。三微为经，三小为纬，经纬相将，万胜之方。然要在机牙，〔其射至十发十中，皆同孔也〕〔二〕。（姚。汪。黄）──范书明八王传注　○　书钞卷一二五（二）　御览卷三四八 

〔一〕　据书钞卷一二五补。其中「愍」误作「敬」，据御览卷三四八径改。范书注仅作「宠射」二字。 
〔二〕　「其射至」三字据御览卷三四八补，余据书钞卷一二五补。 
　一五六　王甫〔一〕。──范书明八王传注 
〔一〕　甫，范书作「酺」，中常侍，受命考陈国相魏愔与宠共祭天神，希幸非冀者。李贤曰：「华峤书及宦者传诸本并作『甫』，此云『酺』，未详孰是也。」 
　　崔骃传子瑗　孙寔　寔从兄子钧
　一五七　骃讥杨雄〔一〕，以为范、蔡、邹衍之徒〔二〕，乘衅相倾，诳曜诸侯者也，而云「彼我异时」。又曰：窃赀卓氏，割炙细君，斯盖士之赘行，而云「不能与此数公者同」，以为失类而改之也。（姚。汪。黄）──范书本传注 

〔一〕　时崔骃拟扬雄解嘲而作达旨以讥焉。 
〔二〕　范，范睢；蔡，蔡泽，先后以辩才出任秦国之相。 
　一五八　高树不庇〔一〕。（汪。黄）──范书本传注 
〔一〕　出达旨之文。范书本传作「高树靡阴」。 
　一五九　摄缨整襟〔一〕。──范书本传注 
〔一〕　亦出于达旨。范书本传作「躐缨整襟」。 
　一六○　回以干禄〔一〕。（汪。黄）──范书本传注 
〔一〕　范书引达旨作「因以干禄」。 
　一六一　崔骃字亭伯，辟大将军窦宪府掾。宪新辅政，贵重，掾三十人，皆故刺史、二千石，惟骃以处士年少，擢在其间。宪擅权骄恣，骃数谏之。出为长岑长，不得意，不之官而归。（汪。黄）──御览卷二三八　○　书钞卷六九 

　一六二　瑗爱士，好宾客，盛修肴膳，或言其太奢。瑗闻之怒，敕妻子曰：「吾并日而食，以供宾客，而反以获讥，士大夫不足养如此。后勿过菜具，无为诸子所蚩也。」终不能改，奉禄尽于宾飨。（姚。汪。黄）──范书崔骃传注　○　书叙指南卷七　又卷八（二） 

　一六三　崔寔为五原太守，地宜麻枲，而民不知种植，又不能缉绩，率无衣被。冬月止种细草，卧其中，〔见〕吏以草衣其身〔一〕，乃得出。寔至，教之绩织。（汪。黄）──御览卷九九五 

〔一〕　据范书本传补。 
　一六四　崔钧为西河太守，与袁绍起兵。董卓收钧父烈，下之郿狱锒铛〔一〕。卓诛，烈得归长安也。（汪。黄）──御览卷六四四 
〔一〕　李贤曰：「说文曰『琅珰，锁也』。前书曰『人犯铸钱，以铁锁琅珰其颈』。」「琅」原误作「银」，径改。  
　　周燮传
　一六五　周燮专精礼易，不读非圣之书，不修贺问之好。有先人草庐，结于冈畔，下有陂田，常肆勤以自给，非身所耕渔〔则〕不食。〔一〕（姚。汪。黄）──类聚卷六五　○　御览卷八二一 

〔一〕　据御览卷八二一补。
 
  
  
华峤汉后书卷三
　周天游辑注
　　杨震传孙赐　曾孙彪
　一六六　杨震字伯起，年五十，始应州郡之辟，众人谓之「晚暮」。后有鹳雀衔三鳣鱼飞集讲堂前，都讲取鱼，进曰：「蛇鱼者，卿大夫之服象也。数三者，法三台也。先生自此升矣。」（汪。黄）──御览卷九二五 

　一六七　杨震为太尉，中常侍樊丰等骄恣，震常切谏，由是共谮震，罢遣归本郡，遂仰鸩薨。葬日，有大鸟来止亭树上，须臾下地行，徐步到柩前，止立，低头泪出。〔旁人〕更共抱持〔一〕，终不惊骇。〔鸟苍色，颈去地五六尺，舒翅广一丈三尺，莫有能名者。葬毕，飞去〕〔二〕。（汪）──初学记卷一四　○　御览卷五五四 

〔一〕　据御览卷五五四补。 
〔二〕　同右。 
　一六八　当时人立石鸟象于震前。（黄）──类聚卷九 ○ 
　一六九　帝徙南宫，阅录故事，得所上张角奏及前侍讲注籍，乃感悟，诏封临晋侯〔一〕。──书钞卷四八 
〔一〕　封震孙赐也　鸫范书本传，建宁初，灵帝当受学，三公遂举赐侍讲华光殿中。又光和四年，赐任司徒。时张角组织民众，谋起事。赐上书，请诏敕州郡简别流人，各护归本郡，以孤弱黄巾，待机诛除张角等。适逢赐以病免官，事留中，不果行。 

　一七○　与马日磾、卢植、蔡邕等著作东观〔一〕。（姚。汪。黄）──范书杨震传注 
〔一〕　史通古今正史篇曰：「会董卓作乱，大驾西迁，史臣废弃，旧文散佚。及在许都，杨彪颇存注记。至于名贤君子，自永初已下阙续。」 
　一七一　甫使门生王翘辜榷〔一〕。（姚。汪。黄）──范书杨震传注 
〔一〕　范书曰：「光和中，黄门令王甫令门生于郡界辜榷官财物七千余万，彪发其奸。」其不详门生为何人，故李贤引华书以注明之。 
　一七二　东京杨氏、袁氏，累世宰相，为汉名族。然袁氏车马衣服极为奢僭；能守家风，为世所贵，不及杨氏也。（姚。汪。黄）──范书杨震传注 
　　朱宠传
　一七三　京兆朱宠字仲威，为太尉，家贫卧布被，朝廷赐锦被，卧兼布被。──天中记卷四八 
　　马融传
　一七四　马融字季长，为大将军邓骘舍人。（汪。黄）──御览卷二三八  
　　蔡邕传
　一七五　初，蔡邕在陈留，〔其〕邻人有以酒食召邕者，比往而酒以酣〔焉〕。客有弹琴于屏，邕至门，潜听之，曰：「〔嘻〕〔一〕！以乐召我，而有杀心，何也？」遂反。将命者告主人〔曰：「蔡君向来，至门而去。」〕〔二〕邕素为邦乡所宗，主人遂自追问其故，邕具以告〔三〕，莫不怃然。弹琴者曰：「我向〔鼓弦〕〔四〕，见螳螂方向鸣蝉，蝉将去而未飞，螳螂为一前一却，吾心耸然，惟恐螳螂之失蝉也。此岂为杀心而形于声者乎？」邕笑曰：「此足以当之矣。」（姚。汪。黄）──类聚卷四四　 
○　又卷九七　书钞卷一○九　御览卷九四六 
〔一〕　以上所补三字皆出类聚卷九七。 
〔二〕　据御览卷九四六补。 
〔三〕　「具」原误作「且」，据书钞卷一○九、类聚卷九七径改。 
〔四〕　据类聚卷九七补。书钞卷一○九作「鼓琴」。  
　　黄琼传
　一七六　黄琼字世英，为仆射。顺帝久废藉田，琼曰：「上古圣帝，莫不钦恭神明，躬郊庙之礼，亲藉田之勤。」书奏，上从之，次日还，迁令也〔一〕。（姚。汪。黄）──书钞卷五九 

〔一〕　迁尚书令也。 
　一七七　黄琼字世英，迁尚书令，〔习〕朝廷事〔一〕，号为「补职」。（姚。汪。黄）──书钞卷五九 
〔一〕　据汪辑补。 
　　陈寔传
　一七八　陈寔在乡闾，平心率物。有盗夜入其家，止于梁上。寔阴见之，乃自整拂，命子孙，正色训之曰：「夫人不可不自勉，不善之人，未必本恶，习与性成耳，如梁上君子者是矣。」盗大惊，自投于地。寔徐譬之曰：「视君状貌，不似恶人，〔宜深克己反善〕〔一〕。然当由贫困，今遗绢二疋。」自是一县无复盗窃。（姚。汪。黄）──类聚卷八五　○　御览卷八一七 

〔一〕　据御览卷八一七补。 
　一七九　何进、袁隗欲特表陈寔以不次之位，寔谢曰：「久绝人事，饰中待终而已。」 ──书钞卷一二七 
　　赵岐传
　一八○　先为寿藏，图季札、子产、晏婴、叔向四像居宾位，自画其像居主位。（黄）──书钞卷九四 
　　张奂传
　一八一　张奂迁武威太守〔一〕，平均徭赋，劝以农桑〔二〕。（ 
姚。汪。黄）──书钞卷七四 
〔一〕　「奂」原误作「英」，径改。 
〔二〕　汪、黄二辑依姚辑又引曰：「张奂迁武威太守，遇长吏如兄弟，委以任之。」天游按：书钞卷七四作马援传，姚辑误引，汪、黄不加考索，以讹传讹。今删。 
　　王允传
　一八二　华峤曰：夫士以正立，以谋济，以义成。若王允之推董卓而分其权，伺其间而弊其罪。当此之时，天下难解矣，本之皆主于忠义也。故推卓不为失正，分权不为不义，伺间不为狙诈，是以谋济义成，而归于正也。（姚。汪。黄）──魏志董卓传注 
 
　　李膺传
　一八三　李膺字符礼，迁仆射，与太傅陈蕃戮力悉心，弥缝遗阙。（姚。汪。黄）──书钞卷五九 
　　范滂传
　一八四　范滂以党事下黄门北寺，滂以同囚多婴病，乃请先就格，遂与同郡袁忠等争受楚毒。（姚。汪。黄）──初学记卷二○ 
　　蔡衍传
　一八五　蔡孟喜，汝南（顿）〔项〕人〔一〕。以礼化乡里，乡里有诤讼者，辄诣喜决之，其所平处，皆曰无怨。（汪。黄）──御览卷四二九 
〔一〕　据范书党锢传改。 
　　符融传
　一八六　符融字伟明，师事少府李膺。每尝见融，绝他宾，听其言论。融幅巾奋袂，谈辞如云，膺捧手叹息。──书钞卷九八 
　　孔融传
　一八七　何进辟孔融，举高第，为侍御史，与中丞趋舍不同〔一〕，托疾归家。──职官分纪卷一四 
〔一〕　范书孔融传「趋舍」作「赵舍」。 
　一八八　孔融为北海相，彭殊为方正〔一〕，邴原为有道，王循、李廉造高县，为郑玄立乡曰郑公乡。（铃木）──书钞卷七四 
〔一〕　范书孔融传作「彭璆」。 
　一八九　文举为北海相，崇学校，设庠序，举贡士，表显儒。─ ─书钞卷七四 
　　皇甫嵩传
　一九○　皇甫嵩字义真，拜车骑将军，领冀州牧。嵩温恤士卒，甚得众情。每军行顿止。须营幔修立，然后就舍帐，军士皆食尔，乃尝饭。嵩既破黄巾，威震天下。（姚。汪。黄）──书钞卷六四 

　一九一　华峤曰：臣父（袁）〔表〕〔一〕，每言臣祖歆云「当时人以皇甫嵩为不伐，故汝豫之战，归功于朱隽，张角之捷，本之于卢植，〔收名敛策，而己不有焉〕〔二〕。盖功名者，士之所宜重。诚能不争，天下莫之与争〔三〕，则怨祸不深矣」。（姚。汪。黄） 
──袁宏纪卷二七　○　范书皇甫嵩朱隽传论 
〔一〕　据范书皇甫嵩朱隽传论改。 
〔二〕　据右论补。 
〔三〕　范传论此上作「盖功名者，世之所甚重也。诚能不争天下之所甚重」。 
　　董卓传
　一九二　卓欲迁都长安，召公卿以下大议。司徒杨彪曰：「昔盘庚五迁，殷民胥怨，故作三篇，以晓天下之民〔一〕。（而）〔今〕海内安稳〔二〕，无故移都，恐百姓惊动，糜沸蚁聚为乱。」卓曰：「
关中肥饶，故秦得并吞六国。今徙西京，设令关东豪强敢有动者，以我强兵踧之，可使诣沧海。」彪曰：「海内动之甚易，安之甚难。又长安宫室坏败，不可卒复。」卓曰：「武帝时居杜陵南山下，有成瓦数千处，引凉州材木东下，以作宫室，为功不难。」卓意不得，便作色曰：「公欲沮我计耶？边章、韩约有书来，欲令朝廷必徙都。若大兵（来）〔东〕下〔三〕，我不能复相救，公便可与袁氏西行。」彪曰：「西方自彪道径也，顾未知天下何如耳！」议罢，卓敕司隶校尉宣璠以灾异劾奏，因策免彪〔四〕。（姚。汪。黄）──魏志董卓传注 

〔一〕　尚书盘庚曰：「盘庚五迁，将治亳，殷民胥怨，作盘庚三篇。」李贤曰：「汤迁亳，仲丁迁嚣，河亶甲居相，祖乙居耿，并盘庚五迁也。」 
〔二〕　据三国志点校本校勘记改。 
〔三〕　同右。 
〔四〕　黄辑入杨彪传。 
　一九三　王允与吕布及士孙瑞谋诛董卓。有人书「吕」字于布上，负而〔行〕于市〔一〕，歌曰：「布乎！布乎！」有告，卓不悟。三年四月〔二〕，帝疾愈，卓入（市）〔朝〕〔三〕，布持矛刺卓，兵士趣斩之。（姚。汪。黄）──类聚卷八五　○ 
　御览卷八二○ 
〔一〕　据御览卷八二○补。 
〔二〕　乃建安三年。 
〔三〕　「市」乃涉前文「市」而误，据汪辑改。 
　一九四　泛飨公卿，议欲攻傕，杨彪曰：「群臣共斗，一人劫天子，一人质公卿，此可行乎？」泛怒，欲手刃之。中郎将杨密及左右多谏，泛乃归之〔一〕。（姚。汪。黄）──魏志董卓传注 

〔一〕　黄辑入杨彪传。 
　　丁原传
　一九五　丁原为武猛校尉〔一〕。（汪。黄）──文选卷四六王元长三月三日曲水诗序注 
〔一〕　「原」原误作「白」，据汪辑径改。 
　　周规传
　一九六　周规除临湘令〔一〕。长沙太守程徐二月行县，敕诸县治道。规以方春向农，民多剧务，不欲夺人良时。徐出督邮，规即委官而去。徐怃然有媿色，遣功曹赉印绶檄书谢，请还，规谓功曹曰：「
程府君爱马蹄〔二〕，不重民力。」径逝不顾。（汪。黄）──御览卷二六六 
〔一〕　规，会稽人。曾辟公府，事见范书朱隽传。程徐之事未见他书。 
〔二〕　「程」原作「穆」，据汪辑径改。 
　　卫飒传
　一九七　飒迁桂阳太守〔一〕，下车修庠序之教。（姚。汪。黄） ──书钞卷七四 
〔一〕　「飒」原误「讽」，据汪辑径改。 
　　茨充传
　一九八　茨充为南阳太守，教民种柘，养蚕纤履，民之利也。──书钞卷七四  
　　任延传
　一九九　任延（寿）拜九真太守〔一〕，民俗不好田作，不知其耕。延使郡内人铸田器，教民以牛耕，置吏循行。（姚。汪。黄）──书钞卷七四 
〔一〕　据东观记、范书及本传下引删。下径改。 
　二○○　任延拜九真太守，民俗嫁娶无媒。延至移书长吏已下，各有俸禄，为酒肉，时定婚者二千余人，号曰：「任君」〔一〕，名子曰「任」。──书钞卷七五 
〔一〕　范书本传作「其产子者，始知种姓。咸曰：『助我有是子者，任君也。』多名子为『任』」。疑此引有脱误。 
　二○一　任延拜武威太守〔一〕，道不拾遗。（姚。汪。黄）─ ─书钞卷七五 
〔一〕　三辑均作任浦传，且「威」作「都」，皆误。今从孔本。  
　　刘宠传
　二○二　刘宠字祖荣，拜会稽太守，（政不）〔省除〕烦苛〔一〕，征为将作大匠。山阴有五六老叟，人赍百钱送宠，曰：「鄙生未尝识郡朝，自明府以来，狗不夜吠，人不见吏。今闻当见弃去，故自扶奉送。」宠为人选一大钱受之〔二〕。（姚。汪。黄） 
─－初学记卷二七　○　书钞卷三九　类聚卷四九 
〔一〕　据书钞卷三九改，类聚卷四九作「除省烦苛」。 
〔二〕　黄奭曰：「见明刊六臣文选齐竟陵文宣王行状注。」 
　　阳球传
　二○三　阳球字方正，补尚书郎，闲达故事，其所奏议，常为台阁〔所〕崇信〔一〕。（姚。汪。黄）─－书钞卷六○ 
〔一〕　据汪辑补。  
　　王吉传
　二○四　王吉为沛相，晓达政事，令曰：「若生子不养，斩其父母，合土棘埋之。」──职官分纪卷三二 
　　曹嵩传
　二○五　曹嵩，灵帝时赂中官，及输西园钱一亿万，故位至太尉。（汪。黄）──御览卷六四一 
　　窦攸传
　二○六　窦攸笃学退居，举孝廉为郎。世祖会百寮于灵台，得鼠如豹文，问群臣。攸曰：「鼮鼠。」诏曰：「何以知？」曰：「见尔雅。」诏书如攸言，赐帛三百，更敕诸王子从攸受尔雅〔一〕（汪）──御览卷二一五 

〔一〕　见尔雅卷一○释兽，文作「豹文鼮鼠」。郭璞注：「鼠文彩如豹者。汉武帝时得此鼠，孝廉郎终军知之，得绢百匹。」天游按：史、汉二书均不载此事。又水经注卷一六谷水注亦言光武得鼮鼠于灵台，不及终军事。若终军早已言之，且为佳谈，于光武时不当群臣皆不晓，而惟攸言之。疑郭注误。 

　　宋登传
　二○七　宋登为汝阴令。为政明能，号称「神父」。出为颍川太守，市无二价，道不拾遗。（姚。汪。黄）──类聚卷六五 
　　伏恭传
　二○八　伏恭为太仆，帝临辟雍，于行礼中，拜恭为司空，儒者以为荣。（姚。汪。黄）──类聚卷四七　○　书钞卷五二　御览卷二○ 八  
　　崔琦传
　二○九　梁冀闻崔琦才，请与交。冀行多不轨，琦数诫之，不能受。琦以言不从，失意，为白鹄赋〔以讽冀〕〔一〕。冀知兴己，大怒，幽之室谷，数月得出〔二〕，后竟杀之。（姚。汪。黄）──御览卷六四七　○　类聚卷九 
○ 
〔一〕　据类聚卷九○补。又「鹄」作「鹤」。 
〔二〕　时冀面责琦，琦对曰：「昔管仲相齐，乐闻机谏之言；萧何佐汉，乃设书过之吏。今将军累世台辅，任齐伊、公，而德政未闻，黎元涂炭，不能结纳贞良，以救祸败，反复欲钳塞士口，杜蔽主听，将使玄黄改色，马鹿易形乎？」冀无以对，因遣琦归。 

　　赵壹传
　二一○　赵壹字符淑〔一〕，汉阳人。体貌魁梧，身长八尺〔二〕，美须眉，望之甚伟。〔恃才倨傲，为乡里所摈〕〔三〕。（姚。汪。黄。俊──览卷三七七　○　又卷四九八 
〔一〕　范书本传作「元叔」，是。 
〔二〕　范书本传作「九尺」。 
〔三〕　据御览卷四九八补。姚辑下有「后屡抵罪，几至死，友人救得免，乃作刺世疾邪赋，以舒其怨愤」数句，且并引其赋之辞。汪辑因之，而以「已见范书」为由，略其赋。天游按：姚之骃未曾见御览，当别有所据。王仁俊所辑与姚引多同，且引赋中之秦客诗及鲁生歌，言出自古谣谚卷八八引何氏语林宠礼篇注。或姚辑亦出于此，且据范书复有增饰耳。 

　　二一一　赵壹造河南尹羊陟，不得见。壹以公卿中非陟无足与托名，日往其门寻陟，自强通。陟卧未起，壹径上堂临之，曰：「窃伏西州，抱高风旧矣，乃今方遇，而便忽然〔一〕，奈何命也！」因举声哭，堂下大惊。陟延与语，大奇之。明往诣壹，柴车草屏，露宿其傍，左右皆惊愕。（汪。黄）──御览卷四八七 

〔一〕　忽然，李贤曰：「谓死也。」 
　　范式传
　二一二　范式为荆州刺史，友人南阳孔嵩家贫亲老，乃变名姓，佣为新野阿里街卒〔一〕。式行部到新野，而县选嵩为导驺迎式。式见而识之，呼嵩把臂，曰：「子非孔仲山耶？」对之叹息，语及平生，曰：「昔与子俱曳长裾，游集帝学。吾蒙国恩，致位牧伯，而子怀道隐身，处于卒伍，不亦惜乎？」嵩曰：「昔侯嬴长守于贱业，晨（扫）门肆志于抱关〔二〕。子居九夷，不患其陋〔三〕。贫者士之宜，岂为鄙哉！」式敕县代嵩，嵩以为先佣未竟，不肯去〔四〕。（汪。黄）──御览卷四八四　○　又卷八二九 

〔一〕　原误作「河里」，径改。 
〔二〕　史记魏公子列传曰：「魏有隐士曰侯嬴，年七十，家贫，为大梁夷门监者。公子闻之，往请，欲厚遗之。不肯受，曰：『臣修身絜行数十年，终不以监门困故而受公子财。』」晨门者，主守门，晨开夜闭。此指侯嬴。抱关，亦守关门之意。据御览卷八二九删「扫」字。 

〔三〕　论语子罕篇曰：「子欲居九夷。或曰：『陋，如之何？』子曰：『君子居之，何陋之有！』」 
〔四〕　天中记卷三九曰：「孔嵩字仲山，宛人，与山阳范式有断金契。贫无养亲，赁为阿街卒。遣迎式，式下车，把臂曰：『子怀道卒伍，不亦痛乎！』嵩曰：『侯嬴贱役，晨门扫肆。卑下之位，古人所不耻，何痛之有！』故其赞曰：『中山通达，卷舒无方，屈身冢役，挺秀含芳。』」与御览异。又注曰：「又出水经。」今按：其所指是水经注卷三十一淯水注，然未言出华峤书。 
 
　　范丹传
　二一三　丹字史云〔一〕，辟太尉掾。自以狷急，不能从俗，常佩韦也。──书钞卷六八 
〔一〕　范书作「范冉」。 
　二一四　范丹为莱芜长，去官无被，空囊自随。──天中记卷四八 
　　刘永国传
　二一五　刘永国字叔儒，为东城令。民闻其名，枉者更直，浊者强清，肃然无事，唯以著作为务。（汪。黄）──御览卷二六七 
　　西南夷传
　二一六　哀牢夷知染彩紬布，织成文章，如绫绢。有梧〔桐〕木华〔一〕，绩以为布，幅广五尺，洁白不受垢污，先以覆亡人，然后服之。（汪。黄）──御览卷八二○ 
〔一〕　据汪辑补。天中记卷五○「华」作「叶」。 
　　南匈奴传
　二一七　南单于遣使诣阙，奉藩称臣，入居于云中。遣使上书，献骆驼二头，文马十匹。（姚。汪。黄）──类聚卷九四　○　御览卷九 ○一  
　　散句
　二一八　执金吾，行幸掌从领宿卫〔一〕。（姚。汪。黄）──书钞卷五四 
〔一〕　孔本原引首有「谋略拜」三字，陈俞本删之，诸辑皆然，今亦从之。出于何传已不可考，故入散句以俟考。 
　　序传
　二一九　歆少以高行显名，〔为下邽令〕〔一〕。避西京之乱，与同志郑泰等六七人，闲步出武关。道遇一丈夫，独行，愿得俱，皆哀欲许之。歆独曰：「不可。今已在危险之中，祸福患害，义犹一也。无故受人，不知其义。既以受之，若有进退，可中弃乎？」众不忍，卒与俱行。此丈夫中道堕井，皆欲弃之。歆曰：「已与俱矣，弃之不义。」相率共还出之，而后别去。众乃大义之。（姚。汪。黄）──魏志华歆传注　 
○　世说新语德行注 
〔一〕　据世说新语德行注补。 
　二二○　孙策略有扬州，盛兵徇豫章，一郡大恐。官属请出郊迎，教曰：「无然。」策稍进，复白发兵，又不听。及策至，一府皆造阁，请出避之。乃笑曰：「今将自来，何遽避之。」有顷，门下白曰：「孙将军至。」请见，乃前与歆共坐，谈议良久，夜乃别去。义士闻之，皆长叹息而心自服也。策遂亲执弟子之礼〔一〕。礼为上宾。是时四方贤士大夫避地江南者甚众，皆出其下，人人望风。每策大会，坐上莫敢先发言，歆时起更衣，则论议讙哗。歆能剧饮，至石余不乱。众人微察，常以其整衣冠为异，江南号之曰「华独坐」。（姚。汪。黄） 
──魏志华歆传注 
〔一〕　「弟子」原误作「子弟」，据汪辑径改。 
　二二一　文帝受禅，朝臣三公已下并受爵位。歆以形色忤时，徙为司徒〔一〕，而不进爵。魏文帝久不怿，以问尚书令陈群曰：「我应天受禅，百辟群后，莫不人人悦喜，形于声色，而相国及公独有不怡者，何也？」群起离席长跪曰：「臣与相国曾臣汉朝，心虽悦喜，义形其色，亦惧陛下实应且憎。」帝大悦，〔叹息良久〕〔二〕，遂重异之。（姚。汪。黄） 
──魏志华歆传注　○　世说新语方正注　蒙求集注卷上 
〔一〕　世说新语方正注作「司空」，误。 
〔二〕　据世说新语方正注补。 
　二二二　歆淡于财欲，前后宠赐，诸公莫及，然终不殖产业。陈群常叹曰：「若华公，可谓通而不泰，清而不介者矣！」（姚。汪。黄）──魏志华歆传注 
　二二三　歆有三子。表字伟容，年二十余，为散骑侍郎。时同僚诸郎共平尚书事，年少，并兼厉锋气，要（君）〔召〕名誉〔一〕，尚书事至，或有不便，故遗漏不视，及传书者去，即入深文论驳。惟表不然，事来有不便，辄与尚书共论尽其意。主者固执，不得已，然后共奏议。司空陈（泰）〔群〕等以此称之〔二〕。仕晋，历太子少傅、太常。称疾致仕，拜光禄大夫。性清淡，常虑天下退理。司徒李胤、司隶（王密）〔王弘〕等常称曰〔三〕：「若此人者，不可得而贵，不可得而贱，〔不可得而亲〕，不可得而疏。」〔四〕中子博，历三县内史，治有名迹。少子周，黄门侍郎，常山太守，博学有文思。中年遇疾，终于家。表有三子，长子廙，字长骏。（姚。汪。黄）──魏志华歆传注　○　范书皇甫嵩朱隽传注 

〔一〕　据点校本三国志校勘记改。〔二〕　同右。〔三〕　同右。〔四〕　据点校本三国志校勘记补。
 
 
  
谢沈后汉书
　周天游辑注
　　光武帝纪
　○○一　光武攻淯阳不下，引兵欲攻宛，至小长安，与甄阜战，败。（汪。黄）──水经注卷三一淯水注 
　○○二　甄阜等败光武于小长安东，乘胜南渡黄淳水，前营背阻两川，谓临比水，绝后桥，示无还心。汉兵击之，三军溃，溺死黄淳水者二万人。（汪。黄）──水经注卷三一淯水注 

　　安帝纪
　○○三　永初六年，正月甲寅，谒宗庙。（汪。黄）──范书安帝纪注  
　　礼仪志
　○○四　太傅胡广博综旧仪，立汉制度，蔡邕依以为志，谯周后改定以为礼仪志。（姚。汪。黄）──续汉礼仪志注 
　　祭祀志
　○○五　蔡邕引中兴以来所修者为祭祀志〔一〕。（姚。汪。黄） ──续汉祭祀志注 
〔一〕　蔡元培以为「志」乃「意」之讹。甚是。邕避桓帝讳，改「
志」为「意」，然后人多因旧例，称其为志，故未改。 
　○○六　上以公卿所奏明德皇后在世祖庙坐位驳议示苍〔一〕，上言：「文武宣元祖祫食高庙，皆以配，先帝所制，典法设张。大雅曰：『昭哉来御，慎其祖武。』〔二〕又曰：『不愆不忘，帅由旧章。』〔三〕明德皇后宜配孝明皇帝于世祖庙，同席而供馔。」（姚。汪。黄）──续汉祭祀志注 

〔一〕　苍，即东平王苍。 
〔二〕　诗大雅下武作「昭兹来许，绳其祖武」。 
〔三〕　见诗大雅假乐。 
　　天文志
　○○七　蔡邕撰建武已后，星验着明，以续前志。谯周接继其下者。（姚。汪。黄）──续汉天文志注 
　　五行志
　○○八　死者以千数〔一〕。（姚。汪。黄）──续汉五行志注 
〔一〕　此言安帝永初元年，郡国大水，漂没民人之惨状。 
　○○九　九年〔一〕，扬州六郡连水、旱、蝗害。（姚。汪。黄）──续汉五行志注 
〔一〕　乃延熹九年。 
　　郡国志
　○一○　牛兰山〔一〕。（姚。汪。黄）── 续汉郡国志注 
〔一〕　此山在南阳郡鲁阳县，续汉志作「牛兰累亭」。 
　○一一　属国降羌胡数千，居山田畜〔一〕。（姚。汪。黄）─ ─续汉郡国志注 
〔一〕　故安定郡所属之参有青山，乃降羌胡所居之地。 
　　刘盆子传刘恭
　○一二　赤眉攻雍乡〔一〕。（姚。汪。黄）──续汉郡国志注 
〔一〕　雍乡在东郡燕县。 
　○一三　赤眉入长安时，式侯恭以弟盆子为赤眉所尊，故自系。赤眉至，更始奔走，式侯从狱中参械出街中。──御览卷六四四 
　　岑彭传
　○一四　光武攻洛阳，朱鲔守之。上令岑彭说鲔曰：「赤眉已得长安，更始为胡殷所反害，今公谁为守乎？」鲔曰：「大司徒公被害，鲔与其谋，诚知罪深，不敢降耳。」彭还白上，上谓彭复往明晓之：「夫建大事，不忌小怨。今降，官爵可保，况诛罚乎！」〔一〕（黄。铃木）──黄辑 

〔一〕　黄辑曰辑自文选卷四三邱迟与陈伯之书注，铃木辑稿亦然。胡刻本作谢承书，汪辑从之。  
　　郑敬传
　○一五　〔郑敬字次卿，汝南人〕〔一〕。闲居不修人伦。新迁都尉逼为功曹〔二〕。厅事前树时有清汁，以为甘露。敬曰：「明府政未能致甘露，此清木汁耳。」辞病去，隐处精学蛾陂中。阴就、虞延并辟，不行。同郡邓敬因折芰为坐，以荷荐肉，瓠瓢盈酒，言谈弥日，蓬庐荜门，琴书自娱。光武公交车征，不行。（姚。汪。黄）──范书郅恽传注　○　御览卷五○二 

〔一〕　据御览卷五○二补。 
〔二〕　新迁本名新蔡，属汝南郡，王莽所改。 
　　杨厚传
　○一六　杨厚字仲桓，广汉人。潜身薮泽，耦耕诵经。司徒杨震表荐其高操，公交车特征，不就。益州刺史焦参，行部致谒。厚恶其苛暴，时耕于大泽，即委鉏疾逝。参志恚之，收其妻子录系，欲以致厚。遂不知厚所在，乃出其妻子〔一〕。（汪。黄）──御览卷五○二 

〔一〕　汪辑不注所出，且多脱文。黄辑转录自惠栋后汉书补注卷八，又于谢承书中重出。皆非。 
　　锺离意传
　○一七　锺离意讥起北宫，表云：「未数年，豫章遭蝗，谷不收，民饥死，县数千百人。」（汪。黄）──续汉五行志注 
　　窦武传
　○一八　三君者，一时之所贵也〔一〕。窦武、刘淑、陈蕃少有高操，海内尊而称之，故得因以为目。（汪。黄）──世说新语品藻注 
〔一〕　范书党锢传「贵」作「宗」。 
　　李膺传
　○一九　俊者，卓出之名也〔一〕。（汪。黄）──世说新语品藻注　○　史略卷二 
〔一〕　范书党锢传作「言人之英也」。 
　　符融传
　○二○　符融字伟明，少为都官郎〔一〕，耻之，委去。私事少府李膺，膺常贵融。融幅巾褐衣，振袖清谈，膺捧手高听，叹息不暇。郭林宗始入京师，诣融。融一见与定至交，海内服融高识。公府连征不就〔二〕。（注）──御览卷五○二 

〔一〕　范书本传作「都官吏」。李贤注引续汉志曰：「都官从事，主察举百官犯法者。」又曰：「融耻为其吏而去。」按都官从事乃司隶校尉属官，其下设有书佐，则融所任乃书佐之职，非郎也，作「吏」是。 

〔二〕　汪辑入谢承书，非。 
　　龙丘苌传
　○二一　龙丘苌，吴郡人。笃志好学，王莽篡位，隐居太（山）〔 
未〕〔一〕，以耕稼为业。公交车征，不应。更始时，任延年十九，为郡东部尉，折节下士。锺离意为主簿，自请苌为门下祭酒。延教曰：「龙丘先生，清过夷齐，志慕原宪〔二〕，都尉洒扫其门，犹惧辱之，何召之有！」〔三〕（汪。黄）──御览卷五 
○二 
〔一〕　据范书本传改。参见谢承书龙丘苌传注。 
〔二〕　原宪，参见谢承书龙丘苌传注。 
〔三〕　汪辑全文入谢承书，截取部份作此传。黄辑分入两书，俱转钞于惠氏后汉书补注卷一七。皆不妥。今依宋本御览入谢沈书。  
　　张奉传
　○二二　张奉字公先，弟表字公仪，河内人。兄弟少有高节，立精舍教授，恶衣食。太傅袁隗以女妻奉，送女奢丽，奴婢百人，皆被罗縠。辎軿光路。妇入门数年，奉往精舍，有如路人。其妻待奉入朝，乃径前跪曰：「家公年老，不以妾顽陋，使侍君巾栉，自知不副雅操。君如欲执梁鸿之高节，妾欲怀孟光之征志。」奉无以答。妻悉彻玩饰被服。奴婢着缦帛，执纺绩具，奉然后纳之。诸公连征不就，谓之「张氏两贤」〔一〕。（汪。黄） 
──御览卷五○二 
〔一〕　汪、黄二辑作谢承书，非。 
　　闵贡传
　○二三　闵贡字仲叔〔一〕。（姚。汪。黄）──范书周黄徐姜申屠传注 
〔一〕　汲本、殿本范书注曰出谢承书，宋绍兴本及汪文盛本作谢沈书，点校本从后者，今亦从之。 
　　樊英传
　○二四　樊英字季齐，顺帝备礼征拜五官中郎将。数月，以病逊位归。 ──御览卷二四一
 
 
  
张莹后汉南记
　周天游辑注
　　和帝纪
　○○一　孝和皇帝讳肇〔一〕，章帝中子也。兄庆为皇太子，其母被谗死，庆为清河王〔二〕。帝年四岁，代为太子，而特亲庆，入则共室，出则同车。章帝以此更哀怜庆，衣服饮食与帝同也。──初学记卷一七 

〔一〕　说文及范书均作「」　鸫系肇之本字，音赵。说见说文通训定声。 
〔二〕　马太后死，窦皇后宠盛，内恶庆母宋贵人，诬以蛊道祝诅。贵人姊妺俱饮药自杀，庆亦废为清河王。 
　　安帝纪
　○○二　安帝见铜人，以问侍中张陵，对曰：「昔秦始皇时，有大人十二，身长五丈，履六尺，皆夷狄之服，见于临洮。此天将亡秦之证，而始皇误喜以为瑞，乃铸铜人以为像。」上曰：「何以知之？」对曰：「臣见传载，亦其人胸上有铭。」──御览卷八一三 

　　齐武王演传子北海靖王兴
　○○三　北海靖王兴，性敦笃仁厚，长有明略。兄弟少为光武所抚育，恩爱如子。──御览卷五一二 
　　马援传
　○○四　马援奏曰：「武帝时，善相马者铸作铜马法献之〔一〕，有诏立马于鲁班门外，则更名曰金马门。」──初学记卷二四　○　类林杂说卷一五 
〔一〕　类林杂说卷一五所引，「铸」上有「以马骨相」四字。  
　　郭丹传
　○○五　郭丹绝迹弃军，缠节裹传，从武关出谒更始〔一〕。──初学记卷七 
〔一〕　范书本传曰：「更始败，诸将悉归光武，并获封爵；丹独保平氏不下，为更始发丧，衰绖尽哀。建武二年，遂潜逃去，敝衣闲行，涉历险阻，求谒更始妻子，奉还节传，因归乡里。」据此则初学记所引「更始」下脱「妻子」二字。 

　　樊重传
　○○六　樊重家素富，田至三百顷，竹木成林，六畜放牧，梓漆鱼池，闭门成市。──御览卷五七  
　　阴庆传
　○○七　阴庆为鲖阳侯，其弟员及丹皆为郎。庆以明尚书修儒术，推居第、园田、奴婢、钱，悉分与员、丹，庆但佩印绶而已，当代称之。─ 
─初学记卷一七　○　御览卷四一六　白帖卷一九 
　　荀淑传子谞
　○○八　谞文章典籍无不涉〔一〕，时人谚曰：「荀氏八龙，慈明无双。」潜处笃志，征聘无所就。── 世说新语言语注 
〔一〕　谞，一名爽，字慈明，汉末官至司空。 
　　陈蕃传
　○○九　陈蕃等欲除诸黄门，谋泄，阍寺之党于宫中诈称惊云外有反者。蕃奔入宫，小黄门朱宇逆以戟刺蕃。──御览卷三五二 
　　魏应传
　○一○　魏应字尹伯，任城人。明鲁诗，章帝重之，数进见论难于前，特受赏赐剑玦衣服也。──初学记卷二二　○　御览卷三四三 
　　服虔传
　○一一　服虔字子慎，河南荥阳人。少行清苦，为诸生，尤明春秋左氏传，为作训解。举孝廉，为尚书郎，九江太守。──世说新语文学注  
　　散句
　○一二　蜀有阳平〔关〕〔一〕、江关、白水关，此为三关。──文选卷四九晋纪总论注 
〔一〕　据天中记卷一六引补。 
　○一三　句亶，今江陵也。──史记楚世家集解　○　续汉郡国志注 
　○一四　赤精渐微〔一〕。──书钞卷四二 
〔一〕　书钞引书名作「汉南纪序」。 
　○一五　居危御重。──书钞卷二三 
　○一六　石隆世业。──书钞卷一七 
　○一七　闺房之礼，任天下之重〔一〕。──书钞卷二三 
〔一〕　又章宗源隋书经籍志考证引太平御览卷二六四陈宠任功曹王涣事，言出汉南记，误，实出张璠汉纪也。今删，附注于此。
  
 
  
袁山松后汉书卷一
　周天游辑注
　　光武帝纪
　○○一　光武封泰山，云气成宫阙。（姚。汪。黄）──初学记卷五　○　白帖卷五　御览卷三九　事类赋注卷七 
　○○二　前汉自成哀已下，天地纵横，巨猾窃命，刘氏旧泽犹存，而瞻乌之望殆绝〔一〕。世祖以眇眇之胤，起白水之滨，身屈无妄之力，位（举）〔与〕群（贤）〔竖〕并列〔二〕。于时怀玺者十余，建旗者数百，高才者居南面，疾足者为王公〔三〕。茫茫九州岛，瓜分脔切，愍愍苍生，尘消鼎沸。我扇之以仁风，驱之以大威，雪霜被而茨棘枯，横网振而逆鳞扫，群材毕协，人鬼与能，数年之间，廓清四海。虽曰中兴，与夫始创业者庸有异乎！诚哉，马生之言固已〔四〕！寥廓大度，同符高祖，又等太宗之仁〔五〕，兼孝宣之明，一人之体，其殆于周，故能享有神器，据乎万乘之上矣。（姚。汪。黄）──类聚卷一二　○　御览卷九○　书钞卷四一 

〔一〕　诗小雅正月曰：「哀我人斯，于何从禄？瞻乌爰止，于谁之屋？」瞻乌，于此喻指乱世中动荡不定、未知所从之百姓。 
〔二〕　均据御览卷九○引文改。 
〔三〕　范书光武帝纪曰：「是时长安政乱，四方背叛。梁王刘永擅命睢阳，公孙述称王巴蜀，李宪自立为淮南王，秦丰自号楚黎王，张步起琅邪，董宪起东海，延岑起汉中，田戎起夷陵，并置将帅，侵略郡县，又别号诸贼铜马、大肜、高湖、重连、铁胫、大枪、尤来、上江、青犊、五校、檀乡、五幡、五楼、富平，获索等，各领部曲，众合数百万人，所在寇掠。」又史记淮阴侯列传曰：「秦失其鹿，天下共逐之，于是高材疾足者先得焉。」 

〔四〕　袁纪卷四曰：「援对曰：『天下倾覆，盗贼自立名姓者不可胜数。今得见陛下，寥廓大度，同符高祖，乃知帝王自有真也。』」又卷五曰：「援答曰：『前到京师，凡数十见，每侍对，夜至天明，援事主未常见也。材德惊人，勇略非人敌。开心见诚，好丑无所隐，图画天下事良备。量敌决胜，阔达多大略，与高帝等。经学博览，政事文辩，未睹其比也。』」 

〔五〕　太宗，汉文帝之庙号。 
　　明帝纪
　○○三　皇帝讳阳，一名庄，字子丽〔一〕。（姚。汪。黄）──类聚卷一二 
〔一〕　明帝之字，仅见此纪。 
　　章帝纪
　○○四　孝章皇帝弘裕有余，明断不足，闺房谗惑，外戚擅宠〔一〕。惜乎！若明章二主，损有余而补不足，则古之贤君矣。（汪。黄）── 御览卷九一　○　书钞卷九 
〔一〕　范书窦宪传曰：「宪少孤。建初二年，女弟立为皇后，拜宪为郎，稍迁侍中、虎贲中郎将；弟笃，为黄门侍郎。兄弟亲幸，并侍宫省，赏赐累积，宠贵日盛，自王、主及阴、马诸家，莫不畏惮。宪恃宫掖声势，遂以贱直请夺沁水公主园田，主逼畏，不敢计。」 

　　安帝纪
　○○五　六年〔一〕，正月甲寅，谒宗庙〔二〕。（汪。黄）──范书安帝纪注 
〔一〕　此乃永初六年。 
〔二〕　范书安帝纪系此事于永初七年春正月庚戌。李贤案：「东观，续汉，袁山松、谢沈书，古今注皆云『六年正月甲寅，谒宗庙』，此云『七年庚戌』，疑纪误也。」李说是。 
　　桓帝纪
　○○六　建和二年，河东木连理。（姚。汪。黄）──类聚卷九八 
　○○七　建和二年，河东瓜两体共蔕〔一〕。（汪。黄）──御览卷九七八 
〔一〕　汪辑「蔕」作「蒂」　鸫说文卷一下曰：「蔕，瓜当也，从艹，带声。」蔕、蒂古今字。 
　○○八　是时连月有火灾，诸宫寺或一日再三发〔一〕。又夜有讹言，击鼓相惊。陈蕃、刘（智）〔矩、刘〕茂上疏谏曰〔二〕：「古之火，皆君弱臣强，极阴之变也。前始春而狱刑惨，故火不炎上。前入春节，连寒木冰，暴风折树。又八九州岛郡并言陨霜杀菽。春秋晋执季孙行父，木为之冰〔三〕。夫气弘则景星见，化错则五星开，日月蚀。灾为已然，异为方来，恐卒有变，必于三朝，惟善政可以已之。愿察臣前言，不弃愚忠，则元元幸甚。」书奏不省。（姚。汪。黄）──续汉五行志注　○　范书桓帝纪注 

〔一〕　是时，延熹八年也。 
〔二〕　据点校本续汉志校勘记改。 
〔三〕　天游按：春秋经成公十六年曰：「十有六年春王正月，雨，木冰。」杨伯峻左传注曰：「木冰即气象学之雾淞，于有雾寒冷天气下凝聚于树木枝叶白色松散而似雪者。俗称树挂。汉人谓之『木介』。」又谷梁传疏曰：「刘向云：冰者阴之盛，木者少阳，卿大夫之象。此是人将有害，则阴气胁木，木先寒，得雨而冰也。是时叔孙侨如出奔，公子偃诛死。一曰时晋执季孙行父，执公，此执辱之异也。」 

　　灵帝纪废帝弘农王
　○○九　建宁二年，爵乳母赵尧为平氏君〔一〕。（汪。黄）──御览卷一九八 
〔一〕　汪辑此引又别作赵尧传，非。 
　○一○　光和四年，又于西园弄狗以配人。（姚。汪。黄）── 续汉五行志注 
　○一一　中平四年，云气如足，相次重迭弥天。（汪。黄）── 御览卷八七七 
　○一二　董卓使弘农郎中令李（孝）儒进鸩于弘农王〔一〕，曰：「服此辟恶。」王曰：「此必是毒也。」弗肯。强之，于是王与唐姬及宫人共饮酒，王自歌曰：「天道易兮我何艰，弃万乘兮退守藩。逆臣见迫兮命不延，逝将弃尔兮适幽玄。」唐姬起舞歌曰：「皇天崩兮后土颓，身为帝王兮命夭摧。死生路异兮从此乖，悼我茕独兮中心哀。」因泣下，坐者嘘欷不自胜。王谓唐姬曰：「卿故王者妃，势不复为吏民妻也。行矣自爱，从此长辞。」遂鸩死。（汪）──御览卷九三 

〔一〕　「孝」系衍文，据袁纪、范书删。 
　　献帝纪
　○一三　天子自雒阳迁都长安。初长安遭赤眉乱，宫室焚尽，唯有高庙，遂居之〔一〕。（汪。黄）──御览卷五三一 
〔一〕　汪、黄两辑均列此条入光武帝纪，甚谬。此言董卓逼献帝西迁至长安时事，阅袁纪卷二六可知。二载文多同，唯袁纪末句作「唯有高庙、京兆府舍，遂就都焉」疑御览引文有脱字。 

　○一四　献帝崎岖危乱之间，飘薄万里之衢，萍流蓬转，阴阻备经，自古帝王未之有也。观其天性慈爱，弱而神惠，若辅之以德，真守文令主也。曹氏始于勤王，终至滔天，遂力制群雄，负鼎而趋。然因其利器，假而不反，回山倒海，遂移天日。昔田常假汤武而杀君，操因尧舜而窃国，所乘不同济，其盗贼之身一也。善乎！庄生之言「窃钩者诛，窃国者为诸侯。〔诸侯〕之门，仁义在焉」，信矣〔一〕！（汪。黄）──御览卷九二　 
○　书钞卷一四　又卷二一　又卷二二 
〔一〕　语出庄子胠箧篇。「诸侯」二字据此篇补。又盗跖篇曰：「
小盗者拘，大盗者为诸侯，诸侯之门，义士存焉。」其义一也。
 
 
  
袁山松后汉书卷二
　周天游辑注
　　律历志
　○一五　刘洪字符卓，泰山蒙阴人也〔一〕。鲁王之宗室也〔二〕。延熹中，以校尉应太史征，拜郎中。迁常山长史，以父忧去官。后为上计掾，拜郎中，检东观著作律历记。迁谒者，谷城门候，会稽东部都尉。征还，未至，领山阳太守，卒官。洪善算，当世无偶，作七曜术〔三〕。及在东观，与蔡邕共述律历记，考验天官。及造干象术〔四〕，十余年，考验日月，与象相应，皆传于世。（姚。汪。黄）──续汉律历志注 

〔一〕　刘昭注引博物记曰：「洪笃信好学，观乎六艺群书意，以为天文数术，探赜索隐，钩深致远，遂专心锐思。为曲城侯相，政教凊均，吏民畏而爱之，为州郡之所礼异。」又此条姚、黄两辑均作刘洪传，失当。今依汪辑入律历志。 

〔二〕　鲁王，刘演子刘兴也。建武二年封，嗣光武兄仲。 
〔三〕　按续汉律历志，自本初元年始，宗绀之历法失验，至熹平三年，二十九年中先历食者十六事。故洪上所作七曜术，时任常山长史。 
〔四〕　按隋书经籍志曰：「干象历三卷，吴太子太傅阚泽撰。梁有干象历五卷，汉会稽都尉刘洪等注，又有阚泽注五卷。」而徐干中论历数篇曰：「至孝章皇帝年历疏阔，不及天时，及更用四分历旧法，元起庚辰。至灵帝，四分历犹复后天半日。于是会稽都尉刘洪更造干象历，以追日月星辰之行，考之天文，于今为密。会宫车宴驾，京师大乱，事不施行，惜哉！」又晋书律历志曰：「汉灵帝时，会稽东部尉刘洪，考史官自古迄今历注，原其进退之行，察其出入之验，视其往来，度其终始，始悟四分于天疏阔，皆斗分太多故也。更以五百八十九为纪法，百四十五为斗分，作干象法，冬至日日在斗二十二度，以术追日、月、五星之行，推而上则合于古，引而下则应于今。其为之也，依易立数，循行相号，潜处相求，名为干象历。又创制日行迟速，兼考月行，阴阳交错于黄道表里，日行黄道，于赤道宿度复有进退。方于前法，转为精密矣。献帝建安元年，郑玄受其法，以为穷幽极微，又加注释焉。」又曰：「吴中书令阚泽受刘洪干象法于东莱徐岳，又加解注。中常侍王蕃以洪术精妙，用推浑天之理，以制仪象及论，故孙氏用干象历，至吴亡。」则干象历本五卷，汉刘洪所撰，而吴阚泽则师受其术，复为之解注，隋志所言有误。而新唐志作「刘洪干象历术三卷，阚泽注」，是。时已脱二卷，今全佚矣。 

　　礼仪志
　○一六　天子皮弁素积，亲射大侯〔一〕。（汪。黄）──续汉礼仪志注 
〔一〕　明帝永平二年三月，始帅群臣躬养三老、五更于辟雍，行大射之礼。 
　　祭祀志
　○一七　行夏之时，殷祭之日，牺牲尚黑耳〔一〕。（汪。黄）──续汉祭祀志注 
〔一〕　北郊之礼也。 
　○一八　邕议曰：「汉承亡秦灭学之后，宗庙之制不用周礼。每帝即世，辄立一庙，不止于七，不列昭穆，不定迭毁。孝元皇帝时，丞相匡衡、御史大夫贡禹始建大议，请依典礼。孝文、孝武、孝宣皆以功德茂盛，为宗不毁。孝宣尊崇孝武，庙称世宗。中正大臣夏侯胜等犹执异议，不应为宗。至孝成皇帝，议犹不定。太仆王舜、中垒校尉刘歆据不可毁，上从其议。古人据正重顺，不敢私其君父，若此其至也〔一〕。后遭王莽之乱，光武皇帝受命中兴，庙称世祖。孝明皇帝圣德聪明，政参文宣，庙称显宗。孝章皇帝至孝烝烝，仁恩博大，庙称肃宗，比方前世，得礼之宜。自此以下，政事多衅，权移臣下，嗣帝殷勤，各欲褒崇至亲而已。臣下懦弱，莫能执夏侯之直。今圣朝尊古复礼，以求厥中，诚合事宜。元帝世在第八，光武世在第九，故以元帝为考庙，尊而奉之。孝明遵述，亦不敢毁。孝和以下，穆宗、〔
恭宗、敬宗〕、威宗之号，皆宜省去〔二〕。五年而再殷，合食于太祖，以遵先典。」议遂施行。（姚。汪。黄）──续汉祭祀志注 
〔一〕　庙议之争，详载汉书韦玄成传。 
〔二〕　穆宗、恭宗、敬宗、威宗分别是和帝、安帝、顺帝、桓帝之庙号。「恭宗、敬宗」四字，据续汉志校勘记补。其它个别改动，径据以正，不再一一注明。 
　　天文志
　○一九　怪星昼行，名曰营头，行振大诛也。（姚。汪。黄）──续汉天文志注 
　　五行志
　○二○　禅位于魏〔一〕。（汪）──续汉五行志注 
〔一〕　续志曰：「献帝建安中，男子之衣，好为长躬而下甚短，女子好为长裙而上甚短。时益州从事莫嗣以为服妖，是阳无下而阴无上也，天下未欲平也。后还，遂大乱。」袁山松以为此事预示魏将代汉。 

　○二一　李傕等攻破长安城，害允等〔一〕。（汪。黄）──续汉五行志注 
〔一〕　续志以为献帝初平二年三月，长安宣平城门外屋无故自坏，是后王允、吕布诛灭董卓及其三族之预兆。袁山松以为预示允等死于李傕等之手。 
　○二二　光和三年正月，虎见平乐观，又见宪陵上，啮卫士。蔡邕封事曰：「政有苛暴，则虎狼食人。」（姚。汪。黄）──续汉五行志注 
　○二三　柳分，权豪之党，为范滂所奏者〔一〕。（汪。黄）─ ─续汉五行志注 
〔一〕　续志载京都童谣曰：「茅田一顷中有井，四方纤纤不可整。嚼复嚼，今年尚可后年铙。」时中常侍管霸、苏康憎疾陈蕃、李膺等人，与长乐少府刘嚣、太常许咏、尚书柳分、寻穆、甘佟、司隶唐珍等，代作唇齿。先唆使河内牢川上书诬告，以至膺等传考黄门北寺。后年，陈蕃、窦武被诛。续志以为事与童谣所喻皆符。袁书当亦有相似记述，而注文所引恐已经改窜。黄辑作柳分传，非。 

　○二四　是时宦竖专朝，钩党事起，上寻无嗣，陈蕃、窦武为曹节等所害，天下无复纪纲〔一〕。（姚。汪。黄）──续汉五行志注 
〔一〕　此引原作续志「延熹九年三月癸巳，京都夜有火光转行，民相惊噪」注。黄辑入桓帝纪。 
　○二五　六州河、济、渭、雒、洧水盛长，泛滥伤秋稼〔一〕。（
姚。汪。黄） ──续汉五行志注 
〔一〕　殇帝延平元年事。黄辑入殇帝纪。 
　○二六　祷于龙〔一〕。（姚。汪。黄）──续汉五行志注 
〔一〕　事因灵帝建宁四年二月河水凊而发。黄辑入灵帝纪。 
　○二七　河东水暴出〔一〕。（姚。汪。黄）──续汉五行志注 
〔一〕　亦建宁四年事，五月水大出，漂坏庐舍五百余家。黄辑入灵帝纪。 
　○二八　山阳、梁、沛、彭城、下邳、东海、琅邪〔水大出〕〔一〕。（姚。汪。黄） ──续汉五行志注 
〔一〕　中平五年事。「水大出」三字据续志补。又续志作「郡国六」，与此作七郡异。黄辑亦入灵帝纪。 
　○二九　曹操专政。十七年七月〔一〕，大水，洧水溢。（姚。汪。黄）──续汉五行志注 
〔一〕　指建安十七年。黄辑入献帝纪。 
　○三○　明年，禅位于魏也〔一〕。（姚。汪。黄）──续汉五行志注 
〔一〕　建安二十四年八月，汉水溢，流害民人。袁山松以为禅位于魏之预兆。黄辑亦入献帝纪。 
　○三一　是时群贼起，天下始乱，谶曰：「寒者，小人暴虐，专权居位，无道有位，适罚无法，又杀无罪，其寒必暴杀。」〔一〕（姚。汪。黄）──续汉五行志注 
〔一〕　灵帝光和六年冬，大寒，北海、东莱、琅邪井中冰厚尺余。故袁山松作如是语。汪辑脱「谶曰」以下，黄辑入灵帝记。 
　○三二　时帝流迁失政〔一〕。（姚。汪。黄）──续汉五行志注 
〔一〕　献帝初平四年六月，寒风如冬时。故袁山松作如是语。汪辑下又引曰：养奋对策曰：「当温而寒，刑罚惨也。」天游按：养奋，和帝时人，不当于此时有对策。续志「安帝元初四年秋，郡国十淫雨伤稼」下，刘昭注引方储对策曰：「雨不时节，妄赏赐也。」又「世祖建武五年夏，旱。京房传曰」注、「是时帝幼，梁太后专政」注均引方储对策。此乃刘昭注之一文例，专引名臣对策以释志文。如五行志二注引魏朗对策以释五色大鸟，五行志三注引养奋对策以释「延熹元年五月京都蝗」，俱是明证。汪辑引对策入袁书，误。黄辑此条入献帝纪。 

　○三三　雹杀人〔一〕。前后雨雹，此最为大。时天下溃乱。（姚。汪。黄）──续汉五行志注 
〔一〕　续志曰：「献帝初平四年六月，右扶风雹如斗。」黄辑亦入献帝纪。 
　○三四　〔龙死〕长可百余丈〔一〕。（姚。汪。黄）──续汉五行志注 
〔一〕　据续志补。其志文作「桓帝延熹七年六月壬子，河内野王山上有龙死，可数十丈」。黄辑入桓帝纪。 
　○三五　案张角一时狡乱，不足致此大妖，斯乃曹氏灭汉之征也。〔一〕。（汪。黄） ──续汉五行志注 
〔一〕　续志载光和元年五月壬午，一白衣人欲入德阳门，自称「我梁伯夏，教我上殿为天子」。欲收之，须臾还走，求索不得。司马彪以为「将有狂狡之人，欲为王氏之谋，其事不成。其后张角称黄天作乱，竟破坏」。与袁书异。黄辑入灵帝纪。 

　○三六　是年七月〔一〕，虹昼见御坐玉堂后殿前庭中，色青赤也。（姚。汪。黄） ──续汉五行志注 
〔一〕　是年，光和元年也。黄辑注作「光和四年」，误。 
　○三七　三年十月丁卯，日有重两倍〔一〕。（姚。汪。黄）─ ─续汉五行志注 
〔一〕　乃献帝初平三年时事。黄辑入献帝纪。 
　○三八　兴平二年十二月，月在太微端门中重晕二珥，两白气广八九寸，贯月东西南北〔一〕。（姚。汪。黄）──续汉五行志注 
〔一〕　黄辑入献帝纪。 
　　郡国志
〔河南尹〕 
○三九　甘城〔一〕。──水经注卷一五洛水注 
〔一〕　王谟汉唐地理书钞之袁山松郡国志按语曰：「隋唐志及御览书目，俱不著录袁山松郡国志，而水经注引之，则从山松撰后汉书采录也。考隋志，后汉书凡十数家，皆不立地理志，惟司马彪及山松二家书有郡国志。故水经注得采其说，仍分注某氏郡国志。其泛举郡国志不言某氏者，则以二家书同，故通言之也。兹凡钞出刘昭后汉书注四条，水经注四十条。若自江水下所引袁山松说应入宜都山川记，非郡国志也，故不录。」王说是。今依其例，复检出十六条以补其缺，此条即其一。 

　○四○　荥阳有鸿沟水。（王）──水经注卷七济水注 
　○四一　荥阳县有广武城。（王）──水经注卷七济水注 
　○四二　长城自卷径阳武到密〔一〕。（王）──水经注卷七济水注 
〔一〕　魏长城。水经注曰：「按竹书纪年梁惠成王十二年，龙贾率师筑长城于西边。」 
　○四三　卷县有垣雝城。（王）──水经注卷二三阴沟水注 
〔河内郡〕 
　○四四　河阳县有湛城〔一〕。（王）──水经注卷六湛水注 
〔一〕　水经注卷五曰：「服虔、贾逵曰：河阳，温也。」又曰：「
汉书地理志、司马彪、袁山松郡国志、晋太康地道记、十三州志：河阳别县，非温邑也。汉高帝六年，封陈涓为侯国，王莽之河亭也。」据此则袁志除河阳外，当记有温县。今列于下，不复出注。 

　○四五　温。──水经注卷五河水注 
　○四六　共县有凡亭，周凡伯国〔一〕。（王。汪。黄）──水经注卷九清水注 
〔一〕　水经注曰：「春秋隐公七年经书『王使凡伯来聘』是也。杜预曰：『汲郡共县东南有凡城。』」杨伯峻曰：「凡，本国名，周公之后。僖二十四年『凡、蒋、邢、茅、胙、蔡，周公之胤』是也。凡伯盖世为周王室卿士而食邑于凡。」王谟注引路史国名纪云：「共县西南有凡城。」 

　○四七　朝歌县南有牧野。（王）──水经注卷九清水注 
〔弘农郡〕 
　○四八　弘农湖县有闅乡。（王）──水经注卷四河水注 
〔京兆尹〕 
　○四九　长门亭〔一〕。──水经注卷一九渭水注 
〔一〕　属霸陵县。 
　○五○　新丰县东有鸿门亭。（王）──水经注卷一九渭水注 
〔右扶风〕 
　○五一　郿县有邰亭〔一〕。（王）──水经注卷一八渭水注 
〔一〕　「邰」水经注原作「召」；王辑「邰亭」作「邰城」，皆误。今据续汉郡国志径正。 
　右司隶校尉部
〔颍川郡〕 
　○五二　昆阳〔一〕。──水经注卷二一汝水注 
〔一〕　水经注曰：「昆水屈径其城南，盖藉水以氏县也。」 
〔汝南郡〕 
　○五三　朔山〔一〕。（王。汪。黄）──续汉郡国志注 
〔一〕　在阳安县境内。 
　○五四　山桑县有下城父聚。（王）──水经注卷二三阴沟水注 
　○五五　山桑县有垂惠聚。（王。汪。黄）──水经注卷二三阴沟水注 
〔陈国〕 
　○五六　长平故属汝南郡〔一〕，有赭丘城。（王）──水经注卷二二潩水注 
〔一〕　「郡」原误作「县」，径改。 
　右豫州刺史部
〔魏郡〕 
　○五七　内黄县有并阳聚〔一〕。──水经注卷九淇水注 
〔一〕　续汉志作「羛阳聚」，是。 
　○五八　〔内黄〕县有黄泽。──水经注卷九淇水注 
　○五九　五鹿〔墟〕〔一〕，故沙鹿，有沙亭。（王）──水经注卷五河水注 
〔一〕　据续汉志补。 
〔中山国〕 
　○六○　蒲阴县有阳城。（王）──水经注卷一○滱水注 
〔河间国〕 
　○六一　高阳有葛城。（王）──水经注卷一○滱水注 
〔赵国〕 
　○六二　邯郸有丛台。──水经注卷一○浊漳水注 
〔勃海郡〕 
　○六三　〔修县〕故属信都。──水经注卷九淇水注 
　右冀州刺史部
〔东郡〕 
　○六四　阳平县有冈成亭〔一〕。（王）──水经注卷五河水注 
〔一〕　续汉志作「冈成城」。 
　○六五　卫本观故国，姚姓。有河牧城。（王）──水经注卷五河水注 
　○六六　卫县有竿城。（王）──水经注卷五河水注 
〔东平国〕 
　○六七　东平陆有阚亭。──水经注卷八济水注 
　○六八　须昌县有致密城，古中都也。（王）──水经注卷二四汶水注 
〔泰山郡〕 
　○六九　梁父有菟裘聚。（王）──水经注卷二四汶水注 
　○七○　南武阳县有颛臾城。（王）──水经注卷二五沂水注 
〔山阳郡〕 
　○七一　山阳有金乡县。（王）──水经注卷八济水注 
〔济阴郡〕 
　○七二　冤朐县有煮枣城。（王）──水经注卷八济水注 
　○七三　乘氏有泗水。（王）──水经注卷八济水注 
　○七四　济阴乘氏县有鹿城乡。（王）──水经注卷八济水注 
　○七五　〔离狐县〕故属东郡。──水经注卷八济水注 
　○七六　成武县有楚丘亭〔一〕。（王）──水经注卷八济水注 
〔一〕　续汉志脱「楚丘亭」三字。刘昭注曰：「左传隐七年『戎执凡伯于楚丘』，杜预曰在县西南。」此「楚丘」即袁志所言之「楚丘亭」也。 
　右兖州刺史部
〔琅邪郡〕 
　○七七　东莞有郓亭。（王）──水经注卷二五沂水注 
　○七八　琅邪有临沂县，故属东海郡。（王）──水经注卷二五沂水注 
　○七九　〔即丘县〕目东海分属琅邪。（王）──水经注卷二六水注 
〔彭城国〕 
　○八○　偪阳有柤水〔一〕。（王）──水经注卷二六水注 
〔一〕　刘昭注曰：「左传襄十年灭偪阳，杜预曰即此县也。」续汉志作「傅阳」，恐非。 
　右徐州刺史部
〔乐安国〕 
　○八一　博昌县有薄姑城。（王）──水经注卷八济水注 
〔北海国〕 
　○八二　平寿有斟城，有寒亭。（王）──水经注卷二六巨洋水注 
　○八三　淳于县有密乡。（王）──水经注卷二六潍水注 
　○八四　〔昌安县〕汉安帝延光元年复也〔一〕。──水经注卷二六潍水注 
〔一〕　昌安，明帝永平中封邓袭为侯国。 
〔东莱郡〕 
　○八五　黔陬县有介亭〔一〕。（王）──水经注卷二六胶水注 
〔一〕　续汉志作「黔陬侯国」，是。 
　右青刺史部
〔南阳郡〕 
　○八六　南阳宛县有南就聚。──水经注卷三一淯水注 
　○八七　宛有瓜里津、夕阳聚。（王）──水经注卷三一淯水注 
　○八八　叶县有长山，曰方城。（王）──水经注卷三一潕水注〔
二〕 
　○八九　叶县有卷城。（王）──水经注卷三一潕水注 
　○九○　新野之东乡，故新都。（王）──水经注卷二九比水注 
　○九一　筑阳县有涉都乡。（王）──水经注卷二八沔水注 
　○九二　武当县之和成聚。──水经注卷二八沔水注 
　○九三　〔襄乡县〕南阳之属县。──水经注卷二八沔水注 
　右荆州刺史部
〔九江郡〕 
　○九四　平阿县有涂山。（王）──水经注卷三○淮水注 
〔会稽郡〕 
　○九五　乌伤。──水经注卷四○渐江水注 
〔豫章郡〕 
　○九六　赣有豫章水。──水经注卷三九赣水注 
　右扬州刺史部
〔汉中郡〕 
　○九七　建安二十年，复置汉宁郡。〔分〕汉中之安阳、〔西城为〕西城郡〔一〕，〔置太守〕〔二〕。分锡、上庸为上庸郡，置都尉。（王。汪。黄）── 
续汉郡国志注　○　范书刘焉传注 
〔一〕　据魏志武帝纪补。又二十五史补编第二册周明泰后汉县邑省并表曰：时新置魏阳、平阳两县，属西城郡。 
〔二〕　据魏志武帝纪补。 
　右益州刺史部
〔汉阳郡〕 
　○九八　汉有二源，东出氐道，西出西县之嶓冢山〔一〕。（王。汪。黄）──水经注卷二○漾水注 
〔一〕　汉指汉水。西汉时氐道、西县均属陇西郡。东汉氐道属陇西郡，而西县属汉阳郡。 
〔安定郡〕 
　○九九　兴平元年，分安定鹑觚，右扶风之漆置新平郡。（王。汪。黄）──续汉郡国志注 
　右凉州刺史部
〔上党郡〕 
一○○　涅县有阏与聚。（王。汪。黄）──水经注卷一○清漳水注 
〔太原郡〕 
　一○一　界休县有介山，绵上聚，子推庙〔一〕。（王。汪。黄）──水经注卷六汾水注 
〔一〕　重耳入晋为文公，赏从亡者而不及隐者介子推。子推遂入绵上山中，至死不复见。文公闻之，于是环绵上山而封之，以为介推田，号曰介山，且曰：「以记吾过，且旌善人。」事见史记晋世家。又地理志、郡国志「介山」均作「界山」。介、界古今字。 

〔云中郡〕 
　一○二　成乐，故属定襄。──水经注卷三河水注 
　右并州刺史部
〔涿郡〕 
　一○三　〔方城〕县有督亢亭。（王）──水经注卷一二巨马水注 
〔玄菟郡〕 
　一○四　〔辽阳〕县故属辽东，后入玄菟。（王）──水经注卷一四小辽水注 
　右幽州刺史部
　　百官志
　一○五　郊祀之事，太尉掌亚献，光禄掌三献，太常每祭祀，先奏其礼仪及行事，掌赞天子。（汪）──宋书卷一六礼志 
　　艺文志（已阙）〔一〕
〔一〕　郑樵通志校雠略曰：「阮孝绪作七录已，亦条刘氏七略及班固汉志、袁山松后汉志、魏中经、晋四部所亡之书为一录。」又广弘明集引七录序亦言袁书有艺文志。惜久已散佚，无从辑录，仅存其目。 

 
 
  
袁山松后汉书卷三
　周天游辑注
　　刘盆子传
　一○六　天凤五年，樊崇起兵于莒，号曰赤眉。围莒数月，或说樊崇曰：「岂有父母之国而攻之乎？」莒中人出缣数千疋以自赎，乃引去。（汪。黄）──御览卷八一八 
　一○七　刘盆子拜竟，复从刘仲卿居〔一〕，仲卿为盆子制绛单衣。（汪。黄。铃木） ──御览卷八一四 
〔一〕　范书本传「仲卿」作「侠卿」。 
　一○八　刘盆子居长乐宫，赤眉诸将日会论功名，自言欲为某王，欲得某官，争言号呼，拔剑相击。（汪。黄。铃木）──御览卷四九六 
　一○九　赤眉复入长安，止桂宫。逄安将千余人攻延岑于杜阳〔一〕。邓禹以赤眉精兵出在外，唯盆子羸弱在长安，攻之，与谢禄夜战稿街中，邓禹败走。逄安西与延（牙）〔岑〕〔二〕、苏茂、李宝战于杜阳，大破之，宝、茂降。岑收散卒，还战，宝、茂从内拔赤眉旗，自立其帜。赤眉还，惊乱走，自投川死者十余万人。（汪。黄）──御览卷三四一 

〔一〕　范书刘盆子传「千余人」作「十余万人」，「杜阳」作「杜陵」。天游按：据本文末句，作「十余万人」是。又按盆子传，延岑自散关入关中，自当先据杜阳，以拊长安之背，故袁书云逄安西与延岑战。然范书冯异传曰「延岑据蓝田」，似又当以「杜陵」为是，俟考。 

〔二〕　据范书及本引下文改。 
　一一○　赤眉入长安，掖庭中有数百千人。自更始败，闭殿门不出，掘庭中芦菔根，捕池中鱼食之，死因埋宫中。有故祠甘泉乐人，尚共击鼓歌舞，衣服鲜明。见盆子叩头言饥。盆子使中黄门廪之粟数升〔一〕。后盆子去，皆饿死。（汪。黄。铃木）──御览卷四八六 

〔一〕　范书刘盆子传作「禀之米，人数斗」。 
　一一一　世祖怜盆子，赏甚厚，以为赵王郎中。后疾失明，赐荥阳均输官地，以为列肆，使食税终其身。（汪。黄。铃木）──御览卷八二八 
　　冯异传
　一一二　先时诸将同营，吏卒多犯法。（汪。黄）──范书冯异传注 
　　贾复传
　一一三　贾复从击邓奉，追至夕阳聚。（姚。王。汪。黄）──续汉郡国志注 
　　耿弇传
　一一四　弇少学诗礼，明锐有权谋。（姚。汪。黄。铃木）──范书耿弇传注 
　一一五　使光禄大夫樊宏诏况曰〔一〕：「惟况功大，不宜监察从事。边郡寒苦，不足久居。其诣行在所。」（姚。汪。黄。铃木）──范书耿弇传注 
〔一〕　耿况，弇之父。时以大将军、隃糜侯屯上谷，助平彭宠、张丰。 
　一一六　弇上书曰：「臣据临淄，深堑高垒。张步从剧县来攻，疲劳饥渴。欲进，诱而攻之；欲去，随而击之。臣依营而战，精锐百倍，以逸待劳，以实击虚，旬日之间，步首可获。」上是其计〔一〕。（姚。汪。黄。铃木）──范书耿弇传注 

〔一〕　范书脱此书，而袁纪载之，文稍略。 
　　任光传子隗
　一一七　任隗为司空，以玄默守真，不求名誉，然内修义行，人以此服之。（姚。汪。黄）──书钞卷五二 
　　窦融传曾孙宪
　一一八　河南尹王调、汉阳太守朱敞、南阳太守满殷、高丹等皆其宾客〔一〕。（姚。汪。黄）──范书袁安传注 
〔一〕　窦宪恃功臣之后及外戚势，骄纵放恣，尽树其私人于名都大邑，王调等皆其私党。 
　　伏湛传
　一一九　伏湛字惠公，建武二年拜尚书，典定旧制。（姚。汪。黄。铃木）─－书钞卷六○ 
　　侯霸传
　一二○　侯霸字君房，拜大司徒，矜严有威容，奉公无私。（姚。汪。黄。铃木）──书钞卷五二 
　　宋弘传
　一二一　宋弘字子仲，为司空，秉政恭约，轻财重义，有公仪子之风〔一〕，不与民争利。（姚。汪。黄。铃木）──书钞卷五二 
〔一〕　公仪子即公仪休，鲁博士，后为鲁相。公仪休食其家茹而美，即拔园葵而弃之；见其家织布好，而疾出其家妇，燔其机，且言「
欲令农士工女安所雠其货乎」。事见史记循吏传。 
　　杨厚传
　一二二　统在县〔一〕，休征时序，风雨得节，嘉禾生于寺舍，人庶称神。（汪。黄。铃木）──范书杨厚传注 
〔一〕　杨统，杨厚之父，建初中为彭城令。 
　一二三　邓太后问厚曰：「大将军邓应辅臣星不？」对曰：「不应。」以此不合其旨。（汪。黄。铃木）──范书杨厚传注 
　　苏谦传子不韦
　一二四　苏谦字仲让，为郡督邮。李暠为美阳令，贪暴，谦案得其赃。谦迁金城太守，治有异迹。延熹九年至京师，暠时为司隶，收谦，诬陷之，死狱中。谦子不韦字公先，变名姓，以家财求剑客，邀暠不得。暠（之）〔迁〕大司农〔一〕，乃于司农府旁买舍，夜为地突，入暠室中。暠适出，不值，破其卧具。暠大怖，棘屋上，以板栈地而卧，一宿数徙。不韦乃至魏郡，掘暠父冢，斩级以祭父墓。（汪。黄）──御览卷四八一 

〔一〕　据汪辑改。 
　　羊续传
　一二五　灵帝欲〔以〕羊续为太尉〔一〕。时拜三公者，〔皆〕输东园礼钱千万〔二〕，令中使督之。续乃坐使者于单席，举缊袍以示之，〔曰〕：「臣之所资，惟斯而已。」故不登公位〔三〕。（姚。汪。黄。铃木）──类聚卷六七　○　御览卷六九三　书钞卷一二九　类聚卷四六御览卷二○七 

〔一〕　据书钞卷一二九、御览卷六九三补。 
〔二〕　同右。 
〔三〕　据类聚卷四六、御览卷二○七、职官分纪卷二所引补，又末句均作「遂不代虞」，非。天游按：虞，刘虞也，中平六年代马日磾为太尉。不久灵帝死，董卓擅政，迁刘虞为大司马。而羊续亦中平六年被灵帝内定为太尉，事不果，是年卒。故续所不代者非虞乃日磾也。 

　　桓荣传曾孙鸾
　一二六　桓鸾字始春，焉弟〔子〕也〔一〕。少立志行，缊袍糟食，不求盈余，以浊世耻不肯仕。── 天中记卷四八 
〔一〕　东观记曰：「鸾父良，龙舒侯相。」「子」字据范书本传补。 
　　朱晖传孙穆
　一二七　朱穆上疏曰：「养鱼沸鼎之中，栖鸟烈火之上，用之不时，必也燋烂。」〔一〕（汪。黄。铃木）──文选卷四三邱迟与陈伯之书注　○　又卷四九范蔚宗皇后纪论注 
〔一〕　皇后纪论注末句作「必见燋烂」。 
　一二八　穆着论甚美，蔡邕尝至其家，自写之〔一〕。（姚。汪。黄。铃木）──范书朱穆传注 
〔一〕　铃木辑稿据世说新语补卷四文学注所引袁书曰：「穆着论甚美，蔡邕自至其家。尚敦笃，乃作崇厚论。」又引曰：「朱穆字公叔，南阳宛人。父晖，尚书令。穆五岁好学。」天游按：世说新语补，明王世贞编撰。其治学不谨，疏谬颇甚，其所引多非唐宋类书所有，当系王世贞所妄补，不足为据，仅录此以备考。又汪辑复录崇厚论全文，皆取自范书，大可不必，今删去之。 

　一二九　桓帝时，南阳语曰：「朱公叔肃肃如松柏下风。」（汪。黄）──御览卷四九五 
　一三○　蔡邕议曰：「鲁季文子，君子以为忠，而谥曰文子〔一〕。又传曰：『忠，文之实也。』忠以为实，文以彰之。」遂共谥穆。〔二〕。荀爽闻而非之〔三〕。（姚。汪。黄。铃木）──范书朱穆传注 

〔一〕　季文子，即季孙行父，为鲁相，历宣、成、襄三公达三十三年之久。襄公五年卒，左传曰：「宰庀家器为葬备，无衣帛之妾，无食粟之马，无藏金玉，无重器备，君子是以知季文子之忠于公室也：『相三君矣，而无私积，可不谓忠乎？』」 

〔二〕　谥曰文忠先生。 
〔三〕　范书点校本以此引下「故张璠论曰」云云，俱作袁书之文，非。 
　　杨终传
　一三一　时蜀郡有雷震决曹，终上白记，以为断狱烦苛所致。太守乃令终赋雷电之意，而奇之也。（姚。汪。黄）──范书杨终传注 
　一三二　侍中贾逵荐终博达忠直，征拜郎中。及卒，赐钱二十万。（姚。汪。黄） ──范书杨终传注 
　　应奉传
　一三三　奉又删史记、汉书及汉记三百六十余年，自汉兴至其时，凡十七卷，名曰汉事。（姚。汪。黄）──范书应奉传注 
　　徐璆传
　一三四　璆少履清高，立朝正色，称扬后进，惟恐不及。（姚。汪。黄）──范书徐璆传注 
　　王充传
　一三五　充幼聪明，诣太学，观天子临辟雍，作六儒论。（姚。汪。黄）──范书王充传注 
　一三六　充所作论衡，中土未有传者，蔡邕入吴始得之，恒秘玩以为谈助〔一〕。其后王朗为会稽太守，又得其书，及还许下，时人称其才进。或曰：「不见异人，当得异书。」问之，果以论衡之益，由是遂见传焉。（姚。汪。黄）──范书王充传注 
　○　子略卷四 
〔一〕　子略曰：「谈助之言，可以了此书矣。其论可云允惬，此所以攻之者众，而好之者终不绝欤。」 
　　杨震传
　一三七　杨震好学讲书，有鹳雀衔三鳣鱼飞集讲堂前，都讲进曰：〔一〕「蛇鳣者，大夫之象也。数有三者，法三台也。先生自此升矣。」（姚。汪。黄）──初学记卷二四 
〔一〕　都讲之解，见谢承书杨震传注。 
　　刘陶传
　一三八　刘陶字子奇，拜为谏议大夫。灵帝（世）〔时〕〔一〕，陶上疏言乱皆由于宦官。诏收系黄门北寺狱。〔陶知必死，乃曰：「
臣深恨不列稷、契、伊、周之徒，而与比干、龙逢为俦，事败乃悔时何及！」〕〔二〕闭气而死。（姚。汪。黄） ──书钞卷五六 
〔一〕　据职官分纪卷六改。 
〔二〕　自「陶知必死」以下，皆据职官分纪增入。天游按：此条姚辑作「刘陶字子奇，拜谏议大夫。是时天下日危，寇贼方炽，陶忧致崩乱，疏陈八事，大较言天下大乱，皆由宦官。诏收陶，系黄门北寺狱。陶对使者曰：『恨不与伊吕同俦，而以三仁为辈。』遂闭气而死」。汪辑文同姚辑，出处误注书钞卷六二　鸫姚辑引自陈本书钞，文多改窜，且已改注书名为范书，故黄辑不详所出，注出姚本。三辑皆误从陈本，以讹传讹。今从孔本，以仍其旧。 

　　荀淑传
　一三九　荀淑与陈寔神交，及其弃朗陵而归也，数命驾诣之。淑御，慈明从，叔慈抱孙文若而行〔一〕。寔亦令元方侍侧，季方作食，抱孙长文而坐〔二〕，相对怡然。尝一朝求食，〔食迟〕〔三〕，季方尚少，跪曰：「高闻大人〔与〕荀君言甚善〔四〕，窃听之，甑坏饭成糜。」寔曰：「汝听谈解乎？」谌曰：「唯。」因令与二慈说之，不失一辞，二公大悦。（汪。黄）──御览卷四三二　○　又卷七五七 

〔一〕　慈明，荀爽字。叔慈，荀靖字。文若，荀彧字，乃淑第二子荀绲之子。 
〔二〕　陈纪字符方，陈谌字季方，陈群字长文。陈寔与纪、谌父子三人，并着高名，号为「三君」。又世说新语品藻篇曰：「正始中人士比论，以荀淑方陈寔，荀靖方陈谌，荀爽方陈纪，荀彧方陈群。」 

〔三〕　据御览卷七五七补。 
〔四〕　同右。 
　　杜乔传
　一四○　匡，一名章，字叔康〔一〕。（姚。汪。黄）──范书杜乔传注 
〔一〕　匡，杨匡，乔之故吏。乔被诛，匡星夜入洛阳，守护尸丧。复诣阙乞收葬李固、杜乔骸骨。姚、黄两辑作杨匡传，非。 
　　吴佑传
　一四一　吴佑举孝廉，将行，郡中为祖道〔一〕。佑越坛，共小吏雍丘黄真欢语而别。（姚。汪。黄）──书钞卷七七 
〔一〕　李贤曰：「祖道之礼，封土为軷坛也。五经要义曰：『祖道者，行祭为道路祈也。』周礼太驭注曰：『以车轹軷而去。喻无险难。』」 
　一四二　吴佑放猪于长垣泽中〔一〕，诵经而行。遇父故人，谓之曰：「子二千石子，掉鞭而诵经，行吟于泽畔，纵子无耻，柰君父何？」佑守志如初。与北海公沙穆游太学，资乏，变服为佣，佑赁使舂，遂为死交于杵臼之间。（汪。黄）──御览卷九○三　○　又卷四○七 

〔一〕　长垣县旧称长罗县，故长垣泽亦称长罗泽。汉书地理志曰：「长垣有长罗泽，即吴季英牧猪处也。」袁宏纪亦作「长罗泽」。 
　　延笃传
　一四三　延笃字叔坚，南阳人也。为京兆尹，正身率下，民不忍欺。（汪。黄）──御览卷二五二
 
  
  
袁山松后汉书卷四
　周天游辑注
　　卢植传
　一四四　尚书卢植将终，敕其子彄以裈，葬以土穴，其子从之。（ 
姚。汪。黄）──书钞卷一五八 
　　陈蕃传
　一四五　陈蕃迁豫章〔太守〕〔一〕，在郡下接宾客，独坐一室。唯徐孺子来，为置对榻，去则悬之。及征为尚书令，送之者亦不出郭门。（汪。黄。俊）──御览卷四○五　○　书钞卷七四 

〔一〕　据书钞卷七四补。 
　一四六　桓帝时，京师称曰：「李元礼岩岩如玉山，陈仲举轩轩如千里骥。」（汪。黄。俊）──御览卷四九五 
　　周璆传
　一四七　周璆字孟玉，为乐城令〔一〕，消遥无事，县中大治。去官，征聘不至。陈蕃为太守，璆来置榻，去悬之。（汪。黄）──御览卷四七四　○　书钞卷三六 
〔一〕　书钞卷三六作「高唐令」。 
　　王允传
　一四八　王允字子师，〔太原人〕〔一〕，世仕州郡为冠盖。同郡郭林宗见而奇之，曰：「王生一日千里，王佐才也。」遂与之友善。允仕至司徒。（姚。汪。黄） 
──类聚卷二二　○　白帖卷四三　御览卷四四五 
〔一〕　据御览卷四四五补。 
　一四九　允谓傕等曰：「臣无作威作福，将军乃放纵，欲何为乎？」傕等不应。自拜署傕为扬武将军，汜为扬烈将军，樊稠等皆为中郎将。（姚。汪。黄）─ ─范书董卓传注 
　　李膺传
　一五○　桓帝时朝廷日乱，李膺风格秀整，高自标尚，后进之士升其堂者，以为登龙门。太学生三万余人，牓天下士，上称「三君」，次「八俊」，次「八顾」，次「八及」，次「八厨」〔一〕，犹古之「八元」、「八凯」也〔二〕。因为七言谣曰：「不畏强御陈仲举，九卿直言有陈蕃。天下模楷李元礼，天下好交荀伯条〔三〕，天下英秀王叔茂，天下冰楞王秀陵，天下忠平魏少英，天下稽古刘伯祖，天下良辅杜周甫，天下才英赵仲经。」（汪。黄。俊）──御览卷四六五 

〔一〕　范书党锢传曰：「窦武、刘淑、陈蕃为『三君』。君者，言一世之所宗也。李膺、荀翌、杜密、王畅、刘佑、魏朗、赵典、朱宇为『八俊』。俊者，言人之英也。郭林宗、宗慈、巴肃、夏馥、范滂、尹勋、蔡衍、羊陟为『八顾』。顾者，言能以德行引人者也。张俭、岑晊、刘表、陈翔、孔昱、苑康、檀敷、翟超为『八及』。及者，言其能导人追宗者也。度尚、张邈、王考、刘儒、胡母班、秦周、蕃向、王章为『八厨』。厨者，言能以财救人者也。」 

〔二〕　文公十八年左传曰：「昔高阳氏有才子八人，苍舒、隤敳、梼戭、大临、尨降、庭坚、仲容、叔达，齐、圣、广、渊、明、允、笃、诚，天下之民谓之八恺。高辛氏有才子八人，伯奋、仲堪、叔献、季仲、伯虎、仲熊、叔豹、季狸，忠、肃、共、懿、宣、慈、惠、和，天下之民谓之八元。此十六族也，世济其美，不陨其名。」 

〔三〕　汪、黄二辑均作「伯修」。惠栋后汉书补注卷一五曰：「条，荀氏家传作『修』，谢承书又作『鯈』　鸶三君八俊录曰『天下好交荀伯条』。条与交韵，当从本传也。」 
　一五一　李膺风格仪刑，皆可师范。（汪）──文选卷六○任彦升齐竟陵王行状注 
　一五二　李膺子瓒〔一〕，位至东平相。初曹操微时，瓒异其才，将没，谓子宣等曰：「世将乱矣，天下英雄无过曹操。张孟卓与吾善，袁本初汝外亲，虽尔勿依，必归曹氏。」诸子从之，并免乱世矣。（汪。黄）──御览卷四四二 

〔一〕　东观诸史，唯谢承书「瓒」作「珪」。 
　　范滂传
　一五三　李膺等下狱，狱吏曰：「诸入狱，当祭皋繇以祈福。」范滂曰：「皋繇古之贤君，知滂无罪，将理之于天。如其有罪，祭之何益？」及讯狱，王甫以次诘之。滂年少在后，越次而前。甫曰：「夫合党连群，必有盟誓，其所谋图，皆何等耶？」滂曰：「窃闻仲尼之言，见善如不及，见恶如探汤〔一〕。欲使善善齐其情，恶恶同其行，谓王政之所思，不悟反以为党。」乃仰天叹曰：「古之修善，自求多福。今之修善，乃陷大戮。死之日，愿赐一幡，埋于首阳山侧，上不负皇天，下不愧夷齐。」尚书霍谞以党事无验，表陈赦之。（汪。黄）──御览卷四二七 

〔一〕　见论语季氏篇，「恶」作「不善」。探汤者，喻去疾也。 
　　岑晊传
　一五四　岑晊字公孝，高才绝人，五经六艺，无不洞贯。太守成请为功曹，时谣曰：「南阳太守岑公孝，弘农成但坐啸。」〔一〕（汪。黄）──御览卷二六四　○　书钞卷七七（二） 

〔一〕　姚、汪、黄三辑别引一条曰：「岑晊有高才，郭林宗、朱公叔等皆为友，李膺、王畅称其有干国器，虽在闾里，慨然有董天下之志。太守弘农成下车，欲振威严，闻晊高名，请为功曹。」汪、黄皆言出书钞卷七七，乃陈本也。孔本有二引，与御览引多同，故不另列。陈本多妄增，已非袁书之旧，录注中以备考。 

　　贾彪传
　一五五　贾彪字伟节，游京师，与郭林宗、〔李元礼〕等为谈论之首〔一〕，一言一行，天下以为准的。党〔锢〕事起〔二〕，彪谓同志曰：「吾不西行，大难不解。」即入关，设方略，天子为之大赦。（姚。汪。黄）──类聚卷五二　○　初学记卷二○ 

〔一〕　据初学记卷二○补。 
〔二〕　据初学记卷二○补。 
　　何颙传
　一五六　南阳何颙初见曹操，叹曰：「汉将亡，安天下者，必此人也。」操以是嘉之。（汪。黄）──御览卷四四二 
　　郭泰传
　一五七　郭林宗与陈留盛仲明书曰：「足下诸人，为时栋梁。」──文选卷四七袁彦伯三国名臣序赞注 
　　韩卓传
　一五八　韩卓字子助，陈留人。腊日〔一〕，奴窃食祭其先人，卓义其心，即日免之〔二〕。（姚。汪。黄）──类聚卷五　○　范书符融传注　白帖卷四　御览卷三三　又卷五二六 

〔一〕　说文卷四曰：「腊，冬至后三戌，腊祭百神。」汉代以十二月冬至后第三个戌日祭神祭祖，称其为腊日。腊亦作「」。 
〔二〕　汪文台曰：「免，从良也。」即释奴为平民。 
　　皇甫嵩传
　一五九　皇甫嵩字义〔真〕〔一〕，安定朝那人〔二〕。善用兵，饮食舍止，必先将士，然后乃安。兵曹有受赂者，嵩曰：「公素廉清，必资用乏。」乃出钱赐之。吏羞惭而自杀。由是众皆乐为致死。（
汪。黄）──御览卷四九一　○　又卷六四一 
〔一〕　据御览卷六四一补。 
〔二〕　「那」二引皆误作「」，径正。 
　　朱隽传
　一六○　朱隽击黄巾贼赵弘于南阳，斩之。贼复以韩忠为帅。隽兵力少，不能急攻，乃先起土山以临之，因伪修攻具，曜兵于西南。隽身自披甲，将精卒乘其东北，遂得入城，忠乞降。（汪。黄）──御览卷三三六 

　　董卓传
　一六一　隽年二十五〔一〕，其督战訾宝负其尸而瘗之。（姚。汪。黄）──范书董卓传注 
〔一〕　隽，沮隽，射声校尉。时护送献帝东归洛阳，于弘农东涧，为李傕所杀。 
　　刘虞传
　一六二　太尉刘虞让位于羊续〔一〕。（姚。汪。黄）──类聚卷四六　○　御览卷二○七 
〔一〕　此条仅引类聚之首句，余文与羊续传略同。详见续传及注。 
　　袁绍传
　一六三　绍，司空逢之孽子，出后伯父成〔一〕。（姚。汪。黄） ──范书袁绍传注 
〔一〕　范书本传曰：「父成，五官中郎将。」三国志本传裴注曰：「英雄记曰：绍生而父死，二公爱之。幼使为郎，弱冠除濮阳长，有清名。遭母丧，服竟，又追行父服，凡在冢庐六年。臣松之案：魏书云『绍，逢之庶子，出后伯父成』。如此记所言，则似实成所生。夫人追服所生，礼无其文，况于所后而可以行之！二书未详孰是。」洪亮吉曰：「案魏书并云术异母弟。观术与公孙瓒书，言绍非袁氏子，则孽子之言或信然　鸶英雄记，绍生而父死，后追行父服。范史亦载幼孤追服之事。今考逢以灵帝光和二年罢司空，复为执金吾而卒。绍中平三年，已为佐军校尉，相距不过九年。且前又历官郎令，复遭母忧与追服父服六年，后更历侍御史、虎贲中郎将而为校尉，则逢卒时，绍久已逾成人，安得云幼孤与生而父死之说乎？绍断非逢子可知。魏书『为术异母兄弟』，亦无所征，当以陈、范两书为是。裴松之注陈志，于绍为逢子，犹置疑词，盖亦不深考也。」洪说是。 

　　陈弇传
　一六四　陈弇字叔明，陈留人。学尚书，躬自耕种，常有黄雀飞来，随弇翱翔。（汪。黄）──御览卷九二二　○　类聚卷九二　龙筋凤髓判卷四 
　　范丹传
　一六五　范丹字史云，外黄人，为县吏。年十八，弃衣物道边，家以为死，遂西入关学。为莱芜长，去官，于市卖卜，妻纺绩以自给。辟公府，步行无〔车〕〔一〕，被囊自随。常使儿捃麦，得五斛。乡人〔尹台〕遗之一斛〔二〕，嘱儿曰：「莫令尊君知。」儿归，不敢不道。丹即令并送六斛，言麦已杂，遂不取〔三〕。丹弟子恺见丹藩不完，载柴将藩之。时丹适行，还怒，敕子拔柴载还之。闾里歌之曰：「甑中生尘范史云，釜中生鱼范莱芜。」自以性急，每为吏，常佩苇〔四〕。（姚。汪。黄）──御览卷四二五　○　又卷二六七　又卷七○七　又卷八三八又卷五一二　范书范丹传注 

〔一〕　据御览卷二六七补。 
〔二〕　据御览卷八三八补。又传注亦然，而「乡人」作「邻人」。 
〔三〕　范书本传注作「遂誓不敢受」。 
〔四〕　此条，姚辑引同传注，黄辑则一一分引之，却脱传注。汪辑则合而引之。合引实始自明陈耀文，见天中记卷二七，文字稍异。今亦从之。 
　　公沙穆传
　一六六　公沙穆有六子，时人号曰：「公沙六龙，天下无双。」（ 
汪。黄。俊）──御览卷四九五 
　　蔡顺传
　一六七　蔡顺母生时畏雷。母死之后，有雷，顺走至墓侧，曰「顺在此」。太守韩崇恒差车，每雷，顺乃乘至冢所。──书钞卷一三九 
　　隗相传
　一六八　隗相养母至孝，母喜饮江流，相常隆冬取水，后一朝横石浮江，无有（南）〔难〕涉〔一〕，由是显名〔二〕。（姚。汪。黄）── 书钞卷一六○ 
〔一〕　据诸辑引文改。 
〔二〕　姚、黄不详所出，汪曰出白帖，误。 
　　罗威传
　一六九　罗威母年七十，天寒，常以身温席，而后授其处。（姚。汪。黄）──初学记卷一七 
　　西域传
　一七○　西域出诸香、石蜜〔一〕。（汪。黄）──范书李恂传注 
〔一〕　汪辑下又引「罽，织毛为布者」。天游按：此句系李贤释传文「香罽」之「罽」字，与袁书无涉。黄辑删而不录，是。 
　　散条
　一七一　乐府左延年秦女休行曰：「始出上西门，遥望秦氏家。秦氏有好女，自名曰女休。女休年十五，为宗行报雠。左执白阳刀，右据宛景矛。雠家东南僵，女休西上山。上山四五里，关吏不得休〔一〕。女休前置辞：『生为燕王妇，今为诏狱囚。』刀矛未及下，拢击鼓赦书下。」〔二〕。（汪）──御览卷四八一 

〔一〕　疑「不」系「捕」之误。 
〔二〕　魏志杜夔传曰：「自左延年等虽妙于音，咸善郑声，其好古存正莫及夔。」则延年系汉末乐师。不详此引出自何传，故入散条。 
　一七二　崔骃上书曰：「窃闻春阳发而仓庚鸣，秋风厉而蟋蟀吟，盖气使之然也。」〔一〕（汪）──御览卷九四九 
〔一〕　御览标出袁宏后汉书。天游按：今本袁纪无此文，或「宏」系「崧」之误，亦未可知。今暂录于此以俟考。
 
  
  
张璠后汉纪
　周天游辑注
　　光武帝纪
更始元年
　○○一　芳，安定人。属国胡数千畔在参蛮〔一〕，芳从之，诈姓刘氏，自称西平王。会匈奴句林王将兵来降参蛮胡，芳因随入匈奴。留数年。单于以中国未定，欲辅立之，追毋楼且王求入五原，与假号将军李兴等结谋，兴北至单于庭，迎芳。芳外倚匈奴，内因兴等，故能广略边郡〔二〕。（姚。汪。黄）──范书匈奴传注 

〔一〕　黄奭曰：「案参蛮，『蛮』字误，当作『』。」天游按：续汉郡国志北地郡有参，故属安定。，音鸾。黄说是。 
〔二〕　此条汪、黄两辑俱从姚辑。四库提要比较张璠纪、袁宏纪之优劣，即引「诈姓刘氏」以上，以此条为璠纪之文。然汪辑注曰：「
匈奴传注引此作东观记。」按之范书确然无疑。提要编者所据必姚辑，姚辑一误，遗害无穷。此条当删，录此以明其非。 
建武七年
　○○二　杜诗为南阳太守，冶作水排〔一〕，教化大行，号曰「杜母」。（姚。汪。黄。铃木）──书钞卷三九　○　御览卷八三三 
〔一〕　「排」原误作「耕」，据御览卷八三三径改。又李贤曰：「
冶铸者为排以吹炭，今激水以鼓之也。『排』当作『● 』，古字通用也。」 
建武九年
　○○三　郭伋为颍川太守〔一〕。光武诏曰：「贤能太守，去帝城不远，河润九里〔二〕，冀京师并蒙其福。」（姚。汪。黄。铃木）──御览卷六一　○　事类赋注卷六 
〔一〕　事类赋注卷六「伋」误作「纯」。又汪、黄二辑俱言出书钞卷一五八，乃陈补也，孔本无此引，且二辑亦误「伋」为「纯」。 
〔二〕　庄子列御寇曰：「河润九里，泽及三族。」按河从干位来，干，阳数九。故言九里，以喻影响之远。 
建武十一年
　○○四　樊晔为天水太守〔一〕，之官，与故太守丧会于陇亭。（ 
堂）〔亭〕吏移丧避晔〔二〕，晔让丧于正堂，关西称之。（汪。黄）──御览卷一九四 
〔一〕　「樊」原误作「楚」，据范书径改。 
〔二〕　据职官分纪卷四二改。 
建武中元二年
　○○五　北郊在雒阳城北六里〔一〕。（姚。汪。黄）──续汉祭祀志注 
〔一〕　是年春正月辛未，初立北郊。续汉志作「城北四里」，未知孰是。 
　　明帝纪
永平二年
　○○六　明帝马皇后不喜出游，未尝临御窗牖。（姚。汪。黄）──白帖卷一○ 
永平十六年
　○○七　祭彤为辽东守。及卒〔一〕，过冢拜谒，仰天号哭。（铃木） ──书钞卷三五 
〔一〕　时彤以太仆伐北匈奴，误信左贤王信之诳言，未至涿邪山而还，坐逗留下狱免。彤自恨无功，欧血而死。彤自建武十七年起，任辽东太守几三十年，鲜卑、乌桓服其威信，闻其卒，拜谒号哭，如丧父母。 

　○○八　班超使于（外）〔窴〕〔一〕，愿将三十六人，以为蒿矢弹丸之用。（汪。黄）──类聚卷六○　○　御览卷三五○ 
〔一〕　据御览卷三五○改。 
　　章帝纪
建初四年
　○○九　马防兄弟贵盛，大起第观，连阁弥亘。（姚。汪。黄。铃木） ──初学记卷一八 
章和二年
　○一○　陈宠为广汉太守，风声大行，征为大司农。帝问何以为治，宠曰：「臣任功曹王涣。」涣由是知名〔一〕。（汪。黄）──御览卷二六四　○　又卷二三二　书钞卷三四 
〔一〕　涣遂举茂才，累迁至洛阳令。 
　　和帝纪
永元二年
　○一一　窦宪字伯度，拜车骑将军，与北单于战于稽落山，大破之。宪遂登燕然山，去塞三千余里，刻石以纪汉功，纪威德也。（铃木）──书钞卷六四 
永元十六年
　○一二　张辅事太常桓荣，勤力于学，常在师门，讲诵不怠。每朝会辄敢讲于上前，音动左右。（姚。汪。黄）──书钞卷九八（二） 
　　殇帝纪
延平元年
　○一三　莎车王杀于阗王。于阗大〔人〕都末出城，见野豕，欲搏之〔二〕，乃人语曰：「无杀我，我为汝杀莎车将军。」〔三〕都末异之，即与兄弟共杀莎车王〔四〕。（姚。汪。黄）──类聚卷九四　○　御览卷九○三 

〔一〕　据御览卷九○三补。 
〔二〕　御览卷九○三「搏」作「射」，与范书西域传同。 
〔三〕　莎车将军名君得。 
〔四〕　时莎车于于阗未立王，但置将军以镇抚之。前既作「莎车将军」，此不当复作「莎车王」。类聚引误。 
　○一四　条支国临西海，出师子、孔雀。（汪。黄）──御览卷九二四 
　　顺帝纪
永建元年
　○一五　虞诩为司隶，劾奏中常侍张防。防诉之，论输左校，二日之中，传考四狱。诩子毅举幡邀中常侍高梵〔一〕，叩头流血。梵入言之，防坐徙边。──书钞卷一二○ 
〔一〕　「毅」，范书本传作「顗」。 
　○一六　宋登字叔阳。出为颍川太守，市无豫价，路不拾遗。病免，卒于家。汝阴人配社祀之〔一〕。（姚。汪。黄）──类聚卷五○　○　御览卷二六 ○ 
〔一〕　宋登初任汝阴令，有政声，号称「神父」。 
阳嘉元年
　○一七　荀顗上书顺帝曰：「自入正月，久阴不雨。云者，雨之具也。」〔一〕（姚。汪。黄）──书钞卷一五○ 
〔一〕　东汉有荀顗，唯此一见，或「顗」字有误。又据范书顺帝纪，春旱之事仅见于阳嘉元年及三年，故系此引入元年。 
阳嘉二年
　○一八　左雄为尚书令，限年四十，先试经，然后举孝廉。〔故雄为令，在位者各自肃〕〔一〕。时称曰：「左伯豪为尚书令，天下皆慎选。」〔伯豪，雄字也〕〔二〕。（姚。汪。黄）──书钞卷五九　○　初学记卷一一　类聚卷四八　御览卷二一○晏公类要卷一四 

〔一〕　据初学记卷一一补。 
〔二〕　据御览卷二一○补。疑此五字本编者小注，宋刻误入正文。 
永和五年
　○一九　龚字伯宗，有高名于天下。顺帝时为太尉。初，山阳太守薛勤丧妻不哭，将殡，临之曰：「幸不为夭，复何恨哉？」及龚妻卒，龚与诸子并杖行服。时人或两讥焉。（姚。汪。黄）──魏志王粲传注　○　白帖卷一七　文选卷五六曹子建王仲宣诔注 

永和六年
　○二○　周举上书言得失，尚书郭度见之叹息〔一〕，上疏愿退位避举，常置其章于坐〔二〕。（汪。黄）──御览卷五九四 
〔一〕　范书本传「度」作「虔」。汪辑径改作「虔」。 
〔二〕　范书本传作「欲帝置章御坐，以为规诫」。 
　　冲帝纪
永嘉元年
　○二一　永昌太守铸黄金之蛇，献之梁冀。益州刺史种暠发其事。（汪。黄。铃木）──御览卷八一○　○　事类赋注卷九 
　　质帝纪
本初元年
　○二二　梁冀第池中船，无故自覆，问掾朱穆，穆曰：「舟所以济渡万物，不施游戏也。而今覆者，天戒将军当济渡万民，不可长念游戏而已。〔冀后被诛〕〔一〕。（姚。汪。黄。铃木）──书钞卷一三七（二）　○　类聚卷七一　御览卷七六九　又卷八八五 

〔一〕　据御览卷八八五补。 
　○二三　梁冀起台殿，梁柱椽桷，镂为青龙白虎，画以丹青云气。（汪。黄。铃木） ──御览卷一八八 
　○二四　梁冀聚土筑山，十里九阪〔一〕，以象二崤〔二〕，穷极工巧，积金玉明珠，〔采捕禽兽〕〔三〕，充牣其中。（姚。汪。黄。铃木）──类聚卷七　○　水经注卷一六谷水注 

〔一〕　水经注卷一六谷水注作「山多峭阪」。 
〔二〕　二崤，山名，即东、西崤山，在弘农郡渑池县南。 
〔三〕　据水经注卷一六谷水注补。 
　○二五　梁冀多规苑囿，西至弘农，东至荥阳，南入鲁阳，北到河淇，周（旗）〔旋〕（十）〔千〕里〔一〕。（汪。黄。铃木）──御览卷一九六 
〔一〕　据范书、袁纪改。 
　○二六　梁冀起兔苑于河南，移檄所〔在〕〔一〕，调发生兔，刻其毛以为识。民有犯者，罪至死。西域尝有贾胡来，不知禁，误杀一兔，转相告坐死者十余人〔二〕。（姚。汪。黄。铃木）──御览卷九○七　○　事类赋注卷二三　水经注卷一六谷水注类聚卷九五　初学记卷二九 

〔一〕　据类聚卷九五、事类赋注卷二三补。 
〔二〕　水经注卷一六谷水注作「死者十三人」。 
　　桓帝纪
建和元年
　○二七　朱穆党事禁锢。征拜尚书。正月，百官朝贺毕〔一〕，虎贲当陛置弓于地，谓群僚曰：「此天子弓，谁敢干越？」百僚皆回避，不敢当。穆乃呵之曰：「天子弓，当载之于肩首之上，乃敢置地，大不谨不敬。」即收虎贲，付诏狱治罪。莫不肃然，服其忠烈。（汪。黄。铃木）──御览卷二一二 

〔一〕　「贺」原误「驾」，据职官分纪卷八径改。 
　○二八　吴佑父恢，为南海太守，欲以杀青写书〔一〕。佑年十二，谏曰：「海滨土多珍玩，此书若成，则载之兼两〔二〕。昔马援以薏苡兴谤〔三〕，〔王阳以书橐邀名〕〔四〕，疑惑之间，先贤所慎。」恢大喜。（姚。汪。黄）──书钞卷一○四　○　御览卷六○六　纬略卷九 

〔一〕　李贤曰：「杀青者，以火炙简令汗，取其青易书，复不蠹，谓之杀青，亦谓汗简。义见刘向别录也。」 
〔二〕　御览卷六○六引作「载必盈两」。纬略卷九作「载书盈两」。 
〔三〕　马援自交趾还，以薏苡能轻身省欲，以胜瘴气，故载之一车。及卒，有人上书谮之，以为所载皆明珠文犀。马武等奏之，光武帝益怒援。事见范书马援传。 
〔四〕　王阳即王吉，字子阳。世号清廉，然好车马衣服，自奉极为鲜明，而无金银等物。及迁，所载不过囊衣。去位家居，亦布衣素食。天下服其廉而怪其奢，故传曰「王阳能作黄金」。事见汉书王吉传。本句据御览卷六○六补。 

延熹五年
　○二九　朱穆字公叔，好学专精，每一思至，中食失餐，行坠坑坎，亡失冠履。其父常言「穆大专，几不知马之几足」。（姚。汪。黄。铃木）──御览卷六一四　○　书钞卷九七 

　○三○　朱穆年二十〔一〕，为郡督邮，迎新太守到界上，太守见穆问曰：「君年少而为督邮，将因族世，抑自有令德？」穆曰：「郡中瞻仰明公，以为仲尼，非颜渊不敢使迎。」太守大奇其才，问曰：「贞妇孝子〔二〕，隐闇未彰，言于府。」穆曰：「方今圣化大行，文武未坠于地。家有贞妇，户有孝悌，比屋连栋，不可胜记。」太守叹曰：「仆非仲尼〔三〕，督邮所谓颜回者也。」（姚。汪。黄）──书钞卷七七 

〔一〕　「朱穆」原误作「宋穆之」。姚之骃按：「此即朱穆事，已见谢书，但稍略耳。东汉以二字名者少，虽范书朱穆传不载此事，然其为公叔无疑。」姚说是。今依范书本传注引谢承书径正之。黄辑作宋穆之传，非。 

〔二〕　「贞」原作「真」。孔广陶按：「宋人传钞兼避仁宗讳。」今复其旧。 
〔三〕　「仆」原误作「汉」，径改。 
　○三一　蔡邕尝至朱穆家写其书。及穆卒，邕及门人共谥穆曰忠文〔一〕。（姚。汪。黄）──御览卷五六二 
〔一〕　此引姚辑据范书作「朱穆卒，邕与门人述其体行，谥为文忠先生」，下接璠论云云。黄辑不详所出，径引姚辑，且云「其或别有所据」，甚谬。 
　○三二　张璠论曰：夫谥者，上之所赠，非下之所造。故颜、闵至德〔一〕，不闻有谥。朱、蔡〔二子〕〔二〕，各以衰世臧否不立，故私议之〔三〕。（姚。汪。黄。铃木） 
──范书朱穆传注　○　御览卷五六二 
〔一〕　颜，颜回；闵，闵子骞。 
〔二〕　据御览卷五六二补。朱指朱穆，蔡乃蔡梭也。 
〔三〕　东汉中期起，门阀世族开始形成。由于名节道德观的确立，以及荣辱与共的政治利害关系，门生故吏对举主座师，莫不竭诚相报，虽死不辞。其形式繁杂，私谥即其一。据文献及汉碑所载，此风盛行于东汉，有案可查者计十六人：夏恭谥宣明君，夏牙谥文德先生，张霸谥宪文，朱颉谥贞宣先生，朱穆谥文忠先生，蔡梭谥贞定，杨厚谥文父，荀靖谥玄行先生，范冉谥贞节先生，陈寔谥文范先生，俱见范书本传。王稚谥宪父，见华阳国志。李休谥玄文先生，见蔡中郎集。鲁峻谥忠惠父，娄寿谥玄儒先生，见隶释。陈谌谥献文先生，见惠栋引世系。法真谥玄德先生，见蜀志法正传注引三辅决录。以上诸人之谥，水经注、艺文类聚亦有所载。当时荀爽亦有所讥，而此风愈炽。 

延熹七年
　○三三　陈球为零陵太守。球到郡，设方略，期月间贼虏消散〔一〕。而州兵朱（益）〔盖〕等反〔二〕，与桂阳贼胡兰数万人转攻零陵。零陵下湿，编木为城，不可守备，郡中惶恐。掾吏白请遣家避难。球怒曰：「太守分国虎符〔三〕，受任一郡，岂顾妻孥而〔坦〕〔
沮〕国威重乎〔四〕？复言者斩！」乃悉郡内吏民老弱，与共城守。〔弦大木为弓，羽矛为矢，引机发之，远射千余步，斩朱盖等〕〔五〕。（姚。汪。黄）──御览卷二六○　○　书钞卷一二五　类聚卷六○　御览卷三四七 

〔一〕　「贼」指桂阳李研起事所统之军。 
〔二〕　据类聚卷六○、御览卷三四七改。 
〔三〕　李贤曰：「文帝初与郡守分铜虎符。」 
〔四〕　据汪辑改。 
〔五〕　据御览卷三四七补。 
延熹八年
　○三四　杨秉字叔节，为太尉〔一〕，尝曰：「我有三不惑，酒、色、财也。」故天下称为名公。（姚。汪。黄）──书钞卷五一　○　御览卷二○七　书钞卷三八 
〔一〕　天中记卷三○「太尉」下作「奏中常侍侯览、具瑗曰：『郑詹来而国乱，四佞放而众服。若斯之人，非恩所宠。』书奏，尚书召对秉掾问故事，秉使对曰：『汉世故事，三公之职，无所不统。』尚书不能诘。尝从容言曰」，下接「我有」以下，与诸引异。疑有妄增，故录此以俟考。 

延熹九年
　○三五　范滂字孟博，汝南伊阳人〔一〕，为功曹，辟公府掾，升车揽辔，有澄清天下之志　鹳城闻滂高名，皆解印绶去。为党事见诛。（汪。黄）──世说新语赏誉注　○　史略卷三 

〔一〕　惠栋按：「汝南无伊阳，或细阳之误也。」天游按：谢承书作「细阳人」，而范书本传作「征羌人」，未知孰是。 
　○三六　南阳太守弘农成任功曹岑晊，时人为之语曰：「南阳太守岑公孝，弘农成但坐啸。」（汪。黄）──文选卷二六谢玄晖在郡卧病呈沈尚书诗注　 ○　晏公类要卷二○ 

　○三七　山阳督邮张俭，奏中常侍侯览起第十六区，皆高楼四周，连阁洞门，文井莲华，壁柱彩画，鱼池台苑，拟诸宫阙。（汪。黄）──类聚卷六一 
　○三八　时人为之语曰：「不畏强御陈仲举，天下模楷李元礼。」（姚。汪。黄） ──世说新语品藻注　○　史略卷三 
　　灵帝纪
建宁元年
　○三九　景父荣〔一〕，章、和世为尚书令。初景历位牧守，好善爱士，每岁举孝廉，延请入，上后堂，与家人宴会，如此者数四。及赠送既备，又选用其子弟，常称曰：「移臣作子，于政何有？」先是，司徒韩演为河内太守，在公无私，所举一辞而已，后亦不及其门户。曰：「我举若可矣，不令恩偏称一家也。」当时论者或两讥焉。（
姚。汪。黄）──吴志周瑜传注 
〔一〕　景，周景，庐江舒人。 
　○四○　王堂为汝南太守，教掾吏曰：「其宪章朝右，委功曹陈蕃也。」〔一〕（汪。黄）──文选卷二五卢子谅赠刘琨诗注 
〔一〕　职官分纪卷四一所引，「堂」误「庶」，无「掾吏」二字。教文作「古人劳于求贤，佚于任使，故能化清于上，事辑于下。其宪章朝右，简拔才识，委任功曹陈蕃；匡政里务，拾遗补阙，任主簿应副。庶循名责实，察言观效焉」。疑其多据范书而补，且文多错讹，故仅入注而俟考。 

建宁二年
　○四一　畅字叔茂〔一〕，名在「八俊」。灵帝时为司空，以水灾免，而李膺亦免归故郡，二人以直道，不容当时。天下以畅、膺为高士，诸危言危行之徒，皆推宗之，愿涉其流，惟恐不及。会连有灾异，而言事者皆言三公非其人，宜因其变，以畅、膺代之，则祯祥必至。由是宦竖深怨之，及膺诛死，而畅遂废，终于家。（姚。汪。黄）──魏志王粲传注　○　文选卷五六曹子建王仲宣诔注 

〔一〕　畅，王畅也。 
熹平元年
　○四二　桓帝窦皇后崩，中常侍曹节、王甫欲以贵人礼葬，太尉李（固）〔咸〕自扶舆起〔一〕，捣椒自随，谓妻子曰：「若太后不得配桓帝，吾不生还矣。」（姚。汪。黄）──类聚卷八九　○　御览卷九五八 

〔一〕　李固死于桓帝初立之时，岂能及窦皇后之葬议！此乃李咸之误，今据范书以正之。又袁纪曰李咸时任河南尹，至熹平三年始为太尉。天游按：范书陈球传与璠纪同，又胡广传注引谢承书亦作「建宁三年，自大鸿胪拜太尉」，则作太尉是。又「扶」原误作「抉」，据御览卷九五八径改。 

熹平六年
　○四三　蔡邕幽州刺史议云：「伏见幽州突骑，冀州强弩，为天下精兵，国家胆核。」〔一〕（姚。汪。黄）──书钞卷一一七（二）　○　御览卷三○○ 
〔一〕　书钞卷一一七另一引作「蔡邕上灵帝书曰」　鸫类聚卷六 ○引蔡邕幽州刺史议，无「强」字，末有「四方有事，未尝不取辨于二州也」句，可补璠纪之不足。 
光和元年
　○四四　虹昼见〔御座殿庭前，色青赤〕〔一〕。上引议郎蔡邕诣金商门，问〔之〕〔二〕，对曰：「虹蜺，小人女子之祥。」（姚。汪。黄）──初学记卷二　○　御览卷一四　开元占经卷九八 

〔一〕　原仅有「庭中」二字，今据御览卷一四改补。 
〔二〕　据御览卷一四补。 
光和二年
　○四五　〔桥玄字公祖〕〔一〕，历位中外，以刚断称，谦俭下士，不以王爵私亲。光和中为太尉，以久病策罢，拜太中大夫，卒。家贫乏产业，柩无所殡。当世以此称为名臣。（姚。汪。黄）──魏志武帝纪注　○　书钞卷五六 

〔一〕　据书钞卷五六补。 
中平二年
　○四六　贾琮为冀州刺史〔一〕，将入界，高褰车襜曰：「刺史将入，当远视广听，何为而垂帷乎？」郡县闻之，莫不震栗。（姚。汪。黄。铃木）──书钞卷三六（二） 
〔一〕　姚、汪、黄三辑据陈本，「冀州」误作「荆州」　鸫范书作「冀州」，与孔本同。 
　○四七　张温以司空加拜车骑将军，征韩遂。丙辰〔一〕，引温于崇德殿前，温以军礼长揖不拜。（姚。汪。黄）──书钞卷六四 
〔一〕　此乃八月丙辰。 
　○四八　范丹，中平二年卒，三府各遣令史奔吊，累行论谥，佥曰：「宜为贞节先生」。会葬二千余人。（姚。汪。黄）──类聚卷四○　○　御览卷五六二 
　○四九　又有左校、郭大贤、左髭丈八三部〔一〕。（汪）── 魏志张燕传注 
〔一〕　时张牛角等向应黄巾起义，崛起于黑山。牛角死，推张燕为帅，部伍除孙轻、王当外，尚有左校等三部，活跃于常山、赵、中山、上党、河内诸郡国山谷间，灵帝不能讨。 
中平三年
　○五○　灵帝铸天禄、虾蟆，吐水于平昌门外桥东约入宫〔一〕，又作翻车、渴乌施于桥西〔二〕，洒南北郊。（汪。黄）──御览卷九四九 
〔一〕　「约」当系「转」之讹，范书宦者传即作「转」。又范书作「平门」，当脱「昌」字。 
〔二〕　李贤曰：「翻车，设机车以引水。渴乌，为曲筒，以气引水也。」 
中平五年
　○五一　盖勋迁京兆尹，赏罚折衷，刑名不乱，奸匿弭息。──书钞卷七六 
中平六年
　○五二　帝以八月庚午为诸黄门所劫〔一〕，步出谷门，走至河上。诸黄门既投河死，帝时年十四，陈留王年九岁，兄弟独夜步行欲还宫，闇暝，逐萤火而行数里，得民家以露车载送。辛未，公卿以下与卓共迎帝于北芒阪下。（姚。汪。黄）──魏志董卓传注 

〔一〕　帝者，废帝弘农王也。 
　○五三　董卓谓袁绍曰：「刘氏种不足复遗。」绍勃然曰：「天下健者，岂惟董公！」横刀长揖径出，悬节于上东门，而奔冀州〔一〕。（汪。黄）──书钞卷一三○　○　御览卷六八一 

〔一〕　书钞引作「汉记」，然文与御览同，则此「汉记」即张璠纪，故据以引之。 
　○五四　灵帝以帝似己，故名曰协。（姚。汪。黄）──范书献帝纪注 
　　献帝纪
初平元年
　○五五　三月，献帝初入未央宫〔日，大雨，昼晦〕〔一〕，翟雉飞入未央宫，获之。（姚。汪。黄）──续汉五行志注　○　范书献帝纪注 
〔一〕　据范书献帝纪注补。 
　○五六　淑博学有高行，与李固、李膺同志友善　鹞李昭于小吏，友黄叔度于幼童。以贤良方正征，对策讥切梁氏，出补朗陵侯相，卒官。〔淑有〕八子〔一〕：俭、绲、靖、焘、汪〔二〕、爽、肃、。淑旧居西豪里，县令苑康曰昔高阳氏有才子八人〔三〕，署其里为高阳里。〔时人号曰「八龙」〕〔四〕。（姚。汪。黄）──魏志荀彧传注　○　世说新语德行注　御览卷一五七　又卷四七四 

〔一〕　据世说新语德行注补。 
〔二〕　「汪」本作「诜」。天游按：范书荀淑传作「汪」。集解引钱大昕说：陶渊明四八目云「汪字孟慈」。又惠栋引荀氏谱曰：「汪，昆阳令，年六十。」卢弼三国志集解曰：「按荀淑八子，诜应从范书作汪。彧子亦名诜，若淑子名诜，彧子决不名诜，可证淑子名诜之误。」又按世说新语德行注正作「汪」，故据以径改。 

〔三〕　参见袁山松书李膺传注。 
〔四〕　据世说新语德行注补。 
　○五七　爽字慈明，幼好学，年十二，通春秋、论语，耽思经典，不应征命。积十数年，董卓秉政，复征爽。爽欲遁去，吏持之急。诏下郡，即拜平原相。行至苑陵，又追拜光禄勋。视事三日，策拜司空。爽起自布衣，九十五日而至三公。（姚。汪。黄）──魏志荀彧传注　○　世说新语言语注 

　○五八　荀爽为三公，食不过一肉、脱粟饭，坐皮褥。（姚。汪。黄）──书钞卷三八　○　类聚卷七○　书钞卷一三四　御览卷四三一 
　○五九　靖字叔慈，亦有至德，名几亚爽，隐居终身。（汪。黄）──魏志荀彧传注 
　○六○　昱、昙并杰俊〔一〕，有殊才。昱与李膺、王畅、杜密等号为「八俊」，位至沛相。攸父彝，州从事。彝于彧为从祖兄弟。（
汪）──魏志荀攸传注 
〔一〕　昱、昙并荀淑兄子也。 
　○六一　太史灵台及永安候铜兰楯，卓亦取之〔一〕。（姚。汪。黄）──范书董卓传注 
〔一〕　时卓更铸小钱，悉取洛阳及长安铜人、锺、飞廉、铜马之属以充铸。 
初平二年
　○六二　卓抵其手，谓皇甫嵩曰：「义真怖未乎？」嵩对曰：「明公以德辅朝廷，大庆方至，何怖之有？若淫刑以逞，将天下皆惧，岂独嵩乎？」卓默然，遂与嵩和解。（姚。汪。黄）──魏志董卓传注 

　○六三　董卓呼三台尚书以下自诣卓启事，然后得行。（汪。黄）──御览卷五九五　○　事物纪原卷二 
　○六四　董卓于众坐，生斩人手足，又凿目截舌口，百姓嗷嗷，道路以目。（汪。黄） ──御览卷三六七　○　又卷三七○ 
　○六五　刘表与同郡人张隐、薛郁、王访、宣靖、公绪恭、刘祗、田林为八交，或谓之「八顾」〔一〕。（汪。黄）──魏志刘表传注 
〔一〕　魏志刘表传作「少知名，号八俊」。 
　○六六　坚，初平二年，死〔一〕。（黄）──吴志孙策传注 
〔一〕　通鉴与璠纪同。考异曰：范书「初平三年春，坚死」。吴志孙坚传亦云初平三年。英雄记曰：「初平四年正月七日死。」袁纪「
初平三年五月」。山阳公载记载策表曰：「臣年十七，丧失所怙。」裴松之按：策以建安五年卒，时年二十六，计坚之亡，策应十八，而此表云十七，则为不符。张璠汉纪及胡冲吴历并以坚初平二年死，此为是而本传误也。 

初平三年
　○六七　初，蔡邕以言事见徙，名闻天下，义动志士。及还，内宠恶之。邕恐，乃亡命海滨，往来依泰山羊氏，积十年。卓为太尉，辟为掾，以高第为侍御史、治书，三日中遂至尚书〔一〕。后迁巴东太守，卓上留拜侍中。至长安，为左中郎将。卓重其才，厚遇之，每有朝廷事，常令邕具草。及允将杀邕，时名士多为之言，允悔欲止，而邕已死。（姚。汪。黄）──魏志董卓传注 

〔一〕　参见谢承书邕传注。 
　○六八　蔡邕字伯喈，陈留圉人。六世祖勋与鲍宣、卓茂不仕新室。父棱亦有清白行，谥贞定。邕性笃孝。少博学，师事太傅胡广，好辞章、数术、天文、妙操、音律。桓帝时，中常侍擅恣，闻邕善鼓琴，遂白天子，敕陈留督促发遣邕。邕不得已，行到偃师，称疾而归，闲居玩古，不交当世〔一〕。（姚。汪。黄）──汪辑 

〔一〕　此条不详所出。姚、黄两辑均引至「谥贞定」止，亦无出处。疑皆出自范书。 
　○六九　布兵败，驻马青琐门外，谓允曰：「公可以去。」允曰：「安国家，吾之上愿也。若不获，则奉身以死。朝廷幼主，恃我而已，临难苟免，吾不为也。努力谢关东诸公，以国家为念。」傕、汜入长安城，屯南宫掖门，杀太仆鲁馗、大鸿胪周奂、城门校尉崔烈、越骑校尉王颀。吏民死者，不可胜数。司徒王允挟天子上宣平城门避兵，傕等于城门下拜，伏地叩头。帝谓傕等曰：「卿无作威福，而乃放兵纵横，欲何为乎？」〔一〕傕等曰：「董卓忠于陛下，而无故为吕布所杀。臣等为卓报雠，弗敢为逆也。请事竟，诣廷尉受罪。」允穷逼，出见傕。傕诛允及妻子宗族十余人。长安城中，男女大小莫不流涕。允字子师，太原祁人也。少有大节，郭泰见而奇之，曰：「王生一日千里，王佐之才也。」泰虽先达，遂与定交。三公并辟，历豫州刺史，辟荀爽、孔融为从事。迁河南尹、尚书令。及为司徒，其所以扶持王室，甚得大臣之节，自天子以下，皆倚赖焉。卓亦推信之，委以朝廷。（姚。汪。黄）──魏志董卓传注 

〔一〕　袁宏纪、袁山松书「帝谓」皆作「允谓」。又尚书洪范曰：「臣无有作福作威玉食。臣之有作福作威玉食，其害于而家，凶于而国。」献帝责傕等之言本于此。 
　○七○　太常种拂与李（儒）〔傕〕战而死〔一〕，子劭征为少府、大鸿胪，皆不受，曰：「我父尽忠于朝，而为时所妒。父以身殉国，为贼臣所害。为臣子，不能除贼，何面目复觐明主。」三辅闻之，为之感动。（汪。黄）──御览卷二三六 

〔一〕　据汪辑改。 
　○七一　颙字伯求〔一〕。少与郭泰、贾彪等游学洛阳，泰等与同风好。颙显名太学，于是中朝名臣太傅陈蕃、司隶李膺等皆深接之。及党事起，颙亦名在其中，乃变名姓，亡匿汝南间，所至皆交结其豪杰。颙既奇太祖，而知荀彧，袁绍慕之，与为奔走之友。是时天下士大夫多遇党难，颙常岁再三私入洛阳，从绍计议，为诸穷窘之士，解释患祸。而袁术亦豪侠，与绍争名。颙未常造术，术深恨之。（姚。汪。黄）──魏志荀攸传注 

〔一〕　颙，何颙也。 
　○七二　泰字公业。少有才略，多谋计，知天下将乱，阴交结豪杰。家富于财，有田四百顷，而食常不足，名闻山东。举孝廉，三府辟，公交车征，皆不就。何进辅政，征用名士，以泰为尚书侍郎，加奉车都尉。进将诛黄门，欲召董卓为助。泰谓进曰：「董卓强忍寡义，志欲无餍，若借之朝政，授之大事，将肆其心，以危朝廷。以明公之威德，据阿衡之重任，秉意独断，诛除有罪，诚不待卓以为资援也。且事留变生，其鉴不远。」又为陈时之要务，进不能用，乃弃官去。谓颍川人荀攸曰：「何公未易辅也。」进寻见害，卓果专权废帝。关东义兵起，卓会议大发兵，群僚咸惮卓，莫敢忤旨。泰恐其强，益将难制，乃曰：「夫治在德，不在兵也。」卓不悦曰：「如此，兵无益邪？」众人莫不变容，为泰震栗。泰乃诡辞对曰：「非以无益，以山东不足加兵也。今山东议欲起兵，州郡相连，人众相动，非不能也。然中国自光武以来，无鸡鸣狗吠之警，百姓忘战日久。仲尼有言，『不教民战，是谓弃之』〔一〕。虽众不能为害，一也。明公出自西州，少为国将，闲习军事，数践战场，名称当世。以此威民，民怀慑服，二也。袁本初公卿子弟，生处京师，体长妇人。张孟卓东平长者，坐不窥堂。孔公绪能清谈高论，嘘枯吹生，无军帅之才。负霜露之勤，临锋履刃，决敌雌雄，皆非明公敌，三也。察山东之士，力能跨马控弦，勇等孟贲，捷齐庆忌〔二〕，信有聊城之守〔三〕，策有良平之谋〔四〕，可任以偏师，责以成功，未闻有其人者，四也。就有其人，王爵不相加，妇姑位不定，各恃众怙力，将人人棋跱，以观成败，不肯同心共胆，率徒旅进，五也。关西诸郡，北接上党、太原、冯翊、扶风、安定，自顷以来，数与胡战，妇女载戟挟矛，弦弓负矢，况其悍夫。以此当山东忘战之民，譬驱群羊向虎狼，其胜可必，六也。且天下之权勇，今见在者，不过并、凉、匈奴屠各、湟中义从〔五〕、八种西羌〔六〕，皆百姓素所畏服，而明公（权）〔拥〕以为爪牙〔七〕，壮夫震栗，况小丑乎？七也。又明公之将帅，皆中表腹心，周旋日久。自三原、硖口以来〔八〕，恩信醇着，忠诚可远任，智谋可特使，以此当山东解后之虚诞，实不相若，八也。夫战有三亡，以乱攻治者亡，以邪攻正者亡，以逆攻顺者亡。今明公秉国政平，讨夷凶宦，忠义克立，以三德待于三亡，奉辞伐罪，谁人敢御？九也。东州有郑康成，学该古今，儒生之所以集；北海邴根矩，清高直亮，群士之楷式。彼诸将若询其计划，案典校之强弱，燕、赵、齐、梁非不盛，终见灭于秦。吴楚七国非不众，而不敢踰荥阳。况今德政之赫赫，股肱之邦良，欲造乱以徼不义者，必不相然，赞成其凶谋，十也。若十事少有可采，无事征兵，以惊天下，使患役之民，相聚为非，弃德恃众，以轻威重。」卓乃悦，以泰为将军，统诸军击关东。或谓卓曰：「郑泰智略过人，而结谋山东，今资之士马，使就其党，窃为明公惧之。」卓收其兵马，留拜议郎。后又与王允谋共诛卓。泰脱身自武关走，东归后将军袁术，以为扬州刺史，未至官，道卒，时年四十一。（姚。汪。黄）──魏志郑浑传注　○　又武帝纪注　书钞卷九八（二）　御览卷八二一 

〔一〕　语出论语子路篇。 
〔二〕　孟贲，相传是春秋时期卫国的勇士。庆忌，吴王僚之子，亦以勇捷闻。史记司马相如传曰「捷言庆忌，勇期贲、育」，可知此乃汉人之习俗语也。 
〔三〕　史记鲁仲连传载，燕将某夺齐之聊城，人或谗之燕，田单来攻，相持岁余。燕将欲归恐见诛，降齐恐见辱，遂自杀以明其志。 
〔四〕　良者，张良；平者，陈平也。 
〔五〕　湟中义从，即湟中月氏胡。霍去病破匈奴，开湟中，月氏来降，令居湟中，又数百户在张掖，号「义从胡」。 
〔六〕　指烧当八种羌，范书作「西羌八种」。 
〔七〕　据卢弼说改。范书即作「拥」。 
〔八〕　此事指中平二年，卓以破虏将军屯美阳，以卫园陵，大破边章、韩遂。追入羌中，诸军受围，卓亦于硖石，即望垣北为羌胡所困。卓设计渡水出，遂全师而还。故泰言此，以媚惑卓。 

　○七三　太尉皇甫嵩以流星免〔一〕。──书钞卷五一 
〔一〕　范书皇甫嵩传注引续汉书作「以日有重珥免」。 
兴平二年
　○七四　朱隽少孤，母以贩缯彩为事。同郡周起负官债百万　县催责之，隽窃母帛为起解债。（汪。黄）─－御览卷八一四 
　○七五　朱隽为郡吏，太守尹端有罪应死，隽为买珍宝赂主章吏，端得免死。（汪。黄）──御览卷八○二 
建安元年
　○七六　初，（天子）〔王师〕败于曹阳〔一〕，欲浮河东下。侍中太史令王立曰：「自去春太白犯镇星于斗牛，过天津，荧惑又逆行守北河，不可犯也。」由是天子遂不北渡河，将自轵关东出。立又谓宗正刘艾曰：「前太白守天关，与荧惑会。金火交会，革命之象也，汉祚终矣。晋、魏必有兴者。」立后数言于帝曰：「天命有去就，五行不常盛，代火者土也，承汉者魏也，能安天下者曹姓也，唯委仁曹氏而已。」〔曹〕公闻之〔二〕，使人语立曰；「知公忠于朝廷，然天道深远，幸勿多言。」（姚。汪。黄）──魏志武帝纪注　○　开元占经卷二一　御览卷二三五　书钞卷五五 

〔一〕　据开元占经卷二一、御览卷二三五改。 
〔二〕　据书钞卷五五补。 
建安五年
　○七七　杀绍卒凡八万人〔一〕。（汪。黄）─ ─魏志袁绍传注 
〔一〕　时曹操于官渡大败袁绍军。 
建安十年
　○七八　悦清虚沈静，善于著述。建安初，为秘书监侍中，被诏删汉书作汉纪三十篇，因事以明臧否，致有典要，其书大行于世。（姚。汪。黄）──魏志荀彧传注 
建安十三年
　○七九　〔孔融字文举〕〔一〕。在郡八年，仅以身免。帝初都许，融以为宜略依旧制，定王畿，正司隶所部，为千里之封　乃引公卿上书言其义。是时天下草创，曹、袁之权未分，融所建明，不识时务。又天性气爽，颇推平生之意，狎侮太祖。太祖制酒禁，而融书啁之曰：「天有酒旗之星，地列酒泉之郡，人有旨酒之德。故尧不饮千锺，无以成其圣〔二〕。且桀纣以色亡国，今令不禁婚姻也。」太祖外虽宽容，而内不能平。御史大夫郗虑知旨，以法免融官。岁余，拜太中大夫，虽居家失势，而宾客日满其门，爱才乐酒，〔常若不足〕。〔三〕常叹曰：「坐上客常满，樽中酒不空，吾无忧矣。」虎贲士有貌似蔡邕者，融每酒酣，辄引与同坐，曰：「虽无老成人，尚有典刑。」其好士如此。（姚。汪。黄）──魏志崔琰传注　○　书钞卷五六　类聚卷二六　御览卷四○五 

〔一〕　据书钞卷五六补。 
〔二〕　孔丛子曰：「平原君强子高酒曰：有谚云尧舜千锺，孔子饮百觚，子路嗑嗑，尚饮百榼。古之贤圣，无不能饮，子何辞焉？」则民间有此笑谑之语，而融借以嘲曹操耳。 
〔三〕　据类聚卷二六补。 
建安十六年
　○八○　论曰：刘璋愚弱，而守善言，斯亦宋襄公、徐偃王之徒，未为无道之主也。张松、法正虽君臣之义不正，然固以委名附质，进不显陈事势。若韩嵩、刘先之说刘表，退不告绝奔亡；若陈平、韩信之去项羽，而两端携贰，为谋不忠，罪之次也。（姚。汪。黄）──蜀志刘璋传注 

建安十九年
　○八一　曹操入其二女于宫，〔为〕贵人〔一〕，诬伏氏为乱，使御史大夫郗虑（伏）〔仗〕节收后〔二〕。后被发徒跣走而执上手曰：「不能复相活邪！」上大惊号哭曰：「我亦不知命在何时！」顾谓虑曰：「郗公，天下暴虐，岂有此乎？」左右莫不流涕。遂杀后也。（汪。黄）──御览卷一三七 

〔一〕　据汪辑补。 
〔二〕　据汪辑改。 
　　散条
　○八二　周璆字子莹，临济人，有美名〔一〕。（汪）──汪辑 
〔一〕　范书陈蕃传作「字孟玉」，余同。汪辑未注出处，恐非璠纪之文，附于篇末以俟考。 
　○八三　谯周所陈降魏之策，盖素料刘禅懦弱，心无害戾，故得行也。如遇忿肆之人，虽无他算，然矜殉鄙耻，或发怒妄诛，以立一时之威，快其斯须之意者，此亦夷灭之祸。〔一〕（黄）──蜀志杜周杜许孟来尹李谯却传注 

〔一〕　天游按：璠纪不当载蜀末之事，且蜀志传注未明言出自后汉纪，或出自张璠所撰他文，亦未可知。今亦附入篇末以俟考。
  
 
  
无名氏后汉书
　周天游辑注
　○○一　吴汉为大将军，为人质厚少文，无造次之能，不能以言自达，诸将多荐举者。召见其后，勤不离公门，上亲信之。先进故将皆怨曰：「吴将军昼夜不离左右，殊不可为也。」〔一〕──书钞卷五一 

〔一〕　此引与范书吴汉传有异，孔广陶疑其「出八家后汉书而今已佚者」。今从之。 
　○○二　韩棱字伯归〔一〕，后汉颍川舞阳人也。为下邳令，甚有仁敏，政不偏颇。邻县皆雹，伤苗稼，独不入下邳县界。〔二〕──琱玉集 
〔一〕　范书韩棱传作「字伯师」。又「棱」乃「棱」之俗字。 
〔二〕　李慈铭以为出自谢承诸书，说见越缦堂读书记。 
　○○三　应奉字世叔，后汉汝南南顿人也。读书五行俱下。奉至汝颖，见袁贺于门中出其半面。后廿余年，在路见贺而识之〔一〕。又奉仕郡为决曹吏，录囚数百人，奉口诵名字，罪之轻重，无有遗脱，太守奇之。举孝廉，迁会稽太守也〔二〕。── 
琱玉集 
〔一〕　范书应奉传注引谢承书作「尝诣彭城相袁贺，贺时出行闭门，造车匠于内开扇半面视奉，奉即委去。后数十年于路见车匠，识而呼之」。与此引大异。按贺乃彭城相，岂能从门中出半面以视来客！琱玉集多误钞，此为一例。 

〔二〕　奉迁会稽太守，唯此一见。或系别一佚书，故录此。 
　○○四　周蛮，后汉人也。拙为容皂，不可观采。枭颈折頞，鸟●欠颐。但清高，敦心方外，不以官位存怀，唯慕烟霞任诞〔一〕。──琱玉集 
〔一〕　范书「周蛮」作「周燮」，是。又此引文辞怪谲多讹，与范书异。 
　○○五　荀绲迁沛相，所在清严，举贤治恶，以为豫州六郡之表也〔一〕。──书钞卷七六 
〔一〕　谢承书荀绲传无此条，而与范书畏惧宦者之荀绲，美恶迥异，故入此以俟考。 
　○○六　孔融字文举，孔子〔二十〕世孙也〔一〕。李膺为河南尹，恃才倨傲，诫守门者，非吾通家子孙不得辄通。融年十二〔二〕，入洛，欲以观其人，乃谓守门者曰：「吾与李君通家子孙耳。」守门者告膺，膺呼召问曰：「卿与吾有何故？」融曰：「臣先君孔子与公老君同德比义，则臣与公累代通家也。」膺大悦，引坐谓曰：「卿欲食乎？」融曰：「须食。」膺曰：「教卿为客之礼，主人问食，但让不须。」融曰：「不然。教君为主之礼，但置（于）〔饮〕食〔三〕，不须问客。」膺惭，乃叹曰：「吾将老死，不见卿富贵也。」融曰：「公殊未死。」膺曰：「如何？」融曰：「『鸟之将死，其鸣也哀。人之将死，其言也善』〔四〕。向来公言未有善也，故知未死。」膺甚奇之。后与膺谈论百家经史，应答如流，应不能下之〔五〕。（
汪）──御览卷四六三 
〔一〕　原字漫脱，据范书孔融传补。 
〔二〕　范书孔融传作「年十岁」。 
〔三〕　据惠栋后汉书补注改。 
〔四〕　语见论语泰伯篇。 
〔五〕　此条原注出范书，然与本传多异。汪辑仅引「膺大悦」至「
富贵也」，及「后与膺」至「不能下之」数句，且误注出御览卷五。今按汪文台实不详所出，其引皆本惠氏补注，故多有脱文。此条当出诸家佚书。 
　○○七　秦彭字伯平，为山阳太守。民江伯欲嫁寡姊，姊乃引镰自割，伯因前救姊，触镰伤姊，遂亡。县正论法，彭曰「救无恶志」，乃轻罪之〔二〕。（汪）──御览卷五一七 
〔一〕　此事范书失载，当出佚书。而汪文台又误注出处为御览卷五。 
　○○八　亲故有穷老者，每见之，拜起甚恭，或脱葱以与之者，或单衣裳而坐，其天仁如此〔一〕。──书钞卷一二九 
〔一〕　注出刘昆列传。范书及东观记均无此条，或系佚书之文。 
　○○九　严光字子陵，与光武为友。后光武登阼，忘之。光怨帝。是时太史云：「天上有客星恨帝。」帝曰：「岂非朕故人严子陵乎？」遽命征之。夜与子陵共卧，光以脚加帝腹。太史奏：「客星侵御座。」子陵缩脚，客星寻退。竟不仕。（汪）── 
御览卷五 
　○一○　赵峻，后汉人也〔一〕。志性聪敏，又能属文，所制才藻，落纸如飞，下笔即成，都不寻覆也。──琱玉集 
〔一〕　越缦堂读书记曰：「范书不见姓名，盖出谢承诸书。」天游按：范书顺冲质帝纪言，峻顺帝时为太尉，冲帝时为太傅。又郭躬传曰：「初，肃宗时，司隶校尉下邳赵兴亦不恤讳忌，官至颍川太守。子峻，太傅，以才器称。」则非不见姓名于范书也。然此引当出诸已佚后汉书。 

　○一一　张重字仲笃，明帝时举孝廉，帝曰：「何郡小吏？」答曰：「臣日南吏。」帝曰：「日南郡人，应向北看日。」答曰：「臣闻雁门不见垒雁为门，金城郡不见积金为郡。臣虽居日南，未尝向北看日。」〔一〕（汪）──御览卷四 

〔一〕　此引不见于范书，然东观记载之，其文曰：「张重，日南计吏，形容短小。明帝问云：『何郡小吏？』对曰：『臣日南计吏，非小吏也。』」东观记乃诸家后汉书之源，此引或即东观记之文，或系已佚后汉书据东观记改写之文。 

　○一二　孙敬字文质，好学，闭户读书，不堪其睡，乃以绳悬之屋梁，人曰「闭户先生」〔一〕。（汪）──类聚卷五五 
〔一〕　原出处标后汉书，汪辑入谢承书，非。孙敬事迹范书失载，当入佚书以俟考。 
　○一三　梁辅，后汉人也。当为郡吏。时夏大旱，辅欲告天乞雨，身坐庭前，在傍多积薪柴，乃誓曰：「至日中不雨，即自烧身。」未及日中，天忽大雨也〔一〕。──琱玉集 
〔一〕　李慈铭以为当出谢承诸书，今录此以俟考。 
　○一四　陈□字文锺，为巫令，有政能。桑橹生三万余株，民已温饱。──稽瑞
 
 
  
附录
　　一、　八家后汉书著者传略
　　　　吴志妃嫔传吴主权谢夫人传附谢承传略
　　吴主权谢夫人，会稽山阴人也。父，汉尚书郎、徐令〔一〕。弟承拜五官郎中，稍迁长沙东部都尉、武陵太守，撰后汉书百余卷。〔二〕 
〔一〕　子承撰后汉书，称幼以仁孝为行，明达有令才。弟贞，履蹈法度，笃学尚义，举孝廉，建昌长，卒官。 
〔二〕　会稽典录曰：承字伟平，博学洽闻，尝所知见，终身不忘。子崇扬威将军，崇弟吴郡太守，并知名。 
　　　　吴志薛综传附子薛莹传
　　薛综字敬文，沛郡竹邑人也。子珝，官至威南将军。珝弟莹，子道言，初为秘府中书郎，孙休即位，为散骑中常侍。数年，以病去官。孙皓初，为左执法，迁选曹尚书，及立太子，又领少傅。建衡三年，皓追叹莹父综遗文，且命莹继作。莹献诗曰：「惟臣之先，昔仕于汉，奕世绵绵，颇涉台观。暨臣父综，遭时之难，卯金失御，邦家毁乱。适兹乐土，庶存孑遗，天启其心，东南是归。厥初流隶，困于蛮垂。大皇开基，恩德远施。特蒙招命，拯擢泥污，释放巾褐，受职剖符。作守合浦，在海之隅，迁入京辇，遂升机枢。枯瘁更荣，绝统复纪，自微而显，非愿之始。亦惟宠遇，心存足止。重值文皇，建号东宫，乃作少傅，光华益隆。明明圣嗣，至德谦崇，礼遇兼加，惟渥惟丰　皈哀先臣，念竭其忠，洪恩未报，委也以终。嗟臣蔑贱，惟昆及弟，幸生幸育，托综遗体。过庭既训，顽蔽难启。堂构弗克，志存耦耕。岂悟圣朝，仁泽流盈。追录先臣，愍其无成，是济是拔，被以殊荣。珝忝千里，受命南征，旌旗备物，金革扬声。及臣斯陋，实闇实微，既显前轨，人物之机；复傅东宫，继世荷辉，才不逮先，是忝是违。干德博好，文雅是贵，追悼亡臣，冀存遗类。如何愚胤，曾无髣佛。瞻彼旧宠，顾此顽虚，孰能忍媿，臣实与居。夙夜反侧，克心自论，父子兄弟，累世蒙恩，死惟结草，生誓杀身，虽则灰陨，无报万分。」 

　　是岁，何定建议凿圣溪以通江淮，皓令莹督万人往，遂以多盘石难施功，罢还，出为武昌左部督。后定被诛，皓追圣溪事，下莹狱，徙广州。右国史华核上疏曰：「臣闻五帝三王皆立史官，叙录功美，垂之无穷。汉时司马迁、班固，咸命世大才，所撰精妙，与六经俱传。大吴受命，建国南土。大皇帝末年，命太史令丁孚、郎中项峻始撰吴书。孚、峻俱非史才，其所撰作，不足纪录。至少帝时，更差韦曜、周昭、薛莹、梁广及臣五人，访求往事，所共撰立，备有本末。昭、广先亡，曜负恩蹈罪，莹出为将，复以过徙，其书遂委滞，迄今未撰奏。臣愚浅才劣，适可为莹等记注而已，若使撰合，必袭孚、峻之迹，惧坠大皇帝之元功，损当世之盛美。莹涉学既博，文章尤妙，同寮之中，莹为冠首。今者见吏，虽多经学，记述之才，如莹者少，是以慺慺为国惜之。实欲使卒垂成之功，编于前史之末。奏上之后，退填沟壑，无所复恨。」皓遂召莹还，为左国史。顷之，选曹尚书同郡缪祎以执意不移，为群小所疾，左迁衡阳太守。既拜，又追以职事见诘责，拜表陈谢。因过诣莹，复为人所白，云祎不惧罪，多将宾客会聚莹许。乃收祎下狱，徙桂阳，莹还广州。未至，召莹还，复职。是时法政多谬，举措烦苛，莹每上便宜，陈缓刑简役，以济育百姓，事或施行。迁光禄勋。天纪四年，晋军征皓，皓奉书于司马、王浑、王浚请降，其文，莹所造也。莹既至洛阳，特先见叙，为散骑常侍，答问处当，皆有条理〔一〕。太康三年卒。著书八篇，名曰新议〔二〕。 

〔一〕　干宝晋纪曰：武帝从容问莹曰：「孙皓之所以亡者何也？」莹对曰：「归命侯臣皓之君吴也，昵近小人，刑罚妄加，大臣大将，无所亲信，人人忧恐，各不自保，危亡之衅，实由于此。」帝遂问吴士存亡者之贤愚，莹各以状对。 

〔二〕　王隐晋书曰：「莹子兼，字令长，清素有器宇，资望故如上国，不似吴人。历位二宫丞相长史。元帝践阼，累迁丹杨尹，尚书，又为太子少傅。自综至兼，三世傅东宫。」 
　　　　晋书司马彪传
　　司马彪字绍统，高阳王睦之长子也。出后宣帝弟敏。少笃学不倦，然好色薄行，为睦所责，故不得为嗣，虽名出继，实废之也。彪由此不交人事，而专精学习，故得博览群籍，终其缀集之务。初拜骑都尉。泰始中，为秘书郎，转丞。注庄子，作九州岛春秋。以为「先王立史官以书时事，载善恶以为沮劝，撮教世之要也。是以春秋不修，则仲尼理之；关雎既乱，则师挚修之。前哲岂好烦哉？盖不得已故也。汉氏中兴，讫于建安，忠臣义士亦以昭著，而时无良史，记述烦杂，谯周虽已删除，然犹未尽，安顺以下，亡缺者多。」彪乃讨论众书，缀其所闻，起于世祖，终于孝献，编年二百，录世十二，通综上下，旁贯庶事，为纪、志、传凡八十篇，号曰续汉书。泰始初，武帝亲祠南郊，彪上疏定议，语在郊祀志。后拜散骑侍郎。惠帝末年卒，时年六十余。 

　　初，谯周以司马迁史记书周秦以上，或采俗语百家之言，不专据正经，周于是作古史考二十五篇，皆凭旧典，以纠迁之谬误。彪复以周为未尽善也，条古史考中凡百二十二事为不当，多据汲冢纪年之义，亦行于世。 

　　　　晋书华峤传
　　华表字伟容，平原高唐人也。有六子：廙、岑、峤、鉴、澹、简。 
　　峤字叔骏，才学深博，少有令闻。文帝为大将军，辟为掾属，补尚书郎，转车骑从事中郎。泰始初，赐爵关内侯。迁太子中庶子，出为安平太守。辞亲老不行，更拜散骑常侍，典中书著作，领国子博士，迁侍中。 

　　太康末，武帝颇亲宴乐，又多疾病。属小瘳，峤与侍臣表贺，因微谏曰：「伏惟圣体渐就平和，上下同庆，不觉抃舞。臣等愚戆，窃有微怀，以为收功于所忽，事乃无悔；虑福于垂成，祚乃日新。唯愿陛下深垂圣明，远思所忽之悔，以成日新之福。冲静和气，啬养精神，颐身于清简之宇，留心于虚旷之域。无厌世俗常戒，以忽群下之言，则丰庆日延，天下幸甚！」帝手诏报曰：「辄自消息，无所为虑。」元康初，封宣昌亭侯。诛杨骏，改封乐乡侯，迁尚书。 

　　后以峤博闻多识，属书典实，有良史之志，转秘书监，加散骑常侍，班同中书。寺为内台，中书、散骑、著作及治礼音律，天文数术，南省文章，门下撰集，皆典统之。初，峤以汉纪烦秽，慨然有改作之意。会为台郎，典官制事，由是得遍观秘籍，遂就其绪。起于光武，终于孝献，一百九十五年，为帝纪十二卷、皇后纪二卷、十典十卷、传七十卷及三谱、序传、目录，凡九十七卷。峤以皇后配天作合，前史作外戚传以继末编，非其义也，故易为皇后纪，以次帝纪。又改志为典，以有尧典故也。而改名汉后书奏之，诏朝臣会议。时中书监荀猒、令和峤、太常张华、侍中王济咸以峤文质事核，有迁固之规，实录之风，藏之秘府。后太尉汝南王亮、司空卫瓘为东宫傅，列上通讲，事遂施行。峤所著论议难驳诗赋之属数十万言，其所奏官制、太子宜还宫及安边、雩祭、明堂辟雍、浚导河渠、巡禹之旧迹置都水官，修蚕宫之礼置长秋，事多施行。元康三年卒，追赠少府，谥曰简。 

　　峤性嗜酒，率常沈醉。所撰书十典未成而终，秘书监何劭奏峤中子彻为佐著作郎，使踵成之，未竟而卒。后监缪征又奏峤少子畅为佐著作郎，克成十典，并草魏晋纪传，与著作郎张载等俱在史官。永嘉丧乱，经籍遗没，峤书存者三十余卷。 

　　峤有三子：颐、彻、畅。颐嗣，官至长乐内史。畅有才思，所著文章数万言。遭寇乱，避难荆州，为贼所害，时年四十。 
　　　　晋书谢沈传
　　谢沈字行思，会稽山阴人也。曾祖斐，吴豫章太守。父秀，吴翼正都尉。沈少孤，事母至孝，博学多识，明练经史。郡命为主簿、功曹，察孝廉，太尉郗鉴辟，并不就。会稽内史何充引为参军，以母老职。平西将军庾亮命为功曹，征北将军蔡谟版为参军，皆不就。闲居养母，不交人事，耕耘之暇，研精坟籍。康帝即位，朝议疑七庙迭毁，乃以太学博士征，以质疑滞。以母忧去职。服阕，除尚书度支郎。 

　　何充、庾冰并称沈有史才，迁著作郎，撰晋书三十余卷。会卒，时年五十二。沈先着后汉书百卷及毛诗、汉书外传，所著述及诗赋文论皆行于世。其才学在虞预之右云。 
　　　　张莹传（阙）
　　　　晋书袁山松传
　　袁瑰字山甫，陈郡阳夏人，魏郎中令涣之曾孙也。以功封长合乡侯。卒，子乔嗣。乔博学有文才，注论语及诗，并诸文笔皆行于世。子方平嗣。卒，子山松嗣。 
　　山松少有才名，博学有文章，着后汉书百篇。衿情秀远，善音乐。旧歌有行路难曲，辞颇疏质，山松好之，乃文其辞句，婉其节制，每因酣醉纵歌之，听者莫不流涕。初，羊昙善唱乐，桓伊能挽歌，及山松行路难继之，时人谓之「三绝」。时张湛好于斋前种松柏，而山松每出游，好令左右作挽歌，人谓「湛屋下陈尸，山松道上行殡」。 

　　山松历显位，为吴郡太守。孙恩作乱，山松守沪渎，城陷被害。 
　　　　魏志三少帝纪裴松之注载张璠事略
　　案张璠、虞溥、郭颁皆晋之令史，璠、颁出为官长，溥，鄱阳内史。璠撰后汉纪，虽似未成，辞藻可观。溥着江表传，亦粗有条贯。惟颁撰魏晋世语，蹇乏全无宫商，最为鄙劣，以时有异事，故颇行于世。干宝、孙盛等多采其言以为晋书，其中虚错如此者，往往而有之。
 
 
  
　　二、著录
隋书经籍志：
　　后汉书一百三十卷无帝纪，吴武陵太守谢承撰。
　　后汉记六十五卷本一百卷，梁有，今残缺。晋散骑常侍薛莹撰。
　　续汉书八十三卷晋秘书监司马彪撰。
　　后汉书十七卷本九十七卷，今残缺。晋少府卿华峤撰。
　　后汉书八十五卷本一百二十二卷，晋祠部郎谢沈撰。
　　后汉南记四十五卷本五十五卷，今残缺。晋江州从事张莹撰。
　　后汉书九十五卷本一百卷，晋秘书监袁山松撰。
　　后汉纪三十卷张璠撰。 
旧唐书经籍志：
　　后汉书一百三十三卷谢承撰。 
　　后汉记一百卷薛莹作。
　　后汉书八十三卷 司马彪撰。
　　后汉书三十一卷华峤作。
　　又一百二卷谢沈撰。
　　汉南纪五十八卷张莹撰。
　　后汉书一百二卷袁山松作。
　　后汉纪三十卷张璠撰。 
新唐书艺文志：
　　谢承后汉书一百三十卷
　　又录一卷
　　薛莹后汉记一百卷
　　司马彪续汉书八十三卷
　　　又录一卷
　　华峤后汉书三十一卷 
　　谢沈后汉书一百二卷
　　袁山松后汉书一百一卷
　　　又录一卷
　　张莹汉南纪五十八卷
　　张璠后汉纪三十卷 

  
　　三、评论
　　　　袁宏后汉纪自序（节录）
　　予尝读后汉书，烦秽杂乱，睡而不能竟也。聊以暇日，撰集为后汉纪。其所缀会汉纪、谢承书、司马彪书、华峤书、谢沈书、汉山阳山记、汉灵献起居注、汉名臣奏，旁及诸郡耆旧先贤传，凡数百卷。前史阙略，多不次叙，错谬同异，谁使正之？经营八年，疲而不能定。颇有传者，始见张璠所撰书，其言汉末之事差详，故复探而益之。 

　　　　文心雕龙史传篇（节录）
　　至于后汉纪传，发源东观。袁张所制，偏驳不伦，薛谢之作，疏谬少信；若司马彪之详实，华峤之准当，则其冠也。 
　　　　史通（节录）
　　六家篇：至孝献帝，始命荀悦撮其书为编年体，依左传着汉纪三十篇。自是每代国史，皆有斯作，起自后汉，至于高齐。如张璠、孙盛、干宝、徐贾、裴子野、吴均、何之元、王劭等，其所著书，或谓之春秋，或谓之纪，或谓之略，或谓之典，或谓之志。虽名各异，大抵皆依左传以为的准焉。 

　　二体篇：盖荀悦、张璠，丘明之党也；班固、华峤，子长之流也。惟此二家，各相矜尚。 
　　书志篇：原夫司马迁曰书，班固曰志，蔡邕曰意，华峤曰典，张勃曰录，何法盛曰说。名目虽异，体统不殊。亦犹楚谓之梼杌，晋谓之乘，鲁谓之春秋，其义一也。 
　　又曰：若乃五行、艺文，班补子长之阙；百官、舆服，谢拾孟坚之遗。王隐后来，加以瑞异；魏收晚进，弘以释老。斯则自我作故，出乎胸忆，求诸历代，不过一二者焉。 
　　又曰：窃以国史所书，宜述当时之事。必为志而论天象也，但载其时彗孛氛祲，薄食晦明，裨灶、梓慎之所占，京房、李合之所候。至如荧惑退舍，宋公延龄，中台告坼，晋相速祸，星集颍川而贤人聚，月犯少微而处士亡，如斯之类，志之可也。若乃体分蒙澒，色着青苍，丹曦、素魄之躔次，黄道、紫宫之分野，既不预于人事，辄编之于策书，故曰刊之国史，施于何代不可也。其间唯有袁山松、沈约、萧子显、魏收等数家，颇觉其非，不遵旧例。凡所记录，多合事宜。寸有所长，贤于班、马远矣。 

　　又曰：伏羲已降，文籍始备。逮于战国，其书五车，传之无穷，是曰不朽。夫古之所制，我有何力，而班汉定其流别，编为艺文志。论其妄载，事等上篇。续汉已还，祖述不暇。夫前志已录，而后志仍书，篇目如旧，频烦互出，何异以水济水，谁能饮之者乎？ 

　　又曰：自汉中兴已还，迄于宋、齐，其间司马彪、臧荣绪、沈约、萧子显相承载笔，竞志五行。虽未能尽善，而大较多实。何者？如彪之徒，皆自以名惭汉儒，才劣班史，凡所辩论，务守常途。既动遵绳墨，故理绝河汉。兼以古书从略，求征应者难该；近史尚繁，考祥符者易洽。此昔人所以言有乖越，后进所以事反精审也。 

　　论赞篇曰：春秋左氏传每有发论，假君子以称之。二传云公羊子、谷梁子，史记云太史公。既而班固曰赞，荀悦曰论，东观曰序，谢承曰诠，陈寿曰评，王隐曰议，何法盛曰述，扬雄曰譔，刘曰奏，袁宏、裴子野自显姓名，皇甫谧、葛洪列其所号。史官所撰，通称史臣。其名万殊，其义一揆。必取便于时者，则总归论赞焉。 

　　序例篇曰：迨华峤后汉，多同班氏。如刘平、江革等传，其序先言孝道，次述毛义养亲。此则前汉王贡传体，其篇以四皓为始也。峤言辞简质，叙致温雅，味其宗旨，亦孟坚之亚欤？ 

　　补注篇：以峻之才识，足堪远大，而不能探赜彪、峤，网罗班、马，方复留情于委巷小说，锐思于流俗短书。可谓劳而无功，费而无当者矣。 
　　言语篇曰：又世之议者，咸以北朝众作，周史为工。盖赏其记言之体，多同于古故也。夫以枉饰虚言，都捐实事，便号以良直，师其模楷，是则董狐、南史，举目可求，班固、华峤，比肩皆是者矣。 

　　摸拟篇曰：袁山松云：「书之为难也有五：烦而不整，一难也；俗而不典，二难也；书不实录，三难也；赏罚不中，四难也；文不胜质，五难也。」夫拟古而不类，此乃难之极者，何为独阙其目乎？ 

　　核才篇曰：但自世重文藻，词宗丽淫，于是沮诵失路，灵均当轴。每西省虚职，东观伫才，凡所拜授，必推文士。遂使握管怀铅，多无铨综之识；连章累牍，罕逢微婉之言。而举俗共以为能，当时莫之敢侮。假令其间有术同彪、峤，才若班、荀，怀独见之明，负不刊之业，而皆取窘于流俗，见嗤于朋党。遂乃哺糟歠醨，俯同妄作，披褐怀玉，无由自陈。此管仲所谓「用君子而以小人参之，害霸之道」者也。 

　　烦省篇曰：降及东京，作者弥众。至如名邦大都，地富才良，高门甲族，代多髦俊。邑老乡贤，竞为别录；家牒宗谱，各成私传。于是笔削所采，闻见益多。此中兴之史，所以又广于前汉也。 

　　又曰：夫英贤所出，何国而无？书之则与日月长悬，不书则与烟尘永灭。是以谢承尤悉江左，京洛事缺于三吴；陈寿偏委蜀中，巴、梁语详于二国。如宋、齐受命，梁、陈握纪，或地比禹贡一州，或年方秦氏二世。夫地之偏小，年之窘迫，适使作者采访易洽，巨细无遗，耆旧可询，隐讳咸露。此小国之史，所以不减于大邦也。 

　　又曰：古今有殊，浇淳不等。而往之所载，其简如彼；后之所书，其审如此。若使同后来于往世，限一概以成书，将恐学者必诟其疏遗，尤其牵略者矣。而议者苟嗤沈、萧之所记，事倍于孙、习；华、谢之所编，语烦于班、马，不亦谬乎！故曰论史之烦省者，但当求其事有妄载，言有阙书，斯则可矣。必量世事之厚薄，限篇第以多少，理则不然，其斯之谓也。 

　　自叙篇曰：始在总角，读班、谢两汉，便怪前书不应有古今人表，后书宜为更始立纪。当时闻者，共责以为童子何知，而敢轻议前哲。于是赧然自失，无辞以对。其后见张衡、范晔集，果以二史为非。 

　　史官建置篇曰，若中朝之华峤、陈寿、陆机、束，江左之王隐、虞预、干宝、孙盛，宋之徐爰、苏宝生，梁之沈约、裴子野，斯并史官之尤美，著作之妙选也。 
　　又曰：吴归命侯时，有左右二国史之职，薛莹为其左，华核为其右。又周处自左国史迁东观令。以斯考察，则其班秩可知。 
　　又曰：夫仲尼修春秋，公羊高作传。汉、魏之陆贾、鱼豢，晋、宋之张璠、范晔，虽身非史职，而私撰国书。 
　　古今正史篇曰：魏黄初中，唯着先贤表，故汉记残缺，至晋无成。泰始中，秘书丞司马彪始讨论众书，缀其所闻，起元光武，终于孝献，录世十二，编年二百，通综上下，旁引庶事，为纪、志、传凡八十篇，号曰续汉书。又散骑常侍华峤删定东观记为汉后书，帝纪十二、皇后纪二、典十、列传七十、谱三，总九十七篇。其十典竟不成而卒。自斯已往，作者相继，为编年者四族，创纪传者五家，推其所长，华氏居最。而遭晋室东徙，三惟一存。 

　　杂说下篇曰：夫以宣尼叡哲，子云参圣，在于著述，不能忘私，则自中庸以降，抑可知矣。如谢承汉书偏党吴、越，魏收代史，盛夸胡塞，复焉足怪哉？ 
　　又曰：子曰：「齐景公有马千驷，死之日，人无德而称焉。伯夷、叔齐饿于首阳之下，民到于今称之。」若汉代青翟、刘舍，位登丞相，而班史无录；姜诗、赵壹，身止计吏，而谢书有传，即其例也。 

　　　　史略（节录）
　　卷二曰：按后汉明帝诏班固、陈宗、尹敏、孟冀譔世祖本纪及建武功臣传。又诏刘珍、李尤等譔建武以来至永初纪传。又诏伏无忌、黄景作诸王恩泽侯及单于、西羌，地里志。边韶、崔寔、朱穆、曹寿作皇后外戚传、百官表、顺帝功臣传，凡百十四篇，曰汉记。嘉平中，马日磾、蔡邕、杨剧、卢植又续汉记。至吴谢承作汉书，司马彪作续汉书，华峤、谢沉、袁崧又作后汉书，往往皆因汉记之旧为之，是固为有所据依。 

　　又曰：谢承、司马彪、薛莹、谢沉后汉书，先儒最称其精。今是书不复可见，乃略采其精语一二。谢承史云：「徐孺子清妙高峙，超世越俗。」司马彪史云：「蔡伯喈通达有隽才，博学善属文，伎艺术数，无不精练。郭林宗处约味道，不改其乐。李元礼曰：『吾见士多矣，无如林宗者也。』及卒，蔡伯喈为作碑曰：『吾为人作铭，未尝不有惭容，唯郭有道碑颂无愧耳。』」薛莹史云：「李元礼抗志清妙，有文武隽才。」又曰：「李膺、王畅、荀绲、朱寓、魏朗、刘佑、杜楷、赵典为八俊。」谢沉史曰：「俊者，卓出之名也。」诸人史句如此，可曰精矣！ 

　　卷三曰：东观汉记百四十三卷，起光武记注至灵帝，长水校尉刘珍等撰。其后有后汉记一百卷，晋散骑常侍薛莹所撰，当本诸此。 
　　又曰：张璠汉纪曰：「范孟博为功曹，辟公府掾，升车揽辔，有澄清天下之志　鹳城闻滂高名，皆解印绶去。」又曰：「不畏强御陈仲举，天下模楷李元礼。」以上诸史，学者所未见，故为概举一二，庶知其笔墨焉。 

　　卷五曰：刘轲论太史公以来史笔姓氏：东汉有若陈宗、尹敏、伏无忌、边韶、崔寔、马日磾、蔡邕、卢植、司马彪、华峤、范晔、袁宏。 
　　　　少室山房笔丛
　　经籍会通曰：阮录又有后汉艺文志目若干卷。第云八十七家亡，而不着存数　鸫范志无艺文一类，盖谢承书也。 
　　　　四库全书总目提要（节录）
　　史部编年类后汉纪提要曰：后汉纪三十卷，晋袁宏撰。盖大致以汉纪为准也　鸶隋志载璠书三十卷，今已散佚。惟三国志注及后汉书注间自变量条。今取与此书互勘，璠记所有，此书往往不载。其载者亦多所点窜，互有详略。如璠记称「卢芳，安定人。属国夷数十畔在参蛮，芳从之，诈姓刘氏」。此书则作「刘芳，安定三川人，本姓卢氏。王莽末，天下咸思汉，芳由是诈称武帝后，变姓名为刘文伯。及莽败，芳与三川属国羌胡起兵北边」。以及朱穆论梁冀池中舟覆，吴佑谏父写书事，皆较璠记为详。璠记称「明德马皇后不喜出游，未尝临御牖」。此书作「性不喜出入游观」。璠记称「杨秉尝曰：『我有三不惑，酒、色、财也。』天下以为名公」。此书删下一句。又如序王龚与薛勤丧妻事，璠记先叙龚而追叙勤，此书则先叙勤而后叙龚。叙吕布兵败，劝王允同逃事，璠记叙在长安陷时，此书追叙于后。亦颇有所移置。而核其文义，皆此书为长。 

　　　　十七史商榷卷三二三史条
　　案：三史谓史记、前、后汉书，而后汉则指谢承或华峤书。 
　　　　隋书经籍志考证（节录）
后汉书一百三十卷无帝纪，吴武陵太守谢承撰。 
　　新唐志同，又录一卷。旧唐志三十三卷。史无帝纪，惟闻此书。北堂书钞设官部引承书有风教传，亦创见也。史通论赞篇「谢承曰诠」。愚按：文选颜延年北使洛诗注引承书「徐淑戎车首路」。永明九年策秀才文注「阴修敷化二都，威教克平」。阮嗣宗劝进表注「黄他求没将，投骸边廷」。又「王龚干事，遂陟鼎司」。后汉二十八将论注「申屠蟠英姿磊落」。张景阳六命注「士庶流宕他州异境」。俱称「序曰」，盖承书叙传中语。今存姚之骃辑本四卷。 

后汉记六十五卷本一百卷。梁有，隋残缺。晋散骑常侍薛莹撰 
　　唐志一百卷。今存姚氏辑本一卷。太平御览皇王部引光武、明帝、章帝、安帝、桓帝、灵帝六赞。 
续汉书八十三卷晋秘书监司马彪撰。 
　　晋书司马彪传：彪讨论众书，缀其所闻，起于世祖，终于孝献，为纪、志、传凡八十篇，号曰续汉书。唐志八十三卷，又录一卷。今存姚氏辑本一卷。魏志武纪注、司马朗传注引有司马彪序传，当是续汉书分篇。 

汉后书十七卷本九十七卷，今残缺。晋少府卿华峤撰。 
　　晋书华峤传：初峤以汉纪烦秽，有改作之志。会为台郎，遍观秘籍，遂就其绪。起于光武，终于孝献，一百十五年，为帝纪十二卷，皇后纪二卷，十典九卷，传十七卷，及三谱、序传、目录凡九十七卷。峤以皇后配天作合，前史作外戚传以继末编，非其义也，故易为皇后纪，以次帝纪。又改志为典，以有尧典故也。而改名汉后书隋、唐志作后汉书，刊讹。奏之。峤所撰十典，未成而终。何劭奏峤中子彻使踵成之，未竟而卒。缪播又奏峤少子畅为佐著作郎，克成十典史通书志篇：华峤曰典。　永嘉丧乱，娙籍遗没，峤书存者五十原注一作三十余卷。魏收上后魏书十志启曰：「叔骏 
峤字删辑后刘，绍统司马彪字削撰季汉，十志实范迁、固，表盖阙焉。」史通内篇曰：「班固、华峤，子长之流也。」又曰：「创纪传者五家，推其所长，华氏居最。」又外篇曰：「峤删东观记为汉后书。」愚案：蔚宗撰史，实本华峤。故亦易外戚为后纪，而肃宗纪论、二十将论、桓谭、冯衍传论、袁安传论、刘赵淳于江刘周赵传序史通序例篇曰：华峤后汉，多同班氏。如刘平、江革等传，其序先言孝道，次述毛义养亲。此则前汉王贡传体，其篇以四皓为始也。峤言辞简质，叙致温雅，味其宗旨，亦孟坚之亚欤。　班彪传论，章怀并注为华峤之辞。王允传论，章怀漏注。以魏志董卓传注参校，知亦峤辞。若袁安传言汤长子成早卒，峤书作长子平，平弟成（见魏志袁绍传注），此可考范史之异。至魏志华歆传注、世说德行篇、方正篇注并引峤谱叙史通外篇省称曰谱。其言皆华氏事，世说注引孙策略有扬州，盛兵徇豫章，官属请出郊迎，华歆不听一事，通鉴考异谓其所说不近人情。盖即班、马自叙之例。唐志三十一卷。 

后汉书八十五卷本一百二十二卷，晋祠部郎谢沈撰。 
　　唐志一百二卷。今存姚氏辑本一卷。 
后汉书九十五卷本一百卷，晋秘书监袁山松撰。 
　　晋书袁山松传：山松着后汉书百篇。旧唐志一百二卷。新唐志一百一卷，又录一卷。今存姚氏辑本一卷。愚按：沈约宋书礼志引山松汉百官志，水经注引山松郡国志，史通书志篇言山松有天文志，通志校雠略言有艺文志，宏简录载梁七录内有后汉书艺文志若干卷，不着山松，证以通志，当即袁氏之志。 

后汉纪三十卷张璠撰。 
　　魏志三少帝纪注云：张璠，晋之令史，撰后汉纪，虽似未成，辞藻可观。史通内篇曰：「如张璠、孙盛、干宝、徐广、裴子野、吴均、何之元、王劭等，或谓之春秋，或谓之纪，或谓之略，或谓之典，或谓之志，大抵皆依左传以为的准焉。」又曰：「荀悦、张璠，丘明之党也。世说注、后汉书注俱引璠纪。郡斋读书志曰：「东京史籍，惟璠纪差详。」唐志卷同。 

后汉南记四十五卷本五十五卷，今残缺。晋江州从事张莹撰。 
　　世说言语篇注引「荀谞典籍文章无不涉，征聘无所就」；文学篇注「服虔明左氏传，作训解」；初学记地部「郭丹从武关出谒更始」；人事部「和帝四岁与兄庆出同车，入共室」；又「阴庆以园田钱财分与二弟」；武功部「魏应明鲁诗，帝赐以剑玦」；居处部「马援奏铜马法，诏名金马门」；文选干宝晋纪总论注「蜀有阳平、江关、白水，此为三关」；北堂书钞后妃部「居危能重」；改术部序曰「赤精渐微」；太平御览地部「樊重家素富，闭门成市」；职官部「陈宠为太守，任功曹王涣」；兵部「陈蕃欲诛诸黄门，谋泄被害」；宗亲部「北海靖王兴为光武抚育，恩爱如子」；珍宝部「安帝见铜人，张陵对以秦始皇时所铸」，共十五事，并题张莹汉南记。续汉郡国志注、史记集解并引张莹曰「句亶，今江陵也」。唐志五十八卷。 

后汉书五十八卷刘义庆撰，不著录。 
　　见唐志。 
后汉书一百卷萧子显撰。梁有，隋亡。 
　　梁书萧子显传：子显著后汉书一百卷。据众后汉，考正同异，为一家之言。 
　　　　文史通义（节录）
　　外篇永清县志文征序例曰：马、班而后，家学渐衰，而豪杰之士特立名家之学起。如后汉书之有司马彪、华峤、谢承、范蔚宗诸家，而晋书之有何法盛等一十八家是也。同纪一朝之迹，而史臣不领专官，则人自为编，家各为说，不为叙述讨论，萃合一篇之内，何以得其折衷，此诸家流别之必待专篇列传而明者也。
  
 
  
　　四、清代诸家后汉书辑本序跋及目录
　　　　姚之骃后汉书补逸
　　自序：春秋，鲁史也，一经宣尼之笔削，而鲁史逸焉，等于刍狗。自后司马迁作史记，凭空结撰，绝无依傍。而班固因之成汉书，然不闻太初以前尽逸子长之书也。后汉史书，自当时人主命词臣撰记，后其踵作者为纪为书凡十余家，盖人人自拟迁、固矣。范蔚宗书最晚出，不过集诸家之成，以倾液而漱芳耳。故当时雅重东观记，与迁、固二书称为三史。而外此谢、华诸书无一逸者，裴松之注三国志亦多引之，不专奉宣城也。自唐章怀太子留文学之士，同注范书于仪凤初年，上之有诏，付秘书省，自是而诸书稍稍泯矣。故五代及初唐人其类事释书，尚多援引诸家者；至六臣注文选，其引范书已什之七八；迨宋淳化中吴淑进注一字赋表，枚举谢承后汉书、张璠汉纪、续汉书，以为皆彼时所遗逸者，意其时惟东观记仅存耳。后景佑初年，余靖、王洙奉诏校范书，序其源委，胪列东观以下七种，仅载卷帙之多寡，而于章怀之注，竟不能取诸书相参对，则诸书之逸而不存，已如逝水飘风矣。 

　　夫范书简而明，疏而不陋，史通固亟稍之，然持论之间，不无倒置。议窦武、何进之诛宦寺为违天理，责张骞、班勇之使西域为遗佛书，抑谢夷吾、李合于方术，枉董宣于酷吏，察蔡琰于列女，而且志缺艺文，赞为赘语，流观逸史，未必从同也。蔚宗与甥侄书以为体大而思精，诸序论赞笔势放纵，实天下之奇作。善乎！文中子之言曰：「古之史也辨道，今之史也耀文。」范其耀文者乎？且即以文论，而创造者难工，润色者易好，集众文而润之，范亦不得专美于后也。夫百末旨酒非不美也，乃饮醇而忘蘅杜之馨。狐裘之价千金也，而不知其成众腋。此亦失先河后海之义矣。今以蔚宗所定为正史，而谢、华诸书等诸刍狗，是以春秋尊范书，吾未之敢信也。 

　　或曰古书之逸者多矣，即如史官所记，东汉以来其不传者何限，将按籍而补之，恐有塞破世界之忧。是又不然。夫他书可逸，惟史当补。近史文烦或可逸，古史文约尤当补。今试以谢、华诸史与范校，其阙者半，其同者半。其阙者可以传一朝之文献，其同者且可以参其是非，较其优绌，于史学庶乎其小补也。爰是检阅群书，钞蕞成帙，考核同异，间以臆断，合为八种二十一卷。遂使八百余年已湮之籍，一旦复裒然传世。日月潜曜，丽天复光，江河滔滔，归自潮汐，岂非撰着家一快事哉！第鲰生固陋，其疏略之过，未能善补，尚俟博雅君子重补其阙云尔。康熙癸巳夏五月钱唐姚之骃鲁思氏谨题于东皋之露涤斋。 

　　例言：
　　一、是编采自群书，概依原本，间有大谬，辩如注言，其小疵纤误，统置阙如，不敢妄更。 
　　一、列朝诸臣，略次前后，不尽案纪年而差之，以作史者老韩尚可同传，而儒林、循吏各归一部，原未尝沾沾序列也。 
　　一、凡一人事迹，随得随录，亦不序其先后，盖条登缕载，固非列传体耳。 
　　一、史体为纪、为传、为志，各有所属。今八书既亡，不能探其原帙，但以帝王及诸臣标题，而诸条丽其下。其采自诸志，无人可附者特拈数字以便寻观。 
　　一、有同此一条，两书引用互异者，仍兼采并收，不敢妄削。 
　　一、诸书多有从同，或嫌冗复，然参看有三善焉：补亡一，辩误二，较量行文高下三。 
　　一、末学荒芜，既非行秘，而藏书寂寥，并鲜獭祭之功，其有阙陋，再俟增入。　　荃园姚之骃识　　谢承后汉书序：谢伟平之书，东汉第一良史也。东观记仿佛起居注，即应奉汉事、谯周删记，皆未尝成一家言以定之。为史定之者，自伟平始。伟平于孙吴时，为吴郡督邮，有嘉禾生部内，后迁长沙都尉。博物洽闻，下笔隽妙，撰后汉书百三十卷，可谓该矣　鸶谢书极博，凡所载忠义名卿及通贤逸士，其芳言懿矩，半为范书所遗，惟六朝词人多诵说之，故当时引用多采编中佳话。蔚宗作史，过为删除，如食海错而弃江瑶，柱操斤而遗文梓，殊可惋惜也。然为言家口实，故其轶时见他书，知文章光焰与夫忠义名卿通贤逸士之遗迹，其在天地间自不可磨灭如此。辄采缀汇钞，分为四卷。览是书者，亦尝一脔而识太牢之滋味矣。案长沙都尉余靖表作武陵太守，俟考。 

　　分目：
　　祭遵　陈临　第五伦　李淑　张闳　王防　刘裕　陈正叔　严丰　包咸　郑兴　贾逵　桓谭　许庆　周穆　邓晔　邓弘　王阜　桓任　刘崇　皋弘　何汤　张佺　羊茂　刘平　刘琨　尹敏　宋均　江革　王博　黄向　陶硕　杜诗　韩崇　隐●　戴凭　邓儒　锺离意　湛重　张堪　沈景　李鸿　周敞　陈茂　陈宣　戴礼　张业　路仲翁　李敬　公孙晔　陆续　虞延　封告　虔国　谢夷吾　方储　范式　张修　孙华　孔嵩　傅贤　黄香　严翊　郑弘　陈嚣　张霸　张楷　王谭　刘陵　刁曜　周畅　百里嵩　郭丹　董宣　礼震　董春　（以上总卷九） 

　　陈宠　张意　马融　巴祗　邓道　陈龟　孟尝　尹昆　闵贡　石苞　张稷　吴佑　邓通　宋度　宋叔平　徐防　王充　陈堪　华崧　华松　戴封　许荆　许季长　司马苞　张冀　赵晔　杜抚　许敬　广汉儒　玊况　班固　陈嚣　陈翔　冯鲂　唐羌　张青　王党　高慎　周燮　岑熙　陈楚　李焘　石□　陈禅　闻人统　梁竦　梁不疑　李寿　孔乔李昺　郎宗　王辅　施延　任防　王赐　黄昌　□绍　侯瑾　樊英　祝皓　刘据　虞承　左雄　戴良　陈常　薛惇　雷义　法真　徐相　崔瑗　沈辅　范丹　仇览　黄真　刘佑　沈丰　羊续　赵嘉　陈谦　（以上总卷一○） 

　　董种　冯绲　周乘　宗庆　彭修　刘騊駼　张纲　刘虞　蒋崇　祝良　王奂　高弘　张陵　盛吉　皇甫规　王畅　朱宠　许永　贾彪　苏章　宗度　郭谅　杨章　徐栩　宣仲　李固　赵戒　赵典　妫皓　尹苞　朱穆　刘宠　唐约　荀绲　曹破石　龚遂　胡腾　应奉　陈蕃　周树　胡广　韦着　李昙　姜肱　杨高　羊陟　郭泰　刘儒　李咸　度尚　刘瑜　孔恂　杨乔　窦武　牛震　贺纯　王逸　符融　冯岱　宋果　徐璆　刘宽　袁忠　吴冯　郭贺　（以上总卷一一） 

　　张盘　晋文经　成　刘　范滂　刘淑　延笃　黄宪　徐稚　张奂　陈朔　周景　李燮　杨璇　魏朗　李膺　王威　茅容　抗徐　申屠蟠　皇甫嵩　巴肃　史弼　第五永　杨震　杨秉　杨赐　宗琳　陈球　陈瑀　陈珪　宗资　檀敷　贾淑　桓严　承父婴　杨奇　张驯　赵咨　贾琮　公孙瓒　朱隽　蔡邕　袁闳　袁弘　袁秘　封观　谢弼　盖勋　臧旻　胡母班　高干　阴修　刘表　赵昱　公沙穆　骆俊　伍孚　郑玄　陆康　祢衡　赵谦　徐胤　董袭　刘翊　佛　三君　交址　弩　涉皇山　五经碑　蝗　宁阳主簿　周平王后　谏议大夫　三男共娶　腹背毛　（以上总卷一二） 

　　薛莹后汉书序：莹字道言，吴薛综之子。其所纂蹈，允有先风，涉学既博，文章尤隽。吴少帝命韦曜、周昭、梁广、华核及莹五人共撰吴书，同寮之中，莹为冠首。吴亡后，归司马氏，官散骑常侍，著书八篇，名曰新议。其所著汉书，当是私作，故吴志本传不载。余靖表云：「莹作后汉记百卷，今他本直云后汉书也。」莹书大半弗存，未经拂耳瞥目。然读世祖及显宗二论，波属云委，灏瀚苍郁，洵良史手，他称是矣。袁彦伯竟未采及，何耶？ 

　　分目：
　　光武论　明帝论　章帝北巡　灵帝猎　王霸白冰　李膺抗志　马防论作乐　虹见　八俊　白波贼　（以上总卷一三） 
　　张璠汉记序：汉记之称，因旧也。意其时谢、薛诸书皆未行世，璠因东京本朝之史而删录之。且东观记续于熹平，其后但有起居注诸书，璠故略于国初，而详于季世，亦以补其未备耳。是以裴松之注魏、蜀志，多援是书为证。袁宏叙汉纪云：「经营八年，疲而不能定，始见张璠所撰书，其言汉末之事差详，故复采而益之。」盖是编罕传，当典午时已艰购若此。吴正仪亦以为逸书无考。余秘书则历叙群史，独缺是编，岂竟未识其名耶？今所传者，千百之什一，刘璋一论，备具三长，余可知已。（会稽徐友兰钞本有蔡元培案：唐以前书无刻本，故难得，非所谓艰购也。）  

　　分目：
　　明德马后　张酺　卢芳　杜诗　梁冀　左雄　范丹　宋穆之　朱穆　李固　吴佑　郭纯　张温　马防　杨秉　宋登　陈球　周景　种暠　荀顗　孔融　王龚　王畅　郑泰　蔡邕　王允　荀淑　荀爽　荀悦　何颙　董卓　桥玄　皇甫嵩　贾琮　王立　少帝出奔　献帝命名　献帝入长安　刘璋论　于阗　北郊　时人语　（以上总卷一四） 

　　华峤后汉书序：案华叔骏集载诏语曰：「亭侯峤体素弘简，文学该通，著书实录，有良史之志，故转为秘书监，其加散骑常侍。凡著作礼仪音律天文数术，南省文章，门下譔集，皆典统之。」峤谢表云：「刘向父子，世典史籍；马融博通，三入东观。非臣庸贱，所敢拟迹。」则当时之推重可知矣。峤集序云：「峤作后汉书百卷，张华称其有良史之才，足以继迹迁、固。乃藏之秘府，与三史并流。」司马诸公赞曰：「峤字叔骏，有才学，撰后汉书，世称为良史。」则当时后汉书之推重又可知。此编不知亡自何时，吴博士表不言其遗逸，盖已不复知有华书矣。余靖云：「峤删定东观记为汉后书九十七篇。」应别有考。今范书多采拾其绪余，至于小论，或全袭用，蔚宗其亦服膺斯编乎？微章怀注之，则掠美者胜矣！峤，华表之子，歆之孙也。 

　　分目：
　　明帝　陈愍王宠　邓禹　李通　臧宫　祭遵　岑彭　陈俊　冯异　吴汉　郑兴　冯衍　朱晖　樊宏　马援　桓荣　桓郁　乐松　吴雄　伏恭　应慎　陈宠　江革　第五伦　韦彪　郑众　宋均　郅恽　马防　张英　任延　冯豹　何敞　廉范　卫羽　耿康　陈元　郭伋　卫飒　徐防　张奋　桓焉　孔奋　班固　乐恢　任浦　倪宽　郭躬　刘恺　岑熙　袁良　黄琼　鲁恭　刘宽　阳球　赵孝　刘平　应顺　韩演　鲍德　周燮　桓典　崔琦　刘宠　宋登　袁逢　班超　张济　赵壹　杨震　李膺　张堪　应劭　袁安　陈寔　来艳　何熙　范滂　蔡邕　皇甫嵩　崔骃　杨彪　王允　应玚　崔瑗　华歆　华表　董卓　郭泛　梁冀妻　南单于　灵帝治南宫　世宰相　东观　明章二帝　执金吾　二十八将　论鲍永冯衍　（以上总卷一五） 

　　谢沈后汉书序：山阴谢沈有孝行，博学多识，明练经史。何充、庾冰并称沈有史才，迁著作郎。撰司马书三十余卷及毛诗、汉书外传，诗赋文论，皆行于世。典午史云：「沈曾着后汉书百卷。」余靖以为一百二十二卷。又云官祠部郎，未知孰是。今兹所存，廑豹之一斑，孔鸾之一羽耳。然观其述礼仪、祭祀诸志，原原本本，似不欲攘人美以为己有者，亦良史才也。史称其学在虞预之右，信然！沈字行思，中兴书作「静思」。 

　　分目：
　　郑敬　胡广定汉制　蔡邕撰志　闵贡　皇后配享　大水　蝗　雍乡　牛兰山　参 
（以上总卷一六） 
　　袁崧后汉书序：袁崧，亦作袁山松，陈郡人，官司马朝秘书监，着后汉书百卷，刘孝标注世说多采之。与袁宏为从昆弟，一纪一书，疑同时所作，故不相为引。顾一门皆良史才，何其盛也！旧传崧善音乐，好行路难曲，乃文其词，酒酣纵歌之，闻者皆为涕下。又出游，每令左右作挽歌，时人目为「道上行殡」，与张堪斋前种松事并称，其风流概可知已。别有宜都记一书，轶见他说，殆长于词笔者。今览其光武论，文多排迭，而喜填藻语，颇为六朝橐钥。然书中志灾祲为多，将以垂示鉴戒，庶几作史者之微旨焉。后以孙恩乱被害，文文无终，惜哉！ 

　　分目：
　　光武皇帝　明帝　灵帝　贾复　耿弇　宋弘　伏湛　隗相　侯霸　韩卓　罗威　杨终　徐璆　王充　朱穆　吴佑　杨震　岑晊　任隗　刘虞　羊续　贾彪　窦宪　杨匡　应奉　刘洪　范冉　沮隽　卢植　刘陶　王允　蔡邕　袁绍　置郡　分郡　虎见　火灾　河清　七大水　如斗雹　六月寒　大水　虹　水暴出　日重　月重晕　火光　大寒　木连理　营头　龙死　水溢　（以上总卷一七） 

　　司马彪续汉书序：典午泰始中，司马彪着续汉书成。彪意以为汉氏中兴，迄于建安，忠臣义士亦已昭著，而时无良史，记述烦杂。谯周虽已删除，然犹未尽，安顺以下亡缺者多。乃讨众论，缀其所闻，以为续书，传之后世。典午书载其列纪、志、传凡八十篇，盖较范书减四十篇矣。余靖表不详卷帙，其散亡可知也。今摭拾群籍，汇成四编，其同范者十之六耳。夫彪为王室枝脉，以好色薄行弗嗣，由此不交人事，乃专精学艺，博览群籍。唐太宗尝咏其续汉志云：「前史弹妙词，后昆沈雅思。书言扬盛迹，补阙兴洪志。川谷犹旧途，郡国开新意。」其推崇之意可见。向使彪嗣高阳王，怀桐披裘，不过贵耀一时，岂能使千百载下传其著作若此哉！其曰续者，盖续班书云尔。彪字绍统，官秘书丞，所著又有九州岛春秋及战略诸书。 

　　分目：
　　光武帝　明帝　章帝　和帝　安帝　顺帝　冲帝　桓帝　灵帝　明德马后　和熹邓后　顺烈梁后　曹皇后　虞美人　沛献王辅　北海敬王睦　琅邪孝王京　北海静王兴　赵孝王良　安成孝侯赐　东平宪王苍　河间孝王开　刘圣公　隗嚣　李通　王常　邓晨　朱浮　耿纯
公孙述　邓禹　李忠　强华　吴汉　王梁　阴议　寇恂　张隆　马武　卓茂　冯异　盖延　岑彭　张印　来歙　王遵　祭遵　朱佑　景丹　耿弇　侯霸　阴兴　陈俊　杜林　第五伦　董宣　鲍永　马援　曹褒　鲍昱　周泽　彭闳　温序　（以上总卷一八） 

　　锺离意　马严　桓荣　王良　郑兴　耿国　祭彤　鲁恭　张湛　樊儵　张纯　耿秉　牟融　封观　王元　鲁充　陈谦　刘昆　赵喜　杨仁　梁松　徐防　淳于恭　虞诩　梁统　赵典　鲁　赵熹　张禹　周举　虞延　张奋　王丹　郭伋　傅宣　度尚　李恂　袁安　刘陶　梁商　何绍　陈翔　种暠　邓彪　鲁丕　黄香　张霸　汝郁　郑弘　申屠刚　刘平　班固　张衡　刘宠　杨琳　宣秉　冯鲂　王苑　梁冀　尹敏　李固　杜乔　廉范　姜肱　耿恭　祝良　班超　左雄　刘宽　陈弇　（以上总卷一九） 

　　任延　杨震　乐恢　阳球　胡广　陈蕃　王涣　边韶　张堪　范丹　霍融　延笃　黄琬　张纲　吴佑　郭泰　杨赐　承宫　应志　桓典　陈寔　孔奋　徐孺子　范滂　宋则　杨璇　皇甫规　张奂　窦武　朱穆　庞参　李燮　傅燮　盖勋　荀淑　韩卓　应劭　赵岐　郑玄　蒋诩　蔡邕　史弼　孔融　桥玄　司马朗　郑浑　皇甫嵩　申屠蟠　陈群　袁逢　卢植　郗虑　唐珍　张颢　杨彪　孟郁　孙程　（以上总卷二○） 

　　朱隽　刘繇　何进　刘虞　周群　董卓　刘备　曹腾　曹嵩　封禅刻石　封石　趾石　祠泰山　改元　刻石　金泥玉玺　亲封　三老五更　祠南郊　高禖　养老　准代管　天竺国　人死复生　万金堂　濯龙园　助蚕　灵台　玉钩玦　孔雀　大寒　日行　至日　送故　作历　四分历　晷景长短　六宗　日食　社稷坛　大鱼　苇方笥　女子复生　吕母子　荆州牧　考城　渔涪津　太白入斗　客星　驾驴　两头儿　异草　雀　侯非侯　后服　太子车　拜诸侯王　傩　诏狱　龙麟　印玺　救日　宗祀　祠老人星　嘉瓜芝草　冠　步摇　诸不谐　野蚕　星主　迎气　膢　冬至　正朝　朱索连荤　孛　掫　射犬聚蓩乡　水溢　大鸟　直如弦　行禘礼　天子葬　竹柏叶觞　火光　符拔　茅田一顷　蔡邕对灾异　妇人封君　雨肉　雨雹　长沙贼　艾县贼　减俸　不卫宫　渤海贼　沱水龙　城上乌　春旛　上巳　改水火　尚书省　騑　符訾　大将军　虎文服　角端车　童谣　百官俸　（以上总卷二一） 

　　　　孙志祖谢氏后汉书补佚
　　汪辉祖序：乾隆癸丑暮春，会稽张茂才镇南语余云：潞庄王氏家藏元大德间所刻谢承后汉书。王氏主人与吾邑王进士宗炎为乡试同年友，又故与茂才交，然二君皆求之，数年不可得。去昭文张比部燮过访，又谓青浦许侍郎宝善有谢书写本，将假归传录。今春比部官京师，许氏之书又不可得。辉祖按：吴淑进注事类赋状在淳化时，已称谢书遗佚。王应麟困学纪闻云：谢承父婴为尚书侍郎。原注谢承后汉书，见文选注。是谢书在宋时已无传本，何以大德时乃有雕版，而元明诸人引用鲜有！在唐宋人类书外者，王、许两家所藏，真膺殆不可知。唐熙间，姚氏之骃撰后汉书考逸，中有谢书四卷。孙颐谷先生病其舛阙，重加纂集，凡姚氏所采者，一一着其出处，误者正之，略者补之，复以范书参订同异。其未采者，别为续辑一卷。证引精博，十倍于姚，全书虽逸，梗概于是略具，洵可谓伟平之功臣矣。嗣君与人以稿本邮示，将遂付之剞劂。裒病健忘，不能广阅远稽，有所附益。窃幸十年积悃，藉此稍慰，校读一过，识数语于后。他日如得见王、许两家本，当即以先生是书考定之。嘉庆七年岁在壬戌十有一月既望萧山汪辉祖识。 

　　严元照序：吴武陵太守谢承，字伟平，撰后汉书百三十卷。其书亡于南宋，而或言明内阁有之，方以哲携归德清，不足信也。傅青主言其家旧藏明刊本，曹全碑出土时曾援据是书，无一不合，以为大胜范书，是亦无稽之言也。唯姚之骃后汉书补逸中所辑四卷，虽存百一，就可以见其大概。谢书于忠义隐逸，搜罗最备，不以名位为限，其所以发潜德之幽光者，蔚宗不及也。若其它事迹与范书异者，亦未见定胜。近仁和孙颐谷侍御，以姚本收辑诸书既多遗脱 
姚氏未尝见太平御览，其标目亦颇有疏略，乃重为订定，于姚本既多补正，复为所考出之书，悉明着之，于其所遗漏者，复为采撷，续成一卷，凡范书以及异同之处，亦注出之，良为精矣。窃谓诸书所引，于字句之间既多损益，又芟节过当，今兹零星掇拾，不足见谢氏之用意。然残圭断璧，终贵乎真，爱古者能恝置之耶？侍御考之隋书经籍志，而知谢书无帝纪；考之北堂书钞，而知有风教传；考之太平御览，而知有东夷传；考之史通，而知有百官、舆服志，姜诗、赵壹传，又易论赞而为诠，与诸史不同。世有作伪者，以此数端验之，可以破矣。余从侍御僭钞，遂书于后。乾隆乙卯嘉平初七日归安严元照。 

　　分目（仅录卷五孙志祖所续辑者）：
　　灵帝　伏后　东平王苍　刘恭　孟政　杨豫　岑彭　田戎　祭彤　马援　赵孝　车成　马武　邓禹　邓晨　朱鲔　魏霸　铫期　耿恭　郑敬　郅寿　陈众　周滂　宋弘　许杨　高获　马廖　周防　郎顗　曹褒　郭贺　毛义　郑均　周嘉　李善　韦彪　承宫　高凤　周盘　朱晖　翟酺　种暠　锺皓　马寔　刘勤　夏勤　江汉　韩韶　陈重　戴就　李南　廖扶　第五种　周璆　爰延　夏馥　张俭　孔昱　许劭　陈寔　阳球　陈纪　桥玄　许慎　傅燮　周举　董卓　王匡　袁绍　杨彪　朱皓　张温　黄琬　茨充　吕强　孙期　刘升　杨淮　宋登　蔡祖　爰延　范训　王闳　陈禁　羊定　项诵　车章　戎良　李光　郭宏　秦护　殷亮　卫良　胡劭　张载　周躬　陈晔　孟节　锺南严　朱跃　费遂　鲍昂　褚禧　刘靓　甄丰　滕延　李苌　姚俊　曹寿妻　袁隗妻　东夷传　佚文　（十三条） 

　　柳诒征末跋：谢承后汉书久佚，近代辑本推汪南士为备，然征引援据，亦有舛漏。孙颐谷谢书补正，据姚鲁斯本，着其所出，并增辑一卷。以视汪书，时有异同。如据北堂书钞知谢书有风教传，据史通知谢书有百官、舆服志，皆汪目所无。宗均之非宋均，张佺之非张俭，皆寔事求是，非徒事渔猎类书者比也。崔国榜序汪辑，谓孙氏未有成书，盖由未见其传本。丁氏善本书室写本久庋山馆，学者恒乞，迻录传校，爰为印布，以备辑佚者之参证云。辛未初冬镇江柳诒征识。 

　　　　王谟谢承后汉书钞
　　自序：余于诸别史中，最爱谢伟平后汉书，记载赅博，远胜范蔚宗。即以吾江右人士考之，范书祗列有南州高士父子及陈重、雷义、程曾、唐檀数传，其何汤仅附见桓荣传。章怀太子注引谢书，载汤事亦綦详，外有羊茂、孔恂、严丰、宋度、湛重、邓通、项颂、刘陵、黄向、张冀十人，爵里事迹，班班可考，乃其姓名，俱不挂范书。余故于辑着豫章十代文献略，尝有慨乎言之：良由伟平父婴，当日实以台郎出入阁道，博览汉世诸将相名臣策文，秘为家庭异闻。伟平又复矢志虚公，有善必扬，无微不彰，故其书可贵尔。而刘子元乃以周悉江左，偏党吴越议之，亦浅乎测伟平矣。余因钞辑汉魏遗书别史，首及伟平此书，加意搜罗，仅得六卷。亟欲先登梨枣，而终以未见姚氏补遗为嫌。窃意其书如果完善，愚书无庸复出，若彼此互有阙遗，亦可相为补益，以此迟疑，不果授梓。今始从坊间购得姚书，比较目录，其所载凡二百八十一人，余书三百八十余人。多寡既悬殊，而其中姓名离合，事迹详略，与其时世先后，亦往往互异。大抵各从所见采录，各随己意编次，即不合，无足怪。最可议者，在尽削所引书目，茫无依据，而承父婴一条案语尤谬，亦由未取原书覆加磨勘故也。其它议论，针砭范书阙失，实先得我心，且于余书存疑处，亦能分别言之，其用功于此书，亦已深哉！此书亡于唐宋之际，已数百载，坠绪茫茫，几致泯绝。姚氏乃发愤网罗，力为草创，厥功匪易。而余书晚出，不意采获至有三百八十余人之多，为仿范史体例编次，略有条理，遂成部帙。虽于伟平原书百三十卷，尚未能存什一于千百，然以视姚氏补遗，差更完善，可以问世。故愿复出是书，以就正于当代博雅君子。嘉庆丁卯秋月汝上老人王谟识。 

　　序录（节录）：谟案：宋吴淑进事类赋注状云：「凡谶纬之书及谢承后汉书、张璠汉纪、续汉书、帝系谱、徐整长历、物理论之类，皆今所遗逸。而著述之家相承用之，不忍弃之，亦复存之。」则此书在宋初已无传矣。明海虞陈禹谟补刻北堂书钞，亦云如无东观汉记、谢承汉书、即以范氏汉书补之。则谓明永乐间扬州有刻本者妄也。国朝姚之骃有编辑后汉书补遗二十一卷，内东观汉记八卷，谢承后汉书四卷，司马彪续汉书四卷，薛莹、谢沈、袁山松书各一卷，亦皆从群书搜合而成。其东观汉记，已刊入四库全书颁行。诸家汉书，尚未得见。今故仍从遗书体例次第钞辑，谢书无帝纪，但有列传，凡共钞出三百七十人，略依范目录编次，分为六卷。 

　　分目：
　　刘崇　田戎　贾萌　严丰　李淑　邓晨　邓晔　邓禹　邓弘　岑彭　铫期　祭遵　马武　马援子廖　魏霸　刘宽　宋弘　桓谭　韦彪　郭丹　承宫　何汤　陈宣　虞延　张堪　陈众　陈正　周滂　宋均　皋弘　杜诗　孟政　陆闳　陈楚　封告　礼震　贾琮　王闳　玊况　郑均　锺离意　郭贺　郑兴　朱晖孙穆　刘平　郑弘　陈嚣　第五伦曾孙种　贾逵　王充　班固　班超　沈丰　李寿　赵孝　江革　毛义　曹褒　陈宠　沈景　车成　董春　王谭　闵贡　耿恭　王青　郑敬　张霸　范延寿　傅翻　陈咸　杨豫　周敞　陈茂　高慎　韩崇　郭宏　张稷　梁松　（以上卷一） 

　　唐羌　周盘　周畅　徐防　百里嵩　陈禅　冯鲂　陈龟　司马苞　杨震子秉　孙赐　曾孙彪　玄孙修　奇　翟酺　夏勤　周燮　徐淑　左雄　郎顗　冯绲　周举　张纲　崔瑗　朱宠　许敬　施延　胡广　李固　赵戒　贺纯　郭亮　刘騊駼　吴佑　延笃　王龚子畅 
　种暠　江汉　祝良　马寔　虞诩　刘据　刘陵　项诵　宣仲　杨章　应奉　袁逢　荀绲　周景　陆康　苏章　马融　梁冀　（以上卷二） 
　　窦武　陈蕃　徐稚子允　韦着　李昙　袁闳　袁忠　姜肱　申屠蟠　韩韶　锺皓　陈寔子纪　李咸　羊续　赵咨　爰延　度尚　张盘　抗徐　臧旻　赵昱　杨乔弟璇　胡腾　巴祗　史弼　谢弼　刘瑜　盖勋　傅燮　许永　陈谦　龚遂　桥玄　朱隽子皓 
　赵岐　郑康成　蔡邕　骆俊　桓俨　第五永　陈球　朱震　郭泰　茅容　符融　许劭　谢婴　（以上卷三） 
　　黄琬　皇甫规　张奂　皇甫嵩　张温　董卓　伍孚　胡母班　王匡　阴修　刘虞　公孙瓒　袁绍　高干　刘表　董袭　刘淑　李膺　刘佑　魏朗　夏馥　巴肃　范滂　羊陟　张俭　陈翔　孔昱　刘儒　檀敷　贾彪　成　宗资　刘　茨充　许荆　仇览　孟尝　刘宠　董种　董宣　黄昌　阳球　曹破石　吕强　（以上卷四） 

　　刘琨　戴凭　孙期　张驯　尹敏　周防　包咸　赵晔　黄香　侯瑾　弥衡　彭修　周嘉　范式　李善　张武　陆续　戴封　陈重　雷义　范丹　戴就　刘翊　许阳　高获　李南　谢夷吾　廖扶　樊英　孔乔　李昺　郎宗　王辅　公沙穆　郝孟节　严遵　高凤　法真（以上卷五） 

　　郭宏　韩崇　任防　张意　盛吉　王阜　刘勤　尹昆　孔恂　李敬　黄向　张冀　羊茂　高宏　戴礼　刁曜　傅贤　华松　公孙晔　周乘　周树　王党　邓道　邓通　宋度　宗庆　虔国　蒋崇　许庆　闻人统　王威　陈堪　陈临　妫皓　王防　唐约　张修　王博　祝皓　吴冯　湛重　虞承　严翊　高吕　周穆　隐●　胡劭　张佺　徐栩　徐相　李光　范训　费遂　秦护　卫良　殷亮　李苌　褚甄　陶硕　李鸿　车章　戎良　沈辅　王逄　薛惇　桓任　广汉儒　许季长　陈晔　周躬　路仲翁　滕延　戴遵　陈常　姚俊　鲍昂　黄他　甄丰　刘靓　石□　□绍　□奂　杂记（十九条）　（以上卷六） 

　　　　黄奭黄氏逸书考子史钩沈辑六家后汉书
　　谢承后汉书分目（民国二十三年江都朱长圻补刊） ：
　　序（四条）　明帝　桓帝　灵帝　刘恭　刘崇　邓禹　邓晨　许阳　岑彭　朱鲔　田戎　祭遵　祭彤　马武　铫期　马援　宋弘　陈众　陈临　魏霸　第五伦　李淑　陆闳　王防　刘裕　陈正叔　严丰　包咸　陈禁　李善　周嘉　郑兴　贾逵　桓谭　周获　郎顗　许庆
周稷　邓晔　邓弘　郑敬　王阜　桓任　皋弘　何汤　张佺　羊茂　刘平　赵孝　刘昆　尹敏　宋均　曹褒　江革　王博　黄向　陶硕　杜诗　韩崇　尹暹　戴凭　邓儒　锺离意　韦彪　龙丘苌　湛重　张堪　沈景　李鸿　周敞　陈茂　陈宣　戴礼　张业　路仲翁　李敬　公孙晔　陆续　虞延　封君达　周滂　虔国　谢夷吾　马廖　方储　高凤　范式　张修　孙华　孔嵩　傅贤　黄香　郑弘　郑洪　陈嚣　张霸　张楷　王谭　刘陵　刁曜　周盘　周畅　百里嵩　承宫　郭丹　郑均　王婴　董宣　礼震　董春　陈咸　陈宠　张意　马融　许慎　巴祗　邓道　陈龟　孟尝　尹昆　闵贡　石苞　张稷　吴佑　邓子渊　宋度　高吕　朱晖　徐防　王充　傅翻　陈堪　华崧　华松　戴封　许荆　许季长　司马苞　张冀　赵晔　杜抚　许敬　儒叔林　玊况　班固　班超　曹受妻　陈嚣　陈翔　冯鲂　唐羌　王青　王党　高慎　周燮　岑熙　陈楚　李焘　石□　陈禅　闻人统　梁竦　梁不疑　夏勤　李寿　孔乔　李炳　郎宗　王辅　施延　任防　王赐　黄昌　胡绍　侯瑾　樊英　祝告　刘据　江汉　虞承　左雄　陈常　薛惇　雷义　陈重　法雄　法真　徐相　崔瑗　沈辅　范丹　仇览　戴宏　黄真　刘佑　沈丰　羊续　赵嘉　陈谦　董种　冯绲　周乘　宗庆　彭修　刘騊駼　张纲　杨雄　刘虞　蒋崇　祝良　王奂　高弘　张陵　盛吉　皇甫规　王畅　马寔　朱宠　许永　贾彪　王闳　苏章　宗度　郭谅　杨章　徐栩　宣仲　毛义　戴遵　秦护　李固　赵戒　赵典　妫皓　尹苞　朱穆　刘宠　戴就　阳球　唐约　荀绲　曹破石　龚遂　胡腾　翟酺　应奉　应劭　爰兴　陈蕃　周璆　周树　胡广　韦着　李昙　姜肱　杨高　羊涉　郭泰　刘儒　李咸　度尚　刘瑜　孔恂　杨乔　窦武　朱震　贺纯　王逸　符融　冯岱　宋果　徐淑　刘宽　袁忠　吴冯　郭贺　张盘　晋文　经王子艾　成　岑晊　刘　范滂　刘淑　延笃　黄宪　徐稚　张奂　陈朔　周景　李燮　杨璇　魏朗　李膺　王威　茅容　抗徐　申屠蟠　种暠　皇甫嵩　巴肃　史弼　第五永　杨后　杨震　杨秉　杨赐　杨彪　陈琳　陈瑀　陈珪　宗资　檀敷　贾淑　桓严　谢婴　谢　杨奇　张驯　吕强　赵咨　贾琮　公孙瓒　朱隽　蔡邕　黄琬　周举　韩韶　袁闳　袁弘　袁秘　封观　谢弼　傅燮　盖勋　臧旻　胡母班　高干　阴修　刘表　赵昱　公孙穆　骆俊　伍孚　郑玄　孙期　陆康　祢衡　赵谦　徐胤　董袭　刘翊　王匡　许劭　桥玄　袁隗妻　张奉　张俭　李笃　第五种　锺皓　陈寔　陈纪　夏馥　张温　董卓　李傕　郭泛　袁术　曹操　廖扶　孟节　孔霸　憧种　周燕　范延寿　杨淮　卫良　平涉　许嘉　宋登　蔡祖　胡劭　李元　李南女　程夫人　姚俊　朱皓　滕延　周防　桓礹　严遵　刘靓　胡爽　褚禧　奚延　范训　羊定　孟政　项诵　车章　戎良　李光　车成　郭宏　殷亮　周躬　范充　李苌　陈晔　锺南严　朱跃　费遂　陟皇山　免官　腹背毛
平城　交趾　二千石　西夷　威令　翁仲　高堂伯　巨母　霸佛　三君　宁阳主簿　附录（一条）　补遗（三条） 
　　薛莹汉后记序：史通谓范书亦有蓝本，凡编年四族，纪传五家。以九家后汉书而成今后汉书一家之言，安得不体大思精！顾一书成，而九书亡。幸袁彦伯后汉纪尚在人间。司马绍统续汉书纪传虽亡，其志固在范书中。范志原属谢宣远，范败，谢遂蜡以覆车，是范无志而司马有志，不可谓亡　疣孟坚等东观汉记（范书班固传：固与睢阳令陈宗等共成世祖本纪。固又自撰列传、载记二十八篇，事在明帝纪。至邓太后始诏刘珍与刘騊駼作建武以来名臣传。珍未尝为长水校尉，史通亦云安帝诏史官谒者仆射刘珍。据此可悟隋志列长水校尉刘珍等首撰之非。）赖永乐大典，居然得廿四卷。孙诒谷增辑谢伟平后汉书五卷，是皆为姚侍御后汉书补逸者所不存，于今仅张璠汉记、谢静思、华叔骏、袁山松三后汉书，及此汉后记五种耳。 

　　薛道言相传孟尝君后，以封薛故，虽不可知，固沛郡竹邑人，吴选曹尚书敬文之子也。敬文着数万言。道言三世傅东宫，纂蹈允有先风，故于右国史下狱时，华核疏荐，至谓丁孚、项峻始撰吴书，少帝更差韦曜、周昭、薛莹、梁广及臣五人。莹出为将，复以过徙，迄未撰奏。同寮之中，莹为冠首云云。遂召还为左国史。吴书即不得见，其深于史学可知。惟本志不言有后汉书，当是私撰。惜乎，吴亡入晋，降表竟出其手。新议八篇，虽多奚为！且终晋不过散骑常侍，何尝不在吴为散骑中常侍，且亦迁选曹尚书矣。袁彦伯后汉记于司马、两谢、华、张之书无不缀会，而独遗此，岂无说乎？其不题名后汉书者，余秘书表曰「莹作汉后记百卷」，今姑从之。道光辛丑中秋甘泉黄奭右原。 

　　分目：
　　光武　明帝　章帝　安帝　桓帝　灵帝　王霸　马防　李膺　八俊　白波贼 
　　华峤后汉书序：本传以峤有良史之志，治礼音律天文数术，南省文章，门下撰集，皆典统之。初峤以汉纪烦秽，慨然有改作之意。会为台郎，得遍观秘籍，遂就其绪。起于光武，终于孝献，一百九十五年，为帝纪十二卷、皇后纪二卷、十典九卷、传七十卷，及三谱序传目录，凡九十七卷。峤以皇后配天作合，前史作外戚传，以继末编，非其义也。故易为皇后纪，以次帝纪。又改志为典，以有尧典故也。而改名汉后书，奏之。诏朝臣会议，时中书监荀勖、令和峤、太常张华、侍中王济，咸以峤文质事核，有迁、固之规，实录之风，藏之秘府。后太尉汝南王亮、司空卫瓘为东宫傅，列上通讲，事遂施行。所撰书，十典未成而终。秘书监何劭奏峤中子彻为佐著作郎，使踵成之。未竟而卒。后监缪徽又奏峤少子畅为佐著作郎，克成十典。永嘉丧乱，峤书存者五一作三十余卷。 

　　晋书班班可考如是，而姚侍御乃远引叔骏集所载诏语，及谢表以为旁证。即其集序亦止峤作后汉书百卷一语，视本传多三卷，为资互考。其司马诸公赞与集序同称后汉书，自有所本。若余靖云峤删定东观记为汉后书九十七篇，正合本传，非别有考也，岂有侍御而不一检本传者乎？ 

　　叔骏，平原高唐人。魏太尉歆子鱼孙，晋太常卿表伟容子。封乐乡侯，迁尚书，所著论难驳诗赋之属数十万言。今范书论赞，微章怀之注，谁复知袭华书，而有非仅章怀一注所能证出者。姚本诚不如章逢之孝廉重辑本之详，然犹必过而存之者，莫为之前，虽美弗彰，抑又闻之。峤少子畅在史官，并草魏晋纪传，侍御当日何不编附于其父书之后，不更大观欤？然而非补逸汉书者所当从事矣。道光辛丑小阳月甘泉黄奭右原。 

　　分目：
　　明帝　灵帝　献帝　孝献伏后　陈愍王宠　邓禹　李通　臧宫　祭遵　岑彭　陈俊　冯异　吴汉　贾复　王梁　马成　马援　郑兴　樊宏　冯衍　鲁恭　刘宽　韦彪　朱晖　桓荣　桓郁　乐松　伏恭　申屠刚　陈元　耿秉　第五伦　应顺　傅昌　江革　陈宠　刘平　赵孝　宋均　郅恽　郑众　马防　刘般　任延　冯豹　邓彪　郭伋　卫飒　何熙　杜安　孔奋　张奋　张堪　徐防　薛苞　郭躬　班固　班超　廉范　贾逵　桓焉　袁安　庆鸿　周燮　倪宽　任浦　岑熙　何敞　刘恺　阳球　鲍德　刘宠　宋登　黄琼　班始　刘永国　周规　袁良　杨震　吴雄　胡广　张楷　梁冀　韩演　卫羽　李膺　孔融　陈寔　桓典　桓麟　崔琦　孔嵩　蔡孟喜　张济　袁逢　王甫　范滂　赵壹　来艳　张英　曹嵩　崔骃　崔瑗　崔寔　皇甫嵩　赵岐　蔡邕　杨彪　董卓　王允　应玚　崔钧　华歆　华表　南单于　哀牢夷　执金吾　散骑　东观　论明章二帝　论二十八将　论鲍永冯衍　论班彪班固　杨氏袁氏　孝义列传序　补遗　（八条） 

　　谢沈后汉书序：昔唐李济翁资暇集、辽僧广济龙龛平镜各着出处，并着其所出书之第几卷几页，以示有征。本朝实事求是，拾骨家务为其难。今姚本纵不能细注原引卷页，何致昧其本来。即如谢静思曾撰晋书三十余卷，余已仿龙龛平镜例，同近辑十八家晋史，刊入逸书考史部中矣。静思，本传作行思，会稽山阴人。闲居养母，服阙，除尚书度支郎。明炼经史，有史才。先着后汉书百卷，及毛诗、汉书外传、诗赋文论，皆行于世。或谓一百二十二卷，殆兼后汉书、汉书外传而言欤。是书与伟平谢书、袁书、司马书、薛记、东观记，皆经惠定宇先生取为今后汉书补注。范书全袭华书，视伟平书、东观记人物仅十之四五，略事实而趋词采，诚不可无补而注之者。为章怀诤臣所不解，定宇先生于深宁叟郑易，既用资暇集例，至今奉为拾骨正宗，而独于补注范书时，引用如此种书，不注出处、竟与姚本同。定翁且然，他何足论！徒以有举莫废，而仍录侍御原辑本，为逸后汉书之一。道光辛丑长至日甘泉黄奭右原。 

　　分目：
　　序　光武　安帝　桓帝　赤眉　东平宪王苍　朱鲔　郑敬　锺离意　龙丘苌　杨厚　三君　八俊　胡广　蔡邕　闵贡　牛兰山　羌胡 
　　袁山松后汉书序：刘子元史通谓范书所采凡编年四族，纪传五家，是旧后汉书应有九种。以袁彦伯后汉纪尚行于世。彦伯即山松之从昆弟。故旧书之不传于今，有待今人拾骨者，惟八种耳。山松书亦八种之一。晋书载山松陈郡阳夏人，国子祭酒袁瓖之孙，琅邪太守乔之子。其父曾注论语。山松能世其学，少有才名，史称着后汉书百篇，即此书也。更着宜都记，为史所不载，而其说亦往往见于他处。姚鲁斯侍御辑后汉书补逸，独于善音乐，酣醉出游，好作挽歌之末节，津津道之，无关书旨矣。姚又言世说注多引此，而实则三国志注、水经注、文选注、北堂书钞、初学记、白孔六帖、艺文类聚、太平御览、事类赋各部中，尚有踪迹可寻，无怪纪文达公作四库提要，惜其不着所出之书，使读者无从考证，是其所短。然而筚路蓝缕，姚为首庸，不揣孤陋，为一一着其出处，重编付梓。是编仍不等筌蹄之弃，惟就其案语，太支离者去之。至袁书文多排迭，喜志灾祲，皆非史裁所尚，不知侍御又何以称焉。山松历吴郡太守，殉孙恩之难。正史外往往连山松为一字，作袁崧云。道光辛丑孟秋甘泉黄奭右原。 

　　分目：
　　光武　明帝　章帝　殇帝　安帝　桓帝　灵帝　献帝　赤眉　刘盆子　长安宫人　贾复　　耿况　耿弇　冯异　宋弘　侯霸　伏湛　任隗　杨统　杨厚　韩卓　罗威　杨终　窦宪窦景　徐璆　王充　朱穆　杨匡　吴佑　公沙穆　杨震　延笃　岑晊　李膺陈蕃　陈蕃　八俊　贾彪　应奉　周璆　范滂　隗相　范丹　刘洪　蔡邕　苏谦苏不韦　羊续　刘陶　柳分　朱隽　皇甫嵩　卢植　陈弇　荀淑陈寔　王允　沮隽　袁绍　李瓒　何颙　射侯　北郊　营头　置郡分郡　朔山　绵上聚　泛亭　阏与聚　汉源　垂惠聚　西域　姊归　百官志 

　　张璠汉记序：章逢之孝廉重辑华叔骏书及此记各一卷。不独此也，凡隋书经籍志所引目，积生平全力，以返其魂，竟十得八九，裒然大观。惟半毁于火，半赖叶云素先生代藏。东卿驾都，为京朝官数十年，深以琉璃厂手民工劣价昂，开雕不易。倘昆臣方伯毅然三世之藏，公诸同好，则余之逸书考二百八十余种，尽成重儓，虽覆瓿亦焉用之！每读渊如先生集并其书目，窃叹孝廉之精博，何感于异教，使盛德大业，半涂而废，为可惜已。张氏记最晚出，观袁彦伯自序云：「
经营八年，始见张璠所撰书，其言汉末之事差详。」彼余氏历叙群史，亦独遗此。吴正仪并以为无考。然则姚侍御始事搜讨，大辂椎轮，厥功宜伟。特惜其知引裴松之注，而不注其孰出三国志注，孰不出三国志注，影响割裂，非膺非真，犹沿明季之习，固不足为侍御病耳。孝廉所重辑者，既不可得见，余虽踵事增修，不能自信。姑先校刊姚本，以便巾箱随时证佐。至东晋秘书郎安定张璠集二十八家易解十三卷，则又湛深经术，不暇详矣。道光癸卯三月甘泉黄奭右原。 

　　分目：
　　明德马后　灵帝　少帝　献帝　伏皇后　张酺　卢芳　杜诗　梁冀　左雄　范丹　宋穆之　朱穆　班超　马防　周举　郭伋　樊晔　张温　杨秉　侯览　宋登　陈球　周景　成　李固　吴佑　陈宠　王堂　范滂　种暠　荀顗　时人语　孔融　王龚　王畅　郑泰　蔡邕　王允　荀淑　荀爽　荀靖　荀悦　荀昱荀昙荀彝　何颙　董卓　朱隽　皇甫嵩　种劭　桥玄　贾琮　王立　袁绍　曹操　刘表　孙坚　刘璋　谯周　于阗大都末　北郊　条支国 

　　　　汪文台七家后汉书
　　崔国榜序：后汉书自谢伟平后，作者十一家。梁、隋以降，阙佚几半。至唐章怀独为蔚宗书注，范存而诸家遂微。然诸书同异，具载注中，零章断句，散见他书，犹可捃拾。若张莹后汉南记，则世说、续汉志注、史记集解、初学记、北堂书钞中，间有存者。仅刘氏义庆、萧氏子显两家之书，残文剩字，无可考见，盖亡失久矣。康熙中，钱塘姚鲁斯辑东观汉记以下诸家书为补逸，颇沿明儒旧习，不详所自，遗漏滋多。孙颐谷侍御曾据其本，为谢承书补正，未有成书。近甘泉黄右原比部亦有辑本，视姚氏差详，终不赅备。黟汪先生南士绩学敦行，箸书等身，尝以稽古余力，重为搜补。先生之友汤君伯玕，称先生旧藏姚本，随见条记，丹黄殆遍。复虑未尽，以属弟子汪学惇，学惇续有增益。学惇殁后，藏书尽售于人。汤君复见此本，已多脱落，亟手录以还先生之子锡蕃。锡蕃奉楹书客江右，同岁生会稽赵撝叔从锡蕃假钞，余复因撝叔得见是书，偕镇海林君粲英共读一过。会写副既毕，为谋付刊，而余将入都，撝叔亦之官新吴，未克从事占毕。林君慨然独任雠校，此刻之成，为功实多。兹辑存者七家，为书二十卷，末附失氏名后汉书为一卷，凡得二十一卷。 

　　撝叔又言先生所据北堂书钞，乃朱氏潜采堂本，题曰大唐类要者也，归钱唐汪氏振绮堂。辛酉乱后，汪氏藏书尽散浙中，尚有写本，为孙氏冶城山馆物。后归陈兰邻太令家，近亦鬻诸他氏，远在闽中，无从假阅。异日得之，当可续补码十条。征引他书，计漏略刘萧两家所作，又安知非在失氏名书中？是先生书存，不仅七家之书既绝复续也。傥有好学嗜古之士，更取张氏后汉南记，爬抉幽隐，重辑一编，俾十一家著述，沈沦千载，复出人间，存斯梗概，岂非艺林盛事，于此望之矣！光绪八年五月太平后学崔国榜书。 

　　谢承后汉书目：
　　光武帝　灵帝　伏后　刘玄　李宪　邓晨　邓禹　岑彭 
熙　耿弇恭　铫期　祭遵　马武　魏霸　马援　马廖　刘宽　宋弘　郭贺　韦彪着　郭丹　承宫　郑均　赵戒　赵典温　桓谭　鲍永昂　郎顗　杜诗　张堪　苏章　羊续　贾琮　陆康　冯鲂　虞延　郑弘　梁竦商　冀　曹褒　郑玄　郑兴　贾逵　（以上卷一） 

　　张霸　张楷　张陵　桓严　冯绲　度尚　杨璇　刘平　赵孝　车成　江革　周盘　赵咨　班固　第五伦曾孙种　锺离意　宋均　朱穆　徐防　胡广　李咸　袁闳　袁弘　袁忠　袁秘　封观　张酺　周景　陈宠　班超　翟酺　应奉子劭　奚延　徐璆　王充　明帝八王传　陈禅　陈龟　桥玄　（以上卷二） 

　　崔瑗子寔　周燮　黄宪　徐稚子胤　李昙　姜肱　申屠蟠　杨震　张纲　王龚子畅　种暠　陈球子瑀　兄子珪　珪子登　刘陶　刘瑜　谢弼　虞诩　傅燮　盖勋　臧洪　马融　蔡邕　左雄　周举　黄琬　荀绲　韩韶　锺皓　陈寔子纪　李固　杜乔杨章　吴佑黄真　戴宏　（以上卷三） 

　　延笃　史弼　赵嘉　皇甫规　张奂　陈蕃周璆　刘 
成　朱震　王允宏　刘淑　李膺　刘佑　魏朗　夏馥　巴肃　范滂宗资　羊陟　张俭　岑晊　陈翔　檀敷　刘儒　贾彪　郭泰茅容　宋果　贾淑　许劭　窦武胡腾　皇甫嵩　朱隽　董卓　张温　刘虞　公孙瓒　（以上卷四） 

　　陶谦赵昱　袁绍　循吏许荆　孟尝杨乔　刘宠　仇览 董种　沈丰　百里嵩　巴祗　王阜 
　酷吏董宣　黄昌　阳球　宦者曹节　弟破石　吕强　儒林刘琨　戴凭　孙期　欧阳歙礼震　张驯　尹敏　周防　包咸　杜抚　赵晔　许慎　艾苑黄香　王逸　子延寿　侯瑾　高彪　祢衡　独行彭修　周嘉　祖燕弟畅　范式孔嵩　李善　张武　父业　陆续　祖闳　（以上卷五） 

　　戴封　李充　陈重　雷义　范丹　戴就　刘翊　方术 
许杨　周获　谢夷吾　廖扶　樊英　孔乔　李昺　郎宗　王辅　公沙穆　子孚　郝孟节　逸民高凤　戴良　法真　列女曹寿妻　袁隗妻　陈临　王防　陈正　严丰　许庆　周穆　邓晔　桓任　刘崇　皋弘　何汤　羊茂　王博　黄向　陶硕　韩崇　冯 
●　邓儒　湛重　沈景　李鸿　周敞　陈茂　陈宣　戴礼　路仲翁　李敬　公孙晔　封告　（以上卷六） 
　　虔国　方储　张修　傅贤　严翊　陈嚣　王潭　刘陵　刁曜　王婴　董春　张意　邓通　邓道　尹昆　闵贡　尹苞　张稷　宋度　宗庆　高吕　陈堪　华松　许季长　司马苞　张冀　许敬　玊况　唐羌　王党　陈楚　陈禁　李寿　李焘　石□　闻人统　施延　□绍　胡邵　祝皓　虞承　陈常　薛惇　徐栩　沈辅　陈谦　周乘　蒋崇　祝良　车章　羊定　项诵　李光　郭泛　周滂　郭宏　毛义　龙丘苌　郑敬　杨后　张奉　符融　（以上卷七） 

　　秦护　殷亮　卫良　田戎　周躬　范充　李苌　陈晔　锺□　费遂　滕延　刘靓　王闳　陈众　朱皓　严遵　杨豫　史循　魏尚　王奂　高弘　盛吉　朱宠　许永　郭谅　宣仲　妫皓　唐约　龚遂　周树　孔恂　贺纯　吴冯　张盘　王威　抗徐　高干　阴修　褚禧　姚俊　骆俊　董袭　伍孚　赵谦　傅翻　孙敬　刘勤　孟政　江汉　马寔　范训　司马均　杨雄　戎良　戴遵　序传　东夷列传　礼仪志　五行志　郡国志　兵志　刑志　佛　散句　（以上卷八） 

　　薛莹后汉书目：
　　光武帝　明帝　章帝　安帝　桓帝　灵帝　献帝　（以上卷一） 
　　司马彪续汉书目：
　　光武帝　明帝　章帝　和帝　安帝　顺帝　冲帝　桓帝　灵帝　献帝　光武郭皇后　光武阴皇后　孝明马皇后　孝章母贾贵人　孝章窦皇后　孝章梁皇后　敬隐宋皇后　孝和阴皇后　孝和邓皇后　孝德左皇后　孝安阎皇后　孝安李皇后　孝顺梁皇后　孝冲母虞贵人　孝质母陈妃　孝崇匽皇后　孝桓梁皇后　孝桓邓皇后　孝桓窦皇后　孝仁董皇后　孝灵宋皇后　孝灵何皇后　孝灵王皇后　孝献伏皇后　孝献曹皇后　献穆曹皇后　（以上卷一） 

　　刘玄　刘盆子　王昌一名郎　隗嚣　公孙述　齐武王演 
北海靖王兴　北海敬王睦　赵孝王良　城阳恭王祉父敞　安成孝侯赐　成武孝侯顺　顺阳怀侯嘉　李通　王常　邓晨　来歙　邓禹　寇恂　冯异　岑彭　贾复　吴汉　盖延　陈俊　耿弇弟国　国子秉　国弟子恭　祭遵从弟彤 
　李忠　耿纯　朱佑　景丹　王梁　杜茂　马武　窦融固　曾孙宪　马援子光　兄子严　卓茂　鲁恭弟　刘宽　伏湛　侯霸　赵熹　牟融　宣秉　张湛
王丹　王良　杜林　（以上卷二） 
　　承宫　赵典　申屠刚　鲍永子昱　襄楷　郭伋　孔奋　张湛　廉范　羊续　贾琮　樊宏子鯈　阴识弟兴　朱浮　冯鲂　虞延　郑弘　梁统子松　竦　曾孙商　玄孙冀　张纯子奋　曹褒　郑玄　郑兴 
子众　贾逵　张霸　桓荣桓典　丁鸿　度尚　杨璇　刘平　淳于恭　周盘　班固　第五伦　锺离意　宋均　光武十王　沛献王辅　东平宪王苍
琅邪孝王京　朱穆　乐恢　邓彪　张禹　徐防　胡广　袁安　张济　郭躬　班超　应奉子劭　明八王乐成王党　苌　李恂　庞参　桥玄　（以上卷三） 
　　姜肱　申屠蟠　杨震子秉　孙赐　曾孙彪　玄孙修　章帝八王清河孝王庆　河间孝王开 
　张纲　王龚　种暠　陈球　刘陶　虞诩　傅燮　盖勋　张衡　马融　蔡邕　左雄　周举　黄琬　荀淑爽　悦　陈寔　李固子燮　杜乔　吴佑　延笃　史弼　卢植　赵岐　皇甫规　张奂　陈蕃王元附　（以上卷四） 

　　党锢传李膺　范滂　宗资　羊陟　张俭　陈翔　郭泰　许劭　何进　孔融　皇甫嵩　朱隽　董卓　刘虞　循吏传任延　王涣　刘宠　弟子岱　繇　酷吏传董宣　阳球　宦者传孙程　曹腾　养子嵩　单超　徐璜　左悺　赵壹　独行传谯玄　李业　温序　周畅　李充　范丹 
　逸民传逢萌　王君平　高凤　王俊　严延　周乘　羊茂　封观　鲁充　陈谦　胡绍　汝郁　杨琳　王苑　祝良　应志　宋则　韩卓　蒋诩　郗虑　刘备　黄巾贼　序传　西南夷　西羌　西域　乌桓　鲜卑　（以上卷五） 

　　华峤后汉书目：
　　明帝　章帝　灵帝　献帝　伏后　李通　邓禹　冯异　岑彭　贾复　吴汉　盖延　陈俊　臧宫　耿秉　祭遵　王梁　马成　傅俊昌 
　窦融玄孙章　马援　马防　鲁恭　刘宽　宋弘　韦彪　冯衍子豹　申屠刚　郅恽　郭伋　孔奋　张堪　廉范　庆鸿　樊宏　梁冀　张奋　郑兴　郑众　陈元　张楷　桓荣子郁　孙焉　玄孙典　玄孙彬　丁鸿
刘赵淳于江刘周赵列传序　刘平　赵孝　江革　刘般　刘恺　班固　第五伦　第五种　锺离意　宋均　琅邪王京　朱晖　乐恢　何敞　邓彪　徐防　袁安 
逢　张酺济　韩棱演　郭躬镇　吴雄　陈宠　班超　何熙　应奉劭　陈愍王宠　崔骃子瑗　孙寔 　周燮　杨震　（以上卷一） 
　　杨彪　马融　蔡邕　黄琼　陈寔　张奂　王允　李膺　范滂　皇甫嵩　董卓　卫飒　任延　刘宠　阳球　宋登　伏恭　崔琦　赵壹　范式　任浦　倪宽　岑熙　袁良　鲍德　来艳　周规　丁原　曹嵩　贾逵　蔡孟喜　薛包　窦攸　刘永国　崔钧　班始　范迁　序传　哀牢　南单于　执金吾　（以上卷二） 

　　谢沈后汉书目：
　　光武帝　明帝　安帝　礼仪志　祭祀志　天文志　五行志　郡国志　郑敬　杨厚　龙丘苌　窦武　李膺　闵贡　（以上卷一） 
　　袁山松后汉书目：
　　光武帝　明帝　章帝　安帝　桓帝　灵帝　废帝弘农王　献帝　律历志　礼仪志　祭祀志　天文志　五行志　郡国志　百官志　刘盆子　贾复　耿弇　任隗　窦宪　伏湛　侯霸　宋弘　杨厚　羊续　朱穆　杨终　应奉　徐璆　王充　崔骃　杨震　刘陶　荀淑　杜乔　吴佑　延笃　卢植　陈蕃　周璆　王允　李膺　范滂　岑晊　贾彪　何颙　郭泰　皇甫嵩　朱隽　刘虞　袁绍　范冉一作丹　公沙穆　隗相　韩卓　罗威　沮隽　陈弇　西域　苏谦　左延年　崔钧　赵尧（以上卷一　总目作二卷） 

　　张璠汉记目：
　　灵帝　废帝弘农王　献帝　明德马皇后　孝献伏后　卢芳　马防　郭伋　杜诗　王堂　贾琮　梁冀　朱穆　张酺　周景　陈宠　班超　桥玄　杨秉　王龚　王畅　种暠　种劭　陈球　蔡邕　左雄　周举　荀淑兄子昱　荀爽　荀靖　荀悦　李固　吴佑　周璆　王允　李膺　范滂　张俭　岑晊　何颙　郑泰　孔融　皇甫嵩　朱隽　董卓　袁绍　刘表　刘璋　樊晔　宋登　范丹　荀顗　张温　王立　北郊　于阗　（以上卷一） 

　　失名氏后汉书目：
　　张重　严光　秦彭　李膺　杨彪　郑凯　（以上卷一） 
　　　　王仁俊玉函山房辑佚书补编
　　华峤后汉书目：
　　赵壹 
　　谢承后汉书目：
　　方储　陈临　秦护 
　　袁山松后汉书目：
　　三君八俊　京师语曰　公沙穆 
　　　　王仁俊经籍佚文

　　司马彪续汉书目：
　　刘玄　李燮 
 
 
  
　　五、引用书目
　宋李昉等太平御览　中华书局影宋本
　唐白居易宋孔传白孔六帖　明版初印本
　唐魏征等隋书经籍志　中华书局点校本
　近人余嘉锡余嘉锡论学杂着　中华书局排印本
　清孙志祖谢氏后汉书补佚　民国廿年南京国学图书馆石印本
　清汪文台七家后汉书　光绪八年镇海林氏刊本
　刘宋范晔后汉书　中华书局点校本
　北魏郦道元水经注　商务印书馆国学基本丛书本
　宋赵明诚金石录　嘉业堂丛书本
　今人刘起釪尚书与历代石经　史学史研究八三年第三期
　梁萧统昭明文选　中华书局影胡克家本
　晋司马彪续汉志　中华书局点校本
　唐杜佑通典　万有文库本
　宋程大昌演繁露　津逮秘书本 
　汉蔡邕独断　古今逸史本
　宋任广书叙指南　墨海金壶本
　隋虞世南北堂书钞　孔广陶本　陈禹谟本　俞安期本　清顾氏艺海楼大唐类要钞本
　唐徐坚初学记　中华书局排印本
　汉司马迁史记　中华书局点校本
　宋孙逢吉职官分纪　清钞本　四库全书珍本初集本
　清黄奭黄氏书逸考　民国二十三年朱长圻补刊本
　清黄奭知足斋丛书　道光中家刻本
　汉许慎说文解字　中华书局影印本
　清惠栋后汉书补注　丛书集成本
　晋袁宏后汉纪　康熙蒋国祚蒋国祥刊本
　汉班固等东观汉记　四部备要本
　周礼　中华书局十三经注疏本
　唐欧阳询艺文类聚　上海古籍出版社排印本 
　清王谟谢承后汉书钞　清刻本
　宋吴淑事类赋　崇正书院本
　清姚之骃后汉书补逸　康熙柏筠书屋刻本　清徐友兰钞本（蔡元培校） 
　日铃木启造诸家后汉书列传辑稿　早稻田大学　学术研究一九七○──一九八二年计十一期连载（未完） 
　金王朋寿类林杂说　爱日精庐钞本　嘉业堂丛书本
　汉班固汉书　中华书局点校本 
　唐释玄应一切经音义　海山仙馆丛书本
　宋高承事物纪原　丛书集成本
　晋陈寿三国志　中华书局点校本
　宋王益之西汉年纪　丛书集成本
　宋晏殊晏公类要　北京图书馆藏影美原版缩微卷
　明陈耀文天中记　明万历刻本
　宋佚名锦绣万花谷　南陵徐乃昌校藏明刻本
　诗经　中华书局十三经注疏本
　梁顾野王玉篇　古逸丛书本
　汉应劭风俗通义　四部丛刊本
　今人吴树平风俗通义校释　天津人民出版社出版
　宋司马光资治通鉴　中华书局点校本
　宋高似孙纬略　墨海金壶本
　宋佚名翰苑新书　明钞本
　清孙星衍汉官六种　四部备要本
　晋李瀚蒙求集注　津逮秘书本　佚存丛书本
　清周亮工同书　清顺治周氏楼林刻本
　宋洪适隶释　清刻本
　宋洪适隶续　清刻本
　清叶德辉书林清话　清刻本
　鲁左丘明春秋左氏传　中华书局十三经注疏本
　刘宋刘义庆世说新语　四部丛刊本
　宋高似孙史略　古逸丛书本
　宋潘自牧记纂渊海　明万历年间胡维新刊本
　宋李昉等太平广记　中华书局排印本
　汉蔡邕蔡中郎集　四部丛刊本
　清王先谦后汉书集解　商务印书馆排印本
　今人杨伯峻论语译注　中华书局出版
　论语　中华书局十三经注疏本
　唐瞿昙悉达开元占经　四库全书本
　晋常璩华阳国志　四部丛刊本
　尚书　中华书局十三经注疏本
　尔雅　中华书局十三经注疏本
　明余寅同姓名录　明万历刻本 
　宋张淏云谷杂记　说郛本
　清永瑢等四库全书总目　中华书局排印本
　清钱大昕廿二史考异　潜研堂全书本
　清郭庆藩庄子集释　中华书局排印本
　宋孔平仲珩璜新论　墨海金壶本
　宋王楙野客丛书　稗海本
　宋王十朋苏诗注　四部丛刊本 
　今人钱锺书管锥篇　中华书局出版
　清严可均全上古三代秦汉三国六朝文　中华书局影印本
　清洪贻孙史目表　民国石印本
　宋张有复古编　江宁局本
　唐刘赓稽瑞　丛书集成本
　清罗振玉鸣沙石室古籍丛残　民国初影印本
　宋王应麟困学记闻　商务印书馆排印本
　宋王应麟玉海　杭州局本
　宋赵德麟侯鲭录　知不足斋丛书本
　唐颜师古匡谬正俗　艺海珠尘本
　明李时珍本草纲目　雍正重刊本
　明何孟春余冬序录　清刻本
　唐张彦远历代名画记　学津讨原本
　唐韩鄂岁华纪丽　学津讨原本
　宋罗泌路史发挥　四部备要本
　孝经　中华书局十三经注疏本
　鲁左丘明国语　上海古籍出版社排印本
　今人许逸民初学记索引　中华书局出版
　近人朱骏声说文通训定声　同治九年江宁局补版本
　清章宗源隋书经籍志考证　光绪三年崇文书局本
　今人杨伯峻春秋左传注　中华书局出版
　春秋谷梁传　中华书局十三经注疏本
　魏徐干中论　四部丛刊本
　唐房玄龄晋书　中华书局点校本
　宋高似孙子略　津逮秘书本
　清王谟汉唐地理书钞　中华书局影印本
　清王仁俊玉函山房辑佚书补编　上海图书馆藏稿本缩微卷
　清王仁俊经籍佚文　上海图书馆藏稿本缩微卷
　唐张●龙筋凤髓判　学津讨原本
　晋刘昫旧唐书　中华书局点校本
　宋欧阳修新唐书　中华书局点校本
　清周明泰后汉县邑省并表　二十五史补编第二册
　唐刘知几史通清浦起龙通释　上海古籍出版社排印本
　宋郑樵通志略　四部备要本
　唐释道宣广弘明集　四部丛刊本
　梁沈约宋书　中华书局点校本
　近人余嘉锡四库提要辩证　中华书局出版
　周易　中华书局十三经注疏本
　春秋公羊传　中华书局十三经注疏本
　近人卢弼三国志集解　古籍出版社本
　孔丛子　四部丛刊本
　清李慈铭越缦堂读书记　商务印书馆出版
　琱玉集　丛书集成本
　今人杨伯峻孟子译注　中华书局出版
　礼记　中华书局十三经注疏本
　近人许维遹韩诗外传集释　中华书局出版
　汉王符潜夫论　四部丛刊本
　隋陆法言广韵　古逸丛书本
　清徐灏说文段注笺　石印本
　近人黄侃说文同文　上海古籍出版社说文笺识四种本
　晋崔豹古今注　四部丛刊本
　清沈家本诸史琐言　沈寄簃先生遗书本
　近人杨树达积微居读书记　中华书局出版
　清赵一清三国志注补　广雅书局本
　清侯康后汉书补注续　丛书集成本
　宋唐慎微证类本草　四部丛刊本
　清周中孚郑堂读书记　商务印书馆排印本
　宋祝穆事文类聚　乾隆积秀堂刻本
　仪礼　中华书局十三经注疏本 
　汉刘安淮南子　四部丛刊本
　明张自烈正字通　康熙清畏堂本
　清沈钦韩后汉书疏证　浙江书局本
　明胡应麟少室山房笔丛　中华书局排印本
　清章学诚文史通义　世界书局本
 
