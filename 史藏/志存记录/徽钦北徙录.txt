徽钦北徙录　　撰人不详 

　　●目录 

　　序 
　　原序 
　　一　汴京失陷 
　　二　帝幸金营 
　　三　二帝被执 
　　四　胁迫北行 
　　五　朝见金主 
　　六　往安肃军 
　　七　徙居云州 
　　八　徙西江州 
　　九　徙五国城 
　　十　徙筠从州 
　　一一　太上皇崩 
　　一二　徙源昌州 
　　一三　召赴燕京 
　　一四　在燕迁徙 
　　一五　帝崩马下 
　　附绿 
　　原跋 

　　●序 

　　徽钦北徙录原名南烬余闻，惟原序中有云：「余亦有感而作书曰南烬余闻，此盖二帝北徙实录。」为切于书的内容起见，故改今名。他本亦有作南渡录的，内分南烬余闻，窃愤录，窃愤续录三种；然窃愤录与窃愤续录，本书中亦包括在内。四库全书总目提要杂史类中有南渡录窃愤录二书，据其所述，亦与本书完全相同。盖原书不一其名，且题名晦涩，在当时或嫌忌讳，在今日大可不必，故亦以改题今名较为统一明晰。 
　　本书原为清人抄本，据其跋云： 
　　南烬余闻一书，向无刊本，亦不知其为何人所撰。余于今夏在友人案头，得覩此本，因假而抄录之。竟三日之功，录成是本。但中有叙事不伦之处，一仍其旧；或有乖误鲁鱼之谬，亦不自知，读者谅之！乾隆四十八年癸卯小春，松岩识于养怡书屋。 
　　是其书向无刊本，与他本已刊者，故题名不能相一。松岩不知为何人别号，其书则又从抄本中转抄之，惜不知原抄本又从何处抄得。又前跋引四库遗书总录，谓此书为宋淮海周辉撰。按辉字昭礼，为宋大词人周邦彦之子，着有清波杂志一书，自称曾至金国，惟未明言撰有此书。他本亦有题为辛弃疾所撰的，弃疾虽由金入宋，然时代较后，恐亦未必能着此书。考本书前有冀之炎氏序文，谓其书是他有感而作，序题阜昌丁巳十一月初三日。书末附录阿计替本末，则谓：「金阜昌七年，阿计替手持所记上皇少帝及郑朱二后生死诸事实录授予。」是炎氏实取阿计替所记实录，改编而成。阜昌丁巳，亦即为阜昌七年。惟阜昌为伪齐刘豫年号，此炎氏如指为周辉别署，则周氏殊不应如此荒谬。且其书直记至宋高宗绍兴三十年，距阜昌七年(即绍兴七年)，晚在二十三年之后。岂炎氏只编于此，而后又有别人为之续成吗？细阅其书，自绍兴七年以后，正是徽宗已崩，钦宗被召回金燕京的时候。以前皆记二帝在外如何苦楚，此后即但记路途所见异事及金国大事而已，体材显然不同，或者确为另一人所续成的。 
　　总之，此书初稿，或确出于阿计替之笔，因其随侍二帝，未或稍离，故能记载如此详细；否则旁人即欲伪撰，恐亦无从伪撰起的。其后钦宗既回燕京，那时正在阜昌七年，阿计替未必再随侍在侧，故所记遂略。作者既非通文达理的人，改编者似即就其原文稍加整理而已，故书中文字，文白杂淆，至不齐一。他如称徽宗或太上，或上皇；称钦宗忽为帝，忽为少帝；又称金帝时而金主，时而北国皇帝：亦往往须细辨之后，方能明白。 
　　本书原不分章，兹为读者明晰起见，略分十五章，每章各标以小题。其内容大略，有如下表；并附正史所载，以资对照： 

　　宋金年分 
　　本书事略 
　　正史节略 

　　宋钦宗靖康元年金太宗天会四年 
　　 二月初二日金人围京城，三月初二日金兵北返。十一月十九日金人重围京城，廿五日京城攻陷。 
　　 正月初七日金兵抵城下，二月初九日金兵北去。十一月廿三日金兵又至城下。闰十一月三十日帝诣金营，十二月初二日帝还。 

　　宋靖康二年五月高宗建炎元年金天会五年 
　　 二月十一日帝幸金营，十七日还宫。三月初三日帝再幸金营，次早太上亦到营中，初四日至十五日后妃诸王累累至营中。十六日粘罕召二帝传金主旨令二帝赴燕京，十八日二帝与郑朱二后并北行。五月廿一日至燕京朝金主，廿三日封太上为昏德公，帝为重昏侯。六月初二日朱后殂，年二十六岁。初三日金主命二帝与郑后往安肃军安置。二十三日金主又命往云州。 
　　 正月初十日帝复诣金营。二月初七日范琼逼上皇及太后赴金营，同日金人将诸皇子及后宫尽取入军。三月初十日金人复来取宗室凡三千余人，悉令押赴军前。廿七日上皇北迁太后及诸亲王妃嫔以下从行。四月初一日帝亦北迁，皇后皇太子皆行。五月十八日二帝至燕山府。九月十三日二帝自燕山徙居中京。 

　　宋建炎二年金天会六年 
　　 三月初九日金主又命往西江州，行十余日至。 
　　 七月金移二帝于上京。八月廿五日金主封上皇为昏德公，帝为重昏侯。十月金徙二帝于韩州。 

　　宋建炎四年金天会八年 
　　 金主又命往五国城，行十余日至。郑太后道卒，年四十七岁。 
　　 七月金徙二帝于五国城。九月郑太后殂于五国城，年五十二岁。 

　　宋绍兴五年金熙宗天会一三年 
　　 二月金主又命往筠从州。 
　　 四月丙寅，上皇崩于五国城。 

　　宋绍兴六年金天会十四年 
　　 正月十八日太上崩，年五十四岁。是月金主命帝移源昌州。 
　　 　 
　　宋绍兴七年金天会十五年 
　　 十一月金主召帝赴燕京，月余至。 
　　 　 
　　宋绍兴八年金天眷元年 
　　 帝与辽主耶律延禧同居鸿翼府，不久移帝独居赡养寺。 
　　 绍兴十一年二月，金追封上皇为天水郡王，改封帝为天水郡公。 

　　宋绍兴十二年金皇统二年 
　　 宋高宗生母韦太后南归。 
　　 三月金归宋帝母韦氏。 

　　宋绍兴十三年金皇统三年 
　　 移帝于燕京之北，赐第以居。 

　　宋绍兴十六年金皇统六年 
　　 移帝于玉殿观。 　 

　　宋绍兴二十年金海陵王天德二年 
　　 移帝于元帅府左廨中。 

　　宋绍兴三十年金正隆五年 
　　 春帝崩于马足之下。 
　　 绍兴二十六年六月庚辰帝崩。 

　　观上表，则本书与正史(指宋金二史)大有出入。然本书原为野史，或者一时出于传闻之误。但如正史所载，简略殊甚，故欲一考见当时二帝在北的实况，惟本书最为详备。若云此书全出伪撰，则宋人所撰大宋宣和遗事，亦已载有二帝北徙故事。我们如拿二书对照，不但年月无异，事迹亦尽多相同，不过宣和遗事较略，而此书更为详备而已。故此书即使伪撰，亦必出于传闻如此，不能全说其伪。况且二帝北徙，金人只当他们是俘虏看待，固不屑为之详载；而宋人则以帝皇之尊，受辱于人，自亦不能不为之避讳。今有此书为之详载一切，使我们知道国族一灭，即以帝皇之尊，而所受痛苦亦复如此，岂非一大快事？所以我们把本书作为正史研究，或者有所不可；若作为史料参考，则我以为再好也没有的。况且真伪问题，有时也有待于商榷，如法人格拉奈(Marcel Granet )所著古中国的跳舞与神秘故事(李璜译，中华书局出版。)中有云： 
　　书经的几章是真的，因为司马迁曾经用过；其余几章，在司马迁以后方出世，或曾经被他弃却过，便是伪的。甚么叫作「真」？又甚么叫作「伪」？不过是如此：在一些故实的调和中间，前几章比后几章更可承认为近于古，而后几章且有一种仿照前者而带多少巧制的意味罢了。至于两者中间的故实，则皆取材于传说。传说则一样的终是传说而已，(不过这里有时也该当留神。)这种分别无非在年岁上。假使在千年以前，有某种地方的历史材料(如果真有所谓材料的时候)，消灭得很快，我们便应该相信在这地方早出世三四百年的，比晚出世三四百年的为有价值一些吗？真的书经出世的时代近于孔子，这可以承认；但伪的书经更完全是杜撰的吗？不错，他是全靠取材于别的叙述，譬如曾取材于墨子书中。墨子与孔子是差不多同时的人，这两种材料的价值便应该相差很远吗？真书经便比伪书经不杜撰吗？这是以书经为例，说明真伪至多不过年代关系而已。同时梁启超在历史研究法中也说： 
　　书有从一方面可认为伪，从他方面可认为真者。如管子商君书，若指定为管仲商鞅作则必伪；然其书中大部分要皆出战国人手，若据以考战国末年思想及社会情状，固绝佳的史料也。乃至周礼谓周公作固伪；若据以考战国秦汉间思想制度，亦绝佳的史料也。 
　　所以我也说：若以本书作正史观固伪，若据以考二帝在北情形的彷佛，亦绝佳的史料也。即使无阿计替其人，但当时确有人传说如此。至于年代的差异，当是记此书的人并非通文达理，所以有此错误。也可疑阿计替记此书时或未注明年代，而由后编者妄加上去，所以记宋年代皆是，记金年代就不对了。 
　　总之，本书自有牠一部分的价值，何况有许多人也不承认此书是全伪呢？而此抄本又较他本为详备，更可珍贵。此点读者如取两本对照，便可明晰，本序中也不再一一引录了。 
　　周君达廿九年十一月廿五日。 

　　●原序 

　　昔欧阳永叔纪石晋少帝之北辕也，其事甚详；盖原本于王国公之私史。国公名淑，字和甫，本汉平阳人。少隶户曹，为小史，涉猎经史。天福中，苏逢吉为户郎时，少帝居潜，淑为侍卫，识逢吉。后逢吉缘他事怒淑，白于少帝，帝将杀之，淑觉而北遁，济河入契丹，合家被诛。淑至契丹，亦为诸司史。开运三年正月，德光兵入京师，驱迫少帝，安置黄龙府。淑时从，乃办移檄，因纪述其起居，为书三卷，名幽懿录；盖以少帝比周幽卫懿也。后其书传入中原，永叔得之，以备五代史云。 
　　余亦有感而作书曰南烬纪闻，此盖二帝北徙实录；与石晋颇相类。呜呼！王淑恨家属被诛，而扬其辱，非忠也，非义也，余敢尤而效之哉？惟愿此书南播，使宋之子孙目击，动以卧薪尝胆，誓灭雠虏，雪冤涤耻，廓清中夏，俾吾父子复覩汉官。威仪不终，沦于左衽，是所孜孜而仰望者也。时□昌丁巳十一月初三日，冀之炎氏序。 

　　●一　汴京失陷 

　　靖康元年，正月初六日立春节。先是太史局造土牛，陈于迎春殿；至期，太常寺备乐，迎而鞭牛，此常仪也。是月初五日夜，守殿人闻殿中哭声甚哀，及击扑声，移更始止。洎明视之，勾芒神泪流滴沥，襟袖俱湿；牛首堕地，有刀斧痕。吏白有司，重加修补，以终其事。识者知其不祥也。 
　　初九日，边报金人留兵河朔，犹豫两持，似欲复犯京师。太上皇遂出南熏门往南京。十九日，报金兵分布河上，何灌梁师成弃城走，金人遂渡河。二十九日，兵至毛駞岗驻扎，居民奔避入京城，老幼死者，蹂躏于路。复有强壮刼掠外城，遭其屠戮二千余家。二月初二日，金人围京城，攻诸门甚急。十二日，以聂昌为都守御提举司。虏使入城请和，以黄河为界。二十一日，金兵退驻封丘县，京师解严。仍需索金银羊酒为犒，岁币比契丹增一倍。朝议皆许之。 
　　三月初二日，金兵北返怀州。其相国粘罕有文字至军前，其略曰： 
　　南宋欲出和好，许以岁币割河之请，未有定议。今大军且至河北诸郡，以俟其可否。彼若不从，则我已持其物而求其遗，此计之上也。 
　　于是金人虽佯言北渡，其实河之南北军马，未尝解也。初九日，金加粘罕征讨大元帅便宜行事，且降书曰： 
　　南伐之兵，已踰河界济洛，直扺汴邑，汤武之威，不是过也。当甘词诱和，以俘其主。比闻彼上皇南奔，可俟彼入京，并兵攻陷。俘虏以归，系颈以帛，朝于宗庙，我之愿也。昔我攻契丹，童贯持贰以俟我衅。今我得势，安可不顺天命，歼灭残宋，而兴不世之业！昔楚本小国，尚能诛灭陈蔡，今我师风行电扫，前破契丹，如摧枯拉朽，乘势不取，将贻后悔。彼上皇之南行，盖欲顿兵江淮，以图救援。俟其回京，并力困之，此万世一时也。若欲议和，以河为界，实所未当。天辅九年二月二十一日，下元帅府施行。 
　　十五日，粘罕遣人入城，上书请岁币金缯车辂卤簿仪式，又索移文河北诸郡，目下罢兵交割。二十二日，金人收河南北岸军马北去。 
　　五月，少帝上书，请上皇归京。八月，粘罕大军屯驻蓟郡，遣使至京，贺上皇还京，实窥伺也。九月十一日，粘罕又遣使入京，需索金缯求和，以缓我师。朝廷大臣，皆浅陋庸鄙，又天夺其鉴，上下苟安，不复有御边策也。 
　　十一月十七日，河北报粘罕下令南侵，已及河界。十九日，复围京师。二十五日，京城攻陷，北兵入城。二十六日，粘罕遣使谕两宫幸虏营，面议割地讲和事。十二月初五日，遣兵搬运书籍，及国子监三省六部司式官制，天下户口图籍赋役，及宗室玉牒。初九日，又运车辂卤簿，太常乐器，及钟鼓刻漏；因是朝廷仪请法物，取去无遗。 
　　十九日，京师雪深数尺，斗米三十贯，贫民冻饿，遍泣街衢，死□盈路。金人又纵兵剽掠富家。有一酋长在天津桥上驻剳，甲士百余，人民不敢过。遇有衣可遮体者，即剥而杀之；妇女美丽执之。城中士民，俱闭户不敢出入。时有柔福帝姬侍从三十余人，将欲入内，酋长叱令出轿。帝姬曰：「我公主也，天子为我兄，安得出见番将？」声甚厉，促左右速行。酋长怒，使人拽止之，又令执出，使徒行。酋见而笑曰：「美妇人也！」问：「汝有夫乎？」帝姬泣不敢对，良久曰：「今两国已和，汝安得如此无礼而辱我？」酋曰：「我兄为国大臣，富贵无比。汝能为若妻否？比南朝富贵也。」使之徒行，复顾为帝姬曰：「小臣有香缨一枚，可代兄作定物。」遂于怀中出囊以献，帝姬不肯受。酋执其手授之，乃笑而退。后皇族北去，帝姬竟为番将兄所得。盖粘罕兄弟三人：长即粘罕，为元帅；次泽利，为北部大酋长，昔灭契丹擒天祚者，即此人也；次野利，为大将，围京城先发陷阵，领兵驻天津桥是也。 
　　二十一日，金使至京，言北国主有令，于京城中选十八岁以下女子千五百人充后宫，于是二十四厢，逐坊巷搜求，驱迫出城。父母嚎呼，声震天地。其中多有被金兵淫污留匿，既不出城，亦不归家。 

　　●二　帝幸金营 

　　靖康二年正月朔日，金遣人入城朝贺，君臣不成礼。初九日，北主下令粘罕曰： 
　　比闻尔已破汴邑，所献物色，不甚为急。可速择异姓，立以为主，以慰民望。矧我素居北土，南方非我所便。南宋二主，可令来朝，事贵速行。 
　　十一日，粘罕遣人请车驾至军中议事。十三日，金军前降指挥，称北国有圣旨，先请契丹国海滨侯耶律延禧，及西夏王李智元，南宋皇帝等，并大元帅粘罕，同上大金皇帝徽号。乃令有司择日行礼，请帝于十五日到营，署名进表。十四日，再请车驾来日出幸军前进表。 
　　十五日，帝不肯出，金遣人入城，将所上尊号表，请帝署名。内云：「辅天佐运应道法古至德皇帝叔父」，其后云：「臣侄南宋皇帝某」。上观之，呜咽泣下曰：「朕上失孝道，贻忧上皇；下失仁道，祸及万民。今两国和好，苟有屈己以全仁道，朕复何辱！」金使持笔敬请皇帝书名乃去。 
　　十七日，金遣使入城，称北主有命，宣示南朝皇帝。上使至撷芳园见太上，太上令左右接书，书曰： 
　　北国皇帝付兄南朝宋皇帝。近者北辽不道，杀我无辜，朕已歼灭，以宁人民，以开皇图，统有华夏。比缘奸人童贯蔡京等，诖误两朝，以致祸乱，劳我师旅，远至汴邑。顺时吊伐，克遂和好。叔侄是法，进币是行。兄可应命，保育太和，以抚万民。以河为界，万载一决，我无伪言，兄其知之。天辅十年月日。 
　　其词草率虚伪，甘诱不实，文多不备载。其使又口传北国主云：「皇帝起居南朝皇帝，今已结为兄弟，请勿一切生疑，仍可罢兵。今将到珠袍一领，是北国皇帝朝服，今献上皇帝，请收领。」良久，又请帝进表。太上曰：「今两国通好，但可称书，不可称表。」使者怒曰：「北国皇帝本意废赵氏，立别族，如天皇故事。我元帅诸贵人极口劝谏，其事始止。陛下如不顺从，其事仍不可已也。此回大兵既至汴邑，与去年不同。幸陛下明察，不可因是而乱大计。」帝叹息不已，勉从其请。 
　　二十一日，金遣人入城，出榜市中曰： 
　　元帅奉北国皇帝圣旨，今者兵马远来，缺少犒饷。既两国通好，须给金一百二十万两，银二百五十万两。 
　　于是金人拘执开封府尹何■，分厢搜刮民户金银钗环等，星珠无遗■如有藏匿者，刑及全家，动辄杀害，民不聊生。 
　　二十三日，金遣人持北国书入城内云：「今两国讲和，所有合行事件，仰元帅府请南朝皇帝到军前面议可否，申奏前来。」二十九日，金遣使请车驾出城，并賷到北国皇帝书曰： 
　　今已破汴邑，二帝不宜复居帝位，宜于宗族中别行择立贤君为宋国主，仍去皇帝号，但称宋主。封太上为天水郡王，少主为天水郡公，于东京外筑室居止。文字到日，仰元帅请宋国主到军前公同商议申奏。 
　　使者又曰：「粘罕元帅数遣人请陛下出城议事，陛下不肯出。今发到北国皇帝手诏，陛下之意如何？」少帝曰：「有公卿在，退容商议。」使者曰：「决于公卿，恐祸在不测。况北朝皇帝宽慈正直，不比南人反复，速宜思之！」使者词色俱厉，不拜而去。 
　　二月二日，粘罕遣左军统制郎游丽将铁骑七百余人至门内，口称：「有两国利害，愿见南国主。」左右入奏，少帝登门。郎游丽厉声曰：「元帅遣我上闻国主，前日已曾遣人将到北国皇帝圣旨，所议事理如何，更无一言相报，使我元帅无可奏知北国皇帝。今特令我来问国主，其事如何？仍无定见，恐在两三日内，祸生不测矣。缘两国讲和在前，不欲仓卒。今先此上闻，伏取指挥！」少帝曰：「已择今月十一日出城，诸事候见元帅面议定夺。」使者曰：「若十一日不出城，元帅更不来求请商议也。」复白少帝曰：「我众人七百余口，欲得少犒饷，每人要金一两。」时藏库金帛并已罄尽，乃于宫中索得金环钗钿八百两与之，不谢而去。 
　　十一日，车驾出城幸虏营，百姓万余人扳辕谏曰：「陛下不可出诣军前。虏性叵测，恐事生不测。」涕泣阻扼，帝亦泣下。宋臣范琼按剑怒曰：「皇帝本为两国生灵，讲求和好。今幸虏营，旦去暮回。金若不放车驾出城，汝等亦无生理。」百姓俱怒。争投瓦砾击之。琼怒，即挥剑断数人手，遂出城。至虏营前，军吏止皇帝于小室曰：「元帅寝未起，可俟于此容报。」移时，有小黄头奴至前曰：「元帅请国主见。」帝从行至阶下，元帅降阶下执帝手曰：「远国酋长，不知中国礼仪。」乃曲躬揖之，升阶命左右坐帝于室之西隅，移时不语。左右皆持长矛大刀侍傍，少帝只仅有阉宦周可成一人而已。 
　　粘罕命左右取前日北国诏书别立贤君者示帝。帝视之，不复语。粘罕使左右白帝曰：「元帅敬问国主，其事如何？」帝曰：「苟利生灵，敢不从命！以息兵革。」粘罕复命左右白帝曰：「既如此，请国王暂归幕次，等候北国皇帝圣旨。」乃使人揖帝仍还前小室中。俄有人进饮食，少帝不复举箸。移时，帝语左右曰：「可告元帅，令我回去。所议事既从，无余事。」少刻，左右白帝曰：「元帅方进表，请国主同发，来日早行未晚。」帝默然。至日暮，左右并进乐，帝唏歔不能饮食。是夜寒甚，帏幙风急，坐不能稳，倚案凭立。左右或相劝勉，帝无语。五更，有人至帝前曰：「元帅有令，请国主到营，会同发表。」帝随行。其人引至帐下，旋次升阶上，惟一案设香烛。粘罕以表示帝，其略曰： 
　　臣侄南宋国赵某，今蒙叔父北国皇帝圣旨，令某同父退避大位，别选宗室中贤者，立以为君，敢不遵从！公同元帅申发前去。其所居止，及择别贤族，未敢专擅，先此奏闻，候允从目别奏具请。 
　　书后复如前请，命帝署名。帝从之。封缄毕，帐下驰一骑黄旗素马，賷发前去讫，方命左右设座，粘罕南向，帝东向。 
　　俄有一紫衣人自外至，粘罕与帝并与紫衣人下马升阶，西向揖之，各就坐。粘罕使人白帝曰：「此北国皇后弟也，传谕至此，催促陛下议事。」帝唯唯。天寒进酒，帝饮二杯。紫衣者曰：「陛下且宜止此。晚刻，面奉北国皇帝商议事，共陛下说。」乃相揖，令左右仍引回幕次。帝回顾，粘罕与紫衣人尚同坐。 
　　帝至幕中，天尚未明，少憩，风正寒，不成寐。左右有彩衣者，语帝曰：「臣河北人，本系陛下赤子，因为金人所掳当执事，今使令监视陛下。但恐一入虎口，无由出矣。陛下若履节于适间之紫衣人，庶几少有更改，不赐无□归□。望陛下勉之！」语讫，回顾而去。良久又来，手持羊肉一块进帝曰：「陛下可少食以御寒。」帝却之，因问彩衣者曰；「汝何姓名？今为金国何官？」曰：「臣姓赵名保安，粘罕亲吏。有妹二人，今皆为粘罕姬妾，故命臣为亲从，以察陛下动静。一因问其人曰：「早间所来紫衣者何人？」答曰：「姓野耶名葛多波，今为十七军都统，位在粘罕之上。要取选到入宫女子一千五百人，三两日后行将北去也。」 
　　少刻天明，有褐衣番奴十余人侍列左右，语言不通。俄报统军来相见，帝迎之，即紫衣人也。帝逊之坐，语言不可辨。帝但卑礼求其周全为意，亦少不回颜色。顾左右指瓶中物，因以酒进。紫衣者举大杯连沃四五觞，帝亦举三杯。顾左右谓帝曰：「兀移大都。」左右解之曰：「安心也。」盖番语兀移为安，大都为心，长揖而去。 
　　十五日，帝在幕中，粘罕使守卫者传语云：「候北国皇帝回命到日可归。」十六日，粘罕使人掖帝至帐下，升阶东向。俄有吏持文书若案牍者示粘罕，阶下刀斧簇拥一紫衣贵人，视之，乃宗室士侃也。粘罕谓士侃曰：「现今宗室中择一有民望贤俊者，同你及合朝大臣，保明密地申奏，以准备北国皇帝圣旨到时，别立君长。」语毕，挥使退去。又拥一皂衣吏至阶下，粘罕使人谓曰：「汝于东京城内，择一宽广寺院，欲于其中造二王宫，速速置办！」语讫，挥使退去。帝起白粘罕曰：「所指挥已经一一从命，容朕入城视太上安否，以尽子道，实元帅赐也。」粘罕首肯，命左右进酒食。帐下伶奏乐，唱言奉粘罕为太公伊尹，粘罕不喜曰：「太公伊尹，古圣人也，我安敢冀其万一？」视其人而语帝曰：「这几个大宋乐人，今日好公事。」笑而止之曰：「来日教足下入城，安慰太上五七日，北国皇帝文字到时，再来相请，不可推却。」良久，遣左右送帝归幕次。又有人传元帅命曰：「来日一面回城，不须更来帐下也。」 
　　十七日五更，绿衣者来，谓帝曰：「元帅有命，任陛下还宫。」良久，复进饮食。天明，有数人引帝出幕，至军门，遥见禁卫列于外户，迎车驾回城。 

　　●三　二帝被执 

　　二十一日，大雨雹，城中剽掠尤甚，难民号泣者，夜以继日。金人纵火毁戴楼门。二十二日，粘罕使人入城白帝曰：「前日所言择人择地二事，可速计处。三月间北国皇帝有文字到，便要用也。」帝唯唯，一面议论，众皆以康王及南安寺为言。二十四日，金人催促二帝来见，帝乃以康王及南安寺为书以复粘罕。二十六日，金人复命曰：「来日父子遣康王到军前见元帅。」 
　　二十七日，上诣撷芳园见太上皇，相持涕泣。郑太后在坐。少帝曰：「臣不孝不道，致贻君父之忧，万姓之祸，杀身不足以塞责。今北人见迫，日以择人为言，臣与陛下吉凶共之。若以康王为主，不失宗庙社稷，祖宗之幸也。」时康王之母韦妃在侧，抗言曰：「两宫今许以康王继中兴，然外镇须假主盟者，陛下可驰书四方有兵赴京。金人狡诈不测，恐不止于择贤。虑其祸生不测非细，二宫必不可留京师，惟陛下熟计之！」 
　　二十八日，皇帝与太上同晓膳，粘罕遣使问太上起居，且传语曰：「北国皇帝起居南朝皇帝安心无忧。」三十日，粘罕使人入城，献太上酒十杯，称言皇帝所赐。三月初二日，遣人将一纸诣太上，一纸诣少帝前曰：「今日北国皇帝文字至，所有施行事情，请车驾到军前听指挥。」又遣人请太上少帝并至军前议事。至晚遣人不绝，又云：「太上未出城，皇帝不妨先至军前。」 
　　初三日，车驾出幸虏营。至帐下，粘罕上坐而言曰：「今北国皇帝不从汝请，别立异姓为主矣。」使人持诏书示之，遥远不可辨。遣人拥帝降自北道，入小门，至一室，篱落疏缺，守以兵刃。自辰至申，未得食，饮泣而已。先是帝将出幸也，书「便可即真，来救父母」八字于衣领，付宰相何■，以召康王兴兵，以图恢复。且在中途分咐开封府尹曰：「赵氏请孟子检讨付来。」盖隐语，其意乃指延寿孟太后也。自是帝在室中至日暮，始有番奴持食一盘，酒一瓶，置帝前曰：「食之。」帝泣曰：「父母不复顾矣！」番奴曰：「无忧，父母旦晚与汝相见也。」逮夜，无床席可寝，寝处仅有木櫈两条而已；亦无灯烛之类。窗外时闻兵甲声，天气正值凄寒，帝达旦不成寐。 
　　天明，有人呼帝出，曰：「太上至矣。」帝急出视之，见数人戎衣，引太上由旁门小道而去。帝欲前备问，左右拽止之。帝哭不自胜，而至小室中向隅独泣，左右勉止之。初四日至十五日十余日间，后妃王族及诸王累累至军前，日夜不止。太上与帝各居一室，及后妃诸王各不相见；惟郑太后及朱后相从。其它妃嫔并诸王公主，各为金人分散前去。全城百姓，号泣七日不止。其前扳阻二帝车驾不便出城者，俱为范琼所杀。今后不叙诸王诸妃主所历，但记两帝后行迹矣。 

　　●四　胁迫北行 

　　十六日，粘罕坐帐上，使人掖二帝至阶下，传北国皇帝命曰： 
　　汝父子上负祖宗，下负民物，恣为奢侈，颠倒是非，信任奸佞，以致结怨邻国，天人共弃，不可复君。宜择异姓以代宋后，令元帅府责开封府吏以保明册立。仍令赵桓父子前来燕京，着元帅府差人发遣！ 
　　二帝闻诏，相对涕泣无语。粘罕又问：「所择康王，今在何处？」帝曰：「不知。」粘罕曰：「急驰书开封府召康王！」 
　　少刻，帝与太上共入一室，防卫数人，皆丑恶番奴，言语不辨。竟日惟进一食。至夜，宿于竹簟上。时天气严寒，冷风刺骨，防卫人取茅草黍穰作焰火，二帝亦与之，同坐享火至天明。是日，粘罕命左右以青袍易二帝所服，兼以寻常妇人服易二后之服。遇番奴饮食，即呼二帝共之。其中点狡者，犹有怒色。窗外兵甲甚众。 
　　十七日，粘罕使骑吏持书示二帝曰：「元帅令遣汝北赴燕京，南朝皇帝另择异姓，已召康王至军前，同往燕京。」又以保明文书示帝曰：「已立张邦昌为帝，国号大楚。」二帝惟泣下。时郑太后初经丧乱，心腹作楚，痛不可忍，卧于木櫈，几次欲绝。朱后与之抚摩。四人相对涕泣。骑吏怒曰：「元帅令已下，来日发行，诈病欲何为？」少帝曰：「我母心腹痛甚，君不见其面色，安敢诈伪？我失孝道，使父母至此。倘蒙见怜，以杯药或沸汤见赐，他日当图厚报。」吏领之，叱左右以沸汤一杯进。后饮之，痛稍辍，乃泣而言曰：「妾之不幸久矣。国破家亡，虽生何益！」是夕，宿野寺中。 
　　十八日早，骑吏促行，牵四马与二帝后，乘之北行。二后不能乘，吏掖而乘之。郑太后病未愈，伏鞍上。行十余里，路傍有数父老见之，泣下曰：「皇帝父子北去，我等百姓何日见太平？」因奉上饭羹二盂，帝后分食之，粗粝不能下咽。骑吏从行者五百余人，衣袍与二帝有一色者，不知父老何由认识？问之，云：「我等久闻车驾将入燕京。今见面色不同，故知之耳。」少帝曰：「我母有心腹痛病，尔寻有汤药一愈否？」对曰：「无，止有炒盐，能除痛腹之疾。」遂煎而饮之。骑吏怒其迟滞，有误期限，催促甚急。 
　　其掌行千户，自言姓幽西名骨禄都，常以言戏朱后，复又无礼。途次，朱后下畦间便溲，骨禄都从后执其手曰：「能从我否？」朱后泣下，战栗不能言。随亦病作，难以乘骑，骨禄都乃掖后同载马上而行。至晚，约三十余里，宿处乃阒寂一室，寒月初上，照见廊庑。骨禄都使人爇火烹食，以啖二帝于他室。二后皆病，不能食。骨禄都乃自煎羊肉粥饲之，曰：「汝二妇休烦恼，我护你到燕京去。」是夕，郑太后病稍间，而朱后惊悸不已，心腹作痛。骨禄都以手抚其胸，祝曰：「病已！病已！」又曰：「尔强之！尔强之！」其无礼如此。天明，言于少帝曰：「为我说尔妻，善视我，我当保汝以相报也。」 
　　十九日，至东明镇，骨禄都与帝后同早膳，村落荒芜，兵燹后百里无人烟。时二后疾少愈，少帝泣下不止，不能食。骨禄都怒曰：「汝在汴京，妃嫔三千余口，皆流徙北去。其中美貌女子，为人取去，亦复不少；何独惜一朱后，不以结识于我，以作前途之托乎？且我本非番人，原是宋人。因以妹奉元帅，故得致身富贵。原籍河州，本姓王，今名幽西骨禄都，乃元帅所改。汝父为官家时，采花石纲之役，虐使天下人民，苦不可言。尔父子今至此，乃天报耳，尚何悲哉？」二帝闻之默然，不复敢言，惟吁嗟而已。 
　　二十日，至封丘。早间至山坡，各人饮食，马囓草水，共于一处。时雨初霁，泥滑难行，二帝后皆在泥中蹲伏。连日风霜饥渴，面色黧黑，目睛皆暗。傍有水窟，太上误堕其中，衣服沾湿，骨禄都拯而出之。马惊跳跃，又伤郑后之足。朱后手绞太上衣，去其水，扶上马以行。是夕，宿驿馆。 
　　二十一日至二十三日，行抵黄河岸，忽见一舟自北而来，上立皂旗，中有紫衣人谓骨禄都曰：「北国皇帝传命，着四月十五日至燕京，今已三月尽，宜速行，毋违限期！」骨禄都频目朱后，且哂之。紫衣人知其情状，拔剑执而喝之曰：「汝本河州一鼠贼，我抬举用汝至此，安敢与妇人私通，以致缓行程，获罪不小！」遂立斩之，投尸于河。顾复问妇人何人，少帝曰：「此我妻朱氏。骨禄都屡行侵暴，哀苦无告。今得将军诛之，深雪我耻。」紫衣人曰：「汝识我乎？我乃元帅之弟泽利也。」帝感谢而去，后亦拜之。暮抵河北岸垣县之西安镇驻宿。是时泽利所领兵千余，新旧共二千人剳寨。泽利命置酒与二后同帝共饮之。二后不肯就席，泽利曰：「汝病不能饮，可持二杯饮汝二帝。」乃遣二后入室饮帝及太上。 
　　二十四日，入卫城，同坐饮食。泽利已醉，命朱后唱歌劝酒。后辞以不能饮，泽利怒曰：「汝四人性命，在我掌握之中，安敢如是不遵！」遂执鞭欲击朱后，傍有某知县劝止之。泽利又起拽后衣与并坐同饮，后怒，欲以手格之，力不能及，反为泽利所击及面，赖知县复为劝止之。朱后是夜被其淫辱难堪，且泣而厉声曰：「愿速杀我，死而无恨！」回身欲投墙下碰死，左右急止之。知县曰：「将军须从缓，不可如此辱他。北国皇帝要他四人活的进见，公事匪轻。」酒罢，各各散去。是日，四人无晚食，泽利使人监视愈紧，执缚愈凶，骂詈百端，凌辱不堪；惟待朱后稍宽，正泽利处心之不良也。 
　　二十五六两日，至徐村。自信县到徐村二百余里，并无人烟。泽利叱令骑卒，先将文字飞报。先是真定府留一半护卫，是日申时，遇北来军马五百余人。其首领来见，泽利下马作礼，语言莫辨，仅闻其一句可晓：「巳遣四太予下江南建康也。」 
　　二十七日，至白水镇，朱后又欲投河，郑后掖止之，泽利怒曰。「可缚之！」与郑后连索练系缚，夹于马队中而行。正趱路间，忽望见前有一堡，极其高大，旗帜挺竖，上书「周定」二字。良久，寨门开处，有士兵五百余，前来冲击，泽利挥兵合战，流矢正中太上旁首一番人之胸，太上甚惶惧。其兵乃河北乡民，聚集强壮，保护闾里者。由辰至申，乡民败走，驻军大林中。泽利呼掳获者，指帝后而告之曰：「这四人是你南朝帝后，如今放你回去，报告诸乡村，即日早早归降，以免生灵涂炭。」遂叱令二帝二后自称我是南朝官家，今往燕京朝见大金皇帝。乡民不觉泪下，谓二帝曰：「我这一乡周定，聚集二千余人，北连真空，南接怀卫，约计有三十余处，日日引兵南望，要想见大宋官家，同去破杀番人。今官家被他掳去，我辈各处乡兵，不久当自散也。又闻康王在南边做官家，不知如何？」泽利曰：「康王亦被捉了，后面就来。」语毕，挥使乡兵散去。是晚，帝后皆野宿于地，并无铺垫，上无遮盖。夜半微雨，衣久垢腻不堪，又加沾濡，秽臭难堪。后雨大作，拖泥行数里，及寺，驻军于中，方得小憩，但遍体泥水，莫可如何。 
　　二十八九两日，并在荒野中行，不计里数。诸番人在马上食干粮肉脯，亦有所掳食物，取火煨啖。帝后亦稍得分余食，勉以充饥。 
　　三十日，泽利解衣数件，泥皆遍身，叱令朱后洗澣，后不能举动，郑后共同洗之。帝及太上亦于水边自洗身上泥污衣服。是日，天气晴明，眺望山青水绿，石涧流水，清澈可爱。方驻军少歇，忽见北来一人，手执文字，至泽利前曰：「速行为是。」泽利遂催趱起行。其传命者，鞭马向南而去。 
　　四月初一日，至真定府城下，不入城，催促急行，亦不住歇，祇于马上取轻粮充饥。至晚行百余里，宿一古寺中。 
　　初二日，军马至寺门外，泽利立正门上遥。见一簇人马自南来，约计五百余人，中间拥十余人，皆是皇族。内有柔福公主等，皆着青袍，与帝后相见，对视而哭，左右促行，不及一语而过。移时又有一队前来，军马三百余，亦有皇族二十余人在内，行急如前。少顷，复有军马至寺前，谓泽利曰：「此中有康王在内，先往京也。」言讫驰去。如是累累不绝，凡过军马七八队，皆有被俘皇族在其中。两帝后悲泣无语。至日中始催行。日晚，探骑报云：「有乡兵千余，在前寺屯驻。」泽利叱左右分兵一半，前往抵敌；又遣一半，拥卫前行。至夜半，回报杀退乡兵，得粮食而退。 
　　初三日，过一坡，见傍有死尸堆积，秽臭不可近。狼兽方在囓嚼尸肉，见人惊窜。乌鸦羣噪，方广百丈。竟日行陂野中，时天气渐煗，行至路，口燥无水可饮。帝渴甚，终不可得滑滴也。 
　　自四月初三日至五月半，其间所历，皆旷野荒郊，又且拘执更急，虽便溺亦必持刀随后。俟后亦不记期日。是日忧饥渴甚，亦不能复忆日月，但云或日而已，阅者约略记其次第可耳。 
　　或日，见一乡村，人家约数十户，迎谓泽利曰：「北国皇帝因我们投降，封此地为归顺县，差命王六郎为知县。」俄有一褐衣人前拜泽利，奉上酒食，泽利受之。其次军伍，各有所饷。二帝及后，亦有饮食，较前俱极丰腴。 
　　或日，至一县不知名，亦有官出迎，如前具酒食见泽利毕，次见帝后曰：「小番娶得肃王女为妻，要见二后。」乃引一女子拜于前，已变夷人服矣，视帝后而泣曰：「吾肃王小女珍珍也。呼郑后为婆婆，朱后为姆姆。我前日被兵马拥至于此，首领万户与知县是弟兄，将奴与他成亲纔六日，前日至此县中。诸王女只十七人，皆被番人分去，为妻为婢，东西分散矣。」拜讫，知县仍引去。是夕，宿一豪家，其主待泽利甚恭，中夜置酒，命妾三人劝酒于庭；又令兵卒数辈缚帝后于庭下，便溺亦不自由。视劝酒妇人皆绝姿。良久酒罢，泽利去宿别馆。闻诸女相谓曰：「我与汝皆皇孙女，当前伯伯做官家时，好事都不知；公公做官家时，还快活。今落他家做奴婢，何日出头？」互相流泪。俄而被人呼去。 
　　或日，至一州，忘其名，城郭高峻，人烟稠密。泽利安宿驿馆，知州来见，并各官皆见。市中亦有番人做买卖。俄有本州岛百姓来至驿傍，方悉帝后被执蒙尘，往往有流涕者。或低声曰：「东京官家张邦昌，原是金国所立，纔做不久，仍是康王接位。大金官家怒发，已差命四太子倾人马去征讨。」二帝隔窗闻知，始得康王确信。前日所云在队中，乃番人狡妄之语。 
　　或日，到一县极荒残，祇有破屋七八间，城廓倒塌。路旁见有一女，约年二十许，垂泪而告曰：「我乃南朝皇帝孙女，因病不能行，大军弃我于此，不能存活。」乃拜太后曰：「带取奴家去。」后不敢留。左右报泽利，急趋视之，微笑曰：「真美女也！」遂命左右搀扶上马。是夜，宿于野寨，泽利乘醉，极力淫污。女实当不起淫秽，求免之声，不忍闻也。帝后亦置不敢问。次日遇酒食，必分及此女，谓朱后曰：「你不及他多多矣。」 
　　或日，过一城，不知是何州县，止有番兵二千余人，并无居民。其首领见泽利再拜，以怀中文字呈上，泽利呼左右，全易帝后衣服冠帻裳服，皆如罪囚状，坐小室中。又有一人持文字示帝曰：「依我作表达燕京，两三日就到矣。」其文引孙皓刘禅及晋愍石少帝故事，尊称金主为汤武唐太宗，先灭契丹，又灭南宋功德巍峨，并请罪免赐死之意。持文字者呼左右取纸笔，促帝草之，其略云： 
　　亡国囚俘赵某，并男某，及归妾郑氏朱氏，稽首再拜大金辅图佐运应道法古至德皇帝陛下：重念某乘祖宗基业，立民为国，不能上顺天命，下抚万民；听谗臣之言，结怨外国；徇贼臣之求，积衅华夏。今一家被掳，百口分飞；父子二妻，听命机下。伏惟陛下德过尧舜，威胜汤武，既已灭宋，当立异姓。而微贱之躯，尚祈哀宥！幸有赦文，若延残喘。 
　　文成，多有删改。末有云：「愍怀幽厉，未有如今日之惭；汤武文高，曷敌此时之举！」是日作表毕，又行二十余里，及夜深月明乃止。 
　　或日，至一官府，牌曰「收复新门」。旁列兵刃二十余人，甲士六七十人，传呼二帝进见。二帝入门，须臾，见堂上金紫人衣朝服，侍卫甚众，引二帝北面再拜。有人传语曰：「将他去见海滨侯毕，来日入城，再见郎主。」言讫引去。复入一门，见一胡服番人，首无巾帻，立庭砌傍，若有所俟者。左右指谓帝曰： 
　　「此契丹主耶律延禧是也。与汝罪状相同，在此未了公事。」言讫，复引帝坐一小室。少刻，延禧亦入小室中，已有巾帻，揖于二帝曰：「我契丹与大宋南北二百余年，未尝绝和好。一旦遭于奸臣所误，彼此俱受难于此，如之奈何？」又曰：「公父子如后日见北国皇帝，设有赦宥之理，亦未可料。我在此三年，尚未了绝。」帝曰：「何事未了？」延禧曰：「我祖遗传尚有百穴珠一粒，大如鸡卵，上有百穴，每遇月圆之夜，向月照之，一穴即生一穴珠，自然落下，以绛囊盛之，每月得珠百粒。又有一件通木香一段，其长尺许，以沸汤沃之，取其汁洗衣服，或洒木石屋宇，以及花草之类，香气可经年不散；又可治疗百病，服之立愈；又焚之能降天真。当时我国为大金所灭，失去二物，不知已在何所。今大金皇帝拘执延禧，立要二物，缘此三载未能释放回国。我妻子眷属，尽皆离散；有为此间官员贵人之奴仆，有为富贵家作妻妾者，萍梗飘零，言之可伤！」帝问：「此间为何地？」曰：「此处是平州界，去燕京尚有七百余里，公其勉之！」良久，引延禧出，次立檐下。有数甲士拥一番囚至云：「是车咽面单于被俘到此。」其人大骂，语言不可辨。主者命以刀断其舌，牵出斩之。车咽面之妻甚美，将拜为夫请命，主者怒，亦命斩之。并小儿三四人，并用木棍击杀。 
　　复引二帝出门，见二后尚立墙下，掩面而哭。同行至通衢，叱令上马，鞭之疾驰。复出一门，向北而行。路傍花木甚多。有急走二十余人，往来不停，云是郎主召四太子下江南，盖番人不知二帝为江南天子也。时有三南人为卒者，相谓曰：「五月初一日，康王在南边即位了。今日已经十日，四太子去后，不识如何？」余语低不可辨。少刻，左右催行，至晚约行五十余里。其时近暑，帝后衣服垢腻，遍生虮虱，污发结月?直如囚徒，已无复有贵人气象矣。趱行三日，不见泽利，亦不知其何在；军中左右，时时诡传其言语，亦不甚能辨。 
　　行及数日，有人呼帝出，谓曰：「今四太子大军至，汝当见。」路傍一寺，四太子拥胡床坐台上，引帝后拜于台下。四太子曰：「汝父子无道昏愦，致有今日之苦。若当初崇信我家言，誓海上之盟，共灭契丹，分其地土，一旦何至今日如此？奈汝不明天命，皮与契丹连和，坐对成败，彼胜则助彼破我。不料我已胜矣，犹不从求于我，此汝之愚一也。暨我兵既破汝国，我皇上悯念生灵，与汝讲和，以河为界。汝又不服，劳我师旅远征，此汝之愚二也。汝祖宗基业，不能守成，内则奢侈，外则结怨，兹一旦绝灭社稷，尚不求死，偷生人世，汝之愚三也。」帝俯首伏地，汗流肩背，不能辨答一语。极呼左右取笔砚伺候，叱令少帝作书，招刘光世韩世忠刘锜等速速回兵。复又言曰：「今日夏至节令，赐汝一杯酒吃。」叱令左右斟饮四人毕，又曰：「你等往朝，皇上无杀汝之罪，无庸战栗，免不失侯王也。」言讫，遂上马而去。但闻鼙鼓之声，震动天地，冲晌凌霄。二帝不禁神魂俱堕落矣，犹如一木偶耳。 
　　二后自出汴京以来，虽马载而行，但足上生茧，不能行步，肌肉消瘦，与二帝俱不类人形。又时时被监押者诟詈鞭扑，欲死无由。又将四人衣袂互相结缚，无晓昼夜。二后与番奴连衽合手，并坐同食。 

　　●五　朝见金主 

　　又行五六日，始达燕京，盖契丹之旧都也。城阙壮丽，颇类东京。到后候金主登门，左右执二帝后入门跪拜讫。其门下左右两傍，侍列金紫衣或深衣或褐衣或伞或笠或骑或车约数百人，皆呼万岁。良久，传诏赐巾帻与二帝。又有内侍二人，自门内出，传旨曰：「皇帝命汝，赐巾帻衣服沐浴。既来我朝，前非悉屏赦免！」遂于袖中取出赦书，引二帝入都堂，见宰相上坐，问知为朱孛堇相公也。帝再拜，孛堇答拜。内侍将赦之文不载，惟末句云：「赦赵某父子之罪，免为庶人。」引帝金阙谢恩讫，仍引出阁门四驿馆中，宣敕曰：「来日引见赵某父子等四人常议。」是日始知为五月二十一日也。 
　　五月廿三日早，有客使引帝入朝，皆巾帻青袍，二后仍常服，至殿下，北面再拜。金主传赦书，帝为重昏侯，太上为昏德公，各于燕京赐宅居住。帝后拜谢毕，左右引入一小室，有衣褐番人坐堂上曰：「此燕京元帅也。」帝亦再拜。皂衣吏呈上文书于元帅，乃挥笔署其末，命引去。皂衣吏引帝出大内门，从行护卫者二十余人，经走十余街，始至元帅府。入府门，左转廊下一小室，呼帝后坐。其中并无椅櫈，惟砖石两三块而已。时帝因终日仆仆惊惶，不欲饮良，居止不宁，日惟饮水一二盂。二后俱哭泣不已，欲触死阶下，左右力劝止之。 

　　二十三至三十日，皆住小室中，外户锁闭，监守者十余人。每日惟粗饭四盂而已，相顾不能下咽。朱后有疾，卧冷地上，连日哼吟，监者犹以时骂责。帝语之曰：「汝等可怜悯我国破家亡之人，乞取些汤水来救我妻！」左右怒喝曰：「吾国中所禁御讳犯者，罪等杀人。汝呼闵字，已该死罪，还要呼汤唤水！」再求之，不应而去。 
　　六月一日侵早，一人引帝后至元帅府庭下再拜。左右呼喝，如点名画卵状，良久退。时朱后病剧，不能行，监者负之而去。至庭中，双持后足，无礼尤甚。是日以后，朱后病益进，已无生理矣，哀哉！ 
　　初二日，朱后殂，年二十六岁。帝大恸，乃谓监者曰：「某妻已死，合如何？」左右白于官，良久，皂衣吏引白衣者数人，扶后尸出外，用黍荐卷之，二人掖之而去。帝哭愈悲，而不敢高声，恐监者诃责也。 

　　●六　往安肃军 

　　初三日早，有中使坐元帅府堂上，引帝及太上太后至庭中，传宣曰：「昏德公赵佶父子，可往安肃军听候指挥，来日便行，令元帅府发遣。」 
　　初四日早，府吏呼帝曰：「奉旨令汝往安肃军居住，今日便行。」帝曰：「我母病未已，略候晚行何如？」吏怒曰：「我北朝不比南朝，令在必行。汝今日到此，尚不遵法令耶？」乃叱骂不已。帝默然，不敢对，即相率步行，护卫者二千余人。自元帅府从行，至晚始出燕京北门，宿捕司房；捕司如南朝尉司也。郑太后病不能行，帝与太上互相扶掖，或时肩负。是夜并无饮食进。 
　　初五日，盛暑行砂碛中，毒风扬尘若雾，闭塞口目，又乏水泉。其时监押二千余人，为首者为伊鹅替，独怜帝后困惫，谓其党曰：「今日天气暑热，稍宜缓行，恐致他疾，有所不便。」于是得少缓。遇有泉水，令左右供进，因此郑后之病，途中稍愈。 
　　自初五至十一日，所过村邑饮食，俱赖伊鹅替劝勉供进，戒左右不许叱喝。午间极热时，得少就树阴休息。时少帝二十九岁，太上四十六岁，并皆枯槁黧黑，无复有贵人形容。此行若非伊鹅替护行，必填沟衢矣。 
　　十二日，至安肃军，土城卑薄，入其门，守卫者逐一一搜检，甚摸至郑后胸腹间，亦所不免。即他人出入皆然，盖出城者防泄内事，入城者防传外事也。历阶衢数处，方至一官府衙署，入门，帝后俱立庭下，左右喝拜之讫。知军别呼深衣吏引帝三人出门，入一小室，令住其中，送粟米浆水。后伊鹅替从外来，语帝相别安慰之意，遂出。自此帝后日住斯室。前此自春及夏，行泥水中，裳服垢腻，虮虱循行衣领，苦不胜言。独有一阿计替者，乃泽利命来守，监视二帝，至今不离二帝。左右时为帝后洗濯衣服，但语言难辨，十晓三而已。 
　　十四日，安肃军同知使人呼帝至庭下，传北国皇帝圣旨：「昏德公赵某父子，并给赐夏衣一袭。」视之，乃纱葛二端，令帝再拜谢恩。其人行至室中，已被监押者割取其半，复以旧葛生绢衣付帝曰：有现成「夏衣在此，省汝裁制也。」乃易取纱葛而去。自此后室中锁闭，惟得进粟饮浆水，每日三盂而已。 
　　十七日夜半，忽闻喊杀声甚厉，大火烛天，合城大乱。缘安肃同知有二人：一是契丹人，一是金国人；二人不和，契丹同知欲杀金国同知，刼二帝投西夏，结连易定。谋尚未发，因醉后鞭其奴，奴遁去，密告金国同知，遂统兵围契丹同知，杀伤殆尽，至晓方定。延烧屋宇百余所，杀伤七百余人。烧至二帝所居，仅三丈许而止，否则亦遭焚死矣。 
　　十八日早，同知坐庭上，掖二帝于庭下，责之曰：「你敢与契丹同知通谋，欲杀我投西夏，我昨夜已杀了也。今便要启奏大金皇帝，共你论理。」帝辨曰：「我每日被拘，囚防甚密，何敢与彼通情？」同知怒曰：「现有出首人在，你不得图赖，煞煞好公事！」帝争辨不已，同知怒令左右以鞭扑帝面，折齿流血，令人仍拽入小室中拘监，系以绳索，帝泣不敢出声。是日，饮食俱绝，赖监牢者分以少许水饭，三人均啖之。至夜，囚缚愈急，直至二十日后，不稍宽纵。 

　　●七　徙居云州 

　　二十三日，同知坐堂上，引帝至堂下，再拜宣诏曰： 
　　赵佶父子朝廷恩宥免死，着令居止安肃，乃敢结连同知李奉国，意欲叛归西夏，负恩特甚。本拟诛夷，姑体上天好生之德，免其诛戮，更令往云州居住，听候指挥。仍仰安肃军押送前去。 
　　读毕，同知命役吏引帝再拜谢恩。帝哽咽不能言，同知怒喝曰：「尚敢如此耶！你前日要杀我，我今日如何放得你过？」命左右挞帝胸，坐之于地，以柳条鞭五十余下。帝涕泪如雨，咬牙痛绝，久而复苏，立命扭锁就道。至晚，出安肃门，宿野亭中。时当盛暑，帝鞭伤处皆烂成疮，卧亭中地下，痛楚呼号，不能起坐。夜深月上，始得些少粗饭，凉水一瓯，三人分食之。太上亦因暑热困殆饥饿成疾。监押人取青草皮树枝布地下，令帝后卧于上云：「不为地气所侵，可免湿病也。」 
　　二十四日至月终，在途遭大风雨，疾病连绵，悲苦情状，不能备录。数日方达云州，拜同知于庭下，命左右引帝于圜土内，外有兵护守。三人衣带尽皆搜去，盖防其自缢也。日惟一食。在其中居处，几及两月。时秋月方明，约略中秋时候，圜土中事不复知，故不备书也。 
　　至八月十七日，有人言曰：「北国皇帝赦汝罪，令汝再还燕京，可出谢恩。」二帝出圜，望北拜谢讫。随有绿衣吏引帝复入一小室中，如前日囚闭之所，日间饭一木器，浆一木瓶。时天气渐凉，帝后日食冷水饭，腹中作痛成痢。自此后居是室将及半月余，帝后受祸已及半年，置之无可奈何，亦不愁苦。但衣裳经夏糜烂，不可御寒。监押中有慈良者，或遗以故衣，略得补缀摭盖。 
　　十月朔日，将至五更，忽闻金鼓声震天，人声鼎沸，乃同知押下将校有千户三人作乱。囚同知，夺其妻，遂共杀同知一家六十余口，复及市中百姓六七百家，至日中方定。其千户三人者，皆下马至帝居小室前，携衣服数件，自牖中授帝曰：「弃尔弃尔，我三人今归西夏去。汝国中康王做官家半载矣，慎勉之！将来必有归国之期，切当自爱也。所有监押者二十余人，我已杀之。我不能久留。」复赠帝干粮数器，各上马去。是夕，城中终夜自乱，随有千户执为乱者数十人斩于市，乃止。经三两日，别军始到城中，方定。先是监押中有阿计替者，相从半年，全得其护□之力。或谓太上曰：「阿计替被前日反者所杀，刻虽城中定乱，汝父子不复得出此门，奈何？」言未已，阿计替自外至曰：「且幸无事。」帝问其不死之由，曰：「我于死人堆中潜伏两日两夜，由是得脱。」此后阿计替仍复监视二帝。外来者千余人，盖同知官兵也。 
　　或一日，阿计替引帝至庭下，有紫衣番人上坐，呼帝曰：「识我否？」帝曰：「不识。」番人曰：「语汝，吾盖天大王也，乃四太子之伯父。」良久，于屏后呼一妇人出，帝熟视之，乃韦妃也。太上见之，低头不敢仰视。有顷，呼左右赐二帝及太后酒曰：「我看此夫人面上。」盖因韦妃为彼留作妻室也。酒罢，为监者曰：「善护之！」仍引入前室。自后得稍宽拘执，饮食略备，一冬衣服，差可御寒。 
　　天辅十一年正月朔日，金国例以是日□放禁囚，虽死罪亦得暂出。时阿计替引帝外行，散观纵步，但不许出门庭耳。帝视玩间，有一褐衣婢，口称韦夫人遣来，手持盒子，且云：「夫人传语十一官人八官人且忍耐。」遂密语曰：「闻知九哥即位了，恐早晚有归期也。」其婢遂将盒中物置帝衣袂中，奔驰而去；视其物，乃枣面油煎大饼。阿许替乃佯言：「是何奴婢，将物送与他人，速藏之！」乃引帝入室中，密问曰：「适微闻婢云：九哥即位，即何人也？」帝曰：「九哥即康王，我之亲弟。韦夫人康王生母，故相报也。」阿计替复问：「十一官人是谁？」帝曰：「我父行十一，我行第八也。」遂将其物与阿计替，并新到监者二十余人分食之。至晚，不复出。 

　　初三日，金国例以是日为放偷日，一切什物器皿，虽妇人珍宝，为人窃去，官法不禁。当家惟各自谨守，盗至则笑而遣之，他日则不然。是日有黄衣者数人，各将余食七八器，将五器为监者曰：「食之。」将三器入室中为帝曰：「食之。」视其物乃饘糜，以肉米合煎而成。帝与太上太后食不尽者，亦与监者持去。帝问阿计替曰：「此食何来？」答曰：「此地风俗，无他善事，惟设粥以饲禁囚者，与斋僧同功，故今日有人设此粥也。」帝又问：「是谁家？」阿计替曰：「此亦是韦夫人家也。」自是帝后三人，因韦夫人与盖天大王在彼，阴受其福。 
　　十四日夜，亦放灯。十五日，街市张灯，无音乐，但闻金鼓喧天，彻晓而止。胡妇胡女携手酒肆中，遇合意者，即谐合而归。官长夫男父母皆不禁，与放偷略同。 
　　二十一日，阿计替为帝曰：「今月二十九日，乃北国皇帝圣诞作宴，此处同知宴罢，即赴燕京去也。」北国定例，先期十日赐宴，宴罢，近郡皆上燕京上寿。是夜将阑，阿计替引向日送饼婢至帝前曰：「夫人传语十一哥，我二三日间往燕京去也。去后来与不来，尚未可定，且保重将息。」言未毕，即回顾趋去。其它监者已觉，争问其实，阿计替笑之曰：「汝不闻，乃同知所指挥来者，曷问其实？」挥之使退，乃不复问。是夕，帝与太上太后三人，闻韦夫人将去，俱有惨色。 
　　二十三日，闻韦夫人同盖天大王统领人马前去，止留下千户五人。内一主守啜奚兀领人从三十余，手中各持敢棒至帝前曰：「盖天大王并韦夫人和你父子二人，煞有公事。似你这般人，留之何用？若五七日间探知盖天大王不再来此，共你契勘这场公事。」呼监者二十余人戒之曰：「防固不得少懈！」自此复被拘执如前，阿计替亦不敢劝解。 
　　二十八日，阿计替曰：「闻之二太子已下四川，建康为四太子打破，康王南徙浙江，其势恐亦不久。」帝与太上闻之，吁叹良久，且曰：「若九哥事无成，我父子终无南还之日矣！」一时泣下如雨。俄有持酒食者至曰：「金国皇帝圣诞，赐来酒肉。」帝略尝而却之。 
　　二月初一日，有探骑至府报啜奚兀曰：「盖天大王已差往关西，交点五路财款，别遣兀西哺途来此作同知也。」 
　　初二日，有皂隶持文书至二帝前曰：「今新同知到来，要你文字，须便供写。」帝曰：「如何写？」吏叱之曰：「速写！」极口诋詈，又不言所以。帝不得已，乃书现在之案款曰：「近封昏德公赵某，男某，妻某氏，年若干岁，谨状」云云，番隶乃持去。 
　　初十日，新同知到云州，引二帝至庭下，所问语言，皆不能辨，咄咄十余句毕，约以仍命引去之意。少刻，有褐衣者同阿计替入，谓二帝曰：「今日所到新同知名兀西哺途，系兀途右之儿。其父从四太子征江南，被刘三相公捉去斩首，故今仇恨于你，要将你三人窘辱泄愤。」至晚，移二帝及后于小室内，卑湿不可居处，相对而泣曰：「我等今番死也。」阿计替曰：「兀西哺途今差我往燕京下文字，须三十日方还，二官人且耐烦宁心。我到燕京，自当与官人探问南朝信息，来相报也。」 

　　●八　徙西江州 

　　三月初九日，有一褐衣番人至囚所，手持文字曰：「皇帝圣旨，教你三人往西江州听候指挥，缘新同知之奏请也。」二帝泣曰：「又往何地？」俄有人引帝，执缚二帝并后之手，驱行出云州二十余里，至晚方止宿野寺中。自此后日月不复记录，因阿计替不在帝左右也。 
　　或日，所行地砖铺不平，有一从行者系山后人，语言略可辨，言于帝曰：「此长城基址。」日行七十里，实八九十里。二帝及太后足皆肿裂，寸步难移，或从者负之而行。时渐入沙漠地，风霜凄惨，寒气袭人，无异深冬景象。帝后衣袷单薄，兼以饥饿劳苦，时疫顿作，僵卧古屋中七八日，稍得痊愈。监者不时催促，帝后病骨支离，又无适口饮食，状如鬼魅。从者作木格，覆以茅草，舁之而行，真活不如死。 
　　行三四日间，忽逢北来骑兵三四千，首领一紫衣人，问讯对答，皆不能记。帝卧草与中，微开目窃视。紫衣状如汉儿，忽驻军下马，呼左右取水吃干粮。各于皮筐中取出干牛肉数块赠帝后，赖此病体稍瘥。紫衣人谓帝曰：「我本汉臣，昔为陛下延安钤辖周忠是也。元符中，中国与西夏交战，兵败被掳，由是父子俱降西夏，亦曾作西夏部中首领。宣和间，西夏遣臣将兵助契丹，与金国交战，又为金国所掳，降之。现为统管，郎主命臣至奚国发兵，往陕西路御西将军，今所领是也。」又言：「陛下无忧。昔时契丹大辽主与大金连战日久，尚且不杀，今见在昌合州收管。况陛下并不与大金苦战，只是近日四太子在江南颇为失利。金国盛称刘锜刘光世韩世忠等皆戮力疆场，智勇双全，不难恢复。臣本宋臣，不忍见陛下如此，故将微肉上献，幸为自爱！」言讫别去。 
　　是夕，宿树林下，月色微明，闻番人吹羌笛声，呜咽如泣，盖美国兵后阵也。帝与太上太后闻之曰：「与他成乐如何？」时太上口占词曰： 
　　玉京曾忆昔繁华，万国帝皇家。金殿琼楼，朝吹凤管，暮弄龙琶。花城人去今萧索，春梦说胡沙。向晚不堪，回首坡头，吹彻梅花泣路涯。 
　　少帝及太后闻之，俱各惨然泪下。少帝乃赓其韵而和之曰： 
　　宸传百载旧京华，仁孝自名家。一旦奸邪，天倾地覆，忍听琵琶。如今塞外多离索，迤逦绕胡沙。万里邦家，伶仃父子，披星戴月向天涯。少帝歌不成曲，三人大哭而止。 
　　或日，所行之处，但见草莽萧条，悲风怒吼，黄沙白雾，日高尚如烟绕。五七十里并无人迹，偶见牧羊儿，问此何所，云：「非正路。两傍原有城邑俱在，东西不从此中行走。」时方近夏，榆柳夹路，泽中亦有萍草，皆褐色而不青翠。 
　　又行十余日，方见一小城，云是西江州。护卫者引带入城，见其地无甚人烟，本是昔日契丹道宗囚高丽王之所。其中方广不甚大，有屋数间，廊庑皆倾倒，亦若官长衙署。篱落疏旷，杳无人迹。惟护卫者三百余人，逐日斫伐树木，盖屋居住。两三日后，发遣骑兵回归，止留守卫六七十人。每日惟二帝及太后在中间一室居住，不敢出入，亦无处走动。饮食日止一餐，皆粗粝不堪充口；或些须羊肉适口。 
　　一日，二帝相谓曰：「我父子在云州，深得阿计替维持保护，尚微知我国消息。今彼已去三月，不知还到云州否？」正言之间，忽户外一人言曰：「帝曰阿计替，乃是我哥，我名香查理。当时北国皇帝专使我等兄弟监守你父子。如今阿哥被云州同知兀西哺途差往燕京，下投文字，不久亦须来此 。我家阿哥素能善书，虏主时要书文字报他，故须仍来此地。阿哥去日，曾嘱咐我，教我保护你父子，不妨但放心也。」 
　　或日，阿计替回揖二帝曰：「官人安乐否？我从云州往上京回云州，今又至此，往返九千余里，不胜辛劳。」二帝亦慰劳之。阿计替又于怀中取出一小纸，令帝看视，其上云：「今年南事未定，有苗刘二人废了官家，立起太子，改元明受。」又云：「已得江南建康府，车驾入海，二太子已得四川，四太子已得两浙越州。」帝视毕，呜咽曰：「如此则我国祚不能复矣。」又云：「苗刘两人敢如此，吾儿子方即位四岁，做得甚纲纪？」良久，阿计替将文字仍纳怀中。自此阿计替兄弟二人，每每心思保护，又时时供办饮食。自阿计替到后，帝后愁苦少释。 
　　或一日，阿计替谓二帝曰：「今日是七月五日，后日乃系七夕，忆官人在京时煞快活。」二帝吁嗟曰：「到此地位，那复想当日耶！」言未已，忽见甲士多人，喊声震天曰：「在此耳。」二帝不觉惊骇仆地曰：「我命尽于此矣。」阿计替遽出，问过首立，语甚详。少刻，阿计替持刀入帝室，帝愈加惊惧，以手掩目，太上太后亦然。阿计替乃大声曰：「与你三人无涉！」乃于帝所居室壁后，执一小番奴出，付首立者杀之，持其首而去。过半日，帝神魂始定，尚不能言语。阿计替入曰：「先来惊否？」帝问：「因何事而杀此番人？」阿计替曰：「此七月七日祭神也。我金国礼，预于暗处藏伏一人，然后领兵佯为捉获，斩首以祭为上祀，以其身为中祀，以羊为下祀。祀毕，人羊俱入锅中，煮熟啖之，名曰布福。」帝曰：「顷间若汝唱言不关我三人事，我等俱惊死矣。」太后因此得病，至七八日始稍瘥。或日，主首持人头，在腰间取尖刀穿肉一脔诣帝曰：「布福肉吃之。」帝闻其气恶不可近，欲不受，阿计替在傍曰：「受之有福。」帝乃受之，主者舞跃而去。 
　　或日，秋风遍起，冷气逼人，阿计替曰：「秋令至矣。」俄闻堂中雁声嘹喨，自北向南，护卫者数在傍，阿计替兄弟挥之使去。壁间有弓一张，阿计替曰：「官人能弓矢乎？射雁以卜，我番人事也。」乃手持弓为帝曰：「我代官人卜可乎？」帝曰：「然。」乃执矢仰天祝曰：「臣赵某不幸，上辱祖宗，下祸万民，身羁胡地，存亡未卜。若我国祚有复兴之日，当使箭中飞雁。」祝毕，付阿计替射之。一箭中雁，宛转而下。二帝稽颡拱手曰：「诚如天命，死亦无憾。」阿计替亦大喜，取草茅杂木爇火，破雁炙而分食之。 
　　或日，阿计替又入室密语二帝曰：「闻四太子与南朝争战，尽得江南之地，已将至洞庭湖。」又云：「金国官家今日差人往北路，佥拨兵马，向江南厮杀也。」时天气渐寒冷，二帝及后衣裳，皆腐烂垢腻，时赖阿计替呼集胡妇，为之澣濯。 
　　或日，大雪积至五六尺深，室中寒甚。帝后皆颐膝相拉，声颤不能言语。阿计替持一披毡至，覆盖三人首，稍得温暖。帝先在云州病后，发俱落，不复生，状类僧尼，与番奴剃头者无异。是时冷甚，又乏粮绝食，日获一雁于火上烧熟共食。一连三日俱如此。雪霁后，尤极冷，手足挛曲不可伸。 
　　或日，阿计替为二帝曰：「今朝十月一日也。」二帝曰：「十日是天宁节也，可谓今非昔比。」二帝及后皆泣下。阿计替曰：「天宁是何节也？」太上曰：「乃我之诞辰也。我生此日，未卜死于何日？求生不得，求死不能。自古帝王之辱，惟晋愍怀与石少帝，然未有如我父子之更甚耳。」 
　　或日，天气晴明，风和日暖，阿计替曰：「今月几日鞭春，便已先有此和煦之气矣。」手持羊乳一杯饮帝以代酒。其乳腥秽异常。近口即生哕呕。帝后恐拂其意，乃勉饮之。 
　　或日，雪霁天晴，阿计替呼帝出屋外。来时三人皆以极寒冷对，不能出，阿计替曰：「春到矣。」空中雁声，自南而北，千万成羣而去。凡北方御寒者，必先于数月之前，掘地作坑以居。先是阿计替于帝室内作坑。深五七尺，令帝后昼夜伏处其中。其护卫人亦如是。是日始出坑，不复入穴矣。时金国天辅十二年，即南宋建炎三年也。 
　　或日，春深，草长至二三寸，荆榛布野，满目藜蒿，不胜异域之感。 
　　或日，忽传金国皇后上逝，阿计替等六十余人，皆白布缠头作孝。郑太后曰：「我何日得死，而免此苦楚？」又传金国皇后死后，郎主喜怒不常，时好杀戮大臣。手持刀剑甚利，左右官人少有忤意，即手刃之。阿计替曰：「汝中国有肃王乎？」帝曰：「有之。」又问：「肃王有女乎？」曰：「有之。」阿计替曰：「近闻郎主以肃王女为嫔御专宠，皇后因此妬忿，自缢而亡。金主知其情，乃手击杀肃王女，以报复后仇。」郑太后曰：「肃王女玉箱也。此女自小多奇怪，今果死于兵刃之下，哀哉伤哉！」尝记肃王妃，陈执中女也，生玉箱之夜，有青衣童子自天而下，手持一铁丝笼，笼内有玉印二纽曰：「天赐你生后妃。」妃惊而寤，自思我夫王也，吾妃也，岂有父母为同姓王妃，而生女复得为后妃之理？而终不悟也。越数岁，玉箱戏于水傍，得玉印一颗，篆曰「金妃之印」，常佩玩不释手。京城陷，其女为完颜树所得，每醉后犯之，必昏绝，不得近身，乃进于金主。金主宠之，遂以为妃。生一男后，因后兄咀里孛进夏国女李氏为妃，两人争宠。玉箱又欲以阴计中金主，以雪家□仇怨，适逢皇后薨，因阳奉间，多以私意怂金主杀左右大臣以及李妃。又因中暑，常取冰雪脑以进，由此亦发疾。此本年六月也。天辅十三年正月元旦。宫中张灯饮宴。时金主无后，只有赵妃专宠，因疾杀其所生子。一日深秋侍坐，金主谓赵妃曰：「汝为南朝族属，安得有此富贵！俟后服除，当敕立你为后。」妃拜谢。一日，因左右奏：「宋朝赵家父子，现在西江州安置。近日四太子又为韩世忠所败，狼狈逃回，南朝势渐广大，可将此三人植入北地，不可赦回。」金主允奏，着令北向五国城去。时赵妃在侧曰：「望求陛下以臣妾故，优容其祖父归国，妾之邀恩而蒙赐也。」金主曰：「外事何得你言？」不准所请。妃曰：「骨肉何能不念？陛下亦有父兄否？」词甚激烈，金主怒曰：「留汝在宫中，外有祖父之仇，内有嫉妬之行，一旦祸乱，悔将何及！」妃起而喝言曰：「汝本北方一极小胡奴，侵凌上国，南灭汴宋，北殄契丹，不行仁义，恃强专务杀伐。今我父祖皆因误听奸佞，致遭汝掳，辱我宗庙，破我国家。汝又将我帝后等迁徙穷荒之域，汝之不仁不义已极，上天必不容汝，恐你他日亦当如此遭人馘灭夷族也！」金主大怒，遂手杀之于阙下。 

　　●九　徙五国城 

　　或日，阿计替手持文字谓二帝曰：「我共官人不免又要走五七百里路也。」 
　　帝问：「何也？」阿计替曰：「金主又命徙汝等于五国城安置之故耳。」帝喟然曰：「将我父母如是之东迁西播，不仁甚矣。」乃掩泣而退。 
　　次早，阿计替引二帝及后徒行，及护卫六七十人出西江州后，纵火烧其屋宇而去。约行六七十里，太上及太后皆不能行，泣告阿计替曰：「何不告知金国皇帝，就此地将我等敲杀，以免匍匐千里路也。」阿计替曰：「且耐辛苦前去，莫思他事。有我在此，你三人且省烦恼。」 
　　自此又行五七日，郑太后病甚，不能动，少帝负之而行。是晚，太后殂于树林下，时年四十七岁。仓卒之间，于路傍取佩刀掘一坑，以身兜土而埋之。二帝俱恸哭失声，护卫亦有不忍而嗟悼者，亦有促行而倨詈者。二帝不胜哀苦，幸阿计替再三劝勉，又行至三日，始达五国城下。 
　　其处颇有类于西江州景况，据云此处乃昔时囚契丹阻羌西部落黑水吐蕃奚国酋长之处。入其城中，有居民五七十家，荒残不成伦次。行至官府署，有大庭及廊庑皆倒卸。护卫者引二帝至庭下，见上坐一紫衣老番人。阿计替即于怀中取出文书示之，老番唯唯，使人引帝入左庑下小室，又进一窄室，仅有土台，可坐两人而已。四面有土墙，当前有木棚，护卫者缄封而去。至日晨，得饭一盂，分食之。居此凡七八日，大抵每日一餐，锁闭而已。 
　　天辅十四年，即绍兴元年辛亥，此一年中，惟金主生日得酒肉一次，七月七日祭神得酒肉一次。阿计替与其弟香查理争番奴，手杀之。至十月间天寒，仍掘地窟而居。又因病疫缠染，护卫多半死亡；二帝亦久病垂危。 
　　天辅十五年，即南宋绍兴二年壬子，此处元宵亦同汴京，但灯火皆于磁碗中贮羊脂，以草为炷而燃之。有胡僧五七人作佛事，皆云祝颂皇帝福禄，俱在中庭堂上。二帝被拘不得出，问阿计替曰：「此地离燕京若干里路？」阿计替曰：「三千八百里，此间西北去黄龙府二千一百里。五国城即汉时李陵战败处。」至日午时，老番以奶酪一瓯使人持至隙中，谓二帝曰：「今日元宵节，可吃乳。」 
　　二帝勉饮之。时雨雪三十余日，屋舍崩毁，墙壁圯裂，有蝎数十枚螫太上之臂，痛楚移日。少帝以土砖俱击杀之。 
　　或日，中庭列香案，堂上坐紫绿褐衣三番人饮馔，云此日是金主生日所赐酒食也。亦分与二帝食之，哕呕至尽。问阿计替，乃知为蜜浸羊马肠，为彼中贵人珍味。帝曰：「我侪囚人，无福享受此佳品，故致哕呕，靡有孑遗矣。」 
　　或日，太上皇因哭郑后过悲，一目生翳障而失明，终日闭目坐室中，呻吟求死不得，时年五十一岁。语少帝曰：「我祖宗二百余年基业，一旦覆于羯虏，此皆误于奸臣之手，以至于此。有子二十七人，今惟汝一人在此，余外飘萍流落，闻知多有为人作奴婢者，思之可赧可恨。惟有韦妃，为盖天大王所占，自于云州一别，未知近日何如？今与汝寄生于腥膻瘠壤，度日如年，真乃生不如死耳，哀哉痛哉！」言毕，泪泣如雨，少帝亦悲泣不已。太上自此目病转剧，月余后一目已枯而盲矣。 
　　或日，中庭设祭品，云是祭天王，盖番中所重者。是夕列灯烛在中庭，至深夜乃罢。少帝于隙窦中默祷，望神位暗祝云：「愿求南朝中兴社稷，北则愿早还内地；如若不能，惟求速死以免辱。」是夕，梦神自空中降于庭下，为帝曰：「我北方神天王也。上帝有命，统摄阴兵，卫庇南北生灵。自此更十年，当天下太平，南北中兴，与昔相似。」言讫升天而去。帝寤语太上，太上曰：「我梦亦如是，但神自怀中探二玉羊，赠我而去，不知是何祥也？」 
　　或日，有一中贵人坐堂上，与老番人相对，且命少帝至庭下，语帝曰：「北国皇帝欲立赵氏为皇后，云是荆王之女，吴王孙女，不知宋朝的派实迹，故遣我来问，汝可速具图谱，明日奏闻。」帝曰：「我亦不知详细。宗族谱系不存，实难稽考也。昔日攻破汴京时，大内宗正册籍，俱被取去。今底尚在，何不检阅？兼问皇后，便知宗支位下也。」中贵人曰：「臣亦东京人，昔为陛下小内监，离京时方十六岁，今二十有六岁，原本是娘娘私自遣我来的。路逢盖天大王夫人韦娘娘，呼臣问何所往，臣告以往五国城，问皇后宗谱。韦夫人为起居二帝太后，余无所语。」帝曰：「郑太后已亡矣。」中贵又曰：「今月十一日想已册立皇后矣。尝闻后云，在京师日，呼太上为伯公，少帝为伯兄。今有二子：长曰殊哥，少曰青哥，早晚议立为太子。」言毕，上马而去。 
　　或日，又有中使至庭中，与番人对坐，使人引帝至庭下，称金国皇帝降指挥，许令朱郑二后之丧，同葬于五国城，官给棺木。俄一人以担荷竹席囊至，内皆零落骨殖。复令人取二木，亟殓之。仍许令昏德公父子送埋城外，二帝乃相送出城，葬于浅山之下；仍有旨封二后曰夫人，盖推新皇后恩泽也。又宽二帝囚禁，许令城中自便往来，但不得出城；然二帝亦时一出城也。 
　　或日，晴和，至市里民家，语及南朝事，民皆不能答，但供进饮食而已。帝以五国城去燕京三千八百里，自燕京至京师又三千九百里，凡七八千里，绝不闻中国音耗。其地亦时有旅客往来，见二帝衣服破碎，亦从中有遗赠者。内有一老者，自称京师人，因兵火被掳，流落在此。见上皇语及当年正月元宵，于端门赐酒，共庆升平之事，彼此相持哭泣。移时适值主者老番人经过，于马上见之，怒曰：「不得放他！」仍以鞭鞭上皇肩背三五下，皮破血流；老人亦然。命左右引去，仍拘入室。自此又复不得出外矣。 
　　或日，阿计替来告曰：「老番人今日死矣。无碍，可复出外不妨。」遂引二帝复纵步市井间。至晚，于怀中出许纸，上书「绍兴」二字，以示帝曰：「且喜江南以淮河为界矣。」二帝问「绍兴」二字之由，对曰：「是南朝年号。」又曰：「闻知相杀尚未尽止，恐南朝不能复河南河北之地也。」帝曰：「我在此已死在旦夕，何暇念及彼事乎？」 
　　或日，五国城新到同知，乃一少年胡人，同妻妾数人坐庭前，引二帝于庭下诘之，并具酒肉曰：「此地去燕京远，可以保护你。」又呼其妻出拜曰：「此女，汝家人也。」妇人拜二帝，不复相识，但云：「只记得官家是爹爹兄弟，不知是何王何名位也。」自此得少年胡人夫妇之力，稍宽拘禁。 
　　或日，忽有中使至五国城，宣金国皇帝敕旨：「皇后赵氏已废，凡亲族属子女为将吏妻者，并赐死。其城主者妻赵氏，可日下赐死。」立命少年胡人呼其妻出。其妇大哭，其夫亦泪下不舍。中使遣人押出斩之，置其首于匣；且戒少年曰：「赵家父子恐有后命，宜严行防护。」言讫而去。二帝复拘于室，不知废后之由。 
　　或日，阿计替以传闻语告二帝曰：「官人知废后之故乎？先是肃王女为金主之妃，前年得罪被杀，以荆王女亦与郎主生子，册为贵妃，今年立为后。因与郎主争弈，语言不逊，金主怒曰：你道我杀赵妃，今日须杀赵皇后。皇后泣而起，脱衣冠待罪之间，又有谮后者云：常出怨言，又曾与盖天大王夫人韦氏私语廊庑下，又对月烧香，面南再拜等语。金主因怒而废戮之。缘此凡在金国官吏家赵族女子，不论为妻为妾，尽行赐死，故殃及前日少年胡人之妇矣。」 
　　或日，太上皇因赵氏死后，拘囚益急，乃解衣绞索，挂梁上欲自尽；少帝觉而持下之，且泣曰：「岂可如此？皆由臣不孝亡德，致王父至此。」监者知之，日以汤饮劝进，数日不能食，日渐困惫。少帝时刻抚摩劝慰。室中止可容一人，监者亦时来劝勉，终不能进饮食。病及两月余，旦夕卧土室中。阿计替时来，以拨云木煎汤馈饮之云：「此间无药物，有患疾者，将木煎汤，饮之即愈。」其木状如枯杨，基于地中，掘取之，无蒂叶。上皇饮之少安。又云：「此木能占吉凶，初煎时汤沸拾次，其木上浮者愈，半浮沉者难以速愈，沉而不浮者不救。」 
　　或日，天气极寒，大雪雨雹，雹大者如鸡卵，小者若弹丸，顷刻厚数寸，百鸟皆被打死。是夕，阿计替得病，口噤昏愦。二帝忧之，亲以拨云木煎汤，见木浮于水面，旋转不止，帝私幸之，乃以手亲馈之。饮毕，汗出如雨，即日平复。 

　　或日，阿计替之妇产子，亦以是木煎汤饮之，妇亦平安。将所生子用大索缚腰，挂梁柱上，曰去胎毒。少刻，先抱子饮羊乳毕，乃饮母乳。经过七日后，复以拨云木为末，作艾丸状灸顶心，云去灾疾，并不绷扎也。 
　　或日，雪下，二帝伏处坑中，感受寒疾，作腹痛不可忍，不饮食者数日。阿计替仍用拨云木煎汤饮之，久渐痊可矣。 
　　天辅十六年，即宋绍兴三年癸丑，是岁金主生日，不赐酒肉。传闻金主有疾，太子绳果之子立矣。 
　　或日，阿计替为二帝曰：「今日寒食节，北方例祭先祖烧纸钱，出游野外水际。我为主者，所以不敢放你二人出外观看。」是夜，城中大火，屋宇烧毁者不计其数，死者以万计，护卫者亦烧死大半。阿计替左臂烧烂，鬓发俱然。帝所居室亦被烧灼。二帝见火势盛大，拆门窗户，父子扶掖避出，衣服皆焦，身体糜烂，急投池水中得免。二帝相谓曰：「初见火起时，发愿在火焚死。及火至室前，若似有人扶之而出，以投池水中者。」是日，饮食俱无。后数日方定。主者一中年胡人名瓜欧者，亦被焚死。尸积盈衢，焦灼糜烂，臭秽不可近。有兵马至云：「西明州主者知此处失火，特来扑救。」乃探斫树木，修盖屋宇；复置官府，重设小室，以拘收二帝。并携粮食至，方始得食。阿计替被火烧损一臂，不能持物。少帝亦被焚伤二指，不能屈伸。 
　　或日，大风昼晦，不辨人物。天雨下稗实，有如豆大者，满地厚数寸，人取磨而食之。大火之后，居民赖以得生。 
　　或日，云是十月朔，阿计替谓二帝曰：「我三人相共七年矣，何时得入燕京省问父母？今渐天寒，衣服全缺。又经大火之后，饮食窘迫，如之奈何？」正相谓间，忽闻新差同知列坐于庭上，呼阿计替曰：「金国皇帝教你监守赵氏父子，今已七八年矣。前日火起，莫是有人生事，如此煞好公事。」呼左右鞭胸，遂将阿计替鞭数十下，阿计替叫喊不已，乃舍之。自后阿计替不亲二帝，对之常有怒色，时在人前诟责二帝，盖绐之也。 
　　或日，闻二月十一日，金主宴驾，大太子之孙完颜亶上金主谥曰至圣文武大德皇帝，庙号太宗。 
　　或日，有人走报，城下遥望见骑从拥一人来曰：「此完颜亮也。」良久入坐堂上，使人引帝至，乃诟责曰：「汝南国无道，劳我师旅，连年不息。俟平静江南州郡，却来与你理会未晚。」令人仍引入室，严紧拘囚。 
　　或日，闻人至云：「今日十月一日。」上皇泣谓少帝曰：「不见天宁节已八载矣。我亦不久，必归泉下，谅不能复转中原。汝正当壮年，可勉以祖宗之业，父母之仇为念。汝与九哥二人，共图恢复。」言毕，泣下不止。帝亦然，竟夕不寐。自此太上耳聋目瞶，步履不前，终日偃卧土墩。 
　　或日，甚寒，先霰后雪，积至数寸。忽传天使到五国城宣言曰：「北国皇帝已灭南宋，立刘姓为皇帝。南朝臣民，俱被大兵赶逐入海。」阿计替曰：「南朝灭信矣。」二帝泣下，移时相谓曰：「祖宗二百多年统绪，灭于我父子，为万世之羞，怀愍不若矣。」 
　　天眷元年，即宋绍兴五年乙卯，正月初，有百姓老幼数百人，皆曰是燕京到此，俱系有罪之人，流徙到五国城中。内中亦有善于经营者。又传言：「已获康王，囚在燕京狱中。我等因议朝廷事，罪当诛戮。幸遇皇子生得一子，敕免死罪，流徙至此。」亦有来二帝囚室外卖荳饼者，所言如是。二帝相谓曰：「日前闻年号绍兴，其绍字已不佳，乃刀在口上，今果见灭亡。」 

　　●十　徙筠从州 

　　或日，时际二月，春虽渐暖，而草木不甚繁茂。有使者呼二帝至庭下，宣朝命曰： 
　　新君即位二载，已灭南宋。今百姓推戴刘豫为齐帝。康王已捉在燕京。赵某父子更移往西筠从州安置，即日发行。 
　　次日出城时，见百姓在关外野祭。阿计替曰：「筠从州此去又五百里，路极险恶，然有居民数千，乃契丹之畐州地也。金人破契丹日，州人不肯归顺，相持四年，力竭乃下，故改此名。」是日约行六十里，日晚，路已昏黑，不辨东西。有狐狸噑叫林麓间，微风细雨，不类人世。随行又皆怨詈不已。鬼魅纵横，终夕无寐。 
　　天晚催行。有后骑賷到干粮。众人皆为毒水所伤，口痛不能言语，良久方苏。二帝亦足痛难行。且毒雾四塞，不类常人往来路径。其中有人曾到过筠从州者云：「此非正路。」又行三里许，入一大林，穿小河，涉水而过，即得大路甚平旷。地皆浮砂，举步如行泥淖中，沙陷至踝。时同行者鞋履屡失，帝足为瓦砾所伤，血流不止，痛楚难忍，乃憩息于石坡之下。日已哺，方早食。行至晚，止三十里。有随行番役骤患心疼而死，即拨沙埋之。如此数日，即不见日色，常若重雾笼罩。有毒气吸入口鼻中，皆咳嗽出血。 
　　或日，行路处见野鸡二十余，飞鸣羣聚，如有所争。视之，皆就地啄一死蛇，已被啄残，尚有存者，犹长七八尺；其首两歧，体青碧色而无鳞。有顷，啄完蛇肉，其雉自相作斗。移时死十余只，惟一大者雄鸷特异。有随行番人年四十余，乃挥刃杀大雉，食其首，饮其血。逡巡间，骨肉迸裂，腹背开张，手所持刀不堕如生，俄自地升天，冉冉而去。同行辈骇愕，不知何故。 
　　或日，行入一古庙，并无篱落垣墙，惟有石像数躯，皆若番中酋长，雕刻极细。中有 一人曰：「此战国将军李牧祠也。」祠前有石甃一井，深数十尺，自古流传；若汉盛则水泉干涸，胡终则井水泛溢。以土石投其中，则声如牛吼。其水能治病。其人曰：「契丹未灭时，庙貌修整壮丽，今毁已多年。我常时闻说此像乃唐时颉利可汗自长安获石所作。」众人乃各于腰间解皮袋，俯首取水，水甚清洁，饮之味亦甘美。老番奴曰：「此水可就取，金国福无量。」二帝谓：「神如有灵，我国传闻已灭，九哥被执，未知确否？」乃默祷曰：「若我国有中兴之日，望神像立起。」时帝意中原无复中兴之理，故漫祝之。其像忽大摇震，起而立，纹理节凑连络。众共惊骇，帝亦拱手敬叹，父子称异。太上复谓少帝曰：「不知我父子可能复有归日，宜再卜之。」少帝正欲祷祝，人从促行，乃不果。 
　　或日，至筠从州，甚荒陋。入城，亦有街衢屋宇市井官署，但萧索之极。阿计替命随行五国城人前导。至庭下，见有羣小儿戏于庭上，身衣毛毳，手持弓矢，击持嘻笑，见帝及众人，遂皆循柱升梁，倏忽不见。俄有一老番官坐庭上，引见二帝，言语呜呜，阿计替亦不能晓。二帝站立移时，有一人引之行街市中，似觉宽纵疏散，饮食亦少可免饥。但是日昏暗，未尝见有和煦晴朗时。历数月后，与其居民言语，略可通晓。惟五国城之随帝者，常有拘约之意。 
　　或日，街衢间见数十番奴，持兵刃，击大鼓，牵二牛坐一男一女，皆断其首，流血满身，云用此祭神。众人随至官庭下，鸣金鼓，舞刀剑，器皿罗列，酋长拜跪，言语不可辨。少刻，自牛背取其人下，复剁碎其尸肉，又杀一牛，亦碎其肉，并置坑中讫。忽庭上梁间发声如雷，见衣毛毳数小儿，自梁援柱而下，持弓矢跳掷笑舞。近视之，面皆生三目，持器自坑中取血肉争食，顷刻去其半。食毕，歌舞而至二帝前，拜伏于地，众胡人皆惊曰：「我祭神累世矣，其神灵不可测。今见彼二人而拜伏者，不知何故？」二帝回身避之，小儿乃复起升庭，循柱作声，始不见。众人分余存之血肉啖之。帝向阿计替问其详，曰：「此乃筠从州土神，能为祸福。每岁二祭，例用人牛，喜则风雨应时，怒则雷轰电掣，杀人以石，射人以箭，执人囓吸其血，并嚼其肌。今乃拜伏你二人者，不知何故也。」 
　　或日，有人持食一器进曰：「此筠从州所产之米稻也。」视之，坚硬如麦，嚼破之，肉有三仁。初食数日，腹作泻；久而少止。然上皇食之，手足乃软弱，不能行动。其土人云：「此稻生于沙碛中，苗若芦苇，高五六尺，暑中结穗，一本可得二三合。外有黑壳，木棒打开，取仁煮熟食之，呼为没茄。其地又有茶郁树，高五七尺，叶如南方橙橘而紫，叶背有四点黄色，开碧花七八瓣，结实如拳。初生便可食，其甘如蜜。又有草状如南夭蒿，彼人种之，尝生采以为茹。至夜无灯烛者，可于城北首石坑中，取水调之如油，或扎没茄苗，或用野草扎成火把，以石坑水浇之，点火明亮如烛。冬月大雪弥漫，动经七八日不止，人皆匿土穴中。其它异事甚多，难以悉赘。 

　　●一一　太上皇崩 

　　二帝在筠从州八九月，太上病困日甚，七八日不言语，并无药物疗治。彼处土人病者，但以茶郁木皮啖之便愈。帝乃频以木皮啖太上，而太上自此喉间生疮，又不进饮食，渐渐困惫矣。 
　　或日，有梅寻部大人至筠从州市易，其众六七十人，身穿毳衣，所易物皆不识。其饮羊血以为酒，食生牛皮如嚼藕蔗。居数日乃去，土人亦目为异种云。 
　　天眷三年，即宋绍兴六年丙辰，正月旦日，其土人亦相庆贺，以手交掖，歌舞语笑为礼。上元亦张灯，皆石坑中所浸没茄茎也。是日，其地男女合婚，各以高低色泽相等为配偶，男自负女而去，不烦父母媒妁引送也。 
　　或日早，少帝自土坑出视太上，则殭踞死矣。少帝神魂俱失，号咷大恸，几不欲生。阿计替再三劝勉，且曰：「可就此中掩埋，然后具奏申闻。」土人云：「此间无葬埋事，凡死者必火烧其尸，及半，即弃之州北石坑中。由是水可以作灯而点照也。」语未毕，即有数人入室中，以木棒共架太上之尸而出。少帝从之。比至石坑，架尸于上，乃以茶郁木焚之，焦烂将半，复以水灭之，用大木贯其残骨，曳弃坑中，尸堕入坑底，沉没不见矣。少帝止之不得，乃呼嚎痛哭，亦欲跳入坑中，土人拉之曰：「昔年曾有活人跳入，此水顿清，不可作油。」争共阻之。少帝问土人曰：「今日是何日？」答云：「天眷三年正月十八日也。」阿计替催促回城为是。 

　　●　一二　徙源昌州 

　　太上死数日后，始有金主文字到，内云：「移赵桓往源昌州安置。」帝闻之，惨恸更甚。阿计替甚喜，帝怪而问之曰：「何故？闻移徙源昌州，汝转有喜色，何也？」阿计替曰：「此地至源昌州六百里，却是往南行，去燕京少近。此乃北国皇帝知太上已死，故移你入近地，非恶意也。」 
　　次日，离筠从州，望西南而行。是时随行人死亡者多，仅存一十三人。少帝旦夕跋涉，太上亡后，举目无亲，悲泣不止，面目枯憔，衣裳破裂，乞丐不如。幸所经之地，平坦易行，非如昔日所行之崎岖险窄，沙壤瞇目耳。朝夕饮食，将众人随带之干粮充饥。又见有野草开青白色花成朵者，大如盌而娇妍，不知为何名也。 
　　或日，遇一河，不甚广阔，从下流涉水而过，从人及帝皆跣足而行。阿计替曰：「今近南稍易行，去燕京且是直路，惟官人勉之！」帝曰：「千辛万苦，父母妻孥，俱丧异土。茕茕孤苦，伶仃一身，不死何为？倘荷北国皇帝恩造，速赐诛戮，免得如此苦楚。自东京至此地间，约行五六千里，驰驱峻道，戴月披霜，又何止数次！今日之存，乃余生也。」阿计替曰：「赖是小人随行；若他人，恐官人亦不能至有今矣。」帝又曰：「所最惨最恨者，上皇死于匪地，体骨既被烧残，遗骸又抛沉坑底，人生未经之痛苦，不幸于我得之。」阿计替曰：「莫思也。路途往来者尽是胡人，恐有语言不谨，复生遣谪。上皇之丧于匪土，亦由命也，奚悲焉？」帝领首而然之。 
　　或日，登一小山坡，远见望南一带，尘埃飞起，壤土蔽天。帝见而战栗曰：「吾覩此尘埃，魂销魄丧；因昔在云州及五国城，经过三次惊惶也。」已而左右告帝曰：「是皆猎骑也。」帝始安。时近四月，天气晴和，日朗风清，野花飘香。又见狐兔奔逸，误触坡下大石而死者三四头，众人争取之。敲石取火，以野草煨而食之。 
　　又行六日，始达源昌州，城邑颇高大。主者系金太祖阿骨大之族子，名赤唱黎，引帝至官署。于庭下视赤唱黎者，衣紫袍，年三十余岁。左右侍御二十余人。主者容色姣好如美妇人，谓帝曰：「汝是南朝少帝耶？闻尔父母妻室俱亡。今北国皇帝恩慈，移你到此，无须烦恼也。」命左右赐以杯酒脔肉，又命赏随行人酒肉。食讫，赤唱黎问帝曰：「汝年几何，头发已白？」帝曰：「某年三十六岁矣。」赤唱黎曰：「我北国当初只是与契丹不睦，欲归灭其国，不敢侵入宋朝。岂意汝用奸臣，鬬喋两国，以至如此。今北国主是我孙儿，我在此有兵数千镇守此地，汝但安心无忧。」令左右引帝入一小室中，时时有酒肉馈赐，但饮食粗粝耳。阿计替曰：「赖此地主者赤唱黎见官人矜悯欢喜，甚有缘也；但恐复有移徙近南之旨耳。」后住此源昌州，便即住年余也。 

　　●一三　召赴燕京 

　　金国天眷四年，即宋绍兴七年丁巳，十月十日戊戌，金主废刘豫为大行台，传送燕京，囚于柏王寺，仍杀刘璘刘珏于相郡；召重昏侯于源昌州。西南行二十余日，方抵鹿州。自鹿州由水路乘舟而南，七八日抵寿州，又行三日至易州。所过处皆系荒榛旷野，过易州地方稍平坦。每州各有同知，如府县之状，有军民市井。至城郭中，亦有遗帝衣服及饮食。所从行之护卫一十三人，首阿计替，次莫拽麻，次随班起，次舍蔑紫，余不能详记。 
　　自十一月二十九日离源昌州就道，行五六十里，夜宿深林中。渴饮道傍水，饥飡所带干粮。是晚，有月色出于东方，虽有微光，不能远照。阿计替曰：「此月小尽，二十九日系晦日，那得有月光？」少焉，此月落，而又有一月升，始知非月似月。俄而二星相连，有红光牵引，长数十丈。阿计替曰：「此妖星也。」 
　　少顷，火光烛天，流于西北而灭，有声如雷。此系金主杀陈定二王之应谶也。 
　　十二月初行，次日遇雪，平步厚积数寸。有野鸟数百，争飞雪中，皆如雀鸽状。其地有二死狐在雪中，羣鸟争啄之。狐肉既尽，羣鸟悉化为鼠，走入雪中不复见。其变未全者，犹是鼠首鸟翼，宛转雪中。从行一人曰：「此地有是物，遇雪食死狐，皆化鼠，能穴地百丈。」 
　　或日，野碛中见数狼，于林下争食，啖一死狐。忽见天际落一大雁，虎首锯牙长爪，翅广三十尺余，尾亦如虎，两足各拏一狼，腾空而去，目若两灯炬。从行中有识者云：「此名虎鹰，非止能捕狼，牛马羊豕皆能搏击而食也。」 
　　或日行路，帝足间出血不止，疼痛难忍，不能前行。舍蔑紫以刀割去帝足烂肉少许曰：「若不去此，久必溃堕此足；盖缘常行沙碛中，有毒虫钻入肉内故也。」 
　　或日，行至鹿水，其水深而碧色，并无上下源流，云此地中涌出，亦有时而涸，乃呼舟而渡。水中生紫色螺，大如斗，土人取食之。亦有鱼紫色，二足如凫鸥，捕者以竿刺得而生陷之。岸边生草如蒲，黑色柔韧，土人以之作布，无异麻苎也。 
　　或日，至寿州，其同知自云：「本是大宋真定府人。大观时，犯法逃入契丹，破灭献财于金主，得官为寿州同知。其副乃大金人。」见帝慰劳曰：「自大观至今二十年，老矣！」阿计替与之言语甚和惬，颇得供馈酒肉。是夕宿州官正庑中。夜忽闻室中有女子讴声，听之乃东京人也，时歌词是柳耆卿小镇西。帝闻之，谓阿计替曰：「正我事也。句中有禁烟归未得，岂非先非？然此间那有人会唱此词？虽腔调未娴熟，然亦何由至此？」及晚，同知出，阿计替诘其姓名，曰：「姓斛律名旦。」并询夜间唱曲者，曰：「此金国所赐婢女，闻是东京百王宫相王之幼女，今年十七岁，甚婉丽。昨夜唱歌毕，亦谓我曰：前面住宿官人，好似我家叔叔。我语云：这便是你们南朝官家。此女闻言，怨泣至今未止。」帝闻之，亦相泪下不止。左右促行，遂去。 
　　或日，约行离寿州百余里，途间望林中有烟火及闻钟盘声，阿计替曰：「此必佛寺也。」乃趋入，见门首列二石金刚，皆拱手而立。入门，有一胡僧出迎，遂升堂。视佛像皆铁铸，无他供器，但有石盂石香炉而已。僧问：「列位何人？从何处来？」阿计替曰：「此乃南朝天子，被执于北国，今往燕京朝皇帝，在此经过，借寺歇足。」僧乃呼左右点茶一杯饮帝，并遍饮十三人。时帝不饮茶者已十一年矣，今饮一沃，即觉四肢轻快，如释重负。饮讫，僧及左右收茶具趋堂后，移时不出。阿计替与帝亦趋堂后，欲谢别，惟见寂然空室，但见左偏小室中，有石刻僧像并侍者，审视之，即适间设茶僧也。众共嗟异，皆叩头感叹而出。帝因此冀有南归之日。 
　　或日，行至一村落，居民三百余户，云系契丹天皇之王陵，故民居稠密。北望树木繁郁，荒草蔓延，有折堕烧毁颓败房屋数间，牛羊践蹈，其中冢墓圯裂残破。帝视之，因曰：「我祖陵庙，俱在北方燕京雒阳两处，未必不如此毁败。」乃泣下曰：「我父弃尸水坑，我母埋于路傍，吾妻卷以苇席，人生至此，惨亦何极！我之此身，又不知丧于何地也？」 
　　或日，行次见一坑，上有紫衣番人监督发掘，云是契丹道宗之陵。良久，出其棺，棺椁皆石制，尸首亦糜烂，只存骸骨。紫衣者命取其中金玉珠宝刀剑等诸宝物；盖奉金主命，俾发掘契丹诸陵取金玉也。帝视之，泣然泪下而言曰：「我之祖陵，谅亦如是。一人不肖，累贻先人，哀哉！」乃大恸而行。 
　　或日，行次见途间一木，高丈许，叶叶相对而生，花如盏大，黄色，其实状如木瓜而绿色，亦两两相对，触之似已成熟。随行人莫利列者取食之，一嚼齿落如屑，舌黑如漆，急吐之，痛甚，满口成疮，经月不能食。问旁近居民，云：「名绿盎，能碎犀角象牙。北方马骡生时，以此润其蹄，则能行千里。削其木刺人，利等刀剑。」 
　　或日，行至一村落，居民三五十家，云是王昭君青冢。有墓存焉，碑碣断缺，不可识辨。帝坐一树下。时溽暑蒸郁，随行人俱就阴凉歇息。忽见浓云升自东南，大雨如注，疾雷闪电。帝与众人急趋民舍避之。既而雨止，平地水深数寸。是晚不能行，宿民舍中。问：「此去燕京尚有几多路？」曰：「尚有七百余里。」 
　　或日，行达一州郡，问其民，曰：「是平州也。」入其城，甚雄壮。居民繁庶，市肆贸易如大都会。阿计替引帝入州治见同知讫，乃馆于驿舍，供具酒食。是日乃七月七日，城中妇女盛服游街市，官设酒食，令百姓游赏作乐。酒肆燕饮，亦有挟妓赴席者。审视其女，乃南朝人，见其能吹横笛，亦有丐酒肉丐钱者。时帝不得出驿舍。阿计替与同行人俱在彼就饮。前吹笛者为一老番妇，驱至席前，令吹调子。阿计替问曰：「你是何方人？」其女四顾而言曰：「我是南朝人，家居京师，非常人，乃是天子族女。我曾嫁与钦慈皇后族孙。京师破，被人掳掠，卖至此处，以吹笛乞食于酒肆间。」且泣且吹。阿计替与之钱而去，归驿馆述之于帝，帝嗟叹泣下。 
　　或日，至一处曰易州，似平州不及其盛。其同知亦呼帝至庭下，赐酒食，止宿驿馆。其中有甲士三五十人，其中贵在彼作监军。城中所用钱，半锡半铁，所食皆麦面谷栗。 
　　或日，过一古寺，见胡僧谓帝曰：「谨慎祸防，马足之下。」阿计替曰：「来日到燕京矣。」是夕，宿京城外。次日入燕京城，路人见帝，有叹息者，有泪下者。 

　　●一四　在燕迁徙 

　　天眷五年，宋绍兴八年戊午，或日，帝同契丹海滨侯耶律延禧共入一官署，相谓曰：「赵公，你从何处来？」帝曰：「自源昌州筠从州西江州五国城至此，踯躅数千里，父母妻室俱亡，苦楚备及。今日重瞻，乃余生也。」海滨侯曰：「我与你相去不远，自海耀州至此，亦约五千余里。自曩者于燕京一别，今方再会，路途辛苦，万死一生。今日北国皇帝，呼我二人来此，未知何意？」帝曰：「生不如死，听之可也。」延禧然之。坐久，内侍传金主命着耶律延禧并赵桓二人同归鸿翼府居止。是后两人只拘囚于彼，早晚饮食不缺，寝处亦有床榻。 
　　或日，延禧执帝手，附耳密语，帝拱手加额曰：「皇天皇天！」后有人告帝与海滨侯同谋叵测，遂命二人分居。帝出居赡养寺僧舍，海滨侯不知所往。帝每日与寺僧别作消遣，饮食亦寺僧供给。 
　　或日，阿计替到寺，见傍无人，乃密语帝曰：「闻南朝天子建都临安，刘豫乃金国所立，今已杀之。又闻人言：朝廷近与南朝和议，欲以黄河为界，复还南朝三京，及送官人归国，已差下伴送使人矣。」帝但拱手称死罪，余无他语。 
　　或日，有中贵官到寺，手持缣帛二匹授帝曰：「金帝赐尔。」帝乃拜受之。 
　　又曰：「皇帝有旨，戒寺僧勿令非常人与赵言语。」自此半载或三五日，时常有赐布帛酒食之类。 
　　天眷七年，即南宋绍兴十年庚申四月，帝至京将二载，只在赡养寺中拘禁，容貌稍平复。 
　　或日，有贵人家平骑入寺，寺僧命左右引帝入小室，戒之曰：「慎勿出外闲行，今日是盖天大王夫人来此作斋，恐有不便。」语毕而去。帝乃小隙中密窥之，遥见韦夫人同一番酋偕行，车从中有人抱一小孩子，约三四岁，呼韦妃为阿母。来人礼拜佛像，周游廊庑，久之，方至帝处。帝在寺中有年矣，常见时节颇类东京，惟作佛事不同耳。其庙主僧人云：「本是陈留人，披剃于大观时，后入契丹。契丹破，入金国。后为盖天大王送入此寺，已五年矣。」又云：「与韦夫人说及，亦訽问天王动静。」帝曰：「前日夫人到寺，所抱小孩子是何人？」僧曰：「此即夫人所生子也，今五岁矣。」 
　　或日，寺僧传韦夫人云，言：「今南北通好，以黄河为界，行将送八哥还江南也。」僧又云：「前日韦夫人闻知太上太后及皇后先后死亡，亦暗自堕泪，遗我金钗一股，令作佛事追荐亡者。大王权请安心，必有归期在迩矣；但韦夫人已生二子，恐不得南还矣。」 
　　天眷九年，乃宋绍兴十二年壬戌，六月一日，寺僧入告帝曰：「盖天大王之韦夫人已还南朝矣。以韦夫人乃康王亲生母，四月间遣使来迎，今去已七日矣。」帝曰：「使他母子重圆，我死也可瞑目。我今在此，比筠从州及五国城已是地狱天堂矣。」自韦夫人南归后；寺僧常与帝语，而监视者辄阻之。 
　　天眷十年，乃宋绍兴十三年癸亥，寺僧以他事犯罪，皆赐死，毁其寺，移帝于燕京之北赐第以居。其实使人监守禁囚，但赐二胡妇供侍饮食及洗濯而已。 
　　天眷十一年，宋绍兴十四年甲子，春，帝忽于所居窗隙中，见一贵人乘骑而来，有一驺从，面甚熟识，但不忆为何人。自后日日至门，久而与其人稍熟，共相言词。一日，驺从者与监人共语于门外，帝私于门内听之。驺从者问：「此是何官员宅第？」监者曰：「此是赵宋官家。」驺从曰：「父乎子乎？」监者曰：「父已死，惟一人。」驺从者问：「年若干？」答曰：「四十余。」驺从泣下不出声。良久，贵人去，驺从者亦去，帝在门内见其形状，猛然大悟曰：「此我子谌也。当初出京不相随，今乃流落为贱隶；虽然，亦我之幸也。此子知我尚存，但恨彼此不得见面。」自后驺从者绝不复来。帝屡于门外窥伺，终不复至。帝恨怅无穷焉。 
　　天眷十二年，宋绍兴十五年乙丑，七夕，燕京大火，九日不灭，随熄随炽，屋宇一空，死者三千余人。金主出京，避于宝盖寺，去帝所居仅数百步。一日，帝立庭中，遥见金主在阁上眺望，帝忽走入室避之。俄有中使至，言皇帝赐茶菓等物，帝拜受之。是夜，城中火方熄，金主复入城。以失火及不救火罪，斩二百四十三人。 
　　天眷十三年，宋绍兴十六年丙寅，监守人犯罪问决。金主命徙帝于城下玉殿观，仍如赡养寺差人监守，不许出入。 
　　天眷十四年，宋绍兴十七年丁卯，金主淫虐不道，内淫其女，外及命妇，又杀害诸王。有岐王亮，乃太祖阿骨打之孙，与金主为昆弟。其妻在燕京，数被召入大内，于是岐王与内外诸臣，密谋有篡弒之意。 
　　天眷十五年，宋绍兴十八年戊辰，夏，金主又杀淄王等十一人，及外族女夫四十余人，政事悉委皇后之弟顺国将军刘驾成，及内侍钱铁刀将军土正童等。 
　　天眷十六年，宋绍兴十九年己巳，九月，岐王与其党弒其主完颜亶，僭号于燕京，改元贞元元年。是岁十月初三日即位。 

　　●一五　帝崩马下 

　　贞元二年，宋绍兴二十年庚午，完颜亮移帝于燕京元帅府左廨中，拘禁如前，然已萌害杀之心矣。 
　　贞元三年，宋绍兴二十一年辛未，帝囚居左廨如前。 
　　贞元四年，宋绍兴二十二年壬申，完颜亮下令，修治甲兵，有南侵之意。亮母乃契丹主耶律延禧之姑母，完颜悉皆之妻，每见亮欲征伐，必戒之曰：「勿事兵甲，汝行篡逆而得天下，若又以杀伐不道治之，将有似你之臣，起而杀汝。」亮大怒，叱其母曰：「妇人何得干预外政！」即令左右拽去，鸩杀之。亮有同母妹二人，元旦入朝贺，亮特令欲淫之。二女走诉其兄平王孚，孚怒曰：「此子不道若此，何以君临天下？来日入朝，切实责之。」亮佯为恭敬，作礼曰：「亮实不道，非兄莫能直谏。」乃再拜而言曰：「敢不悛改！」乃呼酒共饮，词甚逊谢。孚酒醉不醒，亮手杀之。 
　　贞元五年，宋绍兴二十三年癸酉，亮遣使杀其故主完颜亶之子伏，因其提兵至石楼关，遣郭押奴御而杀之。自后无复顾忌，又无敢谏之人，遂一意训练，欲作南征之计矣。 
　　贞元六年，宋绍兴二十四年甲戌，因谍人来报南宋秦丞相死，遂使旁午诛求诘责，欲借以起衅兴师也。亮又旦夕酣饮宣淫，不成人道，内外离心；然惮其威暴，无敢妄议者。 
　　贞元七年，宋绍兴二十五年乙亥，是岁七月，金主改元正隆。 
　　正隆三年，宋绍兴二十七年丁丑，帝居如前，而金兵屡侵鄜虢等郡，旋败去。 
　　正隆四年，宋绍兴二十八年戊寅，金国大败夏兵，俘其将李守澄。兵至灵州城下，夏王惶惧，归命而降。 
　　正隆五年，宋绍兴二十九年己卯，金主命帝出左廨，令人与之习击鞠。 
　　正隆六年，宋绍兴三十年庚辰春，金主亮开宴，燕诸王及海滨侯耶律延禧，昏德侯赵桓，完颜亶之次子佑。酒酣，乃诈以较射击球，首射杀延禧，次及佑并少帝，一时并死于非命，鞠场乱箭马足之下，弃诸尸于野水中。先是帝将到燕京时，遇古寺胡僧，语之云：「祸在马足之下。」至此时正验矣。帝年六十岁，殁于乱箭之下，哀哉！次日，亮早朝，语于左右曰：「我临位以来，耻祖宗之基业，不能混一区宇；所忌者，先帝二子及两降主。今四害已除，夏人归命，所未得者，江南一隅之地，取之易如反掌矣。」是岁，遂命起大兵南向。嗟乎，南北纷争，从今不能息矣！ 

　　●附绿 

　　阿计替本末 

　　金阜昌七年，阿计替手持所记上皇少帝及郑朱二后生死诸事实录，授予曰：「秘之！」盖予与阿计替姻侄也。阿计替常曰：我本河北棣州民。靖康中，贼将攻城，守臣王若思投降。我时为州介吏，虏将铁力炽憾入城，王若思与之相见拜跪，坐厅上铁力炽憾视我而笑曰：「斯人面貌，酷类我兄阿计替，我当另视之。」乃以巵酒赐我饮，命我从行。 
　　经月余，至河北征战，我常随之。一日，炽憾诣干离不营下议事。我番服结束从行。干离不见我曰：「阿计替何以尚在？」我但唯唯。炽憾曰：「此非真阿计替，乃面貌之偶同耳，彼实南人也。」干离不亦甚喜我，使人训我以番语，谓炽憾曰：「可呼他为阿计替，待我照管他。」一日，干离不饮次曰：「阿计替，休去他帐中，只在我帐中住可也。」自此只在干离不麾下，手执刀剑弓矢侍左右。干离不惜我谨慎，每以密事告我。 
　　靖康元年，我已在干离不帐下二年矣。二月中，随干离不提师围汴京之安上门。干离不部将钱斯可红败郭京，刀斫郭京左臂落地。可红纵兵返转城下，高举皂旗，指挥众兵上濠。时安上门之西，有将麋斯奕者，领一军曰赤伏军，运皂旗于洞子上，为城上人所得杀之，而手执皂旗高声呼曰：「杀了番也。」入他处，望见皂旗登城，不知是宋兵呼捷，误认为番兵已临城上，遂争相奔溃。番人见守城军自乱，遂乘势上城。东京之陷，弹指间耳。 
　　次日，干离不入城，住瑞相寺，命阿计替领军人打掳，凡得财帛千计，子女十四人。内城尚闭，而虏已登子城驻军矣。又明日，子城开，干离不入子城，住阿育王法堂。粘罕旦夕使人会计，打掳取讨金宝妇女。一日，干离不在法堂上坐，有执女子三人至者曰：「与大王。」因干离不在北国，先曾授封淑耆王，故呼为大王也。阿计替在傍观之，三女皆绝色，颤抖不能言。问其实，乃曰：「我宋国荆王女也。长曰檀檀，次曰修奴，次曰缨给。今日有胡人骤入我府，掳取金宝，又将我父子都杀了，祇留我姊妹三人执至于此。望求早赐死，我等义不可辱。」言毕，俱欲触阶而死，众人掖止之。干离不乃呼其子尚孚电曰：「与汝三人作奴婢。」尚孚电使人引三女子去。是夕，闻俱被淫辱，不堪以闻。 
　　一日，有人扶一美女至干离不帐前，曰：「若乃皇族女，亦付与尚孚电；若是百姓女，即付与左右亲从者。」干离不年已六十余岁，情犹酷毒。尚孚电有弟陆笃诜尚幼，每见女子美者，必就干离不求之，干离不未常允许。又向尚孚电求之，亦不得。一日，伺尚孚电大醉，乃使人刺杀之，尽夺其诸女之尤者，自东京出奔，投粘罕之长子而去。干离不自此后，乃不令人掳掠女子。所伏侍左右两人皆丽色者，亦逐之去，后反为他军所获。尚孚电遗下妇女犹有二十余人，干离不乃悉分与左右亲随。阿计替得一妇，究其本末，云是：「京师城纸铺王员外之女，十九岁嫁于周家为媳。汴京陷，全家离散，遇一番人，将我献于大王，大王复赐于小将军，而得随侍焉。今小将军死，又归于君」云。 
　　其后三月间，车驾出城，干离不谓阿计替曰：「我昨日与元帅说及，叫你随南国官家前往燕京。」次日，干离不引阿计替见粘罕，粘罕呼曰：「你是南州铁力炽之兄乎？」曰：「然。」曰：「叫汝押送赵某父子并他二妻前往燕京，在路小心。」因令趁千户同去。至中途，见骑兵护二帝者，乃同迤逦至京，及移安肃军云州西江州五国城筠从州源昌州等处。又自源昌州至燕京，往来万有余里，凡十有二年。后在燕京又侍帝三四年。 
　　尝再四语予曰：「我随二帝跋涉万有余里，若非我保护，他死亦早矣。」又曰：「我本大宋人，感他南朝恩德，故在路所不拘絷，惟是温言抚恤，又戒约左右护卫。」今到冀州，乃持前所历事迹授予曰：「万一此文逮江南，使中原可复，腥膻可除，而欲求其实，当以此进。」 
　　余念阿计替之忠，故直书其事于前，又记其本末于后。如此不暇饰之以文辞，览者幸毋笑其拙。今因两朝议以河为界，有张氏者欲南归，予乃书其本末以与之，令持以南渡；其遗稿残文，已悉焚其迹矣。阿计替本姓朱氏，名得成，棣州人，今为滑州宣德使云。 

　　●原跋 

　　南烬纪闻一书，向无刊本，亦不知其为何人所撰。余于今夏在友人案头，得覩此本，因假而抄录之。竟三日之功，录成是本。但其中有叙事不伦之处，一仍其旧；或有乖误鲁鱼之谬，亦不自知，读者谅之！乾隆四十八年癸卯小春，松岩识于养怡书屋。 
　　是书首序署名曰冀之炎氏，定系传抄之误也。近于四库遗书总录内，备悉其颠末，因复识于此。其略曰：「南烬余闻，系宋淮海周辉撰。起自靖康元年正月金人临汴，以至二帝殂五国城而止。编年编月，所纪颇详。然此书他处或不署名。前人有疑其伪者，则以徐梦莘北盟会编检阅所列书目中，无复有之；而晁志陈录均不载也。存以俟博雅君子为之考焉。」松岩又识。



徽钦北徙录　　撰人不详 

　　●目录 

　　序 
　　原序 
　　一　汴京失陷 
　　二　帝幸金营 
　　三　二帝被执 
　　四　胁迫北行 
　　五　朝见金主 
　　六　往安肃军 
　　七　徙居云州 
　　八　徙西江州 
　　九　徙五国城 
　　十　徙筠从州 
　　一一　太上皇崩 
　　一二　徙源昌州 
　　一三　召赴燕京 
　　一四　在燕迁徙 
　　一五　帝崩马下 
　　附绿 
　　原跋 

　　●序 

　　徽钦北徙录原名南烬余闻，惟原序中有云：「余亦有感而作书曰南烬余闻，此盖二帝北徙实录。」为切于书的内容起见，故改今名。他本亦有作南渡录的，内分南烬余闻，窃愤录，窃愤续录三种；然窃愤录与窃愤续录，本书中亦包括在内。四库全书总目提要杂史类中有南渡录窃愤录二书，据其所述，亦与本书完全相同。盖原书不一其名，且题名晦涩，在当时或嫌忌讳，在今日大可不必，故亦以改题今名较为统一明晰。 
　　本书原为清人抄本，据其跋云： 
　　南烬余闻一书，向无刊本，亦不知其为何人所撰。余于今夏在友人案头，得覩此本，因假而抄录之。竟三日之功，录成是本。但中有叙事不伦之处，一仍其旧；或有乖误鲁鱼之谬，亦不自知，读者谅之！乾隆四十八年癸卯小春，松岩识于养怡书屋。 
　　是其书向无刊本，与他本已刊者，故题名不能相一。松岩不知为何人别号，其书则又从抄本中转抄之，惜不知原抄本又从何处抄得。又前跋引四库遗书总录，谓此书为宋淮海周辉撰。按辉字昭礼，为宋大词人周邦彦之子，着有清波杂志一书，自称曾至金国，惟未明言撰有此书。他本亦有题为辛弃疾所撰的，弃疾虽由金入宋，然时代较后，恐亦未必能着此书。考本书前有冀之炎氏序文，谓其书是他有感而作，序题阜昌丁巳十一月初三日。书末附录阿计替本末，则谓：「金阜昌七年，阿计替手持所记上皇少帝及郑朱二后生死诸事实录授予。」是炎氏实取阿计替所记实录，改编而成。阜昌丁巳，亦即为阜昌七年。惟阜昌为伪齐刘豫年号，此炎氏如指为周辉别署，则周氏殊不应如此荒谬。且其书直记至宋高宗绍兴三十年，距阜昌七年(即绍兴七年)，晚在二十三年之后。岂炎氏只编于此，而后又有别人为之续成吗？细阅其书，自绍兴七年以后，正是徽宗已崩，钦宗被召回金燕京的时候。以前皆记二帝在外如何苦楚，此后即但记路途所见异事及金国大事而已，体材显然不同，或者确为另一人所续成的。 
　　总之，此书初稿，或确出于阿计替之笔，因其随侍二帝，未或稍离，故能记载如此详细；否则旁人即欲伪撰，恐亦无从伪撰起的。其后钦宗既回燕京，那时正在阜昌七年，阿计替未必再随侍在侧，故所记遂略。作者既非通文达理的人，改编者似即就其原文稍加整理而已，故书中文字，文白杂淆，至不齐一。他如称徽宗或太上，或上皇；称钦宗忽为帝，忽为少帝；又称金帝时而金主，时而北国皇帝：亦往往须细辨之后，方能明白。 
　　本书原不分章，兹为读者明晰起见，略分十五章，每章各标以小题。其内容大略，有如下表；并附正史所载，以资对照： 

　　宋金年分 
　　本书事略 
　　正史节略 

　　宋钦宗靖康元年金太宗天会四年 
　　 二月初二日金人围京城，三月初二日金兵北返。十一月十九日金人重围京城，廿五日京城攻陷。 
　　 正月初七日金兵抵城下，二月初九日金兵北去。十一月廿三日金兵又至城下。闰十一月三十日帝诣金营，十二月初二日帝还。 

　　宋靖康二年五月高宗建炎元年金天会五年 
　　 二月十一日帝幸金营，十七日还宫。三月初三日帝再幸金营，次早太上亦到营中，初四日至十五日后妃诸王累累至营中。十六日粘罕召二帝传金主旨令二帝赴燕京，十八日二帝与郑朱二后并北行。五月廿一日至燕京朝金主，廿三日封太上为昏德公，帝为重昏侯。六月初二日朱后殂，年二十六岁。初三日金主命二帝与郑后往安肃军安置。二十三日金主又命往云州。 
　　 正月初十日帝复诣金营。二月初七日范琼逼上皇及太后赴金营，同日金人将诸皇子及后宫尽取入军。三月初十日金人复来取宗室凡三千余人，悉令押赴军前。廿七日上皇北迁太后及诸亲王妃嫔以下从行。四月初一日帝亦北迁，皇后皇太子皆行。五月十八日二帝至燕山府。九月十三日二帝自燕山徙居中京。 

　　宋建炎二年金天会六年 
　　 三月初九日金主又命往西江州，行十余日至。 
　　 七月金移二帝于上京。八月廿五日金主封上皇为昏德公，帝为重昏侯。十月金徙二帝于韩州。 

　　宋建炎四年金天会八年 
　　 金主又命往五国城，行十余日至。郑太后道卒，年四十七岁。 
　　 七月金徙二帝于五国城。九月郑太后殂于五国城，年五十二岁。 

　　宋绍兴五年金熙宗天会一三年 
　　 二月金主又命往筠从州。 
　　 四月丙寅，上皇崩于五国城。 

　　宋绍兴六年金天会十四年 
　　 正月十八日太上崩，年五十四岁。是月金主命帝移源昌州。 
　　 　 
　　宋绍兴七年金天会十五年 
　　 十一月金主召帝赴燕京，月余至。 
　　 　 
　　宋绍兴八年金天眷元年 
　　 帝与辽主耶律延禧同居鸿翼府，不久移帝独居安养寺。 
　　 绍兴十一年二月，金追封上皇为天水郡王，改封帝为天水郡公。 

　　宋绍兴十二年金皇统二年 
　　 宋高宗生母韦太后南归。 
　　 三月金归宋帝母韦氏。 

　　宋绍兴十三年金皇统三年 
　　 移帝于燕京之北，赐第以居。 

　　宋绍兴十六年金皇统六年 
　　 移帝于玉殿观。 　 

　　宋绍兴二十年金海陵王天德二年 
　　 移帝于元帅府左廨中。 

　　宋绍兴三十年金正隆五年 
　　 春帝崩于马足之下。 
　　 绍兴二十六年六月庚辰帝崩。 

　　观上表，则本书与正史(指宋金二史)大有出入。然本书原为野史，或者一时出于传闻之误。但如正史所载，简略殊甚，故欲一考见当时二帝在北的实况，惟本书最为详备。若云此书全出伪撰，则宋人所撰大宋宣和遗事，亦已载有二帝北徙故事。我们如拿二书对照，不但年月无异，事迹亦尽多相同，不过宣和遗事较略，而此书更为详备而已。故此书即使伪撰，亦必出于传闻如此，不能全说其伪。况且二帝北徙，金人只当他们是俘虏看待，固不屑为之详载；而宋人则以帝皇之尊，受辱于人，自亦不能不为之避讳。今有此书为之详载一切，使我们知道国族一灭，即以帝皇之尊，而所受痛苦亦复如此，岂非一大快事？所以我们把本书作为正史研究，或者有所不可；若作为史料参考，则我以为再好也没有的。况且真伪问题，有时也有待于商榷，如法人格拉奈(Marcel Granet )所著古中国的跳舞与神秘故事(李璜译，中华书局出版。)中有云： 
　　书经的几章是真的，因为司马迁曾经用过；其余几章，在司马迁以后方出世，或曾经被他弃却过，便是伪的。甚么叫作「真」？又甚么叫作「伪」？不过是如此：在一些故实的调和中间，前几章比后几章更可承认为近于古，而后几章且有一种仿照前者而带多少巧制的意味罢了。至于两者中间的故实，则皆取材于传说。传说则一样的终是传说而已，(不过这里有时也该当留神。)这种分别无非在年岁上。假使在千年以前，有某种地方的历史材料(如果真有所谓材料的时候)，消灭得很快，我们便应该相信在这地方早出世三四百年的，比晚出世三四百年的为有价值一些吗？真的书经出世的时代近于孔子，这可以承认；但伪的书经更完全是杜撰的吗？不错，他是全靠取材于别的叙述，譬如曾取材于墨子书中。墨子与孔子是差不多同时的人，这两种材料的价值便应该相差很远吗？真书经便比伪书经不杜撰吗？这是以书经为例，说明真伪至多不过年代关系而已。同时梁启超在历史研究法中也说： 
　　书有从一方面可认为伪，从他方面可认为真者。如管子商君书，若指定为管仲商鞅作则必伪；然其书中大部分要皆出战国人手，若据以考战国末年思想及社会情状，固绝佳的史料也。乃至周礼谓周公作固伪；若据以考战国秦汉间思想制度，亦绝佳的史料也。 
　　所以我也说：若以本书作正史观固伪，若据以考二帝在北情形的彷佛，亦绝佳的史料也。即使无阿计替其人，但当时确有人传说如此。至于年代的差异，当是记此书的人并非通文达理，所以有此错误。也可疑阿计替记此书时或未注明年代，而由后编者妄加上去，所以记宋年代皆是，记金年代就不对了。 
　　总之，本书自有牠一部分的价值，何况有许多人也不承认此书是全伪呢？而此抄本又较他本为详备，更可珍贵。此点读者如取两本对照，便可明晰，本序中也不再一一引录了。 
　　周君达廿九年十一月廿五日。 

　　●原序 

　　昔欧阳永叔纪石晋少帝之北辕也，其事甚详；盖原本于王国公之私史。国公名淑，字和甫，本汉平阳人。少隶户曹，为小史，涉猎经史。天福中，苏逢吉为户郎时，少帝居潜，淑为侍卫，识逢吉。后逢吉缘他事怒淑，白于少帝，帝将杀之，淑觉而北遁，济河入契丹，合家被诛。淑至契丹，亦为诸司史。开运三年正月，德光兵入京师，驱迫少帝，安置黄龙府。淑时从，乃办移檄，因纪述其起居，为书三卷，名幽懿录；盖以少帝比周幽卫懿也。后其书传入中原，永叔得之，以备五代史云。 
　　余亦有感而作书曰南烬纪闻，此盖二帝北徙实录；与石晋颇相类。呜呼！王淑恨家属被诛，而扬其辱，非忠也，非义也，余敢尤而效之哉？惟愿此书南播，使宋之子孙目击，动以卧薪尝胆，誓灭雠虏，雪冤涤耻，廓清中夏，俾吾父子复覩汉官。威仪不终，沦于左衽，是所孜孜而仰望者也。时□昌丁巳十一月初三日，冀之炎氏序。 

　　●一　汴京失陷 

　　靖康元年，正月初六日立春节。先是太史局造土牛，陈于迎春殿；至期，太常寺备乐，迎而鞭牛，此常仪也。是月初五日夜，守殿人闻殿中哭声甚哀，及击扑声，移更始止。洎明视之，勾芒神泪流滴沥，襟袖俱湿；牛首堕地，有刀斧痕。吏白有司，重加修补，以终其事。识者知其不祥也。 
　　初九日，边报金人留兵河朔，犹豫两持，似欲复犯京师。太上皇遂出南熏门往南京。十九日，报金兵分布河上，何灌梁师成弃城走，金人遂渡河。二十九日，兵至毛駞岗驻扎，居民奔避入京城，老幼死者，蹂躏于路。复有强壮刼掠外城，遭其屠戮二千余家。二月初二日，金人围京城，攻诸门甚急。十二日，以聂昌为都守御提举司。虏使入城请和，以黄河为界。二十一日，金兵退驻封丘县，京师解严。仍需索金银羊酒为犒，岁币比契丹增一倍。朝议皆许之。 
　　三月初二日，金兵北返怀州。其相国粘罕有文字至军前，其略曰： 
　　南宋欲出和好，许以岁币割河之请，未有定议。今大军且至河北诸郡，以俟其可否。彼若不从，则我已持其物而求其遗，此计之上也。 
　　于是金人虽佯言北渡，其实河之南北军马，未尝解也。初九日，金加粘罕征讨大元帅便宜行事，且降书曰： 
　　南伐之兵，已踰河界济洛，直扺汴邑，汤武之威，不是过也。当甘词诱和，以俘其主。比闻彼上皇南奔，可俟彼入京，并兵攻陷。俘虏以归，系颈以帛，朝于宗庙，我之愿也。昔我攻契丹，童贯持贰以俟我衅。今我得势，安可不顺天命，歼灭残宋，而兴不世之业！昔楚本小国，尚能诛灭陈蔡，今我师风行电扫，前破契丹，如摧枯拉朽，乘势不取，将贻后悔。彼上皇之南行，盖欲顿兵江淮，以图救援。俟其回京，并力困之，此万世一时也。若欲议和，以河为界，实所未当。天辅九年二月二十一日，下元帅府施行。 
　　十五日，粘罕遣人入城，上书请岁币金缯车辂卤簿仪式，又索移文河北诸郡，目下罢兵交割。二十二日，金人收河南北岸军马北去。 
　　五月，少帝上书，请上皇归京。八月，粘罕大军屯驻蓟郡，遣使至京，贺上皇还京，实窥伺也。九月十一日，粘罕又遣使入京，需索金缯求和，以缓我师。朝廷大臣，皆浅陋庸鄙，又天夺其鉴，上下苟安，不复有御边策也。 
　　十一月十七日，河北报粘罕下令南侵，已及河界。十九日，复围京师。二十五日，京城攻陷，北兵入城。二十六日，粘罕遣使谕两宫幸虏营，面议割地讲和事。十二月初五日，遣兵搬运书籍，及国子监三省六部司式官制，天下户口图籍赋役，及宗室玉牒。初九日，又运车辂卤簿，太常乐器，及钟鼓刻漏；因是朝廷仪请法物，取去无遗。 
　　十九日，京师雪深数尺，斗米三十贯，贫民冻饿，遍泣街衢，死□盈路。金人又纵兵剽掠富家。有一酋长在天津桥上驻剳，甲士百余，人民不敢过。遇有衣可遮体者，即剥而杀之；妇女美丽执之。城中士民，俱闭户不敢出入。时有柔福帝姬侍从三十余人，将欲入内，酋长叱令出轿。帝姬曰：「我公主也，天子为我兄，安得出见番将？」声甚厉，促左右速行。酋长怒，使人拽止之，又令执出，使徒行。酋见而笑曰：「美妇人也！」问：「汝有夫乎？」帝姬泣不敢对，良久曰：「今两国已和，汝安得如此无礼而辱我？」酋曰：「我兄为国大臣，富贵无比。汝能为若妻否？比南朝富贵也。」使之徒行，复顾为帝姬曰：「小臣有香缨一枚，可代兄作定物。」遂于怀中出囊以献，帝姬不肯受。酋执其手授之，乃笑而退。后皇族北去，帝姬竟为番将兄所得。盖粘罕兄弟三人：长即粘罕，为元帅；次泽利，为北部大酋长，昔灭契丹擒天祚者，即此人也；次野利，为大将，围京城先发陷阵，领兵驻天津桥是也。 
　　二十一日，金使至京，言北国主有令，于京城中选十八岁以下女子千五百人充后宫，于是二十四厢，逐坊巷搜求，驱迫出城。父母嚎呼，声震天地。其中多有被金兵淫污留匿，既不出城，亦不归家。 

　　●二　帝幸金营 

　　靖康二年正月朔日，金遣人入城朝贺，君臣不成礼。初九日，北主下令粘罕曰： 
　　比闻尔已破汴邑，所献物色，不甚为急。可速择异姓，立以为主，以慰民望。矧我素居北土，南方非我所便。南宋二主，可令来朝，事贵速行。 
　　十一日，粘罕遣人请车驾至军中议事。十三日，金军前降指挥，称北国有圣旨，先请契丹国海滨侯耶律延禧，及西夏王李智元，南宋皇帝等，并大元帅粘罕，同上大金皇帝徽号。乃令有司择日行礼，请帝于十五日到营，署名进表。十四日，再请车驾来日出幸军前进表。 
　　十五日，帝不肯出，金遣人入城，将所上尊号表，请帝署名。内云：「辅天佐运应道法古至德皇帝叔父」，其后云：「臣侄南宋皇帝某」。上观之，呜咽泣下曰：「朕上失孝道，贻忧上皇；下失仁道，祸及万民。今两国和好，苟有屈己以全仁道，朕复何辱！」金使持笔敬请皇帝书名乃去。 
　　十七日，金遣使入城，称北主有命，宣示南朝皇帝。上使至撷芳园见太上，太上令左右接书，书曰： 
　　北国皇帝付兄南朝宋皇帝。近者北辽不道，杀我无辜，朕已歼灭，以宁人民，以开皇图，统有华夏。比缘奸人童贯蔡京等，诖误两朝，以致祸乱，劳我师旅，远至汴邑。顺时吊伐，克遂和好。叔侄是法，进币是行。兄可应命，保育太和，以抚万民。以河为界，万载一决，我无伪言，兄其知之。天辅十年月日。 
　　其词草率虚伪，甘诱不实，文多不备载。其使又口传北国主云：「皇帝起居南朝皇帝，今已结为兄弟，请勿一切生疑，仍可罢兵。今将到珠袍一领，是北国皇帝朝服，今献上皇帝，请收领。」良久，又请帝进表。太上曰：「今两国通好，但可称书，不可称表。」使者怒曰：「北国皇帝本意废赵氏，立别族，如天皇故事。我元帅诸贵人极口劝谏，其事始止。陛下如不顺从，其事仍不可已也。此回大兵既至汴邑，与去年不同。幸陛下明察，不可因是而乱大计。」帝叹息不已，勉从其请。 
　　二十一日，金遣人入城，出榜市中曰： 
　　元帅奉北国皇帝圣旨，今者兵马远来，缺少犒饷。既两国通好，须给金一百二十万两，银二百五十万两。 
　　于是金人拘执开封府尹何■，分厢搜刮民户金银钗环等，星珠无遗■如有藏匿者，刑及全家，动辄杀害，民不聊生。 
　　二十三日，金遣人持北国书入城内云：「今两国讲和，所有合行事件，仰元帅府请南朝皇帝到军前面议可否，申奏前来。」二十九日，金遣使请车驾出城，并賷到北国皇帝书曰： 
　　今已破汴邑，二帝不宜复居帝位，宜于宗族中别行择立贤君为宋国主，仍去皇帝号，但称宋主。封太上为天水郡王，少主为天水郡公，于东京外筑室居止。文字到日，仰元帅请宋国主到军前公同商议申奏。 
　　使者又曰：「粘罕元帅数遣人请陛下出城议事，陛下不肯出。今发到北国皇帝手诏，陛下之意如何？」少帝曰：「有公卿在，退容商议。」使者曰：「决于公卿，恐祸在不测。况北朝皇帝宽慈正直，不比南人反复，速宜思之！」使者词色俱厉，不拜而去。 
　　二月二日，粘罕遣左军统制郎游丽将铁骑七百余人至门内，口称：「有两国利害，愿见南国主。」左右入奏，少帝登门。郎游丽厉声曰：「元帅遣我上闻国主，前日已曾遣人将到北国皇帝圣旨，所议事理如何，更无一言相报，使我元帅无可奏知北国皇帝。今特令我来问国主，其事如何？仍无定见，恐在两三日内，祸生不测矣。缘两国讲和在前，不欲仓卒。今先此上闻，伏取指挥！」少帝曰：「已择今月十一日出城，诸事候见元帅面议定夺。」使者曰：「若十一日不出城，元帅更不来求请商议也。」复白少帝曰：「我众人七百余口，欲得少犒饷，每人要金一两。」时藏库金帛并已罄尽，乃于宫中索得金环钗钿八百两与之，不谢而去。 
　　十一日，车驾出城幸虏营，百姓万余人扳辕谏曰：「陛下不可出诣军前。虏性叵测，恐事生不测。」涕泣阻扼，帝亦泣下。宋臣范琼按剑怒曰：「皇帝本为两国生灵，讲求和好。今幸虏营，旦去暮回。金若不放车驾出城，汝等亦无生理。」百姓俱怒。争投瓦砾击之。琼怒，即挥剑断数人手，遂出城。至虏营前，军吏止皇帝于小室曰：「元帅寝未起，可俟于此容报。」移时，有小黄头奴至前曰：「元帅请国主见。」帝从行至阶下，元帅降阶下执帝手曰：「远国酋长，不知中国礼仪。」乃曲躬揖之，升阶命左右坐帝于室之西隅，移时不语。左右皆持长矛大刀侍傍，少帝只仅有阉宦周可成一人而已。 
　　粘罕命左右取前日北国诏书别立贤君者示帝。帝视之，不复语。粘罕使左右白帝曰：「元帅敬问国主，其事如何？」帝曰：「苟利生灵，敢不从命！以息兵革。」粘罕复命左右白帝曰：「既如此，请国王暂归幕次，等候北国皇帝圣旨。」乃使人揖帝仍还前小室中。俄有人进饮食，少帝不复举箸。移时，帝语左右曰：「可告元帅，令我回去。所议事既从，无余事。」少刻，左右白帝曰：「元帅方进表，请国主同发，来日早行未晚。」帝默然。至日暮，左右并进乐，帝唏歔不能饮食。是夜寒甚，帏幙风急，坐不能稳，倚案凭立。左右或相劝勉，帝无语。五更，有人至帝前曰：「元帅有令，请国主到营，会同发表。」帝随行。其人引至帐下，旋次升阶上，惟一案设香烛。粘罕以表示帝，其略曰： 
　　臣侄南宋国赵某，今蒙叔父北国皇帝圣旨，令某同父退避大位，别选宗室中贤者，立以为君，敢不遵从！公同元帅申发前去。其所居止，及择别贤族，未敢专擅，先此奏闻，候允从目别奏具请。 
　　书后复如前请，命帝署名。帝从之。封缄毕，帐下驰一骑黄旗素马，賷发前去讫，方命左右设座，粘罕南向，帝东向。 
　　俄有一紫衣人自外至，粘罕与帝并与紫衣人下马升阶，西向揖之，各就坐。粘罕使人白帝曰：「此北国皇后弟也，传谕至此，催促陛下议事。」帝唯唯。天寒进酒，帝饮二杯。紫衣者曰：「陛下且宜止此。晚刻，面奉北国皇帝商议事，共陛下说。」乃相揖，令左右仍引回幕次。帝回顾，粘罕与紫衣人尚同坐。 
　　帝至幕中，天尚未明，少憩，风正寒，不成寐。左右有彩衣者，语帝曰：「臣河北人，本系陛下赤子，因为金人所掳当执事，今使令监视陛下。但恐一入虎口，无由出矣。陛下若履节于适间之紫衣人，庶几少有更改，不赐无□归□。望陛下勉之！」语讫，回顾而去。良久又来，手持羊肉一块进帝曰：「陛下可少食以御寒。」帝却之，因问彩衣者曰；「汝何姓名？今为金国何官？」曰：「臣姓赵名保安，粘罕亲吏。有妹二人，今皆为粘罕姬妾，故命臣为亲从，以察陛下动静。一因问其人曰：「早间所来紫衣者何人？」答曰：「姓野耶名葛多波，今为十七军都统，位在粘罕之上。要取选到入宫女子一千五百人，三两日后行将北去也。」 
　　少刻天明，有褐衣番奴十余人侍列左右，语言不通。俄报统军来相见，帝迎之，即紫衣人也。帝逊之坐，语言不可辨。帝但卑礼求其周全为意，亦少不回颜色。顾左右指瓶中物，因以酒进。紫衣者举大杯连沃四五觞，帝亦举三杯。顾左右谓帝曰：「兀移大都。」左右解之曰：「安心也。」盖番语兀移为安，大都为心，长揖而去。 
　　十五日，帝在幕中，粘罕使守卫者传语云：「候北国皇帝回命到日可归。」十六日，粘罕使人掖帝至帐下，升阶东向。俄有吏持文书若案牍者示粘罕，阶下刀斧簇拥一紫衣贵人，视之，乃宗室士侃也。粘罕谓士侃曰：「现今宗室中择一有民望贤俊者，同你及合朝大臣，保明密地申奏，以准备北国皇帝圣旨到时，别立君长。」语毕，挥使退去。又拥一皂衣吏至阶下，粘罕使人谓曰：「汝于东京城内，择一宽广寺院，欲于其中造二王宫，速速置办！」语讫，挥使退去。帝起白粘罕曰：「所指挥已经一一从命，容朕入城视太上安否，以尽子道，实元帅赐也。」粘罕首肯，命左右进酒食。帐下伶奏乐，唱言奉粘罕为太公伊尹，粘罕不喜曰：「太公伊尹，古圣人也，我安敢冀其万一？」视其人而语帝曰：「这几个大宋乐人，今日好公事。」笑而止之曰：「来日教足下入城，安慰太上五七日，北国皇帝文字到时，再来相请，不可推却。」良久，遣左右送帝归幕次。又有人传元帅命曰：「来日一面回城，不须更来帐下也。」 
　　十七日五更，绿衣者来，谓帝曰：「元帅有命，任陛下还宫。」良久，复进饮食。天明，有数人引帝出幕，至军门，遥见禁卫列于外户，迎车驾回城。 

　　●三　二帝被执 

　　二十一日，大雨雹，城中剽掠尤甚，难民号泣者，夜以继日。金人纵火毁戴楼门。二十二日，粘罕使人入城白帝曰：「前日所言择人择地二事，可速计处。三月间北国皇帝有文字到，便要用也。」帝唯唯，一面议论，众皆以康王及南安寺为言。二十四日，金人催促二帝来见，帝乃以康王及南安寺为书以复粘罕。二十六日，金人复命曰：「来日父子遣康王到军前见元帅。」 
　　二十七日，上诣撷芳园见太上皇，相持涕泣。郑太后在坐。少帝曰：「臣不孝不道，致贻君父之忧，万姓之祸，杀身不足以塞责。今北人见迫，日以择人为言，臣与陛下吉凶共之。若以康王为主，不失宗庙社稷，祖宗之幸也。」时康王之母韦妃在侧，抗言曰：「两宫今许以康王继中兴，然外镇须假主盟者，陛下可驰书四方有兵赴京。金人狡诈不测，恐不止于择贤。虑其祸生不测非细，二宫必不可留京师，惟陛下熟计之！」 
　　二十八日，皇帝与太上同晓膳，粘罕遣使问太上起居，且传语曰：「北国皇帝起居南朝皇帝安心无忧。」三十日，粘罕使人入城，献太上酒十杯，称言皇帝所赐。三月初二日，遣人将一纸诣太上，一纸诣少帝前曰：「今日北国皇帝文字至，所有施行事情，请车驾到军前听指挥。」又遣人请太上少帝并至军前议事。至晚遣人不绝，又云：「太上未出城，皇帝不妨先至军前。」 
　　初三日，车驾出幸虏营。至帐下，粘罕上坐而言曰：「今北国皇帝不从汝请，别立异姓为主矣。」使人持诏书示之，遥远不可辨。遣人拥帝降自北道，入小门，至一室，篱落疏缺，守以兵刃。自辰至申，未得食，饮泣而已。先是帝将出幸也，书「便可即真，来救父母」八字于衣领，付宰相何■，以召康王兴兵，以图恢复。且在中途分咐开封府尹曰：「赵氏请孟子检讨付来。」盖隐语，其意乃指延寿孟太后也。自是帝在室中至日暮，始有番奴持食一盘，酒一瓶，置帝前曰：「食之。」帝泣曰：「父母不复顾矣！」番奴曰：「无忧，父母旦晚与汝相见也。」逮夜，无床席可寝，寝处仅有木櫈两条而已；亦无灯烛之类。窗外时闻兵甲声，天气正值凄寒，帝达旦不成寐。 
　　天明，有人呼帝出，曰：「太上至矣。」帝急出视之，见数人戎衣，引太上由旁门小道而去。帝欲前备问，左右拽止之。帝哭不自胜，而至小室中向隅独泣，左右勉止之。初四日至十五日十余日间，后妃王族及诸王累累至军前，日夜不止。太上与帝各居一室，及后妃诸王各不相见；惟郑太后及朱后相从。其它妃嫔并诸王公主，各为金人分散前去。全城百姓，号泣七日不止。其前扳阻二帝车驾不便出城者，俱为范琼所杀。今后不叙诸王诸妃主所历，但记两帝后行迹矣。 

　　●四　胁迫北行 

　　十六日，粘罕坐帐上，使人掖二帝至阶下，传北国皇帝命曰： 
　　汝父子上负祖宗，下负民物，恣为奢侈，颠倒是非，信任奸佞，以致结怨邻国，天人共弃，不可复君。宜择异姓以代宋后，令元帅府责开封府吏以保明册立。仍令赵桓父子前来燕京，着元帅府差人发遣！ 
　　二帝闻诏，相对涕泣无语。粘罕又问：「所择康王，今在何处？」帝曰：「不知。」粘罕曰：「急驰书开封府召康王！」 
　　少刻，帝与太上共入一室，防卫数人，皆丑恶番奴，言语不辨。竟日惟进一食。至夜，宿于竹簟上。时天气严寒，冷风刺骨，防卫人取茅草黍穰作焰火，二帝亦与之，同坐享火至天明。是日，粘罕命左右以青袍易二帝所服，兼以寻常妇人服易二后之服。遇番奴饮食，即呼二帝共之。其中点狡者，犹有怒色。窗外兵甲甚众。 
　　十七日，粘罕使骑吏持书示二帝曰：「元帅令遣汝北赴燕京，南朝皇帝另择异姓，已召康王至军前，同往燕京。」又以保明文书示帝曰：「已立张邦昌为帝，国号大楚。」二帝惟泣下。时郑太后初经丧乱，心腹作楚，痛不可忍，卧于木櫈，几次欲绝。朱后与之抚摩。四人相对涕泣。骑吏怒曰：「元帅令已下，来日发行，诈病欲何为？」少帝曰：「我母心腹痛甚，君不见其面色，安敢诈伪？我失孝道，使父母至此。倘蒙见怜，以杯药或沸汤见赐，他日当图厚报。」吏领之，叱左右以沸汤一杯进。后饮之，痛稍辍，乃泣而言曰：「妾之不幸久矣。国破家亡，虽生何益！」是夕，宿野寺中。 
　　十八日早，骑吏促行，牵四马与二帝后，乘之北行。二后不能乘，吏掖而乘之。郑太后病未愈，伏鞍上。行十余里，路傍有数父老见之，泣下曰：「皇帝父子北去，我等百姓何日见太平？」因奉上饭羹二盂，帝后分食之，粗粝不能下咽。骑吏从行者五百余人，衣袍与二帝有一色者，不知父老何由认识？问之，云：「我等久闻车驾将入燕京。今见面色不同，故知之耳。」少帝曰：「我母有心腹痛病，尔寻有汤药一愈否？」对曰：「无，止有炒盐，能除痛腹之疾。」遂煎而饮之。骑吏怒其迟滞，有误期限，催促甚急。 
　　其掌行千户，自言姓幽西名骨禄都，常以言戏朱后，复又无礼。途次，朱后下畦间便溲，骨禄都从后执其手曰：「能从我否？」朱后泣下，战栗不能言。随亦病作，难以乘骑，骨禄都乃掖后同载马上而行。至晚，约三十余里，宿处乃阒寂一室，寒月初上，照见廊庑。骨禄都使人爇火烹食，以啖二帝于他室。二后皆病，不能食。骨禄都乃自煎羊肉粥饲之，曰：「汝二妇休烦恼，我护你到燕京去。」是夕，郑太后病稍间，而朱后惊悸不已，心腹作痛。骨禄都以手抚其胸，祝曰：「病已！病已！」又曰：「尔强之！尔强之！」其无礼如此。天明，言于少帝曰：「为我说尔妻，善视我，我当保汝以相报也。」 
　　十九日，至东明镇，骨禄都与帝后同早膳，村落荒芜，兵燹后百里无人烟。时二后疾少愈，少帝泣下不止，不能食。骨禄都怒曰：「汝在汴京，妃嫔三千余口，皆流徙北去。其中美貌女子，为人取去，亦复不少；何独惜一朱后，不以结识于我，以作前途之托乎？且我本非番人，原是宋人。因以妹奉元帅，故得致身富贵。原籍河州，本姓王，今名幽西骨禄都，乃元帅所改。汝父为官家时，采花石纲之役，虐使天下人民，苦不可言。尔父子今至此，乃天报耳，尚何悲哉？」二帝闻之默然，不复敢言，惟吁嗟而已。 
　　二十日，至封丘。早间至山坡，各人饮食，马囓草水，共于一处。时雨初霁，泥滑难行，二帝后皆在泥中蹲伏。连日风霜饥渴，面色黧黑，目睛皆暗。傍有水窟，太上误堕其中，衣服沾湿，骨禄都拯而出之。马惊跳跃，又伤郑后之足。朱后手绞太上衣，去其水，扶上马以行。是夕，宿驿馆。 
　　二十一日至二十三日，行抵黄河岸，忽见一舟自北而来，上立皂旗，中有紫衣人谓骨禄都曰：「北国皇帝传命，着四月十五日至燕京，今已三月尽，宜速行，毋违限期！」骨禄都频目朱后，且哂之。紫衣人知其情状，拔剑执而喝之曰：「汝本河州一鼠贼，我抬举用汝至此，安敢与妇人私通，以致缓行程，获罪不小！」遂立斩之，投尸于河。顾复问妇人何人，少帝曰：「此我妻朱氏。骨禄都屡行侵暴，哀苦无告。今得将军诛之，深雪我耻。」紫衣人曰：「汝识我乎？我乃元帅之弟泽利也。」帝感谢而去，后亦拜之。暮抵河北岸垣县之西安镇驻宿。是时泽利所领兵千余，新旧共二千人剳寨。泽利命置酒与二后同帝共饮之。二后不肯就席，泽利曰：「汝病不能饮，可持二杯饮汝二帝。」乃遣二后入室饮帝及太上。 
　　二十四日，入卫城，同坐饮食。泽利已醉，命朱后唱歌劝酒。后辞以不能饮，泽利怒曰：「汝四人性命，在我掌握之中，安敢如是不遵！」遂执鞭欲击朱后，傍有某知县劝止之。泽利又起拽后衣与并坐同饮，后怒，欲以手格之，力不能及，反为泽利所击及面，赖知县复为劝止之。朱后是夜被其淫辱难堪，且泣而厉声曰：「愿速杀我，死而无恨！」回身欲投墙下碰死，左右急止之。知县曰：「将军须从缓，不可如此辱他。北国皇帝要他四人活的进见，公事匪轻。」酒罢，各各散去。是日，四人无晚食，泽利使人监视愈紧，执缚愈凶，骂詈百端，凌辱不堪；惟待朱后稍宽，正泽利处心之不良也。 
　　二十五六两日，至徐村。自信县到徐村二百余里，并无人烟。泽利叱令骑卒，先将文字飞报。先是真定府留一半护卫，是日申时，遇北来军马五百余人。其首领来见，泽利下马作礼，语言莫辨，仅闻其一句可晓：「巳遣四太予下江南建康也。」 
　　二十七日，至白水镇，朱后又欲投河，郑后掖止之，泽利怒曰。「可缚之！」与郑后连索练系缚，夹于马队中而行。正趱路间，忽望见前有一堡，极其高大，旗帜挺竖，上书「周定」二字。良久，寨门开处，有士兵五百余，前来冲击，泽利挥兵合战，流矢正中太上旁首一番人之胸，太上甚惶惧。其兵乃河北乡民，聚集强壮，保护闾里者。由辰至申，乡民败走，驻军大林中。泽利呼掳获者，指帝后而告之曰：「这四人是你南朝帝后，如今放你回去，报告诸乡村，即日早早归降，以免生灵涂炭。」遂叱令二帝二后自称我是南朝官家，今往燕京朝见大金皇帝。乡民不觉泪下，谓二帝曰：「我这一乡周定，聚集二千余人，北连真空，南接怀卫，约计有三十余处，日日引兵南望，要想见大宋官家，同去破杀番人。今官家被他掳去，我辈各处乡兵，不久当自散也。又闻康王在南边做官家，不知如何？」泽利曰：「康王亦被捉了，后面就来。」语毕，挥使乡兵散去。是晚，帝后皆野宿于地，并无铺垫，上无遮盖。夜半微雨，衣久垢腻不堪，又加沾濡，秽臭难堪。后雨大作，拖泥行数里，及寺，驻军于中，方得小憩，但遍体泥水，莫可如何。 
　　二十八九两日，并在荒野中行，不计里数。诸番人在马上食干粮肉脯，亦有所掳食物，取火煨啖。帝后亦稍得分余食，勉以充饥。 
　　三十日，泽利解衣数件，泥皆遍身，叱令朱后洗澣，后不能举动，郑后共同洗之。帝及太上亦于水边自洗身上泥污衣服。是日，天气晴明，眺望山青水绿，石涧流水，清澈可爱。方驻军少歇，忽见北来一人，手执文字，至泽利前曰：「速行为是。」泽利遂催趱起行。其传命者，鞭马向南而去。 
　　四月初一日，至真定府城下，不入城，催促急行，亦不住歇，祇于马上取轻粮充饥。至晚行百余里，宿一古寺中。 
　　初二日，军马至寺门外，泽利立正门上遥。见一簇人马自南来，约计五百余人，中间拥十余人，皆是皇族。内有柔福公主等，皆着青袍，与帝后相见，对视而哭，左右促行，不及一语而过。移时又有一队前来，军马三百余，亦有皇族二十余人在内，行急如前。少顷，复有军马至寺前，谓泽利曰：「此中有康王在内，先往京也。」言讫驰去。如是累累不绝，凡过军马七八队，皆有被俘皇族在其中。两帝后悲泣无语。至日中始催行。日晚，探骑报云：「有乡兵千余，在前寺屯驻。」泽利叱左右分兵一半，前往抵敌；又遣一半，拥卫前行。至夜半，回报杀退乡兵，得粮食而退。 
　　初三日，过一坡，见傍有死尸堆积，秽臭不可近。狼兽方在囓嚼尸肉，见人惊窜。乌鸦羣噪，方广百丈。竟日行陂野中，时天气渐煗，行至路，口燥无水可饮。帝渴甚，终不可得滑滴也。 
　　自四月初三日至五月半，其间所历，皆旷野荒郊，又且拘执更急，虽便溺亦必持刀随后。俟后亦不记期日。是日忧饥渴甚，亦不能复忆日月，但云或日而已，阅者约略记其次第可耳。 
　　或日，见一乡村，人家约数十户，迎谓泽利曰：「北国皇帝因我们投降，封此地为归顺县，差命王六郎为知县。」俄有一褐衣人前拜泽利，奉上酒食，泽利受之。其次军伍，各有所饷。二帝及后，亦有饮食，较前俱极丰腴。 
　　或日，至一县不知名，亦有官出迎，如前具酒食见泽利毕，次见帝后曰：「小番娶得肃王女为妻，要见二后。」乃引一女子拜于前，已变夷人服矣，视帝后而泣曰：「吾肃王小女珍珍也。呼郑后为婆婆，朱后为姆姆。我前日被兵马拥至于此，首领万户与知县是弟兄，将奴与他成亲纔六日，前日至此县中。诸王女只十七人，皆被番人分去，为妻为婢，东西分散矣。」拜讫，知县仍引去。是夕，宿一豪家，其主待泽利甚恭，中夜置酒，命妾三人劝酒于庭；又令兵卒数辈缚帝后于庭下，便溺亦不自由。视劝酒妇人皆绝姿。良久酒罢，泽利去宿别馆。闻诸女相谓曰：「我与汝皆皇孙女，当前伯伯做官家时，好事都不知；公公做官家时，还快活。今落他家做奴婢，何日出头？」互相流泪。俄而被人呼去。 
　　或日，至一州，忘其名，城郭高峻，人烟稠密。泽利安宿驿馆，知州来见，并各官皆见。市中亦有番人做买卖。俄有本州岛岛百姓来至驿傍，方悉帝后被执蒙尘，往往有流涕者。或低声曰：「东京官家张邦昌，原是金国所立，纔做不久，仍是康王接位。大金官家怒发，已差命四太子倾人马去征讨。」二帝隔窗闻知，始得康王确信。前日所云在队中，乃番人狡妄之语。 
　　或日，到一县极荒残，祇有破屋七八间，城廓倒塌。路旁见有一女，约年二十许，垂泪而告曰：「我乃南朝皇帝孙女，因病不能行，大军弃我于此，不能存活。」乃拜太后曰：「带取奴家去。」后不敢留。左右报泽利，急趋视之，微笑曰：「真美女也！」遂命左右搀扶上马。是夜，宿于野寨，泽利乘醉，极力淫污。女实当不起淫秽，求免之声，不忍闻也。帝后亦置不敢问。次日遇酒食，必分及此女，谓朱后曰：「你不及他多多矣。」 
　　或日，过一城，不知是何州县，止有番兵二千余人，并无居民。其首领见泽利再拜，以怀中文字呈上，泽利呼左右，全易帝后衣服冠帻裳服，皆如罪囚状，坐小室中。又有一人持文字示帝曰：「依我作表达燕京，两三日就到矣。」其文引孙皓刘禅及晋愍石少帝故事，尊称金主为汤武唐太宗，先灭契丹，又灭南宋功德巍峨，并请罪免赐死之意。持文字者呼左右取纸笔，促帝草之，其略云： 
　　亡国囚俘赵某，并男某，及归妾郑氏朱氏，稽首再拜大金辅图佐运应道法古至德皇帝陛下：重念某乘祖宗基业，立民为国，不能上顺天命，下抚万民；听谗臣之言，结怨外国；徇贼臣之求，积衅华夏。今一家被掳，百口分飞；父子二妻，听命机下。伏惟陛下德过尧舜，威胜汤武，既已灭宋，当立异姓。而微贱之躯，尚祈哀宥！幸有赦文，若延残喘。 
　　文成，多有删改。末有云：「愍怀幽厉，未有如今日之惭；汤武文高，曷敌此时之举！」是日作表毕，又行二十余里，及夜深月明乃止。 
　　或日，至一官府，牌曰「收复新门」。旁列兵刃二十余人，甲士六七十人，传呼二帝进见。二帝入门，须臾，见堂上金紫人衣朝服，侍卫甚众，引二帝北面再拜。有人传语曰：「将他去见海滨侯毕，来日入城，再见郎主。」言讫引去。复入一门，见一胡服番人，首无巾帻，立庭砌傍，若有所俟者。左右指谓帝曰： 
　　「此契丹主耶律延禧是也。与汝罪状相同，在此未了公事。」言讫，复引帝坐一小室。少刻，延禧亦入小室中，已有巾帻，揖于二帝曰：「我契丹与大宋南北二百余年，未尝绝和好。一旦遭于奸臣所误，彼此俱受难于此，如之奈何？」又曰：「公父子如后日见北国皇帝，设有赦宥之理，亦未可料。我在此三年，尚未了绝。」帝曰：「何事未了？」延禧曰：「我祖遗传尚有百穴珠一粒，大如鸡卵，上有百穴，每遇月圆之夜，向月照之，一穴即生一穴珠，自然落下，以绛囊盛之，每月得珠百粒。又有一件通木香一段，其长尺许，以沸汤沃之，取其汁洗衣服，或洒木石屋宇，以及花草之类，香气可经年不散；又可治疗百病，服之立愈；又焚之能降天真。当时我国为大金所灭，失去二物，不知已在何所。今大金皇帝拘执延禧，立要二物，缘此三载未能释放回国。我妻子眷属，尽皆离散；有为此间官员贵人之奴仆，有为富贵家作妻妾者，萍梗飘零，言之可伤！」帝问：「此间为何地？」曰：「此处是平州界，去燕京尚有七百余里，公其勉之！」良久，引延禧出，次立檐下。有数甲士拥一番囚至云：「是车咽面单于被俘到此。」其人大骂，语言不可辨。主者命以刀断其舌，牵出斩之。车咽面之妻甚美，将拜为夫请命，主者怒，亦命斩之。并小儿三四人，并用木棍击杀。 
　　复引二帝出门，见二后尚立墙下，掩面而哭。同行至通衢，叱令上马，鞭之疾驰。复出一门，向北而行。路傍花木甚多。有急走二十余人，往来不停，云是郎主召四太子下江南，盖番人不知二帝为江南天子也。时有三南人为卒者，相谓曰：「五月初一日，康王在南边即位了。今日已经十日，四太子去后，不识如何？」余语低不可辨。少刻，左右催行，至晚约行五十余里。其时近暑，帝后衣服垢腻，遍生虮虱，污发结月?直如囚徒，已无复有贵人气象矣。趱行三日，不见泽利，亦不知其何在；军中左右，时时诡传其言语，亦不甚能辨。 
　　行及数日，有人呼帝出，谓曰：「今四太子大军至，汝当见。」路傍一寺，四太子拥胡床坐台上，引帝后拜于台下。四太子曰：「汝父子无道昏愦，致有今日之苦。若当初崇信我家言，誓海上之盟，共灭契丹，分其地土，一旦何至今日如此？奈汝不明天命，皮与契丹连和，坐对成败，彼胜则助彼破我。不料我已胜矣，犹不从求于我，此汝之愚一也。暨我兵既破汝国，我皇上悯念生灵，与汝讲和，以河为界。汝又不服，劳我师旅远征，此汝之愚二也。汝祖宗基业，不能守成，内则奢侈，外则结怨，兹一旦绝灭社稷，尚不求死，偷生人世，汝之愚三也。」帝俯首伏地，汗流肩背，不能辨答一语。极呼左右取笔砚伺候，叱令少帝作书，招刘光世韩世忠刘锜等速速回兵。复又言曰：「今日夏至节令，赐汝一杯酒吃。」叱令左右斟饮四人毕，又曰：「你等往朝，皇上无杀汝之罪，无庸战栗，免不失侯王也。」言讫，遂上马而去。但闻鼙鼓之声，震动天地，冲晌凌霄。二帝不禁神魂俱堕落矣，犹如一木偶耳。 
　　二后自出汴京以来，虽马载而行，但足上生茧，不能行步，肌肉消瘦，与二帝俱不类人形。又时时被监押者诟詈鞭扑，欲死无由。又将四人衣袂互相结缚，无晓昼夜。二后与番奴连衽合手，并坐同食。 

　　●五　朝见金主 

　　又行五六日，始达燕京，盖契丹之旧都也。城阙壮丽，颇类东京。到后候金主登门，左右执二帝后入门跪拜讫。其门下左右两傍，侍列金紫衣或深衣或褐衣或伞或笠或骑或车约数百人，皆呼万岁。良久，传诏赐巾帻与二帝。又有内侍二人，自门内出，传旨曰：「皇帝命汝，赐巾帻衣服沐浴。既来我朝，前非悉屏赦免！」遂于袖中取出赦书，引二帝入都堂，见宰相上坐，问知为朱孛堇相公也。帝再拜，孛堇答拜。内侍将赦之文不载，惟末句云：「赦赵某父子之罪，免为庶人。」引帝金阙谢恩讫，仍引出阁门四驿馆中，宣敕曰：「来日引见赵某父子等四人常议。」是日始知为五月二十一日也。 
　　五月廿三日早，有客使引帝入朝，皆巾帻青袍，二后仍常服，至殿下，北面再拜。金主传赦书，帝为重昏侯，太上为昏德公，各于燕京赐宅居住。帝后拜谢毕，左右引入一小室，有衣褐番人坐堂上曰：「此燕京元帅也。」帝亦再拜。皂衣吏呈上文书于元帅，乃挥笔署其末，命引去。皂衣吏引帝出大内门，从行护卫者二十余人，经走十余街，始至元帅府。入府门，左转廊下一小室，呼帝后坐。其中并无椅櫈，惟砖石两三块而已。时帝因终日仆仆惊惶，不欲饮良，居止不宁，日惟饮水一二盂。二后俱哭泣不已，欲触死阶下，左右力劝止之。 

　　二十三至三十日，皆住小室中，外户锁闭，监守者十余人。每日惟粗饭四盂而已，相顾不能下咽。朱后有疾，卧冷地上，连日哼吟，监者犹以时骂责。帝语之曰：「汝等可怜悯我国破家亡之人，乞取些汤水来救我妻！」左右怒喝曰：「吾国中所禁御讳犯者，罪等杀人。汝呼闵字，已该死罪，还要呼汤唤水！」再求之，不应而去。 
　　六月一日侵早，一人引帝后至元帅府庭下再拜。左右呼喝，如点名画卵状，良久退。时朱后病剧，不能行，监者负之而去。至庭中，双持后足，无礼尤甚。是日以后，朱后病益进，已无生理矣，哀哉！ 
　　初二日，朱后殂，年二十六岁。帝大恸，乃谓监者曰：「某妻已死，合如何？」左右白于官，良久，皂衣吏引白衣者数人，扶后尸出外，用黍荐卷之，二人掖之而去。帝哭愈悲，而不敢高声，恐监者诃责也。 

　　●六　往安肃军 

　　初三日早，有中使坐元帅府堂上，引帝及太上太后至庭中，传宣曰：「昏德公赵佶父子，可往安肃军听候指挥，来日便行，令元帅府发遣。」 
　　初四日早，府吏呼帝曰：「奉旨令汝往安肃军居住，今日便行。」帝曰：「我母病未已，略候晚行何如？」吏怒曰：「我北朝不比南朝，令在必行。汝今日到此，尚不遵法令耶？」乃叱骂不已。帝默然，不敢对，即相率步行，护卫者二千余人。自元帅府从行，至晚始出燕京北门，宿捕司房；捕司如南朝尉司也。郑太后病不能行，帝与太上互相扶掖，或时肩负。是夜并无饮食进。 
　　初五日，盛暑行砂碛中，毒风扬尘若雾，闭塞口目，又乏水泉。其时监押二千余人，为首者为伊鹅替，独怜帝后困惫，谓其党曰：「今日天气暑热，稍宜缓行，恐致他疾，有所不便。」于是得少缓。遇有泉水，令左右供进，因此郑后之病，途中稍愈。 
　　自初五至十一日，所过村邑饮食，俱赖伊鹅替劝勉供进，戒左右不许叱喝。午间极热时，得少就树阴休息。时少帝二十九岁，太上四十六岁，并皆枯槁黧黑，无复有贵人形容。此行若非伊鹅替护行，必填沟衢矣。 
　　十二日，至安肃军，土城卑薄，入其门，守卫者逐一一搜检，甚摸至郑后胸腹间，亦所不免。即他人出入皆然，盖出城者防泄内事，入城者防传外事也。历阶衢数处，方至一官府衙署，入门，帝后俱立庭下，左右喝拜之讫。知军别呼深衣吏引帝三人出门，入一小室，令住其中，送粟米浆水。后伊鹅替从外来，语帝相别安慰之意，遂出。自此帝后日住斯室。前此自春及夏，行泥水中，裳服垢腻，虮虱循行衣领，苦不胜言。独有一阿计替者，乃泽利命来守，监视二帝，至今不离二帝。左右时为帝后洗濯衣服，但语言难辨，十晓三而已。 
　　十四日，安肃军同知使人呼帝至庭下，传北国皇帝圣旨：「昏德公赵某父子，并给赐夏衣一袭。」视之，乃纱葛二端，令帝再拜谢恩。其人行至室中，已被监押者割取其半，复以旧葛生绢衣付帝曰：有现成「夏衣在此，省汝裁制也。」乃易取纱葛而去。自此后室中锁闭，惟得进粟饮浆水，每日三盂而已。 
　　十七日夜半，忽闻喊杀声甚厉，大火烛天，合城大乱。缘安肃同知有二人：一是契丹人，一是金国人；二人不和，契丹同知欲杀金国同知，刼二帝投西夏，结连易定。谋尚未发，因醉后鞭其奴，奴遁去，密告金国同知，遂统兵围契丹同知，杀伤殆尽，至晓方定。延烧屋宇百余所，杀伤七百余人。烧至二帝所居，仅三丈许而止，否则亦遭焚死矣。 
　　十八日早，同知坐庭上，掖二帝于庭下，责之曰：「你敢与契丹同知通谋，欲杀我投西夏，我昨夜已杀了也。今便要启奏大金皇帝，共你论理。」帝辨曰：「我每日被拘，囚防甚密，何敢与彼通情？」同知怒曰：「现有出首人在，你不得图赖，煞煞好公事！」帝争辨不已，同知怒令左右以鞭扑帝面，折齿流血，令人仍拽入小室中拘监，系以绳索，帝泣不敢出声。是日，饮食俱绝，赖监牢者分以少许水饭，三人均啖之。至夜，囚缚愈急，直至二十日后，不稍宽纵。 

　　●七　徙居云州 

　　二十三日，同知坐堂上，引帝至堂下，再拜宣诏曰： 
　　赵佶父子朝廷恩宥免死，着令居止安肃，乃敢结连同知李奉国，意欲叛归西夏，负恩特甚。本拟诛夷，姑体上天好生之德，免其诛戮，更令往云州居住，听候指挥。仍仰安肃军押送前去。 
　　读毕，同知命役吏引帝再拜谢恩。帝哽咽不能言，同知怒喝曰：「尚敢如此耶！你前日要杀我，我今日如何放得你过？」命左右挞帝胸，坐之于地，以柳条鞭五十余下。帝涕泪如雨，咬牙痛绝，久而复苏，立命扭锁就道。至晚，出安肃门，宿野亭中。时当盛暑，帝鞭伤处皆烂成疮，卧亭中地下，痛楚呼号，不能起坐。夜深月上，始得些少粗饭，凉水一瓯，三人分食之。太上亦因暑热困殆饥饿成疾。监押人取青草皮树枝布地下，令帝后卧于上云：「不为地气所侵，可免湿病也。」 
　　二十四日至月终，在途遭大风雨，疾病连绵，悲苦情状，不能备录。数日方达云州，拜同知于庭下，命左右引帝于圜土内，外有兵护守。三人衣带尽皆搜去，盖防其自缢也。日惟一食。在其中居处，几及两月。时秋月方明，约略中秋时候，圜土中事不复知，故不备书也。 
　　至八月十七日，有人言曰：「北国皇帝赦汝罪，令汝再还燕京，可出谢恩。」二帝出圜，望北拜谢讫。随有绿衣吏引帝复入一小室中，如前日囚闭之所，日间饭一木器，浆一木瓶。时天气渐凉，帝后日食冷水饭，腹中作痛成痢。自此后居是室将及半月余，帝后受祸已及半年，置之无可奈何，亦不愁苦。但衣裳经夏糜烂，不可御寒。监押中有慈良者，或遗以故衣，略得补缀摭盖。 
　　十月朔日，将至五更，忽闻金鼓声震天，人声鼎沸，乃同知押下将校有千户三人作乱。囚同知，夺其妻，遂共杀同知一家六十余口，复及市中百姓六七百家，至日中方定。其千户三人者，皆下马至帝居小室前，携衣服数件，自牖中授帝曰：「弃尔弃尔，我三人今归西夏去。汝国中康王做官家半载矣，慎勉之！将来必有归国之期，切当自爱也。所有监押者二十余人，我已杀之。我不能久留。」复赠帝干粮数器，各上马去。是夕，城中终夜自乱，随有千户执为乱者数十人斩于市，乃止。经三两日，别军始到城中，方定。先是监押中有阿计替者，相从半年，全得其护□之力。或谓太上曰：「阿计替被前日反者所杀，刻虽城中定乱，汝父子不复得出此门，奈何？」言未已，阿计替自外至曰：「且幸无事。」帝问其不死之由，曰：「我于死人堆中潜伏两日两夜，由是得脱。」此后阿计替仍复监视二帝。外来者千余人，盖同知官兵也。 
　　或一日，阿计替引帝至庭下，有紫衣番人上坐，呼帝曰：「识我否？」帝曰：「不识。」番人曰：「语汝，吾盖天大王也，乃四太子之伯父。」良久，于屏后呼一妇人出，帝熟视之，乃韦妃也。太上见之，低头不敢仰视。有顷，呼左右赐二帝及太后酒曰：「我看此夫人面上。」盖因韦妃为彼留作妻室也。酒罢，为监者曰：「善护之！」仍引入前室。自后得稍宽拘执，饮食略备，一冬衣服，差可御寒。 
　　天辅十一年正月朔日，金国例以是日□放禁囚，虽死罪亦得暂出。时阿计替引帝外行，散观纵步，但不许出门庭耳。帝视玩间，有一褐衣婢，口称韦夫人遣来，手持盒子，且云：「夫人传语十一官人八官人且忍耐。」遂密语曰：「闻知九哥即位了，恐早晚有归期也。」其婢遂将盒中物置帝衣袂中，奔驰而去；视其物，乃枣面油煎大饼。阿许替乃佯言：「是何奴婢，将物送与他人，速藏之！」乃引帝入室中，密问曰：「适微闻婢云：九哥即位，即何人也？」帝曰：「九哥即康王，我之亲弟。韦夫人康王生母，故相报也。」阿计替复问：「十一官人是谁？」帝曰：「我父行十一，我行第八也。」遂将其物与阿计替，并新到监者二十余人分食之。至晚，不复出。 

　　初三日，金国例以是日为放偷日，一切什物器皿，虽妇人珍宝，为人窃去，官法不禁。当家惟各自谨守，盗至则笑而遣之，他日则不然。是日有黄衣者数人，各将余食七八器，将五器为监者曰：「食之。」将三器入室中为帝曰：「食之。」视其物乃饘糜，以肉米合煎而成。帝与太上太后食不尽者，亦与监者持去。帝问阿计替曰：「此食何来？」答曰：「此地风俗，无他善事，惟设粥以饲禁囚者，与斋僧同功，故今日有人设此粥也。」帝又问：「是谁家？」阿计替曰：「此亦是韦夫人家也。」自是帝后三人，因韦夫人与盖天大王在彼，阴受其福。 
　　十四日夜，亦放灯。十五日，街市张灯，无音乐，但闻金鼓喧天，彻晓而止。胡妇胡女携手酒肆中，遇合意者，即谐合而归。官长夫男父母皆不禁，与放偷略同。 
　　二十一日，阿计替为帝曰：「今月二十九日，乃北国皇帝圣诞作宴，此处同知宴罢，即赴燕京去也。」北国定例，先期十日赐宴，宴罢，近郡皆上燕京上寿。是夜将阑，阿计替引向日送饼婢至帝前曰：「夫人传语十一哥，我二三日间往燕京去也。去后来与不来，尚未可定，且保重将息。」言未毕，即回顾趋去。其它监者已觉，争问其实，阿计替笑之曰：「汝不闻，乃同知所指挥来者，曷问其实？」挥之使退，乃不复问。是夕，帝与太上太后三人，闻韦夫人将去，俱有惨色。 
　　二十三日，闻韦夫人同盖天大王统领人马前去，止留下千户五人。内一主守啜奚兀领人从三十余，手中各持敢棒至帝前曰：「盖天大王并韦夫人和你父子二人，煞有公事。似你这般人，留之何用？若五七日间探知盖天大王不再来此，共你契勘这场公事。」呼监者二十余人戒之曰：「防固不得少懈！」自此复被拘执如前，阿计替亦不敢劝解。 
　　二十八日，阿计替曰：「闻之二太子已下四川，建康为四太子打破，康王南徙浙江，其势恐亦不久。」帝与太上闻之，吁叹良久，且曰：「若九哥事无成，我父子终无南还之日矣！」一时泣下如雨。俄有持酒食者至曰：「金国皇帝圣诞，赐来酒肉。」帝略尝而却之。 
　　二月初一日，有探骑至府报啜奚兀曰：「盖天大王已差往关西，交点五路财款，别遣兀西哺途来此作同知也。」 
　　初二日，有皂隶持文书至二帝前曰：「今新同知到来，要你文字，须便供写。」帝曰：「如何写？」吏叱之曰：「速写！」极口诋詈，又不言所以。帝不得已，乃书现在之案款曰：「近封昏德公赵某，男某，妻某氏，年若干岁，谨状」云云，番隶乃持去。 
　　初十日，新同知到云州，引二帝至庭下，所问语言，皆不能辨，咄咄十余句毕，约以仍命引去之意。少刻，有褐衣者同阿计替入，谓二帝曰：「今日所到新同知名兀西哺途，系兀途右之儿。其父从四太子征江南，被刘三相公捉去斩首，故今仇恨于你，要将你三人窘辱泄愤。」至晚，移二帝及后于小室内，卑湿不可居处，相对而泣曰：「我等今番死也。」阿计替曰：「兀西哺途今差我往燕京下文字，须三十日方还，二官人且耐烦宁心。我到燕京，自当与官人探问南朝信息，来相报也。」 

　　●八　徙西江州 

　　三月初九日，有一褐衣番人至囚所，手持文字曰：「皇帝圣旨，教你三人往西江州听候指挥，缘新同知之奏请也。」二帝泣曰：「又往何地？」俄有人引帝，执缚二帝并后之手，驱行出云州二十余里，至晚方止宿野寺中。自此后日月不复记录，因阿计替不在帝左右也。 
　　或日，所行地砖铺不平，有一从行者系山后人，语言略可辨，言于帝曰：「此长城基址。」日行七十里，实八九十里。二帝及太后足皆肿裂，寸步难移，或从者负之而行。时渐入沙漠地，风霜凄惨，寒气袭人，无异深冬景象。帝后衣袷单薄，兼以饥饿劳苦，时疫顿作，僵卧古屋中七八日，稍得痊愈。监者不时催促，帝后病骨支离，又无适口饮食，状如鬼魅。从者作木格，覆以茅草，舁之而行，真活不如死。 
　　行三四日间，忽逢北来骑兵三四千，首领一紫衣人，问讯对答，皆不能记。帝卧草与中，微开目窃视。紫衣状如汉儿，忽驻军下马，呼左右取水吃干粮。各于皮筐中取出干牛肉数块赠帝后，赖此病体稍瘥。紫衣人谓帝曰：「我本汉臣，昔为陛下延安钤辖周忠是也。元符中，中国与西夏交战，兵败被掳，由是父子俱降西夏，亦曾作西夏部中首领。宣和间，西夏遣臣将兵助契丹，与金国交战，又为金国所掳，降之。现为统管，郎主命臣至奚国发兵，往陕西路御西将军，今所领是也。」又言：「陛下无忧。昔时契丹大辽主与大金连战日久，尚且不杀，今见在昌合州收管。况陛下并不与大金苦战，只是近日四太子在江南颇为失利。金国盛称刘锜刘光世韩世忠等皆戮力疆场，智勇双全，不难恢复。臣本宋臣，不忍见陛下如此，故将微肉上献，幸为自爱！」言讫别去。 
　　是夕，宿树林下，月色微明，闻番人吹羌笛声，呜咽如泣，盖美国兵后阵也。帝与太上太后闻之曰：「与他成乐如何？」时太上口占词曰： 
　　玉京曾忆昔繁华，万国帝皇家。金殿琼楼，朝吹凤管，暮弄龙琶。花城人去今萧索，春梦说胡沙。向晚不堪，回首坡头，吹彻梅花泣路涯。 
　　少帝及太后闻之，俱各惨然泪下。少帝乃赓其韵而和之曰： 
　　宸传百载旧京华，仁孝自名家。一旦奸邪，天倾地覆，忍听琵琶。如今塞外多离索，迤逦绕胡沙。万里邦家，伶仃父子，披星戴月向天涯。少帝歌不成曲，三人大哭而止。 
　　或日，所行之处，但见草莽萧条，悲风怒吼，黄沙白雾，日高尚如烟绕。五七十里并无人迹，偶见牧羊儿，问此何所，云：「非正路。两傍原有城邑俱在，东西不从此中行走。」时方近夏，榆柳夹路，泽中亦有萍草，皆褐色而不青翠。 
　　又行十余日，方见一小城，云是西江州。护卫者引带入城，见其地无甚人烟，本是昔日契丹道宗囚高丽王之所。其中方广不甚大，有屋数间，廊庑皆倾倒，亦若官长衙署。篱落疏旷，杳无人迹。惟护卫者三百余人，逐日斫伐树木，盖屋居住。两三日后，发遣骑兵回归，止留守卫六七十人。每日惟二帝及太后在中间一室居住，不敢出入，亦无处走动。饮食日止一餐，皆粗粝不堪充口；或些须羊肉适口。 
　　一日，二帝相谓曰：「我父子在云州，深得阿计替维持保护，尚微知我国消息。今彼已去三月，不知还到云州否？」正言之间，忽户外一人言曰：「帝曰阿计替，乃是我哥，我名香查理。当时北国皇帝专使我等兄弟监守你父子。如今阿哥被云州同知兀西哺途差往燕京，下投文字，不久亦须来此 。我家阿哥素能善书，虏主时要书文字报他，故须仍来此地。阿哥去日，曾嘱咐我，教我保护你父子，不妨但放心也。」 
　　或日，阿计替回揖二帝曰：「官人安乐否？我从云州往上京回云州，今又至此，往返九千余里，不胜辛劳。」二帝亦慰劳之。阿计替又于怀中取出一小纸，令帝看视，其上云：「今年南事未定，有苗刘二人废了官家，立起太子，改元明受。」又云：「已得江南建康府，车驾入海，二太子已得四川，四太子已得两浙越州。」帝视毕，呜咽曰：「如此则我国祚不能复矣。」又云：「苗刘两人敢如此，吾儿子方即位四岁，做得甚纲纪？」良久，阿计替将文字仍纳怀中。自此阿计替兄弟二人，每每心思保护，又时时供办饮食。自阿计替到后，帝后愁苦少释。 
　　或一日，阿计替谓二帝曰：「今日是七月五日，后日乃系七夕，忆官人在京时煞快活。」二帝吁嗟曰：「到此地位，那复想当日耶！」言未已，忽见甲士多人，喊声震天曰：「在此耳。」二帝不觉惊骇仆地曰：「我命尽于此矣。」阿计替遽出，问过首立，语甚详。少刻，阿计替持刀入帝室，帝愈加惊惧，以手掩目，太上太后亦然。阿计替乃大声曰：「与你三人无涉！」乃于帝所居室壁后，执一小番奴出，付首立者杀之，持其首而去。过半日，帝神魂始定，尚不能言语。阿计替入曰：「先来惊否？」帝问：「因何事而杀此番人？」阿计替曰：「此七月七日祭神也。我金国礼，预于暗处藏伏一人，然后领兵佯为捉获，斩首以祭为上祀，以其身为中祀，以羊为下祀。祀毕，人羊俱入锅中，煮熟啖之，名曰布福。」帝曰：「顷间若汝唱言不关我三人事，我等俱惊死矣。」太后因此得病，至七八日始稍瘥。或日，主首持人头，在腰间取尖刀穿肉一脔诣帝曰：「布福肉吃之。」帝闻其气恶不可近，欲不受，阿计替在傍曰：「受之有福。」帝乃受之，主者舞跃而去。 
　　或日，秋风遍起，冷气逼人，阿计替曰：「秋令至矣。」俄闻堂中雁声嘹喨，自北向南，护卫者数在傍，阿计替兄弟挥之使去。壁间有弓一张，阿计替曰：「官人能弓矢乎？射雁以卜，我番人事也。」乃手持弓为帝曰：「我代官人卜可乎？」帝曰：「然。」乃执矢仰天祝曰：「臣赵某不幸，上辱祖宗，下祸万民，身羁胡地，存亡未卜。若我国祚有复兴之日，当使箭中飞雁。」祝毕，付阿计替射之。一箭中雁，宛转而下。二帝稽颡拱手曰：「诚如天命，死亦无憾。」阿计替亦大喜，取草茅杂木爇火，破雁炙而分食之。 
　　或日，阿计替又入室密语二帝曰：「闻四太子与南朝争战，尽得江南之地，已将至洞庭湖。」又云：「金国官家今日差人往北路，佥拨兵马，向江南厮杀也。」时天气渐寒冷，二帝及后衣裳，皆腐烂垢腻，时赖阿计替呼集胡妇，为之澣濯。 
　　或日，大雪积至五六尺深，室中寒甚。帝后皆颐膝相拉，声颤不能言语。阿计替持一披毡至，覆盖三人首，稍得温暖。帝先在云州病后，发俱落，不复生，状类僧尼，与番奴剃头者无异。是时冷甚，又乏粮绝食，日获一雁于火上烧熟共食。一连三日俱如此。雪霁后，尤极冷，手足挛曲不可伸。 
　　或日，阿计替为二帝曰：「今朝十月一日也。」二帝曰：「十日是天宁节也，可谓今非昔比。」二帝及后皆泣下。阿计替曰：「天宁是何节也？」太上曰：「乃我之诞辰也。我生此日，未卜死于何日？求生不得，求死不能。自古帝王之辱，惟晋愍怀与石少帝，然未有如我父子之更甚耳。」 
　　或日，天气晴明，风和日暖，阿计替曰：「今月几日鞭春，便已先有此和煦之气矣。」手持羊乳一杯饮帝以代酒。其乳腥秽异常。近口即生哕呕。帝后恐拂其意，乃勉饮之。 
　　或日，雪霁天晴，阿计替呼帝出屋外。来时三人皆以极寒冷对，不能出，阿计替曰：「春到矣。」空中雁声，自南而北，千万成羣而去。凡北方御寒者，必先于数月之前，掘地作坑以居。先是阿计替于帝室内作坑。深五七尺，令帝后昼夜伏处其中。其护卫人亦如是。是日始出坑，不复入穴矣。时金国天辅十二年，即南宋建炎三年也。 
　　或日，春深，草长至二三寸，荆榛布野，满目藜蒿，不胜异域之感。 
　　或日，忽传金国皇后上逝，阿计替等六十余人，皆白布缠头作孝。郑太后曰：「我何日得死，而免此苦楚？」又传金国皇后死后，郎主喜怒不常，时好杀戮大臣。手持刀剑甚利，左右官人少有忤意，即手刃之。阿计替曰：「汝中国有肃王乎？」帝曰：「有之。」又问：「肃王有女乎？」曰：「有之。」阿计替曰：「近闻郎主以肃王女为嫔御专宠，皇后因此妬忿，自缢而亡。金主知其情，乃手击杀肃王女，以报复后仇。」郑太后曰：「肃王女玉箱也。此女自小多奇怪，今果死于兵刃之下，哀哉伤哉！」尝记肃王妃，陈执中女也，生玉箱之夜，有青衣童子自天而下，手持一铁丝笼，笼内有玉印二纽曰：「天赐你生后妃。」妃惊而寤，自思我夫王也，吾妃也，岂有父母为同姓王妃，而生女复得为后妃之理？而终不悟也。越数岁，玉箱戏于水傍，得玉印一颗，篆曰「金妃之印」，常佩玩不释手。京城陷，其女为完颜树所得，每醉后犯之，必昏绝，不得近身，乃进于金主。金主宠之，遂以为妃。生一男后，因后兄咀里孛进夏国女李氏为妃，两人争宠。玉箱又欲以阴计中金主，以雪家□仇怨，适逢皇后薨，因阳奉间，多以私意怂金主杀左右大臣以及李妃。又因中暑，常取冰雪脑以进，由此亦发疾。此本年六月也。天辅十三年正月元旦。宫中张灯饮宴。时金主无后，只有赵妃专宠，因疾杀其所生子。一日深秋侍坐，金主谓赵妃曰：「汝为南朝族属，安得有此富贵！俟后服除，当敕立你为后。」妃拜谢。一日，因左右奏：「宋朝赵家父子，现在西江州安置。近日四太子又为韩世忠所败，狼狈逃回，南朝势渐广大，可将此三人植入北地，不可赦回。」金主允奏，着令北向五国城去。时赵妃在侧曰：「望求陛下以臣妾故，优容其祖父归国，妾之邀恩而蒙赐也。」金主曰：「外事何得你言？」不准所请。妃曰：「骨肉何能不念？陛下亦有父兄否？」词甚激烈，金主怒曰：「留汝在宫中，外有祖父之仇，内有嫉妬之行，一旦祸乱，悔将何及！」妃起而喝言曰：「汝本北方一极小胡奴，侵凌上国，南灭汴宋，北殄契丹，不行仁义，恃强专务杀伐。今我父祖皆因误听奸佞，致遭汝掳，辱我宗庙，破我国家。汝又将我帝后等迁徙穷荒之域，汝之不仁不义已极，上天必不容汝，恐你他日亦当如此遭人馘灭夷族也！」金主大怒，遂手杀之于阙下。 

　　●九　徙五国城 

　　或日，阿计替手持文字谓二帝曰：「我共官人不免又要走五七百里路也。」 
　　帝问：「何也？」阿计替曰：「金主又命徙汝等于五国城安置之故耳。」帝喟然曰：「将我父母如是之东迁西播，不仁甚矣。」乃掩泣而退。 
　　次早，阿计替引二帝及后徒行，及护卫六七十人出西江州后，纵火烧其屋宇而去。约行六七十里，太上及太后皆不能行，泣告阿计替曰：「何不告知金国皇帝，就此地将我等敲杀，以免匍匐千里路也。」阿计替曰：「且耐辛苦前去，莫思他事。有我在此，你三人且省烦恼。」 
　　自此又行五七日，郑太后病甚，不能动，少帝负之而行。是晚，太后殂于树林下，时年四十七岁。仓卒之间，于路傍取佩刀掘一坑，以身兜土而埋之。二帝俱恸哭失声，护卫亦有不忍而嗟悼者，亦有促行而倨詈者。二帝不胜哀苦，幸阿计替再三劝勉，又行至三日，始达五国城下。 
　　其处颇有类于西江州景况，据云此处乃昔时囚契丹阻羌西部落黑水吐蕃奚国酋长之处。入其城中，有居民五七十家，荒残不成伦次。行至官府署，有大庭及廊庑皆倒卸。护卫者引二帝至庭下，见上坐一紫衣老番人。阿计替即于怀中取出文书示之，老番唯唯，使人引帝入左庑下小室，又进一窄室，仅有土台，可坐两人而已。四面有土墙，当前有木棚，护卫者缄封而去。至日晨，得饭一盂，分食之。居此凡七八日，大抵每日一餐，锁闭而已。 
　　天辅十四年，即绍兴元年辛亥，此一年中，惟金主生日得酒肉一次，七月七日祭神得酒肉一次。阿计替与其弟香查理争番奴，手杀之。至十月间天寒，仍掘地窟而居。又因病疫缠染，护卫多半死亡；二帝亦久病垂危。 
　　天辅十五年，即南宋绍兴二年壬子，此处元宵亦同汴京，但灯火皆于磁碗中贮羊脂，以草为炷而燃之。有胡僧五七人作佛事，皆云祝颂皇帝福禄，俱在中庭堂上。二帝被拘不得出，问阿计替曰：「此地离燕京若干里路？」阿计替曰：「三千八百里，此间西北去黄龙府二千一百里。五国城即汉时李陵战败处。」至日午时，老番以奶酪一瓯使人持至隙中，谓二帝曰：「今日元宵节，可吃乳。」 
　　二帝勉饮之。时雨雪三十余日，屋舍崩毁，墙壁圯裂，有蝎数十枚螫太上之臂，痛楚移日。少帝以土砖俱击杀之。 
　　或日，中庭列香案，堂上坐紫绿褐衣三番人饮馔，云此日是金主生日所赐酒食也。亦分与二帝食之，哕呕至尽。问阿计替，乃知为蜜浸羊马肠，为彼中贵人珍味。帝曰：「我侪囚人，无福享受此佳品，故致哕呕，靡有孑遗矣。」 
　　或日，太上皇因哭郑后过悲，一目生翳障而失明，终日闭目坐室中，呻吟求死不得，时年五十一岁。语少帝曰：「我祖宗二百余年基业，一旦覆于羯虏，此皆误于奸臣之手，以至于此。有子二十七人，今惟汝一人在此，余外飘萍流落，闻知多有为人作奴婢者，思之可赧可恨。惟有韦妃，为盖天大王所占，自于云州一别，未知近日何如？今与汝寄生于腥膻瘠壤，度日如年，真乃生不如死耳，哀哉痛哉！」言毕，泪泣如雨，少帝亦悲泣不已。太上自此目病转剧，月余后一目已枯而盲矣。 
　　或日，中庭设祭品，云是祭天王，盖番中所重者。是夕列灯烛在中庭，至深夜乃罢。少帝于隙窦中默祷，望神位暗祝云：「愿求南朝中兴社稷，北则愿早还内地；如若不能，惟求速死以免辱。」是夕，梦神自空中降于庭下，为帝曰：「我北方神天王也。上帝有命，统摄阴兵，卫庇南北生灵。自此更十年，当天下太平，南北中兴，与昔相似。」言讫升天而去。帝寤语太上，太上曰：「我梦亦如是，但神自怀中探二玉羊，赠我而去，不知是何祥也？」 
　　或日，有一中贵人坐堂上，与老番人相对，且命少帝至庭下，语帝曰：「北国皇帝欲立赵氏为皇后，云是荆王之女，吴王孙女，不知宋朝的派实迹，故遣我来问，汝可速具图谱，明日奏闻。」帝曰：「我亦不知详细。宗族谱系不存，实难稽考也。昔日攻破汴京时，大内宗正册籍，俱被取去。今底尚在，何不检阅？兼问皇后，便知宗支位下也。」中贵人曰：「臣亦东京人，昔为陛下小内监，离京时方十六岁，今二十有六岁，原本是娘娘私自遣我来的。路逢盖天大王夫人韦娘娘，呼臣问何所往，臣告以往五国城，问皇后宗谱。韦夫人为起居二帝太后，余无所语。」帝曰：「郑太后已亡矣。」中贵又曰：「今月十一日想已册立皇后矣。尝闻后云，在京师日，呼太上为伯公，少帝为伯兄。今有二子：长曰殊哥，少曰青哥，早晚议立为太子。」言毕，上马而去。 
　　或日，又有中使至庭中，与番人对坐，使人引帝至庭下，称金国皇帝降指挥，许令朱郑二后之丧，同葬于五国城，官给棺木。俄一人以担荷竹席囊至，内皆零落骨殖。复令人取二木，亟殓之。仍许令昏德公父子送埋城外，二帝乃相送出城，葬于浅山之下；仍有旨封二后曰夫人，盖推新皇后恩泽也。又宽二帝囚禁，许令城中自便往来，但不得出城；然二帝亦时一出城也。 
　　或日，晴和，至市里民家，语及南朝事，民皆不能答，但供进饮食而已。帝以五国城去燕京三千八百里，自燕京至京师又三千九百里，凡七八千里，绝不闻中国音耗。其地亦时有旅客往来，见二帝衣服破碎，亦从中有遗赠者。内有一老者，自称京师人，因兵火被掳，流落在此。见上皇语及当年正月元宵，于端门赐酒，共庆升平之事，彼此相持哭泣。移时适值主者老番人经过，于马上见之，怒曰：「不得放他！」仍以鞭鞭上皇肩背三五下，皮破血流；老人亦然。命左右引去，仍拘入室。自此又复不得出外矣。 
　　或日，阿计替来告曰：「老番人今日死矣。无碍，可复出外不妨。」遂引二帝复纵步市井间。至晚，于怀中出许纸，上书「绍兴」二字，以示帝曰：「且喜江南以淮河为界矣。」二帝问「绍兴」二字之由，对曰：「是南朝年号。」又曰：「闻知相杀尚未尽止，恐南朝不能复河南河北之地也。」帝曰：「我在此已死在旦夕，何暇念及彼事乎？」 
　　或日，五国城新到同知，乃一少年胡人，同妻妾数人坐庭前，引二帝于庭下诘之，并具酒肉曰：「此地去燕京远，可以保护你。」又呼其妻出拜曰：「此女，汝家人也。」妇人拜二帝，不复相识，但云：「只记得官家是爹爹兄弟，不知是何王何名位也。」自此得少年胡人夫妇之力，稍宽拘禁。 
　　或日，忽有中使至五国城，宣金国皇帝敕旨：「皇后赵氏已废，凡亲族属子女为将吏妻者，并赐死。其城主者妻赵氏，可日下赐死。」立命少年胡人呼其妻出。其妇大哭，其夫亦泪下不舍。中使遣人押出斩之，置其首于匣；且戒少年曰：「赵家父子恐有后命，宜严行防护。」言讫而去。二帝复拘于室，不知废后之由。 
　　或日，阿计替以传闻语告二帝曰：「官人知废后之故乎？先是肃王女为金主之妃，前年得罪被杀，以荆王女亦与郎主生子，册为贵妃，今年立为后。因与郎主争弈，语言不逊，金主怒曰：你道我杀赵妃，今日须杀赵皇后。皇后泣而起，脱衣冠待罪之间，又有谮后者云：常出怨言，又曾与盖天大王夫人韦氏私语廊庑下，又对月烧香，面南再拜等语。金主因怒而废戮之。缘此凡在金国官吏家赵族女子，不论为妻为妾，尽行赐死，故殃及前日少年胡人之妇矣。」 
　　或日，太上皇因赵氏死后，拘囚益急，乃解衣绞索，挂梁上欲自尽；少帝觉而持下之，且泣曰：「岂可如此？皆由臣不孝亡德，致王父至此。」监者知之，日以汤饮劝进，数日不能食，日渐困惫。少帝时刻抚摩劝慰。室中止可容一人，监者亦时来劝勉，终不能进饮食。病及两月余，旦夕卧土室中。阿计替时来，以拨云木煎汤馈饮之云：「此间无药物，有患疾者，将木煎汤，饮之即愈。」其木状如枯杨，基于地中，掘取之，无蒂叶。上皇饮之少安。又云：「此木能占吉凶，初煎时汤沸拾次，其木上浮者愈，半浮沉者难以速愈，沉而不浮者不救。」 
　　或日，天气极寒，大雪雨雹，雹大者如鸡卵，小者若弹丸，顷刻厚数寸，百鸟皆被打死。是夕，阿计替得病，口噤昏愦。二帝忧之，亲以拨云木煎汤，见木浮于水面，旋转不止，帝私幸之，乃以手亲馈之。饮毕，汗出如雨，即日平复。 

　　或日，阿计替之妇产子，亦以是木煎汤饮之，妇亦平安。将所生子用大索缚腰，挂梁柱上，曰去胎毒。少刻，先抱子饮羊乳毕，乃饮母乳。经过七日后，复以拨云木为末，作艾丸状灸顶心，云去灾疾，并不绷扎也。 
　　或日，雪下，二帝伏处坑中，感受寒疾，作腹痛不可忍，不饮食者数日。阿计替仍用拨云木煎汤饮之，久渐痊可矣。 
　　天辅十六年，即宋绍兴三年癸丑，是岁金主生日，不赐酒肉。传闻金主有疾，太子绳果之子立矣。 
　　或日，阿计替为二帝曰：「今日寒食节，北方例祭先祖烧纸钱，出游野外水际。我为主者，所以不敢放你二人出外观看。」是夜，城中大火，屋宇烧毁者不计其数，死者以万计，护卫者亦烧死大半。阿计替左臂烧烂，鬓发俱然。帝所居室亦被烧灼。二帝见火势盛大，拆门窗户，父子扶掖避出，衣服皆焦，身体糜烂，急投池水中得免。二帝相谓曰：「初见火起时，发愿在火焚死。及火至室前，若似有人扶之而出，以投池水中者。」是日，饮食俱无。后数日方定。主者一中年胡人名瓜欧者，亦被焚死。尸积盈衢，焦灼糜烂，臭秽不可近。有兵马至云：「西明州主者知此处失火，特来扑救。」乃探斫树木，修盖屋宇；复置官府，重设小室，以拘收二帝。并携粮食至，方始得食。阿计替被火烧损一臂，不能持物。少帝亦被焚伤二指，不能屈伸。 
　　或日，大风昼晦，不辨人物。天雨下稗实，有如豆大者，满地厚数寸，人取磨而食之。大火之后，居民赖以得生。 
　　或日，云是十月朔，阿计替谓二帝曰：「我三人相共七年矣，何时得入燕京省问父母？今渐天寒，衣服全缺。又经大火之后，饮食窘迫，如之奈何？」正相谓间，忽闻新差同知列坐于庭上，呼阿计替曰：「金国皇帝教你监守赵氏父子，今已七八年矣。前日火起，莫是有人生事，如此煞好公事。」呼左右鞭胸，遂将阿计替鞭数十下，阿计替叫喊不已，乃舍之。自后阿计替不亲二帝，对之常有怒色，时在人前诟责二帝，盖绐之也。 
　　或日，闻二月十一日，金主宴驾，大太子之孙完颜亶上金主谥曰至圣文武大德皇帝，庙号太宗。 
　　或日，有人走报，城下遥望见骑从拥一人来曰：「此完颜亮也。」良久入坐堂上，使人引帝至，乃诟责曰：「汝南国无道，劳我师旅，连年不息。俟平静江南州郡，却来与你理会未晚。」令人仍引入室，严紧拘囚。 
　　或日，闻人至云：「今日十月一日。」上皇泣谓少帝曰：「不见天宁节已八载矣。我亦不久，必归泉下，谅不能复转中原。汝正当壮年，可勉以祖宗之业，父母之仇为念。汝与九哥二人，共图恢复。」言毕，泣下不止。帝亦然，竟夕不寐。自此太上耳聋目瞶，步履不前，终日偃卧土墩。 
　　或日，甚寒，先霰后雪，积至数寸。忽传天使到五国城宣言曰：「北国皇帝已灭南宋，立刘姓为皇帝。南朝臣民，俱被大兵赶逐入海。」阿计替曰：「南朝灭信矣。」二帝泣下，移时相谓曰：「祖宗二百多年统绪，灭于我父子，为万世之羞，怀愍不若矣。」 
　　天眷元年，即宋绍兴五年乙卯，正月初，有百姓老幼数百人，皆曰是燕京到此，俱系有罪之人，流徙到五国城中。内中亦有善于经营者。又传言：「已获康王，囚在燕京狱中。我等因议朝廷事，罪当诛戮。幸遇皇子生得一子，敕免死罪，流徙至此。」亦有来二帝囚室外卖荳饼者，所言如是。二帝相谓曰：「日前闻年号绍兴，其绍字已不佳，乃刀在口上，今果见灭亡。」 

　　●十　徙筠从州 

　　或日，时际二月，春虽渐暖，而草木不甚繁茂。有使者呼二帝至庭下，宣朝命曰： 
　　新君即位二载，已灭南宋。今百姓推戴刘豫为齐帝。康王已捉在燕京。赵某父子更移往西筠从州安置，即日发行。 
　　次日出城时，见百姓在关外野祭。阿计替曰：「筠从州此去又五百里，路极险恶，然有居民数千，乃契丹之畐州地也。金人破契丹日，州人不肯归顺，相持四年，力竭乃下，故改此名。」是日约行六十里，日晚，路已昏黑，不辨东西。有狐狸噑叫林麓间，微风细雨，不类人世。随行又皆怨詈不已。鬼魅纵横，终夕无寐。 
　　天晚催行。有后骑賷到干粮。众人皆为毒水所伤，口痛不能言语，良久方苏。二帝亦足痛难行。且毒雾四塞，不类常人往来路径。其中有人曾到过筠从州者云：「此非正路。」又行三里许，入一大林，穿小河，涉水而过，即得大路甚平旷。地皆浮砂，举步如行泥淖中，沙陷至踝。时同行者鞋履屡失，帝足为瓦砾所伤，血流不止，痛楚难忍，乃憩息于石坡之下。日已哺，方早食。行至晚，止三十里。有随行番役骤患心疼而死，即拨沙埋之。如此数日，即不见日色，常若重雾笼罩。有毒气吸入口鼻中，皆咳嗽出血。 
　　或日，行路处见野鸡二十余，飞鸣羣聚，如有所争。视之，皆就地啄一死蛇，已被啄残，尚有存者，犹长七八尺；其首两歧，体青碧色而无鳞。有顷，啄完蛇肉，其雉自相作斗。移时死十余只，惟一大者雄鸷特异。有随行番人年四十余，乃挥刃杀大雉，食其首，饮其血。逡巡间，骨肉迸裂，腹背开张，手所持刀不堕如生，俄自地升天，冉冉而去。同行辈骇愕，不知何故。 
　　或日，行入一古庙，并无篱落垣墙，惟有石像数躯，皆若番中酋长，雕刻极细。中有 一人曰：「此战国将军李牧祠也。」祠前有石甃一井，深数十尺，自古流传；若汉盛则水泉干涸，胡终则井水泛溢。以土石投其中，则声如牛吼。其水能治病。其人曰：「契丹未灭时，庙貌修整壮丽，今毁已多年。我常时闻说此像乃唐时颉利可汗自长安获石所作。」众人乃各于腰间解皮袋，俯首取水，水甚清洁，饮之味亦甘美。老番奴曰：「此水可就取，金国福无量。」二帝谓：「神如有灵，我国传闻已灭，九哥被执，未知确否？」乃默祷曰：「若我国有中兴之日，望神像立起。」时帝意中原无复中兴之理，故漫祝之。其像忽大摇震，起而立，纹理节凑连络。众共惊骇，帝亦拱手敬叹，父子称异。太上复谓少帝曰：「不知我父子可能复有归日，宜再卜之。」少帝正欲祷祝，人从促行，乃不果。 
　　或日，至筠从州，甚荒陋。入城，亦有街衢屋宇市井官署，但萧索之极。阿计替命随行五国城人前导。至庭下，见有羣小儿戏于庭上，身衣毛毳，手持弓矢，击持嘻笑，见帝及众人，遂皆循柱升梁，倏忽不见。俄有一老番官坐庭上，引见二帝，言语呜呜，阿计替亦不能晓。二帝站立移时，有一人引之行街市中，似觉宽纵疏散，饮食亦少可免饥。但是日昏暗，未尝见有和煦晴朗时。历数月后，与其居民言语，略可通晓。惟五国城之随帝者，常有拘约之意。 
　　或日，街衢间见数十番奴，持兵刃，击大鼓，牵二牛坐一男一女，皆断其首，流血满身，云用此祭神。众人随至官庭下，鸣金鼓，舞刀剑，器皿罗列，酋长拜跪，言语不可辨。少刻，自牛背取其人下，复剁碎其尸肉，又杀一牛，亦碎其肉，并置坑中讫。忽庭上梁间发声如雷，见衣毛毳数小儿，自梁援柱而下，持弓矢跳掷笑舞。近视之，面皆生三目，持器自坑中取血肉争食，顷刻去其半。食毕，歌舞而至二帝前，拜伏于地，众胡人皆惊曰：「我祭神累世矣，其神灵不可测。今见彼二人而拜伏者，不知何故？」二帝回身避之，小儿乃复起升庭，循柱作声，始不见。众人分余存之血肉啖之。帝向阿计替问其详，曰：「此乃筠从州土神，能为祸福。每岁二祭，例用人牛，喜则风雨应时，怒则雷轰电掣，杀人以石，射人以箭，执人囓吸其血，并嚼其肌。今乃拜伏你二人者，不知何故也。」 
　　或日，有人持食一器进曰：「此筠从州所产之米稻也。」视之，坚硬如麦，嚼破之，肉有三仁。初食数日，腹作泻；久而少止。然上皇食之，手足乃软弱，不能行动。其土人云：「此稻生于沙碛中，苗若芦苇，高五六尺，暑中结穗，一本可得二三合。外有黑壳，木棒打开，取仁煮熟食之，呼为没茄。其地又有茶郁树，高五七尺，叶如南方橙橘而紫，叶背有四点黄色，开碧花七八瓣，结实如拳。初生便可食，其甘如蜜。又有草状如南夭蒿，彼人种之，尝生采以为茹。至夜无灯烛者，可于城北首石坑中，取水调之如油，或扎没茄苗，或用野草扎成火把，以石坑水浇之，点火明亮如烛。冬月大雪弥漫，动经七八日不止，人皆匿土穴中。其它异事甚多，难以悉赘。 

　　●一一　太上皇崩 

　　二帝在筠从州八九月，太上病困日甚，七八日不言语，并无药物疗治。彼处土人病者，但以茶郁木皮啖之便愈。帝乃频以木皮啖太上，而太上自此喉间生疮，又不进饮食，渐渐困惫矣。 
　　或日，有梅寻部大人至筠从州市易，其众六七十人，身穿毳衣，所易物皆不识。其饮羊血以为酒，食生牛皮如嚼藕蔗。居数日乃去，土人亦目为异种云。 
　　天眷三年，即宋绍兴六年丙辰，正月旦日，其土人亦相庆贺，以手交掖，歌舞语笑为礼。上元亦张灯，皆石坑中所浸没茄茎也。是日，其地男女合婚，各以高低色泽相等为配偶，男自负女而去，不烦父母媒妁引送也。 
　　或日早，少帝自土坑出视太上，则殭踞死矣。少帝神魂俱失，号咷大恸，几不欲生。阿计替再三劝勉，且曰：「可就此中掩埋，然后具奏申闻。」土人云：「此间无葬埋事，凡死者必火烧其尸，及半，即弃之州北石坑中。由是水可以作灯而点照也。」语未毕，即有数人入室中，以木棒共架太上之尸而出。少帝从之。比至石坑，架尸于上，乃以茶郁木焚之，焦烂将半，复以水灭之，用大木贯其残骨，曳弃坑中，尸堕入坑底，沉没不见矣。少帝止之不得，乃呼嚎痛哭，亦欲跳入坑中，土人拉之曰：「昔年曾有活人跳入，此水顿清，不可作油。」争共阻之。少帝问土人曰：「今日是何日？」答云：「天眷三年正月十八日也。」阿计替催促回城为是。 

　　●　一二　徙源昌州 

　　太上死数日后，始有金主文字到，内云：「移赵桓往源昌州安置。」帝闻之，惨恸更甚。阿计替甚喜，帝怪而问之曰：「何故？闻移徙源昌州，汝转有喜色，何也？」阿计替曰：「此地至源昌州六百里，却是往南行，去燕京少近。此乃北国皇帝知太上已死，故移你入近地，非恶意也。」 
　　次日，离筠从州，望西南而行。是时随行人死亡者多，仅存一十三人。少帝旦夕跋涉，太上亡后，举目无亲，悲泣不止，面目枯憔，衣裳破裂，乞丐不如。幸所经之地，平坦易行，非如昔日所行之崎岖险窄，沙壤瞇目耳。朝夕饮食，将众人随带之干粮充饥。又见有野草开青白色花成朵者，大如盌而娇妍，不知为何名也。 
　　或日，遇一河，不甚广阔，从下流涉水而过，从人及帝皆跣足而行。阿计替曰：「今近南稍易行，去燕京且是直路，惟官人勉之！」帝曰：「千辛万苦，父母妻孥，俱丧异土。茕茕孤苦，伶仃一身，不死何为？倘荷北国皇帝恩造，速赐诛戮，免得如此苦楚。自东京至此地间，约行五六千里，驰驱峻道，戴月披霜，又何止数次！今日之存，乃余生也。」阿计替曰：「赖是小人随行；若他人，恐官人亦不能至有今矣。」帝又曰：「所最惨最恨者，上皇死于匪地，体骨既被烧残，遗骸又抛沉坑底，人生未经之痛苦，不幸于我得之。」阿计替曰：「莫思也。路途往来者尽是胡人，恐有语言不谨，复生遣谪。上皇之丧于匪土，亦由命也，奚悲焉？」帝领首而然之。 
　　或日，登一小山坡，远见望南一带，尘埃飞起，壤土蔽天。帝见而战栗曰：「吾覩此尘埃，魂销魄丧；因昔在云州及五国城，经过三次惊惶也。」已而左右告帝曰：「是皆猎骑也。」帝始安。时近四月，天气晴和，日朗风清，野花飘香。又见狐兔奔逸，误触坡下大石而死者三四头，众人争取之。敲石取火，以野草煨而食之。 
　　又行六日，始达源昌州，城邑颇高大。主者系金太祖阿骨大之族子，名赤唱黎，引帝至官署。于庭下视赤唱黎者，衣紫袍，年三十余岁。左右侍御二十余人。主者容色姣好如美妇人，谓帝曰：「汝是南朝少帝耶？闻尔父母妻室俱亡。今北国皇帝恩慈，移你到此，无须烦恼也。」命左右赐以杯酒脔肉，又命赏随行人酒肉。食讫，赤唱黎问帝曰：「汝年几何，头发已白？」帝曰：「某年三十六岁矣。」赤唱黎曰：「我北国当初只是与契丹不睦，欲归灭其国，不敢侵入宋朝。岂意汝用奸臣，鬬喋两国，以至如此。今北国主是我孙儿，我在此有兵数千镇守此地，汝但安心无忧。」令左右引帝入一小室中，时时有酒肉馈赐，但饮食粗粝耳。阿计替曰：「赖此地主者赤唱黎见官人矜悯欢喜，甚有缘也；但恐复有移徙近南之旨耳。」后住此源昌州，便即住年余也。 

　　●一三　召赴燕京 

　　金国天眷四年，即宋绍兴七年丁巳，十月十日戊戌，金主废刘豫为大行台，传送燕京，囚于柏王寺，仍杀刘璘刘珏于相郡；召重昏侯于源昌州。西南行二十余日，方抵鹿州。自鹿州由水路乘舟而南，七八日抵寿州，又行三日至易州。所过处皆系荒榛旷野，过易州地方稍平坦。每州各有同知，如府县之状，有军民市井。至城郭中，亦有遗帝衣服及饮食。所从行之护卫一十三人，首阿计替，次莫拽麻，次随班起，次舍蔑紫，余不能详记。 
　　自十一月二十九日离源昌州就道，行五六十里，夜宿深林中。渴饮道傍水，饥飡所带干粮。是晚，有月色出于东方，虽有微光，不能远照。阿计替曰：「此月小尽，二十九日系晦日，那得有月光？」少焉，此月落，而又有一月升，始知非月似月。俄而二星相连，有红光牵引，长数十丈。阿计替曰：「此妖星也。」 
　　少顷，火光烛天，流于西北而灭，有声如雷。此系金主杀陈定二王之应谶也。 
　　十二月初行，次日遇雪，平步厚积数寸。有野鸟数百，争飞雪中，皆如雀鸽状。其地有二死狐在雪中，羣鸟争啄之。狐肉既尽，羣鸟悉化为鼠，走入雪中不复见。其变未全者，犹是鼠首鸟翼，宛转雪中。从行一人曰：「此地有是物，遇雪食死狐，皆化鼠，能穴地百丈。」 
　　或日，野碛中见数狼，于林下争食，啖一死狐。忽见天际落一大雁，虎首锯牙长爪，翅广三十尺余，尾亦如虎，两足各拏一狼，腾空而去，目若两灯炬。从行中有识者云：「此名虎鹰，非止能捕狼，牛马羊豕皆能搏击而食也。」 
　　或日行路，帝足间出血不止，疼痛难忍，不能前行。舍蔑紫以刀割去帝足烂肉少许曰：「若不去此，久必溃堕此足；盖缘常行沙碛中，有毒虫钻入肉内故也。」 
　　或日，行至鹿水，其水深而碧色，并无上下源流，云此地中涌出，亦有时而涸，乃呼舟而渡。水中生紫色螺，大如斗，土人取食之。亦有鱼紫色，二足如凫鸥，捕者以竿刺得而生陷之。岸边生草如蒲，黑色柔韧，土人以之作布，无异麻苎也。 
　　或日，至寿州，其同知自云：「本是大宋真定府人。大观时，犯法逃入契丹，破灭献财于金主，得官为寿州同知。其副乃大金人。」见帝慰劳曰：「自大观至今二十年，老矣！」阿计替与之言语甚和惬，颇得供馈酒肉。是夕宿州官正庑中。夜忽闻室中有女子讴声，听之乃东京人也，时歌词是柳耆卿小镇西。帝闻之，谓阿计替曰：「正我事也。句中有禁烟归未得，岂非先非？然此间那有人会唱此词？虽腔调未娴熟，然亦何由至此？」及晚，同知出，阿计替诘其姓名，曰：「姓斛律名旦。」并询夜间唱曲者，曰：「此金国所赐婢女，闻是东京百王宫相王之幼女，今年十七岁，甚婉丽。昨夜唱歌毕，亦谓我曰：前面住宿官人，好似我家叔叔。我语云：这便是你们南朝官家。此女闻言，怨泣至今未止。」帝闻之，亦相泪下不止。左右促行，遂去。 
　　或日，约行离寿州百余里，途间望林中有烟火及闻钟盘声，阿计替曰：「此必佛寺也。」乃趋入，见门首列二石金刚，皆拱手而立。入门，有一胡僧出迎，遂升堂。视佛像皆铁铸，无他供器，但有石盂石香炉而已。僧问：「列位何人？从何处来？」阿计替曰：「此乃南朝天子，被执于北国，今往燕京朝皇帝，在此经过，借寺歇足。」僧乃呼左右点茶一杯饮帝，并遍饮十三人。时帝不饮茶者已十一年矣，今饮一沃，即觉四肢轻快，如释重负。饮讫，僧及左右收茶具趋堂后，移时不出。阿计替与帝亦趋堂后，欲谢别，惟见寂然空室，但见左偏小室中，有石刻僧像并侍者，审视之，即适间设茶僧也。众共嗟异，皆叩头感叹而出。帝因此冀有南归之日。 
　　或日，行至一村落，居民三百余户，云系契丹天皇之王陵，故民居稠密。北望树木繁郁，荒草蔓延，有折堕烧毁颓败房屋数间，牛羊践蹈，其中冢墓圯裂残破。帝视之，因曰：「我祖陵庙，俱在北方燕京雒阳两处，未必不如此毁败。」乃泣下曰：「我父弃尸水坑，我母埋于路傍，吾妻卷以苇席，人生至此，惨亦何极！我之此身，又不知丧于何地也？」 
　　或日，行次见一坑，上有紫衣番人监督发掘，云是契丹道宗之陵。良久，出其棺，棺椁皆石制，尸首亦糜烂，只存骸骨。紫衣者命取其中金玉珠宝刀剑等诸宝物；盖奉金主命，俾发掘契丹诸陵取金玉也。帝视之，泣然泪下而言曰：「我之祖陵，谅亦如是。一人不肖，累贻先人，哀哉！」乃大恸而行。 
　　或日，行次见途间一木，高丈许，叶叶相对而生，花如盏大，黄色，其实状如木瓜而绿色，亦两两相对，触之似已成熟。随行人莫利列者取食之，一嚼齿落如屑，舌黑如漆，急吐之，痛甚，满口成疮，经月不能食。问旁近居民，云：「名绿盎，能碎犀角象牙。北方马骡生时，以此润其蹄，则能行千里。削其木刺人，利等刀剑。」 
　　或日，行至一村落，居民三五十家，云是王昭君青冢。有墓存焉，碑碣断缺，不可识辨。帝坐一树下。时溽暑蒸郁，随行人俱就阴凉歇息。忽见浓云升自东南，大雨如注，疾雷闪电。帝与众人急趋民舍避之。既而雨止，平地水深数寸。是晚不能行，宿民舍中。问：「此去燕京尚有几多路？」曰：「尚有七百余里。」 
　　或日，行达一州郡，问其民，曰：「是平州也。」入其城，甚雄壮。居民繁庶，市肆贸易如大都会。阿计替引帝入州治见同知讫，乃馆于驿舍，供具酒食。是日乃七月七日，城中妇女盛服游街市，官设酒食，令百姓游赏作乐。酒肆燕饮，亦有挟妓赴席者。审视其女，乃南朝人，见其能吹横笛，亦有丐酒肉丐钱者。时帝不得出驿舍。阿计替与同行人俱在彼就饮。前吹笛者为一老番妇，驱至席前，令吹调子。阿计替问曰：「你是何方人？」其女四顾而言曰：「我是南朝人，家居京师，非常人，乃是天子族女。我曾嫁与钦慈皇后族孙。京师破，被人掳掠，卖至此处，以吹笛乞食于酒肆间。」且泣且吹。阿计替与之钱而去，归驿馆述之于帝，帝嗟叹泣下。 
　　或日，至一处曰易州，似平州不及其盛。其同知亦呼帝至庭下，赐酒食，止宿驿馆。其中有甲士三五十人，其中贵在彼作监军。城中所用钱，半锡半铁，所食皆麦面谷栗。 
　　或日，过一古寺，见胡僧谓帝曰：「谨慎祸防，马足之下。」阿计替曰：「来日到燕京矣。」是夕，宿京城外。次日入燕京城，路人见帝，有叹息者，有泪下者。 

　　●一四　在燕迁徙 

　　天眷五年，宋绍兴八年戊午，或日，帝同契丹海滨侯耶律延禧共入一官署，相谓曰：「赵公，你从何处来？」帝曰：「自源昌州筠从州西江州五国城至此，踯躅数千里，父母妻室俱亡，苦楚备及。今日重瞻，乃余生也。」海滨侯曰：「我与你相去不远，自海耀州至此，亦约五千余里。自曩者于燕京一别，今方再会，路途辛苦，万死一生。今日北国皇帝，呼我二人来此，未知何意？」帝曰：「生不如死，听之可也。」延禧然之。坐久，内侍传金主命着耶律延禧并赵桓二人同归鸿翼府居止。是后两人只拘囚于彼，早晚饮食不缺，寝处亦有床榻。 
　　或日，延禧执帝手，附耳密语，帝拱手加额曰：「皇天皇天！」后有人告帝与海滨侯同谋叵测，遂命二人分居。帝出居安养寺僧舍，海滨侯不知所往。帝每日与寺僧别作消遣，饮食亦寺僧供给。 
　　或日，阿计替到寺，见傍无人，乃密语帝曰：「闻南朝天子建都临安，刘豫乃金国所立，今已杀之。又闻人言：朝廷近与南朝和议，欲以黄河为界，复还南朝三京，及送官人归国，已差下伴送使人矣。」帝但拱手称死罪，余无他语。 
　　或日，有中贵官到寺，手持缣帛二匹授帝曰：「金帝赐尔。」帝乃拜受之。 
　　又曰：「皇帝有旨，戒寺僧勿令非常人与赵言语。」自此半载或三五日，时常有赐布帛酒食之类。 
　　天眷七年，即南宋绍兴十年庚申四月，帝至京将二载，只在安养寺中拘禁，容貌稍平复。 
　　或日，有贵人家平骑入寺，寺僧命左右引帝入小室，戒之曰：「慎勿出外闲行，今日是盖天大王夫人来此作斋，恐有不便。」语毕而去。帝乃小隙中密窥之，遥见韦夫人同一番酋偕行，车从中有人抱一小孩子，约三四岁，呼韦妃为阿母。来人礼拜佛像，周游廊庑，久之，方至帝处。帝在寺中有年矣，常见时节颇类东京，惟作佛事不同耳。其庙主僧人云：「本是陈留人，披剃于大观时，后入契丹。契丹破，入金国。后为盖天大王送入此寺，已五年矣。」又云：「与韦夫人说及，亦訽问天王动静。」帝曰：「前日夫人到寺，所抱小孩子是何人？」僧曰：「此即夫人所生子也，今五岁矣。」 
　　或日，寺僧传韦夫人云，言：「今南北通好，以黄河为界，行将送八哥还江南也。」僧又云：「前日韦夫人闻知太上太后及皇后先后死亡，亦暗自堕泪，遗我金钗一股，令作佛事追荐亡者。大王权请安心，必有归期在迩矣；但韦夫人已生二子，恐不得南还矣。」 
　　天眷九年，乃宋绍兴十二年壬戌，六月一日，寺僧入告帝曰：「盖天大王之韦夫人已还南朝矣。以韦夫人乃康王亲生母，四月间遣使来迎，今去已七日矣。」帝曰：「使他母子重圆，我死也可瞑目。我今在此，比筠从州及五国城已是地狱天堂矣。」自韦夫人南归后；寺僧常与帝语，而监视者辄阻之。 
　　天眷十年，乃宋绍兴十三年癸亥，寺僧以他事犯罪，皆赐死，毁其寺，移帝于燕京之北赐第以居。其实使人监守禁囚，但赐二胡妇供侍饮食及洗濯而已。 
　　天眷十一年，宋绍兴十四年甲子，春，帝忽于所居窗隙中，见一贵人乘骑而来，有一驺从，面甚熟识，但不忆为何人。自后日日至门，久而与其人稍熟，共相言词。一日，驺从者与监人共语于门外，帝私于门内听之。驺从者问：「此是何官员宅第？」监者曰：「此是赵宋官家。」驺从曰：「父乎子乎？」监者曰：「父已死，惟一人。」驺从者问：「年若干？」答曰：「四十余。」驺从泣下不出声。良久，贵人去，驺从者亦去，帝在门内见其形状，猛然大悟曰：「此我子谌也。当初出京不相随，今乃流落为贱隶；虽然，亦我之幸也。此子知我尚存，但恨彼此不得见面。」自后驺从者绝不复来。帝屡于门外窥伺，终不复至。帝恨怅无穷焉。 
　　天眷十二年，宋绍兴十五年乙丑，七夕，燕京大火，九日不灭，随熄随炽，屋宇一空，死者三千余人。金主出京，避于宝盖寺，去帝所居仅数百步。一日，帝立庭中，遥见金主在阁上眺望，帝忽走入室避之。俄有中使至，言皇帝赐茶菓等物，帝拜受之。是夜，城中火方熄，金主复入城。以失火及不救火罪，斩二百四十三人。 
　　天眷十三年，宋绍兴十六年丙寅，监守人犯罪问决。金主命徙帝于城下玉殿观，仍如安养寺差人监守，不许出入。 
　　天眷十四年，宋绍兴十七年丁卯，金主淫虐不道，内淫其女，外及命妇，又杀害诸王。有岐王亮，乃太祖阿骨打之孙，与金主为昆弟。其妻在燕京，数被召入大内，于是岐王与内外诸臣，密谋有篡弒之意。 
　　天眷十五年，宋绍兴十八年戊辰，夏，金主又杀淄王等十一人，及外族女夫四十余人，政事悉委皇后之弟顺国将军刘驾成，及内侍钱铁刀将军土正童等。 
　　天眷十六年，宋绍兴十九年己巳，九月，岐王与其党弒其主完颜亶，僭号于燕京，改元贞元元年。是岁十月初三日即位。 

　　●一五　帝崩马下 

　　贞元二年，宋绍兴二十年庚午，完颜亮移帝于燕京元帅府左廨中，拘禁如前，然已萌害杀之心矣。 
　　贞元三年，宋绍兴二十一年辛未，帝囚居左廨如前。 
　　贞元四年，宋绍兴二十二年壬申，完颜亮下令，修治甲兵，有南侵之意。亮母乃契丹主耶律延禧之姑母，完颜悉皆之妻，每见亮欲征伐，必戒之曰：「勿事兵甲，汝行篡逆而得天下，若又以杀伐不道治之，将有似你之臣，起而杀汝。」亮大怒，叱其母曰：「妇人何得干预外政！」即令左右拽去，鸩杀之。亮有同母妹二人，元旦入朝贺，亮特令欲淫之。二女走诉其兄平王孚，孚怒曰：「此子不道若此，何以君临天下？来日入朝，切实责之。」亮佯为恭敬，作礼曰：「亮实不道，非兄莫能直谏。」乃再拜而言曰：「敢不悛改！」乃呼酒共饮，词甚逊谢。孚酒醉不醒，亮手杀之。 
　　贞元五年，宋绍兴二十三年癸酉，亮遣使杀其故主完颜亶之子伏，因其提兵至石楼关，遣郭押奴御而杀之。自后无复顾忌，又无敢谏之人，遂一意训练，欲作南征之计矣。 
　　贞元六年，宋绍兴二十四年甲戌，因谍人来报南宋秦丞相死，遂使旁午诛求诘责，欲借以起衅兴师也。亮又旦夕酣饮宣淫，不成人道，内外离心；然惮其威暴，无敢妄议者。 
　　贞元七年，宋绍兴二十五年乙亥，是岁七月，金主改元正隆。 
　　正隆三年，宋绍兴二十七年丁丑，帝居如前，而金兵屡侵鄜虢等郡，旋败去。 
　　正隆四年，宋绍兴二十八年戊寅，金国大败夏兵，俘其将李守澄。兵至灵州城下，夏王惶惧，归命而降。 
　　正隆五年，宋绍兴二十九年己卯，金主命帝出左廨，令人与之习击鞠。 
　　正隆六年，宋绍兴三十年庚辰春，金主亮开宴，燕诸王及海滨侯耶律延禧，昏德侯赵桓，完颜亶之次子佑。酒酣，乃诈以较射击球，首射杀延禧，次及佑并少帝，一时并死于非命，鞠场乱箭马足之下，弃诸尸于野水中。先是帝将到燕京时，遇古寺胡僧，语之云：「祸在马足之下。」至此时正验矣。帝年六十岁，殁于乱箭之下，哀哉！次日，亮早朝，语于左右曰：「我临位以来，耻祖宗之基业，不能混一区宇；所忌者，先帝二子及两降主。今四害已除，夏人归命，所未得者，江南一隅之地，取之易如反掌矣。」是岁，遂命起大兵南向。嗟乎，南北纷争，从今不能息矣！ 

　　●附绿 

　　阿计替本末 

　　金阜昌七年，阿计替手持所记上皇少帝及郑朱二后生死诸事实录，授予曰：「秘之！」盖予与阿计替姻侄也。阿计替常曰：我本河北棣州民。靖康中，贼将攻城，守臣王若思投降。我时为州介吏，虏将铁力炽憾入城，王若思与之相见拜跪，坐厅上铁力炽憾视我而笑曰：「斯人面貌，酷类我兄阿计替，我当另视之。」乃以巵酒赐我饮，命我从行。 
　　经月余，至河北征战，我常随之。一日，炽憾诣干离不营下议事。我番服结束从行。干离不见我曰：「阿计替何以尚在？」我但唯唯。炽憾曰：「此非真阿计替，乃面貌之偶同耳，彼实南人也。」干离不亦甚喜我，使人训我以番语，谓炽憾曰：「可呼他为阿计替，待我照管他。」一日，干离不饮次曰：「阿计替，休去他帐中，只在我帐中住可也。」自此只在干离不麾下，手执刀剑弓矢侍左右。干离不惜我谨慎，每以密事告我。 
　　靖康元年，我已在干离不帐下二年矣。二月中，随干离不提师围汴京之安上门。干离不部将钱斯可红败郭京，刀斫郭京左臂落地。可红纵兵返转城下，高举皂旗，指挥众兵上濠。时安上门之西，有将麋斯奕者，领一军曰赤伏军，运皂旗于洞子上，为城上人所得杀之，而手执皂旗高声呼曰：「杀了番也。」入他处，望见皂旗登城，不知是宋兵呼捷，误认为番兵已临城上，遂争相奔溃。番人见守城军自乱，遂乘势上城。东京之陷，弹指间耳。 
　　次日，干离不入城，住瑞相寺，命阿计替领军人打掳，凡得财帛千计，子女十四人。内城尚闭，而虏已登子城驻军矣。又明日，子城开，干离不入子城，住阿育王法堂。粘罕旦夕使人会计，打掳取讨金宝妇女。一日，干离不在法堂上坐，有执女子三人至者曰：「与大王。」因干离不在北国，先曾授封淑耆王，故呼为大王也。阿计替在傍观之，三女皆绝色，颤抖不能言。问其实，乃曰：「我宋国荆王女也。长曰檀檀，次曰修奴，次曰缨给。今日有胡人骤入我府，掳取金宝，又将我父子都杀了，祇留我姊妹三人执至于此。望求早赐死，我等义不可辱。」言毕，俱欲触阶而死，众人掖止之。干离不乃呼其子尚孚电曰：「与汝三人作奴婢。」尚孚电使人引三女子去。是夕，闻俱被淫辱，不堪以闻。 
　　一日，有人扶一美女至干离不帐前，曰：「若乃皇族女，亦付与尚孚电；若是百姓女，即付与左右亲从者。」干离不年已六十余岁，情犹酷毒。尚孚电有弟陆笃诜尚幼，每见女子美者，必就干离不求之，干离不未常允许。又向尚孚电求之，亦不得。一日，伺尚孚电大醉，乃使人刺杀之，尽夺其诸女之尤者，自东京出奔，投粘罕之长子而去。干离不自此后，乃不令人掳掠女子。所伏侍左右两人皆丽色者，亦逐之去，后反为他军所获。尚孚电遗下妇女犹有二十余人，干离不乃悉分与左右亲随。阿计替得一妇，究其本末，云是：「京师城纸铺王员外之女，十九岁嫁于周家为媳。汴京陷，全家离散，遇一番人，将我献于大王，大王复赐于小将军，而得随侍焉。今小将军死，又归于君」云。 
　　其后三月间，车驾出城，干离不谓阿计替曰：「我昨日与元帅说及，叫你随南国官家前往燕京。」次日，干离不引阿计替见粘罕，粘罕呼曰：「你是南州铁力炽之兄乎？」曰：「然。」曰：「叫汝押送赵某父子并他二妻前往燕京，在路小心。」因令趁千户同去。至中途，见骑兵护二帝者，乃同迤逦至京，及移安肃军云州西江州五国城筠从州源昌州等处。又自源昌州至燕京，往来万有余里，凡十有二年。后在燕京又侍帝三四年。 
　　尝再四语予曰：「我随二帝跋涉万有余里，若非我保护，他死亦早矣。」又曰：「我本大宋人，感他南朝恩德，故在路所不拘絷，惟是温言抚恤，又戒约左右护卫。」今到冀州，乃持前所历事迹授予曰：「万一此文逮江南，使中原可复，腥膻可除，而欲求其实，当以此进。」 
　　余念阿计替之忠，故直书其事于前，又记其本末于后。如此不暇饰之以文辞，览者幸毋笑其拙。今因两朝议以河为界，有张氏者欲南归，予乃书其本末以与之，令持以南渡；其遗稿残文，已悉焚其迹矣。阿计替本姓朱氏，名得成，棣州人，今为滑州宣德使云。 

　　●原跋 

　　南烬纪闻一书，向无刊本，亦不知其为何人所撰。余于今夏在友人案头，得覩此本，因假而抄录之。竟三日之功，录成是本。但其中有叙事不伦之处，一仍其旧；或有乖误鲁鱼之谬，亦不自知，读者谅之！乾隆四十八年癸卯小春，松岩识于养怡书屋。 
　　是书首序署名曰冀之炎氏，定系传抄之误也。近于四库遗书总录内，备悉其颠末，因复识于此。其略曰：「南烬余闻，系宋淮海周辉撰。起自靖康元年正月金人临汴，以至二帝殂五国城而止。编年编月，所纪颇详。然此书他处或不署名。前人有疑其伪者，则以徐梦莘北盟会编检阅所列书目中，无复有之；而晁志陈录均不载也。存以俟博雅君子为之考焉。」松岩又识。

