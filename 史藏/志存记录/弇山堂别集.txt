　　弇山堂别集 明 王世贞
　　
　　
　　《四库全书 弇山堂别集》　一百卷　（明）王世贞 撰
　　钦定四库全书
　　
　　史部五
　　
　　弇山堂别集
　　
　　杂史类
　　
　　提要
　　
　　臣等谨案弇山堂别集一百卷明王世贞撰世贞字符美号弇州山人太仓人宣大总督忬之子嘉靖丁未进士厯官南京刑部尚书事迹具明史文苑传其书専载明代典故凡盛事述五卷异典述十卷竒事述四卷史乗考误十一卷表三十四卷分六十七目考三十六卷分十二目世贞自序云是书出异日有裨于国史者十不能二耆儒掌故取以考证十不能三宾幙酒次以资谈谑叅之十或可得四其用如是而已然其间如史乗考误及诸侯王百官表亲征命将谥法兵制市马中官诸考皆能辨析精核有禆考证盖明代史学废絶自永乐间改修太祖实録诬妄尤甚其后累朝所修实録类皆缺漏芜疎而民间野史竞出又多慿私心好恶诞妄失伦史愈繁而是非同异之迹愈颠倒而失其实世贞承世家文献熟悉朝章复能博览羣书多识于前言往行故其所述俱确有可征逈非诸家耳食传讹者比且不敢自居笔削第用说部之体类聚条分而以别集命名深致谦抑之意亦由其晩年境地益进深知作史之难故能敛晦如此与当时畧窥纪载便奋然以史笔自居者相去亦不啻霄壤惟是征事既多不无小误又所为各表多不依旁行斜上之体所失正与雷礼相同其盛事竒事诸述颇渉谈谐亦非史体然其大端可信此固不足以为病矣
　　
　　乾隆四十四年正月恭校上
　　
　　总纂官 （臣）纪昀 （臣）陆锡熊 （臣）孙士毅
　　
　　总校官 （臣）陆费墀
　　
　　●弇山堂别集原序
　　
　　弇山堂别集者何王子所自纂也名之别集者何内之无当于经术政体即雕虫之技亦弗与焉故曰别集也王子弱冠登朝即好访问朝家故典与阀阅琬琰之详葢三十年如一日矣晚而从故相徐公所得尽窥金匮石室之藏窃亦欲藉薜萝之日一从事于龙门兰台遗响庶几昭代之盛不至忞忞尔甫欲命管而病妒之既而自惟材力绵浅一不称也所睹章奏竿尺赋颂之类鲜足裒者二不称也是非小有不当流祸后世三不称也而是时倡道者谓王子毋受役于笔研以凿性灵自是絶意不复作其它有所闻见偶书之赫蹏以数甓贮藏寻得间出之编次成帙凡一百卷携来金陵署中乃好事者见而异之固请付剞劂是书行异日有禆于国史者十不能二耆儒掌故取以考证十不能三宾幙酒次以资谈谑参之十或可得四其用如是而已秋官尚书吴郡王世贞撰
　　
　　●钦定四库全书
　　
　　弇山堂别集卷一
　　
　　（明）王世贞 撰
　　
　　○盛事述叙
　　
　　不佞生晩当累洽之季而又家世从缨绂后窃有志慕说古公卿将相之盛屈指西京以还若功臣之族鲜通籍者计独有外戚王马梁窦之属虽鼎贵不足道而丞相彻侯父子相继仅绛条韦平两三氏而已东京尚行谊薄华腴玄纁羔鴈施自黄耉辟书征轮徧于白屋而闗西之杨汝南之袁乃亦有四世为三公者西晋之习流为江左蔓而北魏门荫相藉爵封逓及一夫秉轴则乗朱且垂百轮九命弁冕则戴貂讵止十辈而李唐之史犹有志宰相世系者宋之郊恩三事而下推荫必数十百指援荐亦不可胜数至于元而真王彻侯三师三公以至三省之长非特穆津之懿亲则亦集赛之华胄阀阅朱紫虽若蝉绵而庇荫系援亡足称述我明之世文武判隔浊泾清渭贵极冕弁者不参政纪齿自缙绅者靡开茅土经术弛于纨绮崇显局于贤科以故视前代小逊焉爰若和气磅礴渊源流衍虽义取侧微材由自奋而门积膏华踪若凭倚至乃德祉互凝君臣交契或蚤附风云或恒依日月禄位名寿显融令终代不乏人人不乏遘要亦有可纪者夫侈庶彚之繁生则思坤舆之厚伟修鳞之孳育则羡海王之广以髙帝之功徳超驾尧舜文皇之疆宇逺踰汉唐皇仁既宏圣寿复高维城祼将绳绳振振其为盛事岂前代可拟故畧叙一二冠之篇首庶使谈者知所本云
　　
　　○盛事述一
　　
　　太祖功徳
　　
　　髙皇帝辟干转坤功只万古又有古创业之主所不敢望者四享天下三十一年一也圣寿七十有一二也自江左并中原三也太子诸王二十四人公主一十六人皆受册封四也于乎盛哉
　　
　　成祖功徳
　　
　　成祖文皇帝自起事至下京师凡大小百余战未尝不身冒矢石即位之后四征朔漠三下南交舟车之地无间大小逺迩悉奉琛币若榜葛剌满剌加忽鲁谟斯等处新受朝命为王者殆三十国东逾辽水诸处及野人乌梁海之地立行都司卫所设官统治几三百处直西部落数百种皆重译来附其请置官府盖三之二西南羗夷建宣慰宣抚安抚司及军卫郡县增益数百自古讨西南夷未有生得其王者独是时下安南得伪大虞上皇黎季牦（即胡一元）伪虞国主黎苍（即胡■〈大上互下〉）伪越上皇简定伪越王陈季犷锡兰山国王亚烈苦纳儿苏门答剌前王弟苏斡剌
　　
　　古西南夷国王未有来朝者独其时浡泥国王麻邪惹加那乃来朝阙下卒于京子遐旺受封阙下满剌加国王拜里迷苏剌又苏禄国东王巴都葛哈叭答剌西王麻哈刺咤葛剌麻丁峒王叭都葛巴剌卜格黙勒朗国王卫喇义伊徳伯俱来朝受封爵
　　
　　自古封止中国山川而独其时封日本山曰寿安镇国山浡泥山曰长宁镇国山余折枝国满剌加国山俱曰镇国山各立御碑凡北讨及回銮所至如灵显翠秀等山神应等十二泉立马等五峰诸壑谷坡甸冈巘川圃碛戍之类皆锡以嘉名勒石垂永
　　
　　各国贡物自金银犀象香药珊瑚玳瑁鹤顶龟筒诸器皿外鸟则有孔雀火鸡红白鹦鹉倒挂驼鸟兽则有麒麟白鹿白象红猴黒熊黒猿白麂福禄马哈剌六足龟白獭而中国亦自两进驺虞人则有金衣银衣人黒小厮香则各色龙脑竒南苏合油布则兠罗绵红撒哈剌八者蓝觊木黒芜蔓畨沙红绞节智杜花头乍莲花织人象之类珍珠寳石竒怪之物充牣天府
　　
　　二子即天位
　　
　　宣宗章皇帝二子长为英宗睿皇帝次为恭仁康定景皇帝
　　
　　英宗再正位
　　
　　英宗皇帝为太上皇帝居朔漠一年居深宫七年再改元为正统天顺践天子位总二十三年故刘文安定之挽诗曰享国卅年髙帝并临朝八闰太宗同
　　
　　再正东宫
　　
　　宪宗以正统十四年为皇太子以景泰三年封沂王以天顺元年更御名复为皇太子凡两赦
　　
　　藩王登极
　　
　　成祖文皇帝以燕王靖难登极景皇帝以郕王监国登极世宗肃皇帝以兴世子登极穆宗庄皇帝以裕王登极
　　
　　慈闱重庆
　　
　　正统太皇太后张氏皇太后孙氏弘治太皇太后周氏皇太后王氏正徳太皇太后王氏皇太后张氏至嘉靖初寿安皇太后邵氏昭圣皇太后张氏章圣皇太后蒋氏庄肃皇后夏氏葢四宫并尊矣
　　
　　藩国之盛
　　
　　熈祖凡四子仁祖最幼长寿春王次安成王次蒙城王仁祖四子上最幼长南昌王次盱眙王次临淮王
　　
　　太祖二十四子懿文太子及文皇帝外为秦愍王樉国西安晋恭王棡国太原周定王橚国开封楚昭王桢国武昌齐王槫国青州（寻废）潭王梓国长沙（自焚除）鲁荒王檀国兖州蜀献王椿国成都湘献王栢国荆州（自焚除）代简王桂国大同肃庄王楧国甘州移兰州辽简王植国辽东移荆州庆靖王■〈木旃〉国韦州移宁夏宁献王权国大宁移南昌（曽孙宸濠诛）岷庄王楩国云南移武冈谷王橞国宣府移长沙（废）韩献王松国平凉渖简王模国潞安安惠王楹国平凉（无子除）唐定王桱国南阳郢靖王栋国安陆（无子除）伊厉王■〈木彝〉国河南（至六世典英废）
　　
　　成祖四子自仁宗外为汉王髙煦初国云南继青州不行移乐安（反除）赵简王高燧国彰徳皇少子髙爔逝未受封
　　
　　仁宗十子自宣宗外郑靖王瞻埈国凤翔移懐庆越靖王瞻墉国衢州（未行无子除）蕲献王瞻垠（未国无子）襄宪王瞻墡国长沙移襄阳荆宪王瞻堈国建昌移蕲州淮靖王瞻墺国韶州移饶州滕懐王瞻垲国云南（未行无子）梁庄王瞻垍国安陆（无子除）卫恭王瞻埏国懐庆（无子除）
　　
　　宣宗二子英景
　　
　　英宗七子自宪宗外徳庄王见潾国济南许悼王见淳（未之国无子除）秀懐王见澍国汝宁（无子除）吉简王见浚国长沙忻穆王见治（未之国无子）徽庄王见沛国钧州（曾孙载埨废国除）
　　
　　宪宗十四子孝宗及未名长子外悼恭太子佑极兴王讳国安陆（后尊帝号）岐惠王佑榆国徳安（无子除）益端王佑槟国建昌衡恭王佑楎国青州雍靖王佑橒国衡州（无子除）寿定王佑榰国保宁移德安（无子除）汝安王佑梈国卫辉（无子除）泾简王佑橓国沂州（无子除）荣庄王佑枢国常徳申懿王佑楷国叙州（未行无子）
　　
　　孝宗二子自武宗外蔚悼王厚炜（未之国无子）
　　
　　睿宗即兴王讳长岳懐王未名薨追赠
　　
　　世宗八子自穆宗外哀冲太子载■〈土戛〉庄敬太子载■景恭王载圳国徳安（无子除）颍殇王载■戚懐王载■蓟哀王载■〈土匮〉均思王载■〈土夙〉（俱夭）
　　
　　穆宗四子自今上外宪懐太子翊釴靖悼王翊铃（俱夭）潞王翊镠国卫辉
　　
　　今天下存者大国凡二十四盛哉无论唐以后不世胙土即汉中叶所余无几宁能嫓美于我明也
　　
　　宗室之盛
　　
　　隆庆万厯之际宗室蕃衍可谓极矣宗伯苛为革削司冦严其条禁以故时损时益而其见在者余得而志之高皇帝子秦陜西西安府亲王一位在省永寿王一位镇辅奉国将军一百七位镇辅奉国中尉五百七位郡县主君二百四十二位庶人一百四十九名晋山西太原府亲王一位在省宁化髙平广成平阳西河等王共一十二位镇辅奉国将军一千八十五位中尉二千二百位郡县主君一千五百十一位庶人一百七十名周河南开封府亲王一位在省永宁等王四十六位镇辅奉国将军一千三百四十九位中尉二千五百五十九位郡县主君一千二百六十五位庶人一十五名楚湖广武昌府亲王一位在省永安等王六位镇辅奉国将军一百九十八位中尉六百四位郡县主君四百四十七位庶人四名鲁兖州府亲王一位在府邹平等王八位镇辅奉国将军一百六十位中尉一百七十位郡县主君二百四十九位庶人六名蜀成都府亲王一位在省内江等王六位澧州华阳王一（阙）位镇辅奉国将军四十六位中尉七十二位郡县主君五十六位庶人无代大同府亲王一位在府广灵等十王蒲州山阴等二王泽州宣宁四王绛州灵丘王一位忻州定安王一位共一十八位镇辅奉国将军一千二百七十九位中尉一千三百四十位郡县主君一千三百三十位庶人一百五十名肃陜西甘州卫亲王一位在卫淳化等王五位镇辅奉国将军六位中尉（阙）位郡县主君八位庶人一名辽荆州府亲王夺在府长阳等王九位镇辅奉国将军一百八位中尉一百五十位郡县主君一百二十位庶人十名庆宁夏卫亲王一位在卫真宁等王六位镇辅奉国将军六十一位中尉五十六位郡县主君五十七位庶人六名宁江西南昌府亲王夺在省乐安等王三位镇辅奉国将军二百七十六位中尉二百六十五位郡县主君三百二十四位庶人四十四名岷湖广武冈州亲王一位在州安昌等王一十位寳庆江川王一位南渭王一位共一十二位镇辅奉国将军九十位中尉十五位郡县主君七十三位庶人无韩陜西巩昌府亲王一位在府襄陵等王一十七位镇辅奉国将军四百三位中尉五百八十六位郡县主君六百四十三位庶人二十九名渖山西潞安府亲王一位在府陵川等王一十六位镇辅奉国将军二百四十二位中尉二百二十位郡县主君二百七十六位庶人十三名唐河南南阳府亲王一位在府新野等王三位镇辅奉国将军二十二位中尉十五位郡县主君三十五位庶人无伊河南河南府亲王夺在府方城等王二位镇辅奉国将军二十八位中尉二位郡县主君二十二位庶人二名文皇帝子赵河南彰徳府亲王一位在府临漳等王八位镇辅奉国将军一百八十六位中尉一百十七位郡县主君二百八十三位庶人三名昭皇帝子郑河南懐庆府亲王一位在府东垣等王四位镇辅奉国将军六位中尉五位郡县主君三位庶人三名襄湖广襄阳亲王一位在府枣阳等王四位镇辅奉国将军十二位中尉十位郡县主君十位庶人无荆湖广蕲州亲王一位在州樊山等王五位镇辅奉国将军三十八位中尉四位郡县主君二十八位庶人一名淮江西饶州府亲王一位在府永丰等王一十三位镇辅奉国将军三十四位中尉二位郡县主君三十一位庶人无睿皇帝子徳山东济南府亲王一位在省临朐等王五位镇辅奉国将军七位中尉无郡县主君五位庶人无崇河南汝宁府亲王一位在府懐安等王三位镇辅奉国将军七位中尉无郡县主君七位庶人无吉湖广长沙府亲王一位在府长沙等王二位镇辅奉国将军四位中尉无郡县主君四位庶人无徽河南钧州亲王夺在州太和等王一十五位镇辅奉国将军三十七位中尉无郡县主君二十七位庶人无纯皇帝子益江西建昌府亲王一位在府金溪等王十二位镇辅奉国将军九位中尉无郡县主君十一位庶人无衡山东青州府亲王一位在府玉田等王共十位镇辅国将军十二位奉国及中尉无郡县主君一十四位庶人无荣湖广常德府亲王一位在府恵安等王四位镇辅国将军九位奉国及中尉无郡县主君一十五位庶人无靖江郡王一位广西桂林府在府辅奉国将军十五位镇辅奉国中尉七百十二位郡县主君七十四位庶人一十四名共郡王二百五十一位镇辅奉国将军七千一百位镇辅奉国中尉八千九百五十一位郡主县主郡君县君共七千七十三位庶人六百二十名而未封未名者与齐府之庶髙墙之庶皆不与焉更二十年而其丽当不亿矣固千古所未有也于乎盛哉
　　
　　庆成王百子
　　
　　庆成王生一百子俱成长自封长子外余九十九人并封镇国将军每会紫玉盈坐至不能相识而人皆隆准极异事也
　　
　　皇太后父
　　
　　英宗初尊皇后孙为皇太后父会昌伯忠存今上初尊皇后陈为仁圣皇太后父固安伯景行存皇贵妃李为慈圣皇太后父武清伯伟存近古所未有
　　
　　公侯子尚主
　　
　　髙帝时驸马尚公主多以公侯子弟充之而不甚拘年貌易代以后渐选之民问而甚至驸马之父若职官则进级而俾令致仕此大不可晓也今按洪武皇帝长女临安公主驸马李祺太师韩国公李善长长子第二女宁国大长公主驸马梅殷汝南侯思祖子第五女汝宁公主驸马陆贤吉安侯仲亨子第八女福清公主驸马张麟凤翔侯龙子第九女寿春公主驸马傅忠颍国公友德子第十一女南康公主驸马郭镇武定侯英子懿文太子女江都公主驸马耿璇长兴侯炳文子太宗长女永安大长公主驸马袁容右都督袁洪子第三女安成大长公主驸马宋琥第四女咸宁大长公主驸马宋瑛俱西宁侯晟子第五女长公主驸马沐昕西平侯英子英宗第二女嘉善长公主驸马王增靖逺伯骥孙第四女崇徳长公主驸马杨伟兴济伯善孙
　　
　　勋臣国戚
　　
　　今诸王国亲例不得为在京文武职官而不知髙皇帝假干城之寄重维城之固其意殊不尔也按魏国公徐逹三女一为文皇后一为代王妃一为安王妃鄂国公常遇春女为懿文皇太子妃卫国公邓愈二女一为秦愍王次妃一为齐王继妃永平侯谢成女为晋恭王妃宋国公冯胜女为周定王妃定逺侯王弼女为楚昭王妃安陆侯吴复二孙女一为齐王妃一为唐定王妃信国公汤和女为鲁荒王妃凉国公蓝玉女为蜀献王妃靖海侯吴髙女为湘献王妃武定侯郭英二女一为辽简王妃一为郢靖王妃右都督袁洪女为岷庄王妃右都督冯诚女为韩献王妃内郭英二女皆为王妃子为驸马而妹又为髙庙恵妃袁洪一女为王妃而子亦为驸马右二则皆勋臣兼戚里为一时之盛而制亦与后稍异
　　
　　南直隶盛事
　　
　　吾南直隶文献之盛惟江浙二省差足雁行至于帝胄国封则固不可同年而语矣今按太祖太宗仁宣英景宪孝武世穆及今上凡十叶十二帝兴睿二赠帝建文一出帝秦晋周楚齐潭鲁蜀湘代肃辽庆宁岷谷韩渖安唐郢伊虞吴衡徐汉赵郑越蕲襄荆淮滕梁卫徳许秀崇吉忻徽岐益衡雍寿汝泾荣申景潞亲王五十五国后先秦十二王晋八王周九王楚九王齐一王潭一王鲁六王蜀十一王湘一王代八王肃七王辽八王庆八王宁四王岷七王谷一王韩十一王渖六王安一王唐八王郢一王伊七王虞一王吴一王衡一王徐一王汉一王赵七王郑五王越一王蕲一王襄七王荆七王淮六王滕一王梁一王卫一王德四王许一王秀一王崇五王吉五王忻一王徽四王岐一王益四王衡四王雍一王寿一王汝一王泾一王荣二王申一王景一王今潞王凡三百二十一王郡王秦则永兴保安兴平永寿安定合阳渭南临潼晋则髙平庆成宁化平阳闻喜和顺永和广昌交城阳曲西河方山临泉云丘宁河徐沟太谷河中襄阴安溪靖安旌德荥泽新化周则汝南顺阳新安祥符永宁汝阳镇平宜阳封丘罗山内乡胙城固始原武鄢陵河阴项城颍川泌阳义阳临汝沈丘鲁阳临湍堵阳河清新会义宁平乐崇善海阳安定曲江博平汾西鲁山信陵邵陵莱阳东会富阳会稽浦江丽水应城益阳奉新南陵京山华亭寳坻汤溪瑞金商城临安柘城修武安吉汝宁彰德顺庆保宁仪封安昌遂宁楚则巴陵永安寿昌崇阳武陵黔阳通山通城景陵岳阳江夏东安大冶缙云保康武冈齐则乐安长山平原鲁则安丘巨野邹平乐陵东阿东瓯郯城馆陶翼城滋阳阳信髙密归善新蔡东原蜀则华阳崇宁保宁崇庆永川罗江黔江内江通江徳阳石泉汶川庆符江安南川代则广陵潞城山阴襄垣灵丘宣宁懐仁隰川昌化定安博野和川宁津枣强饶阳乐昌吉阳溧阳进贤河内富川寳丰砀山新寜永庆肃则淳化铅山汾川金坛会宁延长开化会昌延安辽则长阳逺安巴东潜山宜都松滋益阳湘阴衡阳应山宜城枝江沅陵麻阳衡山蕲水肃宁长垣光泽广元靖宁真宁安化岐山安塞弘农丰林巩昌寿阳延川华阴宁则临川宜春新昌信丰瑞昌乐安石城弋阳锺陵建安岷则江川广通南渭安昌充城黎山沙阳唐年南安南丰建徳遂安长寿绥宁南漳祁阳广济青林谷则醴陵韩则襄陵乐平临汾褒城通渭平利汉阴髙平西德陇西宁逺长泰永福建宁长洲昆山长乐髙淳休宁庆阳崇明长吉渖则陵川平遥黎城清源稷山福山灵川沁水沁源徳平辽山内丘广宗唐山永年宜山宿迁吴江定陶云和镇康安庆保定徳化唐则新野三城新城舞阳文城承休荡阴淅阳郾城卫辉伊则光阳方城西鄂万安汉则济阳临淄昌乐淄川齐东任城海丰新泰赵则临漳汤阴襄邑洛川南洛平乡汝源广宁昆阳广安江宁光山秀水成皋郑则新平泾阳朝邑盟津河阳信阳宜章繁昌庐江丹阳真丘东垣德庆崇徳襄则宁乡枣阳镇宁郧城永城荆则都昌樊山富顺永新德安都梁淮则鄱阳永丰南康德兴顺昌崇安髙安上饶吉安广信嘉兴绍兴建昌金华华容徳则泰安济宁临胊髙唐临清宁海堂邑利津崇则瑞安庆元懐安归徳吉则长沙糓城徽则太和遂昌景宁建徳阳城嘉定新昌庆云隆平伍城太康阳夏徳平荥阳懐庆咸平延津孟津上蔡安阳万善益则崇仁金溪玊山安东舒城阜平铜陵黎丘浦阳浮河华山筠溪罗川安仁衡则玊田新乐髙唐齐东邵陵汉阳武定平度宁阳昌乐寿张商河荣则福宁惠安永春富城贵溪又广西靖江王同藩国按自此以至将军中尉将三万人皆中都之圣胤也
　　
　　追封王十七髙王某公杨王陈公徐王马公滁阳王郭子兴中山王徐达开平王常遇春岐阳王李文忠宁河王邓愈东瓯王汤和黔宁王沐英东平王朱能河间王张玉定兴王张辅定逺王沐晟平阴王朱勇宁阳王张懋定襄王朱希忠其以三代封者不载
　　
　　公国十九韩国李善长魏国徐达鄂国常遇春郑国常茂开国常升楚国廖永安曹国李文忠宋国冯胜卫国邓愈申国邓镇信国汤和颍国傅友德凉国蓝玉梁国胡显淇国丘福成国朱能黔国沐晟定国徐景昌翊国郭勋
　　
　　侯国六十五恩亲李贞延安唐胜宗吉安陆仲亨江夏周德兴淮安华云龙济宁顾时长兴耿炳文临江陈德巩昌郭子兴六安王志荥阳郑遇春平凉费聚江阴吴良靖海吴祯南雄赵庸德庆廖永忠南安俞通源越隽俞通渊广德华髙营阳杨璟永嘉朱亮祖宜春黄彬宣宁曹良臣永城薛显东胜汪兴祖西平沐英安陆吴复宣德金朝兴安庆仇成凤翔张龙定逺王弼靖宁叶升永平谢成西凉濮琠武定郭英普定陈桓东川胡海鹤庆张翼航海张赫泰宁陈珪武安郑亨镇逺顾成永康徐忠隆平张信安平李逺成安郭亮丰城李彬西宁宋晟永春王宁广平袁容富阳李让宁阳陈懋安逺柳升定西蒋贵广宁刘安昌平杨洪武平陈友南和方瑛平江陈豫武靖赵辅襄城李瑾瑞安王源咸宁仇钺安平方锐
　　
　　伯国二十六忠勤汪广洋襄城李璇新宁谭忠应城孙岩忻城赵彛云阳陈旭广恩刘才平江陈瑄安郷张兴广宁刘荣崇信费献修武沈清永宁谭广平郷陈懐定襄郭登懐柔施聚丰润曹义武功徐有贞宣城卫颕彰武杨信武强杨能武靖赵辅安平吴安崇善王清安仁王浚庆阳夏儒
　　
　　大约侯国十之九伯国十之八公国则惟一英公非同乡耳其它赠公赠侯如越之胡大海郢之冯国用虢之俞通海泗之耿再成梁之赵德胜泾之陈亨荣之姚广孝蔡之张徳胜东丘之花云崇山之李新霍山之王简文临沂之王眞崇安之谭渊伯如景成之马荣建平之髙福莱阳之周长荥阳之潘毅威逺之方政沭阳之金濓不可数计也
　　
　　三公十九人太师李善长徐光祚郭勋朱希忠太傅徐逹徐光祚沐晟柳溥谭佑陈锐仇鸾徐文璧太保陈懋朱勇蒋琬李瑾卫錞陈珪徐文璧
　　
　　三孤十七人少师文臣徐溥杨一清徐阶李春芳申时行武臣张信少傅除二徐杨李申已见外胡濙王鏊许国武臣杨炳少保除杨一清徐阶李春芳申时行已见外许国髙谷顾鼎臣胡宗宪武臣陈鏸方承裕顾寰徐文璧汤佑贤
　　
　　东宫三师四十九人太子太师文臣自三孤已见外武臣自三公已见外冯胜傅友徳李景隆丘福太子太傅文臣自三孤已见外白昂毛澄武臣蓝玊徐辉祖朱能柳升沐琮徐俌沐昆顾仕隆李旻沐绍勋杨炳徐文璧太子太保文臣自三孤已见外金濓俞士恱陈镒陆完汪鋐秦金顾可学严讷王锡爵武臣自三公已见外常升孙恪张輗李勇顾溥朱麒谭纶柳珣王瑾陈王谟徐鹏举沐朝辅沐昌祚汤佑贤李言恭
　　
　　内阁十五人髙谷张益苗衷徐有贞徐溥王鏊杨一清靳贵顾鼎臣徐阶李春芳严讷申时行许国王锡爵
　　
　　万厯甲申乙酉间申许王同时在阁而申为状元王为会元许为解元申王同会试许与申又同乡试尤盛而竒
　　
　　太宰十一人余熂吕本詹同詹徽倪岳杨一清陆完汪鋐周用胡松严讷
　　
　　状元十七人许观邢寛施盘吴寛钱福毛澄朱希周顾鼎臣唐皋沈坤李春芳丁士美申时行孙继皋沈懋学唐文献焦竑
　　
　　左丞相二人李善长胡惟庸
　　
　　右丞相二人徐达汪广洋平章军国重事一人常遇春他平章及行省平章多不可纪
　　
　　御史大夫三人汤和邓愈安然
　　
　　弇山堂别集卷一
　　
　　●钦定四库全书
　　
　　弇山堂别集卷二
　　
　　（明）王世贞 撰
　　
　　○盛事述二
　　
　　父子封王
　　
　　陇西恭献王李贞子岐阳武靖王文忠黔宁昭靖王沐英子定逺忠敬王晟东平武烈王朱能子平阴武愍王勇（凡三家）
　　
　　三代封王
　　
　　河间忠武王张玉子定兴忠烈王辅孙宁阳恭靖王懋凡三代王东平朱武烈王能子平阴武愍王勇又再世而定襄恭靖王希忠继之亦可称三代也
　　
　　封三代王
　　
　　洪武中中山开平岐阳黔宁永乐中河间东平薨后俱封王其曽祖祖父三代俱追封王爵他功臣不得同
　　
　　一门两公
　　
　　中山王首佐太祖定天下功业爵位朝班庙享皆第一封魏国公岁禄独五千石世世承袭嗣公辉祖既殉节以终次子增寿复以龙潜翊戴赠爵上公启国于定一门两公往往对握二都兵政诸勲贵无敢埒者又三女一为文皇后一为代简王妃一为安惠王妃
　　
　　父子三公
　　
　　太师英公张辅子懋复为太师俱加阶特进俱勲左柱国俱再知经筵事俱再监修国史足称东第之冠其次则朱保公永为太师子晖为太保孙会昌侯继宗为太傅孙铭为太保仅三家
　　
　　父子赠爵
　　
　　令典开茅土者公赠王侯赠公伯赠侯其嗣爵者非有竒功异能不能加赠今聊记之除前封王外元帅赠河间公俞廷玊长子平章政事赠虢国公通海魏国公赠中山王徐达次子左都督赠定国公增寿都督同知赠蕲国公康茂才子蕲春侯赠蕲国公铎都指挥初赠荣国公加赠河间王张玉子英国公赠定兴王辅次子文安伯赠文安忠僖侯輗太平侯赠裕国武襄公軏平江伯赠平江侯陈瑄子平江侯赠黟国公豫右都督赠泾国公陈亨子宁阳侯赠浚国公懋武进伯赠武进侯朱荣子嗣伯赠武进侯冕丰城侯赠茂国公李彬子嗣侯赠丰国公贤广宁伯赠广宁侯刘荣子广宁侯赠峄国公安恭顺侯赠邠国公吴克忠子嗣侯赠凉国公瑾会昌伯累赠安国公孙忠子嗣侯赠郯国公继宗抚宁伯赠抚宁侯朱谦子保国公赠宣平王永庆云伯累赠宁国公周能子庆云侯赠宣国公寿
　　
　　三世知经筵再监修国史
　　
　　英公辅知宣英二朝经筵监修仁宣二朝实録子公懋知孝武二朝经筵监修宪孝二朝实録至曾孙公溶知今上朝经筵监修世穆二朝实録亦本朝所无
　　
　　父子兄弟封三国
　　
　　鄂国常公遇春子茂封郑国公以罪废复封弟升为开国公然皆遇春功也父子兄弟封三国足称盛事又卫国邓愈子申国公镇其国名亦有二
　　
　　三代尚书
　　
　　尚书宰执大臣汉则杨震四公唐则张嘉贞三相耳国朝尤不易得惟南京兵部尚书林公瀚瀚子南京礼部尚书庭机庭机子南京礼部尚书燫仅一家
　　
　　父子尚书
　　
　　父子俱仕至尚书者吏部尚书兼翰林学士承旨詹公同太子少保吏部尚书兼都察院左都御史徽按詹同见任时尚书尚止三品今以其名职皆尚书故记之太子太保吏部尚书何公文渊刑部尚书乔新少保吏部尚书谨身殿大学士兼东阁大学士王公文南京礼部尚书宗彛刑部尚书耿公九畴太子太保吏部尚书裕南京刑部尚书周公瑄太子太保礼部尚书经南京礼部尚书倪公谦太子少保吏部尚书岳刑部尚书施公礼太子少保礼部尚书掌鸿胪寺事纯太子少保兵部尚书白公圭太子少保礼部尚书翰林院学士钺太子太保吏部尚书王公恕南京户部尚书承裕南京工部尚书侯公瓒户部尚书观太子少保吏部尚书许公进南京户部尚书诰少傅太子太傅吏部尚书文渊阁大学士赞太子太保兵部尚书论南京兵部尚书林公瀚太子太保工部尚书庭■〈木昂〉南京礼部尚书庭机南京吏部尚书王公华新建伯南京兵部尚书都察院左都御史守仁南京刑部尚书吴公洪刑部尚书山户部尚书李公瓒太子宾客户部尚书翰林院学士廷相太子少保刑部尚书刘公璟刑部尚书讱南京工部尚书何公诏刑部尚书鳌少师太子太师吏部尚书杨公博户部尚书俊民南京礼部尚书孙公升南京吏部尚书鑨先父都察院右都御史王讳南京刑部尚书世贞凡二十二家四十七人内詹许俱太宰倪氏俱学士林氏俱司成又朱复为燕府左相位尚书上而子浚为刑部尚书杨公博为少师而次子俊卿至都督同知虽文武异途然俱腰玉皆可纪也
　　
　　父子至三品九卿
　　
　　若三品九卿则翰林院学士朱公升子礼部右侍郎大同兵部右侍郎锺公朂户部右侍郎永吏部尚书赵公好德工部左侍郎毅户部尚书王公钝户部右侍郎瀹工部左侍郎陈公寿户部右侍郎常礼部左侍郎仪公智太子太保兵部尚书铭工部尚书黎公澄右侍郎叔林礼部左侍郎蒋公骥都察院左副都御史琳工部尚书毕公亨都察院右副都御史昭少师太子太师吏部尚书华葢殿大学士万公安南京礼部左侍郎翼兵部尚书兼大理寺卿程公信礼部右侍郎翰林院学士赠尚书敏政户部右侍郎李公暹南京户部左侍郎益吏部右侍郎杨公守陈刑部右侍郎茂元南京吏部尚书王公■〈亻与〉都察院右副都御史沂太子太傅刑部尚书白公昻都察院右副都御史圻都察院右副都御史李公介兵部左侍郎昆少傅太子太傅户部尚书时品従三在侍郎上谨身殿大学士谢公迁吏部左侍郎翰林院学士丕南京礼部尚书江公澜工部右侍郎晓兵部右侍郎边公镛都察院左都御史宪右副都御史宪礼部尚书刘公春右副都御史彭年南京工部尚书董公越大理寺卿天锡都察院右副都御史王公珣右副都御史崇文都察院右副都御史孙公燧礼部尚书升都察院右都御史刘公洪右副都御史臬刑部尚书杨公志学兵部左侍郎守谦太子太保兵部尚书王公宪都察院右副都御史汝孝兵部左侍郎陶公谐右副都御史大顺吏部右侍郎大临少师太子太师吏部尚书华葢殿大学士严嵩工部左侍郎世蕃（以嵩荫）刑部左侍郎刘公玉南京工部右侍郎悫都察院右副都御史吴公瀚通政司通政使三乐兵部尚书王公邦瑞南京刑部右侍郎正国大理寺卿汪公文盛南京吏部尚书宗伊署兵部尚书李公燧佥都御史材亦可附见
　　
　　三代三品九卿
　　
　　都察院右副都御史孙忠烈公燧南京礼部尚书文恪公升南京礼部右侍郎铤先大父用检公为南京兵部右侍郎先父民应公为都察院右都御史兼兵部左侍郎而贞不肖亦忝南京刑部尚书次则少师大学士徐文贞阶子太常卿球孙太常卿元春
　　
　　三代司马中丞
　　
　　先大父以正德甲戌擢右副都御史先父以嘉靖庚戍擢右佥都甲寅转右副都至右都兵左侍贞不肖亦以万厯甲戌忝转右副都与先大父前后相去六十年俱转侍郎皆兵部
　　
　　三代大司成
　　
　　林文安瀚子庭机孙燫俱为国子祭酒三代国师惟王俭有之近世罕见
　　
　　三代翰林
　　
　　林文安瀚为编修庭机为检讨燫亦为检讨至学士三代翰林亦国朝所无
　　
　　四代尊官
　　
　　刑部尚书刘公广衡子湖广左布政使乔乔子刑部左侍郎玉玉子南京工部右侍郎悫二品三品合四代亦近世所无
　　
　　父子文选郎中
　　
　　黄公孔昭子俌成化弘治中俱为文选郎中皆乆任
　　
　　父子翰林
　　
　　父子同在翰林者唐应奉肃侍讲之淳胡阁学广检讨穜金阁学幼孜检讨达王学士直检讨■〈禾资〉曹学士鼐修撰恩倪学士谦学士岳杨中允鼎学士时畅商殿学辂侍讲良臣邹少詹济礼部右侍郎兼左庶子干焦殿学芳侍读黄中刘阁学宇编修仁谢殿学迁学士丕江学士澜修撰晖杨殿学廷和修撰慎伦谕德文叙谕德以训孙中允升谕德铤晁洗马栗庶吉士东吴陈殿学以勤学士于陛张殿学居正编修嗣修修撰懋修内胡氏金氏曹氏皆以荫叙得之而倪公父子光学尤为盛事
　　
　　父子提学
　　
　　父子提学凡八家北直隶御史顾潜河南副使梦圭湖广佥事蔡潮云南副使云程贵州佥事刘彭年湖广副使起宗山东副使杨博河南副使俊民广西佥事袁袠山东副使尊尼广东佥事潘恩陜西副使允哲湖广副使乔世宁浙江佥事因阜江西副使金贲亨福建副使立敬
　　
　　父子同科
　　
　　会稽陶大顺前名大壮举癸卯顺天第九人回籍复举戊午浙江第四人又与子允淳嘉靖乙丑同榜御史萧廪榜其门曰畿省两举经魁父子同科进士先君同年陆主事杲与子尚书光祖同顺天丁酉
　　
　　子先父登进士
　　
　　子先父登进士者成化戊戌杨少师廷和又三年辛丑父佥宪春嘉靖丙辰包宪副柽芳曾尚书省吾又三年己未包之父郎中汴又三年壬戌曾之父参议璠万厯庚辰董礼部嗣成又三年癸未父给事道醇
　　
　　五世甲科
　　
　　仁和江玭子澜孙晓曾孙圻玄孙铎巴县刘规子春孙彭年曾孙起宗玄孙世赏凡五世甲科
　　
　　父子赠官一品
　　
　　父子生前无俱一品者赠则有之太子太保仪智太师铭太子太保邹济少保干太子太保许进太子太保诰少师讃太子太保林瀚少保廷■〈木昂〉太子太保李瓒太子太保廷相实以尚书赠者三家耳若仪邹二公以三四品得之则东宫恩也
　　
　　勋臣累世不絶谥
　　
　　东平朱武烈王能子平阴武愍王勇勇子太师庄简公仪仪子太传恭僖公辅辅子太傅荣康公凤凤从子定襄恭靖王希忠太傅忠僖公希孝
　　
　　文臣父子赐谥
　　
　　父子俱得谥者凡十五家朱忠定复荣愿浚仪文简智忠襄铭邹文敏济康靖干王毅愍文安简宗彛周庄懿瑄文端经耿清惠九畴文恪裕白恭敏圭文裕钺倪文僖谦文毅岳王端毅恕康僖承裕许襄毅进庄敏诰文简讃恭襄论林文安瀚康懿庭■〈木昂〉孙忠烈燧文恪升陶庄敏谐文僖大临杨康恵志学恪愍守谦又宋忠肃崇禄仕元而子文恪讷按倪父子同谥文尤为竒絶
　　
　　武臣父子同谥忠
　　
　　河间忠武王张玉子定兴忠烈王辅文安忠僖侯輗威逺忠毅伯方政子南和忠襄侯瑛
　　
　　祖孙尚书
　　
　　祖孙至尚书者工部尚书薛公祥南京兵部尚书逺工部尚书王公永寿少师吏部尚书琼兵部尚书孙公原贞南京吏部尚书需太子宾客户部尚书刘公中敷太子少保吏部尚书机若太子太保兵部尚书刘庄襄公天和荫孙守有至太子太傅左都督掌锦衣卫事虽文武异途而皆至文衔一品亦可附见
　　
　　祖孙三品九卿
　　
　　刑部尚书刘公广衡刑部左侍郎玉兵部右侍郎乔公毅少保太子太保吏部尚书宇工部右侍郎赠礼部尚书黄公孔昭礼部尚书绾礼部左侍郎李公嘉兵部左侍郎震都察院右副都御史曹公凤南京工部尚书亨兵部左侍郎赠尚书陶庄敏公谐吏部右侍郎赠尚书文僖公大临
　　
　　兄弟封爵
　　
　　赠郢国公冯国用宋国公胜楚国公廖永安徳庆侯永忠赠虢国公俞通海南安侯通源越隽侯通渊江阴侯赠江国公吴良靖海侯赠海国公祯巩昌侯赠陜国公郭子兴武定侯赠营国公英归仁伯陈友富懐恩伯友直（陈友谅兄弟也）沐春西平侯弟晟袭进封黔国公弟昻左都督赠定边伯弟昕驸马都尉英国公赠定兴王张辅文安伯赠文安侯輗太平侯赠裕国公軏嗣魏国公徐钦衍定国公景昌恭顺侯吴克忠广义伯管者赠遵化伯克勤昌平侯赠颍国公杨洪武强伯赠武强侯能已上各自积战功开茅土而辅輗軏三人为尤盛沐氏亦几焉彭城伯张■〈日上永下〉惠安伯升庆云侯周寿长宁伯彧瑞安侯王源崇善伯清安仁伯浚昌国公张鹤龄建昌侯延龄系戚畹若泰安伯张富安定伯容髙平伯谷大寛永清伯大亮皆阉人推恩者也附记于后
　　
　　兄弟尚主
　　
　　永乐中西宁侯宋晟子琥瑛一时尚公主拜驸马都尉相继嗣父爵镇守甘肃
　　
　　兄弟尚书
　　
　　南京工部尚书蒋公升少傅太子太傅户部尚书谨身殿大学士冕太子少保户部尚书石公玠少保太子太保吏部尚书武英殿大学士珤南京户部尚书许公诰少傅太子太傅吏部尚书文渊阁大学士赞太子太保兵部尚书论太子太保工部尚书林公庭■〈木昂〉南京礼部尚书庭机（系亲昆季）按许氏既三人而少傅宫保复腰玉尤人间所希
　　
　　少保吏部尚书文渊阁大学士彭公时太子少保礼部尚书翰林院学士华少师太子太师吏部尚书华葢殿大学士费公宏少保太子太保礼部尚书翰林院学士宷工部尚书掌大理寺杨公守随南京吏部尚书守址南京礼部尚书李公机南京兵部尚书遂（系従昆季）
　　
　　兄弟三品九卿
　　
　　少保彭公时尚书华工部右侍郎礼大理寺卿章公格都察院右副都御史律吏部右侍郎杨公守陈南京吏部尚书守址工部尚书守随都察院右副都御史周公季麟右都御史季鳯少师太子太师吏部尚书华葢殿大学士杨公廷和兵部左侍郎廷仪礼部尚书汪公俊吏部左侍郎伟少保太子太保礼部尚书席公书吏部右侍郎春吏部尚书罗公钦顺都察院右副都御史钦忠工部右侍郎陈公珤都察院右副都御史瑛吏部右侍郎欧阳公铎礼部尚书徳南京工部侍郎塾都察院右副都御史刘公渠及臬南京户部尚书张公珩户部右侍郎玭工部左侍郎郭公鋆工部右侍郎鎜少师大学士徐公阶南京刑部右侍郎陟都察院副都御史万公潮礼部侍郎浩通政使汪公宗元南京户部尚书宗伊兵部尚书陈公瑞右侍郎省都察院右副都御史陶公大壮吏部右侍郎大临若南京兵部尚书刘龙弟左佥都御史夔都察院右佥都御史髙捷弟少师中极殿大学士拱礼部尚书陆树声弟右佥都树徳右副都御史张禬右佥都御史禴南京工部尚书翟公瑄弟太常卿瑛近时南京吏部尚书孙公鑨南京礼部右侍郎铤通政使徐公元气兵部侍郎元泰亦可附见
　　
　　兄弟翰林
　　
　　兄弟三人入翰林者凡二家王编修琏赞善璲侍讲琎在洪武永乐间汪尚书俊以学士侍郎伟以侍读太常卿佃以侍讲在弘治正徳嘉靖间
　　
　　若二人入翰林沈学士度庶子粲周庶子述编修孟简彭学士时学士华杨学士守陈学士守址费学士宏学士宷许编修讃检讨诰孙中允绍先检讨绍祖刘学士龙检讨夔秦中允鸣夏学士鸣雷何学士洛文检讨洛书张编修嗣修修撰懋修内沈氏以善书荐然在翰林供奉直三十年实为史职周虽従昆季然同年及第上御批云兄弟齐名古今罕比而费氏宏侄懋贤及第为宫赞子懋中为庶吉士张氏居正居首揆而嗣修兄弟复以及第凡三人亦一时盛事
　　
　　兄弟赐谥
　　
　　文臣彭文宪公时文思公华杨文懿公守陈康简公守随周僖敏公季麟康恵公季鳯费文宪公宏文通公宷凡四家而周为同产武臣则江国吴襄烈公良海国襄毅公祯陜国郭宣武公子兴营国威襄公英邠国吴壮勇公克忠遵化僖愍伯克勤太傅庆云周恭和侯寿太保长宁荣僖伯彧定襄朱恭靖王希忠太傅忠僖公希孝若兄弟三人赐谥者文臣许庄敏公诰文简公讃恭襄公论武臣西平沐恵襄侯春黔国公定逺忠敬王晟定边武襄伯昂定兴张忠烈王辅裕国勇襄公軏文安忠僖侯輗而皆同产尤为竒絶
　　
　　庚辰首甲兄弟
　　
　　万厯庚辰第一甲第一人江陵张懋修兄敬修第二人汉阳萧良有弟良誉第三人华州王庭譔弟庭谕皆同科进士又同胞也古今所稀
　　
　　叔侄尚书
　　
　　従父犹子相继至尚书者屠宫傅滽宫保侨章宗伯懋司空拯张大司马时彻大司马邦竒闵少保珪宗伯如霖闵礼书楷刑书煦
　　
　　叔侄封爵
　　
　　洪武初归仁伯陈友富懐恩伯陈友直侄归德侯理以降附封又景泰天顺间石亨以忠国公总禁兵而侄彪以定逺侯为征西前将军镇大同杨洪总禁兵封昌平侯及弟武强伯能従子信封彰武伯为西北大将
　　
　　父子同时
　　
　　大位国朝分宜在相位而子为侍郎然是荫官耳若万文康安以少师居首揆而子翼为兵部右侍郎李文敏廷相为南吏侍父瓉为右副都林公庭机为南大宗伯子燫为北少宗伯武臣则李贞为恩亲侯而子文忠封曹国公昌平侯杨洪与子左都督俊同总京营兵马差可记也
　　
　　父任内阁长吏部子孙登第
　　
　　父见任内阁而子及第者弘治乙丑谢文正子丕正德辛未杨文忠子慎万厯丁丑张文忠子嗣修庚辰懋修成进士者正徳戊辰焦少师子黄中正德辛未杨文忠子慎丙戌费文宪子懋贤甲辰翟文懿子汝俭汝孝隆庆戊辰陈少傅子于陛万厯丁丑吕文简子兴周庚辰张少师子敬修张少傅子嘉征癸未少傅次子甲征申少保子用懋孙成进士者成化丁未万文康孙弘璧见任吏部尚书而子成进士者嘉靖己未吴太保子绍武进士第一者隆庆戊辰杨襄毅子俊卿可谓一时之盛然成化以前皆无之
　　
　　妇翁与婿同在大位
　　
　　国朝妇翁与婿同时大位者洪武初宋国公冯胜以大将军北讨而婿郑国公常茂参其军事正德中周文端经为太子太保礼部尚书婿曹元以太子少保兵部尚书入阁孙需为南京吏部尚书婿费宏为太子太保武英殿大学士陈金为少保左都御史婿蒋冕为少傅谨身殿大学士太子太傅成国公朱仪守备南京三十年而壻太子太傅魏国公徐俌代之又洪武中刘学士三吾预机密而壻赵勉为户部尚书以勉累得罪嘉靖中吴太保鹏为吏部尚书而壻董公份为学士无何亦迁部尚书
　　
　　父子兄弟有文名
　　
　　弋阳汪鳯以进士至参政而子郎中僎大宗伯俊少宰伟太常佃髙科有文行吾郡皇甫重庆録博雅而子乡进士冲按察涍汸工部濓俱以古文辞名于世又青州冯按察裕子乡进士惟健行人惟重郡倅惟敏光禄卿惟讷亦庶几焉其词翰彪映自谓逾于貂珥之连绵也惟重子至仪为按察副使孙琦为侍讲
　　
　　公侯父在受封
　　
　　洪武中李文忠以浙江行省平章封曹国公而父贞以恩亲侯进封如之胡显以都督佥事封梁国公而父泉以致仕都督封亦如之永乐初郑亨以都督佥事封武安侯父用以致仕千户封亦如之嘉靖初南京兵部尚书王守仁封新建伯封其父南京吏部尚书华如之又宣德初会宁伯李英封其父右都督南哥亦如之南哥降虏也
　　
　　孤卿封父
　　
　　内阁则黄公淮李公贤杨公廷和父封少保刘公珝严公讷父封太子太保李公春芳父封少傅张公四维父封少师独张公居正父自少保少师以至加特进左柱国凡四膺诰命封尚书则彭公时刘公吉内淮珝及严公李公皆得归政终养彭公父毓义后公七年始卒而二李彭杨二张俱首揆尤为卓絶
　　
　　尚书则吏部屠公滽郭公朴梁公梦龙户部黄公福贾公应春高公耀兵部白公圭翁公万逹杨公博张公学颜刑部开公济张公子麟工部胡公松曾公省吾南京兵部则王公守仁礼部则林公燫王公封伯见前内滽父封太子太傅子麟梦龙父封太子太保燫父庭机自为尚书其它尚有未及封或封止三品者
　　
　　嘉隆万之际吏部则郭公内阁则严公李公二张公咸父母具庆尤为一时之盛而李公状元及第时见其祖父子孙罢相时又见其父子孙曾江陵张公封其父母仅六十余士林以为美谈
　　
　　若恩礼之盛新都公以封少保公老疾乞归不许特诏遣医驰驿问疾赐少牢上尊白粲宝钞令守臣存问兴化公父没治塟外加二祭江陵公父没加三祭命子编修及司礼太监代治丧遣官祭塟
　　
　　一门髙第
　　
　　谢文正迁以解元会魁中状元而子丕复以解元会魁及第伦谕徳文叙以会元中状元而长子通参以谅复领省解次子祭酒以训会元及第此其最盛者也黄行人干亨子御史如金伍参政（阙）子都御史符史佥事俊子尚书道毛文简纪子太仆渠张侍郎志淳子副使合俱父子解元曾状元鹤龄孙追费状元宏从子懋中罗文庄钦顺从子珵俱进士及第孙文恪升及第而子铤乡荐第一矿会试第一升弟堪武会举第一至都督刘尚书龙祖副使洁父刑部凤仪俱乡试第四人龙及子郎中承恩俱第二人葛少保守礼与其孙庶吉士曦俱山东解元若兄弟髙科如永乐甲申周庶子述长史孟简同科及第正统景泰中彭文宪时中状元文思华中会元然是从弟兄耳杨文懿守陈尚书守址刘文简春参政台王文庄鸿儒布政鸿渐俱解元而守址春复及第其三兄俱谥文杨光禄惟聪己卯解元辛卯状元而兄庶子惟杰丙戌及第尤为盛事吾州王宫保锡爵经魁会元及第而弟鼎爵复会试第五人宫保子衡北京乡试第一人江陵张嗣修第一甲第二人弟懋修第一甲第一人王刑侍宗沐以春秋中第三人而子郎中士琦知州士崧知县士昌俱连以春秋中第五人俱成进士叅政曹楼与祖父俱应天解元
　　
　　三代甲科同时俱在
　　
　　少师大学士万安戊辰子南京礼部右侍郎翼丙戌孙翰林庶吉士弘璧丁未致仕提学佥事杨春辛丑子少师大学士廷和戊戌孙翰林修撰慎辛未南京兵部尚书林瀚丙戌子右参政庭■〈木昂〉己未孙礼部主事炫甲戌抚州知府林春泽甲戌子户部右侍郎应亮壬辰孙提学副使如楚壬戌礼部尚书董份辛丑子南工科给事中道醇癸未孙礼部郎中嗣成庚辰三代俱无恙
　　
　　弇山堂别集卷二
　　
　　●钦定四库全书
　　
　　弇山堂别集卷三
　　
　　（明）王世贞 撰
　　
　　○盛事述三
　　
　　父子兄弟贵盛一时
　　
　　嘉靖初武宗实録完少保大学士费公宏进少师从弟编修宷进左赞善从子懋中进修撰而子懋贤复为庶吉士隆庆初徐公阶以少师当首揆而弟陟为南少司冦长子璠以太常卿掌尚宝司次子瑛少子琨俱为少卿归后孙元春举进士亦为太常寺卿杨公愽以师傅位太宰而子俊民以会魁歴提学太仆少卿后至尚书俊卿武乡会第一至锦衣卫都指挥后至都督同知俊士举进士一子乡举余荫叙又二人没后俊卿子元祥十九举进士为翰林检讨万厯初张公居正太师当揆而子敬修为仪部郎嗣修榜眼懋修状元为翰林编修修撰简修为锦衣卫指挥同知景泰中杨颍公洪以昌平侯挂鎭朔大将军印鎭宣府从子信以都督同知充宣府左参将从弟能以都督佥事充宣府右参将子俊以左都督緫三千营兵马领勑候有声息为后继寜逺伯李成梁以太保鎭辽东子如松以都督佥事鎭宣府如栢以都督佥事充副总兵如桢以（阙）都指挥使掌锦衣卫可谓文武一时一家之盛张后阖门削夺杨氏俊嗣侯信能皆封伯
　　
　　郭氏子孙蕃显
　　
　　武定侯营国威襄公郭英兄弟四人长早卒次子兴以军功封巩昌侯赠陜国公谥宣武次德成福建都指挥姊为髙皇帝妃子十二人镇铭镛鉴钥铨锜钰钫镔钢錀镇驸马都尉尚永嘉公主铭辽王府典宝追封武定侯镛中军都督府右都督鉴中都留守司副留守钥散骑舍人钰赠承德郎尚宝司丞钫旗手卫指挥使女九人长适府军卫指挥佥事蔺瑜次适济寜卫指挥使戈某次辽王妃次适府军卫指挥佥事赵斌次郢王妃次适金吾右卫指挥同知范聚孙男二十有八琮玹璧瑭瑾珷瑀璒璟玘玮瑷琎璨璝琬琰余尚幼琮府军卫指挥佥事玹为都督同知袭武定侯珷尚寳司丞瑀梁王府典寳曽孙登为名将封定襄伯赠侯女为仁宗昭皇帝贵妃公之勲名禄位虽未敢上跻汾阳而子孙之盛殆有光于昔矣（唐郭子仪封汾阳王八子七壻皆位贵显）
　　
　　门宗仕宦
　　
　　一门科第禄位之重弘治正德间无过于鄞县杨氏者吏部右侍郎詹事府丞守陈南吏部尚书守址工部尚书掌大理寺事守随广西布政使守隅皆昆季也刑部右侍郎茂元按察使茂仁皆守陈子也灵宝之许则太子少保吏部尚书进进子少保吏部尚书文渊阁大学士讃南京户部尚书诰太子太保兵部尚书论及诸子孙为郡守曹郎登科甲者又十余人福州之林自郡守元美子南京吏部尚书瀚瀚子太子太保工部尚书庭■〈木昂〉南京礼部尚书庭机庭■〈木昂〉子通政司参议炫庭机子南京礼部尚书燫建昌知府烃及他荫叙者亦不下数人呉江之吴尚书洪子尚书山参政岩知府昆诸孙行太仆卿邦桢曽孙布政承焘余乡贡士凡五人余姚之孙副都御史赠尚书燧子都督佥事堪尚寳卿墀南京礼部尚书升堪子都督同知钰升子礼部侍郎铤刑部侍郎鑨布政使錝太常少卿矿鑨子进士如法墀子亦举乡试铅山之费少师大学士宏少保尚书宷伯父参议瑄宏子武选懋贤从子修撰懋中工部郎中懋良四川之刘御史规子尚书春参政台春子副都御史彭年彭年子行太仆卿起宗子布政使世赏台子参政鹤年后有右都御史世曽荫叙者亦数人若宗党贵盛一时者嘉靖间少宰欧阳铎大宗伯德少司空塾少保必进太仆卿衢都御史重御史席余丞郎守令数人少司马潘珍潘旦少司空希曽大司空鉴大司马潢及会稽之陶参议怿司马都宪谐少宰学士大临南大宗伯承学布政使幼学参政大年都御史大壮布政使大顺宪副大有尚寳丞允淳主事允宜编修陶望龄九进士而荐乡科者又十余人
　　
　　阙里恩泽
　　
　　洪武初年衍圣公孔希学来朝诏袭封予诰还其祭田备礼器乐器乐舞置属官管勾典籍司乐各一员会班亚丞相十七年子讷嗣来朝特赐一品织文诰命白玉轴每岁入觐得给符乘传班序文臣首洪熈元年彦缙来朝赐第东安门北景泰三年赐三台银印玉带麒麟服六年子弘绪嗣入朝赐玉带以躯小去二胯授之俾藏焉又范金为图书其文曰谨礼崇德以赐天顺元年入朝上见便殿握手置膝上与语改赐大第给三氏教授印开生员岁贡格蠲孔氏田租弘治中加庙祭礼乐景泰弘治嘉靖隆庆四幸学衍圣公率三氏子孙观礼公赐大红织金仙鹤罗纱帽金厢犀束带三氏各冠带有差
　　
　　又衍圣公次子一人为子思后得世袭五经博士而嫡系在衢州者亦得世袭五经博士还其西安祭田五顷在河南者世袭国子学正又族之贤者一人世为曲阜知县后先给复其家人五百名
　　
　　永乐中其宗人孔谔以会试副榜第一人见皇太子特授左春坊左中允后改御史天顺中其宗人公恂自礼科给事中超拜为詹事府少詹事
　　
　　义门恩泽
　　
　　浦江郑氏有恩育録予节其略笔之以见祖宗风励天下之意洪武十四年为内藏金银事发连郑氏以义门故释之家长郑濓郑湜面见擢湜福建左参政吏部奏无见缺添设左参议授之二十六年诏郑氏子弟三十以上者来见擢郑济左春坊左庶子伴太孙三十年起取天下税户郑沂入见授礼部尚书以其从子干为御史永乐十二年御史七十二岁进贺捷诗称旨乞归上曰教翰林院冩勅书礼部宴他用正官陪教坊伎乐陛辞赐金绣衣禇帛干荐从子煁可用上曰御史举他除御史后累迁大理寺丞永乐十七年北京初受贺致仕御史干及弟致仕长史楷来朝赐宴及楮币与为善阴隲二部上曰他家人多与二十部十九年翰林检讨郑叔美以告病例为民仁宗立与子弟来朝上顾长者非郑检讨乎何为冠平巾吕震以故对上特诏予冠帯致仕各赐钞二千贯给驿舟还家
　　
　　王氏奇迹
　　
　　万歴中吾州王锡爵以会元及第四十余而至少宗伯抗时相直节重天下会其弟提学副使鼎爵归省父封詹事夣祥母呉淑人俱无恙女昙阳子以贞节得仙白日升举后五载服初禫召入为文渊阁大学士天下艶之
　　
　　畨将子孙兄弟勲烈
　　
　　永乐中畨将呉允诚来归居凉州累功封恭顺伯长子克忠进封侯孙瑾嗣侯克忠瑾俱以殉节开公号赐美谥次子管者以都督累功封伯少子克勤复以都督同克忠殉节封伯赐谥虽日磾之盛不得专于前矣故拈出之
　　
　　三畨将种
　　
　　永乐虏酋阿噜岱尝受国家印诰为太师和寜王后败于他部见杀其子阿巴阿齐来归仕至左都督子勇以和为姓累功封靖安伯子孙世锦衣卫指挥阿噜岱时忌其别部王额森托噶来归封忠勇王累加至太保卒无子甥巴塔从封忠勇伯赐姓名蒋信卒子善嗣罗秉忠沙州左都督困即来子累功封顺义伯皆酋长贵种也故志之
　　
　　师弟同居内阁
　　
　　李文达贤以吏书学士入内阁而薛文清瑄以礼侍学士继之李公薛公之讲学门人也杨少师廷和为靳宫保贵座主靳公又尝受业杨少师一清二杨先后入皆同官近袁少傅炜为少师徐公阶督学所取士少保江陵张公居正为徐公教习庶吉士弘治乙丑少傅谢公迁廷试读卷己丑与是科进士翟公銮同居内阁正德庚辰少保石公珤以礼侍主考丁亥罢相是科进士张公孚敬实代之张公加至少师而主考李公廷相犹为侍郎嘉靖戊戌分宜以礼书知贡举辛酉与是科及第进士袁公炜同居内阁若经房取士年位相迩者所不论也
　　
　　文臣一时十玉
　　
　　陆文裕玉堂杂笔谓正德二年内阁李公东阳为少师焦公芳王公鏊俱加少傅家宰许公进大司马刘公宇宗伯李公杰司冦屠公勲司徒顾公佐司空李公鐩皆赐玉带寻屠公滽以太子太傅掌都察院孤卿十玉带以为竒事然武庙以左班皆老臣而服色不称故赐玉耳不为竒也景泰三年吏部王公直礼部胡公濙俱以少傅内阁陈公循髙公榖兵部于公谦俱以少保兼宫秩户部金公濓都察院王公文俱先为太子太保吏部何公文渊兵部仪公铭刑部俞公士恱工部石公璞都察院陈公镒王公翱俱以易储加太子太保葢一品而玉者十三人正德末内阁杨公廷和梁公储兵部王公琼俱少师内阁蒋公冕少傅毛公纪吏部陆公完都察院陈公金俱少保刑部张公子麟工部李公鐩都察院王公璟俱太子太保一品十人赐玉者户部郑公宗仁礼部毛公澄又二人尤为一时之盛
　　
　　内阁六相
　　
　　永乐初内阁七人如解公軰初以六品后稍进为五品而已宣德元年杨公士竒以少傅黄公淮以少保杨公荣以太子少傅金公幼孜以太子少保杨公溥以太常卿寻黄公移疾去而进尚书陈公山张公瑛凡六人景泰末陈公循髙公榖王公文俱以少保萧公镃江公渊以太子少师商公辂以兵部左侍郎隆庆初徐公阶以少师李公春芳郭公朴以少傅髙公拱以少保俱内阁而陈公以勤张公居正以尚书侍郎入未几加保傅等官葢前后满六人者三而已
　　
　　二相同时极品
　　
　　正德四年李公东阳首揆焦芳次之七年李公仍首揆杨廷和次之十四年杨公首揆梁储次之皆少师太子太师吏部尚书华葢殿大学士而杨与梁又皆特进左柱国四公皆同年为一时之盛而焦以阿附中官见时诋正统三年杨公士竒杨公荣皆少师又同姓然一为兵书华葢殿学士一为工书谨身殿学士嘉靖三十六年夏公言严公嵩俱为特进少师太子太师吏部尚书俱华葢殿唯夏至上柱国小异耳二公同乡而好不终
　　
　　翰林十五学士
　　
　　天顺初上拟学士多以陈汝言十八学士语解按此时内阁李文逹贤吕文懿原彭文宪时并李绍黄諌林文刘定之皆学士倪谦钱溥为讲读学士仅九人弘治中吴文定寛以礼书梁文康储王太宰华以少詹俱兼学士杨少师廷和以坊学兼读学武少卿卫张太常芮江文昭澜刘文肃忠刘太宰机俱光学杨太常时畅为读学时有翰林十学士之称并内阁刘李谢南京张东白元祯为十四人固已盛矣嘉靖戊午内阁自三大学士严徐李外礼部则吴尚书山茅侍郎瓉袁侍郎炜吏部则郭侍郎朴詹事府则李右侍郎机太常则严少卿讷李少卿春芳董少卿份俱光学翰林则秦读学鸣雷髙讲学拱并南京吏部王学士用宾掌院全讲学元立凡一十五人葢前所未有万厯十四年内阁申许二王公为中极武英文渊东阁大学士礼部尚书沈鲤兼翰林院学士礼部左侍郎掌詹事府周子义吏部左侍郎沈一贯吏部左右侍郎朱金庭王弘诲詹事徐显卿少詹事张位俱兼侍读学士于慎行为侍读学士陈于陛为侍讲学士合之得十三人亦庶几焉
　　
　　林下九相
　　
　　宣德初内阁大臣俱在位正统元年少保黄公淮太子宾客胡公俨居林下二人景泰元年亡天顺元年苖公衷及少保髙公谷乞归成化元年少保陈公循武功伯徐公有贞自赦所归侍郎许公彬三人弘治元年少师万公安罢与太子太保刘公珝太子少保彭公华尹公直凡四人正德元年尹公直一人嘉靖元年少师刘公健梁公储少傅谢公迁刘公忠王公鏊杨公一清五人唯梁公初罢归其余皆以名德存又隆庆元年少傅李公本太子太保严公讷二人万厯元年李公改姓为吕及严公少师徐公阶李公春芳前少师髙公拱少傅郭公朴陈公以勤少保殷公士儋太子太保赵公贞吉凡九人皆一品腰玉逍遥林下尤前代所无
　　
　　壬子浙江三仁
　　
　　浙江壬子举人为余姚孙公燧钱唐胡公世宁余姚王公守仁宸濠之变胡公以按察副使指其渐孙公以巡抚右副都御史殉其节王公以提督右副都御史戡其乱胡至太子太保兵部尚书赠少保谥端敏孙赠礼部尚书谥忠烈王封新建伯赠侯谥文成御史周汝员合而祀之曰三仁祠
　　
　　浙江三大功文臣
　　
　　洪武三年庚戌御史中丞刘基以谋策功封诚意伯天顺十四年己巳兵部尚书于谦以靖乱功加少保正德十六年辛巳南京兵部尚书王守仁以擒叛功封新建伯文臣最为灼然者皆浙人刘赠太师于赠太傅王赠侯皆在易世论定之后于事尤竒
　　
　　壬戌首甲三相
　　
　　首甲三人无俱至尚书者惟嘉靖壬戌二十二年中第一人申时行今为少师中极殿学第三人余有丁至少傅建极殿学第二人王锡爵今为太子太保武英殿学光絶前古
　　
　　内阁三元
　　
　　万厯乙酉内阁首揆申公时行壬戌状元次揆许公国辛酉解元三揆王公锡爵壬戌会元而皆南直隶近代所无
　　
　　三省长官同乡
　　
　　洪武初中书省长官左丞相李善长右丞相徐逹平章军国重事常遇春大都督府长官右都督冯胜御史台长官左御史大夫汤和右御史大夫邓愈十年以后中书左丞相胡惟庸右丞相汪广洋大都督府左都督李文忠右都督冯胜御史台左大夫陈寜右大夫丁玉安然省府台一品总摄天下机务而皆南直隶江北人葢髙帝起濠上一时贤杰云蒸龙从故不必借才于异地也盛矣
　　
　　内阁同乡
　　
　　永乐初元选翰林臣入内阁而江西居其五曰吉水解学士缙胡文穆广庐陵杨文贞士竒南昌胡宾客俨新淦金文靖幼孜缙广幼孜皆吉安府而官皆仅五品景泰中陈芳洲循以少保首揆而萧孟勤镃以太子少师位第四二公皆泰和人也成化初陈庄靖文彭文宪时俱以太子少保刘文安定之以工侍俱兼学士在阁时无他相参之三公皆吉安人也最后彭文思华以太子少傅尹文和直以太子少保俱兼学士在阁又皆吉安人也江西吉安之盛至此后至嘉靖夏贵溪言严分宜嵩俱以江西人官少师不参他相宠眷事权相埒而终不合正德初焦泌阳芳以少师任华葢殿刘钧州宇以少傅任文渊阁然刘仅六日而予告又俱以附中人削其后杨文襄一清靳文僖贵同为丹徒人杨以少傅靳以太子太保同为武英殿学嘉靖末郭安阳朴髙新郑拱同日大拜至隆庆初同为少傅吏部殿学同岁罢又嘉靖末吾直隶华亭徐公阶以少师常熟严公讷兴化李公春芳俱以太子太保同在阁凡三人万厯初南直隶吴县申公时行以少师歙县许公国以少保在内阁而吾州王公锡爵又以宫保继之三公皆在大江以南则尤盛矣申王同郡又盛也按永乐之五人仅五品成化之三人不登一品则吾直隶为盛
　　
　　内阁首辅太宰同乡
　　
　　我朝大政寄之内阁次则吏部正统中杨文贞士竒以少师首揆而王文端直拜太宰景泰中文端进加少傅而何旴江文渊以宫保同为尚书陈庐陵循以少保居首揆四公皆江西人杨王陈又皆吉安人也弘治中刘文靖健以少师首揆而马端肃文升以少师为太宰马致仕焦泌阳芳继之皆河南人嘉靖严少师嵩首揆而熊宫保浃万宫保镗欧阳少保必进后先为太宰皆江西人欧阳又严之儿女姻也其后徐公阶首揆而滁州胡简肃松及严公讷为太宰皆吾直隶人张公四维首揆而王太保国光为太宰皆山西人如不必首揆则枣强王公文以少保居内阁而盐山王公翱以宫保居吏部淳安商公辂以户书居内阁而桐庐姚公夔居吏部寿光刘公珝以太子太保居内阁而歴城尹公旻以太子太傅居吏部泰和尹公直居内阁而丰城李公裕居吏部洛阳刘公健卢氏耿公裕以宫保居内阁吏部丹徒靳公贵以宫保居内阁而同里杨公一清以少傅居吏部杨公入阁而长洲陆公完以宫保代之焦泌阳芳许灵寳进刘钧州宇相继居内阁吏部藁城石公珤东光廖公纪俱以少保居内阁吏部鄞县闻公渊以宫保居吏部而余姚李公本自少詹入阁李公加少保而秀水吴公鹏入吏部葢不可屈指数矣
　　
　　蒲州盛事
　　
　　蒲州杨襄毅公博以少师为吏部尚书其子舅王公崇古以太子太保领宣大节杨公卒王公以少保拜兵部尚书其甥张公四维入内阁加太子太保王公致仕张公遂进少保至少傅少师三孤初各得其一后得二而居同里闬又至亲为甚盛而竒
　　
　　吴中盛事
　　
　　会元凡七人常熟施显太仓吴釴（即陆釴也）长洲吴寛吴县王鏊吴江赵寛常熟瞿景淳太仓王锡爵
　　
　　状元凡六人吴县施盘长洲吴寛昆山毛澄朱希周顾鼎臣吴县申时行又山阳沈坤原籍昆山亦当为七人及第凡六人除会元二王陆瞿外又有陈祭酒鉴刘编修瑊
　　
　　内阁七人吴县张学士益徐华葢有贞王武英鏊昆山顾武英鼎臣常熟严武英讷今吴县中极申公时行武英王公锡爵
　　
　　东阁掌诰勑二人吴公寛吴公一鹏
　　
　　伯爵一人徐公有贞
　　
　　太宰四人余公熂太子太保陆公完太子少保周公用太子太保严公讷
　　
　　一品十人太子太保陈公镒太子太保俞公士恱武功伯徐公有贞少傅王公鏊少保陆公完太子太傅毛公澄少保顾公鼎臣太子太保严公讷少师今申公时行太子太保王公锡爵又常熟宗伯李公杰郡城司冦刘公缨正德中赐玉带
　　
　　太子少保五人吴公一鹏周公用凌公云翼徐公学谟袁公洪愈
　　
　　学士十五人张公益刘公铉陈公鉴李公杰吴公寛王公鏊毛公澄朱公希周顾公鼎臣陈公霁严公讷瞿公景淳申公时行王公锡爵徐公显卿实为光学者毛顾严三人
　　
　　赠三公二人太傅王公鏊太保顾公鼎臣得谥者十八人刘文恭铉韩襄毅雍陈僖敏镒李文安杰王文恪鏊吴文定寛毛文简澄吴文端一鹏朱恭靖希周叶文庄盛周康僖伦顾文康鼎臣魏恭简校周恭肃用瞿文懿景淳徐文敏缙严文靖讷陈简肃瓉
　　
　　赠三孤三人少保陈公镒毛公澄严公讷
　　
　　赠东宫一品五人太子太保李公杰吴公一鹏朱公希周周公用吴公寛
　　
　　尚书二十七人除已登内阁者不载外吏部余熂陆完周用南吏部朱希周袁洪愈杨成户部滕思勉礼部杨翥吴寛李杰毛澄吴一鹏徐学谟南兵部凌云翼刑部顾礼俞士恱周伦吴山南刑部吴洪顾璘刘缨钱邦彦工部龚弘南工部程宗徐栻王世贞
　　
　　左都御史一人陈镒右都三人韩雍盛应期及先君讳赠尚书四人礼部徐缙瞿景淳兵部先君子工部王永和
　　
　　赠太子少保二人刘缨周伦
　　
　　吾郡之盛未有如庚辰以至今日者庚辛间申公时行居内阁而徐公学谟长礼部杨公成长南工部凌公云翼以兵书督漕张公任以副都御史抚广西林下则大学士严公讷尚书钱公邦彦徐公栻侍郎王公锡爵而余忝南刑侍凡十人丙戌申王二公为大学士徐显卿为少宰韩世能为礼部赵用贤为右庶子祭酒刘瑊为左中允掌司经局顾绍芳徐应聘为翰林检讨馆阁凡八人
　　
　　一郡八座三元
　　
　　甲丙之际吾郡申公时行以状元王公锡爵以会元居内阁袁公洪愈以解元为大宗伯真一时之选
　　
　　吾州盛事
　　
　　万厯己夘壬午南畿解元连为吾州人陆大成吾子士骐又一科为戊子王衡复为解元而武举解元为吾州人徐山中亦出州卫及属所亦一时之盛
　　
　　昆山盛事
　　
　　嘉靖戊子己丑间昆山一城中为刑部尚书周公伦子大理寺丞凤鸣詹事顾公鼎臣太常寺卿魏公校南京太常卿方公鹏光禄寺丞陆公鳌京堂凡六人而顾公以学士掌翰林院印魏公以祭酒掌国子监印方公以右庶子掌春坊印皆极一时清华之选
　　
　　严州盛事
　　
　　严州小郡也而成化初商文毅辂以户部尚书翰院学士居内阁寻进太子少保吏部尚书谨身殿大学士姚庄敏公夔以太子少保为吏部尚书又商公以乙卯解元为乙丑省殿元姚公以辛酉解元为壬戌省元二甲传胪商公自修撰超入内阁姚自给事中超拜侍郎可谓一时之盛矣
　　
　　一郡同榜两元
　　
　　永乐甲申状元曽棨永丰人会元杨相泰和人俱吉安府嘉靖壬戍状元申时行吴县人会元王锡爵太仓人俱苏州府至丁丒二公俱为詹事府詹事兼翰林院侍读学士王公掌府申公掌院
　　
　　一郡三及第
　　
　　建文庚辰状元胡靖第二名王艮吉水人第三名李贯庐陵人俱吉安府而二甲第一名吴溥第三名朱答皆江西溥又会元也永乐甲申状元曾棨永丰人第二名周述第三名周孟简俱吉水人二甲第一名杨相第四名王直俱泰和人第二名宋子环吉水人第三名王训庐陵人相又会元也七人皆吉安府而内阁学士读卷五人解缙胡广杨士竒胡俨金幼孜皆江西中三人皆吉安府可谓极盛
　　
　　一郡三传胪
　　
　　正统丙辰第一甲第一名施盘吴县人第二甲第一名张和昆山人第三甲第一名莫震吴江人皆苏州府
　　
　　国初三遗老
　　
　　元杨维桢为浙江儒学提举国初召修史年七十六而卒沈梦麟为武康尹入国朝五司闽浙文衡一考会试九十三而卒滕克恭为翰林学士入国朝一主河南乡试至百余岁而卒皆不肯屈节仕宦其耆德为昭代之盛
　　
　　金处二郡文武分盛
　　
　　国初浦江宋承旨濓义乌王待制袆金华胡教授翰蘓编修伯衡皆以文章名天下而皆为金华人青田刘中丞基龙泉章中丞溢胡郡伯深丽水叶太守琛亦文章士也而皆以武功显内王胡叶三公能以死见节而浦江之郑为义门至方博士孝孺遂尔卓絶可谓盛而竒矣
　　
　　一榜四相
　　
　　大约一榜中有一相者二相三相者以四相为盛洪武庚辰文渊阁大学士胡广谨身殿大学士杨荣武英殿大学士金幼孜杨溥正统戊辰文渊阁大学士彭时华葢殿大学士万安刘吉谨身殿大学士刘珝而益以吏部二尚书尹旻王恕景泰甲戌华葢殿大学士徐溥武英殿大学士丘浚宫保学士彭华尹直而益以吏部二尚书耿裕李裕成化丁未华葢殿大学士费宏谨身殿大学士蒋冕毛纪武英殿大学士石珤而益以吏部一尚书陆完又石公亦拜焉弘治乙丑华葢殿大学士严嵩谨身殿大学士翟銮武英殿大学士方献夫顾鼎臣又益以吏部一尚书闻渊而方公亦拜焉若至五相者则嘉靖辛丑中极殿大学士髙拱武英殿大学士严讷陈以勤潘晟而严公复正吏部髙公兼领之久尤为盛事潘至中途返正得半耳
　　
　　一科六玉带
　　
　　一科中六人至一品腰玉者为盛永乐乙未少保陈循髙榖太子太保陈镒俞士恱何文渊王翱正统戊辰少师万安刘吉少保彭时太子太傅尹旻太子太保刘珝王恕嘉靖辛丑少师髙拱少傅陈以勤少保王崇古方逢时太子太保严讷潘晟皆六玉若弘治乙丑少师严嵩少傅翟銮少保顾鼎臣方献夫张瓉太子太保闻渊顾可学凡七玉为尤盛若五玉则天顺甲申少师李东阳焦芳少保闵珪太子太保刘大夏王轼成化壬辰少师杨一清少傅刘宇少保陈金太子太保李燧王璟丁未少师费宏少傅蒋冕少保毛纪石珤少保陆完弘治庚戌少保彭泽席书廖纪太子太保靳贵王宪亦庶几焉
　　
　　永乐丙戌一伯则王骥宣德癸丑一伯则徐有贞景泰辛未一伯则王越弘治己未一伯则王守仁嘉靖丁未一太师则张居正亦甲科之盛事也
　　
　　弇山堂别集卷三
　　
　　●钦定四库全书
　　
　　弇山堂别集卷四
　　
　　（明）王世贞 撰
　　
　　○盛事述四
　　
　　勲臣歴三公
　　
　　勲臣以太师为极凡八人若李韩公善长张英公辅不为太傅太保朱保公永张英公懋张昌公鹤龄徐定公光祚不为太保以躐加故也独翊国公郭勋初加太保再加兼太子太傅三加太傅四加兼太子太师五加太师成国公朱希忠初加太子太傅再加太保三加太傅四加兼太子太师五加太师二公徧歴三公近代所絶少而成公知经筵监国史赠王后谥尤为絶盛
　　
　　文臣徧歴三孤
　　
　　文臣以少师为极凡二十四人若吴荣襄中费文宪宏不为少傅杨文敏荣万文康安徐文靖溥不为少保亦以躐加故也其徧歴三孤者蹇忠定义杨文贞士竒刘文穆吉刘文靖健马端肃文升李文正东阳杨文忠廷和梁文康储王恭襄琼杨文襄一清张文忠孚敬夏文愍言严分宜嵩髙新郑拱徐华亭阶李兴化春芳张江陵居正张蒲州四维与今申吴县时行凡十九人内忠定文贞皆不带宫职忠定以半岁中加少保少傅少师尤为竒絶分宜华亭一加太子太保再加少保三加兼太子太傅四加少傅五加太子太师六加少师江陵一加少保太子太保再加兼太子太傅三加少傅四加太子太师五加少师六加太傅七加太师遂真为三公比诸公尤详
　　
　　文臣徧歴一品阶勲
　　
　　张居正初加阶荣禄大夫再以恩诏加光禄大夫三加柱国四加特进五加左柱国六加上柱国尤为盛事（张辞上柱国遂以为赠）
　　
　　歴封公侯伯
　　
　　诸功臣有径封公侯者无论已有自侯而公者则汤中山和之进封信傅颍川友徳之进封颍蓝永昌玉之进封凉沐西平晟之进封黔郭武定勋之进封翊张寿宁鹤龄之进封昌是也有自伯而侯者则徐兴安亨李襄城瑾陈平江豫陈宁阳懋王清逺友栁安逺升刘广宁安吴恭顺克忠薛安顺贵梁保定瑶吴清平成蒋定西贵杨昌平洪方南和瑛石定逺彪孙懐宁镗陈武平友赵武靖辅仇咸宁钺孙会昌会宗周庆云寿张寿宁峦张建昌延龄王瑞安源方安平锐李武清伟皆仍故封者也王武义通之成山则徙邑者也惟张英国辅自新城伯进侯以至公石忠国亨自武清伯进封以至公朱保国永自抚宁伯进侯以至公前后领三劵者仅三人其后忠国公削保国一传至孙复为侯而英公开国至今
　　
　　出将入相
　　
　　国初徐太傅达初入为右相国出为大将军征吴再出为征北大将军北伐入为中书右丞相复出为征北大将军镇抚东北正徳中杨文襄一清以三边总督入为吏部尚书内阁大学士致仕后落致仕复出为三边总督入为少师太子太傅吏部尚书武英殿大学士杨公将相勲烈虽不敢望太傅而事颇相埒
　　
　　吏兵二部正
　　
　　六卿惟吏兵二部知文武选最重本朝大臣两为其部尚书者吴公琳陈公铭李公焕文茹忠诚瑺马端肃文升许襄毅进刘少傅宇陆太保完王恭襄琼杨襄毅博梁太保梦龙十一人而已马公杨公俱以少傅掌兵部少师长吏部尤为隆重而杨公凡三为兵部三为总督再为吏部汪荣和鋐以吏部尚书兼兵部尚书亦自卓絶李康恵承勋以吏部召未上改吏部为兵部
　　
　　文臣雄职惟吏兵二部都察院南参赞及边方总督而已马端肃文升歴任之刘均州宇陆长洲完为吏部兵部都察院总督凡四任
　　
　　吏部尚书入内阁
　　
　　内阁居首者称元辅太宰握铨柄为六卿之长国朝居此任者惟杨文襄一清而已若以太宰入阁则正徳始焦芳刘宇石珤桂蕚方献夫许讃严讷郭朴凡八人焦虽至少师华葢以长沙压之不登首揆迩时髙拱以故相起掌吏部寻进元相掌部如故尤为盛事按河南凡八相焦刘许郭既尝为太宰髙以内阁兼之李文达贤刘文靖健又带吏部尚书衔其不与者惟贾文靖咏而已
　　
　　文武二选
　　
　　安丘黄桢以武选郎中调文选以郎署同考会试及武举凡知文武选举者再亦庶僚之盛际也
　　
　　徧歴殿阁
　　
　　天顺以前诸殿阁除文华不以授人凡五衔一兼其官者用师傅为次序遂终其身不复转成化而后始以序迁矣然无有徧歴者惟近时申吴县时行始以吏侍兼东阁继以礼书兼文渊三以户部兼武英四以少傅吏书兼建极五以少师兼中极扬歴悉徧若歴三殿者则刘文穆吉徐文靖溥刘文靖健焦泌阳芳杨文忠廷和梁文康储费文宪宏杨文襄一清严分宜嵩李文定春芳髙新郑拱张文忠居正凡十二人内二刘徐杨费不为东阁而张不为文渊阁余皆未歴阁任者
　　
　　台臣扬歴督抚
　　
　　部院大臣更歴督抚之多者无如王忠肃翱李襄敏秉马端肃文升秦襄毅纮及先君子忠肃初以右佥都御史自佐院出镇守浙江还院再镇守江西还院三镇守四川参赞松潘军务四镇守陜西还院五以左副都御史提督辽东军务还院六以太子太保左都总督两广军务襄敏初以右佥都御史抚宣府再抚南直隶三抚大同四以左副都抚宣府五以左都出饬宣大蓟辽边备六提督辽东军务征建州人端肃初以右副都巡抚陜西再以左副都提督三边军务三以兵右侍饬辽东边备四以兵左侍督抚辽东五起家左副都巡抚辽东六以右都总督漕运襄毅初以佥都御史抚陜西谪知州再以佥都抚宣府三抚河南四以左副都总漕运抚凤阳五以右都总督两广六以户部尚书总制三边先君子初以右佥都御史经略通州军务再提督畿辅粮饷三巡抚山东四督抚浙江福建五以右副都巡抚大同六以右都兵侍总督蓟辽三镇其次则韩襄毅雍初以佥都御史巡抚江西再以佥都抚大同三以兵侍抚宣府大同四以左佥都御史参赞南征军务五以右都总督两广王端毅恕初以右副都抚襄南再以右副都抚河南三以刑左侍郎督河道四以右都巡抚云南五以兵部尚书巡抚南直隶洪襄惠锺初以右副都御史巡抚顺天再调云南三调抚贵州四以右都总督漕运五以太子太保刑书左都总督四川湖广陜西河南军务谭襄敏纶初以右佥都御史督抚福建再以右副都抚陜西三抚四川四以兵部左侍郎总督两广军务五以右都总督蓟辽军务
　　
　　扬歴部院之多
　　
　　部院长官扬歴之多者如秦端敏金两为南兵一为户部一为工部一为南户一为南礼凡五部六任马端肃文升两为兵部一为吏部左都南兵部凡三部一院五任耿文恪裕两为吏部一为礼部南礼部南兵部凡四部五任颜公頥寿歴南吏户礼北刑部左都御史凡四部一院五任周恭肃公用歴吏部南刑工部北左都南右都凡五任熊恭肃公浃歴吏部南礼部兵部都察院前后左右都御史凡三部一院五任欧阳公必进两任工部歴吏刑部南北左右都御史凡三部二院六任今赵公锦两歴南吏一歴礼刑部南北左右都御史凡三部二院六任
　　
　　郎署至尚书不离局
　　
　　户部徐辉郁新夏原吉俱自主事郎中侍郎至尚书夏首尾三十五年兵部刘儁徐晞亦自主事郎中侍郎至尚书垂三十年俱不得他官辉又户部吏晞兵部吏也吏部赵新自主事员外郎郎中以至侍郎尚书四十年亦不带他衔其在侍郎则巡抚任也周瑄自刑部主事至尚书三十余年不出刑部仅一为右都御史亦法司也屠滽授御史迁佥都副都左右都御史掌院以至再起吏部掌院垂三十年中间为吏书者三年张彩授吏部主事员外郎郎中以至尚书侍郎中间为左佥都御史者仅三月杨善十八以守城诸生为鸿胪序班署丞寺丞卿以至礼部左侍郎左右都太子太保兴济伯俱掌本寺凡五十四年中间掌礼部左军都督府仅五月余 
　　
　　再长中书
　　
　　洪武四年太师中书左丞相李善长以韩国公致仕奉朝请十一年复与曹国公李文忠同理中书省及府台事二年汪广洋自右丞进右丞相七年出为广东行省参政十年复自御史台左大夫进右丞相汪两拜不为左
　　
　　四入内阁
　　
　　嘉靖六年张文忠孚敬入为礼书文渊阁学八年以少傅谨身殿学为次揆归至天津召入十年以少傅谨身殿学为首揆归十一年复入其年以华葢殿学归十二年复入加少师十六年夏文愍言以少傅武英殿学入十八年以少师首揆罢至张家湾以少傅召入二十年复以少师致仕候圣诞行月余自居第以少傅召入二十一年归二十五年召以少师入二公凡四拜相张公后再召皆中道返葢六被命矣
　　
　　三入内阁
　　
　　正德六年费文宪宏以宫保武英殿学入九年归十六年以少保召入嘉靖六年归十四年以少师华葢殿学复召入凡三拜相
　　
　　再入内阁
　　
　　黄文简淮洪武三十五年以侍讲入内阁永乐中以右坊学下狱二十二年以通政使武英殿学复入杨文定公溥洪熈元年以太常卿学士入内阁宣德四年丁忧服满守本官正统元年以礼书学士复入正统元年商文毅辂以侍读彭文宪时以修撰入本年彭丁忧服除守本官天顺元年商去彭以太常少卿学士复入成化三年商以兵左侍学士复入天顺元年李文达贤以吏侍入本年谪福建参政还为吏部左侍郎俄以尚书学士复入弘治谢文正迁以詹事学士入正德元年去嘉靖六年以少傅谨身殿学复入正徳九年杨文忠廷和以礼书文渊阁学入九年丁忧十二年以少师华葢殿学复入正德十年杨文襄一清以少傅武英殿学入十一年去嘉靖四年以少师复入六年翟文懿銮以礼侍学士入十三年丁忧十九年以太子少保武英殿学复入八年桂文襄萼以少保武英殿学入本年致仕九年复召入嘉靖四十五年髙新郑拱以宗伯文渊阁学入隆庆元年致仕三年以少傅武英殿学复任万厯十四年王家屏以吏部侍东阁学丁忧后以礼书文渊阁学入
　　
　　再正铨部
　　
　　洪武五年李信任改山西参政十五年复任成化二十一年卢氏耿公裕由少宰迁改南礼部弘治六年以南大司马复入正德十六年太原王公琼以少师大司马戍嘉靖十年以太子太保三边总制复入十四年灵寳许公赞以大司徒守制入二十年以少保致仕本年冬复入二十年建宁李公黙以少宰迁三十年罢三十二年复入四十年彰德郭公朴以太子少保大宗伯入四十二年丁忧四十四年复入四十五年蒲州杨公博以少保大司马入隆庆三年致仕六年以少傅原官掌兵部事复入太原初以三孤之首下狱论死末减戍边起徒中复得宫保以入尤为难事
　　
　　三长户部
　　
　　梁端肃公材初为户部尚书丁忧归再起再致仕降本部右侍郎三复原官加太子少保
　　
　　三长兵部
　　
　　王忠毅公骥初以本部侍郎升出总西兵还复任三以靖逺伯起掌部杨襄毅公博初以蓟辽总督入为兵部尚书再以蓟辽总督加少保入兵部三以致仕少傅吏部尚书起掌兵部若再掌兵部者则唐铎初以太常寺卿任踰七年复以刑部改任沈溍初以本官改工部寻复任茹瑺初以本官出掌布政司再以忠诚伯任余子俊初以右都御史升任改户部再以太子太保起任马文升初以右都御史升任改南京再自都察院左都任王康毅宪初以本部侍郎升任再以太子太保左都御史起家王刑部时中初以侍郎升任再由致仕起翁襄敏万达初以总督尚书回部再以尚书召至则降右侍郎归以右侍郎再迁尚书起家未上卒
　　
　　九佩大将印
　　
　　吴元年徐中山达以中书左相国挂大将军印平吴还上之洪武元年以中书右丞相信国公挂征北大将军印北讨二年还三年正月复挂印西讨还四年复挂印往北平山西练兵还五年复挂印西征还六年复挂印往二地练兵八年还九年复挂印镇守北平等处十三年还十六年复挂印镇北平还十七年复挂印镇北平冬还凡佩大将军印一佩征北大将军印八自吴元年以前不佩印而总兵者又不易指数也
　　
　　按洪武中命大将仪上武冠御午门百僚盛服陪位大将军拜前诸将拜后先授节次授钺讫出勒所部建牙鸣鼓角正行列擎节钺鼓吹前导百官以次送出其盛如此恐丘淇公而后无举此典者也今将军有制有勅有银印而无节钺非将军而总兵者有勅有关防而无银印
　　
　　八佩将印
　　
　　宣平王朱永以抚宁伯总十二营以靖邉将军讨荆襄境进封侯以平北将军拒敌以平西将军拒西人世侯寻以将军印讨北邉进封公复以将军印破大同境世袭复以镇朔大将军总宣大兵加太子太师还总京营凡八佩将印
　　
　　咸宁侯仇鸾以口辩数当重寄初挂靖北将军印镇宁夏再以征蛮将军镇两广三以都护前将军扈驾承天四以征夷将军讨安南五以平羌将军镇甘肃六以征西前将军太子太保镇大同七以平北大将军御敌八以太傅总京营戎政挂印
　　
　　七佩将印
　　
　　郄怀僖永正徳甲戌以都督佥事佩征西前将军印镇大同乙亥以镇朔将军镇宣府丁丑以平北将军左都督征吐鲁畨己夘镇三闗以征北前将军镇朔北丙戌再以镇朔将军镇宣府癸巳以都督同知充平北将军总宣大癸夘仍以镇朔将军镇宣府凡八为大将七挂印
　　
　　三为大将军
　　
　　洪武中冯宋公胜初以征西将军伐西畨以征北将军练汴晋兵再以征北大将军北破敌传颍公友德初以征北前将军平蜀又以征南将军平云南又以征北将军北御敌虽受脤非烦而专征斯重比之开平岐阳为多
　　
　　三下南交
　　
　　永乐间淇成二公虽元勲然未尝专节钺淇公征北败殁成公征南病卒惟张定兴辅三下安南初以新城侯行征夷将军执伪虞上皇黎季牦子大虞国王苍再以英国公行征夷副将军执伪越上皇简定三复以征夷将军执伪越王陈季犷皆献俘阙下英公望最重功甚多独不得挂大将印
　　
　　三下滇南
　　
　　王忠毅骥初以兵部尚书兼大理寺卿总督军务偕定西伯蒋贵以大军十五万平麓川走其叛宣慰思任发再以靖逺伯兵部尚书总督军务偕定西侯蒋贵以大军十余万讨思任发之子思机发获妻孥象马辎重而还三复为总督偕都督同知宫聚以大军十余万穷追思机发于孟养破之不能得而还凡三下滇南
　　
　　文臣累为督帅
　　
　　王忠毅骥初以尚书提督甘凉军务还部再以尚书总督讨多尔济巴勒三以尚书总督军务讨麓川思任发四以靖逺伯总督讨思机发五仍讨思机发六挂征蛮将军印平贵州苗七总督南京守备王襄敏越初以副都御史总督延绥等处军务破红盐池敌再以太子太保尚书总督大同诸边军务破威宁海境三以威宁伯总督破山东墩境四以太子太傅总督五军十二营兵马五以平北将军总兵北征六以征西前将军镇守大同七以靖邉副将军镇守延绥八起家太子太保左都御史总督陜西甘凉宁夏延绥军务
　　
　　三总三边
　　
　　杨文襄公一清初以左副都总制三边再以右都起总制平安化王难三以致仕少傅大学士起提督王襄敏公越初以左副都右都御史连岁出兵闗中破西北敌再以威宁伯提督同保国公朱永破西北敌三以太子太保总制陜西三边破西敌中间一以总兵镇延绥
　　
　　三总漕运
　　
　　陶少保琰正德中以左副都御史总督漕运兼巡抚鳯阳等处地方再以原职往嘉靖初三以右都御史往
　　
　　四总河道
　　
　　潘公季驯初以佥都理河道丁忧归再以副都任归三以右都御史往任以宫保尚书归四复以右都御史任
　　
　　身封二国
　　
　　徐太傅达初封信国公进封魏国公李太师善长初封宣国公进封韩国公
　　
　　勲德文武
　　
　　王新建守仁以书生建汗马勲封伯赠侯又以勲臣得谥文成又以侯伯従祀孔子庙廷文武勋德为我朝冠
　　
　　文臣再知经筵
　　
　　弘治初开经筵刘文靖健以内阁学士同知正德初则以少师知经筵隆庆初江陵公居正以内阁侍郎大学士同知万厯初以少师知经筵事
　　
　　文臣再监修国史
　　
　　永乐修太祖实録夏忠靖原吉以户部尚书监修宣徳修太宗仁宗实録夏公再以少保太子少傅尚书监修
　　
　　两总裁国史
　　
　　宣德修太宗仁宗实録杨文贞公士竒杨文敏公荣杨文定公溥为总裁正统修宣宗实録复为总裁史成始进官文贞文敏加少师文定加少保弘治修宪宗实録刘文靖健以侍郎学士总裁正德修孝宗实録文靖复以少师总裁隆庆修世宗实録今江陵公以侍郎学士总裁万厯修穆宗实録复以少师总裁刘公首尾十九年尤为盛事
　　
　　六主乡会文衡
　　
　　王文安公英永乐丁酉以翰林侍讲主应天试庚子癸夘复以侍讲俱主顺天试永乐戊戌以侍讲宣德庚戌以左春坊大学士正统壬戌以礼部左侍郎兼学士俱主会试钱侍郎习礼永乐丙午以翰林侍读主应天试宣徳壬子以侍读学士正统戊午以学士俱主应天试宣德庚戌以侍读己未乙丑俱以学士俱主会试二公皆六典文衡门生遍海内而文安乡试连三科会试隔三戌尤为卓絶
　　
　　三主会试
　　
　　曽少詹棨永乐戊戌以侍读学士甲辰以原官丁未以左春坊大学士王文端公直宣德癸丑以少詹事正统丙辰以原官己未以礼侍学士徐文靖公溥成化乙未以少詹事辛丑以太常卿弘治庚戌以大学士俱主会试凡三典文衡文端连三科文靖三为前序而曾公复再主顺天俱称竒絶
　　
　　两主乡会试
　　
　　成化戊戍彭华以学士甲辰以詹事俱主会试仍以编修主乙酉应天侍读主戊子顺天乡试弘治癸丑李东阳以少卿学士己未以大学士俱主会试仍以侍讲主庚子应天侍讲学士主丙午顺天乡试嘉靖丁未张治以吏侍庚戌以大学士俱主会试仍以左中允主甲午学士主庚子俱应天乡试天顺庚辰柯潜以尚寳少卿主会试癸未以原官主会试火发而出仍以洗马主景泰丙子学士主乙酉俱顺天乡试
　　
　　两主会试
　　
　　两主会试自彭李张三公外黄淮永乐甲申以侍读宣徳癸丑以致仕少保杨士竒永乐壬辰以左谕徳辛丑以左坊学杨溥永乐丙戌以司经局洗马宣徳丁未以太常卿学士吕原天顺丁丑以通政司左参议庚辰以学士万安成化丙戌以学士壬辰以礼侍学士刘吉成化己丑以侍读学士戊戌以礼书学士吴寛成化丁未以右谕德弘治壬戌以礼侍学士王鏊弘治丙辰以侍读学士正德戊辰以少傅大学士梁储正徳戊辰以吏书学士甲戌以少傅大学士靳贵正徳辛未以吏侍学士丁丑以宫保大学士石珤正徳庚辰以礼侍学士嘉靖癸未以吏书学士吕公调阳隆庆辛未以吏侍学士甲戌以宫保大学士申公时行万厯丁丑以吏侍学士庚辰以尚书大学士许公国万厯癸未以吏侍学士己丑以少傅大学士
　　
　　三主乡试
　　
　　永乐甲午周述以编修主应天试宣德壬子以左庶子主顺大试乙夘仍以庶子主顺天试又以侍讲主会试甲午邹缉以侍讲左中允主顺天开科试丁酉再主顺天试庚子主顺天试三主皆顺天又以己丑主会试主会试在前而四试皆侍讲
　　
　　十知贡举
　　
　　胡忠定公濙为礼部尚书自宣徳丁未至景泰甲戌凡十为会试廷试知贡举官古今罕有
　　
　　连主乡会试
　　
　　乡试主考官会试入为同考者有之未有主试者若祖宗朝则不论也按洪武辛亥司业宋濂主京畿乡试其年复以司业主会试建文乙卯髙巽志以太常少卿主乡试明年主会试永乐乙酉侍读学士王达主乡试明年主会试丁酉侍讲王英主顺天试明年主会试宣徳己酉侍读钱习礼主应天试明年主会试戊午又以翰林学士主顺天试明年主会试以后则无之若先主会试而后乡试者则己丑邹缉又主甲午顺天丙戌洗马杨溥又主甲午应天辛丑侍讲周述壬子主顺天其事尤竒
　　
　　享国长久
　　
　　亲王享国之久者吉简王见浚七十一年代简王桂六十九年鲁靖王肇辉六十四年徳庄王见潾晋庄王锺铉俱六十一年岷庄王楩六十年渖庄王幼■〈土学〉五十八年宁献王权五十八年周定王橚五十七年襄宪王瞻墡寿定王佑榰淮康王祁铨俱五十五年益端王佑■〈木军〉五十三年衡恭王佑楎五十二年
　　
　　勲臣久任
　　
　　武臣徐中山达为将相近三十年洪武元年至其殁时挂征虏大将军印者复十七年汤东瓯和冯宋公胜为大将俱三十余年沐定逺晟以国公挂将印守云南三十年张定兴辅永乐元年封伯及国公至殁四十七年为太师二十六年子宁阳懋九岁袭封公至殁六十七年统五军及十二营共四十余年为太师二十年徐兴安亨自伯至侯卒五十五年朱宣平永总十二团营兵马为首帅三十五年谭新宁佑天顺元年袭爵加保傅掌禁兵至嘉靖四年始卒凡六十九年毛伏羌鋭成化五年袭爵加宫保至嘉靖二年卒凡五十五年郭翊公勲自加太保至太师凡三十余年总十二团营兵亦二十余年朱成公辅守备南京三十四年其孙恭靖王希忠自太保至太师已三十年入直亦三十年十主琼林宴代郊天大礼亦三十余次古今罕有陈瑞安韶正统十四年袭至弘治十七年加宫傅卒凡五十八年子鏸以十七年袭正徳十年为蓟帅隆庆六年加以少保掌府事为帅五十八年享伯爵六十九年徐魏公俌自袭爵至卒再提督守备五十四年孙鹏举自袭至卒三提督守备五十六年今顾镇逺寰总两广再督漕一守备南京一为戎政大帅三掌府亦踰四十年享侯爵五十余年张英公溶封公四十六年其加宫保至少傅掌府亦三十年郑武安亨谭永宁广任宁逺礼周太保尚文为边将垂四十年永宁八十始解任宁逺之解任与郑周之卒也亦垂八十矣
　　
　　蔡太保震以成化二年丙戌授以嘉靖十四年乙未卒凡七十年赵辉在永乐十一年癸巳以千户守金川门太宗竒其貌以长公主配之凡事六朝掌都督府主孝陵祀至成化十二年丙申卒凡六十四年尚主已二十余二公年俱近九十时宁阳侯陈懋亦歴事五朝二公皆享髙爵穷奢极欲姬妾百余而皆以寿终史俱异之谓得于内养云
　　
　　一品考十八年
　　
　　嘉靖少师严分宜嵩一品六考十八年又三年凡五膺勅奬谕荫中书舍人隆庆少师徐公阶一品六考满十八年加伯爵俸赐勅奬谕荫子锦衣卫千户及宴备极恩礼公盖四膺勅奬矣按李韩公自左相国太师近三十年是时不考满杨文贞自少傅至少师凡十九年九年后通不考此外无考十八年者
　　
　　一品考十二年
　　
　　正徳初少师刘公健嘉靖初少师杨公廷和各以元辅十二年杨加太傅辞赐勅奬谕及宴隆庆末少傅太宰杨公博亦考十二年进少师殁后加特进万厯中少师张公居正考十二年诏以夺情之日仍准通考为十五年加上柱国太傅支伯爵俸给太傅四代诰命荫子尚宝司丞其考九年者少师蹇公义杨公士竒杨公荣万公安刘公吉马公文升李公东阳梁公储凡内阁九人吏部三人
　　
　　文臣久任
　　
　　文臣莅任之久者李韩公善长实掌中书省十年为太师二十三年蹇忠定公义在吏部胡忠安公濙在礼部杨文敏公荣在内阁俱三十余年黄忠宣公福为尚书四十年杨文贞公士竒在内阁四十三年中间辅东宫十八年为首揆二十年夏忠靖公原吉郭忠襄公资在户部金文靖公幼孜在内阁俱二十五年彭文宪公时万文康公安刘文靖公健及分宜在内阁俱二十年商文毅公辂两任及刘文穆公吉李文正公东阳俱十八年今少师华亭徐公阶十七年太师张公居正十六年杨文定公溥陈芳洲循高文义公谷李文达公贤徐文靖公溥杨文忠公廷和梁文康公储李少傅本在内阁俱十余年王文端公直王忠肃公翱尹恭简公旻在吏部俱十余年王靖逺公骥马端肃公文升许文简公赞为尚书俱二十有余年
　　
　　巡抚之久无过于于肃愍周文襄于十八年周二十一年凤翔知府扈暹任二十五年再以九年满加从二品服色俸级陜西宁州知州刘纲任三十三年三以九年满亦加至从二品服色俸级兵科给事中傅安以洪武二十八年使西域留滞者十二年永乐五年始归十四年封巴实伯里纳琳实克为王见羁北廷留滞者复九年宣徳元年始归给勅命赐老而已前后为给事中三十二年留北二十一年白首生还去苏卿不逺也
　　
　　文臣腰玉年久
　　
　　一品横玉文臣得之往往迟暮以故无甚久者余所知者刘文靖健三十一年严少师嵩二十七年谢文正迁二十九年王端毅恕二十二年杨文贞士竒二十年徐少师阶三十三年吕少傅本三十四年
　　
　　直庐应制年久
　　
　　世宗于西苑躬醮事一时文武大臣后先赐直庐于无逸殿庑俾供应青词门聨表疏之类庶务从便取裁后先凡二十人然多有迁革及物故者独少师严嵩以辛丑入至壬戌始出凡二十年少师徐阶以己酉入至丁卯出凡十九年太师成国公朱希忠入同严出同徐凡二十五年首尾恩赐最为优渥而严徐后别赐居舍银器什物皆出尚方
　　
　　中官寿考久任
　　
　　中珰之久贵无过于萧敬者年二十余则已侍英宗为太监成化中入司礼自是数废数起凡四秉笔四掌印几五十年而退休礼数视大臣凡为太监近七十年九十一而后死从孙举进士为少卿郎中二人锦衣复数人其次则刘永诚从成祖兵间自后歴西陲大镇总京营兵十年始辞任入见复勉留之诸子封伯者一人为指挥千户者数人内臣至今艳称之其次则张佐黄锦掌司礼兼督东厂二十余年鲍忠前后在司礼亦三十年年近九十而终
　　
　　中贵人歴中外任
　　
　　中贵人权震天下者柄司礼则王振刘瑾数将大兵则曹吉祥汪直然皆不克终惟张永初自春宫得幸上累加提督三千神机二营兼掌十二团营干清宫掌事兼掌御用监提督尚衣司设内官三监整容礼仪甜食诸房并豹房浣衣局混堂司南海子出总督宁夏等处军务特给金闗防金瓜钢剑还改司礼太监长监事再起掌御用总制提督宣大延固等处军务还总理干清大工再督团营兵马从上御敌应州为监督机务从上征宁庶人为提督赞画重务罢闲复起掌御用提督团营凡一绾司礼二绾御用绶三督团营再总大兵再扈上领枢密出许便宜行事及抚镇听制父友科都督同知兄泰安伯富弟安定伯容右都督寰余官复十余人贵势倾一时而名位不衰亦一时中人之翘楚也其次则内官监太监郑和以永乐四年率师一万七千人驾海舶赍勅谕金帛行赉西洋琐里暹逻等三十余国皆随使入朝所奉献及互市采取未名之宝以巨万计凡一破国都再夷逆命王一擒大盗酋凡二十年而首命提督南京守备至宣徳八年复赍诏由陆路谕西畨诸国今西南夷及世所称三宝太监者郑和也西北所称刘马太监者刘永诚也
　　
　　弇山堂别集卷四
　　
　　●钦定四库全书
　　
　　弇山堂别集卷五
　　
　　（明）王世贞 撰
　　
　　○盛事述五
　　
　　亲王髙寿
　　
　　亲王寿过八十者肃恭王贡錝八十一渖庄王幼■〈土学〉八十六益恭王厚炫八十二
　　
　　若过七十者则晋庄王锺铉七十五鲁靖王肇辉七十九庄王阳铸七十六代简王桂七十三宁献王权七十一靖王奠培七十四岷庄王楩七十三唐敬王宇温七十六襄宪王瞻墡七十三康王佑櫍七十六徳庄王见潾七十衡庄王厚燆七十一
　　
　　郡王过八十者庆成恭裕王表栾八十七鄢陵（阙）王睦枸九十余者堵阳安僖王同鉣八十二东阿端懿王泰壄八十一内江庄懿王友墦八十二襄垣安恵王仕坯九十一子（阙）王成鍨九十二吉阳恭顺王聪注八十安化恵懿王秩炵八十八襄陵恭恵王范址八十二子安穆王征钤八十三乐平定肃王冲■〈休上火下〉八十二唐山恭懿王勋澄八十三郾城恭端王弥鈱八十富顺王厚焜懐安王厚■〈火亷〉俱八十余
　　
　　见任髙年文臣
　　
　　旧例文臣京职七十方面以下六十五致仕其过期而留任者永乐中仪少宗伯智满八十致仕正统中杨文贞士奇八十以首揆终天顺初胡忠安濙八十二始以大宗伯得请王靖逺骥八十二复为大司马成化初王忠肃翱八十四犹为太宰正徳初马端肃文升八十一始以太宰得请嘉靖初谢文正迁以八十复相明年致仕嘉靖末严分宜八十三始以首揆斥免其它若秦襄毅竑总三边年七十九黄忠定福叅赞机务黄太宰宗载俱以七十八在任李韩公善长以太师得罪王端毅以太宰致仕俱七十七万文康以少师罢杨文定溥以少保卒时俱七十五屠简肃侨以太保卒杨文襄一清以少师罢时年七十六杨兴济善封伯蹇忠定义吴荣襄中为少师陈少保循在首揆王威宁越为大帅俱七十三他不可悉数也隆万中起左佥都御史海瑞年七十三按察使丁湛七十九南京工部尚书孙植七十八今见任者姜宗伯宝七十六杨太宰巍七十四傅司马希挚七十一太仆卿崔文奎初为寺丞满九载年七十三例当退自陈守城功特升少卿至八十三复自陈升本寺卿八十六始致仕而蒯祥年八十余犹为工部左侍郎黎澄八十为尚书至钦天监例不引年又所不论也
　　
　　大臣眉寿
　　
　　大臣眉寿至九十者魏文靖骥九十八刘文靖健九十四王端毅恕九十三尚书胡公拱辰陈公雍大理寺卿葛公浩俱九十二嘉靖以来广东按臣言致仕尚书湛若水年九十请赐存问已之又五年而卒末年喻尚书茂坚万厯初王尚书学夔俱九十余王以九十四应尚书大猷以九十五卒应公凡四遇优诏存问南兵书郭宗皋九十刑书钱邦彦九十一存问加夫米其尚书以上至八十余者胡忠安濙韩司寇邦问蒋恭靖瑶方尚书钝俱八十九邹宗伯干殷司寇从俭李太宰裕张太保子麟冯司寇岳俱八十八王恭靖璟潘恭定恩俱八十七马端肃文升林司马瀚韩忠定文章文懿懋髙襄简友玑刘清惠麟严分宜嵩俱八十六单司马安仁杨宗伯翥王靖逺骥孙司马原贞王崇简宗彝陶恭介琰赵康敏鉴李庄简浩朱宗伯恩焦泌阳芳俱八十五王文端直王忠肃翱崔司空文奎贾文靖咏朱恭襄希周孙司徒应奎何右都栋吕少傅本俱八十四黄文简淮胡宾客俨刘宫保障薛司马逺尹文和直陈太保金谢文正迁毛文简纪罗文庄钦顺顾宫保应祥张恭肃润胡司空松俱八十三陆康僖瑜尹恭简旻李襄敏秉闵庄靖珪李恭襄鐩刘司寇缨李司空善王右都爌王太宰崇庆俱八十二徐宗伯琼侯司空瓉洪太保锺林司徒泮李司徒瀚周司寇伦郑尚书绅徐少师阶俱八十一俞司寇士悦苗文康衷何司马鉴雍司徒泰王司寇鉴之邓司徒璋孙司徒交杨司徒潭文庄靖渊孙宗伯承恩吴太宰鹏黄司寇中张太宰瀚陆大宗伯树声俱八十二董宗伯份八十一王左都廷八十五
　　
　　若三品京堂则礼部右侍郎钱习礼八十九户部侍郎王俨万虞恺副都御史朱鉴大理卿夏时正八十八礼部右侍郎王士嘉右副都御史孙曰良八十七左副都御史吴讷刑部左侍郎曽翚南京工部右侍郎范嵩八十六礼部左侍郎陈琏太常卿兼学士吴节工部左侍郎龚辉八十五兵部左侍郎吴宁工部左侍郎蒯祥右副都御史王嵩八十四工部右侍郎潘礼太常寺卿夏■〈日上永下〉顺天府尹王贤八十三兵部左侍郎陈皋谟礼部右侍郎赵永右副都御史毛珵八十二户部左侍郎韩福八十一工部左侍郎郝墴兵部左侍郎范钦府尹王弼八十今戸部侍郎林应亮八十五正统丙辰进士古镛天顺丁丑以大理左少卿谪戍赦还至正徳己巳犹在能跃马豪饮时人谓之古进士考登科镛以二十四登第至己巳又七十三年盖得文王之岁矣
　　
　　勲臣享封爵髙寿
　　
　　会昌伯孙忠宣城伯卫颕八十八镇逺侯顾成泰宁侯陈珪宁阳侯陈懋会昌侯孙继宗宣城伯卫錞八十五成安侯郭亮亦近之平江侯陈豫东宁伯焦礼永宁伯谭广新宁伯谭佑八十二隆平侯张信八十一伏羌伯毛鋭遂安伯陈韶子恵皆八十余怀宁侯孙镗八十今英公张溶镇逺侯顾寰亦如之
　　
　　都督同知吴良畨将也以洪武中来降有功至成化时始卒年九十九蘓和尔和乃靖难时举枪拟太宗者为童信射马蹶被擒释之累战功至左军左都督八十四犹请効用赵清守彰徳不下太宗释之俾仍以都督佥事守边年八十八卒有子九人长璟同时为都督而琮珣瑛玹俱世袭指挥使李达八十八岁犹以都督守边
　　
　　髙年人瑞
　　
　　髙皇帝诏诸耆老谒见而昆山周寿谊居首年一百十六岁赐宴及钞币天顺中召京师人百四岁茹大中入见便殿赐宴顺天府赐冠带袭衣命礼部尚书姚夔造其第贺之成化中济宁人王士能以百十六岁征又七年终又韩王奏羣牧所千戸朱政曽祖信年一百六岁而终祖全一百二岁父镛八十二岁见存三代皆以千戸致仕诏信全俱进阶宣武将军各赐羊酒白米二石弘治中吾州毛弼年百岁而孙澄状元及第有司为盖人瑞状元坊福建林知府春泽百岁时有司为盖百岁坊而子侍郎应亮年七十三孙学宪如楚乞归侍又四年而春泽始卒今亮八十五
　　
　　旧徳
　　
　　黄文简淮以永乐甲申右庶子主考会试后以宣徳癸丑致仕少保谢恩主会试相去三十年谢文正迁以弘治乙卯入相至嘉靖戊子复召相去三十年费文宪宏以正徳辛未入相辛巳再召至嘉靖乙未三召相去二十五年可谓旧徳
　　
　　丙辰两状元
　　
　　吾吴朱恭靖希周弘治丙辰状元盛徳为天下师表虽寿止八十四然及见嘉靖丙辰状元诸大绶而没亦吾吴盛事也今少师徐公以癸未第三人及第至癸未没之旬日而传胪唱名不及见
　　
　　骤贵
　　
　　髙帝不爱官爵以收天下贤才故有布衣或下僚径超八座者别有纪记之兹録其迁转之骤者三人于后大理寺右评事王隽以有过当罚上念其年少才美赦之超为工部左侍郎寻进尚书予诰命御史凌汉上言阃外不宜専制召为右佥都御史数日遂进右都御史吏科庶吉士杨靖使还擢戸部右侍郎数月转左遂进尚书歴刑礼二部都察院左都御史加太子宾客最隆委寄
　　
　　洪熙杨文贞士奇以左春坊大学士进礼部左侍郎华盖殿大学士再进少保少傅尚书黄文简淮以右春坊大学士系狱出为通政司通政使兼武英殿大学士再进少保尚书武英殿大学士杨荣加太常卿兼谨身殿大学士再进太子少保寻加工部尚书金幼孜加戸部右侍郎兼武英殿大学士再进太子少保寻加户部尚书宣徳左庶子陈山进戸部右侍郎再进户部尚书谨身殿大学士司经局洗马张瑛进礼部左侍郎再进礼部尚书华盖殿大学士首尾数月内事耳正统曹状元鼐以侍讲入内阁进翰林院学士遂进吏部左侍郎兼学士居首揆景泰商状元辂以侍读入内阁进翰林院学士遂进兵部左侍郎兼春坊学士嘉靖初主事桂文襄萼张文忠■〈王怱〉以议追崇献皇帝称旨俱超授翰林学士方文襄献夫以员外霍文敏韬以主事俱为侍讲学士萼■〈王怱〉俱进詹事府萼为吏礼左右侍郎尚书加太子太保再加少保太子太傅寻兼武英殿大学士■〈王怱〉为兵部左右侍郎礼部尚书文渊阁大学士加少保再加少傅太子太傅吏部尚书谨身殿大学士累进少师太子太师华盖殿大学士献夫进少詹事礼部左侍郎尚书加太子太保改吏部进武英殿大学士韬进詹事复迁礼部尚书不拜久之始为吏部左侍郎南礼吏尚书召掌詹事府加太子少保预议者席文襄书以南兵部右侍郎进礼部尚书加少保太子太保黄绾都察院经歴由南京刑部员外郎进光禄少卿大理少卿少詹事南北礼部左右侍郎遂进尚书兼学士黄宗明以运使进光禄卿兵礼左右侍郎熊浃以给事中出为叅议进右佥都御史遂为副都以至右都后至太子太保吏部尚书张桂等不五年而登大位八年夏文愍言以吏科都给事中议郊庙礼称旨进侍讲学士少詹事礼部左侍郎尚书累加少傅入阁官至少师太子太师吏部尚书华盖殿大学士其自都给事中至尚书只二年中事耳嘉靖末以撰玄称旨侍讲袁炜进侍讲学士吏礼左右侍郎尚书至少傅太子太傅戸部尚书建极殿大学士严讷以侍读李春芳以修撰董份以左中允俱为翰林院学士俱进太常少卿后讷至太子太保武英殿大学士春芳至少师吏部尚书中极殿大学士份至礼部尚书兼学士胡宗宪以御史御倭进佥都御史遂进兵部侍郎总督累加至少保太子太保兵部尚书兼都察院左都御史万厯十年右赞善沈鲤超为翰林侍读学士俄迁礼部右侍郎改吏部转左进礼部尚书首尾仅二年
　　
　　成化中汪直所厚御史戴缙迁尚宝少卿不数月进右佥都御史遂为左副及右都御史出为南京工部尚书
　　
　　正徳中刘瑾所厚文选郎中张彩超为都察院右佥都御史吏部尚书加太子少保西安府知府胡汝砺迁顺天府丞府尹兵部左右侍郎督理宣府兵马粮饷以至兵部尚书衡州府知府刘机迁太仆少卿太常卿戸部右侍郎至戸部尚书朱恩由河南按察副使迁按察使布政副都南京吏部侍郎以至礼部尚书首尾只三年
　　
　　早达
　　
　　宋人春明退朝录有记早达者年岁今仿之录于后
　　
　　四岁洪舎人锺以善大书举入翰林肄业
　　
　　五岁李文正东阳以奇童举善大书属对入翰林肄业
　　
　　八岁至十岁程学士敏政杨文襄一清俱以有司荐举奇童弘治中董侍郎玘举奇童不中格罢归
　　
　　九岁张宁阳王懋袭爵英国公
　　
　　十二岁杨少师廷和举乡试大理寺卿朱奎太常卿任道逊举奇童侍东宫书
　　
　　十四岁赵中丞时春中经魁杨少师一清中乡举
　　
　　十五岁蒋文定冕中解元
　　
　　十六岁王庻子臣登进士李少师东阳费少师宏何提学景明张太师居正刘侍读虞夔中乡试邓宁河愈为中军先锋
　　
　　十七岁李少师东阳举会试太常王学士献张宫傅澯王郡守廷干举进士马工部拯余工部毅中举解元沐都督昻以战功迁都督
　　
　　十八岁王侍讲洪陈修撰景着王兵侍伟杨少师一清赵中丞时春王叅政慎中蔡侍郎汝楠俱第进士奇童洪舍人锺举进士解学士缙中解元傅吉士新徳中乡魁内陈为探花赵中会元王礼书弘诲中解元
　　
　　十九岁解学士缙范少宰理李詹事泰白中丞圻杨少师廷和何少宰孟春陈中丞耀蔡尚书克亷俱举进士今王布政象坤中解元舒编修弘志中探花杨元祥改庶吉士殷少保士儋经魁吴吉士鸿功解元
　　
　　二十岁费少师宏举状元邹司成守益伦司成以训俱会元又与戴编修大宾俱及第向右都宝张学士益王中丞云凤胡司马汝砺李司马昆盛右都应期李司徒如圭何提学景明王太宰用宾王大司马一鹗方少保逢时王方伯庭诗方伯象坤刘詹事虞夔吴吉士鸿功俱登第
　　
　　二十一岁乔少保宇项吏侍文曜边尚书贡顾尚书璘方少保献夫边左都宪成进士徐少师阶及第拜翰林编修金侍郎绅俞侍郎钦为翰林庶吉士杨少师溥胡司徒执礼冯方伯叔吉张中丞九一严太宰清蹇观察达俱中进士李梦阳中解元
　　
　　二十二岁徐武宁王达为统帅林修撰大钦状元及第
　　
　　二十三岁施修撰盘状元及第
　　
　　二十四岁郭太宰琎为布政司叅议
　　
　　二十五岁邓宁河王愈为行省叅政
　　
　　二十七岁徐中山王达为同知枢密院
　　
　　二十八岁项文曜为兵部侍郎李岐阳王文忠为行省平章沐昭靖英为都督同知沐定逺晟封黔国公
　　
　　二十九岁邓宁河愈为行省平章冯宋公胜为右都督兼詹事韩襄毅雍为佥都御史
　　
　　三十岁徐太傅达为中书右丞朱定襄王希忠加太保掌京营兵项公文曜为吏部左侍郎
　　
　　三十一岁邓宁河王愈为右御史大夫朱东平王能封成国公
　　
　　三十二岁李岐阳文忠封曹国公徐太傅达为左相国向右都宝为通政使胡文穆广以侍读杨文敏荣以侍讲入内阁
　　
　　三十三岁常开平遇春为中书平章政事解学士缙以侍读入内阁于肃愍谦为兵部侍郎朱成公希忠加太傅
　　
　　三十四岁邓宁河愈封卫国公冯宋公胜封宋国公沐昭靖英封黔宁侯陈节愍洽为吏部右侍郎彭少保时以修撰入内阁张定兴辅以征夷将军平安南
　　
　　三十五岁解公缙为翰林院学士
　　
　　三十六岁徐中山达为中书右丞相封信国公张定兴辅封英国公铁公铉为兵部尚书李公友直为刑部左侍郎许公观为礼部侍中许公廓为工部侍郎李公实为礼部侍郎孙公祥为副都御史商少保辂以侍读入阁胡司徒执礼为太仆寺卿
　　
　　三十七岁常开平遇春为平章军国重事封鄂国公夏忠定原吉吴公中为尚书郭太宰琎为工部右侍郎胡文穆广为学士黄文简淮为侍读学士在内阁今刘公虞夔以太常少卿掌翰林院
　　
　　三十八岁胡公子昭为刑左侍许公思温为吏左侍王襄敏越胡公执礼为右副都前刘公为詹事
　　
　　三十九岁徐中山达为太傅封魏国公汤中山和为中书左丞许公观为礼部侍中
　　
　　四十岁蹇忠定义为吏部尚书黄忠宣福为工部尚书商少保辂为兵部左侍郎在内阁费文宪宏为礼部侍郎申少保时行以少詹兼学士
　　
　　四十一岁徐少师阶为礼部侍郎
　　
　　四十二岁郭忠襄资为户部吕公震为刑部俱尚书吕文懿原以学士入阁彭文宪时以太常少卿再入阁马端肃文升为大理寺卿李泰董文庄玘为詹事费少师宏为礼部尚书尹太傅旻徐少师阶俱为吏侍
　　
　　四十三岁张太师居正为武英殿大学士胡少傅濙为礼侍郭少傅朴为吏侍孙烶为礼侍申少保时行为礼侍加太子宾客
　　
　　四十四岁吕公震为礼部尚书赵公羾为刑部尚书白公圭为工部尚书张居正加少保太子太保林尚书■〈火亷〉为吏部侍郎申公时行以太子宾客吏部左侍郎为文渊阁大学士王太保锡爵为詹事府詹事今李公长春为南礼部右侍郎
　　
　　四十五岁白恭敏圭为工部尚书王襄敏越为右都御史费文宪宏方文襄献夫加太子太保余肃敏子俊为兵部尚书张公彩为吏部尚书董公玘殷公士儋为吏部侍郎王公锡爵为礼部侍郎
　　
　　四十六岁陈节愍洽胡公汝砺为兵部尚书熊公槩屠太傅滽胡少保宗宪杨少师博为右都御史吕少傅本为少詹事入阁殷公士儋为礼部尚书
　　
　　四十七岁谢文正迁以詹事入阁赵公荣张公澯俱为尚书徐公阶为礼部尚书杨公博为兵部尚书加太子少保髙公耀为户部尚书张公居正加少师中极殿大学士居首辅陈公经邦于公慎行为礼部尚书
　　
　　四十八岁陆康僖瑜为刑部尚书王襄敏越为左都御史项襄毅忠余肃敏子俊为右都御史刘文穆吉以礼侍入阁徐公阶申公时行加太子太保吕公本以内阁加礼部尚书殷公士儋加太子太保万少保镗为南院右都御史谷公中虚王公遴汪公道昆为兵左侍曽公省吾为工书王公弘诲为南礼部尚书
　　
　　四十九岁刘太保珝以吏侍李少师东阳以礼侍俱入内阁王少保越白宫傅圭俱加太子少保蔡公克亷为户部尚书殷公士儋加少保武英殿大学士申公时行以少傅居首揆王公家屏以吏部左侍郎兼东阁大学士赵公贤为南吏部尚书刘公一儒为南工部尚书
　　
　　五十岁李韩公善长为左丞相李文达贤以吏书入内阁余肃敏子俊为兵部尚书王文成守仁以尚书封伯杨文忠廷和加少保彭文宪时姚文敏夔倪文毅岳夏文愍言及林公■〈火亷〉为尚书桂文襄萼为吏部尚书王襄敏越翁襄敏万达为左都御史杨公博与胡公宗宪俱加太子太保郭公朴加太子少保礼部尚书申公时行以少师华盖殿学士居首揆
　　
　　五十一岁徐天全有贞封武功伯为华盖殿大学士居首揆
　　
　　晚达
　　
　　刘文介俨四十九曽学士彦五十四唐学士皋五十八焦竑五十俱登状元鲁祭酒铎四十五登会元王祭酒激以四十九登进士近金司业达以五十八会元及第惟张文忠四十七举进士六年大拜任师臣者十二年钱文肃习礼以练子宁姻累三十九始中解元登第入翰林歴清华之选而近八十犹为学士五品转礼部侍郎归湛文庄若水亦以父累故四十会试入翰林至七十余始拜尚书二公皆登上寿丘文庄浚张文简璧七十余始入阁焦泌阳芳七十余始以侍郎拜太宰王太保璟陈简肃瓉七十余以侍郎进左都御史杨尚书翥八十余以长史进礼部左侍郎袁景襄宗皋近七十以长史为吏侍周侍郎诏近八十以纪善拜少詹事
　　
　　文贞奇遇
　　
　　杨文贞公士奇不由科目以布衣荐辅导东宫居内阁首揆典制草诏定大礼授册二总裁国史主会试及京试各再备极儒林之荣可谓竒遇矣
　　
　　三元
　　
　　国朝商少保辂正统乙夘领解浙江乙丑为会试廷试第一人士林艳羡商公年二十二发解十年而成进士四年而以修撰入阁七年而以兵侍归归十年而复入入十年而以少保归又十年乃卒尤为奇也
　　
　　会元状元
　　
　　许侍中观（洪武辛未）吴宗伯寛（成化壬辰）钱修撰福（弘治庚戌）伦宫谕文叙（弘治己未）内文叙乡试复第三人
　　
　　解元会元
　　
　　黄太常子澄（洪武甲子乙丑）施御史显（洪武丁夘戊辰）陈佥事璲（永乐戊子己丑）林宫谕志（永乐辛夘壬辰）洪右都英（永乐甲午乙未）杨司徒鼎（正统乙夘己未）姚太宰夔（正统戊午壬戌）王少傅鏊（成化甲午乙未）储吏侍瓘（成化癸夘甲辰）汪宗伯俊（弘治壬子癸丑）李太史廷机（隆庆庚午万厯癸未）内林志杨鼎李廷机俱廷试第二王鏊廷试第三
　　
　　解元状元
　　
　　吴学士伯宗（洪武庚戌辛亥）林侍讲环（永乐乙酉丙戌）萧修撰时中（永乐戊子辛夘）陈少保循（永乐甲午乙未）柯少詹潜（正统丁夘景泰辛未）彭侍讲教（天顺壬午甲申）谢少傅迁（成化甲午乙未）李少宰旻（成化庚子甲辰）杨光禄惟聪（正徳己夘辛巳）内陈循彭教会试第二人谢迁会试第三人
　　
　　三试魁元
　　
　　乡会试俱五名之内廷试三名之内除前所纪伦林杨李王陈彭谢八人外花解元纶会试殿试俱第三杨状元慎乡试第三会试第二陈会元澜袁会元炜俱乡试第二廷试第三王会元锡爵乡试第四廷试第二金会元达乡廷试俱第三靳解元贵会试廷试俱第二谢解元丕会试第四廷试第三陶太史望龄乡试第二殿试第三
　　
　　状元入内阁
　　
　　永乐状元胡文穆广陈芳洲循宣徳马侍郎愉曹文忠鼐正统商文毅辂彭文宪时成化谢文正迁费文宪宏弘治顾文康鼎臣嘉靖李文定春芳及今申公时行凡十一人入阁而不得大学士者马公及曹公也官大学士而非入阁者吴公伯宗也入阁又为大学士而止五品者胡公也
　　
　　状元一品
　　
　　少师前费公少傅前谢公李公少保前陈公商公彭公顾公成化状元太子太傅张公升弘治状元太子太傅毛公澄嘉靖状元少师申公时行凡十人
　　
　　状元二品
　　
　　洪武状元礼部任尚书亨泰许侍中观（建文官制）天顺南京礼部黎尚书淳工部谢尚书一夔成化礼部吴尚书寛南吏部王尚书华弘治南吏部朱尚书希周嘉靖南礼部秦尚书鸣雷凡八人
　　
　　状元三品
　　
　　前侍郎马公曹公及景泰状元孙太常卿贤成化李吏侍旻正徳吕礼侍柟杨光禄惟聪嘉靖茅吏侍瓉隆庆诸吏侍大绶丁吏侍士美罗礼侍万化凡十人
　　
　　榜眼入阁
　　
　　永乐苗文康衷正统陈庄靖文吕文懿原景泰徐文靖溥万厯吕少傅调阳王太保锡爵又潘太保晟（未上）凡七人
　　
　　榜眼一品
　　
　　自内阁徐公溥吕公调阳外天顺太子太保礼部尚书徐琼万厯太子太保礼部尚书潘晟太子太保大学士王公锡爵凡五人
　　
　　榜眼二品
　　
　　自苖衷陈文二公外永乐交址左布政使张显宗（自侍郎迁）正统太子少保户部尚书杨鼎太子少保礼部尚书周洪谟成化南京吏部尚书杨守址南京吏部尚书黄珣正徳太子少保礼部尚书白钺礼部尚书刘春嘉靖南兵部尚书刘龙南礼部尚书孙升十一人
　　
　　榜眼三品
　　
　　洪武工部侍郎张显宗永乐礼部侍郎杜宁成化礼部右侍郎程敏政礼部右侍郎费誾弘治礼部左侍郎王瓉吏部左侍郎董玘正徳礼部左侍郎蔡昻嘉靖南兵部右侍郎王教吏部右侍郎程文徳礼部左侍郎瞿景淳万厯吏部右侍郎陶大临南京吏部右侍郎赵志皋凡十二人
　　
　　探花入内阁
　　
　　正统刘文安定之岳文肃正成化王文恪鏊弘治靳文僖贵嘉靖徐文贞阶袁文荣炜万厯余少傅有丁凡七人
　　
　　探花一品
　　
　　自王鏊靳贵徐阶袁炜余有丁五公外嘉靖少保太子太保礼部尚书吴山凡六人
　　
　　探花二品
　　
　　正统南京礼部尚书倪谦景泰南京吏部尚书王■〈亻与〉天顺南京礼部尚书郑环成化南京礼部尚书董越弘治戸部尚书李廷相万厯南京礼部尚书林士章凡六人
　　
　　探花三品（内黄凤翔系榜眼）
　　
　　洪武右副都御史练子宁成化詹事府詹事陆简弘治吏部左侍郎谢丕正徳礼部右侍郎崔桐嘉靖南太仆卿欧阳衢太常卿胡正蒙礼侍黄凤翔凡七人
　　
　　会元入内阁
　　
　　前商公辂岳公正刘公定之王公鏊景泰彭文思华成化梁文康储正徳张文弘治今王太保锡爵及袁公炜凡九人
　　
　　会元一品
　　
　　前少保商公少傅王公少师梁公太子太保张公少傅袁公太子太保王公凡六人
　　
　　会元二品
　　
　　前吴文定公彭文思公及永乐洪右都英正统杨户书鼎姚吏书夔成化章礼书懋弘治汪礼书俊正徳霍礼书韬嘉靖陆礼书树声凡九人按会元至太宰者一人而状元遂阙
　　
　　会元三品
　　
　　洪武太常卿黄子澄前侍郎刘文安公及成化费礼侍誾储吏侍瓘弘治董礼侍玘正徳邵太仆鋭嘉靖李太仆舜臣瞿礼侍景淳胡太常卿正蒙田礼侍一儁凡十人
　　
　　状元得谥
　　
　　状元得谥者胡文穆广曹文忠鼐刘文介俨商文毅辂彭文宪时黎文僖淳谢文庄一夔罗文毅伦张文僖升吴文定寛费文宪宏毛文简澄朱恭靖希周顾文康鼎臣吕文简柟罗文恭洪先李文定春芳诸文懿大绶丁文恪士美凡十九人
　　
　　会元得谥
　　
　　会元得谥者刘文安定之杨庄敏鼎姚文敏夔岳文肃正彭文思华章文懿懋王文恪鏊梁文康储鲁文恪铎储文懿瓘汪文庄俊董文简玘邵康僖鋭邹文庄守益霍文敏韬张文毅治袁文荣炜瞿文懿景淳并前商公吴公凡十八人
　　
　　榜眼得谥
　　
　　榜眼得谥者苖文康衷陈庄靖文吕文懿原周文安洪谟徐文靖溥黄文僖珣白文裕钺刘文简春刘文安龙王文定瓉孙文恪升程文恭文徳吕文简调阳陶文僖大临并前刘杨邹瞿凡十九人
　　
　　探花得谥
　　
　　探花得谥者倪文僖谦王文肃■〈亻与〉董文僖越靳文僖贵李文定廷相徐文贞阶吴文端山并前王袁凡九人
　　
　　武举首至通显
　　
　　武举始自弘治十四年其居首选者曰会元如近世尹凤王世科之类亦俱至都督佥事若名位之显者曰许泰至左都督封安边伯安国至都督同知赠左都督赐谥武敏王佐以锦衣都指挥使赠右都督三人皆有才望而泰不克终
　　
　　弇山堂别集卷五
　　
　　●钦定四库全书
　　
　　弇山堂别集卷六
　　
　　（明）王世贞 撰
　　
　　○异典述序
　　
　　夫国之有典也则号令庆罚皆在焉其曰典者何志常也曰异典者何志非常也诸创国者皆不为常者也其业可大而法可久习之则为常是故曰典也自古有天下之盛者莫过唐虞三代唐有天下举畎畆之鳏民而委之政既得政则绁天子之所任岳牧侯伯而僇之既僇之而复峻用其子其后辄举祖宗之人民社禝而付之商有天下举五就之遁臣而委之政既托孤而废其主废而旋复焉尊之曰阿衡而待之以不臣周借其国付渭川之钓叟使埒父称而师事之又以其幼子托之于介弟使据君位而朝诸侯其殁也又崇以天子之礼乐典而异者孰并哉及其衰也以定王却楚之晋文尚能守空名之隧而不肯予以九合诸侯之齐桓其相国尚能守陪臣之分而不敢渝非衰主之贤而创主之易也其势殊也明兴髙帝取天下于残裂之余势不得不有所更革天造草昧事取意裁未及讨论至末年而始截如矣其始不能无异也虽然异而非异也易世而后或革或因乗时变通加以润色固无论已其它或不无一时之好而有所登进或不考于甲令之旧而有所抵迕或饰喜出于燕昵而少折衷或疑功归之惟重而未为衡或假无方之立而不必公或取政府之徇而不必当或言路启于新进而不暇详或曹局迫于奉行而不暇执主之者快而旁覩者骇授之者以为常而受之者以为异也余故识而述之其有抑斥者亦附焉凡十卷以从异日稗官之后
　　
　　○异典述一
　　
　　再上祖宗号嘉
　　
　　靖十八年改上太宗体天弘道髙明广运圣武神功纯仁至孝文皇帝尊号为成祖启天弘道髙明肇运圣武神功纯仁至孝文皇帝加上皇考恭睿渊仁寛穆纯圣献皇帝尊号为睿宗知天守道洪徳渊仁寛穆纯圣恭俭敬文献皇帝按世宗欲罢太宗之配天而宗祀献皇于明堂以配上帝故有所更置耳
　　
　　天子别号
　　
　　正徳五年上自号大庆法王西天觉道圆明自在大定慧佛特给黄金印白玊轴头诰命嘉靖三十五年恩封睿宗为三天金阙无上玉堂都仙法主玄元道徳哲慧圣尊开真仁化大帝献皇后为三天金阙无上玉堂总仙法主玄元道徳哲慧圣母慈化天后孝烈方皇后为九天金阙玊堂辅圣天后掌仙妙化元君上初封灵霄上清统雷元阳妙一飞玄真君加封九天弘教普济生灵掌阴阳功过大道思仁紫极仙翁一阳真人元虚玄应开化伏魔忠孝帝君再加太上大罗天仙紫极长生圣智昭灵统三元证应玉虚总掌五雷大真人玄都境万寿帝君自是至四十五年又不可胜纪矣
　　
　　天子爵封
　　
　　髙皇帝初渡江下太平称行中书省马步水军大元帅下建业称江南等处行中书省中书右丞相吴国公寻进吴王皆诸将推而以宋龙凤主命行之也
　　
　　正徳十三年七月司礼监太监萧敬传奉圣旨近年以来塞外犯顺屡害四方兵戎废弛其辽东宣府大同延绥陜西宁夏甘肃尤为要任今特命总督军务威武大将军总兵官朱寿统率六师分布人马或攻或守即写各地方制勅与之使其必扫凶残靖安民物至于河南山西东北直隶倘有小寇亦各给与勅书使率各路人马剪削朱寿者上所自命名也寻召内阁九卿科道官于左顺门谕旨皆泣谏弗纳八月手勅吏部总督军务威武大将军总兵官朱寿统领六师扫除边患累建奇功特加封镇国公岁支禄米五千石吏部如勅谕奉行该尚书陆完等执奏不聴仍批注于后军都督府带俸十四年正月手勅吏部镇国公朱寿特加太师又传旨谕吏部总督军务威武大将军太师镇国公朱寿今徃南北两直隶山东泰安州等处尊奉圣像供献香帛祈福安民内阁部院科道部属官极谏不聴八月传旨宁王宸濠悖逆天道谋为不轨擅杀巡抚等官烧毁府县荼毒生灵传闻已至湖口将犯南京即令总督军务威武大将军总兵官后军都督府太师镇国公朱寿亲统各镇官军征剿又传旨朕亲率六师奉天征讨仍托总督军务威武大将军镇国公名号还写制勅便于行事
　　
　　三祖爵封
　　
　　髙皇帝之曽祖四九公宋龙凤九年赠资徳大夫江南等处行中书省右丞上护军司空吴国公是曰懿祖配侯氏赠公夫人祖初一公赠光禄大夫江南等处行中书省平章政事柱国司徒吴国公是曰熙祖配王氏赠公夫人父五四公讳世珍赠开府仪同三司上柱国録军国重事中书右丞相太尉吴国公是曰仁祖配陈氏赠公夫人岂诸将臣上之而以宋龙凤之制行之耶抑龙凤主来见册也
　　
　　两宫并尊
　　
　　宪宗初嫡母钱上徽号曰慈懿皇太后生母周曰皇太后钱太后崩周太后始有圣慈仁寿之号
　　
　　正徳中母后张已上徽号曰慈寿皇太后矣
　　
　　嘉靖初加尊号曰昭圣慈寿皇太后称皇伯母而圣母蒋止称章圣皇太后三年加张太后尊号曰昭圣康恵慈寿而蒋太后亦加号曰章圣慈仁然尚有二字异也十五年昭圣加恭安二字于康恵上而章圣加康靖贞寿于慈仁下遂并加八字无别矣
　　
　　隆庆六年今上即位上嫡母陈号曰仁圣皇太后生母李号曰慈圣皇太后而万厯六年加懿安于仁圣上加昭文于慈圣上十一年仁圣复加康靖二字慈圣亦加明肃二字葢不惟等重无别而字义之间亦分轩轾矣
　　
　　亲王赐道号
　　
　　世宗末赐徽王厚爝号忠孝（阙）一真人辽王宪■〈火节〉号（阙）一真人黄金印大于国寳后皆追夺
　　
　　亲王将兵
　　
　　国初皇侄文正以总兵镇洪都诸将悉聴节制后秦王征西虏晋王燕王征北境楚王湘王征五开洞蛮俱领勑为大将统兵公侯皆聴节制有功永乐元年初下京师制髙阳郡王髙煦充征北副将军北平开原诸卫及从征官军悉聴节制
　　
　　亲王授官
　　
　　国初皇侄文正初为同佥书枢宻院事特拜大都督府大都督秦王为宗人令晋王燕王为左右宗人正周王楚王为左右宗人俱正一品
　　
　　诸王公主初定岁禄
　　
　　九年定诸王公主岁供之数亲王岁支米五万石钞二万五千贯锦四十疋纻丝三百疋纱罗各一百疋绢五百疋冬夏布各一千疋绵二千两盐二百引茶一千斤马匹草料月支五十匹靖江王府岁米二万石钞一万贯余比亲王减半马匹草料月支二十匹公主未受封者岁支纻丝一十疋纱一十疋罗一十疋绢三十疋夏布三十疋木棉布三十疋绵二百两已受封者庄田一所岁收粮一千五百石钞二千贯亲王子男未受封者岁支纻丝罗绢冬夏布绵同公主女半之男已封郡王者岁米六千石钞二千八百贯锦十疋纻丝五十疋罗二十五疋纱二十五疋绢一百疋夏布一百疋木棉布一百疋绵五百两盐五十引茶三百斤马匹草料月支十匹女已受封及嫁者岁米一千石钞一千四百贯亲王世子岁赐同郡王郡王之子袭封者比始封郡王减半郡王女县主已嫁者岁米五百石钞五百贯后至二十二年以物力不给更定为今制自初封十王之外未有沾被者
　　
　　亲王岁禄之异
　　
　　亲王岁禄万石考宣徳元年周王岁禄加至二万石以太宗母弟也汉赵二王又加至各三万石以太宗亲子也若代王六千石唐王五千石韩王三千石伊王辽王二千石岷王一千五百石肃王一千石则以边饷之不继或多赐庄田草场以益之非有隆杀也
　　
　　亲王功赏之厚
　　
　　宗王以贤徳维藩不当有战功而髙帝则独重之洪武中秦晋燕数北征有功赏最重楚湘次之其可考者晋燕二府赐钞各一百万锭楚王征云南阿鲁秃等处赐秦马三千匹黄牛二千头牦牛一千头羊九千只
　　
　　永乐赏谷王橞金川门功乐七奏卫士三百金银大剑金三百两银三千两钞三万锭彩币三百疋良马四匹金笼鞍辔二副又马二十四匹金鞍二副银五百两钞四万六千锭锦十疋纻丝绫罗各六十疋绢百九十疋又银千两钞三万锭袍衣三袭绢五百疋白兠罗绵一条西洋布三十疋檀香三百斤降真香五百斤胡椒苏木各千斤良马十匹羊百羫酒五百缻椰子三百火者百人赏蜀王椿发谷府反谋功黄金二百两银千两钞四万锭玊带一金织衮龙纻丝纱罗衣九袭纻丝纱罗各五十疋绒锦十疋彩绢千疋兠罗绵十条髙丽布一百疋白米千石胡椒千斤良马十匹金鞍二副又银四千五百两钞十万锭米万石纻丝五百疋纱罗各二百五十疋绢一千疋兠罗绵六十条苏木五千斤胡椒三千斤珍珠一百九十二两马一百五匹金鞍二副火者百人洪熙赏赵王髙燧山陵功白金三千两钞三万贯彩币二百表里马十匹
　　
　　亲王诞辰特颁
　　
　　永乐初周定王橚诞辰赐冠一通天犀带一彩币三十疋金香炉合各一玉观音金铜佛各一钞八千锭羊十腔酒百缾立春赐彩币三十疋珠翠春花各四十枝酒千缾羊百牵马十匹金鞍二副按我朝诸王于此二节例无庆赐独定王以同母弟得之至王薨而后已盖特恩也
　　
　　亲王封国改建
　　
　　洪武初封吴王橚改封周王封豫王桂改封代王封汉王楧改封肃王封卫王植改封辽王
　　
　　亲王降封
　　
　　永乐中徐王允■〈火熙〉降封瓯宁王奉懿文皇太子祀
　　
　　郡王同亲王
　　
　　髙皇之世皇侄文正以大都督总制南昌摧陈友谅后虽用骄僣致殒而念亲念勲上实不忘故其子守谦虽封郡王冠止七旒禄止二千石而特设内外承奉长史等官宫城庄田宗社之类皆与亲王等
　　
　　宗王献诗奬赏
　　
　　洪熙元年韩王冲■〈火或〉襄陵王冲秌乐平王冲■〈休上火下〉各献诗颂上叹而嘉之赐勅奬谕比之东平河间仍赉韩王白金五百两钞六千锭锦六疋纻丝二十表里纱罗各二十疋二王各白金二百五十两钞四千锭锦三疋纻丝十表里纱罗各十疋仍令户部加支本色禄米有差祖宗朝亲亲右文其隆渥如此
　　
　　夷王如亲王
　　
　　西虏如忠义王北邉如太平王如和宁王皆待之以王号取羁縻而已独永乐哈密忠顺王筑城池赐金印复设长史纪善卫经歴以中国庶僚周安刘行韦思诚充之则俨然亲王矣哈密累建累废后为土鲁畨所并虽以诏旨还王及印微弱不振终难复也
　　
　　异姓追封王
　　
　　国朝推刘氏白马之约于勲戚大臣无生封王者惟赠典则有之今记于左
　　
　　滁阳王郭子兴以旧帅追封
　　
　　杨王陈公以外大父追封徐王马公以外父追封俱无名外髙祖太王外曽祖髙王俱无姓
　　
　　陇西王李贞以姊夫及子文忠功追封
　　
　　中山王徐达开平王常遇春岐阳王李文忠宁河王邓愈东瓯王汤和黔宁王沐英定逺王沐晟河间王张玊定兴王张辅东平王朱能宣平王朱永以功追封
　　
　　平阴王朱勇以死难追封
　　
　　宁阳王张懋定襄王朱希忠以恩旧追封以上庙像用七旒冠皮弁及诰命用宝轴金册宁阳定襄后以言者追论非例见褫
　　
　　又
　　
　　洪武三年大封勲臣所谓生封公死封王者凡六人其后李韩公善长冯宋公胜皆以罪不得封而封王者汤信公和沐西平英也沐定逺晟朱宣平永已不能无异议矣朱平阴之死败绩与丘淇公同而得封王爵至李陇西贞张宁阳懋朱定襄希忠抑又异矣
　　
　　异姓封王
　　
　　永乐末年额森托噶来归赐姓名金忠封忠勇王奉朝请其禄俸傔从在公之下侯之上然累加太保太子太保等官又在京及典兵出征非四夷封爵比也
　　
　　赠三代王
　　
　　洪武三年追封鄂国公遇春为开平王十六年曹国公文忠为岐阳王十八年魏国公达为中山王二十五年西平侯英为黔宁王俱追封其三代曽祖祖父为王鄂魏曹以勲西平兼以戚也洪熙初追封东平河间亦三代王后无之
　　
　　再进公号
　　
　　吴元年封中书左相国李善长宣国公右相国徐达信国公时上尚为吴王也洪武三年左丞相宣国公善长进封韩国公禄四千石右丞相信国公达进封魏国公禄五千石
　　
　　再易侯号
　　
　　豫章侯胡廷瑞改封临川侯
　　
　　父子易封
　　
　　甲令袭封仍故号常忠武遇春封鄂国公薨子茂袭改封郑国公茂得罪弟升改封开国公邓武顺愈封卫国公子镇袭改封申国公纳哈出降附封海西侯子察罕袭改封沈阳侯濮英赠金山侯子玙改封西凉侯
　　
　　遥授国公
　　
　　廖平章永安为张士诚所获不屈被囚遥封楚国公卒后改封郧以避王封也
　　
　　恩泽公
　　
　　髙帝最重公封下于王一等其时独李曹公贞以尚主由恩亲侯进封然与其子文忠同爵不甚异也至二十三年都督佥事胡显以皇充妃从子侍楚王征蛮洞功甚微进封梁国公则甚异矣永乐初徐定公增寿以皇后弟输款被祸封遂世袭嘉靖初张昌公鹤龄以太后兄推恩郭翊公勋以督工进封真阔异之典也然昌翊二国是流爵非世袭
　　
　　袭爵公侯赠王公
　　
　　袭爵公侯伯非有奇功异能没不得追封王公侯亦令甲也宁阳王为英国公懋平阴王为成国公勇定襄王为成国公希忠康蕲春铎之封蕲国陈泰宁瀛之封宁国宋西宁瑛之封郓国吴恭顺瑾之封凉国孙会昌继宗之封郯国李忠宪贤之封丰国蒋敏毅琬之封凉国皆袭爵内朱陈宋吴四人皆以死事则宁阳定襄诚为旷典而嗣侯得之亦为异恩矣
　　
　　文臣封爵
　　
　　按大明律文臣不许封公侯又云其生前出将入相能除大患尽忠报国者同开国元勲一体封侯谥公不拘此例谥当作赠疑误也按称封侯谥公又云不拘此例则侯似可封然所谓生前云云恐亦追封也国初自李韩公后不复见成化中欲进封王越亦以此例而止
　　
　　封公者中书左丞相韩国公李善长以开国辅政功封封伯者右丞相忠勤伯汪广洋以辅政封御史中丞诚意伯刘基以筹策封广东左布政使东莞伯何真以降附封（何本武臣而受文职）已上太祖时封阶勲尚二品而何公不言阶勲顾岁禄至千五百石已在一品上矣
　　
　　兵部尚书忠诚伯茹瑺以迎附封已上太宗时封勲阶皆正一品矣
　　
　　兵部尚书靖逺伯王骥以平麓川封礼部尚书兴济伯杨善华盖殿大学士武功伯徐有贞以夺门封已上英宗时封
　　
　　都察院左都御史威宁伯王越以破虏封已上宪宗时封
　　
　　南京兵部尚书新建伯王守仁以擒叛王封真人恭诚伯陶仲文以修药饵封已上世宗时封
　　
　　汪刘陶不世袭刘卒后其孙推恩封一辈至曽孙于嘉靖中复封何杨传一代废茹徐传世指挥使随革今得世袭者基骥守仁而已
　　
　　嘉靖初修定策功内阁大学士杨廷和蒋冕毛纪封伯爵子孙世袭固辞而许廷和子孙世袭在京四品文职冕等五品俱不就
　　
　　文臣支伯爵俸者嘉靖中真人陶仲文以祈雨少师嵩年八十加恩隆庆初少师徐阶十八年考满加恩辞万厯中少师张居正十五年满加恩辞按嵩之伯爵俸定议千二百石又本色八分折色二分所以为优若千石则在正一品下比之旧支正一品兼支尚书俸更薄矣
　　
　　録军国重事
　　
　　洪武元年李宣公善长徐信公达常鄂公遇春于阶勲下带録军国重事若因元之旧耳三年宣公进封韩信公进封魏改带叅军国事而同封李曹公文忠为同知军国事冯宋公胜邓卫公愈为同叅军国事盖不无少轩轾也十年信公汤和加设知军国事颇重以后不入衔
　　
　　文职冒武号
　　
　　国初公侯为辅运伯为翊运武为宣力而文为守正汪忠勤广洋刘诚意基为开国翊运守正文臣而无推诚字盖杀其礼也茹忠诚瑺因之其后王靖逺骥号止推诚宣力杨兴济善有奉天翊卫八字然俱称武臣虽秩隆于前三伯而文职冒武号不自觉其误矣后徐武功有贞自为诰劵始复改正而靖逺兴济遂援以请亦得称文臣洪武中公有光禄左柱国荣禄右柱国皆带特进而侯止荣禄柱国伯止资善大夫护军靖逺以后乃俱为特进光禄大夫柱国虽伯阶已进次通侯然职典章者亦不为不误也
　　
　　文武勲号之优
　　
　　勲号在洪武者曰开国辅运在永乐者曰奉天靖难久之则曰奉天翊卫或以祖勲而封后人者曰钦承祖业其武职则曰推诚宣力文职则曰推诚守正而已惟张英公辅初以奉天靖难推诚宣力武臣为新城侯洪熙给诰以上公故特加辅运二字正统实録成加佐理二字共得十二字朱宣平永加佐理与徐武功有贞加奉天翊运推诚宣力守正得十字而王靖逺杨兴济因之后王威宁王新建亦因之盖奄有文武之美非故典也嘉靖中封常李邓汤后四侯诚意一伯给本身诰劵只当称钦承祖业不可言开国也
　　
　　文臣赠爵
　　
　　赠公者江西行省叅政姑熟郡公陶安（系国初未定）太子少师荣国公姚广孝
　　
　　赠侯者知处州府太原郡侯王道同知南昌府南阳郡侯叶琛左司郎中髙阳郡侯许瑗（系国初未定）尚书靖逺侯王骥兴济侯杨善新建侯王守仁（俱见前）
　　
　　赠伯者吴王府叅军左司郎中缙云伯胡深中书叅议西河伯毛麟临江同知天水伯赵天麒太子太师汤阴伯郭资少师茌平伯吴中太子太保沭阳伯金濂深麟麒皆国初未定之制
　　
　　赠男者中书都事丹阳县男孙炎中书郎中当涂县男王恺子男系国初未定时爵后罢不置
　　
　　公世子
　　
　　令典亲王子曰世子礼服视郡王郡王子曰长子礼服视镇国将军公侯子应袭者授勲卫及带刀舍人不当言世子也惟汤信公和子輗已为前军都督佥事二品矣卒而赠世子又髙帝御撰中山王神道碑曰世子辉祖袭想国初之制如此但不知品秩何如
　　
　　上柱国
　　
　　会典称正一品阶勲云加授赠特进光禄大夫上柱国疑止为赠设耳李韩公徐魏公常鄂公初俱带上柱国然阶不过银青荣禄大夫盖因元之旧官未定也后常公物故二公俱改左柱国近夏少师言独得上柱为一时旷典然在隋初为从一品勲而唐则四实不为异也乙丑年加严嵩辞以人臣无上则夏公此官固骖乗之祸耳乙丑少师徐阶以十五年满加固辞辛巳少师张居正亦以十五年满加亦辞后卒以为赠今按上柱国一人夏言赠上柱国一人张居正（张后追夺而言官误以为生前所加）
　　
　　左柱国
　　
　　左右柱国不见会典洪武三年始封李徐二公加左柱国自李曹公而下俱右柱国文臣则絶无及者正徳初刘文靖健以顾命大臣得左柱国继之者李文正东阳杨文忠廷和梁文康储杨文襄一清大槩皆异典也万厯时大学士张申俱以九年满加左柱共八人正徳末年梁文康以次辅与杨文忠同得左柱尤奇今少师时行以六年满得之俱奇居正时行
　　
　　洪武三年大封唯太师李韩公太傅徐魏公称特进光禄大夫左柱国而已常郑公茂冯宋公胜李曹公文忠邓卫公愈皆以荣禄右柱国封见左之不易得也汤信公和由中山侯进封得光禄左柱而胡梁公显以王亲亦滥竽焉若传颍公蓝凉公之大勲亦仍荣禄右柱而已永乐初李曹公景隆以降附加禄千石为光禄左柱而元勲如丘淇公福朱成公能下安南如张英公辅沐黔公晟皆荣禄右柱至洪宣中英公以国史完始进光禄左柱成化末太师张英公懋进光禄左柱而朱保公永封国时亦止以光禄兼右柱耳以后如朱太师希忠之崇贵亦止特进柱国然则左柱国亦非人臣所易当也
　　
　　左柱国不兼特进
　　
　　阶以特进为重而勲尢以左柱国为崇特进而止柱国者有之未有左柱国而不带特进者也嘉靖十五年加武定侯太师左柱国而不带特进似不可晓万厯初吏部拟加少师江陵公亦如之寻辞
　　
　　文臣特进
　　
　　文臣非伯爵而阶特进光禄大夫者亦不易得今按无左柱国者刘文穆吉严分宜嵩徐文贞阶带左柱者刘文靖李文正杨文忠杨文襄梁文康张江陵及申少师带上柱者夏文愍前后十一人而已
　　
　　弇山堂别集卷六
　　
　　●钦定四库全书
　　
　　弇山堂别集卷七
　　
　　（明）王世贞 撰
　　
　　○异典述二
　　
　　文臣加三公
　　
　　太师太傅太保曰三公髙帝时李韩公善长为太师而徐魏公达为太傅常开平遇春赠太保已后絶不轻授其重惜之意可知仁宗始加张英公为太师嗣后武臣得之不以为异嘉靖初杨少师廷和一品十二年又以辞伯爵有进阶二级诏旨特拜太傅四辞而止万厯初张文忠居正一加太傅三辞而止辛巳始拜命壬午张进太师十日卒今按太师二人李善长张居正太傅一人即张公二公后皆削
　　
　　勲臣太师
　　
　　三公虽并经邦而太师尤重非人臣所敢当以徐中山之勲徳而加止太傅去韩公几五十年而有英国公张辅嗣公张懋保国公朱永昌国公张鹤龄定国公徐光祚翊国公郭勋成国公朱希忠并韩公凡八人郭加太师时尚侯爵尤为异也
　　
　　公孤真任
　　
　　洪武十三年废中书省后有上疏请设三公府俾之坐论燮理上欲从之而未定也考宣徳三年勑太师英国公张辅少师吏部尚书蹇义少傅兵部尚书华盖殿大学士杨士奇少保太子少傅户部尚书夏原吉太子少傅工部尚书谨身殿大学士杨荣按义等勑云卿等祇事祖宗多歴年所嘉谟谠议积勋勤诚朕嗣统以来尤深赞辅夙夜在念图善始终盖以卿春秋髙尚典繁剧优老待贤礼非攸当况师保之重寅亮为职不烦庻政乃副倚毗可辍所务朝夕在朕左右相与讨论至理共宁邦家职名俸禄悉如旧卿其専精神审思虑益致嘉猷用称朕眷注老成至意钦哉其辅勑云卿以亲以贤祇事祖宗多歴年所忠存社禝功着国家逮朕纉承大统勤诚辅弼元勲厚徳岿然于今方当注倚之时矧居燮理之任不烦以政乃理攸宜可辍中军都督府事职名俸禄悉如旧朝夕在朕左右相与究论军国重务共安家邦卿其専精神明道徳益弘启沃之功用臻治平之效盖真领公孤之职也十年上崩蹇夏后先卒而二杨还领阁务寻复为虚衔盖迄今云又永乐中姚广孝以立东宫自僧録左善世进太子少师而无他兼职又有勑云卿资性笃实学行老成事朕藩邸积有年岁朕靖难之初卿侍左右谟谋弼赞禆益良多今建储嗣简求良辅以卿旧人特授太子少师夫太子天下之本也必赖启迪良正辅成徳器卿尚勉尽厥职副朕眷倚之重钦哉以此考之不兼它官不领他职亦真任也
　　
　　四夷三公
　　
　　永乐中额森圗罕来归赐名金忠洪熙元年加太子太保宣徳六年加太保俱二俸兼支又永乐赐阿噜岱太师中书右丞相和宁王诰命然亦因故号而称之耳
　　
　　三孤兼东宫卑秩
　　
　　按师保兼东宫官或带本秩如少师兼太子太师之类或以小兼大如少保兼太子太傅之类无大兼小者唯宣徳初夏忠靖原吉以少保仍兼太子少傅欲优以二俸故也嘉靖初杨文襄一清以少师兼太子太傅亦官制一变也席文襄公书尝言宜厘正不报
　　
　　公孤自相兼
　　
　　嘉靖中京山侯崔元已加太傅左都督陆炳已加太保二公俱兼太子太傅太保正一品阶矣后以圣诞前后元加少师炳加少傅元后同大学士嵩辞得免炳至终身称太保兼少傅上时亦不安于心有御札云以
　　
　　公兼孤亦可公兼三孤及侯兼东宫三少
　　
　　国公自加三公外有东宫三太而无三孤万厯英国公张溶加少保再加少傅侯伯兼公孤外其于东宫有三太而无三少天顺中广宁侯刘安加兼太子少傅隆庆中恭顺侯吴继爵加兼太子少保若洪武初李韩公兼太子少师徐信公兼太子少傅常鄂公兼太子少保其时官制亦未定也
　　
　　三少相兼
　　
　　嘉靖中真人礼部尚书陶仲文兼少师少傅少保古今所未有
　　
　　三品兼三少
　　
　　东宫三少以上旧制惟尚书左右都御史得兼之洪熙初推恩大学士杨士奇以礼部左侍郎加少保杨荣以太常卿加太子少傅金幼孜以户部右侍郎加太子少保无何俱进尚书景泰间备署宫官且以易储故推恩吏部左侍郎兼翰林院学士江渊礼部左侍郎兼学士王一宁户部左侍郎兼学士萧镃兼太子少师吏部左侍郎俞山太子少傅兵部右侍郎俞纲都察院左副都御史罗通大理卿萧维祯通政使李锡俱太子少保前后所无
　　
　　孤卿兼宫官
　　
　　洪熙中少师蹇义少傅杨士竒少保黄淮例不兼宫臣其自东宫三太三少而进三孤者则削其旧衔如太子少傅杨荣太子太傅胡濙太子太保王直进少傅是也故景泰以前当以孤卿兼宫秩为异少保兼太子少傅户部尚书夏原吉仅一人
　　
　　孤卿不兼宫官
　　
　　自景泰备东宫三太而三孤俱有两职然成化初犹有不兼者曰少保李贤彭时彭公没絶响矣故成化而后当以不兼宫秩为异曰少保礼部尚书文渊阁大学士张璁亦仅一人
　　
　　南部三孤南
　　
　　京大臣以三孤兼者独少保叅赞机务南京户部尚书黄福一人而已若太子太保则有四人兵部乔宇秦金吏部王用宾户部周经
　　
　　节镇三孤
　　
　　弘治王襄敏越总制陜西三边以少保兼太子太傅嘉靖杨文襄一清总制陜西三边以少傅兼太子太傅正徳陈金总督两广胡宗宪总督浙直江西福建俱以少保兼太子太保凡四人若太子太保则景泰两广王翱成化宣大王越余子俊正徳四川洪锺彭泽嘉靖三边王宪王琼王以旗刘天和征倭赵文华隆庆宣大王崇古万厯宣大方逢时张佳胤郑洛
　　
　　尚书一品
　　
　　建文初特崇加六部尚书皆正一品于是吏部尚书张紞户部尚书王钝礼部尚书陈迪郑赐兵部尚书齐泰茹瑺铁铉刑部尚书侯泰暴昭工部尚书严震直皆阶特进荣禄大夫毎部増设侍中正二品
　　
　　四辅官分四时
　　
　　髙皇帝设四辅官均职四季以上中下三旬人各司之验雨旸春三月王本司皆上旬十日杜佑司皆中旬十日龚斆司皆下旬十日夏三月杜斆司皆上旬十日吴源司皆中旬十日赵民望司皆下旬十日秋冬亦如之各兼太子宾客班列公侯都督之次尚书之上又有四辅游东苑倡和诗不载
　　
　　一佩九印
　　
　　太宗初幸北京官不必备或以事谴有一官署二三印者惟夏忠靖原吉兼掌九卿印各曹俱于朝房取裁为一时盛事云
　　
　　六卿两衔
　　
　　洪武二十四年太子少保詹徽以吏部尚书正兼都察院左都御史嘉靖十四年太子太保汪鋐以吏部尚书正兼兵部尚书二公俱绾二绶更日治事詹公同在洪武初以吏部尚书兼翰林院学士承旨亦两绶二职以其俱三品也故附记之
　　
　　吏部尚书掌别部
　　
　　正徳初起太子太傅吏部尚书屠公滽以旧衔兼都察院左都御史掌院事隆庆末起少傅兼太子太傅吏部尚书杨公博以旧衔掌兵部事然不预本部职任十五年起吏部尚书严清掌兵部未上
　　
　　别部尚书署吏兵部
　　
　　永乐以前无论已宣徳间户部尚书师逵署吏部终身辍本部事工部尚书吴中署吏部不辍本部事嘉靖间刑部尚书郑晓署兵部（辍本部事）万厯间兵部尚书方逢时署吏部（不辍本部事）俱以侯尚书未至也又刑部尚书严清署吏部（三日推吏部尚书）
　　
　　六卿外署
　　
　　建文中兵部尚书茹瑺署河南布政司刑部尚书暴昭署平燕布政司（在真定）永乐中户部尚书郭资署北平布政司工部尚书黄福兵部尚书陈洽总署交址布按二司刑部尚书雒佥掌真定府刑部左侍郎杨勉署山东布政司
　　
　　吏部尚书外迁
　　
　　洪武十三年以前吏部尚书迁行省叅政者皆为迁也盖尚书三品而叅政从二品耳又有吏部尚书王兴福为西安知府周时中为镇江知府陈修为济南知府李仁为青州知府陈敬为礼部员外郎崔善为宣化典史
　　
　　吏部尚书改别部
　　
　　吏部自建文而后益重矣其改兵部者茹忠诚瑺南本部者崔庄敏恭（以丁忧服除）南礼部者耿文恪裕南兵部者刘机（以丁忧服除）改兵部总督者王恭襄琼改刑书者李康惠承勋以戍起（未上改）
　　
　　尚书兼九列
　　
　　王骥程信以兵部尚书兼大理寺卿石璞赵荣以工部王来以南京工部兼亦如之盖皆用军功也按理官非若宫秩可兼又于品为三无足荣者盖二俸并支优以岁禄耳自程后絶不复有此加又洪熙初礼部尚书吕震为太常寺卿则兼事与禄也
　　
　　南兼北衔
　　
　　正徳初王公轼以南大司徒兼北院副都总师征蜀嘉靖中王公守仁以南大司马兼北院左都讨岑猛张公经以南大司马兼北院右都平倭至王公用宾以南太宰仍兼翰院学士盖优礼儒臣之典也
　　
　　北衔理南务
　　
　　嘉靖中李黙王材万厯中屠羲英俱以太常寺卿掌南京国子监祭酒事万厯初万士和以礼左侍管南礼右侍事寻以左侍掌国子监翁大立以兵左侍前后管南吏刑二部右侍事此皆以北衔理南务也
　　
　　户部事禄之异
　　
　　宣德中夏忠靖原吉为少保太子少傅户部尚书然不治部事而兼支尚书俸郭忠襄资以太子太师起掌部事然不带尚书衔一时事也
　　
　　一部二尚书
　　
　　洪武初制毎一部二尚书如吏部詹同李守道户部李泰周肃同日命下后虽革亦徃徃有之吏部宣徳蹇义郭进景泰王直何文渊又王直王翱户部永乐郁新夏原吉宣徳夏原吉郭资礼部永乐吕震赵羾景泰胡濙杨宁兵部建文茹瑺齐泰永乐金忠方宾正统王骥徐晞又徐晞邝埜景泰于谦仪铭又于谦石璞嘉靖张瓉樊继祖工部永乐赵羾宋礼又吴中赵羾宣徳吴中李友直嘉靖林廷■〈木昂〉甘为霖又温仁和甘为霖又欧阳必进雷礼万厯杨兆何起鸣石星曽同亨两左都景泰陈镒王文正徳陈金王璟三左都景泰陈镒王文王翱
　　
　　叅赞团营非兵部
　　
　　叅赞守备机务非南京兵部者戸部尚书黄福张凤吏部尚书崔恭都察院右都御史张纯王恕南兵部而非尚书者右侍郎徐琦
　　
　　团营非兵部者都察院左都御史王越马文升右都御史郑晓右佥都御史李鐩若王廷相汪鋐虽以掌院兼之然带兵部尚书衔
　　
　　蘓松江浙人户部带衔
　　
　　髙皇帝制直隶蘓松二郡人不得官户部永乐中皇太子监国请以江西人给事中王髙为户部侍郎不许正统末吉水周忱拜戸部尚书仅数日而改工部以后虽巡抚衔亦避之惟内阁学士不论如永嘉黄公淮庐陵陈公循淳安商公辂长洲王公鏊余姚谢公迁慈溪袁公炜吾郡申公时行鄞县余公有丁是也又吾郡滕思勉顾礼衢州徐恢皆实拜户部盖洪武中未定之制也
　　
　　尊官掌九列
　　
　　成化末三品以下九卿多以尊官掌之通政司张文质太常寺刘岌鸿胪寺施纯俱太子少保礼部尚书大理寺杜铭工部尚书光禄寺艾福国子监丘浚钦天监康永韶皆礼部侍郎太医院蒋宗武通政使上林苑监李孜省左通政盖多以传奉得之故也然未有如景泰时杨善之异善以左右都御史加太子太保俱仍掌鸿胪寺
　　
　　内阁次序互异
　　
　　内阁五品时不过文渊翰林诸学士庶子谕徳中允为序耳其诸殿次第自正统时定兼部衔次第自天顺始定如杨荣以太子少傅谨身位少保黄淮武英下陈山无兼官以谨身位少保黄淮太子少保金幼孜武英下少保黄淮太子少保金幼孜以戸部尚书位少傅兵部杨士奇下金幼孜又以户部杨溥无兼官以礼部位工部杨荣下王文以少保吏部位户部陈循工部髙榖少保太子太傅下皆取所兼保傅为次序也张瑛以礼部华盖殿位户部谨身陈山下此则以部分为次序也
　　
　　掌文渊阁
　　
　　阁臣入阁止云直文渊及办事而已惟徐有贞以武功伯兼华盖殿学勑掌文渊阁事遂以掌文渊阁入衔武功败李贤以右侍郎复拜吏书兼学士奉旨亦掌文渊阁然不入衔
　　
　　阁臣不预事
　　
　　宣徳初谨身殿大学士陈山改専教内珰华盖殿大学士张瑛出理南部俱不得预阁事而吏部蹇义户部夏原吉俱辍部务以师保入备顾问计议朝政即家条旨草制勑然不入内阁亦一时异事也
　　
　　大学士非内阁
　　
　　洪武中华盖等殿大学士刘仲质邵质余思诚鲍恂余铨张长年吴伯宗朱善宋讷吴沈其时原无内阁也若洪熙时文华殿大学士权谨及陈山教内竖后皆非内阁臣矣
　　
　　内阁兼掌部院
　　
　　正徳初大学士焦芳入阁后又専铨柄乞于阉人瑾兼掌吏部（数日罢）嘉靖中大学士张璁兼掌都察院方献夫兼掌吏部（不久罢）严嵩以上眷注及徐公阶以候尚书徳俱兼掌礼部（俱半岁罢）李公本出掌吏部（旬日罢）乙丑大学士严公讷由吏部入以候尚书朴仍暂掌部事隆庆庚午大学士髙公拱起掌吏部赵公贞吉出兼掌都察院俱免奏事承旨内璁奉勑肃清百僚本事毕恩奬加少保武英殿学拱绾绶歴年两司内外考察至居首揆尚握铨柄出而启事入而条旨尤为异闻
　　
　　内阁司考察
　　
　　嘉靖三十五年吏部尚书李黙得罪内阁大学士李公本掌部事分别尚书以下九卿大小巡抚都御史作三等其上中等拟留下等取上裁复考察科道官应留应去者以闻天顺元年特命大学士徐有贞考布政黄舆髙寅王亮等知府白仲贤万安等俱冠带闲住
　　
　　南部入阁
　　
　　内阁由南部入者凡三人杨文忠廷和以南京戸部梁文康储张文隠治以南京吏部俱尚书入
　　
　　内阁出为六卿
　　
　　景泰六年太子少师吏部左侍郎兼学士江渊为工部尚书掌部事嘉靖四年少傅大学士杨一清起改兵部尚书左都御史总督三边十八年礼部尚书大学士翟銮起改兵部尚书右都御史阅九边充行边使
　　
　　内阁出理南部
　　
　　宣徳四年华盖殿大学士张瑛以原官掌南京礼部其官称礼部尚书盖是时北为行在故也
　　
　　致仕丁忧
　　
　　部臣入内阁万厯十年致仕太子太保礼部尚书潘晟起家武英殿大学士十二年给假丁忧礼部右侍郎兼翰林院侍读学士王锡爵起家礼部尚书文渊阁大学士祖宗朝所未有也
　　
　　阁臣外任
　　
　　永乐中解学士缙为交址叅议胡侍读俨为国子祭酒天顺中岳修撰正为钦州同知后复官止于翰林供事再出知兴化府徐武功有贞为广东李尚书贤为福建许礼侍彬为陜西俱叅政贤寻复入为吏部右侍郎又宣徳中太常卿兼学士杨溥景泰中翰林院侍读彭时俱以内阁丁忧服除守本官后二公俱再入内阁
　　
　　辅宰臣督工
　　
　　阁臣于兴造工役规画则有之未有躬履其事者若吏礼二部臣则絶不之及矣惟嘉靖九年建南北郊大工少傅大学士张孚敬知建造少保大学士桂萼大学士翟銮同知建造十四年少师大学士孚敬少保大学士李时知建造太子太保吏部尚书汪鋐少保礼部尚书夏言同知建造于工部为侵官于阁臣为失职
　　
　　内阁公侯审録
　　
　　今三法司囚犯毎五年热审奏请矜疑辨问及减等发落自正统初遣司礼监太监金英始遂为定制必以巨珰之首为之张伞盖列驺骑既至大理寺则据髙坐南向尚书都御史皆旁坐而御史郎中以下官引囚廷审殊不为雅惟嘉靖十六年三月不用中官特以勲臣勋及二辅理之第勋倚贵自用所释减几大半囹圄为空皇帝勑谕太师兼太子太师武定侯郭勋少傅兼太子太师吏部尚书华盖殿大学士李时少傅兼太子太师礼部尚书武英殿大学士夏言朕惟刑狱重事民命所闗近来法官多不习律比任情出入以致寃滥滋甚及今会审应辨问者又拘执成案不与开释朕毎念及此恻然轸懐兹特命卿等会同三法司官将见监死罪重囚逐一面加勘鞫务得真情中间事有亏枉情可矜疑者奏来定夺朕以卿等勲辅重臣故兹简托卿等宜仰体朕心殚诚竭虑徃恭厥事卿等其钦哉钦哉
　　
　　内阁不由翰林
　　
　　内阁不由翰林凡八人王毅愍文以左都御史杨文襄一清刘钧州宇许文简讃以吏部尚书薛文清瑄以大理寺卿俞纲以兵部右侍郎李文达贤以吏部侍郎曹元以兵部尚书（内许公曽为编修然以御史改）
　　
　　其初不由翰林而后改翰林入阁者解缙初为御史黄淮初为中书舍人杨士奇初为吴府审理副胡俨初为桐城知县金幼孜初为给事中陈山张瑛初为教官给事中袁宗皋初为长史桂萼初为刑部主事张孚敬初为南刑部主事方献夫初为吏部员外郎夏言初为行人给事中
　　
　　王毅愍薛文清外亦有异者如江渊以刑部右侍郎尹直以兵部左侍郎徐有贞以都察院左副都御史许彬以太常卿虽常为翰林而所进阶序亦未相应
　　
　　殿阁二衔
　　
　　景泰中修寰宇通志陈少保循以华盖殿大学士兼文渊阁大学士髙少保榖王少保文俱以谨身殿大学士兼东阁大学士亦一时异制也
　　
　　学士二衔
　　
　　弘文馆学士兼翰林院侍读学士危素文渊阁大学士兼翰林院学士胡广杨荣金幼孜左春坊大学士兼翰林院学士解缙胡广商辂左春坊大学士兼侍读学士曽棨杨廷和彭时右春坊大学士兼侍读学士王英刘俨吕原杨公以弘治末年加坊学不设五十年矣自杨公后八十余年絶不复设
　　
　　内阁首臣复居次
　　
　　永乐四年解缙罢黄文简淮以右坊学居首二岁而庶子胡文穆以学士兼左坊淮遂居次杨文敏荣永乐十六年以文渊阁学居首二十二年杨文贞为华盖荣遂以谨身居次梁文康储正徳九年居首累迁至华盖十三年故相杨文忠复入衔位同而入阁在前储遂居次嘉靖二十三年严分宜居首累迁至谨身二十五年夏文愍以华盖复入嵩遂居次
　　
　　内阁兼官之异
　　
　　大学士五品也然多以尚书兼之洪熙元年杨文贞以礼左侍兼华盖金文靖以户右侍兼武英宣徳元年陈山以户左侍兼谨身张瑛以礼左侍兼华盖后絶无之至嘉靖中李公本以吏右侍兼东阁隆庆初江陵张公居正以吏左侍兼文渊阁万厯中吾吴申公时行大同王公家屏以吏左侍兼东阁俱大学士谨身殿大学士以太常卿兼者杨荣武英殿大学士以通政使兼者黄淮盖加官也学士以刑部右侍郎兼者江渊以国子祭酒兼者萧镃以都察院左副都御史兼者徐有贞由兼官进故也江萧徐俱不数日而改
　　
　　学士兼官之异
　　
　　正徳中学士靳贵左兼光禄寺卿天顺复辟凡景泰中东宫官左右春坊大学士吕原倪谦左庶子刘定之改通政司左右叅议左右庶子林文李绍俱改尚宝司卿仍兼讲读谕徳钱溥洗马柯潜俱改尚宝司少卿左右中允黄谏万安李泰改尚宝司丞仍兼史官亦时制之一变也
　　
　　洪武孔克表王僎以翰林修撰兼编修天顺孔公恂以詹事府少詹事兼谕徳近乎叠床架屋矣
　　
　　阁臣出使
　　
　　内阁若杨文襄之督三边翟文懿之巡九镇皆起自家俱改兼部职杨文敏三使宁夏甘肃与宁逺西宁谋军务其时阁体未重至景泰中王毅愍文勘南直隶事情髙文义谷以祭告江海二公皆兼赈济江少师渊督察四川军情理粮饷则事体异矣弘治末阙里告完李文正东阳以次辅致祭兼撰碑盖重其事也
　　
　　阁臣扈从
　　
　　永乐北征凡四其前二则胡文穆广以文渊阁学与杨文敏荣金文靖幼孜扈从其后二则杨金二公俱以文渊阁学扈从宣徳征汉庶人一杨少傅士奇杨宫傅荣金宫保幼孜杨学士溥从巡边二其一则三杨与金其一独三杨从正统北征曹学士鼐张学士益从正徳征宁庶人梁文康储蒋文定冕从嘉靖南幸承天夏文愍言从唯征汉庶人有勑与蹇少师夏少保同叅预机务
　　
　　赠官内阁吏部衔
　　
　　大臣殁有赠官独内阁大学士及吏部尚书不以加赠如梁武之于朱异宋神宗之于韩琦非破例不可惟景泰中赠侍郎曹鼐嘉靖初赠左长史张景明俱文渊阁大学士赠左都御史宋景为太子少保吏部尚书（鼐赠三官景赠二官尢为本朝所无之典）
　　
　　各部尚书兼学士
　　
　　六部尚书非内阁而带学士者惟礼部有之然亦自桂方二文襄起盖上以议礼褒宠之且示为入相之地耳后遂为定制今按以吏部尚书带者桂公萼方公献夫李公黙郭公朴严公讷以戸部尚书带者李公廷相以工部尚书带者温公仁和董公份自嘉靖丙戍后礼部尚书不兼学士衔者惟万公士和及今徐公学谟而已
　　
　　二尚书任国子
　　
　　洪武中起致仕刑部尚书李敬为国子祭酒致仕试吏部尚书刘崧为司业今人但知刘而不知李也刘居官月余卒李后坐事抵罪成化初亦以此例起礼部左侍郎李绍少詹事兼学士柯濳濳以丧服辞与李俱不及任而卒
　　
　　弇山堂别集卷七
　　
　　●钦定四库全书
　　
　　弇山堂别集卷八
　　
　　（明）王世贞 撰
　　
　　○异典述三
　　
　　文臣监修国史
　　
　　国朝修实録例以内阁大臣总裁而元勋上公一人监修独髙庙实録初以曹国公李景隆监修户部尚书夏原吉副之中用太子少师姚广孝及夏公至嘉靖中修睿宗实録复用礼部尚书席公书吏部尚书廖公纪盖特典也
　　
　　文臣知经筵
　　
　　故事勋臣一人知经筵内阁臣俱同知经筵后至李文达贤始以内阁首臣与勋臣俱知经筵而刘文穆刘文靖杨文忠徐文贞张江陵及今申少师俱因之矣夏贵溪严分宜虽极贵宠而上不御经筵遂成阙事
　　
　　勋臣从祀孔庙
　　
　　万厯中诏以新建伯王守仁从祀孔庙时布衣胡居仁亦与焉真非常之遇也
　　
　　文臣配享
　　
　　髙庙配享不及文臣洪熙中以太子少师赠少师姚恭靖公广孝配文皇帝嘉靖中以御史中丞赠太师刘文成公基配髙皇帝姚至嘉靖中革赐祀于大兴隆寺
　　
　　藉田孤卿五推
　　
　　天子耕藉田三公五推九卿九推今例以公侯兼三太者充之张江陵以少师与五推盖特恩以为加太傅张本也
　　
　　文职世文荫
　　
　　嘉靖元年杨太师廷和蒋少傅冕毛少保纪以辞伯爵费少保宏以辞荫锦衣指挥使改荫锦衣指挥千户等官复固辞以兵部尚书彭泽言荫杨公四品在京文职蒋毛五品费七品皆世袭固辞复不许然四公迄无拜
　　
　　侍郎非本曹
　　
　　嘉靖中董吴兴份以工部尚书管吏部左侍郎事正徳中储文懿瓘以户部左侍郎起管右侍郎事又嘉靖初兵部左侍郎陶谐黎爽俱管右侍郎事万厯中右都御史吴兊张佳胤管兵部左侍郎事又兵部左侍郎王遴起管右侍郎事则以左侍无见缺故也万厯中万宜兴士和以礼部左侍郎管南京礼部右侍郎事翁余姚大立以兵部左侍郎管南京刑部右侍郎事寻以原官管南吏部右侍郎事胡永昌执礼以兵部左侍郎管南京兵部右侍郎事则以南部无左侍故也按储文懿瓘后复以户部左侍郎起南京左嘉靖初胡端敏世宁以兵左侍告南改吏左非谓南必无左有左不设右有右不设左乃故事也吴兴一转尤为异典
　　
　　巡抚非部院
　　
　　永乐间大理寺卿胡槩叅政叶春同抚南直隶太常寺少卿周讷抚湖广大理寺丞郭瑄抚广东大理寺丞孙时抚山西通政司叅议朱侃抚广西正统间大理寺卿蔡锡抚湖广大理少卿张骥抚浙江大理寺丞孔公恂抚直隶景泰初大理寺丞王振抚贵州大理寺卿孔文英镇紫荆通政司叅议邹文学镇保定大理寺丞罗绮赞理甘肃军务李奎抚保定成化间大理少卿吴道宏抚郧阳又正统巡抚山西河南侍郎于谦降大理寺少卿嘉靖巡抚顺大佥都御史张址降寺丞俱仍巡抚
　　
　　大将军
　　
　　国朝将军挂印者事权甚重可以生杀人而大将军为尤重洪武元年以徐中山达为征虏大将军至十七年卒虽以常开平李岐阳之才且贵重然不过副将军而其它有征南征北征西征戎之専寄亦不过将军而已傅颍公之平云南镇北边张英公之三下交址统众多者至八十万少亦三十万然皆不得挂大将军印也余所知者十六人
　　
　　征北大将军徐达冯胜蓝玊（洪武）丘福（永乐）平北大将军李景隆（建文伐燕）柳溥（景泰）朱永（成化）朱晖（正徳御虏）杭雄仇鸾（嘉靖俱御虏）镇朔大将军薛禄谭广（宣徳）杨洪石亨（景泰俱征边）
　　
　　按谭杭以都督得之尤为异典余尝见仇鸾衔位云平北大将军总督京营戎政统领各路人马太傅太子太师咸宁侯可为寒心然未几死事败僇及妻子正徳中有称威武大将军朱寿者上也而许泰则为副将军迨南狩上自称总督军务而太监张永与彬曰提督赞画机密军务张忠及泰曰提督军务一时各边称总督者俱改总制及提督
　　
　　世庙幸承天以太师翊国公郭勋为都护大将军太子太傅成国公朱希忠为副将军
　　
　　挂两将军印
　　
　　永乐中征南将军沐晟征蛮将军韩观先后挂征夷副将军印嘉靖中征蛮将军栁珣亦挂征夷副将军印俱有安南之师故也
　　
　　副副将军
　　
　　洪武四年徐魏公达北讨李曹公文忠冯宋公胜为左右副将军邓卫公愈汤中山和为左右副副将军按唐诸镇征黄巢四面行营各设都统而王晋公铎以上相临之为都都统事相反而相类
　　
　　外任下迁翰林
　　
　　外任左迁而得翰林者洪武中时有之若永乐庚寅许州知州潘文奎以事当降为有文学改左春坊司直郎乙未湖广按察佥事言蕲州同知桂宗儒柔懦当黜以任浅送都察院问刑三载改翰林院修撰宣徳丙午吏部言四川按察使陈琏不谙宪法改通政使掌国子监祭酒因谪而迁清近诚为异事壬子大学士杨士奇等言交址南灵州革任知州黎恬有文学改右春坊右谕徳又山东左叅政俞士吉考满升詹事府詹事亦可谓非望之典最后如云南布政使陈文之入为詹事浙江布政使李黙之入为太常寺卿掌南京国子监祭酒事皆视若登仙矣
　　
　　翰林兼谏官
　　
　　洪武中夏公原吉范公显祖以太子宾客兼治书侍御史永乐丁未李公准以太子宾客兼吏科都给事中嘉靖庚戌赵公贞吉以左春坊左谕徳兼河南道御史宣谕行营己丑夏公言以翰林院侍讲学士兼吏科都给事中李以三品兼七品尤异国初治书侍御史阶正四品盖今佥都御史官也
　　
　　翰林改给事中
　　
　　正统中大学士金幼孜子翰林检讨达改给事中成化中翰林检讨李昊改南京礼科给事中昊忻王教授王薨故也
　　
　　翰林改御史
　　
　　洪武中翰林院编修马亮任敬王琏王辉陈敏张惟洪熙元年翰林院侍讲李时勉罗汝敬俱改监察御史仍限李罗一日言一事凡三日而下狱正统己巳徐公珵以翰林院侍读改浙江道御史募兵彰徳杨公鼎以右春坊右中允改河南道御史募兵兖州检讨王玉改江西道御史募兵济南俱事完复故官
　　
　　翰林改教授
　　
　　永乐乙未进士第二人李贞第三人陈景着俱以翰林院编修九年满当迁改乡官便养贞得髙州府景着得福州府俱教授遂以此官终其身景着及第时仅十八尤可惜也又有钱唐王羽者由太常少卿请便养亦得杭州教授正徳中援此例以授兴化养亲御史陈茂烈固辞
　　
　　状元谪任
　　
　　状元授官以后谪为他官者罗伦舒芬俱自修撰谪市舶司副提举吕柟自修撰谪解州判官张升自左庶子谪工部员外郎俱以言事陈谨自修撰谪广州府推官以公误范应期以修撰谪南京大理寺评事以被论
　　
　　进士径授编检
　　
　　洪武十八年乙丑授进士马京等为编修吴文为检讨建文庚辰进士吴溥杨荣杨溥俱为编修盖官制未定也若正统己未进士钱溥教内使径授检讨正徳三年径授二甲第一人焦黄中三甲第一人胡纉宗为检讨盖中人瑾变乱成法且欲私其门客及乡人故也
　　
　　首甲不授翰林
　　
　　洪武四年初开科状元吴伯宗授礼部员外郎（时正六品）第二第三人郭翀吴公达俱吏部主事（从六品）而会元俞友仁中三甲为县丞盖官制未定也丁丑状元陈■〈安阝〉第三人刘锷成谪补鸿胪寺司宾署丞尹昌隆授礼部主事以人言考官私南人故也嘉靖壬辰第二人孔天胤授陜西按察佥事以王亲故也
　　
　　给事御史互改
　　
　　洪武中给事中宋善万征彭通王惟言王■〈日斩〉改监察御史李爌以御史改工科给事中兼齐王府録事若永乐江西道御史汪俊民改刑科给事中山东道御史文郁改工科给事中吏科右给事中罗亨信工科给事中周岐正统给事中朱良暹李运俱改监察御史又给事中金达王庾暂改御史募兵正徳兵科都给事中王翊刑科给事中张禴工科都给事中段豸俱改御史查盘凡五六见若王肃敏廷相以庶吉士授兵科给事中降亳州判官升髙淳知县入为监察御史迩来徐贞明以给事中谪按察照磨升推官兵部主事尚宝司丞再以尚宝卿兼御史治水利尤异
　　
　　布衣总裁国史
　　
　　永乐诏重修髙庙实録布衣陈济与学士解缙等为总裁而礼部尚书李至刚及讲读以下仅为纂修官
　　
　　布衣考试
　　
　　洪武四年京畿试前元贡士鲍恂与学士宋濓等同为考试官
　　
　　三布衣优礼
　　
　　国朝优礼处士与处士所以自处者毋过于陈静诚遇吴康斋与弼武学士周文而已陈在髙帝初应聘与叅帷幄大计再授翰林院学士辞授礼部侍郎尚书以至尚书左丞又辞竟以处士卒遣中官谕祭官为赙有子枋以遇故特擢累官至尚书武在文庙初以藩邸讲读之旧驿召至京赐袭衣银带鞍马以为翰林院侍讲学士固辞聴以学士致仕赐勅及白金文币酒饩驰驿归吴在英庙时遣行人赍勑及金币驿召引见授左春坊左谕徳赐宴文华殿内阁学士李贤待再赐金币羊酒三辞俱温音慰留最后赐勑及银币给月米遣行人护归其初聘勑曰朕承祖宗求贤图治亦有年矣永惟劳于求贤然后成无为之治乐于忘势乃能致难进之贤闻尔与弼潜心经史博洽古今藴经国之逺猷抱致君之宏畧尔乃嘉遯丘园不求闻达朕眷怀髙谊思访髙贤渴望来仪以资启沃今特遣行人曹隆徃诣所居征尔赴阙仍赐礼币以表至怀尔其恵然就道以副朕翘待之意赐归勑曰朕惟自古英君谊辟莫不好求贤士以臻治理故服位以来深思先务莫急于此闻尔与弼怀材抱道嘉遯林泉特遣行人赍捧书币造庐征聘尔乃惠然肯来深慰朕怀欲烦辅导东宫特授春坊谕徳尔以衰老固辞朕坚意不允留之数月病势不已乃知本心非不欲仕第以不能供职故耳于是特允所辞且以嘉猷朂朕足见忠爱之诚仍遣行人送还故里赐以银币用表至怀复命有司月给米二石以资供膳尔其优游桑梓安身乐道以度遐龄倘精力未衰尚其无忘纂述以继前贤辅教垂世之意其初授官赐银币辞疏旨曰朝廷久闻髙义特用征聘今惠然逺来朕深嘉悦然币以将诚官以命徳礼非过也不允所辞面见谕曰重卿学行特授宫僚烦辅太子再辞疏旨曰朕知乃心不干仕进故不烦以冗务特处以宫僚之职不必再辞三疏辞旨曰固辞虽得难进之义揆之中道无乃过乎欲观秘书可勉就职观此二勑三旨一谕虽内阁辅臣其优礼逺不能过也
　　
　　编修主会试
　　
　　洪武戊辰国史编修蘓伯衡李叔荆主会试
　　
　　编修主乡试
　　
　　永乐癸未编修王达戊子检讨王洪甲午编修周述正统丁夘检讨钱溥成化乙酉编修彭华俱主应天试
　　
　　司直修撰主会试
　　
　　永乐己丑左司直郎徐善述乙未翰林院修撰梁潜王洪景泰辛未修撰林文主会试
　　
　　待诏典籍纪善主会试
　　
　　洪武乙丑翰林院待诏朱善前翰林院典籍聂铉丁丑吉府纪善白信蹈主会试
　　
　　致仕官主试
　　
　　洪武乙丑命前翰林院典籍聂铉主考会试宣徳癸丑前少保户部尚书武英殿大学士黄淮主考会试聂待选吏部黄以谢恩适至京故也然聂以卑官得之其同试乃有讲读以上者尤为奇矣
　　
　　非翰林官主试
　　
　　洪武三年主乡试者御史中丞刘基治书侍御史秦裕伯丁丑主会试者吉府纪善白信蹈革除中太常寺少卿髙巽志主己夘庚辰乡会试
　　
　　同考官尊于主考
　　
　　洪武丁丑纪善白信蹈主会试而同考则侍读张信侍讲戴彛正徳丙辰侍讲学士陈循主会试而同考则太常少卿魏骥景泰辛未修撰林文主会试而同考则侍讲刘俨广东叅政罗宗本
　　
　　三伯读卷
　　
　　廷试读卷官当以内阁及九卿詹事翰林学士为之惟天顺丁丑徐有贞以武功伯掌内阁王骥以靖逺伯掌兵部杨善以兴济伯掌鸿胪寺读卷居诸公首亦时制之变也成化中王越以威宁伯兼宫保掌都察院亦预读
　　
　　异途官读卷
　　
　　又正统中左都御史杨善以守城生员户部左侍郎掌光禄寺事柰亨以吏员太常少卿程南云以习字生读卷尤为奇事亨序列内阁户部右侍郎兼学士陈循上
　　
　　特赐出身
　　
　　宋制大臣或有不由科第者特赐于某人榜出身或用累举恩赐第国朝无之唯永乐间曲阜孔谔以举人至京中副榜第一人谔宣圣后皇太子召见特赐进士出身授左春坊左中允侍讲读
　　
　　乡试不第而特许会试者景泰中陈瑛王伦也（大学士循文子有疏）
　　
　　会试不第而特赐廷试者洪武中韩克忠等一榜进士也会试不第免廷试特赐进士出身者孔谔也（一云谔超授中允未赐进士出身后文皇帝改监察御史）
　　
　　赠进士
　　
　　天顺七年贡院灾会试举人死于火者九十人事闻俱赠进士出身
　　
　　一岁两状元
　　
　　洪武丁丑廷试赐陈■〈安阝〉刘锷尹昌隆及第后以举人诉覆试复取韩克忠王恕焦胜及第凡二榜两状元而二公官俱不显
　　
　　连岁状元
　　
　　永乐辛夘始廷试寄监中式举人陈璲等赐萧时中苗衷黄旸及第明年复廷试中式举人林志等赐马铎林志王钰及第连岁二状元而皆不显
　　
　　会试四主考
　　
　　天顺癸未礼部左侍郎学士陈文尚宝少卿兼修撰柯潜为考试官贡院灾以次年改太常少卿学士彭时侍读学士钱溥
　　
　　丞相知贡举
　　
　　洪武三年应天乡试特进右丞相汪广洋左丞相胡惟庸知贡举御史中丞刘基治书侍御史秦裕伯主试同考则侍读学士詹同弘文馆学士睢稼起居注乐韶凤尚宝丞吴潜国史编修宋濓四年仍乡试主试兵部尚书吴琳国子监司业宋濓寻会试知贡举仍广洋惟庸又设主文官为礼部尚书陶凯前翰林侍讲学士潘廷坚考试翰林侍读学士詹同国子监司业宋濓等
　　
　　知贡举官读卷
　　
　　礼部尚书知贡举不得为读卷官唯永乐中特诏尚书吕震嘉靖中特诏尚书严嵩读卷皆异数也
　　
　　典史中会试
　　
　　曹文襄鼐以太和典史运粮至京乞会试得第二人廷试复为第一人不十年遂登相位后有刑部吏南昱松陵驿丞郑温然位不甚显考蘓州志常熟黄钺叔杨亦以典史中会试
　　
　　朱书黄榜
　　
　　永乐甲辰上临轩策士初以孙曰恭为第一邢寛为第二既而曰孙暴不如邢寛遂擢寛第一曰恭第三仍朱书黄榜一时以为盛事
　　
　　同考试官作试録序
　　
　　洪武二年京畿乡试録序出于国史院编修宋濓四年京畿乡试録序复出于濓俱国子司业是秋会试録序复出于濓俱同考试官最后者盖濓以文学见重故耳嘉靖甲辰主考礼部尚书学士张潮卒于试院同考翰林修撰茅瓉为后序甲子应天主考中允孙世芳卒于试院同考吏部蔡国珍为后序
　　
　　一岁两考庶吉士
　　
　　永乐甲申择二甲文学优长者杨相等五十一名及善书汤流等十人俱为翰林庶吉士进学五月擢庶吉士杜钦王惟正节庆为户科给事中周玊罗亨信张侗为工科给事中明年正月始复选杨相刘子钦彭汝器王英王直余鼎章敞王训柴广敬王道熊直陈敬宗沈升洪顺章朴俞学夔罗汝敬卢翰汤流李时勉段民悦吴绅杨勉及首甲修撰曽棨编修周述周孟简二十六人于文渊阁肄业所谓二十八宿者而周忱陈请与焉司礼监月给笔墨纸光禄寺日给酒馔礼部月给膏烛工部人给第舎按今人但知二十八人不知其先取六十一人也宣徳癸丑选年少质美者尹昌黄瓉赵智陈云傅纲黄回六人为庶吉士令王直教习十一月复选徐珵赖世隆吴节李绍姜洪虞瑛潘洪王玉陈金刘实郑建方熙何瑄为庶吉士并令王直教习今人但知徐珵即有贞为首不知其有尹昌等六人也盖一榜有前后两庶吉士矣若嘉靖壬辰初取钱亮许檖闵如霖卫元确段承恩韩朂扈永通吕光洵谢九仪刘光文黄献可刘士达刘思唐阎朴胡守中钱籍王梅雷礼边涔李大魁郭希颜进呈矣上阅卷见弥封有不固者寝之寻诏复选得吕怀范瑟钱亮黄应中秦鸣夏边沆闵如霖王珩卫元确浦应麒游居敬赵汝濓刘思唐阎朴胡守中李本赵维垣何城王梅李大魁郭希颜盖以后选为重也
　　
　　冠带举人
　　
　　永乐甲申翰林院试下第举人张铉等六十一人俱赐冠带于国子监进学以俟后科丙戌廷试乙榜举人周翰等二人俱赐冠带于国子监进学余除教官己丑国子监试下第举人熊槩金庠等十余人并会试中式举人陈璲等俱寄国子监不给冠带宣徳癸丑试乙榜龙文通章瑾等二十四人如张铉例给训导俸考诸冠带举人登第者十不下六七而名世之臣不与焉
　　
　　史官教庶吉士
　　
　　教习庶吉士多用学士以上官亦间有及讲读者惟正统乙丑初用编修赵恢后用修撰王振
　　
　　藩臬兼任
　　
　　成化中湖广右布政使陶鲁兼广东按察副使正徳中江西右布政使吴廷举兼本省按察副使嘉靖中山西右叅政王轮兼按察佥事山西右叅政李蓁江西右叅政张景贤浙江右叅政刘涛俱兼按察副使盖皆为兵备地方有年劳或功赏故也以吾呉兵备言之山东右叅政任环湖广右叅政王叔杲俱兼按察佥事湖广右叅政汤宾兼按察副使凡三人近年以来不可胜纪襄阳兵备杨一魁则升右叅政无兼秩吾蘓松兵备冯叔吉徐节蹇达则直为湖广按察使万厯十五年有致缙绅録至者阅之为骇然因记于此亦时制一大变也
　　
　　以按察使饬兵者湖广蕲州李琦河南汝南胡绪山西兾北王缄陜西宁夏戴光启固原李廷仪甘州邢玠山东齐山曹子朝四川下川南蔡国珍广东海南陈瑛云南腾冲姜忻清军边维垣广西宾州陈洙
　　
　　以右叅政饬兵备者北直隶永平叶梦熊密云郭四维紫荆张修吉宣府王学书辽东海盖郝杰山西冀宁许云涛陜西庄浪茹宗舜靖边李春光岷州郭汝河州张思忠临巩石柜陇右赵焞以右布政使掌按察司者河南王体复
　　
　　特莅乡土
　　
　　永乐中西安人杨恭自刑科给事中擢陜西右布政使开封人许廓以工部左侍郎彰徳人王彰以右都御史俱巡抚河南兖州人樊敬以右通政兼行军司马镇济宁
　　
　　吴人陆公完以逐流贼至吴提督军务抚臣俱聴节制秦人彭公泽以平蜀冦由闗中进兵后处置哈密事复总甘肃诸镇军务楚人陈公金以讨姚源贼兼总七镇浙人赵文华以征倭提督闽人张经徽人胡宗宪俱以备倭总督山西人则少师太宰杨公博少保大司马王公崇古天津人右都御史刘公涛真定人大司马梁公梦龙俱以总督御敌吾吴少司马刘公畿亦以总督讨徽寇俱莅本土
　　
　　节制各省
　　
　　弘治以前虽有大征而文臣多系参赞即有重寄多是本省节制及随行官军而已正徳中陆司马完彭中丞泽破山东河南大盗兼督二省南北直隶湖广陈尚书金破东乡姚源盗总制江西浙江福建湖广南直隶等处洪尚书锺破篮鄢盗总制湖广郧阳陜西河南四川等处嘉靖中平田州乱王新建伯守仁总督广东广西江西湖广诸处拒北边翟尚书鹏总督宣大迁蓟北直隶山西河南等处平江西寇胡尚书宗宪总督两浙南直隶江西福建诸处俱聴便宜行事镇巡等官俱聴节制
　　
　　两京文臣总督
　　
　　京营兵马例以公侯伯总督而文臣或提督或协理南京守备例亦用公侯伯而文臣称叅赞其奏疏行移坐次皆出其下惟景泰初于肃愍谦以少保大司马称总督军务列武靖侯石亨上王忠毅以靖逺伯大司马称总督机务坐守备宁逺伯任礼左盖以二公望重故优寄之后不尔也
　　
　　勋臣巡抚
　　
　　文臣称巡抚而武臣内臣称镇守例也独宣徳中少师隆平侯张信巡抚陜西而嗣后都御史陈镒王文侍郎耿九畴却称镇守
　　
　　给事中巡抚
　　
　　永乐十九年遣给事中马俊等同尚书蹇义金纯等巡行天下抚安军民俊徃南直隶葛绍祖徃四川王励徃河南李玚徃陜西许能徃浙江章云徃江西徐初徃福建陶衎徃北直隶刘涣徃山东刘荩徃湖广艾广徃广东萧竒徃山西杨春徃广西正统十四年命吏科都给事中张固徃河南裕州兵科都给事叶盛徃陈州等处勑其招抚流移耕种生理仍提督各卫所操练军马固守城池如有贼寇生发相机剿捕毋致滋蔓
　　
　　锦衣一品
　　
　　锦衣典亲军其后寄以诇察之柄体势日重然本非尊官也故虽纪纲门达逯杲之宠寄横肆然纲达不过都指挥佥事杲仅指挥同知而已袁彬自都指挥出佥都府方晋横玊正徳初指挥髙得材縁从父凤柄司礼转升右都督终以非例于五府带俸钱宁继踵此官虽贵盛之极而意犹歉之请以都指挥理事下兵部议曲为谀解遂成不疑沿流至于陆朱极矣今考太保兼少傅者一人陆炳太保兼太子太傅一人朱希孝太子太傅一人刘守有左都督一人钱宁右都督一人陈寅都督同知一人余荫已上皆掌卫督行事官校者也右都督一人钱安都督同知三人袁天章孙钰杨俊士已上同掌卫督捕者也其它恩荫管事左右都督如麦祥髙恕黄浦之类不可胜纪矣
　　
　　弇山堂别集卷八
　　

　　●钦定四库全书
　　
　　弇山堂别集卷九
　　
　　（明）王世贞 撰
　　
　　○异典述四
　　
　　勲臣总省府台
　　
　　洪武中诏太师韩国公李善长曹国公李文忠总理中书省大都督府御史台事后命韩公専理台事曹公亦出镇
　　
　　勲戚理文职
　　
　　永乐初以北京行部尚书缺请特诏驸马都尉李让兼领再命让领北平布政司事又洪武中命汝南侯梅思祖掌云南布政司事驸马都尉王恭兼福建行省叅政
　　
　　勲戚理太学
　　
　　洪武中上以公侯子弟在太学者多骄慢不习训诏曹国公李文忠提督国子监又二十九年署国子监学正吴启言国子师生例以太学优劣分隶六堂迩来皆无甄别髙下不分无以激劝宜考第如例上命魏国公徐辉祖率礼部翰林院官诣监考试诸生等第吏部以次録用
　　
　　文臣挂将军印
　　
　　正统中王靖逺骥以兵部尚书征湖贵苖充征蛮将军成化中王威宁越以左都御史出征充平胡将军守大同充征西前将军改镇延绥充靖虏副将军俱挂印
　　
　　文武二衔
　　
　　洪武初张彪以统兵元帅兼知全州王玉以副元帅兼州同知吕兼明以义兵元帅兼知永康县陈从贵以帐前总管兼知东阳县王道同兼知永康县胡深以右司郎中兼吴王府叅军总处州兵汪广洋以左司郎中兼骁骑卫指挥冯胜以右都督兼詹事府詹事中书省叅政邓愈兼佥行枢密院又以征戍将军兼左谕徳征西将军汤和兼左谕徳华云龙以都督同知兼北平行省叅政丁玊以广西行省叅政兼本卫指挥使耿炳文以陜西行省叅政兼秦王府武傅曹兴才以山西行省叅政兼领太原卫指挥事郭云以南阳卫指挥使兼知南阳府吕文燧以永康翼左副元帅兼知县
　　
　　勋戚公侯以下带师傅不可言文武二衔也若都督虽带衔亦宜附纪景泰中太子太保都督佥事张輗成化中太子太保左都督赵胜嘉靖中太保太子太傅征西将军大同总兵官周尚文太子太保征西将军左都督大同总兵官梁震太保兼少傅左都督掌锦衣卫陆炳太保兼太子太傅左都督掌锦衣卫朱希孝盖祖宗朝都督有劳宁封流伯而不加保傅典制一变也后累加辽东总兵官左都督李成梁太保兼太子太保蓟镇总兵官左都督戚继光少保兼太子太保锦衣卫掌卫事左都督刘守有加太子太保太子太傅
　　
　　武臣赠官得师傅者尤少嘉靖中梁震赠太保岳懋赠少师李涞殷尚质杨照王治道赠少保隆庆初周尚文赠太傅皆总兵也万厯初朱希孝赠太傅则锦衣也
　　
　　文臣理武职
　　
　　天顺中杨善以礼部尚书改掌左军都督府成化中王威宁越以左都御史改掌前军都督府仍总五军营兵提督团营操练俱带伯爵
　　
　　武臣理文职
　　
　　洪武中大将军徐达以卫镇抚吴勉权大都路知府又起用致仕百户杨山署掌芒部军民府
　　
　　武臣改文
　　
　　洪武帐前总管王道同为义乌知县荆州卫指挥使蔡僊为广西行省叅政元帅单安仁为按察副使再以瑞州守御千户为将作卿管军镇抚薛祥进都漕运使十四年起致仕镇抚张真拜两淮都转运盐使司运使按张真者锦衣卫镇抚后调太仓余于其家得御宝勘合验之则山东布政使司左布政也其制亦与今凭文不同十五年起致仕南阳右卫百户吴权为福建布政使司右布政使济宁左卫镇抚胡溥为山东布政使司右布政使济川卫百户周景为左叅议永平卫百户范诚为右叅议宣武卫百户张端为山西布政使司左叅政永清右卫千户王福为叅议永平卫百户刘清为右叅议龙骧卫百户张林为广东布政使司左叅政南昌卫所镇抚江崇为右叅议羽林左卫百户龙徳为浙江布政使司右布政使周先为四川布政使司左布政使徽州守御所百户周良为陜西布政使司右布政使又以散骑舎人耿瑄为尚宝司卿十八年改陜西都指挥杨贵为河南左布政使天策卫所镇抚欧阳相佐为四川布政使司左布政使水军卫所镇抚冯翼为右布政使致仕水军左卫镇抚张贞为湖广布政使司左布政使（此张贞非前张真也）处州卫所镇抚陈蠡为右布政使广武卫所镇抚左杰为江西布政使司右布政使府军前卫百户周良为山东布政使司左布政使武徳卫镇抚马渊为福建布政使司右布政使羽林右卫镇抚蒋彛为广西布政使司左布政使又宣武卫镇抚徐麟为河南府同知以战功进知府又以鞑靼指挥使安图为刑部尚书元降将索诺木结为治书侍御史约尔珠为左副都御史和克齐为工部右侍郎
　　
　　永乐百户刘泰改建宁府通判至礼部员外郎
　　
　　成化中锦衣卫百户何瑾为尚宝司丞府军前卫副千户于冕改兵部员外郎
　　
　　文臣改武
　　
　　洪武中中书左丞吴宏左迁亲军指挥使中书右丞兼右詹事赵庸江淮叅政傅友徳俱升同知大都督府行省平章李文忠改左都督江西行省叅政汪兴祖升都督佥事左司郎中单安仁改守御千户大都督府断事脱列伯升骁骑右卫指挥佥事太仆寺卿商暠为中府都督佥事子敬复以太仆卿为大同卫指挥佥事九江知府丁玉升都卫都指挥溧水知县郭云升南阳卫指挥佥事燕府左相费愚为中护卫指挥使尚寳司丞杨能升都指挥使尚宝卿耿瑄仍升前军都督佥事尚宝卿徐膺绪升大同卫指挥佥事云南鹤庆府知府董赐为云南前卫指挥佥事
　　
　　永乐初燕府纪善李贤升都指挥佥事保定府同知朱真升中卫指挥同知杂造局大使宋得升羽林前卫指挥佥事陵川训导刘泰升百户
　　
　　洪熙中鸿胪少卿喀达克升锦衣卫光禄寺署丞马成升金吾右卫俱指挥佥事尚宝卿朱琇升金吾左卫指挥使
　　
　　宣徳初光禄寺卿胡荣鸿胪序班孙愚升都督佥事（后及贵妃父愚寻改名忠）
　　
　　兵部左侍郎张信改锦衣卫世袭指挥同知后至四川都司都指挥使鸿胪寺丞何敏升锦衣卫指挥佥事正统工部主事吴贤（即尚书吴中子）改锦衣卫世袭百户后升千户
　　
　　天顺中太常寺奉祀刘谦升锦衣卫正千户翰林院典籍冯珤升锦衣卫副千户广西右叅政岑瑛升本省都司都指挥使（瑛土官也）
　　
　　成化十一年升文思院副使王纲髙明锦衣卫所镇抚十六年升鸿胪寺序班许旸通政司经歴何璋俱所镇抚又文思院大使毛祥营缮所副沈智姚兴俱锦衣卫所副千户所副盛能所丞陈全文思院副使周贵周六一刘荣冯宇俱锦衣卫所百户十八年升文思院副使顾羊保孟林俱锦衣卫所百户十九年升文思院副使李聪等五人俱锦衣卫所镇抚又升通政司知事张礼锦衣卫世袭副千户文思院副使张旺段抚理锦衣卫所百户二十年升文思院副使葛信王贵顾珙锦衣卫所镇抚二十一年升礼部司务李宗义文思院副使髙清俱锦衣卫所百户鸿胪寺序班姚通锦衣卫所镇抚又升文思院大使郭成姚安等锦衣卫所百户徐纲陈谦所镇抚又改上林苑録事汪宪锦衣卫试百户按宪实改衙门余俱带衔于文华武英仁智三殿及御用监供事者也
　　
　　弘治中鸿胪寺卿张峦为中军都督府都督同知（后父也）中书舎人袁熹袭锦衣卫都指挥佥事进士梅纯袭孝陵卫指挥使升中都副留守又田州府知府岑猛降福建平海守御所百户（猛土官也）
　　
　　正徳中两浙盐运司同知刘瑄升锦衣卫指挥佥事平谷县知县杨某升锦衣卫所百户文思院副使方景升锦衣卫所百户
　　
　　嘉靖初鸿胪寺卿陈万言升中军都督府都督同知（皇后父也）湖广右布政使掌永顺宣慰彭世麒升都指挥使崇明知县吴大本仍袭原卫指挥使
　　
　　隆庆中两淮盐运司判官郑崇孝仍袭锦衣卫左所正千户
　　
　　万厯中文思院副使王伟升锦衣卫指挥使（皇后父也）又州判官金丹升所镇抚仕至都指挥佥事世袭指挥同知
　　
　　文臣国戚
　　
　　髙帝时太常寺卿前吏部尚书吕本女为懿文皇太子继妃英宗女重庆公主下嫁鸿胪寺卿周颙子璟宪宗女仁和公主下嫁尚宝卿齐佑子世英颙佑迁一官带俸不任事
　　
　　文武臣掌中外兵
　　
　　国朝之制总禁兵者不得预外兵惟嘉靖中有边寇都御史杨恪愍公守谦自保定咸宁侯仇鸾自大同各入援诏守谦提督中外诸军已鸾至拜总督亦如之又命文职三品武职都督已下悉聴军法从事杨仅数日遇祸仇声势殊烜灼而祸尤惨
　　
　　又
　　
　　倭事起南京兵部尚书张公经不置叅赞机务兼总督南直隶浙江等处军务事权亦类之寻以明年下狱
　　
　　勋戚大臣为指挥使
　　
　　洪武中驸马都尉王克恭领福州卫指挥使黄琛领淮安卫指挥使靖海侯吴祯出领定辽卫指挥使建文初起在闲越隽侯俞通渊领豹韬卫指挥使
　　
　　驸马伯二品
　　
　　国初驸马都尉黄琛王克恭诰称镇国上将军忠勤伯汪广洋诚意伯刘基诰称资善大夫护军以阶勲考之盖正二品也琛克恭所尚主于上从姊例当裁为仪宾上不忍故仍其号而下其阶诚意岁禄二百四十石仅视四品所不可晓
　　
　　指挥挂将军印
　　
　　洪武二十八年命蕲州卫指挥佥事胡冕为征蛮前将军六安卫指挥同知宋晟武昌荆州二卫指挥佥事徐越荣铸副之讨郴桂山贼又于二年命潭州卫指挥同知丘广为总兵官宝庆卫指挥佥事胡海广西卫指挥佥亊左君弼为左右副总兵讨左江上思州蛮三十年命湖广都指挥使齐让为平羗将军蕲州卫指挥佥事胡冕六安卫指挥佥事宋晨为左右副总兵讨古州蛮按齐让系都指挥而丘广不挂印差少异耳然司卫官任大将亦后代所无之典
　　
　　驸马封侯
　　
　　洪武中李贞封恩亲侯以恩泽建文中驸马都尉李坚封滦城侯以破燕功永乐初王宁封永春侯以纳欵功袁容封广平侯李让封富阳侯以靖难功嘉靖初崔元封京山侯以迎驾功赠侯者景泰初井源以土木死事赠巨鹿侯
　　
　　驸马加公孤
　　
　　嘉靖中崔元加太子太傅再加少师太保太傅蔡震谢诏俱加太子太保
　　
　　驸马坐府典兵
　　
　　永乐间驸马李让袁容俱镇守北京仍理行府都督事王宣镇云南沐昕初同襄城伯李隆守备南京至正统间革犹与赵辉俱掌南京都督府自后所掌惟宗人府及领侍卫将军力士而已又宋琥宋瑛相次挂平羗将军印镇甘肃
　　
　　驸马提学
　　
　　洪武十九年勅驸马都尉梅殷提督山东学校兼理地方事务朕观古之帝王必赖贤才辅佐以成治功贤才之在天下必待明师教育以成器用尔驸马都尉梅殷幼承家教长能笃学精通经史颇有才华虽乃武臣之裔堪为文儒之宗今特命汝提督山东学校作养人才兼理地方等处事务汝惟钦承朕命勿负所托
　　
　　外戚握兵政
　　
　　国朝自成祖而后后妃不选公侯家正统初太皇太后下诏裁彭城伯张昶左都督张升不得与议朝政自后虽爵至公侯位为师傅亦优游食禄奉朝请而已惟会昌侯孙继宗以元舅总团营兵马监修国史知经筵迨八十告老犹掌后军都督府事此亦政体一大变也夫以张寿宁兄弟之宠方安平后父之重李武清外祖之尊而皆不得预此千古所当法也
　　
　　勋戚武臣直庐应制
　　
　　国家应制对扬之作惟属之词林近臣虽九列不与而嘉靖中顾独赐直庐以居诸贵徃徃勋戚武弁亦得叅之如醮词门聮以至表启歌颂之类手无停笔掌无虚日今可纪者勲臣太师太子太师翊国公郭勋太师兼太子太师成国公朱希忠太傅太子太师咸宁侯仇鸾亲臣太傅兼太子太傅驸马都尉京山侯崔元驸马都尉邬景和少保太子太保安平伯方承裕武臣太保兼少傅左都督掌锦衣卫陆炳太保兼太子太傅左都督掌锦衣卫朱希孝后勋鸾以它事败景和不能其事罢直
　　
　　锦衣指挥侍经筵
　　
　　故事以勋臣极尊一人知经筵以次尊一人侍经筵正统末特诏锦衣指挥同知王山侍经筵以太监振弟故也
　　
　　武臣兼总团营厂卫
　　
　　正徳十四年左都督平虏伯朱彬以提督团营总兵官兼督东厂及锦衣卫官校办事团营太监张永谷大用主之东厂张鋭主之锦衣朱宁主之彬兼绾三务中外大柄悉归之矣彬扈行称提督赞画机密军务总兵官仍督办事官校不久亦败（朱彬即江彬也）
　　
　　内臣任文衔
　　
　　洪武置定逺牧监属太仆以中官李善为监副胡清董良为御史又光禄寺卿而下用士人内官庖役相兼散官照本行给授永乐命上林苑监署正至丞簿悉内官文臣兼任若外臣任内职则前江彬督东厂也
　　
　　外臣任内政官
　　
　　洪武初杜安道以带刀宿卫授尚冠郎迁御用监令洪奉司今皆内臣职也最后迁光禄寺卿
　　
　　畨将握兵
　　
　　祖宗时畨将有功虽累封至侯伯不得掌五府都司卫所印及总兵镇守或入奉朝请或于各镇住牧惟有征行则遴所部精骑以从或别将则副大帅耳天顺初以恭顺侯吴瑾掌右军都督府瑾故恭顺伯允诚即巴图特穆尔孙也广义伯吴琮镇宁夏琮亦巴图特穆尔孙也东宁伯焦寿镇蓟州及甘肃故指挥巴尔斯台孙也右都督芮成镇四川指挥博啰子也史以为畨将握兵之始自是而后不可胜纪
　　
　　土官升府部大臣
　　
　　洪武土官宣慰使郑彦文升工部左侍郎永乐交州府知府阮均为刑部左侍郎建昌府知府同彦翊演州府同知黎思凯为刑部右侍郎景泰守御浔阳都指挥同知黄■〈王宏〉为左军都督府同知管府事
　　
　　内阁制勑两房极品
　　
　　制勑二房官其职虽司典籍具内外制草及誊写然不过为大学士供笔砚役人而已间取科甲一二充之然外制之重者别举翰林讲读以下司其事固不得与也故兼官至九列其在科目者则出而为卿佐以艺选者不过加服俸而已惟武世二庙稍有踰等至穆庙而始复为限量其至尚书者三人礼部张骏工部周恵畴张文宪至左侍郎者一人礼部张电右侍郎者二人工部谈相王槐文宪官侍郎时大学士李公本为少詹事官尚书时李公为侍郎然供事如初
　　
　　五孝子举
　　
　　洪武中布衣李徳成以孝子举为光禄寺署丞迁陜西右叅政至右布政使永乐中权谨举官亦如之迁文华殿大学士通政司右叅议洪武末张信举为尚宝司丞迁少卿至卿以终永乐八年总旗张法保刲肝疗祖母旌擢如信武宁人张仲贤刲肝疗祖母旌如法保擢鸿胪寺司仪署丞
　　
　　尚书待诏
　　
　　嘉靖中盛端明以太子少保顾可学以太子太保俱歴礼工二部尚书食禄优饶锡赉蕃庶顾上疏乞奉朝请陪祭遂获遣拜内殿三皇五帝先师孔子复获譔题名记
　　
　　题名记非翰林臣撰进士题名记例以内阁大臣歴年请撰其非翰林而撰者惟嘉靖末六记俱撰自内阁严公李公礼部徐公詹府孙公外上以命吏部左侍郎李公黙李非翰林臣上意盖有深属也而带俸尚书顾可学遂为丁未题名记尤可骇
　　
　　非二品银印
　　
　　武职都督府都指挥使司文职六部都察院凡二品以上用三迭篆挂印将军栁叶篆皆银印独漕运总兵印同将军顺应天二府尹三品得用银印文渊阁五品用银印而差小玉筯篆
　　
　　二品麟玊
　　
　　衍圣公正二品诰命例用犀轴常服鹤袍犀带宣徳请给玉轴诰命景泰赐麟袍玉带自是以为常其大朝会宴享在左班一品之上
　　
　　非翰林官谥文
　　
　　谥典自建文君谥王文节公袆前后垂五十年文臣无赐谥者有之自永乐中姚恭靖广孝胡文穆广始胡以内阁得谥文遂为翰林所擅他曹莫敢与矣其亦有非翰林而谥文者御史中丞诚意伯刘文成公基行部左侍郎冯文简公京吏部尚书姚文敏公夔唐文襄公龙左侍郎叶文庄公盛南京吏部尚书魏文靖公骥左侍郎储文懿公瓘南京户部尚书王文庄公鸿儒礼部尚书郑文安公赐左侍郎仪文简公智南京礼部尚书杨文恪公亷邵文庄公宝大理少卿李文通公奎刑部尚书何文肃公乔新工部尚书周文襄公忱南京工部左侍郎何文简公孟春右侍郎黄文毅公孔昭都察院左都御史萧文昭公维祯左副都御史吴文恪公讷新建伯王文成公守仁王公以武勲得之尤为奇伟谥又与刘诚意同然刘尝为弘文馆学士内王文庄曽为国子祭酒周文襄曽预庶吉士所谓挨宿者也
　　
　　翰林不谥文
　　
　　翰林臣不谥文者谨身殿大学士王毅愍公文文渊阁大学士陈庄靖公文文渊阁大学士袁荣襄公宗皋侍讲刘忠愍公球户部尚书前中允侍讲杨庄敏公鼎礼部尚书前庶子侍讲盛荣简公端明南京吏部尚书前学士朱恭靖公希周内刘重死事袁由长史迁盛以药饵召陈王以避名朱以避父讳杨公不知所以
　　
　　谥不避名
　　
　　谥不避名者金尚书忠谥忠襄徐蔡公忠谥忠烈于先王尊名之典不尽合也林侍郎文俊谥文修程侍郎文徳谥文简张太师居正父文明今谥文忠皆以不偏讳故
　　
　　四品以下官得谥
　　
　　谥法非三品以上两京大臣不得与然而亦有得之者如杨恭惠信民以佥都御史刘文恭铉以少詹事宋文恪讷李忠文时勉陈文定敬宗邹文庄守益以国子祭酒李文通奎刘文介俨以太常少卿俱四品朱文肃善胡文穆广吕文懿原以翰林学士张文僖益以侍读学士杨忠愍继盛以兵部员外郎朱忠定复张恭僖景明以长史俱五品徐文肃善述以春坊中允王文靖汝玊以赞善王忠文袆以翰林待制刘忠愍球以侍讲罗文毅伦舒文节芬俱以修撰罗文恭洪先以赞善蒋恭靖用文以太医院判俱六品锺恭愍同以御史七品陈恭愍选以布政毛忠襄吉周节愍宪冯恪愍杰许忠节逵以宪副岳文肃正以知府邓恭毅颙以知县皆藩臬郡守外臣诸公或禁近硕徳或封疆殉义无愧赐名者独蒋以技艺小臣获之殊为幸耳杨豫孙所著谥纂有日南知州何忠谥忠节上蔡知县霍恩谥愍节当是祠额非谥也又有太医院使袁宏谥襄敏考正史有祭塟而无谥
　　
　　改谥
　　
　　建文初谥湘戾王栢后改谥献临潼恵简王公铭追封秦王改谥安和僖王诚源追封秦王改谥庄新化端和王知■〈火节〉追封晋王改谥康肃安和世子真淤进封肃王改谥靖灵川荣懿王铨鉌追封渖王改谥安福山恭和王勋■〈氵壮〉追封渖王改谥靖
　　
　　建文赠翰林待制王祎学士谥文节后改忠文国子祭酒李时勉初谥文毅亦改忠文荣国公张玊初谥忠显改忠武会昌侯孙忠初谥康靖改恭宪保国公朱永初谥武襄以同父号旋改武毅内阁学士曹鼐初谥文襄改文忠石珤初谥文隠改文介张治初谥文隠改文毅
　　
　　四字谥
　　
　　真人礼部尚书邵元节卒特赐谥曰文康荣靖真人陶仲文卒又特谥荣康恵肃古称贞恵文子有三字者今乃有四字亦无前旷典按邵初死内阁拟二谥御批俱用耳见顾文康夏桂洲诸公碑志可据后至仲文亦用邵例至隆庆初俱追夺
　　
　　追谥三代
　　
　　开平王常遇春卒上追赠其曽祖四三银青荣禄大夫上柱国中书平章政事谥庄简祖重五开府仪同三司上柱国少保中书平章政事谥安穆父六六开府仪同三司上柱国太保中书右丞相谥靖懿自唐宋以来未有谥及三代者盖上是时念王功髙因循元制故有此举耳然谥以尊名名尚未有何所取尊
　　
　　夫妻赠谥异典
　　
　　永乐十四年保圣贤顺夫人冯氏夫王忠赠左都督谥恭靖洪熙元年卫圣夫人杨氏夫蒋廷珪追封保昌伯谥庄靖此皆因妻而得封爵赠谥也洪武中黔国吴威毅公复妾杨氏封淑人谥贞烈正统中晋宪王妾孙氏石氏封夫人谥贞节以死义故此皆因夫而得赠谥者也其王妃之以节特谥者凡十三人不悉载
　　
　　公主赐谥
　　
　　公主故无赐谥惟仁庙以第四女早夭而最钟爱特谥徳安公主世宗朝太师翊国公郭勋承恩请追谥髙祖母永嘉大长公主特赐谥曰贞懿
　　
　　夷狄赐谥
　　
　　夷王得谥者日本王源道义谥恭献髙丽王王颛谥恭愍李旦谥康献李芳逺谥恭定李珦谥恭顺李娎谥康靖浡泥国王麻邪惹加那乃谥恭顺苏禄国东王巴都葛哈叭答剌谥恭定格黙勒朗国王卫喇义伊徳伯谥康靖
　　
　　与推升加秩
　　
　　弘治十三年少保太子太傅兵部尚书马文升首推吏部不点特加少傅正徳六年太子少保吏部尚书杨一清首推内阁不点加少保太子太保仍荫子锦衣卫世袭千户
　　
　　转官加宫秩
　　
　　秦司空金转南兵部加太子太保倪宗伯岳梁太宰储吴宗伯一鹏转南吏部胡司寇世宁转左都李太宰承勋改司寇陶司空琰江司徒东转南兵部俱加太子少保或以北之南似左或以部分稍亚故为加秩慰藉之耳李司寇承勋改兵书左都理团营特加太子太保胡司寇世宁转兵书亦加太子太保赵文华自工部侍郎进尚书特加太子太保郭吏侍朴袁吏侍炜由吏部侍郎进礼部尚书加太子少保盖殊宠也袁以礼书入阁又特加太子太保易户部遽得秘殿不一而足尤为卓异近马公自强由太子少保礼部尚书入阁亦加太子太保兼文渊阁大学士
　　
　　驸马録文荫
　　
　　驸马都尉裔孙入监读书者李琦孙祯成化二十三年送监尹清孙衡弘治十年送监沐昕曽孙琚弘治十一年送监右皆乞恩得者嗣后两宫徽号诏赦内有録用一条不可胜纪矣
　　
　　乳母録文荫
　　
　　翊圣夫人刘氏男季通天顺八年送翰林院习字授中书舍人累升太仆寺少卿恭圣夫人男胡恭成化二年送中书习字授中书舍人累升尚宝司卿
　　
　　弇山堂别集卷九
　　
　　●钦定四库全书
　　
　　弇山堂别集卷十
　　
　　（明）王世贞 撰
　　
　　○异典述五
　　
　　文臣异途
　　
　　国朝文臣入仕正途惟有进士乡科岁贡选贡而已其任子及国初贤良方正人材举荐亦次之其有不由是途而登显位者畧纪于是
　　
　　太子少师赠少师荣国公姚广孝左布政使吴印华克勤俱以僧其翰林应奉李愿证辈亦然
　　
　　礼部尚书蒋守约李希安崔志端工部尚书陈道瀛徐可成礼部左侍郎丁永中金赟仁师宗记以太常神乐观道士然皆不繇太常寺
　　
　　太子太保礼部尚书赠少保许绅礼部左侍郎蒋宗武通政使司通政使掌太医院事施钦仲兰李宗周张銮徐伟俱以医
　　
　　兵部尚书赠少师金忠以卜
　　
　　太常寺丞赠少卿袁珙子尚宝司少卿忠彻以相
　　
　　太常寺卿丘玄清以全真道人玄清尝为监察御史以二宫人赐之遂自宫
　　
　　礼部左侍郎汤序右侍郎康永韶以天文生
　　
　　礼部尚书邵元节少师少傅少保尚书陶仲文礼部左侍郎掌通政司事李孜省太常寺卿邓常恩赵玉芝凌中以方术
　　
　　太子少保工部尚书万祺以推命
　　
　　太常卿顾羾以巫师
　　
　　兵部尚书单安仁左布政使张真等以武弁（详见异典述）
　　
　　工部尚书徐果荫一子至锦衣卫指挥一子营缮所正及官生赐玉带食正一品俸上有宻旨及徐少师阶欲以崔志端例加太子太保徐公虽力止之然不知志端原无加太保也又工部左侍郎蒯义右侍郎蒯钢蔡信郭文英俱以木工
　　
　　工部左侍郎陆祥以石工
　　
　　工部左侍郎吴复以知印正统末由仓官主簿累迁也陶仲文亦以知印授仓官后不复由资歴矣
　　
　　吏部尚书张度户部徐辉刑部李友直兵部滕德懋徐晞工部李质万祺（即推命人）吏部左右侍郎李信王春户部左侍郎掌光禄寺李亨礼部右侍郎掌光禄寺蔚能刑部右侍郎刘敏王诏大理寺卿汪懋杨时习陜西左叅政平思忠俱以吏又苏州府知府况锺泉州熊尚初西安贾信亦吏也俱有政声加正三品俸都御史中丞涂节吏部尚书郎本中侍郎汪河以省掾南京通政使张苗以承差（系太监张敏从子）
　　
　　工部尚书严震直礼部尚书郑沂以税户人材
　　
　　通政使栾恽以输粟贡
　　
　　礼部左侍郎李嘉以奉祠所礼生
　　
　　礼部左侍郎张俊以谙书写人
　　
　　太常寺卿杜安道洪尚观以栉工
　　
　　光禄寺卿徐兴祖井泉以厨役
　　
　　布政使蔡春王兴宗以皁隶
　　
　　太子太保左都御史杨善太子宾客户部尚书刘中敷太仆寺卿崔文奎以守城诸生
　　
　　大理寺卿朱奎太常寺卿任道逊林章工部左侍郎谢宇俱以幼童荐直内阁林后官至从一品
　　
　　工部尚书赵荣太子少保兵部左侍郎俞纲礼部尚书张天骏工部尚书周惠畴礼部左侍郎张电工部右侍郎谈相王槐翰林院学士沈度大理寺少卿沈粲都察院右佥都御史凌晏如皆以习字选荣纲晏如皆真拜而纲尝奉旨入内阁度实为学士晏如掌风宪又尝为吏科都给事中尤竒
　　
　　刑部尚书安图工部侍郎额森特穆尔和克齐治书侍御史索诺木结右副都御史约尔珠四川左叅政阎奈玛反以畨将
　　
　　按察副使裴叔耆潘季佑太仆寺卿赵煜以安南国归顺人季佑伪太保也后以叅政掌乂安府事
　　
　　工部尚书黎澄子侍郎叔林以俘夷澄即伪虞大皇黎苍弟在本国官为推诚守正翊赞弘化功臣云屯镇兼归化等镇诸军节度大使姚江管内观察处置等使云屯归化嘉兴等镇诸军事领东路天长等路大都督特进开府仪同三司入内检校左相国平章军国事上柱国赐紫金鱼袋卫国大王澄幸免于僇而以善造神鎗父子至八座禄食者近五十年年八十余子亦近八十可谓竒遇矣
　　
　　任子大位
　　
　　国朝重科目一途任子多不得大位独燕府左长史朱忠定公复荫子荣愿公浚至北京行部尚书礼部左侍郎仪文简公智荫子忠襄铭至太子太保兵部尚书学士吕文懿公原荫子■〈常上心下〉至南京太常寺卿少詹事刘文恭公铉荫子棨至太常寺卿掌尚宝司浙江按察副使陶公成荫子鲁至湖广右布政使工部右侍郎黄文毅公孔昭荫子绾至礼部尚书江西按察副使许忠节公逵荫子玚至锦衣卫指挥使管卫事都察院右副都御史孙忠烈公燧荫子堪至都督佥事又荫孙钰至都督同知皆品秩过其所自
　　
　　工部尚书黎公澄荫子叔林至工部右侍郎工部左侍郎陈公寿荫子常户部右侍郎督仓场凡十七年少保兵部尚书于肃愍公谦荫子冕至顺天府尹少师大学士刘公吉荫子鋭少师大学士徐文贞公阶荫子璠俱至太常寺卿三品少师大学士严嵩荫子世蕃至工部左侍郎加正二品服俸太子太保兵部尚书刘庄襄公天和荫孙守有至左都督太子太傅兵部尚书余肃敏公子俊荫曽孙荫至都督同知少师吏部尚书杨襄毅公博荫子俊卿至都督同知俱掌锦衣卫事
　　
　　任子清华之秩
　　
　　北京行部尚书朱公浚子绍祖荫通政司左叅议国子监祭酒宋公讷子复祖荫国子司业吏部左侍郎兼翰林院学士曹公鼐子恩荫翰林院编修文渊阁大学士胡公广子穜尚书金公忠子达荫俱翰林院检讨达改给事中至兵科都给事中礼部尚书吕公震子熊侍郎仪公智子铭铭子泰兵部尚书刘公儶子奎陈公洽子枢吏部侍郎俞公山子诰荫俱给事中以非常典纪之如右
　　
　　王国超封
　　
　　秦镇国中尉怀埢袭王是为宣王
　　
　　周镇国将军睦■〈木审〉袭王是为恭王
　　
　　肃辅国将军缙■〈火贵〉袭王是为今王按周王超二等肃王超三等秦王超五等尤为竒絶
　　
　　超封公侯
　　
　　二品超封公者洪武二十二年都督佥事胡显封梁国公三十五年都督佥事丘福封淇国公朱能封成国公超封侯者洪武三年二十八侯内中书省左丞周德兴江夏侯右丞薛显永城侯赵庸南雄侯梅思祖汝南侯都督佥事郭子兴巩昌侯吴良江阴侯费聚平凉侯陈德临江侯都督副使顾时济宁侯燕府左相华云龙淮安侯秦府左相耿炳文长兴侯吴府左相吴桢靖海侯俱正二品行省叅政傅友德颍川侯黄彬宜春侯陆聚河南侯俱从二品平阳卫指挥使王志六安侯正三品朔州卫指挥副使郑遇春荥阳侯正四品自四年以后安庆侯仇成永昌侯蓝玉永平侯谢成鳯翔侯张龙安陆侯吴复宣德侯金朝兴怀逺侯曹兴靖宁侯叶升景川侯曹震会宁侯张温雄武侯周武定逺侯王弼普定侯陈桓东川侯胡海武定侯郭英鹤庆侯张翼崇山侯李新航海侯张赫舳舻侯朱寿全宁侯孙恪越隽侯俞通渊永宁侯张铨皆以都督佥事二品封其以都督同知封者仅沐西平英而已三十五年靖难功封都督佥事张武成阳侯陈珪泰宁侯郑亨武安侯孟善保定侯火真同安侯王忠靖安侯徐忠永康侯张信隆平侯李逺安平侯郭亮成安侯李彬丰城侯房寛思恩侯徐理武康伯陈旭云阳伯刘才广恩伯陈瑄平江伯都指挥使王聪武成伯徐祥兴安伯赵彛忻城伯陈贤荣昌伯都指挥同知李浚襄城伯张辅信安伯王友清逺伯张兴安乡伯陈志遂安伯都指挥佥事孙岩应城伯房胜富昌伯六年安南功封都督佥事栁升安逺伯盖是时伯阶勲始定在侯之下一品之上故也自后无超封者矣
　　
　　峻加
　　
　　勋武大臣三公凡太师八人太傅八人太保十九人其不以渐而超加者韩国李公善长以太子少师加太师魏国徐公达以太子少傅加太傅英国张公辅加太师黔国沐公晟加太傅宁阳陈侯懋会昌孙侯继宗庆云周侯寿长宁伯彧瑞安王侯源寿宁张侯鹤龄建昌伯延龄惠安张伯伟会昌孙侯铭加太保洪熈礼部左侍郎杨士竒加少保遂进少傅通政使黄淮加少保太常卿杨荣加太子少傅户部右侍郎金幼孜加太子少保景泰侍郎江渊王一宁萧镃加太子少师俞山加太子少傅俞纲及副都御史罗通大理卿萧维祯通政使李锡加太子少保正德户部尚书武英殿大学士王鏊吏部尚书武英殿大学士刘忠俱加少傅太子太傅
　　
　　超迁
　　
　　洪武初左右丞相正一品平章政事左右御史大夫从一品左右御史中丞正二品参政从二品尚书正三品其超迁者广东行省叅政汪广洋为御史台左御史大夫通政司叅议李素为中书右丞重庆府知府殷哲为左丞起居注吴琳邵武府知府周时中常州府知府张度中书省郎中王敏兵部郎中陈铭俱为吏部尚书河南府知府王博前按察佥事李泰大都督府经厯俞溥中书省郎中海渊户部郎中程昱吕熈偰斯刑部郎中颜希哲俱为户部尚书起居注杨训文翰林应奉陶凯北平按察司佥事吕本礼部员外郎张筹主事牛谅俱为礼部尚书绍兴府知府唐铎莱州府知府董俊行省左司郎中滕德懋刘诚兵部郎中赵本给事中安统俱为兵部尚书御史台经歴刘希鲁荆州分省赞理刘大昕磨勘司令端木复初吴云赞善大夫冯冕刑部员外郎李宗艺主事陈璇俱为刑部尚书明州府知府余文升为工部尚书仪鸾司大使叶茂为福建布政使起居注魏观为太常寺卿
　　
　　上元县知县孙克义为江西都事赵辉为湖广给事中李扩为四川秦府伴读魏肃为北平晋府伴读王铎为浙江司文监丞王琏为山西燕府伴读李浚为吴府伴读张里仁为江西俱行省叅政是时叅政从二品多以尚书迁其体稍重故附记之
　　
　　洪武十三年以后升六部尚书正二品侍郎正三品改行省为布政司左右布政使从二品其超迁者通政司叅议余熂为吏部太常寺少卿阮畯户部郎中王旹左谕德赵瑁左赞善门克新监察御史任昻翰林院典籍刘仲质为礼部太原府同知温飞卿考功监令李征为兵部审刑司左审刑王惠迪为刑部嘉兴府知府薛祥为工部俱尚书儒学训导陈敬试吏部礼部郎中髙信御史李原明试礼部左叅军刘逵刑部郎中胡桢前国子监助教开济俱试刑部右叅军麦至德试工部俱尚书户部郎中范敏署本部尚书御史严震直为都察院右都御史承直郎刘逢吉吏部主事翟善为吏科左给事中侯庸张迪龙川知县陈敬（即前陈敬也）中书舍人蹇义为吏部右磨勘司令王道亨岳州府知府封益宗人府经厯卓敬户部员外郎聂震御史陈宗理为户部左吏科庻吉士杨靖北平部郎中郁新户部员外郎莫礼李彪主事夏原吉给事中陈润教谕石璞为户部右翰林院检讨程性善为礼部左礼部员外郎李冕为本部右兵部郎中齐泰工部主事沈溍御史彭祥为兵部左兵部主事刘隽为本部右审刑司左详议葛循刑部郎中仕励员外郎侯泰御史严震直（即前人）芜湖县知县李行素进士髙铎为刑部左刑部主事黄绍祖刑科给事中张思恭刑部司务祁着暴昭为刑部右工部员外郎周谊主事李文仲大理寺右评事王儁给事中冀凯御史冯彬龙江卫经歴黄福羽林卫经歴边彛进士秦逵鞍辔局大使黄立恭为工部右俱侍郎承勅郎刘逢吉户部主事王克已试吏部右户部郎中徐辉礼部郎中杜思进试户部左工部郎中李端前按察佥事郭桓戸部主事傅友文右正言田友信给事中蔡升大同卫知事朱安仁试戸部右夷陵州学正张习试礼部左司封员外郎朱同试礼部右署兵部员外郎刘述兵部主事王暹襄阳卫知事贾励试兵部右总部郎中阎育都督府经歴商英给事中徐文显庶吉士杨靖试刑部右刑部主事宋性署刑部右虞部郎中韩铎试工部左都给事中冀凯署工部左给事中卓敬司务王升署工部右俱侍郎职方司郎中赵彛为通政使司通政使祥符县县丞邹俊为大理寺卿刑部员外郎吴斌为都察院右副都御史按察佥事解敏御史唐铎凌汉为右副都御史三十日汉超右都御史户部主事郭资御史严德珉桂满怀庆府通判戴庄都司副断事髙翼为左佥都御史御史范俊常榷邵质静宁州判官元善鄠县教谕张绅南丰县典史冯坚为右佥都御史詹徽试左佥都御史御史袁着罗山县县丞袁泰试右佥都御史御史景清刘观司中署左佥都御史刑部主事邓大铿署右佥都御史职方司员外郎向宝刑部员外郎冦徽为应天府府尹右至灵王得一为太常寺卿兵科给事中张泌为光禄寺卿景州学正胡季安试国子监祭酒国子助教赵新为山西左布政使
　　
　　右王隽以奏事不实当问罪上谓其年少有才特赦而擢之赵彛向宝俱以九年考满功过俱有奏请亦特超擢之有可纪也其镇抚千百户超授布政使等官已见武弁改文职中不复赘
　　
　　建文兵部郎中卢渊为本部左侍郎兵部郎中古朴苏州府通判徐垕为右侍郎山东按察司佥事胡子昭为刑部左侍郎翰林院修撰练子宁为都察院左副都御史秦府长史茅大方为右副都御史
　　
　　永乐左善世姚广孝为太子少师左通政朱浚保定府知府雒佥为北京行部尚书交州府知府阮均布政司左叅议李友直北平叅议许思温北平按察佥事马京安岳县知县康汝楫为行部左侍郎临江府知府刘翼南河间府知府崔衍建昌府知府同彦翊兖州府同知黎思凯户部郎中李昶为右侍郎文选郎中陈洽为吏部右湖广左叅政郝鹏为户部左浙江右叅政张春江西右叅政蔚绶通政司叅议李文郁刑部郎中王锺邵武府通判王礼为户部右浙江左叅议易英礼科都给事中胡濙为礼部左陜西右叅政戚存心河南左叅政郭敦右叅政王彰刑部员外郎宋礼为礼部右兵部郎中方宾审理正乔稳为兵部左北平按察副使墨麟为兵部右浙江右叅政赵羾左叅议左献前北平右叅议卢祥绍兴府知府李庆刑部郎中杨勉为刑部右江西右叅政张本福建右叅政房安为工部左山东左叅政郭进山西左叅政郑刚开封府知府任毅处州府知府刘兼工部主事蔺芳行在吏科给事中杨和刑科都给事中张信御史甄庸为工部右俱侍郎御史俞士吉张纯为都察院右佥都御史户部郎中李暹营缮司主事贺银为通政使工科给事中戴希文为太常卿禄州判官汤宗为大理右寺丞长沙府同知甄仪为顺天府府尹威清卫经歴刘礼兴州前屯卫经歴王焕为湖广左右布政使洱海卫经歴沈仕温为浙江行人蒋廷瓒为贵州俱右布政使天津左卫经歴王平为福建左叅政行人闻良辅为广东按察使
　　
　　洪熈鳯阳府照磨李凖为太子宾客詹事府府丞黄宗载为吏部大理寺右寺丞邹希贤为礼部大理寺寺丞孙时为兵部云南按察佥事吴廷用御史金庠为刑部工部郎中苏瓒易州同知裴琏为工部俱右侍郎湖广左叅政李素为都察院右副都御史盐运司判官向珤为右佥都御史即日进右都御史鸿胪寺右寺丞杨善为本寺卿
　　
　　宣德吏部郎中郑诚赵新为本部左右兵部郎中赵伦叅政刘琏吏科给事中王佐为户部右叅政段民为南户部右礼科左给事中李琦为礼部左叅政王士嘉吴绅礼部员外郎吴政为礼部右长沙知府李郁兵部郎中柴车御史于谦为兵部右叅政叶春刑部郎中丁铉员外郎曹弘为刑部右按察副使成均为南刑部右越府长史周忱工部郎中黎澄御史罗汝敬为工部右刑部郎中段民署户部右（即前人）按察副使魏源署刑部右俱侍郎御史李浚吴讷为都察院右佥都御史按察司知事李嘉为通政使
　　
　　正统吏部郎中曹义为本部户部郎中王瀹沈翼吏科都给事中张睿孟鉴为户部礼部郎中杨宁为本部兵部郎中侯琏为本部温州府知府何文渊刑部郎中李棠御史马昻为刑部武昌府知府邰旻武选司主事王佑工科给事中张敏王永和御史王永寿为工部御史齐韶为南京刑部武库司郎中徐晞试兵部俱右侍郎按察副使陈镒朱与言建昌府知府陈鼎为右副都御史福建佥事鲁穆浙江佥事张楷御史王翱罗亨信段俊（俊一作信）为右佥都御史
　　
　　景泰翰林院侍讲洪玙为吏部吏部文选司郎中李贤翰林院侍讲杨鼎侍读储懋兵科给事中刘清为户部翰林院侍讲王一宁编修陆琦礼科都给事中章瑾李实吏科给事中姚夔为礼部翰林院侍讲杜宁为南京礼部兵部郎中项文曜王暐邹干为本部翰林院侍讲江渊为刑部工科给事中张敏为工部俱右侍郎兵部郎中罗通兵科给事中孙祥为都察院右副都御史刑部郎中陆矩巩昌府知府韩昱兵科给事中王竑御史任宁段信为右佥都御史中书舍人王荣为大理寺右少卿
　　
　　天顺吏部验封司郎中张用瀚为本部户部浙江司员外郎刘本道为本部礼部祠祭司郎中萧■〈王怱〉钦天监中官正汤序为礼部吏部验封司郎中赫璜户部江西司郎中陈汝言为兵部太仆寺少卿黄仕儶为刑部大同府掌府事叅政霍瑄为工部俱右侍郎又太仆寺丞孙弘为工部左侍郎（以上皆石亨曹吉祥荐也）
　　
　　章纶刑部郎中周瑄各本部右侍郎御史滕昭国子监学正林聪俱为都察院右佥都御史
　　
　　成化御史章璠屠滽按察司佥事汪浩翰林院修撰张頥俱为右佥都御史璠抚陜西滽协理院事浩督四川军务頥抚宣府自是而后部院位日益重而郎署以下日益轻矣
　　
　　弘治南宁府知府杨守随为应天府府尹鹤庆府知府张海为顺天府府尹
　　
　　正德光禄寺卿张骏周惠畴为礼部尚书又尚宝司丞周惠畴为光禄寺大理寺评事杨立为太仆寺卿河南按察佥事王鼎为顺天府府尹
　　
　　嘉靖中巡按御史胡守中以扈驾劳升都察院右佥都御史兼詹事府丞先人以御史按顺天与浙江廵按御史胡宗宪俱升都察院右佥都御史工部右侍郎赵文华以论李太宰升太子太保工部尚书主事桂蕚张璁霍韬员外郎方献夫以议礼蕚璁为学士韬献夫为侍讲学士御史王大任姜儆以访僊升翰林院侍读学士
　　
　　光学超迁
　　
　　翰林以光学士为重若讲读以下得超迁者诚为异典今按以侍读迁者曹文忠鼐商文毅辂万文康安倪文毅岳及今严太保讷以修撰迁者李太师春芳以尚宝丞迁者黄谏以右中允迁者董宗伯份又彭文宪时以侍读杨文忠廷和以左中允俱迁左春坊大学士又国初助教宋讷拜翰林院学士翰林院编修罗复仁拜弘文馆学士典籍李翀拜侍讲学士
　　
　　洪武以翰林院待诏朱善为文渊阁大学士典籍吴沈为东阁大学士洪熈以光禄署丞权谨为文华殿大学士权之此迁盖尤异也
　　
　　布政迁尚书
　　
　　髙帝之时藩司与六部均重以故少迁入者建文时云南左布政使张紞入为吏部尚书右布政使陈迪入为礼部尚书山东左布政使铁铉进兵部尚书其时尚书秩正一品永乐时北平布政使郭资为刑部尚书正统时陜西按察使陈智为掌院右都御史布政使刘中敷为户部尚书石璞为工部尚书萧晅石瑁为礼部尚书张惠为南京礼部尚书陆瑜为刑部尚书陆之后絶响矣永乐宣德间左右侍郎副都御史转布政使如魏源弋谦之类而布政使迁侍郎都御史必食从二品禄
　　
　　文臣从龙迁秩
　　
　　洪熈宫臣辅监国者吏部尚书蹇义加少保左春坊大学士杨士竒为礼部左侍郎兼华盖殿大学士前右春坊大学士黄淮为通政使兼武英殿大学士司经局洗马杨溥正字金问为翰林院学士
　　
　　宣德宫臣左庶子陈山为户部右侍郎寻进尚书谨身殿大学士右庶子张瑛为礼部左侍郎寻进尚书华盖殿大学士右赞善王让为吏部右侍郎洗马戴纶为行在兵部右侍郎其它若詹事府府丞艾良郑焯左春坊左中允张宗琏仅为大理寺左右寺丞右春坊右中允徐永达为鸿胪寺左少卿林长懋至出为欝林州知州右司直郎蒋先为尚宝司丞张景良为四川顺庆府通判清纪郎韩岫为刑科给事中左司谏林宗儒王永锡为鸿胪寺司宾司仪署丞右司谏吴颙为国子监助教司经局校书冯景浩为礼科给事中正字陶永成为国子监学正其不出外局者独左赞善蔺从善左司直蒋骥髙谷得翰林侍讲而已岂其时宫臣之设未几又多不由科第进者耶而欝林顺庆之除又何也纶寻出镇交址以旧嫌逮下狱死并诸父河南知府贤太仆寺卿希文百口俱籍没希文幼子下蚕室至太监
　　
　　景帝自郕邸即位郕府左长史仪铭为礼部左侍郎审理正俞纲为太仆寺少卿伴读章文为太常寺丞杨舆为户部郎中俞山为鸿胪寺左寺丞良医陆子才忻克敬为太医院判审理副等官李亨等二十三员为州同知致仕右长史杨翥为致仕礼部左侍郎铭至兵部尚书加太子太保山纲至吏兵二部侍郎俱加太子少傅少保文亦进尚书舆进侍郎
　　
　　世宗由兴邸入绍故左长史张景明赠太子少保文渊阁大学士右长史袁宗皋超为吏部左侍郎兼学士遂为礼部掌文渊阁大学士纪善周诏为少詹事兼侍读至太常卿审理正髙嵩太仆少卿伴读吴大田太常寺丞典宝黎民右副都事典仪正王锦典仪副周璧鸿胪左右丞良医副杨立太医院判赵铭等复升寺丞等官大田后至工部左侍郎髙嵩赵铭俱太常寺卿
　　
　　穆宗由裕邸入绍前授书侍读髙公拱加少保太子太保吏部左陈公以勤为礼部尚书文渊阁大学士右侍郎张公居正为左侍郎兼东阁大学士侍讲学士殷公士儋为礼部右侍郎待诏等官王凝刘奋庸俱加尚宝卿少等官有差闲住右谕德唐汝楫升太常寺少卿致仕
　　
　　布衣超擢
　　
　　太祖自立国时省台要地俱以勲旧充之其所聘用如刘诚意宋文宪辈虽礼寄优崇而颇循资序自胡陈之后羣臣鲜当意者法网严宻诛斥相继而学士大夫亦多所引避于是不爱髙爵越资以收天下之贤俊而有朝徒歩暮金紫者永乐中亦间行之其可纪者儒士王本杜佑龚斆杜斆赵民望吴源为四辅官兼太子宾客位尚书上贤良郭允道秀才范敏曽泰为户部尚书税户人才义门郑沂为礼部尚书儒士赵翥为工部尚书武英堂纪事监生黄义为湖广行省叅政儒士张子源试礼部右侍郎张宗德试兵部右侍郎耆儒刘堉闗贤为谏院左右司谏兼左右春坊左右庶子赵肃何显周为左右正言兼左右谕德儒士蓝子贞张伯益为都察院左右副都御史陈玄为右佥都御史明经张文通阮仲志试左右佥都御史人才赫从道试大理寺右少卿孝亷李德为南京应天府府尹儒士吴颙为国子祭酒税户义门郑济王懃为春坊左右庶子贤良孟性贤为广西左叅政文学宋亮为福建左叅政儒士邢浩为河南卢友常为山东齐瞻为四川俱左布政使金良佐为广东吴昭为山西陈宗颜为陜西俱右布政使又邹伯源等十一人为各布政司叅政叅议又儒士张璲为陜西左布政使安处善为湖广徐子民为山东曹岱为浙江梁伯与为河南彭友信为北平韩宜可为山西李宜之为江西俱右布政使又国子监生刘政邓志和为福建左右颜钝申逵为北平左右周振张琏为河南左右王允陈嘉为山西左右薛郁董伦为陜西左右俱布政使杨允为浙江杨镛为山东方温为湖广俱右布政使龙镡为浙江阮友章为福建王礼为北平李皓为山西曲能为山东俱按察使萧礼敬等二十五人为左右叅政叅议朱源等二十一人为副使佥事其一时铨补乃尔岂空印事发藩臬诸臣俱得罪耶又以留守中卫指挥佥事陈爚子信试四川左叅议鳯阳留守中卫指挥佥事韩春子恕试右叅政则官舍也骁骑右卫千户俞清弟立试广东左叅政府军左卫千户陈亨弟贞试右叅政则军余也抑又异矣
　　
　　又人才董从先鲁昉杨仲礼署浙江王守政蔡均美谢直方王秉彛署福建俱布政司而不言何官
　　
　　永乐中人才马麟为湖广盛仪为浙江俞景周为山东周克敬为广西俱左布政使孙豫为山西江润为河南艾瑛为浙江俱右布政使吴衡等六人为叅政叅议自是而后始絶响矣布衣跻方面可谓竒遇然二朝诸公宋亮以下俱无登八座者
　　
　　洪武中耆儒鲍恂余铨张长年同日拜文华殿大学士以老固辞赐宴遣归永乐中以儒士武周文为翰林侍讲学士以老致仕天顺中以布衣吴与弼为左春坊左谕德不就
　　
　　弇山堂别集卷十
　　
　　●钦定四库全书
　　
　　弇山堂别集卷十一
　　
　　（明）王世贞 撰
　　
　　○异典述六
　　
　　宣德后许亲王入朝
　　
　　自宣德初止汉赵二邸入临大行以后亲王无入朝者惟襄宪王为英宗叔父遘于王金符之嫌頼上仁明不为动而王于景泰中疏奏皇太后问上起居及劝景帝朝上于南城俱留中上见之大感悦特许入朝陛见后躬至内殿行家人礼宴赉加渥亲送至大明门而别再朝复如之为岘山汉水赋寓思特置一护卫卫王护卫时不置久矣又诏王春秋髙岁时得游观田猎不为例今所存御书婉敬剀笃虽汉肃之于东平不能拟其万一也侄御名奉书叔父襄王承谕具悉尊意所以恶景讳之僭分而喜侄之复位及曩有陈言慰安章初未尝达皇太后所葢为景讳之所蔽匿也今已于景讳宫检而得之侄亲览之再三深见叔父忠爱之诚发于谠论抑邪扶正防微杜渐无非为宗庙社稷计惟叔父之心即周公之心也叔父二章亦即金縢之书之比也皇太后闻之感叹不已承畀彩云捧日玉带谨以领讫叔父云欲亲行朝见本不敢烦逺来第念先帝同气至亲惟叔父宗室至贤亦惟叔父于情于谊不可不重得一见以笃亲亲今遣太监夏时赍奉勑符及书迎请实时气候清和叔父宜从容就道宫眷世子郡王宜留藩邸其当从行之人亦随尊意带来竚俟其至惟叔父亮之
　　
　　皇贵妃册宝
　　
　　故事皇后金册金宝皇贵妃而下有册而无宝独宣德元年以贵妃孙氏有容德请于皇太后制金宝赐之且命太师英国公张辅为正使少师吏部尚书蹇义为副使二公元臣也葢未几而贵妃有子册东驾轩龙亦易位矣自是贵妃授宝遂为故事
　　
　　东宫送公主入邸
　　
　　宝庆公主者髙帝幼女也文皇既定京师俾仁孝皇后女之十九归驸马都尉赵辉资班比诸公主特厚时仁庙在东宫特令送之至邸亦殊典也辉父赵和以千户征安南战殁辉袭职守金川门上见其貌伟丽而悦之遂令尚公主时永乐之十一年也辉歴掌南京两都督宗人府主孝陵祀至成化十二年乃卒为驸马者六十五年母孙氏守节被旌寿亦至八十余夫妇以忠节显而辉极富贵寿康之隆可谓希世之遘矣
　　
　　赐印记
　　
　　髙皇帝赐懿文太子白玉印方一寸二分曰大本堂记赐中宫皇后白玉印方亦如之曰厚载之记文皇帝赐仁庙玉押曰人主中正仁庙即位时宣庙方为皇太孙复举以授之命印识章奏国朝惟仁宣二庙优礼大臣赐银图书以示褒美后亦有嗣行之者按仁宗朝蹇义夏原吉杨士竒黄淮杨荣金幼孜俱被赐其文曰绳愆纠缪而义又有蹇忠贞士竒杨贞一之印宣宗赐义曰忠厚寛弘原吉曰含弘贞静士竒曰清方贞一荣曰方直刚正胡濙曰清和恭靖又文恭世家吴中曰和敏详达景泰赐少傅胡濙曰忠贞惟笃少保王文曰忠诚匪懈衍圣公孔弘绪曰谨礼崇德按是时王少傅直陈循髙谷于谦三少保当亦有之特以景庙赐不敢登之志传耳世宗朝与赐者杨一清张孚敬桂蕚李时费宏夏言顾鼎臣翟銮方献夫严嵩郭勋仇鸾杨曰耆德忠正又绳愆纠违张曰忠良贞一又绳愆弼违又别记永嘉张茂恭桂曰忠诚静慎又绳愆匡违李曰忠敏安慎方曰忠诚直谅费曰旧辅元臣夏曰学博才优顾曰经纬首选翟曰清谨学士又绳愆辅德严曰忠勤敏达勋未考仇曰翔卿又曰朕所重惟卿一人今上以少师张居正乞归葬范银为图书以赐之俾得驰传宻封言事其文曰帝赉忠良
　　
　　宪庙特赐方士李孜省银图书二曰妙悟通玄曰忠贞和直得宻封言事又邓常恩图书一曰槖钥阴阳萧崇一图书二曰至真玄妙曰丹霞岁月世庙赐真人邵元节白玉印文曰阐教护国乌玉印文曰太和子真人陶仲文白玉印文曰凌虚子乌玉印文曰林隐银记曰秉一保国宣庙赐太监金英范弘各银记其文不传又赐王瑾御用银记四曰忠肝义胆曰金貂贵客曰忠诚自励曰心迹双清宪庙赐覃司礼昌牙记二曰忠诚不怠曰谦亨忠敬银记一曰才华明敏石记一曰补衮宣化世庙赐张司礼佐银记四曰集谋辅德曰端忠诚慎曰辅忠曰励忠麦司礼福银记一曰恭勤端慎其它未能悉数盖中贵人得之不难若大臣则为异典耳
　　
　　特赐黄金牙刻闗防
　　
　　国朝文武臣领勅行事者俱给闗防以铜为之其模制大小虽相臣行边与部属无异独正德间太监张永征安化王及再督三闗用金铸见杨文襄一清所撰墓志文襄与永同事所纪当不谬嘉靖间大学士顾公鼎臣居守用牙刻闗防赐之皆特恩也
　　
　　文臣赐第
　　
　　文臣赐第京师若髙帝时有之以后蹇忠定夏忠靖杨文贞杨文敏胡忠安吴荣襄至翰林臣曾棨王英在宣庙俱有赐文贞力辞而止于肃愍陈芳洲髙文义王毅愍商文毅在景庙亦有之袁彬所请则文毅赐第也天顺李文达王忠肃马恭襄俱有赐第又为忠肃造第原籍盐城嘉靖间张文忠治第京师上闻以银币羊酒赐之今人不考遂以为赐第非也其原籍始以书院请特命有司给夫价资营造后夏文愍亦继之然不名言赐也万厯元年今江陵筑第故里上特辍御前白金千两遣官赍送
　　
　　嘉靖中既为真人尚书邵元节陶仲文治显灵宫于内开法局而宫外复起大第其盛尚书端明顾尚书可学俱有赐第乃至通妙梁散人方士段瘸子亦有之不足为异也
　　
　　特赐额号
　　
　　髙帝以魏国公达勋业非常于居第左右特各建一坊榜曰大功又特署八字于德庆侯廖永忠门曰功超羣将智迈雄师以旌异之后襄阳任亨泰为礼部尚书得幸勅于原籍立状元坊不为例又亲书孝义门三字署于浦江郑氏之门皆非有司所请也
　　
　　世宗时因张文忠请立书院仍亲定名曰贞义堂曰抱忠楼曰宝纶及京师居第成赐以献皇帝御书荣恩堂字识其端曰皇考手泽又赐银印篆刻所赐孚敬字及白金四镒彩帛四束羊酒肴馔等物谕曰前闻卿自为堂曰荣恩所谓荣得君恩也朕思皇考尝手书三字朕恭装轴兹并银印一枚及彩帛等物以为吾君臣相庆之意庶见朕意云耳后杨文襄楼曰宝翰夏文愍书院曰忠礼堂曰琼恩楼曰宝泽李文庸楼曰珍谟汪荣和楼曰昭恩甘少保楼曰尊恩严分宜髙新郑亦各沾赐分宜堂额曰忠弼楼曰琼翰流辉供玄像阁曰勑赐延恩之阁京师堂曰忠正南昌楼曰宝翰堂曰耆德新郑楼曰宝谟堂曰鉴忠陶秉一原籍书楼曰圣翰琼光今上为张江陵赐堂额曰纯忠其左扁曰社稷之臣右扁曰股肱之佐堂对曰志秉纯忠正气垂之万世功昭捧日休光播于百年楼额曰捧日皆御笔
　　
　　赐号旌奬
　　
　　金乡忠壮侯王真以死难洪熈初进封宁国公加赐号曰効忠少师蹇义少傅杨士竒以辅导功洪熈初赐蹇号曰蹇忠贞杨曰杨贞一都督佥事杨俊以擒喜宁功景泰中进左都督特赐号曰忠能又真人刘渊然洪武初至京特赐号曰髙道
　　
　　赐宴华葢殿
　　
　　文皇帝时友爱诸弟每来朝赐宴于华葢殿辞亦如之世子郡王则皇太子宴于文华殿独宴尚师阿里玛亦华葢殿葢以亲王例宾之也十九年特宴兵部尚书赵羾于华葢殿以尚书夏原吉九年满上亲宴之武英殿一时咸以为荣
　　
　　辅臣三载考绩宴礼部
　　
　　永乐间尚书满九载如赵羾夏原吉蹇义方宾左副都御史李庆赐宴华葢等殿后内阁一品九载亦有宴独万厯十三年少傅申公满三载特赐宴礼部九卿三品皆陪列葢前无之典也又三年以少师满复如之上疏辞赐折宴白金五十两文绮四端
　　
　　赐禁苑乗舆
　　
　　宣宗时张太师辅蹇少师义杨少傅士竒夏少保原吉杨宫傅荣金宫保幼孜于西苑燕游俱骑而从时致仕少保黄淮以谢恩至京亦得从因病瘵特给肩舆嘉靖中勲辅郭太师勋夏少师言等前后以入直西城赐乗马夏公及翟少傅銮乃私以小舆使人腰之而行上闻不善也最后分宜以老特许乗腰舆年八十加恩赐肩舆俱禁中古今所未有之典
　　
　　赐禁苑直舍
　　
　　上在西城因赐诸入直大臣庐于无逸殿之左右厢然颇隘而受日至丁巳特建一舍于殿东官道之左以居分宜厅事皆南向别馆庖湢皆具又出百金以制一切器用分宜逐遂以居华亭公亦我朝希旷之典
　　
　　车驾东宫
　　
　　迎送功臣洪武三年征北大将军信国公徐达左副将军李文忠等讨北师还上自出劳于江上二年征南将军廖永忠副将军朱亮祖等师自广西还上遣皇太子率百官迎劳于龙湾既陛见皇太子送还第十五年命征南将军颍川侯傅友德副将军永昌侯蓝玉西平侯沐英等讨云南永乐五年征夷将军成国公朱能副将军新城侯张辅等讨安南俱上亲饯之龙江正德中太监张永讨宁夏叛王往回上迎送于东安门外
　　
　　天子临吊
　　
　　髙帝闻中山王讣至被髪徒步往哭又亲至龙江迎祭常开平邓宁河国初优礼大臣固已如此后唯武宗临祭张英公懋每一奠酒其家进五百金凡九奠南巡幸靳文僖第令畨僧遶座懴悔
　　
　　行幸大臣
　　
　　髙帝于魏曹二公及大勋臣第往往临幸以为常宣宗皇帝尝夜幸杨文贞第又幸英国公辅第留饮赐金帛又与中宫幸会昌伯孙忠第宴赉尤厚武宗南巡幸致仕杨相一清家饮宴三日赋诗酬和杨大出珍宝为寿至淮安幸总兵官镇逺侯顾仕隆第
　　
　　皇太后赐见
　　
　　宣德六年上奉皇太后谒二陵召少师蹇义少傅杨士竒太子少傅杨荣太子少保金幼孜太常卿杨溥于幄殿面加慰谕赐白金彩币酒馔万厯六年江陵还自葬父入谒仁圣慈圣俱加慰谕宴赉尤厚
　　
　　御制神道碑
　　
　　国初文武大臣薨逝例请于上命翰林儒臣制文立碑以后渐不请惟中山王姚恭靖乃二圣御笔弘治中昌国公先茔亦然若永嘉侯圹志之类则上偶为之非以为荣重也
　　
　　御制纪功文
　　
　　髙帝时灭元灭陈灭张最为宏巨之绩而未有如椽之笔以纪之至平夏明氏独以刘文成上颂不自居而归功于臣下然亦傅颍川廖德庆之殊遇也谨録如左
　　
　　洪武四年九月三十日朕亲纪征蜀二道总兵官功之低昂以旌忠勇有智之将又戒无谋钝兵之徒尔基再作平蜀颂一章为傅将军廖将军千万年不朽之功朕闻云从龙风从虎圣人作而万物覩此葢上古圣君临御恩及海内故贤者赞扬若非圣君安敢受此美称善扬者也朕本淮民因元失政豪杰忿争吾承人后偶获多兵训练为我调用有时命将四出有时亲征一方十五六年间羣雄敛迹惟西蜀一隅限山阻险是有戴寿者假明之童孩负固不伏阴生诡计说诱诸洞蛮夷为我边民患于是发兵二道命将分讨三年冬平章杨璟德庆侯廖永忠率舟师抵瞿塘戴寿以全蜀军民与之决战平章杨璟兵败收兵仅能与之对垒当年冬颍川侯傅友德将兵由西番道经阶文逾月而抵绵汉蜀兵莫敢当锋其戴寿者恃瞿塘之险选老弱守之西行与颍川侯一战戴寿披靡再战困逼成都其攻瞿闗舟师总兵者尚未尽知将军颍川侯木牌书其战胜次第顺川江而放流德庆侯获之连垒而进捣矶破闗而至伪京师幼主明升衔璧请降戴寿为傅将军生擒于成都于是中国清宁论将之功傅一廖二低昂定焉
　　
　　天佑我邦师出以律将忿则扬马嘶蹄蹈画角声张惟我颍侯智勇难量羌人稽首壶浆道傍劳我军士绵汉是行蠢尔戴寿率众来当一战披靡拒城且藏旬日困逼诣军请降傅将功就再歌瞿塘天生廖将与傅成双江风浩浩起我旌幢泊舟连捷直破瞿闗生俘伪主市肆无干遣使飞捷一刻数闗天产名将兵出农间非朕有能实由天监有臣在南居括苍山生而能文举笔何难谓我采择黼之班班
　　
　　诵此则主帅汤中山愧汗无地而杨平章者不知死所矣然后六年中山进封公而颍川以平云南始亦进封然傅竟不得与中山同赠王而德庆亦不获与平章同赠公事固不可量也
　　
　　赐调甘露浆
　　
　　洪武六年正月丙午上御武楼召御史中丞陈宁太子赞善大夫宋濓赐坐谈嘉祥之应勅中使入取所储甘露于宫中盛以翠罂玉洁珠圆世所未覩已而舁爨器至用金杓炼水二升火势既匀水涌成波上起自龙帐中亲启罂以投须臾融化与水为一上取罂倾泻二内侍举幕承之渣滓已尽重漉以绛纱囊上饮一爵而分赐宁与濓曰此天地至和所凝也卿等服之去沉疴延遐龄矣宁等饮毕奠爵于几顿首而退赋诗以记其荣又一日与濓饮濓素不胜杯杓举觞即辞上强之至三觞面如赭行不成步上欢笑亲御翰墨赋楚词一章以赐仍命羣臣赋醉学士歌且曰令后世知吾君臣同乐如此也复以濓乏骑乗勅皇太子选良马以赐上亲作马歌命近臣咸和之俾濓藏之为家宝
　　
　　君臣同游
　　
　　嘉靖十年上召大学士张孚敬尚书李时于西苑视蚕坛地赐酒饭珍饵御制西苑视榖祗先蚕坛位赋手授孚敬曰朕适有作卿等删润因命和以寓警戒之意孚敬请上手书各赐以为子孙世宝许之明日二臣进和赋上亦各赐手书御制赋如所请后数日并装成帙名曰咏和録赐之已复谕璁曰朕惟君臣之际固不可不严此在朝廷当慎他处则犹家礼然且汉文之召见贾生同语久而文帝为之前席今亦称美故君臣不交治功安成况朕在冲昧世事未经无一识见卿之于朕无异周公爱成王首以孝训于朕他特余事耳卿夙夜在公敬君尽礼昨见退逊太过恐非辅臣之于君者夫何谓辅导大臣与他诸臣不同故曰导之教训傅以德义保其身体此则不可以在朝之制相与明矣今后凡会议或卿有所奏可无拘时而来面相计处俾交修朕之性志有定方可广接他人庶有所酌别贤否耳朕又欲于今春奉两宫春游后与卿辈一游以仰遵我圣祖丕训亦以见幼孙之率由祖道当有宴乐预与卿言之十五年端阳节赐文武百官宴于奉天殿宴毕上幸西苑预命侯郭勋大学士李时尚书夏言候于崇智殿遣中官赍赐艾虎花绦百索牙扇等物上至勋等致辞谢上曰今日之宴一以赏节一以酬前月山中扈从之劳勋等顿首谢至水次上御龙舟召勋等各乗舟给酒馔命檝夫桨三臣舟近龙舟而行自蕉园迤■〈辶里〉至澄碧亭登岸复宴无逸殿勋等各称觞上寿尽欢而罢
　　
　　宴坐超本列
　　
　　永乐中北征还大宴羣臣第功时大学士杨荣金幼孜以五品特勅与兵部尚书方宾同列而坐嘉靖中恩荣宴于礼部读卷官少詹事兼学士李本秩第四品以内阁故特奉旨班尚书末久之复举恩荣宴巡绰官太保左都督陆炳亦奉旨班尚书末葢少詹都督故事当东西向坐耳万厯初内阁吏侍申时行亦班坐尚书末用本例也
　　
　　赐大臣父母
　　
　　文皇既宴尚书赵羾于华葢殿辍御前酒馔悉以赐其母又以元宵节宴羣臣知尚书夏原吉母观灯赐酒食钞二百锭今上尝以大红蟒纱衣一袭银钱二十两赐张江陵父以圣母命玉花坠七件彩衣纱六疋赐其母寻父封少师文明卒后奉母入京上及三宫俱有赐上赐金嵌宝首饰一副银八宝一百两青红蟒衣四疋里绢四疋甜食盒二副仁圣太后金首饰一副纻丝六表里食盒八副慈圣太后金嵌宝石首饰一副珍珠环一双青红蟒衣二套银八宝五十两食盒八副
　　
　　二品赐玉带
　　
　　玉带为一品常系服色大臣品未及而特赐者许系今人不知往往以为玉带非赐不得系误也其未至一品而赐玉者洪武中弘文馆学士罗复仁天顺中尚书王翱马昂大学士李贤成化中尚书白圭弘治中大学士李东阳谢迁翱贤东阳迁旋加至一品正徳则大学士王鏊费宏杨一清靳贵尚书曾鉴许进顾佐刘玑孙交石玠杨潭李杰张彩刘机曹元王敞白钺李逊学王鉴之毛澄右都御史王鼎内鏊宏一清贵旋加至一品嘉靖中非一品而赐者大学士袁宗皋尚书邵元节陶仲文郭文英也元节以下皆异流圭钺父子俱官太子少保而沾此赐尤竒
　　
　　赐坐
　　
　　洪武中大臣如魏国公达等不时赐宴预坐及学士承旨宋濓等隅坐讲论至仁宗亦然正綂以后废矣虽孝宗之敬礼阁臣世宗之宠眷张夏叩头长跪不闻坐论也嘉靖末分宜赐坐一次惟真人陶仲文召对坐无算乃至陶南西向上北东向以陶坐绣墩上亦坐墩不设御坐入则迎于廷出则送至门握手乃别
　　
　　手札不名
　　
　　髙帝尝与刘诚意宋承旨书御讳顿首复伯温老先生及景濓先生是时为国公也
　　
　　世宗手札贵溪为公谨分宜为惟中然不过三四而已余见永嘉奉御札百余道内二十余道称元辅张罗峯或大学士张罗峯或张少师罗峯又面呼罗山遂有御札称少师张罗山最后一札称茂恭当时杨石淙桂安丰应亦有之而余未之见今上御书与江陵自万厯元年十一月以后皆不名内圣谕先生启沃朕心平治天下功已在社稷兹当六年考满特于例外加赐银一百两蟒衣斗牛各一袭少示优眷不必辞又谕朕闻先生父母俱存年各古稀康健荣享朕心嘉悦特赐大红蟒衣一袭银钱二十两又玊花坠七件彩衣纱六疋乃奉圣母恩赐咸钦承旨家僮往赍之外银钱二十两是先生的又手谕白燕莲花俱进献圣母甚是嘉悦却独产翰林院中先开于密勿之地上天正假此以见先生为社稷祥瑞花中君子朕赖先生启沃固不敢颠纵何德之有又御笔勅谕元辅张少师朕以幼冲嗣位赖先生匡弼启沃四方治安九边宁静我祖宗列圣亦鉴知先生之功就加显爵不为过乃屡辞恩命惟一诚辅国自古忠臣如先生者罕朕今知先生实心不复强特赐坐蟒衣一袭银钱五十两以示优眷用成先生美德其钦承之故谕以后辞礼益郑重不可枚举江陵殁凡有谕蒲坂吴县亦多不名
　　
　　诏勅不名
　　
　　吴元年上谕诸将谓张氏既灭惟大将军于货宝无所取妇女无所近其深谋逺畧葢谓中原未平民未休息岂可遽恃为安乎尔等当如大将军所存共图大勋康济宇内洪武三年议赏将士诏称大将军等运谋竭忠六师用命遂致强殒弱伏疆宇奠安诸番入贡华夷一綂四年命左右丞相诏称大将军左右解甲于武备之库息马家庭从善乐游功名两全古何过哉皆谓中山王也十八年王没诏一勅三俱称中山武宁王开平忠武王而皆不名至永乐戒谕勋戚大臣皆称我中山武宁王而不及开平矣葢中山以先朝元勋且有椒房之重故也
　　
　　万厯初江陵尤被隆礼凡内阁勅谕部疏御批俱称元辅或张先生而不名其闻丧以后尤委曲敦至勅谕中外凡大事待张先生还朝而行又以辽左报捷谕内阁归功元辅平日加意运筹候疏上卿等一録封此谕着兵部差人星夜马上前去与张先生看隠然文终宣成之不名矣
　　
　　行人赍旨取尚书
　　
　　自弘治以后内阁辅臣体重故取复位者必遣行人以示优异若尚书虽吏部亦不复尔惟嘉靖初取总制三边尚书王琼回京别用自原籍取吏部尚书方献夫别用俱遣行人琼入京补吏部献夫入京进内阁而其时自原籍召大学士桂蕚却不遣行人同官张璁为之请亦不许隆庆中自原籍召大学士髙拱亦不遣行人不知尔时事体云何闻髙颇以是不乐其同事诸公
　　
　　宴赏下僚
　　
　　洪武中特宴劳吴山县主簿随赟于别殿赐白金五百两文绮及帛各百疋升知县以奋义平贼也赟后至按察使有声
　　
　　大臣面呼先生
　　
　　英宗自李文达独见则称先生其称王忠肃多曰老王孝宗自丁巳后召见刘文靖等必称先生马端肃刘忠宣则称老尚书见天顺日録燕对録可证万厯初元上敬礼江陵称先生虽宫中亦称张先生嘉靖末命宫中不得名华亭公称徐阁老皆异数也
　　
　　大臣赐卫士
　　
　　天顺陈汝言弘治马端肃文升俱以兵部尚书为怨家所中诏特给卫骑护之陈五十人马十二人嘉靖给兵百人为大学士杨文忠廷和夏文愍言直宿出入卫从
　　
　　赐禁衣
　　
　　嘉靖庚申上勅南京织闪黄补麒麟仙鹤纱衣各一副赐分宜闪黄色惟上得用之甲子赐华亭教子升天蟒衣一件上手择有珠者万厯甲戌上以江陵辞功赏特赐坐蟒已后赐皆如之而最后武靖侯李伟以太后父沾焉坐蟒者惟司礼大珰掌印久为上所重者得此赐然累代不数人即勋旧所不与也
　　
　　赐衣文武互异
　　
　　嘉靖中内阁严徐李皆赐服麒麟麒麟公侯服也而成国公朱希忠京山侯崔元左都督陆炳等以玄坛供事特赐服仙鹤仙鹤文臣一品服也成化以后文臣赐麟不为异而公侯伯武臣赐鹤则异矣六公出入朝行殆不可复辨
　　
　　五品鹤袍
　　
　　嘉靖中学士严讷李春芳董份以五品撰玄词特赐仙鹤袍既而上悔之下谕谓玄坛供事可用鹤余则不可意葢为三臣也而尚书皆自疑不敢衣鹤亟市锦鸡为饰而三学士之衣鹤自若也
　　
　　赐土官服色
　　
　　正德中赐播州宣慰司杨斌麒麟衣一袭升四川按察使后以宣慰致仕复赐麒麟衣一袭最后赐蟒衣玉带以贡物厚故也赐永顺宣慰使致仕彭世麒大红蟒衣三袭升都指挥使其子宣慰明辅大红飞鱼服三袭给正三品散官诰命以进大木故也嘉靖末复以进大木赐致仕宣慰彭明辅蟒衣进湖广都指挥使致仕子宣慰翼南飞鱼衣一袭进云南右布政使正德赐日本使臣宋素卿大红飞鱼服一袭中人瑾受其黄金故也素卿闽人至嘉靖中始以争贡事论死
　　
　　赐尚师仪仗
　　
　　今公侯前导止藤杖一对鞍笼马杌一对而已考之国初有公侯仪仗户当不止此永乐中赐尚师法王阿里玛牙杖二金瓜二骨朶二幡幢二十四对银香炉盒二拂子二银手炉三对红纱灯笼一对鮀灯二对伞二银交椅一银脚踏一银水罐银盆一诞马四鞍笼二银杌一青圆扇一红圆扇一账房一红纻丝拜褥一玉印诰命织金珠袈裟金银器皿成化中法王扎巴结叅赐仪仗亦如之特许用椶轿前后皆以锦衣校卒供应见者皆以为亲王
　　
　　弇山堂别集卷十一
　　
　　●钦定四库全书
　　
　　弇山堂别集卷十二
　　
　　（明）王世贞 撰
　　
　　○异典述七
　　
　　勋臣超赠
　　
　　勋臣赠爵超踰本阶者实出一时特恩皆记之
　　
　　侯超赠王者西平侯沐英为黔宁王
　　
　　一品超赠国公者中书平章政事俞通海为虢国公都督同知康茂才为蕲国公
　　
　　二品以下超赠国公者亲军都指挥使冯国用为郢国公江浙行省叅政胡大海为越国公枢密佥院赵德胜为梁国公张德胜为蔡国公指挥使丁德兴为济国公三品以下封郡公者枢密院判耿再成为髙阳公元帅俞廷玉为河间公武德卫指挥副使茅成为东海公海宁卫指挥副使严德为天水公枢密佥院丁普郎为济阳公封郡侯者枢密院判花云为东丘侯都指挥使韩成为髙阳侯枢密院判李继先为陇西侯左副指挥刘齐为彭城侯綂军元帅许圭为髙阳侯左副元帅赵国昭为天水侯左副元帅吕文贵为汝南侯左副元帅余■〈日上永下〉为下邳侯统军元帅宋贵为京兆侯右副元帅王胜为太原侯太平兴国翼元帅陈兆先为颍上侯秦淮翼右副元帅李信为陇西侯行枢密院判官张志雄为清河侯水军元帅同知李志髙为陇西侯金斗翼右副元帅徐公辅为东海侯水军右副元帅刘义为彭城侯金斗翼右副元帅陈弼为颍川侯
　　
　　又乡人布衣刘继祖为义惠侯
　　
　　右其时称郡公郡侯者尚因元制不为极品第视本秩则超等矣文臣封爵已见前故不复赘
　　
　　又都督副使孙兴祖为燕山侯靖江王相蔡侨为安逺侯指挥桑世杰为永义侯燕府左傅丘广为昌乐侯都督佥事王简为霍山侯髙显为汝阴侯何德为庐江侯孙世为富春侯陈清为合浦侯陈文为东海侯于显为英山侯广西都指挥使王真为临沂侯指挥副使孙虎为广安伯虎贲卫指挥潘毅为荥阳伯行省叅政戴德为谯郡伯
　　
　　按自二年以后侯爵重矣伯亦次之故兼纪焉然自都督以至同知俱无赠而赠者独都督佥事又不可晓也
　　
　　永乐初以靖难阵亡赠都指挥同知张玉为荣国公都督佥事陈亨为泾国公指挥同知谭渊为崇安侯右护卫百户王真为金乡侯下安南阵亡赠都督佥事髙士文为建平伯世袭又都督佥事张钦为新泰伯孙荣为莱阳伯程寛为保昌伯金玉为惠安伯
　　
　　公孤超赠
　　
　　故事文臣少师少傅少保赠太师太傅太保东宫三太赠三少东宫三少赠东宫三太然亦有不及等者有超等者今记其超等者于左
　　
　　少保夏原吉少保杨溥少保李贤少保彭时太子太保仪铭太子太保王恕弘文馆学士刘基俱赠太师刘虽封伯尚二品也太子太保靳贵吏部左侍郎曹鼐俱太傅尚书胡濙王直髙榖尹旻俱太保尚书金忠学士胡广俱少师尚书苗衷侍郎马京俱少傅太子少保尹直尚书陈洽邝埜王佐侍郎墨麟俱少保侍郎王一宁太子太师侍郎王锺仪智俱太子太保少詹事邹济左赞善徐善述兴府长史张景明俱太子少保右赞善王汝玉太子宾客
　　
　　燕府长史朱复北京行部尚书行太仆少卿孙瑜戸部尚书北平布政司叅议成琎吏部左侍郎
　　
　　按仪忠襄王端毅遂超八等而为三公首曹文襄以三品遂得三公尤为异也胡王髙尹虽尝为师傅等官后皆辞削其殁也实以尚书请
　　
　　累赠官
　　
　　洪武赠平章廖永安楚国公再赠郧国公俞通海豫国公再赠虢国公（避二王封也）赠佥都督濮英金山侯再赠乐浪郡公赠舍人张子明为千戸再赠忠节侯赠枢密院判耿再成髙阳郡公再赠泗国公赠指挥使丁德兴都指挥使再赠济国公永乐赠都指挥张玉荣国公洪熈再赠河间王赠左都督徐増寿武阳侯再赠定国公赠百戸王真金乡侯洪熈再赠宁国公赠太子少师姚广孝荣国公洪熈再赠少师赠文渊阁大学士胡广为礼部尚书洪熈再赠少师赠北平布政司叅议成琎吏部左侍郎洪熈再赠兵部尚书洪熈赠少詹事邹济太子少保成化再赠太子太保景泰赠会昌伯孙忠为侯天顺再赠太傅安国公成化三赠太师景泰赠吏部左侍郎兼翰林院学士曹鼐为少傅吏部尚书文渊阁大学士天顺再赠太傅正德赠右都御史史琳太子少保再赠太子太保赠少师太子太师吏部尚书马文升特进荣禄大夫太傅嘉靖再赠左柱国太师赠江西按察司副使许逵左副都御史再赠礼部尚书万厯少师太子太师吏部尚书杨博赠太傅少师大学士张四维俱再赠特进
　　
　　致仕给禄
　　
　　致仕官给全俸洪武中兵部尚书单安仁唐铎嘉靖中少保礼部尚书席书给半俸者永乐初吏部尚书张紞户部尚书王钝宣德中戸部尚书郭资太仆寺卿赵昱
　　
　　辞官加秩
　　
　　弘治中成国公朱仪辞南京守备魏国公徐俌辞掌南京中军都督府请专奉孝陵祀不允辞加太子太傅嘉靖初魏国公徐鹏举复辞南京守备及府任请专奉孝陵祀不允辞加太子太保
　　
　　致仕加级
　　
　　成化中致仕太子少保大学士商辂进少保南京吏部尚书陈俊戸部尚书翁世资加太子少保弘治中上隆礼大臣尚书致仕有兼官者多加从一品宫臣无兼官者多加从一品散官如白宫保昂徐宫保贯加太子太傅徐尚书琼周尚书经王尚书轼俱加太子太保葢援商公例也正德初闵庄懿珪以宫保加少保刘忠宣大夏张尚书升屠尚书勲阎尚书仲宇何尚书鉴田尚书景贤俱加太子太保嘉靖初彭宫保泽加少保孙尚书交林尚书俊陶尚书琰俱加太子太保吾太仓毛尚书澄加太子太傅巳后恩典絶少惟嘉靖五年少保礼部尚书席公书以目疾乞致仕特加武英殿大学士给全俸赐第京师仍许不时言事大学士从来不为加官而全俸亦百五十年所阙之典也葢以议礼加厚耳然命下三日而卒竟不得沾恩隆庆四年大学士陈公以勤致仕加太子太师吏部尚书荫锡邮护最隆万厯二年工部尚书朱公衡三年左都御史葛公守礼乞休俱以九六年满朱加太子太保葛太子少保十五年南京吏部尚书袁洪愈加太子少保南京大臣加秩自袁始也勋臣如太子太保镇逺侯顾寰辞府事特加少保尤为殊典后南礼部姜宝兵部傅希贽俱加太子少保
　　
　　致仕后加官
　　
　　景泰中致仕右长史杨翥以潜邸恩进礼部左侍郎来朝再进尚书正德中致仕国子祭酒章懋迁南太常卿南礼部侍郎不赴嘉靖初以旧德褒进尚书致仕南京给事中史后以曽言事进光禄少卿以助赈荒再加四品服色嘉靖初致仕戸部尚书韩文以守正褒进柱国太子太保柱国三年满始得之于致仕后加尤为希旷之典提学副使潘府初加太仆少卿再以荐改太常少卿俱致仕后万厯中养病吏部尚书严清礼部尚书陆树声俱加太子少保又嘉靖中闲住右通政吕希周以倭功迁通政使闲住吏部主事史际以倭功迁尚宝卿再迁太仆少卿闲住应天府丞朱隆禧以进药饵迁太常卿礼部左侍郎隆庆初闲住右谕德唐汝楫以宫臣加太常少卿俱仍致仕于乎均一异恩也（际即后之子）
　　
　　致仕任事
　　
　　洪武末兵部尚书唐铎以致仕尚书起叅赞征南夷军务竣事归里铎凡三为兵部一兼詹事一兼宾客一兼太子少保卒后上亲为祭文赐葬恩礼之渥一时莫比
　　
　　今职古衔
　　
　　世庙好用古官名又最重典礼故于贵溪分宜铅山华亭泰和常熟兴化诸公往往传旨称大宗伯太宰又于少保胡公宗宪总督江西福建军务旨云大司马兼院右正题少师大学士费公宏咏春同德録曰内阁掌叅机政辅导首臣费宏尤为新竒用
　　
　　给事御史
　　
　　髙帝时给事中品秩不甚崇而所选皆正途至永乐中不无猥杂其它以国子生荫恩得者所不道姑记之则贵州清逺卫军罗义上建文君请与燕讲和下狱文皇下京师即日破械出之拜戸科给事中明年迁左叅议复以长史司吏杨勉为给事中后迁都给事中又永乐中淮安山阳县民讼师丁珏诬告里中富人妖言惑众坐死者十余人法司荐其忠直特拜刑科给事中
　　
　　御史除授正綂四年以刑部照磨陈嶷司务杨恕李俨陆瓛行人司副刘克产序班王盛正字沈寅孔目刘烈审理副郭钲按察司经歴计珩副断事杨纲盐井提举邵盘县丞安珝赵瑜试御史五年以序班张镛孙睿赵伦断事张文昌知事康荣照磨张礼判官胡信县丞邝杰教授上官民瞻教谕韩杨郑颙训导郑观曹泰成规齐韶王巍陆俦唐震实授御史自后始专以进士行人中书舍人博士推官知县国子监官而杂职不与矣然犹有国子监生天顺后始革
　　
　　郎中坐法改御史
　　
　　正德四年戸部郎中刘绎以公事罚运辽东米千石又赔补浥烂草束举家囚系本身杖比百日不能偿上疏哀恳乞充斋膳徒夫或炒铁煎盐下都察院查释前罪降级外任送吏部尚书张彩言其素有才守改降监察御史清理两浙盐法因祸得福亦一时极异之典也
　　
　　立中宫加恩内阁
　　
　　万厯六年立中宫王氏加恩辅臣少师张居正以守制不支禄故辞少保吕调阳进少傅尚书张四维进太子太保俱荫一子中书舍人至七年居正服阕进太傅加岁禄百石荫一子尚宝司丞辞太傅六年以前中宫立无加恩故事葢异典也
　　
　　皇子生推恩内阁司礼
　　
　　万厯十年皇第一子生恭妃王氏出也下诏赦天下尊上两宫徽号仁圣懿安皇太后为仁圣懿安康静皇太后慈圣昭文皇太后为慈圣昭文明肃皇太后推恩慈圣父武清伯李伟进封武清侯兄弟都指挥李文全指挥李文贵俱升左都督千戸李文松升指挥使俱给应得诰命仁圣父固安伯陈景行岁加禄米一百石荫二子俱锦衣卫百戸前母庄皇后兄李鹤岁加禄米六十石又内阁辅臣张四维加少师吏部尚书中极殿大学士其太子太师如故申时行加少保户部尚书武英殿大学士其太子太保如故各荫一子尚宝司丞余有丁加太子太保文渊阁大学士其尚书如故荫一子中书舍人俱各给应得诰命又司礼监冯保荫弟侄都督佥事张宏荫指挥使孙隆张鲸荫指挥佥事何进李佑张朝荫正千户俱锦衣卫按皇子生例不推恩徽号推恩止皇亲而已此异典也
　　
　　边功加恩内阁
　　
　　正德五年宁夏平加恩内阁少师太子太师吏部尚书华葢殿大学士李东阳加特进左柱国仍荫子尚宝司丞少保太子太保吏部尚书武英殿大学士杨廷和加少傅太子太傅仍荫子中书舍人吏部尚书文渊阁大学士刘忠加少傅太子太傅武英殿大学士还各赏银一百两纻丝四表里太子少保吏部尚书文渊阁大学士梁储改武英殿大学士边功未有及内阁者有之自兹岁始八年以山东河南贼平内阁大学士李东阳杨廷和梁储费宏各荫子锦衣世袭正千戸辞乃诏东阳兼支尚书俸廷和加少师太子太师华葢殿大学士储加少傅太子太傅谨身殿大学士宏加太子太保武英殿大学士已上二条葢内臣欲大有封殖而以是饵阁臣也自是阁臣不与军功者几三十年至嘉靖十九年陜西大捷诏复夏言特进光禄大夫上柱国少师太子太师仍兼进吏部尚书华葢殿大学士翟銮加少保此则夏公以忤旨镌秩急欲光复故也自是不已而议捜河套希大封拜得罪死三十年获叛冦哈达拉等辅臣严嵩升子世蕃工部右侍郎仍荫一子锦衣卫千戸东阁大学士李本进礼部尚书而撰文尚书徐阶加少保荫一子入监公朱希忠加太子太师都督陆炳加太子太保尚书孙承恩加太子少保此则赞玄例也三十三年以拒冦功辅臣严嵩荫子尚宝司丞徐阶李本荫子中书舍人而伯陶仲文増禄百石公朱希忠都督陆炳増禄五十石伯承裕加太子太保亦赞玄例也自是复不与边功者将二十年而为隆庆以辽左功辅臣髙拱加柱国中极殿大学士张居正加少师兼太子太师俱荫一子锦衣卫千戸殷士儋加少保与原辅臣赵贞吉俱荫子中书舍人万厯中数以辽东战功辅臣张居正吕调阳张四维加荫赏从厚最后居正遂自太傅进太师子锦衣卫指挥佥事简修升同知世袭仍岁加禄米百石张四维加兼太子太师荫子锦衣所镇抚世袭申时行加太子太保而极矣十二年云南大捷大学士时行加少师太子太师中极殿大学士余有丁加少傅兼太子太傅建极殿大学士许国加少保兼太子太保武英殿大学士
　　
　　更定旧官
　　
　　国初官制后革者记之以备考而人亦附焉
　　
　　中书令不设左右丞相正一品平章政事从一品左右丞正二品叅政从二品叅议正四品
　　
　　上初下建康立中书省上以中书省右丞相总省事李善长宋思颜为叅议李梦祥郭景祥为左右司郎中侯原善杨原杲陶安阮弘道为员外郎孔克仁陈养吾王恺为都事王畴为照磨栾凤为管勾夏煜韩子鲁为博士善长进叅政徐达为右丞邵荣俞通海为平章政事上即吴王位善长为右相国改左徐达为左相国改右常遇春为平章张昶杨宪为叅政上即大位善长为左丞相达为右丞相遇春为平章军国重事汤和廖永忠李伯升李思齐王溥为平章不治事汪广洋自叅政为右丞谪杨宪为右丞迁左丞谪汪广洋再为右丞相谪胡惟庸由叅政为左丞进右丞相迁左丞相广洋复为右丞相汰平章叅政等官十三年惟庸族广洋赐死罢中书省散其职六部寻置四辅官告太庙以耆儒王本杜佑龚斆为春官杜斆赵民望吴源为夏官敕之曰昔耕莘者为宰社稷永安筑岩者在朝君仁民康二臣继出于殷商致君六百年之大业是贤者虽处同出异其忠君济民之道则一朕今召尔等来朝命为四辅官兼太子宾客位列公侯都督之次必欲德合天人均调四时以臻至治其敬慎之居三日复敕谓人主以一身綂御天下不可无辅臣而辅臣必择乎正士尧舜以得贤而昌辛受以弃贤而亡卿等受斯重任宜体朕懐心常格神行常履道佐理赞化以安生民且卿等昨为庶民今辅朕以掌民命出类拔萃显扬先亲天人交庆于戏盛哉又十日敕本等曰自胡惟庸不法之后特召天下贤才而有司又从泛举尚书范敏独能荐卿等以辅朕朕视卿等皆髙年笃厚故九月告于太庙议立四辅以王本杜佑龚斆为春官杜斆赵民望吴源为夏官惟秋冬官缺以本等摄之迩年自春徂秋天灾迭见维秋之暮天气尚暄尝谕本等沐浴致斋精勤国务以均调四时本等奉命且诚逮立冬朔风酿寒以成冬令呜呼天其兆吉人乎感应之机如响斯答古者三公四辅论道经邦理阴阳顺四时其或有乖戾则曰公辅失职葢人事有不齐则天应之有如此者卿等尚当竭忠诚以勤厥职庶几感格天心御集中又有与本等同游唱和诗多不载明年命刑官议狱送四辅及諌院给事中复核无碍奏行之有疑谳四辅官封驳之寻召左御史中丞安然为四辅官龚斆致仕复起为国子司业寻以星变勅谕王本等本寻坐法磔于市又明年罢不复设置大宗正院改为宗人府置宗人令左右宗人正左右宗人以秦晋燕周齐五王为之俱正一品后存府以驸马都尉领之置皇太子左右率府都督同知康茂才张兴祖兼左右率府使副使顾时孙兴祖同知王府事佥事吴祯耿炳文兼左右副使置諌议大夫以唐铎为之置諌院左右司諌以耆儒刘堉闗贤为之左右正言以耆儒赵肃何显周为之置执法议理司以前元工部尚书濓为之乃李韩公之女弟壻也置审刑司左右审刑正六品左右详议正七品凡大理寺平允法司囚犯皆得详驳之置考功承勅司文三监每监设令一人正六品丞二人从六品监察御史马亮张回等五十六人为之命中书省兵部定给武官诰勅之制其特授升除者大都督府同承勅监官以上旨附籍其初入仕者具年籍父祖已身功迹其已入仕及升除者具所歴功过年籍大都督府咨于中书省送兵部覆奏贴黄考功监叅考同奏附籍部拟散官移文翰林院撰文付司文监校勘奏付中书舍人书写署名用印转付承勅考功二监并还本部以次署名用印赍赴省府台官署名仍付司文监对同署名用印方付各部给授如袭职降用者大都督府勘验具年籍祖父功迹降用者具其罪名奏旨处分承勅监官附籍具咨省送部覆奏贴黄叅考对同拟官撰文署名用印给授如前置平驳诸司命翰林院编检以下春坊司直以下赞读考驳诸司奏启如平允则署其衔曰翰林院兼平驳诸事某官某押置磨勘司令以太子伴读髙晖为之置内正司司正一员正七品司副一员从七品专纠内臣之失仪者寻改曰典礼司又改曰典礼纪察司升正六品寻止称纪察司以李彬言等为之置绳顽司令丞各一员置稽疑司正一员正六品左右丞各一员从六品属官曰司筮无品署东宫通事司令一员从八品丞一员正九品荣铉郑肃为之署东宫文学赵晋为之置城门都尉一员以死事指挥刘广子景为之君子卫居文官子姓舍人卫居武官子姓以指挥使李谦安子忠领之置侍仪引进使正五品阁门使从五品以故诚意伯刘基子仲璟为之置尚宾大使儒学提举提举司校理侍礼郎奉天门待诏俱革
　　
　　易名而职如故或品有上下者枢密院为大都督府又为中左右前后五军都督府使知院从一品为左右都督升正一品副使同知院正二品为都督同知从一品佥院从二品判官从三品今为佥事正二品上初下太平自称太平兴国翼大元帅下建康立天兴建康翼大元帅府廖永安为大元帅常遇春寻为行中书省马步水军都督大元帅寻设江南行枢密院汤和同佥院事徐达廖永安为同知院事改院为大都督府朱文正为大都督品如知院李善长兼府司马宋思颜兼叅军后以李文忠汤和为左都督冯胜邓愈为右都督永乐以后五府职名如故而权悉归兵部矣有副使在佥事之上寻革复置大都督叅议一员正三品户部尚书樊思民为之又置掌判官品同叅议吏部尚书陈铭为之五断事司下各设稽仁稽义稽礼稽智稽信今俱革而其职为经歴都事御史台左右御史大夫从一品中丞正二品侍御史从二品治书侍御史正三品殿中侍御史正五品上为吴王始创台以汤和邓愈为左右大夫刘基章溢为中丞文原吉为治书安然为中丞基实干台事复省治书殿中不置而汪广洋自左大夫入中书陈宁代之安然为右大夫中丞涂节告变而台以中丞为长官安然任之后改为都察院都御史仅七品御史九品寻复升正三品俄以左右都御史代大夫为正二品副都代中丞为正三品佥都代侍御为正四品与六部颉颃矣翰林院初设学士正三品讲读学士正四品直学士正五品待制从五品应奉正七品寻设学士承旨正三品学士从三品承旨则詹同宋濓为之学士则陶安朱升为之直学士陈桱范常为之待制秦裕伯王祎为之应奉赵震殷哲为之后罢承旨直学士待制应奉不设而降学士为正五品讲读学士为从五品建文初改讲读学士为文学博士方孝孺任之叅预机务如内相复置检阅一员从九品
　　
　　洪武末设华葢谨身文华武英诸殿文渊阁东阁大学士俱正五品华葢以刘仲质邵质文华以全思诚鲍恂余铨张长年武英以吴伯宗文渊以朱善宋讷东阁以吴沈为之而无所领惟从容备顾问而已其后罢不设建文中革大学士止设学士而以谨身为正心然亦竟无授官永乐始以胡广杨荣金幼孜为文渊阁大学士领阁务洪熈进杨士竒华葢杨荣兼谨身黄淮金幼孜兼武英独以光禄署丞权谨为文华殿大学士无兼官亦不预阁务谨去后文华至今不设大学士得非以皇太子讲读之所故耶此殊不可晓嘉靖末以华葢殿为中极殿谨身殿为建极殿首以徐阶袁炜充建极殿大学士而中极自隆庆初始补李春芳
　　
　　洪武初设弘文馆学士不言品秩刘基危素雎稼胡铉王大中罗复仁为之寻革至洪熈元年章皇帝复建弘文阁于思善门右以储经史备顾问翰林学士杨溥掌阁印帝手授之侍读王琎五经博士陈继吏科给事中王荣叅其事不久并阁务入文渊阁溥亦办文渊阁事左右春坊大学士与正学士同品洪武中无任之者当亦以为衍耳建文以任董伦永乐立东宫李至刚为左解缙胡广杨士竒因之解缙为右黄淮因之洪熈曽棨为左王英为右景泰商辂为左彭时吕原倪谦因之刘俨为右刘定之因之逾五十年而弘治癸亥会典成以左坊学兼读学迁中允杨廷和上疑而问之内阁具实对乃已廷和竟迁不设赞善大夫正五品宋濓尝为之后止为赞善从六品司直以下亦不常设置将作卿正三品单安仁为之后并入其事工部而名尚存后改为营缮正置司农卿正三品杨思义为之后入户部置京畿都漕运使正四品专治京师军储单安仁薛祥为之置宣徽院使正三品阮崇礼为之后为光禄司卿徐兴祖为之最后为光禄寺从三品置太史院使正三品刘基为之改院为监使为令通判佥事各一员后为司天监定为钦天监正五品有正副等官置回回监正副以下同钦天监后革置医药提举司改太医监正三品少监正四品孙守贞为之后改为太医院使正五品院判正六品置滁阳牧监从三品后为太仆寺置仪礼司正副后为鸿胪寺卿少卿置信宝提举司从五品后为尚宝司正五品置营田使专董垦近畿田大都督府副使康茂才为之至嘉靖中设三都御史清屯寻革置帐前总制亲军都指挥使冯国用国胜为都指挥使朱文忠康茂才为左右副都指挥又置金吾侍卫军都护又置都镇抚司孙养浩为镇抚又置锦衣都尉府正三品葢即今锦衣旗手卫也又置兵马司都指挥使副都指挥等官后改文职降至六品而犹冒故衔
　　
　　初置江南行中书省以后平浙江湖广江西河南山东等处俱设行省其品秩一如内省惟不设丞相有袁国公欧普祥者因伪汉故官而已后改行省为布政使司布政使视平章为从二品左右叅政从三品叅议从四品行枢密院为都司都指挥使正二品同知从二品佥事正三品初下太平兴国翼大元帅李善长为都事潘庭坚为教授汪广洋为令史下建康诸路廖永安徐达常遇春汤和俞通海邓愈邵荣耿炳文为大元帅后改翼为卫置指挥使同知佥事等官事实品禄如故置詹事院詹事则右都督冯胜领同知则平章胡廷瑞廖永忠李伯升领之副詹事则左右丞赵庸王溥领之后并为少詹事置诸王府左右相各一员正二品左右傅各一员从二品以郑九成王克复汪河文原吉朱复为相桂彦良熊鼎为傅而别设长史官为正五品若相属官者寻以耿炳文吴良谢成等为武相傅位居文臣上其后革相傅并入长史见任者皆降秩五品而武相傅事亦入护卫十八年命进士观政六科承勅考功诸监者曰庶吉士取庶常吉士之义也以杨靖沈溍等为之二十八年改六科给事中曰元士以见在人数正得八十一也复改曰源士以政源所自出也
　　
　　建文官制后革
　　
　　建文元年更定官制六部尚书升正一品増左右侍中正二品侍郎如故省戸部十四司为民部度支部金帛部仓庾部刑部十四司为详宪部比议部职门部都官部诸司俱去清吏二字都察院左右都御史去左右二字后改御史府都御史为御史大夫通政司为寺使为卿通政叅议为少卿丞増其属左右补阙拾遗各二员与大理寺卿止称通政大理卿左右寺正为都评事副为副都评事司务为都典簿太常光禄太仆鸿胪尚宝俱止称卿其少卿丞分左右祠祭署之称天坛者曰南郊泗州者曰泗濵宿州者曰新丰増钟山祠祭署及司圃所光禄少卿升从四品太仆増少卿丞各一员及典廏典牧二署骕骦十五羣遂生三羣分隶之詹事府詹事曰詹事卿少詹事曰少卿増宾客二员増设资德院资德一员资善二员其属赞读赞书著作郎各二员掌籍典簿各一员国子监増司业为二员省博士学正学録増助教为十七员翰林院増承旨一员文学博士一员省讲读学士置文翰文史二馆文翰设侍书革中书舍人职归之文史馆修撰以下如故殿阁学士俱去大字谨身殿大学士为正心殿学士六科省左右给事中五城兵马指挥曰兵马副兵马布政使升为正二品止一员去左右字提刑按察司曰肃政按察司升广东盐课司为都转运盐使司革五府断事及稽仁稽义等官亲王府増宾辅二员正三品左右长史上増长史一员正四品増伴讲伴读伴书各一员审理典膳奉祠良医典宝各正去正字郡王宾友二员正四品教授一员记室二员直史一员左右史各一员吏目一员典印典祠典礼三署各一员典馔典药二署各二员引礼舍人二员仪仗司吏目一员凡宾辅三伴宾友教授进对侍坐称名不称臣至永乐初俱改正从洪武之旧
　　
　　更定勋阶尚书曰特进资政上卿侍中曰资政卿二品如之侍郎曰资政亚卿三品如之郎中曰资政中大夫员外郎曰资政大夫给事中曰嘉政中士又遣戸部左侍郎夏原吉给事中徐思勉等二十四人充采访使分巡天下问民疾苦旌亷斥贪得以便宜行事
　　
　　永乐官制
　　
　　永乐初以北平为北京置行部尚书二员侍郎四员所属吏户礼兵刑工六曹郎中员外郎主事品秩如京师而其职则布按二司也末年置六部始革置行后军都督府以代都司后置五府其事归焉
　　
　　弇山堂别集卷十二
　　

　　●钦定四库全书
　　
　　弇山堂别集卷十三
　　
　　（明）王世贞 撰
　　
　　○异典述八
　　
　　召故相勅札
　　
　　我朝超用内阁大臣未有如张永嘉之笃者真所谓家人父子也按嘉靖十五年致仕少师兼太子太师吏部尚书华葢殿大学士张孚敬表启问安仍疏贺册嫔上优诏答之遣锦衣卫副千户刘昂视孚敬于家赐之勅曰卿以内阁元辅朕所倚毗顷因有疾恳乞归休朕察卿有不获已之情乃特俞允送卿还乡兹得卿来疏奏问并贺省览之余具悉忠爱特遣锦衣卫副千户刘昂赍勅往视卿疾如既愈即便来京勿负朕望果未除则当善自保摄用副朕眷思之懐复以手勅付昂曰勅旧辅孚敬卿比以疾乞还允切朕思昨得奏贺朕躬平吉圣母康泰及择原选淑女内曰曹王二氏朕御而各有喜期将近已先册封为端昭二嫔并河南李氏京选王氏补为敬静二嫔又朕于春三月躬行谒陵礼奉慈车率后妃礼成后又于四月之吉命工恭饰新七陵増造等项朕自作幽宫于长陵左之阳翠岭（即十道岭更名）改小山一名平台山以尊皇祖太宗尝御之地前次并往金山拜皇髙祖妣章皇后皇曽叔祖景皇帝二陵奉圣母舟回京今朕命使昂往视卿于家卿如果疾未痊便不烦以见如小可即星夜以行急来见朕副切思情勿自负自弃以致朕懐无已卿其承之
　　
　　致仕守正大臣勅谕
　　
　　世宗初政羣臣论荐大学士刘健谢迁戸部尚书韩文皆以论劾逆瑾守正被害后虽复官而旌典不及于是特遣行人赍勅谨録之以见一时之盛
　　
　　皇帝勅谕特进光禄大夫左柱国少师兼太子太师吏部尚书华葢殿大学士刘健朕惟人臣之事君得志行道树功烈于当时者固难而名遂身退康宁寿考始终一节足以系天下之望尤为不易卿资禀醇正器识恢宏粤自早年究心理学上探河洛之传登名贤科蜚声艺苑劳勤懋着闻望弥隆遂以硕德长才受知于我孝宗皇帝简自圣心擢居政府朝夕献替不诡不随培植人才爱惜善类宣达民隠慎守彛章延访于便殿赐问于平台危言谠论禆益弘多是以致弘治十有八年之间政事清明实惟卿与二三大臣佐理之功至于顾命之际推诚付托至切至专卿感激知遇益切劳瘁故当武宗皇帝改元之初随事纳忠曲为匡救其毅然不可回之气往往形于辞色厘革宿弊斥逐羣小直道难容告老而归髙风大节播在天下中遭权奸横加谗抑旋复昭雪人皆钦仰之不置乃今年近九旬体履康泰全名盛福求之当代实鲜其伦惟昔宋之名贤如司马光文彦博辈皆卿乡哲揆其始终进退之大义抑亦不多让焉朕嗣承大统图新治理顾兹尊贤优老之典诚不可缓惟卿累朝旧德实轸朕懐矧夫公论明扬至再至三亦可见卿之贤于人逺矣兹特遣行人赍勅至家存问仍赐羊酒命有司月馈官廪八石岁给舆隶十名用表异数卿其体朕至意頥养天和茂膺寿祉用表仪于天下非特卿一乡一邑之光而已朕又闻老臣体国义不忘君卿有嘉谟至计尚无所隠以辅朕之不逮期于海内乂安共享太平之福而卿亦有令誉于无穷矣钦哉故谕时正德十六年之五月戊午也
　　
　　皇帝勅谕光禄大夫柱国少傅兼太子太傅礼部尚书武英殿大学士谢迁朕惟人臣立朝得行其志建功立业者固难而退处其乡寿考康宁完名全节足以系天下之望尤为不易卿性资端方器识宏逺粤自早年潜心正学遂以文章大魁天下蜚声翰苑誉望弥重逮孝宗皇帝简注有素爰自宫端擢居内阁朝夕献替不激不随当时政化清美实惟卿二三大臣佐理之功暨闻末命付托谆切益感知遇誓竭诚悃故当武宗皇帝改元之初随事纳忠协心匡弼厘革宿弊斥逐羣小直道难容告老而归髙风大节播在天下乃今年踰七袠体履安康子姓蕃茂全德盛名求之前代亦不多见焉朕嗣承天序图新治理顾兹尊贤优老之典诚不可缓惟卿累朝耆旧实轸朕懐兹遣行人赍勅存问仍赐羊酒命有司月馈官廪八石岁给舆隶十名用表异数卿其体朕至意頥养天和茂膺寿祉行将起卿于家得闻猷告以辅朕之不逮惟国有无穷之休而卿亦有无穷之问矣故谕
　　
　　皇帝勅谕光禄大夫柱国太子太保户部尚书韩文卿以宏逺之才清慎之操扬歴中外多阅岁年晚贰铨衡晋司邦计劳绩茂着为时名臣越在先朝首倡论劾除革羣奸遭谗去官退居田里凛然风槩天下想闻乃能懋修靡懈德望愈隆寿考康宁年踰八袠完名盛福求诸今日葢仅见焉朕初嗣位念卿一时耆硕人望攸归已有旨起用兹特先遣行人赍勅存问并赐羊酒仍令有司月给食米四石岁拨人夫六名以示优眷行将起卿于家来觐阙廷以为班行之光卿其頥养天和益邵乃德康乃身用副朕寤寐老成至意抑书有之曰尔身在外乃心罔不在王室卿有嘉猷嘉谋未展尽于平素者尚无所隠以禆朕之不逮卿其敬念之哉故谕时俱十六年六月之壬子也是时刘公年八十九韩公年八十二谢亦七十三矣韩以尚书得之尤为异数后四年韩卒寿八十六五年刘卒寿九十四七年谢复召明年复归又二年卒寿八十二自是王公鏊杨公一清刘公忠三少傅皆有司援例为请得慰谕存问而名寿俱不能及也
　　
　　致仕辅臣寿考恩典
　　
　　以礼致仕内阁大学士八十尚书九十赐存问起自嘉靖初载实帝王隆礼耆硕至典内阁大学士凡四见而万歴九年为盛嘉靖元年少师大学士刘公健九十河南左布政使闵楷等以闻诏以健累朝旧德礼宜优厚着本处巡抚都御史备彩币羊酒亲诣其家宣谕眷念至意二十一年少保大学士毛公纪八十山东抚按以闻诏以纪辅弼旧臣年登八十德寿并懋其赐以羊酒抚按官及门存问仍月给食米四石岁给人夫六名应役以示优眷二十二年大学士贾咏八十守臣以闻诏以咏耆旧重臣年跻八袠齿德并茂其赐以羊酒命抚按官及门存问仍月给米四石岁给人夫六名应役以示优眷葢毛公以八年定礼削官及夫米后官虽复而夫米不复贾公则致仕时原无给夫米故也万厯十年少师大学士徐公阶八十太傅居正等为请诏以阶辅佐皇祖翼戴先帝忠勤端亮茂着劳勋今年登八十足称荣寿准卿等奏写勅差官存问仍赐白金五十两大红纻丝蟒衣一袭彩段四表里以示优礼耆硕至意赐勅一异也遣使二异也赐金帛三异也赐蟒衣四异也阁臣题请五异也不给夫米者先有故耳
　　
　　赐八十九十大臣勅谕
　　
　　成化七年八月以南京吏部尚书致仕魏骥年九十八特遣行人赐勅存问其辞曰卿以醇笃之资正大之学歴事累朝官登八座归安田里寿届百龄进退从容体履康豫缅惟风采嘉叹不忘兹特遣行人赍勅存问并赐羊酒令有司月给食米三石优赡终身卿宜倍加调摄益隆寿祉伫闻谠论用慰渴思卿其体朕至懐万厯九年五月以少师太子太师吏部尚书建极殿大学士徐阶八十遣行人赐勅谕存问曰朕闻古者公孤在朝则坐而论道更老在学则宪而乞言惟尊贤尚齿之仪实褒德劝功之典睠言耆硕着有勋庸世咸仰为达尊朕岂靳于殊数卿才优王佐学擅儒宗早驰誉于清华歴试功于盘错简知皇祖晋陟台司履忠顺以事一人持亷靖而先百辟当佥壬之既黜更治化以维新惩贪污而仕路肃清奬忠直而真材彚进申明典制多安边裕国之筹黙运枢机有尊主庇民之畧定邦本于危疑之际宣上德于弥留之中翼我先皇嗣基图而抚方夏保予冲子升储贰以奉宗祧方倚重于黄扉遽乞闲于緑野后先多绩朝廷资其典刑终始完名寰?想其风采自天纯佑俾尔寿康届兹八旬敛时五福匪直先民之楷式实惟盛世之祯祥朕祗遹先猷追惟旧德粤稽功载申赐宠章兹特遣行人涂时相赍勅存问仍赐银五十两大红纻丝蟒衣一袭彩币四表里以示朕眷于戏卫武虽在耄勤箴儆不忘于国晋公已解机务安危犹系其身惟我宗工不殊前哲其茂绥蕃祉慎保修龄尚谋黄髪之询用慰苍生之望钦哉
　　
　　考满非常恩赐
　　
　　永乐中尚书凡三年满有赐羊一牵酒十瓶钞千贯者九年满有赐勅奬谕赐宴内殿者其后奬谕赐宴惟内阁大臣一品九年满有之而六年满于羊酒钞锭之外又有加赐白金五十两大红麒麟段衣一袭及酒馔一桌者则自张永嘉始夏贵溪严分宜徐华亭俱有之张江陵九年满于羊酒钞锭外及银两表里俱以为常赐复加赐白金二百两坐蟒蟒衣各一袭彩段八表里升左柱国太傅予三代诰命荫子尚宝司丞锡宴礼部辞太傅而已最后十二年满上为召吏礼部传谕元辅居正受先帝顾命夙夜在公任事任怨虽称十二年考满实在阁办事十五年忠勲与常不同应得恩荫等项着从厚会议来看寻遣司礼监太监张诚赐银三百两蟒衣一袭纻丝四十表里羊十只酒六十瓶钞十万贯酒饭五桌鸡十只鹅五只猪肉一百五十斤汤五品白面一百二十斤香油三百二十斤白糖一百斤黒糖一百四十斤蜜二十五斤烛一百对柴三百扛莲肉二十斤荔枝十斤圆眼十斤胶枣红枣各二十斤栗子三十斤冬笋二十斤麻菇香菌花椒胡椒各五斤寻勅谕元辅卿亲受先帝遗嘱辅朕十年四海升平四夷宾服实頼卿匡弼之功精忠大勲朕言不能述官不能酬兹歴十五年考绩特于常典之外赐银二百两坐蟒蟒衣各一袭岁加禄米二百石薄示褒眷先生其钦承之该吏礼二部疏上加上柱国太傅支伯爵俸荫子尚宝司丞给四代诰命仍赐勅奬谕锡宴礼部疏辞上柱国伯爵俸而已
　　
　　勋臣致仕恩典
　　
　　凡勋戚不任事即食禄奉朝请或以病免朝叅未有致仕者正德中张英公懋乞骸特赐勅奬谕赐金币舆卒二十人免朝给禄视辅臣恩礼有加可谓缨弁之极荣矣初朱成公希忠辞府事奬赐亦如之而加舆卒为三十人仍旧知经筵及监修国史
　　
　　中贵亦无致仕嘉靖中司礼监太监萧敬张佐就闲敬赐岁夫十名佐夫五名月廪俱十石万厯十三年司礼监太监张宏以病乞闲赐月廪二十石岁夫三十名尤重然命下之次日而卒
　　
　　八十恩数
　　
　　嘉靖三十八年正月少师大学士严嵩八十同官徐阶等上闻诏苑直出入得乗肩舆岁支伯爵禄赐白金百两彩币八表里宝钞羊酒锡宴礼部其年六月谕礼部秉一真人恭诚伯陶仲文职掌玄教屡尽忠诚在告年踰八十其降勅遣锦衣卫千户一人往存问赐白金一百两彩币四表里宝钞羊酒以示眷懐按二臣所遘殊为隆渥特以名德不昌终从削夺故不足道也
　　
　　严辞伯爵禄不许听辞旧支正一品尚书二俸按伯爵禄千二百石今定本色八百石每石折银七钱折钞四百石正一品俸千七十石尚书俸七百三十四石则当为千八百四石矣是反夺其俸六百石也岂一二品俱止二分本色以是为厚薄耶或前二俸不住支也
　　
　　丁忧恩典
　　
　　洪武中布政使魏鉴臧哲徐中知府李亨丁忧家居俱念其居官勤慎各赐勅奬谕鉴哲赐米六十石钞二十五锭中亨米五十石钞二十锭仍令其恪恭以孝服满来朝分理庶务为生民福永乐末户部尚书夏原吉自系所赦复职以母丧乞归守制仁庙慰谕之谓卿有丧服我无丧服乎遂留赞辅赐米十石钞一万锭胡椒一百斤遣家属护丧归兵部给驿舟有司治葬又杨庶子荣丁父忧奔丧赐钞千贯葬毕复任丁母忧以边事留明年始奔丧复赐钞千贯奉御宋成护行葬毕复任成化二年李少保贤丁父忧赐赙如例奔丧赐素食品备途中用太监林兴辅行十六年刘阁学吉丁父忧赐四表里银五十两米十石锭十块羊四羫酒十瓶差少监送至其家正德十年杨少师廷和奔丧行人吕律护送赐勅书给驿礼部郎中祝銮谕祭工部郎中王孝忠治丧既抵家遣司礼监少监秦用催取万厯五年张少师居正闻父丧上及两宫赐白金共一千五百两钞三万贯彩币三十表里白米六十石麻布百五十疋香油柴炭称是留辅政辞不许遣司礼监太监同子编修嗣修代治丧礼部主事曹诰等官司祭葬请辞常禄许之仍日给酒饭月给白米十石香油二百斤烛二百枝茶三十斤盐一百斤柴炭称是大婚后许奔丧上及慈圣各赐白金五百两彩币八表里仁圣白金三百两彩币六表里濒行赐白金八宝六十两尚宝少卿郑钦锦衣指挥史继书护送往回驰驿抚按官以起程日期星夜驰奏既葬复命锦衣指挥翟汝义敦召之限十日抵其地朝辞赐白金彩币酒馔以重其行服除赐白玉带一条大红坐蟒蟒衣各一袭金执壶一把金台盏一副慈庆赐白金五十两纻丝四表里慈宁赐膳九品金执壶一把金台盏一副金镶牙筯一双白金五十两彩段四表里荤素食八盒甜食四盒酒十瓶仍设宴管待
　　
　　十一年张少师四维闻父丧守制赐斋米八十一包布十五筒钞三千五百贯银三百两彩币六表里两宫赐银二百两彩币四表里陛辞赐白金一百两彩币六表里行人护行按蒲州赐比江陵仅三之一视他辅臣则倍蓰矣嘉靖末吕少傅本丁母忧无所赐
　　
　　大臣殁后仪典
　　
　　洪武二年六月故征北左副将军中书平章军国重事鄂国公常遇春卒于军讣闻上命礼部议举哀丧至龙江上亲出祭之勅葬钟山之阴给明器九十事纳之墓赠开平王谥忠武仍王其三代后中山武宁王卒礼如遇春葢以二王为开国诸功臣冠故也自后内阁首辅卒于任者如赠太师杨士竒杨溥李贤彭时赠太保费宏太傅李时恩礼最号隆重然祭不过九坛斋粮麻布五十石疋而已万厯十年六月故太师吏部尚书中极殿大学士张居正卒于位上赐斋坛麻布五十筒筒十疋米二百石香烛油薪称是又与仁圣慈圣两宫潞王共赙白金二千三百两两宫复赐斋粮米麻布二百疋香烛油薪有差祭九坛外加七坛大约视亲王及国公之加师傅者赠上柱国谥文忠遣官会布政司营葬仍命京堂四品官锦衣堂上官各一员护丧其子疏辞谢上批答朕念先生承先帝顾命鞠躬尽瘁殁而后已忠劳可悯他还有髙年之母在京着差司礼监太监陈政护送还乡驰驿前去然未几夺其官并追一切恩典
　　
　　居守赐勅
　　
　　国朝六飞在狩必有居守如文皇幸北京皇太子监国尚书蹇义金忠谕德杨士竒辅又北征皇太孙居守尚书夏原吉辅宣德征汉庶人郑王襄王居守广平侯袁容武安侯郑亨都督山云张升尚书黄淮黄福李友直辅正綂己巳上北征郕王居守驸马都尉尚书王直胡濙内阁学士陈循髙榖辅此皆重在居守诸臣无专勅正德上南征宁庶人是时无监国者内则司礼监太监萧敬等大学士杨廷和毛纪外则五府会昌侯孙铭等六部尚书陆完等厂卫太监张鋭等团营太监谷大用兵部尚书王琼等皆有勅是时权在中人故敕中人重而内阁轻嘉靖上幸承天皇太子监国宣城伯卫錞遂安伯陈鏸留守大学士顾鼎臣尚书张瓒同留守是时上注意内阁故顾有特勅为重而诸大臣轻今按正德内阁勅可考者皇帝勅谕大学士杨廷和等朕今亲统六师奉行天讨剿除反逆以安宗社尚念根本重大居守无人一应合行事务恐致废弛特命尔等照依内阁旧规同寅协恭勤慎供事每日司礼监发下在京在外各衙门题奏本俱要一一用心看详拟旨封进奏请施行其奏有军机紧急重大事情合用军马钱粮器械闗防符验之类尤要详加审处拟旨封进听司礼监一面奏闻定夺一面发各衙门依拟议处毋致迟滞误事尔等受兹重托尤须尽心竭力维持公道不许徇私执拗如违责有所归尔等其钦承之皇帝勅谕少保太子太傅礼部尚书武英殿大学士顾鼎臣朕兹巡幸承天府恭视显陵车驾往回动歴数月昨已册立东宫命之监国特留卿赞辅协同文武重臣居守内自禁掖外而都城逺及边邮并大小百司庶务悉以付卿卿宜遵承朕命应启请者拟请令旨施行应闻奏者驰奏行在定夺其有密切紧重事情宜用钦赐印记来闻卿讲幄重臣久懐经济朕兹重寄宜钦承之
　　
　　在京尚书都御史特勅
　　
　　故事臣僚奉特旨者有勅若部院大臣拜命履任而已独宣德中于兵部尚书许廓有勅谓前尚书张本能体朕心上汲汲于国事下惓惓于兵民专意毕虑夙夜不懈刬弊举废各有条理其卒也朕念之不忘眷求贤能以继其任尔廓久任于朝谙练政务特升兵部尚书膺兹重寄惟秉忠沥诚勤以莅事亷以率下审察必明谋虑必固如政有不通弊有当革利有当建者毋惮面陈朕将择而行之毋怠毋忽又勅都察院右都御史顾佐谓尔佐刚直亷正简在朕心今特畀兹任其竭诚尽力必公必明恪恭夙夜毋惮勤劳弹劾愆谬毋避权要毋枉良善毋纵奸宄其各道见任御史宜审择之凡亷谨公正老成惇厚者俱留在职其不达政体不谙文移贪淫无耻及犯赃罪者悉送吏部降黜公差给假丁忧者亦如之务尽至公之道所阙御史即行吏部慎选自今不许滥授尔其钦哉正德勅左都御史刘宇等令其持亷秉公正已率属各道御史务令奉职守法清白自律夙夜匪懈一应政务悉依诸司职掌及宪纲施行言事必存大体治事必循旧章凡有章奏必先呈禀尔等指实奏闻黜幽陟明旧典具在仍行南京都察院一体施行嘉靖敕兵部左侍郎兼学士署掌都察院张璁谓御史论事不知大体责人不究虚实望风捕影往往失真一倡众和期于必胜巡按在外又不能正已律下惟知以声势加人激扬官属则以喜怒为取舍鞫问刑狱则任已情为出入如山西马録惑于朋言欲陷一家无罪之人于死地勘官转相附会酿成大狱一省如此他处可知尔张璁宜宣扬朕意昭示各官痛自惩创勉图修省事君以不欺为主律下以正已为先论事必明大体而抑细故论人必伸君子而抑小人鞫狱惟平惟允勿惮五过之疵当官惟慎惟勤勿忘三事之训勿矫抗以要名勿偏私以玩法庶几不愧风纪之任不忝耳目之官仍行南京都察院一体施行后列欵凡五条
　　
　　洪熈特旌大臣三勅
　　
　　勅太子少傅兼谨身殿大学士杨荣兹为朔漠梗化久犯边疆我皇考太宗文皇帝为宗社子孙天下臣民长久之计不得已躬擐甲胄亲率六师往行天讨岂期朔冦畏威逺遁班师之际不幸皇考上宾六军在外朕又逺违膝下及斯崩殂儿孙亦莫能知惟卿尽忠为国报先皇帝恩德独为果断致有今日家国宁谧宗社奠安今辰奏告忽思至此实感不已卿当重赉曩者哀悼仓皇之际报卿甚微今追前勋加赐白金五十两彩币表里各十宝钞二万贯白米二十石特升卿为工部尚书前官如故三俸俱支全支尚书本色卿当领受以慰朕懐又勅少师兼吏部尚书蹇义曩朕监国之时卿以先朝旧臣擢兼詹事日侍左右时肇建两京政务方殷随事筹划适中惟艰卿以善翊君以义徇国劳心焦思不遑身家载歴艰虞未尝有咨嗟之意及朕嗣承大统赞襄治理用济斯民喻朕于道不懈益恭二十余年夷险一节朕笃不忘兹以已意创制蹇忠贞印一枚赐卿用藏于家传之后世俾尔子孙知前人显荣于国者良不易致宜加保守朕之子孙亦知卿弼子于艰体朕爱卿之心以保尔子孙庶几上下相安与国咸休书曰惟后非贤不又惟贤非后不食自古君臣相遇难矣往绩惟茂永终是图钦哉又勅少傅兵部尚书兼华葢殿大学士杨士竒往者国家肇建两京政务方殷朕膺监国之命卿以翰林亲臣兼职春坊留侍左右赞助庶务敷答章奏筹划之际适中惟艰朕恒以为虑尚赖卿一二臣僚合心同德徇国忘身屡歴艰虞曽不易志及朕嗣位以来嘉谋嘉猷入告于内期予于治以忧黎元正固无二简在朕心兹以已意创制杨贞一印一枚赐卿用藏于家传之后世庶卿子孙由是知卿克致显荣不易惟艰思保守之惟朕子孙亦由是知卿弼朕之功以保全尔子孙与国咸休与世无斁诗曰无言不酬无德不报又曰靡不有初鲜克有终尚克交修以成明良之誉钦哉按此皆洪熈元年所赐者前一勅报榆木功后二勅报监国功其精切恳至当非后世可拟故特志之
　　
　　太后还宫赐勅
　　
　　今上将大婚慈圣太后还慈宁宫特以上付托少师张居正仍赐坐蟒蟒衣各一袭彩段八表里白金二百两其勅辞云皇帝大婚礼在迩我当还本宫不得如前时常常守着看管恐皇帝不似前向学勤政有累圣德为此深虑先生亲受先帝付托有师保之责比别不同今特申谕交与先生务要朝夕纳诲以辅其德用终先帝付托重义庶社稷苍生永有赖焉先生其敬承之故谕外赐坐蟒蟒衣各一袭彩段八表里银二百两示惓惓恳切至意
　　
　　赐勅奬言事
　　
　　髙庙以右司諌石时中左判録夏守中言事各赐钞十锭巡按陜西御史凌汉言事赐其子钞二百锭绮衣一袭
　　
　　文庙以镇守湖广总兵官镇逺侯顾成言事赐钞五千贯文绮帛八疋彩绢八疋再以言事赐钞一万贯银二百两绮绢如前又以军人张贞言事赐钞千贯帛衣一袭
　　
　　仁庙以大学士杨士竒言事赐白米十石彩币二表里钞二千贯又以学士杨溥言事赐彩币一双钞千贯二公及镇逺皆有勅奬谕
　　
　　若洪武中超擢典史冯坚卫经歴黄福边彛又擢祁门知县何敏中为徽州知府则皆以小臣言事者也嘉靖中刑科都给事中髙时劾翊国公勋加俸一级御史邹应龙劾少师嵩升通政司右叅议右中允赵贞吉以论兵升右谕德
　　
　　手勅问大臣疾
　　
　　洪武十八年太傅魏国公徐达疮愈帝赐勅曰方今九夷八蛮大者畏力小者懐德非将军忠诚耿耿以劳为逸何由臻兹将军功昭上下泽及兵农而于人欲之私秋毫无犯此其明智者乎迩者将军有疮疾朕初闻之于心恐焉今喜疾愈特遣将军子持勅致意将军少安毋劳正统七年少师兵部尚书华葢殿大学士杨士竒有疾又以子稷犯法在告帝赐勅曰卿歴事祖宗以及朕躬启沃弼赞劳勋实多比卿以疾违朕者数月朕心拳拳惟卿子乖家训干国纪朕不敢私卿其以理自处勉进药食早图康复以副注望景泰六年少保太子太傅兵部尚书于谦有疾帝赐勅曰昨闻卿偶膺重疾朕心惕然念卿夙膺重托旦夕不可或无已令近臣携医往视兹复赐卿白金五十两为汤药费并赐羊酒白米卿其勉扶疾体副朕惓惓之意嘉靖十三年少师太子太师吏部尚书华葢殿大学士张孚敬有疾上手扎谕昨少保时特为卿陈病苦之情朕惟近古之君有剪须疗其臣之疾者今朕每自取数味合以饮或时亦效兹手拣数味清心宁神驱火保肺之药为一服卿亦如常煎而服之服时用蜜一大茶匙倘得病减庶慰朕念虽非剪须者之切亦见朕意服后一二日可告朕何如四十四年少师太子太师吏部尚书建极殿大学士徐阶有疾上遣御医徐伟视疾中涓赐猪羊甜酱瓜茄酒米如例已复出尚方珍剂二瓿命司礼贵臣王本赍手扎谕公痰火一疾惟须自慎既不可用寒剂又不宜太降火又有谓痰随气降此非治法也但仍以凉平性品用之便消顺耳又青州白丸子真者亦效非其本地合者无益至于牵扯背肩痛当以祛风顺气之剂间服之亦少资云万厯十年谕太师张太岳朕自冲龄登极赖先生启沃佐理心无所不尽迄今十载四海升平朕垂拱受成先生真足以光先帝顾命朕方切永赖先生屡次辞忍离朕耶朕知先生竭力国事致此劳瘁然不妨在京调理阁务且总大纲着次辅协理先生专养精神省思虑自然康复慰朕朝夕惓惓至意按大臣有疾赐米及羊猪酱瓜茄遣医诊视此恒典也徐杨于三公获勅谕已为优礼而永嘉华亭独拜手和之药辞旨睠睠踰于骨肉江陵至以三公署别号称先生真殊典哉特非上意耳
　　
　　行人勅免真人朝
　　
　　嘉靖十七年皇帝勅谕正一嗣教大真人张彦頨朕惟我皇祖之制天下大小衙门官员凡三岁一朝觐卿亦在与焉重其教也今年又当其期朕念卿晩年方得一子矧在襁褓或难逺离特遣行人黄如桂往谕今次特暂免卿一来俾卿得专守视见朕保重尔嗣之意卿其钦承之哉故谕按免朝传奉一旨足矣今至厪勅谕遣行人称卿而恤其子幼即勲戚宰辅所不能及也亦异矣
　　
　　勅奬郡邑下僚
　　
　　洪武中劳縁事丹徒知县胡孟通县丞郭伯髙广德州知州杨翰金坛县丞李思进俱留复任为耆老奏保也劳建阳知县郭伯大县丞陆镒伯大升泉州府同知镒福州通判劳盱眙知县方素易升金华府知府以政绩也劳常熟知县成■〈艹曳〉竒以执府悍吏也劳崇德知县毕辉县丞齐抟以治奸顽也劳苏州府知府王观以捶死奸吏也劳平阳知县张础以具奏金乡卫官也已上俱遣行人劳嘉兴主簿王复春仍升常州府同知已上遣吏科庶吉士杨靖皆有勅谕上尊之赐础加钞三十锭素易有钞锭币帛劳景东府知府俄陶以不从乱也有勅谕仍赐白金五百两文绮二十疋永乐中赐勅奬汶上知县史诚上赐织金纱衣一袭钞千贯仍升济宁知州掌县事以县事治也昌乐县丞于子仁以縁事奏保赐金币升知县后复以縁事奏保赐金币升知府尤为异常
　　
　　赐勅褒致仕官
　　
　　髙皇帝勅谕秦府致仕左长史文原吉谓其昔在秦府终其任而国赖以安民乐田里一旦致政而归国凶而民扰所以然者由羣小佥邪导其为非于是忠良奸宄昭然可见使朕念卿夙夜不忘特遣中使赍白金二锭楮币百锭文绮帛三十疋赐卿以养髙年至可领之原吉初以治书侍御史执政迁秦左相秩正二品后罢相以左长史行相事秩五品而致仕后恩礼同宰辅大臣固不以品秩髙下为轩轾也
　　
　　赐夫人勅
　　
　　洪武二十一年赐信国公汤和夫人胡氏黄金二百两白金一千两钞五百锭彩段三十表里仍赐勅曰妇之道专内政而无妒勤劳启家夫妇同心若此古有之今之人少见惟朕臣汤和与尔夫人同朕乡里当天下大乱之时人各挈家避难皈依豪雄所在如之独尔信国立勋业于大廷今也功成名遂携长幼而归故乡呜呼昔尔夫妇墨髪而来今归故乡皆苍颜皓首夫人淑德命妇如之鲜矣特赐助和之功启家之劳如数夫人领之永乐八年遣行人余炅勅凉州都督吴允诚妻曰比邉人以兵胁尔夫妻为叛尔夫及子从朕征讨而尔能守节励志与子管者谋执叛者戮之以妇人而秉丈夫之节忠以报国智以脱患朕甚嘉焉今赐尔彩币十表里米百石钞四千贯羊百羫用示褒嘉
　　
　　弇山堂别集卷十三
　　
　　●钦定四库全书
　　
　　弇山堂别集卷十四
　　
　　（明）王世贞 撰
　　
　　○异典述九
　　
　　天子赐名
　　
　　髙帝时靖江王铁柱赐名炜再赐名守谦邓卫公友德赐名愈李曹公保儿赐名文忠杨左丞晔赐名宪陈御史大夫亮赐名宁江阴吴侯初为指挥名国兴赐名良魏国公徐允恭既嗣爵赐名辉祖及诸弟増寿添福膺绪皆赐名又赐署令汪名文蹇忠定初名瑢帝亲书义字赐之齐尚书初名德赐名泰铁尚书铉以都督断事奏对称旨上为字之曰鼎有胡文穆初名广建文君易之曰靖后文皇命仍故名永乐时杨文敏子荣入阁上为改之曰荣故魏国公徐辉祖子释迦保袭爵特赐名钦李状元初名马开榜日上亲书其字于旁遂名骐河南护卫军俺丁三发周王反谋升锦衣指挥佥事赐姓名赵诚洪熈元年赐魏国公徐长孙名显宗夏太常昶既第入中秘宣庙一日视其名曰日可从旁乎改置上曰■〈日上永下〉王毅愍初名强改赐曰文沐黔公初名俨改赐曰斌成化中有边患上改布政使胡德胜名曰德盛会昌侯孙镇以名犯英庙讳上为改曰铭世宗朝少傅张文忠璁以嫌名请上为改曰孚敬仍赐字曰茂恭恭诚伯陶仲文上为字曰载道赐号曰林隠又曰凌虚子
　　
　　赐国姓
　　
　　太祖有义子数人如李曹国文忠沐西平英都督何文辉徐司马及元帅文刚文逊等皆赐朱姓正德五年义子武德（一姓裴）七年都督钱宁钱安许国赐朱姓又赐都督朱福朱刚都指挥朱谦朱春朱翥朱増朱斌朱政朱海朱岳朱升朱晟朱彪朱镛朱钫指挥朱钦等千百户镇抚旗舍朱钦等百二十人姓十二年赐舍人朱山朱凖朱容朱淮朱渭朱义朱大爵朱印朱珂姓俱锦衣卫食粮寻诏都督江彬许泰刘晖张洪神周李琮指挥焦睿俱赐朱姓又改指挥杨瑄曰璋焦椿曰棕桂曰松张天佑曰海廷鸾曰璧马定曰靖俱赐朱姓
　　
　　赐降将姓名
　　
　　赐降将姓名忠勤伯绰罗曰李贤同安侯浩里浩沁曰和珍顺义伯阿尔噶实哩曰罗秉忠恭顺伯巴图特穆尔曰呉允诚忠勇王额森托噶曰金忠安顺侯托和齐曰薛贵永顺伯托欢曰薛斌清平侯玛噜曰呉成忠勇伯巴尔台曰蒋信子伊尔必斯曰蒋善恭顺侯伊勒都特穆尔曰吴克忠都督都指挥指挥等官黙色特穆尔曰王麒旺扎勒特穆尔曰吴良娄多尔辉曰柴秉诚布敦罕曰吴守义绰伦台曰夏贵北斗曰戚斌观音保曰李观巴珠曰杨効诚多尔济曰马惟良特珠曰柴克恭玛勒苏尔呼曰柴志诚托克托博啰曰脱顺又托克托博啰曰和爱阿尔拉卜台曰杨汝诚拜特穆尔曰柴志敬孟克曰安汝敬托克托曰杨必敬济兰曰吴克诚多罗干曰吴存敬科尔罗额琳沁曰罗秉忠和实固曰韩以谦博德纳曰白忠阿徳鼐曰王义阿尔特穆尔曰穆义丹珠卜垒曰丁顺季伯嘉努曰季安祖凖布哈曰柴永谦额哩叶博啰曰髙礼纳哈齐曰莫清巴图曰赵忠美博顺特穆尔曰宋一诚哈喇勒敦曰张隆善延扎布哈曰王懋忠萨喇图曰刘允信实嘉努曰李显忠赞布曰张志义阿喇实曰李从善哈尼曰郭以诚库珠特穆尔曰柴永正达策曰安汝坚博廸曰平以正宻纳舍嘉曰安思谦鼐满岱曰王存礼阿图哩曰白瑜齐齐克曰陈守忠必哷黙赫哷黙曰马克顺布延达赉曰于忠诺海曰海荣五十六曰陆忠楚楚曰田义和逊曰王彪海罕曰陈玄伯嘉鲁曰白毅日鄂特实曰姚智徳都曰郭美伊实纳克曰芮刚策珠尔曰朱采托和齐曰朱静斡齐尔曰朱满呼图克曰朱恩博德勒罕曰朱窥又编修和尔齐曰霍丘
　　
　　赐免死诏
　　
　　文臣非封侯伯给劵而有身免二死或一死诏者太宗于光禄卿张泌仁宗于光禄少卿李灏此可据者也灏免三死内臣如金英范弘辈俱有之据小说云蹇夏二杨皆有赐不可考矣
　　
　　亲撰祭文
　　
　　髙皇帝谕祭羣臣文多出御笔或有所感触即为之然不以示恩礼也若继体之世有之则旷特矣嘉靖中上为少保礼部席尚书书太子太保兵部李尚书承勋亲御翰墨作祭文皆极谆恳示不及入相及拜太宰意
　　
　　赐羣臣诗
　　
　　髙帝圣质天纵其赐羣臣诗文不以贵近触意即发多不可纪若承平之世人主所赐内阁元老及禁林侍臣亦多若尤异而可纪者宣宗赐少傅工部尚书兼谨身殿大学士杨荣诗武夷巍峩青挿天丹山碧水相连延扶舆旁礴之所产徃昔奋起多名贤汉清白吏有逺孙只合继续扬华芬夙承清徳席门绪明经策第多词垣皇祖承天御天下竭职论思靡余暇懐忠秉诚履坚贞临事果逹智识明禁中颇牧才卓荦风云骥足千里轻顾予菲德忝嗣位旰食宵衣急图治普天之下率土之濵安危休戚翳余一人大厦之兴藉梁栋为邦必资辅弼重卿事太宗兼仁考歴年固多身未老方兹倚重傅与保士有大抱负尧舜其君民朂哉弼违补阙辅吾仁齐芳昔贤辉千春世宗赐少师太子太师吏部尚书谨身殿大学士费宏古昔圣王抚方夏必资贤哲为股肱君臣上下俱一德庶政惟和洪业成顾余眇末德寡昧钦承眷命厯数膺宵旰兢兢勉图治日御经幄延儒英每从古训寻治理歌咏研磨陶性情诗成朕意或未惬中侍传宣出紫清补衮卿作仲山甫为朕藻润皆精明睠兹忠良一以赖舜皋彷佛康哉赓朕所望者独卿重庙堂论道迓熈平虞廷盛治须百揆商谘伊傅周两卿朕缵大服履昌运天休滋至卿其承帝赉良弼匡吾政协恭左右待钧衡大旱须卿作霖雨淫潦亦赖旋开晴沃心辅德期匪懈未让前贤专令名右皆七言歌行又赐少师太子太傅吏部尚书武英殿大学士杨一清迩年西陲扰起卿督边方三辞乃承命开心副予望才兼文与武内外资安攘寛朕西顾忧遂使吾民康公勤既昭著夙名满华羌勅使往宣召复来坐岩廊黄扉典政本摅诚以匡襄余奉祖宗绪志欲宣重光深恐德弗类倚毘赖卿良展其平生志佐朕张皇纲股肱职补衮伊周并昭彰助成嘉靖治青史常流芳又赐太子太保吏部尚书武英殿大学士石珤黄阁古政府辅导须才良朕自即阼始求贤日皇皇卿以廷荐入性资特刚方在木类松栢在玉如珪璋可否每献替忠实无他肠圣学朕所勉焕乎慕尧章几暇有著作忠懐庶宣扬赖卿善补衮绘绣衣与裳竭诚乃赓载彩凤鸣髙冈化成在人文熈皥期虞唐地天既交泰民物咸平康述此酬卿劳盛事传无疆赐太子太保礼部尚书武英殿大学士贾咏殿廷暑气薄薫风洒然生万几有清暇书史陶吾情日与圣贤伍外诱难相婴对时或感物兴到句还成豁然融心性岂止谐音声资卿为藻润朕志益开明卿本中州俊简在登台衡君臣际良难所贵德业并诗章本余事治理须持平朕固谅卿志夙夜懐忠贞喜起协舜乐交修和商羮卷阿有遗响终听凤凰鸣又永乐五年授交址明经甘润祖等十一人为谅江等府同知赐勅慰勉仍赋诗一章各送之宣德五年命行在工部左侍郎许廓巡抚河南仍赐之诗曰河南百州县七郡所分治前岁农事缺始旱涝复继衣食既无资民生曷由遂顾予位民上日夕懐忧愧尔有敦厚资其往勤抚字徙者必绥辑饥者必赈济咨询必周歴毋惮躬劳勚虚文徒琐碎所至见实惠勉旃罄乃诚庶用副予意又命阳武侯薛禄等率师筑赤城等处赐之诗有出车命南仲城齐维山甫句禄不晓南仲山甫以问少傅杨士竒具言之且曰上以古之贤将待尔也禄乃拊心感泣又肃庙以礼部尚书席书病目赐诗问之期以弼亮以刑部尚书赵鉴致仕赐诗送之嘉其止足皆龙笺御墨天书焕烂真传家之至宝耀世之盛事也又宣宗赐太医院使徐叔拱省墓云间秀毓人中英襟懐磊落氷壶清羣书博览析理明青囊金匮尤研精济人利物心秉诚江南江北驰芳声峩冠博带属老成轺车应召来我京医人医国咸见称回生起死知通灵抡材特授官品荣苍颜皓首延遐龄锡尔凤诰彰尔能追封仍显尔所生朅来孝思摅衷情恳告祭奠归先茔朔风猎猎征帆轻长江万里烟波平故乡昼锦光荧荧壶觞亲旧欢相迎私恩公义当并行北辕宜早登回程两全忠孝惟在卿汗简千载留清名又赐还乡太医老卿八十余胸蟠千古岐黄书鬓含白雪面红玉长纡锦绶鸣璚琚光华近侍今三朝致恭和保功业髙五花鸾诰宠先世南望飞云心孔劳归荣遂尔追逺情吴淞江水清泠泠春风花开景明丽待尔重来朝阙廷
　　
　　右叔拱以供奉庶僚得此其奬予期注之隆有公卿大臣所不敢望者叔拱归乡时天子赐二宫人二小珰使扶侍朝夕后从葬于墓所尤为异典余与叔拱之后益孙善出家乗见示后考之宣庙御集邑志皆合因録于此
　　
　　胜国臣特旌
　　
　　自古忠臣殉国亦有幸见旌于新朝者如尧君素刘仁赡之类要亦创业之王欲以风厉后代偶一为之而已然未有我明之于御史大夫福寿者髙帝下建业福寿以城破战殁非若君素仁赡之百折不挠也髙帝畧其吠尧锡以崇祠着之祀典与开国元勋并列其平章政事与卫国公之位号忠肃之谥一仍元旧不少贬损有子陈龚福仕为中书宣使迁海州同知坐法当戍边上曰是福寿子忠臣之后耶宥之擢为太仆少卿赐钞百锭后二年擢两浙都转运盐使复坐为宣使时与胡丞相党事既坐减戍云南矣上复曰此故元忠臣子改命于西平侯沐英处听用仍勅侯善遇之噫可谓幸矣彼强通额森特穆尔陈友定者独非忠臣也耶上自取江东以至即位每遣使赍币问候元大将库库特穆尔即王巴拜辄被留后虽定天下而巴拜遁沙漠数犯边上犹册其妹为秦王妃册文称太傅中书右丞相河南王巴拜之妹洪武八年巴拜卒始册卫国公邓愈女为次妃
　　
　　赏功异典
　　
　　国朝大功无过于取元都定中原而立功之臣无过魏公达鄂公遇春然前赏止白金五百两文币十表里后赏止文币一百表里而已岂其时库藏尚未充足耶独二十一年捕鱼儿海之捷大将军永昌侯玉赏银二千两文绮五十疋钞一千锭左叅将定逺侯王弼白金一千两钞八百锭文绮四十疋左右副将军延安侯唐胜宗武定侯郭英白金各一千两钞四百锭文绮三十疋右叅将都督孙恪白金五百两钞三百锭文绮十五疋乃至部卒以获宝功百户池裕赏黄金一百两白金三百两彩段六表里总旗施文等各赏黄金一百两彩段二表里各进官四级二十二年平九溪诸峒擒贼首夏得忠功靖宁侯叶升赐黄金二百两白金三千两钞一千锭文绮三十疋普定侯陈桓东川侯胡海等次之九溪之功又下于捕鱼儿海矣而赏若此所不可晓也
　　
　　初平安南英国公张辅赐冠服白金四百两钞一千锭彩币四十表里黔国公沐晟冠服白金钞同币杀其二丰城侯李彬等有差再下安南功张辅沐晟各赐白金五百两钞二万锭彩币五十表里正德五年太监张永以平安化发刘瑾功赏白金五百两彩币三十表里此继世以后赏功之极盛者也
　　
　　国朝黄金不以赏功而自叶升池裕外正统中三殿工完赏太监阮安曽保各金五十两银一百两彩段八表里钞一万贯景泰中以叅将杨俊获喜宁功并总兵官朱谦各赏金三十两银六十两加赏俊金二十两银三十两彩币三表里又以立东宫赏大学士陈循髙榖江渊萧镃商辂各黄金五十两赐黄金凡五见
　　
　　勋臣归乡赏赐
　　
　　洪武二十一年信国公汤和还乡赐黄金三百两白金二千两钞三千锭彩段四十表里又赐其夫人胡氏黄金二百两白金一千两钞五百锭彩段三十表里二十三年魏国公徐辉祖开国公常升曹国公李景隆宋国公冯胜申国公邓镇颍国公傅友德还乡各赐黄金三百两白金二千两钞三千锭文绮三十疋绫十疋明年凉国公蓝玉赐如之加钞五百锭江夏长兴永平南雄崇山懐逺凤翔定逺安庆武定巩昌鹤庆东川靖宁宣宁普定景川诸侯俱黄金二百两白金二千两钞千锭文绮三十疋西平侯沐英来朝赐黄金二百两白金五千两钞五千锭文绮一百疋按钞一锭为五贯贯直白金一两五千锭则为白金二万五千两
　　
　　赏告密功
　　
　　洪武太原卫军林旺韩五儿以发刘原利叛升百户各赏白金三斤文绮帛十六疋千户张豫发庄成党逆赏白金二百两钞四百锭衣一袭良马金带一升陜西都指挥加赏白金二百两钞二百锭彩段十表里牛马各六永乐总旗靖西京驴告叛升百户赏白金各五十两钞百锭彩币二表里衣一袭宁夏都指挥韩诚预言叛寇谋赏钞三百锭羊十羫酒五十瓶百户王鈫发歴城侯盛庸罪升指挥同知赏银一百两钞四百锭都督许成发谭深赵曦谋杀梅殷封永新伯其后御史李浚告汉王反不过转佥都御史而萧淮等发宁王谋仅一转光禄少卿又不足言矣
　　
　　军民一事之赏
　　
　　髙帝不测之赏虽戍卒田父一善所不遗如民人王升遗书诲其子平凉知县瑱以亷俭事闻赦瑱它罪赐白金百两川椒附子各五斤仍赐勅奬谕葢以升家书要二药令其起税寄来故也又以军人王二随征获马入官赏白金百五十两钞五十锭民蒋公（阙）王刚甫获兰秀山盗各赏白金一百二十两黄再文获长阳盗赏白金一百五十两珠展布哈执伪右丞雅克哈雅赏白金三百两
　　
　　尚师之赏
　　
　　永乐初尚师哈里玛初见赐黄金百两白金千五百两钞二万贯彩币四十五表里及法器裀褥鞍马香果米茶等物徒众白金彩币灵谷寺为髙皇帝后资福事竣赐黄金百两白金千两钞二千锭彩币百二十表里马九匹灌顶大国师哈斯博啰等各白金二百两钞二百锭彩币十马三匹五台山为仁孝皇后资福事竣赐白金一千两彩纱罗绢布二百六十疋
　　
　　真人之赏
　　
　　嘉靖前后赐真人陶仲文银十余万两大红金彩绣织蟒龙斗牛云鹤麒麟飞鱼孔雀段罗纱绢无虑数百袭狮蛮玉带白玉带五围金带一围玉印二金嵌宝冠浑金冠累丝冠如意七宝簮金嵌宝石金银水盂金盘银盘各十余副
　　
　　诸降人重赏
　　
　　诸降人之赏无重于洪武之纳克楚永乐之金忠者纳克楚封海西侯赐玊带一金镶香带一白金一千两文绮帛各四十疋钞一千贯又加赐文绮帛各十疋白金二百五十两锦衣一袭妻子衣靴袜线米五百石宗王平章国公衮通等十人各文绮帛二疋银二十五两诸部将金带一百花素银带七百纱帽八百银钞有差又发钞三十万锭织金文绮二千疋布十七万六千七百十六疋绵袄二万七千五百五十二领冬衣及色绢衣三万二千二百四十袭额森托噶即金忠封忠勇王赐金印朝服公服玉带织金文绮衣黄金一百两白金四百两钞二千锭纻丝五十表里纱罗绫各二十疋鞍马二匹副牛百头羊百头居第床褥器用薪刍咸备别赐妻黄金五十两白金百两纻丝二十表里纱罗绫各十疋钞一千锭冠服一副女衣一袭其甥都督巴圗罕并都指挥绰班等八员各白金五十两钞七百锭织金文绮衣一袭纻丝六表里棉布三十疋指挥布达特穆尔等三十一员各白金三十两钞五百锭织金文绮衣一袭纻丝五表里棉布二十五疋千户恩克托罗尔等十八员各白金二十两钞四百锭织金文绮衣一袭纻丝四表里棉布二十疋百户所镇抚格根特穆尔二十五员各白金十五两织金文绮衣一袭纻丝三表里棉布十五疋冠带鞍马牛羊薪刍居室器皿照等第给赐
　　
　　北人之赏
　　
　　赐北人之厚无过于正綂时卫拉特布哈王太师额森者葢其时敌势方盛故也按四年赐托克托布哈王汗者织金四爪蟒龙膝襕八宝衣一织金胸背麒麟青红彩段六五色段八绢二十五金嵌宝石绒毡帽一顶金钑大鹏厌缨事件全伽蓝香间珊瑚帽珠一串宝金彩绣纻丝衣六金绣纒身蟒龙直领一青暗花井口对襟曳撒一织金胷背麒麟并四宝四季花褡■〈衤蒦〉比甲各一织金虎并圈金宝相花云肩通袖膝襕各一金相犀甲麒麟系腰一红甸皮描金花包二鋄银折铁刀并鞘一铜线虎尾三尖云头套靴一双秋水面乌木裹琵琶一花梨木哈必苏一鞭鼓喇吧号笛各一黄身勇字鱼肚旗一鱼尾号带飞虎招旗二妃及丞相知院大夫以下各有差赐淮王额森与汗同自是岁岁有加十四年又赐汗织金蟒龙文绮彩绢一百八十四疋金银各五锭塔纳珠一千六百颗金银镶木碗各二织金九龙蟒龙浑金文绮三十八疋绣金衣五件靴袜乐器账房药材等物可汗二妃织金文绮彩绢三十二疋各锦袍一袭织金衣三件靴袜针线脂粉丝绒具全赐额森亦如之未几而有土木之变尚赐可汗及额森各金百两银二百两大珠十塔纳珠百颗织衣九龙纻丝五疋织金蟒龙纻丝五疋织金胷背纻丝十疋浑织金花纻丝五疋素花纻丝二十疋并琵琶筝胡琴器皿等物未几太上还而汗为额森所灭赏却从薄矣
　　
　　戎王来朝之赏
　　
　　永乐破安南之后西南夷王来朝者凡四五见国家亦以其近世希旷礼赐优渥葢有令甲所不载者按永乐六年浡泥国王麻邪惹加那乃来朝赐王仪仗交椅水罐水盆俱用银伞扇俱销金白罗金装鞍马二疋织金文绮纱罗绫绢衣十袭王妃弟妹陪臣各有差王寻病卒棺殓皆资尚方葬安德门外亲为树碑赐其子嗣王遐旺金镶玉带一金百两银三千两及钱钞锦绮纱罗衾褥帐幔器皿王母以下有差十一年遐旺来朝赐黄金百两白金五百两钞三千锭钱百五十万文锦四段绮帛纱罗八十疋金织锦绣文绮衣各一袭并器皿衾褥帷幔等物王母及叔以下有差又九年满刺加国王拜里迷苏剌来朝赐金龙衣二袭麒麟衣一袭及金银器皿帷幔裀褥朝辞赐金镶玉带一仪仗一副鞍马二匹黄金百两白金五百两钞四十万贯铜钱二百六十万锦绣纱罗三百疋绢千疋浑金文绮二织金通袖膝襕二王妃冠服一副白金二百两钞五千贯锦绮纱罗绢六十疋织金文绮纱罗衣四袭王子侄陪臣赐各有差十五年苏禄国东王巴都葛哈叭答刺西王麻哈剌咤葛剌麻丁峒王叭都葛巴刺卜来朝各赐金镶玉带一黄金百两白金三千两罗锦文绮二百疋绢三百疋钞一万锭钱三百万文金绣蟒龙文绮麒麟衣各一袭随从头目赐各有差东王卒德州赐葬立碑留其妃及弟守墓三年乃归十九年古麻剌朗国王斡剌义亦敦奔来朝赐如苏禄东王其年还至福州卒赐葬亦如东王
　　
　　夷王赏功之优
　　
　　永乐三年以日本国王源道义捕倭寇献俘赐九章冕服钞五千锭钱一百五十万织金文绮纱罗绢三百七十八疋明年又赐白金千两织金诸色彩币二百疋绮绣衣六十件银茶壶三执银盆及绮绣纱帐衾褥枕席器皿诸物海舟一艘又赐白金千两钱一千五百万锦纻丝纱罗绢四百十三疋僧衣十二袭帷帐衾褥器皿若干事王妃白金二百五十两钱五百万锦纻丝纱罗绢八十四疋四年占城请夹攻安南赐镀金银印纱帽金带黄金百两白金五百两金织文绮衣二袭锦绮纱罗有差六年以夹攻安南功赐金印黄金百两白金五百两锦绮纱罗五十疋彩绢百疋四年以朝鲜世子李禔朝赐御制诗白金锦绮书籍其王芳逺白金千两绒锦绮罗百二十疋十五年以献马功赐勅及白金二千两文绮表里二百疋纱罗绒锦五十疋马二十四匹妃文绮表里八十疋
　　
　　赐百官食
　　
　　洪武中视朝毕上御奉天门或华葢殿武英等殿公侯一品官侍坐门内二品至四品及翰林院坐门外五品以下官于丹墀内赞拜叩头就坐光禄司进膳各设馔食毕叩头而退日以为常二十八年始罢之
　　
　　弇山堂别集卷十四
　　
　　●钦定四库全书
　　
　　弇山堂别集卷十五
　　
　　（明）王世贞 撰
　　
　　○异典述十
　　
　　致仕降级
　　
　　永乐初吏部尚书张紞戸部尚书王钝以中奉大夫左布政使致仕降一级然赐奬谕非从斥典或亦不絶其禄耳
　　
　　勋臣夺公孤
　　
　　永乐曹国公李景隆以罪夺特进左柱国太子太师以公归第宣徳成山侯王通夺太子太保及侯下狱降为都督佥事正统宁阳侯陈懋以劾夺太保寻复景泰加兼太子太师天顺复辞兼职同时辞太子太师者武清侯石亨寻进封忠国公辞太子太保者都督张輗寻进封文安伯安逺侯栁溥以劾夺太傅弘治平江伯陈锐夺太保太子太傅正徳恵安伯张伟夺太保及伯下狱复爵至嘉靖加太子太傅伏羌伯毛鋭夺太子太傅后亦复嘉靖昌国公张鹤龄夺太师及公以南京锦衣卫都指挥闲住武定侯郭勋夺太保太子太傅后复进至太师太子太师翊国公寻下狱夺官死恭诚伯陶仲文辞所兼少师少傅少保玉田伯蒋轮以不敬夺太子太保咸宁侯仇鸾自甘肃逮还赦之落太子太保起镇大同复
　　
　　孤卿左削
　　
　　景泰中户部尚书金濓落太子太保为工部尚书寻复天顺初礼部尚书胡濙吏部尚书王直落少傅太子太师谨身殿大学士髙谷落少保太子太傅寻致仕吏部尚书王翱落太子太保寻加太子少保后复故兵部尚书石璞落太子太保为南院左都御史兵部左侍郎俞纲落太子少保都察院左都御史萧维祯右都御史罗通落太子少保仍故官成化吏部尚书李秉落太子少保致仕兵部尚书余子俊落太子太保为左都御史仍致仕后复太保尚书南京兵部尚书王恕落太子少保致仕弘治起为吏部尚书加太子太保吏部尚书尹旻落太子太傅为太子少保寻落少保致仕户部尚书刘昭落太子少保致仕正徳太子少保文渊阁大学士曹元并落尚书嘉靖中大学士桂蕚落少保太子太傅致仕寻复吏部尚书欧阳必进落少保太子太保寻致仕礼部尚书兼学士温仁和被论落太子少保刑部尚书闻渊落太子少保寻加太子太保为吏部尚书少师大学士髙拱削官职闲住刑部尚书潘季驯削太子少保为民后起右都御史仍落宫保其致仕后削官者正徳中大学士刘健大学士焦芳俱落少师太子少师大学士谢迁刘宇俱落少傅太子太傅大学士杨廷和蒋冕毛纪尚书乔宇彭泽尽落其少师少傅少保并尚书大学士衔嘉靖中大学士贾咏以迎驾误朝落少保太子太保后年至八十复之工部尚书朱衡以山陵事落太子太保太子太保礼部尚书潘晟起兼武英殿大学士寻致仕再削官闲住太子少保兵部尚书凌云翼亦落宫保尚书闲住其累降累复者嘉靖特进光禄大夫上柱国少师太子少师礼部尚书武英殿大学士夏言致仕至湾召入落阶勋及少师太子太师为少傅太子太傅寻悉复之进吏部尚书华盖殿大学士复赐归未行落少师华盖殿为少傅太子太师礼部尚书武英殿大学士满九载悉复之仍落阶勋官职闲住乆之以礼部尚书武英殿大学士致仕召用仍悉复故官再落阶勋师殿衔以吏部尚书致仕逮下狱论死后复故官
　　
　　死后追削生前公孤宫秩
　　
　　嘉靖八年以谬议大礼追削毛澄太子太傅林俊太子太保万厯十一年以执政怙肆追削张居正太师兼太子太师
　　
　　死后削公孤赠及谥
　　
　　太子太保工部尚书李鐩赠太保谥恭敏以行履不称且大学士杨一清私与削太子少保礼部尚书赠太子太保谥荣简盛端明太子太保礼部尚书赠少保谥荣僖顾可学礼部尚书赠少师谥文康荣靖邵元节恭诚伯谥荣康恵肃陶仲文俱以隆庆初元削张居正上柱国以万厯十年削其削文忠谥以十一年
　　
　　访仙进秩
　　
　　永乐中胡忠安公濙以访仙人张三丰不值由都谏超为少宗伯嘉靖中王大任姜儆以访仙及符篆秘方超为侍读学士其后荣悴之顿殊者忠安盖别有托也
　　
　　中贵岁米
　　
　　中贵人虽尊重用事而太监品不过正四计日止廪米升半及衣帽鞾料而已髙帝时既定监局职名后中书省请量増岁禄至十二石不许其后有以军功加者如曹吉祥刘永诚之类盖以十二石为一级也然多不过三十六石而止惟成化中御马监太监汪直初以缉事功加岁米二十四石又以军功加三十六石以威宁海功加四十八石以黒石崕功加三百石后累至四百八十石正徳中司礼监太监张永初以恩加岁米十二石以平宁夏逆瑾功加四十八石以获妖人功加一百二十石后累至三百余石东厂太监张忠以获妖贼功加歳米二百二十石前后缉贼及应州等功亦累至三百余石大约米至七十二石则当为正一品而傔从衣料亦累増益不可胜计盖又王振刘瑾之所无也嘉靖司礼太监张佐累加至二百四十二石麦福加至三百七十石黄锦加至五百余石
　　
　　三厂
　　
　　永乐十八年立东厂命内官一人主拨锦衣卫官校剌诇大小事情成化十二年増立西厂命御马监太监汪直主之权出东厂上正徳三年东厂有太监丘聚西厂太监谷大用矣复以荣府旧仓地为内行厂司礼太监刘瑾自领之得诇察一切及二厂不法事
　　
　　中贵家属勋封
　　
　　昭武伯曹钦司礼监太监吉祥从子为后者也亦自以战功从吉祥夺门封后诛成化宁晋伯刘聚御马监太监永诚从子为后者也从永诚积战功至左都督自以破西虏功封袭正徳中泰安伯张富司礼监太监永兄也定安伯容永兄也髙平伯谷大寛提督团营太监大用兄也永清伯大亮大用弟也镇安伯魏英司礼监太监彬弟也平凉伯马山提督东厂太监永成侄也镇平伯陆永监鎗太监誾侄也皆冒永等恩泽封后俱革马山虽贵衣蟒围玉为永成汲水浇花调马于庭他亦往往类是
　　
　　内臣封父
　　
　　太监四品其官又不可以封其父者或推恩其兄弟至都督等官因而貤及耳正徳初谷大用之父奉张永之父友特封锦衣卫指挥使丘聚魏彬马永成之父赠如之明年奉友俱进都督同知刘瑾縁以赠三代皆为都督同知而后遂为故典矣
　　
　　中贵与实録恩
　　
　　嘉靖五年六月大学士费宏等言皇考实録成其于圣谟睿徳纪载颇为详实然臣等不敢自以为功也盖累朝实録皆有章奏可据若今献皇帝三十余年事臣等所赖以考据者则有司礼监太监张佐黄英戴永原编实録一册载献皇睿制序文及各年章奏为详功当首论后又得司设太监杨保陈清锦衣正千户翟裕陆松所纂之助功当并论有旨佐荫弟侄指挥佥事黄英戴永俱正千户杨保百户陈清总旗俱锦衣卫世袭翟裕陆松升指挥佥事
　　
　　内臣赐祠
　　
　　天顺初复司礼监太监王振官立祠赐额曰旌忠成化初赐御马监太监刘永诚特祠额曰褒功成化初赐司礼监太监懐恩特祠额曰显忠史言恩之后有覃昌其贤亦相等自是请乞日繁不可胜纪按永诚以功恩以徳若振罪魁也此祀为不经矣
　　
　　特赐蒋山寺广荐佛会
　　
　　翰林学士宋濓记略洪武四年冬十有二月诏征江南髙僧十人钦天监择日于蒋山太平兴国禅寺建广荐法会上宿斋室却荤肉弗御者一月复勅中书右丞相汪广洋左丞相胡惟庸移书城社之神具宣上意俾达诸冥期以毕集明年春正月辛酉昧爽上服皮弁临奉天殿羣臣朝衣左右侍尚宝卿梁子忠启御撰章奏识以皇帝之宝上再拜燎香于垆复再拜躬视疏已授礼部尚书陶凯凯捧从黄道出午门寘龙舆中备法仗皷吹导至蒋山天界总持万金及蒋山主僧行容率僧伽千人持香华出迎取疏入大雄殿用梵法从事白而焚之退阅三藏诸文自辛酉至癸亥止当癸亥日时加申诣浮屠行祠事已上法驾临幸云中雨五色子如豆或谓娑罗子或谓天华坠地所变上服皮弁搢玉圭上殿礼佛北向立羣臣各衣法服以从和声即举麾奏悦佛之乐首曰善世曲上再拜迎羣臣亦再拜再奏昭信曲上跪进熏芗奠币复再拜乐三奏延慈曲相以悦佛之舞舞人十其手各有所执或香或灯或珠玉明水或青莲花氷桃暨名荈衣食之物势皆低昻应以节上行初献礼跪进清浄馔史册祝复再拜亚终二献同其殊异者不用册光禄寺卿徐兴祖进馔乐四奏曰法喜曲五奏曰禅悦曲舞同三献已上还大次羣臣退诸僧旋遶佛座演咒梵咒三周以寓攀注之意初斸山石地成六十坎漫以垩至是令军卒五百负汤实之汤蒸气成云诸僧速幽爽入浴焚象衣使其更以彩幢法乐引至三解脱门每门内五十步筑方坛髙四尺上升坛东向坐侍仪使浦博西向跪受诏而出集幽爽而戒饬之诏已引入殿致三佛之礼听法于径山禅师宗泐受毗尼戒于天竺法师慧日复引而出命轨范师饭摩伽陀斛法食凡四十九饭已夜将半上复上殿羣臣从如初乐六奏徧应曲执事者彻豆上再拜羣臣从拜七奏妙济曲上拜送者再羣臣复从拜八奏善成曲上至望位燎已还大次解严羣臣趍出濓复跋十四日甲午大风晦雨雪交作至午忽开霁上悦勅近臣于秦淮河燃水灯万枝十五日夜过半竣事还宫随有佛光五道从东北贯月烛天良久乃已书之见髙帝之于释门典礼之异如此
　　
　　番僧封爵之异
　　
　　永乐三年封西僧尚师哈里玛为万行具足十方最胜圆觉妙智慧善普应佑国演教如来大宝法王西天大善自在佛领天下释教事赐玉印诰命十年封其徒尚师布扎尔萨巴为万行圆融妙法最胜真如慧智弘慈广泽护国宣教正觉大乗法王西天上善金刚普应大光明佛余如前成化中封西僧尚师扎巴嘉勒灿为万行庄严功徳最胜智慧圆明能仁感应显国光教弘妙大悟法王西天至善金刚普济大智慧佛领天下释教事尚师即帝师史讳之也按元时赠帝师有皇天之下一人之上其称尤异然不云佛而云佛子又其它衔名亦小简
　　
　　道教封爵之异
　　
　　洪武中封张正常为正一教主嗣汉四十二代天师护国阐祖通诚崇道弘徳大真人领天下道教事宣徳封髙道刘渊然为冲虚至道玄妙无为光范衍教庄靖普济长春大真人嘉靖封邵元节为清微妙济守静修真凝弘衍范志黙秉诚致一真人礼部尚书兼管朝天显灵灵济三宫总领道教事封陶仲文为神霄紫府阐范保国弘烈宣教振法通真忠孝秉一真人特进光禄大夫柱国恭诚伯兼管三宫总领道教事时徽王厚爝辽王宪■〈火节〉亦自乞封真人授黄金印其印特大于国封之宝
　　
　　真人得内阁恩典
　　
　　真人陶仲文以少师一品考六年满加特进光禄大夫柱国兼支大学士俸荫一子尚宝司丞
　　
　　夷王封号之异
　　
　　永乐封安南国王陈天平降其僭王胡■〈大上互下〉曰顺化郡公宣徳赦安南黎利其衔曰权署国事正徳朝鲜王传位其弟普城君怿勅封以国王体统行事嘉靖安南莫登庸命降为安南都统从二品银印
　　
　　殉葬宫妃之典
　　
　　英宗遗命止宫妃殉葬此诚千古帝王之盛节而未有能考累朝从殉之人与事者故略记之髙皇帝殉葬宫人系建文中追封不可考独有所谓张凤李衡赵福张璧汪宾者初以锦衣卫所试百户散骑带刀舍人进为本所千户百户永乐初议革建文升授官员上曰他每这几家都是好职事不动通调孝陵卫带俸世袭至今人谓之太祖朝天女户太宗殉葬诸妃考仁庙録不见赠谥当是误遗之耳洪熈元年七月追谥皇庶母仁宗贵妃郭氏曰恭肃淑妃王氏曰贞恵丽妃王氏曰恵安顺妃谭氏曰恭僖充妃黄氏曰恭靖内郭氏二王氏即二十二年十月所册立者也宣徳十年八月追赠皇庶母宣宗恵妃何氏为贵妃谥端静赵氏为贤妃谥纯静呉氏为恵妃谥贞顺焦氏为淑妃谥庄静曹氏为敬妃谥庄顺徐氏为顺妃谥贞恵袁氏为丽妃谥恭定诸氏为恭妃谥贞静李氏为充妃谥恭顺何氏为成妃谥肃僖其册辞曰兹委身而蹈义随龙驭以上宾宜荐徽称用彰节行又考正统四年六月周宪王有炖薨无子乙酉上贻书王弟祥符王有爝令其自妃夫人以下不必从死年少有父母各遣归其家又十日乙未宪王府以王正室巩氏等死殉事闻赐谥贞烈赠夫人施氏欧氏韩氏陈氏张氏李氏俱赐谥贞顺赠夫人予祭及葬用一品礼未及闻上命故也当是时帝甫十三而有此书其止殉张本哉至成化四年辽王豪墭上言嫡长子恩鏋天亡子欲以其妇冯氏妾曹氏殉上贻书切责之令移其妇妾于宫中供养如法毋使失所然二十二年宁河康僖王卒宫人王氏杨氏张氏段氏俱自尽俱赠夫人赐祭及葬盖上以其节烈而旌之不知其亦从殉也呜呼英庙之仁泽逺且大矣
　　
　　诛公侯二特诏
　　
　　国朝诛勋臣大将如蓝玉辈俱无诏示天下其颁诏者仅忠国公石亨太傅咸宁侯仇鸾而已今记于后天顺四年二月初四日诏曰朕惟有功者必赏有罪者必罚此古昔帝王驭世之要道我祖宗垂统之成法也朕遵之而岂敢有私且如犯人石亨拔自下僚荐歴封爵暨朕顺天应人以复大位而亨适逢其会掩以为功朕于时信之不疑爵以上公宠以甲第金帛之赉莫与为比崇报之厚亦已极矣岂期石亨貌若忠厚心实狡险作威作福黩货无厌欺压诸司卖官鬻狱纵侄石彪肆为凶逆暗结人心圗谋镇守法司论亨罪当连坐朕念其微劳累次寛宥特令闲住以保全之亨乃不知感悟怨谤多端包藏祸心潜谋不轨幸而天地不容事乃发露文武大臣佥谓石亨罪大恶极不可再赦朕不得已置之于法书不云乎自作孽不可活朕虽欲曲为保全岂可得哉尔文武羣臣继今以后宜用为戒毋怙恩以违大义然石亨所犯乃其自取于众无预除将亲识情熟之人发遣外其余头目人等曽出入门下者悉置免究尔等尚其同心同徳勉辅我邦家钦哉故谕嘉靖三十一年九月初四日诏曰朕嗣守丕基法祖图治比因边境靡宁思欲选将练兵以为攘外安内之计二十九年敌入犯京畿贼臣仇鸾自大同拥兵入卫要以为功朕非不识姑试用之付以京营戎政之任假之宠异冀其感恩改善为朕讨寇讵意此逆懐蓄异志欺诳朕躬背叛朝廷通敌结好求箭纛为号临阵不与厮杀二年之间一卒不练迹其所为唯欲合谋乗衅志圗匪细大逆不道罪深恶极天地不容神人共愤彼身先殛死事寻败露已将通敌人犯勾引情迹鞫审得实逆鸾仍劈棺提尸斩首九边枭示并各犯家属人等明正典刑朕思此逆外假忠名中藏祸心非朕烛其险诈伐其逆谋几何不蹈宋巨奸之所为者惟上天赐佑宗社有灵灭此祸本以安邦家即择吉遣官恭行奏谢南北郊告谢太庙社稷先圣帝王特兹诏示于戏瘅恶伐罪国家之宪典具存福善祸淫天道之鉴临不爽播告天下咸使闻知
　　
　　罢辅臣特勅
　　
　　国朝内阁辅臣罢任多以礼待其重而削夺者亦不过于批旨内行遣而已嘉靖中宠任之极无过于张夏而二公罢相皆有勅谕羣臣八年八月十五日谕朕本藩服以我皇兄武宗毅皇帝青宫未建上宾之日遗诏命朕入继大统以奉天地社稷之祀君主臣民当是时杨廷和等懐贪天之功袭用宋濮安懿王之陋事以朕比拟英宗毒离父子之亲败乱天伦之正朕方在冲年蒙昧致彼愈为欺侮其时幸赖皇天垂鉴祖宗黙佑以今辅臣张璁首倡正议忘身捐命不下锋镝之间后遂致人伦溃而复叙父子散而复完厥功具载莫可冺逺朕念璁等忠于王事授以重职擢居辅导欲其全君臣始终之义之美奈何璁等自居官以来不思圗终之难顿忘谨始之志自用自恣负君负国所为事端昭然众见而桂蕚尤甚近以言官屡劾朕不敢私论法本当置诸刑典特从寛贷璁令还家怆悟以资后用蕚夺其散官并学士职衔回籍致仕其余党分别区处庶几仁之中义之公两尽焉又照给事中孙应奎王准陆粲居言官之列有耳目之寄既知大臣若斯却乃坐观至此方行举劾实非忠爱之本心亦负朝廷之委任者也应奎首为进言姑免究陆粲已究外王准也着法司提了问兹特谕尔文武羣臣庶令咸知朕意其璁等既已处置了他每罪固不可掩而功尤不可掩内外大小官员军民人等不许乘此挟私雠奏扰敢有违的决行重治不宥尚赖文武羣臣协力同心匡朕不逮凡近日所行事务有未当者都着条奏更正可行的不许一槩混开勿得罔上纵私效仿为事事或败露法典具在必罪治之尔礼部便转行都察院刻布天下悉使知之故谕十年月日勅谕三法司薛侃以猖狂之性发不讳之言据其言似忠谋逺虑但朕非宋仁宗向暮之年原其心实懐欺罔忍于言君终无建嗣之期妄生异议致惹事端法司拟罪来看彭泽质非有用性本无良小人狡诈之资奸邪谲诡之行往来构祸搬弄是非致薛侃招称有干宗室伤朕亲亲之情俾辅臣急于攻撃害朕君臣之义罪犯深重法当处死姑从寛宥发边逺地面充军辅臣张孚敬初以建言大礼朕特不次进用既而被人弹劾有旨令其省改却乃不慎于思罔悛于性朕心腹是托奚止股肱而已望以伊傅之任岂惟待遇是隆乃昧休休有容之量犯戚戚媢嫉之科殊非朕所倚赖专于忌恶甚失丞弼之任难以优从着致仕去夏言既于斯事无干不合拍案喧骂匪徒失仪亦涉争报念其被害所激赦而不问孙应奎曹汴职在纠举岂责彼言但其时事未明白遽斥辅臣迹涉回护故朕并令拿问今念系言官亦从赦放其余见监人犯悉宥之此事既经区处尔在朝大小官员宜思革除私忿务为尽忠效古人事君同寅协恭之心守圣人事君不贰不欺之训匡朕不逮以臻至化庶不负其君忝其亲永有誉闻二十一年六月朔之次日手勅谕都察院近日人事愆违天垂仁爱雨泽方至禾茂民康今雨下竟朝矣丞弼之臣宜忠敬清亮者居之故曰燮理调和之职也朕承皇天眷命以神王二道裁理天下非求仙用夷荒昧之为止是一早朝终始不一耳然君逸臣劳务本抑末失小顾大先贤用之朕虽失此早一临门视多命摄爱此身佥是父母遗我者宗礼帝神加志天下不曽色荒声迷于不省人事之地无一时不思天下付民上赖为人君之职所当惧者奈何世降人浮求一人才夹辅卒不可得昨夏言测东宫迁移无故称改慈庆为东宫府夫废母后备制以纵奉子朕必不为言前称朕意为正驳郭勋为非今何一用勋言若今谓为忠正前亦忠正前谓为非则今亦非也夫嫉人贤已必欲美皆已出恶亦无归夫何谓郭勋以不领勅下狱矣犹千罗百织如何自拟君旨谓不必用勅言官系朝廷耳目一犬不如专一听受主使逆君沽誉倾人取位以奉所恱或戕人一家以代报复吁是人为乎又凡工作例有内官监官昨撰大享殿兴工何无髙忠勅稿前歳忠代言进玉器祝寿朕已疑其与彼同计矣今果通泄朕言不具勅稿果无例耶果不通谋耶昨又闻乘轿苑中次日朕以香叶束髪巾用皮帛鞋以便跪起彼谓不可夫无赐而自乘擅也有命而抗违非礼也且朕不早朝彼亦不入内阁军国重事径自私家而専裁之王言要密岂宜人臣视如戏具如此大事言官岂无一人知见不闻一言片疏纠发徒知欺谤君主弄法舞文排挤忠直贪生媚灶今日神鬼皆怒雨甚伤禾卿等布谕俾中外知之时言待罪于家又十五日降口宣召入拜皇考讳辰御仍直候内苑礼成言具疏谢罪留中至七月朔始奉御批言始因朕谕孚敬令上疏论郊礼渐阶宠用出羣臣之首累次放恣欺慢全无警惧面谀退诽深负朕恩遇优礼之甚属当日食太重正坐下慢上之咎令革职闲住已乃降勅谕礼部曰今日仰天心下眷本朕不才累及太阳正坐臣子欺逼君父外阴侵犯内阳之咎夫太子者有臣道焉岂可居母位以匹父是一失即当退处本位夏言以臣欺凌君上作威作福不下郭勋之罪但卿五六人累年供事内苑赞诚左右独因此切轸朕心故免死去之用仰承天戒是二失中华阳外夷阴今阴犯阳若蹈荒原可见此时内外臣工通不爱民如身视国如家是三失若是三咎厥灾甚大伏荷皇天降示朕丕感弗胜即于明日为始修省三日初五日躬祗告于玄极殿内外大小百工宜各洗净乃心修举乃职目击戎务为急司其事者尽心图济用保吾民礼部刋刻颁布天下敬哉敬哉
　　
　　详夏之得罪每以偃蹇傲惰见咎而迄不知省以至败僇如十八年五月己巳先是上幸大峪山阅视陵工内阁以居守勅稿进览迟缓上不悦因责辅臣夏言欺慢状言具疏引罪上大怒曰言自微官朕命张孚敬示令建赞郊礼之仪遂不次进官其所倚任皆朝廷恩眷自当益励公勤尽忠事主乃每每怠慢不恭昨所选拟宫僚多不称用密疏既不遵式却借封皮以便私情既不遵奉原赐印记并歴年谕帖可即进缴御前虽无稿其数尚可查考无得隐匿取罪宜痛自省改以供职业言复自陈臣一介凡庸遭逢圣明在上追惟郊礼之议虽小有论赞实首发自渊衷成以睿断臣实何知何能遂蒙显拔不次进用臣非犬马草木敢不思感恩圗报于万一昨扈从南巡偶以疾昏迷时典礼方殷因勉强赴阁供事至于録进旧文并譔居守勅稿既失稽迟而密疏之陈又屡违钦式不意圣度优弘勉之省改使得自新臣于此惟有感激流涕痛自悔省而已复钦奉圣谕令以原赐印记并歴年谕帖进缴臣于恐惧待罪之余尚有意外祈恩之望盖印记之文乃特赐嘉奬圣谕诸帖皆亲洒宸翰比隆于典谟训诰已编之御集当传之万世惟是臣之家藏实臣一时遭际之荣为子孙百世之宝今一旦追取臣忍舎之伏望重加矜念仍以赐臣或别加罚治则臣死且不朽矣疏入上曰言既宝君命手泽可见其实有旨追取数日不缴必有残壊礼部即取进缴姑念昔日赞议郊典革其勋阶少师官职其以少保兼尚书学士致仕言乃检手勅谕帖自嘉靖九年起至十八年共四百余道为十二匣银印记一颗具疏上之上谕吏部阁臣夏言初出朕简用首因奉示建赞北郊兹典至大言知之真正克赞成之朕尝曰昔孚敬为纲常立论正吾父子之名言不忌祸患能赞吾复皇祖初礼二臣于我有助不意言以惰慢之资超进丞弼之任身居是位犹不警励昨已令去之然朕复念言建助大仪力赞陵议复他少傅兼太子太傅礼部尚书武英殿大学士还阁办事赞终丧礼宜省思尽忠未可怨尤君上也即日任事初言既罢政将行诣阙辞上遣司礼官止之命还家候旨随降是谕言即进阁上疏谢上报曰览卿已起阁朕知悦己卿宜益励初忠尽心辅政事秉公持正不惟副朕任亦免众忿也卿其思之言复疏谢且言自处不敢后于他人一志孤立为众所忌上览之不恱随诘责之并朱涂疏中洗改字数处言乃惶恐引罪得旨报闻亡何上以奉先殿雷震召大学士夏言顾鼎臣往视时晷已移辰矣而言等尚未入政府上不恱曰辅臣朕所慿倚恣逸若是何以表率羣工命礼部劾之言等请罪上曰朕每寛言过非为言为左右义重也言乃滋傲惰成性蔑不知儆其何以表率百僚鼎臣亦相效既已知罪姑宥之自后诸司敢踵过蹈非者礼部都察院叅奏相党护者连坐十九年五月始给还进缴御札四百三道银印一刻手勅一道二十年八月言久疾在告上以慈寿晏驾皇太子服制议示言具疏对误写字号被旨切责令从实陈状言引咎谢罪并乞假还乡治疾上怒曰言初以言职朕命孚敬传示令上言郊礼自是异擢崇迁眷出羣臣上何肆意放恣一至于此兹方庙灾修省之初皇伯母大丧之际边圉未靖属主忧之时乃罔思体念居出任意病已将平敢于求逸大负倚注本当遣问第念往劳落职令致仕去因尽削其阶勋职秩止令以礼书带武英殿学而已言初测知上怒奏备边事宜上答曰言既藴忠谋何乃坚于自爱负朕眷倚姑不究又五日为九月朔谕礼部今古异时纵孔子生未必不与我同朕自十三年受病重咳六十日余昨冬复得竒疾非热非寒卧三旬乃起早朝遂废百司尽怠不知君父本心非放恣声色大抵生长南方多脆非北地比奈夏言首辅先懈羣臣效尤姑令罢去今在位者务思忠劳之实勿慢天欺君旷职自肆又六日壬辰言入诣迎和门辞赐酒馔无逸殿仍令还私宅调理以俟后命至十月丁夘一月余乃诏以少傅太子太师礼部尚书武英大学士赴阁仍赐假调理令于十一月廷谢履任至壬寅之诏凡三褫矣戊申兵部议三边侍郎曽铣复河套疏上上以言主议衔之下问内阁露意大学士严嵩遂攻言上批谓言于铣疏初至时乃密疏称人臣未有如铣忠者朕已烛其私但知肆其所为不顾国安危民生死惟徇曽铣之欲云云言惧自辨上批答尔等朝廷倚政之本百尔自宜先以邦民为心如何专徇私情强君协众昔密奏未允乃诈称上意必行兹所奏又无引罪词吏礼二部会都察院叅看以闻部院叅言事惟任意迹渉强君上曰尔等奉旨议奏犹谓迹渉此非媚即畏是何臣体姑不究夏言削夺余官以尚书致仕寻捕曽铣子淳及言妇翁下狱得其交通事状诏夏言着锦衣卫差官校逮系来京问三法司谓言法固当斩以直侍多年效有劳勚据律有议能议贵之条请自上裁上怒曰尔等任曰执法岂不知恩威当自上出乃敢借意朋护朕视言为腹心言则视君为何方铣疏上时即密奏强君朕何尝一言谕答敢动称有密谕主行及事败止令致仕又不知引罪故作怨语曰前去因不带香巾为朝廷计非以身家是人臣礼欤彼正以西内二三月直候不得见苏纲为辞尔等又为言直侍内苑坚恣朋护之私是何法理其更拟奏遂同铣原坐交结近侍官员紊乱朝政律斩妻子流三千里及秋竟不免隆庆六年六月日皇后懿旨皇贵妃令旨皇帝圣旨说与内阁五府六部等衙门官员大行皇帝宾天先一日召内阁三臣在御榻前同我母子三人亲受遗嘱说东宫年小要尔们辅佐今有大学士髙拱専权擅政朝廷威福都强夺自専通不许皇帝主管不知他要何为我母子三人惊惧不宁髙拱便着回籍闲住不许停留你每大臣受国家厚恩当思竭忠报主如何只阿附权臣蔑视幼主姑且不究今后都要洗心涤虑用心办事如再有这等的处以典刑
　　
　　弇山堂别集卷十五


●钦定四库全书
　　
　　弇山堂别集卷十六
　　
　　（明）王世贞 撰
　　
　　○竒事述叙
　　
　　余既有异典盛事二述矣异典者遘之自人主者也盛事者遘之自天者也盛事之遘无非媺已异典之遘媺居十九疵亦居一已乃复有遘之自天而不可言盛遘之自人而不可言典或人与事之巧相符者或絶相悖者为其稍竒而不忍遗之别録成卷以备虞初春明之一采故不敢称稗史也
　　
　　○竒事述一
　　
　　再登大位
　　
　　英宗以正统己巳北狩居塞外者一年还称太上皇居深宫者七年以丁丑复辟复称皇帝者八年凡再即大位再纪元一称太上皇崇卑显晦更递尝之千古所无
　　
　　再立东宫
　　
　　宪宗以正统己巳册为皇太子景泰壬申降封沂王天顺壬午复册为皇太子凡再锡名三膺册一为亲王再正青宫近代所无
　　
　　鲁府二事
　　
　　鲁荒王太祖第十子封一歳而王王二十年而卒以卒之歳生一子曰靖王有贤名在位六十四年寿七十九嘉靖末郡王见在十余位将军以下至中尉及未名者四百余位王女亦数百人此一竒也荒王聪敏好学蚤卒髙帝以其好内服丹而谥之荒最后端王名丽丹书其淫虐之状闻天下而谥之端此亦竒也
　　
　　国封相同
　　
　　三呉王髙帝初封时已与张士诚同至洪武初复封周定王建文初复封允熥
　　
　　两徐王洪武初赠太后父马公建文初封允■〈火熙〉
　　
　　两汉王洪武中肃庄王初封永乐初封髙煦
　　
　　两赵王洪武初封杞薨永乐初封简王
　　
　　两衡王建文初封允熞成化中封恭王
　　
　　两荣王景泰中徳庄王初封成化中封庄王
　　
　　两卫王洪武中辽简王初封洪熈封恭王
　　
　　两髙唐王一徳府厚■〈火尔〉一衡府厚煐
　　
　　两汝南王俱周府一削爵有炖一子垗
　　
　　两枣阳王一襄府祁钲一代府成釨
　　
　　两宁阳王一衡府载垿一正徳赠张懋
　　
　　两东瓯王一鲁府当泚一国初赠汤和
　　
　　两宁河王一晋府美堛一国初赠邓愈
　　
　　两齐东王一汉府瞻坪一衡府厚炳
　　
　　两昌乐王一汉府瞻垶一衡府载堭
　　
　　两徳平王一渖府胤榳一徽府载塛
　　
　　封爵相同
　　
　　两信国公呉元年徐达洪武汤和
　　
　　三定逺侯洪武王弼天顺石彪嘉靖邓继坤
　　
　　两懐逺侯洪武曹兴嘉靖常玄振
　　
　　两保定侯永乐孟善天顺梁珤
　　
　　两安平侯永乐李逺嘉靖方锐
　　
　　两武清侯景泰石亨万厯李伟
　　
　　两新建伯永乐李玉嘉靖王守仁
　　
　　两忠勤伯洪武汪广洋洪熈李贤
　　
　　两顺义伯洪熈元年金顺成化二年罗秉忠
　　
　　两安平伯李逺子安方锐子承裕
　　
　　两恵安伯永乐金玉宣徳张升
　　
　　两武清伯景泰石亨隆庆李伟
　　
　　两宁逺伯景泰任礼万厯李成梁
　　
　　两黔国公为沐晟呉复一封一赠
　　
　　两颍国公为傅友徳杨洪一封一赠
　　
　　两凉国公为蓝玉呉瑾一封一赠
　　
　　两昌国公为张峦及峦子鹤龄一封一赠
　　
　　赠爵相同
　　
　　三泾国公永乐陈亨天顺陈瀛正徳周能
　　
　　两郧国公洪武廖永安正统张信
　　
　　两蕲国公洪武康茂才康铎父子各以功赠
　　
　　两蔡国公洪武张徳胜永乐徐忠
　　
　　两滕国公洪武顾时永乐孟善
　　
　　两沂国公洪武金朝兴永乐袁容
　　
　　两漳国公永乐王聪正统郑亨
　　
　　两安国公天顺孙忠万厯李伟
　　
　　两荣国公永乐姚广孝及张玉初赠
　　
　　三髙阳侯俱洪武李信李志髙李继先赠同姓尤竒
　　
　　两东海侯俱洪武徐公辅陈文赠
　　
　　王公国封相同
　　
　　髙皇帝初建十王如秦晋燕周楚齐蜀鲁六公如魏韩宋卫之类皆大国盖不欲相犯也而其后有不能尽然者岂势耶抑当事者不能详考耶太
　　
　　祖初封豫即代简王又为公俞通海赠国
　　
　　封郢靖王又为公冯国用赠国
　　
　　封韩献王又为公李善长封国
　　
　　初封卫王即辽简王又为公邓愈封国
　　
　　仁宗封梁庄王又为公胡显封国
　　
　　滕懐王又为公顾时赠国
　　
　　卫恭王又为公邓愈封国
　　
　　赠宁国公王真又为献王封国
　　
　　英宗封许悼王又为公王志
　　
　　赠国赠安国公孙忠又为恵王封国
　　
　　景帝初封沂王即宪宗又为公金朝兴袁容赠国
　　
　　初封荣王即徳庄王又为公张玉姚广孝赠国
　　
　　宪宗赠宁国公陈瀛又为献王封国
　　
　　孝宗赠宁国公周能又为献王封国
　　
　　封泾简王又为公陈亨蒋贵赠国
　　
　　世宗初封裕王即穆宗又为公张軏赠国
　　
　　封景王又为公李让赠国
　　
　　赠颍殇王又为公傅友徳封国
　　
　　今上初封潞王又为公张武赠国
　　
　　王侯郡邑相同
　　
　　髙祖封六安王转儿又为侯王志邑
　　
　　封江夏王孟炬又为侯周徳兴邑
　　
　　封临淮王兴祖又为侯李性邑
　　
　　太宗封宣宁王逊炓又为侯曹良臣邑
　　
　　封昌化王仕燂又为伯邵喜邑
　　
　　宣宗封汤阴王祁■〈釒芮〉又为伯郭资赠邑
　　
　　封颍川王子墟又为侯傅友徳邑
　　
　　英宗封平乡王祁鏓又为伯陈懐邑
　　
　　封永城王载圻又为侯薛显邑
　　
　　宪宗封顺昌王见■〈氵羣〉又为伯王佐邑
　　
　　封安昌王膺铺又为伯钱承宗邑
　　
　　武宗追封宁阳王张懋又为侯陈懋邑
　　
　　世宗封新宁王鼐钧又为伯谭忠邑
　　
　　封新昌王盘炷又为伯唐云邑
　　
　　封庆阳王谟垫又为伯夏儒邑
　　
　　封会昌王弼栋又为侯孙继宗邑
　　
　　封徳平王胤榳又为伯李铭邑
　　
　　封新昌王厚燇又为伯唐云邑
　　
　　封庆云王厚灿又为侯周寿邑
　　
　　封恵安王厚煦又为伯金玉张升邑
　　
　　穆宗封保定王珵坦又为侯孟善梁珤邑
　　
　　今上追封定襄王朱希忠又为伯郭登邑
　　
　　大臣姓名同
　　
　　五张信一永乐隆平侯一弘治彭城伯一宣徳兵部左侍郎又洪武有状元侍读及孝子尚寳卿
　　
　　四张泰正徳二人一以南右都为户部尚书一为总制右都御史俱赠太子少保成化二人一至都督同知为名将一任翰林修撰为名文人
　　
　　三王真一洪武都指挥使追封临沂侯一永乐金乡侯追封宁国公复有都督同知为辽东总兵
　　
　　三呉良一洪武江阴侯一正统都督同知一成化都督同知
　　
　　三李敏一洪武工部尚书一景泰户部尚书一成化户部尚书
　　
　　三石璞一洪武右侍郎一永乐由御史至按察使一宣徳由御史至景泰为太子太保兵部尚书
　　
　　三刘璋俱弘治一太子少保工部尚书一右副都御史一都督同知
　　
　　三王荣俱景泰一南京太仆卿一大理少卿后复姓赵至尚书一都督佥事
　　
　　三李瑾一成化太子太傅襄城侯一正徳都督佥事一嘉靖征西前将军都督佥事
　　
　　三李浩一洪武刑部侍郎一景泰南京工部右侍郎一成化礼部尚书
　　
　　四张鳯一洪武行中书省叅政一天顺户部尚书一正徳右副都御史一嘉靖总督宣大偏保右都督
　　
　　三李贤一永乐忠勤伯一宣徳丰城侯一成化少保大学士
　　
　　三王佐一永乐顺昌伯一正统户部尚书一正徳南京工部尚书
　　
　　三张瓒成化二人一户侍郎一袭封恵安伯嘉靖一人少保兵尚书
　　
　　四王纶俱正徳俱有才名其二人同岁为副都御史一抚湖广一抚大同一以御史迁按察副使一至江西右叅政名甚盛而为宁王伪尚书伏法
　　
　　三白玉成化二人一右都督一都督佥事正徳一人右都督
　　
　　两汪同俱洪武一吏部侍郎一都督同知兴祖初名
　　
　　两郭子兴一髙帝旧帅滁阳王一洪武中巩昌侯
　　
　　两朱荣一洪武一永乐俱都督
　　
　　两李素一洪武御史中丞一洪熈右副都御史
　　
　　两黄琛一洪武驸马都尉中都正留守一成化南京户部右侍郎
　　
　　两呉祯一洪武靖海侯一成化都御史
　　
　　两赵新一洪武山西右布政使一景泰吏部尚书
　　
　　三刘宁一洪武一成化俱都督一嘉靖右都督
　　
　　两陈文一洪武都督佥事东海孝勇侯一成化大学士庄靖公
　　
　　两王博俱洪武一中书平章政事一广东右叅政
　　
　　两王平一洪武右都御史一永乐交址右布政使前右佥都
　　
　　两李泰一洪武户部尚书一成化詹事府詹事兼学士
　　
　　两陈清一洪武都督封合浦侯一弘治南京工部尚书
　　
　　两金忠俱永乐一兵部尚书赠少师一太保封忠勇王
　　
　　两陈亨俱永乐一右都督追封泾国公一左都督赠封成武伯
　　
　　两张兴俱永乐靖难功臣一都督佥事一安乡伯
　　
　　两蒋骥一永乐礼部尚书一弘治定西侯
　　
　　两陈寿一永乐工部左侍郎赠尚书一正徳南京刑部右侍郎以致仕进刑部尚书俱有谥名徳亦相类
　　
　　两陈瑛一永乐左都御史一正徳都督同知
　　
　　两吴江一永乐总兵一弘治总兵
　　
　　两李英俱宣徳一达官会宁伯一都督同知
　　
　　两陈智一宣徳荣昌伯一正统右都御史
　　
　　两刘昭一宣徳都督一成化太子少保户部尚书
　　
　　两刘琏一宣徳户部左侍郎一成化太仆寺卿
　　
　　两张本一宣徳太子宾客兵部尚书一弘治都察院右副都御史
　　
　　两程富一宣徳由教授升御史至尚书一正统由布政司检校升提学御史至佥事
　　
　　两顾佐一宣徳掌都察院事右都御史一正徳初户部尚书赠太子太保
　　
　　两张骏一宣徳都御史一正徳工部尚书直文渊阁
　　
　　两张升一宣徳恵安伯一弘治太子太保礼部尚书
　　
　　两张■〈日上永下〉一正统彭城伯一天顺太平侯
　　
　　两张辅俱正统一嗣封彭城伯一太师英国公
　　
　　两宋杰俱景泰一西宁侯一右副都御史
　　
　　两刘清一景泰刑部右侍郎一成化总兵右都督
　　
　　两王通一景泰都督同知前成山侯一弘治右都督
　　
　　两李锡一景泰太子少保通政使一隆庆总兵官都督同知
　　
　　两刘聚一景泰左都督一成化左都督宁晋伯
　　
　　两韩福一景泰左副都御史一正徳户部左侍郎
　　
　　两李棠一景泰刑部左侍郎一隆庆南京吏部右侍郎
　　
　　两杨鼎俱景泰一为山西左布政一为户部侍郎后至尚书
　　
　　两赵荣俱天顺一忻城伯一工部尚书
　　
　　两陆釴俱榜眼一天顺甲申一正徳辛巳二科俱非正岁而相去仅踰一甲子
　　
　　两李文俱成化一髙阳伯一都督同知
　　
　　两李震俱成化一兴宁伯一兵部左侍郎
　　
　　两吴琮俱成化一袭广义伯一袭清平伯
　　
　　两张鹏俱成化一太子少保兵部尚书一都督佥事
　　
　　两王信俱成化俱都督同知
　　
　　两吴节俱成化一太常卿兼翰林院侍读学士一都察院右副都御史
　　
　　两马昻一成化太子少保户部尚书一正徳左都督
　　
　　两李和一成化南京户部右侍郎一嘉靖驸马都尉
　　
　　两毛伦一成化左都督一弘治通政司通政使
　　
　　两李本一成化南京礼部尚书一嘉靖少傅大学士
　　
　　两吕本一洪武吏部尚书建文外大父懿文太子妃父也一即李本改姓
　　
　　两韩文俱弘治俱字贯道一都察院右副都御史一户部尚书
　　
　　两徐溥俱弘治一永康侯一少师大学士
　　
　　两王道一弘治都察院右副都御史一嘉靖吏部右侍郎
　　
　　两刘忠一弘治右副都御史一正徳少傅吏部尚书武英殿大学士
　　
　　两张海一弘治兵部左侍郎一正徳都督同知
　　
　　两谢绶一弘治南京礼部尚书一正徳右副都御史
　　
　　两王宪一正徳袭封靖逺伯一嘉靖太子太保兵部尚书
　　
　　两张缙一正徳南京户部尚书一嘉靖都察院右副都御史
　　
　　两许国一正徳左都督一万厯少保武英殿大学士
　　
　　两彭泽俱嘉靖一少保兵部尚书一太常寺卿
　　
　　两陈儒俱嘉靖一泰宁侯一都察院右都御史
　　
　　两胡松俱嘉靖一工部尚书一吏部尚书
　　
　　两呉山俱嘉靖一刑部尚书一少保礼部尚书
　　
　　两孙应奎俱嘉靖一户部尚书一都察院右副都御史又相继为给事中以言事贬
　　
　　两张岳一嘉靖一万厯俱侍郎
　　
　　两刘文俱嘉靖一都督同知一宁晋伯
　　
　　两陈璋俱嘉靖一刑部左侍郎一工部左侍郎掌鸿胪寺
　　
　　两刘玺俱嘉靖一都督佥事山西总兵一宣府巡抚副都御史
　　
　　两何鳌俱嘉靖左布政使其一至刑部尚书
　　
　　两张镐俱嘉靖一副都御史一佥都御史
　　
　　两陈瓉俱隆庆三年同时一光禄卿后为左都御史一太常少卿后为刑部左侍郎
　　
　　两陈于陛万厯十八年一为詹事学士一为左副都御史班正聨立
　　
　　成化间万通奴锦衣指挥徐达与中山王同
　　
　　英国公张辅彭城伯张■〈〉同为勲戚重臣朝夕共事而■〈〉名其子曰辅与英国公同尤不可晓
　　
　　正徳中太师镇国公朱寿者盖上所托名也然国初亦自有舳舻侯朱寿
　　
　　国初会稽县知县邹鲁以政最入为大理寺丞弘治中御史邹鲁当迁大理寺丞不得恨刑部尚书何乔新荐其郎中夺之劾乔新谪山阴县知县山会皆绍兴附郭县也
　　
　　宣徳初命工部尚书黄福册兵马副指挥黄福女为郡王妃上好竒多戏或有意为之也
　　
　　景泰初翰林院修撰王振耻与太监振同名请改为恂
　　
　　景泰末司礼太监张永与于少保同祸而正徳中司礼太监张永诛逆有名相去正一甲子俱尝总督十二营
　　
　　成化间妖人千户王臣僇于市翰林侍讲学士王臣耻与同名上疏请更之不许
　　
　　正徳末江西按察副使副总兵都督佥事俱张佑按张佑为兵备时与总兵同事有功后一至都督同知一至布政使尚同事
　　
　　正徳末御马监太监张忠同监督团营军务至嘉靖初以罪革贬而藩邸中贵张忠亦升御马监太监代领团营不知者以为一人也
　　
　　金吾左卫指挥使杨善自陈景泰间从事尚膳监凡闻内臣密谋必逹于忠国公石亨上自沙漠还南内皇太后时时来省王诚舒良欲留锢之臣得其谋以逹内臣刘成启太后遂不至诏进一官为都指挥佥事是时与兴济伯为两杨善同预夺门者也
　　
　　同年一榜同姓名者多不可纪余所知辛丑有两张洽俱浙江人丁未有两林一新俱福建人乙丑有两陈王道俱吾乡人每投刺以邑里自别两林又同为户部主事以至员外郎郎中佥事叅议副使俱同其一林始卒而一林仕至布政使又景泰及嘉靖初俱有吏科给事中毛玉俱利口言事官俱不甚显
　　
　　成化中有两王浚同时为监察御史其一以掌院威宁伯王越荐超拜右佥都御史其一坐累出知山西石城县以发落误语累杀强盗家属多为西厂所发凌迟处死于市
　　
　　正徳十二年吏科论劾四川巡抚都御史马昊兵科论劾守备都指挥亦马昊同日报闻
　　
　　嘉靖中刑部郎中徐学诗兵部主事徐学诗俱有声郎署间后兵部改名曰学谟贵至礼部尚书刑部以论列大相为民后起南通政叅议寻卒赠大理寺右少卿
　　
　　嘉靖丁未以后连三科有李春芳其一状元少师一至知府一至左给事中
　　
　　王三锡王三接同名者至多而官皆不甚显不能踰方面余族人有之昆山陈王道与陈王道同举进士年亦相若而一止南道御史一止工部员外郎其官皆失于庚辰春万厯十一年中御史有两李植封事传逺近不能辨
　　
　　嘉靖两广总督尚书蔡经又副总兵都督佥事张经成功后蔡经复张姓同
　　
　　余尝于古迹中见洪武有周鼎字伯器而正统亦有周鼎字伯器俱博雅有文名前后几不可辨
　　
　　父子同名
　　
　　古有父子同名余尝记之矣国朝唯刘忠武侯事尤异忠武父名江为戍卒死忠武仍其父名不易累战功至左都督佩大将军印犹与其父同名后封广宁伯始更名荣封未几而卒
　　
　　叔侄名位事体相同
　　
　　潘珍与从子旦壬戌乙丑登第珍以兵左侍理部事旦以兵左侍督两广同岁议安南忤旨归珍戊申卒年七十二赠右都御史旦己酉卒年七十四赠尚书
　　
　　兄弟名位事体相同
　　
　　许诰许讃皆吏部尚书进子以避父嫌同日诰由给事中改翰林检讨赞由御史改编修后复以父累同日外谪诰为判官赞为知县寻再起累官诰为南户部尚书赞为户部尚书中间诰由九列一转翰林侍读学士讃最后自太宰为文渊阁大学士
　　
　　张禴张禬兄弟也其年事科第俱相近正徳中禴以刑部郎中禬以刑科都给事中俱改御史查盘禴迁太仆少卿遂转佥都御史禬为大理寺丞逆瑾败俱为言官所劾禴谪禬无恙后禬累官至右副都御史禴亦累迁旧官以卒郎中都给事改御史非故事也而禴禬兄弟以一时得之亦甚异矣
　　
　　呉良呉祯俱以老成为将少汗马劳为髙帝所重良封江阴侯追封江国公祯封靖海侯追封海国公俱特进光禄大夫良上柱国祯左柱国中间良以指挥使入都督佥事遂封侯祯以侯一出领指挥使
　　
　　詹许父子
　　
　　国初詹同以翰林院承旨兼吏部尚书绾二绶盖侍从与六卿之长也其子徽以吏部尚书兼左都御史亦绾二绶盖六卿三法司之长也后许进与子赞俱为吏部尚书复与子论俱为兵部尚书盖盛之极而竒者也
　　
　　呉聘君父子
　　
　　呉聘君与弼之父溥俱有文学行谊溥会试第一廷试二甲第一授翰林编修歴官三十余年仅至国子司业六品年六十八而卒与弼居田间不仕年六十八召至京即授左春坊左谕徳五品又聘君名满天下而溥以会元髙第人不知之如王文成守仁之父华以状元至太宰而人亦知有文成而不知华也
　　
　　孪生子同显
　　
　　孟麟孟凤者初臧姓王楠王杨者皆孪生而麟至右布政使凤至尚书内外二品楠至南鸿胪卿杨至右布政使官序略相当又戊午举人顾合璧聨璧其父四举胎八子与周八士同
　　
　　二相公子科第
　　
　　嘉靖甲辰翟文懿銮居首揆二子试中书舍人汝俭贡士汝孝俱登第当读卷上疑之为启封则汝孝果在首甲汝俭亦进呈因而抑之后给事中王交等言其弊上大怒勒文懿死汝俭汝孝俱除名万厯丁丑江陵公首揆次子嗣修登第既进呈上亦启封特擢为第二人庚辰叔子懋修复登第进呈上复启封特擢为第一人而伯子敬修亦前列所遇之不同乃尔其后俱削籍却同
　　
　　二死节同月日
　　
　　正徳江西按察副使周宪死寇难其子死之嘉靖江西按察副使汪一中死冦难其妻亦死之同以闰六月二十六日俱赠官赐祠以节孝配享
　　
　　二陈中宫父
　　
　　世宗中宫皇后陈氏父万言起诸生封泰和伯穆宗中宫皇后陈氏父景行起诸生封固安伯而后皆无子后卒俱赠太子太保
　　
　　山西二国戚
　　
　　嘉靖壬辰第一甲第二人孔天胤以国戚授陜西按察佥事迁提学副使至右布政使丁未第二甲第一人亢思谦改庶吉士授编修国戚事始觉得迁提学副使至右布政使皆以不得意功名去官皆晋人皆有诗文名豪饮喜客相甲乙
　　
　　正徳万厯三相
　　
　　髙少师拱病榻遗言谓万厯改元谋欲去司礼太监冯保而张少师居正为次辅与保善第三辅髙宫保仪言天道六十年一周正徳初刘少师健与谢少傅迁谋去司礼太监而次辅李少师东阳泄之瑾刘谢俱不胜罢去盖刘与髙皆河南人李张皆湖广人而谢与宫保皆浙江人也俄髙少师逐宫保寻卒张亦独留异哉
　　
　　常熟二祭酒
　　
　　弘治辛亥李杰世贤以左庶子修实録将完升南京国子祭酒奏成加俸一级万厯丁亥赵用贤汝师以右庶子修会典将完升南京国子监祭酒奏成加俸一级二公皆常熟人相去垂百年事体无一不同者
　　
　　南北大臣之异
　　
　　偶阅丁亥夏缙绅便览见六部尚书吏部为杨公巍山东海丰人户部为宋公纁河南商丘人礼部为沈公鲤河南归徳人兵部为王公一鹗直隶曲周人刑部为李公世达陜西泾阳人工部为石公星直隶东明人盖皆北人也又通政司张公孟男河南中牟人大理寺为贾三近山东峄县人盖皆北人也惟都察院左都御史呉公时来浙江人然二月前为辛公自修又河南襄城人而总督仓场左侍郎为胡公执礼陜西永昌人戎政尚书傅公希挚直隶衡水人又皆北人也至于内阁大学士中极殿则申公时行直隶呉县人建极殿许公国直隶歙县人武英殿王公锡爵直隶太仓人詹事府掌府少詹事赵公志皋浙江兰溪人翰林院掌院詹事兼学士徐公显卿直隶长洲人教习庶吉士吏侍兼学士朱公赓浙江山阴人礼侍兼学士张公位江西南昌人南院掌院谕徳习公孔教江西庐陵人国子祭酒田公一隽福建大田人南国子祭酒赵公用贤直隶常熟人皆南人也其南北人之异任盖自古所无者
　　
　　两年来南京六部尚书兵部杨公成吏部陆公光祖礼部王公弘诲工部李公辅都察院耿公定向刑部则世贞通政司则余公懋学大理卿张公槚侍郎吏部则赵公志皋户部则顾公养谦礼部则赵公用贤兵部则王公用汲刑部则朱公天球亦皆南人
　　
　　弇山堂别集卷十六
　　

　　●钦定四库全书
　　
　　弇山堂别集卷十七
　　
　　（明）王世贞 撰
　　
　　○竒事述二
　　
　　三鄂公
　　
　　唐开府仪同三司鄂国公尉迟敬徳宋少保万寿观使鄂国公岳飞明太子少保中书平章军国重事鄂国公常遇春三公皆封鄂皆骁勇善战称万人敌而勋位亦相类常公与尉迟公俱谥忠武岳公初谥武穆后改谥亦忠武又与常公俱赠王爵
　　
　　三文成
　　
　　汉留侯张良谥文成明诚意伯刘基新建伯王守仁亦谥文成三公皆书生胙茅土其智略勲名略相彷佛
　　
　　内阁三杨
　　
　　正统初内阁三相为杨文贞士竒杨文敏荣杨文定溥号三杨以居第为别文贞曰西杨文敏曰东杨文定曰南杨西杨以少师八十卒东杨亦以少师七十卒南杨以少保七十五卒其在阁逺者四十余年最近者亦十六年
　　
　　吏部二杨
　　
　　杨文襄公一清三总制三边长吏部加少师太子太师杨襄毅公博再总督蓟辽一总督宣大长吏部亦加少师太子太师二公俱弱冠登第姓望名位俱略相当有极同者俱擅将帅之略而所至少战功有极不同者文襄至内阁首揆寿髙于襄毅一纪而无子襄毅子多而且贵显
　　
　　嘉靖三杨
　　
　　嘉靖中前后谏臣独杨最杨继盛杨爵疏最直传天下而得祸俱惨爵仅获终牖下其后同赠官赐祭爵独缺谥
　　
　　三文臣战功伯爵皆王姓
　　
　　文臣封伯虽前后十人然以战功得者仅三人靖逺伯骥威宁伯越新建伯守仁耳皆王姓威名皆盛于诸伯大竒大竒
　　
　　东西王
　　
　　王文端直文安英同举进士为翰林庶吉士同侍读同为坊长少詹礼左侍对掌制亦以居第为称文端曰东王文安曰西王
　　
　　吏部三王
　　
　　吏部尚书凡三王文端公直至少傅太子太师年七十八致仕以八十四卒赠太保忠肃公翱至太子太保八十四致仕以其年卒赠太保端悫公恕至太子太保七十八致仕以九十三卒赠太师三公年寿名徳恤典皆彷佛又皆王姓其后王太原琼以七十三再入吏部王阳城国光七十一尚为吏部俱加太子太保俱王姓俱山西而俱七十余盖五王矣若后二名徳小劣所谓一解不如一解
　　
　　又有竒者文端忠肃去王恭襄初为吏部及今阳城相去正可一甲子而恭襄以前壬午谪戍阳城后壬午削职
　　
　　又二王
　　
　　王襄敏越以二十六举进士累官西北以战功积官至兵部尚书左都御史封太子太傅咸宁伯坐奸党流徙安陆自列还乡以太子太保左都总督陜西三边军务加少保太子太傅卒于位年七十三王恭襄琼亦以二十六举进士累官兵部尚书积军功加少师太子太师改吏部亦坐奸党谪戍绥徳自列还乡以兵部尚书右都总督陜西三边军务加太子太保入为吏部卒于位年七十四二公姓同入仕之歳同才略功名年位讥谗事事同
　　
　　又二王
　　
　　正徳中王恭襄公琼为兵部尚书王康毅公宪为左侍郎恭襄入吏部康毅即代之世庙初同解任康毅再起以尚书兼右都总制陜西三边军功加太子太保入长都察院恭襄代之亦以尚书兼右都用军功加太子太保入长吏部康毅后复长兵部在一时卒俱赠少保无不同者
　　
　　又两王司空
　　
　　正统中有王永和者以给事中迁王永寿者以御史迁先后为工部左侍郎同署事若兄弟然永和死土木之难赠本部尚书而永寿亦于其月进本部尚书
　　
　　湖广二王
　　
　　彻侯湖广蕲水王聪孝感王忠俱从靖难聪为都指挥忠为都督佥事同日封奉天靖难推诚宣力武臣特进柱国聪武城侯忠靖安侯永乐七年聪为左副将军忠为左叅将同日从淇国公北征同日战殁于胪朐河年皆五十余自姓氏乡曲年齿官爵封拜阵亡月日无不同者
　　
　　又二王封夺
　　
　　永乐元年都指挥同知王友封清逺伯六年以安南功进封侯后以北征不遵诏下狱夺爵都指挥王通以父真死事封武义伯七年以山陵功进封侯后以守安南擅弃地下狱夺爵二侯皆王姓而进封夺爵事体亦同
　　
　　又二王
　　
　　万厯十二年十二月礼部右侍郎服满王锡爵吏部右侍郎王家屏同日入阁锡爵为文渊家屏为东阁俱大学士
　　
　　吾州四王
　　
　　万厯壬午甲申间世贞以南大理卿还里而王礼侍锡爵给假省亲不出余弟世懋与礼侍之弟鼎爵俱以提学副使一自陜西一自河南乞归二子生同岁同为礼部郎同岁迁提学又同岁请告而余召为刑部侍郎不赴一时颇称之为四王者以其名位里居之相埒也余实不敢望礼侍寻召拜相余弟再补福建而鼎爵服除卒余弟转少卿亦前卒
　　
　　吾郡二呉宗伯
　　
　　吾呉郡弘治中呉公寛以礼书学士东阁管诰勅嘉靖中呉公一鹏亦如之二公俱累官内翰而俱不得入相殁俱赠太子太保俱得上谥一文定一文端今呉中人俱称呉阁老
　　
　　吾郡三陈祭酒
　　
　　吾郡成化陈鉴自侍读学士转祭酒正徳陈霁自南侍讲学士转祭酒嘉靖陈寰以司业转祭酒祭酒儒师重职步伍八座不当止而三公同止是官又同陈姓同为吾呉人甚竒
　　
　　湖广二张
　　
　　湖广嘉靖中张公璧以太子太保东阁大学士张公治亦以太子太保文渊阁大学士在位俱踰歳加宫保不数日而病病未久而逝俱赠少保一谥文简一谥文毅
　　
　　嘉靖四张
　　
　　鄞人张邦竒为吏部左侍郎蜀人张潮为右侍郎邦竒以翰林院学士掌院潮迁左侍郎兼学士同日加太子宾客未几邦竒进礼部尚书掌詹事改南吏部潮进尚书继之而楚人张璧以礼部尚书兼学士掌部张治以学士进吏部右侍郎四张皆光学也而皆在一时
　　
　　华亭二张
　　
　　华亭张公蓥为南大司马叅赞加太子少保后二年同邑张公恱继之亦加太子少保卒追赠太子太保一谥庄懿一谥庄简二公年位名徳里居相近今有混以为一人者
　　
　　江西二罗
　　
　　江西成化丙戌状元罗公伦以言事外谪后复官止修撰赠左谕徳谥文毅嘉靖己丑状元罗公洪先亦以言事为民止赞善赠光禄少卿谥文恭相去一甲子地同大魁同言事同讲学同从六品得谥同赠官从五品同尤竒絶
　　
　　内阁二刘
　　
　　正统戊辰进士寿光刘珝年二十三博野刘吉年二十二同为庶吉士同授编修修史经筵进秩无不同者又同主考己丑会试珝以吏左侍兼学士吉以礼左侍兼学士同日入阁同日进尚书珝户部吉礼部同日加太子少保自是加太子太保及柱国珝为谨身殿吉为武英殿皆同日最后珝致仕而吉留至少师首殿以卒然同赠三公珝得太保吉得太师同谥文珝得和吉得穆
　　
　　又三刘
　　
　　刘文靖健在内阁二十年正徳元年以少师首揆致仕四年少傅宇由吏部入阁六日而归省遂致仕五年少傅忠复入阁不满岁亦归省遂致仕三人在相位有久速人亦薫莸但皆刘姓而皆河南人为异耳
　　
　　二谭
　　
　　谭姓最少而宣徳间有谭广谭青者一时同为左都督俱善将骑兵塞外人畏之俱号谭家马青子袭指挥亦名广
　　
　　二徐
　　
　　今人但知有徐晞之为兵部尚书而不知徐辉之为户部尚书也辉在髙帝时由仓部主事郎中进侍郎尚书晞自兵部主事郎中进左右侍郎至尚书皆不歴他曹皆起本部小吏皆徐姓而又皆常州人一武进一江阴竒甚竒甚
　　
　　四罗功名相近
　　
　　罗姓非广而英庙之代有罗凡四而俱以才略任边事汝敬尝为庶吉士斥充刑部吏又斥戍交址未至而赦后以侍讲改御史超拜工部右侍郎提督诸卫屯种受赂事发逮问论绞长系久之始出充为事官仍旧屯种引诏径复职复坐诈传论斩再赦复官始致仕亨信以庶吉士为给事中谪充交址吏久之后为御史超拜右佥都御史抚宣大累转左副都御史皆甲辰进士通给事中以言事升交址清化州知州以不肯弃城还为户部员外郎转兵部郎中从王骥西征坐贪淫不法谪为广西闸官己巳之难适至复官以兵部郎中超拜右副都御史守居庸入佐院迁右都提督操练数与于谦争议后冒迎驾功三子俱官镇抚卒三公俱年七十余绮以御史迁大理寺丞抚辽东谪戍召还以中书舍人进大理寺少卿使边还以刑部左侍郎镇松潘召佐院为左副都御史坐御史论曹石谪为广西叅政以怨望为民再坐构讦征下狱籍其家其姓同官职同任边事同中间戍削起踬又同
　　
　　正统三会元
　　
　　正统己未会元杨鼎以解元登第一甲第二人壬戌会元姚夔以解元登第二甲第一人乙丑会元商辂以解元登第一甲第一人杨由侍讲擢户部右侍郎转左进尚书加太子少保致仕卒赠太子太保谥庄敏姚由吏科给事中擢礼部右侍郎转左以吏部进礼部尚书改吏部加太子少保卒赠少保谥文敏商由侍读进学士入内阁擢兵部左侍郎尚书改户部进文渊阁大学士改吏部加太子少保谨身殿大学士以少保致仕卒赠太傅谥文毅三公连三科皆以己巳年超拜俱不歴卿寺馆幄而名位科甲商尤胜絶又与姚俱严郡尤为竒也
　　
　　文武二姓名
　　
　　嘉靖末有锦衣卫指挥文承武太仓卫指挥使武尚文承武贵妃兄也尚文死受旌古有祖孝孙孙荣祖与此皆可作对
　　
　　湖广一时之竒
　　
　　国朝文臣无至三公而独张文忠居正加太傅至太师进勋上柱国辞殁以为赠锦衣缇帅无至公孤者而独陆武恵炳加太保兼少傅保傅相兼殁赠忠诚伯方外杂流无至公孤封爵者而陶仲文至少师少傅少保封恭诚伯殁谥荣康恵肃文臣至三公三少相兼得四字谥皆旷代絶典而生时恩礼隆重权势薫灼亦近世所无殁而不终后追削官谥尽除其子弟官以至籍殁无不同者然皆楚人张为荆州陆为承天陶为黄州而首尾三十年内尤竒
　　
　　丁丑三伯读卷
　　
　　读卷文臣事也与貂蝉无与而丁丑一试内阁则武功伯徐有贞礼部则兴济伯杨善兵部则靖逺伯王骥皆奉天翊卫推诚宣力文臣特进光禄大夫柱国大竒
　　
　　胡端敏李康恵名位
　　
　　胡端敏公世宁与李康恵公承勋同举进士同为南京刑部主事郎中相切磋为经济学旁及古文经术同时为江西属府知府招捕大盗起功名胡公仅一转兵备副使同时超按察使胡言事戍至嘉靖初同日转都御史胡以佥都抚四川李以副都抚辽东后同岁为南京尚书胡刑部李工部寻以同月胡改北刑部李改北吏部中途胡改都察院李改刑部俱加太子少保明年李进太子太保改兵部尚书提督团营又明年胡公改兵部尚书亦进太子太保致仕卒其又明年李公卒赠俱少保凡上之眷注优礼与才望声实无不同者而其与张桂诸贵人意合亦同
　　
　　江西三功臣
　　
　　宁王宸濠之反按察副使胡端敏公世宁发其谋副都御史孙忠烈公燧殉其节副都御史王文成公守仁成其功然皆浙人同举于乡者也是岁为弘治壬子场中若有大声云三人做好事然则非偶然矣
　　
　　甲子二相
　　
　　嘉靖甲子少师华亭徐公阶居首揆而常熟严公讷兴化李公春芳次之三公皆南直隶人严李二公同日应制撰文同日进学士同日加太常少卿同日转侍郎同日转吏礼部尚书同日入直同日加太子太保同日进内阁又同有老父母同于林下侍养以终今年甲申同歳捐馆盖无所不同者
　　
　　二故侯
　　
　　太子太保征蛮将军成山侯王通以擅弃交址下狱论死久之出为都督同知镇山陵总兵官镇逺侯顾兴祖以从驾不死难下狱出为都督同知镇紫荆皆景帝初即位时事也皆失侯而皆无他功状成山死后始复为伯镇逺遇赦复侯伦氏三元伦氏科第之盛已具盛典中谕徳文叙中会元状元通叅以谅中解元矣而祭酒以训复以解元及第第二人是父子合三元而赢其二也
　　
　　丙辰甲戌状元
　　
　　正统丙辰状元周旋弘治丙辰状元则朱希周正徳甲戍状元唐皋万厯甲戌状元则孙继皋考景泰甲戌状元则孙贤尤为竒絶
　　
　　丁丑状元
　　
　　正徳丁丑状元舒芬字国裳授修撰之未几以谏南幸谪外召复官卒万厯丁丑状元沈懋学字君典授修撰之未几以上书谏张相丁忧不合移病归卒二公才气略相同而修撰皆无满任寿皆四十二
　　
　　输粟三元
　　
　　嘉靖乙丑廷试第一人范应期丁丑会试第一人曹大章成化丙午顺天乡试第一人罗玘皆以输粟入国子监者大章廷试复第二人而与应期宦皆不达玘入翰林以文行显至大官其后正徳丙子为周光宙嘉靖戊子为马一龙辛卯为马从谦庚子为沈绍庆戊子为王衡而皆中顺天皆南直人
　　
　　嘉靖二真人
　　
　　嘉靖中道士邵元节赐号真人掌道教至礼部尚书赐蟒衣玉带谥文康荣靖道士陶仲文亦赐号真人掌道教至礼部尚书加三孤封伯谥荣康恵肃寿皆八十二而四字谥千古所无二人偕得之后亦同日削夺
　　
　　大科更易
　　
　　洪武丁丑取中状元陈■〈安阝〉等五十一人俱不刻登科録而亲试中韩克忠等六十一人言者谓考试官刘三吾等有私俱下狱故也永乐己丑覆取会试下第者熊槩金庠等十余人以考试官侍讲邹缉等出孟子尚书题误故也弘治己未预行场中学士程敏政不得阅卷徐经唐寅不得取以有论敏政鬻题故也嘉靖甲辰进士徐汝孝翟汝俭彭谦焦清等并考试官学士江汝璧等俱逮问除名登科録削汝孝等不録以言官论徇私故也
　　
　　甲辰二会元
　　
　　成化甲辰会试第一名储瓘南直隶人仕至户部左侍郎改南吏部左侍郎卒谥文懿嘉靖甲辰会试第一名瞿景淳亦南直隶人仕至南吏部右侍郎改北礼部左侍郎卒亦谥文懿
　　
　　绍兴二首甲
　　
　　嘉靖丙辰绍兴状元诸公大绶榜眼陶公大临同里闬为婚姻诸自礼部右侍郎为吏部右侍郎翰林院侍读学士修实録经筵日讲官以万厯元年卒赠礼部尚书陶亦自礼侍代之衔位赠谥无不同者以二年卒赠官亦同寻己未状元丁公亦自礼侍代之仅一转而卒赠官亦同三人后皆有谥陶得文僖丁得文恪诸最后得文懿
　　
　　蒲州三孤
　　
　　蒲州杨公博以少师居吏部王公崇古以少保居兵部张公四维以少傅居内阁分秩三孤皆密戚也可谓盛而竒者
　　
　　全州二相
　　
　　广西之全州僻州也蒋文定冕以成化丁未登第官至少傅太子太傅户部尚书谨身殿大学士六十二致仕卒赠少师吕文简调阳以嘉靖庚戌登第官亦至少傅太子太傅吏部尚书建极殿大学士建极即谨身六十三致仕卒赠太保二公为时相首辅名位权力亦同而文定之自树立敻矣
　　
　　余姚二相
　　
　　余姚谢文正迁成化乙未及第四十七以少詹学士入阁丙寅五十八以少傅太子太傅礼部尚书武英殿大学士致仕同邑吕公本嘉靖壬辰进士相去将一甲子四十六以祭酒改少詹学士入阁庚申五十七以少傅太子太傅礼部尚书武英殿大学士丁忧俱为第三相者十二年谢公八十二终吕公今年八十二尚无恙文正之初推也凡六人太子太保吏部尚书耿裕居首礼部尚书倪岳次之右侍郎兼学士李东阳又次之吏部左侍郎周经又次之礼部右侍郎傅瀚又次之文正居末与第三人李公同用李长沙人也李公本初推亦太子太保吏部尚书闻渊居首南京吏部尚书张治次之吏部左侍郎学士徐阶又次之南京兵部尚书韩邦竒又次之礼部侍郎欧阳徳又次之李公居末与第二人张公同用张亦长沙人也其巧符乃尔
　　
　　宁波二相
　　
　　宁波旧无大拜者自嘉靖至万厯二十余年中而有两相曰袁文荣公炜余文敏公有丁皆进士第三人而余为袁所取士则衣钵也官皆至少傅太子大傅户部尚书建极殿大学士无一字不同晚途皆甚速而又皆不久寿皆至五十八病亦相类皆好声酒为欢乐
　　
　　三庚戌宗伯非由翰林
　　
　　永乐以后礼部尚书如郑赐李至刚赵羾吕震胡濙石瑁姚夔邹干辈皆不必翰林至周文安洪谟始以翰林得之遂为故事矣独景泰中杨尚书宁以宣徳庚戌进士嘉靖初席尚书书以弘治庚戌进士万厯中徐尚书学谟以嘉靖庚戌进士皆不由翰林而皆庚戌皆以他部侍郎升大竒
　　
　　四长史
　　
　　景泰在郕邸时左长史曰仪铭右长史曰杨翥铭至太子太保兵部尚书掌詹事府卒赠太师谥忠襄而翥先致仕仅加衔礼部尚书而止世宗在兴邸左长史曰张景明右长史曰袁宗皋宗皋至礼部尚书文渊殿大学士赠太子太保谥荣襄而景明先卒仅赠尚书大学士四史荣悴大略相同
　　
　　二陈司马
　　
　　天顺间陈汝言以附太监吉祥忠国公亨冒南城功骤迁至兵部尚书成化间陈钺以附太监直保国公永冒边功骤迁至兵部尚书俱有宠招纳权赂不踰年而败汝言死于狱钺为编民汝言之宠幸威焰无礼甚于钺其祸亦惨于钺然其姓同所依附及爵位出处亦同
　　
　　二马都督
　　
　　天顺间马良者貌温丽少以幼童侍青宫既即位有龙阳之幸袭父职为金吾指挥使累战功为都指挥南城反正召见之进都督佥事平曹钦进都督同知赐绣蟒衣玉带凡行幸必从赏赉不赀一日上出猎南海子早朝罢文武羣臣候送午门外见有乘马从中门诸珰夹而出者以为上也最后上骑而出盖前骑者良也良丧妇不数月而娶鼓吹达禁中上知之恚曰奴薄行乃尔耶自是不复召至成化初坐与中官王纶有连出广东从大帅自效正徳间马昻者宣府指挥也累战功至都督佥事总宣府兵有女弟已适毕指挥有娠矣美丽善骑射晓番语上闻而召嬖之甚遂进昻右都督一门大小皆赐衣蟒诸大珰皆畏之呼为马舅台谏皆有言不聴一日上过昻赐第饮酣欲召幸其妾昻不可上怒而起昻惧请解任女弟亦踈二人姓氏官爵恩幸见疎俱絶相类然良后协赞南京守备镇守广西贵州以功名终而昻夺职死其弟都督炅都指挥■〈日上永下〉昊皆得罪
　　
　　南直隶六相相克
　　
　　吾南直隶辅臣在林下者少师徐公阶李公春芳太子太保严公讷万厯中少师申公时行大拜久之徐公薨已少保许公国大拜未几李公卒俄而严公亦卒吾州王公锡爵复大拜林下遂无一人而三人者皆在阁矣
　　
　　文武互用之极
　　
　　王靖逺骥王威宁越皆以进士累官尚书左都御史而一挂平蛮将军印一挂平胡及靖虏副将军印盖不止总督而已也李曹公文忠以左都督而兼掌国子监祭酒王新建守仁以战功封爵而从祀孔庙杨兴济善以布衣散曹而位左都御史封伯遂兼掌礼部及左军都督府其事至竒故特标着之
　　
　　任子官位大于所由
　　
　　国朝重科目一途任子多不得大位独燕府左长史朱复以二品后五品终任子浚为北京行部尚书二品礼部左侍郎仪公智三品任子铭至太子太保兵部尚书一品翰林学士吕公原五品任子■〈常上心下〉至南京太常寺卿三品少詹事刘文恭公铉任子棨至太常寺卿掌尚宝司三品浙江按察副使陶公成四品任子鲁至广东右布政使二品南京工部右侍郎黄公孔昭任子绾至礼部尚书兼翰林学士二品江西按察司副使许公逵四品任子玚至锦衣卫指挥使管卫事三品右副都御史孙公燧三品任子堪至都督佥事二品堪任子钰至都督同知一品品秩皆过于所自一竒也仪铭累任翰林又以尚书掌府黄绾为詹事学士咸极清华之选二竒也仪赠官至特进左柱国太师阶勋位秩遂冠人臣三竒也陶复转荫子孙至锦衣千户世袭四竒也
　　
　　两任子改翰林给事之异
　　
　　宣徳中仪侍郎智子铭以荫为给事中后改翰林检讨进修撰再进侍读金殿学幼孜子达以荫为检讨后改给事中转左右至兵科都给事中其相反可谓竒矣正徳初许侍郎进入兵部子诰以给事中避言路改检讨与金达事亦相反
　　
　　三唐状元皆戌科
　　
　　国朝唐姓状元仅三人其一为侍读学士唐皋系正徳甲戌歴丙戌戊戌而至嘉靖庚戌为太常少卿唐汝楫又歴壬戌甲戌而至万厯丙戌为今翰林修撰唐文献竒甚
　　
　　一母孕两状元
　　
　　普江王懐中言长乐马某娶妾有子铎而妻妬不容嫁之同邑李氏生子骐初曰马后铎中永乐壬辰科状元骐中戊戌状元
　　
　　弇山堂别集卷十七
　　
　　●钦定四库全书
　　
　　弇山堂别集卷十八
　　
　　（明）王世贞 撰
　　
　　○竒事述三
　　
　　己卯壬午之际
　　
　　文皇靖难师在己卯秋宁庶人作难亦在己卯秋相去正得二甲子文皇之起以都督三司谢燕伏兵僇系之宁庶人亦然岂偶合耶抑有所借袭也其用李士实为太师国公刘养正为军师却似有取于韩公诚意同姓然髙皇之帝业成于鄱阳一战而庶人却败于其地则大相反矣文皇以壬午入绍世庙以先一歳入绍而亦以壬午改元帝王自有真所谓妙合者固不在彼而在此也
　　
　　两壬午风水之变
　　
　　万厯十年壬午秋七月丙辰朔十三日戊辰至次日己巳大风雨拔木江海及湖水俱啸涌吾州常熟崇明嘉定呉江等处漂没室庐人畜以万计考之实録嘉靖元年壬午秋七月乙巳朔二十四日戊辰至次日己巳大风雨江海啸涌漂没室庐人畜亦如之以余所见及野史所载是日俱有龙火之异前壬午祸微轻而逺后壬午祸甚惨 而狭要之六十年内所无也今人知其周一甲子耳不知其干支正同盖无一日之赢欠也异哉异哉
　　
　　户口登耗之异
　　
　　国家戸口登耗有絶不可信者如洪武十四年天下承元之乱杀僇流窜不减隋氏之末而户尚有一千六十五万四千三百六十二口五千九百八十七万三千三百五其后休养生息者二十余年至三十五年而户一千六十二万六千七百七十九口五千六百三十万一千二十六计户减二万七千五百八十三口减三百五十七万二千二百七十九何也其明年为永乐元年则户一千一百四十一万五千八百二十九口六千六百五十九万八千三百三十七夫是时靖难之师连岁不息长淮以北鞠为草莽而户骤増至七十八万九千五十余口骤増至一千二十九万七千三百十一又何也明年户复为九百六十八万五千二十口复为五千九十五万四百七十比之三十五年户却减九十四万一千七百五十九口减五百三十五万五百五十六又何也九年户九百五十三万三千六百九十二口五千一百四十四万六千八百三十四十年户一千九十九万二千四百三十六口六千五百三十七万七千六百三十仅一年耳而户忽増一百四十五万八千七百四十四口増一千三百九十三万七百九十六当是安南新入版圗其户口之数至十年始上册籍耳然十一年户复为九百六十八万四千九百一十六计减一百三十万七千五百二十口复为五千九十五万二百四十四计减一千四百四十二万七千三百八十六又大不可晓也自是休养生息者五十年而为天顺七年户仅九百三十八万五千一十二口仅五千六百三十七万二百五十比于旧有耗而无登者何也然不一年而户为九百一十万七千二百五减二十七万七千八百七十二口为六千四十七万九千三百三十増四百十二万九千八十其户口登耗之相反又何也成化中户不甚悬絶二十二年而口至六千五百四十四万二千六百八十此盛之极也二十三年而仅五千二十万七千一百三十四一年之间而减一千五百二十三万五千五百四十六又何也弘治十七年口至六千一十万五千八百三十五十八年户至一千二百九十七万二千九百七十四此又盛也不二年而为正徳元年户仅九百一十五万一千七百七十三减三百八十二万一千二百一口仅四千六百八十万二千五十减一千三百三十万三千七百八十五又何也自是而刘六等乱中原蓝鄢等乱楚蜀江广无处不被兵而八年以后口却増至六千三百三十余万又何也然则有司之造册与户科户部之稽查皆属儿戏耳
　　
　　烈妇俱妾媵
　　
　　国家令典于妇人女子能殉夫死者俱有旌异然考之实録洪武七年九月中书平章政事李思齐卒妾郑氏自经死十七年正月安陆侯具复卒妾杨氏自经死俱赠淑人谥贞烈又燕山中护卫指挥使费愚卒妾朱氏自经死赠徳人谥贞烈徳人即恭人也永乐二十一年正月成安侯郭亮卒妾韩氏自经死赠淑人宣徳四年二月中军左都督马聚卒妾陈氏自经死左军右都督冀杰卒妾王氏自经死俱赠淑人三月陜西都指挥使王俶战殁妾时氏自经死赠淑人谥贞烈八年三月忠义右卫镇抚李寿卒妾赵氏自经死赠宜人八年四月大同左卫指挥使范安卒妾杨氏自经死赠恭人九年二月武安侯郑亨卒妾张氏自经死赠淑人正统六年五月中军都督佥事胡荣卒妾陈氏自经死赠淑人景泰二年九月昌平侯杨洪卒妾葛氏自经死赠淑人三年正月丰城侯李贤卒妾余氏自经死赠淑人已上凡十有三而勋戚大臣之妻殉死者无一二也岂妾独厚而妻独薄耶意者有吕后袁绍夫人之妬而出于不得已也又自宪宗而后旌典岁有之而未闻有勋戚之家及为妾者又不可晓故特纪于此
　　
　　师生同赐下谥及改谥
　　
　　嘉靖六年大学士石珤卒上亲定谥曰文隐取勤学好问违拂不成为义也至二十九年大学士张治卒上复亲定谥曰文隐则取勤学好问懐情不尽为义盖国朝谥文隠者惟二人皆在内阁不乆而张公又石公会试所取第一人也以后二公皆改谥一文介一文毅
　　
　　夺情与册同
　　
　　成化丙戌少保大学士李公贤丁父忧夺情辞不允仅三日册贵妃万氏贤妃柏氏会昌侯孙继宗与公同为正使万厯丁丑少师大学士张公居正忧夺情明年册皇后王氏英国公张溶为正使公为副使其事之巧符若此
　　
　　衍圣真人同坐事
　　
　　成化丙戌三月癸卯衍圣公孔洪绪坐奸淫乐妇四十余人勒杀无辜四人法当斩诏以宣圣故削爵为民以弟洪泰代没后洪绪子闻韶袭爵四月戊午正一嗣教大真人张元吉坐僭用器物擅易制书强夺子女先后杀平人四十余人至有一家三人者法当凌迟处死下狱禁锢寻杖一百戍铁岭而子玄庆得袭元吉竟以母老放归弘治戊午阙里文庙灾真人府亦灾凡二氏之品秩应朝给赐无不同者至祸谴亦同何其异也
　　
　　大学士尚书掌别部
　　
　　嘉靖末太子太保兵部尚书杨博不理部事而出总督宣大蓟辽工部尚书朱衡不理部事而总理河漕又不开缺刑部尚书郑晓不理部事而代博理兵部隆庆中内阁少师大学士髙拱太子太保大学士赵贞吉俱不辍阁务而掌吏部都察院后拱为内阁首臣而掌吏部故部见有少傅尚书杨博不令掌而掌兵部亦时事一变也
　　
　　癸丑壬戌三及第之异
　　
　　嘉靖壬戌一科首甲三人申时行王锡爵余有丁皆大拜位师傅已见盛典矣其最不显而又最不利者无如嘉靖之癸丑其明年第三人温应禄举家疫死又明年第一人陈谨被逮谪推官累迁至右中允丁忧归为乱卒所殴死后第二人曹大章以编修废疾罢复用胁受商人财削职为民二科荣辱之相反如此按洪武丁丑廷试三人尤为不祥状元陈■〈安阝〉刘锷责徙昌化安置取回为鸿胪寺司宾署丞寻俱杀之惟尹昌隆为礼部主事永乐初改春坊右中允亦下狱赐死其覆取进士内仅状元韩克忠至按察佥事余二人俱终本官
　　
　　福建大魁无显者
　　
　　福建自开科至宣徳间最多髙第以后寥寥矣然少显贵者状元则乙丑丁显丁丑陈■〈安阝〉丙戌林环壬辰马铎戊戌李骐庚戌林震辛未柯潜丙戌龚用卿癸丑陈谨凡九人仅柯至少詹事龚至祭酒四品而已陈至右中允余俱修撰皆夭而■〈安阝〉仅为司宾署丞以不令终灰元则壬辰林志乙未洪英辛丑陈中庚戌傅夏器己未蔡茂春五人惟洪至右都御史及第者戊辰唐震辛未张显宗丙戌陈全辛夘黄旸壬辰林志乙未李贞陈景着丁未谢琏庚戌林文癸丑赵恢壬辰李仁杰戊辰戴大宾凡十二人仅谢琏至侍郎林文太常少卿仁杰祭酒张显宗曽为侍郎终交址布政而已无论阁部一品俱不可得今己未及第林宗伯士章始破天荒矣
　　
　　甲榜非正科
　　
　　国朝科甲以丑辰戌未为正而洪武开科之歳进士呉伯宗等则辛亥也永乐壬午靖内难明年癸未始乡试甲申赐进士曽棨等己丑会试中陈璲等上北征辛卯赐进士萧时中等天顺庚辰试场火秋会试中呉釴等甲申赐进士彭教等正徳庚辰会试中张治等上南巡明年新帝登极为辛巳赐进士杨惟聪等凡五科非正科而两皆甲申最后辛巳相去亦三年
　　
　　丙戌己未无内阁冢宰
　　
　　国朝诸科第往往有通无内阁冢宰者而三丙戌为永乐为成化为嘉靖又三己未为正统为弘治为嘉靖凡六科唯丙戌有冢宰屠襄恵滽一人余皆无之亦竒事也
　　
　　吏部尚书首推内阁不得用
　　
　　弘治乙夘以前内阁大臣皆特简不从廷推至乙夘始廷推太子太保吏部尚书耿裕为首正徳辛未少保吏部尚书杨一清为首甲戌一清复为首嘉靖己酉太子太保吏部尚书闻渊为首万厯甲申吏部尚书杨巍为首皆不用而用翰林之次及后者
　　
　　天子义儿
　　
　　髙帝时曹国公李文忠西平侯沐英大都督同知何文辉都督佥事徐司马元帅朱文刚朱文逊武宗时永寿伯裴得安边伯许泰平虏伯江彬左都督刘晖左都督神周右都督张洪都督佥事李琮其余又数十人钱宁投刺至自称曰皇庶子
　　
　　三杀降之报
　　
　　髙庙初徐中山达常开平遇春破陈友谅兵于池州生擒三千余人遇春欲悉杀之达不可以闻上上命释为兵使者返则遇春以其夕悉杀之矣存者仅三百人上不怿放之归然竟不以罪遇春也文皇靖难时破李景隆降兵三百骑上命释留宿卫胡骑指挥星吉一夕尽杀之又于沧州破南师获卒万人皆给牒放归会日暮有未给者三千余人指挥谭渊悉杀之上维切责渊吉而惜其功亦不罪也然不旬日内渊吉皆战没常公虽建开国勲而四十遽夭二子嗣爵皆不终李广虞诩之恨岂欺我哉
　　
　　靖难二元功不利大帅
　　
　　永乐从靖难者仅封二大国如丘淇公福朱成公能皆元功然未常别将大兵也永乐五年成公一受脤拜征夷将军统十二将军兵八十余万征交址入境以病殁八年淇公一受脤拜征北大将军统四将军兵十万骑征布尼雅实哩入境即败没二公之不利大帅如此
　　
　　五元功皆不利
　　
　　太祖开国元功文臣太师韩国公李善长以嫌赐死太宗靖难元功太子太师淇国公丘福北征败没削爵全家谪海南景帝登极元功兵部尚书于谦谗僇天顺复辟元功武臣忠国公石亨下狱论斩文臣大学士徐有贞下狱流金齿世宗入继元功大学士杨廷和夺官遂无一利者
　　
　　四横缇帅皆不终
　　
　　自锦衣卫典诏狱领刺事官校张权者四人皆不终永乐纪纲为都指挥佥事凌迟处死族灭家籍天顺门达为都指挥佥事逺戍家籍正徳朱宁为左都督凌迟处死族灭家籍嘉靖陆炳为太保左都督死后削夺诸子流徙家籍
　　
　　二黄中贵
　　
　　成化中司礼监太监黄赐以与汪直不合出掌南京守备正徳中司礼监太监黄伟以与刘瑾不合出掌南京守备二黄皆以司礼大珰出行业老成稍为人所重然富贵之极南中往往互称不能别
　　
　　四张中贵
　　
　　正徳末御用太监张永总督团营御马太监张忠佐之司礼太监张锐管监事御马太监张雄提督东厂四人俱藉宠有声而权术亦相埒时号四张雄父亦名锐初不欲迎养以母劝召而庭挞之二十始相哭为父子已积功即日奏为右都督
　　
　　又三张中贵
　　
　　万厯十一年张宏长司礼监张诚次之掌御用监督南海子张鲸又次之兼掌东厂时称三张宏死诚代长司礼鲸次之兼掌东厂张朝复次之亦三张也
　　
　　振瑾二竖
　　
　　国朝中官握政本乱天下者无甚于王振刘瑾其事权絶相类振在枢筦最乆然其横恶至乙丑丙寅以后而极己巳屠裂土木瑾以丙寅流毒庚午剐于燕市家族皆诛夷籍没相去甲子同瑾仅后一年耳当振瑾之横英国公张辅及子嗣公懋俱以太师勋臣班首日与周旋而免挫辱
　　
　　张永功名前后相埒
　　
　　正徳宁夏安化江西宁王之乱中贵人张永一则以总督专征一则以提督赞画扈驾皆兵未至而乱平事后处置皆属之永一则善杨文襄一则善王文成无损功名归后一则首诛逆瑾一则与诛逆彬先后脗合大竒大竒
　　
　　同官相去科第悬絶
　　
　　杨少保溥与曹学士鼐同相杨建文庚辰曹宣徳癸丑相去三十三年陈少保循髙少保谷与商兵侍辂同相陈髙永乐乙未商正统乙丑相去三十年杨少师一清谢少傅迁与张少保璁同相杨成化壬辰谢成化乙未张乃嘉靖辛巳也杨与张相去四十九年谢与张相去四十六年杨又与桂少保蕚同相相去三十九年严少师嵩与袁少保炜同相严弘治乙丑袁嘉靖戊戌相去三十三年徐少师阶与李少傅春芳同相徐嘉靖癸未李丁未相去二十四年胡少傅濙与杨公宁同为礼部尚书胡庚辰杨庚戌相去亦三十年胡公庚辰左侍郎姚夔以正统壬戌相去四十二年王太宰直以永乐甲申左侍郎项文曜以正统乙丑相去四十余年桂少保蕚以正徳辛未继谢少傅相去三十六年夏少傅言以正徳丁丑继费少师宏相宏丁未相去三十年
　　
　　功名迟速悬絶
　　
　　吉水解大绅缙自翰林待诏不二年而为左春坊大学士兼翰林院学士其所取同邑刘子钦以解元会魁髙第几五十年而自戍所起为学官终身邢寛为状元近三十年始得南院讲学而曹文忠鼐为状元十年彭文宪公为状元一年商公为状元四年即入内阁商又三载为兵侍学士而庚戌及第林文犹为修撰戊戌庶吉士尹凤岐以侍讲剩员卒家山阴胡悳为刑部主事三十年不迁张文忠孚敬桂文襄蕚俱以主事之次年拜学士又四年至极品迟速之不同如此
　　
　　生产右腹及肋
　　
　　产不由户者释氏以为世尊及转轮圣王之瑞而儒者以为必无之事而实未必然成化十八年凤阳宿州民张真妻王氏孕当产脐下右痛不可忍凡三月而増剧至三月一日亥时腹畔右开裂生一男鼻准中有黒痣一巡按御史周蕃上其事于朝而祝京兆记之尹文和直琐缀録又云二十年徐州一妇初孕肋骨下即生一瘤渐长如核大乆之皮亦莹薄儿遂从此产有司具闻月给膳米直往来徐州见之此岂一事耶然所传不同而皆有据嘉靖末真定属城有妇人于右肋产一男甚雄伟然六歳死而前二人至长不闻有异天地大矣何所不有
　　
　　中国夷官互居
　　
　　权贵妃父光禄卿永均任顺妃父鸿胪卿添年李昭仪父光禄少卿文吕婕妤父光禄少卿贵真崔美人父鸿胪少卿得霏皆朝鲜人也虽贵至列卿而尚居朝鲜至宣徳中永均以讣闻赐白金米布又琉球国相程复饶州人也自言相其王四十年年八十乞致仕归饶州许之命以国相兼左长史赐四品诰夷人以中国官居夷而中国人以夷官居中国亦异事也又宣徳中苏门葛剌国王弟哈剌之汉入朝病卒赠鸿胪少卿赐葬
　　
　　外国人进士
　　
　　洪武辛亥髙丽国人入试者三金涛登三甲第五其国之延安人也授山东安丘县丞归为其国相景泰五年甲戌进士黎庸交址清威人阮勤多翼人勤仕至工部左侍郎天顺四年庚辰阮文英慈山人何广扶宁人成化五年己丑王京嘉靖二年癸未陈儒俱交址人儒仕至右都御史
　　
　　夷女得尚帝王
　　
　　髙帝聘库库特穆尔女王氏为秦王妃永乐中权贵妃任顺妃吕婕妤崔美人皆朝鲜所贡女
　　
　　女官
　　
　　余尝于宛委余编记女官若国初六尚之职旧尝取寡妇及幼女之知书者为之然皆典内职非文衔建昌知府师克武定知府商胜东川知府胜古乌撒知府实卜皆洪武中土官代其夫与父者也后不可胜纪
　　
　　椓人妻
　　
　　水东日记载宣庙赐御用太监王瑾夫人二人又正统中镇守辽东太监王义死命太监喜宁视其家因掩有其货寳财物田产义妻马氏奏之诏以田产给其家余悉入官天顺初赐故太监呉诚妻南京第宅庄田成化中御马监左监丞龙闰娶故南和侯方瑛妾许氏为妻事发诏离异仍命司礼监治之
　　
　　内臣嗣子
　　
　　太监刘永诚以从子宁晋伯刘聚为后官左都督特封其髙曽祖而不及父左司直兼编修李泰考满上疏言臣为伯父司礼监太监永昌子不得封生父母请封祖父母以展孝思从之泰与牛轮登科録俱注伯父司礼监太监永昌左监丞玉而俱入翰林泰至詹事府詹事兼侍读学士轮至太常少卿兼侍读
　　
　　同姓同谥
　　
　　文臣姓谥相同者刑部侍郎赠少傅马京礼部右侍郎兼学士赠尚书马汝骥同谥文简少师赠太师张孚敬太师赠上柱国张居正同谥文忠少保大学士赠太保毛纪太子太傅礼部尚书赠少保毛澄同谥文简翰林院侍读学士赠学士张益太子太保礼部尚书赠太子太傅张升同谥文僖太子太保大学士赠少保张治少师大学士赠太师张四维同谥文毅礼部左侍郎兼学士赠尚书刘定之南京兵部尚书赠太子太保刘龙同谥文安礼部左侍郎赠尚书王瓒吏部右侍郎王道同谥文定太子少保南京吏部尚书呉一鹏少保太子太保礼部尚书翰林院学士呉山同谥文端少傅大学士赠太保刘忠南京礼部右侍郎赠尚书刘瑞同谥文肃南京刑部尚书赠太子少保方良永户部尚书赠太子少保方钝同谥简肃少保太子太傅都察院左都御史赠太傅王越太子太保兵部尚书赠少保王以旗同谥襄敏都察院右副都御史赠右都御史邓棨左都御史邓廷瓒同谥襄敏太子少保都察院左都御史李宾太子少保吏部尚书赠太子太保李秉南京兵部尚书赠太子少保李遂同谥襄敏太子少保工部尚书赠太子太保王复南京兵部尚书赠太子少保王学夔同谥庄简其武臣姓谥同者平阴伯朱崇抚宁侯朱谦俱谥武襄漳国公王聪右都督王効同谥武襄驸马都尉富阳侯李让太子太保襄城伯李全礼安昌伯钱承宗会昌伯钱杲同谥荣僖清平侯赠渠国公呉成恭顺侯赠邠国公呉克忠同谥壮勇
　　
　　按二毛文简一时为学士为内阁礼部清徳相望二王襄敏俱长中台节制全陜三边二呉壮勇俱以番将赐姓殉节一时尤竒
　　
　　文武臣姓谥同者南京吏部尚书赠太子太保朱希周太师成国公赠定襄王朱希忠同谥恭靖右都御史赠少保王璟镇抚赠右都督王忠俱谥恭靖兴府长史赠太子少保大学士张景明少师隆平侯赠郧国公张信同谥恭僖太子太保户部尚书赠少保孙交太保会昌侯孙果同谥荣僖
　　
　　爵谥相类
　　
　　诸王及武臣侯伯之爵有类于谥者今附记之不然亦以为谥也永乐十五年安恵王又肃庄王成化十三年襄宪王嘉靖十九年徳懿王二十年崇善恭顺王二十年定安懐简王四十四年恵安宣懿王载塾永乐十五年赠成武伯陈亨谥忠壮宣徳五年赠安顺侯薛贵谥忠壮景泰五年赠忠勇侯蒋信谥僖顺天顺六年赠文安侯张輗谥忠僖成化八年赠定襄侯郭登谥忠武十年赠靖安侯和勇谥武敏嘉靖十四年恵安伯张伟谥靖襄四十三年赠忠诚伯陆炳谥武恵万厯元年赠定襄王朱希忠谥恭靖按定襄文安靖安犹地名其它故称美也恵安以下似四字谥若陶仲文之恭诚荣康恵肃伯则似六字谥而和勇又似并爵名而为六字矣
　　
　　又武定侯郭英谥威襄武安侯郑亨谥忠毅恭顺侯呉克忠谥壮勇恭顺侯呉瑾谥忠壮武靖侯赵辅谥恭肃然易以国封公爵
　　
　　此外如忠勤伯汪广洋李贤忠诚伯茹瑺昭武伯曹钦及忠节侯张子明永义侯桑世杰义恵侯刘继祖盖直以为号而不别谥也汪茹曹皆削
　　
　　大臣名与谥类
　　
　　李岐阳文忠谥武靖此外如大都督朱文正伍大司马文定张大司空文宪亦然
　　
　　人主庙号谥号相犯
　　
　　庙号之相犯者仁祖之与仁宗谥与庙号之相犯者睿皇帝之与睿宗
　　
　　亲王大臣犯庙
　　
　　谥庙号定而臣下之谥有犯者如懿祖之后有周王子埅申王佑楷郑王佑檡代王俊杖徳王佑榕与太子之懿文世子之懿庄文臣则吕原杨守陈诸大绶之文懿张鹏之懿简周瑄张■〈炏上金下〉胡拱辰闵珪之庄懿陈俊徐贯林庭■〈木昂〉之康懿成祖之后有唐王弥鍗蜀王让栩文臣则王守仁之文成宣宗之后有秦王懐埢文臣则黄福刘大夏之忠宣宪宗之后有渖王胤栘淮王厚焘文臣则宋濓费宏之文宪圣谥定而臣下之谥有犯者如昭皇帝之后有秦王秉欆蜀王宾瀚韩王旭櫏代王充耀肃王缙炯益王载増文臣则江澜之为文昭敬皇帝之后有伊王吁淳唐王宇温毅皇帝之后有傅珪罗伦黄孔昭张治之文毅李桂之毅勇刘玉之端毅许进潘鉴王邦瑞彭泽杨博之襄毅王宪之康毅肃皇帝之后有刘瑞赵贞吉之文肃林俊之贞肃顾佐梁材葛守礼之端肃潘璜方钝方良永陈瓒之简肃庄皇帝之后有衡王厚燆文臣则马自强之文庄王学夔之庄简了不以为嫌也若文皇帝之为文武皇帝之为武与郡王妃主之谥之犯者又不可胜纪矣
　　
　　弇山堂别集卷十八
　　
　　●钦定四库全书
　　
　　弇山堂别集卷十九
　　
　　（明）王世贞 撰
　　
　　○竒事述四
　　
　　大臣更名
　　
　　宋公冯胜初名国胜次更为宗异最后名胜西平侯沐英初名文英豫章侯胡美初名廷瑞卫国公邓愈初名友徳东胜侯汪兴祖初名同魏国公徐辉祖初名允恭至孙国公显宗初名长子翰林待制王祎初名伟又名玮御史大夫陈宁初名亮中书左丞杨宪初名晔都督汪兴祖初名同刘学士三吾初名昆孙驸马黄琛初名宝蹇忠定义初名瑢齐大司马泰初名徳胡文穆广以及第改名靖后复名广杨文敏荣初名子荣刘忠武荣初名江王毅愍文初名强李状元骐初名马王祭酒恂初名振徐武功有贞初名珵姚少师广孝初名道衍沐黔国公斌初名俨王尚书继初名维毛南宁伯胜初名福寿会昌侯孙铭初名镇刘尚书中敷初名中孚胡方伯徳盛初名徳胜赵副都御史载初名君琰罗侍郎玘初名纪方文襄献夫初名献科张文忠孚敬初名璁汪宗伯镗初名镗孙徐宗伯学谟初名学诗以字行者呉殿学名佑以字伯宗行刘学士名昆孙以字三吾行黄太常名湜以字子澄行练御史大夫名安以字子宁行李尚书名铜以字至刚行杨文贞名寓以字士竒行金文靖名善以字幼孜行王宾客名璲以字汝玉行罗侍郎名简以字汝敬行李祭酒名懋以字时勉行王安简名伦以字宗彝行呉征君梦祥以字与弼行吾乡文待诏名璧以字征明行
　　
　　大臣复姓
　　
　　大臣复姓者曹国公李文忠西平侯沐英平章何文辉都督徐司马初俱国姓东胜侯汪兴祖初张姓都督佥事谢彦初孙姓右都督寗正初韦姓礼部侍中黄观初许姓左御史大夫景清初耿姓右都御史熊槩初胡姓右副都御史陈泰初曹姓太常卿夏昶初朱姓工部尚书赵荣初王姓太常少卿陆釴初呉姓马宗勉初周姓南户部尚书潘蕃初锺姓副都御史丘鼐初周姓尚书孟凤左布政使孟麟初臧姓右都御史邹昊初马姓兵部尚书张经初蔡姓礼部左侍郎黄宗明初薛姓兵部左侍郎孙禬初葛姓少傅大学士吕本初李姓礼部尚书陆树声初林姓侍讲邢一凤初林姓叅政马顾泽初顾姓郎中王周绍初周姓少师大学士申时行初徐姓至于章恭毅纶魏恭简校则身没而其子孙始复为呉为李也若降将之赐姓名及正徳中赐国姓于异典记之矣兹不复赘
　　
　　懐恩本姓马刘瑾本姓淡中贵之至贤至恶者也陶仲文本姓潘
　　
　　冒国姓者
　　
　　大臣而冒国姓者自国初改姓外如左都督朱宁初姓钱右都督朱安初亦姓钱平虏伯朱彬初姓江安边伯朱泰初姓许永寿伯朱徳初姓裴名得一曰皮得左都督朱晖初姓刘左都督朱周初姓神右都督朱洪初姓张都督佥事朱琮初姓李
　　
　　姓名非故
　　
　　诸姓名皆赐者降虏也忠勤伯李贤初名绰罗同安侯和珍初名浩里浩沁恭顺伯吴允诚初名巴图特穆尔忠勇王金忠初名额森托噶顺义伯罗秉忠初名阿尔噶实哩安顺侯薛贵初名托和齐清平侯吴成初名玛鲁忠勇伯蒋信初名巴尔台子嗣伯蒋善初名扬古赉斯恭顺侯呉克忠初名伊勒都特穆尔
　　
　　明缙绅竒姓
　　
　　古今竒姓余尝于宛委余编略载之而不能详今于凌氏所记拾本朝之可知者更志一二以俟増订东华州人按察副使思忠吏部员外思诚给事中思恭御史郊鬷郧县人府同知象闰南海人都御史诏鄷漳川人御史某终城固人鸿胪主簿其功戎嘉州人知县府宁波人知州国振丛文登人尚书兰南昌人按察使贞吉弓江浦人御史元同长安人博士恕清交址人邵武令蠡红阳曲人郧西丞尚朱通青州人州判官仁本鸿乐安人乐昌丞佑忠北流人郎中简隆利津人御史英崇懐逺人都指挥使某彤仝锦衣百户寅冲香山丞循吏敬佟辽东人吏部郎中珍都督登清水人钦天博士子重从安陆州人知府龙繁昌人指挥贞容懐宁人进士若玉香山人孝子师偃松六合人府经歴庸临桂人通判以弘墉石楼人府照磨琼冬泗水人训导青农涞水人知县猷恭汝州人都御史昭卭兰阳人府同知林重石州人举人省双陜西人佥事凤鸣逄丹棱人指挥荣降阜平人都司经歴垣随山东人按察司使赟山西人副使府祈山后人千户璧訾诸城人光禄署丞宜山西人进士绶池涿州人进士龙同安人都御史浴徳迟临胊人兵部左侍郎凤翔福山人太仆寺丞适夔合肥人雩都令信司山西人进士迪内黄人太仆丞恩麋和顺人卫经歴立道仪髙密人侍郎智尚书铭危金溪人学士素右司郎中止邵武人御史行眭雎宁人给事中竑丹徒人进士煜岐解州人都御史亨给事中政斯垣曲人通判干凤阳人指挥泰弥给事中坚袁州人（阙）陜眉懐河人评事旭邳通州举人赞举人宣丕句容人训导承文綦慈利人知县冲大冶知县祯移迁安人府照磨善睢龙溪人中书叅政稼卑乐城人训导铭夷静宁人指挥福之保昌人教谕辅其昌平人县丞福郑州人知县秉规夏邑人教授恂驰仁寿举人九垓慈仁寿举人训导止亓河南人按察副使某竒宣宁举人景中耏归州人判官纯熈河南人仪制郎中光宣大足人吏目厚蕲襄阳人市舶提举航毗肤施举人宠尸肤施人推官聪尼益都人教谕养徳葵涿州人顺庆府同知玉縻上元人训导焕资耒阳人知县頥思东昌人建安丞志道怡耀州人训导居敬衢江西人建阳丞通靡繁峙举人子实谁南部人府照磨龙匙蒲州人判官广蓬莱人都指挥北钥衣栖霞人卫经厯勉仁飞城固人户部郎中瀑庐南城令坦于长乐人英山侯显岷州人都御史敖胥龙阳人布政司叅议必彰蘧贵溪人永安令廷臣初潜江人叅政杲茹长沙人忠诚伯瑺户部尚书泰素无锡人百四岁大中疏洧川人苑马监正勤樗和曲人训导本直闾陜西人布政使钲提学副使洁四川人都御史东渠滕县人训科仲宁如司宾署丞学礼璩泾县人知州新源大埔人户部主事镇海书郁林人主簿永琇余博平人吏目惟兴誉和顺人濮州判官哲絮井泾人郧县丞乐巫合肥人都督同知凯广徳人御史继咸吾开化人礼部侍郎绅区南海人叅政越呼绥徳人叅政廷信户部主事为卿太原人叅将良明涂江西人御史中丞节布政使观须徳州人御史澜武进人佥事用宾殳长兴人知漳州府文通辜韶州人德兴令皋安仁人叅政颛母剑州人太仆卿祥蓬州人御史恩大理评事徳纯扶安化人宣化令让狐阳曲人中书舍人忠涂髙安人主事子源靖安人主事斗镇进士镗文祥汉州人副都御史泽民无阳曲人淳化县丞能芜平山人大使恕邾河东人渭南令安莆枝江人雩都令森湖连州人谅江照磨澄臾归信人海丰丞信孤濮州人徳化丞启犍为人松敷溪令季奴髙邮人都指挥管西金山卫守备宁邽陜西人训导仲徳犀获鹿人主簿希古梨宜黄人训导公弁稽昆山人滦州守照鸡迁安人苑马监正济时霓福山人雩都令济懐日照人鸿胪序班进忠淮临汾人通州同知锡绛州人太平推官天相槐福清人都指挥寅枚呉县人主事伦孝子应发莱四川教谕从善台泰安训导谦献开洛阳人刑部尚书济台当涂人长阳令鼎邰江宁人御史清当涂人太常丞博咍光州人教谕左才迁安人工部尚书寛哀万安人推官贤又为按察使贞吉初姓回巢县人知府谦知郇沭阳人进士旃莘归安人进贤令野伦南海人左谕徳文叙通叅以谅祭酒以训顺徳人进士文银故城人知州嵩太原人主事镜神陜西人泾阳伯英博罗人知县受因新闽县人教谕度淳合州人成安令忠厚春垣曲人迁安丞生物武昌人金溪丞仲和宾苍梧人广东提举继本庆徳人永州推官礼人开州人百戸杰缗固始人都指挥桓尘莘县人教谕洪经歴昻霄云山东人叅政冒云东平人三河丞复诚君西平人漳州知州助勤曹县人进士玺薫建宁卫千户成懃浏阳人梧州府同知进斤南海贡士其明忻博罗人教谕恭逊辕和顺人司仪署丞朴垣阳朔人戸部照磨广询雩都人进士芳敦滁州人保定推官铎贲定逺人千户隆论同州人长沙经歴中立门秦州人礼部尚书克新锦衣都指挥达尊繁峙人太湖丞徳恩潍县人司仪署丞光轩河曲人左都御史輗藩保宁人清逺令俊官长汀人汝山令谦端当涂人御史宏都御史廷赦寛汉阳人进士彻干洧川人钦天监春官正兰襄阳人应天尹以权达州人叅政兴祖寒伏羌人教谕丹宁乡人武陵令凤翔雷州人武陵令桂芳盘邰阳人武进丞铭冠日照人安塞丞端欢开封人丰城丞慨完遵化人归善丞愚兴化人指挥国仁奸山后人开平千户阑权徐州人文华殿大学士谨朝鲜人光禄卿永均泉永城人平山主簿应醴然蔚州人卫经歴昌延大兴人户部侍郎祥韩城人御史茂给事中瑁坚秦州人博平令晟弦枝江人主簿尚强肩太和人贡士固贤平凉人埧大使瑄年懐逺人户部尚书富鄢丰城人刑部右侍郎懋卿玄迁安人知县端芊掖县人安阳丞震千茂名人宜山典史万仙河州人合江令名旃赵州人教谕英骞武阳人绍兴府同知弘旋江都人贡士善骈大名人户部主事恭桥曲沃人县丞宗义尧安居人太仆丞卿浏阳人叅议绍招广宁人融县令子莘广东人苏州府通判盂贤摇南平人句容教谕昌聊南昌令让超宜黄人卫经歴令华寥郧西人永春丞贵瓢太和人长阳典史某么汤阴人通州训导谦定州人无锡丞稍安定人知州腾汉朝曹州人永丰丞泰言巢新昌人御史筠钞彰徳人知府介皋清河人教谕玉蒿滕县人进士宾操浮梁人御史安又御史钦给事中守经糟凤翔举人士竒豪颍川人宣都令英戈梁县人都督预景州人南京刑部尚书瑄又京师人运使九章知府九畴过山后人右都督兴平湖人进士璘无锡人进士鹤阿山西人进士其麟和川人知县贤河泾州人襄阳知府源娥福清人知县乔轲简州卫千户兴那宜宾举人尚絅又举人正俅庹磁州人南阳卫指挥五常磁州人佗容县进士盛苍梧知州超呙公安人巴县令文光沂州人崇安丞崇扬处州人举人宾东明举人光休苌扬州举人辉仓遵化人训导纪相上元人知府迪博平人叅政枢光阳人吏科都给事中懋长滑县人指挥略■〈艹殃〉永福举人清将如皋人邯郸丞翔坊徐州人休宁丞蒙芒临川人教授文镇防宁县举人盛征祥符人都指挥使义三山人工部员外郎显营祁州人知真州世宝英祁州人知县继善卿昆明人通判寿公安人进士文端衡西平人知南安府岳宝应人工部主事宇生蓬莱人桐乡令用和刑束鹿人晋府长史哲合水人长汀令惟一经广西人叅议彦宷星沅江人叙州府推官奎灵阳谷人■〈山孝〉县令芳零横州人博白令畅宁行唐人训导全行青大宁人典史文盛陈州卫指挥若水陵髙邮人涪州同知茂宣化人通道令藤呉川人同安丞文泽崩潜山人固始丞愈坚泰和人伏羌典史可立弘临川人太平令启氷繁昌人千户如鉴天台人郴州守伯杰由杞县人主事礼门缑西华人曹州判官贤攸安平人御史承秋颍上人按察佥事茂油陵川人谅江守凤开州人平凉通判恭瓯贵溪人兴化丞庚镏南昌诗人绩彪攸县人新宁令堂浮永州人抚州照磨简句伏羌人都指挥玺琴资县人葭州守惟和临石阡人平凉通判见城参平定州人连江令安镡唐县人太平守鉴寻按察使适钦呉县人知府拱极壬逺安人杜宁令士亨莘县人留守经厯佐郯蔚州人建平丞微三应州人祁门丞庸道澹朝阳人长阳令某淡广西人汀州推官■〈王扁〉潜髙安人御史溟上上髙人湖州府同知儒粘宜黄人东乡令宣晋江人御史灿占桐柏人县丞恩添沙县人増城令礼毡定阳人叅议成文佥汝阳人教谕阳咸莱阳人进士懐良泛桂林人教谕勇瑞州千户（阙）金邵武千户英拱和顺人进士北临桂人叅议廷臣奉兰阳人知县科弭唐县人溧水丞宦底考城人右都御史藴是江阴人大使佑市井陉人龙虎卫经歴朝喜山后人都督信理固安人教谕剧广西人龙溪令英水鄞县人邵武令苏民进士桓呉江人知州之文姒陜县人米脂令庸道山西人襄阳府通判昻佀郓城人户部尚书锺仕昌黎人阳信主簿凤起达州人举人镗耳巴县人醴陵令桓紫陜西人指挥承舜启达州人雩都训导韦尔宝坻人青州照磨名斐丹棱人御史俊乐安人佥事旻扆解州人御史昭尾曹县人临城主簿礼古陈州人户部尚书朴山西人大理少卿镕今梁山人按察副使之贤堵山阴人叅政升辅崇徳人夔州府推官成长清人清平卫指挥徳虎麟游人鄂嘉令臣五通海人宜城令淮午费州人举人明臣迕髙邮人文登丞春仵泰和人学士凤蒲圻人主事瑜土山西人进士进良普汉阳人佥事仲贤垣曲人副使晖甫黔阳人弋阳令经六合人永丰令辙羽电白举人闗福禹临洮人仁寿令禋宇涞阳人大名通判宾主益都人主事问礼愈曲江人兴国丞徳勤禇雎宁人主簿山俎磁州人员外郎琚庆都人五台令有用邸髙阳人苑马监正善又山西人经魁第昌黎人杭州通判泉玺汤谷人卫经歴书洗广东人庶吉尚文且观城人潞州判官简买河内举人源哈长葛人御史新民其子给事中民安（阙）回夷指挥铭隗清江人进士邦衡海广东人户部尚书渊电白人御史澄琼山人都御史瑞宰保安人四川都指挥正采凤阳人海宁卫指挥凤翔霭顺元宣慰使翠泌阳人邯郸令都揣泌阳举人本阃武进人上髙县丞立道恽武进人副使巍郎中■〈父上耳下〉叅议绍芳青神人锦衣卫经歴彩宛望江人运使嘉祥苑宝庆人郎中囿寋眉州人孝子衡■〈日上爰下〉宜都人吉安府经厯仪罕广州右卫举人言命又举人髙逺遂平人刑部员外郎志烜青海人长寿主簿霄散襄阳人江阴丞惟聪简白山人知县昱产瑞昌人主事麟蹇巴县人少师义广西右布政贤今按察使理典宛平人陵川令英单定逺人兵部尚书安仁展岐山人御史毓京卫人进士敏善大冶人懐庆府同知养郸六安人临淮训导福矫山东人苏州知府顺绍广安举人旸表番禺人教谕贡兆华亭人蓬莱丞元亨晓醴陵人垫江丞枝岛垣曲举人璞■〈艹夘〉山东人佥事承庆溧阳人大理寺卿钦老徐闻举人兆祥保通州人曲江令睿葆巢县人髙淳训导光先宝广东人攸县丞敬早云川人交址府同知礼道河间人番禺令同浩黄陂人上犹巡检本舍税课大使敬厍融县人上杭主簿继生把陜西都指挥宗瓦土官女知府某仰长洲人大理寺丞瞻无为人左布政使升养寿州人护卫指挥雄凉州人都指挥贤赏会稽人理问震顺徳人通判瑨莽平原人思南通判亨上江夏人左叅政志同知府观陜西人进士志朗象台人都察院司务清井邢台人给事中田驸马都尉源建徳人校书郎一成幸吉安人刑部主事实永富顺人进士颖省寿州人萍乡令凯靖太平人抚州通判宣宛平人鸿胪卿洪冼顺徳人工部侍郎光南海都御史桂彦郎中桂竒茍（姓本多而以其异记之）灵寳人御史甫蒲州人御史汝安阆中人太仆卿颖眉州人佥事延庚纽介休举人师钮会稽人徳安知府衍翰林待诏天锡按察副使清佥事纬九井陉人徳兴令焯酉武陵人广信通判仁有垫江人苑马寺监正终庆偶昆山人教授桓斗茶陵人府同知辅后当涂人陜西叅议敏后岷州人指挥能守源曲人蓬莱主簿育仁酒泾源人神木卫经厯好徳丑三山人邵武通判慈首巴陵人龙江闗提举谦长沙人汀州府推官得仁旧普安人苑马寺监正惟贤寿蕲州人进士儒诸暨人府同知成学咎山东人郎中诚三原人御史如思澉呉成举人仁亮闪永昌人永州通判霭颍州人教谕名教授贤陜湖广人知府茂橄开州人举人皥广宗举人守道凤贵州人都督朝印江人东乡令仪庭重滨州人鄱阳令谦瓮安肃人懐庆知府蕙冻雎州人利津令泰用陜州人辽州吏目夏纵萧县人日照训导文冀鹿邑人工部左侍郎凯宝应人应天府尹绮东安人清源伯杰智元氏人进士审南平令佑义道州人濮州学正森利博罗人府同知济川河津人御史宾秘故城人郴州守心传示临潼人府同知郁类鳌山卫人训导康次电白人都指挥摅帅安居人御史祥醴陵人国子监丞中临川人知府机江陵人叅政兰贲滁州人大名教授智位安掖人训导安侍六合人綦江教谕懋意欧宁人献县训导季暨崇安人进士文河东人达州守阳贵河南人锦衣指挥铎汝阳知府仁豫蕲水人上饶令铣璩玉田人钦天监博士成暮临城人御史容度蓬州人给事中智具曲河人评事珪付大城人按察副使吉厉海州人都指挥达滦州人户科都给事中汝进锐南充举人廷缄世临颍人刑部尚书家寳税永寿人平凉府同知璇四川人进士新裔宣化人卢溪令璜羿湘阴人遂宁令忠闭石屏人知州鲁恵安令祯锐武康人工部主事祯太临桂人文昌令溥大永川人逺安令有柰直隶人户部左侍郎亨会髙昌人雩都丞同泰福宁人安逺令行实钧州人湘潭令谷盖兴化知府天麟祭蓝水人衡府纪善节蒯寿州人刑部主事全南乐人太仆寺丞信介湖广人徳庆知州寿解县人知府一清拜建水人醴陵教谕完卖罗城人宁徳丞廷杰胶州人宜黄令芳蒉蔚州人汀州巡检端迈慈利人江西右叅议文麟代山后人西安卫指挥升爱融县人永昌通判莫助能（音耐）洳川人崇徳丞以文南宁人始兴令鏖佴（奴代切）滁州人永丰令隆兴化人广东都指挥俊慎归安人御史蒙印永平人太和令玺六合人寳庆府同知宝信武邑人辽州判官时顺江夏人进士境韵清源举人鳌镇常山人开县令某舜庆都人钦天博士用禹员锦州人礼部郎中纪咸阳人霍州知州鼐训柏乡人袁州府教授浚问宝应人贡士智郡大宁人余干令敬顿直隶人进士锐宪荆州人府经歴章漫忻州举人智寸浪穹人梓潼令居敬灌南海人江陵主簿谦贯临武人横州守元凯汉道州人盐井提举邦杰爨云南人郴州判官奂归州人知州忠武进人筠连令进练长洲人春坊司直郎埙御史纲新淦人御史大夫子宁战祈县人扬州知府慎蕲州人南京户司务符院振武人叅政宾线日照人分水令雍山东人甘肃副总兵补衮弁长宁人监利训导志中钏阆中人抚州照磨国云南人贵阳丞佩射衡阳人盐井卫教授兊化蕲州人襄府左长史之行赦中牟举人敬亚华阴人平阴丞吉夜山东人光禄寺丞珠太原卫指挥景光亢临汾人四川左布政使思谦况靖安人苏州知府锺髙安人按察佥事照郎中真叅政叔祺望河南人常州推官增逺安人进士子威畅河津人御史亨陇西人按察佥事华旷徳州人余干令彦温醴陵人解元宗舜邝宜章人兵部尚书埜任丘人瑞州守鐇翰林侍讲灏光禄卿沛旺福州卫千户斌妙河州卫指挥龄肖褒城人解元靖正合肥人大同教授复姓南海人贡士秉恭令新昌人御史曦懋内丘人山西叅将国辅豆昆明人河南卫千户长宁就涞县人西宁卫指挥大勲漏山阴人贡士瑜宿夹江人刑部员外进掖县人行太仆卿应叅又陇西人豹韬卫经歴尚珍耉汉州人龙南丞秉彝秀石泉人礼部郎中芳茂安化人御史彪茂山卫人山东副总兵锺鬬平阳人府经歴凤阚四川人知府继禹鉴徐州人兵马指挥善牧弋阳人兴化推官义绍兴进士相木瑞安人国子学録景方钱唐人解元讷沐定逺人西平侯英伏刑部侍郎伯安鞠和州人进士祥鞫楚雄人邳州守以信曲贵州人长沙通判信竹昌黎人太仆少卿祥服襄垣人扶沟令用休睦平南人教谕坚夙松溪人本县令道暹禄武陟举人存福山后人都督佥事时复扶风人典史扬清鹿郑州人邯郸令秀太康人长兴令显肃归善人教谕灏濮凤阳人乐浪公英邵武人都督温其当涂人翰林编修韶速饶州卫千户斌仆桂林人善化训导淮璞城固人知县俊独华州人行人善赤水卫人岳州守贤续翼城人进士旻束岐山人万载令清安东令贽御史春沃萧山人温县令墅定海人御史頖逯钱塘人武进教谕宏曲汝阳人曲阳令子得玉彰县人眉州判官恩粟长子人户部尚书恕贵阳人工部员外林督全州人归善丞仲美浴略阳人通判沂笃建水人顺义丞自诚岳郑州人上杭令崇榆次人通渭令思忠朴沈阳人新安卫指挥淳用金乡人中利巡检岩漆江宁人叅议汝翼南昌人叅议彬郅渭南人胶州判官用义栗浚县人太常丞景初长治人兵部右侍永禄乙河南人吏部主事瑞蜜筑安抚使定曲阳谷人凤阳府同知镛宓慈溪人苏州检校大麒佛封丘人安庆卫千户正郄固始人宁波知府驯率髙昌人平度州判官庆壹兴化人府经歴震昌一邓州人赞皇令洪延川人灵寿丞炫七施州卫人永春训导希贤柒宣化举人文伦汨浔阳人彭泽主簿澄剧藁城举人暹郁山东人颍川卫知事让乞南京人泌水令贤广西人呉川令住蔚合肥人礼部侍郎绶朝邑人礼部右侍能宣武人太仆少卿元康厥井陉人华州守惟明骨归徳人学正恭阙长洲人礼部郎中成章河南人平凉知府清越合州人进士坚揭广昌人兵部左侍稽弘文馆学士枢忽山西人户部郎中鸣月巴县人武昌训导文宪赣县人江油令辉孛陇西人四川佥事曰山后卫人都督佥事福褐北流举人奎笪相城人沂州守贵湖口人给事中柬光达西域人御史兼善丹徒人郎中毅任县人提学副使其道脱星子人亷州知府因遂宁人都指挥纲萨闽县人礼部右侍郎琦榻保章人刑部主事明徳撘阳人教谕恩滑太仓人弋阳令泉余姚人南昌知府浩西安解元抚颉易州人知县质捌石屏人利东巡检忠八江宁人礼部主事通撒髙邮人进士祥别大同人醴泉令俊河南人魏县教谕丛折泗州人中府断事克恭列固始人长乐丞文邦捏河州人平乡令经节平凉人信丰指挥铎铁邓州人兵部尚书铉永昌人进士篆偰溧阳人户部尚书斯姚州人进士惟贤渫山西人邓州守升孑东昌人分宜令金雒三原人刑部尚书佥右副都御史昻泾阳人副都御史遵药山东人佥都御史理鄂确山人江阴丞隆博云和人泾县教谕某洛清源人叅将忠禚平度人南平训导芳籍内黄人荼陵州守贯徽伯延津人鸿胪鸣赞希益蒲州人指挥効忠赫大名人御史瀛麦连山人工部尚书志徳南海人按察佥事春芳赤曲沃人汶上丞从周格石阡人行都司经歴化革四川人员外郎从时迮如皋人翰林编修原霖鸿胪序班缜策贺县人长沙县丞敏百赣州千户恭貊太和人内黄令安泽陈州人府同知义亦山东人江西叅将孔昭碧涿州人大名训导潭惕龙溪人泷水令龙郦兴化人光禄卿镛弋代州人交址右布政使谦景州人南京刑部尚书瑄力临淄人郧阳令魁墨髙陵人兵部右侍麟翼秦州人清河教谕琛直容县人河源令凌霄勒曹县人主事玺黒山后人总兵都督佥事春息博兴人知县昭植湖广人文昌令轩黙新和人扶风丞思道习新喻人詹事嘉言庐陵人国子司业孔教汲五楼人邯郸丞时学立兰阳人右布政使述及交河人户部左侍郎宦袭歴城人扬州府训导勖戢简州人叅议汝止疾清逺人贡敬合大同人鸡泽令举阖随州人御史胜先纳什邡人常徳卫千户台接莒州人知县武帖马平人龙川令晏法丹徒人保定通判恺甲邢台人鸿胪序班总复姓至我朝则益少矣盖多去繁而从省故也以是悉志之东方栖霞人石屏州守正丹徒人平南训导巍公冶髙密人右佥都御史志公孙盐城人安吉令让司马山阴人少詹事恂福建副使垔司徒日照人新会训导绶司空福山人定海令禧诸葛太平人陜西叅议伯衡会稽人给事中岘闾丘长洲人瑞州府推官玉呼延四川人叅将迪西门日照人洧川丞炳淳于黄州人主事士瑾固始人南京上林苑丞重申屠长洲人翰林修撰衡崇徳人御史祺闻人余姚人进士恪善晟韺郎中珇副使铨尚宝丞徳行端木句容人尚书以善溧水人翰林待诏孝文侍书孝思敬皆完颜鄜州英山令章皇甫辽海人指挥知事斌长洲人知府録佥事涍汸府同知濓欧阳永新人御史子韶城武人行省郎中萃叅政恭沔阳人考功郎中谦桂阳人泉州知府复太和人佥事哲吏部侍郎铎礼部尚书徳佥都御史重工部侍郎塾太仆卿衢俱太和人水丘台州举人进又举人曦尔朱富平解元钦宇文陜西人锺叅政临安人通判溥夏侯宜黄人内黄令某上官浦城知县子荣主事徳南城人评事民望按察副使民詹长孙庆元人鸿胪寺丞义仲长清浪卫人髙安令备璚州府通判贤慕容湘阴人龙泉丞杰第五淳化人当涂令宁三水人夔州府通判徳令狐洪洞人郎中一槐濮阳广徳州人进士恭宁阳丞瑾户部照磨钺上虞丞傅余杭令传独孤太和人礼部郎中乐善乐安人潼川州守一敬尉迟巩昌人兴化府通判渊铁力句容人鸿胪序班必失
　　
　　弇山堂别集卷十九
　　
　　●钦定四库全书
　　
　　弇山堂别集卷二十
　　
　　（明）王世贞 撰
　　
　　○史乗考误一
　　
　　国史之失职未有甚于我朝者也故事有不讳始命内阁翰林臣纂修实録六科取故奏部院咨陈牍而已其于左右史记言动阙如也是故无所考而不得书国忸衮阙则有所避而不敢书而其甚者当笔之士或有私好恶焉则有所考无所避而不欲书即书故无当也史失求诸野乎然而野史之弊三一曰挟郄而多诬其着人非能称公平贤者寄雌黄于睚眦若双溪杂记琐缀録之类是也二曰轻听而多舛其人生长闾阎间不复知县官事谬闻而遂述之若枝山野记剪胜野闻之类是也三曰好怪而多诞或创为幽异可愕以媚其人之好不核而遂书之若客坐新闻庚已编之类是也无已求之家乗铭状乎此谀枯骨谒金言耳虽然国史人恣而善蔽真其叙章典述文献不可废也野史人臆而善失真其征是非削讳忌不可废也家史人谀而善溢真其讃宗阀表官绩不可废也吾于三者豹管耳有所见不敢不书以俟博洽者考焉
　　
　　夫家乗是而疑誉者吾弗敢擿也野史非而疑毁者吾弗敢救也其龃龉而两有证者吾两存之其拂而核者吾始从阳秋焉鄙人之途听而诞者也纎人之修郄而诬者也则弗敢避矣
　　
　　自此以下凡十一卷皆考二史误
　　
　　国初事迹乃刘辰撰言太祖闻刘基章溢叶琛皆国士也征聘到京授基溢中丞琛洪都知府按是时宋濓同聘而基与溢累数任官始至中丞非径授也
　　
　　刘辰又纪乙未正月克金华路五月太祖为开府仪同三司江南等处行中书省左丞相不知诸将推奉耶抑受之宋龙鳯主也史佚之故附于此
　　
　　辰又纪癸卯三月张士诚围安丰韩林儿告急太祖亲援之士诚闻而遁去刘福通奉林儿退居于滁士诚复入安丰丙午三月太祖取林儿安置按史云癸卯二月张士诚将吕珍破安丰杀刘福通据其城先是福通等兵势日蹙以安丰来附至是为珍所杀三月上帅师破吕珍珍走师还元将珠展锡都复乗间入安丰福通死而韩林儿者不知其何所之也辰所记福通奉林儿退居滁固误意者林儿得脱之后尚拥虚器于滁耶既云丙午三月太祖取林儿安置按枝山野记内载伐张士诚榜文云龙鳯十二年皇帝圣旨呉王令旨又何也史惟称刘福通而不及韩林儿至上即位告上帝文亦止言福通盖讳之也
　　
　　草木子余録言髙帝谓天下一家尚有三事未了一少传国玺一王巴拜未擒一元太子无音问分四路出讨至漠北大败死者先后约四十余万人按北征止用十五万人惟大将达与中山侯和不利旋收兵回塞曹国公文忠胜负相当而宋公胜等则全胜其云死者四十余万人谬也
　　
　　髙帝事迹内载李文忠守严州取妓韩留宿太祖怒而诛之召文忠问罪以中宫言得解回镇儒士赵伯宗来汝章说曰再召不得回矣文忠乃使伯宗等宻通使于杭州张四平章通好既得报与郎中侯原善掾史闻遵道谋约降会上以手札召之文忠猝至京上大喜抚之甚切赐良马金币文忠归而尤原善等曰我几负主上即事泄何以见之乃谋饯张使及伯宗汝章于大浪滩使博索醉而缚投于水按文忠至亲勋臣岂宜有此纵有之刘岂宜不少讳而纪以上闻盖是时景隆以嫌疑得罪辰之此言固上所不厌听也
　　
　　枝山野记言洪武中御史与校尉同居官舍重屋御史在上校尉在下欲其互相纠察按此时原不设校尉刺事剪胜野闻言太祖平伪周见周伯琦伏张士诚后问为谁对曰前元叅政周某帝曰元君寄汝心膂乃资贼以乱耶伯琦惶恐不能答先赐三日大醉以酬其功后杀之按伯琦放归里久之乃卒
　　
　　又言司徒李伯升先以国情输我师帝以为佞臣命斩以示士诚野记言亦同按伯升降后累迁中书平章政事洪武中乃卒子为世袭指挥
　　
　　又言徐太傅追元顺帝将及之忽传令班师常遇春不知所出大怒驰归告上曰达反矣追兵及顺帝而已之其谋不可逆也太傅度遇春归必有变乃留兵镇北平而自引军归驻舟江浦仗剑入谒帝时方盛怒宿戒阍吏曰达入慎无纵之达既入未见帝自疑有变乃拔剑斩阍吏夺关而出帝因使人释其罪令内谒达不可帝不得已往视于舟中达因进曰达有异图不待今日虽云晩矣然吾临江鞠旅亦能抚有江淮顾弗为耳且吾之不擒元帝亦筹之熟矣彼虽微也尝南御中国我执之以归汝曷治焉天命在汝已知之矣顾达何人敢以自外上乃悦按下大都后达与常平章同破山西库库至陜而分兵达讨定西王巴拜而平章袭应昌平章卒于军以二年八月柩至龙江达以十一月班师入见上抚劳之此言何从起也况太傅之所以功名令终者忠顺耳拔劔斩关称名尔汝之说虽病狂丧心者不为之书生妄语可笑
　　
　　又言代王之母邳人也先是太祖尝战败而奔投代王母家王母曰尔某耶人言尔贵天子也因宿旦辞去王母曰吾后有姙如何帝乃贻弊梳为质及上即位子且长矣因携子及质谒上上命工部草设木宇居之不令入宫及代府成遂分封焉故王卒得终养其母按王母惠妃郭氏与蜀谷二王同母且王以洪武七年生为天子且八载矣安得有微时战败之事无稽不可信如此世系谓太宗周王为髙皇后所生而懿文秦晋诸妃子非也革除遗事则谓懿文秦晋周王为髙皇后生而太宗为达妃子亦非也太宗与懿文秦晋周俱嫡出史与玉牒甚明
　　
　　野记言滁阳王后伏劔而死按以上为孙德崕所留惊忧成疾而卒后龙鳯主拜嗣子为元帅张天佑与上为左右副元帅而天佑在前上不受则王之终必不以权夺伏劔明矣
　　
　　枝山野记言癸卯八月髙皇与陈友谅战彭蠡小却郭威襄请以火攻胜之后宣武公子兴射友谅矢贯其颅及睛而死按国史止言友谅中流矢不闻宣武射也且当其时友谅死东军尚未知至死之三日而降卒始来告犹未信何以知射自宣武
　　
　　资治通纪言大祖初生河上取水澡浴忽有红罗浮来遂取衣之郑氏征吾録及故所居名红罗障及髙氏鸿猷録亦因之实録载瑞兆多矣独不载此恐亦传闻之误
　　
　　又言朱文正贬广东死非也文正先拘守鳯阳先墓以逃故赐死死时上未取广东
　　
　　六年黜丞相汪广洋为广东行省叅政以柔奸怠政也后竟赐死按广洋寻再入为左御史大夫右丞相十二年贬今云竟赐死抑何遗略也
　　
　　胡惟庸谋逆阴约日本国贡使以精兵装巨舶约是日行弑即大掠库藏泛舟入海事泄伏诛上后却日本之贡以此今纪殊不详
　　
　　又言蓝玉征西归意望进爵时已封凉国公上命加太傅玉攘袂曰我当为太师何太傅按是时加宋国公冯胜颍国公傅友德为太子太师玉与曹国公李景隆为太子太傅开国公常升全宁侯孙恪为太子太保然则玉等之所加东宫三太非三公也今纪不能详若攘袂之说考之史则有之
　　
　　近峰闻略引王文恪公言髙帝克陈友谅俘其妻孥曰我自起兵以来未尝纳人子女今友谅三犯我金陵四犯我太平我甚恨之其妻阇氏可没入掖庭未几生子友谅遗腹也封潭王国于长沙将之国阇氏语之曰尔乃汉王陈友谅子汝父被杀吾为汝忍死于此他日当为父复此雠也故事诸王来朝者皆止于宫中潭王来觐入止宫不以礼自检归国发兵反髙皇遣太傅徐达之子讨之潭王坚闭城门抱其幼儿绕城上行取铜牌书其上云宁见阎王不见贼王因掷于城外遂举火阖宫尽焚携其子投隍堑而死髙皇大怒因假妖星乱宫为辞尽戮宫人皇后脱簮珥待罪仅免余悉殱除焉自是纪略亦因之按潭王之母达定妃与齐王同胞非阇氏也王生于洪武二年距陈友谅之亡将十载而云遗腹孝慈之崩在十五年距潭王自焚且七载而云后脱簮珥待罪仅免王之焚以妃家坐罪不自安帝遣使慰谕之召入朝疑惧与妃自焚而云发兵反王文恪久典国史而孟浪乃尔又何怪于皇甫陈氏之传讹也
　　
　　纪略言太祖之封十王也亲草册文适李韩公北征唐之淳在军尝为草露布上读其文嘉之问草者为谁韩公以之淳对帝令飞骑召之使者不谕械之京之淳以父肃得罪悚栗不自保至京过其姑门告使者止索其姑见泣曰善为我敛尸乃行次东华门时门已闭守者曰有旨令以布裹从屋上逓入累累逓易数次至便殿灯烛荧煌帝坐阅书之淳俯首庭下帝问曰尔草露布耶对曰臣昧死草之乃以短几置之淳前列烛命膝坐以封王册文一篇授之曰少为弘润之之淳叩头曰臣万死不敢当帝曰即不敢旁注之之淳承命注上遥望烛影下帝微微喜至十篇上大悦时夜未央命出候朝谒归至姑家犹守门相与庆幸具酒食慰劳及朝帝问曰尔世宦否对曰臣父翰林应奉即日命嗣父官考之十王册定于洪武三年四月其六月唐肃始为翰林应奉明年夏例失朝免官又二年以例责佃临濠今以其时为唐肃得罪后事一大谬也李韩公既无北征亦何尝有露布二大谬也之淳洪武末馆曹公景隆家至建文二年始以方孝孺等荐拜翰林侍读明年卒原无仕髙庙及为应奉三大谬也十王册文多宋濓草是时虽唐肃不得与况之淳乎事盖无一实
　　
　　双溪杂记洪武八年相府变发觉由是始置三公阁内以备顾问而丞相废革误也此时无府阁虽有大学士亦非三公不叅机务又丞相废在十三年
　　
　　草木子余録言洪武十四年诛凉国公蓝玉收其党四万余人诛之初征云南时诸将十余人陛辞上与玉论兵呼诸将去三呼而不应玉举袖一麾诸将尽起上甚恶之所谓三呼不如一麾四万余人之命基于此矣按蓝玉之死在洪武二十六年又征云南玉为左副将军傅颍公为大将是时上虽亲饯之于龙江然进止机宜非玉所得专也
　　
　　近峰闻略言太祖克金华召一星者刘日新推命答曰将军当极富极贵又推诸将校则言或为公或为侯髙皇怒其不言官职刘请屏去左右曰极富者富有四海极贵者贵为天子髙皇大喜洪武四年召至问欲贵乎对曰不愿又问欲富乎对曰不愿问以所欲曰臣所欲者求一符可以遍游天下耳髙皇因以手所挥白扇题曰江南一老叟腹内罗星斗许朕作君王果应神仙口赐官官不要赐金金不受持此一握扇横行天下走识以御玺刘持此遍游十二年回家忽对妻子言我当死于非命故归欲作别去游京师妻留之曰既当死死于家耳答曰当死于京都遂至南京都市中推筭但讲命而已盖先被旨不许与人筭故也都督蓝玉平云南回因请刘言将军将星见梁地当封梁国然七日必有一险我当与将军同死后果封为梁国公侍朝穿红袍在西班时日当上照映上目之曰此将军不独外邦人畏之朕亦胆寒矣有张尚书者同往云南与玉不睦对曰此人陛下之前不妨但恐非少主臣也上由是欲诛之因潜令科道纠之科道问张尚书何以为罪张第言军还不交军欲乗此作乱耳玉临刑时叹曰神乎刘先生之言问为何人曰刘日新上闻因逮刘至问汝与蓝玉筭命对曰曽筭又问汝命尽几时曰尽今日因杀之今其家子孙犹在赐扇尚存按蓝玉以征南左副将军从颍国公破云南还又六年大破虏封凉国公非梁国公也又三年而以谋反诛非自云南还封凉国公又非以其时诛也张尚书者疑即张紞云南平后始为左叅政至布政使并无与玉同朝也推此则刘日新之妄可知矣
　　
　　庚巳编言于梓人者湖广武冈州人其父尝夜梦梓潼神遂能雕塑神像极于工致梓人生七八歳眉目如画资性聪警其州将爱之因其父艺以梓人名之及长有隽才且多异术举洪武乙丑进士歴知登州府有诉其家人伤于虎者梓人命卒持牒入山捕虎卒泣不肯行梓人笞之更命他两卒曰第焚此牒山中虎自来两卒不得已入山焚其牒火方息而虎随至弭耳帖尾随行入城观者如堵虎至庭下伏不动梓人厉声叱责杖之百而舍之虎复循故道而去寻为部民告讦以为妖术惑众有诏逮梓人下刑部治之数月瘐死狱中弃其尸家人发丧成服一夜忽闻扣门声问为谁答曰身是梓人家人惊曰鬼也曰吾实以间逃去云死者诈也勿疑家人不信谓鬼衣无缝验之乃不然遂内之梓人不自晦匿日与故旧游宴或泛舟不用篙楫逆水而上以为乐里人刘氏其怨家也执而絷之白知州伍芳请奏闻芳不许刘遂诣阙告之朝命法官来州推案未至一日忽失梓人所在但存铁索而已刘无以自明竟坐欺罔得重谴而梓人自是不复见云梓人自号七十一峰道人词翰遒逸可观呉用藏其自制游太山歌一纸予尝见之按乙丑进士登科録无于梓人且髙庙之世不应异人迭出如此而实録亦不载恐未可信
　　
　　双溪杂记言宋景濓洪武二年除学士十年致仕五品终身是时官制学士承旨正三品学士从三品侍讲读学士正四品景濓为承旨致仕衔称嘉议大夫卒后官制方改此言谬也
　　
　　郑端简于宋国公胜颍国公友德俱云暴卒例凡暴卒者俱赐自裁者也于曹国公李文忠独书卒而曹公恤典至优厚其神道碑为董伦撰云十六年冬十有二月王有疾明年春疾转亟东宫临视明日上亲幸其第抚悼良久翌日而薨偶见一野史云文忠多招纳士人门下上闻而弗善也一日劝上内臣太多宜少裁省上大怒谓若欲弱吾羽翼何意此必其门客教之因尽杀其客文忠惊悸得疾暴卒上发悲怒杀诸医及文忠侍者百人余以为不根之论及考嗣公景隆诰具言歴代贵戚之家保富贵者鲜以其理道无知威仪不度由是束手而倾者有之不自重而覆者有之其丁宁告戒几三百言而末云前朕姊子李文忠朕命居羣将之列功至公位呜呼非智非谦几累社稷身不免而自终又云今命尔从外孙景隆袭封曹国公尔其戒前人之失戒慎之毋泛言毋徇势与魏国公徐允恭申国公邓镇诰絶异然此诰在洪武十九年而十七年曹公赠王之诰又云四夷来庭厥功居多小心勤慎始终如一其于甥舅之亲君臣之义能兼之矣岂以亲故有所讳耶抑既封之后始有所闻耶切责及杀门客疑有之史盖曲为讳也
　　
　　野史又言太祖初见周伯琦叅政问曰先生年若干曰七十五矣因赠诗先生七十五何不六十九白骨塟青山万古名不朽按三朝野史载淮西阃夏贵归元授中书左丞又四载乃卒人吊之曰享年八十三何不七十九呜呼夏相公万代名不朽不应相同至此
　　
　　都公谭纂言优人某太祖令人投之江阴戒勿令死某濡衣而出帝问之若何乃归乎曰臣下见屈原其言有理是以复归问何言曰我逢暗主投江死汝遇明君莫下来按羣居解頥载散乐髙崔嵬善便捷齐文宣帝令给事捺头向水下良久问之曰见屈原云我逢楚怀王方投汨罗水汝遇圣明君胡为亦来此然则此亦附会前人之语也
　　
　　野记谓太祖召杨维祯将用之维祯八十余矣作老客妇謡以见志或劝上杀之上曰老蛮子止欲成其名耳不僇而遣之一时颇髙其事诸学士俱有诗詹同文作传皆假借之所谓非义之义也予尝有论暴其罪按维祯预修元史史成当授官以老辞归卒年七十六非八十余也维祯祖父非宋臣是时元有天下矣仕可也既食元禄不仕可也何罪之可暴希哲误矣
　　
　　客坐新闻言髙皇帝下建业仗劔见金碧峰峰不为起帝曰若知有杀人不眨眼将军乎峰曰若亦知有不怕死和尚乎因问取呉楚策后阅庐山志曹翰屠江州以兵入崇胜寺僧縁德坐不起翰怒曰而知有杀人不眨眼将军乎对曰若知有不怕死和尚乎翰大敬异之然则剪胜所传即此事也
　　
　　草木子谓上有佳句云鸟啼红树里人在翠微中天下诵之又皇太子新月诗云昨夜严陵失钓钩何人移上碧云头虽然未得团圆相也有清光照九州岛野史附之谓为太祖及懿文不享国之证草木子乃元遗民国初所著书谓上者顺帝也皇太子者阿裕尔实哩达喇盖以其不获有天下而在东宫颇擅权故记之耳髙帝集无此二句
　　
　　十三年永嘉侯朱亮祖卒实録以为镇广东所为多不法番禺知县道同上言数十事皆实上以亮祖功臣不下吏但罢职令居江宁县之安陆乡未几以病卒其子暹亦以智勇称数从征伐累功为府军卫指挥使先卒功臣録及吾学编亦因之然考上御制圹志云朱亮祖不法使镇岭南作为擅专贪取尤重归责不服己非一时朕怒而鞭之不期父子俱亡就塟己责之地所谓其子者暹耶抑次子耶亮祖死于杖明矣史盖讳言之也
　　
　　髙庙纪汪广洋传言广洋贬居海南舟次太平复遣使勑责云云广洋得所赐书益惭惧遂自缢卒按髙庙御制文集勑谕怠政坐视废兴丞相汪广洋云昔命助文正于江西虽不能匡其恶自当明其不善何其幽深隠匿以致祸生前与杨宪同署于中书宪奸恶万状尔匿而不言观尔之为也君之利乃视之君之祸亦视之无忠于朕无利于民如此肆侮法所难容差人追斩其首以示柔奸尔本实非愚士特赐勑以刑之尔自舒心而量已以归于冥冥故谕今勑辞若此而史与吾学编乃谓上切责之广洋惶恐自缢以死何也
　　
　　震泽纪闻谓宋公景濓既以孙慎坐法累徙蜀之茂州遇一僧问曰濓何以至此僧曰公岂尝有愧心乎景濓曰无之僧曰先生于胜国尝为官乎曰翰林国史编修僧黙然公至夜乃自缢而死考王忠文小传及郑楷行状俱云至正乙丑用大臣荐拜翰林国史编修自布衣入史馆为儒者之特选先生以亲老不敢远违固辞会世乱益韬秘乃入小龙门山著书属文又言景濓足迹未尝踰乡里则景濓实未受官至京师也若刘文成伯温则举元进士为万安丞江西行省掾史江浙儒学副提举行省考试官两为元帅都事行枢密经歴行省郎中处州总管府判前后九政矣今缙绅之论不考本末辄以议宋公而于刘公不之及人固有幸有不幸哉
　　
　　洪武二十七年十一月晦颍国公傅友德卒十二月定远侯王弼卒二十八年二月宋国公冯胜卒八月信国公汤和卒信公封王谥塟备极恩礼所未闻者袭封耳若颍宋二公之卒在蓝凉公之后一应恩典俱从削夺以郑端简吾学编暴卒例之其为赐死无疑但实録为宋公立传备言其功至所谓为大将驭众无纪律其征纳克楚禆将有盗敌马者胜斩之以徇然亦自掠敌马至使阍者行酒于纳克楚妻求大珠异宝又畨王死才二日强娶其女失夷狄降附心上以此深责之然是十八年事耳以后数佩印巡边加太子太师恐未可据以为罪状也至颍公尤不可晓自洪武元年以后北征及平蜀平滇功冠诸将不闻有纎毫罪状见疑以死而史不于卒时立传却于封公下及之与蓝凉公同例永乐中又不为置后岂藩邸时有宿歉耶至汤信公虽号宿将为列侯首而毘陵之欠忠镌之诰劵瞿塘之退缩载在诏勑至恩礼优崇有羣公所不敢望者盖首倡解兵退休之请深中上心而晩年风疾不能言动又有以安上意耳定逺亦不立传女为楚昭王妃以昭王行实考之盖亦赐死家至籍也髙帝末年大将有功名者诛僇几尽而秦晋二邸亦先薨逝无非授文皇为祛除之地耳史之曲讳甚多不可枚举
　　
　　洪武三年冯宋公胜为征北右副将军引兵擅还京师为上所切责按冯胜初名国胜以平呉功进大都督府右都督兼右詹事至北征复称都督同知冯宗异宗异其更名也意者初改枢密院为大都督府其左右都督俱从一品后进一品而同知为从一品宋公因从品改官耶将有别故镌秩耶二十八年卒见国史甚明定逺黄金为作传云悉据金陵冯氏家乗内言三十二年十月十日卒朝廷哀悼遣祭勑有司治丧以闰十二月五日附塟子男九皆先卒恐误
　　
　　国初事迹载廖永忠僣用龙鳯章服不法事处以死刑辰盖其时人当不诬而考之国史洪武八年德庆侯廖永忠卒为之立传且载其功颇详又云上赙遗之甚厚以其子权袭爵而功臣录吾学编皆因之则辰说诬矣初但疑洪武三年以前功甚大当封公爵以所善儒生窥意而止三年以后下西川之绩见于御制讃所谓与傅成双而迨其没也乃不获一爵一谥同于呉良顾时辈何也及考洪武十年特赦江夏侯周徳兴罪召将相大臣戒之内云廖永忠数犯罪屡宥不悛又复僣侈失人臣礼甚矣永乐十五年都察院劾奏锦衣卫指挥纪纲狱辞内云徳庆侯廖永忠为开国功臣以僣分犯法而被诛乃知永忠实以诛死者盖髙帝一时之忿不暇寛处既刑而后悔之且念其功故加赙葬且使其子袭封修史者缘而为之掩讳耳廖冯二人尚于卒下立传而傅颍公王定逺仅于封爵下立传则二公之祸当尤惨也
　　
　　髙帝御制集有谕罪人曽秉正谓其性资聪敏且能干办在职时凡有言计朕尝听从何期计出多端乃有效古杀身之奸岂不愚哉朕尚怜才能免死免窜使还乡里尔鬻四岁小女声曰为资以归是其心之正也乎所以昔人有云君子絶交不出恶声忠臣去国不洁其名尔何如也今尔既不能为人之父实难雄于世故阉之不致生人陷人是其罚也考之于史秉正由刑部主事迁陜西叅政未行时设通政司特留为使官亦尊矣所谓言听计从将事寄不浅矣其既阉之后不知用入内职否将因此而殒否史惟于歳后记别用一通政使而于秉正罢斥之由一不之及岂脱畧耶将有所讳也
　　
　　损斋备忘录举乙未夏六月从髙皇帝渡江者凡十人曰徐达冯国用弟胜邵荣汤和常遇春邓愈耿君用子炳文廖永安弟永忠文臣二人李善长毛广又曰从渡江而归附者一人曰俞通海甥一人曰李文忠子一人曰沐英逮至洪武三年大封功臣则増多矣殊不知三年所封唐胜宗陆仲亨周徳兴费聚陈徳王志郭子兴顾时陈徳华云龙郑遇春呉良呉祯华髙皆自濠梁起从渡江者也廖永安及俞通海兄弟同自巢湖归附而分为二既载廖俞而遗胡大海耿再成赵德胜丁德兴又以郭子兴子为郭兴王志为王志原又遗薛显汪兴祖损斋者梅纯也驸马都尉殷之后何孟浪乃尔
　　
　　弇山堂别集卷二十
　　
　　●钦定四库全书
　　
　　弇山堂别集卷二十一
　　
　　（明）王世贞 撰
　　
　　○史乗考误二
　　
　　剪胜野闻谓刘基尝携客泛西湖抵暮仰天而言曰天子气在呉头楚尾后十年当兴我其辅之及过苏见张士诚曰贵不及封侯何可久也夜登虎丘山曰天子气尚在呉头楚尾闻郭子兴据濠上就见之遇太祖曰吾主翁也深自结纳曰后十年君为天子我当辅之按公游西湖见异云起西北谓天子气在金陵后十年我将辅之然是谢江浙儒学副提举时语其后张士诚据呉郡之日郭子兴据濠上之时公方再起官在处绍间足迹未尝至濠与呉郡也后至太祖下金华始遣人聘基非素相识也何不经若此
　　
　　枚山野记谓韩林儿始啸乱称小明王刘护军始就之谓竖子不足谋去适皇祖皇祖初亦与共事谓刘应便除之乎刘曰不足烦也因请更号大明太祖从之韩果先殄按韩林儿初称小明王后建国号曰宋改元曰龙鳯太祖初亦奉其正朔授官爵刘尝谓太祖此牧竖耳奉之何为后林儿为吕珍所逼国亡亡之五年而太祖始即大位国号大明也
　　
　　野史又谓刘基初见太祖问能诗乎基曰儒者末事何谓不能时帝方食指所用斑竹箸使赋之基应声曰一对湘江王并看二妃曽洒泪痕斑帝颦蹙曰秀才气味基曰未也汉家四百年天下尽在张良一借间帝大悦以为相见晩此诗甚竒俊恐亦附会语盖伯温初见与宋濓章溢叶琛同不应独有此问而犂眉公集不载应制之作必非真又谓伯温将死遗命焚尸扬灰勿塟平生所读兵书尽送朝廷髙庙闻之遣使至家索书欲为营塟其子以父既焚对上不信故今青田有伯温墓然实空坟耳按伯温素精堪舆必不肯不择一归地以为子孙计且帝疑虽渐释而谗者方在事焚尸扬灰之说其不落间口为石介者几希恐至愚之人亦不为此
　　
　　震泽纪闻谓太祖既有天下谓诚意伯曰汝既佐朕定天下复有何术以教朕之嫡孙使守天下乎基曰有因成一小箧而用铁汁灌其锁以授之及靖难兵入建文君开箧而视则袈裟一伽黎一剃刀一度牒一曰此刘伯温教我也遂为僧而遁按诚意卒于洪武八年时皇太子无恙而又二年建文君始生何得预云为嫡孙计乎此误尤可笑
　　
　　海盐王文禄有名世学山尤怪诞不经聊録其最无谓者其一刘诚意少读书寺中一异人每出神则一月后为僧所焚其人神返夜呼曰我在何处基知之开窓应曰我在此神即附之聪明增前数倍天文兵法一览洞悟翊运为谋臣之冠按此乃宋人真德秀故事有传之者人尚以为诞妄与诚意无与其二圣祖赐刘诚意一金瓜令有急则击之一夕夜将半击宫门乃开而迎之曰何也曰睡不安思圣上奕碁耳命对弈俄顷报太仓灾命驾往救刘止之曰且弈上遽起曰太仓国之命脉也不可不救曰请先遣一内使乗舆往遂如言回则内使已毙车中上惊曰何知以救朕厄曰干象有变特奏闻耳曰何人为谋曰早朝衣绯者是早朝西班中有一臣衣绯命缚之即取袖中悬哨鸽放起鸽已死袖中盖以鸽为号起伏兵也其臣姓名忘之刘诚意影神有童子持金瓜随侍即上赐也按夜半开门弈碁全近儿戏当时髙帝必无与诚意相厚至此且行状家录俱不载金瓜之说而诚意未卒之前其反者惟一邵荣耳所谓西班衣绯何人也其三刑部尚书开济上谓济曰朕欲宴上天二十八宿济曰臣意亦然曰宴何品也昴奎用酪毕用鹿肉觜用菜根及果参牛用醍醐斗井鬼用秔米华和蜜柳用乳麋星用秔米乌麻作粥张用毗罗婆果翼用煮熟青黑豆轸用莠稗饭角氐用诸华饭亢用蜜煑菉豆房用酒肉心危用秔米粥尾用诸果狼作食箕用尼拘陁皮汁女用鸟肉虚用乌豆汁室用肉血壁用肉娄用大麦饭并肉胃用秔米乌麻野枣列于二十八金棹上问何以知至否曰二十八金椅以红绵剖松椅上至则芒倒不至则芒不倒如济言宴毕其二椅芒不倒问曰二宿何不至也济曰一宿陛下一宿臣上疑曰卿欲作朕不难也后以事见法问曰卿聪明絶世锦心绣腹且闻人心有七窍可见乎济曰先剖腹风入无见也先斩后剖五内宛然剖之可见也既斩而剖不见窍上曰济死且诱朕真聪明也按实録野史俱不载此事尤诞妄无疑其四圣祖悯常开平无嗣赐二宫女妻悍不敢御晨起捧盂开平曰好手已入朝至回内出一红盒启之乃宫女手也开平惊忧入朝仪度错愕上问之不敢对再三诘曰面色非昔岂谋朕耶开平惧尽吐其实上大笑曰再赐何妨也且入宫饮酒解忧已命力士肢解其妻分赐功臣上写悍妇之肉开平回不见其妻惊成癫疾按开平有二子茂升妻蓝氏为玉姊开平卒后封王夫人抑何谬也又有王比部可大者南京人言魏国公达夫人妬而酷数辱公弗许置媵妾上赐宫人二先后逼责之得疾死一日魏公方谒上见其色不怿曰得复为嫂所殴乎公谢弗敢隠上笑曰此易事耳因留魏公饮而密勑二健珰赍铜挝往宣勑擒夫人中门左碎脑埋土中上建一观音斋室魏公酒罢归室成矣因秘不发丧予初骇其言无所经见后考御制神道碑记其门阀子女甚详独不言娶某氏又进封曽祖母母俱王夫人独不封妻又谢夫人者叛将再兴女也意可大言亦有据然至二十年复追封谢氏为王夫人且与开平事絶相类恐俱未可信后考郑端简今言中山王初夫人张氏继夫人谢氏王出师归孝陵谕王卿夫人好鞭挞人至死此不足佐卿朕为卿择一佳妇谢夫人是也谢夫人生四子四女长即仁孝皇后次代国安王妃又次未聘永乐丁亥仁孝皇后崩长陵谕谢夫人朕欲得夫人季女继中宫夫人曰妾女不堪上配圣躬长陵曰夫人女不归朕更择何等壻耶季女竟不敢受人聘从佛氏为尼于南京聚宝门外所谓王姑庵者是也
　　
　　嘉靖中霍文敏公为礼书毁之据此知所谓妬而死者张夫人非谢夫人也第谢夫人以洪武二十年追封则已前死矣何得至仁孝皇后崩为文皇辞幼女聘中山王以洪武十八年正月卒至仁孝崩已二十三年何得有未笄之女此女少出家为尼有之未必有命继中宫事也然则今言亦未确
　　
　　郑端简今言滁阳王有长子郭大舍张夫人出战没一女惠生蜀豫如意三王汝阳永嘉二公主亦张夫人出又次李夫人生郭老舍洪武四年旨云说与郭老舍再三留尔不住实要回乡守祀尔旧有二所庄田我就赐与尔耕种教户部官开除粮草十一年邻人贲童儿诖误出走十七年上谕张来仪譔王庙碑文遂云王无后令滁州卫千户王杰等二十二人供祀事祝宥日兴又令蜀王往来修祀比王之国改令滁州卫掌印官致祭宥氏分献二十八年老舍还乡为费谦所发解黑窑场做工上面谕放回令一年一朝京师老舍卒谕葬立石老舍生谦谦生升升生信信生琥皆一歳一朝有籍于礼部鸿胪寺弘治癸丑琥奏得旨冠带守祀辛酉复奏下该部看了来说马钧阳行巡抚查明覆奏壬戌奉旨是郭琥与做奉祀正德癸酉琥又求印信王杰裔孙玺奏琥诈冒吏部亦恶其求望渐多覆请奉旨是滁阳王祀礼悉遵皇祖旧制行郭琥近授职衔革了仍照皇考前旨止与冠带荣身再来奏扰不饶辛巳琥复奏吏部议法司问罪嘉靖元年五月朔奉旨尔部里再查议了来说复奉旨是郭琥准与原授职衔以荣终身不许干预祀事琥生厚滁阳散财集众以启万世之业而子孙曽无一命可乎端简之纪其详悉如此然滁阳王实有三子长者战殁次以病死少与羣小谋叛髙帝伏法故张来仪碑称无后而所谓郭老舍者必滁阳之族年少长者也若其幼子则在洪武四年时当尚少而何以曰老舍使果滁阳王子是不胙茅土之讨必罹金罂之赐矣宁能晏然而已乎
　　
　　升庵丹铅録言元至正间瑞州上髙县有术士曽义山世居县十五里胡芦石畔尝开卜肆于县南之桥埠有瞽而丐者日过肆前义山必礼而与之语或啖之果饵久之丐者告山曰明日有三人共一目来者有异术君宜叩之明日果有眇一目者曳杖导二瞽人过肆山随之拜于县北之鸬鹚洲一瞽者曰当以小洲为誓遂以其书授山且画沙指诀尽其秘妙其书名银河棹山后占卜如神邑人皆知预避红巾贼行掠无所得恨欲杀之隐匿县西观音阁得免遂不复行其术密藏其书于胡芦石洞中临终谓其子曰某月某日有刘姓过吾家取书畀之戒不可泄后刘公伯温官江西髙安果经山家其子如山言授之遂弃官归青田见太祖于金陵
　　
　　今献彚言小说乃云刘公得石匣兵书乃瞽史词话以欺愚人者君子可信之而立言哉升庵之辩如此视王文禄所载若有据然考伯温行状第云少善经学工属文及通天官家言而已不言其所自得岂公讳之耶然谓公经义山家从其子得书遂弃官归青田见太祖于金陵按公自髙安入行省幕府再补儒学副提举论御史失职归起为元帅府都事进行省都事夺官再起迁枢密经歴假行省郎中下补总管府判忿归久之始应髙帝聘凡先后十余年今谓得书而遂不事元升庵当亦误也伯温占验似能近而不能逺不然元运若此而尚欲借以成功名至愤恚欲自杀以门人持之而免何名前知
　　
　　近峰闻略言国初命百官礼仪皆尚左改右丞相为左丞相余官亦如之按汉尚右如周勃为右丞相陈平为左丞相是也岂尚左之说因循至我朝始定而其间有因革耶夫丞相以下惟秦及西汉尚右东汉尚左歴代皆尚左至元复尚右此岂僻事耶
　　
　　枝山野记髙帝令宋学士濓作灵芝甘露颂赐酒大醉归为孝孺言之顷酣寝方候夜深殊未醒即为代制文比晓宋起趋朝愕然谓方曰我今日死矣方问何故宋曰昨上命作颂醉甚误不为今何及矣上怒必赐死方曰正恐先生觉已具一草或裁定以进可乎即以文呈宋阅之曰何改为亟怀之入朝上迎谓濓颂何在宋出进之上读之曰此非学士笔也宋又愕然上曰此当胜先生宋叩头谢臣实以赐酒过醉不能成章门人方某代为之上曰此生良胜汝立召见即试一论五策方立成上览讫复顾宋曰渠实过汝即命面赐绯袍腰带犹平巾令往礼部宴命宗伯陪之复遣觇焉方据上席岸然上曰斯人何傲因不留俾为蜀王府教授语懿文曰有一佳士赉汝今寄在蜀其人刚傲吾抑之汝用之当得其大气力按宋公以洪武十三年卒方君年二十余其上书试补汉中教授在公卒十余年后此非实也且宋公之爱方甚凡所赠送文皆极歴履之详而乃遗其见上事耶
　　
　　开国功臣録称濮真鳯阳人国初从举义累战功歴升都督佥事洪武初征髙丽兵败被执其王怒欲兵之真乃骂曰夷虏尔害吾吾主必灭尔国尔不知吾丈夫有志岂肯为尔屈耶即剖心以示之而死王大惧遣人入朝谢罪并归从行兵士上曰濮真当危难秉义不屈忠节可嘉追赠乐浪公谥忠襄表其门曰功超羣将智迈雄师有子玙生甫数月即封西凉侯坐蓝玉党事诛吾学编及封爵考亦从之又别立濮英传云为都督佥事掌陜西行都司事然考之史有濮英而无所谓濮真也英庐州人累功至中军都督佥事二十年大将军冯胜等既降纳克楚师还命英以三千骑殿为敌所乗马踣见执絶食不言乗间剖腹死追封开国辅运推诚宣力武臣柱国金山侯谥忠襄明年加封乐浪公寻封子玙为钦承父业推诚宣力武臣西凉侯后坐蓝党诛按玙以二十一年封二十六年诛相距仅六年而云生甫数月即封侯一误也洪武中未尝与髙丽交一矢而此云征髙丽兵败被执二误也功超羣将智迈雄师乃旌廖永忠门语而此以加之英且谓之忠义可耳所谓功超与智迈者不相符三误也何后先诸公之不考乃尔封爵考又有刑部尚书金纯殁赠山阳伯尤谬有赠沭阳伯者户部金尚书濓也纯没有祭塟而无赠谥
　　
　　功臣録胡泉传子显代父官都指挥同知掌武昌护卫事十九年随楚王征古州等处以功升前军都督佥事仍侍王二十一年八月以护卫兵奉普定侯调随靖宁侯征东川龙海诸蛮部招集军士马匹数多克州城十有九珍宝货贝悉献朝廷二十二年七月还师封特进光禄大夫左柱国梁国公带俸三十三年追诰劵革爵安置临襄永乐元年五月王奏召回除皇陵卫指挥佥事三年改鳯阳卫九月升指挥同知十三年卒盖以姊为贵妃楚王母故也考实録不为显立传至二十二年十月内以靖宁侯叶升擒贼首夏得忠赏黄金百两白金三千两钞千锭文绮三十疋东川侯胡海普定侯陈桓等次之则此举实与显同封赏者也视洪武平中原诸赏独优厚岂以显椒房之故连及之耶然实録俱不载显梁国之封而诸公亦止赏典实録又称蓝玉破漠北功最大拟封梁以私元主妃毁关逐御史罪仅封凉夫以蓝玉所不能得而显得之何也考永乐实録三年五月内不载楚王奏而兵部黄及胡氏世袭亲供甚明乃知国史之遗误亦多矣
　　
　　野史载罗复仁吉水人国初为翰林编修乞休致太祖赐以一布衣而题其上曰性虽粗率忠直可喜赐此布衣归于田里按复仁以弘文馆学士致仕上赐之袭衣玉带名马坐墩铁拄杖之类有勋旧文臣所不敢望者布衣归田之说何所繇起也
　　
　　野记谓徐中山坊表初成江阴侯呉良靖海侯呉祯薄暮醉过之问何以为大功怒击坏署额有司以闻明日入见上怒诘何以坏吾坊曰臣与达同功独达赐第而以大功表里陛下安乎上笑曰汝何急也命有司即封地建二宅称前后府按髙帝神武严威良兄弟封爵在二十八侯中尚不敢有希觊而敢击中山之坊乎鳯阳诸功臣俱有赐第岂皆击坊而得者尤不足信也
　　
　　国初诰命公侯同一品伯同二品子男同三品洪武十七年以吏部尚书余熂言俱同一品唯轴则公侯用玉伯子男用犀耳今子男爵革伯班秩俱在一品上而轴同二品小有未合熂有长者之望昆山人物志称其父尝为镊工熂以吏部尚书归省徒歩候亲戚戒投刺者勿言余尚书第称余待诏皃来也而实録谓其用乡人助教金文征譛擅移文逐祭酒宋讷事露以纵肆伏法其矛盾乃尔且余自试吏书后未尝归省也
　　
　　客坐新闻言蓝都督玉克云南回就刘日新推数日新云公当封梁国公但七日中某与公同被难果七日诛按蓝玉破元兵后方拟封梁国公而以私元主妃事发改封凉国公又三年而诛不唯国封不同与征云南絶无关系今言封七日而诛尤误
　　
　　吾学编秦愍王传及愍王碑俱言王严毅英武上委以关西兵事得专赏罚歳秋巡边大将皆听节制御军严整所过秋毫无犯二十七年征降西畨捷闻玺书嘉奨赏赉以亿万计而国史于王事迹功赏俱畧之二十八年薨而立传也仅序其生年封爵而已至谥愍王册文云尔以年长首封于秦期在永保禄位藩屏帝室夫何不良于德竟殒厥身又云哀痛者父子之至情追谥者天下之公议义之所在朕何敢私然则当其时髙帝之不满于愍王着矣三十一年晋恭王薨国史称其聪明英鋭眉目修耸美须髯顾盼有威容多智数又先后纪其事迹功赏甚详而吾学编皆畧之至文庙实録则云晋王亦闻太祖注意于上自念己兄也遂生嫌隙后与上皆入朝上有疾晋王数以语见侵上内怀忧惧疾增剧遂恳求归国二十三年与上会征朔漠鼐尔布哈晋王素怯兵既行不敢出上待之久不至遂直抵伊勒都薄虏营获其名王酋长男女数万口羊马无筭槖駞数千先晋王恐上有功遣人驰报太子谓上不听已约束劳师冒险太子言于太祖已而晋王旋师太祖不乐及上捷报至太祖大喜曰燕王清沙漠朕无北顾之忧矣太子言晋王未深入然张声势有犄角之助燕王亦未可独为功又言燕王得善马不进太祖皆不听按髙庙史成于太宗时使晋王有陷太宗意不应无贬辞乃尔岂太宗以亲故为之讳耶抑其时济熺济熿之交谤未行恭王之谋尚未露也
　　
　　史谓洪武二年六月丙寅功臣庙成论次诸功臣之功以徐达为首次常遇春次李文忠次邓愈次汤和次沐英次胡大海次冯国用次赵德胜次耿再成次华髙次丁德兴次俞通海次张德胜次呉良次呉祯次曹良臣次康茂才次呉复次茅成次孙兴祖凡二十有一人于是命死者塑其像于庙祀之仍虚生者之位初叅政胡大海等殁上念其功已命塑其像于卞壸蒋子文之庙以祀至是复塑像于新庙疑此记事者之误耳据前列次序六王也其明年为六公所谓生封公死封王者至二十八年而始定何以预知李善长冯胜之不终而革之是时沐西平一指挥耳何以预知其有功而列之胡大海之前盖塑像虚位诚有之以后有不克终者不得入而所定位次则据永乐初年见在者而言耳此皆姚解诸公忽略之过也
　　
　　田汝成记霭翠宋钦事谓都督马煜镇贵州以杀僇慑罗夷罗夷畏之号马阎王贵州宣慰使霭翠死妻奢香代立煜欲尽灭诸罗郡县之会奢香中小法当勘煜械致香祼挞之欲以激怒诸罗为兵端诸罗果勃勃欲反时宋钦同知宣慰事亦已死而妻刘氏多智谓奢香部罗曰无哗吾为汝诉天子诉而不听反未晩也诸罗乃已刘氏遂飙驰见太祖太祖召而讯之刘氏曰罗夷奉职七八年非有罪而马都督无故寥萧之恐一旦反谓臣等不戢敢昧死以闻太祖然之还宫以语髙后曰朕固知马煜忠洁无他肠第何惜一人以安一隅也命髙后见刘氏于宫中曰能为我致奢香乎曰能折简召奢香与其子妇奢助飙驰见上具言煜枉辱状太祖曰若苦马都督乎吾为汝除之虽然何以报我奢香叩头曰贵州东北可以通蜀而道梗久矣请为上刋险平道为驿传以通之太祖曰善乃召煜入朝议事煜既出而后知之大恨曰孰谓马阎王乃为二妮子所卖恨不赭鬼方为血海也既入见太祖责问之一不答第曰臣自分枭首而已太祖怒立斩之以其头示奢香曰吾为汝除害矣乃封奢香为顺德夫人刘氏明德夫人髙后赐宴谨身殿遣归赐赉甚厚命所过有司陈兵耀之奢香既归以威德风诸罗皆帖服乃开赤水乌撒道以通乌蒙立龙场九驿马匹饩廪世世献纳奢香死霭翠之弟安匀立今遂为安氏又云永乐初有顾晟者守贵州修煜政诸罗畏之号曰老虎田氏文可谓核而事可谓竒矣然考之史有未合者按一统志霭翠元宣抚使阿哈子以元宣慰使兼四川行省左丞降宋钦旧名蒙古岱亦以元宣慰使兼四川行省叅政降以霭翠为水西宣慰使宋钦为贵州宣慰使而诏霭翠位在诸宣慰上钦卒子诚袭十五年诚母刘氏名淑真入朝赐纱罗袭衣又赐米三十石钞二百锭衣三袭遣归十六年刘氏复入朝十七年霭翠遣妻奢香率土酋入朝贡方物赐文锦绮帛珠翠如意冠金环绣衣洪武二十一年二月长兴侯耿炳文承制遣陜西都指挥同知马煜率西安等卫兵三万二千人屯戍云南六月水西宣慰使霭翠贵州宣慰使宋斌贡马赐钞帛斌当是诚弟也九月霭翠尚以蠲逋租贡马谢恩而明年正月进马者则为霭翠妻奢香遣其把事人等盖翠已卒矣二十三年宋宣慰奏苖蛮乱遣延安侯唐胜宗等讨平之二十四年置永宁至沾溢邮传四十八贵州都指挥马煜巡视谓未有邮卒请以戍军应役二十五年正月都督何福讨云南都匀九名九姓及毕节啰啰诸蛮克之寻遣人奏故宣慰霭翠妻奢香亦桀骜不服请兵讨之不许十月奢香遣其子妇奢助及把事头目允则陇往来朝赐银钞锦绮甚厚至二十六年正月贡马方物按奢香二月内独有贵州宣慰使安的称贡而奢香宋诚亦絶响矣岂奢香殁而霭翠之弟安的代之为安匀误耶将宋斌者亦殁而水西宣慰改为贵州贵州之宋宣慰降为同知耶史于土夷殁袭俱畧不书第于贡贺赏劳一端尚可考见然所谓马煜者都指挥耳非都督也都督诛死史必书之今阙不载而奢香之不服在何福请讨之前子妇奢助之入朝在奉诏不许讨之后若刘氏入朝其时髙后尚在后宫之宴或有之而奢香入朝则髙后已宾天二年矣奢香之代任与马煜之在镇又五年矣奢助之入朝又三年矣后宫之见与谨身殿之宴何人也马煜为都指挥而顾成为普定卫指挥使其时已着勋进都督佥事镇贵州至永乐初复以镇远侯镇之成之威名岂煜所可拟且又非顾晟也今贵州所隶驿分有之奢香者疑即其所首建二十四年事耳
　　
　　郑端简公作直文渊诸臣表云监察御史许士亷请复三公府髙皇不听然蓝玉以凉国公领太傅此言误也
　　
　　洪武二十三年备东宫官属宋国公冯胜颍国公傅友德为太子太师凉国公蓝玉曹国公李景隆为太子太傅开国公常升全宁侯孙恪为太子太保非三公也恪故燕山忠愍侯兴祖子端简于列侯表亦不能详
　　
　　一统志于人物则云陶铸鄞县人为福建按察使有亷明声以劾奏布政使薛大昉贪墨偕召至京民为之诗曰陶使再来天有眼薛公不去地无皮已而果复任至名宦则曰陶垕仲为福建按察使劾布政使薛大昉云云亦如之考之于史实陶垕仲非陶铸也修志者孟浪乃尔
　　
　　传信録谓髙帝鼎成建文即位燕王来奔丧而不朝谓已叔父行也给事中金华龚叔安奏曰象简朝天殿下行君臣之礼龙衣拂地宫中序叔侄之情按玉堂清话杜审琦昭德皇太后兄自宁州归太祖太宗皆其甥也一日陈内宴于福宁宫太后临席祖宗以渭阳之重终宴侍焉又前拜为寿乐人致辞曰前殿展君臣之礼虎拜朝天后宫伸骨肉之情龙衣拂地然则传信録所传亦附会也
　　
　　李景隆二十四年加止太子太傅而永乐初称太子太师盖建文所加官也吾学编谓其时魏国公徐辉祖加太子太傅礼部尚书陈迪加太子少保理亦应尔然是时尚书正一品而以二品衔冠之所未晓
　　
　　谷府左长史刘璟传邑人陈中州譔谓髙帝授璟为阁门使金书除奸摘佞四字于铁简赐之令击百官不法者后迁谷府长史提调肃辽庆宁燕赵六府事郑端简公亦因而笔之书吾谓此真齐东野人语中州青田人夸大诚意伯家事而附会之耳金书铁简此优人弹唱宋八大王事也髙帝岂以铁简赐阁门使乃至谷府长史一小府佐岂有提调六府之理肃府在甘肃庆府在宁夏秦王在西安韩王在平凉未就国安能遥制洪武间赵王杞甫封即逝时无赵府赵府文皇第三子也吾不意端简之博洽而亦舛误至此也
　　
　　东昌之战盛庸于耿李累败之余而能鼔率诸将士以取胜可谓竒矣若真定之师能恊力要击事未可知也以后虽数角数不利然至京师已下而尚能军亦一时巨擘惜少一死耳而卒不免亦何益也庸在洪武中为都督而战功不甚着史仅载册其女为周郡王有■〈火郭〉妃当是修史者削其实耳
　　
　　纪略庚辰状元胡靖即胡广广与杨溥同与廷试初拟溥为状元而广次之上偶问今年状元何人中官以湖广人对盖谓溥也馆阁误闻遽以广为第一按革除録言是歳王艮第一以貌寝故改用广且使纪略所载为真则文定何以不为第二而在二甲耶建文于文事极留心不应孟浪乃尔
　　
　　建文之出奔王文恪陆文裕郑端简俱详载其事以为天顺中出自滇南呼寺僧曰我朱允炆也胡濙名访张儠■〈亻达〉其实为我众闻之大惊以闻诏传送入朝众无识者僧曰固也有中官呉诚者俾来验之亦不识也曰吾赐汝肉汝两手俱有所执伏于地而口取之记否诚始拜而哭命居大内以寿终塟西山不封不树而史不及之岂有所讳耶薛应旗宪章録则言正统十二年广西思恩州获异僧升州为府土官知州岑瑛为知府瑛初遇老僧于道从者呵之不避诘其度牒乃杨应能也曰此非吾姓名吾有所托而逃者汝不闻金川门之事乎云云瑛大惊送之京师使尚膳太监呉诚识之其说亦如诸公考之史第云正统五年有僧年九十余自云南至广西绐人曰我建文也张天师言我四十年苦今满矣宜亟反邦国命其徒清进持诣思恩府土官知府岑瑛执送总兵柳溥械至京会官鞫之乃言其姓名为杨行祥钧州白沙里人洪武十七年度为僧歴游两京云贵至广西上命锢之锦衣狱四月而死同谋僧十二人俱戍边卫此事与应旗所纪相近然应旗实借此而附会前说耳其人乃杨行祥非杨应能也建文以洪武十年生距正统六年当六十四耳不应九十余也是时英宗少三杨皆其故臣岂皆不能识而仅一呉诚识之识之又何忍下之狱而死戍其同谋十二人也且事发于正统五年非十二年也思恩故府未闻某年升州为府也野史又载建文诗凡三首其一牢落江湖四十秋萧萧华髪已盈头乾坤有恨家何在江汉无情水自流长乐宫中云气散朝元阁上雨声愁新蒲细柳年年緑野老吞声哭未休其二其三皆题于金竺长官司罗永庵者风尘一日忽南侵天命潜移四海心鳯返丹山红日逺龙归沧海碧云深紫微有象星还拱玉漏无声水自沈遥想禁城今夜月六宫犹望翠华临阅罢楞严磬懒敲笑看黄屋寄团瓢南来瘴岭千层迥北望天门万里遥款段久忘飞鳯辇袈裟新换衮龙袍百官此日知何处唯有羣乌早晩朝似不及前诗之悲切而自然恐皆好事者附会语也大抵建文出亡与否不可知僧腊既已深当灭迹以终必不作此等诗以取祸亦必不肯出而就危地所以有此纷纷者止因杨行祥一事误耳
　　
　　客坐新闻言耀州张紞字光有学行尚气节国初以人才诏赴京师初试部职建文时歴升云南布政永乐初召回临行与妻子曰吾荷先帝知遇起在草野一旦叨此重名今国事已移去则何为唯一死以报国也偕至钟山下有深渊名龙潭张乃沐浴具冠服向渊恸哭再拜投于潭而死其妻与二妾四子见张投渊皆大恸继之家僮及隶卒各二人咸恸哭云相公娘子辈皆为国亡我辈不为相公而死乎亦把臂连死于潭于戱千载之下孰谓无田横者乎按张紞洪武末以云南左布政召回拜吏部尚书壬午初谒太宗赐勑慰谕最后乃经于后堂耳启南所纪无一实者张公在云南政绩甚着将来宜入循吏传不宜与方铁诸公同
　　
　　文庙实録是三杨诸公手笔于方孝孺等直着其抗命之迹可也乃曰孝孺叩头乞哀上命执之下于狱呜呼是何心哉议者专罪杨文贞恐未必尽出文贞手
　　
　　弇山堂别集卷二十一
　　

　　●钦定四库全书
　　
　　弇山堂别集卷二十二
　　
　　（明）王世贞 撰
　　
　　○史乗考误三
　　
　　革除编年言太宗初即位日追对徐增寿为武阳王按增寿初赠武阳侯再追封定国公许以公世爵实未尝封王也
　　
　　李文达天顺日録纪铁鼎石死义事甚烈二公同邓人也故能知之王文恪纪闻谓公死后二女入教坊数月终不受辱有铉同官至二女为诗以献文皇曰彼终不屈乎乃赦出之皆适士人按二诗首章所谓今日相逢白司马尊前重与诉琵琶不知同官者何人乃敢以此诗闻上乎第二章所谓春来雨露深如海嫁得刘郎胜阮郎亦似已嫁后诗也按立斋闲録云公于三十五年十月十七日典刑子福安发河池千户所充军子安先于鞍辔局病故父仲名年八十三与母薛安置海南一女四歳发教坊司文恪以精核名而所纪之不审如此二诗必出好事者然当时以鼎石非内朝臣故数窘上且不屈而尚未至族诛
　　
　　客坐新闻言兰溪邵都御史玘举进士为御史值两浙巡按阙推举皆不得人上实时召玘堪差辞以浙人不当往上曰以卿浙人知浙中利病特命卿耳仍命御史一员恊处按邵公墓志尝按江西广东福建而不言浙江此误也
　　
　　同年蒋评事勋言元末有翰林李承旨者徐太傅送至京上固欲官之不可乃命授太子诸王书承旨第山人衣巾而日夜督责太子诸王业甚迫后怨之一日语上曰李先生乞归上问何故曰恨米粗不中老人口上曰此老乃不食我米放归田后太宗即位思之承旨已死召其子见不称旨授行人司副今其后有为参议者考国史琬琰不见李承旨事惟一统志有李士瞻者事元为翰林承旨楚国公子守成仕国初为检讨然士瞻不及见我朝永乐初以布衣李继鼎为春坊赞善讲经归犹访以时政宣德初用辅导恩録其子又西亭中尉志载郏县李希颜太祖为诸王子择师用廷臣荐手自为书征至京师命大本堂授经诸王有弗若教者以管击其额帝抚而怒以孝慈言而解累授左春坊左赞善大夫永乐初引年归诏复其家疑蒋所传即其人也一统志亦载之第言在讲筵不言至永乐初始归又赞善大夫亦非洪武十三年以后官盖中尉所传若合希颜继鼎事而一之者也
　　
　　闲中今古録言祖训条章云后代不许设丞相革除年间又设左丞相齐泰右丞相黄子澄故靖难后定其罪名曰齐黄党恶是也按齐以兵部尚书黄以太常卿预机政谋削诸王当时何尝有左右丞相靖难檄止称齐黄党恶亦不言左右丞相也
　　
　　闲中今古録言永乐中有亲军指挥三员曰纪纲曰刘江曰袁刚上喜其名虽各异音则相同因号为三刚日侍上左右每呼则呼三刚而不名惟纪之权势熏灼既而刘调官辽东袁调官宁波纪后志满怙势以坐事伏诛籍没夷族今北京贡院其遗址也刘袁子孙至今犹袭荫按刘江自都指挥至都督后出总辽东兵未尝为亲军指挥也且江刚异音惟呉侬乡语乃呼江为刚耳三刚之说村鄙可笑
　　
　　考之史周定王橚国汴梁为次子汝南王有■〈火〈勋，厶代口〉〉奏讦其与兄世子有■〈火郭〉谋不轨建文君捕执世子下诏狱锻炼久之世子不肯承于是复捕执定王父子先后窜云南分置大理等各府不相通而还有■〈火〈勋，厶代口〉〉于汴梁久之复执定王锢之京师十王府文皇入绍建文自焚死乃释定王而以金符召世子于云南赉予甚厚作孝子歌赐之俾从定王还国而封有■〈火〈勋，厶代口〉〉于云南之大理岁给禄三千石金帛钞缗海巴之类亦以千计久之召还大梁窃以为有■〈火〈勋，厶代口〉〉之讦父兄虎狼虺虿所不若也而文皇待之若此得无失刑而伤义乎及考建文元年有■〈火〈勋，厶代口〉〉为奏讦之事而其人以洪武二十三年生仅十歳耳即世子以洪武二十二年生亦十一歳世子之不敢承反固忠孝天性非人所可测而有■〈火〈勋，厶代口〉〉十歳儿岂便作此狡狯得非齐黄诸公欲以质成定王之罪而使人诱其左右阉宦以告密之利可以夺嫡簒父耶将无有■〈火〈勋，厶代口〉〉为左右所诱刼而不能制耶文皇是以亮而曲全之然至宣德三年世子以绍父位是为宪王而新安王有熹伪为兄反书号箭以约彰德府赵王举事而赵王发之上疑都指挥王友为孽捕治几成大狱无何事露乃知为此事者有熹而主谋者又有■〈火〈勋，厶代口〉〉也于是俱削爵为庶人锢之西内子孙俱以幽死固天道之好还而虎狼虺虿生而残毒险忮要不可以童幼解也
　　
　　许浩复斋日记言永乐间解缙以草登极诏称旨以政任之不久而黜一日且暮宁夏报被寇围上悉召阁下诸老皆已出惟编修杨子荣赴命上不怿付以奏曰尔后进宁解此今当遣何处兵往救子荣徐曰不须救也上曰何也子荣曰臣尝奉使至彼其城坚且人皆习战今其发已十余日虏必已退但勑守臣固守及邻近诸城堡堤备可矣不必遣兵重为烦扰也上颇回颜曰明日与诸老商之夜半虏围解报至诘旦上召子荣以报书示之曰尔何料之审也喜见于色问其名曰杨子荣命去子字单名荣即命入阁与杨文贞杨文定同事宠遇日隆按文敏以太宗即位日即与解公等七人同入内阁改名荣至解公斥外文敏已官右谕德矣杨文定后二十年始入阁何得于此时称同事料西寇彷佛有之然宁夏亦非被围也又云文敏才实通敏而善承人主意二杨皆以谏东宫事系狱累年文敏虽尝谏上不罪也按文敏实未尝諌东宫事东宫居守南都上以入中贵谗怒之文贞时留辅导尝入朝以不能匡正下锦衣狱十日而即赦出复官文定为司经局洗马下狱长系十载东宫即位始赦出拜翰林学士今所纪无一合
　　
　　枝山野记谓文皇之嫂汪氏后文皇追谥懿文曰孝康皇帝庙号兴宗误也建文初上皇太子号谥曰兴宗孝康皇帝文皇即位削之仍为懿文皇太子建文前母开平王女常氏今母太常卿吕本女也非汪氏
　　
　　一统志载陈德文始兴人洪武中以北平按察使使西域至赛玛尔堪按前使赛玛尔堪者给事中郭骥传有陈诚者以吏部员外郎使西域载其风土甚详十二年又称永乐格黙勒国王哇来顿本亲率其臣来朝至福州卒谥曰康靖勅葬闽县有司歳时致祭考之史乃其国曰格黙勒朗王曰卫喇义伊德伯来朝赐赉甚厚还至福州始卒赐葬闽县一统志修自内阁诸公而与史抵牾者当时只遣人于各省采事实而不知考国史也
　　
　　洪武二十八年兵科给事中傅安郭骥使西域永乐五年始还朝各改礼科给事中七年郭骥使布尼雅实哩为所杀十四年命傅安封巴什伯里纳哩实克为王后复留滞敌中至宣德元年始归前后近三十年留敌中者十之八九然仅给勅命耳睦挈为着传云永乐中以都给事使归告老赐一品服致仕月给米十石夫八名此皆妄谈不足信
　　
　　传信録言我朝宣宗章皇帝乃建文君子也云云不可笔之于书末又云太宗崩仁宗嗣立皇太子在南京未几有一太监王姓者曰今上圣寿不永殿下宜早为宗社计遂密以小舟送之还北京数日而上崩太宗既以宣宗为太孙未尝明言其为建文之子而宣宗年幼失所恃亦不自知其身之所自出自后而英宗宪宗而孝宗以至于今上亦皆不自知其为建文君之孙也此事殊诞妄可恶夫壬午之后呉王诸弟悉幽死建文之子亦在幽至天顺中始赦出何縁独有此举况仁宗崩后宣宗以六月辛丑始至京师岂有不召而先至之理文皇入金陵时宣庙已四歳今云二三歳又时尚侍仁宗于北平事甚明大抵出梁亿宵人语不足存也
　　
　　开国功臣録言长兴侯耿炳文援真定阵亡髙氏鸿猷録言亦因之按成祖即位后有勅谕各镇大将复任炳文在焉永乐二年礼部言炳文家用龙凤服饰帝曰先帝老臣亦为是乎速改正之则炳文非阵亡者考之吾学编盖炳文以被劾自尽耳炳文诸子为都督及尚江都郡主进驸马者俱不获令终
　　
　　野记言太宗偶问宋指挥琥有子否对曰有二子上令带来看琥引入见上喜曰都好即令三公主四公主同下降兄弟俱为驸马都尉一日琥从外归二子迎侍琥醉大喜抚二子曰吾家受恩深矣父腰金子腰玉公主偶为上言之上曰此亦欲腰玉耳命守宁夏以功擢都督荐至封侯西宁此又大误也西宁侯自名晟其二子曰琥曰瑛俱驸马又靖难之初晟以中军都督佥事归附即升左都督而二子始就选为驸马父金子玉之说何自而起也
　　
　　吾学编称西宁侯晟卒赠郓国公谥忠顺郓国忠顺公嗣侯瑛没于土木而追褒者也晟之卒有祭塟而无赠谥
　　
　　田汝成炎徼纪闻言田琛者故思州宣慰使也自宋元来世有思州宗族蕃衍自叙出自关中盖汉髙帝徙齐诸田关中而巴蜀关中近地遂蔓延于此今婺州县有齐地图有称齐田云谚曰思播田杨两广岑黄言大姓也呉元年田仁智纳土归附诏立思州宣慰司以仁智为宣慰使其族人田茂安者据沿河婺州以献伪夏明玉珍洪武五年明玉珍败茂安乃降立为思南宣慰使琛仁智子也嗣立与茂安之子宗鼎争砂坑日寻以兵宗鼎复禁其民不得从华风瓦屋树秔秫子弟不得读书民大疾苦永乐初遣行人蒋廷瓉往勘之琛自言愿见上白事廷瓉遂以入觐琛言思南故思州地当归思州上曰思南叛归伪夏时何不径取属汝耶画土分疆是朝廷事汝安得擅有之琛复讦宗鼎诸不法事上曰过恶在彼汝何与焉第安分守土再犯吾磔汝矣琛叩头受谕而还与宗鼎构杀如故十一年十一月上乃遣旗校数人潜入二司执琛宗鼎去城中寂无知者顷之忽一官开黄榜谕诸夷曰首恶既擒余无所问于是诸夷帖然琛宗鼎至京师咸斩之乃谕兵部尚书全忠等曰思南思州之民苦田氏久矣其灭之以为府治遂建布政司贵州以廷瓉为左布政使时廷瓉已为行在工部侍郎矣考之国史谓初思南宣慰使田宗鼎凶狠淫虐生杀任情与其副使黄禧构怨累年互有奏讦朝廷虽恶宗鼎然以田氏世守其地曲与保全而改黄禧为辰州知府思州宣慰使田琛亦与宗鼎有怨禧暗结琛使图宗鼎宗鼎及琛数相攻杀禧既得志肆横虐民民甚苦之琛自称天主妻为地主禧谋与琛连兵攻思南宗鼎挈家走琛杀其弟发其祖宗坟墓而戮其母尸尽掠其人畜赀财所过残害其民宗鼎诉于朝屡勅田琛黄禧赴阙自辩皆拒命不至自知不为朝廷所容遂有逆谋潜使奸人张胜依托教坊司官史勉得出入祇应将伺便为变事觉命行人蒋廷瓉往召之而勅镇远侯顾成以兵五万压其境凶党叛散琛等就擒与黄禧相继械送京师皆引服琛妻冉氏尤强悍复遣人招诱台罗等寨蛮人苖普亮等为乱兾朝廷遣琛还招抚因得免死上闻之诏有司禁锢琛等以宗鼎虽横恣然穷蹙自归得末减使复职归思南而宗鼎奏言必得报怨家以絶祸根上以其素凶恶幸今免祸犹不自惩而欲逞忿民将有不胜其害者遂留之京师月给俸米宗鼎怨望出诽言因发其祖母阴事谓始与黄禧奸实造祸本而窃损其衣食欲杀之祖母亦发宗鼎缢杀亲母渎乱人伦等事上命刑部正其罪谕户部尚书夏原吉等曰朝廷初命田琛田宗鼎分治思州思南正欲安其土人乃今皆为土人之害琛悖逆不道构扇旁州妄开兵衅屠戮善良抗拒朝命已正其罪宗鼎尤为凶骜絶灭伦理罪不可宥其思州思南三十九长官司宜加意绥抚可安置府州县而立布政司总辖之其原设长官司及差税悉仍旧所当行之事卿等详议以闻原吉等议以思州二十二长官司分设思州新化黎平石阡四府思南十七长官司分设思南镇远铜仁乌罗四府其镇逺州婺州县亦各随地方隶而于贵州设贵州等处承宣布政使司以总八府仍与贵州都司同管贵州宣慰使司其布政司官属俱用流官府以下叅用土官从之遂命吏部选授布政司及府县官以行人蒋廷瓉河南左叅政孟骥为左右布政使改河南右叅政陈俊名为右叅政山西左叅议王理河南按察司副使张翥江英俱为左叅议副使邹锐佥事丘陵进士周宗保俱为右叅议授进士崔彦俊王恭等为府州官令廷瓉等率至贵州随缺定注廷瓉尝与擒田琛等之谋故升用之据此纪比之汝成所载为尤详而顾成等以重兵压境然后凶党叛散元恶就擒所谓旗校数人潜入二司执琛宗鼎去非实録也土酋出入皆有亲信拥护彼既纵恶若是岂肯敛手就缚廷瓉旧尝为工部侍郎坐事削职以才举为行人至是有功擢左布政使不久卒官披荆棘立军府贵州人至今称之
　　
　　辽东破倭之捷莫重于广寕伯谥忠武刘荣辽东志以为刘江水东日记载其事而疑其姓名考之国史盖荣父名江卒于戍仍父名补伍累功至右都督当奏捷之日尚名江及封伯而后具其事始改名荣也余于宛委余编有载父子同名者以为异而荣亦其一云成化间修史者于其孙安传谓刘荣封广宁伯子江袭可谓卤莽之甚一统志则又承其误而云刘江桃源人燕山中护卫百户靖难有功累升中府左都督又云刘荣宿迁人袭父职靖难有功进封广宁伯不知左都督之刘江即荣旧名也其孟浪乃尔
　　
　　枝山野记言靖难时有将官刘纲者勇力絶伦功甚着以中军都督佥事乆镇辽阳心甚不平因内侍狗儿诉谓已劳在诸功臣右而独不得封爵狗儿乗间言之上曰朕观刘纲相甚薄吾岂负功吝赏者哉爱其人欲多侍朕几日耳既而倭冦犯边纲率师往讨一战擒之诛其类无噍遗遂封广宁伯受封之日拜家庙不能起次日薨文皇嗟叹乆之按所谓刘纲者即因刘江而又误者也以中军左都督镇辽东文皇语有无不可知然以永乐十七年八月壬子封至次年四月戊午卒今云受封之日拜家庙不起抑何舛也
　　
　　陆子渊玉堂漫笔言镇逺侯顾玉卒赠夏国公非夏也夏上少一画当作虔音读余为比部郎漫以问今侯寰而不能对谓侯家纨袴忘之耳徧考广韵玉篇洪武正韵皆不载此字岂陆该博别有据耶然赠国大典宁有舍洪武正韵而巧为字者好竒之士不谙典章乃尔不足信也考碑志及史俱无此说
　　
　　子渊又言太宗朝镇逺侯顾玉非也顾名成永丰刘子钦由省元至会元亦非也是岁会元杨相
　　
　　刑部题名记有驸马都尉富阳侯李让掌部事而吾学编亦因之大误也富阳侯没在永乐四年其时北平初为北京有行部而无刑部侯之所掌行部耳即布按二总司也吾学编又于驸马都尉滦城侯李坚传云或曰坚子庄嗣侯谥威壮徧考皆无之
　　
　　枝山野记谓永乐中征安南黎氏降有三子皆随朝其孟曰澄赐姓陈为工部尚书澄善制神鎗后贬某官而命其子世袭锦衣指挥澄愿从文乃许世为国子生其仲曰腾赐姓邓亦官尚书后贬江阴县佐有三子令一人世袭锦衣指挥此殆影响而未真也黎季犂之次子曰澄即所谓伪相国越国大王者季犂及苍既长系澄赦出监造内府器仗累官工部尚书子叔林亦累官工部侍郎食尚书俸不闻其赐姓与所谓邓腾也
　　
　　一统志于寿州张勇云父兴靖难时力战创重勇代领之以功封安乡伯而不为兴立传按代领众者张勇而封伯者实张兴也兴封五年始卒七年勇始袭爵兴无子勇盖其从子云
　　
　　枝山野记谓驸马梅殷受遗诏誓剑勉强释兵以直言取忌忽密旨令驸马王云募能刺都尉者官超三级王亷知失机指挥许至发到囚四十余人奏报上大恱令其夜俟其早朝到小舟打竹桥拥其登舟待行渡脚板即掀挤其下水浅不能没奋舟驾其背而死大长公主朝号恸语太宗命即捕许至等诘问曰汝于梅都尉何仇对曰有旨上怒即命金瓜搥折其齿并其从皆斩打竹桥以报都尉其三子皆至今世袭指挥使云按谋杀梅殷者都督佥事谭深赵曦而发其事者都督许成亦无所谓许至与王驸马也深曦挟私恨及窥伺有之奉旨则误矣二子皆指挥使一为都督同知
　　
　　震泽纪闻言河南人王璋永乐中为右都御史时有告周府将为变上欲及其未发讨之以问璋璋曰事未有迹讨之无名上曰非也兵贵神速彼出城则不可制矣璋曰以臣之愚可不烦兵愿往任之曰若用众几何曰得御史三四人随行足矣然须勅臣巡抚其地乃可遂命草勅即日起行直造王府王愕然问所以来者曰人告王谋反臣是以来王惊跪璋曰朝廷已命丘太师将兵十万将至臣以王事未有迹故来先谕王事将若何举家环哭不已璋曰哭亦何益愿求所以释上疑者曰愚不知所出惟公教之璋曰能以三护卫为献无事矣从之乃驰驿以闻上喜璋乃出示曰护卫军三日不徙者处斩不数日而散考之国史非王璋乃王彰也永乐十八年十月河南中护卫军丁俺三等屡上变告周王反谋上使亲信大臣核之实矣乃用金符召王俾以明年二月至京师明年正月王先期入丙午陛见上出俺三等告词示之王辞穷顿首言死罪死罪上以至亲赦不问置之王邸四月丙申命还国癸丑命尚书蹇义等二十六人巡行天下抚安军民而王彰得河南壬申周王还国奏纳三护卫官军许之命驸马都尉广平侯袁容往河南量留仪仗亲随外余悉赴京癸丑至壬申仅二十日耳计王彰履任之日王已上疏辞护卫旬日矣彰未命巡抚之先王已召至京承反谋矣告反者丁俺三也彰无与也迁护卫者袁容也彰无与也且丘太师死塞外已十年矣何縁复云将兵十万且至王文恪旧史官也而好作不根语乃尔何以信后
　　
　　水东日记言国朝将官专生杀如都督韩观守广西尚然观师行庆远生员迎候悉命斩之曰我知此亦贼耳山忠毅公代观则有间焉闻公盖惩英国杀黄叅将故事耳考之正史及碑志俱不言公僇黄叅将事惟三下南交録略及之而不详按黄叅将者名中初以都督佥事同吕毅送陈天平还国为黎季犂所赚杀天平后大军南讨毅为鹰扬将军中无职寄从军自効内云贼依天健山等处而以兵由生厥潭舍三江渡犯官军新城侯辅遣中等击败之以后赏功典下谓都督佥事吕毅黄中先失律败事后虽有功不在赏典寻命掌交址都司黔公之败毅以战死再用辅率师南讨简定等伏诛中时在军而论功姓名絶不之及岂其时中不用命为辅所僇耶叶文庄之所谓惩岂文庙初以是怒张英公为其功成而后寛之且讳之耶记以备考
　　
　　复斋日记则云太师英国公张辅征交址时一日黎贼拥兵大至公下令出战叅将王某以风逆按所部不出公勒众力战大败之而还明日班赏因问昨日不与战者为谁王知公怒已敛手曰昨以风逆故不敢出公曰我独不畏死也我既已出而尔不继赖朝廷福幸而胜耳脱或不敌而陷非尔卖我乎命引出斩之王叱引者曰谁敢引我公遽拔佩刀叱众拥出斩于军门其子某诉之朝廷颇疑征还都御史顾佐请去其兵权以保全之其子知朝廷意率其家人于长安门外伺公出朝而殴之朝廷知而不问则谓公宣德初征安南误矣且又不能举叅将名而所称姓又谬公于宣德时虽罢兵政天子宠眷之为诸勲臣之冠而其子敢率家人殴之长安门外耶丘文庄公三下南交録亦颇言斩黄中事而不详今水东日记云云或太宗闻其事有所不怿耳
　　
　　陜西通志载西安举人杨弘言事召见貌伟晳奏对辨上器之召吏部授以左布政使吏部言惟一陜西缺系本土不宜授上厉声曰会稽非朱买臣乡耶既拜诏赐免死劵官其子锦衣指挥按宣庙实録俱无杨弘姓名与举人授布政使事而成庙时有西安杨恭自刑科出为本省布政后坐法谪为办事官复职卒此必通志误传况铁劵免死擢官锦衣皆非常之典以授一选人甚无谓也
　　
　　枝山野记言太宗一日命左右至文渊阁觇庶吉士讲习否令一一记其动静比报各有所事惟刘子钦袒臂席地酣睡盖时初饮罢子钦被酒竟入梦耳上命召至谓曰吾书堂为汝卧榻耶罢去其官可就工部为办事吏子钦略不分诉遽谢恩起而出外至邸即买吏巾绦服之歩入工部跪于庭尚书见之惊曰刘进士何为尔特起迎之子钦曰奉圣旨命子钦为本衙门吏尚书不敢答子钦便登堂侍立与傍羣胥等偶少顷上又命一竖入部觇之还报云云上叹曰刘子钦好没亷耻更令召来子钦至犹吏服上曰汝好没亷耻令左右还与冠带归内阁着读书子钦又无言遽起谢恩出具冠袍还阁中即一日间也客坐新闻则言是吉水罗公名汝敬永乐初为翰林庶吉士时亦好弈一日上赐问失对斥为刑部吏上使人觇之罗具吏巾服侍立于堂有使复上曰罗汝敬如何不在众不敢讳奏对如故上怒斥为刑部隶卒罗又复具巾服执杖列阶下上又觇知召至改刑部主事歴升工侍云此二事殊相等按罗为庶吉士时曽戍交址出都门三舍而复不知有作吏事否
　　
　　双槐岁抄言袁廷玉尝以事过鄞见一妇乳女于其县傍廊哭甚哀问之云夫当戍赵州今在酒肆饮毕即行矣廷玉恻然与俱至肆所诘其夫曰我韩岭金世忠也居以卜度日今缺戍为族人赂卒长以我行廷玉为相曰此尚书骨也勿虑因代偿其酒直贷米二斗赠之曰茍富贵无相忘金至戍以卜幸文皇后累官至兵部尚书兼詹事余得廷玉家藏一牛腰卷自戴九灵所著传洪武初至永乐七年诸公跋其术之验者无虑百人而不一及金公事且金于其时方鼎贵茍念及廷玉恩德何不为一跋酬之此恐傅会之谈不足信也且金尚书者名忠亦非世忠
　　
　　传信録言文皇一日召解缙至便殿屏左右问曰汉王英武类我太子不如也于汝意何如缙曰太子守成主天下之本岂可轻动文皇黙然缙出遇太子谓曰陛下爱汉王殿下恐不得久在东宫矣太子忧甚明日遂投井左右救免文皇闻之召太子问曰我初无以庶易嫡之说汝闻之谁耶对曰解缙言之耳文皇怒遂置缙于诏狱久之掌卫事指挥纪纲请曰缙久在诏狱实无大罪陛下赦之文皇大怒曰朕以彼为死矣乃在乎纲知上必欲杀之既还遂召缙出狱对之流涕饮以烧酒既醉遂埋于堂下雪中顷刻而死按解公初以泄其语为汉王所诉出为交址叅议又三年请凿章江水忤旨下狱久之竟以旧憾忿死今言太子投井随即下狱大误海涵万象録言旧制无巡抚侍郎等官宣德中吏部止有尚书蹇义侍郎久缺后蹇奏保文选郑郎中诚升右侍郎本部赵郎中新事蹇媚且久因觖望日言于蹇曰郑诚做得赵新如何就做不得蹇欲奏难于众论久之假以巡抚各处为名保升十二人为侍郎赵得与列巡抚之名自赵新始按尚书侍郎巡抚起永乐十九年赵新升侍郎在宣德五年巡抚江西然非自新始也且新升后诚始迁文选
　　
　　双溪杂记言永乐间胡广等所兼不过春坊大学士是时殿阁大学士不设已久非也是时胡广杨荣金幼孜俱兼文渊阁大学士
　　
　　野记言永乐初状元本曰李马上改马为骥既而除名故今人罕知按是科为戊戌盖永乐十六年也本名马上于傍益之以其曰李骐迨唱名莫有应者骐以二十二年由修撰属疾闻上晏驾榆木惊悼疾甚卒今云骥又云除名误也又谓是歳进士有林廷茭者闽人仪貌颇伟上欲用为近侍问其籍贯林以乡音对上嫌之乃拟为某部官林退数歩复呼回曰老蛮子也没此福改为某州知州考戊戌登科録亦无所谓林廷茭者其误可知
　　
　　野史谓榆木川之崩金文靖公速集诸内侍秘不发丧销锡为柙固之即杀工灭口作二诏一为遗诏入朝一召东宫于留都俾星驰即位比丧达京师寂无知者皇太子至遂发丧易梓宫文靖一时镇静之功不可及也按此举实杨文敏公谋文靖特成之耳仁宗特有勅升赏文敏论功甚详据史上以六月辛卯崩于榆木川壬辰学士杨荣与御马少监海寿传密旨甲辰至行在皇太子命太孙往行营仍报讣各王谕中外丁未成服太孙以己酉至鵰鹗谷至御营发丧六军号恸文武军民人等以辛亥迎于居庸壬子龙舆入大内然则所谓太子在南都与丧达京师寂无知者一何舛
　　
　　耶琐缀録言仁宗在位时一日内臣道及太宗皇帝晩年欲立赵府为储谕意于东杨东杨即对以赵府面鼻欹侧不宜正位遂宣赵府熟视顷之意顿罢仁庙闻之即日降内批东杨加少傅兼谨身殿大学士西杨得旨怀进请加太子二字于少傅两傍乃传出未几复升工部尚书夫立赵之意素所未闻岂内臣假以为东杨地乎按成祖颇不乐于东宫初以诸将推属汉邸用擅募勇士杀兵马指挥而解后甚属意赵邸以孟指挥谋拥立而解东杨之阻赵邸未可知然在西杨进少保后东杨以太常卿谨身殿大学士加太子少傅金文靖以户部右侍郎武英殿学加太子少保俱同日未几东杨进工部尚书金亦进户部然则初未有加少傅与西杨阻之之说可推也东杨后赐玺书奬谕令三俸兼支则赏其榆木川顾托之功或兼以阴拥翼故不可知
　　
　　小说云尚书吕震有通才掌礼兵刑三部事太宗将北征沙漠命洗马姚琪譔祭文姚题作祭寳纛文上进上大怒曰何舞文若此命置姚于狱候旋师坐谴师至榆木川晏驾仁宗登极命震治此狱震拟进曰本名旗纛姚琪写作寳纛系字体差讹当作某罚上从之考永乐洪熈首尾既无洗马姚琪与下狱释罪事而是时刑部乃尚书刘观震亦不兼掌也有姚友直者尝仕司经局洗马出为滕府长史于永乐元年进左叅政仍掌长史事后官太常卿恐亦非此人
　　
　　弇山堂别集卷二十二
　　
　　●钦定四库全书
　　
　　弇山堂别集卷二十三
　　
　　（明）王世贞 撰
　　
　　○史乗考误四
　　
　　枝山野记云永乐刘行业端父子领乡荐会试下第道遇漂水一女子未没号救刘命援之登舟附载以归道中皎然不涅迨家妇迎问曰买妾乎刘告之故女叩头言本士族今举室塟鱼腹矣感君子再生恩请执婢役以报刘曰恶有是犹能返汝立命人送还还则茫茫然大川耳亲识皆絶复载归命善视因为择壻归之妇曰渠已无家君非构意室之纵使从人未必胜君殆亦天作之合其留侍巾栉刘固不可谕劝数四久之乃处二室生二子长大宗伯文安公定之次即布政叅议寅之也按永新县志刘文安公母夫人留氏邑虎溪田家女也始石潭先生年四十余弗嗣余髙王父帅正翁与先生故友善因勉以副室计先生曰吾亦念是久矣奈何帅正翁曰虎溪吾留家媪有三女长者年及笄矣而尚未有聘者先生颔之翁归乃谋之髙王母刘夫人旦日髙王母托通家相好故期会先生之适室欧阳夫人于虎溪密约夫人袖钗环为女聘而弗令其媪知之至则已有阴泄之者矣媪长女遂先匿后山松樾中弗可召髙王母乃蹑语欧阳夫人曰今所见次者虽差少然固甚俊拔解人意取聘移之不可乎欧阳夫人深然之髙王母乃起执次女袂曰吾固知若福女也即以钗环强加焉踰年遂生文安公后留氏累被封褒四子二女并贵显出入禁闼享荣盛数十年年九十乃卒福女之云岂虚哉今小说妄载先生纳水漂女重诬先正所自出不可无辨故特详着之志为尹台宗伯所譔当不谬野记所载故饰美耳然留氏实刘氏尹公亦未免以同姓讳也
　　
　　据杨文贞三朝圣谕録谓宣德中太子少保都察院左都御史刘观与其子辐俱以赃败法司议置之死文贞及建安公以四朝旧臣请从末减上曰为汝二人曲贷其死可发为边吏建安对以士可杀不可辱发边吏死等耳始戍辐辽左而观从养然观在永乐十二年实以刑剖尚书谪为本部吏至明年始复官故一时之议有此而宪章录谓父子俱戍似误
　　
　　近峯闻畧言王文恪公云宣徳间巡抚周公忱会计入朝上命置酒于乐馆集公卿大臣侍饮极欢东里公独不预是日一学士醉归亡其带词林为赋醉学士歌按宣徳三年以前朝士有宴妓馆者而左都御史刘观父子为甚其年刘观坐法右都御史顾佐禁革之又明年周文襄始拜工部右侍郎抚南直隶又三年始入计事岂有宴之妓馆理文恪端人居史官乆而作此论苏人浮薄之余习也枝山野记言陈祭酒敬宗在留都丰城侯李隆留守公过丰城夫人即公主也闻公饮量欲窥之竟日不醉按李隆乃襄城伯也虽督南京守备原无尚公主又丰城侯李彬子贤袭侯亦尝守备南京继襄城后而亦无尚公主
　　
　　天顺日録言宣庙初诸大臣惟黄福持正不阿命观戱曰臣性不好戱命围碁曰臣不会着碁问何以不会曰臣幼时父师严只教读书不学无益之事所以不会上不乐居数日敕黄福年老不烦以政实疎之也按三朝圣谕黄在淮漕文贞公荐之为南京户部稍均劳佚耳且是时惟蹇夏二杨及胡忠安常入侍不闻有对弈之说似未可信也考之史以为太宗朝事恐亦据日録而书之未可信太宗严重盖未尝与羣臣对奕而忠宣当其时亦多镇外不在左右也
　　
　　菽园杂记正统间杨文贞公自江西还朝所过府州县馈送一切不受耿清惠公时为淮扬盐运使馈鸡四翼面一盘杨公受之且携手而行其激扬之意黙寓于交际如此先奉直公时客淮扬亲闻其事按杨公展墓録往返间虽一驿丞相见馈一鸡必记岂有过淮扬独不书耿公理又其中云闻有耿运同者亦可而未之见当是前说虚耳
　　
　　枝山野记言张太后大渐乃召三杨于榻前问朝廷尚有何大事未办者士竒首对有三事其一建文君虽已灭曾临御四年当命史官修其一朝实録仍用建文之号后曰厯日已革除之岂可复用对曰厯日行于一时万世信史岂可蒙洪武之年以乱实后纳之或曰请谥为（阙）皇帝其二云云后亦首肯其三方孝孺已诛文皇帝诏收其片言一字论死乞弛其禁听令存而传之后黙然未荅三杨即趋下叩头三事臣等已受顾命遂出而宪章録亦因之按张太后遗诏今存未闻有此三事也即有之何以实録遗而不修孝孺集至成化时始出宪章
　　
　　録载马顺害刘忠愍球事谓持刀小校本卢氏人与耿九畴邻九畴素爱其年少俊美因与往来后久不至甚讶之一日来见九畴见其貌黄瘠不类诘之曰汝无有疾乎状貌顿异如此小校吐实且曰迫于势不敢不行比闻刘公忠臣吾侪小人无故作逆天理事死有余罪矣特来别公且谢误爱耳因恸哭悔恨不已未几果死劳堪类编亦因之据此则小校乃耿清惠素所狎侮者也耿公正人岂宜有此且刘忠愍以正统八年下狱耿公方为两淮盐运使原未入京至十三年诖误被逮赴京事白即迁刑右侍刘之死久矣何尝一相及而敢于矫诬乃尔
　　
　　立斋闲録谓朝廷旨意出内阁臣条进藁底居阁中谓之丝纶簿其后为宦寺取入中禁徐有贞既得权宠乃请于上如故事还簿又一说谓杨文贞告展墓恐权归于次相文敏乃以丝纶簿送内暨文贞还请之不复出矣两说俱无据而后说尤孟浪底藁原在阁不谓之丝纶簿而当时文贞文敏偶以资序先后耳其委寄宠礼同文贞何縁以展墓而归簿也嘉靖初言事者攻文贞且请簿诏诘责之乃已野史之误人若是
　　
　　余冬叙録记英宗初立年在幼冲朝廷大政承太皇太后指裁为多太后尝御便殿执政大臣英国公张辅大学士杨士竒杨荣杨溥尚书胡濙被旨入朝太后左右女官杂佩刀剑侍卫凛然英宗东立英国公等两下立太后召问之人皆有奬劝之辞及溥乃叹曰先皇帝尝称卿忠不谓今日得相见也仁宗监国于南时太宗方宠汉庶人有代嫡意溥以翰林学士切諌下锦衣狱者十年仁宗即位始出溥数月迁大学士故太后有是言因顾英宗曰此五人先朝所简贻皇帝有行必与之计非五人所赞成者不可行也英宗受命顷间宣太监王振至俯伏太后颜色顿异曰汝侍皇帝起居多不律今当赐汝死女官加刄振颈英宗跪为请之诸大臣皆跪太后曰皇帝年小岂知自古此辈祸人国家多矣我能听帝暨诸公留振此后不得重令干国事也太后驾起诏英宗赐英国公等酒饭乃出呜呼太后其所谓女中尧舜乎宣德正统二十年间清理之治母仪天下之力也考杨文敏行状及杨文贞三朝圣谕録最为详备然以召对言则影响宣宗时事也王振之说恐无之按文敏行状云二月乙未宣宗侍皇太后谒长陵献陵景陵上以皇太后命召见公等五人于便殿谕之曰皇帝数言卿等忠勤今天下清宁民生无事是固祖宗福佑家国亦惟卿等赞翼之功赐以酒肴及白金纻丝表里圣谕録所载英国公张辅少师蹇义少傅士竒太子少傅荣太子少保幼孜太常卿溥入见太后云云略同后还京士竒尝独对上曰前日陵上汝等谒太后退太后为汝言皇考往在京中谈汝等姓名及行事甚熟太后悉能记忆其间才学优劣与任事不任事皆有讥评谓辅虽武臣而达大义蹇厚重小心但多思而少断汝持正言不避迕意议事之际先帝数不乐汝然终从汝以不败事尝有一二事失先帝甚悔不从汝言太后又谓朕曰凡正直之言尔不可以为迂而不从谨之谨之考史所记亦略同至正统中絶不载太后召见诸大臣事夫以太后召见大臣于朝廷为盛事于诸公为盛遇责数王振为盛徳文敏行实与圣谕录何故佚之史于太后之圣政王振之蠧国盖娓娓焉何所讳而不书意者何文简骤闻前辈之言喜而笔之不知其误也
　　
　　两湖麈谈録谓正统初魏文靖公骥为吏部侍郎中官王振怙宠而骄每出则虽部堂尊官亦敛舆回避公一日相遇于崇文门不为避王衔之譛于内众为公危忽一日上御便殿召吏部既至问孰为侍郎骥近日有何事公慷慨言其故且曰臣不才备位六卿臣不足惜朝廷名器可惜耳温旨慰之曰尔所言者是好官按魏公而有此则生平第一伟事而公卒于成化中行状志传之类何所讳而不载又考古穰杂録云魏公笃好吟咏癯然若不胜衣王振亦重之呼为先生贽见惟帕一方亦不较夫既曰重之则譛公事所必无者古穰为李文达公贤门下正其时人两湖之言似非实録
　　
　　枝山野记谓英宗一日独与杨文敏公语语及公家事甚详又问公有何事难自处者朕为卿处之公谢无有上固询之公曰臣有一妾与臣同贫贱颇善事臣第妾有父以臣贵久依臣臣尝厚待之今被侵家政规权赂颇挠臣事臣未能去之也公意盖欲上为属之法吏罪而屏之耳上忽顾左右呼校尉来面封杖俾至公第杖杀之公叩首谢然后以双棰往公请其故上曰既诛其父安用其子乎公顿首言此女颇无过亦自嫉其父姑且留之上曰父以女死女宁自安要之势或不可后成噬脐无如初忍情也公又申恳再三竟不许校尉去顷刻报已两毙公犹未出朝也考此事别无经见文敏公给假省墓卒于武林时英庙仅十四歳事皆太皇太后主之何得有此举动耶此事絶类前纪徐中山常开平事皆齐东野人语也
　　
　　闲中今古録言永乐末诏许学官考满乏功绩者审有子嗣愿自净身入宫中训女官辈时有十余人后独王振官至太监正统初居中得宠至张太后崩权倾中外岁己巳朔漠额森犯边劝上亲征者是也乃没土木之难世莫知其由教职故识之以示后考之王振少以选入司礼读书后为东宫局郎英庙即位遂越兴安金英柄司礼见实録甚详无所谓教官阉割之说也
　　
　　莘野纂闻言刘球学士以避难隐居姚江几数年从学者日众而名始闻当涂以其异党也亷得之竟置于法有成器先生者姚之名儒也特悯其志为作文以祭之登灵绪山望空而哭者三祭毕辄书祭文数通分呈藩臬迹其所为若谢翱王炎午之于文天祥皆非有为为之者按刘球侍讲言事忤王振假董编修璘请为太常卿株累下狱锦衣指挥马顺希旨杀之其事明甚今言避难隐居姚江从学者众当路亷得置法殆是梦中语枝山野记言正统末王振谓三杨朝廷事亏三位老先生然三先生亦髙龄倦瘁其后当何如文贞曰老臣当尽瘁死而后已文敏曰不然杨先生休如此语吾辈衰残无以効力当荐几个后生报圣恩耳振喜令具名来翌日即同荐陈循髙谷苖衷等振欣然用之文贞或让文敏文敏曰彼厌吾辈矣吾軰纵自力彼岂自已乎一旦内中出片纸书几个名字某入阁某入阁则吾辈束手而已今数士竟是我辈人又当一心力也文贞叹服按此是后人归美文敏语耳殆非实録文敏以正统五年省墓卒于杭又四年文贞荐曹鼐以侍讲入阁其年文贞卒又三年陈公始以学士入阁又二年苖髙二公始以读学入阁今谓文敏为此言而振欣然用之盖相去逺者几十年近者亦四年矣故曰非实録也
　　
　　西樵野记言景泰间总兵石亨西征振旅而旋舟次绥德河中天光已暝亨独处舟中扣舷而歌忽闻一女子泝流啼哭连呼救人者三亨命军士亟拯之视其容貌妍絶女泣曰妾姓桂芳华其名也初许同里尹氏迩年尹家衰替父母逼妾改醮妾苦不从故捐生赴水亨诘之曰汝欲归宁抑欲为我之副室乎女曰归宁非所愿愿为公相箕箒妾耳亨纳之裁剪补缀烹餁燔炙妙絶无伍亨甚嬖幸凡相亲爱者輙令出见芳华亦无难色是年冬兵部尚书于公谦至其第亨欲夸宠于公令芳华出见之华竟不出亨命婢督行者相踵于道芳华竟不出于公辞归亨大怒拔劔欲斩之芳华走入壁中语曰邪不胜正理固然也妾本非世人实一古桂久窃日月精华故成人类耳今于公栋梁之材社稷之器安敢轻诣独不闻武三思爱妾不见狄梁公之事乎妾于此永别矣言罢杳然按此事乃武三思之于狄梁公今傅会之耳且石公景泰中未尝一日离京营天顺初始西征则于肃愍为所害久矣
　　
　　客坐新闻言成国朱公某没于阵其子某随征独返见其母夫人让之曰汝父死于国难汝随征何独生还岂利其爵弃而不顾耶立命死之以庶子袭其封时人皆伟之按没阵者成国公勇也其妻曰王氏初封国夫人后追封王夫人仪即其出也袭公爵次子佶授指挥使其事无一合者且不能举其名何以称野史
　　
　　西樵野记黄鉴苏州卫人厥父善舞文起灭词讼荡人产业为害不少既而晩生鉴弱冠时登正统壬戌进士上因其青年美才俾官近侍苏人咸曰父苦事刀笔而子若此何天理耶景泰间宠渥益甚后驾自北还禁锢南宫及改元天顺复位上以旧恩待鉴升大理少卿朝夕召见无期一日上御内阁露一本角微风漾之命取以观乃鉴所进禁锢者上叹曰不意鉴之奸有是耶亟召甚于平日鉴至上掷此本视之鉴连呼万死伏诛遂至灭族噫使鉴宠不及此恶能报之深耶按景泰中呉江有徐正者为兵科给事中尝上疏言南城禁锢事景帝恶之谪外卫经歴又以恋娼妓不行充戍铁岭卫太上复辟逮而剐于市实无所谓黄鉴与升大理少卿也
　　
　　闲中今古録言天顺间冢宰王公翱右侍姚公夔一日试该选监生出论题曰道盛德至就试者不敢斥题目之差但告曰题目甚难姚又不得显言惟体试士之意从容请于王曰此题果不容易监生废书已久望易此题目王曰汝且一易姚曰只易了盛德至善则诸生便可下笔王笑而然之噫冢宰但知道德之对言而失章句训道为言也年老病忘非姚婉言以请则试者情何由达而皆阁笔矣按此事累见之野史是寇庄愍深掌院而韩襄毅雍为佥都时事非王与姚也
　　
　　闲中今古録言正统戊辰廷试一日上梦儒释道三人来见至揭晓状元彭时由儒士榜眼岳正幼曽为庆寿寺书诏探花陈鉴曽为神乐观道童也按考之诸野史是士人戏为标目耳非上果先有是梦也
　　
　　近峯闻略言嘉兴张宁以才质受宠于英宗尝称为我张宁吏部察上意推为巡抚都御史上曰张可作都御史耶继推南京侍郎上曰待北部有缺来说未几宪宗即位诏给事中升二级外补宁仅得通判至知府耳按张宁为礼科都给事中受知英庙果欲大用之然吏部实未尝两推至成化初吏部推修撰岳正为兵部侍郎宁佥都御史诏与在外四品方面岳得兴化知府宁得汀州知府实未尝升通判也
　　
　　西樵野记言李都宪守三边尝题石灰诗云千槌万凿出名山烈焰光中走一畨粉骨碎身都不怕只留青白在人间后以边境猖獗挺出因裂其尸焉今人仰其节义诚诗谶也按他小说载其诗语类于肃愍特小异耳国朝无守边李都宪出战而死于阵者惟正德中才襄愍公寛以轻敌阵亡然不闻有诗此必因肃愍而误传者也
　　
　　莘野纂闻言吾苏陈僖敏公镒韩都御史雍并为郡庠弟子员时会郡守进香城隍庙二公职当分赞先期而至有丐者私相语云适见城隍迎丞相前导而出往常在此未尝见也二公阴然之后果相继第进士为显官皆以勲名终然则享爵禄者神明预识于尘埃中矣按此事呉中小说累载之谓是陈太保镒与俞太保士悦也二公实同时为诸生又同列八座若韩襄毅与陈公科第相去二十年岂有同时为诸生理
　　
　　诸说家记王靖逺事谓西酋阿勒台多尔济巴勒数寇甘凉命公西巡许以便宜行事公至指阅边备知守将法弛而令不严叹曰如此而欲寇无侵凌难矣明日集众辕门询平日畏敌不畏将者得都指挥安敬即斩以徇一军震栗考彭文宪志铭亦同第考之史则云都督蒋贵佥都御史曹翼统兵剿朔冦驻鱼儿海子以都指挥使安敬言前途无水草不可进引还都察院劾贵等怀奸失机宜治以军法上命尚书王骥责贵死状僇敬军中以徇然则靖远之诛敬以中旨耶抑便宜行事耶志文所载絶类狄招讨僇陈沔事虽快人意恐当以史为据李文达有经世才其所持论麓川事甚正但公生当其时而所纪有不能无抵牾者谓麓川初叛沐晟尚在彼时只遣人宣布朝廷恩威赦其罪抚安之未必不从遂轻动举兵又不委晟而另遣将以致王师失利此大误也按正统二年十月云南南甸州知州刁贡罕等奏麓川宣慰思任发侵夺其所辖罗十思庄等处二百七十八村乞遣官赍金牌信符谕还所侵地诏黔国公沐晟处置以闻自是思任发不奉诏因而发兵侵噬不已而讨捕之命下矣然每岁未尝不抚讨也后遣沐晟为大将总兵而都督方政等为副以镇兵从行政为前锋破敌逐北渡潞江遇伏败没晟逡巡不敢渡引兵还上疏请罪逾月遂暴卒人以晟为服毒最得其情矣今云不委晟而另遣将以致王师失利何也晟卒后命其弟昻以左都督代镇总兵再讨麓川又败乃始议遣王骥蒋贵以大兵行文达又云麓川不如中国一大县纵得其地于人何利益而军需所费万万不可计兵连祸结以有今日此又大谬也髙帝命颍川侯以三十万众下云南大理而文皇复命新城侯以八十万众下交址以故诸土夷环云贵二广以什伯计咸惕息而不敢动迨宣德初柳升王通再败黎利而捐交址与之中国自是轻矣麓川之所以骜肆为弃交址也若再败于麓川而竟不诛则土官之弱者不二十年而为强者有矣强者不诛而益强则中国之在西南者亦非我有矣其所以失在中国之政不修而骥等之用兵未尽善也不然颍川新城之大兵甚于麓川倍矣何以不为天下累也
　　
　　田汝成作西南夷传其于方政之败沐晟之死与王骥等之用兵差近似而其它又有大缪误者至以麓川为孟养云正统初宣慰使刁宾玉昏懦不能镇戢诸夷部下贵姓酋思仁遂拥众麓川叛孟养略取其地刁宾玉奔永昌死无子思仁益张遂屠腾冲据潞江自称曰法法夷王号也事闻睿皇遣黔国沐晟左都督方政等征之兵败没按麓川本国初降夷宣慰使也曰思伦发时方有事于缅故増号曰麓川平缅宣慰司至孙思任发侵孟养地抗王师始伏诛有子曰思机发叛有其地累讨之始走缅甸今以麓川为孟养而宣慰思任发曰部人又益一刁宾玉及思机发为思仁皆误也夫以李公生其时田公官其地而尚不能无误乃尔信乎史学之难精也
　　
　　吏科给事中姚夔以交址死事知州何忠未及谥请以待制王袆例谥之礼部核奏报罢其后永丰知县邓颙死事特谥恭毅盖偶因刘忠愍球之昭雪言官并及之耳固有遇不遇也张南园谥纪载有何忠盖祠额之误张御史春真定人商弘载榜二甲第五人初试南宫主司欲首荐以北卷为疑既拆封知为真定人以问宰相曹公曹与张同邑衔张不往见但谢不知遂寘第六廷对复得第一甲第三人曹又易之初授南京广东道监察御史国朝进士释褐为御史自张始时中官王振用事齐韶附之得南京刑部尚书倚托纵恣人莫敢言有指挥某者与徽商友善往来无间结为昆弟指挥富而无子有三女一嫁仪真民一嫁镇江一嫁武臣指挥既卒徽商遂谋袭其官媚指挥之妻甚至妻信之遂许为嗣既得官并欲夺其产沈指挥之妻于江既事渐彰闻指挥女在仪真者讼之刑曹齐韶受赂竟右商人而诎指挥女徘徊都市商杀之血污女衣以石沉之井指挥妻有侍儿为商所夺心伤故主有怨言商又杀之有一奴欲讼寃商又杀之都下无论贵贱皆痛愤然畏韶七年无敢问张初至官见妇人泣而呼寃盖指挥女在镇江者也都御史过之若不闻御史过之亦若不闻张心疑之问之同官同官摇手谕之曰此非君所当问也张奋然曰朝廷设耳目之官何事不可问有事不敢问号称御史不亦辱乎今日吾固当问之同官掩口笑曰南京京城事皆属广东道张遂按之白中丞中丞怒曰汝书生不谙时务躁妄如是汝登第几日莅官几日遽欲预事乎韶闻之大怒曰吾不识张春何状岂丧心病狂乞死者耶不然何以返吾狱既而穷按不已事大暴着井中血衣尚在狱词皆张手笔韶见之大惊曰彼书生何精练至此始有惧色因求都御史劝阻之都御史曰吾前叱之今日何面复与之言乃令同官言之张遂列齐韶见阻之意都御史转托之言并同官三四人连狱词具疏呈都御史求印都御史固不肯印月余都御史去御史曹姓者署印强使印之乃得闻上而齐韶之疏先上矣时北京都察院都御史冦庄愍公见之曰此疏何得先上都察院本亦当即至宜徐待之三日张疏果至下锦衣卫提问韶与张连逮至京锦衣卫金指挥者亦无子闻其事凄然泣下故齐韶无所措词时张疏言韶放纵数事其一史氏事史氏初与后妃之选英庙欲立为后而疑其姓谓朱与史婚非雅遂赏表里还之齐韶竟纳为侧室张又上书王振几千余言首论此事王振读至此惊曰韶他事吾尚可为此事吾岂能左右乎由是商始伏辜以杀死一家三人论而齐戍边刑部原问官死于狱御史转托者俱为编氓惟张复官于是韶上疏申辩上怒勅再辩者斩韶怨王振不右已以为是狱皆振所为也上疏言振罪上怒竟论弃市时张一疏杀一尚书杖杀刑官数人罢三四御史直声虽振动天下而举朝不能安之矣此同年周学宪闻张之子孙言其事而笔之书及考国史狱牍则所谓指挥者南京水军右卫指挥佥事贾福其姻戚徽商与争官职者陈玞也讼在刑部而右侍郎齐韶欲夺福官与玞大理少卿廖庄疑而驳焉再驳韶责司如初议因改驳调广东道御史张春曹得赵雯索玞等对理韶怒不肯发且执福笞之创重死为守备太监刘宁所奏诏逮锦衣卫问而玞亦奏庄与春等受福赂因并逮质对顺鞫韶所受玞贿与杖福死实庄春等受福赂诬玞疏为韶所嗾而韶尝称王振为中表兄其从子锦衣指挥王山王林为表侄署刑部一岁狱因淹系死者百二十人又逼取被选退宫人百户史宣女为妻及僣买永嘉大长公主卧床王振以其冒亲也怒趣法司问状坐韶故勘斩玞诬告平人致死绞韶上疏恳辩不听后数日僇于市然则周子之所记特影响耳齐韶侍郎固非尚书也商原无得官亦无杀指挥之妻女与奴也商论绞非凌迟也张春原无上疏齐韶先坐斩辩而不免非坐戍以疏诋王振得罪也北院之掌印者陈镒非冦深也锦衣问官乃马顺亦非无子之金指挥也又谓会试取第一以北卷拆封而问知为真定人询宰相曹公夫拆卷之后谁得而问宰相始填卷耶齐东野人语不足信
　　
　　周又言英庙复辟忠国公石亨用事亨子彪以游击巡边所在积聚皆没入已谬奏边冦焚掠无遗朝廷信之张上疏论彪诬妄举朝吐舌亨怒云何物狂子吾将赤其族杀齐尚书非此人耶此朝廷之佞臣留之何益上命给事中一人刑部侍郎一人郎官二人至所在勘验给事中以忧死众依违其词以复上颇知之彪与张俱召还而置之不问亨屡遣人刺张张不为偹待命二年不授官遂弃去然公论惜之左迁镇江府同知时宰徐有贞亦谪镇江与张同为石亨所摈相得欢甚有诗云双亲路隔三千里五品官縻二十年徐见之云吾心事君已尽言之矣遂以此二聫一字为一诗以相愁叹后以忧去同起复至京复待命二年不得官时商弘载入相矣张亦不往见竟得应天府治中俄而亨败凡尝论亨者皆复官赏赉增秩张遂擢顺天府丞时张已疾甚未至任而卒按史自天顺元年以至三年七月石亨与彪用事并无有论其失事者亦无差官勘边者岂有如此大举措而史遗之理且二年七月内张春尚以奏牍落闻字法司问罪复职今云待命不授官弃去何也徐有贞以元年七月谪金齿何尝流寓镇江二年后张春尚在山西何云同摈相得欢甚也春诗双亲路隔三千里五品官縻二十年徐公官极品又二亲久已殁而云心事君已尽之又何也亨败之时商弘载为民山中又七年而始召今云春自镇江丁忧起复至京二年不补商已拜相矣卒不之见俄而亨败尝论亨者皆复官增秩春遂擢顺天丞年月一无相应者此何异梦中说梦也
　　
　　弇山堂别集卷二十三
　　
　　●钦定四库全书
　　
　　弇山堂别集卷二十四
　　
　　（明）王世贞 撰
　　
　　○史乗考误五
　　
　　宪章録言杨士竒子杨稷殴死人命数多逮系法司至是审实斩之士竒以疾在告御札慰之曰卿歴事祖宗以及朕躬启沃弼赞劳勚实多比卿以疾违朕左右者数月朕心拳拳唯卿子乖家训干国纪朕不敢私卿其以理自处勉进药食早图康复以副注望士竒感泣按稷行提至京文贞疾已甚矣论死未决上故以勑谕慰之文贞卒两月而稷以瘐死狱亦未尝处决也今録似误
　　
　　枝山野记言王振虽跋扈大臣犹持体面尚书遇振未曽少降辞色同坐时振欲据尊席尚书曰公职太监四品官吾二品也岸然凝坐振无如之何按此恐非实録振得志之秋抗礼者仅英国公辅胡宗伯王太宰内阁三四人而已成公朱勇尚书侍郎皆长跪唯唯岂有坐其上者哉
　　
　　菽园杂记言陈僖敏镒视王毅愍文先入台镒为左都御史文为右都会更有右都御史一人文遂据中坐凌其上僖敏不与较此言恐误也毅愍以大理卿先转右都而僖敏镇陜亦以右副转右都自是更岁一代未尝同在台也僖敏出守河保御边而毅愍在陜俱转左会得请代以刑部右侍郎耿公代之始皆以左都共事而僖敏资序在先然是时无右都也毅愍寻以陜西劳加太子太保却在僖敏前僖敏至易储始加如之以后三左都有盐山公俱宫保而是时位次则毅愍僖敏忠肃公
　　
　　传称郭太宰琎以正统十二年卒年七十七云永乐初任户部主事勤于职太宗亦知之未几升福建右叅议时年二十四人呼为小方面按十二年为丁夘七十七则永乐二年为甲申三十四也三十四不当呼小方面岂其卒时为六十七耶考之史太宗初升叅政其升叅议时洪武甲戌为二十四也
　　
　　客坐新闻言李西涯程篁墩童时以神童被荐英庙试之云云非也按二公之年当是景帝时事
　　
　　通纪吏部尚书何文渊加太子太保系于景泰元年非也文渊以三年易储而加
　　
　　通纪言擢监察御史韩雍为右佥都御史巡抚江西非也韩公还朝后迁浙江按察副使之任半岁以陈芳洲荐迁今纪载于十四年土木之变前亦非乃景泰元年事
　　
　　景泰七年十一月丁卯以监察御史陈述荐处士呉与弼诏巡抚都御史韩雍礼聘赴京至天顺元年始用忠国公石亨荐遣行人赍勑谕耳
　　
　　菽园杂记言天顺以前公侯伯都督管营者止称坐营官总兵之名乃下人私相称谓移文中无之其以总兵称则近年始及内官汪直用事边方事皆会兵部与总兵官议则总兵之称又出自今上矣文量其时人当不误但景泰中于肃愍奏议武清昌平侯俱称总兵官勑书奏疏皆然恐不起自成化也所谓坐营者盖十营偏将耳
　　
　　枝山野记言景泰中刘学士俨典南畿秋试取江阴徐泰为解首泰本富室或以为有私髙阁老乃请覆试上不可比泰等赴礼闱中旨特诏南畿五经魁士入禁中覆试陈阁老徐歩观五士文章至泰微言曰仍应以此卷为首亦不知其识泰否也比拆封其次一与原第符合乃仍赐泰解元刘公初大不平欲扣阍力辩迨覆试乃已后刘殁有司议谥亦以此事谥曰文介焉初髙之请以于尚书王都御史二子不第乗此为之地耳既而朝廷狥其意特命以二子登科时目为钦赐举人按于肃愍止有一子冕已为府军千户是科陈芳洲王千之俱在内阁二子不得第上疏以徐泰事蔑考官而髙文义奏请覆试且于左顺门面奏陈王之非事始得解今祝氏移陈芳洲之事于于肃愍而又移二公之请于髙文义谓为于王地何也不过欲为外大父掩饰杀于肃愍之恶耳孔子恶利口之覆邦家真斯人哉且是北畿非南畿也
　　
　　又言敌拥乗舆登陴临视诸大臣在城下朝上敌以长刀签一脔烧羊于铦端啖赵尚书雍赵径开喉仰接而吞之敌惊啮指曰好汉好汉按是时不闻有所谓赵尚书雍也当是王舍人荣以使北进太常少卿后复姓赵天顺复辟进尚书耳且上皇在城外何由登陴而大臣却于城下朝也
　　
　　野史又言大同宣府总兵定襄伯郭公登儒将也在镇时敌卒入冦公出战偶被执敌欲加害公叱曰我总兵也敌啮指不敢动即以皮帐卧公以垂四角以木梃舁公往见酋长又与夹骑而行公体肥重敌以其不便于趍防护亦懈公忽纵身腾跃拉酋子随攘其肘仍夺其马乗之突围疾驰还营敌遣千骑追之不获公之骁勇如此伟哉按实録及定襄家传并无此事盖记李将军段褒公事而附会之耳
　　
　　王文恪震泽纪闻言皇甫仲和之精占验谓土木之难敌骑逼城下城中皆哭仲和登髙望谓家人曰云头南大将气至敌将退矣明日杨洪自宣府石亨自大同将兵入援敌遂遯按石已先至京由为事官升都督封武清伯与于谦出营城外敌退后久之杨洪始以宣府兵入命充总兵同孙镗范广等击残虏之未出关者纪闻语当非真
　　
　　李献吉作清风店歌极言武清伯石亨力战之功而双槐岁抄谓亨以都督佥事系狱赦出之亨与侄彪持长斧突阵所向摧陷郑端简所载亨传尤卤莽不实请得事事折之端简谓十四年八月王师败绩亨与总兵官杨洪等并械系锦衣狱是年十月额森犯京城有言亨勇者景帝出亨狱令立功赎罪尝考额森等以正统十四年七月入冦癸巳大同总兵西宁侯朱晟等与战阳和后口全军覆没惟右将军都督石亨得免甲午上亲征启行己酉降亨为事官俾募兵自効八月壬戌上蒙尘丁卯召为事官石亨为右都督掌后军都督府管大营操练辛未封宣府总兵杨洪为昌平伯九月封亨为武清伯然则亨止充为事官洪在宣府初未尝下狱也端简云亨统兵出安定门即与敌遇挺刄单马进左右驰突独杀数十人彪又持斧率亲兵从之诸军欢呼踊跃声震天地敌却而西亨等追战城西敌复却而南亨令彪率精兵千人诱敌南至彰义门敌见彪兵少逼之亨率众乗之敌遂大溃南奔亨日夜追袭三日至清风店北敌将出紫荆倒马关惧我蹑后亨遣谍者绐敌亨且未至阵中将者假亨名耳敌信之来攻亨率彪与精鋭数十骑奋击大呼直贯其阵刀斧齐下斩杀数百人敌始知亨在嚣乱相蹂践亨悉众乗之大捷论功第一封武清伯按于肃愍碑谓额森兵至城下对我垒而阵车驾亦在敌营觇我军严肃不敢有加于我我亦不敢向之轻发一矢喜宁嗾额森邀大臣出议和且需金帛万计不应对垒七日是为十月朢敌移跸渐逺乃举礟击之敌众死礟下者万计额森大沮宵遁史称武清伯石亨尚书于谦败敌于德胜门外初敌以数骑来窥德胜门谦等伏兵于两傍空房先遣数骑迎战敌众万余来追伏兵起以神礟火器击之遂却都督孙镗与敌战于西直门外斩其先锋数人敌稍却镗逐之虏益兵围镗镗力战毛福寿髙礼俱往援之礼中流矢亨复分兵往援敌乃引却辛酉太监王敬都督武兴与敌战于彰义门外兴以神铳列于前弓矢短兵次之报効内官数百骑列于后敌至以神铳击却之报効者争功自后跃马而出阵乱敌众乗之遂败逐至土城兴中流矢死居民皆升屋以砖瓦掷之会王竑毛福寿兵往援敌遥见旗帜乃退壬戌敌众由良乡遁去其日进封石亨武清侯加于谦少保二说虽未尽同大抵武清大将持重鏖战突阵之说未可据也且作史者果欲没武清功何至没都门之捷况亨自敌退即进封侯在京营敌奉上皇由良乡大掠而去以甲子出紫荆何尝以一兵追之而有此谈也
　　
　　传又言亨生子未弥月上令负儿见之封为锁定侯考无此事又云天顺四年二月上密诏御史按劾即日缚彪弃市籍其家亨逮系锦衣狱死亨既死法司请瘗亨尸上念亨欲从之问李贤请尽法斩首上不肯竟瘗亨而宪章録亦于三年二月内系斩石彪于十月内系下石亨狱按史天顺三年八月石彪以嗾致仕千户杨斌等保留下狱考竟九月亨乞养疾十月闲住四年正月亨下狱籍其家二月诏谕羣臣致书亲王其月癸亥亨瘐死法司请僇尸榜示天下诏始瘗之用李文达请也又四日丁卯诛石彪然则端简之传何尝有一语实耶又言以夺门功封亨忠国公彪为定远伯按彪时在大同以天顺元年为右都督破敌于磨儿山斩首一百四十级生擒二十人获马二百匹封定逺伯再破敌二万于安边营生擒四十七人斩首五百一十三级获马五百一十匹驴骡牛羊二万余进封侯传以彪为夺门封而俱畧其战绩何也
　　
　　宪章録谓上欲易太子恐文武大臣不从与太监王诚舒良谋又啖内阁诸学士赐金五十两银一百两命廷臣俱兼宫僚王直胡濙俱太子太师陈循髙谷于谦太子太傅仪铭俞士悦杨善王文王翱何文渊太子太保萧镃王一宁太子少师商辂为兵部左侍郎兼春坊大学士满朝感惠遂以太子为可易而黄竑之邪议起矣此大有误漏内阁之赐银在易储先而赐黄金在易储后若诸公之加师傅正与易储命同日下非所谓满朝感惠也当时左都御史王文杨善俱先以劳勲加太子太保非以此日加也其它加太师者勋臣则陈懋石亨加太傅者勋臣则柳溥加太保者武臣则张輗文臣则陈义石璞加少师者江渊加少傅者俞山加少保者俞纲罗通李锡萧维祯而今皆遗之又黄竑议在先赏内阁在后
　　
　　尹文和记二事史不载而颇核者于肃愍谦久病议添设一尚书助之江渊先生在内阁数窘于同事者欲出理兵部众因而谀之江悦因属商文毅辂拟旨坐便室中方下笔王毅愍文先起入商所以指画石兵江工四字陈循先生寻入亦如之商乃如指书讫封进江不省明日调工部石璞于兵部而出江于工部始大惊恨寰宇通志成内阁承密旨进秩时阁老皆职保傅止进兼殿学而商文毅辂独拟升兵部尚书钱溥自赞善兼检讨拟升谕德兼侍读黄谏自编修拟进中允属商缮正商退钱作编修若误笔者陈公请如初拟商言钱既越众升二级兼官岂宜复升乃止付司礼太监王忱封进既别王毅愍复送出门耳语忱曰诸总裁皆止进兼官商奈何独升忱颔之明日旨下商仅兼太常寺卿乃愕然不满按是时陈公循以少保太子太傅户部尚书加华盖殿大学士兼文渊阁大学士髙文义谷以少保太子太傅工部尚书凢五官王毅愍文以少保吏部尚书俱加谨身殿大学士兼东阁大学士商文毅以兵部左侍郎加太常寺卿兼左春坊大学士翰林院学士凡四官亦时制一变也未几而兼官俱削矣当时商公最后进官亦卑然能于票拟间斟酌如此而王毅愍之强与内珰之相结亦畧可见史谓钱溥与商文毅不悦作老秃妇传以讥之商畧不与较想当为此事
　　
　　易储之际人不考而以讥于王二公甚无谓也于公所职者兵事而已居宻勿主此谋者陈芳洲辈也执笔首此议者胡忠安也为六卿首者王文端也芳洲辈初与髙文义赐银百两江渊王翱商辂三公半之事定复各赐黄金五十两文端忠安俱加太子太师而于公不过太子太傅而已王毅愍以正月与兴济加太子太保至増置宫臣之际盖王不与升而于不与赏也大概畧可推矣诏诸公二俸俱支皆疏辞而于独再辞不允今奈何以易储议之
　　
　　枝山野记载英皇在敌中袁彬哈铭外又有沙瑚里者亦卫士効劳甚着驾旋沙不及从敌给以部曲为头目浸用事纳妇生子为富贵大族弘治初知其子故在归验实赐官某卫千户第宅一区按沙瑚里者本名李成在敌中以谐谑日侍上扈跸归后南城复辟擢哈铭大通事锦衣指挥佥事而成为百户成寻径入内府求升职上怒下锦衣卫鞫之铭与达官额森特穆尔谋欲脱其罪俟上幸太监吉祥第为奏请上知事由铭并下狱谪铭贵州卫副千户后以赦俱复官铭以荆襄功进锦衣指挥使至弘治中犹为大通事沙瑚里后虽不知所终然以从上跸归而所云留滞塞外至弘治时始款塞者皆谬也宪章録亦因之遂于弘治纪内明着其事
　　
　　吾学编额森败死事云天顺初额森有平章哈喇者欲继额森为太师言于额森曰主人衣新衣幸以故衣赐臣额森不许而以其弟平章阿实克特穆尔为太师哈喇怒欲叛额森荒于酒色又残忍诸部不悦稍解散额森益忌哈喇闻哈喇且叛益怒欲讨哈喇恐不胜乃召哈喇子饮酒鸩之哈喇子呕而出啮指血染箭令其仆持告哈喇哈喇阳不知益敬顺额森额森以哈喇畏已防稍懈哈喇伏众俟额森出猎袭额森额森仓皇战败走从数十骑投阿实克未至复自疑半夜弃此数十骑与二亲信走道中饥窘至一妇人所乞浆妇人饮之酪遂去夫归妇言状夫疑其为额森急追及之果额森杀之诸部遂分散按史谓额森既击杀其主部众益盛遂自称为天盛汗别部大将阿喇卜知院求为太师不许遂有隙至景泰七年额森遣其子守西畨俾阿喇卜二子从行因令人持药酒毒死阿喇卜次子阿喇卜诈报乌梁海盗已马遣使请于额森取长子回同追捕之额森命其二弟德都王赛堪王统众与俱临行觞阿喇卜长子复毒之行次中途死阿喇卜怨益深绐额森二弟先渡川俟其既渡阿喇卜统部落三万人径趋额森所居先使人数额森三罪曰汉儿人血在汝身上托克托布哈王血也在汝身上乌梁海人血也在汝身上天道好还今日汝死矣额森曰我今日有灾明日与汝战退与其腹心巴延特穆尔知院特济博啰平章等坐帐中会议时阿喇卜旧部曲布拉克圗佥院托克托哩掌判额敏和卓学士事额森日久额森不之疑因共趋额森帐中拔所佩刀刺额森并杀特知院等其众遂散赛堪王闻阿喇卜攻其兄领众七千蹑阿喇卜后欲俟其战疲然后乗之既而额森死赛堪王弃其众乗槖驼十七只南走为其下布勒圗追及射杀之德都王领其人马西走所纪额森死事与贼党姓名俱不同要当以史为确夫以额森之强悍慓贼而仓卒死于降虏之手中国自此息肩矣凡庚午之驾还与额森之被刺皆天意也非人力所能为也
　　
　　史言京师戒严羸马疲卒不满十万人心汹汹羣臣众哭于朝议战守有欲南迁者尚书胡濙曰文皇定陵寝于此示子孙以不拔之计侍郎于谦曰欲迁者斩为今之计速召天下勤王兵以死守之学士陈循曰于侍郎言是众皆曰是而禁中尚疑惧皇太后以问太监李永昌对曰陵庙宫阙在兹仓廪府库百官万姓在兹一或播迁大事去矣独不监南宋乎因指陈靖康事辞甚切太后悟由是中外始有固志按所谓胡濙于谦陈循之说有之第考一时刘文安叶文庄诸公所记俱言侍讲徐珵召入倡南迁之议而太监金英斥之使出学士江渊乃更为固守之说以对遂得大用当是时内微金英外微谦几摇动矣而史皆不载所载李永昌对太后语稗官数十家俱不及也按修史在成化初李永昌柄司礼方贵重用事而嗣子泰以学士在史馆溢美之谈大抵未足信也
　　
　　史言车驾次鸡鸣山钦天监正彭德清劝王振曰敌势如此不可复前傥疎虞陷天子于草莽振怒詈之曰脱若有此亦天命也德清既阵亡寻用振党籍没家产所谓党者论其平日事耶
　　
　　史于何文肃公乔新卒条下谓景泰初易皇储草诏大学士陈循起句云天降下民作之君其时吏部尚书何文渊适在侧即应声曰父有天下传之子迨天顺改易与谋者多斥罢乔新时为刑部主事因见黄竑徐正处以极刑恐祸及已乃贻书劝其父引决文渊果自尽士论耻之此亦焦泌阳怼笔也正德中柄史者力为辩其诬然考之天顺録云致仕后上复位革宫保文渊自以与议易太子首发父有天下之言虑有竒祸时副都御史陈泰左迁广东按察副使道经广昌人有传泰来抄提文渊者惧即自缢死后为人所奏差官启椁验之果然则劝文渊引决之说诬而自尽之说实也野史以为出江渊大概以文势考之恐先有父有天下传之子而借天降下民作之君以对之耳又文渊以四月卒而黄竑徐正以五月诛大抵未可信
　　
　　宪章録云南京礼部尚书王英卒谥文安寻改谥文忠考英未尝改谥也又言太子少师礼部左侍郎兼翰林院学士王一宁卒赠尚书考一宁赠太子太师非尚书也
　　
　　又言帝将易储语太监金英曰七月初二日东宫生日也英叩头曰东宫生日是十一月初二日帝为之怃然帝所言者谓见济也而英所言者谓宪宗也与魏征献陵之对相似此本野史似可据但考之史景泰元年上怒金英发其结党市恩及纵家人市盐等事论斩及戍谪有差英下都察院狱亦论罪斩诏禁锢之英家几籍矣岂东宫生日之说在英未下狱之前耶或景帝之怒繇此但其时帝方即位殊未萌易储之念不应有东宫说也英之赦出必在三年间当时储位已定帝何必复言东宫生日英犹在危疑间岂敢作此对耶英能斥南迁之议又能作此对语诚非凡品但恐好事者因而附会之耳然英尝使南京独大理寺卿薛瑄不出见英使回景帝问所见谁为良者曰仅一薛卿耳然则英之贤殆非他珰比也
　　
　　菽园杂记言景泰五年御史锺同郎中章纶合奏复东宫下狱时兵部进士杨集以书上于谦畧曰奸人黄竑进易储之说以迎合上意本为脱死之计耳公等国家柱石乃恋宫僚之赏而畧不思所以善后乎脱二人死杖下而公等坐享髙崇奈清议何谦以示王文文曰书生不知朝廷法度然有胆气当进一级处之遂出知安州集常熟人字浩然我朝进士选知州始此按杨集事国史家乗所不闻赖有此耳然不知其时选法何如王文端忠肃不少持否至谓进士选知州始此恐误永乐中刘纲由进士选陜西宁州知州
　　
　　宪章録言长洲练纲由乡举歴事都察院上中兴要务八条又上勤王急务疏帝阅悟命施行之且竒其才即授以浙江道监察御史按水东日记谓纲谒左都御史陈公镒曰刑部俞公有意以台端荐我其谒尚书俞公士悦谓陈公亦如之二公相质无有也始悟其欲求荐而难于发言念纲数上时政疏有声且畏其口遂以纲名应授御史今云帝竒其才即授御史似误又景泰年命纲协赞陜西延绥等处军务自陈名轻责重乞升佥都御史庶可压服人心帝谓升官岂可自乞已之然则此公之躁进有素其外补宜也而宪章録后特为书卒立传以优之又极其褒予岂薛之与练意气有相似耶又其时给事中徐正尝自言己巳有御敌功欲引姚夔升侍郎王竑升佥都御史例乞升不许遂进南城离间之策谪戍铁岭身磔死家籍正亦呉江人
　　
　　李文达天顺日録言景帝不豫大学士王文与太监王诚谋欲取襄王之子立为东宫其事渐泄既而景帝病亟太监兴安讽羣臣请复立东宫佥谓上皇子固宜复之唯文之意不在此阁下陈循辈亦知之贤因会问学士萧镃乃曰既退不可再贤始觉其有异谋也文又对众曰今只请立东宫安知朝廷之意在谁贤亦知其心又云先二日有驾其说于石亨辈云上以掌兵数人谋立上皇命太监张永行挐入中官吉祥蒋冕辈白于太后写勑与亨等令成此事王文初谋于谦軰未必知亨辈不过因于谦平日总督军务一切兵政专而行之不遂其私因乗机图谦并中伤所不足者耳此语可谓实録丑正之徒至必以易储迎襄醸证肃愍而史乃并王毅愍之谋掩之后遂得与肃愍同赠谥而肃愍至今尚有功首罪魁之说抑何幸何不幸也
　　
　　双溪杂记言徐有贞李贤为吉祥所引入内阁办事故除于谦等皆用徐有贞策而贤因之详辩累纸然考有贞以南城返正日入阁杀谦文等始进许彬次进薛瑄最后用李贤然则二公之被戮与陈德遵等之戍夺皆文达未入阁以前事也
　　
　　传信録言景帝未崩时有驾帖取楚世子入继世子欲行有长史伍姓者止之曰事虽如此宜待金牌勑书来然后行未晩后英宗复辟召世子问其不来之故世子具言之英宗悦召长史赐以袭衣金带长史金带自此始伍苏州人也忘其名矣吾苏无长史伍姓者按景帝以羣臣请择元良尚且不听岂有逺取疎属入继大统之理考之正史复辟后楚世子原未入朝而长史金带原不自英庙始齐东野人之语诚哉无稽也
　　
　　琐缀録言廷鞫于王少保日刑科给事中尹旻当众愤然攘臂拳踢于王二公且谓二奸臣正好殴识者含愤明日有贞等径升旻通政叅议按尹直以旻为吏部摈斥不用怨之刺骨故为此以谤毁耳不然此岂隠匿秘事而朝野更无一人记之哉假令有此成化三年后于王二公既昭雪宁无有讥旻者而至旻之败台评亦不之及何也
　　
　　客坐新闻言天顺初泰和陈公循为首相学士庐陵陈公文欲援引以进泰和难之庐陵营于他所英庙语泰和曰阁下缺人办事陈文如何对曰文固宜但少歴练欠老成耳遂寝他日内侍以其语语陈陈诣泰和白之曰先生不能拔人又于上前沮之何也泰和曰此言密迩公何由知之耶然则歴练老成者果未至也庐陵惭而退按正统末循未为首揆而文资尚轻至景泰二年文以大学士髙谷荐为云南右布政使英庙复辟之次日而循就逮遣戍久之文始入为詹事再以礼侍兼学士入内阁其求荐与沮当在何时也
　　
　　野记言杨昌平俊范都督广为石亨所构诛皆非其罪二人赴市英气不挫杨尤挺劲云我提兵入援何罪而杀我临刑有缟而至者俊所狎妓髙三儿也恸而呼曰天乎忠良死矣奚以生为纫其元合于颈使其家收殓即自经当时范广杨俊虽为石亨所构诛然非同日也寻观双槐堂岁抄云杨俊诱执太监喜宁以功升右都督敌窥怀来俊调永宁兵往守奉御黄整奏闻于谦恶其擅调请诛之上不问杨洪惧祸奏请还京随营操练既至谦并劾其守独石马营丧师辱国之罪诏斩于市且载髙三儿事同又谓俊死后杨洪含痛而没犹追其禄米家产荡尽及考实録则俊为杨洪庶长子也于谦既论劾下狱寻复右都督统京营兵洪薨后嫡子杰袭封俊复坐事下狱降都督佥事杰死无子俊复袭封侯景泰末复以家人首告其欲奸父妾等罪革爵子珍袭天顺元年上以其为叅将时勒所部闭门不迎驾且云火种头来矣为石亨所闻衔之复为太平侯张軏所构坐斩子珍谪戍至成化初复京卫指挥使葢双槐岁抄尤失实也
　　
　　弇山堂别集卷二十四
　　
　　●钦定四库全书
　　
　　弇山堂别集卷二十五
　　
　　（明）王世贞 撰
　　
　　○史乗考误六
　　
　　苏材小纂言景帝闻钟声问左右曰非于谦乎左右对以太上皇帝曰哥哥好好按此吾呉人党徐元玊之论也景帝与于相信之深岂有疑至此若即有之何不疑石而疑于乎
　　
　　宪章録言封都督张軏为太平侯輗为文安侯軏仍改名赐误也軏为河间王第四子英宗每呼之为张四而野史讹为张赐考国史家乗俱无改名之说輗封文安伯非侯也
　　
　　复斋日记言额森去后真保河南盗梗不通指挥范信请以兵五百饬平之少保于谦奏擢为都指挥使从教阅大倚信之英庙复辟石亨等嫉其附少保指为党弃市按弃市者乃都督范广名将也事亦不合
　　
　　武功遗事载李文达言夺门无功上曰先生谬矣若徐有贞可谓能用其勇矣当时之臣非不能识此然沈潜不发可见彼此才力之不逮耳又召入至文华殿复谕夺门之事因属左右曰曹石非无功劳一旦犯法不可留矣朕在南宫时汝軰若无徐有贞如何过来今日不可忘了他功业以为天顺日録语按日録亦有曹石二句独不及先生谬矣徐有贞能用其勇前语与若无徐有贞如何过来后语盖武功之姻及门下客附益之不知何所据又言天顺八年甲申春大学士李贤去位阁下缺人出自上裁令中书科写勅取徐有贞来听用勅具未下而上晏驾按八年李公原无去位亦无取徐公事盖亦呉人掩饰之辞也
　　
　　东白先生张吏侍延祥云自余登朝而内阁待中官之礼凢几变英庙天顺间李文达公贤为首相司礼监巨珰以軄事至者便服接见之事毕揖之而退后彭文宪时继之门者来报必衣冠见之与之分列而坐阁老面西坐东太监第一人位对阁老第三人常虚其上二位后陈阁老文则送之出阁后商阁老辂又送之下阶后万阁老安又送至内阁门矣今凢调旨议事则掌司礼者间出其余或使小竖并用事者传命而已按东白所言内阁送迎中官之礼先后渐变固是但言彭分列而坐后陈送之出阁非也成化丙戌李文达卒陈为首陈卒彭继之
　　
　　闲中今古録言大凢人生而父命名亦系乎数天顺庚辰殿试读卷定祁顺卷第一既而司礼监太监问所定卷阁老以姓名对太监曰此卷固出人一等但传胪时北方人音与御名相似阁老愕然乃以王一夔卷易之而抑顺第二甲祁广东人仕终郡守司礼监之识见又出阁老一等矣是不知内阁取进呈卷于御前读后开拆初不知姓名而英庙御讳音振与顺殊不类也即北音亦不同而是岁馆选亦不之及且同时馆阁诸公未有及此者其为傅会无疑
　　
　　闲中今古録言景泰中于司马谦王都宪文权重于时后英庙复辟石亨等诬奏以不轨奉旨本该凌迟处死从轻斩了罢钦此二人赴死所于则连呼皇天后土王但云今已到此伸起头来就斫连呼何为久后自明白噫王之言其过于逺矣按考之水东日记诸书皆云廷鞫日王公极力辩迎襄之诬而于公第云何辩为纵上不欲诛我石亨軰必不肯容我遂黙不对今此録似抵牾且尚不知王之在内阁而称都宪何以名纪事也
　　
　　枝山野记言曹钦作乱时徧觅大臣唯冦遇害及执李相贤频拟以刅而释之索王尚书翱甚急王在一室窘迫无计一主事长大有力遽负王奔而免王后擢此人要津时呼为駄官人考李公自撰日録云伤贤后挟已至王公朝房令草奏求白又欲执李公它徃王公为解救之俄怀宁伯大兵至围钦李与王公皆得免然则王公奔而免与駄官人之说未可信也
　　
　　客坐新闻言兵书余公子俊知西安府时朝廷时命总兵某帅师征满四公从征督饷满四据二山临髙御敌矢下如雨我军气夺将官不能为计公谓曰必使攻下二山我处上游其胜可得将官请计公曰要功在赏也我有银牌二千顾募勇士能夺山者先给与而后计功将官即选募勇敢之士千余令上山攀縁入巢举火攻击已夺一山其一尚为所据公曰更有银二千余两可为牌五百复募众卒夹攻其山亦随列分众欢呼奋勇军容大振将臣又虑其饥公曰我已备糗粮二百车皆以蜜剂而和者使可饱而不渇以饷之士卒有死战之心故卒成功将臣曰此余知府功也我何有哉先是满四惟恃一泉为饮公率健士三百徃探其源而堵窒之四遂局蹐而公之料敌取胜出人意表有如此者按余公时自西安知府本省参政迁右布政使佐军治饷非知府也行状止言在军中効劳居多而一事不及至于马端肃西征石城记可谓详矣亦不及余公恐石田一时之所传闻未可尽据以为实録也
　　
　　复斋日记言阁老陈文簠簋不饬卒后议谥当用文而众论鄙之特改例谥曰庄靖其后永新刘公继入阁尤不惬众望或语人昨新阁老入阁阁吏请祭皋夔稷契刘曰陈先生不祭我也不祭以祭为济也相传一笑按陈名文于尊名之典未称故易为庄靖刘入阁在李文达后与陈同事将一歳入阁无祭皋夔事
　　
　　宪章録于成化元年十二月内记改庻吉士许礼等观政各衙门自正统以来所选庶吉士内阁奏读学士二员于翰林公署教习将及三年则邀求散馆不复以进修为事至是庻吉士相次入阁请散馆李贤谓曰教养未久奈何遽欲入仕许礼抗声对公从何处教养来贤稍责之则曰吾軰教习虽例该三年已烧却一年矣谓癸未春闱灾故也贤怒请旨分散各衙门观政寻授礼南京刑部主事此出一小说其语亦似有据但按史及诸公志状盖以八月二十六日授庻吉士李东阳倪岳谢铎焦芳陈音为翰林院编修呉希贤为检讨刘淳为中书舍人仍译字张敷华等九人为各部主事盖未尝至十二月始散馆也既授李公等为编修张敷华等为主事未尝令于各部观政也登科録是科进士有计礼而无所谓许礼此说不知何所起
　　
　　又于二年五月内言李贤夺情起复翰林修撰罗伦疏劾贤遭父丧宜令终制诏伦狂妄谪福建市舶副提举按贤以四月夺情起复许令奔丧时伦初及第授官未上疏也九月贤葬父毕入京伦劝之力辞终制贤不从始上疏今纪殊误
　　
　　纪畧言佥事沈照云李淳本广西桂邑人生西涯公而亡其妻携公流落于长沙鬻之就戍京师按公父淳受封至侍讲学士乃殁亦非桂邑人也
　　
　　双溪杂记言文官一品授柱国始自万阁老安按东西杨先生于正统中及李文达于成化初俱加柱国所记始自万公非也
　　
　　客坐新闻言永丰曾学士棨字子启永乐甲申状元及第仕终礼侍文学才名冠于当世其生洪武乙巳九月七日亥时追生而年月日时同因名追成化戊戌追亦探花及第子孙一门光耀千古按子启至少詹事赠官乃礼侍耳追之祖则学士鹤龄也其祖孙科第年月俱无同者而妄谈至此
　　
　　菽园杂记载张南安汝弼诮陈献章诗末云李密是何人亦有陈情表献章不能答又云献章汝弼门人也按献章正统甲子举人汝弼成化丙戌进士軰行在后门人之说误也献章以老母乞归正与李密同何得言诮张南园谥法有曾襄敏启许襄敏彬林襄敏文王襄敏献考国史家乗皆无之最后从内阁考前后赐谥藁本亦无此四人此必误也且此四人乃不谥文何取其俱谥襄为何故
　　
　　史谓尚书项忠具奏草论汪直令武选郎中姚璧持赴吏部尹旻请署名旻固辞不得已乃署即遣人报韦英曰本兵部所为旻但以次居首耳又数日都御史王越遇刘珝刘吉于朝极言直贤语侵内阁珝黙然吉折之越遂与吉疎按内阁危言攻汪直者独商文毅刘文和耳文和特疏言西厂非宜至诘责之际侃侃不屈今言文和黙然又谓尹恭简密报韦英盖实録为刘文穆所修故引以归已而恭简文和又素与文穆不睦似不无饰笔
　　
　　菽园杂记谓汪直梁芳时有中贵人王高者颇简重休沐恒谢客时尚书尹旻与诸公约访之良久不出曰诸公且为我礼佛既出坐定曰吾所以劝诸公礼佛者贵乃前生耳一茶即罢之威宁伯又独请见已入门使小珰肩其腹而出深以为快按高之杜门不与外事可也其辞礼则傲悖甚矣高乃黄高非王高也在司礼为第三人尝以私忿嗾法司杀吉安守许聪似亦非良阉琐缀録言兵部尚书项忠尝遇太监汪直于道不下舆过而后知之遣人徃谢直怒不答忠恐及祸乃约六卿极论直罪恶请罢西厂及考大学士商辂等疏言自立西厂之后汪直每日出外随从之人数多但遇官员人等无不喝令下马虽大臣亦谨回避如兵部项忠当早朝皷响伺候之余即令校尉就在左掖门下呌呼项忠不得已朝罢拥逼而去然则项公之被辱盖不止于遣谢不答而已也
　　
　　史言大学士商辂等劾汪直罪状欲罢西厂上震怒命太监怀恩覃昌黄高至阁下厉色传旨诘问朝廷用汪直缉访奸弊有何坏事尔等遽如此说是谁先主意辂对曰汪直坏祖宗法壊朝廷事失天下人心辂等同心为朝廷除害无有先后恩曰不然圣意疑此奏未必四人同然必有先下笔者安曰直之挟势害人谁不欲论之但不敢耳安等受国厚恩同一主意谁独为先珝奋然泣曰珝等侍皇上于青宫迨今已二十年天下之事忽为汪直坏之何忍坐视珝等誓不与共戴天吉曰直之罪纵吉等不言亦必有言之者贬斥谪罚一惟命耳恩乃降色而谓曰先生言善恩等具以闻倘上召对母变前言恩去而辂举手加额曰众先生同心为国若此辂复何忧盖以安三人皆青宫旧僚而已则先朝执政恐见疑故也寻有旨革西厂命怀恩召汪直切责之勒入内无何商公乞休直复入西厂开边衅至十八年三月六科十三道奏直苛察纷扰大伤国体请罢之于是内阁臣太子太保万安约太子少保刘珝曰西厂为害乆矣今科道官欲革之吾軰岂可坐视当劝上宜从众言珝不然曰西厂行事有何不公道也安曰公不欲吾自为之乃自署名题请云云疏入上乃罢西厂中外欣然珝有惭色刘文和之识何前后自相矛盾如此余意秉史笔者不相谋或不能无掩饰既而知其果诬史也当商公之初上疏直方起孺子暴贵用事顾亦知恶之故其辞特恳切而王威宁尹恭简甚私直而善珝直之用兵决胜或有以服珝心而势力亦似可倚至于十八年出师宣大寻止留镇大同而威宁同事复移逺之守延绥直事可知矣安素交结内臣其于尚铭之流间梁芳軰之忌嫉怀恩之公恶皆密得之珝北人尚犹以为无恙也仅踰年而直及威宁败又踰年而文和罢又踰年而恭简免然则汪直之两罢西厂商公尚矣项公次之余俱不足道也
　　
　　史又谓二十一年大学士刘珝致仕先是一日召大学士万安刘吉赴西角门命中人出御笔有刘珝嗜酒贪财好色与太监某认亲继子奸宿乐府纳王越银谋与复爵朝廷若不去珝必坏大事安与吉力解不从乃请令翊以亲老辞斡旋加恩放归按此则力救珝者万刘也然万刘实合策逐珝者也夫一刘珝也宪録称其附中人得罪以至疏辞不肯终养孝録称其进讲以正定国本庐亲墓乡党化之号曰仁孝里盖宪多刘吉所裁孝则焦芳改笔珝于人乃中等耳吉有隙芳有恩故异辞也
　　
　　西樵野记言河南马中锡少与一同学生齐名文体书法俱不相下但马对策亦尝失记马甚患之弘治中二人同应乡举作馆一室试毕马谓前场虽优而后场不继望亦隳矣至掲晓马举第一録墨卷字迹虽同而五策实他友所作盖临场暗室中误持其卷耳马公河间府故城县人中顺天乡试第一今言河南乡试一误也公登乡荐在成化甲午今言弘治二误也两京糊名易书例不用墨卷今言他友所作而字迹同三误也
　　
　　吾学编载安南占城于成化间事尤畧安南第云天顺中黎浚被弑弟灏嗣弘治中灏卒孙谊嗣于占城则云成化中遣册封正使卒海上副使论罪戍边而已按灏世与占城仇杀正统十二年占城摄王摩诃贵攻安南为灏所败被擒纵兵抵旧城古垒等杀掠万计至天顺五年灏大发兵破杀占城国王波笼阿麻破其国都虏掠人民财物悉有其地王孙斋亚麻勿庵逃据西南邮上书告急诏切责王灏俾还其国封灏疏辞颇倨且请命朝使申画郊圻兴灭继絶至十六年灏以兵诈言追捕叛党攻取老挝二十余寨杀二万余人逐其宣慰使又欲进攻八百宣慰司而云南先以太监钱能贪黩密使以文币良马易王灏珍寳遂徃来互市不絶而临安大理间皆有灏所使间为大贾其地矣老挝破云南震动天子为严勅将吏堤防惟谨后王灏所使大将东正议以兵六万复攻老挝败归死者二万余王灏复自以兵九万继之为满国所邀其别军皆丧死者三万王灏惭忿得疾还国寻遣给事中冯义行人司右司副张瑾赍勅印封斋亚麻勿庵为王寻王弟古来奏言先王见虏交址王弟盘罗茶悦逃居勿灵王请封天使到而盘罗茶悦复为交人所擒矣臣与兄斋亚麻勿庵潜窜山林后交人畏惧天朝自遣人寻访本国子孙拨还土地自邦都郎至占腊地界五处立斋亚麻勿庵为王未几臣兄死臣今当嗣位而未敢擅乞遣其使仍赐宝印退还本国全境二十七处四府一州二十二县东至东海南至占腊西至黎人山北至阿木喇补凢三千五百余里不胜幸甚时安南贡使至因谕之且责其杀满剌加进贡使臣事后月余而张瑾还下狱盖瑾与冯义既乗巨舶挟私货市利至广东闻故王已死恐空还失利亟至占城占城人言王孙请封后即为古来所杀而安南已用伪勅立其国人提婆苔者掌国事瑾等辄以印币授提婆苔封为王得其赂黄金各百余两还至满剌加复尽售其私货归义病死于海洋瑾上其事且并安南伪勅上之诏下狱论斩时占城使尚在馆译问之云古来实王弟斋亚麻勿庵实以病死而所谓提婆苔者不知为何人也十八年春老挝车里宣慰欲款附安南而车里亦报交兵数十万驻老挝界上八百报亦如之诏遣谕令还国二十年遣戸科给事中李孟旸行人叶应封古来为占城王时占城尚为提婆苔所据也二十三年古来自老挝走崖州欲入赴诉遣南院右都御史屠滽谕之滽至上疏谓古来称八州二十五县尽为安南所据成化中诉于朝始归邦都郎马那里等四州五县地后占城头目提婆苔叛入安南又割一州三县与之提婆苔进兵攻古来兵败被杀安南逼取其生身欲尽以其地立提婆苔子为王而古来之子苏麻及头目万人固守以待乃复赐勅切责王灏乃始听命而滽制海舟募勇士千人护归国弘治元年王遣王孙奉金叶表文及方物来谢灏在安南盖最为骁勇之主而占城所有仅故国十之二耳安南后复乱占城始稍得息肩不然终非其有也
　　
　　占城王子沙古十剌请封给事中任良弼等言王古来已没虚实难料宜行勘明白遣使送至广东境上令其领勅归国因引给事中林睿使满剌加不肯北面屈膝幽饿以死而不能问其罪从之按此必给事之当行者倡为此议耳第林睿死节事史既讳而不书而志碑之类又阙因记于此以俟考
　　
　　史于谢文庄一夔卒称其和易平实笃于友谊而讥其为妻破例乞祭塟又与尹直合谋之李孜省倾巡抚闵珪于广西其它若升尚书之骤力疾督永昌寺之役清议不无鄙薄云宪章録则谓闵珪之调人谓直为之而乡人有忌一夔者纂修实録遂并入云又谓当事者以其尝有谨妄费以足财用之疏故以永昌寺难之辞疾不允遂忿懑卒与史所载矛盾矣谢以状元及第二十七年自少宗伯而得大司空不为异而当是时李孜省用事文庄又尹文和门人密疏之荐为公为私固不可知也所谓乡人者少詹事汪谐赞善张元祯皆同年也极类张公笔
　　
　　世传陈太常音尝考满误入戸部见入税银者惊曰贿赂公行至此已极可笑又云意欲访一故人驭者竟归太常坐厅事不进见其子曰汝何事亦来此耶按此乃北史仪同刘臻事移入太常以资嗢噱焉
　　
　　近峰闻略言戌年大魁无登台辅者至唐皋而止至谓刘俨终礼侍曾彦终太常卿皆非也刘仅为太常少卿曾侍讲学士耳唐之后丙戌龚用卿以祭酒罢戊戌茅瓉至吏部左侍郎庚戌唐汝楫止太常少卿至壬戌申公时行大拜
　　
　　琐缀録双槐岁抄俱谓南京后府经歴卜马益者山后人其子好武而騃遇一全眞以技夸之全眞曰此一夫勇耳吾亦有小技呼一刀使斩府中大槐后有百余刀随之削槐树如札又尝解发髪尽直立指梁过娼家恶其淫也叱雷火焚之拜请乃救火其子引以见益曰是正人也而神因稍稍为黄白之术益姬妾姝艳甚众全眞得出入无间悉以呪术钩致之众不胜其淫毒泣告益益愤密言之守备厅急逮全眞至则桎梏辄脱乃以狗血涂之送至京伏诛有兴宁伯李震者与叅将呉经有隙经之弟绶用事太监汪直所譛震谓常从全眞学谶纬奏之逮捕削爵今考史妖言人陈广平济宁人假以黄冠私习兵法徧歴秦汴楚蜀间伪为星象阵圗惑人交结不逞之徒潜谋不轨至南京为都督府都事卜马翊诱获之执至京都察院覆奏上命太监汪直等同南京内外守备会捕证佐至京论死狱上即僇于市琐缀録尹文和直谬自言益丑声着闻而幸免罪明年署吏部适考察以不谨去之然则文和之所纪者实事而史之所载者狱辞也第文和不能举全眞名及以翊为益却当以史为据
　　
　　资治通纪言五月上崩九月李孜省有罪伏诛僧继晓发原籍为民按孜省下狱谪戍矣后复逃还京师始复拷死于狱原非论斩也继晓先以取药诈还为有司执送斩于市今纪似俱未眞
　　
　　琐缀録谓丘浚修宪庙实録以陈献章作十絶句媚梁芳自是为世所鄙而宪章録因之谓出张元祯笔按实録谓献章貌谨原诗文亦有可取者然于理学未究也务自矜持以沽名会试不偶家居海南不复仕进一时好事妄加推尊目为道学自是从而和之极其赞颂形诸荐奏不知其几虽其乡里前軰以德行文章自负者亦疑之以不过如是耳何标榜者之多也及授官称病不辞朝而沿途拥驺从列仗槊扬扬得志而去其诋陈公亦甚矣第不曾载十絶句媚梁芳事而所谓乡里前軰以德行文章自负者正丘文庄也文庄广人实録既举之则非文庄笔矣元祯庶几为近
　　
　　资治通纪弘治元年冬礼部尚书周洪谟致仕洪谟被论与少詹事程敏政右庻子王臣同免今不载
　　
　　六年改礼部尚书耿裕为吏部尚书加太子太保裕以六年改吏部七年满考始加太保十三年夏星变尚书屠滽周经徐琼白昻各上疏乞致仕许之滽昻加太子太傅经琼加太子太保宪章録亦因之按昻加太傅周经徐琼俱太保滽先以太子太保为吏部东宫出阁加太傅归因入对为周文端请留并及已见诬科道上不悦滽出即令致仕故无加官此误也
　　
　　弘治元年太监郭镛请预选女子于宫中或诸生馆读书习礼以待服阕之日册封二妃广衍储嗣左春坊左庶子兼翰林侍读谢迁言六宫之制固所当备而三年之爱岂容顿忘方今山陵之工未毕谅阴之痛犹新奈何遽有此事下礼部议止之焦泌阳执史笔以为谢公进此谀词献谄以误孝庙继嗣之不广皆此邪谋启之又云古者诸侯尚一娶三姓而备九女以广继嗣孝庙以万乗天子独不得立三宫可乎小人图势利而不为国谋如此泌阳之忿笔盖阴刺中宫之擅夕而讥谢公之从臾也殊不知上春秋甫十九中宫仅踰年何以有擅夕之声于外而谢已逆知权之在中宫而从臾之且谢以山陵未毕谅闇尚新为词其义甚正胡可非也小人哉泌阳其无忌惮一至此
　　
　　双溪杂记言弘治间因刘吉驾驭言官举劾诸司上知内阁与言官交通之弊言官犯法不少假借御史李兴巡按陜西用刑严酷捶死人命数多为仪宾所奏论死廷鞫时刘吉欲暗邀人心密嘱工部贾俊解之俊居官亷慎与吉俱保定人素为吉所重故附之廷鞫奏覆上令处决九卿承吉风旨连章论救又会众求救于寿宁侯张鸾得免死充军因勅都察院御史出巡务遵宪纲有故犯者必罪不宥又御史彭程廵视光禄寺上言成化间滥费太多今复如旧乞节省浮费上怒其扬先帝之过下狱论大不敬斩罪已押赴市曹处决释充军一时言路清肃无敢肆意妄言及听人主使举劾人者巡按亦不敢恃势欺凌三司一时宪体为之平正按博野虽小人其救李兴为得大体至谓九卿承旨论救当时如王三原辈岂承风旨者乎彭程论成化间緐费亦是其軄岂可深以为罪虽于孝庙盛德无损至谓一时宪体赖此平正而隆庆中高新郑欲裁抑言官报复故相至引以入疏二公之学识心术可知矣张鸾当作峦亦误
　　
　　余尝见彭疏谓监收厨料见光禄寺制造皇坛噐用不知皇坛之义何所取询之于人乃先帝修斋行法之所其造此器所以待朝廷不时之需也臣窃谓陛下即位凢若此类废之殆尽何为而犹有皇坛器用之制哉夫光禄寺钱粮悉民之膏血用得其实犹恐病民况置之无用之地顷者李孜省继晓倡为邪术虚耗民财先帝信之笃而礼之勤者无他意在希福与寿无疆也彼二人者罪恶深重蒙陛下置之典刑人心称快则祸乱之来二人尚不能自免又焉有福寿于人之理哉万一陛下有此举遏之于将萌杜奸邪崇正道无此举也当治臣下逢迎为悦之罪使陛下好尚得以别白于天下上曰先帝为孜省等所误事已徃矣彭程乃暴扬于章奏之间无人臣礼下镇抚司鞫问送法司拟赎杖还軄命仍系之尚书彭韶后以会审议上发隆庆卫充军府部大臣及尚书王恕各疏请宥程不许乆之释为民有荐者俱报闻然则程疏固未尝暴扬先帝之过孝庙原未尝有旨诛程及押赴市曹事法曹亦未论斩也
　　
　　余览樊山王载坽所纪其曾大父温懿王见澋上疏论兄荆王见潚承爵以来罔思图报忠孝惟以威福自持阴怀悖逆都梁王见溥都昌王见潭俱被谋害身死见臣苦诤反生雠怒臣之校尉槩加拘束臣撄疾病不容供进汤药使百端制缚寸步不能转移只得自处调理幸全残喘岂期臣兄立心奸险处事乖张不怀陛下深恩紊乱祖宗旧制听信阴阳摇惑却将原建旧邸辄改子午正向阴酿异谋包藏凶祸多拥凶竖阑出禁城之外势倾山岳田野惊疑虽有州卫守御等官俱各顿首惟命所据蕲州内有麟鳯两山鼎峙邸当杰地而况城临大江与南京根本之地顺流不过三日倘一乗机祸延不小臣方三岁生臣之母被遭荼毒五岁父王薨逝世母抚臣一十二岁仰戴圣恩册封臣为樊山王迄今二十五年惟以安分律身未敢轻为动止因兄任奸邪拨置恶臣谏诤致被雠嫌日时寻害紧迫只得披情冒渎天颜合无迁臣仍转江西建昌府始祖旧基或迁湖广常德衡州二府保全身家臣誓不与此奸兄同处乞勅在廷大臣星夜前来将臣所奏事情逐一访拿祛除祸患设事机不慎大臣来缓臣一门性命无复逃矣臣之兄弟见溥见潭见■见淲含寃地下终莫能伸臣若虚言罪甘万死状上即日命司礼监太监萧敬锦衣卫指挥同知孙瓉刑部右侍郎戴珊按其事诏下甫七日即戒行夏五月戊寅抵蕲偕楚镇守太监刘雅巡抚右副都御史谢绶廵按监察御史汪某会勘至是朝使密而不章若为他使者王以下皆罔觉敬等入邸请谒即令锦衣校尉将拨置官旗军校沈濓王安彭浩余寿阴阳罗启儒风鉴毛刚伶人周鉴壮士陈胜等数百人尽擒之而选民间女隶四十人进宫鞫问悉得其情乃具状以闻世子佑柄沮格勘官法当并坐是年冬十二月二十九日王召入京师居西内寻令自尽诏将佑柄仲季二王俱安置武昌改调王邸仪卫一司旗手羣牧二所军校四百戸于武昌诸卫差操税课局赤东湖悉还官渠魁毛刚韦与朱贵沈濓余寿彭浩周鉴陈胜等俱坐弃市余党问遣所夺聘女产业悉复之考国史所载略同第以见澋不早言革禄米三分之一而王见潚以五年冬十二月削爵系西内矣明年见潚复讦樊山王见澋违法见澋再发其不轨事命太监章宁大理寺右寺丞王嵩锦衣卫都指挥陈云徃核无异奉旨见潚戕害诸弟逼奸弟妇棰死弟母灭絶天理伤败彛伦又潜蓄异谋其诸不法事不可悉数穷凶极恶天地所不容国法所不宥即令自尽见澋亦有不法事情以其能发异谋潜消大害功亦可嘉姑宥之世子佑柄削爵安置武昌令楚王约束而立故都梁王之嫡子佑橺为荆王盖见潚之削与赐死前后凢再勘而载坽所纪未尽备也故补志于此
　　
　　弇山堂别集卷二十五
　　
　　●钦定四库全书
　　
　　弇山堂别集卷二十六
　　
　　（明）王世贞 撰
　　
　　○史乗考误七
　　
　　宪章録载太子太保吏部尚书王恕罢谓大学士丘浚亦阶太子太保兼礼部尚书一日内宴浚以内阁位恕上恕以已冢宰不当居下颇有言而太医院判刘文泰以不迁挟私论奏恕上疏自劾乃下文泰狱降御医恕求去益力许之按丘公与三原公俱宫保而丘詹府坐三原公下既入阁而三原公复据上坐丘公恨之故有烦言其刘文泰一疏公处之亦未尽妥据文泰疏摘公本院御医升用吏目补阙有祖宗旧制妄行选补变乱成法又托人作传刋板传播题曰大司马三原王公传歴数朝廷之过自比伊周之佐至不准者皆书不报以彰先帝拒谏之失诏令公看毕回话公一一置辩而诋文泰为无赖小人造此深刻之词非老于文学阴谋秘计者不能乞勅法司执文泰于午门前会官追问及究主使之人明正其罪以警将来诏下文泰狱鞫问狱成谓文泰初与后府带俸都事闗昶计议得恕擅作威福等亊冩成奏稿又将恕所刻传示为民都御史吴祯祯见内引尚书五子之歌等语因言待我举奏为先帝报不平虽死不悔遂为文泰润色又词连大学士丘浚谓文泰尝徃谒浚语及大司马王公传浚言不当板行若有豪杰之士奏闻厥罪不小及朱语沽直谤君四字为浚所说乞并逮问有旨刘文泰诬奏及妄攀大臣甚是刁泼姑从轻降御医王恕作传卖直沽名本当究治宥之传并板即令焚毁丘浚罢其余悉免究公又申辨言处置文泰奏请似无分别乞行办理庶不枉抑上以已发落止之后方力乞致仕按缙绅之论皆以文泰此举出自丘公然三原止合略辨其事力求归休不当叅奏文泰欲于午门会鞫主使及所谓非老于文学阴谋秘计者不能也诏旨责其卖直沽名焚毁传板岂可一日留乎止当力恳归田不当复奏辩也大臣恬静之体与事君恭顺之道惜乎无为公谋者盖公北人伉直少文之故而宪章録亦似为贤者讳也不然则亦未考其事之颠末也
　　
　　琐缀録言弘治乙卯吏部尚书缺众推兵部马公文升都察院屠公滽及左侍郎堪补马自以部次年劳当得之不意竟归于屠马意不平赋一近体云云屠既得吏部当班其上固辞居下及当廷试读卷即先移病以侍郎呉原博代时谓正统中王抑庵以礼部侍郎升冢宰即位胡宗伯之上未闻让旧长官今自度不可居上只合辞职不当让班何违制紊序若此哉尹文和此论正矣然考其所纪亦有未尽合者弘治七年九月马公加太子太保至九年二月屠以太子少保过吏部班本当在下三月充读卷官原无回避也十年四月屠加太保同班始疏让耳戊午皇太子出阁屠止加太子太傅而马加少保太子太傅己未读卷屠果不预名然马既加衔少保屠自当列于其下亦不必引避也马亦非屠旧长官唯所谓王抑庵自礼侍迁冢宰即班胡宗伯濙上宣德后不可考但景泰初胡加太子太傅王加太子太保自后俱进少傅加兼太子太师而中旨及外朝传奏俱称尚书胡濙王直不知当时班列竟何如也成化中内阁万公安吏部尹公旻都察院王公越俱太子太保而王进封伯矣仍请居万尹下于事体尤未妥而尹文和不以讥之何也
　　
　　立斋闲録谓三原王公以太子太保吏部尚书考满援例请授柱国阶勲时安陆孙公交为属司受知公最深语人曰文官柱国以上不许请授封载诸司职掌甚明成化末万阁老安一品考满吏部尹公旻以太子太傅将满遂创为万请柱国而已亦循之王公正人必矫前弊将伺间言之见公已刻有柱国图书乃止后屠公滽以太子太傅为吏书亦自请给时马公文升以少傅兼太子太傅为兵书考满当给二公不恊因固执惟内阁吏书有请及之例兵部不当请尤为无谓乃言之于内给之张公志淳时为吏部郎中尝叹曰此无法守矣按马公之请自内给与屠之执不肯许皆不可考第马加太子太保在七年九月而屠之加在十年四月俸歴相距三十个月而谓同时考满何也马之授柱国在十年时尚为太子太保何得为少傅而屠亦初加宫保非太子太也且万文康之前阁臣加柱国尚有杨文贞文敏李文达而官制内明有加授柱国之条此论抑何不审也
　　
　　双槐岁抄言弘治庚戌九月降制封圣母之父李公为庆元伯母唐氏为伯夫人命有司建祠于桂林城南春秋祭享或曰内侍潘眞常与人言皇妣入宫时误报李为纪故二姓族类难究据史太监蔡用奉旨徃广西访求皇亲得纪贵纪旺云孝穆太后再从兄弟且具塟所以闻命贵为锦衣卫指挥同知旺指挥佥事给三代诰寻赐奴婢人役及第宅庄田金帛器皿甚众而封太后曾祖祖父父俱中军左都督曾祖母祖母母俱一品夫人故事武官一品诰用金轴三代共一道特命诰文官一品制给玊轴诰三道二年贵诈伪事露勅总督秦纮再访盖太监陆恺者本姓李自称为太后亲兄太监郭镛心知其伪弗发纪贵者本姓李名父贵与弟祖旺伪撰宗系图上之后亊发论死减戍三年八月庚寅礼部会请引孝慈髙皇后父徐王立庙事例为太后父母定拟封号于广西附郭地方春秋致祭诏如所请而不言爵封盖佚之也第考疏辞是纪氏非李氏疑岁抄误
　　
　　韩苑洛杂志言李夣阳劾张鹤龄有云陛下待张氏者厚矣上震怒下锦衣狱中外汹汹不敢言越数日上召大学士刘公健议事毕健从容请曰李夣阳不知有何大罪皇上怒之甚也上曰他无理直呼皇后为张氏健顿首曰张氏指鹤龄非谓皇后也上曰人谓妇人为氏健曰此则不同昔汉人曰为刘氏者左袒宋人曰赵氏安而苖氏危盖谓刘家赵家也若曰张家天颜悦即命复其官按李夣阳秘録上出疏示之刘曰此狂妄小人耳上黙然秘録李所自记似应不妄又西涯燕对録载上语云云亦不及之今记于此以俟考
　　
　　史谓彭文思华为人险谄用数深机莫测阿李贤嗾御史劾李秉排邢怀陈鉴构尹龙之狱附李孜省以进人至今犹讲三千馆阁荐彭华大为耻笑自成化丙午至弘治丁巳风瘫十二年而卒人以为阴险无将之报盖出焦芳笔也焦以尹龙事坐谪桂阳云出华意故怨之刻骨而谤詈甚口若此华虽由李孜省荐生平之与尹直俱在是非间不应至此
　　
　　又谓傅瀚欲攘取内阁位嗾监生江瑢奏大学士刘健李东阳既而恐事泄乃嫁祸于程敏政谓敏政实代瑢草疏以触当道之怒而敏政之祸自此始矣后瀚果代敏政位白昼见鬼入室又数见怪异因忧悸成疾踰年死时刘健当国既偏溺于恚怒莫之能辨适大学士谢迁谕德王华俱有憾于敏政堂发其事而都御史闵珪与迁华皆同乡乃嘱珪及科道数辈内外并力交攻罗织成狱而华■〈日上永下〉之甘心荐犬者不足道也顾当时刘健谢迁徒知杀人灭口以避祸曽不思亏损国体沦丧元气云云按傅文穆有倾程之意人亦知之至于家僮鬻题事已彰着且与刘谢不相闗盖焦芳李东阳门客程其壻也故颇为揜覆而刘与傅皆与芳有隙故肆其丑诋如此
　　
　　宪章録言上欲封张皇后弟伯爵令吉撰诰劵吉言必尽封周王二太后家子弟乃可封其实无慎重爵赏意不过欲稽迟以俟贿耳上恶之使中官至其家勒令致仕去按吉之贪险不才不足道然其不肯遽撰诰劵者诚以寿宁侯之封太骤畏天下之议之耳未必敢勒后家之贿也是时寿宁伯峦进封侯而少子延龄复封伯于典章诚滥吉之执奏其人虽非其事则是也上亦知其不协众望而轻去之然以此去则吉之幸而上之不幸也
　　
　　俟知録言弘治中徐文靖公溥乞致仕上特赐曲柄红方绣伞以宠异之此异典也考家乗行实不载又问其孙文灿云亦不知之其为误传无疑
　　
　　客坐新闻弘治庚申太仓孙廷慎行贩安吉徃来皂林见巡司获盗三人其人是彼处大族伍氏家丁也盖其家每岁蓄蚕多桑薄饲之不继因弃蚕十余筐瘗之土窖中三人仍驾船徃市桑叶不得舟还途次忽一大鲤鱼跃入舟中约重数觔三人喜其罕得载归馈主舟经皂林廵司异其小船而用橹急驾疑之遂追捕至验其船见仓前有一人腿三人自相惊骇廵司即缚解浙江臬司考掠甚至询其身尸所在三人不胜煅炼诉辩得鱼之故变异之端主司不信三人不得已而认之云杀人身尸见埋在家隙地主司即命吏主人等押至其家妄指一地发之正是瘗蚕之处蚕皆不见唯见一死尸身躯完全乃少一脚按此事夷坚志载之甚详乃宋事也 
　　
　　宪章类编言太监萧敬详谙国典持重老成歴事数朝正德中诸奸迭肆诬上行私武宗每召之问辄对非
　　
　　先朝故事多所救正嘉靖中言官交劾之以罢司礼余徃往接诸中贵人与谈怀恩之贤不能答谈及敬则交口颂之不置盖敬为太监凡六十四年其入司礼以后亦五十余年年九十一始卒门下中贵且百人二从孙皆登第贵显致仕日人夫月米比辅相有加丧塟之仪同于勲戚又善诗字弹琴风角堪舆诸术温恭下士喜施予以故其侪伍喜称之而考其实有不尽然者宪宗朝在司礼与李荣俱以柔媚结上引用尚铭乱政为言官所纠弘治初复累为言官劾罢正德末年宁藩败张永发其交通实迹以年老罚银二万两免逮闲住嘉靖初言官复交章论劾而家族在延平有司有犯者即以计逐之以为贤恐未可也
　　
　　孤树裒谈苑洛杂志称上一日召刘大夏戴珊谕曰闻今军民都不得所安得天下太平如古昔帝王之时大夏对曰求治亦难太急但每事都如近日与内阁近臣讲议必求其当施行日乆天下自然太平上曰内阁近臣如大学士刘健亦尽可与计事但他门下人太杂他曽独荐一人不合朕意上不言其所荐之人姓名大夏等亦不敢问明日与司礼太监陈寛相会询之寛亦不知既而向刘公等言曰刘先生曽说见任副都御史刘宇才可大用上不答先生疑上听之未真重举其人言之上竟未之答或者是此人未可知噫宇之奸恶圣明已知之正德初年宇果大坏朝政天下益信尧舜之资逈出寻常之表彼荐之者宁不媿死耶
　　
　　又云上召刘尚书大夏与都御史戴珊论人物大夏言及某一时人物上曰内阁学士刘健屡举此人朕已熟察之矣其人好作威福好虚名无诚心为国家在陜西廵抚时与镇守内臣同游秦王内苑厮打坠水遗国人之笑及任户部侍郎令他叅赞北征官军惟以叅奏总兵等官为事不能画一策以禆军旅因其误事所以退他这等何以称为人物大夏等叩头不复敢言由前言之则刘宇也由后言之则许襄毅也皆刘文靖之乡人岂即一事而所载又全不同记以俟考
　　
　　李空同秘録言诸大臣劾八竖疏上矣明日忽有旨召诸大臣诸大臣盖人人惴也既入左掖门吏部尚书许进者首咎韩文曰公疏云何按此时为吏部者焦芳也许公初拜兵部尚书非本头也空同身与此谋者亦遂误称焦为许纪事之难如此
　　
　　通纪言左副都御史卲宝罢后起为礼部侍郎以母老乞终养按宝再起为户部右侍郎转左侍郎始乞终养今言起为礼部及不出误
　　
　　又言许尚书进卒于五年十二月马尚书文升卒于七年俱非也二公俱卒于刘瑾未诛之先马卒六月内寿八十五许卒七月内寿七十六
　　
　　又云诏益秦藩封壤既而不行按秦所请者牧马草场地耳非封壤也
　　
　　双溪杂志云正德二年春上御经筵讲官故事讲解书义毕必献规谏之语是日詹事杨廷和学士刘忠直讲既罢上谓刘瑾曰经筵讲书耳何添出书外许多说话忠与廷和皆旧东宫官奏曰此二人当发南京去升二人南京侍郎南京无缺皆添注之虽若逺之实升之也忠谓廷和曰此行应别瑾否廷和曰瑾所为如此不可再见之人知必以我辈交瑾矣忠深然之廷和乃以锦币辞瑾瑾曰刘先生不足我耶后瑾遂厚廷和而踈忠其卖友如此刘健谢迁既去李东阳独留引王鏊入阁焦芳为吏部尚书交结刘瑾令芳不妨部事入阁办事后以许进为吏部尚书芳专在内阁尚书入阁自芳始时刘宇为兵部尚书成国公家人朱瀛者交通刘瑾无日不来兵部说话杨廷和弟廷仪为兵部郎中每伺瀛至廷仪遣吏邀入署中坐必款语移曰司官不附宇者瀛中于瑾传旨令外补廷仪独谄谀宇极尽妾妇之态宇大说廷仪能文奏章皆托廷仪草之武举改文场考试策论用翰林官为主考皆廷仪立议改旧制因瀛通情于瑾瑾传旨罢南京户部尚书秦民悦以廷和代之时内阁例用三人李东阳焦芳王鏊见任未缺廷和复谋于宇托朱瀛求刘瑾取入阁许谢瑾瑾许之下手勅取廷和入阁办事南京尚书入阁自廷和始廷仪以白金并金银酒噐二千两托朱瀛陈于玄眞观瑾大悦纳之后焦芳老病致仕刘宇代之曹元与刘瑾亲旧升至兵部尚书代宇李东阳杨廷和皆尝与同事廷和感宇引进恩故瑾之败廷和极力护之宇得保全廷和引门生靳贵入阁专管诰勅曹元去梁储刘忠入阁忠去廷和欲以靳贵代之朝廷以礼部尚书费宏代贵憾之后进谗斥罢宏仍以贵代宏杨廷和丁忧以杨一清代贵致仕以蒋冕毛纪代正德间居内阁者李东阳杨一清皆有文名杨廷和蒋冕奸邪志合遂乱朝政按晋溪极言杨与刘瑾交通之迹然瑾诛后未闻有言及杨者又杨弟廷仪素忌其兄处处皆谤安肯为之行贿而令其入阁耶杨以詹事迁南戸左侍刘以学士迁南礼左侍杨时在东阁管诰勅旦夕大拜今迁南戸侍何得云升而刘以学士越四阶得南礼侍岂厚杨而薄刘也既云廷和卖刘忠以不当别瑾而私以锦币辞瑾瑾曰刘先生不足我耶因遂踈忠然廷和迁戸部忠迁礼部俱尚书且同日此岂为踈刘而独厚杨也杨召入内阁刘进南吏书亦召掌詹事府杨有贿则刘亦有贿矣意者瑾軰以东宫之旧而扶掖之耶科道后论刘为瑾党不及杨然尚不能为刘累何至谓与蒋奸邪志合遂乱新政按杨蒋志合在擒江彬草新诏革宿弊耳谓之乱政可乎且谁不知晋溪与杨有隙而敢为诬排若此所云内阁以尚书进自焦芳始及例用三人亦非也王毅愍以左都御史丘文庄以尚书进何云焦芳始也弘治中徐刘李谢已前有至六七人者何云三人也又云廷和感宇引进恩极力庇之廷和入阁宇尚在兵部何引进之有焦芳止于削散官宇为民岂頼廷和庇自双溪杂记行而高氏鸿猷薛氏宪章二録亦因之大抵晋溪之怨杨公甚小人恣行胸臆无所顾惮而又不读书不习本朝典故乃敢于猖狂如此而后学不知前軰人品又敢于纵笔如此若杨文忠行状虽其子弟为之而与晋溪交恶之实可见今録于后科道交章劾内臣武臣乱政公拟旨尽下狱明日劾文臣王琼等二十余人公拟旨俱令致仕上不可仍下内阁改拟谓内臣张鋭张忠等武臣许泰钱安等俱拟下狱文臣亦有朋奸乱政罪恶显著者皆轻贷何也公曰文臣乱政者诚有之但所坏止一衙门坏事者退则衙门复清矣非如鋭泰等蛊惑朝廷居豹房频年南北巡幸离间宫闱以致国本中絶也中使曰王琼先在兵部头戴瓜剌身着帖里亲至豹房与朝廷饮酒非蛊惑而何公曰此事外人都未知于是拟琼冠带闲住不可乃拟为民明日又发下必欲下之狱琼危迫甚捃摭诬奏兾公引嫌回避将有庇之者上覧奏怒甚欲重治之公复为救解时乆旱琼既下狱雨随降御史李献等奏比之烹桑弘羊云二十八日召公及蒋毛二公至文华殿慰谕又命太监张佐传谕上意欲公发琼党宸濠事公曰外廷自有公议刑官自有正法廷和不与较也盖琼朋奸党逆罪恶昭彰至如陷害彭泽而为亦虎仙脱罪因入豹房交结钱宁而台谏章疏俱从改议皆朝臣所共知者盖杨公之报晋溪不无意然实一时之公论也王新建既感晋溪之知已而霍文敏黄久庵又师事新建而恨杨公以致新都之谤迄今未尽明也
　　
　　史谓王云鳯为提学副使搒笞生徒有至死者刘瑾闻而喜之复以张彩荐遂擢为祭酒及进谒瑾瑾诧其多髭叱曰何物祭酒一嘴猪毛耶云鳯惶恐跪谢后上章请以瑾所行法例刻板永着为令又欲请瑾临太学如鱼朝恩故事士论鄙之按虎谷之用似亦张彩之力但此公名臣直节素着岂应一旦狼狈至此况引鱼朝恩例使瑾知之不益其怒耶以后言官论列亦有及此者然周文端一代名臣尚不免李广之波及言路语亦未可全信
　　
　　史实録言武庙升抚州知府刘介为太常少卿介瑾乡人也继娶妻美艳张彩欲夺之乃问介曰我有求肯从我始言之介曰一身之外皆可奉公彩曰我所求者新嫂也敢谢诺介黙然不敢对少顷舁夫至强舆归矣李少卿伯华则为余言屠谕德文升尝于史馆见録介事后使过其乡介七十老矣留屠饮徐问其家则结髪妇固无恙也屠犹未信征于其乡人固然乃欲辨传言之妄未果余谓国史不应矫诬至此或介妻固无此事或新妾而史误以为妻未可知也
　　
　　近峰闻畧言张永初出师奉勅乗马由驰道瑾益不平计其归必复由正阳门而入列卫校俟而擒之永竟入崇文门献俘既毕上曲宴于豹房语甚洽永因陈瑾反状上曰瑾反欲何为曰欲为天子上曰天子任为之永曰彼为天子尚有安陛下地耶上怒然已酣醉夜分矣永急呼马永成等扶上乗马排阁门瑾以直宿阁中怒出不逊语永曰上在也瑾益怒骂不置上始知瑾状命系于菜园待罪明日下内刑厂考之史及王文恪笔记陈洪谟继世纪闻俱言永入自东安门上亲宴劳瑾亦与焉既罢宴瑾以票旨归河下永乃乗间出袖中疏奏瑾叛逆十七事且云欲为天子上犹曰天子任为之永与马永成等曰彼为天子置陛下何地上乃命牌子头召瑾永等劝上亲行以观其变上乗马行至瑾所居时漏下已三皷瑾方熟寝牌子头先入瑾问曰上安在曰豹房瑾披青蟒出且谓其家人曰事可疑矣既见上上骂曰奴欲反耶拳之蹴之永成等佯劝觧遂缚送内狱与近峰所纪直宿阁中出不逊语事不同当以后为正宪章録于六年八月内谓兵部侍郎陆完提督军务师已出涿州忽报贼在固安甚急上召李东阳等云云而于其下复云惠安伯张伟充总兵官右副都御史马中锡提督军务讨涿贼大误马公以右都出讨有功进左都寻以不能制贼与张俱逮下狱陆公始受脤耳
　　
　　震泽纪闻言赵鐩乱河南置金旗二大书虎贲三千直抵幽燕之地龙飞九五重开混沌之天按元末韩林儿起兵旗号云虎贲三千直抵上都之境龙飞九五重开大宋之天岂祖述之耶抑偶合耶纪事者之附会耶
　　
　　宪章録言大学士刘忠等主考辛未会试时礼部尚书费宏知贡举将会録所刋文字指摘其疵谬以白纸黏票于文字之傍托中官入奏上召李东阳至暖阁内太监张永以所进会录授之曰令欲别有施行恐坏衙门体面但与卿軰知之耳是日忠适以省墓陛辞抱恨而去抵家遂具疏乞休考史及李文正燕对録其称传旨指摘谬误同而不言为谁进惟嘉靖五年詹事桂蕚张璁改大学士费宏为礼部尚书时谋入阁将会録傍注某句不好某句不好托人奏武宗皇帝说刘忠没学问刘忠去位宏遂入阁正德九年大学士梁储主会试考宏复将会试録傍注某句不好某句不好谋去梁储以进已位赖武宗察知适宏又在武宗前嗤笑不恭密旨行锦衣卫察究将声其罪而张仁密泄于宏武宗震怒下张仁于锦衣狱责打限宏五日内起程宪章録复因之谓费宏以储位在已上仍将会録傍注贴说指摘以进上察知之置不问夫费公在嘉靖间辅政乃平平耳然尚以寛和不忮名岂于初年好修之日而作此险忮事耶且以刘文肃之清劲谁不知者而费公敢于倾挤如此十五年之内何无一人指及又何待张桂也张桂之仇口污蔑无所不至而薛仲常乃遂信之笔之于史耶辛未既以此挤刘甲戍复以故智挤梁万无此理且梁非首揆何故忌而欲去之也事理不通且无影响
　　
　　高岱鸿猷録言江彬之变谓上欲草威武大将军制及以江彬为威武副将军命内阁草制杨廷和不可辞疾不出乃召梁储面趣令草制储对曰他事可将顺此制断不可草上大怒操劔起立曰不草制视此剑储免冠伏地泣谏曰臣逆命有罪愿就死草制则以臣名君臣死不敢奉命良乆上掷剑去乃自称之不复言草制彬亦罢副将军而宪章録则形容梁公力辞草制之说尤苦且谓次日杨廷和遂草之杨用修丹铅録辩草制自是梁且谓内阁有勅书稿簿缀撰者姓名其下焉可诬也又按杨公行状云明日传命写威武大将军勅公曰朝廷亲征奉行天讨谁敢云差遣又谁敢称威武大将军近闻逆濠为檄方以失政为名威武大将军是何政令耶假作孽者谓朝廷亲征乃称威武大将军是何人降此名号何人写勅请先诛僇然后兴兵问罪则今日之忧不在宸濠而在此勅矣中使复奏少顷上命萧敬等十人及谷大用张永钱宁至阁中以阻挠军机促勅公曰朝廷命臣下行事乃用勅亲征将勅谁乎敬曰上旨严切今日无勅令敬等自投金水河死不容见也公曰公等不必死朝廷止罪廷和一人耳可以此言奏再迟一年亦不敢异初议也张鋭钱宁色怒曰上意决欲如此公曰天子有争臣我軰意亦欲决如此萧等去未几即来相率跪拜花台下公曰诸公贵人也以此相待置我于何地我所知者祖宗之法耳奉天承运皇帝六字万世谁敢改称为此号耶萧等知不可夺乃去八月十九日上将出会公荐刘尚书春知制诰有旨责公引用乡里令回话公出阁中遂有写勅进者明日乗舆行矣按蒋文定辨呉东湖疏极言已不肯草勅之详当时杨公首揆若草勅自杨则彼稍隠讳使梁文康抗颜直谏至此当为生平第一节而杨文襄于墓志一字不及何也然则草此勅者宁非梁公耶不然将为毛文简也鸿猷録所云不复言草制彬亦罢副将军命而宪章録谓杨文忠遂草之无乃非确耶大抵髙子因岭南之人方霍诸公为梁左袒者持论而虚美之今薛子又因髙说而附和之眞诬史也
　　
　　宪章録又言礼部尚书李逊学议建储居守时朱宁阴入宁王宸濠赂谋入宁世子司香太庙江彬亦欲立所厚逺藩各阴有所主梁储厉声曰皇上春秋鼎盛建储未宜轻言万一有它吾軰伏斧锧矣邪谋岂可轻听寻王琼王鸿儒亦助言之议遂寝当时礼部原无有建储居守之说言官有言之者意在召兵益近藩备不测耳宁王欲使其子进香因而留居十王府朱宁张鋭为之通谋然在诓宁邸之赂耳非必真有意也至于江彬絶无之也梁公何尝抗议而王琼王鸿儒何尝助言耶此等事在三家子弟尚不能矫饰而薛独何所据耶
　　
　　又云上以疾崩于豹房皇太后张氏与大学士杨廷和等定议遵祖训遣使迎立今上武宗崩时彬偶不在左右皇太后召廷和等议恐彬为乱秘不发丧以武宗命召彬入彬不知武宗崩并其子入俱收之至谕词又归功杨廷和梁储軰按武宗崩大学士梁储京山侯崔元赍金符等迎世宗既就道而始赏散边兵会江彬入永安宫安吻行祭乃令太监魏彬等入奏逮彬久之乃得请执彬盖廷和冕等力也今谓彬不知武宗崩盖不考之过
　　
　　杨用修丹铅余録载河僵事且于实録书之云正徳中文安县水忽僵立是日天大寒遂冻为氷柱髙五丈四围亦如之中空而傍有穴后数日流贼过文安乡乡民入穴中避之颇赖以全土人谓之河僵此固灾异也不知五丈之氷穴藏得几许人又不知不为照见否不冻死否我能徃冦亦能徃避兵之说恐未可信也
　　
　　双溪杂记云正德十六年马永成已死御史王钧首论魏彬与江彬姻亲近居肘腋宜早捕治廷和力庇之以王道大义灭亲比彬仍令在司礼监管事谷大用张永降奉御南京闲住廷和坏乱新政任情赏罚非一端也盖当时魏彬虽为江氏亲戚而奏请太后懿旨时幸其不为梗异且既掌司礼一时势难轻动未几科道官汪玄锡萧淮等疏上奉旨他每随侍先朝朋奸党恶百计蛊惑离间宫闱窃弄威柄变乱成法放逐大臣陷死忠谏导引巡逰招权纳贿盗窃名噐冒滥爵赏古今大恶神人共怒本当重治姑从寛处谷大用丘聚降奉御着去南京孝陵司香张鋭张雄张忠于经刘祥孙和刘养佛保赵林马英罪恶尤重并苏晋刘拳周昻呉经丘得颜大经许全马锡张信锦衣卫都拿送都察院在外的廵按御史提解来京俱会问明白来说魏彬张永情各有间着外私宅闲住钱安张洪马昻周惠畴王杲皮德朱福也着锦衣卫拿送都察院打着问郑宏等已有旨了臧贤刘实死有余辜还查将家属拿送问理然则王晋溪之所谓魏彬管事而谷大用张永降奉御南京闲住又误也
　　
　　宁庶人之复护卫大抵钱宁受贿数万而张雄张鋭軰半之表里恫胁而兵部之长陆完迫于势诱于利而傅会其说当时内阁大臣独费铅山持正不肯予而杨新都梁南海軰畏祸而莫敢主持新都为首辅其罪有不容辞者第不得以污名蔑之耳双溪杂记谓大珰独请杨师傅入票旨其为雠口无疑苐杨用修丹铅杂録谓为新都丁忧以后事则又误之甚矣宁王之复原革护卫屯田系正德九年三月丁酉而新都之闻父春丧在十年三月丙申今欲它委其可得乎
　　
　　正德五年封张永兄富弟容为伯及推恩谷大用魏彬马永成兄弟俱封又义子锦衣卫指挥同知朱徳为永寿伯史言德不知其所出初为裴太监厮养冒裴姓后赐姓朱能造西域食饵有宠考之朱德盖亦叅随张永西征冒功者也时上义子少诸珰故崇封之因而互相为地耳德封后絶无宠不敢与钱宁江彬埒而世宗初下狱论死后末减谪戍据狱词始知其为山西人然又名皮德盖北音裴皮同称故也
　　
　　震泽长语谓籍没刘瑾货财金二十四万锭又零五万七千八百两白金元宝五百八十万锭又零一百五十八万三千六百两寳石二斗金甲二金钩三千玊带四千一百六十二束狮蛮带二束金银汤■〈右上皿下〉五百蟒衣四百七十袭牙牌二柜穿宫牌五金牌三衮龙袍四八爪金龙盔甲三千玊琴一玊宝一颗以上金一千二百五万七千八百两白金共二万五千九百五十八万三千六百两而宪章録通纪大畧亦因之余甚疑其事以为汉王莽时黄金尚余六十万斤梁孝王没黄金四十万觔若以十六两为一觔则莽之金尚不及一千万两而孝王亦不及七百万两也以四两为一觔则莽止二百四十万两而孝王止百六十万两也毋论白金之数又有二十倍于黄金者莽与孝王无之也汉之富过后世数倍而其最盛者曰大司农钱四十余万万水衡钱十八万万而已董贤产直钱四十三万万梁兾产直钱三十万万其时钱最贵止于万钱为一金大槩俱不能当瑾二十之一也假令所籍金钱果如数则岁输边白金三百万两总之可百年而尚不乏也瑾之专滥者首尾五年耳自二年而前尤未尽笼也四年而后稍以张彩言有节也即岁入至多千万止矣何以有此数也后考之史云上初未有意诛之见金银累数百万其它宝货不可胜计及伪玺牙牌衣甲弓弩之属始大怒曰奴果反矣谓之累数百万尚不能千万也又考狱上诏旨云瑾招权纳贿金银数百万可知矣盖好事者之妄传而震泽公书生易信因从而笔之耳
　　
　　武庙録云初髙丽国王王氏洪武时遇弑而絶陪臣李仁人擅立伪姓凢几易矣国人得王氏裔瑶立之瑶复昏乱推门下侍郎李成桂主国事且请名朝鲜诏许之改名旦令徙居汉城成桂与仁人本异族永乐间降祭海岳祝文称成桂为仁人嗣而祖训条章亦载仁人及子成桂今名旦者成桂子芳逺奏辩太宗许令改正近所修大明会典复注祖训于朝鲜国下且云李氏连弑四王贡使市以归国王李怿上疏备陈世系本末及四王始终无弑逆疏乞为改正下礼部议以会典一书详载我朝制度其事闗外国是非嫌疑之间皆在所畧况成桂之得国出皇祖之命其不系仁人后又有太宗明诏可征宜从其请诏可且嘉其诚孝赐勅谕之按髙丽王王颛被弑于洪武十六年国相李仁人为之也主王弟颙权国事为仁人所立至十八年进马五千匹金五百觔银五万两布五万疋许以二十一年正旦乃贡明年复贡黒白布万疋马千匹二十二年权署国事王昌请入朝颙之子也时父颙被囚诏却之无何复废王昌而立定国君王瑶二十四年市马一万索阉竖二百人二十五年其国知密直司赵胖等持其国都评议司奏言本国自恭愍王薨逝无子权臣李仁人以辛肫子颙主国昬暴喜杀至欲侵犯辽东大将李成桂以为不可回军颙惧逊位子昌国人弗顺启请恭愍王妃安氏权立王瑶亦复昏迷听谗其子奭复痴騃纵酒色与颙党玄禹实等潜谋复颙位守门下侍中郑梦周以攻辽东之谋为成桂所阻譛于王瑶欲害之国人以社稷生灵为虑谓瑶不足以治民以恭愍王妃安氏命退瑶私第与国人耆老共推门下侍郎李成桂主国事以闻仍易名旦改国号为朝鲜上皆从之寻以谍知朝鲜边卒欲潜渡鸭緑江入冦下诏切责乃奉表谢罪贡黒白布人参金装鞍马然则王颛之弑固由李仁人而王颙及昌瑶之废与簒国实成桂也后虽称成桂非仁人子考之前史实其党也当是时黎贼之弑君既朝贡见絶而永乐中遂至用兵父子骈首就执虽叛逆之臣亦有幸不幸矣
　　
　　近见有演戏者以兵部侍郎文贵出镇宣大与刘瑾抗又与张■〈樊，心代大〉张永合谋诛瑾无识者颇信之及考其时贵以左侍提督迎合刘瑾意毁旧城台而更筑之请借太仓太仆寺银四十万两未出京而入瑾门者四分之一俄革提督改贵巡抚转升右都御史意者文氏之后借此以掩人耳目耶贵后复起抚郧阳宁夏被劾归至嘉靖初犹有言者追其扣侵边费幸免
　　
　　弇山堂别集卷二十六
　　

　　●钦定四库全书
　　
　　弇山堂别集卷二十七
　　
　　（明）王世贞 撰
　　
　　○史乗考误八
　　
　　客坐新闻言姚江王伯安守仁成化辛丑状元大宗伯华之主器也弘治己未会试第二人廷试名在二甲第六初授刑部主事后改兵部博学有文好竒古慕神仙正德丁卯大珰刘瑾操弄国柄放弃大臣锄灭言路百僚掩口听命而已伯安上疏言之谪贬贵州驿丞未行寓杭州胜果寺一夕夣使者持书二缄付伯安启之一书沧浪之水清兮可以濯我缨伍员名一画水上覆一舟后题屈平止二字既觉越三日昼见二军校至有旨赐汝溺不可缓窘迫之伯安恳告校曰少间须叟留诗于世以俟命絶乃以纸展几上题一律云学道无成岁月虚天乎至此复何如身曽许国生无补死不忘亲痛有余自信孤忠悬日月岂知余骨塟江鱼百年臣子悲何极日夜潮声泣子胥更有告终词一篇不及録书罢为二校面缚挟至江边投之伯安初入水即得物负之不能沈漂荡凢七昼夜所见如画中伯安惊慌莫知所之舟偶及岸见一老人率四卒来云汝何致此狼狈吾当为汝解缚登岸伯安拜谢因问老人曰此当何处老人曰福建界也伯安告曰愿公护某至彼老人曰此去福建尚逺不能猝达当送君徃广信乃命四卒共徃舁之去如飞不半日已抵广信矣老人复在彼率诣僧寺僧闻其名延款甚恭伯安问僧曰老人在何处请来同坐又谓僧曰我馁甚乞饭少许且嘱先饭四卒僧觅之皆不见询僧自岸至此为程几何僧曰千里曰自辰及午迅速若是信为神佑也食罢僧达郡邑皆馆榖之即移文浙省差人迎候恍惚若夣寐中人谓伯安志慕神仙故堕此福地也伯安今转迁为大鸿胪云考之王公年谱则云先生至钱塘瑾遣人随侦先生度不免乃托言投江以脱之因附商船逰丹山偶遇■〈风贝〉风大作一日夜至闽界比登岸奔山径数十里夜扣一寺求宿僧故不纳趋野庙倚香案卧盖虎穴也夜半虎遶廊大吼不敢入黎明僧意必毙于虎将收其囊见先生方熟睡呼始醒惊曰公非常人也不然得无恙乎邀至寺寺有异人尝识于铁柱宫约二十年相见海上至是出诗有二十年前曽见君今来消息我先闻之句与论出处且将逺遁其人曰汝有亲在万一瑾怒逮尔父诬以北走胡南走粤何以应之因为蓍得明夷遂决策返先生题诗壁间曰险夷原不滞胸中何异浮云过太空夜静海涛三万里月明飞锡下天风因取间道由武夷而归时龙山公官南京吏部尚书从鄱阳徃省十二月返钱塘赴龙场驿据年谱乃门人钱德洪着德洪纯实人也不误而客坐新闻所纪正德洪所谓托言投江之说也当时王公止是救给事中戴铣等初与瑾无深仇何必作此狡狯毋乃权谲纵横之余习乎异人所赠诗后六句予能记之云君将性命轻毫发谁把纲常重昆仑寰海已知夸令德皇天终不丧斯文武夷山下经行处好把椒浆荐夕曛疑亦王公所托言也客坐新闻为沈周作周以正德己巳寿终而王公至正德甲戌始拜南鸿胪卿今云云恐后有好事者増益之亦非沈笔也
　　
　　双溪杂记言王伯安奏刘瑾被挞几死谪龙场驿丞以此名闻天下杨文襄公作王海日公华墓志铭其说亦同而加详考之国史与王文成公年谱行状文集止是救南京给事中戴铣等忤刘瑾下狱杖谪本无所谓劾瑾也夫以杨文襄之在吏部用文成为属王恭襄之在兵部与文成若一人而卤莽乃尔安在其为野史家乗耶
　　
　　余冬序録言正德庚辰有方士者挟巫史之术遨逰江湖人扣以未然事辄召古名仙运乩赋诗以答随所限韵敏若夙构是年秋至呉呉中诸生梁廷用往问答曰吾回道人也君乞白岩诗吾当邀李谪仙同赋用十六韵梁盖留都大司马乔公白岩门下士也其用十六韵诗曰六丁持斧施神工凿开西南万仭之崆峒芙蓉一朶挿天表势压天下羣山雄氷壶倒月色澄彻瑶台倚斗光玲珑百丈虹霓望吞吐八荒风雨瞻空蒙虚室不受一尘染灵光直与银河通乳泉挂（阙）晴雪玊梅悬谷摇春风上有神仙玉虚子凌风出没游太空登虬伐蛟下入海底水晶窟朝真谒帝独歩天上璚瑶宫头角嵯峨自卓立胸襟磥砢谁磨礲忆昔江楼吹铁笛明月一醉三人同迩来一别世间甲子不知数但见几度玉洞桃花红金龟老黄鹤翁各分一席贻此公天然意趣自相合芳称长在尘寰中好将大手整顿乾坤了归来一笑拂云看剑重会沧溟东嘉靖壬午春以吏侍赴召时公位冢宰矣暇日出此卷示春春为之跋曰东坡记在黄时神降汪若谷家自称天人姓李名全为其篆字并询坐中张炳曽识刘苞事以李全之为鬼为仙不可知若疑其所托则汉之和君尤陋世人所见常少所不见常多世外事固非区区耳目能量也坡他日为韩文公碑有幽则为鬼神明则复为人语盖无怪于此理矣吕洞宾之为仙从唐迨宋事迹甚伙尝谒滕宗谅于岳阳称回道人高策为之传近世好事者又梓其诗若干为纯阳子集春未暇考大抵其事迹有宋或亲接其变幻之形南渡暨胜国来或挟术求之辄慿物以应此卷梁生得之邂逅而献于乔公白岩者也诗跌宕不凡字妙有飞动势嘻亦异矣汪家神不闻能诗篆字众莫识东坡且寳爱而生所献乃如此世果有仙能久而不忘者在视听之外耶吾于此乎验矣其赋白岩篇末云云使东坡而闻之其弗信矣乎张炳刘苞事不足言矣秦楚材之积金峰蘓养直之罗浮山所遇所谈皆三生两尘渉恍惚事以春所闻诸记载家如此类未易枚举学士大夫率置疑信间弗论今日自公观之是诗尚可疑坡称范文正公欧阳公皆曰公天人也吾于此质诸鬼神又知世有谪仙存焉何疑回道人赋诗后二年七月二十又七日识按此方士者王姓无锡人余犹及见之一秃瘦老翁也吟百韵可顷刻而就盖借仙鬼售其术耳梁廷用后名宏字裕夫亦余中表戚也二人实相与谬为之以欺白岩公家伯父谈其事极详
　　
　　宪章録列致仕兵部尚书刘大夏卒于正德六年按大夏以五年自甘肃赦还十二年始卒耳
　　
　　宪章録于十四年七月内谓逮吏书陆完太监萧敬及秦用卢明钱宁臧贤俱下狱籍其家以交通宸濠也唯萧敬罚银二万两仍掌司礼监而下始云王守仁起义兵讨宸濠云云八月上亲征按十四年七月十二日濠反书闻诏令总督军务威武大将军总兵官后军都督府太师镇国公朱寿亲统各镇边兵征剿安边伯朱泰挂威武副将军印领兵为前哨趋南京左都督朱晖挂平贼将军印太监张忠监督军务趋江西以太监张永平虏伯朱彬提督赞画机务彬仍督军门官校办事而留东厂太监张鋭锦衣卫掌卫左都督朱宁于京师宁宠已衰惧通濠事泄固求从行八月癸未上发京师传旨令宁量带官校从行不妨原任十月辛未至临清留宁董皇店役十一月丁巳朱彬发宁逆谋命羁管于临清密遣人系其家属十五年正月戊午太监毕眞刘琅刘璟都指挥廖鹏齐佐王凖都督同知王瓛等下锦衣狱真琅璟以通濠鹏瓛宁党也佐凖宁壻也十五年十一月至通州庚申始执陆完赴行在复执太监商忠杜裕少监卢明秦用赵秀等下锦衣狱辛酉命司礼监太监萧敬李英闲住俱以交通逆濠为太监张永所发也宁等事发后先一岁有半而今并于十四年七月又萧敬原无下狱其罚银二万两在世宗初而复用掌印亦其时也
　　
　　史于王文成洪都之功所以剪抑之者不遗余力谓文成勘事福建以宸濠生日将届趋道南昌贺之至丰城遇知县顾汝以变告守仁大骇弃官舟取小艇遁还赣文定以卒三百迓于峡江至吉安留讨贼守仁初不许既而深然其言乃下令各郡邑谕以大义（阙）其宸濠既出南昌守仁乃与文定等顺流而下文定为前锋趋广润门夜已三鼓炮击守门者骇散遂入城城中民闻守仁将至皆喜共登髙望之而守仁等不知以为守备坚固方惧弗克兵既环城閴无人声相顾莫敢先登无何闻城中介马呼噪声知文定已入乃竞梯絙而上诸兵皆乌合素无纪律而大帽华林诸寨降贼号新民者亦在行贪功纵杀居民徃往死于床箦有阖门无噍类者天晓诸门洞开守仁始按辔整队而入死者已数万人数日间积尸横路鸡犬不鸣拱樤等千余人已就缚守仁复捜捕逆党日僇数百人军士因纵掠郡王将军仪宾邸第以及富室无不被害濠府中蓄积甚富亦多已失宫人闻兵入惶惧纵火自焚或相率盛服而缢一室中有至数人者臭达于外所存惟羸病数十人而已始南昌苦于宸濠之暴至是复遭荼毒皆归怨于守仁之不能禁戢云及叙樵舍之功第言郑献脱归告文定言状文定径前薄其营不利还至黄家渡新民刘文礼殪其骁将乗胜迫之遂捷次日文定以火攻复大破之而一字不及文成至其传刘养正则云少有词藻诡谈性理以要名誉士夫多为所欺王守仁尤重之曰此吾道学友也正德十年养正赴濠聘一见许以可为汤武又语及陈桥之变意甚相得然后自掩饰有庠生康昭者语中其机养正密致书于濠左右计杀之守仁在南赣尤为濠所慕馈遗相属于道尝贻书陆完谓可任江西巡抚者惟守仁与梁宸耳守仁又尝遣其门生湖广举人季元亨者游说濠时人莫知其故是岁濠生日守仁假公便先期约养正徃贺会于吉安舟次剧谈至夜半养正先去遂从逆濠自出南浦驿迎入府拜为军师日夕望守仁至遣人于生米观候之而守仁至丰城闻变即返濠实不虞守仁之见图也养正既擒后犹兾守仁活之守仁畏其口逼令引决传首至京妻子没为奴比守仁自南昌还其母丧暴露使人塟之且祭以文曰君臣之义不得私于其身朋友之情尚可申于其母有儒生上书辩论君臣朋友本无二理守仁为之媿屈元亨寻为太监张永捕获械至京亦死狱中据史所记言之则王文成不惟不当封而且有大罪三所谓不当封者其战功皆出伍文定所谓三大罪者预通逆濠一也纵杀平人二也事后犹庇逆党刘养正三也然逆濠与养正居平以文成在上流拥精兵建大勲有才术以甘言结纳或有之而文成亦据抚臣徃还之常礼为报耳使预其谋何以径归吉安伍公虽进言起义兵杀身灭族之事亦须文成有以自决前后进兵区画调度顷刻百发岂披坚执鋭者比而一字不及文成岂理也夫进兵攻南昌不能无少杀掠而军令下则已定矣其后如徐少师郑端简薛应旗诸公皆履其地得其详故始为之暴白而未有摘抉一时握管之心事者盖实録之始为总裁者杨文忠继之者费文宪而以副总裁专任者董文简也杨公与王恭襄郄甚着不解恭襄虽阴谲然能识文成而独任之以故于前后平贼及擒濠之疏皆归德于兵部以为发纵指示之力而一字不及内阁其为杨公辈切齿非旦夕矣江彬许泰张忠軰既耻大功为文成所先必肆加罗织之语而忌功之辈从而附和之文宪在文成抚绥之地与逆濠忤被祸中外之臣皆屡荐而起之而文成亦未有一疏相及费当亦不释然也董公最名忮毒于乡里如王鉴之辈巧诋不遗余力既又内忌文成之功而外欲以媚杨费作此诬史将谁欺乎后文成之天定复爵赠谥而董受不根之谤至彻圣聪未必非鬼责也若养正之母瘗之可耳祭而重以文不可也兾元亨非季元亨其人长者嘉靖初从昭雪
　　
　　四年江西按察使陆完升右佥都御史巡抚宣府踰二月始至京吏部奏其迟慢乃令试佥都御史待有绩効以闻又进士阎钦石柱刘洙潘埙赖鳯与行人推官俱选给事中吏科都给事中李宪言其太骤请与试职从之史既具其事而言瑾之变乱成法然不知其为成法也洪武中有署及试尚书侍郎都御史宣德中尚行之如魏源以按察副使试刑左侍复出为山西布政是也仁宗监国选给事中其自监生者四人皆试职后人不识典故止知有试御史耳第试职皆原品颇卑不食新俸以别而陆自按察使迁品故髙俸将何从耶
　　
　　野史谓呉公廷举乞休疏引张忠定咏语独恨太平无一事江南闲杀老尚书语上以其怨望斥之归忠定在当时已有纳忠者改恨为幸矣惜乎呉公不之知也考之呉公再疏实谓幸得太平无一事江南闲杀老尚书乃知野史之误又引白居易诗月俸百千官二品朝廷顾我作闲人及用呜呼字上以廷举怨望侮慢无人臣礼勒令致仕此岂告君之体乎致仕亦幸矣
　　
　　西樵野记言吾郡中蒋阁老冕歴仕三朝而始告归田里朝廷慕其贤使使三聘之不至睿制诗一阕颂云闻说江南一老牛征书聘下已三秋主人有甚相亏汝几度加鞭不转头冕稽首俯伏以对诗云老牛用力已多年领破皮穿只爱眠犂耙已休春雨足主人何用苦加鞭终不就若此忠义具见之矣按蒋阁老冕全州人嘉靖三年以议礼不合而乞致仕岂有三聘之说且此二诗三家村社人所不语而笔之于书抑何俚鄙无识也
　　
　　近峰闻畧言正德间都御史彭公泽尝与言官论朱宁忿曰吾恨不手刄此奴有白于大司马王公琼者王以语宁且曰为君致彼君私察之于是匿宁屏后致彭过王激怒之彭复大骂宁乃衔之即传旨罢彭官而意未已也使卫校至其家察得其教兵官调用边军事令言官劾之坐彭擅调军官公卿廷议籍其家众皆秉笔署名惟礼书毛公澄为之称寃时陆太宰完称病不出明日出亦从王议毛复大呼于朝幸得免时科道有敢言者即传旨谪任未几宁败王与陆皆以宸濠党编籍嘉靖初诏起彭公兵部尚书云按是时朱宁声势与人主并岂有屏人而匿兵部尚书密室理彭公固莽亦岂有全然不觉理闻之前辈盖宁使所亲信至琼所而彭公偶至因留之饮挑之使骂也彭公后自西勘哈密事还引疾乞致仕其后王以哈密处置失宜叅置彭重罪毛公实尝解之然宁实未尝令卫校至其家察得教兵官调用边军事令言官劾之也
　　
　　史言命锦衣卫正千戸孙堪许玚俱填注见任管事例荫叙军职不得管事上念其先臣孙燧许逵临难死忠大节表着故特从兵部之请所谓荫叙者谓初任也王忠肃翱之子锦衣副千戸竚余肃敏子俊之子锦衣百戸寘何尝不升指挥理卫事耶
　　
　　余尝于巵言记高苏门叔嗣与陈友谅同支干其为湖广按察使又与友谅彭湖之岁同欝欝不乐而卒盖故人王允宁呉峻伯云得之前軰的然者及后考之信史殊不然友谅以癸卯死于彭湖年四十四当是元延佑庚申生而叔嗣则以弘治辛酉生以嘉靖己亥卒年三十九盖无一同者因更定之且志一时之误
　　
　　交事纪闻纪世宗御制送毛伯温南征诗大将南征胆气豪腰悬秋水雁翎刀风吹金鼓山河动电闪旌旗日月高天上麒麟原有种穴中蝼蚁莫能逃太平颁诏回辕日亲与将军脱战袍损斋备忘録则太祖送总兵杨文征蛮诗也雁翎刀曰吕虔刀末云大标铜柱归来日庭院春深庆百劳备忘録作于弘治中交事纪闻之附会不言可知然太祖制集无之又见宋时一小说云是哲宗送大将征夷则其来乆矣然哲宗事亦不足信盖野人之谈三变矣
　　
　　有刻名臣言行録者于南京兵部尚书原杰下误书襄敏公三字而杨豫孙所编谥纂亦因之余至郧阳访公遗绩且考国史及内阁赐谥底本公与右都御史顾公佐尚无谥因为题请一时喧传谓原公已有谥而余为复奏山西二大老亦谓见其祠额已有之矣余闻颇不平而众口一辞无如之何后礼部为查原籍果未请谥特复题会有一二抵牾报寝然后余之奏始不为无稽而言行録及谥纂之误方订
　　
　　余尝有疏以卫所千百戸等官有声迹及武举次补者不为指挥等官而竟擢守备把总兵部惜之徃往不肯径推其推者不免躐等而不推者至于终身淹滞但以指挥同知佥事系功升官欲比照都指挥体綂行事例遇考选军政掌印屯操俟其更有成绩方推守备等官兵部甚然其说而以无例难之覆疏许候有荐者径升指挥佥事而言官劾余不谙事体此可笑也都指挥之体綂行事即指挥体统行事例也弘治六年广西副总兵都指挥同知郭鋐奏职当钤辖三司而官止都指挥则皆颉颃未便欲稍进一秩以便行事有旨郭鋐既为副总兵直令以都督体统行事候有功另议夫都督可以体统行事而指挥独不可乎
　　
　　史于嘉靖六年正月内记上阅宋儒着南剑州尤溪县学明堂记有述一篇云今世降理微人欲炽盛无怪彼之附和但可惜者师生兄弟朋友或一气而分或交以为友亦有不同焉少师杨一清为乔宇之师宇受学于一清有年矣一旦被势利所逼则师之言不从矣桂华为少保桂蕚之兄则弟不亲矣湛若水为尚书方献夫之友则友而疎矣吁信势利夺人之速可垂世戒辅臣杨一清因言宇不听臣言若水背献夫论诚然若桂华能持正论且闻蕚之学多自其兄发之未必尽非也上报曰朕阅大典有得而述因叹兄弟邪正异途桂华桂蕚之如此方鹏方鳯之如彼吁嗟之余扬抑不平近日多事未暇检读依卿言朕将原稿更之按方鹏在南吏部时尝一言许张璁议礼而鳯则同台疏劾璁蕚等故云尔然六年正月内桂蕚尚为詹事不当称少保方献夫尚为少詹事不当称尚书又其时大典尚未完当是七年终八年初蕚献夫加官后御札不应置于此月也七年史言上降手勅礼部尚书兼文渊阁大学士张璁吏部尚书兼翰林院学士桂蕚俱太子太保璁蕚疏上皆优诏答之而更加璁少保兼太子太保误也初上以岁暮祫祭见璁蕚班在新除太子太保团营尚书李承勋下故特加宫保而璁以前星未耀不敢虚居是官请俟异日上故特加少保无兼官见行状志铭及进明伦大典表俱可证
　　
　　致仕少保左都御史陈金卒赐祭葬如例史言其有干局扬歴中外四十余年及卒家无余赀士论高之按陈公平江西冦不饬士卒为土人害正史野史读之蒿目陈公楚之应城人也恐其时不能不少曲南史之笔耳又赠太保谥（阙）而今亦遗之
　　
　　致仕少傅大学士谢迁卒史称其学术纯正有大臣风节而谓正德初年权奸擅政迁以顾命大臣不能艰贞济难捐躯殉国按谢公虽受顾命其时第三相也力岂能独掊八虎之首而击之且正以与刘文靖同心持议乞身之后削官籍赐祸几不测而责其不能济难捐躯何也唯八十再相属时移事改不克有所建白而归畧为蛇足耳而史却讳之何以予夺之舛若此
　　
　　徐左使学谟撰楚通志王廷陈传谓廷陈为翰林院庻吉士以好讥评人长短出为吏科给事中会毅皇帝南狩业以言激修撰舒芬庶吉士汪应轸上书阻谏大学士石珤止之曰脱祸不测莫汝庇也廷陈乃旦赋乌母謡大署玉堂之壁语侵政府由是风吏部又出为裕州守此处殊误盖当正德十四年散馆前而廷陈与同馆汪应轸曹嘉江晖马汝骥上疏剀切留中至是晖汝骥留而廷陈应轸嘉出授官迨吏部拟晖汝骥编修廷陈吏科应轸礼科俱给事中嘉御史有旨各依甲次补外至嘉靖初各复官而廷陈坐法革为民后以言事例凖致仕今谓廷陈已授给事中而激修撰舒芬等云云又出为裕州守且其时石公以礼侍学士掌院司教育非大学士也又谓肃皇帝登极访罗遗佚巡抚都御史顾璘以廷陈名荐不果用亦误嘉靖十八年璘聘廷陈修承天志而荐之为科中所驳故仅赐银币耳肃皇登极之际廷陈方坐事顾公尚为台州守
　　
　　杨康惠公志学名臣也叙其事甚略至谓入为戸部侍郎迁尚书扈从圣驾大狩兴都督饷免租民蒙其泽盖公以嘉靖十七年起废为刑部左侍郎进尚书十八年以刑部尚书从驾耳是时戸部尚书为李廷相亦从驾而治饷者袁侍郎宗儒与公殊不相渉
　　
　　八年大学士杨一清当撰五年丙戌进士题名记谓此记虽礼部题请命翰林院撰文然未尝奉旨专命何年而各年碑石并书臣某奉勅撰其文又未尝经御览揆之事体似有未安臣今谨上文稿伏乞少运睿思改发礼部仍行翰林院拟定制勅房官一员书写刻石上允之遂着为例据此则前是焦芳之撰戊辰记阿附权奸改更制度既非奉钦依者徐文华之疏请更撰又何难也
　　
　　史于叙王恭襄公琼由副都御史升戸部侍郎而不言其转吏部右侍郎及改南京则失之略谓加太子少保秩满加太子太保寻加少傅太子太傅一品秩满加少师太子太师则大误自太子少保加少保兼太子太保则以山西边功也加少傅则以两广功也加少师则以应州功也原无先加太子太保及以满考推恩且称许亦过情
　　
　　十六年荫顺天府丞周玺子襄为国子生玺故以都给事中论劾逆瑾及党恶锦衣卫指挥杨玊遂为诬害杖死上登极已赐祭旌其忠至是其子陈乞恩荫故有是命考之武録则玺以府丞时文移与勘事锦衣指挥佥事杨玊抗为所叅劾瑾怒而杖之致死也当时复据其子疏而予之荫史复据部覆而书之可谓幸矣
　　
　　三十一年给事中袁洪愈劾翰林院检讨梁绍儒吏部文选司郎中白璧调绍儒外任下璧于镇抚司拷问有迹乃罢为民按璧止是降边方杂职寻迁布政司叅议以三十四年山西地震压死今云为民误也
　　
　　史于仇鸾败事曲得其情而亦使之心伏所载大学士徐某密疏鸾通虏误国状上览之大惊考之徐公奏云鸾疾非旦夕可愈防秋方急皇上早赐断处庶免误事又云祖宗时京边之兵未有统于一将者且战守异术人鲜全方若分其事权择长而使则目前既足有济日后亦可无虞盖其时鸾疾虽甚势尚薫灼上意尚未可测寻徐公此疏可谓婉而当矣而通虏误国之状实未遽详指也余曾见徐公言上报札吾非不知鸾但欲甚其所为耳至夕而将印收矣又分宜闻有徐公疏恨不先之绕床走十余匝不能寝
　　
　　史于四十年二月壬午云改少保太子太保工部尚书欧阳必进为都察院左都御史不言其辞与不允也按欧阳与首辅严为密戚既以督工累加至少保志已满而畏工部艰而繁欲避之时吏部呉亦严密戚也合而推欧阳上知其意弗悦也例当有辞疏疏既上而吏部别有会推官疏先已具欧阳名上于辞疏忽批云欧阳必进已之任了如何又辞欧阳局蹐甚而谋之严教以之任不复谢上亦无如之何矣仅一月而吏部呉勒致仕礼部尚书亦缺俱当推补而左侍郎袁公为上眷倚甚旦夕且得礼部而以署部事例先会官推呉缺而后可及礼部袁公与右侍郎冯公率郎中以下入直所叩之严严翘须曰年资官位孰有先欧阳必进者其与吏部表里孰有如都察院者又何问为时中外皆知欧阳为上所厌恶推之则必取忤而又不敢违乃相率诣次相徐公所谋之亦不能决已而严子世蕃亦至直再使人趣袁公以下徃会议方窘甚忽中使传旨云袁炜升礼部尚书加太子少保兼官若故袁公喜而揖冯公曰别公去具辞草耳公善为谋于是冯公泪承睫而言袁公上所眷即忤旨必无他其罪我去我若孤鶵腐鼠耳郎以下皆失色及见严果不敢抗次早会推以欧阳名居首上大怒掷之地严乃上密启谓欧阳必进果臣儿女亲而为人长者其资簿宦秩俱在六卿前臣老矣恃此人得政而快上不获已取疏以朱笔点用欧阳字笔重而朱湿觉透无存者盖不乆而竟逐之严却不能救也此时新蔡张助甫为文选员外郎身履其事与余细述之吐舌曰严乃与人主争强王介甫不足道也史于此等事殊简略
　　
　　史言三月己亥令吏部尚书呉鹏致仕礼部尚书呉山冠带闲住吏部左侍郎袁炜为礼部尚书加太子少保兼官如故戊寅改少保太子太保都察院左都御史欧阳必进为吏部尚书亦不具辞与否与所以至十月戊寅故南京兵部尚书湛若水卒其家为请赠部覆许之上曰若水伪学乱正此奏浮词夸誉责对状夺欧阳少保太子太保止为尚书十一月庚子南京吏部尚书缺会推太子少保掌詹事府郭朴上以文选诸臣不宜擅推责诸臣且谓欧阳性固勤慎自连转以后百凡专肆大失大臣体姑着致仕而用郭公代之
　　
　　史于陆武惠炳传称己亥上南幸承天至卫辉行宫夜火侍卫仓卒无在者独炳身负上出于火上识其姓名即拜都指挥使累升至今职及考华亭公所撰墓志于炳事甚详却一字不之及岂公于其时有所讳耶纵讳之何不略言从南狩时効勤劳与迁转乃至并扈从俱畧之也志称炳以戊戌管卫事冬转实授指挥使加俸及服色一级甲辰冬署卫印获子杀母者升都指挥同知则己亥之扈从与归而拜都指挥使皆误也史言炳任豪恶吏为爪牙多任耳目铢两之奸悉知之富民有过者即搒掠文致成狱没其赀产所夷灭不可胜道累赀至巨万豪侈自奉营别宅十余所皆崇丽分署姬妾纨绮宝玩所在充牣供张不移而具时游处其间东西惟意又置良田宅于四方若扬州嘉兴南昌承天等处皆有庄店声势震天下可谓实録独其阴操吏兵二部权毎文武大选岳牧进退时时与之而给事御史翰林吏部多有出其门下者始与严氏石交晚而移向间隙已成彼此各俟间而发此皆未之及也
　　
　　穆庙録载三年十二月庚申起少傅兼太子太傅吏部尚书武英殿大学士髙拱以原官不妨阁务兼掌吏部事余是时亲覩邸报髙拱以原官掌管吏部事并无所谓不妨阁务兼掌字西以故不遣行人不赍勅而吏部仅以咨移兵部遣一指挥徃髙拱颇不乐至次年二月到任朦胧与阁务而与掌都察院大学士赵贞吉俱免奏事承旨始眞为阁臣矣録殊不实盖王元驭所撰尝与余争以为实兼不自知其误也
　　
　　穆庙録于万镗赠太子太保下云镗以论赵文华进百花仙酒忤旨为民误也镗以合前官任及道里月日考九年满为文华所讦未尝论百花仙酒也又谓陶仲文请急归里朱隆禧邀至家饮厚赂之而以方药上闻亦误也陶由河南取道至麻城去昆山千余里而逺朱虽因之进香布实无縁邀至家
　　
　　徐宗伯氷厅札记载王金事谓赵文华视师归上爱幸之既倾李太宰旦夕希入阁分宜父子即昵文华然以非故事意颇难之乃自以王金所酿仙酒进曰饮之可长年臣师嵩所经验也上以问分宜诧曰文华安得轻躁如此倘上服之不效谁坐欺罔乃宛转复奏曰臣平生不近药饵而有狗马之年诚不知其所以然也上喜其酒于宫中数饮之竟不责问文华而王金自此数以姓名通于上前亦时时密进丹方文华恃宠骄肆益甚上遣内使至文华宅有所赍赉文华适被酒对内使不能拜起还奏之上怒其不敬寻有旨勒归而王金入为御医矣此事虽仿佛而先后不甚合余于壬子年在燕中知进仙酒事百花仙酒者酿蜜为之味纯甘而薄以蜜采百花故托曰百花仙酒时文华尚为通政使得之乡人亦非王金也而辄进之上曰臣师嵩服之而寿上以问分宜分宜怒其不先白已也以恶言诋之而次日召文华至直所责而詈焉其声达于外华亭余姚二相乃过分宜所见文华方跪泣而分宜詈不已二相为之宛转以解后分宜罢直九卿进谒独令从吏扶文华而出之文华迫乃重赂分宜夫人使置耳室俟分宜入内小饮令文华出拜谢乃解最后文华以大司空南征归得幸加少保分宜因荐其文学当入直上弗应也而文华益骄待中贵人不以礼尝有所进方士药且尽而上索之急惧答曰此皆受之文华臣但修合耳上使小珰从文华所索之文华不应珰曰公不忧上怒耶文华傲然曰上怒宁杀我珰还以其语告上俯首曰真谓我不能杀汝而西苑方造新阁促工文华复应之缓上一日登髙望西长安街有高甍问曰谁氏第也一珰曰赵尚书新宅也一珰曰工部木半作文华宅渠亦何暇为上新阁上益恨之自是逐文华矣前事余所亲见后事乃徐少师言之甚详
　　
　　又言谈相者中书官也带衔工部侍郎赐飞鱼服色以母丧请假归竟不葬母乃日挟妓女衣飞鱼服放浪西湖上又恃宠凌蔑有司为御史所奏上怒逮至京师斩之按相之初归赐驰驿给半歳假相归骄侈宴佚挟持郡邑然颇漏分宜父子纳贿事分宜闻而怒之假将满比上至呉门而传有倭警徘徊一月余始发其官舟尾为舟人所供一小神像时呼谈侍郎与语相怪之抵淮饮于漕宪归入舟而跌伤左臂乃具实上闻请移假上怒切责俟至京听该科叅究相驰之京自意当降秩供事而已叅疏上逮付刑部无以罪也使郎探之分宜子答曰上怒甚必拟死而后惬乃坐以比附弃毁制书律斩报可明年冬遂同张司马等弃市
　　
　　偶有致徐文贞公传者似非其家所请中间虽见叙赞而中多风刺且踈脱盭妄之语徃往有之乃嘐然自谓惇史毋乃非当且乖忠厚之道乎哉聊为析之一谓公雅意在本朝介相国夏言客引入内会皇太子出阁选官属改洗马云云所云客者必御医顾定芳也顾为陆文裕公表弟而相国其门生以是称相知然公之缔姻实在洗马后及世庙南幸立皇太子备宫僚非出阁也内阁前后荐辟多私人为给事御史所纠劾上特委吏部推举时许文简公讃虚心博访所举霍韬吕柟邹守益薛蕙任瀚黄佐及公等皆天下知名士上斥蕙不用余俱召入夏公大不怿而无如之何今谓公为相国所用何大谬也又谓公欲以阴计挠嵩权其宠固无间也会上所居西苑永寿宫灾徙居玉熈殿隘甚嵩持众议请上还大内上念大内诸帝所升遐地而方兾至殊庭欲高世比德于九皇则永寿宅新庶几可以通天候神非徒恃九阍为重威也甚不怿嵩请公揣知微旨则请任永寿工上大悦遂移嵩宠与公矣公请以子璠阅视仅百日而工就上徙居焉更名曰万寿进公少师而璠亦超拜太常少卿此语似是而实不然盖永寿既灾公卿大臣皆欲上还大内而不敢嵩故测上之不欲归大内也因请幸南内上不怿谓南内故英宗皇帝居之是且欲幽我以属公公度不可已始请以三殿大工之余木而趣治之以百日为期且请身与工部臣雷礼计之百日而工果就上以是益重公其命尚寳丞璠兼工部主事与工程亦上意也非公请也今曰公欲以阴计挠嵩权云云毋乃过于刻薄乎即公有之王沂公之逐丁谓用权以济正亦无不可者而何烦其指抉也
　　
　　文贞公当柄政之始榜于坐曰以威福还主上以政务还诸司以用舍刑赏还公论其言甚美而山斋语録乃条讥之以为世庙之英明威福岂下移者分宜特借威福以行其私耳今曰以威福还主上则皆据之于臣而今还之于君也是于己为美称而于君顾掩其明圣嗟乎此语何其险而巧中也彼不覩分宜父子窃威福之久天下知其子而不知有父知其父而不知有君非一日矣文贞之语诚欲释君之疑而开众之惑也政务还诸司使诸司得举其职耳以用舍赏罚还公论欲使公论得伸耳岂谓漫然模棱一无所可否耶今谓其欲取人心而昧大体不知其何说也噫使此语在分宜时分宜必不至败使此语在江陵时江陵必不至覆大抵后进刻薄中伤前軰知有快其口而不知有天理人心类如此
　　
　　弇山堂别集卷二十七
　　
　　●钦定四库全书
　　
　　弇山堂别集卷二十八
　　
　　（明）王世贞 撰
　　
　　○史乗考误九
　　
　　三年北征以徐魏公为正虏大将军常鄂公为左副将军鄂公卒李曹公代之冯宋公为右副将军邓卫公为左副副将军汤信公为右副副将军见实録甚明而邓汤二公神道碑俱称副将军盖不解副副将军为何语也冯公时尚名宗异
　　
　　杨文贞撰朱东平墓志征安南命王总兵佩征夷大将军印印文实征夷将军也实録制勅俱可查
　　
　　史官叙传固以简严为体然至杨文定之作文贞神道碑此甚不可晓如公翊辅谟猷见于三朝圣谕録其可载者甚多而救止袭赵一事功德甚伟今仅含糊二语而于他事一无所及乃至一主考乡试两主会试及宣皇续赐铭记俱遗之文贞于杨文敏居恒不甚合而碑自此以下三卷皆考家乗误事详悉无遗乃知二公之用意厚薄不伦如此公以礼部左侍郎兼华盖殿大学士加少保无兼官踰月而进兼兵部尚书今曰升少保兵部尚书亦非实録大抵文定自诧简严没人善如此数不可枚纪
　　
　　解学士年谱所载应制诸诗皆鄙俚之甚其为中书科庶吉士虽时时在左右然当时宫阃之禁甚严岂有宫人侍侧命赋诗理且所谓贵妃逝翰林儒臣徃举哀上以一白纸付公命读祭文众俯伏皆惊公遂对纸口读曰巫山一片云庾岭一团雪洛阳一枝花瑶台一轮月岂期云散雪消花残月缺宋小说载杨文公亿事盖吊辽中宫而忘撰文临岐口占以授之耳有宋板书可据吾尚谓其滑稽非立言体以为不实今以归学士甚无谓也于太宗朝又有西域贡商羊独脚鸟以问公公对曰臣能识之乃语来使曰此鸟名商羊左肋下有肉鼓右肋下有肉钟发鼓则舞撞钟则鸣上试之果然问出何书曰幼看藏经故识此鸟按商羊乃夫子对齐事藏经则无之且永乐中外域进贡一物史皆备书之岂有进异鸟而独遗者如此语大似徽州人作戏剧传竒话又谓公下锦衣狱十三年正月十三日大雪早朝上顾诸大臣言曰此尚觉寒边塞外岂无失所者乎诸大臣乘间奏曰岂唯边塞虽陛下几席之近或有之上问为谁曰犯人解缙上闻恻然太息曰这厮还在狱未释乎遂罢朝诸大臣退即赴狱中以上悔意告公出上所面命楷书观音金刚经传观而别翌日早朝钦天监奏昨夜文星坠上愕然疑骇乆之既而命中使召公于狱一时在狱亲属皆悞危之托病剧对中使遽以闻上叹曰解缙惜福薄矣俄而锦衣卫官奏公病卒上对羣臣悼惜嗟叹不已当时管膳者多贻怒而肆诛焉按此恐非实録太宗威严叵测诸大臣岂敢遽以公奏而上意惜之诸大臣且以其说闻公矣次日之召胡为而遽以疾对且致死也锦衣奏病卒后上既悼惜嗟叹不已胡为而子祯亮侄祯期与公之妻妾谪辽东三万鐡岭卫房族解乌仔十八房亦皆逺戍耶考之野史乃锦衣帅纪纲上囚籍上见公姓名而怒曰缙犹不死耶纲退而与缙对泣沃以烧酒埋雪中立死此语近是
　　
　　程学士敏政作其故宗人长史道传谓髙皇帝上宾从辽王渡海南还辛巳进左长史明年从之国荆州公悉心辅导王敬礼之府中有卫士纪纲者用诇事得幸公毎召而笞责之会文皇帝举兵靖难遣人至荆州公草封事上之凢数千言文皇帝既正大统纪纲者亦以入贺留侍歴官锦衣卫指挥使被顾问因乗间及封事遂有诏械公诣京师杀之簿録其家按辽王渡海至京推戴后以壬午九月奏谓辽地荒逺请徙国荆州诏从之是时文皇即大位久矣乃谓文皇帝举兵靖难遣人至荆州公草封事上之不亦误乎又纪纲者山东临邑书生也谓为辽府护卫公毎召而笞责之不又误乎然则道之有忤于燕或佐辽时有之而不于荆州也
　　
　　杨文贞为文敏墓志铭云胡公殁公掌翰林院事益见亲密一时廷臣狎恩多纵忌公伉直发其私适太学阙祭酒众共举公实欲疎之上不听公遂密言十弊指斥五府六部都察院章留中不下据其辞义公与诸大臣相为排诋也考行状前事颇详第公以戊戌五月推祭酒故也又称上览而嘉之密谕曰实切时弊但汝为心腹之臣若进此言羣臣益相猜疑不若使慎宻御史言之于是得监察御史邓真俾入奏众皆股栗免冠请罪诏诸司即日悛改怙终者不赦今止云留中不下则御史邓真所上何疏耶抑将以此为讳耶若文定神道碑并上疏事尽削之大抵南阳为碑志之类尤寂寥不足道
　　
　　于肃愍以兵部右侍郎抚山西河南十八年转左侍郎因奏中疏请入朝内阳许之而有旨令科道官候其入廷奏下锦衣狱及法司论当徒赎不许复论斩罪因监至热审都察院以请降行在大理寺右少卿碑状第言其忤王振降官而不言所以与下狱事盖有讳也史言公有疾上赐勅曰昨闻卿偶膺重疾朕为惕然念卿夙膺重托旦夕不可或无已令近臣携医徃视兹复赐卿白金五十两为汤药费并赐羊酒白米卿其勉扶病体副朕惓惓之意碑文内称公素苦痰疾恒寓直房以便朝谒上遣太监兴安太医院使重宿来视宿曰此非竹沥不可愈安为上言之且述公自奉俭约上亲幸万岁山伐竹以赐仍命计公所用悉给自尚方此岂一时事耶史与碑不兼载故为纪之三朝圣谕録杨文贞撰云十一月十二日复大理卿虞谦官先是谦奏事侍臣有言此宜密奏不当朝班对众为卖恩又言其属少卿杨时习先导之而谦不从遂降为大理少卿而迁时习为卿寻以士竒谏复谦大理卿而改时习交址按察使后文贞为虞公墓志絶不及此夫文贞造膝之諌似嫌于市恩不书可也官之降与复岂小事而可并废不载乎然当以圣谕録为确
　　
　　杨文贞撰夏忠靖神道碑谓太宗将亲征公忤旨罢官按是时系狱籍行李至帝崩而后出之也又蹇夏二公辍部务后赐珊瑚笔格研调旨公于二碑皆不之载岂以其近于侵阁权耶何言信史也又碑辞称仁宗嗣位即日复尚书遂加少保今上正位东宫加太子少傅按吕震初加太子少师而公为太子少傅上见公班在吕下遂加少保后吕以觖望亦加太子太保是公加太子少傅在前而少保在后也实録及吕公碑可考文贞与公同朝而纪事脱略如此金荣襄公濓墓志陈芳洲循譔其自戸部尚书左迁工部不言所以亦不言落太子太保与后复官何文肃乔新为碑阴记云浙东大姓有输岁赋绵绢至京者适有诏蠲逋赋乃匿其半而以半贿权贵嘱公以赦蠲之公言此乃已征在官者力持不可权贵怒嗾台谏劾公文致其罪请下廷尉景皇帝察其诬不许都御史王文与公有隙抗言诋公不得已落公太子太保改工部尚书先公为吏部尚书上言公有经济才其计度财赋以充边储非为私也帝嘉纳之迁公戸部复太保又云此事乃乔新所暏记者不敢诬也先公者文渊也按陈公既为墓志而王文又上疏诋公之人则当时所谓权贵能嗾台谏者又为何人耶然还戸部后至易储始复太子太保实不因文渊语实録可据
　　
　　沐忠敬王晟碑杨文贞撰麓川之败与其临卒时状不尽掩其所掩者陈季犷简定之败耳
　　
　　袁永之定襄伯郭登传及定襄碑志俱称谍报东驿敌入境登率兵蹑之行七十里至水头日暮休兵夜二鼓谍报二十里外沙窝有敌营十二登召将士问计皆曰敌众我寡莫若全军而还登曰我军已去城百里且疲困即一退被敌以铁骑来追虽欲自全得乎即按剑起曰敢言退者斩进薄贼营昧旦贼以数百骑迎战登奋勇先登诸军继进呼声震山谷登射杀二人手刃一人敌大败追奔四十余里至栲栳山共斩首捕获二百余骑夺回人口牛马弓械以万计捷闻封定襄伯是役也以八百骑破敌数千为中兴战功第一考之史登奏鞑靼从顺圣川入塞驻沙窝臣等督官军与敌战斩首十一级生擒哈喇等三名贼众溃散追至栲栳山复战又斩首五级夺所掳男女百十六马九十八匹牛骡驴六百二十一头马鞍七十五盔甲弓箭等器四百余然则斩首捕敌仅十九耳所谓精鋭二百骑安在而人口牛马弓械何尝有万计也实録所记大抵据定襄捷奏而志传所记似以人口入捷奏有虚张而今仅若此志传之虚罔可知也当时昌平武清之功类如之惟石定逺两战及杨信之数混入且其词亦夸张杨彰武一战差强人意耳安逺柳武肃侯溥墓志钱文通撰云正统十四年师还进太子太师后守广西天顺改元上念功劳召进太傅掌营府二年以疾就闲按实録景泰三年易储平江侯陈豫武清侯石亨为太子太师安逺侯栁溥为太子太傅五年以镇守广西加太子太师天顺初以镇甘肃加太傅及据李文达日録桞溥征西无功还进驼马上命言官劾罢其太傅今志文言十四年不及太子太傅云进太傅掌营府而不言镇甘肃加又不言罢太傅皆谬
　　
　　廖学士撰茹忠诚瑺传云乞致仕寻以事逮至京师死于狱而不能详其得罪之故按谷王橞在长沙已蓄异志瑺告归祭墓觉之不入城朝谒王以祖训糺之上不得已下瑺狱病死后王竟以谋逆削国史载之甚详瑺曽为吏部尚书传亦不载黄忠宣公神道碑按公镇交址日考士中妣王氏卒于家公夺情不许守制皆不之及
　　
　　余见黄氏双槐岁抄称陈琏自按察使改通政使掌国子监事笔之异典后见王文端撰陈公志止言通政使而不言掌国子监几欲削之然谓黄才伯陈之乡人也不应舛误后又见国子司业呉溥墓表云宣德丙午通政使陈琏奉命掌国子监设宴公堂是夕溥卒最后考之实録亦云盖自迁通政使即专掌国子监而墓志遗之文端之脱漏一至于此
　　
　　少保黄文简公淮墓志其以大学士归养后谢恩至京主会试见礼部试録甚详事甚竒而志不载可谓阙畧之甚
　　
　　王文安公英丁酉主应天试庚子癸卯主顺天试戊戌庚戌壬戌主会试而传不悉载第云屡为会试考官而已亦大脱畧
　　
　　权谨传谓文华殿大学士以疾乞归进秩通政司叅议听致仕非也通叅与殿学同品考之宣庙实録乃是改通叅政后久之始致仕耳
　　
　　徐武功行状云年二十三中顺天府乡试明年登进士第诏简进士为庶吉士数视列宿公与其列所以作养而期待之甚至久之一日宣宗御便殿召所简二十八人者亲命之题试之擢公第一按公中乡试之年实二十六非二十三也考之国史登第之岁为宣徳癸丑上选进士尹昌黄瓉赵智陈云傅纲黄回六人为庶吉士令王直教习十一月复选徐珵頼世隆呉节李绍姜洪虞瑛潘洪王玉陈金刘实郑建方熈何瑄为庶吉士亦命直教之盖两选矣而共十九人今既不详其事而云二十八人抑何误也商文毅公志初入内阁由侍读迁翰林院学士以易储进兵部左侍郎兼学士及左春坊大学士寰宇通志成加兼太常寺卿余如故志皆不载岂以景泰中迁官故讳之耶
　　
　　王忠肃行状云南阳李文达公以事黜补外任内阁乏人欲用公公力辞荐所知寻又败去上召公问曰李贤何如人公顿首曰如贤者与臣处久始终如此本分人也遂复李公于内阁按李公自去位至复一月内事耳公所荐必岳李方然李复内阁之三日而岳改教内竖不应云败去始荐李也恐所记未甚确
　　
　　姚文敏作王忠肃公行状虽极推奨而中有云性多猜疑好笼驭人坐是为小人窥觊以左道投之卒为所卖者多矣故人以知人为病又云予忝与公同事近一年相与一出于正荷公颇相爱然不能无南人之嫌以上虽近于直笔而实与公不相类盖文敏之弟龙为福建左布政使有吏才颇不饬簠簋忠肃之郷人右布政刘让麤鄙与龙不相得龙之入觐欲因文敏以去让而忠肃并龙斥之盖不能无怼笔也
　　
　　邹文敏济以少詹事事仁宗东宫卒后赠太子少保谥文敏给诰成化中子康靖干满尚书三载于例无可推恩而康靖固请一级之赠吏部乃拟赠职尚书而加资德大夫正治上卿诰特旨进一级遂得太子太保礼部尚书兹亦可谓异恩史载之甚详而文敏康靖家传俱不及因识于此
　　
　　成化二年兵部事例凡总兵侯伯坐于巡抚之左都督坐于巡抚之右若系文臣总督提督不论侯伯虽佥都亦坐其右十四年总督两广右副都御史朱英坐总兵官平乡伯陈怀左懐与之争总镇太监顾恒为奏请下兵部尚书余子俊等议如二年例诏革英总督止为廵抚居数日子俊等上言英等招抚猺獞功多请论功行赏及言总督不可辄革恐巡抚权轻不能弹压诸夷继有旨朱英升右都御史仍总督军务兼巡抚顾恒陈怀俱赏银三十两彩段四表里仍各赐勅奬励是举也初欲伸陈怀以抑朱英故革英总督既而以事体未便故复英总督终以坐次为嫌故进英右都英可谓无妄之抑非分之遇矣其碑志俱不载进官之由聊志于此
　　
　　倪文毅作郭定襄嵩墓志为尚寳司丞斌之子季父忠武侯登乏嗣以公器识不凡具名上闻请以为后忠武性刚介少许可既以公为嗣爱养备至择名师训诲日督课如儒生公亦克承其志益加奋励藉然称贤于时其在宿卫痛斥纨绮习谨饬益至既袭爵两使王藩以礼自持凡所赐予悉辞弗受训练营卒咸有方畧寛严适中生平笃于孝友诸伯叔母无嗣者咸迎养于家待宗党以和驭卑下以惠云云考之于史则谓嵩狂悖不检登西行时留家眷属嵩管嵩悉窘其衣食以故诸妾有缝纫自给而濒于死者登还自悼作诗叹已无嗣而以枭獍比嵩欲黜之以其婚于会昌侯而侯尝活已于难遂隠忍赍恨而殁侯者孙继宗也婚者娶继宗之弟锦衣都指挥使显宗女也活已于难盖天顺初元复辟时事夫以文毅侃侃良史而谀墓之言不可信乃尔
　　
　　罗汝敬墓碑谓仁宗临御公言时政十五事降云南道监察御史且令掌道盖公所言过直故降官然亦以其敢言有学识使歴风宪可大用也公执法持正理寃狱多平反者宣庙嗣位交址黎利弗靖升公工部右侍郎谕利按史洪熈元年五月己卯行在翰林院侍读李时勉侍讲罗汝敬俱以言事改御史庚辰上不豫遣中官召皇太子辛巳晏驾相去仅一日耳汝敬后督陜西屯政以言官擿其受赂事有旨下狱论死长系久之始释为为事官仍理屯事后自引诏例复职再捕下狱仍为为事官乆之始复职而志止言边臣不得为奸利者辄加诬谤公还朝言之诏勿问令公复位抑何相背违也
　　
　　李空同作黄封丘绂传云父中商重庆生公生之夜夣老人抱婴儿曰送蹇尚书为汝子以公为忠定之后身也按忠定以宣德十年乙卯卒而黄公以正统十二年丁卯中乡举年二十五戊辰中进士二十六则忠定捐馆之年黄公已十三岁矣
　　
　　尹文和直志谢尚书一夔墓皇上临御二十有二年既久于总揽洞见羣情乃赫然更置一二大臣首召直于南都叅典密务且起致仕都宪刘公叔融正中台继擢李公孜德位冢宰谢公位司空刘公召和为少宰黄公文昭贰宗伯吾江右士夫素知刚介寡偶一旦聨升舆论翕然称快按立斋闲録云初直为翰林侍读学士一日礼部侍郎缺员歴城尹公素不善直他有举荐上皆不允内以直为之翌日廷遇歴城举笏谢之厯城曰公简在帝心者自此结怨尤深已而直服阕到京适今少傅大司马马公为兵部侍郎被宦者汪直恃宠诬奏谪戍直以兵部非所宜为请补南京礼部汪直宠寖衰直经营再入歴城又不许直凡诗文语言形色率寓嗟叹不平之意后既与孜省景辈挤罢厯城及作丁未会试録序末云登名是録者异日有服大僚亦惟断断焉休休焉好恶用舍一循乎理视天下为一家中国犹一人俾无一贤不効于用无一夫不获其所斯为有光于科目设或此町彼畦媢贤忌能且朋比媟黩自底偾僇为斯文玷亦奚赖焉说者谓至此尤未忘情于歴城也既而氷山睍见直与景等亦为台谏论罢职名至指为小人之尤一网尽去虽若以讥刺歴城而亦若自嘲云尔然则尹之典密务与王公皆自李孜省引之而所谓舆论翕然称快者宁实録也
　　
　　李文正作王襄敏墓志殊不详如云庚子出大同至威宁海瞭敌营所在亟出兵捣之擒男妇七十斩首四百余以大捷闻勅封威宁伯岁禄若干石仍兼都御史辛丑出宁夏擒获十人斩首百余廷议文臣伯以上不得进封加太子太傅增禄四百石总五军营兵署前军都督府提督团营未几出佩将军印镇大同移镇延绥寻罢居安陆按公之封威宁加勲号奉天翊卫推诚宣力守正文臣特进光禄大夫柱国岁禄一千二百石身免二死子孙免一死世世承袭及宁夏捷升赏之后挂平戎将军印兼统宣大兵敌入延绥河西等处越等分道发兵败之斩首二百余越加岁禄五十石史以为此一挫敌遂不敢深入特以宠衰故赏薄耳而志乃畧不之及何也越之初出挂平戎将军印其专制大同改征朔前将军印复改镇延绥则无印而志俱佚之
　　
　　墓志又言其弘治七年自列得以左都御史致仕九年四月之起掌院不及也盖屠襄惠自左都转吏部推代者四员皆不用内批特用襄敏以六科十三道言下吏部会议具功罪奏闻诏已之至十年十月以左都御史加太子太保总制甘凉各路边务兼巡抚地方初以敌入肃州之沙窝堡抚镇不能御议设总制官吏兵二部初拟上三人再拟四人皆不用最后拟越乃用之按孙世其矶园杂録云部之再推也屠襄惠以襄敏知己之恩欲用之马端肃执不可襄惠谓此担亦须用此軰人担端肃厉声谓屠滽担不得马文升却担得而内意则已定矣所谓内意者盖李广也襄敏莅任虽以战功加少保太子太傅而李广坐事饮酖死言官交章论奸党凡十余章皆襄敏为首上暂以边计之重已之而襄敏不胜忧恚至病死志文所谓议复哈密事数月未报虑泄事机焦劳过度遂成疾而卒盖讳之也
　　
　　徐文靖作程尚书宗墓志谓公丁母忧服除会木邦酋长罕穵法孟养恩六与孟密曩罕弄母子累岁相仇杀云南守臣奏乞调兵讨之朝议以为不便宜遣大臣如程某者徃谕乃即其家赐以玺书而行公被勅旨谕之折其辩说及见曩罕弄复责其擅相攻击之罪皆顿首服乃以具奏始设木密安抚司以材寨归木邦不相统摄而西南遂无事矣朝廷嘉之转公左副都御史加俸一级田汝成西南夷传谓孟密者木邦宣慰司部落也有寳井木邦以利府陶猛司歪领之陶猛者华言头目也娶宣慰使罕楪女曩罕弄罕楪与司歪皆死罕穵嗣为宣慰而曩罕弄专孟密政遂叛赂镇守南宁伯毛胜许得自通贡复赂太监钱能益恣肆畧地至木邦太监王举索寳于曩罕弄不遂上疏请讨之曩罕弄大惧而所任有周宾五者江西人也密谓曰毋忧夫万阁老者贪闻天下而擅权结昭德宫与万皇亲善若以重宝结之岂唯无征即得官如木邦矣曩罕弄然之乃大遗其金寳于安安召职方郎中刘大夏俾往抚大夏辞不任乃即家起程宗以意授之宗至云南而巡抚呉诚持不可宗大怒曰万公甚衔汝即一日逮使至吾不汝救也诚忧恚发疾卒宗仍率镇守往抚孟密兾曩罕弄出迎曩罕弄已悉安指益倨不肯见曰我谒都堂须坐讲又曰我不能逺渉都堂幸就我宗不获已至南牙山曩罕弄始来坐良久乃曰木邦之于我孟密犹大象之孕小象也今小象长倍大象矣宁能复纳之腹中耶宗曰然遂以所畧木邦地畀之设安抚司以曩罕弄孙为之俾世袭疏上安大喜悉如议累迁宗至尚书曩罕弄既得志遂举兵破木邦逐罕穵诸畨孟养軰俱不平遣兵卫罕穵声言必灭孟密而按察副使林俊复裁之孟密惧稍稍还木邦侵地自是并立日仇杀矣考之史畧同而谓宗于木邦使至者皆杖遣之而曩罕使至则厚犒之且为巡抚后益骄倨不事事凢上官衙门闗节皆以子通子尤暴横莫敢谁何孟密自宗右之后遂尽屠木邦掘罕穵法父祖冢夺其金牌信符西南夷皆窃睥睨轻中国矣国史野史如此志文所称似曲笔不可信也
　　
　　崔庄敏公恭塟志己丑升吏部尚书寻转南京甲午叅赞守备机务按公自吏部以母忧归自至京起复故补南京不然无故改南将为斥谪矣
　　
　　中尉睦■〈木挈〉撰马端肃传云天顺七年迁福建按察使明年以家难归成化四年起为右副都御史抚陜西按马公南京大理卿丁忧非按察使公以弘治四年丁继母忧夺情起复见奏疏十三年推吏部居首言官以兵部非公不可诏特加少傅而传与行状俱遗之
　　
　　陆康僖公瑜神道碑乃盱江何文肃撰谓锦衣卫指挥门达怙宠作威弘农卫卒诬指挥李斌与其弟健谋反事下达鞫之达煅炼以为反状已具奏请会三法司审问众相顾莫敢异论公独明其寃达怒语侵公公曰法司所执者祖宗之法耳吾何敢舍所执法枉人以灭族之罪耶达不从譛公欲出反者上知公无他曰彼欲重慎耳及奏上止诛斌兄弟而免其妻子据英庙实録具斌寃状甚详而云下三法司廷鞫之无敢有异狱上斌健磔于市从坐论斩者二十六人妻子没官者四十六人然则陆公何尝执辩而妻子何尝免也亦何尝止诛斌健兄弟也修孝庙録者以文肃碑为据恐未确至谓瑜多平反惟武功伯徐有贞之狱众莫能折瑜独以有贞自撰诰词虽经进御览乃杂他文书取旨为罪有贞坐重谴以去人亦莫之惜也按武功以天顺元年七月下狱论死末减谪金齿为民陆公尚为山东左布政使明年李文达荐之方召为刑部尚书今云狱成于公何孟浪至此
　　
　　童公轩墓志云公以太常卿掌钦天监癸卯春以疾乞休许之据国史乞改南自便而旨勒令致仕
　　
　　尹文和传乐安程谐撰尹所自草也毋论其为第三相且初入而以孝庙即位之诏归美为附会至谓公梦
　　
　　万骑温公自洛来由是人以公更化之美直如司马君实谓为谶也此语岂不贻笑有识又谓新政初已拟擢太子太傅武英殿大学士而公求去不已遂得致仕按此为六科给事中宋瑛等论劾公与礼部侍郎黄景得旨尔等言事尹直黄景既进用不合公论直着致仕给驿还乡黄景冠带闲住然则公何尝求去不已而所谓太子太傅等官既未奉明旨何可入传也尹公令程作生传皆授之以意不必程笔
　　
　　张泾川撰李古澹裕塟志云丙午考绩至京陛见既退朝上语近侍云李都御史好官员也遂留为工部尚书居无何大拜冢宰盖先是耿公裕在铨曹事多脱误至是耿调南京礼部而以公代之实出于宸断也按李公为其邑人李孜省所荐而万文康不安于耿公故合谋挤之而以李代国史野乘甚明此志云云亦几于谚所谓此处无银矣当是时耿为吏部马端肃为兵部俱以不容于孜省而改南
　　
　　弇山堂别集卷二十八
　　
　　●钦定四库全书
　　
　　弇山堂别集卷二十九
　　
　　（明）王世贞 撰
　　
　　○史乗考误十
　　
　　李石城志云宪庙实録成与先生同职纂修者迁少詹事或太常少卿仍兼学士而先生迁南京国子祭酒以去虽燕赉加禄之礼不缺焉然出入逺近之间礼意不侔矣考之史公乃先以南祭酒缺推补而留纂书数月俾沾进书恩加禄俸一级燕赐如例耳非以祭酒为纂修迁也
　　
　　王端毅公恕以左副都御史抚云南以九年满升右都仍巡抚后改掌南院兼叅赞李文正志内谓公以左副都抚云南改南院殊欠明
　　
　　洪襄惠公墓志谓公己巳改刑部尚书兼都察院左都御史加太子少保庚午特令出总川陜湖河四省军务按公己巳为刑部与张彩同加太子少保庚午总师始兼左都今误
　　
　　李文正作徐文靖墓志谓三典试礼闱者前亦未有也似未考王文安钱文肃事
　　
　　王文恪撰闵庄懿珪志按公以皇太子出阁加太子少保以九年满加太子太保志止载加少保而不载太保戚编修澜墓志王文肃■〈亻与〉所草公景泰辛未进士以忧服除中道返暴疾卒其为水神事多有纪之者而志不一及之岂子不语神意耶近见杨用修丹铅余録所纪甚详云公余姚人字文湍以编修服阕上东渡钱塘江风涛大作有绛纱灯数百对照江水通明丈夫九人帕首袴鞾带剑乗白马飞驰水面如平地舟人大恐戚公曰毋惧吾知之矣推窻看之九人皆下马跪公问曰若軰非桑石将军九弟兄耶曰然曰去吾喻矣皆散公命舟人返棹曰有事吾当还遂归抵家谓家人曰某日吾将逝矣及期沐浴朝服坐向九人率甲士来迎行践屋瓦瓦皆碎戈矛旌帜晃耀填拥有顷公卒后车骑腾踔前后若有所呵卫者隠隠入空而灭后丘文庄公夫人自南海浮江而上过鄱阳湖夜夣达官呵拥入舟曰吾乃翰林编修戚澜也昔与丘先生同官义不容絶特报耳三日后有风涛之险只帆片橹无存可亟迁于岸夫人惊觉如其言移止寺中未几江中果有风涛众舟尽溺至京夫人白其事于文庄公公以闻于朝遣官谕祭文庄又为文祭之云呜呼文湍刚劲之质豪放之气髙义激切直上薄乎云天巨眼空阔毎下视乎尘世凡众人之嗜欲举不足以动其中一时之交游少足以当其意时发惊筵之辨臧否罔不称情间若骂坐之狂毁誉皆有所试醉言无异于醒面折不违于背仆也于君若有宿契始落落以难合终偲偲而交励奈何命与心违中道而逝老我后死于十二禩孰知冥冥之中犹有旧交之谊老妻北来舟次江澨夣中彷佛如见报以风涛将至预告以期使知趋避既而果然幸免颠踬于平人傅君之为神莅胥涛而享祀即今所过而验之无乃秉司乎江湖之事由其生也不尽用于明时故其死也见録于上帝呜呼友道之废也乆矣曰友曰朋如兄如弟指金石以为盟刑鸡犬而设誓头角稍殊情态顿异云泥隔则易交势位判则相忌对面如九疑之峯跬歩有千丈之势半臂纔分遇诸涂则掩面而过宿酲未醒踰其阈则腾口以刺过门不入室反为操戈之举落穽不援手忍抛下石之计亲于其身也遑恤况伉俪乎生为人也尚然况下世乎呜呼文湍生死无二心始终同一致不忝为聪明正直之神真可谓英迈特杰之士缅想旧逰稠人广会一饭百十锺挥毫数千字故以平生之素好用答故人之阴惠诗以写不尽之情酒以侑有从之泪具别帋以焚燎就宿草以浇酹灵神如在来鉴于是不鄙世人之凡言特歆御酝之醇味诗曰幽显殊途隔死生九原犹有故人情曼卿真作芙蓉主太白常留翰苑名念我冥冥来入夣哀君恻恻毎吞声朝回坐对黄封酒怅叹鸡坛负旧盟其辞不甚雅第见公之果为神且以补志之阙云尔
　　
　　湛甘泉作庄定山墓志谓弘治甲寅九月至京大学士徐公溥曰定山我朝出色人当复翰林丘公浚曰我不识所谓定山也徐公又谓学士李公东阳曰定山君之故人当注意我已致仕不能为朝廷荐贤矣按公补官之明年乙夘丘公卒李公始入阁其后年丁巳徐公始致仕当公之补官徐方首揆岂不能维持之耶而云我已致仕其年李止管诰勅非真拜何得相托也此公孟浪真如呓语
　　
　　余过泌阳得李尚书逊学所为焦少师芳葬志其它谀辞不足道姑书其入内阁以后语以示人愚谓尚书死后焦家人妄托之耶不然何以为尚书也内云纂修通鉴节要瑾谓错误厉威欲罪馆职公曰古今未闻以文字罪人者瑾乃止瑾议差戸侍追湖广逋赋公力言其害竟取其人还四年孝庙实録成升少师兼太子太师华盖殿大学士余如旧累疏辞不允会以疾在告上赐酒肴蔬米命太医诊视既乆请停俸不允病中闻平江伯陈鋭以细故而充军总兵官神英以微功而封伯顿足恚怒乆之适同僚二公来视疾公曰此等大事两先生何不与辩而使人议朝廷政刑之失曰亦尝言之五年三月病愈入谢四月宁夏指挥何锦周昻丁广与安化庶人谋逆缺副总兵兵部尚书王公■〈日上永下〉会议推补乆而未决公曰我虽未知叅将仇钺之为人然为何锦招入城或不得已为妻子计耳若用渠安知其无所济遂具题制曰可时安化伪寛军民差役警报日亟而中官以张永督京营兵内阁李公举致仕杨一清为总制徃讨之公曰宁夏皆习战边军也京营虽曰天兵恐不相敌杨一清家在镇江亦恐缓不及事莫若下寛诏以安反侧彼中自有收厥功者瑾方肆虐坚于不从公曰一反虏尚能出伪旨以收人心我堂堂天朝明明天子顾不能出片纸收人心而使惠归于彼乎瑾不能答但曰切勿太寛既而诏书一出天下大悦仇钺果以计斩周昻擒安化捕何锦丁广于城外宁夏遂平时京兵尚未至潼闗也瑾恨悔曰我数年所行一赦变尽谋去公或曰上实注意奈何瑾曰我第言其老请厚其行耳乃以星变避位为辞众疏具始语公公曰吾志也但朝廷有事不敢言耳急具疏先后上明日独公得允焉按通纪纂要书成指擿字误大学士东阳等皆降俸尚书梁储侍郎靳贵庶子毛澄等皆降官誊録官有至改职者盖芳以已不与纂修故导逆瑾为之而今言瑾欲罪翰林臣用芳言而止何也戸侍追湖广赋者瑾之乡人韩福而芳所比也肯言其害乎安化之役主赦者内阁意假张彩达瑾而得之志辞何尝有一实乎夫芳恶浮于彩百倍彩罹重辟而芳老牖下非人情也
　　
　　又考之史四年二月先是有诏荐怀才抱徳浙江以余姚周礼徐子元许龙上虞徐文彪应四人者上疏求用瑾矫旨谓天下至大岂无可应诏者何余姚隠士之多若此下镇抚司鞫问谓诏草出刘文靖健手而谢文正迁私其乡人瑾持至阁欲逮之并籍其家李文正徐为劝解瑾意少释焦泌阳在傍目之抗声曰纵轻处亦当除名既而旨下健迁皆为民礼等谪戍边卫仍着令余姚人毋迁京官而泌阳墓志则云闻瑾仇致仕大学士刘公健谢公迁尚书韩公文期以差官校徃逮之公亟约同列以疾辞独候门入召瑾语不至累促之瑾乃来公以前闻诘其有无瑾良乆曰有固有上意也我知为乡里耳公曰三人惟刘与我为乡里亦惟刘有宿怨国家大事岂人论恩怨处耶汝与上位说我焦某托此三人皆受先帝顾命以遗上位者今逮之彼大臣义不茍辱在途而死是朝廷杀顾命大臣也异时上位若云不知要有当其辜者瑾惧而寝之按此不但与信史矛盾而已韩公原非顾命臣又曾被逮在三年内与兹事了不相闗且焦公之见瑾佞辞泉涌今则伉浪若前后軰然嗟乎谀墓之人不学无术而敢为矫妄其罪浮于泌阳矣
　　
　　屠襄惠公墓志公与兵部尚书马端肃公同为太子太傅部当班上谓其先进特疏让之按二公虽俱加太子太傅而马公兼少保于班次亦应让耳盖屠公秩满九载加太子太保时以马先为太保久故让之
　　
　　王文恪读李文正墓志云右志文大学士杨一清所撰一清与李公俱湖广人少亦与神童举二人最相得同心推挽互相标榜而皆善钩引笼络之术故士亦翕然称之其为此志最所加意者称誉过情志所不免然亦必据其实若夫以有为无以无为有则将谁欺乎凡志所称余未入阁之先不及知余既归之后亦不及知惟是同事之时而驾虚凿空则有不得不辩者志言张玮崔璇姚祥等枷号以公奏得释夫此三人枷号最瑾作威之初公于时方称病不出于何所奏纂要最瑾所恶又曷尝锡宴示恩而公又曷尝辞之匿名文书之投逮廷臣于狱因事解释则有之今云公奏不知奏于何人奏于上乎奏于瑾乎瑾逻卒四出公无一言乃云具疏极论之不知疏今安在且瑾威权隆赫有敢讼言攻之天下将以为鳯鸣朝阳岂同官而有不知乎在廷之臣有不知乎何其敢于欺也其谓辨盗之事亦非事实既曰见公敛容起敬又曰每切齿焉何相戾也大抵李公在内阁几二十年因事纳言周旋粉饰不可谓无至瑾用事一切阿奉又何正救之有哉及瑾败乃令有司查革何前谀之而后革之也其作瑾碑文立齐化门外自比剧秦美新瑾败乃先首饰谓瑾传旨使为之则又欺之甚矣文恪与西涯有郄不无过于攻驳然亦少足证谀墓之过余既以王文恪所辩李文正墓志为董狐之笔而志之矣及考国史乃大有不然者按正德二年闰正月乙丑枷号尚宝司卿崔璇湖广副使姚祥于长安左右门外工部郎中张玮于张家湾己巳大学士李东阳等言近崔璇等各因公差赴任在途犯法荷蒙钦断俱用大枷枷号一个月天威所施中外悚惧臣等仰窥圣意盖悯念地方人民之不胜劳役也但各人所犯自有本等罪名若枷号乃至重之典死生系焉由儒生而入于官者岂能忍死至一两月之乆臣等毎见皇上当处决重囚之际哀矜详审往徃从寛好生之心直与天地相似今此三人以侍从部署亦曾効微劳一日不谨致罹重法命在旦夕实可矜怜今枷号已经数日足示惩创伏望少霁威严特加寛贷或送法司依律问拟则轻重适中恩威并着既已见爱民之仁亦不失待士之体使天下之人称颂圣德永永无穷斯文幸甚羣臣幸甚臣等备员辅导职赞钧衡非敢回护文官实欲阐扬圣徳区区犬马之诚不能自已故敢昧死上陈伏惟圣明鉴察不报甲戌传旨崔璇等枷号期日未满姑从轻释发铁岭卫永逺充军三年六月壬辰午刻御道上遗匿名文簿一卷侍班御史奏之司礼监随传旨面加诘问诸司官皆跪于丹墀午后执后班三百余员通送镇抚司究问次日大学士李东阳等奏曰匿名文字出于一人其阴谋诡计正欲于稠人广众之中掩其形迹而遂其诈术也各官仓卒拜起岂能知见况一人之外皆无罪之人今并置缧绁互相惊疑且天时炎热狱气薫蒸若拘挛数日人将不自保矣惟皇上仁慈好生睿智烛物望特降纶音先行释放而后密加体察寘之典刑上从之按二疏载之内阁纪之实録岂有伪理而文恪则谓身与同事证其必无此最不可解岂李公预忧身后作此掩覆计耶不然王公岂耄而忘之抑其恨李公之甚但知行状之可驳而以阁藳实録俱秘书人不得而见之耶二公之不得为君子必居一矣
　　
　　杨文忠公行状系用修所纂颇详核其九年满考加左柱国兼支大学士俸十二年满考加太傅宴礼部四辞太傅乃许今殊不之及何也
　　
　　文忠行状云丁丑十月二十一日入阁疏谢且请回銮十二月十八日与蒋公至居庸请驾不报时北狩将归先遣人谕内阁府部各为旗帐奉迎钱宁来逼公首倡宁时冒国姓擅威权通剌徃来称皇庶子人无敢难者公曰旗常在国铭功臣耳旗帐亲旧里俗也君尊如天岂敢渎献乎威武大将军是何名号耶上复遣所幸通政张龙来谓上言杨阁老忘徃年一遣内臣两遣行人取之耶亲在则存问死则厚恤恩礼过诸大臣百倍而执拗乃尔亦知惧否公曰雷霆之下谁不震惧第不敢以非礼仰报耳戊寅正月七日驾回不用旗帐上素重公亦不以为忤也按杨公所拒张龙语或有之而谓驾回不用旗帐恐不无矫饰按史称正月乙巳传旨羣臣用曳伞大帽鸾带奉迎寻赐文武羣臣大红纻丝纱罗各一服色则一品斗牛二品飞鱼三品蟒四品麒麟六七品虎彪翰林科道不限品级皆与焉部属而下六品不与丙午上还自宣府羣臣候德胜门外中官预传上意具彩帐数十彩聮千数皆金织字序词惟称威武大将军不敢及尊号众官列名于下亦不敢称臣又具白金羊酒彩币于一红梵夹进御为贺仪良乆上戎服乗赤马佩劔而来边骑簇拥见火球起戈矛间烟气直上乃知驾至羣臣皆于道左叩头上下马坐御幄大学士杨廷和奉觞梁储注酒蒋冕奉果槅毛纪奉金花称贺上饮毕云朕在榆河亲斩敌首一级廷和等叩头对曰皇上圣武臣民不胜庆幸上遂驰马由东华门入豹房越十四日赐文武臣银牌于左顺门一品重二十两二品三品十两文曰庆功五采饰之贯以朱组四品五品及都给事四两给事中御史三两镂曰赏功贯以青组盖酬彩帐贺币之价也唯翰林以无贺仪不与赐今云驾回不用帐将谁欺也
　　
　　林介立时行状在史馆奏记副总裁董公曰昨闻迎立一事或云由中或云由内阁诛贼彬或云由张永或云由杨廷和疑信之间漫然无据云云杨文襄一清为张太监永志则曰逆彬握边镇重兵留镇四十余日召文武百官胥来会集贼濠尚在人心惶惑莫知所为彬卒有所避而不萌异志者公之力也次年春宫车晏驾公以计擒彬督视京城九门防奸制变中外倚之而安及考杨文忠公行状乃公与蒋公力言之魏彬托使上奏张鋭从傍阻之不得而少监陈严亦助公入奏乃决时江彬方入问安坤宁宫兽吻礼毕张永潜使人报之遂奔西安门以取西官厅文书为辞中道折向北安门当闗者曰有旨留提督彬叱曰皇帝何在安所得旨乎手批门者守门人羣拥之追者至遂缚之其不侔如此窃谓杨文襄与永昵也而又不善杨文忠故归功于永文忠与永后不相善也且复用永者文襄与张永嘉荐也故杨氏之子孙悉收功于文忠而加永以潜报之说考之陈司马继世纪闻云江彬自南京回至通州延住月余方入京时上已不豫彬自知罪大欲将所统边军把守皇城诸门意在叵测人心汹汹时杨内阁廷和亟与张永及兵部议称团营官军正该皇城诸门守御边军离家多日不可乆留即放入城不许停住实削其羽翼也杨公以彬握重兵恐其惊觉乃与张永密订假与相好延至坤宁宫即启皇太后传懿旨将彬擒拿并男妇党与不走脱一人彬坐凌迟处死人皆称快时彬手握重兵使当国者为谋不臧不但杀身而贻宗社之祸亦不细矣从容用计不劳余力而中外晏然审此则杨公与永之功可以不相掩矣
　　
　　康对山海卒吕柟为墓表谓庆阳李献吉词赋追汉魏自谓一时豪也尝犯宦官刘瑾系狱几死先生既用策脱之李后着文令他人擅其美李名士也犹且不识况其它乎至许宗鲁为传尽削之而张治道为行状则甚详云韩文率诸大臣劾瑾等擅权而弹文出李夣阳手恨之以他事构夣阳下狱欲致之死人情汹汹莫敢拯救夣阳自狱中传帖甚急曰对山救我救我何栢斋对众曰对山肯救之瑾李尚可活也人以语先生先生曰我何惜一徃而不救李耶先生虽承徃而人犹难之明日先生同御史某徃左顺门值栢斋自内阁出曰此为献吉来耶先生曰是栢斋附先生耳曰此可独徃不可与他人同也先生遂不之徃且谓栢斋曰瑾横恶肆权人也性好名可诡言而夺不可正言而论也栢斋曰此惟先生能之他人不能也又明日先生徃瑾所瑾闻先生至倒屣迎之留饮坐话乆之瑾谓先生曰人谓自来状元俱不如先生真为闗中増光先生绐言曰海何足言今闗中有三才古今所稀少也瑾惊曰何三才古今稀少也先生曰李郎中之文章张尚书之政事老先生之功业瑾曰李郎中为谁乃与我并耶先生曰是今之狱中李郎中也瑾曰非李夣阳耶先生曰是瑾曰若应死无赦先生曰应则应矣杀之闗中少一才矣饮晚罢出明日瑾奏上赦李夣阳薛应旗宪章録则言海与夣阳各自负不相下瑾慕海欲致之而不得瑾恒先施欲其一致海毎阚亡答之至是夣阳所亲有左姓者诣狱谓夣阳曰子殆无生路矣惟康子可以解之夣阳曰吾与康子素不相能今临死生之际乃始托之独不媿于心乎左曰不谓李子而为匹夫谅也强之再三以片纸请书数字夣阳乃援笔曰对山救我惟对山为能救我余无别言对山者海别号也左持书诣海海曰是诚在我我岂敢吝恶人之见而不为良友一辟咎也遂诣瑾瑾焚香迎海延致上坐海不少逊瑾曰今日何好风吹得先生来也命左右设席海曰吾有言告公如听吾言当为公留不然吾且去矣瑾曰云何海曰昔唐明皇任髙力士宠冠羣臣且为李白脱靴公能之乎瑾曰请即为先生脱之海曰不然今李夣阳髙于李白数倍而海固万不及一者也下狱而公不为之援柰何肯为白脱靴哉即奋衣起瑾固止之曰此朝廷事今闻命即当斡旋之海遂解带与痛饮天明始别夣阳遂得释归而海自是与瑾酬酢遂罹清议矣黄泰泉佐作董大理传则云予在史馆阅实録见谢给事弹章会吕仲木至问德涵何如人曰直节人也致孝于亲且笃交义尝拯献吉于死狱然性度髙迈偘偘面斥人短坐是致怨比在留都马伯循为余言献吉下狱时瑾欲杀之急乃书片纸出谓德涵救我家人往告康康即上马驰至瑾门门者不为通呼曰我天下魁人也汝公乃我乡里瑾素闻康名常冀一见而不可得闻之即摄衣迎康康遽上坐瑾留饮康谈笑睨瑾曰自古三秦豪杰有几瑾愕然曰请先生见教康曰昔桓温问王猛三秦豪杰何以不至猛扪其虱而谈世务三秦豪杰舍猛其谁何温闇若此哉瑾面发赤疑其讥已因问曰于今三秦豪杰有几康黙屈指曰三人尔昔王三原秉铨衡进贤退不肖今则有密勿亲信秉大钧者意盖指瑾也瑾转发喜色因复问曰尚有一人其先生乎无谓王猛在前而吾不识康曰公何谬称海也此一人乃今之李白也海何能为役瑾固问之则曰海不敢道昔曹操憎祢衡假手黄祖杀之奸雄小智也李白醉使髙力士脱靴可谓轻傲力士力士脱靴而不辞容物大度也瑾俯首思曰先生岂谓李夣阳也此人罪当诛康即起出曰海不敢道者此也瑾谢曰敬闻命矣明日即赦出之其后献吉反嫉害德涵优伶至为中山狼杂剧以刺献吉然德涵未尝雠献吉也由此观之党耶非耶大理之寃可类推已佐之辞婉而文应旗为二君饰奬而所语太麤易行状似有所本然以张尚书为闗中三杰则非也当献吉下狱时张彩尚为文选郎中转佥都御史何得言尚书又一小说谓海言公事事以髙皇帝制度为法李夣阳能法髙皇帝为诗奈何杀之其说之不同如此大抵以康公尝救李公而不详其事争以文笔傅饰之耳中山狼传撰自马左都中锡而杂剧则出王太史九思以为讥献吉理或有之董少卿名恬坐刘瑾败论罢
　　
　　康公行状又言孝宗时谢阁老迁见知主上其子丕为翰林编修时焦芳子黄中亦为翰林检讨争胜于谢各树党与互为标榜焦欲引先生为附一日置酒敦请先生往见座客皆邪媚者曰此为排谢招我者耶遂正言责之座客皆愧服按谢公在内阁编修举进士在正德元年以前焦未入阁黄中亦未登第也谢公致仕编修亦请告而焦始入阁黄中举进士编修已连坐为民乆矣何尝相及而谓之互为标榜也又言会试场中取仲木为第一而王济之置之第六先生忿言于朝曰仲木天下士也场中卷无可并者奈何以南北之私忘天下之公乎且会试能屈吕矣廷试其能屈乎及廷试果第一人济之甚怨焉按康治诗仲木治书必非经房座主而仲木所作墓表言自入翰林求交先生则非座主门生又可见矣且据此以为康被斥之故尤误康之斥时王公与焦芳当其时则皆已致仕矣未尝在政府也康既以救李献吉与瑾密而丁忧被盗累有司赔补为众所摘李文正时有恨不为之救故耳
　　
　　龚尚书元之志李尚书充嗣撰嘉靖三年遣官存问赐白金一锭公年未八十官非内阁例无存问何得遣官赐金之说亦无所谓恐误也
　　
　　吕髙陵作雍正谊墓志云司马俞公总制北边辟公山西兵备副使夫兵备副使推在吏部点由上裁焉可辟也
　　
　　王伯安作徐昌榖志文虽竒然至欲自尊其道而畧其人材与履歴读之若自为一人而非昌榖者其叙官乃云授大理评事盖昌榖在二甲授大理寺右寺副非评事盖当时制也昌榖诗自名家而今谓之非其至则所谓至者安在
　　
　　李康和公充嗣行状出其子手云登丁未进士选翰林庶吉士时呆斋刘文安公主教事为所赏拔呆斋刘文安者定之也在成化初以学士教庶吉士相去二十三年矣
　　
　　熊尚书翀墓志文喻司徒皋撰尤疎野至称马端肃公为马文贞公以两宫礼成公进阶资政大夫正治卿上柱国遂无一衔合格大可笑又谓宪宗朝升山西宪副诏曰天下做官的都照依熊翀孝宗朝奏事鼻带液诏曰鼻液乃膝寒耳命以宫罗护膝赐之皆俚妄不经之甚王文成行状谓公少从塾师读书出逰市上与鬻雀者争有相者目而异之以钱买其雀与公送归书馆谓塾师曰此子他日官至极品当立异等功名因徧阅馆中诸小生第其官崇卑显晦后皆悉验年谱则谓与同学生立长安街遇一相士异之曰吾为尔相后须忆吾言须拂领其时入圣境须至上丹台其时结圣胎须至下丹田其时圣果圆先生异其言云云按草行状在年谱二十年之前为公门人黄绾岂不知有圣境圣果之说而待钱氏着谱于二十年之后乃发之耶大抵欲过崇其师而不免于増饰非所以崇之也行状与年谱俱云公少有大志湖广有石和尚刘千觔之乱辄为书欲献之朝请自讨之其父龙山公禁之乃止而谱则系于十五岁下按石和尚刘千觔以成化丙戍作乱至明年灭又五年而为壬辰公始生前所云云大可笑也
　　
　　状言公既谪瑾使人尾之公惧不免托言投江入武夷山中遇道士语遂乃由武夷至广信歴沅湘以至贵阳龙场年谱谓托投江附海舶游丹山值风飘至闽界遇道士语乃之武夷归省其父华于南京十二月返钱塘始赴贵阳当以年谱为正
　　
　　王文成行状云浰头贼巢池大鬓等闻横水诸巢皆破始惧加兵乃遣其弟池仲安等率老弱二百余徒赴军门投降随众立效意在缓兵卢珂郑志髙陈英者有众三千余为池大鬓所胁而三人者独深忌之乃来告变云池大鬓僣号设官及以伪授卢珂等金龙覇王官爵印信来首公先已谍知其事乃复阳怒不信遂械系卢珂而使人密谕其意珂遂遣人归集其众待时而发又使人往谕池大鬓且密购其所亲信说之使自来投诉还赣乃张乐大享将士下令城中散兵使各归农示不复用贼众皆喜遂弛其备率其麾下四十人自诣赣公使人探知己就道密遣人先行属县勒兵分哨候报而发又使人督集卢珂等兵俱至令所属官僚以次设羊酒日犒池大鬓等以缓其归会正旦之明日复设犒于庭先伏甲士引池大鬓入并其党悉擒之出卢珂等所告状讯鞫皆伏置于狱斩之无所谓对状讯鞫及下狱也盖状据奏词奏词大槩有所讳不若年谱之确也
　　
　　王新建复除之后总制三边缺吏部推杨少师一清彭少保泽及公内批用杨杨入阁推彭公及公另推用王公宪兵部缺尚书又推公与彭公内批用王时中右都御史呉廷举以南京左军都督府缺掌印荐公任之南京兵部尚书李充嗣乞休荐以自代礼部尚书席书荐公当入内阁俱不允最后始有两广之命而年谱皆遗之附载于此
　　
　　弇山堂别集卷二十九
　　
　　●钦定四库全书
　　
　　弇山堂别集卷三十
　　
　　（明）王世贞 撰
　　
　　○史乘考误十一
　　
　　少保廖僖靖公纪墓志云値修献皇帝实録公受命总裁葢援夏忠守仁例监修非总裁也史所纪甚明
　　
　　费文宪公作谢文正公神道碑内云公抵京敕进户部尚书谨身殿大学士初宏以衰病将乞休曽具疏举公自代宏去而邃庵杨公又以公荐意若虚元佐以逊公者天下皆相庆公复入而贤邃庵之能让及公至京而邃庵以官视公为尊不肯处公之下乃竟违初志舆论颇少邃庵然公盛德不与之较也至邃庵作墓志则云公至京某拟公少师兼太子太师吏部尚书华葢殿大学士而上止改公户部谨身殿职葢邃庵虽或拟公而不能再疏陈让也史载邃庵疏乞照郭子仪文彦博故事乞降手敕差官行取来京命为辅弼之首用以讲明道德处断大事上许之又载张罗峯桂见山侍郎詹事时荐谢公入相而无费公疏要当以志为据
　　
　　分宜作张恒山子麟志铭谓今上即位特加眷遇屡有白金彩币羊酒玉带蟒服之赐今上世宗也以父病乞休皆温旨勉留最后得请归养天语谆切促其复来而公浩然雅志徜徉林泉者二十余年享年八十有八讣闻上震悼辍朝一日命有司谕祭者九坛遣官营葬按公归省后言官劾其党胡世宁下狱时尝密启报逆濠署名刑部尚书臣张子麟启公上疏力辩谓世宁之狱在都察院于臣何与诏下丁忧新建伯王守仁都御史伍文定御史谢源伍希儒核报源希儒谓宸濠纳贿大臣籍有子麟姓名而不见密启守仁谓启诚见之当是时欲安反侧一面焚毁且奸伪之徒伪为此事以徼濠赏赐者众恐不足信文定疏亦同于是言官复劾子麟当斩状诏姑从寛削职冠带闲住至其没也中间遇恩诏叙复固有之但大臣特复必须抚按奏请今既牵复则九坛之祭与全葬例不可得志文虽当为讳过而诖误失官复职之略亦须一及今皆不然葢分宜当国纳其子贿胁令礼部削去其事而倂为讳之故耳
　　
　　袁荣襄墓志谓癸丑升正四品俸级丁巳授正三品乙亥进江西按察使秩此恐误也王府官无授二司职例且丁巳既授正三品矣按察使亦正三品何所分别恐丁巳为从三品而乙亥始授正三品俸也且张恭僖为左史亦无按察使之说
　　
　　乔庄简公行状辛巳五月公考绩録公前功加柱国少保兼太子太保公以九年满加太子太保寻录宁王时功加少保至加柱国则庙恩颁诰也今并言之殊非国家事体
　　
　　杨太宰旦传江汝璧撰谓吏部白岩乔公致仕廷议推公俞旨改公以北公力辞上不允会见山桂公罗峯张公以传奉升学士公亟率部院诸老上疏论列语极激切用是忤旨遂为给事中陈洸所劾并及学士吴公一鹏吏右侍汪公伟时左侍孟公春覆疏亟辩其诬而斥洸奸邪竟命公及汪公致仕据状则公若己履太宰任矣而实不然也按张桂旣迁学士公在南吏部同诸公言其学识颇僻心术奸回徒以一言偶合躐升清秩非所以示大公于天下上曰录用贤才出自朝廷璁等所言实典礼之正何以谓之偶合且不究当时颇以杨公为南中议礼赤帜故疏下之五日而公改吏部又月余陈洸劾公及汪公吴公文选郎中刘天民孟公覆疏极言洸奸邪不可听上批旦伟致仕天民调外任仍切责春阿私奏辩杨公实未履任亦未及力辞而汪公左侍孟公右侍也杨公于隆庆初当举赠谥而以久逺故遗之
　　
　　屈都御史传韩苑洛撰谓公在刑部时欲捕执锦衣揽头尚书不可公固请乃可锦衣邀夺之尚书且忸且怨曰我初不许今何也纵之如法何急之部且多事矣可急诣锦衣谢云云按是弘治辛亥年何文肃为尚书岂有命其属往谢锦衣之理恐不无抑扬也又云公为浙江按察使归安知县坐事懐白金三百求解公叱出之按治愈急会以迁去解公在淮漕而知县以御史除服过淮执属吏礼恭甚公喜宴酣忘其人为言平生无毫髪过取尝斥一知县金至今耿耿不忘也御史色沮益恭至京而刘瑾败给事御史多从坐者御史初入道抗言公为瑾党罢归按公以丁夘秋自浙臬迁去距庚午瑾败未足三岁也彼知县者甫事解而行取授御史丁忧又服除赴京过淮岂二岁半中可办耶此殆非实录也大抵陜西人为其乡里作志状之类一意奬护不甚顾公议云
　　
　　胡端敏公世宁墓志铭吴鼎撰颇踈略公以广西太平知府丁忧服除谒补至沧州而遇刘六七大寇其画策守沧州甚伟而志不载公以兵部乞南为吏左侍而今云刑侍陈九畴之狱公明言于朝而今云密疏皆误也曽太仆直墓志其壻罗文恭洪先撰云庆阳伯有甥张柱骄横殴人多死为厂卫所觉法司以赇移狱坐其子朝议谓厂卫乃天子私人不可偏听致轻法司公言当计是非不当有所向背上侦知之大怒为罢尚书都御史大理卿各一人而竟诛柱且曰满朝之人惟曽某孤立无党用事者不能平嗾言官论劾公考是时主此议者右都御史熊公浃也上虽以议礼宠臣輙罢去而刑部尚书周公伦仅改南其云各罢一人非实夫殴人致死一小事耳何至上干宸怒乃尔葢庆阳伯武宗外家也上所深欲折挫之而曽逢其意故上以为贤而下不为公论所容耳
　　
　　顾文康撰李文康墓志云辛卯七月加太子太保九月四郊工完加太子太傅武英殿大学士癸巳三月加少保乙未七月皇史宬成加太子太傅九月进累朝训录加少傅十二月九庙成加太子太师是月进华葢殿大学士按乙未登科录止称少保兼太子太保后又称皇史宬成加太子太傅则辛夘九月太傅之加必误也又顾文康撰李文康墓志云辛卯七月加太子太保九月四郊工完加太子太傅武英殿大学士癸巳三月加少保乙未七月皇史宬成加太子太傅九月进累朝训录加少傅十二月九庙成加太子太师是月进华葢殿大学士按乙未登科录止称少保兼太子太保后又称皇史宬成加太子太傅则辛夘九月太傅之加必误也又
　　
　　张文忠墓志丁亥升礼部尚书兼文渊阁大学士戊子加少保按公初与桂文襄同加太子太保而公独上章固辞曰前星未曜不敢虚当此官特改加少保今志逸之葢以辞卑就尊为讳也自彭文宪后无不兼宫秩者百余年来仅公一人云
　　
　　桂文襄蕚志云戊子春加太子太傅是年夏加少保葢误也文襄在吏部张文忠为内阁俱加太子太保文忠辞宫职加少保后明伦大典成文忠遂加少傅太子太傅谨身殿大学士而文襄加少保太子太傅官职遂殊衔隙稍起矣葢自侍郎以前张皆在桂下也
　　
　　秦端敏公金志分宜撰内云庙工兴改工部尚书加太子少保寻加太子太保再改南京兵部尚书按端敏为工部以庙工加太子少保后上以其老改南兵部因加太子太保以优之据今文义则无故而加少保又无故而改南京也分宜恃势忽略人于行文亦尔而自负以为简要何也
　　
　　李古冲作刘文安龙志而云己未会试礼部李文正程文敏实主试事得公置之高第文敏即敏政也何尝赐谥且是岁程以嫌不阅卷
　　
　　翟文懿行状谓公尝与李公奏对上前拟票某人之罪上欲重置于法公难之反复诤论忤旨上震怒公叩谢复披沥肝胆从容纳约上察公忠实为之霁容李公战慑罔措退语人曰石门气节吾今知之矣考李公召对録上御平台召时銮至御榻前问都察院覆谷大用家产疏如何时对曰都察院所拟与律例不合而后却有叅论所以臣等拟籍家产之半上曰半已轻矣大用乱政先朝当斩得死牖下幸也銮曰按家产入官律仅三条谋反叛逆奸党若不合三尺法何以取信天下上曰大用正奸党也云何不取信于天下銮曰皇上即是天春生秋杀无所不可时曰请都收入官上曰然据此则公之所难重罪者谷大用也大用巨阉其在先朝乱政在丘魏上而安陆迎驾时廷辱臬使上故深恶之耳二公皆北人为中贵所恃故力为寛解奸党二字上一语破尽惶恐罔措故转为将顺之辞而谷之产竟籍矣何尝有所谓披沥肝胆从容纳约也
　　
　　刘松石行状乃刘端简公采作内言壬申巡按陜西首榜巨珰廖堂不法于衢癸酉堂出重赂赂逆阉刘瑾谋中伤公逮至京师按所赂者非瑾也乃朱宁耳瑾于前三年伏诛矣又云甲午敕以原职摠理河道不三月而运河之旧旋复大学士桂蕚适过济亟称公奇才蕚以辛夘卒且四年矣所称公事业颇核而二名不审更起人疑端
　　
　　万侍郎浩为治斋公镗作行状词旨亡不粗拙至吏部后云缘由关节不到重忤势权促令归田夺其官按公推通政使赵文华为例不应且讦公不当考九年满坐夺官公之出赵于外颇近古大臣之体而赵负大谴世所唾詈不知何所避而云云也且关节不到语殊不类
　　
　　王襄敏公以旗墓志按公为兵部尚书时议复河套公难其事而不敢决议上上怒逮三边摠督曽公铣而特旨以公代之葢知公之意合虽若恚其不能坚持者而实任公也故陛辞之日赐白金三十两彩币二表里公至罢散工役一意安静而升赏累下矣此何等大事公生平关键而志畧不之及可恨可笑
　　
　　程吏侍文德为屠简肃公作行状云掌都察院白岩乔公极爱倚之不欲其出乔公由南兵部迁吏部何尝为左都也后刻本似已改订过
　　
　　程又言国初至太保者五人内有彭文惠泽按彭公当时未赐谥亦非文惠而左都加太保者有王毅愍文陈僖敏镒王襄敏越陈恭襄金王恭靖璟肃敏廷相葢不止五人也
　　
　　晋江王慎中为李源少卿作行状言户部主事监德州仓有所论劾尚书孙九峰叹为得职为冢宰马端肃言之按李乙丑进士踰年始选户部而马公已致仕去矣马归之六年而孙始拜大司徒其不相蒙如此
　　
　　鹿野史公行状谓嘉靖改元公奉命赐玉带一品服出使朝鲜按麒麟乃公侯服色上所赐也玉带使臣自备此从来章典又云劾奏大学士石斋杨公疏其不法三十余事奏入升山西按察佥事已而复下诏狱谪陜西金县县丞考史公疏辞大略谓顷在谏垣尝指目大学士杨廷和为漏网元恶草疏欲上为廷和所觉亟出臣外任臣诚无状恐一旦得祸以忧臣母惟陛下赐之致仕全臣母子余生因以原奏封上且言先帝自称威武大将军廷和未尝力争今于献帝一皇字一考字乃以去就争之实为欺罔杨公上疏力辩且乞休温旨勉留命吏部叅史公于是吏部叅上下之诏狱而兵部彭公泽谓史公尝救奸党许泰张洪王琼陆完为士论所不齿猥以搏击当路借口为名上是之然则所谓奏入而后升山西佥事者非也又狱成而杨公救之及旨下谪南阳府通判为御史再劾始有金县之降而状遗之状
　　
　　又言给事中孟竒御史吴恺等数十人交章荐之仍复公兵科按大礼议定后吏科右给事中陈洸已升佥事仍冒原衔上疏称美议礼诸臣因荐史公及与杨公忤者于桂阎宏等俱得复故官所言给事中御史交荐亦非也又言杨张二相不睦上疏论之得温旨近百言内云卿一清卿孚敬于朕之疏同加思勉按张于九年一清罢相后方改名孚敬此时实名璁所云卿孚敬又非也最后言处置宣大军务陛辞九卿祖饯公对众大言曰堂堂天朝尽有冠冕大様题目好做却以大臣为牙行于此行大有所未堪耳按马市一事实史公与咸宁发之所云对众大言又非也
　　
　　薛西原墓志按嘉靖十八年选宫僚吏部拟公以右春坊右司直兼检讨而独报罢志亦不载中间拟礼多所奏辩皆遗之
　　
　　丰学士熙家传己未廷对孝庙亲阅卷大竒之取第一以蹇步易置第二特赐状元袍带嘉赏之此事考之国史及翰林诸典故书俱不载赐袍带事又云武宗崩进朝列大夫翰林院学士按公实以侍读学士署篆不及拜光学也又朝列大夫四品亦非学士散衔此丰存礼不考证而夸诩之过
　　
　　又云议礼不合会掌院侍郎贾咏率百官伏阙列熙名为次坐不合听从为罪谪戍镇海按是时丰公实掌院贾公自掌詹事府存礼孟浪乃尔
　　
　　黄尚书绾行状自詹事为学士迁南京礼部右侍郎入为礼部左侍郎按公为侍郎后议大同事与内阁意忤吏部汪鋐劾其在南部时与属官邹守益结党请调边方叅政上不许汪乃劾其与王守仁结婚乗守仁死侵盗其家财事得旨降一级调外公上疏力辩诏复职今略不载非也
　　
　　聂贞襄豹行状谓公丙戍谒阳明王先生于余姚遂执弟子礼非也公与阳明先生虽讲学数日往返质问然不肯执弟子礼至阳明没而始为位哭称门生故当时有生称师没称友者黄公绾也生称友没称师者公也盛荣简端明墓表欧阳文庄撰出故人吴明卿手甚雅健有法且不为浮誉第少有抵牾谓公为翰林检讨上书李文正公论相道侃侃数千言文正心惮之因外补公按察佥事督学浙江按公上书诚有之第文正改容起谢而乡人梁相不自安风使养疾后病痊起复补浙江则文正已致仕矣又云召拜春坊庶子兼翰林侍读充经筵讲官己丑公复坐飞语调南符卿按公以经筵疾咳失仪见纠上不悦改补南尚宝今云中飞语则似以人言调非因公误也
　　
　　明卿为江都御史潮墓志谓公拜都察院右副都御史巡抚山西兼督三关军务有太原人李福逹以妖书惑众聚党至数千人改元为乱震动三河公勒兵解之而独福达操重赀逋匿他所已闻公图其形购捕益急遂诡张寅名入京夜持万金为武定侯郭勋寿因匿勋家勋诒书山西部使者为开说欲脱其急公捕得其书抗疏陈福达罪状并劾勋倚掖廷亲怙势藏逆敢为乱阶罪当诛不诛勋无以信法疏三上不报勋因得流言宫闱谬为张寅称上疑之时永嘉张公新相恐诸大臣不附已又欲结勋自固遂阿旨下公诏狱且使人阴尝公少易而言中丞可复也公正色谢曰人臣奉法无状不知死所何以官为永嘉知公不能屈卒从末减议罢公官按李福达即李五者故妖贼也其反在正德时后事解改姓名曰张寅一曰张五积赀巨万为两子援承差布政司而自授京卫指挥使衔以秘方干郭勋与善后其乡人首之御史马录曰张五即李五也录捕之狱郭勋为移书解纷录与潮会上其狱而独论劾勋上疑之悉逮至京使三法司覆谳如録潮原拟上益疑之并三法司大臣悉下狱廷鞫而张永嘉以兵侍特令掌都察院桂安福以礼侍掌刑部悉反其词录坐永戍而潮为民今云福达聚党数千改元为乱公勒兵解之福达逋匿他所公图形购捕此一误也谓永嘉新相阿旨下公诏狱二误也谓使人阴尝公令易而言中丞可复公正色云云当时上意已定殊不属公易言而决三误也葢事久江公已逝其子孙不能详而承误若此见纪事家之难也
　　
　　刘中丞夔墓志铭费文通作谓甲申服除仍史职与修武庙实录事竣当加秩而公忽得外补谪判大名考之史刘自检讨史完以给事中改故升按察佥事时席尚书书为其弟辨列而刘亦得升编修已授职矣而上疏辞上怒降二级调外任此必先为幕职而转判大名者也此等事本不必讳而讳之致不成事理
　　
　　孙文恪公升墓志云改天官少宰以母忧去服除荐为少宗伯旋改少宰按公已为吏部左侍郎矣服除适无所阙故补礼右侍郎转吏右亦一时典故之变也志殊欠明
　　
　　赵洪洋志云提督宣大缺兵部荐左都御史王宪宪难之公论宪择官避事非大臣体竟罢去其疏乃吏科会本出夏少师笔也论李琮为江彬牙爪琮伏法时赵尚未殿试赵改庶吉士明年秋始擢给事中
　　
　　刘端简公采行状云有诏采矿山东民甚病之旧抚臣惧罪不敢言公始至即上疏请罢其役制曰可此未尽实也采矿兼取紫矿白矿系公到任后一年事因进矿様少且不馈诸贵人矿有旨切责公不得已后加进而诸贵俱有沾乃得免祸余时初补青州力请于公以矿脉无继公据呈疏言之寻停诸贵中不受者徐少保阶及方司徒钝而已赵司空文华遇而逼夺之
　　
　　顾东桥公撰吴讱庵公山志云戊戌进右副都御史提督南赣军务治尚清简惟设备练兵捕杀山谷贼魁而已不务多歴刑部左右侍郎按屠文升撰公传云公自蜀抵赣中道擢刑部右侍郎旣得命人谓公宜亟趋朝便公谓曰前巡抚王公守予代将暮矣升部在赴镇之前志不宜略也
　　
　　罗文恭程先生文徳墓志云己卯春大宗伯冢宰俱缺廷臣两议推公力求南还遂推南冢宰奏上上大怒调南工左侍去又云人谓其辞冢宰一节真有凤翔千仞之意按乙邜春李公黙王公用宾已履任矣非缺也葢上以程公撰文不合旨斥之惧而求南耳
　　
　　詹侍郎行状升刑部右侍郎寻转左有大狱下公议公以法奏上震怒众惧不测阴有所据而外移谤于公遂致仕奸党之律詹所拟上天下能传之且大狱后年余被劾致仕谢恩失仪遂闲住所云非实録也
　　
　　汪伯玉作吴峻伯状文甚竒而峻伯亦余友其人简贵士也特所纪刑部山东二事非核一庚戍敌大入诏收兵部尚书坐吏议连轻议者吴郎从容上疏曰尚书无他独事重重发耳不听按尚书旣论死久之而职方郎下狱即王学栁所谓连轻议者也相嵩许为寛之而吴惧叵测坐郎死何尝敢上疏后出之者陜西司也时予为司主事一坐泰安州试士段御史顾言按部且来有司请避舍以居不许藩臬大夫毕从御史登岱先生独留不行御史按泰安时予同在又同从登岱者吴在别郡试士相去可七百里葢在西某邑试士而段行过之仅一夕吴以关防及搭棚之难不别徙则有之今状俱失实
　　
　　尝见张学士衮文待诏征明作朱恭靖公希周神道碑墓志铭俱称赠太子少保窃以公之名德赠止东宫三少稍为不称及见徐尚书学谟冰厅札记谓故事尚书第得太子少保予引吴文端一鹏例请赠太子太保及考实录亦称赠太子太保乃知碑志皆误而其家之孟浪一至此但赠官在礼部祠祭司止具应得赠谥之由谥径上请而赠由吏部其引吴一鹏亦只云当有祭葬赠谥而已不言为太保也吴文端官本太子少保亦不当引若引罗钦顺赵鉴赵璜之赠太子太保例始合耳严文靖公行实是其家所草以乞余铭神道者第叙公行事甚略独吏部一职小有所发挥而已其晚年奉封公太夫人以考终及丧葬偹礼显融光宠以至世系门阀子孙女息皆不及中间谓公遘疾痰饮已而入阁内晋宫保受圣眷日隆而疾则日甚又谓乙丑视殿试事则以冢宰代阁臣咸特委二事皆有误公自吏部加太子太保进内阁入阁后始病今叙病于入阁之前而叙加宫保于病之后又乙丑内阁仅徐文贞公一人公位冢宰自当以次读卷何代阁臣之有
　　
　　余作袁提学尊尼墓志铭而周天球草行状中谓君以嘉靖己未试卷为同考全元立取第一见斥主司全公力争之不得终身以为恨又云亲在南都见全公说之余考全公以嘉靖己卯冬迁南京翰林侍讲学士掌院至己未春已为南工侍矣何尝同考会试而是岁袁君与家弟同试不第亦无所谓中式之说也令周改之执不听葢袁君至乙丑本房汪谕德镗荐其卷当第一人不果仅中第六汪与全俱鄞县人也尝与周说之周老忘故耳
　　
　　行状又极诋考功郎李棠贪肆无行袁君以主事持谊力争为所陷几以大察去李亦一伟人也起废为郎颇自恃前辈君不肯屈下有口语寻解今谓李贪肆无行吾未之敢从也
　　
　　吴明卿为汪子才墓志铭文甚古雅有致而事不甚核当由其家误之如云康子升工部营缮郎中修圜丘泰坛公与武定侯郭勋董其役勋故椒房亲凭借宠幸多行不法公独时时折之不少屈勋因目之而风政府将诬构焉政府摇手喻之汪郎不可动也其谋遂寝按武定其时已进封翊公与上实非椒房亲而怙宠势张甚政府首臣夏文愍言勋与水火而意轻之凡文愍所厚叅纠不少恕今乃以摇手得止似非实录又云庚戌北敌深入京师戒严大司马驰檄征诸路兵入卫而京师三大营兵不下数十万寇至无一可使主将陈国公朱希忠犹晏然坐视之公攘臂焉遂草疏希忠误国负主法当诛死以谢天下疏入上为之变色以希忠侍上久不忍加诛又分宜与之约婚从中力解之仅革去常禄三之一已寇退分宜为希忠修怨嗾大司徒孙应奎征及外事于是有润州之谪其后给事徐公遴劾应奎附党文过移罪属官诏改陪京寻罢去是时余在京师汪疏虽论希忠然格不行而久之希忠与次帅陈鏸同为给事纠劾罚俸三月罢营务犹掌府非因汪疏有行也希忠成公非陈公也汪之谪絶不由希忠亦非由严氏修郄而孙公之被论自以欲増江南赋为御史郭仁所纠反诬仁而谪之为时议所薄被论改南工复改南户且三岁用年至致仕给事意殊不为谪汪亦非遽罢去也汪名宗凯
　　
　　弇山堂别集卷三十


　　●钦定四库全书
　　
　　弇山堂别集卷三十一
　　
　　（明）王世贞 撰
　　
　　○帝系
　　
　　（图表畧）
　　
　　○帝统（后附）
　　
　　太祖高皇帝初讳兴定讳元璋字国瑞仁祖第四子也元天厯元年九月十八日生母曰淳皇后陈氏至正十五年起义兵丁酉年下金陵置江南行中书省为右丞相封吴国公丁未即吴王位洪武元年正月初四日即皇帝位国号大明建元洪武三十一年闰五月初十日崩于西宫寿七十一葬南京孝陵神烈山永乐元年六月十一日上尊谥曰圣神文武钦明启运俊德成功统天大孝高皇帝庙号太祖嘉靖十七年十一月初一日加上尊谥曰开天行道肇纪立极大圣至神仁文义武峻德成功高皇帝
　　
　　高皇后姓马氏宿州人徐王马公女洪武元年正月初四日册立为皇后十五年八月初十日崩寿五十四合葬孝陵永乐元年上尊谥曰孝慈昭宪至仁文德承天顺圣高皇后嘉靖十七年十一月初一日加上尊谥曰孝慈贞化哲仁顺徽成天育圣至徳高皇后
　　
　　建文帝讳允炆太祖孙懿文皇太子追号兴宗孝康皇帝之次子也洪武二十五年九月十三日册为皇太孙洪武三十一年闰五月十六日即皇帝位改元建文四年六月十三日靖难兵入金川门宫中火起帝殂在位四年或传逊于外成祖即位革除帝号建文四年仍为洪武三十五年
　　
　　建文皇后姓马氏（阙）人光禄寺卿全女洪武二十八年十月册立为皇太孙妃建文元年二月册立为皇后四年六月十三日殂于火
　　
　　成祖文皇帝讳棣太祖第四子元至正二十年四月十七日生母曰高皇后马氏洪武三年四月初七日册封为燕王建国北平（今京师）十三年三月十七日之国建文二年起义兵四年六月十七日即皇帝位改元永乐二十二年七月十八日崩于榆木川寿六十五葬长陵天寿山是年九月初十日上尊谥曰体天弘道高明广运圣武神功纯仁至孝文皇帝庙号太宗嘉靖十七年九月十一日加上尊谥曰启天弘道高明肇运圣武神功纯仁至孝文皇帝庙号成祖
　　
　　文皇后姓徐氏中山武宁王达之女洪武九年正月二十七日册封为燕王妃洪武三十五年十一月十三日册立为皇后永乐五年七月初四日崩寿四十六合葬长陵二十二年九月初十日上尊谥曰仁孝慈懿诚明庄献配天齐圣文皇后
　　
　　仁宗昭皇帝讳高炽成祖第一子洪武十一年七月二十三日生母曰文皇后徐氏二十八年闰九月二十一日封为燕世子永乐二年四月初四日册立为皇太子二十二年八月十五日即皇帝位洪熙元年五月十二日崩于钦安殿寿四十八葬献陵七月初二日上尊谥曰敬天体道纯诚至德弘文钦武章圣达孝昭皇帝庙号仁宗
　　
　　昭皇后姓张氏永城人彭城伯麒之女洪武二十八年闰九月二十一日册封为燕世子妃永乐二年四月初四日册封为皇太子妃二十二年十月初八日册立为皇后洪熙元年宣宗即位七月初八日上尊号曰皇太后宣徳十年英宗即位二月初九日加上尊号曰太皇太后正统七年十月十八日崩合葬献陵十一月初四日上尊谥曰诚孝恭肃明德弘仁顺天启圣昭皇后
　　
　　宣宗章皇帝讳瞻基仁宗第一子洪武三十一年二月初九日生母曰昭皇后张氏永乐九年十一月初十日册立为皇太孙二十二年仁宗即位十月十一日册立为皇太子洪熙元年六月十二日即皇帝位改元宣德十年正月初三日崩于干清宫寿三十八葬景陵是月二十五日上尊谥曰宪天崇道英明神圣钦文昭武寛仁纯孝章皇帝庙号宣宗
　　
　　恭让章皇后姓胡氏济宁人都督荣之女永乐十五年七月十三日册封为皇太孙妃二十二年十月十一日册封为皇太子妃洪熙元年七月初八日册立为皇后宣德三年二月以多疾无子上表请闲居别宫正统八年十一月初五日薨谥静慈仙师葬金山原天顺七年闰七月十七日加上尊谥曰恭让诚顺康穆静慈章皇后（修葺陵寝不祔庙）
　　
　　章皇后姓孙氏太保安国公忠之女宣德元年五月初九日册封为贵妃三年三月初一日册立为皇后十年英宗即位二月初九日上尊号曰皇太后正统十四年景皇帝即位十二月初四日加上尊号曰上圣皇太后天顺二年正月十二日加上尊号曰圣烈慈寿皇太后六年九月初四日崩合葬景陵十月初七日上尊谥曰孝恭懿宪慈仁庄烈齐天配圣章皇后（英宗生母祔庙）
　　
　　景帝太后吴氏丹徒人都督彦名之女正统十四年十二月初七日上尊号为皇太后天顺元年复称皇贤妃以成化中薨
　　
　　英宗睿皇帝讳祁镇宣宗第一子宣德二年十一月十一日生母曰章皇后孙氏三年二月初六日册立为皇太子十年正月初十日即皇帝位改元正统十四年八月北狩九月初六日尊为太上皇帝景泰元年八月还居南宫凡七年天顺元年正月十七日复皇帝位八年正月十七日崩于干清宫寿三十八葬裕陵二月十二日上尊谥曰法天立道仁明诚敬昭文宪武至德广孝睿皇帝庙号英宗
　　
　　睿皇后姓钱氏中军都督追赠安昌伯贵之女正统七年正月十九日册立为皇后天顺八年宪宗即位三月初一日上尊号曰慈懿皇太后成化四年六月二十六日崩合葬裕陵七月十九日上尊谥曰孝庄献穆弘惠显仁恭天钦圣睿皇后
　　
　　孝肃皇后姓周氏庆云伯追赠宁国公能之女天顺元年四月十三日册封为皇贵妃八年宪宗即位二月初一日上尊号曰皇太后成化二十三年四月十七日加上尊号曰圣慈仁寿皇太后是年九月孝宗即位十月初九日上尊号曰圣慈仁寿太皇太后弘治十七年三月初一日崩合葬裕陵四月初六日上尊谥曰孝肃贞顺康懿光烈辅天成圣太皇太后（宪宗生母）
　　
　　景皇帝讳祁钰宣宗第二子宣德三年八月初三日贤妃吴氏生宣德十年二月初九日册封为郕王正统十四年英宗北狩九月初六日即皇帝位尊母吴妃为皇太后景泰八年正月十七日英宗复辟是为天顺元年二月初四日复为郕王是月十九日薨于西宫寿三十谥曰戾葬金山成化十一年十二月十三日复皇帝号二十四日上尊谥曰恭仁康定景皇帝
　　
　　景皇后姓汪氏中兵马指挥英之女正统十年八月二十五日册封为郕王妃十四年景皇帝即位十二月初八日册立为皇后景泰三年废天顺元年二月复为郕王妃正德元年十二月十五日薨合葬金山二年十一月上尊谥曰贞惠安和景皇后再立皇后杭氏（阙）人（阙）女景泰三年五月初二日册立为皇后天顺元年废死
　　
　　宪宗纯皇帝讳见济英宗第一子正綂十二年十月初二日生母曰孝肃太后周氏初名见深正统十四年八月郕王摄政皇太后命册立为皇太子景泰三年降封沂王天顺元年三月初六日改今讳复立为皇太子八年正月二十二日即皇帝位改元成化二十三年八月二十二日崩于干清宫寿四十一葬茂陵九月十九日上尊谥曰继天凝道诚明仁敬崇文肃武宏德至孝纯皇帝庙号宪宗
　　
　　纯皇后姓王氏中军都督追赠阜国公镇之女天顺八年十月十二日册立为皇后成化二十二年孝宗即位十月初九日上尊号曰皇太后弘治十八年八月初二日武宗即位加尊太皇太后正德五年加上尊号曰慈圣康寿太皇太后十三年二月初四日崩合葬茂陵三月初三日上尊谥曰孝贞庄懿恭靖仁慈钦天辅圣纯皇后
　　
　　孝穆皇后姓纪氏中军都督福斌之女成化十一年六月二十八日薨七月二十一日追封恭恪庄僖淑妃葬金山二十三年孝宗即位十一月二十六日加上尊谥曰孝穆慈慧恭恪庄僖崇天承圣皇太后十二月十七日迁葬茂陵（孝宗生母）
　　
　　孝惠皇后姓邵氏赠昌化伯林之女成化十二年十月初八日册封为宸妃二十三年七月二十七日册封为贵妃正德十六年世宗即位十月初三日进称皇太后嘉靖元年三月十一日上尊号曰寿安皇太后是年十一月十八日崩塟金山后迁茂陵二年正月二十日上尊谥曰孝惠康肃温仁懿顺恊天佑圣太皇太后（睿宗生母）
　　
　　孝宗敬皇帝讳佑樘宪宗第三子成化六年七月初三日生于西宫母曰孝穆太后纪氏十一年十一月初八日册立为皇太子二十三年九月初六日即皇帝位改元弘治十八年五月初七日崩于干清宫寿三十六本年六月初一日上尊谥曰达天明道纯诚中正圣文神武至仁大德敬皇帝庙号孝宗十月十九日葬泰陵
　　
　　敬皇后姓张氏寿宁侯追封太保昌国公峦之女成化二十三年二月初六日册立为皇太子妃十月初十日册立为皇后弘治十八年武宗即位八月初二日上尊号曰皇太后正德五年十二月十二日加上尊号曰慈寿皇太后嘉靖元年世宗即位三月初十日加上尊号曰昭圣慈寿皇太后三年四月十五日加上尊号曰昭圣康惠慈寿皇太后十五年闰十二月初三日加上尊号曰昭圣恭安康惠慈寿皇太后二十年八月初八日崩十九日上尊谥曰孝康靖肃庄慈哲懿翊天赞圣敬皇后十一月初九日合葬泰陵
　　
　　武宗毅皇帝讳厚照孝宗第二子弘治四年九月二十四日生母曰敬皇后张氏五年三月初八日册立为皇太子十八年五月十八日即皇帝位改元正德十六年三月十四日崩于豹房寿三十一四月二十二日世宗即位五月初八日上尊谥曰承天达道英肃睿哲昭德显功宏文思孝毅皇帝庙号武宗九月二十四日葬康陵
　　
　　毅皇后姓夏氏庆阳伯儒之女正德元年八月十一日册立为皇后嘉靖元年正月初十日上尊号曰庄肃皇后十四年正月二十五日崩三月初九日上尊谥曰孝静庄惠安肃温诚顺天偕圣毅皇后合葬康陵（祔庙）
　　
　　世宗肃皇帝讳厚熜睿宗第二子正德二年八月初十日生于兴府母曰献皇后蒋氏十六年三月十五日以兴世子奉迎入继大统四月二十二日即皇帝位改元嘉靖四十五年十二月十四日崩于干清宫寿六十隆庆元年正月二十日上尊谥曰钦天履道英毅圣神宣文广武洪仁大孝肃皇帝庙号世宗三月十七日葬永陵
　　
　　肃皇后姓陈氏泰和伯万言之女嘉靖元年九月二十八日册立为皇后七年十月初二日崩十二月初三日谥曰悼灵皇后八年三月初二日葬天寿山袄儿峪十五年九月二十九日改谥孝洁皇后嘉靖四十五年穆宗即位隆庆元年正月二十九日加上尊谥曰孝洁恭懿慈睿安庄相天翊圣肃皇后三月十七日迁葬永陵（祔庙）
　　
　　废后姓张氏锦衣卫指挥佥事楫之女嘉靖元年十月十六日册封顺妃七年十一月二十八日册立为皇后嘉靖十二年正月初六日废十五年闰十二月初三日薨十六年正月十九日改曰继后葬金山
　　
　　孝烈皇后姓方氏安平侯鋭之女嘉靖十年三月初二日册封为德妃十三年正月十五日册立为皇后二十六年十一月十八日崩谥曰孝烈皇后先入永陵玄宫（祔太庙）隆庆元年穆宗即位正月二十九日加上尊谥曰孝烈端慎敏惠恭诚祗天卫圣皇后（迁主祀别殿）
　　
　　孝恪皇后姓杜氏庆都伯林之女嘉靖十年三月初一日册封为康嫔十五年九月初九日进封康妃三十三年正月初十日薨葬金山隆庆元年穆宗即位正月初八日加上尊谥曰孝恪渊纯慈懿恭顺赞天开圣皇太后三月十七日迁葬永陵
　　
　　穆宗庄皇帝讳载垕世宗第三子嘉靖十六年正月二十三日生母曰孝恪太后杜氏十八年三月初一日册封为裕王四十五年十二月二十六日即皇帝位改元隆庆六年五月二十六日崩于干清宫寿三十六是年六月二十七日上尊谥曰契天隆道渊懿寛仁显文光武纯德宏孝庄皇帝庙号穆宗本年九月十九日葬昭陵
　　
　　庄皇后姓李氏德平伯铭之女嘉靖三十二年二月初八日册封为裕王妃三十七年四月十三日薨葬金山隆庆元年正月二十九日谥曰孝懿皇后六年七月初二日加上尊谥曰孝懿贞惠顺哲恭仁俪天襄圣庄皇后九月十九日合葬昭陵（祔庙）
　　
　　懿安康静仁圣皇太后姓陈氏通州人固安伯景行女嘉靖三十八年（阙）月（阙）日册封为裕王继妃隆庆元年二月初九日册立为皇后六年今上即位上尊号曰仁圣皇太后万厯六年三月加懿安十年加康靖昭文明肃慈圣皇太后姓李氏宛平人武清伯伟之女隆庆元年二月初九日册立为皇贵妃六年今上即位七月二十七日上尊号曰慈圣皇太后万厯六年三月加昭文十年加明肃
　　
　　今皇帝御名翊钧穆宗第三子嘉靖四十二年癸亥八月十七日生母曰慈圣皇太后李氏隆庆二年三月十一日册立为皇太子六年六月初十日即皇帝位改元万厯
　　
　　○帝号追崇
　　
　　德祖者伯六公高皇帝之四世祖也家句容之朱家巷为重八公第三子葬于朱巷是为德祖玄皇帝配胡氏曰玄皇后俱洪武元年正月乙亥追上尊号
　　
　　懿祖者四九公德祖第二子也葬于朱巷小明王龙凤九年赠资德大夫江南等处行中书省右丞上护军司空吴国公是为懿祖恒皇帝配侯氏初赠吴国夫人是为恒皇后俱洪武元年正月乙亥追上尊号
　　
　　熙祖者初一公懿祖长子徙泗州遂葬泗州祖陵基运山龙凤九年赠光禄大夫江南等处行中书省平章政事柱国司徒吴国公是为熙祖裕皇帝配王氏赠公夫人是为裕皇后俱洪武元年正月乙亥追上尊号
　　
　　仁祖者五四公讳世珍熙祖第三子移地锺离之西乡迁东乡后迁太平乡以元至正四年四月六日崩寿六十六葬中都皇陵翊圣山初曰英陵龙凤九年赠开府仪同三司上柱国录军国重事中书右丞相太尉吴国公是为仁祖淳皇帝配陈氏杨王陈公女至正四年四月二十九日崩是为淳皇后俱洪武元年正月乙亥追上尊号
　　
　　兴宗者建文君之父也讳标洪武三十一年建文君即位加上尊号谥曰兴宗孝康皇帝后常氏初谥懿敬妃以洪武三十一年七月加上尊号谥曰孝康皇后继配后吕氏太常卿本之女洪武三十一年七月尊为皇太后靖难后俱仍故封号余见皇太子纪
　　
　　睿宗献皇帝讳佑杬宪宗第四子成化十二年七月初二日孝惠太后邵氏生二十三年七月十一日册封为兴王弘治七年九月十八日之国湖广安陆州今承天府正德十四年六月十七日薨谥曰献寿四十四葬纯德山嘉靖元年世宗即位三月二十一日上尊谥曰兴献帝修葺陵寝号显陵二年七月二十一日加上尊谥曰恭穆献皇帝七年六月初十日加上尊谥曰恭睿渊仁寛穆纯圣献皇帝十七年九月十一日加上尊谥曰知天守道洪徳渊仁寛穆纯圣恭俭敬文献皇帝庙号睿宗
　　
　　献皇后姓蒋氏赠玉田伯効之女弘治五年正月二十日册为兴王妃嘉靖元年世宗即位三月二十一日上尊号曰兴国太后三年四月十六日加上尊号曰章圣皇太后七年七月十二日加上尊号曰章圣慈仁皇太后十五年闰十二月初七日加上尊号曰章圣慈仁康静贞寿皇太后十七年十二月初四日崩二十七日上尊谥曰孝慈贞顺仁敬诚一安天诞圣献皇后十八年七月二十五日合葬显陵（祔太庙）
　　
　　○东宫纪
　　
　　懿文皇太子标高皇帝之长子也母孝慈高皇后马氏以元至正十五年乙未生于太平陈廸家太祖为吴王立为王世子洪武元年正月初四日册立四年春赐大本堂玉记十年六月令中外庶务先启太子处分二十四年七月乙丑巡陜西还二十五年四月丙子薨追赐谥葬孝陵东
　　
　　元妃常氏濠州人开平王遇春女先薨谥懿敬继妃吕氏寿州人太常卿本女余见前帝号纪
　　
　　皇太子文奎建文君长子也以洪武二十九年十月晦生三十年建文立册封为皇太子诏天下四年靖难兵至时年七岁不知所终又有少子文圭即建庶人也二岁而幽中都广安宫天顺中赦从自便给岁奉妾媵阍者又二岁而终无子懿文后遂絶
　　
　　懐献皇太子见济景帝长子也母曰皇后杭氏以正统十（阙）年七月初二日生景泰三年四月乙酉册立为皇太子大赦天下赏赉中外四年二月己亥薨追谥天顺元年称世子
　　
　　悼恭皇太子佑极宪宗第二子也万贵妃生长子未命名而薨太子以成化五年四月辛巳生母贤妃栢氏七年十一月己酉册立诏赦天下十二月薨追谥葬西山哀冲皇太子载填世宗长子也母贵妃阎氏嘉靖十二年八月生十月薨追册谥葬西山
　　
　　庄敬皇太子载■世宗第二子也母贵妃王氏嘉靖十五年（阙）月（阙）日生十八年（阙）月（阙）日册立三十一年（阙）月（阙）日薨追谥葬西山
　　
　　宪懐皇太子翊釴穆宗长子也母庄皇后李氏以嘉靖三十四年生三十八年薨初赠裕世子隆庆元年追册谥
　　
　　弇山堂别集卷三十一
　　

　　●钦定四库全书
　　
　　弇山堂别集卷三十二
　　
　　（明）王世贞 撰
　　
　　○同姓诸王表
　　
　　旨哉班固之引诗曰介人惟藩大宗惟翰懐德惟宁宗子惟城夫岂直以昭展亲敦睦之义葢首广树肺腑以夹辅王室有深长思焉然天子之号仅为王王畿不过千里诸侯之杀也十之故以至亲勋德无两周公而爵靳九命地裁百里郑卫以下可推己自秦始私天下孤立自雄诸公子无尺寸之地拱手以成关东诸侯之势汉祖大鉴其失故襄王王齐元王王楚濞王王呉如意王赵文帝王代皆跨州兼郡连城数十宫室百官并制京师识者讥其矫枉过正焉易世而后势不得不分其地降其官属苛责以法而削其权至东平宪王遂兼骠骑将军虽以王故位三公上而隐然臣庶之列矣魏晋而后入为常伯出领岳牧积资累望始迁鼎司当是时一字二字皆同国封无所轩轾隋唐之世始以一字为国王天子之亲子弟为之正一品二字为郡王属之稍踈者为之从一品以逮于宋大抵因之葢国邑不及两汉而事寄不及六代养之以禄食崇之以虚器如是而已元起沙漠其自太祖以下咸分部西北或为行国以畜牧自娱乐或控西番赋城郭为食邑又竭府库之金帛缗钞以资之至世祖之昭穆始约略如唐宋时而爵秩稍崇事寄亦稍重明兴高皇帝损益百代以成彛典而其大指在封建本支翼卫盘石即位之元年立皇太子三年封诸王秦王都长安晋王都晋阳燕王都燕周王都汴梁楚王都武昌齐王都青潭王都长沙鲁王都兖从子靖江王都桂林皆据名藩控要害以分制海内至十一年复封蜀湘诸王国置相傅以下官属与京师亚护卫精兵万六千人牧马数千匹其冕服则九旒九章车旗服饰仅下天子一等靖江岁禄虽薄冕服亦次而设官置卫宗庙社稷俨若亲王天子之臣贵重至太师丞相公侯不得与讲分礼伏而拜谒可谓隆崇之极矣亲王之支子尚得为郡王郡王之支子始为镇国将军从一品镇国之子为辅国从二品辅国之子为奉国从三品皆将军奉国之子为镇国中尉从四品镇国之子为辅国中尉从五品辅国之子为奉国中尉从六品自是虽支庶皆得称中尉不为齐民而亲王之女称郡主尚之者曰仪宾从二品女自县主郡君县君郷君仪宾自三品至六品皆得袭冠带享禄奉推恩可谓广矣高皇帝旣厌羣臣太孙御厯而二十三王者皆叔父行以意行国中自如礼乐刑政几不自上裁之则伤恩纵之则伤法于是齐黄以鼌大夫之谋进而掩袭时下僇辱继之诸叔惴惴人不自保文皇因燕之成资奋戈南向仅三载而易大物虽神武絶伦猛将僇力葢亦有天助焉高煦狃前胜宸濠乗国瑕用其螳螂之斧蛙黾之鼔而当伏轼不旋踵而糜碎虽顺逆之理悬亦强弱异也所以云弱者护卫不设不得臣一切吏民进止机宜一切不预百口之命仰给于县官即小有淫泆越志者片纸旦下而夕系于请室百世之社顷屋之矣然而麟趾振振螽斯日蕃殷之孙子其丽不亿虽尽大农之赋不足以养之而浮系一城禄请不给仕宦永絶农商莫通于是禆王不知南面之愉支子更起齐民之慕虽大司马之九伐可以无施而司农宗伯技殚筴困而无所措手乃有请减岁禄者有限宫媵者甚而有限支子者要之徒损天子亲亲之名而无益于大计愚窃以为海内大省十有五六其得封者独河南山东山西湖广陜西江西而已蜀仅有一王不足累自两直隶及浙西三郡财赋之地不可以开朱邸其它若闽若广若滇若贵若蜀之重顺浙之东南诸望郡可以举周晋代韩郡王而下其困不给者分徙而居之官为量给道里居室之资所徙非大国则其民易支所徙皆困宗则其人不恋土奉国中尉而下止以筑室取妇官给资装而别立属籍不予冠带不奉岁禄不限城野材者听其补博士弟子取科第不材者习四民之业以自给年至六十始与本品服优之诸仪宾自镇国以上以品为冠服而亡奉廪辅国以下如齐民而不絶其仕路庶几可以展转而支百年夫踈不间亲下不议上此在天子独断而行之非可以人臣与也易曰穷则变变则通通则久此又不可舎置弗讲悉也作同姓诸王表
　　
　　（图表畧）
　　
　　秦愍王樉太祖第二子母高皇后丙申年十一月十一日生洪武三年四月初七日封十一年四月十一日之国陜西西安府王有武略数将兵出塞有功见褒赏二十八年三月二十日薨在位二十六年寿四十葬长安鸿固原妃王氏元太傅中书右丞相河南王保保妹次妃邓氏卫国公宁河武顺王愈女洪武四年十月十八日册封二十八年四月初四日王氏以死殉谥曰愍烈合葬鸿固原子隐王尚炳以洪武十三年邓妃生二十八年嗣在位十八年永乐十年薨寿三十三妃刘氏子僖王志堩永乐二年刘妃生十年嗣在位十三年二十二年薨寿二十一无子庶兄懐王志坸以永乐元年唐夫人生二十二年以渭南王嗣在位三年寿二十四无子庶弟康王志■〈土絜〉以永乐二年唐夫人生宣德三年以富平王嗣坐罪削三护卫在位二十八年寿五十二妃陈氏子惠王公锡以正统二年陈夫人生天顺二年嗣在位二十九年寿五十妃王氏继妃杨氏沈氏庶一子简王诚泳天顺二年次妃杨氏生弘治元年以镇安王嗣在位十一年寿四十一无子康王庶三子临潼惠简王公铭子和僖王诚澯之子昭王秉欆以弘治十四年自临潼王嗣惠简进为安王和僖进为庄王昭王在位二年以弘治十四年薨寿二十二妃卢氏子定王惟焯弘治十二年次妃萧氏生正徳四年嗣在位三十六年以嘉靖二十三年薨寿四十六妃崔氏无子安王庶一子镇国将军追封临潼王诚润子辅国将军秉柎子奉国将军惟燫之庶二子宣王懐埢以嘉靖二十七年自镇国中尉嗣进临潼为恭王辅国为顺王奉国为端王亲弟敬■〈釒勉〉止为辅国中尉宣王在位十九年以嘉靖四十五年薨寿四十三子（阙）王敬镕隆庆三年自隆德王嗣在位八年以万厯四年薨寿三十六子今王（阙）嗣晋恭王棡太祖第三子母高皇后戊戍年十二月十八日生洪武三年四月初七日封十一年四月十六日之国山西太原府有武略数将兵出塞三十一年四月十六日薨在位二十九年寿四十一葬山西驼山妃谢氏左武傅进封永平侯成女嫡子定王济熺以三十一年嗣永乐十二年以弟济熿谮削爵济熿寻袭洪熙元年复定王冠服宣德三年降济熿为庶人锢凤阳复定王晋王位宣德十年薨王自封至薨总三十八年寿六十一妃傅氏颍国公友德女嫡子宪王美■〈土圭〉以宣德十年始继封在位七年以正统六年薨寿四十三庶长子庄王锺铉以正统七年自榆社王嗣在位六十一年以弘治十五年薨寿七十五嫡长子世子竒源先薨寿五十二嫡长子世孙表荣又先薨寿二十七嫡二子端王知烊以弘治十六年自世曽孙嗣进世子为靖王世孙为懐王端王即位三十一年以嘉靖十二年薨寿四十五妃殷氏无子靖王次嫡子新化恭裕王表槏嫡子端和王知■〈火节〉之子简王新■〈土典〉以十五年自长子进嗣进恭裕为安王端和为康王简王在位三十九年以万厯三年薨寿六十无子以康王次子镇国将军新墧之子敬王慎镜以万厯（阙）年嗣本年薨寿（阙）嫡长子（阙）万厯（阙）年嗣本年薨
　　
　　周定王橚太祖第五子母高皇后辛丑年九月初九日生洪武三年四月初七日封吴王十一年正月初一日改封周王十四年十月之国河南开封府二十二年弃国来凤阳迁之云南未行还国建文元年窜云南寻锢京师五年复之国永乐十九年以嫌上还三护卫洪熙元年闰七月二十日薨在位五十六年寿六十三葬均州之明山妃冯氏征北大将军宋国公胜女洪武十一年正月初一日册封永乐二十一年七月十四日薨合葬明山子宪王有炖以宣德元年嗣少有孝行善为诗词工书法在位十四年以正统四年薨寿五十一无子庶四弟简王有爝正统四年自祥符王嗣在位十四年以景泰三年薨寿六十一庶长子靖王子垕以景泰六年嗣在位二年以七年薨寿三十五无子庶二弟懿王子埅以天顺元年自通许王嗣在位二十九年成化二十一年薨寿六十三庶长子惠王同镳以成化二十三年自雎阳王嗣在位十二年以弘治十一年薨寿五十一庶二子安■〈氵横〉以世子薨寿二十一庶长子恭王睦■〈木审〉以弘治十四年自镇国将军嗣进世子为悼王恭王在位三十八年以嘉靖十七年薨寿五十一嫡长子世子勤熄先薨寿三十六子庄王朝堈以嘉靖十九年自世孙嗣进世子为康王庄王在位十二年以三十年薨寿三十一嫡长子今王在铤嗣世子肃溱
　　
　　楚昭王桢太祖第六子母昭敬太充妃胡氏甲辰年三月初三日生洪武三年四月初七日封十四年四月二十二日之国湖广武昌府王有材器数将兵征五开诸蛮被褒赏永乐二十二年二月二十二日薨在位五十五年寿六十一葬灵泉山妃王氏定逺侯弼女洪武十二年正月初四日册封三十年十一月初五日薨合塟灵泉山嫡第三子庄王孟烷以永乐二十二年嗣坐嫌革三护卫之二在位十六年以正统四年薨寿五十八庶长子宪王季堄以正统五年自武陵王嗣在位四年以八年薨寿三十一无子庶二弟康王季埱以正统九年自黔阳王嗣在位十九年以天顺六年薨寿四十无子庄王庶三子东安王季■〈土粟〉之庶长子靖王均■〈化上金下〉以成化元年嗣在位四十六年以正德五年薨寿六十一嫡长子端王荣?以正德七年嗣在位二十三年以嘉靖十三年薨寿五十八庶长子愍王显榕以嘉靖十五年嗣在位十年以嘉靖二十四年为世子英耀弑寿四十英耀逮赴京伏诛愍王庶三子恭王英■〈火佥〉以三十年嗣在位二十一年以隆庆五年薨寿三十一有二子双生尚幼东安王显梡摄府事
　　
　　齐庶人榑太祖第七子母定妃达氏丙午年十一月二十九日生洪武三年四月初七日封为齐王十五年十月二十日之国山东青州府王有武力数委练兵而恣肆不检建文二年遇讦逮系京师四年复国永乐四年八月二十七日以反谋露削爵囚西内国除世子诸王俱为庶人宣德三年坐嫌并三子皆暴卒少子贤爀有子孙居南京妃吴氏安陆侯黔国威毅公复女无子再娶邓氏宁河王愈女
　　
　　潭王梓太祖第八子母定妃达氏洪武二年九月初（阙）日生三年四月初七日封十八年十二月初三日之国湖广长沙府二十三年四月丙申坐妃家事自惊阖宫焚死在位二十一年寿二十二无子国除妃于氏前军都督佥事显女同焚
　　
　　赵王杞太祖第九子母某氏洪武二年生明年四月封又明年薨
　　
　　鲁荒王檀太祖第十子母宁妃郭氏洪武三年二月十七日生四月初七日封十八年十一月十一日之国山东兖州府二十二年十二月十六日薨在位二十年寿如之王能诗聪明礼士而颇好服丹药幸内故上责之塟邹县九龙山妃汤氏信国公东瓯襄武王和女洪武二十年四月初十日册封宣德八年三月二十五日薨合葬九龙山庶长子靖王肇辉以永乐元年嗣恭谨有贤声在位六十四年以成化二年薨寿七十九妃严氏嫡长子惠王泰堪以成化三年嗣在位七年以九年薨寿六十三妃赵氏嫡长子庄王阳铸以成化十二年嗣在位四十八年以嘉靖二年薨寿七十六妃张氏嫡长子懐简世子当漎先薨寿三十三子世孙健杙又薨寿二十七嫡长子端王观■〈火定〉以嘉靖七年嗣进懐简为懐王世孙为悼王端王在位二十二年寿三十庶长子颐坦以嘉靖二十九年自宝庆王嗣有贤声
　　
　　蜀献王椿太祖第十一子母惠妃郭氏洪武三年三月十八日生十一年正月初一日封二十三年正月初一日之国四川成都府王好文学礼贤士有声旣发谷王反谋以忠节显数被褒赏永乐二十一年二月十一日薨在位四十三年寿五十三葬成都府天回山妃蓝氏凉国公玉女洪武十八年九月十六日册封二十七年二月二十三日薨葬成都府威凤山嫡长子悼庄世子悦熑薨嫡长子靖王友埙以永乐二十二年嗣坐嫌革三护卫之一在位八年以宣德六年薨寿二十六无子弟僖王友埙以宣徳七年自罗江王嗣在位三年以宣徳九年薨寿二十六无子献王庶第五子和王恱■以宣德十年自保宁王嗣在位二十七年以天顺五年薨寿六十六妃何氏嫡长子定王友垓以天顺七年嗣在位一年以本年薨寿四十四妃蒯氏嫡长子懐王申鈘以八年嗣在位八年以成化七年薨寿二十四无子庶第三弟惠王申凿以成化八年自通江王嗣在位二十二年以弘治六年薨寿三十五嫡长子昭王宾瀚以弘治七年嗣在位十五年以正德三年薨寿二十九子成王让栩以正德五年嗣在位三十八年以嘉靖二十六年薨寿四十七庶长子康王承爚以嘉靖二十八年嗣在位十年以三十七年薨寿三十四今王宣圻以四十年嗣
　　
　　湘献王栢太祖第十二子母顺妃胡氏豫章侯美女洪武四年八月初八日生十一年正月初一日封十八年己巳之国湖广荆州府王有武力数同楚王将兵有功能诗负侠声建文元年有告反者遣使即讯王惧阖宫自焚在位二十二年寿二十九谥戾永乐元年追谥献王妃吴氏靖海侯高女洪武十八年九月二十一日册封与王同焚葬江陵西太晖山无子国除
　　
　　代简王桂太祖第十三子母惠妃郭氏洪武七年七月十八日生十一年正月初一日封豫王二十四年四月十三日改封代王二十五年十月二十五日之国山西大同府数以过闻正统十一年十二月十二日薨在位六十九年寿七十三葬采掠山妃徐氏中山武宁王达次女洪武二十三年十一月初四日册封宣德二年五月十七日薨合葬采掠山子悼戾世子逊煓先卒年二十六追赠戾世子庶长子隐王仕壥以正统十一年嗣在位十八年以天顺七年薨寿五十一妃杨氏嫡长子惠王成炼嗣以成化二年封在位二十四年以弘治二年薨寿五十二庶长子思王聪■〈氵禾〉以武邑王坐法降为庶人寻复冠带前一岁卒寿三十五庶长子懿王俊杕嗣追封武邑为思王懿王在位三十九年以嘉靖六年薨寿四十八庶一子昭王充耀以嘉靖九年自泰顺王嗣在位十八年二十六年薨寿五十一庶一子恭王廷埼嘉靖二十八年自泰兴王嗣在位二十五年以万厯元年薨寿四十八庶一子今王鼐铉以万厯三年自太平王嗣
　　
　　肃庄王楧太祖第十四子母妃邸氏洪武九年九月二十七日生十一年正月初一日封汉王二十四年四月十三日改封肃王二十八年六月初三日之国陜西甘州建文元年间移国兰州永乐十七年十二月二十日薨在位四十二年寿四十四葬金县平地里妃孙氏指挥使继达女洪武二十七年十二月十七日册封永乐二十一年六月十五日薨葬王坟西子康王瞻熖以永乐二十二年嗣在位四十一年以天顺八年薨寿五十九庶长子简王禄埤以成化四年自洵阳王嗣在位十二年以成化十五年薨寿五十二庶长子恭王贡錝以成化二十三年自汾川王嗣在位五十年以嘉靖十五年薨寿八十一子安和世子真淤先薨寿五十二嫡二子定王弼桄以嘉靖十八年嗣进安和为靖王定王在位二十四年以嘉靖四十一年薨寿六十三子世子缙炯先薨寿三十一庶一子懐王绅堵嗣进世子为昭王懐王在位二年寿十七无子靖四子镇国将军弼柿庶一子辅国将军缙■〈火贵〉以本职理府事寻请封准袭仍食辅国将军禄
　　
　　辽简王植太祖第十五子母妃韩氏洪武十年二月十五日生十一年正月初一日封卫王二十五年五月初九日改封辽王二十六年五月十七日之国辽东三十五年十一月十九日移国湖广荆州府永乐二十二年五月初八日薨在位四十七年寿四十八葬荆州府八岭山妃郭氏武定侯营国威襄公英女洪武二十九年九月二十一日立薨未详庶二子贵烚洪熙元年以长阳王嗣在位十五年以正统四年坐罪削爵为庶人守坟园景泰四年故寿五十二庶四弟肃王贵燰以正统四年自兴山王嗣在位三十三年以成化七年薨寿七十三嫡长子靖王豪墭以成化九年嗣在位六年以十四年薨寿五十嫡二子惠王恩□以成化十六年自申泽王嗣在位十六年以弘治八年薨寿四十四嫡长子恭王宠涭以弘治十年嗣在位二十五年以正德十六年薨寿五十子庄王致格以嘉靖三年嗣在位十四年以十六年薨寿四十五庶一子庶人宪■〈火节〉以十九年嗣在位二十七年以隆庆二年坐罪削爵锢高墙万厯十年故寿五十七子为世子及王者皆废迁楚府钤束
　　
　　庆靖王■〈木旃〉太祖第十六子母妃余氏洪武十一年正月初九日生二十四年四月十三日封二十五年五月初五日之国陜西韦州三十三年十二月二十一日移国宁夏仍避暑韦州正统三年八月初三日薨在位四十八年寿六十一葬韦州螺山妃孙氏指挥使继达女洪武二十七年十月二十五日册封永乐八年四月十八日薨合葬螺山庶长子康王秩煃以正统四年嗣请徙内地不许在位三十一年以成化五年薨寿五十五庶一子懐王邃■〈土雝〉以成化七年自平凉王嗣在位九年以十五年薨寿三十五无子庶二弟庄王邃塀以十七年自岐阳王嗣在位十一年以弘治四年薨寿四十四庶长子恭王寘錖以弘治七年自落交王嗣在位五年以十一年薨寿二十四子定王台浤以弘治十六年嗣正德五年以不能抗安化王革三护卫之一嘉靖四年降庶人留邸岁与禄三百石寻徙西安府用诏恩还邸与冠服嗣位四十九年以嘉靖三十年薨寿五十九复王爵子端和世子鼒櫍先薨无子庶二弟惠王鼒枋以三十二年自桐乡王嗣在位二十四年以万厯二年薨寿五十五子今王倪■〈火贵〉嗣
　　
　　宁献王权太祖第十七子母妃杨氏洪武十一年五月初一日生二十四年四月十三日封二十七年三月二十三日之国大宁都司永乐元年三月初二日移国江西南昌府王有材略多智数博综技艺以正统十三年九月十五日薨在位五十八年寿七十一葬南昌府锺陵山妃张氏兵马指挥泰女洪武二十七年十月十三日册封三十五年四月初九日薨合葬锺陵山子庄惠世子盘烒以正统二年先薨寿四十三子靖王奠培以正统十四年嗣进庄惠为惠王靖王嗣之八年坐事革三护卫又革禄米之半在位四十三年以弘治四年薨寿七十四庶长子康王觐钧以弘治五年自上高王嗣在位六年以弘治十年薨寿四十九庶长子庶人宸濠以弘治十二年自上高王嗣在位二十一年寿四十四以谋反并其子俱伏诛
　　
　　岷庄王楩太祖第十八子母妃周氏洪武十二年三月二十三日生二十四年四月十三日封二十八年之国云南三十二年八月有罪削爵流漳州永乐元年五月初一日复爵之国与西平侯相讦有异谋居京师十八年十二月徙居北京二十二年十月二十四日之国湖广武冈州景泰元年三月二十九日薨在位六十年寿七十二葬武冈城北同保山妃袁氏后军都督洪女洪武二十八年正月二十四日册封永乐五年四月十三日薨葬南京太平门外蒋山嫡一子徽焲薨无子嫡弟恭王徽煣以景泰三年嗣在位十二年以天顺七年薨寿六十四嫡长子顺王音垽以成化元年嗣在位十六年以十六年薨寿五十一子简王膺鉟以弘治元年嗣在位十三年以弘治十三年薨寿五十一庶长子靖王彦汰以弘治十七年自江陵王嗣坐法革爵为庶人寻复冠带再以诏恩复爵在位四十一年以嘉靖二十三年薨寿六十六子康王誉荣以二十五年嗣在位七年以三十一年薨寿五十七庶二子今王定耀嗣
　　
　　谷庶人橞太祖第十九子母惠妃郭氏洪武十二年四月十四日生二十四年四月十三日封谷王二十八年三月十二日之国宣府靖难师起走还京寻以献金川门功禄赏冠诸邸三十五年十二月初四日移国湖广长沙府永乐十五年二月初六日以谋反为兄蜀王所发逮至京削爵锢西内在位二十七年寻以宣徳三年嫌并二子俱死寿五十妃周氏兵马指挥铎女
　　
　　韩宪王松太祖第二十子母妃周氏洪武十三年五月二十三日生二十四年四月十三日封未之国王恭谨有文学永乐五年十月二十日薨在位十七年寿二十八葬向山之原妃冯氏右都督诚女洪武二十九年七月初一日册封景泰二年正月二十日薨葬平凉府平凉县鸾凤山嫡长子恭王冲■〈火或〉以永乐八年嗣二十二年之国陜西平凉府在位三十一年以正统五年薨寿四十四庶一子懐王范圮以正统七年自开城王嗣在位三年以九年薨寿二十五无子庶二弟靖王范■〈土仰〉正统十一年自西乡王嗣在位五年以景泰元年薨寿三十庻长子惠王征钋以景泰元年自高陵王嗣在位二十年以成化五年薨寿三十庶二子悼王偕灊以成化五年自广安王嗣在位六年以十年薨寿二十无子庶三弟康王偕灊以成化十二年自彰化王嗣在位二十六年以弘治十四年薨寿四十二庶长子昭王旭櫏以弘治十七年嗣在位三十一年以嘉靖十三年薨寿五十一嫡二子定王融燧以嘉靖十五年嗣在位三十年以嘉靖四十四年薨寿六十二子悼恭世子谟■〈土典〉先薨寿四十二嫡二子（阙）王朗锜以四十五年自镇国将军嗣在位（阙）年以（阙）薨寿（阙）子今王璟浤嗣
　　
　　渖简王模太祖第二十一子母贵妃赵氏洪武十三年八月初二日生二十四年四月十三日封永乐六年五月初二日之国潞州宣德六年（阙）月（阙）日薨在位四十一年寿五十二葬潞州东兴县妃张氏指挥杰女洪武二十九年八月初八日册封永乐四年八月初五日薨葬南京聚宝门外石子冈庶长子康王佶焞宣徳七年自武乡王嗣在位二十六年以天顺元年薨寿五十一子庄王幼■〈土学〉以天顺三年嗣在位五十八年以正德十一年薨寿八十六有贤声庶长子恭王诠钲以正德十三年嗣在位十年以嘉靖六年薨寿五十九庶长子福山恭和王勋■〈氵壮〉薨嫡二子胤桤又蚤卒庄王庶二子灵川荣懿王诠鉌子恭裕王勋潪之嫡一子宪王胤栘以嘉靖十年自灵川王嗣进荣懿为安王恭裕为惠王恭和为靖王胤桤为懐王宪王在位十九年以嘉靖二十八年薨寿四十二嫡长子今王恬烄以三十年嗣
　　
　　安惠王楹太祖第二十二子母妃（阙）氏洪武十六年九月二十二日生二十四年四月十三日封永乐六年十月十九日之国陜西平凉府十五年八月二十九日薨在位二十七年寿三十五妃徐氏中山武宁王达少女合葬于城西之安国镇以典仗校尉百人守之无子国除
　　
　　唐定王桱太祖第二十三子母贤妃李氏洪武十九年九月十八日生二十四年四月十三日封永乐六年五月十二日之国河南南阳府十三年八月初六日薨在位二十五年寿三十葬南阳紫山妃吴氏黔国威毅公复孙女永乐二年八月初九日册封十六年七月初二日薨合葬紫山嫡长子靖王琼烃以永乐十九年嗣在位六年以宣德元年薨寿二十一妃高氏未册自经死追封合葬无子嫡三弟宪王琼炟以宣德三年嗣在位四十八年以成化十一年薨寿六十四嫡二子悼简世子芝壐薨无子嫡二弟庄王芝址以成化十三年自舞阳王嗣在位十一年以二十三年薨寿五十四庶长子成王弥鍗以二十三年嗣在位三十五年以嘉靖二年薨寿六十四有贤声无子庶三弟文城恭靖王弥钳之子敬王宇温以嘉靖四年自文城王嗣进恭靖为恭王敬王在位三十六年以嘉靖三十九年薨寿七十六庶二子顺王宙栐以嘉靖四十一年嗣在位三年以四十三年薨寿二十七庶一子今王硕熿嗣
　　
　　郢靖王栋太祖第二十四子母惠妃刘氏洪武二十一年五月十七日生二十四年四月十三日封永乐六年六月二十一日之国湖广安陆州十二年十月初二日薨在位二十四年寿二十七葬州之宝鹤山妃郭氏营国威襄公英女永乐三年十一月初二日册封十二年十二月二十九日念王自经薨合葬宝鹤山无子国除有女四人移居南京
　　
　　伊厉王■〈木彝〉太祖第二十五子母丽妃葛氏洪武二十一年六月初六日生二十四年四月十三日封永乐六年五月十一日之国河南洛阳县十二年九月二十五日薨在位二十四年寿二十七葬洛阳魏山妃刘氏左军都督贞女永乐三年十一月初二日册封景泰二年十二月二十日薨合葬魏山庶一子简王颙炔以永乐二十一年嗣在位四十年以天顺六年薨寿五十庶一子洛阳王勉堡之子悼王諟钒以成化二年嗣进洛阳为安王悼王在位十年以成化十一年薨寿二十五无子嫡四弟定王諟鋢以成化十二年自郏城王嗣在位三十三年以正德三年薨寿五十四子庄王吁渊以正德六年嗣在位十六年以嘉靖五年薨寿四十九无子庶二弟敬王吁淳以嘉靖六年自济源王嗣在位十六年以二十一年薨寿六十三庶长子庶人典楧以二十三年嗣
　　
　　弇山堂别集卷三十二
　　
　　●钦定四库全书
　　
　　弇山堂别集卷三十三
　　
　　（明）王世贞 撰
　　
　　○亲王
　　
　　虞懐王雄煐懿文皇太子长子母妃常氏开平忠武王遇春女洪武七年十月己未生十五年五月朔日薨年十四追册封谥葬钟山
　　
　　吴王允熥懿文皇太子第三子母妃常氏开平忠武王遇春女洪武十年十一月（阙）日生三十一年封杭州未之国建文四年七月靖难后降封广泽王居福建漳州九月即召还京削爵为庶人永乐十三年卒在位五年寿三十九天顺四年出庶人之锢鳯阳者但有老妇女五六人
　　
　　衡王允熞懿文皇太子第四子母妃（阙）氏（阙）女洪武（阙）年（阙）生三十一年封未之国建文四年七月降封懐恩王居江西建昌府九月即召还废为庶人
　　
　　徐王允■〈火熙〉懿文皇太子第五子母妃（阙）氏（阙）女洪武二十四年六月（阙）日生三十一年封未之国建文四年七月降封敷惠王随母吕太妃居太子陵永乐二年改封瓯宁王未遣之国四年二月邸中忽火起暴卒年十六追谥哀简
　　
　　汉庶人高煦成祖第二子母仁孝皇后徐氏洪武十三年十二月初四日生二十八年封高阳郡王永乐二年四月初四日进封汉王国于云南改青州俱不行十五年三月二十日之国乐安州削两护卫宣德元年九月初六日谋反降之削爵锢西内不良死妃韦氏及九子俱从死世子瞻先卒
　　
　　赵简王高燧成祖第三子母仁孝皇后徐氏洪武十五年十二月十六日生永乐二年四月初四日封洪熙元年四月十六日之国河南彰德府宣德元年尽献三护卫六年八月（阙）日薨在位二十八年寿五十葬安阳县寿安山妃沐氏黔国公晟女永乐九年十二月二十九日册封二十一年十二月二十五日薨二十二年十月初八日册翁氏为妃常山中护卫镇抚司陆女正统五年六月二十一日薨合葬寿安山子悼僖世子瞻坺先薨无子嫡弟惠王瞻塙宣德七年自安阳王嗣在位二十三年以景泰五年薨寿四十三嫡长子悼王祁镃以景泰六年嗣在位六年以天顺五年薨寿三十一庶长子靖王见灂以成化元年嗣坐罪革冠服削禄米三之二后复冠服在位三十八年以弘治十五年薨寿五十庶三子庄王佑棌以弘治十六年自清流王嗣在位十六年以正德十三年薨寿四十三嫡长子康王厚煜以十六年嗣有贤声在位四十年以嘉靖三十九年薨寿六十三庶一子获嘉昭定王载培薨子翊锱以二十八年进封世孙三十八年又薨年二十三子今王常清以四十四年嗣进昭定为恭王世孙为安王
　　
　　皇第四子高爔洪武二十四年十二月二十四日庶生未及封薨
　　
　　郑靖王瞻埈仁宗第二子母贤妃李氏永乐二年二月十七日生二十二年十月十一日封宣德四年之国陜西鳯翔府正统九年间移国河南懐庆府成化二年四月二十六日薨在位四十三年寿六十三葬红松山妃张氏中城兵马指挥本女宣德二年十月初六日册封正统七年十一月初四日薨合葬红松山嫡长子简王祁锳以成化四年嗣在位二十八年以弘治八年薨寿六十五嫡长子世子见滋以成化十五年薨年二十八嫡长子康王佑枔以弘治十年嗣进世子为僖王康王在位十一年以正德二年薨寿三十四无子简王庶四子东垣端惠王见■〈氵贡〉嫡一子懿王佑檡以正德四年嗣进端惠为定王懿王在位十三年以十六年薨寿三十八嫡四子今王厚烷以嘉靖六年嗣二十七年上疏諌上真修削爵锢鳯阳高墙隆庆元年复国岁加禄四百石今尚存
　　
　　越靖王瞻墉仁宗第三子母诚孝昭皇后张氏永乐三年正月初十日生二十二年十月十一日封建国浙江衢州府未之国正统四年六月二十六日薨在位十六年寿三十五葬白水峪妃吴氏南城兵马指挥升女宣德三年四月十五日册封正统四年七月十九日殉节薨谥贞惠合葬白水峪无子国除
　　
　　蕲献王瞻垠仁宗第四子母（阙）永乐四年（阙）日生二十年十月十三日薨未娶二十二年间追册封谥
　　
　　襄宪王瞻墡仁宗第五子母昭皇后永乐四年三月十六日生二十二年十月十一日封宣德四年八月初三日之国长沙府正统元年七月十一日移国襄阳府王有贤声凡再朝英宗特赐护卫成化十四年正月十六日薨在位五十五年寿七十三葬榖城县永安山妃靖氏东城兵马指挥安女宣德二年十月初六日册封成化十九年正月二十四日薨合葬永安山嫡长子定王祁镛以成化十五年嗣在位十年以弘治元年薨寿六十庶长子简王见淑以弘治二年嗣在位二年以弘治三年薨寿四十庶长子懐王佑材以弘治四年嗣在位十四年以十七年薨寿三十一无子庶二弟康王佑櫍以正德三年自光化王嗣在位四十三年以嘉靖二十九年薨寿七十六无子定王庶二子阳山恭和王见淓子荣康王佑楬之庶一子庄王厚颎以嘉靖三十一年嗣进恭和为恭王荣康为惠王庄王在位十五年以四十五年薨寿三十六庶一子今王载尧隆庆二年以安福王嗣
　　
　　荆宪王瞻堈仁宗第六子母贞静顺妃张氏永乐四年九月二十四日生二十二年十月十一日封宣德四年八月初三日之国江西建昌府正统十年三月移国湖广黄州府蕲州景泰四年十一月十三日薨在位三十年寿四十八葬策山妃周氏西城兵马指挥义女宣德二年十二月初三日册封成化二十一年六月二十六日薨葬大象山嫡长子靖王祁镐以景泰六年嗣在位七年以天顺五年薨寿三十一子见潚嗣在位二十九年弘治五年以罪削爵降庶人安置武昌再以罪召至京勒自尽年四十六弟都梁悼惠王见溥嫡长子和王佑橺以弘治七年自都梁王嗣在位十一年弘治十七年薨寿三十四子端王厚烇以正德二年嗣有贤声在位四十六年以嘉靖三十二年薨寿六十一庶一子永定端穆王载墭嫡长子恭王翊巨以三十四年嗣进端穆为庄王恭王在位十六年以隆庆四年薨寿三十七世子常泠先以罪废嫡次子今王常■〈氵言〉以泰宁王进封嗣
　　
　　淮靖王瞻墺仁宗第七子母贤妃李氏永乐七年正月十三日生二十二年十月十一日封宣德四年八月初三日之国广东韶州府十年八月十五日移国江西饶州府正统十一年十一月十二日薨在位二十三年寿三十八葬鄱阳县安山妃萧氏南城兵马指挥忠女宣德二年十一月初四日册封天顺四年八月初四日薨合葬安山嫡长子康王祁铨以正统十三年嗣在位五十五年以弘治十五年薨寿六十八子安懿世子见濂先薨寿二十四无子庶二弟清江端裕王见淀嫡一子定王佑棨嗣进安懿为安王端裕为端王定王以弘治十八年嗣在位二十年以嘉靖三年薨寿三十无子庶二弟庄王佑楑以嘉靖四年自镇国将军嗣在位十三年以十六年薨寿三十八嫡长子宪王厚燽以嘉靖十八年嗣在位二十五年以四十二年薨寿四十五子今王载坮以四十四年嗣
　　
　　滕懐王瞻垲仁宗第八子母恭肃贵妃郭氏永乐七年十月（阙）日生二十二年十月十一日封建国云南未行洪熙元年闰七月十三日薨在位二年寿十七谥懐张京师西山无子国除
　　
　　梁庄王瞻垍仁宗第九子母恭肃贵妃郭氏永乐九年六月十七日生二十二年十月十一日封宣徳四年八月初三日之国湖广安陆州正统六年正月十二日薨在位十八年寿三十一葬安陆之瑜灵山妃纪氏安庆卫指挥詹女宣德二年九月十八日册封三年六月初四日薨葬顺天府韦沟山宣徳八年十月初七日册封继妃魏氏南城兵马指挥亨女景泰二年薨合葬瑜灵山无子国除
　　
　　卫恭王瞻埏仁宗第十子母恭肃贵妃郭氏永乐十四年十二月二十二日生二十二年十一月十一日封建国河南懐庆府未行正统三年十二月十八日薨在位十五年寿二十三葬顺天府豹里山妃杨氏东城兵马指挥顺女正统二年七月初六日册封三年十二月二十九日殉节薨谥贞烈合塟豹里山无子国除
　　
　　德庄王见潾英宗第二子母宸妃万氏正统十三年四月初五日生初名见清景泰三年五月初三日封荣王天顺元年三月初六日更今名改封德王成化三年二月十七日之国山东济南府正徳十二年八月二十二日薨在位六十六年寿七十塟长清县青崖山妃刘氏武功卫正千戸忠女成化元年五月二十八日册封弘治六年十二月初三日薨合塟青崖山子懿王佑榕刘妃次子正徳十六年嗣嘉靖十八年薨在位十九年寿六十九子懐顺世子厚炖以嘉靖十三年薨寿三十五子载墱次妃郭氏生以嘉靖二十年嗣进懐顺为懐王王在位三十四年以万厯二年薨寿四十六嫡长子今王翊（阙）嗣皇第三子见湜母宸妃万氏正统十四年七月十四日生景泰二年八月初五日薨未封
　　
　　许悼王见淳英宗第四子母惠妃王氏景泰元年二月二十一日生三年五月初二日封十一月二十四日薨在位七月年三岁葬西山秀懐王见澍英宗第五子母淑妃高氏景泰三年二月二十一日生于南宫天顺元年三月初六日封成化六年九月初七日之国河南汝宁府有贤声八年九月二十二日薨在位十六年寿二十一塟京城之西山妃王氏中城兵马指挥昱女成化三年十月十五日册封九年五月初九日薨合葬西山无子国除
　　
　　崇简王见泽英宗第六子母孝肃皇后周氏景泰六年四月十六日生于南宫天顺元年二月初六日封成化十年三月初五日之国河南汝宁府弘治十八年七月二十八日薨在位四十九年寿五十一塟确山县蟠龙山妃余氏南城兵马指挥信女成化七年四月初六日册封十年十月二十八日薨合葬蟠龙山嫡第一子靖王佑樒以正德三年嗣在位四年以六年薨寿三十嫡长子恭王厚耀以正德九年嗣在位二十四年以嘉靖十六年薨寿三十七塟蟠龙山简靖恭三王并有贤声而恭孝友尤着嫡长子庄王载境以嘉靖十八年嗣在位十九年以三十六年薨寿四十葬蟠龙山嫡长子今王翊■〈釒爵〉嗣
　　
　　吉简王见浚英宗第七子母宸妃万氏景泰七年六月初九日生天顺元年三月初六日封成化十三年九月十九日之国湖广长沙府嘉靖六年七月二十日薨在位七十一年寿七十二葬善化县关山妃张氏金吾左卫指挥使通女成化十年四月二十日册封二十一年六月初二日薨合葬关山庶第一子悼庄世子佑枎以正德五年先薨年三十二庶第一子定王厚焨以嘉靖八年嗣进悼庄为悼王定王在位十一年以十八年薨寿三十一庶第一子端王载均十九年以光化王嗣在位二十二年以四十年薨寿三十五嫡子庄王翊镇以四十二年嗣在位八年以隆庆四年薨年十七无子庶长兄龙阳王翊銮以隆庆六年进封
　　
　　忻穆王见治英宗第八子母宸妃万氏天顺二年闰二月初四日生成化二年八月十二日封未之国八年二月二十四日薨在位七年年十五葬西山未娶
　　
　　徽庄王见沛英宗第九子母德妃韦氏天顺六年二月初二日生成化二年八月十二日封十七年三月初一日之国河南钧州弘治十八年五月十二日薨在位四十年寿四十四葬城西石峡峪妃黄氏神策卫指挥佥事昱女成化十三年十一月十一日册封薨日未详合葬石峡峪庶第一子简王佑台以正德三年嗣在位十八年以嘉靖四年薨寿四十四庶第一子恭王厚爝以嘉靖五年嗣在位二十五年以嘉靖二十九年薨寿四十五庶第二子载埨以三十年嗣在位五年有罪削爵自杀年三十一子七人俱从削国除
　　
　　岐惠王佑榆宪宗第五子母邵皇后成化十四年十月十八日生二十三年七月十一日封弘治八年二月十一日之国湖广德安府十四年十月二十三日薨在位十五年寿二十四葬京城翠微山妃王氏中城兵马指挥询女弘治六年四月十八日册封十四年七月初八日薨合葬翠微山无子国除
　　
　　益端王佑槟宪宗第六子母庄懿德妃张氏成化十五年正月初四日生二十三年七月十一日封弘治八年八月二十五日之国江西建昌府嘉靖十八年八月二十四日薨在位五十三年寿六十一葬城南金华山妃彭氏中城兵马指挥伦女弘治七年二月初三日册封薨日未详合葬城南金华山子庄王厚煜以嘉靖二十年嗣在位十六年以三十五年薨寿五十九有贤声无子弟恭王厚炫以嘉靖三十六年自崇仁王嗣在位二十五年寿八十二有贤声崇仁长子载増先卒寿（阙）十子世孙翊鈏以万厯（阙）年嗣进封长子为昭王
　　
　　衡恭王佑楎宪宗第七子母庄懿德妃张氏成化十五年闰十月二十五日生二十三年七月十一日封弘治十二年（阙）月（阙）日之国山东青州府嘉靖十七年八月初七日薨在位五十二年寿六十塟临胊县三阳山妃沈氏南城兵马指挥雄女弘治八年八月二十一日册封薨日未详合塟临胊三阳山庶第一子庄王厚燆以十九年嗣有贤声在位三十三年以隆庆六年薨寿七十一庶第二子（阙）王载圭以万厯五年嗣在位四年以万厯八年薨寿四十五
　　
　　雍靖王佑橒宪宗第八子母孝惠太皇太后邵氏成化十七年六月初三日生二十三年七月十一日封弘治十二年八月十二日之国湖广衡州府正德二年正月初五日薨在位二十一年寿二十七葬京城之西山妃吴氏锦衣卫都指挥佥事玉女弘治十年四月初八日册封正徳十四年八月二十四日薨合葬西山无子国除
　　
　　寿定王佑榰宪宗第九子母端懿安妃姚氏成化十七年十一月十二日生弘治四年八月十五日封十一年九月十五日之国四川保宁府十七年五月二十五日移国湖广德安府嘉靖二十四年（阙）月（阙）日薨在位五十五年寿六十五塟于金山妃徐氏东城兵马指挥谕女弘治十年十二月十八日册封正德七年闰五月十八日薨葬应山县石龙山无子国除
　　
　　宪宗第十子成化十九年七月十七日生本年九月初七日薨
　　
　　汝安王佑梈宪宗第十一子母庄懿德妃张氏成化二十年九月二十四日生弘治四年八月十五日封十四年九月十九日之国河南卫辉府嘉靖二十年（阙）月（阙）日薨在位五十一年寿五十八葬（阙）妃李氏南城兵马指挥长春女弘治十二年三月二十日册封（阙）年薨合葬京城外之西山无子国除
　　
　　泾简王佑橓宪宗第十二子母恭妃杨氏成化二十一年三月十六日生弘治四年八月十五日封十五年四月十一日之国山东沂州嘉靖十六年六月初四日薨在位四十七年寿五十三葬京城外之西山妃曹氏东城兵马指挥（阙）女弘治十三年三月二十三日册封嘉靖九年八月初四日薨继妃魏氏东城兵马指挥汝卿女嘉靖十二年正月二十四日册封俱合葬西山无子国除
　　
　　荣庄王佑枢宪宗第十三子母康顺端妃潘氏成化二十一年十二月十七日生弘治四年八月十五日封正徳三年三月初一日之国湖广常德府嘉靖十八年正月二十八日薨在位四十九年寿五十五葬武陵县大龙山妃刘氏东城兵马指挥洪女弘治十四年二月二十五日册封正德七年十二月二十三日薨合葬大龙山嫡长子懐穆世子厚勲先薨年三十嫡长子今王载墐嗣进懐穆为懐王
　　
　　申懿王佑楷宪宗第十四子母恭妃杨氏成化二十三年正月初十日生弘治四年八月十五日封建国四川叙州未之国十六年七月二十九日薨在位十三年寿十七葬京城西兰山妃项氏东城兵马指挥泰女弘治四年十一月二十日册封薨日未详合葬兰山无子国除
　　
　　蔚悼王厚炜孝宗次子母孝康敬皇后张氏弘治七年十二月初五日生九年二月二十五日薨追封蔚王谥悼葬京西金山
　　
　　岳懐王厚熙睿宗长子母献皇后蒋氏弘治十三年六月十二日生纔五日薨葬赵家山（承天府）嘉靖四年九月初十日追封岳王谥懐三十九年四月始赐名
　　
　　景恭王载圳世宗第四子母靖妃卢氏嘉靖十六年二月二十九日生十八年二月初一日封四十年三月十六日之国湖广德安府四十四年正月初九日薨在位二十七年寿二十九塟金山无子国除
　　
　　颍殇王载■世宗第五子母肃妃江氏嘉靖十六年八月初五日生次日薨追封颍王谥曰殇葬西山
　　
　　戚懐王载■〈〈戛斗〉上土下〉世宗第六子母懿妃赵氏嘉靖十六年八月二十八日生十七年七月十一日薨追封赐谥塟西山
　　
　　蓟哀王载■〈土匮〉世宗第七子母雍妃陈氏嘉靖十六年十二月二十九日生十七年正月十五日薨追封赐谥葬金山
　　
　　均思王载□世宗第八子母荣嫔赵氏嘉靖十八年闰七月初十日生十九年三月初十日薨追封赐谥葬金山靖悼王翊（阙）穆宗第三子母慈圣太后李氏（阙）日生初封蓝田王（阙）薨隆庆元年追今封赐谥葬金山
　　
　　潞王翊（阙）穆宗第四子母慈圣皇太后（阙）
　　
　　邠哀王常（阙）今上第二子母曰（阙）以万厯十二年十二月十九日生即逝照颍殇王例赐赠谥葬金山
　　
　　○郡王
　　
　　太祖以上郡王宗系
　　
　　六二公者五世祖重八公长子德祖之伯兄也
　　
　　千十公者重八公仲子德祖之仲兄也
　　
　　四五公者德祖长子懿祖之伯兄也
　　
　　初二公者懿祖第二子熙祖之仲弟也
　　
　　初五公者懿祖第三子熙祖之叔弟也
　　
　　初十公者懿祖第四子熙祖之季弟也
　　
　　寿春王者五一公熙祖长子仁祖之伯兄也夫人刘氏子三长子霍丘王重一公夫人翟氏子二曰高沙王赛哥宝应王铁哥第二子下蔡王重二公无子第三子安丰王重三公夫人赵氏子四曰六安王转儿来安王记儿都梁王臊儿英山王润儿
　　
　　五二公者熙祖第二子仁祖之仲兄也不及封
　　
　　豫章王（后定为南昌）兴隆曰重四公仁祖第一子太祖伯兄也夫人王氏有子二长曰山阳王圣保无后次文正娶枢密院判官谢再兴女文正从渡江为枢密院同佥寻擢大都督府大都督统兵守南昌有功后得罪废徙暴卒子炜初名铁柱后改名守谦洪武三年封靖江王赐冠服禄如郡王官属如亲王九年之国桂林府有罪召还京师徙国云南再得罪安置鳯阳复不悛挞而锢之二十五年卒子悼僖王赞仪复爵薨寿二十七子庄简王佐敬嗣薨寿六十六子相承以长子先卒寿三十一子昭和王规裕嗣进长子为懐顺王昭和薨寿三十七子端懿王约麒嗣薨寿五十一子安肃王经枎嗣薨寿三十子恭惠王邦薴嗣寿六十一子（阙）王任昌嗣薨寿五十一子（阙）嗣
　　
　　盱眙王兴盛曰重六公仁祖第二子太祖仲兄也夫人唐氏子一曰招信王旺儿
　　
　　临淮王兴祖曰重七公仁祖第三子太祖叔兄也夫人刘氏无子
　　
　　弇山堂别集卷三十三
　　
　　●钦定四库全书
　　
　　弇山堂别集卷三十四
　　
　　（明）王世贞 撰
　　
　　○郡王
　　
　　太祖以下郡王宗系
　　
　　秦府永兴简懿王尚烈愍第二子邓妃生洪武己巳年甫六岁太祖召至京育于禁中宠爱甚至永乐元年二月十八日册封之国陜西巩昌府比至兄隐王请留西安以敦同气十五年薨寿三十四子恭宪王志■〈土仆〉十九年封景泰五年薨寿四十八子昭僖王公鉐景泰六年嗣薨寿六十一子荣惠王诚澜弘治四年嗣薨寿六十四无子从侄庄定王秉榉以奉国将军正德六年嗣薨子今王惟熣以嘉靖十七年封自陈父原系奉国将军进袭上准王终身以四十四年薨其后世以本职奉祀保安懐僖王尚煜愍第三子五岁时与兄永兴同被召永乐元年册封是年九月之国陜西临洮府以长兄隐王奏同永兴俱留西安寿二十五薨子悼顺王志垌嗣薨寿二十六子庄简王公鋉嗣薨寿四十一子荣穆王诚潢嗣薨寿三十五无子弟昭和王诚渌嗣薨寿三十五无子弟靖和王诚漖嗣薨寿五十三子恭懿王秉栈嗣薨寿五十二子镇国将军惟煡因祖冒袭准父一辈惟煡逓降奉国将军奉祀
　　
　　兴平恭靖王尚烐愍第四子薨寿七十一子庄惠王志■〈土臬〉嗣寿三十七薨子安僖王公铄嗣薨寿二十九无嗣除
　　
　　永寿懐简王尚灴愍第五子薨寿二十九絶五十年子安惠王志埴始嗣一年薨寿五十五子康定王公铤嗣一年薨寿三十五子庄僖王诚淋嗣薨寿三十四子恭和王秉欓嗣薨寿六十一子镇国将军惟耀先卒子荣靖王懐墡嗣进镇国为懐顺王荣靖王薨寿二十六子今王敬镛嗣
　　
　　安定王尚炌愍第六子永乐十六年坐辠废为庶人安置泗州宣德末赦守愍王坟故寿四十四国除无后
　　
　　宜川庄靖王志堡隐第三子薨寿三十六子荣顺王公鋺嗣薨寿四十九子康僖王诚灌嗣薨寿四十七子思裕王秉楀嗣薨寿三十三无子除
　　
　　临潼惠简王公铭康第三子以宣德六年生正统七年封成化十年薨寿四十四子和僖王诚源嗣薨寿四十子秉欆嗣秦王惠简为安王和僖为庄王
　　
　　合阳恵恭王公镗康第四子薨寿四十子温穆王诚泓嗣薨寿四十无子弟悼安王诚浍嗣薨寿四十九子安僖王秉檄嗣薨寿二十五无子除
　　
　　汧阳端懿王公鏳康第五子薨寿六十子安裕王诚洌嗣薨寿四十五子庄靖王秉榛嗣薨寿六十四无子除镇安王诚泳惠第二子进封秦王隆德王宣王长子进封
　　
　　晋府高平懐简王济煜恭第二子封国平阳薨无子国除
　　
　　平阳王济熿恭第三子进封晋王寻罪废
　　
　　庆成庄惠王济炫恭第四子封国汾州薨寿四十六子恭僖王美埥嗣薨寿四十九子温穆王锺镒嗣薨寿六十三子端顺王竒浈嗣薨寿八十子恭裕王表栾嗣仁孝好礼薨寿八十七子安穆王知燫嗣薨寿七十四长子新■〈土提〉先卒寿四十三子今王慎锺嗣
　　
　　宁化懿简王济焕恭第五子薨寿六十四子僖顺王美壤嗣薨寿六十子锺鈵嗣以罪幽卒寿五十二子长子竒■〈氵隐〉亦卒年二十五子康和王表樔嗣进长子为悼康王康和薨寿六十八子今王知爧嗣
　　
　　永和昭定王济烺恭第六子封国汾州薨寿五十六子美坞嗣以罪取回京卒子顺僖王锺铗嗣薨寿三十子荣懐王竒淯嗣薨寿二十六子靖惠王表■嗣薨寿三十九子安简王知燠嗣薨寿五十二子（阙）王新墥嗣薨今王慎镭嗣
　　
　　广昌悼平王济熇恭第七子薨寿三十四子安僖王美坚嗣薨寿三十四无子国除
　　
　　交城荣顺王美垸定第二子国平阳薨寿六十九子庄僖王锺鐻嗣薨寿六十一子荣惠王竒淐嗣薨寿四十三无子庄僖第三子镇国将军竒滽子荣端王表■〈木卂〉嗣进镇国为荣僖王荣端薨无子庄僖第六子镇国将军竒洢子端和王表■〈木田〉嗣进镇国恭简王端和自陈冒封准终身王薨寿五十九爵除
　　
　　阳曲荣靖王美垙定第三子国平阳薨寿（阙）子锺鍑嗣以罪废除子孙以镇国将军逓降管府事
　　
　　西河靖恭王美埻定第四子国平阳薨寿四十六子顺简王锺鑅嗣薨寿五十四子恭定王竒溯嗣时尚幼即知孝世宗嘉之薨寿七十六子今王表相嗣亦克于孝方山庄宪王美垣定第五子薨寿六十四子昭僖王锺铤嗣以罪革除卒寿六十四子孙以镇国将军逓降理府事
　　
　　临泉庄简王美塎定第六子薨寿三十三子悼昭王锺鏶嗣薨寿二十九子荣穆王竒湒嗣薨寿五十三子表柃未嗣卒寿四十四子知炪嗣卒寿十七追封庄靖王无子除
　　
　　云丘简靖王美堣定第七子薨寿六十一子端惠王锺鋋嗣薨寿（阙）子恭僖王竒渲嗣寿六十九子（阙）王表樟嗣薨寿四十二无子除
　　
　　宁河康僖王美堛定第八子薨寿五十六子安宪王锺镂嗣薨寿三十八子温简王竒沄嗣薨寿六十四子荣庄王表楠嗣薨寿五十一子今王知■〈丙上火下〉嗣
　　
　　徐沟悼僖王锺铎宪第二子薨寿二十五无子除
　　
　　河东昭靖王锺鏸宪第三子薨寿三十二子荣安王竒淮嗣薨寿六十三子表枋以镇国将军先卒寿三十五子荣懿王知烱嗣进镇国为恭宪王荣懿薨寿六十六子端穆王新墤嗣薨寿四十九子今王慎键嗣
　　
　　太谷懐僖王锺鋐宪第四子薨寿十九无子除
　　
　　义宁荣康王竒渶庄第二子薨寿四十七子僖裕王表榇嗣薨寿四十二子端靖王知爀嗣薨寿三十七子康定王新■〈土鼎〉嗣薨寿四十八子今王慎铄嗣
　　
　　河中悼懐王竒溶庄第三子薨寿三十一子康简王表梈嗣薨寿五十六子今王知炬嗣
　　
　　襄阴安惠王竒瀴庄第四子薨寿三十八子宣懿王表楗嗣薨寿二十七无子除
　　
　　新化恭裕王表槏靖第二子薨寿三十三子端和王知■〈火节〉嗣薨寿二十九子新■〈土典〉进封晋王除
　　
　　安溪懐僖王表椈靖第三子以镇国将军卒寿二十三追封王无子除
　　
　　靖安端僖王表柣靖第四子薨寿六十五子今王知焝嗣
　　
　　旌徳懐安王表栺靖第五子薨寿四十二子荣穆王知■〈火敖〉嗣薨寿六十一无子除
　　
　　荣泽安懿王表檈靖第六子薨寿三十七子端简王知■〈火量〉嗣薨无子除
　　
　　周府汝南王有勲定第二子以罪削爵寿三十九除
　　
　　顺阳懐庄王有烜定第三子封国汝宁薨寿二十五无子除
　　
　　新安王有熹定第五子以罪削爵寿三十七（阙）
　　
　　永宁靖僖王有灮定第六子薨寿七十二子安惠王子埸嗣薨寿五十五子庄和王同釾嗣薨寿（阙）子荣穆王安法嗣薨寿五十三子恭定王睦橪嗣薨寿三十九子端顺王勤烛嗣薨寿二十九子惠庄王朝堛嗣薨寿四十一子今王在镗嗣
　　
　　汝阳恭僖王有煽定第七子薨寿四十七子安宪王子壆嗣薨寿五十子安和王同铚嗣薨寿七十四子康肃王安澓嗣薨寿五十八子宣思王睦槿嗣薨寿四十一子荣定王勤■〈火丞〉嗣薨寿三十九子今王朝■〈土谁〉嗣
　　
　　镇平恭靖王有爌定第八子王攻习书翰并骑射球毱绘画诸艺各臻其妙性喜吟咏有德善著述作道统论歴代贤王传寿七十二薨子荣庄王子堠嗣薨寿五十八子端裕王同■〈弥上金下〉嗣薨寿四十一子昭顺王安泭嗣薨寿三十一无子爵除以从兄子睦栏奉祀
　　
　　宜阳康简王有炥定第九子薨寿七十无子除
　　
　　遂平悼恭王有颎定第十子薨寿三十二子荣靖王子墌嗣薨寿四十七子恭安王同鐎嗣薨寿四十一子康惠王安洛嗣薨寿七十七子镇国将军睦檗先卒寿四十二子今王勤■〈火丽〉嗣进镇国为端靖王
　　
　　封丘康懿王有煴定第十一子薨寿六十一子温和王子■〈土封〉嗣薨寿六十七子僖顺王同铬嗣薨寿三十八子端惠王安湜嗣薨寿四十二子肃安王睦訸嗣薨寿三十五子今王勤烜嗣
　　
　　罗山悼惠王有熼定第十二子薨寿二十三无子除内乡恭庄王有焵定第十三子薨寿五十六子镇国将军子■〈土戋〉先卒寿二十七子温穆王同■〈釒具〉嗣进镇国为懐靖王温穆薨寿四十八子温定王安潼嗣薨寿五十三子庄顺王睦檝嗣薨寿四十四子今王勤烰嗣
　　
　　胙城庄简王有燆定第十四子薨寿四十三子荣顺王子壉嗣薨寿四十三子昭僖王同■〈厥上金下〉嗣薨寿四十子宣靖王安浏嗣薨寿四十九子恭懿王睦桅嗣薨寿四十子今王勤燇嗣
　　
　　固始王有（阙）定第十五子无子除
　　
　　原武安懿王子埘简第三子薨寿四十子康僖王同■〈微上金下〉嗣薨寿四十八子恭顺王安淇嗣薨寿七十七子今王睦■〈木频率〉嗣
　　
　　鄢陵安僖王子墍简第四子薨寿六十一子靖简王同鋖嗣薨寿七十子宣僖王安沅嗣薨寿六十八子今王睦枸嗣乐善孝友年七十二时世宗嘉之今九十余
　　
　　河阴懐僖王子坛简第五子薨寿二十一子康简王同镳嗣薨寿五十七子庄定王安■〈氵丘〉嗣薨寿七十一子恭肃王睦橘嗣薨寿六十三今王勤■〈火午〉嗣
　　
　　项城恭和王子堰简第七子薨寿五十四无子除
　　
　　泌阳悼和王子垗简第八子薨寿十八无子除
　　
　　颍川温僖王子墟简第九子薨寿四十九子荣庄王同■〈釒亶〉嗣薨寿五十六子镇国将军安潪先卒子今王睦棌嗣
　　
　　汝南悼和王子垗简第十子薨寿十八无子除
　　
　　义阳康靖王子圪简十一子薨寿五十六子荣安王同鍱嗣薨寿三十子恭端王安汥嗣薨寿三十九子今王睦楪嗣
　　
　　汝阴懐懿王子埯简十二子薨寿三十无子除
　　
　　临汝端懿王子砖简十三子薨寿五十子恭康王同衔嗣薨寿五十三子今王安洔嗣
　　
　　沈丘荣戾王同鏺懿第二子薨寿五十五子靖和王安涪嗣薨寿五十八子荣定王睦栲嗣薨寿五十一子今王勤■〈火禺〉嗣
　　
　　上洛庄惠王同■〈釒朵〉懿第三子薨寿四十五子荣僖王安瀼嗣薨寿五十六子康裕王睦■〈木盛〉嗣薨寿四十四子今王勤謶嗣
　　
　　鲁阳恭惠王同铌懿第四子薨寿六十六子靖肃王安汞嗣薨寿六十四子镇国将军睦杫先卒子今王勤灰嗣进镇国为安定王
　　
　　临湍荣惠王同钧懿第五子薨寿三十二子端简王安沈嗣薨寿四十三子庄毅王睦檠嗣薨寿二十八子端靖王勤緂嗣薨寿（阙）十八
　　
　　堵阳安僖王同鉣懿第六子薨寿八十三子镇国将军安■〈氵驿〉先卒寿五十六子辅国将军睦台亦卒寿二十九子今王勤炈嗣进镇国为荣宪王辅国为康裕王
　　
　　河清昭和王同鐪懿第七子薨寿三十一子端穆王安泬嗣薨寿十六无子弟庄宪王安洇嗣薨寿六十六子荣僖王睦棱嗣薨寿四十七子今王勤熛嗣
　　
　　新会恭简又曰昭穆王同锵懿第八子薨寿四十六子康惠王安渤嗣薨寿四十九子今王睦樒嗣
　　
　　义宁昭安王安涘惠第四子薨寿五十三子荣懿王睦榉嗣薨寿四十五今王勤■〈福上灬下〉嗣
　　
　　平乐王安泛惠第五子年三十一以罪废为庶人送鳯阳守祖陵
　　
　　崇善恭顺王安■〈氵宫〉惠第六子薨寿四十六子端宪王睦槤嗣薨寿三十四长子勤爁先卒子王朝墉嗣薨寿十九无子爵除
　　
　　海阳康隐王安漨惠第七子薨寿四十一子端康王睦杲嗣薨寿四十子今王勤炵嗣
　　
　　定安懐简王安弥惠第十子薨寿十九无子除
　　
　　曲江恭和王安渫惠十一子薨寿四十五子荣定王睦榕嗣薨寿四十三子今王勤爟嗣
　　
　　博平恭裕王安■〈氵戍〉惠第十三子有贤声薨寿五十一子今王睦柯嗣近八十矣
　　
　　聊城懐和王安■〈氵胁〉惠十五子薨寿十八无子除
　　
　　汾西靖安王安漕惠十六子薨寿四十四子端惠王睦桍嗣薨寿四十四子康懿王勤■〈火隽〉嗣薨寿二十七子荣靖王朝垧嗣薨寿二十六无子除
　　
　　鲁山康和王安潨惠十七子薨寿四十六子荣安王睦椤嗣薨寿五十七子康宪王勤■〈火而〉嗣薨寿三十七无子除
　　
　　信陵懿简王安■〈氵窣〉惠十八子薨寿三十四子庄安王睦楃嗣薨寿三十五子端和王勤熩嗣薨寿十八无子除
　　
　　邵陵恭顺王安涠惠十九子薨寿五十子今王睦■〈木宇〉嗣
　　
　　莱阳荣康王安潏惠二十子薨寿五十二子端定王睦桄嗣薨寿四十三子今王勤煗嗣
　　
　　东会庄僖王安泻惠二十一子薨寿三十八子今王睦柊嗣今七十余
　　
　　富阳安穆王安濯惠二十二子薨寿三十三子端僖王睦桴嗣薨寿三十八子勤煋嗣年三十九以辠幽高墙会稽康敬王安■〈氵策〉惠二十三子薨寿五十四子宣懿王睦杉嗣薨寿四十一子（阙）王勤■〈辶焱〉嗣薨无子除
　　
　　浦江懐隠王安泾惠二十四子薨寿三十八子安简王睦栮嗣薨寿三十三子今王勤■〈火荧〉嗣
　　
　　丽水恭顺王安汾惠二十五子薨寿二十无嗣除
　　
　　应城恭穆王睦桎悼第四子薨寿七十二子今王勤燝嗣寿七十余
　　
　　益阳康定王睦楮悼第五子薨寿五十六子镇国将军勤煜先卒年二十六子今王朝坛嗣进镇国为恭宪王奉新荣宪王睦椔悼第六子薨寿四十五子今王勤■〈火戒〉嗣寿七十
　　
　　南陵庄裕王睦楧悼第九子薨寿六十九无子除
　　
　　京山温惠王勤炫恭第三子薨寿五十九子镇国将军朝壁先卒年二十九子今王在铢嗣
　　
　　华亭荣安王勤熂恭第四子薨寿四十一子今王朝垣嗣
　　
　　宝坻王勤炬恭第五子今尚存七十余矣
　　
　　汤溪荣宪王勤烶恭第六子薨寿四十一子今王朝型嗣
　　
　　瑞金荣简王勤焕恭第七子薨寿四十子温靖王朝■〈土衮〉嗣薨寿三十二子今王在钠嗣
　　
　　商城荣简王勒烒恭第八子薨寿五十一子今王朝埫嗣
　　
　　临安王勤烷恭第十子十二岁夭
　　
　　柘城王勤烼恭第十一子今存
　　
　　修武康简王勤■〈火庭〉恭十二子薨寿三十九子今王朝堋嗣
　　
　　安吉王勤■〈火勃〉恭十三子今尚在
　　
　　汝宁端恪王勤然恭十四子薨寿四十五子今王朝埭嗣
　　
　　彰德王勤焞恭十五子尚在
　　
　　顺庆王朝埴康第二子尚在
　　
　　保宁恭简王朝堵康第三子薨寿三十二子今王在锻嗣
　　
　　仪封王在銮庄第二子尚在
　　
　　安昌王在鉷庄第三子尚在
　　
　　遂宁王在钰庄第四子尚在
　　
　　楚府巴陵悼简王孟■〈火怱〉昭第一子薨年十七无子除
　　
　　永安懿简王孟烱昭第三子薨寿五十子庄惠王季塾嗣薨寿六十子长子均■〈釒粟〉先卒寿四十一子靖懿王荣澹嗣进长子悼懐王靖懿薨寿六十五子昭定王显梧嗣薨寿五十三子恭顺王英焌嗣薨寿七十七子今王华■〈土末〉嗣
　　
　　寿昌安僖王孟焯昭第四子薨寿五十八子靖和王季■〈土予〉嗣薨寿六十五子庄穆王均铁嗣薨寿四十八无子除
　　
　　崇阳靖简王孟炜昭第五子薨寿六十三子庄僖王季堞嗣薨寿四十七子端懿王均镦嗣薨寿七十二子长子荣■〈氵罗〉先卒寿三十九子显休嗣进长子悼隠王显休得罪赐死年四十三子长子英■〈坚，火代土〉降镇国将军奉祀
　　
　　通山靖恭王孟爚昭第六子薨寿五十七子庄简王季垟嗣薨寿四（阙）子长子均■〈釒策〉先卒子温定王荣■〈氵亳〉嗣进长子安惠王温定薨寿六十三子端穆王显楀嗣薨寿六十八子今王英炊嗣七十余尚在
　　
　　通城庄靖王孟灿昭第七子薨寿六十七子荣顺王季■〈土堂〉嗣薨寿七十一子长子均钃先卒寿四十八追封僖穆王子温惠王荣渡嗣薨寿六十九长子显柜先卒寿四十追封懐简王子王英焀嗣薨寿七十二子今王华埘嗣
　　
　　景陵顺靖王孟照昭第八子薨寿五十五无嗣
　　
　　岳阳悼惠王孟爟昭第九子薨寿三十三子恭僖王季境嗣薨寿五十八无子
　　
　　江夏康靖王孟煴昭第十子薨寿六十三子悼顺王季■〈土号〉嗣薨寿三十九子安惠王均鋷嗣薨寿三十九子端僖王荣漠嗣薨寿五十八子今王显桔嗣
　　
　　东安恭定王季塛庄第三子薨寿三十八子均鈋嗣均鈋进嗣楚王以弟昭简王均钸嗣薨寿五十九子恭懿王荣淑嗣薨寿五十五子今王显梡嗣
　　
　　大冶悼僖王季堧庄第四子薨寿二十二无嗣
　　
　　缙云懐僖王荣淋靖第二子薨寿十八无嗣
　　
　　保康荣靖王显樟端第二子年十六无嗣
　　
　　武冈王显槐端第三子今六十矣
　　
　　齐府乐安悼隐王贤烶庶人长子辠除
　　
　　长山王贤焌庶人二子辠除
　　
　　平原王贤■庶人三子辠除
　　
　　安丘靖恭王泰坾靖第二子薨寿六十二子长子阳鐩先卒年十八追封庄简王子荣顺王当澻嗣薨寿四十六子端惠王健朴嗣薨寿四十七子荣恪王观■〈火亷〉嗣薨寿三十二今王颐堀嗣
　　
　　鲁府巨野僖顺王泰墱靖第三子薨寿四十九子恭定王阳蓥嗣薨寿七十一子庄宪王当涵嗣薨寿七十二子端肃王健櫏嗣薨寿六十一子惠荣王观燖嗣薨寿四十三无子除
　　
　　邹平庄靖王泰塍靖第四子薨寿四十八子恭懿王阳鎕嗣薨寿六十四子庄定王当潩嗣薨寿七十一子镇国将军健档先卒年四十二追封荣安王子恭靖王观爁嗣薨寿四十八子今王颐杜嗣
　　
　　乐陵恭惠王泰壆靖第五子薨寿四十六子宣懿王阳錧嗣薨寿七十八子镇国将军当渿未封卒年六十一追封端简王子庄康王健概嗣薨寿六十九子恭僖王观燔嗣薨寿七十一子今王颐■〈土戋〉嗣
　　
　　东阿端懿王泰壄靖第六子薨寿八十一子长子阳镡先卒年三十无子弟荣靖王阳镖嗣进长子悼和王荣靖薨寿六十三子康惠王当滰嗣薨寿七十无子除
　　
　　东瓯端肃王当沘庄第二子薨寿六十八子恭恪王健楸嗣薨寿七十无子除
　　
　　郯城康僖王当滋庄第三子薨寿五十一无子除
　　
　　馆陶宣思王当漎庄第四子薨寿五十一无子除
　　
　　翼城恭安王当澐庄第五子薨寿四十八子今王健檙嗣
　　
　　滋阳荣庄王当渍庄第六子薨寿七十三子镇国将军健樀先卒年三十二子恭裕王观炜嗣进镇国为怀懿王恭裕薨寿六十子长子颐（阙）先卒年二十四子今王寿鍑嗣
　　
　　阳信安僖王当■〈氵昔〉庄第七子薨寿五十八子安懿王健杫嗣薨寿五十七子荣康王观燃嗣薨寿四十五子恭简王颐埔嗣薨寿二十九子今王寿钞嗣
　　
　　高密康穆王当湄庄第八子薨寿三十六子安简王健栻嗣薨寿四十五子昭和王观煐嗣薨寿三十七子（阙）王颐封嗣寿十八无子除
　　
　　归善王当冱庄第九子坐诬幽高墙自杀寿三十八子康肃王健■〈木田〉嗣薨寿三十六无子除
　　
　　新蔡端穆王当泘庄第十子薨寿五十二子昭和王健楖嗣薨寿五十六子今王观煃嗣
　　
　　东原王颐埨端第二子尚存
　　
　　蜀府华阳悼隠王悦耀献第二子以谋敓适徙武冈又徙澧州薨寿四十二子康简王友堚嗣薨寿五十一子悼康王申鍷嗣薨寿四十二子恭顺王宾泟嗣薨寿四十九子长子让核先卒子今王承爝嗣进封长子为康僖王
　　
　　崇宁王悦燇献第三子薨寿二十六无子国除
　　
　　崇庆王悦炘献第四子薨寿十七无子国除
　　
　　永川庄简王悦烯献第六子薨寿五十四妃何氏同日自尽谥贞顺子友埐先卒无嗣国除
　　
　　黔江悼懐王友坿悼庄第三子未婚薨寿十一国除
　　
　　内江庄懿王友墦和第二子薨寿八十二子长子申鉘先卒寿四十四子康靖王宾沚嗣薨寿五十四子长子让扮先卒子（阙）王承■〈声，火代耳〉嗣薨寿三十子今王宣堮嗣德阳僖安王友■〈土威〉和第三子薨寿四十二子恭裕王申銈嗣薨寿六十九子荣康王宾灉嗣薨寿七十三无子以奉国将军承炦奉祀
　　
　　石泉荣穆王友■〈土贡〉和第四子薨寿七十二子恭简王申镈嗣薨寿七十子康惠王宾清嗣薨寿六十二子今王让机嗣
　　
　　汶川懿简王友■〈土詹〉和第五子薨寿三十子荣康王申销嗣薨寿七十五子恭僖王宾沙嗣薨寿七十七子长子让杝先卒年五十一子今王承烱嗣
　　
　　庆符恭僖王友墂和第六子薨寿五十七子端顺王申镦嗣薨寿五十六子恭和王宾沾嗣薨寿六十子今王让檥嗣
　　
　　南川安靖王申锯定第四子薨寿七十二长子宾漗孙让檐卒无后次子宾灠亦先卒以其子今王让樨嗣
　　
　　江安王宣址康第二子今存
　　
　　湘府无后
　　
　　弇山堂别集卷三十四
　　
　　●钦定四库全书
　　
　　弇山堂别集卷三十五
　　
　　（明）王世贞 撰
　　
　　○郡王
　　
　　太祖以下郡王宗系
　　
　　代府广陵荣虚王逊■〈火民〉简第二子薨寿五十七子庄裕王仕■〈土兹〉嗣薨寿五十五子顺简王成■〈釒疑〉嗣薨寿七十子宣和王聪汉嗣薨寿六十子康定王俊槻嗣薨寿五十三子荣昭王充煡嗣薨寿五十三子今王廷埘嗣
　　
　　潞城僖顺王逊■〈火宁〉简第三子薨寿六十五子安简王仕埬嗣薨寿五十六子荣安王成鑘嗣薨寿四十六子宣惠王聪蒗嗣薨寿四十六子端宪王俊棱嗣薨寿五十七子今王充熀嗣
　　
　　山阴康惠王逊煁简第四子王蒲州薨寿五十九子端裕王仕堸嗣薨寿（阙）子荣靖王成鍪嗣薨寿四十八子僖顺王聪澍嗣薨寿五十子今王俊栅嗣尚在五十三矣多才艺好佛法
　　
　　襄垣恭简王逊燂简第五子王蒲州薨寿五十三子仕■〈土匮〉嗣犯十恶囚死子孙废为庶人弟安惠王仕坯冒嗣薨寿九十一子（阙）王成鍨嗣薨寿九十二长子聪瀺先卒长孙俊渠亦卒曽长孙充煌以曽祖仕坯冒袭递降辅国中尉管理府事
　　
　　灵丘荣顺王逊烇简第六子王绛州薨寿七十五子僖靖王仕■〈边，土代辶〉嗣薨寿六十一子庄和王成鈠嗣薨寿四十一子端懿王聪滆嗣薨寿八十二子长子俊格先卒年五十三长孙充熼继卒年三十九曽长孙廷址亦卒年二十三子鼐镰嗣王廷址追封俊格康悼王充熼悼懿王廷址懐僖王初世宗嘉端懿寿八十而四世嫡长子时准予封号鼐镰后坐罪削爵弟鼐鈇以中尉管府事宣寜靖庄王逊炓简第七子王泽州薨寿四十九子和僖王仕■〈嬴，土代女〉嗣薨寿三十一子恭安王成钴嗣薨寿二十九子康靖王聪■〈氵献〉嗣薨寿二十四子昭荣王俊相嗣薨寿五十一子充灿嗣
　　
　　懐仁荣定王逊烠简第八子王霍州薨寿七十六子镇国将军仕■〈土尞〉先卒寿四十五子恭和王成钯嗣进封镇国为安僖王恭和薨寿四十一子温惠王聪淑嗣薨寿三十三无子弟镇国将军聪洌理府事卒寿四十二子庄简王俊榭嗣进镇国僖康王庄简薨寿六十七子充■〈火于〉以父冒袭降奉国将军仍管理府事
　　
　　隰川懿安王逊熮简第十子王泽州薨寿四十六子恭僖王仕■〈土遂〉嗣薨寿四十子庄隠王成钧嗣薨寿二十六子康肃王聪■〈氵羡〉嗣薨寿三十六子庄惠王俊栢嗣薨寿五十一无子从弟辅国将军俊檖理府事
　　
　　昌化温宪王仕坛戾第二子薨寿六十九子荣僖王成锾嗣薨寿六十六子端襄王聪浕嗣薨寿七十无子除定安悼隠王成鏻隠第二子王忻州薨寿三十二子长子聪潏居丧失礼宪宗停其封卒子俊桯奉祀卒子充爝封奉国将军卒子镇国中尉廷埽俱奉勅管理府事博野悼恭王成鐭隠第三子薨寿二十八子端穆王聪溙嗣薨寿三十五子庄宪王俊櫍嗣薨寿六十无子侄孙奉国将军廷墧奉祀
　　
　　和川悼僖王成镘隠第四子薨寿三十子宣懿王聪潪嗣薨寿四十二子恭惠王俊■〈龙上木下〉嗣薨寿四十八子荣康王充烰嗣薨寿三十四子今王廷碱嗣
　　
　　寜津懐康王成鉖隠第五子薨寿三十七子懐庄王聪滴嗣薨无子弟温穆王聪泠嗣薨寿二十七子今王俊椂嗣七十余矣例当停袭
　　
　　枣强靖安王成釨隠第六子薨寿三十七子康惠王聦滋嗣薨寿五十三子长子俊梾先卒年二十九子今王充燤嗣进长子为荣和王
　　
　　饶阳悼昭王成鋈隠第七子薨寿二十三子荣庄王聪■〈〈氵微〉嗣薨寿五十九子长子俊榬先卒年二十一子充■〈〈弓吉〉上灬下〉嗣进长子康僖王充■〈〈弓吉〉上灬下〉年三十以罪革发髙墙放回为庶人
　　
　　乐昌康懿王聪涓惠第二子王朔州薨寿七十六子长子俊楅先卒年五十五子今王充熏嗣进封长子荣简王
　　
　　吉阳恭顺王聪注惠第三子薨寿八十子今王俊槿嗣今已七十余矣
　　
　　溧阳荣定王聪■〈氵轨〉惠第四子薨寿七十九子今王俊椐嗣
　　
　　进贤庄惠王俊樻思第二子薨寿五十四子恭懿王充炨嗣薨寿四十二无子除
　　
　　河内庄安王充爔懿第四子薨寿五十二子恭宪王廷堄嗣薨寿三十九无子除
　　
　　富川悼定王充煜懿第五子薨寿二十九子康简王廷垶嗣薨寿四十八子镇国将军鼐铧嗣
　　
　　寳丰悼顺王充■〈火允〉懿十一子薨寿二十八无子
　　
　　砀山悼懐王充■〈火川〉懿十二子薨寿二十七无子
　　
　　太平王鼐铉恭第一子嗣王
　　
　　新宁王鼐钧恭第二子万厯三年罪革半禄
　　
　　永庆王鼐钰恭第三子
　　
　　肃府淳化端惠王真泓恭第二子薨子今王弼果嗣
　　
　　铅山荣和王真瀞恭第三子薨寿五十六子今王弼干嗣
　　
　　金坛恭裕王真洵恭第四子薨寿四十七子长子弼楏嘉靖四十五年有罪革除
　　
　　会宁庄惠王真润恭第五子薨寿五十三无子除
　　
　　延长王真滰恭第六子今存
　　
　　开化王弼枳靖第六子今存
　　
　　会昌王弼栋靖第七子今存
　　
　　延安恭靖王缙焮定第二子寿二十四无子除
　　
　　辽府长阳王贵烚简第二子降庶人故寿五十二子昭和王豪■〈湿，土代氵〉嗣薨寿八十一子安靖王恩钠嗣薨寿八十九子恭裕王宠游嗣寿七十四子长子致楹先卒子今王宪焕嗣
　　
　　逺安王贵燮简第三子洪熈元年以不孝降庶人故寿六十八国除
　　
　　巴东王贵煊简第五子同兄贵燮降庶人故寿五十三国除
　　
　　潜山王贵炖简第六子无嗣
　　
　　宜都王贵燯简第七子无嗣
　　
　　松滋安惠王贵烆简第八子薨寿三十九子靖简王豪堙嗣薨寿六十六子荣和王恩钶嗣薨寿六十六子昭宪王宠洌嗣薨寿五十一子今王致槺嗣
　　
　　益阳安僖王贵烰简第九子薨寿三十七子懿简王豪■〈土几〉嗣薨寿三十一子恭和王恩铜嗣薨寿六十三子康恪王宠淄嗣薨寿五十二子荣惠王致橏嗣薨寿六十二子今王宪熽嗣
　　
　　湘阴安僖王贵焻简第十子薨寿五十六子康懿王豪壧嗣薨寿六十四子恭简王恩鍖嗣薨寿五十五子端靖王宠湳嗣薨寿六十八子恭定王致梠嗣薨寿五十八子今王宪烟嗣
　　
　　衡阳庄和王贵■〈坚，火代土〉简十一子薨寿四十四子僖靖王豪■〈土集〉嗣薨寿五十三子长子恩鏏未封卒寿三十三子安懿王宠淹嗣进长子悼僖王安懿薨寿五十七无子奉国将军宠池奉祀
　　
　　应山悼恭王贵■〈火聂〉简十二子薨寿三十三子端顺王豪■嗣薨寿五十七子和僖王恩镏嗣薨寿三十八无子辅国将军宠波奉祀
　　
　　宜城康简王贵■〈火节〉简十五子薨寿六十三子荣僖王豪坽嗣薨寿五十二子懐靖王恩铣嗣薨寿五十二子懿定王宠濵嗣薨寿四十六子荣昭王致枨嗣薨寿四十二无子国除
　　
　　枝江庄惠王贵熠简十六子薨寿四十一子靖僖王豪壂嗣薨寿二十七子温穆王恩钱薨寿四十一子悼懐王宠润嗣薨寿四十五子端懿王致樨嗣薨寿四十七子长子宪燇卒无子除
　　
　　沅陵恭宪王贵燏简十七子薨寿五十八子昭安王豪塶嗣薨寿五十六子宣穆王恩铈嗣薨寿三十九无子弟庄恪王恩鈼嗣薨寿四十二子荣简王宠涞嗣薨寿五十子今王致枇嗣
　　
　　麻阳悼僖王贵燠简十八子薨寿二十五无子
　　
　　衡山恭惠王贵煘简十九子薨寿五十七无子奉国将军宠淇奉祀
　　
　　蕲水靖和王贵熡简二十子薨寿四十五子安穆王豪坴嗣薨寿五十五子康顺王恩巨嗣薨寿四十八子僖简王宠澍嗣薨寿三十三子今王致■〈木盛〉嗣
　　
　　肃宁悼靖王恩鉹靖第三子薨寿三十一子荣顺王宠汕嗣薨寿六十二子今王致栟嗣
　　
　　长垣恭顺王恩钾靖第四子薨寿五十四子王宠泑嗣薨寿七十五无子除
　　
　　光泽荣端王宠瀼惠第二子薨寿七十二子恭僖王致榞嗣薨寿五十八子今王宪■嗣
　　
　　广元康僖王致椹恭第二子薨寿五十一子今王宪爀嗣
　　
　　庆府靖宁王秩■〈寿上火下〉靖第二子蚤夭无子
　　
　　真寜庄惠王秩荧靖第三子薨寿五十六子康简王邃垿嗣薨寿二十九子温穆王寘■〈釒晓〉嗣薨寿三十三子荣僖王台涍嗣薨寿二十九子安惠王鼒■〈木毕〉嗣薨寿四十七子今王倪■〈火安〉嗣
　　
　　安化惠懿王秩炵靖第四子薨寿八十八子邃墁以镇国将军先卒寿二十八追封恭和王王薨之七日妃杨氏不食死子寘鐇以长孙嗣正徳五年以诛瑾为名谋反伏诛年五十八
　　
　　岐山悼庄王秩炼靖第五子蚤薨无嗣除
　　
　　安塞宣靖王秩炅靖第六子薨寿四十七无嗣除
　　
　　弘农安僖王邃■〈土典〉康第三子薨寿四十二子荣惠王寘镧嗣薨寿四十三子恭定王台泙嗣薨寿四十九子康僖王鼒■嗣薨寿四十五子今王倪■〈火鱼〉嗣
　　
　　丰林温僖王邃■〈土兑〉康第六子薨寿五十子安简王寘镤嗣薨寿四十五子端康王台瀚嗣薨寿四十四子今王鼒樲嗣
　　
　　巩昌王寘銂庄第二子嘉靖十二年年五十五有罪革爵幽髙墙死孙鼒梂为辅国将军
　　
　　寿阳和靖王台濠恭第二子薨寿二十五子端懿王鼒■〈木昂〉嗣薨寿二十六子今王倪爋嗣
　　
　　延川端穆王鼒槚定第二子薨寿四十三子长子倪煋嗣
　　
　　华阴王倪焯今年三十七
　　
　　宁府临川康僖王盘熚献第二子天顺五年坐非其罪废为庶人幽髙墙成化二十一年故寿六十八子奠埨亦以不能谏阻送西山祖陵焚修先父卒寿三十八子觐铎生宸■〈氵米页〉■〈氵米页〉生拱檤嘉靖十五年陈情乞袭封世宗以年逺不许准封镇国中尉三十五年追封熚康僖王埨恭顺王拱檤又以罪除
　　
　　宜春安简王盘烑献第三子薨寿七十九子宣和王奠坫嗣薨寿六十一子觐鐏以长子先卒寿四十三子康僖王宸浍嗣进长子懐简王康僖薨寿二十七子拱樤嗣坐宸濠叛逆解京赐死年三十五国除
　　
　　新昌安僖王盘炷献第四子薨寿四十一无嗣除
　　
　　信丰悼惠王盘■〈火莫〉献第五子薨年十九无嗣除瑞昌恭僖王奠墠惠第二子薨寿五十八子荣安王觐鐊嗣薨寿四十八子镇国将军宸■〈氵靓〉先卒寿二十三子拱栟嗣进镇国悼顺王拱栟坐宸濠叛逆先死年三十二子多灿送髙墙乐安王代理府事
　　
　　乐安昭定王奠垒惠第三子薨寿六十三子觐鑉以镇国将军先卒年二十二子靖庄王宸湔嗣进镇国温隠王靖庄薨寿六十四子端简王拱椤嗣薨寿五十六子今王多焿嗣
　　
　　石城恭靖王奠堵惠第四子薨寿六十子觐镝以镇国将军先卒年三十六子宸浮嗣进镇国为端隠王宸浮先与兄宸潣讦奏降为庶人嘉靖二十四年世宗悯其贫老准与冠带给岁禄三之一三十七年故寿六十七追封安恪王无嗣乐安王代理府事
　　
　　弋阳荣庄王奠壏惠第五子坐寃僇死年二十九事白追谥子僖顺王觐鐰嗣薨寿四十三子庄僖王宸■〈氵丙〉嗣薨寿四十子拱樻初封镇国将军后以逆濠故停袭嘉靖元年始许以本职摄府事二年嗣渐设官属薨寿五十五谥端惠子今王多焜嗣薨寿（阙）无子奉国将军多煌理府事
　　
　　锺陵王觐锥靖第三子以辠降庶人送鳯阳故寿五十九子孙不准袭建安王理府事
　　
　　建安简定王觐鋉靖第四子薨寿六十九子庄顺王宸潚嗣寿六十四子今王多■〈火节〉嗣
　　
　　岷府江川恭惠王徽煝庄第三子王寳庆府薨寿五十六子荣懿王音垫嗣薨寿七十八子今王膺鐩嗣
　　
　　广通王徽煠庄第四子景泰三年年三十八有罪发髙墙国除
　　
　　阳宗王徽焟庄第五子景泰三年年三十四有罪发髙墙国除
　　
　　南渭荣顺王音■〈〈职，去耳〉上土下〉恭第二子王永州府薨寿五十五子膺鉙以镇国将军未封卒寿五十五子安和王彦濵嗣进镇国为懐简王安和薨寿六十子庄顺王誉橎嗣薨寿五十九无子爵除弟镇国将军誉枞世袭本职奉祀安昌懐僖王膺铺顺第二子薨寿二十八子荣和王彦滵嗣薨寿四十二子王誉栉嗣薨寿六十七子定烷以镇国将军先卒寿三十四子长孙干理奉祀
　　
　　完城王膺锟顺第三子成化二十三年年三十一以罪发鳯阳守陵故无子爵除
　　
　　黎山安懿王膺鉖顺第四子薨寿四十子康靖王彦■〈氵山莫〉嗣薨寿四十三子荣僖王誉枚嗣薨寿四十九子今王定■〈差上火下〉嗣
　　
　　沙阳端靖王膺刨顺第五子薨寿五十五子王彦濎嗣薨寿三十六无嗣除
　　
　　唐年恭裕王膺录顺第六子薨寿七十六子王彦淍嗣薨寿七十八子长子誉栾卒寿四十无嗣除
　　
　　南安王彦泥简第二子嘉靖五年以罪废为庶人幽髙墙年六十五故爵除
　　
　　南丰王彦激简第三子薨寿六十七子今王誉棡嗣
　　
　　善化康简王誉桔靖第二子薨寿五十四子今王定焌嗣
　　
　　建徳荣安王誉梴靖第三子薨寿二十五子今王定■〈火向〉嗣
　　
　　汉川王誉榛靖第五子今年七十余
　　
　　遂安王誉■〈木翠〉靖第七子薨寿三十无嗣除
　　
　　长寿王誉橲靖第八子薨寿三十九无嗣以善化康简王子辅国将军定灿奉祀
　　
　　绥宁王定■〈火上几下〉康第三子今存
　　
　　南漳王定燑康第六子薨年十五无子除
　　
　　祁阳王定■〈火叶〉康第七子今存
　　
　　广济王定■〈火业〉康第八子今存
　　
　　青林王干垣今王第一子薨年三十无嗣除
　　
　　谷府世子赋照庶人长子逆除
　　
　　醴陵王赋熻庶人二子逆除
　　
　　韩府襄陵庄穆王冲炑宪第二子以孝友两被褒嘉薨寿七十八子恭惠王范址嗣薨寿八十二子安穆王征钤嗣薨寿八十三子偕浰以镇国将军先卒寿四十三子旭橦亦以长孙未封卒寿四十一子今王融焚嗣进镇国为端和王长孙为懿简王
　　
　　乐平定肃王冲烋宪第三子薨寿八十二子范场以镇国将军未封卒寿六十子恭安王征铔嗣进镇国僖安王恭安薨寿八十二子温定王偕渳嗣薨寿七十子长子旭椻先卒寿四十二子今王融熨嗣进长子安和王临汾王冲■〈火禺〉宪第四子蚤薨无嗣除
　　
　　褒城昭裕王范堮恭第三子薨寿六十二子宣惠王征巨嗣薨寿四十八子安僖王偕沺嗣薨寿四十一子康顺王旭栏嗣薨寿四十四子温静王融■〈丞上火下〉嗣薨寿二十六子今王谟垣嗣
　　
　　通渭庄简王范墅恭第四子薨寿四十三子荣靖王征銶嗣薨寿四十九子恭裕王偕浢嗣薨寿三十二子安定玉旭■〈木阳〉嗣薨寿四十二子端顺王融■〈火光〉嗣薨寿二十七子今王谟埫嗣
　　
　　平利懐简王范壑恭第五子蚤薨无嗣除
　　
　　汉阴恭惠王征鍉靖第二子薨无嗣王疾时妃父周恂谋取他人之子纳入为王后既长俱受封矣成化十四年事发恂处极刑家籍没冒封男女俱赐自尽追削恭惠谥降为庶人国除
　　
　　髙平荣和王偕泺惠第六子薨寿五十一子昭简王旭樽嗣薨寿三十九子融烇嗣有罪除谪为庶人故寿四十八
　　
　　西徳昭僖王偕瀞惠第七子薨寿四十九子旭枞以长子先卒寿三十三子今王融■〈火寉〉嗣进长子为悼昭王今王七十余矣
　　
　　陇西安懿王旭林康第三子薨寿六十一无子除
　　
　　宁逺宣和王旭栓康第四子薨寿二十九子恭懿王融煐嗣薨寿四十八子恭靖王谟垙嗣薨寿三十一子朗■〈釒奠〉嗣
　　
　　长泰荣顺王旭横康第六子薨寿四十三子恭简王融焯嗣薨寿五十三子镇国将军谟■〈土贡〉嗣
　　
　　永福端僖王旭橝康第七子薨寿五十六子今王融燓嗣
　　
　　建宁恭安王旭■〈木肴〉康第八子薨寿四十一子融■〈火旬〉嘉靖三十七年以辠废为庶人故寿五十四国除
　　
　　长洲定恭王融焌昭第二子薨寿七十子谟墷以长子先卒寿三十七子今王朗鋎嗣
　　
　　昆山荣康王融烄昭第四子薨寿五十六子今王谟埦嗣
　　
　　长乐康懿王融焞昭第五子薨寿四十二子今王谟■〈土斗〉嗣
　　
　　髙淳庄懿王谟■〈土兹〉定第二子薨寿四十一子今王朗镕嗣
　　
　　休宁安靖王谟塨定第三子薨寿三十三子今王朗镠嗣
　　
　　庆阳庄懿王谟垫定第四子薨寿二十五子今王朗鐱嗣
　　
　　通安王谟墆定第六子
　　
　　崇明王璟清今王二子
　　
　　长吉王璟■〈阔，志代舌〉今王三子
　　
　　保徳王璟■〈氵去虎〉今王四子
　　
　　渖府陵川康肃王佶煃简第二子薨寿七十一子幼■〈土坚〉以长子先卒寿三十八子康简王诠■〈釒梦〉嗣进长子懐懿王康简薨寿七十六子勋瀼以长子先卒寿五十子庄安王胤果嗣进长子为悼康王庄安薨寿五十八子今王恬燆嗣
　　
　　平遥僖靖王佶煟简第三子薨寿三十九子惠恭王幼■〈土量〉嗣薨寿四十五无嗣除以唐山悼僖王子镇国将军诠蓥奉祀
　　
　　黎城昭僖王佶燏简第四子薨寿三十三子庄惠王幼■〈土爰〉嗣薨寿三十七无嗣以清源庄简王第五子诠鏴嗣既而归本宗以清源荣僖王第三子勋洺奉祀
　　
　　稷山悼靖王佶焆简第五子薨寿三十三子庄靖王幼垬嗣薨寿三十二子荣和王诠鋈嗣薨寿五十五子端简王勋■〈氵丘〉嗣薨寿六十二子昭靖王胤柯嗣薨寿六十五子今王恬炠嗣
　　
　　沁水悼懐王佶煴简第六子薨寿三十子安惠王幼塐嗣薨寿（阙）子端懿王诠鐕嗣薨寿四十子荣穆王勋瀶嗣薨寿四十五子庄和王胤欀嗣薨寿四十八子昭定王恬烆嗣薨寿四十八子今王珵阶嗣
　　
　　沁源恭定王佶■〈火阜〉简第八子薨寿三十八子端宪王幼埼嗣薨寿四十五子荣靖王诠锺嗣薨寿六十五子康僖王勋溱嗣薨寿七十一子胤杨以长子先卒寿四十一子今王恬炜嗣进长子悼和王
　　
　　清源庄简王幼■〈土予〉康第三子有才能薨寿七十子荣僖王诠鏴先继黎城庄惠王嗣后庄简三子俱卒复归宗嗣薨寿四十九子端和王勋瀳嗣薨寿六十七子今王胤■〈木乃〉嗣
　　
　　辽山宣穆王幼墏康第四子薨寿六十九子端和王诠钺嗣薨寿三十五子今王勋澄嗣
　　
　　内丘恭僖王幼■〈土寅〉康第六子薨寿七十一子诠鋷以长子先卒寿四十一子端靖王勋漴嗣进长子为悼顺王端靖薨寿五十八子胤柲以长子先卒年四十子今王恬熈嗣进封长子安裕王
　　
　　广宗懐靖王幼■〈土木〉康第七子薨寿二十六无嗣除
　　
　　唐山悼憘王幼墧康第八子薨寿四十二子荣康王诠铍嗣薨寿三十四子恭懿王勋澄嗣薨寿八十三子胤楀以长子未封卒寿六十四子今王恬熇嗣进封长子为（阙）王
　　
　　永年荣安王幼塨康第九子薨寿六十八子诠■〈釒爵〉以长子先卒寿四十二子勋浚以长孙亦卒寿二十子恭裕王胤橚嗣进长子为懐僖王长孙为悼顺王恭裕薨寿三十二子庄宪王恬■〈火定〉嗣薨寿三十八子温恭王珵封嗣薨无子爵除
　　
　　灵川荣懿王诠鉌庄第二子薨寿三十六子恭裕王勋潪嗣薨寿三十五子宪王入继宜山康僖王诠鏋庄第三子薨寿六十二子今王勋渥嗣
　　
　　宿迁荣简王诠鎀庄第四子薨寿六十五子端惠王勋泽嗣薨寿五十四子胤柠以长孙先卒寿三十五子（阙）王恬烟嗣进长孙为（阙）王（阙）王薨寿三十一无嗣爵除
　　
　　吴江昭和王诠铿庄第五子薨寿三十一子今王勋淯嗣
　　
　　定陶恭靖王诠鑨庄第六子薨寿五十五子勋澐以长子先卒寿三十九子今王胤櫏嗣
　　
　　云和（阙）王诠■〈釒亶〉庄第七子薨寿五十四无嗣以吴江王子镇国将军奉祀
　　
　　福山恭和王勋■〈氵庄〉薨寿三十四以从子胤栘进封渖王追封亲王追谥
　　
　　徳平王胤榳惠第二子今存
　　
　　镇康王恬焯宪第五子隆庆二年穆宗勅褒曰孝义纯良今存
　　
　　安庆王恬爖宪第七子隆庆二年穆宗勅褒曰孝敬经济今存
　　
　　保定王珵坦今王二子
　　
　　徳化王珵■〈土几〉今王三子
　　
　　唐府新野悼懐王琼燀定第二子薨寿二十六子恭简王芝城嗣薨寿四十三子宣懿王弥镉嗣薨寿四十六子荣僖王宇沪嗣薨寿七十二子（阙）王宙■〈木充〉嗣薨寿六十一子硕煜以长子先卒子器墫以长孙亦卒弟器■得封次孙煜母弟镇国将军硕爚讦■冒嫡万厯三年降庶人准爚嗣未嗣卒庶二弟镇国将军硕灿嗣
　　
　　三城康穆王芝垝宪第三子通五经多著书画皆妙絶弘正间有读书好礼之褒衮衣三袭之赐寿五十四无嗣以荡阴第二子镇国将军弥蓥奉祀
　　
　　新城王芝坦宪第四子以罪为庶人故寿五十九国除承休荣和王芝垠宪第五子薨寿六十三子昭毅王弥鋠嗣薨寿五十四子今王宇渊嗣
　　
　　荡阴昭安王芝■〈土瓦〉宪第六子薨寿六十一子端肃王弥锷嗣薨寿七十四子宇澄以长子先卒年二十八子今王宙棨嗣进长子为悼懐王
　　
　　淅阳温僖王弥鎈庄第二子薨寿五十无嗣以芝城王第三子镇国将军奉祀
　　
　　文城恭靖王弥钳庄第三子薨寿五十四子昭宪王宇温嗣唐王例不袭封
　　
　　郾城恭端王弥鈱庄第四子薨寿八十长子宇清未封卒寿五十三子荣康王宙桃嗣追封长子为昭宪王荣康薨寿三十三无嗣爵除
　　
　　卫辉恭懿王弥鋿庄第五子薨寿七十五子端顺王宇漳嗣薨寿四十二子镇国将军宙桐先卒子温懿王硕焕嗣进镇国为荣昭王温懿薨寿十九无嗣国除
　　
　　伊府洛阳王勉堡简第二子薨寿三十四以子諟钒绍伊王进封
　　
　　光阳荣靖王勉坍简第三子薨寿五十八无嗣国除
　　
　　方城懐僖王諟■〈攠，釒代扌〉安第二子薨寿二十三子昭和王吁注嗣薨寿五十三子长子典榕先卒年三十一子温僖王褒熇嗣进长子为懐顺王温僖薨寿四十二子今王珂墦嗣
　　
　　西鄂安僖王諟钦安第三子薨寿二十七子恭靖王吁漈嗣薨寿三十六无子国除
　　
　　万安康懿王典櫍敬第二子薨寿五十八子今王褒■〈火危〉嗣
　　
　　安乐王褒■〈火节〉庶人庶长子罪废为庶人故寿二十八
　　
　　弇山堂别集卷三十五
　　

　　●钦定四库全书
　　
　　弇山堂别集卷三十六
　　
　　（明）王世贞 撰
　　
　　○郡王
　　
　　成祖以下郡王宗系
　　
　　汉府世子瞻坦庶人长子先卒谥懿庄王瞻圻先以罪发髙墙
　　
　　济阳王瞻垐庶人三子
　　
　　临淄王瞻域庶人四子
　　
　　昌乐王瞻垶庶人五子
　　
　　淄川王瞻墿庶人六子
　　
　　齐东王瞻坪庶人七子
　　
　　任城王瞻壔庶人八子
　　
　　海丰王瞻■〈土长〉庶人九子
　　
　　新泰王瞻垹庶人十子已上皆叛逆幽西内死
　　
　　赵府临漳恭安王祁鋆惠第二子薨寿五十五子荣和王见淔嗣薨寿六十七子镇国将军佑栻先卒寿三十八子康端王厚炣嗣进镇国为悼懐王康端薨寿四十二子今王载■〈土兹〉嗣
　　
　　汤阴庄僖王祁■〈釒芮〉惠第三子薨寿五十四子见准嗣有罪赐死年三十五国除子孙以本等官职受封
　　
　　襄邑恭定王祁锃惠第四子薨寿三十三子懐简王见滃嗣薨寿十九无子弟荣惠王见沂嗣薨寿三十六子昭和王佑榉嗣薨寿三十七子端顺王厚墦嗣薨寿五十五子今王载■〈土兑〉嗣
　　
　　洛川靖懿王祁鋹惠第五子薨寿四十七子荣恪王见渥嗣薨寿五十八子康定王佑架嗣薨寿五十五子长子厚焀先卒年二十五子恭简王载硗嗣进长子为懐顺王恭简薨寿三十二子庄宪王翊鏴嗣薨寿二十七子今王常渲嗣
　　
　　南洛安懿王祁鉷惠第七子有罪革去冠带及禄米三之二既而以妃奏复冠带及爵薨寿六十二子荣僖王见澜嗣薨寿四十八子宣靖王佑槚嗣薨寿四十八子今王厚焰嗣
　　
　　平乡荣顺王祁鏓惠第八子薨寿二十三子荣康王见洸嗣薨寿六十子佑楸以镇国将军先卒年二十子今王厚燝嗣进镇国为僖穆王
　　
　　汝源荣昭王见淇悼第二子薨寿八十四子佑桐以长子先卒寿五十五子端僖王厚□嗣进长子为懐和王端僖薨寿五十二子载■〈土量〉未嗣卒无子以昆阳王府辅国将军厚焟奉祀
　　
　　昆阳温穆王见洽悼第三子薨寿五十无子除以汝源王第二子镇国将军佑棴奉祀
　　
　　广安端裕王佑枳靖第五子薨寿二十九子温懿王厚熽嗣薨寿五十七子康裕王载■〈土堂〉嗣薨寿三十三子今王翊鎀嗣
　　
　　江宁恭懿王厚炼庄第三子薨寿五十九子今王载■〈土仆〉嗣
　　
　　光山康靖王厚辉庄第四子薨寿四十四无子除
　　
　　秀水宣穆王厚烟庄第六子薨寿二十六无子除
　　
　　获嘉昭定王载培康第一子薨年十七以孙常清进襄亲王不更袭
　　
　　成皋王载垸康第四子
　　
　　仁宗以下郡王宗系
　　
　　郑府新平懐僖王祁锐靖第二子薨寿二十三无子除
　　
　　泾阳安靖王祁铣靖第三子薨寿五十六子见溢嗣以罪革爵为庶人故寿四十一国除
　　
　　朝邑荣简王祁镕靖第四子薨寿五十五无子除
　　
　　盟津恭懿王见濍简第三子被宫婢奏降庶人幽髙墙释回给半禄卒寿三十三复爵赐谥子佑橏亦以罪除东垣端惠王见??简第四子薨寿四十子佑檡进封郑王庶一子厚烱仍封东垣王薨寿五十二谥荣昭子今王载墩嗣河阳懐简王见沩简第五子薨年十四无子除
　　
　　信阳懐悼王见泿简第七子薨年十二无子除
　　
　　宜章懐顺王见汌简第八子薨寿二十三无子除
　　
　　繁昌恭定王见■〈氵寝〉简第九子薨寿五十七子荣戾王佑■〈木芳〉嗣薨寿五十九子未名
　　
　　庐江懿简王见湳简第十子薨寿五十九子荣缪王佑?嗣薨寿四十二子今王厚灮嗣
　　
　　丹阳靖和王见淕简十一子薨寿三十六无子除
　　
　　真丘荣隠王见渻简十二子薨寿三十六无子除
　　
　　东垣荣昭王厚烱懿庶一子薨子今王载墩嗣
　　
　　徳庆王载垫今王第二子存
　　
　　崇徳恭简王载■〈土升〉今王第四子薨寿二十四无子除
　　
　　襄府宁乡庄宪王祁鐄宪第二子薨寿四十二无子除枣阳安穆王祁钲宪第三子薨寿四十子僖顺王见沔嗣薨寿三十子荣肃王佑楒嗣以罪革爵降庶人后复爵薨寿六十三子今王厚爥嗣
　　
　　阳山恭和王见淓定第二子薨寿四十六子荣康王佑楬嗣薨寿三十三子厚颎嗣襄王进荣康为惠王例不袭
　　
　　镇宁恭靖王见瀷定第三子薨寿四十一子安懿王佑檽嗣薨寿六十一子今王厚■〈火从〉嗣
　　
　　光化王佑櫍简第二子进封襄王
　　
　　安福王载尧庄第一子进封襄王
　　
　　郧城王载■〈土鼎〉庄第二子初封隆庆王穆宗改元改封郧城
　　
　　永城（阙）王载圻庄第三子薨寿二十二无嗣除
　　
　　荆府都昌惠靖王祁鉴宪第二子薨寿四十六子懐顺王见潭嗣薨寿二十四子悼僖王佑■〈木乌〉嗣薨年一十八子王厚熈嗣薨寿三十二子王载塎嗣徉狂多过薨寿五十二子长子翊铧先卒无嗣除
　　
　　都梁悼惠王见溥靖第二子薨寿二十六子佑橺进封荆王
　　
　　樊山温懿王见澋靖第三子薨寿五十一子庄和王佑构嗣薨寿四十四子恭裕王厚焌嗣薨寿四十五子今王载坽嗣
　　
　　富顺王厚焜和第二子今八十余尚存
　　
　　永新安庄王厚熿和第三子薨寿五十六子今王载壕嗣
　　
　　永定端穆王载墭端第一子薨寿三十四以子翊巨进封荆王追谥庄
　　
　　徳安王翊鐯庄第二子尚存
　　
　　泰宁王常??恭第二子后进封荆王
　　
　　安城王常（阙）恭第三子尚存
　　
　　淮府鄱阳懐僖王祁镔靖第二子薨寿十八无子除
　　
　　永丰恭和王祁钺靖第三子薨寿四十一子懐顺王见瀞嗣薨寿二十五子荣和王佑相嗣薨寿六十八子安僖王厚炑嗣薨寿六十九子长子载址先卒寿四十九子今王翊鈠嗣
　　
　　清江端裕王见淀康第二子薨寿二十六二子嗣淮王进封端王
　　
　　南康庄惠王见湁康第三子薨寿六十七子佑柌以镇国将军先卒寿四十六子今王厚■〈声，火代耳〉嗣进镇国为荣僖王
　　
　　徳兴庄僖王见?康第四子薨寿三十六子恭简王佑槤嗣薨寿四十九子今王厚■〈火蒦〉嗣
　　
　　顺昌恭懿王见漽康第六子薨寿六十子（阙）王佑枞嗣薨寿六十五子今王厚熍嗣
　　
　　崇安荣穆王见洵康第七子薨寿四十一子昭和王佑干嗣薨寿四十二无子除
　　
　　髙安恭僖王厚炅庄第二子薨寿四十五子今王载堾嗣
　　
　　上饶王厚熻庄第三子存
　　
　　吉安肃简王厚燔庄第四子薨寿四十六无子除
　　
　　广信王厚■〈火棊〉庄第五子存
　　
　　嘉兴王厚爖庄第七子存
　　
　　绍兴王厚爀庄第八子存
　　
　　建昌王载坚宪第二子存
　　
　　金华王载塨宪第三子存
　　
　　华容王载域宪第四子薨寿二十六无子除
　　
　　荣昌王翊镜今王第二子
　　
　　英宗以下郡王宗系
　　
　　徳府泰安恭简王佑樬庄庶一子薨寿六十七子端懿王厚燌嗣薨寿二十六子康惠王载■〈土座〉嗣薨年十六无子除
　　
　　济宁安僖王佑樳庄第三子薨寿四十一无子除
　　
　　东平王厚炖懿第二子改封世子薨寿三十五谥懐顺世子进封懐王
　　
　　歴城荣和王厚■〈火节〉懿第三子薨寿三十四无子除
　　
　　临朐荣简王厚燨懿第七子薨寿三十子懐庄王载堠嗣薨寿二十四子今王翊鈝嗣
　　
　　髙唐悼僖王厚■〈火尔〉懿第八子薨年十七无子除
　　
　　临清王载塐懐第三子今存
　　
　　宁海恭和王载■〈土予〉懐第四子薨寿三十九子今王翊铎嗣
　　
　　棠邑王翊鐖今王第二子今存
　　
　　利津王翊鑅今王第三子存
　　
　　崇府瑞安恭简王佑桓简第二子薨寿六十二子长子厚熛先卒寿二十五子庄惠王载埴嗣薨寿三十五无子除
　　
　　庆元荣康王佑椐简第三子薨寿七十四子长子厚焞先卒年二十八子庄懿王载圿嗣进长子为端穆王庄懿薨寿二十八无子除
　　
　　懐安王厚燫靖第二子八十余存
　　
　　归徳王载壃恭第五子存
　　
　　泰和王常湜今王第一子存
　　
　　吉府常山王佑枎简第一子进世子薨寿三十二以子厚■〈火昌〉进袭王追封悼
　　
　　光化王载均定第一子进袭吉王
　　
　　龙阳王翊銮端庶第一子进封吉王
　　
　　长沙王翊鋋端第二子存
　　
　　谷城王翊铉端第三子存
　　
　　徽府太和端僖王佑檖庄第二子薨寿五十五子今王厚炬嗣
　　
　　遂昌恭惠王佑槚庄第三子薨寿六十四子长子厚熂先卒寿三十八子王载垿嗣薨寿三十一无子除
　　
　　景宁恭裕王佑椀庄第四子薨寿四十七子庄僖王厚焮嗣薨寿四十四子载■〈土叅〉嗣隆庆三年与都御史党以平争讼有司奏闻缉治父子闭门投井死寿四十九遂革除
　　
　　建徳康和王佑槿庄第五子薨寿四十一子安简王厚■〈火定〉嗣薨寿六十一子定王载塨嗣
　　
　　阳城恭僖王佑■〈木栾〉庄第六子薨寿六十一子今王厚爦嗣
　　
　　嘉定宣惠王厚焃简第二子薨寿五十六子恭顺王载■〈端，土代立〉嗣薨寿五十三子长子翊鈖嗣
　　
　　新昌端僖王厚燇简第三子薨寿六十一子今王载墇嗣
　　
　　庆云康僖王厚灿简第四子薨寿二十五子庄靖王载壂嗣薨寿二十四子翊錔嗣
　　
　　隆平王厚焴简第五子薨年十二无子除
　　
　　伍城王载埻恭庶长子或诬蔑以内行一日恭王召至宫内令中官逼使自尽王欲见父辩白不得遂向外再拜而缢无子除
　　
　　太康王载垙恭第三子存
　　
　　阳夏王载■〈土非〉恭第四子存
　　
　　徳平王载塛恭第五子存
　　
　　荥阳王载阶恭第六子存
　　
　　懐庆王载堡恭第七子薨寿三十六子未封
　　
　　咸平王载塔恭第八子存
　　
　　延津王载埙恭第九子存
　　
　　孟津王载■〈土坐〉恭第十子存
　　
　　上蔡王载■〈土夜〉恭十一子存
　　
　　安阳王翊锜庶人庶长子以父累废安置开封穆宗即位放回禹州居住
　　
　　万善王翊钫庶人第二子罪废同放回
　　
　　宪宗以下郡王宗系
　　
　　益府崇仁王厚炫端第二子进封益王
　　
　　金溪庄惠王厚煌端第三子薨寿四十七子荣靖王载■〈土学〉嗣薨寿三十五子今王翊铄嗣
　　
　　玉山恭安王厚■〈火巽〉端第四子薨寿四十七无子除
　　
　　安东王载环恭第二子
　　
　　舒城王载■〈土充〉恭第三子
　　
　　阜平王载■〈土集〉恭第四子
　　
　　铜陵恭简王载壤恭第五子薨寿二十九子今王翊鈓嗣黎丘王常溱今王第二子
　　
　　浦阳王常浆今王第三子淳河王常汭今王第四子
　　
　　华山王常汛今王第五子筠溪王常涞今王第六子
　　
　　罗川王常湑今王第七子安仁王常漈今王第八子
　　
　　衡府玉田懐简王厚烃恭第二子薨寿三十五子今王载塘嗣
　　
　　新乐端惠王厚熑恭第三子薨寿四十五子今王载壐嗣
　　
　　髙唐端裕王厚煐恭第四子薨寿七十子今王载墀嗣齐东温惠王厚炳恭第五子薨寿四十三子安和王载垢嗣薨寿三十七子今王翊■〈釒问〉嗣
　　
　　邵陵王厚煃恭第六子存
　　
　　汉阳王厚■〈福上火下〉恭第七子存
　　
　　东昌王载圭庄第二子进封世子
　　
　　武定王载■〈土寸〉庄第三子存
　　
　　平度王载垹庄第四子存
　　
　　宁阳王载垿庄第五子
　　
　　昌乐（阙）王载堭庄第六子薨寿三十五无子除
　　
　　寿张（阙）王载■〈土鼎〉庄第七子薨寿二十五无子除
　　
　　商河王载塨庄第八子存
　　
　　荣府福宁懐僖王厚熹庄第二子薨寿三十二无子除
　　
　　惠安康和王厚煦庄第三子薨寿三十五子宣懿王载塾嗣薨寿三十二子今王翊鏕嗣
　　
　　永春王厚烈庄第四子
　　
　　富春王厚然庄第五子
　　
　　贵溪王厚■〈曽上灬下〉庄第六子
　　
　　公主初封邑号取上裁其称皇姊妹则曰长公主称皇姑则曰大长公主殁无谥
　　
　　髙皇帝姊曰曹国长公主下嫁李贞公主薨微时洪武元年册为陇西公主贞拜驸马都尉封恩亲侯三年贞进封曹国公公主加国号十一年贞薨追封陇西王又姊下嫁王七一洪武元年追封太原长公主七一赠驸马都尉
　　
　　洪武元年封皇兄蒙城王女为庆阳公主女夫黄琛为驸马都尉累官中都留守食留守俸公主禄五百石四年主仍为庆阳郡主永乐二年卒髙皇帝十六女
　　
　　洪武九年皇长女临安公主下嫁驸马都尉李祺太师韩国公善长子也是年始定尚公主礼二十四年太师赐死公主寻薨祺以忧卒
　　
　　十一年第二女宁国公主下嫁驸马梅殷殷汝南侯思祖子也用事建文时至永乐二年以嫌中雠死谥荣定官一子都督同知二子指挥使主后称大长公主以二十三年薨
　　
　　第三女（阙）
　　
　　十四年第四女安庆公主下嫁驸马欧阳伦二十八年伦以贩私茶扑杀
　　
　　十五年第五女汝宁公主下嫁驸马陆贤吉安侯仲亨子也
　　
　　其年第六女懐庆公主下嫁驸马王宁洪武三十五年封永春侯寻削爵
　　
　　十六年第七女大名公主下嫁驸马李坚指挥佥事赠都指挥使英子也坚以建文初封滦城侯北征阵亡主后称大长公主宣徳元年薨
　　
　　十八年第八女福清公主下嫁驸马张麟鳯翔侯龙子也永乐十二年麟卒
　　
　　其年第九女寿春公主下嫁驸马傅忠颍国公友徳子也主以二十一年薨忠亦不良死
　　
　　第十女（阙）
　　
　　二十一年第十一女南康公主下嫁驸马胡观东川侯海子也观坐事夺禄主以正统三年薨
　　
　　二十二年第十二女永嘉公主下嫁驸马郭镇武定侯英子也建文元年镇卒主后称大长公主
　　
　　第十三女（阙）
　　
　　第十四女（阙）
　　
　　二十六年第十五女汝阳公主下嫁驸马谢达都督佥事彦子也
　　
　　永乐十一年第十六女寳庆公主下嫁驸马赵辉府军前卫千户也主以正统中薨辉至成化十二年始卒懿文太子二女（阙）
　　
　　洪武二十三年长女江都郡主下嫁仪宾耿璇长兴侯炳文子也建文初进郡主为公主仪宾为驸马后璇夺职公主亦降郡主
　　
　　第二女（阙）
　　
　　太宗文皇帝五女（阙）
　　
　　洪武末皇长女永安郡主下嫁仪宾袁容右都督洪子也三十五年进郡主为公主仪宾为驸马加封广平侯洪熈元年止食本禄宣徳元年复主以（阙）年薨容以宣徳四年卒赠沂国公谥忠穆
　　
　　第二女永平郡主下嫁仪宾李让永乐元年进郡主为公主仪宾为驸马加封富阳侯让以永乐二年卒赠景国公谥恭敏子茂芳袭二十二年夺爵主以宣徳初进封长公主正统初加封大长公主九年薨
　　
　　洪武三十五年第三女安成公主下嫁驸马宋琥西宁侯晟子也永乐五年袭侯二十二年夺爵及驸马号宣徳中还故号正统元年主进封大长公主八年薨
　　
　　永乐四年清河公主下嫁驸马李铭
　　
　　是年真定公主下嫁驸马王谊济宁指挥佥事佐子也正统十二年卒
　　
　　宣宗二女（阙）
　　
　　正统二年皇长女顺徳长公主下嫁驸马石璟主以八年薨璟以成化十五年卒
　　
　　十二年第二女常徳长公主下嫁驸马薛桓主后进大长公主成化六年薨
　　
　　英宗八女（阙）
　　
　　天顺五年皇长女重庆公主下嫁驸马周璟主后进大长公主以弘治（阙）年薨璟以八年卒
　　
　　成化二年第二女嘉善公主下嫁驸马王増靖逺伯骥孙也
　　
　　第三女淳安大长公主下嫁驸马蔡震军人诚子也主后进大长公主弘治十二年薨震以嘉靖十四年卒赠太保谥康僖
　　
　　第四女崇徳长公主下嫁驸马杨伟锦衣指挥宏子兴济伯善孙也主后进大长公主弘治二年薨伟以（阙）年卒
　　
　　八年第五女广徳长公主下嫁驸马樊凯二十年主薨正徳二年凯卒
　　
　　成化九年第六女隆庆长公主下嫁驸马游泰懐逺（阙）杰子也十五年主薨弘治十三年泰卒
　　
　　成化九年第七女宜兴长公主下嫁驸马马诚正徳九年主薨十四年诚卒
　　
　　成化十三年第八女嘉祥长公主下嫁驸马黄镛十九年主薨正徳五年镛卒
　　
　　景帝一女（阙）
　　
　　成化二年固安郡主下嫁仪宾王宪弘治四年主卒塟礼视嘉祥公主
　　
　　宪宗六女（阙）
　　
　　弘治二年皇长女仁和长公主下嫁驸马齐世英鸿胪卿佑子也
　　
　　弘治六年第二女永康长公主下嫁驸马崔元监生儒子也主累进大长公主以嘉靖十（阙）年薨元进封京山侯加太傅以嘉靖二十八年卒谥荣恭
　　
　　弘治九年第三女徳清长公主下嫁驸马林岳兵马副指挥芳子也正徳十三年岳卒
　　
　　第四女无考
　　
　　第五女以成化二十三年薨追封长泰公主
　　
　　第六女以弘治五年薨追封仙游公主塟如长泰礼
　　
　　孝宗一女（阙）
　　
　　弘治十一年皇女薨追封太康公主塟礼依蔚悼王
　　
　　睿宗皇帝四女（阙）
　　
　　嫡第一女庶第二女皆蚤薨嘉靖四年追封一女为长宁长公主二女为善化长公主
　　
　　嘉靖二年第三女永福长公主下嫁驸马邬景和四年主薨三十（阙）年景和以辞直削爵为民流徙吴郡隆庆元年复爵三年薨谥荣简
　　
　　嘉靖（阙）年第四女（阙）长公主下嫁驸马谢诏（阙）年主薨四十（阙）年诏卒赠少保
　　
　　世宗二女（阙）
　　
　　嘉靖三十四年皇长女宁安公主下嫁驸马李和隆庆（阙）年和卒
　　
　　嘉靖三十六年第二女嘉善公主下嫁驸马许从诚隆庆（阙）年主薨
　　
　　穆宗六女（阙）
　　
　　万厯九年（阙）长公主下嫁驸马侯拱辰
　　
　　万厯十年（阙）长公主下嫁驸马梁（阙）月余卒
　　
　　长女蓬莱公主
　　
　　次女太和公主俱早卒隆庆元年追赠
　　
　　十（阙）年（阙）长公主下嫁驸马万炜
　　
　　十六年（阙）长公主下嫁驸马王昺
　　
　　弇山堂别集卷三十六
　　
　　●钦定四库全书
　　
　　弇山堂别集卷三十七
　　
　　（明）王世贞 撰
　　
　　○公侯伯表总叙
　　
　　封建古制也而莫详于周周之天子仅称王而其下为公侯伯子男不能子男者为附庸其命则自九而至五其别则有同姓有异姓而其封则以功徳不以亲疎秦始并天下创尊为皇帝废封建公族无尺寸之土而犹存侯爵为三等以待有功者列侯则如武城通武之类伦侯则如建城武信之类皆有邑名而不称国下者则闗中侯有封食而无邑名然皆金印紫绶而列侯伦侯至位丞相上丞相之尊重者莫如李斯九卿之见幸有大功者莫如蒙恬兄弟而皆不得沾其慎贵可畧推已汉髙豁达裂天下以王诸子弟及大功臣而其次则因秦之旧为彻侯亦有闗内侯凡二等第功臣之为王雅非其意至白马之誓而独侯国存武帝狭海宇鞭诛四夷不爱通侯之印以待有功者即功虽尠细或见录天下之壤地不能侯而国用则益侈于是苛为之禁以伺其过即尠细亦见削而髙帝身与共创业之臣所余无几封拜日下而侯国不日益汉地不小损自武帝而后封拜之与削亦渐寡而终西东二京其制畧相彷佛中间虽以吕氏之擅王与新莽之盗为公未几辄罢自魏氏之末司马擅制始复为五等曰郡县公侯伯曰县子曰县男皆得称开国金印紫绶而闗内侯有不开国者顾反居子男下晋氏以至齐梁陈皆因之若北魏之与北齐皆崇设王爵以待勲旧而其更有功者则别封郡公侯或一人而儋三四爵然同姓异姓皆不得为国王而郡县公侯益卑矣后周宇文泰辞安定王遂以安定公终其身而其子簒魏进封功臣晋赵等大国然皆称公而不王隋氏因之至唐而始定以子弟为亲王正一品其稍疎而有功者为郡王功臣之有功者为国公皆从一品郡公以至侯伯子男则逓降焉如赵公无忌梁公玄龄之类皆得世袭而它以恩赐者或世与否自安禄山之为东平王遂毁周例而隃之然中兴以后王公之格益轻至有佩櫜鞬捧酒炙而趋走于节度之庭者而封亦不复世矣宋兴复唐初之制以宗室之懿叙封王爵而其疎者与文武大臣自国公而下至子男往徃以郊恩逓进徒以媺其名而已户不得言禄爵不得言世然犹斤斤守其制焉自蔡京之公两国而公制紊矣童贯之为王而王制隃矣南渡以后所谓王者遂冒于宰执如桧如侂胄如弥逺矣元承辽金之后王爵尤易即将相非勲徳可以一嚬笑而得之独汉人至国公而止明兴髙皇帝之下建业草创未遑吴元年始拜功臣李善长徐达常遇春为国公而其它功臣之死勤事封疆者有国郡公侯伯子男之赠然徃往一徇元旧洪武三年始大启封建皇帝之子为亲王亲王之从庶子为郡王而功臣则公侯伯三等有世袭有流爵罢子男不置公侯位正一品上伯位正二品上朝服进贤冠加笼巾貂蝉世袭者领铁劵流爵则否当是时封伯者仅二人忠勤之禄仅当侯三之一诚意至不能当六之一而其轻可知矣十年以后封东莞徽光禄遂与侯等至永乐初而始定居侯之下正一品之上其阶勲皆与侯等而伯益重矣凡公侯伯之任入则掌叅五府总六军出则领将军印为大帅督留都筦钥辖漕纲独不得预九卿事大抵视汉以下独隆崇云
　　
　　○髙帝功臣公侯伯表
　　
　　余读髙皇帝洪武之三年功令未尝不三复而叹也曰呜呼厚而裁则贵而可乆矣当是时封公者六人而魏公功最大禄秩亦最重中山侯宿将也以一言之誖而不获公徳庆侯巨勲也以一事之纰而不获公永城封而贬东胜封而夺训词盖凛乎斧钺焉夫孰敢有恣睢而陨于法者然至吉安江夏临川东平之类抑何其殱夷狼籍也三年而后续侯者独西畨之役最盛平云南次之其它以旧勲相错封然至蓝氏之株累而几若扫矣夫以冯宋公傅颍公之雄而卒不免死嫌谓其不蔽法也而讳之即讳之犹不为置后呜呼可叹也太史公言幽厉之后见于春秋尚书有唐虞之侯伯歴三代千有余载自全以蕃卫天子岂非笃于仁义奉上法哉汉兴功臣受封者百有余人天下初定故大城名都散亡户口可得而数者十二三是以大侯不过万家小者五六百户后数世民咸归乡里户益息萧曹绛灌之属或至四万小侯自倍富厚如之子孙骄溢忘其先淫嬖至太初百年之间见侯五余皆坐法陨命亡国耗矣网亦少密焉旨哉所以称网少密者人主不覩其先得天下之所繇是以轻视其功臣而重利其土地人臣不覩其先得国之所繇是以易为慝而难为守明之国邑薄不过再倍一公卿而已天子无所利之然而至嘉靖百余年之间初所封六公仅一公在二十八侯其二侯进为公者亦絶而余二十六侯亡里土乗驷之奉后封四公二十一侯二伯亦仅西平武定在耳其故何也当是时天子绍明先世之道慨然下明诏太宰大司马追考故实収录故鄂国公遇春曹国公文忠卫国公愈信国公和后俱为彻侯诚意伯基后仍为伯増其秩天下翕然归厚焉而一时奉行之臣不能推广徳意至使宋颍二公遂不获一比肩曹卫而李韩公廖徳庆吴江阴靖海之裔寥寥靳一命之泽将无望于后圣哉夫继絶世举废国天子所以懐诸侯也则自古记之矣夫岂欺我故特纪之而表其兴废云
　　
　　韩国公李善长直隶定逺人初以书生从起义歴中书省叅议叅政中书左相国吴元年平张士诚以帷幄转饷功封宣国公洪武三年以中书左丞相进封加太师授开国辅运推诚守正文臣特进光禄大夫左柱国叅军国事食禄四千石四年致仕十年起总中书省大都督府御史台事明年削禄千八百石二十二年坐流言自杀夺封长子祺驸马都尉永乐元年卒子芳留守卫指挥茂指挥佥事芳卒子恒停袭恒子诚诚子宣宣子峦
　　
　　魏国公徐达直隶鳯阳人从起义为首将歴大元帅同佥枢密院事奉国上将军同知枢密院事中书左丞右相国吴元年以平张士诚功封信国公洪武三年为中书右丞相征北大将军以平中原功进封加太傅授开国辅运推诚宣力武臣特进光禄大夫左柱国叅军国事食禄五千石仍以大将军北征及守北平十八年薨子辉祖嗣初名允恭永乐元年以不附靖难师下狱削爵五年卒子钦嗣十九年削爵二十二年复封寻薨子显宗嗣正统十二年薨无子弟承宗嗣天顺七年薨八年子俌嗣正徳十二年薨孙鹏举嗣万厯元年薨子邦瑞嗣十六年薨子惟志嗣承宗俌鹏举邦瑞皆数督留京守备
　　
　　鄂国公常遇春直隶濠州人从起义歴中翼大元帅枢密佥院中书叅政平章政事吴元年以平张士诚功封授银青荣禄大夫上柱国录军国重事洪武二年以中书平章军国重事征北左副将军北征薨于军洪武三年子茂袭改封郑国公授开国辅运推诚宣力武臣特进荣禄大夫右柱国禄三千石二十二年以金山惊纳克楚误机事安置广西卒改封弟升开国公永乐元年以不附靖难师安置云南之临安升子继祖继祖子宁宁子复弘治五年诏复为南京锦衣卫指挥使卒子绍袭绍卒子经袭经卒子鳯袭鳯卒子玄振袭见永乐以后列侯表
　　
　　曹国公李文忠直隶盱眙人帝姊子初赐姓朱寻复歴帐前亲军副都指挥使同佥枢密院浙江行省右丞平章政事洪武三年以征北左副将军平江南中原功封授开国辅运推诚宣力武臣特进荣禄大夫右柱国同知军国事禄三千石进大都督府左都督十年总理中书省大都督府御史台重事十六年兼领国子监事十七年薨子景隆嗣后以征北大将军拒靖难师永乐元年降附加禄一千石四年下狱幽死国除
　　
　　弘治六年诏玄孙璇为南京锦衣卫指挥使卒子濂袭卒子性袭见永乐以后列侯表
　　
　　宋国公冯胜直隶鳯阳人初名国胜改名宗异复名胜与其兄国用从起义歴元帅帐前亲军都指挥使同佥枢密院都督同知洪武三年以银青荣禄大夫大都督府右都督太子左詹事征北右副将军平中原功授封开国辅运推诚宣力武臣特进荣禄大夫右柱国同叅军国事禄三千石累为征北大将军常綂兵有功二十八年以有宿过不良卒国除
　　
　　卫国公邓愈直隶虹县人从起义十六为管军总管歴元帅枢密判官湖南行省叅政右丞平章政事洪武三年以右御史大夫兼太子谕徳为征戎将军平江左淮功封授开国辅运推诚宣力武臣特进荣禄大夫右柱国同叅军国事禄三千石进大都督府右都督累为征北右副将军征西将军平西羌有功九年薨于道子镇嗣改封申国公薨无子弟铭指挥佥事子源当嗣寻夭永乐间子继停袭梃子炳弘治六年复为南京锦衣卫指挥使卒子继坤袭见侯表
　　
　　右开国六王与约生封公死封王者也
　　
　　袁国公欧普祥江西人庚子以伪汉丞相举袁州降附因故封授之吴元年薨子文广为江西行省叅政系流爵不得袭
　　
　　楚国公廖永安直隶巢县人以舟师降附为同知枢密院破张士诚兵深入被执不屈诏遥封之寻卒无子弟永忠代任
　　
　　信国公汤和直隶濠州人从起义为管军总管歴大元帅同佥枢密院御史台左御史大夫太子谕徳偏将军洪武三年以定中原功封开国辅运推诚宣力武臣特进荣禄大夫柱国中山侯食禄千五百石寻为征西将军下四川迁大都督府左都督十一年进封特进光禄大夫左柱国禄三千石二十八年薨长子都督佥事鼎先卒追赠信世子鼎子晟蚤卒晟子文瑜文瑜子杰病废无子弟纶纶子绍宗弘治六年诏复为南京锦衣卫指挥使见侯表
　　
　　颍国公傅友徳直隶宿州人以陈友谅行省叅政降附授指挥洪武三年以江淮行省叅政从平中原功多封开国辅运推诚宣力武臣荣禄大夫柱国颍川侯禄千五百石进大都督府都督同知四年为征北前将军平蜀十七年以征南将军平云南进封禄三千石勲为特进右柱国世袭累总兵厯战阵有功二十七年以嫌不良卒国除
　　
　　凉国公蓝玉直隶定逺人鄂国公常遇春妇弟从军有功歴指挥大都督府佥事洪武十二年破西畨功封开国辅运推诚宣力武臣柱国永昌侯禄二千石流爵十七年以左副将军平云南加禄五百石世袭二十一年以征北大将军破平可汗进封禄三千石二十三年再以功加禄五百石二十六年坐不轨族诛国除
　　
　　中山侯汤和见国公表
　　
　　延安侯唐胜宗直隶濠州毛城人从起义洪武三年以同知大都督府事平江淮等处功多封开国辅运推诚宣力武臣荣禄大夫柱国世袭职如故禄千五百石七年増千石二十六年薨追论奸党国除
　　
　　吉安侯陆仲亨直隶濠州人从起义洪武三年以同知大都督府事平江淮等处功多封阶勲号袭如延安禄千五百石七年増千石二十六年坐奸党死国除
　　
　　江夏侯周徳兴直隶濠州人从起义洪武三年以湖广行中书省右丞平江淮等处功多封阶勲号袭如延安职如故禄千五百石七年増千石十八年坐乱宫死国除
　　
　　淮安侯华云龙直隶濠州定逺人洪武三年以同知大都督府事燕王府左相北平等处行中书省叅知政事平中原功多封阶勲号袭如延安职如故禄千五百石七年増千石镇广东召还夺禄薨国除
　　
　　济宁侯顾时直隶濠州人洪武三年以大都督府副使从平中原功多封阶勲号袭如延安进同知大都督府事禄千五百石七年増千石十二年薨子敬嗣后追论奸党时国除
　　
　　长兴侯耿炳文直隶濠州人元帅君用三子从起义洪武三年以秦王府左相兼陜西行省右丞从平中原功多封阶勲号袭如延安职如故禄千五百石七年増千石永乐二年以旧嫌自杀国除
　　
　　临江侯陈徳直隶濠州人从起义洪武三年以大都督府佥事从平中原功多封阶勲号袭如延安进同知大都督府事禄千五百石七年増千石十一年薨子镛嗣从征云南战死无子国除
　　
　　巩昌侯郭子兴直隶濠州人从起义洪武三年以大都督府佥事从平中原功多封阶勲号袭如延安进同知大都督府禄千五百石七年増千石十六年薨二十二年子振袭薨无子国除
　　
　　六安侯王志直隶临濠人从起义洪武三年以平阳卫指挥使从平中原功多封阶勲号袭如延安进同知大都督府佥事禄九百石七年増一千六百石十九年薨子威嗣二十三年坐法失侯为安南卫指挥卒子域调清平卫
　　
　　荥阳侯郑遇春直隶濠州人从起义洪武三年以朔州卫指挥副使从平中原功多封阶勲号袭如延安进同知大都督府事禄九百石七年増一千六百石二十三年薨平
　　
　　凉侯费聚直隶临淮人从起义洪武三年以大都督府佥事从平中原功多封阶勲号袭如延安进同知大都督府事禄千五百石七年増千石二十六年薨子超先战死孙宠袭指挥使坐法谪交址国除
　　
　　江阴侯吴良直隶定逺人从起义先为江阴卫指挥使洪武三年以大都督府佥事战守功封阶勲号袭如延安进同知大都督府事禄千五百石七年増千石十四年薨子髙嗣永乐二年坐嫌失侯洪熈元年谪戍海南
　　
　　靖海侯吴祯良之弟从起义洪武三年以吴王府左相兼大都督府佥事战守功封阶勲号袭如延安进同知大都督府事禄千五百石七年増千石十二年薨子忠嗣永乐初坐法失侯
　　
　　南雄侯赵庸直隶庐州人巢湖归附洪武三年以中书右丞兼太子副詹事从平中原功多封阶勲号袭如延安职如故禄千五百石七年増千石二十六年坐蓝党论死国除
　　
　　徳庆侯廖永忠直隶巢县人楚国公永安弟巢湖归附洪武三年以中书省平章政事兼同知詹事院事平楚浙闽广功多封阶勲号袭如延安职如故禄千五百石四年以征西左副将军平蜀功多七年増禄千石八年坐奢僭僇死秘之子权嗣十七年薨党事发国除
　　
　　南安侯俞通源直隶巢县人赠虢国公通海弟巢湖归附洪武三年以江淮行中书省平章政事从平闽楚等功多封阶勲号袭同延安职如故禄千五百石七年加千石二十二年薨党事发子祖从诛不得嗣
　　
　　广徳侯华髙直隶和州人巢湖归附洪武三年以湖广行中书省平章政事从平江淮功封阶勲号袭同延安职如故禄六百石四年薨无子国除
　　
　　营阳侯杨璟直隶合肥人巢湖归附洪武三年以湖广等处行中书省平章政事从平中原功多封阶勲号袭同延安职如故禄千五百石七年増千石十五年薨子通嗣二十年坐法失侯为普定卫指挥使
　　
　　蕲春侯康铎湖广蕲州人故大都督府同知兼太子左率府使赠推忠翊运宣力懐逺功臣光禄大夫柱国蕲国公茂才之子以父战功封阶勲号袭如延安禄千五百石七年増千石十五年南征薨于军子渊嗣坐法失侯
　　
　　永嘉侯朱亮祖直隶六安人为元将被获赦不诛洪武三年以浙江行省参知政事累战功封阶勲号袭如延安禄千五百石七年増千石十三年自广东召还杖死子暹以府军卫指挥使坐法同杖死国除
　　
　　颍川侯傅友徳见国公表
　　
　　临川侯胡美湖广汉沔人初名廷瑞以避髙帝字改伪汉陈友谅丞相举南昌降附洪武三年以中书平章政事兼同知詹事院亊累平南功封豫章侯阶勲号袭如延安职如故禄千五百石七年加千石十三年复以犯帝字讳改封二十六年坐蓝党论死国除
　　
　　东平侯韩政河南睢州人吴元年降附洪武三年以山东行中书省平章政事累战功封阶勲号袭如延安职如故禄千五百石七年加千石二十六年坐蓝党论死国除
　　
　　宜春侯黄彬不详其里辛丑降附洪武三年以江西行中书省参知政事累战功封阶勲号袭如延安禄九百石七年加千六百石十七年薨追论奸党国除
　　
　　宣宁侯曹良臣直隶安丰人壬寅率众降附洪武三年以山西行中书省平章政事累战功封阶勲号袭如延安职如故禄九百石五年北征战殁子泰嗣薨无子国除
　　
　　汝南侯梅思祖河南归徳人洪武三年以浙江行中书省右丞累战功封阶勲号袭如延安禄九百石七年加一千六百石十五年薨子义不得嗣以指挥累迁辽东都指挥使
　　
　　河南侯陆聚不知何许人仕元为同知枢密院事举徐邳二州降附洪武三年以山东行省参政累战功封阶勲号袭如延安禄九百石七年加一千六百石十三年薨无子国除
　　
　　永城侯薛显直隶沛县人自盱眙归附洪武三年为江淮行省右丞累北征功封阶勲号袭如延安禄千五百石以拉杀人谪海南削禄三分之一四年召还七年加千石二十年薨二十六年追论蓝党除
　　
　　东胜侯汪兴祖直隶巢县人初为张徳胜义子冒其姓后复洪武三年以大都督府同知从平中原功封禄千五百石有过不给劵六年征蜀战殁还其封无子国除西平侯沐英直隶定逺人初以义子赐姓名朱文英后复洪武十年以大都督府同知讨西畨功封禄二千五百石是时除特进荣禄阶勲柱国号袭同洪武三年功臣例镇守云南二十五年薨子春嗣三十一年薨弟晟嗣见国公表
　　
　　安庆侯仇成直隶含山人洪武十二年以大都督府佥事从破西畨积旧功封勲号同西平禄二千石流爵子孙为指挥使十七年从平云南加禄五百石世袭二十三年薨子泰嗣后絶
　　
　　永昌侯蓝玉见国公表
　　
　　永平侯谢成直隶濠州人洪武十二年以大都督府佥事从平西畨功封勲号同安庆侯禄二千石二十七年坐法下狱死
　　
　　鳯翔侯张龙直隶濠州人洪武十二年以大都督府佥事从平西畨功封勲号同安庆侯禄二千石十七年从平云南加禄五百石世袭三十年薨
　　
　　安陆侯吴复直隶合肥人洪武十二年以大都督府佥事从平西番封勲号同安庆侯禄二千石流爵十六年从平云南加禄五百石世袭薨子杰嗣三十一年坐法失侯为南宁卫指挥
　　
　　景川侯曹震不知何许人洪武十二年以大都督府佥事从平西畨功封勲号同安庆侯禄二千石二十六年坐蓝党论死国除
　　
　　宣徳侯金朝兴直隶巢县人洪武十二年以大都督府佥事从平西畨功封勲号同十五年从平云南加禄五百石予世袭薨子镇不得侯为平埧卫指挥
　　
　　懐逺侯曹兴不知何许人洪武十二年以大都督府佥事从平西畨功封勲号同二十六年坐蓝党论死国除
　　
　　靖宁侯叶升直隶合肥人洪武十二年以大都督府佥事从平西畨功封勲号同禄二千石流爵后以数平峒冦受上赏二十四年追论胡党论死除
　　
　　会宁侯张温不知何许人初以指挥守兰州有声洪武十二年以大都督府佥事从平西畨功封勲号同禄二千石流爵二十六年坐蓝党论死国除
　　
　　雄武侯周武不知何许人洪武十二年以大都督府佥事从平西畨功封勲号同禄二千石流爵二十三年薨子兴袭龙江右卫指挥同知
　　
　　定逺侯王弼直隶定逺人洪武十二年以大都督佥事从平西畨功封勲号同禄二千石流爵十七年从平云南加禄五百石予世袭二十一年破北虏功多受上赏二十七年坐蓝党不食死国除
　　
　　崇山侯李新直隶濠州人从起义洪武九年为大都督府佥事以营孝陵功封勲号如定逺禄一千五百石流爵
　　
　　武定侯郭英直隶濠州人巩昌侯子兴弟洪武十七年以前军大都督府佥事从平云南功封武定侯勲阶级世袭如洪武三年例禄二千五百石从破塞北功多受上赏永乐元年薨子镇尚公主薨停袭子珎次子铭铭子玹以女弟为皇贵妃得复爵正统十二年薨天顺三年珎之嫡孙昌得嗣爵五年薨子良复以玹子争弘治十七年始得嗣正徳二年良薨子勋嗣歴掌营府位师傅进公爵下狱死子大诚嗣
　　
　　普定侯陈桓直隶濠州人洪武十七年以后军都督府佥事从平云南功封勋号袭如武定禄二千五百石后平峒冦受上赏二十六年坐蓝党论死国除
　　
　　东川侯胡海初名海洋直隶定逺人洪武十七年以右军都督府佥事从平云南功封勲号袭如武定禄二千五百石二十三年薨子斌先以战功至都督同知位海上从征云南战殁赠左都督无子国除
　　
　　鹤庆侯张翼直隶临淮人洪武十七年以前军都督府佥事从平云南功封勲号袭如武定禄二千五百石二十六年坐蓝党论死国除
　　
　　航海侯张赫直隶濠州人洪武二十年以右军都督府佥事岁督海运功封勋号袭如武定禄二千石二十三年薨二十六年追论蓝党国除
　　
　　舳舻侯朱寿不知何许人洪武二十年以后军都督府佥事岁督海运功勲号袭如武定禄二千石二十六年坐蓝党论死国除
　　
　　海西侯纳克楚故元丞相据金山洪武二十年以其众四万余降附封授推诚辅运钦承効力武臣柱国子孙世袭禄二千石二十三年从征峒蛮卒于武昌舟中子察罕改封沈阳侯禄如故二十六年坐蓝党论死国除
　　
　　全宁侯孙恪直隶鳯阳人以父大都督府副使赠燕山侯死北敌之战予武徳卫指挥使累官后军都督佥事二十一年为右叅将破敌封勲号如武定禄二千石世袭后不知所终
　　
　　永宁侯张铨洪武二十三年以右军都督府佥事追论云南功封勲号如武定禄二千石世袭（系定逺人）
　　
　　西凉侯濮玙直隶庐州人以父左军都督府佥事追封金山侯再封乐浪公英陷北境不屈死二十一年封钦承父业推诚宣力武臣柱国西凉侯禄二千五百石世袭二十六年坐蓝党论死减戍国除
　　
　　越隽侯俞渊南安侯通源之弟初名通渊洪武二十五年以右军都督府佥事录旧功封钦承父业推诚宣力武臣柱国禄二千石世袭二十七年夺爵
　　
　　歴城侯盛庸不知何许人建文中以都督同知充平燕将军拒破靖难师于济南封世袭勲号禄米无考永乐元年以旧将嫌下狱死国除（建文封附）
　　
　　弇山堂别集卷三十七
　　
　　●钦定四库全书
　　
　　弇山堂别集卷三十八
　　
　　（眀）王世贞 撰
　　
　　○永乐以后功臣公侯伯年表
　　
　　文皇帝以建文之四年七月下京师即大位因其年为洪武之三十五年又二月制诏吏兵部差次从靖难功臣遂封淇公等二公城阳等十三侯兴安等十一伯已又录降附功増曹公岁禄封永春一侯忠诚等三伯眀年封驸马都尉袁容等二侯遂追旧功封丰城一侯宁阳等五伯三年复追旧功进封新城一侯至是靖难封始究六年论平安南功进封新城西平二侯皆为公増丰城侯云阳伯禄各五百石巳进封清逺一侯安逺建平二伯终文皇帝之世凡再大封至睿皇帝之元年论夺门迎驾功进封武清侯为忠国公封太平一侯兴济文安等四伯已又封武功一伯自是终诸帝世仅一大封而其它破军杀将戡乱僝工之特封者不与焉呜呼靖难诸将臣从藩邸起以一旅之师弹丸之地出万死者三载而遂定宗社于泰山之固此其绩诚巨然英主实在军攻坚履危断自神授又大战不过十余所定军府不过三四而已毋论中山开平其视曹卫宋颍而下抑何径庭也定兴之扫安南固自伟亦何能超颍川之下滇蜀且久复失之今髙帝之盟白马指黄河而誓其功臣鲜有存者易世而后所当仅如线之虏与萑苻之盗卤级数十以至百积封自伯而至侯遂有公者今胡以貂绵蝉联也以此况彼诚不可同年而语自孝宗而后执政者始知爱守名爵不轻畀而不能无畏于首尾未暇一一厘正之然至新建之取叛王不烦天子玺书不费太仓水衡金钱缚之于股掌宁逺之摧土蛮积级至万余其所遘敌固皆瑕然其绩岂与它彻侯等而搢绅大夫犹龂龂有后言者何也少所见多所恠恒也又陋而不习掌故余故表之以告夫司勲者
　　
　　淇国公丘福直隶鳯阳人从靖难师为中军都督佥事洪武三十五年论功封奉天靖难推诚宣力武臣特进荣禄大夫右柱国世爵岁禄二千五百石仍进本府左都督永乐二年加太子太师五年加禄一千石八年以征北大将军帅师北征败殁妻子谪徙广东国除
　　
　　成国公朱能直隶懐逺人嗣父职千户从靖难师为左军都督佥事洪武三十五年论功封仍进本府左都督勲阶号同淇公岁禄二千五百石世爵永乐元年加太子太傅四年以征夷将军讨安南加禄一千石薨于师子勇嗣定禄三千石累加太保揔京营兵正统十四年扈驾北征遇额森败殁子仪嗣止食禄一千石后加一千石累加太子太傅守备南京弘治九年薨子辅嗣累加职任如父嘉靖三年薨子麟嗣八年薨无子弟鳯嗣十八年薨子希忠嗣累任京营大帅入直禁庭代郊祀者几四十年加太师万厯元年薨子时泰嗣三年薨子（阙）嗣自杀子鼎臣嗣
　　
　　英国公张辅河南祥符人父玉故元枢密院知院归附后为燕山护卫指挥佥事从靖难师迁都指挥同知阵亡赠荣国公辅积功至都指挥同知洪武三十五年封信安伯为奉天靖难推诚宣力武臣特进荣禄大夫柱国岁禄一千石三年以父子功多进封新城侯増禄五百石六年以征夷将军平安南进封勋右柱国岁禄三千石世爵后加太师解营府务叅预军国大政知经筵监修实录号加辅运佐理阶为光禄大夫勲为左柱国正统十四年从驾北征阵亡幼子懋嗣累掌营府知经筵加太师监修实录正徳十年薨孙仑嗣嘉靖十九年薨子溶嗣知经筵监修实录加至少傅万厯十年薨子元功嗣
　　
　　黔国公沐晟直隶定逺人父西平侯英兄春俱见侯表洪武三十一年嗣侯以征南将军镇守云南永乐五年兼征夷左副将军讨安南功封阶勲如英公赐号奉天翊运推诚宣力武臣禄三千石世袭加太傅正统五年薨子斌嗣景泰元年薨子琮嗣弘治九年薨从孙昆系晟弟定边伯昻后入嗣正徳十四年薨子绍勋嗣嘉靖十五年薨子朝辅嗣二十六年薨自斌至朝辅俱以征南将军镇云南生加宫傅殁赠太师太傅朝辅二子融巩嗣封相继夭弟朝弼以镇守都督同知嗣隆庆五年坐法逮繋削爵禁锢子昌祚嗣
　　
　　忠国公石亨陜西渭南人正统十四年为都督同知大同副总兵御敌败归京师下狱赦出充总兵官封奉天翊运推诚宣力武臣荣禄大夫柱国武清伯禄千石世爵御敌西直门却之进封武清侯加禄三百石天顺元年以夺门迎驾进封特进光禄大夫右柱国禄二千五百石再加五百石世爵为京营总兵叅预朝政四年坐乱法怨望下狱拷死国除
　　
　　保国公朱永河南夏邑人父谦见伯志永袭爵岁禄千二百石总京营兵成化二年平荆襄流贼进封侯十五年平东北邉功进封加禄三百石十八年御西虏功予世袭赐号奉天翊运推诚宣力武臣阶勲特进光禄大夫柱国二十三年再加禄五百石累进太师掌后府弘治九年薨子晖嗣以征北大将军御敌加太保正徳六年薨子麟嗣侯见侯表
　　
　　成阳侯张武湖广浏阳人从起靖难为中军都督佥事洪武三十五年论功进中军都督府同知封奉天靖难推诚宣力武臣特进荣禄大夫柱国世爵岁禄一千五百石永乐元年薨无子国除
　　
　　泰宁侯陈珪直隶泰州人从起靖难为后军都督府佥事洪武三十五年论功进本府都督同知号阶勲袭如成阳岁禄一千二百石十七年薨子愉嗣二十年坐法下狱死庶兄子锺嗣宣徳五年薨子灏嗣七年薨无子弟瀛嗣正统十四年扈驾北征阵亡无子弟泾嗣成化八年薨子恒嗣弘治七年薨子璇嗣正徳七年薨子儒嗣嘉靖十二年薨子琏嗣薨无子弟■〈王扁〉嗣薨子良弼嗣武安侯郑亨直隶合肥人从起靖难为中军都督府佥事洪武三十五年论功封仍进本府左都督号阶勋袭如成阳岁禄一千五百石累为大将镇大同宣徳九年薨子能嗣正统十年薨子宏嗣成化十二年薨子纲嗣嘉靖二十八年薨子琨嗣万厯七年薨子惟忠嗣
　　
　　保定侯孟善山东海丰人从起靖难为右军都督佥事洪武三十五年论功封仍进本府都督同知勲阶号袭如成阳岁禄一千二百石永乐十年薨子英嗣永乐二十一年坐从弟指挥贤谋逆削爵安置云南宣徳十年赦还与京卫指挥使正统元年卒子俊袭天顺元年复封伯四年薨子昻嗣成化八年薨子达仍为指挥使
　　
　　同安侯和珍本名浩里浩沁朔方人从起靖难为北骑指挥迁中军都督府佥事洪武三十五年论功仍故官封勲阶号袭如成阳岁禄一千五百石永乐七年以右副将军从北征阵亡坐失计国除
　　
　　镇逺侯顾成直隶江都人洪武中为都督佥事镇贵州建文初北征被获降附以佐世子守城迁后军都督府右都督洪武三十五年论功仍故官勋阶号袭如成阳岁禄千五百石仍守贵州数以功及言事受赏永乐十六年薨子统先授普定卫指挥使为建文君所诛孙兴祖嗣正统十四年从北征失律削爵为都督同知景泰三年封伯爵岁禄止千石天顺元年复为侯禄千三百石七年薨孙淳嗣成化九年薨无子弟溥嗣弘治十六年薨子仕隆嗣嘉靖七年薨子寰嗣万厯九年薨无子从子承光嗣溥仕隆寰俱歴任将帅加保傅有廉能声
　　
　　靖安侯王忠湖广孝感人从起靖难为右军都督佥事洪武三十五年论功进都督同知勲阶封袭如成阳岁禄一千石永乐七年以左叅将从北征阵亡坐失策国除
　　
　　武城侯王聦湖广蕲水人从起靖难为都指挥使洪武三十五年论功进中军都督佥事勋阶号袭如成阳岁禄一千五百石永乐七年以左副将军从北征阵亡子瑛嗣伯爵其年薨无子国除
　　
　　永康侯徐忠直隶合肥人从起靖难为前军都督佥事洪武三十五年论功进本府左都督勋阶号袭如成阳岁禄一千一百石永乐十六年薨子安嗣成化十七年薨孙锜嗣弘治十五年薨庶子溥嗣嘉靖三十三年薨子乔松嗣薨子文伟嗣
　　
　　隆平侯张信直隶临淮人从起靖难为都督佥事洪武三十五年论功封勋阶号如成阳岁禄一千石子孙世袭伯爵永乐二十二年加少师予世袭侯正统七年薨孙淳嗣十年薨子福嗣天顺元年薨弟佑嗣弘治十七年薨从弟禄嗣正徳四年薨子玮嗣嘉靖二十三年削爵三十七年故从子相嗣万厯三年薨子炳嗣
　　
　　安平侯李逺直隶懐逺人从起靖难为中军都督佥事洪武三十五年论功进本府都督同知勲阶号如成阳岁禄一千石子孙世袭伯爵永乐七年以右叅将从北征阵亡子安嗣伯坐法谪戍国除
　　
　　成安侯郭亮直隶合肥人从起靖难为左军都督佥事洪武三十五年论功进本府都督同知勲阶号如成阳子孙世袭伯爵永乐二十一年薨子晟特予侯天顺二年薨无子弟昻嗣仍伯成化五年薨子鐄嗣弘治五年薨子宁嗣嘉靖元年薨从子瓉嗣二十七年薨子寳嗣思恩侯房寛河南陈州人从起靖难为都督佥事洪武三十五年论功兼义故封勲阶号如成阳岁禄八百石子孙世袭指挥使永乐七年薨袭如例
　　
　　丰城侯李彬直隶定逺人从起靖难为右军都督佥事永乐元年追论功封勲阶号袭如成阳岁禄一千石以左叅将从平安南功加禄五百石镇交址二十年薨子贤嗣景泰二年薨子勇嗣成化十八年薨子玺嗣贤勇俱任营府玺以正徳二年薨无子庶兄旻嗣嘉靖十年薨无子从子熈嗣旻熈俱任营府三十一年熈薨无子从子儒嗣隆庆四年薨无子从子环嗣
　　
　　新城侯张辅详见公表
　　
　　西宁侯宋晟直隶定逺人永乐元年以中军左都督充平羌将军镇甘肃三年论招降功封奉天翊运推诚宣力武臣特进荣禄大夫柱国岁禄一千一百石流爵六年薨子琥以尚主特予世袭代镇洪熈元年坐嫌夺爵弟瑛复以尚主袭正统十四年扈驾北征阵亡子杰嗣六年薨子城嗣天顺元年薨子幼弟让嗣成化八年薨城子恺嗣正徳十六年薨子良臣嗣嘉靖三十年薨子天驯嗣万厯五年出使还为盗所杀子世恩嗣
　　
　　清逺侯王友湖广荆州人从起靖难为都指挥同知永乐元年追论功进封奉天翊卫推诚宣力武臣特进荣禄大夫柱国清逺伯世袭岁禄一千石六年从平安南进封加号为奉天靖难推诚宣力武臣世袭八年从北征督辎重违节度下狱夺侯正统元年录其孙为都指挥
　　
　　宁逺侯何福不知何许人永乐七年以太祖旧将为右军左都督镇甘肃以抚降人功封推诚辅运宣忠効力武臣岁禄一千二百石流爵八年以嫌疑被劾自杀国除
　　
　　成山侯王通陜西咸宁人永乐元年以父百户追赠金乡侯真战功封奉天翊运宣力武臣特进荣禄大夫柱国武义伯岁禄千石七年以山陵功进封禄二千二百石世袭宣徳元年以征夷将军总兵镇交址弃城下狱夺侯后赦出复为都督同知守昌平景泰三年薨余见伯志
　　
　　宁阳侯陈懋直隶寿州人都督佥事亨子永乐元年为右都督追论父死事封奉天翊卫宣力武臣宁阳伯禄一千石七年以征西将军镇宁夏进封奉天靖难推诚宣力武臣加禄三百石洪熈元年予世袭加太保正统元年夺太保减禄米之半五年复太保岁禄天顺元年加禄二百石天顺七年薨子润嗣成化二年薨子辅幼弟瑛嗣二十二年辅以嫡嗣为瑛勋卫弘治元年辅坐法失侯正徳元年以瑛孙继祖嗣嘉靖三十五年薨子维藩嗣隆庆二年薨子大纪嗣六年薨子应诏嗣
　　
　　安逺侯栁升直隶懐逺人永乐六年为中军都督佥事征安南功封奉天翊运推诚宣力武臣特进荣禄大夫柱国安逺伯世袭八年复以下安南获简定（阙）功进流侯禄一千五百石二十二年以从驾北征功予加太子太傅世袭宣徳二年以征南将军讨黎利败殁安南子溥嗣累佩将印加太傅天顺五年薨子承庆有足疾孙景嗣弘治十五年薨子文嗣嘉靖十一年薨子珣嗣累佩将印加保傅二十二年薨子震嗣
　　
　　阳武侯薛禄山东胶州人永乐初靖难功至右都督十八年以督造宫殿功封禄一千一百石为奉天靖难推诚宣力武臣阶勲同成阳二十二年以北征功世袭加禄五百石宣徳三年加太保挂大将军印五年薨子勲蚤死孙诜嗣正统四年薨子琮嗣嘉靖八年薨子翰嗣二十三年薨无子族孙鋹嗣
　　
　　安阳侯郭义泰安州人永乐十八年为右都督以督造宫殿功封禄一千一百石勲阶号如阳武流爵眀年薨子孙世袭指挥
　　
　　已上太宗朝封
　　
　　恭顺侯吴克忠朔方人父允诚来归累功至左都督永乐十年以捕叛者功封伯薨克忠嗣洪熈元年同阳武侯北征擒敌功进封禄一千二百石勲阶号如阳武世袭薨子瑾嗣天顺五年死曹钦之难子鉴嗣正徳元年薨子世兴嗣嘉靖二十六年薨子继爵嗣
　　
　　安顺侯薛贵朔方人降附永乐二十二年以都督佥事从北征有功封流伯洪熈元年与世袭宣徳元年勋阶号如阳武流爵禄一千二百石五年薨无子以弟库库特穆尔为指挥天顺元年特穆尔子忠嗣伯爵六年薨子瑶嗣弘治三年薨子昻仍为指挥
　　
　　定西侯蒋贵直隶江都人正统三年以右都督征西畨多尔济巴勒功封伯七年以平麓川功进封禄一千五百石勋阶号如阳武世袭十四年薨孙琬嗣累掌营府加保傅成化二十三年薨子骥嗣正徳四年薨子叡嗣嘉靖三年薨子傅嗣掌营府三十四年薨弟佑嗣万厯六年薨子建元嗣
　　
　　兴安侯徐亨湖广大冶人袭祖祥伯爵正统九年从成国公北征以功进封流侯天顺四年薨余详伯志
　　
　　清平侯吴成辽阳人洪熈元年以都督佥事北征功封伯禄一千一百石宣徳四年再以功进封阶勲号如定西八年薨详见伯志
　　
　　武清侯石亨详见公志
　　
　　昌平侯杨洪直隶六合人正统十四年为宣府总兵左都督以勤王功封昌平伯是年复以破居庸闗北敌功进封奉天翊运推诚宣力武臣光禄大夫柱国岁禄千一百石世袭景泰二年以镇朔大将军薨子杰嗣四年薨无子庶兄俊嗣七年坐法罢子珍嗣天顺元年坐父俊以嫌诛死失侯谪戍后复指挥同知
　　
　　保定侯梁瑶河南汝阳人宣徳十年嗣父铭伯爵景泰三年以平贵州冦功进流侯禄千五百石天顺元年恩例与世袭勋阶号如昌平成化三年薨子传嗣十六年薨弟任嗣正徳七年薨子永福嗣嘉靖十四年薨子继璠嗣
　　
　　太平侯张軏河南祥符人天顺元年为右都督以夺门迎驾功封奉天翊卫推诚宣力武臣特进光禄大夫柱国岁禄二千石世袭二年薨子瑾嗣天顺四年降指挥使南和侯方瑛全椒人都督政之子景泰五年以左都督征贵州功封伯天顺元年复以平蛮功进封勲阶号如太平流爵岁禄千二百石三年薨详见伯志
　　
　　武平侯陈友直隶全椒人天顺元年为右都督以征苖功封伯世袭二年以宁夏出塞功进封流侯勋阶号如昌平岁禄一千一百石四年薨余见伯志
　　
　　定逺侯石彪陜西渭安人忠国公石亨侄天顺元年为逰击将军破北敌功封伯二年再以破北敌功进封禄一千二百石勋阶号如昌平世袭伯爵三年坐使人奏留镇大同诛国除
　　
　　平江侯陈豫直隶合肥人正统二年袭父佐伯爵十四年平广冦功封流侯加禄一百石未易阶号天顺七年薨余见伯志
　　
　　懐宁侯孙镗山西大同人天顺元年为左都督总京营以迎驾功封奉天翊卫推诚宣力武臣特进荣禄大夫柱国懐宁伯以有边功不夺五年以捕反者曹钦功进封禄一千三百石世袭成化七年薨子辅嗣十六年薨子泰嗣弘治十四年薨子应爵嗣正徳十二年薨子瑛嗣嘉靖十八年薨弟瑁嗣二十二年薨子秉元嗣三十七年薨子世忠嗣
　　
　　抚宁侯朱永见公志孙麟复为侯薨庶兄麒嗣嘉靖六年薨子岳嗣隆庆元年薨从弟冈嗣
　　
　　武靖侯赵辅直隶鳯阳人为征夷将军都督同知以平两广蛮功封伯爵禄一千二百石四年以征虏将军屡着战功进封流侯无给劵二十二年薨详见伯志
　　
　　襄城侯李瑾直隶和州人袭祖浚爵成化四年以征蛮功进封流侯无给劵弘治二年薨详见伯志
　　
　　咸宁侯仇钺直隶江都人正徳五年为都指挥佥事逰击将军以平安化庶人功封伯七年以平河南冦功进封奉天翊运推诚宣力武臣特进荣禄大夫柱国禄一千二百石世袭十六年薨子恩笃疾孙鸾嗣嘉靖三十二年为大将怙恩通敌死后磔尸其子弃市国除
　　
　　懐逺侯常玄振故鄂国公赠开平忠武王遇春八世孙嘉靖十一年由南京锦衣卫指挥使继絶世封号仍开国辅运推诚宣力武臣阶特进荣禄大夫勲柱国禄一千石世袭二十七年薨子文济嗣万厯十年薨子胤绪嗣
　　
　　临淮侯李性故曹国公赠岐阳武靖王文忠七世孙嘉靖十一年由南京锦衣卫指挥使继絶世封号仍开国辅运推诚宣力武臣阶特进荣禄大夫勲柱国禄一千石世袭本年卒无子叔父沂嗣十五年卒子庭竹嗣歴任营府万厯二年卒子言恭嗣
　　
　　定逺侯邓继坤故卫国公赠宁河武顺王愈六世孙嘉靖十一年由南京锦衣卫指挥使继絶世封号仍开国辅运推诚宣力武臣阶特进荣禄大夫勲柱国禄一千石世袭二十年薨子祖锡嗣四十年薨子世栋嗣万厯十六年薨
　　
　　灵璧侯汤绍宗故信国公赠东瓯襄武王和六世孙嘉靖十一年由南京锦衣卫指挥使继絶世封号仍开国辅运推诚宣力武臣阶特进荣禄大夫勲柱国十四年薨子佑贤嗣三十（阙）
　　
　　年薨子世隆嗣久领漕事加少保万厯十四年薨子之诰嗣
　　
　　已上侯太宗以后封皆功臣
　　
　　忠勤伯汪广洋直隶髙邮州人洪武三年为中书右丞以帷幄功封开国辅运推诚守正文臣资善大夫护军禄五百四十石流爵再为御史左右大夫中书右丞相十三年坐巽懦误政赐死国除
　　
　　诚意伯刘基浙江青田人洪武三年以前御史中丞弘文馆学士太史令赞谋帷幄功封开国辅运推诚守正文臣资善大夫护军禄二百四十石流爵八年薨子琏拜江西行省叅政蚤卒孙荐特赐袭禄五百石二十五年薨子法不得袭法子柜柜子昙昙子禄成化中授翰林院五经博士禄子宪先卒宪子瑜弘治八年授处州卫指挥使嘉靖十八年绍封伯阶勲号如基特加禄为七百石二十年薨孙世延嗣万厯九年夺爵为民后复爵
　　
　　东莞伯何真广东东莞人国初为元右丞以广东降附累官浙江左布政使致仕洪武十八年追论旧功封禄一千五百石世袭勲号无考二十一年薨子荣嗣坐蓝党论死国除
　　
　　徽光伯桑先不知何许人洪武十七年追论父永义侯世杰功封禄一千七百石世袭勋号无考二十六年坐蓝党论死国除
　　
　　已上太祖时封
　　
　　兴安伯徐祥湖广大冶人洪武三十五年为都指挥使以靖难功封奉天翊卫宣力武臣特进荣禄大夫柱国世袭岁禄一千石永乐二年薨孙亨嗣见侯志天顺四年薨子贤嗣成化五年薨子盛嗣弘治十七年薨从子良嗣嘉靖七年薨子梦赐嗣
　　
　　武康伯徐理河南西平人洪武三十四年为都督佥事以靖难功封勋阶号袭如兴安岁禄一千石永乐六年薨子祯嗣正统九年薨子勇嗣景泰四年薨无子国除
　　
　　襄城伯李浚直隶和州人洪武三十五年为都指挥同知以靖难功封阶勲号袭如兴安岁禄一千石永乐三年薨子隆嗣累督守备营府正统七年薨子珎嗣十四年北征殁弟瑾嗣见侯志弘治二年薨子黼嗣伯正徳四年薨子全礼嗣嘉靖十八年薨子应臣嗣
　　
　　信安伯张辅见公表
　　
　　新昌伯唐云不知何许人洪武三十五年为都督佥事以靖难功封阶勲号如兴安流爵子孙世袭指挥使永乐元年薨子袭指挥如例
　　
　　新宁伯谭忠直隶清河人洪武三十五年以父都指挥同知渊死难功封阶勲号袭如兴安岁禄一千石宣徳八年薨子璟嗣正统十四年薨子裕嗣景泰三年薨子佑嗣累总营府加太保太傅嘉靖四年薨子纶嗣薨子国佐嗣
　　
　　应城伯孙岩直隶鳯阳人洪武三十五年为都指挥佥事以靖难功封阶勲号袭如兴安岁禄一千石永乐十四年安置交址召还十五年薨子亨嗣二十一年薨子瑛嗣寻薨弟杰嗣景泰二年薨子继先嗣弘治十六年薨子钺嗣嘉靖十八年薨子爵嗣薨子文栋嗣
　　
　　忻城伯赵彛直隶虹县人洪武三十五年为都指挥使以靖难功封勲阶号袭如兴安岁禄一千石世袭宣徳元年薨子荣嗣成化三年薨子泰嗣弘治十三年薨从子修嗣正徳十三年薨子武嗣薨子祖征嗣
　　
　　云阳伯陈旭直隶全椒人洪武三十五年为都督佥事以靖难功封阶勲号袭如兴安岁禄一千石世袭永乐八年薨无子国除
　　
　　富昌伯房胜不知何许人洪武三十五年为都指挥佥亊以靖难功封阶勋号如兴安岁禄一千石流爵子孙世袭指挥使永乐（阙）年薨
　　
　　广恩伯刘才直隶霍丘人洪武三十五年为都督佥事以靖难功封阶勲号如兴安岁禄九百石流爵子孙世袭指挥同知永乐八年北征失律下狱国除
　　
　　忠诚伯茹瑺湖广衡山人洪武三十五年为太子少保兵部尚书以降附封奉天翊运守正文臣特进荣禄大夫柱国岁禄一千石流爵子孙世袭指挥使永乐七年以不朝谷王下狱瘐死子谪戍洪熈元年赦归里国除
　　
　　顺昌伯王佐不知何许人洪武三十五年为中军都督同知以降附封奉天翊运宣力武臣特进荣禄大夫柱国岁禄一千石流爵子孙世袭指挥使三年镇云南有罪下狱死国除
　　
　　平江伯陈瑄直隶合肥人洪武三十五年为都指挥以降附功封禄一千石流爵永乐十二年以北征功与世袭治漕河督饷有声宣徳八年薨子佐嗣正统元年薨子豫嗣见侯志薨子锐嗣累掌营府加保傅増禄三百石弘治十五年薨子熊嗣正徳六年薨无子从子至嗣累掌营府加保傅嘉靖三十三年薨子王谟嗣
　　
　　武义伯王通详见侯表禄千二百石后革天顺元年子琮改袭成山伯
　　
　　成山伯王琮袭封禄千石成化九年薨子镛嗣嘉靖四年薨子洪嗣（阙）年薨子维熊嗣薨子应龙嗣
　　
　　遂安伯陈志四川巴县人永乐元年为都指挥同知追论靖难功封奉天翊卫宣力武臣特进荣禄大夫柱国岁禄一千石世袭八年薨孙瑛嗣宣徳七年薨子埴嗣正统十四年北征殁无子弟韶嗣弘治十七年薨孙鏸嗣累掌营府加保傅万厯元年薨孙树嗣
　　
　　安乡伯张兴直隶寿州人永乐元年为都指挥同知追论靖难功封勋阶号袭如遂安岁禄一千石五年薨从子勇嗣十年薨子安嗣正统十四年薨子恂嗣正徳二年薨孙坤嗣薨子鋐嗣
　　
　　宁阳伯陈懋永乐元年为右都督以父亨恩及战功封详见侯表
　　
　　清逺伯王友永乐元年为都指挥同知追论靖难功封禄千一百石详见侯表
　　
　　荣昌伯陈贤直隶寿州人永乐元年为都督佥事追论靖难功封勋阶号袭如遂安岁禄一千石十三年薨子智嗣坐弃交址失爵为指挥使
　　
　　永新伯许成不知何许人永乐三年为都督同知以发谋杀驸马梅殷者功封奉天翊卫宣力武臣特进荣禄大夫柱国岁禄一千三百石流爵子孙世袭指挥使永乐十五年薨
　　
　　建平伯髙福陜西咸阳人父士文为都督同知以征交址战殁永乐六年追封福嗣爵为奉天翊运宣力武臣特进荣禄大夫柱国岁禄千三百石二十二年薨子逺嗣宣徳五年薨弟进嗣薨无子从子霳嗣薨无子国除安逺伯栁升永乐六年以都指挥征安南功封详见侯志
　　
　　广宁伯刘荣初仍故父名江直隶宿迁人永乐十七年为左都督镇辽东以破倭功封奉天翊卫宣力武臣特进荣禄大夫柱国岁禄一千二百石世袭十八年薨子湍嗣宣徳九年薨无子弟安嗣见侯志成化七年薨兄子瓘嗣十五年薨安子璇仍嗣伯弘治二年薨子佶嗣嘉靖元年薨从子泰嗣二十六年薨子允中嗣万厯（阙）年薨子嗣徳嗣
　　
　　恭顺伯吴允诚朔方人降附为左都督永乐十年以获叛者功封禄一千二百石世袭十六年薨子克忠嗣见侯志
　　
　　永顺伯薛斌直隶顺天昌平人永乐十八年为都督同知以督营造功封奉天翊卫宣力武臣特进荣禄大夫柱国禄九百石子孙世袭指挥使十九年薨特予世袭子寿重嗣正统十四年北征阵亡子辅嗣成化十二年薨子勲嗣正徳六年薨子玺嗣为指挥使
　　
　　惠安伯金玉直隶（阙）人从靖难永乐十八年为中军都督佥事以督营造功封勲阶号袭如永顺禄八百石十九年薨
　　
　　武进伯朱荣山东沂州沂水人永乐二十年为都督佥事以北征功封奉天翊卫宣力武臣特进荣禄大夫柱国岁禄一千二百石世袭洪熈元年薨子冕嗣正统十四年阵亡子瑛嗣天顺四年薨子云嗣成化九年薨无子弟霖嗣弘治二年薨子洁嗣正徳三年薨子本嗣十二年薨无子叔江嗣嘉靖九年薨无子弟海嗣二十七年薨子承勲嗣万厯（阙）年薨子世雍嗣
　　
　　安顺伯薛贵朔方人永乐二十年为都督佥事封禄九百石见侯志天顺元年诏以从子忠嗣六年薨子瑶嗣弘治三年薨子昻为指挥使世袭
　　
　　已上太宗封
　　
　　保定伯梁铭河南汝阳人永乐二十二年为都督同知以宿将及东宫旧恩封禄一千二百石世袭宣徳八年薨子瑶嗣见侯志
　　
　　忠勤伯李贤直隶蓟州人初侍藩邸为左都督洪熈元年封禄一千石流爵是年薨子顺嗣指挥佥事
　　
　　已上仁宗封
　　
　　广义伯吴管者朔方人洪熈元年为都督佥事以北征功封薨子玘嗣景泰七年薨从弟琮嗣成化四年坐激满四变谪戍
　　
　　清平伯吴成本名摩哩达勒达人洪熈元年为都督佥事以北征功封禄一千一百石世袭见侯志薨孙瑛嗣伯爵景泰元年薨子玺嗣成化十四年薨无子从弟琮嗣弘治十四年薨子杰嗣嘉靖十年薨子家彦嗣万厯四年薨子国干嗣
　　
　　崇信伯费瓛定逺人宣徳元年为左都督镇甘肃以宿将及却敌功封禄一千石三年薨子钊嗣天顺四年薨子淮嗣弘治十一年薨子柱嗣嘉靖九年薨弟栻嗣十七年薨子炜嗣三十三年薨子坤嗣四十二年薨子甲金嗣
　　
　　会宁伯李英陜西西宁人父兴格俱邉帅宣徳四年为都督同知以平畨冦功封禄一千一百石世袭六年坐法失伯天顺元年诏以伯英后为都指挥使
　　
　　新建伯李玉直隶交河人宣徳元年为都督同知以从平汉庶人功封禄八百石流爵正统六年薨子英为指挥使
　　
　　奉化伯滕定山后人宣徳四年为都督同知以战功封禄八百石流爵正统五年薨子福为指挥使
　　
　　顺义伯金顺卫喇特人本名阿尔噶实哩降附宣徳四年为右都督以战功封禄八百石流爵八年薨子忠为指挥佥事
　　
　　已上宣宗封
　　
　　会川伯赵安陜西临洮人正统元年为右都督以甘肃功封禄一千石流爵九年薨子英为指挥使
　　
　　定西伯蒋贵正统三年为右都督以破西戎多尔济巴勒功封禄一千二百石详见侯志
　　
　　宁逺伯任礼河南彰徳人正统三年为左都督以征西戎多尔济巴勒功封禄一千二百石流爵十二年加恩世袭成化元年薨子璹嗣为宁夏总兵讨满四失利谪戍子弘为指挥使
　　
　　修武伯沈清滁州人正统元年为左都督以营宫殿功封禄一千一百石世袭七年薨子荣嗣十四年从驾北征阵殁子煜嗣减禄三百石成化十八年薨子祺嗣二十二年薨弟坊嗣弘治六年薨子瑞为指挥使
　　
　　永宁伯谭广直隶丹徒人正统六年为左都督镇宣府以宿将积战功封禄一千一百石九年薨子亨为指挥使
　　
　　已上皆奉天翊卫宣力武臣
　　
　　靖逺伯王骥直隶束鹿人正统七年为兵部尚书以平麓川功封初为推诚宣力武臣岁禄一千二百石景泰元年再以平苖夷功増禄四百石世袭天顺元年援徐有贞例授奉天翊运推诚宣力守正文臣四年薨子瑺嗣成化七年薨子添嗣十五年薨子宪嗣正徳九年薨子瑾嗣薨子学诗嗣薨无子弟学礼嗣
　　
　　平乡伯陈懐直隶合肥人正统九年以左都督征北敌功封禄一千一百石十四年从驾北征阵殁特予子辅嗣景泰五年薨子政嗣成化二十二年薨子信嗣弘治六年薨无子弟俊为指挥使
　　
　　忠勇伯蒋信故巴尔台忠勇王金忠甥正统九年为右都督以战功封禄一千一百石十四年北征陷敌革爵归复爵景泰五年薨特予子善嗣弘治中薨无子国除
　　
　　招逺伯马亮河南淇县人正统九年为右都督以剿流河冦功封禄一千一百石十一年薨子驎为指挥使
　　
　　武清伯石亨见公表
　　
　　昌平伯杨洪见侯表
　　
　　定襄伯郭登直隶临淮人景泰元年为左都督大同总兵以破敌功封禄一千二百石世袭天顺元年革为都督佥事八年复爵成化八年薨继子嵩嗣十四年薨子叅为指挥使
　　
　　抚宁伯朱谦河南夏邑人景泰元年为都督同知镇守宣府以破敌功封禄一千二百石世袭二年薨子永嗣详见公侯表
　　
　　懐柔伯施聚北直隶通州人景泰三年为左都督镇守辽东以宿将有战功封禄一千二百石天顺二年予世袭六年薨子荣嗣成化元年薨子鉴嗣弘治八年薨子瓉嗣嘉靖八年薨弟瑾嗣嘉靖十五年薨子焘嗣三十四年薨子嵩嗣隆庆三年薨子光祖嗣
　　
　　镇逺伯顾兴祖景泰三年以故侯复封见侯志
　　
　　南宁伯毛福寿河南祥符人本降将景泰三年以都督同知剿苖冦功封禄一千石世袭天顺二年薨子荣嗣成化六年薨子文嗣弘治六年薨孙良嗣嘉靖十九年薨子重器嗣三十四年薨无子弟邦器嗣四十年薨无子弟国器嗣
　　
　　南和伯方瑛全椒人景泰五年以左都督平苖功封禄一千石世袭后见侯志薨子毅嗣天顺六年削爵成化七年卒子寿祥嗣嘉靖十年薨子东嗣三十八年薨子炳嗣薨无子弟烨嗣
　　
　　兴济伯杨善顺天大兴人天顺元年为左都御史以迎驾复辟功封奉天翊运推诚宣力守正文臣特进光禄大夫柱国岁禄一千二百石世袭二年薨子宗嗣成化元年降为指挥同知
　　
　　海宁伯董兴直隶长垣人天顺元年为右都督以迎驾复辟功封禄一千二百石世袭成化元年仍为右都督十二年卒
　　
　　文安伯张輗英国公辅弟天顺元年为右都督以迎驾复辟功封禄一千三百石六年薨子鉴嗣成化元年革为指挥
　　
　　丰润伯曹义直隶仪真人天顺元年为左都督镇辽东以宿将积战功封禄一千二百石世袭四年薨孙振嗣弘治二年薨子恺嗣嘉靖五年薨子栋嗣六年薨无子弟松嗣三十九年薨子文炳嗣
　　
　　武功伯徐有贞直隶长洲人天顺元年为都察院左副都御史以迎驾复辟功封奉天翊运推诚宣力守正文臣特进光禄大夫柱国岁禄千一百石世袭武功卫指挥使是年夺爵流金齿四年赦回成化八年卒
　　
　　武强伯杨能直隶六合人天顺元年为右都督镇守大同以破敌功封禄一千石四年薨无子弟伦为指挥使
　　
　　髙阳伯李文陜西西宁人天顺元年为右都督屡立战功封禄一千石四年夺爵为都督佥事卒
　　
　　定逺伯石彪亨从子天顺元年为逰击将军以破敌功封禄一千一百石余见侯志
　　
　　宣城伯卫颖直隶华亭人天顺元年为左都督以迎驾复辟功封禄一千一百石世袭四年以西征功弗夺成化二年増禄一百石弘治十一年薨子璋嗣正徳十二年薨子錞嗣嘉靖三十五年薨子守正嗣隆庆二年薨子国本嗣
　　
　　昭武伯曹钦太监吉祥从子天顺元年为左都督以迎驾复辟功封禄一千二百石世袭五年谋反族诛国除武平伯陈友直隶全椒人天顺元年为左都督以征苖功封禄一千石世袭见侯志薨子能嗣伯成化十九年薨子纲嗣弘治八年薨子勲嗣正徳四年薨弟焘嗣嘉靖十年薨子大策嗣
　　
　　懐宁伯孙镗天顺元年为左都督以迎驾复辟及战功封见侯志
　　
　　东宁伯焦礼山后人天顺元年为左都督镇守辽东以宿将屡积战功封禄一千二百石世袭七年薨孙寿嗣成化八年薨弟俊嗣弘治十三年薨子淇嗣正徳五年薨弟洵嗣十四年薨从子栋嗣三十六年薨子文耀嗣
　　
　　彰武伯杨信直隶六合人洪之从子天顺二年以右都督延绥破敌有功封禄一千石八年再以战功予世袭成化十三年薨子瑾嗣弘治二年薨子质嗣嘉靖十七年薨子儒嗣四十一年薨子炳嗣今为总帅歴任大将万厯十五年薨子世阶嗣
　　
　　已上英景二朝
　　
　　封靖安伯和勇祖太师和宁王阿鲁台父阿卜俺只降附为右都督成化元年为逰击将军右都督以两广功封禄一千一百石流爵十年薨子忠为锦衣卫指挥使
　　
　　武靖伯赵辅直隶鳯阳人成化二年为都督同知征夷将军以两广功封禄一千二百石流爵余见侯志后减米三百石得世袭伯薨子承庆嗣正徳二年薨子弘泽嗣嘉靖七年薨子世爵嗣万厯二年薨子光逺嗣
　　
　　伏羌伯毛忠陜西凉州人本降将成化三年为右都督以征西畨功封禄千石流爵四年以征穆苏阵殁世袭孙锐嗣嘉靖二年薨子江嗣十二年薨无子弟汉嗣三十年薨从子桓嗣三十七年薨子登嗣
　　
　　顺义伯罗秉忠降将沙州左都督昆济楞子成化四年为右都督以平蛮功封禄一千石流爵十六年薨子珍为指挥使
　　
　　宁晋伯刘聚浚县人太监刘永诚从子成化七年为左都督以延绥战功封禄一千石九年再以功予世袭十年薨子禄嗣十一年薨弟福嗣弘治十四年薨子岳嗣嘉靖六年薨从子文嗣十七年薨子艮玺嗣三十年薨无子叔斌嗣隆庆四年薨子应元嗣
　　
　　兴宁伯李震河南南阳人成化十二年为右都督湖广总兵以平盗功封禄一千石流爵十四年革二十年复爵弘治五年薨子孙为指挥使
　　
　　威宁伯王越直隶浚县人成化十六年由太子太保左都御史以威宁海功封奉天翊运推诚宣力守正文臣特进光禄大夫柱国岁禄一千二百石世袭十七年复以盐池功増禄四百石十八年再以功増禄五十石十九年夺爵弘治十年以太子太保左都御史起总督十一年卒一子为锦衣卫指挥佥事
　　
　　昌宁伯赵胜迁安人成化十九年为左都督以修京城功封禄一千石流爵二十三年薨孙鉴为指挥使
　　
　　已上宪宗朝封
　　
　　咸宁伯仇钺正徳五年为逰击将军都指挥佥事以平安化王寘鐇功封见侯表
　　
　　已上武宗朝
　　
　　封新建伯王守仁浙江余姚人正徳十六年为南京兵部尚书以论平宁王功封奉天翊运推诚宣力守正文臣特进光禄大夫柱国岁禄一千石世袭寻总帅南征嘉靖八年薨停世袭隆庆二年子正亿嗣万厯四年薨子承勲嗣
　　
　　已上世宗朝封
　　
　　宁逺伯李成梁辽东铁岭卫人万厯六年由辽东总兵太保左都督以屡立战功封奉天翊运推诚宣力武臣特进光禄大夫柱国岁禄八百石八年复以功世袭十年加禄百石十一年再加百石寻两加五十石
　　
　　已上万厯封俱功臣
　　
　　弇山堂别集卷三十八
　　

　　●钦定四库全书
　　
　　弇山堂别集卷三十九
　　
　　（明）王世贞 撰
　　
　　○恩泽公侯伯表
　　
　　古恩泽侯凡有三曰外戚则如吕武之为王与王氏之五侯丁傅梁窦之类曰中官则如赵髙孙程单超之类曰嬖幸则如董贤赵修之类是三者皆能干斁典章变动玄象使帷幄汗马之勲臣解体而不可收志节之士轻视貂冕而不乐于用明兴髙皇帝毋外家三尺之胤以故王爵庙貌虽极隆于杨徐而朱邸自功臣外无两者它若李陇西繇尚主而儋爵然亦岐阳大勲所推本而成穆椒房之光宠其兄楧实不过参省而又夺之独于晩年梁公之劵施于充妃之从子显出相贵邸入陪禁籞至建文而削夺识者以为非不幸云文皇入纂之顷中宫犹在邸而仲氏已前开国夫固悯其祸收其悃而执经者犹疑之然以中山之勲塞天地家有两公胙及百代不为幸也昭皇后母仪奕世几于文姒以故张氏得封二伯其后渐因之至有自侯而进公者自保傅而正太师者然会昌主兵符而不能易人主之喜怒寿宁建昌能易人主之喜怒而不能与外廷之进止其极不过富贵其乐不过宫室狗马声色其威怒不过行闾闬雏匹而已世庙愤寿宁建昌之积侈执而系僇之一时肃然而又申明考功令下所司悉裁诸外戚之世封者独定公以中山故彭城惠安以昭皇后故且半援帷幄汗马焉它则拥护心乎孝烈而家一袭晋接穷乎荣恭而不予世天下服其公快其断而不敢以少恩病之斯所以为肃也若夫中贵人之擅柄代有甚矣幸而未凿其窍不敢身冒封爵而正徳之乱其昆从以迨厮养皆得滥竽焉嘉靖之斁方士之无赖者居一矣皆未几而绌削继之着为令甲万世晓然知其非当可无虑也作恩泽公侯伯表
　　
　　曹国公李贞直隶临淮人尚髙帝姊陇西长公主公主先薨洪武元年封奉天辅运推诚宣力武臣特进荣禄大夫柱国恩亲侯岁禄二千石三年进封同子文忠国号加右柱国其岁禄朝请自如十年薨赠典依开国公例
　　
　　梁国公胡显临淮人父泉都督佥事显代指挥任迁都指挥以姑为上妃生楚王从护卫征洞蛮累功至都督佥事洪武二十二年推恩封梁国公食禄三千石阶勲特进光禄大夫柱国世袭仍侍王建文二年削爵安置临襄永乐元年仍为护卫指挥佥事进同知十三年卒子善袭指挥
　　
　　已上太祖朝封
　　
　　定国公徐景昌直隶鳯阳人父増寿魏国公达次子以文皇后弟为左军左都督坐通款燕兵为建文君所杀洪武三十五年加恩追封武阳侯寻进封公为奉天靖难推诚宣力武臣特进荣禄大夫右柱国子景昌嗣禄二千五百石世袭正统二年薨子显忠嗣十三年薨景泰六年子永宁嗣用心疾免朝参支半禄成化十七年薨子光祚嗣掌营府加太师嘉靖六年薨子延徳嗣隆庆（阙）年薨子文璧嗣
　　
　　已上太宗朝封
　　
　　昌国公张鹤龄直隶兴济人敬皇后弟初嗣父峦封为寿宁侯世袭嘉靖元年推恩进封累加禄一千八百石流爵不给劵十二年坐事降南京锦衣卫指挥
　　
　　翊国公郭勋嘉靖十八年以南郊礼成由太师武定侯进封禄一千五百石流爵二十年下狱死子守干嗣侯爵
　　
　　已上世宗朝封
　　
　　恩亲侯李贞直隶临淮人洪武元年封见公表滦城侯李坚河南武陟人尚太祖女大名公主建文元年封禄二千石世袭征北被获死子庄罢不袭
　　
　　已上太祖朝封
　　
　　永春侯王宁直隶寿州人尚太祖女怀庆公主洪武三十五年以推戴封禄千石世袭五年下狱卒孙彛为指挥佥事
　　
　　广平侯袁容直隶寿州人右都督洪子尚太宗女永安公主洪武三十五年兼守北平功封禄一千五百石世袭洪熈元年停禄宣徳元年复四年薨子祯嗣薨庶弟璼嗣侯薨无子弟琇为长陵指挥佥事
　　
　　富阳侯李让直隶舒城人指挥申子尚太宗女永平公主洪武三十五年兼守北平功封禄千石世袭二年薨子茂芳二十二年坐让旧郄失侯子舆授长陵卫指挥佥事寻封伯薨从子辂仍为指挥
　　
　　已上太宗朝封
　　
　　会昌侯孙继宗山东邹平人父忠以章皇后父宣徳四年封伯薨继宗嗣天顺元年进封禄千五百石世袭成化十五年薨孙铭嗣正徳十五年薨子杲嗣嘉靖八年革十六年薨继宗铭俱统营兵至加保傅广
　　
　　宁侯刘安直隶宿迁人永乐十九年袭父荣伯爵为大同总兵下狱闲住天顺元年追论大同出谒恩进封禄一千五百石七年以与破曹钦功加三百石成化七年薨兄子瓘嗣十五年薨无后安子璇见伯志
　　
　　已上英宗朝封
　　
　　庆云侯周寿山东昌邑人孝肃皇太后兄成化三年封伯十七年进封禄一千三百石世袭加百石正徳十四年薨子瑛嗣嘉靖八年革寿加保傅等官
　　
　　已上宪宗朝封
　　
　　瑞安侯王源直隶上元人纯皇后兄封伯禄一千石弘治五年进封世袭増禄二百石嘉靖三年薨子桥嗣八年革源加保傅等官寿宁侯张峦直隶兴济人敬皇后父弘治三年封伯五年进封禄一千二百石世袭薨子鹤龄嗣见公表
　　
　　建昌侯张延龄敬皇后弟弘治八年封伯十六年进封禄一千六百石嘉靖元年加禄一百石十年坐法下狱二十三年弃市国除延龄加保傅等官
　　
　　已上孝宗朝封
　　
　　京山侯崔元山西代州人尚宪宗女永康大长公主嘉靖元年以迎立恩封禄一千五百石世袭二十九年薨子骥征为锦衣指挥蚤卒亡后元加保傅等官入直蒙优任
　　
　　安平侯方锐直隶江宁人孝烈皇后父嘉靖十八年封伯二十一年进封禄一千七百三十石二十五年薨子承裕嗣伯爵加保傅国除
　　
　　已上世宗朝封
　　
　　武清侯李伟宛平人以慈圣皇太后父封武清伯万厯十年进封
　　
　　已上今朝恩泽封
　　
　　归徳侯陈理伪汉主友谅子呉元年以降附封后送之朝鲜
　　
　　归义侯明升伪夏主玊珍子洪武六年以降附封后送之朝鲜
　　
　　崇礼侯宻廸哩巴拉元顺帝孙洪武三年以破应昌获封寻归之沙漠
　　
　　已上俱国裔封
　　
　　彭城伯张■〈日上永下〉河南永城人永乐二十二年以昭皇后兄由左都督封禄一千五百石世袭正统三年薨孙瑾嗣成化十六年薨子信嗣正徳三年薨子钦嗣嘉靖十六年薨子勲嗣本年薨次子熊嗣万厯（阙）年薨子守忠嗣
　　
　　已上仁宗朝封
　　
　　会昌伯孙忠初名愚山东邹平人宣徳四年为都督佥事以章皇后父封禄一千二百石世袭景泰三年薨子会宗嗣见侯志
　　
　　惠安伯张升■〈日上永下〉弟宣徳五年以昭皇后弟封禄一千一百石世袭六年薨子琮嗣成化三年薨弟瑛嗣十五年薨弟瓒嗣弘治六年薨子伟嗣嘉靖十四年薨子镧嗣三十一年薨子元善嗣
　　
　　已上宣宗朝封
　　
　　安平伯呉安直隶丹徒人为都督同知以景皇帝母皇太后兄封禄一千石天顺元年削爵
　　
　　已上景帝朝封
　　
　　庆云伯周寿山东昌邑人成化三年为都督同知以孝肃皇太后兄封禄一千石世袭余见侯志
　　
　　长宁伯周彧寿弟以孝肃皇太后弟成化二十一年由左都督封禄一千石世袭正徳三年薨子瑭嗣十四年薨子大经嗣嘉靖八年议革四十年薨
　　
　　已上宪宗朝封
　　
　　瑞安伯王源直隶上元人成化二十年为左都督以纯皇后兄封瑞安伯食禄千石世袭余见侯志
　　
　　安昌伯钱承宗直隶海州人弘治三年为都督同知以睿皇后从孙封禄一千石嘉靖四年薨子维圻嗣五年薨弟维垣不得嗣国除
　　
　　寿宁伯张峦兴济人弘治三年以皇后父封禄一千石详见侯志
　　
　　建昌伯张延龄峦次子弘治三年封详见侯志
　　
　　崇善伯王清源之弟弘治十年为左都督以皇太后弟封禄一千石世袭薨嘉靖八年革
　　
　　已上孝宗朝封
　　
　　安仁伯王浚源之弟正徳二年为左都督以皇太后弟封禄一千石是年薨子桓嗣嘉靖八年革
　　
　　庆阳伯夏儒上元人正徳二年以毅皇后父封禄一千石世袭十年薨子臣嗣嘉靖八年革泾阳伯神英顺天（阙）人正徳五年以左都督诉功传奉封禄八百石是年夺爵仍为右都督子周累至右都督坐法死停指挥
　　
　　泰安伯张富直隶新城人正徳五年由右都督以弟太监永诛刘瑾推恩封禄一千石十六年革为锦衣指挥
　　
　　安定伯张容富弟正徳五年由右都督以兄太监永诛刘瑾功推恩封禄一千石十六年革为右都督
　　
　　永寿伯朱徳不知何许人初冒太监裴姓为义子曰裴徳又曰武徳又曰皮得正徳五年传奉封禄一千石十六年下狱革
　　
　　髙平伯谷大寛文安人正徳五年以弟太监大用冒诛刘瑾功推恩封禄一千石十六年革
　　
　　平凉伯马山直隶涿州人正徳五年以弟太监永成冒诛刘瑾功推恩封禄一千石十六年革
　　
　　镇安伯魏英山西榆次人正徳五年以兄太监彬推恩封禄一千石十六年革为都督同知
　　
　　永清伯谷大亮大用弟正徳七年以大用冒平冦功推恩封禄一千石十六年革
　　
　　镇平伯陆永不知何许人太监誾侄正徳七年以誾冒平冦功推恩封禄一千石十六年革
　　
　　平虏伯朱彬即江彬直隶蔚州卫人正徳十三年以左都督扈从恩冒应州功封禄一千石从南征为提督赞书机密军务十六年加禄三百石寻伏诛
　　
　　安边伯许泰京卫人正徳十三年以左都督扈从恩冒应州功封禄一千石为威武副将军提督军务十六年下狱削爵戍辽东
　　
　　已上武宗朝封
　　
　　昌化伯邵喜兴化人嘉靖元年为锦衣卫都督指挥使以寿安太后弟封禄一千石世袭二年薨子蕙嗣五年薨子杰嗣八年革
　　
　　玉田伯蒋轮徐州人嘉靖二年以章太后弟封禄一千石世袭四年薨子荣嗣
　　
　　泰和伯陈万言直隶元城人嘉靖二年以孝洁皇后父封禄一千石十七年薨孙书为锦衣卫都指挥同知
　　
　　安平伯方锐嘉靖十八年为右都督以孝烈皇后父封禄一千石见侯表
　　
　　恭诚伯陶仲文湖广黄冈人嘉靖二十八年以真人掌道教特封禄一千二百石寻累加三百石三十六年以病归薨追削
　　
　　已上世宗朝封
　　
　　庆都伯杜继宗大兴人隆庆元年以孝恪太后弟封禄一千石累加二百石徳平伯李铭（阙）人隆庆元年以庄皇后父封禄一千石
　　
　　固安伯陈景行顺天通州人万厯元年以仁圣皇后父封禄一千石累加二百石薨
　　
　　已上穆宗朝封
　　
　　武清伯李伟万厯元年以慈圣皇太后父封禄一千石加一百石余见侯志
　　
　　永年伯王伟浙江余姚人为都督同知以皇后父封禄一千石
　　
　　已上今皇帝朝封
　　
　　已上伯爵俱恩泽封
　　
　　○衍圣公爵系表
　　
　　昔唐虞三代之盛其子孙为宾恪者乆而或替独孔子起韦布践素王以笔札绍明圣人之统寖明寖昌称万世师爵则真王礼乐则天子其子孙亦以渐而隆崇号为上公秩乃六卿虽以失徳乱常之主不能有所裁损呜呼休哉然孔子实成汤后论者不知其所自起余故因表衍圣公之爵系而备识之明孔子非国家所得而封建也
　　
　　孔子之先第一代为商王元子启封于宋爵上公无子介弟曰微仲衍嗣第二代宋公稽衍子第三代丁公申稽子第四代愍公共申子炀公熈共之弟第五代公子弗父何共子第六代宋父周何子第七代胜周子第八代卿士正考父胜子第九代卿士孔父嘉正考父子为华督所杀第十代木金父孔父嘉子奔鲁为大夫第十一代祈父木金父子一曰夷睾以孔为氏第十二代孔防叔祈父子第十三代伯夏防叔子皆仕鲁第十四代叔梁纥仕为陬邑大夫长十尺以勇力闻诸侯晩娶于颜生孔子三岁而纥卒宋真宗大中祥符元年追封齐国公元成宗大徳十一年追封启圣王明嘉靖九年改启圣叔梁子
　　
　　第一代孔子讳丘字仲尼叔梁纥子长九尺六寸仕为委吏乗田更后为中都宰进司空再进大司冦与闻国政摄相事歴游齐卫陈宋楚诸国老于鲁卒年七十三一曰七十二周敬王四十二年鲁哀公诔为尼父至汉平帝元始二年尊为褒成宣尼公和帝永元四年改封褒尊侯元魏髙祖孝文帝太和十六年称文圣尼父后周静帝大象元年进封邹国公隋文帝开皇年称先师尼父唐太宗贞观二年进称先圣十一年称尼父髙宗干封元年赠太师天授元年封隆道公玄宗开元二十七年加赠谥曰文宣王宋真宗大中祥符元年加谥玄圣文宣王寻以避祖讳改至圣文宣王元成宗大徳十一年加谥大成至圣文宣王明嘉靖九年去王号称至圣先师孔子
　　
　　第二代鲤字伯鱼孔子子鲁哀公聘不应先孔子卒年五十宋封泗水侯从祀后改配启圣祠
　　
　　第三代伋字子思鲤子歴聘鲁卫见重不仕卒年百余岁一曰六十二宋崇宁元年封沂水侯咸淳三年进封沂国公元至顺二年加号沂国述圣公
　　
　　第四代白字子上伋子不仕卒年四十九
　　
　　第五代求字子家白子楚聘不应卒年四十五
　　
　　第六代箕字子京求子为魏相卒年四十六
　　
　　第七代穿字子髙箕子不仕卒年五十一
　　
　　第八代慎字子顺又曰谨又曰斌穿子为魏安厘王相辞位秦召之不应魏以孔子故封鲁文信君
　　
　　第九代鲋字子鱼慎子秦始皇并天下召封为鲁文通君拜少傅归隠陈王涉召为博士拜太傅陈灭死于兵年五十七子随承殷后为宋公絶四传至吉复封殷绍嘉侯进为公位诸王三公上寻改封宋公子何齐嗣卒子安嗣絶东晋武帝太元十一年封其后靖之奉圣亭侯弟隠之嗣传惠长及子英哲陈亡遂絶
　　
　　九代腾字子襄长九尺六寸鲋之弟汉髙帝过鲁加封奉嗣君惠帝时为博士迁长沙太守卒年五十有七
　　
　　第十代忠字子贞腾子为博士卒年五十七
　　
　　第十一代武字子威忠子文帝时为博士迁临淮太守卒
　　
　　第十二代延年武子武帝时为博士据谱言转少傅大将军卒年七十一当是太子少傅耳当时大将军唯卫青此误
　　
　　第十三代霸字次孺延年子昭帝时为博士宣帝时以太中大夫授皇太子经迁詹事出为髙密相元帝初赐爵闗内侯食邑一百户号褒成君给事中卒年七十二谥曰烈君谱言拜太师误汉自孔光以前不设太师
　　
　　第十四代福霸子袭爵闗内侯
　　
　　第十五代房福子袭爵闗内侯
　　
　　第十六代均字长平初名莽避王莽讳改为平帝尚书郎封褒成侯食邑二千户后卒年八十一谱言王莽拜太尉不就史不载莽时亦无太尉
　　
　　第十七代志均子建武十四年袭封褒成侯卒谥元成后汉嗣侯无谥又谱言拜大司马是时大司马呉汉误也
　　
　　第十八代损字君益志子明帝永平十五年袭封褒成侯和帝永元四年改封褒亭侯食邑一千户第
　　
　　十九代曜字君曜损子袭封褒亭侯
　　
　　第二十代完曜子袭封褒亭侯卒无子
　　
　　第二十一代美字子余完弟赞之子魏文帝黄初元年拜议郎改封宗圣侯以鲁县百户奉祀
　　
　　第二十二代震字伯起晋武帝泰始三年改封奉圣亭侯食邑二千户拜黄门侍郎太常卿卒年七十五
　　
　　第二十三代嶷字功成震子袭封奉圣亭侯卒年五十七
　　
　　第二十四代抚嶷子举孝亷辟太尉掾袭封奉圣亭侯以豫章太守卒
　　
　　第二十五代懿抚子东晋时拜从事中郎袭封奉圣亭侯卒年六十一按懿故宣帝讳今不避不可解
　　
　　第二十六代鲜字鲜之懿子宋文帝元嘉十九年袭封奉圣亭侯改封崇圣侯
　　
　　第二十七代乗字敬山鲜子时曲阜属北魏矣举孝亷延兴三年封崇圣大夫食邑五百户奉祀
　　
　　第二十八代灵珍乗子授秘书郎孝文帝太和十九年仍封崇圣侯食邑一千户
　　
　　第二十九代文泰灵珍子袭封崇圣侯卒年五十八
　　
　　第三十代渠文泰子袭封崇圣侯北齐文宣帝天保元年改封恭圣侯后周静帝大象元年改封邹国公食邑俱如故
　　
　　第三十一代长孙渠子袭封邹国公卒年六十四
　　
　　第三十二代英悊长孙子仍封奉圣侯无子
　　
　　三十二代嗣悊英悊弟隋文帝时仕为泾州司兵参军迁太子通事舍人仍封邹国公炀帝大业四年改封绍圣侯食邑一千户卒年七十谱言文帝时登科误也炀帝始设科
　　
　　第三十三代徳伦嗣悊子唐髙祖武徳九年改封褒圣侯食邑如故太宗贞观十一年诏朝会位同三品卒年七十一
　　
　　第三十四代崇基徳伦子中宗嗣圣十二年袭封褒圣侯神龙元年授朝散大夫卒年五十六
　　
　　第三十五代燧之字藏晖崇基子玄宗开元五年袭封褒圣侯授四门博士郡王府文学蔡州长史二十七年改封文宣公食邑如故兼除兖州长史迁都水使者
　　
　　第三十六代萱燧之子袭封文宣公行兖州泗水令
　　
　　第三十七代齐卿萱子徳宗建中三年袭封文宣公行兖州功曹参军转青州司兵参军李师道叛陷于东平以卒
　　
　　第三十八代惟晊齐卿子宪宗元和十三年东平平归鲁授兖州司兵参军袭封文宣公卒年六十五
　　
　　第三十九代策惟晊子明经及第歴少府监主簿国子监丞袭封文宣公迁国子博士时兵后有爵无禄宣宗大中元年以绢百缣充祭祀卒年五十七
　　
　　第四十代振字国文策子懿宗咸通四年状元及第除秘书省校书郎河东盐运判官监察御史左补阙水部贠外郎袭封文宣公仍以百缣充祭祀卒年七十四
　　
　　第四十一代昭俭振子父任南陵尉授广文馆博士兖州司马赐绯迁秘书郎袭封文宣公行曲阜令卒年六十
　　
　　第四十二代光嗣昭俭子以荫补斋郎哀帝天佑二年以兵兴不得嗣公授泗水令主庙祀寻为洒扫宗户孔末所害年四十二
　　
　　第四十三代仁玉字温如光嗣子生始九月而光嗣见害母张氏抱之育于外家孔末有气力隠其事得为曲阜令仁玉既长鲁人为直于官孔末抵罪仁玉得为嗣年十九长七尺余授曲阜主簿满两考迁曲阜令袭封文宣公后周太祖广徳二年幸孔林召见赐五品服兼监察御史卒年四十五累赠兵部尚书
　　
　　第四十四代宜字不疑仁玉子宋太祖干徳四年上书述家世授曲阜主簿迁广州军事推官司农寺丞领星子闗市兼星子令擢太子右赞善大夫袭封文宣公通判髙密州进殿中丞从北征督饷卒于巨马河年四十六
　　
　　第四十五代延世字茂先宜子以父死勤事赐同学究出身授曲阜主簿迁闽县令再转长葛令袭封文宣公行曲阜令卒年三十八
　　
　　第四十六代圣佑延世子九岁授同学究出身大中祥符元年十一从东封进太祝奉祀郎迁大理寺丞天禧五年以光禄寺丞袭封文宣公行仙源令即曲阜也迁赞善大夫太子中舍卒年三十五无子
　　
　　四十六代宗愿延世次弟延泽子仁宗天圣中以叔父道辅荫补太庙斋郎迁国子监主簿寳元二年袭封文宣公行仙源令至和二年改封衍圣公累迁尚书比部贠外郎通判濮州卒于官年六十三
　　
　　第四十七代若蒙字公明宗愿子熈宁元年袭封衍圣公元佑元年改封奉圣公坐事废
　　
　　四十七代若虚字公实宗愿子元符元年袭封奉圣公卒子不当嗣
　　
　　第四十八代端友字子交若蒙子袭封衍圣公金兵取中原扈髙宗跸南渡寓三衢知郴州卒
　　
　　四十八代端操端友弟金权袭封衍圣公于曲阜主祠祀
　　
　　第四十九代玠字锡老端友子南宋绍兴二年袭封衍圣公于衢
　　
　　四十九代璠字文老端操子废齐阜昌二年袭封衍圣公金皇统二年以齐废议封而卒年三十八赠光禄大夫
　　
　　第五十代搢玠子宋绍兴二十四年袭封衍圣公于衢
　　
　　五十代拯字符济璠子金皇统二年七岁袭封衍圣公卒年二十六无子
　　
　　五十代摠字符会金大定三年袭封衍圣公行曲阜令卒年五十三赠光禄大夫
　　
　　第五十一代文逺字绍先搢子宋绍熈四年袭封衍圣公于衢
　　
　　五十一代元措字梦得摠之子金章宗明昌二年年十一袭封衍圣公视四品授中议大夫十七行曲阜令遥授东平府通判遘蒙古乱从狩汴梁授太常博士行太常丞同知集贤院进知集贤院遥授泰定军节度使兖州管内观察等使兼行太常少卿迁光禄大夫太常卿癸巳金平蒙古仍封衍圣公归里卒
　　
　　五十一代元用字俊卿端友弟端立子琥琥子拂之次子也金迁都以元措从之汴寳庆元年元用权袭封衍圣公行仙源令主祀事二年改济州通判兼京东西道安抚司主管机宜文字蒙古太师国王穆呼哩取山东仍封衍圣公从北征卒于军
　　
　　第五十二代万春字耆年文逺子宋袭封衍圣公于衢
　　
　　五十二代之全元用子宋命代父袭封衍圣公兼仙源令蒙古授封亦如之兼曲阜尹累阶奉训大夫金平还爵于元措止为曲阜尹元措卒复封衍圣公卒年五十二
　　
　　第五十三代洙字景清万春子宋袭封衍圣公于衢元至元十九年宋亡召赴阙辞爵授国子祭酒提举浙东学校事归老于衢爵封遂絶
　　
　　五十三代浈元措之从子之固子袭封衍圣公八年宗人以不学攻斥之为濮州尹以卒无子
　　
　　五十三代治字世安之全子奉直大夫知密州事成宗时袭封衍圣公仍行曲阜令事子思诚不得嗣以朝列大夫濮州尹卒
　　
　　第五十四代思晦字明道端友之第三弟端（阙）孙拂拂子元孝元孝子之厚之厚子浣之子也三氏学举茂才授范县教谕调宁阳仁宗朝袭之全爵衍圣公授中议大夫月俸钞五百缗给四品印泰定四年授中议大夫寻改给三品印卒年五十（阙）赠中奉大夫河南江北等处行中书省参知政事追封鲁郡公
　　
　　第五十五代克坚字景夫思晦子后至元之元年袭封衍圣公六年进阶中奉大夫从二品赐银印召为同知太常礼仪院以子希学袭公爵拜中台治书侍御史改山东道肃政廉访使起为集贤直学士改礼部尚书知贡举迁陜西行台侍御史改国子祭酒谢病归召为资善大夫集贤学士再起山东廉访使俱不赴洪武初元召之至京师待以宾礼而不名俾食公禄不视事卒年五十五
　　
　　第五十六代希学字士行克坚子后至元十五年克坚拜同知太常礼仪院以希学袭爵兼秘书卿洪武元年改赐阶资善大夫正二品别给银印每入朝班亚上相始至中使慰劳馆馈殊等卒年四十七赐祭
　　
　　第五十七代讷字言伯希学子洪武十七年袭封衍圣公诏不称资善大夫衔以玉轴诰文给之时革丞相每入朝令列文臣首卒年四十三赐祭
　　
　　第五十八代鉴字昭文讷子洪武三十三年袭封衍圣公又明年卒年二十三文皇帝遣使致祭
　　
　　第五十九代彦缙字朝文鉴子十岁袭封衍圣公每入朝仍列文臣首洪熈元年赐第东安门北景皇帝视学召入观礼赐金镶犀带大红鹤袍三年来朝复赐三台银印织金麒麟服白玉束带卒年五十五谕祭治丧塟赙恤优厚
　　
　　第六十代承庆字永祚先卒年三十一后追封衍圣公
　　
　　第六十一代弘绪字以敬承庆长子景泰六年年八岁袭封衍圣公赐鹤袍玉带如例以其躯小去二胯俾藏之以为荣成化中坐法削爵弘治中复冠带卒年五十七
　　
　　六十一代弘泰字以和承庆子成化十七年代兄弘绪封衍圣公宪宗朝上加先圣庙祭礼乐孝庙初上幸太学俱诏入观礼赐宴赐袭冠带如例又改赐第于庆寿寺之北卒年五十有四赐谕祭者五工部官属治塟
　　
　　第六十二代闻韶字知徳弘绪子也弘泰卒法当闻韶袭以弘治十六年封衍圣公上赐麒麟服白玉带黄金盆正徳年上幸太学召入观礼赐宴冠服靴带寳钞如故事嘉靖初上两幸太学召赐亦如之卒年六十有五赐祭塟加礼
　　
　　第六十三代贞干字用济闻韶子嘉靖二十五年袭封衍圣公赐勅约束其宗人以入朝卒年三十有八上命礼部尚书赐祭凡九工部治塟行人护丧归
　　
　　第六十四代尚贤字象之贞干子嘉靖三十五年以父贞干卒京师即命袭爵时方穉齿勅山东抚按谕其族人谨视之不尔治以重罪
　　
　　△曲阜世尹
　　
　　以圣公兼者唐文宣公萱兼泗水令昭俭兼曲阜令后唐仁玉兼曲阜令宋延世兼曲阜令圣佑兼知仙源县事金衍圣公摠兼知曲阜县事元措兼世袭曲阜令元用兼仙源令份宋遥授元仍兼曲阜令
　　
　　专授者宋四十四代勖曲阜令四十五代道辅四十六代宗桢四十五代彦辅四十六代宗翰四十六代舜亮四十六代宗寿俱知仙源县令五十五代克昌五十六代希大俱曲阜令元五十三代济五十三代治五十四代思凯五十四代思诚五十五代克钦五十六代希章俱曲阜尹
　　
　　明五十六代希范五十五代克中五十八代公镗五十七代澳五十八代公锡五十八代奕五十六代希永五十九代彦士六十代承泗六十代承夏五十八代公统六十代承震五十八代公珏五十八代公泽六十代承业六十一代弘廊六十代承厚六十一代弘复俱曲阜县知县内奕升兖州府通判弘复升济宁州知州俱仍领县事希大克伸克■〈田〉希范克中公镗领勅
　　
　　△五经博士
　　
　　正徳中以六十二代闻礼为翰林院五经博士奉子思后闻礼卒弟闻诗代闻诗卒闻韶之子贞宁代弘治中以衢州长嫡一人世袭五经博士
　　
　　△孔颜孟三氏学録
　　
　　宣徳中诏三氏教授所学录保任孔氏一人五十五代克晏为之后五十七代论五十五代克旻五十五代克煦五十八代公璜五十八代公杰五十八代公铉五十九代彦衢五十九代彦佩六十代承镐六十代承作相继代任
　　
　　弇山堂别集卷三十九
　　
　　●钦定四库全书
　　
　　弇山堂别集卷四十
　　
　　（明）王世贞 撰
　　
　　○追封王公侯伯表
　　
　　髙皇帝之始定建业也于它官制皆草创而大捐其爵封以励庇主殉义者故于死事之臣必有赠而胡大海廖永安至首开公国而是时帝尚称呉国公云盖不嫌肩并矣第其它郡公邑侯伯子男皆仍元之故不阶极品迨即大位洪武之三年始进公侯位一品上而罢子男仍与诸功臣约其殁也公则王之侯则公之自是而后诸功臣之显终者不及半而其它或以大愆丽辟或以微諐忤旨皆格不复举都督繇佥事而下至指挥间取死事间追旧恩往往超登侯爵而都督同知以上未有沾被者至洪武二十年而后上春秋髙有司怠于修举彝典遂寥寥矣永乐初大概仍髙帝之旧而丘淇公以北讨失律不得王而朱平阴以嗣公北讨失律独得王其它有开国邑非罪而弗获封者或嗣公侯伯非功而获封者都督有以恩而获伯者有以功而不伯者有舎爵邑而赠公孤者有六卿舎公孤而称爵者易世之后不必尽出独断政府与操割者上下惟以意焉语云后主所是则为令其然岂其然哉今考而表之追封王公侯伯表
　　
　　太王髙帝髙外祖无姓洪武元年追封
　　
　　髙王髙帝曽外祖无姓洪武元年追封
　　
　　杨王陈公名无考髙帝外祖洪武元年追封
　　
　　徐王马公名无考髙皇后父洪武元年追封
　　
　　滁阳王郭子兴直隶滁州人系髙皇后义父故将都元帅洪武元年追封
　　
　　开平王常遇春见前太子少保平章军国重事鄂国公赠推诚宣徳靖逺功臣特进上柱国太保中书右丞相封
　　
　　陇西王李贞见前系曹国公洪武十年封
　　
　　宁河王邓愈见前系征西将军右都督卫国公洪武十一年封
　　
　　岐阳王李文忠见前系左都督曹国公洪武十七年封中山王徐达见前系征北大将军太傅魏国公洪武十八年封配享太庙功臣庙位皆第一黔宁王沐英见前系征南将军西平侯洪武二十六年封
　　
　　东瓯王汤和见前系信国公洪武二十七年封
　　
　　东平王朱能系征夷将军太子太傅成国公永乐五年封
　　
　　河间王张玉河南祥符人系燕护卫都指挥同知靖难阵亡初赠荣国公永乐二十二年加封
　　
　　定兴王张辅见前玉之子系太师英国公景泰元年封
　　
　　平阴王朱勇见前系总兵官太保成国公天顺元年封
　　
　　宣平王朱永见前系太师保国公弘治八年封
　　
　　宁阳王张懋见前系太师英国公正徳七年封至万厯十一年削
　　
　　定襄王朱希忠见前系太师成国公万厯元年封至万厯十一年削
　　
　　越国公胡大海直隶虹县人系行中书省参知政事兼行佥书枢密院事为金华叛兵所害壬寅年赠特进光禄大夫柱国浙东行省平章政事并封
　　
　　蔡国公张徳胜直隶梁县人系同佥行枢密院事戊戌年追陈友谅战死赠光禄大夫江淮行中书省平章政事并封
　　
　　梁国公赵徳胜直隶临濠人系后翼大元帅壬寅年守南昌中弩死本年赠荣禄大夫江西行中书省平章政事并封后改赠都督同知加开国勲
　　
　　豫国公俞通海直隶巢县人系江淮行中书省平章政事围平江中流矢死赠光禄大夫并封再赠虢国公
　　
　　泗国公耿再成直隶五河人系枢密院判官壬寅年为处州叛兵所害初赠髙阳郡公洪武十年加封
　　
　　郢国公冯国用直隶定逺人系帐前亲军都指挥使己亥年卒洪武初追封
　　
　　济国公丁徳兴直隶定逺人授万户升管军总管呉元年八月卒年四十赠指挥使洪武三年追封蕲国公康茂才湖广蕲州人系同知大都督府事洪武二年封
　　
　　郧国公廖永安直隶巢县人系遥授光禄大夫浙东行中书省平章政事楚国公乙巳年卒洪武十三年改封
　　
　　郓国公韩政见前系东平侯洪武十一年封
　　
　　安国公曹良臣见前系宣宁侯洪武五年北征阵亡封
　　
　　滕国公顾时见前系济宁侯洪武十二年赠特进左柱国封
　　
　　海国公呉祯见前系靖海侯洪武十二年赠特进左柱国封
　　
　　江国公呉良见前系江阴侯洪武十四年赠特进上柱国封
　　
　　巢国公华髙见前系广徳侯洪武四年封
　　
　　芮国公杨璟见前系营阳侯洪武十五年封
　　
　　蕲国公康铎茂才之子系蕲春侯洪武十五年
　　
　　封陜国公郭子兴见前系巩昌侯洪武十七年封
　　
　　永国公薛显见前系永城侯洪武二十年封
　　
　　黔国公呉复见前系安陆侯洪武十六年封
　　
　　皖国公仇成见前系安庆侯洪武二十三年封
　　
　　沂国公金朝兴见前系宣徳侯洪武十五年封
　　
　　恩国公张赫见前系航海侯洪武三十三年封
　　
　　营国公郭英见前系武定侯永乐元年追封
　　
　　荣国公张玉见前洪武三十五年封
　　
　　定国公徐増寿达之子系左军都督府左都督为建文君所僇洪武三十五年初赠武阳侯加封
　　
　　潞国公张武见前系成阳侯永乐元年追封
　　
　　漳国公王聦见前系武城侯永乐七年北征阵亡追封
　　
　　莒国公李逺见前系安平侯永乐七年北征阵亡追封
　　
　　滕国公孟善见前系保定侯永乐十年追封
　　
　　夏国公顾成见前系镇逺侯永乐十六年追封
　　
　　蔡国公徐忠见前系永康侯永乐十六年追封
　　
　　兴国公郭亮见前系成安侯永乐二十一年追封
　　
　　茂国公李彬见前系丰城侯永乐二十年追封
　　
　　景国公李让见前系驸马都尉富阳侯永乐三年追封
　　
　　荣国公姚广孝系僧任太子少师永乐十六年追封推忠辅国协谋宣力文臣特进荣禄大夫柱国
　　
　　宁国公王真陜西咸宁人建文二年以护卫百户靖难阵亡初赠金乡侯永乐二十二年追封
　　
　　靖国公陈珪见前系泰宁侯永乐十七年追封
　　
　　泾国公陈亨直隶寿州人建文三年以都督佥事靖难阵亡追封
　　
　　鄞国公薛禄见前系镇朔大将军太保阳武侯宣徳五年追封
　　
　　郧国公张信见前系少师隆平侯正统七年追封
　　
　　漳国公郑亨见前系征西前将军大同总兵官武安侯宣徳九年追封
　　
　　沂国公袁容见前系驸马都尉广平侯宣徳五年追封
　　
　　融国公栁升见前太子太傅征北副将军安逺侯洪熈元年征安南阵亡正统中赠封
　　
　　濵国公薛贵见前系安顺侯宣徳五年追封
　　
　　邠国公呉克忠见前系恭顺侯正统十四年从北征阵亡赠封
　　
　　渠国公呉成见前系清平侯宣徳八年赠封
　　
　　泾国公蒋贵见前系定西侯正统十四年赠封
　　
　　宁国公陈瀛系珪曽孙正统十四年赠封
　　
　　郓国公宋瑛见前系驸马都尉西宁侯正统十四年从北征阵亡赠封
　　
　　颍国公杨洪见前系镇朔大将军总兵官昌平侯景泰四年赠封
　　
　　裕国公张軏见前系总兵官太平侯天顺四年赠封
　　
　　安国公孙忠见前系会昌伯景泰三年赠会昌侯天顺三年加封
　　
　　浚国公陈懋见前系太保宁阳侯天顺七年赠封
　　
　　黔国公陈豫见前系平江侯天顺七年卒追封
　　
　　沔国公陈友见前系武平侯天顺四年追封
　　
　　涞国公孙镗见前系怀宁侯成化七年赠封
　　
　　峄国公刘安见前系广宁伯成化七年赠封
　　
　　蠡国公梁瑶见前系保定侯成化三年赠封
　　
　　凉国公呉瑾克忠之子系恭顺侯天顺五年死曹钦难赠封
　　
　　容国公赵辅见前系太保武靖侯成化二十三年赠封
　　
　　郯国公孙继宗忠之子系太傅会昌侯成化十七年赠封
　　
　　凉国公蒋琬贵之子系太保定西侯成化二十三年赠封
　　
　　宁国公周能以皇太后父初赠庆云伯累赠封
　　
　　宣国公周寿系太傅庆云侯弘治（阙）年赠封
　　
　　阜国公王镇以皇太后父赠瑞安伯累封
　　
　　昌国公张峦敬皇后父系寿宁侯弘治六年赠封
　　
　　安国公李伟慈圣皇太后父系武清侯万厯十一年赠封
　　
　　河间郡公俞廷玉濠州蒲塘人系统军大元帅封
　　
　　髙阳郡公耿再成详前公表
　　
　　东海郡公茅成直隶定逺人系武徳卫指挥副使围苏州中流矢死赠镇国上将军佥大都督府事封
　　
　　天水郡公严徳直隶采石人系海宁卫指挥同知破方国瑛兵阵亡洪武二年赠骠骑上将军大都督府副使并封
　　
　　济阳郡公丁普郎不知何许人系佥书枢密院从征陈友谅战死赠封
　　
　　姑熟郡公陶安直隶太平人系礼部尚书行省参政洪武七年卒追封
　　
　　乐浪郡公濮英直隶庐州人系中军都督佥事洪武二十年死金山北征之难初赠金山侯加赠特进柱国封系正一品
　　
　　东丘郡侯花云直隶怀逺人系行枢密院判官戊戌死陈友谅之难赠怀逺大将军上轻车都尉封
　　
　　髙阳郡侯许瑗江西乐平人系太平知府戊戌死陈友谅之难追封
　　
　　太原郡侯王鼎直隶仪真人初为赵忠养子后复姓系行枢密院判官戊戌死陈友谅之难追封
　　
　　太原郡侯王道同不知何许人系处州知府死叛兵之难追赠太中大夫上轻车都尉并封
　　
　　南阳郡侯叶琛浙江丽水人系营田佥事守洪都为叛兵所害赠封
　　
　　忠节侯张子明系千户洪都告急归遇陈友谅兵不屈死追封
　　
　　永义侯桑世杰系元帅阵亡赠枢密院判官封九年加赠柱国
　　
　　髙阳郡侯韩成直隶虹县人系帐前亲军副都指挥使鄱阳之战衣上衣投水以缓贼师封子观为都督
　　
　　颍上郡侯陈兆先叛将额森之子系统军元帅死鄱阳之战
　　
　　陇西郡侯李继元系枢密院判
　　
　　彭城郡侯刘齐系亲军右副都指挥使
　　
　　髙阳郡侯许圭系统军元帅
　　
　　天水郡侯赵国旺系右副元帅
　　
　　京兆郡侯宋贵系水军元帅
　　
　　太原郡侯王胜系右副元帅
　　
　　陇西郡侯李信系右副元帅
　　
　　清河郡侯张志雄系枢密院判
　　
　　陇西郡侯李志髙系同知元帅
　　
　　汝南郡侯吕文贵系右副元帅
　　
　　下邳郡侯余昶系左副元帅
　　
　　东海郡侯徐公辅系右副元帅
　　
　　彭城郡侯刘义系右副元帅
　　
　　颍川郡侯陈弼系右副元帅
　　
　　弘农郡侯杨广忠　已上俱封
　　
　　已上文职系太中大夫武职系怀逺大将军俱轻车都尉
　　
　　燕山侯孙兴祖直隶濠州人系大都督府都督副使洪武二年随北征阵亡追封
　　
　　安逺侯蔡僊系靖江王相兼广西行省参政洪武三年赠资善大夫上护军行省右丞封
　　
　　昌乐侯丘广直隶定逺人系燕府左傅洪武九年赠柱国封
　　
　　霍山侯王简直隶寿州人系大都督佥事洪武十二年赠荣禄大夫中军都督同知封
　　
　　临沂侯王真直隶寿春人系广西都指挥使洪武十三年赠特进光禄大夫柱国前军都督同知封
　　
　　汝阴侯髙显直隶梁县人系后军都督佥事洪武十三年赠荣禄大夫都督同知封
　　
　　庐江侯何徳河南光州人系左军都督佥事洪武十四年赠荣禄大夫都督同知封
　　
　　富春侯孙世直隶巢县人系中军都督佥事洪武十四年赠光禄大夫柱国并封
　　
　　合浦侯陈清直隶巢县人系后军都督府佥事洪武十五年赠封
　　
　　东海侯陈文直隶合肥人系后军都督佥事洪武十七年赠封
　　
　　英山侯于显湖广黄梅人系前军都督佥事洪武二十年赠封
　　
　　庐江侯赵馘（阙）
　　
　　金乡侯王真见前洪武三十五年赠封
　　
　　武阳侯徐増寿见前洪武三十五年赠封
　　
　　崇安侯谭渊直隶清河人系燕山护卫指挥佥事靖难阵亡洪武三十五年赠封
　　
　　应城侯孙岩见前系应城伯永乐九年赠封
　　
　　平江侯陈瑄见前系平江伯宣徳八年赠封
　　
　　广宁侯刘荣见前系广宁伯永乐十八年赠封
　　
　　彭城侯张■〈日上永下〉见前系彭城伯正统三年赠封
　　
　　惠安侯张升见前系惠安伯正统六年赠封
　　
　　新建侯李玉见前系新建伯正统六年赠封
　　
　　永顺侯薛寿重见前系嗣新建伯正统十四年从驾北征阵亡赠封
　　
　　修武侯沈荣见前系嗣修武伯正统十四年从驾北征阵亡赠封
　　
　　平乡侯陈怀见前系平乡伯正统十四年从驾北征阵亡赠封
　　
　　忠勇侯蒋信见前系忠勇伯景泰五年赠封
　　
　　武进侯朱荣见前系武进伯洪熈元年赠封
　　
　　武进侯朱冕见前系嗣武进伯正统十四年从驾北征阵亡赠封
　　
　　巨鹿侯井源系驸马都尉正统十四年从驾北征阵亡赠封
　　
　　抚宁侯朱谦见前系镇朔将军抚宁伯景泰二年赠封
　　
　　怀柔侯施聚见前系怀柔伯天顺六年赠封
　　
　　永宁侯谭广见前系永宁伯正统九年卒后追封
　　
　　会昌侯孙忠见赠公表景泰五年赠封
　　
　　东宁侯焦礼见前天顺七年赠封
　　
　　宁逺侯任礼见前系宁逺伯成化元年赠封
　　
　　兴济侯杨善见前系掌礼部事兴济伯天顺二年赠封
　　
　　靖逺侯王骥系掌兵部事靖逺伯天顺四年赠封
　　
　　文安侯张輗见前系文安伯天顺五年赠封
　　
　　定襄侯郭登见前系提督十二营总兵定襄伯成化八年赠封
　　
　　丰润侯曹义见前系征虏前将军辽东总兵丰润伯天顺四年赠封
　　
　　南宁侯毛福寿见前系南宁伯天顺二年赠封
　　
　　伏羌侯毛忠见前系伏羌伯成化四年赠封
　　
　　宣城侯卫颍见前系宣城伯弘治十一年赠封
　　
　　昌宁侯赵胜见前系太保昌宁伯成化二十三年赠封
　　
　　新建侯王守仁见前系南京兵部尚书都察院左都御史隆庆元年赠封
　　
　　缙云郡伯胡深浙江龙泉人系行省左右司郎中总制处州府军民事王府参军乙巳年死陈友定事赠封
　　
　　天水郡伯赵天麒系临江府同知死事赠封
　　
　　安定郡伯程国胜系帐前万户
　　
　　陇西郡伯牛海系元帅副使
　　
　　太原郡伯王咬住系元帅副使
　　
　　显佑伯杨国兴勅为宜兴城隍右皆死事赠封
　　
　　已上伯皆仍元爵阶勲正四品
　　
　　广安郡伯孙虎系海宁卫指挥副使洪武元年北征阵亡赠镇国将军大都督府佥事封
　　
　　谯郡伯戴徳系湖广行省参知政事赠开国辅运宣力武臣资善大夫护军行省左丞封
　　
　　荥阳伯潘毅系虎贲卫指挥使赠宣忠秉义功臣镇国上将军护军大都督府佥事封
　　
　　已上太祖时封正二品
　　
　　建平伯髙士文见前以都指挥从平安南阵亡赠封予世袭建平以下皆特进柱国
　　
　　莱阳伯周长直隶天长人永乐十四年以右军都督佥事赠封
　　
　　新泰伯张钦直隶雎宁人永乐十四年以右军都督佥事永乐二十四年赠封
　　
　　平阴伯朱崇直隶定逺人系后军都督同知永乐二十年赠封
　　
　　保昌伯程寛直隶颍上人系后军都督佥事永乐二十年赠封
　　
　　成武伯陈亨以右都督赠封
　　
　　景成伯马荣左都督入朝堕马卒赠封
　　
　　大同伯陶瑾以左都督赠封
　　
　　已上太宗时封
　　
　　怀逺伯山云以镇守广西左都督赠封
　　
　　汤阴伯郭资见前宣徳七年以太子太师掌户部事赠封
　　
　　潞漳伯郭义以右都督赠封安阳伯曹隆以左都督赠封
　　
　　营山伯髙成以右都督赠封
　　
　　保昌伯蒋廷珪卫圣夫人夫以左都督赠封
　　
　　威逺伯方政以右都督征麓川阵亡赠封
　　
　　莱阳伯孙荣以左都督赠封
　　
　　茌平伯呉中以少师工部尚书赠封
　　
　　蒙阴伯李英以都督佥事赠封
　　
　　清源伯冀杰以都督从北征阵亡赠封
　　
　　绵谷伯髙文以右都督赠封
　　
　　邵阳伯马聚以都督从北征阵亡赠封
　　
　　任丘伯梁成以左都督赠封
　　
　　沭阳伯金濂景泰中以太子太保户部尚书赠封
　　
　　定边伯沐昂景泰中以征南将军镇守云南总兵官左都督赠封
　　
　　榆次伯张濂宣徳中以都督佥事赠封
　　
　　山阳伯武兴正徳十四年以右都督御冦于崇文门外阵亡赠封
　　
　　溧阳伯纪广景泰中以镇朔将军镇守宣府总兵官左都督赠封
　　
　　临武伯萧授正统中征蛮将军镇守湖广总兵官左都督赠封
　　
　　固安伯刘玉成化中为征虏将军征黙色进左都督赠封
　　
　　宣良伯冉保以左都督赠封
　　
　　洛南伯冯祯正徳七年以榆林都指挥为副总兵破流贼阵亡赠封
　　
　　邢台伯冯斌正徳中以右都督赠封
　　
　　忠诚伯陆炳兴府仪卫司人嘉靖四十三年以太保兼少傅左都督掌锦衣卫赠封
　　
　　盱眙县子汪清从起义阵亡再赠驸马都尉
　　
　　罗山县子王鳯显系千户
　　
　　定逺县子姜润系千户
　　
　　梁县子石明系千户
　　
　　怀逺县子常徳胜系镇抚
　　
　　合肥县子王徳胜系千户
　　
　　合肥县子宋鼎系千户
　　
　　巢县子陈冲系千户
　　
　　定逺县子王喜仙系千户
　　
　　庐江县子江泽系千户
　　
　　含山县子丁宇系千户
　　
　　汝阳县子建徳山系千户
　　
　　定逺县子裴轸系千户
　　
　　当涂县男王恺为行省郎中癸卯死金华乱兵赠奉直大夫飞骑尉封
　　
　　丹阳县男孙炎直隶句容人行省都事处置处州军事癸卯为乱兵所害赠封如王恺
　　
　　合肥县男徐明系管军百户癸卯死洪都难赠封子为指挥
　　
　　万春县男常徳胜系千户
　　
　　虹县男郑兴都尉
　　
　　随县男罗世荣都尉
　　
　　定逺县男史徳胜系千户
　　
　　五河县男王理系千户
　　
　　舒城县男王仁系千户
　　
　　含山县男曹信系千户
　　
　　按子男爵多系祠于南昌康郎二忠臣祠者今尚有一二遗漏当俟续考表之
　　
　　赠王号名二
　　
　　太　髙
　　
　　国名二
　　
　　杨　徐
　　
　　郡名十五
　　
　　滁阳　陇西　中山　开平　岐阳　宁河　东瓯　黔宁　东平　定兴　定逺　平阴　宣平　宁阳　定襄
　　
　　公国名二十五
　　
　　宣　信（二人）　楚（遥授）　袁（因故称）　韩（即宣）　魏（即信）　鄂　郑（即鄂子）　曹　宋　卫　申（即卫子）　颍　凉　开（即郑弟）　梁　淇　成　定　英　黔　昌　翊　保　忠
　　
　　赠公国名四十九
　　
　　越　郢　泗　梁　郧（二人）豫　虢（即豫改封）　济　蔡（二人）　滕（二人）　杞　许　陜　江　海　郓（二人）　安（二人）　永　巢　芮　黔　沂（二人）　皖　营　恩　荣（二人）　宁（三人）　靖　潞　夏　莒　漳　茂　融　泾（二人）濵　邠　凉　浚　渠　裕　涞　沔　黟　峄　蠡　昌　阜　丰
　　
　　赠公郡名七
　　
　　姑熟　河间　髙阳　济阳　东海　天水　乐浪
　　
　　侯邑名一百三
　　
　　中山　吉安　江夏　淮安　济宁　颍川　长兴　临江　巩昌　六安　荥阳　平凉　江阴　靖海　南雄　徳庆　南安　广徳　营阳　蕲春　永嘉　豫章　临川（即豫章改封）　东平　宣宁　汝南　河南　永城　东胜　西平　安陆　宣徳　安庆　鳯翔　定逺（三人）　永昌　宁靖　永平　会宁　怀逺　雄武　西凉　崇山　武定　普定　东川　鹤庆　永宁　全宁　越隽　海西　沈阳　歴城　成阳　泰宁　武安　保定（二人）　同安　镇逺　靖安　武城　永康　隆平　安平　成安　丰城　永春　广平　富阳　新城　西宁　清逺　宁逺　宁阳　安逺　阳武　安阳　恭顺　安顺　清平　定西　兴安　武清（二人）昌平　保定　平江　太平　南和　会昌　广宁　武平　怀宁　抚宁　武靖　襄城　庆云　瑞安　建昌　京山　灵璧　临淮　成山　安平
　　
　　取事名者七
　　
　　航海　舳舻　崇礼　归徳　思恩　寿宁　归义
　　
　　赠侯郡名十三
　　
　　陇西（二人）　髙阳（二人）　彭城（二人）　天水　京兆　太原　颍上　清河　汝南　下邳　东海　颍川　弘农
　　
　　赠侯取事名者三
　　
　　忠节　永义　忠勇
　　
　　赠侯邑名四十
　　
　　安逺　燕山　富春　汝南　合浦　东海　霍山　英山　昌乐　临沂　金乡　崇安　武阳　庐江　新建（二人）　广宁　翼城　平江　抚宁　平乡　巨鹿　彭城　惠安　会昌　文安　宁晋　东宁　永顺　怀柔　武进　彰武　宁逺　靖逺　定襄　南宁　兴济　丰润　宣城　伏羌　昌宁
　　
　　伯邑名九十六
　　
　　东莞　徽光　兴安　武康　襄城　信安　新昌　新宁　应城　忻城　云阳　富昌　顺昌　平江　成山　遂安　安乡　宁阳　清逺　荣昌　永新　建平　安逺　广宁　恭顺　武进　永顺　安顺　保定　广义　清平　崇信　会宁　新建（二人）　会川　定西　宁逺　修武　永宁　靖逺　平乡　招逺　武清（二人）　昌平　彭城　惠安　会昌　定襄　抚宁　怀柔　镇逺　南宁　南和　安平　兴济　海宁　文安　丰润　武功　定逺　宣城　昭武　武平　怀宁　东宁　彰武　靖安　武靖　伏羌　宁晋　兴宁　威宁　昌宁　庆云　长宁　瑞安　安昌　建昌　庆阳　泾阳　泰安　安定　永寿　髙平　平凉　镇安　永清　镇平　昌化　玉田　泰和　髙阳　庆都　徳平　固安　永平
　　
　　取事名者十四
　　
　　忠勤（二人）　诚意　忠诚　广恩　武义　恭顺　永顺　安顺　广义　奉化　顺义（二人）　忠勇　寿宁　恭诚
　　
　　赠伯郡名六
　　
　　安定　陇西　天水　太原　缙云
　　
　　谯郡邑名二十五
　　
　　荥阳　建平　怀逺　新泰　营山　景城　大同　汤阴　茌平　保昌　成武　安阳　莱阳　山阳　清源　邵阳　任丘　沭阳　定边　榆次　溧阳　固安　临武　洛南　宣良
　　
　　取事者二
　　
　　显佑　忠诚
　　
　　赠子邑名十
　　
　　盱眙　罗山　定逺（三人）梁县　怀逺　合肥（二人）巢县　庐江　含山　汝阳
　　
　　赠男邑名十
　　
　　当涂　丹阳　合肥　万春　定逺　五河　舒城　含山　虹县　随县
　　
　　弇山堂别集卷四十
　　
　　●钦定四库全书
　　
　　弇山堂别集卷四十一
　　
　　（明）王世贞　撰
　　
　　○公孤表
　　
　　三公古官也自周公制为一代经典而系之曰太师太傅太保曰三公少师少傅少保曰三孤又曰官不必备惟其人盖坐而论道者其体诚重而其选诚不易矣汉承秦制设丞相大夫以至九卿而罢三公不复设至安汉公莽窃政始自为太傅而以虚名崇故丞相孔光为太师东汉以后惟代置太傅一人踞三公上而隆其秩曰上公至董卓窃政自相国拜太师踞诸侯王上而几成鼎革矣晋以避讳故改太师为太宰然犹在丞相下大将军大司马太尉司徒司空上江左以后自王导谢安外非宗属尊贵者亦不及而北魏之季太师与大丞相并加以待执国之臣北齐因之太师与太宰并设至太师而叙迁太宰乃叙迁左右丞相则又舛矣宇文泰之执国始仿周官自为太师大冢宰兼总五官之柄而宇文护因之其事虽美其心则慝矣乃欲与三代比隆得哉自隋迨唐大抵以太师太傅太保为三师曰上公而以太尉司徒司空为三公而宋氏亦因之然三公不时置而所谓三师者抑何寥寥也太师重矣乃有谓太尉次重宁与太傅而不与太尉者宋徽宗政和定官制始以太宰易左仆射少宰易右仆射为真宰相太师太傅太保为三上公以少师少傅少保易太尉司徒司空为三孤无职而有秩以隆宰执之资深绩崇者南渡而后因之元人得中土置公孤皆如故而益以太尉司徒司空环卫之微劳与言色之昵合朝拜暮加不可胜纪明兴髙皇帝始厘正之罢太尉以下官而李韩公善长徐魏公达以旧徳元勲为太师太傅然亦无职事不置掾属防阁洪武十三年罢中书省采御史言欲特置三公府竟不果而仅设四辅官位尚书上聘耆儒自布衣径为之赐坐倡和分四时以寄燮理之任而无何复罢师傅之官自魏公薨韩公雉亦絶响矣将下视博采鲜所当意所谓无其人则缺者耶建文永乐代不置此官仁宗初即位谓羣臣皇祖考神圣无所藉毗师傅即眇末何敢于是拜张英公辅太师沐黔公晟太傅陈宁阳侯懋太保蹇吏部义自少保屡进少傅至少师杨殿学士竒自少保进少傅夏户部原吉进少保于是公孤之官备矣然以是寓美称耳非必有燮理之实也独宣徳三年诏太师辅少师义少傅士竒少保原吉太子少傅荣俱辍所领从容谋议以不时召对凡所游幸必从庶几若真授矣而士竒荣理阁务如故自是而后三公仅公侯伯而文臣限三孤以为常嘉靖二年以大学士杨廷和一品满十二载且有定册功加太傅四辞而止万厯九年大学士张居正一品满十二载遂拜太傅其后病甚以辽左功加太师不及拜缙绅聚而哗之以为非故典然而嘉靖中加大同帅左都督周尚文锦衣帅左都督陆炳武弁也其非故典尤甚而未有哗者何也夫燮理责之纨袴论道以施乳臭即公侯伯奚取焉然则文臣而加者非徳嫓则哗非绩崇则哗非齿宿而资重则哗以哗江陵可也夫四者备矣而哗不必也政和之制又有以太尉冠武阶者于义窃谓可采云
　　
　　△太师
　　
　　勋臣凡六人
　　
　　张辅河南祥符人永乐二十二年以英国公加正统十四年殁土木
　　
　　张懋辅之子弘治四年以嗣英国公太傅兼太子太师加正徳七年卒
　　
　　朱永河南夏邑人弘治四年以保国公太傅兼太子太师加九年卒
　　
　　徐光祚直隶鳯阳人嘉靖五年以嗣定国公太傅兼太子太师加六年卒
　　
　　郭勋直隶濠州人嘉靖十五年以嗣武定侯太傅兼太子太师加进封翊国公二十年下狱
　　
　　朱希忠直隶怀逺人嘉靖四十二年以嗣成国公太傅兼太子太师加隆庆六年卒
　　
　　亲臣凡一人
　　
　　张鹤龄直隶兴济人昭圣皇太后弟嘉靖元年以寿宁侯太傅加其年进封公十二年夺
　　
　　文臣凡二人
　　
　　李善长直隶定逺人洪武三年以中书左丞相韩国公兼太子少师加二十四年赐死
　　
　　张居正湖广江陵人万厯十年以太傅兼太子太师吏部尚书中极殿大学士加十余日卒后削
　　
　　按太师在西汉则孔光马宫王匡东汉则董卓晋为太宰则梁王彤河间王颙武陵王晞北魏为尔朱荣髙欢宇文泰周为宇文护隋为李穆唐为王行瑜李茂贞李克用五季为钱镠钱俶宋为蔡京童贯秦桧韩侂胄史弥逺贾似道元为特们徳尔雅克特穆尔巴延非凭社之奸相则问鼎之强藩其可称者仅一文彦博而已次则赵普史浩尚不满望然二子尚以退闲得之信乎不易当也
　　
　　△太傅
　　
　　勋臣凡十二人
　　
　　徐达直隶鳯阳人洪武三年以征北大将军中书右丞相信国公太子少傅加十八年卒
　　
　　沐晟直隶定逺人永乐二十二年以黔国公加正统五年卒
　　
　　栁溥直隶怀逺人天顺元年以嗣安逺侯太子太师加五年夺
　　
　　张懋见前成化二十二年以太子太师加
　　
　　朱永见前成化二十二年以太子太师加
　　
　　谭佑直隶清河人弘治中以嗣新宁伯太保太子太傅加嘉靖四十年卒
　　
　　陈锐直隶合肥人弘治中以嗣平江伯太保太子太傅加十五年卒
　　
　　徐光祚见前正徳十二年加无兼官
　　
　　郭勋见前嘉靖十三年以太保兼太子太傅加
　　
　　朱希忠见前嘉靖二十七年以太保兼太子太傅加
　　
　　仇鸾直隶江都人嘉靖三十一年以嗣咸宁侯加三十二年诛
　　
　　徐文璧光祚之孙万厯二十五年以太保太子太傅定国公加
　　
　　亲臣凡六人
　　
　　孙继宗山东邹平人成化九年以会昌侯太保加十五年卒
　　
　　周寿山东昌邑人孝肃皇太后兄正徳中以庆云侯太保加十四年卒
　　
　　王源直隶上元人纯皇后兄正徳中以瑞安侯太保加嘉靖三年卒
　　
　　张鹤龄见前正徳中以太保加
　　
　　张延龄鹤龄弟嘉靖元年以建昌伯太保加寻进侯十年削下狱论死
　　
　　崔元山西代州人嘉靖二十七年以驸马都尉京山侯太保兼太子太傅加二十九年卒
　　
　　文臣一人
　　
　　张居正见前万厯九年以少师兼太子太师吏部尚书中极殿大学士加
　　
　　右嘉靖二年加少师大学士杨廷和四辞而止
　　
　　△太保
　　
　　勋臣凡十六人
　　
　　陈懋直隶寿州人永乐二十三年以宁阳侯加正统三年夺十四年复加天顺七年卒
　　
　　薛禄山东胶州人宣徳三年以阳武侯太子太保加五年卒
　　
　　金忠本鞑靼王子也宣徳三年以忠勇王太子太保加正统初卒
　　
　　朱勇能之子正统七年以嗣成公太子太保加十四年殁于敌
　　
　　蒋琬直隶江都人成化二十二年以嗣定西侯太子太傅加二十三年卒
　　
　　李瑾直隶和州人成化二十二年以襄城侯太子太傅加弘治二年卒
　　
　　赵胜直隶怀安人成化二十二年以昌宁伯太子太傅加二十三年卒
　　
　　谭佑见前弘治初以太子太傅加
　　
　　陈锐见前弘治初以太子太傅加
　　
　　朱晖永之子正徳元年以嗣公加
　　
　　郭勋见前正徳二年以侯加
　　
　　张伟河南永城人正徳三年以嗣惠安伯加七年夺
　　
　　孙铭继宗之孙正徳初以嗣会昌侯加十五年卒
　　
　　朱希忠见前嘉靖中以太子太傅加
　　
　　仇鸾见前嘉靖二十九年以太子太保加
　　
　　徐文璧定国公万厯十二年以少保太子太保加
　　
　　亲臣凡五人
　　
　　孙继宗见前天顺七年加
　　
　　王清源之弟弘治中以崇善伯加
　　
　　周寿见前弘治中加
　　
　　张鹤龄见前正徳初加
　　
　　张延龄见前正徳初加
　　
　　文臣无
　　
　　武臣凡四人
　　
　　周尚文大同卫人嘉靖二十六年以左都督太子太保加寻兼太子太傅
　　
　　陆炳浙江嘉兴人嘉靖三十六年以左都督太子太保加寻兼少傅
　　
　　朱希孝希忠弟隆庆元年以左都督太子太保加寻兼太子太傅
　　
　　李成梁辽东铁岭卫人万厯六年以左都督太子太保加进封伯
　　
　　△少师
　　
　　勋臣凡二人
　　
　　张信直隶临淮人永乐二十二年以隆平侯加正统七年卒
　　
　　崔元见前嘉靖二十五年以太保太子太傅加兼乆之辞复为太子太傅
　　
　　文臣凡二十六人
　　
　　蹇义四川巴县人永乐二十二年以少傅吏部尚书加宣徳十年卒
　　
　　杨士竒江西庐陵人正统三年以少傅兵部尚书华盖殿大学士加九年卒
　　
　　杨荣福建建安人正统三年以少傅工部尚书谨身殿大学士加五年卒
　　
　　呉中山东武城人正统七年以少保工部尚书加本年卒
　　
　　万安四川眉州人成化二十二年以少傅太子太师吏部尚书华盖殿大学士加二十三年致仕
　　
　　刘吉直隶博野人弘治四年以少傅太子太师吏部尚书谨身殿大学士加兼华盖殿大学士五年致仕
　　
　　徐溥直隶宜兴人弘治十一年以少傅太子太师吏部尚书华盖殿大学士加本年致仕
　　
　　刘健河南洛阳人弘治十六年以少傅太子太傅吏部尚书谨身殿大学士加兼太子太师华盖殿大学士正徳元年致仕
　　
　　马文升弘治十六年以少傅太子太傅吏部尚书加十八年致仕
　　
　　李东阳湖广长沙人正徳元年以少傅太子太傅户部尚书谨身殿大学士加兼太子太师吏部尚书华盖殿大学士七年致仕
　　
　　焦芳河南泌阳人正徳三年以少傅太子太傅吏部尚书谨身殿大学士加兼太子太师吏部尚书华盖殿大学士五年致仕寻削
　　
　　杨廷和四川新都人正徳七年以少傅太子太傅吏部尚书谨身殿大学士加兼太子太师华盖殿大学士九年丁忧十二年复职嘉靖三年致仕
　　
　　梁储广东顺徳人正徳十年以少傅太子太傅吏部尚书谨身殿大学士加兼太子太师华盖殿大学士十六年致仕
　　
　　王琼山西太原人正徳十四年以少傅太子太傅兵部尚书加十六年以吏部下狱削
　　
　　费宏江西铅山人嘉靖四年以少保太子太保吏部尚书谨身殿大学士加兼太子太师六年致仕十四年复职卒
　　
　　杨一清四川巴陵人嘉靖四年以少傅太子太傅吏部尚书武英殿大学士加时尚书席书言少师兼宫傅不称宜并兼宫师不许
　　
　　张孚敬浙江永嘉人嘉靖十三年以少傅太子太师吏部尚书华盖殿大学士加十四年致仕
　　
　　夏言江西贵溪人嘉靖十七年以少傅太子太师礼部尚书武英殿大学士加十九年复为少傅二十年复进少师其年复为少傅二十一年复少师寻削职二十四年再复职二十七年再削
　　
　　严嵩江西分宜人嘉靖二十四年以少傅太子太师吏部尚书谨身殿大学士加嘉靖四十一年致仕后削
　　
　　徐阶直隶华亭人嘉靖四十一年以少傅太子太师吏部尚书武英殿大学士加隆庆三年致仕
　　
　　李春芳直隶兴化人隆庆四年以少傅太子太师吏部尚书建极殿大学士加兼中极殿大学士五年致仕
　　
　　髙拱河南新郑人隆庆四年以少傅太子太师吏部尚书建极殿大学士加进兼中极殿大学士六年削职
　　
　　张居正见前隆庆五年以少傅太子太傅吏部尚书建极殿大学士加兼太子太师
　　
　　杨博山西蒲州人隆庆六年以少傅太子太傅吏部尚书加兼太子太师万厯元年予告
　　
　　张四维山西蒲州人万厯十年以少傅太子太师吏部尚书建极殿大学士加兼中极殿大学士十一年忧归
　　
　　申时行直隶呉县人万厯十二年以少傅太子太师吏部尚书建极殿大学士加兼太子太师中极殿大学士
　　
　　真人凡一人
　　
　　陶仲文湖广黄冈人嘉靖三十六年以神霄紫府衍范保国弘烈宣教振法通真忠孝秉一真人少傅少保礼部尚书加其傅保如故二十九年封伯听辞
　　
　　△少傅
　　
　　勲臣凡二人
　　
　　张溶辅之曽孙万厯五年以嗣英公少保太子太傅加十年卒
　　
　　杨炳彰武伯万厯十二年以太子太傅加
　　
　　文臣凡四十人
　　
　　蹇义见前永乐二十二年以少保吏部尚书加
　　
　　杨士竒见前永乐二十二年以少保兵部尚书华盖殿大学士加
　　
　　杨荣见前宣徳五年以太子少傅工部尚书谨身殿大学士加
　　
　　胡濙直隶武进人景泰元年以太子太傅礼部尚书加罢太子太傅不兼寻进兼太子太师
　　
　　王直江西泰和人景泰元年以太子太保吏部尚书加罢太子太保不兼
　　
　　万安见前成化二十一年以太子太傅吏部尚书华盖殿大学士加兼太子太师
　　
　　刘吉见前成化二十三年以少保太子太傅户部尚书谨身殿大学士加兼太子太师吏部尚书华盖殿大学士
　　
　　徐溥见前弘治七年以太子太傅吏部尚书谨身殿大学士加兼太子太师华盖殿大学士
　　
　　刘健见前弘治十一年以太子太保礼部尚书武英殿大学士加兼太子太傅户部尚书谨身殿大学士
　　
　　马文升见前弘治十四年以少保太子太傅兵部尚书加
　　
　　李东阳见前弘治十八年以太子太保户部尚书谨身殿大学士加兼太子太傅
　　
　　谢迁浙江余姚人弘治十八年以太子太保礼部尚书武英殿大学士加兼太子太傅正徳元年致仕嘉靖七年再起致仕
　　
　　焦芳见前正徳二年以太子太保吏部尚书武英殿大学士加兼太子太傅谨身殿大学士
　　
　　王鏊直隶呉县人正徳二年以户部尚书文渊阁大学士加兼太子太傅武英殿大学士
　　
　　杨廷和见前正徳四年以少保太子太保户部尚书文渊阁大学士加兼太子太傅吏部尚书武英殿大学士
　　
　　刘宇河南钧州人正徳四年以太子太傅兵部尚书加五年以文渊阁学致仕
　　
　　刘忠河南陈留人正徳五年以吏部尚书文渊阁大学士加兼太子太傅武英殿大学士
　　
　　梁储见前正徳七年以少保太子太保吏部尚书武英殿大学士加兼太子太傅谨身殿大学士
　　
　　杨一清见前正徳八年以少保太子太保吏部尚书加兼太子太傅十一年以武英殿学致仕嘉靖四年召帅三边
　　
　　王琼见前正徳十四年以少保太子太保兵部尚书加兼太子太傅
　　
　　蒋冕广西全州人正徳十四年以太子太傅户部尚书武英殿大学士加兼谨身殿大学士嘉靖三年致仕
　　
　　张孚敬见前嘉靖七年以少保礼部尚书文渊阁大学士加兼太子太傅吏部尚书谨身殿大学士
　　
　　李时见前嘉靖十五年以少保太子太傅吏部尚书武英殿大学士加兼谨身殿大学士
　　
　　夏言见前嘉靖十五年以少保太子太傅礼部尚书翰林院学士加寻兼太子太师
　　
　　严嵩见前嘉靖二十三年以少保太子太傅吏部尚书谨身殿大学士加寻兼太子太师
　　
　　许赞河南灵寳人嘉靖二十四年以少保太子太傅吏部尚书文渊阁大学士加明年夺职后复
　　
　　徐阶见前嘉靖三十六年以少保太子太傅礼部尚书武英殿大学士加寻兼太子太师
　　
　　李本浙江余姚人嘉靖三十八年以少保太子太傅礼部尚书武英殿大学士加
　　
　　雷礼江西丰城人嘉靖四十五年以少保太子太傅工部尚书加隆庆元年致仕
　　
　　李春芳见前隆庆元年以太子太保吏部尚书武英殿大学士加兼太子太傅寻兼太子太师
　　
　　郭朴河南安阳人隆庆元年以太子太保吏部尚书武英殿大学士加兼太子太傅
　　
　　髙拱见前隆庆元年以礼部尚书文渊阁大学士加兼太子太傅武英殿大学士再起兼太子太师
　　
　　杨博见前隆庆元年以少保太子太保吏部尚书加兼太子太傅
　　
　　陈以勤四川南充人隆庆二年以少保太子太傅礼部尚书武英殿大学士加兼太子太傅寻致仕兼太子太师
　　
　　张居正见前隆庆三年以少保太子太保礼部尚书武英殿大学士加兼太子太傅吏部尚书建极殿大学士
　　
　　吕调阳广西全州人万厯五年以少保太子太傅礼部尚书武英殿大学士加兼建极殿大学士本年致仕
　　
　　张四维见前万厯九年以少保太子太保礼部尚书武英殿大学士加兼太子太傅
　　
　　申时行直隶呉县人万厯十一年以少保太子太保武英殿大学士加兼太子太傅建极殿大学士余
　　
　　有丁浙江鄞县人万厯十二年以少保太子太保户部尚书武英殿大学士加兼太子太傅建极殿大学士
　　
　　许国直隶歙县人万厯十四年以少保太子太保武英殿大学士加兼太子太傅再兼太子太师
　　
　　武臣无
　　
　　真人凡一人
　　
　　陶仲文见前以少保加仍兼少保
　　
　　△少保
　　
　　勲臣凡四人
　　
　　陈鏸四川巴县人嘉靖十七年以嗣遂安伯太子太保加兼太子太傅万厯元年卒
　　
　　栁珣见前安逺侯溥之后嘉靖二十二年以嗣侯太子太傅加其年卒
　　
　　张溶见前万厯三年以太子太保加兼太子太傅
　　
　　徐文璧直隶鳯阳人万厯十一年以定国公加兼太子太保
　　
　　亲臣凡一人
　　
　　方承裕直隶江宁人孝烈皇后弟嘉靖三十八年以嗣伯太子太保加
　　
　　文臣凡五十八人
　　
　　蹇义见前永乐二十二年以吏部尚书加
　　
　　杨士竒见前永乐二十二年以礼部左侍郎华盖殿大学士加
　　
　　黄淮浙江永嘉人永乐二十二年以通政司通政使兼武英殿大学士加
　　
　　夏原吉湖广湘阴人永乐二十二年以太子少傅户部尚书加其兼官如故
　　
　　呉中见前宣徳二年以工部尚书加五年夺正统元年仍加
　　
　　黄福山东昌邑人正统元年以参赞机务南京户部尚书加五年卒
　　
　　杨溥湖广石首人正统三年以礼部尚书翰林院学士加兼武英殿大学士
　　
　　于谦浙江仁和人正统十四年以总督军务兵部尚书加天顺元年遇难
　　
　　陈循江西庐陵人景泰二年以户部尚书翰林院学士加兼华盖殿大学士天顺元年下狱戍
　　
　　髙谷直隶兴化人景泰二年以工部尚书翰林院学士加兼谨身殿大学士天顺元年致仕
　　
　　王文直隶束鹿人景泰五年以太子太保吏部尚书翰林院学士加兼谨身殿大学士不带宫职天顺元年伏法
　　
　　李贤河南邓州人天顺八年以太子少保吏部尚书翰林院学士加兼华盖殿大学士不带宫职成化三年卒
　　
　　彭时江西安福人成化十一年以太子少保吏部尚书文渊阁大学士加不带宫职其年卒
　　
　　商辂浙江淳安人成化十四年以太子少保吏部尚书谨身殿大学士致仕加不带宫职
　　
　　刘吉见前成化二十一年以太子太保礼部尚书武英殿大学士加兼太子太傅户部尚书谨身殿大学士
　　
　　丘浚广东琼山人弘治七年以太子太保礼部尚书文渊阁大学士加兼户部尚书武英殿大学士八年卒
　　
　　马文升见前弘治十一年以太子太保兵部尚书加兼太子太傅
　　
　　王越直隶浚县人弘治十一年以总督陜西三边军务太子太保都察院左都御史加兼太子太傅其年卒
　　
　　闵珪浙江乌程人正徳元年以致仕太子太保刑部尚书加
　　
　　杨廷和见前正徳二年以户部尚书文渊阁大学士加兼太子太保
　　
　　梁储见前正徳五年以太子少保吏部尚书武英殿大学士加兼太子太保
　　
　　杨一清见前正徳六年以太子少保吏部尚书加兼太子太保
　　
　　王琼见前正徳十一年以太子少保兵部尚书加兼太子太保
　　
　　陆完直隶长洲人正徳十三年以太子太保吏部尚书加十六年削
　　
　　毛纪山东掖县人正徳十三年以太子太保礼部尚书文渊阁大学士加仍进户部尚书武英殿大学士
　　
　　费宏见前正徳十六年以致仕太子太保户部尚书武英殿大学士起用加
　　
　　乔宇山西太原人嘉靖元年以太子太保吏部尚书加彭
　　
　　泽陜西兰州人嘉靖二年以太子太保兵部尚书致仕加
　　
　　石珤直隶藁城人嘉靖五年以太子太保吏部尚书武英殿大学士加
　　
　　贾咏河南临颍人嘉靖五年以太子太保礼部尚书武英殿大学士加
　　
　　廖纪直隶东光人嘉靖五年以太子太保吏部尚书致仕加
　　
　　席书四川遂宁人嘉靖五年以太子太保礼部尚书加六年致仕
　　
　　张璁见前嘉靖七年以礼部尚书文渊阁大学士加无兼官
　　
　　桂蕚江西安福人嘉靖七年以太子太保吏部尚书翰林院学士加兼太子太傅八年以大学士致仕
　　
　　李时见前嘉靖十三年以太子太保吏部尚书武英殿大学士加方
　　
　　献夫广东南海人嘉靖十三年以太子太保吏部尚书武英殿大学士加其年致仕
　　
　　夏言江西贵溪人嘉靖十三年以太子太保礼部尚书翰林院学士加
　　
　　顾鼎臣直隶昆山人嘉靖十八年以太子太保礼部尚书文渊阁大学士加兼太子太傅武英殿大学士
　　
　　许赞见前嘉靖十九年以太子太保吏部尚书加
　　
　　张瓒直隶沧州人嘉靖十九年以太子太保兵部尚书加
　　
　　严嵩见前嘉靖十九年以太子太保礼部尚书兼翰林学士加
　　
　　甘为霖四川富顺人嘉靖二十四年以太子少保工部尚书加兼太子太保二十五年致仕
　　
　　费宷江西铅山人嘉靖二十七年以太子太保礼部尚书翰林院学士加本年卒
　　
　　徐阶见前嘉靖三十一年以太子太保礼部尚书兼翰林院学士加
　　
　　李本见前嘉靖三十五年以太子太保礼部尚书武英殿大学士加
　　
　　赵文华嘉靖三十六年以太子太保工部尚书加三十七年削籍
　　
　　欧阳必进江西安福人嘉靖三十六年以太子太保工部尚书加
　　
　　杨博见前嘉靖三十七年以太子太保兵部尚书加
　　
　　袁炜浙江慈溪人嘉靖四十二年以太子太保户部尚书武英殿大学士加
　　
　　胡宗宪直隶绩溪人嘉靖四十四年以太子太保兵部尚书都察院右都御史总督浙直江西福建军务加明年削籍
　　
　　张居正见前隆庆三年以礼部尚书武英殿大学士加兼太子太保
　　
　　吕调阳见前万厯（阙）年以太子太保礼部尚书武英殿大学士加
　　
　　王崇古山西蒲州人万厯元年以太子太保兵部尚书协理京营戎政加
　　
　　方逢时湖广嘉鱼人万厯五年以太子太保兵部尚书协理京营戎政加
　　
　　张四维见前万厯（阙）年以太子太保礼部尚书武英殿大学士加
　　
　　申时行直隶呉县人万厯十年以太子太保礼部尚书文渊阁大学士加兼户部尚书武英殿大学士
　　
　　余有丁浙江鄞县人万厯十一年以太子太保礼部尚书加兼户部尚书武英殿大学士
　　
　　许国直袴歙县人万厯十二年以太子太保礼部尚书文渊阁大学士加兼武英殿大学士
　　
　　武臣凡一人
　　
　　戚继光山东人万厯九年以太子太保后军左都督蓟镇总兵加
　　
　　弇山堂别集卷四十一
　　

　　●钦定四库全书
　　
　　弇山堂别集卷四十二
　　
　　（明）王世贞 撰
　　
　　○东宫三师表上
　　
　　东宫三师古官也汉独置太子太傅二千石至东汉为中二千石少傅比二千石后亦为二千石魏晋以还虽并设三师而往往不备官大约太师太傅太保为一品下少师少傅少保为二品上髙帝初因胜国之制自太师至宾客皆无所闗掌而詹事以下至于坊局始实为宫臣然洪武元年丞相善长达平章遇春带少师少傅少保右都督冯胜带詹事平章廖永忠赵镛带副詹事都督康茂才等带左右率府使副御史大夫汤和邓愈带左右谕徳中丞刘基章溢带赞善大夫善长基溢理省台几事烦日不暇给而达遇春等诸大将帅征讨之不遑然则以虚名被之而已所日授经者宋濓辈耳洪武二十二年公冯胜傅友徳领太师公蓝玉李景隆领太傅公常升侯孙恪领太保而尚书詹徽兼少保尚书杨靖领宾客亦不闻有闗掌永乐初以公李景隆丘福领太师朱能领太傅尚书蹇义金忠侍郎墨麟领少詹事而学士解缙等七人皆兼坊学士庶子谕徳中允等官顾独僧姚广孝专为太子少师会上狩北京广孝与义忠麟留辅太子学士杨士竒亦以谕徳辍阁务辅太子而自是以后三师至宾客乃为虚衔以待文武大臣之资重或有功者然三师视三孤三少在尚书上宾客在侍郎上故为表之使有考焉
　　
　　△太子太师
　　
　　勲臣凡十三人
　　
　　冯胜直隶鳯阳人洪武二十二年以征北大将军宋国公加二十八年卒
　　
　　傅友徳直隶宿州人洪武二十二年以征北将军颍国公加二十七年卒
　　
　　李景隆直隶盱眙人建文元年以平北大将军太子太傅嗣曹国公加永乐因之二年下狱削
　　
　　丘福直隶鳯阳人永乐二年以中军左都督淇国公加八年北征陷没追削
　　
　　陈懋见前景泰三年以太保宁阳侯兼天顺元年辞
　　
　　石亨陜西渭安人景泰三年以京营总兵武清侯加天顺元年进封公辞太师
　　
　　栁溥见前景泰五年以太子太傅征蛮将军嗣安逺侯加
　　
　　张懋见前成化二十二年以太子太傅英国公加太傅兼弘治四年太师兼
　　
　　朱永见前成化二十二年以太子太傅保国公加太傅兼弘治四年太师兼
　　
　　徐光祚见前嘉靖四年以太傅嗣定国公加兼五年以太师兼
　　
　　郭勋见前嘉靖十六年以太傅嗣武定侯加兼十八年以太师兼
　　
　　朱希忠见前嘉靖三十一年以太傅嗣成国公加兼四十四年以太师兼
　　
　　仇鸾见前嘉靖三十一年以太保太子太傅嗣咸宁侯加太傅兼
　　
　　文臣凡二十七人
　　
　　郭资河南武安人永乐二十二年以户部尚书致仕加寻起以太师掌部事宣徳七年卒
　　
　　胡濙见前景泰三年以少傅加兼天顺元年辞
　　
　　王直见前景泰三年以少傅加兼天顺元年辞
　　
　　万安见前成化二十一年以太子太傅加以少傅兼二十二年以少师兼
　　
　　刘吉见前成化二十三年以少保太子太傅加以少傅兼弘治四年以少师兼
　　
　　徐溥见前弘治十年以少傅加兼十一年以少师兼
　　
　　刘健见前十五年以少傅加少师兼
　　
　　马文升见前十六年以少傅加少师兼
　　
　　李东阳见前正徳元年以少傅加少师兼
　　
　　焦芳见前正徳四年以少傅加少师兼
　　
　　杨廷和见前正徳七年以少傅加少师兼
　　
　　梁储见前正徳十年以少傅加少师兼
　　
　　王琼见前正徳十四年以少傅加以少师兼
　　
　　费宏见前嘉靖四年以少保加以少师兼
　　
　　杨一清见前嘉靖五年以少师加兼
　　
　　张孚敬见前嘉靖十一年以少傅加兼十三年以少师兼
　　
　　李时见前嘉靖十六年以少傅加兼
　　
　　夏言见前嘉靖十六年以少傅加兼十八年以少师兼
　　
　　严嵩见前嘉靖二十四年以少傅加兼二十五年以少师兼
　　
　　徐阶见前嘉靖四十一年以少傅加兼四十二年以少师兼
　　
　　李春芳见前隆庆二年以少傅加兼三年以少师兼
　　
　　髙拱见前隆庆三年以少傅加兼四年以少师兼
　　
　　陈以勤见前隆庆四年以少傅致仕加兼
　　
　　张居正见前万厯四年以少傅兼六年以少师兼再以太傅太师兼
　　
　　张四维见前万厯十年以少傅加兼本年以少师兼
　　
　　申时行见前万厯十二年以少傅进加少师兼
　　
　　许国见前万厯十七年以少傅加兼
　　
　　△太子太傅
　　
　　勲臣凡三十三人
　　
　　蓝玉直隶定逺人洪武二十三年以征北大将军凉国公加二十六年伏法
　　
　　李景隆见前洪武二十三年以嗣曹国公加
　　
　　徐辉祖达之子建文元年以嗣魏国公加永乐元年削
　　
　　朱能直隶怀逺人永乐二年以左军都督府左都督成国公加四年卒
　　
　　栁升直隶怀逺人永乐二十二年以安逺侯加宣徳二年战殁
　　
　　栁溥见前景泰三年以总兵嗣安逺侯加
　　
　　张懋见前成化末以嗣英国公加
　　
　　朱永见前成化末以保国公加
　　
　　朱仪直隶怀逺人成化末以嗣成国公加弘治九年卒
　　
　　沐琮见前成化末年以嗣黔国公加弘治九年卒
　　
　　蒋琬见前成化末年以太保加兼弘治三年以太傅兼
　　
　　李瑾见前成化末年以太保加兼
　　
　　赵胜见前成化末年以太保加兼
　　
　　王镛陜西咸宁人弘治中以嗣成山伯加嘉靖四年卒
　　
　　陈韶四川巴县人弘治中以嗣遂安伯加十七年卒
　　
　　徐俌直隶鳯阳人弘治末以嗣魏国公加嘉靖二年卒
　　
　　朱辅仪之子正徳初以嗣成国公加正徳十二年卒
　　
　　陈锐见前弘治中以太保加兼再以太傅兼
　　
　　毛锐正徳中以嗣伏羌伯加寻革嘉靖初复加
　　
　　沐昆直隶定逺人正徳中以嗣黔国公加十四年卒
　　
　　李旻直隶定逺人嘉靖初以嗣丰城侯加十年卒
　　
　　张伟见前嘉靖初加十四年卒
　　
　　顾仕隆直隶江都人嘉靖初以嗣镇逺侯加七年卒
　　
　　郭勋见前嘉靖初以太保加兼寻革后复再以太傅兼
　　
　　沐绍勋见前嘉靖中加十五年卒
　　
　　卫錞见前嘉靖中以太保加兼
　　
　　朱希忠见前嘉靖十八年加寻以太保兼再以太傅兼
　　
　　崔元见前嘉靖十八年加寻以太保兼再以太傅兼
　　
　　陈鏸见前嘉靖中以少保兼
　　
　　仇鸾见前嘉靖三十年以太保加兼
　　
　　张溶见前万厯中以少保加兼再以少傅兼
　　
　　杨炳直隶六合人万厯十一年以太子太保加再以少傅兼
　　
　　徐文璧见前万厯十二年以少保进太保加兼
　　
　　文臣凡四十六人
　　
　　胡濙见前正统十四年以礼部尚书进加
　　
　　于谦见前景泰三年以少保加兼
　　
　　陈循见前景泰三年以少保加兼
　　
　　髙榖见前景泰三年以少保加兼
　　
　　万安见前成化十六年以太子太保谨身殿学进加
　　
　　尹旻见前成化十七年以太子太保吏部尚书进加二十一年降太子少保
　　
　　王越见前成化十七年以太子太保威宁伯左都御史进加十九年削弘治十一年再以少保加兼
　　
　　刘吉见前成化二十年以少保加兼
　　
　　徐溥见前弘治四年加
　　
　　屠滽见前弘治十一年以太子太保吏部尚书进加十三年致仕正徳二年再起
　　
　　刘健见前弘治十一年以少傅加兼
　　
　　王越见前弘治十一年加少保兼
　　
　　马文升见前弘治十一年加少保兼
　　
　　白昂直隶武进人弘治十三年以太子太保刑部尚书致仕
　　
　　加李东阳见前弘治十八年加少傅兼
　　
　　谢迁见前弘治十八年加少傅兼
　　
　　焦芳见前正徳二年以少傅加兼
　　
　　王鏊见前正徳二年加少傅兼
　　
　　刘宇见前正徳三年以兵部尚书进加再以少傅兼
　　
　　杨廷和见前正徳四年加少傅兼
　　
　　刘忠见前正徳五年加少傅兼
　　
　　梁储见前正徳七年加少傅兼
　　
　　杨一清见前正徳八年以少保加兼九年以少傅兼嘉靖四年以少师兼
　　
　　王琼见前正徳十三年加少傅兼
　　
　　蒋冕见前正徳十三年以大学士加再以少傅兼
　　
　　毛澄直隶太仓人嘉靖二年以礼部尚书致仕加
　　
　　张孚敬见前嘉靖七年加少傅兼
　　
　　桂蕚见前嘉靖七年以少保兼
　　
　　李时见前嘉靖十五年以少保加兼再以少傅兼
　　
　　夏言见前嘉靖十五年以少保加兼再以少傅兼
　　
　　顾鼎臣见前嘉靖十八年加少保兼
　　
　　翟銮见前嘉靖十九年以太子少保进加寻以少保兼再以少傅兼
　　
　　严嵩见前嘉靖二十三年以少保加兼再以少傅兼
　　
　　徐阶见前嘉靖三十（阙）年以少保加兼再以少傅兼
　　
　　李本见前嘉靖三十年以少保加兼再以少傅兼
　　
　　雷礼见前嘉靖四十三年以太子太保进加寻以少保兼再以少傅兼
　　
　　李春芳见前隆庆元年加少傅兼
　　
　　郭朴见前隆庆元年加少傅兼
　　
　　髙拱见前隆庆元年加少傅兼
　　
　　杨博见前隆庆二年加少傅兼
　　
　　陈以勤见前隆庆二年加少傅兼
　　
　　张居正见前隆庆三年加少傅兼
　　
　　吕调阳见前万厯三年以少保加兼四年以少傅兼
　　
　　张四维见前万厯中以少保加兼再以少傅兼
　　
　　申时行见前万厯十一年以少傅加兼
　　
　　许国见前万厯十三年以少傅加兼
　　
　　右尹旻白昂毛澄不兼保傅胡濙万安王越徐溥刘宇蒋冕雷礼初不兼保傅
　　
　　武臣凡四人
　　
　　周尚文见前嘉靖中以太保加兼
　　
　　陆炳见前嘉靖中加少保兼再以太保兼
　　
　　朱希孝见前万厯初以太保加兼
　　
　　刘守有湖广麻城人万厯十六年以太子太保左都督进加
　　
　　△太子太保
　　
　　勲臣凡三十六人
　　
　　常升直隶濠州人遇春之子洪武二十三年以开国公加建文四年谪
　　
　　孙恪直隶濠州人都督兴祖之子洪武三十三年以全宁侯加
　　
　　王通陜西咸宁人永乐二十二年以成山侯加宣徳二年夺
　　
　　薛禄见前洪熈元年加金忠见前洪熈元年加
　　
　　朱勇见前宣徳中加
　　
　　呉克忠山后人宣徳中以恭顺侯加
　　
　　张輗河南祥符人辅之弟景泰三年以中军都督佥事加天顺元年辞爵进封伯
　　
　　朱永见前成化中以抚宁侯加
　　
　　张懋见前成化中加
　　
　　蒋琬见前成化中加
　　
　　李勇直隶定逺人成化中以嗣丰城侯加
　　
　　赵胜见前成化中加
　　
　　李瑾见前成化中加
　　
　　谭佑见前成化中加弘治中再以太保兼
　　
　　陈锐见前成化中加弘治中再以太保兼
　　
　　顾溥直隶江都人弘治中以嗣镇逺侯加
　　
　　刘福直隶浚县人弘治中以嗣宁晋伯加
　　
　　朱麒河南夏邑人永之孙嘉靖中以嗣抚宁侯加
　　
　　卫錞见前嘉靖中加
　　
　　陈鏸见前嘉靖中加
　　
　　徐鹏举直隶鳯阳人嘉靖中以嗣魏国公加
　　
　　谭纶直隶清河人嘉靖中以嗣新宁伯加寻削
　　
　　栁珣见前嘉靖中加
　　
　　张溶见前嘉靖中加
　　
　　仇鸾见前嘉靖中加寻夺再加
　　
　　陈珪见前嘉靖中加
　　
　　王瑾直隶束鹿人嘉靖中以嗣靖逺伯加
　　
　　蒋传直隶江都人嘉靖中以嗣定西侯加
　　
　　顾寰见前嘉靖中加
　　
　　陈王谟珪之子隆庆中加
　　
　　汤佑贤直隶濠州人万厯中以嗣灵璧侯加
　　
　　杨炳见前万厯中以嗣彰武伯加
　　
　　徐文璧见前万厯十一年以少保兼
　　
　　沐昌祚定逺人万厯十三年以黔国公加
　　
　　李言恭盱眙人万厯十六年以临淮侯加
　　
　　亲臣凡四人
　　
　　夏儒直隶上元人毅皇后父嘉靖元年以庆阳伯加
　　
　　蒋轮直隶徐州人章圣皇太后弟嘉靖中以玊田伯加寻夺
　　
　　陈万言直隶元城人肃皇后父嘉靖中以泰和伯加
　　
　　方承裕直隶江宁人孝烈皇后弟嘉靖中以嗣安平伯加再以少保兼
　　
　　文臣凡一百二十三人
　　
　　吕震陜西临潼人永乐二十二年以太子少师礼部尚书进加宣徳二年卒
　　
　　王直见前正统十四年以吏部尚书加
　　
　　金濓直隶山阳人景泰元年以户部尚书加二年削三年再加六年卒
　　
　　王文见前景泰二年以都察院左都御史加
　　
　　何文渊江西广昌人景泰三年以吏部尚书加四年致仕
　　
　　陈镒呉县人景泰三年以都察院左都御史加四年致仕
　　
　　俞士恱直隶长洲人景泰三年以刑部尚书加天顺元年
　　
　　戍王翱直隶盐城人景泰三年以都察院左都御史加天顺元年辞成化元年再以太子少保吏部尚书进加
　　
　　石璞河南临漳人景泰三年以工部尚书加天顺元年辞
　　
　　仪铭山东髙宻人景泰三年以兵部尚书掌詹事府加五年卒
　　
　　万安见前成化中以太子少保大学士进加
　　
　　尹旻见前成化中以太子少保吏部尚书进加
　　
　　刘珝见前成化中以太子少保大学士进加
　　
　　刘吉见前成化中以太子少保大学士进加
　　
　　王越见前成化中以太子少保都察院左都御史进加
　　
　　余子俊见前成化中以太子少保兵部尚书进加寻夺弘治元年复加三年卒
　　
　　王恕见前陜西三原人成化二十二年以吏部尚书召用进加六年致仕
　　
　　丘浚见前弘治四年以礼部尚书掌詹事府加再以少保兼
　　
　　耿裕河南卢氏人弘治七年以吏部尚书进加八年卒
　　
　　马文升见前弘治七年以太子少保兵书进加
　　
　　屠滽见前弘治八年以太子少保吏部尚书进加
　　
　　白昂见前弘治中以刑部尚书加
　　
　　刘健见前弘治七年以礼书武英殿大学士加
　　
　　徐贯浙江淳安人弘治中以太子少保工部尚书致仕加
　　
　　徐琼江西金溪人弘治中以太子少保礼部尚书致仕加
　　
　　闵珪见前弘治中以太子少保刑部尚书进加
　　
　　周经山西阳曲人弘治十三年以太子少保户部尚书致仕加
　　
　　正徳元年起李东阳见前弘治十六年以太子少保礼部尚书文渊阁大学士进加
　　
　　谢迁见前弘治十六年以太子少保兵部尚书东阁大学士进加
　　
　　刘大夏湖广华容人弘治十八年以兵部尚书致仕加
　　
　　王轼湖广公安人弘治十八年以南京兵部尚书致仕加
　　
　　张升江西南城人正徳元年以礼部尚书致仕加
　　
　　焦芳见前正徳元年以吏部尚书文渊阁大学士进加
　　
　　屠勲浙江平湖人正徳二年以刑部尚书致仕加
　　
　　阎仲宇陜西泷州人正徳中以兵部尚书致仕加
　　
　　李鐩河南汤阴人正徳中以工部尚书进加十六年致仕
　　
　　何鉴浙江新昌人正徳中以兵部尚书致仕加
　　
　　杨廷和见前正徳三年以户部尚书文渊阁大学士进加少保兼
　　
　　梁储见前正徳六年以太子少保吏部尚书武英殿大学士进加少保兼
　　
　　杨一清见前正徳七年以太子少保吏部尚书进加少保兼
　　
　　费宏见前正徳七年以礼部尚书文渊阁大学士进加十年致仕十六年起以少保兼
　　
　　洪锺浙江钱塘人正徳八年以太子少保刑部尚书总督川广军务进加
　　
　　靳贵直隶京口人正徳十年以礼部尚书文渊阁大学士进加十二年致仕
　　
　　陆完直隶长洲人正徳十年以太子少保兵部尚书进加
　　
　　彭泽见前正徳十年以太子少保都察院左都御史总督四川等处军务进加十三年为民十六年起
　　
　　王琼见前正徳十二年以太子少保兵部尚书进加以少保兼嘉靖九年再以总督陜西三边尚书加十一年卒
　　
　　陈金湖广应城人正徳中以太子少保总督两广都察院左都御史进加再以少保兼
　　
　　王璟山东沂州人正徳中以都察院左都御史进加十六年致仕
　　
　　张子麟直隶藁城人正徳中以太子少保刑部尚书进加
　　
　　田景贤直隶涿州人正徳中以礼部尚书掌太常寺加
　　
　　毛纪见前正徳十二年以礼部尚书文渊阁大学士加再以少保兼
　　
　　刘宇见前正徳十六年以南京兵部尚书加再以少保兼
　　
　　韩文山西洪洞人正徳十六年以致仕户部尚书特加
　　
　　孙交湖广锺祥人嘉靖二年以户部尚书致仕加
　　
　　林俊福建莆田人嘉靖二年以刑部尚书致仕加
　　
　　陶琰山西绛州人嘉靖三年以太子少保南京兵部尚书致仕加
　　
　　石珤见前嘉靖四年以吏部尚书文渊阁大学士进加再以少保兼
　　
　　贾咏见前嘉靖四年以礼部尚书文渊阁大学士加再以少保兼
　　
　　席书见前嘉靖四年以礼书进加再以少保兼
　　
　　廖纪见前嘉靖四年以吏部尚书进加
　　
　　李承勋湖广嘉鱼人嘉靖七年以太子少保刑部尚书进加十年卒
　　
　　胡世宁浙江仁和人嘉靖八年以兵部尚书进加致仕卒
　　
　　方献夫广东南海人嘉靖八年以礼部尚书翰林院学士进加再以少保兼
　　
　　王宪山东东平人嘉靖六年以兵部尚书都察院右都御史总制陜西三邉军务进加七年革任十年再起十三年致仕
　　
　　汪鋐直隶婺源人嘉靖十年以兵部尚书都察院右都御史进加十四年致仕
　　
　　李时见前嘉靖十年以礼书进加再以少保兼
　　
　　夏言见前嘉靖十一年以礼部尚书翰林院学士进加再以少保兼
　　
　　秦金嘉靖十三年以太子少保工部尚书改南京兵部进加十五年致仕
　　
　　顾鼎臣嘉靖十六年以礼部尚书掌詹事府翰林院学士进加
　　
　　许赞见前嘉靖十七年以吏部尚书进加再以少保兼
　　
　　张瓒见前嘉靖十七年以兵部尚书进加再以少保兼
　　
　　严嵩见前嘉靖十七年以礼部尚书进加再以少保兼
　　
　　林庭■〈木昂〉福建闽县人嘉靖十七年以工部尚书进加寻致仕
　　
　　王廷相河南仪封人嘉靖十八年以太子少保兵部尚书左都御史掌都察院进加二十年夺
　　
　　毛伯温江西吉水人嘉靖十九年以太子少保兵部尚书右都御史参赞征南军务加二十三年夺
　　
　　刘天和湖广麻城人嘉靖二十年以兵部尚书左都御史总督陜西三邉军务加二十二年致仕
　　
　　许绅太医院籍嘉靖二十一年以礼部尚书掌大医院事加寻卒
　　
　　熊浃江西南昌人嘉靖二十四年以吏部尚书加寻夺
　　
　　唐龙浙江兰溪人嘉靖二十四年以吏部尚书加寻夺
　　
　　甘为霖见前嘉靖二十四年以少保加兼
　　
　　张璧湖广石首人嘉靖二十四年以礼部尚书东阁大学士进加寻卒
　　
　　闻渊浙江鄞县人嘉靖二十六年以吏部尚书进加二十八年致仕
　　
　　费寀见前嘉靖二十六年以礼部尚书进加再以少保兼二十八年卒
　　
　　徐阶见前嘉靖二十九年以礼部尚书进加再以少保兼
　　
　　顾可学见前嘉靖二十九年以带俸太子少保礼部尚书进加后削
　　
　　王以旗直隶江宁人嘉靖中以太子少保兵部尚书都察院右佥都御史总督陜西三边军务进加三十六年卒
　　
　　李本见前嘉靖三十二年以礼部尚书文渊阁大学士进加再以少保兼
　　
　　屠侨浙江鄞县人嘉靖三十三年以太子少保都察院左都御史进加三十四年卒
　　
　　聂豹江西永丰人嘉靖三十三年以太子少傅兵部尚书进加寻致
　　
　　仕赵文华浙江慈溪人嘉靖三十五年以工部右侍郎掌通政司事特加兼尚书再以少保兼三十七年夺
　　
　　杨博见前嘉靖三十七年以太子少保兵部尚书总督山西宣大军务加再以少保兼
　　
　　呉山见前嘉靖三十八年以礼部尚书加再以少保兼四十年闲住
　　
　　呉鹏浙江秀水人嘉靖三十八年以吏部尚书进加四十年致仕
　　
　　胡宗宪见前嘉靖三十九年以都察院右都御史进加再以少保兼四十二年削
　　
　　袁炜见前嘉靖四十年以太子少保礼部尚书进加兼殿学再以少保兼
　　
　　欧阳必进见前嘉靖四十一年以太子少保工部尚书进兼再以少保兼寻削
　　
　　江东山东朝城人嘉靖四十四年以太子少保兵部尚书都察院右副都御史进加四十五年卒
　　
　　雷礼江西丰城人嘉靖四十二年以工部尚书进加
　　
　　严讷直隶常熟人嘉靖四十四年以吏书进加
　　
　　李春芳直隶兴化人嘉靖四十四年以礼部尚书进加
　　
　　郭朴见前嘉靖四十四年以太子少保礼部尚书进加
　　
　　髙耀直隶清苑人嘉靖四十五年以太子少保户部尚书进加
　　
　　王用宾陜西咸宁人隆庆元年以太子少保南京吏部尚书进加寻致仕
　　
　　陈以勤见前隆庆元年以礼部尚书文渊阁大学士进加少保兼
　　
　　张居正见前隆庆二年以礼部尚书武英殿大学士进加少保兼
　　
　　赵贞吉四川内江人隆庆三年以礼部尚书文渊阁大学士进加寻致仕
　　
　　殷士儋山东歴城人隆庆二年以礼部尚书进加再以少保兼万厯四年致仕
　　
　　吕调阳见前万厯元年以礼部尚书文渊阁大学士进加再以少保兼
　　
　　王崇古见前隆庆六年以太子少保兵部尚书右副都御史总督山西宣大加再以少保兼
　　
　　朱衡江西万安人万厯元年以太子少保工部尚书致仕加寻削方
　　
　　逢时见前万厯三年以兵部尚书协理京营戎政加再以少保兼
　　
　　张四维见前万厯四年以礼部尚书文渊阁大学士加再以少保兼
　　
　　王国光山西阳城人万厯七年以吏部尚书加十年致仕
　　
　　马自强陜西同州人万厯五年以礼部尚书加兼阁学六年卒
　　
　　潘晟浙江新昌人万厯八年以礼部尚书进加寻致仕
　　
　　申时行见前万厯十年以礼部尚书文渊阁大学士进加再以少保兼
　　
　　余有丁浙江鄞县人万厯十年以礼部尚书文渊阁大学士进加再以少保兼十二年卒
　　
　　许国直隶歙县人万厯十一年以礼部尚书文渊阁大学士加十二年再以少保兼
　　
　　张佳胤四川铜梁人万厯十一年以太子少保兵部尚书进加
　　
　　张学颜直隶肥乡人万厯十二年以太子少保兵部尚书进加
　　
　　杨兆陜西肤施人万厯十三年以太子少保工部尚书进加
　　
　　郑洛直隶安肃人万厯十五年以太子少傅兵部尚书进加
　　
　　王锡爵直隶太仓人万厯十五年以礼部尚书文渊阁大学士加辞十六年以太子少傅武英殿大学士进加
　　
　　武臣凡七人
　　
　　梁震陜西榆林卫人嘉靖十八年以大同总兵左都督加
　　
　　周尚文见前嘉靖二十六年以大同总兵左都督加再以太保兼
　　
　　陆炳见前嘉靖二十九年以左都督掌锦衣卫加
　　
　　朱希孝见前嘉靖四十年以左都督掌锦衣卫加
　　
　　李成梁见前隆庆（阙）年以辽东总兵左都督加再以太保兼
　　
　　戚继光见前万厯八年以蓟辽总兵左都督加再以少保兼
　　
　　刘守有湖广麻城人万厯十五年以太子少保左都督掌锦衣卫加
　　
　　弇山堂别集卷四十二
　　
　　●钦定四库全书
　　
　　弇山堂别集卷四十三
　　
　　（明）王世贞 撰
　　
　　○东宫三师表下
　　
　　△太子少师
　　
　　勲臣凡一人
　　
　　李善长见前洪武元年以中书右丞相宣国公加
　　
　　亲臣无
　　
　　文臣凡五人
　　
　　吕震见前永乐二十二年以礼部尚书加
　　
　　萧镃江西太和人景泰三年以户部左侍郎兼翰林院学士加天顺元年戍
　　
　　江渊四川江津人景泰三年以吏部左侍郎兼翰林院学士加天顺元年戍
　　
　　王一宁浙江仙居人景泰三年以礼部左侍郎兼翰林院学士加四年卒
　　
　　僧姚广孝长洲人永乐二年左善世升
　　
　　△太子少傅
　　
　　勲臣凡二人
　　
　　徐达见前洪武元年以中书右丞相征北大将军信国公加
　　
　　刘安直隶乐亭人天顺七年以广宁侯加
　　
　　文臣凡八人
　　
　　夏原吉见前永乐二十二年以户部尚书加寻以少保兼
　　
　　杨荣见前永乐二十二年以工部尚书谨身殿大学士兼
　　
　　俞山江西永新人景泰三年以吏部左侍郎加
　　
　　张澯广西全州人正徳十年以南京兵部尚书致仕加
　　
　　李鐩见前正徳中以工部尚书加
　　
　　聂豹见前嘉靖三十七年以太子少保兵部尚书加
　　
　　郑洛直隶安肃人万厯十四年以太子少保兵部尚书加
　　
　　王锡爵直隶太仓人万厯十五年以礼部尚书武英殿大学士加
　　
　　△太子少保
　　
　　勲臣凡二人
　　
　　常遇春直隶濠州人洪武元年以中书平章军国重事鄂国公加
　　
　　呉继爵隆庆中以征蛮将军嗣恭顺侯加
　　
　　文臣凡一百四十二人
　　
　　唐铎直隶虹县人洪武中以兵部尚书加
　　
　　詹徽直隶婺源人洪武中以吏部尚书左都御史加
　　
　　茹瑺湖广衡山人洪武末以兵部尚书加
　　
　　陈迪直隶宣城人建文中以礼部尚书加四年死事
　　
　　李庆直隶顺义人永乐二十二年以兵部尚书加
　　
　　刘观直隶雄县人永乐二十二年以都察院左都御史加
　　
　　金幼孜江西新淦人永乐二十二年以户部右侍郎武英殿大学士加进兼户部尚书
　　
　　呉中见前永乐二十二年以工部尚书加
　　
　　俞纲浙江嘉兴人景泰三年以兵部左侍郎加
　　
　　李锡陜西咸宁人景泰三年以通政使加
　　
　　萧维桢江西庐陵人景泰三年以大理寺卿加
　　
　　罗通江西吉水人景泰三年以都察院左副都御史加
　　
　　李贤见前天顺七年以吏部尚书翰林院学士加
　　
　　王翱见前天顺七年以吏部尚书加
　　
　　马昂直隶沧州人天顺七年以兵部尚书加
　　
　　白圭直隶南宫人成化二年以兵部尚书加
　　
　　陈文江西庐陵人成化二年以礼部尚书文渊阁大学士加
　　
　　彭时见前成化二年以兵部尚书东阁大学士加
　　
　　李秉山东曹州人成化初以都察院左都御史加夺
　　
　　姚夔浙江桐庐人成化中以吏部尚书加
　　
　　商辂见前成化中以户部尚书文渊阁大学士加
　　
　　万安见前成化中以户部尚书翰林院学士加
　　
　　尹旻见前成化中以吏部尚书加后以太子太傅降仍夺
　　
　　刘珝见前成化中以户部尚书翰林院学士加
　　
　　刘吉见前成化中以礼部尚书翰林院学士加
　　
　　王复直隶固安人成化中以工部尚书加
　　
　　李宾直隶顺义人成化中以都察院左都御史加
　　
　　林聪福建宁徳人成化中以刑部尚书加
　　
　　邹干浙江余杭人成化中以礼部尚书加
　　
　　杨鼎陜西咸宁人成化中以户部尚书加
　　
　　王越见前成化中以都察院左都御史加
　　
　　余子俊见前成化中以兵部尚书加
　　
　　翁世资福建莆田人成化中以户部尚书加
　　
　　殷谦直隶涿州人成化中以户部尚书加
　　
　　陈俊福建莆田人成化中以南京吏部尚书加
　　
　　王恕见前成化中以南京兵部尚书加二十二年夺
　　
　　张鹏直隶涞水人成化中以兵部尚书加
　　
　　周洪谟四川长宁人成化中以礼部尚书加
　　
　　张文质直隶昌黎人成化中以礼部尚书掌通政司事加
　　
　　朱英湖广桂阳人成化末以都察院左都御史加
　　
　　刘昭陜西邠州人成化末以户部尚书加二十三年夺
　　
　　施纯直隶东安人成化二十一年以礼部尚书掌鸿胪寺加
　　
　　万祺江西南昌人由吏贠成化末以工部尚书提督易州山厂加
　　
　　彭华江西安福人成化二十二年以礼部尚书翰林院学士加
　　
　　尹直江西泰和人成化二十二年以兵部尚书翰林院学士加
　　
　　贾俊直隶束鹿人弘治中以工部尚书加
　　
　　叶淇浙江太平人弘治中以户部尚书加
　　
　　马文升见前弘治四年以兵部尚书加
　　
　　屠滽见前弘治五年以都察院左都御史加
　　
　　倪岳直隶上元人弘治八年以礼部尚书改南吏部加
　　
　　白昂见前弘治中以刑部尚书加
　　
　　刘璋福建南平人弘治中以工部尚书加
　　
　　闵珪见前弘治中以都察院左都御史加
　　
　　徐贯见前弘治中以工部尚书加
　　
　　李东阳见前弘治十一年以礼部右侍郎翰林侍讲学士进加兼礼书文渊阁学
　　
　　谢迁见前弘治十一年以詹事府詹事翰林侍讲学士进加兼兵书东阁学
　　
　　秦纮山东单县人弘治十六年以户部尚书都察院左副都御史总制陜西三邉军务加
　　
　　张蓥直隶华亭人弘治中以南京兵部尚书加
　　
　　张恱直隶华亭人弘治中以南京兵部尚书加
　　
　　徐琼见前弘治十一年以礼部尚书加
　　
　　王轼见前弘治十六年以南京户部尚书加
　　
　　许进河南灵寳人正徳二年以吏部尚书加
　　
　　刘宇见前正徳二年以都察院右都御史加
　　
　　张彩陜西安定人正徳四年以吏部尚书加
　　
　　曹元直隶含山人正徳四年以兵部尚书加
　　
　　五年夺梁储见前正徳四年以吏部尚书兼学士掌詹事府改南京加
　　
　　王敞南京锦衣卫人正徳五年以兵部尚书加
　　
　　刘机直隶大兴人正徳四年以吏部尚书加
　　
　　杨一清见前正徳五年以户部尚书加
　　
　　李浩山西曲沃人正徳中以礼部尚书掌通政司事加
　　
　　李鐩见前正徳中以工部尚书加
　　
　　洪锺见前正徳五年以刑部尚书加
　　
　　陆完见前正徳七年以都察院左都御史加
　　
　　彭泽见前正徳七年以都察院右都御史加
　　
　　刘璟河南鄢陵人正徳中以刑部尚书加
　　
　　陈金见前正徳中以南京户部尚书总制江西等七省加
　　
　　张子麟见前正徳中以刑部尚书加
　　
　　王璟见前正徳中以都察院左都御史加
　　
　　石玠直隶藁城人正徳中以户部尚书加
　　
　　李充嗣四川内江人嘉靖初以工部尚书都察院右副都御史巡抚南直隶加
　　
　　呉一鹏直隶长洲人嘉靖六年以礼部尚书改南京吏部加
　　
　　姚镆浙江慈溪人嘉靖六年以右都御史总督两广加兼左都
　　
　　李承勋见前嘉靖六年以吏部尚书改刑部加
　　
　　胡世宁见前嘉靖六年以刑部尚书改左都御史加寻辞
　　
　　秦金见前嘉靖十三年以工部尚书加
　　
　　翟銮见前嘉靖十八年以兵部尚书右都御史行边使加
　　
　　毛伯温见前嘉靖十八年以兵部尚书右都御史总督军务加
　　
　　唐龙见前嘉靖十八年以刑部尚书加
　　
　　温仁和四川华阳人嘉靖十八年以掌詹事府礼部尚书兼翰林学士加寻夺仍为尚书学士
　　
　　霍韬广东南海人嘉靖十八年以掌詹事府礼部尚书兼翰林院学士加
　　
　　甘为霖见前嘉靖十九年以工部尚书加
　　
　　王廷相见前嘉靖十六年以兵部尚书都察院左都御史加
　　
　　周金直隶武进人嘉靖中以南京户部尚书加
　　
　　杨守礼山西蒲州人嘉靖中以兵部尚书都察院右都御史总督陜西三边军务加
　　
　　王杲山东汶上人嘉靖中以户部尚书加寻戍
　　
　　周用直隶呉江人嘉靖中以吏部尚书加
　　
　　胡训江西南昌人嘉靖中以南京兵部尚书加
　　
　　盛端明广东南海人嘉靖中以带俸礼部尚书加
　　
　　顾可学直隶无锡人嘉靖中以带俸礼部尚书加
　　
　　陈经山东益都人嘉靖中以兵部尚书加
　　
　　费寀见前嘉靖中以礼部尚书兼翰林院学士加
　　
　　赵廷瑞直隶开州人嘉靖中以兵部尚书加
　　
　　赵锦直隶太平人嘉靖中以兵部尚书加三十二年夺
　　
　　孙承恩直隶华亭人嘉靖中以掌詹事府礼部尚书兼翰林院学士加
　　
　　万镗江西进贤人嘉靖中以吏部尚书加寻夺
　　
　　王以旗见前嘉靖中以兵部尚书右佥都御史总督陜西三邉军务加
　　
　　聂豹见前嘉靖中以兵部尚书加
　　
　　欧阳必进见前嘉靖中以工部尚书加
　　
　　李黙福建建宁人嘉靖中以吏部尚书加三十五年夺
　　
　　王用宾见前嘉靖中以礼部尚书加
　　
　　杨博见前嘉靖中以兵部尚书加
　　
　　许论见前嘉靖中以兵部尚书右副都御史总督宣大军务加
　　
　　屠侨见前嘉靖中以都察院左都御史加
　　
　　周延江西吉水人嘉靖中以都察院左都御史加
　　
　　江东见前嘉靖中以户部尚书改南京兵部加
　　
　　髙耀见前嘉靖中以户部尚书加
　　
　　郭朴见前嘉靖中以吏部左侍郎加兼礼书
　　
　　袁炜见前嘉靖中以吏部左侍郎加兼礼书
　　
　　朱衡见前嘉靖中以工部尚书右副都御史总督河漕加
　　
　　郭干见前嘉靖中以兵部尚书加
　　
　　赵炳然四川剑州人隆庆元年以兵部尚书加
　　
　　王崇古见前隆庆末以兵部尚书右副都御史总督山西宣大军务加
　　
　　髙仪浙江仁和人隆庆六年以礼部尚书翰林院学士加
　　
　　吕调阳见前万厯元年以礼部尚书武英殿大学士加
　　
　　谭纶江西宜黄人万厯元年以兵部尚书加
　　
　　张瀚浙江仁和人万厯二年以吏部尚书加
　　
　　葛守礼山东徳平人万厯三年以都察院左都御史致仕加
　　
　　方逢时见前万厯中以兵部尚书右副都御史总督山西宣大军务加
　　
　　潘季驯浙江乌程人万厯八年以右都御史总督河工加兼工部尚书十二年削
　　
　　凌云翼直隶太仓人万厯十一年以兵部尚书左副都御史总督河漕加后削
　　
　　徐学谟直隶嘉定人万厯十一年以礼部尚书加
　　
　　杨兆陜西肤施人万厯十一年以工部尚书加
　　
　　张佳胤四川铜梁人万厯十二年以兵部尚书总督蓟辽加
　　
　　张学颜见前万厯十二年以兵部尚书加
　　
　　赵锦浙江余姚人万厯十二年以都察院左都御史加
　　
　　郑洛见前万厯十二年以兵部尚书总督宣大军务加
　　
　　袁洪愈直隶呉县人万厯十五年以南京吏部尚书致仕加
　　
　　严清云南后卫人万厯十六年以致仕吏部尚书加
　　
　　陆树声直隶华亭人万厯十五年以致仕礼部尚书加
　　
　　王一鹗直隶曲周人万厯十六年以兵部尚书加
　　
　　石星直隶东明人万厯十六年以工部尚书加
　　
　　郜光先山西长治人万厯十六年以总督三边兵部尚书加
　　
　　武臣凡一人
　　
　　刘守有见前万厯十三年以掌锦衣卫后军左都督加
　　
　　△太子宾客
　　
　　文臣
　　
　　治书侍御史文原吉范显祖洪武（阙）年加兼
　　
　　四辅官杜佑龚斆呉源赵民望杜（阙）梁贞洪武十四年加兼
　　
　　兵部尚书单安仁洪武初加兼
　　
　　刑部尚书杨靖洪武二十三年加兼
　　
　　户部尚书郭资兵部尚书张本永乐二十二年加兼
　　
　　兵科都给事中李凖洪熈元年兼
　　
　　国子监祭酒胡濙洪熈元年以礼部左侍郎改南京加兼
　　
　　国子监祭酒兼翰林院侍讲胡俨洪熈元年以致仕加兼
　　
　　户部尚书金濓正统十四年加兼
　　
　　户部左侍郎刘中敷景泰三年加兼
　　
　　户部左侍郎李廷相吏部左侍郎张邦竒吏部左侍郎张潮都察院右都御史毛伯温嘉靖十八年加兼
　　
　　吏部左侍郎郭朴礼部左侍郎茅瓒右侍郎袁炜嘉靖三十六年兼
　　
　　吏部右侍郎兼侍读学士申时行万厯五年加兼
　　
　　吏部左侍郎兼翰林院学士陈经邦万厯十一年加兼
　　
　　礼部左侍郎兼翰林院侍读学士陈思育万厯十一年加兼
　　
　　吏部右侍郎兼翰林院侍读学士沈一贯礼部左侍郎兼翰林院侍读学士朱赓右侍郎兼翰林院侍读学士王弘诲俱万厯十五年加兼
　　
　　○柱国表序
　　
　　柱国古勲官也战国之世楚以处髙勲有上柱国柱国以待相及令尹之选而其后絶不闻索魏之初以太尉拓跋嵩位望尊重故特置柱国大将军崇宠之至尔朱荣亦因而遂进号为天柱西京之魏太师宇文泰而下八人皆用髙勲拜柱国盖所以表阀阅叙门荫也宇文周之世为柱国者日益伙而亦渐轻故复设上柱国冠之然品止正二而柱国为从二品炀帝之末复置光禄大夫左右金紫光禄为一二品阶罢上柱国柱国不用唐初复置然遂为三四品勲而自是以上则止称大夫大夫而上曰特进曰开府仪同三司而阶勲不甚别矣元始复以上柱国为正一品勲加中书丞相而它官之至一品者虽加至三公而不可得明兴因之以授左右丞相李善长徐达及中书平章军国重事常遇春后更定官制正一品曰初授特进荣禄大夫加授特进光禄大夫再加或赠曰特进光禄大夫上柱国从一品曰初授荣禄大夫加授光禄大夫再加曰光禄大夫柱国而无所谓左右柱国者然洪武三年诸功臣国公独李善长徐达得为左柱国其郑曹宋卫四公皆为右柱国左柱国贴以光禄右柱国仅贴荣禄而列侯皆以荣禄冠柱国当是时伯爵仅二品勲亦仅为护军而至永乐初大封功臣伯爵至正一品而诸伯自茹忠诚瑺以下皆得为柱国然其授亦自诸功臣而止所谓加授之令甲为虚设而蹇义以少师满九载亦称荣禄而已正统四年大学士杨士竒杨荣俱以少师加柱国而文臣之有柱国始矣然亦内阁而已成化之二十年吏部尚书尹旻以太子太傅满考加而尚书之有柱国始矣然亦吏部已耳弘治九年兵部尚书马文升以太子太保满考加而诸部之有柱国始矣弘治十八年天子即位推恩内阁而少师刘健以官重无可加因特加特进左柱国而文臣之阶勲与上公等矣嘉靖十八年少师夏言以册上帝号加上柱国其后上复以加少师严嵩辞不敢当其语曰人臣无上盖欲以形言之僭恣也上果大恱其后复以加少师徐阶阶亦不敢当万厯中加太傅张居正居正亦不敢当居正卒遂以为赠而言者不审谓其实为之也至形之论劾谓为无将之罪而不知上柱国在唐世不为重官而二品勲所谓正治上卿者故自若也文臣一品不考满柱国亦不易得故备志之
　　
　　△上柱国
　　
　　中书省左丞相宣国公李善长右丞相信国公徐达中书平章军国重事鄂国公常遇春（洪武元年阶带银青荣禄大夫）少师兼太子太师吏部尚书华葢殿大学士夏言（嘉靖十九年阶带特进光禄大夫）
　　
　　△左柱国
　　
　　太师中书左丞相韩国公李善长太傅中书右丞相魏国公徐达（洪武三年）左军都督府左都督信国公汤和（十年）太子太师曹国公李景隆（三十五年）太师英国公张辅（正统四年）英国公张懋（弘治四年）太师兼太子太师翊国公郭勋（嘉靖十八年）
　　
　　右皆兼特进光禄大夫皆勲臣
　　
　　少师兼太子太师吏部尚书华盖殿大学士刘健（弘治十八年）李东阳（正徳五年）杨廷和梁储（十六年）杨一清（嘉靖七年）太傅兼太子太师吏部尚书中极殿大学士张居正（万厯九年）少师兼太子太师中极殿大学士申时行（万厯十六年）
　　
　　右皆特进光禄大夫
　　
　　△右柱国
　　
　　郑国公常茂曹国公李文忠宋国公冯胜卫国公邓愈（洪武三年）颍国公傅友徳（十七年）凉国公蓝玊（二十一年）淇国公丘福成国公朱能（三十五年）宣国公徐景昌（永乐元年）英国公张辅黔国公沐晟（七年）
　　
　　右皆特进荣禄大夫
　　
　　忠国公石亨（天顺元年）保国公朱永（成化十七年）右皆特进光禄大夫皆勲臣
　　
　　△柱国
　　
　　诸初封侯伯者多不能悉志其自文臣伯者志之以稍异也兵部尚书忠诚伯茹瑺（洪武三十五年）兵部尚书靖逺伯王骥（正统十年）初皆荣禄大夫礼部尚书兴济伯杨善华盖殿大学士武功伯徐有贞（天顺元年）太子太保兵部尚书宁伯王越（成化十七年）少师华盖殿大学士刘吉（弘治四年）杨廷和梁储（见前）南京兵部尚书新建伯王守仁（正徳十六年）少师华盖殿大学士严嵩（嘉靖二十六年）少师建极殿大学士徐阶（嘉靖四十五年）张居正（见前）申时行（见前）
　　
　　已上皆特进兼光禄大夫
　　
　　少师华盖殿大学士杨士竒少师谨身殿大学士杨荣（正统四年）少保华盖殿大学士李贤（成化元年）太子太傅华盖殿大学士万安太子太傅吏部尚书尹旻（成化十九年）太子太保谨身殿大学士刘珝（成化二十年）刘吉（见前）太子太保吏部尚书王恕（弘治六年）少傅谨身殿大学士徐溥少保武英殿大学士丘浚（七年）刘健（见前）太子太保兵部尚书马文升（十年）太子太傅吏部尚书屠滽（见前）太子太保刑部尚书闵珪（十七年）李东阳（见前）少傅武英殿大学士谢迁（十八年）少傅谨身殿大学士焦芳少傅武英殿大学士王鏊（正徳三年）少傅吏部尚书刘宇（四年）杨廷和（见前）少傅吏部尚书刘忠）（四年）梁储杨一清（见前）少保太子太保吏部尚书陆完太子太保武英殿大学士靳贵（十二年）少师兵部尚书王琼（十三年）太子太保工部尚书李鐩（十四年）太子太保刑部尚书张子麟少傅谨身殿大学士蒋冕少保武英殿大学士毛纪（俱十五年）少保武英殿大学士费宏（十六年）太子太保户部尚书韩文（致仕后加）少保吏部尚书乔宇太子太保兵部尚书彭泽（嘉靖元年）少保武英殿大学士石珤贾咏太子太保礼部尚书席书太子太保吏部尚书廖纪（俱六年）少傅谨身殿大学士张璁少保武英殿大学士桂蕚（俱八年）太子太保兵部尚书李承勋（十年）太子太保兵部尚书王宪太子太保吏部尚书汪鋐少保武英殿大学士李时方献夫（俱十三年）夏言（见前）少保武英殿大学士顾鼎臣（十八年）少保吏部尚书许赞少保兵部尚书张瓒（十九年）严嵩（见前）少傅武英殿大学士翟銮（见前）太子太保兵部尚书毛伯温（二十四年）徐阶（见前）少保武英殿大学士李本（四十年）少保太子太保吏部尚书欧阳必进少保兵部尚书杨博（四十二年）少傅建极殿大学士袁炜（四十四年）太子太傅工部尚书雷礼（四十五年）少傅建极殿大学士李春芳少傅武英殿大学士郭朴（隆庆元年）少傅武英殿大学士陈以勤（四年）张居正（见前）少师中极殿大学士髙拱（五年）少保兵部尚书王崇古（万厯三年）少保武英殿大学士吕调阳（五年）少保兵部尚书方逢时（七年）傅建极殿大学士张四维（九年）少傅太极殿大学士申时行（十年）少傅建极殿大学士许国（十五年）协理京营戎政太子太保兵部尚书郑洛（十七年）
　　
　　右俱柱国
　　
　　弇山堂别集卷四十三
　　

　　●钦定四库全书
　　
　　弇山堂别集卷四十四
　　
　　（明）王世贞 撰
　　
　　○赠公孤宫臣表
　　
　　髙皇帝下江左因胜国之旧为五等爵以赠勲臣及文武之死绥者其后有王公侯伯之典而罢子男至公孤絶不以为赠文皇帝复因之有赠爵而无赠官中间仅一二朱长史复之相藩邸胡学士广之侍左右皆乆而皆五品未及贵故追崇之然亦仅至尚书而止盖五十余年而寥寥如也仁宗即位复置公孤官以居英公辅尚书义等于是加赠姚广孝胡广得少师马京得少傅墨麟得少保文臣之赠三孤自广孝等始也宣皇宠寄夏原吉其卒也欲爵之而不果故特崇以太师而蹇义因之文臣之赠三公自原吉始也嗣黔公斌之薨也欲王之则无功欲毋赠则不容己故特优以太师勋臣之赠三公自黔公斌始也周太保尚文之卒也岳都督懋之战殁也宜伯而靳之一崇以太傅一崇以少师武弁之赠公孤自尚文懋始也邹济少詹事王汝玉赞善也于仁庙为旧宫臣故即位而赠之太子少保宾客文臣之得赠东宫大僚自邹济汝玉始也王一寕侍郎也以阁臣而得太子太师三品之躐得三太自一寕始也凡国家之典始则若滥觞继则滔滔焉又继则汤汤焉今而犹若有所裁者则诸典司力也作赠公孤宫臣表
　　
　　△赠太师
　　
　　勋臣
　　
　　太子太傅黔国公沐斌（景泰）
　　
　　太子太傅成国公朱仪（弘治）
　　
　　太子太傅黔国公沐琮（正徳）
　　
　　太子太傅黔国公沐昆（嘉靖）
　　
　　太傅瑞安侯王源（嘉靖）
　　
　　文臣
　　
　　御史中丞弘文馆学士诚意伯刘基（正徳追赠）
　　
　　少保太子少傅戸部尚书夏原吉（宣德）
　　
　　少师吏部尚书蹇义（正统）
　　
　　少师工部尚书谨身殿大学士杨荣（正统）
　　
　　少师兵部尚书华盖殿大学士杨士竒（正统）
　　
　　少保礼部尚书武英殿大学士杨溥（正统）
　　
　　太子太保兵部尚书仪铭（景泰）
　　
　　少保吏部尚书华盖殿大学士李贤（成化）
　　
　　少保吏部尚书文渊阁大学士彭时（成化）
　　
　　少师太子太师吏部尚书华盖殿大学士万安（弘治）
　　
　　少师太子太师吏部尚书华盖殿大学士刘吉（弘治）
　　
　　少师太子太师吏部尚书华盖殿大学士徐溥（弘治）
　　
　　太子太保吏部尚书王恕（正徳）
　　
　　少师太子太师吏部尚书华盖殿大学士李东阳（正德）
　　
　　少师太子太师吏部尚书马文升（嘉靖加赠）
　　
　　少师太子太师吏部尚书华盖殿大学士刘健（嘉靖）
　　
　　少师太子太师吏部尚书华盖殿大学士梁储（嘉靖）
　　
　　少师太子太师吏部尚书华盖殿大学士张孚敬（嘉靖）
　　
　　少师太子太师吏部尚书建极殿大学士徐阶（万厯）
　　
　　少师太子太师吏部尚书中极殿大学士李春芳（万厯）
　　
　　少师太子太师吏部尚书中极殿大学士张四维（万厯）
　　
　　△赠太傅
　　
　　勋臣
　　
　　太子太傅魏国公徐俌（正徳）
　　
　　太子太傅伏羌伯毛锐
　　
　　太子太保镇逺侯顾仕隆
　　
　　太子太傅黔国公沐绍勋
　　
　　太子太傅成国公朱辅
　　
　　太子太傅恵安伯张伟
　　
　　太保太子太傅平江伯陈圭
　　
　　太子太傅黔国公沐朝辅
　　
　　太保太子太傅宣城伯卫錞
　　
　　太子太保抚寕侯朱麒（已上俱嘉靖）
　　
　　亲臣
　　
　　庆云侯赠寕国公周能（弘治）
　　
　　会昌伯赠安国公孙忠（正统）
　　
　　武清侯赠安国公李伟（万厯）
　　
　　文臣
　　
　　吏部尚书文渊阁大学士曹鼐（天顺再赠）
　　
　　少保吏部尚书谨身殿大学士商辂（成化）
　　
　　少保兵部尚书于谦（弘治）
　　
　　少保太子太保戸部尚书武英殿大学士丘浚（弘治）
　　
　　少保太子太傅都察院左都御史王越（弘治）
　　
　　太子太保戸部尚书武英殿大学士靳贵（正徳）
　　
　　少师太子太师吏部尚书马文升（正徳初赠）
　　
　　少傅太子太傅戸部尚书武英殿大学士王鏊
　　
　　少傅太子太傅戸部尚书谨身殿大学士谢迁
　　
　　少保太子太保礼部尚书武英殿大学士席书
　　
　　少保太子太傅吏部尚书武英殿大学士桂蕚
　　
　　少傅太子太师吏部尚书华盖殿大学士李时（以上俱嘉靖）
　　
　　少师太子太师吏部尚书杨博（万厯）
　　
　　少傅太子太傅礼部尚书武英殿大学士吕本
　　
　　武臣
　　
　　太保太子太傅后军都督府左都督大同总兵周尚文（隆庆）
　　
　　太保太子太傅后军都督府左都督掌锦衣卫朱希孝（万厯）
　　
　　△赠太保
　　
　　勋臣
　　
　　太子少保平章军国重事鄂国公常遇春（洪武）
　　
　　太子太保黔国公沐朝辅（嘉靖）
　　
　　吴国公张崘（嘉靖）
　　
　　成国公朱辅（嘉靖）
　　
　　少保太子太傅遂安伯陈鏸（万厯）
　　
　　少傅太子太傅彰武伯杨炳
　　
　　少保太子太保镇逺侯顾寰
　　
　　少保太子太保灵璧侯汤佑贤
　　
　　亲臣
　　
　　安国公孙忠（天顺）
　　
　　昌国公张峦（弘治）
　　
　　驸马都尉太子太保蔡震
　　
　　文臣
　　
　　少保戸部尚书武英殿大学士黄淮（正统）
　　
　　礼部尚书胡濙（天顺）
　　
　　吏部尚书王直（天顺）
　　
　　少保南京戸部尚书黄福（成化）
　　
　　少保工部尚书谨身殿大学士东阁大学士髙谷
　　
　　太子太保吏部尚书王翱（俱成化）
　　
　　少保吏部尚书谨身殿大学士东阁大学士王文
　　
　　太子太保户部尚书谨身殿大学士刘珝
　　
　　吏部尚书尹旻
　　
　　太子太保兵部尚书余子俊
　　
　　太子太保吏部尚书耿裕
　　
　　太子太保工部尚书徐贯
　　
　　太子太傅刑部尚书白昻（已上俱弘治）
　　
　　少保太子太保刑部尚书闵珪
　　
　　太子太傅吏部尚书都察院左都御史屠滽
　　
　　太子太保礼部尚书周经
　　
　　太子太保刑部尚书屠勲
　　
　　太子太保兵部尚书刘大夏
　　
　　太子太保刑部尚书洪锺（已上俱正徳）
　　
　　少傅太子太傅吏部尚书武英殿大学士刘忠
　　
　　太子太保工部尚书李鐩（后削）
　　
　　少保太子太保都察院左都御史陈金
　　
　　少师太子太师吏部尚书华盖殿大学士费宏
　　
　　少保太子太保吏部尚书谨身殿大学士毛纪
　　
　　少保太子太傅礼部尚书武英殿大学士顾鼎臣
　　
　　少保太子太保礼部尚书武英殿大学士贾咏
　　
　　少师太子太师吏部尚书华盖殿大学士杨一清
　　
　　少保太子太保吏部尚书武英殿大学士方献夫
　　
　　少保太子太保兵部尚书张瓒（已上俱嘉靖）
　　
　　少师太子太师吏部尚书华盖殿大学士杨廷和（隆庆）
　　
　　少保太子太保礼部尚书吴山（万厯）
　　
　　少傅太子太傅工部尚书雷礼
　　
　　少傅太子太傅戸部尚书建极殿大学士吕调阳
　　
　　少傅太子太傅户部尚书建极殿大学士余有丁
　　
　　少保太子太保礼部尚书武英殿大学士殷士儋
　　
　　少傅太子太师吏部尚书武英殿大学士陈以勤
　　
　　少保太子太保兵部尚书王崇古（俱万厯）
　　
　　武臣
　　
　　太子太保左都督镇守大同总兵官梁震
　　
　　△赠少师
　　
　　勋臣无
　　
　　文臣太子少师赠荣国公姚广孝（再赠洪熈）
　　
　　文渊阁大学士翰林院学士赠礼部尚书胡广（再赠洪熈）
　　
　　兵部尚书兼詹事府詹事金忠（洪熈）
　　
　　少傅太子太傅吏部尚书文渊阁大学士许赞（嘉靖）
　　
　　少傅太子太傅戸部尚书建极殿大学士袁炜（嘉靖）
　　
　　少傅太子太傅戸部尚书谨身殿大学士蒋冕（隆庆）
　　
　　武臣
　　
　　大同总兵都督佥事岳懋（赠兼左都督）
　　
　　真人
　　
　　清微妙济守静修真凝玄衍范志黙秉诚致一真人礼部尚书邵元节（隆庆追夺）
　　
　　赠少傅
　　
　　勋臣无
　　
　　文臣
　　
　　北京行部左侍郎马京（洪熈）
　　
　　吏部左侍郎翰林院学士曹鼐（景泰初赠）
　　
　　兵部尚书翰林院学士苗衷（景泰）
　　
　　太子少保礼部尚书文渊阁大学士陈文（成化）
　　
　　太子少保兵部尚书白圭（成化）
　　
　　少保太子太保吏部尚书廖纪（嘉靖）
　　
　　少保太子太保吏部尚书乔宇（隆庆）
　　
　　武臣无
　　
　　△赠少保
　　
　　亲臣
　　
　　驸马都尉邬景和谢诏
　　
　　勋臣无
　　
　　文臣
　　
　　工部左侍郎兼詹事府少詹事墨麟（洪熈）
　　
　　兵部尚书陈洽
　　
　　太子少保戸部尚书武英殿大学士金幼孜（宣徳）
　　
　　户部尚书王佐（景泰）
　　
　　兵部尚书邝埜（景泰）
　　
　　太子少保戸部尚书马昻（成化）
　　
　　太子少保吏部尚书姚夔（成化）
　　
　　太子少保刑部尚书林聪（成化）
　　
　　太子少保吏部尚书倪岳（弘治）
　　
　　太子少保户部尚书秦纮（弘治）
　　
　　太子少保兵部尚书翰林院学士尹直（正德）
　　
　　太子太保南京兵部尚书王轼（正德）
　　
　　太子太保都察院左都御史王璟
　　
　　太子太保南京兵部尚书陶琰
　　
　　太子太保兵部尚书李承勋
　　
　　太子太保兵部尚书胡世寜
　　
　　太子太保吏部尚书王琼
　　
　　太子太保兵部尚书王宪
　　
　　太子太保南京兵部尚书秦金
　　
　　太子太保工部尚书林廷?
　　
　　太子太保兵部尚书刘天和
　　
　　太子太保吏部尚书唐龙
　　
　　太子太保都察院左都御史屠侨
　　
　　太子太保兵部尚书兼都察院右佥都御史总督陜西三邉军务王以旗
　　
　　太子太保礼部尚书掌太医院事许绅
　　
　　太子太保吏部尚书闻渊
　　
　　太子太保兵部尚书兼都察院右副都御史总督山西宣大军务江东（已上俱嘉靖）
　　
　　太子太保吏部尚书熊浃
　　
　　太子太保刑部尚书林俊
　　
　　太子太保兵部尚书都察院左都御史王廷相（以上皆隆庆）
　　
　　都察院右都御史顾佐（万厯追赠）
　　
　　太子太保吏部尚书武英殿大学士严讷
　　
　　太子太保兵部尚书张佳胤
　　
　　武臣
　　
　　山西总兵都督佥事李涞
　　
　　辽东总兵都督同知杨照
　　
　　大同总兵都督佥事王治道
　　
　　△赠太子太师
　　
　　勋亲臣无
　　
　　文臣
　　
　　太子少师礼部左侍郎翰林院学士王一寕
　　
　　武臣无
　　
　　△赠太子太傅
　　
　　勋亲臣无
　　
　　文臣
　　
　　太子太保礼部尚书张升
　　
　　太子太保兵部尚书阎仲宇（俱正徳）
　　
　　太子太保礼部尚书掌太常寺事田景贤
　　
　　武臣无
　　
　　△赠太子太保
　　
　　勋臣无
　　
　　亲臣
　　
　　泰和伯陈万言（嘉靖）
　　
　　固安伯陈景行（万厯）
　　
　　驸马都尉李和
　　
　　文臣
　　
　　戸部侍郎王锺（洪熈）
　　
　　詹事府少詹事邹济（成化再赠）
　　
　　太子少保都察院左都御史李宾（成化）
　　
　　太子少保工部尚书王复太子（成化）
　　
　　少保戸部尚书杨鼎（成化）
　　
　　太子少保南京兵部尚书张蓥（弘治）
　　
　　太子少保礼部尚书掌通政司事张文质（弘治）
　　
　　太子少保礼部尚书邹干
　　
　　吏部尚书李秉
　　
　　太子少保兵部尚书张鹏
　　
　　兵部尚书项忠
　　
　　太子少保都察院右都御史朱英
　　
　　太子少保南京吏部尚书陈俊
　　
　　南京吏部尚书王■〈亻与〉
　　
　　礼部尚书傅瀚
　　
　　太子少保南京兵部尚书张悦（弘治）
　　
　　礼部尚书掌詹事府事翰林院学士吴寛
　　
　　都察院左都御史戴珊（正德）
　　
　　工部尚书曾鉴
　　
　　南京户部尚书陈清
　　
　　太子少保戸部尚书叶淇
　　
　　户部尚书顾佐
　　
　　太子少保南京兵部尚书刘机
　　
　　太子少保吏部尚书许进
　　
　　太子少保礼部尚书掌詹事府事翰林院学士白钺
　　
　　都察院右都御史史琳
　　
　　南京兵部尚书林瀚
　　
　　太子少保兵部尚书掌通政司事王敞
　　
　　礼部尚书掌詹事府事翰林院学士李逊学
　　
　　都察院右都御史邓璋（正德）
　　
　　南京吏部尚书孙需
　　
　　太子少保礼部尚书掌通政司事李浩
　　
　　礼部尚书掌詹事府事兼翰林院学士刘春
　　
　　太子少保刑部尚书刘璟
　　
　　兵部尚书金献民
　　
　　礼部尚书文渊阁大学士袁宗皋
　　
　　兵部尚书李钺南京
　　
　　户部尚书蒋升
　　
　　都察院右都御史俞谏
　　
　　太子少保礼部尚书掌通政司事俞琳
　　
　　刑部尚书王鉴之
　　
　　太子少保南京兵部尚书李充嗣
　　
　　刑部尚书赵鉴
　　
　　工部尚书赵璜
　　
　　南京户部尚书许诰
　　
　　戸部尚书李瓒
　　
　　太子少保吏部尚书周用
　　
　　太子少保南京戸部尚书周金
　　
　　太子少保礼部尚书掌詹事府事翰林院学士霍韬
　　
　　刑部尚书杨志学
　　
　　太子宾客南京兵部尚书张邦竒
　　
　　太子宾客戸部尚书翰林院学士李廷相
　　
　　太子少保工部尚书蒋瑶
　　
　　南京兵部尚书刘龙
　　
　　太子少保礼部尚书盛端明（后削）
　　
　　吏部尚书罗钦顺
　　
　　太子少保南京吏部尚书吴一鹏
　　
　　新除总督两广军务兵部尚书兼都察院左副都御史潘鉴
　　
　　礼部尚书掌詹事府事翰林院学士温仁和
　　
　　南京吏部尚书朱希周
　　
　　太子少保礼部尚书掌詹事府事翰林院学士孙承恩
　　
　　太子少保都察院左都御史周延（嘉靖）
　　
　　太子少保戸部尚书梁材
　　
　　太子少保户部尚书王杲
　　
　　工部尚书宋礼（永乐大臣隆庆初赠）
　　
　　太子少保礼部尚书文渊阁大学士髙仪
　　
　　太子少保兵部尚书兼南京都察院右都御史赵炳然
　　
　　太子少保南京吏部尚书袁洪愈
　　
　　太子少保吏部尚书万镗
　　
　　太子少保兵部尚书谭纶
　　
　　太子少保都察院左都御史葛守礼
　　
　　太子少保吏部尚书李黙
　　
　　太子少保兵部尚书郜光先
　　
　　太子少保南京吏部尚书王用宾
　　
　　武臣
　　
　　掌锦衣卫事都督府左都督陈寅（嘉靖）
　　
　　△赠太子少师
　　
　　勋亲臣无
　　
　　文臣
　　
　　礼部尚书郑赐（洪熈）
　　
　　礼部左侍郎仪智
　　
　　△赠太子少傅
　　
　　文臣
　　
　　兵部尚书刘儁（洪熈）
　　
　　太子少保礼部尚书兼翰林院学士彭华（弘治）
　　
　　刑部尚书何乔新（正徳）
　　
　　南京工部尚书胡拱辰（嘉靖）
　　
　　武臣无
　　
　　△赠太子少保
　　
　　勋臣
　　
　　广寜伯刘泰
　　
　　襄城伯李全礼
　　
　　文臣
　　
　　礼部左侍郎仪智（洪熈）
　　
　　詹事府少詹事邹济（洪熈初赠）
　　
　　左春坊左赞善徐善述（洪熈）
　　
　　南京兵部尚书参赞机务徐琦（正统）
　　
　　南京吏部尚书参赞机务崔恭
　　
　　南京刑部尚书耿九畴
　　
　　南京礼部尚书倪谦
　　
　　南京吏部尚书钱溥
　　
　　南京兵部尚书王继
　　
　　南京兵部尚书原杰
　　
　　南京工部尚书黄镐
　　
　　工部尚书谢一夔
　　
　　南京工部尚书黄珂（弘治）
　　
　　兵部尚书王竑
　　
　　南京礼部尚书童轩
　　
　　南京工部尚书董越
　　
　　南京礼部尚书谢绶
　　
　　刑部尚书陆瑜
　　
　　刑部尚书董方
　　
　　南京刑部尚书周瑄
　　
　　戸部尚书李敏
　　
　　都察院左都御史邓廷瓒
　　
　　南京刑部尚书瞿瑄
　　
　　南京礼部尚书黎淳
　　
　　刑部尚书彭韶
　　
　　戸部尚书髙铨
　　
　　南京户部尚书潘蕃
　　
　　都察院左都御史张敷华（正德）
　　
　　南京礼部尚书王宗彛
　　
　　工部尚书掌大理寺杨守随
　　
　　南京吏部尚书杨守址
　　
　　刑部尚书王鉴之
　　
　　都察院右都御史史琳（初赠）
　　
　　南京刑部尚书戈瑄
　　
　　南京刑部尚书呉洪
　　
　　南京礼部尚书江澜
　　
　　南京工部尚书洪远
　　
　　南京工部尚书崔文奎
　　
　　南京工部尚书胡富
　　
　　都察院右都御史张宪
　　
　　都察院右都御史张泰
　　
　　南京吏部尚书黄珣
　　
　　南京工部尚书李瀚
　　
　　南京戸部尚书潘蕃
　　
　　南京刑部尚书樊莹
　　
　　南京礼部尚书吴俨
　　
　　南京戸部尚书王鸿儒
　　
　　南京兵部尚书秦民悦
　　
　　礼部尚书傅珪
　　
　　都察院右都御史熊绣
　　
　　总制陜西三边军务工部尚书兼都察院左都御史才寛
　　
　　刑部尚书刘缨
　　
　　南京工部尚书郑时
　　
　　南京工部尚书柴升
　　
　　戸部尚书邹文盛（嘉靖）
　　
　　南京工部尚书侯瓒
　　
　　南京礼部尚书邵寳
　　
　　南京礼部尚书杨亷
　　
　　南京工部尚书何诏
　　
　　南京刑部尚书周伦
　　
　　南京戸部尚书孟凤
　　
　　南京礼部尚书顾清
　　
　　兴府左长史张景明
　　
　　南京工部尚书丛兰
　　
　　南京工部尚书林廷选
　　
　　南京户部尚书邓庠
　　
　　都察院右都御史王懋中
　　
　　南京工部尚书蒋升
　　
　　南京工部尚书陈雍
　　
　　南京都察院左都御史陈玉
　　
　　都察院左都御史宋景
　　
　　都察院右都御史张嵿
　　
　　南京吏部尚书张润
　　
　　都察院右都御史周南
　　
　　礼部尚书兼翰林院学士欧阳德
　　
　　户部尚书张云
　　
　　南京刑部尚书翁溥
　　
　　戸部尚书贾应春
　　
　　南京礼部尚书孙升
　　
　　兵部尚书翁万达
　　
　　南京刑部尚书顾应祥
　　
　　协理京营戎政兵部尚书王邦瑞
　　
　　南京吏部尚书王崇庆
　　
　　都察院右都御史张岳
　　
　　南京工部尚书王钫
　　
　　刑部尚书何鳌
　　
　　刑部尚书钱如京
　　
　　刑部尚书郑晓
　　
　　吏部尚书胡松
　　
　　都察院左都御史张永明
　　
　　南京兵部尚书李遂
　　
　　工部尚书郑绅
　　
　　南京刑部尚书髙友玑（隆庆）
　　
　　南京兵部尚书韩邦竒
　　
　　礼部尚书汪俊刑
　　
　　部尚书吴山
　　
　　南京兵部尚书刘采（万厯）
　　
　　南京兵部尚书王学夔
　　
　　南京兵部尚书吴岳
　　
　　南京刑部尚书林云同
　　
　　戸部尚书方钝
　　
　　都察院左都御史陈瓒
　　
　　都察院左都御史潘恩
　　
　　戸部尚书马森
　　
　　刑部尚书毛恺
　　
　　总督三边兵部尚书石茂华
　　
　　南京都察院右都御史海瑞
　　
　　南京兵部尚书阴武卿
　　
　　礼部尚书兼翰林院学士汪镗
　　
　　南京兵部尚书郭宗皋
　　
　　都察院左都御史王廷
　　
　　△赠太子宾客
　　
　　右春坊右赞善王汝玉
　　
　　弇山堂别集卷四十四
　　
　　●钦定四库全书
　　
　　弇山堂别集卷四十五
　　
　　（明）王世贞 撰
　　
　　○内阁辅臣年表叙
　　
　　内阁故翰林学士任也始髙皇帝渡江剪荆棘日不暇给矣而稍从诸儒生受经而是时弘文学士基最贵幸当帷中寄丞相以下无敢望之已益勌马上业进学士承旨同及濓濓又最幸得偕上坐起其职大抵纪注言动备顾问云而上时时授以旨使为诏草濓独多所当乆之上仿宋益置华盖谨身文华武英四文渊东阁二俱大学士秩正五品征诸明经长者以次代擢而会丞相惟庸败析中书六之尚书寄天下任而大学士称近臣不为置僚属无所治天子方自操威福亦无所寄裁至文皇帝继大位始即文渊阁召侍讲等七人日入直左右已益亲重上所与谋羣臣甚秘稍迁至大学士岁时赉予同尚书矣仁宣朝用太子经师恩累加至三孤益尊而宣皇帝右文遏杀内柄无大小悉下大学士士竒等取报行而吏部蹇义戸部夏原吉以不时召得迭入省可六尚书事与士竒均而大学士陈山等或鲜所闗预岂非无颛职繇上轻重裁耶论道之体创尊仁宣迨景及宪大权始集今视之赫然真相矣夫阁臣于礼至贵倨也视百司乃无重相压何以相称焉其喜怒借上意故上不嫌逼也威福间已意故下屏息也创白由六曹故难不与也取以诏行故众无敢訾也贤者当之不见迹而治不肖者当之不及败而乱此在人主择矣起永乐之壬午其姓氏岁月备考见云
　　
　　解缙字大绅江西吉水人由洪武戊辰进士三十五年以翰林待诏升侍读入四年以左坊学出广西右叅议改交址坐亊下狱十五年卒年四十七
　　
　　黄淮字宗豫浙江永嘉人由洪武丁丑进士三十五年以中书舍人入永乐十三年以右坊学下狱二十二年以武英殿学复入宣德元年以少保殿学致仕正统九年卒年八十三
　　
　　胡广字光大江西庐陵人由洪武庚辰状元三十五年以翰林修撰入永乐十七年以文渊阁学卒年四十九
　　
　　胡俨字若思江西南昌人由洪武丁卯乡贡士三十三年以翰林检讨入永乐十四年以右谕德出为国子祭酒复侍经筵及皇太孙讲读洪熈元年加太子宾客致仕卒年八十三
　　
　　杨荣字勉仁福建建安人由洪武庚辰进士三十五年以翰林编修入正统五年以少师谨身殿学卒年七十
　　
　　杨士竒名寓以字行江西庐陵人由荐举授审理副洪武三十五年以翰林编修入永乐五年以左谕德辅东宫正统九年以少师华盖殿学卒年八十金
　　
　　幼孜名善以字行江西新淦人由洪武庚辰进士三十五年以翰林检讨入宣德六年以太子少保武英殿学卒年六十四
　　
　　杨溥字弘济湖广石首人洪武庚辰进士洪熈元年以太常学士入宣德四年丁忧服除掌院正统元年以礼书学士入十一年以少保武英殿学卒年七十五
　　
　　陈山字汝静福建沙县人由乡贡宣德元年以戸侍谨身殿学入四年以戸书殿学出教内竖九年卒年七十
　　
　　张瑛字子玉直隶邢台人由乡贡宣德元年以礼侍华盖殿学入四年以礼书殿学出掌南部正统二年卒年六十二
　　
　　马愉字惟和山东临朐人由宣德丁未状元正统五年以侍讲学士入十年以礼右侍讲学卒年五十二
　　
　　曹鼐字万锺直隶宁晋人由宣德癸丑状元正统五年以侍讲入十四年以吏左侍学士死难年四十八
　　
　　陈循字德遵庐陵人由永乐乙未状元正统八年以学士入天顺元年以少保华盖殿学戍赦归天顺七年卒年七十七后诏复官
　　
　　髙榖字世用直隶兴化人由永乐乙未进士正统十年以工侍学士入天顺元年以少保谨身殿学致仕卒年六十七
　　
　　苖衷字秉彛直隶定远人由永乐辛卯及第正统十年以兵侍学士入景泰元年以兵书学士致仕卒年八十
　　
　　张益字士谦直隶江宁人永乐乙未进士正统十三年以侍讲学士入十四年死难卒年五十
　　
　　商辂字弘载浙江淳安人正统乙丑状元十四年以翰林修撰入天顺元年以兵左侍太常两学士为民成化三年复入十三年以少保谨身殿学致仕二十二年卒年七十二
　　
　　彭时字纯道江西安福人由正统戊辰状元十四年以翰林修撰入本年丁忧服除不入天顺元年以太常少卿学士复入成化十年以少保文渊阁学卒年六十
　　
　　江渊字世用四川江津人宣德庚戌进士景泰元年以刑侍学士入四年以太子少师出为工部尚书以天顺元年谪戍卒复官
　　
　　俞纲字（阙）浙江嘉兴人由举人景泰元年以兵侍入一月仍出佐部事加太子少保天顺元年改南致仕
　　
　　王一宁字（阙）浙江仙居人由永乐戊戌进士景泰二年以礼侍学士入三年以太子少师卒
　　
　　萧镃字孟勤江西太和人由永乐甲辰进士景泰四年以祭酒学士入天顺元年以太子少师戸书为民诏复官
　　
　　王文字千之直隶束鹿人由永乐辛丒进士景泰五年以吏书学士入天顺元年以少保谨身殿学诛年六十五复官
　　
　　徐有贞字符玉直隶吴县人由宣德癸丒进士天顺元年以左副都学士入本年以武功伯华盖殿学谪为民金齿赦归成化八年卒年六十六
　　
　　许彬字道中山东寜阳人由永乐辛丒进士天顺元年以礼侍学士入本年出为陜西参政致仕卒复官
　　
　　薛瑄字德温河清人永乐辛丒进士天顺元年以礼侍学士入本年致仕卒年七十六
　　
　　李贤字原德河南邓州人由宣德癸丒进士天顺元年以吏侍学士入本年以吏书出福建参政寻以吏侍入成化二年以少保华盖殿学卒年五十九
　　
　　岳正字季方直隶漷县人由正德戊辰及第天顺元年以翰林修撰入本年谪钦州同知谪戍甘肃复官不入阁以兴化知府致仕卒年五十五
　　
　　吕原字逄源浙江秀水人由正统己未及第天顺元年以通参侍讲入六年以学士卒年四十五
　　
　　陈文字安简庐陵人由正统丙辰及第天顺七年以礼侍学士入成化四年以太子少保文渊阁学卒年六十五
　　
　　刘定之字主静江西永新人由正统丙辰及第成化二年以常少读学入四年以礼左侍学士卒年六十一
　　
　　万安字循吉四川眉州人由正统戊辰进士成化五年以礼侍学士入二十三年以少师华盖殿学致仕卒年七十一
　　
　　刘珝字叔温山东寿光人由正统戊辰进士成化十一年以吏侍学士入二十一年以太子太保谨身殿学致仕卒年六十五
　　
　　刘吉字佑之直隶博野人由正统戊辰进士成化十一年以礼侍学士入弘治五年以少师华盖殿学致仕卒年六十七
　　
　　彭华字彦实江西安福人由景泰甲戌进士成化二十一年以吏侍学士入二十二年以太子少保礼书致仕卒年六十五一
　　
　　尹直字正言江西吉水人由景泰甲戌进士成化二十二年以兵侍学士入二十三年以太子少保兵书致仕卒年八十
　　
　　徐溥字时用直隶宜兴人由景泰甲戌及第成化二十三年以吏侍学士入弘治十一年以少师华盖殿学致仕卒年七十三
　　
　　刘健字希贤河南洛阳人由天顺庚辰进士成化二十三年以少詹学士入正德元年以少师华盖殿学致仕卒年九十四
　　
　　丘浚字仲深广东琼山人由景泰甲戌进士弘治四年以太子太保文渊阁学入八年以少保武英殿学卒年七十六
　　
　　李东阳字宾之湖广长沙人由天顺甲申进士弘治八年以礼侍学士入正德七年以少师华盖殿学致仕卒年七十
　　
　　谢迁字于乔浙江余姚人由成化乙未状元弘治八年以詹事学士入正德元年以少傅武英殿学致仕嘉靖六年以谨身殿学复入七年致仕卒年八十二
　　
　　焦芳字孟阳河南泌阳人由天顺甲申进士正德元年以吏书文渊阁学入正德五年以少师华盖殿学致仕后削官卒年八十二
　　
　　王鏊字济之直隶呉县人由成化甲辰进士正德元年以吏侍学士入四年以少傅武英殿学致仕卒年七十五
　　
　　杨廷和字介夫四川新都人由成化戊戌进士正德二年以戸书文渊阁学入十年以少师华盖殿学丁忧十二年复入嘉靖二年致仕卒年七十
　　
　　刘宇字至大河南钧州人由成化壬辰进士正德四年以少傅文渊阁学入本年致仕削散官卒年七十
　　
　　曹元字以贞大寜前卫人由成化乙未进士正德五年以太子少保吏书文渊阁学入本年削官卒
　　
　　刘忠字司直河南陈留人由成化戊戌进士正德五年以吏书文渊阁学入六年以少傅武英殿学致仕卒年七十八
　　
　　梁储字叔厚广东南海人由成化戊戌进士正德五年以吏书文渊阁学入十六年以少师华盖殿学致仕卒年七十七
　　
　　费宏字子充江西铅山人由成化丁未状元正德六年以礼书文渊阁学入九年以太子太保武英殿学致仕十六年复入嘉靖六年以少师华盖殿学致仕十四年复入明年卒年六十九
　　
　　靳贵字克道直隶丹徒人由弘治庚戌及第正德九年以礼书文渊阁学入十二年以太子太保武英殿学致仕卒年五十七
　　
　　杨一清字应寜寓直隶京口云南安宁人由成化壬辰进士正德十年以少傅武英殿学入十一年致仕嘉靖四年复入八年以少师华盖殿学闲住卒年七十八
　　
　　蒋冕字升之广西全州人由成化丁未进士正德十一年以礼书文渊阁学入嘉靖三年以少傅谨身殿学致仕卒年七十一
　　
　　毛纪字维之山东掖县人由成化丁未进士正德十二年以礼书东阁学入嘉靖三年以少保谨身殿学致仕卒年八十二
　　
　　袁宗皋字仲德湖广石首人由弘治庚戌进士正德十六年以礼书文渊阁学入嘉靖元年卒年七十
　　
　　石珤字邦彦直隶藁城人由成化乙未进士嘉靖二年以吏书文渊阁学入六年以少保武英殿学致仕卒年六十四
　　
　　贾咏字鸣和河南临颍人由弘治丙辰进士嘉靖四年以礼书文渊阁学入六年以少保武英殿学致仕卒年八十三
　　
　　张孚敬字茂恭初名璁浙江永嘉人由正德辛巳进士嘉靖六年以礼书文渊阁学入八年以少傅谨身殿学放归寻入十年致仕本年复入十一年以华盖殿学致仕十二年复入十四年以少师致仕十六年再起不出卒年六十五
　　
　　翟銮字仲鸣山东诸城人由弘治乙丒进士嘉靖六年以吏侍学士入十三年以礼书武英殿学丁忧十八年以太子少保复入二十三年以少傅谨身殿学为民卒年七十诏复官
　　
　　桂蕚字子实江西安福人由正德辛未进士嘉靖八年以少保武英殿学入九年致仕本年复入再致仕卒年五十四
　　
　　李时字宗易直隶任丘人由弘治壬戌进士嘉靖十年以太子太保武英殿学入十七年以少傅华盖殿学卒年六十九
　　
　　方献夫字叔贤广东南海人由弘治乙丒进士嘉靖十年以太子太保武英殿学入十三年以少保致仕卒年五十九
　　
　　夏言字公谨江西贵溪人由正德丁丒进士嘉靖十六年以少傅武英殿学入十九年去寻入二十一年以少师华盖殿学闲住二十五年复入二十七年下狱秋九月弃市年六十七诏复官
　　
　　顾鼎臣字九和直隶昆山人由弘治乙丒状元嘉靖十七年以太子太保文渊阁学入累迁少保武英殿学十九年卒年六十八
　　
　　严嵩字惟中江西分宜人由弘治己丒进士嘉靖二十一年以少保武英殿学入累迁少师华盖殿学四十一年罢寻籍没卒年八十六
　　
　　许赞字廷美河南灵宝人由弘治丙辰进士嘉靖二十三年以少保文渊阁学入二十五年以少傅闲住卒年七十六诏复官
　　
　　张璧字子象湖广石首人由正德辛未进士嘉靖二十三年以礼书东阁学入二十四年以太子太保卒年七十三
　　
　　张治字文邦湖广茶陵人由正德辛巳进士嘉靖二十八年以礼书文渊阁学入二十九年以太子太保卒年六十一
　　
　　李本字汝立浙江余姚人由嘉靖壬辰进士二十八年以少詹学士入四十年以少傅武英殿学丁忧卒年八十四
　　
　　徐阶字子升直隶华亭人由嘉靖癸未及第三十一年以少保东阁学入后改谨身殿为建极殿四十三年进建极殿学隆庆三年以少师致仕卒年八十一
　　
　　袁炜字文明浙江慈溪人由嘉靖戊戌及第四十年以太子太保武英殿学入后改谨身殿为建极殿四十三年进建极殿学四十四年以少傅养病道卒年五十八
　　
　　严讷字敏卿直隶常熟人由嘉靖辛丒进士四十四年以太子太保武英殿学入本年以疾乞归卒年七十四
　　
　　李春芳字子实直隶兴化人由嘉靖丁未状元四十四年以太子太保武英殿学入后改华盖殿为中极殿隆庆五年以少师中极殿学致仕卒年七十五
　　
　　郭朴字质夫河南安阳人由嘉靖乙未进士四十五年以太子太保武英殿学入隆庆元年以少傅致仕今尚在
　　
　　髙拱字肃卿河南新郑人由嘉靖辛丒进士四十五年以文渊阁学入隆庆元年以少傅武英殿学养病四年复入兼掌吏部六年以少师中极殿学削秩卒年六十七
　　
　　陈以勤字逸父四川南充人由嘉靖辛丒进士隆庆元年以文渊阁学入五年以少傅武英殿学致仕卒年七十五
　　
　　张居正字叔大湖广江陵人由嘉靖丁未进士隆庆元年以东阁学入累迁少师中极殿学加太傅万厯十年以太师卒年五十八
　　
　　赵贞吉字孟静四川内江人由嘉靖乙未进士隆庆三年以文渊阁学入四年以太子太保兼都察院致仕卒年六十八
　　
　　殷士儋字正甫山东歴城人由嘉靖丁未进士隆庆四年以太子太保武英殿学入五年以少保武英殿学致仕万厯十年卒年六十
　　
　　髙仪字子象浙江仁和人由嘉靖辛丒进士隆庆六年以太子少保文渊阁学入本年卒年五十六
　　
　　吕调阳字和卿广西临桂人由嘉靖庚戌及第隆庆六年以文渊阁学入万厯六年以少傅建极殿学致仕八年卒年六十五
　　
　　张四维字子维山西蒲州人由嘉靖癸丒进士万厯三年以东阁学入十一年以少师中极殿学丁忧卒年六十
　　
　　马自强字体干陜西同州人由嘉靖癸丒进士万厯六年以太子太保文渊阁学入本年卒年六十六
　　
　　申时行字汝黙直隶长洲人由嘉靖壬戌状元万厯六年以吏侍东阁学入今为少师中极殿学
　　
　　余有丁字丙仲浙江鄞县人由嘉靖壬戌及第万厯十年以礼书文渊阁学入以少傅建极殿学卒年五十八
　　
　　许国字维桢直隶歙县人由嘉靖乙丒进士万厯十一年以礼书东阁学入今为少傅建极殿学
　　
　　王锡爵字符驭直隶太仓人由嘉靖壬戌及第万厯十二年以礼书文渊阁学入进太子少傅武英殿学再进太子太保
　　
　　王家屏字忠伯山西山阴人由隆庆戊辰进士万厯十二年以吏左侍东阁学入丁忧十六年十二月以礼书东阁复入
　　
　　华葢殿大学士嘉靖四十一年改中极殿
　　
　　以伯兼者徐有贞
　　
　　以吏部尚书兼者李贤万安刘吉徐溥刘健李东阳焦芳杨廷和梁储费宏杨一清张孚敬李时夏言严嵩中极李春芳髙拱张居正张四维申时行
　　
　　以户部尚书兼者陈循
　　
　　以礼部尚书兼者张瑛
　　
　　以兵部尚书兼者杨士竒徐有贞
　　
　　以礼部左侍郎兼者杨士竒张瑛
　　
　　兼文渊阁大学士者陈循
　　
　　无兼官刘仲质邵质
　　
　　谨身殿大学士嘉靖四十年改建极殿
　　
　　以吏部尚书兼者王文商辂万安刘吉焦芳杨廷和梁储蒋冕毛纪费宏杨一清张孚敬李时严嵩建极徐阶李春芳髙拱张居正吕调阳张四维申时行许国
　　
　　以户部尚书兼者陈山商辂刘珝刘吉徐溥刘健李东阳蒋冕谢迁建极袁炜申时行余有丁
　　
　　以礼部尚书兼者翟銮建极许国
　　
　　以工部尚书兼者杨荣髙榖
　　
　　兼东阁大学士者髙榖王文
　　
　　文华殿大学士
　　
　　全思诚鲍恂余铨张长年权谨
　　
　　武英殿大学士
　　
　　以吏部尚书兼者焦芳杨廷和梁储刘忠杨一清石珤桂蕚李时方献夫徐阶严讷李春芳郭朴髙拱陈以勤
　　
　　以戸部尚书兼者黄淮金幼孜丘浚王鏊蒋冕毛纪费宏袁炜吕调阳申时行余有丁许国
　　
　　以礼部尚书兼者杨溥刘吉徐溥刘健谢迁费宏靳贵李时翟銮夏言顾鼎臣严嵩徐阶李本李春芳髙拱陈以勤张居正殷士儋吕调阳张四维潘晟王锡爵
　　
　　以戸部右侍郎兼者金幼孜
　　
　　以通政使兼者黄淮俱未预阁务
　　
　　无兼官呉伯宗
　　
　　文渊阁大学士
　　
　　以华盖殿大学士兼者陈循
　　
　　以吏部尚书兼者彭时焦芳刘宇曹元梁储刘忠石珤许赞
　　
　　以户部尚书兼者陈循陈文商辂万安刘珝王鏊杨廷和
　　
　　以礼部尚书兼者陈文刘吉徐溥刘健丘浚李东阳费宏靳贵蒋冕毛纪袁宗皋翟銮顾鼎臣张治李本髙拱陈以勤赵贞吉髙仪吕调阳张四维申时行余有丁许国王锡爵
　　
　　以太常卿兼者杨荣
　　
　　兼学士者胡广杨荣金幼孜
　　
　　无兼官者朱善宋讷
　　
　　东阁大学士
　　
　　以谨身殿大学士兼者髙榖王文
　　
　　以吏部尚书兼者王文
　　
　　以礼部尚书兼者毛纪张璧李本徐阶张四维许国王家屛
　　
　　以兵部尚书兼者谢迁
　　
　　以工部尚书兼者髙榖
　　
　　以吏部右侍郎兼者李
　　
　　本以吏部左侍郎兼者张居正申时行王家屛
　　
　　入内阁终不得为殿阁大学士者解缙（止为坊学）胡俨马愉曹鼐苗衷张益王一宁江渊萧镃许彬薛瑄吕原岳正刘定之彭华尹直
　　
　　殿阁大学士未预阁务者
　　
　　刘仲质江西分宜人洪武初荐举十五年自礼书任华盖殿大学士本年降御史
　　
　　邵质（阙）
　　
　　呉伯宗江西金溪人洪武辛亥状元十五年任武英殿大学士十六年降检讨
　　
　　宋讷直隶滑县人洪武中荐举十五年任文渊阁大学士迁国子祭酒
　　
　　朱善江西丰城人元至正癸卯进士洪武中荐举十五年任文渊阁大学士本年引疾归
　　
　　呉沈浙江金华人故元国子博士洪武中荐举十五年任东阁大学士本年降侍
　　
　　书鲍恂浙江崇德人洪武中荐举十六年拜文华殿大学士未任辞
　　
　　全思诚直隶上海人洪武中荐举十六年拜文华殿大学士未任辞
　　
　　余铨浙江安吉人洪武中荐举十六年拜文华殿大学士未任辞
　　
　　张长年直隶髙邮人洪武中荐举十六年拜文华殿大学士未任辞
　　
　　殿阁大学士不预阁务者
　　
　　陈山见前宣德四年出教内竖
　　
　　张瑛见前宣德四年丁忧服除掌南礼部权谨直隶徐州人永乐中举孝行洪熈元年自光禄署丞拜文华殿大学士本年改通政司左叅议致仕
　　
　　初在内阁不以首次轻重弘正以后居首者始秉笔地望与次相悬絶矣今列于后
　　
　　解缙（凡五年）胡广（凡十三年）杨荣（凡六年）杨士竒（凡二十年）杨溥（凡四年）曹鼐（凡二年）陈循（凡八年）徐有贞（半年）李贤（凡十年）陈文（一年）彭时（凡八年）商辂（凡四年）万安（凡十年）刘吉（凡六年）徐溥（凡七年）刘健（凡九年）李东阳（凡七年）杨廷和（前三年后七年）梁储（凡三年）蒋冕（三月）毛纪（半年）费宏（前三年后二月）杨一清（凡三年）严嵩（前三年后十五年）徐阶（凡七年）李春芳（凡四年）髙拱（凡三年）张居正（凡十一年）张四维（凡一年）申时行（见任）
　　
　　宣德中诏少师吏部尚书蹇义少保太子太傅戸部尚书夏原吉辍部事朝夕侍左右顾问赐珊瑚笔格玉砚调旨然不与阁臣职
　　
　　景泰初赠侍郎曹鼐少傅文渊阁大学士
　　
　　嘉靖初赠兴府左长史张景明为太子少保礼部尚书文渊阁大学士
　　
　　嘉靖六年少保礼部尚书席书以疾乞休进兼武英殿大学士致仕居京师给全禄寻卒
　　
　　万厯十年起用太子太保礼部尚书致仕潘晟兼武英殿大学士中途准以新衔致仕寻削
　　
　　内阁臣不由甲第者
　　
　　杨文贞以荐辟胡若思陈汝静张子玉以乡举其初不由翰林者黄文简以中书舍人文贞以审理副胡若思以桐城知县金文敏以给事中俞纲以审理正王毅愍薛文清俱以御史李文达以吏部主事刘宇曹元俱以知县袁荣襄以长史张文忠以南刑部主事桂文襄以知县方文襄以礼部主事夏文愍以行人其入阁之先不带翰林衔者王毅愍以左都御史江世用以刑部左侍郎俞纲以兵部右侍郎徐元玉以左副都御史许道中以太常卿薛文清以大理卿尹文和以兵部左侍郎焦孟阳以吏部尚书王文恪以右侍郎杨文忠以南京户部尚书刘至大以吏部尚书曹以贞以兵部尚书杨文襄许文简俱以吏部尚书入若毅愍文清文襄以贞终始不由翰林尤为特异俞纲刘至大仅一履任而已解大绅出为广西右叅议张子玉出理南部犹带殿衔俞纲出佐兵部以南礼部终江世用出为工部尚书许道中出为陜西叅政以南礼侍致仕徐元玉出为福建叅政寻就逮戍岳文肃出为钦州同知戍以兴化知府致仕自岳后无下迁者矣
　　
　　按内阁臣职在司内外制而已未有所谓调旨也自宣德中大学士二杨公与尚书蹇夏始有调旨之说而二杨公复以位尊恶烦特奏以少詹事兼讲读学士曽棨王直王英兼知诰勅然内阁实緫之后棨卒直英迁礼部侍郎仍司内制直出理部事迁吏书英出理部事而以侍讲学士陈循马愉侍讲曹鼐代之寻革倂入内阁弘治甲寅复奏以学士李东阳兼礼部右侍郎掌诰勅说者以为为李公入阁地也李入阁太常卿程敏政代敏政以礼侍致仕礼侍傅瀚代瀚迁尚书吏侍吴寛代以尚书卒太常卿张元祯代元祯以吏侍卒詹事杨廷和代廷和改南京戸部左侍郎吏部尚书梁储代储改南京吏部尚书刘忠代忠入阁礼部尚书白钺代钺卒吏部侍郎靳贵代贵以礼书入阁吏部侍郎蒋冕代冕迁礼书入阁礼部尚书毛纪代纪入阁礼部尚书刘春代春卒礼部尚书李逊学代逊学卒吏部尚书石珤代珤入阁吏部侍郎贾咏代咏入阁礼部尚书吴一鹏代鹏出理部事吏部侍郎温仁和代以忧归自是大学士张桂等密疏不宜设而旨罢矣按东阁在左顺门廊接史馆虽有大学士官其职在文渊阁而司诰勅官多坐东阁为侍从之长故总谓之阁老然非叅预政务非真相也嘉靖末内阁以其両制官不文始奏设翰林讲读史官分掌外制而武官诰勅仍用其属之能文者理之若诏赦勅草之类仍用阁臣翰林诸臣不得与
　　
　　弇山堂别集卷四十五
　　

　　●钦定四库全书
　　
　　弇山堂别集卷四十六
　　
　　（明）王世贞 撰
　　
　　○翰林诸学士表
　　
　　学士非古官其职初散寓于中秘诸省至唐文皇开天策府而始有学士之目武后中复置北门学士间以亲昵充之如汉鸿都而加重其后至德宗朝始定设学士系衔于翰林与中书舍人对掌内外制然无定品徃徃寄禄于他官其资重者至散骑谏议而浅者仅拾遗参军尚不能与舍人埓独其长一人最贵曰承旨往往竟拜宰相其次亦不失三司观察卿监至宋一切因之而益加重然不为定品如故元丰制行自是稍稍有恒秩元之初兴定学士承旨正三品学士以下逓降有差其后进承旨为从一品视中书平章政事学士视左右丞髙帝初下江南庶事草创有所聘擢仅寓名以备顾问而已吴元年五月始置院学士正三品侍讲读学士正四品直学士正五品修撰典簿正七品编修正八品洪武二年正月定学士承旨正三品学士从三品侍讲学士正四品侍读学士从四品直学士正五品典簿正七品待制从五品修撰正六品应奉正七品编修正八品典籍从八品九年闰九月诏承旨与六部尚书同然班在其上十四年罢承旨直学士待制应奉检阅典簿十八年三月始定置学士一人正五品侍读学士侍讲学士各二人从五品孔目为首领一人未入流侍读侍讲各二人正六品五经博士五人正八品典簿二人从八品侍书二人正九品待诏六人从九品皆称属又修撰三人从六品编修四人正七品检讨四人从七品别为史官亦系属焉是岁侍读始列侍讲前建文初大有所更置然于职事无损益永乐初仍高帝旧寻擢史官解缙而下七人入内阁预机密典纶綍然自学士王景卒解缙胡广杨荣辈犹相继领院篆洪熈之岁大学士士竒等骤迁至三孤踞六曹上遂不复领院矣第文渊内署与诸曹异文移徃复犹以翰林行之今虽稍稍变革而犹有一二存者如史成焚草中贵传旨犹传大学士为翰林学士翰林公署中左设大学士三座学士一座而讲读学士东西对列是也学士秩虽卑而职与内阁通故系其名氏于后
　　
　　△学士承旨
　　
　　詹同直隶婺源人为伪汉学士承旨以荐辟洪武六年自侍读学士升兼吏部尚书寻专任承旨七年致仕
　　
　　宋濓浙江浦江人洪武九年升十年致仕十三年谪茂州
　　
　　△学士
　　
　　陶安直隶当涂人元末归附呉元年任洪武元年升江西行省叅政
　　
　　朱升直隶休寕人国初荐举洪武元年任三年致仕
　　
　　宋濓见前洪武二年任寻降编修
　　
　　熊鼎江西临川人国初归附洪武四年任升晋王傅后降岐宁卫经歴死难（已前承旨正三品学士从三品）
　　
　　宋讷直隶滑县人洪武十五年任后为国子祭酒卒
　　
　　刘三吾湖广茶陵人洪武初荐举十八年任三十年下狱赐死
　　
　　李逊直隶景州人由乡举洪武二十二年任
　　
　　董伦顺天宛平人由荐举洪武三十一年以礼部左侍郎兼任建文四年致仕
　　
　　王景浙江松阳人由荐举建文元年以礼部右侍郎兼任四年文皇即位命专为学士六年卒官
　　
　　解缙详内阁永乐二年以学士兼左春坊大学士兼掌院
　　
　　胡广详内阁永乐五年以学士兼左春坊大学士九年以文渊阁大学士兼学士
　　
　　杨荣见内阁永乐十四年以学士兼掌院寻以文渊阁大学士兼任
　　
　　杨士竒见内阁永乐中以学士兼左谕德十七年专为左坊学
　　
　　金幼孜见内阁永乐中以学士兼左谕德寻以文渊阁学兼任
　　
　　杨溥详内阁洪熈元年任宣德中升太常卿入内阁改署弘文阁寻进礼书复入阁仍兼任
　　
　　沈度直隶华亭人以善书举宣徳元年任九年卒
　　
　　李时勉江西安福人由进士正统三年任升国子监祭酒
　　
　　钱习礼江西吉水人由进士正统五年任十年升礼部右侍郎
　　
　　陈循详内阁正统七年任八年入阁十年升戸右侍十四年升戸书仍兼任
　　
　　曹鼐详内阁正统八年繇侍讲入阁升任十年升吏左侍仍兼任
　　
　　苗衷详内阁正统十四年以兵书兼任
　　
　　髙谷详内阁正统十四年以兵书兼任
　　
　　蔺从善河南磁州人由乡举正统十年任景泰三年致仕
　　
　　商辂详内阁景泰元年任四年以兵左侍兼任七年罢成化三年召复职
　　
　　江渊详内阁景泰元年以刑侍兼任改吏左侍四年出为工部尚书
　　
　　王一宁详内阁景泰二年以礼左侍兼任三年卒
　　
　　萧镃详内阁景泰三年以戸右侍兼任进戸书仍兼任天顺元年戍
　　
　　王文详内阁景泰四年以吏书兼任七年进兼谨身殿学
　　
　　徐有贞详内阁天顺元年以兵书兼任数日进兼华盖殿学
　　
　　许彬详内阁天顺元年以礼侍兼任本年出为陜西叅政
　　
　　薛瑄详内阁天顺元年以礼侍兼任本年致仕
　　
　　李贤详内阁天顺元年以吏书兼任八年进华盖殿学
　　
　　吕原详内阁天顺元年以通寻改任六年卒
　　
　　倪谦直隶上元人由进士及第天顺元年任三年戍成化元年起改掌南院事
　　
　　李绍江西吉水人由进士天顺元年任五年升礼部右侍郎
　　
　　林文福建莆田人由进士及第天顺元年任八年升太常少卿
　　
　　黄谏陜西兰州人由进士天顺元年任四年谪广州府通判
　　
　　彭时见内阁天顺二年以太常少卿兼任进吏右侍兵书仍兼任成化三年进文渊阁学
　　
　　陈文见内阁天顺七年以礼右侍兼任进吏右侍礼书仍兼任成化三年进文渊阁学
　　
　　柯濳福建莆田人由状元及第天顺八年任成化三年进少詹事仍兼任
　　
　　万安见内阁天顺八年任成化三年进少詹再进礼吏左侍戸书俱兼任
　　
　　呉节江西安福人由进士成化三年以太常卿兼任
　　
　　刘珝详内阁成化十一年以吏左侍兼任寻进戸书仍兼任
　　
　　刘吉详内阁成化十一年以礼左侍兼任进礼书仍兼任
　　
　　王■〈亻与〉直隶武进人由进士及第成化元年任南京翰林院学士
　　
　　王献浙江仁和人由进士成化八年任
　　
　　彭华详内阁成化十三年任二十年以詹事二十一年以吏左侍俱兼任
　　
　　丘浚详内阁成化十三年任十六年迁国子祭酒
　　
　　谢一夔江西新建人由状元及第成化十三年任迁礼右侍
　　
　　徐溥详内阁成化十六年以太常卿兼任迁礼吏左侍郎仍兼任
　　
　　刘健详内阁成化二十三年以礼右侍兼任弘治四年进文渊阁学
　　
　　倪岳谦之子成化十八年任迁礼右侍
　　
　　程敏政直隶休寕人由进士及第弘治十一年以礼右侍兼任
　　
　　呉寛直隶长洲人弘治十三年以吏左侍兼任进礼书仍兼任
　　
　　梁储详内阁弘治十三年任进吏书仍兼任
　　
　　王华浙江余姚人由状元及第弘治十四年任迁礼侍
　　
　　江澜浙江仁和人由进士弘治十五年任
　　
　　武卫山东沂水人由进士弘治十五年任闲住
　　
　　张芮山西安邑人由进士弘治十五年任谪镇江府同知终南太常卿
　　
　　张元祯江西南昌人由进士弘治十五年任迁太常卿吏左侍仍兼任
　　
　　刘忠详内阁弘治十八年任累迁吏书仍兼任
　　
　　杨廷和详内阁正德元年以詹事兼任
　　
　　王鏊详内阁正德元年以吏左侍兼任寻进文渊阁学
　　
　　白钺直隶南宫人由进士及第正德元年任迁吏左侍礼书俱兼任
　　
　　毛纪详内阁正德四年任
　　
　　靳贵详内阁正德四年以吏右侍兼任迁礼书仍兼任
　　
　　傅珪直隶清苑人由进士正德六年任迁吏右侍
　　
　　毛澄直隶太仓人由状元及第正德六年任迁吏右侍
　　
　　蒋冕见内阁正徳十二年以礼书兼任
　　
　　李逊学河南上蔡人由进士正德十三年以礼书兼任寻卒
　　
　　刘春四川巴县人由进士及第正德十六年以礼书兼任寻卒
　　
　　石珤见内阁正德十六年以吏书兼任寻进文渊阁学
　　
　　贾咏见内阁嘉靖三年以吏左侍兼任寻进文渊阁学
　　
　　张璁见内阁嘉靖三年任迁詹事兵左侍仍兼任
　　
　　桂蕚见内阁嘉靖三年任迁詹事吏左侍仍兼任
　　
　　翟銮见内阁嘉靖四年任迁礼右侍
　　
　　顾鼎臣见内阁嘉靖六年任迁詹事礼右侍吏左侍礼书俱仍兼任
　　
　　霍韬广东南海人由进士嘉靖六年以詹事兼任迁尚书仍兼任
　　
　　夏言见内阁嘉靖十年以礼左侍兼任迁礼书仍兼任
　　
　　席春四川遂宁人由进士嘉靖十年任迁吏右侍
　　
　　张潮四川内江人由进士嘉靖十年任迁少詹事及后以吏左侍礼书仍兼任
　　
　　严嵩详内阁嘉靖十五年以礼书兼任
　　
　　温仁和四川华阳人由进士嘉靖十五年以吏左侍兼任进礼书仍兼任
　　
　　张邦竒浙江鄞县人由进士嘉靖十六年以吏左侍兼任迁礼书仍兼任
　　
　　张治湖广茶陵人由进士嘉靖十七年任兼右谕德后复以吏左侍兼任
　　
　　陆深直隶上海人由进士嘉靖十八年以詹事兼任
　　
　　李廷相山东濮州人由进士及第嘉靖十八年以戸书兼任
　　
　　张璧见内阁嘉靖二十一年以礼书兼任
　　
　　费宷江西铅山人由进士嘉靖二十一年以礼左侍兼任进礼书仍兼任
　　
　　孙承恩直隶华亭人由进士嘉靖二十四年以吏左侍兼任迁尚书仍兼任
　　
　　徐阶见内阁嘉靖二十七年以吏左侍兼任进礼书仍兼任
　　
　　欧阳德江西泰和人由进士嘉靖二十七年以礼左侍兼任迁吏左侍礼书仍兼任
　　
　　程文德浙江永康人由进士及第嘉靖三十年以吏左侍兼任寻夺职
　　
　　闵如霖浙江乌程人嘉靖三十二年以礼左侍任迁吏左侍仍兼任
　　
　　李黙福建瓯宁人由进士嘉靖三十三年以吏书兼任下狱
　　
　　王用宾陜西咸宁人由进士嘉靖三十三年以礼书兼任改南京吏部仍兼任
　　
　　呉山江西髙安人嘉靖三十五年以礼书兼任
　　
　　严讷见内阁嘉靖三十五年任迁太常少卿礼吏部左右侍郎礼吏部尚书俱仍兼任
　　
　　李春芳详内阁嘉靖三十五年任迁太常少卿礼吏部左右侍郎礼书俱仍兼任
　　
　　董份浙江乌程人嘉靖三十六年迁太常少卿礼吏左右侍郎工礼部尚书俱仍兼任
　　
　　郭朴详内阁嘉靖三十九年以礼书兼任改吏部
　　
　　袁炜详内阁嘉靖四十年以礼书兼任
　　
　　髙拱详内阁嘉靖四十二年以吏左侍郎兼任迁尚书仍兼任
　　
　　秦鸣雷浙江临海人状元及第嘉靖四十四年以吏左侍兼任寻罢归
　　
　　高仪见内阁嘉靖四十五年以礼书兼任
　　
　　陈以勤见内阁嘉靖四十五年以吏左侍兼任
　　
　　赵贞吉见内阁隆庆元年以吏左侍兼任后迁礼书仍兼任
　　
　　潘晟浙江新昌人进士及第隆庆元年以吏左侍兼任升礼书仍兼任
　　
　　殷士儋见内阁隆庆三年以礼书兼任
　　
　　张四维见内阁隆庆四年任迁吏左侍仍兼任
　　
　　马自强见内阁隆庆五年以少詹兼任迁吏左侍礼书仍兼任
　　
　　吕调阳见内阁隆庆五年以吏左侍兼任迁礼书仍兼任
　　
　　陆树声直隶华亭人隆庆六年以礼书兼任
　　
　　汪镗浙江鄞县人万厯二年以礼左侍兼任歴吏左侍礼书俱仍原兼
　　
　　余有丁见内阁以吏左侍兼任许国见内阁以吏左侍兼任
　　
　　陈经邦福建莆田人由进士万厯十一年以礼书兼任
　　
　　沈鲤河南归德人由进士万厯十二年以礼书兼任
　　
　　朱赓浙江山阴人由进士万厯十六年任
　　
　　于慎行山东东阿人由进士十七年
　　
　　△任讲读学士表
　　
　　潘庭坚直隶当涂人元末归附壬寅任讲学
　　
　　朱升见前吴元年任读学
　　
　　危素江西临川人故元承旨归附洪武元年任读学三年改弘文馆
　　
　　王时元学士归附洪武元年任讲学
　　
　　张以宁福建古田人故元郎中归附洪武元年任读学使安南道卒
　　
　　詹同见前洪武二年任读学
　　
　　宋濓见前洪武四年任讲学兼太子赞善大夫
　　
　　魏观湖广蒲圻人由荐举洪武二年任讲学
　　
　　乐韶凤直隶全椒人由兵书洪武六年改讲学
　　
　　李翀山西壶闗人由荐举洪武十五年任讲学迁浙江右布政使
　　
　　葛钧河南洛阳人由明经洪武二十年任讲学谪国子助教
　　
　　髙巽志直隶萧县人由荐举洪武三十一年任讲学迁太常少卿
　　
　　方孝孺浙江宁海人由荐举建文二年任文学博士（即讲读也）死难
　　
　　王达直隶无锡人由荐举永乐元年任讲学三年卒
　　
　　解缙见前永乐元年任读学
　　
　　黄淮见内阁洪武三年以右坊学兼讲学
　　
　　武周文直隶宛平人永乐四年召为讲学即放归
　　
　　沈度见前永乐十五年任讲学
　　
　　曽棨江西永丰人状元及第永乐十六年任读学迁左坊学少詹俱仍兼任
　　
　　陈诏福建长乐人进士及第永乐十九年以讲学领南院
　　
　　王直江西泰和人由进士永乐二十二年任左庶子读学歴少詹礼左侍俱仍兼职
　　
　　王英江西金溪人由进士永乐二十二年任右坊学兼讲学歴少詹礼左侍俱仍兼职
　　
　　金问直隶吴县人由荐举洪熈元年任讲学迁南礼侍
　　
　　蒋骥浙江钱塘人由进士宣德五年任讲学迁礼右侍
　　
　　李时勉见前宣德五年任读学
　　
　　钱习礼见前宣德五年任读学
　　
　　陈循见前宣德五年任读学
　　
　　苗衷见前正统三年任读学
　　
　　髙谷见前正统三年任讲学
　　
　　马愉见内阁正统三年任讲学
　　
　　曽鹤龄江西泰和人状元及第正统三年以讲学领南院
　　
　　蔺从善见前正统三年任讲学
　　
　　陈询南直隶华亭人进士及第正统十三年任讲学进太常少卿仍兼任
　　
　　周叙江西吉水人由进士正统十三年以讲学领南院寻召还
　　
　　吕原见前景泰三年任读学兼左中允
　　
　　倪谦见前景泰三年任讲学兼右中允
　　
　　邢寛直隶无为人状元及第景泰三年以讲学领南院
　　
　　钱溥直隶华亭人天顺元年任读学外谪成化九年起掌南院
　　
　　林文见前天顺八年以太常少卿兼讲学
　　
　　呉节见前成化元年以太常少卿兼读学
　　
　　李泰直隶香河人成化元年任读学迁少詹事詹事俱仍兼任
　　
　　刘珝见前成化三年以太常卿兼读学刘吉见前成化三年任讲学
　　
　　周洪谟四川长寕人进士及第成化三年任读学迁祭酒
　　
　　陈鉴直隶长洲人进士及第成化三年任读学迁祭酒
　　
　　丘浚见前成化三年任讲学
　　
　　孙贤河南杞县人状元及第成化六年以太常卿兼读学寻致仕卒
　　
　　杨守陈浙江鄞县人成化八年任讲学迁少詹事仍兼任
　　
　　彭华见前成化八年任读学
　　
　　尹直见内阁成化八年任讲学迁礼右侍
　　
　　徐琼浙江金华人进士及第成化十二年以讲学领南院
　　
　　江朝宗四川巴县人由进士成化十三年任读学
　　
　　徐溥见前成化十（阙）年以少詹兼读学
　　
　　王献见前成化十（阙）年以少詹兼讲学迁太常仍兼任
　　
　　李永通四川长宁人进士及第成化十八年任讲学
　　
　　焦芳见内阁成化十九年任读学降桂阳州同知
　　
　　李杰直隶常熟人由进士成化二十一年任讲学弘治十一年复以太常少卿兼任
　　
　　李东阳见内阁成化二十一年任讲学歴左庶子太常少卿礼右侍俱仍兼任
　　
　　傅瀚江西新喻人由进士弘治四年以太常卿兼任
　　
　　吴希贤福建莆田人由进士成化二十三年任南院读学
　　
　　程敏政见前成化二十三年以少詹事兼讲学歴太常卿詹事俱兼任
　　
　　汪谐江西弋阳人由进士成化二十三年以少詹事兼读学歴礼部右侍郎仍兼任
　　
　　张元桢见前弘治三年以讲学领南院寻召还
　　
　　陆简直隶武进人由进士及第弘治四年以少詹事兼读学升詹事仍故任
　　
　　曽彦江西泰和人状元及第弘治七年以讲学署南院寻致仕
　　
　　杨守址浙江鄞县人进士及第弘治八年任讲学
　　
　　刘机见前弘治十三年任讲学
　　
　　马廷用四川南充人由进士弘治十一年以讲学领南院
　　
　　张澯广西全州人由进士弘治十三年任讲学
　　
　　江澜见前弘治十三年任讲学
　　
　　武卫见前弘治十三年任讲学
　　
　　张芮见前弘治十三年任讲学
　　
　　呉俨直隶宜兴人由进士弘治十五年以讲学领南院
　　
　　刘忠见前弘治十六年任读学
　　
　　刘春见前弘治十六年任讲学
　　
　　石珤见内阁正德元年任南院讲学
　　
　　毛纪见前正德四年任读学傅珪见前正德四年任讲学
　　
　　蒋冕见内阁正德四年任读学迁少詹仍兼任
　　
　　毛澄见前正德五年任讲学
　　
　　徐穆江西吉水人由进士正德六年升读学命下而卒
　　
　　顾清直隶华亭人由进士正德七年任读学
　　
　　呉一鹏见前正德七年任读学
　　
　　陈霁直隶呉县人由进士正德九年任南院读学二年改北
　　
　　贾咏河南临颍人由进士正德九年任南院读学
　　
　　朱希周直隶昆山人状元及第正德十一年任读学
　　
　　汪俊江西弋阳人由进士正德十一年任读学
　　
　　黄澜福建莆田人由进士正德十二年任南院读学
　　
　　刘龙山西襄垣人由进士及第正德十二年任讲学后改读学
　　
　　李廷相山东濮州人由进士及第正德十五年任讲学
　　
　　丰熈浙江鄞县人进士及第嘉靖元年任讲学署院谪戍
　　
　　温仁和见前嘉靖三年任侍读学士
　　
　　李时见内阁嘉靖三年任读学
　　
　　董圮浙江会稽人进士嘉靖三年任读学升詹事仍兼职
　　
　　方献夫见前嘉靖三年任读学歴少詹礼左右侍俱仍兼职
　　
　　霍韬见前嘉靖三年任升少詹事仍兼职
　　
　　穆孔晖山东堂邑人嘉靖四年以左庶子兼讲学改尚寳卿
　　
　　徐缙直隶呉县人嘉靖五年任读学迁少詹仍兼职
　　
　　张璧见前嘉靖五年任读学后迁太常卿仍兼职
　　
　　许诰河南灵寳人嘉靖七年任讲学
　　
　　席春见前嘉靖七年任讲学
　　
　　张潮见前嘉靖七年任讲学
　　
　　许成名山东聊城人由进士嘉靖七年任读学后为礼左侍
　　
　　呉惠浙江鄞县人由进士嘉靖十一年任读学后为太常卿
　　
　　郭维藩河南仪封人由进士嘉靖十一年任读学迁太常少卿仍兼职
　　
　　蔡昻直隶淮安人进士及第嘉靖十一年任讲学谪湖州通判召还歴礼部左右侍郎仍兼职
　　
　　廖道南湖广蒲圻人由进士嘉靖十一年任讲学谪徽州通判召还后丁忧夺职
　　
　　孙承恩见前嘉靖十六年以侍读学士领南院歴少詹事礼部左右侍郎俱仍原职
　　
　　陆深见前嘉靖十六年以太常卿兼读学
　　
　　姚涞浙江慈溪人状元及第嘉靖十六年任讲学寻卒
　　
　　张襄直隶江阴人由进士嘉靖二十年任读学迁太常卿祭酒
　　
　　华察直隶无锡人由进士嘉靖二十二年任南院读学寻谪外
　　
　　江汝璧江西贵溪人由进士嘉靖二十三年以少詹兼任读学寻夺职
　　
　　闵如霖见前嘉靖二十八年任讲学
　　
　　呉山见前嘉靖二十八年以左庶子兼读学迁太常卿兼祭酒
　　
　　敖铣江西髙安人嘉靖三十一年任讲学迁太常卿兼祭酒
　　
　　郭朴见内阁嘉靖三十二年以左庶子兼讲学迁礼吏侍仍原兼
　　
　　康太和福建莆田人嘉靖三十二年以左庶子兼读学
　　
　　茅瓒浙江仁和人状元及第嘉靖三十三年以礼侍兼读学
　　
　　尹台江西永新人由进士嘉靖三十四年以少詹兼任讲学
　　
　　袁炜见前嘉靖三十四年任侍讲学士歴礼吏左右侍郎俱仍原兼
　　
　　全元立浙江鄞县人由进士嘉靖三十四年任南院讲学
　　
　　秦鸣雷见前嘉靖三十八年任读学
　　
　　髙拱见前嘉靖三十八年任讲学
　　
　　陈升浙江余姚人由进士嘉靖三十八年任读学
　　
　　高仪见前嘉靖三十八年以讲学领南院
　　
　　裴宇山西泽州人由进士嘉靖四十一年任读学
　　
　　瞿景淳直隶常熟人嘉靖四十一年任读学隆庆元年以礼左侍仍原兼
　　
　　陈以勤见前嘉靖四十二年任读学
　　
　　胡正蒙浙江余姚人进士及第嘉靖四十三年任读学迁太常卿兼祭酒
　　
　　王大任陜西保安人由进士以御史超任讲学后削籍
　　
　　姜儆江西南昌人由进士以御史超任讲学丁忧削籍
　　
　　张居正见内阁嘉靖四十五年任读学
　　
　　殷士儋见内阁隆庆元年任读学
　　
　　诸大绶浙江山阴人状元及第隆庆元年任读学歴礼吏二部仍原兼
　　
　　丁士美直隶清河人状元及第隆庆四年任读学歴礼吏二部左侍俱仍原兼
　　
　　陶大临浙江会稽人进士及第隆庆六年以詹事兼读学歴礼吏部仍原兼
　　
　　王希烈江西南昌人由进士以吏左侍兼读学
　　
　　申时行见内阁万厯元年以少詹事兼读学歴詹事礼右吏左右侍俱仍原兼
　　
　　王锡爵直隶太仓人进士及第万厯元年任读学后迁少詹事礼右侍俱仍原兼
　　
　　姚洪谟浙江秀水人由进士万厯三年以礼右侍兼读学迁吏右左侍俱仍原兼
　　
　　吕旻福建尤溪人由进士万厯（阙）年以礼右侍兼读学寻卒
　　
　　何洛文河南信阳人由进士万厯（阙）年任读学歴礼右左侍俱仍原兼
　　
　　许国直隶歙县人由进士万厯年（阙）以礼右侍郎兼读学
　　
　　陈思育湖广武陵人由进士万厯（阙）年以少詹兼读学歴礼右左侍仍原兼寻削籍
　　
　　余有丁见前万厯六年以少詹兼读学歴礼吏右左侍俱仍原兼
　　
　　陈经邦福建莆田人由进士万厯十年任读学歴礼吏右侍皆仍原兼
　　
　　周子义直隶无锡人由进士万厯十一年以礼右侍兼读学迁左侍仍原兼
　　
　　沈鲤河南归德人由进士万厯十年任读学十一年歴礼吏右侍皆仍原兼
　　
　　髙启愚四川铜梁人由进士万厯十一年以礼右侍兼读学
　　
　　朱赓浙江山阴人由进士万厯十一年以左庶子兼读学进礼吏右左侍郎仍兼
　　
　　沈一贯浙江鄞县人由进士以少詹事兼读学进礼吏左右侍仍原兼
　　
　　王家屛山西山阴人由进士以吏礼右侍郎兼读学
　　
　　张位江西南昌人由进士以少詹事礼右侍兼读学
　　
　　王弘诲广东定安人由进士以礼部右左侍郎吏左侍兼读学
　　
　　于慎行山东东阿人由进士以礼部右左侍郎兼读学
　　
　　徐显卿直隶长洲人由进士以少詹事詹事吏礼右侍郎兼读学
　　
　　赵志皋浙江兰溪人由进士及第以少詹事兼读学
　　
　　田一儁福建大田人由进士以礼左右侍兼读学
　　
　　李长春四川富顺人由进士以礼左右侍兼读学
　　
　　黄凤翔福建晋江人由进士以礼右侍兼读学
　　
　　刘虞夔山西髙平人由进士以詹事兼读学
　　
　　黄洪宪嘉兴守御千戸所人由进士以少詹兼读学
　　
　　陈于陛四川南充人由进士加读学进詹事仍兼
　　
　　余孟麟南京籍由进士及第以读学掌南院
　　
　　△弘文馆学士
　　
　　刘基详御史中丞洪武三年任寻封诚意伯
　　
　　罗复仁江西吉水人国初归附洪武三年任本年致仕
　　
　　危素江西金溪人故元学士承旨洪武三年任本年谪和州
　　
　　胡铉洪武初荐举三年任六年致仕
　　
　　睢稼洪武初荐举歴中书省参政三年任寻致仕
　　
　　王大中洪武初荐举三年任本年致仕
　　
　　○中书省表
　　
　　自周六官废而秦及列国皆设丞相其重者曰相国掌丞天子佐理万几汉设一丞相以御史大夫副之后改曰大司徒而东汉因之司空而权移于尚书令仆自晋以至宋其省或尚书门下中书其长或令或监或仆射其佐或参知政事或左右丞或侍郎要皆为人主理庶务无所不统摄盖真为相而名避之三公为贵官以加其资望之重者而南渡以后至孝宗而正其名曰左右丞相其佐仍曰参知政事元因之置中书省令一员正一品以皇太子为之左右丞相品同令平章政事从一品左右丞正二品参知政事从二品参议正四品髙帝定江左以至即大位仍置中书省罢令不设余俱如故洪武三年革平章政事食禄者不在革十三年以丞相胡惟庸专僣诛之因罢中书省散其柄于六尚书而系之甲令曰后有请立丞相者文武羣臣劾奏其人凌迟处死呜呼圣矣百余年来天子不能独断必有所寄不能不归之内阁而至嘉靖中遂操丞相之柄而出其上万厯初遂并人主之尊而兼其详势重矣是不可不变而通也作中书省表
　　
　　△中书省左右丞相
　　
　　李善长直隶定远人吴元年拜右相国改左洪武元年拜左丞相四年致仕寻复起掌省事复致仕以嫌死年七十七
　　
　　徐达直隶凤阳人吴元年拜左相国改右洪武元年拜右丞相四年为大将军不与省事十八年卒年五十四
　　
　　汪广洋直隶高邮人洪武三年拜右丞四年升右丞相六年谪广东参政歴左御史大夫十年复拜右丞相十二年谪海南赐死
　　
　　胡惟庸直隶定远人洪武四年拜左丞六年升右丞相九年为左丞相十三年伏法
　　
　　△平章政事
　　
　　常遇春直隶懐远人拜平章政事呉元年进平章军国重事洪武二年卒
　　
　　俞通海直隶凤县人渡江拜平章政事卒
　　
　　汤和直隶凤阳人吴元年改御史大夫
　　
　　廖永忠直隶巢县人呉元年拜平章政事洪武三年封德庆侯九年卒
　　
　　胡美湖广沔阳人呉元年拜平章政事洪武三年封豫章侯后卒于家已上不通署省事
　　
　　李伯升直隶泰州人洪武元年拜平章政事三年食禄不署事
　　
　　李思齐河南罗山人洪武三年拜平章政事食禄不署事
　　
　　△左右丞
　　
　　汤和见平章任左丞
　　
　　王溥江西安仁人吴元年任右丞洪武元年兼副詹事三年食禄不署事
　　
　　方国珎呉元年拜右丞食禄不署事
　　
　　呉宏江西余干人吴元年任左丞寻迁指挥使
　　
　　赵庸直隶合肥人吴元年任右丞洪武三年封南雄侯
　　
　　杨宪应天上元人洪武二年任左丞三年伏法
　　
　　汪广洋详丞相洪武三年任右丞
　　
　　胡惟庸详丞相洪武四年任左丞
　　
　　殷哲山东胶州人洪武初贡士十二年任左丞本年致仕
　　
　　△参知政事
　　
　　李善长详左丞相
　　
　　赵庸详右丞
　　
　　张■〈日上永下〉顺天宛平人元末归附呉元年任寻伏法
　　
　　蔡哲湖广武昌人元末归附呉元年任洪武元年调福建参政歴侍御史免官
　　
　　杨宪详左丞呉元年任
　　
　　傅瓛不知何处人呉元年任洪武元年兼詹事府丞
　　
　　汪广洋详丞相洪武元年任
　　
　　睢稼不知何处人元末举文学洪武二年任三年改弘文馆学士
　　
　　胡惟庸详丞相洪武三年任
　　
　　丁玉不知何处人元末入仕洪武六年任九年升御史大夫
　　
　　陈宁湖广茶陵人元末府掾洪武二年任详御史大夫
　　
　　冯冕河南孟县人洪武初举儒士六年任九年改刑部尚书
　　
　　△参议
　　
　　李善长见前
　　
　　毛国器
　　
　　△四辅官表
　　
　　王本不知何处人洪武十三年任春官兼太子宾客本年极刑
　　
　　杜佑山西安邑人洪武中举耆儒十三年任春官兼太子宾客本年致仕
　　
　　龚斆江西铅山人洪武初以明经耆儒荐歴国子祭酒十三年任春官兼太子宾客本年引疾
　　
　　杜斆山西壶关人洪武中举耆儒十三年任夏官兼太子宾客本年致仕
　　
　　赵民望直隶藁城人洪武初以儒士举十三年任夏官兼太子宾客本年免
　　
　　呉源福建莆田人洪武初举明经耆儒十三年任夏官兼太子宾客本年以老归后起国子司业
　　
　　安然河南祥符人故元参政来附洪武十三年任四辅十四年卒
　　
　　李干山西绛州人故元编修洪武十四年任四辅本年调蘓州府知府
　　
　　何显周直隶内黄人洪武初荐举耆儒十五年任四辅本年致仕
　　
　　弇山堂别集卷四十六
　　
　　●钦定四库全书
　　
　　弇山堂别集卷四十七
　　
　　（明）王世贞 撰
　　
　　○六部尚书表
　　
　　尚书非周官也自秦寄国事于丞相而内庭有尚书其为令丞不可考但其职仅以通章奏而已汉兴至武帝而始削丞相权躬自揽断而设中书令以叅尚书至临崩而始命大将军霍光领尚书事裁断万几可否保护万乗兼驭宫禁而九卿将军守相所谘白不之丞相而之大将军富平继之稍自抑绌至大将军王凤而复修光故事权至侔人主丞相取充位而已成帝始置尚书令各一人尚书四人凡四曹曰常侍曹二千石曹民曹客曹后又益四直三公曹是为五曹然不过一大将军掾属而已后汉光武不以政委三公天下章疏皆尚书与人主叅决乃下三府而至孝明以后天子初即位辄置録尚书事以太傅居之或以太尉叅之然时置时罢而令仆射及尚书号八座其可否庶务即今之内阁而案考功法诘责公卿又有今所不敢望者然令秩不过千石仆射八百石尚书六百石铜印墨绶令以乆次始得为郡守用望迁九卿而尚书至有补大县令者以故委寄虽重而不敢萌肆心至魏晋时令仆不出为地官徃徃径为三公如山涛卫瓘或领开府如荀朂而居然端揆自命矣魏分尚书五曰吏部左民客曹五兵度支晋分为六曰吏部五兵客曹驾部屯田度支而尚书始以其职入衔矣渡江后定为吏部祠部五兵左民度支凡五歴宋齐梁陈又加都官为六当是时六尚书虽分寄省事于令仆不称属而吏部尤重沿至北齐周隋有録公则録为真相而令仆为叅执无録公则令为真相而仆射为叅执无令则仆射真相矣而中书主奉行门下主封驳与尚书省次体而为叅执唐自太宗为尚书令遂罢令不复置而至髙宗以后左右仆射遂为闲秩开元初改左右仆射为左右丞相姑美其名以为侍中中书令优老之阶而归重于文武二选其后遂以中书令为右相兼文部尚书而李林甫杨国忠居之左相兼武部尚书而李适之陈希烈居之尚书之重盖未有甚于此时者而左相武部其权寄不能右相文部之十二亦人主为之低昻耳至德以后侍中中书令复以重故为勲臣加秩而二侍郎同平章事为真相资望之深重亦有至中令侍中者其左右仆射或以为加秩或以为优资大抵省事非闗系天下大计而六尚书亦因之矣宋初以至元丰政和淳熈宰执之更改不常而六尚书之系尚书省如故元制中书省令丞相平章左右丞叅政以厘天下之务而吏户礼兵刑工六尚书为曹官率属分职其尚书省遇理财则以权幸臣为之徃徃夺中书柄然不数岁辄革而以尚书部隶中书省于职名颇不维矣明髙皇帝下江南即置行中书省自领之即吴王位改置中书省而于六尚书势不遑设洪武元年始偹六尚书皆正三品而侍郎正四品郎中以下品秩有差而皆隶中书省一仍元旧独户部事烦设三四五科尚书寻亦罢十三年丞相胡惟庸以专擅蒙蔽诛分其职于吏户礼刑工兵部分五大都督府为五而摄其枢要于兵部升尚书正二品左右侍郎正三品虽并称政府而名位不极事权不专天子之威福无下移盖隐然周世六官之媺而独冢宰不制国用司徒不掌邦教以此小异耳建文之立归重左班以故进尚书正一品増设侍中正二品侍郎品如故欲以据五都督之上而权轻位崇迁拜太骤识者以为未然至文皇即大位而悉更从洪武之旧矣是时改北平故燕国为北京设行部尚书以总布按二司事行都督府总都司事永乐四年上狩北京讨朔漠经畧定鼎之业虽备行在九卿印以从然皇太子以元良监国大小庶务悉以委之唯封爵大辟及除拜三品文武职六科都给事中以闻而户部主粮饷兵部主军旅礼部主朝仪始以行在尚书夏原吉方宾吕震扈从而九卿印务徃徃令原吉兼摄是时六部政本犹在南十七年而皇太子归青宫以皇太孙留守南京六部政悉移而北十八年行在六部落行在字诸九卿大小省署之留者皆称南京洪熈元年天子留意丰镐诸九卿大小之在南者皆落南京字而六部复称行在宣德三年始定如永乐弘正以还内阁日益重而六尚书日益轻然老臣勲业稍重加三孤东宫三师若吏兵之长犹能与之抗而至分宜之得政则若外藏矣江陵之当国则若曹郎矣呜呼人主不可以太阿授人哉余因考六尚书姓名自永乐四年而后十七年而前其在南北者皆列之本部十七年而后在南者始列之南京盖以政本为重故也
　　
　　△吏部尚书表
　　
　　滕毅元末以儒士归附洪武元年任二年升江西叅政
　　
　　商暠故元平章洪武二年归附会署吏部事三年改侍御史歴御史中丞终大宁都司都督佥事
　　
　　张铭善洪武三年试吏部尚书本年免
　　
　　王兴福湖广应山人元末归附洪武三年任本年出知西安府
　　
　　郎本中洪武三年任四年免
　　
　　陈修江西上饶人元末归附洪武四年任本年卒
　　
　　李仁河南唐县人元末归附洪武四年试吏部尚书本年谪知青州歴戸部侍郎滁阳牧监
　　
　　詹同直隶婺源人国初以文学征洪武四年任六年加学士承旨兼吏部尚书七年致仕
　　
　　李守道元末归附洪武四年与詹同并拜吏部尚书本年免
　　
　　朱斌洪武五年任协詹同理部事本年免
　　
　　周时中江西龙泉人国初以地归附洪武五年遥授本官本年知镇江
　　
　　赵孠坚洪武五年任协詹同理部事本年免终广东布政
　　
　　使吕本直隶寿州人元末归附洪武五年任协詹同理部事六年改太常寺卿
　　
　　吴琳湖广黄冈人国初以文学征洪武六年任七年以老致仕
　　
　　王克己山西寿阳人洪武初年荐文学七年试吏部尚书本年以疾致仕
　　
　　盛元辅国初荐才能洪武七年任八年免
　　
　　吕熈洪武八年任本年免
　　
　　赵好德河南汝阳人国初归附洪武八年任九年调陜西叅政卒官
　　
　　王敏洪武九年任十一年免陈铭洪武十一年任十二年免
　　
　　张度广东増城人洪武壬子乡举十二年任本年卒于官
　　
　　陈昱洪武初年举才能十二年试任十三年免
　　
　　偰斯应天溧阳人国初归附洪武十三年任本年改礼部尚书
　　
　　刘崧江西泰和人洪武初年举明经十三年命以礼部侍郎试吏部尚书本年致仕后起国子司业卒官洪彛洪武十三年任本年免
　　
　　范敏河南阌乡人洪武初年举秀才十三年试吏部尚书本年改戸部
　　
　　阮畯浙江仁和人洪武初年举文学十三年任十四年致仕
　　
　　李信山西浮山人洪武中县掾十五年任十六年卒于官
　　
　　陈敬河南洛阳人洪武初年举行义十六年以侍郎试吏部尚书本年坐累死
　　
　　任昻河南河阴人洪武初年举文儒十六年以礼部尚书署部事十七年以年老致仕
　　
　　余熂直隶昆山人洪武初年举明经十七年任十八年坐法
　　
　　赵瑁河南冝阳人洪武初年举文儒十八年任本年以礼部事坐法
　　
　　詹徽同子洪武中举才能十八年以左都御史命兼吏部尚书二十六年蓝党诛死
　　
　　翟善直隶泰兴人洪武中国子生二十六年任二十八年贬宣化知县
　　
　　杜泽山东沂水人洪武中举文学二十九年任三十一年以年老致仕
　　
　　茹瑺湖广衡山人洪武三十一年任本年免
　　
　　张紞陜西富平人洪武初年举明经三十一年任革除四年靖难师入降寻自经于部之后堂
　　
　　蹇义四川巴县人洪武乙丒进士建文四年任永乐十八年掌铨于北宣德四年辍部事专辅导
　　
　　郭琎直隶新安人洪武末国子生宣德四年任正统七年致仕
　　
　　王直江西泰和人永乐甲申进士正统八年任天顺元年致仕卒
　　
　　何文渊江西广昌人永乐戊戌进士正统十四年任同王直理部事景泰四年致仕
　　
　　王翱直隶盐城人永乐乙未进士景泰四年任同
　　
　　王直理部事成化三年卒官李秉山东曹州人正统丙辰进士成化三年任五年致仕
　　
　　崔恭直隶广平人正统丙辰进士成化五年任本年丁忧
　　
　　姚夔浙江桐庐人正统壬戌进士成化五年任九年卒
　　
　　尹旻山东歴城人正统戊辰进士成化九年任二十二年致仕
　　
　　耿裕河南卢氏人景泰甲戌进士成化二十二年任本年调南京礼部弘治六年复任九年卒
　　
　　李隶江西丰城人景泰甲戌进士成化二十二年任二十三年致仕
　　
　　王恕陜西三原人正统戊辰进士成化二十三年任弘治六年致仕
　　
　　屠滽浙江鄞县人成化丙戌进士弘治八年任十三年致仕
　　
　　倪岳应天上元人天顺甲申进士弘治十四年任十四年卒
　　
　　马文升河南钧州人景泰辛未进士弘治十四年任正德元年致仕
　　
　　焦芳详内阁正德元年任本年入
　　
　　阁许进河南灵寳人成化丙戌进士正德元年任三年致仕
　　
　　刘宇详内阁正德三年任
　　
　　张彩陜西安定人弘治庚戌进士正德四年任五年下狱论死
　　
　　刘机顺天大兴人成化戊戌进士正德五年任本年丁忧
　　
　　杨一清详内阁正德六年任十年入阁
　　
　　陆完直隶长洲人成化丁未进士正德十年任十五年下狱戍
　　
　　王琼山西太原人成化甲辰进士正德十五年任十六年下狱戍嘉靖十一年以三边总督再任十二年卒
　　
　　石珤详内阁直隶藁城人正德十六年任改掌詹事府
　　
　　乔宇山西乐平人成化甲辰进士正德十六年任嘉靖三年致仕
　　
　　杨旦福建建安人弘治庚戌进士嘉靖三年由南京吏部尚书召改未上致仕
　　
　　廖纪直隶东光人弘治庚戌进士嘉靖三年任六年致仕
　　
　　罗钦顺江西泰和人弘治癸丒及第嘉靖六年由礼部尚书起改任未上致仕
　　
　　李承勋湖广嘉鱼人弘治癸丒进士嘉靖六年由南京刑部尚书改未上道改刑部
　　
　　桂蕚详内阁嘉靖六年任八年入阁
　　
　　方献夫详内阁嘉靖八年任寻予告
　　
　　汪鋐直隶婺源人弘治壬戌进士嘉靖十一年任十四年致仕
　　
　　许赞详内阁嘉靖十五年任十九年致仕再起二十三年入阁
　　
　　熊浃江西南昌人正德甲戌进士嘉靖二十三年任加太子太保二十四年谪为民
　　
　　唐龙浙江兰溪人正德戊辰进士嘉靖二十四年任二十五年谪为民卒后复官
　　
　　周用直隶吴江人弘治壬戌进士嘉靖二十五年任二十六年卒
　　
　　闻渊浙江鄞县人弘治乙丒进士嘉靖二十六年任二十八年致仕
　　
　　夏邦谟四川信江人正德戊辰进士嘉靖二十八年任三十年致仕
　　
　　李黙福建建寕人正德辛巳进士嘉靖三十年任三十一年为民三十二年复任三十五年下狱卒
　　
　　李本详内阁嘉靖三十五年以武英殿大学士署部事旬日觧
　　
　　吴鹏浙江秀水人由嘉靖癸未进士嘉靖三十五年任四十年致仕
　　
　　欧阳必进江西泰和人正德丁丒进士嘉靖四十年任本年致仕
　　
　　郭朴详内阁嘉靖四十年任四十二年丁忧四十四年起复明年入阁
　　
　　严讷详内阁嘉靖四十二年任四十四年入阁
　　
　　胡松直隶滁州人嘉靖己丒进士嘉靖四十五年任本年卒
　　
　　杨博山西蒲州人己丒进士嘉靖四十五年任隆庆三年致仕六年起掌兵部复任万厯元年予告
　　
　　高拱河南新郑人辛丒进士隆庆二年以大学士起掌部事六年夺职
　　
　　方逢时湖广嘉鱼人由辛丒进士万厯二年任五年由兵部尚书署事二月
　　
　　王国光山西阳城人由甲辰进士万厯五年任十年闲住复致仕
　　
　　梁梦龙直隶真定人由癸丒进士万厯十年任寻致仕
　　
　　严清云南后卫籍浙江嘉兴人由甲辰进士万厯十年任
　　
　　杨巍山东海丰人嘉靖丁未进士万厯十一年由戸部任十八年改任
　　
　　吏部尚书兼殿阁大学士者
　　
　　王文　李贤　彭时　商辂　万安　刘吉　徐溥　刘健　李东阳　焦芳　刘宇　杨廷和　梁储　杨一清　毛纪　费宏　张孚敬　桂蕚　李时　方献夫　夏言　严嵩　徐阶　严讷　李春芳　郭朴　髙拱　陈以勤　张居正　张四维　申时行　许国
　　
　　已上俱见前
　　
　　正兼中极武英殿大学士者
　　
　　髙拱
　　
　　正兼文渊阁大学士者
　　
　　石珤
　　
　　正兼学士者李黙
　　
　　严讷　郭朴
　　
　　辍部事预机务者
　　
　　蹇义见前宣德四年
　　
　　正兼兵部尚书者
　　
　　汪鋐见前嘉靖十四年任本年致仕
　　
　　正兼都察院左都御史者
　　
　　詹徽见前洪武二十二年任
　　
　　辍部事掌兵部者
　　
　　杨博见前隆庆六年
　　
　　辍部事兼左都御史掌院者
　　
　　屠滽见前正德三年出
　　
　　巡抚者
　　
　　蹇义见前永乐十七年抚南直隶
　　
　　赵新浙江富阳人永乐（阙）进士正统四年以右侍郎抚淮南山东正统十三年升仍出抚
　　
　　南京吏部尚书师
　　
　　逵山东东阿人洪武中国子生永乐二十二年以南京戸部尚书兼掌吏部事宣德二年卒时犹止称戸部也
　　
　　黄宗戴江西丰城人洪武丁丒进士宣德十年任正统八年致仕
　　
　　魏骥浙江萧山人永乐乙酉乡举正统十三年任景泰元年致仕
　　
　　曹义应天句容人永乐乙未进士景泰元年任天顺元年致仕
　　
　　崔恭直立广平人正统丙辰进士吏部尚书成化八年起复改任十五年卒
　　
　　钱溥直隶华亭人正统己未进士成化十五年以本部左侍郎乞休进尚书致仕卒
　　
　　陈俊福建莆田人正统戊辰进士歴南京兵部尚书成化二十年改任二十二年致仕
　　
　　王■〈亻与〉直隶武进人景泰辛未及第弘治元年任七年致仕
　　
　　张悦直隶华亭人天顺庚辰进士弘治八年任
　　
　　倪岳见前弘治九年任
　　
　　秦民恱直隶舒城人天顺庚辰进士弘治十二年任
　　
　　林瀚福建闽县人成化壬戌进士弘治十三年任
　　
　　杨守址浙江鄞县人成化戊戌进士弘治十八年以本部左侍郎乞休进尚书致仕
　　
　　李杰直隶常熟人成化丙戌进士正德元年任
　　
　　黄珣浙江余姚人成化辛丒及第正德二年任寻致仕
　　
　　王华浙江余姚人成化辛丒及第正德二年任寻致仕
　　
　　刘忠详内阁正德二年任梁储详内阁正德五年任
　　
　　张澯广西南平人成化戊戌进士正德六年任
　　
　　孙需江西德兴人成化壬戌进士正德九年任十三年致仕
　　
　　刘春四川巴县人成化丁未进士正德十三年任
　　
　　廖纪见前正德十六年任罗钦顺见前嘉靖元年任
　　
　　杨旦见前福建建安人嘉靖二年任
　　
　　颜頥寿湖广巴陵人弘治庚戌进士嘉靖三年任
　　
　　朱希周直隶昆山人弘治丙辰状元嘉靖四年任六年致仕
　　
　　呉一鹏直隶长洲人弘治癸丒进士歴礼部尚书嘉靖六年调任八年致仕
　　
　　刘龙山西襄垣人弘治己未及第嘉靖八年任
　　
　　严嵩详内阁嘉靖十二年任
　　
　　湛若水广东増城人弘治乙丒进士嘉靖十五年任闻渊见前嘉靖十八年任
　　
　　张邦竒浙江鄞县人弘治乙丒进士嘉靖二十一年调任
　　
　　宋景江西奉新人弘治乙丒进士嘉靖二十一年任
　　
　　唐龙见前嘉靖二十三年任
　　
　　张润山西临汾人弘治壬戌进士嘉靖二十四年起任二十六年致仕
　　
　　张治详内阁嘉靖二十七年任
　　
　　王学夔江西安福人正德甲戌进士嘉靖二十八年任本年改南兵
　　
　　屠楷广西临桂人嘉靖癸未进士嘉靖二十九年任
　　
　　潘潢直隶婺源人正德辛巳进士嘉靖三十一年任
　　
　　周延江西吉水人嘉靖癸未进士嘉靖三十二年任
　　
　　杨行中顺天通州人嘉靖癸未进士嘉靖三十三年任三十五年致仕
　　
　　郑晓浙江海盐人嘉靖癸未进士嘉靖三十五年未上改京营
　　
　　王用宾陜西咸宁人正德辛巳进士礼部尚书嘉靖三十五年调任四十五年致仕
　　
　　毛恺浙江江山人嘉靖乙未进士四十五年任改刑部
　　
　　刘采湖广麻城人嘉靖乙丑进士隆庆元年任
　　
　　吴岳山东汶上人隆庆元年任四年改兵部
　　
　　王本固直隶邢台人嘉靖甲辰进士隆庆四年任万厯元年致仕
　　
　　刘光济直隶江阴人嘉靖甲辰进士万厯元年任
　　
　　潘晟浙江新昌人嘉靖辛丒及第万厯四年任五年改北礼部
　　
　　赵锦浙江余姚人嘉靖甲辰进士万厯五年任十年致仕十一年起用
　　
　　汪文盛湖广崇阳人嘉靖戊戌进士万厯七年改任未上
　　
　　何寛浙江临海人嘉靖庚戌进士万厯七年任十年致仕
　　
　　赵贤河南汝阳人嘉靖甲辰进士万歴十一年任养疾
　　
　　毕锵直隶石埭人嘉靖甲辰进士万厯十一年任
　　
　　丘橓山东诸城人嘉靖庚戌进士万厯十三年任
　　
　　李世达陜西泾阳人嘉靖丙辰科进士万厯十五年任
　　
　　袁洪愈直隶吴县人嘉靖丁未进士万厯十五年任未上
　　
　　杨成直隶长洲人嘉靖丙辰进士万厯十六年任
　　
　　陆光祖浙江平湖人嘉靖丁未进士万厯十七年任
　　
　　弇山堂别集卷四十七
　　
　　●钦定四库全书
　　
　　弇山堂别集卷四十八
　　
　　（明）王世贞 撰
　　
　　△戸部尚书表
　　
　　杨思义元末归附洪武元年任二年调陜西叅政卒官
　　
　　朱昭元末归附洪武二年任本年改蘓州知府卒
　　
　　杭琪元末归附洪武二年任本年降陜西知州卒
　　
　　滕德懋直隶吴县人国初征元故官洪武三年由兵部改任本年免一名思勉长洲人
　　
　　杨训文四川潼川州人国初以儒士征洪武四年由礼部改任五年升海南参政卒官
　　
　　海渊国初入仕洪武五年任本年升福建参政卒
　　
　　俞溥国初入仕洪武五年任六年为事免
　　
　　李俨直隶泰兴人故元进士归附洪武六年由刑部改任本年卒
　　
　　赵好德见前洪武六年任七年调陜西参政
　　
　　周肃江西吉水人故元枢宻院同知国初归附洪武七年任八年忤旨卒
　　
　　韩焯洪武初年荐举八年任本年免
　　
　　宋冕洪武初年荐举八年任本年免
　　
　　周斌洪武初荐举九年任十年致仕
　　
　　偰斯见前洪武八年任本年升山西参政
　　
　　沈立本洪武初年荐举十年任十一年升山西布政卒官
　　
　　费震江西鄱阳人洪武初年征贤良十一年任十二年升湖广布政使致仕
　　
　　顾礼蘓州昆山人洪武初征举十二年任本年免
　　
　　任彬洪武初年荐举十二年任十三年免
　　
　　徐铎江西丰城人洪武初年荐举十三年任本年免后起山东布政使卒官
　　
　　刘平仲洪武初年荐举十三年任本年免
　　
　　范敏见前由洪武十三年任十四年免
　　
　　徐恢浙江常山人洪武初年荐举十四年任本年下狱命减死论
　　
　　郭允道陜西安塞人洪武初年举文学十五年任本年免
　　
　　曾泰洪武初荐举十五年任本年免
　　
　　王旹洪武初年荐举十五年由刑部改任十七年免
　　
　　栗恕山西长子人洪武中国子生十七年任十八年免
　　
　　徐辉直隶常州武进人由吏员洪武十八年任
　　
　　茹大素山西泽州人洪武庚戌乡举十八年任二十二年编戍
　　
　　杨靖直隶山阳人洪武乙丒进士二十二年任
　　
　　赵勉湖广夷陵人洪武乙丒进士二十三年任二十六年免
　　
　　郁新直隶临淮人洪武中以人才征二十六年任三十一年闲住建文四年起复永乐三年卒
　　
　　王钝河南太康人故元进士入仕洪武三十一年任建文四年靖难平归附以布政使致仕
　　
　　夏原吉湖广湘阴人洪武庚午乡举永乐元年任十九年下狱二十二年复任宣德五年卒
　　
　　郭资河南武安人洪武乙丒进士永乐十九年任二十二年致仕宣徳四年起以太子太师掌部七年卒
　　
　　郭敦山东堂邑人洪武癸酉乡举宣徳二年任六年卒
　　
　　刘中敷顺天大兴人洪武末年以生员守城叙功正统元年任六年下狱后再起为左侍郎
　　
　　王佐山东海丰人永乐戊子乡举正统六年任十四年北征死难
　　
　　金濓直隶山阳人永乐戊戌进士正统十四年任景泰二年改工部寻复景泰五年卒
　　
　　张凤直隶安平人宣德丁未进士景泰五年任天顺元年调南京戸部
　　
　　沈固直隶丹阳人永乐乙酉乡举天顺元年任三年致仕
　　
　　年富直隶怀远人永乐丁酉乡举天顺四年任八年卒
　　
　　马昻直隶沧州人永乐癸卯乡举歴兵部尚书天顺八年改任成化四年致仕
　　
　　杨鼎陜西咸寕人正统己未及第成化四年任十五年致仕
　　
　　陈钺直隶献县人天顺丁丒进士成化十六年任
　　
　　翁世资福建莆田人正统壬戌进士成化十七年任十八年致仕
　　
　　余子俊四川青神人景泰辛未进士成化十七年任
　　
　　殷谦顺天涿州人正统己未进士成化二十年任二十二年致仕
　　
　　刘昭陜西邠州人景泰辛未进士成化二十二年任二十三年致仕
　　
　　李敏河南襄城人景泰甲戌进士成化二十三年任弘治四年致仕
　　
　　叶淇直隶山阳人景泰甲戌进士弘治四年任九年致仕
　　
　　周经山西阳曲人天顺庚辰进士弘治九年任十三年致仕
　　
　　佀钟山东郓城人成化丙戌进士弘治十三年任十七年致仕
　　
　　秦纮山东单县人景泰辛未进士弘治十七年自三边召回部乞致仕未任卒
　　
　　韩文山西洪洞人成化丙戌进士弘治十八年任正德元年致仕
　　
　　顾佐直隶临淮人成化己丒进士正德元年任二年致仕
　　
　　刘玑陜西咸宁人成化辛丒进士正德三年任五年闲住
　　
　　杨一清详内阁正德五年任孙交湖广锺祥人成化辛丒进士正德六年任八年致仕嘉靖元年复任二年致仕
　　
　　王琼见前正德八年任石玠直隶藁城人成化丁未进士正徳十年任十三年致仕
　　
　　杨潭直隶新城人成化丁未进士正徳十三年任十六年致仕
　　
　　秦金直隶无锡人弘治癸丒进士嘉靖二年任六年致仕
　　
　　邹文盛湖广公安人弘治癸丒进士嘉靖六年任七年致仕
　　
　　梁材南京金吾卫籍顺天大城人弘治己未进士嘉靖七年任十年丁忧十三年起任十七年致仕
　　
　　许赞见前嘉靖十年任十三年丁忧李
　　
　　廷相山东濮州人锦衣卫籍弘治壬戌及第嘉靖十七年任十八年致仕
　　
　　李如圭湖广澧州人弘治己未进士嘉靖十九年任二十一年致仕
　　
　　王杲山东汶上人正徳甲戌进士嘉靖十九年任二十一年加太子少保二十六年谪戍
　　
　　夏邦谟见前四川涪州人嘉靖二十六年任二十九年改吏部
　　
　　潘潢直隶婺源人正徳辛巳进士嘉靖二十八年任二十九年调南京工部
　　
　　李士翱山东长山人嘉靖癸未进士二十九年任本年闲住
　　
　　孙应奎河南河南卫人正徳辛巳进士嘉靖二十九年任三十一年调南京工部
　　
　　韩士英四川南充人正徳甲戌进士嘉靖三十一年推未任致仕
　　
　　方钝湖广巴陵人正徳辛巳进士嘉靖三十一年任三十七年听调南京归
　　
　　贾应春直隶真定人嘉靖癸未进士三十七年任三十八年致仕
　　
　　马坤直隶通州人嘉靖癸未进士三十八年任三十九年闲住
　　
　　江东山东朝城人嘉靖三十九年任寻改南京兵部
　　
　　高耀直隶清苑人嘉靖乙未进士三十九年任隆庆元年致仕寻闲住
　　
　　葛守礼山东德平人嘉靖己丒进士隆庆元年任本年终养
　　
　　马森福建怀安人嘉靖乙未进士隆庆元年任三年致仕
　　
　　刘体干顺天东安人嘉靖甲辰进士隆庆三年任四年闲住
　　
　　张守直顺天遵化人嘉靖甲辰进士隆庆四年任六年致仕
　　
　　王国光见前隆庆六年任
　　
　　殷正茂直隶歙县人嘉靖丁未进士万厯四年任六年致仕
　　
　　张学颜直隶肥乡人嘉靖癸丒进士万厯六年任十一年改兵部
　　
　　杨巍山东海丰人嘉靖丁未进士万厯十一年任
　　
　　王遴直隶霸州人嘉靖丁未进士万厯十一年任
　　
　　毕锵直隶石埭人嘉靖甲辰进士万厯十二年任
　　
　　宋纁河南商丘人嘉靖己未进士万厯十四年任
　　
　　戸部总储尚书表
　　
　　李昶陜西泾阳人洪武丙子乡举宣徳五年任六年卒
　　
　　张睿河南鄢陵人宣德庚戌进士天顺四年任成化三年致仕
　　
　　薛远直隶无为人正统壬戌进士成化四年任十三年致仕
　　
　　翁世资见前成化十四年任殷谦见前成化十七年任
　　
　　李衍直隶隆庆人景泰辛未进士成化二十二年任二十三年致仕
　　
　　王继河南祥符人成化丙戌进士弘治九年任十四年调南京兵部
　　
　　侯观直隶雄县人成化戊戌进士正德十四年任十六年致仕
　　
　　郑宗仁详见正徳十六年任嘉靖元年卒
　　
　　李瓒山东濮州人弘治丙辰进士嘉靖六年任九年致仕
　　
　　张云河南信阳卫人弘治壬戌进士嘉靖十七年任本年致仕
　　
　　王尧封直隶定兴人弘治壬戌进士嘉靖十七年任本年致仕
　　
　　张润见前山西临汾人嘉靖十八年未任致仕二十年自南吏部召未上复致仕
　　
　　陈经山东益都人正徳甲戌进士嘉靖二十年任
　　
　　张珩山西石州人正德辛巳进士嘉靖二十五年未任下狱
　　
　　王暐应天句容人正德丁丒进士嘉靖二十五年任二十六年闲住
　　
　　刘储秀陜西咸宁人正德甲戌进士嘉靖二十六年任
　　
　　张经福建侯官人正德丁丒进士嘉靖三十年任本年丁忧
　　
　　王国光见前隆庆五年任
　　
　　谢登之湖广巴陵人嘉靖丁未进士万厯元年未上卒
　　
　　汪宗伊见前万厯七年任
　　
　　耿定向湖广黄安人以万厯十七年迁未任
　　
　　杨俊民山西蒲州人由进士万厯十七年任
　　
　　户部尚书兼殿阁大学士者
　　
　　黄淮　金幼孜　陈山　陈循　萧镃　陈文　商辂　万安　刘珝　丘浚　李东阳　王鏊　杨廷和　蒋冕　毛纪　费宏　谢迁　袁炜　吕调阳　申时行
　　
　　户部兼学士者
　　
　　陈循　萧镃　商辂　万安　刘珝　李廷相（实为户书）
　　
　　出总督宣大者
　　
　　余子俊（见前成化十八年）
　　
　　总制三边者
　　
　　秦纮（见前弘治十四年）
　　
　　治水者
　　
　　夏原吉（见前永乐）
　　
　　南京户部尚书表
　　
　　师逵见前永乐二十二年任南京户部尚书兼掌吏部事宣徳二年卒
　　
　　古朴河南陈州人洪武癸酉乡举洪熈元年任宣徳三年卒
　　
　　黄福山东昌邑人洪武甲子乡举宣德七年改任正统五年卒
　　
　　储懋直隶丹徒人永乐甲午乡举景泰二年升未任卒
　　
　　张凤直隶安平人宣德丁未进士景泰二年任四年调南兵部歴户部天顺元年复任五年卒
　　
　　沈翼直隶山阳人宣德庚戌进士景泰四年任天顺元年致仕
　　
　　陈昱直隶虹县人正统丙辰进士成化五年任八年卒
　　
　　陈俊见前成化十三年任
　　
　　黄镐福建闽县人正统乙丒进士成化十六年任十九年致仕
　　
　　潘荣福建龙溪人正统戊辰进士成化二十年任二十三年致仕
　　
　　王■〈亻与〉见前成化二十三年任
　　
　　黄绂贵州平越卫籍河南封丘人正统戊辰进士弘治二年任五年改南院左都御史
　　
　　秦纮见前弘治五年任十一年致仕
　　
　　梁璟山西崞县人天顺甲申进士弘治十一年任十五年卒
　　
　　王轼湖广公安人天顺甲申进士弘治十六年任
　　
　　郑纪福建仙逰人天顺庚辰进士弘治十七年以南京户部右侍郎乞休进尚书致仕
　　
　　周经见前山西阳曲人弘治十八年起本部未任改
　　
　　熊翀河南光州人成化己丒进士弘治十八年任正德元年致仕
　　
　　秦民恱直隶舒城人天顺庚辰进士正德元年任二年致仕
　　
　　高铨直隶江都人成化己丒进士正徳二年任本年致仕
　　
　　杨廷和详内阁正德二年任
　　
　　张缙山西阳曲人成化己丒进士正德二年任下狱后起总漕右都御史复原官致仕
　　
　　雍泰陜西咸寜人成化己丒进士正德二年任本年致仕
　　
　　王佐山西和顺人成化戊戌进士正徳三年任致仕
　　
　　林泮福建闽县人成化壬辰进士正徳三年升勒致仕未任
　　
　　吴文度应天江宁人成化壬辰进士正德三年升未任致仕
　　
　　陈金湖广应城人成化壬辰进士正徳三年任
　　
　　张泰广东顺德人成化丙戌进士正徳四年升勒致仕
　　
　　张澯广西平南人成化戊戌进士正徳四年任
　　
　　李瀚山西沁水人成化辛丒进士正德六年任本年致仕
　　
　　胡富直隶绩溪人成化戊戌进士正徳七年任十一年致仕
　　
　　邓庠湖广宜章人成化壬辰进士正徳十一年任十四年致仕
　　
　　王鸿儒河南南阳人成化丁未进士正徳十四年任本年致仕
　　
　　邓璋顺天涿州人成化丁未进士正徳十四年任十六年致仕
　　
　　蒋昪广西全州人成化丁未进士正徳十六年任嘉靖二年致仕
　　
　　杨旦见前嘉靖二年任
　　
　　王缜广东东莞人弘治癸丒进士嘉靖二年任本年卒
　　
　　颜頥寿湖广巴陵人弘治庚戌进士嘉靖二年任
　　
　　邹文盛见前嘉靖三年任
　　
　　王承裕陜西三原人弘治癸丒进士嘉靖六年任七年致仕
　　
　　边贡山东歴城人弘治丙辰进士嘉靖八年任十年致仕
　　
　　秦金详南兵部尚书直隶无锡人嘉靖十年起任
　　
　　许诰河南灵寳人弘治己未进士嘉靖十一年任十三年卒
　　
　　王軏直隶江都人弘治壬戌进士嘉靖十三年任
　　
　　钱如京直隶桐城人弘治壬辰科进士嘉靖十五年任
　　
　　刘天和湖广麻城人正徳戊辰科进士嘉靖十九年任
　　
　　周金直隶武进人正徳戊辰进士嘉靖二十年任二十四年致仕
　　
　　徐问直隶武进人弘治壬戌进士嘉靖二十四年任二十五年致仕
　　
　　闵楷直隶任丘人弘治乙丒进士嘉靖二十五年任本年闲住
　　
　　夏邦谟见前嘉靖二十五年任改北戸部
　　
　　赵廷瑞直隶开州人正徳辛巳进士嘉靖二十六年任
　　
　　韩仕英四川南充人正徳甲戌进士嘉靖二十九年任
　　
　　王崇庆直隶开州人正徳戊辰进士嘉靖二十九年任
　　
　　张经见前嘉靖三十二年任孙应奎见前嘉靖三十二年任三十五年致仕
　　
　　卢绅陜西咸寜人嘉靖癸未进士三十五年任三十六年致仕
　　
　　贾应春见前嘉靖三十六年任
　　
　　马坤见前嘉靖三十六年任
　　
　　蔡克亷福建晋江人嘉靖乙丒进士三十八年任三十九年闲住
　　
　　刘采湖广麻城人嘉靖己丑进士三十九年任四十年致仕起南京吏部
　　
　　黄光升福建晋江人嘉靖己丒进士四十年任四十一年改刑部
　　
　　鲍道明直隶歙县人嘉靖戊戌进士四十一年任四十三年致仕
　　
　　张舜臣山东章丘人嘉靖乙未进士四十三年任四十五年卒
　　
　　马森见前四十五年任改户部刘体干见前隆庆元年任三年改北
　　
　　郭干直隶任丘人嘉靖戊戌进士隆庆三年任四年仍改北
　　
　　谭大初广东始兴人嘉靖戊戌进士隆庆四年升未任致仕
　　
　　刘自强河南扶沟人嘉靖甲辰进士隆庆四年任改刑部
　　
　　曹邦辅山东定陶人嘉靖壬辰进士隆庆四年任
　　
　　傅頥河南息县人嘉靖壬辰进士万厯三年任
　　
　　陈瓒直隶献县人嘉靖丁未进士万厯三年未上改都察院
　　
　　殷正茂见前嘉靖丁未进士万厯三年任
　　
　　毕锵直隶石埭人嘉靖丁未进士万厯四年任
　　
　　王好问直隶华亭人嘉靖庚戌进士万厯五年任
　　
　　杨巍见前万歴十年任
　　
　　刘尧诲湖广临武人嘉靖癸丒进士
　　
　　张士佩陜西（阙）人嘉靖丙辰进士未上罢
　　
　　魏学曽陜西泾阳人嘉靖癸丒科进士万厯十二年任
　　
　　王友贤山西宁乡人嘉靖己未进士万厯十五年任
　　
　　总督四川云贵军务者
　　
　　王轼湖广公安人天顺甲申进士弘治十四年任
　　
　　陈金湖广应城人成化壬辰进士（阙）年任
　　
　　弇山堂别集卷四十八
　　

　　●钦定四库全书
　　
　　弇山堂别集卷四十九
　　
　　（明）王世贞 撰
　　
　　△礼部尚书表
　　
　　崔亮直隶藁城人国初归附吴元年任洪武元年丁忧本年起三年卒
　　
　　钱用壬直隶广徳人故元进士洪武元年任本年致仕
　　
　　陶凯浙江天台人洪武初年荐举三年任五年出湖广参政后以罪废
　　
　　杨训文四川潼川人洪武初年举人才四年任协
　　
　　陶凯理部事六年改户部尚书
　　
　　牛谅山东东平人洪武初年以秀才举五年任七年降本部主事寻复前职本年免
　　
　　刘昭先洪武初年举人才洪武六年任协牛谅理部事七年罢
　　
　　吕本直隶寿州人故元丙午归附歴吏部尚书谪官洪武七年召任八年出为两浙运使歴太常卿卒
　　
　　张善洪武八年任本年出署湖广叅政免
　　
　　张筹直隶无锡人故元乡试举人録用洪武九年任十年罚输作
　　
　　朱梦炎江西进贤人故元至正辛夘进士録用洪武十一年任十三年卒
　　
　　郑九成不知何许人洪武十三年任本年免
　　
　　偰斯详吏部尚书应天溧阳人洪武十三年改本年致仕
　　
　　李冕不知何许人洪武十三年任十四年以事免
　　
　　李叔正江西靖安人名宗頥国初丙午年以文学征洪武十四年任十五年卒
　　
　　髙信浙江义乌人洪武中荐举十五年任本年致仕
　　
　　刘仲质江西分宜人洪武初年举文学十五年任本年改华盖殿大学士降监察御史致仕
　　
　　任昂河南河阴人故元进士洪武初年以儒士荐举十五年任十六年署吏部事十七年致仕
　　
　　赵瑁见前洪武十七年任唐铎详兵部洪武十九年由刑部尚书署部事二十一年改兵部
　　
　　李彦名直隶安州人洪武中以通经儒士举用二十年任二十三年致仕
　　
　　赵勉湖广夷陵人洪武二十四年以户部尚书署部事
　　
　　杨靖详都察院左都御史直隶山阳人洪武二十六年以刑部尚书署礼部事任
　　
　　亨泰湖广襄阳人洪武戊辰状元二十七年任二十九年降监察御史
　　
　　金纯直隶泗州人洪武中太学生永乐十四年任二十二年改工部
　　
　　胡濙直隶武进人建文庚辰进士宣徳元年任在部凡三十二年天顺元年致仕
　　
　　杨宁浙江钱塘人直隶歙县籍宣徳庚戍进士正统十四年任协
　　
　　胡濙理部事景泰二年调南京刑部
　　
　　杨善顺天大兴人永乐初以生员守城用天顺元年以兴济伯掌礼部事
　　
　　萧晅江西泰和人宣徳丁未进士天顺四年任五年致仕
　　
　　石瑁山西应州人宣徳癸丒进士天顺五年任七年致仕
　　
　　姚夔见前天顺七年任
　　
　　邹干浙江余杭人正统己未进士成化五年任十六年致仕
　　
　　周洪谟四川长宁人正统乙丒及第成化十七年任弘治元年致仕
　　
　　耿裕见前弘治元年任六年改吏部
　　
　　倪岳见前弘治六年任十年改南京
　　
　　徐琼江西金溪人天顺丁丑进士弘治十年任十三年致仕
　　
　　傅瀚江西新喻人天顺甲申进士弘治十三年任本年卒
　　
　　张升江西南城人成化己丑状元弘治十五年任正德二年致仕
　　
　　李杰见前正徳二年任本年致仕刘机见前正徳三年任
　　
　　周经山西阳曲人天顺庚辰进士歴太子太保戸部尚书丁忧正徳三年召礼部尚书本年致仕
　　
　　白钺直隶南宫人成化甲辰及第正德三年任五年改掌詹事府事卒
　　
　　费宏见前正徳五年任傅珪直隶清苑人成化丁未进士正徳七年任八年致仕
　　
　　刘春见前正徳八年任十年丁忧毛纪见前正徳十一年任本年改掌詹事府
　　
　　李逊学河南上蔡人成化丁未进士正徳十一年任十二年掌詹事府
　　
　　毛澄直隶太仓人弘治癸丑进士正徳十二年任嘉靖二年致仕
　　
　　罗钦顺见前嘉靖二年由南京吏部改未任丁忧六年再起不赴
　　
　　汪俊江西弋阳人弘治癸丑进士嘉靖二年任三年致仕
　　
　　席书见前嘉靖三年任六年致仕
　　
　　吴一鹏见前嘉靖六年任本年调南京吏部
　　
　　桂萼见前嘉靖六年任七年改吏部
　　
　　方献夫见前嘉靖七年任八年改吏部
　　
　　李时见前嘉靖八年任十年入阁
　　
　　夏言见前嘉靖十年任十六年入阁
　　
　　严嵩见前嘉靖十六年任二十一年入阁
　　
　　张璧见前嘉靖二十一年任二十三年入阁
　　
　　费宷江西铅山人正徳辛未进士嘉靖二十三年任二十七年卒
　　
　　孙承恩直恩华亭人正徳辛未进士嘉靖二十九年任本年致仕
　　
　　徐阶见前嘉靖二十九年任三十一年入阁
　　
　　欧阳徳江西泰和人嘉靖癸未进士三十一年任三十三年卒
　　
　　王用宾见前嘉靖三十三年任三十五年调南京吏部
　　
　　吴山江西髙安人嘉靖乙未及第三十五年任四十年闲住
　　
　　袁炜见前嘉靖四十年任本年入阁
　　
　　严讷见前嘉靖四十年任四十二年改吏部
　　
　　李春芳见前嘉靖四十三年任
　　
　　董份浙江乌程人嘉靖辛丒进士四十四年任本年为民
　　
　　髙拱见前嘉靖四十四年任四十五年入阁
　　
　　髙仪见前嘉靖四十五年任隆庆二年致仕再起
　　
　　殷士儋见前隆庆二年任四年入阁
　　
　　潘晟浙江新昌人嘉靖辛丑及第隆庆四年任六年致仕万厯四年自南吏部再入八年致仕
　　
　　吕调阳见前隆庆六年任本年入阁
　　
　　陆树声直隶华亭人嘉靖辛丒进士隆庆六年任万厯元年致仕
　　
　　万士和直隶宜兴人嘉靖辛丒进士万厯元年任三年致仕
　　
　　徐学谟直隶嘉定人嘉靖庚戌进士万厯八年任
　　
　　陈经邦福建莆田人嘉靖乙丒进士万厯十一年任
　　
　　沈鲤河南归徳人嘉靖乙丒进士万厯十二年任
　　
　　朱赓浙江山阴人隆庆戊辰进士万厯十六年任
　　
　　于慎行山东东阿人隆庆戊辰进士万厯十七年任
　　
　　礼部尚书兼殿阁大学士者
　　
　　华葢殿张瑛
　　
　　谨身殿建极殿许国翟銮
　　
　　武英殿金幼孜杨溥刘吉徐溥丘浚刘健谢迁费宏靳贵蒋冕毛纪翟銮李时夏言顾鼎臣严嵩徐阶李本李春芳髙拱陈以勤张居正殷士儋吕调阳张四维申时行余有丁许国王锡爵
　　
　　文渊阁陈文徐溥刘健丘浚费宏靳贵蒋冕翟銮顾鼎臣张治李本髙拱陈以勤殷士儋髙仪吕调阳申时行余有丁许国王锡爵
　　
　　东阁张璧徐阶王家屏
　　
　　兼内阁翰林学士者
　　
　　陈文万安刘珝刘吉彭华
　　
　　掌詹事府者
　　
　　吴寛直隶长洲人成化壬辰状元弘治十六年任十七年卒
　　
　　白越见前正徳五年任
　　
　　靳贵见前正徳七年任十年入阁
　　
　　蒋冕见前正徳十年任
　　
　　毛纪见前正徳十一年任
　　
　　李逊学见前正徳十二年
　　
　　任刘春见前嘉靖五年任
　　
　　顾鼎臣见前嘉靖十四年任十七年入阁
　　
　　吴一鹏见前嘉靖五年任
　　
　　温仁和四川华阳人弘治壬戌进士嘉靖八年任
　　
　　霍韬广东南海人正徳甲戌进士嘉靖十八年协任
　　
　　张邦竒见前嘉靖二十一年任改南吏部
　　
　　张潮四川内江人嘉靖二十一年任二十三年卒
　　
　　孙承恩见前嘉靖二十七年兼任致仕二十九年起三十年致
　　
　　仕郭朴见前嘉靖三十九年任
　　
　　髙仪见前隆庆五年起任
　　
　　殷士儋见前万厯二年任
　　
　　赵贞吉见前万厯二年协任
　　
　　汪镗浙江鄞县人嘉靖丁未进士万厯三年任
　　
　　掌通政司事者
　　
　　张文质直隶昌黎人正统壬戌进士成化十四年任
　　
　　陈经见前嘉靖二十年任
　　
　　掌鸿胪寺者
　　
　　施纯直隶东安人成化丙戌进士十九年任
　　
　　兼掌太常寺者
　　
　　吕震陜西临潼人由进士永乐中年任
　　
　　掌太常寺者
　　
　　蒋守约直隶宜兴人乐舞生永乐十一年任二十年加
　　
　　李希安直隶大兴人乐舞生天顺元年任九年加
　　
　　刘岌四川涪州人景泰甲戌进士弘治三年掌南太常寺
　　
　　崔志端直隶宛平人乐舞生弘治四年任累加十一年卒
　　
　　田景贤直隶涿州人成化乙未进士弘治十二年任累加正徳七年致仕
　　
　　陈道瀛直隶涞水人乐舞生嘉靖八年任累加
　　
　　徐可成直隶东安人乐舞生嘉靖十九年任累加
　　
　　行边者
　　
　　赵羾河南祥符人由举人永乐中任
　　
　　勘夷者
　　
　　黄绾浙江黄岩人嘉靖十八年起升兼学士勘安南夷寻夺职
　　
　　掌制勅房者
　　
　　张骏直隶华亭人由生员正徳五年加寻卒
　　
　　掌太医院者
　　
　　许绅由医士嘉靖二十一年加
　　
　　专修药饵者
　　
　　盛端明广东揭阳人由弘治壬戌进士嘉靖二十年任
　　
　　顾可学直隶无锡人由弘治乙丒进士嘉靖二十年任
　　
　　总理宫观住持掌道教者
　　
　　邵元节江西贵溪人嘉靖十三年任
　　
　　陶仲文湖广黄冈人嘉靖十八年任
　　
　　南京礼部尚书表
　　
　　蔚绶直隶合肥人洪武中国子生洪熈元年任宣徳四年致仕
　　
　　张瑛详内阁宣徳元年调任正统元年卒
　　
　　王英江西金溪人永乐甲申进士正统十三年任景泰元年卒
　　
　　仪铭山东髙密人由官生景泰三年任
　　
　　张惠山东徳州人永乐中监生景泰三年任天顺元年致仕
　　
　　邹干见前成化五年任
　　
　　倪谦应天上元人正统己未及第成化十二年任十三年致仕
　　
　　李本四川富顺人正统戊辰进士成化二十年任次年卒
　　
　　耿裕见前成化二十二年由吏部调任
　　
　　黎淳湖广华容人天顺丁丒状元弘治元年任四年致仕
　　
　　刘璋福建南平人天顺丁丒进士弘治四年任
　　
　　童轩江西鄱阳人南京钦天监籍景泰辛未进士弘治七年任十年致仕
　　
　　谢缓江西安乐人景泰甲戌进士弘治十年任十五年卒
　　
　　王宗彛直隶束鹿人成化丙戌进士弘治十五年任正徳元年致仕
　　
　　刘忠详内阁正徳二年任
　　
　　江澜浙江仁和人成化戊戌进士正徳三年任四年卒
　　
　　张澯见前正徳四年任孙需见前正徳四年任
　　
　　张宪江西徳兴人成化壬辰进士正徳四年任本年致仕后起南工部
　　
　　朱恩直隶华亭人成化甲辰进士正徳五年任本年致仕
　　
　　柴升河南内乡人成化丁未进士正徳五年任乔宇见前正徳六年任
　　
　　李逊学见前正徳十年任
　　
　　吴俨直隶宜兴人成化丁未进士正徳十一年任十二年卒
　　
　　邵寳直隶无锡人成化甲辰进士正徳十四年起本部尚书以终养辞十六年再起未任卒
　　
　　杨亷江西丰城人成化丁未进士嘉靖元年任本年致仕卒
　　
　　秦金见前嘉靖元年任二年迁户部
　　
　　颜頥寿湖广巴陵人弘治庚戌进士嘉靖二年任
　　
　　沈冬魁直隶阜城人弘治庚戌进士嘉靖二年任六年致仕
　　
　　刘龙见前嘉靖七年任严嵩详内阁嘉靖十一年任
　　
　　湛若水见前嘉靖十二年任
　　
　　霍韬广东南海人正徳甲戌进士嘉靖十五年任
　　
　　熊浃见前嘉靖十八年任
　　
　　张璧详内阁嘉靖十九年
　　
　　任闵楷见前嘉靖二十四年任
　　
　　王学夔见前嘉靖二十四年任
　　
　　万镗见前嘉靖三十一年任
　　
　　王崇庆见前三十一年任
　　
　　葛守礼见前三十四年任三十五年致仕
　　
　　闵如霖浙江乌程人嘉靖壬辰进士三十五年任三十六年致仕
　　
　　孙升浙江余姚人嘉靖乙未进士及第三十六年任三十九年卒
　　
　　李玑江西丰城人嘉靖乙未进士三十九年任四十二年致仕
　　
　　尹台江西永新人嘉靖乙未进士四十二年任四十四年为民
　　
　　王廷四川南充人嘉靖四十五年推未任改都察院左都御史
　　
　　毛恺浙江江山人嘉靖四十五年推未任改南京吏部
　　
　　林庭机福建闽县人嘉靖乙未进士隆庆元年任本年致仕
　　
　　吴岳见前隆庆元年任赵贞吉详内阁隆庆元年任二年改掌詹事府
　　
　　裴宇山西泽州人嘉靖辛丒进士隆庆二年任三年丁忧
　　
　　吴山见前隆庆三年起未任准致仕
　　
　　潘晟见前隆庆四年起未任改北秦鸣
　　
　　雷浙江临海人嘉靖甲辰状元隆庆五年任
　　
　　林燫福建闽县人庭机之子嘉靖丁未进士万厯二年任丁忧
　　
　　翁大立浙江余姚人嘉靖戊戌进士万厯四年任改兵部
　　
　　陶承学浙江会稽人嘉靖丁未进士万厯五年任
　　
　　刘斯洁顺天昌平人嘉靖丁未进士万厯九年任
　　
　　林士章福建漳浦人嘉靖己未及第九年未上致仕
　　
　　杨成直隶吴县人嘉靖丙辰进士万厯十一年任
　　
　　袁洪愈直隶吴县人嘉靖丁未进士万厯十二年任
　　
　　姜寳直隶丹阳人嘉靖癸丒进士万厯十五年任
　　
　　王隶诲广东安定人隆庆戊辰进士万厯十七年任
　　
　　掌南太常寺者章文刘岌
　　
　　弇山堂别集卷四十九
　　
　　●钦定四库全书
　　
　　弇山堂别集卷五十
　　
　　（明）王世贞 撰
　　
　　△兵部尚书表
　　
　　陈宁湖广茶陵人即陈亮洪武元年任本年谪松江府知府
　　
　　单安仁直隶凤阳人故元枢密院判丁酉年归附洪武元年任二年辞归六年起山西行省参知政事八年再起任十年致仕后给二品诰命
　　
　　安统国初入仕洪武二年任本年调山西行省叅政
　　
　　刘诚国初入仕洪武三年任三年免
　　
　　滕徳懋详户部尚书直隶长洲人洪武三年任
　　
　　刘贞国初入仕洪武三年任四年调治书侍御史
　　
　　吴琳详吏部洪武四年任
　　
　　乐韶凤直隶全椒人元末归附洪武五年任八年移病致仕起国子祭酒
　　
　　刘仁湖广武昌人即刘任伪夏丞相洪武六年任七年出为湖广行省叅知政事卒
　　
　　李征直隶山阳人洪武初年国子生十年任十二年免
　　
　　董俊山西太原人洪武初年举人才十二年任十三年致仕
　　
　　唐铎直隶虹县人元末从军洪武十三年任十五年降监察御史二十一年再任二十二年致仕二十六年再起兼詹事
　　
　　何礼直隶清苑人洪武初年荐举十五年任十六年免
　　
　　俞纶洪武初年荐举十六年任十七年致仕
　　
　　温祥卿山西人流寓浙江长兴县国初举儒士洪武十七年任十八年降刑部主事歴四川布政任卒
　　
　　赵仁山东宁海人洪武初年荐举十八年任二十一年卒于官
　　
　　沈溍浙江钱塘人洪武乙丒进士二十二年任二十三年改工部复任本年免
　　
　　秦逵直隶宣城人洪武乙丒进士二十三年任本年复还工部
　　
　　马麟直隶大名人洪武中荐举二十四年以大理寺丞署尚书事本年回寺
　　
　　茹瑺湖广衡山人洪武中国子生二十五年任三十一年改吏部本年出掌河南布政司建文元年复任四年以功封忠诚伯仍任永乐七年下狱卒
　　
　　齐泰应天溧水人洪武戊辰进士三十一年任建文四年死难
　　
　　铁铉河南邓州人洪武中国子生建文二年任叅赞军务四年死节
　　
　　刘儁湖广江陵人洪武乙丒进士建文四年任掌部事永乐六年再征安南死难
　　
　　金忠浙江鄞县人靖难师起以儒士用永乐元年任二年兼詹事府詹事十三年卒
　　
　　方宾浙江钱塘人洪武中国子生永乐七年任十九年自杀
　　
　　陈洽直隶武进人洪武中荐举永乐十三年任十五年命镇守交址兼掌布按二司事宣徳元年讨黎利师溃死
　　
　　赵羾河南祥符人乡贡举人永乐十五年任二十一年改南刑部
　　
　　李庆顺天顺义人洪武末年国子生永乐十九年任宣徳元年征交址卒于军
　　
　　张本山东东阿人洪武末年国子生宣徳元年任兼户部事六年卒
　　
　　许廓河南襄城人建文己夘乡举宣徳六年任七年卒
　　
　　王骥直隶束鹿人永乐丙戍进士宣徳九年任正统六年征麓川封靖逺伯天顺元年起掌部寻解任
　　
　　柴车浙江钱塘人建文己夘乡举正统三年任理军务五年召理部事六年卒于官
　　
　　徐晞直隶江阴人永乐中邑吏正统七年任十年卒
　　
　　邝埜湖广宜章人永乐辛夘进士正统十一年任十四年扈北征死
　　
　　于谦浙江钱塘人永乐辛丒进士正统十四年任天顺元年为权奸所害
　　
　　仪铭山东髙宻人永乐末年恩荫景泰三年任协理部事五年卒
　　
　　石璞河南夏邑人永乐辛夘乡举景泰七年任协理部事天顺元年致仕
　　
　　陈汝言直隶潼关卫籍正统壬戌进士天顺元年任本年下狱死
　　
　　马昂见前天顺二年任八年调户部
　　
　　王竑陜西河州卫籍湖广江夏人正统己未进士天顺八年任成化元年致仕卒
　　
　　王复顺天固安人正统壬戌进士成化元年任加太子少保二年调工部
　　
　　白圭直隶南宫人正统壬戌进士成化二年任十一年卒
　　
　　程信直隶休宁人河间沈阳中屯卫籍正统壬戌进士成化四年任七年调南京卒
　　
　　项忠浙江嘉善人正统壬戌进士成化十一年任十三年除名
　　
　　余子俊四川青神人景泰辛未进士成化十三年任十六年丁忧二十一年再任寻致仕二十三年再任弘治二年卒
　　
　　陈钺直隶献县人天顺丁丒进士成化十六年任十八年为民
　　
　　张鹏直隶涞水人景泰辛未进士成化十八年任加太子少保二十一年致仕
　　
　　马文升见前成化二十一年任二十三年调南京兵部弘治二年再任十四年改吏部
　　
　　刘大夏湖广华容人天顺甲申进士弘治十四年召任十八年致仕
　　
　　许进见前正徳元年任
　　
　　阎仲宇陜西陇州人成化乙未进士正徳二年任本年致仕
　　
　　刘宇详内阁正徳二年任三年改吏部曹元详内阁正徳三年任
　　
　　胡汝砺应天溧阳人宁夏左屯卫籍成化丁未进士正徳五年进尚书未任卒
　　
　　王敞浙江西安人南京锦衣卫籍成化辛丒进士正徳五年任六年改掌通政司
　　
　　何鉴浙江新昌人成化己丑进士正徳六年任八年致仕
　　
　　陆完见前正徳八年任十年改吏部
　　
　　王琼见前正徳十年任十六年改吏部
　　
　　王宪山东东平人弘治庚戌进士正徳十六年任本年致仕嘉靖十年再任十四年致仕
　　
　　彭泽陜西兰州卫籍湖广长沙人弘治庚戌进士正徳十六年任嘉靖二年致仕
　　
　　金献民四川绵州人成化甲辰进士嘉靖二年任四年致仕
　　
　　李钺河南祥符人弘治丙辰进士嘉靖四年任五年致仕
　　
　　王时中山东黄县人弘治庚戌进士嘉靖五年任七年致仕
　　
　　胡世宁浙江仁和人弘治癸丒进士嘉靖七年任八年致仕卒
　　
　　李承勋湖广嘉鱼人弘治癸丒进士嘉靖八年任十年卒
　　
　　张瓒直隶沧州人弘治乙丒进士嘉靖十四年任二十一年卒
　　
　　樊继祖山东郓城人正徳辛未进士嘉靖十九年任添注管事二十年出摠督宣大军务
　　
　　毛伯温江西吉水人正徳戊辰进士嘉靖二十一年任二十三年为民
　　
　　戴金湖广汉阳人正徳甲戌进士嘉靖二十三年任二十四年致仕
　　
　　唐龙见前嘉靖二十四年任路迎山东东平人正徳戊辰进士嘉靖二十五年任二十六年致仕
　　
　　王以旗应天江宁人正徳辛未进士嘉靖二十六年任二十七年调总督陜西三边军务
　　
　　刘储秀陜西咸宁人正徳甲戌进士嘉靖二十七年任兵部尚书疏辞忤旨闲住
　　
　　郭干直隶任丘人嘉靖戊戌进士隆庆元年任本年致仕四年再任五年致仕
　　
　　霍冀山西孝义人嘉靖甲辰进士隆庆元年任四年闲住
　　
　　谭纶江西宜黄人嘉靖甲辰进士隆庆六年任万厯五年卒
　　
　　王崇古山西蒲州人嘉靖辛丒进士万厯六年任本年致仕
　　
　　方逢时湖广嘉鱼人嘉靖辛丒进士万厯六年任九年致仕
　　
　　梁梦龙见前万厯九年任十年改吏部
　　
　　吴兊浙江山阴人嘉靖己未进士万厯十年任十一年致仕
　　
　　张学颜见前万厯十一年任十二年致仕
　　
　　王遴见前万厯十二年任十三年致仕
　　
　　张佳胤四川铜梁人嘉靖癸丒进士万厯十四年任十五年致仕
　　
　　严清见前万厯十五年以吏部尚书召掌部未上
　　
　　王一鹗直隶曲周人嘉靖癸丑进士万厯十五年任
　　
　　兵部尚书兼殿阁大学士者
　　
　　赵廷瑞直隶开州人正徳辛巳进士嘉靖二十七年任二十八年养疾
　　
　　范鏓江西乐平人辽东沈阳卫籍正徳丁丒进士嘉靖二十八年推尚书疏辞忤旨闲住
　　
　　翁万达广东揭阳人嘉靖丙戌进士二十八年任本年丁忧后两起未任卒
　　
　　丁汝夔山东沾化人正徳辛巳进士嘉靖二十八年任二十九年坐法
　　
　　王邦瑞河南宜阳人正徳丁丒进士嘉靖二十九年任三十年革职
　　
　　赵锦顺天良乡人正徳丁丒进士嘉靖三十年任三十一年谪戍
　　
　　聂豹江西永丰人正徳丁丒进士嘉靖三十二年任三十四年闲住
　　
　　杨博见前三十四年任三十五年丁忧三十七年起总督任四十五年改吏部隆庆五年以吏书掌兵书
　　
　　许论进子嘉靖丙戌进士三十四年任三十七年革职
　　
　　赵炳然四川剑州人嘉靖乙未进士四十五年任隆庆元年养病华盖殿杨士竒东阁彭时谢迁
　　
　　尚书兼内阁学士者
　　
　　彭时商辂尹直
　　
　　尚书提督团营及协理戎政者
　　
　　李承勋见前嘉靖六年以兵部尚书兼左都御史不妨院事兼任
　　
　　伍文定湖广松滋人弘治己未进士嘉靖七年以兵部尚书兼右都御史専任未上回籍
　　
　　王廷相河南仪封人弘治壬戌进士十一年以尚书左都御史兼任
　　
　　刘天和湖广麻城人正徳戊辰进士嘉靖二十年専任二十一年致仕
　　
　　史道顺天涿州人正徳丁丒进士嘉靖三十年任始改协理本年致仕
　　
　　王邦瑞河南宜阳人正徳丁丒进士嘉靖三十九年起任四十一年卒
　　
　　江东山东朝城人嘉靖己丒进士四十一年起任本年出督
　　
　　赵炳然见前嘉靖四十三年任次年出督
　　
　　谭纶见前隆庆四年任
　　
　　王崇古见前万厯元年任
　　
　　刘应节山东胶州人嘉靖丁未进士万厯元年任
　　
　　方逢时见前万厯二年任
　　
　　杨兆陜西肤施人嘉靖丙辰进士万厯八年任
　　
　　凌云翼直隶太仓人嘉靖丁未进士万厯十一年未任
　　
　　张佳胤四川铜梁人嘉靖庚戌进士万厯十一年任
　　
　　傅希挚直隶衡水人嘉靖丙辰进士万厯十六年任
　　
　　郑洛直隶安肃人嘉靖丙辰进士万厯十七年任
　　
　　尚书掌都察院者
　　
　　李承勋见前及详左都
　　
　　王廷相见前及详左都
　　
　　汪鋐见前及详右都
　　
　　毛伯温见前及详右都
　　
　　熊浃见前及详右都
　　
　　赵锦见前
　　
　　镇守者
　　
　　孙原贞江西徳平人永乐乙未进士景泰二年镇守浙江
　　
　　总督军务者
　　
　　王骥见前正统二年征西羌六年征麓川
　　
　　柴车见前正统二年督甘凉等处
　　
　　余子俊见前成化十年总督大同等处
　　
　　金献民见前嘉靖三年提督陜西等处
　　
　　杨一清见前嘉靖四年总督陜西等处
　　
　　王宪见前嘉靖五年总制陜西等处
　　
　　王琼见前嘉靖七年总制陜西等处
　　
　　唐龙见前嘉靖十年总督陜西等处
　　
　　毛伯温见前嘉靖十八年提督宣大等处
　　
　　刘天和见前嘉靖十九年总督陜西三边加升
　　
　　杨守礼见前嘉靖二十年总督陜西三边加升
　　
　　樊继祖见前嘉靖二十年总督宣大等处
　　
　　蔡经即张经见前嘉靖二十年总督两广加升
　　
　　翟鹏直隶滦州人正徳戊辰进士嘉靖二十二年总督宣大等处加升
　　
　　王以旗见前嘉靖二十七年总督陜西三边
　　
　　翁万达见前嘉靖二十八年总督宣大加升
　　
　　蘓佑山东濮州人嘉靖丙戌进士三十一年总督宣大加升
　　
　　许论见前嘉靖三十二年总督宣大加升
　　
　　杨博见前嘉靖三十六年总督宣大等处
　　
　　胡宗宪直隶绩溪人嘉靖三十九年总督浙直兼督江西福建加升
　　
　　江东见前嘉靖四十三年总督宣大等处
　　
　　赵炳然见前嘉靖四十五年总督宣大等处
　　
　　王崇古见前隆庆二年总督宣大加升
　　
　　王之诰湖广石首人隆庆三年总督陜西三边加升
　　
　　戴才直隶沧州人嘉靖甲辰进士隆庆五年总督陜西三边加升
　　
　　石茂华山东益都人嘉靖甲辰进士万厯二年总督陜西三边加升
　　
　　殷正茂见前万厯三年总督两广加升
　　
　　杨兆陜西肤施人万厯三年总督蓟辽加升
　　
　　梁梦龙见前万厯七年总督蓟辽加升
　　
　　陈瑞福建长乐人嘉靖癸丒进士万厯九年总督两广
　　
　　吴兑见前万厯十年总督蓟辽加升
　　
　　郑洛直隶安肃人万厯十一年总督宣大加升
　　
　　张佳胤见前万厯十一年总督蓟辽
　　
　　郜光先山西长治人嘉靖己未进士万厯十三年总督三边升
　　
　　赞理军务者
　　
　　刘儁见前永乐五年赞理征安南军务
　　
　　陈洽见前永乐七年赞理征安南军务
　　
　　李庆见前洪熈元年赞理征安南军务
　　
　　充行边使者
　　
　　翟銮见内阁嘉靖十八年改任按行九边
　　
　　督理河漕者
　　
　　凌云翼见前万厯八年任
　　
　　巡抚者
　　
　　吕光洵浙江新昌人嘉靖壬辰进士四十四年云南巡抚加升
　　
　　掌布按二司者
　　
　　陈洽见前掌交址布按二司
　　
　　掌布政司者
　　
　　茹瑺见前建文元年出掌河南布政司
　　
　　兼大理寺卿者
　　
　　王骥见前正统三年带俸程信见前成化四年带俸
　　
　　南京兵部尚书表
　　
　　张本见前永乐二十二年任
　　
　　甄庸顺天宛平人宣徳元年以工部尚书兼掌
　　
　　徐琦陜西宁夏卫籍浙江钱塘人永乐乙未进士正统五年任景泰三年致仕
　　
　　张纯湖广江陵人永乐辛丒进士景泰五年任天顺元年致仕
　　
　　萧维祯江西庐陵人宣徳庚戌进士天顺七年任成化元年致仕
　　
　　李宾直隶顺义人正统乙丒进士成化元年任
　　
　　程信见前成化七年任九年致仕
　　
　　原杰山西阳城人正统乙丒进士成化十二年升未任卒
　　
　　王恕见前陜西三原人成化十四年任十五年改巡抚二十二年再任二十三年致仕
　　
　　薛逺见前成化十五年任十六年致仕
　　
　　陈俊见前成化十六年任
　　
　　马文升见前成化二十二年任二十三年改北左都御史
　　
　　耿裕见前成化二十三年任弘治元年迁礼部
　　
　　张蓥直隶华亭人正统戊辰进士弘治元年任六年卒
　　
　　侯瓒直隶雄县人景泰甲戌进士弘治六年任九年致仕
　　
　　张悦直隶华亭人天顺庚辰进士弘治九年任加太子少保十二年致仕
　　
　　倪岳见前弘治十二年任十三年迁吏部
　　
　　秦民悦见前弘治十三年任十四年丁忧
　　
　　王继河南祥符人成化丙戌进士弘治十四年任十六年致仕
　　
　　韩文见前弘治十六年任
　　
　　王轼湖广公安人天顺甲申进士弘治十七年任正徳元年致仕
　　
　　林瀚福建闽县人成化丙戌进士正徳元年任二年降浙江叅政致仕
　　
　　何鉴见前正徳二年任
　　
　　柴升河南内乡人成化丁未进士正徳六年任七年致仕
　　
　　刘机见前正徳七年起任九年致仕
　　
　　张澯见前正徳九年任十年致仕
　　
　　乔宇见前正徳十年任十六年改北吏部
　　
　　王守仁浙江余姚人弘治己未进士正徳十六年升未上封新建伯嘉靖元年丁忧
　　
　　廖纪见前嘉靖元年任
　　
　　陶琰山西绛州人成化辛丒进士嘉靖元年任三年致仕
　　
　　秦金见前嘉靖二年任本年召为户部十四年再任十五年致仕
　　
　　李充嗣四川内江人成化丁未进士嘉靖二年任七年致仕
　　
　　王宪见前嘉靖七年任
　　
　　胡世宁见前嘉靖九年起未任
　　
　　王廷相河南仪封籍山西潞州人弘治壬戌进士嘉靖九年任十一年改左都御史
　　
　　刘龙山西襄垣人弘治己未及第嘉靖十二年任十四年致仕
　　
　　王軏万全开平卫籍直隶江都人弘治己未进士嘉靖十五年任十八年致仕
　　
　　湛若水见前弘治乙丒进士嘉靖十八年任十九年致仕
　　
　　熊浃见前嘉靖十九年任
　　
　　王尧封见前嘉靖二十一年起任本年致仕
　　
　　张邦竒见前嘉靖二十二年任二十三年卒
　　
　　宋景江西奉新人弘治乙丒进士嘉靖二十三年任
　　
　　胡训江西南昌人弘治壬戌进士嘉靖二十五年任二十六年致仕
　　
　　韩邦竒陜西朝邑人正徳戊辰进士嘉靖二十六年任二十八年致仕
　　
　　王学夔江西安福人正徳甲戌进士嘉靖二十八年任本年致仕
　　
　　韩士英见前正徳甲戌进士嘉靖二十九年任改户部
　　
　　屠楷广西临桂人嘉靖癸未进士三十一年任三十二年致仕
　　
　　潘潢直隶婺源人正徳辛巳进士嘉靖三十二年任本年致仕
　　
　　张经见前嘉靖三十二年任三十三年改兼都察院右都御史总督浙直军务
　　
　　周延江西吉水人嘉靖癸未进士三十三年任
　　
　　张时彻浙江鄞县人嘉靖癸未进士三十四年任本年闲住
　　
　　张鏊江西南昌人嘉靖丙戌进士三十四年任三十九年闲住
　　
　　江东见前嘉靖三十九年任四十年聴调
　　
　　李遂江西丰城人嘉靖丙戌进士四十年任四十四年致
　　
　　仕郭干见前嘉靖四十五年任
　　
　　赵大佑浙江太平人嘉靖乙未进士隆庆元年起乞终养未任
　　
　　郭宗皋山东福山千户所人嘉靖己丒进士隆庆元年任本年致仕
　　
　　刘采湖广麻城人嘉靖己丒进士隆庆元年任四年致仕
　　
　　吴岳见前隆庆四年任本年卒
　　
　　王之诰湖广石首人嘉靖甲辰进士隆庆四年任改刑部
　　
　　刘体干直隶东安人嘉靖甲辰进士隆庆六年任
　　
　　戴才见前万厯二年任
　　
　　刘光济见前万厯三年任四年致仕
　　
　　翁大立见前万厯四年任五年闲住
　　
　　杨兆见前万厯五年任改北
　　
　　凌云翼见前万厯六年任改河漕
　　
　　潘季驯见前万厯八年任十年改刑部
　　
　　王遴直隶霸州人嘉靖丁未进士万厯十年任
　　
　　刘尧诲湖广临武人嘉靖癸丒进士万厯十一年任
　　
　　郭应聘福建莆田人嘉靖庚戌进士万厯十二年任
　　
　　傅希挚直隶衡水人由嘉靖丙辰进士万厯十四年任
　　
　　李世达陜西泾阳人由嘉靖丙辰进士万厯十五年任
　　
　　阴武卿四川内江人由嘉靖丙辰进士万厯十五年任
　　
　　吴文华福建连江人由嘉靖丙辰进士万厯十六年任
　　
　　杨成直隶长洲籍吴县人由嘉靖丙辰进士万厯十七年任
　　
　　△刑部尚书表
　　
　　周祯应天江宁人国初归附洪武元年任本年迁治书侍御史寻调广东行省叅知政事二年冬再任三年复致仕
　　
　　钱唐浙江象山人洪武元年以明经任二年致仕
　　
　　世家寳河南临颍人故元集贤院学士归附洪武二年任本年坐事降庐陵知县召还授兵马副指挥使歴两浙运同临安府知府致仕
　　
　　周浈江西鄱阳人国初举文学洪武三年拜尚书初入官责胥吏贬惠州府经歴
　　
　　郎本中见前洪武三年任
　　
　　程徐浙江鄞县人故元兵部尚书归附洪武三年任卒官
　　
　　班用吉河南延津人洪武元年举儒士三年任四年降江西副使升叅政坐事免歴应天府尹调四川按察使卒
　　
　　刘惟谦吴元年荐举洪武四年任本年调四川行省叅政六年再任七年免
　　
　　李质广东徳庆人故元枢密同佥归附洪武五年任本年改浙江行省叅知政事卒官
　　
　　杨容浙江新昌人故元官入仕洪武五年任本年坐法
　　
　　吴云直隶宜兴人故元国子生洪武五年任六年出为湖广行省叅知政事出使云南被害
　　
　　李敬直隶江都人一名鸿渐洪武元年举文学六年任本年致仕后起国子祭酒罪免
　　
　　李俨即民瞻见前直隶大兴人洪武六年任
　　
　　孙尧洪武初年荐举六年任本年调四川行省叅政后坐事免
　　
　　唐铎见前洪武七年任本年改太常寺卿寻丁忧十九年再任三十一年改兵部
　　
　　冯冕河南孟县人洪武初年举儒士七年任十年以疾致仕
　　
　　邢懋山东武定人洪武初年荐举十年任本年免
　　
　　冯谅直隶兴化人洪武初年举人才十一年任十二年免
　　
　　赵翥河南永宁人洪武七年举儒士十二年任本年免
　　
　　吕宗艺山东东平人故元中书叅政归附洪武十二年任十三年免
　　
　　胡桢浙江钱塘人国初举御史台吏洪武十四年任本年免
　　
　　王旹见前洪武中荐举十四年任
　　
　　开济河南洛阳人洪武初年举明经十五年任十六年坐法
　　
　　刘逵河南项城人洪武初年举人才十七年任本年免
　　
　　王惠迪洪武中荐举十七年任十八年坐法
　　
　　赵勉见前洪武二十二年任
　　
　　杨靖见前洪武二十三年任二十六年改都察院
　　
　　夏恕河南洛阳人洪武中举贤良二十八年任三十一年免
　　
　　暴昭山西浮山人洪武中荐举三十一年任建文元年充北平采访使四年靖难师入京被执以节死
　　
　　侯泰洪武中荐举建文二年任四年靖难师起被执以节死
　　
　　李希明浙江东阳人洪武丙子举孝亷建文四年以江西叅政摄部事本年卒
　　
　　郑赐见前建文四年任
　　
　　吕震见前永乐三年任
　　
　　刘观见前永乐六年任
　　
　　吴中山东武城人监生以大宁都司经歴升永乐十四年任十九年下狱
　　
　　金纯直隶泗州人洪武中太学生永乐二十二年任宣徳四年致仕
　　
　　魏源江西建昌人永乐丙戌进士宣徳十年任正统八年致仕
　　
　　王质直隶太湖人永乐甲午乡举正统八年任本年以失囚谪官后起户部尚书未任卒
　　
　　金濓见前正统九年任
　　
　　俞士悦直隶长洲人永乐乙丒进士正统十四年任天顺元年谪戍辽东
　　
　　轩輗河南鹿邑人永乐甲辰进士天顺元年任本年致仕
　　
　　刘广衡江西万安人永乐甲辰进士天顺元年任本年致仕
　　
　　陆瑜浙江鄞县人宣徳癸丒进士天顺三年任成化八年致仕
　　
　　王槩江西庐陵人正统壬戌进士成化八年任十年卒
　　
　　项忠见前成化十年任
　　
　　董方顺天漷县籍山西忻州人正统乙丒进士成化十一年任十三年致仕
　　
　　林聪福建宁徳人正统己未进士成化十三年任十九年致仕
　　
　　张蓥见前成化十九年任二十年丁忧
　　
　　杜铭四川金堂人正统乙丒进士成化二十年任二十三年致仕
　　
　　何乔新江西广昌人景泰甲戌进士弘治元年任四年致仕
　　
　　彭韶福建莆田人天顺丁丒进士弘治四年任六年致仕
　　
　　白昂直隶武进人天顺丁丒进士弘治六年任十三年致仕
　　
　　闵珪浙江乌程人天顺甲申进士弘治十三年任正徳二年致仕
　　
　　屠勲浙江平湖人成化己丒进士正徳二年任三年致仕
　　
　　王鉴之浙江山阴人成化丙戌进士正徳三年任四年致仕
　　
　　洪锺浙江钱塘人成化乙未进士正徳四年任五年兼左都御史总制川湖军务
　　
　　刘璟河南鄢陵人成化乙未进士正徳五年任六年致仕
　　
　　何鉴见前正徳六年任
　　
　　张子麟直隶藁城人成化甲辰进士正徳七年任十六年给假
　　
　　林俊福建莆田人成化戊戌进士正徳十六年任嘉靖二年致仕
　　
　　金献民见前嘉靖二年任
　　
　　赵鉴山东寿光人成化丁未进士嘉靖三年任五年致仕
　　
　　颜頥寿见前嘉靖五年任六年以大狱闲住
　　
　　李承勋见前嘉靖六年任
　　
　　胡世宁见前嘉靖六年任
　　
　　髙友玑浙江乐清人弘治庚戌进士嘉靖七年任八年闲住
　　
　　周伦直隶昆山人弘治丙辰进士嘉靖七年任本年调南京刑部尚书
　　
　　许赞详内阁河南灵寳人嘉靖八年任
　　
　　王时中见前嘉靖十年起任十二年致仕
　　
　　聂贤四川长寿人弘治庚戌进士嘉靖十二年起任十四年致仕
　　
　　唐龙见前嘉靖十四年任十七年终养
　　
　　杨志学彭城卫籍湖广长沙人弘治癸丒进士嘉靖十七年任十八年致仕
　　
　　周期雍江西宁州人正徳戊辰进士嘉靖十八年仕十九年致仕
　　
　　钱如京直隶桐城人弘治壬戌进士嘉靖十九年任二十年致仕
　　
　　吴山直隶吴江人正徳戊辰进士嘉靖二十年任二十一年为民
　　
　　闻渊见前嘉靖二十一年任
　　
　　屠侨浙江鄞县人正徳辛未进士嘉靖二十六年任
　　
　　喻茂坚四川荣昌人正徳辛未进士嘉靖二十六年任二十八年致仕
　　
　　刘讱河南鄢陵人本部尚书璟子正徳丁丒进士嘉靖二十八年任本年为民
　　
　　李士翱见前嘉靖二十八年任
　　
　　顾应祥浙江长兴人弘治乙丒进士嘉靖二十九年任三十年调南京刑部
　　
　　万镗见前嘉靖三十年任
　　
　　应大猷浙江僊■〈尸外立内〉人正徳甲戍进士嘉靖三十一年任本年致仕
　　
　　何鳌浙江山阴人正徳丁丒进士嘉靖三十一年任三十五年致仕
　　
　　欧阳必进见前嘉靖三十五年任三十六年改工部贾应春见前嘉靖三十六年任三十七年改户部
　　
　　郑晓浙江海盐人嘉靖癸未进士三十八年任三十九年闲住
　　
　　潘恩详都察院左都御史直隶上海人嘉靖三十九年任
　　
　　闵煦直隶任丘人嘉靖乙未进士四十年任本年丁忧
　　
　　冯天驭湖广蕲州人嘉靖乙未进士四十年任本年闲住
　　
　　蔡云程浙江临海人嘉靖乙丒进士四十年任四十一年丁忧
　　
　　张永明浙江乌程人嘉靖乙未进士四十一年任改都察院左都御史
　　
　　黄光升福建晋江人嘉靖己丒进士四十一年任隆庆元年致仕
　　
　　毛恺浙江江山人嘉靖乙未进士隆庆元年推二年任四年致仕
　　
　　葛守礼见前隆庆四年起任改左都御史
　　
　　刘自强河南扶沟人嘉靖甲辰进士隆庆四年任六年致仕
　　
　　王之诰湖广石首人嘉靖甲辰进士隆庆六年任万厯二年终养
　　
　　王崇古见前万厯三年任五年迁兵部
　　
　　刘应节山东潍县人嘉靖丁未进士万厯五年任本年罢
　　
　　吴百朋浙江义乌人嘉靖丁未进士万厯五年任六年卒
　　
　　严清见前万厯六年任十年改吏部
　　
　　潘季驯浙江乌程人嘉靖庚戍进士万厯十一年以太子少保任
　　
　　舒化江西临川人嘉靖己未进士万厯十一年任
　　
　　李世达见前万厯十五年任
　　
　　刑部尚书正兼左都御史掌都察院者
　　
　　洪锺见前
　　
　　总督军务者
　　
　　洪锺见前
　　
　　镇守者
　　
　　薛希琏见前
　　
　　巡抚者
　　
　　赵羾魏源俱见前
　　
　　弇山堂别集卷五十


　　●钦定四库全书
　　
　　弇山堂别集卷五十一
　　
　　（明）王世贞 撰
　　
　　南京刑部尚书表
　　
　　赵羾见前永乐二十二年改任宣徳五年致仕
　　
　　施礼顺天东安人洪武丁丒进士宣徳五年任正统七年致仕
　　
　　杨宁见前景泰二年改任天顺元年致仕
　　
　　薛希琏浙江丽水人宣徳庚戌进士天顺元年任本年卒
　　
　　耿九畴山西平定人永乐甲辰进士天顺元年任四年卒
　　
　　萧维祯见前天顺四年任
　　
　　刘孜江西万安人正统乙丒进士天顺八年任成化四年致仕
　　
　　周瑄山西阳曲人应天江宁附籍宣徳乙夘举人成化四年任十年致仕
　　
　　张瑄应天江浦人正统壬戌进士成化十八年任
　　
　　何乔新见前江西广昌人成化二十三年任
　　
　　郑时直隶舒城人景泰辛未进士弘治四年任八年致仕
　　
　　闵珪见前弘治八年任
　　
　　戴珊见前弘治九年任
　　
　　翟瑄河南洛阳人天顺甲申进士弘治十三年任十四年致仕
　　
　　王继见前弘治十四年任
　　
　　陈道直隶盱眙人天顺甲申进士弘治十四年任十七年致仕
　　
　　樊莹浙江常山人天顺甲申进士弘治十七年任十八年致仕
　　
　　张敷华江西安福人天顺八年进士弘治十八年任
　　
　　锺藩留守前卫籍浙江崇徳人本姓潘成化甲戊进士弘治十八年任正徳元年致仕
　　
　　何鉴见前正徳元年任洪锺见前正徳三年任
　　
　　吴洪直隶吴江人成化乙未进士正徳四年任本年致仕
　　
　　刘缨江西新淦人直隶蘓州卫籍成化戊戌进士正徳五年任八年致仕
　　
　　孙需见前正徳八年任
　　
　　陈寿辽东宁逺卫籍江西新淦人成化壬辰进士正徳九年由南京兵部侍郎乞休进官致仕
　　
　　戈瑄直隶景州人成化乙未进士正徳九年任十四年致仕卒
　　
　　金献民见前正徳十六年任
　　
　　赵鉴见前正徳十六年任
　　
　　边宪详都察院左都御史直隶任丘人弘治庚戌进士嘉靖二年任
　　
　　孟凤山东曲阜人弘治庚戌进士嘉靖三年任四年卒
　　
　　聂贤见前嘉靖五年任李承勋见前嘉靖五年任
　　
　　方良永福建莆田人弘治庚戌进士嘉靖六年升尚书未任卒
　　
　　髙友玑见前浙江乐清人嘉靖七年任
　　
　　何诏浙江山阴人弘治丙辰进士嘉靖七年改未任
　　
　　周伦见前嘉靖七年任十三年致仕
　　
　　闻渊见前嘉靖十二年任周用见前嘉靖十八年任
　　
　　周金见前嘉靖二十年任
　　
　　顾璘应天上元籍直隶吴县人弘治丙辰进士嘉靖二十年任二十三年闲住
　　
　　唐龙见前嘉靖二十三年起本部尚书未任本年改兵部
　　
　　屠侨见前嘉靖二十六年任
　　
　　刘讱见前嘉靖二十八年任
　　
　　傅炯江西进贤人嘉靖癸未进士二十八年任三十一年致仕
　　
　　顾应祥见前嘉靖三十年调任三十二年致仕
　　
　　梁尚徳江西星子人嘉靖丙戌进士三十三年任三十五年致仕
　　
　　翁溥浙江诸暨人嘉靖己丒进士三十三年任三十六年卒
　　
　　冯岳浙江慈溪人嘉靖丙戌进士三十六年任三十八年致仕
　　
　　蔡云程见前嘉靖三十八年任
　　
　　卢勲浙江缙云人嘉靖壬辰进士四十年任四十三年致仕
　　
　　赵大佑见前四十二年任四十四年致仕隆庆元年再起未任
　　
　　朱衡江西万安人嘉靖壬辰进士四十四年推未任改工部总理河道
　　
　　钱邦彦直隶吴县人嘉靖乙未进士四十四年任隆庆元年致仕
　　
　　孙植浙江平湖人嘉靖乙未进士隆庆元年任三年致仕
　　
　　黄光升见前隆庆四年起未任致仕
　　
　　陈其学山东登州卫人嘉靖甲辰进士隆庆四年任五年致仕
　　
　　李迁江西新建人嘉靖辛丒进士隆庆五年升未任养病
　　
　　王国光见前隆庆五年升未任改户部总储尚书
　　
　　林云同福建莆田进士万厯三年起未任
　　
　　谢登之见前隆庆五年任万厯二年改户部
　　
　　赵锦见前万厯三年任
　　
　　杨兆见前万厯五年任
　　
　　何寛见前万厯六年任
　　
　　陈瑞福建长乐人由嘉靖丙辰进士万厯八年任
　　
　　殷正茂见前万厯十年任
　　
　　陈道基福建同安人由嘉靖庚戌进士万厯十一年任
　　
　　姜寳见前万厯十四年任
　　
　　陆光祖浙江平湖人由嘉靖丁未进士万厯十六年任十七年改吏部
　　
　　王世贞直隶太仓人由嘉靖丁未进士万厯十七年任
　　
　　△工部尚书表
　　
　　单安仁见前洪武元年由将作卿任
　　
　　孙克义故元平章事归附洪武二年任本年升河南行省叅政张文不知何处人洪武二年任
　　
　　李廷桂河南洛阳人元末归附洪武二年任本年免
　　
　　安然详御史大夫河南祥符人直隶颍州籍洪武二年任五年升河南行省叅知政事
　　
　　朱守仁直隶徐州人元末入仕洪武三年任本年升北平叅政以太仆寺卿致仕
　　
　　黄肃洪武五年任六年致仕
　　
　　李敏直隶颍州人洪武初年举人才六年任七年升江西行省叅知政事九年再任本年卒
　　
　　薛祥直隶无为人元末归附洪武八年任九年升北平布政使十三年再任十四年杖死
　　
　　王虎洪武初年举人才九年任十二年免
　　
　　赵翥详刑部尚书河南永宁人洪武十年任
　　
　　余文升直隶丹徒人洪武初年举人才十二年任十三年免
　　
　　赵俊洪武初年举人才十五年任十七年免
　　
　　麦志徳广东连山人姓严洪武初年以孝弟力田举十七年任十八年坐累伏法
　　
　　徐本江西（阙）人洪武初年举人才十八年任二十年免
　　
　　潘孟举陜西澄城人洪武中荐举二十年任二十二年免
　　
　　秦逵见前二十二年任二十三年调兵部本年复任二十五年致仕
　　
　　沈溍见前洪武二十三年任
　　
　　严震直浙江乌程人洪武庚午以贤良举二十六年任二十七年降御史歴都察院右都御史三十年再任本年致仕建文四年起抚山西卒
　　
　　王儁洪武中举人才二十八年任二十九年免
　　
　　孙显河南信阳人洪武丁夘乡举二十九年任三十年免
　　
　　郑赐见前洪武三十一年任
　　
　　黄福见前建文四年任永乐三年改北京行部
　　
　　宋礼河南永宁人洪武中岁贡永乐三年任四年出四川采木七年事竣还京九年出浚会通河十年再命督木四川兼巡抚十七年勑取回京二十年卒
　　
　　李庆详兵部尚书顺天顺义人永乐十九年定鼎北京掌部事本年改兵部加太子少保
　　
　　金纯详刑部尚书直隶泗州人永乐二十二年由礼部尚书改任本年迁刑部
　　
　　黄福详南京户部尚书山东昌邑人永乐二十二年由工部尚书镇抚交址召还本部命兼詹事府事宣徳元年仍掌交址布按二司事三年又回部四年经畧漕运
　　
　　吴中山东武城人洪武末年国子生永乐十年授任十四年改刑部下狱二十二年复任正统七年卒
　　
　　王卺陜西郿县人永乐末年监生正统八年任十一年致仕
　　
　　石璞见前正统十一年任景泰六年改兵部
　　
　　江渊四川江津人宣徳庚戌进士由内阁吏左侍郎兼翰林院学士景泰六年升任天顺元年谪戍
　　
　　赵荣福建闽县人陜西通渭县籍正统中举楷书上员天顺元年任七年卒
　　
　　白圭见前天顺七年任
　　
　　王复见前成化二年由兵部调任加太子少保十六年致仕
　　
　　刘昭见前成化十六年任二十二年改户部
　　
　　李裕见前成化二十二年任二十三年改吏部
　　
　　谢一夔江西新建人天顺庚辰状元成化二十二年任二十三年卒
　　
　　贾俊直隶束鹿人景泰庚午乡举成化二十三年任弘治六年卒
　　
　　刘璋见前弘治七年任九年致仕
　　
　　徐贯浙江淳安人天顺丁丒进士弘治九年任十三年致仕
　　
　　曾鉴湖广桂阳人天顺甲申进士弘治十三年任正徳二年卒
　　
　　李鐩河南汤阴人成化壬辰进士正徳二年任三年致仕五年再起任十六年致仕
　　
　　洪锺见前正徳四年任
　　
　　才寛直隶迁安人成化戊戌进士正徳四年任
　　
　　毕亨山东新城人成化乙未进士正徳四年任五年致仕
　　
　　林俊详刑部尚书福建莆田人正徳十六年起未任改刑部
　　
　　陶琰见前嘉靖元年任
　　
　　赵璜江西安福人弘治庚戌进士嘉靖元年任六年致仕十年再起未任卒
　　
　　童瑞四川犍为人弘治庚戌进士嘉靖六年任七年致仕
　　
　　刘麟江西安仁人南京广洋卫籍弘治丙辰进士嘉靖七年任八年致仕
　　
　　章拯浙江兰溪人弘治壬戌进士嘉靖八年任九年闲住
　　
　　蒋瑶浙江归安人弘治己未进士嘉靖九年任十一年忧制回十七年复任十九年致仕
　　
　　聂贤见前嘉靖十一年起未任改刑部
　　
　　秦金见前嘉靖十一年起任十四年调南京兵部
　　
　　林庭■〈木昂〉福建闽县人弘治己未进士嘉靖十四年任十六年致仕
　　
　　温仁和见前嘉靖十六年任
　　
　　杨志学详刑部尚书湖广长沙人彭城卫籍嘉靖十七年任
　　
　　张润山西临汾人弘治壬戌进士嘉靖十九年任二十年丁忧后起南京吏部尚书卒
　　
　　甘为霖见前二十年任部事仍督工二十五年致仕
　　
　　王以旗见前嘉靖二十五年任
　　
　　文明江西萍乡人锦衣卫籍正徳丁丒进士嘉靖二十六年任二十八年卒于官
　　
　　李士翱见前嘉靖二十八年任
　　
　　胡松直隶绩溪人正徳甲戌进士嘉靖二十九年任三十年致仕
　　
　　欧阳必进见前嘉靖三十年任三十三年丁忧三十六年再任加少保
　　
　　吴鹏见前嘉靖三十三年任三十五年改吏部
　　
　　赵文华浙江慈溪人嘉靖己丒进士三十五年任三十六年为民
　　
　　雷礼江西丰城人嘉靖壬辰进士三十七年任累加少傅隆庆元年致仕
　　
　　朱衡江西万安人嘉靖壬辰进士隆庆元年任出督河漕加太子少保五年再任
　　
　　郭朝宾山东汶上人嘉靖乙未进士万厯二年任六年罢
　　
　　李幼滋湖广应城人嘉靖丁未进士万厯六年任八年罢加太子少保
　　
　　曽省吾湖广锺祥人嘉靖丙辰进士万厯八年任十年加太子太保寻罢
　　
　　杨巍见前万厯十年任
　　
　　杨兆见前万厯十一年任
　　
　　何起鸣四川内江人由嘉靖己未进士万厯十四年任
　　
　　石星直隶东明人嘉靖己未进士万厯十五年任
　　
　　専提督工程者
　　
　　李友直直隶清苑人由吏员宣徳元年任専督正统三年卒
　　
　　甘为霖见前嘉靖十五年専督十六年闲住十八年起任二十年还部
　　
　　毛伯温见前嘉靖十六年専督
　　
　　周叙湖广九溪卫籍河南息县人正徳辛未进士嘉靖十七年専督本年降左侍郎
　　
　　樊继祖见前嘉靖二十一年起用专督采木顾璘见前嘉靖二十年任専督承天大工
　　
　　何起鸣见前万厯十三年任専督陵工
　　
　　曽同亨江西吉水人嘉靖己未进士万厯十六年升督陵工
　　
　　总督军务者
　　
　　石璞见前正统七年出督广东不作阙
　　
　　白圭见前成化二年出督湖广军务不作阙
　　
　　才寛见前正徳四年兼左都总制陜西三邉死于兵
　　
　　赵文华见前嘉靖三十五年提督大军征倭不作阙
　　
　　总理河道者
　　
　　周用见前嘉靖三十二年起总河道改漕运
　　
　　治河者
　　
　　朱衡见前嘉靖四十三年任作阙隆庆三年再任不作阙
　　
　　吴桂芳江西新建人嘉靖甲辰进士万厯四年升治河道兼督漕一月卒
　　
　　潘季驯见前万厯十一年治河功成升仍原任
　　
　　巡抚地方者
　　
　　周忱江西吉水人永乐甲申进士正统十三年由巡抚南直隶升户书改复原任
　　
　　王永寿（阙）
　　
　　李充嗣见前正徳十六年巡抚南直隶升仍原任
　　
　　督易州山厂者
　　
　　万祺江西南昌人由吏员成化十七年任
　　
　　掌大理寺者
　　
　　杜铭见前成化十一年任
　　
　　杨守随浙江鄞县人成化壬辰进士弘治十七年以大理卿满考升仍任
　　
　　兼大理寺卿者
　　
　　石璞见前以广东军功兼
　　
　　赵荣见前天顺六年以预平曹钦功兼俱支俸
　　
　　掌通政司者俞琳浙江仁和人成化丁未进士正徳十四年升任
　　
　　郑绅锦衣卫籍直隶涞水人正徳甲戌进士嘉靖二十年升任
　　
　　倪光荐直隶平谷人嘉靖己未进士万厯十四年任
　　
　　掌太常寺者
　　
　　陈道瀛直隶涞水人乐舞生嘉靖十七年升任
　　
　　徐可成顺天东安人乐舞生嘉靖二十六年升任
　　
　　掌太医院者
　　
　　许绅见前嘉靖十三年升任
　　
　　掌制勅房者
　　
　　周惠畴不知何许人由儒士正徳十二年升任
　　
　　管工作者
　　
　　徐杲工部匠籍由木匠嘉靖四十一年升任加正一品服俸隆庆元年下狱戍
　　
　　黎澄故安南国王弟専管火器军器景泰中升任
　　
　　管吏部左侍郎事者
　　
　　董份见前嘉靖四十三年升任
　　
　　南京工部尚书表
　　
　　甄庸顺天宛平人洪武中举人才永乐二十二年任宣徳二年致仕
　　
　　王永寿山西太原人永乐癸夘乡举景泰二年任三年致仕天顺元年再任六年卒
　　
　　王来浙江慈溪人宣徳丙午乡举景泰三年任天顺元年丁忧卒
　　
　　戴缙广东南海人成化丙戊进士十八年任本年削籍
　　
　　胡拱辰浙江淳安人正统己未进士成化二十年任二十三年致仕
　　
　　黎淳见前湖广华容人弘治元年任
　　
　　程宗直隶常熟人景泰辛未进士弘治元年任二年致仕
　　
　　刘宣江西安福人景泰辛未进士弘治三年任四年卒于官
　　
　　侯瓉见前弘治五年任
　　
　　冯贯直隶蠡县人天顺甲申进士弘治六年任九年致仕
　　
　　萧祯江西泰和人天顺甲申进士弘治十年任十三年致仕
　　
　　董越江西宁都人成化己丑及第弘治十三年任十五年卒
　　
　　李孟阳河南雎州人成化壬辰进士弘治十五年任正徳元年致仕
　　
　　陈清山东益都人天顺甲申进士正徳元年任二年致仕
　　
　　韩重山西绛州人成化戊戌进士正徳二年任四年致仕
　　
　　俞俊浙江丽水人成化壬辰进士正德二年任本年卒李
　　
　　善陜西陇州人成化戊戊进士正德三年任本年致仕
　　
　　张宪见前正徳六年起任本年卒
　　
　　孙需见前正徳六年起任
　　
　　林廷选福建长乐人成化辛丑进士正徳九年任十年致仕
　　
　　柴升见前正徳十年起任十一年致仕
　　
　　黄珂四川遂宁人成化甲辰进士正徳十一年任十四年致仕
　　
　　洪逺直隶歙县人成化戊戊进士正徳十四年任十五年致仕
　　
　　丛兰山东文登人弘治庚戊进士正徳十五年任嘉靖元年致仕
　　
　　崔文奎山东新泰人成化甲辰进士嘉靖元年任四年致仕
　　
　　吴廷举广西梧州守御千户所籍苍梧人成化丁未进士嘉靖三年任四年致仕
　　
　　陈雍浙江余姚人成化甲辰进士嘉靖四年任寻致仕
　　
　　张嵿浙江萧山人成化丁未进士嘉靖四年任六年致仕
　　
　　胡世宁见前嘉靖六年任本年改都察院
　　
　　髙友玑详刑部尚书浙江乐清人嘉靖六年任
　　
　　胡瓉直隶永年人弘治癸丑进士嘉靖七年任八年致仕
　　
　　章拯见前嘉靖八年任
　　
　　何诏嘉靖八年改任十三年致仕
　　
　　蒋瑶见前嘉靖十四年任
　　
　　周用见前嘉靖十七年任
　　
　　李如圭见前嘉靖十九年任
　　
　　宋景见前嘉靖十九年任
　　
　　胡训见前嘉靖二十三年任
　　
　　杨麒江西上饶人正徳辛巳进士嘉靖二十五年任二十七年卒
　　
　　刘讱见前嘉靖二十七年任
　　
　　屠楷见前嘉靖二十八年任
　　
　　潘潢见前嘉靖二十九年由户部调任
　　
　　孙应奎见前嘉靖三十年由户部调任
　　
　　彭黯江西安福人嘉靖癸未进士三十二年任本年下狱
　　
　　杨行中见前嘉靖三十二年任
　　
　　马坤见前嘉靖三十二年任
　　
　　王学益江西安福人嘉靖己丑进士歴总理河道都察院右都御史三十六年升尚书未任致仕
　　
　　潘恩见前嘉靖三十七年任
　　
　　王钫浙江奉化人嘉靖癸未进士三十九年任四十年致仕
　　
　　康大和福建莆田人嘉靖乙未进士四十年任四十二年闲住
　　
　　林庭机见前四十二年任
　　
　　吕光洵浙江新昌人嘉靖壬辰进士隆庆元年升未任致仕
　　
　　刘采见前隆庆元年起任
　　
　　魏尚纯河南钧州人嘉靖壬辰进士隆庆元年任寻致仕
　　
　　裴宇见前隆庆元年任
　　
　　徐养正广西马平人嘉靖辛丑进士隆庆二年升未任致仕
　　
　　林云同福建莆田人嘉靖丙戊进士隆庆三年任四年致仕
　　
　　曹亨河南新蔡人嘉靖乙未进士隆庆四年任五年致仕
　　
　　陈绍儒广东南海人嘉靖戊戌进士隆庆五年任六年致仕
　　
　　张瀚见前隆庆五年任
　　
　　林燫见前万厯元年任
　　
　　刘光济见前万厯二年任
　　
　　刘应节见前万厯三年任
　　
　　沈应时河南卫人嘉靖庚戊进士
　　
　　翁大立见前万厯四年任
　　
　　曹三旸直隶宜兴人嘉靖甲辰进士万厯六年任
　　
　　徐栻直隶常熟人嘉靖丁未进士万厯七年升未任致仕
　　
　　凌云翼见前万厯七年任
　　
　　杨成见前万厯八年任
　　
　　王遴见前万厯十一年任
　　
　　毕锵见前万厯十一年任
　　
　　刘光济见前万厯十二年任
　　
　　陆光祖浙江平湖人万厯十二年升未任
　　
　　阴武卿见前万厯十三年任
　　
　　吴文华福建连江人嘉靖丙辰进士万厯十六年任
　　
　　李辅江西进贤人嘉靖己未进士万厯十六年任
　　
　　永乐初设北京行部尚书兼总布按二司事
　　
　　郭资见前永乐元年以刑书掌布政司后改任八年正月命率所属民丁万人随军馈运十八年十二月改户部
　　
　　雒佥不知何许人永乐元年以保定知府升仍掌府三年二月以罪诛
　　
　　朱浚永乐三年二月以左通政升任
　　
　　黄福永乐三年四月以工部改任
　　
　　弇山堂别集卷五十一
　　

　　●钦定四库全书
　　
　　弇山堂别集卷五十二
　　
　　（明）王世贞 撰
　　
　　○都察院左右都御史表
　　
　　都察院古御史府也自周官御史掌赞善授法令秦人因之自汉益重置大夫以贰丞相银印青绶位上卿于万几无所不叅摄每丞相阙则大夫以次选代成哀之际遂为大司空与丞相大司马俱封侯位三公金印紫绶后虽旋复旋改而建武以还遂定与太尉司徒仍三公故鼎足承君矣当御史大夫时有中丞二在内则掌兰台秘受公卿奏事举劾按章外则督部刺史与丞相司直司隶校尉察举非法自大司空设而中丞废献帝时尊权将曹操并太尉司徒于丞相俾任之而郄虑以御史大夫为之副然不复置中丞至魏黄初建司空官仍罢大夫不置而歴晋宋南北朝以至北齐后周别设中丞主台事而御史府自是称台矣后魏以至北齐改中丞为中尉最号雄峻若李彪崔暹之类纠按贵戚威行朝省琅琊帝子之尊尚假赤棒之威以自张余可推也隋始复置大夫罢中丞唐初亦因之有以其官为大司宪者以台为肃政者而职任如故开元之际复为御史台而大夫与中丞不并设其职俱以振纲纪察奸弊中丞秩虽卑于大夫而雄峻过之至有径入相者宋初有中丞而无大夫其属有侍御史监察里行知杂之类大约三司使学士承旨以为班知谏院司諌正言以为表里叅知枢副丞郎佥院以阶进监司牧守以待退至元而尤重其任设大夫从一品中丞正二品侍御史从二品治书侍御史正三品皆为长官当是时济雅图帝有恒言中书省枢密院吾左右手也御史台治吾左右手病者也旨矣明兴其初制一循元旧当是时左右大夫汤和邓愈数膺斧钺寄外出而中丞刘基章溢理台事其后汪广洋陈宁軰俱迁大夫洪武十三年胡氏之事发而御史台仅设左右中丞俱正二品侍御史正四品而已十四年始改为都察院然仅正七品其官有御史而无都御史十六年仍为正三品明年为正二品于是定设左右都御史正二品左右副都御史正三品左右佥都御史正四品职纠劾官邪申辨寃抑而所属御史分为十三道御史巡按以至它公委出则奏请还则考核然御史独不系都察院以示得相纠察之意建文初改为御史府设都御史一员左右副都御史各一员品如故十三道御史曰左右两院监察御史永乐鼎革悉复洪武之制其后移都察院于北京而留者曰南京都察院畧如六部矣其以左右都御史而下总督提督叅赞巡抚各镇者初自本院出曰公差事完或得代则回理院事其后不胜多则往往自部佐卿寺藩臬迁转亦不复归院以为恒今表御史大夫中丞左右都御史及左右都御史之出镇者
　　
　　左御史大夫
　　
　　汤和直隶鳯阳人元末起义吴元年任洪武三年封中山侯解任
　　
　　汪广洋见丞相表洪武七年任十年转右丞相
　　
　　陈宁湖广茶陵人初名亮洪武十年自右转左十三年坐法
　　
　　丁玉不知何许人元末归附洪武十二年自右转左本年转大都督府左都督
　　
　　李善长见丞相表洪武十三年以致仕太师韩国公总理台事寻解
　　
　　李文忠直隶临淮人洪武十三年以左都督曹国公同总理台事寻解
　　
　　左都御史
　　
　　詹徽见吏部洪武十三年以左都御史掌院二十四年以吏部尚书兼任二十六年坐法
　　
　　杨克明河南灵寳人洪武初举明经二十四年任二十五年免
　　
　　曹铭陜西会宁人洪武乙丑进士二十七年任二十八年免
　　
　　杨靖直隶山阳人洪武乙丒进士二十九年任三十年赐死
　　
　　暴昭山西浮山人洪武乙丑进士三十年任改刑部
　　
　　景清本姓耿陜西真宁人洪武甲戊进士建文元年任复为御史大夫四年死难
　　
　　陈瑛直隶滁州人洪武中以人才举永乐元年任十年下狱死
　　
　　刘观见前永乐十二年任同领院事后掌院宣徳（阙）年安置辽东
　　
　　王文见前正统十三年升任掌院景泰四年入阁
　　
　　陈镒直隶吴县人正统十四年升任掌院景泰四年致仕
　　
　　王翱见前景泰三年升任同掌院事四年升吏部
　　
　　萧维祯见前景泰四年任天顺元年升南京兵部
　　
　　马昻见前天顺元年任本年改兵部
　　
　　冦深直隶唐县人永乐中监生天顺二年任五年死难
　　
　　李秉见前天顺八年任
　　
　　李宾见前成化五年任十三年致仕
　　
　　项忠见前成化七年任同掌
　　
　　王越见前成化十年任同掌十三年掌院十六年封伯十七年出镇
　　
　　马文升见前成化二十三年任弘治二年升兵部
　　
　　屠滽见前弘治七年以右都升任八年改吏部正徳二年起复任
　　
　　闵珪见前弘治九年任十三年改刑部
　　
　　戴珊见前弘治十三年任十八年卒
　　
　　张敷华见前弘治十八年任正徳元年致仕
　　
　　刘宇见前正徳二年任本年改兵部
　　
　　陈金见前正徳四年任本年丁忧十三年自两广再任十六年致仕
　　
　　洪锺见前正徳四年以刑部尚书兼任院事五年出督
　　
　　马中锡直隶故城人成化乙未进士正徳六年任本年出督
　　
　　陆完见前正徳七年任八年改兵部
　　
　　彭泽见前正徳十年任十二年落职
　　
　　王璟山东沂州人成化壬辰进士正徳十三年任十六年致仕
　　
　　金献民见前正徳十六年任嘉靖二年改刑部
　　
　　边宪见前嘉靖三年升未任卒
　　
　　张璁见前嘉靖六年以兵侍掌寻以文渊阁大学士掌
　　
　　胡世宁见前嘉靖六年任
　　
　　李承勋见前嘉靖六年任
　　
　　王宪见前嘉靖八年任本年闲住
　　
　　王廷相见前嘉靖十二年任寻以兵部尚书兼任
　　
　　周用见前嘉靖二十三年任二十五年改吏部
　　
　　宋景见前嘉靖二十五年任本年卒
　　
　　王以旗见前嘉靖二十六年任二十七年出督
　　
　　屠侨见前嘉靖二十七年任三十四年卒
　　
　　周延见前嘉靖三十四年任四十年卒
　　
　　欧阳必进见前嘉靖四十年任本年改吏部
　　
　　潘恩见前嘉靖四十年任四十二年致仕
　　
　　张永明见前嘉靖四十二年任四十五年致仕
　　
　　王廷见前嘉靖四十五年任隆庆四年致仕
　　
　　赵贞吉见前隆庆四年以文渊阁大学士掌本年致仕
　　
　　葛守礼见前隆庆四年任万厯三年致仕
　　
　　陈瓉见前万厯三年任六年致仕
　　
　　陈玠江西临川人嘉靖辛丑进士万厯六年任十一年致仕
　　
　　赵锦见前万厯十一年任十四年丁忧
　　
　　辛自修河南商城人嘉靖丙辰进士万厯十四年任十五年致仕
　　
　　吴时来浙江仙居人嘉靖癸丒进士万厯十五年任
　　
　　总督军务者
　　
　　王翱李秉朱英邓廷瓉陈金彭泽以太子太保兼洪锺以刑书兼王守仁以南兵书兼金献民胡宗宪（阙）
　　
　　提督京营者
　　
　　刘焘
　　
　　右御史大夫
　　
　　汤和直隶鳯阳人元末起义吴元年任洪武三年封中山侯
　　
　　邓愈直隶鳯阳人吴元年任洪武三年封
　　
　　卫国公陈宁见前洪武六年任十二年转左
　　
　　丁玉见前洪武九年任十二年转左
　　
　　安然河南祥符人元末归附洪武十二年任右御史大夫十三年改左中丞本年免
　　
　　右都御史
　　
　　汤友恭直隶懐逺人洪武中以人才举十七年任同理院事二十二年免
　　
　　凌汉河南原武人洪武中举秀才二十二年任同理院事本年降刑部侍郎复为佥都御史
　　
　　袁泰山西万全人洪武辛亥进士二十四年任同理院事二十五年以忧去
　　
　　解敏河南阳武人洪武乙丒进士二十六年任同理院事二十八年免
　　
　　王平四川新繁人洪武中举人才二十八年任同理院事二十九年免
　　
　　严震直见前洪武三十年任本年降御史
　　
　　吴中见前永乐二年任同理院事
　　
　　王彰河南郑州人洪武丁夘举人入太学永乐十九年任同理院事宣徳二年卒
　　
　　向寳江西进贤人洪武乙丑进士永乐二十二年任兼詹事府詹事洪熙元年调南京
　　
　　顾佐河南太康人建文庚辰进士宣徳三年任右都御史掌院事八年致仕
　　
　　熊槩江西丰城人初冒胡姓永乐辛夘进士宣徳八年任掌院事九年兼任刑部本年卒
　　
　　陈智湖广咸宁人永乐丙戌进士正统元年任掌院事六年卒
　　
　　王文见前正统六年任掌院事
　　
　　陈镒见前正统八年任代掌院事
　　
　　俞士悦见前正统十四年任同陈镒掌院事
　　
　　罗通江西吉水人永乐壬辰进士景泰四年任同理院事天顺元年守制
　　
　　耿九畴见前天顺元年任掌院事本年出为江西左布政使
　　
　　李宾见前天顺五年任掌院事八年升南京兵部尚书
　　
　　林聪详刑部尚书福建宁徳人成化三年任掌院事七年出抚大同致仕项
　　
　　忠见前成化九年任同理院事
　　
　　董方见前成化九年任同理院事
　　
　　王越见前成化十一年任同理院事出督
　　
　　戴缙见前成化十七年任右都御史掌院事十八年改南工部
　　
　　李裕见前成化十九年任掌院事二十年调南院
　　
　　朱英湖广桂阳人正徳乙丑进士成化二十年由两广召掌院事
　　
　　屠滽见前成化丙戌进士二十一年任掌院事二十三年调南院弘治二年再任养病六年再任俱掌院
　　
　　刘敷江西永新人景泰辛未进士成化二十二年任掌院事二十三年致仕
　　
　　白昻见前弘治四年任掌院事
　　
　　佀钟见前山东郓城人弘治十一年任同掌院事
　　
　　王宗彛见前弘治十三年任同掌院事
　　
　　史琳浙江余姚人成化丙戌进士弘治十五年任同掌院事
　　
　　屠勲见前弘治十八年任右都御史同掌院事
　　
　　张宪见前正徳三年任同掌院事四年调南院
　　
　　李士实江西丰城人新建籍成化丙戌进士正徳六年起掌院事本年致仕后伏诛
　　
　　林俊详刑部尚书福建莆田人正徳十六年起未任升工部尚书
　　
　　王鼎福建福州卫籍直隶定逺人成化辛丒进士正徳六年任掌院事七年致
　　
　　仕陆完见前直隶长洲人正徳七年升任掌院事
　　
　　彭泽见前正徳七年升任同掌院事寻出督
　　
　　石玠见前直隶藁城人正徳八年任掌院事
　　
　　王璟山东沂州人成化壬辰进士正徳八年任同掌院事
　　
　　张纶直隶宣城人容峪卫籍成化甲辰进士正徳十二年任同掌院事十六年掌院事本年致仕
　　
　　俞諌浙江桐庐人弘治庚戊进士嘉靖二年任掌院事三年卒
　　
　　李钺见前嘉靖三年任掌院事伍文定见前嘉靖六年任同掌院事
　　
　　熊浃见前嘉靖八年任右都御史掌院事本年闲住二十二年以兵书兼任仍掌院事
　　
　　汪鋐见前嘉靖九年任十年加兵部尚书仍掌院
　　
　　毛伯温见前嘉靖十五年任同掌院事十六年以兵书兼任仍同掌二十年南征还掌院
　　
　　周叙见前嘉靖十五年任寻出督王尧封见前嘉靖十六年任同掌院事十七年迁户部尚书
　　
　　赵锦见前万厯十三年以兵书改兼
　　
　　镇守
　　
　　陈镒王文
　　
　　总督军务者
　　
　　王翱王来韩雍朱英邓廷瓉屠滽马文升闵珪秦竑刘大夏熊翀杨一清刘宇陆完彭泽邓彰林廷选周南王宪王琼姚镆张珩张经贾应春杨博王忬冯岳胡宗宪郭干陈其学王之诰刘焘王崇古戴才殷正茂石茂华杨兆凌云翼郜光先方逢时梁梦龙呉兑郑洛郭应聘周咏呉文华张国彦萧大亨
　　
　　总理河道者
　　
　　盛应期王杲潘季驯
　　
　　巡抚
　　
　　王彰洪英李实王恕余子俊林俊张缙马旻李士实俞琳呉廷举陈鳯梧吕光升刘世曾
　　
　　总督漕运者
　　
　　马文升陈儒喻茂坚周金王暐马森江一鲲王廷瞻
　　
　　提督仓场者
　　
　　温纯兼户部左侍郎
　　
　　掌大理寺者
　　
　　戴金分督三营者
　　
　　陈其学
　　
　　协理戎政者
　　
　　郑晓
　　
　　管兵侍事者
　　
　　呉兑
　　
　　张佳胤
　　
　　弇山堂别集卷五十二
　　
　　●钦定四库全书
　　
　　弇山堂别集卷五十三
　　
　　（明）王世贞 撰
　　
　　南京都察院左都御史表
　　
　　张本见前永乐二十二年以南京兵部尚书兼掌本院事
　　
　　萧维祯见前天顺元年任掌院事
　　
　　石璞见前天顺四年起掌院事成化元年致仕
　　
　　黄绂见前弘治五年任掌院事六年致仕
　　
　　陈玉直隶宜州卫籍直隶髙邮人弘治癸丑进士正徳十四年任掌院事嘉靖元年致仕
　　
　　聂贤见前嘉靖四年任掌院事
　　
　　南京都察院右都御史表
　　
　　杜智直隶芜湖人洪武中举文学永乐二十二年任右都御史掌院事洪武元年免
　　
　　向寳见前洪熙元年由北院改掌南院事宣徳三年卒于官
　　
　　熊槩见前宣徳四年任掌院事八年改北
　　
　　陈勉江西宁都人永乐丙戌进士景泰元年任掌院事三年致仕
　　
　　张纯详南京兵部尚书湖广江陵人景泰三年任右都御史掌院事
　　
　　林聪见前成化十年任掌院事兼提督操江
　　
　　王恕见前成化十三年任掌院事兼叅赞机务
　　
　　李裕见前成化二十年任掌院事
　　
　　屠滽见前成化二十三年调任掌院事
　　
　　张悦见前弘治六年任掌院事
　　
　　邓廷瓉见前弘治八年任掌院事十四年再任
　　
　　翟瑄见前弘治九年任掌院事
　　
　　陈道见前弘治十三年任掌院事
　　
　　张敷华见前弘治十四年任掌院事
　　
　　金泽应天江宁籍浙江鄞县人成化丙戌进士弘治十八年任掌院事三年致仕
　　
　　髙铨见前正徳元年任掌院事
　　
　　熊绣湖广宁逺卫籍江西丰城人成化丙戌进士正徳二年任掌院事三年致仕
　　
　　张鼐山东歴城人成化乙未进士正徳三年任掌院事三年逮狱革职
　　
　　洪锺见前正徳三年任掌院事王鉴之见前正徳三年升未任迁刑部
　　
　　张（阙）见前正徳四年任掌院事
　　
　　张宪见前正徳四年任掌院事
　　
　　刘洪湖广安陆卫籍江西彭泽人成化丙戌进士正徳五年任掌院事六年丁忧
　　
　　戈瑄见前正徳七年任掌院事
　　
　　黄珂见前正徳九年任掌院事
　　
　　邓庠见前正徳十年任掌院事
　　
　　洪逺见前正徳十一年任掌院事
　　
　　杨旦见前嘉靖元年起未任改南户书
　　
　　崔文奎见前嘉靖元年任掌院事
　　
　　王懋中江西安福人成化甲辰进士嘉靖元年任掌院事二年卒于官
　　
　　邹文盛见前嘉靖二年任掌院事
　　
　　张嵿见前嘉靖二年任掌院事
　　
　　张琮应天江宁人弘治庚戌进士嘉靖五年任右都御史掌院事八年灾异自陈致仕
　　
　　何瑭河南懐逺卫人弘治壬戌进士嘉靖八年由礼部侍郎升养病未任致仕
　　
　　万镗见前嘉靖八年任掌院事十一年为民
　　
　　王軏见前嘉靖十二年任掌院事
　　
　　周用见前嘉靖十二年任掌院事
　　
　　王爌浙江黄岩人弘治壬戊进士嘉靖十七年任掌院事十八年致仕
　　
　　胡训见前嘉靖十八年任掌院事
　　
　　王以旗见前嘉靖二十二年任掌院事
　　
　　韩邦竒见前嘉靖二十五年任掌院事
　　
　　刘讱见前嘉靖二十六年任掌院事
　　
　　欧阳必进见前嘉靖二十九年任掌院事
　　
　　端廷赦直隶当涂人正徳辛巳进士嘉靖三十年任掌院事三十三年卒
　　
　　吴鹏见前嘉靖三十三年任掌院事
　　
　　王学益见前嘉靖三十三年任掌院事
　　
　　倪嵩直隶当涂人嘉靖己丒进士三十四年任掌院事三十六年致仕
　　
　　蔡云程见前嘉靖三十六年任右都御史掌院事
　　
　　王访见前嘉靖三十八年任掌院事
　　
　　卢勲见前嘉靖三十九年任掌院事
　　
　　赵大佑见前嘉靖四十年任掌院事
　　
　　张舜臣见前嘉靖四十三年任掌院事
　　
　　孙植见前嘉靖四十三年任掌院事
　　
　　郭宗皋见前隆庆元年任掌院事
　　
　　林云同见前隆庆元年任掌院事
　　
　　赵炳然见前隆庆三年起兼兵书掌院未任卒
　　
　　曹邦辅见前隆庆三年任掌院事
　　
　　刘自强见前隆庆四年任掌院事
　　
　　曹亨见前隆庆四年任掌院事
　　
　　谢登之见前隆庆四年任掌院事
　　
　　张瀚见前隆庆五年任掌院事
　　
　　魏学曾陜西泾阳人嘉靖癸丑进士隆庆六年升未任回籍
　　
　　傅颐湖广沔阳人嘉靖甲辰进士万厯元年任
　　
　　赵锦见前万厯二年任掌院事
　　
　　吴百朋见前万厯三年任掌院事
　　
　　李幼滋见前万厯四年任掌院事
　　
　　曾省吾见前万厯四年任掌院事
　　
　　王好问见前万厯五年任掌院事
　　
　　汪文盛见前万厯（阙）年任掌院事
　　
　　谢鹏举湖广（阙）人嘉靖丙辰进士万厯（阙）年升未任致仕
　　
　　刘斯洁见前万厯（阙）年任掌院事
　　
　　刘尧诲见前万厯（阙）年任
　　
　　郭应聘见前未任
　　
　　熊汝达江西进贤人嘉靖甲辰进士未任
　　
　　袁洪愈见前万厯十二年任
　　
　　辛自修河南襄城人嘉靖丙辰进士万厯十三年任
　　
　　海瑞广东琼山人由举人万厯十四年任
　　
　　耿定向湖广黄安人嘉靖丙辰进士万厯十六年任
　　
　　孙丕扬陜西富平人由进士万厯十八年任
　　
　　○大都督府左右都督同知佥事表
　　
　　大都督府因枢密院而改建之者也枢密院之职实古太尉大司马诸将军而其名则循唐宦官之旧五季托肺腑其权据宰相上宋専兵政稍与宰相次而号两府然皆搢绅大夫为之至元而用其国人与汉人之以武功显者第往往叅互一二搢绅以赞其谟画至明兴而截然武弁薮矣髙帝之下集庆置中书省即置行枢密院而自领之功臣宿将得序迁为同知佥院同佥判官其品秩皆仍元旧至四年辛丑之三月始改置大都督府拜皇侄为大都督节制中外诸军寻增置左右都督同知副使佥事官以中书叅议李善长兼司马宋思颜为叅军经歴都事皆极一时之选而同知佥院之在军行者尚仍其故不改吴元年甲辰正月即王位定大都督从一品左右都督正二品同知从二品副使正三品佥事从三品寻大都督文正坐罪废罢不设以左右都督为长官十月进阶俱正一品同知从一品副使从二品佥事从三品三年革副使升佥事正二品凡天下将士兵马大数荫授迁除与征讨进止机宜皆属之十三年分大都督为五军都督府见若以为品秩如其故者而兵部阴移之其权渐分矣至永乐而尽归之兵部所谓五都督者不过守空名与虚数而已其左右都督以下至同知皆以加边将之有功者其佥事以待序迁者而掌印佥书之类必以属公侯伯间有属老将之实为都督者不能什一也故断自十三年以前表之后不复赘焉
　　
　　大都督
　　
　　朱文正上兄南昌王之长子乙巳年任镇守陜西吴元年罢后赐死子孙世为靖江王
　　
　　左都督
　　
　　李文忠直隶临淮人洪武三年由浙江行省平章政事升任封公
　　
　　汤和
　　
　　直隶濠州人洪武十年由右御史大夫升任封公丁玉见前洪武十二年由右都督升任
　　
　　右都督
　　
　　冯胜初名宗异直隶定逺人洪武二年由都督同知升任
　　
　　邓愈直隶虹县人洪武三年由右御史大夫升任
　　
　　丁玉见前洪武十一年由左御史大夫升任
　　
　　同知枢密院事
　　
　　廖永安直隶巢县人戊戌年任
　　
　　徐达见前戊戌年任
　　
　　邵荣不知何许人戊戌年任
　　
　　俞通海直隶濠州人庚子年任
　　
　　廖永忠永安弟辛丑年任
　　
　　冯国胜即冯胜见前癸夘年任
　　
　　都督同知
　　
　　冯宗异即胜见前吴元年任
　　
　　康茂才湖广蕲州人吴元年任
　　
　　唐胜宗直隶毛城人洪武二年任
　　
　　陆仲亨直隶濠州人洪武二年任
　　
　　华云龙直隶定逺人洪武二年任
　　
　　张兴祖即汪兴祖直隶巢县人洪武元年任
　　
　　吴良直隶定逺人洪武三年由都督佥事升任
　　
　　赵庸直隶庐州人洪武三年由中书右丞升任
　　
　　傅友徳直隶宿州人洪武三年由江淮行省叅政升任
　　
　　頋时直隶濠州人洪武三年由都督副使升任
　　
　　陈徳直隶濠州人洪武三年由都督佥事升任
　　
　　王志直隶临濠人洪武三年由平阳卫指挥使升任
　　
　　郑遇春直隶濠州人洪武三年由朔州卫指挥副使升任
　　
　　何文辉直隶滁州人初赐姓朱后复洪武四年升九年卒
　　
　　沐英直隶定逺人洪武九年由都督佥事升任
　　
　　都督府副使
　　
　　顾时见前洪武元年
　　
　　任孙兴祖直隶濠州人洪武元年任
　　
　　佥枢密同佥附
　　
　　汤和见前丙申年摄任
　　
　　廖永安见前丁酉年任
　　
　　徐达见前丁酉年任邓愈见前戊戌年任
　　
　　胡大海直隶虹县人戊戌年任
　　
　　寗安庆故元将戊戌年任
　　
　　常遇春见前戊戌年任
　　
　　俞通海见前戊戌年任
　　
　　张徳胜直隶梁县人戊戌年任
　　
　　朱文正见前己亥年任
　　
　　方国珉浙江黄岩人国珍弟己亥年任
　　
　　缪大亨直隶定逺人庚子年任
　　
　　朱文忠即李文忠见前庚子年任
　　
　　胡徳济大海子庚子年任
　　
　　都督佥事
　　
　　郭子兴直隶濠州人吴元年任
　　
　　陈徳见前吴元年任
　　
　　吴良见前洪武元年任
　　
　　吴桢良弟洪武元年任
　　
　　耿炳文直隶濠州人洪武元年任
　　
　　费聚直隶临濠人洪武元年任
　　
　　孙遇仙不知何许人洪武二年任
　　
　　何文辉见前洪武二年任
　　
　　金朝兴直隶巢县人洪武三年任
　　
　　王成不知何许人洪武三年任已下皆由指挥升十年出为浙江都指挥使
　　
　　单发不知何许人洪武三年任
　　
　　沐英见前洪武三年任
　　
　　仇成直隶含山人洪武三年任
　　
　　费震不知何许人洪武三年任
　　
　　王弼直隶定逺人洪武三年任
　　
　　胡徳不知何许人洪武三年任
　　
　　金兴旺不知何许人洪武四年任兼奏左傅
　　
　　蓝玉直隶定逺人洪武六年任
　　
　　王简直隶寿州人洪武六年任
　　
　　林济峰不知何许人洪武八年任
　　
　　曹兴不知何许人洪武八年任后封侯
　　
　　谢成直隶濠州人洪武八年任后封侯
　　
　　瞿通直隶合肥人洪武八年由鳯阳卫指挥升致仕
　　
　　毛升直隶合肥人洪武八年任后封侯
　　
　　丘广直隶定逺人洪武八年任
　　
　　毛骧不知何许人洪武九年任后论死
　　
　　陈方亮不知何许人洪武九年任十二年降海南卫指挥
　　
　　李新直隶濠州人洪武九年任后封侯
　　
　　张温直隶（阙）人洪武九年任后封侯
　　
　　周武不知何许人洪武九年任后封侯
　　
　　张龙直隶濠州人洪武九年任后封侯
　　
　　陈桓直隶濠州人洪武十年自佥事出为浙江都指挥使后封侯
　　
　　张铨直隶定逺人洪武十一年任后封侯
　　
　　孙恪兴祖之子洪武十一年任后封侯
　　
　　谢熊不知何许人洪武十一年任
　　
　　张徳不知何许人洪武十一年任
　　
　　马云不知何许人洪武十一年任
　　
　　髙显直隶梁县人不知何年任
　　
　　弇山堂别集卷五十三
　　
　　●钦定四库全书
　　
　　弇山堂别集卷五十四
　　
　　（明）王世贞 撰
　　
　　○卿贰表
　　
　　△吏部左右侍郎
　　
　　樊鲁璞洪武元年任
　　
　　汪河直隶舒城人由掾史元年任
　　
　　程徐浙江鄞县人故元兵部尚书元年任
　　
　　李廷桂河南洛阳人三年任
　　
　　李思迪山东歴城人三年任
　　
　　顾贞三年任李瑛四年任
　　
　　宋骐五年任
　　
　　宋徳润直隶泰兴人由荐举六年任
　　
　　董幼安八年任
　　
　　张度九年任左
　　
　　陆让十三年任
　　
　　任源山西武乡人由荐举十三年任右
　　
　　韩膺山东平度人由荐举十四年任左
　　
　　李信四年任右刘逢吉十六年任左
　　
　　王珪十六年任右
　　
　　赵迪河南宜阳人初姓张由岁贡十九年任左
　　
　　侯庸山东胶水人由进士二十二年任左
　　
　　陈敬二十三年任右
　　
　　傅友文山西临潼人名益以字行由太学生二十六年任右
　　
　　田烱山西大同人由太学生二十六年任左
　　
　　郑昌山西襄陵人由太学生二十七年任左
　　
　　汤仲行浙江归安人由税户人才二十七年任右
　　
　　王谦三十一年任右
　　
　　蹇义三十一年任右三十年转左
　　
　　练子宁江西新淦人由进士及第三十二年任左
　　
　　毛泰三十三年任右
　　
　　陈洽直隶武进人由荐举永乐九年任左
　　
　　许思温直隶武进人由太学生元年任左
　　
　　师逵元年任右转左
　　
　　黄宗载江西丰城人由进士二十二年任
　　
　　左魏骥浙江萧山人由乡贡宣徳三年任左
　　
　　王让山东（阙）都人由乡举五年任右
　　
　　赵新浙江富阳人由乡举五年任右
　　
　　郑城江西南城人由乡举五年任左
　　
　　洪玙浙江淳安人由进士正统二年任右
　　
　　李斆顺天涿州人由进士九年任左
　　
　　曹义应天句容人十由右转左
　　
　　俞山浙江秀水人由乡举十四年任右转左加太子少傅
　　
　　项文曜浙江淳安人景泰二年任右转左
　　
　　李贤河南邓州人由进士五年任右入阁出为左
　　
　　孙弘陜西渭南人由乡贡天顺元年任左谪府通判
　　
　　姚夔浙江桐庐人由进士三年任右四年转左
　　
　　崔恭山东广平人由进士四年任右七年转左
　　
　　尹旻山东歴城人由进士七年任右成化五年转左
　　
　　叶盛直隶昆山人由进士五年任右九年转左
　　
　　陈俊福建莆田人由进士九年任右十一年转左
　　
　　黄镐福建侯官人由进士十一年任右十二年转左
　　
　　耿裕河南卢氏人由进士十二年任右十六年左
　　
　　黎淳湖广华容人由状元十六年任右
　　
　　徐溥直隶宜兴人由榜眼十七年任左
　　
　　刘宣江西安福人由进士二十二年右二十三年左
　　
　　杨守陈浙江鄞县人由进士二十三年任右
　　
　　张悦直隶华亭人由进士弘治二年右三年转左
　　
　　彭韶福建莆田人由进士三年任左
　　
　　周经山西阳曲人由进士五年任右转左
　　
　　吴寛直隶长洲人由状元六年任右丁忧转左
　　
　　秦民悦直隶舒城人七年任右
　　
　　林瀚福建闽县人由进士十三年任右转左
　　
　　王鏊直隶吴县人由状元十三年任右十六年丁忧
　　
　　焦芳由进士十六年任左
　　
　　梁储广东顺徳人由进士十六年右正徳元年左
　　
　　王鏊由状元元年任左
　　
　　江澜浙江仁和人由进士元年任右二年转左
　　
　　白钺直隶南宫人由进士十二年任右二年转左
　　
　　张彩由进士三年任左王琼由进士三年任左
　　
　　柴升河南内乡人由进士三年任右四年转左
　　
　　张交湖广锺祥人由进士四年任右
　　
　　李瀚山西泌水人由进士五年任右转左
　　
　　靳贵直隶丹徒人由进士五年任右
　　
　　傅珪直隶清苑人由进士五年任右转左
　　
　　刘春四川巴州人由进士六年任右转左
　　
　　蒋冕广西全州人由进士六年任右八年转左
　　
　　王璟山东沂州人由进士八年任右九年转左
　　
　　毛澄直隶太仓人由状元九年任右十年转左
　　
　　毛纪山东掖县人由进士十年任左
　　
　　王鸿儒河南南阳人由进士十年任右十二年转左
　　
　　廖纪由进士十二年任右十四年转左
　　
　　罗钦顺由进士十四年任右十六年转左
　　
　　秦金直隶无锡人由进士十六年推右未任
　　
　　胡世宁浙江仁和人由进士十六年推右未任
　　
　　汪俊江西弋阳人由进士嘉靖元年任左
　　
　　何孟春湖广郴州人由进士元年任右三年转左
　　
　　贾咏河南临颍人由进士二年任左
　　
　　孟春山西泽州人由进士三年任右转左
　　
　　汪伟由进士三年任右本年致仕
　　
　　温仁和四川华阳人由进士三年任右六年转左
　　
　　董玘浙江会稽人由榜眼六年任右转左九年丁忧
　　
　　余佑江西鄱阳人由进士六年推右未任
　　
　　徐缙直隶吴县人由进士七年任右九年转左十年闲住
　　
　　唐龙由进士九年任右十年转左
　　
　　严嵩江西分宜人由进士十年任左
　　
　　周用由进士十年任右转左
　　
　　许诰由进士十一年任右
　　
　　张潮四川内江人由进士十年任右十二年终养
　　
　　霍韬广东南海人由进士十一年任左
　　
　　席春四川遂宁人由进士十二年任右本年免
　　
　　张邦竒浙江鄞县人由进士十二年右十五年左
　　
　　温仁和见前十五年任左
　　
　　张潮见前十五年起右十六年转左
　　
　　李如珪湖广澧州人由进士十六年任右
　　
　　顾璘应天上元人由进士十七年推右未任
　　
　　欧阳铎江西泰和人由进士十九年右二十年致仕
　　
　　王学夔江西安福人由进士二十二年任右
　　
　　张治湖广茶陵人由进士二十二年任右
　　
　　徐阶直隶华亭人由探花二十三年右二十四年转左
　　
　　韩邦竒陜西朝邑人由进士二十四年任右
　　
　　刘储秀陜西咸宁人由进士二十六年任右转左
　　
　　王道山东武城人由进士二十六年任右本年卒
　　
　　潘潢直隶婺源人由进士二十六年任左
　　
　　丁汝夔山东沾化人由进士二十六年右二十八年左
　　
　　王邦瑞河南宜阳人由进士二十八年右二十九年左
　　
　　李黙由进士二十九年任右转左
　　
　　应大猷浙江仙居人由进士二十九年右三十年转左
　　
　　葛守礼山东徳平人由进士三十年右三十二年转左
　　
　　程文徳浙江永康人由榜眼三十一年任左
　　
　　孙升浙江余姚人由进士二十二年任左本年丁忧
　　
　　郭朴由进士三十三年任右本年转左
　　
　　郑晓浙江海盐人由进士三十四年任左
　　
　　吴山江西髙安人由进士三十四年任左
　　
　　孙升见前三十五年任右
　　
　　冯天驭湖广蕲州人由进士三十六年任右
　　
　　茅瓉浙江钱塘人由状元三十九年任左四十年养病
　　
　　袁炜浙江慈溪人由会元四十年任左
　　
　　严讷见前四十年任左
　　
　　张永明浙江乌程人由进士四十年任右
　　
　　转左李春芳直隶兴化人由状元四十一年任左
　　
　　董份浙江乌程人由进士四十二年任左寻以工书掌左事
　　
　　朱衡江西万安人由进士四十二年右四十四年左
　　
　　毛恺浙江江山人由进士四十四年右四十五年左
　　
　　胡松由进士四十四年任左
　　
　　吴岳山东汶上人由进士四十五年任右转左
　　
　　林树声直隶华亭人由会元四十五年推右未任
　　
　　王本固直隶邢台人由进士隆庆元年任右转左
　　
　　殷士儋山东歴城人由进士元年任右
　　
　　林燫福建闽县人由进士二年任右
　　
　　林树声见前二年起右未任
　　
　　吕调阳广西临桂人由榜眼三年任右
　　
　　靳学颜山东济宁人由进士四年任右转左
　　
　　张四维山西蒲东人由进士四年任右转左
　　
　　魏学曽陜西泾阳人由进士四年任右转左
　　
　　刘光济直隶江阴人由进士五年任右六年转左
　　
　　诸大绶浙江山阴人由状元六年任右
　　
　　陶大临浙江会稽人由榜眼万厯元年任右
　　
　　丁士美直隶清河人由状元二年任右三年升左
　　
　　马自强陜西同州人由进士三年任左
　　
　　何维栢广东南海人由进士二年任右三年转左
　　
　　陈玠江西临川人由进士三年任右五年升左
　　
　　申时行直隶吴县人由状元五年任右六年升左
　　
　　严清云南后卫籍嘉兴人由进士五年任右转左
　　
　　姚弘谟浙江秀水人由进士五年任右六年升左
　　
　　沈应时河南卫人由进士六年任右
　　
　　余有丁浙江鄞县人由探花八年任左
　　
　　赵贤河南汝阳人由进士七年任右八年升左
　　
　　王篆湖广夷陵人由进士九年任右十年升左
　　
　　陈经邦福建莆田人由进士十年任左
　　
　　张士佩陜西韩城人由进士十年任右十一年升左
　　
　　王家屏山西山阴人由进士十二年右本年升左
　　
　　沈鲤河南商丘人由进士十一年任右本年改左
　　
　　陆光祖浙江平湖人由进士十一年右本年改左
　　
　　李世达陜西泾阳人由进士十二年任左
　　
　　沈一贯浙江鄞县人由进士十二年右十四年左
　　
　　朱赓浙江山阴人由进士十五年任左教习庻吉士十六年回部管事
　　
　　吴时来浙江仙居人由进士十四年任右
　　
　　赵焕山东掖县人由进士十五年任右
　　
　　徐显卿直隶长洲人由进士十六年任右
　　
　　孙鑨浙江余姚人由进士十七年任左
　　
　　赵志皋兰溪人由进士十八年任右
　　
　　南京吏部左右侍郎
　　
　　赵新浙江富阳人由进士正统四年任右
　　
　　魏骥由进士八年任左
　　
　　郑泰直隶舒城人由进士景泰六年左七年致仕
　　
　　萧璁江西泰和人由进士天顺元年任右掌部事四年卒
　　
　　石瑁山西应州人由进士四年任右
　　
　　章纶浙江乐清人由进士五年任右
　　
　　范理浙江天台人由进士成化五年任右九年卒
　　
　　钱溥由进士成化十二年任左
　　
　　尹直江西泰和人由进士成化十二年任右
　　
　　王■〈亻与〉由进士成化十八年任本部左
　　
　　黎淳湖广华容人由状元弘治元年任左
　　
　　王克复福建福清人由进士三年任右五年卒
　　
　　童轩江西鄱阳人由进士五年任右
　　
　　梁璟江西崞县人由进士六年任右
　　
　　杨守址由进士十二年任右十五年转左
　　
　　黄珣由进士十八年任右
　　
　　杨廷和四川新都人由进士正徳二年任左
　　
　　李旻浙江钱塘人由状元正徳（阙）年任右转左本年卒
　　
　　朱恩直隶华亭人由进士四年任右
　　
　　孙交湖广锺祥人由进士五年任右
　　
　　罗玘江西南城人由进士五年任右六年致仕
　　
　　储巏直隶泰州人由会元正徳七年任左八年致仕卒
　　
　　石珤直隶藁城人由进士八年任右
　　
　　罗钦顺由进士十年任右
　　
　　朱希周昆山人由状元十四年任右
　　
　　汪伟江西弋阳人由进士嘉靖三年任右
　　
　　陈鳯梧江西泰和人由进士四年任右
　　
　　李廷相山东濮州人由进士四年任右
　　
　　胡世宁浙江仁和人由进士六年任右
　　
　　湛若水由进士九年任右
　　
　　张邦竒由进士九年任右
　　
　　李廷相十二年再任右
　　
　　潘旦直隶婺源人由进士十三年任右
　　
　　林文俊福建莆田人由进士十四年任右次年卒
　　
　　费宷江西铅山人由进士十五年任右
　　
　　张治湖广茶陵人由进士二十一年任右
　　
　　许成名山东聊城人由进士二十二年任右
　　
　　茅瓉浙江钱塘人由状元三十三年任右
　　
　　朱玑江西丰城人由进士三十三年任右
　　
　　尹台江西永新人由进士三十五年任右
　　
　　潘晟浙江新昌人由榜眼四十二年任右
　　
　　瞿景淳直隶常熟人由会元榜眼四十五年任右
　　
　　裴宇山西泽州人由进士隆庆元年任右
　　
　　郑世威福建长乐人由进士元年任右二年调刑右
　　
　　林（阙）福建闽县人由进士任右兼翰林学士二年调左
　　
　　李棠湖广长沙人由进士万厯元年任寻致仕
　　
　　翁大立浙江余姚人由进士二年任歴南京兵部尚书
　　
　　王弘诲广东安定人由进士十二年任改礼部侍郎
　　
　　海瑞广东琼山人由举人十三年任升南京都察院右都御史
　　
　　姜寳直隶丹阳人由进士十四年任升南京刑部尚书
　　
　　何源江西广昌人由进士十四年任
　　
　　赵志皋浙江兰溪人由探花十六年任
　　
　　罗万化浙江山阴人由状元十八年任
　　
　　弇山堂别集卷五十四
　　

　　●钦定四库全书
　　
　　弇山堂别集卷五十五
　　
　　（明）王世贞 撰
　　
　　○卿贰表
　　
　　户部左右侍郎
　　
　　刘诚洪武元年由司农少卿改任
　　
　　杭琪见尚书元年任
　　
　　张仁荣二年由本部员外朗升
　　
　　夏惟武三年由中书省郎中升
　　
　　秦适三年由黄州府知府升左
　　
　　程进三年任右
　　
　　蒋礼三年由鹰扬卫知事升
　　
　　张琬江西鄱阳人岁贡三年任
　　
　　髙启直隶长洲人由文学征三年自翰林编修升未任辞
　　
　　朱从善直隶泗州人国初举人才四年户侍改任
　　
　　韩寛四年由侍仪使升
　　
　　陈则昆山人四年任左六年出为大同府同知
　　
　　赵好徳见尚书六年由安庆府知府升
　　
　　程昱八年由本部员外郎升
　　
　　王庸八年由松江府通判升
　　
　　程昭八年由工部主事升
　　
　　周斌见尚书八年由登州卫知事升右
　　
　　汤盘八年由本部员外郎升四科侍郎九年升秦府左傅
　　
　　陈显某年任九年升秦府右傅
　　
　　徐铎见尚书九年由中书省左司都事升
　　
　　沈立本见尚书九年由甘肃卫经歴升
　　
　　李仁河南唐县人由陈友谅招讨使归附吏部尚书改青州知府九年升
　　
　　王广九年任右费震见尚书九年任右
　　
　　任彬见尚书九年任右
　　
　　王琚十一年由本部员外郎升本年改兵部侍郎十五年还任
　　
　　李焕文某年任十一年升兵部尚书
　　
　　顾礼见尚书十一年以刑部侍郎起任
　　
　　陈昱十一年任（记查年表内吏部尚书）
　　
　　向志仁十二年由鳯阳府知事升
　　
　　刘龙江西吉水人十三年任右
　　
　　傅铎直隶内黄人国初举人才十三年任左
　　
　　石璞河南陜州人洪武中举儒士十三年由教谕升右
　　
　　徐辉见尚书十四年以本部郎中试左侍郎
　　
　　田友信十四年由左正言试侍郎
　　
　　杜思进十五年以礼部郎中试右转
　　
　　左朱安仁十五年由大同卫知事试右寻升左
　　
　　栗恕见尚书十五年由刑科给事中试右十六年实授
　　
　　顾或十五年由上海县训导升左
　　
　　陈润十六年由给事中升右
　　
　　李端由人才举十七年由工部郎中试右
　　
　　郭桓见尚书山东东平人十七年由山西按察佥事试右实授右侍郎
　　
　　封益举人才十七年由岳（阙）知府升左
　　
　　王道亨由荐举十八年任左
　　
　　杨靖见尚书十八年试任十九年实授左侍
　　
　　张经道山西蒲台人举文学十八年试右本年改大理卿
　　
　　蔡升十八年由给事中试任
　　
　　沈士荣一名金直隶故城人太学生十九年任右
　　
　　张琏山西阳城人岁贡二十二年任右
　　
　　聂震山东长山人洪武乙丒进士二十二年由本部员外郎升左
　　
　　傅友文陜西临潼人二二年由本部主事试右
　　
　　陈宗礼一名瑜浙江鄞县人由举人二十三年由陜西道御史升左
　　
　　郁新见尚书二十四年任
　　
　　周志清二十六年由刑部左侍郎改任
　　
　　祁着二十六年由刑部右侍郎改任二十八年转左
　　
　　郝鹏山西徐沟人岁贡二十七年任左
　　
　　陈居敬直隶蒙城人举人才二十七年任左
　　
　　李彪二十八年由本部员外郎升右
　　
　　莫礼直隶吴江人乙丑进士二十八年任左
　　
　　锺永浙江慈溪人由明经二十九年任左
　　
　　李新河南内乡人由太学生二十九年任右
　　
　　严良竒浙江长兴人由税户人才三十年任左为民永乐元年复任
　　
　　卓敬浙江遂安人洪武戊辰进士三十一年任左死难
　　
　　夏原吉见尚书三十一年任右建文四年转左
　　
　　郭任直隶丹徒人举人才三十四年任左死难
　　
　　卢迥浙江仙居人洪武由举人才三十四年任右死难
　　
　　古朴见尚书四年任右本年转左
　　
　　王礼河南固始人国子生永乐元年由北平按察副使升右
　　
　　李文郁湖广襄阳人国子生元年由通政司左叅议升右
　　
　　王锺直隶华亭人吏员元年由刑部郎中升右卒赠太子太保谥僖敏
　　
　　孙瑜四川犍为人由荐举元年任左
　　
　　刘观直隶雄县人云南按察使升右改右副都御史
　　
　　张春河南许州人国子生六年由浙江左叅政升右升山西右布政使
　　
　　蔚绶直隶合肥人六年由山西右叅政升右
　　
　　王彰河南邓州人九年由礼部右侍郎改任十年改都察院右副都御史
　　
　　曹洪湖广襄阳人洪武中荐举十一年任右
　　
　　李昶十八年由北京刑部侍郎改右
　　
　　古朴河南陈州人由乡举永乐十八年任左
　　
　　郭敦山东堂邑人由乡举二十二年任左
　　
　　陈山福建沙县人由荐举洪熙元年任左
　　
　　王佐山东海丰人由乡举宣徳元年右五年转左
　　
　　吴玺福建邵武人由乡举五年任右正统六年谪戍威逺
　　
　　李暹陜西长安人由乡举六年任左十年卒
　　
　　焦宏河南叶县人由进士六年任左本年出镇闽浙督麓州军饷卒于途
　　
　　王质直隶太湖人由乡举六年任右
　　
　　储懋直隶丹徒人由乡举八年任右
　　
　　柰亨顺天香河人生员守城十一年推左被劾未任
　　
　　姜涛山西忻州人由乡举十一年任左十四年卒
　　
　　刘中敷顺天大兴人以生员守城十四年任左
　　
　　孟鉴直隶博野人由进士十四年任左
　　
　　沈翼直隶山阳人由进士十四年任右
　　
　　李贤河南邓州人由进士景泰四年任右
　　
　　陈汝言直隶临潼卫人由进士景泰五年任右
　　
　　薛逺直隶无为州人由进士天顺元年任右本年丁忧
　　
　　杨鼎陜西咸宁人由榜眼元年右六年转左
　　
　　马谅直隶和州人由进士四年左六年调南户左
　　
　　薛逺见前六年再任右成化二年转左
　　
　　杨璇直隶无锡人由进士四年任右寻改右副都御史抚河南
　　
　　陈俊福建莆田人由进士四年任右
　　
　　原杰山西阳城人由进士五年任左
　　
　　翁世资福建莆田人由进士八年任左
　　
　　程万里湖广华容人由进士九年任右十二年致仕
　　
　　殷谦顺天涿州人由进士十三年任右寻转左
　　
　　邢简陜西咸宁人由进士十三年任右十四年卒
　　
　　阎本陜西邠州人由进士十四年任右十六年卒
　　
　　李衍直隶隆庆人由进士十六年任右二十年转左
　　
　　潘荣福建龙溪人由进士十七年任左
　　
　　秦纮山东单县人由进士二十一年任右
　　
　　孙仁直隶贵池人由进士二十一年任右二十（阙）年致仕
　　
　　李嗣广东南海人由进士二十二年任二十三年转左
　　
　　王■〈亻与〉直隶武进人由探花二十三年任左
　　
　　叶淇直隶山阳人由进士二十三年任弘治元年转左
　　
　　刘璋福建南平人由进士元年任右四年转左
　　
　　张鼎陜西咸宁人由进士四年任右六年养病
　　
　　吴原福建漳浦人由进士四年任左九年致仕
　　
　　秦民悦直隶舒城人由进士六年任右
　　
　　佀钟山东郓城人由进士七年任右
　　
　　刘大夏湖广华容人由进士八年任右九年转左
　　
　　韩文山西洪洞人由进士九年任右
　　
　　许进河南灵寳人由进士十年任右十一年转左
　　
　　李孟阳河南雎州人由进士十一年任右十三年转左
　　
　　王俨湖广华容人由进士十三年任十六年左正徳（阙）
　　
　　顾佐直隶临淮人由进士十六年任右
　　
　　张缙山西阳曲人由进士正徳元年任左
　　
　　王佐山西和顺人由进士元年任右二年转左
　　
　　刘玑陜西咸宁人由进士二年任右
　　
　　王琼山西太原人由进士二年任右
　　
　　韩福陜西西安前卫人由进士三年任左本年出清湖广粮饷
　　
　　吴文度应天江宁人由进士三年任左
　　
　　胡汝砺宁夏卫籍应天溧水人三年任左
　　
　　孙交湖广锺祥人由进士三年任右
　　
　　储巏直隶泰州人由进士四年任右本年转左五年致仕
　　
　　陈朂山东单县人由进士四年任左寻令致仕
　　
　　乔宇山西乐平人由进士四年任右五年转左
　　
　　陈震陜西庆逺卫人由进士五年任右
　　
　　毛纪山东掖县人由进士五年任右
　　
　　韩鼎陜西合水人由进士五年任右未任致仕
　　
　　丛兰山东文登人由进士五年任右
　　
　　陈朂见前五年再起左本年卒
　　
　　王寅直隶容城人由进士六年任右
　　
　　邵寳直隶无锡人由进士七年任左九年终养
　　
　　王琼见前六年再起右七年转左
　　
　　杨潭直隶新城人由进士八年任右九年转左
　　
　　侯观直隶雄县人正徳九年任右十三年转左
　　
　　郑宗仁直隶任丘人由进士十年任右十四年转左
　　
　　边宪直隶任丘人由进士十四年任右十五年丁忧
　　
　　秦金直隶无锡人进士十五年任右十六年转左
　　
　　邹文盛湖广公安人由进士十六年任右嘉靖二十年转左
　　
　　边宪见前嘉靖元年任左
　　
　　王承裕陜西三原人由进士二年任右
　　
　　胡瓉直隶永年人由进士三年任左
　　
　　王軏直隶江都人由进士六年任右七年转左
　　
　　梁材南京金吾卫籍顺天大城人由进士七年任左
　　
　　李时直隶任丘人由进士七年任左
　　
　　何瑭河南懐庆卫人由进士七年任右
　　
　　张琏陜西耀州人由进士七年任左十年致仕
　　
　　张云河南信阳卫人由进士八年任右十年转左
　　
　　张瓉直隶沧州人由进士十年任右
　　
　　陈轼湖广应城人由进士十三年任右本年致仕
　　
　　周叙湖广九溪卫人由进士十四年任右
　　
　　唐胄广东琼山人由进士十五年任十七年致仕
　　
　　袁宗儒直隶雄县人由进士十六年任右十七年转左十八年卒
　　
　　髙公韶四川内江人由进士十七年任明年致仕
　　
　　任洛河南钧州人由进士十八年任左二十年为民
　　
　　王杲山东汶上人由进士十八年任右
　　
　　张汉湖广锺祥人由进士二十年任左二十二年改兵部
　　
　　刘储秀陜西咸宁人由进士二十六年任右
　　
　　王暐应天句容人由进士二十一年任右二十二年转左
　　
　　汪玄锡直隶休宁人由进士二十二年任右二十三年转左本年卒
　　
　　闵楷直隶任丘人由进士二十三年任右
　　
　　夏邦谟四川涪州人由进士二十三年任右明年转左
　　
　　刘储秀见前二十四年任右
　　
　　赵廷瑞直隶开州人由进士二十五年任左
　　
　　于湛直隶金坛人由进士二十五年推右未任改郧阳右副都御史
　　
　　潘潢直隶婺源人由进士二十五年任右二十六年转左及宦直隶交河人由进士二十六年任右二十七年转左二十九年致仕
　　
　　胡松直隶绩溪人由进士二十七年任右二十九年转左
　　
　　骆颙四川富顺人由进士二十九年任右本年转左三十年调南户右
　　
　　傅鳯翱湖广应城人由进士二十九年任右
　　
　　方钝湖广巴陵人由进士三十年任右寻转左
　　
　　葛守礼山东徳平人由进士三十年任右
　　
　　马坤直隶通州人由进士三十年任右三十一年转左
　　
　　卢绅陜西咸宁人由进士三十一年任右
　　
　　倪嵩直隶当涂人由进士三十三年任右三十四年转左
　　
　　邹守愚福建莆田人由进士三十四年任右本年转左三十五年出赈山西卒于途
　　
　　艾希淳陜西米脂人由进士三十四年任明年致仕
　　
　　吴嘉会山西振武卫人由进士三十五年任右
　　
　　谢九仪山东章丘人进士三十五年任左明年致仕
　　
　　蔡克亷福建晋江人由进士三十六年任左
　　
　　闵煦直隶任丘人由进士三十六年任右三十七年改兵部
　　
　　马森福建懐安人由进士三十七年任右本年调大理寺卿
　　
　　刘养直四川内江人由进士三十七年任右三十九年转左四十年致仕
　　
　　刘采湖广麻城人由进士二十八年任左
　　
　　髙耀直隶清苑人由进士二十九年任左
　　
　　石永直隶威县人由进士三十九年推左未任卒
　　
　　刘大实河南确山人由进士三十九年任右四十年转左本年致仕
　　
　　赵贞吉四川内江人由进士四十年任本年回籍
　　
　　霍冀山西孝义人由进士四十年任右四十二年调南工
　　
　　鲍道明直隶歙县人由进士四十一年任左
　　
　　张舜臣山东章丘人由进士四十一年任左
　　
　　马森见前四十二年任左
　　
　　黄养蒙福建南安人由进士四十二年任右四十五年聴调
　　
　　王廷四川南充人由进士四十四年任左
　　
　　刘自强河南扶沟人由进士四十五年任右隆庆二年转左升南院右都御史
　　
　　徐养正广西马平人由进士四十五年任右升南工部尚书
　　
　　赵孔昭直隶邢台人由进士隆庆二年任右三年出督漕运
　　
　　陈绍儒广东南海人由进士三年任右改督太仓
　　
　　张守直顺天遵化人由进士四年任右见尚书
　　
　　赵孔昭见前四年任左五年回籍
　　
　　刘光济直隶江阴人由进士四年任右改吏部
　　
　　戴才直隶沧州人由进士四年添注左本年升右都御史总督陜西三边
　　
　　郭朝宾山东汶上人由进士五年任左改督太仓
　　
　　陈瓉直隶献县人由进士五年任右六年转左
　　
　　傅颐湖广沔阳卫人由进士六年任
　　
　　冀炼山东益都人由进士
　　
　　梁梦龙见前
　　
　　毕锵见前由进士
　　
　　李幼滋见前
　　
　　孙应鳌贵州清平卫籍直隶如皋人由进士改礼部掌国子监
　　
　　（阙）见前
　　
　　谢鹏举湖广蒲圻人由进士万厯三年任左
　　
　　王好问见前
　　
　　胡执礼陜西永昌卫人由进士任转左
　　
　　刘斯洁直隶易州人由进士任转左
　　
　　刘思问河南孟县人由进士任转左
　　
　　王之垣山东新城人由进士任转左
　　
　　王廷瞻湖广黄冈人由进士
　　
　　傅希挚直隶衡水人由进士任转左
　　
　　宋纁见前转左
　　
　　毛纲直隶顺天府蓟州人由进士任转左
　　
　　张国彦直隶邯郸人由进士
　　
　　杨俊民山西蒲州人由进士
　　
　　孙丕扬陜西富平人由进士
　　
　　温纯陜西三原人由进士
　　
　　蹇达四川重庆卫人由进士
　　
　　南京户部左右侍郎
　　
　　赵伦陜西邠州人由乡举宣徳元年任右五年调云南布政使卒
　　
　　段民直隶武进人由进士五年任右随调南刑右
　　
　　成均直隶盐城人由国子生五年任右正统四年致仕卒
　　
　　徐晞直隶江阴人由邑吏四年任左
　　
　　王瀹河南太康人由进士五年任右六年被劾
　　
　　张鳯直隶安平人由进士六年任右兼督粮储掌部事
　　
　　赵琏福建龙溪人由探花景泰三年任右理部事七年卒
　　
　　杨舆福建晋江人由监生七年任右天顺元年致仕
　　
　　马谅直隶和州人由进士元年任右本年丁忧
　　
　　俞纲浙江嘉善人应天上元籍由举人天顺元年任左五年掌部事本年改南礼左
　　
　　谭溥山东昌邑人由进士任掌部事本年卒
　　
　　马谅见前六年任左掌部事
　　
　　陈翌直隶虹县人由进士七年任左掌部事
　　
　　黄琛福建将乐人由进士成化二年任右命兼左佥都御史七年回掌部事九年卒
　　
　　马显直隶永年人由进士七年掌部事
　　
　　王恕陜西三原人由进士九年任左
　　
　　李和河南安阳人由进士二十一年任右署工部事本年卒
　　
　　侯瓉直隶雄县人由进士弘治九年任左
　　
　　李益陜西长安人由进士五年任右十年致仕
　　
　　郑纪福建仙逰人由进士十年任右
　　
　　郝志义陜西青涧人由进士十六年任十八年致仕
　　
　　王珩直隶赵州人由进士正徳二年任四年致仕
　　
　　王琼山西太原人由进士四年任右本年丁忧后起左侍郎
　　
　　胡富直隶绩溪人由进士四年任
　　
　　张志淳云南永昌卫籍应天江宁人由进士五年任右六年致仕
　　
　　储巏直隶泰州人由进士七年任左
　　
　　王鸿儒河南南阳人由进士十年任右
　　
　　蒋恭四川巴县人由进士十六年任嘉靖二年致仕
　　
　　吴廷举广西苍梧人由进士三年任右
　　
　　徐蕃直隶泰州人由进士三年任右
　　
　　胡锭直隶长垣人由进士三年任右八年致仕
　　
　　杨杲直隶兴化人由进士八年任右十三年致仕
　　
　　顾珀福建晋江人由进士八年任右十三年致仕卒
　　
　　唐胄广东琼山人由进士十三年任右
　　
　　袁宗儒直隶雄县人由进士十五年任右
　　
　　王潮直隶丹徒人武功卫籍由进士十七年任右十八年致仕
　　
　　汪珊直隶贵池人由进士十八年任右二十年致仕
　　
　　王暐应天句容人由进士二十年推右未任
　　
　　夏邦谟四川涪州人由进士二十二年任右
　　
　　张隶直隶泰兴人由进士二十三年推右未任致仕
　　
　　韩士英四川南充人由进士二十四年任右
　　
　　王道山东武城人由进士二十五年任右
　　
　　侯纶山西太原人由进士歴兵部右回籍二十五年起右二十六年总督粮储二十九年致仕
　　
　　方钝湖广巴陵人由进士二十九年任右兼督
　　
　　储骆颙四川富顺人由进士三十五年调任本年改总漕
　　
　　陈儒锦衣卫人由进士三十年任右
　　
　　杨宜直隶衡水人由进士三十二年任右三十四年改兵右兼佥都御史提督浙直军务
　　
　　王诰河南西平人由进士三十四年任右
　　
　　黄懋官福建莆田人由进士二十六年任右总南储三十九年被害
　　
　　王廷四川南充人由进士三十九年任右
　　
　　游居敬福建南平人由进士三十九年推右未任
　　
　　林应亮福建侯官人由进士三十九年任右四十年改户右总储
　　
　　黄养蒙福建南安人由进士四十年任右四十二年改户右
　　
　　陈尧直隶通州人由进士四十二年推右未任改工部总理河道改刑左
　　
　　张玭山西石州人由进士四十三年任右四十四年改工右未任卒
　　
　　徐养正广西马平人由进士四十四年任右四十五年改户侍左升南工尚书
　　
　　万士和直隶宜兴人由进士四十五年任右改户部总
　　
　　储洪朝选福建同安人由进士隆庆元年推右未任
　　
　　盛汝谦直隶桐城人由进士元年推右未任养病
　　
　　张守直顺天遵化人由进士二年任右改北左
　　
　　徐贡元直隶繁昌人由进士四年任右本年回籍
　　
　　喻时河南光州人由进士四年起任卒
　　
　　杨思忠山西平定人由进士五年任右
　　
　　毕锵直隶石埭人由进士六年任右改刑部
　　
　　栗永禄山西长治人由进士
　　
　　曹三旸直隶宜兴人由进士万厯二年任
　　
　　汪宗伊湖广崇阳人由进士四年任
　　
　　程嗣功直隶歙县人由进士六年任
　　
　　陈道基福建同安人由进士九年任
　　
　　王廷瞻湖广黄冈人由进士九年任
　　
　　宋纁河南商丘人由进士以巡抚保定右佥都御史升十二年任
　　
　　杨一魁山西安邑人由进士以巡抚河南右副都御史升十三年任
　　
　　方弘静直隶歙县人由进士以抚治郧阳右副都御史升十五年任
　　
　　顾养谦直隶通州人由进士十八年任
　　
　　弇山堂别集卷五十五
　　
　　●钦定四库全书
　　
　　弇山堂别集卷五十六
　　
　　（明）王世贞 撰
　　
　　○卿贰表
　　
　　礼部左右侍郎
　　
　　世家寳河南临颍人由归附洪武元年任
　　
　　黄肃故元主事归附三年试本部任
　　
　　傅瓛歴中书参知政事二年改本部三年致仕
　　
　　张铭善洪武三年任秦文绎三年任
　　
　　秦约直隶崇明人以文学举四年任本年致仕
　　
　　杨冀安直隶灵璧人四年任
　　
　　曽鲁江西新淦人以文学征修元史五年任本年致仕
　　
　　杨思济河南归德人由荐举六年任右九年免
　　
　　王中立山西平定人由儒士六年任左本年致仕
　　
　　朱梦炎七年任左
　　
　　李冕十一年任右
　　
　　魏鉴由荐举十二年任右十三年免
　　
　　刘崧江西泰和人十三年任右寻摄礼部事
　　
　　李叔正十三年任左
　　
　　刘嘉议由荐举十四年任左十七年免
　　
　　张子源由荐举十五年任右本年免
　　
　　朱固直隶休宁人举明经十五年任右十六年坐事废
　　
　　储可求直隶宜兴人名才举明经十六年任右二十年免
　　
　　王志直隶藁城人由举荐十七年任右十八年免
　　
　　章祥由荐举十八年任左二十一年免
　　
　　陈思道浙江山阴人由进士二十一年任左二十三年乞归养
　　
　　张衡江西万安人由进士二十年任右二十二年转左三十三年卒
　　
　　王起东浙江上虞人以文学举二十三年试右二十四年免
　　
　　凌汉河南原武人二十四年任右
　　
　　张智福建顺昌人举明经二十四年任右二十六年谪学録歴国子司业
　　
　　姚子宗由荐举二十六年任左二十八年致仕
　　
　　张炳山西泽州人举人才二十六年任右二十八年转左
　　
　　齐麟山西五台人由进士二十八年任右二十九年免
　　
　　许观直隶贵池人由状元二十九年任右转侍中
　　
　　董伦顺天宛平人举明经三十一年任兼翰林学士
　　
　　呉景玄浙江括苍人以人才举元年任本年致仕
　　
　　陈性善浙江山阴人由进士建文元年任左死难
　　
　　蒋源由荐举建文元年任右二年免
　　
　　黄魁建文二年任右四年死靖难
　　
　　宋礼河南永宁人建文四年任右本年转左
　　
　　戚存心浙江黄岩人由进士建文四年任左永乐五年伏诛
　　
　　杨砥山西泽州人由进士永乐二年任左
　　
　　赵羾河南祥符人二年任右
　　
　　刘冀南永乐元年任北刑部右二年改本部右
　　
　　王彰河南郑州人五年任右六年丁忧
　　
　　仪智山东高宻人以儒士荐举六年任十九年致仕
　　
　　蒋绶直隶合肥人六年任右
　　
　　古朴河南陈州人七年以户部左署本部印信
　　
　　胡濙直隶武进人由进士十四年任右
　　
　　易英湖广澧州人由举文学十六年任右十七年卒
　　
　　吾绅浙江开化人由进士十八年任右十九年降广东参政
　　
　　郭敦山东堂邑人十九年任右
　　
　　胡濙见前二十一年任左
　　
　　邹师颜湖广宜都人由国子生二十三年任右洪熈元年卒
　　
　　张瑛直隶邢台人元年任右
　　
　　李嘉顺天宛平人以生贠守城叙功宣德元年任左七年致仕
　　
　　李琪直隶元氏人由荐举宣德元年任右二年出使吾绅四年再任五年改南任右
　　
　　蒋骥浙江钱塘人由进士五年任右本年卒
　　
　　章敞浙江会稽人由进士五年任右六年使安南七年还京正统元年转左三年卒
　　
　　呉廷用福建政和人由进士九年任左
　　
　　王士嘉山东武城人由国子生正统元年任右十年致仕
　　
　　王直江西泰和人正统三年任左六年改理部事
　　
　　王英江西金溪人由进士三年任左八年改理部事
　　
　　钱习礼江西吉水人由进士十年任右本年权吏部事十二年致仕
　　
　　杨善顺天大兴人以生贠守城叙功十一年任右
　　
　　王一宁浙江天台人十四年任右景泰元年转左
　　
　　储懋直隶丹阳人十四年任右
　　
　　章瑾不知何许人由进士十四年任右本年卒
　　
　　仪铭山东高宻人十四年以郕府左长史升任左
　　
　　李实四川合州人景泰元年任右邹翰二年任右四年出管山厂
　　
　　萨琦福建闽县人由进士三年任右
　　
　　姚夔浙江桐庐人四年任右天顺元年转左
　　
　　萧璁江西泰和人由进士元年任右本年调南京吏部右
　　
　　章纶浙江乐清人由进士元年任右二年调南京礼部左卒
　　
　　邹干浙江余杭人由进士元年任左
　　
　　李绍江西安福人由进士元年任右成化三年致仕
　　
　　叶盛直隶昆山人三年任右
　　
　　万安四川眉州人五年任左
　　
　　邢让山西襄陵人由进士五年任右七年为民
　　
　　雷复湖广宁远人由进士七年任右
　　
　　刘吉直隶博野人七年任右八年转左
　　
　　尹直江西泰和人十一年任右本年丁忧
　　
　　俞钦浙江新昌人十一年任右十三年转左十六年回籍
　　
　　周洪谟四川长宁人由榜眼十四年任右十六年转左
　　
　　谢一夔江西新建人十七年任右
　　
　　徐溥直隶宜兴人十七年任
　　
　　左倪岳应天上元人二十二年任右弘治元年转左
　　
　　黄景江西上高人由进士三十三年任左弘治元年被劾致仕
　　
　　张恱直隶华亭人由进士元年任右
　　
　　周经山西阳曲人由进士元年任右
　　
　　费誾直隶丹徒人由进士三年任右六年卒
　　
　　徐琼江西金溪人由榜眼六年任左
　　
　　傅瀚江西新喻人由进士六年任右九年转左
　　
　　张升江西南城人由状元九年任右十三年转左
　　
　　焦芳河南泌阳人十三年任右十五年转左
　　
　　李杰直隶常熟人由进士十五年任右十六年转左
　　
　　王华浙江余姚人十六年任右正德元年转左
　　
　　刘机顺天大兴人由进士元年任右三年转左
　　
　　张澯广西南平人由进士二年任右本年转左
　　
　　白钺直隶南宫人由榜眼二年任右
　　
　　费宏江西铅山人由状元正德二年任右四年转左
　　
　　靳贵直隶丹徒人正德四年任右
　　
　　毛纪山东掖县人五年任左六年丁忧
　　
　　李逊学河南上蔡人由进士五年任右七年转左
　　
　　呉俨直隶宜兴人由进士七年任右十年转左
　　
　　石珤直隶藁城人十年任右十一年转左
　　
　　王瓒浙江永嘉人由榜眼十一年任右十二年转左十六年调南左卒
　　
　　顾清直隶华亭人由进士十二年任右
　　
　　汪俊江西弋阳人由进士十六年任右转左
　　
　　贾咏河南临颍人嘉靖元年任左
　　
　　刘龙山西襄垣人由探花元年任右本年丁忧
　　
　　呉一鹏直隶长洲人由进士元年任右二年转左
　　
　　朱希周直隶昆山人由状元二年任右
　　
　　李时直隶任丘人三年任右四年转左丁忧
　　
　　刘龙四年再任右寻改左
　　
　　翟銮山东诸城人四年任右
　　
　　桂蕚江西安仁人六年任右
　　
　　方献夫广东南海人六年任右
　　
　　徐缙直隶吴县人由进士六年任右
　　
　　李时七年再任左严嵩江西分冝人七年任左
　　
　　何瑭河南懐庆卫人由进士八年任右
　　
　　湛若水广东增城人由进士八年任右十年转左
　　
　　夏言江西贵溪人十年任右
　　
　　顾鼎臣直隶昆山人由状元十年任左
　　
　　席春四川遂宁人由进士十二年任右
　　
　　黄绾浙江黄岩人由録荫十二年任左
　　
　　黄宗明浙江鄞县人由进士十二年任右十四年转左十五年卒
　　
　　谢丕浙江余姚人由进士十四年任右
　　
　　李廷相山东濮州人由进士十五年任左
　　
　　张璧湖广石首人十五年任右十六年转左
　　
　　蔡昻直隶淮安卫籍嘉定人由进士十六年任右十九年转左本年卒
　　
　　孙承恩直隶华亭人由进士十九年任右本年转左
　　
　　马汝骥陜西绥德人由进士十九年任右二十二年卒
　　
　　许成名山东聊城人由进士二十二年任右二十三年转左
　　
　　二十六年被劾徐阶直隶华亭人由探花二十三年任右
　　
　　崔桐直隶海门人由进士二十三年任右二十六年闲住
　　
　　欧阳德江西泰和人由进士二十六年任左
　　
　　王崇庆直隶开州人由进士二十七年任右二十八年转左
　　
　　朱廷立湖广通山人由进士二十八年任右本年闲住
　　
　　李黙福建瓯宁人由进士二十八年任右
　　
　　王用宾陜西咸宁人由进士二十九年任左
　　
　　程文德浙江永康人由进士二十九年任右二十年转左
　　
　　孙升浙江余姚人由榜眼三十年任右明年转左
　　
　　闵如霖浙江乌程人由进士三十一年任右三十二年转左
　　
　　呉山江西高安人由探花三十二年任右寻转左
　　
　　郭朴河南安阳人三十二年任右
　　
　　茅瓉浙江钱塘人由状元三十二年任右三十五年转左
　　
　　袁炜见内阁三十五年任右三十九年转左
　　
　　严讷见内阁三十九年任右
　　
　　李春芳见内阁由状元四十年任右本年转左
　　
　　董份浙江乌程人由进士四十年任右
　　
　　高拱河南新郑人四十一年任左
　　
　　陈升浙江余姚人由进士四十一年任右四十三年丁忧
　　
　　秦鸣雷浙江临海人由状元四十一年任右四十三年转左四十四年改吏部
　　
　　高仪浙江钱塘人由进士四十三年任右四十四年转左
　　
　　陈以勤四川南充人四十四年任右本年转左
　　
　　潘晟浙江新昌人由榜眼四十四年任右四十五年转左
　　
　　丘岳湖广黄冈人由进士四十五年任右隆庆元年回籍后为布政使
　　
　　张居正湖广江陵人元年任右
　　
　　殷士儋山东歴城人由进士元年任右
　　
　　林燫福建闽县人由进士元年任右
　　
　　瞿景淳直隶常熟人由榜眼二年任左本年致仕卒
　　
　　万士和直隶宜兴人由进士二年任右本年转左（阙）年致仕
　　
　　吕调阳广西临桂人二年任右三年改吏部
　　
　　王希烈江西南昌人由进士二年任右四年转左
　　
　　诸大绶浙江山阴人由状元四年任右六年改吏部
　　
　　马自强陜西同州人由进士四年任右
　　
　　陶大临浙江会稽人由进士五年任右
　　
　　汪镗浙江鄞县人由进士万厯元年任左
　　
　　丁士美直隶清河人由状元元年任右
　　
　　申时行见内阁由状元三年任右兼读学加太子宾客
　　
　　姚洪谟见吏部万厯三年任右
　　
　　王锡爵见内阁万厯四年任右
　　
　　吕旻福建龙溪人由进士万厯五年任右
　　
　　余有丁见内阁由探花万厯六年任右
　　
　　何洛文河南信阳州人由进士万厯七年任右转左
　　
　　许国直隶歙县人由会魁万厯九年任右转左
　　
　　陈思育湖广武陵人由进士万厯九年任右转左削籍
　　
　　陈经邦福建莆田人由进士万厯九年任右
　　
　　周子义直隶无锡人万厯十年任右转左
　　
　　沈鲤河南归德人由进士万厯十年任右
　　
　　高启愚四川铜梁人由进士万厯十一年任右转左削籍
　　
　　朱赓浙江山阴人由进士万厯十二年任右转左
　　
　　王家屛见内阁万厯十三年任右
　　
　　王弘诲广东定安人由进士万厯十三年任右转左
　　
　　于慎行山东东阿人由进士万厯十四年任右转左
　　
　　徐显卿直隶长洲人由进士万厯十五年任右
　　
　　田一儁福建大田人由会元万厯十七年任右转左
　　
　　李长春四川富顺人由进士万厯十七年任右转左
　　
　　黄鳯翔福建晋江人由进士万厯十七年任右
　　
　　南京礼部左右侍郎
　　
　　师逵山东东阿人永乐二十年以吏部右侍郎署印
　　
　　胡濙直隶武进人由进士洪武元年任左
　　
　　吾绅浙江开化人由进士宣德五年任右六年卒
　　
　　呉廷用福建政和人由进士五年任左理部事正统元年丁忧
　　
　　陈琏广东东莞人由乡举元年任左掌部事五年致仕
　　
　　赵新浙江富阳人六年南京吏部右改本部掌印
　　
　　金问直隶吴县人以楷书荐九年任右十二年卒
　　
　　杜宁浙江天台人由进士十四年任右
　　
　　姚夔浙江桐庐人景泰三年任右
　　
　　龚永吉浙江义乌人由乡举天顺元年任右本年调大理寺卿
　　
　　许彬山东宁阳人由进士元年调任右本年降陜西右参政
　　
　　章纶浙江乐清人由进士元年任右四年改吏右
　　
　　廖庄江西吉水人五年任右
　　
　　俞纲浙江嘉兴人应天上元籍以生贠举五年任左
　　
　　成化三年致仕倪谦应天上元人由探花任右四年劾五年复任
　　
　　章纶见前成化二年再任左十年丁忧十二年致仕卒
　　
　　李本四川富顺人由进士十二年任右十三年掌部事
　　
　　尹直江西泰和人二十年任左
　　
　　侯瓉直隶雄县人由进士二十年任右
　　
　　万翼四川眉州人进士三十三年署本部事
　　
　　徐琼江西金溪人由榜眼弘治三年任右
　　
　　董越江西宁都人由进士六年任右
　　
　　李杰直隶常熟人由进士十三年任右
　　
　　马廷用四川西充人由进士十五年任右正德四年致仕
　　
　　刘忠河南陈留人二年任左
　　
　　王纶山东濵州人由进士任右本年调都察院
　　
　　常麟浙江嘉善人由进士四年任右六年降山西叅政闲住
　　
　　呉俨直隶宜兴人由进士六年任右
　　
　　杨旦福建建安人由进士六年任右
　　
　　杨亷江西丰城人由进士十年任右
　　
　　王瓉浙江永嘉人由榜眼十六年任左嘉靖元年丁忧
　　
　　汪伟江西弋阳人由进士元年任右
　　
　　刘瑞四川内江人由进士二年任右三年致仕卒
　　
　　赵永直隶临淮人长陵卫籍由进士三年任右六年致仕
　　
　　顾清直隶华亭人由进士六年任右
　　
　　黄绾浙江黄岩人由録荫八年任右
　　
　　林文俊福建莆田人由进士十二年任右
　　
　　费宷江西铅山人由进士十四年任右
　　
　　吕柟陜西高陵人由状元十五年任右十八年致仕
　　
　　崔铣河南安阳人由进士十八年任右二十年致仕
　　
　　崔桐直隶海门人由进士二十年任右二十一年丁忧
　　
　　徐问直隶武进人由进士二十一年任右
　　
　　康大和福建莆田人由进士三十三年任右
　　
　　林廷机福建闽县人由进士四十年任右
　　
　　裴宇山西泽州人由进士四十二年任右
　　
　　陈升浙江余姚人由进士厯本部左丁忧隆庆元年起任左卒
　　
　　吕调阳广西临桂人元年任右二年改北礼
　　
　　（阙）铤浙江余姚人由进士四年任右
　　
　　万浩江西进贤人由进士五年任右掌国子监事
　　
　　汪镗浙江鄞县人由进士六年任右改北掌国子监事
　　
　　万士和直隶宜兴人由进士六年起左掌南国子监祭酒事
　　
　　董传策直隶上海人由进士万厯元年任寻被诬回籍
　　
　　殷迈南京留守右卫人由进士万厯二年任
　　
　　罗万化浙江会稽人由状元以国子监祭酒升万厯十二年任
　　
　　韩世能直隶长洲人由进士万厯十四年任
　　
　　李长春四川富顺籍湖广公安人由进士万厯十六年任
　　
　　赵用贤直隶（阙）
　　
　　弇山堂别集卷五十六
　　

　　●钦定四库全书
　　
　　弇山堂别集卷五十七
　　
　　（明）王世贞 撰
　　
　　○卿贰表
　　
　　兵部左右侍郎
　　
　　朱珍（阙）人由（阙）洪武元年任安统人国初入仕二年任
　　
　　孙安元年以中书省照磨任左
　　
　　刘贞（阙）人国初入仕三年任
　　
　　张亨（阙）人三年七月任左
　　
　　乐韶（阙）鳯直隶全椒人四年任
　　
　　杜寅（阙）人四年六月任左
　　
　　赵彰（阙）人四年六月任左
　　
　　李征直隶山阳人由国子生五年任左
　　
　　李荣直隶清苑人由荐举五年任
　　
　　王政河南汝州人由国子生六年任右
　　
　　商英河南陈留人由荐举六年任左赵圭玉浙江山阴人由荐举七年任右
　　
　　董俊山西太原人由举人才十二年任十三年致仕
　　
　　王琚安庆望江人十一年以户部侍郎任左
　　
　　何礼直隶清苑人由举人才十二年任左
　　
　　蔡恕直隶深州人由岁贡十三年任右
　　
　　张易河南鄢陵人由荐举十四年任右十七年致仕
　　
　　俞纶洪武初年人由荐举十五年任左
　　
　　锺朂浙江慈溪人举明经十六年任左本年卒
　　
　　刘述山西襄陵人由岁贡十七年任右十九年致仕
　　
　　王志不知何许人由举人才十七年任左
　　
　　彭祥不知何许人由举人才十七年任左
　　
　　兰选山东博兴人由荐举十八年任左二十年免
　　
　　陈思道浙江山阴人由进士二十年任右
　　
　　沈溍浙江钱塘人由进士二十年任左
　　
　　赵勉湖广夷陵人二十二年以刑部右试左
　　
　　邵永善浙江仁和人由进士二十三年任右
　　
　　张忠直隶开州人二十三年任右后为刑部左
　　
　　郭良陜西华阴人由荐举二十三年任左
　　
　　邵永祥不知何许人二十五年九月任后为工部左
　　
　　许濓山东潍县人由荐举二十五年任左
　　
　　叶瓛不知何许人荐举二十七年任右二十八年免
　　
　　葛瑾山东沂水人由进士二十八年任右二十九年免
　　
　　（阙）泰应天溧水人由进士二十八年任左
　　
　　王翼山东鱼台人由进士二十九年任右三十一年致仕
　　
　　刘儁湖广江陵人由进士三十年任左
　　
　　卢渊江西新建人太学生三十一年任右
　　
　　陈植直隶庐江人由乡举建文二年任右四年死靖难
　　
　　徐宗实浙江黄岩人由荐举建文二年任右四年死靖难
　　
　　古朴河南陈州人由乡举建文三年任右
　　
　　方宾浙江钱塘人国子生建文四年任右本年转左
　　
　　师逵山东东阿人由乡举建文四年任右
　　
　　墨麟陜西高陵人由乡举建文四年任右
　　
　　卢渊见前永乐元年复任左
　　
　　乔穏山东章丘人由进士元年任左
　　
　　马京陜西武功人由进士二年改北行部
　　
　　徐铭直隶丹徒人由举人才七年任右
　　
　　程新江西新城人由乡举十一年任右
　　
　　崔衍山东胶州人由荐举十八年任右二十二年调四川右布政
　　
　　李友直直隶清苑人由吏员十九年以行在工部左署兵部事
　　
　　李时山东郓城人由乡举二十二年任左
　　
　　曹本直隶巢县人叙城守功洪熈元年任左
　　
　　戴纶山东高宻人由荐举洪熈元年升右本年下狱赐死
　　
　　张信河南祥符人由乡举元年召改右转左
　　
　　甄仪陜西麟逰人由乡举元年任右
　　
　　王骥直隶束鹿人由进士宣德二年任右
　　
　　李衡直隶当涂人由进士三年任五年免
　　
　　柴车浙江钱塘人由乡举五年任右本年转左
　　
　　徐晞直隶江阴人由邑吏十年任右
　　
　　李郁河南洛阳人由乡举十年任右
　　
　　邝埜湖广宜章人由进士正统元年任左
　　
　　郑辰浙江西安人由进士三年任左九年致仕
　　
　　虞祥直隶昆山人由乡举八年任右十年卒
　　
　　李蕡直隶长洲人由进士正统十一年任右十三年卒
　　
　　于谦浙江钱塘人由进士十二年任右
　　
　　杨翥直隶呉县人由荐举十四年升右
　　
　　呉宁直隶歙县人由进士十四年任右景泰元年致仕
　　
　　项文曜浙江淳安人由进士元年任右
　　
　　邹干浙江余姚人由进士景泰元年任右
　　
　　俞纲浙江嘉兴人由进士元年任左
　　
　　李贤河南邓州人由进士二年任右
　　
　　王伟湖广攸县人由进士四年任右
　　
　　宋琰浙江奉化人由进士六年任右
　　
　　郝璜河南光州人由进士天顺元年任右
　　
　　龚永吉浙江义乌人由乡举元年任右
　　
　　王复顺天固安人由进士元年任右三年转左
　　
　　白圭直隶南宫人由进士三年任左
　　
　　韩雍直隶长洲人由进士七年任右
　　
　　程信直隶休宁人由进士成化元年任右本年转左
　　
　　李震顺天宛平人由进士二年任右三年转左
　　
　　陈宜江西泰和人由进士三年任右八年丁忧
　　
　　滕昭河南汝州人由乡举八年任右十一年转左
　　
　　马文升河南钧州人由进士十一年任右十三年转左
　　
　　张鹏直隶涞水人由进士十三年任右十五年转左
　　
　　李敏河南襄城人由进士十五年任右
　　
　　俞钦浙江新昌人由进士十九年任左二十年卒
　　
　　阮勤交址多翼人由进士十九年任右二十一年转左
　　
　　何琮浙江仁和人由进士二十一年任右二十二年转左
　　
　　尹直江西泰和人由进士二十二年任左
　　
　　侯瓉直隶雄县人由进士二十二年任右
　　
　　吕雯直隶安州人由乡举二十二年任右弘治二年转左
　　
　　张海山东德州人由进士三年任右七年转左
　　
　　李介山西高宻人由进士七年任右本年转左
　　
　　王宗彛直隶束鹿人由进士八年任右十一年转左
　　
　　杨谧河南仪封人由进士十一年任右十三年卒
　　
　　熊翀河南光州人由进士十三年任左
　　
　　熊绣江西丰城人由进士十三年任右十七年转左
　　
　　阎仲宇陜西陇州人由进士十八年任右正德元年转左
　　
　　马中锡直隶故城人由进士元年任右
　　
　　曹元直隶含山人由进士二年任左
　　
　　韩重山西绛州人由进士二年任右
　　
　　文贵湖广湘乡人由进士二年任左
　　
　　刘缨江西新淦人由进士三年任右
　　
　　才寛直隶迁安人由进士三年任左
　　
　　胡汝砺应天溧水人由进士二年任左
　　
　　王敞浙江西安人由进士五年任左
　　
　　陆完直隶长洲人由进士五年任右本年转左
　　
　　陈震陜西庆阳卫籍由进士五年任右
　　
　　李浩山西曲沃人由进士五年任右六年转左
　　
　　石玠直隶藁城人由进士六年任右八年转左
　　
　　李贡江西吉水人由进士八年转右未任
　　
　　陈玊直隶扬州高邮人由进士八年任右九年转左
　　
　　王璟山东沂州人由进士八年任右
　　
　　黄珂四川遂宁人由进士九年任左
　　
　　丁鳯直隶蠡县人由进士九年任右
　　
　　王宪山东东平人由进士十二年任右十四年转左
　　
　　冯清浙江余姚人由进士十四年任右十五年转左十六年回籍
　　
　　杨廷仪四川新都人由进士十四年任右十五年转左
　　
　　呉廷举广西苍梧人由进士十六年任右嘉靖二年转左
　　
　　李钺河南祥符人由进士十六年任右嘉靖二年转左
　　
　　李昆山东高宻人由进士十六年任右嘉靖三年致仕
　　
　　郑岳福建莆田人由进士三年任右四年转左
　　
　　胡世宁浙江仁和人由进士四年任左
　　
　　姚镆浙江慈溪人由进士四年任右
　　
　　王时中山东黄县人由进士四年任右五年转左
　　
　　张璁浙江永嘉人由进士五年任右本年转左
　　
　　王珝直隶滦州人由进士五年任右六年回籍
　　
　　伍文定湖广松滋人由进士六年任右
　　
　　周伦直隶昆山人由进士六年任右七年转左
　　
　　王廷相河南仪封人由进士七年任右本年转左
　　
　　陈洪谟湖广武陵人由进士八年任右十八年转左
　　
　　潘希曾浙江金华人由进士十年任右寻转左
　　
　　钱如京直隶桐城人由进士十一年任左
　　
　　黄宗明浙江鄞县人由进士十一年任右
　　
　　黎奭湖广锺祥人由进士十二年任左本年丁忧
　　
　　冦天叙山西榆次人由进士十二年任右本年卒
　　
　　张瓉直隶沧州人由进士十三年任左
　　
　　徐问直隶武进人由进士十三年任右
　　
　　李廷相山东濮州人由进士十四年任左
　　
　　周金直隶武进人由进士十四年任右
　　
　　周叙湖广九溪人由进士十五年任
　　
　　潘珍直隶婺源人由进士十五年任右
　　
　　本年转左李如圭湖广丰城人由进士十五年任右
　　
　　樊继祖山东郓城人由进士十六年任左
　　
　　张衍庆河南汲县人由进士十六年任右
　　
　　陶谐浙江会稽人由进士十八年任左
　　
　　张润山西临汾人由进士十八年任右
　　
　　史道顺天涿州人由进士二十年任左未任为民
　　
　　费宷江西铅山人由进士二十年任左
　　
　　王以旗应天江宁人由进士二十年任右
　　
　　张汉湖广锺祥人由进士二十二年任左
　　
　　侯纶山西太原人由进士二十二年任右二十三年回籍
　　
　　路迎山东东平人由进士二十三年任右二十四年转左
　　
　　万镗江西进贤人由进士二十四年任右本年转左
　　
　　刘储秀陜西咸宁人由进士二十五年任右
　　
　　范鏓江西乐平人由进士二十五年任右二十七年转左
　　
　　张岳福建惠安人由进士二十六年推左未任
　　
　　赵廷瑞直隶开州人由进士二十六年任左
　　
　　詹莹直隶山海前卫籍由进士二十七年任右二十八年转左
　　
　　王邦瑞河南宜阳人由进士十八年任右
　　
　　苏佑山东濮州人由进士十八年任右二十九年转左
　　
　　（阙）兰山西振武卫人由进士二十九年任右
　　
　　聂豹江西永丰人由进士二十九年任右三十年转左
　　
　　张时彻浙江鄞县人由进士二十九年任右三十一年转左
　　
　　杨博山西蒲州人由进士三十一年任右三十二年转左
　　
　　贾应春直隶真定人由进士三十二年推右
　　
　　翁溥浙江诸暨人由进士三十二年任右三十三年转左
　　
　　沈良才直隶泰州人由进士三十三年任右
　　
　　谢九仪山东章丘人由进士三十五年任左
　　
　　王崇浙江永康人由进士三十五年任左
　　
　　呉嘉会山西振武卫人由进士三十六年任左三十七年下狱
　　
　　江东山东朝城人由进士三十六年任右三十七年转左
　　
　　闵煦直隶任丘人由进士三十七年任右三十九年转左
　　
　　魏谦吉直隶栢乡人由进士三十九年推右未任
　　
　　李遂江西丰城人由进士三十九年任右四十年转左
　　
　　葛缙山东昌邑人由进士四十年任右本年转左四十二年致仕
　　
　　范钦浙江鄞县人由进士四十年推右未任
　　
　　郭干直隶任丘人由进士四十年任右四十二年转左
　　
　　胡松直隶滁州人由进士四十二年任左
　　
　　蔡汝楠浙江德清人由进士四十二年任右
　　
　　万恭江西南昌人由进士四十二年任右
　　
　　王之诰湖广石城人由进士四十三年任右
　　
　　鲍象贤直隶歙县人由进士四十四年任左四十五年致仕
　　
　　迟鳯翔山东临朐人由进士四十五年任左
　　
　　呉桂芳江西新建人由进士四十五年任右隆庆元年转左
　　
　　谭纶江西宜黄人由进士隆庆元年任右二年任左
　　
　　曹邦辅山东定陶人由进士二年任左
　　
　　冀錬山东益都人由进士二年任右
　　
　　刘焘直隶天津卫人由进士二年任右
　　
　　曹亨河南新蔡人由进士三年任右转左
　　
　　杨巍山东海丰人由进士三年任右
　　
　　谷中虚山东海丰人由进士四年任右五年转左
　　
　　王遴顺天覇州人由进士四年任右五年转左
　　
　　翁大立浙江余姚人由进士四年任左五年回籍
　　
　　魏学曾陜西泾阳人由进士四年任右
　　
　　石茂华山东益都人由进士五年任右转左
　　
　　张翀广西马平人由进士五年任右
　　
　　汪道昆直隶歙县人由进士五年任右万厯元年转左
　　
　　呉伯朋浙江义乌人由进士五年任右
　　
　　栗永禄山西长治人由进士五年任右
　　
　　梁梦龙直隶真定人由万厯二年任五年转左
　　
　　呉道直直隶定州人由进士二年任五年转左
　　
　　曽省吾江西彭泽人由进士三年任五年转左
　　
　　郜光先山西长治人由进士五年任右六年转左
　　
　　张学颜直隶肥乡人由进士五年任右本年转左
　　
　　郑洛直隶安肃人由进士六年任右本年转左
　　
　　孟重陜西渭南人由进士六年任右
　　
　　呉兊浙江山阴人由进士七年任左
　　
　　王一鹗直隶曲周人由进士七年任右九年转左
　　
　　张佳胤四川铜梁人由进士九年任右
　　
　　辛自修河南襄城县人由进士十一年任右本年转左
　　
　　阴武卿四川内江人由进士十一年任右十二年转左
　　
　　辛应干山东安丘人由进士十一年任右本年转左
　　
　　杨俊民山西蒲州人由进士万厯十五年任左
　　
　　萧大亨山东泰安人由进士万厯十五年任右
　　
　　沈子木浙江归安人由进士十七年任右未上
　　
　　许守谦直隶藁城人由进士十七年任
　　
　　南京兵部左右侍郎
　　
　　甄仪陜西麟逰人由乡举洪武元年任右宣德二年转左
　　
　　李衡直隶当涂人由进士宣德三年任左五年免
　　
　　徐琦陜西宁夏卫人由进士五年任右
　　
　　李郁河南洛阳人由乡举五年任右
　　
　　杜宁浙江天台人由榜眼景泰元年任右
　　
　　宋琰浙江奉化人由进士天顺元年任右本年卒
　　
　　年富直隶懐远人由举人元年任右
　　
　　郝璜河南光州人由进士元年任左
　　
　　俞纲浙江嘉兴人由进士六年任左
　　
　　李震顺天宛平人由进士成化元年任右
　　
　　马显直隶广平人由进士六年任右十年转左
　　
　　胡拱辰浙江淳安人由进士十一年任右
　　
　　万翼四川眉州人由进士十五年任右二十三年闲住
　　
　　白昻直隶武进人由进士二十三年任左
　　
　　郑时直隶舒城人由进士弘治三年任右
　　
　　卢瑶浙江缙云人由进士四年升未任
　　
　　王诏直隶赵州人由进士四年任右
　　
　　王继河南祥符人由进士五年任右
　　
　　张敷华江西安福人由进士九年任右
　　
　　黎福江西乐平人由进士十三年升未任
　　
　　潘蕃浙江崇德人由进士十三年任右
　　
　　金泽浙江鄞县人由进士十五年任右
　　
　　韩重山西绛州人由进士十八年任右
　　
　　孙需江西德兴人由进士正德二年任右
　　
　　吕献浙江新昌人由进士四年任右八年致仕
　　
　　杨茂元浙江鄞县人由进士八年任右
　　
　　陈寿辽东宁逺卫人由进士九年任右
　　
　　王倬直隶昆山人由进士十年任右
　　
　　黄瓉直隶仪真人由进士十二年任右十六年致仕
　　
　　席书四川遂宁人由进士嘉靖元年任右
　　
　　陈琳福建莆田人由进士三年任右
　　
　　闻渊浙江鄞县人由进士六年任右
　　
　　万镗江西进贤人由进士七年任右八年转左
　　
　　林庭?福建闽县人由进士八年任右
　　
　　黄芳广东崖州人由进士十一年任右
　　
　　潘珍直隶婺源人由进士十二年任右
　　
　　苏民陜西仪卫司籍浙江遂昌人由进士十五年任右
　　
　　刘栋浙江山阴人由进士十七年八月任二十三年十二月复任右
　　
　　简霄江西新喻人由进士十八年以操江右副都御史升任右
　　
　　欧阳铎江西泰和人由进士十八年以巡抚应天右副都御史升任右
　　
　　王教河南祥符人由进士及第国子祭酒兼春坊谕德十九年升任右
　　
　　闵楷直隶任丘人由进士原任工部右侍郎二十一年改任
　　
　　顾应祥浙江长兴人由进士二十八年任右
　　
　　何鏊浙江山阴人由进士二十九年推右未任
　　
　　王积直隶太仓卫人由进士三十一年任右未任
　　
　　谢存儒湖广蒲圻人由进士三十二年任右本年闲住
　　
　　屠大山浙江鄞县人由进士三十二年任右三十三年改巡抚南直隶
　　
　　张鏊江西南昌人由进士三十三年任右
　　
　　蔡云程浙江临海人由进士三十三年任右
　　
　　陈洙浙江上虞人由进士三十三年任右三十四年闲住
　　
　　张臬江西进贤人由进士三十四年十月任右
　　
　　刘采湖广麻城人由进士三十六年十一月任右
　　
　　石永直隶威县人由进士三十七年五月任右
　　
　　殷学山东东阿人由进士三十八年升未任
　　
　　郑絅福建莆田人由进士三十八年升未任
　　
　　李遂江西丰城人由进士三十八年十一月任右
　　
　　丁以忠江西新建人由进士三十九年七月任右
　　
　　喻时河南光州人由进士四十二年推右未任
　　
　　陆穏浙江归安人由进士四十二年升未任
　　
　　霍冀山西孝义人由进士四十三年闰二月任右
　　
　　喻时见前四十四年十一月任右
　　
　　呉桂芳江西新建人由进士四十五年升未任
　　
　　刘畿直隶长洲人由进士四十五年升未任
　　
　　呉百朋浙江义乌人由进士隆庆二年以巡抚南贑兵部右侍郎改任
　　
　　李迁江西新建人由进士三年以工部右侍郎服阕改任右
　　
　　姜廷頥湖广巴陵人由进士四年任右五年致仕
　　
　　熊汝达江西进贤人由进士五年任右
　　
　　傅顺湖广沔阳卫人由进士六年起任
　　
　　李棠湖广长沙人由进士六年以巡抚副都御史升任
　　
　　杜拯江西丰城人由进士万厯二年六月以南京大理寺卿升任
　　
　　凌云翼直隶太仓州人由进士三年正月以巡抚都御史升任
　　
　　陆光祖浙江平湖人由进士十一年未任改吏部
　　
　　辛应干山东安丘人由进士十一年七月任
　　
　　顾章志直隶太仓籍昆山人由进士十三年二月任
　　
　　王元敬浙江山阴人由进士十四年十二月任
　　
　　王世贞直隶太仓州人由进士十六年以南京刑部右侍郎起任
　　
　　王用汲福建晋江人由进士十七年任
　　
　　弇山堂别集卷五十七
　　
　　●钦定四库全书
　　
　　弇山堂别集卷五十八
　　
　　（明）王世贞 撰
　　
　　○卿贰表
　　
　　刑部左右侍郎
　　
　　盛元辅不知何许人由才能洪武元年任本年调山东行省参政
　　
　　张仁不知何许人由荐举元年任
　　
　　程儒即程徐浙江鄞县人故元入仕二年任
　　
　　左安善不知何许人由荐举二年任三年调河南知府
　　
　　李质广东徳庆人故元枢宻同佥归附五年任
　　
　　吕本直隶寿州人由归附五年任
　　
　　李俨即民瞻直隶泰兴人由元进士五年任
　　
　　黄钦不知何许人由荐举六年任左本年免
　　
　　张思恭直隶蒙城人由（阙）
　　
　　李敬臣陜西凤翔人由举人才六年任右七年免
　　
　　李浩山西曲沃人由荐举七年任左本年使琉球
　　
　　茹大素山西泽州人由乡举七年任右本年降本部主事
　　
　　臧哲山东诸城人由荐举八年任左九年升四川行省参政
　　
　　张谦江西南昌人由举明经十年任右十一年致仕
　　
　　黎光广东东莞人由乡举十一年任左本年谪戍
　　
　　刘敏直隶肃宁人由举孝亷十三年任右十四年出为徽州同知
　　
　　王希哲不知何许人由荐举十五年任右十六年伏诛
　　
　　葛修不知何许人由荐举十七年任左十八年伏诛
　　
　　周邦不知何许人由荐举十七年任右本年免
　　
　　邵质不知何许人由荐举十七年任右十九年免
　　
　　徐文显不知何许人由荐举十七年任右十八年免
　　
　　张文昱应天上元人由举人才十八年任左十九年免
　　
　　欧阳性直隶呉县人由举儒士十八年任右二十一年免
　　
　　高铎山西绛州人由进士二十年任左二十一年调右佥都御史
　　
　　谢祥不知何许人由荐举二十一年任右本年免
　　
　　朱浚浙江缙云人由举明经二十一年任右本年免
　　
　　赵勉湖广夷陵人由进士二十一年任左
　　
　　凌汉河南原武人由进士二十一年以右都降本部右
　　
　　邵永善浙江仁和人由进士二十一年任右二十二年转左
　　
　　黄绍祖不知何许人由荐举二十二年任右二十三年免
　　
　　秦琰山东歴城人由乡举二十三年任左二十四年致仕
　　
　　祁鉴不知何许人由荐举二十三年任右二十五年免
　　
　　李似初不知何许人由荐举二十四年任左二十六年免
　　
　　周志清不知何许人由荐举二十五年任右二十七年免
　　
　　蒋毅浙江长兴人由荐举二十六年任右二十九年免
　　
　　和希文山西平定人由举明经二十六年任左
　　
　　王良河南祥符人由荐举二十七年任左建文二年调浙江按察使
　　
　　宋性山东德州人由明经二十九年以刑部主事署本部右三十年出为湖广副使
　　
　　广修湖广监利人由乡举三十年任右
　　
　　薛宾山西夏县人由岁贡三十年署右本年改叅政
　　
　　李文吉名仪山东邹平人由进士三十年任右建文元年免
　　
　　胡子昭四川大足人由举儒士建文二年任右四年死靖难
　　
　　杨汝贤郡邑无考
　　
　　刘季篪浙江余姚人由进士建文四年除左永乐八年降两淮盐运司副使
　　
　　顾理直隶昆山人由进士
　　
　　金纯直隶泗州人由进士建文四年任右永乐八年转左
　　
　　卢祥顺天房山人由国子生永乐元年任左十年卒
　　
　　李庆顺天顺义人由进士元年任右
　　
　　赵羾河南祥符人由举人二年任右
　　
　　李顺直隶顺义人由监生三年任右
　　
　　左献直隶广宗人由太学生五年任右本年以事谪为办事官七年复原职卒
　　
　　杨泰直隶山阳人由荐举五年任右本年卒
　　
　　呉盛直隶景州人由进士六年任右七年扈行在十年卒
　　
　　张本山东东阿人由监生七年任右
　　
　　任励陜西长安人由进士十年任左十一年卒
　　
　　崔衍山东胶州人由荐举十一年任左
　　
　　张忠直隶开州人由进士十一年任右十二年转左十七年卒
　　
　　张本山东东阿人由监生歴本部右十九年改北
　　
　　樊敬山东郓城人由进士二十二年任左
　　
　　杨勉应天江宁人由进士二十三年任右本年谪山东右叅政
　　
　　呉廷用福建政和人由进士二十二年任右宣德元年改南京礼左
　　
　　施礼顺天东安人由进士宣德元年任右
　　
　　叶春浙江海盐人由邑掾五年任右寻改南
　　
　　魏源江西建昌人由进士五年任右六年转左
　　
　　曹弘湖广益阳人由进士五年任右六年升廵抚
　　
　　蒋勉四川涪州人由进士六年任右十年致仕
　　
　　何文渊江西广昌人由进士正统二年任右六年致仕
　　
　　陈鼎广东新兴人由进士正统元年任左三年卒
　　
　　丁铉江西丰城人由进士三年任右
　　
　　张鳯直隶安平人由进士三年添注右四年出督草场
　　
　　邵旻河南兰阳人由进士四年添注右五年谪
　　
　　薛希琏浙江丽水人由进士六年添注右
　　
　　杨宁浙江钱塘人由进士六年添注右七年丁忧
　　
　　马昻直隶沧州人由乡举八年任右本年出镇甘肃
　　
　　郭瑾江西万载人由进士八年添注右本年致仕
　　
　　丁镃直隶南陵人举楷书入国子监十年任左九年致仕
　　
　　杨宁见前十一年再任右
　　
　　李棠浙江缙云人由进士十四年任右本年出抚广西
　　
　　江渊四川江津人由进士十四年任右
　　
　　耿九畴山西平定人由进士十四年任右
　　
　　罗绮河南磁州人由进士景泰三年任右本年出抚四川
　　
　　刘清直隶滁州人由进士三年任右
　　
　　孔文英陜西安化人由进士五年任右
　　
　　周瑄山西阳曲人由举人七年任右天顺元年转左
　　
　　刘广衡江西万安人由进士元年任左
　　
　　黄仕儁四川富顺人由进士元年任右
　　
　　董方顺天漷县籍山西忻州人由进士七年任右
　　
　　廖庄江西吉水人由进士成化四年任左本年卒
　　
　　程信直隶休宁人由进士五年任右
　　
　　曽翚江西泰和人由进士四年任左九年致仕
　　
　　杜铭四川金堂人由进士九年任右十一年转左
　　
　　林鄂浙江太平人由进士九年任右十二年卒
　　
　　张蓥直隶华亭人由进士十三年任右十七年转左
　　
　　盛颙直隶无锡人由进士十七年任右踰月调
　　
　　杜铭见前十九年再任左
　　
　　佀钟山东郓城人由进士二十一年任右
　　
　　何乔新江西广昌人由进士二十一年任右
　　
　　程宗直隶常熟人由进士二十二年任右二十三年转左
　　
　　彭韶福建莆田人由进士二十三年任右
　　
　　闵珪浙江乌程人由进士弘治元年任右三年转左
　　
　　白昻直隶武进人由进士二年任左
　　
　　张锦陜西岷州卫籍河南太康人由进士四年任左八年
　　
　　丁忧戴珊江西浮梁人由进士四年任右八年转左
　　
　　谢绶江西乐安人由进士八年任右九年转左
　　
　　屠勲浙江平湖人由进士九年任右十一年转左
　　
　　张锦见前十年再任左十一年卒
　　
　　陈道直隶盱眙人由进士十一年任右十二年转左
　　
　　何鉴浙江新昌人由进士十二年任右十三年转左丁忧
　　
　　李士实江西丰城人由进士十三年任右十七年致仕
　　
　　屠勲详前十六年再任左
　　
　　魏绅山东曲阜人由进士十七年任右十八年卒
　　
　　魏富福建龙溪人由进士正德元年推右未任
　　
　　何鉴见前元年再任左
　　
　　叶贽直隶山阳人由进士元年任右二年转左本年致仕
　　
　　陶琰山西绛州人由进士二年任右
　　
　　王鉴之浙江山阴人由进士二年任右本年转左
　　
　　刘璟河南鄢陵人由进士二年任右四年转左
　　
　　韩邦问湖广襄阳卫籍浙江会稽人由进士三年任左本年乞休加刑部尚书致仕
　　
　　才寛直隶迁安人由进士二年任左
　　
　　张鸾陜西咸宁人由进士三年任左四年为民
　　
　　张子麟直隶藁城人由进士四年任右六年转左
　　
　　张泰直隶肃宁籍河南祥符人由进士六年任左
　　
　　戈瑄直隶景州人由进士六年任右
　　
　　黄珂直隶遂宁人由进士七年任左
　　
　　张纶直隶宣城人由进士八年任右九年转左
　　
　　王寅直隶容城人由进士九年起右本年养病
　　
　　杨茂元浙江鄞县人由进士九年任右十一年卒
　　
　　冯清顺天宛平籍浙江余姚人由进士十二年任右
　　
　　金献民四川绵州人由进士十二年任左
　　
　　胡韶江西鄱阳人由进士十四年任右十六年致仕
　　
　　颜頥寿湖广巴陵人由进士十六年任右本年转左
　　
　　臧鳯山东曲阜人由进士十六年任右嘉靖二年转左
　　
　　胡瓉直隶永平人由进士嘉靖二年任右
　　
　　刘玉江西安福人由进士三年任右本年转左
　　
　　王启浙江黄岩人由进士三年任右
　　
　　梁材南京金吾卫籍由进士六年任左
　　
　　许赞河南灵寳人由进士六年任右七年转左
　　
　　刘麟江西安仁人由进士七年任左
　　
　　闻渊浙江鄞县人由进士七年任右八年转左
　　
　　汪鋐直隶婺源人由进士八年任右
　　
　　冦天叙山西榆次人由进士九年任右
　　
　　朱廷声江西进贤人由进士九年任右十一年养病
　　
　　刘节江西大庾人由进士十一年任右十二年闲住
　　
　　陈璋浙江乐清人由进士十二年起左十四年被劾
　　
　　杨志学湖广长沙人由进士十二年任右十四年转左
　　
　　潘旦直隶婺源人由进士十四年任右
　　
　　周期雍江西宁州人由进士十五年任右十七年转左
　　
　　苏民陜西仪卫司籍浙江遂昌人由进士十七年任右十八年卒
　　
　　屠侨浙江鄞县人由进士十八年任右本年致仕
　　
　　宋景江西奉新人由进士十八年任右
　　
　　呉山直隶呉江人由进士十九年任右
　　
　　王浚浙江建德人由进士十九年任右二十年致仕
　　
　　叶相直隶江都人由进士二十年任左二十三年致仕
　　
　　屠侨见前二十年起右二十三年转左
　　
　　喻茂坚四川荣昌人由进士二十三年任右本年转左
　　
　　韩邦竒陜西朝邑人由进士二十三年任右
　　
　　刘讱河南鄢陵人由进士二十四年任右二十五年转左
　　
　　张岳福建惠安人由进士二十五年推右未任
　　
　　詹瀚江西玉山人由进士二十六年任右二十七年转左二十八年闲住
　　
　　傅炯江西进贤人由进士二十七年任右二十八年转左
　　
　　苏佑山东濮州人由进士二十八年任右本年迁兵部
　　
　　顾应祥浙江长兴人由进士二十八年转左未任
　　
　　彭黯江西安福人由进士二十八年任右
　　
　　杨行中顺天通州人由进士二十九年任左
　　
　　周延江西吉水人由进士二十九年任左
　　
　　何鳌浙江山阴人由进士三十年任右
　　
　　呉鹏浙江秀水人由进士三十一年任左
　　
　　王学益江西安福人由进士三十一年任右三十二年转左
　　
　　郑晓浙江海盐人由进士三十二年推右未任改吏部
　　
　　陈儒锦衣卫籍交址人由进士二十二年任右三十二年转左
　　
　　张鳌江西南昌人由进士三十四年任左
　　
　　蔡云程浙江临海人由进士三十四年任右本年转左
　　
　　郑大同福建莆田人由进士三十四年任右三十五年闲住
　　
　　孙世佑江西丰城人由进士三十五年改左未任
　　
　　冯天驭湖广蕲州人由进士三十五年任右三十六年改吏
　　
　　杨大章浙江余姚人由进士三十六年任左三十八年闲住
　　
　　潘恩直隶上海人由进士三十六年任右
　　
　　马森福建懐安人由进士三十七年推右未任
　　
　　赵大佑浙江太平人由进士三十七年任右三十八年转左
　　
　　傅頥湖广沔阳人由进士三十八年任右
　　
　　叶镗江西上饶人由进士四十年任右本年转左
　　
　　鄢■〈樊，心代大〉卿江西丰城人由进士四十年任右四十一年闲住
　　
　　孙植浙江平湖人由进士四十一年任右四十二年转左
　　
　　万虞恺江西南昌人由进士四十二年任右四十四年致
　　
　　仕钱邦彦直隶呉县人由进士四十三年任左
　　
　　毛恺浙江江山人由进士四十四年任右本年改吏部
　　
　　迟鳯翔山东临朐人由进士四十四年任右
　　
　　陈尧直隶通州人由进士四十四年推左养病未任
　　
　　刘体干顺天东安人由进士四十四年任右
　　
　　霍冀山西孝义人由进士四十五年推左未任
　　
　　张瀚浙江仁和人由进士四十五年任右本年改两广
　　
　　王本固直隶邢台人由进士四十五年任左
　　
　　郭宗皋山东福山千户所籍隆庆元年推左未任
　　
　　林云同福建莆田人由进士元年任右转左
　　
　　樊深直隶大同人由进士元年任右寻转左二年致仕
　　
　　洪朝选福建同安人由进士元年任右二年转左三年闲住
　　
　　郑世威福建长乐人由进士二年任右三年致仕
　　
　　戴才直隶沧州人由进士三年任左改户
　　
　　呉百朋浙江义乌人由进士三年任右本年丁忧
　　
　　游居敬福建南平人由进士三年任右五年致仕
　　
　　王国光山西阳城人由进士五年起任左
　　
　　朱大器江西南城人由进士五年任右转左
　　
　　曹金河南祥符人由进士五年任右改抚陜西
　　
　　毕锵直隶石埭人由进士六年任右转左
　　
　　陈炌江西临川人由进士万厯二年任右
　　
　　翁大立浙江余姚人由进士三年任左
　　
　　王宗沐浙江临海人由进士三年任左
　　
　　陶承学浙江会稽人由进士四年任右五年转左
　　
　　王好问直隶乐亭人由进士四年任右
　　
　　严清浙江嘉兴人由进士五年任右
　　
　　陈瑞福建长乐人由进士六年任右本年转左
　　
　　徐学谟直隶嘉定人由进士七年任右八年转左
　　
　　王篆湖广夷陵人由进士八年任右
　　
　　刘思问河南孟县人由进士八年任右
　　
　　刘一儒湖广夷陵人由进士八年推右本年转左
　　
　　胡价湖广宜城人由进士十年任右
　　
　　熊汝达江西进贤人由进士十一年任左
　　
　　呉文华福建连江人由进士十一年推右转左未任
　　
　　舒化江西临川人由进士十一年推右本年转左
　　
　　孙应鳌贵州籍如皋人由进士十一年推右未任
　　
　　丘橓山东诸城人由进士十二年任右本年转左
　　
　　耿定向湖广麻城人由进士十三年任左
　　
　　萧廪江西万安人由进士十三年任右
　　
　　呉时来浙江僊居人由进士十三年任左
　　
　　陈瓉直隶常熟人由进士十四年任右十六年转左
　　
　　何源江西广昌人由进士十六年任左
　　
　　孙鑨浙江余姚人由进士十六年任右转左
　　
　　李戴河南延津人由进士十七年任右转左
　　
　　南京刑部左右侍郎
　　
　　彭廷敬陜西寳鸡人由举人永乐十九年任右二十一年致仕
　　
　　金庠直隶长洲人由进士二十二年任右宣德元年致仕
　　
　　俞士吉浙江象山人由举人元年任右三年致仕
　　
　　成均直隶山阳人由进士三年任右
　　
　　叶春浙江海盐人由邑掾六年任右本年致仕
　　
　　段民直隶武进人由进士七年任右九年卒
　　
　　吾绅浙江开化人由进士元年任右
　　
　　包懐德浙江兰溪人名珦由举人正统六年任左七年谪戍云中
　　
　　郑泰直隶舒城人景泰元年任左
　　
　　姚夔浙江桐庐人由进士元年任右三年改礼部
　　
　　齐韶山西广灵人由乡举三年任右天顺元年闲住
　　
　　姚夔见前元年复调任右
　　
　　朱钏不知何许人由（阙）元年任右七年闲住
　　
　　廖庄江西吉水人由进士七年任右
　　
　　王恕陜西三原人由进士成化四年任右五年丁忧
　　
　　林鹗浙江太平人由进士六年任右本年丁忧
　　
　　金绅应天上元人由进士十一年任右十四年出视江西十六年还任十八年卒
　　
　　张瑄应天江浦人由进士十四年任左掌部事
　　
　　陈俨江西庐陵人由进士十八年推右未任卒于途
　　
　　盛颙直隶无锡人由进士十八年任右本年改巡抚
　　
　　阮勤交址多翼人由进士二十二年任左弘治三年致仕
　　
　　边镛直隶任丘人由举人弘治三年任右本年致仕
　　
　　徐懐浙江建德人由进士四年任右六年卒
　　
　　萧祯江西泰和人由进士七年任右
　　
　　熊懐江西丰城人由进士十年任右十一年致仕
　　
　　潘蕃浙江崇德人由进士十一年任左
　　
　　金泽应天江宁人由进士十二年任右
　　
　　张抚陜西寳鸡人由进士十五年任左十八年卒
　　
　　王鉴之浙江山阴人由进士十八年任右
　　
　　刘宪湖南益阳人由进士正德二年任右
　　
　　沈锐浙江仁和人由进士三年任右本年致仕
　　
　　李善陜西陇州人由进士三年任右
　　
　　陶琰山西绛州人由进士六年任右
　　
　　郭绅江西宜春人由进士七年任右八年致仕
　　
　　邓璋顺天涿州人由进士八年任右
　　
　　（阙）章山东即墨人由进士九年任右
　　
　　边宪直隶任丘人由进士十三年任右
　　
　　王缜广东东莞人由进士十四年任右
　　
　　胡纉直隶永平人由进士嘉靖二年任右
　　
　　周季鳯江西宁州人由进士二年任右
　　
　　高友玑浙江乐清人由进士二年任右
　　
　　张琮应天江宁人由进士四年任右
　　
　　李承勋湖广嘉鱼人由进士五年任右
　　
　　王軏直隶江都人由进士五年任右六年转左
　　
　　王爌浙江黄岩人由进士六年任右八年转左
　　
　　边贡山东歴城人由进士八年任右
　　
　　周广直隶太仓人由进士九年任右十七年卒
　　
　　胡琏直隶沭阳人由进士十二年任右
　　
　　周用直隶呉江人由进士十二年任左
　　
　　王爌见前十三年任左
　　
　　王浚浙江建德人由进士十八年任右
　　
　　卫道河南叶县人由进士十九年任右二十年致仕
　　
　　文明锦衣卫籍江西宜春人由进士二十年任右
　　
　　郭持平江西万安人由进士二十二年任右二十四年闲住
　　
　　王大用福建兴化卫籍直隶仪真人由进士二十四年推右未任闲住
　　
　　任惟贤四川阆中人由进士二十五年推右未任闲住
　　
　　顾遂浙江余姚人由进士二十五年任右二十七年闲住
　　
　　魏有本浙江余姚人由进士二十七年任右二十九年升廵抚
　　
　　张时彻浙江鄞县人由进士二十九年推右未任改兵部
　　
　　虞守愚浙江义乌人由进士二十九年任右三十年闲住
　　
　　郑漳福建闽县人由进士三十年任右三十年闲住
　　
　　卢勲浙江缙云人由进士三十二年任右
　　
　　张臬江西进贤人由进士三十三年任右
　　
　　曽钧江西进贤人由进士三十四年任右三十六年致仕
　　
　　钱邦彦直隶呉县人由进士三十六年任右四十年丁忧
　　
　　张永明浙江乌程人由进士四十四年推右未任
　　
　　何迁湖广德安卫人由进士四十年任右四十一年闲住
　　
　　王廷四川南充人由进士四十一年起右未任改总督漕运
　　
　　万虞恺江西南昌人由进士四十二年推右未任
　　
　　叶镗江西上饶人由进士歴刑部左四十二年调任右四十五年闲住
　　
　　徐陟直隶华亭人由进士四十五年任右隆庆元年致仕
　　
　　呉恺江西金溪人由进士元年任右本年卒
　　
　　陈绍儒广东南海人由进士三年任
　　
　　游居敬福建南平人由进士三年起右
　　
　　李一元直隶建德人由进士三年任右
　　
　　任士慿山东平原人由进士四年起右未任养病
　　
　　熊汝达江西进贤人由进士五年任右
　　
　　曹三晹直隶宜兴人由进士五年任右
　　
　　王正国河南宜阳人由进士六年任回籍
　　
　　翁大立浙江余姚人由进士万厯二年以兵部左起任
　　
　　王世贞直隶太仓人由进士万厯十二年由应天府尹升未任
　　
　　姜寳直隶丹阳人由进士万厯十二年任
　　
　　李江锦衣卫籍山东武定州人由进士万厯十四年任
　　
　　朱天球福建漳浦人由进士万厯十七年任
　　
　　弇山堂别集卷五十八
　　

　　●钦定四库全书
　　
　　弇山堂别集卷五十九
　　
　　（明）王世贞 撰
　　
　　○卿贰表
　　
　　工部左右侍郎
　　
　　张允文不知何许人由荐举洪武元年任
　　
　　杨翼安直隶灵璧人由举人才元年任二年出为河间知府
　　
　　朱守仁直隶徐州人元末入仕三年任
　　
　　唐宗鲁浙江建德人由通经秀才四年任本年以疾归
　　
　　王虎不知何许人由举人才五年任
　　
　　梁铣陜西开城人由荐举六年任右八年出守庐州府
　　
　　薛坚直隶海州人由岁贡八年任左十二年卒
　　
　　周均德四川宜宾人以聪明正直举九年任右十二年免
　　
　　刘敏直隶肃宁人由举孝亷十二年任右
　　
　　李寅即文仲（阙）人由举人才十二年任左十四年卒
　　
　　赵俊不知何许人由举人才十四年任左
　　
　　安信不知何许人由举人才十五年任右
　　
　　高宁不知何许人由举人才十五年任左
　　
　　韩铎河南太康人由荐举十七年任左十八年免
　　
　　麦志德广东连山人以孝弟举十七年任右
　　
　　李祯山东丘县人由举人才十八年任左
　　
　　秦逵直隶宣城人由进士十八年任右
　　
　　黄立恭直隶滁州人国初扈跸渡江二十二年拜右二十五年致仕
　　
　　郑彦文山西蔚州人国初平蜀归附二十三年任右二十五年卒
　　
　　邵永善浙江仁和人由进士二十五年任左二十七年免
　　
　　严震直浙江乌程人以贤良举二十五年任右
　　
　　孟惟新山东愽兴人由荐举二十六年任右
　　
　　王儁不知何许人由举人才二十七年任左
　　
　　冀凯河南鹿邑人以文学贡二十七年任左二十八年免
　　
　　练子宁江西新淦人由及第二十八年任右建文元年改吏部
　　
　　孙显河南信阳人由乡举二十八年任右
　　
　　李文吉山东邹平人由进士二十九年任右
　　
　　冯天孙浙江归安人由举人才三十年任右以病免休
　　
　　王文质河南内乡人由荐举三十一年任右
　　
　　边升山东歴城人由举人才三十一年任右本年免
　　
　　黄福山东昌邑人洪武三十一年任右建文四年转左
　　
　　张昺浙江慈溪人由荐举三十一年任左出为北平左布政使死难
　　
　　张显宗福建宁化人由榜眼建文四年任右募兵江西本年谪戍
　　
　　兴州张思恭直隶蒙城人由进士建文四年拜左永乐元年谪
　　
　　金忠浙江鄞县人由占卜建文四年任右
　　
　　刘仲亷湖广江夏人由进士元年任右四年下狱
　　
　　赵毅河南汝阳人由荐举二年任左七年谪交址
　　
　　赵羾河南祥符人由举人二年任右本年改礼部
　　
　　张本山东东阿人由进士四年任左六年谪戍交址
　　
　　甄庸顺天宛平人由举人才四年任右
　　
　　郭琎直隶新安人由监生五年任右十年改刑左
　　
　　房安河南汝阳人由太学生六年任左本年调山东叅政后改交址卒
　　
　　陈寿湖广随州人由乡举六年任左九年下狱卒
　　
　　伏伯安河南归德人由进士七年任左十五年降主事
　　
　　蒋廷瓉直隶滑县人由举人才行七年任右十一年出为贵州左布政使卒
　　
　　郑刚河南南阳人由国子生七年任右九年命巡视山东踰年卒
　　
　　张信河南祥符人由进士七年任右九年命浚黄河十二年谪交址
　　
　　任毅山西长子人由岁贡八年任左九年降主事
　　
　　贺银浙江黄岩人由乡举九年任右本年谪主事
　　
　　许廓河南襄城人由乡举十年任右十一年扈北征寻命提督京厂十七年复命理交址
　　
　　蔺芳山西夏县人由荐举十年由工部主事推右十五年卒
　　
　　冯彬直隶临城人由岁贡十三年任右十四年免
　　
　　伏伯安见前十六年复任左十八年以不检罚筑城二十二年降荆门知州
　　
　　杨和直隶临城人由岁贡十七年任右洪熈元年命采木四川本年劾免
　　
　　张信见前永乐十八年再任右苏瓉直隶河间人由举人才十六年任右
　　
　　李友直直隶清苑人由吏员十八年任左
　　
　　张信河南祥符人由进士十八年仍任右
　　
　　郭琎直隶新安人由监生十八年任右差武当回任左二十二年迁吏左
　　
　　许廓见前二十年任右二十二年转左
　　
　　罗汝敬江西吉水人由进士宣德二年拜右四年提督诸卫屯种
　　
　　李庸直隶唐县人由国子生十年任左正统二年致仕
　　
　　邵旻河南兰阳人由进士十年任右
　　
　　张琦山西孟县人由进士正统二年任左五年调副都
　　
　　李蕡直隶长洲人由进士十六年任右
　　
　　王卺陜西郿县人由监生六年任左
　　
　　王佑浙江山阴人由进士六年任右八年卒
　　
　　王永和直隶昆山人由举人七年任右八年巡抚淮右
　　
　　王永寿山西太原人由荐举十三年任右
　　
　　张敏顺天永清人由进士景泰元年任右
　　
　　赵荣福建闽县人陜西通渭县籍举楷书生员元年任左
　　
　　王伟湖广攸县人由进士二年任右
　　
　　孙弘陜西渭南人由乡贡天顺元年任左
　　
　　霍瑄陜西鳯翔人由乡举元年任左成化三年出督易州山厂
　　
　　翁世资福建莆田人由进士天顺元年任右
　　
　　薛远直隶无锡人由进士四年任右
　　
　　沈义直隶江都人由进士七年任右成化二年致仕
　　
　　李颙广东博罗人由进士二年任右六年命治武清决河
　　
　　彭谊广东南海人由乡举二年任左四年改右副都御史
　　
　　李春直隶无为人由进士四年任左八年调南左
　　
　　乔毅山西乐平人由进士六年任右七年命治漕河回部九年卒
　　
　　王诏湖广衡阳人由进士八年任右十年转左十六年致仕
　　
　　杜铭四川金堂人由进士九年任左
　　
　　刘昭陜西邠州人由进士十年任右
　　
　　胡睿直隶长垣人由进士十六年任左十八年致仕
　　
　　张頥山西太原左卫籍直隶江都人由进士十六年任右二十二年致仕
　　
　　杜谦直隶昌黎人由进士十八年任左二十年命治漕河
　　
　　贾俊直隶束鹿人由乡举二十年任左
　　
　　陈政江西新昌人由进士二十三年任右寻转左弘治五年命治漕河
　　
　　张恱直隶华亭人由进士二十三年任右弘治元年改吏部
　　
　　刘璋福建南平人由进士弘治元年任右
　　
　　孔镛直隶长洲人由进士二年推右未任卒于途
　　
　　罗明福建南平人由进士二年推右十三年卒于边
　　
　　杨理直隶山阳人由进士三年任右六年卒
　　
　　徐贯浙江淳安人由进士六年任左
　　
　　谢绶江西乐安人由进士六年任左
　　
　　曽鉴湖广桂阳人由进士九年任左
　　
　　史琳浙江余姚人由进士九年任右十三年转左
　　
　　熊翀河南光州人由进士十三年任左
　　
　　李鐩河南汤阴人由进士十三年任右本年转左
　　
　　张达江西泰和人由进士十三年任右十八年卒
　　
　　胡谅河南灵寳人由进士十八年推右未任改督易州山厂
　　
　　张宪江西德兴人由进士十八年任右督易州山厂召理部事
　　
　　呉洪直隶吴江人由进士正德元年任左
　　
　　张泰广东顺德人由进士二年任右
　　
　　俞俊浙江丽水人由进士十三年任右四年转左
　　
　　崔岩湖广郴州人由进士正德四年任左五年致仕
　　
　　李镗浙江鄞县人由进士四年任右本年出治河道
　　
　　夏昻直隶吴县人顺天宛平县籍由进士五年任左九年卒
　　
　　王寅直隶容城人由进士五年任右六年迁户部
　　
　　张纶直隶宣城人由进士六年任右
　　
　　张遇河南项城人由进士七年任右八年改户左未任致仕
　　
　　俞琳浙江临安人由进士八年任右九年转左
　　
　　刘永顺天固安人由进士九年任右十二年转左十（阙）年致仕
　　
　　赵璜江西安福人由进士十二年任右十六年转左
　　
　　呉廷举广西梧州守御千户籍苍梧人由进士十六年任右
　　
　　童瑞四川犍为人由进士十六年任右嘉靖元年转左
　　
　　陈雍浙江余姚人由进士正德十六年任右
　　
　　沈冬魁直隶阜城人由进士嘉靖元年任右总督易州山厂三年召
　　
　　理部事添注何天衢湖广道州人由进士四年任右管易州山厂回部六年卒
　　
　　闵楷直隶任丘人由进士六年任右本年闲住
　　
　　潘希曽浙江金华人由进士六年任右七年命总理河道
　　
　　何诏浙江山阴人由进士六年任右
　　
　　何瑭河南懐庆人由进士七年任右
　　
　　蒋瑶浙江归安人由进士八年任右
　　
　　苏民陜西仪卫司籍浙江遂昌人由进士八年任右
　　
　　黎奭湖广锺祥人由进士九年任左
　　
　　钱如京直隶桐城人由进士九年任右
　　
　　徐瓉浙江永康人由进士十年任右十一年丁忧
　　
　　林庭?福建闽县人由进士十一年任左
　　
　　甘为霖四川富顺人由进士十二年任右十四年转左
　　
　　刘天和湖广麻城人由进士十四年任右
　　
　　呉大田福建莆田人由举人十五年任右本年转左
　　
　　潘鉴直隶婺源人由进士十五年任右十九年养病
　　
　　江晓浙江仁和人由进士十五年任右十八年为民
　　
　　郑绅直隶涞水人由进士十八年任右
　　
　　李钦顺天武清卫人由进士十九年推右未任
　　
　　蒋淦广西全州人由进士十九年任右二十年致仕
　　
　　杨麒江西上饶人由进士二十年任右本年转左
　　
　　韩士英四川南充人由进士二十年任右二十一年丁忧
　　
　　文明江西萍乡人锦衣卫籍由进士二十一年任右二十五年转左
　　
　　陆杰浙江平湖人由进士二十二年任右
　　
　　屠楷广西临桂人由进士二十五年任右二十六年转左
　　
　　韩士英见前二十六年复任右
　　
　　王崇庆直隶开州人由进士二十六年任右
　　
　　朱廷立湖广通山人由进士二十七年任右
　　
　　杨行中顺天通州人由进士二十七年任右
　　
　　谢兰山西振武卫人由进士二十八年任右
　　
　　孙桧锦衣卫籍直隶合肥人由进士二十九年任左
　　
　　龚辉浙江余姚人由进士二十九年任右本年转左三十年调南工未任致仕
　　
　　傅鳯翱湖广承天人由进士二十九年任右
　　
　　陶尚德江西星子人由进士二十九年任右三十年转左
　　
　　呉鹏浙江秀水人由进士三十年任右
　　
　　郭鋆山西高平人由进士三十一年任右三十三年转左三十五年致仕
　　
　　雷礼江西丰城人由进士三十三年任右三十五年转左
　　
　　刘伯跃江西南昌人由进士三十五年任右三十六年出采川贵木植
　　
　　卢勋浙江缙云人由进士三十五年添注右三十六年转左
　　
　　张舜臣山东章丘人由进士歴户部右三十六年改任右
　　
　　刘伯跃见前三十九年起左四十一年闲住
　　
　　黄廷用福建莆田人由进士三十九年任右本年闲住
　　
　　刘学易山东寿光人由进士三十九年任右四十年致仕
　　
　　黄光升福建晋江人由进士四十年推右未任
　　
　　朱衡江西万安人由进士四十年任右四十一年改吏部
　　
　　吕光洵浙江新昌人由进士四十一年任右本年转左
　　
　　李登云河南钧州人由进士四十一年任右四十二年转左四十五年听调
　　
　　李迁江西新建人由进士四十二年任右四十四年丁忧
　　
　　张守直顺天遵化人由进士四十四年任右四十五年转左隆庆元年改南大理卿
　　
　　徐纲湖广兴国人由进士四十五年任右隆庆元年转左四年听调
　　
　　魏尚纯河南钧州人由进士元年任本年升南工部尚书致仕未任
　　
　　谭大初广东始兴人由进士元年任右
　　
　　谢登之湖广巴陵人由进士二年任右四年转左
　　
　　靳学颜山东济宁人由进士四年任右改吏部
　　
　　翁大立浙江余姚人由进士四年任右改兵部
　　
　　赵锦浙江余姚人由进士四年任右转左
　　
　　邹应龙陜西长安人由进士四年任右出抚云南
　　
　　态汝达江西进贤人由进士五年任右
　　
　　陈一松广东海阳人由进士万厯元年任右三年转左
　　
　　杜拯江西丰城人由进士三年任左
　　
　　凌云翼直隶太仓人由进士三年任右
　　
　　王宗沐浙江临海人由进士三年任右转刑部左
　　
　　陶承学浙江会稽人由进士三年任右
　　
　　何寛浙江临海人由进士三年补右未任转左
　　
　　杨成直隶长洲籍无锡人由进士四年任右六年转左
　　
　　陆光祖浙江平湖人由进士六年任右
　　
　　金立敬浙江临海人由进士七年任右八年转左
　　
　　王友贤山西宁乡人由进士八年任右
　　
　　高文荐四川成都右卫人由进士九年任左
　　
　　陈道基福建同安人由进士九年任左
　　
　　何起鸣四川内江人由进士九年任右十一年转左
　　
　　刘志伊浙江慈溪人由进士十一年任右
　　
　　禇鈇山西榆次人由进士十二年任右
　　
　　王友贤十二年复任十三年转左
　　
　　曾同亨江西吉水人由进士十三年任右十四年转左
　　
　　赵焕山东掖县人由进士十四年任右改吏部
　　
　　李辅江西进贤人由进士十五年任右
　　
　　魏时亮江西南昌人由进士转左
　　
　　衷贞吉江西南昌人由进士十六年任右
　　
　　南京工部左右侍郎
　　
　　许廓河南襄城人由乡举永乐二十年任右使交址还部二十二年改北
　　
　　裴琏湖广监利人由太学生洪熈元年任右寻改北刑右
　　
　　郑辰浙江西安人由进士宣德三年任右
　　
　　呉政浙江丽水人由进士五年任左正统四年出镇湖广五年回部景泰二年致仕
　　
　　李浩即单浩湖广安陆人由监生二年任右天顺元年调贵州右叅政
　　
　　龙文江西泰和人由进士元年任右三年卒
　　
　　孟鉴直隶博野人由进士三年任左六年致仕
　　
　　郝璜河南光州人由进士六年任左八年致仕
　　
　　范理浙江天台人进士八年任右
　　
　　萧彛江西泰和人由进士成化六年任左八年致仕
　　
　　李春直隶无为人由进士八年任左掌印
　　
　　刘俊陜西寳鸡人由探花十四年任右二十年致仕
　　
　　李和河南安阳人由进士二十一年以户部右署本部事
　　
　　黄孔昭浙江黄岩人由进士二十三年任右弘治四年卒
　　
　　萧祯江西泰和人由进士四年任右
　　
　　樊莹浙江常山人由进士七年任右本年抚湖广
　　
　　徐恪直隶常熟人由进士八年任右十一年致仕
　　
　　沈晖直隶宜兴人由进士十一年任右十二年致仕
　　
　　高铨直隶江都人由进士十三年任右
　　
　　叶贽直隶山阳人由进士正德元年任右
　　
　　俞俊浙江丽水人由进士元年任右
　　
　　马中锡直隶故城人由进士二年兵左调工左
　　
　　张恕顺天霸州人由进士三年任右本年致仕
　　
　　毕亨山东新城人由进士三年任右
　　
　　张志淳云南永昌卫人由进士四年任右
　　
　　周宏浙江德清人由进士五年任右六年致仕
　　
　　俞深浙江新昌人由进士七年任右十年致仕
　　
　　蓝章山东即墨人由进士十年推右未任致仕
　　
　　崔文奎山东新泰人由进士十年任右
　　
　　呉廷举广西梧州守御千户所籍苍梧人由进士十年任右
　　
　　何天衢湖广道州人由进士嘉靖二年任右
　　
　　何孟春湖广郴州人由进士二年调左四年养病为民
　　
　　王軏直隶江都人由进士五年任右
　　
　　韩荆山东信阳人由进士六年任右本年致仕
　　
　　周伦直隶昆山人由进士六年任右本年迁兵部
　　
　　何瑭河南懐庆人由进士六年任右
　　
　　杨果直隶兴化人由进士七年任右
　　
　　叶相直隶江都人由进士九年任右
　　
　　张羽陜西南郑人由进士十年任右十三年致仕
　　
　　洗光广东顺德人由进士十三年任右十四年调大理卿致仕
　　
　　范嵩福建欧宁人由进士十三年任右十四年养病
　　
　　王尧封直隶定兴人进士十四年任右
　　
　　胡训江西南昌人进士十六年任右
　　
　　张钺江西安仁人由进士十八年任右二十年致仕
　　
　　叶相见前二十年终养再任右
　　
　　屠楷广西临桂人由进士二十年任右
　　
　　严时泰浙江余姚人由进士二十七年任右三十年致仕
　　
　　龚辉浙江余姚人由进士歴北工左二十年调本部左三十年致仕
　　
　　欧阳塾江西泰和人由进士三十一年任右三十三年丁忧
　　
　　张鏊江西南昌人由进士三十三年任右
　　
　　孙世佑江西丰城人由进士三十四年任右三十五年改刑部未任卒
　　
　　杨大章浙江余姚人由进士三十五年任右
　　
　　郭鎜山西高安人由进士三十六年任右三十七年卒
　　
　　王昺山东章丘人由进士三十七年任右三十八年闲住
　　
　　赵贞吉四川内江人由进士三十八年任右
　　
　　林廷机福建闽县人由进士三十八年任右
　　
　　金元立浙江鄞县人由进士四十年任右本年闲住
　　
　　吕光洵浙江新昌人由进士四十年任右
　　
　　孙植浙江平湖人由进士四十一年任右
　　
　　马森福建懐安人由进士四十一年起右四十二年改户部
　　
　　霍冀山西孝义人由进士四十二年任右改南兵
　　
　　蔡汝楠浙江德清人由进士四十三年调任右四十四年卒
　　
　　徐陟直隶华亭人由进士四十四年任右
　　
　　任士慿山东平原人由进士四十五年推右未任
　　
　　汪镗浙江鄞县人由进士四十五年任右隆庆元年听改调
　　
　　江治江西进贤人由进士元年任右四年致仕
　　
　　方亷浙江新城人由进士三年任右四年致仕
　　
　　刘悫江西万安人由进士四年任右本年卒
　　
　　汪镗见前五年任右改南礼
　　
　　董传策直隶上海人由进士六年任右
　　
　　徐栻直隶常熟人由进士万厯元年任
　　
　　袁洪愈直隶长洲人由进士万厯十一年任
　　
　　王友贤山西宁乡人由进士万厯十三年起任
　　
　　张孟男河南中牟人由进士万厯十三年任
　　
　　方九功河南南阳人由进士万厯十四年任
　　
　　李长春四川富顺籍湖广公安人由进士万厯十五年升未任
　　
　　张西铭山东濵州人由进士十六年任右
　　
　　弇山堂别集卷五十九
　　
　　●钦定四库全书
　　
　　弇山堂别集卷六十
　　
　　（明）王世贞 撰
　　
　　○卿贰表
　　
　　通政使
　　
　　曾秉正山东莱州人由荐举洪武十年任十五年削籍腐刑
　　
　　蔡瑄山西荣河人由国子生十五年任十八年养病
　　
　　张廷兰湖广澧州人由进士十八年任
　　
　　茹瑺湖广衡山人由进士二十年任
　　
　　张琏陜西华阴人由国子生二十三年任
　　
　　叶瓛不知何许人由进士二十五年任
　　
　　来征不知何许人由荐举二十八年任
　　
　　马京陜西武功人由进士二十八年以编修署司事
　　
　　周彧陜西朝邑人由上书録用二十九年任
　　
　　向寳江西进贤人由进士三十年任
　　
　　赵彛山西泌州人由国子生永乐元年任五年降调工部郎中
　　
　　李暹陜西长安人由乡举十六年任
　　
　　贺银浙江黄岩人由乡举十七年任十八年扈行在寻卒
　　
　　古朴河南陈州人由进士二十二年任
　　
　　尹必用不知何许人由进士二十二年任本年以不视牲下狱降本司经歴
　　
　　李嘉顺天宛平人由进士洪熈元年任
　　
　　顾佐河南太康人由乡举宣德元年任
　　
　　李亨顺天香河人由吏员三年任四年升户右侍掌光禄寺
　　
　　李锡陜西咸宁人由解元正统七年任景泰三年致仕
　　
　　栾恽山东齐河人由乡举四年任天顺元年致仕
　　
　　王复顺天固安人由乡举景泰六年任
　　
　　张文质直隶昌黎人由进士天顺元年任
　　
　　何琮浙江仁和人由乡举成化十七年任
　　
　　谢宇湖广衡阳人由监生十八年任
　　
　　元守直河南汤阴人由进士弘治六年任
　　
　　沈禄直隶华亭人由乡举十一年任
　　
　　田景贤顺天涿州人由进士十八年任
　　
　　李浩山西曲沃人由进士五年任本年升兵右
　　
　　丛兰山东文登人由进士五年任丁
　　
　　鳯直隶蠡县人由进士六年任
　　
　　李浩见前九年任
　　
　　罗钦忠江西泰和人由进士九年任十年养病
　　
　　刘恺直隶新安人由进士十年任
　　
　　俞琳浙江临安人由进士十三年以礼左掌通政事
　　
　　罗钦忠见前嘉靖元年复起任二年丁忧五年再任
　　
　　柴义浙江仁和人锦衣卫籍由进士五年任七年卒
　　
　　张瓉直隶沧州人由进士八年任十年迁户部右
　　
　　陈经山东益都人由进士十年任十四年加礼部右本年丁忧
　　
　　郑绅直隶涞水人锦衣卫籍由进士十五年任十八年升工部右
　　
　　陈经见前十八年再起原职
　　
　　郑绅见前十八年升工部右二十年升工部尚书二十四年致仕
　　
　　蔡子举直隶昆山人武功卫籍由进士二十四年推未任卒
　　
　　孙桧锦衣卫籍直隶合肥人由进士二十四年任
　　
　　樊深直隶河间卫人由进士二十七年任三十九年闲住
　　
　　赵文华浙江慈溪人由进士二十九年任
　　
　　汪宗元湖广崇阳人由进士三十五年任
　　
　　卢勲浙江缙云人由进士三十六年以工部左署任
　　
　　李登云河南钧州人由进士三十七年任
　　
　　刘体干顺天东安人由进士四十三年任
　　
　　呉三乐河南卫人由进士四十五年任隆庆元年回籍
　　
　　樊深见前元年再起任
　　
　　谢登之湖广巴陵人由进士元年任二年升工右
　　
　　李一元直隶建德人由进士二年任
　　
　　杨思忠山西平定人由进士三年任
　　
　　王正国河南宜阳人由进士四年任
　　
　　李际春河南杞县人由进士六年任
　　
　　王好问直隶乐亭县人由进士六年任
　　
　　倪光荐顺天府平谷县人由进士十年任
　　
　　张孟男河南中牟县人由进士万厯十六年任升工部右侍郎掌司事
　　
　　余■〈樊，心代大〉学直隶婺源人由进士万厯十七年任
　　
　　南京通政使
　　
　　陈琏广东东莞人由乡进士永乐二十二年任
　　
　　李暹陜西长安人由乡举宣德五年任
　　
　　张苗福建同安人京卫籍国子生二十三年任
　　
　　毛伦顺天蓟州镇朔卫人由进士九年任十年致仕
　　
　　程文河南确山人由进士正德二年任右本年转通政使
　　
　　余■〈樊，心代大〉学见前万厯十七年任
　　
　　徐元气直隶宣城人由进士十七年任
　　
　　大理寺卿
　　
　　周祯应天江宁人由荐举吴元年由本寺寺丞任
　　
　　刘惟敬不知何许人由（阙）洪武元年任
　　
　　李仕鲁山东濮州人由荐举十四年任十六年忤旨死
　　
　　赵勉湖广夷陵人由进士十八年任
　　
　　张廷兰湖广澧州人由进士二十一年任
　　
　　周志清不知何许人由进士二十年任
　　
　　唐盛直隶华亭人由进士二十七年任二十八年致仕
　　
　　马京陜西武功人由进士二十九年任建文元年被劾降肃政按察司副使
　　
　　薛嵓河南阌乡人由荐举建文四年任
　　
　　吕震陜西临潼人由荐举永乐二年任
　　
　　陈洽直隶武进人由进士三年任四年督交址军饷
　　
　　耿通山东齐东人由荐举四年任出使安南后坐奸党死
　　
　　周舟湖广益阳人由举才能十一年任
　　
　　虞谦直隶金坛人由国子生二十二年任本年被劾
　　
　　杨时习江西丰城人由吏员二十二年任踰数日改交址按察使
　　
　　徐初浙江会稽人由乡举宣德五年任正统四年致仕
　　
　　王文直隶束鹿人由进士正统五年任
　　
　　俞士恱直隶长洲人由进士七年任
　　
　　蔡锡浙江鄞县人由进士十四年任本年出抚湖广
　　
　　萧维祯江西庐陵人由进士十四年任
　　
　　孔文英陜西安化人由进士景泰元年任
　　
　　薛瑄山西河津人由进士三年任
　　
　　李宾顺天顺义人由进士天顺元年任三年丁忧夺情再任
　　
　　王宇河南祥符人由进士六年任七年卒
　　
　　王槩江西庐陵人由进士七年任
　　
　　田景旸直隶高阳人由进士成化九年任十一年致仕
　　
　　宋旻浙江淳安人由进士十一年任
　　
　　彭韶福建莆田人由进士二十一年任未至改巡抚
　　
　　杜铭四川金堂人由进士二十一年以工尚掌本寺事
　　
　　冯贯直隶蠡县人由进士二十三年任
　　
　　王霁直隶上海人由进士弘治八年任九年丁忧
　　
　　王轼湖广公安人由进士九年召任
　　
　　杨守随浙江鄞县人由进士十三年召任
　　
　　张鸾陜西咸宁人由进士正德元年任
　　
　　张泰直隶肃宁人由进士三年任
　　
　　张纶直隶宣城人由进士五年任
　　
　　燕忠顺天蓟州人由进士六年任十年卒
　　
　　陈珂浙江嵊县人由进士十年任十一年致仕
　　
　　陈恪浙江归安人由进士十一年任十三年卒
　　
　　赵鉴山东寿光人由进士十三年任
　　
　　郑岳福建莆田人由进士嘉靖元年任
　　
　　杨沐直隶江阴人由进士三年任六年致仕
　　
　　刘麟江西安仁人由进士六年任
　　
　　陈璋浙江乐清人由进士七年任八年致仕
　　
　　葛浩浙江上虞人由进士八年任十年以灾异自陈致仕
　　
　　周期雍江西宁州人由进士十年任十一年丁忧
　　
　　史道顺天涿州人由进士十一年任十二年降右叅议
　　
　　陈轼湖广应城人由进士十二年任
　　
　　周叙湖广九溪卫人由进士十三年任
　　
　　王綖直隶开州人由进士十三年任本年被劾
　　
　　周期雍见前十四年起复再任
　　
　　屠侨浙江鄞县人由进士十五年任
　　
　　胡岳直隶华亭人由进士十八年推未任丁忧
　　
　　牛天麟山东聊城人由进士十八年任二十年丁忧
　　
　　汪文盛湖广崇阳人由进士二十年召改未任致仕
　　
　　戴金湖广汉阳人由进士二十年任二十二年升
　　
　　刘讱河南鄢陵人由进士二十三年任
　　
　　虞守愚浙江义乌人由进士二十五年召（阙）未任
　　
　　李士翱山东长清人由进士二十六年任
　　
　　朱廷立湖广通山人由进士二十六年任
　　
　　李珏直隶开州人由进士二十八年任本年致仕
　　
　　骆颙四川富顺人由进士二十八年任
　　
　　李香江西分宜人由进士二十九年任以违限闲住
　　
　　马坤直隶通州人由进士三十年任
　　
　　郭鋆山西高平人由进士三十年任
　　
　　卢勋浙江缙云人由进士三十一年任
　　
　　沈良才直隶泰州人由进士三十二年任
　　
　　郑大同福建莆田人由进士三十三年任
　　
　　张舜臣山东章丘人由进士三十四年任
　　
　　胡叔亷江西新淦人由进士三十五年任三十六年养病
　　
　　钱邦彦直隶呉县人由进士三十六年任
　　
　　马森福建懐安人由进士三十七年任
　　
　　刘学易山东寿光人由进士三十九年任
　　
　　叶镗江西上饶人由进士三十九年任
　　
　　邢尚简山东昌邑人由进士四十年任本年丁忧
　　
　　万宷江西丰城人由进士四十年任四十一年闲住
　　
　　迟鳯翔山东临朐人由进士四十一年任
　　
　　张守直顺天遵化人由进士四十二年任
　　
　　刘望之四川内江人由进士四十四年推未任致仕
　　
　　张瀚浙江仁和人由进士四十五年任
　　
　　呉三乐河南卫人由进士四十五年任
　　
　　魏尚纯河南钧州人由进士四十五年任
　　
　　呉百朋浙江义乌人由进士隆庆元年推未任
　　
　　盛汝谦直隶桐城人由进士元年任
　　
　　杨豫孙直隶华亭人由进士元年推未任卒
　　
　　邹应龙陜西长安人由进士元年任
　　
　　戴才直隶沧州人由进士二年任
　　
　　赵锦浙江余姚人由进士三年任
　　
　　董传策直隶上海人由进士四年任五年改南
　　
　　张翀广西马平人由进士五年推未任
　　
　　何寛浙江临海人由进士五年任本年闲住
　　
　　陈一松广东海阳人由进士六年任
　　
　　南京大理寺卿
　　
　　汤宗浙江平阳人由监生洪熈元年任宣德二年卒
　　
　　胡槩江西吉水人由进士洪熈元年任本年升巡抚
　　
　　陈勉江西宁都人由进士宣德十年任
　　
　　薛瑄山西河津人由进士景泰二年任
　　
　　龚永吉浙江义乌人由乡举天顺元年任成化元年致仕
　　
　　马文升河南钧州人由进士元年任二年丁忧
　　
　　夏时正浙江仁和人由进士五年任六年致仕卒
　　
　　邢简陜西咸宁人由进士十三年任
　　
　　宋钦陜西干州人由进士十四年任弘治三年致仕
　　
　　呉道宠四川宜宾人由进士成化十八年任弘治三年致仕
　　
　　章格直隶常熟人由进士四年任九年致仕
　　
　　杨守随浙江鄞县人由进士三年任
　　
　　魏富福建龙溪人由进士十一年任
　　
　　韩邦问湖广襄阳卫籍浙江会稽人由进士正统元年任
　　
　　刘缨江西新淦人苏州卫籍由进士正德三年任
　　
　　胡富直隶绩溪人由进士三年任
　　
　　林廷选福建长乐人由进士四年任
　　
　　屈直陜西华阴人由进士四年任
　　
　　戈瑄直隶景州人由进士五年任
　　
　　郭绅江西宜春人由进士六年任
　　
　　茅钦直隶卢龙人由进士七年任八年致仕
　　
　　于鳯喈山东莱阳人由进士八年任十年卒
　　
　　洪逺直隶歙县人由进士十年任
　　
　　任汉四川温江人由进士十一年任十六年致仕
　　
　　陈琳福建莆田人由进士嘉靖元年任
　　
　　王珝直隶滦州人由进士三年任
　　
　　杨一渶广东南海人由进士五年任本年以前任劾免
　　
　　傅习江西进贤人由进士七年推补未任卒
　　
　　葛浩浙江上虞人由进士八年任
　　
　　张羽陜西南郑人由进士九年任
　　
　　潘旦直隶婺源人由进士十年任
　　
　　洗光广东顺德人由进士十一年任
　　
　　孟洋河南信阳卫人由进士十三年任本年卒
　　
　　王潮直隶丹徒人由进士十三年任
　　
　　汪珊直隶贵池人由进士十七年任
　　
　　董天锡江西宁都人由进士十八年任二十年致仕
　　
　　王学夔江西安福人由进士二十年任
　　
　　李显浙江乐清人由进士二十一年推未任以违限闲住
　　
　　喻茂坚四川荣昌人由进士二十二年任
　　
　　魏有本浙江余姚人由进士二十三年任
　　
　　方钝湖广巴陵人由进士二十八年任
　　
　　虞守愚浙江义乌人由进士二十九年任
　　
　　郭鋆山西高平人由进士三十年任
　　
　　余胤绪湖广应城人由进士三十一年任本年闲住
　　
　　卢勲浙江缙云人由进士三十一年任
　　
　　郑大同福建莆田人由进士三十二年任
　　
　　张舜臣山东章丘人由进士三十二年任
　　
　　钱邦彦直隶呉县人由进士三十四年任
　　
　　叶镗江西上饶人由进士三十六年任
　　
　　吕光洵浙江新昌人由进士三十九年任
　　
　　董威河南信阳人由进士四十年任本年回籍
　　
　　鲍道明直隶歙县人由进士四十年任
　　
　　孙植浙江平湖人由进士四十年任
　　
　　徐陟直隶华亭人由进士四十一年任
　　
　　王爚直隶昆山人由进士四十四年任四十五年回籍
　　
　　呉悌江西金溪人由进士四十四年任
　　
　　方亷浙江新城人由进士隆庆元年任
　　
　　张守直顺天遵化人由进士元年任
　　
　　徐贡元直隶繁昌人由进士二年任
　　
　　刘悫江西万安人由进士四年任
　　
　　朱大器江西南昌人由进士四年任
　　
　　董传会直隶上海人由进士五年任
　　
　　杜拯江西丰城人由进士六年任
　　
　　陶承学浙江会稽人由进士万厯元年任歴升南礼部尚书
　　
　　汪宗伊湖广崇阳人由进士三年任厯升南吏部尚书
　　
　　严清云南后卫人由进士三年贵州巡抚升未任
　　
　　王世贞直隶太仓人由进士三年郧阳巡抚升未任
　　
　　宋仪望江西永丰人由进士五年任
　　
　　陆光祖浙江平湖人由进士五年以大理卿服阕起
　　
　　刘斯洁直隶易州人由进士七年任
　　
　　陈道基福建同安人由进士七年任
　　
　　刘志伊浙江慈溪人由进士九年任
　　
　　舒化江西临川人由进士十一年任
　　
　　张孟男河南中牟人由进士十二年任
　　
　　方九功河南南阳人由进士十三年任
　　
　　李汶直隶任丘人由进士十四年升未任
　　
　　舒应龙广西全州人由进士十四年升未任
　　
　　沈玄华浙江秀水人由进士十五年任
　　
　　余立广西柳州人由进士十六年未任
　　
　　朱天球福建漳浦人由进士十七年任
　　
　　张槚江西新城人由进士十七年任
　　
　　弇山堂别集卷六十
　　
　　●钦定四库全书
　　
　　弇山堂别集卷六十一
　　
　　（明）王世贞 撰
　　
　　○卿贰表
　　
　　总督漕运兼巡抚鳯阳等处都御史
　　
　　太祖有天下漕东南粟于海以营辽东五年属靖海侯吴祯后卒乃遣都督朱寿张赫领之二十年冬十月享太庙封寿舳舻侯赫航海侯又尝建漕运使寻罢
　　
　　成祖始命平江伯陈瑄治漕河内地赡北京景泰二年特命都御史王竑总督与总兵叅将同理其事寻令淮扬庐鳯四府徐和滁三州属竑巡抚监督常盈仓以淮为治所至成化八年改巡抚总漕各设一员明年复旧正德十三年又各设一员十六年复嘉靖三十六年又改各设一员四十年复巡抚自永乐十九年命吏部尚书蹇义巡行南畿考察官吏至宣德五年始命刑部右侍郎曹弘巡抚正统八年又命工部右侍郎王永和巡抚十三年又命刑部右侍郎薛希琏吏部尚书赵新相继巡抚然未奉漕命故另列表首今详漕臣年表于后其行实见于事纪其勋德茂著者表为列传若奉勅清理田地赈济饥民并考察官吏有事淮甸不可以类附者亦另列于后云
　　
　　王竑陜西河州卫人由进士景泰二年以左佥都总漕三年加左副都兼巡抚江北天顺元年除名
　　
　　陈泰福建光泽人由举人天顺八年以右副都御史任成化元年致仕
　　
　　滕昭河南汝州人由举人成化二年以右副都御史任
　　
　　陈濓浙江鄞县人由进士五年以右副都御史任七年丁忧
　　
　　张鹏直隶涞水人由进士八年以左佥都御史任
　　
　　李裕江西丰城人由进士十年以右副都御史任
　　
　　李纲山东长清人由进士十四年以左佥都御史任十六年卒
　　
　　张瓉湖广孝感人由进士十六年以左副都御史任十九年卒
　　
　　徐英四川中江人由进士十九年以右副都御史任二十年致仕
　　
　　刘璋福建南平人由进士二十年以右副都御史任
　　
　　马文升河南钧州人由进士二十年以左副都御史任
　　
　　李敏河南襄城人由进士二十年以右副都御史任
　　
　　丘鼐江西贵溪人由进士二十二年以右副都御史任弘治元年致仕
　　
　　秦纮山东单县人由进士元年以左副都御史任
　　
　　李昻浙江仁和人由进士二年以右副都御史任三年致仕
　　
　　张玮直隶景州人由进士三年以右副都御史任七年致仕
　　
　　李蕙直隶当涂人由进士七年以右副都御史任十二年加右都御史乞归展墓卒
　　
　　徐镛湖广兴国人由进士十二年以右副都御史任本年卒
　　
　　张敷华江西安福人由进士十二年以右副都御史任
　　
　　张缙山西阳曲人由进士十五年以右副都御史任正德六年再任
　　
　　洪锺浙江钱塘人由进士正德元年以右都御史任
　　
　　王琼山西太原人由进士三年以右副都御史任
　　
　　李瀚山西沁水人由进士二年以右副都御史任
　　
　　邵寳直隶无锡人由进士三年以右副都御史任四年忤逆瑾致仕
　　
　　屈直陜西华阴人由进士四年推左副都御史五年致仕
　　
　　陶琰山西绛州人由进士五年以左都御史任九年以右都再任十六年复起原职
　　
　　丛兰山东文登人由进士十年以右都御史任十三年专理巡抚
　　
　　孟鳯山东曲阜人由进士十（阙）年以右副都御史专督漕运十六年改专理巡抚
　　
　　许廷光四川巡抚河南河阴人由进士十六年以右副都御史专督漕运
　　
　　俞谏浙江桐庐人由进士嘉靖元年以右都御史任
　　
　　胡锭直隶长垣人由进士二年以右副都御史任
　　
　　李钺河南祥符人由进士三年以右副都御史任
　　
　　高友玑浙江乐清人由进士四年以右副都御史任
　　
　　郑毅江西上饶人由进士六年以右副都御史改调未任致仕
　　
　　唐龙浙江兰溪人由进士七年以左佥都御史任
　　
　　毛思义山东阳信人由进士八年以右副都御史任
　　
　　陈祥江西高安人由进士九年以右副都御史改调前职未任被劾听勘
　　
　　刘节江西大庾人由进士九年以右副都御史任
　　
　　马卿河南林县人由进士十一年以右副都御史任十五年卒
　　
　　周金直隶武进人由进士二十年以右都御史任
　　
　　王杲山东汶上人由进士二十年以右都御史任
　　
　　张景华山东郯城人由进士二十工年以左副都御史任二十三年被劾闲住
　　
　　周用直隶呉县人由进士二十二年以工尚兼都御史任
　　
　　王暐应天句容人由进士二十三年以右副都御史任
　　
　　喻茂坚四川荣昌人由进士二十六年以右副都御史任
　　
　　韩士英四川南充人由进士二十六年以右都御史任
　　
　　欧阳必进江西安福人由进士二十六年以右副都御史任
　　
　　胡松直隶绩溪人由进士二十六年以右都御史任
　　
　　龚辉浙江余姚人由进士二十七年以右副都御史任
　　
　　魏有本浙江余姚人由进士二十九年推右都御史未任以前任乞致仕
　　
　　何鳌浙江山阴人由进士二十九年以右副都御史任
　　
　　应槚浙江遂昌人由进士三十年以兵部右侍郎兼佥都御史任
　　
　　骆颙四川富阳人由进士三十年以户部右侍郎兼佥都御史任三十一年回籍
　　
　　连矿直隶永年人由进士三十一年以右副都御史任三十二年闲住
　　
　　呉鹏浙江秀水人由进士三十二年以兵部左侍郎兼佥都御史任
　　
　　郑晓浙江海盐人由进士三十二年以兵部左侍郎兼佥都御史任
　　
　　陈儒锦衣卫籍交址人由进士三十四年以右都御史任三十五年听调
　　
　　蔡克亷福建晋江人由进士三十五年以右副都御史任
　　
　　傅頥湖广沔阳人由进士三十五年以右副都御史任三十六年专督漕运
　　
　　章焕直隶吴县人由进士三十八年以右副都御史专督漕运三十九年谪戍
　　
　　何迁湖广德安卫人由进士三十九年以右副都御史专督漕运寻兼巡抚
　　
　　胡植江西南昌人由进士四十年以右副都御史任本年调南京光禄寺卿
　　
　　喻时河南光州人由进士四十年以右副都御史任
　　
　　毛恺浙江江山人由进士四十一年以右副都御史任
　　
　　王廷四川南充人由进士四十一年以户部右侍郎兼佥都御史任
　　
　　马森福建懐安人由进士四十四年以都察院右都御史任
　　
　　张瀚浙江仁和人由进士四十五年以兵部左侍郎兼佥都御史任隆庆元年改总督两广运务
　　
　　方亷浙江新城人由进士元年以左副都御史任升南京工部右侍郎赵孔昭直隶邢台人由进士三年以户部左侍郎兼佥都任
　　
　　陈■〈方弇〉江西临川人由进士四年以右副都任五年听勘
　　
　　王宗沐浙江临海人由进士五年以右副都御史任
　　
　　御史中丞
　　
　　刘基浙江青田人国初征用洪武元年拜御史中丞兼太子赞善大夫三年授弘文馆学士封诚意伯四年归田
　　
　　章溢浙江龙泉人国初征用元年拜御史中丞兼太子赞善二年守制
　　
　　陈宁湖广茶陵人由府掾四年任
　　
　　商暠不知何许人故元平章归附六年任七年改大宁府前军都督佥事
　　
　　涂节不知何许人十年任十三年坐首反不尽诛
　　
　　秦中不知何许人十二年任本年免
　　
　　都察院左右副都御史
　　
　　赵仁山东宁海人由荐举洪武十六年任右
　　
　　蓝子贞江西吉水人由荐举十七年任左本年免
　　
　　曹九皋山西潞州人举秀才十八年任左二十年免
　　
　　唐铎直隶鳯阳人由从军十八年任右
　　
　　岐亨山西解州人以贤良方正举十九年任右二十一年免
　　
　　齐鲁河南嵩县人由荐举二十年任左
　　
　　凌汉河南原武人由秀才十一年任右
　　
　　茹瑺湖广衡山人由进士二十三年任右
　　
　　周志清不知何许人二十四年任右
　　
　　李镐山东清平人由荐举二十六年任右
　　
　　张志河南尉氏人由太学生二十八年任右三十年免
　　
　　韩宜可浙江会稽人由岁贡三十一年任左本年卒
　　
　　郑楚瞻浙江崇德人由荐举二十一年任右建文中免
　　
　　马恭直隶唐县人由乡举三十一年任左
　　
　　茅大方直隶太兴人由荐举建文元年任右四年死靖难
　　
　　练子宁江西新淦人由榜眼歴吏部左侍郎建文二年改御史中丞四年死靖难
　　
　　陈瑛直隶滁州人由人才建文四年任左
　　
　　黄信江西彭泽人由贡士建文四年任右永乐元年以漏泄狱情伏诛
　　
　　刘观直隶武进人由进士二年任左四年出浙江采木六年迁礼部尚书
　　
　　李济陜西朝邑人由乡举二年任右五年免
　　
　　李庆顺天顺义人由监生五年任左十八年升工尚书
　　
　　虞谦直隶金坛人由进士七年任右十年免十六年复原任二十二年改大理卿
　　
　　王彰河南郑州人由举人十年任右
　　
　　刘弘道陜西鳯翔人由乡举十五年任右
　　
　　李庆顺天顺义人由监生十八年任左本年升工尚
　　
　　王彰河南郑州人由举人十八年任右
　　
　　虞谦见前十九年任左二十二年迁大理卿
　　
　　李素顺天平谷人由国子生二十二年任右宣德六年调福建按察使致仕
　　
　　胡廙直隶广德人由国子生二十二年任右宣德六年谪福建左参政
　　
　　陈勉江西宁都人由进士二十二年任左
　　
　　弋谦山西代州人由进士二十二年任右宣德元年出为交址右布政使致仕
　　
　　贾谅山东峄县人由乡贡宣德五年任右
　　
　　陈镒直隶呉县人由进士宣德十年任右
　　
　　王文江西安福人由进士正统三年任右
　　
　　丁璇应天上元人由进士四年任右五年致仕
　　
　　张琦山西盂县人由进士五年任右本年卒
　　
　　金濓直隶山阳人由进士五年任右
　　
　　曹翼湖广蕲州人由进士六年任右九年致仕
　　
　　程富直隶歙县人由乡举九年任右十年致仕
　　
　　邓棨江西南城人由进士十年任右十四年死土木难
　　
　　王暹浙江山阴人由进士十四年任右
　　
　　罗通江西吉水人由进士十四年任右本年出督宣府
　　
　　冦深直隶唐县人由监生景泰二年任左本年出抚辽东
　　
　　刘广衡江西万安人由进士二年任右六年出抚辽东
　　
　　徐有贞直隶呉县人由进士六年任左
　　
　　冦深见前天顺元年再任
　　
　　林聪福建宁德人由进士天顺元年任右
　　
　　贾铨直隶邯郸人由进士成化二年任左三年致仕
　　
　　滕昭河南汝州人由进士二年任右
　　
　　项忠浙江嘉善人由进士三年任右四年出督固原
　　
　　杨璇直隶无锡人由进士四年任右
　　
　　王越直隶浚县人由进士四年任右
　　
　　张瑄应天江浦人由进士八年任右本年出
　　
　　原杰山西阳城人由进士九年任左十二年巡视荆襄
　　
　　戴缙广东南海人由进士十五年任右
　　
　　李裕江西丰城人由进士十八年任右
　　
　　屠滽浙江鄞县人由进士十九年任右
　　
　　冯贯直隶蠡县人由进士二十一年任右
　　
　　边镛直隶任丘人由进士弘治三年任右
　　
　　梁璟山西崞县人由进士六年任右
　　
　　翟瑄河南洛阳人由进士六年任右
　　
　　刘大夏湖广华容人由进士七年任右
　　
　　陈纪福建闽县人由进士九年任左十年致仕
　　
　　杨谧河南祥符人由进士九年任右
　　
　　秦民恱直隶舒城人由进士十年任左
　　
　　顾佐直隶临淮人由进士十二年任右
　　
　　阎仲宇陜西陇州人由进士十五年任左
　　
　　屠勲浙江平湖人由进士十六年任左
　　
　　张鸾陜西咸宁人由进士十七年任右
　　
　　张鼐山东歴城人由进士正德元年任左
　　
　　戈瑄直隶景州人由进士二年任右
　　
　　李瀚山西沁州人由进士三年任右
　　
　　陆完直隶长洲人由进士四年任右
　　
　　王鼎直隶常熟人由进士五年任右
　　
　　王璟山东沂州人由进士六年任右
　　
　　杨纶陜西安化人由进士八年任右恊理院事九年致仕
　　
　　金献民四川绵州人由进士九年任右
　　
　　陈天祥直隶呉江人由进士九年任左十一年卒
　　
　　颜頥寿湖广巴陵人由进士十一年任右
　　
　　王时中山东黄县人由进士十六年任右本年丁忧
　　
　　王懋中江西安福人由进士十六年任右
　　
　　刘玉江西万安人由进士十六年任右
　　
　　王时中见前嘉靖三年再任右
　　
　　张润山西临汾人由进士四年任右六年闲住
　　
　　刘文庄陜西华阴人由进士四年任右六年以大狱闲住
　　
　　王廷相河南仪封人由进士六年任右
　　
　　熊浃江西南昌人由进士七年任右
　　
　　汪鋐直隶婺源人由进士八年任右
　　
　　唐龙浙江兰溪人由进士八年任右
　　
　　周用直隶呉江人由进士十年任右
　　
　　王应鹏浙江鄞县人由进士十年任右十二年致仕
　　
　　毛伯温江西吉水人由进士十二年任右本年闲住
　　
　　樊继祖山东郓城人由进士十五年任右
　　
　　宋景江西奉新人由进士十六年任左
　　
　　蔡经福建侯官人由进士十六年任右
　　
　　秦钺浙江慈溪人由进士十六年任右十七年回籍
　　
　　党以平河南钧州人由进士十七年任右十八年致仕
　　
　　张润见前十八年再起左
　　
　　王杲山东汶上人由进士十八年任左
　　
　　王以旗应天江宁人由进士十八年任右
　　
　　张珩山西石州人由进士十八年任右二十年转左本年为民
　　
　　胡守中河南宁陵人由进士十九年任右二十年加兵部左侍郎兼本院佥都经畧本年下狱典刑
　　
　　周煦江西安福人由进士二十年任右本年转左二十四年卒
　　
　　张景华山东郯城人由进士二十年任右二十一年转左督漕
　　
　　端廷赦直隶当涂人由进士二十四年任右未任被劾
　　
　　傅炯江西进贤人由进士二十五年任左
　　
　　杨行中顺天通州人由进士二十七年任左
　　
　　孙应奎河南卫籍由进士二十八年任左
　　
　　梁尚德江西星子人由进士二十九年任左
　　
　　商大节湖广锺祥人由进士二十九年任右专督民兵三十年下狱卒
　　
　　王学益江西安福人由进士三十年任左
　　
　　倪嵩直隶当涂人由进士三十年任左
　　
　　冯天驭湖广蕲州人由进士三十三年任左
　　
　　赵大佑浙江太平人由进士三十五年任左
　　
　　鄢懋卿江西丰城人由进士三十七年任右
　　
　　李宪卿直隶昆山人由进士四十年任左四十一年养病
　　
　　赵炳然四川劔州人由进士四十一年任左本年出镇浙江
　　
　　毛恺浙江江山人由进士四十二年任左
　　
　　呉岳山东汶上人由进士四十四年任左
　　
　　王本固直隶邢台人由进士四十五年任左
　　
　　李一瀚浙江仙居人由进士隆庆元年推左以疾未任
　　
　　曹邦辅山东定陶人由进士元年任左
　　
　　郑世威福建长乐人由进士元年任左
　　
　　何维柏广东南海人由进士二年任左本年丁忧万厯元年再任
　　
　　邹应龙陜西长安人由进士三年任左
　　
　　魏学曾陜西泾阳人由进士四年任右提督神枢营
　　
　　陈瓉直隶献县人由进士四年任左升户部右侍郎
　　
　　刘斯洁直隶易州人由进士六年任右
　　
　　陈炌江西临川县人由进士
　　
　　郜光先山西长治县人由进士
　　
　　王篆湖广夷陵州人由进士
　　
　　刘思问河南孟县人由进士
　　
　　高文荐四川成都右卫人由进士
　　
　　胡价湖广宜城县人由进士
　　
　　阴武卿四川内江县人由进士
　　
　　丘橓山东诸城县人由进士
　　
　　石星直隶东明县人由进士
　　
　　耿定向湖广麻城县人由进士
　　
　　张岳浙江余姚县人由进士
　　
　　陈瓉直隶常熟县人由进士
　　
　　李辅江西进贤县人由进士
　　
　　魏时亮江西南昌县人由进士
　　
　　詹仰庇福建安溪人由进士
　　
　　弇山堂别集卷六十一
　　

　　●钦定四库全书
　　
　　弇山堂别集卷六十二
　　
　　（明）王世贞 撰
　　
　　○卿贰表
　　
　　南京都察院左右副都御史
　　
　　夏迪浙江天台人由举人永乐二十二年任右宣徳元年卒
　　
　　邵玘浙江兰溪人由进士宣徳三年任左五年卒
　　
　　吴讷直隶常熟人举医生五年任左正统五年致仕
　　
　　朱与言江西万安人由进士正徳五年任（阙）十二年致仕
　　
　　周铨直隶懐逺人由进士正统十二年任右本年与诸御史讦奏下狱
　　
　　张纯（阙）湖广江陵人由进士景泰元年任右
　　
　　轩輗河南鹿邑人由进士景泰五年任左
　　
　　罗箎江西南昌人由进士成化六年任右八年致仕
　　
　　胡拱辰浙江淳安人由进士八年任右十四年转左
　　
　　章律直隶常熟人由进士二十年任右
　　
　　李益陜西长安人由进士弘治三年任左
　　
　　吴珉山西灵石人由进士十一年任右本年致仕
　　
　　陈璚直隶长洲人由进士十三年任左十八年致仕
　　
　　陈寿江西新淦人辽东宁逺卫籍十四年任左正徳二年忤逆瑾罢黜
　　
　　雍泰陜西咸宁人由进士三年起右
　　
　　李善陜西陇州人由进士三年任右
　　
　　朱恩直隶华亭人由进士三年任右
　　
　　俞谏浙江桐庐人由进士七年任右
　　
　　欧阳旦江西安福人由进士九年任右十年卒
　　
　　赵鉴山东寿光人由进士十年任右
　　
　　任鉴河南临颍人由进士十一年任右
　　
　　萧翀四川内江人由进士十三年任右
　　
　　邹文盛不知何许人由进士十四年任右
　　
　　毛珵直隶吴县人由进士十六年任右
　　
　　王懋中不知何许人由进士十六年任右
　　
　　伍文定湖广松滋人由进士嘉靖元年任右
　　
　　胡瓉直隶永年人由进士元年任右
　　
　　周季鳯江西宁州人由进士二年任右
　　
　　本年迁南刑部右侍郎陈鳯梧江西泰和人由进士二年任右
　　
　　胡锭直隶长垣人由进士三年任右
　　
　　李承勋湖广嘉鱼人由进士五年任右
　　
　　周伦直隶昆山人由进士五年任右
　　
　　万镗江西进贤人由进士六年任右
　　
　　蒋瑶浙江归安人由进士七年任右
　　
　　孙修直隶邯郸人由进士八年任右本年灾异致仕
　　
　　潘珍直隶婺源人由进士十一年任右
　　
　　张衍庆河南汲县人由进士十二年任右
　　
　　周叙湖广九溪卫籍河南息县人由进士十二年任右
　　
　　王尧封直隶定兴人由进士十三年任右
　　
　　赵载山西垣曲人由进士十四年召改任右
　　
　　欧阳铎江西泰和人由进士十五年任右
　　
　　简霄江西新喻人由进士十六年任右
　　
　　张珩山西石州人由进士十八年召右未任
　　
　　王学夔江西安福人由进士十八年任右
　　
　　柴经浙江鄞县人由进士二十年任右二十二年劾免
　　
　　王守直隶吴县人由进士二十七年任右二十九年卒
　　
　　赵汝濂云南太和人由进士二十九年任右三十年调外任
　　
　　魏良贵江西新建人由进士三十七年任右本年回籍听勘
　　
　　傅镇福建永宁卫人由进士三十八年任右本年回籍
　　
　　何寛浙江临海人由进士万厯二年任王用汲
　　
　　福建晋江人由进士万厯十五年任右
　　
　　石应岳福建龙岩人由进士万厯十七年任
　　
　　都察院左右佥都御史
　　
　　詹徽见前洪武十六年任
　　
　　左茹大素山西泽州人由乡举十六年任右本年降检讨
　　
　　纪着直隶开州人由荐举十六年召任右寻乞致仕
　　
　　邵质见前十六年任右
　　
　　张绅直隶贵池人以文学举十六年任右十七年免
　　
　　陈玄福建闽县人以通经儒士荐召拜右本年致仕
　　
　　戴庄不知何许人由秀才十七年任左本年卒
　　
　　髙翼山东栖霞人由荐举十七年任左十九年卒
　　
　　药理不知何许人举人才十七年任右本年免
　　
　　元善不知何许人由荐举十七年任右十八年免
　　
　　黄政直隶砀山人由邑吏十八年擢右以事出英山县吏及金山寇起召复职转左二十一年降卒
　　
　　袁泰不知何许人见前十八年任右十九年转左
　　
　　刘文进山东邹平人由荐举十八年任左二十年免
　　
　　马守中河南阳武人举秀才十九年任右二十九年免
　　
　　髙铎山西绛州人由进士歴刑部右二十一年以失职被劾降右二十二年免
　　
　　古实特穆尔蒙古人归附二十二年任右本年免
　　
　　来恭陕西三原人由岁贡二十二年任右二十三年以事免
　　
　　夏长文直隶上海人由荐举二十三年任左本年免
　　
　　桂满直隶临淮人由乡举二十二年任左本年免
　　
　　戴瑀广东海阳人举人才二十三年任左二十四年免
　　
　　刘士英河南洛阳人举人才二十三年任右二十四年免
　　
　　张构不知何许人由荐举二十四年任右二十五年免
　　
　　温原直隶乐亭人由荐举二十四年任左二十五年免
　　
　　冯坚不知何许人举才干任南丰典史二十四年上言五事擢左
　　
　　李文吉不知何许人由进士二十五年任左
　　
　　凌悦浙江安吉人由进士二十五年任左
　　
　　刘伦不知何许人举人才二十五年任右二十六年免
　　
　　李钦直隶邢台人由荐举二十六年任左
　　
　　凌汉河南原武人举秀才二十六年由谪所起右
　　
　　王良河南祥符人由荐举二十六年任右
　　
　　张克诚顺天房山人举明经二十七年任左本年免
　　
　　刘瀹不知何许人举人才二十七年任右二十八年免
　　
　　王平四川新繁人举人才二十七年任左
　　
　　李谦直隶浚县人由岁贡二十七年任右本年免
　　
　　周慎江西新喻人由乡举二十八年任右
　　
　　严徳明不知何许人举人才二十八年任左
　　
　　常权山西沁州人由岁贡二十八年任右寻卒
　　
　　范俊湖广大冶人举文学二十八年任右
　　
　　辛彦博山西汾州人由太学生二十九年任左本年改少詹事
　　
　　陈徳文广东保昌人由太学生二十九年任右
　　
　　何晏直隶（阙）人由岁贡二十九年任左
　　
　　刘观直隶武进人由进士三十年任左三十一年出知嘉兴府事
　　
　　景清陜西真宁人由及第三十年由御史署左
　　
　　司中不知何许人由举人才三十年任左
　　
　　郭资河南安武人由举人三十年任左本年改北平右叅政
　　
　　邓文鉴福建沙县人由进士三十年任右后出知武昌府终苑马寺卿
　　
　　张春河南许州人由监生三十年任左三十一年出为福建叅政
　　
　　周显山东安丘人由荐举三十年任右本年免
　　
　　潘长寿浙江长兴人举税户人才三十年授右本年以直谏出知南雄府致仕
　　
　　辛彦博见前三十年复任右永乐初降湖广道御史
　　
　　周璇山东诸城人举人才三十一年任左
　　
　　程本立浙江崇徳人举明经三十一年任右建文四年以失误调江西副使
　　
　　刘翥直隶雄县人由贡士建文四年任左永乐七年扈行在十五年坐事降主事
　　
　　杨得安直隶宜兴人由太学生建文四年任右永乐元年谪知嘉兴府
　　
　　俞士吉浙江象山人由乡举建文四年任右四年坐事谪为办事官
　　
　　王平河南息县人由监生建文四年任右元年坐事降天津卫经歴
　　
　　李庆直隶顺义人由监生建文四年任右本年出知绍兴府
　　
　　史仲成陜西安化人由国子生元年任右四年出山西采木六年出镇大同七年回院九年出镇陕西
　　
　　卒向寳江西进贤人由进士二十二年任右
　　
　　李浚山东武定人由进士宣徳元年任右正统元年出抚
　　
　　凌晏如浙江归安人以楷书荐入授中书舍人宣徳二年任右本年丁忧五年起原职理院事九年卒
　　
　　王翱直隶盐城人由进士十年任右正统元年镇江西
　　
　　陈鼎广东新兴人由进士十年任右
　　
　　鲁穆浙江天台人由进士元年任右二年卒
　　
　　张骏四川泸州人由进士元年任左七年卒
　　
　　卢睿浙江东阳人由进士正徳二年任右本年出抚宣大
　　
　　金濂直隶山阳人由进士正统二年任右三年出抚宁夏
　　
　　丁璇应天上元人由进士三年任右
　　
　　张纯湖广江陵人由进士三年任右
　　
　　曹翼浙江东阳人由进士五年任右
　　
　　程富直隶歙县人由乡举六年任右八年转左
　　
　　陈诏浙江青田人由进士正统三年任右景泰元年出抚本郡山寇三年回院卒
　　
　　余俨江西南昌人由乡举正统十四年任右天顺元年致仕
　　
　　左鼎江西永新人由进士元年任右本年卒
　　
　　林聪福建宁徳人由进士元年任左
　　
　　韩雍直隶长洲人由进士二年任右五年出抚大同
　　
　　滕昭河南汝州人由举人五年任左本年出抚辽东
　　
　　吴琛直隶繁昌人由进士成化元年任右二年改南丁忧
　　
　　王俭四川铜梁人由进士二年任左本年降山西叅议
　　
　　张岐直隶兴济人由进士三年任右本年劾免
　　
　　张纲山东长清人由进士八年任左十二年卒
　　
　　李纲山东长清人由进士十三年任左
　　
　　戴缙广东南海人由进士十四年任右
　　
　　屠滽浙江鄞县人由进士十五年任右十七年转左
　　
　　秦纮山东单县人由进士二十年任
　　
　　左钰直隶阜城人由进士二十年任右二十二年出抚
　　
　　张悦直隶华亭人由进士二十二年任右
　　
　　邉镛直隶任丘人由进士三十三年任右
　　
　　李介山东髙密人由进士弘治二年任右四年丁忧
　　
　　陈纪福建闽县人由进士七年任右
　　
　　杨谧河南祥符人由进士七年任右
　　
　　张文昭山东平山卫籍江西萍乡人由进士九年任右十一年致仕
　　
　　顾佐直隶临淮人由进士十一年任左
　　
　　陈璚直隶长洲人由进士十三年任左
　　
　　张鸾陜西咸宁人由进士十六年任左
　　
　　王璟山东沂州人由进士正徳元年任右
　　
　　韩福陜西西安卫人由进士二年任右
　　
　　张彩陜西安定人由进士三年任左
　　
　　张纶直隶宣城人由进士三年任右
　　
　　颜頥寿湖广巴陵人由进士五年任右
　　
　　陈玉直隶沂州卫籍由进士六年任右
　　
　　金献民四川绵州人由进士（阙）八年任左
　　
　　颜頥寿见前十五年再任右
　　
　　李钺江西安福人由进士正徳十二年任右
　　
　　刘玊江西安福人由进士十六年任左
　　
　　周伦直隶昆山人由进士嘉靖元年任右
　　
　　张润山西临汾人由进士二年任左
　　
　　熊浃江西南昌人由进士六年任右
　　
　　李如圭湖广澧州人由进士七年任右
　　
　　史道顺天涿州人由进士九年任右十一年降山东叅议
　　
　　毛伯温江西吉水人由进士十一年任右十二年转左
　　
　　胡东皋浙江余姚人由进士十二年任右本年致仕
　　
　　韩邦竒陜西朝邑人由进士十二年任左
　　
　　袁宗儒直隶雄县人由进士十四年任右
　　
　　王杲山东汶上人由进士十五年任右十六年转左
　　
　　蔡经福建侯官人由进士十五年任右
　　
　　杜柟河南临颕人由进士十六年任左十七年卒
　　
　　周煦江西安福人由进士十七年任右十八年转左
　　
　　胡守中河南宁陵人由进士十八年任右
　　
　　戴时宗福建长泰人由进士二十年推右未任被劾听勘
　　
　　刘讱河南鄢陵人由进士二十年任右本年转左
　　
　　梁尚徳江西星子人由进士二十年任右二十一年丁忧
　　
　　杨行中顺天通州人由进士二十三年任右二十四年丁忧
　　
　　傅炯江西进贤人由进士二十四年任右
　　
　　朱廷立湖广通山人由进士二十五年任右
　　
　　杨行中见前二十七年再任右梁尚徳见前二十七年再任右
　　
　　商大节湖广安陆人由进士二十九年任右
　　
　　王学益江西安福人由进士三十年任右
　　
　　倪嵩直隶当涂人由进士三十年任右
　　
　　冯天驭湖广蕲州人由进士三十年任右
　　
　　赵大佑浙江太平人由进士三十三年任右
　　
　　鄢懋卿江西丰城人由进士三十五年任右
　　
　　邢尚简山东昌邑人由进士三十七年任右四十年升大理寺卿丁忧
　　
　　霍冀山西孝义人由进士四十年任右
　　
　　赵炳然四川剑州人由进士四十年任右
　　
　　张雨江西万安人由进士四十一年抚湖广右未任闲住
　　
　　孙慎大宁都司人由进士四十一年任右
　　
　　王本固直隶邢台人由进士四十四年任右
　　
　　赵镗浙江江山人由进士四十五年任右
　　
　　郑世威福建长乐人由进士隆庆元年任右
　　
　　何维柏广东南海人由进士元年任右
　　
　　陈炌江西临川人由进士二年任右
　　
　　李棠湖广长沙人由进士四年任右
　　
　　陈省福建长乐人由进士五年任右
　　
　　耿定向湖广麻城人由进士任右
　　
　　赵贤河南汝阳县人由进士
　　
　　王篆湖广夷陵州人由进士
　　
　　刘思问河南孟县人由进士
　　
　　胡价湖广宜城县人由进士
　　
　　王宗载湖广京山县人由进士
　　
　　禇鈇山西榆次县人由进士
　　
　　石星直隶东明县人由进士
　　
　　詹仰庇福建安溪人由进士
　　
　　邵陛浙江余姚人由进士俱任左
　　
　　南京都察院左右佥都御史
　　
　　李敏河南仪封人由岁贡宣徳二年任右三年致仕
　　
　　严升直隶繁昌人由进士三年任右四年卒
　　
　　李珉河南陈州人由荐举四年任左
　　
　　吴讷直隶常熟人由进士五年任右
　　
　　张楷浙江慈溪人由进士天顺三年任右
　　
　　李秉山东曹州人由进士八年任右
　　
　　髙明江西贵溪人由进士八年任右成化二年致仕
　　
　　吴琛直隶繁昌人由进士成化二年任右本年丁忧
　　
　　张鹏直隶涞水人由进士六年任右七年改总督漕十年还本院
　　
　　白昻直隶武进人由进士十八年任右
　　
　　卢瑶浙江缙云人由进士二十年任右
　　
　　王轼湖广公安人由进士弘治四年任右
　　
　　杨守随浙江鄞县人由进士八年任右
　　
　　顾佐直隶临淮人由进士九年任左
　　
　　侯恂陜西白水人由进士十一年任左
　　
　　陈璚直隶长洲人由进士十一年任右
　　
　　林俊福建莆田人由进士十三年任右
　　
　　张恕顺天覇州人由进士正徳二年任右
　　
　　李堂浙江鄞县人由进士四年任右
　　
　　陆完直隶长洲人由进士四年任右
　　
　　王哲直隶吴县人由进士四年任右
　　
　　张鳯应天巡抚江西宜春人由进士五年任右
　　
　　陈世良浙江临海人由进士六年任右八年被劾
　　
　　林廷玊陕西平凉卫籍福建侯官人八年任左
　　
　　张津广东博罗人由进士九年任右
　　
　　范镛陕西巩昌卫籍直隶华亭人由进士十一年任右
　　
　　刘玊江西万安人由进士十四年任右十五年转左
　　
　　胡瓉直隶永年人由进士十六年任左
　　
　　周伦直隶昆山人由进士嘉靖四年任右
　　
　　张九叙山东商河人由进士五年任右七年致仕
　　
　　张璇直隶晋州人由进士八年任右十一年为民
　　
　　杨行中顺天通州人由进士二十二年任右
　　
　　傅炯江西进贤人由进士二十三年任右
　　
　　及宦直隶交河人由进士二十四年任右
　　
　　周□浙江山阴人由进士二十六年任右
　　
　　二十八年听调李遂江西丰城人由进士二十八年任右
　　
　　王学益江西安福人由进士二十九年任右
　　
　　卢勲浙江缙云人由进士三十年任右
　　
　　蔡克廉福建晋江人由进士三十一年任右
　　
　　史褒善直隶开州人由进士三十一年任右三十五年致仕
　　
　　髙捷河南新郑人由进士三十五年任右三十七年听勘
　　
　　赵孔昭直隶邢台人由进士二十八年任右
　　
　　喻时河南光山人由进士三十九年任右
　　
　　万虞恺江西南昌人由进士四十年任右
　　
　　闾东四川内江人由进士四十一年任右四十二年卒
　　
　　王本固直隶邢台人由进士四十二年任右
　　
　　洪朝选福建同安人由进士四十四年任右
　　
　　盛汝谦直隶桐城人由进士四十五年任右
　　
　　唐继禄直隶上海人由进士隆庆元年任右二年升右副都
　　
　　吴时来浙江仙居人由进士二年任右
　　
　　陈道基福建同安人由进士四年任右
　　
　　陈省福建长乐人由进士四年任右
　　
　　张卤河南仪封人由进士五年任右
　　
　　董尧封河南洛阳人由进士（阙）
　　
　　王篆湖广夷陵人由进士万厯四年任右
　　
　　张岳浙江余姚人由进士五年任右
　　
　　胡价湖广宜城人由进士六年任右
　　
　　胡嘉谟陕西泾阳人由进士六年任右
　　
　　吕藿湖广零陵人由进士九年任右
　　
　　赵焕山东掖县人由进士十一年任
　　
　　萧崇业云南临安人由进士十三年任右
　　
　　滕伯轮福建瓯宁人由进士十四年任右
　　
　　弇山堂别集卷六十二
　　
　　●钦定四库全书
　　
　　弇山堂别集卷六十三
　　
　　（明)王世贞 撰
　　
　　○国子祭酒年表
　　
　　国子监古太学也祭酒古宴宾之尊长者先举酒以酹地者也博士有之郡邑三老亦有之至晋而始以祭酒属国子遂为诸生师髙皇帝因元之旧不废其僚有司业监丞博士助教典簿学正学録掌馔之类祭酒正四品寻降秩为从四品以鳯阳为中都亦置国子祭酒未几革永乐间于北京设国子监其国子监冠以南京
　　
　　许存仁浙江金华人征文学吴元年任洪武元年被劾去
　　
　　梁贞浙江新昌人由监生洪武元年任三年致仕
　　
　　魏观湖广蒲圻人以文学举三年任四年坐视礼不以时奏谪
　　
　　乐韶鳯直隶全椒人由兵书十三年任本年致仕
　　
　　李鸿渐直隶江都人由进士十四年任
　　
　　吴颙河南归徳人由举明经十五年任十六年坐罪
　　
　　宋讷直隶滑县人举文学十六年任二十三年卒
　　
　　龚斆江西铅山人举明经儒士三十五年任
　　
　　胡季安江西南昌人举明经儒士二十五年任二十九年坐党罪免
　　
　　杨松江西建昌人举明经二十九年任三十三年免
　　
　　张显宗福建宁化人由进士三十一年任
　　
　　徐旭江西乐平人由进士永乐元年任二年被劾
　　
　　胡俨江西南昌人由举人二年任洪熈元年加授太子宾客致仕
　　
　　贝泰浙江金华人由乡贡宣徳二年任正统六年坐赃致仕
　　
　　李时勉江西安福人由进士六年任十一年致仕
　　
　　萧镃江西泰和人由进士正统十二年任
　　
　　刘铉直隶长洲人由举人景泰三年任
　　
　　王恂湖广公安人由进士四年任五年卒
　　
　　陈询直隶华亭人由进士五年任天顺二年致仕
　　
　　刘益江西吉水人由进士三年任七年卒司
　　
　　马恂浙江山阴人由解元八年任成化二年卒
　　
　　邢让山西襄陵人由进士二年任
　　
　　陈鉴直隶长洲人由榜眼五年任本年以人言除名
　　
　　李绍江西安福人由进士六年起再任未至而卒
　　
　　柯潜福建莆田人由进士六年起任终丧辞寻卒
　　
　　周洪谟四川长宁人由进士十一年任
　　
　　耿裕河南卢氏人由进士十二年任
　　
　　丘浚广东琼山人由进士十三年任十六年升礼侍
　　
　　费誾直隶丹徒人由进士二十三年任
　　
　　郑纪福建仙游人由进士弘治三年任
　　
　　林瀚福建闽县人由进士九年升礼右仍掌监事
　　
　　谢铎浙江太平人由进士十二年起升礼右掌祭酒事十七年致仕
　　
　　黄恂浙江余姚人由进士十七年任
　　
　　张璨广西平南人由进士十八年任
　　
　　李旻浙江钱塘人由进士正徳元年以太常卿掌国子祭酒事
　　
　　周玉浙江临海人由进士二年任四年致仕
　　
　　王鸿儒河南南阳人由进士四年任五年回籍
　　
　　王云鳯山西和顺人由进士四年任五年改南通政
　　
　　石珤直隶藁城人由进士五年任
　　
　　王瓉浙江永嘉人由进士八年任
　　
　　鲁铎湖广景陵人由进士十一年任十二年养病
　　
　　陈霁直隶吴县人由进士十二年任十三年致仕
　　
　　贾咏河南临颍人由进士十三年任本年丁忧
　　
　　赵永直隶临淮人由进士十四年任
　　
　　严嵩江西分宜人由进士嘉靖四年任
　　
　　陆深直隶上海人由进士七年任八年降府同知
　　
　　魏校直隶昆山人由进士八年任本年致仕
　　
　　许诰河南灵寳人由进士八年以太常卿管监事
　　
　　林文俊福建莆田人由进士十一年任
　　
　　王激浙江永嘉人由进士十三年任十四年归
　　
　　吴恵浙江鄞县人由进士十四年以太常卿掌国子祭酒事本年调南太常卿
　　
　　吕柟陕西髙陵人由进士十四年任
　　
　　许成名山东聊城人由进士十五年以太常卿掌国子祭酒事本年丁忧
　　
　　王教河南祥符人由进士十六年任
　　
　　崔桐直隶海门人由进士十九年以常卿掌监事
　　
　　张衮直隶江阴人由进士二十一年常卿掌监事二十二年降南（阙）少卿
　　
　　徐阶直隶华亭人由探花二十二年任
　　
　　王用宾陜西咸宁人由进士二十四年任
　　
　　王道山东武城人由进士二十六年以礼右掌监事
　　
　　欧阳徳江西泰和人由进士二十六年常卿掌监事
　　
　　周文烛浙江山阴人由进士二十六年任二十七年养病
　　
　　李本浙江余姚人由进士二十七年任
　　
　　孙升浙江余姚人由进士二十八年任
　　
　　闵如霖浙江乌程人由进士三十年常卿掌监事
　　
　　吴山江西髙安人由进士三十一年常卿掌监事
　　
　　敖铣江西髙安人由进士三十二年常卿掌监事
　　
　　李玑江西丰城人由进士三十三年任
　　
　　尹台江西永新人由进士三十三年任
　　
　　郭鎜山西髙平人由进士三十四年任
　　
　　林庭机（阙）瀚之子由进士三十六年任
　　
　　沈坤直隶太河卫人由状元三十八年起未任
　　
　　髙拱河南新郑人由进士三十九年常卿掌监事
　　
　　秦鸣雷浙江临海人由进士四十一年常卿掌监事
　　
　　髙仪浙江钱塘人由进士四十四年常卿掌监事
　　
　　陈以勤四川南充人由进士四十三年常卿掌监事
　　
　　胡正蒙浙江余姚人由探花四十四年常卿掌监事四十五年卒
　　
　　汪镗浙江鄞县人由进士四十五年任
　　
　　林燫庭机之子由进士四十五年任
　　
　　胡杰江西丰城人由进士隆庆元年任本年养病
　　
　　赵贞吉四川内江人由进士以吏左掌詹事府隆庆元年兼掌监事
　　
　　吕调阳广西临桂人由进士隆庆元年任
　　
　　王希烈江西南昌人由进士元年任
　　
　　孙铤升之子由进士三年任
　　
　　马自强陕西同州人由进士四年任
　　
　　丁士美直隶清河人由进士五年任
　　
　　万浩江西进贤人由进士六年以礼右掌监事
　　
　　林士章福建漳浦人由进士万厯元年改任
　　
　　王锡爵直隶太仓人由榜眼万厯二年任
　　
　　孙应鳌贵州清平卫籍直隶如皋人由进士以礼右掌监事万厯三年任
　　
　　姚弘谟浙江秀水人由进士万厯五年改任
　　
　　吕旻福建龙溪人由进士万厯五年任
　　
　　余有丁浙江鄞县人由进士万厯六年以太常卿掌监事七年升礼右掌监事
　　
　　陈思育湖广武陵人由进士万厯七年任
　　
　　许国直隶歙县人由进士万厯八年升太常卿管监事未任
　　
　　周子义直隶无锡人由进士万厯八年任
　　
　　髙启愚四川铜梁人由进士万厯十一年改任
　　
　　罗万化浙江会稽人由状元万厯十一年任
　　
　　范应期浙江乌程人由状元万厯十二年任
　　
　　张位江西新建人由进士万厯十二年任
　　
　　徐显卿直隶长洲人由进士万厯十二年左谕徳兼翰林侍读任
　　
　　韩世能直隶长洲人由进士万厯十三年右谕徳兼翰林侍读任
　　
　　李长春四川富顺人由进士万厯十四年左春坊左庶子兼翰林侍读任
　　
　　田一儁福建大田人由进士左春坊左谕徳兼翰林侍读万厯十五年任
　　
　　刘元震直隶任丘人由进士万厯十七年任
　　
　　南京国子监祭酒年表
　　
　　胡濙直隶武进人由举人永乐二十二年任
　　
　　陈琏广东东莞人由举人宣徳元年任本年
　　
　　陈敬宗浙江鄞县人由进士正统三年任景泰元年致仕卒
　　
　　吴节江西安福人由进士景泰元年任
　　
　　刘俊陕西寳鸡人由进士天顺八年任
　　
　　周洪谟四川长宁人由及第成化三年任
　　
　　王■〈亻与〉直隶武进人由进士七年任
　　
　　刘宣江西安福人由进士十八年以南京太常寺卿掌监事
　　
　　徐琼江西金溪人由及第二十三年以南京太常寺卿掌监事
　　
　　谢铎浙江太平人由进士弘治三年任四年致仕
　　
　　李杰直隶常熟人由进士四年任六年丁忧
　　
　　罗璟江西泰和人由及第六年任九年致仕
　　
　　刘震江西安福人由进士九年任十四年卒
　　
　　黄珣浙江余姚人由及第十四年推未任丁忧
　　
　　杨守址浙江鄞县人由及第十四年以吏部侍郎署本监事
　　
　　李旻浙江钱塘人由状元十五年以常少署监事十七年养母归
　　
　　章懋浙江兰溪人由进士十八年任正徳二年致仕
　　
　　蔡清福建晋江人由进士三年起任未至卒
　　
　　王敕山东歴城人由及第三年任四年免
　　
　　石珤直隶藁城人由进士四年任
　　
　　王瓉浙江永嘉人由进士五年任
　　
　　吴一鹏直隶长洲人由进士八年任
　　
　　鲁铎见北监十年任嘉靖元年再任二年卒
　　
　　贾咏河南临颍人由进士十一年任十五年任
　　
　　汪伟江西弋阳人由进士十五年任
　　
　　崔铣河南安阳人由进士嘉靖二年致仕
　　
　　湛若水广东増城人由进士三年任
　　
　　张邦竒浙江鄞县人由进士七年任
　　
　　林文俊福建莆田人由进士九年任
　　
　　陈寰直隶常熟人由进士十年任十二年致仕
　　
　　王道山东武城人由进士十二年任十三年养亲
　　
　　费宷江西铅山人由进士十三年任
　　
　　伦以训广东南海人由榜眼十五年任十七年养病
　　
　　马汝骥陜西绥徳人由进士十七年任
　　
　　邹守益江西安福人由探花十九年任二十年闲住
　　
　　龚用卿福建懐安人由状元二十一年任二十二年调
　　
　　黄佐广东香山人由榜眼二十二年任三十三年丁忧
　　
　　程文徳浙江永康人由进士二十三年任二十六年丁忧
　　
　　李本浙江余姚人由进士二十六年任
　　
　　李黙福建瓯宁人由进士二十七年任常卿掌事
　　
　　阎朴山西榆次人由进士二十九年任三十年任违限为民
　　
　　茅瓉浙江钱塘人由状元三十年任三十二年改北监未任
　　
　　尹台江西永新人由进士三十二年任三十三年改北
　　
　　林庭机福建闽县人由进士三十三年任
　　
　　王维祯陕西华州人由进士三十四年推未任卒
　　
　　沈坤直隶昆山人太河卫籍由状元三十五年任三十六年丁忧
　　
　　潘晟浙江新昌人由进士三十六年任三十八年丁忧
　　
　　秦鸣雷浙江临海人由进士三十八年任改北
　　
　　王材江西新城人由进士四十年常卿掌监事四十二年闲住
　　
　　裴宇山西泽州人由进士四十一年任
　　
　　瞿景淳直隶常熟人由进士四十三年常卿掌监事
　　
　　林树声直隶华亭人由进士四十四年常卿掌事未任养病
　　
　　胡杰江西丰城人由进士四十五年任改北监
　　
　　吕调阳广西临桂人由进士隆庆元年任改北监
　　
　　姜金和江西鄱阳人由进士元年任二年养病
　　
　　姜寳直隶丹阳人由进士二年任四年听勘
　　
　　万浩江西进贤人由进士四年任
　　
　　陶大临浙江会稽人由进士五年任
　　
　　林士章福建漳浦人由探花六年任万厯元年改北
　　
　　万士和直隶宜兴人由进士万厯元年任
　　
　　姚弘谟浙江秀水人由进士万厯元年改未任
　　
　　余有丁浙江鄞县人由进士万厯二年任
　　
　　殷迈南京留守右卫人由进士万厯五年以南京礼部右侍郎管本监事
　　
　　屠羲英直隶宁国人由进士万厯五年升南京太常寺卿管本监事
　　
　　许国直隶歙县人由进士万厯六年任
　　
　　戴洵浙江奉化人由进士万厯八年任
　　
　　髙启愚四川铜梁人由进士万厯九年任十一年改北监
　　
　　王弘诲广东定安人由进士万厯十一年任
　　
　　黄鳯翔福建晋江人由榜眼万厯十二年任
　　
　　赵志皋浙江兰溪人由探花万厯十四年任
　　
　　赵用贤直隶常熟人由进士万厯十四年任
　　
　　张一桂河南祥符籍直隶歙县人由进士万厯十七年任
　　
　　○总督宣大军务年表
　　
　　宣大始赞理镇朔征西二将军军务兼理巡抚后或合而一或分而为二自尚书石璞之总理则总督昉也然或置或否至嘉靖十年而始定耳
　　
　　石璞河南临漳人由进士景泰二年以工部尚书兼大理寺卿总督宣大军务出御北兵本年以功加太子太保兵部尚书
　　
　　王越直隶浚县人景泰辛未进士成化十年以左都御史出督军务
　　
　　余子俊四川青神人景泰辛未进士成化十八年以户部尚书总督宣大军务御北兵二十一年复改兵部还朝本年改左都御史抚大同二十二年致仕
　　
　　李介山东髙密人成化己丑进士弘治十一年以兵部左侍郎兼都察院左佥都御史总制宣大军务十三年卒
　　
　　许进河南灵寳人成化丙戌进士十三年以兵部左侍郎兼佥都御史提督宣大军务本年致仕
　　
　　史琳浙江余姚人成化丙戌进士十四年以右都御史提督宣大军务十五年还院十八年再出总督本年还院卒
　　
　　阎仲宇陕西陇州人成化己丑进士十七年以兵部右侍郎兼佥都御史总督宣大军饷
　　
　　刘宇河南钧州人成化壬辰进士十八年以右副都御史提督宣大军务正徳二年回院
　　
　　文贵湖广湘乡人辽东广宁左卫籍成化乙未进士正徳二年以兵部左侍郎兼都察院左佥都御史提督宣大军务本年闲住
　　
　　丛兰山东文登人成化丁未进士八年以户部左侍郎兼佥都御史总督宣大军饷九年升右都御史总督宣大军务
　　
　　丁鳯直隶蠡县人成化丁未进士十一年以兵部右侍郎兼都察院右佥都御史总督宣大军务十三年回籍
　　
　　冯清顺天宛平人弘治癸丑进士十三年以兵部左侍郎兼都察院左佥都御史提督宣大军务
　　
　　孟鳯山东曲阜人弘治庚戌进士十六年以刑部右侍郎兼佥都御史规处邉情
　　
　　刘源清山东东平人正徳甲戌进士嘉靖十年以兵部左侍郎兼都察院右佥都御史总督宣大军务十三年以叛军谪为民
　　
　　张瓉直隶沧州人弘治乙丑进士十三年以兵部左侍郎兼佥都御史总制宣大邉闗宣大军务本年回部
　　
　　周叙湖广九溪卫人弘治壬戌进士十五年以兵部左侍郎兼佥都御史总制宣大军务
　　
　　樊继祖山东郓城人嘉靖辛未进士二十年以兵部尚书兼副都御史总督宣大军务
　　
　　翟鹏山东武定人直隶抚宁籍正徳戊戌进士二十二年以兵部左侍郎兼都察院右佥都御史总督宣大山西偏保顺天河南山东军务二十三年进兵部尚书兼都察院左副都御史仍前任二十四年谪戍
　　
　　翁万达广东掲阳人嘉靖丙戌进士二十四年以兵部左侍郎兼佥都御史总督宣大军务加左右都御史兵部尚书
　　
　　郭宗皋山东福山千户所人嘉靖己丑进士二十八年以兵部左侍郎兼都察院左佥都御史总督宣大军务二十九年下狱谪戌
　　
　　苏佑山东濮州人嘉靖丙戍进士二十九年以兵部左侍郎兼佥都御史总理宣大军务三十一年以军功升右都御史三十二年升兵部尚书兼都察院左副都御史俱仍旧任三十三年致仕寻下狱为民
　　
　　许论河南灵寳人嘉靖丙戌进士三十三年以兵部左侍郎兼佥都御史总督宣大军务本年升右都御史累加太子太保兵部尚书
　　
　　江东山东朝城人嘉靖己丑进士二十五年以兵部右侍郎兼佥都御史总督宣大四十一年加太子少保兵部尚书总督军务
　　
　　杨顺山东徳州卫人嘉靖辛丑进士三十六年以兵部左侍郎兼都察院右佥都御史总督宣大军务三十七年下狱谪戍
　　
　　杨博山西蒲州人嘉靖己丑进士三十七年以太子太保兵部尚书总督宣大军务
　　
　　张松河南洛阳人嘉靖戊戌进士三十八年以都察院左副都御史总督三十九年听调
　　
　　葛缙山东昌邑人嘉靖乙未进士三十九年以副都御史总督加兵部右侍郎
　　
　　李文进四川巴县人嘉靖乙未进士三十九年以都察院右副都御史总督四十年加兵部右侍郎兼都察院右佥都御史仍前任四十一年卒
　　
　　赵炳然四川剑州人嘉靖乙未进士四十四年以兵部尚书兼右都御史总督
　　
　　王之诰湖广石首人嘉靖甲辰进士四十五年以兵部左侍郎兼佥都御史总督以军功加右都御史隆庆元年回籍听勘
　　
　　陈其学山东登州卫人嘉靖甲辰进士隆庆元年以右都御史兼兵部右侍郎任
　　
　　王崇古山西蒲州人嘉靖辛丑进士隆庆四年以右副都御史兼兵部右侍郎任加太子太保兵部尚书兼右副都御史
　　
　　方逢时湖广嘉鱼人嘉靖辛丑进士吴兑浙江山阴人嘉靖己未进士
　　
　　郑洛直隶安肃人嘉靖丙辰进士萧大亨山东泰安籍江西吉水人嘉靖壬戌进士
　　
　　○总督蓟辽保定都御史年表
　　
　　总督蓟辽保定军务最为近设嘉靖二十一年因邉警胡守中以兵部右侍郎提督驻札蓟镇二十九年孙禬以兵部左侍郎提督未久俱勒归最后始创设总督开府密云总辖顺天保定辽东三巡抚总兵以下悉听节制仍兼理粮饷
　　
　　何栋陕西长安人由进士嘉靖二十九年以兵部右侍郎兼佥都御史总制蓟辽军务三十一年升右都御史仍前任三十二年闲住
　　
　　杨博山西蒲州人由进士三十二年以兵部左侍郎兼佥都御史任入为兵部尚书三十八年自宣大总督改任加少保
　　
　　王忬直隶太仓人由进士三十四年以兵部左侍郎兼佥都御史三十五年以军功加右都御史仍前任三十八年罢
　　
　　许论河南灵寳人由进士三十八年以太子太保尚书起任四十年回籍听勘
　　
　　杨选山东章丘人由进士四十年以兵部右侍郎兼佥都御史任四十二年下狱
　　
　　刘焘直隶天津卫人由进士四十二年以兵部右侍郎兼佥都御史任四十五年加右都御史仍前任隆庆元年听勘降为兵部右侍郎巡视陕西三邉回兵部
　　
　　曹邦辅山东定陶人由进士隆庆元年以兵部右侍郎兼佥都御史任
　　
　　谭纶江西宜黄人由进士二年以兵部左侍郎兼佥都御史任升京营右都御史
　　
　　刘应节山东潍县人由进士四年以兵部右侍郎兼佥都御史任累加右都御史
　　
　　杨兆陜西肤施人嘉靖丙辰进士万厯三年以兵部右侍郎兼佥都御史任累加右都御史转南京工部尚书
　　
　　梁梦龙直隶真定人嘉靖癸丑进士万厯（阙）年以右都御史任累加兵部尚书
　　
　　吴兑浙江山阴人嘉靖己未进士万厯（阙）年以右都御史任入为兵部尚书
　　
　　周咏河南延津人嘉靖壬戌进士万厯（阙）年以兵部右侍郎兼佥都御史任累加右都御史
　　
　　张佳胤四川铜梁人嘉靖庚戌进士万厯十三年以兵部尚书任累加太子太保
　　
　　王一鹗直隶曲周人嘉靖癸丑进士万厯十四年以兵部右侍郎任加右都御史
　　
　　张国彦直隶肥乡人万厯十五年以右都御史任
　　
　　弇山堂别集卷六十三
　　
　　●钦定四库全书
　　
　　弇山堂别集卷六十四
　　
　　（明）王世贞 撰
　　
　　○总督陜西三邉都御史年表
　　
　　髙皇帝初中山武宁王达等下陜西遂悉平甘肃宁夏诸镇秦庆肃三公镇之而侯伯都督耿炳文等理兵政间命宋颍诸国公一按阅操练而已永乐始命宁阳侯陈懋西宁侯宋晟镇宁夏宁逺侯何福等镇甘肃而文臣不过分理文移治粮饷而已正统初西邉弗靖始命兵部尚书王骥提督诸军据总兵官任礼蒋贵上讨平之而陕西令右都御史王文陈镒分岁镇守然实未尝合三镇而归一总督也成化初穆苏据石城叛诏左副都御史项忠总全陜三邉兵讨之已诏右都御史王越右副都御史马文升总兵如之然有事而置事已则革不为恒也弘治十年始起王越以太子太保左都御史总制御和硕十一年平十五年秦纮以户部尚书起寄如越自是定矣嘉靖十九年避制字改总督
　　
　　项忠浙江嘉善人正统壬戌进士以左副都御史讨满四任升右都御史入掌院后为兵部尚书
　　
　　马文升河南钧州人景泰辛未进士（阙）以巡抚左都御史迁任入为兵部右侍郎
　　
　　王越直隶浚县人景泰辛未进士歴封威宁伯为民弘治十年以太子太保兼都察院左都御史任本年以贺兰山功加少保兼太子太傅十一年卒于甘肃
　　
　　秦纮山东单县人景泰辛未进士十五年以户部尚书兼左都御史总制军务十七年取回部未任致
　　
　　仕杨一清云南安宁人湖广巴陵籍成化壬辰进士十七年以左副都御史任总制进右都养病正徳五年起提督军务仍兼总制入为户部尚书嘉靖四年以致仕大学士起少傅兵部尚书左都御史任仍入内阁
　　
　　才寛直隶迁安人成化戊戌进士正徳四年以工部尚书兼左都御史任本年率师与套战中箭卒
　　
　　陈震陕西庆阳卫籍安化县人成化丁未进士正徳五年以兵部左侍郎兼佥都御史讨寘鐇暂行总制三邉事寻取回以附瑾削为民
　　
　　张泰直隶肃宁人成化戊戌进士正徳六年以右都御史任八年卒于固原赠刑部尚书
　　
　　邓璋顺天涿州人成化丁未进士正徳九年以右都御史任十年致仕
　　
　　彭泽湖广长沙人陕西兰州卫籍弘治庚戌进士正徳九年以太子太保左都御史任
　　
　　李钺河南祥符人弘治丙辰进士正徳十六年以兵部左侍郎兼佥都御史任
　　
　　王宪山东东平人弘治庚戌进士嘉靖四年以兵部尚书兼右都御史任六年加太子太保
　　
　　王琼山西太原人成化甲辰进士嘉靖七年起兵部尚书兼右都御史任加太子太保
　　
　　唐龙浙江兰溪人正徳戊辰进士嘉靖十年以兵部尚书兼右都御史任
　　
　　姚镆浙江慈溪人弘治癸丑进士嘉靖十四年以兵部尚书兼右都御史任忤旨闲住
　　
　　刘天和湖广麻城人正徳戊辰进士嘉靖十五年以兵部左侍郎兼副都御史任十六年以功升左都御史仍加太子太保兵部尚书
　　
　　杨守礼直隶安州人山西蒲州籍正徳辛未进士嘉靖十九年以兵部尚书兼右都御史任二十年加太子少保二十二年守制
　　
　　张珩山西石州人正徳辛巳进士嘉靖二十二年以兵部右侍郎兼佥都御史任二十四年加右都御史二十六年升总储尚书未任下狱
　　
　　曽铣浙江黄岩人嘉靖己丑进士二十五年以兵部右侍郎兼佥都御史任二十六年下狱
　　
　　王以旗应天江宁人正徳辛未进士嘉靖二十六年以兵部尚书兼右都御史任三十年加太子太保三十三年卒
　　
　　贝应春直隶真定人嘉靖癸未进士三十二年以兵部右侍郎兼佥都御史任三十四年加右都御史照旧任
　　
　　王梦弼山西代州人嘉靖乙未进士三十六年以兵部右侍郎兼佥都御史任三十七年致仕
　　
　　魏谦吉直隶柏乡人嘉靖十七年进士三十七年以兵部右侍郎兼佥都御史任
　　
　　郭干直隶任丘人嘉靖戊戌进士三十九年以兵部右侍郎兼佥都御史任四十二年以右都御史任
　　
　　程軏山东临清人嘉靖戊戌进士四十年以兵部右侍郎兼佥都御史任四十一年闲住
　　
　　喻时河南光山人嘉靖戊戌进士四十一年以兵部右侍郎兼佥都御史任
　　
　　陈其学山东登州卫人嘉靖甲辰进士四十五年以兵部右侍郎兼佥都御史任本年加右都御史寻回籍起总督宣大军务
　　
　　霍冀山西孝义人嘉靖甲辰进士四十五年以兵部右侍郎兼佥都御史任后加右都御史仍前任
　　
　　王崇古山西蒲州人嘉靖辛丑进士隆庆元年以兵部右侍郎兼右佥都御史任升右都御史兼兵部右侍郎仍前任四年改总督宣大军务
　　
　　王之诰湖广石首人嘉靖甲辰进士隆庆四年以右都御史兼兵部左侍郎任升南京兵部尚书
　　
　　戴才直隶沧州人嘉靖甲辰进士隆庆四年以右都御史兼兵部右侍郎任
　　
　　石茂华
　　
　　董（阙）
　　
　　郜光先山西潞安人嘉靖己未进士
　　
　　梅友松四川内江人嘉靖乙丑进士
　　
　　○总督两广军务年表
　　
　　洪武元年师未下广东西命永嘉侯朱亮祖出镇广永乐中广西则都督韩观山云侯栁溥相继为大帅得専征及诛赏独有文臣督摄之寄至正统十四年苗寇猬起广东则命侍郎掲稽广西则命侍郎李棠各巡抚之然二广地势犬牙贼东西豕突来往叵测而武臣自守便利不相策应天子用兵部尚书于谦言命太子太保左都御史王翱总督两广军务自总兵以下悉听节制一切便宜从事然事已即归不恒设马昻再以提督至叶盛以巡抚至成化元年复命都督赵辅率大兵讨之升浙江叅政韩雍为佥都御史赞理军务然于制书特重雍既平寇遂命总督军务兼理巡抚久之雍以两广土地广逺恐余孽复生重贻邉患请于朝愿得文武大臣分理其事上命副都陈濂抚广东佥都张鹏抚广西而雍専治军寻以忧去五年复起雍以右都御史总督兼巡抚于梧州开设总府居中调度两广副总兵叅将而下悉听节制而两广巡抚复不设仍统于总督正徳十一年改总督为提督嘉靖四十五年因广东寇发遥制不便兵部题准总督军务止抚广西于广东另设巡抚至隆庆四年又改总督闽广兼理粮饷巡抚广东于广西另设巡抚
　　
　　王翱直隶盐山人成化乙未进士景泰三年以左都御史总督两广军务
　　
　　马昻直隶沧州人由举人景泰四年以右都御史总督军务六年以平贼功转左都仍前任天顺元年致仕
　　
　　叶盛直隶昆山人弘治乙丑进士天顺二年以右佥都御史巡抚两广提督军务
　　
　　韩雍直隶吴县人顺天宛平籍正统壬戌进士成化元年以左佥都御史赞理军务二年以功升左副都御史总督巡抚六年又加右都御史起前任致仕
　　
　　吴琛直隶繁昌人景泰辛未进士成化五年以右佥都御史巡抚六年取回南院十年升右副都总督军务仍巡抚两广十一年卒
　　
　　朱英湖广桂阳人正统乙丑进士成化二年以左佥都御史军功五年加右都御史仍前任
　　
　　朱旻浙江淳安人景泰辛未进士成化二十年以右都御史总督二十三年致仕
　　
　　屠滽浙江鄞县人成化丙戌进士弘治元年以右都御史任
　　
　　秦纮山东单县人景泰辛未进士弘治二年以右都御史任四年被逮
　　
　　闵珪浙江乌程人天顺甲申进士四年以右都御史任
　　
　　唐珣直隶华亭人天顺丁丑进士八年以右都御史任九年卒
　　
　　邓廷瓒湖广巴陵人景泰甲戌进士弘治九年以右都御史任兼理巡抚十年升左都御史仍前任十三年卒
　　
　　刘大夏湖广华容人天顺甲申进士弘治十三年以右都御史任
　　
　　潘蕃浙江崇徳人由进士弘治十五年以右都御史任
　　
　　熊绣湖广道州卫籍江西丰城人由进士正徳元年以右都御史任二年还南院卒
　　
　　陈金湖广应城人成化壬辰进士正徳三年以右都御史任三年转左都仍前任丁忧十年起累加少保
　　
　　刘洪湖广安陆人由进士正徳三年以右都御史任林廷选福建长乐人由进士正徳五年以右都御史任
　　
　　周南浙江缙云人成化戊戌进士正徳九年以右都御史任十年致仕卒赠太子少保
　　
　　杨旦福建建安人弘治庚戌进士正徳十二年以右都御史任十四年丁忧
　　
　　萧翀四川内江人成化辛丑进士正徳十四年以右都御史任十六年致仕
　　
　　张嵿浙江萧山人由进士正徳十六年以右副都御史任
　　
　　盛应期直隶吴县人弘治癸丑进士嘉靖三年以兵部右侍郎兼佥都御史任四年改工部督易州山厂
　　
　　姚镆浙江慈溪人弘治癸丑进士嘉靖四年以右都御史任六年加太子少保兼左都仍前任本年致仕
　　
　　王守仁浙江余姚人弘治己未进士嘉靖六年以南京兵部尚书新建伯任仍兼制江西湖广
　　
　　林富福建莆田人弘治壬戌进士嘉靖七年以右副都御史任八年加兵部右侍郎兼佥都十一年致仕
　　
　　陶谐浙江会稽人弘治丙辰进士嘉靖十二年以兵部右侍郎兼佥都御史任
　　
　　钱如京直隶桐城人弘治己未进士嘉靖十四年以兵部左侍郎兼佥都御史任
　　
　　潘旦直隶婺源人弘治己丑进士嘉靖十五年以兵部左侍郎兼佥都御史任十六年取回南兵部寻致仕
　　
　　蔡经福建侯官人由进士嘉靖十六年以兵部右侍郎兼佥都御史任二十年加右都御史二十一年加兵部尚书二十三年丁忧
　　
　　潘鉴直隶婺源人正徳戊辰进士嘉靖二十三年以兵部尚书兼右副都御史总督军务兼理巡抚卒于家
　　
　　张岳福建惠安人正徳丁丑进士嘉靖二十三年以兵部左侍郎兼左佥都御史任
　　
　　欧阳必进江西安福人正徳丁丑进士嘉靖二十六年以兵部左侍郎任
　　
　　周延江西吉水人嘉靖癸未进士二十九年以兵部右侍郎兼佥都御史任
　　
　　应槚浙江遂安人嘉靖丙戌进士三十一年以兵部右侍郎兼佥都御史三十三年卒
　　
　　谭恺直隶无锡人嘉靖丙戌进士三十三年以兵部右侍郎兼佥都御史任三十六年闲住加右都御史
　　
　　王钫浙江奉化人嘉靖癸未进士三十六年以兵部右侍郎兼佥都御史任
　　
　　郑絅福建莆田人嘉靖己丑进士三十八年以兵部右侍郎兼佥都御史任四十年卒
　　
　　张臬江西进贤人嘉靖丙戌进士四十年以兵部右侍郎兼佥都御史任四十二年升都察院右都御史仍前任四十三年闲住
　　
　　吴桂芳江西新建人嘉靖甲辰进士四十三年以兵部右侍郎兼佥都御史任四十五年改总督军务出抚广西
　　
　　谭纶江西宜黄人嘉靖甲辰进士四十五年以兵部右侍郎兼佥都御史任
　　
　　张瀚浙江仁和人嘉靖乙未进士隆庆元年以兵部左侍郎兼佥都御史任二年致仕
　　
　　刘焘直隶天津左卫人嘉靖戊戌进士隆庆二年以左都御史兼兵部左侍郎任四年闲住
　　
　　李迁江西新建人嘉靖辛丑进士隆庆四年任升右都御史兼兵部左侍郎升南京刑部尚书
　　
　　殷正茂直隶歙县人嘉靖丁未进士隆庆五年以兵部右侍郎兼佥都任累加兵部尚书
　　
　　凌云翼直隶太仓人嘉靖丁未进士万厯三年以兵左侍任加右都御史
　　
　　刘尧诲湖广临武人嘉靖癸丑进士万厯六年以兵左侍任加右都御史
　　
　　陈瑞福建长乐人嘉靖癸丑进士万厯八年以兵部尚书左都御史任
　　
　　郭应聘福建莆田人嘉靖庚戌进士万厯十年以兵左侍任
　　
　　吴文华福建连江人嘉靖丙辰进士万厯十四年以（阙）左侍任加右都御史
　　
　　吴善福建龙溪人嘉靖壬戌进士万厯十五年以兵右侍任次年卒
　　
　　刘继文直隶灵璧人嘉靖壬戌进士万厯十六年以兵右侍任
　　
　　○南京守备恊同参赞大臣年表
　　
　　永乐中皇太子监国南都府部大小诸臣六军按堵如故自二十二年皇太子即位为仁宗亡何晏驾皇太子来自南都即位是为宣宗始制诏太监郑和王瑾总下西洋及留都水陆兵马与驸马都尉沐昕襄城伯李隆同督守备于是和等称内守备昕等称外守备而亡何昕罢隆専督守备久之以南京户部尚书黄福参赞机务叅赞所理専外守备亦时与内守备叅盖位差亚而权实重今列外守备叅赞诸公于左
　　
　　南京守备
　　
　　襄城伯李隆直隶和州人永乐二十二年任
　　
　　驸马都尉沐昕鳯阳府人永乐二十二年一同镇守
　　
　　驸马都尉西宁侯宋琥鳯阳府人宣徳五年任
　　
　　丰城侯李贤鳯阳人正统五年任
　　
　　定逺伯任礼河南人景泰三年任
　　
　　平江侯陈豫庐州府人景泰五年任
　　
　　魏国公徐承宗鳯阳府人天顺元年任在任八年卒
　　
　　成国公朱仪鳯阳府人天顺八年任成化二十二年加太子太傅弘治九年卒谥简在任三十三年
　　
　　魏国公徐俌弘治九年任十三年加太子太傅正统六年复任十二年卒谥庄靖
　　
　　成国公朱辅弘治十三年任正徳五年加太子太傅六年取提督三千营十二年复任
　　
　　魏国公徐鹏举正徳十六年任嘉靖四年加太子太保嘉靖十七年复任共任三十二年
　　
　　抚宁侯朱麒河南夏邑县人嘉靖十三年任加太子太保
　　
　　镇逺侯顾寰直隶扬州府人嘉靖十四年任
　　
　　抚宁侯朱岳河南夏邑县人嘉靖三十四年任
　　
　　丰润伯曹松嘉靖三十六年以协同升任
　　
　　临淮侯李庭竹盱眙县人隆庆四年任本年推总督京营戎政万厯元年四月复任
　　
　　懐宁侯孙世忠隆庆四年以协同升任
　　
　　恭顺侯吴继爵陜西凉州人万厯三年任加太子少保
　　
　　魏国公徐邦瑞鳯阳府人万厯七年任万厯十四年复任
　　
　　临淮侯李言恭直隶盱眙县人万厯十年任十四年推总督京营戎政
　　
　　泰宁侯陈良弼直隶泰州人万厯十六年任
　　
　　南京协同守备年表
　　
　　都督佥事赵伦顺天府人景泰元年任
　　
　　镇逺侯顾兴祖扬州府人天顺元年任
　　
　　都督同知马良直隶全椒人成化二年任
　　
　　泰宁侯陈泾扬州府人成化三年任在任三年
　　
　　定西侯蒋琬扬州府人成化八年任
　　
　　新宁伯谭佑直隶滁州人成化十四年任
　　
　　丰城侯李勇鳯阳府人成化十五年任加太子太保
　　
　　修武伯沈煜顺天府人成化十七年任
　　
　　伏羌伯毛鋭山后人成化十八年任在任六年
　　
　　南宁伯毛文山后人弘治元年任
　　
　　懐柔伯施鉴顺天府通州人弘治十四年任
　　
　　武靖伯赵承庆鳯阳府人弘治八年任
　　
　　西宁侯宋恺鳯阳府人正徳二年任兼行奉祀礼
　　
　　丰城侯李旻鳯阳府人正徳十六年任
　　
　　保定侯梁永福河南汝阳县人嘉靖元年任
　　
　　靖逺伯王瑾保定府人嘉靖三年任
　　
　　南和伯方寿祥直隶滁州人嘉靖六年任
　　
　　永康侯徐源合肥县人嘉靖九年任
　　
　　安逺侯栁震直隶安庆府人嘉靖二十九年任
　　
　　丰润伯曹松直隶仪真县人嘉靖三十五年任
　　
　　临淮侯李庭竹盱眙县人嘉靖三十七年任
　　
　　西宁侯宋天驯直隶定逺人嘉靖三十九年任
　　
　　丰城侯李儒丰城县人嘉靖四十四年任
　　
　　南和伯方炳滁州人嘉靖四十五年任
　　
　　懐宁侯孙世忠大同人隆庆元年任
　　
　　彰武伯杨炳六合县人隆庆五年任
　　
　　灵璧侯汤世隆鳯阳府人隆庆五年任
　　
　　丰润伯曹文炳仪真县人隆庆六年任
　　
　　武靖伯赵光逺鳯阳府人万厯八年任
　　
　　应城伯孙文栋鳯阳府人万厯十四年任
　　
　　新建伯王承勲浙江余姚县人万厯十六年任
　　
　　南京参赞年表
　　
　　南京户部尚书黄福山东人宣徳十年任
　　
　　兵部右侍郎徐琦陕西人正统五年任十四年升尚书景泰元年止管部事三十年复任
　　
　　兵部尚书靖逺伯王骥保定府人景泰元年总督机务
　　
　　兵部尚书张鳯真定府人景泰四年任
　　
　　兵部尚书张纯湖广江陵县人景泰五年任
　　
　　兵部尚书萧维祯吉安府人天顺六年任
　　
　　兵部尚书李宾顺天府人成化元年任
　　
　　兵部尚书兼大理卿程信徽州府人成化六年任
　　
　　吏部尚书崔恭广平府人成化十一年任
　　
　　右都御史王恕陕西人成化十三年任十四年升尚书次年改巡抚二十二年复任加太子少保
　　
　　兵部尚书薛逺广东人成化十五年任
　　
　　兵部尚书陈俊兴化府人成化十六年任
　　
　　兵部尚书马文升开封府人成化二十二年任
　　
　　兵部尚书耿裕河南人成化二十三年任
　　
　　兵部尚书张蓥松江府人弘治元年任加太子少保
　　
　　兵部尚书侯瓉保定府人弘治六年任
　　
　　兵部尚书张悦松江府人弘治九年任
　　
　　兵部尚书倪岳应天府人弘治十二年任加太子少保
　　
　　兵部尚书秦民悦庐州府人弘治十三年任
　　
　　兵部尚书王继河南人弘治十四年任
　　
　　兵部尚书韩文山西人弘治十六年任
　　
　　兵部尚书王轼湖广人弘治十八年任加太子少保
　　
　　兵部尚书林瀚福建人正徳元年任
　　
　　兵部尚书何鉴绍兴府人正徳二年任
　　
　　兵部尚书柴升河南人正徳六年任
　　
　　兵部尚书刘机顺天府人正徳七年任加太子少保
　　
　　兵部尚书张澯广西人正徳九年任
　　
　　兵部尚书乔宇山西乐平人正徳十年任加太子太保
　　
　　兵部尚书廖纪直隶东光县人嘉靖元年任
　　
　　兵部尚书陶琰山西绛州人嘉靖二年任加太子少保
　　
　　兵部尚书秦金直隶无锡县人嘉靖二年任十四年复任加太子太保
　　
　　兵部尚书李充嗣四川内江县人嘉靖二年任加太子少保
　　
　　兵部尚书王宪山东人嘉靖八年任
　　
　　兵部尚书王廷相河南人嘉靖九年任
　　
　　兵部尚书刘龙山西襄垣县人嘉靖十二年任
　　
　　兵部尚书王軏直隶江都县人嘉靖十五年任
　　
　　兵部尚书湛若水广东増城县人嘉靖十八年任
　　
　　兵部尚书熊浃江西南昌县人嘉靖十九年任
　　
　　兵部尚书王尧封直隶定兴人嘉靖二十二年任
　　
　　兵部尚书张邦竒浙江鄞县人嘉靖二十二年任
　　
　　兵部尚书宋景江西奉新县人嘉靖二十四年任
　　
　　兵部尚书胡训江西南昌县人嘉靖二十六年任
　　
　　兵部尚书韩邦竒陕西朝邑县人嘉靖二十六年任
　　
　　兵部尚书韩士英四川南充县人嘉靖二十九年任
　　
　　兵部尚书屠楷广西临桂县人嘉靖三十一年任
　　
　　兵部尚书潘潢直隶婺源县人嘉靖三十二年任
　　
　　兵部尚书张经福建侯官县人嘉靖三十二年任
　　
　　兵部尚书周延江西吉水人嘉靖三十三年任
　　
　　兵部尚书张时彻浙江鄞县人嘉靖三十四年任
　　
　　兵部尚书张鏊江西南昌县人嘉靖三十四年任
　　
　　兵部尚书江东山东朝城县人嘉靖三十九年任加太子少保
　　
　　兵部尚书李遂江西丰城县人嘉靖四十年任
　　
　　兵部尚书胡松滁州人嘉靖四十五年任
　　
　　兵部尚书郭干任丘县人嘉靖四十五年任
　　
　　兵部尚书刘采麻城县人隆庆二年任
　　
　　兵部尚书王之诰湖广石首县人隆庆五年任
　　
　　兵部尚书刘体干顺天府东安县人隆庆六年任
　　
　　兵部尚书戴才直隶沧州人万厯二年任
　　
　　兵部尚书刘光济直隶江阴县人万厯四年任
　　
　　兵部尚书翁大立浙江余姚县人万厯六年任
　　
　　兵部尚书杨兆陕西肤施县人万厯六年任
　　
　　兵部尚书凌云翼太仓州人万厯七年任太子少保
　　
　　兵部尚书潘季驯浙江乌程县人万厯九年任
　　
　　兵部尚书王遴顺天府霸州人万厯十一年任
　　
　　兵部尚书刘尧诲湖广临武县人万厯十一年任
　　
　　兵部尚书郭应聘福建莆田县人万厯十二年任
　　
　　兵部尚书傅希挚真定府衡水县人万厯十四年任
　　
　　兵部尚书阴武卿四川内江县人万厯十五年任
　　
　　兵部尚书吴文华福建连江县人万厯十六年任
　　
　　兵部尚书杨成直隶长州籍吴县人万厯十七年任
　　
　　弇山堂别集卷六十四
　　

　　●钦定四库全书
　　
　　○弇山堂别集卷六十五
　　
　　（明）王世贞 撰
　　
　　亲征考
　　
　　天子御甲冑统六师者自髙文宣英武凡五庙而出塞者七平内乱者三今悉纪之
　　
　　元至正乙未六月太祖以大元帅率徐达冯国用邵荣汤和常遇春邓愈廖永安等舟师渡江拔采石下太平丙申二月率常遇春等大破曼济哈雅军于采石三月率诸军取集庆路得其军民五十余万丁酉四月徐达常遇春等攻宁国不下上以吴国公率师进讨克之戊戌十一月率亲军副都指挥杨璟等兵十万会胡大海等讨婺州十二月下之庚子六月陈友谅大举入寇至建康上遣冯国胜常遇春率虎翼军三万伏石灰山侧徐达军南门外杨璟住兵大胜港张徳胜朱虎帅舟师出龙江闗外上总大兵卢龙山友谅与其弟五王率千艘犯龙湾先遣万人登岸立栅时暑热甚忽大雨上督诸军竞前投栅友谅麾其军来争战方合伏发国胜遇春伏兵起徐达兵亦至张徳胜等伏兵亦至内外合击遂大破之俘其卒二万人杀溺死者无算获巨舰百余战舸数百辛丑八月亲率舟师讨陈友谅于江州克之友谅走壬寅正月下洪都癸夘二月率徐达等破安丰吕珍兵四月陈友谅大举围洪都七月戊辰朔癸酉上率舟师二十万讨之癸未师至湖口先遣一军屯泾江口复以一军屯南湖嘴遏其归路又调信州兵守武阳渡防其奔逸丙戌友谅解围东出鄱阳湖丁亥与大军遇于康郎山友谅列巨舟以当我师上见之谓诸将曰彼舟大首尾聨接不利进退可破也乃分舟师为十一队火器弓弩以次而列戒诸将近寇舟先发火器次弓弩及其舟则短兵击之戊子徐达等进兵搏战达先诸将败其前锋杀千五百人获一巨舟而还遂乗风发火炮焚寇舟二十余艘杀溺死者无算火延徐达舟扑之更战上遣舟救之敌乃退上舟胶于浅敌骁将张定邉奋欲来犯遇春从傍射中之乃退廖永忠以飞舸追定邉定邉走身中百余矢日暮诸军欲退上御楼船鸣钲集诸将申明约束咸以死自誓是夕命徐达守建康已丑旦上鸣角舟师毕集亲布阵与友谅战诸军奋击杀伤大相当至晡战未解会东北风起上命以七舟载荻苇置火其中命敢死士操之廹敌舟乗风纵火其水寨数百艘悉被焚烟焰障天湖水尽赤友谅弟友仁友贵平章陈普略皆焚死斩首二千余级辛夘复聨舟大战俞通海廖永忠等以六舟深入击之谓尽殁矣有顷旋绕敌船而出我师见之勇气愈倍战益力呼声动天地波涛起立日为之晦自辰至午敌遂大败友谅遂夺气张定邉欲挟之退保鞋山为我师所扼不得出乃敛舟自守上命俞通海等移泊于左蠡友谅亦移舟出泊潴矶相持者三日其左右金吾将军各率所部来降上乃移书责之友谅怒不应我师遂出湖口命遇春永忠等率舟师横截湖面邀其归路一军弼于岸控湖口者十五日友谅不敢出复移书责之友谅亦不应上与博士夏煜等日草檄赋诗而遣禆将率兵攻蕲州及与国克之友谅食且尽乃遣舟五百掠粮于都昌复为朱文正兵所燔八月壬戌友谅欲奔武昌乃率楼船百余艘趣南湖嘴为我师所扼遂突湖口上麾诸将邀击之随流而下自辰至酉力战不已抵泾江口泾江之师复击之未几有降卒来奔言友谅在别舸中流矢贯睛及颅而死诸军闻之大呼奋跃敌众大溃于是擒其太子善儿平章姚天祥等明日友谅平章陈荣等悉以其楼船军马来降得士卒五万人惟太尉张定邉及杨丞相乗夜以小舟载友谅尸及其子理走武昌追之不及甲辰二月乙未上以吴王亲率师围武昌命常遇春擒其援兵丞相张必先等癸丑陈理率其太尉张定邉等肉袒衔璧出降按太祖自渡江之日亲御戎行者九而战苦蹈危久而后决者惟鄱阳之役自克武昌后下伪吴取中原六飞俱不在行间矣文皇帝洪武二十三年以燕王出塞降元太尉鼐尔布哈等男女数万口二十五年复出塞不见敌建文元年癸酉遂以燕王起兵癸未率精骑八千破擒宋忠等于懐来斩首数千级获马八千余匹八月己酉破长兴侯先锋九千骑于雄县悉僇之获马八千余匹寻破都督潘忠等兵于郑州斩获二万壬戌破大将耿炳文于真定斩首三万余级获马二万余匹俘降又数万人悉遣之遂班师九月复率师援永平破吴髙师斩首数千级俘获称是壬寅袭大宁破之挟宁王三护卫之师以南丁未破刘真营九月乙夘解北平李景隆围命张玊将中军郑亨何寿副之朱能将左军朱荣李浚副之李彬将右军徐理孟善副之徐忠将前军陈文吴达副之房寛将后军和允中毛整副之十一月庚午以精骑先进破其七营诸军继之力战至酉大破景隆兵斩首数万降者亦数万人悉遣之景隆弃辎重夜遁获马二万余匹十二月乙夘出师征大同二年正月丙寅朔取蔚州二月还京庚子复出师御李景隆己未破平安军斩首五千余级获马三千匹遂进师大败之李景隆溃而南郭英溃而西斩首数万级溺死者十余万追蹙之雄县月様桥蹂躏死者复数万横尸百余里降者十余万人复縦遣之乗胜取徳州追景隆至济南复破其众十余万八月解围还北平十月征辽东移师还通州渡沧州复至徳州遂至东昌与盛庸战不利还真定追兵及还北平三年二月上复出师壬午大破盛庸之师于单家桥斩首十余万闰三月己亥破吴杰等真定之师于真定斩首六万余级遂取大名广平六月壬申焚粮舟数万艘十月还北平十一月丙寅率师南征自是遂深入矣四年之三月壬辰破平安兵四万于涡河四月丁夘复破之于小河斩首二万余级溺死者不可胜计河水为之不流辛巳破何福等大营擒都督马溥等三十七员侍郎陈性善等一百五十员获马万余匹辛夘破盛庸等马步兵数万战舰千艘于两淮己亥取扬州乙夘复破盛庸兵于髙资港乙丑入南京盖文皇自起兵至即大位无一日不在行间而出师者凡七永乐八年上以淇国公丘福之败出师讨布尼雅实哩敌闻恐甚欲与阿噜台西走阿噜台不从众遂乱互相杀布尼雅实哩西奔至衮固勒扎上率诸将追之至鄂诺河及敌敌拒战上麾先锋一战而败之布尼雅实哩以七骑遁去俘获男女辎重孳畜无算时阿噜台东奔复追之至飞云壑敌合兵以待上以数百骑挑之敌迎战右哨先与敌敌选锋以当我中坚上躬率精骑千余冲之敌阵动我师大呼矢下如注阿噜台堕马复上我师乗之追奔百余里敌众溃败复以精骑穷追至长秀川命都督冀中等尽收其牛羊杂畜焚其辎重复追之至回曲津大破之斩其名王以下百数十人乃还至广漠镇渡河伏兵破其追者所斩获又千余始班师十二年北征至和琳和实衮敌众达哩巴玛哈穆特太平巴图博啰等扫境以三万人逆战上驻髙阜望见寇以分三路令铁骑数人挑之敌奋来战上麾安逺侯栁升等以神机炮毙贼数百人上率铁骑乗之敌败却武安侯郑亨追击之中流矢退宁阳侯陈懋成山侯王通等率兵攻其右不动丰城侯李彬都督谭青马聚攻其左敌尽死斗聚被创都指挥满都力战死上遥见之率铁骑驰击敌大败杀其王子十余人斩首千余余众走大军乗胜追之度两髙山复战败之追至图拉河玛哈穆特等脱身遁又三日班师盖是时虽胜所杀伤相当几危而复安班师之令所以急下也二十年上北征阿噜台次杀狐原阿噜台与家属北遁大兵尽收其牛羊驼马焚其辎重移师征乌梁海至库哷勒河敌数万余驱牛马车辆西奔陷大泽中仓卒逆战上率前锋冲之斩首数百追奔至河敌稍聚乃麾兵绕出其右十余里分兵渡河断其后敌数百人突而右走尽获之又麾兵绕出其左十余里神机弩伏林中邀之敌遂大溃死伤不可胜计追奔三十余里抵其巢穴斩首者数十人生获其党巴尔布格等尽收其人口牛羊驼马焚其辎重兵器其余党来降者赦之复追获其男女千余寻两败其追兵诸将捣其别部者复大败之斩首数千级尽收其人口孳畜按是举最为得志而阿噜台竟遁去未伏诛也二十一年复北征阿噜台不及收别部酋长额森托噶等之众数千以归二十二年复北征至达兰讷穆尔河不见敌班师至榆木川而崩盖凡四亲征其言六飞三驾误也永乐八年成祖文皇帝北征军令实録不尽载故记之
　　
　　竒功
　　
　　一与畨寇交锋突入其阵透出敌背杀败其众者
　　
　　一与畨寇交锋之际勇敢向前冲入贼阵斩获贼将及夺取贼将旗号者
　　
　　一与畨寇交锋之际本队与贼对敌已杀败贼又见别队与贼相抗力不能支未决胜负却能救援杀败贼众者
　　
　　一有受命能任其事出奇破贼成功者
　　
　　一与畨贼交锋之际齐刄前进者先杀败贼众者
　　
　　一前队与畨寇交锋未决胜负其后队向前杀败贼众者
　　
　　一临阵有勇敢当先杀败贼众建立奇功头功者其亲管头目即便报之不许扶同妄报违者治以重罪
　　
　　一行营及下营之时拿获奸细者升赏与头功同
　　
　　一哨马生擒获畨寇一人来者赏银三十两斩畨寇头一颗来者赏银二十两
　　
　　一行营之时遇有衣服及马鞍弓箭撒袋不同即便拿住送来如系奸细升赏与头功同一行营之时遇有衣甲弓箭撒袋相同喝问荅号不同者即便拿住如是奸细升赏与头功同
　　
　　一遇有来降畨寇将带老小口畜分毫财物不许擅动即来报不许害
　　
　　一临阵与畨寇对敌务要随刃杀贼不许聚作一块制拽成空如有与贼相抗力不能支不能决胜此必平日不能抚恤军士不能精操选练士卒不能整肃队伍此等无勇无谋全伍皆斩
　　
　　一临阵之时务要交锋一时向前杀败畨寇如是不行尽力杀败畨寇者全伍皆斩
　　
　　一摆列队伍已定不许马军插入步队步军插入马队如有此等拿住治以重罪如是临阵之际或一时混战寻本队不见插入别队者不在禁例
　　
　　一临阵对敌之时杀败畨寇务要尽力剿杀不许抢掳人口马匹财物违者治以重罪如是所骑马乏许将拿畨寇马匹换骑向前追剿
　　
　　一对敌之际务要齐力前进不许迟慢一队递相看着一队中有不齐力前进者战胜之后即便出首治以重罪有容情不出首者一体治罪
　　
　　一管军头目务要抚恤爱养军士听号令不许怠慢如有军士一人不在的小旗即报总旗总旗即报百户百户即报千户千户即报指挥指挥即报都指挥都指挥即报坐营总兵官坐营总兵官即报奏知
　　
　　一征进官军但有出逃者斩该管头目务要随即报知如不报者治以重罪
　　
　　一军士每务要选练精壮能厮杀务要人马相应不许将软弱不堪的插入队伍如有人壮马弱及马壮人弱的将壮马与好汉骑坐向前厮杀如自己有马临阵之际能情愿借与好汉骑坐厮杀有功时许与借马之人分赏如借与马者不愿分赏从其本心
　　
　　一征进战马务要十分爱惜不许擅自骑坐遇有贼对敌方许骑坐若无事骑坐者治罪
　　
　　一各营军士喂养马驴务要十分爱惜駄载该管头目时常点阅如有故违俱治以重罪
　　
　　一有将军器故意抛落遗失及盗卖军器者各治以重罪一各军行粮面麨该管官旗务要常川点阅如数
　　
　　一使军士常饱不许过用遗弃如有过用及遗弃者此是损自己气力以资敌人违者并该头目皆斩
　　
　　一军行及下营之时务要各认队伍不许抛前落后擅离队伍及杂入别营别队如有故违该管头目俱治以重罪
　　
　　一夜行遇即喝问一声便要荅号如有荅号不得者即系奸细就便拿住送来辩验果系奸细照例升赏若有故意不荅号者及有见而不拿者事发俱治以重罪
　　
　　一每军中夜间以各等大小铜角笛声为号不许声音相同务要各听号声识认队伍不许呌营违者论罪不轻
　　
　　一军中夜间务要肃静不许諠哗有諠哗者即根问所起之处及左右相近应声之人与该管头目皆治以重罪
　　
　　一每行营务待大营旗纛起行或听驾前铜角声各营方许起行
　　
　　一每日下营各营令步军或五队十队量拨队数披挂伺候马队或三四队量拨队数卸下行李不摘鞍伺候待长围及架炮者摆布停当方许脱甲解鞍入营吃饭休息喂马
　　
　　一有将人衣服粮麨等项偷盗及偷驴马宰杀将人遗落下驴垜检括隐藏了的拿住都杀了不饶若有知情来出首的得实给与赏赐有知情不出首的不许隠藏随即送赴该军该军送赴大营早朝去处着人识认若收后官军不能用心收拾致有马匹驴垜遗落在后被后哨官军收到者收后官军治以重罪不恕
　　
　　一每日各营烧火务要谨慎不许失火如有失火即是与畨贼递送消息其失火者与该管头目治以重罪
　　
　　一每日行营不许于途间做饭下营时方许做饭违者并本管头目皆斩
　　
　　一下营之时所掘水井务要令人监守不许作践及藏占自用违者治以重罪
　　
　　一管队官员及总小旗常要点阅军中有病者实时唤医疗治不许迟慢其各军该管药料官员及医士亦要巡视本军有病者随即发药医治不许刁蹬留难掯取财物违者一体治罪
　　
　　一长围及坐冷的务要昼夜用心仔细闗防
　　
　　一各营架炮的务要照依地方瞭望但有灰尘扬起及人马往来的随即火速来报若是听得哨马营及四方八面炮响亦随即火速来报
　　
　　一朝廷设立掠阵官临敌之时看视厮杀有退后者即斩之
　　
　　一朝廷设立报事官遇有事即便飞报不许顷刻迟慢
　　
　　一朝廷设立纪功过官有功者即便纪之有过者即便録之以凭赏罚
　　
　　一令内官将带象牙圆牌临阵看视有敢勇当先奋力向前杀败畨寇能建立竒功头功者即给与牙牌收执径赴大营奏知闗给勘合以凭升赏
　　
　　一军中有妄谈灾异及妖言者斩知情不首者一体治罪知情首告得实给与重赏
　　
　　一军中有漏泄军机者斩首告者得实给与重赏
　　
　　一凡见鹿及黄羊野马诸杂等兽惊走奔突入营及入队伍者务要报知
　　
　　一望见尘起不问是旋风扬沙及野兽腾踏尘起皆要报知
　　
　　一见死马死牛羊等物即便报知
　　
　　一见牛羊驼马诸杂等粪不问久近燥湿及驼马牛羊踪迹俱要来报
　　
　　一如拾得一应对象或男子妇人衣妆首饰及一应文字等项不问是久逺新近遗下之物随即报知
　　
　　一行军在道不许打围
　　
　　一望逺似马非马似鹿非鹿似人非人亦即来报
　　
　　一白日见烟夜里见火不问似火非火人火鬼火俱要报知
　　
　　一见有功次务要从实开报不许欺诳虚报有虚诳者治以重罪如所报得实照依功次簿籍记给与勘合升赏如无勘合不准
　　
　　一凡听号令之后坐营总兵官发落指挥指挥发落千户千户发落百户百户发落总旗总旗发落小旗小旗发落军士务要一时都要知道号令用心谨慎遵守
　　
　　十九年英国公张辅等同六卿议北征馈运辅等议分为前后运前运随大军行后运稍后前运合用总督三人隆平侯张信尚书李庆侍郎李昶车运驴运各分官领之领车运者二十六人泰宁侯陈愉都督张逺吴颙都御史王彰侍郎张本伏伯安指挥十人郎中员外郎中主事五人监察御史五人领驴运二十五人镇逺侯顾兴祖都督张安尚书赵羾侍郎崔衍都指挥李徳指挥十人郎中员外郎中主事五人监察御史五人后运惟车辆合用总督官二人保定侯孟瑛遂安伯陈瑛为之副者二十七人侍郎郭敦都指挥陈景光指挥十人监察御史五人郎中贠外郎中主事十人仍命孟瑛陈瑛率领马军千人步军五千人护送前后运共享驴三十四万车十一万七千五百七十三辆挽车民丁二十三万五千一百四十六人粮运三十七万石从之按北征馈运之烦乃尔非当时物力丰厚未有能继者也
　　
　　宣徳元年八月壬辰朔汉王髙煦反上亲征初髙煦蓄异谋已久既上即位愈縦肆奏求驼马命中官送驼四十马百二十遗之又遣太监杨瑛赐之袍服瑛既行军民有上髙煦反状者上初不听已丁忧御史李浚赴京上变诸送驼马袍服中官俱奔还而髙煦所遣亲信人枚青等入京约诸功臣为内应青暮至太师英国公张辅所即缚之以闻上亲鞫之得其实而山东都布按三司及所属郡邑奏皆至上始命饬兵备而遣中官侯泰谕慰之丁夘髙煦赍奏指斥乗舆索诛文武大臣以夏原吉为首上召英国公辅议亲征辅请曰髙煦虽跋扈而素懦怯且今所拥非谋战士愿假臣二万卒保为陛下擒之不足仰烦至尊上曰朕任卿一人足以擒贼但新即位小人尚有懐二心者亦当有以摄服之朕行决矣勅中外戒严癸亥召大同总兵武安侯郑亨乙丑召永平总兵遂安伯陈瑛各还京己己命阳武侯薛禄清平伯吴成太监刘顺等率兵二万为前锋自以大兵继之丰城侯李贤侍郎郭琎郭敦李昶等督饷郑襄二王居守广平侯李容武安侯郑亨都督张升（阙）山云尚书黄淮黄福李友直佐之大赉从征将士申约束少师蹇义少傅杨士竒少保夏原吉太子少傅杨荣太常卿杨溥叅密务太子少保吴中尚书胡濙张本通政使顾佐扈行辛未发京师侯泰还匿髙煦反状不以闻丙子发哨骑五百与阳武侯兵接丁丑命崇信伯费瓛以精兵益阳武侯时髙煦分其众卒为五军王斌领前军济阳王监之韦达领左军临淄王监之盛坚领右军昌乐王监之朱恒领后军淄川王监之髙煦亲率中军世子守宫城择日出兵会闻上亲征而所使结山东布按二司皆不应又欲选精骑趋南京皆不果戊寅上复遣书谕降之庚辰兵次盐山阳武侯等驰奏前军已至乐安约明日出战上命大军蓐食兼行辛巳昧爽至乐安驻跸城北分命诸将逼四门髙煦等乗城守大军进攻之神机铳炮迭发如雷霆屋瓦皆堕后遣勅谕髙煦许待以不死午再遣勅谕之且别勅射城中晓示顺逆祸福咸感动有欲执髙煦以献者髙煦惧密遣人诣行幄陈奏愿寛假今夕与妻子别明旦躬赴军门归罪上许之是夜髙煦尽取积岁所造兵器与凡谋议交通文书毁之城中竟夕火光烛天壬午髙煦从间道出至大军为吏所执以献文武羣臣请僇之上不听以章示髙煦顿首请罪乃俾为书召诸子同归京师执其同谋伪太师都督尚书王斌王彧韦达朱恒钱巽等下狱癸未改乐安州为武定州甲申太监孟骥陈芜驰奏皇太后谕郑襄二王及文武羣臣遗书赵王髙燧乙酉班师命阳武侯及尚书张本留抚武定军民九月丙申还京师作新馆于西安门内处髙煦夫妇男女其饮食衣服之奉悉如旧己亥磔逆党王斌等六十余人族之庚子诛通谋者山东都指挥使靳荣天津卫镇守都督佥事孙胜山西都指挥张桀杨云青州左卫指挥史诚河间卫镇抚温英徳州卫指挥郑兴镇抚刘志等六百四十余人知纵藏匿应死而减戍邉者千五百余人编置邉者七百二十七人壬寅大宴从征文武羣臣英国公张辅等六千八百五十余人于奉天门赏赉有差宣徳三年九月辛亥上巡边至蓟州石门驿喜峰口守将报乌梁海兵万人侵边入大宁经会州将入寛河上欲亲擒之壬子驻跸遵化选精鋭三千人人挟二骑十日糗粮以俟乙夘上率之出喜峯口大兵后从昧爽至寛河距敌营二十里敌望见以为戍兵悉众来逆战上分铁骑为两翼夹击之上亲射殪其前锋三人两翼争前奋射飞矢如雨继而神机铳炮迭发敌众大溃上以数百骑直前追之敌望见黄龙旗知上亲在也悉下马罗拜请降皆生缚之获其生口驼马牛羊辎重丙辰斩其酋渠驻跸分命诸将搜其巢穴壬戌忠勇王金忠及其甥巴台各获敌众数十人马百余牛羊数百至上喜命中官赐之内厨酒馔饮以大金爵并赐之诸将捕敌众至者无虚日甲子诏班师丙寅射虎于喜峯口癸酉还京甲戌文武羣臣表贺诸将之卤获者次第悉至视永乐为盛辛己赐扈从巡边文武官员人等宴钞官每员五锭舍人将军校尉军士人二锭办事吏厨役匠人军伴人一锭正统己己七月敌分道入塞托克托布哈王入辽东阿喇知院入宣府围赤城额森入大同至猫儿庄右叅将吴浩迎战败死报至遂议亲征府部大臣等谏不听癸己命郕王居守驸马都尉焦敬等辅之太师英国公张辅等从征宣府总兵官杨洪奏敌围马营三日将河水断絶营中无水是日大同总督军务西宁侯宋瑛等与敌战阳和后口全军覆没瑛及总兵官武进伯朱冕俱死监军太监郭敬伏草中得免左叅将石亨奔还大同甲午上亲征乙未次龙虎台军中夜惊丁酉道居庸羣臣请驻跸不许辛丑至宣府大风雨边报益急羣臣请驻跸太监王振怒俱令略阵壬寅次鸡鸣山成国公朱勇等取王振进止膝行而前户兵部尚书王佐邝埜等守老营先行矫旨罚跪草中至暮始释钦天监正彭徳清以天文止行振不听学士曹鼐有言亦不听八月戊申朔至大同太监郭敬密告振以敌设伏塞外会大雨振议旋师庚戌东还次双塞黒云如盖覆御营俄雷电风雨大作六师惊嚣彻夜不止议从紫荆闗入王振邀上过其蔚州里第既又恐损稼复转从宣府行丁己至宣府庚申将发宣府报敌将袭我后遣恭顺侯吴克忠都督克勤为后拒力战败没至晚报益急命成国公朱勇永顺伯薛绶以兵四万逆之至鸦儿岭冒险入遇敌复败没辛酉次土木掘井二丈余不得水人马渇敌分道入挠我师不得行壬戌敌诈退振令移营敌逼而薄之遂大溃上蒙尘王振等诸中贵及太师英国公张辅泰宁侯陈瀛驸马都尉井源平乡伯陈懐襄城伯李珍遂安伯陈埙修武伯沈荣都督梁成王贵户部尚书王佐兵部邝埜吏部左侍郎兼翰林院学士曹鼐刑部右侍郎丁铉工部右侍郎王永和都察院右副都御史邓棨翰林侍读学士张益通政司通政弓全安太常少卿黄养正戴庆祖王一居太仆少卿刘容尚寳少卿凌寿给事中包良佐姚铣鲍辉中书舍人俞拱潘澄钱昺监察御史张洪黄常魏贞夏诚申佑尹竑童存徳孙庆林祥鳯郎中齐汪马学明员外郎王健程思温程序逯端主事俞鉴张塘郑瑄大理左寺副马豫行人司正尹昌行人罗如墉钦天监夏官正刘信序班李恭石玊等皆死焉
　　
　　正徳十二年二月丁未上亲督诸军御敌于应州敌遁驾还驻大同左卫城先是敌五万余骑营玉林将入塞上在阳和闻之命诸将分布要地大同总兵官王勋总兵张輗游击陈钰孙镇军大同城辽东叅将萧宰军聚落堡宣府游击时春军天城副总兵陶杰叅将杨玉延绥叅将杭雄军阳和副总兵朱銮军平戎游击周政军威逺时九月戊戌也既而敌分道南下营于孙天堡等处勋輗钰镇率所领御之上命春宰往为之援政銮及大同右卫叅将麻循平戎城叅将髙时尾敌后又亟调宣府总兵官朱振叅将左钦都勲龎隆游击靳英俱会阳和叅将江桓张■〈日上永下〉为后应十月甲辰勋遇敌绣衣村督军步战敌南遁应州而去明日輗钰镇与勋复遇敌应州城北五里寨战数十合颇有杀伤薄暮敌傍东山而进仍分兵围勋等比晚大雾围乃解勋等入应州城銮及守备左卫城都指挥徐辅兵至又明日勋等出城遇敌于涧子村大战宰春政时循等兵亦至敌以别骑迎敌我军不得合上乃率内外提督监督太监张永魏彬张忠都督朱彬及振杰玉钦勋英隆雄叅将郑骠等兵自阳和来援众殊死战敌稍却诸军乃合会暮即其地为营垒乗舆止焉明日敌来攻上复督诸将御之自辰至酉战百余合敌乃退明日引而西上与诸将且战且逼追至平戎朔州等邉上欲复进兵会天大风黒雾昼晦我军亦疲困乃还复合勋及巡抚佥都御史胡瓉以捷闻于朝是役也斩敌十六级而我军死者五十二人重伤者五百六十三人乗舆几陷按此所谓应州功也还京日文武百官具彩帐数十彩聨千数不敢称尊号惟称威武大将军文武官列衔名亦不敢称臣大学士廷和奉觞储执壶注酒冕奉果纪奉金花七月论功太监张永魏彬张忠岁禄二十四石荫一侄锦衣千户都督佥事朱彬升三级荫如之太监佛保马英赵林升一级荫如之其余总兵副叅侍郎都御史御史郎中主事及官旗军合应升赏者至九千五百五十五人又勅兵部曰总督军务朱寿亲统六师削平祸乱奏绩疆场安民保众雄威逺播邉境肃清神功圣武宜加爵显以报其劳今特加威武大将军公爵俸禄仍谕吏户二部加之又勅曰军前内外有功官员人等已升赏矣尚念太监谷大用掌管闗城勤劳夙夜萧敬温祥赖义秦文张钦薛贵韦霦张淮李英典司机务慎重安详张鋭并都督朱宁提督官校防守周密兵部尚书王琼并侍郎陈玉王宪运筹建议勤劳居多太监于经周昻奉命往来供事不懈都督朱泰朱洪宋赟操练士马克副委任大用鋭并敬等各岁加禄米二十四石荫弟侄一人宁琼各赏银五十两纻丝四表里荫子一人俱锦衣卫世袭正千户经昻各禄米十二石荫弟侄一人玉宪各荫子一俱锦衣卫世袭百户洪泰赟各升一级锦衣卫官舍米政朱勲朱舍利朱得邦侍从左右効劳协力各荫为本卫世袭指挥使内有乞恩传升者除去原有军功者累升又勅内阁杨廷和梁储蒋冕毛纪运筹定议协力成功赏银五十两纻丝四表里荫子侄一人锦衣卫世袭正千户文武各衙门皆供事勤劳五府六部掌印官都察院左右都御史并提督五军营刘佶提督仓场尚书杨潭专管诰勅尚书李逊学掌太常寺事尚书刘恺各赏银五十两纻丝四表里五府堂上见任并侍郎副佥都御史通政大理寺卿锦衣卫堂上官各银三十两纻丝二表里其侍郎通政使在别衙门掌事者赏亦如之左右通政大理少卿寺丞并科道掌印官各银二十两纻丝一表里兵部该司官郎中银十两员外郎八两此十六级之功而爵赏若此宁夏中原功赏又不足言矣内阁大臣虽仅仅能辞而已不能有所持衡也上又为勅朱寿统领六师扫除邉患特加封镇国公岁支禄米五千石吏部如勅奉行吏部执奏不听命于后军都督府带俸朱彬封平戎伯朱泰封安邉伯矣寻又以前功升荫锦衣指挥使秦玉为都督同知魏天祥温得为都督佥事指挥使指挥同知周暹正千户李钦为都指挥同知副千户张祥为都指挥佥事署指挥佥事赵信为署指挥佥事正千户苏荣为指挥使署正千户马祥为署都指挥使舍人张俊韩盛聪刘栋杨胜萧迪谷柯蒋锶张竒寗玺为正千户陈钊为百户天祥等十五人皆太监魏彬张永赵林苏进马英张忠萧敬谷大用蒋贵张淮秦文温祥李英于经周昻弟侄而寗玺冒赖义姓陈钊为佛保家僮韩盛聪刘栋为韦霦张钦表侄杨胜为张鋭表兄也既而天祥等复自叙其功宜改正重升于是复升玉为右都督得天祥俱都督同知信署都指挥同知荣都指挥佥事祥署都指挥佥事迪玺奇俱指挥佥事自古赏功之滥未有如此役者正徳十四年五月丙辰御史萧淮奏宁王宸濠有逆谋遣太监赖义驸马都尉崔元左副都御史颜頥寿往江西宣谕令以原革护卫并屯田献还官六月丙子宸濠反杀巡抚都御史孙燧按察副使许逵戊寅陷南康己夘陷九江庚辰提督南贑都御史王守仁吉安知府伍文定起兵讨之己丑宸濠兵围安庆六月壬辰宸濠率大兵继之甲辰反书闻下廷臣议命将征之得旨朕当亲统六师奉天征讨不必命将先遣安边伯朱泰总兵前哨趋南京太监张忠左都督朱晖领兵趋江西捣其巢穴是日复传旨宁王宸濠悖逆天道谋为不轨杀巡抚等官烧毁州县荼毒生灵传闻已至湖口将犯南京即令总督军务威武大将军总兵官后军都督府太师镇国公朱寿亲统各镇边兵征剿侍郎王宪率户工各属官一员整理粮草什物兵部仍行各军卫有司预备马匹船只并水战器具江南选熟知乡导水手二千名赴淮安听用河南选汝宁府扒山精壮五千人取路应援南京内外守备叅赞等官昼夜闗防练兵固守浙江湖广镇巡等官各聚兵于通路把截仪真等处守备等官各于要路闸口盘诘把遏南北直隶并各镇镇巡等官各操练军马保障地方寻命张忠提督军务朱泰挂威武副将军印朱晖挂平贼将军印俱统总兵官仍给泰符验银牌彩段及叅随头目四十九人西官厅官军五百人镇守抚按等官悉听节制丙午宸濠围安庆不克引兵还辛亥王守仁兵下南昌乙夘赏从征官军三万五百人人各银五两布二疋丁巳削宸濠封爵属籍诏告天下谓宸濠悖逆天道得罪祖宗朕不敢赦祇告天地宗庙亲统六师正名讨罪除首恶及同谋有名逆贼不赦外其余胁从之徒尽行寛释占夺田地悉还本土本处并经过人员近因迫胁拘系妻子禁锢者即与释放护卫及军民职官先因陈奏宸濠非罪谪降者查奏起用死者赠官生者优恤又诏谕江西城中及附近地方官员军民人等有糺聚义兵擒杀逆贼者量功之大小拜封侯伯及升授都指挥指挥千百户等官世世承袭贼党内有能自相擒斩首官者与免本罪仍一体升赏丁巳王守仁兵追及宸濠于樵舍获之并获其世子郡王将军并伪国师军师元帅叅赞尚书等官属李士实刘养正等数百人己巳命太监张永率团营堂后及宣府北路官军各五百人提督赞画机密军务兼核勘宸濠反逆事情及宫眷库藏壬申命大学士梁储蒋冕扈从聴以官属自随拨随征官军百人防护辛巳礼部上大驾亲征辞告礼仪聴平戎伯朱彬以叅随头目都指挥朱勲朱杰等四十二人及西官厅团营二百五十人自随癸未上发京师传旨命平戎伯朱彬提督叅赞机密军务仍督军门官校办事左都督朱周恊赞行事锦衣卫掌卫事左都督朱宁随征听宁以官校五十六人营兵二百五十人朱周以官舍三十八人西官厅兵各二百人自随又命都督佥事朱琮同太监刘祥佛保统捕盗硬兵五百人管押船只防运神器官军赏赐银布如之己酉初南京内外守备太监黄伟等转递宸濠伪檄张彼讪谤摇惑军心自今片纸只字不许传递丁亥至涿州以后属巡幸
　　
　　弇山堂别集卷六十五
　　
　　●钦定四库全书
　　
　　弇山堂别集卷六十六
　　
　　（明）王世贞 撰
　　
　　○巡幸考
　　
　　髙皇慎举动惜烦费自即位后以天下大计尝一幸汴梁再幸中都自是深居法宫无都外之跸文皇定鼎幽都北巡者三世宗相定显陵南迈者一然不过傍览形势行游较猎独武庙轻离六师驰骋八骏不无祈招之叹焉书巡幸考
　　
　　洪武元年四月癸亥上以大将军达等定河南山东有劝都汴梁者躬往视之是日以宿卫兵十万发京师五月癸酉驻跸邳州庚寅至汴梁辛夘改汴梁为开封府左右副将军平章常遇春都督冯宗异师还入谒癸巳置中书分省于开封六月庚子朔大将军右丞相徐达师还入谒壬寅躬祀开封诸神仍遣官分祭境内山川癸夘大将军辞行在还次河阴乙丑赐北征诸将夏衣七月壬申上亲画征进阵图授大将军达辛夘上将发开封大将军达复自陈桥入辞丙申上发开封命右副将军宗异留守闰七月己亥朔遣师犒北征将士丁未上至自开封八月己巳朔诏以金陵为南京大梁为北京以春秋往来巡狩八年夏四月辛夘上幸中都鳯阳府是日发京师抵滁州遣官祭滁阳王庙甲辰驻中都祭告天地于圜丘谓臣每询儒者言皆曰有天下者非都中原不能控制臣心不忘洪武初年平定中原臣即至汴意在建都以安天下及观生民凋弊转输艰难恐益劳民遂命羣臣会议皆曰濠地古之锺离于此建都庶合古今之宜以此两更郡名今为鳯阳建立都城土木之役实劳民力功将告成惟上帝后土是鉴乙己仁祖淳皇帝忌日上躬诣皇陵致祭是日遣官祭开平忠武王常遇春祠丙午遣国公李文忠祭外祖杨玉墓辛亥皇妣淳皇后忌日上躬诣皇陵致祭丁巳还京师诏罢中都役作自是上不复巡幸矣
　　
　　永乐六年八月丙子朔上以明年春巡狩北京命礼部会公侯伯五府六部都察院翰林院等衙门官会议合行事宜己夘礼部议奏巡狩合行事宜
　　
　　一诏告天下诸司及各处镇守总兵官知会
　　
　　一礼部仍行各处凡有重事并四夷来朝俱达行在所仍具本启闻其余事务奏启俱达京师启闻施行事有疑碍者在京合该衙门具笺取自上裁
　　
　　一凡进拜表笺表文达行在所奏文达京师
　　
　　一礼部预行经过所在军民衙门俟车驾至官吏生员耆老朝见及预行北京畿内文武衙门令掌印官候车驾至朝见
　　
　　一祭祀车驾将发奏告天地社稷太庙孝陵祭大江旗纛等神軷祭于承天门其经过处所滁州遣官祭滁阳王泗州遣官祭祖陵鳯阳祭皇陵祭淮阙里遣官祭先师孔子望祭泰山縁途古先圣贤忠臣烈士祠坟礼部预期奏闻遣官致祭将至北京境上设坛祭北京山川等神车驾至北京奏告天地祭告境内山川等神
　　
　　一扈从在京马步军五万人内马军一万步军四万马军五千步军五千充驾前军余马军五千步军三万五千分五军率领每军马军一千步军七千以都指挥指挥千百户管领锦衣卫仍选将军五百人校尉二千五百人力士二千人在外马军一万人山东一千四百人驻兖州府陕西二千五百人驻宿州于不系邉境卫所选拨辽东四千人驻河间府湖广一千一百人赴京城河南一千人驻涿州俱以都指挥一员率领以俟扈从在外步军二万人湖广武昌卫武昌左卫四千人岳州沔阳二卫一千人驻鳯阳安陆襄阳蕲州黄州四卫二千人驻徐州河南南阳陈州信阳三卫一千五百人汝宁卫一千人驻徳州河南弘农二卫一千人驻大名雎阳归徳宁山三卫千五百人驻定州宣武宁国安吉三卫四千人太原左右前三卫二千人平阳潞州二卫二千人驻涿州俱以都指挥领之再侍从五府都督各一员首领官一员吏六人吏部堂上官一员文选等四司官五员办事官二十员歴事监生四十人人材五十人吏十人户部堂上官一员北京等十二司官十三员办事官十员吏二十四人礼部堂上官二员仪制等四司官七员办事官十员吏十二人铸印局官一员吏一人匠六人兵部堂上官一员武选等四司官七员办事官五员吏十五人刑部堂上官一员浙江等十三司官十三员办事官五员吏十二人工部堂上官二员营缮等四司官十员办事官二十员吏十五人都察院堂上官一员浙江等十三道监察御史二十四员办事官五员吏二十四人通政司堂上官二员首领官一员吏六人大理寺堂上官一员左右寺官六员吏十人太常寺堂上官二员首领官一员吏二人赞礼郎四员恊律郎一员司乐一员乐舞生二十人厨子五十人光禄寺堂上官三员首领官一员署官十七员办事官六员吏三人厨子一千人鸿胪寺堂上官四员首领官一员司宾司仪二署官各一员序班四十员鸣赞四员及通晓夷语者斟酌带去翰林院内阁官三员侍讲修撰典籍等官六员书制诰秀才八人及译写四夷文字监生十三人尚寳司官二员吏科给事中三员户科给事中三员礼科给事中四员兵科给事中三员刑科给事中三员工科给事中三员中书舍人四员写诰秀才五人行人司行人十员太医院堂上官二员御医二员生药库官一员医士摘选三分之二吏三人钦天监官三员天文生十五人教坊司奉銮韶舞司乐各一员俳长色长乐工斟酌用之
　　
　　一扈从文武官军人等陆路文武官员写制诰秀才译字监生紧用供应医士天文生及厨役人等俱给马骡马骡匹官给外脚力驴给钞六十锭令自备办事官监生人材吏典及医士厨役等非紧用者人给脚力钞二十锭随伍官员将军校尉力士旗军每二人给驴一匹如不敷亦给钞六十锭自备水路俱应付船只遇陆路应付车辆
　　
　　一沿途各站每站増马二十匹令附近卫所马军内差拨仍命附近有司备车一百辆无车之处起夫五百人听候
　　
　　一经过处所支给粮草扈从官员人等人日给行粮二升马日给料四升草一束驴料一升草一束
　　
　　一车驾将发宴在京文武羣臣赐扈从文武官员军校人等钞公五十锭侯四十锭伯三十锭一品二品二十锭三品四品十五锭五品十二锭六品七品十锭八品九品八锭未入流及办事官将军总小旗人钞七锭将军各卫总小旗人钞六锭监生秀才吏典人材医士乐舞生军校力士厨子工匠人钞五锭军伴皂隶乐工人等人钞四锭在外卫所扈从及各处驻札官军依京卫官军例给赏
　　
　　一车驾至北京宴文武羣臣耆老赐官员人等及命妇钞其尝守城妇女论次行赏
　　
　　一恭遇万寿圣节公侯驸马伯文武官四品以上近侍官及监察御史预宴五品以下并办事官监生秀才吏典军民工匠人等依例赐钞一锭
　　
　　一五军六部都察院大理寺锦衣卫各铸印信通政司鸿胪寺各铸闗防
　　
　　一扈从官员有牙牌者随身悬带以凭闗防出入
　　
　　一经过郡县分遣廷臣考核守令贤否即加黜陟分命给事中监察御史存问髙年赐币帛酒肉
　　
　　一经过鳯阳陵户及亲戚人赐钞六锭耆老迎见者人钞三锭泗州陵户亲戚耆老迎见者赏如之上览之曰可
　　
　　七年正月乙亥命礼部遣使于巡狩所经郡县存问髙年赐八十以上者肉五斤酒三斗九十以上者加帛一疋二月辛巳以巡狩北京告天地宗庙社稷壬午遣官祭承天门及旗纛京都诸庙礼典并大江之神车驾发京师癸未驻跸滁州遣官祭司马豊山栢子龙潭滁阳王泰山池河之神庚子车驾至济宁州嗣鲁王肇辉迎于道傍周旋进退仪度可观上嘉之召至行殿赐酒馔锡赉甚重仍敕山东布政司赐王米一千石三月甲辰朔驻跸东平州望祭泰山辛亥驻跸景州望祭恒山及北京山川壬戌车驾至北京于奉天殿丹陛设坛告天地遣官祭北京山川城隍诸神上御奉天殿受朝贺
　　
　　八年冬十月丁酉车驾发北京先期于奉天殿丹陛设坛告天地遣官祭告北京山川城隍旗纛诸神其所经陵寝神祠祭礼如初甲寅车驾次济宁州鲁王肇辉来朝赐彩币等物勅户部加赐米千石丁巳车驾次临城时贤妃权氏侍行以疾薨赐祭谥恭献权厝于峄县甲戌车驾至京师遣官告祭天地太庙社稷孝陵承天门及京都祀典旗纛诸神上御奉天殿受朝贺大宴文武羣臣
　　
　　十一年正月壬午上将巡狩北京勅谕天下文武羣臣凡亲王及官吏军民朝见与道途宿顿供给悉凖永乐七年之令己丑命五军及锦衣等十二卫各选精鋭将士扈从二月甲子以巡狩北京告天地宗庙社稷辞孝陵乙丑遣官祭承天门旗纛京都诸庙及大江之神车驾发京师命礼科给事中监察御史所过存问髙年赐帛及酒肉辛未车驾至鳯阳祀皇陵赐耆民年八十以上者人酒三斗肉五斤九十以上者加帛一疋三月乙酉车驾次济宁鲁王肇辉来朝赐钞币并米一千石夏四月己酉车驾至北京上于奉天殿丹陛设坛告天地遣官祭北京山川城隍诸神遂御奉天殿受朝贺
　　
　　宣徳三年秋七月壬辰上御奉天门召公侯伯五府都督面谕曰边境每岁秋髙必骚扰比来边备不审何似东北诸闗隘皆在畿内今农务将毕朕欲因田猎亲歴诸闗警饬兵备卿等整齐士马以俟丁酉太师英国公张辅上扈从士马之数命行在户部每卒给一月行粮加麦三斗为干糇行在工部给胖袄■〈衤翁〉鞋戊戌命行在兵部太仆寺选民间所畜官马给骑卒壬寅命行在兵部凡扈从文武官及将军悉凖永乐中例给脚力马驴及其傔从悉给行粮勅通州三河蓟州遵化军卫有司谕以将亲巡边毋科扰军民以为进献道路可通行足矣毋劳民修治勅都督陈景先修滦河桥癸夘命少师蹇义少傅杨士竒少保夏原吉太子少傅杨荣礼部尚书胡濙兵部左侍郎王骥刑部左侍郎施礼工部尚书吴中佥都御史凌晏如太常卿兼学士杨溥太常卿姚友直大理少卿王（阙）贵等各率其属扈从仍谕诸将师行须严纪律申号令盔甲必鲜明兵器必锋利军容必整肃毋纵士卒扰百姓丙午告太庙丁未发京师九月车驾入蓟州境驻跸州西之五里桥州文武官吏耆老朝见谕州官以汉渔阳太守张堪为政谕耆老训励子孙务礼义廉耻辛亥至石门驿喜峯口遂亲征乌梁海以下见亲征
　　
　　正徳十二年五月癸未上微行至石经山汤峪山玉泉亭数日乃还石经山寺朱宁所营建也穷极壮丽乃邀上幸焉八月甲辰朔上微服从徳胜门出幸昌平外廷犹无知者辛未上度居庸闗遂幸宣府令太监谷大用守闗无纵出者九月甲戌朔上驻跸宣府江彬宣府人欲挟上自恣始诱为西北之行既幸宣府遂营建镇国府第时时夜出见髙门大户即驰入或索其妇女于是富民厚赂彬以求免久之军士樵苏不继至毁民屋庐以供爨市肆萧然白昼户闭十一月戊子上还至宣府十二月内阁大臣及九卿至居庸闗请驾有禁不得出闗而还又十二月壬申朔上留宣府大学士杨廷和等以次出视郊祀牲如常仪有旨戒谕京城九门守门官勿放朝官出城丁亥立春上迎春于宣府备诸戏剧又饬大车数十辆令僧与妇女数百共载妇女各执圆球车既驰交击僧头或相触而堕上视之大笑以为乐是日顺天府官于奉天门进春如常之仪
　　
　　十三年正月庚戌大祀天地于南郊祀毕上复幸南海子辛亥上自南海子还宫出御奉天殿文武羣臣行庆成礼以所猎獐鹿赐文武大臣及科道官辛酉上复如宣府二月庚午朔上在宣府己卯慈圣康寿太皇太后崩越三日壬午上至自宣府乃发丧六月庚辰孝贞太皇太后梓宫发引先期结平台与顺天府交衢相值上晨出北安门迎皇太后及皇后御平台候殡复入至清宁宫率畨僧梵咒乃发引遂亲奉梓宫朝祖百官衰绖徒步送至徳胜门外其送塟官骑送沿途皇亲羣臣命妇各祭如仪祭时上戎服驰马过顾侍郎马逸为逻卒所获牵至上前遂乗之是夜宿清河癸未梓宫至山陵献殿行安神礼遣工部尚书李鐩祭告后土并天寿山之神遣驸马都尉崔元林岳马诚分告长陵献陵景陵裕陵茂陵泰陵上忽驰马至山下陪祭官皆惊散上饮于帐殿遂宿焉七月己亥太监萧敬传旨近年以来敌数入边屡害地方且承平日久诚恐地方兵戎废弛其辽东宣府大同延绥陕西宁夏甘肃尤为要甚今特命总督军务威武大将军总兵官朱寿统率六军随布人马或攻或守即写各地方制敕与之使其必扫边尘靖安民物至于河南山东山西南北直隶倘有小寇亦各给与勅书使率各路人马剪削朱寿者上别名也是日复召内阁大臣及九卿科道官至左顺门谕意众皆泣谏不纳丙午上复北幸黎明由东安门出羣臣知而送者五十二人丁未上度居庸闗厯懐来保安诸城堡遂驻跸宣府初江彬劝上于宣府治行宫越岁乃成糜费不可胜计复辇豹房所贮诸珍玩及巡游所收妇女实其中上甚乐焉每称曰家里还京后数数念之不置彬亦欲専宠俾诸幸臣不得近数导上逺出及再度居庸仍戒守者毋令京朝人来往盖上厌大内初以豹房为家至是更以宣府为家矣八月戊辰朔上在宣府乙酉上自万全左卫歴天城阳和至大同九月戊戌朔驻跸大同先是镇守太监马锡以总兵叶椿第为献遂为总督府居焉又夺都指挥闗山指挥杨俊宅置店二所改为酒肆榜曰官食庚子上至偏头闗时车驾至贵近多先掠良家子女以充幸御至数十车在道日有死者左右不敢闻十月戊辰上渡黄河己夘驻跸榆林十一月上至绥徳州幸总兵官戴钦第寻纳钦女戊寅上自榆林歴米脂绥徳渡河幸山西石州文水诸州县十二月戊子驻跸太原先是幸偏头闗取太原晋府乐工杨腾妻刘良女嬖之及是复召见大得幸十四年春正月戊辰发太原壬子至宣府往返数千里皆轻骑戎装冒风雪以行有司具辇却弗御二月壬申还京师文武羣臣具彩帐银币羊酒迎于徳胜门外如先年仪十四年正月己丑上手勅礼部总督军务威武大将军太师镇国公朱寿今往南北两直隶山东泰安州等处尊奉圣像祈福安民内阁府部大臣及科道部属等官各具疏恳谏上不纳七月甲辰宁王宸濠反书闻诏讨之（详见亲征）八月癸未上发京师丁亥至涿州留太监张忠私第九月壬辰朔驻跸保定府张宴后堂与巡抚都御史伍符藏阄醉之酒以为乐癸巳发保定戊戌至临清山东镇巡官皆从越三日传令进宴宴具草畧上视之笑曰慢我何甚竟不怒及宴都御史王珝献觞步缓上目之神周因怵珝谓上意不测明日复宴都御史龚弘趋进自言姓名恐上误以为珝也江彬从傍厉声叱之冀并罪两人上不为动时太监黎鉴家人有以科敛得罪者鉴尽出所有以献复取偿于有司珝不可鉴以头触之遂相忿争鉴泣诉于上上曰此必汝有求不遂耳巡抚何敢辱汝也鉴语塞而退癸丑上自临清北还初上之南征也与刘氏有约刘赠以一簮且以为信过卢沟驰马失之大索数日不得至临清使使召刘刘以无信辞上乃乗单舸晨夜疾归至张家湾与刘俱载而南道遇湖广叅议林文纉入其舟夺其妾乃行乙夘过州十月壬午发临清十一月辛夘发济宁丙申至徐州辛丑御龙舟乙巳至淮安清江浦幸太监张阳第集渔人捕鱼为乐时提督叅画平戎伯朱彬尤横縦旗牌官考缚郡县长吏通判胡琮惧而自缢南京守备成国公朱辅见即长跪总兵镇逺侯顾士隆稍不为屈即窘辱之又遣官校四出矫上旨索民家鹰犬珍寳古器无得免者壬子上在清江浦羣臣于张阳第称贺甲寅上至淮安却侍卫步入城幸总兵顾士隆第丁巳覊管掌锦衣卫左都督朱宁于临清己未至寳应县渔汜光湖十二月辛酉朔至扬州府太监吴经前选民居壮丽者为总督府矫上旨刷处女寡妇因取其金无金者悉送入府壬戌上以数骑猎城西遂幸上方寺命总兵神周搜括泰州鹰犬辛未传旨正月于南京郊祀天地大学士梁储蒋冕力谏而止戊寅大阅诸妓女于扬州抚按官具宴却之命折价以进癸未渔于仪真之新闸因视大江命江彬摄祭明日幸民黄昌家阅太监张雄守备马昊所选妓以其半送舟中乙酉渡江丙戌至南京丁亥祭南京太庙十五年春正月庚寅朔谒孝陵丁酉上迎春于南京备诸剧戏如宣府戊午传旨执太监毕真刘琅刘璟都指挥廖鹏齐佐王凖都督同知王献等下锦衣狱坐通谋宸濠及朱宁党也六月丁巳朔后数日幸牛首山宿焉诸军夜惊左右皆不知上所在大扰久之乃定闰八月壬辰上诣孝陵辞癸巳受江西俘丁酉旋跸发龙江辛丑至仪真壬寅渔于江口次日如瓜洲避雨民家夕宿望江楼癸夘自瓜洲济江登金山遂如镇江幸致仕大学士杨一清第明日复幸焉入书室取册府元龟文献通考以进又明日饮于其第乐作分题制诗十章赐一清命和进为易数字一清厚有所献上大悦及驾还凡五幸焉又幸故大学士靳贵第时柩在堂上临抚嗟悼之命所从畨僧为诵经荐福庚戌发镇江壬子复宿望江楼癸丑上至扬州仍寓总督府丁巳抚按等官设宴庆功用金银牌各二轴一旄帐彩帛若干疋其余折价以进戊午发瓜州庚申上至寳应复渔于汜光湖镇守太监丘得索贡物不得以铁索系知府蒋瑶辛酉驻跸淮安都御史丛兰总兵官顾士隆等进贺功金牌花红彩帐上戎服簮花鼓吹入城过山阳县学入取学官通鉴诸书而出遂宿故尚书金濂第丙寅至清江浦复幸太监张阳第踰三日上自泛小舟渔于积水池舟覆溺焉左右掖之而出自是遂不豫十月庚寅至天津庚戌至通州十一月庚申执吏部尚书陆完至行在是日复执太监商忠杜裕少监卢明秦用赵秀锦衣卫都指挥薛玺陈嘉御史张鳌山布政使林正茂等下锦衣狱令司礼太监萧敬李英闲住皆以与宸濠交通也丁丑传旨择日诏告仍命六部都察院通政司大理寺鸿胪寺锦衣卫六科十三道每衙门止留佐贰官一员在其余并内阁皇亲公侯驸马伯俱赴行在十二月己丑提督赞画机密军务兼提督官校办事后军都督府平戎伯朱彬奏奉总督军务威武大将军总兵官掌后军都督府太师镇国公朱寿指示方略擒获宸濠逆党乞明正其罪奉旨褒谕赏荫是日赐宸濠死甲午上还京文武百官迎于正阳桥南是日大耀军容俘诸从逆者及家属数千人陈辇道东西上戎服乗马立正阳门外阅视良久乃入以亲征凯旋遣官祭告天地宗庙社稷
　　
　　嘉靖十八年二月丙申勅谕礼部皇考显陵昔者建造狭隘虽尝増修犹多未称兹朕躬诣陵下与左右大臣周阅山川更卜吉兆重建玄宫以安皇考皇妣神灵于无穷朕亲择于二月十五日于丑时发京前期五日朕亲奏告皇天于玄极寳殿及太祖睿宗庙分遣大臣祭告北郊成祖六宗太社稷帝社稷朝夕等四坛所有合行事宜尔部臣会同在廷羣臣详议即便开具奏闻处分己亥兵部尚书张瓒等条上扈从事宜
　　
　　一选锦衣卫官一百二十员旗校八千人沿途应用外仍给旗校马三千匹官军自行粮外先加赏赉有差
　　
　　一驾所驻跸之地分巡兵备等官亲督官军朝夕巡视
　　
　　一舆驾经行之处无论大小牌坊悉行拆撤
　　
　　一沿途行宫之侧盖厂舍十余间安设舆辇驾仪仗及官校直宿
　　
　　一扈从人员所用马匹先令太仆寺少卿三员分程催调每处调六千余匹委二司官领
　　
　　一每府州县借支官银募夫一万余名以应扈从官员之用
　　
　　一每处用车四百余辆俱以官银顾募
　　
　　一自京师至涿州人夫车辆取兵部协济银顾募马匹暂借团营骑操马四千五百匹应用
　　
　　一各省预安二司三员一理人夫一理军马一理廪给怠缓悞事者听科道叅劾报可
　　
　　礼部上南狩注前期五日上亲奏告皇天于玄极寳殿毕同日告闻皇祖太庙皇考睿宗庙钦命大臣一十八员分告北郊徳祖懿祖熈祖仁祖成祖列圣羣庙太社稷帝社稷朝日夕月天地神祇行事俱用祭服太常寺备办合用脯醢酒果制帛翰林院撰各项告祭文軷祭于承天门遣官祭旗纛之神俱用牲醴制帛三献如常仪至期驾发由正阳中门出后妃辇轿后随出宣武门锦衣卫恭设钦制武陈驾备辇舆仪仗等项扈行仍选用官员将军校尉力士人役数目该卫奏请定夺简命武职重臣二员留守京师兵部尚书一员叅赞机务简命文职大臣二员一总督整饬宣大等处军务一提督蓟州山海闗等处地方边备各请勅行兵部奏请皇城四门京城九门大明门外合用守门文武大臣各一员坐营官侯伯二员守门官军用科道点阅扈驾官军兵部于团营拣选六千余名给兑马匹令听征总兵叅将各二员统领扈从仍听左右副将军节制兵部移文沿途抚按各官听拨屯驻及扈驾车马户部定拟扈从官军各项人役行粮奏请闗给仍请勅命户部侍郎一员率属官六员带领太仓银三十万两先期前去沿途整理粮料圣驾所经由处凡桥梁道路行宫席殿工部行文原奉敕郎中同内官监钦遵督理礼部行南北直隶浙江等十三布政司有紧重要事俱达行在所奏闻其余事务俱达在京通政司每月差人赴行在类奏其各该衙门事有疑碍者各差人赴行在具奏取旨施行各处拜进表笺文除岁例等项赴在京礼部照常数收差人赴行在具奏其特贺大礼不系常典者原差人恭诣行在投进光禄寺随路备御膳酒饭供具扈从官勲臣一员驸马都尉一员辅臣一员五府堂官各一员吏部刑部各堂官一员户部礼部工部堂官二员吏部户部刑部每司各官一员礼部兵部每四司官十员都察院堂官二员大理寺官五员首领官二员属官十员光禄寺堂官二员署官四员太仆寺堂官一员首领官一员鸿胪寺堂官俱从司宾司仪各一员鸣赞四员序班十六员通事四员翰林院讲读修撰等官三员内阁制勅二房官共二十员译字官生四人尚寳司官四员六科给事中十二员中书舍人一员行人司行人五员太医院堂官五员御医吏目八员圣济殿医士选带三分之一吏二人钦天监堂官一员博士等官八员天文生阴阳生共十人吏一人教坊司奉銮韶舞司乐八员俳色长乐工二百人扈从文武内外官及各项役合用夫马车辆廪给口粮各项应付事宜兵部定拟奏请转行在外有司一体应付其扈从官员于尚寳司给领文武字面牙牌内府印绶监给领闗防印信在途供事以便应用朝叅用吉服经过处所真定望祭北岳恒山荥泽祭河神南阳遣官祭武当山之神沿途古帝王圣贤忠臣烈士祠墓礼部查访预期奏闻遣官致祭岳渎太牢次用少牢又次脯醢酒果各处抚按并三司官俱于所属境上候驾先赴鸿胪寺报名驾至行殿各具吉服朝见府卫州县官吏生员耆老人等俱于三十里外候迎道傍跪叩头驾过退驾至行殿鸿胪寺引见行五拜三叩头礼每日早晚从官朝奏事如常仪鸿胪寺引地方及公差有事官员师生耆老人等朝见者如前仪路近王府封疆者则王具朝服率宗室预出城候驾过跪迎道傍叩头驾过兴驾至行殿王朝见行五拜三叩头礼礼毕上赐宴劳光禄寺给之驾至豊驿太常寺奏致斋三日钦定三月初七日驾入承天府于旧邸承运殿陛上行拜天礼前期该寺陈设脯醢酒果香帛驾至内赞奏就位如告祭仪礼毕上御殿从驾百官偕地方镇巡司府州卫大小官员具吉服先行四拜礼鸿胪寺官具班首官名致词毕复行四拜礼合境耆老生员人等随班行礼毕驾还宫十九日叅谒显陵太常寺陈设牲犊制帛质明上具祭服太常寺官导引由陵左门入殿左门内赞奏就位奏上香奏四拜行初献礼请祝行亚献礼奏四拜焚祝帛礼毕从驾百官及抚按司府等官俱祭服陪拜是日祭纯徳山之神太常寺备牲犊制帛如告仪百官俱陪拜疏上诏俱如拟寻复面谕尚书嵩发京更二月十六日寅时前所上诸仪有当増定更正者嵩退乃疏言驾至承天一应礼仪俟至彼另具谨先遵谕发京沿途诸仪増正具闻十一日辰时上亲奏告皇天于玄极寳殿毕同日告闻皇祖太庙皇考睿宗庙遣大臣十八员分告北郊徳祖懿祖熈祖仁祖成祖列圣羣庙太社稷帝社稷朝日夕月天地神祇行事俱用祭服太常寺备办合用脯醢酒果制帛翰林院撰各项祭文軷祭于承天门遣官祭旗纛之神俱用牲醴制帛三献如常仪驾发由正阳中门出后妃辇轿后随锦衣卫恭设钦制武陈驾备辇舆仪仗等项扈行本卫拣选精壮旗校八千人内以六千人专管抬捧上坐舆辇以二千人专管摆执驾仪及一应工直巡绰传宣等用选委千百户一百二十员分头管理各分拨班次更畨接替仍行太仆寺调取寄养马三千匹兑给各旗校令其更迭骑坐以纾困乏锦衣卫前驱使率领本卫千百户等官先期前去肃清道路简命武职重臣二员留守北京兵部尚书一员叅赞机务各请勅行事简命文职大臣一员总理整饬宣大等处军务提督蓟州山海闗等处地方边备各请勅行事钦命文职重臣一员往辽东蓟州宣大雁门固原等九边阅视边备户部赍银若干随带前去劳赏官军请勅行事兵部奏请皇城四门京城九门大明门外两边各用守门文武大臣各一员坐营官侯伯二员増设守门官军用科道官点阅京城内外巡捕官军除旧有外合行团营再选有马官军三千员名分为两班酌派五城地方与同旧有官军巡逻仍选委坐营官及各提督把总等官昼夜巡捕安定门各土城外及郑材坝大黄庄居庸闗白羊口六处地方该营拣选有马官军每处一千员名分为两班轮流下营防守安定徳胜门土城外各用东西官厅听征总兵官一员其余各用叅将一员统领下营紫荆倒马二闗保定抚镇官拣选精鋭有马官军每闗一千员名分为两班每月一换轮流下营守把各委坐营官一员统领一员扈驾官军兵部于团营东西官厅御马监勇士内拣六千员名给兑马匹执武陈驾仪一千人总兵官一员领之驾前后各二千人叅将二员领之驾左右各五百人翼驾行左右副将军领之兵部行文沿途抚按官调拨屯驻及扈驾军马户部定拟扈从官军各项人役行粮奏请闗给请勅命户部侍郎一员率属官六员带领太仓银三十万余两先期前去沿途整理粮草料沿途修理桥道及搭盖行宫席殿工部行文原奉勅郎中同内官监钦遵督理礼部行南北直隶浙江等十三布政司凡有紧要重事俱达行在所奏闻其余事务俱达在京通政司照常封进各该衙门启请皇太子令旨行其事有疑碍者各差人赴行在具奏取旨各处拜进表笺文除岁例等项赴在京礼部照常数收启请司礼监官捧进其特贺大礼不系常典者原差人恭诣行在投进光禄寺随路预备御膳酒饭供具扈从官五府堂上官各一员首领官五员吏五人吏部堂上官一员文选等四司官四员办事官六员吏六人户部堂上官二员浙江等十三司官十三员办事官二员吏十三人礼部堂上官二员仪制等四司官六员铸印局官一员办事官六员儒士三人吏十二人铸印局匠四人兵部堂上官一员武选等四司官六员办事官一员吏六人刑部堂上官一员浙江等十三司官十三员办事官一员吏十三人工部堂上官二员营缮等四司官十员办事官二员吏十人都察院堂上官三员浙江等十三道监察御史二十六员办事官四员吏十三人通政司堂上官二员首领官一员办事官二员吏二人大理寺堂上官一员左右寺官二员办事官二员吏二人太常寺堂上官六员首领官二员属官十员吏二人执事人役四十名厨役三十人光禄寺堂上官一员四署官四员吏四人厨役二百人太仆寺堂上官一员首领官一员吏一人鸿胪寺堂上官俱从司宾司仪各一员鸣赞四员序班十六员通事四员翰林院讲读修撰等官三员内阁制勅诰勅二房官共二十员译字官生四人吏十人尚寳司官四员吏一人六科给事中十二员吏六人中书舍人一员吏一人行人司行人十员吏三人太医院堂上官五员御医吏目八员圣济殿医士选带三分之一吏二人钦天监堂上官一员博士等官八员天文阴阳生共十人吏一人教坊司奉銮韶舞司乐八员俳色长乐工二百人扈从文武内外官各项人役合用夫马驴骡车辆廪给粮各项应付事宜兵部定拟奏请转行在外有司一体应付扈从文武衙门官员先年内府印绶监收贮行在衙门印信闗防本部领出给付各官使用扈从官员于尚寳司给领文武字面牙牌驾发留守大臣率在京文武衙门官员各具吉服先恭赴宣武门外彰义门候送驾驾过退各衙门扈从官员分程先行在途俱免朝恭候驾礼兵二部鸿胪寺太常寺光禄寺官科道纠仪官俱从行凡遇行宫进宫进膳处所各该抚按守巡兵备等官选委精壮官军披带盔甲器械拱卫乗舆不许喧哗错乱违者听锦衣卫官实时具奏挐问扈驾官军户部给散行粮工部办锅灶不许分外索害有司及入民舍混扰违者许被害之人赴抚按衙门告治仍行随驾缉事官校访拿重治诸凡供应俱有奏请定议各该军卫有司不许分外科取敛民违者听抚按官体访指实叅究重治各衙门跟随吏书各照兵部原行闗文于军卫有司驿递衙门应付不许分外多索其应付衙门亦要实时应付毋得迟误违者俱听所在官司告治经过驻札地方原有商贾店铺开卖即饮食等物照常市贸不许躱避亦不许从驾人员用强轻价勒买违者许被害之人实时告治兵部咨行各该巡抚官预先出给榜文晓谕经过处所真定望祭北岳恒山之神卫辉遣官祭济渎之神钧州望祭中岳嵩山之神荥泽祭河神南阳遣官祭武当山之神沿途古帝王圣贤忠臣烈士祠墓礼部查访预期奏闻遣官致祭岳渎用太牢次用少牢又次脯醢酒果各处抚按并三司官俱于所属境上候驾先赴鸿胪寺报名驾至行殿各具吉服见所过府卫州县官吏生员耆老人等俱于三十里外候迎道傍跪叩头驾过退驾至行殿鸿胪寺引见俱行五拜三叩头礼各处近路王府许亲王具常服预先出城候驾至跪迎道傍叩头驾过兴驾至行殿王具朝服见行五拜三叩头礼毕上赐宴劳光禄寺备宴席给领其余宗室俱免出迎不许擅离府第得旨祧庙不告百官迎送但立而已亲王尤不可伏谒道左从官不得需索有司不得媚奉违者厂卫科道察举以闻二月庚子朔册立皇太子封裕王景王丁未命咸宁侯仇鸾挂左副将军印东宁伯焦栋挂右副将军印扈驾寻诏左右将军翼行叅将二人为前锋后卫以翊国公郭勋掌中军成国公朱希忠副之仍给勋希忠旗牌各六面寻以内府所贮行在印信闗防给扈从官员无者铸给选团营官军六千人扈驾乙夘驾发京丙辰以失候迎命锦衣卫捕治顺天府治中潘璐章驾至真定望于北岳壬戌定诸王朝见仪凡亲王迎接去处公郭勋朱希忠侯崔元辅臣夏言礼卿严嵩夏卿王廷相左右从行并上朝见处殿门侍班诸王迎接已命文武大臣侍于途王于道傍立文武大臣下马侍上左右礼部尚书跪奏王某王某恭迎圣驾见内侍官引王至驾前跪行叩头礼礼部尚书进立于上前候旨承旨讫起立传旨侍王随行至行宫上入少憩王具冕服钦定文武大臣于殿内左右侍从从官于丹墀东西侍班候上升座鸿胪寺官引王于殿左门入至拜位赞行五拜三叩头礼毕内侍官引王于别次少候从官叩头如常仪鸿胪寺卿跪奏礼毕癸丑至赵州执宫外称寃者以锦衣卫官陈寅等不在切责之乙丑赵州临洛镇二处行宫驾发后火逮治所司至磁州赵王厚煜道迎入朝行殿降旨劳慰赐宴遣公溶尚书嵩送还国赐书褒奬及金币岁増禄三百石丁夘至卫辉汝王佑梈郊迎入朝行殿赐宴余礼如赵王加岁禄五百石夜四更行宫火内侍有殒者法物寳玉多毁戊辰至新郑郑王厚烷郊迎朝行殿慰劳赐宴如仪岁加禄三百石勅锦衣卫将卫辉知府王聘知县侯郡等俱逮送都护军门御押前导示众逮兵部侍郎张衍庆巡抚都御史易瓉巡按御史冯震二司掌印守巡官下锦衣狱三月己亥朔渡黄河庚午至郑州周世孙朝堈来迎朝行殿慰劳赐宴加禄如仪以诸王所献马匹金币颁赐扈从大臣公勋等有差辛未至钧州徽王厚爝迎宴劳奬赐加禄如仪致仕大学士贾咏自临颍来迎失朝夺少保太子太保乙亥唐王宇温迎慰劳赐宴加禄如仪丙午以推用忤旨罚吏部尚书许赞俸三月郎中半年先是伊王吁淳失郊迎及朝见下礼部议特旨宥之戊寅至承天庚辰舍旧邸庆云宫谒皇考主于隆庆殿谒一显陵驾至纯徳山及红门降辇稽首遂骑登陵山立表于皇考陵寝之北命改营焉制初谒纯徳山喜而自得之诗以误送亲王降尚书李廷相侍郎张璧詹事陆深俸二级壬午定新一显陵玄宫之域赐扈从文武大臣金币甲申享上帝于龙飞殿奉皇考配祭告皇考于显陵由左门入诣祾恩殿行三献礼扈从及所在镇巡官各吉服陪拜上悲思瞻敬再制献陵之歌丙戌楚王显榕来朝宴劳加禄如仪戊子以大享礼成御龙飞殿受羣臣贺颁诏天下是日召承天父老子弟百余入见宣谕赐之酒食庚寅以回銮辞告献皇帝后神位于隆庆殿以扈从后期降翰林学士张治俸二级壬辰发承天制思恩之赋超拜御史胡守中为右佥都御史丁酉崇王载境请朝于裕州上以回銮日迫免朝因赐书徧谕诸王四月戊戌朔至郑州伊王吁淳来朝宴劳如仪癸夘奉上谕行在礼部纯徳山圣灵安悦流庆子孙三处视地悉已之行宫道路止勿治戊申以御史谢少南请入庆都尧母墓于祀典合旨升左春坊左司直兼翰林院检讨辛亥夺叶县知县李浦职为民以置扈从官员公馆令吏持牌道上迎候故也壬子还京师留守大臣率文武百官俱吉服奉迎闗外不至者千一百四十二人夺俸有差
　　
　　弇山堂别集卷六十六
　　
　　●钦定四库全书
　　
　　弇山堂别集卷六十七
　　
　　（明）王世贞 撰
　　
　　○亲王禄赐考
　　
　　会典载亲王郡王王子王孙及公主郡主等每岁支拨亲王唐制岁该谷四千八百石绢四千八百疋绵四百五十斤宋制领节度使岁该谷二千四百石钱四千八百贯绢二百疋绫一百疋罗十疋绵五百两今定米一万石郡王唐制岁该米七百石田六十顷宋制领观察使岁该粟一千二百石钱二千四百贯绢二十疋绵五十两今定米二千石镇国将军唐制岁该米六百石田五十顷宋制郡王子以下量材授官照其官品髙下给禄今定米一千石辅国将军唐制岁该米五百石田四十顷今定米八百石奉国将军唐制岁该米四百石田二十五顷今定米六百石镇国中尉唐制岁该米三百石田十四顷今定米四百石辅国中尉唐制岁该米二百石田八顷今定米三百石奉国中尉唐制岁该米一百石今定米二百石公主及驸马食禄米二千石郡主及仪宾食禄米八百石县主及仪宾食禄米六百石郡君及仪宾食禄米四百石县君及仪宾食禄米三百石郷君及仪宾食禄米二百石皇太子次嫡子并庶子既封郡王之后必俟出合每岁拨赐与亲王子已封郡王者同女俟及嫁每岁拨赐与亲王女已嫁者同郡王嫡长子袭封郡王者其岁赐比初封郡王减半支给
　　
　　各府禄米
　　
　　秦府秦王岁支禄米一万石米钞中半兼支郡王初封岁支禄米二千石本色五百石折色一千五百石袭封一千石米钞中半兼支镇国将军岁支禄米一千石辅国将军岁支禄米八百石奉国将军岁支禄米六百石镇国中尉岁支禄米四百石俱米钞中半兼支
　　
　　晋府晋王岁支禄米一万石郡王初封岁支禄米二千石袭封一千石米钞中半兼支镇国将军岁支禄米一千石辅国将军岁支禄米八百石奉国将军岁支禄米六百石镇国中尉岁支禄米四百石俱米钞中半兼支周府周王岁支本色禄米二万石袭封岁支本色禄米一万二千石郡王初封岁支禄米二千石袭封一千石俱米钞中半兼支镇国将军岁支禄米一千石辅国将军岁支禄米八百石奉国将军岁支禄米六百石镇国中尉岁支禄米四百石俱米钞中半兼支
　　
　　楚府楚王岁支本色禄米一万石郡王初封岁支禄米二千石袭封一千石俱米钞中半兼支镇国将军岁支禄米一千石辅国将军岁支禄米八百石奉国将军岁支禄米六百石镇国中尉岁支禄米四百石辅国中尉岁支禄米三百石俱米钞中半兼支郡王初封岁支禄米一万石米钞中半兼支郡王初封岁支禄米二千石袭封一千石俱米钞中半兼支镇国将军岁支禄米一千石辅国将军岁支禄米八百石奉国将军岁支禄米六百石俱米钞中半兼支
　　
　　蜀府蜀王岁支禄米一万石郡王初封岁支禄米二千石袭封一千石俱米钞中半兼支镇国将军岁支禄米八百石奉国将军岁支禄米六百石俱米钞中半兼支
　　
　　代府代王岁支禄米六千石米钞俱中半兼支郡王初封岁支禄米二千石袭封一千石俱米钞中半兼支镇国将军岁支禄米一千石辅国将军岁支禄米八百石奉国将军岁支禄米六百石俱米钞中半兼支
　　
　　肃府肃王岁支禄米一千石本色七百石折色三百石郡王初封岁支禄米一千石米钞中半兼支袭封同
　　
　　辽府辽王岁支本色禄米二千石郡王初封岁支禄米二千石袭封一千石俱米钞中半兼支镇国将军岁支禄米一千石辅国将军岁支禄米八百石奉国将军岁支禄米六百石镇国中尉岁支禄米四百石辅国中尉岁支禄米三百石奉国中尉岁支禄米二百石俱米钞中半兼支
　　
　　庆府庆王岁支禄米一万石本色七千五百石折色二千五百石（正徳五年革禄米三之一）郡王初封岁支禄米一千石米钞中半兼支袭封同镇国将军岁支禄米一千石辅国将军岁支禄米六百石俱米钞中半兼支
　　
　　宁府宁王岁支禄米一万石米钞中半兼支郡王初封岁支禄米一千石米钞中半兼支袭封同镇国将军岁支禄米一千石辅国将军岁支禄米八百石奉国将军岁支禄米六百石俱米钞中半兼支
　　
　　岷府岷王岁支本色禄米一千五百石郡王初封岁支禄米五百石米钞中半兼支袭封同镇国将军岁支禄米一千石辅国将军岁支禄米八百石俱米钞中半兼支
　　
　　韩府韩王岁支禄米三千石本色二千石折色一千石郡王初封岁支禄米一千石辅国将军岁支禄米八百石奉国将军岁支禄米六百石镇国中尉岁支禄米四百石俱米钞中半兼支
　　
　　渖府渖王岁支禄米一万石本色六千石折色四千石郡王初封岁支禄米二千石袭封一千石俱米钞中半兼支镇国将军岁支禄米一千石辅国将军岁支禄米八百石奉国将军岁支禄米六百石俱米钞中半兼支唐府唐王岁支本色禄米五千石郡王初封岁支禄米二千石袭封一千石俱米钞中半兼支镇国将军岁支禄米一千石辅国将军岁支禄米八百石奉国将军岁支禄米六百石俱米钞中半兼支
　　
　　伊府伊王岁支本色禄米二千石郡王初封岁支禄米二千石袭封一千石俱米钞中半兼支镇国将军岁支禄米一千石米钞中半兼支
　　
　　赵府赵王岁支禄米一万石袭封一千石俱米钞中半兼支郡王初封岁支禄米二千石袭封一千石米钞中半兼支镇国将军岁支禄米一千石辅国将军岁支禄米八百石俱米钞中半兼支
　　
　　郑府郑王岁支本色禄米一万石郡王初封岁支禄米二千石袭封一千石俱米钞中半兼支
　　
　　襄府襄王岁支本色禄米一万石郡王初封岁支禄米二千石袭封一千石俱米钞中半兼支
　　
　　荆府荆王岁支本色禄米一万石郡王初封岁支禄米二千石袭封一千石俱米钞中半兼支镇国将军岁支禄米一千石米钞中半兼支
　　
　　淮府淮王岁支禄米一万石米钞中半兼支郡王初封岁支禄米一千石米钞中半兼支袭封同
　　
　　徳府徳王岁支本色禄米一万石郡王岁支禄米二千石米钞中半兼支
　　
　　秀府秀王岁支禄米一万石（后国絶）
　　
　　崇府崇王岁支本色禄米一万石郡王初封岁支禄米二千石米钞中半兼支
　　
　　吉府吉王岁支本色禄米一万石
　　
　　徽府徽王岁支本色禄米一万石郡王初封岁支禄米二千石袭封一千石俱米钞中半兼支
　　
　　兴府兴王岁支本色禄米一万石
　　
　　岐府岐王岁支本色禄米一万石（后国絶）
　　
　　益府益王岁支本色禄米一万石
　　
　　衡府衡王岁支本色禄米一万石
　　
　　雍府雍王岁支本色禄米一万石（后国絶）
　　
　　寿府寿王岁支本色禄米一万石
　　
　　汝府汝王岁支本色禄米一万石
　　
　　泾府泾王岁支本色禄米一万石
　　
　　荣府荣王岁支本色禄米一万石
　　
　　靖江王府靖江王岁支本色禄米一千石辅国将军岁支禄米八百石奉国将军岁支禄米六百石镇国中尉岁支禄米四百石辅国中尉岁支禄米三百石奉国中尉岁支禄米二百石俱米钞中半兼支
　　
　　按会典所引亲王万石项下云唐制岁该四千八百石绢四千八百疋绵四百五十斤宋制领节度使岁该谷二千四百石钱四千八百贯绢二百疋绫一百疋罗十疋绵五百两郡王二千石下云唐制岁该米七百石田六十顷宋制领观察使岁该粟一千二百石钱二千四百贯绢二十疋绵五十两于镇国将军一千石下云唐制岁该米六百石田五十顷宋制郡王子以下量材授官照其官品髙下给禄其辅国将军至奉国中尉俱引唐制为比不知当时修会典诸公何卤莽不学至此唐亲王正一品嗣王郡王国公从一品郡公正二品盖言其班位与干力防阁之类视之耳非为禄也何以言之凡王公必有邑封当武徳时公卿大夫皆以功起无不受封邑者以故不给禄秩至贞观而始定京官正一品米七百石钱六千八百从一品米六百石正二品米五百石钱六千以至九品三十石外官降一等后又改公田十二顷至二顷其干力及防阁庶仆别给今所谓亲王谷绢钱数何据也郡王视从一品止应六百石不当言米七百石田六十顷也考之太宗为秦王功大至三万户齐王元吉亦二万而诸王少者千户至中宗时相王太平安乐公主各实封满万户太府卿韦嗣立奏食禄之家用六十万丁一丁绢两疋过于国家本数又御史宋务光言太平安乐多割赀膏丁多者为民累至开元初始定户不过三丁亲王封止千户然则食千户者大约可得绢六千疋或为职官始有兼禄而干力防阁视品秩为定耳然食货志又有亲王公田百顷郡王公田五十顷地当是食禄而户则调绢其郡王及郡王次子以下却无封爵或有恩泽特封或量材擢用今拟引至中尉何所据也宋制皇子节度领侍中皇族节度平章事及节度钱谷绢绫罗数虽同而无谷石且亲王初出阁止领观察而郡王资久有转至使相者殊不以亲郡王为等也其下明载领节度留后者岁钱千六百贯加绢五十疋绫十疋春罗一匹冬绵百两领观察者钱千贯绢三十疋绫罗同绵五十两以下又有领防御团练六军统军诸卫上将军名项而其封亦有国公郡侯郡伯之名今谓郡王之子即量材授官抑何舛也盖唐制王公以食邑为准而有官则有禄宋制食邑真食皆为虚而以兼官制禄与本朝之制异不可强而引也
　　
　　洪武九年定诸王公主岁供之数
　　
　　亲王岁支米五万石钞二万五千贯锦四十疋纻丝三百疋纱罗各一百疋绢五百疋冬夏布各一千疋绵二千两盐二千引茶一千斤马匹草料月支五十匹其段疋岁给匹料付王府自造
　　
　　靖江王岁支米二万石钞一万贯余物比亲王减半马匹草料月支二十匹
　　
　　公主未受封每岁支纻丝纱罗各一十疋绢冬夏布各三十疋绵二百两已封赐庄田一所计岁收米一千五百石钞二千贯
　　
　　亲王子男未受封岁支纻丝纱罗绢冬夏布绵同公主未封例女未封者减半
　　
　　男已封郡王者岁支米六千石钞二千八百贯锦一十疋纻丝五十疋罗二十五疋绢及冬夏布各一百疋绵五百两盐五十引茶三百斤马匹草料每月支十匹女已受封及已嫁者岁支米一千石钞一千四百贯段绢于所在亲王国带造
　　
　　皇太子次子既封郡王后候出阁岁支与郡王同女及嫁者与郡王已封女同
　　
　　按是时亲藩既少而物力方茂故所定如此及查会典所载周王二万石袭封万二千石秦晋楚蜀庆鲁宁渖赵郑襄荆淮徳秀崇吉徽兴岐益衡雍寿汝泾荣王各一万石代王六千石唐王五千石辽韩伊王二千石岷王千五百石肃王一千石与前逈异岂非虑宗支蕃衍为式贡之地耶然中间差等不一如岷王之千五百石肃王之一千石反不如他府之初封郡王尚有二千石而岷府之郡王五百石更不若本府之镇国尚有一千其它如代府之六千唐府之五千韩府之三千辽府之二千或系转饷之难或系暂作行粮俱不可晓也又惟周王本色二万石或系太宗母弟之故至其子孙尚存万二千则秦晋二王独非太宗之母兄乎
　　
　　永乐二十二年仁宗谓户部尚书夏原吉曰朕诸叔在者无几诸兄弟惟赵王居京师余皆守藩于外朕旦夕在念盖帝王之治莫先亲亲况朕亲嗣大位于此尤当加意其增诸王岁禄于是周府加米五千石通前二万石悉支本色庆府原禄一万石悉支本色宁府加米九千石通前一万石悉支本色代府加米千五百石通前二千石悉支本色渖府加米七千石通前万石内本色米六千石余折钞唐府加米千七百石通前二千石悉支本色鲁府加米二千石通前五千石悉支本色辽府加米千石通前二千石悉支本色肃府加米五百石通前一千石悉支本色秦府原禄一万石内加米四千五百石通前五千石支本色余五千石折钞伊府加米千七百石通前二千石悉支本色靖江王加米七百石通前一千石悉支本色汉赵二府各加米二万石通前三万石仍岁加钞十万贯晋济熺给米三千石明年又命户部给韩王冲■〈火或〉岁禄米三千石内一千五百石支本色余折钞襄陵王乐平王各岁禄一千石内五百石支本色余折钞考汉庶人以宣徳元年反削国而赵王亦辞所加之禄矣
　　
　　嘉靖九年礼部覆丰林王疏议处宗室事上自为书赐诸王欲将朝廷皇子皆封郡王亲王次子皆封镇国将军书成未发以示少傅张璁璁言诸王封爵原有定制恐一旦减降有失亲睦之道以臣愚计莫若量减禄而不降封郡王以下凡全支俸米者照依京官事例米钞或四六或中半折支其有米钞兼支者亦量为逓减以示撙节上遂不果行至嘉靖末礼部议上宗藩条例于是秦晋周楚蜀赵庆襄淮徳崇岁禄万石辞一千石鲁益衡岁禄万石辞二千石荣王万三百石与唐王五千五百石俱辞五百石而郡王以下至中尉皆有所减削矣
　　
　　元之诸王岁禄尤与歴代异盖皆领部曲逐水草于西北边而国家以金帛丝楮之类供之其厚薄有絶不可晓者太祖叔达尔扎官人位岁银三十锭段一百疋五户丝一千八百一十二斤江南户钞四百四十锭弟绰尔济康萨尔大王子淄川王位岁银一百锭段三百疋五户丝三千六百五十六斤江南户钞一千二百锭噶济衮大王子济南王位岁银一百锭绵六百二十五斤小银色丝五千斤段三百疋羊皮一千张丝九千六百四十八斤钞二千六百锭额哲诺延位岁银一百锭绢五千九十八疋绵五千九十八斤段三百疋羊皮五百张金十六锭四十五两丝一万一千四百二十五斤钞二千八百五十五锭伯勒格岱大王子广寜王位岁银一百锭段三百疋丝一千三百五十九斤钞七百二十锭太祖长子穆尔齐大王位岁段三百疋常课段千疋丝一万斤户钞二千四百锭次子察噶岱大王岁银一锭五十两百锭段三百疋绵六百二十五斤常课金六锭六两丝六千八百三十八斤钞二千六百九十三锭第三子太宗子定宗位岁银一十六锭三十三两段五十疋丝五千一百九十三斤第四子睿宗子额哷布格大王位岁银一百锭段三百疋丝一千五十三斤钞四千一百六十锭第六子科尔戬太子河间王位岁银一百锭段三百疋丝四千四百七十九斤钞一千一百五十七锭太宗子哈丹大王位岁银十六锭三十三两段五十疋丝九百三十六斤钞一百锭摩哩大王银段同丝九百九十七斤合失大王银段同丝一百五十四斤库楚太子银六十六锭三十三两段一百五十疋丝七百六十四斤钞一千一百九锭睿宗长宪宗子阿固台大王岁银八十二锭段三百疋丝九百十六斤次子世祖子裕宗位岁银五十锭钞一千一百九十锭后位段一千疋绢一千疋钞四千五百三十锭睿宗子实喇大王岁银一百锭段三百疋丝二千二百一斤摩格大王岁银五十锭段三百疋丝三百三十三斤钞三百二十四锭博绰大王岁银段同丝六百十斤钞二百十三锭苏克图大王丝二十斤世祖子安西王莽噶拉木岁段一千疋绢一千疋钞二千六百锭北平王诺木欢同平逺王库库楚岁折段疋物料钞一千六百五十六锭折银钞一千锭户钞五百四十四锭西平王卾啰齐阿雅噶齐大王镇南王托欢云南王和克齐呼图克特穆尔太子岁折段疋物料银钞户钞俱同裕宗长子晋王噶玛拉岁段一千疋绢一千疋中统钞一千锭户钞二千六百锭顺宗子阿珠格尔魏王又武宗子明宗岁钞各二千六百锭此外有哈丹大王丝七十七斤和啰竒大王丝三十七斤阿哩衮彻尔大王仅二斤而已
　　
　　宗室公主即位之赏
　　
　　成祖初周楚齐代等国并靖江王各黄金百两白金千两彩币四十疋锦十疋纱罗各二十疋钞五千锭
　　
　　仁宗初汉王髙煦赵王髙燧各黄金五百两白金五千两锦百疋纻丝二百疋罗二百疋纱二百疋胡椒苏木各五千斤钞万锭良马百匹以同母弟故也周王橚黄金百两白金千两纻丝四十表里锦十疋纱罗各二十疋钞万锭庆王■〈木旃〉宁王权代王桂渖王模无黄金其白金钞锭锦帛等物同周王唐王琼烃鲁王肇辉晋王济熿蜀世孙友堉平阳王美圭各白金五百两钞六千锭纻丝二十表里锦六疋罗十疋纱十疋晋庶人济熺翼善冠二金相玳瑁带龙文纻丝纱罗衣材九龙白金三百两钞六千锭纻丝罗各二十表里锦九疋纱二十疋胡椒苏木各三千斤廏马二十匹宁国长公主白金五百两钞五千锭纻丝二十表里锦六疋罗纱各十疋汝宁懐庆南康永嘉含山汝阳寳庆七长公主各白金三百两钞六千锭纻丝二十表里
　　
　　宣宗初赐周宁庆代渖五王各白金五百两纻丝二十表里锦五疋纱罗各二十疋兠罗锦五疋西洋布十疋钞三万贯汉赵二王加黄金百两余同其晋楚辽肃鲁韩唐伊蜀秦十王各白金三百两纻丝十表里锦三疋纱罗各十疋兠罗锦三疋西洋布五疋钞二万贯宁国大名南康永嘉含山汝阳寳庆七大长公主及永平安宁咸宁三公主各白金二百两钞万贯余同十王
　　
　　英宗初赐庆代宁岷四王各白金五百两纻丝罗各二十表里纱二十疋锦五疋钞三万贯周楚鲁辽韩五王各白金三百两纻丝罗各十五表里纱十五疋锦三疋钞二万贯肃唐伊渖襄荆淮梁赵秦及平阳保宁二王各白金三百两纻丝罗各十表里纱十疋锦三疋钞二万贯靖江王白金二百两纻丝罗各十表里纱十疋锦三疋钞万贯汝阳含山永嘉南康四大长公主咸宁长公主安成公主各钞二万贯余同靖江王
　　
　　景帝初赐曾叔祖岷王白金三百两纻丝罗十表里纱十疋锦五疋钞万贯诸王各白金二百两余同公主以下赏有差
　　
　　宪宗初赐鲁王辽王庆王肃王唐王郑王襄王宁王周王渖王伊王岷世子各白金三百两纻丝罗各十五表里纱十五疋锦三疋钞二万贯淮王晋王秦王韩王代蜀二世子各白金三百两纻丝罗十表里纱十疋锦三疋钞二万贯赵悼王荆靖王长子靖江王各白金二百两纻丝罗十表里纱十疋锦三疋钞一万贯
　　
　　孝庙初赐宁王唐王渖王庆王周王襄王郑王岷王肃王辽王蜀王楚王晋王淮王代王伊王鲁王各白金三百两纻丝罗十五表里纱十五疋锦三疋钞二万贯徳王崇王吉王徽王荆王赵王韩王镇安王各白金三百两纻丝罗十表里纱十疋锦三疋钞二万贯靖江王白金二百两纻丝罗十表里纱十疋锦三疋钞一万贯
　　
　　武庙初赐亲王白金文绮各有差武庙以后史略其数不可考大抵宣徳初赏已薄于仁庙自是而后差次减削益悬絶矣考之汉史惟吕太后崩遗诏赐诸王各千金其后人主加元服赐诸王黄金皆百斤而即位之赐不可考也惟元自成宗即位大会诸王比世祖应赐黄金五十两者增至二百五十两银五十两者增至三百五十两钞币各有差武宗即位赐如之仁宗即位普赐诸王金凡三万九千六百五十两银一百八十四万九千五十两钞二十二万三千二百七十九锭币帛四十七万二千四十八疋英宗即位普赐诸王金五千两银七十八万两钞币五万七千三百六十四疋木棉九万二千六百七十四斤衣八百九十五袭泰定帝即位普赐后妃诸王金三万五千余两银二百六十五万两钱钞币帛称是其视我朝不啻数十倍矣
　　
　　之国之赏
　　
　　之国之赏可考者洪武十（阙）年楚王桢之国武昌赐黄金千六百两白金二万两钞二万锭永乐元年汝南王有勲之国云南钞二万锭海巴十万索绵布五百疋宁王权之国南昌钞万锭又赐万锭周王橚之国大梁钞万锭又以朝辞赐钞二万锭纻丝三百疋纱罗各百疋绢千疋兠罗锦五十二条火者二十八人马百匹谷王橞之国长沙赐马二十四匹金鞍二副银五百两钞三万六千锭锦十疋纻丝绫罗各六十疋绢百九十疋羊二十羫酒二百缾衣纱罗绢布各五十疋钞万锭
　　
　　二十羫酒二百缾衣纱罗绢布各五十疋钞万锭洪熙元年赵王髙燧之国彰徳赐黄金一百两白金五百两彩币九十表里钞二万锭马十匹金鞍二副
　　
　　来朝之赏
　　
　　来朝之赏可考者洪武三十五年即文庙初赐楚王桢钞二万五千锭彩币二十表里代王桂钞七千锭晋王济熺五千锭元年赐永兴王尚烈钞千八百锭平阳王济熿八千锭周世子有炖钞二千锭二年赐周王橚钞万锭又追赐羊百牵酒千瓶及外国贡物九年赐谷王橞白金千两钞三万锭纻丝百疋衮龙袍服三袭绢五百疋白兠罗锦十条西洋布三十疋檀香三百斤降真香五百斤胡椒苏木各千斤马十匹羊百羫酒五百缾椰子三百枚火者百人十四年赐周王橚钞二万锭纻丝五百疋纱罗各百疋绢千疋兠罗锦五十二条火者二十八人马百匹楚王桢马百匹鞍辔一副钞三万锭纻丝三百疋纱罗各百疋绢千疋胡椒千斤椰子千个红白兠罗锦五十二条及红撒哈刺狮子尾等物蜀王椿银三千两钞六万锭米万石各色纻丝五百疋纱罗各二百五十疋绢千疋兠罗锦六十条苏木五千斤胡椒三千斤马一百五匹鞍二副火者百人肃王楧纻丝五十疋纱罗各三十疋绢三百疋洪熙元年赐汉王子瞻坦临淄王瞻域昌乐王瞻垶淄川王瞻墿赐瞻坦织金纻丝罗纱衣各三袭文币二十表里黄金百两白金五百两马十匹瞻域等织金纻丝罗纱衣各二袭文币十六表里黄金八十两白金四百两马八匹靖江王府辅国将军赞侃赞偕各钞二十万贯盖是时钞已贱故也髙成之世诸王来朝岁无虚月不闻以烦费疑祸为嫌自仁庙辞周王以下入临而宣庙后遂絶矣惟天顺中哀邸两朝天顺中太皇太后疾亟召诸王甫命下而驾崩竟罢之
　　
　　特赐可考者永乐元年赐周王橚钞八万锭齐王榑二万锭四年后赐周王钞六万锭楚王桢二万锭蜀王椿珍珠一百九十二两白金一千五百两钞二万锭谷王橞纱罗绢布各五十疋庆王■〈木旃〉各三十疋钞各二万锭庆成王济炫织金衮龙纻丝袍服十八表里各色纻丝一百表里撒哈刺二匹兠罗锦被十金相椰盏一钞五万锭洪熙元年赐宁王权黄金百两白金三百两锦十疋彩段二十表里纱罗各十疋周王橚白金彩币同钞二万贯晋王济熺白金百两钞十万贯彩币六十表里火者六十什器香药咸备
　　
　　特赐公主可考者赐宁国长公主洪武三十五年贺生辰礼物银四锭（每锭重五十两）彩段十表里钞四百锭羊二十羫酒一百瓶果四盒
　　
　　永乐二年赐特制凤冠一顶
　　
　　永乐八年赐花银六百两米五百石钞六万贯纻丝五十疋暗花二十六疋大红三疋福青五疋蓝青三疋黑緑五疋深桃红二疋素二十四疋大红四疋深青四疋肉红三疋翠蓝四疋明緑五疋出炉银红四疋彩绢二百疋大红二十五疋桃红五十疋木红五十疋蓝二十五疋緑五十疋羊一百羫酒五百瓶柴三万斤炭一万斤阍者拾名范春年二十岁阮道年二十岁武士年二十岁范极年十八岁阮拟年十七岁阮注年十六岁武合年十六岁阮伦年十六岁陈旗年十五岁良舍年十二岁
　　
　　永乐十三年赐镀金铜佛像二尊文殊菩萨一尊四臂观音菩萨一尊镀金铜钤杵六副红字轮六十个大红明花纻丝袋金累漆红刻菊花香盒一个金字轮三个共一袋盛金匾索计一两四钱金厢佛骨一块嵌用红寳石六块金匾索共计金二两三钱金厢紫檀木数珠一串计一百一十颗上带金小杵一个共计金一两八钱腊羊二十只腊猪十口计三篓蛤蜊酱一百六十斤计四坛腌蛏九十斤计四坛腌鱼子八十斤计四坛水母线四十斤计二坛腌蛎肉三十三斤计二坛酱蚶子六十个计二坛对虾五百对计一篓鰕米一百斤计二篓海鱼一千斤计十二篓松子三石计三柜榛子三石计三柜核桃二万个计二篓红枣儿二石计二篓酥油一百斤计二桶泥螺六十斤计二坛各色罗十表里各色纱一十疋各色将乐布十疋髙丽布五疋氁丝布五疋钞二万贯米三百石
　　
　　永乐十三年赐钞五万贯兠罗绵十床海外畨盐三块计三十斤
　　
　　永乐十四年赐银二十锭每锭五十两钞五万贯胡椒一千斤羊一百羫米一千石柴五万斤炭五千斤
　　
　　永乐十五年赐钞五万贯彩段三十疋彩绢三十疋黄鼠一千个酥油一百斤榛子十石红枣五石栗子十石核桃一万个
　　
　　永乐二十年赐大吉祥妙轮十一个红漆一个黑漆十个
　　
　　永乐二十二年赐银五百两钞三万贯纻丝二十表里锦六疋罗十疋纱十疋
　　
　　生日之赏可考者永乐二年赐周王橚布五十疋氁丝将乐布各百疋日本扇二百握四年赐金衮龙纱三疋织金鸾凤鞠衣材二疋素暗花纱十三疋髙丽布二十疋氁丝布十疋又赐纻丝纱罗各二十疋彩绢四十疋钞万锭马十匹及罗帕金扇等物九年肃王楧来朝是日适楧生旦赐彩币十表里羊五十羫酒百缾仍命光禄供饍馐
　　
　　按古之恩赐可考者汉昭帝初赐燕王旦广陵王胥钱一千万广陵王来朝赐钱二千万黄金二百斤剑二安车一乗马二驷宣帝赐黄金前后五千斤他器物甚众东平王苍归国明帝赐钱五千万布十万疋七年特赐宫人奴婢五百人布二十五万疋及珍寳服御器物十五年赐钱千五百万布四万疋章帝建初元年以言事赐钱五百万又赐大宛汗血马一匹入朝赐装钱千五百万又赐貂裘及大官食物珍果临诀赐乗舆服御珍寳舆马钱布以亿万计薨赐赙钱一万万布九万疋阜陵王延徙都寿春赐钱千万布万疋安车一乗清河王庆诛窦宪后赐奴婢三百人舆马钱帛帷帐珍寳玩好充牣无筭宋初赐秦王廷美银万两徳昭徳芳各五千两出秦王廷美西京赐袭衣通犀带钱千万缗绢彩各万疋银万两甲第一区周王元俨疾赐银五千两皇子恺封魏王赐黄金三千两白金一万两金世宗赐寿王呼图金一百五十两金彩百端绢五百疋章宗立各赐金五百两银五千两钱十万金币三百端绢二千疋元宪宗赐诸王巴图银一千锭钞五十万贯元世祖赐诸王穆格银二千五百两诸王阿齐台和拉呼喇哈丹呼喇珠实讷格尔乌尔固岱昭圗卜穆尔阿济格各五千两文绮帛各三百疋塔察阿穆尔钞各五十九锭绵五千九十八斤绢五千九十八疋文绮三百疋海都银八百三十三两文绮五十疋北平王诺木欢马万三千匹羊五万又马三万羊十万诸王阿济格米五千石马六百羊万口诸王旺多银千两和尼齐五百两各珠一索锦衣一袭诸王茂巴尔银五万两币帛各一万疋乌尔图扎济固尔银五千两币帛各一百疋诸王锡锡金百两银万两钞千锭齐奇金二百两银二万二千五百两钞九千锭及纱罗绢布各有差本巴金百两银万两金素段五百纱罗绢布四千五百疋巴图布拉克金百五十两银五十两币帛纱罗万疋玛尔布金银各二百五十两币帛纱罗万疋伊尔根金五千两银五千两钞千锭币帛纱罗二千疋阿勒达尔图等金千二百五十两银十二万五千两钞二万五千锭币帛布毛二万三千六百六十六疋阿雅噶齐等金千两银一万八千三百六十两丝万两绵八万三千二百两金素币一千二百疋绢五千九十八疋部曲羊马钞二十九万余锭马二万六千九百一十四羊十万二百一十駞八牛九百武宗赐豳王彻伯尔金千五百两银二万两钞万锭库舍布克等金二千三百两银一万七百两钞三万九千一百锭蒙郭勒除登极恩赐外金五百两银千两钞二千锭镇南萨喇章又亲王班布尔实金五百两银五千两钞二千锭定王伊玛和尔金千五百两银三万两钞万锭髙唐王专金五千两银五万两又诸王南达萨雅钞二百五十万贯文宗赐诸王阿喇特纳实哩裕噜特穆尔知枢宻院事布哈特穆尔金各五百两银各二千五百两钞各万锭西域诸王扬珠台吉金二千五百两银万五千两顺帝赐亲王萨茂达实金百两银千两钞万锭绮帛表里各三百疋成王赐伊克都护金五百五十两银七千五百两哈玛尔沁特穆尔金五十两银四百五十两定西王鄂噜齐寜逺王库克齐镇南王托欢额森特穆尔等金各五百两银五千两钞二千锭币帛各二百疋特穆尔布哈伊扎尔布哈等金各四百两银四千两钞一千六百锭币帛各一百六十疋安西王阿南达钞二十万锭宁逺王库克齐六万锭诸王阿济格二十万锭汉与元之赐宗室如此其去我朝何啻十倍也
　　
　　有功之赏
　　
　　有功之赏可考者洪武二十年赐楚王桢秦马二十匹黄牛二千头牦牛一千头羊九千只并陜西草场一处以征云南阿噜图等处功也又赐晋王棡及燕王讳钞各一百万锭以征迤北功也洪武三十五年赐谷王橞乐七奏卫士三百金银枪大剑金三百两银三千两彩币三百疋钞三万锭马四匹金笼鞍辔二副岁加禄米三千石以金川门功也永乐十四年赐蜀王椿黄金二百两白金千两钞四万锭玉带一金织衮龙纻丝纱罗衣九袭纻丝绫罗纱各五十疋绒锦十疋彩绢千疋兠罗锦十条髙丽布百疋米千石胡椒千斤马十匹金鞍辔二副以发谷府反谋功也二十二年赐赵王髙燧白金三千两钞三万贯彩币二百表里马十匹以护送山陵劳也
　　
　　弇山堂别集卷六十七
　　
　　●钦定四库全书
　　
　　弇山堂别集卷六十八
　　
　　（明）王世贞 撰
　　
　　○命将考上
　　
　　自髙庙至今亲征之外凡大举平敌出塞者悉纪之
　　
　　按洪武初年定出师献俘仪注録之
　　
　　遣将出师授节钺礼仪
　　
　　前期拱卫司设大将军次于午门外兵部官备节钺陈于奉天殿内架上内使监设御座于殿中侍仪司设大将军拜位于丹墀中道稍西又设受节钺位于御前俱北向设内赞位及授节钺官位授节钺执事位于大将军受节钺位之北东西相向百官侍立位于文武楼之北东西相向通班赞礼位于大将军丹墀拜位之北通班在西赞礼在东引大将军二人位于通班之次其余侍卫陈设如朝会仪是日皷初严侍仪导从官入迎车驾次严文武官具朝服入侍立位大将军朝服入立候于丹墀之西北所部将士鼓吹皆候于午门外鼓三严皇帝服武弁服出乐作升座乐止鸣鞭卷帘报时讫引班引大将军就丹墀拜位赞礼唱鞠躬拜乐作四拜兴乐止引大将军由西陛升西门入内赞接引至御前唱鞠躬乐作再拜兴乐止唱跪搢笏大将军跪搢笏授节钺官取节钺至御前跪承制兴立于大将军之东北宣制位先授节次授钺大将军以次受讫以授执事者执事跪受立于西唱出笏俯伏兴乐作大将军出笏俯伏兴复再拜乐止自西门出执节钺者前行至位分立于左右乐作赞礼复唱鞠躬四拜兴礼毕乐止皇帝兴乐作还宫乐止大将军出勒所部建旗帜鸣金鼓正行列擎节钺奏乐前导百官以次送出
　　
　　遣将告祭庙社仪
　　
　　遣将告祭庙社仪与遣官奏告庙社礼同就命大将以牲币行一献礼师还则陈凯乐俘馘于庙社门外而祭告之与出师祭告仪同
　　
　　大将奏凯仪
　　
　　先期大都督以露布闻大将未至前一日所司设大将次于午门外内使监官陈御座于午门楼上前楹当中南面侍仪司设大将拜位于楼前北向诸将位于大将之后文武百官位于诸将之南文东武西奏凯乐位于大将位前恊律郎位于奏凯乐之北司乐位于恊律郎之南俱北向赞礼位于楼前大将拜位之北文武官侍立于两傍诸将侍立位于文武班之北俱东西相向大将侍立位于诸将之北东向引班舍人位各于所引官之北东西相向又设献俘位于楼前少南献俘将校位于献俘位北设刑部尚书奏位于将校之北皆北向又设刑部尚书受俘位于献俘位西东向设露布案于内道正中南向受露布位于案东西向承制位于案东北西向宣露布位于文武班之南北向至日清晨大将以下入就侍立位皇帝常服乗舆出升楼即御座侍卫如常仪大将以下就拜位赞拜大将以下皆四拜退就侍立位赞奏凯乐恊律郎执麾引乐工就位司乐俛伏跪请奏凯乐恊律郎举麾鼓吹振作徧奏乐曲其曲随事撰述乐止司乐跪唱谨奏乐毕协律以下以次退凯乐初奏将校引俘俟立于兵仗之外乐毕赞宣露布承制官承旨以露布付受露布官引礼引受露布官诣露布案跪受由中道南行以授宣露布官宣讫将校引俘至位刑部尚书跪奏曰某官某以某处所俘献请付所司奏讫退就受俘位俟旨其就刑者立于西厢东向以付刑官其宥罪者楼上承制官宣旨曰有勅释缚楼下承传宣旨释讫赞礼赞所释之俘谢恩皆四拜呼万岁者三将校以所释俘退如有所赐就宣旨赐之大将以下就拜位皆四拜搢笏舞蹈山呼万岁者三出笏复四拜乃出文武官就位四拜搢笏舞蹈山呼如常仪复四拜班首稍前跪称贺致词讫俯伏兴复位及众官复四拜礼毕乗舆降楼还宫百官以次出
　　
　　论功行赏仪
　　
　　前期内使监陈御座香案于奉天殿如常仪尚寳司设寳案于殿中侍仪司设诏书案于寳案之前诰命案于丹陛正中之北设皇太子诸王侍立位于殿上之东北设承制位于殿上之东宣制位于丹陛诰命案之北吏部户部礼部尚书位于殿上之东南设大都督府兵部尚书位于殿上之西南应受赏官拜位于丹墀中序立位于丹墀西南受赏位于诰命案之南受赏执事位于受赏官序立位之西每官用捧诰命捧礼物各一人俱北向余陈设如朝会仪是日鼓三严执事官各就位皇帝服衮冕御舆以出乐作升座乐止卷帘鸣鞭报时讫皇太子诸王具衮冕自殿东门入乐作至殿内侍立位乐止受赏官入就拜位乐作四拜乐止承制官跪承制由殿中门出吏部户部礼部尚书由殿西门出立于诰命案东承制官至丹墀中南向称有制受赏官皆跪宣制曰朕嘉某等为国建功宜加爵赏今授以某职赐以某物某恭承朕命宣毕受赏官俯伏兴乐作再拜乐止行赏受赏官第一人诣案前跪搢笏吏部尚书捧诰命户部礼部尚书捧礼物各授受赏官受赏官以授左右出笏俯伏兴复位余官以次受赏讫承制官吏部尚书等俱至御前复命退复位乐作受赏官皆再拜乐止搢笏鞠躬三舞蹈跪呼万岁者三出笏俯伏兴乐作复四拜乐止礼毕皇帝兴乐作至谨身殿乐止皇太子诸王还宫受赏官及文武官以次出至午门外以诰命礼物置于龙亭用仪仗鼓乐各送还本第明日进表称谢如常仪
　　
　　丙午八月庚戌上以讨张士诚告大江之神辛亥中书左相国徐达为大将军平章政事常遇春为副将军率师二十万发建康辛酉师至太湖已巳常遇春败其兵于湖州港癸酉进湖州之毗山又败其兵甲戌至湖州遂围之破其援兵潘元绍等又破士诚于皂林乙巳又大破其援兵于旧馆戊寅遂平旧馆寨得五太子等兵六万人十一月甲申湖州李伯升等降己丑平章朱文忠平杭州潘原明等降癸夘大将军达等兵至姑苏城南鲇鱼口击士诚兵破之遂围姑苏达军葑门常遇春军虎丘郭子兴军娄门华云龙军胥门汤和军阊门王弼军盘门张温军西门康茂才军北门耿炳文军城东北仇成军城西南何文辉军城西北四面筑长围守之吴元年丁未正月庚子松江府嘉定州降六月己酉士诚出犯副将军遇春兵大败之壬子复出兵西门遇春复败之八月辛巳达兵破葑门遇春兵亦破阊门新寨遂凌城士诚兵大溃执之得其官属平章左丞参政内史等官及将校吏士外都流寓之人凡二十余万己丑士诚至建康自缢死伪吴平
　　
　　吴元年十月甲午中书左丞相信国公徐达为征北大将军平章军国重事鄂国公遇春为副将军率兵二十五万由淮入河北取中原辛未沂州王宣父子纳款壬午宣叛达讨平之十一月辛丑达师克益都遂狥下其属州县十二月丁未都督张兴祖兵至东平降元众五万洪武元年二月丙午遇春自济南取东昌癸丑克之丁巳都督同知康茂才以兵益大将军丙寅达师下乐安三月甲申达奏所下山东郡县获卒三万二千余人马一万六千余疋己亥达进攻汴梁至陈桥左君弼等迎降四月戊申达遇春自虎牢进攻河南破托音特穆尔兵五万河南降戊午达分兵取陜州遇春下汝州甲子上行幸汴梁都督冯宗异破潼关元守将望风奔溃辛夘遇春宗异至行在见上乙未辞六月庚子朔达至行在谋取元都癸夘辞己未会兵于河阴七月丁酉渡河闰七月庚子狥河北州郡癸夘下彰徳丁未下广平己酉师次临清檄东昌兵来会癸丑达率马步舟师北上戊午下长芦辛酉抵直沽获海舟七作浮桥以济师遇春等各率舟师并河东西以进马步夹之元丞相伊逊等望风遁癸亥达师至河西务大破其平章阿尔布达等兵丙寅入通州复破其国公知院兵是夜三鼓元帝及其后妃太子开建徳门北走八月庚午达进师围元都将士填濠登城而入达登齐化门楼执其监国宗室淮王特穆尔布哈及太尉中书右丞相强通平章徳哷必实保赛音布哈右丞张康伯御史中丞摩绰戮之获诸王六人玉印二玉玺一封其府库图籍寳物等又封故宫殿门宫人妃主令其宦寺护视号令士卒无得侵暴人民皆安堵癸未偏将军汤和平章杨璟从达甲午右副将军冯宗异从达征山西九月戊戌朔达改故元都安贞门为安定门建徳门为得胜门戊申狥永平下之甲子大兵发北平乙丑下保定府丁夘下中山府己巳遇春兵克真定壬申右副将军宗异偏将军汤和兵渡太行破碗子关癸酉取泽州丁丑取潞州乙夘达略平定州戊午克河中府十一月甲子达檄宗异以潞州之师会十二月丁夘元丞相库库特穆尔由太原出鴈门谋复北平达兵捣太原库库还救未合战夜袭其营尽覆之得壮士健马各四万库库遁遂悉下山西州县二年正月遇春兵攻大同守将珠展走三月达至鹿台遂入奉元路元平章李思齐张思道等遁遇春进攻凤翔下之李思齐奔临洮达师至巩昌守将呼图克特穆尔汪琳沁巴勒等出降宗异进逼临洮李思齐降五月张良臣以庆阳降寻复叛六月甲戌达自泾州率诸军围之己夘遇春与副将李文忠率步骑九万取开平败元兵于锦州败之于全宁又败之于大兴州进攻开平元主先北奔追北数百里俘其宗王平章斩之得将士万人车万辆马三千疋牛五万头己亥遇春卒李文忠代将之八月丙寅破元托里巴之师降其众万余癸未克庆阳斩张良臣达等还京师赏赉有差此克元之大畧也吴元年十月甲子征南将军胡廷美副将军何文辉兵由江西取福建正月破建宁执参政陈子琦获将士九千七百九十余人马二百七十一疋十二月征南将军汤和取福州洪武元年正月师至延平执平章陈友定二月癸夘廷美狥汀泉诸郡县悉降之福建平是日平章廖永忠为征南将军参政朱亮祖副之率舟师由海道取广东丙辰永忠等谕广东右丞何真壬戍勑赣州卫指挥使陆仲亨等率兵益永忠等三月何真以广东行省降四月己夘永忠移兵取梧州广东西悉平
　　
　　洪武三年春命右丞相信国公达复为征北大将军浙江行省平章李文忠为左副将军右都督冯胜为右副将军御史大夫邓愈为左副副将军汤和为右副副将军分道出征沙漠四月丙寅大将军达率师出安定驻沈儿峪口与库库特穆尔隔深沟而垒日数交战库库发千骑由间道从东山下潜刼东南垒一垒皆扰达亲率兵救之敌乃退遂斩其垒指挥数人以狥军中股栗明日整兵出战诸将争奋遂大破之于川北乱冢间擒元郯王文济王及国公阎思孝平章哈扎尔和琳等官一千八百六十五人将校士卒八万四千五百余人获马万五千二百八十余匹槖駞驴骡杂畜称是库库仅以身免辛丑左副将军李文忠师趋应昌未百里获其谍讯之云元主已殂自应昌往开平报国丧文忠即督兵进癸夘大破元兵追围其城明日克之获元主嫡孙宻廸哩巴拉并后妃宫人暨诸王省院达官士卒并获宋元玉玺金寳一十五宣和殿玉图书一玉册二镇圭大圭玉带玉斧各一及驼马牛羊无算太子阿裕实哩遁走得免师旋颁诏天下封赏有差
　　
　　四年正月丁亥伐伪夏命中山侯汤和为征西将军江夏侯周徳兴徳庆侯廖永忠为左右副将军率营阳侯杨璟等京卫荆襄舟师由瞿唐趋重庆颍川侯傅友徳为征虏前将军济宁侯顾时为左副将军率河南陜西步骑由秦陇趋成都闰三月杨璟师进攻瞿唐与戴寿兵战不利退还归州四月丙戌颍川侯攻阶州克之己丑克文州败其平章丁世真庚寅命永嘉侯朱亮祖为征虏右副将军发兵益汤和癸巳友徳兵渡青州果阳白水江遂趋隆州庚子克之癸夘克绵州破向大亨兵六月壬午克汉州大败戴寿兵复破吴友仁兵于古城丙戌徳庆侯廖永忠率所部兵至旧夔府破其平章邹兴等辛夘破瞿唐关入夔州明日汤和亦至与永忠分道和率步骑永忠率舟师会攻重庆丙申友徳兵至成都己亥永忠自夔乗胜抵重庆伪夏主明升遣使纳欵癸夘汤和至升与其母彭面缚衔璧请降承制释之七月友徳大破伪丞相戴寿兵寻请降得士马三万庚辰伪平章丁世真窜山谷死庚子友徳及江夏侯兵克保宁执吴友仁蜀地平
　　
　　洪武五年正月甲戌命征北大将军达兵五万出中路左副将军文忠兵五万出东路征西将军胜兵五万出西路征王保保即库库特穆尔也达至山西境都督蓝玉兵至图拉河遇保保败之保保走五月壬子达兵至岭北与敌战不利敛兵守寨别将中山侯和与敌战于断头山不利指挥章存道死之六月戊寅胜及左副将军陈徳右副将军傅友徳师至兰州友徳率骁骑五千趋西凉败元实喇罕之兵至永昌又败元太尉多尔济巴勒于呼喇罕口大获其辎重牛马进至扫林山胜等师亦至友徳手射死元平章布哈斩其党四百余降太尉索诺尔济雅平章衮楚克等至甘肃守将上都律以吏民降进至额齐讷路守将布延特穆尔以城降进师破元岐王多尔济巴勒获其平章常嘉努等二十七人及马驼牛羊十余万友徳复追败之于瓜沙州收其兵获金银印马驼牛羊二万余而还甲辰文忠师至扣肯地敌弃营遁获牛马辎重无算进至哈玛尔敌别部惊溃复进至胪朐河轻骑袭敌至图拉河敌将曼济哈喇章觇知之悉骑兵结阵以待文忠与战敌稍却复进至鄂勒欢河敌骑益众搏战不已文忠马中流矢急下马短兵接从者刘义直前奋击以身蔽文忠指挥李荣见事急以所乗马授文忠自夺敌马乗之文忠横槊径进士皆殊死战敌遂败走获人畜万计追至青哈敌复大集文忠勒兵椎牛飨士纵所获马畜于野示以闲暇居三日敌疑有伏兵不敢逼乃遁去文忠亦引归宣寜侯曹良臣指挥使周显张耀韦荣皆战死是举也大将军所遇劲故败失士马数不可考然孤悬塞外而能还保塞诸将无所亡失盖一败而能整故耳左副将军虽名为胜之敢深入失亡过当几至丧师征西将军所遇靡故全胜而右副将军功最多然赏罚俱不行史谓达与诸将固请北征恐未必然也前是月余上特召达文忠胜赐之交址弓五十彤弓百而不及邓卫公无何三将并命实上意也故不得而罪之宋公与指挥千百户俱不赏而赏止旗军则闻其有私駞马之议耳
　　
　　洪武十年四月吐蕃部川藏邀杀使者命卫国公邓愈为征西将军都督同知沐英为副将军率陜西诸卫兵十余万讨之五月愈等分兵为三道捣其巢六遂大破川藏之众追奔至昆仑山斩首万余级获马牛羊十余万遣凉州等卫将士分戌碾北等处而还愈行至寿春遇疾卒追封宁河王寻封沐英为西平侯将士升赏有差
　　
　　十三年故元国公托和齐知枢宻院蔼足率众数万屯于和林为边患命西平侯沐英等率陜西兵往讨之英师至灵州遣候骑侦知托和齐等兵次额齐讷路遂率精骑渡黄河经宁夏歴贺兰山涉流沙凡七日夜至其境去穹庐五十里分军为四道至夜衔枚而进合围之擒托和齐蔼足尽获其部落男女马驼牛羊以归悉封诸将安陆侯吴复等十余人为列侯
　　
　　十四年九月命颍川侯傅友徳为征南将军永昌侯蓝玉西平侯沐英为左右副将军率三十万众征云南丁未友徳至湖广遣都督胡海洋等率兵五万由永宁趋乌撒十二月戊辰友徳等至曲靖大破梁王将达尔玛兵于白石江擒之斩获万计友徳自率众数万捣乌撒而分兵授玉英趋云南壬申梁王巴咱尔斡尔宻走罗佐山转入普宁州草舍自缢死癸酉玉等兵入云南定之遣将分道取云南诸路庚辰友徳大破元右丞实巴尔兵遂城乌撒得七星关以通毕节又克可渡河于是东川乌蒙芒部诸蛮望风降附十五年正月辛巳别将攻威楚路降之壬午降其曲靖宣慰司中庾澄江武定三路七州六县闰二月癸夘左右副将军兵进攻大理克之分兵取鹤庆丽江破石门关下金齿于是车里平缅等处俱来降云南悉平
　　
　　洪武二十年春正月癸丑命宋国公冯胜为征虏大将军颍国公傅友徳永昌侯蓝玉为左右副将军南雄侯赵庸定逺侯王弼为左参将东川侯胡海武定侯郭英率兵二十万北伐以元丞相纳克楚近边故也三月辛亥师出松亭关驻大寜五月丁丑胜等至辽州东获纳克楚屯卒（阙）百人马四十余匹遂进师金山之西使其故将鼐喇固来云纳克楚有三营畜牧甚盛不肯会元主期至是见逼于我乃遣使至大将军阳为纳欵而实觇我兵势胜遂遣蓝玉往伊图河受其降敌见我兵盛还报纳克楚乃指天啧啧叹曰天不与我有此众矣遂率数百骑诣玉约降玉大喜与饮欢甚纳克楚酌酒酬玉玉请之先纳克楚即先饮更酌以授玉玉解衣衣之曰请衣此而后饮因相与争让久之纳克楚取酒浇地顾其下咄咄语将脱去时郑国公常茂在坐其麾下有赵指挥者解其语以告茂直前薄之纳克楚惊起欲就马茂拔刀斫之伤臂不得去都督耿忠拥以见胜其所部将士妻子凡十余万松花河北闻纳克楚被伤遂惊溃胜遣衮通谕之其降者凡四万余并得其噶哈玛勒所部凡二十余万人羊马驴駞辎重亘百余里追获北奔车辆四万四千九百六十三伤残其军二万四千二百二十九人是役也踰于霍冠军之降休屠浑邪耳第以大将军与郑公茂争功相讦胜还朝待罪茂削爵流云南举军无赏者然玉处置之失宜仅亚于茂而茂之直前斫纳克楚稍失之躁耳亦未可尽非也
　　
　　二十年九月丁未永昌侯蓝玉为征北大将军延安侯唐胜宗武定侯郭英为左右副将军都督佥事耿忠孙恪为左右参将讨北师二十一年三月乙夘出师至百眼井丙辰至捕鱼儿海侦北师营在海东北八十余里以定逺侯王弼为前锋直薄之敌方欲北向闻大军至太尉曼济拒战败之杀曼济及其兵数十人众遂降是时托克斯特穆尔与其太子天保努知院讷克林丞相实勒们等数十骑遁去玉率精骑追之出千余里不及而还获其次子地保努等六十四人及故太子必里克图妃并公主等五十九人又追获吴王代王及平章巴朗等二千九百九十四人军士男女七万七千三十七口得寳玺图书牌面一百四十九宣勅照会三千三百九十道金印一银印三马四万七千匹駞四千八百四头牛羊一十万二千四百五十二头车三千余辆聚其甲兵焚之寻又破故元将哈喇章营获其军士一万五千八百三户马駞四万八千一百五十余匹
　　
　　二十一年七月西平侯沐英奏东川诸蛮据乌山路结巢而叛上下三百里人迹阻絶诏大发马步兵命颍国公傅友徳仍为征南将军英为左副将军普定侯陈桓为右副将军景川侯曺震为左参将靖宁侯叶升为右叅将往讨之寻赐友徳勑谕友徳等谓东川芒部诸夷种类虽异而其始皆出啰啰厥后子姓蕃衍疆场乃异其名曰东川乌撒乌蒙芒部禄肇水西无事则互起争端有事则相为救援近称诸蛮不叛者号为循良固未可逆诈然须加防闲严整师旅使彼不得肆其奸谋然后贼可破也又戒以山势险峻道路崎岖林箐深邃其人如猿猱猝难捕获宜且驻兵屯种待以岁月然后可图九月友徳等讨越州叛酋阿资又遣靖宁侯升破平东川获叛蛮五千五百三十人十一月友徳讨阿资置平夷千户所于其山二十二年正月破阿资普安寨获其兵千三百马牛羊五千三百头二月进击阿资于越州败之斩其党大头宗等五十余人获马牛羊万计阿资势穷与其母请降三月命友徳驻沅州申国公邓镇驻大庸魏国公徐允恭驻常徳曹国公李景隆驻安陆开国公常升驻辰州靖宁侯叶升驻襄阳普定侯陈桓驻岳州雄武侯周武驻武昌吉安侯陆仲亨驻蕲州安陆侯吴杰驻茶陵东平侯韩勲驻黄州东川侯胡海驻寳庆南雄侯赵庸驻长沙宣宁侯曹泰驻瞿塘宣徳侯金镇驻施州靖海侯吴忠驻衡州江阴侯吴髙驻永州全宁侯孙恪驻沔阳延安侯唐胜宗驻黄平都督张铨王诚孙彦驻桂阳忠州道州信国公子汤鼎六安侯子王威驻长宁夷陵谕以休息士卒控制蛮夷七月以友徳疾召还
　　
　　二十三年正月以故元丞相约尔珠太尉鼐尔布哈知院阿尔特穆尔平章和克齐等将为边患诏晋王燕王各率所部大军讨之寻命颍国公傅友徳为征北前将军南雄侯赵庸为左副将军懐逺侯曹兴为右副将军定逺侯王弼为左叅将全寕侯孙恪为右叅将赴北平操练兵马听燕王节制复命齐王率山东都司青兖州护卫及徐邳二卫精鋭马步官军随征听燕王节制仍遣都御史特古斯特穆尔以勅谕约尔珠等降二月燕王率兵出古北口友徳等各以所部从燕王谕之曰吾与诸将军受命提兵沙漠以靖边患今敌无城郭居止其地空旷千里行师必有耳目不得其所难以成功诸将听命即发哨骑探得踪迹知鼐尔布哈约尔珠等驻庐帐于逓都遂进兵适大雪诸将欲止燕王曰天今大雪敌必不疑我至宜乗雪速进遂抵逓都隔一碛敌不之觉乃先遣指挥衮通徃招之衮通与鼐尔布哈旧至则相抱持而泣仓卒间我师已压敌营敌众大惊鼐尔布哈欲上马走衮通谕以燕王自至毋恐也鼐尔布哈约尔珠素闻王威信遂不去衮通引之来见王王降辞色待之即赐之酒食令醉饱慰谕遣还营敌甚喜过望遂无遁意将至营又复召还如是再三遂悉收其部落马駞牛羊以归捷闻诏鼐尔布哈等将校二百余人入朝献太尉等银印四金牌三银牌八铁牌五并所受元宣命二十八道以鼐尔布哈为留守中卫指挥使阿尔特穆尔为燕山中护卫指挥约尔珠为副都御史古卜齐为工部右侍郎赐纱帽金带袭衣钞锭银两有差晋王兵出塞不见敌而还
　　
　　建文二年七月燕王起兵北平执杀都指挥使谢贵左布政使张昺事闻命征虏将军长兴侯耿炳文等三十万众伐之八月以十三万众战于真定败绩炳文仅以身免左副将军驸马都尉李坚右副将军都督顾成都指挥刘遂俱被获九月命太子太师曹国公李景隆率兵五十万代炳文赐节钺得专征伐是月辽东緫兵江阴侯吴髙复败绩大宁失守宁王与其三护卫兵皆属燕十月景隆等悉众攻围北平不下十一月燕王自大宁还救景隆等大败走屯徳州以燕王间书削辽东帅吴髙爵戍广西专任都督杨文三年正月燕王围大同景隆引兵出紫荆救之遇燕王复还徳州令左副将军武定侯郭英右副将军安陆侯吴杰驻真定寻合兵进至白沟河与燕王大战连日复败绩死及降者数十万景隆走徳州燕师来薄景隆走济南燕师遂取徳州追击至济南景隆战复败走燕师遂围济南山东布政司左叅政铁铉击却之燕王归北平六月遣尚寳司丞李得成讲和于燕八月都督徐凯等败于沧州被擒诏都督盛庸以兵驻东昌与燕兵战大破之王走北平进封庸歴城侯为平燕将军诸将咸属焉三年二月庸进兵大战于滹沱始胜之再战大败死者十余万庸走徳州闰三月吴杰及都督平安兵复败于滹沱北死者复十余万顺徳广平大名俱失守遣大理少卿薛嵓使燕谕罢兵五月都督袁宇兵复败十月都指挥花英等兵复败被获十一月辽东兵围永平者复败四年三月平安兵复大败于徐州命驸马都尉梅殷以重兵屯淮安号四十万盛庸率余兵走与殷合左都督何福等复大败于灵璧福走左副揔兵陈晖右副摠兵平安右参将马溥都督徐真等三十七员礼部侍郎陈性善大理寺丞彭与明钦天监副刘伯完等一百五十员皆被擒死者六万余人泗州失守盛庸兵复败于淮安失战舰以千数燕王遂南扬州失守命皇从姑庆成郡主如师请和割地不许六月盛庸等集舟师拒之瓜洲复大败王遂渡江镇江失守命魏国公徐辉祖开国公常升等率兵分道出御之复大败遣曹国公李景隆兵部尚书茹瑺都督王佐行成不许景隆等遂纳欵复命诸王如师行成不许燕王兵至金川门谷王橞开门内之京师失守
　　
　　弇山堂别集卷六十八
　　

　　●钦定四库全书
　　
　　弇山堂别集卷六十九
　　
　　（明）王世贞 撰
　　
　　○命将下
　　
　　永乐四年五月安南国王陈天平还国遣都督佥事黄中吕毅以兵五千送之封其僭臣胡■〈大上互下〉为顺化郡公尽食所属州县三月己巳胡■〈大上互下〉邀杀天平四月辛未事闻上大怒七月辛夘命成国公朱能为征夷将军西平侯沐晟新城侯张辅为左右副将军丰城侯李彬云阳伯陈旭为左右叅将统兵八十万征之仍勅占城王木邦宣慰夹攻之十月戊子将军能以疾卒于龙州新城侯辅代总其众以进乙未辅师发凭祥度玻垒关前哨破之檄安南将吏数胡■〈大上互下〉父子二十罪丙申破鸡陵关庚子搜芹站伏哨昌江造浮桥至北江府谍西平侯晟兵至白鹤遣骠骑将军朱荣往会谍知贼众号七百万沿洮江沲江富良江立栅以守丁未下诏以新城侯为征夷将军十二月辛夘西平侯夺宣江江面军次洮江北岸与多邦城对垒新城侯攻洮江造浮桥济师遣朱荣败贼于嘉林江北寻克多邦城大破贼遂循富良江南下捣其东都破之癸夘复破西都屡败其兵三江等路皆请降五年正月丙辰败其援兵斩首三万七千余己巳复败之于木丸江斩首万余辛巳复败之于富良江斩首数万胡■〈大上互下〉父子脱身走五月甲子获胡■〈大上互下〉父黎季牦于海口山中乙丑获黎苍于南望山即胡■〈大上互下〉也安南平六月癸未诏示天下定为都布按三司卫十千户所二户十五州四十一县二百八安抚人民三百一十二万有奇获蛮人二百八万七千五百有竒粮储一千三百六十万石象马牛共二十三万五千九百余船只八千六百七十七艘军器二百五十三万九千八百五十三件进封新城侯为英国公西平侯为黔国公六年八月乙酉交址贼简定邓悉等反命黔国公晟率兵四万讨之尚书刘儁叅军事十二月丁酉晟与简定战生厥江败绩尚书儁都督吕毅皆死之二月壬午命英国公辅为征虏副将军清逺侯王友副之发兵南讨八月己未英国公败贼于咸子关九月庚午复败贼于太平海口十一月生获伪虞上皇简定等八年正月丙子败贼党阮帅桧等丁酉简定及伪将相陈希葛等伏诛英国公还京八年五月丁丑黔国公晟追贼首陈季犷等于虞江破之斩首三千余级戊寅晟别将江浩与贼党邓景异战不利季犷寻请降赦之以为交址布政使邓景异为都指挥九年正月己夘英国公仍佩将军印率兵二万四千合晟兵往讨七月丙子辅晟败贼于月常江十一月癸亥复破贼于沿海尽殱其丑类十年八月癸丑辅复大破之于神投海十一年十二月复大破之于爱子江十二年正月壬辰诛贼酋邓景异甲午获阮帅等三月癸未获伪越国大王陈季犷等余党悉平英国公等赏赉加等
　　
　　七年秋七月癸酉淇国公丘福为征北大将军武城侯王聦同安侯和珍为左右副将军靖安侯王忠安平侯李逺为左右叅将率十万骑讨北邉布尼雅实哩治其杀使臣郭骥之罪也甲寅福以千余骑先至败其游兵于胪胊河遂渡河谍知敌相距三十里不待师集径薄其营与战相持二日每战敌辄佯败引去福鋭意乗之敌众益盛福谋遣同安侯使敌假言求和自率骑继之同安侯不可福厉声曰不从命者斩既行敌伏发安平武城二侯率五百骑突敌阵杀贼数百人力屈死兵遂大溃福与王忠和珍俱被执见杀士卒死者数万人追削淇国公爵迁其家海南
　　
　　宣徳元年夏四月命太子太保成山侯王通佩征夷将军印充总兵官都督马瑛充叅将兵部尚书陈洽仍叅赞军务往交址等处征讨叛寇黎利发楚蜀护卫兵二千人南直隶福建六省兵万五千人广西弩手三千余人及本省土兵三万人使将之前是交址总兵荣昌伯陈智都督方政讨利败绩故也九月命镇逺侯顾兴祖以广西兵五千益通其月通抵交址十月通所部都指挥袁亮兵与利党黎善战不利善等分兵为三道来逼交址通等出战叅将马瑛破贼于清威与通师会应宁县渡宁桥遇敌大败尚书陈洽死之通中伤而还黎利自（阙）安闻之自率众会善进围东关十二月通大惧传檄清化州迄南城池悉听利管属其官吏军民皆令出城赴东关惟清化知州罗通指挥丁忠不从利分兵击之不能下事闻诏以太子太傅安逺侯栁升佩征夷副将军印为总兵官保定伯梁铭为左副总兵都督崔聚为右叅将太傅黔国公沐晟佩征南将军印为总兵官兴安伯徐亨为左副总兵新宁伯谭忠为右副将军分两道讨利升所统两京湖浙二广十二省兵晟所统四川云南兵合七万人二年正月通出兵大破贼斩伪司徒黎豸伪司空丁礼等万余级众请急攻之通不决三日利兵复振三月再发诸省兵四万五千二百人益升黎利兵陷昌江都指挥李任中官冯智知州利子辅等俱死之八月栁升兵至隘留关具书请罢兵立陈氏后兵进累破栅直抵镇夷关升意轻贼以轻骑百余前进渡桥遇伏中标死从骑皆没军中汹汹是日铭以病死明日李庆亦以病死大兵为贼所乗遂覆没崔聚被擒不屈死之而晟兵遂忸沮不敢进十日事闻黎利上章进方物请立陈氏后诏遣礼部左侍郎李琦工部右侍郎罗汝敬为正使右通政黄骥鸿胪卿徐永达为副使赍诏抚谕之命王通等班师十二月王通不俟命与利盟率师及文武官吏家属八万六千六百四十人还三年闰四月至京文武廷臣劾奏通及马瑛方政三司官布政弋谦等俱论死锢禁之籍其家五月李琦等还奏陈氏之当为后者嵩于正月中病死支裔遂絶于是命利权其国事而交址失矣
　　
　　正统六年定西伯蒋贵桂平蛮将军印充总兵官兵部尚书王骥总督军务率左副总兵李安右副总兵刘聚等合汉土兵十五万讨麓川宣慰思伦发初洪武间平云南独百夷酋长思伦发未服后为其头目刀干孟所逐赴京陈诉命为宣慰使居麓川分其余地置孟养木邦孟定三府隶云南路江等四长官司隶金齿永乐元年升孟养木邦为宣慰后孟养宣慰刁木但与其邻雠杀而死缅甸宣慰新献加乗其敝取之新献加复为所杀麓川思伦发之次孙思任发代为宣慰复乗缅甸敝取之遂侵孟定府及湾甸等州欲尽复祖故也累诏抚谕之不从遂用兵而黔国公晟兵往不利都督同知方政等战死晟暴卒弟都督同知昻继之复败至是始大用师焉十月进兵破其上江寨其将刁放戛刁招汉等斩首虏五万余闰十二月至腾冲进兵累破其众遂平麓川杀溺死者将十万人思任发父子走孟养师旋封赏有差八年五月以思任发走缅甸索之不获贼子思机发复据麓川为寇复遣贵骥等率大兵五万讨之九年二月破麓川兵进至缅甸败之获贼妻孥家属九千余人捷闻诏班师升赏有差然叛贼终不能正法而西南骚然矣
　　
　　正统八年正月命成国公朱勇恭顺侯吴克忠太监僧保出喜峰口兴安伯徐亨太监曹吉祥出界岭口都督马亮太监刘永诚出刘家口都督陈懐太监但住出古北口各将精兵万骑约至黄河土河两乂口会辽东各路兵马剿乌梁海等三卫鞑靼二月勇等各捕斩首级俘获人畜器械升赏有差阙
　　
　　正统十四年正月命宁阳侯陈懋为总兵官保定伯梁珤平江伯陈豫为左右副总兵都督范雄董兴为左右叅将刑部尚书金濂提督军务太监吉祥陈芜为监督大发兵讨福建寇邓茂七等先是茂七以沙县押拒捕杀巡检遂反聚众至五十余万遂自称闽王初以都督刘聚为总兵陈荣副之陈诏刘徳新为左右叅将佥都御史张楷监军讨之陈诏兵未至闽遇处州贼叶宗留与战败死茂七势益炽攻建宁掌府事左叅政张瑛战不利死之贼遂进延平与刘聚遇中流矢兄子伯孙代之十一月懋等进兵平之凡斩获万余人
　　
　　十四年三月都督徐恭为总兵官讨处州贼叶宗留等宗留者银坑盗也以十二年反而征闽者都督陈诏兵遇之败殁明年张楷兵征闽遏于宗留复遣副总兵陈荣讨之复败殁乃遣恭以二千骑驰至处州会宗留中流矢死其党益炽恭与都指挥沈鳞耿定王晟出战鳞等皆殁恭仅以身免会张楷兵至稍稍得败之遂谕降其党以败故功不论
　　
　　十四年十月命都督同知董兴兵部侍郎孟鉴佥都御史杨信民讨广东贼黄肖养先是肖养叛围广州杀都指挥王清势大震景泰元年三月兴兵至广时贼畏信民恩威稍稍降散四月兴遇贼于大洲头大战破之杀溺万余人肖养中流矢被擒伏诛余党悉平
　　
　　成化元年正月命都督同知赵辅为征夷将军右都督和勇为游击将军左佥都御史韩雍赞理军务调两京江西湖广兵万人及土兵十五万人征两广叛蛮二年辅雍破大藤峡贼寨三百二十四斩首三千二百七级生擒七百八十二人获贼属妇女二千七百一十八人改大藤峡为断藤峡寻又攻破五村大帽山黄沙吴峒等寨斩首四千四百三十八级生擒二百余人获贼属男妇二百七十余人夺获被掳男妇三千九百四十六人诏辅班师雍留封爵升赏有差
　　
　　成化元年十二月命抚宁伯朱永为靖虏将军都督同知喜信为左叅将都督佥事鲍政为右叅将工部尚书白圭提督军务太监唐慎右少监林贵监军统京营山东下班兵万五千及川贵湖广兵讨荆襄反贼刘千斤等二年四月贼平擒千斤等二千五百七十余人斩首二千五百五十余级获贼属子女一万一千六百余人牛马驴骡一万一百八十有奇招抚胁从流民一万八千五百三十余人续斩贼首二百三十四人获贼属三百六十七人九月复破平之擒石和尚刘长子等六百余人永等封爵升赏有差
　　
　　成化四年七月命都察院右副都御史项忠总督军务都督刘玉充总兵官太监刘祥监军率京营延绥宁夏等骑兵万三千讨石城叛寇满四等先是满四等以遗裔散处固原边地家富饶为叅将刘清指挥冯杰迫贿不能应清遣满四侄指挥璹捕之四等遂拥璹入石城以叛众渐集五千余人刘清攻之不利陜西镇抚遣都指挥邢端申澄讨之复大败事闻诏会宁夏延绥兵讨之陜宁兵先进战复大败贼附者益众至是始遣忠等寻益边兵合五万人忠初至败其众斩首数百而伏羌伯毛鋭中流矢死我师遂挫乃议筑砦为长围五年二月满璹降四之腹心杨虎力亦降乃使虎力诱四出战徼擒之又三日城溃斩首数千级擒千人以二百人献俘余悉斩之夷石城险其余党走慧箒山者至明年亦就擒忠等升赏有差
　　
　　成化六年命都察院右都御史项忠总督军务督同湖广总兵官右都督李震抚剿荆襄流民七年七月奏斩叛者千级俘其族属老幼共二万八千七百余人谕遣复业者九十三万八千余人后疏又云一百五十余万人忠等升赏有差
　　
　　十五年命太监汪直监督军务抚宁侯朱永佩征东将军印征辽东又特命右副都御史陈钺叅赞军务仍勅朝鲜国王李娎夹攻十月永等奏破焚四百五十余寨斩首六百九十五级俘四百八十六人以大捷闻明年娎遣使奏捷直加禄永进封公升赏有差
　　
　　十六年正月太监汪直监督军务太子太保左都御史王越提督军务保国公朱永为平戎将军率京兵万人赴延绥征剿宣大宁夏固原甘肃诸镇出精兵三万应之三月王越奏与直袭之于威宁海子生擒男妇百七十一斩首四百三十七获旗纛十二马一千八十五驼三十一牛一百七十六羊五千一百盔甲弓箭皮袄之类一万有奇以大捷闻直等加禄越封伯余升赏有差本年十二月太监汪直仍为监督威宁伯王越为提督太子太傅保国公朱永佩平戎将军印为总兵官往大同征剿十七年二月破之于黑石崖生擒十人斩首一百十二级获马七百二十九疋器械六千二百余件以大捷闻直越加禄永与世袭余升赏有差
　　
　　弘治十四年七月命南京户部尚书王轼兼左都御史提督军务帅湖广云南播州等处土兵三万三千人讨贵州贼米鲁米鲁者普安州土官隆畅出妾沾益州土官安民女也隆畅老以子礼代职米鲁依礼居而与营长阿保通构礼与父畅隙畅逐保而毁其室保遂叛与礼借外兵焚畅别部庐舍杀其从人畅怒诛礼米鲁遂与保发兵攻畅破百余寨畅走之云南镇巡使之讲和鲁阳听命而诱畅毒之遂益炽分其兵为四寨保遂僭称王总兵东宁伯焦俊巡抚都御史发兵万余讨之僇阿保及其子米鲁亡走久之复炽官兵追捕之不利都指挥吴逺被执乃诏轼督太监杨友总兵官丰润伯曹恺都御史钺讨之轼未至而太监友贪功率兵先入其地米鲁以万众刼营遂掳友而杀右布政使闾钰按察使刘福都指挥李宗武等凡五将贵州大震轼至具以闻诏大发兵合十万人讨之十五年七月分八道以进累战破之获米鲁及其党福佑凡下寨千余擒百九十人斩首四千八百余级俘男妇千余赐勑奬谕班师余升赏有差
　　
　　正徳四年三月命太子少保刑部尚书左都御史洪锺总制湖广郧阳及陜西河南四川等处军务并总理武昌等府赈济事宜以湖广等处荒旱多盗故也六年命锺督同都御史林俊等讨四川大寇蓝廷瑞廖麻子鄢本恕七年永顺宣慰彭世麟诱获廷瑞本恕加锺太子太保俊右都御史余升赏有差未几廖麻子等复炽八月召锺还右都御史彭泽总制军务右都督时源充总兵官代之八年四月擒廖麻子系喻老人复叛九年二月就擒贼平泽等升赏有差
　　
　　正徳五年四月宁夏寘鐇反书闻诏御用监太监张永总督军务泾阳伯神英佩平胡将军印充摠兵官总制陜西三边右都御史杨一清提督军务统京营兵二万及各路兵讨之户部右侍郎陈震暂代一清行事兼整理粮草本月游击将军仇钺袭执寘鐇五月诏班师钺封伯余升赏有差
　　
　　六年二月起复左都御史陈金总制江西浙江福建湖广南直隶等处军务镇巡等官悉听节制听以便宜行事五月东乡等处贼平破栅二百六十五俘七百五十余人斩首万一千六百七十三级八月姚源贼平斩首五千余级又破华林贼斩首二千余级金等升赏有差八年以余贼犹炽命右副都御史俞谏为提督代金权任亦如之右都督刘晖充总兵官十一月大盗王重七等就擒金谏后先虽平贼有功而所纵狼兵杀掠人子女刼剽财物金时尤甚故人为之謡曰王贼尚可官兵杀我
　　
　　六年三月命太保惠安伯张伟充总兵官右都御史马中锡提督军务统京营精骑二千及河南山东北直隶兵讨流贼刘六刘七齐彦名等八月命兵部左侍郎陆完为提督统宣府延绥兵合讨之其月以中锡伟无功下狱完专督师太子太傅伏羌伯毛鋭为总兵官太监谷大用监督陆誾监神鎗数战有功贼众杨虎赵鐩入河南者尤炽伏羌伯败绩七年三月命右副都御史彭泽提督军务咸宁伯仇钺为总兵官陆誾为监督率边兵讨之闰五月河南贼平刘七等入湖广诏都御史泽伯钺与完相去督军抚镇而下悉听节制八月完平刘七等于狼山前后斩获数万人钺进封侯大用誾皆封一兄伯爵完等升赏有差
　　
　　十年北敌犯宣大近边诏御用监太监张永总督军务太子太保都察院左都御史彭泽提督军务御马监太监张忠监督神鎗发京营骑卒二万合宣大辽蓟兵御之仍赐永金关防钢剑得便宜行事赏赐兵银数十万计不遇敌而还
　　
　　十一年土鲁畨陷哈宻虏其王及金印仍犯甘凉等处诏太子太保都察院左都御史彭泽提督军务总陜西三镇兵讨抚之以彩币易印及王而还后以不得要领夺泽官
　　
　　嘉靖三年大同兵叛杀都御史张文锦诏户部侍郎胡瓒都督鲁纲督兵讨之都督桂勇以计僇其叛者再乱再定瓒等无功而还十二年复叛杀总兵李瑾诏总制兵部左侍郎刘源清都督郄永督两镇兵讨之遇北兵救不利逮源清下狱以左侍郎张瓒代之郎中詹濙等诱捕叛逆诛之瓒等赏赉有差
　　
　　六年总督两广右都御史姚镆总镇太监潘润总兵抚宁侯朱麒等讨破田州府获叛守岑猛僇之以捷闻镆进太子少保左都御史润等加禄赏赉有差田州土目卢苏王受以七万人挟猛子以叛讨之不利事闻诏夺镆等加职即家起南京兵部尚书新建伯王守仁提督两广江西湖广等处军务督同姚镆等合兵进讨镆寻放归里守仁至军招谕苏受请降杖之百赦不诛并赦猛子改田州府为田宁府设流官统之事闻赐守仁白金五十两彩币四表里遣行人奬谕
　　
　　十六年礼兵二部会廷臣议安南伪酋莫登庸僭逆十大罪当讨诏会推素有才望大臣以为总督等官起原任南京刑部右侍郎胡琏为户部左侍郎右副都御史髙公韶为右侍郎俱兼右佥都御史总督粮饷琏云贵公韶两广都督佥事等官江桓充左副总兵都指挥杨鼎田茂充左叅将孙继武充右叅将樊泰萧鼐汤庆陈伟充游击将军各领兵征讨兵科给事中李鹤鸣御史傅鳯翱往两广刑科给事中马汝彰御史胡时济往云贵各纪功起复右都御史毛伯温至京将命之大帅已暂俱停止十七年命宁夏镇守总兵官咸宁侯仇鸾还京挂征夷副将军印充总兵官总督征南诸军工部尚书毛伯温为兵部尚书兼右都御史叅赞军事寻以兵部复议用兵事宜不称旨复暂停以恭上皇天上帝大号皇祖谥号升丁忧服满礼部左侍郎黄绾为本部尚书兼翰林院学士右春坊右谕徳张治为翰林院学士赍诏及币招谕安南仍令至承天行在面谕行事盖欲寄以相机抚讨也十八年登庸子方瀛遣使臣阮文泰等奉表欵镇南关请降复命礼兵二部会议寻以绾它奏忤旨罢之仍命仇鸾伯温南征十九年鸾至广东挟玺书责征蛮将军安逺侯栁珣戎服行属将礼珣不听鸾遂劾珣珣上书自列诏勒鸾归以珣代之本年伯温等至广西征集两广福建湖广狼土官军十五万并檄云南守臣及诸司俱会议分正兵为三哨分奇兵为二哨乌雷山等处水兵为海哨及议云南所集汉土兵于莲花滩为两哨与黔国公沐朝辅安逺侯栁珣提督军务侍郎蔡经巡抚都御史汪文盛等部署已定驰檄安南吏民谕以朝廷兴灭继絶之义讨罪止于莫登庸父子有能举郡县来降者即以郡县优之擒登庸父子降者赏白金二万两官以显秩其登庸父子果能束身归顺亦待以不死伯温等驻师近边登庸闻之惧遣使诣军乞降词颇卑切伯温等承制许之会登庸子方瀛已死乃于十一月三日留其孙福海守关而自与从子文明大酋阮如桂等四十余人入关衔组系颈诣所设阙庭徒跣蒲伏驿上降表复诣军门再拜尽籍土地军民职官悉听处分钦州所奏被侵四峒境土愿以内属仍请奉正朔旧赐印章护守以候更定伯温等乃谕之归而上疏言状下兵户礼议上命降安南国为都统司以莫登庸为都统使秩从二品子孙世袭别给印信旧所僭拟制度削去改正海阳山等十三路各置宣抚司设宣抚同知副使佥事各一员更袭黜陟俱付登庸四峒侵地还属钦州广西布政司岁给大统厯俾奉正朔三岁一贡乃加伯温太子太保蔡经右都御史珣太子太傅朝辅太子太保叅政翁万达等进一官辅臣夏言翟銮以决策公郭勋礼部严嵩以与议及仇鸾汪文盛兵部张瓒等赏赉有差
　　
　　二十九年八月北部谙达阿布该等犯塞入掠畿甸以咸宁侯仇鸾为平北大将军节制诸路主客兵马文官三品以下武官总兵以下不用命者以军法从事都御史杨守谦升兵部左侍郎同提督内外诸军讨之寻以守谦不击贼弃市大将军鸾尾敌至白羊口迤东红桥等处猝与敌遇溃走死伤千余人诏赏鸾及诸将金币各有差仍进鸾太保总督京营戎政三十年议开马市谙达寻执叛人萧芹等以献加仇鸾兼太子太傅岁禄二百石荫一子锦衣卫副千户监马市兵部侍郎史道转尚书各赏金币八月鸾帅京边兵马二万七千分布白羊等口十一月总督都御史何栋等获奸细哈扎尔陈通事告于庙社仇鸾加太傅兼太子太师岁禄一百石荫一子锦衣卫指挥佥事何栋升左侍郎荫一子锦衣卫千户总副等官升赏有差兵部尚书赵锦史道俱加太子少保各荫一子锦衣百户侍郎聂豹升俸有差辅臣严嵩子世蕃进工部右侍郎荫一子锦衣卫千户李本升礼部尚书直赞尚书徐阶加少保孙承恩太子少保公朱希忠兼太子太师都督陆炳太子太保余赏赉有差三十一年北部犯威逺城等处鸾自请行边诏不许三月鸾始出师至大同上言出镇川堡行二百余里伏兵起沟下前军阵亡者二十人伤者二百十三人失马二百匹凢斩首五级获达马三十匹诏赏鸾白金五十两彩币四表里诸将戴纶等三十六人各白金十两鸾寻还师八月敌聚大众边外谋犯喜峰口鸾当出师而病乃（阙）夺其大将制勅两印章其夕病死数日通敌事发诏僇其尸分县九边妻子俱斩藉其家
　　
　　三十三年五月以倭寇犯浙江南直隶等势猖獗命叅赞机务南京兵部尚书张经不妨原务兼都察院右都御史总督南直隶浙江山东两广福建等处军务一应兵马钱粮悉听便宜处分不用命者武官都指挥文臣五品以下许以军法从事三十四年工部右侍郎赵文华条陈御倭便宜首请遣大臣祭东海礼部覆上以问大学士严嵩右之遂命文华徃祭告并督察军机贼情文华至促瓦氏土兵出战败绩寻以张经久无成绩改都察院右都御史兼兵部右侍郎克期平贼不许怠误
　　
　　弇山堂别集卷六十九
　　
　　●钦定四库全书
　　
　　弇山堂别集卷七十
　　
　　（明）王世贞 撰
　　
　　○谥法考序
　　
　　余尝有谥法通纪三十卷列其凡而序之所以标先王制谥之本旨与歴代沿革轻重之变畧备矣至明亦有纪而未甚详于是徧考金匮国史之藏秘阁之籍参以家乗而后靡所不备凡有释义者皆阁籍也每故事大臣卒礼部以谥请报俞矣则内阁以两字者三请于上而自择之是以具释义也洪武之尚为吴也诸功臣死事及有劳而夭者皆荣公侯之爵而传之谥终髙帝世文臣弗得也武臣即都督弗赠侯伯弗得也至建文而待制王袆得谥文节矣文臣之有谥自袆始也其谥小臣者亦自袆始永乐制严矣终太宗世文臣之得者仅姚恭靖广孝胡文穆广而恭靖之爵则公也文臣之有谥仅文穆一也洪熙初始大合故臣凡劳于国谊于青宫三品而上易名者十余人而后文臣之谥广然宣英之代犹斤斤焉持其柄而弗轻子且夫鲁王爱子也秦王次嫡子也髙帝命之曰荒曰愍而登之册曰不敢以子故而废天下公其于宗室诸子王尚有评也文臣之有荣（阙）也则瑕弗掩也文荣之以爵也文愍之以事也庶几寓贬矣妇人之有谥也自后妃而外则死节也公主之有谥也自仁宗之悼爱女始也乳媪之有谥也自宣宗始也乳媪之夫之有谥也亦自宣宗始也方士之有谥也自世宗始也谥而四字淫矣而使方士得之则益淫矣当世宗之季吾又得二事焉夏文愍之持秉则同列皆中谥及身以罪死易世而后牵复所得者中下谥也继而严氏之持秉则其子为市焉非上所甚注懐者必贿而后得不贿不得也即得之不腆不上谥也及身以罪窜削弗谥也夫谥者人主之春秋也尊则称天以命之不尊则与天下共隲之而柰何为大臣修怨贾利地也然则如之何其必畧采唐宋故事遇大臣以谥请有俞旨则翰林之司篆者为议而定二谥焉以授礼科科详之复议而上之阁臣复衷而取上裁凡文臣二品而上及勋亲臣公必谥侯伯之莅军府加保傅必谥谥兼美恶二品以下自卿佐以迨庶僚有徳行政术亦有谥谥则言官请之礼部裁之有美无恶可也自国初以至今日勋臣若傅友徳若徐辉祖之类文臣若章溢若唐铎若胡俨若魏源之类武臣若刘玉马永王効之类谏臣若杨瑄黄巩王思杨爵之类儒林若吴与弼陈献章胡居仁之类文苑若李梦阳何景明杨慎李攀龙之类追之以谥可也勋臣若李善长冯胜若廖永忠耿炳文若丘福之类文臣若陈循若徐有贞之类追之以谥谥而不尽蔽瑕可也又若于谦者易之以上谥可也万安刘吉汪鋐张瓒者易之以下谥可也凡此数者皆所谓与天下共骘之操法于赏罚之外而毋使人得而议其后者也
　　
　　谥法纪一
　　
　　一字谥
　　
　　徳铉懿恒熙裕仁淳太髙成文昭宣章英睿景宪纯孝敬武毅献世肃穆庄
　　
　　恭定端靖简惠和安康顺僖思懐愍殇悼哀隠戾厉荒荣
　　
　　谥法纪二
　　
　　二字谥
　　
　　文正文贞文成文忠文端文定文简文懿文肃文毅文宪文庄文裕文节文义文靖文穆文昭文恪文恭文襄文清文修文康文敏文达文通文介文安文和文僖文荣文愍文思文隠
　　
　　武宁武毅武敏武惠武襄武顺武肃武靖武信武义武庄武壮武桓武愍武烈武勇武僖
　　
　　忠文忠武忠定忠烈忠简忠肃忠毅忠敬忠宪忠节忠显忠靖忠襄忠敏忠安忠僖忠穆忠威忠顺忠壮忠宣忠勇忠愍忠刚忠悫
　　
　　孝勇
　　
　　谥法纪三
　　
　　二字谥
　　
　　懿文懿庄懿安懿定懿简
　　
　　昭靖昭定昭僖昭安昭简昭宪昭穆昭和昭毅昭裕昭顺昭荣昭献昭懿昭静
　　
　　宣武宣靖宣懿宣和宣穆宣惠宣僖宣思
　　
　　宪穆宪懐
　　
　　纯靖　　敬顺
　　
　　毅愍毅敏毅勇
　　
　　敏肃敏毅敏靖
　　
　　恭懿恭简恭裕恭襄恭庄恭和恭穆恭僖恭肃恭安恭惠恭献恭毅恭端恭懐恭恪恭敏恭荣恭康恭慎恭顺恭愍恭介恭宪恭定恭靖
　　
　　壮武壮勇壮毅壮敏壮靖壮愍壮节　　顺简顺靖顺僖
　　
　　哀冲哀简
　　
　　谥法纪四
　　
　　二字谥
　　
　　庄敬庄献庄懿庄简庄靖庄定庄宪庄敏庄毅庄肃庄穆庄安庄僖庄裕庄襄庄康庄和庄惠庄恪庄静庄武庄愍庄顺庄隠
　　
　　贞襄贞肃贞懿贞静贞烈贞节贞惠贞顺
　　
　　襄毅襄简襄靖襄敏襄惠襄烈襄武襄恪襄荣襄愍襄悼
　　
　　勇襄
　　
　　定襄定恭定肃
　　
　　介肃　　成穆
　　
　　清简清惠清愍
　　
　　节愍　　愍烈
　　
　　康懿康肃康敬康简康靖康端康定康宪康裕康僖康惠康穆康和康恪康顺康毅康敏康献康悼康隠
　　
　　谥法纪五
　　
　　二字谥
　　
　　温懿温宪温肃温靖温定温简温穆温僖温和温惠温静温隠
　　
　　僖靖僖裕僖安僖康僖敏僖简僖武僖穆僖顺僖愍僖恪
　　
　　安懿安简安宪安肃安靖安和安庄安裕安定安恭安僖安穆安惠安恪安顺
　　
　　惠懿惠简惠恭惠庄惠靖惠荣惠安惠襄惠穆惠和
　　
　　景成景惠
　　
　　荣懿荣昭荣壮荣隠荣庄荣靖荣肃荣毅荣端荣宪荣简荣康荣襄荣恭荣定荣恪荣惠荣愍荣安荣和荣穆荣僖荣懐荣顺荣悼荣缪荣虚荣戾荣愿荣思荣淑荣善
　　
　　懐献懐懿懐庄懐康懐靖懐安懐简懐僖懐顺懐和懐穆懐悼懐隠懐荣
　　
　　谥法纪六
　　
　　二字谥
　　
　　肃敏肃安肃愍肃简肃僖肃贞
　　
　　简肃简襄简懿简定简靖
　　
　　靖懿靖庄靖恭靖肃靖简靖僖靖惠靖和靖安靖康靖襄靖顺靖节
　　
　　和靖和僖和惠
　　
　　崇武崇善崇敬
　　
　　勤敬　　桓襄桓义
　　
　　刚毅刚勇
　　
　　威武威毅威襄威靖威勇
　　
　　思裕
　　
　　端宪端靖端肃端简端懿端穆端和端毅端定端僖端裕端惠端敏端康端恪端庄端襄端勤端顺端愍端荣端隠
　　
　　悼恭悼懿悼庄悼简悼定悼靖悼康悼安悼平悼懐悼惠悼和悼僖悼昭悼顺悼隠悼戾
　　
　　隠懐
　　
　　四字谥
　　
　　恭仁康定恭和荣顺恭顺荣穆恭庄端惠恭和安靖恭恪庄僖恭淑安僖端靖恭惠端靖安和庄靖安荣庄僖端肃昭肃靖惠昭惠恭懿昭肃靖端忠敬昭顺惠穆昭敬康惠庄肃康穆懿恭贞顺懿恭靖庄安穆安和荣靖文康荣靖荣康惠肃
　　
　　六字谥
　　
　　恭肃端顺荣靖端和恭顺温僖荣安惠顺端僖
　　
　　谥例议
　　
　　亲王谥例用一字郡王二字其文武大臣亦用二字与否取自上裁若官品未髙而侍从有劳或以死勤事特恩赐谥者不拘常例洪武初议谥俱本部奉旨施行二十五年令本部行翰林院拟奏请旨弘治四年令今后有乞恩赠谥者本部斟酌可否务合公论不许一槩比例滥请
　　
　　十五年奏准凡亲王薨逝行巡抚巡按等官核勘郡王病故行本府亲王及承奉长史等官核勘善恶得实明白结报具奏定谥
　　
　　又奏准文武大臣有请谥者本部照例上请得旨行吏兵二部备查实迹本部定为上中下三等以行业俱优者为上行实颇可者为中行实无取者为下开送翰林院拟谥请旨
　　
　　一字谥
　　
　　徳
　　
　　徳祖
　　
　　右庙号髙皇帝四世祖唐有徳宗谥法执义扬善曰徳
　　
　　玄
　　
　　玄皇帝
　　
　　右即徳祖帝号唐有玄宗谥法有其文而无其义
　　
　　懿
　　
　　懿祖
　　
　　右庙号髙皇帝三世祖谥法温柔贤善曰懿
　　
　　（亲王）周王子埅（成化）申王佑楷（弘治）郑王佑檡代王俊杕徳王佑榕（俱嘉靖）
　　
　　右俱柔克有光
　　
　　恒
　　
　　恒皇帝
　　
　　右即懿祖帝号谥法有其文而无其义
　　
　　熙
　　
　　熙祖
　　
　　右庙号髙皇帝祖谥法有其文而无其义
　　
　　裕
　　
　　裕皇帝
　　
　　右即熙祖帝号谥法强学好问曰裕
　　
　　仁
　　
　　仁祖右庙号髙皇帝父谥法有其文而无其义
　　
　　仁宗
　　
　　庙号也文皇帝子谥法同上
　　
　　淳皇帝
　　
　　即仁祖帝号谥法有其文而无其义
　　
　　太
　　
　　太祖
　　
　　庙号也周公谥法不载后有之有其文而无其义
　　
　　太宗
　　
　　庙号也太祖子谥法同上
　　
　　髙
　　
　　髙皇帝
　　
　　即太祖帝号也谥法有其文而无其义
　　
　　成
　　
　　即文皇帝再定庙号也谥法安民立政又礼乐明具曰成
　　
　　（亲王）唐王弥鍗蜀王让栩（俱嘉靖）
　　
　　右安民立政
　　
　　文
　　
　　文皇帝
　　
　　即成祖帝号谥法经天纬地曰文
　　
　　昭
　　
　　昭皇帝
　　
　　即仁宗帝号谥法昭徳有劳曰昭
　　
　　（亲王）楚王桢（永乐）秦王秉欆（弘治）蜀王宾瀚（正徳）韩王旭櫏代王充耀（俱嘉靖）追封肃世子缙烱为肃王（嘉靖）追封益世子载增为益王（万厯）
　　
　　右俱容仪恭美
　　
　　宣
　　
　　宣宗
　　
　　庙号也仁宗子谥法圣善周文曰宣
　　
　　（亲王）秦王懐埢（隆庆）
　　
　　诚意外见
　　
　　章
　　
　　章皇帝
　　
　　即宣宗帝号用增定谥法法度大明又敬慎髙明曰章
　　
　　英
　　
　　英宗
　　
　　庙号也宣宗子谥法有其文而无其义
　　
　　睿
　　
　　睿皇帝
　　
　　即英宗帝号谥法有其文而无其义
　　
　　睿宗
　　
　　庙号也宪宗子嘉靖中追上
　　
　　景
　　
　　景皇帝
　　
　　帝谥也宣宗次子谥法耆意大图布义行刚曰景
　　
　　宪
　　
　　宪宗
　　
　　庙号也英宗子谥法博闻多能又赏善罚恶曰宪
　　
　　（亲王）韩王松（永乐）晋王美圭楚王季堄（俱正统）荆王瞻堈（景泰）唐王琼炟襄王瞻墡（俱成化）渖王胤栘淮王厚燽（俱嘉靖）
　　
　　右俱行善可纪
　　
　　周王有炖（正统）
　　
　　右博闻多能
　　
　　纯
　　
　　纯皇帝
　　
　　谥法有其文而无其义
　　
　　孝
　　
　　孝宗
　　
　　庙号也宪宗子谥法五宗安之曰孝
　　
　　敬
　　
　　敬皇帝
　　
　　即孝宗帝号谥法合善典法曰敬
　　
　　（亲王）伊王吁淳唐王宇温（俱嘉靖）晋王慎镜（万厯）
　　
　　右俱夙兴恭事
　　
　　武
　　
　　武宗
　　
　　庙号也孝宗子谥法克定祸乱又威强敌徳又保大定功曰武
　　
　　毅
　　
　　毅皇帝
　　
　　即武宗帝号谥法致果杀敌又强而能断曰毅
　　
　　献
　　
　　献皇帝
　　
　　即睿宗帝号谥法智质有圣又聪明睿智曰献
　　
　　（亲王）湘王栢（洪武末年文庙改谥）蜀王椿（永乐）追封蕲王瞻垠（永乐末仁庙初）寜王权（正统）兴王（即睿宗正徳）
　　
　　右俱聪明睿智
　　
　　世
　　
　　世宗
　　
　　庙号也睿宗子古有世庙汉取以次太与髙周公谥法不载后有之
　　
　　肃
　　
　　肃皇帝
　　
　　即世宗帝号谥法刚徳克就执心决断又正己摄下曰肃
　　
　　（亲王）辽王贵■〈火受〉（成化）
　　
　　右正己摄下
　　
　　穆
　　
　　穆宗
　　
　　庙号也世宗子谥法布徳执义曰穆
　　
　　（亲王）忻王见治（成化）
　　
　　右中情见貌
　　
　　庄
　　
　　庄皇帝
　　
　　即穆宗帝号谥法履正志和曰庄
　　
　　（亲王）肃王楧（永乐）楚王孟烷梁王瞻垍（俱正统）岷王楩（景泰）唐王芝址（成化末孝庙初）庆王邃塀晋王锺铉（俱弘治）徽王见沛（弘治末武庙初）渖王幼■〈土学〉徳王见潾赵王佑棌益王厚煜（俱正徳）鲁王阳铸进封秦和僖王诚澯为秦王辽王致格荣王佑枢周王朝堈追封荆王载墭崇王载境淮王佑楑伊王讦渊（俱嘉靖）襄王厚■〈频，火代少〉吉王翊镇（俱隆庆）衡王厚燆（万厯）
　　
　　右俱履正志和
　　
　　恭
　　
　　（亲王）晋王棡（洪武）卫王瞻埏韩王冲■〈火或〉（俱正统）岷王徽煣（天顺）庆王寘■〈釒叔〉（弘治）辽王宠涭追封恭靖唐王弥钳为唐王渖王诠钲肃王贡錝周王睦■〈木审〉衡王佑楎追封襄王见淓徽王厚爝崇王厚耀追封秦王诚润景王载圳追封赵王载培（俱嘉靖）荆王翊巨楚王英■〈火佥〉（俱隆庆）代王廷埼（万厯）
　　
　　右俱敬顺事上
　　
　　定
　　
　　（亲王）唐王桱（永乐）周王橚（洪熙）蜀王友垓（天顺）襄王祁镛（弘治）伊王諟锊（正徳）淮王佑棨追封东垣王见■〈氵贡〉吉王厚焨秦王惟焯肃王弼桄韩王融燧寿王佑榰（俱嘉靖）
　　
　　右俱纯行不爽
　　
　　晋王济熺（宣徳）庆王台浤（嘉靖）
　　
　　右俱追补前过
　　
　　端
　　
　　（亲王）追封淮王见淀晋王知烊楚王荣■〈氵戒〉益王佑槟鲁王观■〈火定〉荆王厚烇追封秦王惟■〈火亷〉吉王载均（俱嘉靖）
　　
　　右俱守礼执义
　　
　　靖
　　
　　（亲王）
　　
　　唐王琼烃蜀王友堉（俱宣徳）越王瞻墉淮王瞻墺（俱正统）韩王范■〈土卬〉周王子垕（俱景泰）荆王祁镐（天顺）郑王瞻埈鲁王肇辉（俱成化）赵王见灂（弘治）雍王佑橒崇王佑樒（俱正徳）追封肃安和世子真淤为肃王（嘉靖）
　　
　　右俱恭已鲜言
　　
　　郢王栋（永乐）庆王■〈木旃〉（正统）辽王豪墭（成化）宁王奠培追封晋王奇源（俱弘治）楚王均鈋（正徳）追封恭和王勋■〈氵壮〉为渖王岷王彦汰（俱嘉靖）追封荣康王佑楬为襄王（嘉靖）
　　
　　右俱寛乐令终
　　
　　简
　　
　　（亲王）辽王植（永乐末年）代王桂（正统）伊王颙炔（天顺）肃王禄埤（成化）郑王祁锳秦王诚泳岷王膺鉟（俱弘治）
　　
　　右俱平易不訾
　　
　　赵王髙燧（宣徳）周王有爝（景泰）襄王见淑（弘治）崇王见泽（弘治末武庙初）徽王佑台吉王见浚泾王佑橓（俱嘉靖）
　　
　　右俱一徳不懈
　　
　　渖王模（宣徳）
　　
　　右正直无邪
　　
　　惠
　　
　　（亲王）安王楹（永乐）追封宁王盘烒赵王瞻塙（俱景泰）韩王征钋鲁王泰堪秦王公锡（俱成化）代王成炼蜀王申凿辽王恩鑙周王同■〈釒麤〉岐王佑棆（俱弘治）追封渖恭裕王勋潪为渖王追封襄王佑楬（俱嘉靖）庆王鼒枋（万厯）
　　
　　右俱柔质慈民
　　
　　和
　　
　　（亲王）蜀王悦■〈火邵〉（天顺）荆王佑橺（弘治）
　　
　　右俱不刚不柔
　　
　　安
　　
　　（亲王）追封伊王勉堡（成化）追封淮王见濂（正徳）追封渖府荣懿王诠鉌为渖王追封晋恭裕王表槏为晋王追封秦临潼惠简王公铭为秦王赵世孙翊锱追封赵王汝王佑梈（俱嘉靖）追封韩悼恭世子谟■〈土典〉为韩王（隆庆）
　　
　　右俱和好不争
　　
　　康
　　
　　（亲王）秦王志■〈土絜〉（景泰）渖王佶焞楚王季埱肃王瞻熖（俱天顺）庆王秩煃（成化）宁王觐钧韩王偕灊淮王祁铨（俱弘治）郑王佑枔（正徳）追封晋端和王知■〈火节〉为晋王追封周悼康世子勤熄为周王襄王佑櫍岷王誉荣赵王厚煜蜀王承钥（俱嘉靖）
　　
　　右俱温柔好乐
　　
　　顺
　　
　　（亲王）岷王音垽（成化）唐王宙栐追封秦王秉柎（俱嘉靖）
　　
　　右俱和比于理
　　
　　僖
　　
　　（亲王）秦王志堩（永乐）蜀王友埙（宣徳）追封郑王见滋（弘治）
　　
　　右俱小心畏忌
　　
　　思
　　
　　（亲王）追封代王聪■〈氵禾〉（弘治）追封均王载■〈土夙〉（嘉靖）
　　
　　右俱追悔前过
　　
　　懐
　　
　　（亲王）追封虞王雄英（洪武）滕王瞻垲（洪熙）秦王志均（宣徳）韩王范圯（正统）蜀王申鈘秀王见澍庆王邃■〈土雝〉（俱成化）追封晋王表■〈木荣〉襄王佑材（俱弘治）追封渖王胤桤追封懐简世子当漎为鲁王戚王载■〈〈戞斗〉上土下〉追封荣懐穆世子厚勲为荣王追封徳府懐顺世子厚炖为徳王追封肃王绅堵追封岳王厚熙（俱嘉靖）
　　
　　右俱慈仁短折
　　
　　愍
　　
　　（亲王）秦王樉（洪武）
　　
　　右使民悲伤
　　
　　楚王显榕（嘉靖）
　　
　　右在国逢难
　　
　　殇
　　
　　（亲王）颍王载■〈卤上土下〉（嘉靖）　谥法有其文而无其义
　　
　　悼（亲王）许王见淳（景泰）赵王祁镃（天顺）韩王偕流伊王諟钒（俱成化）追封蔚王厚炜（弘治）追封吉王佑枎（嘉靖）追封周王安■〈氵横〉追封鲁王健杙靖王翊铃（俱嘉靖）
　　
　　右俱中年早夭
　　
　　哀
　　
　　（亲王）蓟王载■〈土匮〉（嘉靖）邠王常溆（万厯）
　　
　　右蚤孤短折
　　
　　隠
　　
　　（亲王）秦王尚炳（永乐）代王仕壥（天顺）
　　
　　右俱违拂不成
　　
　　戾
　　
　　（亲王）湘王栢（建文初谥永乐改献）郕王（后改谥景皇帝）追封代王逊煓（正统）
　　
　　右俱知过不改
　　
　　厉
　　
　　（亲王）伊王■〈木彝〉（永乐）
　　
　　右杀戮不辜
　　
　　荒
　　
　　（亲王）鲁王檀（洪武）
　　
　　右好乐怠政
　　
　　荣
　　
　　（皇妃）世庙贞妃马氏（嘉靖）
　　
　　右宠禄光大
　　
　　弇山堂别集卷七十


　　●钦定四库全书
　　
　　弇山堂别集卷七十一
　　
　　（明）王世贞 撰
　　
　　○谥法二
　　
　　二字谥
　　
　　文正
　　
　　（文臣）少师太子太师吏部尚书华盖殿大学士赠太师李东阳（正徳）少傅太子太傅户部尚书谨身殿大学士赠大傅谢迁（嘉靖）
　　
　　右俱勤学好问内外宾服
　　
　　文贞
　　
　　（文臣）少师兵部尚书华盖殿大学士赠太师杨士奇（正统）
　　
　　右勤学好问清白守节
　　
　　（文臣）少师太子太师吏部尚书建极殿大学士赠太师徐阶（万厯）
　　
　　右道徳博闻大虑克就
　　
　　文成
　　
　　（文臣）御史中丞弘文馆学士太史令诚意伯赠太师刘基（正徳追赠）
　　
　　右修治班制安民立政
　　
　　新建伯兼南京兵部尚书都察院左都御史赠新建侯王守仁（隆庆）
　　
　　右勤学好问安民立政
　　
　　文忠
　　
　　（文臣）吏部左侍郎兼翰林院学士加赠太傅曹鼐（天顺改谥）少师太子太师吏部尚书华盖殿大学士赠太师张孚敬（嘉靖）少师太子太师吏部尚书华盖殿大学士赠太保杨廷和（隆庆）太师太子太师吏部尚书中极殿大学士赠上柱国张居正（万厯）后夺
　　
　　右勤学好问危身奉上
　　
　　文端
　　
　　（文臣）少傅太子太师吏部尚书赠太保王直（天顺）太子太保礼部尚书赠太保周经（正徳）
　　
　　右俱敏而好学守礼执义
　　
　　太子少保南京吏部尚书赠太子太保吴一鹏（嘉靖）太子少保礼部尚书文渊阁大学士赠太子太保髙仪少保太子太保礼部尚书翰林院学士赠太保吴山（俱万厯）
　　
　　右俱勤学好问守礼执义
　　
　　文定
　　
　　（文臣）少保礼部尚书武英殿大学士赠太师杨溥（正统）礼部尚书兼翰林院学士赠太子太保吴寛（弘治）南京礼部左侍郎赠礼部尚书王瓒太子宾客南京兵部尚书赠太子太保张邦奇南京国子监祭酒赠礼部左侍郎陈敬宗（俱嘉靖）南京都察院右都御史赠太子少保何瑭少傅太子太傅户部尚书谨身殿大学士赠少师蒋冕吏部右侍郎赠礼部尚书王道（俱隆庆）少师太子太师吏部尚书中极殿大学士李春芳（万厯）
　　
　　右俱勤学好问纯行不爽
　　
　　文简
　　
　　（文臣）北京行部左侍郎赠少傅马京（洪熙）
　　
　　右敏而好学正直无邪
　　
　　礼部左侍郎赠太子少师仪智（洪熙）少保户部尚书武英殿大学士赠太保黄淮（正统）
　　
　　右俱忠信接礼正直无邪
　　
　　礼部尚书兼翰林院学士赠太子太保李逊学（正徳）礼部尚书兼翰林院学士赠太子太保刘春（正徳）太子太傅礼部尚书赠少保毛澄南京太常寺卿赠礼部右侍郎穆孔晖礼部右侍郎兼翰林院侍讲学士赠尚书马汝骥太子太保礼部尚书东阁大学士赠少保张璧少保太子太保吏部尚书谨身殿大学士赠太保毛纪少傅太子太傅吏部尚书文渊阁大学士赠少师许赞掌詹事府事太子少保礼部尚书翰林院学士赠太子太保孙承恩（俱嘉靖）南京礼部右侍郎赠尚书吕柟南京兵部尚书赠太子少保湛若水（俱隆庆）少傅太子太傅吏部尚书建极殿大学士赠太保吕调阳（万厯）
　　
　　右俱勤学好问一徳不懈
　　
　　南京工部左侍郎赠礼部尚书何孟春吏部左侍郎兼翰林院学士赠礼部尚书董玘（俱隆庆）
　　
　　右俱勤学好问正直无邪
　　
　　文懿
　　
　　（文臣）翰林院学士赠礼部左侍郎吕原（天顺）吏部右侍郎兼詹事府府丞赠礼部尚书杨守陈（弘治）吏部右侍郎兼翰林院侍读学士赠礼部尚书诸大绶（万厯）
　　
　　右俱敏而好学柔克有光
　　
　　南京工部尚书赠太子少保刘宣（正徳追谥）南京礼部尚书赠太子少保章■〈樊，心代大〉南京吏部左侍郎储巏少傅太子少傅礼部尚书谨身殿大学士翟銮（俱嘉靖）礼部左侍郎兼翰林院学士赠尚书瞿景淳（隆庆）吏部右侍郎兼翰林院侍读学士赠礼部尚书诸大绶（万厯）
　　
　　右俱勤学好问柔克有光
　　
　　文肃
　　
　　（文臣）左春坊左赞善赠太子少保徐善述（洪熙）
　　
　　右忠信接礼执心决断
　　
　　礼部右侍郎钱习礼（天顺）南京吏部尚书赠太子太保王■〈亻与〉（弘治）
　　
　　右俱敏而好学正已摄下
　　
　　礼部右侍郎掌国子监祭酒事赠礼部尚书谢铎（正徳）南京吏部右侍郎赠礼部尚书罗玘（嘉靖追谥）
　　
　　右俱勤学好问执心决断
　　
　　刑部尚书赠太子少傅何乔新南京礼部尚书赠太子少保吴俨（俱正徳）少傅太子太傅吏部尚书武英殿大学士赠太保刘忠兴化知府赠太常寺卿岳正（嘉靖）南京礼部右侍郎赠尚书刘瑞（隆庆）太子太保礼部尚书文渊阁大学士赠少保赵贞吉（万厯）
　　
　　右俱勤学好问正已摄下
　　
　　文毅
　　
　　（文臣）国子监祭酒李时勉（景泰初谥）
　　
　　右勤学好问果而能断
　　
　　少保吏部尚书谨身殿大学士赠太傅商辂（成化）太子少保吏部尚书赠少保倪岳（弘治）礼部尚书赠太子少保傅珪翰林院修撰赠左春坊左谕徳罗伦南京工部右侍郎赠礼部尚书黄孔昭（俱嘉靖）太子太保礼部尚书文渊阁大学士赠少保张治（隆庆改谥）少师太子太师吏部尚书中极殿大学士赠太师张四维（万厯）
　　
　　右俱敏而好学果而能断
　　
　　文宪
　　
　　（文臣）少保吏部尚书文渊阁大学士赠太师彭时（成化）
　　
　　右勤学好问行善可纪
　　
　　翰林院学士承旨宋濂（正徳追谥）
　　
　　右敏而好学行善可纪
　　
　　少师太子太师吏部尚书华盖殿大学士赠太保费宏（嘉靖）
　　
　　右勤学好问博闻多能
　　
　　文庄
　　
　　（文臣）吏部左侍郎叶盛（成化）少保太子太保户部尚书武英殿大学士赠太傅丘浚（弘治）工部尚书赠太子少保谢一夔南京户部尚书赠太子少保王鸿儒（俱正徳）南京礼部尚书赠太子少保邵寳吏部尚书赠太子太保罗钦顺礼部尚书兼翰林院学士赠太子少保欧阳徳（俱嘉靖）礼部尚书赠太子少保汪俊南京国子监祭酒赠礼部左侍郎邹守益（俱隆庆）太子太保礼部尚书文渊阁大学士赠少保马自强（万厯）
　　
　　右俱勤学好问履正志和
　　
　　文裕
　　
　　（文臣）太子少保礼部尚书兼翰林院学士赠太子太保白钺（正徳）詹事府少詹事兼翰林院学士赠礼部右侍郎陆深（嘉靖）詹事府少詹事兼翰林院侍读学士赠礼部左侍郎黄佐（阙）
　　
　　右俱忠信接礼强学好问
　　
　　文节
　　
　　（文臣）翰林院待制赠学士王祎（建文初谥）翰林院修撰赠左春坊左谕徳舒芬（万厯）
　　
　　右道徳博闻谨身制度
　　
　　文义
　　
　　（文臣）少保太子太傅工部尚书谨身殿大学士兼东阁大学士赠太保髙谷（成化）
　　
　　右勤学好问制事合宜
　　
　　文靖
　　
　　（文臣）左春坊左赞善赠太子宾客王汝玉（洪熙）
　　
　　右敏而好学恭已鲜言
　　
　　太子少保户部尚书武英殿大学士赠少保金幼孜（宣徳）太子太保吏部尚书武英殿大学士赠少保严讷（万厯）
　　
　　右俱敏而好学寛乐令终
　　
　　南京吏部尚书魏骥（成化）
　　
　　右慈惠爱民寛乐令终
　　
　　少师太子太师吏部尚书华盖殿大学士赠太师徐溥（弘治）少师太子太师吏部尚书华盖殿大学士赠太师刘健少保太子太保礼部尚书武英殿大学士赠太保贾咏（俱嘉靖）
　　
　　右俱勤学好问寛乐令终
　　
　　文穆
　　
　　（文臣）文渊阁大学士兼左春坊大学士赠礼部尚书加赠少师胡广（永乐）
　　
　　右敏而好学布徳执义
　　
　　少师太子太师吏部尚书华盖殿大学士赠太师刘吉（弘治）
　　
　　右勤学好问布徳执义
　　
　　礼部尚书赠太子太保傅瀚（弘治）
　　
　　右敏而好学中情见貌
　　
　　文昭
　　
　　（文臣）南京兵部尚书萧维祯（成化）
　　
　　右敏而好学容仪恭美
　　
　　南京礼部尚书赠太子少保江澜（嘉靖）
　　
　　右勤学好问容仪恭美
　　
　　文恪
　　
　　（文臣）南京都察院左副都御史吴讷（弘治）少傅太子太傅户部尚书武英殿大学士赠太傅王鏊掌詹事府詹事礼部尚书兼翰林院学士赠太子太保温仁和（俱嘉靖）
　　
　　右俱敏而好学温恭朝夕
　　
　　太子太保吏部尚书赠太保耿裕（弘治）文渊阁大学士朱善（正徳）国子监祭酒宋讷（正徳追谥）南京国子监祭酒赠礼部右侍郎鲁铎南京礼部尚书赠太子少保孙升南京礼部尚书赠太子少保杨廉（俱嘉靖）吏部左侍郎兼翰林院侍读学士赠礼部尚书丁士美掌詹事府吏部左侍郎兼侍读学士赠礼部尚书周子义（俱万厯）
　　
　　右俱勤学好问温恭朝夕
　　
　　文恭
　　
　　（文臣）詹事府少詹事赠礼部左侍郎刘铉（成化）
　　
　　右勤学好问敬顺事上
　　
　　左春坊左赞善赠光禄寺少卿罗洪先南京工部右侍郎赠礼部尚书程文徳（俱隆庆）礼部尚书赠太子少保万士和（万厯）
　　
　　右俱敏而好学不懈为徳
　　
　　文襄
　　
　　（文臣）吏部左侍郎兼翰林院学士赠少傅吏部尚书文渊阁大学士曹鼐（景泰初谥）工部尚书周忱（景泰）少保太子太保礼部尚书武英殿大学士赠太傅席书少保太子太保吏部尚书武英殿大学士赠太保方献夫太子太保吏部尚书赠少保唐龙（俱嘉靖）
　　
　　右俱勤学好问因事有功
　　
　　少保太子太傅吏部尚书武英殿大学士赠太傅桂蕚少师太子太师吏部尚书华盖殿大学士赠太保杨一清（俱嘉靖）
　　
　　右俱敏而好学因事有功
　　
　　文清
　　
　　（文臣）礼部左侍郎兼翰林院学士赠本部尚书薛瑄（成化初）
　　
　　右敏而好学避逺不义
　　
　　文修
　　
　　（文臣）南京吏部右侍郎赠南京礼部尚书林文俊（嘉靖）
　　
　　右忠信接礼好学近智
　　
　　文康
　　
　　（文臣）兵部尚书兼翰林院学士赠少傅苖衷（景泰）
　　
　　右敏而好学温良好乐
　　
　　（文臣）少师太子太师吏部尚书华盖殿大学士赠太师万安（弘治）少师太子太师吏部尚书华盖殿大学士赠太师梁储少傅太子太师吏部尚书华盖殿大学士赠太傅李时少保太子太傅礼部尚书武英殿大学士赠太保顾鼎臣（俱嘉靖）
　　
　　右俱勤学好问温良好乐
　　
　　文敏
　　
　　（文臣）詹事府少詹事赠太子少保邹济（洪熙）少师工部尚书谨身殿大学士赠太师杨荣（正统）太子少保吏部尚书赠少保姚夔（成化）
　　
　　右俱施而中礼应事有功
　　
　　太子少保礼部尚书掌詹事府事翰林院学士赠太子太保霍韬南京礼部右侍郎赠礼部尚书崔铣户部尚书兼翰林院学士赠太子太保李廷相吏部左侍郎赠礼部尚书徐缙（俱嘉靖）少傅太子太傅户部尚书建极殿大学士赠太保余有丁（万厯）
　　
　　右俱勤学好问应事有功
　　
　　文达
　　
　　（文臣）少保吏部尚书华盖殿大学士赠太师李贤（成化）
　　
　　右勤学好问疏中通理
　　
　　文通
　　
　　（文臣）太子少师礼部左侍郎兼翰林院学士赠太子太师礼部尚书王一宁（景泰）南京吏部尚书赠太子少保钱溥大理寺少卿李奎（俱弘治）少保太子太保礼部尚书兼翰林院学士赠光禄大夫费宷少保太子太保礼部尚书武英殿大学士赠太保殷士儋（俱嘉靖）
　　
　　右俱勤学好问物至能应
　　
　　文介
　　
　　（文臣）太常寺少卿兼翰林院侍讲学士赠礼部左侍郎刘俨（天顺）
　　
　　右敏而好学执一不迁
　　
　　文安
　　
　　（文臣）南京礼部尚书王英（景泰）礼部左侍郎兼翰林院学士赠礼部尚书刘定之（成化）太子少保礼部尚书周洪谟（弘治）南京兵部尚书赠太子太保林瀚（正徳）礼部尚书赠太子太保李杰（嘉靖）
　　
　　右俱勤学好问好和不争
　　
　　礼部尚书赠太子少师郑赐（洪熙）南京兵部尚书赠太子太保刘龙（嘉靖）少傅大学士赠太傅吕本（阙）
　　
　　右俱敏而好学好和不争
　　
　　文和
　　
　　（文臣）太子太保户部尚书谨身殿大学士赠太保刘珝（弘治）
　　
　　右勤学好问柔克有光
　　
　　太子少保兵部尚书兼翰林院学士赠少保尹直（正徳）
　　
　　右勤学好问不刚不柔
　　
　　文僖
　　
　　（文臣）翰林院侍读学士赠学士张益（天顺）南京礼部尚书赠太子少保黎淳（弘治）南京吏部尚书赠太子少保黄珣南京礼部尚书赠太子少保顾清（俱嘉靖）南京礼部左侍郎赠尚书陈升（隆庆）吏部右侍郎兼翰林院侍读学士赠礼部尚书陶大临（万厯）
　　
　　右俱勤学好问小心畏忌
　　
　　南京礼部尚书赠太子少保倪谦（成化）南京工部尚书赠太子少保（董越）
　　
　　右俱勤学好问小心恭慎
　　
　　太子太保户部尚书武英殿大学士赠太傅靳贵（正徳）太子太保礼部尚书赠太子太傅张升（嘉靖）
　　
　　右俱敏而好学小心畏忌
　　
　　文荣
　　
　　（文臣）少傅太子太傅户部尚书建极殿大学士赠少师袁炜（嘉靖）
　　
　　右勤学好问宠禄光大
　　
　　文愍
　　
　　（文臣）少师太子太师吏部尚书华盖殿大学士夏言隆庆（追谥）
　　
　　右勤学好问在国逢难
　　
　　文思
　　
　　（文臣）太子少保礼部尚书兼翰林院学士赠太子少傅彭华（弘治）
　　
　　右敏而好学谋虑不僭
　　
　　文隠
　　
　　（文臣）少保太子太保吏部尚书武英殿大学士石珤（嘉靖初谥）
　　
　　右敏而好学违拂不成
　　
　　太子太保文渊阁大学士赠少保张治（嘉靖初谥隆庆改文毅）
　　
　　右勤学好问懐情不尽
　　
　　武宁
　　
　　（武臣）太傅征北大将军魏国公中山王徐达（洪武）
　　
　　右折冲御侮曰武宁有其文而无其义
　　
　　武毅
　　
　　（武臣）宣徳侯赠沂国公金朝兴（洪武）右都督赠营山伯髙成（宣徳）永顺伯赠侯薛绶（天顺）右都督赠大同伯陶瑾（成化）太师兼太子太师保国公赠宣平王朱永（弘治）
　　
　　右俱折冲御侮致果杀敌
　　
　　镇逺侯赠夏国公顾成武城侯赠漳国公王聪（俱永乐）
　　
　　右俱折冲御侮强而能断
　　
　　武敏
　　
　　（武臣）懐宁侯赠涞国公孙镗靖安伯赠侯和勇（俱成化）都督同知赠左都督安国（正徳）
　　
　　右俱折冲御侮应事有功
　　
　　武惠
　　
　　（武臣）太保兼少傅左都督赠忠诚伯陆炳（嘉靖）
　　
　　右折冲御侮施勤无私
　　
　　武襄
　　
　　（武臣）行中书省参知政事赠安逺侯蔡僊（洪武）定边伯沐昻（正统）太子太傅丰城侯赠太傅李旻（嘉靖）
　　
　　右俱折冲御侮因事有功
　　
　　都督同知赠平阴伯朱崇（永乐）
　　
　　右克定祸乱甲胄有劳镇朔大将军昌平侯赠颍国公杨洪（景泰）兴安侯徐亨（天顺）抚宁伯赠侯朱谦（成化）宣平王朱永（弘治初谥）咸宁侯仇钺右都督王効都督同知刘文少保兼太子太傅安逺侯赠太保栁珣太保太子太傅平江伯赠太傅陈圭（俱嘉靖）征西前将军太保兼太子太傅左都督赠太傅周尚文（隆庆）
　　
　　右俱折冲御侮甲胄有劳
　　
　　武顺
　　
　　（武臣）卫国公赠宁河王邓愈（洪武）
　　
　　右折冲御侮和比于理
　　
　　武肃
　　
　　（武臣）虎贲卫指挥使赠荣阳伯潘毅都督佥事赠汝阴侯髙显（俱洪武）前太傅安逺侯栁溥（天顺）
　　
　　右俱折冲御侮正已摄下
　　
　　武靖
　　
　　（武臣）中军都督府左都督曹国公赠岐阳王李文忠（洪武）太保宁阳侯赠浚国公陈懋（天顺）
　　
　　右俱克定祸乱寛乐令终
　　
　　武信
　　
　　（武臣）营阳侯赠芮国公杨璟（洪武）
　　
　　右折冲御侮守命共时
　　
　　武义
　　
　　（武臣）都督同知赠蕲国公康茂才（洪武）
　　
　　右克定祸乱制事合宜
　　
　　武庄
　　
　　（武臣）广徳侯赠巢国公华髙行省叅政赠越国公胡大海枢宻院判官赠髙阳郡公加赠泗国公耿再成（俱洪武）
　　
　　右俱折冲御侮威而不猛
　　
　　武壮
　　
　　（武臣）右都督赠景成伯马荣（永乐）太子太保征西前将军左都督梁震（嘉靖）
　　
　　右俱折冲御侮胜敌克乱
　　
　　武桓
　　
　　（武臣）行省参知政事赠梁国公赵徳胜（洪武）
　　
　　右折冲御侮克敬勤民
　　
　　武愍
　　
　　（武臣）楚国公改赠郧国公廖永安（洪武）太保成国公赠平阴王朱勇（天顺）
　　
　　右俱折冲御侮在国逢难
　　
　　武烈
　　
　　（武臣）太子太傅征夷将军成国公赠东平王朱能（永乐）
　　
　　右克定祸乱有功安民
　　
　　武勇
　　
　　（武臣）定西侯赠泾国公蒋贵（正统）伏羌伯赠侯毛忠（成化）
　　
　　右俱折冲御侮临难不惧
　　
　　武僖
　　
　　（武臣）赠阜城伯王贵（天顺）武平侯赠沔国公陈友（成化）右都督周王太子太傅黔国公赠太师沐琮（俱治弘）
　　
　　右
　　
　　俱折冲御侮小心恭慎忠文
　　
　　（文臣）翰林院待制赠学士王袆（正统改谥）国子监祭酒赠礼部左侍郎李时勉（成化改谥）
　　
　　右俱临难不忘国勤学好问
　　
　　忠武
　　
　　（武臣）太子少保中书平章军国重事鄂国公赠太保开平王常遇春（洪武）广宁伯赠侯刘荣（永乐）荣国公赠河间王张玉（洪熙改谥）镇朔大将军太保阳武侯赠鄞国公薛禄（宣徳）提督团营定襄伯赠侯郭登（成化）
　　
　　右俱危身奉上折冲御侮
　　
　　忠定
　　
　　（文臣）燕府长史赠行部尚书朱复（永乐）少师吏部尚书赠太师蹇义（宣徳末）
　　
　　右俱推贤尽诚安民法古
　　
　　太子太保户部尚书赠太傅韩文（嘉靖）
　　
　　右危身奉上纯行不爽
　　
　　忠烈
　　
　　（文臣）都察院右副都御史赠礼部尚书孙燧（嘉靖）
　　
　　右危身奉上秉徳遵业
　　
　　（武臣）中书平章政事赠虢国公俞通海（洪武）永康侯赠蔡国公徐忠（永乐）太师英国公赠定兴王张辅（景泰）
　　
　　右俱危身奉上有功安民
　　
　　忠简
　　
　　（文臣）户部尚书赠少保王佐（成化）
　　
　　右危身奉上正直无邪
　　
　　忠肃
　　
　　（文臣）兵部尚书赠少保邝埜（景泰）
　　
　　右危身奉上正已摄下
　　
　　太子太保吏部尚书赠太保王翱（成化）
　　
　　右推贤尽诚正已摄下
　　
　　忠毅
　　
　　（文臣）兵部尚书靖逺伯赠侯王骥（天顺）
　　
　　右廉方公正致果杀敌
　　
　　（武臣）佥枢宻院赠蔡国公张徳胜都督同知赠霍山侯王简（俱洪武）成阳侯赠潞国公张武都督同知赠安阳伯曹隆都督佥事赠莱阳侯周长（俱永乐）征西将军武安侯赠漳国公郑亨（宣徳）征蛮将军左都督赠懐逺伯武兴（景泰）
　　
　　右俱危身奉上致果杀敌
　　
　　右都督赠威逺伯方政（正统）
　　
　　右廉方公正强而能断
　　
　　忠敬
　　
　　（武臣）征南将军太傅黔国公赠定逺王沐晟（正统）
　　
　　右危身奉上夙夜恭事
　　
　　（皇妃）昭顺贤妃喻氏（永乐）
　　
　　右危身奉上夙夜恭事
　　
　　忠宪
　　
　　（武臣）丰城侯赠丰国公李贤（成化）
　　
　　右危身奉上行善可纪
　　
　　忠节
　　
　　（文臣）刑部尚书吴云（弘治追谥）江西按察副使赠都察院右副都御史再赠礼部尚书许逵（嘉靖）
　　
　　右俱危身奉上好廉自克
　　
　　太仆寺卿赠副都御史杨最（隆庆）
　　
　　右危身奉上谨身制度
　　
　　忠显
　　
　　（武臣）都指挥同知赠荣国公张玉（永乐初谥）
　　
　　右危身奉上行见中外
　　
　　忠靖
　　
　　（文臣）少保兼太子少傅户部尚书赠太师夏原吉（宣徳）
　　
　　右推贤尽诚寛乐令终
　　
　　（武臣）武进伯赠侯朱荣（洪熙）
　　
　　右危身奉上寛乐令终
　　
　　忠襄
　　
　　（文臣）兵部尚书兼詹事赠少师金忠（洪熙）太子太保兵部尚书赠太师仪铭（景泰）
　　
　　右俱廉方公正因事有功
　　
　　太子太师户部尚书赠汤阴伯郭资（宣徳）按察副使赠按察使毛吉（成化）
　　
　　右俱危身奉上因事有功
　　
　　（武臣）都督佥事赠金山侯再赠乐浪公濮英（洪武）泰宁侯赠靖国公陈珪（永乐）南和侯方瑛（天顺）
　　
　　右俱危身奉上甲胄有劳
　　
　　忠敏
　　
　　（文臣）礼部尚书兴济伯赠侯杨善（天顺）
　　
　　（武臣）都督佥事赠榆次伯张廉（宣徳）
　　
　　右俱危身奉上应事有功
　　
　　忠安
　　
　　（文臣）礼部尚书前少傅太子太师赠太保胡濙（天顺）
　　
　　右推贤尽诚好和不争
　　
　　忠僖
　　
　　（武臣）文安伯前太子太保赠侯张輗（天顺）太子少傅广宁侯赠峄国公刘安（成化）
　　
　　右俱危身奉上小心恭慎
　　
　　太保太子太傅左都督掌锦衣卫赠太傅朱希孝（万厯）
　　
　　右推贤尽诚小心恭慎
　　
　　忠穆
　　
　　（武臣）驸马都尉广平侯赠沂国公袁容（宣徳）
　　
　　右临难不忘国布徳执义
　　
　　忠威
　　
　　（武臣）都督佥事赠保昌伯程寛（永乐）
　　
　　右危身奉上猛以强果
　　
　　忠顺
　　
　　（武臣）驸马西宁侯赠郓国公宋瑛（天顺）
　　
　　右危身奉上和比于理
　　
　　忠壮
　　
　　（武臣）宣宁侯赠安国公曹良臣（洪武）燕山右护卫百户赠金乡侯再赠宁国公王真安平侯赠莒国公李逺（俱永乐）
　　
　　（武臣）右俱临难不忘国武而不遂
　　
　　成安侯赠兴国公郭亮（洪熙）左府右都督赠清源伯冀杰安顺侯赠濵国公薛贵（俱宣徳）恭顺侯赠凉国公吴瑾（天顺）南宁伯赠侯毛胜（天顺）都指挥佥事赠都督同知郭都副总兵赠右都督赵倾葵叅将赠都督同知宗礼副总兵赠都督同知张纮（俱嘉靖）
　　
　　右俱危身奉上胜敌克乱
　　
　　忠宣
　　
　　（文臣）少保户部尚书赠太保黄福（成化）
　　
　　右推贤尽诚施而不私太子
　　
　　太保兵部尚书赠太保刘大夏（正徳）
　　
　　右廉方公正施而不私
　　
　　忠勇
　　
　　（武臣）都督佥事赠富春侯孙世（洪武）保定侯赠滕国公孟善右都督赠成武伯陈亨（永乐）
　　
　　右俱危身奉上率义共享
　　
　　副总兵赠都督同知林椿总兵赠少保左都督殷尚质副总兵赠都督同知黑春（俱嘉靖）
　　
　　右俱危身奉上临难不惧
　　
　　忠愍
　　
　　（文臣）翰林院侍讲赠学士刘球（正统）
　　
　　右临难不忘国在国逢难
　　
　　兵部员外郎赠太常寺少卿杨继盛（隆庆）
　　
　　右危身奉上在国逢难
　　
　　（武臣）帐前万户赠安定郡伯程国胜蕲春侯赠蕲国公康铎（俱洪武）右都督赠武阳侯再赠定国公徐增寿（永乐）叅将赠都督张世忠都指挥使赠都督李彬副总兵赠都督李梅（俱嘉靖）总兵赠少保左都督李涞都督赠少保王治道（隆庆）
　　
　　右俱危身奉上在国逢难
　　
　　忠刚
　　
　　征西前将军赠左都督张达（嘉靖）
　　
　　右危身奉上强毅果敢
　　
　　忠悫
　　
　　（武臣）武进伯赠侯朱冕（天顺）
　　
　　右危身奉上表里如一
　　
　　孝勇
　　
　　（武臣）都督佥事赠东海侯陈文（洪武）
　　
　　右慈惠爱亲率义共享
　　
　　弇山堂别集卷七十一
　　

　　●钦定四库全书
　　
　　弇山堂别集卷七十二
　　
　　（明）王世贞 撰
　　
　　○谥法三
　　
　　二字谥
　　
　　懿
　　
　　文皇太子讳标（洪武）
　　
　　右温柔贤善修德来逺
　　
　　懿荘
　　
　　（郡王）汉世子瞻坦（永乐）
　　
　　右温柔贤善履正志和
　　
　　懿安
　　
　　（郡王）渖府平遥王幼■〈土量〉代府隰川王逊熮（成化）
　　
　　右温柔贤善和好不争
　　
　　懿定
　　
　　（郡王）辽府宜城王宠濵
　　
　　右温柔贤善纯行不爽
　　
　　懿简
　　
　　（郡王）秦府永兴王尚烈（永乐）楚府永安王孟烱（宣徳）辽府益阳王豪■〈土几〉蜀府汶川王友■〈土詹〉（俱成化）周府信陵王安■〈氵窣〉（正徳）韩府追封襄陵王旭橦（嘉靖）
　　
　　右俱温柔贤善平易不訾
　　
　　晋府宁化王济焕（景泰）
　　
　　右温柔贤善一德不懈
　　
　　郑府庐江王见湳（嘉靖）
　　
　　右温柔贤善正直无邪
　　
　　（文臣）太子少保兵部尚书张鹏（弘治）
　　
　　右柔克有光一德不懈
　　
　　昭靖
　　
　　（郡王）晋府河东王锺鏸（成化）渖府稷山王胤柯宁府建安王拱榐（俱隆庆）
　　
　　右容仪恭羙寛乐令终
　　
　　（武臣）西平侯赠黔宁王沐英（洪武）
　　
　　右容仪恭羙柔徳安众
　　
　　昭定
　　
　　（郡王）晋府永和王济烺（正统）宁府乐安王奠垒（弘治）赵府获嘉王载培楚府永安王显梧渖府沁水王恬烆（俱嘉靖）
　　
　　右俱容仪恭羙纯行不爽
　　
　　昭僖
　　
　　（郡王）渖府黎城王佶燏（正统）周府胙城王同■〈厥上金下〉秦府永兴王公鉐（弘治）晋府方山王锺铤韩府西德王偕瀞（正德）
　　
　　右俱容仪恭羙小心畏忌
　　
　　昭安
　　
　　（郡王）辽府沅陵王豪塶（弘治）唐府荡阴王芝■〈土瓦〉周府义宁王安涘（俱嘉靖）
　　
　　右俱容仪恭羙和好不争
　　
　　昭简
　　
　　（郡王）楚府东安王均钸（正德）韩府髙平王旭樽（嘉靖）
　　
　　右俱容仪恭羙平易不訾
　　
　　昭宪
　　
　　（郡王）辽府松滋王宠洌唐府郾城王宇清（俱嘉靖）
　　
　　右俱容仪恭羙博闻多能
　　
　　昭穆
　　
　　（郡王）周府富阳王安濯（嘉靖）
　　
　　右容仪恭羙中情见貌
　　
　　昭和
　　
　　（郡王）靖江王规裕周府河清王同鐪秦府保安王诚渌（俱弘治）辽府长阳王豪■〈土显〉渖府吴江王诠铿赵府襄邑王佑榉（俱正德）伊府方城王许洼淮府崇安王佑干鲁府髙宻王观煐（俱嘉靖）鲁府新蔡王健榔
　　
　　右俱容仪恭羙不刚不柔
　　
　　昭毅
　　
　　（郡王）唐府承休王弥鋠（嘉靖）
　　
　　右容仪恭羙果而能断
　　
　　昭裕
　　
　　韩府褒城王范堮（成化）
　　
　　右容仪恭羙强学好问
　　
　　昭顺
　　
　　周府镇平王安泭（嘉靖）
　　
　　右容仪恭羙和比于理
　　
　　（皇妃）文庙贤妃喻氏（永乐初谥）英庙丽妃章氏（弘治）
　　
　　右俱容仪恭羙慈和徧服
　　
　　昭荣
　　
　　代府宣寜王俊相（隆庆）
　　
　　右容仪恭羙宠禄光大
　　
　　昭献
　　
　　（皇妃）文庙贵妃王氏（永乐）
　　
　　右容仪恭羙向惠内德
　　
　　昭懿
　　
　　（皇妃）英庙贤妃李氏
　　
　　右容仪恭羙温柔贤善
　　
　　昭静
　　
　　（皇妃）英庙恭妃刘氏（弘治）
　　
　　右容仪恭羙柔德教众
　　
　　宣武
　　
　　（武臣）巩昌侯赠陜国公郭子兴（洪武）
　　
　　右善闻周逹折冲御侮
　　
　　宣靖
　　
　　（郡王）庆府安塞王秩炅（成化）周府胙城王安浏赵府南乐王佑槚（俱嘉靖）
　　
　　右俱诚意见外寛乐令终
　　
　　宣懿
　　
　　（郡王）唐府新野王弥镉（弘治）鲁府乐陵王阳錧（正德）周府会稽王睦杉（嘉靖）
　　
　　右俱诚意见外温柔贤善
　　
　　代府和川王聪潪（弘治末年）晋府襄阴王表楗（正德）荣府惠安王载塾（嘉靖）
　　
　　右俱诚意见外柔克有光
　　
　　宣和
　　
　　（郡王）宁府宜春王奠坫（弘治）韩府宁逺王旭栓（正德）代府广陵王聪汉
　　
　　右俱诚意见外不刚不柔
　　
　　宣穆
　　
　　（郡王）辽府沅陵王恩铈（弘治）渖府辽山王幼墏（弘治）
　　
　　右俱诚意见外中情见貌
　　
　　宣惠
　　
　　（郡王）韩府褒城王征巨（弘治）代府潞城王聪蒗（嘉靖）徽府嘉定王厚焃（阙）
　　
　　右俱诚意见外柔质慈民
　　
　　宣僖
　　
　　（郡王）周府鄢陵王安沅（嘉靖）
　　
　　右诚意见外小心畏忌
　　
　　宣思
　　
　　（郡王）周府汝阳王睦槿鲁府馆陶王当漗（俱嘉靖）
　　
　　右俱诚意见外念终如始
　　
　　宪穆
　　
　　（郡王）周府武阳王有炥（成化）
　　
　　右博闻多能布德执义
　　
　　赵府秀水王厚炯（嘉靖）
　　
　　右博闻多能中情见貎
　　
　　宪懐
　　
　　太子翊釴（隆庆）
　　
　　右行善可纪慈仁短折
　　
　　纯靖
　　
　　（皇妃）宣庙贤妃赵氏（宣徳）
　　
　　右中正和粹柔德安众
　　
　　敬顺
　　
　　（夫人）赠夫人邵氏（弘治）
　　
　　右恭事夙兴和比于理
　　
　　毅愍
　　
　　（文臣）少保谨身殿大学士兼东阁大学士赠太保王文（弘治）
　　
　　右强而能断在国逢难
　　
　　都察院右副都御史赠右都御史马炳然（正徳）
　　
　　右强而能断在国逢难
　　
　　毅敏
　　
　　（武臣）左都督赠固安伯刘玉（成化）
　　
　　右致果杀敌应事有功
　　
　　毅勇
　　
　　（武臣）都督佥事赠右都督李桂（嘉靖）
　　
　　右致果杀敌率义共享
　　
　　敏肃
　　
　　（文臣）工部左侍郎赠尚书陈寿（洪熙）
　　
　　右应事有功正已摄下
　　
　　敏毅
　　
　　太保定西侯赠梁国公蒋琬（成化）
　　
　　右应事有功致果杀敌
　　
　　敏靖
　　
　　（武臣）太子太保黔国公赠特进光禄大夫右柱国太师沐绍勋（嘉靖）
　　
　　右应事有功寛乐令终
　　
　　恭懿
　　
　　（郡王）郑府追复盟津王见漗周府胙城王睦栀淮府顺昌王见漽秦府保安王秉栈唐府卫辉王弥鋿渖府唐山王勋澄代府进贤王充炨赵府江宁王厚炼韩府宁逺王融焕楚府东安王荣淑（俱嘉靖）
　　
　　右俱敬顺事上温柔贤善
　　
　　鲁府邹平王阳鎕（正徳）
　　
　　右不懈为德柔克有光
　　
　　（皇妃）宣庙惠妃赵氏（景泰）宪庙敬妃王氏（正徳）
　　
　　右俱敬顺事上温柔贤善
　　
　　恭简
　　
　　（郡王）秦府兴平王尚烐（永乐）代府襄垣王逊燂（天顺）辽府湘阴王恩鍖德府泰安王佑樬（俱正德）周府新会王同锵崇府瑞安王佑桓蜀府石泉王申鏄晋府追封交城王竒洢淮府德兴王佑槤赵府洛川王载硗周府保宁王朝堵鲁府阳信王頥埔郑府崇德王载升益府铜陵王载壤（俱嘉靖）
　　
　　右俱敬顺事上平易不訾
　　
　　唐府新野王芝城（成化）
　　
　　右不懈为德平易不訾
　　
　　（文臣）吏部尚书前太子太傅赠太保尹旻（弘治）太子少保右都御史赠太子太保朱英（正德）吏部右侍郎赠工部尚书欧阳铎太常寺卿赠礼部右侍郎魏校南京兵部尚书赠太子少保韩邦竒南京兵部尚书赠太子少保屠楷南京工部尚书赠太子少保王钫兵部尚书李钺刑部尚书赠太子少保髙友玑（俱嘉靖）
　　
　　右俱敬顺事上一德不懈
　　
　　都察院左都御史赠太子太保戴珊（正徳）
　　
　　右不懈为德平易不訾
　　
　　恭裕
　　
　　（郡王）韩府通渭王偕浢（正德）蜀府德阳王申銈周府博平王安泧渖府永年王胤橚晋府庆成王表栾鲁府滋阳王观炜肃府金坛王真洵荆府樊山王厚焌（俱嘉靖）辽府长阳王宠游（隆庆）渖府灵川王勋潪徽府景宁王佑椀岷府唐年王膺録（万厯）
　　
　　右俱敬顺事上强学好问
　　
　　晋府新化王表槏（正徳）
　　
　　右不懈为德强学好问
　　
　　恭襄
　　
　　（文臣）太子少保户部尚书赠少保马昻（成化）工部左侍郎赠尚书刘丙（正徳）
　　
　　右俱敬顺事上因事有功
　　
　　太子太保吏部尚书赠少保王琼少保兼太子太保兵部尚书赠太保张瓉太子太保兵部尚书赠少保江东刑部尚书赠太子少保聂贤（俱嘉靖）太子太保兵部尚书许论（隆庆）
　　
　　右俱敬事供上因事有功
　　
　　（皇妃）英庙淑妃梁氏（嘉靖）
　　
　　右敬事供上柔质慈民
　　
　　（王妃）赵王髙燧妃沐氏（永乐）
　　
　　右敬事供上柔质慈民
　　
　　恭献
　　
　　（武臣）
　　
　　驸马都尉曹国公赠陇西王李贞（洪武）
　　
　　右敬顺事上智质有操
　　
　　（皇妃）文庙贤妃权氏（永乐）
　　
　　右敬事供上聪明睿智
　　
　　（畨王）日本国王源道义（永乐）
　　
　　右敬事供上向惠内德
　　
　　恭毅
　　
　　（文臣）永丰知县赠光禄寺少卿邓颙（景泰）
　　
　　右执事坚固致果杀敌
　　
　　刑部尚书王槩（成化）
　　
　　右执事坚固强而能断
　　
　　南京礼部左侍郎赠尚书章纶（成化）
　　
　　右责难于君果而能断
　　
　　恭端
　　
　　（郡王）周府义阳王安汥唐府郾城王弥鈱（俱嘉靖）
　　
　　右不懈为德守礼执义
　　
　　恭懐
　　
　　韩府汉阴王征鍉（成化）
　　
　　右不懈为德慈仁短折
　　
　　恭恪
　　
　　（郡王）鲁府东瓯王健楸（隆庆）
　　
　　右敬顺事上威容端严
　　
　　恭敏
　　
　　（文臣）刑部左侍郎赠尚书廖荘（阙）
　　
　　右责难于君应事有功
　　
　　太子少保兵部尚书赠少傅白圭（成化）户部尚书赠太子少保马森（阙）
　　
　　右不懈为德应事有功
　　
　　太子太保工部尚书赠太保李鐩（嘉靖寻夺）
　　
　　右敬事供上应事有功
　　
　　（武臣）
　　
　　驸马富阳侯赠景国公李让（永乐）襄城伯赠太子少保李全礼（嘉靖）
　　
　　右俱敬顺事上应事有功
　　
　　恭荣
　　
　　（皇妃）文庙羙人王氏（永乐）
　　
　　右敬顺事上小心恭慎
　　
　　（皇妃）仁庙顺妃谭氏（洪熙）英庙成妃张氏（弘治）世庙丽妃王氏（嘉靖）
　　
　　右俱敬事供上小心畏忌
　　
　　（畨王）朝鲜国王李铎（嘉靖）
　　
　　右敬顺事上小心恭慎
　　
　　恭肃
　　
　　（郡王）周府河阴王睦橘（隆庆）
　　
　　右敬事供上执心决断
　　
　　（文臣）刑部右侍郎赠尚书林鹗南京吏部尚书赠太子少保张润（俱嘉靖）南京刑部右侍郎赠尚书曾钧（隆庆）右俱敬顺事上正已摄下
　　
　　太子少保吏部尚书赠太子太保周用（嘉靖）太子太保吏部尚书赠少保熊浃（隆庆）
　　
　　右俱敬事供上正已摄下
　　
　　（武臣）武靖侯赠容国公赵辅（成化）
　　
　　右敬事供上刚德克就
　　
　　（皇妃）仁庙贵妃郭氏（洪熙）
　　
　　右敬事供上正已摄下
　　
　　恭安
　　
　　（郡王）赵府临漳王祁鋆（成化）代府宣宁王成■〈釒右〉（正德）鲁府翼城王当澐韩府乐平王征铔韩府建宁王旭■〈木肴〉（俱嘉靖）
　　
　　右俱敬顺事上好和不争
　　
　　周府遂平王（同鐎）
　　
　　右不懈为德好和不争
　　
　　（皇妃）英庙和妃宫氏（成化）
　　
　　右敬顺事上好和不争
　　
　　恭惠
　　
　　（郡王）岷府江川王徽煝鲁府乐陵王泰■〈与上土下〉辽府衡山王贵煘（俱成化）韩府襄陵王范址（正德）周府鲁阳王同铌代府和川王俊■〈龙上木下〉徽府遂昌王佑樌（俱嘉靖）靖江王邦薴（万厯）
　　
　　右俱敬顺事上柔质慈民
　　
　　（文臣）都察院左佥都御史杨信民（成化追谥）都察院右副都御史范镛（嘉靖）
　　
　　右俱敬顺事上爱民好与
　　
　　工部尚书赠太子少保章拯（嘉靖）
　　
　　右敬顺事上施勤无私
　　
　　恭襄
　　
　　太子少保兵部尚书赠太子太保赵炳然（隆庆）
　　
　　右卑以自牧因事有功
　　
　　兵部尚书兼右副都御史总督军务赠太子少保石茂华少傅太子太傅彰武伯赠太保杨炳（万厯）
　　
　　（武臣）平江伯赠侯陈瑄（宣徳）
　　
　　右敬顺事上因事有功
　　
　　恭荘
　　
　　（郡王）周府内乡王有焵（天顺）
　　
　　右敬顺事上履正志和
　　
　　恭和
　　
　　（郡王）淮府永丰王祁钺周府项城王子堰（俱成化）代府懐仁王成钯追封庆府安化王邃墁（俱弘治）襄府阳山王见淓周府曲江王安渫（俱正德）辽府益阳王恩铜渖府福山王勋■〈氵壮〉秦府永寿王秉欓（俱嘉靖）沾德府宁海王载■〈土予〉（俱隆庆）
　　
　　右俱敬顺事上不刚不柔
　　
　　（武臣）太傅庆云侯赠宣国公周寿（正徳）
　　
　　右敬顺事上不刚不柔
　　
　　（夫人）辅圣夫人魏氏（成化）
　　
　　右正德羙容不刚不柔
　　
　　恭穆
　　
　　（郡王）周府应城王睦桎（嘉靖）
　　
　　右敬顺事上中情见貎
　　
　　恭僖
　　
　　（郡王）周府汝阳王有煽（正统）晋府庆成王羙埥（景泰）宁府瑞昌王奠墠代府隰川王仕燧（俱成化）蜀府庆符王友墂（弘治末年）渖府内丘王幼■〈土寅〉晋府云丘王竒渲（俱正德）辽府光泽王致榞徽府阳城王佑栾蜀府汶川王宾沙鲁府乐陵王观燔淮府髙安王厚炅（俱嘉靖）
　　
　　右俱敬顺事上小心畏忌
　　
　　楚府岳阳王季境（天顺）
　　
　　右不懈为德小心畏忌
　　
　　（文臣）兴府左长史赠太子少保礼部尚书兼文渊阁大学士张景明（嘉靖）
　　
　　右敬顺事上小心畏忌
　　
　　太子太保礼部尚书赠少保许绅（嘉靖）
　　
　　右敬事供上小心畏忌
　　
　　（武臣）少师隆平侯赠郧国公张信（正统）太傅成国公赠太傅朱辅太子太保黔国公赠太师沐朝辅（俱嘉靖）
　　
　　右敬事供上宠禄光大
　　
　　恭康
　　
　　（郡王）周府临汝王同衔（嘉靖）
　　
　　右敬顺事上温柔好乐
　　
　　恭慎
　　
　　（夫人）赠夫人韩氏（成化）
　　
　　右敬事供上曰恭慎有其文而无其义
　　
　　恭顺
　　
　　（郡王）辽府长垣王恩钾周府崇善王安■〈氵宫〉周府原武王安淇（俱正德）楚府永安王英焌代府吉阳王聪注蜀府华阳王宾泟（嘉靖）周府邵陵王安涠（阙）
　　
　　右俱敬顺事上和比于理
　　
　　（文臣）兵部左侍郎赠尚书卢渊（洪熙）
　　
　　右不懈为德和比于理
　　
　　（皇妃）宣庙充妃李氏（宣德末）
　　
　　右敬事供上慈和徧服
　　
　　（畨王）浡泥国王麻邪惹加那乃（永乐）朝鲜国王李珦（景泰）
　　
　　右俱敬顺事上慈仁和民
　　
　　恭愍
　　
　　（文臣）御史赠大理寺左寺丞锺同（成化追谥）
　　
　　右责难于君在国逢难
　　
　　左布政使赠光禄寺卿陈选（正徳）
　　
　　右敬顺事上在国逢难
　　
　　（武臣）泰宁侯赠宁国公陈瀛（天顺）
　　
　　右敬顺事上在国逢难
　　
　　（畨王）
　　
　　髙丽国王王颛（洪武）
　　
　　右敬顺事上在国逢难
　　
　　恭介
　　
　　（文臣）太子太保南京兵部尚书赠少保陶琰（嘉靖）
　　
　　右敬事供上执一不迁
　　
　　恭宪
　　
　　（郡王）辽府沅陵王贵燏（成化）追封晋府河东王表枋（正德）代府河内王廷堄周府追封益阳王勤煜（嘉靖）
　　
　　右俱敬顺事上博闻多能
　　
　　秦府永兴王志■〈土仆〉（景泰）
　　
　　右不懈为德博闻多能
　　
　　（武臣）会昌伯赠侯再赠太傅安国公孙忠（天顺改谥）
　　
　　右尊贤贵义行善可纪
　　
　　（畨王）朝鲜国王李峘（隆庆）
　　
　　右敬顺事上行善可纪
　　
　　恭定
　　
　　（郡王）渖府沁源王佶■〈火阜〉（正统）楚府东安王季塛（天顺）赵府襄邑王祁锃（成化）鲁府巨野王阳蓥（正德）周府永宁王睦橪郑府繁昌王见■〈氵寝〉庆府弘农王台泙晋府西河王竒溯辽府湘阴王致梠（俱嘉靖）
　　
　　右俱敬顺事上纯行不爽
　　
　　（郡王）户部尚书年富（天顺）都察院左都御史赠太子少保潘恩（万厯）
　　
　　右俱敬顺事上纯行不爽
　　
　　（皇妃）宣庙丽妃袁氏（宣德末）
　　
　　右敬事供上纯行不爽
　　
　　（畨王）苏禄国东王巴都葛叭荅刺朝鲜国王李芳逺（俱永乐）
　　
　　右敬事供上纯行不爽
　　
　　恭靖
　　
　　（郡王）秦府兴平王尚烐（正统）周府镇平王有爌宁府石城王奠堵（俱成化）伊府西鄂王吁漈唐府文城王弥钳（俱正德）襄府镇宁王见瀷益府玉山王厚■〈火巽〉渖府定陶王诠鑨鲁府邹平王观爁肃府延安王缙焮韩府宁逺王谟垙（俱嘉靖）
　　
　　（郡王）太子少师赠太师荣国公姚广孝（永乐）太医院判赠院使蒋用文（洪熙）右副都御史贾铨（成化）户部尚书赠太子少保李敏（弘治）南京工部尚书赠太子少保洪逺太子太保左都御史赠少保王璟南京吏部尚书赠太子太保朱希周太子少保工部尚书赠太子太保蒋瑶（俱嘉靖）
　　
　　右俱敬顺事上寛乐令终
　　
　　（武臣）兵马指挥赠彭城伯张麒镇抚赠右都督王忠（俱永乐）太师英国公赠宁阳王张懋（正德）太师成国公赠定襄王朱希忠（万厯）
　　
　　右俱敬顺事上寛乐令终
　　
　　（皇妃）仁庙充妃黄氏（洪熙）景庙贤妃李氏（景泰）英庙庄妃赵氏（正徳）
　　
　　右俱敬事供上恭已鲜言
　　
　　（夫人）佑圣保母张氏（正统）
　　
　　右敬顺事上恭已鲜言
　　
　　（畨王）朝鲜国权署国事李曔（永乐）
　　
　　右敬事供上寛乐令终
　　
　　壮武
　　
　　（武臣）右都督赠景城伯马荣（永乐）
　　
　　右胜敌克乱折冲御侮
　　
　　壮勇
　　
　　（武臣）左都督赠邵阳伯马聚清平侯赠渠国公吴成（俱宣德）恭顺侯赠邠国公吴克忠（正统）左都督赠任丘伯梁成（景泰）宣城伯赠侯卫颖（弘治）
　　
　　右俱胜敌克乱临难不惧
　　
　　壮毅
　　
　　（武臣）临江侯赵馘都督佥事赠庐江侯何德（俱洪武）
　　
　　右俱胜敌克乱致果杀敌
　　
　　壮敏
　　
　　（武臣）太保昌宁伯赠侯赵胜（成化）
　　
　　右胜敌克乱应事有功
　　
　　壮靖
　　
　　（武臣）右都督赠绵谷伯高文（正统）
　　
　　右胜敌克乱寛乐令终
　　
　　壮愍
　　
　　（武臣）赠都督佥事冯恩（嘉靖）
　　
　　右屡征杀伐在国逢难
　　
　　（武臣）都督同知赠少保左都督岳■〈樊，心代大〉（嘉靖）
　　
　　右胜敌克乱在国逢难
　　
　　壮节
　　
　　（武臣）都指挥同知赠崇安侯谭渊（永乐初）
　　
　　右胜敌克乱谨行制度
　　
　　顺简
　　
　　（郡王）晋府西河王锺鑅代府广陵王成■〈釒疑〉成化（嘉靖）
　　
　　右俱和比于理平易不訾
　　
　　顺靖
　　
　　（郡王）楚府景陵王孟照（正统）
　　
　　右和比于理寛乐令终
　　
　　顺僖
　　
　　（郡王）晋府永和王锺铗（成化）
　　
　　右和比于理小心畏忌
　　
　　哀冲
　　
　　皇太子载基（嘉靖）
　　
　　右早孤短折曰哀冲有其文而无其义
　　
　　哀简
　　
　　（亲王）懿文太子季子瓯宁王允■〈火熙〉（永乐）
　　
　　右早孤短折平易不訾
　　
　　弇山堂别集卷七十二
　　
　　●钦定四库全书
　　
　　弇山堂别集卷七十三
　　
　　（明）王世贞 撰
　　
　　○谥法四
　　
　　二字谥
　　
　　庄敬
　　
　　皇太子载■（嘉靖）
　　
　　右履正志和合善典法
　　
　　庄献
　　
　　（郡王）追封静乐王瞻垠（永乐）
　　
　　右履正志和聪明睿智
　　
　　庄懿
　　
　　（郡王）蜀府内江王友墦（正德）崇府庆元王载圿韩府髙淳王谟■〈土兹〉韩府庆阳王谟垫（俱嘉靖）周府临湍王睦檠（阙）右俱履正志和温柔贤善
　　
　　（文臣）南京刑部尚书赠太子少保周瑄（成化）太子少保南京兵部尚书赠太子太保张蓥（弘治）南京工部尚书赠太子少傅胡拱辰少保太子太保刑部尚书赠太保闵珪（俱正徳）
　　
　　右俱履正志和柔克有光
　　
　　（皇妃）宪庙德妃张氏（弘治）
　　
　　右履正志和温柔贤善
　　
　　（夫人）辅圣夫人蔺氏（天顺）
　　
　　右履正志和温柔贤善
　　
　　庄简
　　
　　（郡王）晋府临泉王羙塎（正统）周府胙城王有燆（景泰）蜀府永川王悦烯（天顺）靖江王佐敬楚府通山王季垟韩府通渭王范墅追封鲁府安丘王阳鐩（俱成化）渖府清源王幼■〈土予〉（弘治）代府懐仁王俊榭（万厯）
　　
　　右俱履正志和平易不訾
　　
　　秦府保安王公鋉（成化）
　　
　　右履正志和一德不懈
　　
　　（文臣）太子少保工部尚书赠太子太保王复（成化）太子少保南京兵部尚书赠太子太保张悦（弘治）南京户部尚书赠太子少傅秦民悦都察院右都御史赠南京刑部尚书熊绣（俱正德）户部尚书赠太子少保邹文盛太子太保吏部尚书赠少保闻渊（俱嘉靖）少保兼太子太保吏部尚书赠少傅乔宇（隆庆）南京兵部尚书赠太子少保王学夔（万厯）
　　
　　右履正志和一德不懈
　　
　　太子少保礼部尚书赠太子太保李浩（嘉靖）
　　
　　右履正志和平易不訾
　　
　　（武臣）赠开平王常三四航海侯赠恩国公张赫（俱成化）太子太傅成国公赠太师朱仪（弘治）
　　
　　右俱履正志和一德不懈
　　
　　庄靖
　　
　　（郡王）秦府冝川王志堢（正统）楚府通城王孟灿（景泰）渖府稷山王幼垬鲁府邹平王泰塍徽府庆云王载壂（俱天顺）
　　
　　晋府追封临泉王知炪（正德）秦府汧阳王秉榛（嘉靖）
　　
　　右俱履正志和寛乐令终
　　
　　（文臣）太子少保礼部尚书文渊阁大学士赠少傅陈文（成化）工部尚书赠太子太保赵璜都察院左都御史赠太子少保吏部尚书朱景（嘉靖）
　　
　　（武臣）左都督赠保昌伯蒋廷圭（洪熙）
　　
　　右履正志和寛乐令终
　　
　　太子太傅魏国公赠太傅徐俌（正徳）
　　
　　右威而不猛寛乐令终
　　
　　（皇妃）宪庙顺妃王氏（弘治）
　　
　　右履正志和寛乐令终
　　
　　（夫人）佐圣夫人张氏（成化）
　　
　　右履正志和寛乐令终
　　
　　庄定
　　
　　（郡王）秦府永兴王秉榉鲁府邹平王当潩周府河阴王安■〈氵丘〉（俱嘉靖）
　　
　　右俱履正志和纯行不爽
　　
　　庄宪
　　
　　（郡王）晋府方山王羙垣襄府宁乡王祁鐄（俱成化）鲁府巨野王当涵周府河清王安■〈泅，九代人〉渖府永年王恬■〈火定〉代府博野王俊櫍（俱嘉靖）
　　
　　右俱履正志和博闻多能
　　
　　赵府洛川王翊鏴（隆庆）
　　
　　右履正志和行善可纪
　　
　　（畨王）朝鲜国王李■（景泰）
　　
　　右严敬临民行善可纪
　　
　　荘敏
　　
　　（文臣）南京吏部尚书赠太子少保崔恭太子少保刑部尚书赠少保林聪太子少保户部尚书赠太子太保杨鼎（俱成化）南京户部尚书赠太子太保许诰（嘉靖）兵部左侍郎赠尚书陶谐（隆庆）
　　
　　右俱履正志和应事有功
　　
　　（武臣）平江伯赠黟国公陈豫（成化）
　　
　　右威而不猛应事有功
　　
　　荘毅
　　
　　（文臣）兵部尚书赠太子少保王竑（正徳）
　　
　　右履正志和强而能断
　　
　　（武臣）都督佥事赠庐江侯何德（洪武）南宁伯赠侯毛胜（天顺）
　　
　　右俱威而不猛致果杀敌
　　
　　庄肃
　　
　　（文臣）吏部尚书赠太子少保胡松（隆庆）都察院右副都御史娄志德（隆庆）
　　
　　右俱履正志和正已摄下
　　
　　（武臣）寿宁侯赠太保昌国公张峦（弘治）
　　
　　右威而不猛正已摄下
　　
　　庄穆
　　
　　（郡王）韩府襄陵王冲秌（成化）楚府寿昌王均■（正徳）
　　
　　右俱履正志和中情见貌
　　
　　庄安
　　
　　（郡王）周府信陵王睦楃代府河内王充燨渖府陵川王胤杲（俱嘉靖）
　　
　　右俱履正志和好和不争
　　
　　庄僖
　　
　　（郡王）楚府崇阳王季堞（景泰）岷府江川王音坄赵府汤阴王祁■〈釒芮〉徽府景阳王厚焮（俱成化）秦府永寿王诚淋晋府交城王锺鐻（俱弘治）寕府弋阳王宸■〈氵丙〉淮府德兴王见■〈氵郡〉（俱正徳）周府东会王安泻（嘉靖）
　　
　　右俱履正志和小心畏忌
　　
　　（文臣）刑部尚书赠太子少保韩邦问（嘉靖）都察院左都御史赠太子少保张永明（隆庆）
　　
　　右俱履正志和小心畏忌
　　
　　（武臣）太傅兼太子太傅新宁伯谭佑（嘉靖）
　　
　　右威而不猛小心恭慎
　　
　　东宁伯赠太子太保焦栋（嘉靖）
　　
　　右威而不猛小心畏忌
　　
　　庄裕
　　
　　（郡王）代府广陵王仕■〈土兹〉（弘治）周府南陵王睦楧（隆庆）
　　
　　右俱履正志和强学好问
　　
　　（文臣）南京户部尚书赠太子少保徐问（隆庆）
　　
　　右履正志和强学好问
　　
　　庄襄
　　
　　（文臣）
　　
　　都察院右都御史赠太子太保俞諌太子太保兵部尚书赠少保刘天和（俱嘉靖）
　　
　　右俱履正志和因事有功
　　
　　（武臣）安庆侯赠皖国公仇成（洪武）太子太傅黔国公赠太师沐昆（正徳）
　　
　　右俱威而不猛因事有功
　　
　　庄康
　　
　　（郡王）鲁府乐陵王健概（缺）
　　
　　庄和
　　
　　（郡王）辽府衡阳王贵■〈坚，火代土〉（天顺）周府永宁王同釾代府灵丘王成鈠（俱弘治）荆府樊山王佑构渖府沁水王胤欀（俱嘉靖）
　　
　　右俱履正志和不刚不柔
　　
　　（武臣）
　　
　　英国公赠太保张仑（缺）
　　
　　右履正志和不刚不柔
　　
　　庄惠
　　
　　（郡王）晋府庆成王济炫（宣德）宁世子盘烒（正统）庆府真宁王秩荧（景泰）辽府枝江王贵熠（景泰）秦府兴平王志■〈土臬〉（天顺）楚府永安王季塾渖府黎城王幼■〈土爰〉（俱成化）周府上洛王同■〈釒朵〉（弘治）淮府南康王见湁崇府瑞安王载埴益府金溪王厚煌代府进贤王俊樻（俱嘉靖）肃府会宁王真润代府隰川王俊栢（俱隆庆）
　　
　　右俱履正志和柔质慈民
　　
　　（皇妃）文庙美人王氏（永乐）右履正志和柔质慈民
　　
　　庄恪
　　
　　（郡王）辽府沅陵王恩鈼（弘治）
　　
　　右履正志和温恭朝夕
　　
　　庄静
　　
　　（皇妃）宣庙淑妃焦氏（宣徳）
　　
　　右履正志和柔德教众
　　
　　庄武
　　
　　（武臣）丰润伯赠侯曹义（天顺）太保兼太子太傅襄城侯李瑾（弘治）
　　
　　右俱威而不猛折冲御侮
　　
　　庄愍
　　
　　（文臣）都察院左都御史赠少保冦深（天顺）
　　
　　右履正志和在国逢难
　　
　　庄顺
　　
　　（郡王）岷府南渭王誉橎（嘉靖）周府内乡王睦檝宁府建安王宸潚（阙）
　　
　　右俱履正志和和比于理
　　
　　（皇妃）宣庙敬妃曹氏（宣徳）
　　
　　右履正志和慈和徧服
　　
　　庄隐
　　
　　（郡王）追封代府隰川王成钧（弘治）
　　
　　右履正志和懐情不尽
　　
　　贞襄
　　
　　（文臣）兵部尚书徐琦（景泰）太子太保兵部尚书赠少保聂豹（隆庆）
　　
　　右俱清白守节因事有功
　　
　　贞肃
　　
　　（文臣）太子太保刑部尚书赠少保林俊（隆庆）
　　
　　右清白守节正已摄下
　　
　　（王妃）周府河阴王妃巩氏（正徳）
　　
　　右清白守节执心决断
　　
　　贞懿
　　
　　（公主）永嘉大长公主（嘉靖）
　　
　　右清白守节温柔贤善
　　
　　贞静
　　
　　（皇妃）仁庙追封顺妃张氏（永乐末年）宣庙恭妃诸氏（宣德末）仁庙敬妃张氏（景泰）
　　
　　右俱清白守节恭已鲜言
　　
　　贞烈
　　
　　（王妃）周府罗山王有熼妃张氏（宣徳）卫府恭王妃杨氏宁府信丰悼惠王妃刘氏周府宪王妃巩氏（俱正统）韩靖王妃刘氏（景泰）
　　
　　右俱清白守节秉德遵业
　　
　　（淑人）中书平章政事李思齐妾郑氏（洪武）安陆侯吴复妾杨氏陜西都指挥使王俶妾时氏（俱宣徳）
　　
　　右俱清白守节秉德遵业
　　
　　贞节
　　
　　（夫人）晋府宪王夫人孙氏石氏（俱正统）
　　
　　右清白守节谨行制度
　　
　　贞惠
　　
　　（皇妃）仁庙淑妃王氏（洪熙）宣庙顺妃徐氏（宣德末）
　　
　　右俱清白守节柔质慈仁
　　
　　（王妃）越府靖王妃吴氏（正统）
　　
　　右清白守节柔质慈仁
　　
　　贞顺
　　
　　（皇妃）宣庙惠妃吴氏（宣徳）右清白守节慈和徧服
　　
　　（王妃）郑府新平王妃巫氏赵府惠王继妃邵氏（俱景泰）蜀府永川荘简王妃何氏（天顺）
　　
　　右俱清白守节和比于理
　　
　　（夫人）周府宪王夫人施氏欧氏陈氏韩氏张氏李氏（正统）右俱清白守节和比于理
　　
　　襄毅
　　
　　（文臣）南京兵部尚书兼大理寺卿赠太子少保程信（成化）都察院右都御史韩雍（正徳）
　　
　　右俱因事有功强而能断
　　
　　兵部尚书赠太子太保项忠（弘治）太子少保户部尚书赠少保秦纮（弘治末年）太子少保吏部尚书赠少保许进（嘉靖补谥）兵部尚书赠太子少保王邦瑞（俱嘉靖）少保太子太保兵部尚书彭泽（隆庆）少师兼太子太师吏部尚书赠特进太傅杨博（万厯）
　　
　　右俱因事有功果而能断
　　
　　（武臣）靖海侯赠海国公吴祯（洪武）都督佥事赠蒙阴伯李英（宣徳）永宁伯赠侯谭广（成化）东宁伯赠侯焦礼（天顺）
　　
　　右俱因事有功致果杀敌
　　
　　襄简
　　
　　（文臣）太子太保南京兵部尚书赠少保王轼刑部尚书赠太子少保髙友玑（俱嘉靖）
　　
　　右俱因事有功一德不懈
　　
　　（武臣）六安侯赠许国公王志（洪武）
　　
　　右甲胄有劳一徳不懈
　　
　　襄靖
　　
　　（武臣）济宁侯赠滕国公顾时（洪武）保定侯赠蠡国公梁珤（成化）
　　
　　右俱因事有功寛乐令终
　　
　　襄敏
　　
　　（文臣）工部左侍郎赠尚书王永和都察院右副都御史赠右都御史邓棨（俱景泰）刑部左侍郎赠户部尚书杨泰（正统）南京户部尚书赠太子少保黄镐刑部尚书赠太子少保董方太子少保都察院左都御史赠太子太保李宾（俱成化）太子少保吏部尚书赠太子太保李秉（弘治）太子少保南京户部尚书赠太子太保周金都察院左副都御史赠户侍唐泽太子太保兵部尚书兼右佥都御史赠少保王以旗工部右侍郎兼都察院右佥都御史赠南京工部尚书刘丙提督两广军务兼理巡抚兵部尚书兼右副都御史潘鉴（俱嘉靖）太子少保兵部尚书赠太子太保谭纶（万厯）
　　
　　右俱因事有劳应事有功
　　
　　少保太子太傅左都御史威寜伯赠太傅王越（弘治）都察院左都御史赠太子少保邓廷瓉（弘治）兵部左侍郎赠工部尚书张珩（嘉靖）兵部尚书赠太子少保翁万达（隆庆）南京兵部尚书赠太子少保李遂（隆庆）
　　
　　右俱甲胄有劳应事有功
　　
　　（武臣）右都督赠泾国公陈亨（永乐初）右都督赠临漳伯郭义（宣徳）
　　
　　右俱甲胄有劳应事有功
　　
　　襄惠
　　
　　（文臣）太子太傅吏部尚书兼左都御史赠太保屠滽（弘治）兵部左侍郎兼都察院右佥都御史复右都御史赠太子少保张岳（嘉靖）
　　
　　右俱因事有功施勤无私
　　
　　太子太保刑部尚书兼都察院左都御史赠太保洪锺户部左侍郎赠尚书邹守愚（俱嘉靖）
　　
　　右俱因事有功爱民好与
　　
　　襄烈
　　
　　（武臣）江阴侯赠江国公吴良（洪武）
　　
　　右甲胄有劳安民有功
　　
　　襄武
　　
　　（武臣）都督佥事赠英山侯于显信国公赠东瓯王汤和（俱洪武）左都督赠邢台伯冯斌（正统）
　　
　　右俱甲胄有劳折冲御侮
　　
　　襄恪
　　
　　（武臣）太子太保镇逺侯赠太傅顾溥（弘治）
　　
　　右甲胄有劳敬恭官次
　　
　　襄荣
　　
　　（武臣）修武伯沈清（正统）
　　
　　右因事有功宠禄光大
　　
　　襄愍
　　
　　（文臣）工部尚书兼都察院左都御史赠太子少保才寛（正徳）
　　
　　右甲胄有劳在国逢难
　　
　　刑部侍郎丁铉（景泰）兵部右侍郎兼右副都御史赠尚书曽铣（隆庆）
　　
　　右俱因事有功在国逢难
　　
　　（武臣）安逺侯赠融国公栁升（正统）
　　
　　右因事有功在国逢难
　　
　　都督佥事赠洛南伯冯桢（正徳）
　　
　　右甲胄有劳在国逢难
　　
　　襄悼
　　
　　（畨王）朝鲜国王李晄（成化）
　　
　　右因事有功未中早夭
　　
　　勇襄
　　
　　（武臣）雄武侯赠汝国公周武（洪武）太平侯赠裕国公张軏（天顺）
　　
　　右俱临难不惧因事有功
　　
　　定襄
　　
　　（武臣）临江侯赠杞国公陈德（洪武）
　　
　　右大虑静民甲胄有劳
　　
　　定恭
　　
　　（郡王）韩府长洲王融焌（阙）
　　
　　右纯行不爽敬顺事上
　　
　　定肃
　　
　　（郡王）韩府乐平王冲■〈休上火下〉（成化）
　　
　　右纯行不爽正已摄下
　　
　　介肃
　　
　　（文臣）南京吏部尚书赠太子少保吴岳（万厯）
　　
　　右执一不迁正已摄下
　　
　　成穆
　　
　　（皇妃）髙庙贵妃孙氏（洪武）
　　
　　右（原阙）
　　
　　清简
　　
　　（文臣）南京刑部尚书赠太子少保樊莹（正德）南京吏部尚书赠太子太保孙需（嘉靖）
　　
　　右俱避逺不义平易不訾
　　
　　清惠
　　
　　（文臣）南京刑部尚书耿九畴（成化）工部尚书赠太子少保刘麟（嘉靖）南京工部尚书赠太子少保吴廷举（隆庆）
　　
　　右俱避逺不义施勤无私
　　
　　清愍
　　
　　（文臣）都察院右副都御史赠兵部侍郎孙继鲁（隆庆）
　　
　　右避逺不义在国逢难
　　
　　节愍
　　
　　（文臣）兵部尚书赠太子少傅刘儁（洪熙）兵部尚书赠少保陈洽（宣德）江西按察司按察使周宪（正徳）
　　
　　右俱谨行制度在国逢难
　　
　　（武臣）都督同知赠左都督李启光都指挥赠都督同知丁碧（俱嘉靖）
　　
　　愍烈
　　
　　（王妃）秦愍王妃王氏（洪武）
　　
　　右在国逢难秉徳遵业
　　
　　康懿
　　
　　（郡王）辽府湘阴王豪壧（弘治）代府乐昌王聪涓伊府万安王典櫍韩府长乐王融焞周府宜阳王有炥周府汾西王勤■〈火隽〉（俱嘉靖）
　　
　　右俱温良好乐柔克有光
　　
　　（文臣）太子少保南京吏部尚书赠太子太保陈俊（成化）太子太保工部尚书赠太保徐贯（弘治）太子太保工部尚书赠少保林廷■〈木昂〉（嘉靖）
　　
　　右俱温良好乐柔克有光
　　
　　（皇原妃阙）庙顺妃李氏
　　
　　右温良好乐温柔贤善
　　
　　康肃
　　
　　（郡王）渖府陵川王佶煃（成化）代府隰川王聪■〈氵羡〉（正徳）周府汝阳王安澓鲁府归善王健■〈木田〉（俱嘉靖）
　　
　　右俱温良好乐正已摄下
　　
　　康敬
　　
　　（郡王）周府会稽王安■〈氵策〉（嘉靖）
　　
　　右温良好乐夙兴恭事
　　
　　康简
　　
　　（郡王）蜀府华阳王友堚辽府宜城王贵■〈火节〉庆府真宁王邃垿（俱成化）周府河阴王同镳（弘治）渖府陵川王诠■〈釒梦〉晋府河中王表梈（俱嘉靖）周府修武王勤■〈火庭〉代府富川王廷垶岷府善化王誉桔
　　
　　右俱温良好乐平易不訾
　　
　　（文臣）工部尚书掌大理寺事赠太子少保杨守随（正德）南京工部尚书赠太子少保崔文奎（嘉靖）
　　
　　右俱温良好乐平易不訾
　　
　　兵部尚书赠太子太保李钺刑部右侍郎赠本部尚书胡韶（俱嘉靖）
　　
　　右俱温良好乐一德不懈
　　
　　康靖
　　
　　（郡王）周府义阳王子圪（弘治）代府宣宁王聪■〈氵献〉岷府黎山王彦■〈氵山莫〉蜀府内江王宾沚（俱嘉靖）赵府光山王厚辉
　　
　　右俱温良好乐寛乐令终
　　
　　楚府江夏王孟炬（成化）
　　
　　右温良好乐恭已鲜言
　　
　　（文臣）太子少保礼部尚书赠太子太保邹干（弘治）
　　
　　右温良好乐寛乐令终
　　
　　（武臣）会昌伯赠侯孙忠（景泰初谥）太子太傅惠安伯赠太傅张伟太保兼太子太傅宣城伯赠太傅卫錞（俱嘉靖）
　　
　　右俱温良好乐寛乐令终
　　
　　（畨王）古麻刺朗国王干刺义亦敦奔（永乐）
　　
　　右安乐抚民寛乐令终
　　
　　朝鲜国王李娎（弘治）
　　
　　右温良好乐寛乐令终
　　
　　康端
　　
　　（郡王）赵府临漳王厚炣（嘉靖）
　　
　　右温良好乐守礼执义
　　
　　康定
　　
　　（郡王）秦府永寿王公铤（成化）
　　
　　右令民安乐纯行不爽
　　
　　赵府洛川王佑架周府益阳王睦楮代府广陵王俊槻晋府义宁王新■〈土鼎〉（俱嘉靖）
　　
　　右俱温良好乐纯行不爽
　　
　　康宪
　　
　　（郡王）周府鲁山王勤■〈火而〉（嘉靖）
　　
　　右温良好乐博闻多能
　　
　　康裕
　　
　　（郡王）追封周府堵阳王睦台周府上洛王睦■〈木盛〉（俱嘉靖）府广安王载堂（万厯）
　　
　　右俱温良好乐强学好问
　　
　　康僖
　　
　　（郡王）晋府宁河王美堛（成化）周府原武王同■〈釒微〉秦府宜川王诚灌宁府宜春王宸浍（俱弘治）渖府宜山王诠■追封代府饶阳王俊榬追封蜀府长子华阳王让核宁府追封临川王盘熚鲁府郯城王当滋渖府沁源王勋溱徽府庆云王厚灿辽府广元王致椹（俱嘉靖）庆府弘农王鼒■〈木鼐〉（万厯）
　　
　　右俱温良好乐小心畏忌
　　
　　（文臣）刑部尚书陆瑜（弘治）太子太保刑部尚书赠太保屠勲太仆寺卿赠右副都御史邵锐南京刑部尚书赠太子少保周伦（俱嘉靖）
　　
　　右俱温良好乐小心畏忌
　　
　　南京户部尚书赠太子少保王承裕（嘉靖）
　　
　　右温良好乐小心恭慎
　　
　　（武臣）驸马都尉赠太保蔡震崇信伯费栻（俱嘉靖）
　　
　　右俱温良好乐小心恭慎
　　
　　康惠
　　
　　（郡王）代府枣强王聪滋德府泰安王载■〈土座〉周府新会王安渤鲁府东阿王当滰蜀府石泉王宾清（俱嘉靖）
　　
　　右俱温良好乐柔质慈民
　　
　　代府山阴王逊煁周府封丘王有煴（俱成化）
　　
　　右俱抚民安乐柔质慈民
　　
　　（文臣）太子太保兵部尚书赠少保李承勋刑部尚书赠太子太保杨志学（俱嘉靖）工部尚书赠太子太保宋礼（万厯）
　　
　　右俱温良好乐爱民好与
　　
　　南京户部尚书赠太子少保胡富都察院右都御史赠工部尚书周季鳯（俱嘉靖）
　　
　　右俱温良好乐施勤无私
　　
　　康穆
　　
　　（郡王）鲁府髙密王当湄唐府三城王芝垝（俱正德）周府遂平王安洛（嘉靖）
　　
　　右俱温良好乐中情见貌
　　
　　（武臣）都督同知加赠阜国公王镇（弘治）
　　
　　右温良好乐中情见貌
　　
　　康和
　　
　　（郡王）周府鲁山王安澴徽府建德王佑槿荣府惠安王厚煦晋府宁化王表樔（俱嘉靖）
　　
　　右俱温良好乐不刚不柔
　　
　　（文臣）太子少保南京兵部尚书赠太子太保李充嗣（嘉靖）
　　
　　右温良好乐不刚不柔
　　
　　康恪
　　
　　（郡王）辽府益阳王宠淄（嘉靖）
　　
　　右温良好乐温恭朝夕
　　
　　康顺
　　
　　（郡王）辽府蕲水王恩巨韩府褒城王旭栏（俱嘉靖）
　　
　　右俱温良好乐和比于理
　　
　　（武臣）南和伯方寿祥广宁伯刘泰（俱嘉靖）
　　
　　右俱温良好乐和比于理
　　
　　（皇妃）宪庙端妃潘氏（嘉靖）
　　
　　右温良好乐和比于理
　　
　　康毅
　　
　　（文臣）太子太保兵部尚书赠少保王宪嘉靖
　　
　　右温良好乐果而能断
　　
　　康敏
　　
　　（文臣）太子太傅刑部尚书赠太保白昻（弘治）刑部尚书赠太子太保赵鉴（嘉靖）
　　
　　右俱温良好乐应事有功
　　
　　康献
　　
　　（畨王）朝鲜国王李旦（永乐）
　　
　　右温良好乐聪明睿智
　　
　　康悼
　　
　　（郡王）追封代府灵丘王俊格（嘉靖）
　　
　　右温良好乐未中早夭
　　
　　康隐
　　
　　（郡王）周府海阳王安漨（嘉靖）
　　
　　右温良好乐违拂不成
　　
　　弇山堂别集卷七十三
　　

　　●钦定四库全书
　　
　　弇山堂别集卷七十四
　　
　　（明）王世贞 撰
　　
　　○谥法五
　　
　　二字谥
　　
　　温懿
　　
　　（郡王）荆府樊山王见澋（正徳）赵府广安王厚熽（嘉靖）唐府卫辉王硕焕（隆庆）
　　
　　右俱德性寛和温柔贤善
　　
　　温宪
　　
　　（郡王）代府昌化王仕坛（成化）
　　
　　右德性寛和博闻多能
　　
　　温肃
　　
　　（郡王）鲁世子寿■〈釒爵〉（隆庆）
　　
　　右德性寛和正已摄下
　　
　　温靖
　　
　　（郡王）韩府褒城王融烝（嘉靖）
　　
　　右德性寛和安乐令终
　　
　　温定
　　
　　（郡王）楚府通山王荣濠（正德）周府内乡王安湩韩府乐平王偕渳（俱嘉靖）
　　
　　右俱德性寛和纯行不爽
　　
　　温简
　　
　　（郡王）晋府宁河王竒沄（阙）
　　
　　右德性寛和平易不訾
　　
　　温穆
　　
　　（郡王）辽府枝江王恩钱秦府合阳王诚泓晋府庆成王锺镒庆府真宁王寘■〈釒晓〉周府内乡王同■〈釒具〉（俱弘治）代府宁津王聪泠赵府昆阳王见洽（俱正徳）
　　
　　右俱德性寛和中情见貌
　　
　　温僖
　　
　　（郡王）周府颍川王子墟（成化）唐府浙阳王弥铲庆府丰林王邃■〈土兑〉伊府方城王褒熇（俱正徳）
　　
　　右俱德性寛和小心畏忌
　　
　　温和
　　
　　（郡王）周府封丘王子堼（弘治）
　　
　　右德性寛和不刚不柔
　　
　　温惠
　　
　　（郡王）楚府通城王荣渡代府懐仁王聪淑（俱正德）衡府齐东王厚炳（嘉靖）周府京山王勤炫（隆庆）
　　
　　右俱德性寛和柔质慈民
　　
　　温静
　　
　　（皇妃）睿庙淑妃王氏（嘉靖）
　　
　　右德性寛和下无异议
　　
　　温隠
　　
　　（郡王）追封宁府乐安王觐■〈釒葢〉（弘治）
　　
　　右德性寛和违拂不成
　　
　　僖靖
　　
　　（郡王）渖府平遥王佶渭（正统）辽府衡阳王豪■代府灵丘王仕■〈土集〉（俱泓治）
　　
　　右俱小心畏忌寛乐令终
　　
　　（文臣）少保太子太保吏部尚书赠少傅廖纪（嘉靖）
　　
　　右小心畏忌寛乐令终
　　
　　僖裕
　　
　　（郡王）晋府义宁王表榇（正徳）
　　
　　右小心畏忌强学好问
　　
　　僖安
　　
　　（郡王）蜀府德阳王友■〈土威〉（成化）追封韩府乐平王范场（弘治）
　　
　　右俱小心畏忌好和不争
　　
　　僖康
　　
　　（郡王）追封代府懐仁王聪洌（嘉靖）
　　
　　右小心畏忌人民安乐
　　
　　僖敏
　　
　　（文臣）户部右侍郎赠太子太保王锺（洪熙）太子太保左都御史赠少保陈镒（景泰）
　　
　　右小心畏忌应事有功
　　
　　都察院右副都御史赠右都御史周季麟（嘉靖）
　　
　　右小心恭慎应事有功
　　
　　僖简
　　
　　（郡王）辽府蕲水王宠澍（阙）
　　
　　右小心畏忌一德不懈
　　
　　僖武
　　
　　（武臣）宁逺伯赠侯任礼（成化）
　　
　　右小心恭慎折冲御侮
　　
　　僖穆
　　
　　（郡王）追封楚府通城王均钃（弘治）追封赵府平乡王佑楸（嘉靖）
　　
　　右俱小心畏忌中情见貌
　　
　　僖顺
　　
　　（郡王）鲁府巨野王泰墱晋府宁化王美壤代府潞城王逊■〈火宁〉（俱成化）代府山阴王聪澍襄府枣阳王见沔宁府弋阳王觐鐰（俱弘治）周府封丘王同铬（嘉靖）
　　
　　右俱小心畏忌和比于理
　　
　　（武臣）左军都督佥事追封西河伯吴守义（宣德）右都督赠溧阳伯纪广忠勇伯赠侯蒋信（俱景泰）
　　
　　右俱小心恭慎和比于理
　　
　　僖愍
　　
　　（武臣）左都督赠遵化伯吴克勤修武伯赠侯沈荣（俱正统）
　　
　　右俱小心恭慎在国逢难
　　
　　僖恪
　　
　　（皇妃）英庙充妃（余氏）
　　
　　右小心恭慎温恭朝夕
　　
　　安懿
　　
　　（郡王）周府原武王子埘（成化）淮世子见濂岷府黎山王膺鉖赵府南乐王祁鉷（俱弘治）晋府荥泽王表檈鲁府阳信王健杫韩府陇西王旭■〈木本〉（俱嘉靖）
　　
　　右俱好和不争温柔贤善
　　
　　辽府衡阳王宠淹（嘉靖）
　　
　　右好和不争柔克有光
　　
　　安简
　　
　　（郡王）代府潞城王仕埬宁府宜春王盘烑（俱弘治）庆府丰林王寘镤鲁府髙密王健栻周府浦江王睦栮晋府永和王知燠徽府建德王厚■〈火定〉（俱嘉靖）
　　
　　右俱好和不争平易不訾
　　
　　（文臣）南京礼部尚书赠太子少保王宗彝（正徳）
　　
　　右好和不争一德不懈
　　
　　安宪
　　
　　（郡王）周府汝阳王子壆（成化）晋府宁河王锺镂（弘治）
　　
　　右俱好和不争博闻多能
　　
　　安肃
　　
　　（郡王）靖江王经柣（嘉靖）
　　
　　右好和不争正已摄下
　　
　　安靖
　　
　　（郡王）郑府泾阳王祁铣（弘治）蜀府南川王申锯辽府长阳王恩钠韩府休宁王谟塨（俱嘉靖）
　　
　　右俱好和不争寛乐令终
　　
　　安和
　　
　　（郡王）周府汝阳王同铚肃世子真淤岷府南渭王彦濵韩府追封乐平王旭椻（俱嘉靖）衡府齐东王载垕（万厯）
　　
　　右俱好和不争不刚不柔
　　
　　（夫人）赠夫人周氏（弘治）
　　
　　右好和不争不刚不柔
　　
　　安庄
　　
　　（郡王）荆府永新王厚熿（嘉靖）
　　
　　右好和不争履正志和
　　
　　安裕
　　
　　（郡王）秦府汧阳王诚洌（弘治）渖府内丘王胤柲（嘉靖追封）
　　
　　右俱好和不争强学好问
　　
　　安定
　　
　　（郡王）追封周府鲁阳王睦杫韩府通渭王旭杨（俱嘉靖）
　　
　　右俱好和不争纯行不爽
　　
　　安恭
　　
　　（郡王）韩府建宁王旭■〈木肴〉（嘉靖）
　　
　　右好和不争敬顺事上
　　
　　安僖
　　
　　（郡王）楚府寿昌王孟焯辽府益阳王贵烰（俱正统）晋府广昌王美坚（景泰）宁府新昌王盘炷（天顺）辽府湘阴王贵■〈火冒〉秦府兴平王公铄伊府西鄂王諟钦周府鄢陵王子塈（俱成化）庆府弘农王邃■〈土典〉追封代府懐仁王仕■〈土尞〉（俱弘治）秦府合阳王秉檄韩府褒城王偕沺德府济宁王佑樳（俱正德）鲁府阳信王当?周府堵阳王同鉣淮府永丰王厚炑（俱嘉靖）
　　
　　右俱好和不争小心畏忌
　　
　　安穆
　　
　　（郡王）襄府枣阳王祁钲（成化）辽府蕲水王豪坴（弘治）晋府庆成王知燫（嘉靖）韩府襄陵王征钤（阙）
　　
　　右俱好和不争布德执义
　　
　　（武臣）追封开平王常重五（洪武）
　　
　　右好和不争中情见貌
　　
　　安惠
　　
　　（郡王）辽府松滋王贵烆（正统）伊府洛阳王勉堡（天顺）秦府永寿王志埴渖府沁水王幼塐周府永宁王子场（俱成化）晋府襄阴王竒瀴楚府江夏王均鋷（俱弘治）楚府通山王均■〈釒策〉（正德）代府襄垣王仕坯庆府真宁王鼒■〈木毕〉（俱嘉靖）
　　
　　右俱好和不争柔质慈民
　　
　　安恪
　　
　　（郡王）宁府石城王宸浮（嘉靖）
　　
　　右（原阙）
　　
　　安顺
　　
　　（皇原妃阙）庙惠妃龙氏（阙）
　　
　　右好和不争慈和徧服
　　
　　（夫人）夫人刘氏（弘治）
　　
　　右好和不争慈和徧服
　　
　　惠懿
　　
　　（郡王）庆府安化王秩炵（弘治）
　　
　　右柔质慈民温柔贤善
　　
　　惠简
　　
　　（郡王）秦府临潼王公铭（成化）
　　
　　右柔质慈民平易不訾
　　
　　惠恭
　　
　　（郡王）秦府合阳王公镗渖府平遥王幼■〈土量〉（俱成化）
　　
　　右俱柔质慈民容仪恭美
　　
　　惠荘
　　
　　（郡王）周府永宁王朝堛（隆庆）
　　
　　右柔质慈民履正志和
　　
　　（畨王）朝鲜国王李瑈（成化）
　　
　　右柔质慈仁严敬临民
　　
　　惠靖
　　
　　（郡王）荆府都昌王祁鉴（成化）
　　
　　右柔质慈民安乐令终
　　
　　（夫人）卫圣保母尹氏（宣徳）
　　
　　右柔质慈仁安乐令终
　　
　　惠荣
　　
　　（郡王）鲁府巨野王观燖（隆庆）
　　
　　右柔质慈民宠禄光大
　　
　　惠安
　　
　　（文臣）刑部尚书赠太子少保彭韶）（弘治）
　　
　　右爱民好与好和不争
　　
　　（皇妃）仁庙丽妃王氏（洪熙）
　　
　　右柔质慈仁好和不争
　　
　　惠襄
　　
　　（武臣）西平侯沐春（洪武）
　　
　　右柔质慈民甲胄有劳
　　
　　惠穆
　　
　　（皇妃）文庙顺妃郭氏（永乐）
　　
　　右柔质慈仁中情见貌
　　
　　惠和
　　
　　（皇妃）英庙丽妃陈氏（弘治）
　　
　　右柔质慈仁不刚不柔
　　
　　景成
　　
　　（文臣）燕府左傅赠昌乐侯丘广（洪武）
　　
　　右（原阙）
　　
　　景惠
　　
　　（皇妃）
　　
　　文庙美人卢氏（永乐）
　　
　　右（原阙）
　　
　　荣懿
　　
　　（郡王）渖府灵川王铨鉌（正德）岷府江川王音垫周府义宁王睦榉晋府河东王知炯（俱嘉靖）
　　
　　右俱宠禄光大温柔贤善
　　
　　荣昭
　　
　　（郡王）赵府汝源王见淇郑府东垣王厚炯（俱嘉靖）追封唐府卫辉王宙桐辽府宜城王致枨代府广陵王充煡（俱隆庆）
　　
　　右俱宠禄光大容仪恭美
　　
　　荣壮
　　
　　（武臣）右都督赠宜良伯冉保（正统）顺义伯罗秉忠（成化）
　　
　　右俱宠禄光大胜敌志强
　　
　　荣庄
　　
　　（郡王）周府镇平王子堠（成化）周府颍川王同■〈釒亶〉宁府弋阳王奠壏代府饶阳王聪??鲁府滋阳王当渍晋府宁河王表楠（俱嘉靖）
　　
　　右俱宠禄光大履正志和
　　
　　荣靖
　　
　　（郡王）周府遂平王子墌晋府阳曲王美垙（俱成化）韩府通渭王征銶（弘治）鲁府东阿王阳镖伊府光阳王勉■〈土冉〉渖府沁源王诠钟（俱正徳）楚府保康王显樟代府山阴王成鍪秦府永寿王懐墡周府汾西王朝垧益府金溪王载■〈土学〉（俱嘉靖）
　　
　　右俱宠禄光大寛乐令终
　　
　　（文臣）南京刑部尚书赠太子少保翁溥（嘉靖）
　　
　　右宠禄光大寛乐令终
　　
　　（武臣）南京中军右都督陈政（正统）锦衣卫正千户赠庆云侯再赠太傅宁国公周能（成化）太傅端安侯赠太师王源太子太傅镇逺侯赠太傅顾仕隆庆阳伯夏儒安平侯赠太保方鋭（俱嘉靖）
　　
　　右俱宠禄光大寛乐令终
　　
　　（皇妃）英庙贞妃王氏（弘治）
　　
　　右宠禄光大寛乐令终
　　
　　（畨王）朝鲜国王李浩（嘉靖）
　　
　　右宠禄光大寛乐令终
　　
　　荣肃
　　
　　（郡王）
　　
　　（郡王）襄府枣阳王佑楒（阙）
　　
　　右宠禄光大刚德克就
　　
　　荣毅
　　
　　（文臣）兵部右侍郎兼少詹事赠少傅墨麟（洪熙）
　　
　　右宠禄光大强而能断
　　
　　（武臣）招逺伯马亮（正统）
　　
　　右宠禄光大致果杀敌
　　
　　荣端
　　
　　（郡王）晋府交城王表■〈木卂〉（正德）辽府光泽王宠??（嘉靖）
　　
　　右俱宠禄光大守礼执义
　　
　　荣宪
　　
　　（郡王）追封周府堵阳王安?（嘉靖）周府奉新王睦椔周府汤溪王勤烶（隆庆）
　　
　　右俱宠禄光大博闻多能
　　
　　荣简
　　
　　（郡王）郑府朝邑王祁镕（成化末年）渖府宿迁王诠鎀辽府沅陵王宠涞追封代府乐昌王俊楅周府瑞金王勤焕德府临胊王厚爔（俱嘉靖）
　　
　　右俱宠禄光大平易不訾
　　
　　（文臣）太子少保礼部尚书盛端明（嘉靖）
　　
　　右宠禄光大一德不懈
　　
　　（武臣）宗人府掌府事兼管大汉将军驸马都尉邬景和（隆庆）
　　
　　右宠禄光大正直无邪
　　
　　荣康
　　
　　（郡王）渖府唐山王诠铍晋府义宁王竒渶（俱弘治）赵府平乡王见洸周府莱阳王安潏襄府阳山王佑楬崇府庆元王佑椐蜀府汶川王申销代府和川王充烰鲁府阳信王观燃蜀府德阳王宾灉赵府汤溪王厚辉唐府郾城王宙桃韩府昆山王融烄（俱嘉靖）
　　
　　右俱宠禄光大温良好乐
　　
　　（武臣）太子太傅黔国公赠太师沐斌（天顺）太子太傅成国公赠太傅朱鳯（嘉靖）
　　
　　右俱宠禄光大温良好乐
　　
　　荣襄
　　
　　（文臣）少师工部尚书赠茌平伯吴中（正统）太子太保户部尚书赠沭阳伯金濂（景泰）礼部尚书文渊阁大学士赠太子太保袁宗皋（正德）刑部尚书赠太子少保聂贤（嘉靖）
　　
　　右俱宠禄光大因事有功
　　
　　（武臣）右都督韩僖（正统）太傅会昌侯赠郯国公孙继宗（成化）右俱宠禄光大因事有功
　　
　　荣恭
　　
　　（武臣）太傅兼太子太傅驸马都尉京山侯赠特进左柱国崔元（嘉靖）
　　
　　右宠禄光大敬顺事上
　　
　　荣定
　　
　　（郡王）代府懐仁王逊烠（弘治）代府溧阳王聪??周府沈丘王睦栲（俱嘉靖）周府汝阳王勤烝（隆庆）周府曲江王睦梒
　　
　　右俱宠禄光大纯行不爽
　　
　　（亲臣）驸马都尉梅殷（永乐）
　　
　　右宠禄光大追补前过
　　
　　荣恪
　　
　　（郡王）赵府洛川王见渥（正德）鲁府安丘王观燫（嘉靖）
　　
　　右俱宠禄光大温恭朝夕
　　
　　荣惠
　　
　　（郡王）周府临湍王同钧赵府襄邑王见沂晋府交城王竒淐辽府益阳王致橏（俱弘治）秦府永兴王诚澜庆府弘农王寘镧（俱正徳）
　　
　　右俱宠禄光大柔质慈民
　　
　　（皇妃）宪庙恭妃杨氏（嘉靖）
　　
　　右宠禄光大柔质慈仁
　　
　　荣愍
　　
　　（武臣）驸马都尉追封巨鹿侯井源（天顺）
　　
　　右宠禄光大在国逢难
　　
　　荣安
　　
　　（郡王）宁府瑞昌王觐鐊代府潞城王成鑘（俱弘治）渖府永年王幼塨晋府河东王竒淮周府义阳王同鍱（俱正德）岷府建德王誉梴周府鲁山王睦椤詹府追封邹平王健档周府华亭王勤熂（俱嘉靖）
　　
　　右俱宠禄光大好和不争
　　
　　（皇妃）世庙贵妃马氏（嘉靖）
　　
　　右宠禄光大好和不争
　　
　　荣和
　　
　　（郡王）韩府髙平王偕滦渖府稷山王铨鋈岷府安昌王彦滵赵府临漳王见淔唐府承休王芝埌（俱正徳）辽府松滋王恩钶德府歴城王厚■〈火节〉肃府铅山王真瀞淮府永丰王佑栶代府枣强王俊梾（俱嘉靖）
　　
　　右俱宠禄光大不刚不柔
　　
　　（文臣）太子太保吏部尚书兼兵部尚书汪鋐（嘉靖）
　　
　　右宠禄光大不刚不柔
　　
　　（武臣）昌化伯邵喜英国公赠太保张仑（俱嘉靖）
　　
　　右俱宠禄光大不刚不柔
　　
　　（夫人）崇圣夫人申氏（弘治）保圣夫人孙氏（嘉靖）
　　
　　右俱宠禄光大不刚不柔
　　
　　荣穆
　　
　　（郡王）辽世子恩鏋（成化）秦府保安王诚潢（弘治）蜀府石泉王友??晋府旌德王知■〈火敖〉晋府临泉王竒湒渖府沁水王勋瀶（俱正徳）周府永宁王安法（嘉靖）淮府崇安王见洵
　　
　　右俱宠禄光大中情见貌
　　
　　荣僖
　　
　　（郡王）辽府宜城王豪坅（弘治）晋府追封交城王竒滽渖府清源王诠鏴庆府真宁王台涍代府昌化王成锾（俱正德）赵府南乐王见澜周府上洛王安瀼唐府新野王宇沪周府河清王睦棱（俱嘉靖）岷府黎山王誉枚追封淮府南康王佑柌（俱隆庆）
　　
　　右俱宠禄光大小心畏忌
　　
　　（文臣）太子太保户部尚书赠少保孙交太子太保礼部尚书顾可学（俱嘉靖后削）
　　
　　右俱宠禄光大小心畏忌
　　
　　（武臣）新建伯赠侯李玉（正统）长宁伯赠侯周彧太子太傅成国公赠太傅朱辅（俱正徳）安昌伯钱承宗玉田伯赠太保蒋轮太师兼太子太师定国公徐光祚（俱嘉靖）
　　
　　右俱宠禄光大小心畏忌
　　
　　泰和伯陈万言会昌侯孙杲安昌伯钱果少保太子太保镇逺侯顾寰（俱嘉靖）
　　
　　右俱宠禄光大小心恭慎
　　
　　荣懐
　　
　　（郡王）晋府永和王竒淯（弘治）
　　
　　右宠禄光大慈仁短折
　　
　　（武臣）遂安伯赠侯陈埙（天顺）
　　
　　右宠禄光大柔质慈民
　　
　　荣顺
　　
　　（郡王）代府灵丘王逊烇赵府平乡王祁鏓晋府交城王美垸周府胙城王子壉楚府通城王季■〈土堂〉秦府宜川王公鋺（俱成化）岷府南渭王音■〈戠上土下〉（弘治）鲁府安丘王当澻（弘治末年）韩府长泰王旭横辽府肃宁王宠汕（俱嘉靖）
　　
　　右俱宠禄光大和比于理
　　
　　（夫人）夫人孟氏（弘治）
　　
　　右宠禄光大和比于理
　　
　　荣悼
　　
　　（郡王）周世子安?（弘治初谥）
　　
　　右宠禄光大中年早夭
　　
　　荣缪
　　
　　（郡王）郑府庐江王佑■〈木昂〉（嘉靖）
　　
　　右宠禄光大名与实爽
　　
　　荣虚
　　
　　（郡王）代府广陵王逊■〈火民〉（天顺）
　　
　　右宠禄光大凉德薄礼
　　
　　荣戾
　　
　　（郡王）周府沈丘王同鏺（正徳）
　　
　　右宠禄光大知过不改
　　
　　荣愿
　　
　　（文臣）北京刑部尚书朱浚（洪熙）
　　
　　右宠禄光大柔无立志
　　
　　荣思
　　
　　（皇妃）宣庙贤妃吴氏（天顺）
　　
　　右宠禄光大（原阙）
　　
　　荣淑
　　
　　（皇妃）世庙康妃杜氏（嘉靖）
　　
　　右宠禄光大下谥无义
　　
　　荣善
　　
　　（夫人）赠夫人项氏（弘治）
　　
　　右宠禄光大善谥无义
　　
　　懐献
　　
　　（太子）皇太子见济（景泰）
　　
　　右慈仁短折聪明睿智
　　
　　懐懿
　　
　　（郡王）周府汝阴王子埯（成化）
　　
　　右慈仁短折温柔贤善
　　
　　渖府追封陵川王幼■〈土坚〉（成化）
　　
　　右慈仁短折柔克有光
　　
　　懐荘
　　
　　（郡王）周府顺阳王有烜（永乐）代府宁津王聪滴（弘治）德府临胊王载堠（嘉靖）
　　
　　右俱慈仁短折履正志和
　　
　　懐康
　　
　　（郡王）代府宁津王成鉖（成化）鲁府巨野王健楙周府崇善王勤爁（俱嘉靖）
　　
　　右俱慈仁短折温良好乐
　　
　　懐靖
　　
　　（郡王）渖府广崇王幼■〈土木〉（天顺）周府追封内乡王子■〈土戋〉（成化）辽府宜城王恩铣（正徳）
　　
　　右俱慈仁短折寛乐令终
　　
　　懐安
　　
　　（郡王）晋府旌德王表栺（嘉靖）
　　
　　右慈仁短折好和不争
　　
　　懐简
　　
　　（郡王）晋府髙平王济煜秦府永寿王尚灴（俱永乐）韩府平利王范壑（景泰）赵府襄邑王见滃郑府河阳王见沩（俱成化）鲁府世子当漎周府安定王安弥宁府长子追封宜春王觐鐏（俱弘治）岷府追封南渭王膺鉙（正德）楚府追封通城王显柜衡府玉田王厚烃（俱嘉靖）
　　
　　右俱慈仁短折平易不訾
　　
　　（畨王）朝鲜国世子赠王李暲（成化）
　　
　　右慈仁短折平易不訾
　　
　　懐僖
　　
　　（郡王）秦府保安王尚煜（永乐）周府河阴王子坛淮府鄱阳王祁镔（俱正德）郑府新平王祁锐（景泰）晋府太谷王锺鋐（天顺）伊府方城王諟■〈戂，釒代忄〉岷府安昌王膺铺（俱成化）荆府桐城王佑樿（弘治）追封晋府安溪王表椈楚府缙云王荣淋（俱正德）追封渖府永年王诠■〈釒爵〉荣府福宁王厚熹追封代府灵丘王廷址（俱嘉靖）
　　
　　右俱慈仁短折小心畏忌
　　
　　懐顺
　　
　　（郡王）追封靖江王相承荆府都昌王见潭（俱成化）淮府永丰王见瀞郑府宜章王见汌（俱弘治）德府东平王进世子厚炖追封赵府洛川王厚焀伊府追封方城王典榕追封秦府永寿王惟耀（俱嘉靖）
　　
　　右俱慈仁短折和比于理
　　
　　懐和
　　
　　（郡王）周府聊城王安潧（弘治）追封赵府汝源王佑桐（嘉靖）
　　
　　右俱慈仁短折不刚不柔
　　
　　懐穆
　　
　　（郡王）荣世子厚勲（嘉靖）
　　
　　右慈仁短折中情见貎
　　
　　懐悼
　　
　　（郡王）追封赵府临漳王佑杙（嘉靖）
　　
　　右慈仁短折中年早夭
　　
　　懐隐
　　
　　（郡王）代府武邑王聪??（弘治初谥）
　　
　　右失位而死违拂不成
　　
　　周府浦江王安泾（嘉靖）
　　
　　右慈仁短折违拂不成
　　
　　懐荣
　　
　　（皇妃）世庙追封贤妃郑氏（嘉靖）
　　
　　右慈仁短折宠禄光大
　　
　　弇山堂别集卷七十四
　　
　　●钦定四库全书
　　
　　弇山堂别集卷七十五
　　
　　（明）王世贞 撰
　　
　　○谥法六
　　
　　二字谥
　　
　　肃敏
　　
　　（文臣）太子太保兵部尚书赠太保余子俊（弘治）太子太保兵部尚书兼都察院左都御史赠少保王廷相（隆庆）
　　
　　右俱执心决断应事有功
　　
　　肃安
　　
　　（郡王）周府封丘王睦■〈言木〉
　　
　　右（原阙）
　　
　　肃愍
　　
　　（文臣）少保兵部尚书赠大傅于谦（弘治）
　　
　　右执心决断在国逢难
　　
　　肃简
　　
　　（郡王）淮府吉安王厚燔（嘉靖）
　　
　　右正己摄下平易不訾
　　
　　肃僖
　　
　　（皇妃）宣庙成妃何氏（正统）
　　
　　右正己摄下小心畏忌
　　
　　肃贞
　　
　　（王妃）唐悼简世子妃明氏（正统）
　　
　　右正己摄下清白守节
　　
　　简肃
　　
　　（文臣）都察院左都御史赠太子少保张敷华（正德）太子太保都察院左都御史赠少保屠侨太子少保都察院左都御史赠太子太保周延（俱嘉靖）南京兵部尚书赠太子少保潘潢（隆庆）户部尚书赠太子少保方钝（万厯）
　　
　　右俱一德不懈正己摄下
　　
　　南京工部尚书赠太子少保黄珂南京刑部尚书赠太子少保方良永（俱嘉靖）都察院左都御史赠太子少保陈瓉（万厯）
　　
　　右俱平易不訾正己摄下
　　
　　简襄
　　
　　（文臣）南京刑部尚书赠太子少保陈寿（万厯）
　　
　　右平易不訾因事有功
　　
　　简懿
　　
　　（郡王）秦府水兴王尚烈（阙）
　　
　　右平易不訾温柔贤善
　　
　　简定
　　
　　（郡王）宁府建安王觐炼（嘉靖）
　　
　　右一德不懈纯行不爽
　　
　　简靖
　　
　　（郡王）晋府云丘王美堣（成化）晋府广昌王锺■〈釒御〉（阙）
　　
　　右平易不訾寛乐令终
　　
　　靖懿
　　
　　（郡王）赵府洛川王祁鋹（成化）楚府永安王荣澹（正徳）
　　
　　右俱寛乐令终温柔贤善
　　
　　（武臣）赠开平王常六六（洪武）
　　
　　右寛乐令终温柔贤善
　　
　　靖庄
　　
　　（郡王）代府宣宁王逊炓（成化）宁府乐安王宸湔（嘉靖）
　　
　　右俱寛乐令终履正志和
　　
　　靖恭
　　
　　（郡王）楚府通山王孟爚（正统）
　　
　　右恭己鲜言尊贤让善
　　
　　晋府西河王美埻（景泰）鲁府安丘王泰坾（成化）周府丽水王安汾（正徳）
　　
　　右俱寛乐令终不懈为德
　　
　　靖肃
　　
　　（郡王）周府鲁阳王安泳（嘉靖）
　　
　　右寛乐令终正己摄下
　　
　　靖简
　　
　　（郡王）楚府崇阳王孟炜（正统）辽府松滋王豪堙（弘治）周府鄢陵王同鋖（正徳）
　　
　　右俱寛乐令终平易不訾
　　
　　靖僖
　　
　　（郡王）辽府枝江王豪壂（天顺）周府永宁王有光（成化）
　　
　　右俱寛乐令终小心畏忌
　　
　　（皇妃）宪庙荣妃唐氏（嘉靖）
　　
　　右柔德安众小心恭慎
　　
　　靖惠
　　
　　晋府永和王表■〈格，巾代口〉（正徳）
　　
　　右寛乐令终柔质慈民
　　
　　靖和
　　
　　（郡王）辽府蕲水王贵熡（成化）晋世子竒源楚府寿昌王季■〈土予〉（俱弘治）郑府丹阳王见淕秦府保安王诚漖（俱正德）周府沈丘王安涪（嘉靖）
　　
　　右俱寛乐令终不刚不柔
　　
　　靖安
　　
　　（郡王）代府枣强王成■〈釒予〉（弘治）周府汾西王安漕（嘉靖）
　　
　　右俱寛乐令终好和不争
　　
　　靖康
　　
　　（武臣）会昌伯赠侯孙忠（景泰）
　　
　　右寛乐令终温良好乐
　　
　　靖襄
　　
　　（武臣）左都督赠临武伯萧绶（正统）
　　
　　右寛乐令终因事有功
　　
　　太子太傅惠安伯赠太傅张伟（嘉靖）
　　
　　右寛乐令终甲胄有劳
　　
　　靖顺
　　
　　（皇原妃阙）庙惠妃郭氏（弘治）
　　
　　右寛乐令终和比于理
　　
　　靖节
　　
　　（王妃）蜀王继妃徐氏（天顺）
　　
　　右柔德安众谨行制度
　　
　　和靖
　　
　　（郡王）庆府寿阳王台濠（正徳）
　　
　　右不刚不柔恭己鲜言
　　
　　和僖
　　
　　（郡王）代府宣宁王仕■〈嬴，土代女〉秦府应潼王诚澯辽府应山王恩镏（俱弘治）
　　
　　右俱不刚不柔小心畏忌
　　
　　和惠
　　
　　（皇妃）英庙静妃岳氏（阙）
　　
　　右不刚不柔柔质慈仁
　　
　　崇武
　　
　　（武臣）都督佥事赠合浦侯陈清（洪武）
　　
　　右能修其官折冲御侮
　　
　　崇善
　　
　　（夫人）赠夫人胡氏（弘治）
　　
　　右能修其官善无其义
　　
　　崇敬
　　
　　（夫人）赠夫人姚氏（弘治）
　　
　　右能修其官夙夜警戒
　　
　　桓襄
　　
　　（武臣）永城侯赠永国公薛显（洪武）
　　
　　右克敬勤民甲胄有劳
　　
　　桓义
　　
　　（武臣）广西都指挥使赠临沂侯王真（洪武）
　　
　　右克敬勤民先君后己
　　
　　刚毅
　　
　　（武臣）丰城侯赠茂国公李彬（永乐）
　　
　　右强毅果敢致果杀敌
　　
　　刚勇
　　
　　（武臣）都督佥事赠新泰伯张钦（永乐）
　　
　　右强毅果敢率义共享
　　
　　威武
　　
　　（武臣）应城伯赠侯孙岩（永乐）
　　
　　右猛以强果折冲御侮
　　
　　威毅
　　
　　（武臣）安陆侯赠黔国公吴复（洪武）武城侯赠漳国公王聪（永乐）彰武伯赠侯杨信（成化）
　　
　　右俱猛以强果致果杀敌
　　
　　威襄
　　
　　（武臣）武定侯赠营国公郭英（永乐）太子太傅伏羌伯赠太傅毛锐（嘉靖）咸宁侯仇钺（嘉靖）
　　
　　右俱猛以强果因事有功
　　
　　威靖
　　
　　（武臣）懐柔伯赠侯施序（天顺）
　　
　　右强毅执正寛乐令终
　　
　　威勇
　　
　　（武臣）宁晋伯赠侯刘聚（成化）
　　
　　右强毅执正临难不惧
　　
　　思裕
　　
　　（郡王）秦府宜川王秉楀（嘉靖）
　　
　　右追悔前过强学好问
　　
　　端宪
　　
　　（郡王）渖府沁源王幼埼（成化）周府崇善王睦槤代府潞城王俊棱（俱嘉靖）
　　
　　右俱守礼执义博闻多能
　　
　　端靖
　　
　　（郡王）岷府沙阳王膺刨（正德）渖府内丘王勋漴辽府湘阴王宠湳周府临湍王勤緂（俱嘉靖）
　　
　　右俱守礼执义寛乐令终
　　
　　晋府义宁王知爀周府追封遂平王睦檗（俱嘉靖）
　　
　　右俱温良好乐安乐令终
　　
　　（皇妃）宣庙贵妃何氏（宣徳）
　　
　　右俱守礼执义恭己鲜言
　　
　　端肃
　　
　　（郡王）鲁府东瓯王当泚唐府荡阴王弥锷鲁府巨野王健櫏（俱嘉靖）
　　
　　右俱守礼执义正己摄下
　　
　　（文臣）少师兼太子太师吏部尚书赠太师马文升（正德）太子少保户部尚书赠太子太保梁材（隆庆）都察院左都御史赠少保顾佐（万厯追赠）
　　
　　右俱守礼执义正己摄下
　　
　　端简
　　
　　（郡王）周府临湍王安瀺（正德）渖府稷山王勋莅晋府荥泽王知■〈火量〉追封鲁府乐陵王当渿宁府乐安王拱椤（俱嘉靖）
　　
　　右俱守礼执义一德不懈
　　
　　（文臣）刑部尚书赠太子少保郑晓都察院右副都御史朱裳（俱隆庆）南京兵部尚书赠太子少保刘采南京刑部尚书赠太子少保林云同（俱万厯）
　　
　　右俱守礼执义一德不懈
　　
　　端懿
　　
　　（郡王）秦府汧阳王公鏳鲁府东阿王泰壄周府临汝王子砖（俱弘治）楚府崇阳王均镦渖府沁水王诠鐟靖江王约麟代府灵丘王聪滆（俱正德）庆府寿阳王鼒■〈木昂〉德府泰安王厚燌（俱嘉靖）辽府枝江王致樨（隆庆）
　　
　　右俱守礼执义温柔贤善
　　
　　端穆
　　
　　（郡王）代府博野王聪溱周府河清王安??（弘治）鲁府新蔡王当泘追封崇府庆元王厚焞楚府通山王显■〈木禺〉庆府延川王鼒槚荆府永定王载墭（俱嘉靖）晋府河东王新墤（隆庆）
　　
　　右俱守礼执义布德执义
　　
　　端和
　　
　　（郡王）渖府辽山王诠钺晋府新化王知栉追封韩府襄陵王偕浰庆世子鼒櫍周府信陵王勤沪渖府清源王勋瀳（俱嘉靖）晋府交城王表■〈木田〉（隆庆）
　　
　　右俱守礼执义不刚不柔
　　
　　（皇妃）
　　
　　英庙懿妃黄氏（弘治）
　　
　　右守礼执义不刚不柔
　　
　　端毅
　　
　　（文臣）太子太保吏部尚书赠太师王恕（正徳）
　　
　　右守礼执义果而能断
　　
　　刑部左侍郎赠尚书刘玉（隆庆）
　　
　　右守礼执义强而能断
　　
　　端定
　　
　　（郡王）周府莱阳王睦桄（嘉靖）赵府汤溪王（原阙）
　　
　　右俱守礼执义纯行不爽
　　
　　端僖
　　
　　（郡王）周府富阳王睦桴徽府太和王佑檖楚府江夏王荣漠韩府永福王旭橝赵府汝源王厚焆晋府靖安王表柣（俱嘉靖）徽府新昌王厚焨（隆庆）
　　
　　右俱守礼执义小心畏忌
　　
　　（皇妃）宪庙安妃姚氏（弘治）
　　
　　右守礼执义小心畏忌
　　
　　端裕
　　
　　（郡王）淮府清江王见淀赵府广安王佑枳代府山阴王仕堸（俱弘治）周府镇平王同■〈弥上金下〉（正徳）
　　
　　右俱守礼执义强学好问
　　
　　端惠
　　
　　（郡王）晋府云丘王锺鋋郑府东垣王见??（俱治弘）周府汾西王睦桍宁府弋阳王拱樻周府封丘王安湜肃府淳化王真泓渖府宿迁王勋泽衡府新乐王厚熑（俱嘉靖）
　　
　　右俱守礼执义柔质慈仁
　　
　　鲁府安丘王健朴（嘉靖）
　　
　　右守礼执义敬止勤民
　　
　　端敏
　　
　　（文臣）太子太保南京兵部尚书赠少保胡世宁太子太保南京兵部尚书赠少保秦金（嘉靖）
　　
　　右俱守礼执义应事有功
　　
　　端康
　　
　　（郡王）周府海阳王睦杲庆府丰林王台瀚（俱嘉靖）
　　
　　右俱守礼执义温良好乐
　　
　　端恪
　　
　　（郡王）周府汝宁王勤■〈然，火代灬〉（隆庆）
　　
　　右守礼执义温恭朝夕
　　
　　端庄
　　
　　（皇妃）英庙昭妃武氏（成化）
　　
　　右守礼执义履正志和
　　
　　端襄
　　
　　（郡王）代府昌化王聪浕（嘉靖）
　　
　　右守礼执义因事有功
　　
　　端勤
　　
　　（夫人）恭奉夫人髙氏（嘉靖）
　　
　　右守礼执义能修其官
　　
　　端顺
　　
　　（郡王）辽府应山王豪■（弘治）蜀府庆符王申镦晋府庆成王竒浈周府永宁王勤烛韩府通渭王融烍唐府卫辉王宇漳赵府襄邑王厚燔（俱嘉靖）
　　
　　右俱守礼执义和比于理
　　
　　（皇妃）英庙贤妃伯氏（嘉靖）
　　
　　右守礼执义和比于理
　　
　　端愍
　　
　　（文臣）兵部右侍郎赠兵部尚书商大节（隆庆）
　　
　　右守礼执义在国逢难
　　
　　端荣
　　
　　（皇妃）宪庙昭妃王氏（成化）
　　
　　右守礼执义宠禄光大
　　
　　端隐
　　
　　（郡王）追封宁府石城王觐镝（弘治）
　　
　　右守礼执义怀情不尽
　　
　　悼恭
　　
　　皇太子佑极（成化）
　　
　　右未中早夭不懈为德
　　
　　（郡王）周府遂平王有颎（正统）
　　
　　右未中早夭不懈为德
　　
　　辽府应山王贵■〈火聂〉（正统）韩世子谟■〈土典〉（嘉靖）
　　
　　右俱未中早夭尊贤让善
　　
　　代府博野王成鐭（成化）
　　
　　右未中早夭敬顺事上
　　
　　悼懿
　　
　　（郡王）代府追封灵丘王充熼（嘉靖）
　　
　　（郡王）右未中早夭温柔贤善
　　
　　悼庄
　　
　　（郡王）蜀世子悦燫（永乐）吉世子佑■〈木夬〉（正徳）
　　
　　右俱未中早夭履正志和
　　
　　庆府岐山王秩炼（正统）
　　
　　右未中早夭履正志和
　　
　　悼简
　　
　　（郡王）楚府追封巴陵王孟熜（洪武）唐世子芝■〈土尔〉（正统）
　　
　　右俱未中早夭平易不訾
　　
　　（公主）仁庙追赠第四女为德安公主（永乐末年）
　　
　　右未中早夭一德不懈
　　
　　悼定
　　
　　（郡王）代府冨川王充煜（嘉靖）
　　
　　右未中早夭纯行不爽
　　
　　悼靖
　　
　　（郡王）渖府稷山王佶焆（正统）辽府肃宁王恩鉹（成化）
　　
　　右俱未中早夭寛乐令终
　　
　　悼康
　　
　　（郡王）追封晋府宁化王竒?周世子勤熄（俱嘉靖）
　　
　　右俱未中早夭温良好乐
　　
　　徽府隆平王厚焴追封蜀府庶人为华阳王申铨追封渖府陵川王勋瀼（俱嘉靖）
　　
　　右俱未中早夭温良好乐
　　
　　悼安
　　
　　（郡王）秦府合阳王诚浍（弘治）
　　
　　右未中早夭好和不争
　　
　　悼平
　　
　　（郡王）晋府广昌王济熇（宣徳）
　　
　　右未中早夭治而无眚
　　
　　悼懐
　　
　　（郡王）蜀府黔江王友坿（宣德）唐府新野王琼燀渖府沁水王佶煴（俱正统）楚府追封永安王均■〈釒栗〉郑府信阳王见浱荆府岷清王佑欘（俱成化）
　　
　　右俱未中早夭慈仁短折
　　
　　晋府河中王竒溶（成化）辽府枝江王宠润代府砀山王充■〈火川〉（俱嘉靖）追封庆城王新■〈土提〉（隆庆）
　　
　　右俱未中早夭慈仁短折
　　
　　悼惠
　　
　　（郡王）楚府岳阳王孟爟（宣德）宁府信丰王盘■〈火莫〉（正统）
　　
　　右俱未中早夭柔质慈民
　　
　　周府罗山王有熼（宣徳）荆府都梁王见溥（成化）
　　
　　右俱未中早夭柔质慈民
　　
　　悼和
　　
　　（郡王）周府汝南王子垗（天顺）追封鲁府东阿王阳镡（正德）追封渖府沁源王胤杨（嘉靖）
　　
　　右俱未中早夭柔质慈民
　　
　　悼僖
　　
　　（郡王）靖江王赞仪（守谦子永乐）赵世子瞻坺（宣德）晋府徐沟王锺铎楚府大冶王季堧（俱景泰）代府和川王成镘渖府唐山王幼墧（俱成化）荆府都昌王佑■〈木乌〉（弘治）
　　
　　右俱未中早夭小心畏忌
　　
　　辽府麻阳王贵燠（正统）郑世子见滋（成化）辽府追封衡阳王恩鏏（弘治）德府髙唐王厚■〈火尔〉（嘉靖）
　　
　　右俱中年早夭小心畏忌
　　
　　（武臣）追封襄城侯李珍（天顺）
　　
　　右中年早夭小心畏忌
　　
　　（皇妃）仁庙追封丽妃李氏（永乐末）
　　
　　右未中早夭小心畏忌
　　
　　悼昭
　　
　　（郡王）晋府临泉王锺鏶代府饶阳王成鋈俱（成化）追封韩府西德王旭枞（嘉靖）
　　
　　右俱未中早夭容仪恭羙
　　
　　悼顺
　　
　　（郡王）秦府保安王志垌（正统）楚府江夏王季■〈号上土下〉（成化）宁府追封瑞昌王宸?（弘治）追封渖府永年王勋浚追封渖府内丘王诠鋷代府寳丰王充■〈火允〉（俱嘉靖）
　　
　　右俱中年早夭和比于理
　　
　　悼隐
　　
　　齐府乐安王贤烶（永乐）蜀府华阳王悦耀（宣德）追封楚府崇阳王荣??（嘉靖）
　　
　　右俱中年早夭违拂不成
　　
　　代府定安王成鏻（成化）
　　
　　右恐惧徙处懐情不尽
　　
　　（皇妃）世庙恭妃文氏（嘉靖）
　　
　　右未中早夭懐情不尽
　　
　　悼戻
　　
　　（郡王）追封代世子为王逊煓（正统）
　　
　　右未中早夭知过不改
　　
　　隐懐
　　
　　（武臣）
　　
　　都督同知郄永（嘉靖）
　　
　　右违拂不成失位而死
　　
　　四字谥
　　
　　恭仁康定
　　
　　景泰皇帝尊谥
　　
　　恭和荣顺
　　
　　（皇妃）文庙贤妃王氏（永乐）
　　
　　恭顺荣穆
　　
　　（皇妃）文庙丽妃陈氏（永乐）
　　
　　恭庄端惠
　　
　　（皇妃）英庙德妃魏氏（成化）
　　
　　恭和安靖
　　
　　（皇妃）英庙顺妃樊氏（成化）
　　
　　恭恪庄僖
　　
　　（皇妃）宪庙淑妃纪氏（成化）
　　
　　恭淑安僖
　　
　　（皇妃）世庙追封荣妃杨氏（阙）
　　
　　端静恭惠
　　
　　（皇妃）世庙淑妃杨氏（嘉靖）
　　
　　端静安和
　　
　　（皇妃）英庙惠妃王氏（成化）
　　
　　庄静安荣
　　
　　（皇妃）髙庙惠妃崔氏（永乐）
　　
　　英庙淑妃髙氏（正徳）
　　
　　庄僖端肃
　　
　　（皇妃）英庙安妃杨氏（成化）
　　
　　昭肃靖惠
　　
　　（皇妃）文庙贤妃王氏（永乐）
　　
　　昭惠恭懿
　　
　　（皇妃）文庙顺妃王氏（永乐）
　　
　　昭肃靖端
　　
　　（皇妃）英庙贤妃王氏（成化）
　　
　　忠敬昭顺
　　
　　（皇妃）文庙贤妃喻氏（永乐）
　　
　　惠穆昭敬
　　
　　（皇妃）文庙贤妃钱氏（永乐）
　　
　　康惠荘肃
　　
　　（皇妃）文庙丽妃韩氏（永乐）
　　
　　康穆懿恭
　　
　　（皇妃）文庙惠妃吴氏（永乐）
　　
　　贞顺懿恭
　　
　　（皇妃）英庙敬妃加封惠刘氏（天顺）
　　
　　靖荘安穆
　　
　　（皇妃）英庙宸妃万氏（成化）
　　
　　安和荣靖
　　
　　（皇妃）英庙丽妃刘氏（正徳）
　　
　　文康荣靖
　　
　　（真人）礼部尚书致一真人赠少师邵元节（嘉靖）
　　
　　荣康惠肃
　　
　　（真人）秉一真人恭诚伯陶仲文（嘉靖）
　　
　　六字谥
　　
　　恭肃端顺荣靖
　　
　　（皇妃）宪庙贵妃万氏（嘉靖）
　　
　　端和恭顺温僖
　　
　　（皇妃）世庙贵妃王氏（嘉靖）
　　
　　荣安惠顺端僖
　　
　　（皇妃）世庙贵妃阎氏（嘉靖）
　　
　　弇山堂别集卷七十五
　　

　　●钦定四库全书
　　
　　弇山堂别集卷七十六
　　
　　（明）王世贞 撰
　　
　　○赏赉考上
　　
　　即位之赐
　　
　　天子即位之赐髙皇帝时无之自文皇以藩邸入绍大位始有赐然不过在京文武吏民而已仁宗登极爰布大赉徧及藩方最为优渥自是后代稍裁省然府藏之积往往不胜其费矣今据可考者记之若亲王公主之赏已见前故不复赘
　　
　　太宗即位之赏
　　
　　武职公侯至都督各钞二百锭彩币五表里指挥钞八十锭二表里千户卫镇抚各钞五十锭一表里百户所镇抚各钞三十锭一表里旗军校尉将军力士屯军恩军养马习匠幼军人钞五锭致仕优给并同见任文职一品二品钞百锭彩币三表里三品四品钞八十锭二表里五品钞五十锭六品七品钞三十锭八品九品钞十五锭俱一表里杂职钞二十锭监生吏典知印办事人材天文生医者府学生员人钞四锭坊厢民匠僧道医人乐工厨子膳夫皂隶人钞三锭
　　
　　仁宗即位之赏
　　
　　公侯忠勇王钞二百锭彩币五表里驸马伯都督百锭四表里指挥使八十锭三表里指挥同知佥事五十锭二表里千户卫镇抚仪卫正副钞五十锭绢二疋百户所镇抚典仗钞四十锭绢一疋旗军校尉将军力士等胡椒一斤苏木二斤文职一品二品钞百锭彩币四表里三品四品钞八十锭彩币二表里五品钞五十锭绢二疋六品七品钞四十锭绢一疋八品九品钞三十锭绢一疋杂职并办事官钞二十锭监生生员吏典知印人材天文生医士胡椒一斤苏木二斤坊厢百姓僧道匠人乐工厨子皂隶膳夫人等胡椒一斤苏木一斤听选营造朝贡公差者武职都指挥钞一百锭指挥宣慰使同知副使宣慰正副使钞三十锭千户卫镇抚仪卫正宣慰佥事宣抚同知副使安抚招讨钞二十五锭百户所镇抚典仗宣抚佥事安抚同知副使佥事副招讨长官通事钞二十锭旗军并王府校尉人等胡椒一斤苏木一斤文职一品二品三品钞二十锭四品五品钞十锭六品七品钞八锭八品九品钞六锭杂职钞四锭生员吏典胡椒一斤
　　
　　宣宗即位之赏
　　
　　在京公一百两侯伯八十两文武官一品二品六十两三品三十两四品二十两五品十五两六品七品十两八品九品杂职五两将军旗军校尉人等各二两听选办事文武官及监生生员人材吏典僧道阴阳耆民医士工匠厨役乐人各一两优给幼官及试职千百户镇抚老疾幼军各于其例减半四译朝贡之人有职事与京官同无职事者正使十两副使及冠带头目把事通事打剌罕回回各五两无冠带头目把事通事舍人回回各二两从人各一两各处官自七月二十日以前到京者都司布政司按察司官知府指挥各十两千百户州县等官各五两旗军工匠吏典人等各一两凡三十二万九百五十人给银九十六万三千八百二十九两在外总兵官黔国公沐晟白金一百两彩币五表里武安侯郑亨镇逺侯顾兴祖遂安伯陈英襄城伯李隆平江伯陈瑄荣昌伯陈智安平伯李英保定伯梁铭各八十两四表里都督萧授费瓛谭广陈懐巫凯各六十两三表里都指挥曹俭唐铭卞福各五十两二表里
　　
　　英宗即位之赏
　　
　　在京文武公六十两侯伯驸马五十两一品二品四十两三品二十两四品至五品逓减五两六品至九品逓减二两杂职三两公侯伯之家未承爵者各十两将军旗校军匠人等各二两优给幼官及老疾军官纪録幼军各于其例减半办事官监生生员人材吏典阴阳医生乐人各绢一疋在京厢民工匠厨役僧道杂役人等各布一疋营造山陵军匠各钞一百贯干鱼三斤在外听选公差四译朝使赐钞有差镇守守备内外文武官黔国公沐晟襄城伯李隆各白金一百两晟彩币五表里隆四表里驸马沐昕白金八十两彩币如隆都督山云史昭刘广巫凯萧授王贵李谦王真谭广蒋贵陈敬许亨尚书黄福各白金五十两彩币三表里都指挥马升李达曹俭各白金四十两彩币三表里都指挥王瑜吴亮张翥刘斌各白金三十两彩币二表里高廸韩镇穆肃马骥李英钱义萧敬刘铭刘永指挥陈震秦政沈固刘琏叅议李榖叶仕宁各白金二十两彩币二表里
　　
　　景帝即位之赏
　　
　　史遗之其可考者时武清伯石亨兵部尚书于谦各辞免已赏赐并免诸武职都督以上文职四品以上赏赐以其余银添赏操备官军命礼部集议尚书胡濙等议都督以上出军临战置备衣装难准辞免其文职大小官员俱冝免赏诏不允其操备官军加赏银一两赏南京守备并各处总兵等一百四十八人太监赵琮等各白金五十两纻丝三表里袁诚等各四十两二表里李德等各三十两二表里内官郁永等各二十两二表里内使各十两一表里黔国公沐斌丰城侯李贤等应城伯孙杰等都督曹义等各五十两三表里都督郭登等各四十两三表里永康侯徐安安卿伯张安等各四十两二表里都督朱谦都御史王文侍郎徐琦各三十两二表里都督佥事王斌都指挥郭英各二十五两二表里都督武兴侍郎刘琏都御史罗亨信邹来学都指挥赵玟等各二十两二表里都指挥钱义按察使曹泰叅政袁定参议陈敏等各十五两二表里佥事姜永寺丞李奎郎中罗通各十两二表里
　　
　　景泰三年以立东宫皇太子令旨赏文武百官公侯伯各银五十两纻丝四表里一品二品四十两三表里三品三十两二表里四品二十两二表里五品十五两二表里六品七品十两一表里八品九品庶吉士五两一表里不系赏例其各杂职及僧道官二两绢一疋将军一两监生并顺天府学生员绢一疋军校勇士力士厨役各五钱办事官吏当该吏典人材知印承差乐舞生军民匠医士乐人阴阳生养马小厮坊厢里老人等各布一疋各官军在京操备者官各银二两绢一疋旗军五钱又赐各处内外守备总兵督抚等官太监袁诚等各银二十两纻丝二表里少监蒙泰等各十五两二表里监丞大使门副奉御等官童保等各十两一表里都督沐璘等各银三十两纻丝二表里都督尚书侍郎等官方瑛等三十两二表里都指挥陈逵等十五两一表里给事中刘清等一表里时以易储推恩非例也
　　
　　英宗复辟之赏
　　
　　公每员银五十两侯伯驸马每员四十两一品二品二十五两三品二十两四品十五两五品十两六品八两七品六两八品九品四两杂职三两侯伯亡殁子孙未承袭者及无后而有母妻存者八两优养官军母妻存者二两操备官员与在京官赏例同将军旗军勇士力士校尉养马小厮军匠人等每名银一两操备旗军与在京军赏例同优给幼官及鳏寡老疾军官并纪録幼军比在京军官赏例减半办事官监生吏典知印人材承差天文生乐舞生医生顺天府学生乐工各绢一疋在京坊厢民人及匠厨子僧道皂隶弓兵膳夫人等布一疋在外听选并公差四译朝贡等项文武官员人等一品二品钞一百锭三品四品八十锭五品钞七十锭六品七品六十锭八品九品五十锭杂职四十锭生员吏典人等二十锭
　　
　　宪宗即位之赏
　　
　　公侯驸马伯白金三十两一品二品二十五两三品十五两四品十二两五品十两六品八两七品六两八品九品四两杂职三两侯伯子孙幼未袭爵及无子孙而有母妻存者各五两优养军官母妻见存者人各二两将军旗校军将人等各二两操备及见营造官军官自一品起二十五两递降至杂职三两止旗军人二两优给幼官及鳏寡老疾军官自一品起八两递降至杂职二两止纪録幼军人一两会试中式举人办事官监生及天文生乐舞生医生顺天府学生人各绢一疋在京吏典知印承差坊厢里老及民匠厨子乐工人各绵布一疋在外听选并公差等项文武人员钞各五锭营造山陵官员军匠银两各有差鳯阳南京叅赞守备并各处廵抚镇守守备内外文武等官白金彩段永康侯徐安泰宁侯陈泾成山伯王宗彰武伯杨信海宁伯董兴宣城伯卫颖都督同知沐瓒白金各三十两南京兵部尚书萧维祯左都督毛忠右都督李荣都督同知曹安张钦张敛张泰欧信都督佥事张瑀李杲刘玉李震卢能胡志白金各二十五两左副都御史轩輗王竑贾铨胡本惠右副都御史刘孜王越项忠陈介左佥都御史李匡王俭陈泰右佥都御史吴琛叶盛吴祯都督同知盛广孙麒都督佥事张鹏张荣董■〈宀良〉范信张泰都指挥使李刚朱荣赵英周贵都指挥同知张懐鲁鉴管斌王宇张英都指挥佥事汪礼王安蒋玉韩春髙端马荣胡得刘辅李安宋英左能刘端黄宜钱能房能指挥使汪钊白金各二十两整饬松潘兵备四川按察使副使王用都指挥使何揖都指挥同知陈逵石端阴杰冯纪蒋泰刘刚都指挥佥事段升石鐤张智吴玉谷登王荣李文李延指挥同知张顺白金各十五两太监王敏李秉王春王受王清蒙泰罗珪梅忠少监侯忠阮化州监丞龚荣门副王宣奉御张辁曹广等各赐白金有差以上彩币俱二表里其视廷臣加厚者以其勤劳于外故也边军每名二两
　　
　　孝宗即位之赏
　　
　　公侯驸马伯人悉银二十两一品二品十五两三品十两四品八两五品六两六品七品五两八品九品四两杂职三两故侯伯子孙未承袭者及无子孙承袭而有母或妻存者人各五两优养军官母妻见存者各二两将军旗军勇士力士校尉养马小厮军匠驯象军奴人等各二两操备及营造官员一品二品至杂职同前操备等项旗军各二两优给幼官及鳏寡老疾军官一品二品六两三品四两四品五品三两六品至九品二两杂职一两纪録幼军各一两办事官监生及天文生乐舞生医生顺天府学生各绢一疋在京吏典知印承差坊厢里老及民匠厨子乐工各布一疋听选并公差文武官员人等一品二品各钞一百锭三品四品八十锭五品七十锭六品七品六十锭八品九品五十锭杂职四十锭生员吏典人等二十锭继又赐勅所未载者南京守备并各处镇守廵抚总副游击官各银十两纻丝二表里分守守备内外官各银五两纻丝一表里
　　
　　武宗即位之赏
　　
　　公侯驸马伯白金二十两一品二品十五两三品十两四品八两五品六两六品七品五两八品九品四两杂职三两侯伯子孙未袭及无子孙而有母妻存者各五两优养军官母妻见存者人各二两将军旗军勇士力士校尉养马小厮军匠驯象军奴人等各二两操备及营造军官自一品起十五两递降至杂职三两止旗军人等二两优给幼官及鳏寡老疾自一品起六两递降至杂职一两止纪録幼军人一两办事官监生及天文生乐舞生医士顺天府学生人各绢一疋在京吏典知印承差坊厢里老民匠厨子乐工人各绵布一疋在外听选并公差等项文武官员钞锭各有差承运库太监奏大行皇帝丧葬用度浩繁又今方将举行徽号并大婚等礼须用金五千余两给赏内外官员人等须用银一百八十万两有竒库中所积不多宜预行区处下户部集议言户刑二部都察院收贮赃罚等银赎罪铜钱并太仓银总计不过银一百五万余两即今给散在京军官春季俸银十万余两辽东宣府甘肃各邉年例及奏讨银又四十八万余两矣拟支赃罚赎罪银钱行令顺天府收买金千两其实见在银则留备各邉粮草之用盖今北方大旱敌势猖獗不可不虑给赏之数冝先支承运库所有不足则于各衙门借补议上诏更议处会给事中李贯御史李良臧鳯有裁减查核之疏因言迩因宣府等处传报贼情数日之间已用银三十八万余两财用匮乏莫今为甚惟京军及各邉官军劳苦窘急须如旧给赏此外一切礼仪赏赉宜如李贯等所言悉遵遗诏减省且查成化二十三年则例重加裁定亲王则银钞相半在京官员如公侯驸马伯仪宾都督都指挥锦衣卫堂上见任并带俸官及文职各官各给钞有差武职指挥以下则递减给银其银以户部十五万两太仓二十万两及内库见收者兼用不足则取内府歴代旧钱国朝通寳二万一千万文准银二十万两以补前数又不足则于天下岁报在册钱粮酌量查取三之一或四之一备用之金冝令四川产有之处收买四千两此后赏用则待各处解到折粮银及查解淮浙等运司各项盐银以渐给之又先年所赏皇亲驸马功臣内官寺观荘田将八万余顷每畆征银三分岁约得银二十万两冝遣官查解内库以备给赏俟库藏稍充仍归业主此皆因时权处以应目前之急而邉方意外之需又有当虑者宜令承运库会同司礼监将老年所积金银查盘见数仍会内阁计处今后支用务守祖宗成宪计筭库藏盈缩量入为出加意撙节不经之费无名之赏并无益工作不得妄支本库每年终具数开奏听户部户科查考如御史李良议若仍以斋醮等项为名浪费支用宜追究引诱之人从重问拟庶国计可充命再审议乃言亲王赏赐宜仍旧典各项荘田子粒银两量借一年其南京内外守备叅赞及各处镇廵分守兵备等官赏如在京公侯等官例俱给钞上曰赏赐照成化二十三年则例银两听以渐措置支给荘田子粒已之余如所议
　　
　　世宗即位之赏
　　
　　公侯驸马伯每员银三十两文武官员一品二品二十五两三品十五两四品十二两五品十两六品八两七品六两八品九品四两杂职二两侯伯亡殁其子孙未承袭者及无子孙承袭有母妻存者每名银五两优养军官母妻见存者每名银二两将军旗军勇士力士校尉养马小厮军匠驯象军奴人等每名银二两操备及营造官员一品二品银二十五两三品十五两四品十二两五品十两六品八两七品六两八品九品四两杂职三两操备等项旗军每名银二两优给幼官及鳏寡老疾军官一品二品银八两三品五两四品四两五品三两六品至九品二两杂职一两纪録幼军每名一两会试中式举人每名绢一疋办事官监生及天文生乐舞生医士顺天府学生每名绢一疋在京吏典知印承差坊厢里老及民匠厨子乐工每名绵布一疋在外听选并公差等项文武官员人等一品二品每员钞一百锭三品四品八十锭五品七十锭六品七品六十锭八品九品五十锭杂职四十锭生员吏典人等每名二十锭
　　
　　穆宗即位之赏
　　
　　公侯驸马伯每员彩段四表里文官一品至九品各给与应得诰勅先给领者与进勲阶一等品同职衔不同者照见任改给署职者与实授试御史试中书候实授庶吉士候授官日各补给愿移封者听先移封者给本等诰勅杂职每员绢二疋武官一品二品纻丝三表里三品二表里四品一表里五品六品各纻丝一疋署试镇抚百户各绢四疋优养优给官三品银四两五品三两六品以下二两妻女每口二两将军旗校力士军匠驯象养马操备旗军力士京营家丁修理山陵军人各银二两纪録力士幼军一两监生歴事正歴免二月杂歴一月长差三月见在监者候拨歴照免办事官免一月知印当该免三月承差办事吏一月罚班每一年减一月见在听拨者候拨照免史馆官生礼部铸印局儒士顺天府学生四译馆译字生锦衣卫听差营操舍钦天监天文生太常寺乐舞生太医院医士武学官生各绢一疋钦天监阴阳生太医院医生顺天府坊厢里老各卫门工匠厨子乐工每名棉布一疋
　　
　　普赏
　　
　　洪武六年赐在京卫指挥使米百石千户以下加两月俸米九年赐京卫指挥使钞二十五锭同知二十二锭佥事二十锭千户以下有差十三年赐天下武臣文绮各四疋赐公徐达等六十四人米各五百石十八年大祀天地于南郊赐内外武臣文绮帛各三疋钞一锭又赐在外将校都指挥人十二锭指挥人十锭千户卫镇抚人八锭百户所镇抚人六锭俱于所在有司给之二十五年赐在京致仕都督米一百五十石钞七十五锭指挥米一百石钞五十锭千户卫镇抚米九十石钞四十锭百户所镇抚米八十石钞三十锭二十九年赐京卫指挥千户户麦三十石监生致仕官同又大赉天下致仕武臣凡壬辰年至甲辰从军洪武十一年以前为官者指挥使银一百两钞二百锭同知银九十两钞一百八十锭佥事银八十两钞一百六十锭正千户仪卫正银七十两钞一百四十锭副千户卫镇抚仪卫副银六十两钞一百二十锭百户所镇抚银五十两钞一百锭壬辰年至甲辰从军十二年以后为官者指挥使银九十两钞一百八十锭同知银八十两钞一百六十锭佥事银七十两钞一百四十锭正千户仪卫正银六十两钞一百二十锭副千户卫镇抚仪卫副银五十两钞一百锭百户所镇抚银四十两钞八十锭乙巳年以后从军洪武十三年以后为官者指挥使银八十两钞一百六十锭同知银七十两钞一百四十锭佥事银六十两钞一百二十锭正千户仪卫正银五十两钞一百锭副千户卫镇抚仪卫副银四十两钞八十锭百户所镇抚银三十两钞六十锭凡二千五百余人俱召至京宴劳而予之其年又赐在京武官人钞五十锭米人二十石三十年赐在京致仕武官小麦指挥二十石千户卫镇抚十石百户所镇抚五石监工及江淮济川指挥五十石千户卫镇抚三十石百户所镇抚二十石
　　
　　永乐元年命征讨将士省觐还北京者赐都督都指挥指挥人钞五十锭千户十锭百户八锭胡椒二斤旗军六锭胡椒一斤二年赐奉天靖难公侯伯都督都指挥千百户卫所镇抚典仗命妇冠服钞公夫人五百锭侯夫人四百锭伯夫人三百六十锭都督夫人以下减给之七年赐扈从北京官军人等钞公五十锭侯四十锭伯三十锭一品二品二十锭三品四品十五锭五品十二锭六品七品十锭八品九品八锭未入流及办事官将军总小旗人七锭将军及各卫总小旗人六锭监生吏典医生军校力士等五锭余有差又赐北京官吏军民钞公四十锭侯三十锭伯二十锭一品二品十锭三品四品八锭五品六品七锭七品以下五锭监生总小旗人三锭生员吏典斋郎僧道校尉厨子军民各二锭管工官不分品级各三锭旗军夫匠用工者各二锭命妇公夫人三十锭侯夫人二十锭伯夫人十五锭一品二品八锭三品四品六锭五品五锭六品七品四锭八品九品未入流三锭特赏守城妇人効劳者公夫人彩币六表里侯夫人五表里伯夫人四表里一品二品三表里三品四品二表里五品六品一表里七品至未入流绢二疋布二疋军民妇女绵布一疋钞二锭其守丽正门者各加赏彩币一表里绵布二疋钞五锭
　　
　　永乐十年赐靖难功臣子孙都指挥袭久者钞一百五十锭初袭者二百锭指挥千百户袭久者五十锭初袭者一百锭凡四百七十六人二十年赐公钞五十锭侯四十锭伯三十锭官一品二品二十锭三品四品十锭五品九锭六品以下五锭军士一锭
　　
　　特赏
　　
　　洪武元年赐徐州叅政陆聚白金三百两彩币三十四疋酒三尊部曲文绮银椀各二百八年赐河州卫指挥佥事何琐南普等三人白金各二百五十两辽东卫指挥张良佐冠带衣服绮罗帛各四疋其妻文绮纱罗各二疋帛四疋赐兵马指挥臧哲白金二锭马一匹九年赐岐宁卫经歴熊鼎银五十两钞一万二千贯中山侯汤和颍川侯傅友德绮帛二十四疋钞五十锭右丞丁玉都督佥事蓝玉王弼绮帛二十疋钞四十锭十二年赐光禄卿徐兴祖银二百两钞一百锭十三年赐永昌侯蓝玉钞三十锭都督郭英钞同马二匹十四年赐西宁卫指挥多尔济实结等文绮十四疋钞一百二十四锭十六年赐魏国公徐逹钞一百五十锭十八年赐武定侯郭英米五百石致仕都督瞿通王珪米三百石太仆卿商暠麦一百石又赐瞿通王珪钞二千锭还乡造宅二十年赐中军都督王信钞二百锭白金四百两文绮八疋颍国公傅友德米千六百石东川侯胡海普定侯陈桓延安侯唐胜宗米各一千二百石二十一年赐西宁卫指挥杨政凉州卫指挥张文杰荘德白金各二百两文绮十二疋钞百锭辽东三万卫指挥使史嘉努白金二百两文绮帛各六疋钞五十锭二十二年赐国公徐辉祖李景隆汤和钞一百锭长兴侯耿炳文千锭平凉侯费聚五百锭二十三年赐魏国公辉祖钞四百锭颖国公友德五百锭楚雄卫指挥使袁义白金五百两文绮二十疋钞三百锭又赐中军都督佥事徐司马文绮帛各六疋钞一百四十锭二十四年赐友德及定逺侯王弼武定侯郭英各白金二百两钞二百锭靖宁侯叶升钞百三十锭赐北平都指挥同知钞一百锭绮帛八疋赐左军都督李胜钞一千锭令造居第二十五年赐凉国公玉米千五百石二十六年赐凉国公玉钞五百锭文绮二十疋指挥徐质严麟钞各百五十锭赐留守指挥鼐尔布哈钞五百锭文绮帛各十二疋绵布三十疋右副都御史约尔珠工部右侍郎和克齐钞各二百锭文绮帛各六疋绵布各十五疋
　　
　　永乐元年赐四川行都指挥同知程逺钞二百锭镇逺侯顾成钞六百锭左军都督佥事徐凯钞二千锭七年赐宁夏总兵陈懋钞二万贯牛五十只羊百羫米百石又赐懋冠服王带文绮彩帛各十五疋钞三万贯米二百石羊百羫甘肃总兵何福钞二万贯米二百石又赐福玉带冠服彩段十五表里钞一万锭米二百石羊二百羫十年赐贵州总兵顾成钞二千贯二十二年仁宗赐黔国公沐晟钞三百贯彩币二十表里
　　
　　洪熙元年赐太师英国公张辅羊四百牵酒六百缾米二百石逾月复赐羊二百牵酒四百缾
　　
　　景泰三年赐少保户部尚书兼文渊阁大学士陈循少保工部尚书兼东阁大学士髙榖各白金一百两吏部左侍郎兼翰林院学士江渊礼部左侍郎兼翰林院学士王一宁户部右侍郎兼翰林院学士萧镃翰林院学士商辂各白金五十两寻各赐黄金五十两
　　
　　天顺初赐锦衣指挥袁彬居第白金三百两彩币十二表里以娶妻赐黄金三十两银二百两彩币八表里生子亦如之而金杀其一
　　
　　正德辛巳以迎驾安陆赏太监谷大用韦霦张锦大学士梁储定国公徐光祚驸马都督崔元礼部尚书毛澄各白金一千两彩币二十表里自正德宁夏平内阁大臣赏白金至千两前后絶响矣嘉靖隆礼元辅若夏严亦未有登此数者今上之赐江陵公居正则不一而足其可考者辞即位首殿之加赐白金一百两大红纻丝蟒衣一袭彩段四表里以造居第赐白金一千两考六年满正赐银五十两纻丝四表里钞五千贯茶饭五桌羊三只酒三十瓶又加赐白金一百两斗牛蟒衣各一袭辽东捷赐白金一百两彩段四表里大红纻丝蟒衣一袭又特赐坐蟒一袭银钱五十两考九年满正赐白金五十两纻丝四表里内大红胸背麒麟一羊三只茶饭五桌酒三十瓶钞五千贯加赐白金二百两坐蟒蟒衣各一袭岁加禄一百石奏广东捷赐白金一百两蟒衣一袭彩段四表里闻父丧上及仁圣慈圣二宫各赐白金五百两纻丝十表里新钞一万贯白米二十石香油二百斤碎香二十斤蜡烛一百对麻布五十疋辞岁禄送米十石香油二百斤茶叶三十斤盐一百斤黄白蜡烛二百枝柴二十担炭三十包太后还宫付托赐坐蟒蟒衣各一袭彩段八表里白金二百两上婚礼成赐白金一百两纻丝六表里告归省葬上及慈圣各赐白金五百两彩币八表里仁圣赐白金三百两彩币六表里还朝入谒三宫各赐白金五百两彩币八表里服满入见上及慈圣各赐白金三百两金壶一把金台盏一副十五年考满赐白金三百两坐蟒一袭彩段十二表里羊十只酒六十瓶茶饭五桌钞一万贯
　　
　　修史之赏
　　
　　洪武元年修元史中书右丞相太子少师宣国公李善长监修前起居注宋濂漳州府通判王祎为总裁史成宋濂王祎各赏白金六十四两文绮帛各八疋纂修汪克寛等各赏白金三十三两文绮帛各四疋
　　
　　永乐元年赐监修太子太师曹国公李景隆银一百两彩币六表里织金纱衣一套鞍马一副总裁翰林院侍读学士解缙等银八十两彩币五表里织金纱衣一套鞍马一副纂修官银五十两彩币四表里纱衣一套催纂兼誊冩官银三十两彩币三表里纱衣一套催纂官银二十五两彩币二表里纱衣一套誊冩监生生员儒士各银十两钞三十锭彩币一表里誊冩吏各银八两钞三十锭彩币一表里催督官钞二十锭绢二疋办事吏钞二十锭绢二疋九年赐监修太子少师姚广孝户部尚书夏原吉监总裁翰林院学士兼左春坊大学士胡广国子祭酒翰林院侍讲胡俨右春坊大学士兼侍读黄淮右庶子兼侍讲杨荣等同十五年赐重修官实録监修户部尚书夏原吉钞二百锭彩币三表里纱衣一袭总裁官文渊阁大学士兼左春坊大学士胡广翰林院学士兼右春坊右庶子杨荣国子监祭酒兼翰林院侍读胡俨人钞百六十锭彩币二表里纱衣一袭纂修官翰林院学士兼右春坊左谕德金幼孜赏同胡广等侍读学士曽棨侍讲邹缉王英修撰俞鼎罗汝敬主事李时勉陈敬宗人钞百锭彩币一表里纱衣一袭誊冩官并监生人等各钞六十锭绢二疋书成广以病不及躬进命中官即其家赐之
　　
　　宣德五年修文庙仁庙实録成赐监修太师英国公张辅少师吏部尚书蹇义少保太子太傅户部尚书夏原吉总裁少傅兵部尚书华葢殿大学士杨士奇少保户部尚书武英殿大学士黄淮太子少傅工部尚书谨身殿大学士杨荣太子少保礼部尚书武英殿大学士金幼孜太常寺卿兼翰林院学士杨溥各白金一百两彩币六表里织金罗衣一袭鞍马一副续总裁行在户部尚书陈山礼部尚书张瑛白金六十两彩币五表里织金罗衣一袭余有差
　　
　　正统三年修宣庙实録成赐监修太师英国公张辅总裁少傅兵部尚书华葢殿大学士杨士竒少傅工部尚书谨身殿大学士杨荣礼部尚书翰林院学士杨溥副总裁少詹事兼侍读学士王直少詹事兼侍讲学士王英各白金一百两彩币六表里罗衣一袭鞍马一副余有差
　　
　　成化三年修英庙实録成赐监修太保会昌侯孙继宗总裁吏部左侍郎翰林院学士陈文右侍郎翰林院学士彭时副总裁礼部右侍郎李绍太常寺少卿翰林院学士刘定之南京国子监祭酒吴节各白金八十两文绮四表里罗衣一表里鞍马一副副总裁无鞍马余同
　　
　　弘治四年修宪庙实録成赐监修太傅太子太师英国公张懋总裁少傅太子太师吏部尚书谨身殿大学士刘吉礼部尚书文渊阁大学士徐溥礼部右侍郎翰林院学士刘健各银八十两彩币四表里罗衣一套鞍马一副副总裁掌詹事府事礼部尚书丘浚詹事府少詹事兼翰林院侍讲学士汪谐各银八十两彩段四表里罗衣一袭纂修官三十两彩段四表里罗衣一套催纂官二十两彩段二表里罗衣一套誊録官银十五两彩段二表里罗衣一套收掌文籍官银十两彩段二表里誊録监生银五两彩段一表里办事吏典钞二十锭绢一疋各色人匠钞二十锭布一疋官升擢事故去任及监生事故去者久近不一赏赉有差
　　
　　正德四年修孝庙实録成赐监修太师太子太师英国公张懋总裁少师太子太师吏部尚书华盖殿大学士李东阳同弘治续总裁少师太子太师吏部尚书武英殿大学士焦芳少傅太子太傅户部尚书谨身殿大学士王鏊少保太子太保户部尚书文渊阁大学士杨廷和各银五十两纻丝六表里鞍马一副续副总裁吏部尚书翰林院学士梁储银四十两纻丝罗四表里余有差
　　
　　嘉靖四年修武庙实録成赐监修太傅定国公徐光祚总裁少保太子太保吏部尚书谨身殿大学士费宏吏部尚书文渊阁大学士石珤与续总裁礼部尚书东阁大学士贾咏续副总裁礼部右侍郎兼翰林院学士吴鹏俱赏同弘治
　　
　　嘉靖五年修献皇帝实録成赐监修太师定国公徐光祚及礼部尚书席书总裁少师太子太师吏部尚书谨身殿大学士费宏少师太子太傅吏部尚书武英殿大学士杨一清太子太保吏部尚书武英殿大学士石珤太子太保礼部尚书武英殿大学士贾咏如前按録成之后例有迁官其监修总裁加秩则始自正统五年前固无之
　　
　　弇山堂别集卷七十六
　　
　　●钦定四库全书
　　
　　弇山堂别集卷七十七
　　
　　（明）王世贞 撰
　　
　　○赏赉考下
　　
　　勋臣归乡之赏
　　
　　洪武二十一年信国公汤和还乡赐黄金三百两白金二千两钞三千锭彩段四十表里二十三年魏国公徐辉祖开国公常升曹国公李景隆宋国公冯胜申国公邓镇颕国公傅友徳还乡各赐黄金三百两白金二千两钞三千锭文绮三十疋绫十疋明年凉国公蓝玉赐如之加钞五百锭江夏长兴永平南雄崇山懐逺凤翔定逺安庆武定巩昌鹤庆东川靖寜宣寜普定景川诸侯俱黄金二百两白金二千两钞千锭文绮三十疋按钞一锭为五贯贯直白金一两钞千锭则为白金五千两矣
　　
　　致仕之赏
　　
　　洪武中赐光禄寺卿徐兴祖白金一百两钞一百锭永乐赐太医院使戴元礼白金五十两钞一百锭彩币四表里二臣皆庶僚得此尤为异也
　　
　　仁庙初赐太子太师致仕郭资白金百两钞二百锭彩币八表里自是以后虽内阁辅臣重者不过白金五十两四表里而已若髙皇帝念致仕秦府左长史文原吉劳特赐勅奨励赏白金一百两钞二百锭彩币八表里尤前后所无
　　
　　丁忧之赏
　　
　　仁庙赐夏尚书原吉米十石钞万贯胡椒百斤
　　
　　宪庙赐刘阁学吉彩币四表里银五十两米十石钞十块羊四羫酒十瓶
　　
　　今上及仁圣慈圣二宫赐张少师居正白金一千五百两纻丝三十表里新钞三万贯白米六十石香油六百斤碎香六十斤烛三百对麻布百五十疋奔丧上及慈圣各赐白金五百两彩币八表里仁圣白金三百两彩币六表里盖旷古无前之典也又洪武中上以布政使魏鉴臧哲徐中知府李亨居官勤慎即丧所赐鉴哲米六十石钞二十五锭中亨米五十石钞二十锭谕以服满来朝分理庶务
　　
　　来朝之赏
　　
　　洪武七年辽东卫指挥房暠赐罗帛各六疋布四疋及其妻纱罗布帛各四疋十二年临洮卫指挥赵琦钞四十锭白金百两文绮帛四十四疋二十一年山西属卫指挥董成等白金八百两文绮二十疋钞四百锭二十三年西平侯沐英黄金二百两白金五千两钞五千锭文绮一百疋二十四年四川都指挥使徐玉白金二百两钞三百锭云南左都督冯诚白金五百两钞千锭二十五年普定卫指挥顾成白金四百两文绮二十疋钞五百锭建昌卫指挥张显钞一百四十锭绮衣一袭百户籍鉴钞九十锭二十八年掌四川都司都督瞿能白金二百两文绮帛二十疋钞三百锭
　　
　　永乐六年赐镇逺侯顾成白金二百两钞四万贯文绮三十表里
　　
　　大臣父母妻子之赏
　　
　　洪武二十一年赐信国公汤和夫人胡氏黄金二百两白金一千两钞五百锭彩段三十表里仍赐勅曰妇之道専内政而无妬勤劳启家夫妇同心若此古有之今之人少见惟朕臣汤和与尔夫人同朕乡里当天下大乱之时人各挈家避难归依豪雄所在如之独尔信国夫人秉内政以助和启家信国立勲业于大廷今也功成名遂携长幼而归故乡呜呼昔尔夫妇墨髪而来今归故乡皆苍颜皓首夫人淑徳命妇如之鲜矣特赐助和之功启家之劳如数夫人领之
　　
　　永乐八年遣行人余炅勅凉州都督吴允诚妻曰比鞑靼以兵胁尔为叛尔夫及子从朕征讨而尔能守节厉志与子管者谋执叛者戮之以妇人而秉丈夫之节忠以报国智以脱患朕甚嘉焉今赐尔彩币十表里米百石钞四千贯羊百羫用示褒嘉升其子管者为指挥佥事其所部都指挥保住等各赐彩币八表里米八十石十四年以观灯赐户部尚书夏原吉母钞二百锭
　　
　　万厯二年谕大学士张居正朕闻先生父母俱存年各古稀康健荣享朕心嘉悦特赐大红蟒衣一袭银钱二十两又玉花坠七件彩衣纱六疋乃奉圣母恩赐咸钦承着家僮往赍之外银钱二十两是先生的六年上赐大学士居正母金嵌寳石头面一副银八寳一百两青红蟒衣四疋里绢四疋甜食盒二副仁圣皇太后金头面一副纻丝六表里食盒八副慈圣皇太后金嵌寳石头面一副珍珠环一双青红蟒衣二套银八寳五十两食盒八副
　　
　　称职之赏
　　
　　浙江按察佥事解敏白金一百两文绮十疋
　　
　　战殁之赏
　　
　　洪武元年给阵亡将士四百十五人百户镇抚人给米二十石麻布十疋军士人给米五石钱一千二百麻布二疋又指挥孙靖家米三十石布十五疋钞二百锭织金文绮及帛各十疋千百户杨贵俞清严整家米二十石布各十五疋钞各百锭又千户王仲家钞一百六十锭百户郑礼家钞一百四十锭龙虎卫指挥胡斌弟文绮帛各二十疋钞二十锭千户俞贤家米二十石布二十疋又绮帛三十二疋又征南死事家属指挥米三十石麻布十五疋钞五锭千户米二十五石麻布一十二疋钞四锭百户米二十石麻布十疋钞三锭
　　
　　永乐中征安南一品米六十石麻布六十疋二品米五十石麻布五十疋三品四品米四十石麻布四十疋五品六品米三十石麻布三十疋
　　
　　发奸赃之赏
　　
　　洪武末河南按察佥事王平行部至孟津有司敛财为赂平执其人以闻赐勅奨励文绮袭衣被褥钞百锭书吏半之
　　
　　永乐中刘寜为刑部主事有人纳银于瓜以馈者妻安氏发之诏褒寜平日亷信于妻妻能佐夫以义赐白金二百两彩币八表里
　　
　　告宻之赏
　　
　　洪武太原卫军林旺韩伍儿以发刘原利叛升百户赏白金各三斤文绮帛十六疋千户张豫以发荘成党逆赏白金二百两钞四百锭衣一袭良马一金带一围后升陕西都指挥赏白金二百两钞二百锭彩段十表里牛马各六永乐总旗靖西京馿告叛升百户白金各五十两钞百锭彩币二表里衣一袭寜夏都指挥韩成预言叛兵谋钞二百锭羊十羫酒五十瓶
　　
　　梅殷盛庸俱建文旧臣之见嫌者然都督佥事谭深锦衣指挥赵曦谋挤殷水以死至磔于市籍其家而发其事者都督许成封永新伯又授殷子顺昌都督同知永贞孝陵卫景福旗手卫俱指挥发盛庸之罪者致仕百户王鈫赏银百两钞四百锭升指挥同知发周王逆谋中护卫丁俺三为锦衣指挥佥事赐姓名赵诚发都督梁铭罪者羽林前卫千户布旺（阙）赏钞三千贯衣一袭及靴马升指挥同知后梁铭复以功封伯发孟指挥赵邸王瑜功最大然仅升指挥发王伦妖言指挥佥事冯杰升一级赐钞二百锭衣一袭授辽东卫百户恩威之叵测如此洪熙初进王瑜锦衣指挥同知赐钞千锭织金锦衣二袭白米五石
　　
　　旌小民之赏
　　
　　洪武民王竹遗书诲其子平凉知县瑱赦瑱罪赐白金百两绢十疋附子五枚川椒十斤军人王二以随征获马入官身故赏白金百五十两钞五十锭民蒋公达王刚甫破兰秀山盗各赏白金一百二十两黄再文破长阳盗赏白金一百五十两珠展布哈执叛伪右丞雅克哈雅赏白金三百两永乐小旗射三箭中者赏牛一羊一钞百锭银椀二乡民谢定住孝行赐钞二百锭米十石
　　
　　释道之赏
　　
　　永乐三年迎帝师哈里玛于西畨至四年十二月至京赐宴华盖殿盖用亲王礼也赐金一百两白金千五百两钞二万贯彩币四十五表里及法器裀褥鞍马香果米茶等物并赐其徒众白金彩币器物有差明年正月赐哈里玛牙杖二金瓜骨朶二幡幢二十四对香盒二拂子二手炉三对红纱灯笼二魫灯二伞二银交椅一银脚踏一银水罐一银盆一诞马四鞍笼二银杌一青圆扇一红圆扇一账房一红纻拜褥一寻命哈里玛于灵谷寺建大斋为髙皇帝后资福事竣赐黄金百两白金千两钞二千锭彩币百二十表里马九匹灌顶大国师哈斯博啰等各白金二百两钞二百锭彩币十马三匹余徒众赐赉有差寻封哈里玛为万行具足十方最胜圆觉妙智慧善普应佑国演教如来大寳法王西天大善自在佛领天下释教赐玉印诰命金银纱罗彩币织金珠袈裟金银器皿鞍马其徒必噜通斡僧结三人皆为大国师亲宴于华盖殿又封国师宗巴尔斡齐囊沁卜藏等为护法赞善阐化等王俱赐金印诰命银纱锦绮衣有差又命哈里玛于山西五台寺资度仁孝皇后赐白金一千两彩绫罗绢布二百六十疋大国师等赏有差五年十一月复赐彩币香果法器等物六年四月辞归仍赐白金彩币佛像遣中官护送盖犹用元故典也闻哈里玛颇善法事工呪术其为髙皇后荐福报恩寺又为文皇后荐福五台山俱有佛光庆云金莲花狮子瑞像之异以故上尤信之后宫国戚俱膜拜致敬檀施山积威仪文物极一时之盛
　　
　　嘉靖十八年上南幸赐髙士陶仲文绣蝉锦囊金银事件又赐林隠玉印一颗黄金法剑一金银水盂各一又赐金带一围大红金纻丝纱罗孔雀衣三袭云鹤纻丝纱罗衣六袭进真人赐大红金彩膝襕飞鱼纻丝纱罗衣三件彩段四表里十九年元旦赐玉带一围斗牛蟒龙衣各一袭凌虗子图记二四月赐宫扇金玉环狮蛮玉带一纱蟒衣金鹤云绢四八月赐大红五彩织遍地金人仙云鹤纻丝纱罗三件金冠一貂皮八十张又赐大红云纻丝二宫花四御筵法酒二十年二月赐斗牛蟒衣等物银盘五执又嵌寳金冠一顶簪匣三月赐玊带一围三色银锺银筯二十四年赐金嵌寳石冠一顶如意簪金镶玉寳石法剑珠橞鞘金嵌寳石水盂一洒绣纱衣一二十五年赐金丝寳石冠一如意簪一金嵌寳石香水盂一道衣三大红纱罗段各一又赐玉带一围大红金彩云鹤纻丝纱罗各一袭二十七年赐玉带一银币蟒服酒馔二十八年赐银叶百两二十九年赐银币珍寳累丝金冠如意簪纳纱法服一金玉玎珰嵌金剑金水盂银数先后不可考然至乞休之际再进赐银万两其数之多见矣
　　
　　土官之赏
　　
　　洪武十年赐贵州宣慰霭翠金筑安抚宻定普定知府姜瓉各锦二疋金龙文绮一疋二十一年赐四川安抚副使刘武白金四百两绮帛各五疋棉布四十疋景东知府俄陶白金五百两纻丝八表里二十八年赐贵州宣慰使安的白金三百两钞二百五十锭纱衣二袭
　　
　　永乐三年赐元江知府邹荣金带一文绮衣三袭锦十八疋彩段百五十疋钞六百锭四年木邦宣慰使罕的法白金二百两锦二疋纻丝十表里头目陶孟王甫白金一百两纻丝十表里七年赐木邦宣慰使罕宾法白金三千两锦绮二百表里祖母母妻织金文绮纱罗各五十疋十二年赐播州宣慰杨升白金百两金织绮衣一袭金绮十疋又其兄亮白金百两赐永昌等卫镇抚和尔特穆尔等钞千锭币帛十疋哈宻忠义王们特穆尔钞千锭文绮二十疋
　　
　　土官来朝之赏
　　
　　洪武九年播州宣慰使杨铿绮帛二十八疋十四年思南宣慰使田大雅衣帽靴袜及文绮二十疋钞二百五十锭十五年赐普定知府者额金带织金文绮五疋（原阙二字）疋钞四百锭建昌卫指挥使裕噜特穆尔文绮百疋钞五百锭贵州宣慰宋诚母刘氏纱罗袭衣米三十石钞二百锭又赐衣一袭十六年贵州宣慰使霭翠钞百锭锦十五疋金带一马湖知府珉徳衣一袭米二十石钞三十锭者额弟阿昌及八十一砦长赐文锦各二十疋钞二百锭衣各一袭二十五年水西宣慰使安的公服纱罗袭衣钑花金带白金三百两钞五十锭锦绮各十疋播州宣慰使杨铿亦如之水西宣慰使奢香子妇奢助朝赐奢香银四百两绮纱如之二十八年赐思明知府黄广成罗衣金束带文绮二十疋钞二百锭三十一年赐麓川平缅宣慰使思伦发黄金百两白金百五十两钞五百锭三十年赐思州宣慰使田琛母杨氏珠冠霞帔绮帛各十二疋钞四百锭
　　
　　永乐十九年定例三品四品各钞百五十锭锦一段纻丝三表里五品钞百二十锭纻丝二表里六品七品钞九十锭纻丝二表里八品九品钞八十锭纻丝一表里未入流钞六十锭纻丝一表里
　　
　　北部之赏
　　
　　永乐十一年赐和寜王阿噜台金印金盔金鞍名马织金文绮二十端绒锦二端十二年赐阿噜台米百石驴百头羊百牵部落米五千石十四年赐和寜王阿噜台及其母彩币五十表里都督额森托噶彩币二十表里阿噜台部下头目格扬等二百三十人升都指挥指挥千百户赐赉有差
　　
　　正统二年都指挥康能指挥陈文李全同阿都齐赍书及诸色金织彩绣蟒龙麒麟袭衣彩币表里金银寳石首饰器皿书籍等物往赐鞑靼可汗及其妃并胪寜王托欢等仍以彩币酬其所贡马直各有差四年赐可汗托克托布哈王织金四爪蟒龙膝襕八寳衣一织金胸背麒麟青红彩段六五色段八绢二十五金嵌寳石绒毡帽一顶金钑大鹏压缨等事件全伽蓝香间珊瑚帽珠一串寳金彩绣纻丝衣六金绣纒身蟒龙直领一青暗花并口对襟曳撒一织金胸背麒麟并四寳四季花■〈衤答〉■〈衤蒦〉比甲各一织金虎并圈金寳镶花云肩通袖膝襕各一金镶犀角麒麟系腰一红甸皮描金花包二鋄银折铁刀并鞘一絧线虎尾三尖云头套靴一双楸木面乌木褁琵琶一花梨木火拨思一鞭鼔喇吧号笛各一黄身勇字鱼肚旗一鱼尾号带飞虎招旗二赐可汗妃二人纻丝织金狮子虎豹朶云细花每人八疋各色绒线蜡胭脂等物其丞相帕克巴徳右丞相托欢左丞相恩克知院硕廸达尔玛哈达逊大夫阿都拉呼图克布哈平章萨都拉等赏赐有差六年赐可汗五色彩段并纻丝蟒龙直领■〈衤答〉■〈衤蒦〉曳撒比甲贴裹一套红粉皮圈金云肩膝襕通袖衣一皂麂皮蓝条絧线靴一朱红兽面五山屏风坐床一锦褥九各様花枕九番字孝经一本销金凉伞一油绢雨伞一箜篌火拨思三弦各一副并赐其妃胭脂绒彩丝线等物又赐太师淮王额森蟒龙段一麒麟等兽段四五色段五十彩绢一百二十妃三人彩段并纻丝衣一套云肩通袖膝襕衣一套并鞋靴盔甲弓刀臂手马鞍凉伞琵琶等物八年赐可汗纻丝织金四爪蟒龙单纒身膝襕暗花八寳骨朶云一疋织金胸背麒麟白泽狮子虎豹青红緑共四疋八寳骨朶云细花五色段二十六疋素段五十六疋彩绢八十七疋印花绢十疋可汗妃二人白泽虎豹朶云细花等段十六疋彩绢十六疋花鋄金铁盔一顶戗金皮甲一副花框鼓鞭鼓各一面琵琶火拨思胡琴等乐器及铅砂焰硝等物又赐丞相帕克巴智织金麒麟虎豹海马八寳骨朶云纻丝四疋彩段四疋彩绢九疋其余平章巴延特穆尔晓廸珠旺丞相伊埒等皆赏彩段有差又赐太师淮王中书右丞相额森织金四爪蟒龙纻丝一疋织金麒麟白泽狮子虎豹纻丝四疋彩币表里花绢等物赐额森母妃五人妃四人纻丝白泽虎豹彩段等物有差九年赐可汗纻丝织金蟒龙麒麟白泽等段六十四疋彩绢八十疋妃二人纻丝织金麒麟等段并彩绢各三十二疋及盔甲乐器等物额森纻丝织金蟒龙麒麟白泽等段六十二疋彩绢百疋母妃纻丝织金麒麟等段并彩绢各二十疋及盔甲乐器等物丞相太尉知院平章等颁赐有差十四年赐可汗织金蟒龙文绮彩绢一百八十四疋金银各五锭塔纳珠一千六百颗金银厢木椀各二织金九龙蟒龙浑金文绮三十八疋纻丝衣一袭绣金衣五件靴袜乐器账房药材等物赐可汗妃二人织金文绮彩绢二十二疋各锦袍一袭织金衣三件靴袜针线脂粉丝绒具全又赐额森及其妃大畧如之其大小头目在彼未来者数十人各赐礼物有差太上皇命取银二万二千两至以五千赐额森以五千赐巴延特穆尔等三人余散其众又赐卫拉特可汗金百两银二百两托珠十托珍珠百颗织金九龙纻丝五疋织金蟒龙纻丝五疋织金胸背纻丝十疋浑织金花纻丝五疋素花纻丝二十疋并琵琶筝器等物赐太师额森金一百两银二百两托珠十托珍珠百颗织金九龙纻丝五疋织金蟒龙纻丝五疋织金胸背纻丝十疋浑金花纻丝五疋素花纻丝二十疋并琵琶筝器等物
　　
　　正统十四年赐卫拉特大同王金五两银二十两织金花素纻丝蟒龙一疋浑金花一疋胸背二疋素花二疋又赐斡尔达知院巴延特穆尔平章金五两银一百五十两托珠五托珍珠五十颗金圈珍珠耳坠一对织金花素纻丝蟒龙二疋浑金花二疋胸背五疋素花二十疋又赐卫拉特阿喇知院金十两银五十两织金花素纻丝蟒龙一疋浑金花一疋胸背二疋素花二疋又赐卫拉特赛堪王金五十两银二百两织金花素纻丝蟒龙一疋浑金花一疋胸背二疋素花二疋又赐可汗纻丝织金蟒龙三爪单纒身膝襕红一疋织金胸背麒麟红一疋织金胸背白泽红一疋织金胸背虎豹青一疋织金胸背海马緑一疋暗八寳天花云青一疋暗八寳天花云红一疋暗八寳天花云柏枝緑一疋素红二疋素緑三疋素青二疋彩红绢五疋蓝绢五疋緑绢五疋虎斑绢十疋又赐答纻丝红一疋纻丝青一疋彩绢蓝一疋彩绢红一疋又加赉礼物纻丝织金九龙黄一疋织金九龙大红一疋织金蟒龙大红一疋织金蟒龙青一疋织金胸背麒麟青一疋织金胸背白泽大红一疋暗细花丹矾红一疋暗细花翠蓝一疋素青一疋素緑一疋彩绢红五疋彩绢蓝五疋又赐可汗妃二人纻丝织金胸背虎豹青二疋织金胸背白泽红二疋暗八寳天花云红二疋暗八寳天花柏枝緑二疋素柏枝緑二疋素黒緑二疋彩绢蓝八疋红八疋素青二疋素红二疋
　　
　　景泰三年赐可汗织金文绮彩币表里二百一十六疋及金银器皿等物
　　
　　东西南夷之赏
　　
　　洪武初以即位赐占城王阿答阿者大统厯一本织金绮段纱罗四十疋安南王陈日煃如之各国王俱文绮纱罗二十四疋大统厯同髙丽王颛大统厯一本锦绣绒绮十疋母妃锦绮纱罗各四疋国相辛肫侍中李春富李仁人文绮纱罗十二疋以徙陈理明升髙丽赐其王纱罗文绮四十八疋又以占城王阿答阿者破海冦功赐织金文绮纱罗四十疋使者纱罗各二疋文绮四疋衣一袭钱一万二千七年赐琉球王察度文绮二十疋陶器一千事铁釡十口十六年赐琉球中山王察度镀金银印织金文绮帛纱罗凡七十二疋山东王承察度亦如之占城暹罗国王各织金文绮二十二疋磁器一万九千事三十年乌斯藏都指挥司灌顶国师及尼八剌国各遣使贡方物赐灌顶国师及尼八剌国王银各一百五十两文绮帛各十疋癿列工国师察里巴乌斯藏都指挥仰卜罗沙鲁万户列思巴端竹都指挥答里巴逺母尔监卒银一百两文绮帛各一十疋并赐其使人衣纱有差
　　
　　永乐三年赐日本国王源道义九章冕服钞五千锭钱一百五十万织金文绮纱罗绢三百七十八疋四年赐白金千两织金诸色彩币二百疋绮绣衣六十件银茶壶三银盆及绮绣纱帐衾褥枕席器皿诸物海舟二艘又赐白金千两钱一千五百万锦纻丝纱罗绢四百十二疋僧衣十二袭帷帐衾褥器皿若干事王妃白金二百五十两钱五百万锦纻丝纱罗绢八十四疋王卒赙绢布各五百疋赐嗣王锦绮纱罗六十疋九年赐义持金织金绮纱罗绫绢百疋钱五百万四年赐占城王占巴的頼镀金银印纱帽金带黄金百两白金五百两金织文绮衣二袭锦绮纱罗有差六年又赐其王金印及黄金百两白金五百两锦绮纱罗五十疋彩绢百疋十年赐瓜哇国西王都马板锦绮纱罗彩绢千疋并金织文绮袭衣等物又赐乌斯藏阐化王螭纽玉印诰命白金五百两绮衣三袭绮绣五十疋彩绢百疋茶二百斤十二年赐琉球国王诰命冠服及钞万五千锭十五年赐朝鲜国王李芳逺勑及白金二千两文绮表里二百疋纱罗绒锦五十疋马二十四匹妃文绮表里八十疋
　　
　　四夷来朝之赏
　　
　　四年赐占城国王孙舍杨白金二百两金织文绮纱罗衣各二袭钞百锭文绮纱罗十四疋六年又赐舍杨白金二百两钞百锭纻丝纱罗金织袭衣朝鲜世子李禔御制诗白金锦绮书籍笔墨鞍马其王白金千两绒锦绮罗百二十疋浡泥国王麻邪惹加那乃仪仗交椅水罐水盆俱用银伞扇俱用白罗销金鞍马二织金文绮纱罗绫绢衣十袭王妃及弟妹陪臣各有差王寻卒赐其子嗣王金镶玉带一金百两银三千两及钱钞锦绮纱罗衾褥帐幔器皿王母以下有差九年赐满剌加国王拜里迷苏剌金镶玉带一仪仗一副鞍马二匹黄金百两白金五百两钞四十万贯铜钱二百六十万锦绮纱罗三百疋绢千疋浑金文绮二织金通袖膝襕二王妃冠服一副白金二百两钞五千贯锦绮纱罗绢六十疋织金文绮纱罗衣四袭王子侄及陪臣白金钞钱彩币有差十一年浡泥国王遐旺朝辞赐黄金百两白金五百两钞三千锭钱百五十万锦四段绮帛纱罗八十疋金织锦绣文绮衣各一袭并器皿衾褥帷幔等物王母及叔以下有差十五年赐苏禄国东王巴都葛哈叭答剌西王麻哈剌咤葛剌麻丁峒王叭都葛巴剌卜辞归人赐金镶玉带一黄金百两白金二千两罗锦文绮二百疋绢三百疋钞一万锭钱三百万金绣蟒龙衣麒麟衣各一袭赐其随从头目文绮彩绢钱钞有差十九年格黙勒朗国王卫喇义伊德伯来朝赐黄金白金铜钱文绮纱罗彩绢金织龙衣麒麟衣并妃及子陪臣衣服文绮彩绢有差十五年朝鲜国王李芳逺勤修职贡遣使赍勑及白金二千两文绮表里二百疋纱罗绒锦五十疋马二十四匹赐芳逺仍赐其妃文绮表里八十疋二十二年赛玛尔堪驸马特穆尔遣回满剌哈非思来朝贡马二百五匹赐白金四百两及文绮钞锭从者温都尔等八人白金七百两文绮钞锭
　　
　　额森朝使之赏
　　
　　额森朝使之赏最多可考者景泰四年额森使臣正副二十二人俱以升都督都指挥指挥千户等官各照品级赏金厢犀带九条钑花金带九条素金带三条花银带一条其三千余人所贡马及貂鼠皮通赏各色织金彩素纻丝二万六千四百三十二疋本色并各色阔绢九万一百二十七疋衣服三千八十八袭靴袜毡帽等件全
　　
　　降人之赏
　　
　　洪武二年赐巩昌总帅汪琳沁巴勒呼图克特穆尔冠带袭衣衾褥各文币二十疋素紬二十疋帛四十疋绵二十斤又各赐白金二百两米六十石文币十疋从人细绢衣服皮袄靴袜有差三年赐元皇子宻廸哩巴拉母妃以下镀金银首饰六十副副各九事纱罗布衣服六十袭袭各七事四年赐降人都哷特穆尔刘多尔济吹丹各文绮帛十疋金绣盘龙衣文绮绵衣银椀靴袜有差都哷父库库特穆尔文绮帛同银椀一又巴延特穆尔等五人各文绮帛十二疋银椀一又赐官属布延特穆尔等四十三人降将何索诺木布木囊文绮人各文绮帛十疋银椀一又赐降将何索诺木布木囊文绮帛三十疋旺嘉努二十三疋官属各十一疋宝讷哷文绮三十疋又平章阿堪布知院满达勒亷访使纳蘓鲁丹各衣一袭绮帛八疋米五石钱五千余将校有差吐蕃马茂博啰罕等六人各文绮帛二十疋部属以下各二疋伪夏平章俞思忠米五石钱六千右丞袁彬等三人各米四石钱四千八百叅政李文徳等五人同佥周仁贵等七人各米三石钱三千六百仍各衣服一袭故元宗王子巴都特玛实哩沙克嘉实哩枢宻使旺嘉努知院索诺木辇各金绣衣一袭文绮七疋平章孙让等四人各金绣衣一袭文绮五疋副使海寿等三十人各文绮三疋佥事伊色哩等十人各文绮二疋及衣靴傔从一百三人给绵布战袄故恵王巴图布哈诸王巴图布哈等第宅帷幔裀褥什器金绣衣妻女金银首饰月给钱米降王博啰台诺木齐等三人各织金绮衣一袭文绮四疋广平王罗卜藏等二人酒醴衣服绮罗帛四十八疋特穆尔等九人有差十四年降将玛固托欢等四十四人夏衣钞三百锭文绮衣衾三百九十事帛三十疋银带七鞍马二布百八十疋米一百六十石浩里浩沁等四十一人文绮四十六疋帛三十六疋钞一百六十九锭和珍即同安侯也十五年赐来降平章裕噜特穆尔及其官属钞二千四百四十锭十六年降虏威喇玛勒文绮四十八疋钞二百锭故元平章伊玛叅政龎源巴勒衮文绮夏衣四十事钞六十锭米百五十石二十一年赐元降将纳克楚玉带一金饰香带一白金一千两文绮帛各四十疋钞一千贯诸部将金带百花素银带七百纱帽八百银钞各有差仍赍钞三十万锭金文绮二千疋赏其部众又赐纳克楚文绮帛各十疋白金二百五十两衣一袭妻衣靴袜线宗王星通国公衮章等十人各文绮帛二疋白金二十五两又给纳克楚妻子米五百石将校男女四万四千一百七十九布一十七万六千七百一十六疋绵袄二万七千五百五十二领皮裘五千三百五十三领冬衣及色绢衣三万二千二百四十余袭又赐漠北来降王子实喇巴图尔银三百两绮帛各十疋钞一百锭云安王曼济吉尔廸等人银二百五两绮帛八疋钞九十锭国公华善银二锭钞四十锭又赐纳克楚等三百一十八人银二万三千八百四十两文绮帛二千九十四疋钞一万二千九百六十九锭又赐亲授指挥王子竒尔特穆尔等一十八人各白金一百两钞一百锭元主次子地保努钞二百锭赐降王多尔济并将校二千九百人钞一百锭绢一万一千七百疋赐故国公哈喇章男伊特崇和尔托噶白金一千二百五十两钞二百五十锭文绮帛各二十五疋赐元将哈喇海阿咱尔实哩白金五两钞三百五十锭绮衣四十二袭司徒萨里台达尔扎白金二百五十两钞九锭文绮帛十六疋赐司徒阿苏等并官军一百六十三人白金三千六百二十两钞四千八百锭文绮二百十六疋帛如之绮罗布衣共四百五十一袭二十二年赐迤北来降千户曼济白金二锭文绮帛各六疋二十三年赐太尉鼐尔布哈及部将二百人白金万三千六百两钞万二千六百锭文绮帛各千八十疋罗衣五百五十袭赐指挥降将赞布白金二百两钞九十锭文绮帛各六疋绮罗衣各一袭余二十五人有差二十四年赐鼐尔布哈白金三百两钞二百锭阿尔特穆尔白金二百两钞百锭二十七年赐元太子男陆实努银五十两钞五十锭博尼银二十两钞十锭衣各一袭永乐元年赐来降指挥使巴特穆尔钞二百锭彩币二表里纱罗衣五袭金带一二年赐降将呉允诚等冠带袭衣文绮白金寳钞岁给都督允诚牛二十羊一百五十都指挥牛十四羊七十指挥牛十二羊六十千百户卫所镇抚牛十羊五十军民每户牛六羊二十家属衣鞋布钞有差七年赐国公阿南达布哈衣一袭金织文绮十表里牛三十羊二百米三十石多卜宻衣一袭金织文绮六表里牛二十羊一百米十五石所部头目各赐钞币羊牛米有差军民男女皆给纱布衣服又赐丞相赞布王伊尔呼图克典珠格哲部众三万人赞布袭衣及金织文绮十表里及伊喇呼托尔等衣服金织文绮牛羊米加赐阿南达布哈例加酒五十瓶羊三百羫军民户给米十石牛十只羊二十五只家属绵布绵花有差二十一年赐部长额森托噶姓名金忠封忠勇王及甥巴图罕升都督各冠带金袭衣御宴金杯等器寻赐金忠金印朝服公服玉带织金文绮衣黄金百两白金四百两钞二千锭纻丝五十表里纱罗绫各二十疋鞍马二牛百头羊五百头米百石居第床褥薪蒭器用咸备别赐其妻黄金五十两白金百两纻丝二十表里纱罗绫各十疋钞一千锭冠服一副女衣一袭巴图罕及都指挥绰卜等八员各银五十两钞七百锭织金文绮衣一袭纻丝六表里绵布三十疋指挥布达特穆尔等三十一员各银三十两钞五百锭织金文绮衣一袭纻丝五表里绵布二十五疋千户恩克图烈等十八员各银二十两钞四百锭织金文绮衣一袭纻丝四表里绵布二十疋百户所镇抚格根特穆尔等二十五员各银十五两织金文绮衣一袭纻丝三表里绵布十五疋冠带鞍马牛羊薪蒭居室器用照等第给赐
　　
　　正统十二年沙州卫都督佥事纳格等率部属二百余户一千二百三十一人来归上命官舍头目于山东平山东昌二卫管束带俸城内居住赐都督米二十五石地二百五十畆都指挥米二十石地二百畆指挥米十五石地一百五十畆千户镇抚米十石地一百二十畆百户并所镇抚米五石地一百二十畆舍人并头目米三石地一百畆分其部落于清平博平二县为三屯居住各赐米三石地八十畆仍赐钞彩币表里纻丝袭衣绵布房屋床榻器皿牛羊等物支与俸银月粮
　　
　　弇山堂别集卷七十七
　　
　　●钦定四库全书
　　
　　弇山堂别集卷七十八
　　
　　（明）王世贞 撰
　　
　　○赏功考上
　　
　　我朝功赏规制视古最为不浮今略志之太祖破陈友谅降武昌赏常遇春廖永忠田土余有差吴元年平张士诚召见右相国达等戟门封达信国公彩段十二表里遇春鄂国公十表里都督冯宗异平章胡廷瑞九平章汤和叅政曹良臣八右丞廖永忠华髙都督康茂才七参政薛显赵庸副都督梅思祖汪兴祖六指挥人五千户人四百户人三军士米一石盐十斤是年赏陵子村功行省叅政傅友徳绮帛各十疋从征千户各三疋百户镇抚各二疋军人盐二十斤
　　
　　洪武二年赏平中原将士功大将军达白金五百两文币五十表里副将军遇春同副将军冯宗异白金二百两文币十五表里左丞赵庸右丞薛显叅政傅友徳白金同文币各十九表里平章曹良臣白金二百五十两文币二十表里平章韩政白金同文币杀其三平章俞通源右丞梅思祖参政陆聚都督副使顾时白金一百五十两文币杀政二叅政陆仲亨文币二表里左丞王溥及各卫指挥七千户卫镇抚六百户所镇抚五旗军总旗米三石白金三两三钱小旗米同白金减两二钱军士米同白金又减二钱
　　
　　征南功御史大夫汤和白金二百五十两文币十五表里平章廖永忠都督吴祯金同文币二十表里
　　
　　守御功平章杨璟胡廷羙白金二百五十两文币二十表里左丞周徳兴金同文币杀其三都督同知张兴祖白金二百两文币同徳兴叅政朱亮祖张彬戴徳佥都郭子兴陈徳白金三百两文币十五表里佥都督华云龙金杀其半无文币各卫指挥至所镇抚与从征同
　　
　　三年赏右丞陆仲亨所部征南有功者指挥文绮帛三表里千户卫镇抚二百户所镇抚一战死者倍之病故者视战死减三之一军人赐米有差平章廖永忠所部征南功指挥千户卫镇抚百户所镇抚赏同杨璟等旗军赐米有差平章杨璟左丞周徳兴所部平湖南广西有功者指挥文绢帛六表里千户卫镇抚五百户所镇抚四旗军人给盐六十斤止征广西者指挥四表里千户卫镇抚三百户所镇抚二旗军盐四十斤赏六安知州陈铭善子真平贼功白金一百两文绮帛二疋州民鲍文才等白金五百两文绮帛六疋
　　
　　是年大封功臣赐李善长徐达文绮帛各百疋常茂冯胜各八十疋李文忠邓愈各六十疋列侯汤和唐胜宗陆仲亨周徳兴顾时耿炳文费聚各四十疋列侯陈徳郭子兴华云龙王志郑遇春吴良吴祯各三十疋列侯赵庸廖永忠俞通源都督金朝兴平章李思齐叅政戴徳曹兴才各二十四疋列侯华髙杨璟各二十二疋列侯康铎朱亮祖傅友徳胡廷美韩政黄彬曹良臣梅思祖陆聚汪兴祖各二十疋平章李伯升一十六疋征进回还复征兴元指挥二十四疋千户卫镇抚二十疋百户所镇抚十六疋征定西兴元应昌指挥二十疋千户卫镇抚十六疋百户所镇抚十二疋守御有功者指挥十六疋千户卫镇抚十二疋百户所镇抚八疋军士人赏银十两钱六千
　　
　　四年赏平蜀功颍川侯傅友徳徳庆侯廖永忠白金二百五十两彩段二十表里济寜侯顾时白金一百五十两彩段十五表里临江侯陈徳白金一百两彩段十二表里都督同知汪兴祖战殁同中山侯汤和彩段十五表里都督佥事王简何文辉蓝玉张温金朝兴白金五十两彩段十表里巩昌侯郭子兴江夏侯周徳兴彩段十二表里南安侯俞通源宣寜侯曹良臣佥都督陈桓杀其二佥都督王成仇成叶升又杀其三汝南侯梅思祖又杀其二凡从颍川侯指挥人彩段八表里千百户卫所镇抚六总旗白金十二两小旗十一两军十两从徳庆侯指挥人彩段六表里千户卫镇抚四百户所镇抚三总旗白金十两小旗九两军八两从中山指挥至百户递减一表里军校递减一两从永嘉至保寜者同至重庆递减一等军校减半不从入闗及守船患病者千百户一表里旗军白金二两军病自河南还者与钱千二百自临潼还者二千四百自西安还者三千六百自秦州还者四千八百自阶州还者六千阵亡者倍前给白金溺坠病死者与见军同
　　
　　是年赏江阴侯吴良平彩寜蛮功文绮帛三十疋赏广西卫指挥左君弼平冦功绮帛二十疋又赐其父米二十石千户蔡天禄以下有差赏里民黄再文平盗功白金一百五十两
　　
　　五年赏征南功侯周徳兴赵庸绮帛各十二表里侯吴良指挥左君弼各十表里公邓愈平章李伯升各八表里侯杨璟宜春侯黄彬各六表里都督王诚等各四表里余有差
　　
　　九年赏辽东破敌功都指挥叶旺绮帛十八表里指挥八表里千户卫镇抚五表里百户所镇抚二表里总旗帛二疋布三疋小旗帛布各二疋军帛一疋布二疋都指挥使马云绮帛十三表里指挥五表里千户卫镇抚三表里百户所镇抚一表里总旗帛一布二小旗及军帛布各一疋阵亡者倍之伤故者増半
　　
　　十二年赏英山主簿随赟捕叛功白金五百两文绮八表里
　　
　　十七年平云南功颍川侯傅友徳进封公永昌侯蓝玉安庆侯仇成定逺侯王弼许世袭加禄五百都督陈桓胡海郭英张翼俱封侯余将士递迁有差总兵官赏织金及杂色彩段二十表里钞一百锭副总兵十八表里钞九十锭国公十六表里钞六十锭侯十四表里钞五十锭都督平章十二表里钞四十锭指挥钞一百锭织金及杂色文绮十疋绢二十疋千户卫镇抚钞八十锭织金及杂色文绮八疋绢十六疋百户所镇抚司仗钞七十锭织金及杂色文绮七疋绢十四疋散骑舍人钞三十锭病故官与见在同伤残指挥钞五十锭织金及杂色文绮五疋绢十疋千户卫镇抚钞四十锭织金及杂色文绮四疋绢八疋百户所镇抚司仗钞三十五锭织金及杂色文绮三疋绢七疋散骑舍人钞十七锭被伤指挥钞三十五锭织金及杂色文绮四疋绢八疋千户卫镇抚钞二十五锭织金及杂色文绮三疋绢五疋百户所镇抚司仗钞二十锭织金及杂色文绮二疋绢四疋散骑舍人钞十锭征回指挥钞三十锭织金及杂色文绮三疋绢五疋千户卫镇抚钞二十五锭织金及杂色文绮二疋绢四疋百户所镇抚司仗钞二十锭织金文绮一疋绢二疋散骑舍人钞十锭军士赏钞布至大理建昌者人赐钞九锭布二疋至楚雄云南临安曲靖者人钞八锭布二疋至沾益乌撒东川者人钞七锭布二疋至毕节七星闗芒部者人钞六锭布二疋至贵州普定盘江黄平平越者人钞五锭布二疋至重庆泸州叙南永寜及疾病寄留并守船者人钞二锭其舍人力士军吏兽医各以所至之地给赐并与军士同逃而复征者各半之至常徳沅州等处未征战者不给发守大理等处已曽就彼给赐而还者照其所至地方如数给之仍发原卫守御其战亡及病而死有父母妻子弟侄者人钞十六锭布四疋止有妻子者半之被创重者人钞十二锭布二疋轻者止依所至地方给之
　　
　　十七年赐征南将校米公侯人一千五百石都督人一千石指挥人五百石千户卫镇抚人三百石百户所镇抚人二百石已故而有子孙承袭及有父母妻女者皆给之
　　
　　二十二年破北敌功大将军蓝玊白金二千两钞一千锭文绮五十疋副将军唐胜宗郭英白金一千两钞四百锭文绮三十疋左叅将王弼白金一千两钞八百锭文绮四十疋右叅将孙恪白金五百两钞三百锭文绮十五疋都督徐司马等六人各白金四百两钞一百锭文绮八疋指挥使萧绮等八人各白金三百两钞百五十锭文绮六疋指挥同知陈镛等十人白金二百五十两钞百四十锭文绮五疋指挥佥事张敬等三十五人白金二百两钞百三十锭文绮四疋千百户镇抚各有差升百户池裕为指挥佥事赏黄金一百两白金三百两彩段六表里钞一百锭总旗施文等为副千户各赏黄金一百两白金二百两彩段二表里钞八十锭以征北获元君金寳之功也
　　
　　二十三年平苗蛮功延安侯唐胜宗钞一千锭凉国公蓝玉破西畨功白金五十两文绮帛各六疋钞六十锭散毛洞功钞千锭加禄五百石征南功东川侯胡海普定侯陈桓靖宁侯叶升各钞五百锭宣寜侯曹泰四百锭平裕噜特穆尔功百户李思明子顺白金二百两钞二百锭文绮帛二十疋赐雷复子贵安白金五十两钞八十锭文绮帛各一疋
　　
　　二十五年都督佥事何福等征蛮还京师诏赏福白金二百两文绮十疋钞二百锭茅鼎白金一百两文绮八疋钞一百锭徐司马陶文俞渊白金各五十两文绮四疋钞一百锭将士二万四千余人赏赐各有差
　　
　　二十六年靖宁侯叶升获贼首夏得忠钞千锭黄金百两白金三千两文绮三十疋东川侯胡海普定侯陈桓次之寜番卫指挥使鲁毅以守御功赐白金三百两钞三百锭文绮八疋
　　
　　二十九年赐征广西总兵官都督杨文白金三百两文绮帛各二十疋钞百锭副总兵都督同知韩观白金百两文绮帛各十二疋钞八十锭
　　
　　二十七年西平侯沐春都督何福讨叛冦阿资赏格获贼首者白金五百两大把事一百两小把事五十两从贼五两阿资平诏如格赏之凡官军二万三千九人赏黄金一百九十二两白金二万三千八百四两钞九千一百一十八锭
　　
　　三十五年文皇帝议定靖难升赏格竒功领队将校升二级指挥赏银五十两彩币八表里钞六百锭千户卫镇抚仪卫正副银三十五两彩币六表里钞五百贯百户所镇抚典仗银二十五两彩币四表里钞四百贯总旗银十八两绢三疋绵布四疋棉花五斤钞三百贯小旗银十五两绢三疋绵布四疋棉花五斤钞三百贯随伍指挥千百户旗军银十三两绢三疋绵布四疋棉花三斤钞二百五十贯头功领队将校升一级指挥赏银二十两彩币六表里钞四百贯千户卫镇抚仪卫正副银十五两彩币四表里钞三百贯百户所镇抚典仗银十三两彩币三表里钞二百五十贯总旗银十二两绢三疋棉布四疋棉花五斤钞二百五十贯小旗银十两绢三疋绵布四疋棉花五斤钞二百贯随伍指挥千百户旗军银八两绢二疋绵布四疋棉花五斤钞百五十贯次功领队指挥赏银十五两彩币四表里钞三百贯千户卫镇抚仪卫正副银十三两彩币三表里钞二百五十贯百户所镇抚典仗银十二两彩币二表里钞二百五十贯总旗银七两绢三疋绵布四疋棉花五斤钞二百贯小旗银五两绢二疋棉布四疋棉花五斤钞百五十贯随伍指挥千百户旗军银四两绢二疋棉布四疋棉花五斤钞百贯
　　
　　寻大封功臣都督丘福朱能白金四百两彩币四十表里钞四千贯右都督顾成佥都督张武陈圭郑亨孟善和珍王忠王聪徐忠张信李逺郭亮都指挥李浚张辅房胜孙岩谭忠驸马王寜白金三百五十两彩段三十表里钞三千贯佥都督房寛徐理唐云都指挥徐祥李浚赵彛陈旭白金三百两彩段二十表里钞二千五百贯佥都督刘才白金二百五十两彩段十六表里钞三千贯护卫指挥张兴白金彩币同钞二千贯曹国公李景隆白金彩段钞同丘福兵部尚书茹瑺都督同知王佐佥事陈瑄白金三百两彩段二十表里钞二千五百贯仪正张成白金二百两彩段十表里钞一千五百贯余如前例永乐元年赏从征卫驾将士总督都指挥银二百五十两彩币十六表里钞四百锭散都督指挥银二百两彩币十二表里钞三百锭竒功领队指挥银百两彩币十表里钞二百锭千户卫镇抚仪卫正副各银六十两彩币八表里钞百八十锭百户所镇抚典仗各银五十两彩币六表里钞百六十锭随伍官军各银四十五两彩币四表里钞百四十锭绢四疋棉布五疋棉花五斤头功领队指挥银六十两彩币八表里钞百八十锭千户卫镇抚仪卫正副各银五十两彩币六表里钞百六十锭百户所镇抚典仗各银四十两彩币四表里钞百四十锭随伍官军各银三十两彩币二表里钞百锭绢三疋棉布三疋棉花五斤次功领队指挥银五十两彩币六表里钞百六十锭千户卫镇抚仪卫正副各银四十两彩币四表里钞百四十锭百户所镇抚典仗各银三十五两彩币三表里钞百二十锭随伍官军各银二十五两彩币一表里钞八十锭绢二疋棉布二疋棉花五斤又赏功臣都督佥事李彬故金乡侯王真子通银三百五十两彩币三十表里钞六百锭都督佥事陈贤都指挥张兴陈志银三百两彩币二十表里钞五百锭泾国公陈亨子懋加赏银百五十两彩币十八表里钞三百锭都指挥王友加赏银百两彩币八表里钞二百锭
　　
　　赏谷王府官军第一等比竒功第二第三等比头功第四等比次功例不升官者加赏钞十锭典膳仍本职食俸同正六品赏准次功百户例舍人准次功总旗例凡五百八十七人赏银钞表里有差
　　
　　定北平守城功赏以北平永平保定为一例通州遵化为一例蓟州为一例隆庆宻云宻云后卫为一例各以岁月久近为等第自都指挥至民丁给赏各有差北平永平保定洪武三十二年至三十五年都指挥银五十两彩币八表里钞百六十锭指挥银二十两彩币六表里钞百锭千户银十五两彩币四表里钞八十锭百户银十两彩币三表里钞六十锭旗军银五两绢三疋绵布四疋钞五十锭编伍舍人余丁及民钞五十锭洪武三十三年至三十五年都指挥银四十两彩币六表里钞百锭指挥银十五两彩币四表里钞八十锭千百户银十两彩币三表里钞六十锭旗军绢二疋棉布三疋钞四十锭编伍舍人家人余丁民人钞四十锭洪武三十四年至三十五年都指挥银三十两彩币四表里钞百锭指挥银十两彩币三表里钞六十锭千户银八两彩币二表里钞四十锭百户银六两彩币二表里钞四十锭旗军绢一疋棉布二疋钞二十锭编伍舍人家人余丁民人钞三十锭通州遵化二处洪武三十二年至三十五年都指挥银四十两彩币六表里钞百二十锭指挥银十五两彩币四表里钞八十锭千户银十两彩币三表里钞六十锭百户银八两彩币二表里钞五十锭旗军绢二疋棉布三疋钞四十锭编伍舍人家人余丁民人钞四十锭洪武三十三年至三十五年都指挥银三十两彩币四表里钞百锭指挥银十两彩币三表里钞六十锭千户银八两彩币二表里钞五十锭百户银六两彩币二表里钞四十锭旗军绢一疋棉布二疋钞三十锭编伍舍人家人余丁民人钞三十锭洪武三十四年至三十五年都指挥银二十五两彩币二表里钞六十锭指挥银七两彩币二表里钞四十锭千户银六两彩币一表里钞三十锭百户银五两彩币一表里钞二十锭旗军绢一疋绵布二疋钞二十锭编伍舍人家人余丁民人钞三十锭蓟州洪武三十二年至三十五年都指挥银三十两彩币四表里钞百锭指挥银十两彩币三表里钞六十锭千户银八两彩币二表里钞五十锭百户银六两彩币一表里钞四十锭旗军绢一疋棉布二疋钞三十锭编伍舍人家人余丁民人钞二十锭洪武三十三年至三十五年都指挥银二十五两彩币三表里钞六十锭指挥银七两彩币二表里钞四十锭千户银六两彩币一表里钞三十锭百户银五两彩币一表里钞二十锭旗军绢一疋棉布一疋钞二十锭编伍舍人家人余丁民人钞二十锭隆庆宻云宻云后卫三处洪武三十二年至三十五年都指挥银二十五两彩币三表里钞六十锭指挥银七两彩币二表里钞四十锭千户银六两彩币一表里钞三十锭百户银五两彩币一表里钞二十锭旗军绢布各一疋钞二十锭编伍舍人家人余丁民人钞二十锭洪武三十三年至三十五年都指挥银二十两彩币二表里钞四十锭指挥银六两彩币一表里钞三十锭千户银五两彩币一表里钞二十锭百户银四两彩币一表里钞十二锭旗军绢布各一疋钞十六锭编伍舍人家人余丁民人钞十二锭以守城功赏北平左布政使郭资银三百两文绮二十表里钞五百锭保定知府雒佥银二百五十两文绮十八表里钞四百四十锭都督同知陈恭银百两钞千贯文绮八表里吏部左侍郎许思温兵部右侍郎墨麟大理寺左少卿吕震银各五十两钞九十锭彩币八表里户部右侍郎王锺银十二两钞五十锭彩币二表里刑部右侍郎卢祥银十两钞六十锭彩币二表里礼部祠祭司郎中程得兵部武库司郎中魏瑛各银四两钞二十锭彩币一表里
　　
　　赏北京守城官行部左侍郎李友直银五十两钞八百贯彩币八表里刑曹清吏司郎中艾麟留守行后军都督府都事齐孝智毋祥固安县丞熊庆源顺义县丞邵智新城县丞刘清各银四两钞一百贯彩币四表里生绢二疋棉布四疋棉花五斤户曹清吏司郎中曹本大兴主簿王寿各银三两钞一百贯彩币一表里生绢一疋棉布三疋棉花四斤
　　
　　定从征哨马营将士赏赐竒功领队指挥银四十五两彩币七表里钞九十锭千户卫镇抚仪卫正副银三十一两彩币五表里钞九十锭百户所镇抚典仗银二十二两彩币三表里绢一疋钞七十二锭总旗银十六两绢二疋绵布四疋棉花四斤八两钞五十四锭小旗银十三两绢二疋绵布四疋棉花四斤八两钞五十四锭随伍指挥千百户旗军银十一两绢二疋绵布四疋棉花四斤八两钞四十五锭头功领队指挥银十八两彩币五表里钞七十二锭千户卫镇抚仪卫正副银十三两彩币三表里绢一疋钞五十四锭百戸所镇抚典仗银十一两彩币三表里钞四十五锭总旗银十两绢一疋绵布四疋棉花四斤八两钞四十五锭小旗银九两绢二疋棉布四疋棉花四斤八两钞三十六锭随伍指挥千百戸旗军银七两绢二疋棉布三疋棉花四斤八两钞二十七锭
　　
　　五年先赏安南功都督栁升白金二百两钞一千锭彩段十表里织金纻衣一袭都指挥鲁麟白金一百五十两彩币八表里衣同获黎季牦为首军人王柴胡升指挥使白金二百两钞六百锭彩段五表里织金纻丝衣一袭金花带一为从者李福等四人皆以升佥指挥白金一百两钞四百锭彩币四表里织金纻丝衣四袭素金带一获黎苍为首者李保保升赏如李福为从者张荣祖等三人升正千戸白金五十两钞三百锭彩币三表里织金纻丝衣一袭给花银带一条献俘官指挥使张胜等白金一百两钞四百锭彩币六表里织金纻丝衣一袭护送官及军人医者三百六十五人钞币有差六年大赏平安南功英国公张辅赐冠服白金四百两钞一千锭彩币四十表里黔国公沐晟冠服白金钞同币杀其二丰城侯李彬云阳伯陈旭加禄五百石白金二百两钞六百锭彩币十五表里清逺侯王友赐冠服白金一百五十两钞四百锭彩币十表里安逺伯栁升白金减王友十五之一钞币同右都督朱荣白金一百两钞二百锭彩币八表里赠建平伯髙士文赏同栁升都督吕毅黄中以失律不赏阵亡都督程逵以罪赏白金四十两钞一百锭彩币四表里领军都指挥神机逰撃五将军朱广等十四人各白金一百两钞二百锭彩币八表里方政等十五人各白金八十两钞一百六十锭彩币七表里左廸曹云等六人各白金六十两钞一百二十锭彩币六表里又溺死孙竑病死王聚赏同姜清师佑巫凯等七人各白金四十两钞八十锭彩币四表里刘清徐泰鲁麟各白金三十两钞六十锭彩币三表里指挥张胜等八人白金十五两钞六十锭彩币三表里战殁者于本赏外加白金三十两钞六十锭彩币三表里中伤死者减三之一仍依恤典给粮米麻布其多越隘先登者原拟不次升赏凡一十九人都指挥蔡福白金一百五十两钞四百锭彩币二十表里指挥同知毛忠白金一百两钞三百锭彩币十二表里指挥佥事田真同毛忠正千户周赵保李文副千户赵亮邸成各赏白金六十两钞二百锭彩币八表里总旗尹和等四人各赏白金四十两钞一百六十锭彩币五表里小旗江兴儿等四人各赏白金三十两钞一百二十锭彩币四表里军士沈伴儿等四人各赏白金二十两钞八十锭彩币二表里仍各赐织金纻丝衣一袭并冠带各一其余官军有竒功者领队指挥白金四十两钞八十锭彩币四表里千户卫镇抚白金二十五两钞六十锭彩币三表里百户所镇抚试百户长官白金十五两钞五十锭彩币二表里巡检头目总旗总甲钞四十锭绢三疋布二疋小旗小甲钞三十锭布四疋随伍官白金五两钞二十四锭布三疋巡检头目旗甲军人力士校尉舍人土兵象奴军伴余丁户丁降官子弟及军吏钞四十锭布三疋头功领队指挥白金一十五两钞六十锭彩币三表里千户卫镇抚白金一十两钞五十锭彩币二表里百户典仗所镇抚试百户长官白金八两钞四十锭彩币一表里巡检头目总旗总甲钞三十锭绢二疋布一疋小旗小甲钞二十四锭布三疋随伍官白金五两钞二十锭布二疋巡检头目旗甲军人力士校尉土兵象奴军伴余丁户丁降官子弟及军吏钞二十锭布二疋次功者领队指挥白金一十两钞五十锭彩币二表里千户卫镇抚仪卫正副白金八两钞四十锭彩币一表里百户典仗所镇抚试百户长官钞三十锭绢二疋巡检头目总旗总甲钞二十锭布二疋随伍官员头目旗甲军人力士校尉舍人土兵象奴军伴余丁户丁降官子弟及军吏钞十六锭布一疋其为军立功官有奇功者已复职官领队赏同头功已复职官随伍并未复职官及旗军民人等赏同头功内巡检人等头功者已复职官领队赏同次功已复职官随伍并未复职官及旗军民人等项赏同次功内随伍官员人等次功者已复职领队指挥等官赏同次功内千户卫镇抚等已复职官随伍并未复职官及旗军民人等项钞十锭布一疋其阵亡者本赏外加指挥白金二十两钞五十锭彩币二表里千户卫镇抚白金一十五两钞四十锭彩币一表里百户所镇抚白金十两钞三十锭彩币一表里总旗钞二十锭绢三疋小旗钞十六锭布三疋军人钞十二锭布二疋中伤死者加指挥白金十五两钞四十锭彩币二表里千户卫镇抚白金十两钞三十锭彩币一表里百戸所镇抚白金八两钞二十锭彩币一表里总旗钞十八锭绢二疋小旗钞十四锭布二疋军人钞十锭布一疋失陷并截杀者加赏与中伤死者同官军人等征讨黎贼并剿捕安南叛贼其功一并论赏竒功二次以上者本赏外领队官加白金五两钞二十锭彩币一表里头目旗甲钞十二锭布三疋随伍官旗甲军人等钞十锭布二疋守闗堡并运粮官军人等赏视次功内有都指挥赏视头功指挥战死及中伤失陷截杀死者给麻布米粮又赏兵部尚书刘儁白金五十两钞二百锭彩币四表里吏部左侍郎陈洽白金十两钞六十锭彩币二表里工部主事黎添禄等各钞二十锭办事官提控令典钞十六锭天文生医士各钞十二锭
　　
　　弇山堂别集卷七十八
　　
　　●钦定四库全书
　　
　　弇山堂别集卷七十九
　　
　　（明）王世贞 撰
　　
　　○赏功考中
　　
　　永乐八年论北征功行赏领队都督赏银百五十两彩币八表里钞四百锭都指挥赏银百两彩币六表里钞三百锭指挥银六十两彩币四表里钞二百锭千户卫镇抚银四十两彩币三表里钞百六十锭百户典仗所镇抚试百户银二十五两彩币二表里钞百二十锭总旗布六疋钞百二十锭总甲小旗布五疋钞百锭小甲布四疋钞八十锭随伍官总旗比领队减半总甲小旗将军力士校尉军吏军余等布二疋钞六十锭齐力杀退贼众者领队官伯彩币五表里钞三百锭都督彩币四表里钞二百四十锭都指挥彩币三表里钞二百锭指挥彩币二表里钞百六十锭千户卫镇抚彩币一表里钞百二十锭百户典仗所镇抚试百户绢三疋布二疋钞百锭总旗布四疋钞八十锭总甲小旗布三疋钞六十锭小甲布二疋钞五十锭随伍官总旗比领队减半总甲小旗将军力士校尉军余军吏布一疋钞四十锭摆队见阵而未交锋领队都督彩币二表里钞百二十锭都指挥彩币一表里钞百锭指挥绢三疋钞九十锭千户卫镇抚绢二疋钞八十锭百户典仗所镇抚试百户绢二疋钞七十锭总旗棉布三疋钞六十锭总甲小旗棉布二疋钞五十锭小甲棉布二疋钞四十锭随伍官比领队减半旗甲将军军人力士校尉舍人军余军吏人等棉布一疋钞二十锭管脚力辎重者领队官都督彩币一表里钞百锭都指挥绢二疋钞九十锭指挥绢二疋钞八十锭千户卫镇抚绢一疋钞七十锭百户典仗所镇抚试百户绢一疋钞六十锭总旗布一疋钞五十锭总甲小旗布一疋钞四十锭小甲布一疋钞三十锭力士校尉军余军吏等布一疋钞二十锭阵亡伤故加赏之半官仍给麻布赍粮一品米六十石麻布六十疋二品米五十石麻布五十疋三品四品米四十石麻布四十疋五品六品米三十石麻布三十疋赏征北总兵官武安侯郑亨银二百五十两彩币十二表里钞六百锭安逺伯栁升银二百两彩币十表里钞五百锭余皆如格赏之
　　
　　十二年将士赏例随驾三千官军内领队者伯都督赏银百五十两彩币八表里钞四百锭都指挥银一百两彩币三表里钞三百锭指挥银六十两彩币四表里钞二百锭千户卫镇抚银四十两彩币三表里钞百六十锭百户所镇抚银二十五两彩币二表里钞百二十锭总小旗甲银五两绵布五疋钞一百锭随伍官比领队各减半总小旗甲将军力士校尉人等绵布三疋钞六十锭领神机铳手侯银二百两彩币表里十钞六百锭射中敌人马者不分官旗军银三十两钞百六十锭齐力接应者领队都督彩币表里四钞二百四十锭都指挥把总指挥彩币表里三钞二百锭指挥彩币表里二钞百六十锭千户卫镇抚彩币表里一钞百二十锭百户所镇抚绢三疋钞一百锭总小旗甲绵布四疋钞六十锭随伍官比领队各减半总小旗甲人等绵布二疋钞四十锭其摆队内领队者都督彩币表里二钞百二十锭都指挥把总指挥彩币表里一钞百锭指挥绢二疋钞九十锭千户卫镇抚绢二疋钞六十锭百户所镇抚绢二疋钞五十锭总小旗甲绵布二疋钞四十锭随伍官比领队各减半总小旗甲军士人等绵布二疋钞三十锭其守营领队者都督彩币表里一钞八十锭都指挥绢二疋钞七十锭指挥绢二疋钞六十锭千户卫镇抚绢一疋钞五十锭百户所镇抚绢一疋钞四十锭总小旗甲绵布一疋钞三十锭随伍官旗军将军力士校尉人等绵布一疋钞二十锭大旗大营马队并哨马官军人等下马当先败敌者领队伯都督银一百两彩币表里六钞三百锭都指挥银六十两彩币表里四钞二百锭指挥银四十两彩币表里三钞六十锭千户卫镇抚银二十五两彩币表里二钞百二十锭百户所镇抚银十五两彩币表里一钞八十锭总小旗甲绵布四疋钞七十锭随伍官比领队减半旗军人等绵布二疋钞四十锭齐力接应者领队都督彩币表里四钞二百锭都指挥彩币表里三钞百六十锭指挥彩币表里二钞百四十锭千户卫镇抚彩币表里一钞百二十锭百户所镇抚绢三疋钞百锭旗甲绵布三疋钞五十锭随伍官比领队减半总小旗甲人等绵布三疋钞四十锭其摆队内领队者都督彩币表里二钞百二十锭都指挥彩币表里一钞百锭指挥绢二疋钞九十锭千户卫镇抚绢二疋钞六十锭百户所镇抚绢二疋钞五十锭总小旗甲绵布二疋钞二十锭随伍官比领队减半总小旗甲军士人等绵布二疋钞三十锭其守营领队者都督彩币表里一钞八十锭都指挥绢二疋钞七十锭指挥绢二疋钞六十锭千户卫镇抚绢一疋钞五十锭百户所镇抚绢一疋钞四十锭总小旗甲绵布一疋钞三十锭随伍官旗军将军校尉力士人等绵布一疋钞二十锭领围子手把总都督银一百两彩币表里六钞三百锭接应杀敌领队者都指挥彩币表里三钞二百锭指挥彩币表里二钞百六十锭千户卫镇抚彩币表里一钞百二十锭百户所镇抚绢三疋钞百锭总小旗甲绵布四疋钞六十锭随伍官比领队减半总小旗甲人等绵布二疋钞四十锭其摆队内领队者都指挥彩币表里二钞百六十锭指挥彩币表里一钞百二十锭千户卫镇抚绢三疋钞百十锭百户所镇抚绢三疋钞百锭总小旗甲绵布四疋钞六十锭随伍官比领队减半总小旗甲绵布二疋钞四十锭其守官领队者都指挥绢二疋钞七十锭指挥绢二疋钞六十锭千户卫镇抚绢一疋钞五十锭百户所镇抚绢一疋钞四十锭总小旗甲绵布一疋钞三十锭随伍官旗军将军力士校尉人等绵布一疋钞二十锭养病守营能奋勇领众杀敌者其领队官都督银五十两彩币表里四钞二百锭都指挥银四十两彩币表里三钞百六十锭指挥银二十五两彩币表里二钞百四十锭千户卫镇抚银十五两彩币表里一钞百锭百户所镇抚银五两绢二疋钞六十锭随伍官比领队减半总小旗军人等绵布三疋钞六十锭随侍幼官幼军并旗手卫旗鼔手领队者都指挥彩币表里一钞百锭指挥绢二疋钞九十锭千户卫镇抚绢二疋钞六十锭百户所镇抚绢二疋钞五十锭总小旗甲绵布二疋钞四十锭随伍官比领队减半总小旗甲军士人等棉布一疋钞三十锭阵亡伤故于本赏外加半赏仍给赍粮麻布五军马队官军曽下马当先杀贼者坐营官彩币五钞四百锭领队官侯伯都督彩币表里四钞二百六十锭都指挥彩币表里三钞二百锭指挥彩币表里二钞百四十锭千户卫镇抚彩币表里一钞百二十锭百户所镇抚试百戸绢三疋钞百锭随伍官比领队各减半总小旗甲军士人等棉布二疋钞四十锭马步队齐力接应官军者坐营官彩币表里三钞百六十锭领队官侯伯都督彩币表里二钞百二十锭都指挥彩币表里一钞百锭指挥绢二疋钞九十锭千户卫镇抚绢二疋钞六十锭百户所镇抚试百户绢二疋钞五十锭随伍官比领队减半总小旗甲军士人等棉布二疋钞三十锭马步队摆队官军坐营官彩币表里二钞百十锭领队官侯伯都督彩币表里一钞八十锭都指挥绢二疋钞七十锭指挥绢二疋钞六十锭千户卫镇抚绢一疋钞五十锭百户所镇抚绢一疋钞四十锭随伍官比领队减半总小旗甲军士人等绵布一疋钞二十锭马步队守营官军坐营官彩币表里一钞百锭领队官侯伯都督彩币表里一钞六十锭都指挥绢二疋钞四十锭指挥绢一疋钞三十锭千户卫镇抚绵布一疋钞二十四锭百户所镇抚绵布一疋钞二十锭随伍官旗军人等绵布一疋钞十锭传令营把总指挥赵得彩币表里三钞百四十锭指挥颜沙不丁银二十两彩币表里一钞八十锭其余无过者指挥绢二疋钞九十锭千户卫镇抚绢二疋钞六十锭百户所镇抚绢二疋钞五十锭舍人绵布二疋钞四十锭随营举什器及各处戍守并运粮官军人等赏各有差十三年总兵官英国公张辅黔国公沐晟各赏白金五百两钞二万锭彩币五十表里都督同知朱广都督佥事江浩功次相等都指挥使方政比朱广等功最多各赏白金五十两钞三百锭彩币五表里都指挥佥事师佑领军擒获贼首陈季犷赏白金四十两钞二百锭彩币四表里都指挥佥事谢凤等六员比方政功差不及其亡殁者子孙各赏白金三十两钞百六十锭彩币三表里都指挥陈浚等五员比谢凤等功又不及各赏白金二十五两钞百四十锭彩币二表里胡通海等功次谢凤各赏白金二十两钞百二十锭彩币一表里指挥佥事陶弘等擒获正贼邓景异等为功颇难皆逓各赏白金三十两钞二百锭彩币三表里织金纻丝衣一袭为从者白金彩币减三之二衣钞如之百戸路坦等八人擒首贼陈季犷功差易亦各升二级所赏白金彩币视弘减三之一衣钞如之其有积功多者不次升迁指挥佥事吴兴等五人指挥使指挥同知佥事千百户郭显张铭等三十人各随所立功赏之原调官军竒功三次或三次以上者其于神投海口月常江慈亷县安谟灵长二海洋爱子江叱蒲斡册有竒功二次者亦升一级虽有二次竒功而非前诸处所立者止给赏仍于应得赏外加半给之其有竒功者领队指挥赏钞二百锭彩币三表里千户卫镇抚钞百四十锭彩币二表里百户所镇抚钞一百锭彩币一表里随伍官视领队减半巡检头目总旗总甲钞三十锭绢布各一疋小甲军人力士校尉舍人余丁军伴人等钞二十四锭布二疋有头功者领队指挥钞一百锭彩币二表里千户卫镇抚钞八十锭彩币一表里百户所镇抚钞六十锭绢二疋随伍官视领队减半巡检头目总旗总甲钞二十四锭布二疋小旗小甲军人力士校尉舍人余丁军伴人等钞二十锭布一疋有次功者领队指挥视头功领队千户千户卫镇抚视头功领队百户百户所镇抚视竒功随伍巡检头目随伍官视领队减半廵检头目总旗总甲钞十四锭布一疋小旗小甲军人力士校尉余丁军伴人等钞十锭布一疋为事立功而有竒功者其已复职及初不动职者领队指挥千百戸卫所镇抚皆与原调官头功领队者同为事立功随伍者减半随伍而未复职者如之旗军人等钞十六锭布一疋为事立功而有头功者其已复职及初不动职者领队指挥视原调官头功领队千户千户卫镇抚视原调头功领队百户百户所镇抚视原调头功随伍巡检为事立功随伍者减半随伍而未复职者亦如之旗军人等钞十锭布一疋为事立功而有次功者领队指挥视原调官次功领队千户千户卫镇抚视原调次功领队百户百户所镇抚视原调次功随伍巡检为事立功随伍不问己未复职皆减半旗军人等钞六锭布一疋阵亡伤故者于得赏外加半给之仍给米布如着令
　　
　　赏捕海船冦功统兵副千户银百两钞百锭彩币二表里领军百户所镇抚其杀首贼所镇抚各赏银五十两钞五十锭彩币一表里擒首贼军并杀从贼舍人所镇抚总旗小旗小甲军人俱赏银五十两小甲军人被创死者其子赏银十五两弓兵民人协助擒贼者各赏钞二十锭有被创死者加十锭其送贼徒到京官军应升赏者循例升赏仍与路费钞二十锭未至者即所在升赏从之赏下西洋旧港擒贼首功者指挥钞一百锭彩币四表里千户钞八十锭彩币三表里百户所镇抚钞六十锭彩币二表里医长火长钞五十锭彩币一表里校尉五十锭绵布三疋旗军通事军伴以下钞布有差礼部兵部议奏下西洋官军锡兰山战功升赏例凡官军竒功升二级头功升一级指挥千户百户存者逓増其秩亡殁者与其子总旗竒功存者升实授百户亡殁者子升试百户头功存者升试百户亡殁者子升实授总旗总甲竒功存殁者俱升试百户头功存殁俱升实授总旗小旗竒功存者升试百户亡殁者子升总旗头功存者升总旗亡殁者子升实授小旗小甲竒功存殁俱升总旗头功存殁俱升实授小旗校尉力士军人火长带管舵工稍班水手军人竒功不问存亡俱升总旗头功俱升小旗舍人余丁老军养马小厮竒功头功悉如校尉军人之例不愿升者加倍给赏竒功指挥每员赏钞二百锭彩币六表里千户卫镇抚钞百六十锭彩币四表里百户所镇抚钞百二十锭彩币三表里御医并畨火长钞百锭彩币一表里绵布二疋校尉钞九十锭绵布五疋旗甲军民通事火长小厮军匠军行人钞七十锭绵布五疋民医匠人厨役行人稍水并家人钞三十锭绵布二疋竒功次等指挥钞百六十锭彩币五表里千户卫镇抚钞百三十锭彩币三表里绢三疋百户所镇抚钞百锭彩币二表里绢二疋御医并畨火长钞八十锭彩币一表里绵布一疋校尉钞七十锭绵布四疋旗甲军民通事火长小厮军匠军行人钞六十锭绵布四疋民医匠人厨役行人稍水并家人钞四十五锭绵布三疋头功例与竒功次等同头功次等指挥钞百五十锭彩币四表里绢三疋千户卫镇抚钞百二十锭彩币三表里绢二疋百户所镇抚钞九十锭彩币二表里绢一疋御医并畨火长钞七十锭彩币一表里绵布一疋校尉钞六十五锭绵布四疋旗甲军民通事火长小厮军匠军行人钞五十二锭绵布四疋民医匠人厨役行人稍水并家人钞四十锭绵布三疋阵亡者循前例赏外再加赏指挥钞六十锭彩币二表里千户卫镇抚钞五十锭彩币一表里百户所镇抚钞四十锭彩币一表里御医并畨火长钞三十锭绵布二疋校尉钞二十五锭绵布二疋旗甲军民通事火长小厮军匠军行人钞二十锭绵布二疋民医匠人厨役行人稍水并家人钞六十锭绵布二疋伤故渰没失陷截杀各循前例赏外再加赏指挥钞五十锭彩币二表里千户卫镇抚钞四十锭彩币一表里百户所镇抚钞三十锭彩币一表里御医并火长钞二十五锭绵布二疋校尉钞二十锭绵布二疋旗甲军民通事火长小厮军匠军行人钞十六锭绵布二疋民医匠人厨役行人稍水并家人钞十二锭绵布二疋从之
　　
　　都督府掌府事隆平侯张信奏比海冦至福建金门千户所副千户李敞督众追捕焚贼船一斩首五十八级生擒贼首金总管等男妇十一人获贼船二艘礼部议奏统兵副千户升指挥佥事赏银百两钞百锭彩币二表里领军百户升正千户所镇抚升卫镇抚其杀首贼所镇抚亦升正千户各赏银五十两钞五十锭彩币一表里擒杀首贼军升百户杀从贼舍人升所镇抚总旗小旗升试百户小甲军人升总旗俱赏银五十两小甲军人被创死者其子皆升总旗仍赏银五十两弓兵民人协助擒贼者各赏钞二十锭有被创死者加十锭其送贼徒到京官军应升赏者即循例升赏仍与路费钞二十锭未至者即所在升赏从之
　　
　　永乐十四年六月遣人赍勅往金乡劳使两洋诸畨内官张谦及指挥千百户旗军人等初谦等奉命使西洋诸畨还至浙江金乡卫海上猝遇倭寇时官军在船者纔百六十余人贼可四千人战二十余合大败贼徒杀死无筭余众遁去上闻而嘉之赐勅奨劳官军升赏有差指挥千百户卫所镇抚旗军校尉人等俱升一级指挥赏钞二百锭彩币五表里千户卫镇抚钞百锭百户所镇抚八十锭彩币俱三表里御医畨火长钞六十锭彩币一表里校尉钞六十锭绵布四疋旗军通事火长军匠钞五十锭绵布三疋民医匠人厨役稍水钞四十锭绵布二疋伤故者本赏外加赏指挥钞百锭彩币二表里千户卫镇抚钞八十锭百户所镇抚钞六十锭彩币一表里御医畨火长钞四十锭校尉三十锭旗军通事火长军匠二十锭民医匠人厨役稍水十五锭自御医以下绵布俱二疋
　　
　　洪熙元年以破敌功遣太监杨瑛鸿胪卿杨善赐御酒千瓶羊百羫劳阳武侯薛禄等加禄歳禄五百石都督同知髙文等加秩赐白金文绮钞锭有差
　　
　　宣徳元年征髙煦赏公白金五十两钞三千贯侯四十两二千贯伯二十五两一千贯都督十两四百贯都指挥八两三百贯指挥六两二百贯千户卫镇抚五两一百贯百户所镇抚四两五十贯旗军校尉力士二两二十五贯自都指挥以下悉加绵布二疋扈从文职六品以上所赐例如武职七品以下银二两钞五十贯髙煦平论功赐钞公三千贯侯二千五百贯伯二千贯都督一千贯都指挥五百贯指挥四百贯千户卫镇抚三百贯百户所镇抚二百贯总小旗将军一百五十贯军士校尉力士各一百贯文职官六品以上如武职例七品八品一百五十贯九品以下一百贯厨役五十贯病故溺死官军加半倍给其家赐随征乐安州还京文武官太师英国公张辅等六千八百五十人宴于奉天门是日加赐扈从文武官军旗校人等彩币绢布公彩币六表里侯伯五表里都督尚书四表里都指挥及文职三品四品一表里指挥绢二文职五品以下及千百户镇抚将军力士校尉旗军绢一厨役绵布各一
　　
　　四年以武臣扈从北征有劳加赐赉太师英国公张辅成国公朱勇太子太保忠勇王金忠人钞六百锭银三十两彩币三表里太子太保阳武侯薛禄安顺侯薛贵恭顺侯吴克忠人钞四百锭银二十两彩币二表里清平伯吴成应城伯孙杰遂安伯陈瑛武进伯朱冕人钞三百锭银十两彩币一表里中府都督同知任礼髙文都督佥事李玉李英左府左都督柴永正右都督马亮都督同知程忠鲁噶尔都督佥事乌页约蘓台吴守义巴图右府左都督苏尔塔辉右都督蒋信都督佥事郭志滕定严宣前府都督同知冯斌都督佥事韩僖梁成后府都督佥事沈清郭义冯兴李通人钞二百锭银五两彩币一表里坐营定国公徐景昌钞四百锭彩币二表里西寜侯宋瑛武定侯郭玹丰城侯李贤永康侯徐亨成定侯郭晟泰寜侯陈忠人钞二百锭彩币二表里安乡伯张安广寜侯刘湍崇信伯费钊建平伯髙逺人钞二百锭彩币一表里左府右都督冀杰钞一百锭彩币一表里永清右卫等官军指挥同知张义等一十二万五千七百八十九人钞银彩绢布有差
　　
　　五年行在兵部上阳武侯薛禄恭顺侯吴克忠武进伯朱冕奉化伯滕定及诸将士北征破敌功状命行在礼部赏禄克忠人钞四百锭彩币六表里冕定各三百锭彩币三表里都督柴永正等六人各钞二百锭彩币一表里都指挥马升等并军士一万一千二百六十二人共钞四十一万八千二百三十锭绢五百八十五疋绵布一万二千七百四十八疋
　　
　　六年二月赏征察逊功礼兵二部奏昼夜哨长及分路擒杀与前征策应官军都指挥彩币表里各一钞一千贯指挥每员绢二疋钞八百贯千户卫镇抚每员绢布各一疋钞五百贯百户所镇抚每员棉布二疋钞四百贯旗军人等各绵布一疋钞二百贯存留应接户粮及■〈走赞〉运粮旗军余人等都指挥各绢二疋钞六百锭指挥绢布各一疋钞四百贯千户卫镇抚各布二疋钞二百贯百户所镇抚各布一疋钞二百贯旗军人等各布一疋钞一百贯其生擒反冦三人并斩首五级以上者升一级生擒二人及斩首五级者亦升一级如其间有妇女幼童俱难以功论其余生擒二人及斩首四级以下并混杀策应与存留应接护粮者俱不升上以赏太轻命凡官军人等生擒及斩获部长者除正赏外加赏官每员绢一疋钞一百贯镇军人等绵布一疋钞一百贯其昼夜哨瞭及擒杀敌者无问官军俱升一级凡升赏者一千一百四十人濙等又言官军见到京者赏如例其还原卫及齐勤蒙古沙州罕东安定四卫土官头目畨军应赏者及都督安定王准都指挥例头目准百户例请遣官给赏从之
　　
　　八年九月遣使劳镇守松潘副总兵都督佥事蒋贵复赐金织纻丝衣一袭所部杀获有功者二十五人都指挥佥事赵得升都指挥同知指挥佥事宰文升指挥同知余百户总小旗皆升一级凡同征効劳虽无杀获者皆赏之敢勇当先都指挥人钞一千贯纻丝表里三指挥人钞八百贯纻丝表里二千户人钞六百贯纻丝表里一百户人钞五百贯绢三总旗舍人人钞四百贯绢二小旗人钞三百贯绢布各一军人钞二百贯布二齐力向前指挥人钞六百贯表里一千户人钞五百贯绢三百户所镇抚人钞四百贯绢二总旗人钞三百贯绢布各一小旗人钞二百贯布二军人钞一百五十贯布一凡赏一千八百五十三人
　　
　　是年十二月北敌复入凉州甘肃总兵官都督佥事刘广遣凉州卫指挥使李荣等追击至额布勒山力战败之斩首领赞布父子及其赏八十余人生擒三十余人兵礼部议升荣为都指挥佥事余有差其对敌交锋生擒及斩敌首者都指挥每员钞一千贯彩币二表里指挥每员钞八百贯彩币一表里千户卫镇抚每员钞六百贯绢二百戸所镇抚等官每员钞四百贯绢二旗军人等每人钞二百贯绵布三其随伍策应者都指挥每员钞六百贯绢二指挥每员钞五百贯绢布各一千户卫镇抚每员钞三百贯绵布二百戸所镇抚每员钞二百贯绵布一旗军人等每人钞一百贯绵布一其余有人生擒一人及斩首一级二人三人共斩首一级者官每员加赏绢一钞一百贯旗军人等每人加赏绵布一钞一百贯其随征官军虽无杀获功者赏居有功之次上从之又嘉广之功遣奨勅谕赐文绮衣一袭彩币四表里
　　
　　九年十月以平松潘畨蛮功升四川总兵官都督佥事方政副总兵都督佥事蒋贵皆左军都督府都督同知各赐织金纻丝衣一袭赐勅劳之并升四川都指挥同知赵得宫聚等凡三百九十七人有功而阵亡者升其子坐事罢职从军而有功者复其官仍赏币帛钞布其官军奋勇当先冲入贼阵斩获首级并生擒贼者都指挥钞二百锭彩币三表里指挥一百六十锭彩币二表里千户卫镇抚知州一百二十锭彩币一表里百戸所镇抚长官头目一百锭帛三疋总旗八十锭帛二疋小旗六十锭帛一疋布一疋军士民壮四十锭布二疋齐力向前者指挥一百二十锭彩币一表里千户卫镇抚一百锭帛三疋百戸所镇抚州同知头目八十锭帛二疋总旗总甲六十锭帛布各一疋小旗小甲四十锭布二疋军士民壮三十锭布一疋当先冲入贼阵五次四次有功者除本等赏外再加赏一倍三次二次者加赏半倍阵亡伤故官军本等赏外加赏半倍病故官军依本等功次例赏
　　
　　正统二年以败多尔济巴勒功左都督任礼蒋贵都督同知赵安除封拜升迁外礼贵安王骥各银八十两彩币八表里侍郎柴重都御史曹冀罗亨信各银四十两彩币四表里余有功官军俱给赏有差
　　
　　七年麓川功封总兵官定西伯蒋贵（阙）总督军务兵部尚书王骥为侯伯右副总兵都督佥事刘聚为左都督左叅将都指挥使宫聚右叅将都指挥佥事冉保俱为都督同知总督粮饷户部左侍郎徐晞为兵部尚书都察院右佥都御史丁璇为本院右副都御史赐贵骥各白金一百两彩币十表里钞万贯聚保各白金八十两彩币六表里钞五千贯晞璇各白金六十两彩币六表里钞四千贯以平麓川叛寇功也云南总兵官都督同知沐昂为右都督赐钞五千贯白金八十两彩币八表里以给饟不絶协赞有功也九年再征麓川功加定西侯贵岁禄五百石靖逺伯骥岁禄三百石赐白金百两彩币十表里钞万贯右都督沐昂为左都督少监肃保为太监都督同知冉保为右都督都督佥事毛清寿为都督同知各白金八十两彩币八表里钞五千贯
　　
　　五年赏征麓川叛冦思任发有功赏军旗甲人等凡一万二百六十二人斩首二级以上并阵亡都督方政各钞二千贯彩段四表里都指挥各钞八百贯彩段二表里指挥各钞七百贯彩段二表里千户各钞五百贯绢三疋百户各钞四百贯绢二疋旗军人等各钞二百贯绢布各一疋斩首二级以下及失陷伤故指挥各钞六百贯彩段一表里千户各钞四百贯绢二疋百户各钞三百贯绢布各一疋旗军各钞二百贯布二疋见在有功官军都指挥各钞六百贯彩段一表里指挥各钞五百贯绢三疋千户各钞三百贯绢二疋百户各钞二百贯绢一疋旗军人等各钞一百贯布一疋并赏木邦土官宣慰使罕盖法及其祖母美罕板等各彩币五表里绢五疋景东府知府陶瓒并其祖母何曩等各钞一千贯彩段三表里陶孟头目力板放等各彩段三表里绢三疋巡检把事张忠等各彩段二表里绢二疋其阵亡者亦加赏一倍
　　
　　二年以偏头闗获敌之功升镇守山西右都督李谦为左都督山西都指挥同知马贵为都指挥使太原右卫指挥佥事李庸为指挥同知仍赏谦钞三千贯纻丝四表里贵钞二千贯纻丝三表里庸钞一千贯纻丝二表里斩获首级百户各钞一千贯纻丝一表里总小旗各钞七百贯绢布各二疋当先杀敌追夺马匹指挥各钞一千贯纻丝一表里千百户各钞七百贯绢三疋总小旗军各钞五百贯绢一疋布二疋奋力向前指挥各钞五百贯绢二疋千百户各钞五百贯绢二疋旗军各钞三百贯绢布各一疋阵亡军倍之
　　
　　是年行在礼部尚书胡濙等奏总兵官都督萧授等征剿蛮贼有功请差官于南京官库闗领钞锭布绢给赏总兵官钞二千贯彩段四表里都指挥各一千贯彩段三表里指挥各钞八百贯彩段二表里千户卫镇抚各钞六百贯彩段一表里百户所镇抚各钞五百贯绢三疋旗军民兵各钞三百贯绢布各一疋总旗生擒敌人及杀获首级者赏倍之民兵斩获首级皆升不升者加钞一百贯绢一疋从之
　　
　　十四年京城功赏自石亨进封侯于谦加少保外无考但据罗通言滥升官军六万六千有余兵部言武清侯石亨所缴功次当先一万九千八百八十人升一级阵亡三千一百一十八人升一级余皆给赏又赏涿州紫荆闗官军万一千九百三十五人居庸闗有功官军杨俊等一万二千一百十八人盖自宣英以后重升而薄赏一时帑藏虽不至大空匮而所升禄秩其为百年之费盖不啻数十倍矣
　　
　　景帝初募杀额森者赏银五万两金一万两封国公加太师杀巴延特穆尔及喜寜者银二万两金一千两封侯寻宣府右叅将都督佥事杨俊等奏计擒喜寜升俊右都督与总兵朱谦各赏金二十两银六十两纻丝三表里总旗髙■〈斌上金下〉升千户衣一袭给事御史请如初格下兵部议封俊侯以金银散其部众诏不许加赏俊金二十两银三十两纻丝三表里把总都指挥江桓升都督佥事赏银二十两三表里奋勇杀贼官军人升一级赏银十两二表里余人银五两绢布各五疋
　　
　　景泰元年复以杨俊奏擒喜寜官军功多不实勅宣府镇守总兵等官究实至是奏守闗官军指挥蔡玺等二百二十余人而都指挥佥事江福指挥孙柰等十二人实擒喜寜俊与麾下官军冒其功事下兵部乞下俊狱追夺升职冒功官军俱革罢其守闗擒敌官军仍加赏庶使赏罚明信人知劝惩诏从之赏福白金三十两纻丝三表里柰等十一人白金十两纻丝二表里玺等二百二十人各白金五两绢五疋布五疋宥俊令剿敌赎罪
　　
　　五年赏擒斩反贼曹钦有功官军通三千一百六十四人广义伯吴琮银二十两彩币三表里都指挥各银六两指挥各银五两千百户等官各银四两旗军人等各银三两其被伤都指挥加银四两指挥加银三两千百户等官加银二两旗军人等加银一两
　　
　　弇山堂别集卷七十九
　　
　　●钦定四库全书
　　
　　弇山堂别集卷八十
　　
　　（明）王世贞 撰
　　
　　○赏功考下
　　
　　成化中平两广贼功中军都督同知赵辅等封及千二百石左佥都御史韩雍为左副都御史游击将军右都督和勇为左都督加岁俸百石户部右侍郎薛禄为左侍郎加正二品俸监察御史汪霖刘庆为大理寺左寺丞舎人为所镇抚生员为都督府都事升赏者都指挥白金等一万六千六百五十八员名有差
　　
　　平荆襄贼功总兵抚寜伯朱永等封及二千石提督尚书白圭加太子少保食从一品俸都督同知喜信为左都督佥事鲍政为都督同知湖广总兵官都督同知李震为右都督右副都御史王恕为左副随军右叅议王俭为右叅政右叅将都指挥佥事王信为都指挥同知御史孙珂邓本端俱加俸一级将士升赏者八千余人平董山功加镇守监督太监黄顺等岁米二十四石少监张璘为太监右监丞韦朗为右少监提督左都御史李秉加太子少保总兵武靖伯赵辅等巡抚右佥都御史张岐为左佥食正三品俸都督佥事王瑛王铨为都督同知署都督佥事武忠署都指挥使黄鈫署都指挥佥事韩斌武俊俱实授都指挥同知裴显为都指挥使御史吕雯边镛为南京通政司左右参议孙珂崔让为南京大理寺右寺丞苑马少卿马俊为左叅政余升赏有差
　　
　　平四川山都掌蛮功镇守太监刘恒岁米二十四石左少监赵永为太监岁米十二石提督尚书程信兼大理寺卿襄城伯李瑾进封侯右都督罗秉忠封顺义伯都督佥事穆义为都督同知御史方汉为南京通政司左叅议兵部郎中俞鈫为太常少卿户部郎中李田为广东左叅议兵部主事陈渤户部主事刘杰俱郎中左少监郑忠南寜伯毛荣右副都御史陈宣都督佥事芮成给赏副都御史汪浩准赎又升锦衣等卫带俸都指挥使白金白玘王受俱都督佥事余升赏有差
　　
　　平满四石城功太监秦刚岁米二十四石总兵刘玉为左都督总督左副都御史项忠为右都御史巡抚右副都御史王锐马文升为左副都都督同知白玉署右都督署都督佥事林盛曽鉴俱实授鉴仍署都督同知都指挥同知胡恺署都指挥使纪功兵部员外郎刘洪为郎中支从四品俸儧运户部署员外郎张赈为郎中御史邓本端为按察副使任佐江孟伦兵部主事阎让加俸一级其余将士升者一千七百二十人赏者七千一十三人
　　
　　平荆襄流民功右监丞韦贵为左监丞右都御史项忠为左都御史右都督李震为左都督纪功御史刘洁为按察副使叅谋检讨张寛为佥事将士升赏者五十二人升者七百九十四人赏者二千三百三十四人
　　
　　黄草梁之捷擒斩逆贼百余人以后波罗堡战斩首十二级官军死者四百七十六人伤者六百五十九人诏太监傅恭顾恒各岁米二十四石抚寜侯朱永与世袭右都督刘聚进左都督左副都御史王越为右都督都督佥事范瑾为都督同知都指挥神英署都督佥事将士当升且赏者三十三人升者千四百七十二人赏者万一千三百一人聚复进封寜晋伯年红盐池之捷总兵官署都督佥事许寜实授仍署都督同知左少监张遐升太监游撃将军都指挥使周玉把总都指挥使刘宠俱升都督佥事左都御史王越加太子少保升俸一级左副都御史余子俊为右都纪功兵部署郎中张谨实授及督饷户部郎中李烱然俱升俸一级都指挥而下升二级者三人一级加赏者三十三人一级者百三十三人署职一级者三百七十人给赏者千二百五十人量赏者六千八人
　　
　　广顺关之捷斩首六百九十五级俘获四百八十六人破四百五十寨牛马千余抚寜侯朱永进封保国公太监汪直岁米三十六石韦朗十二石右副都御史陈钺为右都御史领兵右监丞蓝营都督同知马仪佥事白金缑谦王锴白瑜都指挥同知崔胜周俊署都指挥使韩斌俱升一级纪功御史杨徽为按察副使试佥事王璇齐经俱实授总饷郎中王宗彝为太仆少卿儧饷都指挥同知常凯署都指挥使叅议张盛副使魏秉加俸一级将士升赏者五十人升者千八十九人赏者一千五百四人
　　
　　威寜海子之捷擒幼男妇女百七十一斩首四百三十七获旗纛十二马一千八十五驼三十一牛一百七十六羊五千一百七十六盔甲皮袄弓箭一万有余太监汪直加岁米四十八石太子太保左都御史王越封威寜伯世袭镇守太监韦正岁米十二石奉御孙胜韦敬总兵都督同知花瑾副总兵都督同知孙越右叅将都指挥同知卢钦宣府副总兵都指挥同知江西逰击将军都指挥佥事阎斌升一级左叅将署都指挥佥事周玺升都指挥同知巡抚大同右副都御史孙洪转左支正二品俸纪功给事中孙博为山西按察司佥事督粮山西右叅政李岳为左叅政将士升者二千九百八十六人赏者一万七千九百二人
　　
　　大同黒石崖之捷生擒敌兵十人斩首一百十三级获马七百二十九匹器械六千二百件监督太监汪直岁米三百石总兵保国公朱永世袭总督威寜伯王越加太子太傅増禄四百石仍荫一子锦衣百戸领神鎗太监傅喜岁米十二石与镇守太监韦正荫同越监丞孙胜陆誾奉御邹玉各升一级右叅将都督佥事李俊署都督同知游击将军署都督佥事马俊实授左叅将都指挥同知周玺都指挥使副总兵都指挥使江山署都督佥事纪功御史刘璧为按察副使督饷郎中孙忠为右叅政儧运副使张文昭右叅议傅允各俸一级将士升赏者一万七千七百五十二人右广顺关威宁海黑石崖所谓三大边功也皆汪直主之而朱永王越各居其二陈钺居其一爵赏冗滥府库空竭自直与越败后边事稍稍寜息矣
　　
　　寜夏之功独仇钺耳张永至加岁米四十八石赏白金五百两彩币五十表里然诛刘瑾功亦可当也而后遂封兄富为泰安伯弟容为安定伯至内阁大学士李东阳加特进左柱国荫子兆藩尚寳丞杨廷和加少傅太子太傅谨身殿大学士荫子恒中书舎人刘忠加少傅太子太傅武英殿大学士仍各赐白金一百两彩币四表里梁储以后至改武英殿大学士兵部尚书王敞太子少保荫子会锦衣卫百户尚书白钺刘机田景贤刘璟俱加太子少保与敞及兵部侍郎陆完李浩各白金三十两彩币四表里它侍郎副都大理通政俱二十两三表里司礼太监温祥頼义谷清秦文范宣张钦禄岁米各十二石赏同内阁荫弟侄为锦衣卫指挥佥事千户有差已复推永例封太监谷大用兄大寛为髙平伯马永成侄山为平凉伯魏彬弟英为镇安伯而义子朱徳亦为永寿伯后永弟震复为右都督大用等难免同瑾乱政之诛东阳等内懐不能救正之愧而皆叨冒崇爵厚赏偃然朝宁何也东阳等当力持持之不可则力辞以洁身差为彼善而计皆不及此一时之人品与时事皆可知矣与永谋者杨一清入为户部尚书加太子少保赏白金五十两彩币二表里及荫一子锦衣千户后改吏部加少保太子少保则犹以前功云
　　
　　山东河南贼平应加封擢者独仇钺彭泽陆完而已钺进封咸寜侯泽与陆完俱加太子少保完为左都泽右都一子世袭锦衣百户而太监谷大用陆誾各岁禄二十四石一侄锦衣千户大用弟大亮复进封永清伯誾弟永镇平伯兵部尚书何鉴加太子太保荫叙如完泽侍郎李浩石玠升俸一级録子入监以至内阁大学士李东阳杨廷和梁储费宏各赏银五十两彩币四表里荫一子锦衣正千户世袭辞改荫文职又辞东阳兼支尚书俸廷和加少师兼太子太师华盖殿大学士储加少傅太子太傅谨身殿大学士宏加太子太保武英殿大学士此何说也英国公张懋成国公朱辅定国公徐光祚会昌侯孙铭新寜伯谭佑尚书杨一清靳贵孙交傅珪田景贤李鐩锦衣朱寜朱安各白金三十两彩币二表里侍郎九卿二十两一表里东厂太监丘聚岁禄米二十四石一讨寜王赏格领军内官将官并提督巡抚等官督兵擒斩宸濠者俱封侯下手擒斩者升五级本管千总官三级把总官二级管队官一级督兵擒斩首恶主谋用事者一名升一级武官至正一品文官至从一品止原系伯者五名以上进封侯左都督五名以上进封伯不及数者每一名本色俸一百二十石下手擒斩者每名为首升三级为从升二级本管千总每名升二级把总每名升一级管队每名赏银二十两一名以上加赏四名以上递升二级督兵擒斩从贼一百名以上升一级四百以上升二级随伍军人擒斩三名升一级六名升二级而止二名赏银十两阵亡者升实授一级原无职役不愿升者赏银十五两阵伤回营身故者升署一级原无职役不愿升者赏银十两前项俱世袭后王守仁等擒获寜王有旨江西反贼剿平地方安静各该官员功绩显著你部里既会官集议分别等第明白王守仁封伯爵给与诰券子孙世世承袭照旧叅赞机务伍文定升右副都御史荫子孙世袭正千户戴徳孺升三级邢珣谢琏各二级伍希儒一级陈槐赏银二十两纻丝四表里谢源吏部升用王守仁本当行取来京宴劳但先帝山陵甫毕礼仪从省冩勅差行人前去慰谕赏银一百两纻丝四表里南京光禄寺办宴内外守备并府部掌印侍宴按此与前格迥不同矣
　　
　　永乐十一年营建长陵功武义伯王通进封成山侯食禄千二百石子孙世袭侯爵散官勲号如故赏彩币六表里钞四百锭掌金吾右卫事都指挥佥事许亨升都指挥同知金吾右卫指挥佥事李旺升指挥同知羽林前卫指挥同知吴刚升指挥使亨赏彩币四表里钞二百锭旺刚各赏彩币三表里钞百六十锭营缮所正蔡信升工部营缮清吏司郎中不视司事赏彩币三表里钞二百锭其营缮所正王寜等并督工官吏及军民工匠赏各有差复论初卜吉之功升知县王侃州同知赏彩币三表里钞二百锭升给事中马文素太常寺博士阴阳训术曽从政阴阳人刘玉渊皆钦天监漏刻博士食禄不视事五官灵台郎吴永始以僧授官改升僧録司右阐教各赏彩币二表里钞百六十锭
　　
　　正统六年三殿二宫成功赐太监阮安僧保各金五十两银一百两纻丝八表里钞一万贯都督同知沈清升修武伯食禄一千石子孙世袭少保工部尚书吴中升少师尚书如故各赐纻丝五表里钞五千贯太仆寺少卿冯春杨青俱升工部左侍郎各赐纻丝二表里钞二千贯所正工作人等各赏绢钞有差
　　
　　按自寜藩赏后惟东北两捷内阁大臣及总兵有至白金百两者余不能过八十两币亦无至十表里盖赏例之有节未有过于我朝者也若前代之典可考者如废立之赐汉宣帝时大将军霍光前后黄金七千斤钱六千万杂缯三万疋奴婢百七十人马二千匹甲第一区车骑将军安世丞相敞等有差桓帝时大将军梁冀如霍光晋简文帝时丞相桓温钱五千万绢二万疋布十万疋又世子熙布三万疋米六万斛金海陵时完颜秉徳钱二千万绢一千疋马牛各三百羊三千唐古辩如之威岱钱千万绢八百疋马牛各二百羊二千大兴国奴婢百口犀玉带各一再赐钱千万黄金四百两银千两良马四疋槖駞三头图克坦贞黄金百两重彩二十端布萨师恭李光先钱千万绢五百疋马牛各一百羊二千元文宗时太平王雅特穆尔黄金五百两白金二千五百两中统钞一万锭金素段二千疋海东白鹘一青鹘一豹二平江稻田五百顷又黄金印玉盘龙衣珠衣寳珠金腰带又珠衣二袭七寳束带一黄金瓮一黄金瓶三海东白鹘二青鹘三白鹰一豹二十又隆庆州流杯园池水硙土田及平江松江江阴芦荡山场涂沙田地又以七寳腰带一金四百两银九百两与妻公主裕噜各金五百两银五千两浚寜王巴延御服金铠甲寳刀又黄金二百两白金一千两钞二十五万贯又黄金二百两白金七百两顺帝初赐黄金双龙符组以寳带又七寳玉书龙虎金符取国之赐汉昭烈定蜀军师将军诸葛亮前将军闗侯右将军张飞尚书令法正各黄金五百斤白金千斤钱五十万锦段万疋马超以下各有差吴取荆州吕蒙钱千万黄金五百斤魏定汉太尉邓艾绢二万疋司徒锺会绢万疋俱未给晋定吴益州刺史王浚尚书张华绢各万疋浚加衣一袭钱三十万贾充杜预王浑各八千疋司马伷王戎唐彬各六千疋余有差西魏平梁江陵燕公于谨奴婢千口及梁金帛寳物丝竹乐一部长孙俭奴婢三百口于翼二百口杨绍侯植各一百口寳物有差周武平齐无考唯阴寿物千段奴婢百口女乐二十人元景山女乐一部帛六十疋奴婢二百五十口牛羊数千隋文帝平陈晋王广路车乘马衮冕之服玄圭白璧物四万段总管杨素物万段粟万石加金寳器玩陈公主女伎十四人髙颎九千段贺若弼韩擒虎八千段弼加寳剑寳带金瓮金盘各一雉尾扇曲盖杂彩二千段女乐二部秦王俊燕荣等各有差是时帝御广阳门宴将士自门外夹道列布帛之积达于内郭凡用物三百万段唐髙帝取窦建徳王世充秦王世民黄金六千斤衮冕金辂双璧前后部鼔吹班剑六十人齐王元吉黄金二千斤衮冕鼓吹班剑二十人史大柰杂彩万段侍女三人余无考平西京秦王及刘文静以下无考裴寂田千顷甲第一区物四万段史大柰物五千段平萧铣赵郡王孝恭甲第一区寳玩器物以千数女乐二部奴婢百口马百匹平内乱之赏汉文帝以诛诸吕太尉周勃黄金五千斤丞相陈平二千斤朱虚侯章东牟侯兴居典客揭千斤汉桓帝以诛梁冀小黄门单超贝琼钱各千九百万左悺唐衡千三百万陈后主以平叔陵赐萧摩诃叔陵府金帛巨万唐太宗以平隠巢赐尉迟敬徳巢府金寳什器仍加绢万疋唐睿宗以诛逆韦刘幽求锺绍京各物千段奴婢二十人甲第一区良田千畆金银杂物称是玄宗以诛太平公主王琚姜皎李令问以辞封加金银器皿各一床帛二千疋甲第一区郭元振物千段元武宗以缚逆王赏越王图喇钞万锭又丞相实结金五百两银千五百两钞七千锭平外乱之赐晋平王敦司徒王导绢九千疋将军温峤庾亮各五千四百疋郗鉴四千八百疋余有差平苏峻太尉陶侃绢八千疋将军温峤七千疋郗鉴六千疋余有差平桓玄车骑将军刘裕绢三万疋刘毅何无忌等有差隋平三方韦孝寛无考梁睿物五千段奴婢一千口金二千两银三千两于义奴婢三百口杂彩三千段平汉王谅尚书令杨素物五万段绮罗千疋伎妾二十人史祥缣彩七千段女伎十人良马二十匹平杨玄感樊子盖彩三千疋女乐五十人来护儿物五千段黄金千两奴婢百人唐赏平朱泚中书令李晟永崇里甲第泾阳上田延平门林园女乐一部侍中浑瑊大寜里甲第女乐五人大将骆元光李元谅等甲第一区女乐三人破大敌之赏晋以破苻坚谢玄钱百万彩千段陈以破齐功大将军吴明彻钟磬一部米一万斛绢布一千疋破虏之赏汉大将军卫青破匈奴赐千金将军段颎破羌钱百万义渠骑士射杀黎汗王黄金二百斤马二百匹都护甘延寿陈汤僇郅支黄金各百斤都护孙会宗诛武丘黄金百斤隋杨素破突厥缣二万疋万钉寳带一再破突厥物二万段将军窦荣定破突厥缣万五千疋李靖擒颉利绢一千疋加赐帛千疋裴行俭平都支赐虏金器皿三千余物槖駞马牛称是平贼之赏汉将军冯奉世平羌贼黄金六十斤交址刺史朱隽平梁龙贼黄金五十斤隋张衡平李英林奴婢百三十口物五百段金银杂畜称是杨素平江南贼彩八千段再平闽贼黄金四十斤银瓶一实以金钱彩三千疋马二百匹羊三千口田一顷宅一区杨义臣破贼物一千段杂彩五百段女伎十人良马二十匹卫玄平山獠缣二千疋王仁恭平贼绢六千疋马四十匹又良马十匹黄金百两刘弘物二千段元托克托平徐州黄金五百两白金五千两钞一万锭彩币帛一千疋额森特穆尔平河南贼赐金系腰金五十两银五百两钞五千锭币帛各百疋战功汉董卓缣九千疋魏元嵩帛二千五百疋奚康生帛千疋御骅骝马二匹北齐慕容俨帛七百疋又帛一千疋钱十万又金银酒锺各一枚胡骝一匹王勇帛二千疋隋王世绩绢五千段良马二匹金百两张大澜物二千五百段粟一千五百石周法尚金钿酒锺一只彩五百段良马十五匹奴婢三百口李景奴婢六十口物千五百段赵仲卿物三千段奴婢五十口黄金二百两粟米五千石段降奴婢五十口锦绢四千段唐江夏王道宗入敌营窥贼形势赐黄金五十斤绢千疋又以功赐帛百疋程名振物二千段黄金三百两元图图尔哈赐珠帽珠衣玉带金带缣素万疋金银酒器各百两青鹘一水硙一田二千畆崇乌噜御衣一袭黄金百两白金五百两钞十万贯朗赉哲古黄金六十两白金六百两又貂裘寳鞍缯锦七百疋绰斯男女五十口宅一区黄金带酒壶盂杯盘杯各一阿穆尔黄金三百两巴勒丹赐男女各一金银瓮一银椅一钞一万五千贯史天泽白金五千两钞万缗李庭黄金百锭金珠衣各一袭出使之赏赵使苏秦约五国革车百乘锦绣千纯白璧百双黄金万镒秦使姚贾约四国黄金千斤车百乘隋使长孙平宣谕突厥缣三百疋良马一出使守节之赏汉苏武钱二百万公田二顷宅一区常惠等各帛三百疋魏于什门羊千口帛千疋出镇之赏汉大将军窦婴赐黄金千斤晋将军桓冲钱五千万米三百五十石牛五十头周宇文盛督荆州甲一领奴婢二百口马五百匹牛羊庄田什物有差北齐段韶守晋阳女乐十人金百斤缯帛称是张威为青州总管钱八十万米五百石杂彩三百段杨素总管信州钱百万锦千段马二百匹郭虔瓘都护安西帛二千段及他珍器汾阳王郭子仪帅河东赐良马银器杂彩绢布九万疋宋大将韩世忠讨闽贼赐广马七钢甲千副银二万两帛二万疋元右丞相哈喇哈逊行省和林赐黄金三百六十两白金二千五百两钞十五万贯帛四百端乳马六十太后加赐钞五万帛千二百端
　　
　　弇山堂别集卷八十
　　

　　●钦定四库全书
　　
　　弇山堂别集卷八十一
　　
　　（明）王世贞 撰
　　
　　○科试考一
　　
　　国家初起右武其于文事亦不数数焉大要各以其途进然庚戌诏见天子意在矣百余年来日以益重非从此出者多见摈异途不辄当要津此岂一朝一夕哉作科试考
　　
　　初设科举条格诏
　　
　　洪武三年五月初一日奉天承运皇帝诏曰朕闻成周之制取材于贡士故贤者在职而其民有士君子之行是以风俗淳美国易为治而教化彰显也汉唐及宋科举取士各有定制然但贵词章之学而未求六艺之全至于前元依古设科待士甚优而权豪势要之官每纳奔竞之人辛勤岁月辄窃仕禄所得资品或居士人之上怀材抱徳之贤耻于并进甘隠山林而不起风俗之弊一至于此今朕统一中国外抚四夷与斯民共享升平之治所虑官非其人有伤吾民愿得君子而用之自洪武三年八月为始特设科举以取懐材抱徳之士务在经明行修博古通今文质得中名实相称其中选者朕将亲策于廷观其学识品其髙下而任之以官果有材学出众者待以显擢使中行文武皆由科举而选非科举毋得与官敢有逰食奔竞之徒坐以重罪以称朕责实求贤之意所有合行事宜条列于后
　　
　　一乡试会试文字程序
　　
　　第一场试五经义各试本经一道不拘旧格惟务经旨通畅限五百字以上易程朱氏注古注疏书蔡氏传古注疏诗朱氏传古注疏春秋左氏公羊榖梁胡氏张洽传礼记古注疏四书义一道限三百字以上
　　
　　第二场试礼乐论限三百字以上诏诰表笺
　　
　　第三场试经史时务策一道惟务直述不尚文藻限一千字以上
　　
　　第三场毕后十日面试骑观其驰骤便捷射观其中数多寡书观其笔画端楷律观其讲解详审
　　
　　殿试时务策一道惟务直述限一千字以上
　　
　　一出身
　　
　　第一甲第一名从六品第二第三名正七品赐进士及第
　　
　　第二甲一十七名正七品赐进士出身
　　
　　第三甲八十名正八品赐同进士出身
　　
　　一乡试各省并直隶府州等处通选五百名为率人材众多去处不拘额数若人材未备不及数者从实充贡
　　
　　河南省四十名山东省四十名山西省四十名陜西省四十名北平省四十名福建省四十名江西省四十名浙江省四十名湖广省四十名广西省二十五名在京乡试直隶府州一百名
　　
　　一会试额取一百名
　　
　　一髙丽国安南占城等国如有经明行修之士各就本国乡试贡赴京师会试不拘额数选取
　　
　　一开试日期
　　
　　乡试八月初九日第一场十二日第二场十五日第三场
　　
　　会试次年二月初九日第一场十二日第二场十五日第三场
　　
　　殿试三月初三日
　　
　　一三年一次开试
　　
　　一于洪武三年乡试洪武四年会试
　　
　　一各省自行乡试其直隶府州赴京乡试凡举各具籍贯年甲三代本姓乡里举保州县申行省印卷乡试中者行省咨解中书省判送礼部印卷会试
　　
　　一仕宦已入流品及曽于前元登科并曽仕宦者不许应试其余各色人民并流寓各处者一体应试
　　
　　一有过罢闲人吏娼优之人并不得应试
　　
　　一应举不第之人不许諠闹摭拾考官及擅击登闻鼔违者究治
　　
　　一凡试官不得将弟男子侄亲属狥私取中违者许赴省台指实陈告
　　
　　一科举取士务得全材但恐开设之初骑射书筭未能徧习除今科免试外候二年之后须要兼全方许中选
　　
　　于戏设科取士期必得乎全材任官惟能庻可成于治道咨尔有众体朕至懐故兹诏示想宜知悉
　　
　　按洪武三年庚戌始开科就试者乡举士百二十三人中式者七十二人主试则御史中丞刘基治书侍御史秦裕伯同考则翰林侍读学士詹同弘文馆学士睢稼起居注乐韶凤尚寳丞吴濳国史编修宋濓而序録出于濓中式士未及会试悉授官
　　
　　四年京畿乡试兵部尚书吴琳国子司业宋濓濓仍为序寻合诸省之士会试凡二百人中式者百二十人知贡举官特进中书省右丞相忠勤伯汪广洋左丞相胡惟庸主文礼部尚书陶凯前翰林侍讲学士潘庭坚考试翰林侍读学士詹同国子司业宋濓吏部员外郎原本前贡士鲍恂掌院吏部右侍郎顾贞监试御史孔希鲁宋圭提调兼印卷礼部尚书杨训文同印卷中书左司郎中孙煜祖提调礼部侍郎秦文绎礼部主事姜渐受卷吏部主事林光弼弥封兵部主事许方誊録苏州教授贡颖之对读翰林应奉文字唐肃礼部主事张孟兼此外又有监门捜检巡绰镇抚供给主事及掌行科举文字省掾令史供给奏差等官廷试总调则前汪广洋胡惟庸读卷祭酒魏观博士孙吾与给事中李顾修撰王僎监试御史马贯徐汝舟掌卷工部员外郎牛谅受卷工部主事周寅弥封秘书监丞陶谊对读尚寳丞魏潜编修蔡玄提调前陶凯杨训文以官品考之尚书祭酒正三品侍郎侍读学士正四品给事中从四品左司郎中司业正五品员外正六品主事应奉修撰正七品编修秘书正八品
　　
　　是岁取中俞友仁等廷试赐吴伯宗郭翀吴公达俱及第状元授员外郎余及出身俱授主事同出身授县丞会元亦授县丞髙丽生入试者三人唯金涛登三甲第五授东昌府安丘县丞余皆不第三人俱以不通华言请还本国诏厚给道里费遣舟送之涛寻为其国相儒籍中者六十三人
　　
　　六年谕中书省臣有司所取多后生少年观其文词若可有为及试用之能以所学措诸行事者甚寡朕以实心求贤而天下以虚应朕非朕责实求贤之意也今各处科举宜暂停罢别令有司察举贤才必以徳行为本而文艺次之
　　
　　是年遂诏天下举人罢会试正月初八日河南解额内选四名第一人张唯年二十七其次王辉年二十八李端年二十一张翀年二十七二十三日山东解额内选五名第一人王琏年二十三其次张凤年二十八任敬年二十六陈敏年二十三马亮年二十五皆拜翰林编修又选国子监蒋学方征彭通宋善王惟吉邹杰等拜给事中于文华堂肄业命太子赞善大夫宋濓太子正字桂彦良分教之
　　
　　十七年三月戊戌朔命礼部颁行科举程序凡三年大比子午卯酉年乡试辰戌丑未年会试举人不拘额数从实充贡乡试八月初九日第一场试四书义三道每道二百字以上经义四道每道三百字以上未能者许各减一道四书义主朱子集注经义诗主朱子集传易主程朱传义书主蔡氏传及古注疏春秋主左氏公羊榖梁胡氏张洽传礼记主古注疏十二日第二场试论一道三百字以上判语五条诏诰章表内科一道十五日第三场试经史策五道未能者许减其二俱三百字以上次年礼部会试以二月初九日十二日十五日为三场所考文字与乡试同乡试直隶府州县则于应天府在外府州县则于各布政司其举人则国子学生及府州县学生员之学成者儒士之未仕者官之未入流者皆由有司申举性资敦厚文行可称者应之其学校训导专教徒及罢闲官吏倡优之家与居父母丧者并不许入试其中式者官给廪传送礼部会试考试官皆访经明公正之士官出币帛先期敦聘主文考试官二人文币各二表里同考试官乡试四人会试八人文币各一表里提调官在内乡试应天府官一人会试礼部官一人在外布政司官一人监试官在内监察御史二人在外按察司官二人供给官在内应天府官一人在外府官一人收掌试卷官一人弥封官一人誊録官一人对读官四人受卷官二人皆择居官之清慎者充之巡绰监门捜检懐挟官四人在内从都督府委官在外从守御官委官凡供用笔札饮食之属皆官给之举人试卷自备每场草卷正卷各用纸十二幅首书三代姓名及其籍贯年甲所习经书在内赴应天府在外赴布政司印卷会试殿试赴礼部印卷试之日黎明举人入场每人用军一人守之禁讲问代冒至晚纳卷未毕者给烛三枝文字回避御名庙讳及不许自叙门地弥封者编号作三合字誊録者用朱考试官用墨以防欺伪其会试中式者三月朔日赴殿试
　　
　　是秋九月应天府奏中式者廖孟瞻等二百二十九人按双槐岁抄云内多国子生上悦命有司出榜原籍旌之
　　
　　十八年乙丑会试命待诏朱善前典籍聂铉为考试官取黄子澄第一练子寜次之花纶又次之纶浙江解元也及廷试纶第一子寜次之子澄又次之既启封上自以梦故用丁显为状元子寜如故纶第三抑子澄三甲为庶吉士然三人俱授修撰亡何亦擢子澄为修撰云见刻丁显策者仅三百字称上为上位余多不成语实録云赐二甲进士马京等为编修吴文为检讨李震为承勅郎陈广为中书舎人三甲危瓛为卫府纪善李鸣冈为潭府奉祠正杨靖为吏科庶吉士黄耕为承勅郎蹇瑢等为中书舎人邹仲实为国子助教其诸进士观政翰林院承勅监近侍衙门者采书经庶常吉士之义俱称庶吉士六部俱称进士
　　
　　是岁沈溍杨靖咸受上知不两岁至兵刑部尚书而皆不克终蹇瑢改名义授中书舎人满九载溍靖死后始进官而为吏部尚书者三十四年俞宪登科考名姓次序俱以会试録为准然不载杨靖蹇瑢其脱略可知矣二十一年戊辰会试命翰林院编修苏伯衡李叔荆为考试官取中施显等廷试擢任亨泰第一命有司于襄阳建状元坊以旌之亨泰甚被上宠任每召议手书襄阳任而不名后自礼书谪御史不知所终第二人卓敬第三人卢原质原质方孝孺之姑子十年而为太常少卿
　　
　　按是岁解缙年十九中三甲进士考年谱志铭俱云改中书庶吉士与姊夫黄金华同而实録内絶不载其事实録为缙总裁岂应删略至此盖缙得罪后以重修故去之耳题名记卢原质卓敬以死难磨去不存
　　
　　二十三年庚午赐应天府考试官傅箕苏伯衡谢南毛瀚钞各十锭中式举人黄文史等五十人各二锭其监生生员试不中者钞二贯且谕以进学之方俾无怠无忽
　　
　　二十四年辛未天下会试者六百六十人取中许观等三十一人廷试仍赐许观第一时年二十八张显宗次之吴言信又次之上以连科状元出太学召祭酒宋讷面褒焉
　　
　　是岁复擢下第举人张孟镛等为主事二十七年甲戌取中彭徳等廷试赐张信及第信定海人为侍读后坐以教韩王冩杜诗含讥刺及策稿削御制二语得罪后坐考试事诛彭亦坐事除名
　　
　　三十年丁丑会试命翰林院学士刘三吾吉府纪善白信蹈为考试官取宋琮等五十一人廷试赐闽县陈■〈安阝〉为首吉安尹昌隆会稽刘谔次之时大江以北无登第者下第诸生上疏言三吾等南人私其乡上怒命儒臣再考落卷中文理长者第之于是侍读张信侍讲戴彛右赞善王俊华司直郎张谦司经局校书严叔载正字董贯长史黄章纪善周衡萧揖及■〈安阝〉昌隆谔人各阅十卷或言刘白嘱信等以陋卷进呈上益怒亲赐策问擢韩克忠王恕焦胜等六十一人及第有差授第一名韩克忠为翰林修撰第二名王恕为编修第三名焦胜为行人司副进士陈性善为行人陈诚为检讨考信等俱磔杀之三吾以老戍■〈安阝〉谔安置威虏唯赦戴彛尹昌隆■〈安阝〉谔取回为司宾司仪署丞复杀之宋琮拜御史后以检讨掌助教致仕
　　
　　建文二年己卯命文学博士方孝孺太常少卿髙巽志主应天试取中刘政等政后以兵变不食死
　　
　　三年庚辰命会试礼部左侍郎兼学士董伦太常少卿髙巽志为考试官取中吴溥等王良策第一以貌不及胡广又广策多斥亲藩遂擢广第一改名靖良为第二是岁得人最盛如胡及二杨胡濙俱登显要为时名臣而良能狥节尤可重也
　　
　　命礼部乙榜举人署教谕训导事者给俸三年入礼部试试中计所教人得中乡试就进士出身资格递升一级否从本级其下第而所教人中乡试者与实授九年通考称职平常不称职黜陟否仍署职减俸十之五乙榜年未三十不愿署教者听
　　
　　永乐二年甲申会试命侍读学士解缙侍读黄淮为考试官取礼乐制度为问欲以求博洽之士唯曽棨卷记独详上喜御批贯通经史识达天人有讲习之学有忠爱之诚擢魁天下昭我文明尚资启沃惟良显哉第二第三人周述周孟简从昆季也亦皆有御批褒许之辞至谓兄弟齐名古今罕比授修撰编修等官仍于二甲择文学优长杨相等五十一人及善书汤流等十人俱改翰林庶吉士进学赐棨与述孟简罗衣各一袭五月擢庶吉士杜钦王惟正郑庆为户科给事中周玉罗亨信张伺为工科给事中又命翰林院试下第举人张钦等六十一人召见皆赐冠带命于国子监进学以俟后科且勉以立志谓尔等学已有根但更百尺竿头进步尔后科第一甲人有不在尔曹者乎至次年正月复命学士缙等庶吉士杨相刘子钦彭汝器王英王直余鼎章敞王训柴广敬王道熊直陈敬宗沈升洪顺章朴俞学夔罗汝敬卢翰汤流李时勉段民倪惟哲袁天禄吾绅杨勉及棨等二十八人于文渊阁肄业时人谓之二十八宿进士周忱自陈年少愿进学上喜曰有志之士也命増入之司礼监月给笔墨纸光禄给朝暮膳礼部月给膏烛钞人三锭工部择近第宅居止是岁人知选二十八人不知初为六十一人也
　　
　　是科自曽棨等三名外得留者仅王英王直二人而至八座者亦仅二王及周忱耳陈敬宗李时勉皆己授官而复入者
　　
　　三年乙酉翰林院学士王景侍读学士王达主应天试四年丙戍命翰林院侍读学士王达司经局洗马兼翰林院编修杨溥为考试官取中朱缙等廷试赐林环陈全刘表及第改进士江殷胡启先孙廸张叔豫李岳润陈孟洁张文选郑复言曽春敬萧福曹阊卢永黄献为庶吉士
　　
　　是岁仍取乙榜举人廷试擢周翰等三人进学翰林余除学官
　　
　　六年戊子命翰林院修撰李贯检讨王洪主应天试
　　
　　七年己丑命翰林院侍讲邹缉左春坊左司直郎徐善述为考试官取中陈璲等皇太子以副榜第一名孔谔为左春坊左中允赐出身御史劾出题孟子节文尚书洪范九畴偏题缉等俱下狱又复取下第胡槩金庠等十余人时上幸北京俱寄国子监读书至辛卯始廷试赐萧时中苗衷黄旸及第俱为修撰改进士杨慈刘永清陈璲钱习礼黄寿生陈周俱为庶吉士锺英张习张试马信邵聪初为国子生选入翰林习译书至是中进士亦改庶吉士
　　
　　九年辛夘翰林院学士兼左春坊大学士胡广右春坊右庶子兼翰林侍讲杨荣主应天试
　　
　　十年壬辰命左春坊左谕徳翰林院侍讲杨士竒右谕徳兼侍讲金幼孜为考试官取中林志等廷试赐马铎林志王钰及第其进士原在翰林习译书者蒋礼赵朂徐俊何贤潘勤黄裳罗兴杨荣张观马玉马训王璜刘浚胡让邵进来显方复俱改庶吉士林志福建解元也
　　
　　十二年甲午北京行部请乡试始命翰林院侍讲曽棨翰林院侍讲兼左春坊左中允邹缉主之皇太子命司经局洗马兼翰林编修杨溥编修周述主应天试
　　
　　十三年乙未始诏天下举人会试北京命翰林院修撰梁潜王洪为考试官初拆卷得第一名曰陈循其乡人也避嫌改置第二而擢林文秸既又以秸字难识定洪英为第一第五名王翱者盐山人也上喜得畿辅士以布衣召见赐酒食既廷试复赐陈循及李贞陈景着及第景着时年十八改进士洪英王翱林文秸宋魁陈镛曽弘林道节胡靓章文昭严珊金开王英郑洛袁璞周崇厚习侃郑雍言牟伦吕裳张英黄仲芳廖谟宋琰朱■〈日上永下〉范琮黄瓛陈文璧髙榖张坚沈旸及原习译书王懋姚升胡清方勉林超曹义龚英时永彭麟益陈坤竒李芳叶颍王士华吴绍生丁毅石玉黎民张逰万完周贵连智王谕樊斆王麟戴觐许彬徐景安石庆郑猷李冠禄周安谢晖为庶吉士
　　
　　是年内阁左庶子兼侍讲杨荣右谕徳金幼孜尚列大理寺丞马麟后
　　
　　十五年丁酉北京行部请乡试命翰林院侍讲左春坊左中允邹缉侍讲王洪主之寻出王洪为主事改命侍讲王英
　　
　　皇太子命翰林院侍讲兼右赞善梁潜侍讲陈全主应天试
　　
　　十六年戊戌会试命行在翰林院侍读学士曽棨侍讲王英为考试官取中董璘等廷试赐李骐刘江邓珍及第骐初名马上自改之唱名莫有应者上为道其故乃出应取进士周叙董璘杨珙褚思敬尹凤岐陈询徐律习嘉言王寅胡文善周懋昭王暹雷遂莫珪孔友谅秦初为庶吉士
　　
　　十八年庚子命左春坊左中允兼行在翰林院侍讲邹缉侍讲王英主顺天试皇太子命翰林院修撰张伯颕左春坊左赞善兼编修陈仲完主应天试
　　
　　十九年辛丑命左春坊大学士杨士竒翰林院侍讲周述为考试官取中陈中等廷试赐曽鹤龄刘矩裴纶及第取原习译书进士卫恕陈融温良姚本张恕万硕黄澍杨鼎王琏李学吴得全朱子福王振蒋谦韦昭为庶吉士
　　
　　二十一年癸卯命翰林院侍讲王英翰林院修撰林志主顺天试
　　
　　命（阙）主应天试
　　
　　二十二年甲辰命翰林院侍读学士曽棨侍讲余鼎为考试官取中叶思等廷试赐邢寛梁湮孙曰恭及第初上取第一孙曰恭嫌其名近暴曰孙暴不如邢寛遂擢寛第一仍用朱书填黄榜一时称异事云取进士徐贤何志薛理李芳蔡英葛陵等为庶吉士
　　
　　宣徳元年丙午命左春坊左谕徳林志翰林院侍讲余学夔主应天试上亲征汉王顺天不及试
　　
　　二年丁未命行在太常寺卿翰林院学士杨溥左春坊大学士兼翰林院侍读学士曽棨为考试官取中赵鼎等廷试赐马愉杜寜谢琏及第命进士江玉琳等九十六人归家进学原译字邢恭为庶吉士
　　
　　四年己酉命左春坊左庶子兼翰林院侍读学士王直翰林院侍读李时勉主顺天试
　　
　　命翰林院侍读钱习礼翰林院修撰刘永清主应天试
　　
　　五年庚戌命左春坊大学士兼行在翰林院侍讲学士王英翰林院侍读钱习礼为考试官取中陈绍等廷试赐林震林文龚锜及第选萨琦逯端叶锡陈玑林补王振许南杰江渊为庶吉士给酒馔房舎月赐灯油钞一如永乐甲申例复命兵部与皂隶人赐文绮衣一袭钞三百贯命学士王直教习是岁试録礼部尚书称总提调兼知贡举革掌行科举文字诸执事官由举人者皆称贡士震福建解元又会试第二人也
　　
　　七年壬子命左春坊左庶子兼翰林院侍读周述翰林侍读钱习礼主顺天试命行在翰林院侍读学士李时勉侍读苗衷主应天试
　　
　　是岁九月顺天府尹李庸检举科场诈冒事御史杨懐给事中虞祥等劾奏庸及监试等官御史梁广成等罪上命姑宥之已而顾侍臣曰科举求贤国家重事于此而不用心他事可知已御史给事中所劾本不可宥但念斯事因庸觉察不然奸弊不克露矣
　　
　　八年癸丑致仕少保户部尚书武英殿大学士黄淮以谢恩至京命与詹事府少詹事兼翰林侍读学士王直为考试官取中刘哲等廷试赐曹鼐赵恢锺复及第先鼐举贡士为学官上书愿得一剧职自効改太和典史以解粮至京请与试许之中第二人廷试复第一人十年之内入阁辅政矣上复命内阁礼部选进士及乙榜年少质美者得进士尹昌黄瓒赵智陈云傅纲黄回六人为庶吉士乙榜龙文章谨李沧梁楘黄平陈韶田钧李蒲王鉴朱奎袁和林同柴同恩张承翰陈康龚理相佐黄舆李柰王佐郑观胡如旸赵象蒋荣祖二十四人送国子监庶吉士令王直教习赐居第给酒馔灯油钞龙文等赐冠带给训导俸以待下科会试翰林院三月一考其文至十一月复选进士徐珵頼世隆吴节李绍姜洪虞瑛潘洪王玉陈金刘实郑建方熙何瑄为庶吉士亦命王直教之
　　
　　十年乙卯命翰林院侍读学士李时勉翰林院侍讲髙榖主顺天试
　　
　　命左春坊左庶子兼翰林院侍读周述翰林院侍读苗衷主应天试
　　
　　正统元年丙辰少詹事兼翰林院侍读学士王直翰林院侍讲学士陈循为考试官取中刘定之等廷试赐周旋陈文刘定之及第或云首揆既取三卷未定问同事者曰有识周旋者否状何如或曰白而伟盖疑谓淳安周瑄也遂首旋既传胪貌甚寝为之愕然同考太常少卿魏骥循师也官秩尊于循改王鉴刘越余忭王尚文伊侃李振王忠王伟徐珪秦瑛古镛顾■〈目寉〉雷文为庶吉士少詹事王直王英教之
　　
　　是岁诏増乡试会试取士额先是祭酒陈敬宗言比者解额有定副榜数少以致天下教官类多缺员吏部遂建议兼考监生补除教职往往侥幸选列不称师范窃以为纵科举取人之滥犹愈于监生考试之精请量寛解额専取之于副榜庶几诲道得人贤才无滞于是行在礼部议増会试为百五十人顺天府近已増至八十人其应天浙江等处各増旧额有差上定顺应天满百人浙江福建皆六十人江西六十五人河南广东皆五十人湖广五十五人山东四川皆四十五人陕西山西皆四十人广西三十人云南二十人其监生学业无愧者仍除教职
　　
　　顺天府尹姜涛奏本府八月乡试例取举人八十名近者浙江等布政司并应天府举人俱视常例有増顺天府仍旧然本府与应天府俱有监生并各处儒士吏典应试乞准应天府例増二十名从之
　　
　　三年戊午命翰林院侍读学士曽鹤龄翰林院侍读洪玙主顺天试
　　
　　命翰林院学士钱习礼翰林院侍读陈询主应天试
　　
　　是岁顺天初试之夕场屋火旋灭试卷有残缺者有司惧不敢请更试欲请修场屋以终后两试鹤龄曰必更试然后可以涤弊而不枉士子有司具二说以进诏更试日
　　
　　四年己未命行在礼部左侍郎兼翰林院侍读学士王直行在翰林院学士钱习礼为考试官取中杨鼎等廷试赐施盘杨鼎倪谦及第盘时年二十三不久卒杨鼎陕西解元
　　
　　六年辛酉命（阙）主顺天试
　　
　　命翰林院侍读学士陈循翰林院侍讲陈用主应天试七年壬戌命礼部左侍郎兼翰林院侍讲学士王英翰林院侍读学士苗衷为考试官取中姚夔等廷试赐刘俨吕原黄谏及第
　　
　　是歳同考则有永新知县陈员韬京卫武学教授纪振俱进士岐阳教谕彭举中式十二名都察院吏三十三名南昱刑部吏一百二十一名郑温松陵驿丞
　　
　　九年甲子命（阙）主顺天试
　　
　　命（阙）主应天试
　　
　　十年乙丑命翰林院学士钱习礼侍讲学士马愉为考试官取中商辂等廷试赐商辂周洪谟刘俊及第辂浙江解元也本朝中三元者惟辂一人
　　
　　是岁同考一教授二教谕又水东日记云是科会试登科録天字皆称旨字今考部本不然以为叶传闻之误叶是科进士岂有误理或本部翻刻未可知也廷试读卷有兵部尚书徐晞户部侍郎掌光禄寺柰亨俱吏员也
　　
　　十二年丁卯命翰林院侍读习嘉言翰林院侍讲邢寛主顺天试命翰林院侍讲王一寜检讨钱溥主应天试
　　
　　十三年戊辰命工部右侍郎兼翰林院学士髙榖侍讲杜寜为考试官取中岳正等廷试赐彭时陈鉴岳正及第
　　
　　是年同考二教谕一训导办事官舒庭模中一百二十五名改万安曹鼎熊瓒刘吉孙茂刘珝王勤谢环田行顺李泰宋弼邢让刘清乔毅李本镛王恕孙昱孟祥曹辅韩敏尹旻张斐李钻李寛华显霍荣郭安李坚成章为庶吉士命侍读习嘉言侍讲王一寜编修赵恢教习后补命侍讲刘铉修撰王振
　　
　　是岁登科録李泰书父永昌司礼监太监又读卷官太常少卿程南云乃习书字人
　　
　　唱名日当呼第一名彭时不见上候之长久始至特释之明年八月时以修撰入内阁预机务
　　
　　是年读卷户部右侍郎兼学士陈循列于户部左侍郎柰亨后右都御史掌鸿胪寺杨善亦守城生员
　　
　　景泰元年庚午命翰林院侍讲学士刘铉翰林院侍讲陈文主顺天试
　　
　　命翰林院侍讲吴节刘定之主应天试
　　
　　二年辛未命户部右侍郎兼翰林院学士江渊翰林院修撰林文为考试官取中吴汇等廷试赐柯潜刘升王■〈亻与〉及第改进士吴汇周舆戚澜张永吕晟王献刘宣俞钦相杰杨守陈童縁张业樊冕林孔滋张瑄金文锺清
　　
　　田斌章表杨■〈日上永下〉彭信刘泰江朝宗为庶吉士俱扵东阁读书
　　
　　是年读卷工部尚书学士髙榖以内阁列本部尚书石璞后阁体犹未重也
　　
　　先是户科给事中李侃等奏今年会试礼部奏准取士不分南北臣等窃惟江北之人文词质实江南之人文词丰赡故试官取南人恒多北人恒少洪武三十年太祖髙皇帝怒所取之偏选北人韩克忠等六十一人赐进士及第出身有差洪熙元年仁宗皇帝又命大臣杨士竒等定议取士之额南人十六北人十四今礼部妄奏变更意欲専以文词多取南人乞勅多官会议今后取士之额虽不可拘而南北之分则不可改刑部侍郎罗绮亦以为言事下礼部以为顷者诏书科举自景泰元年为始一遵永乐年间例行本部查得永乐二十年间凡八开科所取进士皆不分南北已经奏允今侃称礼部变更意専以文词多取南人夫乡举里选之法不可行矣取士若不以文考官将何所据且北方中土人才所生以古言之大圣如周公孔子大贤如颜曽思孟皆非南人以今言之如靖逺伯王骥左都御史王翱王文皆永乐间不分南北所取进士今岂可预谓北无其人况本部止遵诏奏书行即不曽奏请多取南人少取北人今各官所言如是乞勅翰林院定议命遵诏书行侃等所言不允
　　
　　是岁知贡举官胡濙杨寜二尚书同考侍讲刘俨秩尊于林文又有广东叅政罗崇本教授训导各一廷试王越卷为风飞去上复给卷足成之或云堕于朝鲜次岁送还上喜擢越御史
　　
　　弇山堂别集卷八十一
　　
　　●钦定四库全书
　　
　　弇山堂别集卷八十二
　　
　　（明）王世贞 撰
　　
　　○科试考二
　　
　　四年癸酉命太常少卿兼翰林院侍读学士陈询侍讲学士兼右春坊右中允吕原主顺天试
　　
　　礼部祠祭司主事周骙奏设科取士当遵国法禁例洪武以来旧例曾由科目出身未入流品官生员发充吏罢闲官吏监生生员娼优隶卒刑丧过犯之人不许入试其生员军生儒士及未入流品官农吏承差军余人等若无钱粮等项粘带者听从入试如有不实照例论罪已中式者黜退不録未中式者终身不许入试今顺天府景泰四年乡试取中举人尹诚汪谐陈益龚汇王显李随李森钱输俱系冒籍人数于例不该入试似此之徒欲求事君而先欺君今日茍图如此他日居官可知乞明正其罪以警将来命锦衣卫俱执送刑部问未发露者许出首逮问同学知而不首者同罪今后科场知贡举监试提调等官务在防范严切不许容情冒名换卷截卷传递文字并说话作弊监门捜检巡绰监试官军敢有如前容隠不举作弊者俱治以重罪兼外执事官临期于吏部听选文学出身者充之
　　
　　命左春坊大学士兼翰林院侍读彭时右春坊右庶子兼侍讲赵恢主应天试
　　
　　五年甲戌命兵部左侍郎翰林院学士左春坊大学士商辂司经局洗马兼翰林院修撰李绍为考试官取中彭华等廷试赐孙贤徐溥徐辖及第选进士丘浚耿裕彭华刘釪陈龙牛龙马勲何琮吴祯严淦尹直陈政寗珍冯定金绅黄甄王寛夏时为庶吉士命左春坊大学士刘俨教习先一年礼部尚书胡濙言翰林院及春坊以文艺为职业宜专作同考京官由科第有学行者宜兼职以充勿再用教官着为令许之是岁商学士才阅三科已作正考而同考则中允杨鼎赞善钱溥皆己未也登科録牛轮书叔玉司礼监左监丞
　　
　　七年丙子太常寺少卿兼翰林院侍读刘俨左春坊左中允兼翰林院编修黄諌主顺天试
　　
　　内阁大学士陈循王文等言考中译字官刘淳送试不中为失旧制诏俨等回话宥之王文陈循又言循子瑛文子伦不中式为考官忽畧之故又出题偏驳犯宣宗御讳诏礼部同大学士髙榖等覆验取中举人徐泰等文卷有优于伦瑛者有相等者有不及者又第六名林挺朱卷无批语奏上有旨刘俨等考试不精罪不容逃但无私弊俱宥之林挺并该房考官俱下锦衣卫狱鞫问情实以闻王伦陈瑛明年俱准会试六科论劾循文罪当诛斥有旨览尔等所奏诚为有理但陈循王文辅导有年国之元老岂可以一事之失而遽加之罪姑贷之少保髙榖乞致仕诏卿持正之心嫌疑之情朕已具悉但馆阁之职正当用贤不允所请今后尚加秉忠直以全名节盖榖面斥循文之私而奏全俨等不自安乃有此奏也
　　
　　命司经局洗马兼翰林院修撰柯潜左春坊左赞善兼翰林院编修刘俊主应天试
　　
　　天顺元年丁丑命礼部左侍郎兼翰林院学士薛瑄通政司左参议兼翰林院侍讲吕原为考试官取中夏积等廷试赐黎淳徐琼陈秉忠及第
　　
　　是岁同考则尚寳少卿钱溥司丞李泰翰林典籍徐秘盖官制初变也是科最号严整然外人有以俚语戏者所谓薛瑄性理难包括钱溥春秋没主张问仁既已无颜子告祭如何有太王皆指摘题目之误至谓总兵令侄独轩昂盖指石亨从子后也后坐亨败除名及以怨谤剐于市
　　
　　廷试读卷官凡三伯武功掌内阁靖逺掌兵部兴济掌鸿胪
　　
　　三年己卯命翰林院学士刘定之倪谦主顺天试谦有门生不中式为所讦陷谪戍
　　
　　命翰林院侍读学士钱溥侍讲万安主应天试
　　
　　四年庚辰命翰林院学士吕原尚寳少卿兼翰林院修撰柯潜为考试官取中陈选等廷试赐王一夔李永通郑环及第一夔后改姓谢改进士刘健张赈李温张谨徳张頥周经王范蔡霖张溥杨瑛郑纪童璲汪谐张元祯为庶吉士命学士刘定之侍读学士钱溥教习
　　
　　是科阎禹钧以国子监学正同考有下第举人诉学士吕原等狥私颠倒上试之皆不称囊三木礼部前以狥
　　
　　六年壬午命翰林院修撰陈鉴修撰刘宣主顺天试
　　
　　命翰林院修撰刘吉翰林院检讨邢让主应天试
　　
　　七年癸未命礼部左侍郎兼翰林院学士陈文尚寳司少卿兼修撰柯潜为考试官试日大火焚死者九十余人及主试官俱越墙免上怜之赠死者俱进士出身改试期以八月命太常少卿兼学士彭时侍读学士钱溥取中吴釴等八年甲申廷试赐彭教吴釴罗璟及第呉后改姓陆踰月改李东阳倪岳谢铎张敷华陈音焦芳汪滋郭玺计礼傅瀚张泰吴希贤刘大夏刘道王澄董龄杜■〈樊，心代大〉史芳为庶吉士命太常少卿兼侍读刘定之学士柯潜教习李东阳年十八先以竒童荐读中秘书倪岳年二十学士谦子
　　
　　成化元年乙酉命太常寺少卿兼翰林院侍读学士吴节翰林院学士柯潜主顺天试
　　
　　命翰林院侍读丘浚编修彭华主应天试
　　
　　二年丙戌命太常寺少卿翰林院侍读学士刘定之翰林院学士万安为考试官取中章懋等廷试赐罗伦程敏政陆简及第是月改进士林瀚刘钰章懋李杰翟瑛陆渊之黄仲昭谢文祥李溶张诰毕瑜宋应奎邵有良商良臣郑已张钝章益何纯庄■〈日上永下〉锺晟王俊石淮施纯王伟为庶吉士命翰林院学士刘定之柯潜教习
　　
　　是岁罗伦以上疏论阁臣李贤不奔丧乆之章懋庄■〈日上永下〉黄仲昭以谏元霄灯火俱得罪外谪时号翰林四谏又是岁会试五经各刻文三篇二场刻诏商良臣辂子也敏政李贤壻
　　
　　四年戊子命詹事府少詹事兼翰林院侍讲学士李泰翰林院侍读彭华主顺天试
　　
　　命翰林院侍读学士陈鉴翰林院侍读尹直主应天试
　　
　　五年己丑命太常寺少卿兼翰林院侍读学士刘珝翰林院侍读学士刘吉为考试官取中费誾等廷试赐张升丁溥董越及第是月改进士张璲费誾陈斌萧玙梁泽尹龙冯兰乔惟翰陈纪张晟李价王臣尹仁王锦徐谦方珪谢显吴祚为庶吉士命翰林院侍读学士陈鉴侍讲学士丘浚教习尹龙吏侍旻子也王臣年十六
　　
　　七年辛卯命左春坊左谕徳兼翰林院修撰王献侍读尹直主顺天试
　　
　　命司经局洗马杨守陈翰林院侍读徐琼主应天试
　　
　　八年壬辰命礼部左侍郎兼翰林院学士万安司经局洗马江朝宗为考试官取中吴寛等廷试赐吴寛刘震李仁杰及第吴有时名乆不第尝投诗李编修东阳东阳荐于同列以为其人必状元也
　　
　　十一年乙未命詹事府少詹事翰林院侍讲学士徐溥翰林院侍读学士彭华为考试官华以疾辞改命侍讲学士丘浚取中王鏊等廷试赐谢迁刘戬王鏊及第或曰鏊以乡会元有盛名对策复当第一阁老商公抑之置第三
　　
　　十三年丁酉命司经局洗马郑环翰林院侍讲彭教主顺天试
　　
　　命左春坊左庶子刘健翰林院侍读周经主应天试
　　
　　十四年戊戌命礼部尚书翰林院学士刘吉翰林院学士彭华为考试官取中梁储等廷试赐曾彦杨守址曾追及第或云阁老万得彦策击节叹赏又先一日唱名过视之美而颀长也擢第一陛传彦老而多髭且短万意惘然退再取策阅之平平耳踰月改进士梁储张澯陈璚杨杰敖山刘忠孙珪于材王白刘允中张璞徐鹏王藻邓焲林霄江澜张九功陈邦瑞马廷用荆茂刘机李经谢文张芮倪进贤杨廷和杨时畅武卫为庶吉士命翰林院学士王献谢一夔教习张澯年十七杨廷和年十九
　　
　　十六年庚子命左春坊左庶子翰林院侍讲学士杨守陈右春坊右谕徳陆简主顺天试
　　
　　命司经局洗马罗璟翰林院侍讲李东阳主应天试
　　
　　十七年辛丑命太常寺卿兼翰林院学士徐溥詹事府少詹事兼翰林院学士王献为考试官取中赵寛等廷试赐王华黄珣张天瑞及第
　　
　　是岁读卷吏部尹旻以太子太保都察院王越以咸宁伯列内阁太子少保刘珝刘吉下
　　
　　十九年癸卯命翰林院学士倪岳翰林院侍读董越主顺天试
　　
　　命左春坊左谕徳张升翰林院侍讲商良臣主应天试
　　
　　二十年甲辰命詹事府詹事兼翰林院学士彭华左春坊左庶子刘健为考试官取中储瓘等廷试赐李旻白钺王敕及第
　　
　　二十二年丙午命翰林院侍讲学士李东阳左春坊左谕徳傅瀚主顺天试
　　
　　命右春坊右庶子汪谐左春坊左谕徳程敏政主应天试
　　
　　是年礼部尚书周洪谟等奏本年天下乡试録文多乖谬乞将考试官训导黄奎追夺聘礼行巡按御史提问从之
　　
　　二十三年丁未命太子少保兵部尚书翰林院学士尹直右春坊右谕徳吴寛为考试官取中程楷等廷试赐费宏刘春徐瑞及第踰月改进士程楷蒋冕屈伸袁达黄穆傅珪万弘璧倪阜华峦吴俨李汉仲棐罗玘蘓癸郑照欧阳鹏伍符翁健之李逊学邹智石珤李充嗣唐希介蔡杲毛纪刘丙任仪阎价杨廉潘楷为庶吉士命右庶子汪谐左谕徳溥瀚教习弘璧少师大学士安孙也父翼为南京礼部左侍郎
　　
　　是岁尹作试録序称宣徳丁未大学士杨士竒议会试取士分南北卷北四南六既而以百乗除各退五为中数是年以言者又各退二以益中数云
　　
　　弘治二年己酉命（阙）主顺天试
　　
　　命右春坊右庶子兼翰林院侍讲董越左春坊左赞善张元祯主应天试
　　
　　三年庚戌命礼部尚书兼文渊阁大学士徐溥詹事府少詹事兼翰林院侍读学士汪谐为考试官取中钱福等廷试赐钱福刘存业靳贵及第
　　
　　是岁知贡举礼部右侍郎周经以子病左侍郎倪岳以亲属避诏尚书耿裕知贡举
　　
　　五年壬子命左春坊左谕徳杨守址司经局洗马梁储主顺天试
　　
　　命左春坊左庶子王鏊司经局洗马杨时畅主应天试
　　
　　六年癸丑少詹事兼翰林院侍读学士陆简为考试官取中汪俊
　　
　　等廷试赐毛澄徐穆罗钦顺及第踰月改进士顾清赵士贤萧柯沈焘曽琼吴一鹏杨升曹璞汪俊周玉黄润胡爟王缜任良弼吴舜许天锡薛格陈玉陈阳王崇文为庶吉士是岁始令先投诗文礼部择可取者送考命太常卿兼侍读学士傅瀚太常少卿兼侍讲学士李东阳教习
　　
　　八年乙卯命（阙）主顺天试
　　
　　命（阙）主应天试
　　
　　九年丙辰命詹事府詹事兼翰林院侍讲学士谢迁翰林院侍读学士王鏊为考试官取中陈澜等廷试赐朱希周王瓒陈澜及第踰月改进士顾潜陈凤梧濮韶胡宪张绍■〈日上永下〉陈霁杨褫叶徳贾咏汪伟王崇献王九思张弘至徐忱陈琳戴锐陶谐刘锐为庶吉士命詹事府少詹事张升侍读学士王鏊教习
　　
　　十一年戊午命右春坊右谕徳王华左春坊左中允杨廷和主顺天试
　　
　　命司经局洗马梁储翰林院侍读刘机主应天试
　　
　　十二年己未命太子少保礼部尚书文渊阁大学士李东阳掌詹事府事礼部右侍郎兼翰林院学士程敏政为考试官取中伦文叙等廷试赐伦文叙刘龙丰熙及第
　　
　　是岁给事中华升林廷玉论敏政鬻题先是敏政问策秘人罕知者其故所昵门生徐经居平日窥得之为其同年觧元唐寅说由是各举答无遗寅踈人也见则矜且得上第为升及廷玉所论并敏政下狱按问经自诬服购敏政家人得之又寅曾以一金币乞敏政文送洗马梁储狱成敏政致仕经寅俱充吏一云果敏政家人为之也
　　
　　十四年辛酉命（阙）主顺天试
　　
　　命右春坊右谕德王华翰林院侍讲刘忠主应天试
　　
　　十五年壬戍命吏部左侍郎翰林院学士吴寛翰林院侍读学士刘机为考试官取中鲁铎等廷试赐康海孙清李廷相及第改进士胡煜鲁铎薛金温仁和滕霄李■〈日亏〉赵永李贯毕济川何瑭张桧李元吉周祯王廷相顾煜潘希曾盛端明朱衮王萱为庶吉士命翰林院学士梁储王华教习
　　
　　是岁礼部尚书傅瀚等各以他事阻吏部左侍郎王鏊代知贡举
　　
　　十七年甲子命（阙）主顺天试
　　
　　命（阙）主应天试
　　
　　十八年乙丑命太常寺卿兼翰林院学士张元祯左春坊大学士兼翰林院侍读学士杨廷和为考试官取中董玘等廷试赐顾鼎臣董玘谢丕及第改进士崔铣严嵩湛若水倪宗正陆深翟銮邵天和徐缙张九叙蔡潮林文迪安邦段炅蔡天佑胡铎髙淓马卿刘寓生安盘穆孔晖李艾王韦赵中道黄如金闵楷傅元孙绍先易舒告方献夫张邦竒为庶吉士张元祯及翰林院学士刘机教习是岁相传敬皇帝于内殿焚香吁天愿得真才以佐治理
　　
　　正徳二年丁卯命翰林院学士刘春侍读学士吴俨主顺天试
　　
　　命左春坊左谕徳兼翰林院侍读傅珪侍读顾清主应天试
　　
　　三年戊辰命少傅太子太傅戸部尚书武英殿大学士王鏊吏部尚书翰林院学士梁储为考试官取中邵锐等廷试赐吕柟景旸戴大宾及第时焦芳子黄中二甲第一刘宇子仁第四皆逆瑾党也因刻黄中及三甲第一人胡纉宗策俱授翰林院检讨改仁及邵锐黄芳为庶吉士踰月超擢黄中仁及邵锐黄芳为编修黄中再进侍讲而焦芳为题名记盛称所改之制为当后瑾诛黄中仁为民锐芳纉宗俱坐贬
　　
　　或传会试锁院后刘瑾以片纸书五十人姓名欲登第主司不敢拒唯唯而已瑾曰先生軰恐夺贤者路耶即开科额三百五十人皆上第
　　
　　五年庚午命翰林院学士傅珪侍讲学士毛澄主顺天试
　　
　　命翰林院侍讲学士蒋冕翰林院侍读朱希周主应天试
　　
　　六年辛未命少傅太子太傅吏部尚书武英殿大学士刘忠吏部右侍郎翰林院学士靳贵为考试官取中邹守益等廷试赐杨慎邹守益余本及第踰月改进士许承名刘栋张璧应良黄臣尹襄刘朴许复礼费寀王道张潮祝续王思孙承恩徐之鸾刘泉林文俊孙绍祖戴颙吴惠金皋刘夔郭维藩田荆张翀王元正陈寰刘济张衍庆洗尚文边■张鳌山俞敦为庶吉士命靳贵及翰林院侍讲学士蒋冕教习
　　
　　是岁状元慎新都公子也或曰新都以子预试请回避不允而首相长沙公宻以制策题示慎所对独详遂首冠给事御史复论学士贵家人鬻题通贿不报
　　
　　八年癸酉命翰林院侍讲学士呉一鹏左春坊左中允刘龙主顺天试
　　
　　命右春坊右谕徳伦文叙左春坊左中允兼修撰贾咏主应天试
　　
　　九年甲戍命少傅太子太傅吏部尚书谨身殿大学士梁储翰林院学士毛澄为考试官取中霍韬等廷试赐唐皋蔡昂黄初及第初贵溪人也朱宁恶大学士费宏譛于上论其私乡人罢官
　　
　　十一年丙子命左春坊左谕徳兼翰林院侍讲顾鼎臣主顺天试
　　
　　命翰林院侍讲学士李廷相左春坊左谕徳兼侍讲温仁和主应天试
　　
　　十二年丁丑命太子太保戸部尚书武英殿大学士靳贵詹事府少詹事兼翰林院学士顾清为考试官取中伦以训等廷试赐舒芬伦以训崔桐及第改进士汪佃余承勋黄易江晖王廷陈汪应轸刘世盛曹懐储昱叶桂章叶式马汝骥汪思王三锡史于光陈沂邝颢史道刘穆杨士云张星廖哻萧与成林时郑自璧刘世扬曹嘉阎闳季方汤惟学黎贯席春王邦瑞许宗鲁为庶吉士命礼部尚书兼翰林院学士毛纪及顾清教习
　　
　　十四年己卯命翰林院侍讲学士刘龙右春坊右谕德丰熈主顺天试
　　
　　命翰林院侍读学士汪俊右春坊右谕德兼翰林院侍讲李时主应天试
　　
　　十五年庚辰命礼部左侍郎翰林院学士石珤翰林院侍讲学士李廷相为考试官取中张治等时武庙狩南京及秋而还辛巳夏五月上登极始试之赐杨维聪陆釴费懋中及第选进士廖道南王汝璧詹泮郑一鹏童承叙黄佐赵廷瑞张夔杜桐葛鸿张治张衮王同祖李结伦以诚卢涣王用宾陈讲李黙李春芳呉文之董中言丁汝夔凢二十五人为庶吉士命掌詹事府尚书兼学士刘春侍讲学士刘龙教习
　　
　　嘉靖壬午命左春坊左谕徳兼翰林院侍读温仁和翰林院侍读穆孔晖主顺天试
　　
　　命右春坊右谕徳兼翰林院侍读董玘翰林院侍读翟銮主应天试
　　
　　二年癸未命少傅太子太傅戸部尚书谨身殿大学士蒋冕掌詹事府吏部尚书翰林院学士石珤为考试官取中李舜臣等廷试赐姚涞王教徐阶及第
　　
　　四年乙酉命翰林院学士翟銮左春坊左赞善谢丕主顺天试
　　
　　命（阙）主应天试
　　
　　五年丙戍命太子太保礼部尚书武英殿大学士贾咏詹事府詹事兼翰林院学士董玘为考试官取中赵时春等廷试赐龚用卿杨维杰欧阳衢及第先是举人廷试纳卷之日弥封官以会试首列数卷潜送内阁以备一甲之选或内阁宻觇状头仪貌及平日有声者阅卷官出自东阁归宿私第是岁礼部尚书席书疏其弊乞弥封官不得与送读卷官退朝直宿礼部诏曰可着为令改进士袁衮陆粲赵时春林云同金潞张鏊连矿詹濙华察屠应■〈峻，王代山〉毛渠王宣王嘉宾邝忭郭乗聪张渠余棐江以潮杨恂李元陵王格张铎为庶吉士明年
　　
　　十月诏以庶吉士为部属科道等官而陆居首仅得给事中其次部属又次御史其江以潮杨恂为评事李元陵以下为知县盖大学士张璁等意也
　　
　　七年戊子命左春坊左庶子兼修撰方鹏右春坊右庶子兼修撰韩邦竒主顺天试
　　
　　命司经局洗马张潮主应天试
　　
　　御史周易言録文裁改圣经且失体邦竒降南京太仆寺丞鹏夺俸四月
　　
　　是岁诸省乡试用科部等官二人主试
　　
　　八年己丑命少傅太子太傅吏部尚书谨身殿大学士张孚敬詹事府詹事翰林院学士霍韬为考试官皆大礼贵人也张距登进士八年耳初变文格以简劲为主其程序文仅三百言云取中唐顺之等廷试赐罗洪先程文徳杨名及第先是大学士杨一清等以洪先文徳名及唐顺之陈束任瀚六卷进览上一一品题首卷各御批于洪先曰学正有见言谠而意必忠宜擢之首者于文徳曰探本之论于名曰能守圣学以为此知要之说于顺之曰条论精详殆尽于束曰仁智之用着之吾心此不易之说于瀚曰勉吾敬一之为主忠哉六策以有御批刻录中是岁大学士杨一清等考庶吉士以唐顺之任瀚陈束三名为上御批取首列而卢淮诸邦宪汪大受郭宗皋蔡云程杨佑汪文渊王表曹忭王榖祥熊过安如山郑大同李实孙光辉吴子孝次之居数日有旨迩年以来每为大臣徇私选取市恩立党唐顺之等一体除用有才行卓异学问优正者吏部举奏收之翰林以备擢用
　　
　　嘉靖十年辛卯命翰林院侍读学士吴惠右春坊右赞善蔡昂主顺天试
　　
　　命翰林院侍读学士席书左春坊左中允孙承恩主应天试
　　
　　是岁各省试仍用科部等官
　　
　　十一年壬辰命詹事府少詹事兼翰林院学士张潮翰林侍读学士郭维藩为考试官取中林春等廷试赐林大钦孔天胤髙节及第先是礼部尚书夏言上疏请正文体诸刻意骋词浮诞磔裂壊文体者摈不得取诏可既廷试言复令仪制郎中约束诸士咸拱听而大钦独后至不闻也起不用对冒而文气甚竒吏部尚书汪鋐得之诧曰恠哉以示大学士张孚敬已定二卷览之曰虽破格甚明健可诵也取为第三既呈览上御批第一大钦时年二十有二第二名孔天胤以王亲例补外为湖广提学佥事
　　
　　是岁改庶吉士已取钱亮许檖闵如霖卫元确段承恩韩朂扈永通吕光洵谢九仪刘光文黄献可刘士达刘思唐阎朴胡守中钱籍王梅雷礼邉涔李大魁郭希颜矣上阅卷见弥封官姓名疑有私遂报罢后复选吕懐范瑟钱亮黄应中秦鸣夏邉沆闵如霖王珩卫元确浦应麒游居敬赵汝濓刘思唐阎朴胡守中李本赵维垣何城王梅李大魁郭希颜命礼部右侍郎兼翰林院学士顾鼎臣教习
　　
　　十三年甲午命翰林院侍讲学士廖道南翰林院侍读张衮主顺天试以初场进题迟下礼部参道南辞鹿鸣宴不许时吏部尚书汪鋐有子不第上疏指摘场事以太祖诛刘三吾为言道南引刘俨事答之俱不问
　　
　　命右春坊右谕徳伦以训右春坊右赞善张治主应天试
　　
　　十四年乙未命翰林院侍读学士张璧侍讲学士蔡昂为考试官取中许榖等廷试赐韩应龙孙升吴山及第先是大学士李时等取中十二卷进览上批答曰卿等以堪作甲卷十二来呈朕各览一周其上一卷说的正合策题夫周道善而备朕所取法其上三说仁礼为用夫仁基之礼成之亦甚得题意其上四论仁敬夫敬而能仁他不足说可以保治矣其上二畧泛而治于行其下二却似谠虽与题不合言以时事故朕取之可二甲首余以次挨去不知是否卿可先与鼎臣看一过再同读卷官看行上复御批首三卷韩应龙曰是题本意可第一甲第一名于孙升曰说仁礼之意好可第二名于呉山曰敬为心学之极此论好可第三名是岁并李机赵贞吉郭朴敖铣任瀛沈宏骆文盛尹台康大和九人策皆刻之是年四月内礼部请考庶吉士以故事闻上诏于文华殿大门外亲出御题考试大学士李时会吏部尚书汪鋐礼部尚书夏言吏部左侍郎顾鼎臣霍韬右侍郎张邦竒礼部左侍郎黄绾右侍郎黄宗明选进士李机赵贞吉敖铣郭朴任瀛骆文盛尹台康大和沈瀚欧阳■〈日奂〉王立道嵇世臣彭凤郑一统胡汝嘉林廷机髙时黄廷用奚良辅汪集郭鎜沈良才陈东光王维桢张绪李秦何维栢卢宗哲全元立赵继本名上奉旨朕览赵贞吉等八名卢宗哲等二十二名可留卿还具题来行内列吏礼二部堂上官及鼎臣名不必部疏此盖朕亲试也可作例又升顾鼎臣为礼部尚书兼翰林院学士教之后又益以吏部左侍郎翰林院学士张邦竒
　　
　　十六年丁酉命翰林院侍讲学士姚涞左春坊左中允孙承恩主顺天试
　　
　　命右春坊右谕徳江汝璧司经局洗马欧阳衢主应天试
　　
　　初以南京进呈试録考试官批语失列名下部参看谓事属不敬考试提调等官皆当提问议上上谓考官既不填名策题又以国家祀戎大事为问所对语多讥讪谕徳汪汝璧洗马欧阳衢令锦衣卫官逮治提调府尹孙懋府丞杨麒监试御史何鋐沈应阳南京法司究问考官学正许文魁等所在巡按御史逮问所取生儒不许会试后谪汝璧为广东市舶副提举衢为南雄府通判
　　
　　礼部尚书严嵩奏广东所进试録字如圣谟帝懿四郊上帝俱不行抬头及称陈白沙伦迁冈之号有失君前臣名之义且録中文体大壊词义尤为荒谬宜治罪得旨学正王本才等布政陆杰等按察司蒋淦等俱命巡按官逮问本才等夺其礼币御史余光命法司逮问仍通行天下提学官严禁士子敢有肆为怪诞不遵旧式者悉黜之
　　
　　十七年戊戌命太子太保礼部尚书掌詹事府事翰林院学士顾鼎臣太子宾客吏部左侍郎翰林院学士张邦竒为考试官取中袁炜等廷试赐茅瓉罗珵袁炜及第
　　
　　是岁内阁初拟举人陆师道为状元御笔批作二甲第五取袁炜第一文华宣读已出复召大学士李时夏言学士顾鼎臣入改作第三亲擢茅瓉第一见陆詹事深家书中
　　
　　十九年庚子命左春坊左庶子童承叙右春坊右庶子杨维杰主顺天试
　　
　　命翰林院学士张治右春坊右谕徳龚用卿主应天试
　　
　　二十年辛丑命掌詹事府礼部尚书翰林院学士温仁和翰林院侍讲学士张衮为考试官取中林树声等廷试赐沈坤潘晟邢一凤及第改进士髙仪董份严讷髙拱梁绍儒熊彦臣晁瑮林树声陈升裴宇陈以勤王材徐养正潘仲骖杨宗气王显忠何云鴈张铎王交徐南金忭林懋和王三聘王言何光裕万士和叶镗夏子开为庶吉士命仁和及太子宾客吏部左侍郎翰林院学士张潮教习
　　
　　二十二年癸卯命左春坊左中允秦鸣夏左赞善浦应麒主顺天试
　　
　　命翰林院侍读华察右春坊右中允闵如霖主应天试
　　
　　上览山东所进乡试小録手批其第五问防邉御敌策曰此策内含讥讪礼部其参看以闻于是尚书张璧等言今岁敌未南侵皆皇上庙谟详尽天威所慑乃不归功君上而以敌人餍饱为词诚为可恶考试官教授周矿李弘教谕刘汉陶恱胡希颜程南吴绍曾叶震亨胡侨率意为文叛经讪上法当重治监临官御史叶经漫无纠正责亦难辞其提调官布政使陈儒参政张臬监试官副使谈恺潘恩均有赞襄之职俱属有罪上曰各省乡试出题刻文悉听之巡按考试教官莫敢可否此録不但策对含讥即首篇论语义继体之君不道叶经职司监临事皆专任并同矿等陈儒等俱令锦衣卫差官校逮繋至京治之寻逮经儒臬恺恩至上以经狂悖不道命廷杖八十为民乃降儒等邉方杂职经遂死于杖下及补儒等为宜君等县典史寻贵州试録至亦以忤旨御史为民右参政等各降三级
　　
　　初顺天乡试岁多冒籍中者慈溪人张汝濓易名张和冒良乡籍礼科给事中陈棐劾奏之因歴陈京闱之弊其劾谓国家求贤以科目为重而近年以来情伪日滋敢于为巧以相欺工于为党以相蔽其中奸宄之徒或居家之时恃才作奸败伦伤化削籍为民兼之负累亡命变易姓名不敢还乡者有之或因本地生儒众多解额有限窥见他方人数颇少逃奔入京投结乡里交通势要鑚求诡遇者有之或以顺天乡试多四海九州岛之人人不相识暮夜无知可以买托代替者有之一遇开科之岁奔走都城寻觅同姓假称宗族贿属无耻乡官拴同保结不得府学则谋武学不得京师则走附近不得生员则求儒士百孔营求兾遂快捷方式及其中科回籍则既告路费又告牌坊四顾罔利真同登垄而其未得者则从旁挟持互相攻发蜂起浮议呈帖匿名圣明辇毂之下岂宜有此不羙之事请令所司核究顺天府学冒籍生员俱遣回籍降等肄业京卫武学非武职应袭不得滥入岁贡援例监生如举人教官会试例止得一入京闱后但本省应试而京闱乡试如各省法唱名辨验不得混冒庶乎前弊可革得旨钱仲实张和下法司逮治冒籍生员提学御史覆勘余俱下礼部会议给事中李念疏论工部侍郎陆杰从子光祚太仆寺卿毛渠子延魁鸿胪寺卿陈璋子策冒京卫顺天二学中式劾杰等欺罔不忠提学御史谢九仪以被讦冒京卫顺天二学中式郑梦纲等十人论奏俱下礼部行所司核其真伪至是议上谓孙镃孙鑨王宸陆宏共四人系锦衣卫太医院见任官的亲子侄当存留会试郑梦纲陶大壮沈谱丁子载陆可成翟锺玉共六人俱诈冒籍贯当发回原籍入学肄业仍得应乡试其陆光祚陈策毛延魁虽称随任终属冒籍亦当一体发回得旨孙镃等郑梦纲等俱依拟陆光祚等姑准存留不许对制陆■〈术上灬下〉陈璋毛渠俱贷之明年言官复摘左赞善浦应麒卖题事下狱杖之六十并举人翟锺玉等俱为民又以取中翟汝孝汝俭并左中允秦鸣夏俱逮捕夺职
　　
　　冬十一月南京河南道御史包孝奏辛丑会试以礼部尚书温仁和主试翰林院编修嵇世臣为礼经分考贿中进士徐履祥陈志潘仲骖当追罢且言左庶子童承叙之嗜酒右赞善郭希颜之轻险编修袁炜之放荡俱不当与试事下吏部覆得旨俱勿论
　　
　　二十三年甲辰命太子宾客礼部尚书兼翰林院学士张潮左春坊左庶子江汝璧为考试官时潮入贡院三场毕以病死舆尸出考试唯江一人而后序则属同考修撰茅瓉是岁取中瞿景淳等廷试赐秦鸣雷瞿景淳吴情及第而少傅翟銮二子汝俭汝孝俱与焉少傅以嫌故辞读卷不许既试以进呈卷上上疑汝俭等在首甲因抑第一卷寘第三复抑第三卷寘二甲第四拆卷果汝孝也上又梦闻雷遂拔鸣雷为状元
　　
　　刑科给事中王交王尧日论劾少詹事江汝璧修撰沈坤编修彭凤欧阳■〈日奂〉署员外郎髙节朋私通贿大壊制科大学士翟銮以内阁首臣二子汝俭汝孝既聨中乡试又连中会试若持劵取物然崔竒勲乃汝俭等师焦清与汝俭结婣又同受业四人者会试俱一号汝俭汝孝竒勲皆彭凤所取诗经考官五人何俱在凤一房欧阳■〈日奂〉亦汝俭等师本同经又改看书经迹若引嫌而阴助凤寻卷及沈坤之取中陆炜髙节之取中彭谦汪一中皆以纳贿故乞明正其辜且欲追顺天乡试主考秦鸣夏浦应麒阿奉翟銮之罪上下其章吏部都察院从公参看銮随具疏自理且请特降题目命部院大臣覆试上怒曰銮被劾有旨参看乃不候处分肆行扰辩屡屡以直无逸为辞同夏言禁苑坐轿止罪一人全不感惧敢以撰科文赞玄修为欺朕内阁任重不早赴以朕不早朝并君行事二子纵有轼辙之才岂可分明并用恣肆放僻如此部院其参阅治罪不许回护部院覆请下汝璧于理严究分别情罪轻重上以迹弊明显大壊祖宗取士之制遂勒銮并汝俭汝孝竒勲清及凤■〈日奂〉俱为民汝璧等俱下镇抚司逮问已法司会鞫谓汝璧鸣夏应麒虽各阿取辅臣之子然实非贿故坤之取炜节之取一中亦然独彭谦实以校尉张岳贿节五百金而中监察御史王珩沈越失于紏察罪亦难逃疏上诏杖汝璧鸣夏应麒六十革职闲住不叙珩越降一级调外任节岳充军谦为民坤一中炜存留供职
　　
　　弇山堂别集卷八十二
　　
　　●钦定四库全书
　　
　　弇山堂别集卷八十三
　　
　　（明）王世贞 撰
　　
　　○科试考三
　　
　　二十五年丙午命左春坊左中允李本右春坊右赞善吴山主顺天试
　　
　　命翰林院侍读郭朴右春坊右中允孙升主应天试
　　
　　二十六年丁未命掌詹事府吏部左侍郎翰林院学士孙承恩吏部左侍郎翰林院学士张治为考试官取中胡正蒙等廷试赐李春芳张春胡正蒙及第改进士孙世芳张思静汪镗孙朱大韶亢思谦胡杰毛起张居正殷士儋林燫马一龙张勉学谢登之蓝璧黎澄李敏刘泾赵镗刘锡任士凭任有龄蔡文陈一松马三才孙裒莫如士为庶吉士命张治及吏部左侍郎兼学士徐阶教习后续命吏部左侍郎兼学士欧阳徳林■〈火亷〉翰林廷机子也
　　
　　二十八年己酉命翰林院侍读康太和右春坊右赞善兼翰林院检讨阎朴主顺天试
　　
　　命翰林院侍读敖铣修撰黄廷用主应天试
　　
　　二十九年庚戌命礼部尚书文渊阁大学士张治吏部左侍郎翰林院学士欧阳徳为考试官取中傅夏器等廷试赐唐汝楫姜金和吕调阳及第时以汝楫与首相有连故得第云
　　
　　三十一年壬子命左春坊左庶子兼翰林院侍读郭朴翰林院修撰秦鸣雷主顺天试
　　
　　命左春坊左中允兼翰林院修撰尹台翰林院修撰郭鎜主应天试
　　
　　三十二年癸丑命少保太子太保礼部尚书东阁大学士徐阶翰林院侍讲学士敖铣为考试官取中曹大章等廷试赐陈谨曹大章温应禄及第是岁特开科凡四百人改进士张四维王希烈姜寳万浩南轩孙铤吴可行梁梦龙孙应鳌晁东吴孙九功冯华陆泰马自强李贵赵祖鹏吕旻方万有胡汝嘉徐师曽王文炳姚弘谟张巽言王学颜郭敬言李蓘蒋淳王咏为庶吉士命吏部左侍郎翰林院学士程文徳礼部左侍郎翰林院学士闵如霖教习晁东吴翰林瑮子孙铤吏侍升子
　　
　　三十四年乙卯命右春坊右谕徳王维桢翰林院侍讲袁炜主顺天试
　　
　　命翰林院侍读严讷潘晟主应天试
　　
　　是岁上以应天试録中词旨不明且有所忤内阁大臣为解释其义乃寝
　　
　　三十五年丙辰命太子太保礼部尚书文渊阁大学士李本詹事府少詹事兼翰林院侍讲学士尹台为考试官取中金达等廷试赐诸大绶陶大临金达及第
　　
　　戊午命太常少卿兼翰林院学士董份侍读髙拱主顺天试
　　
　　命翰林院侍读瞿景淳陈升主应天试
　　
　　己未命吏部右侍郎兼翰林学士掌詹事府事李机太常寺少卿兼翰林院学士掌院事严讷为考试官取中蔡茂春等廷试赐丁士美毛惇元林士章及第
　　
　　四十年辛酉命司经局洗马裴宇翰林院侍读胡正蒙主顺天试
　　
　　命右春坊右谕徳兼翰林院侍读吴情翰林院侍读胡杰王应天试
　　
　　礼科都给事中丘岳等奏应天録文既已传布而考试官吴情屡行更易胡杰不行救正乞分别究治得旨俱调外任情遂调广东市舶提举杰广平府通判吴君无锡人其邑之预荐者凡十余人以是藉藉而胡之家僮有泄题而遁者未必皆有狥也其后胡旋起亦竟不利而吴以老不赴官自是南畿之在翰林者不得入南试以为例
　　
　　四十一年壬戌命太子太保戸部尚书武英殿大学士袁炜吏部左侍郎兼翰林院学士掌詹事府事董份为考试官取中王锡爵等廷试赐申时行王锡爵余有丁及第是岁炜承恩特赐白金文绮御膳于棘院份亦与焉盖异数也少保兵部尚书杨博左都御史潘恩以子中式辞读卷不许工部尚书雷礼以督工辞读卷许之仍敕列名于録又特用吏部左侍郎李春芳不为例
　　
　　是岁考庶吉士得旨行矣以科疏乞严核罢不复考
　　
　　四十三年甲子春礼部覆南道御史史官所陈两京乡试革弊事宜一今后两京主考不用本省人如资序挨及南人用北北人用南以别嫌疑一同考用京官进士出身者易诗书各二员春秋礼记各一员其余参用教官以便览察一誊録用书手对读用生员以防洗改但此三事专为两京乡试而设其各省及会试亦当因其说而广之因更上四事一会试及两京乡试监试官预于二十日前选差以便防范一巡视摉捡务加严慎以杜奸弊一各省务精选才望内帘官无令外帘干预应举生儒二十五名中一名中式之文务崇简易凡浮繁冗杂诡僻不经悉行黜汰仍参取后场以采实学一觧原卷到部以凭稽查不用公据得旨各乡试但照旧规令监临公同考官掲书出题提调监试等官不得干预余皆如议行
　　
　　命司经局洗马兼翰林院侍讲林燫右春坊右赞善兼翰林院检讨殷士儋主顺天试
　　
　　命左春坊左谕徳兼翰林院侍读汪镗右春坊右中允兼翰林院编修孙世芳主应天试世芳以病卒于贡院舆尸而出同考官吏部主事蔡国珍代为后序是岁诏自今两京乡试同考官仍择文行俱优年力精壮教职充之罢部臣勿遣时给事中辛自修邓楚望御史罗元佑交章摘发科场奸弊冒籍生员章礼等五人闗节监生项元深等三人元深乃礼部主事戚元佐所荐同里人也于是自修等并劾元佐曹栋复言戸部尚书髙耀荐属官陈洙为考官托其子髙堂遂得中式而外帘为之闗节者即宛平县丞髙灿耀之亲弟也踪迹显然人所共知俱请论如法以振颓纲疏下礼部查议独黜冒籍陈道箴吕祖望回籍充附礼等各行原籍勘实堂元深等以覆试文可俱准中式耀元佐洙俱不坐灿以始不引嫌调外任于是罢部僚与试而行提学御史徐爌通查在京冒籍生员斥遣有差复诏増拓举场前地临入试时増遣监场御史二员先于场门外捡阅以进着为令
　　
　　四十四年乙丑礼部会试天下举人命御史李邦珍鲍承荫监视周弘祖顾廷对场外捜检诏申严懐挟传逓之禁犯者执送法司问罪仍于礼部前枷号一月已邦珍等条上革弊四事一举人试卷礼部印钤既完送提调官收领临期举人入场至大门内验票领以防洗改脚色及彼此交换之弊一请留朝觐二司及府县官临期督集所属举人照依省分及府县次第挨次点验序进以防冒替代笔之弊一举人有不服捜检及搀先落后不循序进如新规者轻则扶出重则叅奏以防喧竞抗违之弊一请増军三百余名严宻捜捡场外仍选差叅将官一员带领官军置夜巡逻俟掲晓乃止以防懐挟透漏之弊诏皆允行
　　
　　命吏部左侍郎翰林院学士掌詹事府事髙拱翰林院侍读学士胡正蒙主试初场进题上以民之秉夷为忌问少师阶欲究治拱等阶解释之乃已取中陈栋等四百人廷试赐范应期李自华陈栋及第是岁读卷工部尚书管吏部左侍郎事董份亦用李春芳例也份迁礼部坐事为民与大学士袁炜以病故登科録不载
　　
　　是岁进士陶大顺子允淳同科亦竒事也
　　
　　改进士许国陈懿徳戴洵沈渊周子义严用和韩楫杨允中吴学诗李存文王湘沈鲤张秩髙启愚何洛文陈思育陈行健林皆春杨一桂陈经邦王嘉言锺继英李良臣管大勲成宪王玺王弘诲麻永吉为庶吉士命吏部左侍郎兼翰林院学士髙仪教习仪迁官礼部左侍郎兼学士陈以勤代之
　　
　　直隶提学御史耿定向奏科场事宜
　　
　　一两京乡试主考宜简学行兼长者毋拘年资
　　
　　一两京同考官广取正备卷呈送主考如所取未称责令再阅或付别房覆校主考仍自行捜阅落卷若果有异材亟收録之毋避嫌轻弃
　　
　　一主考官宜发初场试卷付同考分经校阅二三场更易品订毋专委一人致令偏重初场遗真才积学之士
　　
　　一迩来经书时义体制大壊有浮蔓至千余字者宜严立程序一篇止许五百字以上六百字以下违式者不与誊録
　　
　　一命两京各省于掲晓之日以中式举人朱墨卷发提学官查验钤封送京府各布政司觧部以防伪滥
　　
　　一革去两京应试监生字号与生员一体弥封取中之数仍如旧额满三十五名则止已而御史陈聨芳亦言重后场以罗实学及令两京同考阅卷不必书各房字様主考止以文字去取毋以考官为额数分房为次第礼部议覆俱允行之
　　
　　礼科给事中何起鸣奏申饬科场事宜一曰重懐挟之罪一曰革传逓之奸一曰慎同考之选一曰正谄谀之风一曰预监临之差一曰严诓骗之罚疏下礼部覆奏得旨懐挟传逓诸弊依议枷号重处今后科场捜检不严闗防不宻责在外帘举动不慎校阅不公责在内帘礼部并都察院分别叅奏余悉如议行遣御史凌儒陈聮芳监顺天乡试
　　
　　上以科场事宜迩年弊多谕儒等悉心综理严加禁革先是两京监试御史皆临期方遣礼部以为仓卒之际不便防奸故是岁遣官特早云
　　
　　监顺天乡试御史凌儒陈聮芳条上科场六弊一买求二倩代三通同四夹带五传逓六偏重请尽行厘革上皆从之内偏重一事谓考官故抑贡生及世家子弟盖臆说云
　　
　　隆庆元年丁卯命右春坊右谕徳兼翰林院修撰丁士美右春坊右中允兼翰林院编修张四维主顺天试
　　
　　命左春坊左谕徳兼翰林院侍读王希烈左春坊左中允兼翰林院编修孙铤主应天试
　　
　　初上用议者言两京乡试监生卷各革去皿字号于是南监中式中仅数人亏旧额四分之三既掲晓后考试官王希烈孙铤等至国学谒文庙而监生下第者数百人喧噪于门外伺希烈等出遮诉语甚不逊巡城御史操江都御史各使人呵止之乆之方解事闻诏南京法司逮治其为首沈应元等数人如法发遣祭酒吕调阳莅任未几且勿论守备魏国公徐鹏举以闻变坐视夺禄米司业金达以钤束不严夺俸各二月监生编号如旧行
　　
　　二年戊辰命少傅太子太师吏部尚书建极殿大学士李春芳掌詹事府礼部尚书兼翰林院学士殷士儋主试取中田一儁等四百人廷试赐罗万化黄凤翔赵志皋及第先是内阁所取李长春王家屏田一儁已定矣内旨忽于二甲前进呈卷用万化等而李长春三人居二甲前是岁少傅大学士陈以勤以子陈于陛通政使李一元以弟一中辞读卷许之登科録亦不列姓名改进士徐显卿陈于陛张一桂沈一贯李长春韩世能贾三近王家屏田一儁朱赓沈懋孝张位李熈林景旸徐秋鹗张道明邵陛何维椅沈位利瓦伊桢郭庄王乔桂刘东星于慎行范谦张书李学一习孔教刘应麒郑国仕为庶吉士
　　
　　四年庚午命右春坊右谕徳兼翰林侍读丁士美翰林院修撰申时行主顺天试
　　
　　进乡试録有重叶者夺府丞宋纁谕徳丁士美修撰申时行俸各两月
　　
　　命司经局洗马兼翰林院侍讲马自强翰林院侍读陶大临主应天试
　　
　　时江西提学副使陈万言以科举校士遗落者悉诣巡按御史刘思问求覆校几四万人思问与期会都司署中旦日思问未至士争门入骈杂喧乱都指挥王国光呵叱之退相蹂践死者六十余人是岁乡试南昌知县刘绍恤主弥封绍恤在县中有素所奬拔士试而中者二人士论哗然谓绍恤私二人从落卷捜出改洗冒中于是南科道官请谪思问万言罢绍恤并黜二生下吏礼二部议思问无罪国光行抚臣逮问二人中式绍恤实不私然不应招致门下以起事端其与万言俱以不及调用奏可
　　
　　五年辛未命少傅太子太傅吏部尚书建极殿大学士张居正掌詹事府事吏部左侍郎兼翰林院学士吕调阳主会试取中邓以讃等四百人廷试赐张元忭刘瑊邓以讃及第
　　
　　改进士赵用贤黄洪宪盛讷刘虞夔吴中行公家臣萧崇业宋儒张程王祖嫡宋范赵耀刘谐史钶石应岳赵参鲁王守成王懋徳李盛春秦耀熊敦朴赵鹏程刘元震何汝成刘楚先刘克正孙成名张应元盛彬孙训为庶吉士
　　
　　万厯元年癸酉命右春坊右谕徳兼翰林院侍读王锡爵左春坊左中允兼翰林院编修陈经邦主顺天试
　　
　　命左春坊左中允兼翰林院编修范应期右春坊右中允兼翰林院编修何洛文主应天试
　　
　　是岁少师张居正子嗣文在湖广者得荐其试顺天者懋修不得荐
　　
　　万厯二年甲戌命太子太保礼部尚书武英殿大学士吕调阳吏部左侍郎兼翰林院学士掌詹事府事王希烈主会试取中孙爌等三百人廷试赐孙继皋王应选余孟麟及第张嗣文不与中式
　　
　　万厯四年丙子命右春坊右中允兼翰林院编修何洛文右春坊右赞善兼翰林院检讨许国主顺天试
　　
　　命右春坊右中允兼翰林院编修戴洵右春坊右赞善兼翰林院检讨陈思育主应天试
　　
　　是岁内阁大学士张居正次子嗣修中顺天式吕调阳子兴周中广西式张四维次子嘉征中山西式
　　
　　南都主试者戴洵以故中允孙世芳为厉中之病甚阅卷事皆属之思育
　　
　　五年丁丑命礼部尚书东阁大学士张四维詹事府詹事兼翰林院侍读学士掌院事申时行主会试取中冯梦祯等四百人嗣修兴周复与焉
　　
　　廷试少师兼太子太师吏部尚书中极殿大学士张居正少保太子太傅戸部尚书武英殿大学士吕调阳少保太子太保刑部尚书王崇古以子嫌辞读卷不许赐沈懋学张嗣修曽朝节及第
　　
　　是岁读卷官初拟宋希尧为第一而嗣修在第二甲第二上拆卷得之擢置嗣修第二且谓居正曰朕无以报先生功当看先生子孙后始知慈寿及大珰冯保意也宋希尧遂二甲第一
　　
　　改进士沈自邠杨起元杨徳政敖文桢何洛书张鼎思甘雨髙尚忠张养蒙万象春马象干姚岳祥余继登顾绍芳史继辰曹一鹏王国费尚伊张志张文熈陆可教汪言臣冯梦祯林休征李植庄履丰吴尧弼冯琦为庶吉士
　　
　　七年己卯命左春坊左谕徳兼翰林院侍读陈思育司经局洗马兼翰林院修撰周子义主顺天试
　　
　　命右春坊右中允兼翰林院编修髙启愚翰林院侍读罗万化主应天试故事中允与讲读对品中允得入门序揖前导双呵讲读不得也然至主两京试及修史列衔则皆讲读前而中允后行之二百余年不易至是忽改命启愚主试万化副之云自政府意也是岁首辅居正子懋修湖广乡试中式
　　
　　八年庚辰命礼部尚书文渊阁大学士申时行礼部左侍郎兼翰林院侍读学士余有丁主会试取中萧良有等三百人时懋修与其兄敬修次辅张四维子嘉征复俱中式敬修即嗣文更名者
　　
　　廷试少师兼太子太师吏部尚书中极殿大学士张居正少保太子太保礼部尚书武英殿大学士张四维俱以子入试请回避不许赐张懋修萧良有王廷譔及第懋修有兄敬修良有弟良誉廷譔弟廷谕同榜进士或云首辅戏之也
　　
　　十年壬午命右春坊右庶子兼翰林院侍读朱赓翰林院侍讲韩世能主顺天试
　　
　　命右春坊右赞善沈鲤翰林院修撰沈懋孝主应天试鲤于庭陛辞日擢侍读学士掌院矣
　　
　　是岁新首辅少师张四维子田征中山西乡试第二名太宰王国光子（阙）亦与选次辅太子太保申时行子用懋中顺天试第六名次子用嘉复中浙江试初外议藉藉皆谓楚觧元必前首辅太师张居正少子会居正卒不果而复中少宰王篆子之衡南京亦中篆子之鼎篆居正所幸也于是南京给事中疏论居正前私其子嗣修懋修敬修登第而并及篆二子又及监试主考等官有旨以居正篆权奸诸子俱勒为民而不究试事
　　
　　十一年癸未命太子太保礼部尚书文渊阁大学士余有丁掌詹事府吏部左侍郎翰林院学士许国主会试取中举人李廷机等廷机福建觧元也
　　
　　廷试少师兼太子太师吏部尚书中极殿大学士张四维少保兼太子太保戸部尚书武英殿大学士申时行以子田征用懋中式引嫌辞读卷不许赐朱国祚李廷机刘应秋及第
　　
　　时御史魏允贞条呈行事中一欵论二相子不当中第二相臣俱有疏辩辞甚峻允贞坐外谪
　　
　　改进士季道统史孟麟周应宾胡时麟方从哲叶向髙邹徳溥姜应麟邵庶葛仪舒弘绪徐应聘吴龙征王萱刘大武杨元祥杨凤梅鹍祚梅国楼徐大化杨绍程王之栋郭正域范醇敬沈权陈良轴邓宗龄寗中立为庶吉士命吏部左侍郎兼翰林院学士陈经邦礼部左侍郎兼翰林院侍读学士周子义教习
　　
　　万厯十三年乙酉二月礼部疏议覆科场事宜祛积弊以光盛典事该礼科等衙门万象春杨廷相等条议前事大要于科场之弊各有所见欲惩前虑后稍有变通以垂永乆其意甚善臣等谨各据所陈叅互考订间附已意盖人言可采不必其尽出于已而已见可施不必其尽同于人惟求厘弊既往贻法将来以仰禆我国家抡才至意其间有监临主司可径自施行与无闗大体者亦不敢槩行议覆撮其切要数事列欵议拟上请伏候圣明裁定勅下臣等转行各该衙门一体钦遵施行庶诸臣之所见必酬而臣等之职分少塞矣
　　
　　一议京考令甲两京乡试府臣先期题请试官上命词臣二员往典厥事一切分考充以四方文学之臣及办事进士甲科有司等官最善制也乃各省则独有不然者岂京考之制可行于畿甸而不可行于各省耶甚非圣世同文之治也查得嘉靖六年本部题准各省乡试比照两京事例遣京官二员前去主考一时号为得人乃行之二科辄以报罢则以监临主考礼节小嫌遂使同文大典不无畿省之异今科臣象春有见于此议重内帘廷相议择内帘之官继先议照嘉靖六年事例用京官主考其意相同俱可依议合无仍照旧例凡遇乡试之年各省巡按先期奏请本部具题于在廷诸臣访其学行兼优者疏名上请毎省分遣二员主考至用何等衙门临期取自上裁仍量道里逺近以为点差先后其它分考不妨照旧毎经各聘教官一员各该巡按及提学官务要严加考选限三科以下卓有文行方准应聘不许滥取充数仍于本省甲科有司监临时拣选数员同充考试帘以内一意校阅不得徇私干犯帘以外一意纠察不得越爼侵事有不然者各所司叅奏至于礼节坐次之间应继先所议奉命典试诸臣在监临提调之上不得仍前争竞以伤大体以致阻格庶京省一体文教同风此试官之所当议也
　　
　　一议程式夫士子中式既籍其名以献矣并録其文以风四方制也后乃惟主司代为之所録非所取致使草茅自献之意荡然无遗非以树向往之的明正始之义也且先时预拟有泄漏之嫌临卷摛词妨校阅之务缓其所急而急其所缓计莫有不便于此者夫入彀之英文必可采而裒集即可成録纵风檐未尽所长主司者一删润之足矣奚必穷年累月躬自撰拟而后为工哉先是科臣王士性曾有此议今万象春张栋所陈俱为有见行令两京各省考试官今后场中不许撰文就将中式文卷其纯正典实足为程序者依制刋刻其后场果学问该博洞悉时务者即前场稍有未纯亦许甄拔登録以示崇重实学之意中间有字句烦复文不甚安而才思充满者不妨稍为修饰但不许增损过多致掩初意仍候録卷觧部之日本部即行比对有仍前代撰者叅奏罚治若谓场中之校阅甚烦而锁闱之时日有限必候取定士子之文斟酌登録恐致稽迟合无少破旧例姑限次月初旬开榜似亦无害如此则庶乎事体从容文皆实録而四方之士咸彬彬然求合于矩度矣此试録之所当议也
　　
　　一议进题查得京闱乡试会试进题御览一以见臣子执事之恪一以慰圣明侧席之懐由来乆矣顾缮写不正则蹈欺慢进呈不早则致稽迟不得不预择善书之人彻夜书写以图早进乃泄漏之弊往往在此夫以京闱近在辇毂之下而不以题闻臣子所不敢也以进呈之故而时刻转相泄漏致辱盛典尤臣子所不安也合无拟题已定先庄冩一通向阙设案捧至其考试等官行一拜三叩头礼待士子散题已毕然后进呈大约不出辰卯二时则庶乎不失臣子敬慎之忱而亦可免先时泄漏之患此进题之所当议也
　　
　　一议核卷为照士子三试墨卷誊写送部名为公据朱卷犹未觧部也续经言官建议朱墨二卷一并觧部不许誊写真迹尚在一有物议即可取而评之公私立辨法甚当也顾行之未乆旋复如故殊失解卷初意今科臣万象春议要于各省直揭晓之后即将朱墨真卷解部本部会同该科辨验是否原卷通行严阅如有文理不通者量行奏斥一二以示戒惩相应依拟合无通行各该衙门查照该科所议即于掲榜三日之内发觧试卷仍以揭榜日期容臣等会同叅阅施行至于阅过数卷亦宜申饬所司尽数收贮以备不时查核如有私自传览致有遗失者责在典守此核卷之所当议也
　　
　　一议覆试为照朝廷设科取士法严令行且二百年来未闻有假公典以济已私者近因一二夤缘之徒犯科作奸被论削籍殊玷盛典今科臣万象春张维新俱建议覆试先是王士性议亦及此诚为革奸之法顾诸臣所见不同言亦稍异在万象春则泛指形迹着闻为人指摘者在张维新则槩指大臣子弟在王士性则直指京堂三品以上子弟臣等反复思惟覆试之说缘实迹者不问大臣及民间子弟即行叅奏勅下本部会同都察院该科并原奏官锁院覆试闗防捜检一切如故若系南京科道官叅奏者不必会同试题大要明白正大经书论策四篇而止比照中式卷不甚相逺即准中式甚荒谬不堪者请旨斥落为民被叅举人或有当年丁忧与自揣不堪迁延规避不赴会试者行原籍起送如中途称病及到部称病不出或被参在逃者即行除名不必覆试并咨到司坐以应得之罪夫待参奏而行覆试则真才不蒙谤而被疑覆试而因参奏官员则夤缘者难匿瑕而掩垢凡叅奏者即槩行严试则法令均一人皆不敢有幸进之心庶乎事制曲防弊端永絶得人之盛恒必由之矣此覆试之所当议也
　　
　　一议闗防为照京闱钦差监试二员非但防范纠察乃其专责即场中事务孰非倚重而责成之者其任亦重且巨矣查得往年监试御史被命之后不即入院虽称往来监督似非事体且既奉有专责亦宜自为闗防合无今后监试御史即于钦遣次日入院至于聘到考官旧规顺天安挿岂不称便臣等切谓府门之启闭无时而从役之往来甚烦名为闗防实乃故事查得三场考选例有巡视御史二员合无令后考官到京送赴察院严加扄钥多拨兵畨巡察或即同起居尤为慎宻候顺天府会宴之日即于是早伴行入朝主考监试等官陛辞交割监试御史方回南京乡试查照前例一体遵行庶可杜絶奸弊此闗防之所当议也今据科臣所见与臣等所议覆者虽大槩有此数端而内帘不许撰録与外帘不许阅卷似尤为切要者盖主司不分心于试録则校阅精而去取必当监临不分心于试卷则防检宻而奸弊不生庶乎祖制可复臣职可明而弊习亦顿革故臣等以是为要宜严行申饬者也抑臣又有说焉荐贤为国者荩臣之上务也明罚勅法者哲后之大机也臣所议数事亦有经言官条议部臣题覆者岂不班班可考然有视为冗谈漫不加意彼其敢于抗明诏而乐因循者何也则罚之轻而人易犯之也况未必罚乎今科臣张栋欲请陛下复严禁之罚其见良是合无自后各省直考校监试等官敢有沿袭旧套故违明禁者即重行议处则法严而人心知畏弊有不尽厘遴选有不尽公者臣等所不信也如两京监试不许与闻编号布按二司不许仍充总裁减外帘以省奔命之烦扄各房以杜通同之弊禁积役以屏传逓之奸与夫文格之当辨也士习之当正也诸臣所议纎悉具备均于重典有裨是在监试主试督学诸臣一加意焉可无俟臣等喋喋矣伏候圣裁奉圣旨科场事宜既酌议停当各处试官准照嘉靖七年例差用还酌量地方逺近先期奏请监临等官不许干预内帘事务其余俱依拟着实遵行有故违的你部里及该科叅奏重治
　　
　　弇山堂别集卷八十三
　　
　　●钦定四库全书
　　
　　弇山堂别集卷八十四
　　
　　（明）王世贞 撰
　　
　　○科试考四
　　
　　乙酉命左春坊左谕徳兼翰林院侍读张一桂司经局洗马兼修撰陈子陆主顺天试
　　
　　命左春坊左谕徳兼翰林院侍读于慎行右春坊右中允兼翰林院修撰李长春主应天试
　　
　　分命翰林院修撰孙继皋主浙江翰林院编修黄洪宪主福建翰林院编修史珂主湖广翰林院编修余孟麟主江西试余用六科给事中各部员外郎主事有差珂辞改命编修张应元是岁科场甫毕上命顺天府官以中式举子卷入内将加检勘已而发还无所问先是浙人胡正道等以二月入都冒通州籍入学遂得中式者八人为冯诗章维宁史记纯陈邦训杨日章董邵孙唫都下人士閧然不平投匿名文书诉中式不应皆外郡及各州县进学之给事中锺羽正劾奏请清冒籍生儒上下其章于法司而顺天府生员张元吉者父故冨商交通宦幸遂益鼓煽其诡言考官有私并及提学飞语乃闻内上愈疑法司勘上有旨六人者发原籍为民史记纯系编修史珂子以珂纵子冒籍亦禠职而并疑冯诗章维宁曽馆主考张一桂家复下法司再从公审究意在必坐考官于是尚书舒化左都御史赵锦礼刑二科都给事王三余顾问会多官廷鞫诗维宁有无闗节各加刑拷具覆言诗维宁馆张不过数月家贫而其试卷取中又非独出张手委无隠情疏上上终以扶同回护为疑诏张一桂改南京别衙门用诗维宁各枷示众发为民并谪提学御史董裕于外仍谕天下巡按御史各核诸新举子复原籍为诸生及削籍者凡十余人是举上虽有意严詧科场弊习然京师颇传其譛出于宫闱及讯狱具都御史锦欲勿用一桂系讲官非臣等所敢擅拟向尚书化执不肯盖示隙端听上自处议者薄之而给事中史孟麟御史蔡时鼎疏言冒籍之当寛采访之当慎切责时鼎降马邑典史孟麟疏取出不果上
　　
　　前甲申御史丁此吕追论礼部左侍郎兼翰林侍读学士髙启愚主试应天时命题舜亦以命禹为阿附故太师张居正有劝进受禅之意为大不敬得旨免究矣吏部参论此吕谪外遂夺启愚官削籍还里并收其三代诰命诸大臣与言路相持者乆之乃定山东则吏部尚书杨巍子中式山西东阁大学士王家屏子浚初中解元湖广巡按御史论推官李盘用强侵各试官权多取诸生礼部员外郎李同芳故庇之不行裁沮得旨降级调用同芳罚俸三月
　　
　　十四年丙戍命礼部尚书文渊阁大学士王锡爵掌詹事府吏部左侍郎兼翰林院侍读学士周子义充考试官取中袁宗道等是岁以言官请取三百五十人着为令
　　
　　廷试赐唐文献杨道宾舒弘志及第先是内阁大臣申时行等拟袁宗道第二人道宾第三人而宗道卷属大学士许国读音楚上意不怿寘之二甲第一而拔进呈最末卷弘志第三弘志巡抚广西右副都御史应龙子年十九策竒丽甚而语多刺讥时政且侵言官之横者大臣惜而不敢显置之前上忽拔之中外惊异称服以上神明且得人也
　　
　　四月命内阁吏礼二部翰林院堂上官会选进士袁宗道刘弘寳王孟煦吴应宾薛三才王图萧云举全天叙王道正李沂彭烊林祖述黄汝良赵标林承芳曽砺胡克俭刘为楫十八人为庶吉士改礼部左侍郎兼侍读学士朱赓为吏部左侍郎少詹事兼侍读学士张位为礼部右侍郎兼侍读学士俱如故教习前是言官请毎岁考庶吉士其选数与留数俱不必多得旨如请故止十八人盖少三之一也
　　
　　是岁南京礼科给事朱维藩极论新升南京国子监司业沈懋孝前以翰林院修撰主壬午应天试时得安福刘士理丹阳贺学礼上海王尚行嘉兴包文熠一用银各千余两取中乡试及阿附故权臣王篆子之鼎俱滥中乡举诏勒懋孝解官回籍听候发落而命各巡按御史遣官押觧诸举人赴京覆试凡再阅月俱抵京于午门前试三日礼部尚书侍郎给事中御史锦衣卫堂上官督核文成内阁尚书会阅卷士理等四名皆文理平通准应会试贺学礼发为民学礼实房考教官所鬻也懋孝降一级调外任补两淮盐运判官不赴
　　
　　监场御史林应训张一鲲以故为王篆子地道贴号先后勒为民时应训已转南尚寳卿一鲲移疾请告矣尚书沈鲤以王篆子实其所取乞休且请吊原卷覆查温旨不听辞
　　
　　十六年礼部叅浙江提学佥事蘓浚江西提学副使沈九畴取优等卷怪诡浚等各罚俸两月诸生发充社题为士风随文体一壊恳乞圣明严禁约以正人心事仪制清吏司案呈照得近年以来科场文字渐趋竒诡而坊间所刻及各处士子之所肄习者更益怪异不经致误初学转相视效及今不为严禁恐益灌渍人心浸寻世道其害甚于洪水甚于异端盖人惟一心方其科举之时既可用之以诡遇获禽逮其机括已熟服役在官茍可得志何所不为是其所壊者不止文体一节而亦于世道人心大有闗系相应题请申饬以遏狂澜等因案呈到部臣等看得言者心之声而文者言之华也其心坦夷者其文必平正典实其心光明者其文必通达爽畅其不然者反是是文章之有验于性术也如此唐初尚靡丽而士趋浮薄宋初尚钩棘而人习险谲是文章之有闗于世教也又如此洪武三年诏颁取士条格五经义限五百字以上四书义限三百字以上论亦如之策限一千字以上惟务直述不尚文藻仁宗朝俞廷辅奏准科目取士务求文辞典雅议论切实者进之宪宗谕詹事黎淳曰出题刋文务依经按传文理纯正者为式故今乡会试进呈録文必曰中式则典雅切实文理纯正者祖宗之式也今士子之为文式乎不式乎自臣等初习举业见有用六经语者其后以六经为滥套而引用左传国语矣又数年以左国为常谈而引用史记汉书矣史汉穷而用六子六子穷而用百家甚至取佛经道藏摘其句法口语而用之凿朴散淳离经叛道文章之流弊至是极矣乃文体则耻循矩矱喜创新格以清虚不实讲为妙以艰涩不可读为工用眼底不常见之字谓为博闻道人间不必有之言谓为玄觧茍竒矣理不必通茍新矣题不必合断圣贤语脉以就已之铺叙出自己意见以乱道之经常及一一细与觧明则语语都无深识白日青天之下为杳冥魍魉之谈此世间一怪异事也夫出险僻竒怪之言而谓其为正大光明之士作玄虚浮蔓之语而谓其为典雅笃实之人也可乎如谓人自人而言自言也则以文取士者独以其文而已乎抑孟子之所谓生于其心害于其政者岂无稽之言乎臣等不以文为重而为世道人心计心窃忧之尝谓古今书籍有益于身心治道如四书五经性理司马光通鉴真徳秀大学衍义丘浚衍义补大明律会典文献通考诸书已经颁行学宫及着在令甲皆诸生所宜讲诵其间寒素之士不能遍读者臣等不能强博雅之士涉猎羣书者臣等不敢禁但使官师所训廸提学所课试乡会试所举进者非是不得旁及焉仍乞容臣等会同翰林院掌印官将弘治正徳及嘉靖初年一二三场中式文字取其纯正典雅者或百余篇或十数篇刋布学宫以为凖则使官师所训廸提学所课试乡会试所举进者非是不得滥取焉除乡会试已经臣等题奉钦依遇场屋掲晓后各该提调官即将中式朱卷尽数觧部逐一叅阅有犯前项禁约者随即指名叅阅外其各省直提学官各持一方文衡手所髙下人皆向风转移士习尤为紧切如使胶庠之所作养者皆务为险僻竒怪之文而开科取士之时欲合乎平正通达之式臣等窃知其无是理也乃往时止于科举年分稍一申饬其各省直小考则任其变乱程序置之不问是谓浊以源而求其流之清也不可得已合无恭候命下容臣等咨都察院行两直隶提学御史及各省巡按御史转行各该提学宪臣务仰体朝廷徳意相率以正文体端士习转移世道为己任而不以厌常喜新标竒揽异取快于口耳声名为诸士倡始平时训谕师生惟将前项经书史籍随其所习考核讲究务令贯通至于临场校阅品题髙下则一以见今颁行文体为式如复有前项险僻竒怪决裂绳尺及于经义之中引用庄列释老等书句语者即使文采可观亦不得甄録且摘其甚者痛加惩抑以示法程仍将考过所属府州县卫运司儒学生员原取优卷前五名或三名以上者岁终觧部科举年场屋毕觧部臣等逐一考验不许另有誊改如有故违明旨沿袭前弊壊乱文体者定将提学官分别卷数多寡题请罚治本生行提学道黜退除名仍乞勅下吏部今后考课提调学校官员一视其能正文体与否以为殿最其觧部考卷容臣等阅毕咨送吏部一体考验施行伏乞圣裁等因万厯十五年二月初六日本部尚书兼翰林院学士沈鲤等具题初九日奉圣旨是近来文体轻浮险怪大壊士习依拟着各该提学官痛革前弊仍将考取优卷送部稽查如有故违的你部里摘出开送内阁从重参治科场后参阅朱卷节年题有定例今后也要着实举行毋事空言钦此
　　
　　六月内礼部覆礼科都给事中苗朝阳疏
　　
　　查得各省直同考先该南京礼部尚书姜寳议欲尽用有司已经本部题奉钦依酌量兼用今该科犹恐试卷数多各经同考仅有数员穷日校阅易得潦草欲以本省甲科有司选其学行俱优者易诗书各増二员春秋礼记各増一员使得从容校阅相应依议但计各省应试人数多寡不等又或偶有一经于彼独多于此独少亦难局定贠数惟应总计场中五经试卷酌量増添取其适用而止如或偏逺省分偶乏科甲有司即于乡试中出身者一体选用但不可逐次増加启滥觞之端阅卷完日主考二员即将各房落卷尽数取出会同各经房考互相捜检拔其所遗呈之主考当面裁定定已毕通将取中试卷均分各经房考加以印记互相评品先是同考官员虽有去取止用浮帖开具批语不可直书卷上令人先有成心也前次题差京考之时亦令酌量道里逺近稍加余日以备阴雨计今各处凶荒道路梗塞似应更早数日以寛靡及之懐冒籍生儒先年累奉明旨发行禁革今该大比之年本部已曽通行申饬去后兹据该科建议犹恐人情易玩合候命下移咨都察院行各监临御史各提学严督所属提调及儒学官将应试生儒逐一查核保勘但有冒籍来歴不明之人一槩不准送考已在取中者即据实申报不准入试如有疎畧容隠或被人报讦或中后事发本生照例黜退教官并保勘生员邻里人等坐赃究问如律有司及提调官叅奏罚治各该监临御史先曾题奉钦依科场已毕即查中式人等中间有无冒籍人等具奏一次今宜限定本年十二月以前通行奏到如有场屋前后交代接管者俱宜一体遵行本部于次年正月内通行各省巡按己未奏到縁由类题一次两畿额设三十名以待国学四方之士今该科欲照会试事例分南北卷兼收人才不欲有所偏重其意甚善但既分南北必有中卷分析太多恐属烦琐且岁贡入监者少而北方纳粟人等多有意外于科名方一填榜之时不能取盈额数反为难处不如仍旧为便京考外官相见礼节本部前次已会题准考官一至地方止许监临御史一与相见以避嫌疑此于初到礼仪已无可议矣鹿鸣盛典礼让相先益无可议从此以后馆寓隔别不但六科吏部原有相见成规即在翰林各部平日亦有出使于外者矣今既同奉差遣共事一方为地主者不欲过有分别以伤雅道亦以尊君命而重朝廷也及查会试入帘出帘二次宴主考官员虽有秩在尚书之下者坐次亦居其上所据鹿鸣等宴亦宜正考居中副考居左监临居右乃见巡按御史为其地方题聘主考初意伏乞圣明裁定勅下臣等遵奉施行奉圣旨依拟行
　　
　　礼部题为科场伊迩乞饬典试诸臣严斥违式试卷以正文体以罗真才事先该臣等见得近年举业崇尚竒诡大壊士风已经题奉钦依严行禁约仍颁举业正式以示标凖俱通钦遵去后今访得逺近士子犹多胶守故习崇尚浮诡殊未舍旧图新朗然一变者盖縁此项禁约先年毎遇大比亦曽预行申饬及至临场校阅则近入彀中式者未必皆属平正所以士心狎玩至于今日虽奉明旨犹复徘徊观望未有转移盖亦主司之过也适今典试诸臣亲奉临遣纶音有严如掲日月孰敢不遵且朱卷觧部之日臣该会同本科逐一覆校果有故违明禁侥幸中式者将本生参斥考试等官亦分别卷数多寡题请降罚孰敢曲庇所虑应试诸生习见往年事或仍有不信之心而首鼠两端不尽所长坚守迷途自甘沦落中有髙才不无可惜用是不避琐渎再请申饬合候命下移咨都察院转行两京监试及各省监察御史除通行禁约外仍于考试官入帘之日大书简明告示张挂贡院左右人烟辏集之处使各应试生儒的知上意所向坚如金石典考诸臣共承休徳必不取违式试卷茍且完责自取不逭之罚即诸生有懐竒韫异欲见所长者第能于理致之中发挥旨趣如先年进士王鏊近日唐顺之瞿景淳等尽可驰声艺苑擅长一代何必凑泊难字如畨文鸟篆译而后知饾饤浮词如步虚传偈逈然戾俗而后快哉且近日小考优卷间有一二浮词已经臣等叅斥然犹俱存其一线之路者则以法禁初行情在可原也今明旨已不啻三令五申而士方被褐挟策之日乃辄忍距违君命诡遇获禽若以服役在官亦何所望国家亦何取于此人而进用之耶倘侥幸中式虽欲原之不可得矣臣等叨掌风教自知庸菲无可効其转移之力独仰藉纶音申告多士及诸有校士之责者共遵轨辙以襄盛典伏候圣明裁定勅下臣等遵奉施行奉圣旨是该考试官务遵屡旨取士其违式卷尔部里及该科着实叅治亦不许姑息
　　
　　七月命左春坊左庶子兼翰林院侍读刘元震司经局洗马兼修撰刘楚先主应天试
　　
　　八月命右春坊右庶子兼翰林院侍读黄洪宪盛讷主顺天试同试有中书舍人文运熈行人司王沈璟及各部办事进士第一名王衡大学士锡爵子也五魁皆出太学而第二人张文柱第三人董其昌第四人郑国望皆一时同会名士
　　
　　浙江用翰林院修撰萧良有江西用侍读陆可教湖广用侍讲冯琦福建用修撰杨起元
　　
　　右庶子黄洪宪等疏为文衡重任简名惕衷恳乞圣明申饬责成以重大典事臣等行能浅薄学术迂疎蒙皇上过听命主顺天乡试臣等兢兢业业惟不称任使是惧且今士风薄恶人心险危或未事而惮主司之严明先为浮言而计阻或既事而忿主司之摈斥肆为诬掲以中伤考官临期题请甲乙未定也而即为如鬼如蜮之计场中糊名易书鬼神莫测也而先有避亲避仇之疑■〈欺〉弄百端险巇万状故今以文场为惧府而谓主试为厉阶臣等闻命惊危誓天相戒所慿者试卷所取者文章固不敢营私而罔上亦不敢引嫌而弃才此则所自盟于心以图报称者也然语有之前车覆后车诫臣等深惩往事重虑后艰者方受命而饮氷敢先期而吐露臣等所受命者主考也主考之嫌疑有二一则先期撰文恐防漏泄今程文既用士卷已无所疑先泄之嫌且临时掲书出题必由同考官拟定然后臣等错综縁手探筴而决之自谓可以无私一也一则文字之中疑有闗节今阅卷去取先由同考同考所取臣等乃得寓目焉同考所弃臣等无由见之近经部议捜求落卷然亦俟同考官互相检阅反复详校而后臣等因而裁决自谓可以无私二也顾其间有臣等所不能知者请言其畧如往年冒籍之禁未伸普天之下莫非王土容有冒昧而进者不足怪也今三令五申搜伏已甚万一犹有漏网混荐乡书后或发觉臣所不能知也或游冶之子平生不习本业临期贿嘱同号袭取他长希圗侥幸一时失察致有后言臣等所不能知也内帘止阅朱卷其墨卷在外当誊録对读时若有夤缘改窜朦胧誊入幸而得儁不恊舆情臣等所不能知也或彼此相仇而互掲或才名相忌而谤生臣等所不能知也诸如此类各有攸司今监试臣风裁素着防范加严已经告示晓谕谅无他虞但臣等惩前虑后过让搜伏不得不预鸣于皇上之前耳今且陛辞入院约同考诸臣申明约束毖饬从事校阅务使其细批评寜过于详有如目力不竭品隲不审臣等之罪也或明珠暗弃鱼目滥收臣之罪也至于所不能知者则有司存非臣所能与也请申饬各衙门执事官员遵照节奉明旨愈加严宻无一渗漏则不惟弊窦可塞真才可得而足以明主司之心亦重宾兴之大典至于掲晓之后中式文卷如例送科校勘仍乞命顺天府官将落卷送国子监及提学御史分散下第诸生使各阅批抹以服其心归与父兄师友无后言且示之向往以圗后进如是则虽诸生之好事者亦无容置喙而阅卷诸臣将益矢公矢明不敢潦草塞责于盛典有光于风俗人心亦有禆矣臣等不胜战栗恳欵之至奉圣旨科场事宜该部已题明申饬考试官只秉公阅卷遵照行事监试提调官还用心闗防如有匿名投掲挟私害人的厂卫及五城御史严拿究治礼部知道
　　
　　九月监试北城御史毛在疏谓中式举人李鼎踪迹可疑核之则国子监生李一鹗按察副使逊子也初嚷呴南场考官问斥改名入试斥为民
　　
　　南京兵科给事中杜縻叅中式应天一百三名王国昌系徽州监生该前科余姚县生员胡正道冒籍通州中顺天乡试已经黜革奉旨着巡按衙门查明问革
　　
　　十月应天府尹张槚等题万厯十六年九月初三日掲晓将中式举人周应秋等一百三十五名姓名榜示外随将中式举人文案依式刋刻试録进呈随准考试官当涂知县章嘉祯呈称查得四十九名朱卷原系诗经荒字十号职寻墨卷误将春秋荒字十号拆名曹祖正填榜縁对卷之时灯下慌忙止见号数相同失于查对经书以致错误本职罪不容辞合应呈请臣等照得榜出四十九名系填写姓名错误未经题请奉旨改正不敢擅刋成録恭候命下之日方敢刋刻进呈诚恐时日稽延臣等不胜罪惧等因又该左庶子刘元震等检举事又该南京四川等道御史孙鸣治等题为科举失错事又该南京科臣朱维藩奏为科场巨典将成经房对号差误恳乞圣明俯赐查处以全盛举事等因俱奉圣旨礼部知道该部看得科场巨典法至详宻所取朱卷必查墨卷比对相同方可拆名填榜此定制也今当涂知县章嘉祯始而不辨经书谩查字号已失之周章既而不加磨勘辄行拆卷又失之怠忽虽心本无他而责实难诿考试官刘元震等提调官张槚等惟据本房之呈送不问经义之异同固属仓忙亦欠精宻合候命下将章嘉桢重加罚治以为科场不恪之戒其考试提调等官刘元震等职在统理似与专司其事者不同既行检举相应量加罚治惟复别赐定夺再照填榜刋録原属一事今榜出已乆而録尚迁延未呈御览甚非慎重大典之意合无行令各该府官将原试録星夜进呈其误中四十九名曹祖正相应查革复学肄业仍将本生并原取诗经荒字十号朱墨二卷解部覆阅以慿上裁请奉圣旨是章嘉祯着罚俸五个月刘元震等二个月正月礼部郎中髙桂谓我朝二百余年公道赖有科场一事自权相作俑公道悉壊势之所极不能亟反十年前张居正挟私求进幸门四启私属公行王篆朱琏等尤而效之若以为定例牢不可破者何哉见闻熟而积习之私难挽也彼居正初壊科场每以意授人忤者立见显祸能先意承志者则以美官酬之若持左劵此其贻玷冠裳至今唾骂者未已也且明宪在前国法在上而犯者接踵相继致使富室有力者曳白可以衣紫寒畯无援者倚马不得登龙此忠臣义士所以扼腕而不平也若不一洗而更新之则滥觞日甚不知其何所底止也谨以近日科场有议者为我皇上陈之查得我朝开科取士之制帘以外主防检帘以内主校阅何善也迩因各省巡按御史越侵职掌内帘絶不与事寖失初制且弊孔烦兴矣万厯十三年科臣王继光建议仍复京考之制蒙旨厘正中外翕然然内帘之弊反有甚于外帘者宜台臣之有辞也累科故实两京主考必于翰林中资俸深而物望隆者以畿辅首善之地自当选择而使以故得人斌斌称盛近因规规资次人得预拟或阴植私交遂至辱大典而羞当世万厯十六年顺天乡试该府以主试请翰林院具题蒙旨以右庶子黄洪宪等往随接邸报见本官一本文衡重任闻命惕衷恳乞圣明申饬责成以重大典事大畧谓私掲中伤及阅卷去取全由同考与夫弥封对读朦胧改窜之弊乞行申饬等因众方愕然以为主考自检饬分耳何至哓哓若此询之咸谓今岁场屋必至决裂不得不先为张本也旬日之间满京喧传以为某两浙富人必得华选某三吴巨室必在前列臣以为道听未足信也至榜一出大半符合前言矣掲晓之日士人中有谓某以馆榖进某以里闬交游进臣尚以此为憎者之口未必至此及闻遗失试卷始信前言有据矣试卷场中最为严宻未阅之先责在收掌既阅之后责在提调等官且各卷例当送部科校阅者也可信其散逸而不为之所乎昏夜扰扰之际必有收贮之地典守之人此一讯而可明者也乃监试疏中谓礼部委官到场拥杂混失朱卷谬矣臣前科曽为会试提调官知乡试之终乃会场之始臣于八月廿七日往贡院封鎻什物见千余人混入询之乃附近居民拾取木片柴草天明方行验出彼时试卷先同榜出矣何竟无一失耶无知之民肯冒不宥之法而取必不可得之利耶夫掲榜之先逺近传言场中失火后竟不然则今试卷之失毋乃先去以灭其迹乎不知此欲盖而弥彰者也奉旨追寻数阅月矣何乃逡巡观望宜闻而乆不闻也查得礼部题准科场事宜各直省掲榜之后即将朱墨真卷觧部会同该科辨验是否后将卷通行覆阅如有文理不通者量行奏斥一二以示惩戒此非刻也杜渐防奸不得不尔也今各生试卷茫无下落抑不知所中者为真耶伪耶抑恐以甲为乙移花接木所不免也且弥封等官多有认记改作之弊今虽欲辨之无由矣旧例凡士子草稿不完者先行贴出不准进场今第四名郑国望稿止五篇执事官若罔闻知乃巍然掇髙科矣纵才迈董贾以典制则悖矣第十一名李鸿论语篇腹中有一囡字考之海篇直音囡音匿谓私取貌询之吴人土音以生女为囡此其为闗节明甚矣孟义大结尾云呼伪而可以为囡吾未知新莽之果不可为周公也经书二篇结云傅岩之遇方自以为不世之遭即有贤者岂能尽出其右而曰吾姑待之岂理也哉文义难通又若此第二十三名屠大壮首篇云以后来之识见合诸前此之圗谋以新生之意见合诸初时之谋议有以一夫奏言彻行者中庸篇云道之端由此造其知乎道之端由此造其能乎孟义大结云之哙者流与唐虞争烈至后场以创作剏以辟作壁以蜉蝣为浮游等字大率不通类此即置之于小试当在斥降之列况可以玷贤书乎他若二十一二名茅一桂潘之惺二十八名任家相三十二名李鼎七十名张毓塘即数字数句之疵谬不堪过求然亦啧有烦言矣夫士在明经适用而不经之字岂宜妄书顺理成章为文而不通之文岂容收録且朱卷遗匿真伪难慿公据混淆辨验无自不审本房作何评隲主考曽否叅订向来朱墨卷类为一处何独至朱卷而遗之昔人场中有用三十字作冒今奈何互相牢笼恬不为怪耶大抵今之科举壊乱极矣士子以侥幸为能主司以文场为市利在则从利势在则从势録其子以及人之子因其亲以及人之亲遂至上下相同名义扫地洪武三十年学士刘三吾纪善白思蹈等主试至有物议髙皇帝震怒一遣于邉一弃于市圣祖岂无意而重处之哉正谓开科取士国家大典此而作奸则无奸不作矣此而营私则无私不营矣臣备员清署非不知包容之为得頋义气所激不能自已乃敢披沥血诚上干天听伏乞敕下九卿会同科道官将顺天中式卷逐一检阅要见原卷见在多少有无积弊逐一查明据实上请以俟处分其余迹涉可疑及文理疵谬者通行议处以严将来之防即将臣重加妄言之罚以谢当事庶公论可明幸门可塞众愤可泄数十年之锢弊为之一清矣臣又有说焉天下之公与私不并立而人心之疑与信不两蒙自我朝设科以来岂无公卿之子以才见收者乎而人不之疑故相张居正诸子先后并进而一时大臣之子遂无有见信于天下者今辅臣王锡爵子衡素号多才岂不能致身于青云之上而人之疑信且半也臣亦乞将榜首王衡与茅一桂等一同覆试庶大臣之心益明可以信今而传后矣奉圣旨这草稿不全事在帘外朱卷混失事在场后字句讹疵或出一时造次有无弊端着礼部一并查明来说不必覆试自后科场只照旧规严加防范毋滋纷纷议论有伤国体该部知道
　　
　　大学士申时行等疏恳恩覆试以昭公道事奏举人李鸿等还行覆试奉圣旨卿等恳请覆试具见公慎髙桂本内有名举人着礼部会同都察院及该科道官当堂覆试看阅具奏锦衣卫还差官与髙桂一同巡视
　　
　　礼部一本会试届期乞行申饬前旨以隆宾兴盛典事看得礼科都给事中苗朝阳等题称会试届期乞行申饬内外帘诸臣校阅闗防当加精慎不得尚竒好异及狥情纵法又该本科给事中李周策条陈五事以禆大典内除谨撤帘一欵先该本部题覆云南道御史毛在等条议大畧与本官所奏相同无容别议外所有慎校文免送试核试卷严誊録四欵相应并议覆开列前件拟议上请伏候圣明裁定勅下本部通行各该衙门一体遵奉施行计开一曰慎校文前件臣等议国家专以文取士非徒欲炫竒吊诡将因言以占其素藴也往年文体之弊在于冗长自限字之法行则又流于空虚甚且文以子史粗疎之字杂以异端隠僻之谈而文体益壊矣去岁已经本部申饬厘正又经颁示正式用为模范所以挽浮诡而还之雅道者已不遗余力夫何士习日漓积弊未袪今都给事中苗朝阳等欲要经义论策期于平正典雅该博畅达反是虽工弗録给事中李周策欲要初场限以五百字论策限以千余字其冗长恠诞及引用佛经等语照辛未科例摘发戒饬俱与本部先今题准事例相同相应再行申儆合候命下严行典试诸臣力挽浇风痛革夙弊本部将前申饬文体章疏大书告示张挂贡院本部门首俾应试举人往来观览如场中仍蹈前弊不许誊红或送内帘考官不得取中违者听该科叅奏究治其初场论策遵照先年题准限字不许冗长过限其尤恠诞不经者照辛未科以不得誊録例摘发数巻送本部戒饬庶文体渐复于古而真才自是辈出矣伏乞圣裁一曰免送试前件为照国初士修实行诈伪既鲜防范亦疎迩来人心不古多有奸诈致玷盛典故乙丑科始有入觐官送试之议遵行己乆今科臣李周策议称司府有总辖之责州县有民社之寄欲速其赴任无非为地方计也吏部题称查点举人合照近日题覆事例惟用二司已经奉有明旨无容再议直颕府县官未议及相应议题请合行各省直隶府州县正官俱候照点举人其司府首领并州县官领勅之后即起程无得留滞庶良法并行不悖矣伏乞圣裁一曰核试巻前件臣等议得场中朱墨试巻收掌原有定员弥封誊録各有专责迩来诏旨徒勤奉行未至两畿失巻覆辙可惩至于弥封誊録等官徃往以进巻为完事其中遗失多不暇顾似于抡材之典犹有未称臣等方欲具题今给事中李周策条议及此委宜申饬合无行令各分考除将上等朱巻先期呈送主考外其落巻各封固钤记备开数目于掲晓前数日交付掌巻官查无缺少随即登簿至于墨巻则令晓谕前二三日抬入聚奎堂俟各分考比号对同讫其不取墨巻掌巻官即检查细数封贮会经堂同前朱巻于掲晓日付在场官押送本部交收庶闗防宻而意外之虞可免矣伏乞圣裁一曰严誊録前件臣等议得帘外诸臣职在防闲一切奸蠧皆当稽察迩来饬法申令可谓严宻但日乆弊生不无怠玩以故科臣苗朝阳李周策欲要严责帘外诸臣用意闗防殚精振饬俱于试典有禆相应题请合无行令监试提调等官入场之初责令兵畨官军人等严加防范如有捜出真正懐挟识认果系倩代并同号簿传逓互换者许实时首吿照例枷号示众问革至于场屋取士全凭朱巻以为去留则弥封誊録对读等所尤为紧要一有脱误即文堪中式未免沦弃今后各所官员务要亲加查对加意防闲毋得专委吏书生员以致差错如有三场朱巻字号不同字画胡涂脱落此数者许监试官指名叅究庶上下交警而宿弊可除矣伏乞圣裁奉圣旨墨巻于填榜之日送进原系闗防只照旧规其余依拟行
　　
　　二月礼部一本科场生儒阻挠捜检贾众骚扰事覆山东巡按吴龙征题生儒冯镇等阻挠捜检杖斥为民胡东潮等分别降级中式举人贾三凤发国子监肄业三年令其改省临期再考方准会试奉圣旨是
　　
　　礼部疏为恳恩覆试以昭公道事该礼科抄大学士申时行等奏前事奉圣旨卿等恳请覆试具见公慎髙桂本内有名举人着礼部便会同都察院及科道官当堂考试看阅具奏锦衣卫还差官与髙桂一同巡视钦此钦遵抄出到部除礼部尚书朱赓偶感伤寒注籍不与外左侍郎于慎行等谨会同都察院等衙门都御史等官吴时来等于本月初一日黎明至本部堂上公同掲书出题严加覆试随将原巻弥封从公品隲看得七巻文理平通一巻文理亦通臣等奉旨看阅未敢擅拟将覆试原巻各贴浮籖实封随本进呈御览伏乞圣裁奉圣旨这覆试举人你们既会同看阅文理俱通都准会试
　　
　　刑部云南司主事饶伸疏谓邪臣朋奸欺君狥私灭法恳乞圣断以培公道以快人心事臣窃惟权柄皇上之所独驭也主上人臣之所共事也而奸邪人心之所共恶也名噐不可以假人况贤科乎犬马报主阶草指佞神羊触邪况臣子乎今邪臣所为罔上行私者莫如科场之弊臣有慨于中乆矣夫科目者国家所以鼓舞天下之大权大柄也君不得以私诸臣父不得以私诸子法至公也故古之奸臣多矣而鲜有壊此法者畏人以三尺议其后也惟唐达奚恂中杨国忠二子宋汤思退中秦桧之子若孙书之史册以为丑诋此亦旷世一见耳未有人人冒滥如今日之甚者自舒鳌何洛文中张居正之子人犹以为骇也及三子连占科名而辅臣乃遂成故事于是戴光启沈自邠并收二相子而恬不知怪一时用事大臣乗此而得所欲者不可胜数也然未有大通闗节肆无忌惮如黄洪宪之为者以为一第不足以为重则居然举首矣势髙者无子则録其壻利重者非子则及其孙矣洪宪之情状已见于陛辞一疏及拆巻对号之日反复捜寻尽中所私而后己非惟敢于欺皇上且空天下为无人焉故榜出而人人切齿无不欲唾洪宪之面而笞其背也幸有礼臣髙桂之发其奸也据所指字眼闗节虽才有可録犹当亟以徇私弃之况文理讹谬章章若是而犹俱得保全洪宪腼然在列臣恐皇上有此不复有国法矣臣闻覆试之日尚多不能文者左都御史吴时来不分可否辄曰通得髙桂面斥之而时来忍耻力持竟尔朦胧拟请夫始犹掩耳盗铃今则入市攫金始犹一人为欺今则朋党面欺矣此何可令后世见也臣又见大学士王锡爵之辩疏内举祁奚为言夫奚之举子自举也岂假手于人哉即此一言而为私弊亦不能自解矣且字字剑戟而其中有曰突出一髙桂尤非大臣之语锡爵为相三年矣不闻与人为善而闻与人饰非自锡爵趋邪而忠臣贤士悉被斥逺佞夫憸人躐跻显要今又巧护其私以凌轹正直欺诳皇上其势又将为居正之续矣臣窃观皇上仁圣聪明抱大有为之资而邪臣壅蔽欺罔致大权大柄不由皇上而由邪臣天下后世将以此为圣明之累矣夫邪臣共享垄断之利而令皇上独受不察之名此臣所以终夜拊心不爱一身以报也岂愿碌碌与贵子弟比肩事主以为科目之羞郎署之玷哉今会试事又将竣矣臣恐复有观望效尤者伏乞皇上大奋干断将髙桂所论徇私举人严究斥退发下覆试原巻九卿科道从公细阅量留一二可録者以示圣恩重治黄洪宪作奸市私之罪以为人臣欺罔之戒至于吴时来附势灭法不称旨长王锡爵庇党恃势殊乏相度均乞速赐罢斥如是而公道可培人心自服他日之流弊永絶于此举矣臣昧死披沥干冒天威不胜战栗陨越之至奉圣旨科场之事已经各官条议积弊已革王衡等又经覆试若有欺弊科道岂无言者饶伸这厮妄言排击大臣刁讦辅相好生无理显是党护髙桂朋奸逞臆甚失国体饶伸着拿送镇抚司究问朋党主使来说
　　
　　镇抚司奏奉圣旨既究问明白饶伸憸邪小人出位逞臆诬谤大臣混淆国是本当重处念辅臣奏救姑着革了职为民髙桂虽未主使亦是朋党着降二级调邉方用
　　
　　二月命少傅兼太子太傅礼部尚书建极殿大学士许国詹事府掌府事太子宾客吏部左侍郎兼侍读学士王弘诲主会试取中举人陶望龄等
　　
　　廷试赐焦竑吴道南陶望龄及第五月改进士王肯堂刘日宁顾际明庄天合董其昌蒋孟育区大相黄辉冯有经傅新徳周如砥朱国祯乔胤唐效纯林尧俞孙羽侯徐彦登包见捷罗栋吴鸿功冯从吾郭士吉为庶吉士命吏部左侍郎太子宾客兼侍读学士沈一贯礼部左侍郎兼侍读学士田一儁教习
　　
　　弇山堂别集巻八十四
　　

　　●钦定四库全书
　　
　　弇山堂别集巻八十五
　　
　　（明）王世贞 撰
　　
　　○诏令杂考
　　
　　自髙帝以后书檄之类不登诏令及不可以入史传者録以备考
　　
　　高帝平伪周榜
　　
　　髙皇圣旨呉王令旨总兵官准中书省咨敬奉令旨予闻伐罪救民王者之师考之往古世代昭然轩辕氏诛蚩尤殷汤伐葛伯文王伐崇侯三圣人之起兵也非富天下本为救民近覩有元之末主居深宫臣操威福官以贿求罪以情免台宪举亲而劾雠有司差贫而复富庙堂以为虑方添冗官又改钞法役数十万民湮塞黄河死者枕藉于道途哀苦声闻于天下不幸小民误中妖术不觧其言之妄诞酷信弥勒之真有冀其治世以蘓困苦聚为烧香之党根蟠汝颍蔓延河洛妖言既行凶谋遂逞焚荡城郭杀戮士夫荼毒生灵无端万状元以天下兵马钱粮大势而讨之略无功效愈见猖獗然事终不能济世安民是以有志之士旁观熟虑乗势而起或假元世为名或托香车为号以孤兵自立皆欲自为由是天下土崩瓦解予本濠梁之民初列行伍渐至提兵灼见妖言不能成事又度末运难以立功遂引兵渡江赖天地祖宗之灵及将相之力一鼓而有江左再战而定浙东陈氏称号据土上游爰兴问罪之师彭蠡交兵元恶授首父子兄弟面缚舆榇既待以不死又封以列爵将相皆置于朝班民庶各安于田里荆襄湖广尽入版图虽化理未洽而政令颇修惟兹姑蘓张士诚为民则私贩盐货行刼于江湖兵兴则首聚凶徒负固于海岛其罪一也恐海隅一区难抗天下全势诈降于元坑其参政赵琏囚其待制孙撝二也厥后掩袭浙西兵不满数万地不足千里僭号改元三也初冦我邉一战生擒其亲弟再犯浙省扬兵直捣其近郊首尾畏缩四也又诈谋害杨左丞五也占据浙江钱粮十年不贡六也知元纲已坠公然害其丞相达实特穆尔南台大夫布哈特穆尔七也恃其地险食足诱我叛将掠我邉民八也凡此八罪又甚于蚩尤葛伯崇侯虽黄帝汤文与之同世亦所不容理冝征讨以靖天下以济斯民爰命中书左相国徐达总率马步舟师分道并进攻取浙西诸处城池己行戒饬军从征讨所到殱厥渠魁胁从罔治备有条章凡逋逃臣民被陷军士悔悟来归咸宥其罪有尔张氏臣寮果能明识天时或全城附顺或弃刃投降名爵赏赐予所不吝凡尔百姓果能安业不动即我良民旧有田产房舍仍前为生依额纳粮以供军储余无科取使汝等永保乡里以全室家此兴师之故也敢有千百相聚旅拒王师者即当移兵剿灭迁徙宗族于五溪两广永离乡土以御邉戎凡予之言信如皎日咨尔臣庶毋自或疑敬此除敬遵外咨请施行准此合就备出榜文晓谕教依令旨事意施行右文榜须议出给者
　　
　　龙鳯十二年五月二十一日太守荆营许士杰赍到
　　
　　与库库特穆尔书一
　　
　　曩者初无兵端尹焕章来得书惠绮即遣汪河同往为生者贺没者吊安知去而不回复遣人去皆被拘留且阁下昔与博啰构衅雌雄未决尚以知院郭云同佥任亮攻我景陵掠我沔阳予思此城虽元之故地乆在他人之手予从他人得之非取于元也阁下外假元名内懐自造一旦轻我遂留前使予虽不较但以合下内艰未除犹出兵以欺我使其势专力全又当何如合下果若挟天子令诸侯创业于中原则当开诚心示磊落睦我江淮今乃遣珠展实都率兵深入淮城杀掠人民殆非所宜况有自中原来者备言张思道李思齐等连和欲专并合下此甚可虑之秋安可坐使西北数雄结连闗内反舍近圗欲趋逺利极力支吾非逺计也予尝愽询广采闗中将军欲为乱恐不利于合下故再遣人叙我前意述我所闻合下其图之节次使命若总遣回庶不失旧好惟亮察焉
　　
　　其二
　　
　　曩自尹焕章来随遣汪河报礼至今不还予思阁下意当此之时博啰提精兵住云州与京师宻迩其势必挟天子阁下恐在其号令中故力竞若归使者必泄其谋故留而不遣阁下岂不知春秋战国豪杰之士平世则讲信修睦朝聘以时如季札至鲁请观周乐韩起来聘因考周礼未闻有拘留之典也有事则逺交近攻合从连衡以恤邻国以保宗社至于观兵约战使命往来犹恐前后相误亦未闻有拘留者古人诚心相待如此惟春秋有郑示絶于椘椘人执良霄汉累伐匈奴匈奴拘蘓武此夷狄报怨之浅见岂意阁下反效之予亦不以此介意予常言齐有十二山河桓公因之以九合诸侯秦有百二山河周汉据之以一统天下三晋表里山河晋文以世主覇业幽燕北有居庸南阻三闗天下都会此四要之地阁下兼得而跨有之当留意于此阁下自以智髙势大傲然不答亦不复于此留心方且千里裹粮逺争江淮之利是阁下弃我旧好而开新衅也兵势既分未免力弱是以博啰虽死亡余孽跳梁于西北凤翔鹿台之兵合党而东出俞保拒战于乐安王仁迯归于东齐幽燕无腹心之托若加之以南面之兵四面并起当如之何此皆中原将士来归者所说岂不详于使臣往复之词耶阁下拘留使臣果何益哉意者阁下不过欲挟天子令诸侯以效魏武终移汉祚然魏武能使公孙康擒袁尚以服辽东使马超擒韩遂以定闗中皇后太子如在掌握中方能伪定中原阁下自度能垂绅搢笏决此数事乎恐皆出魏武下矣且古之为国者不独君能断于上臣亦善谋于下汉王在成皋待楚使以草具待亚父使以太牢从陈平计也礼虽有厚薄未尝敢拘留也拘留之意虽出阁下亦可见谋臣又出陈平下矣事皆如此魏武之意岂得成哉傥能幡然改辙续我旧好还我使臣救烖恤患各保疆宇则地利从可守后患从可缓为阁下利岂浅浅哉如或不然我则整舟楫乗春水之便命襄阳之师径唐邓之郊北趋许汝以安陆沔阳之兵掠徳安向光息使安丰濠泗之将自陈汝捣汴梁徐邳之军取济寜淮安之军约王信海道舟师会俞保同入山东加以张李及天保努腹心之疾此时阁下之境必至土崩瓦解是拘使者之计不足为利而反足以为害矣惟阁下与诸子同谋之毋徒独断以遗后悔
　　
　　其三
　　
　　自古有匡天下之志者必有容天下之量而后能成安天下之功使其规模狭隘执见不广其为量也小矣又何能成安天下之功哉予自起义以来拓地江右阁下之先以兴复为名提兵河北相去辽逺各天一涯继闻令先王去世阁下克成其功且以尹焕章赍书致礼跋渉而来使予踊跃兴起乃知阁下能行令先王未行之事岂不为之快然用遣汪河致礼同往为死者吊生者庆初非无故也今汪河去而不还予初不能无疑然乆而得释者政以此时博啰跋扈倒持国柄元之兴替在其掌握故阁下以静御动一则恐起天下豪杰之心二则恐出博啰自为之后汪河之留似有说矣兹歴岁乆终不见还乃知阁下执见不广度量不弘何自信其始而不信其终耶予请复以古人之事言之昔春秋之世诸侯分治亦有以社稷为重生灵为念者故朝聘以时会盟以道且如鲁襄公即位之始卫使叔圉晋使智武子来聘襄公亦以季武子如卫穆叔如晋此交好之间未尝执其使者齐桓公伐楚楚使行人来聘师乃次于陉此兵交之际亦未尝执其使者古人岂不思一介之使不过将诚道意所拘者小所失者大也况阁下控守之地东连齐岱西拒秦陇北接幽蓟南抵长河地非不逺兵非不多所虑者张思道操刃于潼闗李思齐抗衡于秦陇俞保之兵蓄变于肘腋王信之众生衅于近郊恐阁下自以功成遂安如泰山置之不问坐使诸雄连结祸机一发首尾莫救此深为阁下惜也所以数四遣人奉书渎听者是予欲尽一得之愚于阁下阁下何为自矜拘使不答间者祸起山东兵连秦塞幽并混挠鼎沸不寜此皆予前日屡告之言为阁下今日明验阁下何不取鉴焉抑又闻古之立事业者必求士之多闻博学以广其才深谋逺虑以益其智今阁下用兵中原迄今十载幕下岂无其人乎何有其人不知以卫晋之使于鲁也为何如鲁之复命于卫晋也为何如设曰各尽其礼则当磊磊落落竭忠言于阁下执此为法即遣能使刻日将命以汪河钱祯等还岂惟不失前盟亦可取信于天下使其不然是又开我南方之兵端为彼后日之战患祸网日婴恶贯日积强敌益増仇雠不解阁下虽深谋如莽操诡计如荣温英雄满前何以取胜功被天下守之以逊富有四海守之以谦况其为臣者乎阁下其深思之
　　
　　与李思齐
　　
　　前者遣使通问至今未还岂所使非人忤足下而留之欤抑元使适至足下不能隠而杀之欤若然亦时势之常大丈夫当磊磊落落岂以小嫌介意哉夫坚甲利兵深沟髙垒必欲极力抗我军不知竟欲何为昔足下在秦中人以兵众地险而从之虽有张思道专尚诈力孔兴等自为保守库库特穆尔以兵出没其间然皆非勍敌足下当时不能圗秦自王己失此机今中原全为我有向与足下相为犄角者皆披靡窜伏足下以孤军相持徒伤物命终无所益厚徳者岂为是哉朕知足下不守凤翔则必深入沙漠以圗后举足下初入其地部落面从然族类不一其心必异据其地不足以为资失其地足可以自损使兵威常强尚云可也倘中原相从之众以漠北荒凉或不乐居其心叵测一旦变生肘腋孑然孤弱妻孥不能相保矣且足下本汝南之英祖宗坟墓所在深思逺虑独不及此乎诚能以信相许去危就安当以汉待窦融之礼相报否则非朕所知也
　　
　　使平章杨璟与明升
　　
　　璟闻古之为国者同力度徳同徳度义义不足不敢抗徳不足则归顺故能保身家于两全流名誉于无穷福及子孙族姓长乆反是者往往取败今足下以幼冲之资藉先人之业据有巴蜀黙然在位不咨至计而听羣下之议以为瞿塘剑阁之险一夫负戈万人无如之何此皆不达时变以误足下何则昔之据蜀最盛莫如刘氏诸葛孔明佐之训练士卒财用不足取之南中然犹朝不谋夕仅能自保今足下疆场南不过播州北不及汉中以此准彼相去万万而欲以一隅之地延顷刻之命可谓智乎若谓险阻可恃则三苗之君不灭有扈之国不亡蚕丛鱼鳬之乡不至足下矣我主上仁圣神武遣将用兵天下无敌运谋出竒神明响应顺附者无不加恩负固者然后致讨以足下先人通好之故不忍加师数遣使谕意又以足下年幼未歴事变恐惑于狂瞽之说失逺大之利故复遣璟面谕祸福深仁厚徳所以待明氏者不浅足下可不深念之乎且向者乱雄如陈友谅张士诚窃据吴楚造舟塞河江积粮过丘山强将劲兵自谓莫敌然鄱阳一战友谅授首旋师东讨张氏面缚此非人力实天命也足下视此以为何如友谅之子窜归江夏王师致伐势穷出降王上宥其罪愆封以侯爵恩礼之盛天下所知足下无彼之过而能幡然觉悟独断于心自求多福则必享茆土之封保先人之祀世世不絶岂不贤智矣哉若必欲倔强一隅假息顷刻鱼游于沸鼎之中燕巢于危幕之上祸害将至恬不自知璟恐天兵一临势不可御前日之臣为足下谋者或以郡献或以城降各自为身计以取富贵当此之时老母弱妻安所归乎纵足下年幼未晓语及老母独不痛心祸福利害了然可观逆顺之途在足下审之
　　
　　与元幼主
　　
　　朕本布衣昔在田里享承平之乐忽妖贼倡乱海内鼎沸当是时出师者将非不勇兵非不众城郭非不坚器械非不利终无成功妖人愈炽遂致豪杰并起此天意昭然不言可见朕因羣雄扰攘不能自寜由是为众推戴乗时渡江抚建业之众待天下之清奈何君不能控御将帅各懐不轨外称元臣内实自谋未有戡定祸乱以安生民者朕静观羣雄割据荼毒生民于心不忍乃亲帅诸将西平湖南汉沔南取交广东定呉越八闽江西皆入版图方欲息兵以观君之将臣曰张曰李曰王三人者不为国谋分据秦晋互相雠杀生民涂炭乃命大将军自前岁出师由齐鲁经河洛次及燕城我师未至君已弃宗社而去朕谓君或知自古无不亡之国能顺天道归我中夏乃上策也未几邉将报君率残兵留连开平回思前日宗社奠安国用富实尚不能削平羣盗今以孤兵自随逺寄沙漠若欲效汉之匈奴唐之突厥出没不常以为邉患是君之计不审也方今中国封疆尽为我有全二千城之众庶握羣雄累岁之劲兵华夏已平外夷咸附勇士无所施其勇智将无所用其谋而君乃欲与我为敌乎君若不思保疆土以延宗社而欲吐余烬于寒灰是不知天命也朕发铁骑四出塞外精兵三十万聨二千余里直抵阴山之北即君逃遁亦出侥幸春和日暖沙漠草青汉兵出塞之时也霜雪冬寒则归而守险君虽有百万之众何能为哉朕以诚心待人明示机策使君闻之庶改图易虑安分顺天保有宗祀不亦善乎君其审之
　　
　　大理战书附
　　
　　大理守段信苴世顿首拜书上总兵官定逺颍川二侯麾下伏闻用兵取天下古今常事然不济之以寛仁则未有得而乆长者也钦惟圣朝受天明命奄有区夏遐方异域畏威懐徳不可悉数独此云南屠使匿逋梗化执迷罔有悛心所以问罪之师有不得已者欤是以麾下奉命统领大军三道长驱一鼓并进席卷曲靖瓦觧滇池武功神速旷古希有非天之助顺何以及此况乎今日之事闗系改朝换世顺天应人邉鄙贱微敢不臣服缘走报者流言麾下之兵所至烈如猛火玉石不分迁其土著虏其妻子一二之说尚未信三四言之弗免疑以此畏缩而不敢即也夫云南根系白爨故地称为遐荒厯代所不能臣秦汉之际始通华夏亦不过遣
　　
　　使来往蜀诸葛孔明不留镇兵而诸夷信服唐鲜于仲通调十二万之师而竟败绩皆蒙氏以前之事史书之所具载也方之当今彼奚足论窃念我段氏绍蒙有国抗衡赵宋三百十有五年蒙元朝翔兴以小事大首先内附特命髙祖武定公仍旧管领大理部阐会以建昌威楚姚安鹤庆东吕腾冲等处州城并三十六酋长悉听节制抚绥降顺招讨未庭阅十数年民心乃定然后创设行省列置各道衙门累代宗先沐恩荣仕为守土计一百三十年于兹忠孝相传一心无二间为红巾陷滇兄平章信苴功仗义宣劳克复省治梁王反政被奸臣沙喇托欢布哈等妬譛谋害乗衅图我城池兵连祸结疲耗多年信苴世与左右丞信苴寳为兄杀父之雠义不与共戴天适元君失位无所控诉尝修表南进纳欵请援以为生灵之计至普定被执衔寃忍抑驯至于今彼此曲直之情众所共知幸赖天聪无逺弗达曽遣叅政张普招懐谕以来领云南王金寳之诏只得口传弗获钦承然而信上国必无食言之悔也兹者幸蒙麾下与吾除报复雠感佩不浅正喜跃间伻来持榜布谕信苴世拱阙拜伏外所谓民心向背基于抚虐天道损益应于谦满可不戒乎且兵乆则变生事苦则虑易莫若班师罢戍奉扬寛大傥赐继絶举坠庶副苍生霖雨之望比备礼仪朝觐以来先遣张元亨诣麾下听谕仍抵中庆大营烦为差军逓送是荷附此卑恳干冒威严不胜战栗之至所有事宜去使悉禀书不复载伏乞照察不宣壬戌正月二十三日信苴世拜呈总兵官征南将军檄示大理守土段信苴世尝谓智士审兴废之机达人明向背之理豪杰之士各因其时而用心故能勒名金石垂勲不朽若反其所宜未有不败者也曩者元季之衰君昏于上臣虐于下不知稼穑之艰难不念生民之疾苦上下情乖教养道丧驯致乱兴海内板荡羣雄竞起疆宇瓜分大者连城建国僣王侯之号小者乗辂仗钺擅生杀之权万姓流离肝脑涂地之乱亦已极矣于是天厌元徳命我圣皇经纶草昩扫荡欃枪天戈所指瓦觧氷消神武惟扬电驱席卷寰海之内莫不来庭日月照临罔敢懐二桑麻遍野讴歌盈路虽三代之盛未有过于此者也眷兹南徼独为异区恃其险逺蚁聚蜂屯累常遣使谕以祸福而乃愈肆猖狂杀我使命纳我叛臣是以圣皇赫怒特命诸将奉辞讨罪兵临曲靖其云南达尔玛等未识天运捧土塞津欲以三万之众来拒王师一鼓土崩遂尔擒获因乘破竹之势追取彼败亡之余直抵滇池元恶自经余党欵附又乌撒右丞实保等纠合东川芒部乌蒙等郡蛮夷八万余众进临赤水扼我偏师当选精兵倍道兼行由可渡桥而前出其不意入其腹心彼众闻之苍黄而归首尾受战大战移时渠魁授首降者纵归田畆战者血溅郊原不月之间千里宁谧其东川等路土官左丞胜右等鉴彼覆车之辙遂输欵附之诚籍其兵粮纳我戍土已为申奏荣宠有期又若越州土官龙海豺狼之心行同异类始降而终叛惑众以误民邀截道路潜害官军再谕不伏自取灭亡惟尔大理僻在南鄙未尝遣使询于父老咸谓汝段氏继蒙有土四百余年元世祖南征段兴智段福祥以全城内附又率蛮众从师伐宋尔祖段实继任再续勲劳累官参政子孙相承绵至于今亦可为名世之家矣故遣行人招汝使行之际复有一二降人言说达尔玛旋拒天兵汝尝遣众来助闻败而归实系蛮夷难以徳化必须荡平吾念其中亦有聪明特达识机知命畏威懐徳之人是以决策而遣之今者书来乃云吾兵烈如猛火向者曲靖乌撒之战两兵相接白刃相向胜败存焉况兵行万里深入重地人自为战当此之时汤武不能施仁虽欲不猛其可得乎至若迁其土著虏其妻子则未知所迁者谁欤达尔玛之败就阵擒获不啻数千斯皆应杀之人吾尚不忍尽抚而释之达尔玛见在余不悉举此众之所共知也乃云诸葛不留镇兵鲜于仲通败绩而返夫诸葛固亘古今豪杰之士然当此时吴角其南魏犄其北潜师而逺征恐二国闻知以袭其虚擒获之后诸葛岂不欲留哉顾力有不赡耳遂留其渠帅而用之斯盖一时之权宜非经世之良法也鲜于仲通者因杨钊以进出自屠沽谋不及逺玄宗享国已乆荒淫日滋天夺其魄羣小用事遂以斯人为帅彼岂将才哉国中特以此为报恩之具耳君臣知人若此安得不败乎方今天朝圣明在上贤人在位封疆万里雄师亿兆玄阙之北日本之南偏师少举无不景附岂以此一隅为意耶新附州城悉署衡府广戍兵増屯田以为万世不拔之计又岂有兵乆生变之弊哉固不足论也若夫领寳之说斯盖梁王未败之前吾王有愤其不臣杀我使者故有是命汝于此时若能发兵犄角共灭云南更立功勲一心王室庶副前约今者天兵南下汝反率众为彼声援闻败而遁不加尔兵亦已幸矣又敢大言以祈前诏乎果若人言蛮夷难化者信然矣足下援引古今铺陈得失则厌闻矣今者之来但知奉命有罪者诛无罪者安置若急降服当即奏闻区处欲但游说相玩则不如深沟髙垒以俟兵至欲为城下之盟必不可得汝其察之毋悔毋忽
　　
　　前书张元亨所有情实备在简牍据全参政杨员外不即回程一节本待张元亨至就引我人出降庶免往来烦渎窃恐麾下谴责常遣人赍其书赴营哨报如区区进欵白岩之故盖以彼此说话近便兼护百姓布种殊无他意斯言于秦镇抚处附托相似不达为蒙麾下懐疑又令灭楚耆宿苏世等来吐肺腑为书专州判李明赍书未知到否今有奸细人奴胜窥测我形势探问我事机已行捉获不忍加刑放去然而大贤君子既以取天下为事当以至诚相待岂可以诡伪之小计鬼祟之微患施诸人乎孔子曰言忠信行笃敬虽蛮貊之邦行矣又曰自古皆有死民无信不立吁人而无信其何以行之哉近日闻知麾下将我去人执絷下狱以两国战鬬使在其间往来自古有之杀死一二行李何益于事我云南僻在遐荒鸟杂犷悍最难调化歴代所不有者以其山川之所限风气之所移语言不通嗜欲已异得其民不可使故也至汉武帝不思先王之道穷兵于滇池海内从是虚耗唐玄宗不忍邉夷小忿逞武于蒙氏全军以之陷没构多事之祸以贻后人遂使川蜀交址连年为中国患此可以见兵威之不足恃也恭惟今朝遵守三代之典章革汉之故弊絶无凌弱暴寡之心惟有除残救民之政故我段氏纳欵意在封王入贡靖郊涓尘之劳望天地涵育而已是以不应中庆之救援不预曲靖之迎敌控品甸三营之地旋覊金齿雕题之夷类谨守信也拱候上命岂意麾下复生猜忌犹豫不决信任而不果也哉区区愿罄一得之愚若能彼此歃血盟誓罢威楚之戍劝谕农民及时布种抚恤凋瘵招懐来庭容以大度示以大信俾元元各遂其生共享升平之乐不亦美乎或有不忠不义之咎发兵讨之亦未为晚庶使中原冠帯之人得免荒野暴露之劳他乡流落之苦弗如是惟恐瘴毒日重疫疠日兴师老粮絶万一失挫奚翅为天下之嗤笑亦负段氏厥初之所望又为西南诸侯之耻辱矣杨员外回必能道其详书不尽言伏希裁察幸甚不宣
　　
　　信苴世诗
　　
　　长驱虎旅势桓桓深入不毛取暴残汉武故营旗影宻唐元遗垒角声寒方今天下平犹易自古云南守最难拟欲华夷归一统经纶度量必须寛
　　
　　前者专人敬诣辕门获奉檄示披诵再三惶恐无地所云吾是武人不通经史前代得失则厌闻也愚闻先民有曰蒭荛之言圣人择焉况乎经乃载道之器史乃纪事之书有天下者舍此其何拟哉且夫武以定乱文以守成文武并用长乆之术也不通之说必谦退耳至若民之休戚政之得失许诸人陈言其有可采举而行之优加擢用如无可采不加罪责有国之典皆然本宜开言路招规谏以来天下之善设若厌闻则謟谀至忠直去将何以治乎又为深沟髙垒以伺兵至者方今天下一统四海一家日月照临罔不臣服以予邉鄙草芥辄以一撮之土恃险负固独限于覆盆之下不覩于大明之光虽愚且昧必不为也然而城池之险出自天然不假人力焉用劳民苦筑施私智之功图其坚利乎诗云普天之下莫非王土率土之滨莫非王臣今云南已为麾下之所得矣得其民有道得其心斯得民既得其心则中外一致又何亲踈之辨矣愚谓留客兵而镇有泰山之损无鸿毛之益仍土人而守有贡赋之利无供给之害是以三代之所不有者知此道也汉唐之所以劳兵者逆此道也观圣诏有曰尔云南自汉通中国唐宋以来封王入贡尔段氏果能顺上招下克平之効则治愚昧之罪未知贤意若何伏惟麾下速耀皇威所至皆辄擒而复纵功不下于孔明勇而有谋才堪敌于方叔涤山川之旧污申节义之余寃歴代以来未之有也矧阃外之事将军则制之何所犹豫而疑哉诚如愚向所陈皆吐肺腑以请况予与汝既无杀父之雠又无财债之怨无故交锋接刄相害性命真乃不祥汝之取中庆者辞曰除暴济弱固其宜也汝来戍镇威楚彼处之民有何辜也今以汝等耗民之食是絶其命取民之财是剜其心虏民之妻是乱人伦迁民之土是拔其根则予之应其势有不得已者爰念汝等俱系腹里冠帯之人于千万之数中岂无百十达士得此云南于汝何益不得于汝何损驱虎豹之锐旅搏鱼虾之丑类是何心哉故拳拳寄书招谕之以祸福据西南称为不毛之地易动难安即日春气尚暄烟瘴渐重污秽欝蒸染成疠疫拒汝不假砺兵杀汝不须血刃四五月雨水淋淫江河泛涨道路阻絶往复不通则知汝等疲困尤极粮絶气敝十散亡八九十患倒六七形如鬼魅色如墨毛发脱落骨脊露出死者相藉生者相视欲活不能凄怆涕泣殆及诸夷乗隙四向蜂起弩人发毒箭弓人激劲矢弱则邀截汝行强则围击汝营逆则知之汝进退果狼狈矣莫若趂此天晴地干早寻活路全骸逃归乡里但得父母妻子一日完聚之乐可瞑目而无憾也虽以军律论岂有尽诛之理哉寜作中原死鬼莫作邉地游魂汝宜图之
　　
　　倭国求通表
　　
　　臣闻三王立位五帝擅权欣睹中华之有主爰致夷狄之向方乾坤浩荡非一主之独权宇宙洪荒乃万民之纠首故天下者乃天下之天下非一人之天下也臣居逺疆偏倭小国城池不满六十座封疆不足二千里故常存知足之心而知足常足也臣闻陛下作中华之主为万乗之君至尊无上也城池数千余座封疆数万余里尚然不足而起灭絶之意天发杀机神号鬼哭地发杀机龙蛇走陆人发杀机天地反复尧汤有徳四海来宾周武至仁八方拱手今闻大国有兴兵之策小邦有却兵之谋臣岂肯轨途拱奉天颜顺之未必其生逆之未必其死今闻陛下选股肱之帅起竭国之兵来侵臣境贺兰山前聊以博戏倘君胜臣输则满大国之策设若臣胜君输翻作小邦之利自古及今讲和为上罢战为强免生灵之疾苦救黎庶之艰危年年进贡于丹墀岁岁称臣于上国今遣使臣径诣丹墀
　　
　　弇山堂别集巻八十五


　　●钦定四库全书
　　
　　弇山堂别集巻八十六
　　
　　（明）王世贞 撰
　　
　　○诏令杂考二
　　
　　与魏国公书
　　
　　呉王令旨见为征讨庐州城池事除令安庆翼元帅朱文辉总率毕家等寨军马收取舒城及调监军周彧节制同知程德权与同曹平章监点军马取由便道驻札伺候总兵官到日攻取城池外今委中书省左相国徐达充总兵官统率平章常遇春胡廷瑞金吾侍卫亲军正都护冯国胜雄武卫亲军指挥使傅友德等大势军马直抵庐州务在抢获渠魁克取城池依奉施行者（龙凤十年三月十六日）
　　
　　吴王令旨见为应援安阳攻取庐州城池事今委自中书省右丞廖永忠统领各卫军马前去总兵官中书左相国徐达处参随征进听受节制依奉施行者（龙凤十年五　月　日）
　　
　　吴王令旨命中书省左相国徐达充总兵官统率各卫军马直抵荆襄湖南等处点视城池抚安军民依奉施行者（龙凤十年八月初三日）
　　
　　呉王令旨命中书左相国徐达充总兵官统率各卫大势舟师马步官军前去克取淮东泰州等处城池抚安黎庶大小官军悉听节制依奉施行者（龙凤十一年五月十四日）
　　
　　呉王令旨命中书左相国徐达充总兵官统领各卫大势军马进取张冦城池各卫将士悉听节制依奉施行者（龙凤十一年十月初九日）
　　
　　呉王亲笔差内使朱明前往军中说与大将军左相国徐达副将军平章常遇春知会十一月初四日捷音至京城知军中获冦军及首目人等陆万余众然而俘获甚众难为囚禁今差人前去教你每军中将张军精锐勇猛的留一二万若系不堪任用之徒就军中暗地去除了当不必解来但是大头目一名名解来（龙鳯十一年十一月初五日）
　　
　　亲笔前去教总兵知会前日庐州俞平章报说安丰军情紧急教早发军去应援二月十九日再差人前来家中说那厮也则是这般样子我每船守沙河口修东正阳他连日把马哨一逢东正阳回去下在刘备城下多日无粮依旧退回安丰不知己后事势今再差人报与你总兵官知会你每那里若是择的马军时便差马军来择不得时也罢（龙凤十二年二月二十日亲笔）
　　
　　呉王令旨教总兵官徐相国你委付冯同知牢固封闭高邮城门无令贼人得出委付常平章固守海安等处量拨官兵固守泰州城池你将本部精兵及水寨惯战官军并常平章摘拨军马亲率渡江径抵宜兴剿捕贼徒依奉施行者（龙凤十二年二月二十日）
　　
　　令旨说与总兵官知会二月二十一日参军都事到家说称海安埧上除孙指挥守城其余军马都来泰州抹子上教常平章上水寨这几说都好江淮省也无甚么事前日报那边军马事势轻重不一俞平章取军紧急大概本官自来不曽独力主事所料未到是以取军功切近日报来安丰止则添得竹二一支人马欠五千人这几日安丰无粮本军将欲都退不为大害你每且休上船来我这里又听说张九四军好几支过江了你每且将军那在泰州等他来攻海安杀他一场再做商量（龙凤十二年二月二十二日）
　　
　　前差小先锋军中说话取刘平章薛参政领军马五百来家去安丰厮杀这等贼是俞平章取的紧为这杀便来取来如今俞平章见那里事慢却又差人来男子之妻多在高邮被掳总兵官为甚不肯给亲完聚发来这个比杀人那个重当城破之日将头目军人一概杀了倒无可论掳了妻子发将精汉来我这里陪了衣粮又费闗防养不住杀了男儿掳了妻小敌人知道岂不抗拒星夜教冯副使去军前但有指挥千户百户及总兵官的伴当掳了妇女的割将首级来总兵官的罪过回来时与他说话依奉施行者（龙凤十二年三月初二日）
　　
　　呉王令旨说与总兵官徐达攻破高邮之时城中杀死小军数多头目不会杀一名今军到淮安若系便降系是泗州头目青旛黄旗招诱之力不是你的功劳如是三月已里淮安未下你不杀人的縁故自说将来者依奉施行者（龙凤十二年三月初四日）
　　
　　呉王令旨教总兵官徐相国将领官军三万名乘船并军马二千名前去克取安丰城池其余官军留于淮安镇遏仰依奉施行者（龙凤十二年四月初二日）
　　
　　今再差克期赍批前去教左相国与同委官朱文正会议须要留下精细能干边上头目镇遏淮安编排队伍务要防奸此城系新降军马理宜乘大军兵威在彼事断其初若不如是正军起去多留镇淮安少恐编排队伍有不得头目做的怨怒一生不可不防就编伍之时有明白倔强不伏及深藏机宻暗地抱怨似这等人休与军管休留在淮安就乘兵威在彼徐徐起发前来务要力行其安丰攻取竹冦不可迟缓急宜速去到彼必擒此徒如经过濠州虚实动静降与不降畧看便过仍留韩平章攻取（龙凤十二年四月初四日）
　　
　　亲笔直至安丰总兵官军前知道即日徐州参政陆聚差人赍到公文说称王保保遣水陆贼党欲犯地方告兵策应为此教克期来说与你知道军前将安丰贼冦已行困住量必有可获其大军内摘拨方便船只能干军士头目前去徐州杀获贼徒救护城池就观王保保军势若何批至速差军船前去毋得迟慢（龙凤十二年四月十六日）
　　
　　三次据江阴报贼依然在范蔡港扎不敢上流此计专在掣兵余无攻城大战之计军中止教廖右丞回水寨大军不必动江阴头目每也这般说将来镇江那军也教回来他在江上如此怠慢一月之后我必克泰州泰州克江北解然此每军中好生用心闗防今就教江阴来使往军前见总兵官你再省会他来使教回江阴（年月日亲笔）
　　
　　呉王令旨命右相国徐达做总兵大将军平章常遇春做副将军统领大势马步舟师征取浙西苏州等处城池招抚军民仰大小官将悉听节制依奉施行者（龙凤十二年八月十一日）
　　
　　教总兵官徐达常平章知会姜偃黄桥但系民军往来路道处所彼处之民不许屯集于这几处果系复业人户许令散居元宅一旦有谋时刻如何便聚集起此我之利也店市之民不可屯于要道理合移于水荡中间沙洲处所拘其船只使民智勇不能施亦我之利也平定通州别行处治若使迁发为军恐通州下面左右之民闻此一声速去之心甚重彼各持刃与我相拒未可也军中再思（龙凤十二年九月十五日）
　　
　　十一月初三日内使来报捷音己见来降头目姓名一名名分晓今差内使李顺赍批前去军前教总兵官左相国徐达平章常遇春知会黄船到日可差精细官人及伴当人等管伴押解头目王吕朱梁及一应大头目星夜赴宜兴上岸锁项前来其余小军节次如法押送赴京我自作区处其贼人首目毋得久留军中恐防有诈（龙凤十二年十一月初十日）
　　
　　呉王令旨教总兵官徐相国你委付冯同知牢固封闭高邮城门毋令贼人得出委付常平章固守海安等处量拨官兵固守泰州城池你将本部精兵及水寨惯战官军并常平章摘拨军马亲率渡江径抵宜兴剿捕贼徒依奉施行者（龙凤十二年十一月十二日）
　　
　　刘都事来说土军王僊被和必玛勒杀了他王信王仁见围了和必玛勒你每可间道差人去与王家通（十二日）
　　
　　亲笔差人前去泰州军前教同知于今月迟一会（呉元年正月初九日）
　　
　　亲笔前去军中教总兵官左相国知近闻知淮安头目陈律色并元帅三十名又有苏州城内走出来降的马军院判元帅万户五名及李司徒下桂齐一十名此等之人见日久苏州不下宻地打话甚有奸意就你跟前小人儿知道不敢对你说今发亲批至日火速差人牢固伴解前来庶免忧虑批至毋分星夜（呉元年正月十二日）
　　
　　亲笔教总兵官大将军副将军知正月二十六日克期翟格尔到京方知平章十九日自杭州回至军中更见杭州事体皆定有人从杭州来说平章省会来降人众甚是磊落不诈正合我之本情今尔两员大将一员杭州去一员率众攻苏州尔两员所办之事皆使我无忧我喜我喜今就差人前去你两个处说知苏州既围定了可将虎贲士一卫尽数发来（呉元年正月亲笔）
　　
　　总兵官处问瘦朱兄弟及江上杀死我军逃去的沈十见在何处营内留下马的官军每姓名开来教我知道等那厮来时好合那厮说话军中切记寻蒋英刘振牛镇抚熊天瑞及各年叛将的军人都教拏来（正月二十一日）
　　
　　呉王书谕大将军副将军及诸将等二月二十一日克期来赍至所禀事务件件详细一一皆听命令而后行此古贤臣之当为今合其道然而吾观于内事务多有军中可以不禀便行者数事今后军中合用之物急则从急缓则从缓庶几便当吾与诸人同起于淮地十有六年今事业已成诸将臣我之心愈见切切社稷之隆邦家之固真可见矣昔邓禹见光武谏曰今山东未安赤眉青犊之属动以万数更始既是常才而不自听断诸将皆庸人崛起志在财币子女争用威力朝夕自快而已非良臣明智深虑逺图欲尊主安民者也此更始之不才诸将狂愚终为汉光武邓禹君臣之所得往者湖广陈友谅姑苏张士诚兵非不多将非不广钱粮非不足奈二生皆效更始之所为诸将亦效更始之部属以致今日为尔诸将所得近闻军中有民人生理乡外无扰诸将欢和尔等焉得不与邓禹同名于天下乎（呉元年二月二十一日）
　　
　　竹家迤北将来的军一个也休放在那安丰在家军十分为数将五分来猾的便将来善的放在那里（二十一日）
　　
　　大军自下山东所过去处得到迤北省院官员甚多吾见二将军留此等于军中甚是忧虑恐大军下营及行兵此等杂于军队中忽白日遇敌不便夜间遇偷寨者亦不便况各各皆系省院大衙门难以姑假称之（二十一日）
　　
　　亲笔至日但有权柄之官员无分星夜发来布列于南方观望城池使伏其心然后用之决无患已如济宁陈平章卢平章等家小东平马德家小尽数发来至京之后安下穏当却遣家人一名前赴彼旧官去处言信人心可动（吴元年三月二十六日）
　　
　　亲笔前去军中教总兵官大将军左相国副将军常遇春今为太仓守御人员事教你每知道即日选到旧日随军渡江头目朱禹系黑张副使跟前的今于宣武卫充千户文书到日教充太仓卫指挥副使就做太仓卫总兵官新降的那普万户教充佥事封印一同守御见守太仓千户刘冲提回军前听调（呉元年四月初三日）
　　
　　令旨教徐相国可将水陆军马二万人前去取攻兴化高邮淮安此数城贼兵高邮军民不满五千淮安仅有六千人兴化不过是众百姓自守水陆军扬州取四千五百直捣高邮南门西门泰州军前将起一万五千人共辏二万人常平章屯海安别令能干头目领三千人守海安城平章军屯于海安城四外不时出没巡哨通州盐场等处是必小心张冦见我军马去攻淮安深入淮地离大军甚逺必来与常平章厮杀不然使大船于镇江上下攻畧地面所料不过如此你每有的高见识寻思说将来这帖子须要拏去教常平章也见除打高邮淮安兴化军马外其余不问军马都教常平章领在海安征守那里地面（吴元年四月十四日）
　　
　　再赘我的见识则是如此你每见得高处强处便当处随着你毎意儿行着休执着我的言语恐怕有见不到处教你每难行事也（十八日）
　　
　　差人去军前徐相国常平章跟前取庄元帅青旗李蒋郎中王指挥李司徒处新发遣看沂州军马除土人外实有多少正军如正军数目较多时务要俵在益都济南济宁徐州邳州俵了之后老小完聚毕日却将马步精鋭军挑拣随军征进大头目老小逐时随机都发来淮安（吴元年八月十六日）
　　
　　吴王圣旨命中书右丞相信国公徐达做总兵征北大将军中书平章军国重事鄂国公常遇春做总兵征北副将军统领大势马步舟师前去征取中原等处城池招来军将安抚人民大小将士悉听节制依奉施行者（呉元年九月初二日）
　　
　　教总兵官将各营内新旧见在马匹数目报来毋得隠瞒就教小先锋将手抹来回话（初二日）
　　
　　近有一个穆尔齐一个面前须要一发取来（阙）其壬指挥教徐相国止以差使发落回来（阙）除文书上有名字外余者闲人杂人教尽数发来俱毋容留在军中（呉元年九月初三日）
　　
　　如得王信沂州若是善降了得其京城本部军令两卫权行守御沂州将王信父子老小尽数起来淮安软拘王信不可离了左右如得了益都济南济宁三郡每郡除益都令一卫军马守御王信本部军就留五千共一万人其济南济宁亦同这个縁故务要将王信军马指以守城为由分散各处王信军既在各处听调宻令各处守御指挥索取各处军人老小完聚亦令守御沂州指挥随时（吴元年九月初十日）
　　
　　今差小先锋前去总兵官处议拨马军二月十八日江淮省俞平章差王执印来说即日竹二将马八百匹步军九千共计万数自栁滩子渡入安丰如今水起拏住人问说蒋见在陈州整船只护送粮来安丰为这般俞大舍见领船札在东正阳修月城守了差哨船哨沙河口絶他来的粮道安丰城里见无粮食便添上这军一发食用的无了如今竹二见领马离正阳七里地刘备城札与我船军每日对阵至晚又回刘备城马止有八百内有用者少为这般俞平章差人来说添得马军来与那厮杀絶住粮道安丰先下窃详俞平章所说北方来的人马不过则是这些时下如此若不与战絶其粮道先夺安丰恐为后患我如今教小先锋来你每军中若择得刘平章薛参政于内选五百好马来前去聚着庐州家里马军火速去杀那厮一阵了便来你每商量好时便发来如往要机宻着不要人知（初十日）
　　
　　与徐常冯
　　
　　即目王保保今秋八月十五日已将闗中及潼闗失了又被张思道李思齐追过潼闗两日路程孔兴托里巴天保努兵入三晋俞寳棣州大胜杀王保保军马三阵追过青河溺水死者不计其数得了马多即目王保保起了百姓往北去当如今汴梁南阳唐邓等处俱各不宁河南府八月内被洛河水发漂了三千余家仓粮流了一半这的是迤北消息如今你军前但得张家一大阵时便将任亮及他那军发来我自有道理虎儿将批你看（吴元年九月二十一日）
　　
　　呉王亲笔差人赍至军前教左相国徐达知会今后就阵获到冦军及首目人等不须解来就于军中典刑近自十月二十五日二更二点都督府断事牢内所禁张冦首目二十四名将牢子打死逃出城外至龙湾三更时分将一只解军需的船拏去随时跟捕去龙湾发快船跟赶必是可获今后不必解来（呉元年十月二十四日）
　　
　　这厮每好歹先救高邮他有徐左丞领过的人马王保保再添他些他那里水路旱路都便当他马步必从天长路上来徐便后水路或是射阳湖来兴化由瓠子角或是寳应来北里来的王保保军马必是欺着我军马他来太师营那里曹元帅守的那里厮杀可先整兵在高邮候他来拏那厮通州有张九四外甥儿在那里这兵是疑兵必不敢便到海安你每可作急整理髙邮（二十四日）
　　
　　沂州已下未知总兵攻取山东何处若取益都黄河内必拨好将将新旧黄河但系王保保人马往来要路处絶断勿使救兵往来我官军得以自在攻取山东城池如能先取益都山东边海城池为我环裹于内岂不囊中之物可不取而招来此说系是坐家之论军前随机应变又在自谋勿以我逺料之言为必然（吴元年十一月初二日）
　　
　　沂州既下王信来其部下得力头目尽数收拾与王宣父子等管解来但系能干头目勿留于军中勿听巧说头目解起军人全用然是全用须要分于各郡随我军征守每军各带老小于所守城内住坐止可数千调用不可满万（吴元年十一月十二日）
　　
　　若山东城池都下止留万军守益都其余众守济宁济南其大军进取燕冀河洛然后相机而动兵马既往济宁济南益都其徐州可添旧军守御其王信守梁城头目其名克诚者得之可行枷解来陆参政知此意只教陆参政寻此人呉元年十一月十九日差梅右丞弟去军前
　　
　　皇帝圣旨说与徐丞相如下了庆阳时教冯都督掌总兵官印信总领大小将士军马屯驻庆阳节制各处城池合用军储从长规措置如少时问百姓每借助些供用其巩昌临洮兰州等处见守的官人每都不动如军马少处添拨将去务要安妥再看蒲州四外宁静不用军马守御时教康同知将见领军马分二停亲自领去山西省守御提调太原平阳城池留一停添守陜西其各处城池都要摆布守御停当然后徐丞相同汤大夫将领一千马军回来商议定功行赏那守镇边城的官人每先将照会去与他诰命送在各官家里我与大将军安葬鄂国公常平章了时随后一同亲往军前定夺守边今教李平章呉佥都督去军前与总兵官定议各项事务了毕吴佥都督就在庆阳冯都督处驻守教李平章去陜西省与耿佥都督一同守御宜令准此（洪武二年七月十八日）
　　
　　皇帝圣旨教右丞相信国公徐达做征北大将军浙江行省平章李文忠做左副将军右都督冯胜做右副将军御史大夫邓愈做左副副将军御史大夫汤和做右副副将军总率大军征取地方大小将士悉听节制宜令准此（洪武三年正月十七日）
　　
　　皇帝制谕征北大将军徐达副将军冯胜邓愈汤和朕起布衣尔等备知近为浙江左丞胡德济怯阵本将军合为之事又乃行枷前来此非古将之风尔等岂不知穰苴庄贾克期会军之令却从军中解往京师以君问彼之罪若以凡慢功之人一一解来天子处治人必料将军不敢擅自杀人人皆慢功则将军之威名何如常言曰阃外将军令若将军为立千万年美名凡有犯者不必送于天子须当以斩砍自由若胡左丞至京师縁治国与治军不同念其救信州之勇守诸暨之功不忍诛之似此将军难以率众今后但有犯令者将军当依令斩砍自由可依奉施行者（洪武三年四月初五日）
　　
　　说与大将军知道恁四个好生议的穏当将着那军马合往何处征进呵便去说那甘肃省也无甚么军马如可守时节就拨人守了其余那土畨西蜀的那些地方可就将军马収了那里了大将都把大江里下来省气力这是我家中坐着说的未知军中便也不便恁只拣军中便当处便行到那有骒马的地面呵连羣教头目每赶将些来临濠我看就临濠牧养别无甚么说的縁故止是就阵得的人及阵败来降的王保保头目都休留他一个也杀了止留小军儿就将去打西蜀了后就留些守西蜀便了（洪武三年四月二十日辰时）
　　
　　得了西蜀留守官员姓名开后
　　
　　唐都督　陆都督　陈都督　何文辉　王文简　周立　耿三等
　　
　　其余留守蜀内边城处皆能干千户守之听成都调遣所得蜀军就留参了旧人守镇其西蜀头目尽来赴京凡守御千户从大将选精鋭的有见识人守除守四边外成都留兵三万（洪武三年四月三十日笔）
　　
　　如今北平都卫里及承宣布政司里快行多是彼土人民为之
　　
　　又北平城内有个黑和尚出入各官门下如常与各官说些笑话好生不防他又一名和尚系是江西人秀才出身前元应举不中就做了和尚见在城中与各官说话
　　
　　又火者一名姓崔系总兵官庄人本人随别下泼皮高丽黑哄陇问又有隠下的高丽不知数
　　
　　遣文书到时可将遣人都教来及那北平永平宻云蓟州遵化真定等处乡市旧有僧尼尽数起来都卫快行承宣布政司快行尽数发来
　　
　　一名太医江西人前元提举即目在各官处用事又指挥孙苍处有两个回回金有让子家奴也教发来
　　
　　皇帝圣旨教魏国公徐达前去北平整理城池操练军马仍教济南等卫指挥佥事盛熙等统领军马跟随魏国公听调宜令准此
　　
　　一合调军马
　　
　　济南卫指挥佥事盛熙领本卫官军二千户
　　
　　济宁左卫指挥佥事房寛厉达领本卫官军五千户
　　
　　青州卫指挥佥事周兴领本卫官军四千户
　　
　　莱州卫指挥同知胡泉领本卫官军三千戸
　　
　　徐州卫指挥佥事司整李彬领本卫官军二千户（洪武四年正月十一日）
　　
　　皇帝圣旨教太傅中书左丞相魏国公徐达前去山西整点城池操练军马凡有调遣迤西迤北征进从便施行太原朔州大同蔚州东胜军马及新附各降军马官员人等悉听节制宜令准此（洪武四年七月十三日）
　　
　　皇帝圣旨教太傅中书右丞相魏国公徐达做总兵官征北大将军大都督府左都督曹国公李文忠做左副将军右都督宋国公冯胜做右副将军卫国公邓愈做左副副将军中山侯汤和做右副副将军统领内外各卫军马于北平山西等处从便驻札相机调遣仍令大小官员悉听节制宜令准此（洪武六年三月初十日）
　　
　　说与大将军等王保保此来恐非实意谨防虚诈铁冠曽言子月有战此人今来其前贼普贤努鼐尔布哈库库徳济贼众恐乌合来扰我边不可不防其王氏被疑逼而逃近塞上或有之不可全信不可全不信广伏精兵务讨实信前者京师发去拏获的当道驴可放过去卢国公孩儿亦教去尔等诸将出入塞上非一二千骑不可轻行旷漠中忽遇劲敌子细子细（洪武六年十月二十七日）
　　
　　皇帝手诏谕大将军徐达兵书有云制人而不制于人卿等率军塞上已有日时其中动静众寡王保保安得不知多算胜少算况无算乎此兵法之确论近有自军中来者言及王保保处逃军一名盗彼印信前来我营观其来意甚笃然而古之智将有鬼神不测之机今吾为将军筹之尔所率者骑士皆前日王保保部属力不及随征旧主安知心地果然乎吾所谕者但恐来人入间当以诚待亦以机防以备不虞勿使与人暗言恐中奸计勿诛降人老子云抗兵相加哀者胜今王氏力微智思无数不可不备当筹之万千勿欺敌勿忘机保全诸军不战而屈人兵乃为上智卿其勉之（洪武六年闰十一月二十八日）
　　
　　与曹国公手书
　　
　　保儿知道（李文忠乳名）如今尔做总兵官调遣北平通州永平蔚州大兴等处军马务要恩威允当机谋中节毋得妄行事务前常平章在时军中合用之物本官设法指取并不曽缺了凡守御城池官员他亦能知谁可谁不可葢本官调遣诸人能知详细这几年来我不曽临军中次等头目多不知所行得量如何所以徐常二将军在外多用至诚报我所以不疑动止大军之权都教他每去施行今常已无了使我如失手足尔在通州住了几时忽往北平去教孙华二都府官将那军队伍务要精细毋作虚名钱粮俭用庶使我不费心力尔若不能似前将鄂国公我那忧烦何可当也尔当体常平昔调兵施行（洪武二年七月二十四日亲笔）
　　
　　亲批付男朱文忠（初蒙赐姓为朱洪武三年始复姓李）六月初四日威平见陶元帅率兵前来添力守御城池俟秋凉水枯方遣还营如陶洪元帅并大小头目军人至建兴翼多加抚恤毋得妄分彼我有失头目军心一旦误事得知罪犯不轻更有守御南门元帅葛俊多有谋勇张贼前来数遭是不失利皆能处亦与多加替我抚恤使头目心安只此亲批付陶将去不及印（六月初四日批示）
　　
　　再行亲批如军人到速支按月粮米谨　省　押
　　
　　亲笔说与保儿老儿亲笔至日无分星夜将赍行粮取直径便路至大将军徐丞相处作急作急（洪武二年八月初五日）
　　
　　说与保儿老儿火速将兵星夜前往军前大将军处一同破王保保去的迟时悞了事不便兵可取孟津渡河由洛阳陜州潼闗入陜西省至军前不然时别路恐转了作急行动（洪武二年八月十日）
　　
　　说与保儿老儿如今大同张都督言老鞑靼于该里坡驻扎孔兴托里巴军马与彼声势相应为武朔等郡人民被害若你不曽到总兵官跟前时可差人去总兵官处计禀了可以往西京大同去时军马一到时必有大胜若已到总兵官军前时且守西边界首不必再动候来春再举我虽这般说计量中不如在军上多知备细随机应变的勾当你也厮活落些儿也那里直要我都料定今后但凡近处逺处有声息机务相应调兵便行不必拘滞恐悞事机不可不十分小心谨慎用心调用（洪武二年九月初八日）
　　
　　皇帝手书寄驸马李祯今年正月保儿帅师北征大获胜利勇冠三军威镇塞外在朕欢忻于祯可贺然今既回京速遣还家省侍祯当更加多训勿作非为使满朝称善岂不伟欤临书诚祝想宜知悉（洪武二年十二月初八日）
　　
　　说与孙华知道保儿老儿做总兵官你那里在城马军都并过铁鎗好汉便要不好拘了马选好汉骑我这里发了三四百并了铁鎗的人来却无马你那里并下马来时与他骑将去厮杀拏马但是红罗山锦州来的好人敢并鎗的便与马骑了支米两石我教宋奉御来看着保儿支分须要一一整齐若不依了时从军律治你依了我说的明日拏了敌人的时节便见你每功劳（洪武三年正月二十日）
　　
　　母舅说与保儿知道和济格尔将到手本一个上面写着的皆是犯号令的人手本上打的也打的是杀的也杀的是若不如此这作歹不怕你在那军中调守许多军马务不要偏向凡事都要中平服人但有偏向不能服众中平人喜（洪武三年二月初五日）
　　
　　再说与尔家属三月二十五日起杭已至京师房屋具备了我心已安也教尔知道（洪武三年四月九日）
　　
　　说与曹国公李文忠吾兴师肇业诸将勤劳风霜连年久矣朕所不忍前者北敌犯边遣征北大将军太傅中书右丞相徐达及右都督宋国公冯胜并尔等将兵边陲多方备御今北敌既遁迹二心之民畧入可无大患矣然又闻忽有敌骑五十匹及从骑蓦然来哨又不可算无敌故递文至军中令徐将尔诸人塞上过冬日夜思之徐冯诸将已勤甚矣尔虽亦勤难同他论今命尔将一切大小侯省指挥等官骑士潜养鋭于山西以防外冦教徐冯赴京过冬恤我开国之大勲敌人出没尔独当之当深谋以备勿怠告（洪武六年十月十三日）
　　
　　说与曹国公知道如今塞地草青战马当肥此时彼中必知我军中动静今后再有些须战马时可他果实如何得他彼中虚实料我十分得胜时方纔出军与战若不能知彼止于知己不可轻出得胜之后絶不可深追徐冯二将已于四月初六日至京但与议论彼中事务二将自言不容在家久住月内就行尔当训教军士整齐队伍以候二人至此亲笔到日可将那里守御的步军权时拨与马军看马马军既不在那里留守呵明日战罢了时马自回京来步军仍各还卫军中一切事势十分谨慎诸侯省官都知道（洪武七年四月初八日亲笔）
　　
　　说与曹国公知道四月初十日特黙齐解赴京师随即释放询问元君及王保保所谋何如本人但言四五月必战凡战必在天城白登地面又说王保保若见我这里马军好歹退一退佯走一走等我这里马军离了步军时他却来与战再说道王家这小的只是用拐子马熟更说必有伏马特黙齐亲听得的谋算不敢虚说如今我问得特黙齐这般言语彼中虚实颇得其阵势伏兵皆知之矣今后本人若到天城白登来时我这里务十分仔细战胜不可深追切莫速战当持久以待彼中动静然后发兵庶得穏当不可轻易谨慎谨慎（洪武七年四月初十日亲笔）
　　
　　母舅亲笔教保儿知道如今辽东已胜了北方敌那里时下不敢轻动即目鼐尔布哈与巴延两个在鸿哈滩自厮杀鼐尔布哈止有三千马军有二千能的其余无用巴延有马军约二千名止有五百精鋭见都互相杀的弱了正好攻取我调汤和前去陜西率马五千之上往北行今便更调尔往西行将马军好的五千就大同一千太原五百共六千余名于保德州渡河南手里教汤和引着北手里尔攻鼐尔布哈后火速于二月十七日午时出西北门星夜西行与济宁侯同去道儿且留北平大将军月书到来（洪武九年二月初七日亲笔）
　　
　　说与保儿知道今年正月二十一日月犯房第二星主次将忧又二月初六日木星退行犯太微垣左执法星主将相忧又三月初八日火星犯井主将军有罪我如今将这应有天象一一写将去尔看尔宜昼夜谨慎恩威毋得妄行日省自身修德以感天人不致事生可保富贵（洪武九年三月九日亲笔）
　　
　　说与大将军知道梅二舍来方知王保保真实消息那厮如今东去北平七百里南离大同五百里把做劲敌呵去我疆场甚不逺不可不备时当夏首塞上马肥恐彼又来相扰况四月五月以天象言之秦晋燕三地分有战未知正在何处然此则是大将军处整兵谨备观隙而动赴京一节尚未可轻回（洪武九年四月十二日亲笔）
　　
　　老舅家书付保儿教尔知道驴马做的人当自从守住江西好生的行事不依法度近来我的令旨为开按察司衙门他三日不接我言教在江上打着船便似教化的一般他又差人往浙西城子里官卖物事及至开我令旨不许军民头目来听宻行号令但有按察司里告状的割了舌头全家处死在那里奸人家妻女多端不仁我禁人休去张家那下买盐他从江西自立批文直至张家盐场买盐江上把截的不敢当尽他往来南台城里仓与库四处俱各有物其余多等不仁不孝的勾当我心里闷说不的许多保儿且知道这几件尔父亲到时自有话与他说也保儿守城子休学驴马尔想尔母亲尔便休恼我凡事依首领官行那家好男子他好公主的父亲以致这弟（阙）做的事好驴马所言驴马者朱文正也的令史都弄（此下年久损落不可考）
　　
　　弇山堂别集巻八十六
　　
　　●钦定四库全书
　　
　　弇山堂别集巻八十七
　　
　　（明）王世贞 撰
　　
　　○诏令杂考三
　　
　　太祖取云南前后事宜録自内阁者附于后
　　
　　勅谕左参政张紞古之尚志之士必立身行道道行名成而后已所以然者何贵荣身家以显父母向效贤人之道也卿当日省月觉以下愚没世无称为戒今命卿西南方面重任正君子道兴之日且云南诸夷杂处之地若欲治安非出羣之材不可卿必忠可格天诚能动物则生灵是幸故兹勅谕
　　
　　制谕征南将军颍川侯傅友德副将军永昌侯蓝玉西平侯沐英教都督谢熊等于云南开设都指挥使司谢熊都指挥使掌印冯诚指挥使左封印戈预指挥使右封印云南诸处守御各卫所大小官军悉听节制（洪武十五年闰二月十五日）
　　
　　勅总兵官征南将军颍川侯傅友德副将军永昌侯蓝玉西平侯沐英云南之地稽之古典气厚风和人民尚兵上古以为遐荒中古禹迹所至以别水土故地属梁州之域自汉隋唐三代皆中国所统御既有其省数出名臣望重者镇之今将军等率精兵前进不逾百日而取之若非名臣望重者守之愚下之辈未可托也今特命汝南侯梅思祖平章潘允明二大臣暂署云南布政使司布政使事平定之后除官替回（洪武十五年闰二月二十五日）
　　
　　勅谕颍川侯傅友德永昌侯蓝玉西平侯沐英往往人来皆说各处守御卫分好生无粮以朕逺料云南莫若大将军拨下止守云南大理楚雄临安曲靖普安其身子里守御处所如东川芒部乌蒙除乌撒见守少存其余且休占住军都发去厮杀等得漫济畏服了然后将东川卫于七星闗南一日半乌撒往北一日半立为一卫令东川人民供给其乌撒令乌撒人民供给务要岁足军食七星闗立一卫或乌蒙或芒部合令那处蛮人供给务要岁足军食自永宁迤南至七星闗分中札一卫令六诏羿子等蛮人等供给务要岁足军食若如此道路易行军士势排在路上有事会各卫官军剿捕若分守各处深入万山蛮人生变顷刻道路不通好生不便符至之日诸将当美饮食抚军士将诸蛮尽行平定方敢旋师如勅奉行（洪武十五年七月二十二日）
　　
　　勅总兵官征南将军颍川侯西平侯徐保至京方知大军七月二十八日已围乌撒俘获次第见搜林箐诸蛮四散逃去然此乌蛮之地山多径隘必深谋逺虑将永昌平凉安陆三侯王张郭三都督诸处军士会于一处所在山林布满搜索则诸蛮无所逃矣近人自七星闗来说芒部乌撒二处蛮人夤夜持火照道挈家尽逃入霭翠地方避难符至可着令务要蛮人献将出来其闗索岭路非古正道又在西北西南甚是不隘人马经行必着大军荡涤彼处蛮贼开通此路以接普定其芒部必当尽获首目前来如勅奉行（洪武十五年八月十九日）
　　
　　勅谕总兵官征南将军颍川侯西平侯云南地方粮食生受各处安放军卫务要活落调遣庶使军官军人不致艰辛若安顿不如法大军一回诸夷作乱人少难以制伏若差去舍人至军中须要把逃军的縁故说与各处守御军士知道这蛮人地面里凡在逃军人但下路的不曽有一个出得来都被蛮人深山里杀了不杀的将木墩子墩了教与他种田差去舍人到时可即将蓝玉费聚吴复王张郭三都督几个领军的会做一处搜山杀蛮军势即大蛮人地方窄狭可以擒获无粮处休教军守止于赤水立一卫毕节立一卫七星闗立一卫黑张迤南瓦店迤北分中立一卫如此分布守定往来云南便益其水西霭翠地方必会十万之上军数踏尽了然后方是平定此等料度皆是我坐家说的不知可行不可行军中自从其便如勅奉行（洪武十五年八月二十九日）
　　
　　勅谕总兵官颍川侯永昌侯西平侯及平凉侯安陆侯知道六月初八日贵州都司文书至京师知盘江路道上未通行兼说目下并无升合口粮如此艰辛符到之日将各处守城寨官军若无粮用时且将城寨不守尽数出去会做一处将那有粮蛮人都打了取粮用休固守不肯那移久后军马饥荒了符到水西留四百守城看霭翠变也不变普定云南也如此将水西普定应有军马都会一处每日去漫济住处攻打要粮用他那有工夫去打我空城只这般依着如勅奉行钦此（洪武十五年九月初二日）
　　
　　又传奉圣旨乌撒若平便趋芒部既平芒部乌蒙若半真半假来归且虚待着东川若降亦虚待着且把军十数万都调毋役西蒲等处尽剿了然后复往乌蒙东川水西人在后下手当日回奏除钦奉行外（洪武十五年十月初十日）
　　
　　礼部为征南事洪武十五年十一月二十五日于华葢殿早朝钦奉圣旨征南将军奏乌撒乌蒙东川芒部并云南土官等既降又叛因此自六月从云南将兵由仁德府将东川牛羊收与军计羊三万牛一万又乌蒙边上经行收羊六千牛二千五百至乌撒收到牛羊五万芒部牛羊四万这般说他那乌撒乌蒙东川芒部四处把事怎地服事土官教如此不至诚引将军去路坏了好地面当初我这里用兵只为普定安赞招咱每的军藏了有罪的人去拿安赞安赞已拿了取云南的縁故为云南梁王使人来俺跟前打细通了流官及火者每为这般征云南云南既定梁王自死家小都被俺收了那各处土官不晓事叛甚么若晓事不作歹呵将那大军踏践坏的人口头匹纳差发呵几年用得了那厮毎许大地方如何无一个晓事的把事都这般不知天道人事可惜搅坏了你部家即便出榜去教土官百姓知道教听者俺的言语安分守己当差休做歹不听话呵俺再用心他每当不得本部再开圣意仰西南诸夷悉宜遵守毋蹈前非须至牓者
　　
　　奉天承运皇帝诏曰自有元失驭羣雄并起声教异为蒸黎各擅是致废兴民不聊生朕秣马利兵于江左控弦三十万以观诸雄弗成乃命征北大将军平元都肃靖华夷奠安黎庶迩年以来士不弯弧马牧平野农耕有余人皆乐福惟尔西南诸夷密迩声教恃崄弗庭纳逋逃匿有罪坐受四川之任肆侮中华凡我朝臣孰不奋恨是以特兴问罪之师令云南既平诸夷服从故诏谕以更生之恩所有事宜条列于后
　　
　　一云南地方所居人民士农工商各安生业
　　
　　一云南诸夷处所有便于水草牧放者仍旧
　　
　　一本处人民既以归附各务生业毋得擅带弓箭执把鎗弩敢有违者擒而罪之手无兵刃乃我良民若害及无兵刃者治以重罪
　　
　　一本处人民往往制造毒药有伤善良诏书到日毋得似前违造
　　
　　一本处人民归附之后凡有诉讼须要经官陈理毋得擅相雠杀
　　
　　一乌撒乌蒙东川芒部诸夷土官既降复叛潜害兵士若便尽行剿捕縁罪酋长恐累良民今事已定其有畏避军马逃窜山林者诏书到日自行出军投首与免前愆仍旧生理间有首恶仍复不悛潜匿山箐有能擒获首告者重以优赏
　　
　　一普定普安西宁等处使客经行驿路本处土人潜入深箐邀阻往来发兵搜捕已行得获今后人民各安生理毋得似前阻滞如有阻滞经行照依地方剿捕
　　
　　一自永宁至乌撒卫由可渡河亦系使客经行大道本处土人毋得阻滞人行如有阻滞经行照依地方剿捕
　　
　　一云南普定被大军征伐者为隠藏向仓官龙小厮及招诱逃军所以受问罪之师今后各处土官毋蹈前非隠藏有罪之人
　　
　　一府州县学校宜加兴举本处有司选保民间儒士堪为师范者举充学官教养子弟使知礼义以美风俗
　　
　　一民间鳏寡孤独不能自存者所在官司设养济院月给口粮以全其生
　　
　　一各处仕宦人员流寓在彼及本处人民如有怀材抱艺愿仕者有司礼送赴京以慿擢用
　　
　　一云南至毕节立界牌牌上写着土官把事名字教他供给守御处粮食如是地界上截子军照依地方剿捕缺供给也去照依地方剿捕
　　
　　洪武十六年正月初三日纪事奉御徐保传奉御笔圣旨军中要十分仔细天象自今年六月至十一月月犯毕三次主军中有大战防水中下毒有奸谋若军下营处须自穿井吃水若无粮时不要守城聚集大军不问漫济在那里直要寻见拿了方守城奉御徐保口传圣旨
　　
　　一旧有各处官民人等因兵隔越愿还乡里者听于戏知天命者福臻昧天理者祸至信如四时速如影响播告诸夷想宜知悉（洪武十六年正月初三日）
　　
　　谕总兵官云南之地古与中国相去不甚逺止是山险阻其土产不厚以此厯代驭是方艰今云南虽得就中粮食艰辛近闻永昌侯军先出泸叙食粮优养其意甚好又不知于泸叙可过几时若军驻泸叙不久欲过曲靖等处粮食秋收又不知几何地里土民可供几何通候食至明年新运粮交过可以放心不然若所收不及所用大军既回民人不供将徒废前日之劳每人来说亦子九寨人民密迩四川恃崄不当差拨今遍自大军云南一行此等中途多损伤军士甚是不悛前过今次莫若将军回趂时于内食践粮食一冬将彼军中人擒获些出来使之畏惧又且声势云南守御来春军回休食泸叙军粮故兹勅谕（洪武十六年六月初二日）
　　
　　谕征南将军总兵官颍川侯傅友德副总兵永昌侯蓝玉西平侯沐英知道近于六月中旬遣归车里使臣遣官间问云南老人皆说死可伐地方三十六路元朝时都设官后被蛮人专其地已四十年矣近闻云南大理不和其蛮又侵楚雄西南边逺干威逺二府梁王无力克复至今蛮占以此观之云南不可不备边机密回军一节可迟可速自当仔细若死可伐不必备大军可回军回时其途中亦子九寨戎县地面五村大坝上下落乡十池等处及黄平罗木洞蛮霭翠佑下阿吕雨宗碎瓦得阿胡阿遣等助乌撒杀害军民的这几大军既回经由便路合就势畧加以威如何如可施行其事如不可收兵抚恤了便过大军必从黄平辰沅岳州直至武昌有船只载回故兹勅谕（洪武十六年六月二十七日）
　　
　　谕总兵官征南将军颍川侯傅友德副将军永昌侯蓝玉西平侯沐英近有人来言及回军一节朕即深思复料曲靖等处粮储虽目前可以支吾其冬春未见善谋假使曲靖所下种子八百余担验种得粮不过收稻八千余石止得四千余担以守御军士每军一月约用三斗给之不满四月自八月食粮起至十一月终粮尽矣欲接明年夏麦尚有六个月无粮相接未审那军以何充腹今符前去尔诸人议有粮军回云南无后患若守军无粮大军既回其守军必逃军逃日久城中必虚蛮人知其所以其患复作事难创矣以今之计大军既出在外边临云南甚有生硬地方大军可于彼哨粮养口以候诸郡收集粮米接着明年夏麦大军方回是其妙也不然未善符至多方穏当方可故兹勅谕（洪武十六年七月十二日）
　　
　　奉天承运谕征南将军颍川侯永昌侯西平侯旧岁命尔等率甲士三十万南征诸夷兵临普定如风行草上所以还昻致有小疵及至入云南之域擒首帅于曲靖之西败乌蛮于可渡之北席卷豪英长驱于碧鸡金马来云以驻牂牁未几捷音摧坚敌于点苍山下而抚金沙逻逻心悦者其金齿不战而率土以归于是雕题之蛮闻知即遣使入贡以再而献生口檄从百夷之种威来八佾之邦将军其劳至矣然功并亘古勲着彤庭英风遍播于华夷今也勤劳既多欲劳以饮用奈山川崄逺速不及赴特以朕心劳之其勅然耶故兹勅谕（洪武十六年八月初五日）
　　
　　奉天承运皇帝制曰朝廷政治遐迩弗殊德在安民宜从旧俗惟黔中之地官皆世袭闻有妇承夫位者民亦信服焉前武府地法叔妻商胜质虽柔淑志尚刚贞万里来归诚可嘉赏是用锡之以衣冠表之以显爵仍抚其民以遵声教特授中顺大夫武定军民府知府俾其小心事上保境安民以称朕一视同仁之意尔吏曹如勅施行毋怠（洪武十六年十月初一日）
　　
　　奉天承运皇帝诏曰朕荷天地祖宗之灵统一寰宇薄海内外罔不臣服曩因云南恃崄弗庭阻我声教是用命将致讨今已平定尔车里即听一介之谕乃能向化来归逺贡驯象诚意可嘉今因使还特遣正使左言龎源副使定定陈均往宣朕意并赐以金段表里各四卿其欣承以尽朕抚安之道咸遂其生则予汝嘉故兹诏示（洪武十六年　月　日）
　　
　　奉天承运皇帝诏曰曩因云南匿有罪纳逋逃惑我边守命将颍川侯帅甲士三十万问罪梁王其西南诸夷从拒敌二载余今已平定惟金齿之疵实额森呼图克之为非平缅之谋又尔平缅不恃逺崄生归指挥王真等事大之诚可验矣呜呼造福福民福归于己首祸殃民殃将自受兹尔诏示想宜知悉（洪武十六年　月　日）
　　
　　奉天承运皇帝制曰曩者兴师入黔中夷人效顺悉归版图然其间山谷崄昧蕃汉错杂习俗殊异朕每即其豪强长而任之不欲数为纷更者期于安边息民耳景东土官俄陶怀忠内附不烦王师居守征从并着劳効修朝首岁臣节益恭宜令袭守其土以靖一方特授中顺大夫景东府知府尔吏曹如勅奉行毋怠（洪武十七年正月二十一日）
　　
　　奉天承运皇帝制曰朕设爵任贤悬赏待功黜陟予夺俱有成宪惟蛮夷土官不改其旧所以顺俗施化因人授政欲其上下相安也乃者命将入黔中土官木德世守铜川量力审势率先来归复能供我刍饷从我大兵削平邓川三营之地献岁之初万里来贡似兹忠欵宜加旌擢今授中顺大夫丽江府知府尔吏曹如勅奉行毋怠（洪武十七年正月二十一日）
　　
　　奉天承运皇帝制曰自古帝王御逺人之道得其地则署土官以掌之务辑夷民使安生业以广一视同仁之化也曩者大军平云南尔高政酋长一隅输情纳欵招集民庶迭着功勤朕甚嘉焉今命尔为奉议大夫楚雄府同知于戏宦成不怠而福臻狃集从欲而咎至克尽贰职益懋前修以副朕委令之意往钦哉（洪武十七年正月二十一日）
　　
　　奉天承运皇帝制曰所至为讨不庭务在怀来服从即止前遣大军平云南凡能归附効顺者皆不失职尔阿撒太和县正千夫长兼试千户职事旧为土官自知向义送欵辕门资助兵费继从征讨颇着勲劳今命尔仍管兵士守护边疆若能益加公勤及时训练镇靖彼方则当考功实授以示宠擢敬哉敬哉（洪武十七年正月二十一日）
　　
　　洪武十七年二月二十六日吉安侯平凉侯南安侯同纪察司宫于奉天门钦奉圣旨说蛮子每只怕马尔每到那里大理有些银子看有多少就将那银子买上一万马放在海子里看养操练上下闗都要做城子海子里打几只船两头来往行走好生抚恤那里百姓钦此奉天承运皇帝制曰中国之于四裔犹衣裳之有冠冕水木之有本源分至明也故忠顺者受赏昏傲者罹祸时乃天道非朕敢私尔土官那直望着边氓禄承世守及朕命将南征输诚欵附以全其众今年春修奉职贡万里来朝朕甚嘉焉特授中顺大夫元江府知府尔尚益励忠诚以安夷甸则子子孙孙永保世福尔宜懋哉（洪武十七年二月二十七日）
　　
　　洪武十七年三月初三日兵部钦差镇抚周仁翟忠传奉圣旨恁去说与云南大理等处守御卫所有发到的有罪断发军人编入伍着他种田把闗去处盘获有罪断发但是曽刺字不刺字的刺旗不刺旗的逃囚军人拿住发与原卫所将为首逃的废了示众又各卫所上紧屯种尽问军人每若是有粮便差内官送将家小来钦此
　　
　　洪武十八年正月十二日钦奉御寳制谕总兵西平侯等云南系在徼外金齿亦甚遐荒曩者诸将平定之后疵焉于是命指挥李观率兵抚守其境因守忠诚今年但惠叛而能平定之朕甚嘉焉今差人往劳及首密谋总旗者尔西平侯等速为用心抚字使知朕意如制奉行钦此
　　
　　洪武十八年三月初三日钦奉御寳制谕云南都司西平侯沐英制书到日将原拨守云南等卫官旗照名升用此数系是蒲坐原拨数目如有一切事故备细开来止升见在官旗小军旧者升小旗旧者不足新军在洪武初能者亦可升用除补各卫数足外其余官旗赴京如制奉行钦此
　　
　　一原任指挥同知今升世袭指挥使
　　
　　一原任指挥佥事今升世袭指挥同知
　　
　　一原任正副千户并卫镇抚今升世袭指挥佥事
　　
　　一原任百户今升世袭副千户
　　
　　一小旗升充总旗一
　　
　　为事复职征进官止依旧授职事
　　
　　皇帝制谕车里军民府知府刀坎曰朕承天命君主华夷惟天覆地载帝命宰民者孰知其数哉然而闻我声教者莫不重译来庭朕惟推至诚以待之所以内外无间遐迩咸安也诚以天下至大生齿至繁非一人所能独治所以所在酋长朕特各因其俗俾之莅治其民未尝设心吞并妄兴九伐之师曩平云南惟尔车里不候我师之至速遵治化朕甚嘉焉所以特遣使者赍朕诏谕命尔仍守其土以安生民独麓川平缅恣肆强暴吞并地方尝为尔车里之患及云南既平天命擅兴金齿之役后纳欵奉贡朕重念民罹兵祸特原其罪俾守旧疆悔过自新何期稔恶不悛今岁复敢肆侮跳梁西南以为景东之役上天照鉴罪不容诛今特遣礼部主事刘之微舍人刘瑾丁子良赍擎朕命升尔车里军民府为军民宣慰使司以尔刀坎为亚中大夫车里军民宣慰使尔当合谋于邻邦凡与麓川平缅有雠者几邦报来朕当奉天之命发大兵一同声罪致讨诛锄凶恶复尔原失地方安尔居民尔其精白一心必如朕命以成乃功故谕（洪武十九年九月二十四日）
　　
　　皇帝谕云南等处承宣布政使司左参政张紞曰唐虞之制外树州牧侯伯抚奠民居人乐雍熙载诸方册虽不备述简畧见焉当是时贤良并出所命皆仁所以君有易位而法令不更诸侯列土千载而不异以其诚信相孚上下皆然也吁今之人不然导善弗从纵欲如流之趋下朕起寒微出望外而统天下竭气语疲精神谕人为善从者罕焉是其难治也且如内而中国外而四夷今九州岛十二牧官既命数违号令未见其人西南诸夷自生衅端发兵讨平命官抚守尔张紞者首行今五年矣言出则诸蛮耳入令布则诚信相孚奠安黔南亦五年矣今年来朝不待考而朕知功居考内出九州岛十二牧官守惟紞为最复命仍治黔南汝往钦哉（洪武二十年三月二十五日）
　　
　　勅谕西平侯沐英吉安侯陆亨平凉侯费聚南安侯俞通源都指挥宁正楚雄指挥袁义大理指挥郑祥品甸指挥赖正孙金齿指挥李观储杰等近日李原名自平缅归朕静听敷陈百夷事情其词不下万言言无伦叙及有伦叙处皆百夷诡诈万端虽数千万言并无一语可信者由是观之此蛮夷甚有窥伺之谋或早或晚必有扰边之患勅符到日昼夜缉垒金齿楚雄品甸及兰苍江中道务要城高濠深排栅麄大每处火铳收拾一二千条或数千百条云南有造火药处星夜煎熬以备守御冦来勿轻战相机必胜乃出前者云南初下军中差人与百夷往来所去之人以今观之皆是贪财好利小人不知事势轻重一概张威贻笑诸夷尔来靖江不才用大理印行令旨前去去人皆非道理以致上累朝廷下被污辱以此观之自今以后平缅并不许一人差往静以待之彼来有文止答大概数句若无文人至毋与较论其差发之物并不许取如此数年麓川之地可入版图矣固守此言毋得轻与往来若使往来中彼侮慢絶迹不交黙然不动彼无策矣故谕（洪武二十年五月十一日）
　　
　　谕金齿指挥储杰严武等九员金齿逺在边徼土民不遵理法负固守险人各自保者多非比中原循五教之民人皆生抝戍守其地非德重名播者不足以重其地而抚其人指挥李观名播蛮中诸夷怀德所以命守金齿以掌其事为此也余发不才之人集数不下万余皆奸儒猾吏累犯不悛之徒非易制治者也况所发军官指挥千百户镇抚到者数亦不少此等皆恃功放肆之徒若以李观行号令制服岂不难哉朕所用李观用德而用名若欲行号令制服恃功放肆之徒必储杰严武等严加号令而制服之则易方乃金齿固守不然倘失机悞事则储等不得无罪勅符到日若如命练军卒教囚徒深沟高垒观平缅之动静庶可守城之道练囚为兵验定人数各守地方每丁实守地几尺几丈务要分派精明其囚军倘有专慿口舌不奉军法即斩之符至之日将发到指挥千百户镇抚旧军整点见数分派各官跟随出入故勅（洪武二十年六月二十一日）
　　
　　曲靖军民府沾益州洪武二十一年三月十六日辰时抄蒙右军都督府书填内府禚字一号勘合批差镇抚成谨到州为军务事比对勘合相同该洪武二十一年二月初十日本府佥都督王诚等官于奉天门早朝钦奉圣旨右军差舍人前去播州水西乌撒乌蒙沾益寻甸建昌武定马湖各各土官处说知禄肇不肯当差芒都东川白夷私通已差阿奴亦结暗地往来要与我每厮杀不想东川芒部讨得分晓了方过去如今我毎无粮这军马且在禄肇地面上种二年田亦去芒部种二年田再过东川种田二年方去白夷厮杀我则这般要与白夷厮杀无粮难去既是东川通了他必请将白夷军来与他每就东川厮杀却不省了我每行逺路我每自种自吃着修营寨成家在东川芒部地面上请白夷十万二十万军来东川芒部纳与他人粮象粮马草料与我每战俺的差发不当白夷差发却当说与水西等处土官这东川芒部人禄肇人尔每休藏他走在尔地面尔隠下了不便与尔土官早前我买马征朔北他每不肯如今朔北征取了也他每不曾将马助气力倒通了白夷说与众土官知道钦此本府今将圣旨事意备云前去仰钦依施行
　　
　　右军都督府为剿捕思伦发事洪武二十一年四月十一日本府佥都督张铨等官于大庖西钦奉圣旨云南在中国西南曩者元世分命梁王世守其地自朕有天下凡四夷酋长能奉天命奠安生民者朕未尝轻于征伐惟梁王不知天时人事恣为不道容纳逋逃数为边冦虐害生民由是命将军颍川侯率甲士三十万声罪致讨荡平地方诸夷来庭者悉令世职以抚其民独麓川一隅始则肆侮于金齿诸将莫不愤惋欲行剿灭朕不忍再劳军士故不加诛姑容纳欵彼乃弗遵声教潜纳有罪入为边患朕遂命将帅师沿边屯种以镇边疆今彼又复率众来冦状闻朕即发兵二十万径往彼处近捷书来奏已为边将所败杀获人众数千象四十余只遗众遁归然所发二十万众已在中途不可止遏必欲问罪于彼尔右军都督府行下沿边车里军民宣慰使司顺宁府元江府等处土官知道教车里整饬兵象其余土官各备兵甲听候大军会合剿捕今后但有麓川商贾往来各处者就行捉获解赴京来钦此都府今将圣旨事意备云前去仰元江府文书到日火速行下所属土官钦依施行
　　
　　一件今年大军俱在永宁禄肇屯种上秋移近东川芒部屯种明年屯种直到云南仰本府将应有的军马整搠精鋭衣甲器械齐整俱要操演听候大军到日会合剿捕麓川思伦发不许怠慢
　　
　　札付车里元江
　　
　　洪武二十一年四月十三日札付车里一道除同前外一欵
　　
　　一件今年大军俱在永宁肇禄屯种上秋移近东川芒部屯种直到云南速将本司军马整搠精鋭衣甲器械整齐应有的象只或一千或二千俱要出来操练听候大军到来会合剿捕麓川思伦发不可怠慢洪武二十一年四月二十一日旗手卫指挥刘玉到传奉圣意
　　
　　一若彼有三万我有四万对住另将好军或一万或二万三万却去他来路上等着或相去一程二三日杀截他归路看紧慢就取者吉寨并打景东与他相对着的军日夜粘住不许他退设若那厮见后面军大攻动城寨退的紧却十分追得紧
　　
　　一凡要打那一个寨先教人看了贼周回地势何处可安七稍炮若可安时预做下炮或百二十人坠一座三十人坠一座这等炮做一百座临行一根木头四人可扛行者到跟前围了立起来便行
　　
　　一此时马军不知实有多少数若有三五千止将三五千马出在那厮后面三四程攻打后寨那象也则是吓人如今京城见有牙象八十只使他打人并打草人一般打则是行迟没马身小行快人赶得上他若无马时及马少时你每则步军对住阵后往来着马折冲或数千马或一万马来往冲近跟前射象不多时便拿得他住若大军到了二十万时止将对得住的几万与相对持着便着十四五万去后面五六程下营攻取城寨
　　
　　洪武二十一年五月十三日沐都督到传奉旨意各项事件
　　
　　一如今凡拏住的夷人战象休将来留在云南教马如今京师发狠教象来云南近日真蜡国王真个经由占城安南赶到象进贡又俺自家广西十万山内拿了二百三十只京师累年安南占城暹罗等国进到旧象八十余只已自教成了备办明年发至云南今遍不用象得了此夷京师象只还往云南来也不来时明年春间发不用分开各城子里养回话来
　　
　　一设若白夷有人出来说话求免时问他索取后项物件金齿损了的官军将出一万五千马来纔陪偿这些人景东节次损了出哨官军将出五百象来陪偿更出屯牛三万头青腿象奴三百个方纔罢征
　　
　　一件如夷无人来时并不许差一个人去
　　
　　一设若白夷差人到时正人送赴京师小人放回一二
　　
　　一今秋景东蒙化乐家等处粮在地者令兵收拾
　　
　　一白夷此败后一边差人说话一边差人做买卖若如此但系买卖人不问何等干事人尽行送赴京
　　
　　洪武二十一年七月二十八日钦差锦衣卫百户吴升口传本年六月二十七日大庖西钦奉圣旨你赶上颍国公和颍国公说赶不上时直到云南与西平侯说将云南布政司管下的百姓五万九千有零户八万六百有零丁除当马站急递铺口使了的余外的见一户要一丁自备鎗刀跟大军下营征白夷若不肯去的等大军征了白夷回来着总兵官领军拿下迁了钦此当日又钦奉圣旨说与西平侯着吉安侯平凉侯在倘塘驿上下紧要处屯种那些军来出军着南安侯回来说与他没了嫂子教他来钦此
　　
　　弇山堂别集卷八十七
　　
　　●钦定四库全书
　　
　　弇山堂别集卷八十八
　　
　　（明）王世贞 撰
　　
　　○诏令杂考四
　　
　　燕王靖难师至城下箭头射书谕亲王公主兄致书众兄弟亲王众妹妹公主相别数载天伦之情梦寐不忘五月二十五日有老姐姐公主到说众兄弟妹妹每请老姐姐公主来相劝我说这三四年动军马运粮的百姓厮杀的军死的多了事都是一家的事军马不要过江回去天下太平了却不好说我与你众兄弟亲王众妹妹公主知道我之兴兵别无他事为报父皇之雠诛讨奸恶扶持宗社以安天下军民使父皇基业传子孙以永万世我岂有他心哉我自己卯年兴兵今已四年父皇之雠尚未能报奸恶尚未诛灭我想周王无罪被奸臣诬枉破其家灭其国随即罪代王拘囚大同出其宫人悉配于军至于湘王无罪逼令阖宫焚死齐王无罪降为庶人囚繋在京及乎岷王奸臣以金帛赏其左右使其诬吿岷王流于漳州烟瘴地面至于二十五弟死则焚其躯拾其骨沈于江此等奸恶小人皆我父皇杀不尽之余党害我父皇子孙图我父皇天下报其私雠快其心志父皇能有几多子孙受彼之害能消几日而尽兴言至此痛心如裂累年以来奸臣矫诏大发天下军马来北平杀我我为保性命不得已亲帅将兵与贼兵交战仰荷天地祖宗神明有灵怜我忠孝之心冥加佑护诸将士効力故能累战而累胜今大兵渡江众兄弟妹妹却来劝我回北平况孝陵尚未曾祭祀父皇之雠尚未能报奸恶尚未能获以尔弟妹之心度之孝子之心果安在哉如朝廷知我忠孝之心能行成王故事我当如周公辅佐以安天下苍生如其不然尔众兄弟亲王众妹妹公主及多亲戚当速挈眷属移居守孝陵城破之日庶免惊恐惟众兄弟亲王众妹妹公主审之详之
　　
　　北征军情事宜
　　
　　说与游撃将军都督朱荣都指挥苏和啰海内官王安等哨马营离大营三十里拣好便当去处驻扎若发向前小哨马尔等可相度逺近处置务要昼夜谨慎不可怠慢假如王彦王哈喇巴图尔不发哨马在前却令架炮之人在前遇见贼五人若贼有胆畧架炮之人如何不被其擒去彼诸人只于朕前说话谩得无缝只会谩我不会去谩别人你每不要学他这等（初四日）
　　
　　说与游撃将军都督刘江等说与都指挥王哈喇巴图尔内官王彦哨马营离大营三十里拣好便当去处驻札若发向前小哨马尔等相度逺近处置务要昼夜谨慎不可怠慢尔等不发哨马在前却令架炮者在前遇贼五人若贼是有胆者架炮之人已被其擒去尔等原来是如此无用之物来我说话且是谩得严密只能谩我若谩得贼过便好今后若再是如此无用即斩尔辈诏文同（初四日）
　　
　　说与各军总兵官朕前令中军清逺侯王友于沿途收拾落后官军并瘦乏马驴及一应患病之人朕自为处置中军事务清逺侯于五月初三日到营俱已収拾送与各军尔等仍复抛撇在路不行将带前去倘为敌人所掠必致走漏声息失悞军机好生不便（初四日）
　　
　　说与各军总兵官明日大天明做饭吃吃饭了收拾停当才放起营前进（初四日）
　　
　　说与内官王安明日令巴克实库珠特穆尔摩多竒拉尔托欢留在大军下营去处听候我来议事（永乐八年五月初五日）
　　
　　说与游撃将军都督朱荣都指挥苏和啰海内官王安春山等即选拨降军二十名降军十五名每人马二匹跟随都指挥衮台等往乌尔扎并鄂诺河擒拿细作声息再选汉官一员拨汉军一十名降军二十名春山处亦拨降军二十名每名马二匹跟随都指挥巴克实往摩海图等处擒拿细作声息（初六日）
　　
　　说与游撃将军都指挥王哈喇巴图尔内官王彦即选拨降军八名每人马二匹跟随都指挥衮台等往乌尔扎并鄂诺河擒拿敌人声息（初六日）
　　
　　说与游撃将军都指挥王哈喇巴图尔内官王彦选能干指挥一员在哨马营暂时管事每日哨瞭务要昼夜用心不许怠慢王哈喇巴图尔王彦选好人好马一百人或二百人或昼行夜止往前擒拿声息务要十分仔细擒获敌人如是仍前失机误事必加重罪不赦（初六日）
　　
　　说与各军总兵官在营整理军马不必来朝昼夜务要十分谨慎（初七日）
　　
　　说与游撃将军都督刘江等今衮台已拿到细作人来问知布尼雅实哩与阿噜台不和自相杀散布尼雅实哩见在乌固勒扎离我两程阿噜台见在乌尔固纳前者尔等哨瞭不谨在哈喇们来已为细作哨知我声息尔等在前如此误事前日因尔等不用心哨瞭不能擒拿细作八人不知八人何不来报失悞事机今紧不得缓不得务要昼夜用心谨慎哨瞭事机正在顷刻之间我今日渡河往乌固勒扎擒拿边冦布尼雅实哩朱荣王安等就渡河为前哨马王哈喇巴图尔王彦等就为左哨马刘江就渡河为右哨马朱得李玉仍为后哨马（永乐八年五月初八日）
　　
　　说与游撃将军都督朱荣都指挥苏和啰海内官王安等今衮台已拿到细作人来问知布尼雅实哩与阿噜台不和自相杀散布尼雅实哩见在乌固勒扎离我两程阿噜台见在乌尔固纳前者尔等哨瞭不谨在哈喇们来已为敌人哨知我声息尔等在前如此误事务要昼夜用心谨慎哨瞭事机正在顷刻之间我今日渡河往乌固勒扎擒拿敌人布尼雅实哩朱荣王安等就渡河为前哨马王哈喇巴图尔王彦等就为左哨马刘江就渡河为右哨马朱得李玉仍为后哨马（初八日）
　　
　　说与都指挥朱得指挥李玉今衮台已拿到细作人来问知布尼雅实哩与阿噜台不和自相杀散布尼雅实哩见在乌固勒扎离我两程阿噜台见在乌尔固纳前者前哨马哨瞭不谨在哈喇们来已为敌人哨知我声息如此悞事尔等务要昼夜用心谨慎哨瞭事机正在顷刻之间我今日渡河往乌固勒扎擒拿敌人布尼雅实哩朱荣王安就渡河为前哨马王哈喇巴图尔王彦就为左哨马刘江就渡河为右哨马朱得李玉仍为后哨马（永乐八年五月初八日）
　　
　　皇帝制谕清逺侯王友充总兵官广恩伯刘才充副总兵统领各军马步官军修筑城池喂养马匹务要整齐队伍锋利器械相机调用所领官军悉听节制如制奉行（永乐八年五月初九日）
　　
　　说与都督谭青薛禄薛斌朱荣刘江梁福冀中都指挥苏和啰海王哈喇巴图尔衮台内官王安王彦萨巴托克托尔等所领军马追剿敌人务要互相接应务要得贼不许失落一人所有马驼牛羊尽数收拾以资军饷（永乐八年五月十三日）
　　
　　说与各军总兵官知道各队伍内军下马匹选拣好者拨与都指挥衮台等前去出哨（永乐八年五月十八日）
　　
　　说与各军总兵官及骠骑将军薛禄薛斌等官军人等获到马匹务要尽数报官不许隠匿但有隠匿不报者处斩如是曽经奏过将骑坐者亦要报来（永乐八年五月初九日）
　　
　　说与各军总兵官前日顺河而行所以依次前进今往杀敌人务要左哨左掖右哨右掖左还居左右还居右依阵图前进如遇有山去处不必登山只取便途而行有瘦乏马驴另委把总官一员在后收拾随营前进不许逺离（永乐八年五月初十日）
　　
　　说与各军总兵官前日令尔等选拨精壮官军前征但有患病者俱留在营今又将患病官军前来却又使人去接如此在途迂延倘为敌人所掠好生不便今已令收后之人但有在后者不向前者皆斩（永乐八年五月初十日）
　　
　　说与清逺侯王友今娄郭勒获到鞑靼人口羊马送到尔处尔务要好生收养人口好生防护不要扰动（永乐八年五月初九日）
　　
　　说与都督谭青薛斌朱荣刘江梁福冀中都指挥苏和啰海王哈喇巴图尔衮台梁成内官王安王彦萨巴托克托尔等军回之时沿途仔细跟随神机铜铳及箭桦皮哈喇尔蠢袋及一应军器务要尽数收拾前来军器有不堪者可投之于河惟神机铜铳及箭最为紧要务要用心收拾带回（永乐八年五月十六日）
　　
　　大明皇帝遣都督薛禄致祭于鄂诺河山川之神曰兹者敌骑骋凶杀戮信使侵扰边疆朕亲将兵以讨之师至于此特封鄂诺河之神为玄冥河之神以牲醴致祭尚享（十六日）
　　
　　大明皇帝圣旨今放回鞑靼巴图特穆尔男妇等俱系好百姓今各给与粮及羊马放还本土各安生业凡遇一应降兵及高丽边外野人回纥吐畨云南百夷逻逻各部落官军人等毋得侵害敢有侵害者问罪不轻（永乐八年五月十五日）
　　
　　说与总兵官清逺侯王友副总兵广恩伯刘才不问官军人等但有犯了重罪的以重号令治他犯了轻罪的以轻号令治他该斩的斩该打的打毋得徇情饶过（永乐八年五月二十二日）
　　
　　勅总兵官清逺侯王友副总兵广恩伯刘才尔等回至开平除存留官军一万员名外其余陜西山西宁夏甘肃各处官军即便发回故谕（永乐八年五月二十二日）
　　
　　书谕长子皇太子朕将师出塞五月初一日至胪胊河初七日逻骑获敌人声息知敌人布尼雅实哩在鄂诺河十三日朕将先锋直追至鄂诺河实哩以七骑奔窜获其马驼牛羊牲口无算乃抚辑降附给与羊马粮食令各安生业朕用兵若此汝视为如何斯皆天地相佑宗社之灵将士之力所致此岂朕之所能也扫荡尘烽沙漠永清乃封于山川振旅班师今特遣人报汝知之故谕（永乐八年五月二十日）
　　
　　勅成安侯郭亮前令海寿赍勅令都指挥章安卢整陈景先尚书呉中等将运赴扣肯伊勒都粮只依海寿赍去勅内行开平粮三千石不必运赴扣肯尔可亲率领官军运赴应昌迎接大军毋致稽缓故勅（永乐八年五月二十三日）
　　
　　勅轻车游撃将军都指挥章安卢整陈景先尚书呉中等尔等即将伊勒都所积粮米星夜攒运前行或一程二程接济大军将扣肯积下粮米运赴扣肯伊勒都两界之间就于开平见在粮内攒运三千石赴扣肯听候大军食用毋致迟悞（永乐八年五月二十日）
　　
　　勅英国公张辅成安侯郭亮今差内官海寿都指挥李赍平边诏前去开读尔处即应付马匹故勅（永乐八年五月二十一日）
　　
　　制谕清逺侯王友充总兵官广恩伯刘才充副总兵统领各军马步官军回还务要整齐队伍锋利器械遇有敌人相机剿捕所领官军悉听节制如制奉行（二十一日）
　　
　　大明皇帝勅谕知院实讷噶布尼雅实哩不顺天道杀戮使臣侵扰边疆今朕亲将兵征剿之追至鄂诺河已将布尼雅实哩杀散获其车辆牛羊牲口尔前放回指挥塔海等尔之美意朕悉知之久闻尔等欲顺天道输诚归朕未得其机今闻尔等俱各分散此皆天道使然能顺天道前来归朕则父母妻子俱得团圞永享太平之福茍不听朕言失此时机悔之晚矣兹特遣指挥库库特穆尔等以勅谕尔并赐尔彩段二表里军中所将不多用表朕意故谕（永乐八年五月二十二日）
　　
　　勅谕国公宻拉（首尾文同但中间改云尔前放回指挥实勒们后改今遣指挥实勒们等）
　　
　　勅谕王托和齐（首尾文同但中间改云尔前放回千户沈巴延特穆尔后改今遣千户沈巴延特穆尔等）
　　
　　勅谕国公竒塔特（首尾文同但中间改云尔前放回指挥和尔郭达等后改今遣千户珠展齐竒）
　　
　　勅谕哈喇成格勒爱满官员头目人等（首尾文同但除去尔前放回尔之美意朕悉知之三句后改云今遣使以勅谕尔就赐尔等彩段表里）
　　
　　勅谕总兵官清逺侯王友副总兵广恩伯刘才安逺伯栁升到即选精壮步军六千名前来围宿都督薛禄下有精壮者亦选将来锦衣卫选二百名御马监选二百名尚膳监选三百名光禄寺带精壮厨子三十名前来毋致稽缓故勅（永乐八年五月二十三日）
　　
　　说与清逺侯王友大营中军有粮米务要均匀接济各军无粮军士回还毋使困乏抛弃在途（永乐八年五月二十四日）
　　
　　说与总兵官清逺侯王友充副总兵广恩伯刘才内官赵俊但是军中所有一应骆驼将车上神机铜铳均匀摘减驼载回还庶使各军轻便易为拖拽军中粮食务要均匀接济各军军士上紧先差人催督运来扣肯伊都粮食接济军士严加禁约不许抢散军中所有牛羊不问是朝廷者是官员军民人等者尽数拘收将作粮食接济军士但有隠匿私自宰杀不将入官者治以重罪（永乐八年五月二十四日）
　　
　　说与总兵官清逺侯王友内官张泰朱布哈但是尚膳监及光禄寺所有米面腊味枣子并一应物料尽数给散与无粮军士食用酒与沙糖盐酱椒不必给散（永乐八年五月二十四日）
　　
　　说与游撃将军都督刘江朱荣都指挥苏和啰海王哈喇巴图尔内官王彦王安春山等朕今在饮马河北岸杀虎城驻札清逺侯哨马来报望见阿噜台哨马离杀虎城三十里向东行甚是相近尔等切不可过摩海图去只来饮马河杀虎城寻大营哨道前来就我切不迤东行以误事机（永乐八年五月二十一日）
　　
　　说与各军总兵官及各将军即将各卫见收到马駞牛羊就摘拨原获马駞牛羊官军好生看养听候军饷之用明白将所获马駞牛羊数目及官军姓名报来（永乐八年五月十四日）
　　
　　说与都指挥郑铭今令尔率领回营官军所带军器不许抛弃沿途仔细跟寻遗下军器及神机铳等件务要尽数收拾于清逺侯处交收但有患病官军人等就将行带前去不许抛撇恐为贼冦拿去（永乐八年五月十二日）
　　
　　说与清逺侯王友今发官军人等回营沿途收拾遗下神机铳及军器并将带多余铳到营之时一一与内官点过交收（永乐八年五月十二日）
　　
　　说与游击将军都督朱荣王安哨马为大军耳目朕令尔等在前并不擒获声息今日朕自拿得声息不知尔等在前何为累次失机朝廷大事皆为尔等所误似此所为事何能成岂欲故坏事耶欲成事耶尔等回将话来（永乐八年五月二十七日）
　　
　　说与游撃将军都督刘江朱荣都指挥苏和啰海王哈喇巴图尔内官王彦王安每日晚发哨马一百匹往前行八九十里至东方动伏下遇有敌人务要用计擒拿声息尔等哨马照依每日常行（永乐八年五月二十八日）
　　
　　说与各军总兵官每日天明及未日落之时许烧火做饭天未明日已落不许烧火违者取斩所管指挥千百户总小旗皆斩（永乐八年六月初一日）
　　
　　说与各军总兵官及各将军大小头目军士所有号令条示于后
　　
　　一临阵之时大小官军肩上无缨子背上无黄号红勇字者皆斩（永乐八年六月初二日）
　　
　　一临阵之际务要尽力剿杀敌人不许抢虏人口家财马駞牛羊牲口及车辆等物敢有违令者该管头目及抢虏之人皆斩说与各军总兵官及骠骑将军都督薛禄薛斌等每日下营军士不许擅出长围外如有擅出长围外者斩（永乐八年六月初四日）
　　
　　说与游撃将军都督刘江朱荣都指挥苏和啰海王哈喇巴图尔娄郭勒内官王彦王安春山尔等将十人架炮不见八人只有两人又迷失路尔等先前失机误事今又将无马官军在哨马里行哨马本是轻便疾快之事不知尔等留此步行者在哨马里何用（永乐八年六月初四日）
　　
　　说与都指挥朱得指挥李玉后面有军人两个扛抬神机铜铳六个不见到营尔等务要沿途仔细跟寻星驰送至大营（永乐八年六月初五日）
　　
　　说与游撃将军都督刘江朱荣都指挥苏和啰海王哈喇巴图尔内官王安王彦春山尔等今至乌哷斯珲河已入贼巢穴务要藏形隠迹不可使贼有所知觉方能成此大事今务要谨慎哨瞭成此大事庶可赎尔等前罪（永乐八年六月初五日）
　　
　　勅骠骑将军都督冀中今令尔把总都督孙成都指挥何铭为副收管敌人马驼牛羊务要好生收管人口不许走失马驼牛羊不许惊散非收管马驼牛羊官员人等不许擅自至人口头畜之所如有无故擅自牵赶者拿住即斩尔等务要用心收管如是走失人口惊散马驼牛羊虽有功也是无功仍复加罪若尔等所管之人有将人口头畜私作人情营求打闗节者拿住即斩连尔俱有重罪故勅（永乐八年六月初六日）
　　
　　勅骠骑将军都督冀中金玉今令尔把总都督孙成都指挥何铭为副将领官军在后前进遇有声息相机剿戮所领官军悉听调遣务要好生将带齐进不许落后故勅（永乐八年六月二十日）
　　
　　勅成安侯郭亮前在饮马河计算军粮食至应昌令尔运来应昌迎接前后凡十余起差人催促今大军已回至应昌不见尔运粮前来若得五六百石先至军士亦得接济今颗粒不至如此失误大事以致军士乏粮不知尔心怀何谋主何縁故今复差御马监少监杨春前来即星夜火速作急攒运毋得顷刻迟误故勅（永乐八年六月二十四日）
　　
　　说与清逺侯王友广恩伯刘才前令尔等领回各处官军开平即发回原卫今且留休息数日待朕至发遣其回（永乐八年六月二十五日）
　　
　　说与清逺侯王友广恩伯刘才前令尔等领回天下都司卫所马步官军于伊勒都扣肯开粮食用尔等却不由伊勒都扣肯开粮乃迂途至应昌以致军士饿死者大半今得尔等奏言得知扣肯无粮其原运粮之人与尔等说扣肯无粮之人俱令前来回话前擒鞑靼尔等令人监守后竟脱逃其原监守之人即令管送前来回话（永乐八年六月二十六日）
　　
　　说与清逺侯王友广恩伯刘才朕以全师付尔等领回尔等舍近趋逺避有粮之地而蹈无粮之处致使官军饿死有大半昔马谡违诸葛亮节制舍水上山亮即斩之亮小国之军师而法制在于必行况朕以堂堂之天下又岂可以废法制也哉朕制谕尔等遇有敌人即相机剿捕敌人去尔一程又不剿杀舍粮不趋失陷全胜之师故违朕命天地之所不容神人之所共怒尔等之死非朕杀尔等是尔等自取其死（永乐八年六月二十七日）
　　
　　勅英国公张辅勅至即令清逺侯王友广恩伯刘才将所领官军自饮马河至开平明白开报见在若干阵亡若干失陷若干病故若干朕至即要数目故勅（永乐八年六月二十七日）
　　
　　说与英国公张辅即将清逺侯王友等所领马步官军所带一应军器从实点过不许那借应点仍取其数目见有若干抛弃若干明白开报（永乐八年六月二十八日）
　　
　　勅英国公张辅勅至即将犯人王友刘才原领制谕追取所领军马尔就掌领以候朕至故勅（永乐八年六月二十八日）
　　
　　勅王友刘才前在饮马河朕以全师付尔领回尔舍有粮之地而蹈无粮之处且如伊勒都粮前为冦所掠后复运去若是无粮待朝廷之过而扣肯尚有粮尔等乃不就扣肯有粮近地前制谕尔等遇有敌人相机剿捕尔见贼家小相去一程人又不多正好剿捕建功却乃畏避故违朕命遂使全胜之师迂途乏食饿死者大半弃军器于途以资敌以害朝廷不知尔等立心何为欲主何谋尔等何面目以见朕何面目以见将士罪恶贯盈天地之所不容神人之所共怒尔等之死非朕杀尔等是尔等自取其死故勅（永乐八年六月三十日）
　　
　　勅王友刘才朕以全胜之师付尔等领回就制谕尔等遇有敌人相机剿捕尔等启行之时朕又遣内官萨巴说与尔等但遇敌人务立竒功头功尔等言无妨教朕放心朕以付托得人即放心矣不意尔等去贼一程活贼性命不行剿杀乃害朝廷官军虽三尺童子皆知其为不可尔等舍有粮之地而蹈无粮之处使官军迂途饿死者大半不知尔等主何意何谋夫法者朝廷公器非朕所得私今尔等罪恶滔天一死不易尔等之死非朕杀尔等实尔等自取其死故勅（永乐八年七月初二日）
　　
　　勅英国公张辅朕前在饮马河以全师付王友刘才舍有粮之地而蹈无粮之处迂途至应昌而回致使官军饿死者大半启行之时朕以制谕付之遇有敌人即相机剿捕彼去贼一程不行剿捕乃活贼性命而将全胜之师饿死其立意主谋皆有二心欲坏朝廷大事以资敌人且所领军士久劳于外正当善为抚绥将养其回不待朕命擅自驱迫使之修路前遇敌人正当剿除之肃清道路以迎君父乃不如此若使朕由彼而回猝然遇贼是以贼遗君父也今其罪恶贯盈天地之所不容神人之所共怒尚欲假此以掩其过岂可得也夫法者朝廷之公非朕所得私原其情罪必杀无赦非朕杀之乃彼自取其死兹特谕尔即将与犯人王友等观之故勅（永乐八年七月初二日）
　　
　　说与各军总兵官及各将军所有患病官军存留在开平将息仍各留的当头目照管俟病安领回瘦乏马匹亦留在开平水草便利去处牧养每马十匹留军二名看牧仍拨的当头目管领候马匹臕息肥壮领回（永乐八年七月初四日）
　　
　　说与文武大小羣臣及军士往者敌人拘戮使臣朕命师往问其罪所遣丘福匪人愚驵顽冥本乏将才以致败衂陷师致使敌人骄骋朕虑其扰边故亲帅六师往讨之使边境清宁将士皆得高枕人民无转输之苦一劳永逸而敌人气运衰絶实天亡之使其全势氷消瓦解自相雠杀师至鄂诺河已将敌将布尼雅实哩追败又将随驾将士往东掠阿噜台将士奋不顾身即摧败之前在饮马河以全胜之师付王友刘才领回已于兴和命尚书呉中都指挥张安等运粮赴伊勒都扣肯二处迎接而运粮者车尘相望朕又令呉中等运粮出伊勒都二程令王友等差人往迎粮王友等自饮马河十二程至伊勒都闻有敌兵三千即畏怯躱避乃舍有粮之地而蹈无粮之处又令其但系朕所用之物及牛羊悉以给军士彼牵赶牛羊直至开平不以给散乃迂途至应昌无粮之处而回致使官军饿死朕不明知人以至如此实痛切于心启行之时朕制谕之遇有敌人相机剿捕彼与敌人鄂啰相去一程不行剿杀是欲活冦性命而杀朝廷官军故违朕命其主意立谋不知何为尔文武大小羣臣军士即将王友等罪犯从公定议来闻（永乐十二年四月二十一日）
　　
　　说与大营各军总兵官并管队大小头目如今征剿畨冦全慿马匹脚力有等无知之徒故意偷盗马驴宰杀是欲减朝廷气力论其情罪非轻今但有偷盗马骡私自宰杀的许诸人首告其同偷盗人有能首告者免罪犯人凌迟处死首吿得实的回军之日赏米十石绢十疋布十疋钞三千贯若有知情不出首的一体治罪都要发落军士每知道故勅
　　
　　译出鞑靼字一道赍去薛托欢呉允诚裴伊实特穆尔李英赵成夏齐老岱等处看（永乐十二年四月二十二日）
　　
　　说与刘江狗儿尔二人明日来安宿处迎接听候落尔二人去后令朱荣春山来朱荣春山去后令布哈图来勅（永乐十二年四月二十二日）
　　
　　皇帝勅谕开府仪同三司特进金紫光禄大夫太师中书右丞相枢宻院为头知院和宁王阿噜台四月二十二日朕率领军马至满达勒海子尔差都指挥囊嘉特等同曹千户来见所奏事情朕悉知之今尔为朕出气力尔等家小随尔从便处置务要无虞今遣千户曹卓沁特穆尔同都指挥囊嘉特等赍勅谕尔勅至尔即收拾人马前来胪朐河会合前进剿捕不顺天道之贼故谕（永乐十二年四月二十二日）
　　
　　皇帝勅谕开府仪同三司特进金紫光禄大夫太师中书右丞相枢宻院为头知院和宁王阿噜台今命尔为总兵官率领尔处都督都指挥指挥千百户大小头目军士人等前来胪朐河会合剿捕卫拉特贼冦就命尔永守和宁之地尔所领大小头目军士人等务要用心协力以成其功悉听总兵官和宁王阿噜台节制如勅奉行（永乐十二年四月十二日）
　　
　　皇帝勅谕开府仪同三司特进金紫光禄大夫太师中书右丞相枢宻院为头知院和宁王阿噜台前者指挥徐晟去赐尔茜红肩缨一付千户曹卓沁特穆尔回言肩缨未有今赐尔黄绫红勇字号一个铁镜三个红缨十二斤与尔作肩缨所用有余可分与大头目为号就发信炮十五个与尔故勅（永乐十二年四月二十八日）
　　
　　说与狗儿永乐八年在饮马河哨见布尼雅实哩声息是尔误了今哨见声息又是你误了我前已有号与阿噜台两处哨马相见我的十一个人左旋他的十个人右旋今他的人既摆立尔处哨马却不与答号若尔哨马答号彼必答号若不答号必是卫拉特之人便须相机追赶擒拿尔不与答号不知尔意思如何是故欲坏事这罪不干别人事皆是尔所为论尔之罪重如泰山是尔自取杀身之计故勅（永乐十一年五月初四日）
　　
　　勅大营并各营总兵官及各管队头目所有事件条示于后
　　
　　一官粮麨衣甲军器好生点看
　　
　　一马驴有瘦乏的选出来着运粮官军带回
　　
　　一军士有病重去不得的取勘出来逐名明白交与运粮官带回仍取领带文书务要好生将息不致失所
　　
　　一有等无理官军将收得马骡驴匹垜子不即送赴大营与人识认却将垜子检括把马骡驴匹駄载自己行李每日又不饮水喂草及至压损瘦乏丢弃在路凡有收得马骡驴匹垜子者不许停藏即便送赴大营着人认识如有隠匿者拿住定依军法处斩（永乐十二年五月初四日）
　　
　　勅都督何浚尚书郭资通政范政大理寺丞马麟鸿胪寺丞刘泉所有事件条列于后
　　
　　一尔等所领运粮官军人夫及忻城伯赵彛等所领运粮官军人夫除存留官军守城护粮外其余官军及人夫尽数领回原系扈从者令回北京不系扈从令回各卫所人夫即便放回宁家生理
　　
　　一患病官军人夫自擒虎山直抵兴和一路务要尽数收拾不许遗下一人沿途务要用心调理军民相护不致疎失痊可之日照前发落
　　
　　一瘦乏马驴自擒虎山直抵兴和一路务要尽数收拾不许遗下一马一驴沿途务要好生喂养不许抛弃回至万全摘拨官军就彼喂养
　　
　　一患病官军人夫所带衣服粮麨务要用心照管不许强梁之徒刼夺敢有恃强刼夺者即便拿审问是实斩首示众
　　
　　一清水源并杀虎城所存下运粮军夫回途口粮务要照数一名名交割明白如是交割不明或有军夫缺食尔等与原管粮及放粮官员俱以军法处治不赦（永乐十二年五月初五日）
　　
　　勅兵部尚书方宾今朕亲帅六军征剿卫拉特畨部肃清沙漠特命尔掌管钱粮文书军马数目尔其夙夜恪尽乃心毋怠毋忽钦哉故勅（永乐十二年五月初五日）
　　
　　勅都督刘江朱荣朕昨夜观气候卫拉特贼冦已动或往东行或来袭我军俱未可知勅至尔等哨马见时不可轻战恐地逺接应不及务要十分小心谨慎勿为畨冦掠一二人去今已令人护送粮米与尔等尔等且在广武镇听候故勅（永乐十二年五月初八日）
　　
　　勅大营各军总兵官今日路近只有三十里且将驴马撒放至已时起程昨日各军人马多有落后未至有不到者又不来报若被贼拿是故意送声息与贼勅至即便催促前来到广武镇逐一点阅有一人不在者该管头目治以重罪故勅（永乐十二年五月二十日）
　　
　　勅都督刘江朱荣诸将之中拔尔二人为前锋领哨马尔等自清水源至广武镇遇有畨贼声息不曾拿得人前有此失权且不论十八日路逺无水尔等不预先着人来报将及至营方令指挥苏雨来报问他事务一些不知十九日又引至无水去处安营人马皆窘乏及差人于营东七八里哨看有海子四十余个深者渰死马驴浅者人皆饮足又有泉眼不计其数尔等皆不知假使贼在旁伏下人马尔等亦说不知道似此要尔等在前哨瞭何为故勅（永乐十二年五月二十一日）
　　
　　勅大营及各军收后官今日起行但有落后的都砍了接去的也砍了有抛弃驴马粮食的也砍了都提将头解着牌来故勅（永乐十二年五月二十一日）
　　
　　勅都督刘江朱荣昨日起行有原在这里生长的人引路说今日早到饮马河即休息人马以待畨冦尔等又故意引入无水艰难去处东奔西走劳人乏马是损自已气力以资敌寇不知尔等主意如何故勅（永乐十二年五月二十二日）
　　
　　勅都督刘江朱荣今萨巴回言尔等哨见畨人踪迹已往东路不见尔等再差人来报的确声息今巴克实言由此别有路径直到图拉河北从饮马河行少三四程地沿途多有水草尔等如果哨得畨冦踪迹的然往东行朕明日径至饮马河休息人马以养鋭气一举而擒灭之如畨人不曽东由此径往图拉河不到饮马河道路甚逺劳人乏马气力勅至尔等仔细哨看畨人有往东行踪迹无回转踪迹即差汉官一员降将一员具本来报故勅（永乐十二年五月二十五日）
　　
　　勅指挥李玉都指挥朱昭穆尔布哈昨有人望见后面有些人马动静已勅尔等昼夜用心仔细哨瞭今果有畨兵六人伏在马上夜间到尔等坐冷边尔等明知不听号令不行捉获本欲砍将尔等头来今且不砍头务要尔哨看踪迹所往何方跟捕得获如是不获皆砍了尔等头故勅（永乐十二年五月二十六日）
　　
　　勅大营及五军总兵官并管队头目前日号令有情愿将自己马匹借与好汉骑坐厮杀有功时许与借马人分赏不愿者听今有等无理的人强夺他人的马匹骑坐那有志气的人不爱惜家财将父母财物妻儿媳妇头面首饰买马出来立功与朝廷出气做好汉这等是忠于朝廷的好男子那无理强夺他的马骑坐这好汉每心里怎么过只把自己心里比过得过不得今后情愿借与马者只依号令行不愿借与人者不要听人唬吓故勅（永乐十二年六月初四日）
　　
　　勅大营并五军总兵官及管队头目今前哨马已与敌人交锋杀死敌众数百人见藏伏在山谷间敌人阵上有汉人来与我军打话说今夜五更来刼营尔等好生仔细谨慎不要闹静静等着他但有骑马来的便是敌人故勅（永乐十二年六月初九日）
　　
　　勅大营及五军总兵官并管队头目与敌众厮杀时不许于阵与敌人说话打话但有与敌人说话打话的便拿住便杀了如有敌人来降的方许与他说话故勅（永乐十二年六月初九日）
　　
　　勅都督刘江朱荣哨马近了有贼来营边杀了人去都不得知勅至即将哨马放出十五里或十里哨瞭架炮的再放出十里或十五里不要误了事故勅（永乐十二年六月十二日）
　　
　　勅大营及五军总兵官并管队大小头目今夜务要十分仔细谨慎堤备防贼来刼营不许放炮不许人闹不许呐喊不许惊营静静等着他但有骑马来的便是敌人将箭射鎗戳他今后起营不许抛弃军器及一应铁器违者并该管头目都杀了不饶故勅（永乐十二年六月十三日）
　　
　　勅大营及五军总兵官并管队大小头目明日行营军士有患病的务要駄载至营驴匹有乏了走不动的即报与该管都指挥分与本队军士食用今日有病军士在后不到营的即便报来如今已差人将马去駄接若不从实开报接到问出是某卫某头目管的该管头目杀了不饶就取勘各军士粮米多少务要从实报来不许妄报故勅（永乐十二年六月二十一日）
　　
　　勅大营及五军总兵官军士有患病者令各都司各委指挥一员收拾管领俱听成安侯郭亮提督务要沿途好生看管将息不许抛撇一人如有不用心看管将息故意抛撇及收拾不尽该管指挥治以重罪故勅（永乐十二年六月二十四日）
　　
　　勅大营及五军总兵官并管队大小头目今后行营不许军士落后如落后的便杀了该管头目治以重罪不饶务要发落军士每都知道军士每都要发落他吃饱饭不要胡使他故勅（永乐十二年七月十八日）
　　
　　勅驸马都尉广平侯袁容尔即差指挥千百户自居庸闗下直摆至北京城北看视回来官军人等但有躧了人田禾及抢夺瓜菜柴草等件并抢夺买卖客商物货即便拿住候朕至京依军法处以重罪朕已遣人试尔如是所遣指挥千百户不行用心看视擒拿或被人告发或体察出来看视之人与犯人一体依军法处以重罪故勅（永乐十二年七月二十四日）
　　
　　勅隆平侯张信前勅尔驰驿来见朕沿途缓行以待尔至尔故迟疑不速前来及至兴和守城头目拨好马一百匹跟尔前来尔相去三四程却退怯不进竟尔误事今尔在家筑墙天时缺雨暑月重劳人力所筑墙又非紧要又无敌可拒不知尔果有何主张作此态度作此不急之事不知尔处心如何勅至尔即自来回话故勅
　　
　　弇山堂别集卷八十八
　　

　　●钦定四库全书
　　
　　弇山堂别集卷八十九
　　
　　（明）王世贞 撰
　　
　　○兵制考
　　
　　永乐八年北征始分步骑为五军命靖逺侯王友督中军安逺侯柳升副之宁逺侯何福督左哨武安侯郑亨督右哨宁阳侯陈懋督左掖都督曹得都指挥胡原副之广恩伯刘才督右掖都督马荣朱荣副之寻别选轻骑为前哨命都督刘江等充游击将军督之又以都督薛禄冀中等充骠骑将军都指挥侯镛陈贤等充神机将军都督金玉等充鹰扬将军都指挥李文等充轻车将军分督精卒不隶五军十二年正月北征安逺侯柳升领大营都督马旺陈翼程寛金玉副之武安侯郑亨领中军兴安伯徐亨都督马瑛章安副之宁阳侯陈懋领左哨襄城伯李隆都督朱崇副之丰城侯李彬领右哨遂安伯陈英都督费瓛胡原副之成山侯王通领左掖保定侯孟瑛都督曹得副之都督谭青领右掖新宁伯谭忠都督马聚副之都督刘江朱荣等为前锋二十年二月北征都督朱荣等领前锋安逺侯柳升领中军马步队大营围子手神机营宁阳侯陈懋等领御前精骑永顺伯薛斌恭顺伯呉克忠等领鞑靼马队武安侯郑亨等领左哨阳武侯薛禄等领右哨英国公张辅等领左掖成山侯王通等领右掖二十一年北征安逺侯柳升遂安伯陈英领中军武安侯郑亨保定侯孟瑛领左哨阳武侯薛禄新宁伯谭忠领右哨英国公张辅安平伯李安领左掖成山侯王通兴安伯徐亨领右掖宁阳侯陈懋等领前锋二十二年北征柳升等俱如故惟左掖易李安为成国公朱勇而前锋以忠勇王金忠佐陈懋大军凡五军而前锋附焉既归京师则为五军大营五军营中军左掖右掖左哨右哨管操练京卫及中都山东河南大宁三都司轮班骑步兵十二营管随驾骑兵围子手管上直义刀手及京卫步兵幼官舍人营管京卫幼官应袭舍人殚忠効义营管京卫报効舍人余丁俱以公侯伯都指挥领之三千营一司管执大驾龙旗寳纛负御寳及兵仗局什物上直军一司管左右十二队勇字旗大驾旗纛金皷上直军一司管传令营旗牌御用监盔甲尚冠尚衣尚履什物上直军一司管执大驾勇字旗五军经宿贴直上直军一司管杀虎手马轿及前哨马营上直明甲官军随侍东宫官舍辽东备御军神机营中军左掖右掖左哨右哨管操演神铳大火器五十下管操演火器及护卫骑兵洪熈以后用英公辅宁阳阳武等侯为总兵官后英公宁阳谢兵事阳武殁始以成公勇为大将景泰中土木变后兵渐耗散选愞用兵部尚书于谦议择三大营精鋭骑兵十万分为十营团操以备警急是为团营而以谦总督武清侯石亨昌平侯杨洪安逺侯栁溥为总兵太监曹吉祥刘永诚等监之余步骑仍归三大营曰老营天顺初罢八年复置成化初罢三年复置分为十二营凡十二万人曰奋武耀武练武显武敢勇果勇効勇鼓勇立威伸威扬威振威十二营内各分五军三千统骑兵神机统火器而以抚宁伯朱永懐宁伯孙镗定襄伯郭登总之营务唯抚宁伯最久自侯进封公凡三十余年而英国公张懋自五军营来代正德中秉国老成不能无脧削士而监军大珰张永谷大用陆誾等横甚不制也前后所与英国共事者新宁伯谭佑镇逺侯顾溥保国公朱晖俱有声会毅皇帝信权奸言集九边家将突骑凡数万人聚京师号威武营上自为大将军江彬许泰为副将军而十二营自如嘉靖初散边兵用武定侯郭勋为帅故太监张永尚书李承勋监之张李宿将颇亦欲有所饬厉与武定不相能继以疾卒而兵政大废弛矣武定主兵二十余年所掊克以巨万计中外怨之刺骨寻得罪总兵官成国公朱希忠伯陈鏸代朱少年不更事其政亡以踰武定也时边报岁益急团营见兵少乃仅选三万骑听征号曰东西二官厅各都督一人总之而团营所余者非老弱则入元帅中贵私家矣提督凡有三曰太监曰公侯曰尚书尚书或専设或部事兼理坐营则侯伯或都督营有太监一人庚戌敌大入京兵出御之死者万余既阖门兵少不足蔽睥睨于是侍郎王邦瑞极言利弊诏勒太监髙忠等归内希忠鏸听辞任改京营总兵曰总督戎政官以咸宁侯仇鸾领之専设侍郎一人协理罢十二营并为三大营曰五军营副将一员参将四员游击将军四员三千营曰神枢营副将一员佐击将军六员练勇参将六员神机营将校亦如之咸宁又奏调边军骁勇者数万人隶近畿使京兵杂而征戍曰转弱为强然见谓可听耳其隠占卖放弊如故至肘腋之间厕以豺虎盖人人寒心也亡何咸宁疾奸渐露上以大学士阶言夺印绶遂忧死或云仰药未可知也金吾缇骑发其与敌通事遂磔其尸诛父母妻子矣而襄城侯李瑾代俄卒平江伯陈圭代圭故与时相有连视咸宁贪愈甚久之卒镇逺侯顾寰代寰名将家子持廉有声既命下人人举额也然寰仅自洁已小剔宿蠧而已隆庆四年大学士赵贞吉奏将见操官军分为左右中前后五营各择一将分统责令开营训练而以文臣巡核之收戎政印归之内府有事则领勅挂印而命将阃外事完则缴勅纳印而归将营中下兵部议不尽合乃请仍旧制分五军神枢神机三大营各以总兵一员统之各给勅关防而以文职大臣一员总理之余如贞吉言于是命总督戎政恭顺侯吴继爵中军都督佥事袁正焦泽分为三大营总兵官继爵耻与正等伍移疾辞务为言官所论复以二将名位轻用定西侯蒋佑领神枢平江伯陈王谟领神机而继爵领五军如故俱为总兵官每月轮祭神旗而三营各设文臣提督于是右都御史曹邦辅督五军右都御史刘焘督神枢右都御史陈其学督神机无何仍复以勋臣总督戎政文臣协理而罢六提督故继爵改任而镇逺侯顾寰复代之再以老疾解职而彰武伯杨炳用矣炳任职久得士心累加少傅卒而临淮侯李言恭代
　　
　　近年以来虽将有廉贪政有丛举而夙弊大约如故京师陆海易以影射一也辇毂权贵所萃动则掣肘二也人不见敌纵有拳勇不习战三也余尝见庶僚中往往有使童奴辈袭名支月粮者又一僧裹毡帽出操毕还复应付用木铳无口及线道者呜呼欲兵之强得乎太祖破陈友谅帅舟师二十万取姑蘓二十万平中原二十五万下云南三十万冯国公北征三十万乃出战盖一方如此建文初李景隆北征兵百万太宗亡淇国公十万骑乃北伐步骑五十余万而讨安南兵又八十万一时兵力之盛雄视千古自嘉靖八年桂文襄上天下兵籍仅九十七万至胡松考舆地又止八十四万五千八百而已然此又虚数也今西北骑少渐不支而东南拒倭征苗全藉调狼土募民兵而已不能得一卒之用也此无他北兵之所以削者日耗于攻战而疲敝于调发中土及东南之所以削者上班也运粮也屯政之不修也
　　
　　按野史载正统十四年未多事之先五军都督府并锦衣卫管官旗军人等三百一十五万八千一百七十三员名实有一百六十二万四千五百九员名事故一百六十三万三千六百六十四员名马驼骡驴牛二十万八千三百二十六匹头只实有一十九万七千三百五十八匹事故一万九百六十八匹盖官军等则锦衣卫等三十五卫二十九万四千一百一十七员名实有一十五万九千八百七十一员名事故一十三万四千三百四十六员名五府并所属二百九十六万四千五十六员名实有一百四十六万四千六百三十八员名事故一百四十九万九千四百一十八员名马骡等则锦衣卫等三十五卫二万二千八百二十匹头只实有二万五百一十二匹头只事故二千三百八匹头只五府并所属一十八万五千五百六匹头只实有一十七万六千八百四十六匹头只事故八千六百六十匹头只今休养蕃息之久不知其数何如也
　　
　　○市马考
　　
　　髙帝时南征北讨兵力有余唯以马为急故分遣使臣以财货于四夷市马而降人土目来朝及正元万寿之节内外藩屏将帅皆用马为币自是马渐充实矣其互市之详会典与志皆不载故记之
　　
　　洪武七年纳溪白度等司进盐所易马凡二百五十匹命典牧所收牧命刑部侍郎李浩及通事梁子名使琉球国以文绮百疋纱罗各五十疋陶器六万九千五百事鐡釡九百九十口就其国市马
　　
　　九年增给广东马价先是遣兵部员外郎程益监察御史阎裕往广东市马民间马少率于蛮境转市以售于官官虽偿其直而道途往来甚费民以为患上闻之曰民为国本马资国用奈何欲资其用而先伤其本乎命厚给其直
　　
　　十一年兵部奏市马之数秦河二州及庆逺顺龙茶盐马司所易马六百八十六匹又秦河二州茶马司以茶市马一千六百九十一匹庆逺裕民司以银盐市马一百九十二匹
　　
　　十四年兵部奏茶盐银布易马之数秦河二州以茶易一百八十一匹纳溪白渡二盐马司以盐布易二百匹洮州卫以盐易一百三十五匹庆逺裕民司以银盐易一百八十一匹凡得马六百九十七匹兵部奏市马之数秦河洮三州茶马司及庆逺裕民司市马五百八十五匹广东四川二布政使司市马五百六十五匹
　　
　　十六年勅谕松州卫指挥佥事耿忠曰西畨之民归附已久而未尝责其贡赋闻其地多马宜计其地之多寡以出赋如三千户则三戸其出马一匹四千户则四户共出马一匹定为常赋庶使其尊君亲上奉朝廷之礼也诸蛮夷酋长来朝者悉献其所乘马诏以钞赏之阶州民王思聪李朶儿进马各赐衣一袭钞二百锭兵部奏定永宁茶马司以茶易马之价宜如河州茶马司例凡上马每匹给茶四十斤中马三十斤下马二十斤从之
　　
　　十七年诏户部以绵布往贵州命宣慰霭翠易马得马一千三百匹宣宁侯曹泰自贵州水西市马还得马五百匹命秦州河州茶马司以所市马五百六十匹分给陜西骑士贵州都司送所市马四百匹至京师兵部奏是岁四川碉门茶马司以茶易马骡五百九十六匹
　　
　　十八年太仆寺奏滁阳八监是岁籍马凡二万五千九百一十五匹秦州河州茶马司及叙南贵州乌撒寜川毕节等卫市马六千七百二十九匹
　　
　　十九年行人冀忠往陜西市马还得马二千八百七匹遣虎贲左卫指挥佥事姜观右卫千户沈成行人任俊以钞三十九万三千六百九十锭往陜西河州等处市马给骑士操练遣指挥佥事髙嘉努等以绮段布疋市马于髙丽每马匹给文绮二疋布八疋（阙）
　　
　　二十年髙嘉努等市马髙丽还言髙丽王表请不受马直上不听谕礼部曰朕待诸畨国务以诚信彼前听约束许其互市故遣人市马今彼言不敢受直岂其本心盖畏势而已以势逼人朕所不为尔其以朕意咨其国王知之仍令谕延安侯唐胜宗俟其髙丽马至择其可用者以直偿之驽弱不堪者量减其直仍报其王知之勑至辽东适髙丽送马三千四十匹至胜宗如勑偿其直既而暹罗国亦以马来贡诏如髙丽偿之初己亥之岁辽阳沈阳兵起民因避乱转徙髙丽久未得还及髙嘉努徐质等往市马而故元降将约尔珠等以为言上乃令髙嘉努等就索之至是髙丽因送所市马遂以辽渖流民鼐尔都兰博达等户四十五口三百五十八来归四川雅州碉门茶马司以茶一十六万三千六百斤易駞马骡驹百七十余匹
　　
　　二十一年四川乌撒军民府土酋叶原常献马三百匹米四百石于征南将军西平侯沐英靖宁侯叶升以资军用先是上命以白金于其境内市马故原常以是来献且言欲收集土军从征英等以闻诏从之并免其市马赛玛尔堪驸马特穆尔遣回回丹珠尔丹等五十九人来朝贡马三百匹驼二只诏赐白金人六十两及钞有差故元国公哈喇章男伊特崇和尔托噶进马二百一十三匹诏赐钞一千四百五十锭故元新附畨军一百一十七人进马八千四百八十四匹给钞偿之
　　
　　二十二年四川岩州卫奏每岁长河西等畨商以马于雅州茶马司易茶其疏由本卫经黎州始达茶马司茶马司定价每堪中马十匹给茶一千八百斤令于碉门茶课司支给不惟畨商往复路逺实且给茶太多今宜量减马价移置茶马司于岩州将碉门茶课司所贮茶运至于此马至则验马之髙下以茶给之诏茶马司仍旧唯定其价上马一匹与茶一百二十斤中马七十斤驹马五十斤畨商有不愿者听
　　
　　二十三年赛玛尔堪回回实奇尔阿尔奇等以马六百七十匹抵凉州互市守将以闻诏送实奇尔阿尔奇等至京听自市鬻赐云南进马土官钞每马一匹给钞三十锭陜西都指挥使聂纬以西安左右等卫所市马七千六十匹送京师以尝命户部运钞六十万锭往西宁岷州河州市易故也是岁定例上等马茶百二十斤中等七十斤下品五十斤
　　
　　二十四年诏于髙丽市马一万匹八月权国事王瑶遣判缮工寺杨天植等进所市马一千五百匹至辽东奏云今奉纶音敢不竭力但比年所产之马躯干短小惧无以副命然御倭致逺负重耐寒小邦赖之敢先以献其余以次奉进十一月权国事王瑶遣其臣金之铎等送互市马二千五百至辽东上命定辽卫指挥佥事张忠送广宁中护等卫牧养
　　
　　贵州新添长官司及金筑安抚使宋质德弟奉表贡马及进岁办马一百一十匹
　　
　　二十五年尚膳监太监而聂等至河州召必噜诸畨族以勑谕之诸族皆感恩意争出马以献于是得马万三百四十余匹以茶三十余万斤给之诸族大恱而聂遣使入奏命以马分给河南山西陜西卫所骑士
　　
　　二十八年太仆寺上孶生马驹之数是岁凡九千四百七匹
　　
　　二十九年赛玛尔堪遣回回扎噜勒等一百九十一人来朝贡马一千九十五匹诏赐钞二万五千一百九十锭
　　
　　三十年命右军都督府遣镇抚刘正于泸州市绵布往西畨易马凡用布九万九千余疋得马一千五百六十匹命分给建昌盐井二卫军士操养
　　
　　三十一年曹国公李景隆还自西畨先是命景隆赍金符往西畨茶易马凡用茶五十余万斤得马一万三千五百一十八匹至是还命分给京卫骑士操养
　　
　　永乐元年哈密安顺特穆尔遣使臣玛哈穆特沙温都苏等来朝贡马百九十匹先是上遣使臣赍诏抚谕且许其以马入中国市易至是因以马四千七百四十匹来市易上悉命偿其直选良者十匹入御马监余以给守边骑士
　　
　　是年湖广四川云南广西所隶宣慰使杨升等并西北诸夷各遣人贡马上以其至且旧所定马直薄命礼部第马之髙下増给之上马每匹钞千贯中马八百贯下马五百贯
　　
　　是年乌梁海头目哈拉固岱遣其部属托郭斯等贡马命赐钞币袭衣并偿其马直上马每匹钞五十锭中马四十锭下马三十锭每匹仍与彩币表里一
　　
　　三年立辽东开原广宁马市定价上上马绢八疋布十二疋上马绢四疋布六疋中马绢三疋布五疋下马绢二疋布四疋驹绢一疋布三疋其互市一于开原城南以待辽东互市一于开原城东一于广宁以待朶颜三卫各去城四十里
　　
　　四年乌梁海等处告饥愿以马易米命所司议其直遂定上马每匹米十五石绢三疋次上马米十二石绢二疋中马米十石绢二疋下马米八石绢一疋驹米五石布一疋
　　
　　六年肃王楧献马二千匹赐绮罗纱绢二百六十疋火者二十人
　　
　　七年遣中官黄俨以彩币五十表里赐朝鲜国王令进马
　　
　　八年朝鲜国王李芳逺献马万匹以助征讨上遣中官赐白金千两纱罗千疋绢五百疋镇守河州卫陜西都指挥同知刘昭奏陆续收到河州卫各畨族马七千七百一十四匹上马每匹茶六十斤中马四十斤下马递减之共给茶二十七万八千四百六十斤已选肥牝马千四百三十四匹发陜西甘肃二处苑马寺孶牧今以马六千二百八十匹送北京命太仆寺牧养
　　
　　九年定开平马市价上上马一等绢五疋布十疋一等布十八疋驹子布五疋
　　
　　十年指挥岳山等七十二人使北边还进马四百四十七匹上以其奉使勤劳命礼部给绢钞绵布偿之凡给钞二万八千三百九十锭绢六百六十疋绵布一千三百四十五疋是年令辽东缺马官军听于各马市照例收买
　　
　　十五年复位辽东互市马价上上马一匹米五石绢布各五疋上马米四石绢布各四疋中马米三石绢布各三疋下马米二石绢布各二疋驹米一石布二疋
　　
　　十八年和宁王阿噜台及额森托噶遣使臣贡马九百匹各赐钞及文绮袭衣并给马直
　　
　　宣德元年兼兵部事行在工部尚书黄福奏近大军东征皆给马匹民以马赴太仆寺各卫官兵理当赴官领马乃辄于城外迎候马至择其善者径驰去民莫敢与争今民来诉者计马一万七千余匹请令五军管队官挨究但非经太仆寺关领者悉送法司问罪追马还官上曰彼时官军争取马者盖以师出甚急故耳姑勿行五军但揭榜晓示令自首还官不首许所管官旗及同队之人首告得实者追犯人钞一千贯充赏仍罪不首之人
　　
　　二年赐朝鲜国王李祹白金一千两纱罗锦帛二百四十疋令其进马五千匹
　　
　　八年行在兵部奏北京行太仆寺所督直隶河间等卫府山东济南等府五年六年孶生马骡驹一万七千九百八十一匹宜分给直隶真定等府及应天所属无种马民户牧养从之正统三年云南总兵官太傅黔国公沐晟于平凉草场选其所有良马送赴甘肃备用上遣勅嘉劳赐白金一百两彩币十表里纱罗称是
　　
　　十年增定边等中盐纳马则例每上马一匹盐一百二十引中马一匹盐一百引先是户部定上马一百引中马八十引盐商以道路险逺中纳者少总兵黄真以为言故增之
　　
　　十二年兵部奏旧例迤西迤北来归人口带到马匹给军骑操中等赏钞三千贯下等赏钞二千五百贯各绵布五疋绵花三斤无马者赏绢衣一袭或钞二百贯绵布四疋折准绢衣今辽东总兵等官右都督曹义等奏称钞贯不敷欲将带到马匹中等赏钞二千贯下等赏钞一千五百贯宜从所言从之
　　
　　景泰元年朝鲜国王李祹遣陪臣李含等贡马五百匹奏曰有勑以北敌犯边令备马二三万赴京臣念世蒙列圣恩泽至深至厚敢不尽心奉诏但敝邦比因邻境构衅边警不絶戍守马匹骑坐駄载踣毙耗损十居六七虽收拾中外大小官员有马之家未堪依数充办臣窃欲措办五千匹以进倘有余力可为安敢构词欺罔伏惟圣慈垂怜帝曰边警今稍息王又措办艰难马已至者受之以银三百两纻丝罗各三十疋绢一百疋偿其直未至者止勿贡仍命致知等赍勅并冕服冠服白金三百两纻丝三十疋罗三十疋绢四千四百三十一疋绵布二千九百五十四疋归赐其王及妃
　　
　　天顺三年勑庆王选马二百匹给宁夏官军以银四百两纻丝纱罗四十疋彩绢二十疋西洋布二十疋髙丽布二十疋赐之洮州指挥使汪钊献五明黒马一匹赐勅奬励赏白金三十两织金彩叚二表里彩绢二疋
　　
　　嘉靖三十年诏给西畨诸侯勘合先是二十八年御史刘崘请复金牌勘合以便各畨纳马给茶其洮州卫列市等河州卫子刚巴等西宁卫昝市等诸族大马蕃给以金牌冲卜鸾单等一十七族族小马少者给以勘合未受职事者与之职名原授未袭者类奏承袭嗣后有新抚之畨亦许附入如例请给至是总督尚书王以旗等亦以为言下兵部议部覆国初制金牌信符每副二面颁降西畨诸族令钳制其党纳差发马匹给以茶引其后西海为北敌所据套虏又岁加侵掠诸畨所领金牌散失渐复迁徙内地密迩三卫遂不复有赍符比号之事今畨族变诈不常北敌抄掠无已时脱给而再失失而又给而又失之如国体何夫金牌给畨本为纳马畨人纳马意在得茶耳各畨以茶为命不得茶病且死矣严私贩之禁则不抚自顺虽不给金牌马可集也若私贩盛行则在我无以系其心而制其命虽给金牌马亦不至今称各畨告给宁以勘合与之每岁以是为验使彼族属无统者易于号召而于文移则革去交易之名使各効差发之诚以正体统至于授职承袭必勘明类奏而后许之则恩威兼济诸夷向风矣诏如拟
　　
　　侍郎史道奏大同马市完并进敌谢恩马九匹畨表一通谙达赐大红纻丝膝襕花様衣一表里金顶大帽一金带一托克托大红纻丝一表里夷使伊徳济及虏济雅呼喇济等四人各青緑纻丝一表里总降勅一道命史道遣官赍捧颁赐仍加赐谙达彩币四表里庚戌宣府设马市于新开口堡虏酋巴图尔卒爱勒巴雅尔巴朗台吉辉和尔实勒台吉凡五部入市共易马三千余匹隆庆五年以虏王谙达上表称贡赏大红蟒白泽纻丝衣各一袭彩叚十五表里妻大红五彩纻丝衣二套彩侍郎史道奏大同马市完并进敌谢恩马九匹畨表一通谙达赐大红纻丝膝襕花様衣一表里金顶大帽一金带一托克托大红纻丝一表里夷使伊徳济及虏济雅呼喇济等四人各青緑纻丝一表里总降勅一道命史道遣官赍捧颁赐仍加赐谙达彩币四表里庚戌宣府设马市于新开口堡虏酋巴图尔卒爱勒巴雅尔巴朗台吉辉和尔实勒台吉凡五部入市共易马三千余匹隆庆五年以虏王谙达上表称贡赏大红蟒白泽纻丝衣各一袭彩叚十五表里妻大红五彩纻丝衣二套彩
　　
　　宣大总督王崇古报北边互市事竣大同得胜堡自五月二十八日至六月十四日官市顺义王谙达部马千三百七十匹价万五百四十五两私市马骡驴牛羊六千抚赏费九百八十一两新平堡七月初三至十四日官市杭台吉巴延乌绅部马七百二十六匹价四千二百五十三两私市马骡牛羊三千抚赏费五百六十一两宣府张家口堡六月十三至二十六日官市昆都埒赫永实卜大成部马千九百九十三匹价万五千二百七十七两私市马骡牛羊九千抚赏费八百两山西水泉营八月初四至十九日官市谙达多啰图们辉和实部马二千九百四十一匹价二万六千四百两私市马骡牛羊四千抚赏费千五百两市皆无扰疏入得旨加崇古太子太保赐之诰命赏银四十两纻丝二表里巡抚刘应箕升俸二级杨彩孟里一级总兵马芳赵岢副总兵麻锦实职一级副使申佐朱裳参议崔镛等千戸鲍崇德等各升赏有差又以本兵及该科有经画建议劳赏尚书杨愽侍郎谷中虚及郎中王缉给事中章甫端银币缉仍候京堂缺推用端升俸一级
　　
　　弇山堂别集卷八十九
　　
　　●钦定四库全书
　　
　　弇山堂别集卷九十
　　
　　（明）王世贞 撰
　　
　　○中官考一
　　
　　余读范蔚宗所论譔寺人而叹其德之无极也夫竖人刁乱齐伊戾祸宋赵谈伯子延年之属即私而不及政弘恭石显及政而不及爵此犹其小者赵高挟始皇之余烈以祸储嫡僇将相置庸主于股掌而树之拉之位至丞相爵为彻侯而及其危也乃更欲市国于东方之兵以自王乃若东京之乱如蔚宗所称举动回山海呼吸变霜露阿旨则光宠三族忤意则叅夷五宗髙冠长剑纡朱懐金者布满宫闱苴茅分虎南面臣人者盖以十数府署第馆棊列都鄙子弟支附过半州国金寳盈牣于私藏歌舞充备于内室狗马人食土木被绣皆剥割氓黎以济其欲构害明贤以树其党吁亦已极矣白简所陈间一挑之则逮窜立至或假司隶之权或凭方岳之重几幸先发事取快心或不能无一二胜者胜未毕而败随之迹其荼毒迨有与炎烬同焰息矣三方鼎峙司马代簒以及六朝皆事由独断参寄文武虽阼有变迁而祸絶阉竖北魏稍缓其防则宗爱矫太师刘腾拜司空皆恣惨屠僇深谋胁僣唐之阶重昉自杨髙辅国幽圄太上喋血椒宫爵擅真王称为尚父重不可反矣而后复有程鱼仇田之僣擅季明复恭之誖逆虽强藩星列祸不逮逺而九重惕息甘同赧献迹其终始去汉无异击之不胜则贤者为陈窦不肖者为训注计穷愤极则何进崔胤皆假手外兵而董卓朱晃之衅成矣宋之宣政梁师成为内童贯为外酣歌髙饮以成靖康之祸明兴髙皇帝神断自天朋亡不昵虽制各监局以处中贵人而不兼文武衔不侵外庭政不御外臣冠服盖三十年之间而宫府谧如也文皇之始不能不有所私寄是故俨保之譛几得行而抚监岌岌矣监军之势张而马骐以交址予敌矣天子幼冲母后不中制权必有所归而竖振遂滔天矣举全盛之四海挟至尊之万乗而授手于鹊起乌合之虏恨其身死行阵不获正司败辟而磔剪昆季悉籍赀产足以纾泄臆愤洊开中兴斯则英主之效哉而丁丑一制为之湔洗何也吉祥之创变积骄成怨积怨成逆汪直之启衅缧绁盈朝尸骨盈边则此制媒之哉夫以孝庙之仁圣尚不能无李广而况蒙不省务狎游是好八虎横三老绌瑾独豮牙其间祖宗之法度德泽荡涸且尽幸而发自其偶以收全胜然一瑾死百瑾生参伍狡黠表里作奸非髙庙神灵鼎成期速明事殆有不可言者嘉靖之始不逺殷鉴悉诛斥其渠首而又采辅臣之密赞与言路之指擿次第收革诸镇监军朝野为之吐气边腹为之回色虽晚节不无所向狥然不至如累季之弊以迨于今即有隠忧而无显患斯何下景帝焉夫振瑾至狼戻也公卿台谏至狐鼠伏也亿兆至鱼烂也然而不为汉唐之季者髙皇帝收天下之权以归一人即狼戻如振瑾者一嚬而忧再嚬而危片纸中夜下而晨就缚左右无不鸟散兽窜是以能为乱而不能为变也虽然不可恃也余故考着为上下二编其灼然称贤如怀恩覃昌云竒何文鼎者百不能一而振瑾吉祥汪直之类至不可胜数云
　　
　　传未成而今所存者皆从圣政记録出之不为一字增损以备异日史氏去取耳
　　
　　吴元年九月丁亥置内使监秩正四品设监令正四品丞正五品奉御从五品内使正七品典簿正八品皇门官秩正五品设皇门使正五品副从五品后改置内使监御用监秩皆正三品各设令一人正三品丞二人从三品奉御正六品典簿正七品皇门官秩正四品门正正四品副从四品春宫门官正副同御马司秩正五品司正正五品副从五品尚寳兼守殿尚冠尚衣尚佩尚履尚药纪事等奉御秩俱正六品十二月丙寅定内使冠服制凡内使冠用乌纱描金曲角帽衣用胸背团花领窄袖衫乌角束带
　　
　　洪武二年六月己巳定置内使监奉御六十人尚寳一人尚冠七人尚衣十人尚佩九人尚履八人尚药七人纪事二人执膳四人司脯二人司香四人太庙司香四人涓洁二人置尚酒尚醋尚面尚染四局设正一人副二人置御马御用二司设正一人副二人内府库设大使一人副使二人内仓监设令一人丞二人及置东宫典玺典翰典膳典服典药典乘兵六局局设局郎一人丞一人又置门官午门东华门西华门玄武门奉天门左右顺门左右红门皇宫门坤宁门宫左门宫右门各设门正一人副一人东宫门官春和门东宫后门宫左门宫右门各设门正一人副一人
　　
　　三年八月甲辰内定仓库官品级设监令从五品丞从六品库设提点从六品大使从六品副使从七品乙巳命改内使监御用监秩皆从三品其官令从三品丞正四品皇门官秩从四品门正从四品副正五品春宫门官正副同十月壬戌复位内使服饰之制上谕宰臣凡内使监未有职名者当别置衣帽以别监官礼部定拟内使监官凡遇朝会照依品级具朝服公服行礼其常服葵花胸背团领衫不拘颜色乌纱帽犀角带其内使无品从者常服团领衫无胸背花不拘颜色乌角束带乌纱帽垂软带年十五以下者惟戴乌纱小顶帽从之四年闰三月乙丑命吏部定内监等官秩品内使监令正五品授中卫大夫丞从五品侍直大夫皇门官门正正六品授内侍郎门副尚寳奉御俱从六品授内直郎尚冠等奉御内府库大使内仓监令俱正七品授正奉郎库副使仓丞俱从七品授正卫郎局正司正俱正六品授内侍郎局副司副俱从六品授内直郎东宫门正局正俱正六品授内侍郎门副局丞俱从六品授内直郎王府承奉门正所正俱从六品授内直郎承奉副门副所副俱正七品授正奉郎
　　
　　五年六月丙子定宦官禁令凡内使于宫城内相骂其先发而理屈者笞五十后骂而理直者不坐其不伏本管钤束而抵骂者杖六十内使骂奉御者杖六十骂门官监官者杖七十内使等于宫城内鬬殴先鬬而理屈者杖七十殴伤者加一等后应理直而无伤者笞五十其有不伏本管钤东而殴之者杖八十殴伤者加一等殴奉御者杖八十殴门官监官者杖一百伤者各加一等其内使等有心懐恶逆出不道之言者凌迟处死有知情而蔽之者同罪知其事而不首者斩首者赏银三百两
　　
　　六年六月己酉更内仓监为内府仓以内仓监令为大使监丞为副使内府库为承运库仍设大使副使皆以内官为之乙卯以内官金丽渊为秦府承奉李清为承奉副刘寿呉祥刘旺潘亨为晋燕楚靖江府承奉副
　　
　　八年二月壬申以内府钞库为寳钞库秩正七品设大使副使各一人以内官为之
　　
　　九年五月庚子以内侍宗亮等七十四人为司香尚冠尚衣等职
　　
　　十年十一月戊申置神宫内使监掌太庙洒扫陈设之事设监令正五品丞从五品司香奉御正七品典簿从九品天地坛祠祭署神坛署各设署令正七品丞从七品司香奉御正八品甲乙丙丁戊五库库设大使正七品副使从七品及置皇城门官端门承天门东长安门西长安门东安门东上门东上南门东上北门西安门西上门西上南门西上北门北安门北上门北上东门北上西门门设正正七品副从七品庚戌以内使金吉为圜丘署令洪斌杜庆为司香奉御
　　
　　十二年四月丁巳置内府尚衣尚冠尚履三监针工皮作巾帽三局甲乙丙丁四库改尚佩局为尚佩监
　　
　　十六年三月乙卯置内府寳钞广源库大使一人正九品用流官副使一人从九品用内官内府寳钞广惠库大使二人正九品副使二人从九品俱以流官内宫兼之职掌出纳楮帛入则广源库掌之出则广惠库掌之
　　
　　十七年四月癸未更定内官诸监库局及外丞运等库局品职尚宫局尚宫一人正五品司记司言司簿司闱正六品掌记掌言掌簿掌闱正七品女使六人尚衣局尚仪一人正五品司籍司乐司宾司赞正六品掌籍掌乐掌宾掌赞正七品女使二人尚服局尚服一人正五品司寳司仗司衣司饰正六品掌寳掌衣掌仗掌饰正七品女使二人尚食局尚食一人正五品司膳司酝司药司饎正六品掌膳掌酝掌药掌饎正七品女使二人尚寝局尚寝一人正五品司设司舆司苑司灯正六品掌设掌舆掌苑掌灯正七品女使二人正功局尚功一人正五品司制司珍司彩司计正六品掌制掌珍掌彩掌计正七品女使二人宫正司宫正一人正五品司正一人正六品女使二人内官监通掌内史名籍总督各职凡差遣及缺员具名奏请设令一人正六品丞二人从六品典籍一人正九品所掌文籍以通书算小内使为之神宫监掌太庙祭器及祭祀洒扫设令一人正七品丞一人从七品奉御一人正八品尚寳监掌御寳圗书凡用御寳则奉请然后付尚寳司官用之毕则捧入设令一人正七品丞一人从七品尚衣监掌御用冠冕衣服靴履设令一人正七品丞一人从七品奉御四人正八品尚膳监掌御膳设令一人正七品丞一人从七品司设监掌御用仪仗辇辂舆帐裀褥张设设令一人正七品丞一人从七品奉御四人正八品司礼监掌宫庭礼仪凡正旦冬至等节命妇朝贺等礼则掌其班位仪注及纠察内官人员违犯礼法者设令一人正七品丞一人从七品御马监掌御廏马匹设令一人正七品丞一人从七品直殿监掌各殿洒扫陈设设令一人正七品丞四人从七品小内使一十五人宫门承制掌传奉宣召设奉御五人正八品宫门守门官掌宫门洒扫时其开阖讥察出入设门正一人正八品副四人从八品内承运库掌宫御金银段疋等物设大使一人正九品副使二人从九品司钥库掌皇城各门管钥设大使一人正九品副使四人从九品巾帽局掌造内府冠帽设大使一人正九品副使一人从九品针工局掌造内府衣服设大使一人正九品副使一人从九品织染局掌织染段疋设大使一人正九品副使一人从九品颜料局掌烧造银朱等项颜料设大使一人正九品司苑局掌种莳蔬果大使一人正九品司牧局掌牧养孳牲设大使一人正九品皆于内官内选用外承运库掌收金银段疋等物甲字库掌收铜钱布疋颜料乙字库掌收衣服衾帐纸札等物丙字库掌收丝绵纱线丁字库掌收铜鐡锡香茶蜡诸物戊字库掌收毡衫胡椒并支收军器广源库掌收贮寳钞广惠库掌收支寳钞每库设大使一人正九品副使一人从九品皆于流官内选用隶戸部皮作局掌硝熟皮张成造靴鞋鞍辔兵仗局掌造各项军器寳源局掌皷铸铜器每局设大使一人正九品副使一人从九品皆于流官内选用隶工部
　　
　　二十五年二月己丑遣尚膳太监而聂司礼太监庆童赍勅往谕陜西河州等卫所属畨族令其输马以茶给之甲辰尚膳太监而聂等至河州召必里诸畨族以勅谕之诸族皆感恩意争出马以献于是得马万三百四十余匹以茶三十余万斤给之诸族大悦而聂遣使入奏命以马分给河南山西陜西卫所骑士（按此内臣奉使行事始也）
　　
　　二十八年九月辛酉复位内官监司库局与诸门官并东宫六局王府承奉等官职秩内官监十一曰神宫曰尚寳曰孝陵神宫曰尚膳曰尚衣曰司设曰内官曰司礼曰御马曰印殿曰直殿监皆设太监一人秩四品左右少监各一人秩从四品左右监丞各一人秩正六品神宫监掌洒扫太庙殿庭廊庑尚寳监掌御寳玺勑符将军印信孝陵神宫监掌洒扫殿庭及栽种果木蔬菜之事尚膳监掌供养奉先殿并御膳与宫内食用之物又督光禄司供奉宫内诸筵宴饮食之事尚衣监掌御用冠冕袍服履舄靴袜之事司设监掌御用车轝床榻衾褥帐幔诸事内官监掌成造婚礼糚奁冠舄伞扇衾褥帐幔仪仗及内官内使贴黄诸造作并宫内器用首饰与架阁文书诸事司礼监掌冠婚丧祭礼仪制帛与御前勘合赏赐笔墨书画并长随当差内使人等出门马牌等事及督光禄司供应诸筵宴之事御马监掌御马及诸进贡并典牧所关收付内官监收用及造内官诸人衣服铺盖诸事巾帽局掌造内官诸人纱帽靴袜及预备赏赐巾帽之事司苑局掌宫内诸处蔬果及种田之事酒醋面局掌内官诸人食用酒醋面糖诸物内承运库掌收支段疋金银珠玉象牙诸寳货之物及同司钥库掌钞之数司钥库掌各门锁钥及收支钱钞之事内府供用库掌御用香米及内用香烛油米并内官诸人饮食果实之类其东宫典玺典药典膳典服典兵典乗六局各设局郎一人秩正五品局丞二人秩从五品惟典玺局増设纪事奉御秩正六品典玺局掌玺寳翰墨诸事典药局掌同御医修合药饵供进汤液之事典膳局掌供进膳羞典服局掌冕弁冠帽袍服佩刀靴韈诸物典兵局掌甲胄戈矛弓矢刀剑诸物典乗局掌车马之事其亲王府承奉司掌王府诸事凡事则呈长史司并护卫指挥使司行之与内官衙门不相统摄设承奉正秩正六品承奉副秩从六品所三曰典寳曰典膳曰典服典寳掌王之寳设典寳正一人秩正六品副一人秩从六品典膳掌饮膳之事设典膳正一人秩正六品副一人从六品典服掌冠冕袍服诸事设典服正一人秩正六品副一人秩从六品门官二人掌王城宫殿门启闭关防出入设门正秩正六品门副从六品设内使十人司冠一人司衣三人司佩一人司履一人司药二人司矢二人又各公主位下设中使司掌府中诸事司正司副各一人皆杂职
　　
　　三十年七月庚戌置都知监秩正四品掌内府各监行移一应关支勘合设太监一人正四品左右少监各一人从四品左右监丞各一人正五品典簿一人正六品又置银作局掌造内府金银器用设大使一人正五品副一人从五品
　　
　　永乐元年九月己亥遣内官李兴等赍勅劳暹罗国王昭禄羣膺哆啰谛刺并赐王文绮帛及铜钱麝香诸物与其贡使偕行（按此内臣奉使外夷之始也）
　　
　　三年七月辛亥内使王琮同给事中毕进封故真腊国王长子参烈昭平牙为王是年三月命太监郑和等率兵二万七千人行赏赐西洋古里满刺诸国按此内臣封夷王之始也（按此内臣将兵之始也和自是凡三下西洋皆有功人谓之三寳太监）
　　
　　五年三月辛巳复改上林署为上林苑监秩正五品有左右副丞典簿之属凡设十署秩正七品俱以内臣及文职相兼之（不审何年辈内臣）
　　
　　八年都督谭青等营有内官王安王彦之三保托克托（按此内臣监军之始也然名次青等后）
　　
　　其年勅内官马靖往甘肃巡视如镇守西宁侯宋琥处事有未到处密与之商议务要停当尔却来回话（按此内臣出镇之始也然职尚止巡视事毕回京）
　　
　　十八年立东厂命内官一人主之刺大小事情以闻（按此不见正史会典据大学士万安奏成化十二年増立西厂环内云东厂之设自文皇帝至于今五十六年故考订于此）
　　
　　二十二年六月辛卯上崩于榆木川太监马云等以六师在逺外秘不发丧与大学士杨荣金幼孜议含敛毕载以龙辇所至御幄朝夕上食如常仪壬辰次双笔峯大学士荣御马少监海寿驰讣皇太子
　　
　　洪熙元年正月丁未命内官监太监郑和领下畨官军守备南京在内与太监王景弘昭布哈唐观保协同管事遇外有事同襄城伯李隆驸马都尉沐昕计议而行（按此南京守备之始也）
　　
　　其年二月勅甘肃总兵官都督费瓛镇守太监王安（按此镇守之始见者也计永乐末已有之矣）
　　
　　宣德元年七月上以汉王反遣指挥谭顺内官黄让内使陈锦助平江伯陈瑄镇守淮安（按是时内臣尚列于指挥之下也）
　　
　　七年赐司礼监太监金英范弘等免死诏内弘诏略云克勤夙夜靡一事之后期致谨言行惟一心之在国退不忍于欺蔽进必务于忠诚免尔死罪于将来着朕至意于久逺（按太宗于光禄卿井泉张泌皆有之则具时内臣所必有者但不可考耳此见范弘墓志史所不载也）
　　
　　赐御用太监王瑾银记四曰忠肝义胆又曰金貂贵客曰忠诚自励曰心迹双清见水东日记又司礼太监金英范弘各有银记之赐而又不传见墓志景庙于兴安王诚舒良辈亦各有赐宪庙赐司礼监太监谭昌牙记二曰忠诚不怠曰谦亨忠敬银记一曰才华明敏石记一曰补衮宣化世庙赐司礼监太监张佐银记四曰集谋补德曰端忠诚慎曰辅忠曰励忠麦福银记一曰公勤端慎右皆于墓碑中録得之正史所不载也然则内臣之膺赐者盖不止于此矣
　　
　　正统元年遣太监阮安同都督沈清少保呉中督造三殿（按此内臣督工之可见者也）
　　
　　四年遣太监呉诚吉祥监督诸军讨麓川宣慰司思任发败绩（此内臣总兵之始也）
　　
　　六年三殿工完太监阮安僧保各赐黄金五十两白金一百两彩段八表里钞一万贯（按此内臣功赏之至厚者也）
　　
　　七年升太监王振侄千戸山为锦衣卫世袭指挥同知寻命山侍经筵
　　
　　九年太监（缺）出喜峯口曹吉祥出界岭口刘永诚出刘家口但住古北口同成国公朱勇等各率精骑万人征乌梁海升赏有差
　　
　　其年赐辽东镇守太监伊实喀岁米四十石（此内臣加禄之见于史者也）
　　
　　十年赐司礼监太监王振并各监太监钱僧保髙让曹吉祥蔡忠白金寳楮彩币诸物仍命振侄林为锦衣卫世袭指挥佥事僧保侄亮让侄玉吉祥弟整忠侄英俱为锦衣卫世袭副千戸勅振曰朕惟旌德报功帝王大典忠君报国臣子至情此恩义之兼隆古今之通谊也尔振性资忠厚度量宏深昔在皇曾祖时特以内臣选拔事我皇祖深见眷爱教以诗书玉成令器委用既隆勤诚益至肆我皇考念尔为先帝所器重特简置朕左右朕自春官至登大位前后几二十年而尔夙夜在侧寝食弗违保卫调护克尽乃心赞翊维持靡所不至正言忠告禆益实多兹特勅赐给赏擢为尔后者以官诗曰无德不报书曰谨终惟始朕眷念尔贤劳昕夕不忘尔尚体至意始终如一致我国家有无疆之休尔亦有无穷之闻
　　
　　十二年辽东镇守太监伊实喀扬宣以征讨功给歳禄三十六石伊实喀给七十二石十二石为一级
　　
　　十三年宁阳侯陈懋为总兵官率师讨邓茂七等太监曹吉祥王瑾监督神机火器（按此内官监鎗之始也）
　　
　　十四年大理寺卿俞士悦等以春夏二时不雨恐刑狱不清所致请会审刑部都察院狱以消天变上命太监金英同三法司堂上官审之（按此内臣五年审録之始也出则赍勅张黄盖骑导于大理寺为三尺坛中坐尚书以下俱左右列坐）
　　
　　其年敌入冦徳胜门外勑太监兴安李永昌往同武清伯石亨尚书于谦整理军务（按此内臣总京营兵之始也）
　　
　　景泰三年总督少保尚书于谦总兵武清侯石亨等议选精兵十五万分为十营太监阮让都督杨俊提督四营太监陈瑄卢永都督郭震冯宗各提督三营俱听谦亨及太监刘永诚吉祥节制（按此内臣坐营之始也）
　　
　　天顺元年正月以迎驾功升太监曹吉祥嗣子锦衣卫带俸指挥佥事钦为都督同知侄铉及太监刘永诚侄孙聚蒋冕弟成叶达兄成俱为锦衣卫世袭指挥佥事且赐吉祥等勅书褒谕之
　　
　　是年封司礼监太监曹吉祥侄钦为昭武伯（按此内臣子弟封爵之始也钦亦自以战功及从夺门封后反诛成化初御马监太监刘永诚侄聚封寜晋伯从永诚积战功至都督自以破西虏功世袭）
　　
　　正德中泰安伯张富司礼监太监永兄也安定伯容永弟也髙平伯谷大寛提督团营太监大用兄也永清伯大亮大用弟也镇安伯魏英司礼监太监彬弟也平凉伯马山提督东厂太监永成侄也镇平伯陆永监鎗太监誾侄也皆冒永等恩泽封后俱革马山虽贵衣蟒围玉为永成汲水浇花调马于庭他亦往往类是
　　
　　天顺元年诏复司礼监太监王振官爵立祠赐额曰旌忠（按此内臣立祠之始也成化中御马监太监刘永诚祠曰褒功弘治司礼监太监懐恩祠额曰显忠此二臣皆可纪者自是而后繁且滥矣）
　　
　　八年命太监周中于奋武营右少监王亨耀武营太监唐顺练武营右少监林贵奉显武营太监张温敢勇营右少监赵永果勇营奉御郑达効勇营右少监米童鼓勇营左副使高亷立威营奉御王璇伸威营右副使张璘扬威营奉御张绅振威营监神鎗仍听太监刘永诚节制（按此内臣分坐十二营之始也）
　　
　　成化三年御马监太监叶达奏以长河峒功蒙赐寳钞币帛辞之而升兄锦衣卫千户官兵部执以无例不许诏特升为指挥佥事（此辞赏乞升之始也）
　　
　　十二年命御马监太监汪直立西厂领勅制事（按此立西厂之始也虽与东厂侔而势出其上矣十三年革西厂以御史戴缙言仍复之）
　　
　　御马监太监汪直初以缉事功加歳米二十四石以靖邉功加三十六石以威宁海功加四十八石以黒石崖功加三百石后累至四百八十石至正德中司礼监太监张永初以恩加岁米十二石以平宁夏逆瑾功加四十八石以获妖人功加一百二十石后累至三百余石大约米至七十二石则视文武官为正一品而傔从衣料亦累增益不可胜计盖又王振刘瑾之所无也自永后谷大用魏彬张雄张鋭张忠辈亦及之按张司礼佐初加岁米四十八石其后复加禄十有七皆十有二石当为二百四十二石麦司礼福至三百七十石黄司礼锦至五百石皆在嘉靖间具神道碑其它可以类推矣正德元年春正月太监陈寛传旨神机营中军二司内官监太监刘瑾管五千营御用监太监张永管神机营并显武营神机营右掖御马监徐智调中军头司管奋武营而以司设监太监马永成代智御马监太监王润代瑾五月以御马监太监魏彬管神机营中军头司并奋武营（按此八虎之初见也）
　　
　　二年太监李荣传旨边关隘口等处切近京师旧设守备内官仍旧添补蓟州黄崖口等营以都知监左少监屈让台头营以都知监右少监王鉴永平太平寨青山营以司设监左少监万钊遵化滦阳等关以印绶监右少监刘睿刘家口营以都知监右少监丞高永蓟州鲇鱼石等处以印绶监右少监李凖峨眉山等营以御马监左少监冯旺黄花镇以都知监左监丞张鼎天城兼管神鋭以御马监左监丞张仁淮安卫等处以都知监左监丞王景和龙门所等处以都知监右少监孟山各守备万全左卫等处以都知监右少监毕安分守盖自时诸边无余地矣又增提督团营太监苖达张永军伴各百人坐营坐司太监黎安等各三十五人又增五军神机三千等营太监马永成魏彬宁瑾谷大用军伴各百人坐司内官刘倍等各三十人是年太监李荣传旨御马监太监谷大用之父奉御用监太监张永之父友俱陛锦衣卫指挥使（此内臣父见在授官之始也）
　　
　　其年又赠御马监太监丘聚司设监太监马永成御马监太监魏彬之父俱锦衣卫指挥使赠母淑人各与祭一坛（此内臣赠父母之始也史谓恩礼滥施前此所未有者）
　　
　　三年太监李荣传旨御马监官勇士旗军系禁兵重务其令太监谷大用提督太监杨春坐勇士营李堂坐四卫军营（此内教场之渐也）
　　
　　其年复立西厂寻改惜薪司外薪厂为之以太监谷大用领焉其年添设内办事厂于荣府旧仓地以司礼监太监刘瑾领之兼察两厂及内诸司事
　　
　　太监刘瑾传旨谷奉张友俱升都督同知复赠刘瑾父三代俱为都督同知
　　
　　四年太监刘瑾奏疏通盐法四事旨谓经画周详防范严密诚为国家重务既多官会议户部查算明白经久通行军民户口食盐仍旧余俱永遵行之司礼监立碑在侧时常省察（按司礼监立碑非典也）
　　
　　五年兵科给事中屈铨奏请刋定正德元年以后见行事例编集成书颁布中外诏许之（按此皆刘瑾所变更者也国子祭酒王云凤时亦有请）
　　
　　其年太监张永提督三千神机二营兼掌十二团营掌干清宫事兼掌御用监提督尚膳尚衣司设内官诸监整容礼仪甜食诸房并豹房浣衣局混堂司南海子事（按内臣兼职之至多者也）
　　
　　其年命御用监太监张永总督宁夏等处军务御马监太监陆誾管领神鎗选京营精兵三万人讨安化王寘鐇兵部言旧无总督军务太监关防特造给之（按杨一清为永墓志云特给金关防金瓜钢斧杨与永同事所见必真故纪于此永之西征及还师上皆幸东安门戎服送迎）
　　
　　其年以宁夏功加张永禄米岁四十八石赏银五百两纻丝五十表里时兵部尚书王敞等会英国公张懋尚书刘机等议以仇钺功止一方已封伯爵世袭永辑宁中外两建奇功又非钺比于是永兄富弟容俱封伯给诰劵勋号寻加司礼监太监温祥赖义谷清秦文范宣张钦禄米岁各十二石赏银一百两彩币四表里太监谷大用兄大寛马永成兄山魏彬弟英伯爵如容冨例十一月赞皇知县王銮疏称太监张永功言今岁五月赤旱千里永奉辞西征遇真定大雨随澍百姓稽首曰天上雨露张公带来也永不坐乗不张盖不作威福真今之皋夔伊傅先后数千言极其谀媚上览奏褒永亦百余言再赐勅奬谕
　　
　　六年太监张永捕蓟州男子王豸足湼龙文及人王字以为妖异兵部尚书何鉴请加永恩典下廷臣议永疏辞诏以永有功固让再加禄米岁百二十石赐勅褒奬正德七年以山东河南贼平总督太监谷大用陆誾岁加禄米四十八石荫弟侄各一人锦衣卫世袭指挥使监鎗张忠尹生岁加禄米二十四石荫弟锦衣卫世袭正千户御马监太监丘聚禄米如张忠大用弟誾侄寻进封伯如永
　　
　　九年起太监张永掌御用监仍总制提督宣府大同延绥等处军务发京营兵二万人御边复发京兵六千人使太监张忠监督之听永节制忠请自为一军不许
　　
　　其年赠司礼太监张淮父全为锦衣卫都指挥使母李为夫人廖銮父文应母张亦如之皆予祭葬（赠都指挥之有祭葬自全文应始也）
　　
　　赠御马监太监于经父母亦如之并赐香山寺祠额护勑授司礼监太监张雄父千户鋭为后府都督支俸朝参
　　
　　赐镇守浙江太监刘璟生祠额护勅寻赐代璟者王堂亦如之
　　
　　十年兵部上打鱼王山等处捍御功内批司礼监太监萧敬岁加禄米二十四石温祥赖义秦文张雄张钦蒋贵韦霦张淮并御马等监太监谷大用张永魏彬张鋭俱岁禄十二石各荫弟侄锦衣卫世袭正千户
　　
　　十三年以应州功太监张永魏彬张忠各岁加禄米二十四石荫弟侄一人为锦衣卫正千户佛保马英赵林苏进马睿许全李睿刘祥各岁禄十二石荫锦衣卫百户又加司礼监太监萧敬温祥赖义秦文张钦蒋贵韦霦张淮李英团营太监谷大用东厂太监张鋭岁禄荫官如张永等
　　
　　十四年以营建干清宫定磉荫总理提督御用监太监张永东厂太监张鋭内官监太监刘养御马太监孙和团营太监谷大用司礼太监萧敬魏彬温祥赖义秦文张钦韦霦张淮李英弟侄各一人为锦衣卫正千户管工内官监太监刘祥刘永赵俊王鋭班浩汪俊赵鋭崔文王富温玺周永各副千户世袭
　　
　　其年命御马太监张忠提督军务同威武副将军安边伯朱泰平贼将军右都督朱晖讨宁王宸濠命镇守抚按等官悉听节制上寻以太师威武大将军镇国公总督军务命太监张永率团营台后及宣府北路官军提督赞画机密重务平虏伯朱彬亦如之以捕获妖贼加太监张忠岁禄米二百二十石仍升荫弟侄三级
　　
　　嘉靖元年三月勅吏兵二部朕入继大统莱尔内外文武勲戚大臣定策并迎立各宣忠悃保安社稷今山陵及徽称大礼事毕宜加殊恩以答元功大学士杨廷和蒋冕毛纪首先定策忠义大节功尤显著俱进封伯爵给与诰劵子孙世世袭食禄一千石余官如故俱仍在内阁办事大学士费宏荫他一子锦衣卫指挥使世袭亲捧信符迎立等官驸马都尉崔元进封侯爵给与劵诰子孙世世承袭食禄一千五百石皇亲太傅寿宁侯张鹤龄加太师禄米三百石礼部尚书毛澄加太子太傅荫他一子为锦衣卫世袭指挥同知太监张锦荫他弟侄一人锦衣卫世袭指挥佥事定国公徐文祚中途有疾先已赏了罢司礼监各能同心赞襄大计太监扶安温祥赖义秦文张钦张淮各岁加禄米三十六石荫他弟侄一人为锦衣卫世袭指挥同知萧敬岁加禄米三十六石荫他弟侄一人为锦衣卫世袭指挥使黄伟鲍忠各岁加禄米二十四石荫他弟侄一人为锦衣卫世袭指挥佥事从朕藩邸効劳年久左右朕躬各有功绩张佐岁加禄米四十八石荫他弟侄一人为锦衣卫世袭指挥使一人为世袭正千戸黄英岁加禄米三十六石荫他弟侄一人为锦衣卫世袭指挥同知一人世袭正千戸戴永岁加禄米三十四石荫他弟侄一人为锦衣卫世袭指挥佥事一人为世袭百户张忠岁加禄米二十四石荫他弟侄一人为锦衣卫世袭指挥佥事刁永马俊贾友陈宣国洪赵山黄锦李清王竚孙端各荫他弟侄一人为锦衣卫世袭正千戸赵霦李堂李云张升苏瑾郭绅赵林张昺刘臣刘鋭丁玉刘荣各荫他弟侄一人为锦衣卫世袭百戸督兵迎驾道路惠安伯张伟岁加禄米三十石侍郎郑宗仁赵璜各升俸一级当时在朝宗人府五府六部都察院大理寺通政司等衙门掌印各官赏纻丝二表里银二十两科道官各赏纻丝一表里银十两皇亲太保建昌侯张延龄加太傅禄米一百石指挥邵喜进封伯爵副千户邵辅升指挥佥事百户邵佐升正千户指挥蒋轮进封伯爵蒋山蒋寿升锦衣卫世袭正千户庆阳伯夏臣加散官一阶舍人夏勲升锦衣卫世袭正千户如勅奉行
　　
　　五年六月大学士费宏等言皇考实録成其于圣谟睿德纪载颇为详实然臣等不敢自以为功也盖累朝实録皆有章奏可据若今献皇帝三十余年之事臣等所赖以考据者则有司礼监太监张佐黄英戴永编实録一册载献帝睿制序文及各年章奏为详功当首论后又得司礼监太监杨保陈清锦衣正千户翟裕陆松所纂修之助功当并论伏惟上裁上从其言命荫佐等各弟侄一人以酬其劳佐指挥佥事黄英戴永俱正千户杨保百户陈清总旗俱锦衣卫世袭翟裕陆松俱升指挥佥事时佐英永已用扈驾功赐荫心不自安上疏辞上嘉其诚恳许之仍令原荫指挥使张琦于锦衣卫堂上管事指挥同知黄寿升指挥使佥事戴仁升指挥同知 
　　
　　隆庆元年二月上加恩内臣岁加司礼监太监黄锦禄米二十四石荫弟侄一人锦衣卫指挥佥事王本冯保各弟侄一人锦衣卫正千户胡明乔朗曹宪各弟侄一人锦衣卫百户从龙太监梁钿李芳岁加禄米三十六石荫弟侄一人锦衣卫指挥同知张仲举翟廷玉陈钿陶金吕用崔玉髙相杨义张恩各荫弟侄一人锦衣卫正千户宋朝用张润杨添爵冯明夏云严用李佑各荫弟侄一人锦衣卫副千户张廷周保王荣李忠李銮赵朝郭阳李惠赵忠陈忠李禄各荫弟侄一人锦衣卫百户于铳刘用各荫弟侄一人锦衣卫所镇抚俱世袭
　　
　　弇山堂别集巻九十
　　
　　●钦定四库全书
　　
　　弇山堂别集卷九十一
　　
　　（明）王世贞 撰
　　
　　○中官考二
　　
　　洪武元年三月丙辰上谓侍臣曰吾见史传所书汉唐末世皆为宦官败蠧不可拯救未尝不为惋叹此辈在人主之侧日见亲信小心勤劳如吕强张承业之徒岂得无之但开国承家小人勿用圣人之深戒其在宫禁可使之供洒扫给使令传命令而已岂宜预政典兵唐汉之祸虽曰宦官之罪亦人主宠爱之使然向使宦者不得典兵预政虽欲为乱其可得乎
　　
　　二年六月己巳上命吏部定内侍诸司官制谕之曰朕观周礼所记未及百人后世至踰数千卒为大患今虽未能复古亦当为防微之计古时此辈所治止于酒浆酰醢司服守祧数事今朕亦不过以备使令非别有委任可斟酌其宜毋令过多又顾谓侍臣曰此辈自古以来求其善良千百中不一二见若用以为耳目即耳目蔽矣以为腹心即腹心病矣驭之之道但常戒饬使之畏法不可使之有功有功则骄恣畏法则检束检束则自不敢为非也
　　
　　三年九月丁巳是日朝退有雨二内使干靴行雨中上见召责之曰靴虽微皆出民力民之为此非旦夕可成汝何不爱惜乃暴殄如此命左右杖之因谓侍臣曰尝闻元世祖初年见侍臣有着花靴者责之曰汝将完好之皮为此岂不废物劳人此意诚佳大抵为人尝歴艰难则自然节俭若习见富贵未有不侈靡者也因勅百官自今入朝遇雨雪皆许服雨衣
　　
　　四年闰三月乙丑上谓侍臣曰古之宦竖在宫禁不过司晨昏供役而已自汉邓太后以女主称制不接公卿乃以阉人为常侍小黄门通命自此以来权倾人主及其为患有如城狐社鼠不可以去朕谓此辈但当服事宫禁岂可假以权势纵其狂乱吾所以防之极严但犯法者必斥去之不令在左右戒履霜坚氷之意也
　　
　　十年五月丙午有内侍以久侍内廷从容言及政事上即日斥遣还乡里命终身不齿遂谕羣臣曰自古贤明之君凡有谋为必与公卿大夫谋诸朝廷而断之于己未闻近习嬖幸之人得与谋者况阉寺之人朝夕在人君左右出入起居之际声音笑貌日接乎耳目其小善小信皆足以固结君心而便僻专忍其本态也茍一为所惑而不之省将必假威福窃权势以干与政事及其久也遂至于不可抑由是而阶乱者多矣朕尝以是为鉴戒故立法寺人不过侍奉洒扫不许干与政事今此宦者虽事朕日久不可姑息决然去之所以惩将来也羣臣顿首称善
　　
　　十七年七月戊戌勅内官毋预外事凡诸司毋预内官监文移往来上谓侍臣曰为政必先谨内外之防絶党比之私庶得朝廷清明纪纲振肃前代人君不鉴于此纵宦寺与外臣交通觇视动静夤縁为奸假窃威权以乱国家其为害非细故也间有奋发欲去之者势不得行反受其祸延及善类汉唐之事深可叹也夫仁者治于未乱智者见于未形朕为此禁所以戒其未然耳
　　
　　建文三年燕王师在徳州而朝遣锦衣千户张安持诏谕世子降许以燕王之位世子不发封并缚安诣军前时中官黄俨从留守以奸险为世子所恶而素结三郡王乃先遣人驰报上曰朝廷与世子通宻谋矣王不信俄而世子所缚安及书至王大感悦俨与江保于永乐中数为赵王（即三郡王）倾太子（即世子）几夺嫡太子即位俨保皆伏诛
　　
　　永乐五年六月己亥上谕都察院谓去年曾命内侍李进徃山西采天花此一时之过后甚悔之更不令采比闻进诈传诏旨伪作勘合招集军民复以采办为名大为民害所在官司都不奏来此与胡蓝齐黄欲坏国事者何异即遣御史二员径诣山西将进等一干鞫问明白械送京师必寘重法若都司布政司有干渉者并鞫治之虽关皇亲亦不恕
　　
　　七年十二月戊申守京城门内使言城门郎擅离所守纵酒废事城门郎亦言尝以母病白内使暂归未尝擅离盖尝以事忤内使故挟私诬构皇太子曰城门郎无罪内使小人纵私上罔朝廷下诬无罪之人岂可复用命下锦衣卫治之乃命司礼监榜示今后内官内使有言事不实及挟私枉人者悉置重典
　　
　　二十二年十月庚辰内官马骐传仁宗旨谕翰林院书勅付骐复徃交址阅办金银珠香时骐被诏召还未久本院官覆奏上正色曰朕安得有此言卿等不闻渠前在交址荼毒生民乎交址自此人归一方如解倒悬今又可遣耶遣之非独诏书不信将壊大事乃止（按上既已知之矣乃不僇骐何也）
　　
　　宣徳元年七月辛未司礼监太监侯泰还自乐安上初遣泰谕汉王髙煦髙煦严兵而后入览书谓泰曰朝廷知我举兵耶泰曰有言者上以至亲故不信也髙煦曰尔旧人宜知我举兵故泰曰不知也髙煦曰太宗听谗间削我两护卫徙置此州仁宗不复我护卫不徙我大郡而徒以金帛饵我安能郁郁久居此乎因命徧观其兵马器甲曰以此横行天下可也为语而主即送奸臣来然后议我所欲泰归上问髙煦何言曰一无所言问治兵乎曰无所见已而锦衣官校从者白其事上曰事定必治泰不可宥也二年十一月复以奉命直隶选驸马擅作威福凌虐职官捶义勇经歴董纯至死又受人赃贿事觉始下都察院狱
　　
　　三年逮交址太监马骐内官蒙泰下狱正统四年骐始释为民泰降火者
　　
　　六年十二月内官监太监袁琦内使阮巨队阮诰武莽武路阿可陈友赵淮王贵杨四保陈海等伏诛初巨队等往广东等处公干以采办为名虐取军民财物事觉下锦衣卫究其由皆琦指使于是籍其家金银以万计寳货锦绮诸物称是又所用金玉器皿僣侈非法皆四保与海为之事觉上下法司议罪命凌迟琦而斩巨队等十人于市时太监裴可烈亦以贪暴下锦衣卫狱拷死马俊回至良乡自经死命锦衣卫磔其尸枭首于市唐受亦以公差南京害民捕至狱具械赴南京凌迟于市枭首示众丙申谕右都御史顾佐等出榜晓谕中外凡先所差内官内使在外侵占官民田地及擅造房屋所在官司取勘明白原系官者还官军民者还军民中外官民人等有受内官内使寄顿财物许首免罪若匿不首事觉与犯者同罪自今内官内使出外敢仍前有犯令所在官司具奏治以重罪知而不奏罪同若中外军民人等有投托跟随内官内使因而拨置害人者悉处死罪上退朝御干清宫谕太监王瑾吴诚等曰朕即位以来念内官内使随侍勤劳恩待甚厚屡戒谕之令谨守法度勿罹刑辟永享太平其间有能小心忠谨朕待之加厚不意袁琦孤恩负徳越礼犯分欺瞒朝廷受人嘱托私遣内使出外假以干办虐害官吏军民百计索取金银财物数以万计下人衔寃归怨于上朕何由知天地鬼神共怒事发露琦以伏诛此非朕欲罪之杀身之祸实其自取尔等其掲榜昭示内官内使及小火者能守法事上不恃宠作威不害民取财者鬼神佑之若违法越礼惟务贪虐鬼神不佑国法不赦若先尝有过后当改悔朕亦以无过待之
　　
　　少保行在工部尚书呉中私以官木砖瓦遗太监杨庆作私第甚弘壮上登皇城楼望见之问左右得其实逮中下狱论斩锦衣卫指挥王裕知而不举当连坐上宥中罪革其少保仍罚尚书俸一年裕下狱已而释之内官裴宗汉管木厂坐盗市官木又贿太监杨庆求免罪事发法司亦论斩命械系锦衣狱一时英断赫然苐不知于杨庆作何处耳
　　
　　金吾卫指挥同知傅广自宫愿効用内庭行在礼部以闻上曰已有例禁此人身为指挥尚欲何求而勇于自残求进其付刑部治罪当是时京卫官尚未贫也而内臣自郑和王瑾后其富贵势焰有以歆动之耳
　　
　　释故城县丞陈铭复任先是上闻内官内使差遣在外者多贪纵为害己尝罪其尤者上以太监刘宁清谨忠良命同监察御史驰徃各处尽収其赀槖并其人械送京师既还道经故城县丞铭素悍暴又时大醉而酗闻有内官至更不问所从来輙奋前捽宁而手击之御史莫能止遂奏丞无状逮至上曰丞固可罪以其一时昧于所闻而有之侍臣或言铭酗酒擅击朝使陛下纵赦之亦不可使复任上曰朕既释之矣彼当因此知改过也
　　
　　正统五年太监吴诚吉祥以讨麓川不利下狱论死遇恤刑宥之
　　
　　七年南京尚膳监内使郭敬失火焚内府廊房六十余间所贮物料器皿七十二万五千五百有竒及钱粮簿守卫衣甲皆尽下法司狱具诏即斩之
　　
　　八年内使张环顾忠匿名冩诽谤语锦衣卫鞫之得实诏磔于市仍令内官俱出观之所诽谤者王振也磔之者亦王振也
　　
　　九年内官陈景先送女官吴淑清还扬州索取府卫白金彩币等物且治私事踰期复命诏锦衣卫鞫实
　　
　　十年户部右侍郎焦宏等奏臣同司礼监左监丞宋文毅等奉命踏勘坝上大马房诸处草场多被内官内使人等侵占私役军士耕种甚者起盖寺庙立窑冶及借与有力之家耕种以致草场窄狭马多瘦损请正其罪上曰朝廷设马场令内官监之而乃作弊如此论法当罪今姑寛贷令速改过其内官各赐地一顷内使净军各赐五十畆已盖寺庙者勿除余悉还官都察院仍给榜禁约每岁遣给事中御史各一员巡视敢蹈前非者必杀不宥
　　
　　镇守辽东太监王彦卒上命太监喜宁检阅其家财彦妻吴氏诉喜宁私取其奴仆駞马金银器皿田园盐引等物诏宥宁罪追取田园盐引给主余物悉入官
　　
　　司礼监太监呉亮金英范弘阮诚以私刍牧于南海子下锦衣狱
　　
　　谪监察御史李俨戍辽东铁岭卫俨在光禄寺监収祭物太监王振过之怒俨应对不跪遂下锦衣狱已而谪之
　　
　　十年锦衣卫卒王永为匿名书数太监王振罪恶掲之通衢及振侄王山家缉事者得之刑部论以造妖言斩罪诏即磔之于市不必覆奏十二年武功中卫指挥使华嵩宿娼事发当杖赎特命髠其首漆之枷示教坊门满日充大同卫军坐与王振侄争娼故也
　　
　　十二年太监喜宁侵太师英国公张辅辅不从宁弟胜率自净身家奴毁辅佃户居室殴家人妻堕孕死事发宥胜赎徒自净身者戍广西南丹卫因勅礼部尽収功臣私蓄阉奴入官
　　
　　十四年七月甲午车驾亲征北敌发京师是举也司礼太监王振实劝成之故羣臣虽合章谏止上皆不纳命下二日即行扈从文武吏士皆仓卒就道丁丑车驾至宣府风雨大至边报益急羣臣复交章请驻跸王振怒俱令略阵壬寅车驾至鸡鸣山众皆危惧上素以诸事付振至是益肆威成国公朱勇等有所白膝行而前振令户部尚书王佐兵部尚书邝埜管老营佐埜先行振怒令跪于草中至暮方释钦天监正彭徳清劝振曰敌势如此不可复前倘有踈虞陷天子于草莽振怒詈之曰设若有此亦天命也学士曹鼐曰臣下命不足惜主上系宗社安危岂可轻进振终不从八月己酉驻跸大同振尚欲北行镇守太监郭敬宻告振曰行则必堕敌计振始惧会骤雨复至始议班师庚戌师东还是夕次双寨雷电风雨交作师行彻夜不止初议从紫荆闗入振蔚州人也始欲邀驾幸其第既又恐损其乡土禾稼复转从宣府行壬戌次土木敌袭击我师大溃车驾北行中官惟喜宁侍振等皆死庚午郕王御午门左门都察院左都御史陈镒合诸大臣廷启六科十三道亦有言王曰汝等所言皆是朝廷自有处置言甫毕百官皆趋进跪恸哭不起扬言曰圣驾被留皆振所致陛下若不速断何以安慰人心锦衣卫指挥马顺喝逐百官给事中王竑奋臂捽顺发啮其肉曰顺倚振肆强今犹若此诚奸党也百官争捶死顺且请籍振家王准言众犹哭未退守卫士卒亦泣下王起入令太监英问所欲言咸曰内官毛贵王长随亦振党请寘诸法遂于门隙中出二人又捶死之寻执王山至众相戒勿捶死使伏法遂缚山赴都市凌迟处死王令谕曰国家多难皆因奸邪专权所致今已悉准所言置诸极刑籍没其家以谢天人之怒以慰社稷之灵尔文武羣臣务须各尽乃职以辅国家以济时艰百官乃拜而退曵弃顺等尸于道军民犹争击不已百官请籍顺及毛贵王长随家王令免籍
　　
　　是月令旨籍没太监郭敬内官陈官内使唐童等家以皆王振党也科道会劾僧録司右觉义龚然胜道録司右玄义王道宏锦衣卫镇抚周铨等贿嘱马顺引进王振家出入积成巨富令旨降谪有差复请诛籍之不许
　　
　　九月法司疏王振同居异姓之人皆当斩诏谓振倾危社稷罪恶深重但朕即位之初体天地生物之心姑屈法伸恩但系振本宗不问大小皆斩首以狥妇女给发功臣之家为奴其家人婚者宥死杖一百发戍边卫是日镇守大同太监郭敬潜回京师下狱初敬与振厚逓年多造铜铁箭镞瓮盛以振意遗卫拉特使臣辄用良马赂振及敬以报宋瑛等杨和之败又为敬所制上皇至大同羣臣劾敬失律振矫旨不问至是法司议凌迟处死诏锢禁之
　　
　　十月御马监左少监布尔罕伏诛布尔罕本降虏给事宫禁数十年及土木之败即助敌反攻射内使黎定既又为敌使至京有所需索命执而诛之
　　
　　十二月诛辽东百戸实达尔见获敌泄我虚实且数为敌使张彼声势又为托克托布哈致意于镇守太监伊实喀至是逃归巡按御史刘孜鞫之因劾伊实喀本广西人敌犯广宁伊实喀禁制官军不使出击反状昭然且及其不法十余事诏即诛实达尔仍置伊实喀不问
　　
　　景泰元年三月叛贼御用监太监喜宁伏诛宁既从上皇陷敌辄为额森画策邀求赏赐及导以入边冦掠尚书于谦授策边将使成擒而会上皇知宁谋患之乃言于额森欲使宁及总旗髙■〈斌上金下〉达于纳克楚还京索礼物额森许之上皇乃命校尉袁彬以宻书报宣府宁至独石遂为参将杨俊所诱擒至京文武大臣并科道等官劾奏宁猥以俘虏洊沐恩荣受列圣之深恩居太监之重任而乃欺天负国背义忘恩属奸臣之不轨致上皇之蒙尘喜宁回自敌中诈传诏旨妄指迎驾为名重要朝廷金帛既又乘机复往主令贼首来侵扰我边境犯我京畿上而宗庙震惊下而军民荼毒虽天威所加而数万之众遂遁奈生灵受害而千古之恨难消若不正之典刑碎尸万叚不惟无以大彰天讨垂戒将来抑亦无以慰宗社之灵臣民之忿诏羣臣杂鞫之具伏命磔诸市三日
　　
　　金英者正统中司礼太监也王振没掌监事景帝以其擅权恶之命言官论其家奴郭亷赵显多支浙盐谪戍边卫复以运使呉方受嘱勒为民复以锦衣卫校尉结英冒升百戸于午门外探听各处事情抵英论斩复调御史谢琚为吉安府推官降给事中张聪为均州判官御史宋■〈王票〉为安福县典史俱坐英事琚应奏不奏聪代王讼稿■〈王票〉奏事不实为法司所论也又运同郑崇受英家人贿多支盐事露嘱御史林廷举求解杖廷举百戍边卫崇为民又以锦衣指挥佥事吕贵因贼侵境升署都指挥佥事出征及还贵恐调出失势托英家人锦衣卫百戸金善以贿英得辞升职仍旧官又索营缮所砖瓦等料万余以造私室赂管海子内使叶景荣景荣以石及草与之事觉下都察院论贵善景荣俱应斩英宜究治诏斩金善降调贵于边卫景荣送司礼监别用赃物俱追入官执英付都察院鞫之左都御史陈镒等言英纵家人倚势多支官盐累受贿赂升指挥韩志等为署都指挥佥事升内使汝住为长随奉御升都指挥孙镗为都督总兵升校尉刘信为百戸工部尚书石璞结王振得职英受璞赂以保其位又准吕贵仍理锦衣卫事奸恶如此宜不拘常律处以极刑籍没其家帝命锢禁英执镗璞志鞫之论罪皆应斩命姑宥之再犯不宥金英家奴李庆罪当绞遇赦特诛之御史宋■〈王票〉坐不劾调用■〈王票〉奏左都御史王文沮之文奏■〈王票〉应免不允见诬诏不问仍降■〈王票〉按英之狼狈若此不知异日复受寄托然其拒南迁议称薛文清好官亦不可尽冺也
　　
　　是年十月庚寅山东右布政使裴纶言山东内地与边徼异已有都御史洪英巡抚督同三司常操军士保固城池兼今岁禾稼丰登流移复业正当静以优恤不宜烦扰今内官唐广来镇兹土有司日逐供给未免动取民财以一科十且广随侍人不无诈冒名目生事侵渔请勅廷臣会议凡非边境有巡抚官处俱命回京庶内臣无轻出之劳有司免供应之扰帝曰徃岁各处贼冦生发人民流散因令内官镇守得知事情缓急今纶擅欲取回主意安在尔都察院令其陈状如饰辞不宥六科给事中上章谓镇守巡抚内外官员俱受朝廷委托恐其从人需索赃物如纶所言者亦不可必其无也命巡按御史及按察司官亷有此等之人即执之具闻处置既而纶陈情服罪宥之
　　
　　景泰初太监呉诚卒其妻某氏进所遗田宅以四所还之大同右参将都督同知许贵奏右少监韦力转衔军妻不与宿杖死其军又与养子妻淫戏射死养子下巡按御史覆勘有验都察院请再覆从之
　　
　　景泰二年镇守内官陈海以铁剑与夷人哈丹易马御史郑绍劾奏捕鞫之又司礼监太监髙显情强夺人房屋仍饰奏命法司禁锢之
　　
　　五年内使田福私亡至真定藁城县锦衣卫捕得诏即诛之内使阮绢附司礼监太监兴安嘱管工太监黎贤擅于西海子作佛庵及西山等处作生坟佛寺盗用官木等料万计事闻都察院坐绢绞并劾安等罪诏姑不问所造庵寺令内官监毁之物料入官
　　
　　南京御史邹亮奏定淮等门外城壕为太监陈公等占种莲藕禾苗命南京户部委官勘核禁约
　　
　　六年都知监左少监马琳奏太监刘顺死遗下河间府山地十五顷乞赐管业户部覆请之诏不许给民耕种完办（按景帝不假内竖如此南城之祸所由构也）
　　
　　天顺元年正月壬午执司礼太监王诚舒良张永王勤等于禁中出付锦衣卫狱羣臣言诚等串同都督黄■〈王厷〉构成邪议更立东宫寻又谋迎已出汪后又与少保于谦王文等图为不轨纠合逆旅迎立外藩俱坐谋反凌迟处死丙戌命斩于市籍其家是日校尉逯杲缚锦衣百戸杨瑛谓为张永亲且与舒良善命锦衣卫拷讯之又命锦衣卫差官徃执宁夏管神铳内官髙平公干云南内官阎礼并籍其家以来俱磔于市钟鼓司掌事陈义教坊司左司乐晋荣伏诛景泰中荣谄事义义承旨同荣选伎女李惜儿等先后进入宫中至是教坊司发其事命司礼监释伎女给亲荣义下锦衣卫拷讯具伏诛于市戊子六科十三道劾司礼监太监兴安窃弄威权紊乱朝政锁南内之门易东宫之位与王诚舒良等为党明知逆谋不能谏阻而伺衅乘机心持两端观成败以为向背乞枭其首以戒权奸旨谓安罪本当死姑从寛贷之勿令视事癸卯诛司设监太监廖官保御马监太监郝义司礼监少监许源官保提督御药房上尝索药不得故也义坐与王诚等同谋欲发勇士擒杀吉祥石亨等源故从上南内坐谤讪俱诛
　　
　　二月戊寅枷内官刘茂于内府新房外茂尝被旨以马载唐妃游西海子马惊妃坠因命茂选良马二十日控习之上复位有言茂欲擒太监刘永诚者遂执下狱枷之内官监太监覃吉掌内库金帛竒寳籍记郕王所赐诸妃白金三万余两寳石万余不以闻命执送锦衣卫锢禁之丁未六科十三道被旨劾司礼监太监陈鼎阮简谓鼎内与王诚舒良同腹心外以王文于谦为羽翼拥立郕王废易太子始则倡不必北迎之谋终则造幽闭南宫之计禁圣母往来絶亲亲之情抑百官朝贺废君臣之义倾竭府库崇尚异端忍令僧人清昊为魇魅数致僧官道竖入禁闱俱宜显戮于市以快人心以回天变上曰给事中御史言是此辈负国背君罪在不赦但元恶已诛余党俱从轻典其摈鼎居南京司礼监简守长陵永不任用癸亥广西栁州卫千户卢忠镇守宁夏太监髙平伏诛景泰时忠为锦衣卫指挥平居尚衣监与忠厚忠宻与平合谋令校尉李善奏上与太监阮浪南城内使王瑶图复位于是浪瑶及忠俱下锦衣卫鞫瑶被杀浪瘐死忠得释既而坐他事谪官栁州至是上知其状特遣人収忠平磔于市三日且籍其家乙亥工部右侍郎霍瑄先以参政掌大同府事时尝为镇守太监韦力转怒其送回都御史年富家众杖之十余至是瑄奏之且言力转宴辄命妓为戏僣用金器若王者复强取所部女为妾诸不法事上怒遣人执之太监常力转以工部右侍郎霍瑄奏其罪下锦衣卫狱遂条奏瑄尝同都御史年富侵盗官物且行赂于都督石彪强取所部女子十三人为妾都察院请収瑄与力转质其有无上命俱宥之辛丑调给事何玘等十三员为判官监察御史呉祯等二十三员为知县寻命复职太监曹吉祥忠国公石亨以御史言其过恶欲箝制言路共譛御史给事中之短上命吏部尚书王翱查御史给事中年三十五以上者留任三十五以下者调用得玘祯等三十六人俱调之命既下会有风雷雨雹之变上悟召翱等谕之曰给事中御史朝廷近侍耳目之官何乃听人主使妄劾人论法难容但念职当言路俱留任事自后言事务须从实否则治以重罪不贷十月丁酉赐故太监王振塟祭时太监刘恒等言振恭勤事上端谨持身左右赞襄终始一徳陷没土木岁久未沐招塟上亦悯念振故有是命
　　
　　四年七月甲午广东亷州知府李逊为镇守珠池内使谭记诬奏其纵部民窃珠下逊锦衣卫狱逊悉发记杖人致死及强入民家敓财物诸罪状上命执记与理记具伏遂锢之而命逊复职辛丑勅镇守浙江太监卢永曰尔在彼行事执拗以此差左少监陈政赍捧旨意前去同尔理事政于六月十二日至彼三司官俱出城迎接行礼尔乃托病不出却使人问政是何官买办何物此尔懐奸挟诈不敬朝廷之罪一也十三日方至武林驿与政相见不请旨意行礼不问朝廷公事就便辞去此尔背公狥私不敬朝廷之罪二也十四日又至馆驿前因开门迟即发怒而回却言政尝为吾部下且官不及吾此尔轻慢使臣不敬朝廷之罪三也尔昔与张永郝义等同类内有典刑降用者此时曲法宥尔又升尔职委镇大藩正当赤心报国以报再生之恩却乃心懐奸诈傲慢朝廷悖礼违法论尔之罪正当抄提来京究治今且将尔所为实迹封去尔宜自看似此所为岂是忠敬之道看毕尔即具实以闻
　　
　　五年七月庚子司设监太监曹吉祥及其侄昭武伯钦等反命懐宁侯孙镗等率官军讨之钦败死执吉祥下狱初正统间吉祥征麓川又征福建选降将能骑射者百十人随征天顺初诸降将吉祥亲党及门下无赖随吉祥以夺门迎驾功累受升赏者甚众皆感戴吉祥后石亨败随亨冒升赏者俱自首改正独随吉祥者不动吉祥复日犒诸降将月给以米银布遂相与为死党诸降将日出入其门惟恐吉祥败而已随之黜退也吉祥亦自疑与石亨同功一体之人亨既被诛愈不自安至是钦又私掠曹福来为言官所劾锦衣卫宻遣人伺察之益急先石亨败时预降勅戒谕朝臣然后収系亨至是复降勅谕钦度不免遂谋反会懐宁侯孙镗奉命征西钦使其党掌钦天监事太常寺少卿汤序择是日天未明视朝遣将钦欲以是时举兵入先夕召诸降将及其党羣饮于家厚赠之时镗候陛辞宿于朝房降将都指挥使马亮等恐事败自钦家逸出走告恭顺侯呉瑾广义伯呉琮时琮瑾亦以陪祀罢宿朝房急趋以告镗同于长安右门隙入疏以闻上即召吉祥缒入宫城锁系之令皇城四门京城九门母开顷之钦以亮等逸出知事泄遂于中夜自徃锦衣卫指挥同知逯杲宅执杀杲遣其党杀左都御史冦深于西朝房斫伤内阁学士李贤于东朝房遂攻皇城东西长安门不得开纵火焚之门内守卫官拆御河岸砖石堆塞各门贼徃来啸呼于各门外镗召太平侯张瑾同击贼瑾不敢出镗谓其二子曰征西官军多从京城宣武门出尔徃号召之曰法司强贼反狱获者有重赏且不可出城于是官军稍集至二千人甲兵皆具镗谓之曰尔等不见西长安门火耶曹钦反矣其党不多当奋勇杀之朝廷必不惜升赏众皆诺从镗逐贼至东长安门钦去攻东安门途遇恭顺侯呉瑾追杀之复纵火焚东安门天渐曙钦党稍稍散去钦遇镗子軏于路軏奋刀斫钦中膊钦气慑率数骑走安定东直齐化各门求去门俱不开遂窜归其家拒官军镗督军与战顷之会昌侯孙继宗亦集兵至时大雨如注钦率家众及降将犹出战数次镗令军士能杀贼获其财即与之于是官军奋呼而入钦投井死遂毁其宅尽掠其财物其兄都督铎弟指挥铉及堂兄都督浚皆为众所杀并其亲党同谋之家皆一空焉诸降将逸出者先后皆被诛辛丑命公侯伯朱仪等分守皇城六门都城九门以反贼党未尽就擒也壬寅命抚谕都人及保定等处降将或为反贼所胁从者无得惊疑癸卯曹吉祥伏诛上出吉祥命羣臣廷鞫之具伏诏磔于市并磔钦铎浚等尸以狥丙午太常寺少卿掌钦天监事汤序等伏诛序始以天文生出入吉祥曹钦家冒迎驾功累升至礼部侍郎后以占候天文失实降少卿懐怨望降将陈守忠丁顺白忠等亦以附吉祥冒迎驾功升都督同知等官至是序为钦选举兵日时守忠顺忠从钦犯阙俱被执磔于市籍没其家戊申降将都督同知额森特穆尔从曹钦反既越城逃至通州民瓜田中盗食瓜民欲殴之额森特穆尔穷蹙吐实民执送镇守官械赴京法司论当凌迟处死上命锦衣卫禁锢之
　　
　　弇山堂别集卷九十一
　　
　　●钦定四库全书
　　
　　弇山堂别集卷九十二
　　
　　（明）王世贞 撰
　　
　　○中官考三
　　
　　天顺八年典玺局局丞王纶事上于春宫一时羣小希进用者多与交通侍读学士钱溥教内书馆纶尝受业焉时尚寳丞朱奎以幼童陪读馆中相亲昵至是先帝不豫溥意纶必预机务有入阁望宻遣奎通欵曲于纶纶因偕奎造溥修弟子敬欢饮至晡而去内阁学士陈文以邻故知及帝崩奎持晋州知州邹和所馈纶书以入或曰此溥宻草遗诏也纶亦以例当柄用骤骄肆司礼监太监牛玉恐其轧已玉侄春坊赞善纶复与溥有隙构之会大行就殓纶衰服袭貂裘于外上见而恶之玉因子其过恶劝上执下狱又嗾人发其交通事并逮溥等法司依律拟斩以赦例从轻纶降内使发南京闲住溥降顺徳知县奎盐课副提举和澜沧卫经歴凡平日与纶徃还者词连及之兵部右侍郎韩雍降浙江左参政顺天府尹王福两浙盐运使治中丘晟福州府同知通政司左参议赵昻瑞州府同知南宁伯毛荣都督马良谪广西都督冯宗刘聚谪广东各听总兵官调遣杀贼锦衣卫掌卫事都指挥佥事门达指挥同知郭英陈纲指挥佥事吕贵俱调贵州边卫带俸差操
　　
　　八月立中宫皇后吴氏之月余有旨太监牛玉壊朝廷大婚下都察院狱并太监吴熹究治狱词谓皇太后欲立王氏而玉以王氏非其所选说太后止之吴后父都督同知俊及子雄同熹赂玉立后诏皇后废居别馆玉熹南京孝陵种菜俊戍登州卫雄随住玉亲家懐宁侯孙镗闲住侄太常少卿兼侍读纶甥吏部员外郎琮除名
　　
　　十一月丙寅南京六科给事中王徽等言二事一曰明刑罚以正朝纲臣等窃惟人主之治天下在号令行纪纲振由人主操赏罚之柄也茍赏罚不明则号令不行纪纲不振欲求天下之治难矣伏惟皇上嗣登大寳祇遵先帝遗命册立皇后盖以继承宗祀为重岂意贼臣牛玉大肆奸欺横贪贿赂朦胧进退其意欲固宠于内擅权于外包藏祸心深不可测幸頼陛下圣明废退呉氏盖亦出于不得已也然遇此大变处此非常朝野腾喧中外骇听以为呉氏既退则牛玉之罪当万死无疑矣今不意牛玉得放南京全首领夫牛玉故违先帝之命其罪当死一也谋立皇后其罪当死二也欺侮陛下当死三也使陛下负废后之名其罪当死四也凡此四不韪者人臣之大恶而牛玉兼有之明正典刑枭首街市以明号令以正纪纲可也今乃将牛玉轻放者臣等知陛下用心仁慈不忍加刑也书曰刑期无刑辟以止辟今陛下不忍杀一牛玉则今后侍陛下左右者恣肆无所劝惩天下之人谓陛下好行姑息诚恐号令自此不行纪纲自此不振然臣等非欲启陛下好杀之心亦非与牛玉素有睚眦也但为朝廷号令纪纲惜耳然奸臣之恶固所当诛而内阁大臣不能无罪且册立皇后将以奉承宗祀表正六宫辅助君徳母仪天下岂有居内阁者如越人视秦人之肥瘠恝然不加之意哉方牛玉肆奸之初婚礼尚未成也掌礼之官畏其权势而阿附及牛玉事发之后王法不可恕也执法之官念其旧情而茍容李贤等坐视成败不出一言其初不言者是党牛玉也其后不言者是畏牛玉之后复有如牛玉者而祸已也党恶欺君莫此为甚伏望陛下刚毅明断即将牛玉明正典刑枭首示众仍将李贤等明正其罪以警方来如此则号令斯行纪纲斯正中国服义外夷畏威矣二曰鉴往事以防后患臣等窃惟人主之治天下不贵于能处患而贵于能防患夫患已成而后处之处之虽善亦未免忧烦朝廷惊骇中外亏损国体贻笑后世患未萌而先防之防之惟谨则自然灾害不生祸乱不作朝廷无事君臣同休仰惟皇上嗣登大寳精意图治屡颁诏书大开言路臣等已于今年四月内陈言五事内一言保全内官正欲陛下防患于未萌也处置之道未闻而牛玉之祸果作然既往者不可追方来者尤当谨陛下勿谓牛玉之后再无牛玉也臣等不敢逺引汉唐故事请以目击之事为陛下言之正统末年王振专权使先帝逺播宗社几危其祸已惨天顺年间曹吉祥专权举兵焚阙欲危宗社其祸尤烈今日牛玉专权谋立皇后欺侮陛下其祸尤为非常是皆贻笑四夷取议万世者也当时朝廷以为王振之后必再无如王振者矣岂意曹吉祥复兴曹吉祥之后必再无如曹吉祥者矣岂意牛玉复作自兹以徃若再不以牛玉为鉴而思所以预防之则又安知后日之祸不有甚于牛玉者哉然预防之道非欲使之逺去左右也亦不过三事而已一不许内官与国政二不许外官与内官私相交结三不许内官弟侄在任管事并置立产业然此三事非臣等一己之见实太祖髙皇帝成法也诗曰不愆不忘率由旧章陛下果能行之非惟国家之福亦内官之福也臣等披沥肝胆为陛下明言之自古内官贤良者万无一人无事之时似为谨慎一闻国政便作奸欺彼如闻陛下将用某人也必先卖之以为己功闻陛下将行某事也必先泄之以为己势人望日归威权日盛而内官之祸起矣此臣所以劝陛下不许内官与闻国政者此也内官侍奉陛下未免朝夕在于左右文武大臣不知亷耻多与之交结有馈以金寳珠玉加以婢膝奴颜者内官便以为贤能朝夕在陛下左右称美之有正大不阿不行私谒者内官便以为不贤朝夕相与谗谤之陛下天纵圣明固不为惑日加浸润未免致疑称美者骤跻显位谗谤者久屈下僚怨不归于内官而归于朝廷恩不归于朝廷而归于内官贿赂日行威权日盛而内官之祸起矣臣等所以劝陛下不许外官与内官交结者此也内官弟侄人等授职任事倚势为非聚奸养恶家人百数赀货万余田连千顷马系千匹内官因有此家产所以贪婪无厌奸弊多端身虽在内心实在外内外相通而祸乱所由起矣此臣等所以劝陛下不许内官弟侄在外管事并置立家产者此也陛下果能鉴彼三人于既往行此三事于方今则祸乱自然不作灾害自然不生倘或不然则祸起萧墙患生肘腋深有不可测者矣然臣等今日之所言乃众人之所讳臣等虽愚亦知避祸但受恩朝廷无以为报官居言路不可茍容若陛下能行而无疑臣等虽死而无悔惟陛下听察之奏上诏曰牛玉壊大婚礼众人无预朝廷已有处分徽等不知情实妄言要誉希求进用令吏部俱调官逺方于是徽等俱调州判官徽普安州王渊茂州朱寛潼川州李翔宁州李钧绥徳州奏草盖钧笔云
　　
　　成化四年尚膳监太监潘洪奏两淮积有余盐五万九千引乞令其侄潘贵中纳闗支下户部参覆奉旨朝廷存积余盐以待边用祖宗明有禁例食禄之家尚不可中况内臣乎内臣给事内廷凡养生送死自为之处置固不必营利以殖生况乃损国课以益私家乎其勿与（按成化二年已准太监李棠开中辽东盐万引矣自是赐太监陈玹万引潘午万引）
　　
　　上遣太监郑同翟安册封朝鲜世子李晄为王太监沈绘致故王祭既行辽东廵按御史侯英奏同与安皆朝鲜人祖宗坟墓父兄宗族皆在其地于其国王未免行跪拜礼及有所嘱托殊轻中国之体礼部以闻旨谓英所言是今后赍赏遣内臣册封等礼仍选廷臣有学问者充正副使（按此内臣不封王之始也）
　　
　　五年廵抚贵州都御史陈宣奏少监郑忠南京伯毛荣各带参随纵其役占军伴办纳月粮奴辱有司营求货贿顷者太监钱能出镇云南道经贵州从行官舎需索百端民吏骇窜乞通行取回兵部覆以特旨所定人数惟行廵按御史严加禁治而已从之
　　
　　其年内使杜衡盗内府金二两银二百两匠役缪谅为之支费下都察院议当赎徒有差诏即斩于市
　　
　　六年廵按云南监察御史郭阳奏太监钱能刚果有为政务归一今闻有疾乞仍留镇守士论鄙之十一年安南国请由云南道入贡盖以太监钱能私与通故也不许十三年廵抚云南右都御史王恕等劾奏镇守太监钱能罪及其从行指挥卢安等都察院覆奏差刑部署郎中锺蕃往会三司官按其事并逮能还京通治之诏能果有罪奏来处分初能遣指挥使郭景奏事京师以安南国有捕盗夷兵犯境为刼掠者请勅国王戒约之朝廷因命景赍勅以往旧制使安南者道必由广西而景乃取道云南能以玉带寳绦蟒衣罗叚犬马弓箭鞍辔诸物附景私遗安南王遂由云南至其国受馈遗甚多及还诱其贡使仍道云南至中途绐以他语先行及贡使至云南边境守者阻之不容入边民以为安南人入冦相率惊疑欲避之总兵三司官遣人谕贡使至再四其人始还朝廷未之知也后三年有一男子自安南来归言尝见一指挥从三十余人至安南以犬马诸物馈王诏下廵抚廵按官究问盖景自安南还后能屡遣与指挥卢安苏本百戸杨能等徧歴诸夷干崖孟宻等宣抚司求索景获其寳货至逼淫曩罕弄孙女许以开设衙门治事还至金齿被逮遂投井死于是恕同廵按御史鞫景同行者得其本末始奏于朝云九月廵按云南监察御史甄希贤等劾奏镇守太监钱能及都指挥方明周佐布政司参议金酝按察司佥事翁遂等罪都察院请下希贤等逮治明等能俟再勘至日处分诏可先是能左右时至矿场有所求取会有言守矿千戸三人私矿银者能不奏请辄遣人械系之三人者惧共以官课千两馈能能意不满召明遂同临问以巨梃杖之死者一人明使其属以病死报乃委遂偕酝竟其狱复以赃诬死者既而佐以矿场余课赐死者同事人于是死者家人讼其事于朝命锦衣卫官往会刑部审刑官暨廵按御史鞫得其实通劾能等事下都察院都御史王越畏能势独缓其事云十四年刑部郎中锺蕃等勘报廵抚云南都御史王恕所奏镇守太监钱能遣指挥郭景以玉带蟒衣并狗马私通安南国王又遣卢安苏本等与干崖孟宻诸夷交通等事皆实都察院请逮能等至京治罪上特宥能降勅切责之曰法司奏鞫尔违法事皆实及尔所奏廵抚官事皆诬罪状显著本欲械尔至京依律问拟但念在边岁久姑曲法宥寛贷尔以镇守责任为务以地方人心为重严束下人毋得于所属军卫有司骚扰况土官化外之人祖宗以来但俾其以时纳贡羁縻之而已比之内地不同今后事事须与黔国公沐琮并抚按御史三司官公议委三司亷明官员抚谕勘问毋得任情擅遣无藉之徒仍前需索诈骗以起衅召乱万一有失咎将谁归尔其戒之慎之镇守云南太监钱能为指挥姜和李祥乞恩免罪从之初能在云南数使其下往孟宻等处索取金寳等物为廵抚都御史王恕所奏命官勘实上既宥能罪止罪其下九人而和祥犹怙势潜匿不肯就逮有旨令廵按御史就彼追问至是能复为二人求宥称其不避艰险有劳边方且以恕等诬陷为词竟从其奏
　　
　　十四年十一月乙酉南京内官监覃力朋进贡还有马快船百艘多载私盐役民夫牵挽且徧索州县驿逓得银五百余两钱帛称是至甲马营廵检司申报武城县遣典史率人盘诘力朋乃以其众拒击典史折其齿射一人杀之伤者甚众内官汪直亷得以闻逮力朋等治得实刑部以私盐拒捕律当斩从之其后力朋竟以幸免司设监太监沈绘下狱拟斩罪绘恃宠稔恶后为上所疎斥常懐怨望奉御贾祥因教其私造兵器使家童演习以备不虞有畏祸者遂发其平日多盗内帑金银器物诸不法事并言其弟千戸广贪淫邪伪不时披甲出入皇城莫测其意下法司推问皆实命绘祥斩广绞皆如所拟律仍下狱监候其党二十一人免赎送司礼监奏请处治
　　
　　十三年五月罢西厂之缉事者时太监汪直行事官校势益横公私骚扰道路以目朝臣亦皆惴惴不自安内阁大学士商辂学士万安刘翊刘吉有言上震怒命司礼监太监懐恩覃昌黄髙至阁下厉色传旨谓辂等曰朝廷用汪直缉访奸弊有何壊事尔等遽如此说是谁先主意辂等对曰汪直违祖宗法壊朝廷事失天下人心辂等同心一意为朝廷除害无有先后恩曰不然圣意疑此奏未必四人同然下笔必有先之者安曰汪直挟势害人人人要说但不敢耳某等同受朝廷厚恩同一主意谁独为先翊奋然泣曰某等奉侍皇上于青宫迨今已二十年幸而朝廷清明四方无事今忽汪直为害使逺近不安何忍坐视某等誓不与彼共戴天吉曰汪直之罪纵使某等不言不日必有言之者今既奏入贬黜谪罚亦惟命耳所不避也于是恩降辞色徐曰朝廷命恩等开具奏之由今皆执论如此当具实回话倘上召问幸勿变前言辂等曰唯恩等去辂举手加额曰众先生肯为朝廷任事如此辂复何忧盖安等三人皆随侍青宫辂以先朝旧恩恐上疑已且虑三人者或不同心故云然也已而恩等复至传旨曰卿等所言良是汪直壊事朕实不知今便革此西厂散遣官校卿等各安心办事辂等皆顿首谢恩曰先生不知吾辈数人者已箝其口问为谁曰黄赐陈祖生也皆阑在东华门外不容进见矣汪直谤其福建人与杨毕上疑此奏出二人所使翌日兵部尚书项忠具草会诸部院大臣共上之奏留中不出遂罢西厂召恩数直罪而责之退还本监调韦瑛于边卫差操散诸旗校还锦衣卫锦衣卫因奏直所遣旗校在外者二十人日久未还命都察院移文令廵按御史随处出给告示晓谕不得留滞人心快之然上意犹未释然也初西厂所执人犯多皆无案籍行法司考证至是厂革罢其人各散去有太医院判蒋宗武者囚服到家家人犹不知觉乃谪黄赐陈祖生于南京辛卯太监懐恩传奉圣旨锦衣卫副千戸呉绶于镇抚司同林峦问刑千戸杨瑛仍还本所治事绶貎陋而心险颇通文移善词翰时西厂虽革上犹宻召汪直察外间动静且令访能文事者以为之辅有一军卒报直云锦衣千戸呉绶能冩本通行移直遂召至拟三批答封进称旨遂有是命绶后以银壶一谢其荐己者云六月甲辰革兵部尚书项忠职为民忠既具奏草令郎中姚璧请各衙门堂上官署名奏革西厂汪直衘之忠不自安乃乞归养病未行直嗾东厂官校发江西都指挥使刘江与指挥黄宾奸私事谓宾为求于兄太监黄赐使镇抚尤鉴嘱忠并武选司郎中姚璧得由京卫选江西都司事方下都察院而左给事中郭镗监察御史冯贯等亦交论忠违法事词连其子锦衣卫千戸绶及兴宁伯李震守备靖州指挥使庄荣甘肃参将都指挥同知刘文宁府仪宾王允寿并及彰武伯杨信等十三人皆与忠平日交通上命三司锦衣卫会问于廷忠抗辩不服然众知出直意无敢违者狱成左都御史李宾等具奏忠竟出为民璧调外任宾为民赐降长随震降左都督南京闲住荣降指挥同知文降署指挥使绶降湖广九溪卫带俸差操仍差官往江西逮江及允寿至京鞫问而宥信等余罪悉如所拟
　　
　　是月监察御史戴缙言近年以来灾变洊臻伏蒙皇止谕两京大臣同加修省夫何训诰彰彰乃听之藐藐未闻大臣进何才退何不肖以固邦本亦未闻羣臣革何宿弊进何谋猷以匡治理惟太监汪直缉捕杨曅吴荣等之奸恶髙崇王应奎等之赃贪又如奏释冯徽等寃抑之军囚禁里河害人之宿弊是皆允合公论足以服人而警众者也奈其部下官韦瑛等不体圣心张狂行事已得大臣奏蒙俞允即将西厂革罢又以见皇上此心即古帝王从谏如流之盛心也伏望皇上推诚任人及时修政务俾宿弊革于下善政清于上然后天意可回时西厂方革人心稍安缙九年考满不得升用久益无聊探知西厂虽革汪直犹幸乃假灾异建言颂直功徳以觊幸进先以奏草示直所厚锦衣卫所千戸呉绶直得之为言于上然后奏之于是直复开西厂伺察益苛人不堪命至有破家毁族者势焰薫灼天下闻而畏之其祸端实肇于缙又缙奏内自陈一事尤迎合直意盖直尝谤杨曅投大学士商辂都御史李宾尚书董方求缓其罪上信之而难施行缙言适中机会故尤为直所喜云江西人杨福诈称太监汪直事觉问拟斩罪福尝奴事崇内使随入京而背之还过南京遇所识者谓其貎似直福乃诈称为直而所识者伪为校尉先导自芜湖县乘传食廪歴常苏由杭州绍兴宁波诸府有司皆承奉恐后市舶司内官亦信而畏之官民多持词讼往诉或为之理至台温处州及建宁延平皆操盘粮以张威所过虽假亷以取信然为伪校尉所得者已多及抵福州称有勅旨自三司官而下迎候惟谨小官忤意者即杖之竟以无符验为镇守太监卢胜等所察知执问如律时直势振天下故小人乘之以扰害人如此
　　
　　十五年五月谪都察院右副都御史牟俸戍边调翰林院侍读学士江朝宗于外任其余为俸连坐罪者各有差庚午谪兵部右侍郎马文升戍四川重庆卫初文升奉勅徃辽东抚谕辽人时太监汪直亦徃按事廵抚都御史陈钺譛文升于直直还朝会兵部尚书余子俊有参陈钺本钺疑文升所为遂嗾直奏文升专擅行事懐奸不忠抚安无方致启边衅盖钺与汪直久相结见文升招抚之多顺服间有未服而犯边者故直以陷之锦衣卫指挥呉绶承直意傅会成狱刑部不敢违比依指挥千戸致所部军人反叛者遂命谪戍人皆寃之
　　
　　十六年正月兵科给事中孙博言东西二厂缉事旗校多毛举细故以中伤大臣旗校本厮役之徒大臣则股肱之任岂旗校可信反过于大臣纵使所访皆公亦非美事一或失实所损实多乞严加禁革上曰孙博不谙事体所陈多浮泛之辞本当究治姑恕之时汪直闻博奏渉西厂事怒甚呼博面加切责仍令纪功引与偕往人皆为博危之六月兵科都给事中呉原等劾奏辽东镇守太监韦朗总兵官缑谦旧廵抚都御史陈钺等启衅冒功失机匿罪以祖宗法度为不足畏生灵血肉为不足恤不忠不仁莫此为甚虽为御史强珍所劾不过停俸带罪情重法轻公论未惬恐边将效尤视失机为等闲以匿情为得策请重治为人臣欺罔之戒监察御史许进等亦以为言且谓钺如宋黄潜善贾似道其罪尤甚上曰尔等所言皆是朗等本当重罪但事已处分其已之既而太监汪直自辽东还憾珍奏其事乃奏珍行事乖方妄参被虏人畜名数过多请治其欺罔之罪锦衣卫千戸萧聚往勘如珍奏不实即械至京鞫之八月癸酉谪监察御史强珍戍辽东边卫降辽东都指挥佥事王宗三级带俸差操先是珍廵按辽东劾镇守太监韦朗总兵官缑谦廵抚右副都御史陈钺失机罪委宗查勘被虏人畜名数钺等既坐停俸太监汪直奏珍欺罔命锦衣卫千戸萧聚往勘械珍及宗至京直先执珎于御马监拷掠然后奏闻命会官廷鞫之珍坐奏事不实宗坐违制各当赎杖还职内批朝廷于风宪参奏事情未尝不以为实如珍之懐奸欺罔诬人重罪难循常例处治谪戍辽东边卫宗降三级差操寻以兵部及科道官先尝妄劾钺等都察院奏差御史不当俱令回奏皆服罪上责都御史王越等不谨姑宥之仍戒再犯不宥停兵部及科道官俸各三月钺等旧所停俸皆免之时论为不平然皆黙黙无敢言者九月闲住都指挥佥事韩斌用银三百两托太监汪直所任指挥尹通谋管事事露逮斌下刑部拟罪坐徒当赎特命免赎释之
　　
　　十八年正月庚申命太监汪直总镇大同宣府等处初直与王越受命征辽北既而命越镇守大同至是召回游击将军京营等官而独直与越共事盖上已知其向者交构欺罔之状渐踈之也初直与越选军相处久交最宻直时忘懐泄禁中语越识之间以语其所厚者皆不介意及征辽北直与陈钺谋欲窘越越以其语挟之直不敢动威宁之还有盗夜越皇城入西内窃衣米者时索之急东厂校尉缉获之太监尚铭以闻上喜甚厚赐赉直闻而怒曰尚铭者吾所引用之人尔乃敢背吾独擅其功思有以倾之而铭惧欲访其事适越所厚者已反目潜以其语语铭铭达于内因发其交构事直遂见疎而越亦被斥云乙丑命总督大同宣府太监汪直专镇守大同调大同太监陈政镇守延绥延绥少监韦敬镇守宁夏令龚荣还京师三月壬申太监汪直既在大同不得还六科十三道交章奏其苛察纷扰大伤国体请仍罢西厂得旨朝廷自有处置于是内阁臣太子太保万安约太子少保刘珝曰西厂为害久矣今科道官欲革之朝廷不从吾辈岂可坐视当有以劝上宜从众言珝不然曰西厂行事有何不公道也安曰公不欲吾自为之乃自署名题曰仰惟太宗文皇帝建立北京防微杜渐无所不用其极初令锦衣卫官校暗行缉访谋逆妖言大奸大恶等事犹恐外官狥情随设东厂令内臣提督控制之彼此并行内外相制行之五六十年事有定规人易遵守往年城禁妖狐夜出人心惊惶载劳圣虑添设西厂官校特命太监汪直提督缉访用戒不虞所以权一时之宜慰安人心也更纷纷混扰臣不赘言兹者汪直已受勅镇守大同地方京城大小官员以及军民人等众口一辞皆谓朝廷革去西厂为便伏望圣明洞察事情俯顺下情将西厂特颁勅旨革罢官校悉回本卫庶旧制以复人心以安縁西厂存革实于人心治体闗系最大臣不敢缄黙疏入上乃罢西厂中外欣然十九年六月调镇守大同太监汪直于南京御马监廵抚大同都御史郭镗奏直与总兵官许宁共事以来宁恐直之见凌直忌宁之相轧互生嫌隙不相和恊试举其五事为证宁令士卒分曹攅槽饲马直以为拘留一处下人不便一也宁直嫌于共事预将人马分为四营营二千人人自为战自分彼此何以御敌二也寜欲将人马拨野口宣宁黒山懐逺四处直欲拨沙河红寺二堡往返数次尚未定议三也直以右卫游兵调大同者止有五百而把总官乃有四员官多军少欲令二员回卫宁以为业已调至不必取回下人惶惧无从遵守四也游击将军董升近在天城截杀直以为地方无事可以取回宁谓调去未久宜留勿取争论数日尚未能决五也他如此类未能悉数平居如此猝遇大敌岂不丧师偾事此臣之所以忧也事下兵部看详尚书张鹏等言今边务方殷必将官协和乃克有济直宁屡被戒谕而执迷尚尔若不早为处分恐贻后患上曰直宁不以边寄为重互逞私忿事多乖违万一有警何以御敌制胜昔亷颇蔺相如尚知先国计而后私仇直等顾不此之思耶今姑宥其罪降勅切责直可调南京太监蔡新调大同简颙调宣府务令协和行事仍命司礼监太监李荣往谕直而遣之初直之出使也厌健马不乘常御骡车日夜驰逐有司追候不及动遭棰挞有定州知州裴泰者预馔具以待直至仆从皆醉饱欣欣直心识之至是既被遣道经曲阳县有司闻风皆畏避直至閴寥困卧公馆中孤灯荧然适泰以曲阳上司迎谒直喜甚求食泰以所挟粝馔进直遂忘已汝待之且曰吾非复前比矣吾南行上意犹未可测明发但得车马备办起程足矣泰曰诺至明趣驾而去声势寥然人以其小人得丧之态可为世戒云八月降南京御马监太监汪直为奉御除威宁伯王越名安置安陆州革南京工部尚书戴缙锦衣卫带俸指挥呉绶职俱原籍为民工部左侍郎张頥致仕上已出越直守边渐示疎斥寻复调直居南京遣太监李荣趣其行至是科道乃劾其八罪一孤负圣恩忍心欺罔二妄报功次滥升官职三侵盗钱粮涸竭府库四排斥善良引用奸邪五擅作威福惊疑人心六畜纳无藉同恶相济七交结朋党紊乱朝政八轻挑强敌擅开边衅排摈正直引用奸邪本当置之重典姑从轻发落乃降黜直等仍追夺越诰券编发伦钰春世弼为民彛聚宏湖广边卫充军时俸已故命文升珍忠复职致仕斌本冠带闲住惟陈钺已致仕并永宪不问云
　　
　　十九年九月诛妖人王臣传旨江南示众臣任锦衣卫千戸以妖术为太监王敬所信任敬奉使苏常等府奏请臣及百戸王完等十九人以从所至陵轹官吏毒害良善诈传诏旨括取竒玩之物皆出臣所为臣又多取美女因为淫乱既还京为太监尚铭发其事下都察院鞫治得实狱上上曰民情常患于不能上达王臣等在外矫诈为奸恶使东南赤子重罹荼毒朕安得知之罪状既露非重戮不足以谢天下亟斩之仍枭首于被害州县敬充南京孝陵卫净军种菜王完等发开原肃州二卫充军家属随住
　　
　　是年十一月太监王敬千戸王臣等以购书采药为名乗传南行所至纵暴横索货财捜取竒玩官民并受其害凡江南书画玩器之竒絶者捡括殆尽至苏州府令生员抄録所谓子平遗集者众以妨废学业辞敬即令有司追逮至驿中乱棰之生员赵汴等哄然攘骂数其扰害百姓诸罪敬还京奏诉下廵按御史提问拟杖赎罪奏缴从之江南廵抚王恕疏奏太监王敬其略曰近见内官监太监王敬赍来驾帖止开前徃苏常采取药饵収买书籍别无行拘大户索要银两縁由何期王敬动以朝廷为名需索银两无有纪极东南骚然民不堪命王敬方来太监段英又至造办药料氷梅苏松常三府已办与价银六千两镇江太平池州宁国安庆徽州广徳七府州与银一千五百两又发钞四百块于松江府索银二千两王敬发盐一万五千五百引与宁国等府逼银三万二千五百两又有盐数百船发去江北庐州等府卫江西南昌等处逼卖不知又得几千万两至苏常等府刑驱势逼索取官民银三万六千余两其在江浙二布政司并南京沿途索要官民金银不知又有几千万数千戸王臣专弄左道邪术而王敬听伊拨置舳舻相衔满载而归亏损国体大失人心谨将臣该管地方索取金银开数具题伏望留意于难保之天命割恩于壊事之小人明正法典诏差官校械三人下锦衣狱王敬段英充净军王臣伏诛中外虽称快以为敬等犹幸免云时常州知府孙仁为王敬诬奏被逮恕亦奏释之（按王三原谕劾之疏适与尚铭访采时合而王敬之得罪实为铭所发也）
　　
　　弇山堂别集卷九十二
　　
　　●钦定四库全书
　　
　　弇山堂别集卷九十三
　　
　　（明）王世贞 撰
　　
　　○中官考四
　　
　　成化二十年正月东厂行事司礼监太监尚铭有罪黜往南京寻遣官校追械之还将穷治之既而有旨铭管理东厂不公欺心罔上大肆奸贪赃滥显著有壊成法当置之死刑姑从轻处治不必来京仍令押赴南京守备太监杖之百充净军发孝陵种菜铭本汪直所荐自直见疎独擅权势甘言悦色以钓取名誉而内肆阴狡卖官鬻爵无所不至闻京师有富室辄以事罗致之得重贿乃已又谋入司礼监与当道者相埒人知其必败至是籍其家得赀数万辇送内府者累日不絶云癸丑吏科都给事中王瑞等奏比东厂太监尚铭有罪已蒙皇上寘之于法京城内外人人大悦臣等以为不去其党将来之患未可知也盖尚铭旧为太监汪直所引得入东厂近为太监李荣萧敬所引得入司礼监且司礼监乃朝廷机宻重地岂可同恶相济引用匪人以损旧治耶臣等又闻荣昔使大同甞党汪直隐蔽边情以致敌人大众入冦敬使湖广所过贪残无厌用贻数千里之患即此二者则其害可知其它隐恶固未易悉数也且天下大事以众贤人治之而不足以一匪人壊之而有余荣等既党汪直壊事于前又党尚铭壊事于后祖宗大业岂容小人屡壊之耶京城之人皆言当汪直开西厂之前既有黒眚之异当尚铭入司礼监之后又有地震之异此皆天心仁爱之深意若非皇上早见而勇去之后日壊事或不止此更望并去荣等以絶其党则宗社生民之幸也疏入上曰李荣萧敬朕自有处置丙申六科给事中十三道监察御史奏云尚铭既以赃败宜追究其通赂之人盖内臣犯法既不能免若外臣之趋附者置之不问内外之势不均小臣有过尚不可容若大臣之通赂者舎之不究则轻重之伦全失外臣所以交结内臣者无非需求于小臣小臣所以奉承大臣者无非剥削于下民惟察外臣结内臣之奸下民受上官之害痛加追究庻国法昭明朝纲振肃奏入上以其无指名怒甚召各官于朝欲杖之既而意解乃命太监懐恩数其罪而责之曰铭犯赃罪朝廷已处治矣在京在外官因铭势逼及请求者何限尔等言事既无指实姓名何可混说烦扰且免究治今后有再及铭事者必罪不宥锦衣卫军余贵铎击登闻鼓诉太监尚铭因索金珠寳石不得诬其子宗源以杀人罪用刑讯鞫备极惨毒又受其赂金百两银三千两及他竒寳其下人悉获重赂得免死充军事下都察院以铭已被罪去宜令铎与其党对辩有旨宗源犯人命法司问结已免死发遣且铭赃已入官连坐者其置勿问铎业巫祝家素贫与内局人匠凌安徐茂辈市青红石饰为竒巧首餙器用托内侍之亲幸者以进互相估直得利百十倍岁费内帑金巨万数年来府库殆空诸人暴致富贵屋舎服用穷极奢僣京师人多效慕之一时侈物价贵多于往时不可计料云
　　
　　二十一年十一月尚寳司丞许瀚道遇太监邓才护不之避为其从人持杖击之碎瀚所悬牙牌奏闻才护并从人及瀚俱下锦衣卫狱才护送司礼监发落瀚亦杖三十释之丁卯调镇守延绥太监韦敬于宁夏镇守宁夏太监简颙于延绥敬之在延绥也很愎自用与总兵官丘嵩都御史吕雯屡争小忿敬会客坐雯于西坐嵩于下而自据上坐其下有边刚黄让者招权纳赂所在侵牟商贾不敢至其境雯尝令人之市买布不得因言于敬曰商人不至皆由太监和买而然敬忿然曰和买者岂独我一人以此积不相能兵部尚书余子俊以其事闻上以边臣不和赐敕切责乃调敬于宁夏而以颙代之边刚黄让谪戍广西南丹卫初镇守延绥太监韦敬之调宁夏也怨兵部尚书余子俊发其事因奏子俊懐奸擅权以私忿调副总兵周玺总兵周玉以私恩保举总兵丘嵩事下兵部左侍郎阮勤等具引成案言前事非由子俊上以韦敬既奏发子俊出入边将兵部乃引旧事为之遮饰命再议以闻勤等不复敢言仍奏请遣官推按上是之时工部侍郎杜谦给事中呉道宁御史邓庠往勘子俊事命并勘之十二月甲申内官熊保奉命往河南以鸿胪寺带俸右寺丞黄钺等二十人自随道出兴济县怒挽船夫不足杖皂隶一人致死又多载私盐强抑州县发卖所过辄求索财货至河南三司镇守官及王府馈遗甚厚保得银五千三百余两马三十三匹骆驼一金玉玩器书画称是钺得银八百两余各有所得还京为东厂缉事官校所奏下锦衣卫狱讯之具伏刑部论保罪绞钺徒余悉坐罪有差上曰熊保擅作威福沿途贪暴致死人命不畏法度免运炭发南海子充净军种菜黄钺等五人拨置害人罪恶尤重俱押发辽东铁岭卫充军其余俱杖八十发遵化厂炒铁是时中官打死人者多不偿命后遂以为常虽有言者卒不听云
　　
　　成化二十三年八月礼科给事中韩重等十三道御史陈榖等论礼部左侍郎掌通政司事李孜省等交结太监梁芳韦兴陈喜黩乱朝政芳兴喜俱降南京御用监少监闲住九月梁芳辞还原赐和逺官庄及永清县田寻逮问芳兴喜及谪戍人李孜省等于锦衣卫狱以印绶监太监蒋琮言芳等邪术害正假造寺观塔庙府库赃银不可胜纪罪大罚轻故也
　　
　　弘治元年正月都察院马文升等言岳镇济渎等祠庙皆有前太监陈喜及奸人邓常恩所造石函函周回有符篆中贮泥金书道经一卷金银数枚诸色寳石十数颗五榖各一升以为魇镇之术每祠庙皆有先帝遣陈喜致祭祝文不知何人所撰乞令所在官司毁之凡函中所贮皆验进内府从之时芳兴喜与太监张轩莫英先后以献珍珠得宠一时后宫器用以珍寳相尚芳乃益捜访民间物价腾踊一珠至数十百金至是交结采供指挥使张纪任义等十余人皆发辽东铁岭开平等卫永逺充军
　　
　　御史汤鼐言太监萧敬李荣曩因弹劾罢黜夤縁复用遂摭拾言者之罪贬窜殆尽致言官皆委靡不振而内外小人益肆奔竞伏望明正典刑勿事姑息有旨萧敬已别用李荣调孝陵神宫监矣御史姜洪亦言司礼监太监萧敬之阴险既退复用请谪之逺方太监懐恩逈出同辈忠清守法宜信任勿疑旨下所司
　　
　　掌尚寳司事左通政李溥尚寳监奉御姜荣奉天门用寳忿争荣殴溥至破鼻流血事闻下狱上以荣逞凶殴辱京朝官甚为不法溥忍辱不言有玷朝列荣令司礼监杖二十降小火者溥亦冠带闲住
　　
　　弘治元年二月二十六日浙江景宁县屏风山有异物成羣其状如马大如羊其色白数以万计首尾相衘从西南石牛山浮空而去自午至申乃灭居民老幼男女无弗见者廵按御史畅亨言弭灾二事一曰减税利谓温处二府银坑岁额课银二万二千二百四十余两近来矿脉衰耗比之初年什不及一而太监张庆岁取耗银又三千两皆百姓卖子鬻产以充其数官司逼追有因而自尽及散为盗贼者乞量为裁损止因所得多寡征之二曰除奸弊谓太监张庆以进贡为名敛百姓财物岁计数万而所贡之物仍出民间卖钞鬻盐四时馈献商税之利锱铢不遗金玉珍玩竒禽异卉充满第宅土木人工无时休暇而又擅作威福滥受词讼私立行事惊疑人心官吏受其辱挫军民被其荼毒乞下庆于理籍其所积以助经费奏下礼部议令所司行之于是吏戸二部请以银课及坑冶官行廵视浙江侍郎彭韶并续差御史同三司官公议裁省都察院以庆甞遇赦请征还京师以释民怨诏银坑冗员如奏勘处张庆姑令自陈罪状以凭处治仍行浙江大小官员各加修省以消天变有不加意者罪之
　　
　　二年二月己酉南京沿江芦场俱系军民开垦办纳粮课及各窑厂采取供应柴薪成化初江浦县界新生沙洲六叚县人先后告官承业以补沉江田畆之数洲与内官监原拨芦场相邻江东廵检司旧管工部芦场二所亦相比近瓦屑坝下有废官房酒楼地一区石城门外有湖地一所旧甞収积木料及畜放水獭老鸦其后事已悉赋居人岁供租银百五十两于守备厅公用太监黄赐时奸人悉以献于三厂指为原拨供应之数赐及后差太监张本等受之尽収其利而岁额租课复责偿诸人相承至太监蒋琮不改成化二十三年诏书令投献山场湖荡地土悉归于民县民相继奏言下南京监察御史姜绾等覆按而琮屡以掲帖嘱托使断归三厂绾等遂连名劾琮谓以守备重臣与小民争利假公事以饰外情用掲帖而抗诏旨扬言阴中胁以必从因歴数琮变乱成法欲以内臣为言官一罪也妬害大臣妄奏都御史秦纮二罪也怒河闸官失于迎送而欲奏罢之三罪也滥批词状送各衙门不由通政司四罪也分差内官于钱粮处所纵其侵渔五罪也按季取受班匠工银六罪也収留闲罢都事林时用拨置害人七罪也官员稍不顺承辄查脚色阴加察访惊疑人心八罪也妄奏主事周琦管库欺罔朝廷九罪也保举革罢内臣窃陛下之权使恩归于已十罪也且今士夫侧耳人人自危军民负苦怨声载道乞下琮于理明正其罪以为懐奸壊事之戒刑部覆奏谓琮处事乖方以致言官劾奏第所言琮罪必须覆按请移文南京刑部会同都察院大理寺官勘处奏报上命如议行之
　　
　　是年十月癸卯南京监察御史姜绾等既劾奏太监蒋琮罪刑部请移文于南京法司核实琮上疏自辩谓其在京甞劾奏江西奸人李孜省等罪状出其党与守备南京又尝纠发诸司过犯以此诸人连谋构陷因条析绾等所言而泛及御史刘恺方岳及南京诸司违法事且谓刑部尚书何乔新主事曾望宏皆孜省同乡奸党而绾亦江西人以故乔新不详虚实附和加参有旨行南京并勘而太监郭镛奉使两广过南京适法司会官于后湖勘主事卢锦给事中方向占种湖田事镛因驾官舟过湖观望御史孙綋等以擅游禁地劾之镛还自辩因言锦向违法事多而言官蒙蔽不发请遣官覆按上命太监何穆大理寺少卿杨谧锦衣指挥杨纲偕往绾等及琮更相奏愬绾等凡四章琮凡六章皆付穆等劾治奏至谓其各因私忿烦渎圣聪琮不当占管献投芦洲湖地私嘱勘官及擅収班匠工银而所许御史等官违法事及何乔新曾望宏为李孜省奸党其言皆诬绾等不当道辱监生及失举卢锦占种湖田事而所劾蒋琮违法事如妄保内臣批发状词亦多不实请并加逮问都察院议以为穆等所奏止是勘词无诸人欵状而琮绾续奏又未勘报请仍行穆等重勘归结于是绾及御史金章刘逊孙綋纪杰曹玉谭肃徐礼余浚皆就逮而琮所占官房酒楼地悉归之官云
　　
　　三年司礼监何穆等按核南京守备太监蒋琮及御史姜绾等互奏事状下都察院会刑部议绾等行事多失有乖风纪琮陈辞累辩诬陷人罪及太监陈祖生郑强钱能等各因袭受献洲场之类并侍郎阮勤等拟罪不当有旨御史不顾大体构辞讦奏烦渎朝廷姜绾刘逊余浚孙綋缪樗纪杰方岳各降一级刘恺降二级俱调外任蒋琮等亦有不实姑宥之陈祖生郑强钱能李荣免问于是六科十三道俱疏论不听琮小有才言语狂诞为同类所恶上亦厌之每为正言以迎合上意及继晓李孜省等遇赦琮奏请复治上悦之既守备南京骄恣不法绾等劾之琮支辞深辩勘官亦右综而抑绾等故绾等落职而不及琮琮寻论奏南京兵部郎中娄性不法事命给事中任伦刑部郎中盛洪等会勘未结琮复奏性潜易卷案伦等阿附掩饰又奏兵部员外郎袁燫罪亦连性性疏辩会南京广洋卫指挥石文通亦奏琮开掘聚寳山有伤皇陵王气及殴死商人占役军匠侵夺官地私造马船诸罪八年司礼监太监赵忠等会勘狱具性革职为民琮等逮问所掘聚寳山口令南京守备官填补琮狱成诏姑宥死发孝陵充净军种菜初琮讦性时疑二当道者庇之扬言欲举二家不法事二家恐因文通欲奏琮遂潜令增入开掘事始得正其罪其年治纪贵纪旺等诈冒皇亲罪初孝穆皇太后甞自谓广西贺县人家姓纪氏而不能辨亲族太监郭镛闻而识之上在东宫时太监陆恺者本姓李自说为太后亲兄镛心知其伪弗发恺尝托镇守两广太监顾恒访其叔李福边与兄以来恺姨壻韦父成知其家无人乃冒承之得官田数顷府县遂以戚畹目之名其里曰迎恩有李父贵者与其弟祖旺谋于田主邓璋曰韦而冒李犹致富顾我真李姓不可乎璋因与伪撰宗系圗上之府县且讦父成之伪会上即位遣太监蔡用往访求无所得里老遂妄举父贵兄弟以对用遂与镇守太监韦眷等闻上取至京改今姓名授官赐第并金帛庄田奴婢甚众父成艳之至京争辩上命郭镛偕陆恺审验乃两为解令父成驰驿归会上命郭镛祭纪氏先茔且焚黄监生蒋灏等挟僮人李友广讦父贵等诈不胜拟坐友广戍上命司礼监内阁府部会审不得其情乃遣科道官孙珪滕佑往亷之得实狱具诏以父贵祖旺论斩处决郭镛本知其伪党比蔡用欺罔不言俱当诛姑斥为小火者陆恺致起伪端法尤难宥但尝有奉侍陵寝劳勤发茂陵司香韦眷老疾免罪降左少监回京闲住后父贵祖旺竟减死论戍
　　
　　廵抚云南都御史王诏等言故镇守太监王举不遵诏例造作竒玩器物额外进贡请以其物之重大难致如屏风石床之类发本处库藏収贮金银器皿镕化之与寳石珍珠象牙漆器等物解送戸工二部备用寄养象只堪充仪卫者解京不堪者付与近边土官令出马以给驿递有旨悉解送来京
　　
　　弘治十年礼科左给事中叶绅等奏八事内禁传奉谓太监李广以千戸王英选用乳保为之传升指挥以周玉李恕仆厮役为之令升官职名器之滥莫甚于此乞行裁革一黜异端谓太监李广荧惑圣心召集道流以黄白修炼之术丹药符箓之伎杂进并兴伤风壊化乞加斥罢一去大奸谓太监广有大罪八一诳陛下以烧炼之名而进不经之药二为太子立寄子坛之名而有暖炕之说三拨置皇亲希要恩宠四盗引玉泉经绕私第五首开幸门大肆奸贪六太常卿崔志端真人王应祚自称广为教主主人而广为传升官职求赐玉带要结邪人玷辱名器七畿甸百姓疲惫已极乃假琬户为名侵夺土地几至激变良民八东南民力困竭亦甚凡有输纳巧取其利以致逺方之民倾荡家产他如近而驸马贵戚事之如父外而总兵镇守呼之为公乞置之于法以为后戒时御史张缙等亦以为言俱报闻十一年十月太监李广自杀刑科都给事中张朝用等御史丘天佑等言广招权纳贿其门如市兹幸罪恶贯盈自速其死朝野闻之罔不称快然广所余金帛何啻千万要皆夤縁嗜进之徒多方馈送者此而不惩何以示戒乞拘广亲信任事之人责取簿籍付之法司鞫问明白从实具奏仍将夤縁得进者夺官禠爵以清仕路有旨奔竞交结者仍令科道官指名以闻司设监太监蔡昭为故太监李广请祠额塟祭旨已许矣内阁大学士刘健等言广之死罪恶贯盈万口称快皆谓其欺罔之情赃滥之迹悉已败露圣心昭鉴必正其罪而乃赐之塟祭又子祠额是使欺罔赃滥之人与善良者无别诚恐上累圣徳下拂人心其于国典政体干碍非细上命祭文仍旧撰进祠额已之是月有中使至其舎得簿籍以闻皆中外官馈遗广者或黄米若干石白米若干石上不信曰此妄也吾尝至广第岂足以容是米哉左右言黄米者黄金也白米者白金也行赂者避人知故为隐语耳上震怒言者不得籍乃风闻以疏上未即施行于是吏部员外郎张彩疏谓如辽东镇守等滥杀人民冒赏此不赦罪也事已勘明而陛下乃寛容之太监汪直梁芳等挠乱国典荧惑圣心脱死幸矣久摈不用而陛下复召还之广平日招权纳贿致陛下受奸谀蛊惑之名而不自知军民罹贪残剥削之苦而无所愬今纵不追戮其罪岂可并置其恶党于度外而漫不惩戒乎伏望断自圣心凡营求馈遗多者大臣致仕小臣罢黜户科左给事中卢睿复请籍李广家财助修坤宁宫夤縁取进者与前太监梁芳韦兴汪直陈喜即赐屏斥俱下所司寻下广入赂奸党锦衣指挥周玉乐工刘实等四人于锦衣卫狱十一月都给事中张朝御史丘天佑等奉旨疏上交结李广之人武臣则保国公朱晖恭顺侯呉鉴豊城侯李玺遂安伯陈韶成山伯王镛宁晋伯刘福都督孙贵副总兵朱瑾文臣如吏部尚书屠滽戸部尚书周经礼部尚书徐琼刑部尚书白昻工部尚书徐贯礼部侍郎程敏政兵部侍郎王宗彛工部侍郎史琳林鳯都察院左都御史王越右都御史李蕙左副都御史彭礼通政司左参议姜清太常寺卿崔志端李温少卿李杰寺丞王福广太仆寺少卿杨瑛河南左参政张琡右参政李瓒山东右参政谢文按察使赵鹤龄副使田奫邓光辅虽贿赂有多寡交纳有浅深然皆心术奸邪踪迹诡秘吮痈舐痔何所不为婢膝奴颜无复羞耻乞赐罢斥仍乞敕司礼监发下贿簿容法司逐一查究得旨干碍人众且无指陈实迹命仍旧供职簿籍亦不必追究按此小说中所载月影中寿宁侯门有轿十三乗盖藉侯以解者也于是尚书周经言广已死故科道敢于肆击死虎以诬陷臣使广若在臣纵奔竞彼亦退缩如畏虎敢狂吠哉又乞下法司将广家人严鞫及查簿籍曾有臣姓名但有寸金尺帛即系结交将臣斩首市朝以为奔竞无耻之戒尚书滽亦乞查簿籍有臣姓名即凌迟处死以谢言官俱下所司礼科给事中涂旦等兵科给事中王镇翰林检讨刘瑞复论王越党李广乞特罢用监察御史胡献又谓李广虽死簿籍犹存越及屠滽李蕙皆以贿广得用身为大臣率众为奸宜先正其罪然后次第行罚礼科给事中呉仕伟请悉罢镇守内臣俱不听是月南京科道官复论劾王越屠滽周经徐琼王宗彛史琳林鳯李温崔志端掌通政司侍郎元守直掌鸿胪寺侍郎贾斌都御史钱钺陈瑗刘宪太常少卿布自云太仆寺卿宋琮大理寺丞刘宪光禄寺少卿赵竑顺天府丞简琦南京户部侍郎郑纪太常寺卿吕■〈常上心下〉通政徐说少卿魏富祭酒刘震太常寺丞黄辅政交通不职请斥之俱不听
　　
　　先是编修罗玘言近者科道官劾奏内外文武臣僚贿结故太监李广以求荣进极其丑恶但其间有部寺之尊将相之寄自天下四夷望之必以为丙魏姚宋方召卫霍凛然恒有畏惧之心而不敢慢易窃发者以此而已今一旦指其名而暴其恶则将以谓我堂堂天朝且然虽有丙魏姚宋方召卫霍彼亦不复信矣此大可忧也又凡人之遇窘迫穷急茍可以免其一时之祸于凡贵戚之家近习之门钻刺乞哀何所不至将有甚于前日求李广者是闭一门又开一门塞一穴又开一穴死一李广又生数李广此亦可虑也欲望曲全免言官指名惟降旨宻谕之使各自称疾引退而限二三月之内或因考察两京大臣而以他事黜其尤甚者数十人阳若不知阴实加谴如其顽然不动遂以正典刑焉此内消之说也南京给事中杨亷御史洪逺等奏谓太监李广平日赃物巨万簿籍尚存姓名可考欲一一究竟其事明正其罪伏闻陛下初欲行之既而中止岂因编修罗玘有不必查究之说而左右之人又从而傅会之与迩来羣奸肆志中外交通忠直之士欲发之而未得其路以为无左验恐不足以取信于陛下也今幸而李广自死又有簿籍可证盖祖宗在天之灵持此而告陛下也若复纵而不治岂不坐失事机况白米黄米之隐语已哗然于中外而某官某人之馈送想亦昭然于圣心在国法既所难容于事体亦岂可已但其倡为不必查究冀存大体之说乃謟谀侧媚之徒自以此为邀结奸邪之地耳因乞罢玘官斥归田里并劾屠滽白昻为奸邪魁首诏已下处分勿论又言玘尝为太监萧敬门馆敬庇之未可知也都察院覆府部会疏言故太监广招权纳贿赃物累巨万计庄田盐货尤多乞籍其所有尽没于官不听
　　
　　弘治十三年十一月丁亥工科给事中张文奏近日太监李兴有灯节烟火之请伏蒙皇上参酌旧典以三分为率命减去分半兴复改奏止减一分夫以李兴导欲献谀为圣徳累而当国计者复不能一争之臣不知其何以为心况今年呉楚徐淮巨浸滔天山西陜西亢旱尤甚军需百出民力告竭邉患虽宁窥伺未已加以云南思陆之为变两广猺獞之贻患荆襄流民之啸聚虽以江西腹里之地而强盗白昼公行刧夺万一一方有急四面皆从其忧盖有不可言者岂可谓天下无事而可以恣宴乐乎臣请今次上元鳌山烟火及百官筵宴乞停免以其费给军饷使天下晓然知陛下心在忧民足国而不在于崇侈纵欲则人心安于内夷狄畏于外百官象于朝子孙法于后是撙节于一身者甚微而恩及于天下四方者甚大窒遏于一时者甚小而培养于天下后世者甚逺也工部覆奏命仍减半成造
　　
　　十四年正月辛巳时司设监奏改造龙毯素毯一百四件工部覆奏谓此毯虽一事然所用羊毛则取之山陜绵纱等料则取之河南毯匠则取之苏松成造则拟式于南京动经数载劳费百端乞特赐停止以恤民困不然亦请俟边事宁息民力少苏议之有旨令陆续成造壬午司设监奏本监造作工数多而军民匠逃絶者众乞照兵仗局収充幼匠事例选用军民之家谙晓匠艺壮丁二千名应役工部议谓兵仗局所造者军器可权宜招収幼匠以济急务司设监所造者止床帐轿乗等常事不宜引以为例请行停止有旨令収充一千名应役
　　
　　四月甲申先是内使刘雄过仪真知县徐淮不以时供应雄怒弃闗文渡江愬诸守备太监傅容奏其事命械系淮付锦衣卫拷鞫之时给事中许天赐监察御史冯允中皆上疏请宥淮而六科十三道亦继以为言皆不允刑部拟淮赎杖还职命免赎对品调除边方
　　
　　闰七月御用监王瑞等赍送玄武神像之武当山奏带随行官舎勇士人匠八十余人及用黄马快船六十余艘给事中寗举监察御史顾潜等交章谏止不允吏部尚书倪岳兵部尚书马文升等言之尤力上曰卿等所言具见忠爱但事既举行难以中止差去官员人等不许沿途生事扰人已有敕严加戒谕矣
　　
　　十五年七月初御用监太监金辅杨雄樊清奉命送泾王之国长史张显范兆祥承奉韦瑢张贤等沿途多所征索驿官不胜搒笞至有自溺死者行及天津减曳黄船夫百人责令纳钱而瑢及显等皆自增夫数散各船者竞系掠索钱二人被杖而死其家各诉于辅辅集讯舟人得内使李顺家人行杖者执之仪卫正张璠即以擅执王府从人称令旨差校尉擒捕三卫官指挥贺勇等惧而闭门遂三日不朝黄船留六日而发殿后者复羣掠柴市居民货物时辅鼓吹先行瑢等以辅受赂专制拨夫譛于王王与辅由是遂有言辅奏显瑢等贪暴王惑其言不可禁王亦奏辅始至府即由中门入读诏倨慢在途专擅欺侮前后各数疏而东厂缉事者亦发李顺等系死役夫之事有旨捕顺等至京考治遣工科右给事中周玺刑部郎中毛实往按之得辅取鱼不献鼓吹先行二事及瑢贤显兆祥等罪状以闻又言天津散夫时王止令如例盖上体圣明节用爱人之心下防左右生事扰民之弊奏有不实终非本心必承奉长史掩饰蒙蔽之过且瑢尝阻辅启请于王前称呼尔我其纵肆可知请重治其罪命锦衣卫逮系瑢等至京鞫治之辅等俟至京日令司礼监奏请处置指挥贺勇等二十八人沧州吏目韩天爵等及军余三十八人俱连逮坐罪有差
　　
　　九月降右少监刘恭官三级仍分守辽阳恭在辽阳私役军余千余人占种官地三百余畆赃以千计为都御史陈瑶所劾下廵按监察御史勘之会敌入东州攻掠村堡恭等失于防御御史复请罪之俱下勘事给事中锺渤郎中王益谦覆核逮问有旨罢其分守而恭复自疏乞留乃有是命于是兵部及科道各论其贪墨之罪乞罢黜且言东州之败总兵孙文毅已坐死罪恭不宜独免不听
　　
　　十六年九月镇守辽东太监梁玘与廵抚都御史韩重相讦奏有旨逮问后勘官核实奏报重改廵抚湖广而玘累称病不就逮至是复乞寛假得旨梁玘既久病免逮问降三级送长陵司香
　　
　　其年十月先是内官监太监龙绶以供应叚疋缺乏谓支两淮盐价以给织造命支三万两戸部复议奏运司盐课为边储救荒而设祖宗之时盐法最严未尝轻用近以织造支给数多特从廷议命再不许奏乞盐价织造行之未久遽难更改乞仍旧行止从之
　　
　　弇山堂别集卷九十三
　　

　　●钦定四库全书
　　
　　弇山堂别集卷九十四
　　
　　（明）王世贞 撰
　　
　　○中官考五
　　
　　弘治十八年五月上崩司设监太监张瑜掌太医院事右通政施钦院判刘文泰御医髙廷和下狱初上以祷雨斋戒偶感风寒命瑜与太医院议方药瑜私与文泰廷和不请诊视辄用药以进继与钦及院判方叔和医士徐旻等进药皆与症乖先帝遂弥留中外痛恨至是文武大臣英国公张懋等并科道等官上疏请正其罪令旨命锦衣卫执瑜等送都察院会官鞫之都察院左都御史戴珊等会同英国公张懋吏部尚书马文升等以张瑜等狱上谓瑜尝奉命修理药料与刘文泰及右参议丘钰假市药侵盗官钱及纂修本草又荐文泰及髙廷和同事并縁为奸先帝不豫瑜欲援引文泰等徼幸成功施钦及院判方叔和等相继诊视俱医不对症拟瑜及文泰廷和诸司官与内官交结作弊而扶同奏者律各斩钦等罪各有差有旨瑜等论决钦叔和革职闲住钰追赃五百两并旻发为民史谓大臣有阴厚文泰者故不用合和御药大不敬正条而比依交结内官律其后瑜等遂得以为解脱之地识者恨之
　　
　　十月御史髙良弼言太监苖逵受命监督戎务而辄肆欺罔奏与御史刘淮亲冒矢石斩获首级是何异指鹿为马耶且边民被冦破产荡业哭声震天僵尸蔽野不能发一矢以雪其愤徒闭城自守自损国威甚矣乞枭逵首于边以快将士之心以示欺罔之戒上以其语言狂悖宜执问姑宥之
　　
　　十一月命太监韦兴往太和山司香兼分守湖广行都司地方科道官周玺曹来旬等各疏语初革天下守备内官非旧额者今诏墨未干弊端复作何以全大信于天下因疏兴罪恶乞赐斥逐并劾取回太监齐玄指以炼丹为名糜费帑藏乞寘于法兴即成化末与梁芳等乱政者也兵部尚书刘大夏亦言兴于成化年间引用憸邪进用竒巧大壊朝廷之法先帝嗣统之初斥兴不用臣民痛快今泰陵之土未干而奸邪之党复进恐于圣孝不为无损乞如给事御史言将兴斥退俱不听
　　
　　正徳元年廵抚真定都御史王璟请革皇庄未有俞旨其在真定等府宁乡等县者太监夏绶请岁加苇场之税又欲勿听小民争讼其在永清隆平等县者少监傅琢等请遣官履畆核实以便管理小河之在宁晋庄前太监张峻等又欲税往来客货皆从之时又以庄田之故赍驾帖逮捕民鲁堂等二百余人璟及科道官极言其不便户部会官集议请悉予小民再议上有旨卿等意在为国为民所言良是但朕奉顺慈闱事非得已管庄各留内官一人校尉十人余悉召还子粒如拟征银不许分毫多取沿途往来厨传俱止勿给敢有仍前生事为民害者廵按御史具实以闻当议上时大学士刘健等亦言管庄内官假托威势逼勒小民其所科索必踰常额况所领官校如饿豺狼甚为民害以致荡家鬻产儿女怨声动地逃移满路京畿内外盗贼纵横亦由于此且使利归羣小怨归朝廷事极势穷变生不测所以羣臣合辞奏请伏乞俯从不报
　　
　　大学士刘健等复言政令十失内言内府佥书守门及各处添设分守守备等官奉旨减革者不无一二而南海子净身人又选入千余至于蟒龙玉带滥赏无算韦兴齐玄蛊惑先朝盗空府库罪大恶极一则夤縁分守累劾不退一则奏请追究止令取回迁延至今未正典刑内承运库银两支销累数百万内府支用不给印票该库内官自请查算竟尔不行司钥库铜钱该部累奏支用辗转推延至今不与皆闗内臣者报闻又科道官张文李钺等论劾太监髙鳯恃宠弄权交通李荣引进商人谭景清固欲买补革退残盐李兴岁兴功役寗瑾虚费钱粮苖达占恡地土觊幸边功宜究治以彰厥罪报闻
　　
　　工科给事中陶谐言迩者雷电交作飘殿瓦拔社木陛下当夙夜恐惧增修徳政以回天意奈何视为泛常倾耳于太监丘聚魏彬马永成之流而正人君子则惮于觌面恣意于驰射钓猎之乐而国政圣学则怠于究心乞查究日逐侍从游逸诸人如聚等数其误国之罪告之于先帝罪之弗赦其司礼太监陈寛李荣等受先帝之重托而髙鳯黄伟尤青宫旧臣坐视颠危宜通加罢斥报闻
　　
　　吏部主事孙盘应诏言庶政之弊莫甚于内臣典兵夫臣以内称阃外之事非其所任纵使忠勤且为外夷窃笑况未必然乎今各边镇守分守监鎗诸内臣托以腹心而其诛求百计实为腹心之病役占健卒置于标下纵之生事以为爪牙或抑买弓弦缨子而总収军饷或扣转仓场马料而坐支官价或私猎走役战马或私种夺占耕牛又有所谓家人头目皆无藉恶少聚敛侵剥势若虎狼武职藉以夤縁宪司不敢诘问一遇有警出战惟驱占剩羸卒当之故不能勇鬬决胜及战有微功虚张捷报则皆附势挟贵者攘之而有甚者迹未离于京师名已登于奏牍使没者衔寃被创者抱病欲兵威之震边鄙之宁得乎乞尽取沿边内臣回京所带头目尽行革去下兵部覆请如山东临清之镇守湖广行都司及宻云懐来建昌之分守宣大甘宁广宁之监鎗山海龙门永宁大同朔州之守备皆所当革其奏带头目通行严禁不许踰数旨不许南京科道言北敌冦边太监苖达等无功冒赏使夷狄益轻中国大学士刘健等累疏留中不报而太监髙鳯李荣纳贿招权颠倒国是将使老臣不安其位乞追夺逵等赏裁抑鳯等报闻都给事中张文等请裁内臣冗员谓如刘杲呉祺韦儁段循赵忠兼督仓场温祥范亨徐智王岳骤至司礼余庆黄凖黄忠刘云同守南京牛宣督马房马永成调军营福建邓荣以安静取回山西陈达以贪酷留镇乞通查省以遵明诏清肃京储谓京通仓提督太监蔡用等欲将已革晒夫囤基各色财物仍追収备奏蒙俞允岁计银七万四千两乞置之法以为奸贪壊事者之戒有旨切责仍夺三月俸
　　
　　御用监太监张永奏求已故太监呉忠辞退七里海等处庄田戸部言其违禁当究治诏仍令永管业六科十三道言太监崔杲等以织造奏讨引盐假公售私贪求无厌利归于已害归于上乞赐裁革有旨切责其奏扰于是大学士刘健等上言皇上首颁明诏分布大臣清理天下弊端奈何清理之使方行织造之命随下生财之源既塞蠧财之孔复生臣等若坐视不言依阿顺旨不惟负先帝顾托之重亦且亏皇上新政之明前勅决不敢撰冩况崔杲奏讨引盐不过变卖银两若戸部支与价银尤为省径若仍给盐支卖必夹带数多向来作弊射利之人因而附益则盐法之壊尤甚于前清理之官殆为虚设东南困敝之民恐生不测西北兵荒之急何以应之伏望収回成命止照该部原拟给与价银织造则供应不乏盐法可行于是五府九卿及科道皆言之上犹持全予意于日讲罢召健等至暖阁问曰昨差承运库太监王瓒往南京浙江织造瓒等乞长芦盐一万二千引戸部止与六千引半与价银今可全与健等对曰如是已足用矣上曰既与半价何不全与引盐健等曰戸部亦为朝廷节用耳上曰该部既欲节用何不留此半价以引盐与之不亦两便健等曰价银不若盐引之费大上曰何故大学士李东阳对曰盐自变量有夹带如引一纸便夹带数十引以此私盐壅滞皇盐不行上曰若夹带事觉朝廷自有法度处之东阳对曰此辈一得明旨即于船首掲黄旗书钦赐皇盐字様势焰烜赫州县驿递官酬应少误即加笞辱至于盐商灶户虽凌虐万状谁敢诉寃所以不若禁之于是健等亦共言之上正色曰天下事岂专是内官壊了文官十人中仅有三四好人耳壊事者十常六七先生辈亦自知之已而曰此事务要全行健等对曰容至阁再议退而上疏复力争且求罢上始曰昨闻卿等面奏今复览奏朕心已悟引盐支十之五余议与价银南京十三道言知府献谀而荐尚书御史进谄而保太监甚者都御史栁应辰为太监刘琅保留江西参政王纶为太监董让旌举士习大壊有伤国体
　　
　　少师华盖殿大学士刘健少傅武英殿大学士谢迁乞休许之先是健迁与少傅谨身殿大学士李东阳以内侍刘瑾马永成髙鳯罗祥魏彬丘聚谷大用张永等蛊惑上心连章请诛之皆留中不出会九卿衙门戸部尚书韩文等亦上章请诛瑾等司礼监太监陈寛李荣王岳同至内阁议且有发瑾等南京新房闲住之意健等以为处之未尽皆厉声曰先帝临崩执老臣手付以大事今陵土未干而使嬖幸若此他日何面目见先帝于地下寛等乃辞去其意尚未决而王岳者素忠直且提督东厂与太监范亨徐智皆恨瑾等奸将请于上有所处健等方约文与九卿伏阙面诤而岳从中应之会吏部尚书焦芳泄其谋于八人者以瑾尤巧佞狼戾敢为恶环上而泣上心动而瑾遂入司礼矣是夜遂入传旨榜笞岳亨智于南门遣之南行质明东阳迁及文等方伏阙闻之健东阳迁即日疏辞皆报可而东阳独留史谓请诛瑾等疏实出东阳笔苐太监陈寛等至阁议时东阳辞颇缓中人皆以为事不由之故独留而人亦幸其留也瑾既入司礼丘聚遂领东厂张永把总神机营兼提十二营魏彬总三千营遣人追王岳范亨至临清杀之惟徐智幸免焦芳兼文渊阁大学士与左侍郎王鏊俱入内阁其月南京十三道御史陆昆等论劾太监马永成魏彬傅兴罗祥谷大用蒙蔽左右游宴无度以致上干天和灾异迭见内阁部院大臣受顾命之托者所以弘济艰难随事匡救言之不听尤须伏阙死诤以悟圣心顾乃怠缓恱从间有论谏亦多巽顺退托其如先帝付托天下属望何哉乞勅内阁部院会司礼监通查嬖幸马永成等尽行屏斥以絶祸端盖未知事之变也
　　
　　李梦阳秘録云初上即位青宫旧阉等日导上犬马鹰兔舞唱角抵渐弃故旧罔亲万几时号八虎而段敏王伟虽旧阉以端懿斥不信用会段坐病免死于是戸部尚书韩文每朝退与属吏言辄泪数行下以阉故而郎中李梦阳间说之曰公大臣也义共国休戚徒泣何益韩公曰奈何曰比谏臣有章入交论诸阉下之阁矣夫三老者顾命臣也闻持谏官章甚力公诚及此时率大臣殊死争阁老以诸大臣争也持必更力易为辞事或可济也韩公于是捋须昻首毅然改容曰善即事弗济吾年足死矣不死不足以报国韩公宻叩三老三老许之而倡诸大臣诸大臣又无不踊跃喜者韩公乃喜退而召梦阳令具草草具韩公读而芟之曰是不可文文上弗省也不可多多览弗竟也而王岳者亦青宫阉也刚厉而无阿颇亦恶其阉侪初阁议持谏官章不肯下诸阉者业窘相对涕泣会诸大臣疏入上于是遣司礼者八人齐诣阁议一日而遣者三而阁议持卒不肯下而岳者八人中人也顾独曰阁议是明日忽有旨召诸大臣诸大臣盖人人惴也既入左掖门吏部尚书许进首咎韩公曰公疏言何韩公于是故曵履徐行而使吏部侍郎王鏊趋诣探动静阁老刘健语鏊曰事已七八分济矣诸公苐持莫轻下至左顺门阉首李荣手诸公疏曰有旨问诸先生言良是无非爱君忧国苐奴侪事上久不忍即置之法耳幸少寛之上自处耳众震惧莫敢出一语答李荣面诘韩公曰此举本出自公公云何韩公曰今海内民穷盗起水旱频仍天变日增文等备员卿佐靡所匡救而上始践阼辄弃万几游宴无度狎昵羣小文等何得无言韩公言虽端而气不劲又鲜中肯綮于是李荣哂而言曰疏备矣上非不知今意苐欲寛之耳诸公遂瞢然而退盖是时诸阉者窘业求安置南京而阁议犹持不从诸公乃竟尔退惟王鏊仍前谓荣曰设上不处如何李荣曰荣头有铁裹之耶而敢壊国事荣入而事变矣是夜立召瑾入司礼监而収王岳范亨诏窜南京寻杀二人于途矣又连斥刘谢二老顾独恳留李而韩公辈汹汹咸拔茅散矣变之起大抵莫可详而李荣则曰诸大臣退而瑾侪绕上前跪伏哭抢首触地曰微上恩奴侪磔餧狗矣上为之动而瑾辈辄进曰害奴侪者岳也上曰何也曰岳前掌东厂也谓谏官诸先生有言苐言而阁议时岳又独是阁议此其情何也夫上狗马鹰兎岳尝买献之否今独咎奴侪既而益伏地痛哭上于是怒而収王岳瑾又曰夫狗马鹰兔何损于万几今左班官敢哗而无忌者司礼监无人也有则惟上所欲而人不敢言矣上于是召瑾入司礼监此说亦近苐难尽信耳又闻阁议时刘尝推案哭谢亦亹亹訾訾罔休独李未开口得恳留云
　　
　　二年廵抚甘肃都御史曹元言分守凉州太监张昭自谓奉旨于境内取土豹并诸野味以时入献近又谓内侍传旨催促令守备官领兵出境采办山永等处冦盗不时出没万一遇警所系不细乞即停止上不听仍责镇廵等官依时采取野味造办如先年例土豹捕二三十只以渐遣人进献
　　
　　夺故永平大长公主第为酒醋面局外厂时署局事太监请之也魁等访得其第匿以为指挥李庆故赐宅今已废矣公主孙梅具其事且言公主遗像及鳯床班剑等物皆在诏给价银一千二百两
　　
　　太监李荣传旨边闗隘口等处切近京师旧设守备内臣仍添补凡十二处又传旨以舍人魏英张容张寰谷大玘马山为锦衣卫世袭百戸太监彬永大用永成弟也先是大学士刘健等之致仕也给事中吕翀刘■〈氵茝〉上疏乞留之南京恊同守备武靖伯赵承庆传其奏稿应天府尹陆珩复传示诸司兵部尚书林瀚闻而叹息于是南京给事中戴铣等御史薄彦徽等具奏言健迁先朝元老不宜轻去又言上晏朝废学与六七内臣新进佞幸游宴驱驰射猎等事上大怒逮铣杖之阙下勒为民事连承庆停半禄闲住瀚珩俱降三级致仕兵部主事王守仁江西清军御史王良臣各救之瑾矫旨下镇抚司讯具狱良臣杖三十阙下为民守仁杖三十谪贵州龙场驿丞
　　
　　瑾矫旨枷尚寳司卿顾璇湖广副使姚祥于长安左右门外工部郎中张玮于张家湾俱以违例乘轿为东厂所发也枷廵按隆庆御史王时中于都察院门外以酷刻亦为东厂发也璇等以大学士李东阳等疏时中以左都御史刘宇疏濵死而后释之各坐谪戍复矫旨以南京御史潘镗阿附王岳斥为民史谓瑾每构杂艺上前俟其玩弄乃多取各司章奏请省决上每曰吾用尔何为而乃一一烦朕耶宜亟去自是数次后瑾不复奏事无大小惟意裁决上多不知之矣
　　
　　勅谕文武羣臣朕以幼冲嗣位惟頼廷臣辅弼匡其不逮岂意去岁奸臣王岳范亨徐智窃弄威福颠倒是非私与大学士刘健谢迁尚书韩文杨守随张敷华林瀚郎中李梦阳主事王守仁王纶孙盘黄昭检讨刘瑞给事中汤礼敬陈霆徐昻陶谐刘■〈氵茝〉艾洪吕翀任惠李光瀚戴铣徐蕃牧相徐暹张良弼葛嵩赵士贤御史陈琳贡安甫史良佐曹闵王弘任讷李熈王蕃葛浩陆昆张鸣鳯萧干元姚学礼黄昭道蒋钦薄彦徽潘镗王良臣赵佑何天衢徐珏杨璋熊卓朱廷声刘玉递相交通彼此穿凿曲意阿附遂成党比或伤残善类以变上心或变乱黑白以骇众听煽动浮言行用颇僻朕虽察审尚务优容后迹渐彰露彼各反侧不安因自陈俯遂其休致之情若自偾则公谴谪之典其勅内未罪者吏部查令致仕毋使恶稔追悔难及夫人臣以忠敬为本不闻以阿附为荣朕不明言暴白羣臣何以知悉迩来朕一遵祖宗成宪申明旧章除宿弊汰冗官欲臻治理尔文武羣臣尚惟清白一心恪恭乃职必以光明正大为期必以党比阿附为戒且如张懋等凡遇会奏论列并无片言随人符同辄聴诡计列衘而行朕皆尔释以后毋蹈覆辙自贻累辱国有昭典朕不轻贷故谕史谓是日早朝罢传宣羣臣跪于金水桥南刘瑾以勅授鸿胪宣读之其文乃瑾私人属笔或曰焦芳为之
　　
　　太监李荣传旨以锦衣卫百戸姚景祥小旗张锦皆王岳党于朝堂杖之四十戍边兵部拟肃州卫持批改辽东铁岭卫锦遂死于狱荣复传旨王岳党官校王缙郭仁张钦罗锦薛镒沈鋭刘雄朱绶董安俱戍边
　　
　　监察御史马允中刷卷南京谗究指挥张瀚等瀚伺其枉道回家发之守备太监郑强奏闻逮下锦衣狱拷讯狱具命司礼监官监杖三十发为民
　　
　　命致仕礼部司务孙聪聴改注赞画镇守大同太监侯能军务聪瑾之妹夫也能及廵抚崔岩会荐之得起用瑾传旨升文华殿书办等官张骏等骏由光禄寺卿升礼部尚书周惠畴由尚寳司丞升光禄寺卿杨立由大理寺评事升太仆寺卿髙岱全泰由评事升鸿胪寺左少卿华英由鸿胪寺丞升光禄寺少卿朱天麟由中书舍人升太常寺丞髙荣由舍人升尚寳司丞王杲等十一人由序班升中书舍人黄玺等三人由书办官升序班先是通鉴纂要成刘瑾欲裁抑纂修官以誊冩不谨得谴命右少监陶锦提调骏等改誊至是誊毕进呈乃皆超进官秩装潢匠役窦■〈王胃〉等七人亦升文思院副使若张晖之升光禄少卿儒士姚珑之授序班又不与誊冩者也
　　
　　三年吏部考察天下朝觐官员浙江右参政梁泽等致仕江西右布政使李韶等闲住都匀知府黎臣为民得允矣刘瑾忽附批翰林院学士呉俨帷幙不修令致仕养病御史杨南金无疾欺诈着为民后有托病请假及丁忧违限不起复者通奏惩治俨以瑾索赂不应故也瑾命知府及内外官五品皆推二员聴点用又奏各边闗中商人必验殷实之家方许报纳粃烂者照数追偿仍枷号治罪及经収之人州县解纳者如之其兠揽者谪戍极边至今马匹不许滥収不堪以致羸损镇廵官常加廵视诸镇年终扣算造册解部照刷每年春夏复着科道官查盘点视若互相容隐一体重治仍差人缉访及先行榜谕禁约事下兵部议覆报可
　　
　　工科给事中许天锡自缢死兵科给亊中周钥自刎死于淮安舟中借贷于淮安知府赵俊赂刘瑾不得故也俊逮系论罢给事中郄夔奉核榆林功自经于公署
　　
　　给事中安奎潘希曾御史张彧刘子厉以查盘钱粮后先忤瑾意下狱奎彧枷项警众且死大学士李东阳等疏救之始释为民希曾子厉杖三十亦为民
　　
　　西厂太监谷大用遣逻卒四出刺访江西南康县民呉登显等三家于端午竞渡以擅造龙舟捕之籍其家自是偏州下邑见有华衣怒马作京师语音辄相警告官司宻赂之冀免其祸自是人不帖席矣大用又请访求西畨儿骟马实其监兵部覆请差官至其地谕之
　　
　　镇守河南太监廖堂奏保司府州县官员贤能具拟升调某职吏部多所覆从吏科给事中何绍正等驳论上是之切责堂令自陈所奏保官员令廵按官察实以闻按是时惟有此一举尚近法耳
　　
　　六月壬辰午下朝后御道遗匿名文籍者侍班御史奏之司礼监随传旨面加诘问诸司官皆跪于丹墀午后执后班官三百余员通送镇抚司究问次日大学士李东阳等救解始释之
　　
　　韩苑洛杂识云正徳三年六月中早朝拜伏既起御史阶上有无名掲帖一本皆言刘瑾事上命锦衣卫查既而刘瑾传旨令百官奉天门下跪候发落辰刻命堂上官起出已刻刘瑾立门东翰林院官就东跪诉内监事待翰林官素厚岂肯如此瑾令起出御史寗杲诉于瑾曰御史等官素知法度岂敢如此此乃新进士所为瑾曰新进士与他有何相干尔每把朝廷事件件壊了略加处置就都怨恨太祖法度尔每不曾见岂不闻知瑾令百官皆起照旧站立看有掲帖处是何官太监黄公伟曰凡朝四品以上各照班次以下皆杂立丢帖之人岂肯复立于此处亏了人瑾令复跪又点武士令各官家捜稿黄公又曰他干此事虽妻子亦不得知岂肯留稿瑾已知此事若非黄公不惟扰害不知捜出何等无端事件为祸不浅时天暑日烈通无片云微风僵者数人命拽出黄公忿曰你帖子说的都为国为民事挺身出来死了也是好男子枉累别人瑾怒曰在外匿名帖子尚该死罪御前如此是何为国为民好男子如何不明白具奏皆入留太监李公荣监之李曰你毎倒一倒众内使掷下氷瓜甚多李曰你们取食之瑾出李曰你们却跪着来了来了瑾见甚怒复入既而传出李公私宅闲住黄公南京闲住申刻旨出都拿送锦衣卫追究进士陆伸昏迷抬至锦衣卫监中不能容丢放院内是夜不知何时身死都人汹汹皆罢市初各官拿送锦衣时途中卖饭者皆争以饭递送各官不索价明日瑾微闻帖子乃内人所为命军官丢下乃命各堂上官将各官领出办事
　　
　　广东按察佥事方良永服阕赴部违限仅三月吏部请补信阳兵备缺是缺弘治间所添设者也刘瑾矫旨责吏部夤縁作弊且谓新添官职既议革矣而良永何乃营干选补遂勒令致仕
　　
　　上谕钟鼓司太监康能等以庆成大宴音乐缺废非所以重朝廷命礼部移文各省选精通艺业者送京供应自是禁廷之百戏悉集矣
　　
　　太监刘瑾奏两淮运司商人杜成等各名下革支盐引百六十万引堆放在库乞差科道官各一员查盘见数变卖银两解京送库戸部议覆有旨许之仍限三日起程太监刘瑾传旨改惜薪司外厂为办事厂荣府旧仓地为内办事厂时既立西厂以谷大用领之瑾又立内厂自领之京师谓之内行厂比东西二厂尤为酷烈中人以微法往往无得全者市井游食无业之人如酒保磨工鬻水者皆逐之四出千余人集于城外东郊持白挺刼人声言自分必死欲甘心刺瑾瑾惧乃复之瑾又令寡妇尽嫁及停丧未塟者尽焚弃之京师哄然瑾恐有变乃罪其首倡言者一人以安众心皆立内厂后事也
　　
　　戸部议覆大学士李东阳等疏查盘钱粮廵抚等官止是督理不严请寛追赔或罢斥不用瑾矫旨谓粮草国家重务廵抚总理等官委托非轻既治边无方以致浥烂糠粃百有余万及事发坐罪仓官小民监追至何以赔偿且廵抚加以参赞总督等名尤难辞责如钱钺之擅改禄米张缙马中锡等之不职王时中之酷暴许进之越制选官刘健谢迁韩文之无知叩阍尤有不能尽举者不治何为史谓东阳等所奏祗粮饷而乃槩责健等以泄其怒可骇也寻追嵇任遗失文册罚原任尚书韩文米千石输大同仓侍郎张缙五百石输宣府仓再矫旨南京戸部尚书致仕雍泰少师兼太子太师吏部尚书致仕马文升太子少保吏部尚书许进太子太保兵部尚书致仕刘大夏礼科右给事中赵士贤贵州道监察御史张津俱为民吏科都给事中任良弼等广西道御史陈顺等五十六人俱输米三百石于边先至者减三之一死戍者免之以尝荐及用雍泰故也以土官岑猛叛事逮故原任尚书刘大夏潘蕃伏羌伯毛鋭等至京大夏蕃永戍肃州卫鋭革太子太傅并禄米五百石四年勒大学士刘健谢迁俱为民礼科给事中曾大显降浙江布政司照磨御史刘金降桃源县丞仍各杖二十以查盘忤瑾意也
　　
　　四年太监刘瑾请于陜西兴平县马嵬镇建义勇武安王庙赐额忠义令有司岁供祀事仍乞颁勅防护立碑镌祭器房屋之数以禁侵盗制可瑾擅权得志纳赂既多于京师朝阳门外斥地数百顷创建玄明宫土木之费至以数十巨万计而马嵬镇则其家所在又立此庙盖欲侈大乡闾夸诩荣宠也
　　
　　命给事中张禬段豸胡玥王翊监察御史房瀛沙鹏复改戸部郎中胡文璧张诺冯颙刑部郎中朱■〈流上土下〉张禴刘祥陆栋兵部员外郎屠奎为御史查盘两直隶各省钱粮先是诸司官朝觐至京畏瑾虐焰恐罹祸各敛银赂之每省至二万余两往往贷于京师富豪复任之日取官库所贮赔偿之其名曰京债上下交征恬不为异时张彩闻而言之瑾不自安谋差官查盘盖欲掩其迹也监察御史欧阳云工科给事中贝仪以出差多敛金帛赂瑾瑾发之照贪例为民
　　
　　以朝阳闗外猫竹厂地给付玄明宫初瑾奏请作宫奉玄帝祝延圣寿上既赐之额而瑾复请猫竹厂空地供奉香火上复许之仍命工部履畆定价以闻即请咨戸部蠲其常税民间坟墓责令迁改盖所谓猫竹厂者止据传闻工部亦无册籍可考军民庐于内久已为业从便营塟者亦无虑千家自是民皆他徙其所塟骸骨力能徙塟者亡几余皆发毁暴露寃号之声沸于郭外
　　
　　暹罗国船有风漂至广东市舶太监熊宣奏请征其税旨以宣妄揽事权令回南京管事以内官监太监毕真代之
　　
　　陜西镇守太监廖堂及参随副千戸廖鹏擒斩回贼百三十四人议功堂加岁禄十二石鹏升指挥佥事盖妄杀也
　　
　　镇守浙江太监刘璟奏廵按御史史鉴期满当代愿更留一年不许史谓鉴出入由璟后门故也及鉴归璟厚有所赠士论鄙之
　　
　　实録成以扩充政务拟升调翰林院侍讲呉一鹏于南京刑部侍读徐穆于南京礼部编修顾清于南京兵部汪俊于南京工部俱员外郎编修贾咏李廷相于兵部温仁和于戸部刘龙于礼部翟銮于刑部崔铣于南京吏部陆深于南京礼部检讨王九思于吏部汪伟穆孔晖于南京礼部易舒于南京戸部俱主事编修董玘为安成知县次日复改玘刑部主事始瑾恶翰林之慢已毎与张彩谋欲调之外任彩不可至是瑾复持之彩为讲解意已平而焦芳父子及段炅辈谓可乘此挤其素有雠嫌者乃以名投瑾后更成之
　　
　　内官监太监杨镇赍官银万两长芦盐八千引往南京易银买丝织造乃以其银私自买盐混同装载用舟六百艘沿途胁赂得银一万六千二百两家人韦庆等所得银亦几千两为瑾内行厂所发下南京三法司会鞫狱上降镇奉御南京闲住庆等发辽东广宁卫充军
　　
　　太监瑾奏访金华知府万福老疾废事苏州知府鲍■〈王辇〉同知王卺赃贪无厌命福致仕■〈王辇〉卺俱为民卺仍令查盘御史提问又访江西左布政马龙贪滥佥事阮宾轻浮龙为民宾闲住江西勘事印绶监少监李宣锦衣卫指挥同知赵良还朝赂瑾宣万两良二千两瑾方信彩言乃降宣为奉御良为百戸俱南京闲住仍勒同勘刑部左侍郎张鸾致仕廵抚林俊等三十一员各罚米三百石而罢镇守太监姚举还京银输内承运库
　　
　　戸部侍郎韩福往辽东查屯田过刻奏带同知刘玉等至锦义诸州屯卒乱守臣大出白金抚谕始定追夺为民充军大学士刘健谢迁尚书马文升刘大夏韩文许进等六百七十五人诰勅其健迁所被赐玉带服色悉入官
　　
　　弇山堂别集卷九十四
　　
　　●钦定四库全书
　　
　　弇山堂别集卷九十五
　　
　　（明）王世贞 撰
　　
　　○中官考六
　　
　　正徳五年礼部覆占城国使人亚刘凌迟处死罪名刘本江西万安籍人瑾矫旨谓江西土俗自来多玩法者如彭华李裕尹直徐琼李孜省黄景数人多招物议难以备举且其地乡试解额数多今宜裁革十五名仕者不许选除京职盖大学士焦芳有憾于华等故也
　　
　　兵科给事中屈铨奏请刋定正徳元年以后见行事例以六部为序编集成书颁布中外得旨朝廷因事制法见行条例内外官民多有不遵者其议拟刋行永为遵守史谓瑾所行新例变乱成宪擅作威福天下侧目重足朝不谋夕而铨乃助瑾为虐承望风旨故有此奏律以国法百死不足以偿怨也后两月国子祭酒王云鳯亦效为之事未行而瑾败
　　
　　安化王寘鐇反伪檄诸镇谓近年以来主幼国危奸臣用事舞弄国法残害忠良蔽塞言路无复忌惮致丧天下之心几亡神器之重盖指瑾也
　　
　　给事中邵天和会廵按山西御史马昊及参政臧麟佥事萧渊查盘河东盐课将还畏瑾索赂谋于运使李徳仁徳仁遂敛所属银一万八千三百有竒和昊麟渊及廵盐御史周廷征魏彦昭分取各数千潜至京寄于给事中白思诚家而徳仁自入者亦数千为瑾缉事者所发时和已坐事为民乃遣给事中田汝耔往按之具得其实还奏有旨升汝耔俸一级徳仁罚米八百天和二百彦昭三百昊廷征麟渊一百思诚五十各宥其罪徳仁彦昭仍降二级昊麟渊一级廷征以廵按陜西俟满日治之
　　
　　后军都督府同知刘景祥卒以瑾兄赐塟祭加等公卿吊赙恐后车马填塞东华私第至不能容将塟又徃设祭重致钱帛谓之辞灵瑾败之夕宻旨封瑾门景祥柩曳出弃于路既而追削其官焚其尸闻者快之初京师里巷私语籍籍谓八月十五日倾朝送塟瑾以宻与二三同恶定计欲为变是时夜禁甚严犯者至死星出后寂然无鸡犬声有中夜窃聴者闻甲兵铮然相继及瑾败先景祥塟期二日云
　　
　　太监张永还自宁夏上戎服御东安门文武诸大臣候于桥东寘鐇及亲属十八人有旨送诸王馆锁系何锦及诸从逆者数百人皆反接由东华门入献俘御前毕复出西华门金鼓之声彻于大内是日上置酒劳永刘瑾及马永成等皆侍比夜瑾辞退永宻白瑾反状且出袖中奏数其不法十七事上已有酒俛首曰瑾负我永曰此不可缓矣永成等固共诋瑾上意遂决令长随四人往执之上随其后时夜且半瑾宿于内直房闻喧声曰谁也应曰有旨瑾遂披青蟒衣以出长随缚之乃夜启东华门系于菜厂复分遣官校封瑾内外私第初瑾与永不相能永还期以十五日献俘瑾故令缓之有泄其谋于永者永遂先期入瑾愕然以上方向永未有以中之永为计亦甚秘故瑾遂为所制明日晏朝后外人始微知之犹莫敢显言者上出永奏示内阁遂降旨曰朕嗣承大业务期法祖保民以安天下委刘瑾以腹心整理庶务瑾乃不体朕心蒙蔽专权变乱成宪肆行酷虐使官员军民无不受害愁叹之声有干和气朕深悔焉瑾降奉御令鳯阳闲住文武官员顺从缄黙多非得已今皆贷之各处新查屯田文册即令烧毁照旧征収廵捕廵盐查盘等项新设官员俱革去法司问拟囚犯但有新例俱改正一照旧制行凡瑾所行有亏国体者法司即会众官一一条具奏革瑾所当坐罪名从公议拟以闻是时事猝从中发逻卒飞骑交络于道黄纸墨索惊骇见闻衣冠失度府寺闾巷喧嚣如沸浃日乃定下刘瑾于狱降奉御上犹未有意诛之及亲诣其家见金银累数百万其它寳货不可胜计又得伪穿宫牙牌五百扇所置刀二及衣甲弓弩之属上大怒曰瑾果反乃以付狱于是六科给事中谢讷十三道御史贺泰等奏列瑾十九罪请亟赐诛戮上以慰祖宗之灵下以雪臣民之愤奏入上是之令法司锦衣卫执瑾于午门外会多官鞫讯廵抚兵备官裁革者添补考察京官乡试解额并会试南北中卷如旧制余姚万安新城三县仍选京官翰林官调外任者具名以闻文武官诰俱免追追者仍给之追赔浥烂粮米并罚米者免之职官籍没家产不系叛逆者仍还其田宅韩福出为民刘俸曾谧革职闲住神英革伯爵仍为右都督焦芳刘宇既致仕已之其余事应改正者诸司详拟以闻既而鞫瑾于午门外刑部尚书刘璟畏瑾噤不能出一语诸公卿旁列亦稍稍退却独驸马蔡震折斥之瑾仰曰若何人忘我徳震厉声曰震国戚何頼于汝呼官校前拷掠之是日微震几不能成狱
　　
　　戊戌大学士李东阳上疏言臣误蒙先帝及陛下委托扶衰力疾强効驱驰顾以驽劣之才绵薄之力诚不足以动物术不足以救时比者刘瑾专权乱政备员禁近事体相闗凡票本拟旨撰冩勅书或驳下再三或径自改窜或带回私宅假手他人或递出誊黄逼令落底真假混淆无从辩白臣虽委曲匡持期于少济而因循隐忍所损亦多蒙荷渊衷明见谓不干内阁然玉毁椟中亦难辞责理宜罢黜更复何言伏望特降俞旨放归田里上曰卿以宏才硕徳佐政先朝嘉谋嘉猷播在天下先帝顾命辅导朕躬四五年来刘瑾恣为蒙蔽卿委曲匡持朕已具悉宜安心办事不允所辞瑾乱政害人事件即令各衙门逐一查革改正
　　
　　传旨収吏部尚书张彩掌锦衣卫事都指挥使杨玉掌镇抚司事指挥使石文义送都察院狱
　　
　　戸部尚书刘玑兵部右侍郎陈震罢玑震俱瑾乡人也科道等官复自劾不职因劾内外官为瑾奸党者二十六人大学士曹元吏部尚书张彩戸部尚书刘玑兵部右侍郎陈震南京礼部尚书朱恩都御史魏讷杨武刘聪徐以贞翰林院修撰康海侍读焦黄中编修刘仁大理寺少卿董恬南京太常寺少卿刘介去任司务孙聪都给事中李宪捕盗御史薛鳯鸣员外郎改御史朱衮河南佥事白思诚参议王钦掌真定府事参政杨仪顺庆府知府庄襗徽州知府何英杭州知府杨孟瑛吏部郎中王九思王纳诲请明正其罪或赐罢黜得旨瑾引用憸邪布列中外或交通赂贿或凭借权势或阿意奉行盗窃名器图利害人致伤国体法当重治但以连及者众姑分别等第处之彩已逮问元刘聪震宪海恬襗讷武鳯鸣孙聪仪思诚恩钦英介孟瑛黄中仁俱黜为民以贞衮九思纳诲降二级调外任玑已致仕已之新升佥都御史萧选阿奉超迁革其升职并翰林院传奉检讨庶吉士者俱对品调外任文武官为瑾挟私废黜者非一吏部访其才可用者以闻各科道官以言为职乃不能预发瑾奸既引咎姑宥之于是以贞降鳯祥府同知选郿县知县九思寿州同知纳诲易州同知衮新昌县丞其与黄中同传奉为检讨者为胡纉宗调嘉定州判官与仁同传奉为庶吉士者为编修邵锐黄芳主事李志学韩守愚俱调外任黄芳宁国府推官志学真定府通判守愚济南府通判鋭以丁忧俟服阕调用
　　
　　左给事中等官张瓉等奏劾陜西总兵官曹雄与刘瑾交通贿赂结为婚姻増置挂印总揽众权都督毛伦纳贿冒升并及家人陈鉴亦传升指挥伏羌伯毛鋭求管漕运纳贿不赀浙江都督佥事刘■〈日上永下〉备倭佥事魏文礼先任扬州备倭官袁杰凉州副总兵徐谦俱以赇进内外交通骄纵不法乞执送法司明正其罪得旨尔等言是雄伦已有别旨锐着回京■〈日上永下〉文礼杰谦各回原卫闲住鉴革职为民
　　
　　捕刘瑾内行厂官校彭珏等五十七人杨玉等司房旗校秦志通等五人置于狱令拷讯以闻
　　
　　杨玉既下狱科道等官因劾玉先年勘事辽东诬枉人罪蒙先帝优容不即诛戮调广南卫副千户乃乘刘瑾专权夤縁进用升锦衣卫都指挥管事考选军职擅自去留贪财壊法奸恶万状遍差旗校多树爪牙宻共奸谋亲为心腹刘瑾之恶由玉以成乞将玉肆诸市朝以泄神人之忿奏入命都察院并问以闻
　　
　　浙江道监察御史舒晟等劾奏致仕大学士焦芳刘宇阿附权奸夤縁入相党恶之罪同于张彩去任侍郎韩福险诈回邪谄媚权奸兵部尚书王敞交结权贵荐陟崇阶通政呉釴小道取容擅权纳贿南京工部尚书李善都御史屈直贪婪桀骜刑部右侍郎张子麟南京太仆寺卿王彦竒清议不齿工部右侍郎胡谅处脂膏而大肆奸贪丁忧都御史马炳然司郡牧而首先纳赂南京戸部尚书张灿催科急而恒存媚灶之心南京礼部侍郎常麟素行亏而叨滥春卿之位秦昻出按西藩而为营私第赵松违限赂免而反得美官左布政潘楷按察使张祯贪滥幸进府丞石禄按察使仲本奔竞取容检讨段炅之阴险主事侯自明之轻浮员外郎徐聪寺丞纪世梁贪财怙势御史宇文锺陷害忠良皆刘瑾之党芳宇福虽已闲住致仕然罪恶深重必重治乃快人心会礼科给事中李贯等亦以为言且及副使闾洁郎中髙选夤縁升迁并乞罢黜上俱纳其言谓芳宇福已有旨姑置之敞釴子麟炳然灿麟仍留用善直彦竒谅致仕昻松聪世梁闲住楷祯锺为民禄本降三级洁选降二级自明炅对品调外任本寻调两浙盐运司同知洁延平府同知自明安庆府通判禄茶陵州知州选均州同知炅徐州判官炅为焦芳门客援致翰林又以陜人与刘瑾张彩皆厚善后瑾少厌芳炅彩因共倾之至是被谪众称快焉
　　
　　命南京兵部员外郎徐穆刑部员外郎呉一鹏工部员外郎汪俊丁忧拟调南京兵部员外郎顾清礼部署员外郎贾咏吏部员外郎刘龙兵部主事刘廷相戸部主事温仁和吏部主事董玘刑部主事翟銮南京吏部主事崔铣戸部主事易舒诰礼部主事汪伟穆孔晖丁忧拟调南京礼部主事陆深俱复原职穆清翰林院侍读一鹏侍讲俊咏龙廷相仁和玘銮铣深编修伟孔晖舒诰检讨初焦芳及其子黄中暨段炅乘刘瑾恶翰林因挤其所素怨者假扩充政事之说调之及是瑾败穆等始复而黄中炅皆削夺云
　　
　　刘瑾伏诛瑾陜西兴平人本姓谈幼自宫投中官刘姓者得进因冒其姓鸷悍阴狡有口辨尝慕王振之为人在孝庙时愤郁不得志每切齿文臣上登极瑾以执役钟鼓司与同辈谷大用等俱得幸外廷攻之甚急瑾大言曰此由司礼监无人耳同辈以为能因共推引入司礼监由钟鼓司而入司礼监瑾以前盖未有也时上希亲政且厌苦言者瑾揣知上意巧为迎合乃变置大臣日求官僚细过深文以督责之言官小有触犯辄中以危祸散遣官校逺近侦察使人皆自救不给莫敢进言上喜谓瑾可任乃悉以机务委之大小章奏不复亲决瑾持回私第与孙聪张文冕辈譔伪旨付外施行多或累数百言任其恣雎往往有不可解者诸司事无巨细必先闗白而后奏闻在外镇廵以下官奏事皆先以红掲帖取进上谓之红本其下通政司者谓之白本由此大权一归于瑾天下不复知有朝廷矣始焦芳泄外廷之谋得援入内阁芳亦欲与瑾为奸中外附和凡瑾所言与芳同出一口其所中伤无不立应瑾又用乡里亲故曹元刘宇张彩并杨玉曹雄毛伦等布列要地以为腹心爪牙变易选法任情黜陟官谢薄者随即革罢加贿又辄用之或径自传奉或别本带批惟意所欲无复顾忌各处镇守中官辄假以便宜行事抚按官亦以赂瑾故竞为苛敛将官或失律不究反加升擢有至伯都督者宁府已革护卫瑾受贿复之常与交通以养成其乱公侯勲戚以下因事私谒者率叩头为一拜礼瑾踞受之小拂其意麾叱如仆隶然往往惶怖踧踖不敢仰视至有奏内不书名直称为刘太监者凡公差官还馈送少不满意即诬以重罪官员坐事罚米动至千百石又钩致逺年故牍钱粮亏损非侵盗者槩加倍追赔以致身亡家破者不可胜数创为新例罪无轻重类决杖永逺戍边或枷号发遣枷数日辄死数年死者殆数千人或一家有犯辄连坐左右邻有濒河而居无邻右者以河外居民坐之屡起大狱枷三品以下官及籍没以故致仕大臣并収其妻子谪戍寃号之声闻于道路民间稍有违禁事觉即举家収捕寘之重典故官校一出所过皆厚赂之虽逺方小邑莫不畏瑾之威重足屏息惟恐得祸瑾之欲私取天下库藏及剥敛民财以益其富添设廵盐廵捕查盘等官四出捜索法令日繁又差官检核各边屯田倍增其税用是天下纷纷多事民不堪命盗贼乘之而起寘鐇之变移檄以诛瑾为名官司封上其檄瑾匿不以奏至是为张永所发繋狱按治反状盖术士俞日明俞伦俞子仁辈尝出入瑾家以瑾侄孙二汉者当大贵瑾遂有不轨之谋凡四方灾异及天象有变瑾俱禁令勿奏兵仗局太监孙和尝私以衣甲遗瑾镇守两广太监蔡昭潘午为造弓弩瑾皆私贮之又造伪玺藏刀扇中出入宫殿皆谓瑾罪大恶极反形已具当置重典狱上命狥于市凌迟三日不必覆奏仍以招情并处决图状榜示天下行刑之日仇家每以一钱易一脔有得而生噉之者海内闻之莫不踊跃相贺瑾窃权五年骄横无上生杀予夺皆自已出累朝成宪变易几尽自古宦官肆虐未有如瑾之甚者上信任既久威柄已移一旦震怒去之不疑卒能正其法由上之英断也
　　
　　谪前侍郎韩福戍固原卫福瑾乡人赈济湖广时敛银巨万馈瑾致所在盗起累年不靖又差往辽东丈量屯田致锦义二城作乱瑾败为言官所劾令为民瑾狱词复连及福故治其罪
　　
　　工部查奏刘瑾乱政害人事一亲王并妃薨逝宜照旧差官造坟一自来内臣已故父母无修坟盖祠例宜令陜西布政司将瑾父茔祠堂碑亭石器等项拆毁没官一内臣无生前造坟建祠例宜差官将瑾朝阳门外祠堂拆毁还官一在京军民各色匠艺犯该窃盗掏摸抢夺一应情重者方拟炒铁其情轻者宜仍旧例做工一法司问拟徒杖囚犯情重炒铁者宜革除永逺字様一造作军器不堪者提调三司及军卫有司正官并管局官家产入官宜如旧例止叅问降级一盗决河防宜依律科断其充军降级事例革之一抽分厂主事任满照旧造册缴报本部不必再行类奏一长宁伯周彧崇文门外房屋不应没官宜给还管业一各处府县卫所解送戊字库盔甲弓箭不堪者宜照旧领回改造补纳一瑾奏占猫竹厂地并吞并小民房屋坟墓及在官草场几千余区宜以厂仍还本部堆放猫竹木料官民地土查明还官给主一戊字等库验収银朱胖袄等项杂料不必添差主事监収一管理通州闸座兼督尹儿湾五厂主事宜仍旧三年更替得旨如拟改正其占买官民地土俱入官京城内外并原籍祠亭石器等项系瑾本身者拆毁其父母不必动朝廷内外官一体内官建祠造坟亦先朝旧例也该部不谙事体堂上官夺俸二月该司官三月
　　
　　十三道御史赵应龙等劾奏右副都御史杨纶行奸心险貌厚情深以刘瑾有乡里之亲张彩有腹心之托自按察未几而为廵抚廵抚未几而入内台二奸既败纶岂独存况纶为彩所用之人而复治彩之狱故观望迁延以希轻典且曹元陈震以瑾党犹知引罪自陈今二人既罢为民而纶安居如故又元震之罪人也乞即罢黜以清朝列六科给事中胡玥等亦劾之得旨纶既因瑾进用又不自陈引避令致仕纶方与段炅争买居第不虞其皆败士论嗤之
　　
　　戸部查奏刘瑾变乱旧制三十余事一甲字等十库添差太监二员戸工部属三员宜革并免皇店税一各处大戸钱粮寄库三月以上未完不准正数仍令重征并治官吏罪者宜免一九江等七钞闗本部委官令六年更代税有羡余者旌奬升擢宜仍旧岁一更税如常一停止各边军送年例银及运司开中引盐宜复一刷印盐引仍隶南京戸部一停止差官查盘钱粮一浙江布政司额外岁补进银矿课二万并福建税课司河泊所新増钞额大同应州盐锡宜罢一亏折盐课责令原任御史等官鬻产赔纳宜令未纳者俱免一河南山东起运京边粮草加添帮价并山东岁派海运布绒折银宜革仍造海船以复旧规一差官丈量各边屯田侵夺民业焚其籍其清查王府功臣及没官田土派民起科者俱免之一富民兊买直府禄米戍边没产宜如律例问拟一周府护卫所遗营地徽府广润坡庄田及今藩府改给食盐岁加禄米并折色改本色俱革仍旧一官员罚米违限倍征已遇赦宥而逮系如故者悉免一北直隶屯田佥事改差御史鳯阳仓添设监収内臣各布政司管粮官革其勅及有司粮未完转迁者不许离任宜复旧一钱粮总目已具册者不必疏陈诏俱改正
　　
　　六科给事中张润十三道御史房瀛等言逆瑾已诛羣党继黜其遗奸尚存者如尚书毕亨洪锺柴升刘缨侍郎李瀚夏昻陆完崔岩张志淳都御史文贵大理寺卿张纶府尹陈良器御史崔哲李纪皆赂瑾求进者也亨闻瑾败感念私恩为之泣下锺掌宪议法惟事迎合至挞属官以张威及总制军务复耽乐玩冦升廵抚陜西为瑾治第修坟极其华侈民受其殃缨志淳当瑾初炽攘臂纳赂一时小人靡然争趋瀚总督漕运贻毒江淮昻行污完心险而巧于夤縁岩督河渠偾事尤甚贵督修墩台盗国财凡数十万而大半输之权门纶侧媚小人与瑾旧识良器先任藩司黩货无厌纪以亲故哲以府同知而皆营任风宪佥都御史张禴大理寺丞张禬都给亊中段豸尚寳司卿呉世忠司丞屈铨御史周霖皆助瑾为虐者也禴禬豸查盘苛察世忠请查屯田铨请刋行新法霖恃同乡大壊风纪他如都御史林廷选一岁屡迁功名实损于宪副右通政王云鳯五经扫地行检有玷于司成太常少卿杨廷仪力致要地侍郎李逊学升越常资通政叅议张龙行类俳优大理寺丞蔡中孚进招物议乞量情罪重轻调用罢黜或置之于法得旨亨冠带闲住良器岩志淳哲致仕贵已致仕免究铨中孚豸纪霖各对品调禴龙各降三级俱调外任余留供职
　　
　　兵部奏京卫武学事例为刘瑾变乱三事一武举仍六年一开科一公侯伯及军职应袭子孙考试文理不通者降一级公侯伯子孙革禄米三之一二例例宜革今后勲戚子孙仍听访保门馆以充教习一军职应袭子孙有志文举并弟侄愿入武学作养者俱照科举不堪者方送营操得旨武举武学新例俱改正教习门馆仍照先年事例吏部选用不许自行访保
　　
　　南京十三道御史张球等劾奏佥都御史张禴通政司参议张龙尚寳司丞屈铨南京鸿胪寺卿赵履祥南京大理寺少卿王彦竒四川布政使潘楷湖广参政尹灏山西参政寗杲原任湖广荆州府知府王绶俱结交刘瑾纳贿转迁者而致仕大学士焦芳刘宇首为阿附同恶相济其罪尤着乞将禴等罢黜芳宇仍加重罪追夺封诰以为朋党不忠之戒诏黜绶为民履祥灏降三级其余已处者置之灏降严州府知府履祥泸州知州十三道御史平世用等奏五官挈壶正皇甫政为瑾相看茔宅五官司晨李文及其父监正源教瑾私习天文丁忧员外郎邵伯宗希求进用以其子举人升为瑾侄壻全无亷耻乞明正其罪诏政革职为民文降天文生源姑宥之停俸六月伯宗升俱为民
　　
　　斩张文冕于市文冕华亭人初为县学生被黜潜至京师投刘瑾门下遂用事冒军功授锦衣卫千戸瑾传旨意多出其手交通贿赂气焰倾一时至是瑾败并诛妻妾送浣衣局
　　
　　兵部奏改正刘瑾变法十八事一各处镇守内外官请勅总制三司裁决各衙门大小事者俱宜换勅从旧一新江市泊司内臣宜革去兼管沿海军卫有司一临清守备都指挥宜复设一镇守陜西总兵官与布按二司文移俱仍由都司转达一镇廵官造报官军马骡文册仍五年一次军职贤否抚按岁一造报京卫军职候考选之年仍行点职验军官开注送部一军职放粮违限者仍依律问罪还职一军职应袭子孙两京送武学在外送卫儒学读书其祖父事故仍于卫所径自保送袭替一保母子孙仍如传升乞升例不许承袭其袭替自具奏定夺一军职犯不孝典刑者不许正犯子孙承袭其父祖次子有应袭者仍许之一军职为事调卫带俸差操者革去永逺字様一旧官为人命典刑其子仍准与半俸优给新官全俸俱候出幼袭职调卫带俸差操一军职为事降级子孙替职若祖职大于所降职者许其子暂替父见降职事待父故仍袭祖职若续后功升为事见降又大于祖职者先替祖职父故仍袭所降之职中间有见降职于祖职等暂令其子于祖职上降一级承替父故仍袭祖职俱如旧例一军职阵亡仍不分子孙弟侄袭升一级一旗役犯奉养有缺者仍问罪复役一各处见任官遇有升调等项仍交代钱粮明白随即离任一武举例升级加米今革去武举安国等升级月米宜复之一武职非军功不升今陜西署都指挥同知朱瑄等五人辽东署都指挥佥事韩玺等二十人以丈量地土各升一级宜革去一军职为事为民终身及六十以上许袭替祖职于原卫失职等项充军病故或处决应袭之子准令优给承袭调卫俱如旧议上从之斩逆瑾亲属刘杰等十五人并刘二汉于市奸党左堂等发广东海南卫永逺充军妇女送浣衣局二汉甫十岁术士俞伦俞日明谓当大贵至是并収系论死仍籍其家
　　
　　吏部议改正刘瑾变法二十四事一举人监生告选逺方者仍选司府州县正佐首领官一兵马司吏目仍选用吏员二等杂职一选簿仍类冩举人岁贡官生纳粟以次取用其举人不得别附选簿一大选举人监生仍试论判不得增试时务策及行移告示一王妃夫人仪宾已故无子孙者其亲属保勘明白仍升授京职一行人考选科道仍待三年考满不得如主事例径授一六科给事中仍径与实授一中书习字秀才考选荫叙者除授应升改者仍升改别官一翰林院官仍旧升授作养不得会官举黜及以别衙门调补一书办官随征一次有勤劳者仍六年以上选用其在选者仍须八年一纳银冠带知印办事半年满日以次选用不得省祭一仓场攅典仍旧収支省祭选用不得别立行头争先行取一提督四夷馆仍用太常寺卿少卿各一员一各布政司管粮官仍给勅以便行事一近例选除两广南直隶浙江官不用邻省人漕运都御史不用江南人宜仍旧不得回避一南京国子监仍设司业一提控都吏通吏三考役满吏典仍旧格选用省祭一十库大使等项九年周岁考满改除升授宜仍旧一推升急选大选过官员于选除后宜即类奏除授处所一裁革兵备劝农管粮捕盗水利等官及山海闗主事仍宜复设一两京九卿堂上在外方面官履歴仍按季开冩掲帖进呈一抚按官不得差委州县正官正官亦不许受委违者各降二级一尼山洙泗书院各设世职学録应否裁革一为民翰林院秀才华淳祝启光张文宪并闲住冠带少卿华英祝祥俱无罪宜复原职得旨书院学録先圣子孙不必裁革南京国子监司业准复设华淳准监生应试祝启光张文宪令于本处儒学肄业出身其余俱准改正
　　
　　治瑾党太监陶锦监丞贾振等二十三人罪锦振为瑾亲信干进者率因以通贿而锦不法事尤多尝往福建查盘陵轹三司不异仆隶所索馈遗以数万计至是俱被収法司拟朋党乱政律当斩诏锦振各杖八十与髙谅王镇王保刘堂刘聪吕祥殷俊郭洪俱充孝陵卫净身军仍籍其家臧林王成朱瑛张镗布通戴玉黄瑄刘清刘瑶郑喜尹銮刘景亦充净军永不叙
　　
　　吏部尚书张彩性黠辩滛邪不修行检初为文选郎中被劾家居大学士焦芳以其与刘瑾同乡力荐之得复职盖媚瑾也不数月间超擢佥都御史吏部侍郎因进尚书加太子少保日出入瑾家与朝士言辄称瑾才畧过人尝呼瑾为老者进退人才一惟瑾意是狥其有所言瑾亦无不从之因不时考察内外官员诸所选补不循旧格率意变乱贿赂肆行后与刘瑾侄结婚往来益稔瑾阴懐不轨常屏左右与彩谋瑾败彩収拷死狱中仍剉其尸于市籍其家戚属流之海南同时石文义者本内官石岩养子也因以别礼馈瑾留为爪牙累升锦衣卫指挥同知理北镇抚司事官员以事系狱者纳贿非满瑾意不与问理又有锦衣卫百戸沈彬者因贿杨玉入东司房办事往往诈称访事煽惑人心以张瑾威锦衣卫副千戸郝凯者赂瑾与文义同在镇抚司理刑升正千戸至是皆伏法文义凌迟处死彬处斩凯发边卫永逺充军文义家属亦戍海南
　　
　　双溪杂记则云初张彩为文选司郎中每见瑾谈论喜纳之升右佥都御史寻升吏部左侍郎未几刘宇入阁以彩代之彩尝劝瑾今天下官有馈送礼物者非出于官库则敛于小民取怨贻患公所当知也瑾大开纳遂禁察馈者适山东廵按御史胡节回馈未至瑾侦知之捕下锦衣狱捶死少监李宣侍郎张鸾指挥赵良差往福建敛银贰万馈于瑾瑾収其银于承运库宣降长随赵良降南京百戸张銮以不知敛银令致仕其余因馈送得罪者甚多剥削之弊一时少息彩又言于瑾曰公左右用事者多骗财壊事瑾遂逐之其它救正颇多衣冠之祸少减然彩在吏部惟知敬瑾其同谋事者以为瑾之踈同类皆彩教之又杨廷和弟杨廷仪为刘宇心腹宇迁吏部调廷仪为郎中亲信之及宇入阁廷仪不为彩所亲有所私彩不聴廷仪兄弟深憾之今故事吏部推大臣宻谋于内阁官彩以为事在于瑾内阁不得预每轻之东阳等以为废内阁权共衔之及瑾被系亦捕彩下都察院狱议以交结近侍符同奏启斩罪遇赦免死廷和等与都察院改拟同刘瑾谋反罪彩病死狱中仍正其罪然非真谋反流其母妻子弟于岭南不诛配彩为郎中时杨一清尝荐彩谙晓韬畧堪任边方都御史及宁夏之变一清致仕居镇江彩荐于瑾起用一清同征宁夏至是彩被诬谋反一清亦不能救
　　
　　正徳五年赞皇县知县王銮疏称太监张永功言今岁五月赤旱千里永奉辞西征过真定大雨随注百姓稽首曰天上雨露张永带来也永不坐乘不张盖不作威福真今之皋夔伊傅先后数千言极其谀媚上览奏亦褒永百余言再赐玺书谕意盖刘瑾擅权臣民被其荼毒如在膏火永能以计除之人以为大快事故颂其功者多溢美云
　　
　　杨文襄西征録云初张公总督命下西人震慑畏罪然雅性慎重所过秋毫无犯与将士同甘苦行不乘舆暑不张盖日给公廪数升余虽片楮茎蔬无所取用恒以已资散给羣下徒隶厮役无不沾惠驻灵州及夏城两浃旬所随从贵近数十辈部曲五百余人寂然遵约束无敢哗者居人若罔闻知
　　
　　总督张公尝语及地方事辄斥瑾曰天下事被伊壊得如此时瑾焰方烈张公与予初倾盖又左右多腹心爪牙予黙不敢应时贵近家人随征者数十张公每名给银百两令买蔬及供马匹食用曰此外不许分毫侵扰军民犯者以军法从事瑾侄男刘奎等二人后至独不赏曰不愁伊无有也予曰彼亦参随之数难分彼此若谓其有将聴其取受耶乃笑而与之又欲将瑾盘粮招商诸事有所论列予恐嫌隙遂成宻告之曰二公皆帷幄腹心重臣公今在外宜存形迹不宜轻起衅端张公厉声曰先生不知吾何畏彼哉予曰固然彼方在帝左右有言能保其必达乎且扶苏父子之亲蒙恬之有功卒堕赵髙之手不可不虑也张公首肯久之后乃知瑾亦颇闻张言将谋不利幸其归速不能有所为卒除奸宄于呼吸间然亦危矣祖宗在天之灵实相之主上之刚断又岂近代人主之可及哉
　　
　　宥曹雄死谪海南戍雄附瑾镇守陜西瑾为增置镇西将军印遂升署都督同知与总制尚书才寛不协寛之死也雄拥兵不救言官有纠其罪者皆被切责瑾爱其子谧复以侄之女妻之雄再升左都督谧亦授千戸凡雄所请瑾无不从者自是相结益深人莫测其谋也瑾败降指挥佥事寻収系都察院狱以逆党论斩诏竟宥之与妻子俱永逺谪戍不赦
　　
　　廵抚四川右副都御史林俊言刘瑾逆谋未觉之先臣尝草一疏拟俟贼平随上天幸假手张永先发其奸陛下神武英断立决此狱诚为国家大幸然徐思之危亦至矣昔夙沙卫殿国杨思朂平乱前史书之谓政出阉寺国为无人今瑾贼谋逆举朝文武无一人言之独幸一内臣永也幸一永伤文武之无人亦以见陛下信文武之臣不如永也谨録前奏稿附进其畧曰刘瑾古今恶魁也陛下视朝不时瑾西南向倨立鸿胪传与某官勅赐某酒馔皆出瑾口各官叩头已而鸿胪唱东向揖以给事内臣朝宁之上敢受诸臣朝见之揖可乎又言瑾对诸臣尝许臣忠义今又起为廵抚臣宜以知己为报而乃操戈入室不敢以一徳之私忘天下公论也得旨瑾已正典刑俊乃称奏成于瑾乱政之日未及进呈其懐奸畏罪明矣宜从究问但以流贼未平姑令自効俊好名进退皆矫矫为异当瑾用事时乃应召命出为廵抚盖亦欲避祸以全身耳及瑾既败又觊保完名节故上此奏然亦为计已拙士类莫不笑之
　　
　　初陜西西安县人韩范以承差服役焦芳门下会刘瑾用事以范陜人每私造瑾辄以范随时令往来传语为奸利范巧黠得瑾意一时奔竞者遂羣附之有所干请皆因范以通贿虽达官亦与抗礼忘其为贱役也后选水源驿丞甫之任复假公事留京中上官亦莫敢问瑾既诛械系锦衣卫狱拷治辞连吏部尚书刘宇刑部侍郎张鸾南京太常寺少卿刘介通政司参议吕元夫大理寺丞蔡中孚按察使仲本参政彭桓佥事王相知府郭经罗璋皆因范通贿者也宇银三千介中孚相桓经璋各千元夫本金百盖范所招止此数人贿实不止此数如宇者前后所贿盖数万而范所入者亦不赀狱具招范及家属俱发广西驯象卫永逺充军诸所连及者以人众且多迁谪为民病故姑宥之在任者仍夺俸两月
　　
　　六科十三道御史王廷相等劾奏兵仗局太监孙和先为逆瑾造衣甲牌面死有余辜今复倡为成造盔甲之请宜治和罪及寝所请上曰业已停矣和姑宥之
　　
　　廵按直隶监察御史李嵩言南宫宁晋新河隆平四县管皇庄太监刘祥金鳯等先后十数人专肆克剥民甚苦之恐相率为盗乞将祥等取回以侵地归民税归有司永平河间诸府庄田亦如之戸部议覆得旨皇庄以奉顺两宫宜仍旧祥等其取回以太监马昻左少监范礼代之戒其毋蹈前弊
　　
　　廵抚河南都御史邓庠奏河南盗起民穷财尽皆由先镇守太监廖堂与其弟指挥使鹏括利害人擅作威福纠用羣小朱文宷等所致乞正鹏典刑并鬻其私宅以给公费诏鹏降二级为指挥佥事南京闲住仍鬻其私宅并逮捕其党治罪是时鹏稍失权贵意故有此鹏大惧欲求解于朱宁思财货珍寳百无当其意者乃令后房素所宠者一人出入宁家宁遂留之因其兄奏辨又复其职自是鹏拜宁为恩父宁每自豹房休沐归辄过鹏家止宿鹏不知耻反以夸诩于众罚未行而宠赂益彰矣
　　
　　初太监陶锦差往福建查盘钱粮布政司常麟按察使夏景和廵按御史韩亷镇等太监梁裕共敛所属银二万两馈之后锦以刘瑾党被执词连麟等俱逮问时麟已升南京礼部侍郎景和副都御史亷调知县裕闲住狱上命各降一级麟景和俱调山西参政裕仍闲住
　　
　　书办官刘淮以瑾党系狱词连原任戸部尚书致仕顾佐刑部尚书致仕屠勲刑部尚书韩邦问南京吏部尚书致仕王华刑部右侍郎致仕沈锐先任布政使两淮盐运司同知陆珩等皆尝托淮行赂于瑾者命各廵按御史逮问俱赎杖释遣
　　
　　涿州男子王豸者足有湼刺龙形及人王字太监张永以为妖异捕获以闻兵部尚书何鉴因请加永恩典下廷臣议永复疏辞不允于是鉴及吏部尚书杨一清等议以永劳绩重大不加恩典无以表忠荩不谅所请无以成其谦徳得旨永有功固让再加禄米百二十石赐勅褒扬指挥郑玺等以缉捕功升都指挥者二人指挥三人千百戸六人永兄弟皆已封伯至是欲身自为侯至以刘马儿三保太监为言辅臣辩二人者非身受永意沮乃徉为辞免廷议因而成之又方为同类者所忌故不遂
　　
　　命御马监太监谷大用总督军务伏羌伯毛锐充总兵官太监张忠监管神鎗统领京营官军五千人会侍郎陆完剿杀山东直隶等处盗贼时完以边兵屡破贼大用忠谓贼可即平故谋督军以出冀亦如宁夏论功也兵部覆都给事中孙祯等劾奏镇守河南太监廖堂守备南京太监彭恕大肆奸贪流毒逺近皆聴信其下锦衣卫指挥廖鹏杨瓉等导引所致乞将鹏等革职逮治得旨鹏已有旨并同时参随官俱令回卫带俸差操瓉等姑免究亦各令回原卫不许在彼潜住七年太监谷大用奏副总兵许泰刘晖冯祯时源参将金辅神周游撃将军郄永等屡有斩获功都御史陆完娴于戎务侍郎杨潭督饷不乏请亟施大赉又言军中劳苦及赈恤数亊得会大用统率军旅多効勤劳兵部会官议以闻既而会议以四方盗贼蜂起自出师以来所向克捷诸将亲冒矢石其功居多而督军督饷者亦与有力升赏宜厚但始者奏定格例谓殱灭山东河南大伙贼尽絶者乃如宁夏例论功封拜今贼首未擒难以卒议且泰祯永源周及完近已加升宜通候功成之日奏请定夺若军士首功勘籍已至者请即如例升赏其未至者令纪功官以次勘报议上大用特赐勅奬励时大用自临清召还惭于无功其为此奏实欲自要爵赏廷议不可乃已然不敢逆其意故劳慰如此
　　
　　大学士李东阳言司礼监昨宣旨京城内外近有讹言欲命太监谷大用仍旧提督官校缉访事情令臣等撰进勅稿臣等切见大用前日两次具疏欲遵祖宗旧制辞免西厂办事皇上特允所奏内外欢传无不称颂圣徳若数日之间骤革骤复似非事体且讹言一事昨已谕令各该衙门禁约若更添差官校诚恐愚民惊疑将谓真有妖物尤于事体未便臣等偶有所见不敢不尽其愚伏乞圣明采纳
　　
　　丁丑谪淮安知府刘祥戍贵州平越卫降锦衣卫指挥佥事牟斌韦玺为百戸先是尚衣监太监乔忠自南京织造还过淮安时南京给事中刘綋亦以公事赴京祥其族侄也发廵卒卫行忠舟数十艘方开怒綋舟阻碍执其二卒榜笞之俄而羣卒至皆强悍者遂击忠舟綋不能禁忠走避而仆伤其颅至今创犹未愈诉于上谓綋倚言官势不让黄船而撃之者实祥主使命锦衣卫官校执祥綋送镇抚司拷讯祥綋亦各奏辩斌玺以狱上谓非祥綋罪宜坐卒诏以斌玺回护革其职任于原所带俸以千戸张璞张荣代理司事仍严拷鞫祥等送法司拟祥綋俱赎罪还职綋准拟祥发充军以大理审拟欠当夺其堂上官俸二月斌玺复降为百戸调沔阳卫带俸祥治郡有声斌治狱平恕时论惜之
　　
　　司礼监太监张永既罢仍旧理御用监事托言欲有稽查令库官呉纪等窃出银七千余两舁入私宅造作玩好诸物御用监太监丘聚发其事执纪等付镇抚司鞫问具得情实以闻永多方营捄仅调御用监闲住纪等降调有差
　　
　　八年南京六科给事中史鲁等劾奏守备太监刘琅先年守备毒害军民今闻复用人心惊怖乞令照旧闲住南京兵部尚书刘机粗鄙不学垄断无耻才非参赞畧无建明乞令致仕诏琅安静行事毋再致人言机仍留用
　　
　　九年戊子降监察御史刘天和为金坛县丞王廷相为赣榆县丞时陜西镇守太监廖堂诛求无厌天和廷相相继按其地稍裁抑之遂致怨会堂奉旨于兰州等处造办进贡烧饼宜闗白廵按天和以兰州为御史马溥然所辖辞不往又洛川妖民邵进禄谋为乱事觉自首于官廷相释之堂遂摭奏天和违命并及廷相释贼事诏遣官校械系二人至京送镇抚司拷讯狱久未释言者多救之乃付法司拟罪当赎杖还职内批特降之盖堂以厚赂结同类诸权幸为之助也时各处镇守者罔利作威甚于虎狼而堂为尤甚御史既连得罪由是官司无敢与抗民不胜其扰矣
　　
　　弇山堂别集卷九十五
　　
　　●钦定四库全书
　　
　　弇山堂别集卷九十六
　　
　　（明）王世贞 撰
　　
　　○中官考七
　　
　　都察院右副都御史王缜以干清宫灾陈言一省内臣以慰民望南京根本重地顷因织造供亿日増乞专任守备内臣提督织染其新差提督太监等官宜照先年事例通行取回一处驿递以苏民困应天府龙江驿递差役浩繁钦差针工巾帽二局内官六员取占驿所夫二百五十余名亲下乡追取佣钱并提督织造太监吴经成造乐器袍服左监丞林秀等行取驿递船只人夫毎月责官吏追纳佣钱及南京尚膳监管取鲥鱼内官取占船只人夫共一百二十名占用所夫二百九十七名前任该所大使李臻李俊俱为追逼缢死妻子流离怨声载道乞敇兵部尽行禁止庶穷民少苏不聴
　　
　　蒙古小王子连营数十近宣大边欲冦天城阳和又分遣万骑入懐安总制都御史丛兰以闻命太监张永总制提督宣府大同延绥等处军务都督白玉挂印充总兵官与兰恊同行事发京营官军二万人以署都督佥事昌佐署都指挥姜义充左右叅将统之又发宣府京营诸军凡六千二百四十人命太监张忠监督而以都督温恭充副总兵千总官湛臣宋赟充左右叅将统之俱聴永节制兰居中调度各镇巡等官恊谋战守仍调延绥游竒兵马备大同偏头闗应援居庸紫荆等闗并蓟州宻云各提督镇巡等官严兵防御永因请凡军前机务悉聴便宜从事违者先处以军法然后奏闻且请给勘合三百道银牌五百面彩縀五百疋以赏有功许之 
　　
　　太监张忠初受命监督军务聴总制官节制既而忠奏欲事权与永敌不受节制相持久之诏不许惟符验旗牌准如例给之
　　
　　丁丑赏从征宣大京营官军二万人及总督军务太监张永监督太监张忠总兵官白玉副总兵温恭叅将昌佐姜义湛臣宋赟等名下叅随并京边军银人二两永等奏带叅随多者四五百人少亦不下一二百人乃因赏军各为之请本兵司计者莫之敢违时邉镇各急国用空虚兵未出京坐费已十万矣
　　
　　甲寅太监刘寜刘允征皇庄子粒于通蓟河间传白帖下兵部索夫马廪饩兵部覆请皆许之时中官厮养出无不给驿以私帖传递兵部无敢违者
　　
　　授太监张雄父千户锐为后府右都督母寇氏赠一品夫人雄援太监髙凤故父赠官例为鋭陈情乞得超授后府犹以支俸为疑兵部尚书陆完言雄忠谠勤诚受知圣明加以禄养亦不为过诏令鋭带俸朝叅初雄为后母所凌因自宫遂怨其父既贵犹不与之见同类者亟劝之雄立中堂垂帘杖其父二十既乃相抱而泣自是遂至滥冒宠恩如此云
　　
　　十年丁巳镇守宣大太监于喜部下军私乗操马总兵官却永杖之喜怒相争诟遂奏永专权自恣似为不轨永辞任且自辩兵部请遣给事中刑部郎中各一人往勘诏喜永受命镇守不能恊心济事乃以小忿讦奏本当重治姑免勘喜降勅切责永调寜夏而以寜夏总兵官潘浩代之
　　
　　命司礼监太监刘允往乌斯藏赍送畨贡等物时左右近幸言西域番僧有能知三生者土人谓之活佛遂传旨查永乐宣徳间邓成侯显奉使例遣允乗传往迎之以珠琲为幡幢黄金为七供赐法王金印袈裟及其徒馈赐以巨万计内库黄金为之一匮勅允往返以十年为期得便宜行事又所经路带盐茶之利亦数万计允未发导行相续已至临清运船为之阻截入峡江舟大难进易以■〈舟冓〉■〈舟鹿〉相连二百余里至成都有司先期除新馆督造旬日而成日支官廪百石蔬菜银亦百两锦官驿不足傍取近城数十驿供之又治入畨物料估值银二十万镇巡争之减为十三万取百工杂造徧于公署日夜不休居岁余始行率四川指挥千户十人甲士千人俱西踰两月至其地畨僧号佛子者恐中国诱害之不肯出允部下人皆怒欲胁以威畨人夜袭之夺其寳货器械以去军职死者二人士卒数百人伤者半之允乗良马匹仅免复至成都仍戒其部下讳言丧败事空函驰奏乞归时上已登遐矣
　　
　　大学士梁储等言近兵部手本为司礼监太监刘允诸敕臣等切以内外官员钦奉敕内必备载所行事务今允往四川未知何事无慿撰写既而礼部手本称奉旨令允如永乐宣徳年差邓成侯顕等例往乌斯藏赍送畨贡而户部覆本内谓允奏带太监刘宗等八员锦衣等卫官舎指挥同知韦禄等一百三十三员应付领给口粮马匹车辆马快船只及应用通畨对象令四川镇巡三司聴其便宜措置已又选差骁勇官二员往回护送又给长芦见盐一万引两淮正课盐六万引变卖应用俱欲载之敕内臣等愚昧备员辅导不敢不言西畨本夷人之教邪妄不经古先圣王之世未闻有此顾其说流入中国浸淫已久未能遽革永乐宣徳年间虽尝有遣使之举我祖宗之意以天下初定时藉之以开导愚迷镇服夷狄非真信其教而崇奉之也承平之后累朝列圣止是因其年例遣人朝贡厚赐赏赉答其勤劬未尝经辱命使逺涉夷境陛下今遣内侍近臣往送畨供朝野闻之相顾骇愕以为不应有此轻举而允奏讨盐自变量万动拨马快船至于百只又欲聴其便宜处置钱物差拨官军护送等项于法于例俱非所宜盖开中盐引本为供边今兵革未寜三边粮草缺乏帑藏空虚缓急接济惟此一策且各运司盐课俱开中尽絶若许其带盐不过收买私盐发卖射利乗机夹带之弊不知几何盐法为之大壊边方何以仰给况京储岁运与营建大木并在里河议者犹恐不能疏通若添此等盐船往来其间挟势骚扰不止地方受害而粮运大木二事亦为阻滞且四川大盗初息民困未苏所奏便宜措置钱物在官已无积蓄未免科派军民民穷盗起将来之变殆不可测况自天全招讨司出境涉歴数万里之程动经数年方达乌斯藏地方今所带官军人役数多沿途俱是化外非有驿传供给人马刍粮俱駄载而行所费巨万难以逆料途间倘有不给不知何以为处又闻畨地多与王达子相邻时剽掠为患使臣所至万一被其突出有所伤害亏中国之体纳外夷之侮不可不虑夫以无益之事而妨至要之务且贻意外之虞举朝皆知其不可此臣等不能已于言也允受命逺出畨境利害切身又非得已臣等深见事势之难所下敕书未敢撰写伏望皇上慎重国体悯恤民穷收回成命不必差官畨供等物就令朝贡使臣赍回则礼度不失事体无碍而圣徳益光治功无累矣不聴
　　
　　十一年南京六科给事中孙懋等言顷闻御史张经巡按直隶劾奏镇守太监于喜而反为喜所诬寜波知府翟唐勘部民王臣不法又为市舶太监翟瑶所构经唐俱奉旨逮治臣窃惜之夫喜故违勅旨轻举烧荒损折官军其罪大矣陛下置喜不问而独怒经王臣为翟瑶用事诈取民财奸淫妇女其为民害甚矣陛下为臣而独责唐诚恐自今人人以经唐为戒日事诡随所谓寜忤天子不敢忤权臣宁负公朝不敢负私室者陛下何利哉乞特勅法司从公勘实果如臣言即宥经唐还其故秩仍将喜等明正其罪以为欺罔之戒疏入不报南京吏科给事中孙懋等言织造太监史宣奏管闸主事王銮沛县知县胡守约俱下之诏狱南都初闻意銮与守约必有稽迟御用重情继闻宣在途酗酒作威肆行凶恶所过州县纵令家丁索赂折干多或百两且声言上赐之皇棍聴挞死官吏勿问已威逼宿迁主簿孙锦杖秦州船戸孙富俱死矣宣所过邑里逃窜鸡犬不寜迩者朝廷用御史王崧言定为禁例曵船夫上水不过二十名下水不过八名违者许抚按等官奏闻重治此旨甫下而宣首犯之銮守约复为所中伤逺近闻者岂不沮气何禁令之足行耶乞将宣置之重典銮守约复其原任不报
　　
　　南京六科给事中徐文溥等言政刑者帝王驭世之具也曩者陛下信任逆瑾播弄威福政刑大壊国势几危天启圣心与民更始数年之间政化肃清太平复见夫何明鉴未逺怠心辄乗间者举动仍遵故辙如郡守所与共理也则以翟瑶之诬而逮翟唐部属所以分理庶务也则以刘琅之诬而逮王瑞之以史宣之诬而逮王銮甚者巡按御史耳目所寄也则以刘琅于喜之诬而逮施儒张经道路传闻又谓镇守太监王堂以编画地理圗为名毎县科银至二百两佥事韩邦奇按部止之辄生嫌怨罗织陷狱果尔则又以镇守逮两司矣内外臣工皆欲为国尽职耳乃以贵幸之言动加刑谴旗校络绎于天下缙绅骈首于狴犴逺近震骇上下屏气是亦瑾之为矣向以一瑾乱政于内今以数瑾纵横于外民怨且作陛下思之能不寒心伏惟陛下惩目前之弊戒意外之虞割塞私爱大明政刑即如人言乞将王堂并韩邦奇下之法司叅对公问使天下谓陛下之不私于贵幸也若史宣者已蒙究治天下称快矣其刘琅于喜翟瑶等罪恶请通行查革革退闲住仍敕谕南京守备并各处镇守等官务加修饬毋得仿效流毒地方官员有罪即下法司治之毋令旗校惊动天下庻几刑政平而人心悦天意顺矣不报
　　
　　初镇守河南太监廖堂附逆瑾势假以进贡无名之征百出其后继之者率以为常于是河南巡抚都御史李充嗣言近时镇守太监进贡有古铜器窑变盆黄鹰锦鸡猎犬羔羊皮之类皆假名科敛自为取财之计此外又有拜见银须知银图本银税课司银出办桩草银扣除驿传银马价银甲首夫银快手月钱银河夫歇役银动以数十万计而左右用事之人私于下属卖马卖布卖纸卖纱卖铺陈又于沿河抽索客货其弊甚多乞行禁止以苏民困诏进贡如旧其下人科取者禁之
　　
　　勒浙江按察使佥事韩邦奇为民初镇守太监王堂采办土产鲜品进贡邦竒奏言不便宜停止又轻堂凡事不以闗白堂积忿遂奏其沮格上供欲沽美名而使怨归朝廷为不敬且僣用乗轿用刑酷刻皆违法诏逮至锦衣狱拷讯邦竒不服令复鞫治之寻送法司拟赎杖还职有旨特黜为民既而给事中王爌御史王栢等皆言邦竒禁奸戢暴甚得宪体不宜以小过弃请如原拟不聴时各处镇守妄作威福毎诬奏人辄赂权幸者助之故凡遭构陷无得免者先是凤阳奉侍皇陵太监郭旺监丞秦宗往白塔寿春等王坟所怒中卫指挥霍璋不迎令家奴殴之至死事闻命刑部郎中萧海往会巡抚等官勘问海等还奏皇陵内臣与该卫素无统属即坐以威力主使律但其事体重大且关系内臣非臣所宜専擅宜令三法司并科道官会议定罪于是刑科都给事中王爌等劾海奉命为勘官不能依律直断乃辗转迁就持两可之说实为旺等开侥幸之路以脱已祸非忠朝廷者事下都察院议请再勘讯并逮旺宗得旨事已明不必再勘宗当重治姑从轻降二级旺革管事俱令守皇城
　　
　　十二年给事中任忠言臣奉使陕西传闻有张太监者来办进贡诸物陕西北邻边境西接畨戎地瘠早寒民多穴居野处衣皮哺藿无他生计顷因北敌入寇沿邉之民耕牧尽废腹里未遭杀掠者仅三四府又以调集士马日费刍粮千里转输亦皆疲敝况春夏亢阳麰麦少熟继以霜雪苗稼尽死流离逃窜十室九空去岁取黄羊皮及织造龙衣费辄数万今太监复至催督峻急窃恐民不堪命矣夫鸟穷则啄兽穷则攫今外有交侵之虏设若内有不逞之民乗衅而起虽有智者岂能善后伏望收回成命以固邦本不报
　　
　　已夘南京进贡太监康灌少监王钊等以进贡至天津卫索夫价二百三十两有竒灌又捽缚指挥刘良容辱之巡按御史万镃以闻诏南京守备衙门逮问至是太监黄伟等奏灌钊为下所蔽且谓天津卫都指挥贺勇及良分外折送夫价亦宜并逮都察院议覆夫价出于威逼非勇等罪仍命俱免究苐戒今后进贡不许扰害地方违者重治
　　
　　工部言太监等官病故成化弘治间造坟安赃给银不过五十两若建享堂碑亭者百无一二自正徳以来奉特旨造建者无月无之率给银五百两本部俱于别料料价银内借用今已借过三万二千四百八十余两而聂玺刘宣两人者尚无从措办今后有乞赃者请令司礼监会礼工二部查歴年深浅勤劳有无分别等第奏请不许一槩妄乞其工料夫价银亦宜分派天下得旨以后宜斟酌行既而为太监徐通治塟复如前例竟无所裁减云
　　
　　丁酉六科都给事中汪玄锡等言镇守湖广太监杜甫假郴桂流贼为名奏乞巡歴地方兵部谓不可行陛下特允所请不知甫何以得此况湖广困穷已极始以侍郎韩福之科敛继以剧贼刘七之扰攘今水旱交作猺獞窃发采木之役征调之费譬如人身百病精血已竭饮以善药犹恐不保况众毒攻之乎且甫在镇一年迹其所行不过牟利自殖无补分毫今使出巡有司馈遗仆从骚扰仓卒生变则楚之可忧不独猺獞而已易曰履霜坚氷至他日倘懐不轨假名托义以窃兵柄如汉唐叔世之为者亦将许之乎余十三省皆有镇守亦有盗贼诚恐旬月之内皆援甫例奏牍纷至是甫不独祸一方又将祸天下矣先朝虽添设镇守等官未尝许其巡歴惟逆瑾擅政乃许接受民词瑾之败诛孽亦坐此甫可不知所惩乎伏望念祖宗之成宪恤百姓之困穷停罢勑书仍治甫欺诈之罪以戒不忠十三道御史陈良玉等亦言甫欲巡歴弭盗岂知官吏馈遗里胥供张科敛百出适促之为盗也昔太监廖堂在河南违制聴讼考察官吏而河南盗起流毒至今今甫又欲违制巡歴则湖广之祸殆未可知陛下姑顺一人而大咈天下之情臣所未喻也疏入俱不报
　　
　　十三年赐镇守浙江太监王堂生祠额并护勅先是太监刘璟讽杭民为己请建生祠既许之堂袭璟故智复讽杭民以请且盛陈在浙有靖盗安民功下礼部覆奏以见任立碑律令所禁不可诏特许之堂既得请乃择西山胜地大兴土木与璟祠相望民居古墓多罹毁掘者嘉靖初祠皆没官杭人快之
　　
　　巡按江西监察御史范辂疏言御马监太监毕真先附逆瑾在天津打鲜藉瑾声威吞噬无厌往来徐扬之间科敛民财以数十万计民皆衔入骨髄后因瑾败再营广东市舶又营山东镇守今复起镇守江西到任之初擅作威福人人自危迹其所为视瑾尤甚及今不为之处将来地方之变有不忍言者臣谨条具真贪酷不法一十五事上闻伏乞将真取回闲住疏入不报
　　
　　大学士梁储等言各处镇守守备内官其当行事务旧有定规祖宗累朝敇谕彼此不同盖亦各有深意不当轻改近守备凤阳太监丘得奏欲改换勅书臣等按旧勅凤阳守备之设止令奉侍皇陵兼管皇城并防护髙墙庶人及操练中都留守司八卫一所军马至正徳二年姑令兼管庐淮扬三府徐滁和三州督捕盗贼事宁之日具奏定夺至五年查革刘瑾弊政而有司失于具奏未曽改正今得辄为此奏奉旨凡一应事务俱令闗白守备斟酌施行且令臣等改撰勅顾事干国体臣等不敢顺旨曲从伏望特寝所奏无令各处守臣比例奏扰以贻民患又延绥宁夏大同宣府等处切临边境比之山西腹里地方事体亦自不同太监刘祥马锡许金颜大经所领敕亦乞仍旧为宜伏惟圣明鉴纳得旨俱如山西例撰敕与之
　　
　　湖广盐商船例赴武昌府挂号纳银贮库以资军饷至是镇守太监杜甫以修公署援前镇守王润赵荣例奏借且为进贡费下户部议事在有司则取于商者不敢为暴用于官者不敢行私官民两便怨詈不兴若移于镇守非惟无补经费抑且有害盐商不可许诏仍借甫令从轻征收待二三年后以闻盖明知其为害而莫之能禁也
　　
　　以应州功升荫锦衣卫指挥使秦玉为都督同知指挥同知魏天祥温得为都督佥事指挥使于福为都指挥使指挥同知周暹正千户李钦为都指挥同知副千户张祥为都指挥佥事署指挥佥事正千户苏荣为指挥使署正千户马祥为署指挥使舎人张俊韩盛聪刘栋杨胜萧迪谷柯蒋锶张奇寗玺为正千户陈钊为百户天祥等十五人皆太监魏彬张永赵林苏进马英张忠萧敬谷大用蒋贵张淮秦文温祥李英于经周昻弟侄而寗玺冒赖义姓陈钊为佛保家僮韩盛聪刘栋为韦霦张钦表侄杨胜为张鋭表兄也凡荫序未有如是之滥者既而天祥等复自叙其功乞改正重升于是复升玉为右都督得天祥俱都督同知信署都指挥同知荣都指挥佥事祥署都指挥佥事迪玺奇俱指挥佥事
　　
　　先是内官监太监刘养等以缺物料请差本监官二员往湖广浙江抽分厂会工部主事中半抽分得旨以（阙）广往湖广马俊往浙江工部因奏抽分厂竹木等料俱送清江卫河二提举司成造粮船及备器皿厂供器皿之用比年流贼猖獗焚毁粮船几二千艘补造至今未完而上供器皿工价亦多逋欠他若赏赉朝贡畨夷衣服丝段动辄数万皆需抽分所入者补还况今湖广浙江诸处连岁饥馑民人逃亡正供赋税尚望蠲免伏望轸念民艰追寝前命如本监急缺物料臣等别为计处不聴
　　
　　戊辰降徐州兵备副使余佑为广西南宁府同知徐州知州樊凖为云南宁州同知先是南京尚膳监奉御王敬进鲜过徐州例外索折干钱不得因与准及指挥王良争诟良发其舟中私带硫黄诸违禁物敬诣佑求解不应敬遂诬奏准良殴撃之并佑俱逮至镇抚司鞫治且命刑部从重拟罪当赎杖还职特旨各降二级调边方邉卫叙用
　　
　　弇山堂别集卷九十六
　　
　　●钦定四库全书
　　
　　弇山堂别集卷九十七
　　
　　（明）王世贞 撰
　　
　　○中官考八
　　
　　正徳十四年兵科左给事中徐之鸾等疏言故太监马永成尊显用事者十有余年且迭受恩荫侄姓以下皆都髙爵列羙官亦已过矣而太监赵亨复为陈乞升授见任者至九十余人不知永成何功而非分之恩滥无纪极如此且一太监死而官者九十余人臣恐天下闻而解体也伏望皇上为天下惜名器裁抑恩幸不报谪南京监察御史范辂为龙川宣抚司经歴辂清军江西举劾镇守太监毕真诸不法事又为宁王所忌皆欲陷之辂乗轿过真真夺其轿并摭其罪过奏之逮下锦衣卫狱遂以不谙宪体谪之
　　
　　癸未太监张得玉为故太监邓敏乞恩荫授锦衣卫指挥及僧道医官八十人为兵科所驳兵部执议得旨朕念旧臣已皆升用矣尔等何乃一槩奏革本当查究姑宥之
　　
　　时刘琅守备南京城中人谓琅交通宁王为之内应琅乃遣人缉捕流言者治以军法众益惊惧于是给事中孙懋等具疏请罢琅归私第勿令与机务其侄南京锦衣卫指挥刘奇亦勿令管事不报
　　
　　太监韦霦传旨罢镇守浙江太监毕真以御马监太监浦智代之时真与宸濠通谋也
　　
　　论捕妖贼功加太监张鋭禄米一百二十石都督朱宁于折俸米内改支本色一百二十石仍各荫升其子侄一人三级东厂锦衣卫毎捕获妖言辄蒙重赏至有预设逻卒于乡村诱引愚民为非寻以妖言发之文致以法法司心知其寃不敢与辨至是厂卫旗校言贼人刘学孟等为妖言聚众数百人于河南地方将为乱寻捕获之遂以为谋逆命三法司官会鞫拟凌迟处死仍诏有司督捕未获者于是兵部言鋭宁提督有功宜加奨赉故有是命
　　
　　上发京师传旨命平戎伯朱彬提督叅赞机宻重务仍军门提督官校办事左都督朱周协赞行事又传旨命锦衣卫掌卫事都督朱宁量带官校随驾南征不妨原任西官厅提督操练兼管西路闗口都督佥事朱琮同太监刘祥佛保统捕盗兵官军五百人管押船只防运神器官军赏赐银布如例给之宁因乞以官校钱杰等五十六人营兵二百五十人琮乞以官舍王某等四十人西官厅兵一百六十人及左都督朱周乞以官舎许芳等三十八人西官厅兵二百人各自随俱许之
　　
　　南京给事中王纪等御史杨必进等言宸濠计不足以谋身兵不足以制胜实恃太监毕真以为应援真在江西未踰年而遽有浙江之调正为今日计耳如先任御史范辂尝劾宸濠乐官真则挤辂以快其心浙之巡捕者尝获宸濠谍者真释之以隠其迹举孝行以释主疑赏军士以行私恵又于七月十五夜令都司发官军具器械期三更入候三司官期四更入揖且欲收各城之钥遂至城中军民惊惧奔走哭声动地三司拥兵自卫若非巡按御史张缙破其奸其夜不知何为也又闻真遣人赍金帛至宁府贺寿驱弓匠十二人畀之今随从亲信者又皆江西之盗其初至浙出军器堆积如山又有周管家者凌辱有司毒害人民勒取财物已踰十万残虐罪恶不可纪极况真逆瑾余党积习已成乞械诣京师明正宪典诏真已有旨取回候至日再议以闻
　　
　　杖教坊司乐官臧贤施钺司鉴于午门贤八十钺七十鉴六十仍发戍广西驯象卫籍没其家初贤以伶人得幸于上宸濠遣使厚遗之使行贿于太监萧敬尚书陆完都督朱宁结为内援禁中动静莫不宻报于濠故反谋益固至是事觉词连宁及发遣行至张家湾宁乃使盗往杀之以灭口云
　　
　　辛夘太监陈文传旨谕司礼监即今朝廷南征凡百文书司务俱依勅内行事各奏报事情可行可奏俱以成规宗庙礼仪遵依旧典各衙门执事出纳行事必须谨慎时常点阅闗防当与掌事太监谷大用及缉事衙门会行者务在恊和同事慎毋怠误如违律所不原
　　
　　上至临清山东诸镇巡官皆从时太监黎鉴家人有以科敛得罪者鉴惧悉所有以献复取偿于有司王珝不可鉴以头触之遂相斗争鉴泣愬于上上曰此必汝有求不遂耳巡抚何敢辄辱汝也鉴语塞而退
　　
　　十二月辛酉朔上至扬州府先是太监吴经至扬选民居壮丽者改为提督府将驻跸焉经矫上意刷处女寡妇民间汹汹有女者一夕皆适人乗夜争门逃匿不可禁知府蒋瑶诣经恳免经大怒曰汝小官敢尔汝头顾欲斫耶瑶不为动徐曰小官茍逆上意自分必死但百姓者朝廷之百姓倘激生他变恐将来责有所归经犹未解挥使去经宻觇知寡妇及娼户家夜半忽遣骑卒数人开城门传呼驾至令通衢燃炬光如白日经遍入其家捽诸妇以出有匿者破垣毁屋必得乃已无一脱者哭声震逺近寻以诸妇分送苑寺寄住有二人愤恚不食死瑶为具棺殓之自是诸妇家皆以金赎乃得归贫者悉收总督府云
　　
　　十五年初南京守备太监刘琅纳宸濠重赂谋为内应及闻变太监廖鸾之侄指挥铠持兵率家丁分布城中琅复托为察奸执无罪者戮之城中人人皆忧危南京御史杨必进等以闻有旨罢琅令南京闲住铠还原卫带俸至是南京兵部尚书乔宇及内外守备复言去恶不尽恐贻患未已请明正琅铠之罪乃命执琅铠付锦衣卫禁锢俟宸濠至日鞫问銮亦责令陈状
　　
　　传旨执太监毕真刘琅刘璟都指挥廖鹏齐佐王凖都督同知王瓛等送锦衣狱真初附刘瑾镇守山东侵牟巨万后镇江西与宸濠亲厚濠所忌者辄共倾之濠又为出资夤缘改浙江真至即厚赏诸卫官军费数万亦濠资之也及濠反宻遣人驰报真真即倡言濠世子来取浙矣浙中大震会进圣节表三司及府卫众官当集于镇守署真先夕收城门钥令官军夜半皆甲以入将为乱众官惧不赴且严为备真不得发琅守备南京虐焰张甚欲自托于濠阴遣弟璋事之濠以为南京有琅浙江有真下之如反掌耳琅闻濠举逆集家丁百余以棺贮火药军器出城欲为濠应事泄乃已璟初镇浙江贪利亡厌赂钱宁改两广总镇及还又赂宁得再镇河南过江西时受濠馈遂与通鹏福建人投附太监廖堂冒姓称为弟与其子铠鋭钺皆冒功得官锦衣堂镇河南时鹏随往百计脧削公私一空及廖銮镇陕西复令铠随朘削亦如之河陕之人怨之入骨鹏奸琐诡猾貌寝如鬼谄事宁无所不至后掌南镇抚事奢僣无度公卿士夫多与还往及宴会其家靡然不以为非瓛亦累冒功起白身至都督依凭权幸出入公卿家有所求请无不立应有拂其意者则用计倾之遂得祸不安其位与之厚者为达于宁而至台辅者有矣尝为宁通贿窃以自入者亦数万计与鹏皆与濠通佐准皆宁壻骤贵濠既败分遣官校收捕真等并籍其家琅先已被逮寻与准俱死今上即位法司以狱上真坐谋反凌迟鹏瓛佐铠以交朋党紊乱朝政论斩妻子没为奴璟璋革职既而鹏等屡奏辩延久未决鹏铠死狱中
　　
　　庚申上至寳应复渔于范光湖镇守太监丘得索进贡物不得以铁索系知府蒋瑶窘辱备至数日乃得释
　　
　　丙寅上至清江浦复幸太监张阳第踰三日上自泛小舟渔于积水池舟覆溺焉左右大恐争入掖之而出自是遂不豫
　　
　　执太监商忠杜裕少监卢明秦用赵秀锦衣卫都指挥薛玺指挥使陈喜监察御史张鳌山河南右布政使林正茂等俱下锦衣卫狱先是司礼监太监张雄东厂太监张鋭嬖幸用事宸濠欲结纳焉赂伶官臧贤以通鋭忠明以通雄馈各万计由是问遗相属凡所奏求二人必助成之明与用秀俱办事文书房濠毎厚赂以探中朝消息眀又假报讣至江西重有所获濠尝嗾太监黎安与淮王奏讦杖杀其长史庄典玺往按之曲为隠讳濠馈银千两以谢喜家贩鬻币货濠使至京馈贿不足则出以贷之裕守宣武门为濠使出入所经亦受其赂而馆之鳌山为诸生应举时濠召见悦之自后每有馈问不能却正茂为按察使时与镇守太监许满皆与濠厚受其礼物至是为张永所发诏逮捕忠等付狱并收其家属裕寻死狱中今上即位后法司以狱上忠明用秀玺喜皆论斩满鳌山正茂革职初官兵克复南昌得濠簿籍所记平日馈送主名徧于中外多者累数万少亦不下千李士实尝疑其太费濠笑曰此为我寄之库耳王守仁以簿籍连及者众令焚之永所发者仅百之一二云
　　
　　辛酉传旨令司礼监太监萧敬李英闲住亦以尝与宸濠通也
　　
　　太监于经者得幸豹房诱上以财利创开各处皇店榷敛商货后复随驾巡幸不离左右上感疾以来饮食多不当意经狎宠应对时有触犯上怒曰此竖愚戅至是其寘内书馆令翰林官约束之毎日自辰至夕必常在馆俟其知悔出言能慎乃以闻时经已年老且不识字至则俛首与诸内竖肩自是踈斥不复得见上矣
　　
　　十六年丙寅上崩于豹房先一夕上大渐惟太监陈敬苏进二人在左右乃谓之曰朕疾殆不可为矣尔等与张鋭可召司礼监官来以朕意达皇太后天下事重其与内阁辅臣议处之前此事皆由朕而误非汝众人所能与也俄而上崩敬进奔告慈寿皇太后乃移殡于大内是日传遗旨谕内外文武羣臣曰朕疾弥留储嗣未建朕皇考亲弟兴献王长子年已长成贤明仁孝伦序当立已遵奉祖训兄终弟及之文告于宗庙请于慈寿皇太后即日遣官迎取来京嗣皇帝位奉祀宗庙君临天下又传慈寿皇太后懿旨谕羣臣曰皇帝寝疾弥留已迎取兴献王长子来京嗣皇帝位一应事务俱待嗣君至日处分于是司礼等监太监谷大用韦霦张锦内阁大学士梁储定国公徐光祚驸马都尉崔元礼部尚书毛澄奉金符以行初司礼监官以太后命至内阁与大学士杨廷和等议所当立者既定入白太后取旨廷和等候于左顺门顷之吏部尚书王琼排掖门入厉声曰此岂小事而我九卿顾不预闻耶众不答琼意乃沮是日又传遗旨令太监张永武定侯郭勋安邉伯朱泰尚书王宪选各营马步官军防守皇城四门京城九门及草桥芦沟桥等处东厂锦衣卫缉事衙门及五城巡视御史各督所属巡逻毋得怠玩又传遗旨豹房随侍官军劳苦可悯令永勋泰宪提督统领加意抚恤罢威武团练营官军还营各邉及保定官还镇革各处皇店管店官校并军门办事官旗校尉等各还卫其各邉镇守太监留京者亦遣之哈宻及土鲁畨佛郎机等处进贡夷人俱给赏令还国豹房畨僧及少林寺和尚各处随带匠役水手及教坊司人南京马快船非常例者俱放遣以上数事虽奉上遗旨实内阁辅臣请于太后而行者皆中外素称不便故厘革最先云时内臣得幸豹房者张鋭张雄为首鋭居东厂雄入司礼监皆弄权纳赂势行中外宸濠前后馈送各万计鋭假缉事侵挠诸司事稍不顺者即中以祸人尤畏之次则张忠性凶暴屡以提督军务伪功受赏时谈武艺诱上巡游其家霸州保匿羣盗张茂等分入所掠而刘宠刘宸卒为大患实忠纵之于经首开皇店于九门闗外张家湾宣大等处税商榷利怨声载路毎岁额进八万外皆为已有创寺置庄动数十万暴殄奢侈乃前此所未有者孙和谋管团营挟势取赂刘养専领内官监营造侵欺料直掊敛役钱公私蠧耗几竭苏进佛保赵林马英刘拳周昻皆旦夕不离左右而进尤亲昵刘祥丘得吴经颜大经许全马锡张信始贿鋭雄及钱宁出为镇守复贿江彬扈驾巡游与淮等张皇声势所至捜求女妇科索民财甚于狼虎上为此軰蛊惑而莫之悟天下莫不恨之
　　
　　四月福建道监察御史王钧劾奏司礼监太监魏彬与逆恶江彬结为婚姻内外盘据御马监太监张忠于经蘓缙或争功启衅排陷忠良或首开皇店结怨黎庶或导引巡幸流毒四方他如宣府镇守太监刘祥总兵都督朱振巡抚都御史寗杲夤缘内批侵盗邉饷甘肃镇守太监王欣总兵都督栁涌巡抚都御史文贵假贡献而重困邉方引外夷以窥伺中国此数臣皆彬之党今彬既捕治此軰亦宜亟赐并处以明法纪以清奸党得旨魏彬已有处分张忠排陥忠良于经首开皇店苏缙导引巡游本当重治姑从寛各发孝陵卫充军刘祥罪恶深重着巡按御史提解法司会问王欣已去任寗杲文贵冠带闲住朱振栁涌兵部查议以闻上谕阁臣曰朕入继大统虽未敢顾私恩然母妃逺在藩府朕心实切恋慕可即写敇遣官奉迎并宫眷内外员役咸取来京兵工二部仍各差郎中一员沿途供具于是遣司礼监太监秦文内官监太监邵恩等捧笺诣安陆奉迎圣母
　　
　　先是宸濠叛都御史王守仁倡义讨之濠既就擒而安边伯朱泰左都督朱晖太监张忠张永等乃复冒功升赏于是纪功官给事祝续等言泰等兵至江西时去宸濠就擒之日已将两月其所捕治止是助逆郡王将军及从逆文武职官军民人等俱事定归府或逃匿民间束手待罪非既解复聚临阵克获之功及平虏伯朱彬随驾驻札南京未尝亲到江西所报功次俱系扬州府等处系解人犯事属攘冒其先曽给赏官军银牌并宜追夺疏入下其事于兵部
　　
　　吏科给事中阎闳言臣伏闻陛下赐扈驾太监谷大用等人银千两币二十疋随行人员银百两少者亦不下数十两臣窃以为过矣臣观歴代以来藩王入继大统者序援立之功则主威亵私扈从之人则侍卫骄弛戚幸之禁则请托行此治乱安危之几辨之不可不早也愿陛下裁择上嘉纳之
　　
　　初司礼监太监魏彬为其弟英辞免伯爵得旨伯爵准辞仍令为都督同知子弟世袭锦衣卫指挥使于是给事中杨秉义言魏彬著名八党流毒四方结姻江彬固宠怙势罪不容诛乃掩其滔天之恶全其弟世袭之官非所以示天下也乞收回成命亟治彬罪削英之职革其世袭以昭至公会给事中徐景嵩亦言魏彬及御马监太监谷大用先附逆瑾继党江彬潜相引援窃弄威福并宜寘之典刑以谢天下给事中吴岩亦言魏彬不宜仍令供职其弟英不宜止削伯爵及言安边伯许泰依附江彬同恶相济昨至江西阴嗾太监张忠棰辱守臣已复深夜勒兵云备仓卒思以动先帝之疑畏而掩都御史王守仁之功至其擅权纳贿残暴险谲之恶擢髪不能尽数宜断自宸衷亟赐处治实社稷苍生之福于是上命锦衣卫执泰送都察院鞫治以闻而魏彬等仍置不问及云南道监察御史萧淮等奏太监谷大用丘聚张永等蛊惑先帝党恶为奸放逐大臣陷害忠谠变乱成法盗窃名器并宜诛戮以谢天下得旨谷大用丘聚降奉御孝陵司香张鋭张雄张忠于经刘祥孙和刘养佛保赵林马英苏缙刘拳周昻吴经丘徳颜大经许全马锡张信钱安张洪马昻周恵畴王果皮徳朱福臧贤刘实执送都察院鞫治魏彬张永闲住其弟侄义子人等官爵冒滥者并依诏书查革
　　
　　赐司礼监太监王岳范亨赠官仍各荫弟侄一人为锦衣卫百戸世袭正徳初年内侍刘瑾等八党乱政岳亨与大学士刘健等谋诛之语泄瑾矫命杖岳亨于内门遣发南京寻令人追杀之至是彬聚大用永败上念岳亨以忠死故有是命
　　
　　罢后军都督府右都督张举举太监张忠弟也
　　
　　罢镇守湖广太监李镇回京以廵按直隶监察御史孙元劾镇扈驾襄阳棰辱知府吴华也
　　
　　初逆濠府内典寳等官阎顺刘良陈宣窥知濠谋为不轨赴京奏闻濠知之宻贿朱宁臧贤欲得顺等而甘心焉会有旨阎顺刘良陈宣发充孝陵神宫监净军乃得不死至是上疏自白其寃刑部议覆上以阎顺等忠义可嘉诏司礼监查奏起用
　　
　　后军都督府带俸平凉伯马山辞伯爵左军都督府右都督马钊辞职任俱准免山钊出太监马永成厮养累以冒功传升本非所据也
　　
　　锦衣卫都指挥郭鳌指挥王钦殷堂周瓉姚瓉千户王锦王铨周保蓝华章琏有罪下狱鳌等皆以党附钱宁江彬擅作威福给事中汪玄锡等御史李镇等交章劾之故有是命
　　
　　旧制守备内臣在凤阳者止令奉侍皇陵兼管皇城安挿庶人司门禁鎻钥在宻云者亦止以分守名仍聴蓟州镇巡官节制正徳以来中贵恣横夤缘内批奏讨符验旗牌兼辖地方奏改镇守或充副总兵越分行事民甚苦之至是兵部遵奉诏旨请一切复旧制改给敕谕夺其符验旗牌制曰可
　　
　　正徳丁丑大同应州役止生擒敌一斩首十有五而将士夤縁滥邀升荫至是兵部奉诏议裁除许泰已夺伯爵江彬江勲神周张洪俱已系治独李秉等八人有斩获功丁见等三十三人曹恵等三人皆死于阵宜升级如故郑山等十六人在阵被伤宜改升署级其谷铠王勋冯政等九百三十四人及中官张永魏彬张忠等九人荫授弟侄等锦衣卫官悉宜裁革上从之
　　
　　令分守四川建昌上都司地方太监赵钦不得兼领川南道从兵部议复旧制也
　　
　　云南道监察御史萧淮劾奏太监张永前在江西擅权纳贿故纵逆党辄以私忿械系无辜即今刑官虽多所辨释而瘐死含寃者尚不可数计宜寘之法典以谢天下因言谷大用魏彬八党之首恶武忠孝庙之罪人并宜逮治得旨谷大用等已处分永降为奉御往南京孝陵司香
　　
　　钱寜伏诛宁家世不知所出幼时其父鬻为太监钱能养子冒姓钱正徳初逆瑾用事能结纳之宁因得见毅皇帝宁性獧狡柔佞善伺察迎合大被宠幸赐姓冒功升锦衣卫正千户正徳五年瑾谋逆事露宁以计免寻升左都督掌锦衣卫事典诏狱权日益重恣肆无忌引乐工臧贤回回人于永及畨僧等相比昵为奸请于禁内建豹房新寺日侍毅皇帝畋游为娱乐蒙蔽聪明招权纳贿伪旨传升各邉将官及镇守内臣所得金银珠玉以数百万计时宸濠久蓄异志宁得濠重贿因与图复护卫屯田且令濠数进金玉玩好毎进必贿宁以达宁又伺朝廷动静泄之于濠正徳十四年五月濠逆谋益着言者益力毅皇帝遣太监赖义驸马都尉崔元都御史颜頥寿往按其事宻令侦卒林华兼程以报濠即举兵不逾月就擒而宁之奸逆始露乃捕宁及其族属皆下狱会太监张永亦发其奸事下法司锦衣卫杂治毅皇帝崩上即位磔于市仍揭宁罪状并绘处决图榜示天下宁以厮养小人依凭城社遂至黩货无厌党逆成奸几危社稷便嬖憸邪之能乱政如此
　　
　　福建道监察御史卢琼请罢各处镇守内臣疏入报闻嘉靖元年正月南京锦衣江淮等卫原设水军马快战船永乐间迁都北京遂専以运送郊庙献新及上供品物军需器仗其后管运内臣假托虚増肆为奸利上登极诏革其弊进解船只如旧例毎起不过三只南京兵部尚书乔宇因奏裁船数视弘治间减十之四正徳间减十之七上皆从之至是诸监局内臣竞请乞如正徳中例守备太监戴义以闻兵部执奏诏书既出不宜纷更得旨如弘治年例以后不许再议増减
　　
　　浙江巡按御史何钺奏先任浙江镇守太监刘璟王堂浦智织造太监晁进皆黩货害民虽遭罢革未泄众愤都察院复议请逮问追赃智贪纵尤甚宜寘重典得旨四人业已处分免逮问所坐赃物如议追没
　　
　　原任四川巡抚胡世宁奏分守建昌太监赵钦贪暴不法恶党依慿煽虐请逮治之兵部尚书彭泽覆如世宁奏因请罢镇守诸内臣得旨钦降奉御安置南京新房其党雷瓉等俱下狱分守官仍令司礼监推补
　　
　　守备紫荆闗太监耿忠奏新城等仓放支畧尽军无见粮乞行所在征纳本色或召商籴买以济缓急户部议言往者夏秋税法不画一承解包纳之徒得以候时贵贱自择本折去取肆渔猎其中顷年奏行折收召买之例榖贱召买榖贵折银而官价不亏榖贵放本色榖贱放折色而军士沾恵计无便于此者但本折二色未定闗支月分委官乐折支之便召买坐废而军饷恒苦不给今请自元年正月为始本折间月闗支其折色毎石如例给银四钱五分其本色聴委官召买支用或价直太髙召买不及毎石加银二钱给之候米麦价平及期贸易本色务足半年之用上是之
　　
　　户部奏上林苑监嘉蔬等署添设内官虐使菜户奸利不法请复旧制以文职提调便上切责佥书监工等官数其蠧政害民罪状姑令改图再犯不宥且命有缺勿补
　　
　　分守凉州太监刘徳弟志倚宠横肆为言官所劾徳坐革还志抵罪
　　
　　论宣府失事之罪叅将江桓守备太监叶森而下罚治有差
　　
　　户部言祖宗朝设尚书侍郎总领天下财赋督察委之台官放收属之郎署当时不闻内官与事法至善也宣徳间京通二仓暂设总督监督二员其后复増至二三十员创设中瑞馆处之冗滥积弊实为国家大蠧今诏书裁革二仓内使至二十七员矣乞遂罢中瑞馆尽取其余人代还内府供役及临清徐淮监督之使宜一切罢勿遣疏入得旨前已厘革自今苐勿更加
　　
　　诏减岁供内府盐课之数初弘治时内府供用库岁派青白盐十七万五千斤正徳以来太监吴海杨先等再请加课逓増至三十五万一千八百四十四斤淮海之间嚣然烦费至是御史郑光琬言陛下登极首诏选汰内府各监局员缺悉依祖宗故事今冗滥既清供用无増课额宜悉罢减如弘治年制以苏民困户部复议从之
　　
　　二月巡按陕西御史许翔凤劾奏镇守甘肃太监王欣赵林陶俊申永孔学苛克官军月粮草束与甘州左卫千户孙智等违法事得旨林充军俊学俱降长随永革任回京欣令刑部追赃银五千两智等提问南京针线厂右监丞张堂惧罪自缢死
　　
　　宣大两镇连岁凶荒军粮久缺米价腾贵宣府镇守太监于教场操练一军鼓噪求粮几至为变巡抚都御史李铎上其状大同巡抚杨志学亦言本镇军民缺食公私匮竭强悍聚为盗贼肆行刼掠北敌近边住牧警报日闻乞亟为议处下户部议于二镇量増月粮折色毎石一两按月支给候麦熟停止又请如前议动支没官银二十万作速运赴该镇趁时籴买米豆与折银相兼放支仍发太仓银六万两分委司官于该镇召商籴买巡抚等官设法穵运以备主客兵马支用其镇守总兵占种地土尽行退出编入屯田召种办纳子粒通行陕西辽东各边一体遵行从之
　　
　　差内官监少监汪俊往真定印烙木植巡按直隶御史朱越言前者镇臣侵越抽分贻患地方已奉旨革回今侯俊虽以岁例印烙恐蹈前弊有累新政工部复议请罢勿遣上曰印烙木植与抽分无与令事毕即回不许生事扰民
　　
　　三月礼部尚书毛澄等言内府各监局供事官不系朝叅者牙牌已奉旨裁革今御药房太监孙端不遵前旨复为袁鉴等朦胧陈乞宜治罪得旨查见在供事官职名以闻
　　
　　南京印绶监初奉诏革去匠役一百二名至是监丞宗玺托以装表符轴乞留之户部言玺违诏宜重惩得旨匠役遵诏裁革玺贷勿问
　　
　　初正徳间惜薪司所收木柴毎于正数外暗加耗柴数倍工部侍郎杨廷仪以其太重请明加一倍而暗加者犹不尽去至有三年起运不给一年上纳者易州判官赵孔清等奏诉下户部议请以收过明暗加数俱准作拖欠正数今后称收止照弘治间例行已得俞旨而太监赵亨奏称旧规难免乃逮孔清等都给事中余瓉疏辩再下户部执议如初于是诏从部议孔清等发山厂聴审
　　
　　吏科给事中刘济查盘甘肃钱粮言山丹迤东仓场空虚粮饷全乏永昌新添游兵三千徒为耗费甘凉已有叅议总兵其分守太监徒为虚设俱宜裁革兵部复议游兵已裁一千发回原卫其二千仍令周尚文管领巡逻凉州在天顺间民犹繁庶故添设分守今民力不堪革之诚便乞将太监取回从之
　　
　　刑科给事中刘世扬言近接出都察院原送司礼监提取内官吴善良揭帖面加浮帖书写圣旨吴善良等照前旨免提问司礼监奏请发落臣等窃惟祖宗之制凡旨意批于题奏本或登闻鼓状发六科抄行凡重大事理传奉旨意各衙门必补具奏本于早朝面进此外未有朱写旨意出承天门外者所以重敕旨防诈伪也今累批浮帖径从中出六科不得抄行诸司无从补本轻亵纶音更张旧制此失政之最大也伏望鍳成宪重命令今后旨意俱遵祖宗旧制疏下所司知之
　　
　　初诏书禁额外贡献凤阳守备太监张阳复进贡新茶给事中张翀言宁夏所贡红花及镇守总兵官到任贡马谢恩皆非令甲宜罢礼部复议宜遵诏一切禁止如翀言上是之
　　
　　弇山堂别集卷九十七
　　
　　●钦定四库全书
　　
　　弇山堂别集卷九十八
　　
　　（明）王世贞 撰
　　
　　○中官考九
　　
　　嘉靖元年四月提督太岳太和山太监赵营奏请符验兵部言营违例奏扰得旨报罢
　　
　　户部上言广东看守珠池内臣前已奉诏旨不许干预廉琼髙雷地方今太监安川又复夤缘传奉兼管地方事属欺罔乞申前令管市舶珠池者各専职任俱不许干预地方事务上是之
　　
　　监察御史李镇言定策之赏内阁文臣俱已辞免此外或以迎立或以藩亲或司礼赞襄潜邸供事皆得滥膺髙爵世袭锦衣臣以为公侯等爵非元勲不得滥封指挥等官非军功不可轻与乞重惜名器收回成命给事中史道亦疏言内臣等禄荫宜聴辞免俱下所司知之内官监奏内教场房屋及南城西海子殿宇亭轩损壊乞加修理部议以财匮民穷宜暂停止上曰然各处地方艰难军民困苦财力匮乏不急工程一切停止无得生事害人
　　
　　五月停止浙江织造生绫八百余疋初内监以缺乏绫纸札等用奏下诸处买造已相继输纳惟浙江未完至是巡按浙江御史何钺以诏书蠲免奏请停进工部覆奏从之
　　
　　命上林苑监内臣照弘治间员额存留其占种地土草场悉令改正养牲种果蔬人户除供应正役外一切科扰通行查革从户部请也永乐初设上林苑监于京师取山西平阳泽潞之民充之使蕃育树蓺以供上用品物时止设文官职専进送于民无扰后増设内臣九员至弘治间渐増一十八员正徳间添设总督佥书监工等名至九十九员于是科扰百出擅将牲地草场征派子粒占用伴当御牢名目过索月钱节年通计诛求至银三十五万余两逼死人命数多上登极诏汰革之止存一十九员民始称便未几又传奉添设至六十二员弊复滋甚至是户部以旧额及节添员数并占种场地顷畆开奏请如旧额厘革上是之
　　
　　六月康陵神宫监太监刘杲奏讨天寿山空地并九龙池草园栽种果菜以备四时供献命户部给之
　　
　　内府供用库署库事太监梁政等言上登极诏有云除漕运粮斛四百万石照旧征运其余税粮等项不分存留起运俱免五分以苏民困但本库岁计钱粮并黄白蜡等用俱系各宫殿供用原有额例难以减少户部复议以诏旨既出不可复改乞照前定五分之数征纳仍勅梁政等遵奉勿于旬月之间辄沮挠成命有伤治体从之
　　
　　七月御史汪珊疏陈十渐其畧曰上初即位天下忻然庶几复见唐虞之治迩来渐不如初中二条曰初中官有罪一切惩以正法今一二犯法举朝论之卒贷死而罚金后将何惩此八渐也中官有过者初皆不得任用今镇守守备稍稍营换幸门复启此九渐也
　　
　　诏御用监岁征物料如弘治例先是工部议上弘治以前例坐浙江金箔二千贴河南水胶二千五百斤黒铅五百斤山东椵木五百丈檀木二十根山西大甘锅三千个广东白圆藤五百斤陕西明羊角二百斤羊毛五百斤苏州府白长节猫竹三百根大名府细铜丝三百斤矾红土五百斤河间府瀛沙三千斤土硝四百斤永平府滦州榜纸三千张炉甘石万斤顺天府青甘土五百斤水和炭三十万斤工部石灰五万斤易州山厂木柴炭各二十万斤视正徳十省八九已而该监奏派复有花梨木花秋木等物系奉依裁省之数部臣覆申前议厘革上从之
　　
　　诏陵户坟户全复其丁初太监杨閟等为各户奏请事下户部议谓坟户止复三千丁载在会典上全复则京民投免者多一切重徭遗累下户非便上以陵寝至重特与全复先是各内臣犯法屡诏免逮问惟下司礼监治于是刑部尚书林俊等言宫中府中宜为一体诸内臣所犯宜下法司明正其罪如罪之不当自宜奏请治之不宜废祖宗之法上报有旨
　　
　　十月巡抚大同右副都御史张文锦劾奏阳和天城分守太监李睿报纳官草累军采运侵占荘田役军耕种结逆党黄福添等为腹心宜正其罪别选老成安静者代之都察院复议得旨戒饬李睿安静行事其黄福添等缉捕治罪
　　
　　刑科左给事中张翀请罢镇守内臣疏下所司知之
　　
　　十一月兵科给事中陈时明以灾异请斥太监萧敬其畧言敬素与宸濠交通幸逃国典今又舞其才智荧惑圣明迩者大婚之议敬入刘政重贿欲引纳其女赖大臣毛澄等力争不果纳其奸邪无忌如此陛下纵释不诛不宜久留于宫掖请罢敬司礼出之外宅以泄臣民之愤消上天之变章下所司给事中及宦等查大同镇仓库草场因劾前镇守太监马锡苏缙今监鎗刘璟分守李睿请皆究问如律都察院覆奏上以马锡苏缙侵盗数少又先以发戍姑宥之
　　
　　初惜薪司言真定山西等处所输柴炭运官揽头积有逋负工部以为此因加耗过多所以征运不及请以明加及暗加之半并准正数其余核实追征惜薪司太监执以为暗加必不可免且指工部为故纵工部言侵费有征加收不扣非大公至正之法臣等以诏书从事非故纵也自今请如后府惜薪司事例召商完纳乃给价银惟上纳时该司不得过取加耗即公私俱便矣奏入上教所在严追未完者仍饬所司行追
　　
　　大理寺卿郑岳言内臣贾全等侵盗仓库宜伏正法而特蒙曲贷使左右效尤恣意侵盗设至败露又图幸免其害不可胜言且自皇上即位以来如陵户任文举千户鞠王英等辄以内臣奏请事从中决部臣执奏不聴其它下司礼监处分者甚多夫法者所与天下共者也事干近幸辄有轻重是法不信于天下矣古人有言法行自近始又曰宫中府中俱为一体故申屠嘉辱邓通而文帝不以为忤韩琦安置任守忠而英宗不以为专前史书之以为美事陛下宜逺鉴前代之规近守祖宗之法自今内官内使等有犯悉聴部院问拟发本寺审録则可以昭圣朝平明之治得报有旨
　　
　　十二月御马监太监阎洪等奏勇士四卫二营见存马止有一千八百九十三匹视官军额数不及十分之三四乞行太仆寺于顺天府各属州县寄养马内如数处补下兵部议选寄养马一千匹与之其领马官军仍依成化年间故事籍记姓名及闗领年月如有倒死二次者照例责令赔补从之
　　
　　山西道监察御史杨百之言革任锦衣卫千户张仪当宸濠逆谋时力劝太监张鋭却其馈遗私语御史萧淮发其罪恶今锐得免死淮得美迁而首功不録臣窃寃之乞量授一官薄云酬报疏入给事中安盘劾奏百之为仪游说阴与张鋭交闗为复起之地百之复诋盘先因请嘱不行挟私行谤事皆下所司看详吏部尚书乔宇等不直百之议加黜罚而刑部则谓安盘之劾交闗百之之劾私嘱情状未明宜通行法司逮问以昭曲直得旨杨百之安盘俱列言官自相讦讼本当逮治姑从寛夺百之俸三月盘一月时仪以附托张鋭结交江彬禠职不叙彬鋭皆逆濠内党鋭见濠事且败逺迹灭口士大夫方以漏网为恨百之乃称仪首倡大义谓鋭力折奸谋虽得薄谴公论鄙之
　　
　　提督宣大侍郎臧凤奏先任镇守太监今充军马锡巡抚都御史胡瓉见任总兵杭雄擅支官银数千馈送江彬又有分守太监李睿副总兵林寛都指挥等官田云或那借侵欺或支领克落罪各有归宜治如律上以锡瓉雄事已遇革诏勿问寛等下巡抚都御史鞫实拟罪以闻
　　
　　印绶监左少监谷岫正徳中差管杨村皇荘科扰生事侵占民田为有司所发下言官核实有验上命逮其家人谷经等鞫之候问明并奏地畆当入官者召民开种征银解部
　　
　　旧例厂卫赍驾帖提人必由刑科佥批锦衣卫千户白寿等赍驾帖提东厂访获犯人诣刑科给事中刘济谓当以原本送科方知其事乃敢批行寿等执不肯与语并列上上命会查成化弘治年间事例以闻既而该科覆奏不但二庙时为然自天顺以至正徳厂卫节奉明旨俱同原本送科以慿叅对寿等争之不已谓驾帖送科旧皆开写事畧会同署名实不系御批原本上竟从之因责济等纷更旧章令自以状对既而宥之
　　
　　二年正月户科给事中张汉卿等言日者皇上念畿辅荘田之害命给事中夏言御史樊继祖主事张希尹会勘安州鹰房草场涿州薫皮厂勅曰自正徳元年以后朦胧投献及额外侵占者尽给原主管庄人悉取回大哉王言民切仰戴及言等勘报户部覆请而两奉明旨曰仍旧曰留用该部执奏再三竟不之从是非所以全大信昭至公也先帝时羣奸擅政八党为首故薫皮厂起于马永成鹰房草场创于谷大用今马俊赵霦恃藩邸旧恩妄乞免查是复蹈永成大用故辙也渐不可长乞察诸臣查勘之明从部臣执奏之正尽革鹰房草场薫皮厂并罪俊霦以为欺妄之戒不允
　　
　　南京守备魏国公徐鹏举等奉旨会议应天府匠役人夫事条例以上一南京司礼监神帛堂匠役洪武时定额四百户后太监安宁奏増四十户俱免杂差奸民罔利夤缘窜籍其中至一千一百十四户顷奉明诏以正徳时投充者革去百八十九名而该监仍复护留请查旧例复四百四十户之数余尽革之一南京内府九库洪武时额编库夫五十七名宣徳成化间有修理之役暂借人夫百五十一名工竣仅以二十三名发回两县而占留百二十八名南京里外花园原额匠九十名而后复借占八十名南京内官监原额军民匠三千九百余名天顺间复借占百五十五名俱非制宜尽查革一各监局人匠有逃故者宜行原籍勾补户絶者宜除今使上元江宁两县赔偿不便一南京鲥鱼厂岁取里长二十名名索银二十两正徳时复倍取其数起运内臣索茶果银百二十两水夫银二百两及鲜船时发又取夫四千三百有奇民不堪命宜有以禁之兵部复议得旨俱遵旧例行
　　
　　二月先是都察院疏请差御史巡盐批答稍误以未下阁臣票拟也刑科右给事中黄臣谏曰我朝设立内阁处以文学之臣凡百章奏先行票拟今使内阁虚代言之职中贵肆専擅之奸闗系匪轻渐不可长容臣封还原本以重命令疏入即改批如制
　　
　　三月南京守备魏国公徐鹏举言南京内府查失铜符十三面叅内使纪通等并请如号造补疏下法司议所失铜符宜行补造以便宿卫请并治典司守卫各官罪上是其议命逮问纪通余年逺姑贳之
　　
　　司礼监右监丞王敏请以宛平县民地一顷三十四畆为顺义郡主坟园户部言非制不当与上从部议
　　
　　四月司礼监太监萧敬奏各监局军匠查革数多供应缺乏请以洪武等年旧例一千五百余名佥补兵科叅奏如是则钱粮何所支给诏书何以取信兵部亦言诏书所革乃正徳间新添非洪武以来旧额如复佥补则革者皆得冒入以致耗损京储与正徳中何异乞令以未革人数应役有逃亡者乃下清军御史勾补从之
　　
　　御马监太监阎洪奏请外豹房永安荘地户部言此地故皆永清右卫屯田洪熙间以半为仁寿宫荘其半以给太清观道士弘治中改给指挥赵良至先帝以豹房之故遗祸无穷幸奉明诏革除而洪等仍欲修复以开游猎之端非臣等所愿闻也臣请悉还原卫征屯子粒以助军饷庻可永除祸本诏以地十顷纳豹房余令道士及赵恺分佃如故
　　
　　给事中张嵩以天戒上言太监崔文等于钦安殿修设醮供请圣驾拜奏青词是以左道惑陛下请火其书斥其人惟日临讲亲近儒臣章下所司
　　
　　刑部尚书林俊言廖鹏齐佐王瓛廖铠皆先朝巨蠧罪恶贯盈国人皆曰可杀天变实其所召请亟诛四凶或先诛鹏铠以快人心回天意上命仍禁于狱
　　
　　廖铠死狱中刑部请剉尸于市传首陕西以泄众愤上曰照常塟埋闰四月先是内官监太监崔文督修九门城壕日役三万人经岁不竣工科给事中胡汭言此监工等官故延引岁月干没钱粮宜定限令月内竣工报可
　　
　　故钱宁党廖鹏齐佐王瓛上疏称寃刑部议称三人朋奸乱政罪不容诛而廖鹏父子流毒两省尤当首论不宜聴其诡词脱罪命禁如初
　　
　　先是上命御马监以牧马草场新旧图册给发科道官自行查勘太监阎洪等请更遣内臣赍册至勘所得从公对收上复许之于是给事中解一贯等言臣等奉诏查勘十已得六七今若添差内臣如益薪止沸举前功而尽弃之若必不得已宜别遣一二大臣令体统相当以便行事上特纳之命内官大臣俱不必遣仍行该监给与原勘官图册从公核实具奏
　　
　　大学士杨廷和等上疏曰人君一身天下根本欲令出入起居事事尽善惟在前后左右皆用正人臣等先尝具启请于昭圣慈寿皇太后务选老成谨厚内臣以侍陛下任使其曽经先朝随侍遗奸不得滥与又尝极言异端左道亟宜痛絶顷条奏进如修徳十二事其一谓斋醮祈祷日费不赀此皆先年乱政之徒芟锄未尽妄引畨汉僧道试尝上心夫斋醮之事乃异端诳惑虚诞诬妄圣王所必禁也昔梁武帝宋徽宗崇信遵奉无所不至一则饿死台城一则累系金国求福不得反以召祸又如近日刘瑾钱宁軰崇信佛道建造寺宇皆杀身亡家畧不蒙佑则其无益有损不待辨矣惟陛下留神采纳斥逺左右奸人及逺方僧道罢停斋醮清查一切冒滥恩赏实万世无疆之休
　　
　　诏蠲太岳太和山香钱一年备赈从湖广守臣请也太监潘真奏留不许
　　
　　浙江镇守太监刘璟坐违例任所置买田宅为有司所发上罪其叅佐谪戍边者二人而田宅与璟如故刑部主事郑宪执奏不允
　　
　　凤阳府例有岁供果品上初即位罢之守备太监张阳以旧规为请礼部复议明诏已革不宜复増上命如旧例行第严为禁约不许生事扰民
　　
　　内官监太监崔文家人李阳凤等抵工部匠头宋钰求贿不获因以他事嗾文杖钰几死事在法司问未结文为阳凤诉寃得旨改令镇抚司讯理尚书林俊等执奏以为祖宗朝以刑狱付之法司罪无大小皆聴平决自刘瑾钱宁用事専任镇抚司为之爪牙政出多门盗贼滋起此陛下所亲见更化善治正在今日不宜复以小事诎法伤平明之治上不纳明日又奏上怒其烦渎责令对状俊曰昔唐徳宗相裴延龄阳城欲取白麻壊之唐文宗诏赦左藏盗吏狄兼谟缴还词头自古忠臣爱君大抵如是夫太监崔文乃先朝之漏奸而左道之作俑也荡摇主心排轧言路其罪已不容诛兹复饰词巧辩胁夺见囚谓法司为无人谓祖宗成宪为不足守臣受国厚恩诚不忍见朝廷百五十年纪纲一旦遂为此軰纷乱人愚言突不敢爱死上颇优容之已而都御史金献民六科都给事中刘济等十三道御史王钧等工科给事中余瓉等五城巡视御史初杲等交章论谏章凢十有四署名者共八十人疏入皆付之所司
　　
　　八月时上命修干清宫北一府内官监太监陈林言见役军匠二千三百有奇乞月给米盐户部复议府第损壊不多増造穿堂仪门何至役人二千三百若谓事不容已亦须立限完报上命立限完报不许妄费财力
　　
　　户科给事中孟奇言太监李宣故逆瑾党也已奉诏革职近者谄赂皇亲结为姻好夤缘左右复有提督京仓之命自皇上中兴以来除旧布新而先朝奸党内臣弟侄家人犹潜居都城布列禁地鑚刺伺窥无所不至若其谋遂成则其祸匪细伏望将宣取回闲住凡一切奸党弟侄家人尽逐之使肘腋之下豁然清谧而勲戚之家敢有贪嗜权利与厮养下軰结为婚媾者即如法禁絶以警将来上曰李宣已有旨矣一切奸党所引宦竖人查发回南京监局着役弟侄軰无得入禁门勲戚仍与婚者必罪不贷九月旧例上林苑地聴牲户开垦为业惟育牲种蔬果以供上用不収子粒弘治间太监寗诚始亩科银三分嘉靖改元诏革去至是以监臣奏复命征收户部叅奏各署内官始则侵民田为牲地终则夺牲地为已业观其设心不尽逐四署之民而专聚一已之利不已也宜恪守前旨追寝近批以安人心不报
　　
　　工科给事中解一贯等奉勅查勘马房地土事竣奏将踏勘过牧放官场筑封堆永为遵守军民产业勲戚荘田给还承管及叅太监谷大用李玺树党蠧政夺产殃民宜明正典刑及接管太监杨金等经收太监杜堂等并巡青千户陈谨等通行逮治仍乞裁减御马监管场官聴监督马房主事征收子粒召买粮料支用尽革岁派送监草料以备各边紧急奏请户部如其言覆请得旨御马草场依新册仍旧本监管理岁收银两准作修理等项支用清出地土庄田依拟给主谷大用乱政害人本当问究但念迎请勤劳姑贯之仍降二级仍旧司香李玺并杨金杜堂等都免提陈谨等各罚俸二年
　　
　　十月临洮府知府郭九皋为滦州民赵纪诬以前任太平府事讦告东厂太监芮景贤奏闻命差官校逮问巡按陕西御史刘翀言东厂之设専主缉访在京奸伪无受理词状逺差官校拿人之例赵纪细民不诉抚按而越诉东厂实由书手陶淳通贿景贤所致也乞将赵纪陶淳九皋同解法司问理六科给事中刘济等言赵纪小人无忌惮实定国公徐光祚主之查得国初魏国公徐达修理山海闗钦赐彼处田土即于洪武末年具奏辞已经顺天抚按官孟春郭南奉旨查复给与军民屯种今光祚欲隠情奏讨故嗾赵纪揑奏土豪欺占以为之地耳法当并究而十三道御史彭占祺等亦合疏力言并下镇抚司知之巡视光禄寺科道官王瑄等劾奏东安门内使张迁田博孟贵及军役萧名胡柰等索要粮长解户财物数多乞行提究命逮萧名等下镇抚司如干碍张迁等据实奏闻
　　
　　兵科给事中陈时明等言逆党廖鹏受赂逆濠计复护卫李琮握兵禁内为彬心腹俱罪坐反逆不可末减始法官拟罪朋党乱政盖预为解脱之地乃得奉旨缓死物议沸腾乞将鹏琮押赴市曹明正其罪仍敕都察院追究纳贿舞文者寘之法下所司知之命贷重犯王钦王锦王铨死各发邉卫永逺充军仍免追赃时钦等饰词奏辩左右有为之营脱者刑科都给事中刘济等言王钦等已奉钦依处决忽降内批免赃减死以天下共诛之人为左右罔利之地废法乱纪莫此为甚已而刑部都察院各疏执奏俱报有旨
　　
　　十一月刘最既调广徳州判官去而东厂太监芮景贤复奏最在途仍用礼科旧衔乗坐船取夫役而长芦巡盐御史黄国用复遣纸牌送之并属违例上命逮最国用下诏狱镇抚司具狱上得旨最谪戍国用降逺方杂职刑部执奏最等情罪宜下法司拟评不报
　　
　　先是楚王荣■〈氵戒〉及湖广抚按官奏承奉副潘朝等挟势要求肆言谤毁指斥亲王面忤世子命遣官会鞫之至是都察院复议朝等十三人情罪比依谋叛宜寘重典其胁从者当谪戍如律而楚王以淳质受侮宜赐书慰谕得旨俱如所拟
　　
　　御马监以勇士营随驾官勇士马匹不足欲行太仆寺调取兵部言本监兊过马匹足备骑操似难再给但称省牲在迩请将顺天府所属寄养者挨次选五百匹暂给之并行领马官勇士不许任情选择其各营倒失者仍行提督营马少卿追给无姑息以致损耗从之
　　
　　始太监于经占夺人田园已论罪追赃入官而其弟于纶复夤缘奏乞得领价值刑部执奏谓律凢赃枉法者入官求索者给主此定法也纶以匹夫荧惑上聴始终乱法罪不可宥请治之得报有旨
　　
　　三年二月给事中邓继曽言祖宗以来凡有批荅必下内阁拟议而行顷者中旨事不考经文不会理或左右羣小窃权希宠以至于此陛下不与大臣共政而容若軰干政臣恐大器之不安也疏入上怒下继曽诏狱寻降金坛县县丞时给事中张达韩楷郑一鹏御史林有孚马明衡季本各论救皆不报
　　
　　御用监太监刁永潘杰等以织造上用大祀衮冕袍服皮弁等成为各匠陆宣张鸿等五十二人乞恩升职科臣叅驳以为不可下工部议言匠以艺食于官织造其分耳安得滥觊恩泽且陈乞之弊新诏严革诚念其劳量赐金帛足矣诏授皮作局副使者二十五人余悉赏银二两绢二疋
　　
　　发净身海户刘用王谈等还原籍初用奏乞收留上怒逐还至是谈复率众奏扰诏锦衣卫逮其首事者杖而逐之
　　
　　初湖广镇守太监李景儒岁进鱼鲊巡按御史沈俊武昌府知府王鸾各疏请罢之礼部议额外进献不免烦民毎岁科敛动以千计罢之便诏禁毋科敛扰民
　　
　　四月内供用库太监梁政等奏称内官内使等月粮例人四斗今十减其三用不足请于太仓补给户部复议本库岁额米八万五千四百八十石有奇而食者一万五千余人岁不过七万五千余石耳裒多益寡用宜有余太仓军国重储未可轻动上曰元年所蠲三分其暂聴补给他如故
　　
　　工部覆江西镇守太监崔和议一谓征操军士缺乏器械议将贑袁等卫所岁造贮库者乞聴存留一年备用一谓宸濠逆产先后所报银数不同议行镇巡衙门委官估值其已鬻而减值过多者如数补足议值过多而不售者量从减鬻有原主者给还诏可其报银异数令镇巡官会勘以闻
　　
　　初免北义河二处草场内官监太监陈林以芦苇地不应尽行开耕御马监太监阎洪以子粒地不应槩征芦苇各疏争之下部行勘草场子粒本属御马监弘治十二年内官监始以营造借采芦席奉孝宗皇帝圣旨春夏御马监牧秋冬内官监采而子粒地畆顷又有新籍属御马监岁收诏二处草场照弘治年间例行子粒仍归御马监管理
　　
　　银作局太监张敬以造各王府金册计用二千九百两有奇请行户部收买部议时灾用诎请暂发内承运库金免收买仍行云南布政司催征年例金及各司府赎金诏部买金二千进用余取之内库征逋如议
　　
　　五月守备南京内官监太监王堂请拨孝陵等卫军三千名看守房屋已得旨许之兵科都给事中安盘因劾堂欺慢谓本朝事例私役军人过十名者据法论而堂公然自拟名数具牍上请其视私役轻重又何如也宜追寝前命革堂闲住以示薄罚疏入报闻后南京御史唐勲等合疏劾堂乞明正其罪章下所司
　　
　　兵部尚书金献民言朝廷军职専以待有功祖宗旧制不许轻授屡朝禁例甚明曩太监丘清等病故钦升伊弟侄丘麟赵云等为锦衣卫千百户臣等并该科执奏以为不可未见俞允意成命难回于既出事几当絶于将来故未敢再干天聴兹尚衣监张昌又为本监太监潘杰援例乞升其侄景钊为百户钦蒙宸断止与所镇抚盖圣心知其不可故量裁其秩以示反正之渐耳然臣等则以此軰授官陛下既知非制则当痛絶于今日不当犹豫以为后人之张本伏望将潘景钊荫官新命特赐收回倘念杰旧劳别加优赏则恤下之恩法祖之羙两全而无失得报有旨
　　
　　以斩获鞑靼功赐镇守蓟州总兵署都督同知马永实授赏巡抚都御史孟春镇守太监李能巡按御史卢琼巡闗御史余符守备左监丞杨世英户部郎中顾天佑兵备副使熊栢各银币有差
　　
　　南京孝陵司香内使谷大用奏乞回京调理礼科给事中章侨言先帝初政清明可继列圣之美未几为大用等所误内连瑾贼外引彬宁树八党之凶酿十六年之祸遂使先帝不得正其终陛下知之悉矣节奉明旨列其罪状天语戒严凛于鈇钺大用死有余辜不知一旦何所窥瞷故违诏旨而敢于陈乞叙奉迎之劳懐康陵之便假生还之语投干进之机其设谋积虑罪不容诛矣臣谓不早辨而痛遏之恐乗间伺隙羣凶竞起不至复乱天下不止也章下所司知之
　　
　　七月上以司礼监太监张钦有赞襄功荫弟侄一人为锦衣卫指挥同知世袭钦朝鲜国人无族属以家人李贤承袭至是贤故其子儒乞袭职兵部尚书金献民言武职非军功不得世袭况李贤以他姓冒荫李儒岂容再冒耶乞如新诏裁革以慎名器上念钦劳仍命儒世袭
　　
　　先是弘治初年京城九门岁入税钞六十六万五千八十贯钱二百八十八万五千一百三十文至二十年后岁入钞七十一万五千八百二十贯钱二百五万四千三百文及正徳七年以迄嘉靖二年则岁入钞二百五十五万八千九百二十贯钱三百一十九万三百六十文至是守门内官监少监王敬疏乞减钱钞已奉旨如弘治年间税例敬复上疏言崇文朝阳东直三门所税钱不足以供乞如弘治二十年例下户部议尚书秦金言各门钱钞正以备光禄诸司祭品之需近诏如弘治年例已减钞一百八十九万余贯钱三十万五千余文矣王敬贪恣无厌又欲以弘治中年例行之则私槖益充而公需必乏惟上裁察诏崇文等三门钱钞如弘治初年数仍减钱三十万文
　　
　　己巳锦衣卫百户俞贤以太监俞泰义子传升管事兵科叅论谓事宜裁革兵部覆奏祖宗旧制武职以授军功管事必由推选至于夤缘乞升则孝庙之禁例而查革冒滥又陛下登极之明诏也今俞贤曽无公家之劳又非太监子侄遽以锦衣管事之衔而加之仆隶厮养之軰轻亵名器紊乱典章诚如科臣所言者亟行裁革以杜陈乞之端得报有旨
　　
　　弇山堂别集卷九十八
　　
　　●钦定四库全书
　　
　　弇山堂别集卷九十九
　　
　　（明）王世贞 撰
　　
　　○中官考十
　　
　　嘉靖三年十月应天巡抚吴廷举言内官监监收白熟粳米额外科索无厌大率正粮一石加费二石方获批单虽屡奉旨禁革而该监科索如故请令提督太仓太监一员与仓场侍郎兼同监收庶弊奸可革民不为病户部复议总督仓场与内府不相统摄难以行事今但宜严加饬戒及请命巡视光禄寺科道带管访察奸弊以闻上曰然今后内官监收粮悉如故事毎石加耗一斗不许分外多收军余人等有仍前巧立名色科索民财者如法究治巡视科道官不必带管
　　
　　十一月癸亥巡按直隶御史朱寔昌言顷者太监吴勲张志聪以私恨劾奏浙江布政马卿杭州府知府查仲道奉旨逮问二臣以节省爱民触忤权贵浙江连岁灾民死者半志聪科扰不已恐生他变幸召还志聪而以浙江织造専委本省镇守太监苏州织造専委吴勲而释卿仲道复职庶近幸之势不至益张守法之臣不至失据疏奏上以为妄言狂率切责而宥之
　　
　　六科给事中李锡等言顷者太监吴勲张志聪等往苏杭织造内阁九卿科道交章谏止陛下虽不聴然勅勲等安静行事毋分外扰民何事未逾年即背前旨矣勲诬马卿查仲道则逮之张志聪诬郭波萧景腆则逮之至御史朱寔昌劾志聪等罪状甚着皆拒而不纳勲等于陛下勅谕何如哉而陛下之于诏旨大信又何如哉书曰明清于单辞言单辞之当审也幸霁天威寛宥马卿查仲道而免逮郭波等苐下巡按御史提问仍申勅勲志聪安静无扰时十三道御史郑本公等亦以为言得旨马卿等候镇抚司问明有处
　　
　　司礼监传旨鸿胪寺右寺丞郝棠调光禄寺寺丞吏部执奏传升弊政明诏所惩棠叙迁宜由铨部得旨允行
　　
　　四年正月庚午镇守蓟州等处太监李能言沿边闗堡墩台无修理费乞于山海闗往来商旅量取其税贮以待用疏下户部议言设闗本以诘奸例不征税且先年诏旨凡道路闗津无名抽取业以厘革不当徇私违制妄开利门得旨从能言令镇守巡抚委官抽取
　　
　　三月御用监太监黄锦等言成造龙床及御用等器木料不敷乞行南京守备太监委官于芜湖抽分厂并龙江瓦屑坝抽分局将抽下杉木板枋选择印记令彼中军卫有司运送应用工部执奏谓芜湖抽分専以成造运船及供应器具其朝贡四夷赏赉折价亦取给于此毎岁所抽竹木易银不过二万余两不足以供所费今该监所需二十余万两罄一岁之入曽不及十之一也况南畿灾伤频仍军民并困责以辅运或至他虞乞勅该监酌量缓急汰其滥冗先以南京御用监见存木料取次应用不足则于龙江抽分局支补其芜湖课银仍供粮船器具赏赐之用则成法不乱人心亦安上竟从锦所请云
　　
　　正徳末太监黄玉镇守潼闗贪暴恣肆邑井无赖多投之指挥彭松贲鋐王臣等倚势为奸横索行旅之赀即小民任负仕宦行李无得免者至抑勒故官欲发其榇求藩府馈遗不厌则杖杀其使者积资以巨万计嘉靖初为巡按御史丘道隆所劾诏革玉任闲住彭松等下山西抚按勘报至是都察院据勘词列上罪状上以玉罪重仍令逮问松鋐发邉卫充永逺军王臣等俱邉卫充军
　　
　　正徳末内监各军匠率多冗滥已而奉诏汰减弊源颇清至是御用监太监黄锦言工烦匠不足用请选经汰人役及见役户丁二千名供事兵部议覆匠不足用以私役贿免虚冒者众也不此之稽而欲更选以充非所以奉明诏且开幸进之路仍冗食之辙不便疏入上命选五百名应用而严私役虚冒之禁
　　
　　四月兵科都给事中郑自璧言比者甘肃之捷陛下嘉诸臣劳勋恩荫有差固朝廷报功之典但叅随人等均任一级似为过滥臣查得尚书金献民杭雄俱照钦依额数各二十员名太监张忠至九十员名夫赞画有奇拙任事有繁简行役有劳逸槩而録之布满奏牍冠裳滥及舆台名器贱同瓦砾非所以劝有功也臣恐外难复作谁肯乐于用命哉不报
　　
　　户部主事缪宗用言顷臣监收税窃见九门守视内官毎门増至十余人轮收钱钞竞为脧削行旅苦之乞查汰额外滥増冗员而置一二贪刻最著者于法以塞人怨章下所司
　　
　　五月户部言顷守备凤阳右少监王徳欲令经过盐商照引挂号窃谓盐法之禁最为严宻迩来商贾安便无事稽查徳乃假盘诘遏絶之名而欲为勒取渔猎之计不可许疏入诏抚按官查勘果先年行有事例准徳管理
　　
　　六月守备凤阳太监王徳乞更换勅书兼管庐凤淮扬徐滁和地方事诏许之兵部执奏祖宗设立凤阳守备供事皇陵兼管皇城及髙墙鎻钥督操八卫一所军马初无管理地方之例正徳来始有夤縁兼管顷已奉诏改正岂可复许乞收回成命戒谕王徳安静守法得旨凤阳守备所管地方依成化弘治间例行已南京御史谭鲁等给事中顾溱等并疏言徳乞兼管地方非旧制不宜许章俱下所司
　　
　　先是司礼监以缺匠役乞收补四百七十名已得请兵部执奏言祖宗旧制两京各监局员役俱有定数正徳末始添设冗滥幸奉皇上诏书裁革冗蠧一清今复许收补恐诸监局纷纷效尤革退人役夤縁竞进是先朝之宿弊复行而冗食亦且无纪乞寝前命祗以见在人匠应役便时兵科给事中郑自璧试御史聂豹亦以为言俱报有旨
　　
　　七月兵科都给事中郑自璧劾奏孝陵净军于喜前以太监守备宣府侵盗官库克减军储交通钱宁诬死御史张经知州张暠圣恩待以不死姑置南京今又擅离陵寝妄行奏辩宜重加惩治诏宥其罪仍发遣孝陵供役
　　
　　兵部尚书李钺言顷织染局署局事太监刁永等奏称监局缺乏匠役奉旨收用臣等窃以为不可夫粮储与国脉相为流通军匠与粮储互为损益查得织染局见在军匠二千一百六十四员名内官监七千八百五十六名并新收一千五百名总计盖一万一千五百有奇一监局以一岁计之该支粮米一千五万二百四十石其它监局食粮人役难以数计见今京通二仓银米俱无三年之积去年江南赈济截留漕运大半今年各处又以雨雹伤稼奏乞蠲免月无虚日明年漕运又未可料若使弊端复开冗食不节则二仓所积立可待尽京师根本重地而仓廪空虚一至于此是可不为之寒心哉伏望皇上外悯人穷内忧国计勅下该监先将年例所应造者督令见在人役以次成造其逃故等项聴臣等查照先年事理严督各该卫所官作急查补得旨司设监兵仗局人匠各准收五百名内府匠役从宜量收
　　
　　九月时内府各监各请收人匠俱有旨聴许多者数千少者数百人部臣及言官屡行执奏上俱不聴于是户部尚书秦金等言钱粮为国家之命脉其盈缩系安危输办乃小民之脂膏其缓急系休戚各监局军匠见在食粮上工数亦不少兹复收充众多滥役冗食莫此为甚即今水旱灾伤仓库空虚役将何继乞收回成命免致耗蠧兵部尚书李钺等亦言内府人匠先朝固有定额但祖宗盛时海内殷富继至成化弘治以来遇有逃故间各取补正徳间政权不一招收过度太仓蠧耗无几幸赖皇上龙飞一诏通行厘革是诚千载一时也今若复行收选聴其纷纷奏讨则先朝之旧人宿弊又将夤缘肆行于今日矣政体所闗诚非细故乞将诸臣前后章疏少赐览观收回成命仍戒谕诸内臣勿复纷纷乞扰俱报有旨
　　
　　十一月镇守蓟州等处太监李能奏其家人李和等青山口斩获有功已注羽林右卫小旗复求改注锦衣卫兵部执奏言其诈冒军功不可许诏许之
　　
　　太监梁谏奏内府供用金寳珠石缺乏请下户部措处户部尚书秦金等言内府供用例取之各处解到折粮折草等项数内其金止云南年例一千两急缺则该部量为办用今朝廷经费多端太仓所余无几此外区处乞行催各省应解之数至于珠石原非中土所产祖宗朝俱有内藏皇上躬行节俭必不以此玩好之具劳民动众矧广东云贵等处灾异频仍一闻采取民何以堪上不允令照先年事例采买
　　
　　先是提督浙江市舶提举司太监赖恩比例乞换勅谕兼提督海道遇警得调官军有旨许之兵部执奏市舶司太监原无提督沿海职任虽有称成化间太监林槐例系出一时创行寻复改正不宜复引为比况动调官军系朝廷威柄赖恩小臣岂得専擅不过欲假此以招权罔利也乞收回成命戒恩仍守旧规诏如前旨给之都给事中郑自璧亦言市舶提举司建于太宗之初年而提举沿海之勅乃颁于宪宗之末岁准行之后朝廷旋觉其非即为厘正虽以正徳年间政体纷更百弊滋兴而市舶一勅不敢轻议请换胡乃于圣明之世而有贪佞狡诈如恩者顾可狥其请耶乞痛加切责取回别用另选老成以代其任章下所司
　　
　　十二月兵科都给事中郑自璧等疏言顷太监扶安病故皇上轸念旧人优恤其家既令太监李清董治丧事复以恩升録锦衣者八人夫祖宗之法武职非军功不授盖谓彼以生命博之也然犹核实乃授无轻得者若扶安軰之于国家臣不知果有如前所云功否耶且中官陈乞之典先朝间有惟正徳为盛皇上登极一诏裁革殆尽逺近相传以为盛事今复自反之何也借使扶安生事陛下勤心纳忠有所禆益则但官其弟侄一人而已足偿报胡可不计亲疎俾异姓厮役皆得窃盗衣冠耶伏乞守祖宗不可辄易之法践王者不可轻食之言从舆论不能曲回之公原臣等不能将顺之戅收回成命庶予之者有节而受之者亦不为滥兵部尚书李钺等亦疏谏皆不聴
　　
　　闰十二月初有旨添设南京守备太监卜春南京御史王献等以为冗滥疏请停革兵部复议南京守备已増至三员若添设愈多则职掌不一且南京岁灾民困一切供用皆取诸民乞俯从停革以重根本诏如前旨
　　
　　兵部言武职所以待军功不得轻授今锦衣卫试百户杨纲以缉捕何蛟以太监之侄俱因陈乞蒙实授非爱惜名器之意不聴
　　
　　南京山西道监察御史乔祺等言孝庙司香内史谷大用名在先朝八党中陛下幸不诛斥之南京今召还康陵此必左右近习阴誉力援借口迎扈之劳以动天聴者万一夤縁入侍必以误先朝者误陛下宜亟赐逺窜以为希进之戒章下所司
　　
　　五年二月南海户净身男子九百七十余人复乞收入上怒命锦衣卫逐还原籍为首者杖之
　　
　　三月工科给事中张嵩等言陕西织造羊绒已奉诏裁革今太监刁永复以四宫缺用为辞乞遣官织造陛下姑以奉亲之故屈意从之殊不知陕西外因畨丑内被征徭民困未息不堪中使之扰请改命工部经度其费而以其事属之抚臣便御史陈言等亦以为言上谓业已遣官不允
　　
　　四月南京广西道御史仲选劾奏南京守备太监卜春靖逺伯王瑾各贪暴不法事宜罢上特宥之
　　
　　内官监太监郭绅言武庙物料减损过多不能应用乞令工部照数増给上许之尚书赵璜等复议本部先年营建干清坤宁二宫贮有余银堪以移用可免加派于民后不得指此为例一槩请陈上谓大工垂成物料又皆应用之数趣命完工收贮余银准动支应用
　　
　　兵部侍郎胡世宁言比者官匠赵奎等五十四人以太监张忠一言尽行升职祖宗列圣以来臣未之前闻也且自古国家财尽必取于民民穷必至于变今官赏既滥则俸入不得不増恐有限之供输不能给无涯之用度陛下为祖宗保天下为天地养生民不宜有此疏入未报会本监周缙王本等奏乞録已故太监罗钥秦文宗属诏从之于是尚书李钺等骤谏言我朝旧制武阶専以待军功管事必由于推选自正徳间为权奸所壊几危社稷今厘革未几而内臣乞升之奏随请随得如祖宗成宪何天下公议何况小人之欲愈得愈贪若不早赐禁絶恐将来无复底止上以升授官职亦先朝故事戒钺等勿复言
　　
　　五月御史谢汝仪言近者给事中卫道御史丘养浩以言忤旨寻复其官天下莫不诵陛下之英断乃御史张襄请宥豊熙等罪陛下既命部臣议上矣俄而复已之夫熙等狂愚罪固难免陛下谪之已足示罚人才难得若不及今赐还恐岁月弥深死亡踵至纵陛下他日欲怜而用之将何及乎御史乔祺论内史谷大用不当召还而陛下不聴夫大用罪恶不假臣言幸逃法网不足以泄神人之愤而一旦与王堂先后起用诚恐此軰根据日固威福日移陛下他日欲毅然去之其可得乎伏望陛下推昔者复卫道黜崔文之心宥豊熙余寛张汉卿郭楠吕柟等而叙用之退王堂谷大用而别选内臣谨厚者以充任使则陛下之明断将并日月侔天地而匹休古帝皇矣章下所司
　　
　　先是内臣黄玉守备潼闗勒取军民财物以万计拷掠人致死者众各该抚按叅奏委官验实奉旨令南京新房闲住又甲字库内臣赵纲需索解户致死无辜俱会勘明白依律议拟竟从宥免南京科道官交章请正其罪俱不聴于是都察院左都御史颜頥寿言黄玉赵纲等所犯过恶法曹按验不为不明言官叅劾不为不切若竟中其奸置之不问是黩货杀人者得以苟容国法不彰民心自解殆非守成致治之良图也上以兹事朝廷既已处断责頥寿不谙国体抗旨屡奏戒勿复言
　　
　　十一月兵科都给事中郑自璧等言陛下日者官司礼监太监黄英家八人司设监太监贾友家一人甫阅崇朝迭此纶命臣等疑惧以为陛下仁明恭俭万几无愆诚不世出之主何独于爵赏一事重违幸进臣等屡疏之而陛下屡咈之臣以为朝廷之恩不可太滥滥则人轻之而不以为徳若以英勤心纳忠多歴年所寳镪修茔旌功赐额贲幽之典逈特一时亦足为报矣今之弟侄得为指挥者一正千户者一副千户者二百户者三镇抚者一八人之中尚有异姓如陈吴者亦获厕名官爵之滥孰此为甚且以八人计之岁糜常禄奚啻百余石月费俸钱奚啻百余两影占校力奚啻百余人方今各处春旱秋霖天妖地异国家赋入半属蠲除陛下顷已下明綍令诸司讲求兴革利弊惜名器而汰冗员固恐惧修省之急务也乃复有此举措何哉宜追寝成命以惬公论无已亦宜官其近族一二无滥及疎逺异姓者此则臣等勉为将顺之策非令之善者也时兵部尚书王时中等亦执奏俱报有旨
　　
　　御马监太监阎洪奏请依弘治十八年以前原额收补勇士及将弘治正徳年间选充者准其替补四卫营缺人应役请比团营例选收四卫所精壮余丁补额下兵部覆言腾骧左等四卫勇士军人自弘治十八年请稽后见今食粮勇士七千四百六名军人万一千七百七名若使官不私占人皆应用役使有余但各卫所官卖放私役素为得计正徳年间京城豪势及旁近殷富军人多有用贿投充该监勇士规避徭役糜费仓粮数百万计幸遇皇上中兴痛加厘革今甫五年岂可复启此弊且抽选壮丁百年以来原无事例该监军士直差轻省比之团营操练工役劳逸缓急万有不侔设若比例抽选则附近豪强之家闻风竞起往年冒滥之弊接踵复成国事何益公家何补徒为太仓之蠧而已疏入忤旨该司郎中赵锦等各夺俸一月令勇士军人在成化弘治间充当及正徳间曽以进牧马入者俱许替补仍选四卫余丁千二百名于该监应役时刑科给事中管律亦言宜节冗费以应修省报闻
　　
　　六年正月初南京御马监太监牛宣以需索解户铺垫银被劾宣诉称旧诏聴分豁并宥奉御宋得长随赵文景弗治于是南京刑部言铺垫之名乃正徳以来积弊非旧规也今若聴宣妄引为解则自今内而郡县有如昔之科敛贫民外而邉帅有如昔之扣除粮料诘之则皆曰此旧规也并从分豁可乎夫东南者腑脏也百姓者元气也宣等盗腑脏而戕元气者也幸陛下察之疏下所司
　　
　　大学士费宏言浙江镇守太监邓文新换勅书事涉纷更自礼部会议修省以来各官条陈时事皆言及未蒙俞允且当换勅时臣不能力止今外议藉藉责臣私文若不取回臣心事终无以自白幸上垂聴其先年旧稿不必再查诏仍查成化弘治中稿以闻
　　
　　四月先是上俞太监梁谏之请差官往南京织造工部执奏不可于是六科给事中张嵩等十三道御史程启充等各上言陛下初政节用爱人一切织造采运之事厘革殆尽天下仰戴奈何左右近臣不知将羙辅徳而争以生事衔能为功动称供应不敷蒙俞允遣官南京织造即今天象示异水旱为灾小民怨咨江南尤甚且差去官员由贿而得计非贪黩无以偿之虽欲责令安静难止上曰言官以言为职既奏乞停止自合具实进言如何始为谀词终乃规谏失言官之体且不究
　　
　　八年三月御马监太监麦福复请尽征牧马草场地租户部言御马监辖二十马房各草场共五十六塘熟地二万四千十一顷皇上前从侍郎王軏之言命科道勘处因以熟地八千畆归监以资公用留生草地四十万畆以备刍牧其所余一千九百三十余顷召民佃种征租以充国家岁时之需信公私两利经乆可行之策也福请不宜聴许上从部议令如前旨行
　　
　　先是营悼灵皇后陵度用乡民尹甫元地六顷已而守陵内臣郭鉴又度其地十五顷余将为果园给事中张润身言此地为民恒产且上有坟墓百余所宜仍还民便上命给民种住其陵域占用者仍于近地如数拨补七月先是上从言官请停止杂派工役工部移文停浙江苏州织造而紧要上用袍服错行混停太监吴勲以为言上以袍服非杂派工役比责工部朦胧停止尚书刘麟自劾因责其欺慢勒令致仕原任侍郎何诏及营缮司官俱夺俸五月
　　
　　九年正月御马监太监麦福奏乞腾骧左等四卫军士见操者不必差科道点阅新补者不必由兵部审验兵部覆言委官验审科道点阅皆弘治间旧例又屡奉皇上诏旨申饬宜如旧为便上从部议
　　
　　四月长陵等陵神宫监太监杨宾奏乞将各陵园等户尽复其家户部覆言陵园等户供役轻省豪民避重就轻毎多投充民力坐此重困故先朝斟酌损益载在会典毎户连本身止免三丁况今差占库夫柴夫等役繁多如系籍陵园者全户优免则遗下差役必更加派小民恐致负累流徙宜令有司止优免如会典例上从部议
　　
　　五月诏逮问太监韦霦革锦衣百户韦进贤等职进贤本降虏冒霦姓恃霦暴横以债准折平江伯产千金以上事发刑部按进贤罪如律并请坐霦从之
　　
　　九月诏裁革云南镇守太监巡按云南御史毛凤韶言镇守太监非洪武永乐年间旧设扰害地方不可胜言近蒙皇上明见万里将太监杜唐取回夷民欢颂有若更生更乞追复祖制将续差太监停止以苏邉徼之民疏下兵部议覆云南自古覊縻之地夷性难驯近年用兵军民困苦省官节用正今日所急况镇守太监原非祖宗旧制宜如御史议裁革便报可
　　
　　初南京兵部奉旨裁省诸司进贡快船南京守备太监赖义复以船不足运具疏请益诏下南京兵部尚书王廷相等覆奏言南京各卫马快船只乃国初置备水军征进辎重之用大小黄船乃永乐以来供奉乗舆北驻及进贡方物而设自太宗都燕遂以二船专运宗庙荐新及上供品物然物有定品船有定数是以上无废事下不疲民今则法久弊生管运内官乃有假进贡以规利者拨船之际虚张品物务求多船以济已私盖縁未辨其轻重多寡故不能尽发其欺隠而折其伪辞今臣等查议先论其物之轻重次计其扛之多寡后定其船只之数目虽有奸贪欲求多拨不可得矣尝闻宗庙荐新品物惟太常寺所进为太祖髙皇帝旧额其南京司礼监制帛孝陵神宫监苗姜香稲等物南京内织染局龙衣南京印绶监诰勅轴皆永乐以来上供之数旧额之不可省者其余若守备诸司所进则皆宣徳正统天顺成化以来传旨取用可减者多如枇杷非南京所产青梅酸涩不堪用天鹅鹚老鹑雁诸禽石榴柿子秋梨诸果又北方有之通属可省龙衣彩锦纱罗绫段诸物既有织染局之岁办则当省南京供应之机房且一次所造必备数年之需一袭龙衣安得经年即壊若是尚衣有余似不当织造此则以会计停止者也南京内官监竹器论造作则所值无会计运送则所费不赀亦宜会计所存可备数年之用量为停止云南膳桌朱漆器皿及铜铁诸品皆坚乆可行亦宜会计量省不必每年供造者也即此一事之行圣恩所及甚广伏望皇上独断而必行之上以所奏下该部议礼部尚书李时等言荐新品物除枇杷非北土所产梧桐子风鲫鱼并入水木樨鸡鹅弹俱宜如旧进贡用船装进其青梅石榴柿子天鹅鹚老活雁鹌鹑俱可省供停减船五只工部尚书章拯等言南京工部每年造运供应器皿虽额数三千六百件节年免进减造其数亦多原拟用船十五只亦宜临时酌减织造龙衣并竹器彩漆桌盒铜鐡器物俱如所拟减免上曰此疏所言专在省并以纾民力俱依拟行着为令例自后敢有假托増用害人者科道官指名叅奏
　　
　　十年三月工部言科道官监收钱粮如甲字等库乃祖宗之旧规近遵明诏推而及于各监局则今日之良法兹者内承运库段疋及惜薪司等柴炭军器局等物料俱奉明旨免行监收其余各监局若御用监御马监司设监针工局巾帽局司苑局供用库甲字等十库广盈库则原差科道监收内官监印绶监尚衣监尚膳监银作局织染局兵仗局酒醋面局寳钞局盔甲厂则续差科道监收谨开具请旨以便遵守上曰御用尚衣织染三监局不必监收苐令守法尽心制造余如议
　　
　　八月诏革回陕西镇守太监张绅四川镇守太监萧通皆以贪肆为抚按官劾奏也
　　
　　十月初盗伐裕陵树木既获已而重赂守备太监刘岑都指挥秦震遂免镇抚张椿等互为奸利又太监窦寛等占役洒扫诸旗军岁侵役银数百计至是巡闗御史余鞫发其事请亟黜岑震而禁寛等沿袭之弊因言自今守备宜聴巡闗御史督察其天寿山内外守备仍复其颉颃之礼使不得相压以便行事兵部覆奏上命都察院逮问椿等如律宥震寛取岑回京别用余如议诏革南京各监局军匠之冗滥者仍以存留之数着为例禁所司不得朦胧勾补
　　
　　十一月兵科给事中髙金广西道监察御史唐御贤奉旨查核御用监钱粮至是状闻具言内府所藏象牙畵绢诸珍奇之物为典守者所侵匿无筭奉御匠役刘宗福軰罪在不逭太监黄锦滕祥更相代署稽考无度亦宜切责以示戒上曰该监所储财货既以查明李兴等法司逮问无贷黄锦滕祥更代不常姑宥之自今凡监库钱粮俱令立籍备查无踵故习
　　
　　十二月司礼监太监张佐等言臣等给事禁中无胥徒可役止取给于人匠不事工作者当成化中赐臣等各有名数太监掌印者六十人余皆五十五人左少监四十人又监丞三十人典簿二十五人经厂六科廊等处各以资格逓减乞照旧例补给臣等上命如例拨用不得过多
　　
　　诏籍没故中官谷大用财产初都察院谳大用狱入上御平台召大学士李时翟銮问谷大用事都察院覆本当否时对以所拟招罪与律不合家产入官律止是三条谋反叛逆奸党大用所犯未应籍没坐以此律恐无以取信于天下故臣等止拟一半入官上曰大用先朝壊政正是奸党如何不取信于天下銮曰皇上如天春生秋杀无所不可时等请俱收入官上曰然于是尽没其产十一年正月南京提督织造太监李政以事完疏请回京上命支南京承运库银三万两照旧织造
　　
　　十二月内官监太监髙忠以供应器皿缺夫料成造乞差本监官一员诣真定府滹沱河查收木料部议真定府佐贰官司之内官监以年终差官印烙正徳间始以内臣抽印大为地方害皇上幸已罢之今宜遵成命勿复遣上从忠请第无生事扰民
　　
　　十二年正月抚治郧阳都御史胡东皋劾奏太和山左少监王敏贪婪当黜上命敏回京所劾事情令巡按御史核实以闻
　　
　　五月管司苑局太监麦福奏御苑墙垣水口为积雨所壊请急修理以固圉牧得旨会官勘度工部议言频年工作繁浩财力诎乏即今勘估办料工匠已约银三万有余而夫役及各廪饩犹未悉计旧例惟属海户看守葺治顷縁有司重困以民差故不能专事本役宜仍复其家令倩丁夫本部助以囚徒并攅处木石等料先理其稍急者其余俱俟年丰财裕举行诏从部议
　　
　　十三年四月南京提督织造太监李政奏请添官织造上罪其狂率烦扰下南京法司逮问
　　
　　十四年正月提督京通仓场内官监三凤李慎互以奸赃讦奏诏下法司逮问户科给事中管懐理因言仓场钱粮实皆户部职掌顷者添用内官惟肆贪赇于国计无禆请将二官裁革其余督理内外各仓场内臣如吕宣等七员一并取回部覆从之
　　
　　六月内官监右监丞崔鋭等为其本官已故太监崔寛乞恩请授其侄文百户部议武职非军功不授乃祖宗成宪鋭等妄意陈乞不可许上从部议
　　
　　十二月户部言承天府潜邸荘田湖地共八千一百三十余顷皇上赐司礼监太监张佐等止二百六十顷其余租银频年所入当以万计宜下所司计其已征或未征或因灾免未收者计数报上至于所赐佐等田租亦宜考其勤惰量为裁抑以示劝惩上从其议仍命司礼监查内侍中不堪供事者奏闻定夺
　　
　　弇山堂别集卷九十九
　　
　　●钦定四库全书
　　
　　弇山堂别集卷一百
　　
　　（明）王世贞 撰
　　
　　○中官考十一
　　
　　嘉靖六年寳抵县七里海有荒地二万一千五百六十一顷计二百五十二里随时旱涝占者无常先是太监汪直立庄于其中相传为御用监公物而民垦其内者亦千四百六十余顷至是有水退地百余顷奸民投献内监欲夺民久业并入之民疏之阙下户部奏遣主事柴儒往勘儒还报曰民之久业输粮饲马煎盐出税养生送死于其中不宜渔夺惟水退堪熟地可入本监耳然其它荒芜闲地尚当聴民渔猎樵采乃称陛下恤民之意上曰地既勘明具如提拨内官无再奏扰悉与民亦毋许豪猾兼并
　　
　　大学士杨一清等言闲住太监张永当正徳五年宁夏寘鐇之变受命总督军务能计擒逆党抚安军民及回京奏发刘瑾罪状伏诛朝野称快宸濠之变随武庙南征时逆贼已擒而张忠许泰軰犹捜求余党攀引善类永至多所开释一方始安武庙还至通州江彬手握重兵人心惶惑然卒不敢萌异志者独畏永耳及武庙晏驾遂计擒江彬提督九门防奸制变无所不至内官若永者诚不易得臣一清尝与同事宁夏知之为真武庙末年之事则臣璁在京所亲见者今置之闲散终为可惜乞特赐起用量加委任则凡供职于内者皆知为善之有益而勉于効忠矣上曰卿等欲起用张永足征忠爱至意永在先朝多立战功勤劳茂着其令掌御用监印提督团营神机营操练
　　
　　嘉靖九年革原任大学士杨一清职闲住一清徃在陕西与镇守太监张永同事相善永之废而复用也一清有力焉及永殁复为作志而永弟容乞恩得升锦衣卫指挥佥事兄富为副千户后富责永家人朱继宗侵没赀产继宗因讦奏永勘事江西时盗宸濠库金二千两以其半馈一清转升容等官职容随具疏辩诏下法司推鞫亷得永存日馈一清生日贺礼金百两及容求文所遗银二百两无盗宸濠金事拟容违例乞升赎徒革职一清请自圣裁奉上诏革容职而贳一清罪所受金帛令所司追收入官既而给事中赵廷瑞等复以为言乃夺职令闲住
　　
　　按壬子先是行人王祯奏请查内府工匠厨役医卜伎艺人等额数汰其冗滥以省糜费太监黄锦等以缮造郊坛工作乞暂缓清查已允所请王竚等复比例陈免上曰各监局原有旨令清查正欲革除冗滥节省浮费如何奏扰以图侥幸除有旨暂免者罢除照旧清查不许朦胧具奏
　　
　　南京兵科给事中秦鳌上言南京内外守备三弊一曰投托二曰役占三曰威虐并劾魏国公徐鹏举太监赖义奸利不法事上以鹏举勲戚大臣姑宥之戒令改过自新义罢回京余皆如议
　　
　　工部尚书章拯礼部右侍郎湛若水奉旨会勘锦衣卫军匠章源所奏事言品官坟茔原有规制内官已故往往赐塟造碑亭享堂皆出特恩或有因而盛兴土木华靡踰分又有预修越制之工以冀后来恩宠积弊既乆玩袭为常非止张忠张永一二家而已其事有实者下法司问拟诸坟茔过度者通行禁约瓮山红石口山脊先经穵掘广源闸石堤水沟先经开引者即行填塞仍勅金山管事太监严禁山原无致伤龙行正脉诏法司看处以闻
　　
　　嘉靖十年都察院章源所奏查勘过太监秦徳张永张忠坟墓在瓮山广源闸等处俱系山陵来龙过脉及环拱处所且奢丽踰制俱宜改正其余官军坟墓不下数千凡有奢侈僭分者亦行改正其山西一带开占煤窑俱行禁约上曰秦徳等坟墓越礼奢侈俱改正拆毁其余官民坟墓但有奢侈过分者限三月以里一体改正如与龙脉无干并无造作奢僣者仍旧不动煤窑系民生日用所不可缺不系紧闗应禁处听小民照旧生理诏革镇守浙江两广湖广福建及分守独石万全守备永寜城内臣先是都给事张润身劾奏镇守浙江等处太监邓文张赐潘真少监师章贪纵害事宜黜分守独石等处奉御田霖监丞李俊姚保皆冗员宜裁兵部覆请悉行裁革永勿差补上然之故有是命
　　
　　十六年内官监太监温玺革职闲住王朝下锦衣卫拷讯以陵工稽迟为督工武定侯郭勋所论劾故也
　　
　　十八年直隶廵按御史刘士逵劾奏内官监左监丞阎绶锦衣卫指挥使赵俊扈从圣母梓宫所至怙侈黩货有旨赵俊累用未闻如是必因阎绶习染为非俊改过任事绶着鲍忠捕系解京究治鲍忠总督扈从太监也廵按直隶御史黄正色论劾太监鲍忠驸马崔元等扈送梓宫索受馈遗忠遂论正色擅于梓宫舟前骑马执扇以行渉险又不随舟料理上怒命锦衣卫逮至下狱讯治以大不敬谪戍辽东
　　
　　守备鳯阳太监张信乞兼统摄庐淮扬三府徐滁和三州如前太监黄凖例兵科叅论其不可聴诏许如黄凖但不许干预民事
　　
　　显陵守备太监傅霖受校丁周鉴等首讦周廷玉王鳯峦等隠占官地使人捕治廵抚都御史陆杰行县至承天廷玉等赴诉复为诸校阻鬬杰乃使府知事李翰相捕廷玉等悉发叅议方逺宜治之言曲在校丁寘之罪霖因疏奏杰欲革庄田湖荡房产归之有司而逺宜聴鳯峦子生员王继嘱文致校丁之罪及讦致仕副使孙元亦占官地诏下杰及廵按陈豪覆核因各劾奏霖不法诸事霖复奏辩有旨庄田湖荡地宅多为刁豪侵占抚按官不为清查追断乃辄逮系校丁殊为偏狥欺肆责令以状对其校丁悉释放廷玉鳯峦发邉卫充军李翰相孙元革冠带闲住王继为民方逺宜夺俸三月一应庄田等业此后更不许有司擅准刁词妄议纷更沽名生事已杰豪各服罪疏上俱夺俸三月寻以显陵陵寝及郢懐王等坟员役额数命抚按官俱立石纪工毋令有司有所干预
　　
　　二十四年提督东厂内官监太监宋兴以贪横为御史所论革
　　
　　二十五年谪廵按湖广御史包节邉卫永逺充军初承天守备太监廖斌擅作威福节至欲绳之而语泄斌惧思有以中之于是俟节谒陵时故献膳羞遽使彻去而诡称节麾出之锺祥县佃民王宪等知斌与节有隙诣节告斌党庇奸豪周章等诸事节令指挥黄恩邵勋收章下同知范昕验问意欲以此持斌而斌遂劾节不以正旦谒陵延及次日始谒时当进膳不行傍立亵慢大不敬奏已发而节始奏斌前事上怒以节奏乃欲抵饰已罪捕逮下法司拷问以节至既不谒陵及谒又亵慢又受豪民讼凌辱守臣重刑周章毙于杖下宜坐谪戍昕宜为民黄恩邵勋宜革管事上以节恣肆作威欺慢不敬酷刑打死人姑从寛永戍边卫逃则杀之昕恩勋亦戍边卫王宪口外为民安置
　　
　　二十五年内使侯章之母笞杀使女章恐事露支觧其尸入瓮中欲投之河以灭迹事发拟绞上谕辅臣夏言等以章磔尸可恶且系阉奴何得有使女改斩仍速决守备太监廖斌遣长随夏忠进皇庄子粒银至河南新乡县为盗所劫忠奏闻上怒令廵抚柯相带罪捕盗逮廵按御史侯度及守廵府县卫官下锦衣狱拷问度遂死杖下
　　
　　南京守备司礼监左少监丘得言南京奏革诸司役占而守备公署直厅军槩在草中仍乞拨赐得旨准照旧例与六十名应役南京科道雷贺方克等劾得系逆犯江彬余党免死发孝陵卫充军夤縁起用今复故违明旨干请无忌诏革去新増役数得仍充原卫军
　　
　　二十七年御马监太监李庆等以司礼监太监鲍忠病故为其侄鲍恩等乞恩升秩八人收入勇士营五十人上已许之兵科给事中刘体干执奏上曰科臣言是鲍忠故后恩恤非常况前已准乞数名矣恩等姑准三名勇士收二十名余已之
　　
　　嘉靖二十二年辛未御马监太监麦福请免科道官廵视该监给事中李纶以违例自便劾之诏下戸兵二部议覆以刍豆之出纳在有司马匹之饲养在圉仆是以瘦死有罚岁用有考廵视官员不为徒设请仍令科道官稽查该监马政如例从之
　　
　　先是内官监太监髙忠尝以事忤旨系内狱寻被释无何即有官婢之变上甚疑之至是月忠以建大享殿请祭司土之神易定磉以定顶上大怒谓其包藏恶念任意欺罔且定磉常言何碍理而讳避也令所司论如律斩之居数日刑部请执忠付狱上曰朕初因定磉二字一时怒疑人将谓以片言罪人且昨工部奏及翰林院撰文皆易为安磉非也自后内外文移其仍定磉如故
　　
　　嘉靖二十三年初章源告故太监张永弟容不法并讦永坟建造违制及碍皇城龙脉诏下所司勘报永坟与风水无碍苐侈大越制诏损减如式事竣久矣至是容奴郭禄为所逐思有以倾之乃祖源故智诬称永坟犯龙脉容不行迁改去岁又将妻陈氏窃塟兆内致哀冲太子不永令其子郭麒陈牒锦衣卫带俸指挥阎纪所使之转奏纪丽妃阎氏父也上谓辅臣曰此疏甚无谓人命定自天矧积后人福则在其祖父之徳顾朕不逮皇祖皇考深仁厚泽耳诚如纪言则举皆可以如是也有是理耶辅臣张孚敬等因奏近年无藉小人各竞为浮辞挟诈人财锦衣虽见任官无受词讼例纪系带俸乃受郭麒告词为之转奏其为郭麒主使甚明此风若渐长未免有伤皇上平明之治请严治之得旨郭麒挟诈害人主使阎纪渎奏其令法司逮讯从重问报纪贷之禄计穷乃复具奏讦永如纪奏且诬其与亲王交通中有大奸令妻陈氏衣男子服懐疏阑入午门前为麒声寃诏镇抚司执付法司如前旨従重拟报法司乃论禄麒乃诸朋谋奸首俱发边卫充军诏如拟初郭勋以张永故有憾于杨一清乃乗霍韬劾奏一清使永奴朱继宗告容为私犯语流禁中容与一清俱得罪继宗宥不问自是告讦遂炽至此容凡三被奴告矣事初闻众惴惴惧兴大狱頼上圣明察其诞置诸奸重典中外大恱而告讦风少衰
　　
　　二十八年天寿山守备太监刘逺请给符验旗牌不许三十一年内官监太监杜泰提督光禄寺贪甚所干没内库银以巨万计光禄寺少卿马从谦奏发其奸泰亦奏从谦盗用大官食物及诽谤不忠状廵视给事中孙允中御史狄斯彬亦交章劾泰如从谦言因劾寺卿髙耀不能觉察四署正通同为奸乞并治上命逮从谦泰于镇抚司讯鞫科道待问明议处既而镇抚司讯上泰因公侵冒从谦挟私奏讦俱属有罪苐所引诽谤暧昧语茫无证佐不足深诛上竟怒从谦诽谤下法司令与泰各候追赃完日拟罪以允中等党护降边方杂职镇抚司官不用子骂父条断狱夺俸五月于是法司议从谦当坐盗内府物者律杂犯死罪应赎徒为民苐所指诽谤虽无明据然迹其狂悖不恭难依常典宜发极边卫充军泰送司礼监奏处上怒未巳诏批从谦廷杖八十发烟瘴充军泰革任以能发谤臣免罪从谦遂死杖下
　　
　　三十六年掌锦衣卫事太保左都督陆炳劾奏提督内皇城八门兼掌刑司礼监太监李彬侵盗帝真殿工所物料及内府钱粮以数十万计私役军丁造坟于黒山会起丁字大劵僣拟山陵大逆不道宜寘之法上命锦衣卫捕送镇抚司拷讯下刑部拟罪比依盗大祀神御物律与其党太监杜泰李庚王恺皆论斩余发遣如律没入其赀白金四十八万有竒玉带金寳绦环八箱余珍寳不可胜计杜泰即诬马从谦至死者也
　　
　　四十年直隶廵按御史黄纪勘奏黄花镇守备太监纪阳贪残不法大壊邉防因言邉关守备太监之设其来已久荷皇上洞烛邉情尽行裁革独黄花镇一人以保重地臣谓本镇既有兵备又有叅将守备等官则训练防守自不乏人太监自为虚设况此辈类多残贪怯懦原非可寄以兵柄者请并革之疏入上诏锦衣卫逮阳赴京员缺不必更补已而阳捕至亦讦纪索贿不得挟私妄奏上乃命并逮纪送镇抚司与阳面质纪坐调为大理寺评事
　　
　　四十三年十一月戸部议裁冗食极言各监局军民匠役之滥诏严加清汰既而太监滕祥等争言此辈执事内廷若一付有司清查动逾旬月有误供用上惑之由是部议寝不行
　　
　　四十四年供用库火管库内臣暨盛等揑报被焚香料至十八万八千余斤为司礼监少监何进所发诏下盛等狱命给事中张岳御史董尧封严查实数以闻岳等查覆该库原非贮香之所俱系盛等侵匿妄报又前此盛常私縦家人及其兄暨忠等出入库中与积中商揽李钦等盗鬻香烛等物宜一并追赔治罪其该库钱粮今后悉照光禄寺例付巡视十库科道官毎年一查然后奸弊可革疏入上大怒下法司拟罪当盛等俱盗内府财物律
　　
　　四十四年先是湖广黄冈县民胡大顺夤缘陶仲文获供事灵济宫仲文死大顺以奸欺事发诏斥回籍至是大顺希复进用乃伪造万寿全书一帙称为吕祖所传得之鸾笔且言祖授大顺三丸大丹用黒铅取白名曰先天水银锻之则成清霞玉粉神丹服之却疾不老遣其子玉玄随妖人何廷玉赍以入京因道録司左演法蓝田玉左正一罗万象通内官监太监赵楹献之蓝田玉者原江西铁柱宫道士以进法秘授官万象同以扶鸾术侍上西内因交欢楹时上方幸此三人者故廷玉以厚赂致顺意附托之田玉等遂以其书药进上览其书问曰此是箕批扶箕者如何不来然未明召之也田玉等遂诈为圣谕征大顺入京至则屡上书求见上谓大学士徐阶曰胡大顺又来却是蓝田玉罗万象因我问妄将他唤至昨令扶箕曰不降自蓝道行下狱遂百孽扰宫或有所使然者今大顺可以仍用否阶曰大顺皆无赖小人不畏法度而蓝田玉尤甚观妄自传唤即可类推至于扶箕若中外通同间有准者否则茫然不知以浮词支吾而已今宫扰已久恐非由彼所致且不能必其用后宫扰果息及不敢保别生事端似不若如前绳之以法之为正也上悟乃报曰蓝田玉无理之至去冬辄代何廷玉进水银药遂诈传宻旨取大顺至此不治无以戒来者阶复言水银非可服食诈传圣旨罪恶尤重若置之不问往后羣小益无忌惮互相朋结恐酿成大祸圣明速断以消隠祸上乃诏锦衣卫逮大顺蓝田玉万象等问状不知其奸由楹也比锦衣卫具上狱词上谓其不实有意寛之以问阶阶曰圣旨至重若聴凭诈传他日半夜出寸纸有所指挥将若之何此其机芽实当预防必须重治乃足申法纪也乞圣明断而行之上乃下大顺等法司令从重拟罪楹具宻疏匿殿棂中伺间疏上前为大顺等申觧上大怒付司礼监拷讯具得田玉等通奸状执付法司与大顺田玉万象廷王玉玄俱论斩锢于狱楹寻死狱中部臣请验而瘗之上以逆囚当戮之于市怒该司官吏不如法奏请致得自尽诏夺郎中方良曙俸二月该吏论如律
　　
　　隆庆元年正月勅礼科左给事中王治御史王好问查盘内府各监局钱粮已而太监崔敏等奏请免查戸科给事中张宪臣劾敏等抗违明诏当治罪得旨内府钱粮诏书所载者自嘉靖四十一年始备开收支见在之数与科道官查理不许违抗其诏内不载者亦不得槩查敏等勿论于是治等复言诏令已下不宜以中官言辄罢给事中何起鸣亦极言其不可
　　
　　二月内官监太监李芳劾奏前工部尚书革职闲住徐杲与监生王儒等六人前修理芦沟桥侵盗官银万计得旨命锦衣卫执杲等送法司鞫问刑部拟如律例追赃发遣从之
　　
　　先是内府匠役以工完升秩至太仆少卿者一人苑马卿二人布政司叅议二人郎中一人员外三人他如鸿胪寺丞光禄署正等衔以百数冒滥不可胜纪上心恶之于是内官监太监李芳等奏请裁革事下吏部议留用闲住及裁减职级俸薪食粮供役有差仍请自今有夤縁乞升者听本部叅治从之
　　
　　三月提督上林苑内官监太监李芳奏本监官属内自佥书而下外自左右监丞而下各有本等俸给其跟办皂隶冠帽习仪等项银两系近年增派宜悉裁减着为定例得旨允行
　　
　　五月先是司礼监太监黄锦当荫弟侄为锦衣卫指挥乃奏辞新命而为其侄黄浦乞复都督衔仍佥书锦衣卫事下兵部议会锦死事遂寝已而太监滕祥等复为浦奏且乞授其族人黄保等六人为锦衣卫官为锦守墓仍令黄斌等三十人充御马监勇士以示存恤上皆许之至是给事中严用和管大勲御史陈聮芳张槚等交章言浦前以不职罢不当复叙而保等欲借口守墓冒授官职斌等以厮卒欲借勇士之名以糜廪饩皆不宜聴许惟陛下为国家爱惜名器慎重法纪悉收回成命仍予以应得恩荫兵部覆请上从之
　　
　　六月礼科给事中王治等奏上清查内府各监局库布绢线绒香蜡之数请如诏令举行因劾奏掌供用库内官翟廷玉掌丁字库内官马尹等干没之罪上报可仍以廷玉尹属司礼监治罪
　　
　　七月廵按湖广御史陈省劾太和山守备太监吕祥七罪乞征祥还并罢守备官兵部言内臣有事太和山始于成化初然止用以提督道流于地方无与也宜如省言罢之便上是之诏革分守征祥还已而司礼监举御马监右监丞刘进代祥上仍命提督分守湖广行都司等处于是兵科都给事中欧阳一敬疏言臣访知刘进者本刘俊尝守显陵诛求万状肃皇帝下之狱已充孝陵卫净军今逃籍易名复得进用代祥此退饱虎得饥虎也上悟遽命罢进问司礼监孰可代进者于是内官监左监丞桞朝自司礼监典籍得推用仍兼分守兵部尚书郭干曰臣惟人君之尊如天其令四时也故传曰令重则君尊夫一太和山内臣耳部臣曰可革陛下亦曰可革科臣曰分守可革陛下亦曰可革而旨从内降旋复易之传播中外殊骇聴闻臣等以天事陛下愿陛下以天自处而坚四时之信天下幸甚上是之命改给朝提督太和山闗防毋兼分守
　　
　　八月初工部以织造事疏请分别岁办缓急循次奏完以寛民力上是其言会司织染局太监陈洪连疏督造上亦是之于是工科都给事中冯成能言顷罢织造之不经者本出眀诏今业不能尽罢则当以次寛之部臣言是也疏入上竟从部议
　　
　　是月吏部议恤先朝言事诸臣以光禄寺少卿马从谦及户部员外郎申良给事中张逵常泰右春坊清纪郎周鈇名上上怒不许部复引例奏亦报罢盖从谦以劾中官杜泰得死而部臣首议恤録故中官挠之于是吏科都给事中王治江西道监察御史龎尚鹏各上疏援部议力争上以从谦所犯比子骂父律终不允惟申良以下四人得追赠云
　　
　　九月兵科都给事中欧阳一敬等廵视京营给事中孙枝御史韩君恩等各上疏言内臣不当坐营且团营裁革已久亦无可坐乞追寝前命上以示辅臣徐阶等言太祖时原无团营团营之设起于景泰年间至嘉靖二十九年已经先帝裁革特以大眀会典修于正徳中未及明载今内臣委无团营可坐事体有碍施行言官所言无非仰望皇上逺遵太祖之初制近守先帝之定制似应俯从上不恱因诘阶何故不奉诏令具以意对阶等对言皇上有旨臣等岂敢不遵但团营先于嘉靖二十九年先帝因敌人入犯惩戎务之废弛考太祖之初制将团营裁革内臣取回数年以来事权稍得归一操练渐觉有效良法美意诚万世所当遵守者也今命内臣坐营若据见在之制则以无营可坐若必欲用内臣则须将先帝定制尽行更变不惟臣等不敢窃恐圣心亦有未安者且团营始于景泰革于先帝臣等下情实愿皇上惟以先帝为法是以昨蒙发下科道之疏辄有陈奏无他意也上纳其言遂命罢之
　　
　　隆庆二年正月内官监太监李芳等请停征近年加増白熟细粳米四千五百石白青盐三万斤隆庆二年以后岁派止照成化弘治间事例米一万一千五百石盐十三万斤令所司办纳上嘉其节费恵民从之
　　
　　三月先是有旨命太监李佑往督苏杭织造工部言顷以明诏取回织造内臣中外传颂圣徳今诏墨未干而制使复出殊骇观聴请行抚按官如法督造而罢佑勿遣毋渝大信而损俭徳上谓已有成命趣予佑勅令亟去于是都给事中孙枝御史郝杰各疏言比来东南诸郡赋役烦苛财力困竭即乘舆服御有数而工役科派费不赀且内侍声势尊严有司承奉惟恐不及一切供亿皆民脂膏惟陛下如部臣议以苏东南久困之民俱报有旨
　　
　　是月初永乐时尚膳监有羊房在韩家川冷泉至景泰间移于西琉璃窑厂凡牧地一十三顷四十一畆及置司牲司官吏及军士护守岁费数千金至是光禄卿赵锦请以羊供本司之用其官吏军士皆宜罢设太监孟冲等疏争之上从冲等言
　　
　　是月内织染局太监陈洪复奏以上用龙袍及纻丝纱罗绫紬行所司织造如式工部言前者以织造事属太监李佑计不下四十余万东南民力尚不能堪今佑未行而征派之令复下计不啻六十余万是益其困也且东南财赋之薮不宜重朘削之以伤国脉上乃止
　　
　　七月内使许义坐挟刃吓人财事发廵视中城御史李学道不候叅提遂执而笞之其党皆忿恨不平是日朝罢有内使百余人突出至左掖门外捽学道众中奋梃殴之踣地百官相顾错愕上闻之大怒命锦衣卫执内使十余人至东上门杖为首者一百发烟瘴地面充军余各杖六十充孝陵卫军学道亦以擅笞内侍不谙事体调外任
　　
　　九月少傅兼太子太傅工部尚书雷礼复上疏引疾乞休因言本部上供钱粮已经奉诏节省而为太监滕祥所持危言横索事事掣肘如近者传造橱柜采办胶漆修补七坛乐器祥輙自加征所糜费以巨万而工厂存留大木围一丈长四丈以上者该监动以御器为辞斩截任意用违其材臣礼力不能争但愤惋流涕而已今嫌隙既成事体相悖若留臣一日则増多事于一日乞早赐罢以全国体上覧疏不恱令致仕去史谓礼在先朝以土木容恱致通显上初即位攻之者甚众及是自知不满于公论故以事忤中官求去挟诈沽直非大臣去国之道也
　　
　　十一月命锦衣卫逮闲住太监李芳杖八十送刑部狱监锢待决尚书毛恺言自昔圣王刑人于市与众弃之非直使死者服罪不寃且将使生者惧罪不犯耳芳供事内廷日久今一旦坐死罪状未明臣等皆莫知所置诘非所以示天下公安左右之心也疏入上以芳在内事上无礼苐命锢之盖芳数以直谏忤旨故也
　　
　　隆庆三年二月诏以内织染局所呈袍服花様行织造太监李佑趣办一千八百六十疋以进工部言往者李佑之遣已非登极诏书初意然臣等犹谓计日竣事可以速还乃今前工未毕后工复继是使佑无还京之期矣自岛夷乱后江南诸郡十室九空今料额不充势须加派不已民力难堪弱者死逋强者死盗陛下所宜怜也工科都给事中孙枝四川道监察御史姚继可等亦以为言上皆不允于是工部复奏先是织造解输者该局必索常例曩李佑之行上洞烛弊源特命径进御前故太监陈洪以续发花様为由而即増附一千六百疋有竒意在縁此以媒常例今即不已止宜以原发花様令其督造余悉罢之上曰该局既称匮乏朕用不可缺其令佑遵旨织造事毕即还
　　
　　三月廵按直隶监察御史张启元劾鳯阳守备太监赵芬贪残骄僣大壊法守乞下芬吏罢守备官员兵部请下御史先系治芬党仍会同抚臣熟议应存应革状以闻报可
　　
　　广西道监察御史贺一桂劾奏织染太监陈洪惑上病民蠧政谋利诸罪以向请织造事故也下所司四月杖内使髙朝一百下刑部狱
　　
　　发显陵神宫监左监丞李録充孝陵卫军坐侄孙得智盗伐显陵树木録知而不举故也
　　
　　司礼监太监滕祥疏请查汰匠役以省糜费工部言匠役之滥已经奉旨裁革千余人迄今二年占恡犹故臣恐此举仍蹈前辙则不如不查之为愈也得旨命该监速查造册送部科存照已而祥奏裁去者二千四百四十人止存一万三千三百六十七人
　　
　　十二月降廵视皇城御史杨松三级调外任时尚衣监右少监黄雄者干清宫近侍也尝以畨休日私出征子钱与居民哄鬬市中兵马司捕系之明旦执送御史松所事不决而内监以雄不入直令校尉趣之校尉诡言有驾帖召雄松验问无状乃劾奏雄暴横不法诈称诏旨雄亦自辩不如松言上以松奏事不实不奉旨辄拘系内侍官命降调而黜兵马之捕雄者为民雄亦降三级发南京吏科都给事中郑大经等江西道御史王圻各疏争之不能得于是廵城御史俞一贯等言松职在廵视得纠察辇毂下不法其论雄事虽激然为陛下执法安民非有他也今松以一言辄出则不惟臣等临事掣肘而风纪不振善良不安其于圣治闗系不细惟陛下幸曲宥松以光圣徳不聴
　　
　　南亰神宫监太监王采以盗伐孝陵树木论斩
　　
　　隆庆四年正月内承运库以空头札子传谕戸部进银十万两部臣刘体干执奏京库钱粮所系至重今以片纸取之姓名不具印信不钤安知真伪臣责在典守不敢发也科臣刘（阙）文亦言白札非章奏体乞慎中旨以防欺蔽上报有旨所取银两令如数以进
　　
　　三月尚衣监太监崔敏传旨令南京加造段疋数至十余万工科都给事中龙光执奏今江西各处大水道殣相望即岁办犹恐不前若复重以额外加扰民何以堪于是工部复言加征不如趣正供之为易新派不如责旧逋之为速宜令所司亟查原造之数立限催征庶公用不乏民困亦纾上颇然之乃诏于加派数中惟供御用者别造三分之一其它悉以准岁造之额
　　
　　四月刑科都给事中舒化等以热审届期请释系狱内官李芳等章下刑部议芳等二十五人已瘐死其六兹复馁瘠者半宜放释诏释芳及陈钿杨义杨添爵乔朗发充南京净军李智王进巩真寗春李珍还钟鼓司应役余系如故
　　
　　五月户科都给事中李已给事中陈吾徳言近内承运库太监崔敏等请买年例金寳臣等及户部执奏停止俱不蒙俞允臣等反复思之不容终黙伏覩陛下登极诏书停止采买蠲除加派且云各衙门若以缺少为由行文加派及该部阿奉准行者科道官实时叅奏治以重罪海内闻之欢若更生比者左右近习干请纷纭买玉买珠传帖屡下人情汹汹咸谓陛下诏书不信无所适从臣窃惜之夫尚书乃陛下亲信之臣臣等亦朝廷耳目之寄陛下于大臣言之不聴于言官论之不从不知外此孰可信从者臣惟自古哲王虽当国家殷富之时然犹抵璧投珠兢兢焉以移易性情糜费财用为戒矧今府库空虚小民困竭帑蔵所入不足以待一年之出边方年例奏发无时畿省饥荒求济不已司计之臣方日夜忧懐计未有所出陛下为民父母奈何以一玩好之故而费数十万之赀乎敏等日侍左右目击时艰亦当为陛下惜财乃无端献谄供用以充私槖误国欺公孰此为甚若不及今杜渐窃恐将来效尤肆意希求转相欺蔽不至于空人之国不已也伏望俯从部议亟斥敏等以昭陛下之俭徳以全诏书之大信上怒已沽名犯上命廷杖一百送刑部监候吾徳黜为民
　　
　　六月命锦衣卫逮北城兵马指挥孙承芳杖六十黜为民时北安门有直宿校尉负一尸弃门外承芳见之疑有奸使使收系鞫问辞连内臣李阳春阳春恐罪及已乃先奏言死者初入内时偃卧无恙因念禁中非外人卧所故遣军校扶出而承芳妄生事端擅加刑校尉当治上信之遂反坐承芳而释系者勿问户科右给事中查铎等及刑科都给事中舒化等俱请以阳春所奏下法司验问不聴
　　
　　十月命肃府辅国将军缙■〈火贵〉袭封为王仍支辅国将军禄礼部覆言宗藩袭封莫重于亲王万世遵守莫严于君命缙■〈火贵〉以懐王从父例不得继袭此先帝独断皇上亲裁成命赫然孰敢违越而缙■〈火贵〉复使延长等王列名陈请是条例不足凭而明旨不必信也且肃府始封甘州今徙兰州在内地不得称极邉即选择诸郡王贤者使理府事自足镇护不必变更条例皇上即欲聴许宜下廷臣杂议之使朝廷大信可全宗藩大分不越然后可上曰已有旨不必阻挠既而礼部请封缙■〈火贵〉为郡王他宗藩如缙■〈火贵〉者率以此令从事上不许竟封为肃王都给事中周诗等御史刘良弼等争之皆不听盖太监陈洪入其贿故力主之部议不能夺也
　　
　　隆庆五年二月南京给事中王祯等御史李绍等各上疏言司礼监太监陈洪弟陈都蒙恩赐荫复乞并升使遂列禁卫司刑法甚非所以惜名器而正体统宜收寝成命以后凡有援例冒请者一切禁止仍着为令典俾臣下知所遵守上皆报闻
　　
　　十一月发南京司设监右监丞田孜充边卫军坐侵盗司钥银事发故也
　　
　　隆庆六年二月诏遣内臣往苏杭织造龙袍翟服绒锦鸾带都给事中陈行健御史侯居艮疏请停止不允于是工部言苏杭自倭患之后疮痍未起加以水旱流移府库虚竭而织造之费甚巨势必加派民困难支请大加减免或去其半至于差官尤宜慎重择忠谨之人安静行事庶地方不扰而民获更生上可其奏令会同该局择最要者先行造进所遣官务宜安静毋得扰民
　　
　　司礼监太监孟冲奏补六科廊写字官匠吕大章等八十六人上许之工部言先年太监滕祥会同各监局清查虚冒已有定数行之未久遂复増加非所以信法守且开各监局纷纷之端乞寝其事不允
　　
　　大学士张居正等题文书房官丘得用传奉圣谕孙海客用凡事引诱无所不为着降做小火者发去南京孝陵种菜尔等司礼监管事牌子既受朝廷爵禄朕一时昏迷以致有错尔等就该力谏方可尔等圗一时欢喜不言我今奉圣母圣谕教诲我我今改过奸邪已去今后但有奸邪的小人尔等司礼监并管事牌子一同举名来奏该衙门知道钦此传示到阁除钦奉宣谕臣等另行具题外看得孙海客用奸邪不忠引诱蛊惑以致亏损圣徳举动差错上违圣母慈训下失臣民仰望之心论祖宗法度宜正典刑罪在不赦皇上心虽恼恨犹不忍加刑薄从降斥烛奸之明等于日月宥罪之仁同于天地矣臣等查得旧例孝陵种菜者皆军人之工犯既发令着役不宜止降火者须充做净军乃为正法臣等谨拟票上请圣裁施行所有原奉圣谕谨用准缴具题以闻奉圣旨干清宫管事牌子太监孙海客用凡事引诱无所不为降斥未尽其辜着充净军发南京孝陵种菜该衙门知道
　　
　　又题伏蒙圣谕朕昨者御笔帖子先生等看来未曽孙海客用朕心越思越恼这厮壊法今又降做小火者发去南京孝陵种菜先生等既为辅臣辅弼朕躬宗庙社稷所系匪轻焉忍坐视不言先生等既知此事就该諌朕教朕为尧舜之君先生等也为尧舜之臣今朕奉圣母慈谕教诲朕悔过迸去奸邪先生等各要尽心辅朕钦此该文书房丘得用恭捧到阁臣等恭诵纶音不胜钦仰惶愧仰惟皇上天挺圣资幼而聪颖自御极以来讲学勤政圣徳日新臣等毎日庆幸以为亲逢尧舜之主庶几复见唐虞之治矣乃数月之间仰窥圣意所向稍不如前微闻宫中起居亦颇失常臣等心切忧惶但身隔外庭不知内事即有所闻未敢轻信而朝廷庻政未见有阙故不敢妄有所言然前者恭侍日讲亦曽举孔子益者三乐损者三乐并益者三友损者三友二章书请皇上加意省覧盖亦隠寓讽谏之意又数日前曽闻文书官云近日闻皇上夜间游行左右近习皆持短兵器此何为者及文书官回说并无此事臣等亦遂以所闻为妄不敢复言连日因覩御笔帖子处治孙海客用两人而询访始知此两人者毎日引诱皇上夜间游宴别宫释去法服身穿窄袖小衣长街走马挟持刀杖又数进奇巧戏玩之物以蛊惑上心希图宠幸臣等连日寝食不宁神爽飞越天生圣主被这几个奸佞小人引诱蛊惑一至于此拟俟日讲时面奏谏劝以尽愚忠乃蒙圣母谆谆教戒皇上幡然改悔迸去奸邪引咎自责又谕臣等尽心辅导此盖九庙列圣之灵黙启我圣母之心形之谴责阴佑我皇上之心自悔前非也夫人孰无过惟过而能改则复于无过自兹以往皇上依然为尧舜之君臣等亦庻几可勉为尧舜之臣矣宗社生灵曷胜庆幸但古语云树徳务滋除恶务尽臣等窃闻近日引诱之人在孙海客用为尤甚而其中谄佞希宠放肆无忌者尚不止此二人如司礼监太监孙徳秀温太兵仗局掌印周海者皆不良之人其罪亦不在孙海客用之下今皇上既将二人寘之于法以示悔过自新之意则孙徳秀等亦不宜姑容在内以为圣徳之累伏望皇上大奋干断将孙徳秀等一体斥降以彰日月之明其司礼监牌子等官平日为忠为佞谅莫逃于圣鍳合无俱令自陈请自圣裁老成廉谨者照旧管事谄佞放肆者悉加休斥且近日皇穹垂象彗芒扫宦者之星亦宜大行扫除以应天变以光圣徳此皇上修徳改过之实政也臣等又闻宫中府中俱为一体陟罚臧否不宜异同臣等待罪辅弼宫中之事皆宜与闻臣亲承先帝遗命辅保圣躬比之二臣责任尤重今乃徒避内外之嫌不直言匡救以致有此过举孤负先帝付托之意万死莫赎除痛自省励以圗报称既蒙皇上明发徳音昭示圣意臣等此后亦不敢复以外臣自限凢皇上起居及宫壸内事但有所闻即竭忠敷奏及左右近习有邪佞不忠如孙海客用者亦不避嫌怨必举祖宗之法请奏处治仍望圣明俯赐施行皇上亦宜仰遵圣母慈训痛自改悔戒逸游以重起居专幸御以广胤嗣节赏赉以省浮费却珍玩以端好尚亲万几以明庶政勤讲学以资治理庶今日之悔过不为虚将来之圣徳愈为光显矣臣等无任沥血哀恳之至伏惟圣慈鍳宥奉圣旨览卿等所奏具见忠爱依拟行
　　
　　司礼监太监冯保奏为衰年有疾恳乞天恩容令休致以延残喘事臣嘉靖十五年蒙选入内中馆读书十七年钦拨司礼监六科廊写字三十二年转入房掌印三十九年升管文书房蒙简拔秉笔与同黄锦一同办事赏蟒衣玉带禄米许在内府骑马寻赐坐蟒四十五年龙驭上宾恩典照旧赐櫈杌命提督东厂官校办事又命掌御用监事隆庆六年五月内圣躬不豫特召内阁辅臣同受顾命以遗嘱二本令臣宣读毕以一本恭奉万岁爷爷一本投内阁三臣次日夘时分先帝强起臣等俱跪御榻前两宫亲传懿旨孟冲不识字事体料理不开冯保掌司礼监印蒙先帝首允臣伏地泣辞又蒙两宫同万岁俱云大事要紧你不可辞劳知你好纔用你迄今玉音宛然在耳岂敢一日有忘万厯六年举大婚臣得以奉勅赞襄累年荷蒙眷注之隆荫锡之宠臣不能恭述万一为此感激矢効犬马事事经心时时惕念任劳任怨以荅三朝天髙地厚知遇之恩臣于此际正宜鞠躬尽瘁死而后已何忍言去但犬马之年见逾六十精力日衰疾病屡作万厯三年臣因思虑伤脾积成湿热毒流徧体几损厥生仰仗圣母万岁怜念孤忠祈神保佑始获全愈五年复发于背上厪宸衷今春首右足破伤痛闗心肺医药罔效伏蒙屡赐存问愈自局蹐不宁兹者恭逢圣龄日长圣聪日开大婚大礼籍田谒陵俱已完毕迄今三月以来气血顿觉衰惫步履日益艰难顷因随侍圣驾不过斯须微劳辄不能勉强支持且臣自觉多涉颠倒诸症一时复发力不从心有辜任使臣见万岁前后左右多有贤能堪用伏望恤臣犬马効劳四十余年容臣在外调治少延残喘朝夕焚香祝延圣寿仰荅终始成就罔极洪恩臣不胜感戴天恩之至奉圣旨尔受皇考遗嘱保护朕躬永奉两宫圣母忠慎勤劳夙夜匪懈今宫门肃雍内外宁谧实莱尔匡襄之力朕倚任方殷岂可引疾求退宜仰遵皇考付托之意不准辞
　　
　　江西道御史李植疏为奸险近臣久肆欺罔罪大恶极恳乞干断亟赐重戮等事叅司礼监太监冯保奉圣旨冯保欺君蠧国罪恶深重本当显戮念系皇考付托効劳日久姑从寛着降为奉御发南京新房闲住还赏银壹千两衣服二箱伊弟侄冯佑等都着革职发回原籍为民不许潜住京师张大受周海何思何忠刘定王铭杨舟李忠降做小火者发去孝陵司香还写帖子去该衙门知道又锦衣卫十二月初八日于会极门接奉圣旨冯保并伊弟侄冯佑等家财庄宅及盗去御物等项张大受周海何忠刘忠刘定杨舟王铭李忠各家财庄宅着刘守有等同司礼监太监张鲸并监官田玉张斌杨住黄勉典簿孙政陈矩各带官校长随封锁抄没入官 
　　
　　弇山堂别集卷一百



