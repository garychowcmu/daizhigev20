律条公案

律条公案（明）陈玉秀　辑　
七卷,全名是《新刻海若汤先生汇集古今律条公案》“书林萧少衢梓行”。前面有“六律总括”、“五刑定律”、“拟罪问答”等，分为谋害、强奸、奸情、强盗、窃盗、淫僧等类。

律条公案
卷　　一
谋害总类　　董推官断问谋害举人　　苏侯断问打死人命　　陈府尹判问恶仆谋主　　武主政断为父杀继母　　马代巡断问一妇人死五命　　吴推府断问船户谋客　　魏恤刑因鸦咒鸣冤
卷　　二
强奸总类（有目无文）
卷　　三
奸情总类　　傅代巡断问谋娶杀命　　吴代巡断问娘女争锋　　周县尹断翁奸媳死
强盗总类　　丁太府断舟人劫财杀命　　曹推官访出惯贼　　岑县尹证儿童捉贼　　吴推府断问僻山抢杀　　徐代巡断抢劫缎客
卷　　四
窃盗总类　　冯县尹断木碑追布　　许典史断妇人偷鸡
淫僧总类　　蔡府尹断和尚奸妇　　晏代巡梦黄龙盘柱　　张判府除游僧拐妇　　曾主事断淫僧拐妇
除精总类　　郑知府用神除蛇精　　曾县尹判除木虱精
除害类　　钟府尹断猛虎伤人
卷　　五
婚姻总类　　戴府尹断姻亲误贼　　苏县尹断指腹负盟　　赵县尹断两姨讼婚　　章县尹断残疾争亲
妒杀类　　许兵巡断妒杀亲夫
卷　　六
谋产总类　　吴按院断产还孤弟　　韩代巡断嫡谋妾产　　谢府尹断弟谋兄产　　夏太尹断谋占田产　　詹推府断霸占家产
混争总类　　苏县尹断光棍争妇　　项县尹断二仆争鹅
卷　　七
拐带总类　　王减刑断拐带人妾　　曹推府断拐带女子
节孝总类　　周推府申请旌表节　　彭守道旌表黄烈女　　王县尹申请旌表孝妇　　汤县尹申奖张孝子
附　　录
六律总括　　附六字《西江月》　　编次纳赎则例歌括　　纳纸则例　　五刑定律　　笞刑有五　　杖刑有五　　徒刑有五　　杂犯　　流刑有三　　死刑有二　　拟罪问答　　金科一诚赋
执照类　　娼妓从良照　　寡妇改嫁照　　杜绝后打照　　告给引照身
保状类　　保县官　　妻保夫　　母脱子军　

卷　一  谋害总类

董推官断问谋害举人
处州府云和县进士罗有文，知南丰县事。有年家龙泉县举人鞠躬，又系瓜葛之亲。带仆三人贵十八、章三、富十往谒有文，仅获百金。将银五十两买南丰铜馏金玩器、笼金蓖子，用皮箱盛贮，白铜锁钥，又往南京按院梅先春任，亦系表亲。货齐同有文起身。数日到瑞丰，先令章三、富十二人起早往南京探问按院巡历何府，约定芜湖相会。次日上船，水手葛彩为彼搬过行李上船，见皮箱甚重，想是金银，乃报与家掌艾虎曰：“数皮箱甚重，想是金银，决非他物。”二人乃起不良之心，议曰：“不可再搭别人，以便中途行事。”计排已定，乃佯谓躬曰：“我想相公是读书之人，好静，恐搭做客杂人同船搅扰不便，今不搭别人，但乞相公重赏些船钱。”躬曰：“如此更好，到芜湖时多把钱与你就是。”二人见说，愈疑银多。是日开船，数日过了九江。次晚，水手将船稍在僻处。候至半夜时分，艾虎执刀向躬头一砍，葛彩执刀向贵十八头一砍，主仆二人死于非命。丢入江中，搜出锁匙，将皮箱开了，见满箱皆是铜器，有香炉、花瓶、水壶、笔山、精致玩器，又有蓖子，皆是笼金故事的，止得银三十两。彩曰：“我说都是银子，二人一场富贵在眼下，原来是这些东西。”虎曰：“有这样好货，愁无卖处？莫若载至芜湖，沿途发卖，即是银子。”二人商议而行。章三、富十探得按院消息巡历苏州，迳转芜湖候主，半月不见主来，乃讨船一路上来，并未曾有。又上九江，直抵瑞丰原店借问，店主曰：“次日换船即去，何待如今？”二人愕然，又下南京。盘缠皆尽，遍无觅处。二人典衣为路费，往苏州路问。及到苏州，遍问主人并无消息，不意梅按院已起马往巡松江。二人又往松江又问，亦无消息。囊箧消然，欲见梅按院，奈卫门整肃。二人商议，莫若做状一纸往告，乃具状曰：告状人章三、富十，系处州府龙泉县民，告为失主事。恩主举人鞠躬，自南丰仰候台台。瑞丰别主，往京探驾出巡，约定芜湖回信。到京依期转候，半月不来。直上九江、瑞丰等处寻觅不获。中途失主，情惨可矜。囊箧消然，典衣作费到苏，爷台发驾到此。入叩无由，具状恳台作主代查。庶使奴等有依，他日不疑瓜李。上告。梅院见状大惊，乃问曰：“你相公来此，中途如何相别？”章三曰：“小人与相公同别南丰罗爷任上，买有馏金铜器、笼金蓖子以作贺仪，离南丰而抵瑞丰，令小的二人起早先往京中，探问老爷巡历何府，以便进谒，约定芜湖回信。到京得知老爷苏州，复转候主。半月未来，小的二人讨船直上九江，沿途寻觅，未有消息。疑恐来苏，小的盘缠已尽，典衣作费到苏，老爷发驾。遍觅皆无，今到此数日，老爷衙门整肃，不敢进见，故假状为由，门上才肯放入。乞老爷念老分上，代为清查。”梅院曰：“中途别后，或回家去？”富十曰：“来意的确，岂回家去？”梅院曰：“相公在南丰，所得多少？”富十曰：“仅得百金。”梅院曰：“卖货多少？”章三曰：“买铜器丰蓖用银五十两。”梅院曰：“你相公最好驰逞，既未回家，非舟中被劫，即江上遭风。我给批文一张、银二两与你二人做盘缠，沿途缉访。若被劫定有货卖，逢有卖铜器丰蓖者究问，来历不明者，即结送宫。起解见我，自有分晓。”二人领批而去，往各处捕获皆无。章三二人盘缠将尽，历至南京，见一铺有一香炉。二人细看是真，问曰：“此香炉肯卖否？”店主曰：“自是卖的。”章三问：“还有甚玩器否？”店主曰：“有。”章三曰：“有则借看。”店主抬出皮箱任拣。二人看得的确，问曰：“此货何处贩来的？”店主曰：“芜湖来的。”富十一手扭结，店主不知其故，乃曰：“你这二人无故劫人，有何缘故？”大讲厮打。偶兵马司朱天伦过门，问曰：“何人唣？”章三扭出，富十取出批文投下。带转司去，细问来历。章三一一详述。朱公曰：“你何姓名？”其人曰：“小人名金良。”朱公曰：“此货由何处来的？”良日：“此货前是妻舅由芜湖贩来的。”朱公日：“此货非芜湖所出，安在此处贩来？中间必有缘故。”良曰：“要知来历，拘得妻舅吴程，方知明白。”朱公即发牌拿程，将众收监。次日，拿吴程到司。朱公问曰：“你前在何处贩此铜货来？”吴程曰：“此货出自江西南丰，适有客人贩至芜湖，小人用价银四十二两，凭牙掇来。”朱公曰：“客人你认得是何处人否？”程曰：“萍水相逢，那里认得。”朱公闻言，不敢擅决，只将四人一起解赴。梅院正巡至太平府，解人解至察院。梅院正值审录考察，无工勘问，发委推官董廷试问明缴报。解人起批回讫。董推府升堂，富十、章三具状曰：告状人富十、章三，系处州府龙泉县民，告为谋害事。恩主鞠躬往丰谒戚，用价五十两买有铜器丰篦，来京叩院。中途别主。岂料凶恶金良、吴程，顿起枭心。利财谋命坑身，遍觅幸获原赃。恳天严鞫，清尸正律，生死衔恩。上告。吴程诉曰：诉状人吴程，系江陵县民，诉为冤枉事。守法经商，芜湖生意。偶因客带铜货，用价掇回，当凭侩段克己见证。岂料枭恶富十、章三，飘空冒认。切思货系御来，安敢明卖？恳天作主，劈冤枉害。上诉。推府受词，研审一遍收监。次日，牌拘段克己到，取出各犯听审。推府曰：“段克己，你做牙行，吴程称是凭你掇来，必知原客何名何姓。”克己曰：“往过来续，昔进店今亡，安能久记姓名？”推府曰：“此案乃都爷发来，兼且人命重事，知而不报，必与同谋。吴程，你明白招来，免受重刑。”程曰：“古道‘有眼牙人无眼客’，当时货凭他卖。”段曰：“是时你图他货贱，肯与他买。我不过为你解纷息争，平其价耳。我岂与之盘奸细乎！”推府曰：“因利而带货，人之情也。倘不图利，安肯乘波抵险，奔走江湖？你既知他货贱卖必是窃来之物，汝做牙行延揽四方，岂不知此事？二人自相推阻，中间必有说话，从直招来，若是他人速报名姓，若是自己，招明受罪，何待刑拷！”二人不招，俱发各打三十，挟敲三百。仍前推阻，自思：“二人受此苦刑，竟不肯招，且权收监。”但见忽有一片葛叶顺风吹来，将门上所挂之红彩一起带下，飘在克己身上。不知其故。及退后堂，自思：“衙门并未栽葛，安有葛叶飘来？此事甚异，竟不能解。”次日又审，刑鞫不招，遂拟成疑狱，具申梅院。倒文令着实查报，且委查盘仪真等县。推府起马往芜湖讨船，官船皆答应上司去，临时差皂快捉船应用，偶尔捉艾虎船到，推府登舟问曰：“你何名也？”虎曰：“小人名艾虎。”“彼何姓名？”虎曰：“水手名葛彩。”推府自思：“前疑已释，葛叶随彩而下，想谋人者即葛彩也。”遂不登舟，令手下擒捉二人，转公馆拷问，二人唬得魂飞魄散。推府曰：“你谋害举人，前牙行段克己报是你，久缉未获。今既获之，招承成狱，不必多言。”艾虎曰：“小人撑船，与克己无干，彼谋人何故乱扳我等？”推府怒其不诉，即令各重打四十，寄监芜湖县。乃往各县查盘，回府即行牌取二犯审问。芜湖知县即将二犯起解到府，送入理刑厅。推府即令重打四十迎风，二人毫不招承。乃取出吴程等一干犯人对审，吴程曰：“你这贼，谋人得货脱银，累我等无辜受此苦楚，苍天有眼。”葛彩曰：“你何昧心，我并未与会面，何故妄扳？”吴程曰：“铜货丰篦得我价银四十二两，克已可证。”艾虎二人抵饰不招，取挟敲一百，艾虎招曰：“事皆葛彩所起，当时鞠举人来船，彩为搬过皮箱三只上船，其重异常，意是金银，故萌此心，不搭别人，过湖口以刀杀之，丢入江中。后开皮箱见是铜货，止得银三十余两。二人悔之不及，将货在芜湖发得吴程银四十两。是时只要将货脱身，故尔贱卖，被段克已觉察，挟分其银一十五两。”克己低首无言。推府令各自招承，富十、章三叩谢曰：“爷爷青天，恩主之冤，一旦雪矣。”推府判曰：审得葛彩性若鹰鹯，试轻重而起朵颐之想；艾虎心同狼蝎，闻利言而操害命之谋。驾言多赏船钱，探囊中虚实；不搭客商唣，妆成就里机关。梢船僻处，豫避人知。肆恶更阑，操刀杀主仆于非命；行凶夜半，丢尸泯踪迹于江湖。不思天理谁欺，自庆奸谋叵测。欣幸满箱银两而登时富贵，岂知盈铜货非旦夕脱身。装至芜湖，牙侩知而分骗；贩来京铺，二仆认以获赃。贼不知名，飘葛叶而详施显应；犯难处获，捉官船而自报真名。悟符前谶，非是风吹败叶；擒来拷鞫，果是谋害正凶。招出吴程，和买溜金之货；扳来克己，已骗分十五两之银。葛艾二凶利人财、谋人命，合枭首以示众；吴段二恶和买货、骗分赃，皆克配于远方。金良无辜，应皆省发。立成文案，申于按院。梅代巡看得情真罪当，依拟将葛彩、艾虎秋季斩讫，吴程、克己即行发配。予按：此断虽鞠躬之冤魂抑郁不伸，实董公之英哲，用心体认，乃能断出此冤，一则不负上人所委，次则不致奸凶漏网，是可见天理昭然而王法明矣。

苏侯断问打死人命
高淳县史鲁，家世富豪，金银钱谷多积巨万。放债起利，每月虽作加三苛算，实过加五。贪民无奈，贪其易借，只得前去揭债。时有马孔佳，己开店营生，有弟马孔昭欲经商买卖，托保辛金前去史鲁处揭借本银十两，贩卖杂货。一年之间，已获大利，几三十余两。限满之日，自备本利算还。鲁不肯要算加五，心中自忖：“孔昭本是贫人，借我银子去做买卖，不意如此趁钱，一年之间，遂尔发迹。”重加磊算，孔昭曰：“律有明条，月息三分。今蒙所借，营生略获几分微利，亦是我命运将通，岂汝银子能为生意乎？今要算利加五，吾亦奉命不敢违矣。乃再欲磊算，此世之所罕见者，天理人心，安可如此乱行？”鲁大怒曰：“汝当初手无半文，衣不遮体，食不果腹，纵有擎天手段，亦只在空地打坐。今得我本银经营贩卖，衣食充足，钱财生旺，乃负心脱债，罪恶滔天。自古钱归算路火盖人头，不思感激于我，反以恶言横语回复于身，无乃恩将仇报耶！”孔昭曰：“我不认还，便为脱负；今一一照例奉还，天理人心一毫无昧，小人安肯服耶！且世借银本为营生获利者有之，折本者亦有之。如公所言获利者追其重利，伤本者利从何供？抑将取其性命乎？”史鲁听言大怒，乃骂曰：“那个借债的不依我算？你偏放刁一至此也！”喝令家人将孔昭扭打于地，遍身重伤，登时气绝。有兄孔佳闻知，前往看时，只见死于地下。放声大哭，乃具状奔告本县苏公台下，其词曰：告状人马孔佳，为磊债杀弟事。富豪史鲁，家财巨万，势焰弥天。身弟孔昭与借银十两，照例交还，重行磊算。弟心不服，触犯虎贼，喝令家人人等乱棍从打，登时气绝。原中中等见证。人命关天，冤情惨地。望乞检验填命，庶免凶残漏网，生死沾恩，望光上告。县主苏公见其状词，心中怒曰：“我已久闻此地土豪放债屡屡磊算，重科利息，今果有此事矣。况且打死人命，其恶又何如耶！”遂发牌拘提史鲁。鲁谓牌公曰：“闻得你老爷恼我磊债算人，不知此事是为财主的常事，何必官府劳心？想他家里亦要放债，亦要讨利，岂肯饶人？况孔昭乃是窃盗我家财物，被我小厮捉获，登时打死，但不曾禀明官府，失此一节事耳。”遂以酒饭相待。民快工人亦入县诉状，有曰：诉状人史鲁，为烛冤豁命事。惯贼马孔昭，窃盗害民，乡犬蠹。本月月夜半，潜入厨房，偷盗财物。仆见作获，是行打死。不期贼兄孔佳飘捏磊债杀命情由，诳台诬陷。切思人命重情，岂敢轻犯？仆止黑夜杀贼，未尝白昼殴人。乞天详烛，超活蚁命，吁天哀诉。苏公亦准史鲁状词。次日，即拘马孔佳、史鲁一干犯人听审。孔佳哀哀口叫弟被打死，史鲁切切强辩打死贼徒，真伪混淆。苏公心知孔佳理真，史鲁情虚，乃呼原中辛金、里邻楮毕等，细细鞫审。皆曰：“孔昭白日还债是真，未闻其黑夜窃盗。史鲁见孔昭借他银两经营买卖，颇获其利，强欲磊算苛取。孔昭不服，不免言语相伤。史鲁不忿，喝令家人打伤致死。今蒙老爷勘究，小的岂敢隐瞒。”史鲁曰：“此二人皆是无耻光棍，私受孔佳贿银二十两，故此证陷小民。且俗语云‘树大招风，富者多怨’，乞天明察，庶不冤枉良善。”辛金乃曰：“孔佳贫人，衣食尚且不给，安得银子卖嘱小的？小的与孔昭又非亲戚，与史鲁亦非冤家，只凭天理二字，公道说来，并不敢有一毫私意。”苏公听得此言大怒，遂将史鲁严加刑罚。史鲁见情不宽隐，亦直直招认。苏公判曰：审得史鲁乃万金蟒恶，素为不轨。贪财无厌，囗霸一方。凌虐小民，虽握发岂足以数其罪哉！乃今违例磊债，殴死孔昭，凶残亦已甚矣。反诬孔昭夤夜入室偷盗家财，以贼打死勿论，希图掩饰。此其肆行何其惨，而为谋何其诡也！岂知人心不昧。乡有公评，党里干证，众口一词，俱称“白昼磊债所杀事真，黑夜窃盗乃死事假。”鲁之恶不可言，鲁之罪不可赦，拟以主死大辟，用答地下冤魂。下手家丁，照律问罪。干征人等，公直无私，足追古道，实警将来。取供申报。

陈府尹判问恶仆谋主
陕西西安府有一巨商，姓刘名永太，同恩养家仆进兴往广东潮州府发卖毡绒等货，大获其利。结帐得银千有余两，遂命进兴收拾行李回家。沿途轿马，渐至西南驿，在汪华家雇马，行到凉亭，离鞍憩息。偶遇一队猎夫，网得獐麂兔鹿山鸡野鸟，无物不有。间有死者，亦有生者。惟一山鸡未死，眼中似觉流泪。永太为人心慈，极好施舍，不忍山鸡受此网罗，欲买放生。令进兴问猎夫山鸡肯卖否，进兴即问猎夫曰：“汝山鸡肯卖否？”猎夫曰：“汝买去何干？”进兴曰：“我东人欲买放生。”猎夫曰：“若买去吃，价亦不多；如买放生，价要加倍。”永太就命进兴拿皮箱过来，开锁取银与他。猎夫争多竞少，汪华近客人皮箱边叫：“客官放生好事，还添他些。”永太又开皮箱，取银凑他买成。相别猎夫，行数十里，将山鸡放去。汪华见皮箱许多银子，陡起枭獍之心，欲设谋害之计，一时无如之奈，乃发声慨叹。进兴问之曰：“汪华哥，你为何事这等伤心？”汪华曰：“我今日见你东人皮箱内许多银子，我等如此命穷，分毫未有所积。”进兴曰：“要银何难之有？只是未有合志之人。若有合志之人，甚不难也。”汪华曰：“何为不难？”兴不答，只微微而笑。汪华曰：“汝为何发笑？”进兴曰：“我笑人痴不知我意。”华曰：“你意欲何为？”兴曰：“我意欲谋一场大富贵。”华曰：“大富贵如何谋得？”兴曰：“眼前若有同志之人，即时可得。”华再三数问，兴方才说出真情：“我东人皮箱内有千余银子，你若肯同心协力，将我东人谋死，我与你两人岂不是即时大富贵乎？”华曰：“你说此事正合我意，我只怕你不肯害主，故不敢露其言。我昨日发声慨叹者，正此故也。既然二人同心合志，若至店中谋死，恐难脱身。莫若明日行至山坞僻处，方可下手。”二人商议已定，次日来依此计谋死，遂埋于深林之中。二人商议同往远处买卖，兴曰：“你且归家，别做买卖。我回不得，潜往金陵权开当铺。我铺面牌额上改号‘九嶷’，你若通书问候，可寻当铺招牌，定知下落。”言讫，遂将银子平分，相揖而别。华即归家，渐渐将银置买屋宇田产。族人邻舍议论纷纷，皆云：“此子不过一马夫耳，何为一旦而兴家创业若是之速耶？”俱有所疑。未期半年，只听得潮州府府堂上一场异事，有一山鸡从空飞向府堂月台前，哭嘎其声。府尹心中惶惶恐惧，意有甚凶变之事。山鸡且飞且鸣，府尹问曰：“山鸡，你敢是来报我有甚凶变之事乎？”山鸡挺然不动。府尹又问曰：“抑是你有甚冤枉之事乎？”山鸡才飞近案前点头。府尹曰：“既有冤枉，差几名皂隶跟你往冤枉处所。”山鸡慌忙将头连点几下。即差饶甫、继善二人同山鸡而去。已经二宿，山鸡飞引二人到一山坞僻处深林之中，山鸡飞上土堆，将爪在土上爬，连叫几声而死。饶甫、继善二人即时投明地方，将土堆开看，果见一死汉，还未朽烂。只见衣带上缚一挽手，饶甫二人遂解下挽手，带回报知府尹。府尹问曰：“你二人跟山鸡到何去所？”二人答曰：“小的跟山鸡三日，到一深林之中，只见山鸡飞上土堆，将爪爬土，连叫几声而死。小的即投明地方开看，果见一死汉在内，还未朽烂。死汉衣带上有挽手一个。”府尹看见挽手，即差精兵十名，拿城中马夫鞫问。马夫俱已拿到，府尹问曰：“这挽手你认得是那个的？”众马夫答曰：“小的不认得。”内有一马夫答曰：“此挽手是西南驿汪华的。”府尹即差精兵十名，竟到西南驿拿得汪华赴台鞫问。汪华不认，连打四十，又不肯认。又将夹棍夹起，汪华受刑不过，只得招出前情：“小的马雇陕西客人刘永太，途中因买山鸡放生，瞧见皮箱银子，小的同他家仆进兴谋死是实。”府尹曰：“进兴今在何处？”华曰：“进兴与小的分别之时，叫小的回家做买卖，他往金陵开一当铺，改号‘九嶷’。说小的或通书问候，或自去看他，可寻当铺牌上‘九嶷’二字就是。”府尹沉思不决，将汪华收人重监。是夜思之曰：“我有同年者，任江陵县尹。”次日，写书一封，差精兵四名，星夜赍书往金陵江陵县同年处，查究当铺有号“九嶷”者，可起解回对审。进兴拿到，兴即诉状曰：诉状人进兴，诉为飞祸诬陷事。身素守分，毫不妄为。髫年跟叔贸易营生，至坐铺金陵，仅可糊口。殊恶生平未识，捏故同谋。楚国亡猿，祸延林木，冤蔽覆盆。乞台严审，庶泾渭得以两分，良民不遭诬陷。匍匐哀哀上诉。府尹细观诉状已毕，分付牢子监中提出汪华对审。进兴坚执不肯招认，发打四十迎风。鲜血淋漓，又不肯认。又将夹棍夹起，敲上三百余下，晕死在地。及醒又鞫，又不肯认。又将脑箍箍起，受刑不过，招出前情：“小的与汪华同谋死主人是的。”陈侯遂落批语曰：刘永太心地仁慈，既捐金以全雉；进兴心怀凶狠，思谋主以无方。偶汪华艳羡，自庆得获知音。山坞僻处，以棍石而谋主非命；深林隐地，分银两而别往金陵。自谓遂谋得志而成家起本，岂知冥主业债而负屈含冤。雉获解危，尚知诉台雪恨；兴叨养育，而忍弑主辜恩。禽义何深，人心何惨？爰服上刑，永兹无赦。汪华一体，秋后同决。予按：此断陈公善政清刑，感鸟悲而鸣数年之冤枉；烛奸破究，断仆死以殄万世之穷奇，非明于格物者能乎？鸟也无知，尚能报怨；人而有觉，何忍忘恩？此冤一白，陈公之名着而报效之迹愈彰。人而不仁，不如鸟乎？是以邑人以为神断云。

武主政断为父杀继母
广平县方有文，初娶结发妻室龚氏，生男如锦、如绣。中年不幸，龚氏死亡，幼子如绣相继而死。长子如锦，年方十九，读书守制，尚未纳媳。家下中馈，无人主持。事不得已，复娶欧阳氏娇女名曰玄娘者为继室。玄娘性子甚是凶悍妒忌，屡屡抗夫虐子，且时时搬运家财养赡自己兄弟。有文得知，每以良言反覆晓谕，曰：“汝之兄弟虽可爱息，但自家夫妇子母衣食更切，安可常常以家财资益大舅？且彼亦颇颇过活有余，何须如此过念？”玄娘始终偏私执拗，比前馈送更加殷勤，不顾家中有无，一一顾念兄弟为事，曾无忌惮。有文见知，不胜忿争，夫妇遂相殴打。玄娘一时发起凶性，手持利刀，一把将有文登时杀死于地。如锦痛父被杀，奋不顾身，遂夺玄娘手中利刀，亦将玄娘一刀砍死。顷刻之间，妻杀夫子杀母，邻里莫不骇异。次日传闻于玄娘母家，其兄大显即往方家来看，果见有文与玄娘杀倒于地。族长已令如锦置棺收起父母尸骸。大显极骂如锦一场，遂写状入县，告曰：告状人欧阳大显，告为杀母大逆事。王法霜严，罪重不孝；母恩地厚，理无擅诛。痛妹玄娘，媒嫁方有文为继妻。剧恶逆男方如锦，欺父凌母，揪打无时。冤屈莫诉，妹若挥刀自刎。如锦仑慌夺刀，误伤父命。益逞凶残，手揪妹髻，一刀砍死。王明见证。人伦本变，远近寒心。切思逼母刎颈，误父非命，罪已不赦。况亲刃母，坏伦变法，天地倾颓。恳台法究不孝大逆，庶两死暝目，九泉荷恩。激切上告。广平县尹苏公一见大显告词，勃然不悦，曰：“我为广平县尹而百姓有此恶逆，乃天地极大变异，四邻闻之，何以为人父母！”遂即准理，急急发牌拘拿如锦来问。如锦亦赴县，具词诉曰：诉状人方如锦，诉为死报父仇事。腹心受刺，安忍束手乎？痛父惨仇，岂知顾生！父娶继毋，狼心虎性，灭法欺天，手持利刀，砍父头死。锦观大变，一时感激，顷忘身命，夺刀杀仇，不觉是母。为父报冤，身陷逆名。乞天垂念，悯愚逭死。上诉。苏公亦准诉词，即提原被干证，忙忙鞫问。大显曰：“如锦血气方刚，心性极恶。胁制其父，殴打其母。我妹计无所出，不胜忿怨，乃持刀自刎。如锦夺刀，先误伤父后明杀母，反捏痛父杀母，奋怒报仇。继妹果杀夫，有官司可告，自有律法可问，如锦安得擅杀继母？逆天极恶，王法不容。”如锦辩曰：“小人事奉继母胜如嫡母，邻里皆知，何敢殴母，何曾逼母自刎？前日夺刀杀母，亦非无故，只因父母斗口，母性凶悍，暴恶无比，持刀砍死我父，举家伯叔兄弟大小所共见。彼时小人见父横死于母之卑鄙，胸膛烦热，忿恨万千，委的不合将继母杀死，乃事激气生，心难正遏，今虽追悔无及。当日只为父仇，外忘王法，内忘身命。今日倘有可生之路，乞爷超拨蚁命；如罪不可赦，则死亦无恨矣。”苏公再三审问干证，王明、方秀等二人皆说：“玄娘先杀丈夫，故如锦夺刀杀母。平日并无殴母之事，当时亦无逼母之情，只是顷刻发愤发怒，故只痛父，不觉其杀继母耳。”苏公断曰：夫为妇主，室中何可操戈；母为子天，膝下岂容持刃？今玄娘妒过吕雉，凶甚则天，牝鸡司晨，一鸣家索；河东狮吼，到处人惊。两口横冲，敌国起于中阃；夫头堕地，凶人出于内庭。罪莫逃乎天诛，刑宜待于司寇。如锦乃逞匹夫之微忿，蹈杀母之大愆。父仇虽不共天，报怨难加母氏。杀人固当凶忿，权有在于士师，若曰姑急孝恩，是有父天而无母地。倘云能奋义气，将伸孝子而屈，法司据律依问，凌迟减等，姑从斩决。苏公当日拟定如锦斩罪，大显叩首称谢：“妹冤得伸。”如锦悄然，不能再辩。及申详两院，皆依拟缴下秋季奏上重避。刑部主政武承文细察此卷，心中有疑，反覆展玩，忽然想到，乃翻驳案文出活如锦死罪，武主政判曰：看得夫妇大义，信等乾坤；母子天伦，实昭今古。乃继母犹母，明不及母，缘父之故，遂比于母。今玄娘虽为如锦之继母，而手刃如锦之亲父，下手之时，母恩绝矣。在律父祖被人殴而子孙助斗者无罪，纵有所伤，亦从减等。况木兰、缇萦区区女子，且赴亲难；赵氏、张仅仅孤子，能报父仇；破楚鞭尸，世羡伍奢有子；灭梁亟首，人称国昌有孙。如锦义气激昂，孝诚奋发，诛悍牝之凶死而无悔，斩恶枭之毒罪有弗知。以亲冒刑，孝子固宜如是；为父剪恶，烈士信以为然。在玄娘有可戳之辜，死胡足惜；特如锦无杀人之柄，杖之以刑。

马代巡断问一妇人死五命
王十六河南人也，家贫无倚，学打首饰营生，已经六七载，积有十六余金。娶妻杨氏，德性幽闲，针指工夫极其精巧，有闭月羞花之貌，沉鱼落雁之容。人见之者无不赏心悦目，无不牵惹情怀，人人啧啧称羡，皆曰：“此天降之娥也。”住居东平永嘉巷口。有徽州巨商刘信七者在于巷口对门，大开当铺，凡有所当金银首饰，悉拿与十六辨别真假好歹。窥见十六妻子貌美，亦有贪慕之意，故假此为事，时常往来，两人似觉情密。隔壁有一宰猪者名曰奚云，常常见信七往来彼家，以为十六妻子与彼通情，亦起奸淫之心。于日夜探知十六往前街富家打造首饰，身带短刀一把，潜入杨氏卧房，搂抱杨氏云雨，不意扬氏坚执不允。推捱半晌，奚云见杨氏坚意不肯，乃陡起狠心，将刀砍下杨氏之头。将头带出，走过七八人家，丢于孙一门首石灰篓中。次日，孙一关门，见石灰篓中一妇人头在内，慌忙提入，不意被一后生看见，即哄后生进门，假意小心将酒肉、银子买嘱，切莫说于人知。那后生不肯受酒肉、银子，孙一恐怕后生说出，遂将后生打死，同妇人头埋于后花园中。却说前夜奚云奸杨氏不从，砍杨氏之头去了。随即刘信七亦潜入杨氏房中，亦欲奸淫杨氏，岂知杨氏已被奚云杀死在床。信七将手在床上一摸，摸得其妇没头，两手鲜血淋漓，慌忙惊走。归家卧于自己床上，心惊胆战，自不能言。至更深，十六归家，只见门户大开；喊叫杨氏不应，径往房中床上一摸，摸着杨氏没头死于床上。十六放声大哭，邻佑通知，俱来观看，众口哓哓，有此大变之事耶？王十六沉思半晌，对众人曰：“我家并无闲人来往，止有开当铺刘信七者常在我家来往，倩我代他认取所当的首饰真假，莫非他窥见我妻子美貌，探知我又不在家，黑夜潜入卧房，欲奸我妻子；妻子不从，遂将刀砍去妻子首级是的。”当夜就至当铺叫喊刘信七，信七不能应，径到信七床上观看。但见信七卧于床上，口不能言，两手血迹未干。邻人以为奸杀是实。次早王十六具状告于董佥事台下，状曰：告状人王十六，系河南人，告为奸杀大冤事。身贫无活，打造营生，积攒六七余年。娶妻扬氏容颜颇俊，恪守闺门，毫无瑕玷。殊恶刘信七盖省巨商，在于对门开张当铺，凡当首饰，悉请身辨真假。见妻貌美，恣意强奸。恨妻不从，将刀砍妻首级。两手血迹未干，邻佑可征。切思人命关天，王法重大。恳乞青天严拘填命，生死感恩。哀哀上告。董佥事准其状词，登时差人拘得刘信七到台鞫问。严刑拷打，信七受刑不过，只得勉强招认死罪。监禁司狱司，俟来年秋后处决。却说刘信七之子名刘仪，见父屈问死罪，将千余银子买求分上，岂知董爷秉政清廉，不容赂贿。刘仪亦无之奈。复又具状告于王减刑及兵巡道，俱各不准。次年二月，马鸣亮为河南代巡，法令甚是威严，折狱甚是明白，人民无不悦服，皆号为马青天。刘仪闻知案临，即具词诉于马青天台下，词曰：诉状人刘仪，系徽州人，诉为苏冤豁命事。身父刘信七，素守本分，毫不非为，带本东平巷口开张当铺营生。殊恶邻居王十六于某年某月日夜，不知何人奸杀彼妻，捏告董爷鞫问陷爷，屈招死罪，冤数覆盆。幸际青天案临，乞准提审，泾渭分发。庶蚁命得苏，不遭诬陷。望光匍匐上诉。马代巡准其状词，即时发牌提原告王十六、犯人刘信七当堂面审。刘信七解到，枷锁未开，代巡分付皂隶将粗板先打四十迎风。信七晕倒在地，既苏而问曰：“汝奸杀王十六妻子，从直招来，免受刑法。”信七曰：“小人平素守分，毫不妄为，岂敢奸杀人妻子？只是小人开一小当铺，凡当金银首饰，悉请认其真假何如，故在他家往来是实。十六妻子不知被何人杀死，诬陷小人填命，望爷爷超豁蚁命。”代巡闻其哀诉明白，乃曰：“将信七调开。”后问王十六：“当时董爷拿你一干犯人鞫问，党里邻佑俱来看否？”十六曰：“惟邻居宰猪名奚云者不在。”代巡曰：“奚云今在何处？”十六曰：“今在山阳开店。”代巡即差人到山阳拿奚云赴审。奚云拿至，吓得胆碎魂飞，面无人色。代巡问曰：“奚云就是你？”答曰：“是小人。”代巡见奚云言辞慌张，暗自思曰：“此人言辞慌张，杨氏被杀必此人也。”乃曰：“王十六妻子被杀，我今访着是你杀死。好好从直招来，免受刑法。”奚云强硬不认，代巡怒曰：“汝杀人妻子是实，缘何不认？”分付皂隶将夹棍挟起，棒打八十。几乎死矣，犹然不认。代巡后以假言诱之曰：“你若有一妇人头还我，我即放你。”奚云欲言不言，代巡曰：“你缘何欲言不言？”奚云曰：“姑容小人几日，才有头来。”代巡唤禁子李期将奚云收监。彼夜禁子提监，把奚云上夹床，欲索钱物。奚云曰：“禁子哥，你不要把我上夹床，我有银子与你。”禁子见说有银，不胜欢喜，乃问曰：“今日代巡老爷如何鞫问？”奚云曰：“代巡老爷分付我”禁子曰：“如何分付？”奚云曰：“老爷说我有一妇人头与他，即时释放。”禁子曰：“要妇人头不打紧，若是有银子来买，我就有。”奚云曰：“这等甚好，我店中收拾可有三四十两银子，你可替我密密叫我儿子办银子十余两与你，买一个头来与代巡老爷。”禁子次日果寄信去叫奚云之子商议，其子不胜欢喜，即归家办银十余两与禁子买头。禁子见财迷心，正值自己母妗在病将危，禁子遂陡起狠心，将母妗用药毒死，假为殡葬，密密将头割下，卖与奚云。过四五日，代巡调出奚云理问：“容你过这许多日子，如何还没有头来见我？”奚云曰：“乞老爷着差人押小人出去两日，即有头来。”代巡状其言，遂着差人二名押奚云出去。次日，奚云将妇人头现来台下，以求释放。孰意代巡乃假说之辞，代巡见奚云送此头来，愈加发怒曰：“此头从何处得来？”奚云见代巡发怒，吓得魂不在体。代巡将奚云重打四十夹起，棒敲八十，奚云只得直说：“此头乃是小人将银子与禁子李期买的。”即唤李期，严刑拷问。李期受刑不过，说出真情：“此头乃是小人母妗之头，是小人将药毒死，割来卖与他。”代巡曰：“世间有此枭獍之徒，立心何忍？”将李期重打五十，拟问死罪。又将奚云挟起：“你这不良之徒，以此事观之，十六妻子是你奸杀无疑，从直招来，免当刑法。”奚云强硬，不肯供招。代巡吩咐快手将十枚布针钉奚云十指，奚云受刑不过，一一诉说前因：“委是小人杀死杨氏是实。”代巡曰：“你为何杀死他？”奚云曰：“小的见他美貌，奸他不从，怒气将刀砍下头来。”代巡曰：“头放在何处？”奚云曰：“彼晚小人就带头走出，丢在孙一门首石灰篓中。”代巡即差人拿孙一赴台问曰：“去年奚云杀杨氏之头丢在你门首石灰篓中，你今埋在何处？”孙一只得直认果是真事，“小人埋在后花园中。”代巡即差皂隶竟往孙一后花园中，掘取杨氏首级。将锄掘开，果一妇人头并一后生尸体在内。皂快即将杨氏之头并后生尸骸一同抬往见代巡老爷。代巡见又一汉子死尸，即审问孙一。孙一答曰：“此尸是小人的义子也。”代巡曰：“你义子叫甚名字？”孙一一时不能答应，代巡怒曰：“此必是你谋死此人，既是你义子，为何不识名字？你从直说来，免受刑法。”孙一受刑不过，只得直说：“是小人天早开门，只见石灰篓中一死人头，慌忙提入。不意有一后生看见，是小人哄他进来，将酒肉、银子买嘱他不要说出。那后生苦不肯受，小人恐他说出陷害小人，是小人将他打死是实。”代巡即发雷霆之怒，将孙一连打八十，亦拟死罪。批曰：审得奚云素行横强，荒淫无度。奸杀王十六之妻，法所不容者也。抑何杀一妇而累五命，大辟何辞？然刘信七亦操心不轨，宜坐极刑，但未行奸杀，姑流三千里，远戍边陲，以敬后犯。孙一为掩己之非，打死无辜一命，是以自罹其法网矣，斩首曷辞！李期见财昧心，药毒母妗，割头鬻卖，此与枭獍之恶无弄，处决无疑。夫五命之死，悉皆奚云之罪魁也，俱俟秋决，以卫淫风。

吴推府断问船户谋客
苏州府吴县船户单贵、水手叶新，即贵之妹夫，专谋商客，至于起家。适有徽州商人宁龙，带仆季兴，苏州买缎绢千有余金，写雇单贵船只。搬货上船，主仆二人，次日登舟开船，径往江西而去。五日，至章湾稍船。是夜，单贵买酒买肉，四人盘桓而饮。极情劝得宁龙主仆，尽醉终止。候至二更人静，单贵、叶新将船抽帮，潜出江心深处，将主仆二人丢入水中。季兴昏昏沉醉，不醒人事，被水淹死。宁龙幼识水性，落水时即随势钻下，偶得一木，缘之随水直下，见一只大船悠悠而上，龙乃高声喊叫：“救命！救命！”船上有一人是龙同县人氏名张晋，乃龙之姨表兄也。知其语类故乡，忙令稍子救起。二人相见，各叙亲情。晋即取衣与换，问其何故坠水。龙将前事一一陈说一遍，晋乃取酒为之压惊。及天明，二人另讨一船，复转苏州，具状告于府，状曰：告状人宁龙，告为谋财害命事。身带银千两，一仆随行。来苏贩缎，往贸江西。寻牙募船装载、不料驾掌单贵、水手叶新，揽载殊恶，往至章湾稍船。设酒苦情劝醉，将身至仆推入波心。仆遭淹殁，身幸张晋援救。平白谋人，鲸吞财货，情极可怜，告台作主。追货断填，剪恶除凶，生死衔恩。上告。时知府朝京推官吴士凤署掌府印，接得此状，细审一遍，行牌捕捉。二人尚未回家，公差回禀，即拿单贵家小收监。又将宁龙同监，差捕快谢能、李俊二人即领挨批，径巡水路挨访。岂知单贵二人是夜将货另载小船，将空船扬言被劫，将船寄在单湾，二人起货往南京发卖。既到南京，将缎绢总掇上铺，得银一千三百两。掉船而回，至章湾取船，偶遇谢、李二公差，乃问曰：“你往何去？”谢、李二人曰：“奉公差遣，往松江而来，要搭船回去。”贵曰：“既然回去，可同我船而去。”谢、李二人毫不言动，同船直回苏州城下。上岸，谢、李取出扭锁，将单贵、叶新二人锁起。二人唬得魂不着体，不知风从何来，乃曰：“你二人无故将我等锁起，有何罪名？”谢李曰：“去见老爷，就有分晓。”二人捉入城中，吴公正坐晚堂。谢、李将二犯带出，曰：“小的领钧旨，拿单贵一起人犯，带来报到，乞金笔销批。”吴公问曰：“你二人在何处捉获？”谢、李曰：“小的从水路缓缓游去密访，闻往南京。二人欲雇船去，偶遇单贵二人回转，他问小人何去，小的佯言奉公差由松江而回，在此讨船。单贵说载我二人回来。小人路上并不曾说出，恐他奔走。直回城中，方锁送老爷。”吴公曰：“你二人且起来。”又差四人往船上，罄将所有搬入府来。吴公问曰：“单贵、叶新，你二人谋死宁龙，得银多少？”单贵曰：“小人未有谋人，知甚宁龙？”吴公曰：“方有仁云，凭他代宁龙雇船往江西，中途谋死，何故强争？”单贵曰：“宁龙写船，中途被劫，小人之命险不能保，安顾得他？宁龙之杀，贼杀之也；宁龙之财，贼得之也，与小的何干？”吴公怒曰：“以酒醉丢入波心，还自口硬说汝无干，可将各重打四十。”叶新曰：“小人纵作有此亏心，今无人告发，无赃无证，缘何追风捕影，不审明白，将人受责，岂肯甘心！”吴公曰：“今日到此，不怕你不甘心。从直招来，免受刑法，如不直招，取夹棍夹起。”单贵二人身虽受刑，任敲狼头，形色不变，口中争辩不一。俄而，众兵搬其船上行李，一一陈于阶下。于监中取出宁龙来认，中间动用之物，一毫不是。银子一两未有，缎绢一匹也无。岂料其银并得龙之物，皆藏于船中夹底之下。单贵见所陈之物无一是龙的，乃曰：“宁龙，你好负心！是夜你被贼劫，将你二人推入水中，缘何不去告贼而诬告我等？你没天理。”龙曰：“是夜何尝被贼，你二人将酒劝醉我，将船抽出江中，丢我二人人水，将货寄在人家，故自口强。”吴公见二人争辩，一时狐疑，乃思：“既谋宁龙，船中岂无一物，岂无银子？千两之货，置于何地？”乃令放夹收监。吴公退堂，心思一计。次早升堂，取单贵二人，令单贵站东廊，叶新站西廊。先呼叶新而问曰：“是夜贼劫你船，有多少人，穿甚衣服，面貌若何？”新曰：“三更时分，四人皆在船中沉睡，忽众贼将船抽出江心，一人七长八大，穿青衣涂面，先上船来。忽三只小船团团围住，宁龙主仆见贼入船，惊走船尾，跳入水中。那贼人将小的来打，小的再三哀告，道我是船户，他方才放手，尽掳其货而去。今宁龙诬告法台，此乃瞒心昧己。”吴公曰：“你且站西廊。”又呼单贵问曰：“贼劫你船，贼人多少，穿甚衣服，面貌若何？”贵曰：“四更时分，贼将船抽出江心，四面小船七八只围住，有一后生身穿红衣，跳过船来，将宁龙二人丢入水中。又要把小的二人丢去，小的二人道我非客商，乃是船户，方才放手，不然同入水中。”吴公见二人口词不一，将二人夹起。二人皆曰：“既谋他财，小的并未回家，其财货藏于何处？”并不招认。无法可施，又令收监，亲乘轿往船去看。船内皆空，细观其中，船底有隙，皆有棱角，乃令左右启之。内有暗拴，不能启，令取刀斧开。见内物广多，衣服器用皆有，又有两只皮箱，皆是银子。验明挑回府来，取出宁龙认物。宁龙曰：“前物不是，不敢冒认，此物皆是，只有此新箱不是。”吴公令取单贵二人问曰：“这贼可恶，先若不招，此物谁的？”单贵曰：“此物皆人寄的，何尝是他的？”龙曰：“你说是人寄的，皮箱簿帐谅你废去，此箱内左傍有一字号。”吴公令左右开看，果然有一字号不差。乃将单贵二人重打四十，又挟起，不认，又加挟起，二人熬刑不过，乃招出前情，其货皆在南京掇去，得银一千三百两，分做两箱，二人各得一箱。吴公判曰：审得单贵、叶新蛇蝎虎狼，恶贯满盈。干没利源，驾扁舟而载货；贪财害客，因谋杀以成家。客人宁龙误载其船，舟行数日，携酒频斟。杯中设饵，腹内藏刀。趁酒浓睡，一篙抽船离伴；候更人静，双手推入长江。自意主仆落波心，定丧江鱼之腹；货财囊私橐，得充饿虎之愿。不幸暮夜无知，犹幸皇天有眼。虽然仆遭溺殁，主获救援。转行赴告，挨批诱捉于船上；真赃未获，巧言争辩于公庭。夹底中搜出器物银两，簧舌上招出害命谋财。罪应大辟，以偿季兴之命；赃还旧主，以给宁龙返家。予观此断，民奸隐伏，黑白变迁，倘不细察，安能悉得真？而吴公一审得理，再察获赃，令奸凶塞辩自招，非有才有能者，其孰能之？为政者可不察欤！

魏恤刑因鸦咒鸣冤
武昌府江夏县民郑日新，与表弟马泰自幼相善。新常往孝感贩布，后泰与同往，一年甚是获利。次年正月二十日，各带纹银二百余两，辞家而去。三日到阳逻，新曰：“我与你同往孝感城中，一时恐难收多货，恐误日久。莫若二人分行，你往新里，我去城中，何如？”泰曰：“此言正合我意。”二人入店买酒。店主李昭乃新平日相熟者，见来而迎接，即唤酒来，虔诚劝曰：“新年酒一年一次，盛饮几壶。”二人皆醉，力辞方止。取银还昭，昭亦退让而受。三人揖别，新往城中而去，临别嘱泰曰：“随数收得布匹，陆续发夫挑入城来。”泰应诺而别。行不五里，酒醉脚软，坐亭暂息，不觉醉睡卧亭。正是醉梦不知天早晚，起来但见日沉西，忙行数里，地名南脊，前无村后无店，心中慌忙。偶在山岗遇吴玉者，素惯谋财，以牧牛为名。泰偶遇之，玉曰：“客官，天将晚矣，尚不止宿。近来此地不比旧时，前面十里孤野山岗恐有小人不等。”泰心已慌，又被玉三言四语说得，越不敢行，乃问曰：“你家住何地？”玉曰：“前面源口就是。”泰曰：“敢来庭上借宿一宵，明早就行，即当重谢。”王佯辞曰：“我家又非酒馆客铺，安肯留人歇宿？况且床铺不便，决然住不得。”泰曰：“固知府上非客店，但念我出外辛苦，亦是阴骘。”玉佯转曰：“我见你是忠厚之人，既如此说，收牛与你同回。”二人回至家中，玉谓妻龚氏曰：“今日有一客人来我家借住，可整酒来吃。”母与妻皆恶玉行此事，见泰来甚是不悦。泰不知，以为怒己，乃曰：“小娘休恼，自当厚谢。”龚氏睨视，以目一丢。泰竟不知其故。俄而玉出，妻乃趋入设酒。玉再三劝饮，泰却情不过，饮至甚醉，却不知杯中有朦药在内。泰昏昏不知人事，玉送入后小房安歇。候至夜静，将泰背至左傍源口，又将本身衣服裹一大石，推入荫溏。泰之财尽得之矣。所害者非一人，所为非一次也。新到城三日，货已收二分，并未见泰发货至。又过十日，新自往新里去看。到牙人杨清家问，清曰：“今年何来迟耶？”新愕然曰：“我表弟已久来你家收布，我在城中，如何久不发货来？”清曰：“甚表弟？并未有来。”新曰：“表弟马泰，旧年也在你家，何推不知？”清曰：“他几时来？”新曰：“二十二日到阳逻，与我分行。”满店人皆曰：“无有。”心中疑惑，遍问别牙皆无。是夜，清备酒接风，新闷不悦，众人曰：“想往别处收买，不然人岂会不见？”新只得宿过一晚，次日往李昭店问，亦曰：“自那日别后未转。”乃心付：“或途中被劫？”新一路探问，皆曰：“新年未见打死人。”又转新里问众客是几时到，皆说二月到的。新乃心付：“此必牙家见他银多身孤谋死，亦未见得。”新谓清曰：“我弟有银二百两，来你家收布，必是你谋死。”清曰：“我家满店客人，如何干得此事？”新曰：“你店中客俱是二月到的，我表弟想或夜到，故受你害。”清曰：“既有客到，邻里岂无人见；街心谋人，岂无人知？平白黑心说此大冤。”二人大讲，因而厮打。新写信雇一人驰报家中，次日告于县曰：告状人郑日新，系武昌府江夏民，告为虎牙谋害事。身与表弟马泰同行买卖，各带本银二百两。前月二十二日阳逻分手来城，泰往新里，店主李昭见证。投入虎牙，杨清顷立枭心，利财谋命。情惨昏天，哀爷作主，究尸究财，断填正法。上告。知县张时泰准状发牌。次日，杨清诉曰：诉状人杨清，系本县民，诉为栽祸抵饰事。身充牙行，奉公守法。讵恶郑日新，前日飘空来家寻人。马泰到家，岂无人见；屋坐街心，岂敢谋人？切思非途被劫，即恶自谋，患家清究，诳台抵饰。恳天严鞫，泾渭两分，良不遭陷。上诉。县主准诉，行牌拘审，一干人犯齐赴台前研审。县主曰：“日新，你告杨清谋人，有何影响？”新曰：“奸计多端，弥缝自密，岂露踪影！乞爷法究自明。”清曰：“日新此言皆昏天黑地，昧己瞒心。马泰并未来家，若见他一面，甘心就死。”新曰：“小人分别在李昭店买酒，各往东西。”县主问昭曰：“你实见他别去否？”昭曰：“是日到店买酒，饮罢一东一西而去。小的来得仔细，不敢胡言。”请曰：“小人店中客人甚多，他进店岂无人见？本店客伴邻里可审。”县主拘客伴邻里问曰：“你见马泰进店否？”皆曰：“小的皆未见。”新曰：“邻里皆伊相知，彼纵晚亦不肯说；客伴皆二月到的，二月岂知正月之事？大抵马泰一人先到，彼方起此不良之念，乞爷法断填命。”县主见邻人客人各皆推阻，勒清招认。清本无此，岂肯招认？县主喝令重打三十，不认。又令挟起，受刑不过，乃乱招承。县主曰：“尸在何处，原银在否？”清曰：“实未谋他，因受刑不过，只得屈招。”县主大怒，又令挟起。即刻昏晕，久而终醒，自思不招亦是死的，不若招承，日后或有明处，乃招曰：“尸丢长江，银已用尽。”县主见招，即钉长板扭锁，判曰：审得杨清牙侩作活，引客营生。马泰带银来店，遂起觊觎之想。欺身独自，思为利己之谋。衣半行凶，害其身于非命；更阑抬出，弃其骨于长江。自庆财藏囊橐，岂思冤枉无辜。害命谋财，俱皆招出；极刑大辟，处决秋时。罪已拟定。己及半年，朝廷委刑部主事魏道亨来湖广恤刑，历至武昌府。是夜览案卷，乃见是本年新案，仔细详察，偶尔精神困倦，隐几而卧。梦见一秃头顶一帽，奔于案前。既觉，心中思想，竟不能明。及览张知县审语“冤枉无辜”句，翻然有得，梦见兔顶帽，乃是冤字，想此中必有冤枉。次日单调杨清一起人犯研审，问李昭则曰：“明白分别。”杨清、邻居皆曰：“未见。不知。”心中自思：“此必中途有变。”次日，托疾不出，微服带二家人往阳逻。一路访察，至南脊，见其地甚僻，乃思：“马泰身死，必在上下之间。”细察，但见源口鸦鹊成群，裁啄荫塘岸畔。三人进前视之，但见一死人浮水面上，尚未甚烂。魏公令家人竟至阳逻，讨卒二十名，轿一乘，到此应用。丞知是魏公，同轿夫自来迎接。见毕，即令卒下塘取尸。其深莫测，内一卒名赵忠禀曰：“小人略知水性，愿下取之。”魏公即令下塘，拖尸上岸。魏公曰：“你各再寻，看有何物否？”忠一直钻下，见内死尸数人，皆烂不能得起，禀与魏公。魏公即令卒捉上下十余人家，问曰：“此塘谁的？”众曰：“乃一源灌荫，非一家所有。”魏公曰：“此尸是何处人？”众皆不识。将十余人带至中，路上自思：“这一干人如何审得？将谁问起，安得人人而加刑哉？”心生一计，回坐定，带一干人进。魏公令一班跪下，各报姓名，令丞逐一开其名呈上。魏公看过一遍，乃曰：“前在府中，夜梦数人来台前告状，被人谋死丢于塘中。今日亲来看，果见数尸与梦相应，今又有此人名字。”佯将朱笔乱点姓名，点毕高声喝曰：“无辜者起去，谋死人者跪上听审。”众人心中无亏，皆走起来。惟吴玉唬其心惊胆战，起亦不是，不起亦不是。正欲起来，魏公棋子一敲，骂曰：“你是谋人正犯，安敢起去！”吴玉低首无言。喝打四十，问曰：“所谋之人何方人氏，一一招来，免受刑法。”吴玉不认。令取挟起，乃招曰：“远方孤客，小人牧牛为名，将言语哄他回家安歇，将药酒醉倒，推入塘中，皆不知姓名。”魏公曰：“此未烂者，几时谋死的？”吴玉曰：“今春正月二十二日夜谋死的。”魏公自思：“此人死日正与郑日新分别同期，想必此人。”令将吴玉锁押。次日，起马回府。府中官僚人等，不知所以，出郊迎接，皆问其故。魏公一一道之，众皆叹服。次日，调出杨清等略审，即令日新往南脊认尸。新认尸明白回报，取出吴玉研审。乃问清曰：“当时你未谋人，为何招认？”清曰：“小人再三诉说，缘因本店客人皆说二月到的，邻里皆恐累身，皆推不知，故张爷生疑。苦刑拷打，昏晕几绝，自思不招亦死，不若暂招，或有见天之日。今日幸遇青天，访出正犯，一则老爷明察况冤，次则皇天不昧。”魏公令打开杨清枷锁，又问日新曰：“你当时不察，何故妄告？”新曰：“小人一路遍问，岂知这贼弥缝如此。小人告清，亦不得已。”魏公曰：“马泰当时带银多少？”新曰：“二百两。”又问吴玉曰：“你得泰银多少？”玉曰：“实非小人谋害，前日但畏法乱招。”魏公喝打四十，玉乃招曰：“谋马泰是实，银只用去三十，余银犹在。”魏公即差数人往其家追取原赃。其母以为捉己受刑，乃赴水而死。龚氏见姑赴水，亦同跳下。公差见而救起，搜检原银，封锁家财，令邻里掌住，自带龚氏，出官禀曰：“玉母已赴水死，此妇亦已，小人救起，送台发付。”魏公曰：“这妇人可恶，丈夫为此大恶，怎不谏阻？你与同谋，亦该死罪。”龚氏曰：“屡谏不从，母谏成仇。婆婆今死，妾亦愿随，岂料公差救起。今日夫受极刑，亦愿同死。”魏公曰：“你既屡谏不从，与你无干，今发官嫁。日新，本该问你诬告之罪，但要你搬尸回葬，罪从免拟。”日新叩谢。魏公判曰：审得吴玉日牧山坞，以险语而诱人借宿；夜陈醉酒，以灌醉而谋人水中。狼虎狠心，使之妻子不相见；虺蜴毒谋，令人财命尽消亡。死不甘心，白兔梦中来诉冤；灵难暝目，乌鸦塘畔哭沉冤。痛此数商，奔走江湖而丧命；惜哉马泰，自投圈囹死无辜。于累日新，为友而深构怨；祸延牙侩，无罪而误遭刑。稔恶贯盈，寸斩难以谢罪；强梁上乘，大辟用正典刑。池内数商，卖玉家货而营棺梓；都中保甲，领尸殡殓而葬山林。杨清无罪，省发宁家之例；日新诬告，谅拟不应之条。搬尸回葬，免作他乡之鬼；原银领去，用为路费之资。龚氏无辜，由伊自嫁；吴玉收监，秋后决裁。张孝感法既不明，粟当暂止。予按：此断魏公之英明如此，上不负朝廷推毂之诚，下不致囹圄覆盆之叹。不然杨清之死几陷于无辜，而马泰之冤终沉于苦海。此冤一白，京师大震，远近知名，而恤刑之任始不虚矣！理刑者可不察欤！　

卷　二　强奸总类（有目无文）

卷　三

奸情总类

傅代巡断问谋娶杀命
翠英姓赵氏，字贞淑，池州铜陵县人也。父讳亨，早卒。翠英方三岁，母童氏适富家张杰，翠亦随焉。杰无子，爱之犹如亲女。迨年十四，丰姿俊雅，美貌超群。言德工容，四者咸备，远近恳求纳聘。时同里有方国珍、李良玉者，二家求聘独切。方乃盛族世家，清贫不足；李系乡民，家资暴富。方之子名一卿，李之子名汉宰，皆仪容俊雅，且与翠英同庚。杰欲许李，则鄙其阀阅之卑微；欲许方，又虑其家道之困窘，迟疑半载莫之能决。一日，谋于族人之老成卓见者为之画策。其人半晌乃曰：“嫁女必须择婿，婿若佳品，则兴发不可料也，他何论哉！”杰曰：“若然，又何以知其佳乎？”其人曰：“此易事也，子宜盛为酒食，特召二子，仍请前辈之善藻鉴者，使潜窥之，一则观器量之何如，二则观学问之深浅，择其尤者许焉，不亦美乎！”杰深然其言。至二月花朝佳节，开筵会客，凡宗族之高人名士，咸聚集于堂中，国珍、良玉亦各携其子而至。玉之子则人物整齐，举止揖逊，行礼未免矜持；珍之子则眉清目秀，言谈侨雅，绰约自如。席中有号素轩者，则张之族长也。一见二子，已知其优劣矣。乃言曰：“宗侄张杰，有女及笄，方、李二公欲求缔好。两门之子，人物并佳，但未识姻婚果在谁乎？素轩曰：古人有射屏牵丝之事，皆所以择婿也。吾则不敢为此。”因呼二子至前，曰：“老汉别无所言，但有一对，烦二位对之。其对云：朱结陈，求合百年之好。”李子生于富室，懒习诗书，闻命睢，久之不就。方子躬身对曰：“秦联晋雅，久谐二姓之盟。”众皆称羡。李良玉见其子莫措，大以为惭，父子竟不终席而告辞矣。于是满座人等皆相赞襄方子为美，遂即许其亲事，不出月余，已择日过聘。而张杰以爱婚之故，遂召至其家，延师教之。一日，偶童氏患恙，一卿人问岳母之疾，而翠英正侍母汤药，不虞卿之至也，回避不及，乃相见于母之榻前。一卿眄之，姿色绝世，不胜欢忻，遂私封红笺一幅，使婢送与翠英。翠英拆开视之，乃一空纸也。翠英成一绝以答之，诗曰：茜色霞笺照面赧，郎君何以太多情？风流不是无佳句，两字相思写不成。一卿得之，喜不自胜，乃持归以夸示于汉宰。汉宰恨其夺已之配，以白于父。其父不责己之子无能，反恨一卿父子入骨，即诬以事，俱不得申明。方问军辽东，张问军云南，俱各全家赴戌。相别之际，凄惨消魂，观者皆为堕泪。遂尔南北两行，又不通其音问。张杰数年已殂，家业零落，惟童氏母女萧然茅店，卖酒路旁。虽患难之中，而英之青年粹质，容貌终异常人。有土豪王显贵者，见而悦之，欲娶以为妾。童氏以许人为辞。王知其故，遣媒谓曰：“方郎辽海为军，死生未卜，纵无恙又安能到此而成婚耶？与其痴守孤穷，磋跎岁月，盍不归我富家，任你母子受用，亦不枉虚度一生也。”翠英坚执不从。又使媒抠行言，且压以官府。童氏惧，与翠英曰：“一从卿去，五阅春秋。地角天涯，鱼沉雁杳。汝之身事终恐无归。况汝父又亡，流落他乡，富豪侧目，欲强婚聘，吾孤儿寡妇，将何以推之？”翠英泣曰：“方郎遭祸，本自儿身；若再别配，大为不义。且人之异于禽兽者，以其有诚信耳；若弃旧而结新，则诚信安在？实犬马之不若也。惟有死而已，其肯为之乎？”其夜，乃背母缢于房中。母觉而解救，良久方苏。王显贵闻知，怒使家仆碎其门壁，逐去他居。时有老使徐君亦铜陵人，张杰存日与之相善，怜童氏孤苦，假以廊一间，使之居焉。一日，客有戎服者三四人至于中，徐君问所从来。其人曰：“小人乃辽东东卫总小旗，差往海南取军，到此假宿耳。”值童氏偶立阶前，中一少年眉清目秀，衣冠齐楚，不类武卒，奴往相视而有凄惨之色形于面目。童氏心动，乃问之曰：“尔何人耶？”对曰：“一卿，姓方，池州铜陵人也。幼时父曾聘闾里张杰之女为婚，未成亲而两家皆为李良玉所害。张戍云南，方戌辽东，不相闻者数年矣。适因入，猛见妈妈状貌酷似小子妻母一般，故不胜伤感，非有他也。”童氏后问：“张家今在何处？其女何名？”对曰：“女名翠英，字贞淑，结亲时年方十四，以今计之，当十九年。第忘其所遇州郡，难以寻觅耳。”童氏闻之，颇有喜色，入谓女曰：“若然，是天使之会也。”明日，又细问之，果一卿也。童氏乃哭曰：“吾即汝之岳母，汝丈人已死，吾母子流落于此，出万死已得再生，不图今日乃得相见，诚天使之然也。”即以其事白于使，徐君及一卿之同伴众口哓哓，以为前缘。徐君乃赐银为礼，与其毕姻。合卺已毕，各诉衷曲，一卿曰：“姑侯来年，携汝同归辽东，则永远可相保矣。”既而一卿伴有丁总旗者，忠厚人也，谓一卿曰：“君方燕尔，莫使抛离。勾军之行，我辈当分诣各府投文。君善抚室，且此相待，公事完日，相与归辽。”卿遂置酒，与众饯别起程。不料土豪王显贵慕英之心未绝，闻一卿重会成亲，又触旧恨，知众人已去，潜以逃军为名，告捕入狱杖杀之，藏尸于窑内。乃令媒谓童氏曰：“彼已死矣，可绝念矣，吾将择曰备轿来迎汝，若不从，定行毒害。”媒求诺反命，翠英使母诺之。媒去，英与母曰：“儿不死必为强暴所辱。”母亦无如之奈。是夜，忽监察御史博公到，翠英喜曰：“吾夫之冤可雪矣。”明曰，即具状以告，状曰：告状人赵翠英，告为急究杀夫事。人命关天，王法不赦。父在将身许与方一卿为妻，不料家门遭害，远戍辽东。母子流落，卖酒路旁。富家王显贵见奴貌美，屡欲强娶为妾。后遇奴夫一卿前来勾军，会合成亲。岂恶缉知，假以逃军告捕问解，将夫打死，身尸不见，随即串媒强逼许嫁。痛思杀夫埋尸，情何惨酷。恃强逼嫁，恶极弥天。幸逢青天案临，救生有路。恳准严究，夫尸填命，剿除枭恶，生死感激。上告。傅公看了状词，遂批准，允仰县官提人解究。王显贵亦即具状诉于傅公台下，曰：诉状人王显贵，诉为诬害黑究事。身素守法，世称良民。恶妇亲母童氏，衣食不敷，与身借银。殁日怪身逼取，仇恨妾捏强娶杀夫，悬空架害。痛思人命重大，杀死岂无人见？明系报复旧仇，捏此诉词陷害。乞天洞烛究诬，剪除陷阱，救拔良善。上诉。傅公看了状词，亦准允。数日，傅公升堂，本县共解原告张翠英、被告王显贵一起赴审。傅公即严加鞫讯，而求尸未得，难以定罪。忽羊角风从厅前而起，公祝之曰：“死者有灵导吾以往。”言讫，风即旋转，前引马首往走窑前，吹开地灰而尸见矣。公委官检验，伤痕宛然。即将王显贵枷锁，入狱填命。傅公断曰：审得王显贵为富不仁，存心多恣。逞凶跳梁，恶同猛于狼虎；使仇凌懦，毒且过于蝎蛇。贪翠英之美色，已促之自缢；恨翠英之坚拒，又逐之他居。屡屡逼害，实欲强娶成姻；时时造计，未遂缔好深愿。况一卿一到，夫妇成亲，当斯之际，杀害之意已滋于中矣。百般奸诡，告以逃军，将捕转解，则谋杀夺娶之迹，不亦昭然者乎？乃昏夜打死，欲掩生者之耳目；埋藏尸首，竟灭死者之迹踪。一卿既死，汝将何归？串媒强娶，遣轿夺迎，致令翠英命介斯须。幸院到收理状词，尚且鞫讯不屈。岂知天理昭彰，鬼神莫掩。忽角风起指引尸所，委官验检，伤痕具在。此等大恶，实天地之所不容，王法之所不宥者也。拟以大辟，法所当然。傅代巡伏幸公命县官葬一卿于效外，翠英哭送，自沉于侧池中，因命以俱葬。公言于庙下，礼部旌奖，其曰：“贤义妇之墓。”童氏亦官给衣廪，优养终身。

吴代巡断问娘女争锋
南粤汪泽生一子名赭仔，家资贫穷，挑担营生，抚养妻子。汪泽为人奸宄，专一鼠窃狗偷，被人捉获，送官遭刑，拟罪监禁一年，几乎饿死。后得曾知县垂帘清正，明察秋毫，审得汪泽初犯，刺臂省刑释放。未及半载，仍行窃盗，过恶不悛。其妻谢氏屡屡劝曰：“为人在天地间，只可勤俭处世，毋作非为。上与祖宗争光，下与妻子争气，方是个好人。况且赭仔年幼不谙世务，你日夜思量盗人财物，酷好口腹，如此为人，怎生是好？殊不知贫富皆由命定，偷人财物，何曾见你发迹？又只是这等贫穷。自今以后，万望我夫改恶悛善，为个好人。古云‘宁可清饥，不可浊饱。’”汪泽被妻子抢白一场，自觉无颜，遂与贼伙逃出他方，仍然为盗，被人乱枪杀死，尸骸暴露。谢氏见夫不回，日夜忧闷，欲令赭仔去寻，年幼不能远觅。谢氏恐夫为盗之人终有大祸，忧闷成疾，遂自缢死。赭仔见母死了，无人拘束，放荡纵逸，不顾廉耻，将后庭花交结棍徒，只贪酒肉肥口，后为一富家子弟包在花园戏耍。赭仔口舌利便，善会逢迎阿谀取奉。富家子弟见他乖巧，辄为之婚娶玉娥为妻。生得俊雅，杏脸桃腮，香肌细腻，诚赛月羞花之貌也。未及期年，身怀有孕，遂生一女，取名桂馨。生得窈窕。后二年，又生一女，取名桂姬，亦生得美。二女八字俱带桃花煞，无人求聘。家贫，日给难度，将夫骂曰：“你这忘八，终日游手好闲，又好口腹，况你田产半毫也无，家事日见消乏，教我娘女如何过日？你也要思量做甚生意才是，终不然叫我娘女耽饥受寒过得？”赭仔见妻子所说言言中理，不能答应，遂谓妻曰：“你小心在家看顾女儿，我要出外寻些生意，攒些钱回来抚养你娘女。”妻见夫说，喜不自胜。次日，夫妇相泣而别。殊知一去不回，音信杳无。娘女在家，日食难度，常时与邻居黄狗借贷柴米。黄狗见他娘女生得美貌，借不推辞。黄狗曰：“汝丈夫出去多年，丢你娘女在家不顾，真畜生之类也。若不是我家借些柴米与你，岂不饿死乎？”玉娥曰：“多得你周急，不敢忘恩。待夫回来，厚利奉还。”黄狗曰：“我也不要你还我，只爱与你结为兄妹，不知你意肯否？”玉娥知其来意，亦微微而笑曰：“我这贫妇不敢高攀。”玉娥乃是淫恶之妇，又值家贫，遂与黄狗私相谓曰：“此时人多不便，恐人知觉，你可元宵夜趁灯月交辉，人民混扰，可密秘潜踪来我家，方可如愿。”黄狗依期赴约，同衾共枕，恣意取乐。既而两情绸缪，无夜不衔杯对饮，乐极天然。已经两载，情意渐淡。黄狗见他长女桂馨娆娇窈窕，又欲奸之。殊桂馨亦是淫滥之女，背了母亲，遂与黄狗通焉。于是只与桂馨情厚，冷落玉娥。玉娥心中甚是妒恨，寻思一计害死黄狗。欲害死在家，又恐族人邻佑知之。又越两月，见黄狗果只钟爱女儿，是夜安排药酒，次早假意托他去市买布做衣服。次早，叫得黄狗来家吃早饭，将药酒劝饮几杯，催促去买。黄狗去半途一乡村谢成店中吃午饭，药酒发作，疼痛难忍，喊叫倒地而死。地方保约都来观看，俱认得是黄狗，如何死于此，恐有贻累，即着人去黄狗家报知。黄狗弟黄文收尸回去。黄文疑是店主谋死，遂告于县。地方亦具状首于县。李爷即差精兵十名去拿店主谢成。拿到鞫问：“黄狗死于你店，必是你图财谋死是的。”谢成叩头哀诉曰：“黄狗来店吃午饭，不知登时喊叫数声而死，小人白日青天，敢谋人命？”李爷权将谢成收监，又将仵作验尸。将尸验过，乃服毒死者。回禀李爷，李爷曰：“你相验尸首如何？”仵作曰：“是服毒死的。”李爷又监中提出谢成，拷问：“是你药酒谋死是实，从直招来，免受刑法。”谢成受刑不过，只得供招偿命，收监俟决。谢成之父谢荣见子无辜陷于死罪，日夜垂泪不已。闻吴代巡案临，莅政严肃，官吏凛然，鬼神惊惧，折狱如神。谢荣即具状奔诉，曰：诉状人谢荣，诉为烛冤豁命事。贫男素守本分，毫不乱为。家无产业，客店营生。冤凑黄狗来店买酒，一刻身亡。李爷不容分辩，拟男偿命。切思白昼谋人，难逃邻居耳目。绣衣到日，望苏蚁命。冤根奔乞青天，劈冤杜害。上诉。吴代巡将状详看一番，遂出牌调谢成面审。谢成亦将前情哀诉，一时难辨，权将谢成收监。是夜，吴代巡梦见一黄犬口衔一块肉，半边鹅，近前跳蹈而死，惊醒乃是一梦。吴代巡半夜不睡，将梦想解，自言曰：“黄犬乃黄狗也，一块肉半边鹅乃玉娥也，莫非黄狗与玉娥有甚冤枉，故托此梦？”次早升堂，即差人去拿黄文。黄文拿到，吴代巡问曰：“你家有名玉娥者否？”黄文答曰：“小的没有，只有邻居汪赭仔妻子名王娥。”即差精兵六名，去拿玉娥。玉娥拿命到，即将重刑拷鞫。玉娥受刑不过，招出真情：“小妇人与黄狗通奸是实，只因黄狗心肠变了，后与小妇人长女桂馨通情，把小妇人抛却，故此小妇人妒恨，假托他去市买布做衣，将药酒毒死的。”于是将谢成省还还家，又拿桂馨一同拟罪。傅代巡断曰：审得玉娥乃淫妒之妇也，桂馨亦淫滥之女也。而母女妒奸，人伦大变，曾夷虏之不如。黄狗既奸其母，又奸其女，罪不容于死，死亦宜矣。桂馨不合背母通奸，绞刑不贷；玉娥不合毒耽谋害，大辟何辞！予按：汪氏一家，奸盗俱全。父以盗而竟殒身，子以荡而竟忘返，妻因无赡而改节，女因失配而荒淫。母子争锋，遂起耽毒奇谋。黄狗恋新，自取无端大祸，死固宜然，是不足恤。谢成无辜，几陷就死，幸而吴公感梦，顿释其冤。此天心不昧，故彰善恶之报，而人可不鉴诸？

周县尹断翁奸媳死
泰原府寿阳县余国祯，为人淫荡，败俗伤伦，不顾廉耻。长子春曦，娶妻汪氏。才归半载，时遇暑天干旱，春曦夜往田间看水未回，汪氏在房洗浴。国祯知之，冲门而入。汪氏初谓夫回，及近才晓是翁，一时穿衣躲避不及。国祯向前抱住，汪氏难以推托，遂而从焉。自后常相往来，终常碍子，国祯乃设一计。次年，将银五两，令子出外做些小可生意。春曦领银而去，三月未回。翁媳夜夜同寝。春曦甚是获利，遂不农田，往贩棺木发卖，亦颇获利。过三载为次子春旭娶妻黄氏。已归两月，一晚见伯不在家，入姆房同绩。偶遇翁与汪氏云雨，即欲走避。国祯遂舍汪氏，而并擒黄氏。黄氏不从，汪氏助之解衣。黄氏不得已而从焉。自后两媳皆有，二子不在，常同饮同睡。提防甚是缜密，二子皆未知之。又过数年，为幼子春明娶妻石氏。其妇仪容俊雅，较之二姆犹胜十倍，性甚刚烈纯白，言不乱发。才回一月，国祯谓汪氏曰：“前番二婶得你助我，我心甚喜。今三婶再助我，明日分开之时，多分些财产与你。”汪氏曰：“今日便是这等说，明日到手，丢我一边来，分之时忘记此言。”国祯曰：“我心不比别人，心甚均允，三个媳妇平平就是。”偶然黄氏入来，国祯曰：“才说未了，你二人皆有，干得停当，并无一人知之，恐今新婶觉察，知之不当稳便。你二人莫若做脚，一起污之，以塞其口，免后面被他识破，出闻外人不雅。”黄氏曰：“此事容易，何须挂怀。”次日上午，春明兄弟三人皆出外去，汪氏、黄氏曰：“新婶入来同坐，你一人独坐恐会痴困，同入来讲话，精神更爽。”石氏因二姆连呼二次，徐徐而入。坐不多时，见翁自外而入，石氏忙起身回避。黄氏扯住曰：“坐无妨。”只见国祯欣欣而近，石氏失色而奔，乃被二姆紧紧扯住。有国祯近前抱住，解带的解带，剥衣的剥衣，不由自愿。石氏高声大喊，汪氏以手掩其口，您行云雨。国祯兴尽而止，石氏满面羞惭，穿衣理发忿忿而出，入己房，自缢而死。春明兄弟三人及午而回。春明入房，见妻缢死，大哭惊骇，不知其故。问于二嫂，皆曰：“不知。”东邻西舍皆来视之，不明因何致死。春明令人报于外家，岳父石富、岳母方氏、舅石康、石泰举家上门来看，乃谓春明夫妇有不合处，受气不过，自缢而死，大闹一场。春明曰：“今日上午我并未在家。”石富曰：“既非你不和，必与二姆讲口，以致如此。”黄氏曰：“婶婶才归一月，我等就有何事讲口？”富曰：“汝等皆说无事，我女因何故致死？”次日具状告于县曰：告状人石富，告为身死不明事。有女碧玉，及笄出嫁余春明为妻。才归一月，无故缢死。切思婿出农田，女甘自缢，非翁逼奸，即姆斗口。告乞爷台，法究何辜，正律断填。生死两感。上告。是时周国祚青年进士，莅任明如秋月，清若寒冰。见其状，乃审过口词一遍，即准发牌，差毕英、李贯拿来余春明。具状诉曰：诉状人余春明，诉为返诬事。身娶石富幼女为妻，入门才方一月。身往田间，午归见缢。切思姆婶未久，何事竞争？非怀旧好，即不甘贫。恳天细审，泾渭自分。上诉。县主准诉，亦审口词一遍，次日，拘齐人犯，升堂点过，汪氏、黄氏不到。县主曰：“此事必要此二妇来方可研审。”令差带出。次早齐到，县主曰：“一应人犯皆跪踊道上，不许上来。”众皆跪定，主曰：“汪氏上来听审。婶娘之死，你必知端的？”汪氏曰：“是日上午并未有半毫之事，我与二婶同坐，彼一人独坐，不知如何寻此短计。”县主曰：“你属一家，如何你二人坐，独不叫他同坐？”汪氏曰：“二人亦曾叫他，他自不来。”县主曰：“此言亦未可信。”带下去，叫黄氏上来而言曰：“你姆已明白言矣，看你如何说。”黄氏曰：“新婶自归，四门不出，独坐房中，前日不知如何无故缢死。”县主曰：“先间你大姆已云三人同坐，你又说他独坐，如何言语不合？”黄氏曰：“后因我二人叫他，方才入来同坐。”县主曰：“既同坐，如何突然吊死，你怎不知？”黄氏曰：“坐久出去，入房吊死。”县主曰：“先你大姆云你与他因事厮骂，他才出自缢。”黄氏曰：“我并未有。”左推右托，话不明白。县主乃将帛起，带在一傍，又唤汪氏曰：“你说你二人同坐，新婶一人独坐。你二婶又说你叫他三人同坐，因事斗口，受气不过，你新婶才出自缢。我因他未说因何事厮骂，故尔起。你可直说，不然一同起。”汪氏七推八阻，指东话西，言语不一。亦将起，带在一傍。乃唤春曦、春旭而问曰：“你二人妻子平日有奸夫否？”二人皆曰：“家中并无杂人来往。”县主曰：“此必是与甚人有奸，挟之同从，故尔缢死。”春明曰：“老爷神见。昨日小人见妻吊在房上，解下为之整衣，但见里衣皆裂，阴户流膏。”县主曰：“事无疑矣。”又吊黄氏、汪氏问曰：“分明是你二人有甚厚情奸夫，挟令同从，石氏性烈自缢而死。你明白招承，免受刑法。”二妇强争强辩，县主令松重杖。黄氏受刑不过，乃直招出前情。县主即差精兵四名拿国祯。国祯自知理亏，赴水而死。将二妇各打四十，拟定填命。判曰：审得余国祯豺獗为心，犬羊成性。父子同牝，效新台之丑行；翁媳并居，仿秦俗之夷风。理亏赴水，罪不容诛。汪氏、黄氏既不洁身而自淑，而乃含血以污人，究且辱人而同丑，故尔移祸以及婶。翁不翁，媳不媳，行同畜类，紊乱纲常；姆不姆、婶不婶，心符鸨鸟，败坏王章。明正厥辟，以正王朝之纪法；合灭其居，以洗华夏之侏。本秋将二妇处决，差兵拆其房屋。以其大坏人伦，故与大叛者同刑，是可以为后世之龟鉴。周公之审，不先问男而单问妇，口词不一而乃诘其有奸无奸之故，能使春明详料其理，了然明矣。新民君子，遇重情必究心加察，方得其真，万毋草率可也。

强盗总类

丁太府断舟人劫财杀命
施广德字存仁，系温州府生员也。身任徐州知府，德抵任省亲，宦囊颇厚。居数月，即回家到扬州讨娶一妾王氏。姿容美丽，不惟女工件件皆能，抑且琴棋书画，事事皆晓。夫妇每日舟中饮酒欢谑。一夕泊舟于苏之寒山岸畔，开包取银，买办酒肉。舟人窥见其银，遂起恶心。迨至夜半，将广（德）丢于水中，奴婢杀死，止留王氏一人。舟人问王氏曰：“汝知吾之不杀汝乎？吾有一子，年长未娶，令撑舟往嘉兴去矣。留汝为媳，回即匹配，幸勿惊恐。”王氏正思夫奴皆置之死地，独留吾一人者，意不无淫辱于我也，亦欲投于水中。一闻为媳之言，料不为辱，乃佯应之曰：“若然，则妾之幸也。”于是曲意奉侍，即以公公呼之。舟人亦以媳妇待之。数日稔熟，不复防闲。值中秋令节，舟人盛设酒肴，剧饮痛醉。王氏伺其睡浓，轻身上岸，走一二里，忽迷路，四面皆是芦苇。兼且鞋弓袜小，不任跋涉之苦。又恐舟人醒来追寻，遂藏躲于芦苇之中。俟至东方渐白，又走一二里，望见林中有一所屋宇，急往投之。门犹未开，但闻钟鼓之声扬于外。少刻门开，乃一尼姑庵院。王氏竟入，拜见院主。院主问曰：“娘子何家宅眷，又何清早到此，莫非背夫而逃乎？”王氏伪对之曰：“妾真州人，阿舅游宦淮南，挈家抵任。不幸吾夫没，夫以嫁于盐商杨宰为次妻，正室悍妒，笞辱难留，近日同舟回家，到于此处。因中秋赏月命妾取杯，不意失手坠一玉杯于江，必欲置之死地，今因其酣睡，乃逃生至此。”院主曰：“既是背夫逃走，吾乃修行之人，倘或你夫得至于此，反累及老身也，安敢久留？”王氏闻言，惟涕泣而已。院主曰：“欲待不留你，又孤身女子，举目无亲，亦非空门修行之本心。汝细思之，老身有一言相劝，未知尊意何如？”王氏曰：“若吾师肯以指示迷途，即死无憾。”尼曰：“此间僻在荒野，人迹罕到。老身修身已经数十余年，所有同心者皆五十以上。侍者数人又皆醇厚谨。娘子虽年芳貌美，奈命蹇时乘，遭遇坎坷，不如削发为尼，在此出家，看经念佛，随缘以度数月，岂不胜于为人宠妾，受今世之苦恼，勿结来生之冤仇乎？”王氏拜谢曰：“妾意亦欲如是。”遂削发披缁，学诵经文，每日于观音菩萨圣前礼拜百余，密诉心曲，虽隆冬盛暑不替。常用居内室，不出院外，人罕见其面。岁余，忽有一人至院随喜，留斋而去。明日，持一纸画菊花一幅来施，边题二句曰：“众芳摇落时，独秀君知不。”院主挂于禅房。王氏见之，识其字迹乃其夫之亲笔也，因问：“此画从何而来？”院主曰：“此系本处施主姓李名秀者所施，其父子每以撑船为业，数年以来家道足，人皆道其劫掠江湖客人，未知是实。”王氏又问：“亦常往来此中乎？”院主曰：“少到耳。”王氏即紧记于心。且说广德当夜被舟人丢于水中，家财妻妾不能相顾，幸得浮水逃出波间，登岸急投民间。而举体沾湿，并无一钱在身，赖主翁谭相良善，悯其苦楚，易以衣裳，待以酒食，赠以盘缠，遗之曰：“既遭寇劫，理合告官。你可往吴江县告一被劫状词，差人缉捕，不亦可乎？”广德遂问到于吴江县内，具其状曰：告状人施广德，告为劫掠杀命事。身父薄宦徐州，随任读书。今携妻仆回家，不意泊舟寒山岸侧，睡至半夜，贼将本身沉于水中，妻仆杀死，财物席卷。幸逃上岸，得存蚁命。有此冤情，具词哀诉。望乞天台准批差捕缉获正犯，追给原赃，殄息盗风。哀哀上告。吴江县主程公准词，随即差人缉捕，杳无音信，所侯数月，衣食无资，乃复抵谭相家中，希求盘费。相问曰：“你这数月何以为生？”德曰：“惟卖字而已。”公闻其语，深悯之曰：“子既如斯，付之无奈。留吾西塾，训诸孙写字不亦可乎？”德遂领命。公延入内馆与饮，忽见壁间挂一菊花小画，潸然泪下。公怪而问之，对曰：“此画乃吾舟中所失之物，标题乃德手笔也，何得在此？”公曰：“若认得此画，则盗不远矣。子姑秘之。”乃馆德于家中。明日，令家人问之，家人对以买自尼院者。公即亲诣院，诘其得于何人。院主曰：“得于本里李秀所舍。”适王氏亦在其侧：“请问施主问他何如？”谭公曰：“有缘故。”不以实告。王氏乃忽然大恸，谭公曰：“你为何如此悲泣？”王氏乃言曰：“此菊花小画向日舍于本院，妾见之已认得为舟中所失之物，上有吾夫施广德所题。今吾夫已被贼人沉溺水中，不意今日得见此画，物在而人不在，不觉睹物伤情，以此大恸也。”谭公一闻其言，知为广德之妇，乃安抚之曰：“汝且宽心在此修行，代汝访贼以了前缘。”王乃谢拜曰：“若捉得贼人，洗刷前耻，以下报夫君，则公再生之父母也。结草衔环之报，不敢忘矣。”公回至家，亦不得与言，惟使一婢复至院中，暗叫王氏蓄发，日后捉得贼人，好向官对证。王氏然之。又过数月，适监察御史丁公按临，公指贼人姓名，叫广德前去告理。其词曰：告状人施广德，告为剿盗救命事。身抵父任，回带妻王氏并家仆、囊物，冤遭舟人李秀，见财生心。厶日夜半，将身丢入水中。妻奴杀死，财帛银两席卷一空。幸身浮水得脱，当告本县，又无消息。今访其实，有此菊花小画一幅，系手笔亲题可证。恳天严究，追赃填命，剿除凶寇。上告。丁公准批，吴江县差人提拿舟人李秀父子解送。丁爷亲审，问李秀曰：“你何装载施广德妻妾财物，到于半夜，将广德丢入水中杀死，妻妾、奴婢并财物银等抢占，是何狠心狠毒一至此也！”李秀曰：“小人撑船是实，并无打劫情由，乞详情。”丁公曰：“尚有证见在此。”乃将菊花小画视之，“此非所劫之物乎？”李秀看见，惊得手足无措，默默无言，丁公大怒，遂将李秀先责四十重板，仍用夹棍挟起，究其赃物，问其妻妾奴婢。秀供曰：“财帛银两止有一半藏于家中，其妻貌美诚欲配男，不复防备。当年八月中秋夜逃去，莫知所之。婢仆人等俱系杀死。”丁公审问明白，遂置之于极典，而追出原赃以给广德。判曰：审得李秀操心不轨，肆行狠毒。舟载施广德回家，行至苏州地方，目睹财帛之丰，盖心行劫夺之妾举，利其财物银两取之已为不道矣，又复将德沉溺水中，杀其奴仆，心何惨也！欲留王氏配为男妇，将以为自遂所愿。而不知德浮水而出，勿葬江鱼之腹。乃告县缉捕，几及岁余。偶于观音堂中得一菊花小画，乃亲笔标题，以故得捉贼人。此亦天理人心所不客掩者也。李秀盍议大辟，方伸国宪，永息盗风，以警后犯。德既获追赃，治罪已讫，归谢谭公回家。谭公曰：“待与足下作媒，娶后而去非晚也。”德谢曰：“糟糠之妻同贫苦之日久矣，今不幸流落他方，存亡未卜，感公阴德，乃不敢忘。再娶之言，非所愿也。”公凄然曰：“足下高谊如此，天必有以相佑，吾安敢苦逼？但容奉饯，然后起程。”翌日，使人到于院中，请王氏到家。饮酒中间，公谓广德曰：“老夫今日为足下了今生之缘。”广亦莫谕其言。公使王氏出，则广之故妻也。夫妇相抱大恸，不意复得相会于此也。乃拜谢谭公，以为再生父母。谭公复留数月，船送归，屡屡往来问安。

曹推官访出惯贼
龙阳县罗承仔，平生为人轻荡，不遵法度，不循规矩，多结朋伴。家中房舍宽大，开赌赠收人头钱。惯作保头，代人典当借贷。门下常有败俗猖狂之士，浮躁污漏之徒，出入去来，早夜不一。或劝之曰：“结交须胜己，亚己不须交。”承仔答之曰：“天之高地之厚方能纳污藏垢，大丈夫在天地间，安可分别清浊究极是非，而不大开度量，容纳众生耶？”或又劝之曰：“交不择人，终须有失。一毫差错，天大祸基。火炎昆岗，玉石俱毁，汝奈何不惧？”承仔答之曰：“一尺青天盖尺地上，岂能昏蔽？只要我自家端正，到底无妨。”由是拒绝人言，一切勿听。忽然同乡富者卫典家财巨万，金银广积，夜被劫贼五十余人，手执火把刀枪，冲开大门，劫掠财物。贼散之后，卫典一家大小个个悲泣，远近亲邻俱来看慰。此时承仔在外经过，见得众人劝慰，卫典叹曰：“盖县之富，声名远闻，自然难免劫掠。除非贫士，方可无忧无虑，而夜夜安枕耳。”卫典一闻罗承仔之言，心中不悦，乃谓其二子曰：“亲戚朋友人人悯我被劫，独有承仔出此言，想此劫贼俱是他家赌膊光棍破荡家业，无衣无食，故起心造谋来劫我耳。若不告官，此恨怎消！”于是写状告于本府，状曰：告状人卫典，系龙阳县人，告为殄窝余安民事。虎邻罗承仔，素不守法，私开赌场，窝藏贼盗数十余人，突于某日三更时分，明火冲家，杀伤男女数人，仆地财物罄净无违。情惨黑天，冤同苦海。告乞天台，殄除虎窝，捕拿劫贼，追究财物，剪恶安民，哀哀上告。李太府准状，批送理刑曹推官问究。曹推府发牌拘拿罗承仔。承仔具词诉曰：诉状人罗承仔，系龙阳县人，诉为烛奸远害事。某田野贫民，素守本分，毫不非为。奸凶土豪卫典，某日被贼，诬身窝引。白日黑天，有何赃证！伏乞仁主打开陷阱，斩断冤根。恳诉。曹推府准状词，并拘原告卫典、被告罗承仔等，极力研审，重加刑宪，再三勘问。罗承仔受刑至极，执理辩曰：“自古为窝家者，皆有贼人扳扯，皆有赃证，皆当捉获。今首小人，一身未经捉获，一家又无赃证，又无贼人扳扯。卫典平地起风波，陷害小人，情理显然。”卫典曰：“罗承仔为人既不事耕，又不为商贾，终日夜开场赌赙，代作保头，聚集多人，皆面生之流，无籍之辈，岂不是窝贼？岂可不剪除？”曹推府批曰：审得罗承仔不务本、不逐末，行检谁不疑乎？作保头、作赌局，窝户所由决矣。但贼情重事，窝家首谋，太上捉获，其次赃证，又次扳扯。三者俱无，卫典之告大都诬陷之意耳。许令保结，改恶从善。后有犯者，当正典刑。此时具招解堂。李太守一见招报，遂即依拟。罗承仔心中欢悦得免罪愆，谨守法度，不复如前作保开赌。人皆悦其能改过自新矣。独有卫典心下不甘：“我本被贼打劫，破荡家计，告官又不得理，反受一场大气，如何是好？”忽闻全大巡按临，欲拦马哭告。曹推府得知，即将卫典重责二十板，大骂曰：“刁恶无比可恶，我何曾问差了，你还要往上告状。”即命监起，俟大巡去后发落。城内城外人民皆知卫典被打被监，官府不究盗贼事情。由是真贼铁木儿、金堆子闻得心中大喜，乃会集众伙伴，买酒肉赛还神愿。饮至夜深，各个分别笑曰：“惟愿曹老爷子子孙孙，万代公侯，长来我府做官，使我辈得自在，无惊无恐幸矣。”不想是夜曹公思想：“卫典被劫告状不服，必有大冤，若不亲行访察，何以得其真情？”乃布衣小帽，潜街市。及行至城隍庙西边，闻众贼笑语，心中思曰：“愿我子孙富贵诚好，但无惊无恐之言却有可疑，必是贼徒感我监起卫典，不究贼情，故安心乐意，有此言语。”遂以小锥刺三大“钱”字于粉壁之上。转过观音阁东，又闻人语：“城隍爷爷真灵，推官爷爷真好。若不得他，我辈齐有烦恼。”曹公心中又思曰：“说我真好固是，但齐有烦恼之说，又似可疑，此言与前所闻者俱是贼徒语。”即以三铜钱插其壁间，随归安歇。明日望旦，同众官往城隍庙行香礼毕，即乘轿至朝西街，视墙上有三钱字处，命民壮围屋，拿得铁木儿等二十八人。随转观音阁东，寻壁间有三大钱处，亦令众手下围住，拿得金堆子二十二人。归府鞫问，先将铁木儿等挟起，骂曰：“卫典与你何仇，黑夜强劫他家财物？”铁木儿等再三不认，曹公曰：“你们愿我长来做官，得以自在，无惊无扰，奈何不守法度，而为劫贼？”木儿闻得此言，各个破胆；从实招出：“不合打劫卫典家财，均分入己是实。罪所当诛，但乞超拔蚁命”。后将金堆子等挟起，问曰：“汝何故同木儿等劫掠卫典？”金堆等刁奸，一毫不认。曹公怒曰：“汝等都说城隍爷真灵，推府爷真好，今日若不招承，各个齐有烦恼。”堆子等听得此言，人人落魄，遂同声招认：“诚犯重罪，但乞宽宥。”曹公断曰：审得铁木儿、金堆子等豺虎为心，盗跖为行。欺天玩法，操戈黑夜之间；明火冲门，劫财白屋之内。视人命如草芥，斩艾不顾；贪民货若膏脂，掳劫无违。三四人含冤仆地，五十贼大笑出门。强劫民财，已犯大辟；杀伤数命，尤当上刑。首从拟律无分，处决候秋不赦。卫典所告得实，追赃给与宁家。

岑县尹证儿童捉贼
岳州府巴陵县有崇政乡民姚升、姚礼，兄弟挑担营生。姚升自幼与隔溪沈仁相交。姚礼一日与姚升曰：“我你终日做此生意趁钱，仅可度日，终非久计。当此壮年，此事尚可做得；倘或老弱，将何终身？我心思想各项买卖我你通知，奈无本钱，将何以处？”姚升曰：“我幼时曾与沈仁相交，只是如今家贫，不能延揽。他家尽有生放，我若求他借本钱做客，明日包以利钱还他，必然肯的。”礼曰：“既有此等机会，合速图之。”升依其言。次日，往其家特作相看之意。沈仁闻是升来，即出相见。升曰：“久欲见兄商议一事，不敢开口。”仁曰：“既在相知，有事且说不妨。”升曰：“我想如此营生仅可度日，但今壮时可以攒些用些，恐老来不能做时，将何度日？目下欲往江湖贩卖，倘积得分毫，亦可养老。奈缺银两作本，故来见兄揭借几两，按月加利奉还，不知肯作成否？”仁曰：“你是自做还有伙伴？”升不隐，直言与弟同往。仁初欲许借，后闻与弟同往，故意推曰：“兄自来未有事，于今本该奉命，奈目下钱粮条编甚紧，虽有分文，在外未取。身无余剩，却不敢应承。”升知其推托之故，不复再言，辞别而回。姚礼以为兄必借得银来，坐家等候回信。及见兄回，闷闷不乐，礼问曰：“兄往沈宅借银，肯否？”升曰：“我至其家，仁就欲留酒，量度其意似肯应承。后问有伙伴否，我乃直说贤弟同行，遂以他事推托不允。似此谋事不成，反被人笑，是以闷也。”礼曰：“不允也罢，但可恶沈仁太欺负人，终不然我兄弟没他本钱就成不得事？且往挑担，再作计较。”过了数日，沈仁有子名时彦，往庄取债回家。欠户苦劝，时彦饮了数杯，不觉昏醉。来到严岭亭内，睡于凳上。恰遇姚升兄弟二人挑担回家，升认得是时彦，谓其弟曰：“伏睡者即沈仁之子也。”礼闻知，已恨其父子不肯以银借他，思欲害他无由，闻是其子，乃谓兄曰：“你休怪弟太毒，深恨沈仁无理，今乘晚间四下无人，待杀此子以泄前日之忿。”升曰：“所为务要缜密，休得事露便了。”礼取出利刀，劈头一砍遂死。搜其身上，得银十八两，尽剥劫而去，弃尸途中。其地岭下有一村人家，内有徐荣，原是木匠。侵早赴城中人家造作，携所蓝尺锯。行来半岭，忽见一死尸倒在路上，视之遍体是血，知被人所杀，吓得魂不在体，思道：“今早出门遇得采头不好，待转家明日再去。”遂翻身而回。黑早混沌未明，不意脚践其血，一路行回，皆是血迹。及半上午，沈仁知之，急来看时，正是其子。其父不胜哀泣，乃集邻里验视，其致命处则斧痕也。又见其地上血迹，一路随血迹寻去，乃是徐荣门首。邻里皆道：“徐荣杀死无疑。”沈仁深信，即托邻里攒送官府审问。沈仁具状告曰：告状人沈仁，系本县民，告为抢财杀命事。切男时彦，庄取银田，路经严岭。突遇徐荣持斧杀死。银被鲸吞，衣遭笋剥。邻里踏明，血迹可证。死者含冤，生人饮痛。屈蔽无伸，叩台捕剿。上告。朱县尹准理研审，邻里合口指说是徐荣杀死，徐荣有口难分。县尹疑之，权收监中，连年未决。时岑大巡出巡其府，所属官员迎接，入司坐定，先问有司有疑狱否。朱县尹禀曰：“他无疑狱，惟旧年沈仁告徐荣劫杀其子一事，徐荣争取不招，事有可疑。今监狱中，年余莫决。”代巡曰：“不以情之轻重系狱，动经一年，少者半载，百姓何堪？凡当决者即决，该放者发回，斯上不负朝廷委任，而下民亦安生。天下都似沈仁一事，罪犯安能得出？”有司无言，怀惭而退。次日，代巡便服带二公人入狱，见徐荣细问之。徐荣悲泣呜咽，将前情诉了一遍。代巡思：“被杀之人头上砍一斧痕，且血迹又落尔家，今彼不肯甘服，必有缘故，须再勘问。”代巡离狱。次日，又入审问。一连数遭，徐荣所诉皆合所言。代巡不得明决，正在沉吟之间，见一小孩童手持一桶饭送来与狱卒，连说几句私语，狱卒点头应之。代巡即问狱卒：“适那孩童与你道甚么话？”狱卒不敢正对，佯以他事答之。代巡知其诈，迳来堂上，遣左右散于西廊，呼那孩童，入后堂细问曰：“适问与狱卒说何话？”孩童直告曰：“今午出东门，恰遇二人在酒店坐，见我来以手招我入店。那人取过银子一钱与我买果子，教我入狱中探访今有个巡按审问抢劫死罪事，看徐荣承认否。别无他事。”代巡取银二钱赏之，乃曰：“你可引公差到酒店捉此二人见我。”二公人跟随孩童迳到东门酒店。正值姚升兄弟正在俟候孩童回话，不意公差抢进捉住，登时解入公堂来见代巡。代巡怒曰：“你二人抢劫杀人，奈何累他人偿命？好好招认，免受刑法。”升曰：“小人兄弟挑担营生，素守清贫，并无此事。老爷无故捉问，正是‘半天下雨，不知来头。’”左推右托，不肯招认。代巡令孩童证其前言，二人惊骇，不能隐讳，姚礼供曰：“杀人是实，缘因沈仁家富，与兄亦颇相知，兄往彼家借银买卖，初有肯意，及言与小人同伙，遂推托不允，因而怀恨。日后见时彦傍晚亭睡，是行杀死。”代巡即拘沈仁问该事情，仁方悟，答曰：“所言皆是。”即释徐荣回家，以姚升、姚礼兄弟二人偿命。判曰：审得姚升、姚礼与沈仁揭借不允，致怀宿恨。偶逢伊子亭睡，持斧劈死，图为泄忿。此操心狠毒，肆恶尤惨者也，合拟大辟，以正典刑。徐荣误践血迹，拘挛数年，此正狡兔爰爰，雉罹中之意也，释此无辜，合行省发。沈仁不察，薄示招诬。予观岑公此断，替天行道，斯上不负君命，下不滞民冤，千古之下，民仰其德。

吴推府断问僻山抢杀
南雄府保昌县民祝寿，贩卖杂货，遍走乡村。来至一地名松源，从便捷小路回家。经过山岭，崎岖险峻，三里不闻鸡犬声。又过山凹，有一人家姓郑，兄弟二人，名福二福三，假以采薪为名，素行打抢，遇有孤客便起歹心。寿欲问路，望见二人迤逦而来，近前拱而问曰：“此去祝方多少路？”福二答曰：“只有一日之遥。”福三问曰：“汝从何来？”寿曰：“我在各处卖货，欲回家去。闻此处有一小径甚便，不意来此失路，望二公指引。”福二曰：“前面山凹，过岭十里即是大路。”寿以为真是樵夫，遂任意行去，及到前途，乃是峻岭绝路，只得坐下，等人借问。忽见福二兄弟盘山而来，一刀挥下，寿未提防，刀中颈项，登时气绝。搜其腰间，得碎银八两，又得篾一担、内中杂货约值二两。兄弟取下，将尸埋于山傍，银货均分。倏尔一年，毫无人知。适有近地萧立、胡忠二家争山界不明，立往上司告状，即发本府推官吴起风勘明审报。推府遵命往山踏勘，立得理，断山与之，胡忠受刑伏罪。推府令摆道回府。来至山傍，忽一马嘶鸣不去。推府思曰：“尝闻马嘶遇冤枉不行，莫非此地有甚冤枉乎？”乃喝马曰：“果是冤枉，再鸣数声。”其马又鸣数声。推府令二人于各处寻觅。于山傍有一死尸，被兽掘开，下截露出。二人回复推府。推府亲往视之，令左右开看。见颈上数刀，乃知被人谋死，复命为之掩覆。回衙不知何人杀死，无计可施。次早赍香径往城隍庙行香，祝曰：“某菲材末技，身任刑馆之职，每愿百姓举安。不意横溪山傍谋杀一人，身带重伤，卑职不知贼人名姓，虔诚赍香拜恳，伏乞神明鉴视，重念生灵，预泄冤枉，使我无愧厥职。谨告。”祝毕回衙。至夜独坐书斋，霎时阴风飒飒，烛影不红。推府遂觉困倦，隐几而卧。须臾一人散发，鲜血淋漓，泣诉案前曰：杀抡财货，横溪五福。若获真赃，床头贮诉讫，含冤而去。推府得此一梦，心下踌躇：“莫非横溪有名五福者？”天明升堂，密差二人彼处觅访，“如有名五福者，拿来见我。”二人应诺而去。及至横溪访问，并无名五福者，但有名福二、福三者。二人不敢擅拿，回复推府，推府思付半晌，即会其意：一名福二，一名福三，共成五福。乃曰：“既有此名，即此二人。该房可发牌，火速拿来见我。”二人复去，拘得兄弟即至。推府喝曰：“你二人抢劫客人货物，好生直招，免受重刑。”二人强硬不认。又令二人直往他家，床头有可搜来我看。二人即往其家，径入床头，果各得蔑一只，挑入献上。推府令开看，皆是杂货，始知所杀者是卖杂货之人也。遂大骂曰：“所劫财物在此，这二贼犹自强硬！”喝令左右，将二人每责四十重板。二人不认，又令重挟。二人受刑不过，只得从实招曰：“此人乃祝方人，往各乡卖杂货，偶因迷路，小的佯指，令入僻处杀死是实。”推府见其招明，乃判曰：审得福二、福三兄弟恣肆害民，假砍柴引人僻地，持刀杀死劫财，利己肥家。恶贯盈满，皇天岂容漏网；冤魂梦诉，死者岂肯甘心！原赃既获，招认已明。刑就大辟，秋季处斩。此冤既伸，黎民悦服。自后抢劫之风日息，谋害之惨不复见矣。

徐代巡断抢劫缎客
江西徐侨任广东巡察御史，奉旨赴任。时值八月天气，来到一地名横溪。二十里都是山僻小路，并无人烟。时正半下午，忽有一阵黑气冲前不息。代巡住轿，令左右细看气从何出。寻至半里许，见黑气从峰畔松树下新土中而出。二人回覆，代巡亲自乘轿视之。即令左右掘开新土二尺许，见死尸一个森然，身上短衣皆是绸缎。代巡反覆看视，但见心头脑门皆破、乃知被人打抢谋死。又见衣带上系一木刻小印，即解下细观其字，乃是印缎疋的号记。代巡藏入袖中，仍令将尸掩覆而去。行至十里，有一官亭，俱是府县大小官员，迎接礼毕。随即入城。察院司坐定，各官复入参见，发回歇息。代巡思付：“路上谋死尸身离城不远，且死者只在近日，想劫贼尚未离此。”次日升堂，各府参毕，乃召丘知县分付曰：“此处有经纪可唤几名来见。”县主即令皂快二名，于各街唤得当行经纪江明等五名来见。代巡曰：“我要买上好缎绢数十疋，汝作经纪，必知谁有上等的，汝于各铺或行商坐贾处，缎绢绫每样各选一疋进来，如用得的，即领价去；如不用，原货退还。”江明等领诺而去，即到各铺将诸色缎绢各选一疋并自家本店及行客亦选数疋送入。代巡逐一开过，印号都不相同。及后看到一疋与其印字皆合，乃曰：“余者皆不中用，惟这样缎子选二十疋，即令本商自送入来领价。”江明出，将前货退还各铺回家，令卖缎客叶禄捡过二十疋，一同送入司见代巡。代巡细看号头，将本印较之，分毫无异，乃问江明曰：“此客共伙几人？”明曰：“共伙四人，正欲发货往他处去卖，闻老爷要买，因此还未起身。”代巡差官兵四名，即刻将三人拿到，跪作一堂。代巡缓词言曰：“汝这一伙皆是劫贼，有人在此告首。日前打枪客人，埋在横溪岭畔松树下是你几人，依直招来。”叶禄等闻得此言，面上失色，交口争辩曰：“此货是自贩来的，何尝是劫得之物？”代巡即取印令之自对，皆同，哑口无言。代巡喝曰：“这起强贼，尚自抵赖，胡不自招！”四人眼各相视，推托不认。代巡令各责四十，长枷枷起，收下狱中跟勘。四人魂飞魄散，乃招曰：“此偶雇挑夫，小人等不合佯扮挑夫，中途谋死是实。”代巡曰：“你四人何名？”四人齐报曰：“叶禄、范亨、韩凤、方赤。”四人招明，代巡亲笔判曰：审得叶禄等，心不仁慈，假挑担而思谋财物；性多猖獗，遇僻地而伤人性命，实兽中之豺狼，蛰中之虺者也。赃捕已真，合拟大辟。其从恶范亨等三人，俱配边远充军。经纪江明无罪。代巡既处决发配，后又问死商家乡何处，迳差人前往，召其子来，悉以缎疋给之。其子方知父被抢劫，感恩叩谢，领货搬尸回葬。由是徐公之明已著，后三任御史而狱无留冤矣。

卷　四

窃盗总类

冯县尹断木碑追布
抚州府崇仁县吴嘉庆，娶妻林氏。家颇殷富，生子郁文，年十八，庆为之娶雷氏为妻。夫妻和睦，孝顺公姑。一日，庆谓郁文曰：“家中虽则优裕，思创业难若登天，败易如燎毛。今家中所食者众，所入者寡，吾恐所入不足以供所用，乌可守株而不营谋？尔今年当少壮，正好营为。欲令汝出外经商，倘获微利，亦足赡家，不知汝意何如？”文曰：“老父严命，即当就行，但不知那项生意好做？”庆曰：“四川成都最好卖机布，汝可将本银一百两往福建收买机布，到川发卖。不消一年，可以回矣。”文依父命，领银一百，往邵武等处，收得机布七挑，辞别父母妻子往川。夜住晓行，数月即到成都。寻得东门城外张华店安下发卖。未及二日，郁文自思离家远出，心中不快，即令家童沽酒散闷。强饮几杯，不觉沉醉偃卧。不意华隔邻刘胜者，蓦见郁文酒醉，于三更时分将布盗去三挑。直至天明，郁文酒醒起来，方知被盗，即呼店主曰：“吾今投汝店中安下，昨晚酒醉，行此不良，串贼盗去我机布三挑。古云：‘有眼主人无眼客。在家靠父母，出外靠主人。’汝为典守，亦难辞责。汝可代我清究，不然往县兴讼，悔无及矣。”华曰：“吾开歇店，衣食赖客，岂有串贼偷盗之理？”郁文不听，具状告于成都县曰：告状人吴郁文，系江西崇仁县人，告为串贼盗布事。身贩机布，来川发卖，偶投张华店歇。讵恶见财利己。欺身孤客，串贼盗布三挑，坑贫素手回家。恳乞严刑追，剪盗疏商。上告。时县主冯士奇看状已毕，乃曰：“见赃方可断理，今无赃证，如何断得？”不准状词。郁文再三哀告，只得准状。次日，张华具状诉曰：诉状人张华，系本县民，诉为诬陷事。身开歇店，本分营生。吴郁文贩布来家歇宿，皆因好酒醉睡，被贼盗布。飘捏串贼告台，实出无辜，恳捕追还，免身遭累。上诉。县尹即将张华当堂勘问，华曰：“小人歇客，一家衣食赖此度活，如何串贼偷客？正是自截客路了。望爷爷详情。”县尹自思所说亦是。郁文苦栽。县尹思不能断，且将二人收监。次早升堂，取出二犯，问郁文曰：“汝布被盗，毫无影响，如何断得？”又问张华曰：“你门首有何物否？”华曰：“无，只屋傍有先时老爷一个去思木碑记。”县尹即将二人各责十板，发回家去。刘胜当夜盗得机布三挑，藏在幽僻之处，将首尾号头尽行涂抹，更以自己印信在上，使人难辨。改号停当，然后陆续挑入城中，卖在京铺李芳铺内。胜得银子入手，并无人知，自为得计。后来县尹将张华二人责罚，回家之后，退堂心思一计。次早升堂，即令皂隶二人去张华屋傍，扛抬木碑到县，要问木碑取布还客。是时县前闲杂人等皆入衙聚观。县尹见看者纷纷，乃高声喝曰：“木碑如此可恶，左右代我重打二十。”打毕，又将别事来问。不多时，又喝道：“打。”如此者三次。直将木碑抬入阶下。县尹见众人看者愈多，喝令左右将头门闭上，把内中略个傥者捉下四人。观者不知其故，县尹怒曰：“吾在判事，不许闲人混杂衙门，汝等不守法度，无故擅入公门，实难饶罪。今着你四人将众看者各记姓名，内有卖米者罚米，卖肉者罚肉，卖酒者罚酒，卖布者罚布，随各所卖者行罚，限定未时交纳，违则罪归汝等四人。”四人领命，顷刻之间四人取齐，进衙交纳。县尹见各样皆有，内有机布二疋，唤四人曰：“这布留在此，余各物领出退还原主，不许克减遗误。”四人领诺而去。县尹令皂快唤郁文、张华到县，尹恐其冒认，先令内衙取布二疋与之曰：“此布是你的否？”郁文看了乃曰：“此布不是，不敢妄认。”县尹见其诚实，即将前布与之认。文反覆看过乃曰：“此二疋之中有一疋是小人的，不知老爷何处得来？”县尹曰：“此布印记非是你的，缘何冒认？”文曰：“其布首尾印信被贼人换过，中间还有丈尺暗记可验。老爷不信，可将此布量过，如若不同，甘认冒认之罪。”县主如其言，分毫不爽。即令左右唤前四人到县，问曰：“此布是何人所出？”四人曰：“此一疋是李芳铺的，那一疋是谢太铺的。”县尹曰：“谢太的布可领还他。”即拘李芳问曰：“此布何处贩来？”芳曰：“此布是刘胜所卖。”又唤左右拘刘胜勘问。即刻拿来，县主喝令将刘胜打四十，打得皮开肉绽，一一招承曰：“盗客布三担，止卖二担，尚有一担寄在人家。”县尹差人押令同去取来，给还郁文。所卖之银，俱追给还之。又有地方结得刘胜素行窃盗，即拟问徒三年，判曰：审得刘胜素不务本，行检已亏于夙昔，窥无觅有，有布货复窃于今时。将布发卖，自谓暮夜无知；真赃觅获，是乃天网不漏。抑且地方具结，诸罪贯盈，乡有若人，合当惩剿。罪拟依律，准徒三年。原赃追给失主领回。县尹判后，即起批发解。二人叩谢而去。于是成都盗贼屏迹，而民受其泽多矣。

许典史断妇人偷鸡
严州府寿昌县典史许报国，因李三府查盘本县，迎接转县，入北门街中，闻妇骂詈。时已天晚，转衙。次早，往参三府，回又闻骂声，即驻马问曰：“咒失何物？”皂隶禀曰：“因失鸡而骂。”乃令左右捉上下十余家妇女十三人进衙，许公问曰：“汝等为妇人，缘何不守清规，偷鸡吊狗，甚是可恶。是谁偷了，自认则只追一鸡赔还；不认，我少刻审出，一一问罪。”皆无人肯认，许公心生一计，令门子取稻草心十三茎，斩得般齐呈上。许公佯曰：“我幼时曾学一茅山法，专追偷鸡贼。”故将手指画数字号于草上，叫各妇人齐齐站立，不许交头接耳，令门子各分草心一茎，乃曰：“此草心有字号在上，各藏袖中一刻。少顷拿出，如盗了鸡者，草长一寸；如未盗者，草则依旧不长不短。”中有一妇心亏，恐其草能长，渐渐以手短，约有一寸。久之，许公令门子逐一收草，以草比之，众皆依旧一般长，只有此妇的草短一寸。乃问曰：“此妇谁妻？”役曰：“此妇龚氏，夫名富教四。”许公问曰：“龚氏，昨晚偷鸡今还在否？”龚氏曰：“小妇人并未偷鸡。”许公曰：“既未偷鸡缘何将草心短？从直招来，免得加。”龚氏招曰：“昨鸡已食，目余二腿尚在。”许公问曰：“既有腿，放于何处？”龚氏曰：“放在房中小厨内。”即批手令皂隶二人往其家，搜出其赃，并捉夫来。许公曰：“富教四，你妻子偷鸡，怎不止遏，安可扶同？”令将夫妇二人每人重责二十，又令富教四鸣锣呐喊，将此妇迎示六街四门，自后人家妇女毋蹈此辙。又差二人手执荆条，如不喊叫，将荆条重打。无辜妇女各令回家。满城百姓无不悦服。其后城中盗贼屏迹，县主每有难断之事悉委之，皆得其情。三府闻知，嘉其才能，申闻上司。次年遂升处州府水县县丞，屡有神断。

淫僧总类

蔡府尹断和尚奸妇
洪熙间闽岭有一寺名曰水云寺。寺宇轩昂，和尚累百。禅房幽雅，方丈高明。士民游观者无不悦心赏目，俱曰：“不啻蓬莱胜景也。”孰知和尚乃淫恶之徒，假设一求嗣坛会，若有诚心求嗣者，可以感格赤脚秃头仙，亲自送子。和尚将方丈一边整一间静室，开一张牙床，红罗锦帐，绣褥花，檀香满室。但妇人求嗣者，俱要沫浴斋戒三日，买香躬诣坛前，设醮一日。是夜，净身就寝于静室牙床，无不协喜。殊知和尚将房间柱头剐空，可藏一人。柱头乃是圆转的，若妇人求嗣寝于内，其夫将房门外锁，岂知和尚已藏于柱头之中，待妇人裸体就寝，和尚将柱头推一转，遂入于屋，无些响动之声。妇人已谓秃头仙送子来也，遂袒身仰卧，和尚轻轻举步就床，将妇人搂抱，玉茎雄健，一枪直入，缓缓抽撤。妇人遍体酥麻，战而且久，精溢于席。云雨已讫，妇人睡去，和尚轻轻潜出。移时，又一和尚亦在柱头中轮入，亦复仍然。盖和尚等多时，玉茎未入牝门，阳精已先出户矣。玉茎软了，不能亟入。和尚轻轻近妇人之身，慢慢待玉茎刚健，一下插入妇人。妇人惊醒，已谓还是秃头仙又欲云雨也。其妇心中默喜：“此宵必然怀孕。”次日回家，道及于无子之妇，昨夜果有一秃头仙，亲身下降。将云雨之事大略口说一番。妇妇皆以为实，其后求嗣者源源而来，寺门轿马不断。如是者一年怀胎者十有一二。于是风闻远近，士庶无子者无不深信，纷纷而至。有等淫荡之妇，求嗣不孕，贪其通宵快乐，藉此为名又复去者有之，并无人觉是谬事也。求嗣之妇，亦不肯吐出云雨快乐真情于人，而人何以知其谬矣！蔡知府新之任，闻知此事，大不信焉。乃曰：“人之子息有无，皆由命之所招，岂有斋戒三日可感动仙家送子乎？”于是求嗣者日见纷纷，府尹将信将疑，犹豫不决。一日，府尹欲往观之，先令火牌向前。和尚百余，迎接到寺。府尹上香礼毕，果见寺宇轩昂，禅房幽雅。佛像金光耀日，香烟馥郁袭衣。府尹叹曰：“正是‘山寺日高僧未起，算来名利不如闲。”’府尹分咐左右叫寺中几个和尚，试问他求嗣根源。和尚跪下，府尹问曰：“汝寺中建求嗣坛会，果是真事，抑是假事？”和尚答曰：“乃是真事。”府尹曰：“何以知是真事？”和尚曰：“妇无子者，诚心斋戒三日，若感动得赤脚秃头大仙亲身下降，必然协喜。”府尹曰：“岂有是理！”和尚又曰：“来求嗣者十有二孕，其不孕者或不诚心也。”府尹莞尔而笑，不问，分咐和尚且散，随叫打轿转府。是夜不寐，反侧思之，心终不信。越半月，心思一计，分咐皂快密秘去唤美貌妓女一名。妓妇赴台府，尹轻言指教妓妇曰：“今水云寺建求嗣坛会，汝可改换服饰，妆做良人之妇，假为求嗣，探取真假何如。若夜间果有秃头仙来送子，汝可带些胭脂去，待他近身何如，汝可将服脂擦于腋下。汝莫待天明回，五更时分摧捉就回，赴台回话。切莫泄漏我机，如有漏泄，将粗板活活打死，决不饶汝之命。”次日，妓妇改换衣服，往水云寺中假为求嗣。仍然建醮夜宿寺中。未及二更，果有一秃头和尚渐渐近床，将妓妇搂抱云雨。正值云雨之间，妓妇依府尹之言，将胭脂水搽于彼肘腋之下。五更时就起，不待梳洗，乘轿而回，将夜间云雨之事，回报府尹。府尹笑曰：“吾想决无是理。”即时带一哨军马，竟往水云寺中。分咐军马将寺团团围定，府尹止带雄壮精兵十名、牢子二个、书吏五人、皂隶四对一齐入寺。百余和尚骇得魂飞魄散，无处可逃。精兵满寺擒捉，将寺中和尚一齐拿到方丈。府尹即将逐一点过，分付左右看取，但肘腑腋下有红色者放在一边，无红色者放在一边，于中只有两个有红色。府尹骂曰：“你这死秃驴，淫污人家妇女，罪恶滔天，天岂容汝！”叫皂隶选过粗板，各重打八十，乃曰：“这伙秃驴好好招出根源，免受刑宪。”俱不肯招，又将重刑六问三敲。受刑不过，只得供招：“委是小和尚将求嗣房间柱头剐空，旋入与妇人云雨是的。”受刑者生死各半，将未死者捆缚于寺中。遂命军人放火，将寺宇俱焚化为灰烬。止带慧真、慧悟二僧腋下有红色者回府审问。乃批曰：看得水云寺僧慧真、慧悟等，淫欲迷心，贯盈极恶。佯设建醮求嗣，良妇误遭惑引；驾言秃仙送子，信女夜宿禅房。屋柱雕空，豫作藏身巧计；房门外锁，斯乃潜迹穿牖。转轮声响，疑是秃仙来到；通情搂抱，真如罗汉降临。白练遭污，掬水终身难；暗中被辱，机缄没齿不言。是以夜令妓女求嗣，以胭脂而抹腋；早穷娼妇，以巅末而详陈。往寺点名，胭红犹在；拘台细审，实迹可凭。烧香惑众，罪且不宥；诱众奸良，死莫能逃！粉骨碎尸，方足谢罪。戮诛其首枭，允协其宜。水云惑众，其巢皆应拆毁；寺院藏奸，其薮合令火焚。予按：此淫僧三皈不谙，五戒罔知，假祈嗣以奸妇，遭毁骨以捐身。佛祖其可以欺，善恶岂其无报？此非蔡青天照胆方镜，烛破奸心，曷以除此大弊乎？今而后求嗣者宜鉴诸。

晏代巡梦黄龙盘柱
宁波府奉化县监生程文焕，娶妻李玉兰，三十无子。夫妻虔诚素斋三载，常往各寺观行香祈嗣继。明早往寺，则鸡鸣而起，不用轿马，不带仆僮，夫妇诚心，戏手行往，日侧方回，近地寺院皆久伺察其行藏。三月二十四日，以鸡鸣后月亮大明，夫妇沐浴早行，往庆云寺行香。其寺僧有百余，甚是殷富，田连阡陌，栋宇连云。僧多淫欲，恣肆妄为。是早火头出开山门，见文焕夫妇迤逦而来，入报长老，起而迎之。夫妇入寺，拜了佛祖，参了各神，延入方丈，待以斋饭。往游胜景经阁，夫妇倦坐方丈。文焕忽然觉精神不爽，隐几而卧，玉兰坐于其侧。有一僧法名如空，见玉兰花容月貌，色心可人，况且文焕睡卧，遂近而戏之。玉兰性本贞烈，乃大骂曰：“秃子无知，我何等样人，敢大胆如此！”因而惊醒文焕，如空遁去。文焕诣问其故，玉兰曰：“适有一秃驴见汝倦睡，近前调戏，被我骂了几句，方走入去。”文焕心中燥暴，乃曰：“这秃子欺吾忒甚！”高声骂詈：“明日往县，必除此贼，方消此气。”倏尔众僧皆知，恐他首县，私相议曰：“夫妇入寺天早，并无人见，莫若杀之，以除后祸。况此妇人出言可恶，囚禁此地，久后不怕他不从。”商议已定，出而擒之，如空持刀欲杀。文焕见其人多，寡不敌众。又有数僧强扯玉兰入于别室欲奸，玉兰死不肯从。一僧止曰：“从容。彼一时焉肯就从？且囚之别室，以厚恩待之，后必肯从。此妇贞烈，一时逼之恐伤生也。”众依其言而禁之于静室。文焕被众僧欲杀，自思难免，乃曰：“我一人在寺犹若砧肉，既夺吾妻，想汝不放，但容我自死如何？”如空曰：“不可，必要即杀方除其祸。”中间有一老僧，见其言可怜之状，乃曰：“今既入室，安能走得？禁于静室，宽容三日，令之自死罢。”众乃依言，送往一静室，人迹罕到，四面壁立高墙。众僧与毒药一包，绳索一条，小刀一把，乃曰：“凭你自用。”锁门而去。文焕自思一时虽可以缓，然终不能脱此天罗。内椅橙皆无，只得靠柱磉而坐。平生好诵《三官经》，闻能解厄，乃口念不辍。是夜晏思孔任浙江按院，巡历宁波，而往台州。夜宿白峤驿，梦有二将使入见，谓曰：“吾奉三官法旨，请君往庆云寺”。晏公曰：“此去其寺路有多少？”将使曰：“五十余里。”晏公与之同往，到一山门，举目视上有金字匾曰：“建庆云寺。”入寺遍游，至一静室，毫无所有，只内一黄龙于内盘旋柱磉。俄而惊醒，乃思：“此梦甚异，中间必有缘故。”次日升堂，丞参见。晏公问曰：“此处有庆云寺否？”丞曰：“庆云此去六十里，其寺甚是阔大，其僧甚是殷富。”晏公曰：“僧人多少？”驿丞曰：“仅有百人。”晏公曰：“今日吾欲往一游。”即发牌起马，径到山门。众僧迎接。晏公入寺细看，与梦游景致一样，毫无所异。深入四面游观，皆梦中所历。过一经堂，入左小巷，达一静心斋。又入小室，傍有一门锁钥，恍若夜梦见龙之所。晏公即令取匙开看。一僧禀曰：“此内自上祖以来，并不敢开。”晏公曰：“因何不开？”僧曰：“传云内禁妖邪。”晏公曰：“岂有是理，此内纵有妖邪，我能为汝除之。若有祸来，我自当之。”僧必不开，乃命军人斩开而入。果见一人饿倒柱下，忙令扶起，、以汤灌之才醒。传令出外，四面紧围，不意军人斩开门时，知者已走去五六十人。但军人在外见众僧走得慌忙，不知其故，心亦疑之，仅捉获一二十人。少顷闻内有令出围寺，只获得老僧与童三四十人。晏公与文焕酒食，久而能言，诉曰：“生系监生程文焕，奉化县人。三十无嗣，夫妇早入寺中进香。日午倦睡，生妻坐侧，孰意秃子如空趁生睡而调戏生妻，妻骂惊觉。生辩论触怒众秃，持刀欲杀。再三哀求自死，方送入此地，与我毒药一包，绳索一条，小刀一把，绝食二日。生平日好诵《三官经》，坐于此地，口诵心惟。今日幸大人搭救，胜若再生父母。”晏公叹曰：“如是者神其有灵乎！吾昨梦二将使云奉三官法旨，请吾游此寺。随使而游，见此室有黄龙盘柱。今早到此，其梦中经历境界分毫不差。贤契获救，即平日之善报也。令正今在何处？”文焕曰：“被众僧捉去，今不知在于何地。”晏公将僧拷问，招云：“此妇是日不从，众藏静室，将厚酒饮之，欲图之后从。毫无所食，自缢而死，埋于后园树下。”晏公令人掘出，文焕哭之，哀恸异常。晏公劝曰：“令正节烈可称，宜申奏旌表。”其老僧与童各杖八十，还倍其壮。而设谋者毋分首从，尽行诛戮。晏公判曰：审得庆云寺淫僧劫空、如空等，恶炽火炕，不顾释迦之法；心沉色界，罔节佛氏之规。监生程文焕遍寺行香，窥伺行藏已久，携妻李氏叩神求后。凯觎美丽堪佳，心猿意马，趁夫睡而调戏其妇。骂言詈语，触恶怒而欲杀其夫。恳饶刀刃，求愿宽容。判鸾凤于一时，拆鸳鸯于顷刻。拘执李氏于禅房，款待佳肴百品；囚挛文焕于幽室，受用死路三条。节哉李氏，不饮盗泉而心宁自缢；善哉文焕，不甘就死而口念真经。睡值更阑，感将使请游僧寺；神驰寤寐，梦黄龙盘绕柱傍。是以往寺遨游，恍若梦中境界；入中巡视，斩开室内关门。文焕从危获救，终当大用；李氏自缢全节，即赐旌扬。劫空、如空等逼奸陷命，律应枭首；合寺老幼等党恶匿非，杖罪还家。寺宇火焚，钱粮官用。判讫将劫空、如空等六十人斩首示众，其老幼等受杖还家。晏公又责文焕曰：“契心明圣经，子息前缘，命应有子，不待礼佛自产麟儿；倘命无嗣，纵使缴神何能及哉！汝夫妇早出夜回，亦非士大夫体统。自后务宜勉旃，毋惑诞妄可也。”文焕唯唯谢罪。晏公令领尸殓葬，官给棺衾，竖坊于墓，匾“贞烈淑女之墓”，立庙祀焉。其后文焕南监职登，官至侍郎。不娶正妻只娶一妾，生二子。而黄龙之应始不虚也。夫士人出入，贵依体统。文焕夫妇早行，亵体甚矣，以致淫僧之侮，倘非素行动神而入代巡之梦，夫妇二人必遭荼毒之手矣。而文焕此事，实足为良民妇女不守清规，潜游寺院者之龟鉴也。而人可不鉴诸？

张判府除游僧拐妇
张思道任河南府府判，政刑清简，举措合宜。持身鲠直，立性严肃。柔亦不饵，刚亦不吐，通郡号为铁面判官。五月初四夜，梦一黄衣和尚产出十余婴儿。觉来心甚疑之。次日端阳，与府尊高凌云、同知汤铭盘、推官万邦宁等僚属出城观龙舟，偶有二斋人拾一个木偶黄衣禅师过其前，后有和尚四个随其后，皆已过步。府判倏然想起夜梦黄衣和尚与此木偶禅师无异，兼察四僧之中有二僧不类男人体态，令手下速唤转来。府判在高处，望见四僧如倒屈扳蛇，不肯转来。又差四人去：“如不肯转，即扭来见我。”众僧见势不能免，莫若转去。众人唤到，判府曰：“抬此神像若何？”四僧答曰：“抬往各处抄化。”判府曰：“汝等能诵经否？”僧曰：“此是为僧的本等之事，如何不会？”判府曰，“既会诵经，左右带入衙去。今日端午，我有旧愿，年年此日要请僧诵经。”僧曰：“诵经只有二人，容小僧下一歇店，将禅师放下，二人在店祀奉香火，二人进府诵经。”判府曰：“多多亦办，祖师皆神也，一起抬入祀之就是，何必下店。”二僧进退趑趄。判府即令左右送入衙内俟候，且私嘱左右守之，毋令走去，违者重责三十。皆领诺而去。府尹笑曰：“迂之甚矣！我你做官要出佛从儒，何故自从邪道？”判府曰：“我有心事，明日领教。”看罢龙舟，日晡回衙，问曰：“僧人何在？”众皆跪见，叩头已毕。判府曰：“尔何名也？”一曰：“清虚”，一曰：“悟虚”，一曰：“了尘”，一曰：“了俗”。判府曰：“清虚、悟虚，你在此川堂诵经；了尘、了俗，你往吾书馆诵经。”令左右取香烛与之燃起，各各诵经。判府听清虚、悟虚诵经明朗，而了尘、了俗并无经诵，只有数款神咒，终夜皆诵。现的声音全是妇人。是夜，判府又梦前梦，觉思甚奇。天明出书馆，细看禅师一遍，以手衡之，虽大甚轻。乃唤了尘、了俗问曰：“你二人出家几年？”二人曰：“出家三年。”判府曰：“既出家三年，缘何不会诵经？”唤左右各打十板，二人再三求饶乃免。判府问曰：“你二人非男子，何故为僧？莫非为拐者乎？”了尘诉日：“妾周氏系临武县，夫名岑寿。家住孤村，被四僧人来家借宿，丈夫苦辞，彼乃放下祖师，强要借住。丈夫不得已而留之，四人明灯静坐，候至三更，取出戒刀油烛，冲入房中。丈夫起看，擒而杀之；有子三岁，亦将杀之；婆婆七十六，亦作刀头之鬼。勒奸小妇，实不肯从，被数贼恃强，不由自愿，将头发剃去，勒同云游，又将家中屋宇放火焚之。小妇几欲自尽，奈彼左右不离；二则夫仇未报，今日幸观青天，乞台除害报仇，生死感激。”判府曰：“了俗，你何以从之？”了俗曰：“妾樊氏，系新化县，夫名薛荣。因远出三年无信，僻住山乡，叔薛贵旧年七月往寻兄未回，家中只叫小妇人弟樊辛在家看顾。至十一月，婶吴氏怀五月胞胎，因秃贼日间抬祖师来家抄化，婶问彼求谶，秃贼乘机探问，婶以直言。秃贼闻言，知家中无有男子，是夜黄昏，五人来家借宿。樊辛出看，被他杀死。强奸妯娌不从，皆被挟制。奸后将婶剖腹，取胎藏于祖师腹内。强剃妇头，挟同云游。几欲往诉官府，奈众跬步不移。今遇青天，幸为除凶雪怨。况此贼肆害非一家一人而已，觅得孤村有妇怀胎者，即假借宿为由，遂杀而取之，甚至有伤数命而取一胎者。”判府曰：“彼取胎何用？”了俗曰：“可治怪疾，换得金价。”判府升堂，令左右拿下二僧二斋人，又令左右取开祖师一看，但见其身乃蔑胎纸糊，中是空的，果藏十余婴儿。判府曰：“这伙秃子天理合诛！”即喝令将各打四十，又谓二斋人曰：“这厮你何故辅他为恶？亦当拟死。”其二妇送回母家另嫁。乃具招申上司曰：审得贼僧清虚、悟虚行法罔知，假抄化而云游方外；戒皈废驰，恣十恶而惨害乡村。杀其夫、戮其姑，逼周氏而披缁削发；毙其弟、剖其婶，勒樊氏而蓬梗飘零。尽入乡村，搜实寻虚如哨；夜投屋舍，取胎剖腹若倾囊。孕母何辜而至此，血胎何罪而罹斯？良善心全然牿没，慈悲念浑尔沦亡。王法峻恢，今秋典刑大辟；女清凛烈，身后砻碓刀山。斋人如觉、如真同谋济恶，辅助为非，例应减等，绞罪施行。拐妇周氏、樊氏身遭垢辱，志在伸冤，解回原藉，守嫁悉从。呈案，府尊服其明，自谓己弗及也。申闻上司，两院缴下，即以四凶的决示人，将周氏、樊氏行文起解回家。樊氏夫回，仍同偕老。周氏父领，另倚终身。其后知府推荐上司，保举张判府高迁。由是河南之民声口相传，至今犹颂其德也。

曾主事断淫僧拐妇
江西建昌府曾杰，任南京主事。之任时，正遇暑天。过池州地界，有一天福寺，其寺僧人百余，往来官员皆往游之。曾公因病而往寺暂养疾焉。和尚迎出山门，延入方丈，虔备酒肴款待，夜送东厢官房歇宿。鲁公恶近禅房诵经之声喧哗，乃令家人移过西厢，官房上是高楼。是夜月明如昼，曾公独自登楼观玩。俄见二僧抬一食箱，盛贮酒食，过楼前而入后园。曾公摄其足而察之，但见二僧入于茅室，摇动地铃，有人接入酒食。曾公恐僧复转，还避树荫。俟僧出去，越入茅室细观，内覆有板片。轻启视之，见有数美妇于内。忽手误动地铃，内有曰：“食未完，少刻来收。”曾公应而覆之，恐有僧来，连步趋出。不意其门外锁，只得潜伏树荫。少顷僧人四五启门而入，直抵茅室。曾公摄其足而出之入楼。少顷又见三僧入去，更深未出。曾公亦就寝焉。思至天明，将何策以除之。天早自写一角紧急密封公文，差一人魃往池州府投下。知府张日亨接得公文，即点起一哨人马，径往天福进发。众僧初以为南京差来迎接主事的，数僧出山门视之，见人如蝼蚁，后是池州太爷。数僧出门远接，渐渐近来，将寺团团转定。太府入见主事，礼毕将满寺僧人尽皆擒捉，中有杀开官兵而逃走者三十余人。主事指示地户取出数妇，问曰：“汝何以至此？”妇诉曰：“众僧皆善医，人家有疾往往请治，无有不验。由是往来人家；出入不避。又有灵符，一沾其身，纵是廉贞节烈之妇，终迷而溺于欲焉。故尔有私奔于此者，或有所笼络于此者，一入此地，众僧日夜轮宿，悔之不及。今日幸睹青天，皆无面目，惟死而已。”曾、张二公令众妇各发回家，有夫者回夫家，无夫者令父母领回。令兵将火焚其寺，一面差人缉捕余党，将众僧审断曰：审得天福寺淫僧圆明、圆寂等，寄迹浮屠，罔遵释教，假诬医而出入人家；游心淫欲，恣肆禅规，仗符法而诱迷妇女。夤夜拐来，深藏土穴。沉沦欲海，日夜轮流行乐境；恋迷业地，他年陆续堕酆都。本部访咨已经实，据众僧招认，该府捕逃。各妇被诱，愿领者仍归夫室，不愿者官卖示民。寺院藏奸，尽行煨烬；僧人拐妇，悉发典刑。予按：此事实曾公之善察，亦僧众之恶盈。且神明致谴，以致于斯。不然何一宿而能察出数载之隐恶，次日行文令府尹同拿，此犹见高处。倘轻视不揣自拿，必激其变，而祸患岂眇小哉！此凶一除，而民受无疆之福，自是曾公名震京师矣。

除精总类

郑知府用神除蛇精
岳州之野外古庙背有一山，川泽险峻，黄茅绿草，一望无际。大木参天而蔽日者，不知其数。内有妖蛇藏于枯木之内，食人无数。身大如桶，长十余丈。舌如利刃，眼似铜铃。风雨往来，生于其上。人皆畏而祀之，过者必以牲牢献于其下，始克往来，不然风雨暴流，云雾昼暝，咫尺不辨，随失其人。如是者有年矣。洪熙间，郑宗孔新任登州府尹，旧吏等远接，俯伏叩头迎驾。府尹曰：“劳汝等众人如此远来。”众人答曰：“小的一则分该远接，二则有一事预报爷爷得知。小人地方近官道之傍，有一古庙，枯木之中有蛇精藏于其内，食人不胜其数。知者将牲牢奠于其所，始放往来，始放其命。不然则风雨暴至，云雾昼暝，咫尺不辨，随失其人。”府尹笑曰：“岂有是理！”越二日，道经庙下，果不设奠，处然而往。未及数里，大风振作，飞砂走石，玄云黑雾，自后拥至。回头见甲兵聚众，追者似千乘万骑，自分必死。府尹未第时，曾诵《玉枢经》，见事势急迫，且走且诵，不绝于声。须臾则云开风息，日月复明，所追兵骑不复有矣，仅而获全其命。得至岳州莅任，各县县尹大小官员参见礼毕，既而与各县县尹坐谈，叙及“古庙枯木之中，巨蛇成精，食人无数，日前本府旧吏军民出关迎接，报道此事，我深不信。及至其所行未数里，果有狂风猛雨，回头似觉千兵万马追来。我意必为所害，苟幸得全其命。请问列位贤宰，此妖猖撅，民不聊生，却将如何殄灭？一则为国治民，一则与民除害，皆我等职分之所当为。”各县尹答曰：“卑职下僚，德轻行薄，无能以祛之。今幸老府尊职任宪台，风清海宇，虎北渡河，可以返风可以灭火，不让刘琨之德政，可并元规之十奇，何患乎此妖之不迸迹耶！”话讫，礼揖而别。次日，府尹升堂，叫城中男妇老幼俱要虔诚斋戒沐浴，“买香跟我叩谒城隆。”三朝，府尹具疏祷于案前，言曰：神威灵而有感，妖孽潜藏；功显赫以无方，夙构善应。念惟某莅任岳州，惨黎民遭异常之孽害；职居隍署，秉公正驱境内之妖精。大显神通，仰瞻溥。罄丹衷而恳达，企玉驾以奏申。保兹蠢蠢之民，殄彼之怪。无害无灾，生者乐而死者安；降福降祥，邦邑宁而人民育。城隍见府尹带领男妇老幼诚心斋戒叩谒于前，况郑宗孔生平正大，鬼伏神钦，抑是文曲之星，乃奏上玉帝，将蛇精害民事情一一陈奏。时玉帝即差天兵五雷大神，前去登州古庙枯木之中，殛死蛇精，毋得迟延。送旨天兵乘马持刀，雷神挥火持斧，一齐拥至其所。登时天昏地黑，猛雨滂沱，疾风迅烈，电光闪灼。府中人民骇得无处奔逃。须臾只听得一声霹雳震地，蛇精被殛死矣。移时，天开雨歇，众口哓哓：“想是郑爷德感天地，殛死蛇精也。”众往观之，果见巨蛇断作两截，人骨聚积成堆，报知府尹。府尹一齐躬诣其所观之，见者无不惊骇。府尹分付将蛇焚却，焚至一日一夜，才成灰烬。于是登州人民户户称庆，在在欢欣，皆云：“非郑爷诚心格神，至德动天，曷克臻此？”上司闻知郑侯至德通神明，忠诚格天地，惠泽被生灵，与民除害有功，遂赍奖励以彰其美。未几一载，见其才德攸宜，改调大邦济南府府尹。登州父老黎民不忍去速，众奔投苏代巡处具保，留启而言曰：保留，循良以安黔首，以庇地方事。本府居界一隅，路通三省，财赋下于休歙，兵荒首于东南，幸赖郑宰父母，恺悌宅心，励精图治。越自下车之始，首殄妖魔；继以弹丝之余，每咨民瘼。省耕问稼，视民饥犹己饥；断狱详刑，处公事如家事。和息不标纸价，罪赎悉报循环。葺社仓备四时凶歉，赈贫乏免老稚流亡。粮派分限催徵，民咸称便；差役当堂佥点，吏难售欺。裁滥冗总甲百余，乡间不扰；摘潜伏劫寇十数，烽火无惊。门扁惩顽，狐鼠之奸俱息；木皂勾犯，衙胥之暴何施。禁牛而牛判皆蠲，疏盐而盐弊尽除。常例全革，铺户不科。操若玉壶，冰迈今从。政泽如金茎露，绝古循良；抑且乐育英才，作新学校，士沾时雨，人坐春风。遍地弦歌，满门桃李。儿童幸依慈母，子弟庆得宗师。蒙德政之未几，闻调任之在即。班尘将起，寇辙难留。抚我之日几何，瞻依之情孔亟。攀辕念重，卧辙心遑。矧今饥馑荐臻于频仍，盗贼交驰于邻境。非仗长城之寄，曷遗帖膝之安。幸际天台按临郡邑，伏乞轸忧时变，俯徇舆情。揭善政于九重，另拨调任；留福星于一路，用奠子元。非惟黎庶更生，且俾士林称庆。谨启。苏代巡批曰：郑知府才德兼备，除害有功。登州府小，宜调大邦，不然有屈大器也。抑何莅任一载，处联民心，父老攀辕，黎民卧辙，隐然有班耿之风？非善于抚字者，不能如是。合从民欲，聊为曲全。

曾县尹判除木虱精
广西南宁府隆安县禁中，犯人有系于内，有过半载死者，有过两月死者，有过半月死者，不可纪数。时张县尹莅任，不解内有精怪，只说牢子受钱害死，将重刑拷鞫，牢子已死二名矣。复得曾知县为官，清正廉明，断狱如神。到任未及一月，有告人命者，将重犯收禁中。不过三日，犯人仍死于内。是夜，巡监牢子禀告犯人死了，曾县尹曰：“我未出朝门，闻有此事，今果然矣。”将信将疑。次日，虔心祷告城隍。三朝，城隍托得一梦，说内有精怪藏于地窟之内。次日升堂，分付皂隶将禁中地皮掘开，但闻一阵扑鼻骚气熏人，果见一窖木虱在内，多不可言。于中有一大者，身如瓦碟，遍体毫光，见者无不惊骇。曾公分付皂隶将油锅来熬，大者小者一齐熬死。于是隆安县人民俱称曾县尹真神人也。上司闻知，俱给奖励牌。后升官三级，民为之歌曰：曾侯垂廉清政，薄敛省刑。妖邪迸迹，奸宄寒心。吏民整肃，相畏相钦。法台明镜，神鬼骇惊。含哺而乐，鼓腹而欣。官升三级，德感匪轻。囹圄祛孽，冤枉街恩。扬名海内，善政斯兴。

除害类
钟府尹断猛虎伤人
广西地方最多猛虎，出入成群，动辄噬人。南宁府崇正里老妪谢氏，儿媳双亡，惟存孤孙宝鼎周岁。谢氏抚养十八年，偶上山采樵，被虎食之。老妪日夜哀泣。有邻居富璧专弄刀笔，见老妪悲泣，谓曰：“本府太爷钟维新一清如水，善断无头公案。汝既被虎伤孙，我为汝做一纸状词，往太爷台下去告，看他如何去断。”老妪取纸笔，富璧写其状曰：告状妇吴阿谢，告为恶兽吞孤事。阿身不幸，早失所天。儿媳继亡，遗孤周岁。勉劳抚育，始得成人。于本月初五日入山采薪充爨，岂料喇虎张牙露爪，活噬孤孙。坑阿生前日食谁供，死后蒸尝谁祭？情惨黑天，苦冤蔽日。恳天法剿，除害安民。上告。锺府尹接得此状，微微笑曰：“人可加刑，虎将何治？”老妪且哭且恳日：“幸遇爷爷青天，大施恻隐，普发慈悲，断虎死罪，以泄此冤。”府尹欲不准其状，奈此妇哀告再三。心中思忖：“闻社令掌虎，莫若出票差社令拿虎究罪。”乃曰：“你且回去，三日后听审。”令该房行牌，其牌曰：南宁府为恶兽吞孤事，据崇正里吴阿谢状告前事为此票，仰本里社令前去拘拿各正犯，初九日辰时赴审，毋得迟延。须至票者。四月初六日，右差社令司准此。该房呈牌过印佥押，差人将票往崇政里社令坛用火焚之。初九日早，府尹升堂，但见群虎自南门而入。街中人畏惧，皆闭门。虎皆低首行至府前，把门兵忙人禀曰：“前日老爷差社令拿虎，今日果有猛虎十余，已在府前俟候。”府尹令皆进府堂，俯伏阶下。府尹令谢氏同审，曰：“你居深山，无故将谢氏孤孙吞噬，致令老妪生无人养，死无人葬。依法断偿彼命，无罪者自出还山，正犯伏前招认受刑。”众虎向一白额黄斑虎身上连咬，作咆哮声。府尹问曰：“莫非白额者乎？”众叩头而出，惟白额虎伏前不敢去。府尹曰：“正犯是你，合死偿命。”虎点头蹲踞。府尹判曰：审得白额喇虎处深山而张牙露爪，据茂林而耀武扬威。吞噬人民，食伤牲畜。罄南山之竹书罪无（穷），决东海之波而流恶不尽。今伤谢氏孤孙，老妪谁养；而绝吴门后裔，宗祀谁承？伤一人而累两人之命，食一子而绝数代之嗣。罪恶贯盈，大辟抵罪。人命重情，斩首就刑。府尹判毕，谓虎曰：“可往十字街心就斩示众。”虎低首而出，俯伏阶（街）心。又差刽子手处决，皆不敢近前。府尹曰：“可插剑街心，令之自死。”刽子依言插剑，其虎自触剑而死。府尹令分尸张挂山林示众。是郡人人传颂，皆感格向善。上司闻知，两院三司交章具奏，超升三级。自后乡方宁静，虎狼屏迹，皆锺公之德有以感之矣。予闻刘琨能感虎北渡河，已称绝德。而锺公能令虎甘就死，犹出其奇。猛兽向化，人民可知，为政者可不修德以感之欤！

卷　五

婚姻总类

戴府尹断姻亲误贼
潮州府邹士龙、刘伯廉、王之臣三人相善，情同管鲍，义重分金。后士龙、之臣二人同登乡荐，共船过京会试。士龙到船，心中悒怏。之臣慰之曰：“大丈夫所志在功名，离别何足叹！”士龙曰：“非为此也。贱内怀有十月之娠，屈指正月临盆。夫妇之情，故不放心耳。”之臣曰：“若此事贱内亦然，想天相吉人，谅获平安，不必挂虑。”士龙曰：“我你二人自幼同学从师，稍长同进黉宫，今又同登龙虎，且二嫂彼此有孕，岂偶然哉？”之臣曰：“兄言甚是，世有同心未必际遇同，一事同未必事事同，我汝真奇事也。”士龙曰：“兄不弃，明日若二者皆男呼为兄弟，二女呼为姊妹，倘一男一女，结为夫妇，兄意何如？”之臣曰：“斯言先得我心之所同然耳。”命仆取酒，尽欢而饮。后益相亲爱。至京会试，龙获联登，臣落孙山，遂先辞回。龙送出郊外，嘱曰：“今家书一封，劳兄带回。家中事乞兄代为兼摄一二。”臣曰：“家中事自当效力，不必挂念。惟努力殿试，与前三名争胜耳。”袂分缱绻，掩泪而别。臣抵家，见妻魏氏产一男，名朝栋。臣问是何日，魏氏曰：“正月十五日辰时，邹大人家同日酉时生一女，名环玉。”臣心喜悦，遂送家书到龙家。龙妻李氏已先得联登捷报之喜，又得平安家信，信中备道舟中指腹之事。李氏命婢设酒款臣，自后龙家外事臣悉为主持，毫无私意。数月，龙授知县而回。择日请伯廉为媒，二家交聘。臣以金箱玉如意囗囗为聘，龙以碧玉鸾钗一对答之。及龙赴任，往来书启通问，每月无间。臣越数科不中，亦授教职，历任广东惠州同知。病革，遣书一纸于龙，中间别无所云，惟谆谆嘱之扶持幼子，既而卒于任。龙偶历广东巡道，得书大恸，亲往吊焉。臣为官清廉，囊无余剩。龙赠银百两，代为申明上司，给沿路夫马船只，奔柩归葬。丧事毕，欲接朝栋来任读书。朝栋辞曰：“父丧未毕，母寡家贫，为子者安敢远行！”龙闻言嘉其孝，赏给资以赡之，令之勤读。而家资日见颓败，十四岁补邑痒生。龙闻之甚喜，亦往贺焉。自后朝栋惟知读书，坐食山崩，遂至彻贫。而龙历任参政，以无子致仕而回。朝栋与伯廉往贺，衣衫槛楼。偶府县官员来拜，龙自羞耻，己心甚不悦。朝栋已十六岁，乃托伯廉去说，择日完娶。参政留难之意，乃曰：“彼父在日虽过小聘，未尝纳采。彼乃宦家子弟，我女千金小姐，二家亦非小可人家，既要完娶，必要六礼。”朝栋闻言，乃曰：“彼知我家贫无措，何故如此留难之意？我当发奋，倘然侥幸，他安能靳乎？”竟不复言。一日，参政谓夫人曰：“女今长成，分当遣嫁。”夫人曰：“前者王公子来请完亲，彼虽家贫，我只此女，何不令其入赘，岂不两便，何必要他纳彩？”参政曰：“吾见朝栋将来恐只是个寒儒，我居此位，安用寒儒做门婿？谅他无银纳，故尔留难。且彼大言不惭，再过一年，我叫刘兄去说，既不纳彩，叫他领银百两另娶，我将女别选名门宦宅，庶不致耽误我女。”夫人曰：“彼今虽贫，犹好读书，将来必不落后。但彼不能营运，故至此耳。彼父虽亡，遗言犹在，岂可因此而改盟！”参政曰：“是非汝所知也，我自有处。”不意彼女环玉在屏后知之，次日，与婢丹桂在后花园中观花，见朝栋过于墙外，玉问曰：“墙外何人？”婢曰：“王公子也。”各各相眄而去。玉见朝栋丰姿俊雅，但衣衫褴褛，心中私喜。次日，又与丹桂往花园。朝栋因见女子星眸月貌，光彩动人，与婢观花，意必是环玉，次日又往园外而过。玉令丹桂呼之曰：“王公子，王公子。”朝栋恐被人见，不敢近前。婢又呼之，生见呼之切，意必有说，竟近墙边。玉令开小门，备以父言之事告之。生曰：“此亲原系先君拟定，我今虽贫，岂区区守钱虏耶？银决不受，亲决不违父命而退。令尊欲负而遣嫁，亦凭令尊。”玉曰：“家君虽有此意，我决不从。你可用心读书，终久团圆。身上怎不穿些好衣服，如何这等褴褛？”生曰：“其奈无何。”玉曰：“你既无衣穿，晚下可在此来，我有事问你。恐有人来，今且别去。”朝栋回去，候至更阑人静，径去门边，见丹桂立候，乃曰：“小姐请公子进去说话。”栋曰：“恐你老爷知觉，两下不雅。”丹桂曰：“老爷、夫人已睡，进去无妨。”栋犹豫，丹桂捉之乃入。但见备有酒肴，因而留生对坐同饮。生欲不能制，欲抱行云雨。玉坚不许，乃曰：“今日之会盖悯君之贫耳，岂因私欲而致此哉！倘今苟从，合卺之际，将何为质耶？”生曰：“此事固不敢强，但令尊欲易盟别嫁，将如之何？”玉曰：“我父纵欲另选东床，我岂肯从？古云‘一丝已定，岂容再易！’”生曰：“你今此言合理，然终恐令尊势不得已。”玉曰：“我父若以势压，不从惟死而已。”遂牵生手对天盟誓，既而又饮。时已三更矣，玉年幼饮酒未节乃醉，倦忘辞生回，和衣而睡。生欲出，丹桂曰：“小姐未辞，想有话说。坐片时，候小姐醒来。”生往视之，真若睡未足之海棠。生兴不能制，抱而同睡下。略醒乃曰：“我一时醉倦，有失瞻顾。”生求合，玉意绸缪，亦不能拒，遂而同寝。是夜鸾颠凤倒，不觉腥红恣衣。女乃半推半就，生乃一进一避。娇啼数声，不知春从何处来。二人缠至鸡鸣，生女同起。玉以丝绸三疋、金手镯一对、银钗数只授生，临别又令次夜复入。生自后夜来晓出，两月有余。一夕，栋因母病未去，丹桂候门，久不见生来，忽闻有脚步声响，桂乃连呼之曰：“公子来矣。”不意有祝圣八者，惯做鼠贼，撞见冲入。丹桂见是贼人，慌忙走入。圣八赶进，丹桂欲喊，圣八拔刃杀死入来。玉灯下见是贼，至忙开门走出堂上暗处躲之。圣八入房，尽掳其物而去。至天微明，乃叫母曰：“房中被贼。”参政曰：“如何不叫？”玉曰：“我见杀了丹桂，只得开门走，躲藏于暗处，故不敢喊。”参政往，看见丹桂杀于门后，问玉曰：“丹桂缘何杀于此？”女无言可答。心甚疑之。玉乃为之惊病，不能起床。参政欲去告官，又无赃证，乃令家人梅旺到街各处采访。栋因母病无银讨药，乃将金手镯一个请银匠饶贵换银。贵乃应诺未收，朝栋出铺。梅旺偶在铺门经过，望见银铺桌上有金手镯，乃进问曰：“此谁家物也？”银匠曰：“适才王相公拿来，请我换银的。”旺曰：“既要换银，我拿去叫老爷对银与他。”银匠曰：“他说不要说出谁的，你也不要说，毋令他知怪我。”遂付与之。旺持回家，谓参政曰：“此物略像我家的，可请夫人、小姐来认。”夫人出见，乃认曰：“此是小姐的，从何处得来？”旺曰：“在饶银匠铺中得来，他说是王相公把来请他换银的。”参政曰：“那个王相公？”旺曰：“即朝栋相公。”参政曰：“原来此子因贫改节，遂至于此。”写状令旺告于府曰：告状人邹士龙，告为缉盗事。狼恶王朝栋，系故同知王之臣孽子。因父相知，往来惯熟。突于五月十一日夜二更时分，哨党冲家，杀婢丹桂，逐女窜逃，财货什物劫去一空。次日，缉获原赃金镯一只，银匠饶贵见证。乞天亲剿，追赃偿命，除害安良，生死感激。上告。时戴朝用知潮州府事，清如止水，明若秋蟾，即差人拿朝栋。次早朝栋具状诉曰：诉状生员王朝栋，诉为烛奸事。业绍箕裘，颇娴诗礼，叨登乡荐。历任惠州上佐，官居清节，仅遗四海空囊。鲰生樗栎，名列黉宫。岳父邹士龙，曾为指腹之好；长女邹环玉，允谐伉俪之缘。如意聘仪，鸾钗回答。孰意家计渐微，难行六礼。环玉仗义悯贫，私遗镯钗绸疋。岳父爱富嗔贫，屡求退休另嫁。久设阱机，无由投发。偶因贼劫，飘陷祸坑。欲绝旧婚，思媾新缘。贼杀婢命，陷坑婿命。吁天电奸缉盗，断女毕姻，劈陷安良。哀诉。戴知府问曰：“既非汝杀丹桂，此金镯从何处得来？”栋曰：“金镯乃伊小姐与生员者。”府尹曰：“此事未必然。”栋曰：“可拘伊小姐对证。”府尹沉吟半晌，问曰：“你与环玉有通乎？”栋曰：“不敢。”似欲有言而睨视众人。府尹微会其意，即退川堂，带之同入，屏绝左右而问曰：“既非有通，安肯与汝多物？”栋曰：“今日非此大冤，生员决不言而丧其德。今遭此事，不得不以直告。”遂将前事一一详道一遍。府尹曰：“只恐此事不的，事若真，明日互对之时，汝将此事一一详说，看他父如何处。我必拘伊女证，果实必断完娶，如虚必问你偿命。”朝栋再四叩谢曰：“望大人周全。”次日，拘审士龙，亲出互证，谓府尹曰：“此子不良，望大人念朝廷分上，执法断填。”府尹曰：“理在则执法，法在何论情。朝栋亦宦家子弟，庠序俊英，何分厚薄？”乃呼朝栋而谓曰：“父为清宦子为贼寇，汝心忍玷家谱乎？”朝栋曰：“生员素尊诗礼，旧传居仁由义，安为此大不顺之事耶！”府尹曰：“汝既不为此事，赃从何出？”栋曰：“伊女所付，岂劫得之货与！”士龙曰：“此宛然是他理屈无对，又推在吾女身上。”府尹曰：“伊女深闺，何能得至？”栋曰：“事出有因。”府尹曰：“有何因由，汝试言之。”栋曰：“春三月因事过彼花园，小姐偶同丹桂观花，相视良久而退。次日又过其地，小姐已先在矣，令丹桂呼生至花园小门，备言其父与母议欲悔亲别嫁，要叫伯廉来说，与银一百退亲，只夫人不肯。小姐见生衣服褴褛，约生夜来说话。生依期而去，丹桂候门，延入命酒。鸡鸣生出，遂付金镯一只，银钗数只，丝绸三疋，临别令生又来。是以夜去明来，每夜丹桂候门，以至于今。前十一夜因母有恙，是晚缠身不得未去，不知何贼瞰知，故遭此变。偶因手迫无银为老母买药，故持金镯一只，托饶银匠代换银两。被彼仆哄去，故栽此祸陷生。望祖父母体好生之德，念先君止有生一人，母老有疾，乞台曲全姻事，缉访真贼，以正典刑，衔结有日。”府尹曰：“既然如此，大人亦箝束不严，安怪此生！”参政曰：“此皆浮谈，小女举止不乱。安能有此？”府主曰：“既无此事，必要令爱出证，泾渭自分。”栋曰：“彼令爱若肯面对，如虚甘死。”士龙心中甚是疑惑：“若说此事皆虚，我与夫人说的话此生何以知之？”意此必是真事。一则不好说话，二则自觉无聊，心中犹豫不决。府尹从而激之曰：“老大人身系朝纲，何为不加察焉？”士龙被激，乃曰：“知子者莫若父，家有此事，学生岂不知一二！”府尹曰：“只恐有此事便不甚雅。既无此事，令爱一出证何妨乎？”士龙一时不能转侧，乃令梅旺讨轿接小姐来。梅旺即刻回来，对夫人将前事说了一遍。夫人入室与环玉说前事，小姐愕然自失，数日卧病，毫不知父已告生。初不肯去，自思：“此生非我出冤不能白。”旺又催曰：“府中老爷专等小姐听审。”小姐乃昂然登轿而去。至二门下轿，入见府尹。府尹曰：“此生云金镯是你与他的，令尊云是劫得之赃，泾渭在你，公道说来。”小姐害羞不答。朝栋曰：“既蒙相赐，直说何妨？你忍令致生于死地耶！”小姐年稚，终不敢答。府尹连敲棋子，厉声骂曰：“这生可恶，口谈孔孟，行同盗跖，何为将许多虚话欺官罔上？重打四十，问你一个死罪。”朝栋婴儿之态复萌，乃睡于地下大哭而言曰：“小姐，你既有当初，必有今日。当夜之誓今何在哉？我今受刑，是你误我。死固不足惜，家有老母将谁事乎？”小姐亦低首含泪，乃曰：“金镯是我与此生的。杀丹桂者非此生也。其贼入房，灯影下略见，其人半老有鬓的模样。”府尹曰：“此言公道，饶你打罢。”生乃洋洋而起，跪在小姐边傍。小姐见生发皆散了，乃跪近为之挽髫。参政见了，闻言心中怒起，乃曰：“这妮子唬得眼花，见不仔细，一发胡言。明白说过。”小姐见父亲怒，遂不敢言。府伊曰：“令爱既唬得眼花，见不仔细，想老大人见得仔细。既然老大人乃参政之职，比学生权职更重，莫若你自问此生一个死罪，岂不更便，何待学生千言万语？况丹桂为此生作待月之红娘，彼安忍杀之？”参政曰：“小女尚年幼，终不然有西厢崔莺莺之故事乎？”府尹曰：“你说无西厢之故事，先前真情已见于挽髫时矣，何必苦苦争辩？据你之言，必欲问此生死罪，方遂你愿。”参政曰：“知罪，知罪。我不合养出此不肖之女，干出此事，凭老大人公断。”府尹曰：“依我处，汝当时与彼父有同芳之雅，此生有指腹之盟，兼之男女心欲，莫若令之二人完娶，一则践当时之信，二则遂二子之心，更得两全其美。”参政曰：“据彼之言，丹桂之死虽非彼杀，实彼之累也。必要他清出此贼，方能脱得彼罪。不然终难白吾心矣。”府尹曰：“贼容易审出，俟七日后定然获之，然后择日毕姻。”参政忿忿而去，府尹令生女各回。是夜朝栋回家，燃香告于父曰：“男不幸误罹此祸，受此不美之名，奈无查此贼处，终不了事。我父有灵，详示报应。”祝毕就寝，梦见父坐于堂。朝栋向前揖之，乃掷竹一双，得圣若八字形。朝栋趋而拾之，父乃出去。遂而觉焉。戴公退堂，心中思付：“将何策查出此贼？”是夜，梦见一人俄冠博带，近前揖谢曰：“小儿不才，多叨培植。”掷竹而去。戴公视之，圣若八字形。觉而思曰：“贼名非姓祝，即名圣或名。次早升堂，差人唤王相公到此，有事商议。朝栋闻唤，即小衣入府来见府尹。府尹曰：“可换衣巾相见。”府尹退堂，相见礼毕，命坐。朝栋不敢，府尹曰：“私衙傍坐无妨。”朝栋乃坐。府尹曰：“夜来梦见一人，俄冠博带，见我揖谢，掷于地下，得圣若八字形。”朝栋日：“此乃先父感大人之德，特至谢焉。门生昨夜已曾焚香祝父，乞报贼名，即梦见先父冠带坐堂。生入揖之，仍掷于地而去。生梦与祖父母之梦相符合，想贼名必寓中。”府尹曰：“我五更细思，此贼非姓祝即名圣或名，若八字形，或派行第八也。贤契思之，有此名否？”适有一门子在傍，闻言禀曰：“前任刘爷已捕得一名鼠盗，名圣八，后以初犯，刺臂释放。”府尹曰：“即此人无疑矣。”即升堂，朱笔标票，差二人速速拿来。二人至圣八门首，见圣八正出门来，二人近前一手扭住，铁索扣定，送入府来。府尹曰：“你这畜生，黑夜杀人劫财，好大的胆！”圣八曰：“小人素守法度，并无此事。”府尹曰：“你素守法度，如何前任刘爷捕获刺臂？”圣八曰：“刘爷误捉，审明释放。”府尹曰：“以你初犯，刺臂释放。今又不悛，杀婢劫财。重打四十，依直招来。”圣八推托不招。令将挟起，并不肯认。府尹见腰间有锁匙一个，令左右解下，问曰：“他家中有父母妻子否？”左右答曰：“无父母，有妻子。”差二人径往他家，私嘱之曰：“如此，如此。依计而行，如有漏泄，每人重责三十革役。”二人领锁匙到其家，曰：“你丈夫今日到，言承认劫了邹家财物，拿此锁匙来，你开箱照单取出原赃。”其妻以为实然，遂开箱依单取还。二人挑至府堂，圣八愕然，无词争辩，乃招曰：“小人是夜过邹家花园门首，偶然丹桂呼曰：‘公子来矣！’小人撞入，彼喊叫故尔杀之，掳财是实。”即差人唤参政到堂，认明色衣四十件，色裙三十件，金首饰一付，银妆盒一个，牙梳铜镜一一收领。府尹判曰：审得祝圣八素行窃盗，猖獗害民，案卷中重叠鱼鳞；犯刺不悛，恣行偷盗，花园内骤起狼心。杀侍婢而入劫财物以利己，误朝栋而几陷缧绁以离婚。原赃俱在，大辟协宜。邹士龙枉列冠裳，心残忿而不顾仁义；厌贫贪富，思退亲而欲悔前盟，箝束不严，以致怨女旷夫私相授受；防闲法驰，俾令戴月披星密约往来。侍女因而丧命，女婿欲陷权刑。分宜按法，惜尔官休年老，姑从律减，拟尔薄示不应。王朝栋非罪而受丛挫，合应免拟；邹环玉永好而缔前盟，仍断成姻。使效唱随而偕老，俾令山海可同心。王朝栋择日成婚，夫妇和谐，事亲至孝。次年科举获膺鹗荐，过京会试，黄榜联登，官授行人，余未暇论。予观戴公，详施审察，能发奸于意外；邹公暗于知人，不能详料于将来。朝栋一时遇厄，幸青天而剖断无私；渐尔清贫，际风云而终成大用。观人者岂可以显晦论英雄哉！此一断也，非有关于为恶者之惩戒，抑深有系于知人者之鉴观，而人可不察欤？

苏县尹断指腹负盟
武昌府武昌县黄利与叶荣二人同庄，常常在佃户家共饮，甚是相知。闲暇时，各吐家事，因而言及二内皆有孕。叶荣曰：“我汝二人盖称契合久交，吾欲令之代代子孙皆如我汝。”利曰：“既有此心极好，但恐子孙之心未必同然耳。”荣曰：“此言极是，莫若今日二人议定，明日二家产出或男或女，缔结姻婚，汝意何如？”利曰：“如此犹妙。”二人滴酒誓天，各割衣衿，毋逾前议。及后黄利产一男，取名世禄；叶荣产一女，取名月仙。利托庄邻邓晋为媒，将金环一只过聘，荣以金钗一对回之。越五年，利因疾而死，又历十二三年，世禄惟知读书，不能营运，家中遂至一贫如洗。荣啻悔前盟，将女另聘一生员唐国卿。时世禄已十八岁，乃与理辩，荣恃财为势，又恃国卿是个秀才，毫不礼他。世禄得无意而回，族人知之，闻其故皆抱不平，乃令世禄告于县曰：告状人黄世禄，告为歪儒夺婚事。父存与岳叶荣割衿指腹为婚，庄邻邓晋为媒。褓醮礼聘，盟誓山海。金环为贽，金钗回仪。邻里周知。岂料无耻生员唐国卿，衣巾大盗，瞰今父故媒亡，欺身贫莫富争，簧口鼓岳易盟夺娶。不思婚以寸丝为定，人以信义为根。贪财绝恩，谋取毁法。恳天作主，追还完娶，人鬼沾恩。上告。次日，唐国卿具状诉曰：诉状生员唐国卿，诉为烛奸剪刀事。媒非受币不亲，难容捏襟混告。一女百求，纳聘为定，当凭媒证。春芳聘叶荣女为妻，问名纳采周年。今黄世禄陡告夺婚，未审何媒行聘？徒以指腹捕影，民皆仿效成风。且割衿非正律，褓醮实是浮辞。似此奸瞒，惟天可殛。祈电霹奸，仲慈哀诉。县主准状，自思：“世禄贫而年雏，处而来告，此必真情。”次日，行牌拘审，人犯齐到。县主曰：“叶荣，汝既当时有指腹之爱，今日安可弃贫贪富？”荣曰：“当时并无指腹之事，今日陡然混告。既有金环聘定，必有媒证。”世禄曰：“是时凭媒邓晋，今以老死，故尔负心。”荣曰：“未定而曰受聘，媒人而告死者，种种虚情，乞爷严刑殄刁，鞫出唆教。”世禄曰：“欺死瞒生，贪财负义，小的如欺心妄告，天不覆地不载。”县主见世禄是真心所发，乃心生一计，佯谓国卿曰：“事皆吾知。当初相爱，许亲或有。想贤契过聘必然大费，亲断与你，但要你出银五十两，叶荣亦出银三十两，共八十两给与世禄另娶，各发保出。”国卿争辩不依，县主半言不听，限定三日后办银交纳。三日后，又发牌催，皆办银对过，又谓国卿曰：“今日银已对过，权收库中。你可择吉日令月仙来衙，我发鼓手送回贤契家成亲，方付此银，使世禄他日不得再说。不然你不成亲他又往上去告，恐不甚便。”二人磕头叩谢而回。次日，择一吉日，荣送女出官。国卿亦着衣巾，与世禄同见县主。县主见女子俱在，高声喝曰：“唐国卿，你做生员不守卧碑，夺占人妻，是何道理？左右剥去衣巾贮库，即做申文申明提学道两院重究。”国卿愕然，叩头谢罪。县主令将世禄、月仙同房监起。延至半月，世禄与月仙日同寝食，两意绸缪，已通情矣。国卿央三斋师父来说，保全衣巾，满学相知皆保。县主佯转，唤齐一起人犯复审。县主问月仙曰：“月仙，汝意欲嫁国卿乎？”女不答而摇头。又问曰：“汝欲嫁世禄乎？”女亦不答。县主曰：“此女子到是好人，不以贫而改志，即断仍归世禄。国卿既列衣冠，安可不遵法度？本欲申上黜退，缘三斋先生与通学生员来保，全尔衣巾。将前八十两之银付与月仙，以为妆奁之资。”世禄、月仙叩首而谢。县主判曰：世不唐虞，民皆狡猾。逞私智以欺贫，藉威势而行侥。轻诺寡信，贪财灭义者，比比然也。叶荣有女月仙，未产相爱，指腹割衿，海山既誓于卮酒；既产践言，钗环互聘，姻盟复缔于冰人。兴废殊途，瞬息韶光。世禄以父故而家资皆乏，亦月仙之数奇耳。炎凉世态，弃贫就富，叶荣以媒死而悔盟。唐国卿既为黉宫，当遵圣训，胡为欺孤夺配，恃势凌贫，灭天甚矣！庠有若人，士林荆棘，合申黜退，以殄刁风。第以斋师满学保领，令其自新，姑存学校。谅追银五十两，给付世禄、月仙以为遮羞之资。其叶荣追银三十两给还女婿，以为妆奁之费。月仙、世禄合歌桃夭之咏，叶荣、国卿省拟不应之条。予观此断，非大有力量者不能也。始以断亲而赚出其银，既以同监而令其亲爱，方秉公执法。剥去衣巾，使国卿半口无辞；至直无私，使世禄二口有资，可称善于济弱锄强，是以邑人皆服能仁矣。

赵县尹断两姨讼婚
淮安府清河县龙光生二女，长曰美玉，适钱佩；幼曰美珍，适胥庆，各适嫁六七年。美玉生子钱明，美珍生女赛英，二子同年。仅五岁，因父母生日，二女皆带子往贺。姊妹平日和睦，姐见妹之女乖巧伶俐，妹见姊之子俊雅聪明，因而和许婚配。当姊妹割衿各订，托龙样为媒。越数月各回，龙祥说合，遂过定焉。及后钱佩家事日迫，胥庆知之，乃将女另聘李贤，纳采行礼。钱佩托龙祥往言，胥庆且留龙祥饮酒，毫不摄动。佩日望回音，并未见至，思亲已聘定，只得具状告于县曰：告状人钱佩，系本县民，告为悔盟绝祧事。先年凭媒龙祥，将银镯金环聘定胥庆长女赛英与男钱明为妻，叙会有年。迄今男成女长，托媒催促完娶。讵恶窥家冷落，复受富民李贤重聘，逼立休书。举家惊惨，痛生一子，娶媳绍宗，遭此仇变，誓不戴天。恳爷怜贫，剪恶完娶，阴功万代。上告。县主赵士登准状，拘提胥庆。诉曰：诉状人胥庆，诉为法正伦理事。庆女赛英，凭姨夫钱佩为媒，聘与伊侄钱忠为妻。不幸钱忠父子继故，逼嫁伊男钱明为室，不允别聘。切思尊卑亲属，难容结配；兄娶弟妇，伦理变常。乞天正律明伦，杜乱剪强。上诉。县主准诉。次日，勾拘二犯齐赴。县主呼胥庆曰：“你一女既许钱明，安可改盟再聘？”庆曰：“小的当时将女许嫁伊侄钱忠，忠死另嫁，理之常也。”佩曰：“当时过聘媒书可证，何尝许侄钱忠？此抵饰之言，望老爷断女还男完娶，接绍宗枝，阴骘齐天。”县主曰：“龙祥，你为媒人，孰是孰非，公道说来。”祥曰：“先年二姊来贺小的父亲生日，各带子女同来，自愿结婚，后以银镯金环凭小人过聘是的。”县主曰：“既如此，胥庆钱佩嫡亲两姨，依律不宜结婚，合当离异。胥庆不能慎之于始，受聘而悔盟于终，重责三十。钱佩违律结婚，谅责十板。”判曰：审得胥庆之妻与钱佩之妻兄弟也。礼严姻配，律例森然。胥庆既受钱佩镯环之聘，不合改图二姓。但赛英与钱明实是两姨之子妹，安可违禁成婚？各捏虚词，并应拟杖。聘财入官，男女离异。予观胥、钱二姓，其始也，以私爱而成婚；其终也，以媾讼而离异，为婚姻者宜度之以礼法，毋成之以仓卒。慎始虑终，当以此为鉴云。

章县尹断残疾争亲
宁国府太平县吕智生二女，长曰淑姑，聘姚杰；幼曰美姑，聘何标长子何南为妻，六礼已行三年。美姑适尔上楼，失足跌下，折断左足。求医方得全痊，但行路略破。标闻知，遂欲谋长女，具状告于县曰：告状人何标，系本县民，告为负义藐法事。先年凭媒桂芳议聘奸豪吕智长女淑姑，与幼男为媳，当受过采银十两，金钗二股，邻族周知。岂期豪恶于本月密受姚杰厚聘，将女重嫁。切思一醮不再，人道之常。贪财重聘，律法何在？投天电劈，以正法风。上告。章习孔莅任，恶此浇漓之事，遂准状牌勾。吕智具状诉曰：诉状人吕智，系本县民，诉为捏陷事。身生二女，长女配姚杰，次配何标幼子，两家媒书存证。续因次女下楼失跌，致伤左足。奸亲托媒屡求易配，身不允从。捏词诳告，投台详鞫分豁，以杜讼端。上诉。县尹准诉。二犯媒妁互对，县主谓桂芳曰：“二家既结朱陈，各竞笔端，人具一理，尔系媒妁，宜秉公道，毋令两家触角。何标原聘长乎？抑聘次乎？”芳曰：“原聘在次，但次女年纪稍小，似乎不均；长女相当，犹乎得宜。且姚杰年幼，以次配之，两家均便。”县主曰：“这厮可恶！言语犹豫，在家岂无阴阳乎？其致两家冰炭，皆汝之咎。既日不均，当时安可说合，何待跛足之后而持此言？重责三十，以惩不忠。何标既聘幼女，安可以跛足之故而挟换长女？汝所不欲，谁其欲哉！谅责十板，以戒刁奸。”判曰：人生夫妇，作合自天，岂人力所能与哉！吕智幼女淑姑伤足于既聘之后，此亦天也，命也！何标合应取归，以回天意。何乃妄生讼端，以乖风化？吕智得理，免罪免笞，亲仍旧议，毋得纷更。何标合拟不应取供。予观何标存心浇薄，立志不仁，已有跛媳之报，胡为不安天命，犹然横暴而混争他人之媳！幸而章公清明，故尔强者不得恣其奸，而弱者不致受其害。惩治协宜，万民叹服。

妒杀类
许兵巡断妒杀亲夫
湖州府乌程县赵仁，监生出身，任仁化县县丞。以年老无子，告归林下。有一女名琼娘，招赘张仲为东床以养其老。而张仲为人多行不义，心性无常，轻视岳父母，忽略赵琼娘。赵仁欲逐仲，将女改赘，琼娘曰：“古语‘忠臣不事二君，烈女岂事二夫？’仲虽不义，失之当时，既与之醮，终身岂改？望爹娘此念当泯，毋令人皆议可也。”仁闻女言遂止。越数年，仲登乡荐，观政刑科，选官广德。思欲易妻，路过阳关，窥见青楼上女中有杨媚娘者，姿容冠世，美貌堪佳。且长于词章，妙于歌舞。遂通媒妁，不惜百金，遂为二室。自是朝歌暮饮，极尽人间之乐，悉穷天下之欢，弃赵氏于独楼，不同衾枕。暂离鄂地，又至越州，见唐氏艳质犹奇，顿起易新之念，私行媒妁，共效鸾凤之欢。唐氏初以仲为转房，及归张门，不意已有二妇。唐氏一见礼，遂终日啼哭。仲备行妆，俱带赴任。一路舟行，三妻同船，惟与杨氏交欢，赵氏、唐氏未同衾枕。既至广德之任，夺赵氏金冠霞帔归于杨氏穿戴，终日与杨氏酣歌乐饮，令赵氏、唐氏二人递盏传杯。稍有半言不顺，轻则长跪于阶下，重则鞭挞于庭前。更阑醉后，令二氏另入幽房，先封其门，后与杨氏就寝。日高三丈，阳台云雨未收；政事荒淫，琴堂酷政偏多。不论是非，动辄七挑公价，广德之民无辜而受害者，不知几多；暴恶而夤免者，讵止百千。后有徐代巡考察本县，知其贪酷，欲行勾革。仲善于夤缘，多行贿赂，吏部夤绮，升授松江同知。既到任时，赵氏、唐氏所食者蔬菜黎霍，衣者破损粗衣。杨氏所服者满身绮，食者美酒佳肴。杨氏已生二子，凶悍恶性，时时凌辱二氏。又有婢女菊花、伍一嫂等，皆仲私狎，杨氏常行捶。到任一年，四人共愤，受彼矜持，欲谋杀之雪怨。对天盟誓，合力同心。计议已定，奈无机可乘。一日，彭士奇与仲有同年之雅，过衙拜谒。仲即留饮，仲亦酩酊尽寝。唐氏四人欲谋下手行事，偶袁通判邀饮公堂，回衙又将赵氏等跪打一番，乃入卧房醉睡。四人候至三更时分，赵氏执一铁，伍一嫂、唐氏执刀，菊花执斧，四人直入床前。赵氏将一向头上打去，仲即时晕死。唐氏以刀砍其头，菊花以斧砍其臂，伍一嫂将刀遍身烂杀，仲顷刻死于非命。后入内堂，欲杀杨氏母子。忽然风动，外边僚属官员即带上宿兵皂入衙，但见各执利器，即令官兵将幼男夺去，将杨氏放开，杨氏母子幸免。官兵即将四妇擒捉收监。次日，郑知府审问一番，具申押送上。许兵巡审问赵氏，自供曰：状供恶夫纵妾凌妻，积恨谋杀事。缘氏父居薄宦，严谨清闺。年已就衰，每有绝宗之苦；老当益壮，偶遇弄瓦之欢。生氏深闱，本赵门之半子，欲纳良配，托张仲以终。何意月老无理，固失百年之望；冰弦有间，遂孤谐老之期。亲迎而来，谅为卓门佳婿；乘鸾而至，休唐室良甥。不念布衣寒士，处报阀阅之门墙；玉质仙姬，下适孤寒之微贱。兼葭得侍于玉树，藤曼乃附于金枝。曰岳曰母，视如陌路；若夫若妇，竟如仇敌。父欲逐恶而改行，尚作贾山而谋；氏期烈性无更，图仅有下机之举。是故不惜千金，教诲叨登于云路；何嫌路费，营为得侍于王廷。观政刑科，选官广德。一朝得意，万德俱忘。非为皆义失恩，抑且决谋娶妾。径过阳关，窥见青楼士女；询谐胜景，欲要月里冰人。杨家之女颠狂，张氏之郎轻荡。赂通媒妁，顿合秦晋。旅边花柳，恣意恋情；室内糟糠，了无挂意。但恶每有蔡邕之情，何彼不仗宋弘之义。暂离鄂地，又至越州。见唐氏之姿容，有易新之恶举。私通月老，欲效鸾凤；假托泰山，彼云求诺。谁知已有二房妻，将此则为三妾。归家作会三人，觌睹红颜；叙礼方言二妾，唐氏嚎啕堕泪。岂恶不分妻妾，紊入房帏，即备行妆，俱令赴任。一路行来，未曾与氏同衾；三妻共船，未曾与唐氏同枕。至州船泊河头上，住轿未下。一入时，就变颜色，将氏头戴金冠、身穿霞帔略假手于张郎，反归于杨氏。惟敢怒而不敢言。恶仍情而多在重，白头之叹，料不克于终身；黄裳之诗，免不歌于闺阃。禁门深锁，严阃常封。糖须甜而不能以赛羊羔之美，桃须妙而不足以夺章台之好。终夜饮酒，杨其客而张其主；二人传递，氏其婢而唐其奴。稍不顺情，即令跪于槛外；略不如意，恶怒自杖于堂中。酣醉之时，酒阑之际，先封二氏房门，后恋杨娼帏帐。日出三竿，尚未抽身理事；案积多文，何曾举手施为。稍出升堂，杖死无辜数百；暂行比较，刑于免罪千人。易冠妆而打工匠，对博奕而损命门。家奴仆役踢死无数，使奴侍婢打死本多。酷政严刑诈逼良民，一两三而三两五；虐政需索富户，一百四而二百三。酷罪荒淫，贪求无济。恨气冲天，怨情辟地。此时正欲谋害渠命，未遭其难。将门不时锁禁，无罅隙之可行；恶妾初与交通，无毫未之可举。况唐氏与氏结因未深，菊花与众婢交情未厚，倘或事机不密，祸先将至，只得容情隐忍，截气待时。不觉考察年来，谅被贪酷官勾。将财赂属吏部，谋升松江同知。到任未及两月，将氏受刑三次。纵容杨奴将氏朝夕陷欺，凌辱不可言，大肆奸心。时被百般欺侮，不能尽诉。氏母带来之物，悉统杨奴；次氏朝廷之赐，俱归狗妇。且在广德六年，不睹亲颜相故，老母遣舅探望，被恶印发还家；及来要松江一载，不通音信，故老爷差价齐书，被恶钉归原籍。唐父来衙，责令地方掺去，不容时候留身。杨兄进驿，即令吏农相请，淹留数月而回。狗妇所服者，满身绮；二氏所穿者，粗衣破裳。杨奴自食羊羔，二氏常食蔬菜。氏乃花烛正妻，荆钗偏插于蓬头；杨乃偏房小妾，珠翠盈妆于翅首。以卑凌尊，以妾夺嫡，虽天地亦所不容，若神人也能抱恨。究仇必伸，仇深欲泄。偶值旧年七夕，庭下有瓜果之除，二人对酌室内，有不平之叹。唐氏畜谋，欲行阴害。携手而决，心中怀嫉。唐氏有叮咛之约，遂令菊花即排香案，深深拜跪于庭中，凛凛命危于中内。心怀雪恨，何怜月质花容；志在伸冤不惜粉身碎骨。念举首肯而辄悔意，期今是而昨非。孰料一心如旧，略无欢氏之情；两意相投，竟觉弃予之甚。终身仰望者空兮，琴瑟调和者缺兮。花恋蝶其如蝶冷花稍，月随人可恼人虚月色。紫箫声断，始知梦绝秦楼；玉镜台高，自觉魂飞温府。所知者唐氏，忿气愁肠；可就者菊花，怀恨积怨。予三人切齿附心，彼二人惨天动地。鬼神不传，冤家聚首。是彭年伯来酌，私衙退归。甚欲摆布氏等，杀身已决。又袁僚长邀饮，公堂来衙。恣意跪打吾辈，恶日益坚。幸得皇天有眼，欲除害以救民；大造无私，意剪凶而报怨。假我三人之手在须臾，了彼一人之命于顷刻。秉其酒醉，幸彼门开，会同唐氏与菊花、伍一嫂，执腹刀并地斧刃。三更时分，直至房门前。彼方酣醉，睡于帐中。氏紧一于头上，昏迷鸳枕，闪入罗纬。唐氏斩其头，已至伤痕无数；菊花砍其臂，乃知折却四肢。氏则遍身碎杀，数年积恨方消；恶即一时绝命，十载壮图已散。复回内室至杨房，欲将伊碎杀万刀，方酬恶恨，将男杀绝嗣。正在喧哗，不觉外边风动；要行布摆；谁知僚属来衙。先将幼男夺去，后将杨氏放开。略少机关，徒为话柄。事于利害，性甚不甘。可怜今则封凶器则贮库，杨氏辈以寄监。律有明条，自甘凌迟决死；官无玩法，但愿碎骨偿伊。虽云数栽夫妻，实假手之劳；其助若神，实屈魂借刀之杀。氏等愿身殆死，免致玷辱于官家；惟冀全尸，无使有亏体面。谋杀亲夫之罪，氏所甘当；而嫉实致死之由，彼何可免！伏乞先斩渠问，以遏妒忌之风。纵死九泉之下，才能瞑目；虽加马践之刑，亦自甘心。轻身若羽，视死如归。伏望高明推详，体案无虚。词供是实。供毕呈上，许公览阅，援笔判曰：审得赵氏、唐氏杀夫元凶，灭伦大恶。恨夫张仲纵情杨妾，不若宋弘之大义；反目室家，惟效黄允之阴图。十载糟糠，顿被夭桃专宠；百年配偶，反为粉黛含羞。佳儿佳妇，空为六礼告成；为婢为奴，不念双环入没。忍心感白头之咏，掩耳歌绿衣之章。爱辱殊情，遂起不均之叹。妒心争宠，收萌首之谋。恃菊花、一嫂爪牙有人，而生鬼死命，咸归摄制。秘密之谋何工，惨毒之举遂决。焚香定盟，已非一日之心；持刀弄斧，并合群凶之力。初更响晦，众妇奋勇于房帏；一气绝，群刀斩剁于身躯。冤焰烛天，星斗为之惨黯；血流液地，瓦栎同其弃捐。白日犹为僚属之上宾，昏夜遂作刀锋之冤鬼。惜哉，上佐判官死于妇人之手；狠哉，嫡妻媵妾青将锋镝之加。藉令外役不闻，二子几乎丧命，同僚不救，杨氏险尔沦亡。值此太平有象之时，宁当有此；即使夷狄无伦之域，恐不若斯！殴骂亲夫；尚不容王朝之律；持刀杀死，安免碎剐之诛！即服凌迟，不足惩其杀夫灭伦之恶，苟从之不戳，则两浙为无伦之国，五刑为无用之条。今张仲若此，虽路人当为之恸哭，有司能不为之寒心？起衅造端，实自赵氏、唐氏；同谋济恶，是皆一嫂、菊花。倡首宜应细剐，从恶亦服斩刑。天地昭彰，鬼神共殛。王法不逃，永兹不赦。据情按法，申请施行。予观张仲闺阃缺刑于之化，房帏少起敬之方，而致杀之由，皆其自取，是望纵情固宠者鉴诸。

卷　六

谋产总类

吴按院断产还孤弟
淮安府清河县钱善，家业大富，财产五万有余。年登八十，无子传家，单生一女名爱姐，欲招门婿养老，族人长幼咸称不便。于是出适本里袁正，厚赠妆奁。既而善妻胡氏亡过，继妻艾氏，年三十八岁，颇有能干，姿容尚娇。但钱善年老娶妻，只是早晚相伴起居，管理家事，何尝有色欲念头？同衾两月，并无好合之情。艾氏虽云中心情事，却未能休。一夕同寝，乃谓钱善曰：“老官人有此天大家业，惜乎无子。今精力衰弱，全无交之心，纵有少年美妇，亦无生育决矣。仔细思量，也只虚过了一生，虽黄金满屋，百年之后皆为他人所有，亦何益于事哉？”钱善乃叹曰：“我当少壮之时，精力强盛，可以生育。争奈先妻性僻，多怀妒忌，不容纳妾。我亦自度生子有命，懒得与她厮闹，争持闲气，故未娶妾。不觉岁月如流，先妻既丧，吾年又老，悔无及矣！生命孤单，不敢强为。”艾氏曰：“少年妇女难怪妒忌，若五六十来，合要丈夫娶妾，以图嗣息。老官人若六十岁讨妾生子，如今亦有二十五岁。分明是你老人家当初自差自池怠惰也。”钱善复曰：“先妻淫妒异常，及至死时尚且专房，况五六十时岂肯少休？”艾氏乃语其夫曰：“似我们真个十分洁净人也，与你共寝同衾两月有余，只是兄妹相依，那曾夫妻相合！”此时钱善闻得艾氏之言，因讲少年风情花月之事，两意相投，两情俱动，遂与艾氏交欢云雨。两老真心相爱，阴阳和畅，精髓凝合。尽力尽欢之后，艾氏遂有所叶，笑谓其夫曰：“今宵欢爱适称我心，似觉有些异处，益以壮阴包老阳，必成男胎。老天若不绝钱氏宗派，他日或能生子，也不枉了今夜搂抱之力，播弄之情耳。”钱善曰：“只此一举若能生子接绍宗枝，吾死在地下亦自瞑目。”未过几日，钱善遂亡，殡葬已毕。瞬息过了十月，艾氏幸生一男，抚养五岁。善女爱姐懊恨后母生男，使己不得承受父业。女婿袁正尤为好利之徒，虽得丈人甚厚奁财，心无厌足，遂与爱姐议曰：“汝父平生无子，年老八十有五，精力枯绝矣，安能成胎？况且死去十月，汝后母方生出此幼子，算来全是汝父死后受胎，乃是外人奸生之子，难承父业。汝系亲女，可去与他均分家产；若不肯分，即告后母与人通奸，当官嫁卖，然后汝领幼弟来养。则一朝权在手，家业可图矣。”爱姐大信夫言，遂径去见后母分家业。艾氏欣然曰：“汝系大娘亲女，我儿年纪尚幼，但嫡子分当承宗，无均分之理。可请尊长来公议，量分几担妆奁田与你，亦是钱家好门面。”爱姐闻后母之言，心中不悦，乃厉声而言曰：“我是父亲血脉，你子生于我父死十月之后，乃外人奸生杂种，岂有壮年无子，年过八十五岁衰老而临死地，反能生子乎？与你均分亦万分便宜你了，敢卖弄舌头，说甚嫡子承宗乎？”艾氏心下自思生子本是夫脉，被爱姐诬陷，遂奋怒曰：“我生遗腹之子，本是汝父真血脉。汝今出此无端言语，我偏不分毫厘与你，凭你逆天放泼，看你袁家妇人能挣得钱家产业否？”爱姐大闹一场。袁正遂作状扶爱姐告于县曰：告状妇钱爱姐，告为乱宗顾奸事。父年八十有五，继娶艾氏。两月父死，艾母私通外人，再今十月生一幼子，冒承宗枝。历今五岁，丑行愈彰。累运家财，私顾奸夫。父无亲子，苦积赢余。身系亲女，理当承业。淫母乱宗，污秽风俗。乞台洞察假子，严究奸夫，正法祛淫，勿乱宗派。父业给身，承祀不绝。哀哀切告。县主余大接受爱姐之状，详览一番即准。艾氏闻得爱姐告准，即具词赴县，诉曰：诉状妇钱阿艾，诉为枭逆吞孤事。逆女爱姐，谋吞父业，积恨幼弟，百计剿命。思灭父后，图成伊富。捏称母奸，诬弟假子。夫老妻壮，生育岂无？顾奸何人，悬空捏陷？不孝逆天，罪恶难忍。乞天法惩枭逆，保全孤儿。正分明伦，阴功远大。哀情恳诉。余县尹亦准艾氏诉词，遂呼原被二家对理。艾氏曰：“小妇人当初嫁与钱善为继妻”，好合两月而丧夫；经历十月而生子，明是故夫亲血脉。今已五年，钱家通族长幼数百余人，并无异议。小妇人谨守闺门，毫不敢乱。天日所鉴照，邻里所见闻；逆女钱爱姐，贪图父产，妒忌幼弟，诬陷母奸，鬼神不容。若果与人通奸，何不明白指告姓名，而以朦胧诬人！”爱姐曰：“我父早年已不能生子，至于八十有五，老耄将死之日，岂复能有子乎？且十月怀胎，生人所同，我父死去十月，非苟且通奸外人如何？”艾氏曰：“八十而生子，长沙太守之故事昭昭矣，何疑于吾夫？且自古当有怀胎十四月而生子者，又有怀孕十六月而生子者，又有三朝夫妻而生遗腹子延至十九族者，又有半夜夫妻而生遗腹子延至三百家者，岂谓两月夫妻或不能有所生平？岂谓夫死十月即不当有所生乎？”爱姐曰：“今人与古人不同，古人所禀之精固所修之德厚，故有年老而能生子者，故有久孕而后生子者，若吾父未必能及长沙公，汝又未必能及古贤妇；安可扯此胡谈来抵搪奸恶！”此时太尹闻得艾氏与爱姐两下争辩，心下思想：“艾氏奸情虽无明证，而钱善乃将死老翁，似亦不能生子。”狐疑难决，遂申其事于郡守徐良。徐良亦不能剖决，遂申其情于巡道郑节。又不能判断，遂申上按院吴明。明叹曰：“此些小事情，县令不能决，便见县令无才识；郡守不能决，则与县令之昏庸一般；巡道不能决，则与郡守之衺昧无异。吾尝闻之，老人之子精神衰弱，不能耐寒，立在日中曾无形影，盍试之，便见真伪何如。”时当八月中秋，乃拘艾氏所生五岁小儿与同年同月生者十余人，均着单衣。群儿皆神采蔼然，惟艾氏之子勃然变色。又使之与群儿并立于日中，各个皆有影，惟艾氏之子独无影。乃知此子果系钱善年老真脉，而艾氏实无奸情。遂问爱姐不孝，诬谤继母，的拟绞罪。而以钱善产业悉付艾氏母子掌管，不许外人欺侮。乃断曰：艾氏实爱姐之继母，爱姐乃艾氏之前女。艾氏□中年之景，缘配上老大之夫。越八十而夫殁，经十月而男生。夫老妻壮，自有生育之机；父故子生，不无猜疑之口。但迈老之人血气已衰，精力已弱，故所生之子体中怯寒，日中乏影。今艾氏之子果然，则钱老之脉的矣。爱姐惟欲贪父之财产，不思逆天之罪愆，指亲弟为外人，诬继母为有奸。夫诬母则不孝，虐弟则不慈，灭宗则不仁，谋财则不义，卑幼诬尊长者，当加凡人一等；前女诬后母者，合应身服绞刑。艾氏抚孤管业，即日省发宁家。予按：八十以上而生子者，世所罕有。爱姐执此以讼继母，其计甚谲，其心甚狠，其事甚难断也。故令尹有疑而申详太守，太守有疑而申详巡道，巡道有疑而申详察院。苟非独秉大过人之才识者，谁能一决哉？吴公善断出于创见创闻，天下之所深羡者也。卒之爱姐绞，而艾氏外奸之疑、幼子非嫡之诬悉明白矣，而称神断者，谁能向之？

韩代巡断嫡谋妾产
温州府西门民袁圣，家颇饶裕。娶妻尤氏貌美，三十无子。娶妾程氏，生有二子。既而尤氏亦生一子，自思日后家中产业妾居二分，己止得一分。心怀妒害，奈无衅可乘。一日，袁圣自思家有余赀，尚不营连，恐坐食山崩，乃谋置货，出往湖广经营买卖。袁圣临行嘱其妻妾善抚三子。尤氏口中亦应诺而已。时值重阳，尤氏设酒庭中，召程氏及二子同饮。尤氏先置毒药于壶中，乃酒举杯，嘱托程氏曰：“我虽有子，尚且年幼，汝子长成。他日年老之时，托汝侍奉，吾子托汝子扶持。只在此杯之酒，预为身后之图。”程氏曰：“自是如此，何待言说。我素量浅，不敢当此。”于是尤氏苦劝。程氏却情不过，只得勉强饮了数杯，尽欢而罢。是夜，药酒发作，程氏母子七孔流血，相继而死。时程氏年三十，长子十二岁，次子八岁。当时亲邻大小皆莫知其故，尤氏诈言暴疾卒死，闻者莫不伤感。尤氏诈哭尽哀，以礼殡葬而已。圣在外，一晚忽得一梦，见程氏携二子泣诉其故。醒来即欲收拾回家，奈因货物未脱，不能即回。是以且住且疑，闷闷不悦。将及三年之间，偶值韩代巡访察按临其府。下马升堂，府属官员参见礼毕，忽然阶前一道污气冲天，俄而不见。代巡心甚疑之：必有冤枉。是夜明火坐阅文卷，更阑困倦，隐几而卧。忽见一女子姿容美丽，披头散发，携二子啼哭跪于阶下。代巡问曰：“汝妇住居何处，是甚姓名，至此有甚冤？明白道来，吾为汝伸情雪冤。”妇人言曰：“妾乃程氏母子是也，因夫袁圣还出经商，主母尤氏妒妾子多年长，重阳置酒，毒死母子三人，冤魂不散。闻老爷按临，特来诉冤，乞老爷代妾伸冤，而母子九泉之下不胜感戴。”言罢悲泣，化风而去。代巡醒来，天色微明。出升公堂，即差周龙拘拿尤氏，当堂审问曰：“妾子即同汝子，乌得怀妒而害三人之命？绝夫之嗣，罪莫大焉！”尤氏悔服不言。代巡令之招承，凌迟处死。又令尊长抚其孤子，以俟夫回。乃判曰：审得尤氏恶同吕后，妒类则天。始也无嗣，欲倚妾男继后；既焉有子，遂怀妒忌谋家。宴庆重阳，奸谋有素。壶藏鸩酒，三命须臾。怨抑不伸，阶下结成怨气；冤魂不散，梦中诉出冤情。三足之法昭然，母子之命应填。钦遵明律，刑服凌迟。其有孤子家财，仰袁族公正尊长领管，俟父回还延宗祀。越三载，袁圣经商利获数十倍，满载而归。族人皆喜，尊长以前事告之，还其孤子返其家财。见家中五口只存一丁，不胜悲咽，族人亲戚皆劝慰之乃止。袁圣享年八十有龄，其子克肖又生五子，且昌炽其后焉。予观此事，袁圣仁慈，故获厚利而享遐龄，而尤氏嫉妒，虽有肖子而不获令终。可见为妇者当孝奉公姑，和睦妯娌，勿专家权，抗拒长子；勿存妒害，欺凌膝妾，否则昭彰之报，其能免乎？世人其鉴诸！

谢府尹断弟谋兄产
耿广者河南人也，系寄籍徽州。兄弟三人，次弟耿远，三弟耿大。广娶妻梁氏，勤俭生理，家颇富足。年过四十，并无子息。二弟常欲分其家业，乃思兄在难以开言，欲思一计而不可得。偶值天旱，广有田与本里何美田相连，广之弟大与美争竞水道，两家逞凶厮打，而广以久病闻知往救，亦遭打伤，扶归卧床不起。耿大乃思一计，谓兄耿远曰：“汝我常谋分兄之家产，恨无其由。即今被何美毒打重伤卧床不起，不如乘此机会，夜侍汤药，就中取事，只说被何美打伤致死，何如？”耿远乃曰：“不可妄为，仔细思之，不然反自取其祸也。”于是耿大当夜与之同睡，侍奉汤药；窥兄睡浓；持斧于囟门上一击，广即大叫一声而死。其妻梁氏隔房闻知，慌忙揭起看时，其夫已死，放声大哭。次弟耿远亦至，耿大乃曰：“吾兄前日被何美打伤，至半夜身死。似此冤仇安可不报？”其嫂亦以为然。次日，乃扶嫂告于本县谢公台下，曰：告状妇耿阿梁，告为打死人命事。年遭天旱，禾苗枯槁。土豪何美霸占水道，不容荫注。阿夫耿广向前理论，恶态横暴，揪发乱打晕地，有人救脱扶归。药难医治，登时气绝。情惨黑天，乞亲检验正伤，律断填命。生死感恩，哀哀上告。谢公接上状词，即曰：“打伤人命，罪恶非小，但要情真，不可妄告。”梁氏曰：“夫死在地，安敢妄告？乞望爷爷哀怜冤苦，准提检验，便见明白。”谢公听言，遂即准了状词。何美闻知，亦具词诉曰：诉状人何美，诉为诬赖大冤事。缘身田业的与耿广相连，广弟耿大霸水不容，两相争竞扭打。在场某某救解。广病在床，闻斗来看，遭跌扶归。夜深身死，安得诳害？争有对头，岂打病夫！乞天洞烛，分豁蚁命。上诉。谢公亦准其词，行牌拘提原被告一干人犯。亲行检验，浑身多伤，而囱门一伤尤为致命。遂拟何美填命。成招申明案院。何美心思冤屈不伸，又遣子何清具状告于按院张公台下，其词曰：告状人何清，告为黑天大冤事。身与耿广弟耿大争水，扭打在场。广病闻来看，纵有混打，重伤囟门，并无损害。今蒙本县检验，脑门一伤尤为致命，实系冤诬，难遭阱害。恳乞爷台准批复勘，审究原证人，立见真伪。超救小民，感戴同天。上告。张公看其状词，遂批本府同知邹再行检验。邹公承批状词，亦即重行检验。前伤一一是实，拷打何美招认。何美受刑不过，只得负屈而招。邹公见何美口口声声只叫冤枉，心亦不安，乃问干证何祥曰：“何时厮打？何时身死？”何祥曰：“相争水道自是早晨，众劝扶归，夜半乃死。”又问曰：“囟门上果被打乎？”何祥曰：“对打乃是其弟耿大，广来救护，混打致伤，是或有之。若囟脑门之伤，实未之见也。”公曰：“若然则此是何人所打？”心中思付，乃恍然悟曰：“伤重速死乃是定理，今者耿广囟门有重伤，当即时身死，何又能行归而死于夜半乎？此伤决不是何美所打，然而何美与之竞打又何是的，且姑依县案归结申报，以看天理何如耳。”遂具文书申院批县。当有县主谢公看视案院批回文书，心中亦自疑，想：“耿广无子，必有人争其家产。若是加之图赖，则此伤必是争产之人所打，而何美之罪聊可脱矣。”的且俟之其后。梁氏以夫无子，见次叔耿远之子耿定温和勤俭，遂加抚恤，为之娶妻，欲其生子继夫宗枝。耿大不忿，怒曰：“当初我用力行事，正为要分兄之家产，今反为兄所得，我何甘心！”乃屡屡怒嫂，要分兄之家产。远亦劝嫂平分与大，不然亦当三分之一分之，庶免大之争竞，以露泄前之事也。其嫂坚执不肯，乃曰：“若分与你两人去了，则我不得自主，将何养赡度日？终身无结果矣。我决不为此痴事。”愈加执持，分厘不与。耿大遂往太府黄公台下告争家产承继。批送本县，谢公问理。谢公看了词状，乃是耿大争分耿广家产，乃叹曰：“何美之冤或可伸矣！”梁氏亦来诉状对理。耿大曰：“兄既身故，财产当分。”梁氏：“阿守孀居，家业要留赡老。且今继过次叔耿远之子，家可平分，阿死之后任从他兄弟二人区处。”耿大曰：“兄原有言：家产待我死后汝两人分去，但可善事嫂嫂终身。今兄子已继，而吾子不得继之，是负兄之言矣。”谢公曰：“耿远你如何说？”耿远曰：“愿分一半与弟，远不敢独专矣。”谢公心自思曰：“耿广囟门重伤本有可疑，今梁氏无子要令远之子过继，耿大告争，远遂让之，当日必是此二人加功害兄，图其产业。”又见远为人懦弱，大为人狡狷，乃将大挟起问曰：‘昔我密访何美与你厮打，并未打伤耿广，囟门明是你兄弟二人利其财物加功打死，图赖何美。好好从直招来，是谁正谋，是谁下手？”耿大闻言，心惊胆战，语言蹇涩。谢公又将耿远挟起，远直认曰：“小人不知，当初耿大只说要害死广兄，以赖何美，小人叫他不可妄为。只见半夜耿大与兄同睡，忽然兄大叫一声而死。小人惊起，嫂氏隔床闻兄大叫亦起，看时兄命已绝。大尚在假睡不知也。”梁氏哭曰：“此实然也。阿当时只恨何美，谁知乃吾叔耿大下手图我家财，害我丈夫。乞爷爷明断。”耿大亦推捱不去，只得招认：“不合杀兄诬赖何美，谋兄家财是实。”谢公乃释放何美回家，拟大死罪以填兄命。判曰：审得耿大虎狼暴恶，蛇蝎毒夫。不念兄弟乃天性之大伦，惟思财利为人间之大宝。图分产业蓄志已久，筹计谋害深秘未决。凑值何美争水厮打，兄护被伤，顿起夺产之心，辄生图赖之意。见兄挫于他，不能外却其侮；伴兄于中庭，反行暗害其生。斗后加功，须臾气绝；伤中添力，顷刻身亡。利其财而害其生，汝何忍也；秉其机而深其阱，人何辜乎！造谋奸险，冤一命复陷一命；设心贪暴，伤一生更害一生。捶击囟门，叹耿广之屈死于非命；无妄大灾，痛何美之罹罔于陷阱。宜释斗殴之微冤，专罪行凶之孽弟。真情莫掩，决斩何疑！

夏太尹断谋占田产
寿光县陈益，家世豪富。年方四十，遂谢弃尘世。其妻田氏守节孀居，抚育孤子逊之，保持家业。命仆秋冬收讨租谷，以完国税，以给家用。乡佃户奸顽者甚多，屡屡不完。乃若西溪一派田产二百余亩，道路甚远，其租最难征收，每每取租之时，不免受气。适有刁棍丘光操心险僻，为谋狡甚。亦有租田数亩在西溪，与陈逊之之田相连。遂起吞谋之意，乃设计以诳寡妇田氏曰：“西溪一路，以田则瘠，以人则刁。乐岁佃人尤且拖帐，一有些小旱，则悉皆放刁作奸，租谷不还。年年拖负，亦不能奈得他何。吾有租田三十余亩在彼地方，连年负租，虚纳钱粮，吃多少苦楚。取讨则逃躲，呈官则嘱托。千方百计，总不奈他何。此吾父子所以常常费力，况汝家主不存，母寡子幼，如何取讨得租稞？不如以田租我，年年代收籽粒，完纳钱粮，岂不甚便！”田氏被他巧语所惑，遂以西溪一庄二百余亩租与丘光。租谷果然收得完足。三年之后，丘光往嘱各佃人曰：“前者陈寡妇以田租我收租准息，今以全全绝卖与我。一众佃人各要立荷当与我，然后给表约许诸人佃。将来租谷俱要送至我庄，明白交还，不得短少升合。”各户佃人不知其谋，遂信其言。此时丘光外收佃人租，内纳陈寡妇之谷，众佃人惟拱手听令，盖惟以丘光为田主而不以陈逊之为田主也。不觉因循过了二十余年，陈寡妇已故，丘光乃作诗叹曰：二十年前光景何，今朝到此尽消磨。只将一阵云烟起，便得西溪安乐窝。由是伪造契券，用茶染纸成淡黄颜色，相似远年旧纸，以为争占之本。遂不纳陈逊之租谷。逊之着人取讨，光曰：“我家有若数田与别人佃，岂有人力佃汝之田耶？”逊之闻得，乃亲往丘光家中取租曰：“西溪一庄二百四十余亩，乃汝租佃。先年一一交代租谷，今岁何为一颗一粒不曾见还？”光曰：“往时租你家田，当还租谷，故不敢少。今汝令堂已将前田二百四十余亩一概卖与我，特田价未足，故三年收租准备息钱。今价已足，田是我家产业，岂复纳汝之租乎？”逊之曰：“我家只把田租与你代收稞谷，何曾卖与你？”遂自往西溪去各佃户家取讨租谷。各佃人皆云：“我们已耕丘主田二十余年矣，何复有陈田主来取租谷？”并无一人肯还。逊之怒曰：“丘光只是租我田种，代收籽粒，我何曾卖田与他？”众佃人又曰：“我们年年还丘家租谷，升合不欠，并未见陈家人迹来征租税。”逊之曰：“此贼霸占我田，必须告官方取得田土。”于是写状告县，其状曰：告状人陈逊之，告为虎豪霸占事。逊孤母寡，佃多顽欠。虎豪丘光计租逊田二百四十余亩，代收租谷。彼得秤头，逊获籽粒，不费取讨，佃无敢欠，经二十载全无变异。讵豪又造深谋，稔交各佃，冒称伊业，不纳岁租。千金之产，一旦霸占，王法何存？冤惨无地，告恳天台。惩恶追租，断田还主。庶儆刁风，孤弱有赖。生死感恩，望光上告。丘光闻得县主准了逊之状词，思曰：“逊之雏弱无力，皆由积歇宫束教唆他告状。”遂将金银买贿干证，安排衙门书吏门皂。乃诉一状曰：诉状人丘光，诉为索骗诬害事。光先年用价银三百六十七两，买到陈逊之田二百二十亩。契书明白，中见可证。历今二十余年，两经大册，不肯过产，岁贴粮差银一十二两五钱，厘毫无欠。积歇宫束唆索捕价，奸谋未遂，复唆耸告，捏称霸占。时价明买，何谓霸产？契书存照，何为刁占？乞天剪唆冤诬，民不遭告。恳诉。夏太尹亦准其诉词，遂呼两家对理。陈逊之曰：“丘光做我家甲首，代我家收租，我手接他租银已今十有九年，今一旦冒称买到小人田土，平白占产，情理何堪？”丘光曰：“小人有契书执照，系逊母亲手花押，亲手受价，中见人等现存可证。卖产二十余年，今日何得听人教唆，强来争业？”夏公一看契书纸张颜色俱黄，即知丘光所造假契，又意干证俱是丘光买贿来的，全不动问，惟呼陈逊之曰：“汝记收他十九年租谷，亦有日记薄书否？”逊之曰：“有。”夏公曰：“既有，可拿来看。”逊即以前后所记租簿呈上。夏公一见簿上逐年登证租银数目明白，知逊无伪，真被丘光霸占田产，大骂光曰：“陈逊之之母未尝卖田与你，你只是代他作甲头收租谷而已。”丘光曰：“远年卖田，旧契可证。逊母虽亡，中人可审。”夏公喝曰：“选过毛板，将丘光重打四十。”骂曰：“你谋占逊之田产二百二十余亩，岂不能以数十金买干证来对理？此属不消问矣。你说旧契可据，此契只是近日伪造，不是二十年前写的。陈逊之簿书到是二十年前装的。”即叫一吏取出二十年前的案卷纸色相对，其外蒙尘埃受风烟则黄，其中间尚白，恰与陈逊之簿书颜色相似。若丘光假契，纸色表里如一，乃知是用茶染的，故知其为伪造者也。遂取夹棍挟起丘光，光不肯认，喝令重挟，敲上一百，若不招认，再加严刑。必欲重挟中人蔡端，端见丘伪造契书真情已被夏公察出，纵为他受刑，亦无益矣。曾不待挟，遂招出“原日并未曾作中，特因丘光许谢银十两买我为证，望乞老爷超活。”夏公以其未敢欺瞒，遂释放之。而拟丘光霸占田产，杖八十，徒二年。追业还逊之照管。断曰：审得丘光财利贱夫，枭獍恶棍。既无智以笼人，复乘机以罔利。代收寡妇亩租，欲剥良民膏肉。催督早完，内受工值；征收加重，外克羡余。民间号为甲头，官中呼曰揽户。饕食百家，强威日肆；狼贪一里，恶气风生。因寡妇之既卒，欺孤儿之无知。利心尚未餍足，狡计复尔横生。伪作契书，强霸产业。久假不归，何得为仁？取非其有，实悖于义。二百余亩膏腴，安可白占；一千余斛籽粒，岂容强吞？严加罪罚，痛警贪残。杖以八十，徒以二年，国法自有定例；银罚一百，稻罚千挑，公论曾无闲言。田产悉归旧主，逊之照管无疑。予按：丘光之计甚狡，始为代收租谷，既而诈称买业。散历日于各佃，则佃人皆认彼为主矣。已经二十余年，假做契书，买贿中见，其笼络圈套最难折断。惟夏公明察过人，辨假契之纸色，知霸占之真情，遂能破刁伪之胆，服奸雄之心。加以明罚，问以重罪，业还良善，警及贪污，足称良吏。世之断假批假约者，其以夏公详辨纸色为大法焉！

詹推府断霸占家产
汪仁、汪义乃同胞兄弟，系直隶铜陵人也。家业不甚饶足，俱未拆烟。汪仁为人刁奸，经商于外；汪义为人诚实，在家事农。撑持二十余年，家业颇富。汪义所生一子名曰汪澄，年方一十三岁。汪义克苦持家，劳伤心力，一疾身亡。汪仁顿起不良之心，逼勒弟妇改嫁，逐出侄儿汪澄外居，家业意图霸占，不肯与分。汪澄年幼，畏势不敢与之颉颃，只得具状告于詹推府台下曰：告状人汪澄，系铜陵人，告为霸占家产事。缘父与伯同爨，伯外为商，父耕供家。不意伯欺父死身幼，即行分异。本银并产尽被吞占，族长可证。原既共爨，苦乐宜均。何欺父不识字，买田皆用伯名？今又逼母改嫁，逐身外居。号天情惨，粘单上告。詹推府即准其状。汪仁见侄儿告准，亦只得具词诉曰：诉状人汪仁，系铜陵人，诉为捏冤争产事。祖业消然，与弟各爨。克苦外求，自置田亩，岂侄汪澄捏称占产逼嫁，耸台霸业。切思伊父未经拆烟，身未买产，伊母日前改嫁，为子虚花。若有逼占事情，罪甘斩首。上诉。詹推府亦准其词，即拘原被二告及族长一干人犯，细审一遍。乃判曰：审得汪仁与弟同爨，侄辈尚幼。弟死遽尔拆烟，恤寡怜孤者，当不如是也。夫侄幼分家，不无影占田地之心；弟妇出嫁，不无瓜分财礼之事，不然侄也敢以卑而犯尊乎？今以犹子比儿，伯之田产合判与三分之一，仰族长公处回报。

混争总类

苏县尹断光棍争妇
金华府金华县崇德乡民潘贵一娶妻郑月桂，生一子才养八月，因岳父郑泰十生日，夫妇往贺。来至清溪渡，与众人一同过渡。月桂坐于船中，子饥，月桂取乳与子食。其左乳下生一黑痣，被同船中有一光棍名洪昂者瞧见，遂起不良之心。及下船靠岸，潘贵一携月桂往东路，洪昂扯月桂往西路。贵一曰：“你这等无耻，缘何无故扯人妇女？”昂曰：“你这光棍可恶，我的妻子，如何争是你的？”二人因而厮打。昂将贵一打至呕血。二人混争，扭入府来。府尹丘世爵出升堂问曰：“汝二人何故厮打？”潘贵一曰：“小人与妻同往贺岳父生日，来至清溪渡口，与此光棍及众人等一同过渡上岸时，彼即紊争小人妻是他的，故此二人厮打，被他打至呕血。”洪昂曰：“小人与妻往贺岳父生日，同船上岸，被彼混争我妻。乞老爷斧断，以剪刁风。”府主一时错愕，乃调月桂上堂问曰：“你果是谁妻？”月桂曰：“小妇人原嫁潘贵一。”洪昂曰：“我妻不廉，想当时与他有通，今日约他同来做此圈套。乞老爷详情。”府主曰：“既是你的妻子，何处有记认否？”昂曰：“小人妻子左乳有一黑痣可证。”府主令妇解衣，看见果然，即将贵一重责二十，将其妇断与洪昂，赶出。适有知县苏万民，新任金华县，敬来参见府主。到府前，只见三人出府，其妇与贵一抱头大哭，不忍分别，昂强扯妇去。苏公问曰：“你三人何故啼哭？”贵一将前事细说一番。苏公曰：“带在一傍，不可令他去了。”县尹入府参见府主，礼毕禀曰：“知县才在府前，见贵一争妇一事，闻府主已断。夫妇不舍，在外哭不肯别。恐民情奸宄，难以测度，其中必有冤枉。”府尹曰：“贤宰既能察识，即发到县问明缴报。”县尹谢领而出。县尹转县，命一干人犯俱在二门外俟候，升堂坐定，先调月桂问曰：“你自说来，那个是你丈夫？”月桂曰：“潘贵一是真。”县尹曰：“洪昂与你相识否？”月桂曰：“并未相见。昨日偶逢船上；子饥取乳与食，被他见乳下有痣，那光棍即起此心。上岸小妇人与夫往东路回母家，彼扯往西路，因而厮打混争。二人扭往太爷台前，太爷问有记认否，洪昂遂指病为凭，太爷不察，乃信其为实，遂断与昂。乞爷严鞫，断还丈夫，死生相感。”县尹曰：“潘贵一既是你丈夫，他与你有多少年纪？”月桂日：“妾年二十二岁，丈夫二十四岁，归亲三载，产此子才得八月。”县尹曰：“有公婆否？”月桂曰：“公丧婆存，今年四十五岁。”县尹曰：“你父母何名？多少年纪？有兄弟否？”月桂曰：“父名郑泰十，今六月十三日五十岁。母张氏四十五岁。生子妹三人，二兄居长，妾居幼。”县尹曰：“带在西廊俟候，带贵一进来听审。”县尹曰：“妇人既是你妻子，何名？多少年纪？”贵一曰：“妻名月桂，年二十二岁。”所言皆合，分毫不差。县尹令在东廊俟候，唤洪昂听审。县尹曰：“此妇你说是你的妻子，他说是他的妻子，何以辨之？”昂曰：“小人妻子左乳下有一黑痣。”县尹曰：“那黑痣在乳下，取乳出养儿，人皆所见，何足为凭！你可报她何名，多少年纪，父母何名，多少年纪。”洪昂一时无对，久之乃曰：“妻名秋桂，今年二十四岁。岳父姓郑，明日六十岁。”县尹曰：“成亲几年？几时生子？”洪昂曰：“成亲一年，生子两月。”县尹骂曰：“这厮大胆，无故争占人妻，犹自强硬。取过粗板，重打四十，发配北塞外边充军，发驿递解，不得干及粮里。”乃判曰：审得棍恶洪昂，蜂虿毒心，鲸鲵大胆。睥睨王法，流恶人民。其为害也久矣，其受殃也多矣。潘贵一携妻贺岳，误杂同船而过渡；郑月桂因儿思哺，取乳止啼而露痣。棍徒瞧见，视若文凭。贪心顿起，遂起谋端。岐路竞争，及致殴人吐血；良妇思占，何忍臂夺攘，展晁错之智囊，告台求；弄苏张之舌剑，紫夺朱真。洪昂无妇而得妇，欢生笑脸；潘贵有妻如无妻，碎断肝肠。故知妇属潘贵，可决争在洪昂。既云旧偕伉俪，应知月桂行藏。问以丈人姓氏，指西话东，百不知其一二；更质以夫妇坐年，追风捕影，十不偶其二三。盖昂非月桂旧人，故自经庭出去；贵乃郑氏亲夫，是以券节相符。争占已明于鉴照，充军用配乎要荒。驿中递解，免扰良民。妇归潘贵，永世和谐。是日午堂呈府，府尹大喜，依拟起批递解。加其才能，自后府中有难决之事，亲委之剖决，无不得情。是邑皆号之为苏龙图。闻于上司，各皆举保。任满钦取山东按院，出脱无辜冤枉者不知凡几矣！

项县尹断二仆争鹅
同安县城中有龚昆者，娶妻季氏。家最丰饶，更多悭吝。适一日岳父李长者生日，昆遣礼命仆长财往贺。昆临行嘱曰：“别物可逊他受些，此鹅决不可令他受了。”长财应讷而去。及到李长者家，长者见婿具礼来贺亦喜，乃问曰：“官人何不自来饮酒？”长财曰：“偶因俗冗，未得来贺。”长者令厨子受礼，厨子见其礼仪皆甚菲薄，厨子择其稍略厚者受一二品，乃受去其鹅。长财意甚趑趄，其主极严，虑恐回家见责。饮酒几杯，闷闷挑其篚筐而回。回到近城一里外，见下田中有一群白鹅，长财四顾无人，乃下田择其大者乃捉一只，放在鱼池内尽将其毛洗湿，放入笼中。谁知看鹅仆名招禄，回家去时，在山傍边撞见长财笼中无鹅，及复来田，但见长财捉鹅上，放入笼而去。招禄且叫且赶，长财并不理他，只管行去。行了一望路程，偶遇招禄主人在县回来，招禄叫曰：“官人，前面挑盒的盗了我家的鹅，可拿住。”其主闻知，一手揪住。长财放下乃曰：“你这人好无礼，无故扯人何故？”其人曰：“你偷我鹅，还说扯你何干！”二人争竞，偶有过路众人，乃为之息争，曰：“既是他盗你鹅，众人有处。可捉转放入群中，即合伙就是你的，如不合伙自相追逐，定是他的。”长财曰：“这伙老官言之有理，可转去试之。”长财放出其鹅入于群中，众鹅见其毛羽皆湿，不似前时，皆相追相逐，并不合伙。众人皆言公道，乃曰：“此鹅果是长财的，你主仆二人何欺心如此？可捉还他。”其主被众人抢白，觉得无趣，乃将招禄大骂。禄曰：“我分明见他无鹅，及到田时，见他捉鹅上，如何不合伙？”心中不忿，必要明白，二人扭入县中。项公坐堂，二人扭入。县尹问是何事，二人各言其故。县尹细看其鹅，想曰：“说是禄之鹅，何不合伙；说是财的，岂敢平白赖人？”心思一计，令二人各回，明早进来领鹅。次日，二人进县领鹅。县尹曰：“此鹅乃招禄的。”财曰：“昨日凭中人皆说是小人的，今日如何断与他？”县尹曰：“你住城中，养鹅必是谷粟，撤屎必黄；他住城外，所食皆草，撒屎必青。今屎皆青，你何故混争？”财曰：“既是他的，昨日如何不合伙？”县尹曰：“你这奴才，犹自强硬。你将水洗湿其毛，众鹅见其毛湿不似前时，安有不追逐者乎？”鹅给还禄，将财重责二十，赶出。邑人闻知，一县传颂，皆称项公为神明云。

卷　七

拐带总类

王减刑断拐带人妾
广东有一客人姓游名子华，本贯浙人，自祖父以来往广东发卖机布，则本巨万，即于本处讨娶一妾王氏。子华索性酗酒凶暴，妾少有一毫不中其意，遂即毒打，屡苦不胜。一日又遭毒打，王氏苦楚不胜，俟夜静华睡之时，走出投井而死。次日，子华不知其妾投井身死，乃出招贴，遍处粘之，其贴曰：某月某日夜走出一妇，姓王氏，年方二十一岁，面色粉白，身穿青衫，下穿蓝裙，小脚红鞋。不知去向，倘有收得者，愿出谢银十两，报信者谢银五两，决不食言。贴过数月，并无消息。子华讨取货银已毕，即收拾回浙矣。适有本府一人名林福者开一酒肉店，攒得数块银两，娶一妻方氏名春莲。岂知此妇情性淫滥，尝与人偷奸。福之父母审知其故；详以语福。福怀怒气，逐日打骂，凌辱不堪。春莲乃伪怨其己之父母曰：“当初生我丑陋，何不将我淹死？今嫁此等狠心丈夫，贪花好色，嫌我貌丑，昼夜恼恨。轻则辱骂，重则鞭苔，料我不久终是死的。”父母乃劝其女曰：“既已嫁他，只可低头受忍，过得日子也罢，不可与之争闹。”其父母虽以好言抚慰，其女实恨林福为薄幸之徒矣。忽一日，春莲早起开门，忽有棍徒许达汲水经过其门，看见春莲一人悄无人在，乃挑之曰：“春莲，你今日起来这般早，你丈夫尚未起来，可到我家吃一杯早汤。”春莲曰：“你家有人乎？”许达曰：“并无一人，只我单身独处。”春莲性本淫滥，闻说家中无人，又思丈夫每日吵闹，遂跟许达同入门去。许达不胜欢喜，便开厨门，取果品与春莲吃了，又将银簪二根送与春莲。遂掩上房门，即抱春莲上床交媾，两情绸缪，云雨事讫。众家俱起，不得回去，许达遂匿于家中，将门锁上，达出街上做生意去了。直至黑晚回家，与春莲取乐。及林福起来，见妻子早起开门不见进来，亦意以此妇屡遭打骂，必逃走矣。乃遍处寻访无踪，亦写寻人招贴，贴于各处。乃报岳父、岳母方礼知之。礼大怒曰：“我女素来失爱，常在我面前说你屡屡打骂，痛恨失所。每欲自尽，我夫妇每每劝慰，故未即死。今日必遭你打死，你把尸首埋绝，故诈言他逃走来哄我耳。必告之于官，为女伸冤，方消此恨。”即具状词，告于本县汤公台下。其词曰：告状人方礼，系本县民，告为杀命匿尸事。身女方春莲，凭媒嫁与林福为妻。岂料福性贪淫，嫌女貌陋，更恨奁薄，诬捏污秽，日加打骂，凌辱不堪。今因某月某日仍触恶性，登时打死。惧罪难逭，将尸埋灭，捏称逃走。痛思人烟辏密，满路岂无人见？女步艰涉，数日岂无信音？明系杀匿。恳天鞫究，追死验伤，正法填命。哀哀上告。汤公准其状词，即发牌拘拿林福。林福急急具诉词赴县诉曰：诉状人林福，系本县民，诉为纵淫诬害事。身娶土恶方礼女春莲为妻。在家贪淫，恣恶不改。恨福贫难，屡求别嫁。即今某月某日早起烧爨，开门逃走，概地遍知。今捏杀命匿尸，大冤大屈，情由诬害。切思娶妻图后，嫁且不忍，即有误犯，安敢杀死？又诬沉匿尸骸，家如悬磬，何地可藏？恳乞天台，电烛诬罔，命岳同身缉捕拘获，免受坑陷。望光上诉。本县亦准其词，不在话下。且说许达闻得方礼、林福两家告状，对春莲曰：“留你在此数日，不想你父母告状，问夫家取人。在此不便，尚或寻出，如何是了？不若与你同走他乡，又作道理。”春莲闻言应曰：“事不可迟，即宜速行。”遂收拾行李，黑夜逃走。直至云南省城住脚，盘费已尽。许达曰：“今日到此，举目无亲，食用欠缺，此事将如之何？”春莲本是淫女，乃曰：“你不须以衣食为虑，我若舍身尽你足用。”许达亦不得已，乃从之。春莲乃妆饰为娼，趁钱度日，改名唤做素娥。一时风流子弟闻得新来一妓甚美，都来嫖耍，衣食果然充足。当春莲逃走之后，有耆民呈称本坊井中有一死人尸首在内。县尹即令仵作捞尸检验，乃广东客人游子华之妾也。方礼认为己女，乃抱尸大哭曰：“此系吾女之尸，果被恶婿林福打死，丢匿此井中，今幸得见。”遂禀过县尹，哀求拷问。县尹提林福审曰：“汝将妻子打匿于井中，此事是实。”林福辩曰：“此尸虽系女人，然衣服相貌俱与我妻不同。我妻年长，此妇年少；我妻身长，此妇身短，安得影射以害小人也？万望爷爷详情。”方礼向前哀告曰：“此皆林福抵饰之言，望爷爷验伤，便知打死情由。”县尹一时严加刑罚，林福苦楚不过，只得屈服。申院未行成狱。及至岁冬，朝廷差遣刑部郎中王公各省恤刑，奉勒来到此府。审问林福情由，即知其被诬，乃叹曰：“我奉太皇太后懿旨苏减冤枉，今观林福这段事情，甚有可疑，安得不为之伸理？”遂语大巡魏公曰：“方春莲既系淫妇，必不肯死。虽遭打骂，亦只潜逃，其被人拐去亦无疑矣。”魏大巡曰：“县尹招解甚明，似难改焉。”王郎中乃令手下遍收各处招贴，并诸捕亡字迹。一一查勘，内有一贴，原系广东客人游子华寻妇贴子，与死尸衣服状貌相同，一毫无异。乃拘游子华来证，子华已去弗能拘矣。日夜思想：“林福之冤我明知之，若不为他伸理，何以为恤刑，何以对天地神明？且辜负太后好生之意也。”夜深之时，乃焚香告司土之神曰：“林福冤枉我明知之，特不能究出春莲逃走事情，以此胸中尚狐疑不决。伏望神祗大彰报应，徐徐发露。一则显我神赫赫之威灵，一则活林福无辜之冤枉，上不负太后差遣之深意，下不负吾为林福审实求生之诚念。”告祝已毕。次日，发遣人役竟往云南公干。承行吏名汤，竟到云南省城投下公文，宿于公馆，候领回文。不觉迟延数日，闻得新妓素娥风情出色，姿丽过人，亦往素娥家中嫖耍。仔细看之，却像林福之妻春莲模样，遂以言挑问之曰：“汝系何处女子，为娼于此？”其妇曰：“我亦良家子女，被夫打骂，受苦不过。一日清早逃出，跟人至此，衣食欠乏，不得为此以度日也。”汤曰：“听你声音好与我同乡，看你相貌好似林福妻子，是乎？不是乎？”其妇惊得满面红赤，不敢隐瞒，只得说出前事如此如此，“乃是邻佑许达带我来也，望大人回府切勿露出此事。小妇加倍奉承，房钱亦不敢受。”汤佯应之曰：“你们只管在此接客，我明日还要来耍。我回家决不露出你的机关。”乃相别而去。回至公馆中叹曰：“世间有此冤枉事乎？林福与我切近邻舍，今遭重狱。”恨不得即到家中，称说此事。次日领了回文，作速起程回家，即以春莲被许达拐在云南省城为娼告知林福。林福即具状告于王减刑台下。王公遂即差人同林福随汤径往云南省城拘拿春莲、许达二人还家。王公鞫问明白，将春莲当官嫁卖，财礼悉付林福收领。拟许达徒罪，方礼返坐诬告，林福无辜放回。仍给官银四两，赏赐汤。王公曰：“我叩神明徐徐报知，今果然矣。举头三尺有神明，不益信乎！”乃判曰：审得方氏水性漂流，风情淫荡。常赴桑间之约，屡径仆上之行。其夫闻知有污行检，屡亦打骂，似亦理所宜然矣，夫何顿生逃走之心？不念同食之意，清早开门遇见许达，遂匿他家，纵情淫佚。而许达乃奔走仆夫，负贩俗子，投甘言而引尤物，贵丽色而为生涯。将谓觉得爱卿，不愿封侯之贵；予知拐骗逃妇，安免徒流之役？方礼不咎闺门之有玷，反咎女婿之弗良。诬以打死，诳以匿尸。妾指他人之毙妾认为亲女之伤骸，告杀命而女犹生，告匿尸而女尚在，虚情可诳，实罪难逃。林福领财礼而另娶，汤受旌赏而奉公。取供存案。当此之时，林福脱罪。王公明见，远近百姓闻之莫不甘心悦服。

曹推府断拐带女子
建中乡土轻瘠，风俗淫靡，男女性情从来滥恶。女多私交不以为耻，男多苟合不以为污。居其地者惟欲置衣足食，穿戴齐整华美，不论行检，卑贱秽恶弗堪，有谣言曰：酒日醉、肉日饱，便是风流称智巧，一声齐唱俏郎君，多少娥争闹吵。此言男子辈之淫乱也。又有理语曰：多抹粉，巧调脂。高戴髻，好穿衣。娇打扮，善支持，几多人道好娥眉。相看尽是知心友，昼夜何愁东与西。此言女子辈之淫纵也。间有贤邑宰观风考俗，欲革去其淫污，以成清白，奈习俗之染既深，难以一朝一夕而挽回。能革淫恶之遗迹，未必能革淫恶之心；能遏其淫乱于一时，未必能遏其淫乱于永久。识者徒郁郁而兴嗟，终莫能尽扫其淫风而归于正也。有一富翁杨半泉，生男三人。长曰美甫，次曰善甫，幼曰义甫，俱浮浪不稽，素越理法之外。尝窥东邻戚属于庆塘娇媳晋仙英颜色十分艳丽，知其心中懊恨夫婿幼小，情欲难遂，日夜忧闷。星前月下，眼去眉来，意在外交，全无忌惮，美甫兄弟三人遂各挑之。既系累世姻婕，又为比邻密迩，仙英虽无不纳，然钟情则在善甫。庆塘夫妇亦知其情，但以子幼无知，媳妇稍长，欲动情胜，难以防闲。又念善甫懿戚，瞰近居邻，若加捉获，彼此体面大有所伤，彼此耻辱大有所不免，只得含忍模糊，观之如弗见，听之如弗闻，以候其子之长大也。然善甫虽恋仙英，仙英心下殊有所不欲，盖以善甫虽富厚，钱财虽充盈，仪容虽修饰，但胸中无学术，心上少经纶，琴棋书画、吹弹歌舞俱未之谙，难作风流佳婿。纵善甫巧于媚爱，过于奉承，仙英亦难唯诺而已。私通四载余，一毫真情未吐。忽于中秋佳节，风清月朗，市人邀集浙西子弟绊戏，庆赏良宵，娇喉雅韵，上彻云宵。仙英高玩西楼，更深夜静，闻得子弟声音嘹亮，凭阑侧耳，万分动心，恨不插翘飞入其怀抱也。次夜善甫复会仙英，仙英问曰：“昨宵风月清胜无边，何远我而不共登高楼，亲近蟾光，问娥乐事？”善甫曰：“本欲来相伴，偶有浙人绊戏，父兄亲戚大家邀往玩耍，不可私自前来，恐过人齿牙，故负罪于妆前耳。”仙英回问曰：“夜深时歌喉响彻霄汉者，果为谁乎？”善甫曰：“非他人，乃作正生者唐子良也。其子弟年方二十二岁，神采丰姿，种种奇拔，相之者皆云其有贵显日子，非终身作戏人物也。及问其世家，果系一巨宦子弟，读书既然成，只为性好耍乐，故共众子弟出游耳。”仙英闻子良为人之详悉，更加万分动心。明日乃语其姑曰：“公公大人指日年登六十，花甲一周，非等闲可比，各处亲戚俱来称觞祝颂，少不得设酒宴宾，少不得子弟绊戏。目今闻得有浙戏在此，善于搬演，善于歌唱，盍用之，一则与大人庆寿旦，二则歌诸宾尽饮情，切不可错过此光景。”其姑喜而叹曰：“古人有言‘子孝不如媳妇孝’，此言良不虚也。”遂劝庆塘曰：“人生行乐耳，况值老官人华诞，荣登海屋，添筹斗星，吐耀凡诸。亲友一一皆采，庆寿必置酒张筵，款待佳客。难得有好浙戏在此，必须叫到家中做上几台，固以乐寿，亦以乐宾，何为不可？”庆塘初不肯允，及闻妻室之言再至再三，乃叫子弟连做二十余夜。仙英熟视正生唐子良，着实可爱。遂私奔外厅，默携子良入卧房交合，极尽人间之乐。做戏将毕，先约子良托故而逃归。彼时设酒日久，庆塘夫妇日夜照顾，甚劳顿，初不提防，过二日后始知媳妇被人拐去。乃怨恨曰：“拐我媳妇者决非别人，只是杨善甫这贼子耳。受他许多年欺奸污辱，含忍无奈，今又拐去，不得不告。”乃具状告曰：告状人庆塘，告为虎豪奸拐事。枭恶杨善甫，势压乡闾，横行灭法。欺男雏懦，稔奸少媳晋仙英。贪淫不已，本月某日夜拐串仙英潜隐远庄，纵恣情欲。金银首饰一十八件，绫罗绸绢共计一十五套，罄空被掳。情惨黑天，告乞天台剪恶正伦，追捕仙英，究还财物。弱子有家，奸豪少警。浇漓顿挽，感激实深。切情上告。此时曹推府署建中县印，天性刚明，断讼神捷，人人咸服。遂准庆塘之状，即差人拿捉被告杨善甫。善甫慨曰：“老天屈杀我也！晋仙英虽与我平素相爱，今也不知被何人拐去，死生存亡俱未可知，乃平白诬我奸拐，情苦何堪！我必哭诉，方可暴白此冤。”语毕，遂具诉词，诉于县曰：诉状人杨善甫，诉为苏冤察诬事。敞俗淫靡，私交扰扰。庆媳仙英恃色食欲，通情甚多。今月某日夜不知何人潜拐密藏，形影难觅。庆怀仇恨，架陷无辜，耸告虚情，计图惨害，平白栽冤。戴盆无日，苦祸何堪？乞天烛察诬罔，密差应捕追拿仙英，打开冤门，以安良善。恳诉。曹推府详看甫诉词，即慨曰：“私交多年，拐带或有因矣，安能辞其责？”乃呼善甫而骂之曰：“汝既与仙英私通多年，必知其心腹事情。今仙英被人拐去，汝亦必知其来故。”甫曰：“仙英相爱者甚多，安可架陷小人拐去？”曹推府曰：“仙英多有情人，汝可一一报来。”善甫遂报杨廷诏、陈汝昌、王槐庭、王白麓、张大宴、李进有等，一一拘到台下审问。皆云：“仙英交爱之情不虚，但拐串一节全然不晓。”曹推府即把善甫众人一一挟起，重敲重打，全无一人肯招。众口咸云：“仙英本淫妇，水性杨花，飘荡无比。不知复从何人逃了，乃将我等一众来受此苦楚，死在九泉，亦不甘心。”庆塘乃禀曰：“拐小人媳妇者，杨善甫也，与他人无干。只是善甫故意放刁，扯众人打浑耳。”曹推府再审，众人口词一遍，皆曰：“仙英与众通情是真，终不敢妄言善甫拐带。总乞爷爷详察冤情，超活一派无辜。”曹推府听得众人言语，思想此狱全然枉屈善甫。且将一干人犯尽行收监。夜至二更，焚香祝天曰：“晋仙英被人拐去，不知姓名，不见踪迹。天地神明，鉴照冥冥，宜速报示，庶不冤枉无辜。”祝毕，徐步入西窗，只听得读书声。仔细听之乃诵《绸缪》之诗者：“孑兮孑兮，如此良人何？”推府思曰：“此唐风也，但不知是何等人品。”侵晨起，梳洗出堂，忽闻衙后有人歌曰：戏台上，好生唐。甚滋味？分明良。曹推府恍然悟曰：“必是绊戏子弟姓唐名子良也。”升堂时，投文佥押既了，取出杨善甫审问曰：“庆塘家曾作戏乎”？甫曰：“然。”“戏子有姓唐者乎？”甫曰：“然。”“唐姓有名子良者乎？”甫曰：“然。”“子良何处人氏？”甫曰：“衢之龙城人也。”曹推府乃假以劫贼为名，移关衢守宋之仁台下，曰：近因阵上获有惯贼强自呜，板称龙寇唐子良同行打劫，多年分脏，得美妇一口，金银财物若干。烦缉拿赴对，以便问结。宋公接到关文，即急拿子良解送曹公问断。子良见推府，从直诉曰：“小人原是宦门苗裔，习学儒书有年，只因淡泊，又不能负重，随合伙做戏。前在富翁于庆塘家作戏二十余晚，其媳晋仙英心爱小人，私奔结好，愿随东归，何尝为盗？同伙诸人可证。”推府既得其情，遂收子良入监，复移关文拿仙英来问曰：“汝何不义，背夫逃走？”仙英曰：“小妇人逃走之罪固不能免，但以雏夫稚弱，情欲弗遂，故丧廉耻，犯此罪愆，万乞原有。”曹推府呼庆塘父子问曰：“此老无知，儿口尚乳臭，安用此淫妇？无怪其奔逃也。”庆塘曰：“小人暮年生一子，过爱太多，故早娶媳辅翼孱儿。总乞老爷恩宥。”曹公遂问仙英背夫逃走，当官发卖。唐子良不合私纳淫奔，杨善甫不合稔奸少妇，杨廷沼诸人等俱拟和奸徒罪。庆塘诬告反坐，重加罚赎，以警将来。人人快服。曹公判曰：审得晋仙英芳姿艳色，美丽过人。秽行淫情，滥恶绝世。耻乳臭之孱夫，养壮色之谲汉。衽席私通，丧名节而不顾；房帏苟合，甘污辱而不辞。在室多情郎，失身已甚；偷情通戏子，背夫尤深。酷贪云雨之欢，极陷狗彘之辱。依律嫁卖，礼给原夫。子良纳淫奔之妇，曷可称良；善甫恣私奸之情，难以言善。俱拟徒罪，以警淫滥。廷诏诸人，悉系和奸，法条难赦。庆塘一身，宜坐诬告，罚赎严加。扫除遍邑之淫风，挽回万姓之淳化。

节孝总类

周推府申请旌表节
江西瑞州府新昌县蒋文炳，生子国显，行年二八。忠厚诚实，励志儒业，遵父命而无所违，尊长上而无所犯，友兄弟而无所私，信明友而无挟，畴不歆羡此老生此克肖子以昌其后也！共都刘大受闻其美德，乃托冰人说合，以女配焉。文炳一意允承，并不趑趄。择日过聘，缔结朱陈之好，效尤中雀之荣。越四载，大受遣女归蒋氏之门。侍奉姑舅，孝敬不怠。夫唱妇随，且也刘氏德性温雅，举止端庄，三从秉志，四德立身。夜行以烛，无烛则止。妇道克全，诚女中之尧舜也。未几一载，其夫沾疾，百药无效，医不能痊。刘氏烹调药饵，朝夕如斯，毫无怨望。如是者一年矣，不幸天夺之深，一旦身亡。刘氏号天恸哭，不进饮食者数日，哀痛惨淡，无所不至。刘氏披麻送葬西郊，七七哀哀泣灵前，闻之者无不寒心，真若杞梁之妻善哭其夫者也。有刘氏之伯翁蒋十六者，大败人伦，不顾纲常，日逐与弟言曰：“你子今已死矣，媳妇年少，恐难守制。莫若另嫁他人，俾彼终身有倚，你意何如？”弟曰：“汝言正合我意，你弟妇亦是此言。只是媳妇服还未满。”兄曰：“无妨。”既而依兄之言，乃谕刘氏曰：“汝丈夫死矣，况汝未产有儿女，汝又青年，如何守得？日前有几起媒人探问，汝伯公已曾口许，汝心下何如？”刘氏曰：“汝儿不幸弃世，是奴命薄而遭大变，盍不观诸谚云‘鸳鸯失偶，永不重交’，抑且夫死尸骨未冷，服又未除，守制终身是奴本等。况汝二人无人奉侍，媳妇必无可去之理。”见媳守制意坚，无如之奈，于是日逐恶言骂詈，逼勒改嫁。刘氏凛然听受，不敢半句怨尤，仍然起敬起孝。伯公闻知刘氏心坚乎铁石，志励乎冰霜，复唆其弟，今弟妇重加鞭笞，责令改嫁。刘氏受刑不过，服毒身亡。文炳讣闻刘氏之父，大受即至蒋宅，抱棺痛哭一场。大受问其所以然之故，族人曰：“汝令爱乃天生贞节之妇，坚心守制，不肯他适，被姑舅伯公逼勒改嫁。姑又日逐鞭答，因而服毒身亡。”大受见说，潸然泪下，怒气胸，即具状告于周推府台下曰：告状人刘大受，告为逼死女命事。婿死半年，骨肉未冷，冤遭强梁伯公蒋十六受人财贿，教竣弟妇撤去灵位，将媳鞭笞，逼勒改嫁。媳贞守制，服毒身亡。纲常漶漫，情惨可怜，律法难容，乞天正伦殄恶。哀哀上告。周公将状详看一番，即刻拿文炳、十六一干赴台研究。文炳具状诉曰：诉状人蒋文炳，诉为吁天杜陷事。娶媳刘氏，于归二年。男病身故，媳继而亡。殊恶刘大受顿起枭心，欲取媳妇妆奁。身将十分还七，抑不甘心，耸告爷台，诬身逼勒。乞审杜陷，永感二天。上诉。周公批曰：刘氏夫死未及一期，兽心姑舅贪财，遂撤灵位，而辖刘氏之改嫁，此纲常中大蠢也。刘氏守制坚贞，可并柏舟自誓，斯亦天生之节妇也。夫何忍心逼刘氏于死地，致贞烈于冥途？是播中国之丑声，俾夷狄之人笑也。刘氏俟申院候奖，文炳、十六合拟以法，毋得他辞。按院批曰：参得节妇刘氏操履冰霜，矢心天日。烹药饵以事夫，仅逾一载；夫死坚贞而守制，未及一期。兽心姑舅，贪财逼嫁；贞孀节妇，服毒身亡。灵帏未撤，黑云夜雨时光；苦志终身，白日青天心事。德全于妇人女子为尤难，节并之义士忠臣为无歉。仰该县礼房即造新匾，题以“天与完节”四字。官给衣衾棺椁，赍至本宅殡葬。旌表其墓，建立祠字。春秋享祭，以大夫之礼祭之。以示。皇朝崇尚之意，使漓俗还醇，人知兴起非小可也。其时文炳、十六罪依的决，以风天下。

彭守道旌表黄烈女
漳州府龙溪县民黄道，娶妻陈氏，生子东升。继生一女淑贞，哺四日而陈氏卒，淑贞就乳于姑。父许淑贞事林夔，至三岁时，而父亦死焉。未葬而停柩于家之东房。日就月将，淑贞渐长。仅十五岁，其家业颓败。林夔恶其贫而别娶富氏女。士大夫家每闻淑贞贫而端美，往求婚焉。淑贞不甘他适，谢绝诸人请婚，自缢于父柩之侧，尸立不仆，容色若生。族长邻里皆往观焉，知其节烈，令人抬其尸归葬于林夔家。林夔不纳，而返枢于黄宅。但见黑雾蔽空，乌云罩日，天地因之而震动。有族长黄以德、黄顺等，邻佑张仁、里长万世豪连名具呈于县，县申于府，府申于道。时彭士进任分巡，命府县旌表烈女，惩戒林夔，批曰：节烈关系纲常，礼宜旌表；薄恶大坏风俗，法当重惩。龙溪县黄烈女许事林夔，生才四日，就乳于姑。比及三年父死家贫，林夔别娶。烈女谢诸人之请婚，缢伊父之柩侧。尸立不仆，容色若生。归殡于林，凶夔不纳。毕尸舁回、黑雾蔽空。此乾坤之正气，而天地为之震动也。已经题候，明旨旌表。至于林夔娶富嫌贪，不仁不义，宜加惩究，以励浇俗。该县即提林夔，痛责发落。仍行县造匾，一面书“烈女之门”，唤给伊兄黄东升悬挂；一面书“不义之家”，发钉林夔门首，以昭惩劝。府县接得倒文，即将林夔重责四十，拟徒五年。遵依造匾二面，差人钉讫。即将林夔解驿加徒，以示劝惩。黄女贞烈，卒获千年令誉；林夔负义，终遗万载凶名。此旌一举，将见侥习可致乎淳风，薄俗可跻乎上理，而人可不勉欤！

王县尹申请旌表孝妇
江西抚州府临川县金街饶国华，娶妻杨氏。夫妇贤孝，父饶乔早故，母徐氏年六十有五，常有微疾。国华许长斋而祈母寿，愿损己寿而益母年。是岁二十二年，因家迫游学金陵。忽六月内，母疾危吐血，诸医不痊。国华闻而趋回，哀痛亡生。夫妇日则奉祀左右，侍卫未尝离侧；夜则陪卧扶持，起倒毫无厌心。杨氏于二十二夜俟夫倦睡，祷天地祝灶神，持小刀镂开左胁取肝，以手指索之未得，复拜灶神。才一掬拜而肝自出，以刀割下小片如指大。杨氏遍体麻痛，昏晕于地。灶神抚其背曰：“速起，速起。”遂自强起，以肝煮汤诱姑食之。夫觉乃与夫言曰：“先割肝煮汤，身体痛不能止，吾即死矣。君不得易吾血衣也，汝好奉姑矣。”国华备将其事告母，母闻惊怖，遍体冷汗淋漓，而其疾觉愈焉。国华夜往祷神，即于途中遇一神人，化作医者问曰：“这等夜深往何处去？”国华以前事告之。神曰：“既如此，我与汝生肌药未一包，回去敷之即愈。”国华持回，将生肌药末敷于妻刀口疮上，须臾渐安，方得不死。当夜邻媪知而往观之。次日，邻里皆闻，黄童白叟，各个趋视。由是载道，声称奇绝异常。是街总甲颜子太、邻佑付开等，连名具呈于县。县君王永宁即发关外约正副李楠、邓侪，总甲张淮、张显等，往其家行查的实，具呈回报。又有族长饶伯等具呈于县，县主犹恐未的，随委唐典史亲造其家勘验。杨氏不肯出见，自谓：“此特医吾姑耳，岂有心以干名哉！”众皆劝之，久而才许，令夫以被盖其头足，仅出疮口。唐公视之，果见胁间疮口约三寸许，今渐合矣。唐公见得的实，回报王县尹。又有乡官陈一澜、举人傅魁等具呈于县。县尹具申文申于府道上司两院曰：抚州府临川县知县王永宁，申为妇孝奇绝殊常，恳恩转请旌奖，以阐幽德，以励风化事。万历二十二年九月二十二日，据两学生员傅梅、张大化等呈称前事，内称教先伦纪，政始闺阃。曹娥救父之灵，乘潮上下；汉女奉先之故，时洁频繁。自古淑援皆由政教，汝系卧冰之地，旧禀淳风；今从化雨之滋，益当芳躅。家同曾闵，俗比湖湘。今有孝子饶国华，义激终天，情深爱日，奉长斋以祈母寿，因母病而誓亡身。妻杨氏念两口之俱危，捐一身之求代。闻生肝之弥患，割胁以求。及痛楚之合迷，得神而救；鬼供其爨，医轸其疮。姑疾之顿瘳，天恙为之俱泰。乡间共睹，今古稀闻。伏乞俯赐勘明，申详旌表等情。先是二十三日，本县金街总甲颜于太、邻佑傅开等呈为地方事，内称本街邻人饶国华因母徐氏病重，华妻杨氏于本月二十二日夜将小刀割开左胁，割肝一片煮羹救姑事，于地方等情。随据族长饶柏等，呈同前事。内称有本厢民人饶乔，有于国华，家贫如洗，游学金陵。久因母病，长斋祈保。今六月内闻母疾危吐血，医治不痊，哀痛亡生。其妻杨氏于二十二日夜俟夫倦睡，祷天祝灶，持小刀镂开左胁，割肝一指，煎汤与姑饮讫，随自昏绝。若神人抚背安慰，寻乃渐苏。当夜邻媪曾看，次日童叟趋观。孝妇异常，敢不呈举等情。随该本县行查，复据南关外约正副李楠、邓侪、总甲张淮、张显等与回报事。内称各役前往伊家，公同辨验。其事出自杨氏一点真心，毫无欺伪。先自割肝以手指索之未得，复拜灶神，才一掬拜而肝自出，以刀割小片如指大。是时杨氏遍体麻痛，昏且绝矣。乃有神抚其背曰：“速起，速起。”妇自强起，以肝煎汤，诱姑食之，乃与夫言前事。且曰：“吾即死，不得易吾血衣也。汝善视姑耳。”夫乃与母言之，母闻惊悼，遍体汗出而疾遂觉平。国华夜往祷神，即于途中遇医，与以生肌之药。妇遂渐安，亦得不死等情。本县犹恐未的，随委典史唐揖视造勘验，则见其家徒壁立耳。蒙头足，验其胁间，刀口约三寸许，亦渐合，可保无恙矣。又据乡官刘一澜、举人傅魁等复呈前事，内称妇女之忠孝在父母则易，而孝在姑舅则难；孝在甘旨则易，而孝在捐躯则难。造庐访孝，目击心酸。秉彝好德，令人感慕。欲振风教而传盛美，题诗旌表似不容已等情。据此看得，饶国华妻杨氏孝本性成，德符天佑。夫妻斋素，共祈亲寿之绵；朝夕供食，全侠女工之给。夫得宽其游学，亲亦保其遐龄。忽姑疾之临危，势将无救；且子情之求殉，甘与从亡。恐伤两命之摧，不觉五中之裂。执刀割胁，取肝具羹。乍闻恐其过情，覆勘更彰隐德。委官造室，亲夫献疮。刃如七而腻舟，膜本蓝而肤紫。里媪呈其余沥，炉烟其神明。昏愦再三，犹问医言之轻重；血流缕，更呼佛力之回春。气屡绝而再苏，疮始疽而自合。医有秘方之授，既救媳以存姑；神有急救之声，复因亲而慰子。一诚上格，三口侯完。邑党慕义而趋，冠裳萃止；老幼闻风而慨，涕泗来言。救父缇萦，移于姑而更烈；剖心金藏，见于妇而益奇。惟冀天台申表，树之恩庶，明人伦闺阁之化。缘系崇奖异孝事理，卑职未敢擅便，合就申详，为此除备，申抚按两院外，今备前由具申，伏乞照详施行。张知府详曰：参看得孝子饶华国母病而长斋祈寿，既笃而死甘身代。孝妇杨氏，姑疾而躬亲论药，既危而划胁镂肝。昏晕厨中，诚格灶神而抚背呼起；夜求神佑，灵应佛力而授付生肌。华国孝心可与先贤并驾，杨氏纯行可同孝女齐骖。神力既佑于当时，奖励宜加于此日。两院批曰：孝谊关乎风化，礼应旌表；妇道系手纲常，分合荣褒。孝子饶华国身代母年，纯孝可追上古；孝妇杨氏割肝和药，全德可振休风。已经题候明旨，合支无碍官银。立孝坊以旌奖，仍着该府赍匾亲送赠以褒扬。饶华国以子职无亏，而率身先雅化，授以冠带，养母终年。杨氏以妇道有光，而济隆古高风，赐以粟帛，礼姑高寿。此缴。张府尹、王县尹承两院命下，即委官督建旌教坊，亲送匾额，荣给月米、岁帛。是可见皇朝崇孝之典明，而世俗劝善之意彰矣。

汤县尹申奖张孝子
江西饶州府鄱阳县一人姓张名宗德，娶妻吴氏，四十无子。将近五十，幸产一儿，名有化。家业贫薄。越三年宗德捐世，吴氏守制抚子，家贫不能延师训诲。及后有化年方二八，忠厚诚实，毫不妄为，惟顺母意，或母骂詈，并不回言，或鞭笞，全无怨怼。吴氏身沾一疾，四肢不能举动，朝夕卧于床上。有化朝则问安，晚则问寝，若进汤药食用之资，每每以双手奉上，以双膝跪在床前，言曰：“老母请进食。”日日如是，毫无半句怨言，孝敬不怠。时久日给不敷，自己每日止吃一餐，惟知有母，不知有身。日久如斯，不得已而涕泣跪告于母曰：“家中消乏，日给难度，抑且老母贵体不安，孩儿本不该离膝下，奈势有不得已也。我权且在邻居家去佣工，趱些日工钱来奉养老母，不知老母尊意何如？”母垂泪曰：“我儿，你年小替人佣工，只是亏了你。早晚千万要回来看顾我。”有化答曰：“孩儿怎敢远离？此去不过半里之遥，三时自然归来侍奉，老母不必挂心。”于是对泣告别，而往邻居陈酉家佣工。侵晨备办食用药饵之资，跪奉床前请老母用毕，乃往主人家去上工。日当半午，主人送有点心，系自己分内的，尽数包归，跪奉母食，复往田中做工。日午在主人家吃饭己讫，又潜归家，整顿午饭或汤药，亦仍然跪奉于母，吃讫，才去上工。夜则归歇于家，备办晚饭，跪奉于母。吃讫，打扫洁净，安妥，跪告母曰：“儿去歇息。”如是者三年矣。主人见有化为人诚实，事母至孝，欲与之娶妻。有化辞曰：“多蒙老官厚恩赐我日工，赡养老母足矣，何敢过望？老官又与小子娶妻耶？况且小子家中贫乏，母又在疾，蒙老官宪度，日逐容小子潜归奉养母亲，小子感恩不浅，今生不能报老官大德，异日当效衔环结草之报。”主人曰：“非是我望汝报我，我因见汝乃是个孝心之人，感动我意，是故代汝娶妻，以继其后，岂望报乎？”有化将前事归告于母，母曰：“有这样好人肯替你娶妻乃是美事，我也欢喜。”有化曰：“那老官是个忠厚长者，生平义气，闻人之恶则掩之，闻人之善则扬之。极好孝悌忠信之人，最恶奸盗诈伪之辈。那老官见我痴蠢少语，勤谨力田，又怜我母老家贫，故此提挈起我。儿试思之不过替他佣工，工钱又讨归奉养老母，尚好要他代我娶妻？”母曰：“凭你自家主意。”次日去主人家，主人即问曰：“亲事你意下何如？”有化曰：“蒙老官好意，敢不听从！我熟思之。决无此理。”化再三苦辞，主人遂而止之，后与化稻子二十余担，绵布十数余疋，归家养母。化见主人意专，愧而受之。于是闾里之人钦敬，亲戚咸称：“此子不过一农夫耳，这等孝道，感动得人。”未几半载，母病又重，思吃鹿肉。有化即遍求乡落之间，一时那里去讨？化见母要讨吃得紧，又无处去救，遂将自己身上之肉将利刀割下一小块。鲜血淋漓，昏闷倒于地上，不醒人事。孝感神明，忽一神人扣其头曰：“我有药在此，与汝敷上即愈。”有化渐渐苏醒而起，见神人将药敷上。有邻人名廷桂从外忙来看时，神人随失矣。廷桂近前但见有化鲜血淋漓，乃问其所以然之故，“莫非适间那不见之人杀汝乎？”有化微声言曰：“非也，乃是为母病重思吃鹿肉，山乡遍求无有，只得将自己之肉割下，以供母食。”廷桂叹曰：“真孝心之人也！”乃告伊母。母闻惊骇，四肢辍能举动，疾病遂愈。起而抱化大哭曰：“鹿肉没有就罢，缘何这等孝心，割肉遗我！骇得我汗流遍体，心思惶惶。”即托人移化就床，母问其故：“这刀口上药是何人敷之？”化欲隐不言，母又再三数问，化不得不言，乃曰：“我痛倒在地，不醒人事，忽一人扣我头曰：‘我备有好药在此，为汝敷上即愈’，少刻那人不见。”母曰：“莫非神仙耶？”移时人来观之者，各个惊异而叹曰：“有如此孝道之人，真天生者也。”抑过半年，其母又病，服药无效，救医不痊，过半月终于正寝，家贫不能具葬。邻人亲戚见其孝道，俱赠与布帛、钱米与化安葬其母。化不敢受，再三固辞曰：“叨蒙列位老官看顾，恩莫大矣！抑敢又领列位如此厚赐？决不敢受。”邻人亲戚曰：“我等见汝是个孝心之人，故来相赠。汝可收下，勿却我等鄙意。”化见众人意思殷殷，遂纳而受之。即开设道场，追忏母罪。有化庐墓一年，邻人亲戚见其始终孝敬不怠，遂呈于县曰：呈状人廷桂等，呈为恳恩表扬纯孝事。乡有愚民张有化，三岁失父，遗母吴氏。家贫亲寡，不能业儒。佣工奉养，孝敬克全。母病几危，思食鹿肉。遍求无有，割己肉以供奉。孝格天神，使神人而药救。化幸其命，母病勿药而愈。伊母捐世，庐墓一年。众等目击，世不常有。恳恩旌表，以隆风化。为此具至。汤县尹见众人等具呈，内称乡间有此农作之民，能知孝敬，割肉供母，感格神人救苏，抑母病勿药而愈，又庐墓一年，遂申一道申文，申闻上司，请旌其孝德。上司批曰：参得孝子张有化，事母孝敬，竭力服劳。昏定晨省，奉养嘉隆，割肉惊愈母疾，庐墓更见真诚。于道克全，斯人天地间生者也，合宜旌表。仰该府县造匾迎送张氏之门，以旌表孝德，以激扬风化。汤知县俟题请明旨，加升定夺。是时府县官员接得明文，即造牌匾，迎送其家，而邻里皆增光彩焉。

附　录

六律总括
六律枢要首名例，吏律职制公式异。户律有七首户役，田宅婚姻仓库事。课程钱债美市廛，礼科祭礼并仪制。兵律官卫军攻随，关律厩牧邮驿断。刑律名条首贼盗，人命闻殴并骂詈。诉词受赃诈伪口，犯奸杂犯捕亡结。终之断狱凡十一，工律营造河防意。律共四百六十条，学律之人须熟记。
附六字《西江月》
以犯文身合死，准言例见难诛。皆无首从非殊，各有彼此同狱，其者变于先意，及者事连后随。即如听讼判真虚，为有余情依律。
编次纳赎则例歌括
纳赎不须看律式，得诀以一而知十。无力依律断何如，苔杖力决难逃避。若犯五徒却甚为，民令站劳其力。军令哨受艰辛，建立事功文武职。又曰：有力照例去纳米，一切军民人等系。每苔十下五斗徵，每等徒加五石止。总徒四年四十石，准徒五年五十备。折谷每石加五斗，折银每石五钱议。钱钞与谷共入收，不行去处折银给。十二两四钱二分，付与被杀之家室。一、按过失杀人者依律收赎钞四十二贯，钞八分该三十三贯六百文钱，二分该八千四百文。钞以千为一贯，在外钱钞不行去处，钱照钞关事例，每钱七文折钱一分，每钞一贯折银一分二厘五毫，通共一十二两四钱二分，并给付被杀之家。一、已上赎罪则例系原行者，轻重的当，经久可行。其后虽有节年准事例，如稍次有力则过于轻，如每徒一年折银十两，每米一石折谷二石则过于重。其户部等衙门有因究荒而题者，有因助边而题者，各轻重不等，要作适中之例，虽一时暂行而不可以久远。故今重问刑条例，特为开示止照。原行则例，断拟不许妄引。例庶几较若昼一而无被此异同之患，轻重适平而为继久可行之政矣。若夫纳钞赎罪之法，止于苔杖而不及流徒者，罪重而钞轻故也。
纳纸则例
稍有力兮纳工价，每日追银一分计，算来一月是三钱。若苔二十一月费，杖六十分四月工。徵银二两无他例，每等加罪半月工。银数定在月数里，五徒每月亦三钱，凭斯莫去无差异。又曰：稍欠有力纳工食，笞杖十下一钱抵。每徒一月一钱银，此例难存今革矣。又曰：赎罪例抄重赎云，命归军职正妻继。例难的决有力人，监生生员与官吏。苔杖每各一十下，折银一钱无别谓。此例却与工食同，用之惟赎答杖戾。若犯徒流不准赎，钞轻罪重之意义。又曰：收赎津钞轻赎名，妇人老幼与庆疾。折杖余罪工乐户，诬告过失与出人。苔杖十下七厘半，初徒一钱五分起。首流三钱七分半，五钱二分半死罪。每等徒流加几何，三分七厘五毫是。又曰：过失杀者赎几何，四十二贯钞依律。一、凡真犯死罪，强盗、窃盗、充军、逃军、逃囚、逃匠、口外为民逃曰抄扎人口，各有本等，俱免纸。一、凡原文武官员、监生、生员、吏典、知印、承差、僧道、钦天监天文生、太医院医生、里长、粮长、老人、职官正妻、总旗、应袭舍人俱纳官纸，其余军民人等，有状者，俱纳告纸；无状者，俱纳民纸。无罪供明者纳纸，省发者免纸。一、凡原告只一人，系交官纸，一名该银二钱五分。上官交成三钱。一、凡被告或非一人系交民纸，每名该银一钱二分半。上官交成一钱五分。一、凡诉状之人亦同原告交官纸。

五刑定律

笞刑有五
笞刑有五：苔者谓人有口罪用小刑杖决打，自一十至五十为五等，每一十为一等加减。笞一十赎米五斗，有力纳工价银三钱五分，减等稍有力纳工价银三钱。笞二十赎米一石，有力纳工价银五钱，减等稍有力纳工价银四钱五分。笞三十赎米一石五斗，有力纳工价银七钱五分，减等稍有力纳工价银六钱。笞四十赎米二石，有力纳工价银一两，减等稍有力纳工价银七钱五分。笞五十赎米二石五斗，有力纳工价银一两二钱五分，减等稍有力纳工价银九钱。
杖刑有五
杖刑有五：杖者谓人有罪用大刑杖决打，自六十至一百为五等，分每一十为一等加减。杖六十赎米六石，有力纳工价银叁两，减等稍有力纳工价银一两二钱。杖七十赎米七石，有力纳工价银一两五钱，减等稍有力纳工价银一两三钱五分。杖八十赎米八石，有力纳工价银四两，减等稍有力纳工价银一两五钱。杖九十赎米九石，有力纳工价银四两五钱，减等稍有力纳工价银一两六钱五分。杖一百赎米十石，有力纳工价银五两，减等稍有力纳工价银五两八钱。
徒刑有五
徒刑有五：徒者谓人犯罪重，拘收在官监遣，力役运炭、搬砖、煎盐、炒铁，一专心苦之事，以赎其罪，待限满放还。自一年至三年为五等，每杖一十及半年为一等加减。徒一年杖六十赎米十五石，有力纳工价银七两五钱，减等稍有力纳工价银三两六钱。徒一年半杖七十赎米二十石，有力纳工价银十两，减等稍有力纳工价银五两四钱。徒二年杖八十赎米二十五石，有力纳工价银十二两五钱，减等稍有力纳工价银七两三钱。徒二年半杖九十赎米三十石，有力纳工价银十五两，减等稍有力纳工价银九两。徒三年杖一百赎米三十五石，有力纳工价银十七两五钱，减等稍有力纳工价银十两八钱。
杂　　犯
徒四年赎米四十石，有力纳工价银二十两，减等稍有力纳工价银四两四钱。徒五年赎米五十石，有力纳工价银二十五两，减等稍有力纳工价银一十八两。
流刑有三
流刑有三：流者谓人犯重罪，不忍刑杀，流去远方，终身不得还乡。自二千里至三千里为三等，每五百里一等加减。凡例犯赃一百贯流一千里，每贯加一等，一百二十贯流三千里，若再多则问囗囗死罪也。流二千里杖一百。流二千五百里杖一百。流三千里杖一百。
死刑有二
绞：绞者身首俱全，虽入于极刑而法比斩者为稍轻也。斩：斩者身首异处，盖入于极刑，法比绞为尤重。若弑逆大罪，凌迟处死。剐碎其尸尤重于斩，其刑之极，无以复加矣。

拟罪问答
问曰：一、如人妻生一子，妾生一子，通房生一子，奸生一子，四子何以分家业？答曰：子无嫡庶，惟有官职从嫡庶而袭。奸生者不得预，亦不许承祀也。若分家业，则以三股半均之，嫡、庶、通房各得一分，奸生者得半分。问曰：一、得遗弃小儿，从姓抚养，长成后亲父母年老无子，知告认归，给与何人？答曰：断与所养父母。盖遗弃者不顾子之生死，以绝其恩；今他人抚养长成，却乃告认，则不与之。仍问冒认良人为子之罪。问曰：一、盗军器者以凡盗论何断？盗应禁军器与私有罪同，亦不言其刺字何断？答曰：前节盗军器以凡盗论，谓监守盗者，问监守常人盗者，问常人领出私家被人盗者，口窃盗。故曰：凡盗其应禁军器，罪虽照依私窃，亦当尽其本法，与上文均刺“盗官物”三字。问曰：一、强盗得财杀伤人，或窃盗临时拒捕杀伤人，或奸者俱准自首，断否？答曰：损伤于人不准首者，谓不准其杀；杀伤并强奸之罪，今既自首得免所因，强窃仍依凡杀伤人乃强奸论。问曰：如白昼抢夺人财，计赃重于本罪加窃盗罪二等，何断加之？答曰：设以徒三年上加者非也。谓将原抢之赃以窃盗赃计该杖一百，流三千里者，再加二等即三千里。问曰：一、如妻因夫逃亡，三年之外告官司而改嫁，夫回告夺，给付何人？答曰：三年之外既不在律又不在服，问不应之罪，给付后夫，前夫不得与。问曰：一、如妻因夫逃亡，三年之内不告官而擅自改嫁者，夫回告夺，断给何人？答曰：三年之内嫁者则在禁限之内，其与夫丧未满而身自嫁者不殊，相应依律拟罪，断给前夫，给还财礼。问曰：一、律云殴大功至死者绞，查得堂弟妹大功，堂孙小功。律又云殴杀者杖一百流三千里，不知前大功、小功何等亲？答曰：大功年幼，止有堂弟妹。小功堂侄、侄孙之外，有再从弟之妻，夫之弟妹，侄之妇至死者，绞。承殴伤者，减等而言。故大功亦言在内，再从弟、弟之妻、夫之弟妹、侄之妇应合小功至死不减之律。及同堂弟妹与堂侄及侄孙提出另议，因其服虽轻，而亲尤重。殴死减等，以其无必杀之意。是故必杀则不减。问曰：一、如人只受枉法赃银一两伍钱，其人添告作得一十两，何断？答曰：不可以诬轻为重论之。律内明云：诬告虽多，律该罪止不反坐。今本犯所招之赃已该满贯，则无罪可反坐矣。只问不应为是。问曰：一、如应捕人及无干人不因公务擅杀死囚者，何断？答曰：应死擅杀，必须为公方可引也。今既不因公务为私而杀，虽应死罪囚，合照常人谋杀论。问曰：一、如将妻作妾，父母告发，其女婿容隐，亦免罪否？答曰：将妻作妾，已有义绝之状，依律拟之，不在容引之限也。问曰：一、如骂辱妻之父母，律例无文，当作何断？答曰：律既无文，可引骂缌麻尊属论。问曰：一、如妻骂其夫，律内无文，当作何断？答曰：当问不应从重，亦须夫告理乃坐。问曰：一、如人家女子与人通奸有孕，后父母知之告官，招出奸夫，何断？答曰：律内明言：非奸所捕获及指奸者，勿论其奸妇有孕，罪坐本妇。则奸夫无罪亦可知矣。今既招出，止问不应，不可以奸论。问曰：一、如先穿陷，及未殡埋而盗尸柩者，以何罪断之？答曰：在床者尸，在棺者柩，尸柩者谓连尸。盗出未曾开棺者，即坐此罪。问曰：一、如发条前节残毁他人死尸，杖一百流三千里；后节残他界内死人，止杖六十徒一年，何以别断？答曰：一、前节死尸乃是人残毁者，故坐此重罪也。后节死人乃里长地邻不申报官司以致被人或鼠丈残毁，坐不申报之罪，非残毁之人也。设有毁者，依前律断。问曰：一、如四人共谋杀人，内一人造意者，一人系加功者，一人系不加功者，至期一人不去，断何罪？答曰：谋杀八条末云“从者不行，减行者一等”。此意直自谋杀并伤而不死，及谋而已行，未曾入三款贯通之言，各减不加功罪，一等科断。问曰：一、如妻妾因骂翁姑及夫之祖父母，而夫殴骂自尽身死何断？答曰：妻妾因骂夫之父母而夫殴致自尽，乌得无罪！设有犯者，伤轻问不应，伤重以夫殴妻条论。问曰：一、如出入人罪与故出入人罪，赎钞相同否？答曰：夫出入人罪者，系失于详察，真情不出，故相应依律收赎。若故人人之罪系明知有罪而出无罪而入，不在赎钞之限。在外则纳米，在京则运炭赎罪。问曰：一、如恩养义男奸家主母，如乞养子断否？答曰：殴家长则照依乞养论，奸则问以佣工可也，谓律无子奸母条。问曰：一、如指挥千百户与军土殴伤者何断？答曰：律例云“若与军民饮酒、赌博殴伤者，自取其辱”。不当议之。问曰：一、如尊使卑幼雕造假印，断以何人为首？答曰：此与谋杀人造意不同也，谓其当官复造，故以雕者为首，主使入系知情行用，亦不可以从论。问曰：一、如受钱枉法，止该杖八十，过钱之人该断何罪？答曰：过钱人无禄则减受钱人罪一等，杖六十，迁徒比流减半。准徒二年是谓受钱者轻，过钱者重何也？恶其引送之奸也。余可类推。问曰：一、如部民谋杀六品以上官长，官吏谋杀五品以上佐贰并六品以下官长，何断？答曰：律例无文相应，各从凡论。问曰：一、如伪造宝钞条，既称财产并人官，下文又称仍给犯人财产，何以断给？答曰：谓如五七人共伪造宝钞，数内一人被人告发，通获到官，将其余之人财产并入官，其被告之人财产给付告人充赏，故云仍给犯人财产也。问曰：一、如夫逃亡三年之外，身自嫁人无媒聘者何断？答曰：苟合成婚，论以刁奸之罪，离异归宗。问曰：一、如犯曾经官离异之妻，私复通奸者何罪？答曰：即犯义绝，当官断虽归宗，私复通奸者，以凡人刁奸论。问曰：一、如弟妹殴杀兄之妻，以尊长论否？妻杀夫之弟，以卑幼论否？答曰：相殴各有加减，至死者各依凡人论。问曰：一、如妻妾与人通奸，除亲夫之外，其余亲属在奸所杀死奸夫、奸妇者何断？答曰：但同居及有服之亲俱许捉奸论，律文原不开载亲夫二子。问曰：一、如官吏人等科人财入己者，以枉法论，满贯得引例，断否？答曰：科之赃与比接受者不同，止科其罪，不应拟问充军。问曰：一、如囚妇保管在外，与保管人通奸者何断？答曰：囚妇乃系在禁者方是，今在外虽是管押，止依常论。若狱卒奸囚归者，当与官吏同罪。问曰：一、如律云“在外六品以下文官听监察御史，分巡官径自提问”，后又言“知府州县官犯者所辖上司，不许擅自提究”，何也？答曰：所辖上司谓县属州、州属府、府属布按司是也。故不得擅自提问，惟钦差风宪衙门皆得径行，不在此例。问曰：一、如官府出入人罪何断？答曰：出入未经决配者，照诬告折杖递减科之。如已决配，照剩罪加减，不必折杖。问曰：一、如受财故纵至死者，全科设有杂犯死者，受财故纵者，作何断？答曰：受财故纵至死全科，不分真杂，俱得拟绞。若系杂犯，照依准徒。问曰：一、如妇人犯罪该杖一百，徒三年，减得杖九十徒二年半，以后发落的决若干？答日：虽减至杖九十徒二年半之时，亦云某氏杖一百，余罪收赎，不可以九十言之，此盖名例加减杖徒之法也。问曰：一、如监临二官新到未事，一官受礼物，一官受银两，各当作何断？答曰：礼物者饮馔之物，银两者财帛之属，虽曰受之则一，而致罪不同。礼物则坐监临接受送之条，银两则坐非因事而受财坐赃之罪。问曰：一、如军职所定妻末娶，妻家悔嫁他人已成婚者当何断？答曰：律内虽云“其女断给前夫”，但军职必有诰封，难容再醮之妇，不须援引断给之文，止拟倍从后夫断罪发落。问曰：一、如人先犯徒罪逃躲人家，知情藏匿，后又过出犯该死罪，事发到官，藏匿之人减犯人一等，未知干何犯之罪减断？答曰：其人藏匿之时，止知是徒，不知至死也。今之收露止该减初犯徒罪一等，不该于死罪上减也。凡各条同罪及减犯人罪者亦仿此。问曰：一、如律云“白昼抢夺”，不言黑夜，设有犯者作何断？答曰：抢夺恶其白昼，故不计赃科罪，若是黑夜，即以窃盗论，难责以“白昼”二字。问曰：一、如妻妾被人引诱出外，不曾改嫁，与改嫁他人者何断？答曰：被诱出外不曾改嫁，则当用被诱之人减一等律。问曰：一、如杂犯死者告作真犯死罪，绞罪告作斩罪，斩罪告作凌迟，俱作何断？答曰：今之杂犯即古之真犯，后因法重情轻遂改为徒即死刑也，绞告斩、斩告凌迟皆死也，三者俱无剩罪可及坐矣。设有犯者，只问不应从重，若徒流以下告作绞、斩、凌迟未决者，均称诬告人死罪也。已决者反坐以死，谓绞坐绞，斩坐斩，而凌迟坐凌迟是也。问曰：一、如同居卑幼将引他人行强盗，该照常人断否？答曰：亲属相盗律内止言各居者若行强盗，尊长犯卑幼亦依上减等，卑幼犯尊长以常人论。其同居者以家人自盗断。问曰：一、如夤夜无故入人家者，其主捉获，拷打致死，当作何断？答曰：在家捆打者虽不登时，罪止拘执也。出外须系登时，即罪人不拒捕而杀。问曰：一、如僧道在寺院修斋设醮，祈禳火灾，不于私家何断？答曰：意恐亵渎神明，所禁者私家也，若于寺院则无罪可知也。

金科一诚赋
金科慎一诚金者刑也、曹也；科者条也、断也，谓刑曹之官折狱当慎，不可孟浪。尽一心之诚以应万事之变，斯无冤抑矣！玉律贵原情：玉者国之信宝，律者国之定宪。人君以律为宝，故曰玉律。参之历代，得其中道以为刑名，本欲刑期无刑也。但人心不古，险诈百端，当官者贵在原情，庶可无冤也！夫奸妻有罪：中一子曰：以婚不以礼曰奸，谓居父母之丧，夫妻交媾是忘亲也。芳致有娠可验，合坐杖六十、徒一年之罪。子杀父无刑：以子孙杀父母、祖父母，凌迟处死，出于五刑之外，故曰无刑。辨拟云翁若黑夜奸子妇，子莫得知；及涂抹面目遇晚行盗，子不见闻而误杀之，并合无罪是也。不杀得杀罪：凡主谋令杀人者，身虽未操刃挺，当以首论，坐偿其命是也。流罪入徒萦：如先犯徒三年已役，又犯杖八百流三千里，合杖一百，拘役四年。若犯徒一年，亦总徒四年。出杖从徒断：谓如杖一百加一等，杖六十徒一年，加徒减杖之类是也。入徒复杖徵：谓如被告笞五十，诬轻为重告人杖一百、徒三年者，反坐所剩未论，决五徒及折杖二百。反坐原告，杖一百五十，止杖一百余五十，听收赎钞三贯，此为复杖徵也。纸甲殊皮甲：谓如盗军器计赃，以凡盗论者，纸甲价低，皮甲价高，计赃定罪，自有轻重，故曰殊也。银瓶类瓦瓶：谓如盗大祀祭器皆斩，瓶有银瓦之分，而其问罪则一，初不计银重于瓦，故曰类也。伤贱从良断：谓如奴婢殴良人，加凡人一等，至笃疾者斩，至死者斩。良人殴伤他人奴婢者，减凡人一等，至死及故杀者绞，故知有良贱之分矣。芳相侵财物则不用此律，谓贼盗相侵，劫财物伤贱者，合从良人一体问罪，故曰伤贱从良断也。屠牛以豕名：谓如盗大祀未进神御之牺牲，合杖一百徒三年。又曰若有盗祀豕者罪与盗杀牛者同，罪皆坐满徒而无减等也。达兹究奥理，决狱定详明：兹，此也，指上十章。而言人能达此究奥之理，则决狱之际，必能举类以推其余，原情定罪，岂有不详明者哉？

执照类
娼妓从良照
吁天超拔事。蹇生不辰，卖落烟花。趁钱则龟妈受用，构祸则蚁命承当。思至伊门已经一十二载，扣偿伊债奚啻八百余金。不遂从良终无结果，恳天赐照主张，庶免生为万人妻，死作无夫鬼。为此街恩上告。批曰：妓者沉酣脂粉，笼络勾栏，或一夕易一夫而含羞，解金扣带，笑吹银灯，良有由也。今某志欲从良，弃秦楼之风月，罢巫山之云雨，撤章台之杨柳，终身抑事一夫，此梦之觉而醉之醒者，合与执照，任其所从。
寡妇改嫁照
乞恩超寡事。阿苦上无公姑，下无子女，不幸夫故。家贫，鳏叔佣外，无银买棺。借银五两殓用，债主坐逼。阿无来路，守制无衣无食，不守恐人刁蹬。乞察鳏寡同居不便，赐照准适超生。批曰：妇人从一而终，礼也。某氏夫死家贫，上无公姑可侍，下无子女可从，亦从律以常道难矣！况嫂叔同居，叔鳏嫂寡，嫂果曹令女乎，叔果鲁男子乎？合与执照，听其二天。
杜绝后打照
预杜后患事。某等打伤族命，蒙恩公判。痛念彼强我弱，彼众我寡，冲要之处，终不能飞渡；往来之人，势有难于伙行。幽僻之处，岂必皆有干证。与其遭祸而烦官，孰若先时而杜祸。乞批执照，永绝祸胎。批曰：虽非师德，孰能唾面白干；德不夷齐，岂得不念旧恶？朱才殴伤陈积，被告受刑。倘区又报复积也，寡不敌众矣。兹欲杜祸与执照，庶智寿不毙族人于途，邴受纳齐懿于竹。
告给引照身
给引便照事。伏睹设关将以御暴，文引不给讥察。难凭身带贰本，前往某地生理。旅途往返，不无关津盘诘，告乞文引，以便照验。庶使奸细不致混淆，商路程限免为留难。上告。批曰：秦关燕壁，路阻且长。倘非囗生，未有不苦于盘诘者。今某贸易江湖，非区区守故园而老者，合给与执照，庶身有照验，关无留难矣。

保状类
保县官
叩天从民事。某宽民仁恕，政令肃清。莅任甫及三月，万民翘首更生。讵意流贼入境，毒害生灵，公私宇舍，悉为灰烬。致蒙提究，官难逃法。但缘本县地方城无槽楼，遇难实难固守；民怯金鼓，见敌谁敢争先！一人却死，何敢破贼？事穷势促，坐受天殃。今闻按法当去，士民如失父母。伏乞俯从民欲，曲赐保全之恩。据法原情，普抚疮痍之众。举邑沾恩，老幼铭感。连名上保。批曰：某知县既守临漳，一方保障，胡乃纵贼入境，荼毒生灵，焚毁官舍。既无嘉山之战，又乏睢阳之守，是有玷于官箴者。第以莅任三月，遽联民心，今闻按法当去，隐然有借寇之风，非善于抚字者不能如是也。合从民欲，聊为曲全。
妻保夫
釜鱼乞命事。仁爷巡省一方，奸回丧胆。阿夫不良，因自作孽冒犯天台，虽云众口铄金，敢谓缧绁非罪！宪度自如海涵，良人岂终冯妇。乞转尧天回舜日，泣禹囚解汤纲，置此子于度外，容周处以自新。如再妻儿同罪。上告。批曰：昔班超上书而兄冤白，缇萦赎罪而父刑释。今某氏为夫犯罪以死哀保，是与班超妹、淳于女事相仿拂也。仰府体情释放，许令自新。
母脱子军
乞恩宥事。阿男遭访，枉拟军罪。痛阿早孀，仅止一脉。男今远配，与死为邻。阿独荒居，终作沟殍。一罪而累两母子，死各东西，情极可怜。阿命固不足恤，夫脉竞绝无传。乞颁国典，特垂好生，超豁母子蚁命，感恩刻骨。上告。批曰：弊书金盛，吓诈人命，赃银五十两，拟以军罪，夫复何辞！第伊母孀居，年跻七十，更无兄弟可赖，若远配是不能终母养，又且绝宗祀也。故依囗侯律盛之罪若不可赦，论司马法盛之罪亦所当。原仰本府查审发落。

