
清季申报台湾纪事辑录

清季申报台湾纪事辑录一
清季申报台湾纪事辑录二
清季申报台湾纪事辑录三上
清季申报台湾纪事辑录三中
清季申报台湾纪事辑录三下
清季申报台湾纪事辑录四
清季申报台湾纪事辑录五
清季申报台湾纪事辑录六
清季申报台湾纪事辑录七
清季申报台湾纪事辑录八
清季申报台湾纪事辑录九
清季申报台湾纪事辑录十
清季申报台湾纪事辑录十一
清季申报台湾纪事辑录十二
清季申报台湾纪事辑录十三
 

清季申报台湾纪事辑录一

　　同治十一年（壬申） 

　　东洋和约条例 

　　将军文（煜）奏为琉球国夷人遭风到闽循例抚恤该夷伴有被台湾生番杀害现饬认直查办折（四月初五日京报） 

　　中外杂闻（一则） 

　　淡水植茶 

　　上谕（五月初二日京报） 

　　南海奇事（一则） 

　　署闽浙总督文（煜）等奏台湾府属之淡水、噶玛兰二厅人文日盛恳恩分别增广学额添设学校折（五月十九日京报） 

　　赫税务司到申 

　　五月分教职单（节取五月二十六日京报） 

　　署闽浙总督文（煜）、福建巡抚王（凯泰）奏陆路提督循例渡台校阅营伍稽查地方折（六月初九日京报） 

　　署闽浙总督文（煜）、福建巡抚王（凯泰）奏福建台湾淡水同知及永春州知州、福建府海防同知篆务委员署理片 

　　署闽浙总督文（煜）奏台湾水师协标左营守备李鸿高革职严拿讯办片 

　　署闽浙总督文（煜）、福建巡抚王（凯泰）奏运津米石全完折（六月十二日京报） 

　　署闽浙总督文（煜）奏福建台湾道夏献纶因船政局务难易生手遵旨遴员署理片（六月二十六日京报） 

　　上谕（七月二十三日京报） 

　　上谕（八月十一日京报） 

　　上谕（八月二十日京报） 

　　琉球商人为台湾生番杀害 

　　记玉山奇石 

　　台湾大旱 

　　上谕（十一月十六日京报） 

　　三月二十七日（讫二十九日续完） 

　　东洋和约条例 

　　中华、日本两国向敦和好，今彼此共立和约，伸前以睦，永笃勿替。和约外，另立通商条款，凡三十有二则。兹特录之，以供雅鉴。 

　　其一款，自此约互相更易之日，共敦友谊；两国士民，均可赴所开设之通商埠贸易。 

　　二、通商各埠之名，在中国则曰上海、曰镇江、曰宁波、曰九江、曰汉口、曰天津、曰牛庄、曰治府（芝罘）、曰广州、曰汕头、曰海南、曰福州、曰厦门、曰淡水、曰台湾也；若日本各埠，则有谓横滨者、阿沙加者、呢衣加打者、雅素者。两国官员均可在上列各埠僦地建舍，但仍须遵是国之规制。地方官尚要查明无有伤碍风水、毁拆坟墓，并察业主所取价值，务得其中。所立契券，呈交地方官给以印盖为凭，不准私租强赁。通商埠内外地并不得入，特于通商埠地则可建舍或居住贸易；地方官亦宜为之择地调处。 

　　三、两国商船住通商贸易，本国官员或税关先给发牌照，书明船之大小、顿数若何？梢子姓氏、年纪、原籍，要领事官或税关给印查验。如无牌照，不准入埠。倘间中道有失去者，即行报知税关发回牌照纸；俟船返日，该国官员再给牌照。 

　　四、两国商船到埠，彼此立文武官员督带丁役保护，或在船及本艇住均可。其费用，由税关支给，不得向商船讨索；犯者有罚。 

　　五、两国商船到埠日，限以二十四点钟船主将牌照缴呈领事官，翌日转交本处之税关，以便察阅船之顿数及载货之单。除礼拜日外，逾两天之久，每以二十四点钟为准，若不赴报，在中国埠则罚银至少五十两、多亦不过于二百两；在日本每迟一日罚以六十元。而所立该船载货之单，必须符实。若有假伪，查系故意匿多报少者，在中国则以货物充入官、船主罚银五百两。在日本，若有遗漏，即照应输税之项罚出；苟假伪，则罚银一百二十五元。 

　　六、除货单所列之货外，准货船中兼带需用之物，不用完税。如将此授卖，则应输饷。如以要捐税之货物作免税者写列于货单，一经查出，以之充于官。 

　　七、接领事官就将文书单查验或未验之前，船主私自将货运上，应在中国除以货归于官外，另罚银五百两；在日本，货物充于官。或商船无税关凭照，不得上落货物；如违，在中国则以货归官，在日本则罚银六十元。 

　　八、船到埠所应纳之钞课，以开舱日征收；或出口，以载货之日输纳。清税时，该税关发放行纸于领事官，转交该船主开行。 

　　九、两国商人能于通商埠雇挑及艇载运货物，听其自便讲价，无庸官员理涉，又不能限制所雇多少。如藉挑夫及艇家漏税，税关即行查报；犯科者，控于官。 

　　十、两国商船载来之货，须除包皮粉饰等，以核净货轻重；将其中取二、三件权秤为其余法则，以纳税饷。或坏货，不得与好货同税；但按所值之多少，每百元抽五元。 

　　十一、中国船货物在日本，依地方规制；或日本货在中国，亦依中国税关规制。两国之秤码，均同；或纹银，则以时价所值。商人在两国贸易，依所在地方规条，以免争竞。 

　　十二、在通商埠，两国画以界限，在此界内运货捐税；所画之界，以方便商船为度。二国通商贸易，仍依前未立约时一式；但须得领事官凭票，以免混乱。 

　　十三、中国人来日本，既售货后，中国货主不得入内地。在日本来中国，既纳税后，止中国人可带入内地发沽，因要征卡税；果日本商人挟带入内地，货充于官，其人交该国领事官究办。 

　　十四、二国商人于通商埠贸易，可准来埠购买土产并别国入口货；于出口时，仍要征税。惟不得入内买货；或有由内带来之货，悉归于官，其人应交领事官究办。因二国皆有通商埠，故用此款以昭平允也。 

　　十五、倘带货入口，征税之后欲以此货载寄于他国发卖，不等（？），须报知领事官查明确原箱包，则可免税；苟有假伪替换等弊，将货尽归于官。 

　　十六、日本到中国埠货物一百五十顿以上，每顿纳钞银四钱；一百五十顿以下，纳银一钱。征交之后，海关监督给发牌照。自是日起，以四个月为期；如过四个月以外，再行征税。船到埠两日后开行，货未开舱，不用纳钞课；逾二天，则要纳税。华人船到日本埠，入口每船抽十五元，出口七元。 

　　十七、如两国船遇风雨暂理埠湾泊或买火食，不得开舱贸易。如欲贸易，先报明海关议税。或要修船，先行禀明海关，方能运货上岸；修好后，再运货落船，无庸纳税。倘贮在岸时将货私售，其货则充入官。 

　　十八、两国船不准装载军器并禁出口之货。如在中国，犯者货物充公；发回本国，永不准贸易。在日本国，犯者货物充公。 

　　十九、两国战船到埠，毋庸禀报海关；船中所需之物，任其采买，毋庸纳税。倘有货发售，必要征税。 

　　二十、两国官员在通商（埠）内开设货仓屯贮货物，要另立规条。货在仓里，毋庸纳税；若有卖出，则要纳关税、仓租。如寄往别处，止纳仓租，无用关税。 

　　二十一、两国米关得出口运往本埠发卖，别可出海。船中所需米食多少，要报明关知给单一纸，以凭查验。 

　　二十二、日本国船，毋得往登州及牛庄运豆饼出；若往别处运口则可。 

　　二十三、硫磺、朴硝、白铜系中国所需之物，惟官员可以买卖。若日本人贸易此物，要到官领牌方准；无牌发卖，人治罪、货充官。日本人在中国，毋得将硫磺、朴硝、白铜出口；违者，物充官、人究办。 

　　二十四、禁者乃系火药、炮码、鎗炮、戎马并各式军装，或新制异样战具；两国商人，毋得发售此等物件。犯此条者，物充公，人按本国例究办。 

　　二十五、两国铜钱，只可由本国事阜载至别处，毋得出口私买；犯者，即行拿获究治。中国盐，日本人无得购买；日本盐，无得载来中国。犯者，按本国例办。 

　　二十六、商船私往非通商（埠）外者，地方官立即拿究。在中国者，船、货充官；在日本者，货物充公，罚银一千元。凡有此等罪案，即行照会领事，以为案据。 

　　二十七、货物不在出口货单内、惟有列在入口货单者，如将此货出口，照入口例抽税；如入口货单无、出口货单有者，照出口例抽税。 

　　二十八、船在中途不测、未能到埠，地方官要拯救船。中国人往（？）该国领事若遇海贼，地方官用力辑贼追赃，未获者即行革职；但失主无得向官讨索赔偿。 

　　二十九、关要严禁走漏私税，见机而行，随时设立规条；两国商人，皆要遵依。 

　　三十、两国商人在通商埠者若欲更换规条，须禀明领事，领事转详北京钦差大臣。 

　　三十一、倘两国日后更改条款，自互换和约之日至十年后，要预先通知，庶便酌议。 

　　三十二、以上通商条款及所立和约，两国宜遵守毋违，永敦和好。两国大臣盖印关防，用昭信守。 

　　四月二十四日 

　　将军文（煜）奏为琉球国夷人遭风到闽循例抚恤该夷伴有被台湾生番杀害现饬认直查办折（四月初五日京报） 

　　福州将军兼署闽浙总督臣文煜、福建巡抚臣王凯泰跪奏：为琉球国夷人遭风到闽，循例译讯抚恤；夷伴有被台湾生番杀害，现饬认真查办。恭折驰奏，仰祈圣鉴事。 

　　窃据署福防同知张梦元详报，同治十一年正月十七日准台湾县护送琉球国两起难夷松大着、岛袋等五十七名到省，当即安插馆驿，妥为抚恤，一面饬传该国留闽通事谢维垣译讯。据难夷松大着供：伊是头目，官马依德——是夷官，连同跟丁、舵水一共四十六人，俱系琉球国八重山岛人，坐驾小海船一只，装载方物往中山府交纳事竣，于同治十年十月二十九日由中山府开行；是夜陡遇飓风漂出大洋，折断帆桅，船只任风漂流。十一月十二日，漂至台湾洋面；幸遇民船救护，伊等四十四人登岸，原船冲礁击碎。该处民人将伊等带赴凤山县衙门，转送台湾县安顿公所；尚有同伴二人，并蒙凤山县续送至台湾县衙门，蒙给衣食、钱文。讵跟伴永森宣一名患痘身故，给棺收殓；一面派委员弁，将伊等配船护送来省。又据难夷岛袋供：同船上下六十九人，伊是船主，琉球国太平山岛人。伊等坐驾小海船一只，装载方物往中山府交纳事竣，于十年十月二十九日由该处开行；是夜陡遇飓风漂出大洋，船只倾覆，淹毙同伴三人，伊等六十六人凫水登山。十一月初七日，误入牡丹社生番乡内。初八日，生番将伊等身上衣物剥去，伊等惊避条力庄地方；生番探知，率众围住，上下被杀五十四人，只剩伊等十二人因躲在土民杨有旺家，始得保全。二十一日，将伊等送到凤山县衙门，转送台湾县安顿；均蒙给有衣食，由台护送来省，现在馆驿等供。由布政使潘霨造册详请具奏，声明牡丹社生番围杀球夷，应由台湾文武前往查办等情前来。 

　　臣等查琉球国世守外藩，甚为恭顺。该夷人等在洋遭风并有同伴被生番杀害多人，情属可悯！应自安插馆驿之日起，每人日给米一升、盐菜银六厘。回国之日，另给行粮一个月；照例加赏物件，折价给领。于存公银内动支，一并造册报销。该难夷等船只倾覆击碎无存，俟有琉球便船，即令附搭回国。至牡丹社生番见人嗜杀，殊形化外；现饬台湾镇、道、府认真查办，以儆强暴而示怀柔。 

　　除咨部外，臣等谨合词恭折驰奏，伏乞圣鉴！谨奏。 

　　奉旨：『览奏已悉。着照例办理；并着督饬该镇、道等认真查办，以示怀柔。钦此』。 

　　五月初九日 

　　中外杂闻（一则） 

　　绎西字日报云：『中国通商各码头人口多寡，细为查出：计上海二十五万、宁波十一万五千、镇江十三万、九江四万、汉口六十万、烟台二万六千、天津九十三万、牛庄六万、福州六十万、淡水五万、厦门三十五万、汕头四万五千、广东一百万。甚矣！生齿之繁也；可谓庶而富者矣』。 

　　五月十九日 

　　淡水植茶 

　　淡水地方，向多种植靛树；参天黛色，一望如染。顾居人之艺此者，其利虽溥；然较之栽植龙团、雀舌者，诚未若也。兹者该境人心慕业茶之利，而又审厥风土甚宜于茶，乃改植茶树；凡高陇平壤，多艺此焉。今该境生理渐广于前，实由此巨宗之所致也。 

　　五月二十一日 

　　上谕（五月初二日京报） 

　　上谕：『文煜、王凯泰奏「查明告病副将侵吞营饷各情，请饬调赴福建追办」一折，告病闽浙督标中军副将杨在元，前署台湾镇总兵任内侵吞营饷三千六百余两，且有滥委营缺、私收练兵贴费各情；亟应勒追查办，以儆贪婪。着王文韶饬令杨在元迅赴福建，听候勒追查办。如敢饰词违抗，即着严参押解，毋许逗遛！钦此』。 

　　五月二十六日 

　　南海奇事（一则） 

　　琉球一岛僻在东瀛，向时臣服于日本而入贡于中国。蕞尔弹丸，几如黑子；财赋亦甚微，帑饷时绌。其国民穷土瘠，故不能振作有为；一切皆循旧制，不敢稍更。 

　　现闻有遭风难船两艘抵闽，经地方官救护抚恤；自述在台湾岛被杀于生番，情形甚惨。一船名大着，舵工、水手共四十六人。有琉球官二人，长曰大着、副曰马依德，俱系其国八重山岛人；坐驾海舶，装载方物往中山府交纳——中山府者，国王所居地也。 

　　回棹之夜，陡遇飓风漂出大洋，帆断桅折，任风飘流。继至台湾洋面，为台民所拯，得以不死；原船为风浪所击碎，已无片木。凤山县中为之支给衣食、妥为安顿，转送之福州。一船名岛袋，即遭生番之害者也。船中共六十九人，系其国太平山岛人，亦由载物至中山事竣而回。同时遇风出洋，船舶倾覆，淹毙者三人；余六十六人凫水登山，误入牡丹社生番乡内。生番见之喜甚，以为今乃得朵颐也；尽褫其上下衣，意将搏噬。琉球人恐甚，急避至条力庄，匿于丛林密箐中。生番知之，率众而往，围而歼焉，膏其刃者五十四人。十二人遁于士民家，始得无恙；亦由凤山县派人送至福州。督臣特为奏闻于朝，以为琉球国世守外藩，甚为恭顺；今遭风难民为台湾生番杀害，情殊可悯！应由台湾文武前往查办。其民俟有便舶，送回其国。 

　　按台湾生番久居王化之外，非可以情理相喻。其人亦有火器，甚为猛烈，盖昔荷兰之遗也；时出滋扰，即熟番亦惧之。其巢穴所在，莫得而迹。多结屋于林树之巅，穿林度涧，迅捷如鸟；欲治之者，非纵火焚林，以千百尊大炮环而攻之，尽杀乃止，庶乎其害可除也。不然，失风之船，未有不为其食肉寝皮者！彼其人无礼义、无知识，去禽兽不远也。 

　　六月初十日 

　　署闽浙总督文（煜）等奏台湾府属之淡水、噶玛兰二厅人文日盛恳恩分别增广学额添设学校折（五月十九日京报） 

　　福州将军兼署闽浙总督臣文煜、福建巡抚臣王凯泰跪奏：为台湾府属之淡水、噶玛兰二厅人文日盛，恳恩分别增广学额、添设学校以广登进；恭折具奏，仰祈圣鉴事。 

　　窃照台湾府属之淡水厅自雍正元年建设厅治，应试童生先系附入彰化县考试；迄嘉庆二十一年间奏准设学，即以彰化县学训导移设淡水厅。其所属童生归厅考试，额进文生六名，廪、增生各补取四名，四年一贡；又额进武生二名。噶玛兰厅系嘉庆十五年归入版图，并无学额，文童向在淡水六名之中分进一名；续准酌加二名，以五名分给淡童、以三名分给兰童，廪增生亦酌加二名，于淡、兰二厅附生内考补。嗣因该二厅绅商士民历年捐输军饷，咸丰八年间经前任台湾道裕铎奏准：淡水厅永远加广文武学额各二名、噶玛兰厅永远加广文武学额各一名。溯自淡水厅设学以来及噶玛兰附入并取，迄今五十余年；生齿日繁，人文渐盛。据台湾道、府转据前署淡水同知陈培桂、署噶玛兰通判王文棨查得淡水厅属烟户大小丁口共有四十二万零，较前计多十四余万口；内应试文童六百余名，初学作文者二百三、四十名。请将淡水厅学援照彰化县学之例，将原设训导改为教谕；岁、科两试，均照彰化县学定额取进。噶玛兰厅学援照淡水厅学之例，设立训导一员；岁、科两试，均照淡水厅学定额取进：由福建藩、臬两司核详请奏前来。 

　　臣等查台湾府属淡水、噶玛兰二厅户口既已日繁，人文亦较前日盛，应俟文童多至倍蓰，自宜增广学额、添设学校以兴文教而励人材。拟请俯如该道、府等所议：淡水厅学援照彰化县学之例，将原设训导改为教谕。岁、科两试，均照彰化县学原定额进文生一十五名，另加淡属奏定永远加广二名，共取进一十七名；廪、增贡生各补取一十五名，二年一贡。每试武生，亦照彰化县学原额取进八名，加淡水永远广额二名，共取进十名。噶玛兰厅援照淡水厅之例，另设训导一员。岁、科两试，各取进文生八名，另加兰属奏定永远广额一名，共取进九名；廪、增生各补取六名，四年一贡。每试武生，亦照淡水厅原额取进二名，加兰属永远广额一名，共取进三名：各归各厅考取。至拨进府学，仍由台湾道于三厅、四县临时酌取匀拨，即与内地福州府属十县酌拨相同，毋庸预定。所有淡水厅学改设教谕、噶玛兰厅添设训导应换应给各钤记，并请敕下礼部分铸颁发启用，以昭信守。噶玛兰厅现请添设训导应给俸廉、廪膳及岁贡旗匾、乡饮酒醴等项，请照「淡水厅志」额编数目，每年应额编银一百四十二两八钱九分二厘五毫，即在该厅额征余租项下分别支解造销。其应行添建文庙、学署并祭乐各器，概由就地方官绅士庶捐办，将来免予造册报销。尚有未尽事宜，请俟覆准后再由台湾道、府分饬筹议详办。 

　　除咨部查照外，合将淡水、噶玛兰二厅学请增广学额、增设学校缘由，臣等谨会同福建学政臣孙毓汶合词恭折具奏；伏乞皇太后、皇上圣鉴！谨奏。 

　　军机大臣奉旨：『礼部议奏。钦此』。 

　　六月十三日 

　　赫税务司到申 

　　前录总税务司赫公德前往琼州办理海南开埠通商事宜，因中有章程数端未臻妥协；而粤督瑞节相所定条例，又嫌烦多。是以停开，必须筹商北京总理衙门方能定夺。赫公遂回香港，旋驾坐「凌风」炮船遍游汕头、厦门、台湾、福州、宁波等埠，历观各通商口岸之情形并各海关之条例焉。兹于昨日已抵沪渎，不日将旋往津门；想海南之役，当即可以定议矣。各商均拭目俟之。 

　　六月十八日 

　　五月分教职单（节取五月二十六日京报） 

　　训导：福建尤溪朱元发，邵武；政和李重曜，台湾：俱拔。 

　　七月初二日 

　　署闽浙总督文（煜）、福建巡抚王（凯泰）奏陆路提督循例渡台校阅营伍稽查地方折（六月初九日京报） 

　　福州将军兼署闽浙总督臣文煜、福建巡抚臣王凯泰跪奏：为陆路提督循例渡台校阅营伍，稽查地方；恭折具奏，仰祈圣鉴事。 

　　窃臣等恭查乾隆五十三年三月内钦奉上谕：『台湾孤悬海外，远隔重洋；民情刁悍，奸徒易于滋事。嗣后着该省将军、督、抚、提督分年轮值一人前渡台湾，实力稽查整顿。倘有骫法贪黩等情，据实参办』等因，钦此。又于嘉庆十一年三月内奉上谕：『嗣后该省将军、总督、巡抚及水陆两提督均着自本年为始，轮次亲赴台湾将该处营汛操防等事逐一认真详细察核，事竣后专折奏报』等因，钦此。又于嘉庆十五年五月二十九日奉上谕：『台湾窵处海外，俱系漳、泉、粤民人杂处，素性强悍；总须有大员前往巡阅。嗣后每隔二年，着轮赴台湾巡查一次，用资弹压』等因，钦此。历经钦遵办理在案。自道光二十七年前督臣刘韵珂赴台巡阅，后以办理军务、继因裁改营制，各前任将军、督、抚臣皆未克渡台；仅于同治六年间，商由水师提督臣李成谋前往查阅一次。 

　　伏思台湾系海外要区，民情刁悍，时虞生事。且台湾水、陆各营自裁兵加饷以后，虽迭次讲求训练；而重洋远隔，稽察难周，尚恐旧习未除。本年亟应遵奉谕旨轮巡，用资弹压整顿；当经臣等缄商陆路提督臣江长贵轮值赴台，稽查校阅。接准覆函，拟即由厦门乘坐轮船东渡。现又会咨该提督：于抵台后，将地方营汛操防等事察看整饬；如各营员弁有庸劣不职及与台地不宜者，查明移会撤参，以靖岩疆而明武备。 

　　除到台查阅情形由该提督自行陈奏外，所有本年陆路提督渡台查阅缘由，臣等谨合词恭折具奏；伏乞圣鉴！谨奏。 

　　奉旨：『知道了。钦此』 

　　署闽浙总督文（煜）、福建巡抚王（凯泰）奏福建台湾淡水同知及永春州知州、福建府海防同知篆务委员署理片 

　　文煜等片： 

　　再，署福建台湾淡水同知周式濂，现经调省另候差委；所遗淡水同知篆务，查有现署永春州事、准升福防同知向焘才识明练，堪以调署。递遗永春州知州篆务，查有向署福防同知事、本任邵军同知张梦元练达有识，堪以调署。其福州府海防同知篆务，并查有本任永春州知州翁学本实心任事，堪以委令署理。该员等任内并无承缉盗案将届四参限满以及经征钱粮处分，据福建藩、臬两司会详请奏前来。除批饬遵照外，臣等谨附片陈明，伏乞圣鉴！谨奏。 

　　军机大臣奉旨：『知道了。钦此』 

　　署闽浙总督文（煜）奏台湾水师协标左营守备李鸿高革职严拿讯办片 

　　文煜片： 

　　再，闽省台、内水陆各营自裁兵加饷、就饷练兵以来，迭经檄饬认真整顿，加意训练，革除摊扣积弊，以肃营伍在案。兹据署福建台湾镇总兵林宜华转据署台湾水师协副将唐守赞禀称：『该标左营守备李鸿高私收兵丁贴费、混扣兵饷，并将事故兵缺延不开报，冒销银米归入私囊。其接收前任署守备文光里移交截旷等银，屡饬盘收公柜，违抗不遵。又查该员前在代办左营守备任内有侵欠营项，饬提延不缴完。请即撤任参办』。正在核办间，又据唐守赞以该员李鸿高抗不交卸、带印脱逃，禀请通饬查拿前来。臣查守备李鸿高胆敢扣克兵饷、私收兵丁贴费，且前有亏短营项延不缴完，已属藐玩。迨由台湾镇委员赴营接署，复敢抗不交卸、带印脱逃，尤属荒谬异常。相应请旨将福建台湾水师协标左营守备李鸿高革职严拿讯办，以儆官邪。 

　　除通饬查拿外，臣谨附片陈请，伏乞圣鉴训示！谨奏。 

　　军机大臣奉旨：『李鸿高着即行革职，严拿务获，按律惩办。该部知道。钦此』。 

　　七月初四日 

　　署闽浙总督文（煜）、福建巡抚王（凯泰）奏运津米石全完折（六月十二日京报） 

　　福州将军兼署闽浙总督臣文煜、福建巡抚王凯泰跪奏：为运津米石全完，恭折附驿驰奏，仰祈圣鉴事。 

　　窃上年十二月间，奉旨采购闽米四万石运津济赈。当经臣等筹议分赴台、沪赶办，并提拨闽海关四成洋税银五万两，余在续征税厘拨应；奏奉谕旨允准在案。臣等伏查台湾本系产米之区，时值收成歉薄；加以粤东缺米，赴台购运者而沪米率多运粤（？），价值渐形腾贵：采办均费周章。各该委员设法搜罗，随购随运，计买台米一万石，又上海等处米——多牙户为之居奇——三万石，共四万石。自本年正月十九日起、至四月初十日止，阅时未及三月，一律抵津交收清楚，均系干圆洁净，幸无贻误要需。至运米系用「万年清」、「伏波」、「安澜」等号官厂轮船分批装兑，间因不敷；旋转由沪添雇洋船运往，以副直省春赈之期。给过价脚等项，另容一并核实报销。其在事各员办理妥速，着有劳绩；可否择尤酌保以示鼓励之处？出自高厚恩施。 

　　据委员丁嘉玮等报由布政使潘霨会同船政提调、准署台湾道夏献纶详请核奏前来；除咨部外，臣等谨合词恭折驰奏，伏乞皇太后、皇上圣鉴训示！ 

　　再，福州将军系臣文煜本任，毋庸会衔，合并陈明；谨奏。 

　　军机大臣奉旨：『着准其择尤酌保，毋许冒滥。钦此』。 

　　七月十八日 

　　署闽浙总督文（煜）奏福建台湾道夏献纶因船政局务难易生手遵旨遴员署理片（六月二十六日京报） 

　　文煜等片： 

　　再，福建台湾道缺，先奉谕旨：着夏献纶署理。嗣经总理船政、前江西巡臣沈葆桢以船政未便骤易生手，附片奏请饬令夏献纶暂缓交卸渡台；钦奉上谕：『船政经理需员，而台湾道员缺亦关紧要，夏献纶应否暂缓赴任、抑或另行遴员接署？着文煜等会商具奏』等因，钦此。臣等遵即与沈葆桢会商：现在船政事宜难易生手，应令夏献纶暂缓东渡；俟本年十二月间沈葆桢服阕到工，再饬夏献纶赴任。惟台湾道员缺紧要，应先遵旨遴员署理。查有现署兴泉永道潘骏章年富力强、明白谙练，署任以来，办理洋务尚臻妥协；堪以暂行调署。其现署台湾道定保，饬回兴泉永道本任，以专责成。潘骏章未到台湾以前，先饬台湾府知府周懋琦暂行兼护道篆，以便定保交卸内渡。除分饬遵照外，臣等谨附片具奏，伏乞圣鉴！谨奏。 

　　军机大臣奉旨：『知道了。钦此』。 

　　八月十四日 

　　上谕（七月二十三日京报） 

　　上谕：『文煜奏「恳请陛见」一折，文煜着俟李鹤年到任后，再行来京陛见。福州将军，即着李鹤年兼署。钦此』。 

　　八月二十八日 

　　上谕（八月十一日京报） 

　　上谕：『江长贵奏「校阅台、澎营伍，请将庸劣各弁分别惩处」一折，福建署舺艋营陆路守备、留闽补用守备陈世恩，居心贪诈，声名平常；着即行革职。台湾城守营截缺外委刘光升，弓马生疏；北路中营额外陈登辉、北路右营额外黄遇云，弓马平庸：均着斥革。台湾水师协标中营把总林胜标，步射无准；着开缺候补。噶玛兰营外委吴得全，马射不稳；着降为额外。余着照所议办理。该部知道。钦此』。 

　　九月初八日 

　　上谕（八月二十日京报） 

　　上谕：『李成谋着调补长江水师提督，福建水师提督着彭楚汉补授。钦此』。 

　　十月十五日 

　　琉球商人为台湾生番杀害 

　　日本信息云：琉球国近有差使往见日本国王，求其援手；谓其国有六十人民航海为商者，于台湾内地为生番野人杀其五十有六。彼国势力孤穷，特恳日本王雪其冤屈。而日本官闻之，特发炮船四艘往将野人以事剿灭云。日本西字日报所言如此。但琉球一国为中国附庸，且台湾又为中国疆土，使果该国人民惨罹不测，自当奏闻中国，灭此朝食；胡为舍近图远，而乞拯于日本国君！此事实有不可解者。或传闻之误，抑未可知也。 

　　十月二十二日 

　　记玉山奇石 

　　老城近圣里陆其忠，从舅氏贾，避台湾者数年。近归帆珠海，压装有玉一座。形如小山，而岩洞毕具；两人对坐岩前，其间樵径延宛、悬崖深邃，令观者如置身千岩万壑间。出示亲友，莫不啧啧然羡之。或叩之曰：『韫藏乎，抑待价也』？陆曰：『小人无怀璧其罪，吾安用此以赀戾哉！亦惟以易数亩薄田可矣』。亲友知其出沽，凡嗜玩器而不吝重赀者皆引之往阅；而瑕疵之者亦复不一其词，酬价者率不越五百金以上。陆曰：『以是区区者而予畀，予亦何必作大腹之贾哉』！是玉固台湾中玉山之产，经良工琢制者；而惜乎不遇波斯胡也！自是有愿酬至千金者，而陆仍挥尘却之。有候补明府王公见之，以为希世珍也；具一千五百金相易，于九月二十八日已成事矣。 

　　按台湾玉山在万山中，独高远；望如积雪。遍山皆美玉，生番不知；外人又畏生番，莫敢近，故获之者甚鲜也。每遇晴霁，遥盼山中莹然可爱。又有名银山者，积镪皆大锭；不知何代所藏。欲入取者，辄迷不能出。前有台厦道王公曾命仆挽牛车，随樵人往；既至，积资如山，恣取满车，迷不能出洞。尽弃之，乃获途出。后人见可望、可即而不能取携，遂无复有过而问者矣。以上皆陆其忠所经见而以告亲友者（附录香港「中外新闻」）。 

　　十二月初二日 

　　台湾大旱 

　　昨接西人于月前由台湾发来信云：台湾今年不雨者数月，旱魃为虐，年岁大荒；禾苗概成焦黑，牛马皆纵田中。饥民之弱者，转于沟壑；强者求食不得，多随无赖流为盗贼，随地剽掠，至相戒不敢独行。地方官已照会英领事晓谕西人，勿往僻地游玩。盖恐遇饥民，或被侵夺，甚且戕其性命也。顷厦门已到米船四只，闻系东洋所来者；聊以拯一时之急，究难敷用。今官宪已设法平粜，不使奸商贪利昂价云。 

　　十二月十八日 

　　上谕（十一月十六日京报） 

　　上谕：『李鸿章奏：请留提督，缓赴新任等语。新授福建水师提督彭楚汉，在直隶总兵任内统带练军，未能遽易生手；着准其暂缓赴任，仍当署大名镇总兵以资镇抚。所有福建水师提督，着李鹤年拣员奏请署理。钦此』。  
　 

清季申报台湾纪事辑录二

　　同治十二年（癸酉） 

　　闽督李（鹤年）奏请以福宁镇总兵署理福建提督片（新正月二十三日京报） 

　　日本近事（一则） 

　　译东洋报论钦使来议台湾逞凶事 

　　日本使臣到沪 

　　辨东洋报论使臣来议台湾逞凶事（岭南莲塘生稿） 

　　论台湾生番宜惩办事 

　　日本使臣来中国理论台湾生番杀琉球人事 

　　东洋使臣到京 

　　浙闽总督李（鹤年）奏饬夏献纶赴台湾道署任片（二月二十七日京报） 

　　上谕（三月初四日京报） 

　　闽督李（鹤年）、闽抚王（凯泰）奏台湾积案亟须勒限清厘并请变通章程折（三月初五、初六两日京报） 

　　闽浙总督李（鹤年）奏遵旨拣员调补台湾镇总兵折（三月十七日京报） 

　　琉球朝贡考（选录香港三月初六日华字日报） 

　　署台湾道夏（献纶）奏报到任日期折（四月十九日京报） 

　　谕旨（六月初三日京报） 

　　日本被风难民安插事 

　　东洋请讨台湾生番论 

　　京都杂闻（二则） 

　　海客偶谈 

　　东洋抗论琉球事 

　　详记日本难民受抚事 

　　闽督李（鹤年）奏台湾知府前追银两陆续完解恳恩免予参追片（六月十六日京报） 

　　闽督李（鹤年）奏海外要缺同知拣员升补折（六月十八日京报） 

　　译西报论粤东派兵船赴北事 

　　谕旨（七月二十八日京报） 

　　发兵赴台湾信息 

　　释拟征台湾生番论（忝生荣阳氏稿） 

　　闽督李（鹤年）奏琉球国夷人遭风到闽循例译讯抚恤折（八月二十八日京报） 

　　东洋征生番之议寝息 

　　福建乡试题名（节取） 

　　谕旨（九月十四日京报） 

　　闽督李（鹤年）奏福建水师提督印务应委员接署片（九月十七日京报） 

　　闽督李（鹤年）奏参玩视重案之知县折（十月二十八日京报） 

　　闽督李（鹤年）奏拣员请补海外要缺同知折 

　　闽督李（鹤年）奏拣员请补海疆知县折（十一月初六日京报） 

　　译西字日报所言东洋事 

　　二月十九日 

　　闽督李（鹤年）奏请以福宁镇总兵署理福建提督片（新正月二十三日京报） 

　　李鹤年片： 

　　再，福建水师提督臣李成谋奉旨调补长江水师提督，现经奏请入都陛见。惟新授水师提督臣彭楚汉到任需时，所有福建水师提督应先遴员接署，以便李成谋交卸北上。兹查有福宁镇总兵罗大春久历戎行，声威夙着；堪以署理提督篆务。所遗福宁镇总兵，查有福建顺昌协副将宋桂芳勇敢有为，堪委接署。除分别咨行遵照外，谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　二月二十四日 

　　日本近事（一则） 

　　闻东洋特派一大员名纳部约西，驾新构大铁船一舰驶往俄罗斯，将驻该国都中；并拟顺道先赴京师，与中国复议寻盟云。 

　　三月初六日 

　　译东洋报论钦使来议台湾逞凶事 

　　据东洋西字新报所述，东洋国家将与中朝有较议之事；经东洋外务臣名琐也气马者已率领兵船二艘由横滨驾往中境，以为执理而争之举云。盖缘日前有琉球国人数名往游台湾，亦以台湾海岛本近中山，商贾往来亦其常事。不料台湾内地向有番人惨酷居心，不堪言状；见琉球国人伴侣无多，竟上前掩执，锋刃交加。不但杀其身，而且食其肉焉。查琉球海岛一带原服属于东洋，其人另为一种，名为杂稣马。骤闻台湾番人烹杀一案，大为愤怒；联禀朝廷，必欲为报仇雪恨之举。且其党类甚为不平，几至肇生事变。东洋朝廷即行签兵急赴该境，以为弹压。惟以杂稣马人颇多有权者，亦不得不从其所请，使其愤怒之气无所发舒；故不得已而有此举也。兹东洋之与中朝相议者，系欲请中朝官吏严询烹杀确情，按律惩办；如不从其言，则东洋欲自兴问罪之师前往征伐云云。伏查此事，本无难处。倘台湾番人果有犯烹杀等情，则其残忍可知矣；按律定罪，固亦国法所当行，而亦民情所共服者也。然则东洋亦何至深虑中朝之固却其请，而必远驾舟师以壮声势耶？且必远劳钦使以重案情耶？且所云欲亲行讨伐之举，则按之事势、揆之情理，俱有断断不可者。使台湾人束手就擒，则亦已耳；苟或不然，势必至有抗拒。既抗拒矣，势必至有杀伤。从此衅隙一开，事有不可问者；吾恐非邻封辑睦之道矣！本馆前述东洋使臣将赴京师，所以修好寻盟也云云；此语系照当时西字新报所云，其意尚未发露于外也。今西报所述又如此，爰详译之。至该钦臣或径赴京都、或须经由上海，尚俟续报，再行奉闻。 

　　再，顷闻东洋钦使所率兵船二艘系铁甲轮船，已抵上海，泊黄浦江内。其船坚固异常，船中水手无一西人，均东洋人充之；驾驶便捷，与西国无异云。闻此二船，即泊上海、不往天津也。 

　　三月初七日 

　　日本使臣到沪 

　　日本国简派使臣来中国调换和约，前者驻札上海之领事官郑永宁知照观察使臣，以为业奉钦放，春初即可到沪北上；开送衔名，由道驰报。直制军李伯相委员在天津租赁民房，为使臣公馆，饬知探报行期。当经委办洋务之陈司马晤郑领事，知因天津河道冰冻，是以改俟春融起程，转报直督；即经本馆备录衔名，列诸前报。兹使臣已于前初三日四点钟抵沪，陈司马奉委诣埠迎迓；起岸后，并未另设行台，即在领事公馆驻札。随有中西各国官员互相拜会，甚为热闹。闻不日即须北上，系为前议之通商和约。昨报所列台湾生番杀毙琉球国人曾有奏案，并未题及；苟非另有简派，即系传闻有误云。 

　　三月初九日 

　　辨东洋报论使臣来议台湾逞凶事（岭南莲塘生稿） 

　　阅二百八十三号「申报」译述东洋国家将与中朝有较论事，闻报之下，众论哗然，不解其故。 

　　盖台湾一带，虽系中华之地；而台湾府属界，居海岛边境。至于生番，则又深居内地；虽统称台湾，实非台湾府属可管也。且生番蛮类，未晓人性，不入王化，非我朝之百姓；与中土何碍焉！至琉球人被番党所伤，实堪痛恨！难怪杂稣马人愤恨，几至生变。幸日本朝廷急赴弹压，以免肇事。中外士民闻之，无不佩戴日本国家深明大义，弹压息衅，甚为妥善；何至有远来理论之举耶！故昨报记日本使臣到沪，既已探知其前赴天津系为议立和约，未必争此区区也。且琉球去岁有渔船因风飘至中土，业蒙山东抚军丁中丞体恤安妥，护送回国；此乃周全患难之举，足见中朝怀柔远人之至意。旋见去秋卑鲁国「马厘亚士老」船由港启行，遇风飘至横滨，蒙日本官宪及各国驻滨领事公断；此事在「猪仔」之人深感再造之恩，在中土士民无不额手称颂。佥谓日本与中国通商，从此敦睦邻邦，岂不美乎！忽闻日本使臣特来中土较论欲行讨伐台湾生番之事，仆固不深信也。缘日本近来技艺、政治，蒸蒸日上；正宜养畜威德，岂肯轻与区区生番战斗哉！即使百战百胜，又何加焉。推原日本韬略之臣、学问之士颇多，决其断断不与区区小隅生番争战；吾知此言真出谣传矣。且内地生番难于争战，艰于剿伐；即使战舰泊于海疆，以炮轰之、以箭射之，生番远远避之。即使众兵登岸攻击，生番遁入深山，置若罔闻；断难追剿。倘或逞其凶横，或乘战舰不齐、军兵未备，扰集深山穷谷，党类蜂拥而至，则战胜也亦难矣！ 

　　曾闻昔年有美商船湾泊其间，薄游斯地，竟被番党所欺；遂禀驻福州领事转请闽浙督宪发兵剿之。督宪因其凶横太甚，不入朝廷管辖，任其自行兴兵讨伐；美国领事即调驻防各口战船，探知形势万不能剿，是以中止。此番日本使臣之来，岂为此乎？殆将有以利吾中国乎？ 

　　按：本馆前二百八十三号报内所述东洋使臣来中国较论之事，其事系由该国新报中译出，姑就所见而述之。至其事实与否，倘须俟东洋使臣至京师后，方能知其底细也。盖上海究属局囿一隅，何能统悉中外之事实耶！惟就管见，大约而论；在东洋既因烹食一事有欲讨番人之说，则是役也，或者较论及此，亦未可知矣。探实，再行报闻。 

　　三月十三日 

　　论台湾生番宜惩办事 

　　二百八十六号报中，岭南莲塘生论台湾番人不受官府节制，非食毛践土者比。其言自属实情，然其事之有干系也，大矣！ 

　　查万国大律：凡地属何国，则应归何国约束。倘有他处人民为其属地所杀害，则必先向有此地之国与之理论；倘此国不愿代为报复赔补，则为其主使无疑。如力有不足，则令受害者自行办理云云。夫既为一国之主，抚有此地而己无能为役，且使人代为办焉；此其计甚左，而其事又甚险！何则？盖人心贪得无厌，固无有不思得土地者。我之属地而我不能办，须藉彼力以代惩；彼之劳师费饷，岂能令我获此便宜哉！倘能获胜，则必索讨军饷，需求无已。或且据其地以为己有，借口以补用兵之繁费；而我之属地，遂坐视为他人所得而莫可如何！甚且扰动干戈，迨无宁岁；不亦危险矣哉！今东洋此役，倘实有其事，是亦遵万国公法之意也；中朝将何以应之乎？且夫台湾之地，为外人所垂涎者久矣。吾闻泰西各国，均有蚕食此邦之心；祗以海滨无安泊船楫之妥港，故未曾举动耳。而最甚者，则为日耳曼国；风传该国已密议其事，且遣人私赴台湾等处游历以觇形势、且探实情云云。台湾僻处海隅，固亦中国之要地也。倘一旦为他人所侵夺，既伤国体，且强邻居于海边近地焉；此岂时势所宜有哉！ 

　　为今之计，似宜先自振作，期于必克番人而后已；则外人无隙可乘，其贪心自敛矣。然则台湾一隅，岂不宜格外加意者哉！ 

　　日本使臣来中国理论台湾生番杀琉球人事 

　　前所记东洋之事，颇疑其属子虚。今阅香港中外新闻亦载此事，与本馆所言大略相同，或者确有其事亦未可知；因刊刻于右。 

　　闻日本国有简派钦差前来中国理论一事，该钦差于十五日由横滨乘航起行；随行者有火船名「马勒格」，另国家兵舶二艘。推其故，据日本国日报云：该国简发钦差前来中国之故，其事非起于该国也。缘有琉球国人数名因被难流落台湾，匪惟不见收恤，竟被该境野人所食；琉球国人忿怒无极。日本国有萨萧马省，其地方人与琉球人属有亲谊；故琉球国移请责备台湾。日本国王初欲消息其事，不向中国朝廷理论；但琉球国人势极强悍，故该国王特发钦差并兵舶等先至北京向中国朝廷理论，请中国朝廷究责台湾。若中国朝廷置之不论，则自行移兵责罚。该国日报又谓：望中国朝廷与该国钦差理明此事，台湾有应行责罚处，则照法施行，庶不失睦邻之义；否则，衅隙恐由此滋，殊非人心所属望云。 

　　三月十九日 

　　东洋使臣到京 

　　兹闻东洋使臣已抵京师，与恭藩各大臣均已相见。并闻其来中土，除论琉球事外，尚有一要事计议：欲与中国约，以后无论日本与何国构衅用兵，中国均可置身局外，不闻不问；该国亦断不求助，惟祈中国两不袒护云云。盖其意将与高丽构难，故有此举；亦可谓思周虑密者矣。 

　　浙闽总督李（鹤年）奏饬夏献纶赴台湾道署任片（二月二十七日京报） 

　　李鹤年等片： 

　　再，福建台湾道员缺，先奉谕旨着夏献纶署理。嗣因该员经理船政提调事务，难易生手；经前兼署督臣文煜会同臣王凯泰附片奏明，俟总理船政前江西抚臣沈葆桢服阕到工后，再饬夏献纶赴台湾道任，其缺先委候补道潘骏章暂行署理在案。兹查沈葆桢业已服阕，照常视事；自应遵旨饬令夏献纶即赴署任，以专责成。除分饬遵照外，谨合词附片陈明，伏乞圣鉴！谨奏。 

　　奉珠砒：『知道了。钦此』。 

　　三月二十三日 

　　上谕（三月初四日京报） 

　　上谕：『李鹤年奏「请调补总兵」一折，据称署台湾镇总兵林宜华不能称职，着照所请即行撤任。福建台湾镇总兵员缺，着准其以张其光调补；所遗浙江定海镇总兵员缺，着郭定猷补授。钦此』。 

　　三月二十五日 

　　闽督李（鹤年）、闽抚王（凯泰）奏台湾积案亟须勒限清厘并请变通章程折（三月初五、初六两日京报） 

　　头品顶戴闽浙总督兼署福州将军臣李鹤年、福建巡抚臣王凯泰跪奏：为台湾积案亟须勒限清厘，并请变通章程以清□狱；恭折奏祈圣鉴事。 

　　窃照台湾一府地方辽阔，民刁俗悍，讼狱繁多。定例：以寻常遣军流犯及命案内拟徒人犯，就近解赴台湾道审转详报院司核办；其斩绞人犯及命案内遣军流犯，仍应解省覆审，不容逾限。前因办理军务，厅、县日不暇给；嗣复筹办善后、经理通商，事务纷繁，难免顾此失彼；亦有犯供刁健，审理不易，以致案牍积压累累。加以地势远隔重洋，解犯需费甚巨；历任迁延，愈积愈多。情重者久稽显戮，情轻者瘐毙可矜。若非分限清厘，何以除积习而重民命！同治七年，经前抚臣卞宝第会同前督臣英桂奏明清理闽省积案，请将七年十月以前各案免扣从前限期；奉旨允准在案。查台郡海外岩疆，一切办理为难；情形与内地有别。清厘整顿之法，亦较内地为难。必须参以变通，方可渐收实效。拟请以同治十二年之前未结各案作为旧案，如实系迟延有因者，免扣从前限期，由该道、府饬属据实开报，分别勒限审拟详办。倘再无故拖累、易结不结，即行从严揭参。其同治十二年正月以后报官获犯之案作为新案，饬令恪遵例限审办，不准再有稽延，藉词扣展，以示限制。至旧案内有应行解省覆审者，并请查照寻常遣军流犯之例暂行变通：解台湾道就近审转移司，核明详办。倘有上控翻异，仍分别提省解审，以昭慎重：据布、按两司会详请奏前来。 

　　臣等查台湾积案甚多，固宜亟为清理；该处重洋远隔，尤宜量为变通。合无仰恳天恩将同治十二年之前未结各案免扣从前限期，由道审转；其十二年以后仍照定例勒限办理，以清庶狱而饬刑章。是否有当？臣等谨合词恭折具奏，伏乞皇上圣鉴！谨奏。 

　　奉殊批：『着照所请。该部知道。钦此』。 

　　四月初六日 

　　闽浙总督李（鹤年）奏遵旨拣员调补台湾镇总兵折（三月十七日京报） 

　　头品顶戴闽浙总督兼署福州将军臣李鹤年跪奏：为遵旨拣员调补台湾镇总兵员缺，并饬先赴署任；恭折仰祈圣鉴事。 

　　窃臣查接管卷内同治七年十月初一日奉上谕：『台湾镇总兵员缺紧要，着该督、抚于通省总兵内拣员调补；所遗员缺，着朱德明补授。钦此』。嗣经前督臣英桂会同前抚臣卞宝第以遴选乏人，请以杨在元试署；奉旨允准。十年七月，杨在元以病回省；经前兼署督臣文煜附片奏委福建记名水师总兵林宜华署理：均经先后钦遵在案。臣于上年十一月间履任，凡营伍、地方一切情形，无不详加密访。查台湾为海外岩疆，自各国通商以来，时有中外交涉事件。总兵节制一府，关系最为紧要。员缺虚悬迄今四载，营务废弛，几不可问；非得晓畅军务、老成廉洁之员力图整顿，恐负朝廷慎重海防之至意。臣见闻所及，深以为虑。兹于闽、浙两省实缺总兵及候补人员逐加遴选，查有浙江定海镇总兵张其光年四十三岁，广东新会县人，由军功出身，积功保至记名水师总兵，补授衢州镇总兵，调补定海镇总兵；臣查该员办事认真、谋勇卓著，久历戎行、熟悉洋务，洵为总兵中不可多得之员。以之调补台湾镇，必能胜任。合无仰恳天恩俯念海疆要缺、人地相需，准以张其光调补斯缺，于营务、地方均有裨益。林宜华不能称职，应即撤任；饬令张其光先赴署任，以重地方。倘蒙俞允，定海镇总兵系外海水师要缺，应请旨迅赐简放，以重职守。是否有当？谨会同福建抚臣王凯泰恭折具陈。再，遗缺总兵朱德明丁忧回籍，尚未服阕来闽；合并陈明。伏乞皇上圣鉴训示！谨奏。 

　　朱砒：『另有旨。钦此』。 

　　四月初十日 

　　琉球朝贡考（选录香港三月初六日华字日报） 

　　琉球一国在东瀛海中，几若黑子弹丸。其开国之始，并无甲子可稽。国朝定鼎燕京，琉球率先归附；不敢自王，敦请龚封。嗣后贡职恪共，世守藩属；凭借宠灵，镇抚荒徼：享祚绵远，长作东南屏蔽。现在尚预贡献之列，则谓非本朝属国者，非也！ 

　　第考琉球之所由来，其世次亦多茫昧。其间禅革互乘，匪特「隋书」欢斯，杳无可据；即如洪、永初封，亦非姓尚。今详为核审，上自天孙递至今爵，有约略可言者也。琉球始祖，其初有一男一女生于大荒，自成夫妇，曰阿摩美久；生三男、二女。长男即天孙氏，开国始主也；次男为诸侯始，三男为百姓始。长女曰君君、次女曰祝祝，为国守护神；一为天神，一为海神。今寺院有三首六臂女神，手执日、月，名曰「天满大自在天神」，盖即此也；此亦荒诞不经之尤者也。传二十五代，姓氏俱无考。起洪荒乙丑、至宋淳熙十三年丙午，逆臣利勇鸩而弒之，遂自立。浦添按司舜天讨之，利勇死；诸按司群奉为王，天孙氏遂亡。舜天为日本人皇后裔，三传而外，禅于英祖。自英祖至西威，凡五传。察度氏兴，贤德素着，人心悦服，遂代其国；二传而为山南王思绍所并。以后则世为尚氏，至今弗替。按景泰元年，国王思达遣百佳尼入贡；二年，遣察祈等入贡，已又遣亚间美等入贡：频年以来，史不绝书——未尝与明绝也。惟考日本史：明万历三十七年，义久取琉球。其后书「琉球入贡」者十：日本宽文十一年——当中国康熙七年（？）、天和二年——当康熙五十三年（？）（琉球入贡，铸新银）、享保三年——当康熙五十七年、宽延二年——当乾隆十四年、宽政二年——当乾隆五十五年、又八年——当嘉庆元年、文化三年——当嘉庆十一年、天保三年——当道光十二年、天保十三年——当道光二十二年。其时琉球虽贡于日本，然亦内属我朝；其贡船之来、使臣之至，固彰彰可考也。 

　　如是日本安得私日本（琉球？）为己有也哉！其国民船遭风飘泊我朝，本当加以抚恤；何容日本为之置词！即其遇台湾野番之难，其人外于王化，非属中国之民人；如英、美诸国航海者无不遇之，未闻其与我中国相龃龉也。日本无端生隙，以至远遣使臣以相诘难；虽其谓我中国之无人耶，殊可哂已！ 

　　五月初十日 

　　署台湾道夏（献纶）奏报到任日期折（四月十九日京报） 

　　布政使衔署福建台湾道臣夏献纶跪奏：为恭报微臣接印日期，叩谢天恩；仰祈圣鉴事。 

　　窃臣前奉督、抚臣行知，同治十一年二月三十日奉上谕：『台湾道员缺，即着夏献纶先行署理』等因，钦此。旋因总理船政前江西抚臣沈葆桢尚未释服莅工，臣有承办船政事务，经奏明暂缓东渡。上年十二月，沈葆桢服阕视事，即奉督、抚臣饬赴台湾署任；于二月初一日抵台。初二日，准暂署台湾道潘骏章将印信、文卷委员赍送前来，臣谨恭设香案，望阙叩头祗领任事。 

　　伏念臣江右庸才，毫无知识；由兵部主事荐升道员，留闽补用。两次署理藩司篆务，并蒙赏加布政使衔。涓埃未报，兢惕方深。兹复仰荷恩纶准署斯缺，感鸿慈之逾格，非梦寐所敢期！查台湾为滨海要区，南北地势辽阔，民番杂处，抚驭难周；近与各国通商，时有交涉事件，措施尤为非易。如臣梼昧，深惧弗胜。惟有殚竭愚忱，勉圆报称。举凡要务，随时禀承督、抚臣妥为办理，以冀仰副圣主绥奠海疆至意。 

　　所有微臣接印日期、感激下忱，谨缮折叩谢天恩，伏乞皇上圣鉴！谨奏。 

　　奉朱批：『知道了。钦此』。 

　　六月二十四日 

　　谕旨（六月初三日京报） 

　　兵部将奏补福建台湾艋舺营水师守备嘉朝泰引见，奉旨：『照例准其补授。钦此』。 

　　六月二十九日 

　　日本被风难民安插事 

　　福建洋面有日本国难民遭风遇救，由福建藩台委员护送来沪，解由道辕转发会审公堂送交日本领事公馆查收安插矣。查中朝怀柔远人，凡有遇风洋船，无不妥为料理，护送回国。此番之由闽送沪，亦此意也。 

　　闰六月初一日 

　　东洋请讨台湾生番论 

　　阅西字日报，六月二十日京师来信云：现闻中国将拟出师压服台湾生番之悍，使后有船坏被难者务须抚恤，不得仍肆其野性也。且闻是师也，命李伯相督发；师及台湾，先将数月以前残杀琉球被难水手之各生番从严办罪，然后使各生番皆一例归服中国之教化焉。前三月初六日，本馆已详译东洋西字新报述及该番烹食东洋所属之琉球遭难诸人，必欲中国设法为之报雠；且言中国不任此役，伊将决意自行报复。今东洋使臣甫由京师归国，中国闻有此举，想必由伊定议所致；西报亦揣测之言，尚未知其确否？ 

　　夫台湾之番，向分生、熟二种。熟番久已臣服，已有登仕籍、列庠序者；生番至今未服王化，自为种类。大约射猎为生，残忍杀戮，是其天性。揆厥行为，与野兽等。朝廷因其不知教化，是以置之度外，不令与熟番同处；故虽同在台湾，实则属化外。今之烹食人者，必系生番无疑。若熟番，则断无是事。孟子有言：兽相食，人且恶之。谚云：兔死狐悲，物伤其类。今生番烹人而食，其居心、行事，殆禽兽之不如。即令聚其丑类而歼灭之，亦不过多杀禽兽而已；又何足惜！宜乎东洋见其举动猖獗，骇世听闻；故欲中国大加惩创，使烹人各犯一律伏法，庶几可为异日之警戒。然东洋祗知台湾之地系属中国，而不知台湾之番尚有生、熟之别；彼以为地为中国之地、人即为中国之人，倘伊径自兴兵问罪，又恐有碍中国，故再三请中国自行查办。即旁观者而论，亦谓中国之境，亦不宜使东洋加兵固也。 

　　然生番之于中国，未归顺者也；一旦因其烹食琉球之人，遣官往办，彼安肯帖伏以听哉！将见理谕之不可、势禁之俱穷，惟有用兵而已。夫中国今日用兵之法，较之昔日当有把握矣：乘西法之兵船，用西法之枪炮，擅西法之兵勇，自当战无不胜、攻无不克；所患者，有损于粮饷也。夫有损，亦有益也。昔以无事而未试用夫西法，不知学习之果否能精；今以小事而先操演夫西法，可知则效之是否能逮。能知己之所不逮，更求人之所以精，将见以少胜多；今日能练之数千人，即可当旧制额设之数万兵也。倘后遇有大事，推而广之而已。又况造有轮船，其运载军需之费亦较轻易，断不至器用不足而中止。虽然，生番虽蠢野，亦不可视之太轻。彼虽行军无法、器械不精，然天生金山，幽渺难测，彼且恃为巢穴；出入无常，表里为奸，以成负嵎之势。吾故曰：生番，亦不可轻之也。 

　　京都杂闻（二则） 

　　京都来信云：泰西诸使臣与总理外务各大臣，其和好之谊，更胜昔日矣。西人之内，又传闻中西以觐见之举，将有彼此愈加亲近之势；通商之局，亦为之一大扩云。不知彼必有一事将为有挟而求之计，特此刻未露耳。然则以大局论，正未可高枕也。 

　　又传当时东洋使臣与总理衙门相议朝见之事，各官署欲不许其请；东洋之志，则欲与我国请战云。据此言，则该使臣之恃强，实可谓甚矣！吾以此言殆未足深信云。 

　　闰六月初三日 

　　海客偶谈 

　　西士问于中士曰：『中西之政事，何以相悬若是之甚哉？吾西国君民一体、朝野同心，故朝廷行一新政，无不谋及工商、谋及军民。至于内外臣工，更无论也；即草野之间，或着一书、或作一事、或制一器，亦无不上达朝廷、下闻官长也。若夫中国，则不然。君尊臣卑，君臣已分为二；君贵民贱，君民更判为三。每见朝廷政事，无非请旨而行，照例而办。无论草野庶民，不能干预机宜；即为内外诸臣，亦不敢妄参末议。故民之疾苦，常常壅于上闻；臣之隐衷，往往难于上达。其于晏婴「君可臣否」之言、孟子「君轻民重」之意，似乎不合；其故何哉』？ 

　　中士曰：『子何以见之』？ 

　　西士曰：『吾于近今之事，得之闻见者数端，是以知其如此。吾请为子详细言之：本年春间，台湾生番烹食琉球难民一事，未闻福建疆臣据实入告、先行办理，以致日本国人啧有烦言；即嗣后，仍复未见举动。东洋人私相聚议，以为中国无力，不能治及远事；设使台湾为东洋所属之地，则吾国宰相琐意西马早已惩办妥当矣。日前传言李伯相督师赴台剿办生番，亦系从琐意西马所请，方有此举。中国从此以是为戒，各省大吏均以整顿为心，岂不甚善！第尚恐其不能。此吾所以有「君臣分二」之说。夫君与民，互相维持者也；不可互相睽隔。泰西诸国之人，在中国者每国数千人耳，尚且设各官以理其事务、遣兵船以护其身家。今中国人流寓于旧金山者三百万人，不闻中国遣一官、发一兵以同往，致令旧金山人凌弱中土流寓于彼地者，欲尽行驱逐，而中国官吏亦尚未悉。然吾尚疑旧金山一处何遂有中国三百万人；或告曰：此系向在加里法尼亚者。加里法尼亚者，亦系一国之都会也；故相传又有美国七十万人。夫加里法尼亚本系美之属国，美国人徙居于其国，原无足怪；惟见中国人如此之众，该国土人不能不生疑忌，恐日后中国人据其地而有之。虽系该土人一时之见，或事过而嫌隙渐消，亦未可必。然何如效泰西人法设官、设兵，俾中国人得以高枕无忧乎？即不然，或商诸美国，亦可禁杜该国土人之侵扰。盖美国之例，所属国甚多。其属国之小事，皆归属国自理；若大事，须与通商、外务大臣奏请美君中政裁办故也。此犹得曰是海外事也，一时未能周知。日前上海丝业公所聚议，令各丝商于卖丝时须向西人先索银两，然后付货，似与和约不符；故各国领事官皆未之许。是以有人会议互为劝勉，各国不准雇用华人，并不与来往贸易。事虽未行，亦成笑柄；君与官吏皆不之知。此吾所以有「君民判三」之说也。吾子以为然否』？ 

　　中士默然，不置一词而退。 

　　闰六月初五日 

　　东洋抗论琉球事 

　　阅东洋来报，知该国大臣琐意西马在京都与总理衙门相议往讨台湾生番一事，本朝先不应许。盖曰『琉球本中朝进贡之国，实非东洋属国；何烦尔越俎而谋乎』！琐意西马驳曰：『琉球既为中朝属国，则昔者我之杂苏马部人曾伐取该境，何不闻中朝之发兵救援？尔既不救之于先，我自当护之于后』云云。查彼相之言，难以理折；若不伸天讨于生番，何以服此「小东」、「大东」耶！由是而中朝遂有发兵之举云。 

　　闰六月初六日 

　　详记日本难民受抚事 

　　前日本馆报列福建委员护送日本国遭风难民来沪一事，今再详细探明报闻，以见中外之怀柔，更见民番之辑睦焉。 

　　盖此案之遭风也，系台湾生番所救。事在本年五月十五日，该难民名利八等四人，由伊本国运盐，在洋遭风，飘至台湾凤山县之山后生番处所；船为风浪所坏，片板无存。幸人皆无恙，凫水登岸；经生番头目陈安生救邀回家，给以饭食，款待甚殷。有商人李成忠经过，会同番目陈安生护送到县。邑尊因见番目好义可嘉，且容貌恭顺；禀蒙台湾道宪赏给呢羽等物，并给还饭食等费，均不受领。遂由道会同镇戎赏给番目陈安生银牌一块，并赏给商人李成忠六品功牌顶戴，以昭激励。迨解闽省，洋务总局咨会关道派在闽候补之陆二尹之钧护送上海关道衙门；沈观察随即饬发会审公堂陈司马送交日本领事公馆，日内即搭公司轮船返国云。 

　　观乎此案，生番陈安生若此友爱，则前者所谓烹杀琉球国人，何至天壤！可见人心之不同，凡事不可一律论也。 

　　闰六月初八日 

　　闽督李（鹤年）奏台湾知府前追银两陆续完解恳恩免予参追片（六月十六日京报） 

　　李鹤年片： 

　　再，兼理台湾府知府梁元桂接办台湾盐务应完同治七、八两年分新增额外课厘并补足盐厘共银三千五百三十两零，先因完未足数、且较前短绌，当经奏请勒限满两个月追究；届限无完，再行参办在案。兹据福建盐法道裕宽会同布政司潘霨以据该员梁元桂先后解完银四千七百四十三两二钱零，内除新增课厘银三千五百三十两零外，实收额外余银一千二百一十三两一钱零；所有前追银两，该员既能陆续解完，且核计尚有盈余。应请免予参追等情，具详前来。臣等覆查无异，谨合词附片陈明，伏乞圣鉴，敕部查照施行！谨奏。 

　　奉朱批：『该部知道。钦此』。 

　　闰六月初十日 

　　闽督李（鹤年）奏海外要缺同知拣员升补折（六月十八日京报） 

　　头品顶戴闽浙总督兼署福州将军臣李鹤年、福建巡抚王凯泰跪奏：为海外要缺同知拣员升补，恭折仰祈圣鉴事。 

　　窃照福建台湾府鹿仔港理番同知祝永青革职，遗缺系台湾海外要缺，例应在外拣员调补。该同知分驻鹿仔港抚驭民番、稽查海口，均关紧要；非精明干练之员，弗克胜任。臣等督同布、按两司在于内地现任、候补同知内逐加遴选，一时并无堪以调补之员，亦无回任应升之卓异人员。惟查有福清县知县石鸣韶年五十七岁，山西介休县人，由增贡生报捐训导，选授平阳府训导；应咸丰戊午科本省乡试中式举人，于训导任内保荐卓异，遵例捐足知县，在任候选。同治元年，选授福建永安县知县，三年三月十二日到任；调补福清县知县，八年九月二十日到任。先后报捐同知升衔花翎，调署闽县知县；□年分大计卓异，现调署泉州府厦防同知。臣等查该员石鸣韶才优守洁，办事实心；在闽年久，历任烦要各缺均能措置裕如，任内并无未结积案、欠解钱粮暨承缉盗案降革处分。以之升补台湾府鹿仔港理番同知，洵堪胜任。惟调缺请升，与例稍有未符；第人地实在相需，例准声明。合无仰恳天恩，俯念海外员缺紧要，准以卓异候升之福清县知县石鸣韶升补台湾府鹿仔港理番同知，实于地方有裨。如蒙俞允，应同卓异之案并案给咨送部引见，恭候钦定。再，该员系由繁缺知县初升同知，例免核计参罚。所遗福清县系属调缺，俟接准部覆，另行遴员调补。  

　　据布、按两司会详前来，臣等谨合词恭折由驿具奏，伏乞圣鉴，敕部核覆施行！谨奏。 

　　奉朱批：『吏部议奏。钦此』。 

　　七月十三日 

　　译西报论粤东派兵船赴北事 

　　前录粤东派拨之中国兵船一队泛海北行，不知何往；旁观者揆之，疑系供今年台湾之役云云。今闻该兵船一队计共十四艘，已经驶抵直界。传闻将分遣大半至黄河口之天门关，听候山东抚宪调拨遣用；其余，则从役于台湾云。然此信尚无确据。又谓燕台数日前有火船一艘出洋，闻系驶往高丽者；论者谓此船之至高丽，盖惩其未献之职贡也。 

　　又疑系东洋使臣前议及失和之举，或将遣使饬谕之耶！均未可知也。西报之言如此，姑译之以俟知者。 

　　八月十八日 

　　谕旨（七月二十八日京报） 

　　兵部将奏补江南漕标中营都司陆占魁、题补广西提标前营守备陈胜发、福建平和营守备江瑛图、台湾镇标左营守备林鸿钧引见，奉旨：『均着照例准其补授。钦此』。 

　　八月二十日 

　　发兵赴台湾信息 

　　昨接福建来报云：闻津门官宪将不日调兵赴厦门，由厦门放海往台湾，以为惩办生番之举。又闻该兵将沿路须经过闽省城云。 

　　九月二十一日 

　　释拟征台湾生番论（忝生荣阳氏稿） 

　　前阅各处新闻纸报载，拟国家议征生番者；缘仅见生番之暴戾，未明悉台湾之情形也。盖人但知生番不除之为害，不知生番不除之为利焉。 

　　夫台湾地势，区分前后；吾人所居者，惟山前西南沿海一带耳。山后东北，全属生番种类，不知凡几；皆以数十百人集处一隅，穴土而居。冥顽野性，禽兽奚殊；日夜出没不常，或潜迹茂林、或藏身穴窟、眈眈窥伺。吾人垦耕，必结队以往。或稍离群、独行山僻，适值其来，必遭杀害。台地夙无虎豹，人遇生番，犹同虎噬；若纠众持械追杀，则蹻捷如猱，望风奔走，莫敢相拒。如果国家有欲殄除之举，不必劳雄兵猛将，糜费兴师；祗须招募土人千余策而攻之，不难灭此而朝食也。然国家体上天好生之德，姑留其类者何也？盖以台湾地方亘长，民多强悍，山川险阻，盗贼纷纭，动辄啸聚，扰攘不时；一被官军追迫，辄缩入内山，扼险死据。以山中生番之残酷，尚且如斯；苟将生番歼除净尽，则深山穷谷官守不周，岂不反成贼薮哉！昔有台湾道镇某公，思维生番深为民害，曾经奏请兴兵荡扫；继奉谕旨「宁为番窟，不为贼巢」，因之而止。不然，生番之患，非止一日，朝中岂无征灭之议，何至留于今日任其滋害中外生民乎！此中底细，有非外人所能深知者。又况诛戮过甚，民与番之怨愈深；赦免余残，盗与番之交反固：恐为患尚不止如今日！诚谚所谓「多一事，不如少一事」也。 

　　有心世道者，谅不以此言为河汉也！ 

　　闽督李（鹤年）奏琉球国夷人遭风到闽循例译讯抚恤折（八月二十八日京报） 

　　头品顶戴闽浙总督臣李鹤年、福建巡抚王凯泰跪奏：为琉球国夷人遭风到闽，循例译讯抚恤；恭折奏祈圣鉴事。 

　　窃据署福防同知谢昌荣详报：『同治十二年五月初九日，准台防厅护送琉球国遭风难夷林廷芳等九名到省，当即安插馆驿，妥为抚恤。一面饬传该国留闽通事译讯，据供：该难夷林廷芳是船主，蔡克秀、比嘉长滨、与那城具、志坚仲元、土城岸本都是水手，伊等一共九人，俱系琉球国那霸府人；驾坐小海船一只，装载粮米往太平山岛交纳。本年四月初一月，由太平岛开行，在洋陡遇飓风。十一日，随风漂至台湾琅■〈王乔〉海口，船只冲礁击破。该难夷等凫水上岸，误入生番乡内，均被生番拘留；幸经附近汛弁谕由土民杨天宝等备银赎回，将伊等送到凤山县衙门转送台防厅安顿。并蒙给有衣食，由台护送来省，现在馆驿等供。暨据该国留闽通事周兆麟面禀：本届进贡船只，即日扬帆回国；该难夷林廷芳等拟请附搭』等语。由布政使潘霨造册详请具奏前来。臣等查琉球国世守外藩，甚为恭顺；该夷人等在洋遭风，情殊可悯！应自安插馆驿之日起，每人日给米一升、盐菜银六厘；回国之日，另给行粮一个月，照例加赏物件折价给领，于存公银内动支。事竣，造册报销。至该难夷等原船击碎，已令附搭贡船回国。除将清册送部外，臣等谨合词恭折具奏，伏乞皇上圣鉴！谨奏。 

　　奉朱批：『知道了。钦此』。 

　　九月二十二日 

　　东洋征生番之议寝息 

　　前东洋使臣阿可西马之来中国也，以我朝廷台湾生番烹食□州民，故与议出师讨罪，且定拟于今秋起兵矣。闻国家与议，此事已委之便宜自行。东洋先议兵从事，乃秉钧者经已返位，新任操国政者以为此举不免出招多事，故是役今寝息矣。 

　　夫我国为东洋出师，既不免劳师动众，又不免费饷需时；东洋之自为出师履我国属地，亦殊有不合。今得两免，实两全之道也；幸甚！ 

　　九月二十三日 

　　福建乡试题名（节取） 

　　知维蕃（台）、林洪香（台）、陈树蓝（淡）、季青潮（淡）、王均元（台）、王蓝玉（台）。 

　　十月初七日 

　　谕旨（九月十四日京报） 

　　兵部带领引见，奉旨：『福建台湾南路下淡水营都司丁汝霖，着照例准其补授尽先游击。钦此』。 

　　十月初十日 

　　闽督李（鹤年）奏福建水师提督印务应委员接署片（九月十七日京报） 

　　李鹤年片： 

　　再，署福建水师提督福宁镇总兵罗大春，钦奉谕旨补授福建陆路提督，应行赴□供职。所有水师提督印务，应即遴员接署，以专责成。查有记名提督浙江黄岩－－改海门镇总兵李新燕，于同治六年补授斯缺；现据交卸江苏水师营务，呈报到闽。该员稳练老成，战功夙着；于水师情形，颇为熟悉，堪以委令署理。除咨行遵照外，理合附片陈明，伏乞圣鉴！谨奏。 

　　奉朱批：『知道了。钦此』。 

　　十一月二十九日 

　　闽督李（鹤年）奏参玩视重案之知县折（十月二十八日京报） 

　　头品顶戴闽浙总督臣李鹤年、福建巡抚臣王凯泰跪奏：为查明原参玩视重案之知县，恭折具陈，仰祈圣鉴事。 

　　窃查接管卷内已革福建彰化县知县朱德沛，前因民人林歹刺死养父林得、民人林柳误伤母余氏两案并不解府审勘，擅行正法；而禀司与禀道、府之文，又自相矛盾：恐有捏饰消弭情弊。经前督臣英桂、前抚臣卞宝第奏参革职查办，奉旨允准，转行钦遵在案。 

　　旋据前按察使康国器饬委代理彰化县灵灥提集各案人证，讯明林柳系漏网逆匪，于同治七年三月二十四日因与弟林定争殴，误伤伊母余氏致毙；朱德沛于四月初五日访闻驰拿，五月十九日据将林柳获送，并以林余氏尸以久埋结求免验；朱德沛讯明后，因林柳患病沉重，恐逃显戮，即于二十五日正法，三十日禀报道、府。林歹系林得抱养之子，早逐归宗；于同治六年九月初十日，林歹因林得母故，前往拜灵，被林得喝令工人林昆泽殴逐；林歹夺刀回截，误伤林得毙命，畏罪逃匿；尸妻林洪氏尚未寻获控究。朱德沛于十月初十日访闻差查，族邻先因外出不知实情，遂称并无其事；林洪氏亦恐夫死已久，尸遭蒸腐，检呈求免验。旋经朱德沛于七年八月初八日将林歹购获，会同委员讯明后，于八月十四日正法，二十日禀报道、府；并非该革员不行起验通报。其就地惩办，系因重洋远隔，民风犷悍，因地权宜，实非玩视重案，查案卷□符。并据朱德沛禀复：林柳于获讯未认逆伦之先，已认漏网股匪，照章就地严办。林歹一案，虽有访问，因族邻均称并无其事，在乡先拟省禀寄署，存俟覆加查确缮发；嗣因讯出各逆伦重情，驰禀道、府复寄谕署中照发省禀，讵误将前寄禀稿缮发，以致两歧。奉查姑觉疏忽难辞，迭经批据台湾道、府暨接署知县□时□覆查，实无捏饰消弭及别项情弊等情。兹据布政使潘霨、按察使葆亨查得林歹、林柳二犯均属情真罪当，朱德沛于惩办后禀明道、府核转□日系在奉文饬查之先。查办逆伦案件，地方官例无处分，无所用其讳饰。且既将办理情形禀报道、府核转，则禀报臬司岂有改换情节、自相矛盾之理！据称实系误发，□非有心讳匿。前经参革，□予免议等因会详请奏前来。 

　　臣等查朱德沛身任地方，于拿获逆伦重犯，并不通禀解勘，擅自就地惩办，办理实属乖谬！惟□无捏饰消弭情事，业已革职，请免置议。除咨吏、刑二部查照外，谨合词具陈，伏乞皇上圣鉴训示！谨奏。 

　　奉朱砒：『该部知道。钦此』。 

　　闽督李（鹤年）奏拣员请补海外要缺同知折 

　　头品顶戴闽浙总督臣李鹤年、福建巡抚臣王凯泰跪奏：为拣员请补海外要缺同知，恭折仰祈圣鉴事。 

　　窃查福建台湾府海防同知黄维煊捐升知府，接准部咨归闰六月分截缺。所遗系海外冲繁□要缺，例应在外拣调。该同知分驻鹿耳门，为台湾出入门户；稽查船只、抚辑民番，在在均关紧要。非精明强干、熟悉海疆洋务之员，不足以资治理。臣等督同藩、臬两司于内地现任人员内遴选，非现居要缺，即人地未宜，一时实乏堪调之员。惟查有候补同知陈宝鼎年四十八岁，江苏仪征县廪贡生，由教谕报捐双月同知，历保尽先即选候选决□□以知府用加三品衔，并留山东补用。旋在闽省甘捐局捐离原省，改指福建。九年十二月初八日到，察看期满，□行甄别□□□闽省补用。嗣奉部咨，应以十一年□月三十日作为到省日期，仍扣满一年，方准补缺等因。现计扣满一年，例□□补□。□臬□□会详□来，臣等查该员老成稳练、办事实心，于海□洋务情形均为熟悉；以之请补，洵堪胜任。惟初任人员□□调缺，与例□有□符。□人地实在相需，□得声明奏□。合无仰恳天恩俯念台□同知员缺紧要、调补乏员，准以候补同知陈宝鼎补授，于洋务、海防□有裨益。如蒙俞允，该员系候补同知请补同知，衔缺相当，毋庸送部引见。是否有当？谨合词恭折具奏，伏乞皇上圣鉴，敕部核覆施行！谨奏。 

　　奉朱砒：『吏部议奏。钦此』。 

　　十二月十一日 

　　闽督李（鹤年）奏拣员请补海疆知县折（十一月初六日京报） 

　　头品顶戴闽浙总督臣李鹤年、福建巡抚臣王凯泰跪奏：为拣员调补海疆知县，以资治理；恭折仰祈圣鉴事。 

　　窃福清县知县石鸣韶奏升台湾府鹿仔港理番同知，接吏部咨覆，准其升补；所遗福清县缺，应令另行拣选，坐六月二十七日等因。按闽省照限八十日减半计算，连闰应以七月初七日作为出缺日期，归七月分截缺。查福清县知县系冲繁疲难兼四要缺，地处沿海，民俗强蛮；抚驭巡防，最关紧要。必须精明干练之员，方足以资治理。臣等督同藩、臬两司在于现任知县内逐加遴选，查有署福清县事、闽清县知县傅崇品年四十六岁，湖南益阳县附生，迭在浙省军营出力，续经调闽差遣，奏准以知县留闽补用，顺差赴部引见。同治七年正月到省缴照，援例捐加同知升衔。九年六月，准补闽清县任事，试署一年期满，实授在案。该员悃愊无华，实事求是。在闽年久，熟悉海疆风土民情。现署斯缺，办理裕如；本任内并无经征钱粮及承缉盗案有关降调处分。以之调补福清县知县，洵堪胜任。惟该员实授后历俸尚未届满，与例稍有未符；已饬赴京铜局捐免。臣等为人地相需起见，合无仰恳圣恩，俯准以闽清县知县傅崇品调补福清县知县，于地方要缺有裨。如蒙俞允，该员系简缺知县初次调繁，衔缺相当，毋庸送都引见；并免核计参罚。所遗闽清县遗缺，现有应补人员应请留闽，俟准部覆拣员请补。据藩司潘霨、臬司葆亨会详前来，臣等谨合词恭折具奏，伏乞皇上圣鉴，敕部议覆施行！谨奏。 

　　奉朱砒：『吏部议奏。钦此』。 

　　十二月二十八日 

　　译西字日报所言东洋事 

　　通闻馆西字日报所载东洋□事，殊堪骇异；据云现在上海之一切东洋人，传言伊国与中国将有兴戈之意；亦未明言其所以然。噫！是何传言之难信也。夫东洋与中国先日虽有东洋使臣某人一事，曾有议论相左之处，然事已多日矣。今两国敦睦和好已久，何为今日又复陡生衅端，以致两国皆陷于兵祸！此传必属子虚，毫无确实也。  
清季申报台湾纪事辑录三上

　　东洋来报 

　　论台湾征番事 

　　再论东洋将征台湾事 

　　摘录香港中外新闻 

　　阅申报论台湾事 

　　再论东洋进征台湾略 

　　闽督李（鹤年）奏拣员请补海外要缺通判折（三月初一、初二两日京报） 

　　闽督李（鹤年）奏遴员请补海外水师副将折 

　　台湾信息 

　　长崎来信 

　　译长崎邮来日报论台湾事 

　　译东洋中华两国近事 

　　翻译东洋横滨西字新报论东洋伐台湾事 

　　记兵船事 

　　长崎新闻 

　　东洋回兵消息 

　　东洋人来信（寓上海东洋游民志） 

　　台湾土番考（上） 

　　论台湾事 

　　附述东洋事 

　　杂闻（一则） 

　　记东洋事 

　　俄国钦差禁止日木雇船 

　　台湾土番考（中） 

　　论台湾生番亦有恭顺可嘉事 

　　台湾土番考（下） 

　　论东洋于高丽事 

　　译长崎新报述东洋杂事 

　　东洋信息兵临台湾 

　　记东洋假道伐台湾事 

　　厦门来电信 

　　再论东洋伐台湾事 

　　长崎消息杂述 

　　译字林近报 

　　台湾近事 

　　台湾番社风俗考（一） 

　　闻沈钦使将往台湾论 

　　西人邮寄台湾消息 

　　东洋钦使到沪 

　　台湾番社风俗考（二） 

　　台湾兵事已见公牍 

　　论东洋近日筹议情形 

　　论西士述东洋事 

　　台湾兵事续闻 

　　论东洋与生番交争大略 

　　甲戌科会试题名（节取） 

　　东洋租船 

　　简放台湾钦差信息 

　　台湾近日交锋情形 

　　东洋侵台湾中东先后来往各文牍 

　　日本国简放陆军中将来华上谕 

　　译西字日报述台湾事 

　　潘钦使赴闽、应方伯回苏 

　　续录香港日报记述东兵在台湾事 

　　又杂录各事 

　　论李制军筹□台湾近日情形 

　　兵部引见奉旨一道（四月十三日京报） 

　　「牛腰」轮船传东京未接公文信息 

　　日本进攻生番确耗 

　　议林华书馆「东洋伐台湾论」（附来书）（维扬崇惠堂稿） 

　　中国发兵信息 

　　总兵张（其光）等奏为因奸谋杀本夫身死按律惩办折（四月十五日京报） 

　　论东洋在台湾构衅近略 

　　东洋咨回总理文书 

　　台湾近信 

　　津沽邮信 

　　东洋伐生番闲谈 

　　美钦使查撤台湾助战人员 

　　台郡消息（并正回文之误） 

　　日本复欲购置轮船 

　　论东洋伐生番说 

　　东国赁船 

　　兵船驻守台湾 

　　译录福建日报信息 

　　厦门论日兵近状 

　　台湾近事 

　　西副水师由东旋津 

　　华人欲购铁甲船 

　　四月分教职选单（四月二十六日京报） 

　　论中国与日本形势 

　　台湾近信 

　　「士多瓦」铁甲船式 

　　津沽邮信 

　　福建将设电报 

　　麦领事致书辩前报闲谈 

　　台湾岛人至香港 

　　西友谈兵 

　　东洋兵舶来沪 

　　续述闽省设立电线 

　　日本船停泊失宜 

　　台湾番社风俗考（十一） 

　　译十三日字林报论台湾事 

　　东船来沪情形 

　　续述东洋兵船来沪 

　　译录驻台湾西友书 

　　日本近信 

　　钦使请战 

　　上海无兵船赴台 

　　译录东洋西字日报 

　　译录香港新报 

　　日本出示谕民 

　　「磨申干」兵船停泊福州 

　　译录日本新报 

　　台湾友人邮传 

　　打狗地方信息 

　　京师津沽近事 

　　新科进士授职单（节取） 

　　台湾近信 

　　台湾近信 

　　来稿（东洋杞忧生草） 

　　台湾近势 

　　横滨消息 

　　西字报译登总署移文 

　　东洋统带奏请增兵 

　　台湾续信 

　　东洋水师不敌中国 

　　津沽来炮 

　　东洋水师各船 

　　东洋陆军不足恃 

　　舟师梗令 

　　东洋购备铁甲船 

　　厦门近信 

　　华官谕台湾番社示 

　　闽督李（鹤年）奏北路副将林珠先行革职归案审讯片（五月十七日京报） 

　　闽督李（鹤年）奉开复大湖县丞处分片 

　　二月二十八日 

　　东洋来报 

　　昨日东洋邮来新报，传有要事。据东洋元相太若关于二月十四日檄示该国陆路兵部及水师部之大臣曰：东洋朝廷于台湾岛上之土人，誓战报仇。拟即行派出战舰二艘，与今驻湾燕台之船一艘共四船，先赴台湾。又拟于不多时出陆路兵共万五千名，速赴该境。此役似于本国攸关；俟再探悉细情登报可也。 

　　三月初一日 

　　论台湾征番事 

　　前日记录东洋兴师，将于台湾生番征讨报雠；华人闻之，则不禁勃然骇异焉。然追忆去年东洋先外务大臣与本朝相议大局，尚不出意计所及。先是，议经允许我国亲自代为兴兵征治，嗣复辞之而诿诸东洋自治焉。或以为东洋因部下之人有受虐于番人者，当时积愤，有沸然不可复忍之势。既而静息兴师之耗费；则其忿已泄，兴乓之役将因之而寝其事矣。□度衡如是，彼既不识东人之性，又不达该国现在之内势也。东洋内怨，通于一国也。起怨实出于改旧就新，一切苛政；而藉词在高丽、台湾二国人之肆辱纵虐也。其朝廷原意，欲安居容蓄；而怨萌经时一发，叛人虽幸得拔去根株，而其朝亦逼于徇顺舆情，犹如法国昔人与普国寻战以将民间贰意转属之于外事者。即东洋于今时，亦偪于外求纾怨之举也；非于台湾求衅，则于高丽下手。今高丽得免，而台湾生番将被罗致矣！ 

　　夫台湾一岛，虽分为生番、熟番，早归入本朝版图；而生番之处所，亦隶在我朝之属下焉。近岛虽崇山一带，其中分设华官驻札其西焉；而东境亦渐次以辟县地。故本馆经前说及此事，云自行征办；虽不免于耗费，然胜于让敌国以代行也。兹东洋之兴师，其意仅在报雠而已乎？抑或尚有他图乎？未可知也。我朝允许以自征者，不知另有何议？是在下者无以揆测耳。夫东洋与我朝并踞台湾，其事甚不相下矣。然则是否与盟？既准履踵其地，及于报雠之心已僦，仍亦须退师而不驻焉。东洋西字之报有云：东洋朝廷，其将通岛侵凌扰夺，亦非可测。噫！此何言也！我大清朝所自辟之疆土，岂有一朝甘让之于他国哉！西人于此言，不亦失于揆情度理乎、量时审势乎！ 

　　然则东洋之驻兵于台湾也，已有明征矣。所望尽心于国事者，其不可袖手远观，自贻伊戚也！夫泰西之立规也，遇边境或邻国争战之事，未有不以重兵调发，驻札界内观望，以备不虞也。今闻其耗如此；是役也，彼既已拟定征兵，则我国将何以处焉？前者相传上海制造局所新造火轮大舰二只，将拟出海游历泰西诸国；兹既有台湾之信，则此船或可供当今势急之需乎！夫兵船之造，本为防不虞起见也。未知管见，有当于时事否耶？ 

　　三月初二日 

　　再论东洋将征台湾事 

　　昨论东洋兴兵征伐台湾之役，虽云吾华人闻之无不勃然骇异，此不过谓华民已耳。乃今闻不但民间奇异，即官场亦未有信息；今得传闻之新报，莫不骇然而得此音耗也。夫此役关系重大，重师遽兴而不先为传知议局也，岂有斯理乎！如日本朝曾经允许；然许事于先、议事行于后，是两国交接之常道也。 

　　夫台湾，中国之属地也；西边一带皆封疆重地，而敌国何得进师！东边在本属未封之境而本属已封之接壤，则我国时驻重兵以观衅，藉备不虞者；揆时度势，则断断不可疏于防范也。乃东洋不先行知会而遽下出师之令，是既无列国相交之谊，且又失和好之心；乘势擅行，冀出我国之度外耳。闻前、昨二日，本处宪司与驻此之东洋领事文书往返繁多，不知相议何如。第传闻者，尚有一端焉。见前报犹云：系为报雠出师也。又曰：实非报雠起见，仅赴该处查看而已。噫！是何言欤！闻振旅万有五千人，而仅以「查看」为名乎？异哉！其言之不足信也。而闻此言者，则前论另有别图之疑，其犹不可解乎！然则该领事苟实出前言，则传闻之有此役，实无缘无故矣。盖前此东洋先从外务大臣之请于台湾者，缘因被枉欲征罪，报雠而已。本朝真以为愿明直曲之道，故继许其自行征办；是因有报只之处，而许其自行复只耳。乃今日既谓无只图报，则本朝前许之言，固可废矣。若兹之东洋兴师逞志经往我属地，而猥云「查看」者，是属无故而来犯我疆界矣。此事也，似宜即乘电线传问于东朝，请其即回报以实在情意，然后始行办理可耳。 

　　夫东洋之弃旧求新，矜情强辩；固其国之机事，在他国亦不能与明言。至其求新而致于见嫌于己国之民，且遂起意称兵于我大邦之屏藩以图输服而兼并为塞怨计，是所谓义外之行，非王者之师也。而该国因得西式之船，效西国兵法之灵，则观其举动亦似怀纵横恃势之心矣！夫精器也，必得精手以用之。新法、新器若不熟于行用，不如仍用已娴之旧法、旧器也；东洋人其念及此理也？且不忘其己之为国，不过区区；中国之为邦，岩岩广大也！ 

　　本馆得出师各情，惟自西报；而译得所论者如此，亦惟藉风闻而已，且旁观而已。抑或西字日报其或谬于传述欤？亦未可知。而我国之操政柄者，其量力度势，就此情形以权其轻重焉，可无疑虑也；斯天下幸甚矣！ 

　　三月初五日 

　　摘录香港中外新闻 

　　日本国近有用兵台湾之耗；现得其消息云：月之十四日，日本宰臣大招水、陆两军，颁谕于众曰：『今台湾之生番启衅寻怨，据险负嵎；劫掠我国货财，戕贼我国人命。兹尔众士欲为君父雪耻、欲为死者洗冤，务宜奋勇』！当场同声敌忾。特以战舶三艘，立命驶赴之府；俟至之府之日，更会齐现所泊之船一艘，并速向台湾进攻。盖已发施号令，调拨劲兵一万五千云。 

　　或谓日本国君于是举也，固有非其所欲焉；特逼于国人之切齿高丽，故移兵于台湾为舍难取易之计耳。不知兵者，险事也。用之而胜，则御侮；用之而不胜，则取辱。以日本今日论之，姑勿言其行军一蹶，适足以丧民命、挫国威；纵或□持百战不治之操，则班师之日，费糈粮、饷士卒、耗财用、缺生齿，元气久未可服，内乱益恐日萌！图治之要，期之于长而不期之于暂；一旦祸成既往，其计将若之何！且台湾一岛久已隶于中国版图，使果梗命不化，胡弗先请于中国，使革其顽蒙，顺其性命；亦可见其于中国得尽友谊之诚，而又不失为忠恕待人之道。故谓日本此举，无乃计之绌也哉！ 

　　三月初七日 

　　阅申报论台湾事 

　　前闻东洋征讨台湾生番，亦曾论及此事。昨闻香港中外新闻，又将此事列入报中；顷又接福建官场来函备述此举，以为东洋人大属荒谬！ 

　　夫台湾，我朝版舆之地也。且生番又□其地，化外之民也。故生番之不通王化、不服惩治，尽人而知之。不但东洋数人贸贸然往彼，自取其祸；即华人有误入其境者，虽盈千累万，彼亦可生噬而不恤也。所怪东洋人与彼接壤，岂有不知其情性乎！乃竟自投罗网，致彼逞烹食之常；此皆东洋之自不知机，实是生番之素行常度也。乃今东洋人不知轻重缓急、不守法度规矩，遽尔兴师征讨以为报仇雪恨之计，岂知已视我朝有玩于股掌之势！所以然者，诚以台湾为中国所隶之版图，而生番又为中国化外之顽民耳。若因顽民而逞志报雠，则其地之良民亦连累而遭劫；有是理乎？此台湾之人所为痛心而疾首，而闽省之民又为拊膺而扼腕者也。 

　　然则东洋人果可操必胜之权乎？恐未必能也！因有主客之分也，更有众寡之别也，又有劳逸之判也，且有负嵎之固也。况其地富饶甲于各口，强横独出此乡；不啻豺狼，真如虎豹。果其奋力大肆凭陵，正所谓百夫决拾、万人莫言也；此是后言，姑弗具论。第由今观之，则东洋之篾视我朝之人，已可概见。虽曰「前有允其报复之请」，此亦中华万不得已之衷怀，亦未有准其兴万五千大兵之意；不过为以暴易暴，以强攻强之思耳。然其中良莠不齐，贤愚不等；倘为此无人性之顽民而波及守礼信之良民，岂得为仁义之师、堂皇之举乎？ 

　　或曰：此东洋人或因利而行之，而藉此兴兵以窥伺中华边徼之地耳。果如是言，则东洋之处心积虑，已非一日矣。而故令一、二敢死之士故入生番重地以寻此衅端，可图此举以借报仇之名耳，是将有不可问之心矣！因先论及之，以俟后来之情形果有当于斯言否？ 

　　三月初八日 

　　再论东洋进征台湾略 

　　昨得东洋横滨传来西字日报，将东洋征台湾一役有云：日本之居心，将在据台湾□□□偏□盘踞重兵，以为己有也。盖图自□以后，藉以震威岛屿之生番，不使其有伤残逞凶之惨；庶遇彼东洋民，概能安心无惧。且曰：相传生番所居之地，不在中国之属下；□列地理图书，有明征焉。且该番所行者，中国人不与干己；中国推诿，有凭可据。然东洋与中国两者并居一岛，未免有两属民人杂处之累、两国互争疆界之患。东洋、俄罗斯两国分踞北之撒加连海岛，屡致生衅；近经已有明验。今日本将于中国分争台湾，则两国因之而不相折服以致肇衅者，其能免乎？西人之论如是也。「本国先许东洋准其亲往台湾自行征罪伐恶」；是言也，似属实有其事也，本馆前经列诸报内。乃准东洋亲往报雠，而并准该国盘踞其地；是岂包括于其内乎？至于「生番之地，中国不以为在属下，其肯舍与他国，使其随意侵夺」；此言，吾不信也。试问：天下别有大国使镇据一岛，半余已入版图，其余惟俟渐次教化，逐一归服；而该国其肯袖手待别国来侵哉？实无其理矣。况我朝固俨然大邦也，可准东洋区区之小国乎？ 

　　夫台湾之为地也，田壤沃厚、水土温和；且地藏五金，已称于世。厥后实为中国辖下之要省，必矣。然今之分让于东洋，害非仅在舍失美境而已也；其所以最失计者，正如西人所言：实在于两国预基日后衅隙之虑矣。华人在台湾者，原皆闽人。闽人性急而悍，虽邻村之民，亦往往有执械争斗之患；况使闽人于东洋接壤为邻，两相言语、俗习皆异者，其犹能不以构衅为常事乎？然中国境内民人结恨相争，斯则我一国之事耳，尚易于处治；非若两国攸关之事也。以常理揆度后势，东洋若果据台湾生番之地，则我两国必成肇衅之疮痍，两边之患将恒出而无暇日、往来文书繁杂而无止期；两国自此以后，难辑和睦之好矣。 

　　夫初使东洋自行征罪，其计已左；然既许之，亦仍宜持以坚定，不使复有蚕食之图。兹据长崎昨日之来信，知东洋之征师不日将顺路逾长崎矣；且日前已雇用万昌公司之火船名「牛约」者，以供资载兵粮之用。故征事在即，欲于东洋议局，亦宜从速不可迟误矣！ 

　　或又曰：此役也，东洋人用师并无万五千士之多，仅用陆兵一千、舰船三号。然此系风传而已；且果仅用千兵须怀蚕食之谋，则与之捍御，亦未解其理之所在耳。 

　　三月十五日 

　　闽督李（鹤年）奏拣员请补海外要缺通判折（三月初一、初二两日京报） 

　　头品顶戴闽浙总督臣李鹤年、福建巡抚臣王凯泰跪奏：为拣员请补海外要缺通判，恭折仰祈圣鉴事。 

　　窃福建台湾府澎湖通判陈培桂革职，接准部咨归九月分截缺；遗缺，例应在外拣调。查澎湖地孤悬岛，控扼台疆；非得熟悉情形之员，不足以资治理。臣等督同藩、臬两司于现任人员内逐加遴选，非现居要缺、即人地未宜，一时实乏堪调之员。惟查有候补通判程起鹗，年三十七岁，浙江山阴县人；由监生捐盐经历□盐提举衔捐升布经历，指分福建补用到省。旋丁父忧，委赴军营差遣；事竣回籍守制；服阕来闽。于克服漳州案内保奖，同治五年十月初七日奉上谕：『着免补本班；俟服阕后，以通判仍留福建遇缺即补。钦此』。到省试看一年期满，甄别奏留，赴部引见；奉旨：着「着免补本班，以通判仍留福建遇缺即补。钦此』。同治十年正月初六日回省，又经查看一年期满，奏咨留闽补用在案；例得请补。据藩、臬两司会详前来。 

　　臣等查该员精明稳练、办事细心，在闽年久，熟悉海疆情形；以之请补，洵堪胜任。惟调缺请补，与例稍有未符。第人地实在相需，例得声明奏请。合无仰恳天恩，俯念澎湖通判员缺紧要，调补乏员；准以候补通判程起鹗补授，实于海疆有裨。如蒙俞允，该员系候补通判请补通判，衔缺相当，毋庸送部引见。 

　　谨合词恭折，由驿具奏；伏乞皇上圣鉴，敕部核覆施行。谨奏。 

　　奉朱批：『吏部议奏。钦此』。 

　　闽督李（鹤年）奏遴员请补海外水师副将折 

　　头品顶戴闽浙总督臣李鹤年跪奏：为遴员请补海外水师副将，恭折仰祈圣鉴事。 

　　窃福建台湾水师协副将胡桂清，经臣奏准开缺察看；遗缺，轮用尽先人员。查该副将驻札安平，为全台门户；且自各国通商，时有中外交涉事件。非明干有为、熟悉情形之员，不足以资治理。臣于闽省水师尽先各副将内详加遴选，查有尽先补用水师副将周振邦，年四十一岁，广东香山县人；由水勇随军剿匪着绩，递保花翎尽先参将，管驾红单师船来闽助剿，奏准留闽候补。□攻克浙江北麀贼垒出力保奖，同治五年七月十九日奉上谕：『周振邦着以副将尽先补用。钦此』。该员勇敢朴诚，巡洋得力，火器亦娴；现署斯缺办理裕如，情形极为熟悉。以之请补，□期胜任。合无仰恳天恩，俯念台湾水师副将员缺紧要，准以周振邦补授，于营伍、洋防均有裨益。如蒙俞允，俟部覆到日，给咨送部引见，恭候钦定。 

　　除饬取履历另行咨部，谨会同署福建水师提督臣李新燕合词恭折具陈，伏乞皇上圣鉴，敕部议覆施行。谨奏。 

　　奉朱批：『兵部议奏。钦此』。 

　　三月十六日 

　　台湾信息 

　　东洋伐台湾一事，尚无复闻情节。该国家曾经雇用西国火船二只，以供调兵载饷之用；此情已确有可据。且据香港邮寄日报，则云计在台湾之东南隅屯札重兵；又中国闽省得此消息，曾已派沿海兵船在于口外，似有遣兵以观望、防备不虞之意也。至于东洋用兵士几何？尚无实在见闻；或曰一千、或曰五千，其传闻各有不同耳。 

　　三月十七日 

　　长崎来信 

　　长崎寄来新闻：计伐台所用诸船甚多，有战舰「的波干」一只，内置阿墨士唐炮四大尊；「逆进考」战舰一只，内置来复炮弹重六十四磅者六尊、阿墨士唐炮一尊；「加苏加干」一只，内置大炮七尊。水师提督名纳加马子，将乘「逆进考」船以往台湾也。又有「阿师拉」一船、「尼霸勒」一船并「古罗打」一船，亦皆随师前往。「古罗打」传闻先赴厦门，以备买马牛云。 

　　三月二十二日 

　　译长崎邮来日报论台湾事 

　　近日出师往台湾各路甲兵，皆陆续而至。英十八日，有兵士六百自加可西马取陆路以至。二十日进口，有火船三只：一赁用之船名「牛约」，载银两、兵饷并搭新封统帅之吏部尚书我古马及参将——系美国人名仁得勒；一东洋船名「象可马稣」，自神户来，载有兵二百八十名；一「火息马稣」，亦载兵八百名。二十一日，英船名「约沙来自神意加瓦」者，内搭兵五百八十名，并有军饷等件也。今日又至日本船名「火改马鲁」，载兵二百余名。闻于数日后，将另有兵来。大兵未附船往台湾之先，拟派将领多员先事筹量。至所用之兵，至少亦在五千之数；是已有实凭，无疑焉。 

　　三月二十三日 

　　译东洋中华两国近事 

　　东洋征伐台湾生番一役，固属当今大局之时事也；东洋、中华两国之和好与否，亦有相为维系者焉。 

　　本馆先述中华赫赫岩岩为天下之大国，岂有袖手旁观他国乘机夺据吾国之外藩耶！此言当述时，尚不知其信果有可凭；虽至今日，亦未尝由本国窥得其意志。然从各处来报采择各耗，则其言殆似属可信而无疑矣。且自台湾驶至东洋诸西国之船，相传四十日以前已有华兵陆续过海以至台湾。又曰东洋于数月前曾经派发兵船一只，扬言至香港去而已；继而知此船仅于台湾各处巡海测量，并未至香港也。中官侦悉，遂派火轮兵船一只－－内载兵士五百名以预防焉。横滨新报内又陈云：中朝得悉兴师之耗，大为愤怒；以为事属藐视，图侵疆界。且据同时所传者，东洋知中国之意不准行也，已有半途而废、退缩不前，将拟以所集师船转攻高丽也。然则我朝设心不服其妄行，且派兵防拒矣；而东洋仍竟征师而出，抑又何也？据昨至之万昌公司船相报者：至本月十九日，则长崎已有东洋船十只载兵出海前往东洋矣。是其势今已如是；本国不准其行，东洋则不待议而竟纵一己之志以行之，亦殊不可解矣。 

　　凡两国起衅动兵之由，大率类此情形也；而本国将如何以为计乎？嗟尔有众，无不拭目以俟矣！因此举已属起边衅、动干戈之一端也。视西人在东洋行为，而已可略见一般矣。据本馆先述东洋人已雇用万昌公司船名「牛约」，以资供载兵粮之役。船既雇，驻札东洋之美钦差即以电气传令，谕曰：『凡他国船楫供用于此役者，不可保其后日不被中船所弋获也』。盖万国例法载有明文：如两国相战，他国之船与此国供役，则彼敌国均可视为敌船而并惩之也。观于此，则知该钦差之意，以为东洋之侵中华境，已属衅端矣。中国径行攫获与事各船，于局势无所不宜也。若以为俟中国先行示战、然后封藩船之例始可行焉，则何为而出此谕耶！该公司得令，当即改废前约而不敢与事也。夫此役也，东洋伐师既经前行，则两国不出于互相称动干戈之祸者，惟有一路可以免耳如东洋将生番惩办已毕，然后即速行退兵是也。如必欲据地镇兵，是则肆悍以欺侵我国也，兵端则由此兴矣。 

　　今闻中国曾经调兵至台湾，已经立意设法不使东洋逞志以夺我边陲；在吾华民闻之，必皆钦仰而称是也。夫动干戈、用兵旅，祸莫大焉；耗国帑、丧民命，无所不至也。然苟当时势已至于此，亦不可畏难而苟安也！所望于上者坚持以行之可也。 

　　翻译东洋横滨西字新报论东洋伐台湾事 

　　征伐台湾一事，现在东洋议定；其实仍欲伐台湾，特不愿与中国交战耳。从前东洋外务大臣从北京返国，云已与中国商定，准东洋自行征伐；今东朝见中国有大不允之处，故始□前日外务之议内有不妥当者。恐故尔观时而动不伐台湾以免失中国和好之意。 

　　又一新闻纸云：传闻中国既以东洋欲伐台湾之事以为不然，且□露防备之意，经已调兵遣船前赴台湾防堵。又一新闻纸云：东洋前议伐台之事，继思其事内有戒心，是以悉作罢论；将聚集兵船移向高丽，索立条约。先是，高丽立意不与各国通商；现其为国者志意一变，故东洋欲首先与立和约。并风闻中国闻东洋伐台之事，赫然震怒；拟定欲伐□□□之琉球，以反与之为难云。余□东洋西字报所论如是，盖得之于误也。其所论，在十二日之前也；盖数日以前，经有十船由长崎载兵赴台湾矣。 

　　记兵船事 

　　十八日法界扰乱之日，英国兵船无一在本港内者。然滋事一起，电音即传，想不日而各国皆必有船至矣。据前日香港来报，以前湾上海之英国兵船名「加马士」——昔日于团练兵在上海假战者，即是船之水兵也，经自厦门前往台湾，以冀旁观东洋伐生番之事耳。 

　　三月二十四日 

　　长崎新闻 

　　长崎五日前新闻：现往台湾兵船，已陆续出海前往。昨日因海面风大，有四船在长崎外海口折回避风。今日风平，即复出海。听见各船都泊于厦门，并有官欲往厦门起盖领事衙门，欲用以作为出师应接计。所发之兵，计三千五百人；并载兵各船，皆托外国人管领。至于所用兵器，尽皆其国精选。闻于此役共须用兵七千名也。 

　　东洋回兵消息 

　　上海传闻：本邑驻札东洋领事经照会道宪，告以伊国征伐台湾生番一事，已经中止不行。所遣各船，亦皆收回成命云。然观于长崎来信，知已有十船载兵以先往，且该兵至今日约计已驶至台湾境地之上矣。是此风闻，殆似不可信者欤？ 

　　又闻东洋人之伐台湾也，闻其兵多赖西将以为带领计。噫！东洋人熟习于西法、贯通于西略，吾华人已闻之耳熟矣。然则台湾生番既无精良器械、又无深谋韬略，皆贫苦无所措手足者；而东洋固俨然一强国也，其犹不敢独恃己力以为惩办者，其故何也？吾窃有所未解者矣！ 

　　东洋人来信（寓上海东洋游民志） 

　　余好读「申报」，迩来迭见征台湾论，余茫茫不知其底蕴，是以函致东洋知己大宪。顷得复书云：『生番为人，以夺掠残杀为常业；以致我国良民屡遭荼毒，惨不胜言。故拟派员前往该地声明罪恶，俾其知所惩创』云云。由此观之，不过说以利害以儆将来，免致再遭毒苦耳。至于遣动兵丁，亦是有备无患之意。该生番果能顺情达理，化莠为良，实天下各国之大幸也。心切良民，德及顽梗；岂非美事！又何云与清国伤和之说耶！复何须殚思毕虑，议论风生耶！ 

　　台湾土番考（上） 

　　台湾在福建之东南，地隔重洋，形势广袤可至者凡千六百里。外此，则生番所居，与熟番阻绝。远望皆大山迭嶂，莫知纪极；可以置而不议。 

　　台湾土番，种类各异；有土产者，有海舶飘来及宋时零丁洋之败遁亡至此者。聚众以居，男女分配，故番语处处不同。 

　　东夷番，不知所自始。初居澎湖外洋海岛，后乃渐移入山南，亦聚处海滨。明嘉靖末，遭倭焚掠，乃避居山内。所居地，断续千余里。种类甚繁，别为社，社成千人、或五六百。无酋长，雄者听其号令。性好勇，喜斗。昼夜习走，足皮厚茧，履棘刺如平地，速不后奔马。有隙、邻社兴兵，期而后战，相杀伤；次日即解怨，往来如初。地多暖，无水田，治畬种秫。禾熟，拔其穗，粒米比中华稍长。采苦草，杂酿为酒；间有佳者。男妇杂作，女常劳、男常逸。有盗贼，则严剔之，戮于社。夜，门不闭；禾积场，无敢窃者。人精用镖鎗，长五尺有咫。山多鹿，冬时合围捕之，获若邱陵。充龙、烈屿诸湾译其语，与贸易。东夷风俗：虽濒海而不渔。穷身捕鹿，鹿亦不竭。无历日、书契。其民杂居而不嬲，相生相养，饱食嬉游；于于衎衎，有若无怀、葛天之遗也。 

　　诸罗、凤山之番，有土番、野番之别。野番在深山中，迭嶂如屏，连峰插汉。深林密箐，仰不见天；棘刺藤罗，举足触碍。盖自洪荒以来，斧斤所未入。野番巢居穴处，血饮毛茹，种类实繁。其升高陟巅、越箐度莽之捷，直可以追惊猿、逐骇兽；平地之番恒畏之，无敢入其境者。有赖科者欲通山东土番，与七人为侣，昼伏夜行，从野番中越度万山，竟达东面；东番导游各社，禾■〈禾上水下〉芃芃，比户殷富。谓苦野番间阻，不得与山西通；欲约西番夹击之。又曰：寄语长官，若能以兵相助，则山东万人凿山通道，东西一家，共输贡赋为天朝民矣。有当事者能持其义，与东番约期夹击，剿抚并施，烈泽焚山，夷其险阻；则数年后，未必变荆棘为坦途，而化盘瓠■〈棘上火下〉筰为良民也！而惜乎行之者无人也！ 

　　诸罗山以上，皆在深溪峻岭之间。惟知采捕麞鹿，听商贸易；鲜食衣毛，所异于禽兽者几希矣。番之性虽刚而狠，但见小而善疑，故无非分之求。其技善奔走，穿藤攀棘，捷于猿猱。所用之器，镖鎗最利；竹弓、竹箭虽不甚劲，而射飞逐走，发无不中。倘使稍有知识，偶或蠢动，亦非易制也。 

　　生番素喜为乱，苟有不足，则出山屠杀商民。然此类也，若专以威，则难捣其穴；或柔以惠，则难饱其贪。要当示之以威武、怀之以德意，驾驭有术，不敢背叛。且各社自树其党，不相统辖；力分则薄，较易绳束。又其俗尚杀人，以为武勇。所屠人头，挖去皮肉、煮去脂膏，涂以金色，藏诸高阁；以多较胜，称为豪杰云（选录「循环日报」）。 

　　三月二十六日 

　　论台湾事 

　　本朝与东洋持议台湾一事，其若何情形？是华民仍然昧昧不得其实也。初是日本外务大臣琐意西马出使与总理衙门议定大局，相传云：总理衙门许日本自行惩办。其议，似固有之也。然所许，恐仅属叙晤间偶及之而已。盖观于横滨西字日报，则准许之议皆杳渺无凭；即此，已可见也。然而准他国兴大师来犯我外藩者，岂有不以明约载记之理乎？故以实揣衡之，则大师征伐台湾之许，系属子虚。即有准行惩办，系属口头言语；其议盖未有成约耳。 

　　然此役也，所异者：传闻东洋径拟自行假道于中国熟番之地，拟欲在大口左右令兵由水登陆也。又传云：东洋复经派委数员前往厦门，以关榷设领事衙门在彼也。夫厦门，因与台湾南境最近码头也；台湾一岛四围概无安船楫之港，顾设立领事于此者，盖使船有避风处，欲于台湾为接应计耳。虽然，假道于中国、设领事在厦门——其二端，东洋其曾经于中国先议与否耶？在厦门设领事，固照新立和约而可行；顾于此际，亦应先为照会也。或曰：诸事经东洋于中国议各有端绪，□中国皆为允许矣。此言也，我固未之信也。即曰许之，则许之必因东洋声称无他虑，且示以无有据地之意；则生番既办，而军师随即收回也。夫东洋于此事若果足可信，则借路各端，亦究无弊矣。乃平心以揣度之，而东洋起师至七千之数、耗国帑至十兆之多，则岂有惟图惩办无知之生番为计，而无他图之理乎？若果然，仅与生番欲相持也，何需必措手于精于战谋之西人耶？昔日残害东洋水手之生番，固必有所欲惩其人；姑遣兵船－－内载兵五百一只，而前雠即可报复也。乃何事而竟欲以七千余士出师耶？生番无定志，如境内数辈怂恿其本性，以杀东洋数人；而东洋岂必大集其兵，似乎欲偏服通境，似将与我国大起干戈！ 

　　且平心以论之，此役之内已多有疑之者。而疑内所更加疑者，盖闻东洋国家已传云生番所踞之地，于二百五十年已皆东洋辖下，各乡村取名既多东音，而地人亦多东洋人之后裔！此皆彷佛普国前年剪据法国边郡，而借口曰「地人原与普人一部，故归之普内亦所宜也」语。东洋起师之意，其欲夺生番地为己有；而其半涂以惧本国，而将至缩手不逞其志者：是未可知矣。所望于操政者不可深信其言以中其诡计，且为之思患预防焉可耳。 

　　附述东洋事 

　　今报论东洋一篇之后，又节新闻二端于东洋收军之传，有令人疑信参半者。一、长崎造船一，复有西厂为东官修改船只以备载兵之用；近日行工，无暇刻之间。忽于前船离口来沪之时接令示，欲停手不作。一、东洋国家仍行购买火船多只，以备载运之需。即如礼拜六，曾向西商一行以电音定买一火船。又传闻向英公事轮船局办买一只，且与他商又议再买也。长崎停工之闻，则与收兵似属相符；然收兵而何仍行办买轮船以供载运乎？其两说，实有大不可解者。 

　　杂闻（一则） 

　　东洋有钦差于数日间将至上海以转路至北京，盖与台湾事有相维系也。 

　　三月二十七日 

　　记东洋事 

　　传闻驻札东洋之英国钦差（名巴革士）已传电报来上海云：东洋已经下令使军师暂止，不即行与生番交锋；然并非遂废此役之意，盖不过暂缓耳。其停兵之故，想因欲与中国议定局也。此事，或与东洋将赴北京之言有相系者。然则该国于本国屏藩之地起师不退，而该钦差于本朝有何排解谢罪者，此亦不可预知者矣。 

　　西国钦差闻东洋人伐本国之台湾也，故多谕其辖下诸商不可以船舶雇与东洋。盖义拘万国载例，使为旁国者不由旁而有所偏助也；其行固属良谊。乃复有二端，不知本官曾否与钦差相议也。夫卖船与雇船，两者均系偏助之行走；使西人在东阵内助战，亦似属于万国律例有不符者。禁其一而不禁其二，是何以为分别乎？ 

　　俄国钦差禁止日木雇船 

　　俄罗斯国驻札中国京都之钦差秉权大臣，现系总领事倭公署理。今因日本国有兴师征伐台湾化外生番之举，特以晓谕俄国商民：不得租赁船只与日本国人；毋论是否雇用征伐台湾，一律禁止。盖亦本馆前报所列美国之万昌公司轮船在长崎退雇之意，以其违碍万国公法也。倭大臣之用意睦邻，可谓能持大体，不愧坐秉国钧者。 

　　台湾土番考（中） 

　　平地近番，不识不知、无求无欲；日游于葛天、无怀之世，有击坏、鼓腹之遗风。往来市中，状貌无甚异；惟两目拗深，瞪视似稍别。其语多作都卢嘓辘声，呼酒曰「打喇酥」、烟曰「笃木固」。相传元人灭金，金人有浮海避元者为飓风飘至，各择所居，耕凿自赡；数世之后，忘其所自，而语则未尝改。终岁不知春、夏，老死不知年岁。有金钱，无所用；故不知蓄积。秋成纳稼，计终岁所食；有余，则尽付曲蘖；无男女，皆嗜酒。屋必自构，衣必自织。绩麻为网、屈竹为弓，以猎、以渔，罔非自为而用之。腰间一刀，凡所造成，皆出于此。惟陶冶则不能自为；得铁，则取涧中两石自搥之，久亦成器。社推一、二人为土官，非若楚、广代征辄税辄行劫夺、拥兵自卫者比。 

　　又，非如云、贵之猫獠猺獞各分种类聚族而居者也；社之大者不过一、二百丁，社之小者止有二、三十丁。各社有正副土官，以统摄番众；然亦文项蒙头，无分体统。考其实，即内地里长、保长之役耳。 

　　社番，南弱于北。南路内山邦尉等社凶番，常出杀掠；通事忧之。常求北社，每年二次差目番二人（名曰「出海」）带器械、番众至南社，谕令不得肆恶；违则剿之。盖南社被北社虔刘苦毒，故闻之奉令惟谨也。 

　　番俗醇朴，太古之遗。一自居民杂沓，强者欺番，视番为俎上之肉；弱者媚番，导番为升木之猱。地方隐忧，莫甚于此。 

　　台地未入版图以前，番惟以射猎为生，名曰「出草」；至今，尚沿其俗。十龄以上，即令演弓矢；练习既熟，三、四十步外取的必中。当春深草茂，则邀集社众各持器械、带猎犬，逐之呼噪，四面环围，猎得鹿则刺喉吮其血，或禽兔生啖之；腌其脏腹令生蛆，名曰「肉笋」，以为美馔。其皮，则以易汉人盐、米、烟、布等物。 

　　捕鹿之场，多荒草，高丈余；一望不知其极。逐鹿，因风所向，三面纵火焚烧，前留一面；各番负弓矢、持镖槊，俟其奔逸，围绕擒杀。汉人有私往场中捕鹿者，被获，用竹杆将两手平缚，鸣官究治，谓为「误饷」；相识者，面或不言，暗伏镖箭以射之。若雉兔，则不禁也。 

　　内山生番，野性难驯；焚庐杀人，视为故常。其实，启衅多由汉人。如业主、管事辈利在开垦，不论生番、熟番，越界侵占，不夺不餍；复勾引伙党入山搭寮，见番弋取鹿糜，往往窃为己有，以故多遭杀戮。又我小民深入内山抽藤锯板，为其所害者亦有之。从前官斯土者议：凡逼近生番处所，相去数十里或十余里，立石以限之；越入者有禁。凤山八社皆通傀儡生番，往来俱有界限。其□野番之社，棋布星罗，自加六堂以上至琅峤，亦有严禁。若由鸡笼沿山以及山后民人耕种樵采所不及，身入其境者鲜矣。 

　　生番杀人，台中常事。此辈虽有人形，全无人理；穿林飞箐，如鸟兽、猿猴。抚之不能、剿之不忍，则亦末如之何矣。惟有于出没要隘必经之途，游巡设伏，大张炮火、虚示军威，使彼畏惧而不敢出耳。然皆由于地广人稀、不辟不聚之故，不尽由侵扰而然。盖生番之处，必林木丛茂、荆榛芜秽，可以藏身；遇田园平芜，则颈缩股栗而返，不敢逾越跬步也。其杀人，割截首级，烹剥去皮肉，饰髑髅以金，夸耀其众；众遂推为雄长，野性固然。设法防闲，或可稍为敛戢；究未有良策也。然则将何以治之？曰：以杀止杀、以番和番，征之使畏、抚之使顺；辟其土而聚我民焉，害将自息。久之，生番化熟；又久之，为户口贡赋之区矣。此在我优为之耳，何容假手于他人也哉（选录「循环日报」）！ 

　　三月二十八日 

　　论台湾生番亦有恭顺可嘉事 

　　连日论及日本国兴师征伐台湾，并有收回成命之说。知其发兵遣将缘由，无非为曾经残害彼国商民之故；然亦有在该处遇救者。总计言之，亦足以将功抵过。 

　　记去年五月十五日，台湾之凤山县山后生番地方，有日本国人船在洋遭风击碎，当有日本国人四名逃入加那突地方；当有土番头目陈安生往救，邀入伊家住宿，给予饭食。经商人李成忠查知，与该番目陈安生协同护送至中国所属之凤山县署。经凤山县讯明姓名，系利八、兵士、权吉、治介，均日本国柏岛村人；由本国乘小船运盐在洋遭风，船只沉没，凫水上岸，为番人留住；船内仅有四人，并无受害。遂由凤邑尊妥为安置，一面赏给该番目陈安生呢羽等件，并给还住宿用费，俱不敢领受。因该番目陈安生言语、容貌恭顺可嘉，且商人李成忠踊跃从公，均办理妥速；详蒙福建台湾道宪查得：台湾南路山后地方，近年时有遭风之案，亟须妥为驾驭，设法抚绥，庶期中外相安，不敢滋生他事。以为该番目陈安生救护留宿，实属安分守法，由县给还饭食一切俱不敢受领，实属好义急公；当给银牌。其商人李成忠，会同台湾镇给予六品功牌，以昭激劝而励将来。因台湾并无日本国领事驻札，所有利八等四人由道委员护送闽首通商总局制给衣履、服物，檄委候补陆二尹之钧趁搭原来之「海东云」轮船，转护该难民利八等四人于六月二十七日到沪；经上海沈道宪即令原委之陆尹道由会审公堂陈司马偕同前往日本领事公馆，交与翻绎官神代延长收管。旋于七月初三日附搭日本公司船回国，而日本领事亦经详报伊国外务省处有案。当时本馆曾将大略情形，列入前报。今日本国因生番为害商旅而兴师征伐，故再将生番亦有恭顺、护救难民情节，查其详细以申明之。 

　　观乎此案之番目陈安生不受赏□费用，而日本人随带之物亦全数归还；则可见其是实意恭顺，并非图利，岂可一律视作凶顽！即台湾华属官宪，抚绥办理亦极妥善。乃今日本国竟事干戈，与数千之师旅，虽属为国扬威，似觉小题大做矣。近日所谓收回成命之说，当是实耗；然须另行会同中国查办，方不致肇边衅，致失睦邻之大道耳。 

　　台湾土番考（下） 

　　台湾归化土番，散处村落，或数十家为一社、或百十家为一社；各有通事，听其指使。所居，环植竻。社立一公所，名曰「公廨」；有事则集。耕敛仅给家食，不留余蓄；日事出猎，取麋鹿、麞麂为生。其俗，男女同川而俗。未婚娶者，夜宿公廨；男女歌答相慕悦而后为夫妇，拔去前齿。齿皆染黑，此「传」所谓「黑齿雕题」者乎！性好勇，尚力。所习强弩、铁镖、短刀，别无长刃、利戟、藤牌、鸟鎗之具。或与邻社相恶，称兵率众，群然哄斗；然未尝有步伐止齐之规。斗毕散去，或依密林、或伏草莽，伺奇零者擒而杀之。所得头颅，携归社内，受众称贺；漆其头悬挂室内，以数多者称为雄长。要其战争，长于埋伏掩袭之谋，利于巉岩草树之区，便于风雨晦冥之候；若驱之于平坡旷野之地，则其技立穷。且可以制其死命者有二：其地依山，并不产盐；断绝其盐，彼将摇尾求食矣，一也。春夏之际，其地雨多而露浓，故一望蓊翳；至隆冬之日，则一炬可尽，彼将鸟兽散矣，二也。夫生之、杀之，其权在于我；土番岂能为吾患乎！若利其有而资之以盐，任社商剥克而不之禁，令凿齿之伦铤而走险；乃复不察地势、审利害，苟且动众，而曰土番能战，岂不谬哉！大凡土番虽称殊悍，而颇近信；倘招之以义、抚之以恩，明赏罚、善驾驭以导之，吾见耕者猎者安于社、敬事赴公者服于途，其风犹近古也。顾此皆言生番及土番之介于生、熟间者也；至于熟番，则异矣。 

　　南、北各番社立番师，择汉人之通文理者，给以馆榖，教诸番童。递年南、北路巡历，宣社师及各童至，能背诵「四子书」及「毛诗」；句读铿锵，顿革侏离旧习。岁、科预童子试，亦知文理；作字颇有楷法。番童皆薙发畜辫，冠履、衣布帛如汉人。有番名，而无汉姓。其聚族而处，居然亦有礼让之风。卑幼遇尊长，却步道旁，背面而立；俟其过，始随行。若驾车，则远引以避。如遇同辈，亦停车通问，相让而行：不可以蛮俗而鄙之也。如遇新官莅任，各社土官瞻谒，例有馈献，率皆通事、书记醵金承办羊豕、鹅鸭、惠泉、包酒；从中浸渔，不止加倍。盖番社不通汉语，纳饷办差，皆通事为之承理；而奸棍以番为可欺，视其所有不异己物，藉事开销，脧削无厌。呼男妇、孩稚供役，直如奴隶。甚至略卖，或纳番女为妻妾；以至番民老而无妻，各社户口日就衰微。尤可异者，县官到任，则通事亦易；而其缴费名目，则皆取之番社。其供徭役，尤为艰苦。凡长吏将弁远出，番为肩舆；行笥幞被皆其所任，疲于奔命。向有彲社之税，其法：每年五月，主计诸官集于公所，择商承应。是日，社商既承之后，率其伙伴至社贸易；凡番之所有与番之所需，皆出于商人之手。外此，无敢买，亦无敢卖。南、北番社，率以捕鹿为业。社商以货物与番民贸易，肉则作脯发卖，皮则交官折饷。日本之人，多用皮以为衣服、包裹及墙壁饰，岁必需之；纳于官者，每年不过五万张。要之，其人既愚，又甚畏法。郡县之有财力者认办社课，名曰「社商」。社商又委通事、伙长辈使居社中，凡番一粒、一毫，皆有籍稽之；射得麋鹿，尽取其肉为脯并取其皮。二者输赋有余，然贪壑难盈；平日间一切皆其所供养，有求必与、有过必挞，而番人不甚怨之。苟能化以礼义、风以诗书，教以蓄有备无之道，制以衣服、饮食、冠昏、丧祭之礼，远在百年、近则三十年，将见风俗改观，率循礼教；宁与中国之民有异乎！噫！盖亦虽言矣乎！余谓欲化番人，必如唐韦皋、宋张咏之治蜀，久任数十年，不责旦暮之效；然后可。又有暗阻潜挠于中者，则社棍是也。谋充伙长、通事，熟识番情，复解番语；父死子继，流毒无已。社商有亏折耗费，此辈坐享其利。社商率一、二岁更易，此辈虽死不移；利番人之愚，又欲番人之贫。愚则攫夺惟意，贫则力不致抗。即有以冤诉者，番语啁啾，不能达情；通事颠倒以对，番人反受呵谴。是举世所当哀矜者，莫番人若矣！乃以其异类且歧视之：见其无衣，曰：「是不知寒」；见其雨行露宿，曰：「彼不致疾」；见其负重驰远，曰：「若本耐劳」。噫！若辈亦人也。马不宿驰、牛无偏驾，否则致疾；牛、马且然，而况于人乎！抑知彼苟多帛，亦重绨矣；寒胡为哉！彼苟无事，亦安居矣；暴露胡为哉！异其人，何必异其性！噫！熟番之困苦如此，亦为上者所宜恤也。 

　　若夫生、熟、土番之外，另有一种外于王化，则直谓之「野人」而已矣。台山产藤，粗如绳，长数十丈；人迹不到，深林翳郁，滋蔓芃茸，沿盘涧谷。野番往往匿其中，剸刃杀人，故最难取。缘资用广而取利大，番、汉贪之，虽冒险亦无所畏。内山绝顶有社。名曰「嘟嘓」。其番翦发，突睛、大耳，状甚狞恶；足指为鸡爪，上树如猿猕，善射好杀。无路可通，土人攀藤上下，与近番交易，一月一次；虽生番亦慑焉。惟惧炮火，闻声即跳遁。 

　　欲知台湾土番之情形者，观此三篇，则思过半矣。其番社风俗，尚俟续考焉（选录「循环日报」）。 

　　三月二十九日 

　　论东洋于高丽事 

　　前日传闻高丽国监政被黜，幼王母后夺擅政权也；且该后既崇奉西教，与外国固无恶者，故政治将为之一大变云。闻此传而以为高丽、东洋势必可忘前雠而修辑睦，彼此无复有食肉寝皮之誓矣。然观于迩日所接之新闻，则于此信殊不相符。即如香港现到之报，据云：近有东洋船泛海遭风遗失，入于高丽境内；高丽人以其为东洋人也，不遑顾问而即行杀戮。且谓其国志在与东洋决战而朝食，以故阖国专心于修戍堠、整器械云。又接东洋新来西字报云：高丽与东洋仇雠日加重剧，其势似不可解释。高丽人且扬言誓于有众曰：凡东洋人之在其境者，不论官、商、舟子、渔入，皆一例即行加刃而歼灭云。 

　　夫东洋之于高丽，相离惟隔一海■〈氵义〉，有旧通之交；距台湾则遥间重洋，约有二千里之远。其一，则知礼行政之邦也；其二，则篾理无知之辈也。两者所以触犯东人之怒者，均原于擅杀其人故也。所特异者，高丽除杀人外，另行百端凌辱而示雠耳。其事势既如是也，则东洋何其惧高丽，不敢与量力而雪耻耶？何必欲与无力量、无知识之野人而姑试其技量也！抑东洋意为与生番试动干戈，其得志似易于反掌而了如指掌耳。故私自揣度曰：苟捷音既颁告于天下，而本国声势名播于四方矣，高丽岂有不心悦诚服之理乎？噫！诸国之见识、度量，岂浅鲜如此之甚耶！苟东洋未有兴师之举，诸国袖手而听东洋、束手以受高丽之辱，则姑以东洋蓄志欲享升升平以置之。嗣乃知东洋颇有纵兵示威之愿，而姑悉实有不敢与高丽相持者。夫高丽也，其纵肆横行、遇人而杀之者，殊干天地生物之谴、触邻国相交之道也。不论于东洋国家有雠与否，均不宜将无辜之流民如此残杀也。东洋而遂为惩办焉，则既得吊民伐罪之义、又可守存恤国体之心，此固不烦言而解者也。乃兹之所深惜者，东洋特扬言精兵厚糈，不惧与生番较量声势；而特惧与区区一小国报雠雪辱也，斯亦可异者矣！ 

　　三月三十日 

　　译长崎新报述东洋杂事 

　　长崎英本月初九日之西报报云：先出海往台湾诸船，内四只以风大，经于初二、初三先后回至长崎港口渟泊。兹该船于初三晚风既平之后，咸复放海前往矣。 

　　月之初三，东洋内务大臣亚古坡乘万昌火船自横滨来此，盖以见统督伐台湾各师之元帅亚古马故也。与亚古马既传王命后，初六旋与参将勒讷勒（系美国人）者乘船转回俄撒加城，盖以为达京城计也。元帅亚古马及副将赛哥均尚在长崎，未曾从师以往云。 

　　迩日东官欲买一英国火船名「司革士」，已还至二十三万五千圆；而船户以为不合载例，而事竟不果矣。横滨英初四各西字报独报东洋拟将台湾之师收回，然于办买火船情节，则属大为不相符矣。 

　　据横滨新自台湾至西船所传报，则中国已调兵往台湾至九千之多，盖以防拒东洋人云。又自横滨传曰：中国托人在彼代办兵器，所购者已属不少也。 

　　四月初一日 

　　东洋信息兵临台湾 

　　顷接福建西字日报云：传闻东洋兵八队已在台湾东滨登岸。台湾一岛，系福建省最要之边陲也；而中官既见他国犯己属下之地，其将如何措办，亦所不知也。然闽疆所部之兵勇，似属不敷调遣以扼拒耳。据横滨邮来之报，则传曰：东朝已下收兵之令。然以目前之事而揆度之，则横滨所传之言，其犹可信乎？ 

　　四月初四日 

　　记东洋假道伐台湾事 

　　昨接厦门传来东洋兵士已有在台湾上岸之言，则东洋之来犯本国属地，已属果有之事矣。而中、东两国其犹能和睦，是亦万民所企目以待者也。查此役也，经横滨传曰收兵之令已久，经布告其下；且元帅亚古马与美国参将勒讷勒各尚逗留长崎，似先传实有可据矣。然已及台湾之兵既自厦门取道，厦门与东洋两处为电线相联者，是其收兵之令已可早达，而厦门之兵何难于中路停止而不使其前往？今权衡其实情，则有可解者二：一、东洋伪传收兵，以图欺瞒中国，欲藉以出其不意焉。一则东洋国内，其大臣心怀两端，各存意见：出师乘威，其一谋也；安居乐业以享升平，又一谋也。欲逞师之党，类多南境之人；而国君则以安居和好为志者也。其初，欲起师征伐者，盖惟南境之舆情而已。或先以为仅出兵数千以征生番，无势之人究无大妨；继知伐生番而又必与中国交锋，故而半途而惧，收兵之令遂以下焉。此情也，以各事揆之，似系其实状无疑矣。 

　　虽然，东兵已在台湾境内；而其尤甚者，闻其上岸非在生番之地，系在大口南一百里，在中国凤山县之封地内也。我中国既大购兵器、大调兵士以为防堵计，则其不假道以启东洋之侵，必矣。乃东洋竟擅行假道如是，是于侵攻本番之罪而加以欺陵本国之恶，其尚可受乎？夫东洋朝廷若果曾惧而后悔，而遂有欲收兵之意；则本国固与东朝无所相争。乃其下不听己君之命，而复敢与我国擅构兵端，则各领兵者其罪实不可赦。故本国可不与东朝争战；而于此辈则亟须秣马厉兵，即行以大军征服。其不服者，则剿之无赦；如倒戈归服，则囚缚之以待东洋来赎。我国于此役调兵筹器，已经大有耗费；此款宜核算，而以照立赎款，示东洋以后不可轻举妄动以图欺其大邻也。 

　　据福建顷来之信，则该处督宪已广筹防备之计。故虽东洋一国并力以争征服之，亦当不难。况东洋擅违君命之辈，并非堂堂正正之师哉！据前闻中国调兵至台湾已有七千之多，而此军与现进台湾东洋之兵如何相争，想不久可有确闻。所望不使东洋一兵漏网，使天下之人皆加手于额以称慕本朝之威为不可犯；已后皆知其有以防备外侮之志也，岂不美哉！ 

　　厦门来电信 

　　厦门传来电信，据报东洋已有兵在台湾上岸；又有东洋战船数只，现在尚停泊该港。且说：华人在台湾者，以惧兵祸，多携家眷以归厦门云。 

　　四月初六日 

　　再论东洋伐台湾事 

　　昨接东洋二月三十日西字日报，说及台湾一役谓曰：以东洋国家近日办买火船以供载兵运饷之役而观也，则足征伐台湾之原谋其未全弃者，已可知矣。然此外，另别有数端可证。其新买之船名「德厄德」者，不日闻将往台湾；除将乘船以往之将军赛可并倩用之西员多人，又有海官内四员。闻四人已传令俟周年而后，始可回国。故东洋志仍须伐生番者，必矣；其又欲兼据该番之地，亦无疑云。 

　　查东洋收兵之传，其闻上海已经一月有余；然半月以来，而秣马厉兵无暇日，前锋趋战场不止。而东洋朝廷之言，其犹可信欤？吾闻之沈观察于初闻风之际，即诘之本埠东洋领事。于是，该领事藉电音以禀命于其君；旋接电谕，谓出师无事，仅派官数员往生番处探防而已。又谕领事，将电书转达道宪。道宪因又以转禀总理衙门，使以知所筹□。除此而外，本国朝廷皆未得闻诸东洋也。乃告以仅派数员探闻之言也，其时则征谋早定局，招兵亦已齐矣。故东洋之不信，以此而可见矣。本馆前曰：揆势，实如东朝欲收兵而下官有距达者，盖布收兵令者，故驻札东洋各国钦差得其信也。乃观于长崎上情，则收兵之言与仅派数员之言，□同类不可信。盖若收兵，犹何藉乎西人精于战谋者；东洋其不独瞒中国，亦欲瞒各外国。然其所以瞒外国者，盖转藉以瞒我国耳。此役攸关甚大，不知其伊于胡底？中国宜设法以明探东军之虚实精弱及备齐载运之充缺、遣兵之多少并战船优劣；既知其详，宜随时酌量以防不测。欲得其细情，则不如发委员至东洋数处访问复命。夫以大事，但昧昧以赖东洋及为东洋所瞒之西官以探其情实，殊非先量后行之良策也。 

　　按台湾系属海岛，距福建海滨约有二、三百里。而东洋所恃者，在于战船之精且众也；或图将战船割断台湾来往之道，亦未可知。然中国之为计者，不如速调多兵以备不虞。且东洋兵所执之鎗，皆属后门开者；其兵械可谓精矣。而中国防备之策，亦万不可忽焉。兵可千日不用，不可一日不修；亟宜设法广购精械、利器，庶几有以制伏之也。 

　　四月初七日 

　　长崎消息杂述 

　　长崎四月初一日报传曰：船之名「德厄得」并「沙弗士白利」两只，于今晚、明晨相继放海以往台湾。除搭兵士五百余名外，另附东洋木、铁、水作各匠多人；盖以起屋以备顿兵之用也。东洋铁甲船名「亚稣马干」，亦于今早出口赴厦矣。今闻东洋无意征办生番也，生番不扰，则置之不顾；意在据其地为己有而已。故欲设官移民，渐次以归兼并云云。 

　　四月初八日 

　　译字林近报 

　　「字林新报」曾曰：有上海西友顷接横滨归来函，谓曰：旅居东洋诸华人今得警信，不如出国；闻诸华人已多赴英国领事衙门，欲入名□英版为英辖下之人云。「字林」论之曰：观于此，则中国与东洋两国在台湾打战，东洋已想及之矣。 

　　四月初十日 

　　台湾近事 

　　「字林新报」传云：东洋军士在台湾上岸，系在一海湾名「跨梁而所奇」者；华人皆协力于上岸屯兵各事，无不趋往协助云。按东洋近来信息：则该国之往台湾也，又以报雠惩罪故也。其意惟在据地作封宫，泄国内之怨计耳。是以所谓华人协助，想不过该处土民为之耳。该地方官如何置治，自须待候朝廷下令而遵照以行之也。 

　　四月十二日 

　　台湾番社风俗考（一） 

　　夫番社，亦人耳。熟番，则与内地民人无别也。惟居处、饮食、衣饰、器用、婚嫁、丧葬，则有异于人耳；而番社中，亦复各不相同。今又缕屑以言之，亦足以资异闻也。 

　　台湾县有番社三：一曰大杰巅社、二曰新港社、三曰卓猴社。 

　　番作室名囤。先以竹木结成椽桷，编竹为墙，盖以茅草，为两大扇；中竖大梁，备酒、豕邀请番众，举上两扇合为屋。状如覆丹，宽二丈余、长数丈；前后门户流通。夫妻、子女，同聚一室。门两旁上下丹艧采色，灿然可观；舍内，地净无尘。前廊，竹木铺设如桥俯栏，颇亦有致；凿木板为阶梯。木极坚韧，或以相思木为之；又有一种木，文理樛结如檀梨状，从内山采出，番亦不名何木，高可五、六尺。入室者，拾级而入。 

　　所食之饭，凡二种：一，占米，煮食；一，篾筩贮糯米置釜上，蒸熟。手团食，日三餐，出则裹腰间。酒凡二种：一，舂秫米使碎，嚼米为曲置地上，隔夜发气，拌和藏瓮中。数日发变，其味甘酸；曰「姑待」。婚娶、筑舍、捕鹿，出此酒沃以水，群坐地上，用木瓢或椰碗吸饮之；酒酣歌舞，夜深乃散。一，将糯米蒸熟拌曲，入篾篮、置瓮口，津液下滴；藏久，色味香美。遇贵客，始出以待；敬客，必先尝而后进。凡捕鱼，于水清处见鱼发发，用三叉镖射之或手网取之。小鱼，熟食；大鱼，则腌食，不剖鱼腹，就鱼口纳盐瓮中，俟年余生食之。捕鹿，名曰「出草」。或镖、或箭，带犬追寻；获鹿即剥割，群聚而饮。脏腑腌藏瓮中，名曰「膏蚌蛙」；余肉，交通事贸易、纳饷。 

　　其衣饰，黑白不等，俱短至脐；名「笼仔」。用布二幅，缝其半于背，左右及腋而止；余尺许，垂肩及臂，无袖，披其襟。衣长至足者，名「■〈衤曼〉」。暑则围二幅半乌布，寒则披■〈衤曼〉－－近亦有仿汉人衣裤者。番妇衣短至腰，或织茜毛于领，或缘以他色。腰下围幅布，旁无襞积为桶裙。膝以下用乌布十余重，束其腓至踝。头上饰以珠，或玛瑙珠。颈项挂银钱、约指、螺贝，璎珞累累，盘绕数匝。臂钏，来自东洋，或穿玛瑙为之手圈。若遇种粟之期，群聚会饮，挽手歌唱，跳踯旋转以为乐。有一种曰麻达，专以走递公文，插雉尾于首，手臂系「萨鼓宜」；以铁为之，状如卷荷，长三寸许。展足斗走，脚掌去地尺余，扑及其臀；沙起风飞，手镯与「萨鼓宜」相击，丁当远闻，瞬息数十里。番之习荷兰字者，曰「教册」；用鹅毛管削尖，注墨汁于筒，蘸而横书自左而右，登记符檄、钱谷数目。暇则鹅营插于头上，或贮腰间。 

　　耕种，如牛车、犁耙，与汉人同。厝内器皿各殊：伋水用匏，饭具用椰碗、螺壳，捕鹿用镖、箭。炊饭用铁铛，亦用木扣，陶土为之；圆底缩口，微有唇起以承甑。以石三块为灶，置木扣于上以炊。近亦筑灶，间置桌椅及五彩瓷器；非以资用，为美观耳。螺钱，皆汉人磨砻而成；圆约三寸，中通一孔，以洁白者为上。每圆值银四、五分，如古贝式；各社皆然。 

　　婚姻，名曰「牵手」。订盟时，男家父母遗以布。番人之未娶者称曰「麻达」；成婚，父母送至女家，不需媒妁。至日，执豕酌酒，请通事、土官、亲戚聚饮，贺新婚。夫妇反目，即离异。男离妇，罚酒一瓮、番银三饼。女离男或私通被获，均如前例；其未嫁娶者不禁。若配合已久，造高架，坐妇于上，舁迎诸社中；番众赠色布，归宴同社之众，则永无离异。 

　　番人死后，不论贫富，俱用棺埋厝内；以平日衣服、器皿之半殉。丧家衣，俱着皁色，以示不变；父母、兄弟之丧，俱一年。夫死后改适，必自为择定，告前夫父母、所生父母而后嫁。 

　　三社风俗之大略也（选「循环日报」）。 

　　四月十三日 

　　闻沈钦使将往台湾论 

　　今以克敌制果，必才兼文武者，斯能膺兹巨任；且必素谙风俗者，始克洞悉情形也。昨闻中华朝廷已简放福建船政局钦使沈中丞驰赴台湾察看情形，相机便宜行事。斯言也，固得之于官场传闻，尚未得接邸报；而华民之额手称庆、拭目望捷者，不独闽省之商贾士庶同殷敌忾，即在沪之绅民商旅亦无不共切欢忻也。何则？盖台湾为我朝海疆要隘，久隶版图；一旦为异国凭陵，若不早为筹备、任其窥伺，固借口于假道，终恐立志于侵占。本馆前抒管见，屡论及之；盖为中华深思远虑，非好为臆度也。兹闻朝廷简任沈钦使，不但为得人之庆，且可规久远之模。诚以沈钦使籍隶八闽，督办船政，民情风土易以周知。况乡党众口交推，中外华洋共信；宏才卓识、闻望声名，诚夐绝乎寰区、超迈于瀛海矣。此次果能前赴，不难迅奏肤功耳。且钦使督办船政历今八年，日与西人日意得、德克碑诸君讲求外洋时势，洞悉日本情形，目染耳濡，熟思审处。加以各号轮船、战舰统带各员又为钦使所简拔之人，呼应既灵，约束较易。又闻台湾道夏观察暨镇台张军门均能和衷共济，控制有方。而夏观察前又提调船政多年，机宜亦能悉合；张镇军夙以水师积功起家，老于行阵，更属驾轻就熟，早着声威：此将帅文武之可□胜算者也。 

　　至如台湾地舆虽属孤悬海外，而沃野千里，户多盖藏，财用丰盈逾于内地；军饷固不虞匮乏，而输将亦甚为容易。以主待客、以逸待劳，此饟项富饶之又可操胜算者也。且迩来台湾风气既娴武功，更修文教；是以声明文物，蔚气英髦。本科赴试礼闱者，钦定取中三名；固以鼓励人才，亦以振兴士气。诚以士为四民之首，倘使得资观感，亦可化导愚顽，将莠民共进于良民、匪类咸归夫善类。相友相助，同泽同袍；修我戈矛，厉乃锋刃。去逆效顺，共随节钺以遄征；敌忾奏功，咸仰轺车之莅止。举欣欣然有喜色而相告曰：惟期简任沈公，庶同我太平、保我疆土为亿万年有道之长基，岂不懿哉！ 

　　四月十四日 

　　西人邮寄台湾消息 

　　厦门一西人寄信曰：今东洋兵士□已在台湾上岸，其所上之处亦并非生番境界，系在中国封地之上也。初是大口左右诸华人与生番积不相能，彼此械斗相杀以为常。今该华民见东洋兵来征服生番，甚为欣悦；以为先难于是役，可以乘机排挤。至东洋兵源源以来者亦非一日，而华官向来皆若置之不理；且于东船之进出口内，海关均不阻拒为难。今知其状，虽系不理，而心内甚为惶忽。驿人自厦门至省城以报事者，络绎不绝。始有中国战船一只方行抵此，欲径往大口；东洋若实露据地之形，则中国与之相战，想亦必矣。然台湾寄居各富户及有识之家，皆曰东洋其图据台湾之地，盖已实矣。 

　　四月十五日 

　　东洋钦使到沪 

　　日本国简放驻札中国京师之柄权大臣柳原前光，已于昨（十三）日由长崎乘舟抵沪，即以虹口大桥日本领事公馆为行辕。凡公尚系去冬奉命，因知北道阻冻，守待春融。当时本馆得信，即经列入前报布闻。驻沪养息数日，想即须北上也。而台湾一节，究竟有无收回成命，亦可得其实在矣。 

　　台湾番社风俗考（二） 

　　大杰巅社，在罗汉门；无差徭。新港，旧属诸罗，改隶首邑。盖新港向与萧垄、麻豆各番住于小琉球，后乃移之至此。此二社，地大番饶，推为巨擘。卓猴，为最逊。罗汉内门、外门，皆大杰巅社地也。康熙四十二年，台湾诸民人招漳州属县民垦治。自后往来渐众，耕种、采樵，每被土番镖杀或以火焚死，割去头颅；官弁诘捕，杳无踪迹。其近者为木岗、武洛、大泽机，远者为内幽诸社，生番环聚，缉治为艰；爰立界以绝其出入，藉杜其患。土番初以鹿皮为衣，夏月结麻枲，缕缕挂于下体。后乃渐易幅布，或以「达戈纹」为之——达戈纹，番人自织布名也。逮后，新港社番衣裤，半如汉人，各装棉；诸罗山中诸社亦有仿效者。番妇能为诅咒；「诸罗志」云：作法诅咒，且名曰「向」。番妇自言：『初学咒时，坐卧良久；如一树在前，卧而诵「向」，树立死，方为有灵』。先试树木立死，解而后稣；然后用之。不则，恐能「向」、不能解也。入舍，无敢胠箧探囊。擅其技者，多老番妇。田围阡陌，数尺一杙，环以绳；虽山豕、麋鹿，弗敢入。汉人初至，摘啖果蓏，唇立肿；求其主解之，转瞬平复如初。近年附郭诸社畏法，不敢为；稍远，则各社皆有。或于笭箵中取鹅卵石置于地，能令飞走；喝之，则止。新港与加溜湾、欧王、麻豆在「伪郑」时为四大社，令其子弟能就乡塾读书者蠲其徭，欲以渐化之。四社番亦知勤稼穑、务蓄积，比户殷富；又近郡治，习见城市居处礼让，故其俗于诸社为优。欧王，即曰萧垄；地濒海滨，不当孔道，尤为富庶。新港、加溜湾二社，为一邑孔道。凡奉差至者，将照身一出，练保人等不知何事，并不知何名；昼则支给酒食，夜则安顿馆社，然灯进馔，折勒规例。临行，供应夫车，一人必坐一乘；日拨数起。番社之恪奉徭役如此。新港四社地，边海空阔。诸番饶裕者，中为室，四旁列种果木；廪囷圈圉，次第井然，环植刺竹至数十亩。郡中造船，出水最艰；所司檄四社番众牵挽，岁以为常。闻金一鸣，鼓力并进。事毕，官酬以烟、布、糖丸，用偿厥劳；番众无不踊跃，欢声雷动。番社风俗，终身依妇以处，皆以门楣绍瓜瓞，父母不得有其子；故一、再世，而孙且不识其祖矣。番人皆无姓氏，有以也。 

　　四月十八日 

　　台湾兵事已见公牍 

　　东洋兵临台湾一节，先后本馆列论至再；或采各路新闻日报、或得之电线音传，而终未见官场公牍。虽二月间上海沈观察初有所闻，曾有□文致达日本领事，亦不过请详外务衙门：如果发兵抵闽，必须与闽关商说，不可造次径往等语；若与之置论者。今日始有明文，盖文系闽浙总督李制军檄行总办福建洋务总局之督粮道陆观察转达上海日本领事公馆者也。 

　　来文略开：『台湾地方，无论生番、熟番，皆属中原地土。其中果有残害外邦过客，尽可知照中国为之查办；岂能径自兴师征伐，殊违万国公法！况番众亦好歹不一，如去年之有日本国民利八等遭风遇救，曾经番目款留，送由凤山县申详解沪回国，极称恭顺。即所谓被害者，闻皆遭风自毙，亦无实在残杀之据。然是否被害，自当中国派员严加查办。现在简派统军前来之陆军中将所部兵船已经抵口，应即转请朝廷撤回』等因。从此，可见兴师之擅矣。此文，尚系昨日由上海道辕递交日本公馆；兹柄权钦使在沪，不难就此商办。且苏省布政应方伯亦已来沪，谅即会议此节；或不致从事干戈矣。 

　　前件公牍，乃即日由轮船递到。计其闽省□行为日较多，故于发时尚未闻东洋兵抵台湾之耗也。 

　　再，甫经脱稿，探知日本领事品川忠道随即照覆。以为朝廷军务大政，非领事衙门所能干预；况来文系本李制军檄行，可由两国人员商办云。至于日本钦使柳原大臣到沪后，藩、道两宪连日宴会，所谈各节内台湾一事，闻钦使之意，似乎不相干预；惟称兴师前往之故，实祗镇以威武，却非定与番众决仗耳。以上会谈，不过略闻其概；究竟若何？则军机大事，极属严密，原非局外者所闻见也。续有所知，再当登报。 

　　四月十九日 

　　论东洋近日筹议情形 

　　自东洋起意征台湾生番也，历今已有两月；而我朝并不谂知该国之举动，全赖西报传闻。其诡谲之谋，盖彼虽欲征犯中国藩疆，犹不暇与我朝咨议达报焉。是因本国以未得该国公文，故久置之风闻而已。继而东洋聚军旅、备糗粮，桀惊之风声，有络绎不绝之势焉。中朝官宪于是乎有心疑之者，向东洋驻上海之领事诘问；而该领事亦尚含糊对答，且以并无此事为言。既而备雇船舰、整顿戎兵，声势日益，众论愈同。于是又向领事再三盘诘，甫于四月初五日得领事转递东洋朝廷传来电报云：出师之举，并无其事；惟仅派发官弁数员，往台湾查看而已。乃是日东洋各举动，已经众人知其有征师五千抵台湾，已得其确耗矣。其随后尚未至者，更不知有几何兵卒也。嗣既得此确信，东洋不能搪塞其出师之举，故于前日藩、道两宪会晤新来东洋钦使柳原大臣，据伊称云：师往台湾无他，不过镇以威武而已，非定与番众决仗云。噫！此言也，似与先后各掩饰之语虽属相类而仍有相矛盾者，固不辩而自明、不烦言而自解矣。盖耗费国帑而出五千余兵以仅图恐吓无知小族之生番，其熟能信欤？除□匠人、倩西士精于量地者举造各事，别另派海关人员多士，其又何图欤？ 

　　按东洋之于此役也，初意扬言中朝已弃生番之地，不与干涉；又言：总理衙门已与前东洋使臣琐意西马言明。若果有此言，岂有弃自己之藩服，任他邦之愚陵！如此重大要事，而总无文据载之盟府耶？且中国既有此言而准其有此行，其何以东洋尚阴谋诡秘，乘我国之不知而肆其假道攻袭为耶？盖以此二端衡之，则知中国总无应许之言，并无准行之事；不过东洋欲乘机窃发，以肆其诡谋而已矣。昨于报中，见闽省督宪李公檄局转递上海东洋领事文书内开：『台湾地方，无论生番、熟番，皆属中原地土』。此言于当事极为切要，盖此理一明，则中国之应如何顾全国体，固不可不为捍御计矣。此书于理既无可驳，于大局亦有攸关；而中国志在东洋不准侵我藩疆也，明矣。东洋于此事，实已违万国公法，我中国理应即发重乓以创惩之。特我国以休兵息民是尚，故欲使东洋幡然□悔、废然自返；其意良深美善也。 

　　夫兵戎之祸，劳民启衅、耗帑伤财者所为也。奈今东洋为戎首，而我国如束手以观成败焉，不可也；安心以听其侵陵焉，更不可也！惟在东洋熟思审处，知所变计，而不定其乘机逞私以成侵据之图；或两国民人不至皆罹□干戈扰攘焉，不亦弭纷争之祸患哉！ 

　　四月二十日 

　　论西士述东洋事 

　　燕台有西士新自东海来者，谓该国谋新舍旧各事，于聚集众人前善于辞令而论曰：东洋变政改制，或多谓其不图远大，不过矜目前之新政而已；不久，则大患必作云。不知此言，殆因于不知其实在情形、于未见其新行景象而言之耳。余昔年在东洋，故曾得详观曩昔大概；而于近日所目睹者相比较焉，殊有霄壤之别、天渊之判矣。曩日东京耶多，房屋皆平楼。今则经过京都城内大衢计长二十七里、路间三里一带，两面概造作西式崇楼。衢路广阔异常，中间以供马车驰骋；两边沿径，植以花果、冬青等树木，以为之荫。另有横路，亦俱一例整顿。遍路，电绳高悬，路隅间立收纳信籍柜台，概以便邮寄信札者，就近招入之；信局人，每日三次巡收焉。铺店所贮，货物充盈；除本地土产外，即欧罗巴器机精作，亦皆备具于其内。至行客出外，由海则附搭火船、由陆则附坐火车，无复如旧日之迂缓濡滞也。且于海面之险要处，皆设标楼、炮船，以警危险。标楼则共有二十座，炮船四只；计统用银，不下三百万圆。另有浚浅机船二只，常在淤浅处疏通。国内拟遍设学校；今先开二座，以备学习各务之所。即学，亦非昔时空虚无用之学；特将泰西博学各事译出，而勉人以攻读焉。又设西国医门学院、□植会院并造举机器学院，执业者令立合同：六年作徒，继又六年为国从事，不令他往。故争先欲入籍者，实繁有徒；以致该国家每迫于退辞也。或谓各举虽至善极美，然徒行取用，而国帑焉能支持？彼曰：稽查该国进出各项，所进既足，每有盈余；即如其大举两端铸钱局及火轮车两举，每月皆有余贃。故于国家帑项，反为丰盈也。如民间所用火船，既甘愿就用而不弃焉，则其为倍蓰之利者，亦从可知矣。 

　　西士所言如是。据其陈述，则东洋之进项有益无损，容或有之；然一国之虚实，岂一西人于一时之游历、一己之耳目遽闻其崖略而可得其详细情形乎？民间之乐从与否，虽曰皆致富之美举也、国帑尚无匮乏也，然独不知该国其征收于闾阎以成就各事欤？究未可知也。今东洋因迫于内怨，故偪于起谋所以涉诡谲计，因而纵兵以犯我国之藩境，其或陷罹两国于兵祸而伊于胡底耶！观于此，则曰求富必出如是狡狯伎俩也，究不如不求富之为贵矣。 

　　台湾兵事续闻 

　　台湾有日本国兵临，为闽浙总督李制军查诘；本馆探有所闻，昨已列入前报。今复探得，此案已经中国总理衙门王大臣移咨日本之外务省各大臣查办矣——所谓外务省者，系京都总理通商各国事务之处，犹之中国之总理衙门也。前日简派来华之驻京钦使柳大臣到沪后，藩、道两宪曾以总理衙门咨达外务省一层询及；如何信息，岂其尚未得知！盖柳大臣起程之际，文未递到耳。前日柳大臣即由上海以电线致问外务省，旋得复音：尚未接阅。现在上海中外各宪皆议俟外务省之电音到沪，再行核办。是以柳大臣亦缓期北上，须听外务省复音如何举动，方始定日起程。至其咨文之如何声说，则不但发自京师径递，南省莫知；且因国家之军机大事极为秘密，即官场亦鲜有见闻，何况局外！想大略必由闽省咨报，则其文不过如本馆昨日所述之闽浙总督李制军之檄行耳。俟有所闻，再当立时登报以广见识而慰众望可也。 

　　四月二十一日 

　　论东洋与生番交争大略 

　　昨据通闻馆日报传述云：本月十二、十三两日，经东洋兵与生番各交先锋，为扫搏小战；盖遇前锋先行交仗者。继于十六日，又复大战，势甚猖獗；两边阵亡者，均属不少。此信系由电线所传，固尚未得其详细情形也。然揆之于「两边均各有丧亡不少」之言，亦似乎胜负未曾大决耳。且观于东师其抵岸时日不久，又据先闻军士皆从事于筑营自固以为进退、应接、会聚之计，是以其兵尚未曾深入山内重地。推原其故、揆度其势，系番人先来称戈于东人，非东人寻仇于番人也明矣。乃东人于所择之地已不能与番人明分高下，况其深入幽谷茂林乎！夫在东兵所执器械系属西式之最精者，故与弓矢戈矛相敌，似属易于从事，其势将有攻而必克、围之必陷矣。无奈此役也，险阻艰难，变端百出；非习于山攻林袭，似仍难于取胜耳。且该番若自觉不克相敌，幡然知所变计，退入深山穷谷之中。若东人不为追计，则无所下手；若径行进剿，则有歧路之艰虞。况番人为之敌者，一隅片土无不熟悉。倘将设伏，乘其不备以要击之；东人器虽精良、可善为用以作远攻之策，而□于深林密箐之间，恐亦难于利用。且闻番人亦有旧制火铳，器虽不甚佳美，特以彼处土人每多以田猎度日者，故亦有百发百中之能也。况东洋更有为难之处，即如兵船皆无安泊山坳之所；倘候序所临飓风飙作之际，故船不可在当处俟候为声势接应之计，大抵皆须安泊于厦门也。使日后厦门与闽省滨海之区皆不准避风停泊，则于该船不亦为难乎？且供应煤炭，亦多有窒碍也。然各船若在台湾逗留，则将遘风厄而遭沉没，殊可危也！ 

　　由今观之，该生番尚能奋其锐气以与东洋人作难；吾华人闻之，不禁举欣欣然有喜色而相告也。我国姑俟东人被生番挫折私志，然后权变，或从事于干戈，未始非良策也；故不必迫于行事，亦属计之得耳。 

　　甲戌科会试题名（节取） 

　　第八十名：蔡德芳（台湾彰化）；第一百二十六名：陈望增（台湾）；第一百六十五名：施炳修（台湾彰化）。 

　　东洋租船 

　　传闻东洋近在上海复租英船两只；观于此则，东洋其又谋加发兵士以至台湾欤？ 

　　四月二十二日 

　　简放台湾钦差信息 

　　台湾为日本统师临境，节次探明备论情形，已列前报。兹复探明于本月十五日奉旨；简放潘方伯霨为钦差，前往台湾筹办矣。潘方伯本任福建藩台，于台湾情形亦为熟悉。昨日已经抵沪，由轮船起程前往。俟到闽，续探详细，再行登报耳。 

　　台湾近日交锋情形 

　　长崎新字西报传曰：四月十四日，有日本新购火船名「犹可马鱼」者，由台湾而回；具报曰：『先发载兵之四船既及台湾，立使兵丁登崖；不多时，一哨探兵为生番弋获，当即剥衣斩首焉。既而东兵挑战，将生番败退，东兵阵亡者一、士受伤者又一名，生番死伤者共五十余人』。先此，又有东洋小火轮艇二只在沿滨海探测，突有岸上暗伏之生番开鎗轰击；东兵还击，生番立即鸟散。该船离战场来，是时诸兵从事筑垒、造屋，其工亦将完竣；「犹可马鱼」火船之回此，盖欲复将食物、器械等运往台湾也，拟于不日动轮前往焉。该新报述事如是。然所陈各情，于本馆昨日所述，因在其先。 

　　又香港西报传述厦门四月十二日寄至信札曰：五、六日之前，东师发兵一百五十人往山内侦探。既走较远，遥见生番数人摇手，如欲召来状；东兵三人应召而前。及相距十五步，番人忽以铳开击，中弹毙命一人、受伤者又一人；带伤者与一未伤之人作速奔回。事闻于元将，即下令凡征不必获囚，惟杀为章。于是，商定围攻附近一小村。既二日，照议于天未明时以五、六百人围攻之。两造相战，由是而起焉。其细情，尚未得悉。顾传闻东兵被杀二人，而其徒亦以番首十一级并获弓箭、矛铳多件而归营云。所述者如是。然四月十六日之事，仍不列其内。 

　　嗟呼！兵祸，固为残事也；乃两造以不囚人而惟杀为例，则残忍孰甚焉！夫生番无知之野流，于大国囚人而不杀之规，自不能识也；乃东洋自称文雅之国者，则何为而效恶习于野人乎！东人自称取法于泰西，然岂曾闻泰西有此习耶！ 

　　四月二十四日 

　　东洋侵台湾中东先后来往各文牍 

　　本馆顷接东洋伐台湾中将初照会闽浙督宪并督宪先后照覆中将二文，谨列于后。夫两国之失和构兵也，固闽疆之大患也。凡我华民，既得备悉此役先后各情。且知此事不幸出于争战，其祸则由东洋侵陵所致；在我国也，实不得意，迫于持干戈以尊国体、保边疆也。伏读闽浙总督宪之辞，义在俯念前好，陈论道理，义无可辨；且其居心仁厚，不愿遽绝和好，且坚不可坐受外侮之心。凡阅者，无不称慕高义、佩服伟才焉。 

　　大日本陆军中将兼陆军□辅西乡 

　　照会事。 

　　台湾土番之俗，自古嗜杀行劫，不奉贵国政教，海客菑难是虞。迩年我国人民遭风漂到彼地，多被惨害。幸逃脱者，迨入贵国治下之境，始沾仁宇恩恤，藉得生还。本国稔知贵国矜全我民之意，厚且至也；我国政府，感谢奚似！而彼土□反是害我人民如此，为民父母，岂忍漠然！是以我国皇上委本中将以深入番地招彼酋长，百般开导，殛其凶首，薄示惩戒；使无再蹈前辙，以安良民。本中将谨遵钦旨，即率亲兵将由水路直进番地。至若船过贵境，固无他意，应毋阻拒。但恐闾巷之说，或触于贵国之诧异；特兹备文报明。为此照会贵大臣，希即查照饬各该地方官咸使知之可也。须至照会者。 

　　右照会大清兵部尚书兼都察院右都御使、闽浙总督部堂李。 

　　附片 

　　明治四年十二月，我琉球岛人民六十六名遭风坏船，漂到台湾登岸。是处属牡丹社，竟被番人劫杀五十四名死之；十二名逃生，经蒙贵国救护，送回本土。又于明治六年二月，我备中州人民佑藤利八等四名漂到台湾卑南番地，亦被劫掠，仅脱生命；幸蒙贵国恤典，送交领事，旋即回国。凡我人民迭受恩德，衔感无涯。 

　　兹我政府独怪土番幸人之灾，肆其劫杀；若置不问，安所底止！是以遣使往攻其心，□使感发天良，知有人道而已。故本中将虽云率兵而往，惟备土番一味悍暴，或敢抗抵来使，从而加害；不得已，则稍示膺惩之势耳。但所虑者，有贵国及外国商民在台湾所开口岸运货出入者，或见我国此间行事，便思从中窃与生番互通交易，资助敌人军需，则我国不得不备兵捕之；务望贵大臣偏行晓谕台湾府、县沿边口岸各地所有中外商民，勿得毫犯。 

　　又所恳者，倘有生番偶被兵追赶，走入台湾府、县境内潜匿者，烦该地方随即捕交我兵屯营是望。 

　　特此附片以陈，惟请贵大臣烦为查照施行！ 

　　闽浙总督部堂李照覆日本陆军中将西乡 

　　为照覆事。 

　　照得查台湾全地，久隶我国版图。虽其土著有生、熟番之别，然同为食毛践土已二百余年，犹之粤、楚、云、贵边界猺獞苗黎之属，皆古所谓我中国荒服羁糜之地也。虽生番散处深山，獉狉成性，文教或有未通、政令偶有未及；但居我疆土之内，总属我管辖之人。查万国公法云：凡疆内植物、动物、居民，无论生斯土者、自外来者，按理皆当归地方律法管辖。又载发□耳云：各国之属物所在，即为其土地。又云：各国属地或由寻觅、或由征服迁居，既经诸国立约认之，即使其间或有来历不明人，皆以此为掌管既久，他国即不应过问。又云：各国自主其事，自任其责。据此各条例，则台湾为中国疆土，生番定归中国隶属；当以中国律法管辖，不得任听别国越俎代谋。兹贵国中将照会以台湾生番戕杀遭风难民，奉命率兵深入番地，殛其凶首，以示惩戒。在生番迭逞悍暴、杀害无辜，即按以中国之法，亦律所必诛。惟是台湾全地素属中国，贵国政府并未与总理衙门商允作何办理，径行命将统兵前往，既与万国公法违背，亦与同治十年所换和约内第一、第三两条不合。然详阅来文，先云招彼酋长，百般开导，使毋再蹈前辙；复云虽率兵前往，惟备土番抗抵，不得已始稍示膺惩。是贵国中将之意，但在惩办首凶以杜后患，并非必欲用兵。所开两案首凶，其备中州遭风难民，前由土番送出，并未戕害一人；当经本部堂派员送沪，交领事官送还。自枋寮至琅■〈王乔〉一带，早经本部堂饬令台湾道委员建造隘寮，选举隘丁、隘首，遇有外国遭风船只，以便随时救护。此后贵国商民来往该地，当不至有劫杀之患。去岁备中州难民并未被害，即其明证。其琉球岛，即我属国中山国疆土；该国世守外藩，甚为恭顺。本部堂一视同仁，已严檄该地方官责成生番头人赶紧勒限交出首凶议□。总之，台湾属在中国，应由中国自办，毋庸贵国代谋；各国公使俱在京师，必以本部堂为理直。 

　　缘准前因，合即照覆贵中将查照办理。须至照覆者。 

　　照会日本陆军中将 

　　为照会事。 

　　照得前准照会，得悉贵中将奉命统兵惩儆台湾生番，当经本部堂援据万国公法，请贵中将撤兵回国以符条约，具文照覆在案。 

　　兹于四月十二日，接据台湾镇、道禀称：贵中将统率部兵，已在我凤山县所属琅■〈王乔〉柴城一带□□扎台，与属地生番争斗。经委安平协副将周振邦、署台防同知傅以礼等驰赴该处于初八日与贵中将相见，面询本部堂照会曾否达览？贵中将答以「已经收到」；并语该文武官以此次用兵生番，因去年贵国副岛大臣早与总理衙门商明，近又有钦差赴北京专论此事，俟北京信到，再行照覆，不肯即日回兵等因。又据禀称：四月初七日，有贵国驻厦领事官福岛九成、书记吴硕往见该镇、道，面言要赴琅■〈王乔〉查看，不准□国兵船与中国民人滋事，以敦和好；特来拜谒。该镇、道询以何故动兵？答称欲将生番稍示惩儆，不敢扰害中国地方等语：先后到本部堂。准此，详阅各情，深佩贵国政府敦信修睦、益固邦交之意；而贵中将谨承上命，情意殷拳，务泯猜嫌以敦永好，闻之亦甚欣惬。因思贵国与中国立约未久，方期两国和好，可与天壤无穷。乃此举并未商由总理衙门移知本部堂作何办理，径命贵中将统师赴中国所属邦土、本部堂所管地方用兵，盖中轻听浮言，误会生番非中国所管之谣传，遂致贵国政府与贵中将近日所为，事事与万国公法暨修好条约违背；且中外舆论，皆不以为然也。除□载本部堂前次照会外，合再将本部堂确查证据及贵国此举不合万国公法暨修好条约之处，为贵中将更详告之。 

　　查琅■〈王乔〉番社，人物、地方确归中国辖属证据，历历□明可核者三：南路琅■〈王乔〉十八社，向归凤山县管辖；每年征完番饷二十两有奇，载在「台湾府志」；此证据一也。台湾设立南、北路理番同知，专管番务；每年由各该同知入内山犒赏生番盐、布等物；此证据二也。柴城又名福安街，建有我朝公中堂福公康安碑庙；此证据三也。证据确凿，历来已久。特以「礼记」不易其俗、下易其宜，故向来中国不全绳以律法而已。查两国修好条规第三条云：『两国政事禁令，各有异同。其政事应听己国自主，彼此均不得代谋干预」。查台湾生番久属中国，其不全绳以律法者，即政事禁令各有异同之一端也。按约应听中国自主，贵国不得代谋干预。况「两国所属邦土，不可稍有侵越」，第一条显有明文；尤宜共相笃守。又第十四条载：『日本人在中国指定口岸及附近洋面，不准与不和之国互相争斗』。夫附近中国洋面与不和之国尚不准争斗，况为我疆土之内隶属之人！今贵中将在琅■〈王乔〉柴城一带于我设立隘寮之疆土径行登岸札营，于我纳税食粮之番民竟行接仗争斗，与条约各款种种不合。设令他国效贵国之所为，于贵国属地、属民并不先行商准，遽尔命将兴兵据其地、诛其人，贵国其能任听所为而不问乎？贵中将反己以思，必有爽然自失者。据台湾镇、道禀称：贵中将及理事官福岛九成俱言上年使臣到京，曾对总理衙门说过「以生番非中国所管」及「此举早经商明」，故尔前来。查中国自来与各国立约，俱钦差全权大臣各遵所奉谕旨订立条约并□条声明两国全权大臣先行画押盖印，俟两国御笔批准后刊刻通行。今贵中将及理事官所云上年使臣向总理衙门说过等语，是否遵照中国律法立约，抑将商明之□或盖关防于公函、或两国互行告示、或互换照会以为凭据，本部堂并未接准总理衙门移知；贵中将奉命远来，定悉律详细。如当时立有凭约，请将彼此原议文约抄示，本部堂自当听贵中将照约办理。如当时未立有凭约，应请贵中将撤兵回国，不得于中国所属邦土地方久驻兵旅，以符条约。窃思贵国政府祗因生番戕害难民两案，故命将统兵深入番地，殛其首凶，使无再蹈前辙。查我属□中山国被戕遭风难民一案仍应由本部堂自行严檄该地方官办理，毋庸贵国干预外；其贵国备中州难民利八等四名，但只被抢，并未杀害，应由本部堂按照修好条约内第八条「盗窃等案由地方官查拿追办」之约，严饬地方官追办。本部堂断不以中外之分，稍存歧视；该地方官处分攸关，亦断不致玩延。不必贵中将驻兵台湾，旷日特久，劳师縻饷！ 

　　本部堂系为两国各敦和好起见，故再为详示证据、申明条约，剀切照会。现在上而各国驻京公使、下而中外舆论，均以贵国此举为非。想贵中将忠于谋国，定能幡然变计，即日撤兵回国，以免天下公非，保两同永好；贵中将实图利之！须至照会者。 

　　四月二十五日 

　　日本国简放陆军中将来华上谕 

　　东洋兵临台湾一事，本馆已将先后闻见，节次登列各前报中。今复探得日本朝廷出兵旨意，以见其实。此旨系于日本国明治七年五月，大政院奉旨简放陆军中将西乡从道赴台湾办理土番事宜；现在已经通谕国中。译其上谕之意，系因前四年——即明治四年，有琉球外藩之民失风漂赴台湾，被害至五十四名之多。明治六年，复有日本柏岛人四名漂赴台湾，虽经送回，以为土番凌虐：曾经前放之全权大臣副岛来中国查知情形覆奏。而台湾接壤日本之南境，时有商民失风情事；若不惩办，不足以儆将来。是以特简陆军中将西乡从道统兵前往台湾土番地方，务须问明残害之罪，严加惩办；并当约束嗣后永不敢残害，方足以儆。谕仰通国知之等因。此谕正在陆军中将西乡从道启程来华之际所奉，是故以先日本东京、长崎等处所来新闻并未提及，且前报有遣将为日本国皇所未知等语。今见此上谕，则可见前闻之未确也。 

　　译西字日报述台湾事 

　　香港西字日报曰：日报者特派有主笔之士往台湾东洋营内，传记日录事焉。今将该士人所寄函译出，相于别传更为可据。 

　　四月初六日，记曰：东兵屯于琅■〈王乔〉，距打狗一百二十里、离岛之南滨不过三十里，有平原长方五、六里。原内华乡数处，该人于北京来往，皆因山路有盗，故乘船一行。初，东兵扎营在平原之上，处位似属甚便。奈绵雨速下，屯兵势如寝卧水中。于是，移营于近滨沙坡一带之上；营状虽无先日之整齐，然于。兵士舒服倍蓰。自来各兵虽勤劳于筑营，又被雨湿所难；亦经有与野人试用后门装弹鎗者，且已两造各丧人数名。有一日，番人一大众突冲东兵六士；东兵迫于飞奔，已一人丧命，番人即斩其头，以为战攻之观。按此处之番社，传闻则为先残杀琉球多人者是也。 

　　东兵内有美国员二人：一水师统兵加色，一陆兵将军花孙。虽名为参赞之官，而各谋略实二员所由出者。前日东半路欲附近两番长立约，美国两人与议，在广原内会议；两人无随从，独赴约处。而番长皆不见；入左村以觅，乃得与立和约。琅■〈王乔〉以南，除一社已有犯冒外，皆不与作难云。 

　　二十日记：今晨众人方在梦寐间，皆被炮声惊醒；盖元帅赛可新至，放炮以贺迎也。港内连今日所进诸艇，共湾泊火船十只；计东船七只、英国兵船一只、华兵船二只。华船系今日而至，一名「洋务」，一英船也；内搭中官三名，系特至台湾府欲与东师诘议前来者。 

　　昨晚，东兵一小队入山，于十二里之远宿夜。黎明，时见两人带伤以归；遂出百余趋前助战，皆似乎无领将者。各人踊跃以行，状如甚乐；除鎗以外，各执有所名「双手使剑」。按此刀于钻棘达箐，甚为不便；乃东兵依恋之不舍，且以为于避面近战，亦大为可用。东兵锐气颇大，遍营皆见多士将大刀及双手剑磨利而又磨，如心急于使用。据所言：火鎗以远战固有益于大局，然以刀血争，是心所乐极也。 

　　四月初八日：今早作战，生番死者十五、东兵阵亡六人。后诣医院，又知被伤者又十人内一人，状不可起。凡东兵被伤死者，已皆得归入营内；东洋所杀番人，当场皆斩其头，至营内亦葬之。闻番人抗争甚力，皆每伏而俟敌；敌人走近，忽跳起□铳而退，以复设伏。有一处番人，亦起一栅，躲栅后而俟敌焉。按东兵胆勇，不畏死；其特所不及者，每不顾命以争先，不如番人之伏俟慎谋也。 

　　潘钦使赴闽、应方伯回苏 

　　潘钦使，于昨日下午附搭「海龙」轮船赴闽，由闽省即驰赴台湾查办也。再，应藩宪亦已于昨日起程回省，因须俟东洋外务省回信，方能定议故也。 

　　四月二十六日 

　　续录香港日报记述东兵在台湾事 

　　四月初八日记：今日中官上岸，诣见东洋元帅。东帅派兵二百迎候，护送至辕门。中官在内时候不久，想因职位不高，东帅以故不肯罄议局面也。附近寄居之华民，目见东兵战杀其旧仇之番，皆异而且乐焉。东兵向华民办买食物，概从丰还价；是以彼此相得而毫无嫌隙矣。东人还价交钱，皆用新制大铜钱及小银钱；华民乐收其银钱，而不甚谙其铜钱之所用云。 

　　台湾一岛，天气颇为无定。即如今早，海面平静；倏忽之间，大风骤作，各船颠簸，几乎船面之两边皆漂荡以达于水。是以各船与岸上来往，颇以为难焉。现在，天阴微雨及大雨如注相间以下。势既如是，想必有致于疟疾生传染之患矣。 

　　又杂录各事 

　　有西人自台湾府于四月初十日寄信云：东洋所倩美国大赞将勒襄勒，尚未至台；其将至者，闻亦在即矣。而东洋人于此役将如何谋定大计，亦特俟其来以定夺焉。目今东人在台湾岛，自南至北，概发其人遍走观探；窥测其意，则于惩办南边之番，因另有意向也。 

　　先是，三月初旬东洋伐台湾先有风闻之时也，经闽浙督宪调遣兵勇三、四千名。且当时风传，盖以为与东兵捍御计，故于三月初七在此处上岸也。继而遣往台湾府北二百里之长毫地方剿征寇盗——按此盗系华人也，数甚众，皆横肆劫掠，其为地方大患已非一年矣；中兵出剿，转输捷速，不多日直达盗巢，令一千人皆移居山岭一带之内——即在野番之中。此处概属岩山深谷，故官兵不便于穷追。长毫地方既属平静，乃收兵而归。此所足为笔记者，中兵所执用皆后门装药之鎗也。 

　　传闻日本人与番人持争，所陷诸地皆必据为己有，欲咸县而官焉。乃华官经颁悬谕示云：东兵所需食物，百姓皆可供卖；且凡有须资助之处，亦无不可云。 

　　四月二十七日 

　　论李制军筹□台湾近日情形 

　　东洋之进征生番也，其前后详细情形，述登前报；其连日开仗大略，亦译西文以供众览。前日新奉简命派往台湾钦使潘方伯启行赴闽，指日航海抵台，必有一番征调。况闻闽浙督宪李于此事甚为关心，业将详细各情登诸□牍，谅与潘钦使商同办理，总以保固疆圉、慎修边防为务；故前所照会该国中将言辞极为得体，不但顾全大局，抑且敛戢戎心，庶边衅不开而内地无扰耳。 

　　顷闻总理衙门有致日本外务省函，其信未便登录。大约以征办生番原为报复前仇，固非与我朝有所掣肘；若径据地土而虐民人，即与中朝相抗。尔时大起干戈，致成兵祸，两国既失和好，胜负在所未分；不如各守疆界，永敦和约。至如番人固有生、熟之别，而人民未有彼此之殊；若因祸及生番而转侵我疆土，岂有是情，亦无此理！兹幸闽浙督宪先事预防，不使骄横凭陵。要在钦使到彼，方能随机应变，□成厥功。倘东兵已有报仇之举，即诛及一、二生番，或可退师返国；否则，我朝大兵征进，不但擒渠歼丑，恐将转强为弱。闻之「君子则见机、小人则逞志」，其斯之谓欤！惟望两国之操政柄者相机而动，无使人民失所，致蹈前车之覆辙、以贻后世之隐忧，曷胜企予望之哉！ 

　　兵部引见奉旨一道（四月十三日京报） 

　　兵部带领引见，奉旨：『……题补福建台湾北路协右营守备蓝季馨、题补福建台湾城守左军守备吴国章、题补福建台湾镇标中营游击朱达权，均着照例准其补授。……钦此』。 

　　四月二十八日 

　　「牛腰」轮船传东京未接公文信息 

　　昨（二十六）日，美公司「牛腰」轮船由东信抵沪，有询及日本国领事公馆者；得悉东洋来信：其外务省衙门，尚未接到总理衙门之文书。不识何以如此迟滞也！前本馆得信于行文之初，当即列报。嗣因中外各大宪在沪会议，须听外务省回信；且复电音至东京，固知公文尚未接到：故未定议。此次轮船抵申，所传如是，真所谓「万里关河信息难」矣。 

　　日本进攻生番确耗 

　　日本人现泊于台湾南境之兰口，其处广土平坦，约有六里之遥；一望空阔，大可屯田置戍。距台湾至南之隅，计三十里；距打狗，一百二十里。日人于此建扎营垒，图为久驻计。相离不远，皆系华人村落；特是山路崎岖，异常险阻，有若鸟道蚕丛，故不敢由此以径达生番处也。如土人欲与生番贸易，皆用小艇；生番亦能刳木为舟，名曰「蟒甲」。日本兵士既立营后，忽有大水至，渐没胫膝；乃迁于土山——其上有沙，颇为燥洁，胜在平地也。顾霖雨夹旬，涧泉流注，决决有声。日人因分队进剿，或以十人为伍，或以八人为列，皆携洋鎗以觅生番之巢窟。一日，生番数十人出追日人，六人中杀其一，五人以疾趋得免（此生番名保难，又曰保尼）。有美国兵弁二人，一统水师、一管陆兵；以连日风雨满山，生番匿而不出，美国人欲深入生番境中与其酋长言和。惟中有一社不从，谓宁死决一战，乌能低首下心，仰其鼻息而承其眉睫哉！此四月初七由台郡寄来之消息也。 

　　四月初八日，日本提督西告乘舶至台，其所驾者，「爹路打」火船也；统率兵士一千三百人。旋由「萨士卑厘」船载来兵士六百人；后此，接踵继至者尚有数百人。合之，共可得三千人。同日，有华人兵舶至台，其船名「英武」；复有华人炮舶三艘。华官由台郡至彼，往见提督西告；西告以其职卑分小，不与之论及军事，惟以虚文相酬答而已。日本兵士成列出营，有拔戟以自成一队者，往攻生番。两军临阵，皆以短兵相接；抟战久之，日人殒命者六人、伤者十人，生番死者十有五人。日本兵士之死伤者，皆载回国中；所擒生番，皆割其首级报功之后，即瘗于土，不以示众也。十五生番之中，有执火绳鸟鎗者，土酋也；已被杀。日本人皆身悬双剑，意气雄豪，视生番不足以措意；谓「与生番战，而用火器胜之，不武；请以刀槊从事」。华人见日人至，喜甚；咸踊跃趋赴，愿为先导。岂其久苦生番，特欲假手于日本而一快之耶！日人与华人购买食物以足色纹银，以华人不喜用「天宝」钱文也。三华官又登岸谒见西军门，不知作何语；或云要皆闲谈虚说耳。日本兵官初不欲分队进攻，俾生番因而惊窜；特欲驱之一处聚而殡旃，乃始快意。 

　　昨有「尼婆」火船自兰口回长崎，载捷书至国，布告众民（选录「循环日报」）。 

　　四月二十九日 

　　议林华书馆「东洋伐台湾论」（附来书）（维扬崇惠堂稿） 

　　昨读林华书馆新报，中有人所作「东洋伐台湾论」一篇，其意欲使中国出师以助东洋；何其言之背谬若是也！ 

　　台湾为东南洋之一大岛，久隶中国版图；设城邑，置官守以镇抚之。其后路万山重迭，生番、熟番分地而居。生番虽似荒服，亦未敢犯我王章；惟性既凶蛮，地与日本较近，或有开罪之处，故日本借口以兴兵。果其一航直达生番所居之地，报怨寻仇；我中国或尚可以置而不问，然亦在我邦域之中矣。今者日本之兵既不直达番地，竟行入我边疆屯聚驻札；其为目无中国，狂放可知。纵我中国如天之量以包容之而不与较，已不免贻讥于西洋。乃某者更欲我中国出师相助，以图结好于邻邦，可谓背谬绝伦，至矣、极矣！高丽，我中华之属国也；与日本比邻而为世仇。倘如某之说，则他日日本加兵于高丽，我中国团结邻好，亦将助日本以攻高丽乎？作此论者，不但背谬绝论；揆厥用意，尚别有鬼域之心也。何以知之？前两号新报中有寓沪东洋人两次叙说云：日本并无用兵之意，不过派人前往，欲生番服罪而已；且责申报馆不应传播无据之言。刻下东兵已驻我台湾辖地，足见申报馆并非无据之言。余谓所称「某者」，或有其人、或无其人，而此篇议论，则必出自寓沪东洋人之意；故内有「兴问罪之师，侵台湾之境、据台湾之域，不如是而不止」等语。一曰「台湾」、再曰「台湾」，不分生番、中国，意在恫喝而欲愚我中国；我中国执政者，将笑其用意之左也！ 

　　为今待日本之计，有三策焉；请略言之。以理相拒，不容假道；上策也。拒之不得，则系有意害我边疆；按万国公法，便可交战。生番在前，我师在后；日本能不畏首畏尾乎？此中策也。彼既轻视于我，犯我边疆，我亦伐其国土，高丽闻风慕义，必欣然相从；试问日本能复支乎？此下策也。或有以下策为上策者，则又有所不知矣。夫兵者，凶事也；不得已而用之。况兵连祸结，糜饷劳师！且推译万国公法之义，彼邦之君非大有横逆为害于我而不得理解者，不可加之以兵。今中外相睦，动须循理，不得不以万国公法为法也。 

　　至日本之国势，吾则代为危之：内乱甫平，遽思外逞；君骄臣傲，民心不和。正恐日本之忧，不在生番而在萧墙之内也！ 

　　启者：昨读林华书馆新报，有某作「伐台湾论」一篇，背谬极矣！设竟如所说，岂不贻讥于万国乎？关系匪细。谨抒管见，录呈郢政，代为登报为祷！公是公非，自在贵馆之鉴察。非好斗弄笔墨，亦似出于不得已之愚忱！而杞人忧天，殊堪自哂也！ 

　　中国发兵信息 

　　日本兵临我国台湾，凡有见闻，本馆均经列报。昨日传闻我国北京自李制军迭次拜本后，朝廷有大怒之意。旨下，调集劲旅二十万，前往台湾理谕，必令退兵而后已；否则，须竟事干戈——盖察日本统兵之陆军中将势有踞地之意见故也。并探东兵先后临境仅祗三千人马，如果定事干戈，恐非朝廷之敌矣！此节得自传闻，尚无明文得见，恐未确实。况总理衙门已有咨达日本外务省之文书——既经行文，必当守其回复。昨知外务省文未接到，尚未回复；可知岂有竟动兵戈之事！然中军已知总理衙门咨达外务省、未闻回复，而竟先与生番开仗，亦局非是；或者举动在于此耳。是皆军国大事，不可妄议。容探有实耗，再行声明续报可也。 

　　总兵张（其光）等奏为因奸谋杀本夫身死按律惩办折（四月十五日京报） 

　　提督衔福建台湾镇总兵臣张其光、布政使衔署福建台湾道臣夏献纶跪奏：为审明因奸谋杀本夫身死，按律定拟；恭折具奏，仰祈圣鉴事。 

　　窃据台湾县知县白鸾卿详称：『县民林海与王掽之妻王田氏通奸，经王掽知觉禁阻。于同治十二年七月初四日，林海起意，商同王田氏将王掽致死，乘夜弃尸；经村民杨昆等撞获，投保送案等情。当经该县诣验：王掽致命咽喉带痕一道，环绕项后，八字交匝；周围量长八寸四分、宽三分、深二分，紫赤色，有血癊。致命左乳脚踏伤一处，围晕七寸二分，皮肉坚硬，紫赤色，有血癊：委系生前受伤后，被勒身死。填具格结，提犯讯供禀报』。臣等以案关因奸谋命，批饬速审拟解去后。据报林海取供后，患病身故；饬委署嘉义县支昭训验报。王田氏，在监生产。后据台湾县知县白鸾卿审拟，由台湾府知府周懋琦提讯犯供翻异，委审明确解勘前来。 

　　臣等会提研讯：缘林海籍隶台湾县，与已死王掽同庄居住；彼此往来，王掽之妻王田氏见面不避。同治十年不记月日，林海乘王掽外出，即与王田氏调戏成奸。王掽初不知情；嗣经知觉，向王田氏寻殴。同治十二年七月初四日早，王氏遇见林海，告知前情。林海恋奸情热，趁意致死；与王田氏商允，各散。是夜二更时候，王掽又与王田氏口角寻殴。适林海前往探听，闻嚷走进，见王掽与王田氏互相揪扭；林海顺取在院晒晾布带一条，从王海背后将项颈套除，拖跌倒地，王田氏乘势用脚向王掽左乳下狠踏一下。王掽喊救，林海与王田氏将布带各执一头，用力拉勒；王掽登时气绝殒命。林海复欲将王掽尸身丢弃，与王田氏抬至溪边。适遇杨昆、汪柳撞获，盘出奸情，投保送官；经该台湾县诣验讯供。据报林海病故、王田氏在监生产，限满由府招解。臣等提犯复鞫，据供前情不讳。诘系林海与王田氏通奸情热，因被王掽知觉，起意商同王田氏将王掽勒死；并无起衅别故，亦无同谋加功之人。究诘不移，案无遁饰。 

　　查律载：「妻因奸同谋杀死亲夫者，凌迟处死」。又例开：「奸夫起意杀死亲夫，拟斩立决」等语。此案该犯林海与王田氏通奸被本夫禁阻，辄即起意谋杀致毙；合依「奸夫起意杀死本夫」，拟斩立决。业已在监病故，应毋庸议。王田氏与林海通奸因被本夫王掽知觉声斥，辄听奸夫将本夫致死，实属淫凶已极！王田氏合依「因奸同谋杀死亲夫」律，凌迟处死。案关谋命重情，未便远涉重洋，解省审转，致多周折；况奸夫林海业已幸逃显戮，该犯妇若不就地惩办，不足以昭炯戒。合将该犯妇牢固禁监，循照历办成案，由台具奏；恭候命下，即行凌迟处死，无干省释。林海在监病故，刑禁人等讯无凌虐情弊，应毋庸议；尸□饬属领埋。 

　　除备录供招送部外，合将审拟缘由恭折具奏，伏乞皇上圣鉴，敕部核覆施行；谨奏。 

　　奉朱砒：『刑部速议具奏。钦此』。 

　　五月初二日（公历六月十五日——即礼拜一） 

　　论东洋在台湾构衅近略 

　　台湾一事，西人初论之而无有不谓曰：中国既曾经与东洋宣布谓生番不在我辖下，其所行不与我国有干也；尔其自行惩办，□无不可云。故东洋此举兴师征罪，究无不合等云。乃西人现在既阅闽浙督宪照会东将之文书，得悉前后委曲各情，则其翻然更改先见，亦必然也。琅■〈王乔〉一带之番社，以其岁纳税银二十两，以此有琅■〈王乔〉为中国属地之确据；而西人函述战事，谓云琅■〈王乔〉寄居华民彼为不少者，以此则更有可据矣。台湾南北设理番官两员者，以知生番虽置绳法之外，亦仍设治理之方。西人一明此情，推原而揆度之，又可复知我朝断断毋有轻准敌国兵履本属之地、战惩辖下之人也。若果有其事，则其立约而为之者，亦政理之必然。乃东洋既无片纸尺幅之文凭，又于兴师先后百端隐匿、多方诡谲以行事；则其立约而为之者，以是而明指其借口之诈伪也。东兵其现在屯营于我琅■〈王乔〉之地，背违万国例法，莫有甚于此也；欺侮邻国、蔑视天朝，未有过于此也。今东洋既接总理衙门行书，是否肯翻然改悔、知所变计，是兆民所属耳以闻；而战和之事，似与覆书为相系也。夫战事，凶事也；固谋国者所图免也。故东洋果然肯撤兵，不复问以寝其事，尚云可也；乃屯兵系在我地，既知之而又不肯撤焉，此明明求衅于我国也。戎端既启，诚岌岌乎殆哉！ 

　　吾则所欣然属望者，福建所调华兵往台湾者，据前西人所言，执器皆后门装弹之枪也。东兵于陆战所恃者，特恃其鎗之精练是已。然则精练之鎗，亦我国所具有。东洋屯兵计有五千人，我国调兵亦有四、五千；若需多用，亦可复行征调也。惟窥东洋之于此役，所有恃无恐以肆其强横者无他，铁甲战舰两艘是也。中国既于此舰阙然未备，则该舰两艘似亦果为一患。然铁甲船名虽可畏，而其各船未必皆为尽善尽美也。吾闻于西人曰：夫东洋有此二舰也，殊不可谓之美备；船之驶海既属笨滞，且船身亦非所谓极坚固也。又凡铁甲船皆吃水较深，辗转每在海深之处；设使我国之船驶海较捷、置炮较远，或亦可不为其挟制耳。又铁甲船甚难于驾用，使东洋人一旦无西人赞助，其势亦必至于误事失机也。然我国使于东洋相战，则以万国之载例，宜使各国召回其辖下之人，无使有偏袒之行。此例设与无政教之辈相与持战，而不包括之；乃凡列于文雅自主之国遇有相战者，而此例则必行矣。 

　　然以两国势事论之，虽云如是，其能卒不至于战祸者，殆亦闾阎之幸耳。 

　　五月初三日（公历六月十六日——即礼拜二） 

　　东洋咨回总理文书 

　　日前总理衙门以台湾之事咨询东洋外务省衙门，迭经列诸前报。兹已于礼拜六——即四月二十九日日本领事公馆接到回文，系东洋外务省交由驻华之钦使柳原大臣转送总理衙门者；其文昨由轮船寄京驰递总署矣。惟来文弥封甚固，谅因机密重情，不特局外者莫知其文叙缘由，即日本领事及柳原钦使亦未悉其底蕴。按本国继已简派专任钦使，前往台湾权宜办理；此时东洋既如此机密，必欲延时直寄京师，不准在上海及福建得知。揆度其意，殆欲图谋不轨，故迁延时日而已。 

　　台湾近信 

　　兹接汕头来信云：日人□攻生番，业已迭次开仗，各有杀伤。顾生番巢居穴处，□无军□□□，临阵于坐作进退之法，全未讲求。设□师徒挠□，便如各鸟兽散，遁迹于丛林密箐之间；岩谷嵚崎，藉以自固。日人虽甲兵犀利、枪炮精良，而于万山之中，实亦无所施其长技。以故胜负之数，诚未易知也。并闻生番内地多产坚金、美玉，祗以生番蠢然如鹿豕，不知开掘；所以宝藏虽多，犹未宣泄。使日人处此，其必大有所作为矣。然则今之肇衅也，几亦「漫藏诲盗」使然欤！ 

　　津沽邮信 

　　前日述及朝廷闻东洋动兵一事，大为震怒，有调兵御拒之意；此信固得自传闻也。兹又见津门商人邮函，云称此处风传朝廷业已下敕兵部转咨李爵相调拨麾下胜兵五万，并檄上海官宪即遣兵舶三艘，福建、广东各拨□船□艘。顾此系津人传闻，恐非真确也。 

　　五月初五日（公历六月十八日——即礼拜四） 

　　东洋伐生番闲谈 

　　驻札日本之英钦差名巴革士，博学多才，称于一世；而与东国朝廷，夙深契合。不但舍旧图新，多出其意；即内外大小政事，日本王亦时切咨询。故现在伐生番一段，传者亦谓出巴革士主使；盖将以侵扰中国也。按巴革士于十余年前曾在京师充任翻译官之职，当华、英两国交战之际，巴革士偕他官出队赍文于中国大营，被华兵执而缚之；除加刑外，而并拟将置之死地焉。且于未诛以前，授意于二、三俘累，令缮成一书，以便华兵投入英营。其书中之辞义，盖冀以诳英人也。乃俘内有一人暗以印度文语书照中将之意，复用英字加写印度语音数句，委曲详明，恳即兵来援拯。华营内亦有略通英文者，上官嘱其查察是曾照意与否。此人一见印语，茫乎未解，以其为英字所成，以为必尽系英文而已；所不能释者，然己虽未解而亦不敢与上将明说，姑言悉照意而书。于是，上将遂饬人投递焉。英将既得阅此书，尽悉其隐，立即遣兵往援；顾兵未来，而各俘之死期已至。巴革士知兵来在即，惟图愿缓须臾以获再生之庆；故武弁承命而来，巴革士特指天空与之高谈躔度，并详解西士之所测验者。武弁既异其谈，而又奇其人；乃为之告曰：『君特片刻之生耳，何犹闲暇如此』！言甫毕，而闻英之救兵已至，各俘均得脱归。顾巴革士身为干员、兼达华文，本宜有升迁之望。惟英国总理外务大臣以为彼既被执，若再仕于中国，势必怀恨；不若处之远地，庶几华、英两国或得永敦和好。由是，巴革士在东洋升为钦差；而以其永不得入华夏大国为显宦，故常饮恨于胸，思所以假手也。现在耸令日本伐生番，是即其所报复耳。传者之言如是，而愚以为恐非确论也。 

　　夫巴革士既为有才辨之人，其于国家大局，自必顾持；安有因私忿而误公事乎！方今中外辑睦、民人奠安，在英国总理大臣方恐其逞愤寻仇，而特处之于东国；则巴革士正当仰体此意，靖供尔位，庶无负此盛情也。岂若小丈夫然，必悻悻然而终身不释哉！且智者不为人所料；巴革士非才士则已，如素有闻望也，则益当大度处之。若如传者之言，不转浅之乎其为人欤？ 

　　美钦使查撤台湾助战人员 

　　东洋兴师征伐台湾之生番，其遣将之初，驻札东洋之各西国钦使因知我中国未有准令自伐明文，碍及万国公法，均经通谕商民，不得租与船只承充军务。而不想东洋统师之陆军中将麾下，仍有美国将佐两员：一名克色里，职授水师提督之任；一名瓦生，为陆军千总之职。兵抵台湾，先经我国总理衙门得知，照会驻京之美国钦使查撤。现经美钦使查明：东洋授职者，共有三员。一名李尚礼，系早授东洋官职，于发兵之初，原欲同往；旋为驻东钦差劝阻，因未随军。其抵台之两员，乃美国之告假辞位者，应得查撤。照覆之后，前日已饬知驻札上海之美国总领事转移厦门领事，务令职授水陆之克色里、瓦生两员退职。此系柄权之钦使传谕，想此两员谅不敢有所违，而东洋统将亦必无从留阻也。否则，事必知会美国之水师提督驾坐兵船勒撤，又多一番周折；则不但两员之获咎，而东洋统将亦无益于事矣。 

　　台郡消息（并正回文之误） 

　　日本之攻台湾生番也，前日我国总理衙门曾经移文于东洋外务省，嘱即迅速撤兵以安黎庶。而东洋驻华公使柳君，亦曾来沪与中国大宪会商至再。其初议谓：当外务省回文到后，再行酌夺。嗣因文件浮沈，久无覆信；柳公使因即发文咨照在台统兵之陆军中将，请暂且罢战，须候外务省复议到时以定进止。果如是也，日后或交绥而退，永戢干戈；诚生民之大幸焉。 

　　再，本馆前日报章曾云：东洋有回文一件径抵总理衙门，声叙之间，尚有小误；兹用申正。盖外务省所来之文，系覆柳公使「未奉总理衙门之信」也。若前日柳公使由轮船邮递者，乃总理衙门第二次公文耳。至初次所发之文，在东洋外务省尚未接到，故迄今并无覆音；岂东海泱泱，亦犹是石头城下耶？至于彼此往来文件，则诚弥封巩固，非特外人不得与闻，即柳公使亦未便拆阅。本馆随时采辑，务取其实；不敢因讹踵误，致惑听闻。阅者鉴之！ 

　　五月初六日（公历六月十九日——即礼拜五） 

　　日本复欲购置轮船 

　　闻东洋人于数日前复有电音传至上海，欲另行购赁火船；且经还价，欲租两艘云。而其因何故而复欲添设轮舶，则诚不得知也；岂犹有后命，而尚欲调兵赴台欤！ 

　　再，昨日旅居上海之西人，传中国曾于东洋誓战，不以玉帛而将以兵戎。本馆迹其由来，知其毫无实据，特空中楼阁而已。 

　　五月初七日（公历六月二十日——即礼拜六） 

　　论东洋伐生番说 

　　前阅东洋西字日报论及日本之兴师径伐台湾生番，并陈其所以伐之之故，则诚足供人一噱也。盖揆之于借口复雠之旨，殊觉大相径庭。 

　　据云：东洋人于近年来见西人由渐侵入亚细亚洲，势若蔓延，于亚细亚人实为可虑；于是揣度时势，毅然自信以为非有起以保障之，则将伊于胡底乎！方今英、法两国在南，俄人在北，又荷兰及西班牙在东南海，皆已割据土地，称雄一时；而所尚未窥及者，则莫如台湾一岛。盖台湾为亚细亚迤东之海疆，设西人又从而得之，则亚细亚一洲无复有觊觎之望。况以中国之兵力，历年来未能慑服生番；彼西人见之，有不为之垂涎乎？吾今惟擐甲执兵，率师往伐而据为己有，庶足免西人之捷足先登耳。且使天下知欧洲之东，有英以钤制与国；亚细亚洲之东，亦有日本为魁首，而克以挽回时势，以制限欧洲之侵。东人之言如是；而余以为勇哉，东洋人之志欤！其见也，不可谓非广大也。虽然，其或犹未之思乎，要知欲亚细亚人克与欧洲为劲敌，则在亚细亚洲诸国方宜共敦辑睦、气求声应，而静以待时。乃兹反使亚细亚国肇衅兴戎、劳师糜饷而出于战争，岂计之得乎？噫！此虽作堂堂正正之辞，诚恐其言不由衷，犹是掩耳盗铃而托辞以欺饰欤！况东洋近为俄国蚕食其北土而不与责言，乃反率师至中国属地以预杜西人之窥伺，此真所谓舍近而图远也。如东人谓业已仿行西法造成□器足以试用，则北境之旧地依然而今为俄人所据，苟能与俄人为大敌，则师武臣力，威名自当远振；而亚细亚洲中始足仰东洋为上国，而高执牛耳，谁不云然！如其不能，毋宁各守尔疆，言归于好；亦保民交邻之道也。 

　　东国赁船 

　　东洋西字新报云：迩来日国大火船公司各船以为国家使用，皆驶赴台湾；所以公司内人迫于向西人补租火船，以便装载。西船援以万国之例禁，不敢以其船供应于台湾之役；因是日本朝廷遂擅用民间所有一切船只，使民补赁于西人：则其计亦可谓狡狯矣。复云：东洋近又有火船二艘装载兵器、糈饷前往台湾。愚故揣度其意，或犹欲稍示惩儆，然后振旅回国乎！ 

　　兵船驻守台湾 

　　本馆昨报云：福建新拨中国兵舰四艘往台防御；今阅西报，乃知共拨有五艘也。 

　　译录福建日报信息 

　　福建西字日报云：中国经派炮局内之新简钦使前往台湾，径赴日本营中，相机与定大事。又云：中国皇上既闻东兵侵入台境而闽督竟未之拒敌，甚为震怒；故今特勒令闽督亲赴台湾查办。闽督于奉旨后，不日当即遵谕前往焉。又谓：东兵之在台湾者，不过三千余人；相传日本统兵中将欲急于添募兵勇。今中国之在台者，则有锐兵万余人；如一旦两国交兵，则岂非众寡不敌乎！但中国果否欲与之战，则尚未可知也。西字报中所言如此，而愚以情理测之，其所谓皇上震怒及闽督赴台一举，恐尚属子虚，无非道听涂说已耳。 

　　厦门论日兵近状 

　　昨见「循环日报」称：厦门官宪已移文至福州请命于督、抚，谓邻兵过境，将如何驾驭？如何款待？即厦门海关于其战舰之出入，亦未禁也。说者谓日本调兵遗将，远驾艨艟以伐台湾，取道于厦门；其说亦已久矣。乃漫无准备，见其猝临，遂至形神惶遽、举措失宜。设有电报递传，则已早为布置，何至于此耶！此电线之利，于达军情、传警信，神速不测，呼吸相通，所以为可贵也。台湾寄居之富户，一旦恐有意外之虞，因悉举器用、财贿徙于内地。日本兵士既抵台湾，结营而居；因患炎热而染病者多人。自开仗之日以迄于今，日本人之殒没者，不下四、五十人云。 

　　五月初九日（公历六月二十二日——即礼拜一） 

　　台湾近事 

　　通闻馆新报刊录厦门友人邮信云：英国兵船名「何纳」者，已于昨日自台湾战场来此；其谓东兵于台湾迤东一带，业将生番击败，驱入山中。盖其策以重兵分驻各要害，遇敌则攻、逢乡则毁，所以平原之地，已一例剿清；生番穷无复之，俱迫而伏于山谷之内。然势虽如是，而肤功之奏，恐亦难焉。按生番之所退踞者皆在崇山峻岭，外人固难于径达其中；要隘扼塞处，防则易而攻则难。且幅■〈巾员〉广漠，东兵来多，设欲深入其阻，势必旷延时日；而岂易于策勋乎！然而东兵之功，已属不小。盖生番偏东一带，夙好与华人殴斗；所以往来交接之文，因之隔绝；其或欲作外交，则必藉东面之海滨以通出入。今日人将沿海港■〈氵义〉概为塞断，则生番势穷力竭，而犹是釜中之鱼矣。且又有为生番虑者，按生番皆分社以居，各社皆有所，悉归自主；故众社以互相械斗为常。今东滨各社被日人驱入山中，则必不能分疆画界；而或与他社有越畔之虑，亦势所难免也。设外患未宁而内忧复作，生番不将先自肇乱乎？使谓能各忘夙怨，戮力同心以拒大敌，则固非吾所能信矣。现在中国各官宪为有此事皆纷然不平，故前数日间曾经行文于驻厦之西国领事，缕述此举原委。且请禁止辖下之人，不可以东洋谋及军器，而便即售与日人；又使有属下之人在东国营中供役，亦请撤回：庶几守「两不偏助」之例。乃所奇者，又谓此事不可以公文行焉；盖苟以公文而为之，则不异示人以中国将与东洋相战也。又厦门友人云：以耳所闻、目所睹而揆之，则似东洋人锐气太盛，大有骄兵之象。兹请以一端言之：前礼拜有东洋小兵船一艘泊港内，道宪特派员往告，谓尔国兵船于此处停泊，似乎未便；愿请移泊他处。而日本之舟师则答以移泊他所，船亦有所不便焉；且伪作礼貌曰：若必欲令我船远去，姑请贵道亲来面试。于是，将船内之炮悉纳弹药以待；则其傲慢不恭之状，固略可见矣。况所泊之侧，曾停有中国大兵船一艘；而彼显敢作是言，不亦睥睨一切乎！西人之书如是。 

　　夫东洋不分有雠与否，惟海岛之东半蹂躏是务；则其设心积虑，于此有明征也。东人之谋，岂不可谓之诡谲哉！厦门与东洋京城，夙以电线相联；顷刻之间，电音可以通达。乃东洋则一面传令于台湾，饬其作速进攻；一面在上海许藉电音传令息兵，又京师钦使愿请撤军：此皆所谓缓兵之计而愚弄我臣民也。观于东洋兵船之舟子其蔑视我中国大宪，盖亦类此意焉。明知驻台之道宪不便于擅兴甲兵，故特逞其大言以恫喝耳。 

　　西副水师由东旋津 

　　前云总理衙门曾经移书于东洋外务衙门，而此书久无覆耗，恐其未至也；是以又致一书焉。其第二函，系派海关内副水师名马干者赍投东官云。马干于递书后，即附船以归，于前数日而抵沪焉。是否有覆书，亦在所不知。盖此君于是行也，秘密甚至。然知该员于离东洋后，该国官宪经传电令于驻沪之东洋领事，饬其用礼以相候马干。故其到沪后，东领事乃往诣接见，且欲询以东洋本国近有何事；马干秘不肯言。领事急于盘诘；马干对曰：『此事我闻有命，不敢以告人也。如再垂问，我将去之』！领事再欲问时，马干乃自房内拂衣而出，且告辞焉。今马干经已时搭「海宁」轮船前往津门矣。 

　　华人欲购铁甲船 

　　旅居台湾之西人来上海云：中国官宪近与英国官宪相议，意欲购买英国之铁甲火船——即现在停泊于中国之名「铁公」者，愿出价银二百万两。按此船系英国水师提督所管驾，为驻中国之极雄者。提督虽常来沪上，而祗以「铁公」船太巨，故往往泊于吴淞口外。使中国得有此船且善以驾驭，则即与各国在海疆从事，皆可所向披靡；而况于日本乎！但华官即有是请，吾知英国朝廷恪守万国公法，而必不能首肯也。 

　　四月分教职选单（四月二十六日京报） 

　　同治十三年四月分教职单：训导，福建松溪郭维洪，台湾（岁）。…… 

　　五月初十日（公历六月二十三日——即礼拜二） 

　　论中国与日本形势 

　　粤自中国与外邦失好，辗转交战，旋即议和立约，迄今已十有五年矣。乃至今日而擐甲执兵将复驰驱于东海，斯诚所不料也！ 

　　夫吾国素不尚武功，而好修文治；惟愿共敦和睦，而日享升平。然设外侮猝来，迫于抵御，则我国亦能张弓挟矢，竭力奋击而从事于疆场之间。今东海日本国于近数年来习演泰西兵法，仿造各军器，购置铁甲船二艘；于是以为天下之长技，尽在斯矣。用遂嫁名于惩责生番，潜来侵袭我边陲、震惊我氓庶。然日本其□知我国中亦曾励精图治，因时制宜乎？岂其犹以我国为不克与敌乎？ 

　　按日本军士之在台者，共有三千五百人；皆执后门开放之鎗，器诚利矣。然而调遣之道里甚远也，转运军饷亦阻于海程而未能便捷也，计所糜费，当亦不赀；非国帑所易支，亦非师船所易于供给也。使更欲添募兵士麇集台湾，则国力定有所不及。夫善言战者，要先在饷糈充盈耳。设度支不敷，则必溃散；况重以航海用兵乎！即如英国，天下之富国也；然犹以兵凶战危、支给较巨，故每惮于远攻；况东洋方在竭蹶之秋乎！使东洋欲一旦征诸民间，吾恐民力亦必不逮；使欲复告贷于西人，恐西人见日本君臣于邻邦无故兴戎，则将惧其为无道而不便俯从。是故由此观之，日本即能加调兵士数千，究亦有所未善；且即使多调数千，势亦不克尽给以器饷。况日本兵船艰于海道，未能以陆兵接应为援助之计！若中国兵士已在台湾者，据述其数虽多寡不一，或谓有四、五千人，或谓有万余人；然即从少而论，则已有五、六千之多。且福建夙有防御军士，惟日环听以待战；此外，风传京师又将遣勇数万前赴台湾，以听调用。则以此揆之，我国苟一下请战之词，当不久而将有数万余兵驻台也；彼日本犹能以数千之兵当此大敌乎？东洋人若恃其谋勇过于华兵，想及时而窥伺；吾知其谬甚矣！盖生番素无精器、又无军略，日人固可以得志者；欲与我国劲兵比权量力，其锐气或将大挫也。 

　　至于东洋水师之船，吾初于此为大虑，诚恐截断台湾、福建之往来。然除铁甲船外，其余之船皆远不及上海炮局内所新造两巨舰之美也。且顷见香港西字新报谓日本铁甲船，其一名「意俄轮马鲁」，水甑已裂；其一名「士多尼瓦」，亦艰于冲波逐浪：几于出洋甚危，且驶行极慢云。夫两船若果如是，而华兵在海面又何患乎！盖中国船既快捷，则可辗转远涉，并或可断其运煤而绝其策应各船，使日船皆归于无用也。然此事惟果出于战征，则可耳。 

　　总之，吾国亦不可轻量敌人，务须至周且备，兵甲有余耳。愚以为与其多调兵士，不如慎择行伍内之最精壮者；盖战事有一定之道也。至于彼鎗系后门开者而我鎗不，然则非有倍蓰之兵而断难克敌，其伤人也必多矣。若兵士一失，锐气即隳；彼气方张、我气已挫，非行军之上计也。惟能仅调八千或一万之兵，给以精器，其克也又何难哉！夫兵士，不必多调也；多则转输饷糈，或有不给之虞，而转非所以应敌矣。 

　　台湾近信 

　　兹本馆于甫印新报之际，得一台湾消息，用即刊登。据昨日有外国帆船自台湾来者——按是船于四月二十八日开行——船主谓：福建所派兵船皆已抵埠，潘钦使亦曾抵台；而东洋各兵船以怕风，皆已离岛，不知何往。所有富户诸华人，皆束装以备出岛焉。 

　　「士多瓦」铁甲船式 

　　东洋先赴台湾之铁甲船，其名曰「士多瓦」，盖自美国购得者也。其式样颇新奇，按船之两边及自船面以下数尺，俱围绕以巨铁；平日于驾驶之时，船面高出于水者十尺。若当交战，乃引水至船内，藏于水柜；使船面高出于水者仅二尺许：此固法之所至巧也。盖船边之铁颇厚，使于战时而不低去八尺，则必须有八尺之铁甲；而工程不更大乎！且以船仅露二尺，在敌人亦难以轰击也。然两船接仗，其战舰究宜转旋便捷，方足以制胜；今「士多瓦」船藏水既多，势必沉重；欲其指挥如意也，抑亦难已。 

　　津沽邮信 

　　「字林新报」云：有天津友人于本月初三日特致函来沪，谓今日总督衙门内风传：皇上传令于李爵相，迅将麾下南兵四万调赴台湾；爵相便行令于带兵各员，饬即预备，须速以遄征云。西人之所传如是。但遣调兵勇数万，其所需船只必多；且俟有众船北行信息，始可以为确耗耳。 

　　五月十二日（公历六月二十五日——即礼拜四） 

　　福建将设电报 

　　顷闻福建督宪已延上海电线公司主人带同本公司船名「亚士德」，装载电线迅赴福省；盖意欲于福省城内衙门至外国租界相远之十余里悬设电线，又自租界内复通至各海船湾泊之所。缘此事于台湾军务，颇相维系也。因想除此外，或尚欲在厦门、福州之间于陆路另悬设电线，抑或将福建外之海底所有香港通上海之线用横线接连，亦未可知。果如是也，则福建总督衙门与上海一隅可顷刻之间互相通达，其有益于军机大事，岂浅鲜哉！ 

　　麦领事致书辩前报闲谈 

　　查阅贵馆五月初五日「申报」所刊「东洋伐生番闲谈」一节，深为怅怅！细核全篇议论，概属多事。至所叙当日巴君因被执故派往东洋之缘由，更为荒谬。按巴君为人，气度宽宏；安有偶因小忿，假手报复之意！且东洋侵伐台湾生番一事，凡为钦使者，无不竭力劝阻；外人造谣，愚妄已极！篇后虽云并非实论，然亦未免令人疑异与传者语言无所区别。兹值两国讲信修睦已历多年，乃忽作此不经之谈，实于大局有碍。为拟数言，送请贵馆于刊「申报」时附刻于后，俾阅报者免生疑虑也。 

　　英领事麦书。 

　　台湾岛人至香港 

　　昨日「海龙」火船由淡水到港，但未论及日本与台湾生番角战消息。是船在淡水曾载岛人十有四名来港，其种类之名曰丕僚，系自航海遭风失水从而拯之者。其人言语啁啾，殊不可解；不过以手指口，作势而已。约略知其为捕鱼人，其船共有四艘，猝遇风涛大作，飘至台郡之鸡笼。鸡笼居民怜之，纠众集赀，馈之资斧，而交于驻札其境之英领事；故领事令其携之至港。至于港宪如何处置，则未之知也。然既至港中，即为福地，正不患有冻馁忧，亦不患无栖宿所也（选录香港「循环日报」）。 

　　五月十三日（公历六月二十六日——即礼拜五） 

　　西友谈兵 

　　昨晤一西友，曾在东洋寄居而今来客于上海者；与之谈及东洋水陆两军事，据称：在日本时，曾见东兵操演，其所执之军器皆自欧罗巴新购之最精者；至其坐作进退之法，其半则仿行日耳曼，所余之半则得法国之大略。其兵士亦甚严肃整齐，号令殊严厉；是故于行阵之间辗转灵捷，即与西兵相比较，似亦无甚差别——此陆队之师也。至于兵船一事，友人亦曾驾铁甲船出游（按此船名「意轮马鲁」，本馆前由香港西字报译录，谓水甑业经破裂）；据友人之言，则知是船之大，可装二千五百余墩，纔于五年前新造，为当时最精之式样。今为东洋水师总督所管驾；其驶行亦甚迅速，计每一点钟可行十革纳——夫革纳者，西人之词也；一革纳，犹华言三里余路也。兼船中所藏之炮，亦皆当时极精者。船上之水手、水师，其于施放枪炮、驾驶船艘各事，亦与欧洲人不相上下。今若中国与东洋两相接仗，势实悬殊。是故明晓敌情，然后可自为计；当局者，可不详加访问乎！然本馆于月前曾云：中国上宪，应即行派人前往东洋确探虚实也。今夫「意轮马鲁」船使果备于行用，则华人正不得以先事轻视也。盖有此一船，在东人不但能将台湾之海道隔绝，且可随意遍巡各海，遇船则击、逢城则轰，而仍能自保其无少受损。设中国之众兵船一时环而攻之，其铁甲船亦能于顷刻之间概行轰沈；其坚利有如此者。然此船之实在情形，中国之操权者其曾否设法以确探欤？夫据友人之所言，则是船所造不过五年，且鲜有燃火驶海；以常理揆之，似水甑尚宜合用而可无大损也。即使水甑破裂，或偶由不慎所致，不必由旧敝然也。如仅由不慎而已，则半月之间便堪修葺如新也。至于陆兵之同异，敌人若实在熟于西国韬略，并能执后门装弹之枪，而中国仍欲敌之以旧法、旧式之火器，则其不能制胜，而反有遗害焉必矣！何则？其势然也。今东人军器之精，已有凭可据，似可无疑；惟所谓熟于西国之韬略，亦仅得其似耳。然其实在深熟与否，虽不足深信；而日本军内实有美国之领兵数人，当可代谋大概。论者之言如是，而我中国之在上者固可昧其虚实乎？ 

　　据先前一西人自台湾致书于西字日报谓：新到华兵四、五千，亦执后门开放之枪。果有其事，固中国之幸！然仔细思之，未闻吾中国曾置办此枪有如是之多也。西人之书词，其或误欤！若他处兵士，亦未闻有多予以后门开之鎗者。至于习练西法，惟知于数营内延请西国将士以训练其法，是否有效？亦所不敢知也。然领兵各员未获悉心于谋略，是亦不可虑也。今故论之如此；而所愿于当事者，纵明知为兵士荟萃之区，而未有以不精之器敌至精之器之理也。既知此理，又须详核己之虚实而不自欺饰，认真办理，较量敌势，然后可为得计也。 

　　夫东洋之侵扰我疆、震动我国，我中国姑受之而不报，亦无妨也。然通国之人，当无一以为然。何则？国体攸关也。但不知与他国相战而不胜，亦非所以崇国体也。今东洋既置有铁甲船，固属偶出于我料之不及。然制造铁甲船，迟则一年、快即数月即可购到，我国可随意以办。与其目前蹈险陷入其彀中，何妨暂且容忍，俟铁甲船既备、后门开之鎗既齐，并已将精兵万人重为熟练，则肤功克奏，势所宜然；将东人之在台湾者皆逐出境，兵船咸轰沈不留片板，岂得谓之迟乎！草茅下士之所论，愿高明采择焉！总之，斯意非定欲缓战，特欲冀在上者不可不认真耳。盖明知铁甲船之利害，细为量度而始斟酌此计也。 

　　至外面曾有妄谈，谓我国愿陪补东人出师之费，以使其退兵。噫！此何言欤！中国虽以铁甲船之故，为邻邦暂为所侮；然以赔补师费之数亦能在欧罗巴办买铁甲船及各精器也，将见一月之内东兵倒戈投甲而去，东船皆沈之于海底也。盖东洋一贫弱小邦，祗能暂出于我国之不料；若真欲与吾大国比权量力共争购置利器，抑何其不自量乎！ 

　　东洋兵舶来沪 

　　昨到有东洋兵舶一艘，泊于下海埔，闻是台湾所遣来者。内有武弁二人，或谓系东洋陆路中将派来上海也。是否有何公干？俟探明再报。 

　　日本船停泊失宜 

　　前者日本师船停泊于厦门内河，经道宪查饬退归，转悍然不逊；本馆已登诸前报。乃兹有厦门友人来函云：初四日，又有一兵舶上升日本旗号，驶入厦门海口。道宪除照会各国领事禁各属人民与日人共事外，旋于一点钟候亲移玉址往谒英、美、普、法各领事，晤谈良久；大抵为防御计也。 

　　台湾番社风俗考（十一） 

　　彰化县境之东，错居而杂处者有九社：一曰大武郡社、二曰西螺社、三曰东螺社、四曰二林社、五曰南社、六曰阿束社、七曰大突社、八曰眉里社、九曰马芝遴社。大武郡之女，时以细砂砺齿，望若编贝。大武郡社文身者愈多，耳轮渐大如碗；独于发加束，或为三叉、或为双角。又以鸡尾三羽为一翿，插髻上，迎风招飐，以为美观。东、西螺以北之番，好饲马，不鞍而驰骤；要狡兽、截轻禽，丰草长林，屈曲如意。择牝之良者，倍价而易之，以图孳息。东螺社中，间有读书识字之番。有能背诵毛诗者，口齿颇真，往来牌票。亦能句读。旧阿束社，于康熙五十七年大肚溪涨，几遭淹没；因移居山冈。今经其地，社寮已无可问，而竹围尚郁然葱蒨也。过此，极目丰草，高没人身；中有车路，荒榛埋轮。涉大肚溪，行山麓间，竹树蔽亏，远岫若屏；几不知为文身之乡矣。南社番人，其祖出自兴化，渡海遭飓风，船破漂流到台；娶番妇为妻。今其子孙婚配，皆由其父母主婚；不与别番同。 

　　其居处，皆填土为基，高可五、六尺；编竹为壁，上覆以茅。檐颇深邃，垂地为土基方丈，雨旸不得侵。其下可舂、可炊、可坐、可卧，以贮笨车、网罟、鸡埘、豕栏。架梯入室，极高耸宏敞，门绘西洋人像。别社亦填基为屋，较此则卑狭矣。土番之未娶者夜宿社寮，不家居；恐去社远，致妨公务也。 

　　饭多占米，清晨煮熟，置小篮内（名「霞篮」），或午、或晚，临食时沃以水。或以糯米，炊蒸为饭。制酒，与哆啰嘓诸社同。每年以黍熟时为节，先期定日，令麻达于高处传呼，约期会饮；男女着新衣，连臂蹋地，歌呼呜呜。捕鹿、采鱼，自新港以至淡水，俱不敢养犬。东西螺食猪肉，连毛燔燎；肝则生食，肺、肠则熟而食之。二林捕鱼，番妇或十余、或数十于溪中用竹笼套于右胯，众番持竹竿从上流驱鱼，番妇齐起齐落，扣鱼笼内，以手取之。 

　　所衣之布，用苎织成，领用茜毛织以红纹；为衣长只尺余，钉以排如。下体用乌布为蔽，长二尺。炎天，则结麻片为之，缕缕四垂，围绕下体以为凉爽，且便于渡水。二林不为大耳，皆带铜锡坠，长衣。麻达顶发分两边，梳结两髻。东、西螺番，幼时剃发，约十余岁留发；待成婚后，剃去周围之发，所留顶发较辫稍大。臂腕束以铁钏，有两手用五、六十者；或用蛤钏。或缚手腕以草，长垂至地如尘拂状。或编蔑束腹，以图就细。凡差役皆麻达所任，束腹奔走，倍为趫捷；成婚则去之。马芝遴番，头戴木梳，或插竹簪，或插螺簪、鹿角簪。 

　　番人出入，佩小刀。舍中置鹿头角；有疾者沐发，用以击之即瘥。夜无灯，用松木片植石上燃之。番妇用圆木挖孔为机，围三尺许，函口如槽。以苎麻捻线，纬用犬毛为之；横竹木杆于机内，卷舒其经，缀线为综，掷纬而织，名「达戈纹」。又织麻布，名「老佛」。其所吹鼻箫，长可二尺，亦有三尺者；截竹窍四孔，通小孔于竹节之首，用鼻横吹之——或如箫直吹。又有以木为之，如唢吶状；声亦相似。皆麻达游戏之具。 

　　男女自幼订姻，用螺钱。及笄，女家送饭与男家，〔男家〕亦如之。定婚期，番媒于五更引婿至其家；天明，告其亲，燕饮称贺。亦有不用定聘；薄暮，男女梳妆结发，遍社戏游，互以嘴琴挑之，合意遂成夫妻。琴以竹为之，长可四寸许，钉以铜片，另系一小柄；以手为往复，唇鼓动之。其俗，惟长男娶妇于家，余则出赘。南番社，夫妇虽反目，终不离异；下四社，任意离合。东螺社，幼时两家倩媒说合，男家用螺钱三、五枚为定；娶时，再用数钱。或姊妹、妯娌迎新妇入门，男女并坐杵臼上，移时而起。女戴「搭搭干」，用篦为之；嵌以蛤圈及烧石珠，插以雉尾为饰。三日后，新妇随姑请母氏会饮。 

　　父母死，服皂衣，守丧三月。尸瘗厝边，富者棺木、贫者草席或鹿皮衬士而殡；生前什物，俱殉其半（选录香港「循环日报」）。 

　　五月十四日（公历六月二十七日——即礼拜六） 

　　译十三日字林报论台湾事 

　　窃窥中国朝廷之意见，似分为两途：一则愿与东洋交战，一则欲议和以使其撤兵。其欲战者，李爵相则与于其列；其欲和者，文中堂为主谋。第以现在之势揆之，似欲战者多而欲和者少；中国之陈师鞠旅，似将见其端。 

　　然中国于东洋虽震怒凭陵，执干戈以从事；而其心内之踌躇四顾，怀虑百端，要亦殆有之也。盖中国人之本心，素不尚兵戎而尚玉帛耳；况当今之军事，亦徒觉变法乎！按军内所用之弓箭及铳鎗等为时已久，中国与东人皆仿泰西之精器；但器虽精巧，两国中人未能洞悉己军能善用与否，又不察敌国之所用究系如何。故时值平成，中国可以其制局及兵船为盛举，并有恃无恐；或自以为今而后，我中国庶足与西国为敌矣。迨至试演之际，夫乃怃然而心始疑焉。是故东兵在台湾者仅二千人，而华人犹心以为难，不得其所以逐之之法。查东人有铁甲船二艘，实为其国之大利；除陆军优劣外，中人以两国水师较量，当亦自觉其不逮矣。夫中国之兵船所贵甚巨，亦尚为巩固之船；然东洋以一铁甲船能将福建历来所造之火船十七艘概行轰毁，再以一铁甲船同时可将上海局之所造者尽数击沈，此所以中国为难而未敢先以兵临其阵地。况此役也，除有兵之外，更须有所以运兵之法；除运兵之船外，亦更须护师船之坚舰。今东洋动运数千之兵而尚逼于四方购置其所需之船，何况中国于遣万余兵至台湾耶！ 

　　迨查台湾发难之由，大都因中国之当事者于平日徒事迁缓弥缝，不肯认真办理。今总理衙门或犹称「未尝以生番之地不属中国告于东使琐意西马」；然此言须有实在凭据，然后可信。华官先以为惟台湾已平之地，是诚归入中国版图，余非所计；想斯言，容或有之。迨西国人皆称通岛应算为属地，然后华官始悔其前言之失耳。当总理衙门称与生番不相闻问，以冀将惩生番之举诿诸东洋；在当时之人，方以为办理外务之良策。然以现在观之，始知为失言。虽然，自我外人言之，华人之长于京师者，徒日被经书所束缚，更何暇度量疆外之事乎！京师诸官，以经典之学、以章句之文、以礼仪之繁，皆视为生人之纲领；若东洋之伐台湾，其必有损于国体、其必骚扰乎海滨之民及东人将或乘机割据台湾之土地各尘俗之事，在京官又何暇于筹及乎！ 

　　今中国之敌，版图虽小有倍蓰者；而国内器械之精，反高出乎中国之上。若今日东洋人「密加多」——即其君尊称，以电气可按日确得师音；乃中国皇上欲悉国内之事，必迟至数日。东人曾买铁甲船，中国反日糜国帑以制造其非铁甲者；东洋能自开己地之煤，中国反执意不从。此数端，即其所以相异也。若将西国陆军之优劣相比拟，亦难以执定见也。想东洋兵丁演习更熟，而勇猛有加；其施效鎗炮并其将帅之能亦确愈于华人。然中国兵数殊多，则诚出于东洋之外也；若两军交锋，想华兵或不慑东兵之猛悍，其锐气当较从前之在北方与英兵相持时或堪稍振。盖所执之军器，已较精于畴昔。然非中国之兵多，不可也；如两军之数相若，必利在东兵。所幸中国之调遣兵士，尚不难耳。 

　　今两国方相商议，其或得竟出于和，未可知也。乃当两军相议之下，见中国叫战之声日剧，见东兵亦从事以逞其谋而不止也。 

　　东船来沪情形 

　　昨列来沪之东洋兵舶，兹悉船名「日进」，系东洋之战舰也；为现驻台湾之陆军中将所遣。内有文武官三员：一为海军少将兼海军大丞赤松则良、一为海军中尉藤井惟利、一为陆军少佐兼驻札厦门领事福岛九成。其传话者，则高尾恭治也；乃奉委谒见钦使柳原大臣，筹议台湾进止。盖生番与之交仗实祗两次，随即匿入深山不出；业经生番中之头目饬令通事前诣日本行营请和，中将已经允许。惟番类不一，愿和者有十之七，愿战者亦有十之三；愿和者多而战者少，谅不致再有衅端矣。至我中国之潘钦使，于本月初一日自闽省至台湾；于此舰起程时，知尚未与陆军中将会议云。 

　　再，昨有中国张军门国英所带之轮船，曾以西例知照日本领事公馆，约放二十一门大炮迎接，以昭辑睦。旋经日本战船回复，以为「照例应由到沪者先放以致敬意，再由中国答之为合例」。是故，遂约定昨十二点钟东船先行启炮，而华船如数答之。道宪沈观察旋于四点钟前往日本领事公馆拜会所来之东将，款谈甚洽，并谦逊异常；亦足见中外各宪彼此和好之意也。 

　　续述东洋兵船来沪 

　　昨到之东洋兵船，闻有数西人特登舟向水师探问台湾最新之军情；而该水师皆匿不与言。按此船之来沪也，实难以窥其意旨，西人谓盖以侦探势事。然揆度其情，或将台湾新近之军事兼吾华兵在彼之虚实，皆细告于东洋暂驻沪之钦使以助其谋，亦未可知也。若说此次来沪欲与大宪商议息兵，则我未之敢信。盖台湾现有中国两钦使驻札，而上海未尝有握大权者；故议事本当在台湾，而非在上海也。再，风闻新简之沈、潘两钦使，于商酌两国军事意见颇不合云。 

　　五月十六日（公历六月二十九日——即礼拜一） 

　　译录驻台湾西友书 

　　香港西字报云：台湾记录军事之西友，其发信之日盖系四月二十六日也，亦无紧要新闻；因东兵皆不悉西语，所以东洋军情难于确探。特观近日兵医院中未见有新受伤者，始测知自四月初七日迄今无复有大战也。传说东兵共分三队——计每队五百人，分路而进；其所经之村墟尽行焚毁，而生番悉未之见。或谓番社名「巴康」，于初接仗后，即将所有长物尽挟之北窜；使北邻不肯容纳，则惟有忍饥受饿或仗剑自尽而已矣。如邻社许假以道或能让畔以居，则在东人究难于追及。盖南境山岭平坦；而北境则鸟道蚕丛，实难于深入其阻。四月初四日，大风陡作，琅■〈王乔〉及驻台各船势危甚，几有断炼走锚之患；既皆赶紧放海，得以避陆地之险。又凤山县知县，其新任者现已饬赴。盖前任于闻东人将来，便将妻孥移至福建省垣；故上宪以为胆怯，不堪其任耳。又谓：四月二十六日，随从东军之中国挑夫来报，称东兵复焚去番村四所云。 

　　日本近信 

　　通闻馆十四日新报云：昨上海租界内相传东洋朝廷下令：将整齐劲兵十万，以备日后调遣。或有从而辨之者，谓皆荒诞不经之言也。乃今由万昌公司「可士大里加」船带来消息，知日本通国惟日闻招募、操演之声，即国君「密加多」之卫兵，亦曾奉命先备后调。然则以此闻揆之，新自北京来之西友所言，谓京师诸大臣无不深恶东洋之所为，大半皆愿决于一战；岂非有心世事者所闻之而惄焉如捣乎！ 

　　钦使请战 

　　通闻馆新报又云：传得简派之沈钦使业经具奏，谓中国与东洋接战，务须先行购办铁甲船二艘，然后始克以从事；又请自台湾府至厦门一带，在海底铺设电线，以期速通音问。其奏折则由李爵相转呈于皇上，而李爵相亦奏恳俯从其议云。愚谓以电线相联二处，固为善策；声势既藉以通，则于策应军务，诚大为一助。然非先购置铁甲船，亦仍为徒多此费耳。盖有制胜之器而无制胜之兵以卫护之，彼东国师船何难以截而断之也！铁锁横江，而尚不可恃；况电线云乎哉！ 

　　上海无兵船赴台 

　　昨有中国兵船自上海驶往台湾之风闻，而西字报云：其驶过租界之船，诚有二艘：一即东洋兵之来船，将以遄返台湾；一则往吴淞口，与所湾中国之兵船三艘并泊也。 

　　译录东洋西字日报 

　　东洋西字日报译录驻台湾兵士其所致书于东官数封内所录者，亦不过如本馆续录相类，并无新事。东人在台湾之实在意向，无可藉以测知耳。 

　　译录香港新报 

　　香港西字新报曰：中报者于初七日报云：接福建来信，知福建海口有东洋铁甲船驻泊塞口，不使中国兵船进出云。按此信，大约系福州初四日之消息也。查船名「海龙」，系于初五日自福州抵沪；所带信息，大抵是二十九、五月初一两日之耗；故香港转来之信，较快一、二日。此信息若果真确，东人必先与我国请战；盖其意因见我国志在与之拒御，故先隔断台湾之去路，不使调兵。然则，此信固甚重要也。第想果有其事，在厦门必先有电音传来；今既未有所闻，斯言恐不足深信耳。十四日，已有船名「得克拉士」自福建来此，俟探其带来之的耗，再行刊录备览。 

　　五月十七日（公历六月三十日——即礼拜六） 

　　日本出示谕民 

　　本馆今日下幅所录打狗地方于初八日邮信云：东兵现在琅■〈王乔〉悬示谕民，以该地为伊国属下之地等语。据此信息，则东洋蚕食之原谋，竟殆有实征也。其所更可恶者，非在生番之地，系在凤山县所属之熟番及寄居华民之所耳。且告示内所用之字亦皆华文，以居民尽通华文故也。 

　　「磨申干」兵船停泊福州 

　　有船名「海龙」者于十四日自福建来沪，据称：现在福州海壖共泊有华船三艘、东船一艘；其名曰「磨申干」，系自厦门而至者。按前日香港西字报云：传有东国师船欲将福州各口封塞，其或即指此船欤？然「磨申干」究非铁甲船可比，而顾能以一船敌中国之三船乎？是故东船之在福州者，其意旨曾不可得而窥测也。 

　　译录日本新报 

　　日本京都东字新报，于三月二十九日曾载录台湾一事；谓本月初七日，藩台亚古马大臣接到驻长崎总理台湾事务衙门之电报云称：自月初以来，经本兵分两路进攻，于初三日将生番名「革苏竟乃」以至于白党之地一带，尽行剿灭；于是入内屯兵而退焉。台湾之南各生番，几于无不倒戈即服；可地以南各熟番，亦皆甚为和睦。天戈所指，已见功成。为今之计，惟在本国大臣牙纳气瓦拉坚与中国议定大局而已。今本衙门特专员前往牙纳气瓦拉大臣处，将一切底蕴详悉报知；不如俟其报闻，然后与中国酌议也。 

　　又有一新报刊列由长崎于五月初二日致京一电报云：北京总理衙门其所致书于东洋外务衙门内，固明言总理衙门前日与本国使臣琐意西马曾云「生番皆王化所未及，其人既系自主，则其地与中国自不相统辖；东洋自行惩办，中国亦无所问也」。今得此文，则前疑概可冰释瓦解矣。愚按此言，似与理欠合。盖总理衙门之文，何故而由长崎电报以达东洋之京都耶？岂总理衙门所寄之文，其在长崎先行拆阅欤？夫中国总署所致之书，词在闾阎内，固所未悉；然以常理揆之，知所传之臆造，不辨而明。盖中国既声称生番为自主之类，在中国之化外；而又欲东洋即行撤兵，毋许久驻。其自相矛盾焉甚矣！当不其然。 

　　台湾友人邮传 

　　有从军于台湾之友致书于长崎西字日报，记述东兵近事。本馆姑择译数端，以备披阅。先是，东兵抵琅■〈王乔〉时，土人甚为和睦，甘心将地约万亩售与东兵，以为屯营之所。随后东人下令分三路以进兵，定于五月十八日晚或十九日晨在某处会合。当出兵之日，下雨如注，河水涨溢；济渡之处，殊形险阻。有三人方渡河，适河内有巨石为水力冲倒，乱流而下；一人竟问诸水滨，其二者幸获拯起。所有大炮、弹药、糈粮，亦至难于济运。然兵士不慑险、不畏劳，惟思勤王报国而已。所经各处山谷溪涧，崎岖难行；路见牛豕颇多，地亦多种以番薯。东兵以鎗打牛，又掘番薯以充腹。路遇生番，俱在茂林密菁之间埋伏；然人数稀少，不甚为敌也。迨至白党之地，则生番已尽窜逃；惟见空村而已。东兵遂将房屋焚毁，且获一小女子年约十一岁云。 

　　又，长崎新报云：初二日及初五日，有两船自台湾载病士而回。并有所获生番女子，深目扁鼻，颧骨高耸；今暂留海关内。东人相待殊厚，且给以玩物多枚。并述获有一老妪；然老妪殊解事，已乘机而远扬已。 

　　打狗地方信息 

　　十二日，福建西字报云：打狗于初八日见东兵百端作远计，以自坚立于台湾。于营之四围悬示谕民曰：尔等今在东洋属地，仰尔等须皆诚心归服我东辖也。又使用熟番多人以起盖兵房云。 

　　五月十八日（公历七月初一日）——即礼拜二） 

　　京师津沽近事 

　　通闻馆新报云：上海新来一西友，报称北京及津门凡官场之内，相传中国朝廷接到沈钦使奏折请即购铁甲船二艘，业经已从其议，藉电线令在欧罗巴即行购买矣。又称经李爵相托一西员颁告各西人：于昔日曾为中朝领兵者须即预备，或将再为延请而从事于军也。且从前中使至欧罗巴各国之西人名「白安」者，现偕华官十员附船前赴福州赞商大局云。 

　　新科进士授职单（节取） 

　　一甲进士………陈望增，着以内阁中书用；……蔡德芳，着交吏部掣签分发各省以知县即用。……余着归班铨选。 

　　五月十九日（公历七月初二日——即礼拜四） 

　　台湾近信 

　　「字林信报」云：兹友人于本月初七日自打狗仔致书来沪，其所传述亦足以补前报之所未及也。据云：日来因天气炎热，且东人已将白党番社内之最悍者攻溃败去，现故暂为息战，移驻重兵于琅■〈王乔〉之东；在岛之对面仍屯留兵士三千人，在琅■〈王乔〉而又分屯哨兵于岛内各处。自琅■〈王乔〉北三十里起，则声势联络，通岛相应，行事甚有法度。至于穷追白党社未免旷延时日，然亦仍在用法以图渐进也。今番众诸社皆请和，即中国所属之乡村－－有数处亦请东人代为保护。至于华官之事，近来华兵已陆续而至，皆附本地船或火轮船以赴台湾者也；并军器、弹药不少。相传官兵今在岛内者，不下二万人。前往长河剿贼安民之三、四千兵，尚未至台郡；盖于彼田稻稔熟，欲乘机收获也。福建所来之兵，执洋鎗者一半、执中国之火鎗者亦一半；台湾士兵所执，则不过标箭而已。迩来台湾府有中国兵船三艘，其一名「安浪」；相传船上皆置有「革勒白」大炮云。 

　　台郡风闻 

　　日本近有兵舶及官弁来沪，本馆已列诸前报。兹悉赤松少将等已于十六日四点钟答拜道宪，相见时彼此俱语言款洽，谦尊而光；惟于台郡军情，则皆未道及。盖往来酬酢，本非酌议军务时耳。又风闻该船上之东人传曰：东洋与生番交战，实祗二次；生番力莫能支，退入深山。东兵即将在外之村社焚毁殆尽，留营扼守。自通事议和后，水师皆已撤回；惟留陆军三、四千人，亦并无铁甲船在台云。本馆以为无铁甲船之说，恐非真确；盖前日西字日报明言其有铁甲船在台湾也。大抵东洋之人最好诡秘，故特播此谣传以怠缓我中国之军心，未可知也。抑台湾海面夙称险要，近岸之处常多暗礁，至夏时则旋风更甚，一或相遇，则无论巨舰艨艟，必遭倾覆；今东洋人或畏此风信，故暂将水师撤归，而仅留陆队驻札欤！然在凤山县出示安民，则竟非伐生番而与中国之属地为难也？呜呼！其谋不已显然可见哉！ 

　　来稿（东洋杞忧生草） 

　　余之客于沪上也久矣，每读贵馆「申报」，称之不止也。然而至论我东洋征台之事，何无稽之甚矣也！ 

　　夫生番之害我民，前后无算；其尤彰明较著者，前年残杀吾属岛八重山岛之民五十四民矣。其后四名，亦被夺掠。凡人之遭风而漂流也，恐救之尚不及；而彼生番者乘人之难而为盗、为贼，加之惨毒，残忍无所不到也。呜呼！其罪恶贯盈，有可赦之法乎？华官既知之而不理之，曰：『是度外之民，度外置而不问也』。故去年我朝副岛大臣之在北京也，与总理衙门王大臣等议及之；王大臣等议定曰：『台湾生番之罪，一委任之东朝处分，不肯支吾也』。夫两大臣有约，既如此得其许允，是以重之泰山，而奉之以出生番问罪之师，于理为至当矣；又何不可乎！窃我东朝征台之役，全与中华议而行之也。吾国岂敢猥动干戈，而失中华之和交，则反万国之公法乎？今两国之相交已非一朝，譬之如唇齿然也。而论者曰：『是东洋间隙也，是东洋侵吾属地也』。何不察其实，而妄论此事乎！顾流言以动人心、谗说以惑君臣，或欲破两国交和之道，抑难矣。闻现在柳原大臣已与潘钦使、沈道台等于此屡次面商，相共尽欢；又与总理衙门公文往复，顾应两国辑睦之事耳。但中华大巨选贤任才，使各得其职；岂信流言谗说而变和交，又废前议之重事乎？ 

　　五月二十日（公历七月初三日——即礼拜五） 

　　台湾近势 

　　自东人涉履台湾以来，其先后各情，本馆曾已陆续登录，皆藉西人传述；而西人又不通于华语及日本之言，则其传述或不免有失确处。本馆居心务求其实，纤细不遗；是以于月前曾经特派华友径赴台湾战场，以记述诸事；一俟覆音邮至，则或能少补先时之所述，而军情当更得详确焉。 

　　兹姑就各日报所得之耗，以总核近日台湾之势。盖东兵多寡，传者不一；大抵约有四千人，其内为兵者则三千五百名而已。各生番以其器艺之精、训练之善，自觉不克与之敌，故少有不求和者；惟白党一大社并别有数小社，势若不共戴天。此东人所特与为雠，若不灭此而不可朝食焉。夫白党境内最强极众之社，既与东兵相角而不敌，且复为敌所乘；则惟有弃村墟、舍庐室而退入深山之巢窟，静以待时矣。于是乎通岛生番之各旷地，皆为东人蹂躏；且分驻小营以联络声势，为镇守计。又设法将山内强悍之番人，皆渐次以归服。然则其雠人经两次败绩，焚其乡、戮其众，使余党或皆饥饿于山内；在东人已可谓大示惩戒，而又复何求乎？乃不顾即撤兵，竟盖造房屋而分设大营以扼守、发回战舰而出示以该地为东洋所属下；既与各生番结约，又于华村民议和。且更于国内复召募兵丁，每日操练，以加威于我国；则观于此，东人侵据之谋业已告成，且又蚕食我中国王化之属也。 

　　东人在台湾之势如是；既据其地，犹称欲与中国商议立约。其欲立何约？盖不问而可知矣。所以中国民人念及此事，无不义愤塞胸，将图一战。然「兵凶战危」，古人所戒；今之当事者既不加责言，而反视为缓图，是实从权之道也。盖既不能保万全无失，则莫若暂为容忍。今日东兵自守于台湾，即至后日亦仍不过在台湾耳；即稍延缓，亦何妨碍！夫东人在台湾，我国业经示戒；则我国与立定疆之约，又何为乎？若不立约，而东人犹或越境以鄙远，则众邻国当共不平而必思所以止之也。 

　　然在闾阎所望于上者，惟于整备后务，必实心以集事；水师事务，尤宜精益求精。若陆军，与其用多而不精者，徒糜饷糈；不如少而精者之为得也。且不可以躁急，盖勇于前者、怯于后，恐少缓而即生懈怠也。 

　　五月二十三日（公历七月初六日——即礼拜一） 

　　横滨消息 

　　东洋横滨西字报云：东洋之意，以为若挑动中国使其迫而交战，诚非计之得也。揆之东洋嗣后之行为，则该报其能侦得东洋之确意欤！ 

　　西字报译登总署移文 

　　东洋西字日报将中国总理衙门于本年三月二十六日所移日本外务大臣之文，已译录于报内。其大意谓：曾经东洋使臣琐意西马说及台湾生番犷悍不驯，东洋欲发员往彼以示惩儆，在华人务须善待东民；并无言及兴师与战之事。生番虽置诸王化之外，而其地究为中国所管辖也。今讶闻东人秣马厉兵以征生番；果有其事，何以不先为商议乎？按此书于论台湾一役，甚为重要；本馆当于明日全行翻译，以呈众览。惟所奇者，此系总理衙门初次之文，东人所佯为未接到者也。今西报既已录及，将东人其又何以借口欤？ 

　　东洋统带奏请增兵 

　　日本京都相传：统带台湾之日本将军申奏于朝，请添发兵士五千人至台。盖以华兵陆续而至，欲为防御计也。 

　　台湾续信 

　　东兵之屯台湾，番众退入深山，已列前报。今得悉番众弃村社而退入山路之际，凡于要路之树木，尽行砍倒，以绝进出；计倒树之处，约有二、三里之遥。内外既隔，且鸟道崎岖，万难迂绕；番众亦巧矣哉！并悉所倒之树，俱大可数围，系年久之紫檀、花梨等木。以如此佳植而委诸悬崖绝壑中，是诚大材小用矣；惜哉！ 

　　五月二十四日（公历七月初七日——即礼拜二） 

　　东洋水师不敌中国 

　　本馆于前日论及东洋水、陆二军虚实，已两次矣。其先，则谓日本有铁甲船二艘；而铁甲船名虽可惧，其实或亦不必多慑也。其次，则将东洋新来西人述东洋之军事转录，且谓东洋铁甲船若果系极精，在中国诚不如稍缓用兵；俟购得铁甲船，然后兴师问罪也。本馆以为东人行军实情，诚关紧要；于误听敌行成，或所相系。故不惮专心致志，务冀确得其详。今幸得其底细，载列于下幅，以呈众览。 

　　按东洋共有所谓战舰仅四只、所谓炮船——即小者七只而已。战船之内铁甲船二艘：一名「里我气我干」，此船即本馆所先称为「意俄轮马鲁」者；盖以东人初称以此名，而西人或有仍旧而呼之也。前述此船，水甑裂破；今知此非讹传，且悉其修理亦须多延时日也。乃其要者，此船以曾取铁甲船之名，西人多不察其实情，因而谓此船非中国所能敌；我国亦率然以为信，致沈钦使特具奏谓「非先购铁甲船二艘，不足以当敌」。今知铁甲仅厚四寸，且头尾并无护甲；行驶于一点钟时，不过九革纳。如是，则实不足敌吾中国新造之一大船也。盖四寸厚之铁甲，虽能当曩年之炮，而不足当今日之精者。我船置炮多为革白勒炮，系当今之最精者也；船之驶行，又捷于东船二、三革纳。我船可展转自如，以精炮远轰，而自立于不败。至于其余铁甲船，祗可在东洋扼险防口，不能出海；我国可置诸不论。此外战舰一只亦衰敝，且驶海不过每点钟六革纳耳；亦无庸过虑！故东洋欲于海面敌我国，仅有战舰二只、小炮船七只而已；其不克敌我国两大船及二十余师船焉，明矣。诚哉，彼东人之虚张声势耳；惜哉，我中国轻信而不先为抗拒也！ 

　　然为今之计，似亦不难。盖中国水师既强于东洋，便可隔断台湾、东洋两路之来往，使东兵之在台湾者孤立无援，则军器、糈粮不久而自当告匮；我兵乘其敝而攻之，此一鼓可下也。所深望于我国之臣，不稍相让；东人既大犯万国相交之例以欺我国，则非我国明正其罪，不足以尊国体而示威于后日也。 

　　总之，所列东洋水师事，其说诚实有可凭；既为可信之人所传述，又为识水师事务者与其间而言焉。 

　　津沽来炮 

　　招商轮船局火船名「利源」者，自津门载有两炮名「米太屡士」并弹药颇多，盖以资供于台湾一役也。「字林新报」云：此炮原造诸金陵制造局，以无人顾惜，已多敝坏不整；相传「利源」船将以兵器南行云。 

　　东洋水师各船 

　　今将东洋水师各战舰、炮船开列于左；其各船之情形，系于英去年底察核而采录，此后而复行检点者也。计： 

　　一、暗轮船，名「里我气俄干」。长二百五十尺、宽三尺，入水十七尺半。其器机，可抵二百八十匹马力。船身以木造成，除船头、尾各十五尺无护甲者外，而船边自水上三尺半、水下四尺，周绕以铁板，板厚四寸。船上置有铁炮十二尊，皆自炮口装药，而膛内亦有缧纹；其间炮膛经量五寸半者十尊、六寸半者二尊。此船驶海、每一点钟不过九革纳。因是，铁甲不堪加厚。如与相若之木船，尚可为敌；与最平常之铁甲船相较，尚不克相抵御也。 

　　一、双暗轮船，名「哥德次恩」；亦系铁甲。其船头并有锐铁，足以触沈敌船也。长一百五十八尺、宽二十七尺，入水十三尺；可抵三百匹马力。极大之炮三尊，并小炮二尊。此船已敝旧，不克驶海远行；所以东人于去年已不列诸水师战船内也。然尚可用为防御一海口，故亦列于此章内。按是船则本自美国而购得者，故美国人呼为「士多尼瓦」。 

　　一、「宁神干」，系暗轮木船。长二百零四尺、宽二十九尺，可抵二百五十匹马力；入水十四尺。曾有铸成铁炮六尊，炮膛径量五寸半；并「亚麦士得良」炮一尊，炮膛径量七寸：系在炮后装药者。此船据传驶海迅速，可称适用之船也。 

　　一、「粗古巴干」，系暗轮木船也。长一百九十七尺，宽二十九尺半，入水十五尺；足当二百匹马力。有「亚麦士得良」钢炮六尊，炮膛径量五寸许；兼有铸炮较大者二尊，并小铜炮为东人自制者二尊。此船相传已敝旧，不合于用；驶海至疾，亦仅得六革纳耳。 

　　一、「加苏加干」，系木头明轮船。长二百四十三尺、宽二十七尺，入水十一尺。其机器，计当三百匹马力。有五寸铜炮四尊并铁炮二尊，又「弗白士」七寸炮一尊。 

　　一、「河熟干」，暗轮炮船。长一百四十五尺、宽二十二尺，入水七尺半；可抵七十匹马力。有「亚麦士得良」炮二尊，一七寸、一五寸半者；并钢炮两小尊。 

　　一、「磨顺干」，暗轮炮船。其丈尺，与先船相若。有「弗白士」七寸前装炮一尊并「亚麦士得良」五寸半炮一尊，并较小者两尊。 

　　一、「太意气的官干」，双暗轮炮船。长一百三十二尺、宽二十二尺，入水七尺半；可抵六十匹马力。置有六寸半铁炮一尊、「克白勒」五寸半炮一尊、小钢炮二尊。 

　　一、「太尼的坡干」，其式与前船相同。置有「亚麦士得良」前装六寸半炮二尊并「弗白士」钢炮二小尊。 

　　一、「思的干」，与先二船相彷佛。置有螺纹炮「即来弗」二尊，一六寸、一五寸者；并「亚麦士得良」炮二小尊。 

　　一、「气我大加他干」，小暗轮炮船；足抵四十匹马力。置有五寸半前装之前一尊小炮两尊（？）。 

　　共计战船四艘、炮船七艘，合共则十一艘。铁头船「哥得次恩」，据可信者所报，诚难以驶行海面。至所谓铁甲船「里我气俄干」者，方行修葺水甑，须久延时日，始可告竣。其余各小炮船，相传皆整齐，无甚敝坏。除以上各舟外，另有装载兵士舟五、六艘，亦俱置炮；然闻内有二艘为帆船也。 

　　五月二十五日（公历七月初八日——即礼拜三） 

　　东洋陆军不足恃 

　　本馆昨论及东洋水师之虚实；至于陆军各情虽未得如水师之详细可信，然亦探得数端，足以载录。据传东洋后装洋鎗之精兵，通共不过万二千人；其余皆旧制之兵耳。精兵，多属「所美名亚里」者之人。按此类中人，皆系历来食民膏、渔女色，游手好闲之后裔；故勇气虽存而驱干皆懦弱，不耐劳苦。且病魔纵行于其间，即安驻东洋，而卧病者动多不测；何况客居台湾，天时寒暖之不同、地土燥湿之各异，加以枕戈待旦之劳乎！闻有识此东兵之性者，谓华兵壮健十倍于东人。中国与东兵接战，计当声东击西、乘虚避实，使东兵疲于奔命，自然不胜其辛苦，从此而积劳成疾也；然后华人可乘其锐气已挫，不必多简师徒，亦无难要而击之矣。 

　　舟师梗令 

　　「香港日报」云：福州官宪传命于炮舶，令赴台湾稽察事宜。乃有一管驾者声称煤炭已罄，未能驶海；上宪即委员验看，则船面已有裂痕。迨至各船□行之时，是船独升旗，照旧停泊。有副统领问之，则又谓『俟煤炭既足、修葺竣工，然后起碇前往耳』。 

　　呜呼！是诚怠忽之甚矣。夫两国方起猜疑，特饬水师防护；凡兵舶将士，正宜黾勉从公，极形谨细，庶足以克敌致果。使是船煤炭果已告匮、船面业有败坏，自当预为请给，赶紧修理；何待上官动问、驶行有期，然后藉辞规避乎！使是事果确，则虽治以不用命之罪，亦复何辞！ 

　　东洋购备铁甲船 

　　风闻东洋向法兰西购办铁船两艘，其驶行海面，专能触沈敌船。计长约一百五十余尺，两头锐而中稍阔，有如橄榄之形；惟两旁多两角耳。周绕以铁皮，厚二尺许；入水十尺，而浮于水面者仅二尺。上覆以铁板，如龟壳然；盖以避敌人之鎗炮也。按是说，恐未必真确。盖泰西各国前已皆有照会，不准将船只、军器售与东人；岂法国而独肯偏助乎？然既有是信，在中国上宪宜即查察。如有其事，当再照会于法国公使，请备文迅为止住也。 

　　五月二十六日（公历七月初九日——即礼拜四） 

　　厦门近信 

　　「字林新报」登印厦门于五月十六日来函云：传称东兵已风示中国，谓非中国偿其出师之费，则必不能撤兵回国也。果如是，则两国之交兵，大抵不至久远。盖我国既调兵至一万五千余之多，且在上海、香港等处购办一切军器，则军容既壮、武备亦修，其有意于战焉可知矣。 

　　华官谕台湾番社示 

　　钦差帮办台湾事宜福建布政使司潘、钦命布政使衔台澎兵备道兼提督学政夏，为晓谕事。 

　　照得日本国因前有琉球国人遭风飘至牡丹社，为该社生番杀害；现在带兵前来报仇，自三月至今，日兵未退。兼以卑南等社亦有抢掠伊国遭风船只等事，欲图报复等情。本钦〔差〕奉圣旨渡台前来，帮钦差沈大臣办理此事。当查牡丹社生番杀害琉球国人，固属凶恶；第该处系中国管辖，应由中国按律办理，以符条约。至于卑南等社，上年日本国人遭风至此，曾经该社头人陈安生等救护，交官送回本国；是卑南与日本不特无仇，兼且有德。揆情度理，谅不至扰及无辜。本司现会同本道乘坐轮船亲往琅■〈王乔〉，面见日本带兵官西乡中将，断不任其再及他社。为此，示谕番社人等，务安本业。本司、道自当设法保护，自不听其越及各社。其各凛遵！特示。 

　　初九日示。 

　　闽督李（鹤年）奏北路副将林珠先行革职归案审讯片（五月十七日京报） 

　　再，已革前署台湾镇杨在元侵冒营饷、滥委营缺，经臣奏奉谕旨追办在案。旋据杨在元供称：其滥委林谦署理大甲汛守备，当时北路协副将林珠禀请，始行批委。当即饬司传讯林珠，坚不承认。兹据台湾镇张其光查覆：确系林珠所禀、杨再元批准有案；由藩、臬两司详请核办前来。臣查林谦并非营弁，辄行滥委，其中必有情弊。乃案据确然，林珠始终狡展；若非加以革审，不能水落石出。相应请旨将北路协副将林珠先行革职，归案审讯；俟讯明后，再行按例定议，以肃营政。谨附片具陈，伏乞圣鉴训示！ 

　　再，所遗台湾北路协副将员缺，照章轮用尽先人员；容另邻员请补。至福建巡抚系臣兼署，毋庸会衔；合并陈明。谨奏。 

　　奉朱砒：『林珠，着先行革职，归案审讯；余依议。兵部知道。钦此』。 

　　闽督李（鹤年）奉开复大湖县丞处分片 

　　再，前任大湖县丞李烛龙，征存同治十一年分地丁银一百五十五两零、耗羡银二百二十两零、米耗银四十五两零，当因任催罔解，会片奏参，摘顶限追在案。兹据署布政使葆亨会同署按察使卢士杰详称：『李烛龙征存丁耗、米耗银两，催据按数完解；应俟汇入同治十三年秋拨并十二年奏销随带地丁公费各册内造报。请将该员原参摘顶，奏明开复』前来。臣覆查无异。相应请旨将前任大湖县丞、准补凤山县下淡水县丞李烛龙准予给还顶戴，以资观感。除咨部外，臣谨附片具陈，伏乞圣凿训示！ 

　　再，闽浙总督系臣本任，毋庸会衔；并合陈明。谨奏。 

　　奉朱批：『李烛龙，着赏还顶戴该部知道。钦此』。  
　 
清季申报台湾纪事辑录三中

　　同治十三年（甲戌） 

　　论台湾用兵 

　　台湾近日消息 

　　东人在镇江窥伺 

　　涂人诞言 

　　台湾番社风俗考（之三） 

　　论日本侵犯台湾事 

　　横滨报论台湾事 

　　中国兵船之数 

　　论电线 

　　「飞云」船传来消息 

　　续述「飞云」船传来消息 

　　购办铁甲船消息 

　　日本钦使回国 

　　更正讹传 

　　西人自打狗来函 

　　东瀛杂闻（一则） 

　　东使入都 

　　王中丞过沪 

　　台湾军务实录 

　　香港传闻 

　　译各西报事（一则） 

　　读「循环日报」书后 

　　译香港西字报述台湾事 

　　再书「循环日报」后 

　　台湾近事 

　　杭州杂闻（一则） 

　　书中外新报「论中国」后 

　　论台湾事 

　　述台湾近略 

　　行师之道 

　　论制造 

　　好战必亡论 

　　译录西报事（一则） 

　　劝罢兵说 

　　台湾近事 

　　书「申报」日本侵犯台湾诸论后（识微子） 

　　东洋钦使谒见李中堂 

　　购办铁甲战舰 

　　台湾事 

　　鸡笼风传 

　　准备后战 

　　李珍大被获 

　　译录东洋西报 

　　东洋又买轮船 

　　台湾交战请和之消息不相符 

　　译西字新报中述及台湾各节 

　　论西报述日本近事 

　　台湾相系之事 

　　煤不出运 

　　照会大日本国中将西乡 

　　西报论台湾事 

　　医士充任东职 

　　日人聘请西士 

　　「依敦」船备载士兵 

　　辨东国撤兵之讹 

　　协助军饷 

　　镇江泊有师船 

　　津兵赴台及各海口兴筑炮台消息 

　　台湾番社考（第十四） 

　　精练水师 

　　节录寓台友人家函 

　　论日本近事 

　　台湾信息节略 

　　东人欲战之由 

　　建省议设电线 

　　火船装兵赴台 

　　杭省杂闻（一则） 

　　东人笑谈 

　　东营巩固 

　　镇江来信 

　　译通闻馆报 

　　调兵信息 

　　译东洋本地报语 

　　书「日本绅民公禀」后 

　　东人杂闻四则 

　　天津调兵信息 

　　译录东民上廷臣禀 

　　日本调兵信息 

　　传电募人 

　　封闭海口 

　　谋踞舟山 

　　译李珍大在厦门领事处堂谕诉辨情节 

　　东人信息 

　　再书「日木绅民公禀」后 

　　东船至汕头 

　　台湾厦门设电线信 

　　中国购买后开鎗 

　　李珍大案不审 

　　日本使臣赴京都 

　　日本运大炮至福州 

　　镇江遣兵 

　　宁友传言 

　　昨晚镇江信 

　　东洋一事拟请各国钦使公断 

　　津沽来函 

　　释放李珍大之故 

　　镇江兵船出海赴闽 

　　东使赴京信息 

　　刍言 

　　东人情事 

　　通闻馆论镇江遣发之兵 

　　论日本定议撤兵 

　　长崎发旋风 

　　火船往镇江 

　　粤逆首被获情节 

　　东使开船赴津 

　　建台杂闻 

　　述日本近事 

　　杂闻（三则） 

　　杂闻（三则） 

　　日本和战尚无确耗 

　　或问 

　　晚探消息 

　　汉口来信 

　　劝谕中国水师 

　　中东战和之闻 

　　当今堵御之策 

　　日本游客来稿 

　　师船安抵闽省 

　　提标右营水师炮船将往吴淞 

　　「海镜」火船回空 

　　译「字林报」语 

　　中国新购火船 

　　师船器械整齐 

　　东洋战和无信 

　　再复日本游客书 

　　香港来信 

　　中东情势 

　　译横滨报语 

　　东国招募兵士 

　　李珍大入都 

　　东人拟拯铁甲船 

　　译录香港报语 

　　中国已购得铁甲船 

　　闽省水师拟仍请西人训练 

　　中东所议须迟日有信 

　　东国铁甲船已浮至海面 

　　译长崎西报语 

　　西宪评隲 

　　载兵各船已回 

　　东船窥伺华兵 

　　论武员宜究习西国兵法 

　　神户新闻 

　　东人买铁甲船 

　　东国邮来消息 

　　兵部带领引见奉旨（七月初八日京报） 

　　美钦使详咨东使旧话 

　　东人赴长江各埠 

　　东洋杞忧生述征番事辩谬（言佃敬委夫稿） 

　　「字林」述东使抵津 

　　东洋兵轮由台到沪 

　　东使哦古坡到大沽 

　　颁令各口设防 

　　东船开驶近闻 

　　讹字改正 

　　译「士林报」述天津友人来函 

　　总理衙门于英五月十一日致书东洋外务衙门译稿 

　　铁甲船商尚待华官驾回 

　　宁郡调兵赴防金鸡山 

　　选录多闻子寄华字□报馆书 

　　东洋外务大臣得拉西马于英五月□□日照复中国总理衙门 

　　总理衙门于英六月初二日再复照会东洋外务大臣 

　　招募勇丁 

　　丹国扣留定银 

　　译勘东洋复书 

　　天津来信论日本事 

　　东洋事未谐和 

　　哦古坡钦差上京 

　　中国载兵船复往台湾 

　　通闻馆论中东两国之今势 

　　译「字林」天津友人来函 

　　详述中东情势 

　　中国整饬边防 

　　湘军续赴镇海 

　　宁郡民情 

　　宁波西友来书 

　　东人窥探京师路程 

　　详究中东失议之由 

　　调兵赴吴淞防堵 

　　东人贫困 

　　录述东国近日情形 

　　津沽消息 

　　赁船装兵赴台 

　　洋枪队续赴吴淞 

　　法兵船抵宁 

　　闽督李（鹤年）奏知府等各员暂缓引见片（七月二十三日京报） 

　　译横滨西报论（附识数语） 

　　东兵议往北京 

　　东洋募勇 

　　东人帑藏空乏 

　　日本强词 

　　杭城募勇 

　　五月二十七日（公历七月初十日——即礼拜五） 

　　论台湾用兵 

　　夫国家之制立军政也，设水师以保国而防不测；或数年、或数十年可以安坐食饷，无征战之苦。乃警报一传，而武士之丕责始启；由逸驱劳、易安为危，务须勤王；而能忘死冒险而不顾身，断不可仍耽安逸而慑大任也。此养兵于无事日者，一旦有事，而闾阎□无不仰望于武士也。见敌而直前、宁死而不退，此兵将之金科玉律也。果能如是，则黎庶皆无虑矣。昔者，英与法在海面交战，英水师提督名「纳孙」者为百战百胜之将也，于水师内在自所驾战船高悬一旗，大书曰「英国所望于水师之兵将，忘死以勤王而已」。此一语也，武士之责皆包括于其内。英兵至今，举以为法。惟愿各水师，亦皆当遵以为制也。本馆兴言及此，盖因人言福建各水师船人不争先而思后也。吁！是言也，吾亦不肯尽信矣。 

　　今中国、日本两国衅隙已开，有三月矣。日本人既终不听理撤兵，则决战之言，似不日当下也。兹闾阎所望于握权诸大臣者，务须认真奉公从事。 

　　余尝见中国军事，往往以虚为实，成为积习。此待乱民无精器者，虽掩饰以行军，尚可取胜；乃与劲敌相支，而以是道从事，则恐取不利矣！福建先得信时，上官欲令少煤之兵船以出海；此虽小事也，亦以见大事之一斑。夫兵船无煤，不啻将此船付之风波、投之敌国而已。该船官本各有防卫自船之责，如有后失，罪不可辞；乃上官不足其煤，是亦上官之咎也。又如天津解来之二炮，原系西人所造成；以不爱惜管照，均多敝坏，不合于用。于此，则虽有良炮之名，实反不如他炮也。且闻福建所调之兵，多属旧制、用旧器者；即所有洋器，亦多已敝烂矣。所愿于上官者，须知精器若不善收，不复成其为精，惟剩有精式而亡其精用也。闻日本兵皆称精兵，今欲以旧制之兵相敌，恐徒然也。夫冗兵之与精兵，其费饷同一也；与其多调冗兵，何如选调精兵乎！今台湾一事，系通国大事也；国中不拘何处，若有精兵而即宜调用也。福建一省精兵既鲜，而天津李伯相之兵，闻其精锐甲于天下；闽浙总督何妨奏调！何以津门调兵之信，至今犹未闻乎？前虽传有调兵之说，然调兵必须用火船；置船之音，亦至今未闻矣。 

　　本馆于上年将凤凰山教习外国军法营垒撤去一事，曾论其非，且陈说华兵不笃心以习学；当时已见恶于华官。今又论及台湾各事，更不必言。然本馆素性愚忠，凡有益于中国政治者，苟有所见，无不直陈；纵人言不恤也。惟望中国掺局者，亦以本馆之心为心，共相勉励而益勉励焉可尔，勿致贻笑于敌人也！今兵事未启，而尚可补救；若俟被挫，则已为迟矣。 

　　至于日本之兵虽称为极精，而亦多虚隙之处；是在当敌者有以乘其敝而制其胜耳。昔年普、法之战，是其前鉴矣。愿当大局者少采刍荛！ 

　　台湾近日消息 

　　西人顷得台境邮信云：台湾现有土番七社，已为日本所攻下。土番倾心输服，誓不敢贰，为「此后南人不复反矣」；且踊跃诣营请于日本统帅大员，愿为乡导。惟言语啁啾，不甚可辨，而有汉人为之通事；其意若曰：倘日本悬军深入，则各社之人无不倒戈弃甲，率众归诚；箪食壶浆，以迓日军之至。现在沿海所居之生番，悉已与日本通闻问、结和好；请备前驱，执戈为日军先。惟牡丹社番尚倔强其间，负固不服耳。且日本兵威亦盛也，艨艟巨舰前后调至者，络绎不绝于道；几于舳舻蔽海，舸舰迷津。初九日辰正，有火船驶至——一曰「涉士北」、一曰「爹厘打」，泊于台南海口；又有「毛新根」战舶，不知从何处来。共计日本兵舶，凡有七艘。台南现有中国兵船二，泊近于「涉士比」船之旁；托言巡阅，实无所动静也。英国兵舶之舟帅前往见日本统兵官西乡，贺其抵台。后台飓无惊，风涛克靖。火管风轮，不虞险浪；飙驰电迈，咸庆安澜：实行军之一乐也。日本兵弁度都玖，素的武备闻；统兵登岸，施放枪炮，有若雷轰霆震。土番闻之，如骇兽惊禽，半窜伏于丛林密箐中。驻兵之地，有海湾，形如半月；两湾相对，海波不兴。日本兵船，多泊其中。日本水陆兵士雄壮威猛，皆以急于一战而后快；结营山麓间，军威整肃，刁斗严明。初十日，有中国之邮递书信者由台湾至厦门言：日本第十九营之兵分为左、右两翼，无不力博猛虎、气吞全牛，跳荡拍张，作余勇可贾状；皆曰：『不翦灭土番，不朝食矣。可杀而不辱，志士之心也；有进而无退，行军之律也』。听其所言，殊令人可惊可愕。日本现拟进攻牡丹社；以土番散漫之众而御日本纪律之师，恐不旬日间，牡丹社之地必为日本所据矣。闻日本兵士所经之地，所有屋庐悉付一炬；沿海居民，蹂躏几无完宇。其未遭残破者，日本皆令其供给糗粮扉屦以重困之。 

　　顷又得厦门消息云：有英国兵船「呵列由」，探察台湾而回。言日本已占台湾之东隅，尽驱生番入深山中。海滨境宇广斥、土壤膏腴，可以屯田列戍、设官驻防，置守卫、筑炮台，藉以招徕商贾。日本自此，可以为久居计。至我中国欲令其一旦撤师，恐未能也；则势必出于战耳。至生番所居，类皆崇山峻岭、巉岩峭壁，与平地相隔绝。若其不复来扰，则日本亦可以度外置之也。生番虽自食其力，长于耕播；而日用所需，半多仰给于台民。今为日本守其巢穴、绝其门户，则不能与汉人通市，恐其势亦不能久耳。至于我国兵舶，一切无不具备。俟战书朝下，而兵事夕兴；特未知朝廷意旨何如耳！ 

　　呜呼！日本侵我土疆、戕我黎庶，轻藐我官吏、荡摇我边圉；阴谋诡算，图逞其私。此薄海臣民，无不痛心而扼腕也！说者谓八闽远在南峤，与京师相隔数千余里；疏牍往来，动需时日。简将调师，非易集事。封疆大臣，例可以保境而卫民，一战而驱之，未为不可。不知此说也，志虽勇矣，而实未免卤莽以从事也。日本所恃者有四：铁甲之坚也，火器之利也，战士之猛也，谋主之计深而虑密也。一击不中，岂不为自挫其锋；而执法之吏，已握刀笔而随其后矣。说者谓必待朝命之下以定行止，则民人已为其所摧残、土地已为其所侵据，彼得以转客而为主、转劳而为逸；事机坐失、悔等噬脐。不知彼所占者，仅海滨片土耳，旷地荒芜，人烟绝迹；而我台境之一郡四邑固自若也。即生番之慑，亦不过迫于一时耳；一旦我军云集雾沛，刻期驱除，彼必为我声援，互成犄角。彼攻其内，我攻其外，靡不蹶矣。故我缓之者，正以厚其毒也。此即兵法「姑以骄之」一法欤（选录五月十四日「循环日报」）！ 

　　五月二十八日（公历七月十一日——即礼拜六） 

　　东人在镇江窥伺 

　　京口来函云： 

　　噫吁！人情之少见多怪，见骆驼而误为马肿背者，天下固同一辙哉！兹请以一端言之，殊足令人增噱也。本埠僻处江滨，惟保子口免厘一事，其外则鲜有闻问以动众议；此各处人民所早知也。乃日前忽有东洋好汉两人，徐行于江岸之上。镇江诸人心内，早惟有台湾一役；所以见东洋人来，群以为必与此役相系也。于是皆属目于二人，几有看杀卫玠之象；俱走相告曰：『彼将窥视此土地乎？不然，何左顾而右盼也』。或又曰：『抑将窥视我沿江之炮台乎』？众论纷纷，人皆惶恐。卒而扬言曰：『东人本旧闻「扬州为富饶之地」，垂涎已久。今二人之来，大抵欲测探场州之进步，以为后图之助耳』。斯言既出，各人益辗转传播；即领事官才高识远，亦觉娓娓动听，实获我心。相传领事即振笔疾书，移文于常镇道宪。其书中作何言语，未得知悉，然大略如左也： 

　　为急要照会事。探得兹有东洋二人潜来镇江，手执画图小书数册并铅笔多枝，皆系英国干白兰省之著名铅笔也。又传闻有铁甲船一大艘，伏泊于口外。因请贵道即移书于总制局之西人马君，嘱其即将一切水雷暗伏于各要隘；水雷内之机关，务须整备妥贴，俾得随意燃轰。又请以烟一袋，即递于蒙古老将军，以奋其心，而策其力。再请详明两江督宪大人：于此危急之时，须先静镇其心，勿为所乱。总以必救此国为要也。盖永远防备奸宄，西人不便乘隙抗倒厘金一举，于此大相系也。本领事所为，贵须诸事平安，欲度日如顺流以下；故积成各习，不如不更改为美也。 

　　道宪接阅此书后，神色张惶，手足几不知所措。迨稍平，始下令将城下所尚存之木炮一尊即行整顿，权以示威。正在匆遽之间，惊见东洋二人已抢步而入衙内；既无扈从，身上亦不佩军器。然道宪素悉东人勇而且悍，不测其是何意旨，汗方涔涔下如雨；不图东人只递书一封。道宪迅即拆阅，则始知东洋二人不过至镇江作游目赏心计，无他意也。其所携之书，系上海沈道宪之荐书耳。由是，人心始定。兹闻木炮，于此后大宪仍议定无庸急急整顿矣。 

　　按此书系通闻馆西友于兴会淋漓时所撰，阅者毋为之喷饭否！ 

　　涂人诞言 

　　通闻馆新报今述及两事，谓系得诸浦滩上行人所传也。其一，则谓招商轮船局现议出银□万两，欲全购某洋行中所往返于长江之各火船，以图垄断。其一，则谓东洋人之在台湾者欲向中国索银十兆，始肯撤兵归国；且另须中国请罪焉。顾此二者，皆道听涂说之辞，阅者姑置之可也。 

　　台湾番社风俗考（之三） 

　　彰化县中，更有水连沙二十五社，亦皆熟番也；而其风景迥异于诸番。水连沙虽在山中，实输贡赋。其地四面高山，山外溪流包络。自山口入为潭，广可七、八里，曲屈如环；围二十余里，水深多鱼。中突起一屿，番人皆绕居屿上，非舟莫即；番社形势，无出其右。自柴里社转小径，过斗六门崎岖而入，阻大溪三重，水深险，无桥梁，老藤横跨溪上，往返从藤上行。外人至，即股栗不敢前；番人惯行，不怖也。其番善织罽毯，渲染五色狗毛，杂树皮为之；陆离如错锦，质亦细密。西方人多欲购之，常不可得。番妇亦白晢妍好，能勤稼穑，人皆饶裕。番屋，皆空其顶；顶为屋，则社有火灾。岸草蔓延，绕岸架竹木浮水上，藉草承土以种稻，谓之「浮田」。隔岸欲诣社者，必举火为号；社番划「蟒甲」以渡。屿中圆净开爽，青嶂白波，云水飞动，海外别一洞天。水沙连过湖，半日至加老望埔，一日至猫里眉；其余至诸社，皆一日程。惟至崇爻社，则必过大山数重，四日夜可抵。其境路极崎岖，坑堑险阻，难于跋踄；若阴雨水涨，更难计程。由淡水从山后行，路稍不易。番人依山结庐；所属二十余社，层峦迭嶂，峭壁巉岩，路径之仄，劣能容趾。惟南北两涧，沿岸堪往来外，通斗六门、竹脚寮，乃各社总路隘口；通事筑室以居焉。二十五社，分为南港、北港。南港之番，居近汉人，尚知有法；北港之番，与悠武乃等社野番接壤，最为凶顽。通事另筑寮为加老望埔，拨社丁，置烟、布、糖、盐诸物以济土番之用；售其鹿肉、皮、筋等项，资课饷。每年五月吊社、七日进社，共计十阅月可以交易、完课；过此，则雨多草茂，番无至者。昔时，水连沙各社乘乱，杀通事以叛。邑令多方招徕，示以兵威火炮，赏以烟、布、银牌。久之，始就抚云。 

　　番人筑室曰「浓密」。架竹为梁，凿松石片为墙（松石者，内山所出；凿之成片）；上以石片代瓦，亦用以铺地，远望如生成石室。比屋相连，有同郡地街衢；与外社迥殊。男女未婚嫁，另起小屋曰「笼仔」、曰「公廨」；女住笼仔、男住公廨。 

　　内山多麦、豆，少米榖。芋薯，则掘地为穴，积薪燃火，置芋灰中，仍复以土；饥则出而食之。黍米为酒；会饮，与别社同。醢为醢，俟有臭味，乃食。凡物生食居多，惟盐取给于外。 

　　衣用鹿皮、树皮，横联于身，无袖；间有着布衫者。捕鹿时，以鹿皮围身，皮帽、皮鞋，驰逐荆棘中。番妇衣自织达戈纹，项悬青红米珠，亦如汉人装束。收粟时，则通社欢饮，朝夕歌唱，名曰「做田」；携手环跳，进退低昂惟意所适。 

　　耕种，用小锄、短刀掘地而种。行则货物贮皮囊，戴于头上。炊，用木扣以代铛。 

　　婚姻，亦由男女相悦，不待父母媒约，以嘴琴挑之；相从，遂拥众挟女以去，势同攘敌。后乃以刀斧、釜铛之属为聘，女以鸡、豚、番布酬之。通社群聚欢饮，与外社男赘女家不同。夫妇离异，女将原聘归还，听其再适。北港女将嫁，两颐用针刺如网巾纹；不刺，则男不娶。 

　　凡遇父母、兄弟、夫妇之丧，头裹帛布，号哭；十日不言、不笑、不履门外。葬用石版四片，筑四方穴；屈曲尸膝，坐埋于中。其上，盖以石版而覆以土（选录香港五月十六日「循环日报」）。 

　　五月三十日（公历七月十三日——即礼拜一） 

　　论日本侵犯台湾事 

　　日本之侵犯台湾也，说者曰：此轻中国之柔弱也；或又曰：此日本之欲窃踞台湾也。余则以为：其迹似而其实非也。此一役也，其殆殷忧以启圣与孟子有言：「入则无法家拂士、出则无敌国外患者，国恒亡」。今日者中国之势，内而老成硕德、正士端人，罗列朝右、充满封疆；则法家拂士已有之矣。外而欧洲各国日敦睦和、高丽诸邦日效恭顺；则敌国外患尚无也。兹则日本无故称兵，犯我疆场；殆孟子所谓「敌国外患」与？岂非皇天眷佑我大清、玉成我皇帝，以辅之为中兴之圣主乎？ 

　　夫我国家龙兴，一统中夏，至今二百三十余年矣；其间圣圣相承，均尚仁慈，不言强武，其敝往往流于宽柔。故每遇无道之事，不欲急行报之；总期其人自侮，不复犯我王章。无论接待他国则然，即驾御本国亦复如此；以致有「发逆」等之变也。然发、捻、苗、回之变扰及天下，而未及二十年均已戡定，岂非仁圣之德格天者久、入人者深与今虽各省复见升平，我皇帝与在朝诸元老总以民间疮痍未复，务求与民休息；仍以仁慈款驭中外，不欲以富国强兵之事扰及下民。法制之善，自来有国者莫能与京矣。第恐相沿日久，仍然过于宽柔，遂至柔弱不振；故天诱日本之衷，扰我台湾，正所以提撕警觉我中国君臣，谓文德武功之不可偏废也。此彗星所以呈象于上，而日本所以构兵于下也。我皇帝终以仁慈存心、宽柔为教，故虽日本之犯边，中外皆言其无礼；而我皇帝仍不忍令两国黎庶无辜而死于兵戎，犹欲日本悔祸、撤兵回国，庶可以不战而屈人兵，故至今尚未下用兵之诏也。不然，以中国之兵力，无论区区日本犯台之兵，可以诛之靡有孑遗；若命将出师，即日本一国亦可以灭之朝食矣，又况中外各国无不知曲在日本哉！然我皇帝不欲以此而耀武，遂生富强之念；但时会所趋，有迫之不得不然者。前以民变之故，遂致中国改用泰西枪炮，兼习其兵法；今以日本之故，又将迫中国改用泰西轮船以从戎事，且将制造电线以传音、水雷以御侮。自今以往，如开矿、采煤、冶铁、制造、鼓铸与夫一切格致有用之学，无不迫之以效法者，非好骛新奇也，海禁一开，不如此不足以御敌国外患也。盖天运循环，其势有不得不然也。虽然，即令中国取法泰西，亦但取其可效者效之，其不必效者断不效也。万不至如日本尽废先王、先圣之道，无不效法泰西；今且用西人、购西器先犯声明文物之上国以逞其穷兵黩武之欲，不亦值乎！ 

　　语曰：「多行不义，必自毙」；又曰：「佳兵者必亡」。日本内忧尚未尽除，而反欲为上国之外患，此真令人不能解也！吾故曰：日本之侵犯台湾也，实天之所以厚日本之毒而玉成我中国也。 

　　横滨报论台湾事 

　　台湾之事，近未复得新闻，想东兵近日无复有大动静也。惟前悉福建西字报云：华兵自广东、厦门二处，陆续调遣而至；观于近势，两国之交战而不能久延矣。自长崎，则复闻又有东船载兵饷、器械出海，前往台湾；其继之而行者，有两船焉。 

　　横滨西字报论台湾事云：东人素性喜新厌故，不耐恒久；今台湾将士多有作回国状，如已厌倦其事者。然台湾生番之地俱荒墟僻壤，非有恒心以开辟，则亦无所资用于国。而承任镇守者久，以其不甚利便，不及安居己国之乐焉；所以东人虽盘踞其地，想将厌而自弃，无待中国与问焉否也！ 

　　横滨西报所论如是；然则横滨报于此役先后之论，究竟未得东人之实意也。 

　　中国兵船之数 

　　日前本馆胪列日本兵船之数；兹将上海目所亲睹上海制造局新造兵船六号，详细开列。至耳闻闽省本国自造兵船十六号及广省购买西国所造兵船十余号，仅列其数；不敢强言其详也。 

　　今将沪局自造兵船六号，详列于后：第五号，螺轮兵船。长二百七十六尺、阔四十五尺，深四十尺；实马力一千八百匹，每点钟行中里四十里。「克虏伯」一百四十磅弹之钢炮一尊、八十磅弹之钢炮三尊、四十磅弹之钢炮十六尊；可载水师五百名。兼有后装药洋枪，其数足敷水师之用。第四号，螺轮兵船。长二百零九尺、阔三十四尺半，深二十六尺；实马力六百匹，每点钟行三十里。「克虏伯」八十磅弹之钢炮一尊、四十磅弹之钢炮一尊、二十四磅弹之钢炮八尊；可容水师三百名。有前装药、后装药二种洋枪，足敷水师之用。第三号，螺轮兵船。长一百六十八尺、阔二十七尺四寸，深十六尺；实马力四百三十匹，每点钟行三十五里。「克虏伯」四十磅弹之钢炮一尊、「胡里知」六十磅弹之熟铁炮一尊、二十四磅弹之钢炮六尊；可容水师一百六十名。有后装药、前装药两种洋枪足用。第二号，螺轮兵船。长一百八十七尺、阔二十七尺七寸，深十六尺；实马力四百二十五匹，每点钟行三十八里。四十磅弹之钢炮一尊、二十四磅弹之□炮一尊、八十磅弹之钢炮一尊；可容水师二百名。亦有前装药、后装药洋枪足用。第一号，明轮兵船。长一百七十六尺、阔二十七尺，深十六尺；实马力四百匹，每点钟行三十五里。钢炮二尊、铜炮六尊；可容水师一百八十名。第六号，兵船。大小及炮位、器械、水师、均与第五号同。以上兵船六号，俱未延请西人，全系华人行驶。于放炮、列陈之法，久已操练精熟；听侯调遣，皆可出海交战，足称雄壮。 

　　至福建所造之兵船，共有十六号。其大小约与沪局二、四两号相若；炮位俱系英国钢炮，亦皆华人行驶。尚有广省轮船十余号购买于西国者，素系捕盗、护商所用。其枪炮、兵勇俱皆齐备，亦称精熟。 

　　中国轮船共计三十余号，虽不能大张兵威，亦均可用御外侮；较诸西国虽无奇，比诸日本似少优。所可喜者，数年前各处用兵之名将林立，皆是历练既久，忠勇可用者。现任冲要者固多，而退居林下者更属不少；素系身经百战、气雄万夫之辈，正在闲居无事，设有外患，无不欲藉此奋发也。且闻上海、宁波、台州附近各处尚有数万人，均系「发逆」肆扰时召募为水陆之勇，经西人所训练并管带者；皆能步伐整齐、技艺精熟，身经百战，勇往直前。倘复召募为勇，万人可以立集。至各船所用钢炮及熟铁炮，皆能打穿铁甲之船；各战船虽无铁甲，然木料坚固，亦颇可供战阵。而且木船伤损，修理较易；铁甲破碎，收拾更难也。中国有将如此，有兵如此，有船、有炮又如此；必至不得已而用兵，恐亦非日本之利也。但中国皇帝素性仁慈，不忍使两国无辜百姓罹于锋镝，是以尚在踌蹰。若能天心厌乱，使日本君臣悔祸，撤兵回国；俾两国赤子同享承平，是则中国皇帝之本心耳。若云畏惮，日本则误矣！ 

　　六月初一日（公历七月十四日——即礼拜二） 

　　论电线 

　　电线之有益于国家也，本馆前报已屡论之矣；中国之宜设电线也，本馆前报亦屡言之矣。盖电线者，其巧妙夺夫造化、其传递捷于影响；天下之事，固未有若是之速且便也。泰西各国之富强，虽不尽由于此，然未尝不基于此。盖朝廷之用兵也，赖电线以通达军情，则有者多胜、无者多败；是强之道，出乎此。商贾之贸易也，赖电线以通达市价，则有者常赢、无者常绌；是富之道，亦出乎此：此一定不易之理也。故泰西各国，未有不设电线者。即以英国而论，其电线实设于国家，并非民间私设也。民间之事欲藉电线以通达者，仍归其信赀于国家；每年所入，实属不少。除电线局开销之外，其余赀可以贴补国家之用者，亦不为鲜。 

　　至于朝廷之有机密事务，须籍电线以通达者，更可以分文不费；其利岂不溥哉！此犹言国家承平时之利耳；若夫国家有故，彼此交兵，则电线更属断断不可少者。昔年普、法用兵之时，普兵于兵临之地，即设电线以传报；而法人所设之电线，尽为普人所断。故法人举动，普人无不知之；普人举动，法人毫不得知：所以普胜而法败也。今者，日本兵犯台湾。夫台湾远在海外，去京师数千余里，去福建省垣数百余里；一切紧要军机，即用轮船递信，至京师亦须数日、至省垣亦须一日。而日本设有电线，伊传信至伊国，都可以随发随至。前闻闽浙总督李公欲设电线，亦可谓知用兵之先务矣。 

　　然吾以为中国之宜设电线，不但此事也。盖中国建都偏在北方，至极南之地，动辄万里；且多陆路，山川阻隔，音信非数十日不能达。其它离京师数千里者，指不胜屈。幅员既广，传递常艰；非有电线，何能速达！故台湾之事，日本兵已至台者多日，京师始知；即月前传说黔苗复叛，至今京师亦尚未得耗也。若有电线，何至濡滞如此！今若于镇江一处设立电线以达京师，则东南之事易于传达；其余他处，仍着天下督、抚揆度地势，次第举行；则京师虽远，如同咫尺矣。 

　　或者曰：设电线，诚有益；第费用过大，何由措办！不知海中之电线，费用诚大；若设于陆地，其费亦不过百中之一耳。若国家设有此举而仍与民间传信，收其信赀，则一、二年间所用之款，即可收回；岂不益国便民乎？不然，中国欲惜此费，若准西人电线公司代为设立，凡朝廷有事，即令代为传递，亦可分文不给；但许其收取民间信赀，而电线公司之西人亦无不愿也。何也？西人欲传此法于中国也久矣，故不计其赀之盈亏，但求其事之能行否耳。慎勿谓中国不尚奇巧，置此有益之事于不议、不论耳。 

　　轮船枪炮等事，中国用之，已知其益矣；然彼尚损益参半也。至电线，则有益无损矣；何不一举而试之哉！ 

　　「飞云」船传来消息 

　　中国兵船名「飞云」者，自台湾于五月二十三日扬帆来沪，泊于吴淞口外。相传东兵与生番不复有事，东兵共五千人，分营屯驻于岛内，在南境诸处；其兵船，亦皆已离岛。西人谓：观东兵近状，如何撤兵，惟俟其各兵船之回耳。然撤兵而得赔项，亦仍所望于中国也。西人又云：揆其各情，势尚似乎不出于两国用兵。按「飞云」已自吴淞直往天津，相传带有沈钦使公文。据（□），此文系沈钦使自琅■〈王乔〉地方托东员赍至台湾府者也。以是，知沈钦使在东洋营内与东中将商事，而文内之有要辞焉，必矣。 

　　续述「飞云」船传来消息 

　　兹有一西友谓：昨曾面见「飞云」船主，据云东人之在台湾者，计共五千五百名；其中为兵者四千名，尚有一千五百名大抵系随营之人也。华兵则共有六千名，与东兵相距约仅十余里。计营内执洋枪者有三千人，其能习于西国兵法者亦不过得半之道耳；其余兵士，则皆中国旧制之兵也。计除此六千名外，并别无华兵；或岛内另有驻札，则未可知也。又云沈钦使已请添兵万人于李爵相，即嘱「飞云」火船先载四百名回闽也。 

　　今又闻得：日本长崎岛于前礼拜六日复有船加载兵士四百名往台云。 

　　购办铁甲船消息 

　　前报称中国朝廷已藉电报至欧洲，欲购买铁甲船二艘。此言大抵非谬，在上海官商亦皆以为是。且今观于一西人自津门邮书来者，其辞亦相符合；且云：直督署内各委员曾向西国官商探问，是否于中国有现成者可购？不知铁甲船工费浩繁，为水师之要物；岂如他货，可随意适时而购得之耶！ 

　　六月初四日（公历七月十七日——即礼拜五） 

　　日本钦使回国 

　　东兵在台，久无动静；前经中国潘钦使传集十五处番酋，取具切结：凡以后各国或船有遭风遇险事，永不再致杀害，并愿护送云云。第东国陆军中将以为奉命出师，未敢擅自撤队；随经咨商于驻沪之柳钦使。兹悉柳钦使于昨晚附轮舶言旋，或即因此事而欲面与朝廷酌商欤！抑别有公干欤！军情甚密，诚不能强作解人也。 

　　六月初五日（公历七月十八日——即礼拜六） 

　　更正讹传 

　　「汇报」于五月二十三日曾述：东洋第二次发兵，有船一艘约载兵士五、六百名，驶至台湾被风撞礁沈溺，得生者不过数十人而已。又于三十日报称：台湾所屯驻之华兵，内有二千余系由天津调赴云。按东船被失、兵士沈溺者，本馆细为探问，并未尝有其事。至于天津军士调赴台湾，亦系讹传。盖沈钦使请兵，传闻已在天津雇定招商局船二艘，以供载往；「飞云」船，或可载回数百人焉。然至今，亦未曾见有一兵前去。此两事诚关重大，「汇报」未经检及，故本馆不惮齿及耳。 

　　西人自打狗来函 

　　有西人于五月十一日自打狗寄书于「字林」云：东人屯营于台湾之南境扼险据要，殊见显有谋略；华兵如欲进攻，恐亦难以制胜。然以此言核诸该西报另述之数事，未必全是也。东人虽已筑营，亦未闻有深池高垒，多置枪炮以自卫。即今日者壁垒一新，而提数千之兵孤立于台湾，岂能久驻！如绝其外援、断其来饷，不久而即当弃营远遁也。来书又云：东人方尽力修和于土番。于此，足见东人大有远谋矣。顾土番于彼，有东人接和；土番于此，又有中国修睦：则土番前为天下所唾弃者，今不几迥然不同乎！此诚足供一笑已。 

　　六月初七日（公历七月二十日——即礼拜一） 

　　东瀛杂闻（一则） 

　　东洋朝廷前控万昌公司既允雇船往台而复背约事，现经美国官宪传讯，定以「该公司被势所迫，不当赔银」云。 

　　六月初八日（公历七月二十一日——即礼拜二） 

　　东使入都 

　　前日报列东洋柳公使回国；慈悉先行入都与总理衙门会议后，再行返棹。至所以北上，实因台湾一事起见也。俟有确音，再行登录。 

　　六月初九日（公历七月二十二日——即礼拜三） 

　　王中丞过沪 

　　福建抚台王中丞凯泰陛见后，由京来沪赴闽；于昨（初八）日抵申，船泊珊记码头，并不登岸。随带长龙炮船六只，知不日即须偕同总带轮船之吴观察大廷一同赴闽商办台湾兵事云。 

　　台湾军务实录 

　　本馆前曾专派友人赴台郡记录各事，兹接回信云：先是，于二月二十五日有东洋兵船名「春日」舰——其管驾官为海军少尉，泊舟于厦门。当即拜谒台澎道宪，请借教场阅兵；经道宪未如所请，遂止。继询来意？则称东国内乱，元恶在逃；用敢以兵舶来贵国沿海各埠访缉。又称：向有民船两艘，以遇险漂至台湾，为生番所残害；现拟查究云。越两日，而陆军中将等即统率师徒、载运饷糈向台进发；其为主谋者，系美国人李央大也。按李本法兰西人，长于美国；眇一目。在厦门，任美领事者八年。每岁必渡台三、四次，故生番之土宜、风俗，罔不周知；兼能操番语，可自与番众问答。至东兵侦谍之往来，必经打狗；其为东道主者，则为布国人某也。现在东兵之屯于琅■〈王乔〉沙漠中者，计营十座、兵士七百人。中军之帐在四重溪侧，约距琅■〈王乔〉里许、又距琅■〈王乔〉水程一日，其地曰龟山；中驻东兵千五百人。傍有石笋一枝，高插云表；东人于逼近番社一带，又有千五百人为之环守。然观于琅■〈王乔〉之东兵，则漫无纪律，不足为训练之师也。惟龟山地方，东人已建屋而居；且得茂树深林，足堪避暑。若琅■〈王乔〉则潮汐澎湃，地既卑湿而又系平沙无垠，故东人往往有染暑疫而病逝者。惜华人只能防御府城，而未有一士、一兵与之对垒耳。打狗仔，与琅■〈王乔〉似较最近。第风涛险恶，湾泊为难；中国火船惟「海东云」及「长盛」两艘、英国「都窝夫」兵船一艘而已。若民船，则不满十艘也。东国探谍之至台湾城者，络绎不绝，多有遣熟番为之者。然自四月十七日以后，未尝与生番接仗也。而东国之统领西乡中将，则谓支给兵饷已三百余万两矣。 

　　来信又云：凤山县乡民，现乘台郡有事，欲与法国之传教人为仇；教师以打狗无法领事，因就诉于英领事额君。经额君照会凤山县知县，业经出示晓谕，度可无事矣。 

　　香港传闻 

　　有香港西报广东操笔人论华官曰：华官多通悉经史，达烛诗文；而大宪之外，每昧于不谙当今及各实在之事也。请以台湾事言之：曾有官问我：台湾居于何处？东洋究与中国为接界之邻否乎？盖不知尚为重洋所隔。至于东洋、中国已有肇衅之隙，则更茫然未闻。吾给以香港华文日报，则始得知悉。然则华官犹可望其能量敌国之虚实乎？吾向来每言：择官但以制艺、试帖为尚，而不以博古通今为贵，宜乎不知台湾居于何处、东洋在于何方、其肇衅是否属实也！吾恐掺笔人虽示以华字日报，而此公仍疑信相参曰：此必海外奇波，非今日之事也。不然，何以京报尚无明文，而官场亦未言及也。 

　　六月初十日（公历七月二十三日——即礼拜四） 

　　译各西报事（一则） 

　　「字林新报」云：相传台湾有中国兵船一只被东洋兵船驶碰即沈，中国船一切水师人鲜有免死者。其细底，尚未得悉。然该报仍云：此事已有确据。吾闻此耗，不禁诧异！夫台湾海面广阔，则何至出有此事；且船既已碰沈，犹何为而不设法拯救乎？然此事不知是否，亦不能为定论。 

　　六月十一日（公历七月二十四日——即礼拜五） 

　　读「循环日报」书后 

　　连日读「循环日报」所论中外水战各宜数篇，不禁概然而叹曰：于戏！今日之中国，岂犹是昔时之中国哉！昔时之中国，其边患仅在于西北，而东南尚晏然无事也。汉、唐以后迄于元、明，交趾、缅甸虽屡叛屡服，然两国皆与中国接壤，非有重洋之隔也。其前朝地隔重洋而为中国之患者，惟高丽与倭奴耳。但高丽之在隋、唐，尚无犯边之举；因负固不服，不肯朝贡，而隋、唐发兵以征之。惟远隔重洋，诸多不便；故隋至于亡而唐亦几于敝，高丽仍然如故耳。倭奴在元，不过偶而犯边。至明时，则常为东南之患，几乎岁以为常；东南海疆之地，竟至民不聊生矣。然西戎、北狄、交趾、缅甸均为陆路之患，而其所用之军器不过弓箭、刀矛之属，所用之炮亦不过木石之物，非如今之铜铁火炮也；故中国亦尚易于抵御征服也。高丽，自守之国也；所用军械，亦与各国等耳。故中国不伐，伊亦不叛耳。倭奴之为明患，所恃者刀与船耳；沿海掳掠，民皆畏其刀之锋利。大兵一至，则扬帆而遁去耳。至戚南塘用，则沿海驻精兵，倭患少息；然亦未尝出海剿捕也。前汉之楼船与王浚之楼船，皆济师之船，非战征之船也。孙、曹赤壁之战，为中国水战之始；后则宋高祖之讨孙恩、卢循，岳武穆之讨水寇杨么，宋、元崖山之战，均为中国水战之事；然皆中国自相攻击之举。其法，或以火攻、或以计取，或以水寇攻水寇而从中取胜、或以炮互相攻击而已，亦未闻有奇器、奇事也。至我朝之取台湾也，亦未尝海中接战也，仍不过渡海至彼陆地而后战也。惟李壮烈伯之讨海寇蔡牵也，方为大战于海之举。但蔡牵一海寇耳，其船与炮均不过寻常之物而已；壮烈伯以自制极坚之霆船，载极精之巨炮与极练之水师，而且事必躬亲、身先士卒，功虽克成，身犹因殒也。可见水战之难，非数倍于陆路哉！又况今日各国水战之船、炮，又百倍于蔡牵之难攻御哉！今且以海外各国言之，其前之战船，亦不过夹板船耳；后又易之以火轮战船，今复益之以铁甲战船。至枪炮以及冒弹、火药等物，均亦精益求精。若今之后开门枪炮与夫开花炸弹并炸弹之重数百磅者、枪弹之药弹合成者、火药则用棉花制成者、放枪则用铜冒、放炮则用拉条，均能不畏风雨；火器之利，千古莫及矣。其驾战船之舵工、水手，皆能上识天文、下知海道，又能施放枪炮。至所用之水师，在船则能风涛不惧、枪炮有准，登陆亦皆能步伐整齐、勇敢战斗也。夫以外国战船如此其坚、战器如此其利、战士如此其精，岂易言敌哉、岂易言拒哉！今日海禁既开，非复昔日之仅须海防而已；必当筹可以守、可以战之善策，而后可以相安于无事。否则，如目下日本无故之侵犯，必须临时而设法，岂不晚哉！至于战守之策，管见亦有所及；再行续论。 

　　译香港西字报述台湾事 

　　香港西字日报登刊打狗友人于五月二十二日寄书来云：东人在琅■〈王乔〉，久无举动；揆其情势，亦似无甚妙计也。今牡丹社之地已皆盘踞，庐舍亦尽为烬余；然牡丹社人依旧不能擒获。盖以遍处俱有设伏，深林茂箐之间时有持枪而暗伺者；故东人不敢独行于各营之外，务须二、三人成群，然后可以安步。于以见东人之慑服生番，犹不可谓蒇事也。至牡丹社之番人，隐于深山穷谷中，日候动静；若东人撤兵回国，则番人必仍回旧地，重结庐舍以居——盖其筑室，亦甚易也。而东兵反屯重兵以老之，无乃可笑乎！新简钦使二员已自东营而回，计在东营共五日也。初至之日，中将以有事，未得面晤；次日，乃答拜互议。然所商如何，仍无确信；缘两皆秘密不肯扬言于外耳。惟有风传二说，系自中国小吏所得者。一则东将云：非得君命，不能退兵。钦使限以一月为期；苟不撤师，则亦当加以兵也。一谓东将已许以撤兵，然须赔兴师之费；而钦使亦不置可否也。前数日，有一美国兵船至琅■〈王乔〉，以「不准美人以预此役」之示告于东军内之美国人，且许以可即附船驶回；而美人皆不从。所以，是船即返轮而未带一人也。 

　　六月十二日（公历七月二十五日——即礼拜六） 

　　再书「循环日报」后 

　　前论，言中国今昔之殊详矣。夫时势既殊，虽不能求自强之道，必当先求自立之法、自固之方。 

　　古来之所以待敌国者，曰战、曰守、曰和，不外此三端而已。能战，而后能守；能守，而后能和：三者实相辅而行者也。今且不言战，而先言守；断不可因和而遂废战、守也。当今海禁既开，而沿海紧要之地，岂可以不设严防；设使台湾驻有重兵，其海口又有炮台与夫铁甲等船，则日本岂敢妄生觊觎哉！故言海疆重地，万不可不陆设炮台、水有战舶；虽不能如英国之铁甲战船、火轮战船使之周围林立，亦当如美、法诸国使之各口皆有，到处梭巡。至于炮台之设，尤不可缓；盖外可以御敌国、内亦可以靖寇氛也。炮台既设，而护台之枪炮不可不精、守台之士卒不可不练；虽不能日日操演以致耗费火药，然亦须每月数操，俾士卒不至手生、枪炮可免膛锈。一旦有事，亦不至心慌胆怯耳。今中国各省自行制造之火轮战船已有三十余艘矣，船上之枪炮亦不为不多而且精矣；惟闻驾船之人、水师之勇，尚非操练极熟者耳。然由此而精练之，则亦庶乎其可也。所惜者，尚无铁甲战船与火轮战船尚为数不多耳！刻闻广东瑞节相已托西人代购铁甲战船矣。但以愚意论之，现购铁甲战船宜求其至坚、不必求其过大也。因中国初用此种战船，不精驾驶之法，恐尚有疏虞也。俟驾驶之法既熟，而后小大攸宜；彼时再行添置，但求其数多、可以不计其大小也。各海口既已均设炮台，炮台之外又有铁甲船一、二号，再有火轮战船数艘，不徒可以守，而并可以战矣。然此可谓有治法矣，尤不可以无治人也。若使有法无人，则炮台虽固，谁为之守！战船虽坚，谁为之行！枪炮虽利，谁为之用！此士卒之万不可不精练也。夫士卒之精练，亦非甚难事也。若使驾船之人仅募商船所常用者，恐艺虽高而又胆不壮也；战阵之人仅募绿营所常用者，恐习于陆而不习于海也。吾以为战船所用之人，不若尽在水师各营中选择而用之。闻江、浙、闽、广之水师众矣，其间亦多能识风沙、颇精技艺，常出重洋捕盗者；与其置诸旧式海船不能展布其才能，何如从中挑选精锐，使之驾驶铁甲、火轮等船，俾得建立夫功勋！较之新募之人，更有驾轻就熟之效。倘能以募用之资添益其口粮，可免其内顾之忧。是既厚以廪糈，若再加以爵赏，人孰无良，有不感激而奋发报效者乎！其收功，当亦必倍矣。夫法如此其备、器如此其全、人如此其能，而尚畏他人者，未之有也。果能如此，是可以战、可以守，而和亦可以永久而不败。此至圣所谓「工欲善其事、必先利其器」，亚圣所谓「天时不如地利、地利不如人和」者是也。 

　　管见所陈，未识有当事机否？愿高明教之！ 

　　台湾近事 

　　香港西报登刊打狗友人于本月初二日寄信云：打狗地方，现仍安堵如平素；若非见有火船悬东洋白旗内之「红日」者不时驶往琅■〈王乔〉，则几忘有东兵于岛内也。查东人员华官交相酌议，依然迄无成论。而华官仍据理责言，示东人以全台土地断不能以一亩让人，兼请其即行撤兵，毋再久驻；而又恐善言无效，因复多方为筹防计。近在台湾西之澎湖海道，已筑垒屯兵；其所以择此处者，盖因船可避风，足以为安泊之屿也。又闻前总办福建制造局之法士名「气革」者，亦往台湾府审察形势，欲出一防御良策。再，海关内之英士白安，经在安平登岸。查此人，曾数年前在津门以西法训练军士者；以故可揆测其来意。又云：官宪谓已自台湾铺设电线至福建一路，以捷达军音。据现在东人之驻琅■〈王乔〉者，皆寂静并无举动。近以其南营为总会之营，兵士皆安居木房营内，整洁可观；自营门筑一路至海滨，沿路植以树木，势如欲久踞也。然而营外概不卫以炮垒，既无兵士新至，且于生番不复加兵。先是，营外偏处不可以安步往来；今则有一道直达海岛，足以备驰驱而无险阻，中将与随员近曾无侍从而经过也。四方邻社之酋长亦不时前来，示以和好敦睦之意。二十九日，台澎道早至打狗，至晚而始驾船往澎湖岛；将自澎湖而换船以赴鸡笼也。盖传闻东人已在岛北有侵犯之事，故有此行耳。 

　　杭州杂闻（一则） 

　　前数日，有彗星夜见。杭人好怪，本无端兆，犹且播为谣言；况彗主刀兵之说习闻于耳，有不猜疑而附和哉！近日竟以东洋伐生番之事当之，三五聚谈，殊为可笑。即有以西人「彗星自有躔度、不关灾异」之说告之者，而人之狂瞽如故；此真不可解矣。 

　　书中外新报「论中国」后 

　　昨见中外新报论中国举事不能破除成见，往往空有其名而无其实，如军中采办洋枪，仍沿旧式；西人久已唾弃不用，其为人弃而我取耶，抑欲以彼所不用而制其所用欤？近来诸国之新制者，如美之「廉明敦」、英之「摩甸尼」、日耳曼之针枪、法之「萨士钵」，力省而功速，百中而无一失；泰西诸国用以摧坚陷锐，攻强敌、慑□邻，恃之以保境卫民、启疆御侮。中国既有志自强，何不仿而行之耶？且今日之急务，孰有如练兵法、整边防、增水师、制战舰；此四者，皆所以有备而无患者也。各省防兵，当先汰虚额、核实数，毋使以老弱冒充；俾隶麾下者，悉练为精兵。凡前时所用之弓矢、刀矛，悉易以枪炮，毋使其所习非所用、所用非所长。今陆兵操演营规，未闻变通；而所谓洋枪队者，乃不过招募之勇耳。此所未解者，一也。 

　　沿海疆圉无事之时，亦当保固；逮至仓卒事起，临事讲求，则无及矣。析津为畿辅之咽喉，既已宿重兵、筑防城，以有恃而无恐；而此外如山东、江、浙、闽、粤，无一不当先备也。建炮台、制水雷，讲求精密，不惮工资；惟裕之于平日，乃能用之于临事。今如燕台为东省之险要，上海为苏垣之门户，福州、厦门为全闽之所系，广州、虎门为百粤之所关，俱无重险劲旅以资镇守；一朝有事，弱于藩篱。此所未解者，二也。 

　　各省设立水师之处，类□以海防、江防为重。即如粤省水师，向者已不下四、五万；而去其虚伍计之，不及其半。汰其冗滥、补其精锐，要令毋恃虚声以收实效。夫所谓水师者，皆能驾坚舰、涉洪涛以巡哨海疆，作为干城；故不如并岸上之水师，而尽为船上之水师。其次，则在练兵、养兵。盖无其节制，虽有船炮，犹无有也；无其养赡，虽欲效其选练，亦不能也。赡之厚，故选之精；练之勤，故御之整。今欲选兵、练兵，先筹养兵。即以裁并老弱冒充之饷，以倍给壮强；使彼具兼人之食，而后得兼人之勇。顾欲练水师，不能舍船炮而空谈韬略；欲修武备，不能舍船炮而专重弓马。今各省水师其所演练揣摩者，一切仍循旧例，不知变通。此未解者，三也。 

　　水师纵横于江海之中，所恃者，战舰耳。顾战舰在今日，其法亦屡变矣。数十年前，见泰西人之夹板船，以为船坚炮利，诚无可敌；旋有火轮兵舶，则冲波涉浪，几疑为夭矫神龙，不可方物。而不知英、法攻俄之役，则炮舶以兴；美洲南北之战，则铁甲遂出。自此，而往日火轮之制船高炮□者，悉无所用。新法迭更，奇妙日出。而我国所设于福州、上海之船厂，所制仍如旧式；以铁甲之创非属急务，置之不讲，徒糜国帑数千万，而为西人观之，不值一噱。顾此犹为效行西法之战舰也，虽不能与西国敌，而巡防缉盗、驰递驿文、运载粮米，亦为有裨实用；无事之日，亦足以豪。而此外各营水师坐驾之船，概未变更；数虽千百，而其实不足以当一舰之用。因循玩愒，坐误事机。此所未解者，四也。 

　　余友张君芝轩，尝以为言。即余于二十年前，已为历历言之；着有成书，传观一时。无如杞人之忧、漆室之叹，不足以动当事之见闻；惟有拔剑砍地，击碎唾壶而已。呜呼！当今之世，岂无才哉！邵阳魏君默深所著「海国图志」百卷，其所陈议守、议战、议款三篇，洞瞩利弊，无有或遗。如能于议和之后而亟从其言，何至有津门之辱！如于自津立约之后从其言而尽行之，何至有今日台湾之衅！漠不关心，裒如充耳；虽有大声疾呼者，亦无如之何已（选录「循环日报」）！ 

　　六月十四日（公历七月二十七日——即礼拜一） 

　　论台湾事 

　　中国与日本之事，果将用兵以讨其罪乎？抑将罢兵以恤其民乎？此一事也，中国官民无不常相拟议。 

　　然揆之近日所传各处消息，亦尚未决策定论。是中国虽有不欲战之心，然事在御侮安边，且曾宣言于天下曰：台湾之地，皆我辖下也。故于国体，大有维系；岂可使区区之日本来侵犯我大邦乎！是以战与不战，惟视日本之肯撤兵与否而已。乃日本亦经播告于天下，将据台湾生番之地为己有；故日本亦不愿虎头蛇尾，遽行撤师以失伊国体面，至贻笑于地球之人，而又加怨于己国之民也。屡阅东洋各新报，似日本亦已悟其计左也。初以扩大版图为荣利；继而孰思，知生番之地味同鸡肋，即能归为已有，尚须劳心耗费至数十年之久而后有益，因而踞地之始愿似已减折矣。虽然，日本畏贻人笑，故不肯退兵；而中国之将有举动必矣。现据各处传来音耗，中国准备诸事，已日臻妥善矣。在闽、广各处，环甲厉兵，而候陆续调用；在上海，诸兵船皆整齐军器、练习水师矣；在宁波，又传闻已拨兵二千前往；在津门，亦有遣兵助剿之说。除此之外，又确闻福建大宪现寻访前助官军同剿「发逆」之各西将，欲延请其复来勷赞戎事。又据日前来信，官兵另在澎湖海岛屯营；盖便于调拨之处也。观上各情，则中国虽延缓以从事，尚有实心实力以驱逐敌人；恐不久，将有大举也。说者曰：目下所以缓延者，一因中国皇帝仁慈，不忍两国百姓无故死于兵戎；一因现在台湾多发风暴，战船行走、停泊，均不妥便。逾两月后，则交戈轰炮之声，定闻于海中也。 

　　然此役也，或亦曾有轻笑日本无能者。本馆虽恶其奸诈，然不欲轻之、笑之也。何也？日本，亦劲敌也。昔年西人与之构兵，已称其大有武勇；彼时，日本尚以旧器敌西人之精器，已能奋然不惧死而争先，况今又有精器乎！论者曰：此盖因日本之兵，皆历代承袭行伍之任，故能蓄有勇气，其立志宁死不辱也。倘中国藐视之，亦非计之得也。然吾以为大患者，盖不免糜费国帑；即能捷音上报，不过南面受贺而已。日本撤兵回国，阻隔重洋，中国实难于索偿兵费；其势不类普兵先在法境收足赔银，始行退兵也。 

　　按日本于此役所借口者，谓曾在北京议及生番，遽扬言曰：总理衙门言生番在版图之外。故东洋及中国各西字日报初皆信之，以为日本此举实无逆理之处；后见闽督李公两次照覆，始皆反非其行。虽犹或信其有谈及是事者，然以闲谈之间而偶有误言，究不足为凭；非如两国互用公牍商议者也。先是，横滨西报于论此事，谓曰：东使琐意西马于谈间挑华官出此言，以图为日后之借口，其计狡狯至甚！信哉，该报之论乎。夫藉一失言以为兴师之托辞，天下焉有是理哉！ 

　　兹察东洋各西报所述，日本虽兴此役，实亦不料及中国与之抗御；明知中国虽纵不喜，亦以为尚不至于兵争。今知至于如此，亦悔其行；但惧人贻笑，故不肯撤兵也。特是事势如是，除构兵外，亦尚另有排解计乎？查泰西诸国，虽以用兵为常事，然亦有别法以解纷；使两国有商议不和，可托局外之国诚实大臣代为剖断也。先，美国向英国讨亚拉巴吗赔项，亦以此法处治；既定后，美国宣贺于天下曰：于今得此良法，各国久后可藉以免兵祸矣！今日本既曰「生番之地不属中国」，中国又曰「实在疆内」，则两国何不请局外之国考察各情，而从中判定！若日本不允，则更见其执谬之一斑；若可允从，则中国可免无益之战，又可节省帑项也。然以理论之，中国实可不问，但以重兵驱逐之境外可也。倘尚恤日本，不更责以擅伐生番之罪，已为格外仁慈矣。 

　　此战与和之机宜如此。今者海禁既开，中国断难成独立不惧之势，亦不能不将就万国公法以从事，庶可不为他人所侮也。 

　　述台湾近略 

　　昨有友人附「万年青」轮船，自台湾递中国公文至天津李公保辕门。投递者路经上海，逗遛半日。据友云：近来东兵与生番安堵如常，并无接仗等事。中国不论军民，俱可抵东洋营中游历，并不拦阻；并看中国游历之人，量其上下之分等。或遇文人，即写唐文，与之论该处之风土、时势。或遇能武艺者，即出后门装药之枪，令中人使放；每中人仅放一枪之时，东人能放三枪。又东兵能使飞刀，将三尖刀□把——约二尺许，立大树下，在手中舞动，转旋十数周，用力将刀向上掷去，已将树枝砍下三、四枝矣；其刀仍归手中。现在东兵虽有四、五千，其实能战者不过一半；其余皆系招募民人，究不及兵勇也。生番多有服役于中营；据称各社酋长俱情愿出力帮同中国打仗，不愿东兵久踞于此。又称：东兵此举，实因台湾山岛中宝藏颇多，欲据是以开掘耳。其谓伐生番者，亦托词也。 

　　行师之道 

　　兵可百年而不战，不可一日而无备；诚有备而无患，何至于临事张皇！日本，一岛国耳。以中国视之，曾不啻弹丸黑子；而竟藉词生番，妄想启衅！其视中国，殆有所洞见；否则，胡为越海称兵，长驱竟进，如入无人境！膺节钺、制斯土者，何漫不加觉察，听其入驻！顾此事已闻于朝，简派钦差查办；则日兵之来，为干犯公法及越俎僭办，非不经查悉矣。是宜先檄其退；不退，则以甲兵从事，亦固其所；仍仅谕使退。而日之统兵者，则以奉词伐罪为名，未能擅退。夫日国之兵舶既不能擅退，岂中国之土地独可擅侵乎？彼以奉词伐罪为名，而此则宜便宜行事为务；而不能不出于因循者，则以有所未备也。然而日兵之来，非止一日；自三月间即入驻于台，登岸结营，占踞杀戮。今亦既两阅月矣，使即从其来日经营为备，亦何至今日始可言战！或谓「兵凶战危」，诚不能不出于审慎；况事经奏报，应候查办，而谓能以草莽用事乎？顾钦使赴台，亦已匝月矣；其查办诸务虽傍午不遑、赴台炮舶虽纷〔纷〕不一，而其申意于日军者，则惟有退兵了事一节；亦独何哉？或谓兵已入境而始议讲战艘，则其平日可知，无徒以此为当事责也。但钦使沈公素有威望，此次查办，其应如何行止，当有卓然独见，并非外人所能拟及者；能不为生番诸境翘企俟之也哉！ 

　　观上海「申报」详言日本铁甲战艘，其无用者如此、其有用者亦不过如彼；可谓洞其利弊，了如指掌。惟惜中国轻信其虚声，而不先为抗拒；致令虎狼得以屯于门户，实为可惜！并观自觉子来札，似谓台湾之役，中国懦而不能自振，致日本得以横肆若此；故于查办官宪，似有不满之词。愚以为此事虽曲在日本，然疆臣于事之甫发，亦万无擅行开仗之理。所惜者，日本于兵船未入台湾界口之前已有照会，闽浙制军乃不先于此停止其入，遂致九重申饬！嗣简派钦差查办，然亦必先檄以退兵；斯即军火齐备，亦无骤行建仗之理。矧中国于此役虽不漫存轻视，然究无庸燥急，宜先妥为布置。彼西乡中将以朝廷主意为词，而潘副钦使仍予限使其申奏，将欲使其无所置喙；使日本朝廷仍以前词塞责，其领兵者执而不退，自必海疆奋勇武展厥鹰扬师之曲者，其将所恃而不恐（？）。钦差等皆经略裕如，而谓其肯稍行卤莽以滋口实耶（以上二则，选录中外新闻）！ 

　　六月十五日（公历七月二十八日——即礼拜二） 

　　论制造 

　　火轮船之有益于国家也，在承平之世，用之以载运仕商、转输货物，已为莫大之利；遇战攻之事，用之以战运将士、转输饷械，尤为最要之需矣。今台湾之事一出，于以更见轮船为国内一日不可少之一端也。 

　　先是，日本初有兴师之举；所急需者，载兵运粮轮船也。故向西人以巨价购买数艘，又欲赁船以补不足之用；而西人以万国公法之所禁，未之许焉。日本于是向己国内所设立本地轮船公司，而尽赁其船；非此，则竟不足以供用也。设中国一旦与之构兵，其势必至大调兵勇。夫调用兵勇，莫有便捷于海江河湖诸途者。不论欲往何处，苟轮船所能达之地，多则六、七日，少则三、四日即可至矣。故吾念及此事，不禁羡慕前岁李伯相倡设招商轮船公司之为远谋良策也。盖中国虽有火轮兵船三十余艘，而于供给征调急需之用，亦尚不足；故不能不借助于商船也。即如英一国，艨艟虽难枚举，遇有用兵之时，尚每就商民以雇用；欲赁诸他国，安能乎！当今之世，各国兵器皆能日新月盛，各成制作之精良，而民间亦随时更改造就；故遇战事，未有不告助于国民。除赁船之外，则修船、制器各匠技艺之事，若于势急之时，欲全取力于国家制局以成，则其不能应急也必矣。故泰西各国，私家之制厂与公局相埒者，几于林立；即英一国，若欲一月之内制作新法之枪数万，祗须分托于各制厂，而照期可成功备用。此事，实国家自强之大要也。盖两国交兵之后，不能购诸局外之国，故不能不预筹于平日也。 

　　以今日论之，中国所全赖者，惟公家设立各制造局而已；然西式技艺之各匠振兴于民间者，亦实与国势相维系也。所可喜者，现在上海一处，近有华人数家开设大铁厂数座，多在虹口地方；深知修理水镬、火炉，并能照图铸成铁器以供西人轮船之用，概可与西匠媲美。倘令制作营中所用之精器，或亦可敌西匠也。至于所开之厂多而且大者，亦已难以指计。若自今以往，推广扩充，必能振兴增益；不但能修轮船，又将能造轮船也。其余军器零物，犹其微焉者也。倘日后若有军旅大事而军器不足敷用，公局不能赶造，亦可以分派于各厂，使之代制也。国内设有此等铁厂，实足为国家之大利也。然非在上者有以开创而振兴之，又安能有此一举哉！于以见创设制作各局诸公，实能谋远大也。 

　　六月十六日（公历七月二十九日——即礼拜三） 

　　好战必亡论 

　　昔王猛临终，谓其主秦天王苻坚曰：『江左虽微，正朔所在；臣死之后，望勿加兵』！苻坚不听；猛卒之后，兴兵南犯。至八公山，觉草木皆兵，因大败于淝水；慕容垂等乘势夺踞其地，遂至身弒国亡，为天下笑。夫以苻秦之强、东晋之弱，宜乎晋败秦胜矣；乃竟反之，何也？盖秦恃其强，不知临事而惧；晋安于弱，而能好谋而成也。元魏得国，与江左诸君讲和修睦，享国遂得百数十年之久。说者谓胡虏无百年之运，而元魏独能过之者，因其不犯江左，而且能恤民故也。赵宋绍周，废藩镇而重州牧，其势之积弱，过于历代；而辽在北宋、金在南宋，其强盛数倍于宋。然辽先北宋而绝、金先南宋而亡，可见国祚之兴灭短长，在仁义、不在强弱也。当今海禁既开，东西诸洋接踵而至中国者，日□乏国；然正朔所在，仍推中国。今日本以区区数岛之小国，居然来犯堂堂正朔之上邦，恐不为苻秦者几希矣！ 

　　夫日本之犯台湾也，其所借口者，生番惨杀琉球遭风之难民耳；彼亦知琉球虽彼之属国，亦为中国之藩服乎？琉球臣服中国已久，深明中国政教；彼知生番有惨杀其难民者、亦有救护其难民者，固不可一律而论也。不然，彼岂不知赴诉愬中国，而求正其罪以讨之乎！且彼亦未尝赴愬于日本也；即令或已赴愬日本，为日本者亦宜明告中国曰：『生番有此惨虐，请中国查明办理。中国若执意不究，而我国必将兴师问罪』。如是，则名虽不正，而言似尚顺也。今乃藉莫须有之一言，而遽行假途灭虢之计，可乎？夫假途灭号，是尚假途于虞也；今并途亦不假，竟兴无名之师，擅入中国之境，在彼则以为轻中国为无能，在人则以为等己身于无赖，宜其众怒结成于下、彗星示戒于上也。彗星之出也，西国谓其出有常度，中国谓其出有兵灾。历观中国史鉴，彗星一出，非臣下叛君上，即四夷叛中华。即以我朝论之，康熙时出，则三藩叛；乾隆时出，则回逆霍集占叛；嘉庆时出，则林清叛；道光时出，则回逆张格尔复叛；咸丰时出，则「发逆」叛。今日之出，则适值日本犯边。然历朝之叛逆，未有不遭戮死者；岂今日之日本，反可以任其得意欤！夫日本亦特恃中国不屑与较耳；彼若退师，中国必仍大度包容，断不兴师以问其罪。否则，弹丸如高丽，彼尚畏之如虎，屡欲往犯而仍不敢动也。今而后，吾愈信圣贤之教化入人者，深矣。中国素秉圣训，故虽晋、宋之弱，而苻秦、辽、金之强，其灭亡之后先，竟令人莫测者。现西士之在中国者，亦均服膺圣人之训；故能读诗书而明礼义，彼此和好，相安于无事。近日日本尽废圣人之训，故其举动竟至悖谬如此！若谓矜其富欤，不过借得西国之银数千万耳；若谓逞其强欤，亦不过购西人之器、倩西人之能耳。仅仅有此伎俩，已觉天下无敌，特先犯正朔之中国以卖弄其富强，亦可谓「器小易盈」，堪与公孙子阳比列矣。 

　　然则今日为日本计，宜以何术处之哉？策之上者，莫如效秦穆之悔过，收兵回国。其次，莫如效赵佗之上书，请罪求和；虽贻人笑，犹可保首领、延国祚也。不然，穷兵黩武欲求得志于台湾，设一旦中国吓然震怒与之结怨构兵，恐日本倾国之众尽至台湾，亦难以抗拒中国耳；又况师之老壮，早已定有曲直哉！若果势至如此，吾恐再往求助于西国，而西国君臣亦断不肯违万国公法而助之以致贻笑于友邦也。彼时饷竭于内、兵溃于外，其国中之裁革诸爵，岂无慕容垂等其人者！其宗室，岂无乌禄其人者！吾深为日本之君危矣。至于国外之患，能保高丽之人不袭普鲁士之故智乎？内忧外患纷至沓来，日本之君欲求不为昔日之苻坚、完颜亮、今日之法国拿波伦，恐亦不可得矣！吾，中国人也；岂有反为日本画策之理！但仰体我皇上乐天之心，不忍遽行灭绝人国之事；故为此忠言以相告，使日本之君尚有祖功宗德，或能翻然悔改，庶不至于庙社为墟也。 

　　六月十七日（公历七月三十日——即礼拜四） 

　　译录西报事（一则） 

　　今得台湾消息，知于本月初四日作旋风之时，华船多只已被沈溺；然未闻有兵船同罹斯害。前西报风传：曾有中国兵船被东船碰覆；今幸知其非也。先时，有英国兵船名「勒坟」自鸡笼南行，路见一西船之桅及绳索浮诸水面。同时，台湾华人皆相传中国兵船名「伏波」者被东船碰沈，即以此桅为标据。继悉：「伏波」船于此后已抵福建也。 

　　六月二十一日（公历八月初三日——即礼拜一） 

　　劝罢兵说 

　　予观宇宙之事，未有奇于近时日本侵犯中国台湾之举者。盖无论古今、不分中外，断未有毫无肇衅之由而遽举兵深入他人之国者。及至深入人国，占据其土地、杀戮其人民，旁观者均代不平，啧有烦言；而身犯不韪者，犹复厚颜将事，冥顽不灵。既不言战，又不言和；既不奋力而进，又不甘心而退：诚不解其是何立意也！ 

　　说者曰：彼之盘踞台湾也，殆亦欲效羊祜、陆抗之故智，以小信小惠要结台湾之人，收拾熟、生各番之心，再行全夺台湾之地而有之；其计亦狡诈之甚也。不知其计已左矣！生番之在中国，任其自生自灭、自治自食，既无征调之烦，又无催科之扰，复无法令之拘束，更无刑罚之凌虐，几安于不识不知之素，而忘其帝力于我何有矣；岂非身处羲皇以上、家寄桃源之内，其乐何如哉！一旦降服日本，安得仍然如是！我知生番虽愚，亦断不至出此下策。又况目今日本之残忍，业已亲尝。未隶其版图，先已如此；若为其臣妾，不更可知乎？至台湾之民及熟番之众，向与日本为邻，岂有不知其素行狂悖者！而谓日本即能引诱，诸人即受笼络，居然甘伏为其臣民，吾亦不信日本有此伎俩、诸人有此昏昧也！ 

　　夫自古及今，外国侵犯中华，未见有可以如愿以偿、得志而回者。日本向读中国之书，岂有不知中国之事！汉、唐历代之事，姑无具论；今以辽、金言之。辽、金与中国，势均力敌者也。辽太宗乘中国无主，兴兵内犯；而所得中国之地，仍不过石晋所许之燕、蓟等十六州耳，未能再加尺地也，而身反□羓矣。至澶渊之事，真宗若任寇准所为，则圣宗成擒矣。尚幸真宗仁弱，始得全师而回。完颜内犯，宋若任李纲、宗泽、岳飞等为之，则金人岂有孑遗哉！及亮南侵采石，仅遇一书生虞允文，已令其兵败身死矣。夫辽、金之犯中华，非其国主、即其子弟亲率倾国之兵，尚复不能逞志；何况今日仅一区区日本哉！今令日本自计，其土地之广、人民之众，果能与中国势均力敌否？其统兵之将，果能如辽、金之君与其子弟否？其所统之众，果能及辽、金倾国之师否？至中国今日之时势，君则仁圣矣。其运筹帷幄者，均皆寇准、李纲诸人也；其备列戎行者，均皆高琼、岳飞诸人也。其在营之士卒，虽不及背嵬军之百战百胜，然亦久历战阵者；其卖国求荣者，又无王钦若、秦桧之流也。中国如此，日本如彼；犹复逗遛而不退，亦可谓顽钝无耻矣。 

　　或又曰：日本亦明知其谬矣；所以迟迟不退者，盖欲中国少赔其军费，以为遮羞之计也。吁！是何言也！夫万国公法，必理屈势穷者，方赔偿理直势壮之兵费。今果谁之理直势壮乎？日本虽悖，不能自知；试请问在华之列国，当亦废然自返矣。否则，迁延日久，中国之众怒亦难犯也，各国之讪笑亦难免也。彼时王师攻其外、生番攻其内，则在外之兵必败矣；国中之怨民又将报其言之无道、国外之与国又将责其国之非理，则在内之君更危矣。其不至身弒国亡，为天下之大僇者，少矣。然则日本之君，欲求自安自全之术，其将何从？惟有即日退师以为和外安内之计、不作扩土开疆之想，则庶乎其可也。至于赔偿兵费之说，实属寡廉鲜耻之谋，更属无聊、无赖之计！无论中国不从；即令能邀允赔，日本之君亦当力辞不受，庶天下尚能谅其误听人言犹知改过，不至与执迷不悟者等也。不然，必至于如法国之君，爹亚谏之而不听、英国劝之而不从，身为普俘、国为普灭，令天下后世举以为轻举妄动、穷兵黩武者戒，抑已晚矣！ 

　　台湾近事 

　　顷接粤东李少翁先生于六月十七日在福州寄来一信：「伏波」兵船由台回闽，在鸡笼遭飓风，自将桅樯劈去，庶免碍风；幸此船坚、机器又好，虽浪高七、八丈，尚能支持。现已回闽修理桅樯，人皆平安；惟劈桅时伤损水手数人，现亦全愈。前报误列日本碰沈兵船，实无此事。本馆虽已辨正，无此明晰；故又刊列，以释群疑。 

　　来信又云：台湾近事如故；惟日人渐渐添多，并有耕具两船、马鞍千余副至台。将来或有马队，亦未可知；但马尚未见到也。窥察其意，且欲令丁男、子妇陆续赴台开垦耕种，大有占踞台湾之志。恐非用兵，断不能驱逐出境也。 

　　六月二十二日（公历八月初四日——即礼拜二） 

　　书「申报」日本侵犯台湾诸论后（识微子） 

　　连阅「申报」论列日本侵犯中国台湾一事，虽为中国代作不平之鸣，实为日本屡画自全之计；其言可谓深切着明矣。若日本果能听从其说、改悔其行，非但生番之小幸，实为日本之大幸也。 

　　今且以一郡、一邑之事势而言之。一郡、一邑之中，必有言坊行表之巨室，亦有奉公守法之正人，更有作奸犯科之刁民也。兹乃巨室之仆隶，偶有过于邻里之间；在旁观者告诸巨室：请自治其仆隶，止理也。若告之巨室而不信，即遍告同居之众人，与巨室辨论是非、剖断曲直，虽事不干己，犹得曰欲杜患于将来也。乃今忽有刁民不辨是非、不剖曲直，竟率其无赖党羽强占巨室之屋庐、霸踞巨室之土田、杀戮巨室之仆隶，而巨室大度包容，置不与校；为刁民者，亦当羞愧而退。不意其强占屋庐如故也、霸踞土田如故也、杀戮仆隶如故也，是诚何心哉？想不过欲得巨室之产与巨室之人而已。虽然，天下宁有是理哉！今日本之犯台湾，何以异是！吁！日本亦何不思之甚耳。果使天下与国皆如此胡行乱为，则人人之国皆将自危矣。今试有一与国，无端而遣将率师侵犯其国之横滨、长崎，强占其屋庐、霸踞其土田、杀戮其人民，而日本其能晏然无事、置不与校乎？反是，而思其无故而犯台湾也，可乎不可？ 

　　夫高丽与日本，世仇之国也；日本不犯高丽，而高丽亦不身为戎首以犯不韪之名；岂高丽畏惧日本哉！因高丽素尊圣训，深明礼义，不肯违背万国公法，干犯万国公议耳。然高丽之在中国，世为中国奉公守法之正人；而日本之在天下，今为天下作奸犯科之刁民也。今日本无故而犯台湾，设有为中国谋者复使高丽往征日本；而日本之能将精兵尽在台湾，高丽乘虚以入，则日本其将何以御之哉？且高丽之在中国，世守藩服也；以藩服而助天子，天下何人而能议其非哉！高丽既可以上效公忠、又可以下修私怨，更可以得其地以为藩属；高丽亦何乐而不为哉！且更有为高丽谋者，日本历年黜废之世袭爵臣及世袭军兵，均与其君为仇敌者；若高丽得其土地，仍封建其旧人，仅令其为藩服，则日本之臣民岂有不愿为高丽内应者！是高丽之伐日本，可谓诛其君而吊其民，其与汤伐葛、文王伐昆夷，何多让哉！日本之君曷不自思，果事势至于如此，其将何术以处之！是犹能强占台湾之屋庐，而日本之屋庐不至为他人强占乎？是犹能霸踞台湾之土田，而日本之土田不至为他人霸踞乎？是犹能杀戮台湾之人民，而日本之人民不至为他人杀戮乎？及早改计，尚能保全；若犹倒行逆施，恐至为拿坡伦之继矣！祖宗创造，何等艰难！今但以偶尔狂悖，遂至于此。日本君果能静夜以思，其不汗流浃背者，几希矣；奈之何犹作迁延迟回之计哉！ 

　　东洋钦使谒见李中堂 

　　西友自津门致书于「字林报」曰：东洋钦使柳原，于六月十二日抵天津，馆于美国领事署内。六日，乃复动身前往京师。相传东钦使与李爵相甚不相得，东钦使往拜爵相，爵相方以久恨台湾之事，故拟见东钦使时，必欲严诘其何故以致犯我国疆界！孰意东钦使如罔有闻知也者；惟漫应之曰：『今来并无别意，特欲尽向来识荆之渴念而已。既奉寡君之命往北京作常驻札计，自当遄赴斯任；不过偶取道于此耳』。于是即作礼而告别。李爵相以其无礼，乃托病不与答拜焉。西报所述如是；其或内中尚有掩饰，亦未可知。顾李爵相为总理外务之大臣，未闻有钦使入国而与外务大臣不谈及外务之事者。东钦使既慢视我国大臣，其与慢视我一国焉无异。然东人已称习诵西人所著「万国之礼记」，而今顾如是，则不如不诵习之为妙矣。因想东钦使作如此举动，殆或不常驻于北京也欤！ 

　　又，东人是否将行准备日后之战争，实未有确闻；以东国西报皆未言及，故无所藉察也。惟是台湾则近闻有续载兵士之船；然长崎西字报独未说及，诚不可解也。大抵东人特私其事，或其预备军务及发船等自通商口之外埠而行，故西人不得而悉耳。除前日西人所传，则东洋南岛之军民皆哗然相请，欲与中国称戈。顾该民与我中国究有何仇怨，此又所不可解者矣。至于华商在东洋者，其于交战时如何？此事实难执定论。其来往当即被隔断者，此必然之理也。然据万国规制，则东人仍不宜充公其货、行害其身。所难者，万国公法虽有明文，而于战争之时或竟倒行逆施若不知礼义也者，亦可视为具文也。且东人于侵犯台湾，业已干犯万国律例；况于方战之际，而能恪守公法乎！查东人之侵生番，于银购食物、凡建营筑垒不勒索于居民。据此数端，则已守万国战例。然其军内曾下令：不生执敌人，惟以杀戮为尚；此则又远非万国相争之大义矣。盖生番虽为野处之类，而究为地主；兴师数千以攻异地，则必视为正敌。生番则杀东人，而东洋大国岂有转效法野类之理乎！是故华商之在东洋者，其能先事图之，亦妙策也。 

　　购办铁甲战舰 

　　闻中国近自上海江海关帑内拨出银九十万两汇往泰西，此间已有确据。至于因何而拨此巨款？以意度之，当欲购置铁甲战舰或别样军器耳。又风闻官宪现与上海电线公司商议，将欲自上海设电线以达北京。然此说，恐不足为据也。 

　　六月二十四日（公历八月初六日——即礼拜四） 

　　台湾事 

　　香港西报云：打狗友人于华六月初九日邮递函来称：据现在各处所传，东人已请中国补赔兵项，然后撤师回国。斯言似属可信。至其所索之银，大抵在百万及百五十万之间。中国所简派之钦使，亦曾以此事申奏矣。然闻天津已下备战之令，将调西式兵四万来此；并于此外各处百端准备，则中国之不从其请，已可想而知也。顾察东人之情状，一若中国不过空滋议论，藉以迁延时日，冀以防御已耳。又，琅■〈王乔〉近日未闻举动；惟于琅■〈王乔〉之北一小乡近出一事，甚为可恶。该村之华民因惧生番，经早求护于东人。乃一东人竟悦一妇人之色，意欲奸之；妇之夫于是与之抵抗，东人大怒，遂举刀砍杀之。由是，华民联名上告于东将，东将不与之审理；华民皆衔怨，尽将店门闭歇，不愿与东兵交易。以故两皆怀恨，恐或因此而更速其祸也。副钦使潘大人昨夜偕西人白安过此，自南而行；传说将调中兵二千来屯于打狗。然此处四面俱水，除民之外，实难以容集二千人。近来打狗之生意，于往年此时相仿；唯买卖货物必索现银，是为一变耳。 

　　鸡笼风传 

　　有火船名「气拉尼」，自鸡笼而来者。据西报则云：该处风传东洋兵士多人，方自台湾岛调回本国。又称：东洋兵船于得煤甚难，盖挑夫多从事于攻打生番也。于是说者曰：东人曾出巨赀，以使之假手于此役耳。 

　　六月二十五日（公历八月初七日——即礼拜五） 

　　准备后战 

　　前日上海又到一福州兵船，为第十二号者。查此船可装货八百墩，能抵马力一百五十匹；实一得用之船也船面又特设大灶，足供食六、七百人。现泊港内听示，如前日所来之两船，亦将转赴扬子江上某埠也。「字林西报」又曰：相传招商轮船局奉命，将各船准备载兵之役。上海之大战船——即第六号者，久在吴淞湾泊。兹闻该船经驶至南京复回；究因何公干，亦所未悉。至于广东、宁波、杭州各处所来之信息，皆称官场中以与东洋将战之事纷纷论及，以为战日即或延缓，而后来之事已先兆也。或有西人自打狗致书而言曰：天津将调精兵四万。此言未知真确，且未见有备船之实据。然以意度之，津、沽其必遣兵以供此役也。 

　　六月二十六日（公历八月初八日——即礼拜六） 

　　李珍大被获 

　　前者，曾报美国下令不准美民膺任于东洋军内；盖以恪守局外无偏袒之意也。乃令虽下，而美民竟不克从。藉电报，乃知东人所延之美国人名李珍大于过厦门时，为美国官所擒获，便即拘押。按李珍大本在美国为将军，继在厦门任领事职；乘暇遍游台湾各岛，故于该岛形势了如指掌。及至告假回国，取道于东洋；适值东国朝廷正议琉球难民被台湾生番戮杀一事，闻李珍大详知岛内虚实，爰即就之访问。李珍大即将所画成之地图呈上，且详述台湾利弊；于是东朝廷延为参赞大臣，台湾一役诸事，多出其指使。今此人被获，则东国固失一主谋，而并见美国已显朝廷恪守局外之公义矣。 

　　译录东洋西报 

　　东洋西报传曰：风闻中国近已准备战事，将出精兵四万，□授以新购之后开洋枪。且云：中国之志，不但逐东人离台湾，将另出师往琉球取归其岛也。又称：东朝曾发一员，以要事前赴驻札中国之钦使矣。 

　　东洋又买轮船 

　　东洋西报云曰：东朝已办买火船名「亚干大」矣，兹又议买英国轮船公司之船名「马大士」者。于此，则见东人准备之一端也。 

　　台湾交战请和之消息不相符 

　　顷闻西人中相传，接有厦门、长崎两处电音报曰：中兵与日兵在台湾，业经交戈接战。乃又相传：东洋现来该朝廷所发星使一员名「大纳」，秘带有要紧公文递于东洋钦使；命钦使向中朝议请撤兵，不须赔给兵费，唯欲中国与之盟约，永保此后东民不复遭生番之惨待云。二说不符，未知究能确实否？ 

　　译西字新报中述及台湾各节 

　　昨晚之通闻馆新报有曰：相传中国议经告贷于泰西，拟借银七百万两，订于十年给还，每年付利息九厘。说者曰：系属一美国大行及大银行代为经理告贷收银之事也。又传闻天津已准备精兵四万，皆精猛枪械，咸待命欲南动；将令招商轮船局中驶齐一切火舰，以供调遣云。又相传近日过沪之福建兵船三艘，将载精练西式之兵士二千五百名，亦已供台湾之役也云云。以上各信，均从昨晚通闻馆西字报中译出。由此观之，则鲸波鳄浪之中，当有一番大举动矣。至若何之措置机宜，则尚未有传述云。 

　　六月二十八日（公历八月初十日——即礼拜一） 

　　论西报述日本近事 

　　日昨各处西字新报陈说中国近与日本各信，或有传言之各歧、或有揣度之非实；即昔所语所见异辞、所闻异辞、所传闻又异辞者是也。 

　　其报有曰：中国现在调齐各处将士，令赴台湾以备开兵接仗之用。诚哉，是言也。夫日本兴兵侵犯台湾，今数月矣。其初所托辞者，台湾生番牡丹社惨杀琉球遭风难民，伊为报仇惩戒等语。中国置不与校，以为言虽无理、事尚有因，故尚听其所为；业已报仇惩戒矣，亦可无所借口潜行退兵也。乃竟占地筑室，以为久驻之计；是又何说欤？然中国皇帝虽简派大臣前往，仍然谕以礼义，不忍遽动干戈，使两国无辜赤子死于非命，可谓忍之又忍、恕之又恕矣。不意日本之君臣犹复冥顽不灵、怙恶不悛，安得不动天人之怒而召征讨之师哉！今者，东南之兵业已征调，或径赴台湾、或分驻澎湖、或屯扎闽省。即天津之劲旅均习西法、用西器者，亦皆陆续南下，前队之至袁浦者已有万余；现候轮船齐至镇江，即令载运出洋，同往台湾也。观乎此，日本不退，其将兵戎以从事也必矣。但至是而始用兵，亦昔人所谓「既理喻势禁之俱穷，复袖手旁观之不可」是也。天下万国，岂犹有议中国之非者哉！ 

　　又传言：日本遣使至北京见其驻华之柳原钦使，转告中国议请撤兵回国，不须赔给兵费，惟欲中国与之盟约，永保此后东民不复遭生番之惨待云云。果有是事，则日本之君，亦尚可谓能改过矣。或曰：日本之君，非能改过者也；特闻中国调集将士将与之战，恐力不能支，是以撤兵耳。吁！为是说者，未免有阻人迁善改过之心耳。古人有言：「人非圣贤，孰能无过；过而能改，善莫大焉」！古之人，亦有桀、纣、幽、厉、新莽、隋炀已至国亡身弒而尚不知悔者。今日本之君尚未及此而已知悔，亦可谓能勇于改过者矣。或又曰：日本之甘心退兵者，盖因美国执其主谋之李珍大；无人主谋，是以胆寒而退耳。此说，亦未免近于苛刻。日本之侵犯台湾，其谋虽由于李珍大；然一切将士皆日本本国之人也，何至失一人而遂阻众人之志哉！虽然，其说亦不无因也。盖日本之君见美国执其辖下之人李珍大，不使与之同事，可见列国皆遵万国公法而己独犯之，恐为众怒之所归矣；日后列国皆效美国之所为，雇他国之船而不从、买他国之器而不允，一旦兵败国危，将求助于众国，必无有怜惜而救援之者，岂不身为独夫哉！是以，悟而惧、惧而改矣。果能如是，改过之举，虽由日君；而使有改过之行，实由美国也。是美国不徒能成己之美，而且能成人之美矣。第恐传说不实，则两国赤子仍不免于兵戎；非独日本之不幸，抑亦中国之不幸也。是殆上天尚无悔祸之心欤！ 

　　台湾相系之事 

　　前报录华兵与东兵交战一事，系西人间相传所得之电音也；似不可深信。若中国告贷与泰西及东洋将请撤兵两端，现于西报尚有可据，然亦不可竟指为确闻也。 

　　煤不出运 

　　鸡龙之煤，相传中国拟定不许出运。盖以台湾有本国各兵船，欲专供所用也。东人于长崎相近之大加西马煤矿，亦如是。此皆自「字林报」所择译者，亦足见将备日后战事之一端也。 

　　照会大日本国中将西乡 

　　钦差大臣沈，为照会事。 

　　照得生番地隶中国者，二百余年。虽其人顽蠢无知，究系天生赤子；是以朝廷不忍遽绳以法，欲其渐仁摩义、默化潜移，由生番而成熟番、由熟番而成士庶，可以仰体仁爱之天心也。至于「杀人者死」，律有明条；虽生番亦岂能轻纵！然此乃中国分内应为之事，不当转烦他国劳师糜饷而来。乃闻贵中将忽然以船载兵，由不通商之琅■〈王乔〉登岸。台民惶惑，不知开罪何端？致使贵国置和议于不顾；即西洋曾经换约各国，亦群以为骇人听闻。及观贵中将照会闽浙总督公文，方知为牡丹社生番戕害琉球难民而起。无论琉球虽弱，亦俨然一国，尽可自鸣不平；即贵国端意恤邻，亦何妨照会总理衙门商办。倘中国袒护生番，以不肯惩办回复；抑或兵力不及，藉助贵国；则贵国甚为有词。乃积累年之旧案，而不能待数日之回文；此中曲直是非，想亦难逃洞鉴！ 

　　今牡丹社已残毁矣，而又波及于无辜之高士佛等社；来文所称「殛其凶首」者谓何？所称「攻其心者」谓何也？帮办潘布政自上海面晤贵国柳原——名前光公使，已允退兵；以为必非虚语。乃闻贵中将仍扎营牡丹社，且有将攻埤南社之谣。夫牡丹社，戕琉球难民者也；埤南社，救贵国难民者也；相去奚啻霄壤。以德为怨，想贵中将必不其然。第贵中将照会闽浙总督公文，有「佐藤剌八至埤南番地，亦被劫掠」之语；诚谣传未必无因。夫凫水逃生，有何余资可劫？天下有劫人之财，肯养其人数月不受值者耶？即谓地方所报难民口供，不足为据；贵国谢函俱在，并未涉及「劫掠」一言。贵国所赏陈安生，即埤南社生番头目也；所赏之人即所诛之人，贵国未必有此政体！或谓贵国方耀武功，天理不足畏、人言不足恤。然以积年训练之良将劲兵，逞志于蠢蠢无知之生番，似亦未足以示武。即操全胜之势，亦必互有杀伤；生番即不见怜，贵国之民人亦不足惜耶！或谓贵国既波及无辜各社，可知意不在复仇。无论中国版图，尺寸不敢妄以与人；即通商诸邦，岂甘心贵国独享其利！ 

　　日来南风司令，琅■〈王乔〉口岸，资粮转运益难。中国与贵国和谊，载在盟府，永矢弗谖。本大臣心有可危，何敢不开诚布公，以效愚者之一得。惟高明裁察见覆，幸甚！ 

　　此稿系本馆驻台友人日前寄来，理直气壮，言言中肯；本欲即行刊印。因未见日本覆文，恐为局外拟作，致蹈诬罔之咎。现有友人赴宁，托其代向官场探实；兹据回信，言实有其事。然则日本之不覆，想亦难于作覆也。今刊印之，以供众玩；中国之直、日本之曲，一览而愈昭然矣。此作与李制军两次照覆数说日本之谬，令人娓娓可听。于此，见武事之尤赖文各也。然非公忠体国之人，不能言之；亦非有心世道之人，不能录传至沪，令本馆代印也。本馆附识。 

　　六月二十九日（公历八月十一日——即礼拜二） 

　　西报论台湾事 

　　西报于台湾事，或有谓之曰：东人既闻中国已大备战事、调遣多兵至台，顾皆漠然如未之知者，盖其意或以为添募兵勇前赴台湾，不如收拾本国师徒，俟中国各处精兵及兵舰尽遣台湾，然后乘间抵隙，掩袭中国别埠之为得也。此虽不过揣测之说，然中国之操政柄者，亦不可不虑及而预为防也。试观东洋于近来不复增兵于台郡，且另办买西国火船；以此二端，则更不可不在念矣。今中国官宪方议整顿镇海及虎门各炮台者，或亦知其已谋及是事欤？要在多备火船，捷于行驶；庶使一遇有事，藉以邮递文书、转运士卒耳。念及此事，又见国内各处设立电线之为美矣。 

　　顾吾窃有所陈者，现宜使明敏之人在东洋详为侦探，此实第一要着也。即今日而论，凡东洋所准备各情，既不见于西报内，无从知悉。夫能明敌之行为举动，于战事已思过半矣。东人抗拒西人，不喜其入内地。观于此事，岂非恐与军务相系乎？盖近日西报少有说及东洋内事也。 

　　医士充任东职 

　　东洋曾有日耳曼医士为东人授职，延请从军于台湾。日可曼钦使闻之，不许；而日耳曼诸人纷纷聚论曰：『钦使于此事，未免有越俎之行。日耳曼朝廷闻之，必将加责焉』。据日耳曼人所说，以为东人尚未与中国构战，何先勒住其人不使膺任于东营耶！如法当如是，则西人从事于中国水师者，亦不宜矣。夫日耳曼人于此论，特未斟酌其实势耳。盖即不接战，然既领兵越界，此与示战于一国无异。彼国示战于我，而我国顾未应战者；此则又有区别也。彼钦使已洞知其实势，故美国亦已遵照而行。至于英、法等国虽尚未闻出示禁止属人供役于东洋，然亦当共喻也。 

　　按万国公法不许局外国民与于他国之战事，于中国实大有关系。盖相报请西人不少；且今日定购铁甲战船，犹不可不用西人指教。查本馆前报曰：夫助战于旁国，即在例禁，亦不过有罪之名而已矣；此诚言之不悉。盖自英民干犯局外不偏袒之例，致有亚拉巴马之赔项。由是，西国更加严查：若有民人犯此例，从至重以办——有至拘七年囹圄也。然此事亦难骤禁。该民在彼军内之何处，亦难得破据；即知之，又难以索还。至兵息事寝，则国家或又不留心以查办。以故某国欲请异国来助而未有不应招者也。 

　　日人聘请西士 

　　驻札香港之日本领事，特出重聘延西士八人前赴台湾，诚未知与商何事也？大抵日本之军器近虽仿效泰西，而士卒于营中往往跳荡拍张，漫无纪律；故将请西人以训习之耳。然日本于托辞伐生番而竟扰及我台疆，久居不去；此先违万国公法，久为欧洲各国所訾议。今若请西人士为之训练，吾知西官闻之必不惬于心也。观乎李珍大为日本主谋，美国朝廷屡次促其返旆，徒以贪恋日本之厚禄，上梗朝命；今已为美官所捦，纳之请室。可知泰西各国君臣能恪守两不偏助之义，而断不肯任其为羽翼也。且行师之道，惟以曲直为先。今日本无故兴戎，其理已曲、其气已盈；一旦从事疆场，小有挫衄，其即各鸟兽散，纷纷解体焉必矣。虽有西士八人，其亦奈之何哉！又闻粤省大宪近已接奉廷寄，饬令峙糗粮、备船舰，铅丸药弹罔有不齐，以俟朝命而即行调遣。其一船，计装煤炭已满；拟将驶赴台湾，专供军中所用。虎门炮台亦将修筑，以固粤垣之藩篱。由此观之。日人苟不撤兵，恐日后必出于战矣。此皆得之香港日报，想当真确。 

　　第佳兵不祥，好战必蹶；自古已然。彼日本君臣，果操何胜算而甘弃国中数千生灵以作孤注一掷耶？噫！异已。 

　　「依敦」船备载士兵 

　　招商轮船局现将「依敦」轮船整顿铺置，以备供给运载兵士及各军械。然则中国与东人交战虽系后事，而不已略见一斑乎？ 

　　辨东国撤兵之讹 

　　本馆细查得东洋发来之星使径诣驻札北京钦差转请于我朝欲撤兵一事，则西报所传，系属谬说；东人并无此请也。又探得几可为实据者，以中国实经示东洋可稍赔补出师之项，但所肯赔偿之银又属有限；故东人不纳，乃出于战也。而揆其实势，则东人已辞不肯收矣。 

　　协助军饷 

　　中国之告贷泰西，盖闽浙总督需银而告于福州之西商也；与汇丰银行议借二百万、于琼记洋行议借二百万，先由朝廷批准、继由海关具保，然后交银。又传，复借四百万于他行。然此不过风闻，毫无确据。按告贷一举，或有以为非者；而吾意则殊不然。盖现在用兵，殊不类昔日矣；欲克当厥敌，则惟有以精器一法而已；乃精器值银浩大，若不告贷，则惟有一时括取于民，民何能受此困乎！ 

　　镇江泊有师船 

　　福建所来兵船二只，今知皆在镇江停泊。一俟雄师南下，便即载运出海赴台云。 

　　津兵赴台及各海口兴筑炮台消息 

　　日前传闻福建船政局及上海制造局与招商局之轮船数艘同赴镇江，听候两江督宪调用载兵，驶往台湾。今传尚非载两江之兵，且备兼载津门之兵也。盖津门之劲旅，向系谙练西法、习用西器，均经百战之后，挑选留营者也。兹已奉旨调赴台湾，归沈钦使节制调遣；闻亦仅调三分之一，尚留二分驻防津门。现前队万余已由陆路均至袁浦，俟轮船调齐，即至镇江同上轮船，前往台湾。但总统及各营官姓名，尚未探明耳。前闻江南以及闽、浙、粤东各处海口，均有兴筑炮台之举；现已派员踏勘形势，想不日即行兴工矣。此二事，均属中国目下之急务也。俟探实总统及各营官姓名并兴筑炮台之地，再行详。 

　　台湾番社考（第十四） 

　　彰化境中，其处于西偏者，有九社：一曰大肚社、二曰感恩社（旧名牛骂）、三曰迁善社（旧名沙辘）、四曰猫束社、五曰岸里社、六曰阿史社、七曰朴仔篱社、八曰扫束社、九曰乌牛栏社。自过沙辘至牛骂社，屋宇隘甚。番室于牖外设榻，缘梯而登；虽无门阑，尚为高洁。屋前即山，而密树阴浓，都不得见。惟有野猿跳踯上下，向人作声，若老人咳；又有老猿如五尺童子，箕踞怒视。风度林杪作簌簌声，肌骨欲寒。瀑流潺潺，声韵悦耳；或时修蛇出于踝下。大雨之时，岚气甚盛，衣润如洗。山上时有番妇出没，坟首瘠体，貌不类人；而有术，善祟人。阿史诸社，磴道峻拆，溪涧深阻。番人皆矬健嗜杀，虽经内附，罕与诸番接；种山射生以食。缝韦作帻，鹿皮作衣；脐下结以方布，聊蔽前体，露臂跣足。茹毛，饮血。登山如飞，深林邃谷能蛇钻以入。举物，皆以首负载。居家则以裸，惟不去方布。周身顽癣斑驳，腥臊特甚。番女亦自白哲；绕唇吻皆刺细点而敷以黛，若塑罗汉髭须，共相称美。朴仔篱、乌牛栏等社，有异种狗，状类西洋；不大而色白，毛细软如绵，长二、三寸。番披其毛，染以茜草，合而成线；杂织领袖、衣带，相间成文，朱殷夺目。数社之犬，惟存其鞹。由诸罗山至后垄，番女多白晢；牛骂、沙辘、水里为最。惟装束各异，发皆散盘。岸里等五社，不出外山；惟向附近番社交易。而逼近内山，生番时出杀人。 

　　大肚诸社，屋以木为梁，编竹为墙，状如覆舟；体制与各社相似。猫雾束诸社，凿山为壁，壁前用土为屏，覆以茅草。零星错落，高不盈丈；门户出入，俯首而行。屋式迥不同外社。 

　　酒、饭各二种：饭不拘粳、糯，炊而食之；或将糯米蒸熟，舂为饼饵，名「都都」。酒用黍米浸水，越宿舂碎，和以草曲；三、五日发气，水浸饮之。一将糯米炊熟，拌置桶中，逾三日，澄汁蒸酒；番极珍之。鱼、虾、麞、鹿，与南、北投等社无异；惟沙辘、牛骂不食牛，牛死委于道旁。 

　　男妇头贯骨簪，项悬玛瑙珠、螺牌。衣服（不论）皁白，俱短至脐。嫁、娶，俱着红衣。猫雾束以下诸社，俱衣鹿皮；并以皮冒其头面，止露两目，睒睒向人，殊可布畏。 

　　收贮禾黍，编竹为筐，大小不一式；出作，则置饭于中。无升斗，以篾篮较准，与汉人交易。近亦置床榻、鼎档、碗箸，以为雅观。 

　　婚姻，先由男女私通投契，然后结缡成夫妇。男以银、锡约指赠女为定，女倩煤告之父母，因为主配，或娶、或赘。届期，会众设牲醪相庆。不谐，即尔离弃；妇不俟夫再娶而先嫁，罚酒一瓮。私通彼获，鸣通事、土官，罚牛一；未嫁娶者，勿论。岸里各社，完婚三、五日，男往女家、女往男家，各以酒物相馈，不绝往来。 

　　番死，丧葬及浴身入室，与南、北投等社同。守服十二日，不出户；亲戚送饭。十二日后，请番神姐祈禳除服。妇服满，任自择配，父母、兄弟不过问焉（选录香港六月初七日「循环日报」）。 

　　七月初一日（公历八月十二日——即礼拜三） 

　　精练水师 

　　传闻中国已在英国购买现成铁甲船一艘，价银在九十万两之谱；顾亦非确信也。按此船即不如欧洲之最美者，亦可为雄船也。若与东人各船比较，则克以一交接而撞沈其水师内之战舰也。大抵再逾二月，便可前来中国。虽然，今既有此器，尤贵有用器之人；此诚为中国之难耳。 

　　按天下各国，其以水师称雄者，莫英国若也；驶行之精、放炮之准、号令之严肃，皆为别国所不及。以故欧洲各国，每派其人暂隶于英国水师之内，以冀得其精法；而英国亦大度为公，无不之许。查英国今年水师之宪册则内多见有俄、普、奥各国之人。即东洋之隶于此事者，亦颇不少；惟是否学有成就而归己国者，则所未悉也。然则观于此，而我国可不效法他国乎？今福州曾设有训练水师之举，此固第一良法；然此法之外，尚宜就学于西船之上。查现今各兵船所藉司驾者，不过外国各货船上之人及曾用引水等之华人水手耳。即能遵循海滨以驶海，鲜有可以测日躔、知星度而详悉行船之法者。故欲其出大洋焉，难矣。且仅习于货船之规，岂能明战舰之制乎！夫西式水师船系属新创之举，华人未曾习熟者。但愿在上者洞明其事，既以遣习泰西为后日计，又当多藉手于谙练之西人，为势急时之计也；万不可以大局承平，水师各员弁尚克沿海滨供给载官装货，遂自以为可收效于战争也。夫东人之学习者，大抵亦未能称为精熟；然在中国，固当思出其上也。 

　　节录寓台友人家函 

　　钦宪到台后，三见东将，辞甚辑怿；惟称「奉命而来，须得奉命而去」。东兵外似整饬，实如咸丰初江、浙练勇耳。曾于琅■〈王乔〉营内请钦宪视师，东兵约仅七百余人，刀剑各技颇见灵妙，运用火器殊非熟手。钦宪护勇四十余名亦在东营试演洋枪，东兵气夺。阅三日，钦宪赴内地各社，察看情形；生番环叩欢呼，命称东人凌虐，顾备前驱。询以中山国难夷情形，声称并无杀害；因该难夷等情愿佣役，故未与备中州人一同解送。钦宪谕令交出，并宣扬圣德，命将前来妥为保护。生番皆痛哭流涕，如少子依恋慈父母然；钦宪慰谕有加，并遍犒红绸等物。回辕后，各社纷纷投禀，情愿改土归流、设官纳课者，约二百五十余社；呈出户籍，民计一百四十余万。内有数十社叩求赐姓，并求设立营制、给发军火，请官统率，与东人死斗者。钦宪谕以先作整备，静候调遣。各社长无不跳歌欢跃，甚谓不图今日复睹大宪威仪，更为圣朝效用者。嗣将中山国难夷陆续解出二十余人；现各妥为留养，以作证人。后钦宪复至东营，闻东将云：偿还饷需，即当还师。理论竟日，东将辞屈；声称『贵国商人至我境内，我商人尚尽地主之谊，款宴尽欢；今兵士远来，人数众多，贵国既系地主，折偿宴筵，亦须多金。况我等使臣，宜从丰腆；须得各将领款宴银一百六十万、各兵士四十万』等语。钦宪大笑不止。东将复问作何计议？钦宪云：『何以去须奉命者得银一百六十万，即可抽身回国耶』？答称：『既蒙筵宴，便有情分，总可代为效力。且贵国旷日持久，毫无定局，势必交战；战亦耗饷，不如以此易彼，反留情面』！钦宪云：『倘有宴银，亦须交付驻京使臣转交，免致贵将分拨不匀，同室操戈』。明日，适有公文至沪，东将误为此事，飞饬属将乘轮追踪前往面见在沪之柳原公使；候至三日，影响生无，始仍回台。现闻钦宪之意，不欲急令还师；或别有他意存焉。台地士兵各处散驻，计及二万，尽足相敌。惟现尚文书络绎，征调各处水师已及六万之多，并不令其至台，不知何意！再可笑者，东兵初次进山，遇一五旬外之生番妇人，麾军二百余名四面兜拿，仍未追获。归途，遇一熟番病女年仅十一、二岁，遂即凯歌献俘，大开筵宴；反称「生番有术，变化无端」。闻之，殊堪喷饭。 

　　七月初二日（公历八月十三日——即礼拜四） 

　　论日本近事 

　　孟子有云：「天时不如地利」；是国家有战守之事，而地利最为要图。古人有言：「用兵先贵侦探」；是国家军旅之事，而侦探尤关急务。前数年，普、法战争之役，普军师毛奇既细画己国各处之形势；又于事先遍历法地，以详探图写法国之情形；刊印数十万纸，分给从军在营之人，以便随时察览。至法人，惟备得普疆与己国交界左右各图，反忘图己国要隘各地之详。而且普人所至之处，皆设电线以通军情；法人向有以及新设之电线，尽为普人所断。是以交战之时，普人举动，全出于法国之叵测；普兵在法界内所遍至各地，又皆了如指掌。故说者谓：于此知普人之早已画策定计也。今观日本近所偶露两端，颇似欲循蹈普人之近辙，以为日后之谲计也。追忆月余之前，有日本两人往游镇江之说，镇江之人多以为疑，旋有西人传为笑柄。今细思此事，日本商人少有游玩异地为行乐计者；彼时两人想当系日本员弁，恐亦欲学普国毛奇故事，而往侦探金陵、扬州各处之虚实也。兹日本又向上海诸洋行及各货店觅买扬子江及长江并中国各沿海滨谱图，则向之所疑，今已有数分之可信也。 

　　夫日本果战与否，实无确耗；迩来日本亦更阴秘，至令西报无从实探，而亦有浮言曰：中国遍处惟闻饬令擐甲厉兵之言而已。现香港传闻：日本乃有延倩西人之音，又有向外国觅买铁甲战船之耗，在上海又知增买轮船之事。揆事度情，知日后必将有大举动也。今台湾华兵二万、日兵五千，已有众寡之分；并不闻日本增调兵勇，反闻召回将士多员。以各事征之，则先疑更有数分可信也。本馆昨述：中国曾许日本可稍赔其动兵之费；此事虽无文牍可凭，亦有大半实据。盖缘皇帝体恤日王被下臣愚弄怂恿所致，故大度包容，欲给一撤兵费以了此事；不至使彼国为旁人所笑，亦不至使众民罹于兵燹之灾也。若以日本言之，中国许费虽小，亦可以借口退兵；而尚不听者，知其别有志向也。盖悖义逞强，必欲一战以称雄也。 

　　吾所虑者，日本在扬子江一带侦探虚实，则虚事属多、实防常少。查扬子江为中国腹内之要路，未闻设一防御炮台，日人早已知之；故本馆亦不妨直言焉。闻扬子江最为险要之险隘，莫如镇江相近之金山；中国向欲筑设炮台，因西人与议未行——此昔日之情形也。现有外警，西人亦难再言。若于此处布置「伯革儿」大炮数尊，日船亦易于拒御也。现闻中国各宪已由金陵行至江阴一带，拟于各处修筑炮台；想不日即可兴工。然最要者，吴淞一口，更宜屯集精兵万余，并宜留泊战船数艘，庶可应警转输调遣也。且上海为电线轮船汇集之区、音报辐辏之地，又宜转托西人在东洋藉电线以传报机务；倘上海与长崎相通之电线被日本过意截断，尚可转绕伦敦以传递消息；一日之内，亦犹可至矣：此皆近日之先务也。乃日本购买中国各图，而中国竟无一人留意。本馆不忍缄默，代为宣扬，欲中国知而备之也。至于电线，日前谣传已有日本欲断电线之说；其确否，尚无实据也。 

　　总之，日本事事诡谲，中国事事阔达；彼此相处，阔达者终为诡谲者所欺罔也。 

　　台湾信息节略 

　　香港「德臣」西字报馆，近特派西友赴台报事；其友于六月十九日至厦门，致书于新报曰：相传非中国赔偿东洋出师各费，则东人决不肯撤兵回国。而华官惟一笑置之；且示以自英七月为始，限百日内当即撤兵。如不从，则有战而已矣。然东兵仍无去意，已自琅■〈王乔〉开辟一路径达东滨；此路之北及在岛之西滨，悉为盘踞。故两国之交战，实难免也。而中国亦大为准备，华兵皆辐聚于台湾，拟在各城之内屯札重兵。现在台湾府一处，计所驻兵士已有万人；又自天津将调去七、八千，自广东调去六千，自漳州府亦调去五、六千。其漳州之兵，不数日将搭船前去。又买大炮无数，将坚整厦门各炮台并置精炮也。又云：今有东洋兵船在厦门停泊修理。又传称：东洋兵船在台湾测度东滨，失水被害；然未闻是否全坏也。此友人述毕，并附识曰：东人恃强越界如是，则其将自蹶焉宜矣。此本馆亦所甚望也。 

　　东人欲战之由 

　　有西人告曰：东人何为寻战哉？盖军内各将士职，本期于数月将满；明知国内升平，不堪供此，大军被撤者必半。故将士皆串通逼君兴师，不肯议和；国君惧逼，遂不得不从。且曰：东人今有以西法熟练后开之枪，其于施放时亦皆能测准如西兵也。 

　　建省议设电线 

　　相传闽浙总督已拟在台湾、厦门两处之间设立电线，议定付银八十万圆。又拟自厦门至福州亦悬一电线，以便速递军音也。又传：东人更买一火船名「九休」云。 

　　火船装兵赴台 

　　昨晚「正凤新报」传云：「永清」轮船于前日载兵离镇江赴台；又有「依敦」及福建兵舶三艘，将相继以开。所载之兵，计共一万六千名，每船可载兵七百名。又「利运」火船订于今日自上海开赴镇江，亦以供载兵勇也。然则中国之准备战焉，可知已。 

　　杭省杂闻（一则） 

　　台郡之事，闻浙省调兵二千——或云四千；杭州城内，调去楚勇八百名。 

　　七月初四日（公历八月十五日——即礼拜六） 

　　东人笑谈 

　　台湾近传一事，颇足令人一噱。盖东人之往台湾，原思所以教化土人也。乃所窃据之琅■〈王乔〉，为华人与熟番杂居之地，今俱暂在东人之辖下；东人既出己境，岂能一旦易俗，故各武士在琅■〈王乔〉于无事时每裸身而行，徘徊于廛市之间。华人及熟番以有妇女咸在，殊不雅观，故甚疾之。于是遍处居民，遂联名具禀于中将，恳即饬知兵士毋得赤身游行；即生番中人，闻亦有所碍目。而中将如何办理，则尚未悉也。若果从所请，则东人诚先为台番所化欤！可为一笑。夫东人既欲率师出境，仅往台湾番地，是亦宜先行改此积习也。如必欲纳凉飙、安旧俗，则不若载戢干戈，静居己国；而何必去父母之邦，徒为上国所窃笑哉！追忆昔日偶赴「万昌」火船，见舟内预有告示，请诸贵客务须穿衣云。余方窃讶之；寻思火船上之客，其衣将何在乎？旋悉东人之俗，而始恍然悟矣。 

　　东营巩固 

　　传称东兵之在台湾扼要据险，于营外筑垒掘堑，以百方自固。西人论之曰：东人即不增兵，华人若要攻陷，即极速，亦要三数月也。 

　　镇江来信 

　　初一日，西友自镇江致书于通闻馆曰：现在京口共有中国火船五只，而北兵则仍无影响。传说彭玉麟奉命将兵而前，有载兵船出口之信息；究何故欤？顷又译通闻馆报，知镇江来书所报中国火船又到两艘，现均停泊京口；计前共有七艘矣。惟津、沽所调之兵，仍无信息云。 

　　译通闻馆报 

　　顷译得东洋今日来之万昌火舶名「可司大里加」者传到信息云：东洋已经定买轮舶，一名「牛约」、一名「五干大」、一名「求休」，共三只；系确实有据之事也。搭乘该船，有东洋内阁大臣俄古坡及系阿戏两员其扈从人员，由横滨而至长崎；闻将自长崎乘铁甲船驶赴北京，与中朝商议大局云。但此铁甲船是否取道上海，抑或经赴津关？尚未可知也。传闻扈从各员，在该船上聚谈大局，将必有决战之势。盖必须中朝自认理曲，并出赔兵费之事；以是，知其势难和解也。通闻馆报所述如此。据此，则东人必欲加上赔项矣。姑记之，以观其后。 

　　调兵信息 

　　武林来报云：杭城所有楚军一千名，奉调往台。又调洋枪队五百名，以前任台州府升用道刘公璈管带，择于七月初二日动身。 

　　译东洋本地报语 

　　东洋本地新报名「尼审」载有台湾之事，系东员某于五月初八日回国者所报。云中国钦使见东洋中将曰：『生番已服其罪矣，其后事请委之中国；而贵国之胜兵，可即撤归也』。中将对曰：『奉寡君之命，惩办生番已有奏效；且俟奉撤兵之命，然后可行』云。既而因本国军师迄本月初旬尚逗留不去，于是中国钦使许我以五十万两以赔出师之费，仍请撤兵。惟中将以所许之项不敷所费，且未得君命，故辞不敢擅自从请。自此以后，两边虽有商议，而皆未见有成说也。故日后或战与否，皆未可知；须俟本国使臣既至北京与总理衙门商酌，然后可决也。查今之势，则台湾已屯有华兵六万，皆轻视东兵之寡而欲决一战；而我兵亦磨砺以须，共图一决胜负。大尼琐司已回台湾，带有东朝之示：若中国不行成而遽行交战，则惟有以无数精兵以制服之。然本朝军务仍然机密，故战与和究尚无定见也。此东洋本地报所云如是；故译之，以见其诈。 

　　七月初六日（公历八月十七日——即礼拜一） 

　　书「日本绅民公禀」后 

　　兵法有云：「知己知彼，百战百胜」；诚哉，是言也。夫未能知人我之曲直、明人我之强弱，而遽欲轻于一掷，果能保其百战百胜否乎？如近时日本之侵犯台湾是也。日本之侵犯台湾也，以理论之，果谁曲而谁直乎？以势论之，果谁强而谁弱乎？此不待智者而始辨矣。乃日人犹复鳃鳃议论，欲以耸动局外之听闻也。能乎，不能？本馆今特译日本之西字新报所载其国绅民因台湾之事具禀于上之言。其中之悖谬，多可令人喷饭者；故节录而为之论。 

　　其所禀有曰：请复派前使琐意西马再往中国京师，质对先议之台湾事云云。然察其实，其居心于纵欲逞武，语语如见肺肝。意此禀必在上者之挑唆掩饰，已有两端可见矣：一、宣言中国将发兵以伐日本；盖欲以动民间之武勇忠义也。一、日兵甫欲自台湾东回，而中国不与议明，遂集兵以图逐之；盖欲以激其民之愤怒也。夫既言甫拟撤兵，何为而出此语陈说宣布？岂以为日本辖下之地乎！何为又言：欲撤兵，须先赔兵费乎？中国业经百端理喻，请其撤兵，并出之以温和之言；此固人人所共知者也。兹该禀所谓「中国先以和睦相迎」，此内已有其征。迄知日本欲索赔项，然后可以退兵；中国始准备集兵以战也。至于「来征服中国阖境」之大言，其词之骄矜，颇似有易于反掌之事；真所谓勇而无谋，言之不怍耶！若所谓「来杀戮中国无辜」，不知此事不与此事之人民，兼欲寝食中国人君之皮肉，始可以快心而遂意。日本自夸为文雅之邦，其言之狂悖谬戾犹如此；若当其陋俗未化之先，其行为不更甚于生番万倍乎！噫！日本可谓「但知有己」者也。己之兵将无端犯中国，无故而屠华民；而中国尚不忍杀戮无知之日民、寝食有罪之日君，其教化之振兴，在日本视之，尚以为不己若。然中国之大度宽容，中国并不自夸；而局外观之，盖未有不是中国而非日本者，可见公道自在人心也。 

　　至传闻近时之事，日本已告各钦使，以情愿撤兵、不索赔项；又另行简派大臣数员，爵位较崇于现驻华京之东使者来华。其意何居？亦殊难以揣测。然征之其新另派大员来华，殆必议欲中国大赔兵费兼其国新支巨项，且增买轮船四只。果尔，则其言愿撤兵，仍然不足为信也。 

　　吁！日本一国，岂全无一人乎！前岁法国之亡，尚有爹亚一人诤谏；而日本并爹亚而无之。诗曰：「人之云亡，邦国殄瘁」；其日本之谓乎！推源其故，盖上下之骄矜如出一辙、君臣之贪戾亦有同心；故至于世所共悉之「知己知彼，百战百胜」一语，亦昧焉而罔觉也。岂不深可叹哉！ 

　　东人杂闻四则 

　　东人近在浦东购买一码头——向取名「林色」码头者，给银一万两。盖拟欲用为水师厂局，一如英、法两国之厂是也。 

　　又传东人复买一火船名「南浸」者，盖仍以供给装载军士之用也。按前日所报商买火船名「牛约」者，已给价银计二十四万元云。 

　　上海传曰：东人在此埠向西人议，欲告贷。然此尚无确闻。 

　　又传：东洋水师之提督现在上海；不知其为何事也。 

　　天津调兵信息 

　　「字林」镇江来信，报曰：前传直督李爵相属兵调遣一万，兹闻将调者共二万矣；传系奏调彭宫保玉麟，以为统帅。然又闻彭公甫往北京。未知其信确否也。 

　　译录东民上廷臣禀 

　　昨接东洋横滨来西字报，内载有东洋绅民具禀廷臣一则。言语繁多，不及全录；祗译其大略曰： 

　　『不才无知识，于揣度政事，实不过如井下田鸡之度天而已。然近日之大事，实不敢缄默也。 

　　『窃闻因我国惩办台湾生番，中国已在厦门聚集战船数十只，皆置以军械最精者；意欲将我孤军驱逐。按此役未兴以前，经京内及各村落皆纷纷议论，或有是之者、或有非之者，大半无不怀虑而心不安。卒之，国家拟定必征，而出师之令遂下；兵船军士皆于长崎会集，船缆甫解，兵勇踊跃前进。乃朝廷忽改前意，而止兵之令旋下矣。于是国人与国家大相驳论，势如鼎沸。因是廷议复改，又拟发师焉；逐浪争涛，不数日而兵士皆冲屯于台湾。捷音屡奏，贼窝剿净；难民之怨已报，国家护恤远民之意亦赫然炳着于天下。窃思政事，宜有恒心远虑；若朝令夕改，则下民何以敬服！兴师出洋，事关重大；宜再四斟酌，然后有定计而不改。不然，国家何以兴旺！国内纷论懔惑，必由此而起也。 

　　『今捷音甫闻，国民方盼胜兵回国，饮至策勋；乃又闻：中国准备将与我师请战之音。然则本国使臣琐意西马昔在中京陛见商陈一切，其究有何议乎？据称台湾及高丽两事，经已议及；中国则对曰：「二境之事，我不与闻，惟贵国自行裁断」！此言究系中国臣工惟图权变之语乎？或为琐意西马报命不明乎？揆之去年新报所刊之御示及东兵初至台地、中兵雅意来迎两端，愚意则以台湾番地及高丽两境，固未尝在中国辖下也。奈何我国兴师之后，而中国始以台湾番地为属下之地；以我国兴师，遽为侵犯之行！且阅闽浙总督照会本国中将各文书之辞，大加欺凌。设使本国已与中国明议及此事，且琐意西马自中朝归国报命无假，则中国之欺凌我国，孰甚于此耶！念及之，则椎胸切齿，不足尽言厥恨也。即将中国四百郡蹂践为虀粉，尽人杀戮不留一丁，而我心犹不快矣。苟非大泄我愤，又何以显「精忠报国」之意乎！所敢乞恳者，复派琐意西马再赴中京质对前言，以明孰非孰是。若查明琐意西马实经妄言报命，是中国无过；在本国当即将琐意西马及其各从员皆斩首不贷，以谢过于中国。若查得咎实在中国，则我国惟有擐甲厉兵，将中国四百郡皆征服踏平之而已。否则，国咸无以照耀于天下也。若不即遣派琐意西马，则通国怀疑之心，何以解乎！而据中国所传，皆未见有欲查明前议之是非者；是实不问而调兵也。其志在先逐我台湾之孤兵，然后带兵来伐我国。所以此非延缓之际，若不即行释疑定议，或孤留偏师于台湾而不即行增援，是则遗笑地球，外夷必称我圣地之雄威昔照灼于天下，今乃昧然，而境内无一丁可谓之人矣！遗笑不止。不但外务为外夷所轻，即通国之民亦必流落于穷苦之境也。是以今之为计，除即行派发琐意西马外，须添兵于台湾；俟北京回命，然后酌情，另行兴师以征服中国四百郡也。 

　　『再者，不才窃闻中国各武士每互相谓曰：近日东洋于政事多能除弊兴利，必将成一富强之邻国；东人向来有武气，故东洋必为我中国后日之患。不如□先事乘隙征服，以除后虞云。然则中国既视东洋如是，而不知东洋之视中国亦正如是焉。故不如乘此而服之，以杜后虑。古人有曰：有闻不可使人加入一毛。又曰：国无外敌之虞，则国必踣矣。盖不有外敌，国人渐怠，由怠而衰，内乱外侵从此而至；史记有迭鉴可按也。近来我国虽已除劣兴优，风俗移易；然享升平已久，恐怠侈将继，前盛必堕。故今之大役，于大局究有益；国内将舍奢就俭，兆民将协力同心。不然，将我圣地何以保、东洋何以俨立于万国之中也！ 

　　『不才尚有一虑，今外务正危急，然将士不在任者已三分之一；此究何意乎？不才敢伸呈愚意，贵臣大人其能俯示教，此又所伏望也』！ 

　　按此禀内，尚有许多悖慢之辞；本馆亦未便全录。兹仅就其意而姑译其大概，以见东人之丧心病狂而已。 

　　日本调兵信息 

　　昨通闻馆日报述曰：东人近遣一船往台湾，内载兵士千一百人；且又将陆续遣拨云。然揆之东洋所来西字报及别处信息，则此信息尚无凭可据。阅长崎来报则述曰：英八月初四日——即华六月二十二日，有船名「大加沙可马鲁」者曾载兵粮赴台湾，或者其趁坐此船欤！ 

　　七月初七日（公历八月十八日——即礼拜二） 

　　传电募人 

　　有西人现在日本兵船上膺职任者，谈及中华、日本两国水师之事。据曰：日人于此役习练颇熟，所延之西人少有与事，或偶尔一事与商而已。而船上号令之严、驾驶之能，皆可谓备至，与西国水师无异焉。按此西人承任名位既大，而犹肯自认其少有与事，惟止有名而已。若其更有上位之人，则其言虽多出于夸张，然其实亦不可尽视为乌有也。查中国之水师船也，实大美于日船无疑。然除船之外，更须有精练之水师也。愿中国究心于此事，朝夕以教练、择用为务。吾更敢进言者，不如传电信至泰西及美国，招延西国水手及水师数百人；不需两月而皆可至。既得之后，而胜券可操矣。如上海新造战舰二大只，每船至少须五、六百人；而中国之内，安有此许多精练之人乎！至于陆军，闻中国近多招西弁训练管带，而所出俸工银两似乎大昂；即如先传：每月给俸一千二百两。昔日在凤凰山之西人，现闻又给此价；与上海他西人谋，而他人非得每月一千五百两不肯承命。故吾言不如传电泰西，而两月之内可随意多得也。夫近日之战事，所用皆新器；惟新器已买就也，而难在得其精于用器之人，故不可不越国以求得之。果能如是，吾则不以后事为虑矣。 

　　封闭海口 

　　万国之战例：遇有两国交战，此国之海口被彼国之船所据塞封闭者，则局外他国之货船皆不准进出。兹上海西人，或有预虑而相谈及此者。皆谓日本兵船设或能制服华船，则日人势将泊船坐守长江口，并封闭吴淞口等处；西人货船照例不便于往返，各贸易必为之停止也。西商既皆无事，诸船惟坐烂而已。然又有自庆者，则曰：虽然如是，亦有利可图焉。盖现在所储各货，概可居奇，待得昂价也。且早经出口诸丝茶，后既不能相继运往，在泰西亦必有善价可卖焉。其所不佳者，中国各路生业，必为之一挫；须于战后更历多时，方可复元云。西人于此谈，未免太虑后事。盖封口一事，非徒泊一船而即可称封者；总须克敌之后，多泊战船于海口，然后他国肯任其封也。而日人岂有如是之多而且雄之船耶！即偶有日船出于料外而示封，想西官亦必迟疑于认从矣。 

　　谋踞舟山 

　　本馆闻日本近时之谋画，欲于既战之后，即遣舟师占踞舟山；盖视舟山可为会集遣发之善地也。此信虽为辗转相传之言，尚无实据；然亦不可不防也。故录之，以备操持大局者采择焉。 

　　译李珍大在厦门领事处堂谕诉辨情节 

　　美人李珍大，前在厦门为美领事所执者；今已押送到沪矣。盖上海有状师可延以为辨诉，故特请来沪也。兹得厦门领事于英初六传□之详，因译出之如下：领事坐堂，谕李珍大曰：『得中宪照会，云汝曾怂恿东人使与中国失和，且为之出谋来伐台湾。此事除中官照会，另有凭可据。台湾生番之地系属中国，已有中国家之公文为据。事属有碍于中、美两国所立和好盟约，令汝押候驻京之美国钦差批文，然后可审。押候，亦可从优相待』云。既又准其具保二万五千圆，不逃逸；然后暂释。于是，李珍大作辨辞以诉曰：『吾被东朝举择任用，以和意来台湾司事；乃被贵领事所执，大属冤枉，且又殊慢东洋和睦之国也。查美、东两国一千八百五十八年之约内载：东洋可延请美民入军从事；但东洋若适值与美国和好之国交战，则不准延请云。据此，似在战事之前，可以听其见任用。故即以伐生番为不异战中国，而我之行为仍不在有罪之列也』。或曰：美国议院立有一千八百六十年之制，准暹罗、中国、东洋诸国公使见有属民与美国和好之国与其国之内民相助为战，公使俱可执拿。然东洋一千八百五十八年之约尚存，岂有渝背该约之理乎！盟约未渝，则在英民可视为例。然此条例未尝载入中国约内，故东洋一面有此条、中国一面无此条，是更不可渝东洋之约矣。今李珍大在上海保释，俟提审后，再行续录。 

　　东人信息 

　　万昌公司火船「可司大里加」传曰：东洋新派钦使俄古坡于乘搭伊船时，曾告曰：『东朝决意要中国赔补兵费二百五十万；否则，即战矣』。 

　　七月初八日（公历八月十九日——即礼拜三） 

　　再书「日木绅民公禀」后 

　　日昨阅「日本绅民公禀」一则，其措词实属狂悖，其立意尚为周详；可见日本之君臣上下，平时亦能共心合力、同恶相济也。第其全国既有与中国誓不两立之势，此次台湾之役，中国若不大加惩创，令其得志而回；则异日必至酿成明代倭寇之祸，将来中国东南数千里沿海之土地、数百万沿海之生灵、数十年沿海之弁兵，恐相继而无宁晷也。方今皇上圣明，忧勤宵旰；因日本之无礼过甚，不得不以戎事相将。筹及军饷，以力图节用，遂命停修理圆明园之工程；思用人才，则念切求贤，遂诏起因事回原籍之旧彦——如曾中丞国荃、赵中丞德辙、阎中丞敬铭、丁中丞日昌、杨军门岳斌、鲍军门超、蒋廉访益澧及曾文正之子纪泽等。其朝干夕惕、远虑深谋，夫岂寻常人主所能及。凡属臣民，其有不激发天良而思安靖国家者乎！传有之：「一日纵敌，数世之忧也」。现籍隶海疆者，即不为国计，独不为身计乎！试思有明代倭寇频来，而沿海之人身家不保者，无时无之；一念及此，岂犹能不视国事如家事乎！又况近时战船已备、战具已备、战饷已备，惟须谋勇兼全之战将、技艺已精之战士、驾驭能谙之战船舵工水手而已。 

　　日本，蕞尔一岛国耳；居然遣数千之兵来犯中国，其为藐视中国无人也无疑。与其纵之，酿成日后之祸，致使沿海无辜之人民受其毒屠；何如创之，戡平目前之乱，仅使在台无礼之日军应斯劫数。两害相权，则去其重。计较及此，战乎、不战？此不待智者而明矣。且日本之狡焉思启，安望其有所底□也。日前台湾无备，彼已无故乘虚而入，杀害生番，筑室台地；今知为众人所不齿，即欲讹诈兵费而后退。又捏词以登新报以告西人，谓伊不索赔项；兹忽复在上海访买中国沿海及长江各图，其意又欲何居？今中国各水可通轮船无备之处，日本均已悉知。此次如愿以偿，果能保他时各处不至如今时之台湾乎？故不如以赔偿兵费之款为犒赏勇士之用，与之一战也。重赏之下，必有勇夫；古人岂欺我哉！中国之大，岂无有应募而至者乎？所仰望者，在上之人必须有以鼓励之耳。况且此次之事，固中国治乱安危之攸关；断不可将就了事，以图苟免于目下，反致受害于无穷也。今阅此禀，日本以一小国，其一国之人尚能齐心如此；中国堂堂大国，岂可反不如之哉！ 

　　夫国惟贵自立耳。高丽之与中国，其大小强弱，人人所共知也；然惰、唐均以中国全盛之兵泛海征之，而隋、唐反至筋疲力竭。高丽犹未丧亡者，战守之势殊、劳逸之情异也。今日本岂能及隋、唐，而中国不至如高丽，亦人人所共知也。台湾之事，兹姑惩创之；以后沿海及长江各处均设重兵扼守，日本虽倾国以来，亦不过败亡而返。及其人亡财尽、国敝势微，其邻近之国与其本国之人，亦必有效唐太宗之待隋炀者，并不必中国之远征也。此禀所言，颇似出于忠忱；激发义愤，关切其君国者。然吾闻日本平时，其君臣上下之间早已貌合神离；安知此禀不由于幸灾乐祸者之所为哉！故日本之臣民，本不足责；吾独怪其君不自揣其大小强弱、战守劳逸之形，而遽行此轻举妄动之事！若能及早改弦易辙，或不至于后悔无及。倘仍怙恶不悛，必至□昔之隋炀、今之法王，鼎足而三！早夜详思，应亦废然而知返矣。不然，真孔子所谓「其愚不可及」者是也。 

　　东船至汕头 

　　西人相传：有东船前驶入汕头港，因该宪义愤盈腔，□使一介传令：须立即退去，不准一刻盘留。东船之官对曰：『且请复命，敢问贵宪若果愿为中国示战于东洋耶？否则，和好之国，而强令其船离口，未知于意云何』！该宪熟思其理，遂不复问焉。夫东人之言，则以战局未露，故得据理以争；而汕头官宪遂致哑口无言，是亦未读万国相交律例之故耶！述之，为操权各宪之鉴。 

　　台湾厦门设电线信 

　　前有西人自厦门致书于香港西字报曰：闽浙总督拟于台湾、厦门一路设立电报，与西人议价八、九十万圆。以后未再问及，想亦不足为据也。且价银，亦似太贵十倍矣。 

　　又熟思此举，亦于大局无甚裨益。盖东船概可随意断割，则仍费钱于无用也。若在北京、镇江一路创设电线，则价既廉，而于大局亦可资益数倍云。 

　　中国购买后开鎗 

　　闻中国近已向普人定买后开鎗名「勒米得尔的尼」者三万杆，其价尚未探明，然大抵在共五十万银之外。而中国近日自外国所办购运到之器，有如水之流来，无日不在海关而报也。本朝于此役所支银两不能指数，亦无奈何之苦情矣。 

　　李珍大案不审 

　　「字林新报」曰：李珍大既抵上海，美国总领事使人携书与之，谓曰：『此案不审，今释汝也』。按此事，真令人不可解。盖前传曰：厦门领事已得驻京美钦使之嘱。而上海总领事不审而发落，将俟日后再发公文，未可知也。 

　　七月初九日（公历八月二十日——即礼拜四） 

　　日本使臣赴京都 

　　昨日吴淞到一东洋铁甲船，盖带有东洋新派之大钦差俄古波，由此而取道以转搭「新南浔」火船往北京也。闻「新南浔」已早与订定此事，故船货先装满而特候东使之到沪也。「字林报」论及俄古波之往北京，其言曰：『观于此刻两国议论之间，必多延时日，然后□战和之决见』。吾乃不然此意也。东人既见我国大为准备欲战，而另专派一大钦使，势盖欲以一言决战和，不便再延时日。想此使至京内不数日，而或战、或和，必定矣；局势似更逼紧。愿各处防备之官，莫怠视厥丕责也。 

　　日本运大炮至福州 

　　「字林报」有曰：万昌公司船「可士大利加」前自东洋载来「白来革利有」螺旋巨炮一尊，炮重一百五十担、弹重二百磅。盖欲转寄福州，以供战事者也。吾所异者，此炮岂在东洋所办者乎？ 

　　镇江遣兵 

　　通闻馆新报曰：除前泊镇江待装兵士之七船，中官又勾留招商船名「永清」。且传闻有数船拟于初八放洋，将载练习西法、持执西鎗之精兵。乃据昨日乘「南京」火船过镇江来沪之一客则曰：各船未曾出口，盖将欲一齐偕往，靠战船护送也。而过镇之时，见其内仅有一船已经搭兵者为「利运」船；兵士皆交肩错舄，船面无隙。然以意度之，此兵为镇江新招之兵而已；是否北兵，似尚无音响也。按「永清」船于先礼拜六晨自上海载货，本拟前往汉口，被官兵所截留，故将原货转装别船也。 

　　宁友传言 

　　本馆昨与宁波来友叙谈，据云：上宪已下令须将宁波各要隘险阻勘明准酌而固防外敌；乃各官皆毫不置意，迄今而尚未见一动手，可谓认真忠国之臣乎！窥其状，若欲俟战书既下而后兴工也。然则明当急迫，敌人几已在门外矣；其行事迁缓粉饰如是，究何意乎？有保黎民之责、社稷之任者顾皆如是，可谓一长叹矣！ 

　　昨晚镇江信 

　　顷又接镇江来信云：天津兵士南下之说，尚无影响。惟各华船皆已装载兵勇，诸事齐备，咸移泊焦山之下；专俟「永清」一船搭满，即可出海矣。计共载兵四千人，另有马四百五十匹。至于所载者系何处之兵，本馆明日再行探述报闻。 

　　七月初十日（公历八月二十一日——即礼拜五） 

　　东洋一事拟请各国钦使公断 

　　译「字林西报」曰：华人相传台湾之役，现经拟定延托驻札京师之各国钦差从中裁断；或用调停之法、或申责备之词，使中朝与日朝咸听局外人断制焉。然此种办法，似唯中国一边所愿，而特为此计云云。查本馆曾经言及此策，如两国果肯听从，则实为免战之良法也。各钦使若承任此事，其必须首先究问者，则东使琐意西马去年觐见时，究有若何言语？总理衙门各宪，究与之若何置议？但询得其中细情，则东人自无可借口之词，而其事易于理处矣。至东人所占据台湾之地，其实算在中朝统辖，已无可疑议云。 

　　津沽来函 

　　「字林」载自天津来信云：津门诸民纷论台湾之事，俱说窥诸衙署内所漏之消息，似东人并不愿索赔项。且曰：官场中多有以宣战为正理；闻国家有议和之举，而意殊不悦。若李爵相已公然直说曰：『此事本不应中国与议，唯以兵逐之而已矣』。 

　　释放李珍大之故 

　　前日厦门解来之李珍大甫□沪滨，方冀讯问；而美总领事便纵之使去，一时闻者咸莫得其指归。兹闻总领事以得美相臣电传之谕，非出自独断也。至相臣所谕云何，则未之深悉。 

　　镇江兵船出海赴闽 

　　昨报镇江停泊之兵船七艘，今已满载兵士驶过吴淞口外，乘风出海矣。共载兵弁约有四千人，并马四百八十匹。据闻，皆前赴澎湖者也。 

　　东使赴京信息 

　　东洋钦使俄古坡先拟欲搭「新南升」火船前往天津，该船既在上海静候两日，甫于昨日驶往吴淞，拢近东人铁甲船以候钦差登舟；不料钦差不欲附乘此舶，拟于礼拜六或驾铁甲船、或搭另湾泊吴淞之东洋兵船前往津门也。通闻馆论此事，谓曰：该钦差职位重大，东王之外，国内几无更贵者；而其意颇有焜耀威武气象。此番之赴北京，盖不愿中国再有推托之词，使得迟延以为准备。吾料其到京之后，势必欲以一言定和、战之局云。 

　　七月十一日（公历八月二十二日——即礼拜六） 

　　刍言 

　　自来讲武备者有三：曰战、曰守、曰和而已。顾就三者而权其先后，则又以守为上、战次之，和其又次者也。今日本与中国立约甫及一年，宿诺未寒；乃即肇衅寻仇，擅入台境，戮辱我氓庶、焚弃我室庐、窃据我疆土，始以惩责生番为辞、继以索赔兵饷为辞，旷日持久，迁延不退。吾不知日人意中究以生番为隶于中国、抑以生番为中国之化外乎？如以生番为隶于中国也，则越境称戈，已违万国公法；在日本方宜谢过之不遑，何敢索赔兵饷！如以生番为中国化外也，则既殄戮其人民、扫除其巢穴，前怨已释，尽可振旅而归；安得因中国劝令息兵，转图反噬之理！然而日本竟敢出此意，实以中国沿海各口夙乏守御，故欲出于一战，俾得大快其所欲，然后迫令求和耳。日人之急既如是，而中国臣民独漫不加察，诚足为长太息焉已！ 

　　且夫日本之犯我台境也，曾非猝然而触发者也；当其命将出师之始，各处日报已屡言及之。无如华人以日报所言，一若子虚乌有之辞，概置勿听。及日船泊厦门，而又不能力为阻遏，任其长驱直入，径抵琅■〈王乔〉；徒高镇静之名，实显周防之略：宜益为日人之所轻矣。闻今之俄古坡使臣将拟前赴京师，声称欲要赔补兵饷银二百五十万两，然后退兵；否则，愿博一战。则其妄自尊大，轻量我国家也明甚；谓犹能折冲于樽俎，仅以口舌争乎？夫天下非礼之加，祇能以威驭之，必不能以理折之也。苟徒恃文诰往还、辗转驳诘，奚足以驯其桀骜而警其顽残！是惟痛加创惩，彼或自知理屈，翻然悔悟，转未□知耳。观前明时倭寇频仍，几与国祚相终始；卒之戚南塘出，提精锐之师迭次兜剿，而寇掠始得稍息：是诚备倭之殷鉴也。 

　　顾余今以中国虑者，则又不以其不能战，而实以其不能守御。计中国自扫平「发逆」而迄今，已十年矣；勇丁之饷糈渐裁、厘税之抽提如故。而濒海各要隘，顾未见相度形势，议及边防；即如扬子江横亘于中国之腹地，沿江如南京、安庆、武昌、汉口、沙市、宜昌等处，皆中国最大极繁之城邑，使于江口密布炮台，派兵驻守，便可以御敌船而保护无数之郡县也。当道者果何意而不筑营建垒，一施防御之方略乎？他如牛庄、天津、燕台、胶州等处，虽去日本较远，然为帝都之门户；斯固不容忽视也。闽、粤各州县，濒海者居多；诚宜节次设防，杜其窥伺。若江苏之吴淞、浙江之温、台、宁波、乍浦，尤与日本相密迩，且素称为财富之乡；更宜加意防闲，潜消反侧，多设炮垒，添驻重兵，使无□间之可乘，而后以逸待劳、以主待客，庶几可以守、可以战而兼可以和。否则，□□精练之兵专集台疆，而各州县之海防仍未部署，亦岂得为至计耶！ 

　　夫中国粮饷之繁富、器械之精利、兵卒之多寡、土地之辽阔，诚非日本所能及。惟水师，则日本演习既久，容或彼善于此耳。水战不足，陆战有余；苟能坚持各口，俟其来而要击之，则虽日本水师甲于天下，度亦不能飞越天堑，而况乎其未必精绝哉！是故善用兵者，当用其所长而舍其所短。今中国第知购战舰、备火器，其于应敌之法，悉视敌人筹攻之法以为法；一步一趋，不失分寸。至语于守御之要略，即反视为缓图；是直舍所长而用所短矣。以此制敌，其胜也欤哉！ 

　　夫今日之或战与否，固未可知；而要之，安不忘危，则各海口本宜早为筹及，所谓「王公设险以守其国」，斯亦古之明训也。使知其无可守而不敢言战，惟愿作苟且和戎计，聊以塞责；吾恐扶桑小国，益箕踞而向□矣！ 

　　东人情事 

　　东洋西字来报一面之言曰：国内尚有多人情愿安享承平，不欲与中国构兵，致于戎政纷纭，羽书旁午者。又有一党欲试交绥以振威武者。且观诸东洋新买运兵之船，且极力准备、加意振作；则和、战两端，尚难于决定云。又相传：于六月十八日，曾有东弁搭万昌船来中国，以图侦探中国水师之实在虚实、强弱情形；并欲悉其于海口作何准备、于内地作何操练，兵数究有多寡、炮械究为利钝等事云云。 

　　通闻馆论镇江遣发之兵 

　　现在所遣之兵，约共在四千之数。然据传者曰：内仅有四百人或可副乎兵之名，而称为精兵；其余，则皆未习于行伍者也。盖武弁某，本有额兵若干，按月按名支饷。迨遣兵之令既下，则武弁手足莫措，东拉西凑，几如捉鬼；于是悬募广招，无所不至，惟思奋力弥缝而已矣。牧竖挑夫，尽成一队。虽可谓捷于补额，而于日后临阵时是否克奏肤功，则未可□也。通闻馆所述如是；本馆姑译之，而深恐其为谬述也。该报又曰：招兵，即赐以赏银十二两，按月则仅付四两云。且俟日后本馆亲自探明，再为辨及。 

　　七月十三日（公历八月二十四日——即礼拜一） 

　　论日本定议撤兵 

　　昨日有友人自京回沪带到京信，并面述柳原公使到京，恭亲王、文中堂甚为优待；彼此有和好之意，不愿动兵，且商量退兵之法，不失体面。两国大臣能顾大局，从此无兵争矣。按日本问罪台湾生番之事，迄今数月；廷议舆论，尚无定说。今日此信，可见朝廷已有定议；第民间尚未悉知，故犹纷纷传说也。本馆既得实耗，不得不刊列之，以供众览。且更系之以臆说曰：甚矣！人言之可畏、传说之多诬也。于今时日本之征生番，亦可以见其概矣。 

　　夫日本问罪生番，本无大谬；其所失在于未兴师以前，不先照会中国，明言其故。及至兵已到闽，日本中将始行照会闽浙总督。迨杀戮生番之后，其愤似已可泄；又不即日退兵，仍然久恋台湾。故至谣传沸腾，或有谓其欲占踞台湾之地者、或有谓其欲索赔用兵之费者、或有谓其欲与中国构难者。是以中外之人恶其显背万国公法，故中西新报皆群起而议其非也。设使日本先行明告中国而后用兵及诛戮生番之后而即退回，岂非王者堂堂正正之师，尚有何人而疑其数端以议其后哉！故吾谓人言可畏也。 

　　今则柳原公使已与恭邸、文相言明退兵，想俟俄古坡公使一到，即可定局，则从前众人之疑，均可冰释；而各报之先言过甚者，亦皆得之传闻：故吾谓传说多诬也。特是中国新报之所列，均不过传述人言，并不足为记注信史也。中国之中西各报，其议论日本者，语固过于激烈；而日本西字日报所列之绅民公禀，其议论中国者，语之激烈又百倍于中国之中西各报。但两国自此息兵，而前言均可置之不议、不论矣。 

　　夫秦穆之悔过也，圣人取焉；故列「秦誓」一篇于二帝三王典谟、誓诰之末。第秦穆于帅俘兵败之后，而始有此一悔，未免悔之以晚；而圣人犹取其誓而存之，可见圣人不责人以有过而嘉人以能悔也。今因日本所为颇近于此，故论及之。然日本之君臣，尚未及两国构兵之后而即能休兵以息民，其贤不又加于秦穆一等乎？自今以往，两国永敦和好之心、共享承平之福，岂非两国人民之大幸哉！夙闻日本之君励精图治，可称谓英明大有为之主。嗣见此举颇类利令智昏之为，深惜其为白圭之玷。兹又闻其不吝改过，于以见帝王又自有真也。 

　　吾所更望者，日本之臣民也。今其君天姿学力博古通今，实非寻常人君所能及；曷不辅佐之以为圣主！其国亦称为声明文物之邦，曷不教导之以为贤臣！使令名远播于四洲、伟烈当垂于万世，不愧自命为圣地之君臣、人民乎！果能如此，是不徒日本一国之厚幸，即与和睦之邻国亦与有荣施也；岂不懿与！ 

　　长崎发旋风 

　　前日接长崎电报，知该处礼拜四晚至礼拜五晨大发飓风，鼓荡激烈、势力猛恶，为五、六年内之一大劫也。港内所有本地船只，非沈坏则冲搁于岸上；而房宇墙壁拉杂倒压及屋顶吹移者，不能枚举。即西商行栈、房屋，亦多在其列云。又闻火船、帆船被患者甚多。有一电报曰：「平安」及东洋火船三只并帆船名「白大」、名「澳白」、名「苏鲁」皆已搁浅。又一电报曰：火船名「平安」、名「马大士」、名「士多尼瓦」、名「燕台」皆搁浅。又有电报所数坏船更多。按「马大士」船闻已搭载东兵甫欲驶往台湾者，今遭风暴浅搁，兵士皆逃命上岸焉。所谓「士多尼瓦」火船者，是即东洋两铁甲船之一也；船已敝漏不堪出洋，故于后事可无大患。至于所搁浅各船既在港内，或受伤不至甚重；经过月余修理，大抵可仍旧驶用也。又传：长崎相近之大加西马煤矿已为风浪所害，至少须三、四月方可补修开挖云。而戴煤各驳船皆已沉没，故于煤市大有关系焉。或虑及上海所开往之「可士大里加」船未知遇风否？今据通闻馆新报所陈，知已于旋风之翌日——即礼拜六日稳抵长崎矣。 

　　火船往镇江 

　　「海庆」火舶，拟驶往镇江搭载兵士云。 

　　粤逆首被获情节 

　　「字林新报」曰：前日相传福建官宪拿获一「发逆」头目，曾经凌迟正法；读邸抄，亦曾明载谕旨云云。现访知此人久已投往东洋，膺其任使，并早隶入东洋丁口籍内矣；旋因此人通达华语，故使从事台湾。当在厦门被获之际，此人奉命为东洋中将赍文至中宪公署内，中宪怒东人之任用之也，且见其形状桀骜、不肯叩头，遂细察情形知有破绽，用特为行人之执而不虞其即为「发逆」伪王也。西报述事如是。然此人既为多年之逋寇，即为中国之重囚；东人何为择用，且令以赍文投递乎？斯事本属欺陵我国；彼欺我而我欺彼，亦不过相埒而已矣。且此事关系重大，东人既于我国有军旅之事，而独容一羁诛盗首进入中境并加擢用，则其勾通粤匪余党也未可知矣。外忧内患，诚恐一时俱作耳；安可不慎防干预哉！ 

　　东使开船赴津 

　　礼拜五晚前所开之「恰便」轮船，乘有东洋大钦使俄古坡之属员七人，前往津门。俄古坡偕从来各员，则于礼拜六早乘驾铁甲船名「里我气我干」者随后开驶。所冀到津之后，定议寻盟，全师出境；则亦东国之利也。 

　　建台杂闻 

　　福建英八月十三日之西报载有新消息数端，因择录焉。 

　　英八月初九日，福省多调拨兵弁，取陆路往厦门。 

　　中官招商欲大办火药；又风闻拟将该端口制造局又开，不日将兴工焉。 

　　东洋各兵船近皆驶离台湾；或论之曰：盖将往东洋增调兵弁云。 

　　台湾岛内，现在尚存东兵祗三千人。 

　　福建官宪与台湾东兵近已罢议，盖专候京内核断。 

　　中宪曾与上海电线行商订：由福建至厦门，循陆路悬设电线。该电线行已有人勘明，不日即将开工。 

　　前来之「海龙」船中官以为当带兵械多具，不知何故而皆未至矣，以致有失望云。 

　　七月十四日（公历八月二十五日——即礼拜二） 

　　述日本近事 

　　昨日西人见本馆所论日本定议撤兵一则，往询日本领事；该领事惟笑而不言。及穷究其底细，领事则曰：『此事容或有之；但吾未与闻耳。然吾闻「马大士」轮船载满日本兵将停泊长崎，久而未开；其传说赴台者，恐系托词。大抵俟有电信，即行开往何处耳。现在各国人之在上海者，均传日本又经另出一策：先派柳原使臣与京都各官议事；倘有不和，欲于接信之时，即行突下死手，拟出中国意外，攻毁上海之制造局并袭掳湾泊吴淞之大战船。又声言：欲先攻服杭州云。查日本刻下已有多员在上海及左近侦探虚实，此事谅非子虚。甚有传言：日本水师提督曾经亲来查勘。然其实出何谋，究亦难于确悉。盖势必秘密，不肯泄漏。目今所传：大局在京都商议其大概。然俄古坡大使臣尚未到京，盟约未定；事仍不可谓之妥当也。语曰：「先发制人」；又曰：「有备无患」。中国断不肯先发，故我深望文武员弁即须预备，切不可失于防范也。又传说：日本欲与西人求结和好，故拟定不骚扰西人，并不震惊中民；祇与官兵为仇，并不愿依照万国律例阻碍西船之进出往来也。外间纷纷传说如此；惟冀尚系谣言，实为万幸。倘少有确实，则时事定有一大变也。本馆既有所闻，不能不预先布告；望阅者原谅焉！ 

　　杂闻（三则） 

　　昨报东人铁甲船名「士多尼瓦」在长崎为旋风吹搁于浅，今闻该铁甲船已全沈于深水，不复为海面之飘摇也。 

　　相报「海镜」轮船之往镇江接兵，带有「查士波」鎗四十三箱。本馆前录中国曾买此种枪共三万杆；以此观之，则大约此枪已到矣。果如是，则实为防身之利器；惟望各兵勇实心以习练也。 

　　传报打狗相近之处，有英国帆船名「加罗来赫金士」遭风被失。 

　　吴淞口移营 

　　现闻前驻徽州会馆蔡军门所带之兵弁，因奉调吴淞口驻札，不日即当移营矣。 

　　又传闻：苏垣调兵五百名来沪，同赴吴淞口防守炮台。上海吴淞为海岸要隘，乃苏、松之藩篱也；扼以重兵，固为要着耳。或又谓洋鎗队系拨赴台湾者；容再探实列报。 

　　七月十五日（公历八月二十六日——即礼拜三） 

　　日本和战尚无确耗 

　　近日旅居上海之西人，传说日本之事，全无成说。前言日本柳原公使意度冲和，闻即凡其国臣民亦均实有辑睦中国之愿。惟俟俄古坡公使至中国京都，即可定局。但传俄公使人甚武勇，窥其志意，又似主战者。或言伊之赴华京，实欲证明去岁琐意西马之事；和战之局，即由伊定。兹又有日本轮船由津回沪者，询伊情形，言多闪烁；惟言须俟哦公使定局，则同也。哦公使现谅已到京，若果伊能定局，数日之内即可回沪，定有确耗也。或又有言：此事已托俄国公使从中解劝；未知确否。抑或哦公使误为俄国公使欤？总之，旁观此事，与中国断不能有益也。封疆大吏，愿无轻忽此事，庶不致临渴掘井也！ 

　　或问 

　　或问：东人若与中国接仗，其能犯上海地乎？夫租界既为西人寄居，则必视为局外之地；且西人必抗拒之也。然除租界外，如沪城、南市等处，照万国之例，西人不能与御焉。即上海海关，亦惟东人之所便耳。然语虽如是，设东人万一前来，沪城内亦不欲纵其骚扰。盖万国战例，以仁义为主，以残暴为戒；西人必不肯袖手旁观，度东兵亦不敢与西国抗敌焉。 

　　晚探消息 

　　传闻西官接得北京邮来书谓：下次所来火船，当带到确信，可知东人与中国失和约战之事云。但两国于商议之间，如何失和，亦尚未详；且此事或系传述之谬，亦未可知。又有西人谓曰：大事已妥议焉。 

　　又传曰：朝廷已经行文各省，令其备兵并捐银饷于此役云。按此际正和、战攸分之候，以至传闻纷纷不一；或亦臆度之词居多耶，亦不足为奇。请观报者自揣度之。 

　　汉口来信 

　　汉口友人来函云：鲍军门超有复起统师之命，仍以「霆」字军十万为所部；已令宋军门先在鄂疆募集劲旅万人，拔队驰赴金陵，听候调遣。当此海滨不靖，而中原夙将亲统雄师指日东下，殆亦足以先声夺人欤！ 

　　七月十六日（公历八月二十七日——即礼拜四） 

　　劝谕中国水师 

　　古语有言：「养兵千日，用在一朝」。是兵也者，受国家千日之养，供国家一朝之用；固宜奋勇争先、建功克敌也。至于勇虽未蒙国家千日之恩，然已应国家一朝之募，亦宜与兵同心协力，效命立勋也。又况今时各处之勇，皆属长募之人，久练之技；食饷多年、转战诸省，不已与兵一律相同哉！试思昔年发、捻、苗、回之变，国家以兵力少单，募勇相助；其立功疆场、拜爵公朝者，指不胜计。文而督、抚、司、道，武而提、镇、协、参，多由士庶、兵勇洊升擢任；下此者，更无论也。虽由于将士之效力，然国家之所以酬庸者，尚得不谓之厚哉！谚又有云：「食人之禄者，忠人之事；乐人之乐者忧人之忧」。国家平日豢养员弁兵勇，原欲备旦夕仓卒之时；倘一旦有事，而在位之员弁、在营之兵勇，安可不激发天良，筹谋报称乎？今有轮船由津回沪，据言京师及津门各人传说日本驻京之公使与其流寓在京之士商，纷纷出都回国；时事可知矣。数日之内，哦古坡公使南来，定有确耗。倘若邀天之福，两国息兵，实为万幸；少有变局，则国家人民所最先赖者，莫过于水师之员弁、兵勇矣。何也？日本来犯中国，必由海道而来。故守御之最要，先在于各处海口；而各海口之守御，尤先在于水师。水师若能克敌，则于大局无害。如吴淞一口，现在所泊之兵船既胜于日本之兵舶，我船之数既多而又美且速捷，所置各船之枪炮器械又无不精良胜于日本；此固在沪之西人所共称许者也。若再能在船之员弁兵勇共誓忠贞、同奋武勇，而敌断无不克、境断无不保者！吾愿水师各人无生惧怯之心、毋惰战守之志，指日即可立功名、博爵禄也。 

　　或曰：日本水师诸人实胜于中国之水师。噫！斯言也，中国水师其肯信服此言否乎？吾则以为不然。若中国水师果亚于日本，以上海所见之日本水师与中国水师相较，而谁敢曰「中国不及日本、不能即胜日本」乎！传言日本陆兵，即系向日所谓撒莫来党内之人，历代习有武气；然日船水师，亦皆市井之徒、耕耘之辈而已。噫！中国之水师，岂反不能敌此等乎！吾闻其言，吾不禁为之愤气填胸矣。中国水师，安可不奋发有为，一雪此言之辱耶！且吾又闻日本铁甲兵船名「士多尼瓦」者，现已沉没海底。噫！日本方欲败盟构难，天忽烈风以沈其得用之铁船，则天怒可知矣。自侵犯台湾、杀戮生番以来数月之久，不战、不和，踞地屯兵，索赔行诈；旁观之西人无不代中国为不平，则人怨可知矣。乃日本犹扬扬自得，以图大逞其欲；吾不知其何所恃而不恐也！ 

　　近日上海官宪，犹以日本撤兵在即为言：日本果有此心，何妨一面遣使来京、一面撤兵回国，又何为徘徊瞻顾而不退乎！而日本人之在中国者，又何必畏人议论其事乎！此岂非令人可疑乎？但愿日本君臣果能如上海官宪所言，使天下责予言之大谬，实为两国之大幸！否则，旁观者亦只能徒唤奈何而已。 

　　吾之此论劝告各处水师诸人者，一以仰报朝廷养育之恩、一以藉遂己身功名之志；上邀国家之爵赏、下安闾里之士民，庶使令名垂于不朽、感慕至于无穷，岂非大丈夫得志于时者之所为哉！愿世之受职事于水师营者，切勿河汉予言焉可也。 

　　至于防守各海口之急就章，则本馆今日另有刍荛之言，刊列于后（编者按：当指下文「当今堵御之策」篇言）。 

　　中东战和之闻 

　　前「山东」火船自天津来沪，相传船甫出口时，有自京师到一赍文者携有驻京西使所致于上海领事之书曰：柳原钦使与从员等业已束装，预备出京；盖与中朝相议不谐故也。且曰：下次所来火船，当可闻两国之事云。旋闻此信仅为寄居天津西官所寄者，故其所传仍未足取信也。至昨日「盛京」火船来沪，而东洋之事绝无影响；或因京师无复有递书者欤？抑或因该处兵勇滋事，故未道及欤？皆不可知也。惟是前闻果确，则昨来之船势当有所复述也。然则两国或战、或和，要亦尚无定见耳。又相传：哦钦使已至燕台，即在彼处弃铁甲船而乘「恰便」火船以前往云。 

　　当今堵御之策 

　　中国水师官弁日相操练，想必克以御敌；此诚本馆所深望也。然防守之法，不如谋及万一之为愈。今吴淞口为上海一邑及上海制造局之要隘，除上海城外，又在董家渡泊有沙船、卫船多艘；若照战例，则皆宜沈之于海滨也。盖吴淞既无炮台可守，则必专恃海防战舰及他小兵船而已。故为今之计，不若先备大沙船数只，沈之吴淞口之窄浅处以堵塞之。然此事亦不必遽行，诚恐于各船之进出不便耳。惟其法宜择老船数只，实以粗石；将各分舱之板在底下疏通，尚留空舱两所，使木匠于舱底预凿大孔，暂塞以木，以便拔木而引水灌入也。夫船既实以粗石，各分舱之板且既疏通，水必易以流行；不一刻，而便当随意沈下矣。至现在则大可将此船预泊于吴淞口两旁之浅堑处，一视敌船远来将欲进口，即以各船移至中流而沈之。如是，则敌船断不能进口；如欲离其兵船登岸侵沪，恐彼兵力亦所不及也。保卫上海之法，舍此其奚由乎！然此外，仍应多调精兵来沪屯守。盖上海制造局为战时之紧要处，所需炮弹及各零碎器械，将全赖之。敌人既已深悉，则其图犯者必矣；而岂有不重防之理乎！追忆本馆从前曾专论及此，其如官宪皆置之不闻何！至于宁波、乍浦、扬子江各要口，亦皆应一例仿行。准备沈船一事，或曰西国官商必有进言而不允者。噫！社稷攸关，西人亦当察及也。即使西人不愿通商口被断，则告以此正为保护通商口起见，度亦不至为难也。 

　　日本游客来稿 

　　盖太上立德，其次立言、次立功。圣人云：「一言以为智，一言以为不智」；是言固不可不慎也。上海为各国通商总汇之区，所设「申报」、「汇报」各报采择新闻、翻译时事，自仕商以至于庶人，靡不购而阅之者；原欲深处帏幄、坐斗室之中，得以悉万国经商世事而征其实也。乃昨阅十三日「申报」述日本近事一节云：日本柳原公使到京，恭亲王、文中堂甚为优待，彼此有和好之意，不愿动兵；且商量退兵之法，不失两国体面。两国大臣能顾大局，从此无兵争矣。数月迄无定说，今日可见朝廷已有定议。第民间未悉，故犹纷纷传说云云。兹复阅十四日述日本近事一节，则云各国人之在上海者，则传日本又经另出一策：先派柳原使臣与京都各官议事，倘有不和，欲于接信之时突下死手，拟出中国意外，攻毁上海之制造局，并袭掳泊吴淞之大战船；又声言欲先攻服杭州。查日本刻下已有多员在上海左近侦探虚实，此事谅非子虚云云。噫！是何言欤！十三与十四仅隔一日，而议论如出两歧。 

　　自古用兵，原不厌诈；即或日本设计希图出不意而攻无备，又得使各国之在上海者尽人而知、均相传述，使贵馆之妄加臆断曰：谅非子虚。试问日本之与生番遘隙、兵驻台湾，匪伊朝夕；中国各处征师，节节设兵，凡遇沿海一带罔不星罗棋布、严整备防，日师远在台湾，上海虽有多员，并无一兵一骑，虽欲突下死手，又何从施其计哉？兵法云：「知己知彼，百战百胜」。若中国与日本易地以观，中国又岂肯轻举妄动以自取咎戾耶！况我日本人民必禀由地方官给照，方能来中国各口贸易；积年以来，帆樯络绎，统而计之者，老幼男女不可胜算。倘如「申报」十三日所言，则日人当先撤其既来而止其再至，又有得纷纷仍来中国哉？即此一端，尽可剖白必无是事，以息其浮议谣传。贵馆事关日报，阅者不下万国人民。若以前日之说是，今日之说必非；以今日之说是，则前日之说必非矣。虽然，智者必辨其说之妄，而愚者则漫漫然莫知所从。故曰：言不可不慎也。 

　　妄参末议，质之贵馆，高明以为然否？ 

　　细阅来书，深责敝馆十三、十四两日之报语出两歧；不知敝馆所列，皆是也。十三日之报，系闻中国官宪之言，以为中国、日本去岁约和，今年构兵，外观太觉不雅；是以力主和议，庶免他国讪笑。且误信贵国柳原公使情愿撤兵之说，劝敝馆勿再言贵国用兵之非；并极称贵国撤兵之是，以冀和议可成，不至两国失好。故敝馆将十四日所列各闻，尽行停止不印。迨西人往询贵国领事，而贵领事回言「并无此说」；敝馆遂于十四日又将前所风闻，尽行刊列。今既责敝馆之失言，然则贵国之意和乎？战乎？执事系日本国人，必有确闻；何妨以一言决之！乃来书所言仍就支吾闪烁，岂非令人可疑乎？又何为反责敝馆之非乎？至于仍准贵国之人往来如故，此乃中国朝廷之政、官吏之责，敝馆何敢与焉！总之，此事议论纷纷，业已数月，终未得一确耗。执事责备敝馆，自必确有见闻；务祈阅此之后，赐一确音，俾敝馆代列于报以释群疑，此亦大快人心之一举也。执事以为何如？祷切望切！申报馆附复。 

　　师船安抵闽省 

　　「太古」轮船来沪，报曰：镇江所开之兵船六只，曾在福建相近之处遇见；皆浪静波平，安稳而前驶云。 

　　七月十七日（公历八月二十八日——即礼拜五） 

　　提标右营水师炮船将往吴淞 

　　提标右营前造水师炮船二十艘，专为巡缉浦江而设。现闻营官潘公拟将抽拨十余艘派赴吴淞口停泊，藉以防守不虞。惟查此船尚待修葺；一俟告竣，即行遣往耳。 

　　「海镜」火船回空 

　　「字林新报」曰：前录中国火船「海镜」自上海开往镇江；迨船至该埠，即令回沪，所带之「查士坡」枪亦皆未卸出。盖相传镇江附近处屯有多兵，俱以粮饷未曾清结，尽怀不平；所以带兵各员未能使其前往镇江云。按是说也，西人或得之未确；盖前次火船所载之兵皆未闻有此事，何独「海镜」船待装之数百人而忽云然也！ 

　　七月十八日（公历八月二十九日——即礼拜六） 

　　译「字林报」语 

　　「字林西报」又论及镇江兵不听调往台湾之故云：传说兵士闻不过一火船，以为不足以应敌；须有兵舶数船，始克以保无虞耳。然此说，想西报犹未得其详细也。 

　　中国新购火船 

　　传得中国在上海买就一火船名「勒文」者。按此船，向为英国之船也；以之驶往重洋互相交战，其取胜焉必矣。 

　　师船器械整齐 

　　中国旁轮船曰「天镜」者，昨由吴淞驶进上海浦江内，相传待道宪之命。今船上共置螺纹钢炮十一尊，船上员弁及水手共一百二十人云。 

　　东洋战和无信 

　　昨日东洋之事，无复新闻。须俟下次天津有火船到来，庶几可知详细也。 

　　七月二十日（公历八月三十一日——即礼拜一） 

　　再复日本游客书 

　　昨奉复函，足征卓见，曷胜钦佩！但敝馆之设，缘为采列新闻起见；岂有中外交涉之事，反肯缄默不言乎！然敝馆所列，亦非漫不经心、毫无选择，尽行登报也。于以往之事，必系确有实据；于未来之事，亦须在人意中：而后方载于报也。连日列陈贵国之事，加以议论；证以古事，岂有他哉！不过欲邀贵国之君有所闻见，改过迁善，休兵息民；不至使两国赤子，罹于锋刃之祸耳。故于谣传台湾中、东之兵业已接仗，为日已久；并不录列。何也？此事大有关系两国和局。又不言其胜负如何，亦恐摇惑而关人心，故不敢采列。执事观此，亦可以察敝馆之用心矣。尊函本欲代列，缘仔细详阅中□一事，未免失予检点。盖上海一区既多游手好闲之人，常有遇事生风之举；三月十八日之事，岂非明鉴乎？安可再示之以往事，启之以衅端乎！故仔细思之，不如不□之为愈也。 

　　至来函谓「小民不应干预国政」，此恐系贵国之礼；惟独不见商人弦高以牛犒秦师、壶关三老以策干汉祖，一以全郑国、一以开肇基，彼均非小民乎！何以关心国事如此也？若言非礼，何以书之经史、传之宇宙也！吾，西人也；熟悉西国之事而已。西国于承平无事之时，君民一体，尊卑之分不甚悬隔，而下情易于上通。至争战有事之时，君民一心，休戚之念互相关切，而国政视如己事；虽不敢谓倚为腹心，亦不至于等诸陌路也。今者，东西既结和好，不敢谓东洋之荣辱，无与于西人也；又况贵国之君改行西法，若有非义之举，人不谓东洋效法之未善，岂谓西国立法之不美也！中、西亦结和好，不敢谓中国之忧乐，无与于西人也。又况我等贸易，身家均在中国；倘中国多事，我辈岂能高枕无忧、安乐如故哉！又安能如秦人之视越人，不关肥瘠也。 

　　细阅来函，知执事亦必博古通今人也；请详陈贵国与中国之事焉。贵国之通中国，自隋代始。唐、宋两朝，中、东和好，彼此相安于无事。元、明之后，两国始开兵端。有明一代，贵国之兵扰乱中国者几至二百余年。万历年间，贵国兵至高丽，业已夺其王都；然卒不能占踞中国及高丽尺寸之土者，非不欲也，盖势有所不能也。其间用兵之际，贵国之君府库耗空、贵国之民肝脑涂地；其中之获利者，惟贵国用事之诸臣及中国勾通之奸民而已。今者，台湾之役，无论贵国未必即能据有其地；即令如愿以偿，居然能据其地而有之，去春结约和好、今春败盟构兵，中国纵不与较，而其余和好相与之国见之，能不寒心！又况中国尚未必不与较乎？两国兵端一开，从此兵连祸结，则两国有用之银钱耗归无用、两国无辜之军民尽陷有辜；有识之人，能不为感慨叹息而恨救正无法乎？夫人生于世，与人交接所最贵者，信义耳；倘使反复无恒，在身受者必至防之，在旁观者必至疑之。夫人乃至使人相防、相疑，安得不自危乎！又况堂堂人主乎！此吾所以深为贵国惜也。若能即此罢兵、即此修睦，尚可挽回于末路，俾中、东仍全和好之交，而各处共享升平之福；不徒两国之幸，抑亦天下之幸也！不然，危矣！语曰：「良药苦口，利于病；忠言逆耳，利于行」。吾愿为苦口之良药，不知能治贵国之病否乎？愿进逆耳之忠言，不知能挽贵国之行否乎？ 

　　来函之意，微露贵国有不战欲和之心。倘果和议一定，望即赐知，俾列于报，庶可以释群疑而安众心；盼甚、祷甚！ 

　　敝馆墨枯笔秃，力劝贵国与中国释怨修好者，敝馆岂有私意于其间哉！亦不过聊以尽吾新闻馆之职分而已。望执事原鉴焉！临颖不胜企祝之至。 

　　七月二十一日（公历九月初一日——即礼拜二） 

　　香港来信 

　　香港报云：东兵近已舍琅■〈王乔〉而另屯兵于别处，形势孔固，猝难以取胜也。 

　　中东情势 

　　现据东洋各处来报，则东人之志实似不欲与我国相战也；不过欲存体面，乃可撤兵。故诸报之意，以为今之战否，全在中国自择之。近日京师虽无甚消息，然风传柳原公使曾已显露此意；与本馆前日所论，实相符合。我国夙尚敦睦，度亦无所窒碍也。故以今势揆之，则两国或不至卒蹈兵祸；斯非中、东人所深幸者哉！ 

　　译横滨报语 

　　横滨西报论及大臣哦古坡之出使北京曰：相传经奉御命，中国若肯认曰东洋于出师往台并无越理，实系事所应得；乃可与议撤兵而不从占踞番地之先计也。设使至京之际，见中朝实惧东洋铁甲船并各精器等，乃可以索赔项。总之，须相机而行。西报又曰：大抵两国各怀疑惧，中国之为计，在于延时以藉练兵士，而精励其器；东洋之为计，欲即动手，不使中国办买铁甲船及精器各事也。 

　　东国招募兵士 

　　据神户西报于十九日所传，则前日开往长崎、后为旋风搁浅之火船名「马大士」者，共载有兵士二千人，皆调往台湾者也。长崎新报又曰：本埠积兵颇多，大抵除「马大士」船之外，将另行以所泊载兵之船遣发云。然此言，亦不过一人之见而已。本月初五日，船名「大加跌可马鲁」自台湾回长，带有病士三十人。横滨又报曰：到一火船名「江西」，系自台湾来者，带有病士三百人。故东国业经下令，欲招募以增兵额也。 

　　李珍大入都 

　　美国人李珍大于礼拜六乘「北京」轮船前往京师，大约襄东使哦古坡商议大局也。 

　　东人拟拯铁甲船 

　　闻上海祥生造厂之洋行兼有厂在长崎者，经为东人拯举前沈之铁甲船名「士多尼瓦」。盖此行备有起船机器，吸水极速；即船底有大孔而吸出内水实捷于进水，而船藉以自起也。然修补处，或须以时日，亦未可知。据所传，此船于未沈时曾拟发往台湾；其知者，皆曰「此船不善于驶洋」。现在正当恶风辄发之际，台湾滨海地方尤甚于他处；故未经遄发而旋遇此厄云。 

　　七月二十二日（公历九月初二日——即礼拜三） 

　　译录香港报语 

　　香港新报有论及英人现为中宪任用以供兵事之非；又将英例一条载录。其例曰：若有别国与中国相战或国内有作乱者，而英民膺任于中朝以从军事，非由英朝廷先许之者，即以妄行论。事发而审明属实，苦以监禁，至久以两年为期，或在监内作苦功；或坐监外，更科以罚锾之例，从少至多有罚至五千圆者；或仅罚银而不禁监，亦有之：总皆由公堂酌情裁断也。于是「字林新报」驳其论曰：中国尚未动兵；若果有交战之事，则各英人仅有两道：一则舍任而去、一则冒例而行耳。 

　　七月二十三日（公历九月初三日——即礼拜四） 

　　中国已购得铁甲船 

　　昨得英京前日传来电报云：中国已向丹国买就铁甲船一艘，想此数月内当可到矣。本馆前曾闻华官已付银两，向泰西购取；或即此船欤！按中国购办铁甲船，前已屡次说及；兹则系的确实信也。 

　　闽省水师拟仍请西人训练 

　　有自福建或相报曰：是处官宪经议定，此后水师内各务须复行延用西人教导。盖中国各员弁于驾船出洋事，究未能称精熟；便即舍去西人，未免失之过早。又曰：福建至厦门一路所拟设立电线，尚未开工云。 

　　中东所议须迟日有信 

　　据昨日烟台来信，则东使哦古坡实未在该埠，转搭「恰便」轮船驶往天津；惟在烟台耽搁数日，仍复坐铁甲船以前往耳。按「恰便」火轮即系前日回沪者，相报在海洋曾见过铁甲船及炮舶两艘，皆已至附近天津之海面。至于东钦使抵北京后，其所议如何？想尚须八日，上海或可得此音信也。今音信未来，则东洋一事固犹虚悬而未容测定耳。 

　　东国铁甲船已浮至海面 

　　闻东洋「士多尼瓦」铁甲船既浮水后，细加察阅，知无大受损处。又「马大士」载兵火船曾自长崎出口，往附近海岛某处，即以兵士七百人回长焉。该兵士，传闻今仍奉调赴台湾云。 

　　译长崎西报语 

　　长崎西报云：有东洋船名「大古撒可马鲁」，于英二十七日——即华七月十六日曾出海赴台；然未说有搭兵与否。该报亦曰：东人现在台湾建造房屋既坚且大，盖将使兵士得以度岁也。则观于此，东人似尚无意于撤兵矣。 

　　西宪评隲 

　　传得总理衙门经将台湾一事与东人先后往返各文牍，皆抄写而交与驻札京师之各钦使，盖以便其察悉两造之曲直也。闻西宪以一端甚为奇异，即东洋久延时日不照复中国之各文书者，以为大失两国相交之常礼也。 

　　载兵各船已回 

　　前自镇江载兵开往台湾之各火船，今已回来矣。其内一船名「永清」，带回有煤，已进口来沪；其余「伊敦」、「利运」及官轮船三只，相传皆已回镇江，欲依旧搭兵再往台湾也。据船上诸人所报，各船一路平安。惟甫抵打狗，而大风陡作，诸船迫于驶往澎湖各山之下，停泊两日以避风焉。甫经掷锚，见东洋大兵船从远而来，在诸船较远之处而湾泊焉；及至起锚欲往打狗，东船逼尾其后，直从之至打狗。旋于各船拟开回之早一日，东船始去往别处巡海。于是，中国各船前诣鸡笼取煤而回云。此事系由通闻馆所译出。 

　　七月二十四日（公历九月初四日——即礼拜五） 

　　东船窥伺华兵 

　　昨传中国载兵诸船在台湾为东船尾伺一事，今据「字林」所报，则此船名「逆亲」，于英七月二十八日自东洋而开往台湾者也。中国载兵停泊澎湖二日，该东船窥伺亦两日而不稍相离；继见华船驶行，而东船又尾之往打狗，且拢近而泊焉。及两船卸兵已毕、解炼北行，东船始亦解炼而与之同出口。据相传曰：此船后往琅■〈王乔〉云。 

　　七月二十五日（公历九月初五日——即礼拜六） 

　　论武员宜究习西国兵法 

　　台湾之役，苟能卒归于和好而不贻封疆之忧，此诚我中国之大利也。然予以为由此役而自悟兵力之太薄、兵法之未精，奋然振兴，以冀练成劲旅、激出良将，则尤为利之大者。何也？东洋，蕞尔一弹丸国耳。其兵力之强，较之欧罗巴称雄诸国不及十分之一，即较之欧罗巴不能称雄诸国亦不过五分之一；而顾扰动我海疆、牵掣我师旅、屠戮我人民、占踞我土地，历数月而偃然如故，不解甲、不休兵，则我国军政之短绌，无亦有显然为敌所窥测者乎！今东洋侵犯，尚如此震动；况泰西雄长一国之来构难乎！为今之计，务须整顿兵法，使其斩然一新；庶中国四百兆庶民皆得精兵悍帅以为保卫，而兵威且可振于天下矣。 

　　夫泰西之练兵也，齐其心力、壮其胆勇，然后演及枪法阵势，故能不忙不乱、不畏不怯也。今中国于近十余年来亦知其善而效法之，然阳奉而阴违、浮慕而无实心者，比比然矣。即如凤凰山之洋枪队，久延英国军士以为教练；而据英士所言，则武员皆有不屑习学之意。盖彼既习于旧制，自不肯顿改于新法。然兵士皆就伍演习，而武员独袖手旁观，有是理乎？是乌望其士识将心、将作士气也乎！亦深负上宪改练兵法之至意矣。 

　　夫兵法，将帅宜通其意，兵士第守其法。然则带兵者之习练，尤宜什倍于行伍；而顾可毫不加意乎！予既悉泰西各武员之详，较之我国员弁，则显觉其异；是虽器械之精也相同、战士之勇也相埒，而亦非取胜之道矣。盖泰西兵学殊深，将士皆苦志专心，半生攻讨，而后出从疆场之事；非如我国员弁，平时则雅歌投壶、临事则张皇应敌，以冀侥幸于万一者也。历稽古今战胜之道，无不恃将帅之谋略。今用精械，每托远攻；尤非有素定之智略不可。昔普人在麦士城，能以数埒之兵而围陷法兵之在坚垒者八万人，其故何耶？普将更达于兵术、深于兵学而已矣。相传其攻习之法，每以大图一幅，内画城郭、乡村、林木、冈阜、江海之形以习兵法，如奕棋者然。以小棋子当两国之兵，分派各处；乃以敌人在某处，我兵应如何应敌？或为攻打之阵、或为拒守之策：时时考校各将士。由是，诸将皆能洞悉形势，夺据要隘；较之纸上谈兵者更为精实，用能胸有成竹以破强敌焉。今我国既大购精械，且请西士教习兵勇；而营哨武员不致力于西法兵学，则后效尚未可必也。是何不尽翻译其战阵、火器各书，使各武员攻习之？且以此学为考试校核其精进者而升用之，则以视「孙子」十三篇诸书，其能克敌致果也为何如哉！谓予不信，请尝试之！ 

　　神户新闻 

　　东洋神户土官，今留心于稽察进出各兵械，且有函请西商相告以现在存器几何？ 

　　华人寄居此处者，以台湾一役甚为忧虑。其内有知者，已曾将所储货物移托西人，以免后事也。 

　　东人买铁甲船 

　　前报曾经传曰：东人已向泰西办买铁甲船二艘。兹又传得此二船，乃在英国之革来河造就；现在一船已下水，东洋今方遣一西国船主名白兰以驾之来东。且曰：及白兰之到英，而此船当备于放海矣。又有一西报，驳此言曰：白兰之往英国，非以驾回铁甲船也，不过欲驾回早定买之双暗轮一千吨大之火船耳。吾揆此事，想东洋之有铁甲船，亦为可疑。盖铁甲船须一、二年之工，方可造成；设此两船原为东人所定造，则东洋必在一、二年前所定也。抑或本为他国定造，后转卖于日本，则未可知。然则此事，宜中国请于英国，不可交与东洋为要。如英国以为东洋已侵犯中地，则照万国之例，不可供船于东人也。若于我国办船，则大异是。盖东人犯我，我未尝应而与接战也。 

　　东国邮来消息 

　　东洋邮来信息，大有备兵之意。除另述办买铁甲船外，知东人已遣「牛约」船载兵士一千六百人出海往台湾云。又风传朝廷已下令增兵至十万人之多者，而又劳于备军械、办衣服及磺硝等军内所需各物；则谓东人似犹惧与中国交战者，以此一端，不可见乎？先是，拟定于英九月十日——即华七月三十日召齐各封疆臣于议院，既而又拟缓期。于是日申日报曰：盖国家特用示意于报馆，所以迁延聚议之期耳。实以内务大臣哦古坡现方出使北京以商定台湾一事，其事或出于战、或出于和，当通国所大为虑也；设使失和而战，则各郡民人必大为震动，保无来不测之虞耶！朝廷既虑及此事，故特颁命各疆臣务须各在其所、不得离任，以便杜意外之变。俟和音一到，然后始可应召聚议云云。按此言若果出自朝廷，则与今之时局实为大要也。然东人既必竭其力以与我国相抗，而又惧民变；何尚乐乎战争欤！ 

　　兵部带领引见奉旨（七月初八日京报） 

　　兵部带领引见，奉旨：『……题补福建台湾城守营参将许荣升，奏补福建罗源营守备；……着照准。……，钦此』。 

　　七月二十七日（公历九月初七日——即礼拜一） 

　　美钦使详咨东使旧话 

　　西报登印去年美国驻札北京钦差将东使琐意西马之事详咨美国外务大臣名弗师者，书中所写日期为公历六月十三日；今西人印之，盖欲藉以烛知该东使昔日所议何如也。书略曰：本钦使曾面晤琐意西马，伊陈曰：『有两事，欲问于中朝者。一、中国是否管辖生番，抑竟毫无干涉乎？若实为所辖，则将问其赔补琉球难民惨死及严行惩办也。若说不与相干，则东洋乃将自行加兵以征伐生番也。且因生番所居之地，海滨皆无泊船之处；故又将假道于中国，请自通商口岸以进兵也。一、欲问中国之与高丽，实何如也？若果视为属国，乃与该国之行为固有关碍矣；抑或他国受屈于高丽，径可自行征办乎？该公使又说及琉球国曰：此国已归入东洋统属之内也；使中国或他国欲与东洋问及旧为琉球国之事，则东洋概不依也』云云。美国钦差当日所述之书如是；然其词亦皆得之琐意西马口传而已。 

　　东人赴长江各埠 

　　昨汉口有本月二十一日寄来之信报曰：前「北京」轮船开往汉口等埠，带有东洋多人；有在镇江上岸者、有在九江上岸者，其在汉口上岸者则共六人。据船主称曰：此人行径并非商贾之类，盖皆有官场气概；或皆受命于朝者欤？此信节已得之有可凭。然该东人果有何意见、有何作为，不惮跋踄而分往扬子江各埠乎？观者当可以意猜度之。 

　　东洋杞忧生述征番事辩谬（言佃敬委夫稿） 

　　「申报」所刊杞忧生述事一则，词甚荒谬。若无人辩，未免东人之志愈张；乃此稿寄交汇报馆月余，未见刊列报中，不解其意。兹再录寄贵馆，如亦东瞻气馁，置之可也。倘能译以西字，传之各国；俾知东人之谬，且知中国尚有人在，尤所望焉！ 

　　近见「申报」中录刊东洋杞忧生述征番一则，中云：台湾生番之罪，华官知而不问，度外置之；故去年日使在京与总理衙门议允，一任东朝处分。问罪之师，理为至当；岂失中华之和交、犯万国之公法！顾流言以动人心，欲破两国交和之道难矣！所言谬甚，乌可不辩！ 

　　生番之为中国人、番社之为中国土，总理衙门并无允准东人往征明文；「申报」所录闽浙总督两次照会中，已凿凿言之，毋待赘陈。惟「环报」所刊前次日将照会闽督文内，尚系隐约其词；言与总理衙门论及生番不服王化，并未有一任东朝处分之语。杞忧生何人！在沪既久，何从而悉两国大臣觌面言谈，公然妄造！其谬一。 

　　即使两国大臣论及生番或有不知王化，忍于杀人之语；亦惜其愚蠢无知耳，并非王化所不及与不遵、不服之谓。日使误会，亦未可知。第至今未闻传有此说，断无中国遽允东朝处分之理！若有之，即未立约为据，亦有照会为凭；何得以无凭、无据虚捏之词，指为定议！其谬二。 

　　东国欲兴问罪之师，义当先行照会；若中国不为惩办，然后约期往征，方为正理。乃兵船已到厦门，始有照会通知；随即率兵前去。一似匪徒向劫，甫唤开门，即已破扉直入；以出人意外为得计，尚复自称至当：其谬三。 

　　先是，同治六年，美国「罗妹」商船遭风到彼，冲礁沉没；凫水得生者，被番所害。美领事李让礼申呈前闽浙总督，言中国不办，当驾兵船往剿；即经檄委府、厅大员督带兵勇亲莅究惩。李领事停止兵船，另坐轮船往观；生番畏罪悔过，送还洋妇尸骨及洋镜、影像等物；李领事旋与番目祝其笃讲好立约，照会撤兵，并议定龟鼻山顶建设营房防护商舟，事乃完结。若非中国疆土，何以美国照请中国惩办？是生番未尝不服王化、华官未尝度外置之，案牍俱存，岂容诬灭！其谬四。 

　　前年东国八重岛民舟破沈溺，经番众救起二人，以礼送回，东君殷勤称谢；昭昭在人耳目。番虽残忍，何曾伤及东人！日将照会中所称琉球难民被戕多命，其间溺毙不少，未必尽系番杀。既未申请究办，华官焉得而知！乃谓为知而不问，交词饰说，借口兴戎：其谬五。 

　　本年三月二十三日，日将照会到闽，若即选派大员统领练兵兼坐轮船先至琅■〈王乔〉屯驻，指拏分凶各番，缚候会办；其良番迁至他处，而移防护商舟官兵于其社，克期十日内日军未到之先办竣，非难事也。日将到时，官兵先在、罪人已得，即可商办善后，毋庸舍舟登岸；日将不能谓未办，必须再加惩创。纵欲亲履其地，已无番众出而与敌；东人虽狡，技将何施！闽督之不如此办者，非不思及也；恐两国兵勇悍鲁，设有故违节制，如马谡其人偶因细故相讧，稍伤和谊，有失中国宽宏仁厚、犯而不校之盛德。故先以婉辞劝阻，用昭和好。不意日将置之不答，遽尔弄兵，藐视逞强一至于此，犹以「岂失和交」为词：其谬六。 

　　日将照会内言生番凶恶性成，是以稍加惩儆，使知畏戒。今牡丹等社业已攻毁，是应惩者已惩儆矣，而犹拥兵不退；故中国大臣驶赴琅峤，亲趣日将退师。日将理穷意沮，忽言退师之权，伊能自主；奈已费银一百二十万圆无人赔补，事有为难。是东军之逗遛观望者，果为此百二十万圆此细事耳。虽生番力本穷乏，已受屠毒，势不能赔；在中国未犯东人，体制攸关，亦不能补。然现有应赔补之人，其人本有应赔补之理；祗烦中国一举手、一启口之劳，何所吝惜！顾虑而不之允。所以不允赔补者，因两国缔约方新，宜相眷顾；倘东人得银而退，欧洲诸国必笑为行动无赖，此番举动专为讹银。此后，东人何以自立于大国间！此正中国大臣爱重东朝之美意。日将不知省悟，既灭行凶番众、兼毁附近数社，心之残暴，不异凶番；且已擅犯我界，复屯兵于久为华民、熟番聚处之区。似此掩耳盗铃、鹊巢鸠占，自以为未犯万国公法，其谁欺欺天乎！其谬七。且止谤，莫如自修。东人之欲甘心者，凶番也；番已畏服，全师而退，则始事虽不合理，终事尚能知非。悠悠之谈，胡足重轻！今东人之心，路人知之：无非垂涎台地，希图侵踞。而又自知难以明言，一味支吾，待中国忍之不能再忍、怒而往逐，便可藉词理直在东、衅起中国以文其过；此非以意测度，有实证焉。传闻东朝秉国之臣，吟送日将振旅诗章，末有「为吊郑延平」句。郑延平者，前据台湾之郑成功也；非欲复其故土，何故思之吊之！殊不知康熙间江日升「台湾外志」言：成功之父芝龙，诱奸东女翁氏，始生成功；与其魁颜思齐于前明天启四年阴结党羽，谋踞东土。为东人所觉，遂星夜潜遁入台。是成功虽忠于明，其父乃东国奸徒叛党；东人读书无多，尚欲追吊成功，认为彼所自出，岂不贻人笑柄！转以华人局外谈论斥为流言，以动人心，冀掩覆其隐衷诡计：其缪八。 

　　总之，东师之兴，先则秘而不告；逮趣其退，又思赔补银圆。久踞中国边隅，筑城自固。中国犹不忍与绝、即加责逐者，正如天地之大，人物禽兽无所不容，不值以兵力相角耳，非有所顾忌畏怯也。东人转扬扬自得，恃其强词谓可夺理，尚在迁延不去；意谓不能得志于台，尚可突侵他口，乘人不备以逞其私。是欲破两国交和之道者，东人也；顾欲卸咎于局外之人：其缪九。 

　　至杞忧生措词，尤为失检。杀人者，牡丹社凶番；与他番无干，与台民更不相涉。乃一则曰征台、再则曰征台，是其心中、意中，早已在台而不在番；遂不觉情现乎词。抑知东朝弃其数千年诗书礼乐之风，一旦事事改从西法，自夸强盛，妄图非分；吾恐诱以效法者，将乘其敝而一蹴毙之！古人云：「秦人不暇自哀，而后人哀之」；又云：「螳螂方捕蝉，黄雀已伺其后」。正此日东人之谓也；曷不返自思耶！其谬十。 

　　有此十谬，不辩不明。现在东人仍在琅峤，且占至枋寮汛地；徘徊瞻顾，其意何居？试诘之杞忧生，其将何词以对（编者按：后段原续刊于二十九日报）！ 

　　七月二十八日（公历九月初八日——即礼拜二） 

　　「字林」述东使抵津 

　　「字林」友人于七月二十一日由津寄书曰：今早九点钟时，驶到一东洋炮船，内有东洋大钦差哦古坡及赞相官、扈从官多人并水师提督名「意多」者。盖东使驾铁甲船抵沽后，经昨日报闻，城内各官得耗，尽皆纷扰。查东洋一事，此处各人大以为谈柄；而前数日尤甚。是以一见炮船大桅高挂扬东君旗号，故聚集迎观者众多。使臣既登岸，即送入美国领事官署内；盖被领事相请，适馆授餐焉。其扈从各员繁多异常，闻尚难于安顿。未知钦使在京驻驾几日，但风闻须逗遛三、四日云。现李爵相尚未通问，或明、后日始将面晤；吾知胥差、皁隶皆往反奔命矣。又一日，当又见东使命各从员排成大队，前后簇拥，径往督宪行台也。于是乎，行拜揖俯首叩头之礼。礼既毕，各述闲话数句，或献茶、或奉酒，肴果各类陈设几筵。而言词将渐流及台事也。 

　　东洋兵轮由台到沪 

　　礼拜六晚，自琅峤到一东洋载兵之船名「太概撒可马鲁」者；盖由台湾赍文赴投于驻沪之东洋领事也。又传琅峤并无别样消息云。 

　　东使哦古坡到大沽 

　　东洋钦使哦古坡所驾铁甲船名「莫神干」及扈从炮艇于七月二十日驶抵太挺，出沽北河口；镇守炮台各员弁见两船各插东洋白地上画红日之旗，无不皇遽，不测其驶来何意。传闻下令将各炮□以弹药，授与兵士；传令务须急速准备，以应飞击截堵之用。孰知东洋兵船毫不露出凶意，寂然驶近；然则各军士如是踊跃，不亦见其保卫捍蔽之热心耶！今闻该铁甲船已回至燕台，东使惟留炮船一艘，以供驰赴津门并乘驾回南云；大抵因大沽口湾船不稳当云。 

　　颁令各口设防 

　　传得中国国家经已颁令各防官宪，务（？）须现在多办兵械及筹款为他防之举。若毕（？）属实，以知本国与东人议局有将谐之望矣。 

　　七月二十九日（公历九月初九日——即礼拜三） 

　　东船开驶近闻 

　　前日见东洋新来载兵船「大概撒可马鲁」者甫解炼出口，即有中国炮船名「永保」者亦燃火动轮，潜尾其后，不知何故；殆欲窥其动静及其去向耶！传闻东洋此船航海最捷，为载兵各轮舶之冠；故派令驶往天津，俟哦古坡东使反旆，即令驾回长崎也。 

　　又相传：前者「海宁」轮船自天津开回、未至大沽之半途，有人招止。盖因有东洋员弁欲附乘该舶驾往大沽口外彼时所直湾之铁甲船名「莫神干」，以迎候哦古坡云。 

　　讹字改正 

　　日昨报录「颁令各口设防」，内有「无须现在多办兵械」句，其「无」字误作「务」字；「若果属实」句，其「果」字误作「毕」字。因一时失检，兹故改正。 

　　七月三十日（公历九月初十日——即礼拜四） 

　　译「士林报」述天津友人来函 

　　华七月二十四日，有天津友人邮书于「字林」曰： 

　　『东洋钦使哦古坡与扈从各员尚顿辔于天津，闻已发介往京都；俟有复命，然后再行准酌驾轮以前往也。公使于华七月二十二日登岸时，东洋水手俱照泰西水师例，高踞横桅，成行而声庆。此日，各领事官咸往拜公使。公使于五点钟时，亦发赞相官往拜道宪；告以公使已抵津门，将以公事转赴京师也。翌日，道宪亲自答拜；然未闻是否获见。查前东洋公使柳原过境谒拜李爵相，仅委招商轮船局内微员两人回谒；故想哦古坡将必以此为戒，而或不敢烦拜也。现在天津诸人纷纷以台湾事相论，俱以为东洋于此役其欺我中国焉太甚！果能力惩，当无不互相庆幸。然通处虽有准备逐去东人之信，尚系传闻；到底两国景况，曾无异剑鱼攻刺大鲸鱼也。盖就目下而论，则东人实有可恃之势。华人以稍能效习泰西兵法，遂曾经自庆谓足克敌外邦；至现在，而始觉此意之误也。惟既自误其非，乃知上海及福建所造成木船多只，皆废然不足当东洋两铁甲船矣。顾以前听华官之语，自以为能敌一强国如法兰西者；至今而始知难敌一东洋小国也。故吾谓中国，一鲸鱼也；东洋，一剑鱼也。鲸鱼虽大如高山，而剑鱼或可辗转随意以剑刺之也。苟非得京内大臣筹定，使国内水陆诸君各员弁皆熟习泰西兵法，则两国之势恒当如是；自非将水陆军内号令一新，则永远而不能敌外国之小者矣。 

　　『昨日北塘至京都一路，拿拘东员两人；以不藏执照而擅入内地故也。在平日，或不至严查如是；惟时届此际，则不得为怪也。所怪者，独东人不自照例制以行耳。且东人于己国，凡于外人入内地各制，不许少有违误；则于自入他国，不亦当恪遵常制乎！ 

　　『昨日，有东洋水手在租界滩路与华兵争殴；相战久之，而华兵败绩云。 

　　『津、沽于今日谋乱一事，因李爵相烛照于几先，幸得威服各怀贰之徒；惟闻各官宪仍如不知有此事者。然有确闻：大沽以上炮台一座内之营兵径以兵器逃窜者，已有七百名之多；则洵非细事也。或谓曰：彼仅欲逃散以免罪耳。然有七百人之多，且又以别情揆之，则「逃散」二字岂可以称乎？或又谓曰：兵内实无怀贰心之人也。噫！何以掩覆之如是耶。目下尚多有怀疑贰者，现虽不在行伍中，顾当防其与之串通也。设使此后有意外之变，则必自营外之辈所致焉明矣』。 

　　总理衙门于英五月十一日致书东洋外务衙门译稿 

　　「字林新报」印录有总理衙门初次致书于东洋并东洋回书、又总理衙门二次致书稿底三纸。本馆今日译录总理衙门初次之书；容明日再录其余一书也。为照会事。 

　　自与贵国寻盟以来，两国和好备臻，礼文浃洽，深为可庆。去年贵国大臣琐意西马衔命来使，辱临敝都，与本衙门交接商议之下，诸事亦皆属妥协殷厚，意同心协，实永敦亲睦之道也。于去年五月初五日，贵公使令赞相官柳原偕翻译官名得来敝署，欲商及事务三条。其第三条，则台湾番人戮杀疏球岛人一事；柳君称曰：欲发使人向生番相问；于是言语繁多。盖敝国欲细诘以何故有此三问也？翻译官得谓曰：所问澳门一条，本国将与澳门通商，故欲先明问以澳门一地，系属何国管辖？以为后日通埠计。高丽一端，因东洋近与该国构难，望贵国或可有惠解之道。至于台湾生番，祇愿派使告戒而已；庶日后东民漂流于彼者，生番可加惠待云。又据柳君所称：以上三条，概无相构之意。证以此言，又揆之两国敦睦和好之常，其先即有嫌疑、其后皆已平解矣。继而琐意西马告辞之际，敝执事乃进言曰：『和约内载明两国不可有越境之行，吾愿两国其共遵此约也』！琐意西马以四字对曰：『其如是也』。本执事又追忆琐意西马驻留敝国日久，会晤燕谈非止一次，而伊从未亲言及三事。除和约内所载各条外，则敝国总未与贵国结有他约也；除和约各条之外，则并未与贵使臣商及他事也。虽然，近来驻札北京钦差皆危辞来告曰：东洋将出师征台湾番人矣。阅各处新报并沿海各员来报，则与各钦使言又相符矣。据该员所禀：本年二月内，厦门驶到东洋兵船一艘，船官请地登岸，以为操演计。又据该船官所言，则该船由台湾所属之澎湖岛而取道驶进者也。查海内弹丸黑子之台湾岛，其内有番人系众人之所□。「礼记」有曰：「礼从宜、使从俗」。其食息生聚于此，亦自成为民俗，不可挠改矣。是以中国未尝加以刑政，使其归属中例辖下；以故番人皆浑浑噩噩，自安其常。然其地，则仍在中国属下。如中国直省疆域之边隅，亦有番人等类，亦一例使之从俗，而不加扰害钤束焉。今遽闻贵国加兵台湾番人之耗，本国实难于取信。然设贵国诚有此谋，敢问何不先与敝署从长商议乎？又敢问该湾泊厦门之兵船，究为何意乎？照会到日，望即查明情节，述悉覆闻，以释众人之疑、以坚两国之好，不胜幸甚（恭亲王及总理衙门各大臣佥名）！ 

　　铁甲船商尚待华官驾回 

　　顷闻中国于丹国购办之铁甲船，已有所棘手。盖船值虽已清给，而未命委员以纳船也。诚以铁甲船非如他物可比，恐或偶入不肖之手，则于所售之国容有窒碍。且中国岂必于东洋构难，或后有事于该国，故难于送至也。 

　　宁郡调兵赴防金鸡山 

　　宁友来函云：前次调到湘勇，曾经分札各寺观中。现闻有二十六日调赴金鸡山之说；军装、火器储备精良，军容颇有如火、如荼之盛。海疆要隘，捍卫攸资；可为浙东生民庆矣。又闻于金鸡、舟山各处添筑炮台，防堵谨严；尤足见运筹之周密，几有「迭锁重关」之可恃云。 

　　选录多闻子寄华字□报馆书 

　　近得台湾消息，有日本人四名赴其地东边后山歧莱港地方，欲于来岁之春筑创埠头，招徕贸易；首雇墨西哥国人卑鲁剥船前往。其欲以蚕食我国疆土之实迹，昭然足据。尚幸天心厌乱，其船甫至歧莱，竟为礁石触沈；幸人皆无恙，日人因另雇小船回来。台湾道夏公知其耗，虑生别衅，当邀沪上海关税务司好公同赴歧莱，将破船一案查办清楚。闻现将后山路径开辟，生番情愿薙发归化；从此榛莽悉变坦途，蛮荒咸沐王化。此一役也，中国可谓思患预防者矣。然歧莱地虽膏腴，久在荒徼；现议开禁，番民得见天日，谓非运会使然，彼苍者天固有以启之哉！ 

　　八月初一日（公历九月十一日——即礼拜五） 

　　东洋外务大臣得拉西马于英五月□□日照复中国总理衙门 

　　为照覆事。 

　　接得贵衙门英五月十一日来文，内称贵国既风闻本国将加兵台湾番人，心实怀疑，不解其意；且辱命敝臣以细情照覆等因。兹特胪述书内，望贵衙门详察焉。案缘本国公使琐意西马去年在北京时，特使其介以要事三条向贵衙门诘问，其言诚与所述者相符。据其请问时，则有毛尚书昶熙及董尚书恂两大臣在座，共见共闻。至于命将出师，往征台湾，亦实为不得已之举也；况已延缓至今。其事仍与去年面商之词，不相背谬。盖本国立意，固与彼时所陈同一未改焉。且于来书未到之先，业已派遣使臣柳原径赴贵部，莅事达情。今想该使臣定已抵京，必将其中情节备细奉闻矣。故本衙门可无庸缕缕云。 

　　此复。 

　　总理衙门于英六月初二日再复照会东洋外务大臣 

　　为照会事。 

　　本大臣于英五月十一日经奉书一通，内陈本国海疆官吏及驻札敝京各钦使皆致辞谓曰：东洋将用兵台湾情事可疑等语。又将去岁面诘各情，详列奉闻；兼请贵国查照覆书云云。谅此书已登记室，不日当可拜诵回书矣。兹本朝于英五月二十九日奉圣谕，以台湾辽远及其所属各地均为海疆要隘，特命沈大臣葆桢驰赴台湾办理通商各事；钦此。查台湾交涉之事，因浙闽总督驻节省城，相距较遐，商办未便；今所简用之沈大臣葆桢，熟悉通商情形，内外各务了如指掌，故所有各事皆可斟酌办理，以臻妥协。且派使与和约相符，想从此中外和好，自当益加敦睦矣。 

　　合应布告，待此照会。 

　　招募勇丁 

　　传得上海所募之兵随募随发，陆续而赴台湾也。然新募之兵究何裨于台事，此诚所不解已；岂中国别处竟无精练之兵可遣欤？又传：复往宁波招募云。 

　　丹国扣留定银 

　　昨日西人传曰：中国所定买丹国之铁甲船事，已半途而废。且曰：中国所先交定银七千磅——即二万两之谱，经丹国已照卖约扣罚，本国曾即致书欲退其船。此传果系正确，则中国之弛防也，不亦太骤欤！ 

　　译勘东洋复书 

　　今日续录中、东之照会两纸，其内所最要者，总理衙门初次之书也。计内所陈述东使琐意西马仅委赞相官一人与总理衙门说及台湾生番一事，赞相官当时不过说欲发使示戒而已，并无构兵之谋也。而东洋之覆书，已认定前议大抵如是。然东人既明认为如是，则尚何藉辞之有！而查东人之行事所以又大不合者，以接总理衙门英五月十一日之书既延宕时日；及至答书，又诿诸新遣之柳原公使陈说各情，而柳原复多日逗留上海，是人人所共知也。 

　　八月初二日（公历九月十二日——即礼拜六） 

　　天津来信论日本事 

　　据天津前日邮来信云：哦古坡钦使尚议逗遛数日于彼，是以两国到底如何筹定，似仍须七、八日以知焉。据京都官场所传，则议条经已酌定；其大概，阅东洋西东各报，而东人似亦愿请和。揆之上海所传，我国家曾经下檄，不可复支银以办买兵器，筹防各口。于是旁观之人而论其事可谐者，似必矣。愚意，亦以为有八、九分可了局。然哦古坡未抵京，而此事断断不可视为预定矣。何也？概由一面而观之，理虽有排解之法；然自一面而观之，则又有可疑而不可解者。我国居心不欲战，东人肯撤兵，其它则皆愿置不问，此意人人所皆知；况东人格外设法侦探我中国各情乎？虽然，东人既达此情，乃于京都寄到事有可解之信后，何为又发兵士一千六百人至台湾乎？又何为颁檄国内加兵额至十万之数乎？再何以近日发员分往镇江、九江、汉口以侦探虚实乎？余初即信有八、九分可谐之势，然三事咸在；和音传闻之后，故不可视事为全妥，其大概已可知矣。 

　　八月初四日（公历九月十四日——即礼拜一） 

　　东洋事未谐和 

　　顷承西友相告曰：京都适来一书，谓中国与东洋议事不谐，未能宴然罢兵；恐将来必至于交战矣。闻此信息，实令人惊异。然与本馆前日所论者观之，亦非意外之事也。俟明日备得详细，再行录呈。 

　　哦古坡钦差上京 

　　顷得天津消息，知哦古坡钦差偕美人李珍大及东洋水师提督意多暨各随员，咸于华七月二十六日离津如京。且曰：钦差未尝与李伯相通往来之礼、申答问之情云。夫李伯相为总理外务大臣，向来各国钦差入京，未有不便道诣拜，先备礼文者；而东洋钦使居然过门不入，若不知有李伯相之在津者，亦足见该钦使骄傲之一斑也。抑又闻之：其初，柳原公使过津人谒，则李伯相仅委微员答拜以示轻焉；今故特不诣拜乎！然此，亦柳原之以傲言自取也。东洋如果诚心结和，其将以哦古坡之行事为合礼否乎？ 

　　中国载兵船复往台湾 

　　前自台湾所回中国载兵船，且复驶赴镇江左右；经于昨（初二）日驶经吴淞口出海。传者曰：复带有兵士二千五百人云。 

　　通闻馆论中东两国之今势 

　　近日中国经大准备兵事，除今日发往台湾二千五百兵，又据汉口顷到沪友人所传焦山群集本地炮船多只皆置有良械，为能得其最精者。镇江之一百六十里已广筑营垒及堡栅等事，皆峙立江边。在吴淞口，又见工人鸠集颇众，垒埂渐起焉。总之，扬子江及附近海滨南北皆已见其准防矣。然则东洋侵犯之危，亦似可有备无患矣。又新传曰：中国经许东洋不愿与闻台湾之事，其欲创惩生番，亦实与中国无损于和局意，反有相助锄灭凶暴之行。盖东洋既为中国出力，故中国亦可赔其兵费；是则东洋两公使柳原及哦古坡已志得意满，而可以不辱君命矣。夫两国相示以和意，东洋将撤归其兵，中国又具保番人无复犯事云云。以中国近颁檄不复置买兵器，则为此传闻之实征。且又传曰：法人气克与前自福建来上海办买兵器之官蒋太守等，于礼拜日早各搭附「海龙」火船欲回福建；而其所以回闽者，传闻非欲准备防务，而欲遵办中朝与东洋所议各端也。 

　　此通闻馆于礼拜六述事如此，其内亦有令人动疑者。然究竟本馆所得京都议事不谐、恐将决战之消息，系在通闻馆出报之后而得者也。 

　　八月初五日（公历九月十五日——即礼拜二） 

　　译「字林」天津友人来函 

　　东使哦古坡，于七月二十六日偕提督意多及美国人李珍大暨扈从诸员乘小船十六只出津如京矣。其船上高插东洋旗帜，成列以行；临经湾泊诸船处穿过浮桥之际，而来观聚谈各人颇众，几无隙地可容。查该钦使在津停驻计共六日，忆自于一千八百六十年间英、法两国军师踞留天津以来，阖省官员俱无有如此六日内之皇遽者也。或曾论曰：钦使历日不动驾，必因欲与李伯相先议大局；是故人尽盼望，以冀两边通启问、互来往，俾得探悉议局之大概。无如众望虽殷，而竟未闻有一次之讯问；是诚非意计之所料矣。按此事也，为外国钦使初次经津而不与李伯相接礼者，如仅为一、二日小住，则尚不为异；乃兹阅六日之久，且与李伯相衙门相距甚近，而顾一次不往拜、一书不赍投，即于平日交接礼仪，毋乃有所大缺欤！至于钦使至京，其如何商局？或出于战、或终于和，以此事尚秘密，无所得以预知也。 

　　详述中东情势 

　　昨「字林报」论及中、东两国之事曰：顷得京都消息，云中国与东洋相议有变，其战虑或大于前日也。按此闻也，与先所传之信息不符。然今日传告者，犹信而告人曰：「字林」此传，于本报昨日所登一也。顾中、东如何失议，概尚未得其详；大抵即有一时之小失，俟哦古坡至京，当可排解。夫东人之欲结和，观于东洋各报则固信有其事；至我国之不愿战，亦人所共知。惟因东人志在夺利，且居心甚傲；彼傲而有失议致战者，其危即在此矣。 

　　中国整饬边防 

　　近日相传我国家巳颁檄令：凡任海疆防守各员，不必复支巨款办器械、兴炮台诸举云云。或有谓其太遽者，或有疑其不实者。然此传闻，已有数端可证。盖既议买兵器、商办他举，订约几妥；而一旦遽尔辞绝，卒不果行：亦足见所传之非妄矣。然此事与近得之新闻，殊不符合。盖扬子江一带及宁波、上海各海口，皆有加意奋兴整顿军制、修饬防务之信。昨译通闻馆传述汉口来友之言，知镇江一带至吴淞口皆行准备。又闻南京之东二十里，亦经筑垒置炮、屯札营寨。又闻华初一、初二两日自宁波续发兵士一千人，分防镇海、舟山等处；且在宁波，拟定共新募兵勇五千人。镇海除现在修理旧堡台，又在河口对岸新筑一座，以为犄角。其余乍浦以及南翔一带，又皆有拨兵防海之信。观于此，则我国并无弛防之意。其檄令不必复办兵器者，抑或以已买之精械已足敷于派拨欤！抑或仅为福建总督檄令先委来沪采办之蒋观察芗生不必复办乎？则皆未可知也。总之，和、战未决之时，断无自弛边防之理也。 

　　湘军续赴镇海 

　　旧在宁郡驻防之湘军，已于七月三十日全队移营，拔赴镇海矣。此队貔貅之士，夙称精锐；旗帜、军械，皆亦整齐。闻南乡之近海■〈氵义〉各隘，亦均驻有精兵，防堵极严。当事诸宪勤政卫民，苍生幸甚！ 

　　宁郡民情 

　　宁波来书谓：该处民情，皆以台湾大局未定，各海口咸调兵设防、纷纷布置，正不知将来变何局面？以致讹言蜂起，一日数惊。甚有挈家口、迁辎重，避入山谷中者。夫市上有虎之谈，曾参杀人之说，不必实有是事也。一人叫呼，众人哗噪于后，遂以为市中真有虎矣；一人首倡，众人喧传于外，遂以为曾参真杀人矣。又况乡民不知时势、不识兵机，凡拥资立业及奔走衣食者，但知安危之局为身家性命之所系耳，安得不视为杞忧者！半月以来，但见调兵募勇，如是其络绎而旁午也；筑炮台、运火器，又如是其周备而琐碎也。耳未闻台地之消息、目未见朝中之论议，因而猜详百出、拟度万端，村老乡农、妇人孺子胸无成竹者，辄复互相恐吓；鹦鹉能言，即确有见识者亦为其所摇惑矣。余每谕之曰：台事有庙算主持、大宪掌握，各海口之防堵，当事之责也。盖以台湾交兵，则我兵有必胜之道：特恐东人之乘间分窜各口，故不得不加意设防。运筹者理宜如是；君等何轻信谣传之甚也！则人皆不顾而去。第思此种谣传，必当禁止；莫妙于上宪刊发简明告示，将何以必须设防之故，大书特书，使皆家喻户晓，庶民情可以安堵而免惊惶矣。孔子曰：「民可使由之，不可使知之」；此岂不可使知者耶！顾听其为民之讹言，而莫知为计耶！ 

　　宁波西友来书 

　　一西友自宁波致书于西报曰：该埠西人听有各处风闻，则心内未免怀虑；宜西官即行派发兵船一只，以为保护计。然据彼西人之信，则官宪除宁波聚集兵士不下七、八千人外，城外较远之处又有一万至一万五千人分屯焉。又曰：舟山居民皆惧东人来扰，故定海郊外之人多移居城内云。 

　　八月初六日（公历九月十六日——即礼拜三） 

　　东人窥探京师路程 

　　前哦古坡钦使至津，其扈从各员颇多据述几无馆舍以居焉；旋经随从之员，已多附西船由上海而回东洋矣。兹有西人告曰：闻该各员自天津乘船出口时，颇留意于考究各堡台及一切形势等事，并皆详注、细绘于册内。及至来沪后，亦曾亲遇有五人在洋货店及洋行内购买西人所著之大沽滨海处及大沽河、北塘河以凡自海口往京都各处之地图也。此事既有所闻，应合即呈上鉴。查东钦使所带之各从员，多于既察勘情形后，使发回东国；顾不发之于自所停泊燕台之铁甲船，而必发之自沪回东，其事本属可疑。又揆之华官近在津门、京都之间已拘到不执路照之两东人，则更有东人侦探之疑矣。虽然，大沽为畿辅藩篱，殊有金汤之固，所谓天设之险也；况师武臣力上下一心，而又何虑乎！ 

　　详究中东失议之由 

　　本馆于昨日询究中国与东洋失议传闻之由，据称系天津西商与官宪有来往者所致于通闻报馆者也。据云：驻京柳原公使词多傲慢，恭亲王以故与之负气而绝议。且云长崎西商与东官有来往者，亦传寄电音曰：中、东两国之构战，恐难免矣。至于上海「正凤日报」所云「恭亲王与东钦使哦古坡业已妥商局面」者，此事大抵由于不察，而惟得之风闻已耳。盖哦古坡于前寄信时，尚未抵京；近得津、沽最新之信息，则哦古坡不过甫自津门动身，由水道抵通州以入京都也。则设使总理衙门与东洋筹议，犹必与柳原相商焉明矣。夫中国所深愿者，不欲兵连祸结；而又所望者，不欲堂堂大国，一旦见欺于弱小之东洋。苟两事得以兼全，始可通国之人起而交庆矣。 

　　调兵赴吴淞防堵 

　　昨早九点钟，有凤凰山洋枪队五百名经过沪北，惟见军容肃穆、士气奋兴，兼之器械精良，几有如虎如貔之概。其领队官为曹君，爵秩、里居则尚未悉闻——皆调赴吴淞一带防堵。足见捍御有资于防务，已次第而举行矣。 

　　东人贫困 

　　香港西报论及东洋曰：现在该国已土瘠民贫，穷迫之至，帑藏皆已支绌；除从前所告贷于泰西外，近又拟与乞贷以资每日之兵饷，计向丽如银行已借用洋银六十万圆，故银行现不肯复借给矣。东人既告贷无门，而度支又形日竭，实无以资供屯驻台湾之师；卒之向怡和洋行借用二十万银，而以朝廷之贡米为质也。顾此报所述之事，或亦不尽可凭。使东人果如是其穷迫也，何犹敢虚张声势于京都乎！夫三军所恃，首在饷糈；此事理之必然也。岂东人而独未计及欤？ 

　　八月初七日（公历九月十七日——即礼拜四） 

　　录述东国近日情形 

　　昨有华友得东洋华商来函云：据述东国朝廷，近已分饬各官遍谕华人之客于日本者；以为中、东两国现虽有台湾交涉事，然与商客之往来实无干涉，各华商毋得擅自惊恐，仍宜照常居积贸易。是故华商闻有是谕，虽各有戒心，而懋迁有无尚如平日，不至歇手。又云：东国近来时势实外强中干，故帑藏、饷糈时形竭蹶；惟图专向西国告贷银两，以资需用。至于上下臣民，其心中亦非竟愿与中国交战，第欲中国赔其兵饷；所谓「惟利是视」者是也。华友之所述如是。按东国家准华商仍照常交易，是诚依万国…… 

　　八月初八日（公历九月十八日——即礼拜五） 

　　津沽消息 

　　天津友人致书于「字林日报」曰：今年幸无水患，夏收已称丰足；逾十日当登，黍亦可望收成也。加之各处尽称平安，甚为可幸。然天津诸人，仍以台湾事为论；或有目见哦古坡所带之扈从，谓以东洋之人较之，中国则取胜何难乎！或又有指东洋铁甲船两只，而因觉为棘手也。 

　　八月初九日（公历九月十九日——即礼拜六） 

　　赁船装兵赴台 

　　有友自闽省来，为言日人之在台湾势虽张甚，然察其兵勇之实数，要亦不过四、五千人耳。且窥其意向之间，亦非必欲与中国战者。惟近闻长崎等处又续增兵万人，拟将前赴台境。是故蒋芗生太守与吴君少尉现已奉宪谕来沪，拟雇招商局轮船驶赴扬州装载李军门所带之豫军二千五百名前往厦门驻札；并闻李军门亦将同到厦门察看屯营形势，如是处无险可守，或改驻泉州亦未可知。惟招商局船虽经蒋太守面与商酌，而尚未雇定云。 

　　洋枪队续赴吴淞 

　　昨早七点钟时，沪城西门外蔡军门所率之洋枪队，已拔营前赴吴淞防堵；计所抽之队伍，约八成云。其余二成，或日后尽赴吴淞、抑仍在沪西老营驻守，则尚未定。忆日前从凤凰山调去者约五百名，由南翔调去者亦有五、六百人；今复得此一队，则吴淞防兵已有数千人矣。夫一夫当关，万夫莫开；而况兹所调遣者，皆我国之劲旅乎！ 

　　法兵船抵宁 

　　昨早有法兰西大兵船一艘驶入宁波海口，盖为保护西商以安民心也。船名「礼盛而来奇」，上有大炮一尊，长约二丈余，闻可装药四百余磅——法兵士约有三百余名；据称将在定海等处巡防也。夫宁郡民心，近以台湾事，深为惶恐。故西人特调此兵舶前来，以卫租界；可见西官之客于中国者，固无时无刻而不以保民为念也。然则，我国于防务，顾转可缓图乎！ 

　　闽督李（鹤年）奏知府等各员暂缓引见片（七月二十三日京报） 

　　再，福州府知府林庆贻、前同安县知县续升泉州府厦防同知李锺霖、前福清县知县续升台湾府鹿港同知石鸣韶，于同治十年分大计卓异；准吏部咨，均应引见。当即饬遵去后。兹查闽省福、厦二口防务吃紧，鹿港远驻台北筹防，并关紧要；议员林庆贻等在任办理裕如，一时未便更易。合无仰恳天恩，俯准福州府知府林庆贻、升任泉州府厦防同知李锺霖、台湾府鹿港同知石鸣韶暂缓北上，俾资熟手。据署藩司葆亨具详前来。除咨部查照外，臣谨附片驰陈，伏乞圣鉴训示。再，闽浙总督系臣本任，毋庸会衔；合并陈明。谨奏。 

　　奉朱批：『着照所请。吏部知道。钦此』。 

　　八月十一日（公历九月二十一日——即礼拜一） 

　　译横滨西报论（附识数语） 

　　横滨一西字新报，于华八月初一日作中、东现在局势之论；本馆姑全译之，以资众览。 

　　其论曰：自半月前本馆出报时，中、东战和之说俱纷纷然，迄无准信。近来数日，始稍有凭借，以备察究焉。盖自日兵抵台以后，凡以中、东两国之益为怀者，无不以失和将战之说，力辨其不可听；乃现始知欲行和议，实在为难也。知东洋前所发之柳原公使，经与中朝商议不谐；继又简派哦古坡至中国，复未能细与通议。中国李伯相及诸大臣既以薄礼接待，而中朝廷又不引见；故日后之战，将何以免乎！两国现均大备战事；以近势揆之，似惟一道可以止战。其道维何？则东人不议而撤兵是也。顾东人若以此法了局，则通国之内将必有怨咨而滋事者；故东朝以决战、撤兵两道衡之，则宁战而不肯无故议撤也。愚意东洋乐战之徒甚众，兼国家既授以精器、教以良法，果再能广招募、筹饷糈，则东人决战之志究足以难中国也。若以人敌人，想东人亦无虑此。夫中人后日之长，似在不忌于取用西人；且东洋于战后，其军帑未免有告匮之虑也。至于现在之难，系由操政权大臣意瓦古拉与其同志所致，民甚不乐其行政，故国内无一人仰望于意瓦古拉者也。 

　　西报之论大局如是；按其持议，则知有数端失实也。所谓柳原公使商事不谐者，或尚有其事；至谓哦古坡一节，皆子虚之谈耳。盖该新报抒论之时，哦古坡之至津抵京，皆在东洋所未闻及者；其何以预发此论乎？或曰：哦古坡早得中朝之函谕也。顾既得谕知不能接见与议，岂犹有入京之理乎！故曰：其持论有失实也。 

　　东兵议往北京 

　　横滨有西字日报曰：今有一确实信息，东洋近日之计议，以为若哦古坡不能议和，将即传电报于东洋，东人并不待誓战，便由长崎发精兵三万，欲直抵北京也。东洋各官且论之曰：此计甚妙，如十年前英、法两国之兵，可出于中国意料之外。勖哉夫，子其径往京师焉无恐！观于此刻本馆前所探录东人有意于京都，斯言亦未必尽为河汉欤！东人其且试之可也。迨亲遇李伯相所统之精兵，则无恐之说，得毋徒成为虚语乎！ 

　　东洋募勇 

　　现在东洋国家行令增广兵额之说，实有确据矣。其增兵之法，则不以劝募，而以强招；业经颁令通国：凡各壮丁自十八岁以下至二十五岁以上，皆招令投官报充；以身长五尺左右而膂力精壮者，不拘其愿与否，尽行派入水陆两军，令习战事。各官宪奋志承令，即此一端可见。盖□西商所用之出店服侍人等，亦皆照律勉招。或有西人驳曰：照和约，不可招去。西人所用东人，而西人既知为战事紧急时，亦不愿太拘约文，以碍国家之事。西报论之曰：西人若有恋爱之佣人，或始可进言；否则，何难于另用云云。观于此，则我以五尺半之大汉抗御彼五尺之东人，有此五寸余力，而胜券不将自我操乎！ 

　　东人帑藏空乏 

　　东洋国帑虽觉困乏，而国家犹不惜巨款以办买兵器。盖新近又向西商定买「克白儿」炮多枚，且在东洋寄居西人存留兵器亦属不少；而中、东两国各争先斗异，互相采办买焉。传曰：有「阿麦士堂」炮多尊，在东洋已历二年半，而今定欲运往中国也。所有洋枪，亦几乎被两国买尽。西报论东洋国帑，谓帑内所有饷银，即属自泰西昔日告贷之遗余者；今日以见少甚，至现在不过存银一百五十万。因东洋若果与富足之中国构兵结衅，外强中干，则军中有索饷争粮之祸也，必矣。 

　　日本强词 

　　据东洋西报所传，则东人既见踞台之师事多不便，亦深有意于旋师；已经通问中国，除赔银四百万元外，须具保「以后番人不复纵其惨杀」云。 

　　杭城募勇 

　　又闻浙抚杨中丞在杭城楚湘忠义祠中，树旗立簿，招募勇丁；不拘资格，但取精壮。凡翘关负乘之雄、技击拳勇之士，踊跃而前者，已有二千人；现尚须招募三千人。据闻此股勇丁，俟操练纯熟，即当遣戍海疆，以资捍卫云。  
　 
清季申报台湾纪事辑录三下

　　揣度中东局势 

　　吴观察自台湾回沪 

　　东国尚存有帑银 

　　昨晚新闻 

　　京都传言 

　　轮船尚未租定 

　　七月分教职单（七月二十六日京报） 

　　津沽西友来信 

　　兵船听候调遣 

　　辨火船出售 

　　宁友来函 

　　闽督将移驻厦门 

　　高丽国人自东洋来函（八月十五日续完） 

　　京都天津传闻东事未确 

　　京都中东议局之传 

　　浙江刘观察奉调赴台 

　　东使在京议局未定 

　　兵赴舟山等处 

　　和音已至 

　　中东近信 

　　西报述东洋病兵 

　　述哦古坡不见爵相之由 

　　华商采办各货 

　　「忌连佳」船已出口 

　　台湾到兵 

　　商请英国水师官来华 

　　粤官与西人租火船 

　　狂谈（岭南德庆庚子生来稿） 

　　译横滨长崎各西报（二则） 

　　书「申报」「述哦古坡不见爵相之由」后（千古伤心人稿） 

　　台湾真消息 

　　镇江第二起调兵船遭危无患 

　　镇江第三起调兵船已出海 

　　京都消息 

　　预筹保卫在日本之商民（客闽莲塘生氏稿） 

　　中东两国之事 

　　东人有铁甲船到 

　　招商局船将往镇江载兵 

　　东国阴谋 

　　津沽来函 

　　轮船续赴镇江载兵 

　　东南六省海口一带亟宜团防说（客闽莲塘生氏稿） 

　　论台湾调集重兵来书（剸犀子稿） 

　　京都消息 

　　噶玛兰开辟考略 

　　答剸犀子书 

　　西友天津来信 

　　沈道宪奉委总办营务处 

　　劝办铁甲战船说 

　　京都消息 

　　衡量中东目下之景况 

　　杭城近闻杂录（一则） 

　　东洋西字报 

　　天津信息 

　　中国炮船被失 

　　台湾风景 

　　闽督移节厦门 

　　京都近无确耗 

　　译录西人由打狗来信 

　　「安澜」炮船失事 

　　中东事尚无消息 

　　天津友人来函 

　　中东定局之事宜 

　　天津中东大局信息 

　　东国筹捐 

　　福州载兵船已回申 

　　译天津西友信 

　　劝中东息兵论（局外人稿） 

　　各兵续遣赴台 

　　西人传言 

　　闽督李（鹤年）奏参员解清应缴银两恳恩开复原官折（八月二十五日京报） 

　　书局外人「劝中东息兵论」后 

　　译述「大雅」船失事情形 

　　安平西人来信 

　　译福州新报 

　　日本载病兵回国 

　　东爵臣俱有和意 

　　中东大局之势 

　　译述天津近闻 

　　西报述东国情形 

　　译录西报后附识 

　　日本廷臣宣谕 

　　译日本各近闻（三则） 

　　书「申报」「论中东各事」后 

　　中东现与西国所商之事 

　　日官请保卫东商 

　　上海铁价顿昂 

　　西人闲评 

　　台湾近闻 

　　生番歌（客闽莲塘生述） 

　　熟番歌 

　　西国军械来华 

　　中东尚无确信 

　　东国购买火船 

　　译录厦门设电线情形 

　　中东大局 

　　厦门电线遗累 

　　论电线（西人来稿） 

　　揣察局势 

　　长崎杂闻（选录华九月十四日西字报） 

　　东人又欲购铁甲船 

　　中东消息 

　　天津信息 

　　中东大局喜闻 

　　中东大局 

　　上海议购「铁公」铁甲船事 

　　论中东传闻异辞 

　　铁甲船宜即行购办 

　　译录「字林」天津十八日友人来信 

　　通闻馆前报述中东事宜 

　　译「字林报」论中东大局 

　　中东和局新闻 

　　中东即有确耗 

　　上海拟购铁甲船筹议情形 

　　筹办铁甲船事宜 

　　中东俱待确音 

　　福建设立电线续闻 

　　喜息兵论 

　　详述中东和局细情 

　　通闻馆报述和议细情 

　　东洋哦钦差回沪 

　　中东和局续述 

　　书「喜息兵论」后 

　　再述中东和议 

　　译「字林报」语 

　　谕旨（九月十七日京报） 

　　私揆和后情形 

　　与友人论台湾善后事宜 

　　东使赴台 

　　英提督言旋 

　　抚恤东人银已给 

　　福建消息 

　　中东条约略述 

　　东洋电音 

　　译「字林西报」论中东和议事 

　　译「孖刺报」语 

　　译长崎西报 

　　「伊敦」轮船售去 

　　中东条款 

　　中东会议 

　　宁友论台事和后情形及宁波疆防事宜来书 

　　兰阳八景诗（兰阳即噶玛兰）（客闽莲塘生未是草） 

　　威公使札饬领事 

　　西报记在台日兵 

　　试船毙命 

　　书「中东条款」后 

　　京都谈论和局 

　　论威公劝和中东事 

　　论中东事势 

　　书「汇报」「译西人论中东事」后 

　　译西友致「字林报」书 

　　时务问答 

　　述东人喜得和音 

　　西人论闽省电线 

　　西士闲谈 

　　哦古坡回日消息 

　　台湾东兵全撤信息 

　　东洋杂闻（二则） 

　　日国户部帐略 

　　神户来信所述杂闻 

　　兑偿日本银两 

　　柳原出京情形 

　　西报论列日人上廷臣禀帖事 

　　西报论琉球所属 

　　西报论台湾海防 

　　续论琉球所属 

　　台湾北路生番亟宜招抚及招商开垦论（客闽莲塘生稿） 

　　日兵将至长崎 

　　长崎报述台湾罢兵事 

　　西报论日人用兵之费 

　　记中西各人论琉球事 

　　喜闻中东和约效凯歌体十八章（吟啸隐篁士未定草） 

　　提督彭（汉楚）奏报接任日期折（十月二十七日京报） 

　　华兵与生番接仗 

　　西报论中国当一变 

　　记日本人夸语 

　　东洋各闻（一则） 

　　闽督李（鹤年）奏闽省京控奏咨交审未结各案恳请展限片（十一月初九日京报） 

　　闽省潘方伯来申 

　　定海湘勇撤回 

　　科抄一道（十二月初一日京报） 

　　八月十二日（公历九月二十二日——即礼拜二） 

　　揣度中东局势 

　　东人侵入台境一役，或战、或和，已历有月余而尚无定论；即至今日，亦仍然如是也。顾现在如何计议，则较前似更紧要矣。天津每次所来火船，其战、和音信当可传来；故人人皆悬盼之，有如秀才之等榜信也。前晚「海宁」船来沪，本馆遇一附搭该船之西友；据云：甫离津门时，街市闻相传，多说中朝不允接见哦古坡钦使也。若果有是事，则战事已定矣。顾此闻毫无确据，原不足以采录。哦古坡既未接见，则亦无以知我朝命意之所在也。设因不接见而便以为欲誓战，则揆之中国前欲从宽议以全大局之言，究亦相左矣。 

　　夫当是急要之际，中外浮言每纷纷不一，殊令任采录者，实难于持定议。然平心以度战、和之有无，似两国实有难于和者。东人虽自悔其轻举，亦难迅即承认以遗笑于内外诸人也。阅本馆昨所译出东洋西报之论，曾有曰：东洋若与中国不善持议而便即撤兵，则国内必致有滋事；故宁有外战，不可使有内患者：不即此之谓乎？然东洋既已失计于先，而复欲索厚利于我国，以冀自文其过；则我国家岂不亦难于从命相让而行成乎？夫东人之意，欲结和，容或实有其事；惟所难者，在结和而又须兼尊国体耳。 

　　或曰：柳原公使于总理衙门经断绝商议，想此说亦难凭信。盖本馆闻柳原公使于得悉大钦差哦古坡奉命将来，故不敢与中国复参末议；曾自声明曰：「须俟哦古坡到来，然后可定成局」。按斯言，似尚近理。乃议者不察，仅因柳公使不复与议，外间遂传为断绝商议耳。虽然，势已如是；即谓不接见哦古坡，恐亦未尝有其事也。 

　　吴观察自台湾回沪 

　　统带上海制造局轮船之吴观察大廷，月前驾坐战舶赴台，随带海关奉拨饷银以及军装、器械为各营所配用者，顺须察看情形；今已于前日旋沪，并知台防兵勇皆安堵如常，日兵之驻台者仍祗二千余人，与我兵数千彼此扎营相望，毫无动静，盖皆听候京都议局也。惟日营之食用昂贵，饷糈告匮，已不能接济。番社各头目自联名情愿归化中朝之后，时献虎皮、鹿皮等项解送沈钦宪营次，作为进见之礼，极其恭顺；在沈钦宪，亦有颁赐红色布疋与糖、盐等食用之物。今各社已与日兵志切仇雠，几欲挑战；皆为中宪禁止，仍导以仁义，谕候旨意，不许轻举妄动。是故各番社现亦安堵，总须俟京都议定和、战，方有一番举动耳。 

　　东国尚存有帑银 

　　夫以中、东两国之战力相较者，辄以东洋穷迫为辞。此言曾非无理，然究由于不察而出此言也。余近留心于求得实情，知东国势虽穷蹙、国债累累，未必竟不足以当战事；以故中国于筹议之间，似不可过信此浮言也。按东洋现所储存国帑，计有一千五百万因——一因，则即东洋一银圆也。此事已于东洋可取信之西报，详为论及曰：前数月，帑银计存有二千五百万元。此项系东洋昔日告贷于泰西而所遗留者，并为颁出国家钞票、银单，诚恐执票单者或俱来易银故也。其数月内所支用银，计已千万圆，盖于备战事所支。故西报论之曰：今数月内，已支用此大款；若果相战，则后事可知矣云云。然东洋究竟存有二千五百万圆，虽曰官存银以抵纸钞，顾事当紧急，则必先为移用，亦理势之常也。或又曰：东洋设妄行构战，欲再告贷于泰西，恐泰西亦未必从允者。吾乃曰：亦未必然也。夫各国家之贷银，俱出有借券；此券由执者可随意变卖，且于敦伦日有市面之定价。今闻东洋之借券，仍旧与前日同价，未有顿落之情；以故东洋欲再告贷，似无不可者。本馆前录香港报，传说东人向丽如银行及怡和洋行告贷银共八十万，以资日用；曾谓是言不可取信。今知东国帑藏尚存现银一千五百万圆，故深知此言之失实也。夫国家偶有敌患，而能真量敌人之力，然后拒御；此兵法中之最要者。故述此，以正众论。 

　　昨晚新闻 

　　通闻馆昨晚之报，印有两书：一系北京八月初二日邮来者。其书曰：东使哦古坡经与崇地山侍郎相见，传者谓彼此各有负气不平之状。观两国意见，则知相悬天壤；故恐难于谐和，而战事或不免也。又传：经议将两国之事，延美国从中剖断。两国各以此法了事者，亦或有之云云。 

　　又一书，系天津初五日寄来者。有曰：天津地方相传，哦古坡既抵京师，又不肯诣见总理衙门内之大臣，必先入见皇上而后可，而廷议又未能允其所请；故所议之事已中断也，势将有出京之行云。两信之所言如是。按北京寄来之书，似尚有因至天津之信；似皆街市之浮言而已。盖外来使臣虽欲入觐，势必藉本国大臣为先容；今哦古坡既不肯诣见总理衙门之大臣，则又向谁而请引见乎？ 

　　京都传言 

　　昨又风传得李伯相以东洋事甚为震怒，经奏闻朝廷，愿亲督三军驱逐东兵出台境；并愿视师前往东国，殄戮之无噍类。设无成效，愿治以失机之罪云云。按此言也，在李伯相固当有此大志，然传言究无确据。又传曰：皇上亦怀怒，如李伯相等不能征服东洋，则龙心不快矣。又谓曰：恭亲王以议和为尚，使初一日未□后命恭亲王非当还原爵，则各浮言或尚足以耳听也。 

　　轮船尚未租定 

　　日前来沪之蒋芗生太守，拟雇轮舶赴瓜州，装载豫军前往闽省。昨闻招商局火船，每人水脚须洋银五元；太古行火船，每人则仅须四元二角五也。然皆尚未定决云。 

　　七月分教职单（七月二十六日京报） 

　　同治十三年七月分教职单：……福建漳平，廖宗英（台湾，举）。 

　　八月十三日（公历九月二十三日——即礼拜三） 

　　津沽西友来信 

　　今阅天津寄来西书，则更知中朝总未与柳原钦使负气及断绝商议之事。据云：柳原于华六月十七日抵京，七月初七日总理衙门大臣五员诣拜公使，约晤谈有一时半之久。七月十二日，柳原答拜总理衙门之大臣，且传曾与论及去年琐意西马之事；经有一大臣认明，曾谓曰：『中官不能钤制生番，若东洋实已受屈，则任其自行惩办』云。继曰：此言究不过官场上偶说及耳，与国家命意不相系也。于是东钦使告中国诸大臣曰：『东洋更派大臣哦古坡来中，故大局须俟哦古坡来再商，已不敢复参议论也』。 

　　兵船听候调遣 

　　前日有中国兵船名「森星」发自台湾来沪，计载水师人一百三十名。船大六百塾，其器械可抵一百五十匹马力；置炮六尊，计可纳二十磅弹者四尊、十五磅「革白儿」炮两尊。闻是船现泊上海，以待调遣之令也。 

　　辨火船出售 

　　「字林报」曰：太古行有火船名「忌连佳」者将开往东洋，想欲出售于东人也。乃本馆探悉，此事并无议卖与东人之意；且该船今已允为中国装载豫军前往台湾云。 

　　八月十四日（公历九月二十四日——即礼拜四） 

　　宁友来函 

　　宁波前有谣言，已及半月；然亦非无因。诚如贵馆第七百三十一号报所言「必当刊发告示，使免惊惶」一语，包括殆尽矣。第思镇海、舟山，原为宁郡门户，防堵尤宜严密。惟须于事前大张晓谕，将此次调兵专为防堵起见，并非别有战争；准于某日拔队前往某处，商民照常贸易。倘有勇丁强取、硬买等情，许即指禀究办等语。此乃行军常套，无劳别出心裁也。不料前次纷纷捉船装兵载炮而带兵各员无一计及民间者，无怪小民猜疑，浮言四起也。幸日来渐次寝息。乃昨日有浙江提督黄军门之眷属、辎重一切，由旗昌「湖北」轮船至沪回湖南原籍；现在署中惟军门一人而已。在军门必以为遣去家累，方可尽心王事；然小民何知，有不愈加张皇，几于无所措手足乎！当此谣传之际，其急宜出示安民之不暇，而安可反以家眷回籍，煽惑民心乎？是真不可解矣！ 

　　闽督将移驻厦门 

　　福建于初七日邮来新报曰：闽督近拟暂以厦门为行辕，定于不日移驻。且曰：东兵在台湾者不服水土，营内时疫大作，甚至每日毙者约二十人。除数番社外，余与东人俱和好无间。福建制造局现在赶造军器，前所辞去之数西人，已复为延用。该报又传一事曰：近有中、东两船相值于澎湖，中船之主问于东船曰：『将何往乎』？对曰：『不知也』。『然则自何来乎』？亦对曰：『不知也』。观于此，则诚足哑然失笑矣。 

　　高丽国人自东洋来函（八月十五日续完） 

　　敝国与日本邻邦世好，向无仇隙。自彼改易国制、通商西洋，恶少处于庙堂，国柄付诸外人；乱亡在即，反作夜郎自大，妄责包茅！寡君恶其无礼而绝交，亦不屑与其计论。西国欲与敝国通商，我国君民世承圣教，黜奢崇俭，自维土产鲜薄，不敌洋货之多，必致五金流倾外国；故决计不允。西人加兵敝国，三战三北。而日本不结邻近之好，反谄媚数万里外之他国，竭蹶筹饷，尽力助兵，欲侵我境以媚他人；谁知一败涂地，不能再举！敝国褊小，其所以能胜残暴之师者无他，理直气壮也。日本狂悖自大，变易旧制。产物不广，民本朴俭；一自通商，风俗顿殊：易布衣为呢羽、更麻葛为绫罗，西洋玩耍杂物、中原猪兔等畜，官员争购；商民效尤，举国若狂。玩物如此，正物可知。中、西商货入口，购回东产不及十之二、三；其余不将金银运回乎？又复买朽旧船只、购伤民机器，五金耗竭，万民嗟怨；国债数千万，市廛惟见纸钞。不知自己商民不能远贾、不善会计，听人驱策，求中国通商；圣朝一视同仁，俯允所请，至今数年，上海为通商总会之区，东人不过数家小店，何可称商！上海如是，则他处可知也。效颦西国派驻领事，坐縻资俸，又耗千百万之金。延西人造筑火轮车，破山水形胜，毁民人田舍。现在神户至大阪、横滨至东京已经造竣，二处皆百里行程，每日所得载费不敷开销；必需日得千洋，方有造本官利。今千百万垫于地上，无处寻觅；而因此借英国巨款，莫可筹还。况此事虽可获利，亦小民食力之路，括民财归公用。不思百姓不足，君孰与足！何况括取民财而分与外人乎！火车起止两处及中途分卡，皆延西人司事。今功成期满之西人，欲辞退不用；英人说「借款未清，不能辞退」。败国倾家，莫甚于此！ 

　　前敝国闻日本假生番杀害琉球人为词，苦苦借丽如银号英银六十万，兴师攻伐生番；敝国君民皆欣欣然相告曰：『日本无礼妄行，此乃天夺其魄矣』！以为中朝必「王赫斯怒」，东兵死无葬地矣。谁知圣明在上，格赐宽宥；虽简命沈中丞查办，仍予以改过自新之路！讵料日人霸占王土、蹂躏民人，敢于琅■〈王乔〉地方扎营驻师，不知惭愧，妄称地为己有；其谋为不轨，显露已极。凡外夷之侵犯边疆者，封疆大臣得专征讨；而上国天使体圣主仁慈柔远之怀，不即以干戈从事，姑由总理衙门行文日本外务省，诘其『何意擅兴无名之师，扰我国境？即生番久沐化育，全台之地，何非我朝版图！况查旧日生番杀害，乃琉球之人；琉球世为中朝藩服，该国王深明大义，知番人固无人性，何足与较。故琉球公使入都，并不将此事上告天子；可见琉球昔日遣王世子及大臣子孙入国学肄业，学习礼法之功。俟该国奏闻或地方有司查知，自由中朝办理，不干日本之事。宜即领师回国，以昭和好』云云。此文得见于洋文转译大略，大约词气和顺之至；岂知日东君臣国柄已付外人，不能自主具覆。迨中朝檄催回文，始将无稽荒谈塞责；以谓去年日本使臣到津，曾经面告李爵相，尔时已许日本自行征讨。噫！是何言欤！岂有国家土地任外国蹂躏乎？虽然，大都此说必非无因。当东使谈论此事，爵相以为事非日本，原可不理；即日本人被生番所杀，亦属常有。不过喻以『生番原无人性，性如虎狼，中朝故视同畜类；数十年来，默化潜教，已渐有向化之机。其深处山谷者，抚之不易驯、剿之则不忍；其杀害各处之人，真不屑与其计较。譬如虎狼噬人，人亦计较乎？若人与兽较，则人亦兽矣。若尔国必欲与较，乃豺狼虎豹相斗，人岂能止其不斗乎』？此爵相视日本为人，不作禽兽视也；岂意冥顽不灵，即藉此言为准其自行兴兵之饰词！况事不干己，不思国债綦重，复行告借外国，劳师行远。其意以为占夺土地，便可抵债；或中朝怯于交兵、或战而得胜，不得其地，终可索偿兵饷。毫不思事或反是，祸不旋踵矣！普天之下、自古至今，有不量力、不度德如此之甚者！ 

　　□□谓天朝仁慈大度，不应□诸冥顽不灵之徒。该国兵屯台地系凤山县境，且搭盖板屋，妄出告示，真狂悖极矣！事经数月，□□□□□□□不悔过而还，且续运兵糈至台。近闻彼都示谕国民，欲抽三丁之一，带农具等赴台，战则为兵、不战为民；真视天朝蔑如也。其妄言狂说：中国万不敢战，索偿军需，必可由我。所以不论巨价，买美国公司轮船名「牛约」、英国公司两艘，共出洋银五十万圆；三船买成，已装军需赴台矣。该国此举，谓船价不必嫌贵，总可取偿中国也。尤可骇者：日本倭文新报刊布中国钦使求日本退兵，已许偿其军需英洋五十万枚；令人诧异！各国之人，皆料倭人诡谈，万无是理。余乃海外陪臣，一闻此言，发竖眦裂。敝国僻归海滨，国小民贫。日本欲媚西人兴师助战，小国杀他一败涂地，至今不敢再犯；其铁甲船曾到敝境，败北而逃，幸免沉没：其可恃而操必胜之券否？日本侵占国土，妄兴兵革，其天时、地利、人和，一无所得；而天理、人情、国法，万无可恕！李爵相刚正仁勇、沈中丞智勇严敏，薄海内外，咸所钦佩。今日本之横行狂悖，扰攘半年；不知何以忍受！是可忍也，孰不可忍也！岂甲兵之不坚利耶？众寡之不相敌耶？抑日人多行不义，必自毙耶？但五十万洋之说，真乎？诡乎？天朝果因何事而偿其饷需乎？薄海苍生，皆疾首痛心，不愿闻输款之说；海外列国，咸作笑柄。且何以俯对藩服琉球乎！纵执安民之说，不动干戈，饰词遮掩，苟安目前；独不虑启各国效尤之事乎？不惟此也，夫生番海滨害人，果谁为证？见一朝得遂其欲，必致年年征取；非但日本必滋扰不休，即海外诸国，谁不可援此例而兴师挟诈欤！纵他国不至如日本悖妄无理，独不思遗羞于天下后世乎！想天朝大员贻法万世，万万不出此下策也。 

　　因闻狂悖之谈播诸笔墨、流布各处，余为藩服微臣，奉命游历，溷迹倭邦，亦愤垫胸腹，以冀伸灵，非敢横议时事。知贵局「申报」周布中外，或附骥得达上闻；亦可见敝国列在臣妾所属，草野之蚁臣亦效诤臣之职于万一耳。至日本君昏臣悖，万民嗟怨；国债之重负、法律之紊乱，剥民重厘以媚外人、非理非法以待华商，一切顽劣之事，必有上国巨商游艺彼国者续陈上闻。兹与天朝东游之士谈及，不觉裂眦疾书，毫无序次。乞贵馆不吝润削，登诸报中，诚为万幸！ 

　　甲戌岁七月朔，朝鲜国逸民李绍圣拜手草。 

　　八月十五日（公历九月二十五日——即礼拜五） 

　　京都天津传闻东事未确 

　　昨日「大沽」轮船自天津来沪，询悉东洋之事，依旧尚无确闻。有西人于本月初九日自天津寄书曰：天津两日以前已风传中国与东洋议论不合，东洋两钦使已将整装来津，遂歌遄返云。然越两日，而仍末闻东使踪迹也。又有华人自京都寄书谓曰：哦古坡钦使既请觐见，且告以奉命商议大局之意；于是朝廷回复，以踞台之兵须先撤回，然后可循理备礼以与商各事也。东兵如尚在台湾，则诸端皆不可与议云。按以上两信如是。若以西人之传为果信，则两钦使当已回抵天津矣；若以华人所传为果信，则哦古坡亦不肯逗遛京都也。想两传皆当不确矣。以意揆之，大抵哦古坡经请觐见，而朝廷缓于从请；因觐见之日未曾谕定，故外人遂相传为不与引见耳。闻上海西官昨日所接京信，皆未述及有变局之说。以此更知各所传者，皆不足以取信也。或又有疑曰：本月初六日京报载宫门抄：皇上于明日出宫，诣往他处。抑或兼往紫光阁而接见哦古坡欤？未可知也。 

　　八月十六日（公历九月二十六日——即礼拜六） 

　　京都中东议局之传 

　　昨「直隶」轮船回沪，本馆亲往探问，未有京都音耗。惟通闻馆昨晚之报谓曰：据天津寄来消息，则该处早风传曰：东洋钦使哦古坡因请觐而未许，业已动身回津。顾讯之钦使从员暂留天津者，则皆未知之也。且寄信者又曰：想中、东两国究竟势不至将出于从事决战也。该报又陈曰：北京又来一信谓曰：哦古坡并无请觐之说，特现在平心与恭亲王商议台湾之事也。通闻馆所述如是；故译之，以质众观。 

　　八月十八日（公历九月二十八日——即礼拜一） 

　　浙江刘观察奉调赴台 

　　浙江刘兰洲观察（璈）甫经引见回省，即蒙钦差大臣沈中丞幼丹奏调赴台，以资臂助。现已接到来咨，观察当即日前赴台营矣。伏查刘观察长于军务、熟于海疆，前任台州太守时诛锄奸宄，肃靖海洋，威名藉甚；海盗因而尽绝，台郡赖以永安。兹沈中丞之引以自助也，盖特具知人之明，而即可收得人之效也。 

　　八月十九日（公历九月二十九日——即礼拜二） 

　　东使在京议局未定 

　　哦古坡之至京都已在初七日，而此后皆无确实消息。「字林西报」刊登天津十二日邮来信云：两国尚在互商大局，或战、或和，并无定议也。 

　　兵赴舟山等处 

　　宁友来报：十五日，杭省调来兵丁三千名，均由百官捕船而至；昨已抵宁。当即过船，驰赴舟山等处扼守矣。 

　　八月二十日（公历九月三十日——即礼拜三） 

　　和音已至 

　　昨闻本处官宪新得京都来谕：中、东之事，经总理衙门与东使哦古坡筹商大局；其余较小各情，今犹和平逐渐互商。两国相战之祸，今已幸免矣。此言系本处官宪所相告者，言系属京都中、东商议之事情，想当可信矣。果能如此，则三、四月以来之挂虑，竟以雪消冰解，中国可望享升平之福；内地荡平、外邻敦睦，何乐如之！特所议何条？外臣、下民，均尚未得知悉。现中国各处谈论此事者，分有两意：一言不应与日本议和，惟有加兵以逐东兵出境一道而已；一言众虑交兵国内，既未能仿照西法以防备各海疆，故不如权且将就以稍让也。两面之言，皆是也；本馆亦不敢与参末议焉。盖操握政权者，均有卫社稷、护国家之责；故战、和两局，当惟由其酌情量事，以为裁成。其如何裁断，惟求能以利国而已。容得商议之详，再行呈览。兹之和音，大抵系由前晚自天津而抵沪所带之消息也。查「保定」火船自津门去来甚捷，西报尚未得有消息；此音或系华官转托以速传佳耗而安慰群情者，亦未可知也。 

　　八月二十一日（公历十月初一日——即礼拜四） 

　　中东近信 

　　「字林报」昨所登印天津友人于十四日来函曰：中、东之事，尚未得有确音。顾传曰：东使哦古坡照会总理衙门，其辞气颇谦逊；故论者曰：两国之势，或不及于战也。至本馆昨录和音一事，今闻有西人亦得北京来书，所说者大略相同。上海官宪得闻传曰：已由南京得信，且经委员告于西官也。即如奥国水师提督之大战船所以留泊上海者，盖前经本处官宪与商停沪，以防不测；今闻中、东大局经已和解，故该船已于昨日解维他往云。 

　　西报述东洋病兵 

　　昨香港西报称曰：有东洋兵船「加奈加大」者自琅■〈王乔〉来，云系采办用煤并带有病之兵七百名云。此事想必传者之言，未知其细底耳。抑或兵士无大恙，不过带令出海一程，以壮其身体、以舒其心气而已。前英人之伐亚非利加也，英人亦有水土不服之虑；遂于无事时，亦行此法。盖火船俟于彼仍无所加费，而兵士亦赖以游览，庶不积成时疾也。 

　　八月二十二日（公历十月初二日——即礼拜五） 

　　述哦古坡不见爵相之由 

　　前哦古坡之抵津也，经小住六日而竟未往谒李爵相，议者俱窃然疑之。以为爵相系通商大臣，凡各国使臣之入都者固靡不道殷勤、通款曲；而哦古坡一人独夜郎自大，毋乃有轻量我中国心乎！乃今而知实非傲也，是怯也。传闻前次柳原之赴京也，曾为爵相所面斥。盖以数年前柳原为东国随员时，每当晋见爵相，必求准其通商；以为中朝与日本苟不准立和约，则我国亦无颜自立矣。言至痛切处，几欲声随泪下，叩头如捣蒜。是故爵相哀其穷困而允为奏准，诚不啻卵而翼之也。不谓宿诺未寒，而前言顿食：鸱张狼顾，漫肆跳梁；背德弃恩，莫斯为最！及为爵相所斥詈，始自知理屈，惟连称「不敢」而已。爵相谕曰：『既知不敢，何不撤兵』！柳原曰：『是权实操自敝国，非予小臣所能闻命也』。爵相遂指其名柬而言曰：汝亦知此「全权大臣」四字之义乎？夫身既为全权大臣，而犹云「无权」，则辱国败名，非子其谁属』！由是，柳原语塞，遂战栗谢去。此事也，在哦古坡当早所闻悉；兹复衔命出使，大都慑以先声，故徊翔于津、沽间而作趑趄之状。外人不祭，遂疑为扶桑小国，亦敢箕踞而向汉也；不几转重视之乎？虽然，哦古坡亦未免虑之过甚也。我爵相休休有容，诚何尝拒人于千里之外；于柳原而独不稍恕者，盖亦由有自取之道也。哦古坡苟雅愿观光、酌商大局，则周旋于坛坫之上、雍容于樽俎之间，自当相与有成；岂可与柳原同日而语哉！而顾闻风而惧、怀刺不投，是亦徒为有识者所窃笑已！ 

　　华商采办各货 

　　「字林报」云：华商之寓于东洋者，闻已寄电音来沪，嘱办各货。揆此情景，或中、东议和之信已传至日本欤！ 

　　「忌连佳」船已出口 

　　本馆前报有华官奉闽督札谕，来沪向太古洋行雇「忌连佳」火船一艘，前赴瓜州装兵去闽。查该火船已于十九日从上海出口，一俟兵士装齐，当即扬帆直抵福州驻札。计该船于未开之前，曾在上海装载新铸之大炮十一尊，其十尊俱无螺纹，惟一尊则有螺纹者；炮身均极重大：即新近从东洋而购得者也。先是，各炮俱贮诸船中；然后拢近轮船，用绳索悬于桅颠，逐一拨运。岂知一绳陡然中断，船上诸人尽皆相顾失色；幸尚有一绳牵绊，不至坠下。否则，驳船必为所击沈矣。独是近日间华官既传有和音，则瓜州之兵何尚为之装载乎？其或奉闽督之命，委员不敢有违欤？抑船已雇定，未便中止欤？ 

　　台湾到兵 

　　香港西报述台湾三十日之信谓：各处调到之兵，约有三万。镇江载去之兵一到，即送与英教师操练，以资得力焉。又闻粤东亦有兵士三千人前往台湾；此一支兵，原为驻扎海滨防堵海疆之用，并闻系赴台地之东隅驻防者。倘若交兵，即当一同兠截助战云。 

　　西报又云：现中国之兵在台者十分自得，一无怯惧之心、一无战斗之苦；逍遥河上，可以借咏「郑风」矣。又新到有法国督理建造炮台人员，议在安平地方筑一炮台；计估工费银十万两云。 

　　商请英国水师官来华 

　　伦敦新报传曰：闻中朝向英国家商请著名之水师官来华，任以整顿水师、教练水战各事。查我朝水师大帅，前有施琅，后有李长庚、王得禄、邱良功诸人，固已考索海洋风汛，讲求火器利害，为前代所未有矣。今若再得西将来华相助为理，更见犀军生色矣。 

　　粤官与西人租火船 

　　传闻粤东官宪曾与西人立议，租定火船三艘，以半年为期；所以供载兵运饷之役也。兹闻和议已成，则此之租赁火船者何用！殆必在未得和信以前之所租耶？抑以电音中阻，粤中得信迟迟耶？ 

　　八月二十三日（公历十月初三日——即礼拜六） 

　　狂谈（岭南德庆庚子生来稿） 

　　庚子生与客纵饮，酒酣耳热，慷慨而言曰：『稽古用兵，激以忠义，指臂相联；故曰「师克在和」，又曰「少长有礼」，必上下维系以诚，而后可用命也。难者曰：兵，诡道也；岂宜忠厚出之！不知诡以应敌人、诚以待部卒。帅无四、五同心共命之将，不能成军；将无四、五同心共命之哨，不能成营：此理不待智者而知之。今以戎行为利薮，以权术相把持；贪诈风成，规模日下。其恃以鼓舞士气者，爵赏之虚名耳。迨大将军告身不值一醉，而驾驭之术亦穷。然犹幸劫过羊红、运兴鸭绿，谓可永庆升平也。乃方报河清，忽闻海啸；闽疆倭艘虎视鲸吞，大吏羽书亟兴筹备，固觉不暇给矣。以鄙见料之，天下大局有可虑者四；请试陈之。一、总统之无人也。兵以一而成，以二三而败。方今五口合筹，一旦有警，兵机之变幻百出，必得大经略一人居中调度，诸将之禀承有自，各口之策应乃灵。目下将帅如李、如左、如彭、如杨、如曾、如鲍、如蒋、如沈，类皆一时之选；然使之独将则有余，畀以经略则不足：非材力之不相及，意气之不协和也。当日比肩共事，资格、年位实有各不相下之势；设或强之，必难图功：此可虑者一也。一、现今水陆之均不足恃也。宿将立功以来，大都玉食锦衣，拥妻抱子；志惰气盈，筋疲骨软：驱之出战，如菌受斧。新招徕者，断非来自田间，半皆遣散之游勇。否则，拜会之匪徒；游手好闲，习气久深。即使教练，且难成军：此可虑者二也。一、内地匪徒之必将窃发也。今将驶防水陆尽调海防，尚虞兵力不厚；内地之空虚，不问可知。匪徒固不乏人，向特未敢蠢动耳；一旦狡焉思逞，小则贻商贾出入之忧，大则有肆劫戕官之患。不早弭之，必将滋蔓：此可虑者三也。一、中外交涉之难合机宜也。目下情形，懦者欲和、强者议战；不知必能战，而后可议和与守。否则，无一可者。譬人身焉，元气充盈，外邪不入。今合五口而筹之，天津为第一吃重，以其邻近帝都也。语云：「投鼠忌器」；万一边衅自我而开，必将贻百岁之忧，万全难策。追念老成，□谓曾文正□：此可虑者四也』。 

　　客曰：『是皆然矣；有此病、独无此药，亦何贵君之饶舌乎』！ 

　　曰：『欲诸帅之尽厥长，莫若以左、李诸公分置五口，而指示一秉于睿断；欲营伍之皆可用，莫若以严汰将领而杀一警百，即令挈家而守，致其死力；欲内地之皆安堵，莫若守、令得人，而责成其善行保甲；欲边务之合机宜，莫若严防海口，备可战之方、作欲战之势，而不轻言战，以驯致于可和；此大略也。若夫补救而润泽之、神明而扩充之，则在当轴者矣』。 

　　译横滨长崎各西报（二则） 

　　横滨于十三日来信云：视现在中、东局面，恐两国终难免于交战。盖东朝廷业已下令于二十五日齐集在职各官员，酌商一切；凡各官所属之地丁银须尽充国帑，以供战时之支给。该报又曰：东国各官请将台事详细确实示知，朝廷遂将钦使与中国总理衙门所议前后各情缮写一通给阅，并令不可携回抄录；各官将文牍阅毕后，似以中国相欺太甚，罔不愤怒。又东洋西报论及中、东交涉事，谓据柳原一人之见，中国既不准所请，惟有战之一道。经后来中国官请再缓数日，以便酌夺。是以柳原又静俟成命，随后中国家究不能允准；所以哦古坡抵京，致诸臣不肯带引入觐。察此情景，近日内哦古坡或可放棹东归矣。 

　　长崎来信云：东兵在台以水土不服，日有死亡。前礼拜有两火船——一名「马大士」、一名「特儿得」，俱带有病兵从台载回。现拟另简师徒，调取前时之兵以资攻守。其「马大士」、「特儿得」两船，即欲出海。又称：东国新有劲旅八万，业已齐集，当前赴中国云。 

　　八月二十五日（公历十月初五日——即礼拜一） 

　　书「申报」「述哦古坡不见爵相之由」后（千古伤心人稿） 

　　语曰：『山有猛兽，藿藜为之不采』。盖以喻国有贤臣，而强敌不敢生心也。夫敌人何以不敢生心？盖有二道焉：一则敬服之，一则忌惮之也。故随有季良，楚子不欲加兵；虞有宫子奇，晋侯不欲假道。是二人者，尚非其国之柱石，而敌国业已敬服忌惮至此；少有举动，必先筹及之而后敢行；又况乎其上焉者哉！汉、楚之相争也，陈平必先用间以去范增；是范增者，皆汉之君臣所忌惮者也。周、齐之相图也，韦孝宽必先播「明月百升一之谣，后贿祖、陆众人之党以去斛律光；是斛律光者，亦周之君臣所忌惮者也。吐蕃之欲图唐也，所忌惮者，李晟、浑瑊、马燧三人而已。故设计□马燧以请盟，复欲执浑瑊以卖燧；谓两人既去，而李晟亦孤立不足畏也。孰知天未厌唐，而李晟苦谏、浑瑊逃回，三人均已保全；吐蕃亦仍然无能为也。仆固怀恩之叛君也，诱回纥、吐蕃以为助，先诳二国谓「郭子仪已死」；迨二国一同入寇，而子仪单骑见，回纥不但不助怀恩以攻唐室，反助子仪以击吐蕃。是子仪者，非徒外国之人敬服之，即本国叛人亦忌惮之也。于以知国有贤臣，实大有益于国也。不幸而为范增、斛律光；然二人除，而楚、齐亦随之以俱亡。幸而为郭、李、浑、马；四人俱安然无恙，而唐室亦安然无恙矣。契丹之入寇石晋也，乘出帝之昏弱，轻中朝之无人，仅有一刘智远又复置之太原远地；故能遂契丹之欲，掳石晋之君臣以北归。然契丹之帝身亦为羓，而乘势以帝中国而有天下者，仍刘智远也。宋真宗时，辽帝又欲循其祖故事，兴倾国之师以入寇澶渊；当时劝帝亲身出御者，惟一寇准。他则请幸金陵者有人、请幸西川者有人；贤如王旦，虽不阻止，亦不赞行。其能与寇准同心者，惟一武臣高琼而已。幸而丁谓、王钦若等尚未进用也；不然，寇准、高琼二人岂能夺盈廷之众议哉！及帝至澶渊，辽人气沮，始请盟而退。彼时若无寇准、高琼，则南渡之举，岂能待至靖康时哉！富弼屡使北朝，守正不阿，遂结和好。故北使每至，必问两公之安与用否。至司马光为相，北朝戒其边吏曰：『中国相司马矣，勿轻生事也』！是贤人者，岂非敌人所敬服忌惮者哉？靖康之变，若能久用李纲专理朝政，无张邦昌、刘豫等参杂于其间，则宋事何至糜烂若此哉！乃李纲，金人所敬服忌惮者；而反罢之以谢金。若张邦昌、刘豫，又敬服忌惮金人者也，而反用之；宜乎金人废赵氏而命张邦昌帝楚、刘豫帝齐矣。赵鼎，文臣也；张浚，屡败之将也：而金人反重之。故邦昌及豫不久即废；而三公者，亦金使一至，必询其起居：亦可见金人之敬服忌惮三公也。若秦桧之杀岳飞以媚金人，更不知其是何居心也！嗟夫！世之滑没其其天良而沈溺于富贵者，何若是之多也；不求为敌国所敬服忌惮之人，而反甘心为敬服忌惮敌国之人！若邦昌与豫，尚不过欲富贵而未敢杀人。若秦桧者，竟居然杀人以求富贵；卒之富贵已极，一转瞬间亦与岳王同归于尽：乃一则留芳百世矣，一则贻臭万年矣。吾常过汤阴岳王祠殿，有一联云：『蓬头垢面跪阶前，想想当时宰相；端冕垂旒坐殿上，看看今日将军』！语虽鄙俚，其欲感世指迷之意深矣。今天下凡有王祠及墓之处，无不以铁铸桧夫妇像，跪于阶下；此钱塘女史所以有「白铁无辜铸佞臣」之叹也。而演剧者，至以兀术与王氏宣淫，反令秦桧顶烛跪于床前；若演岳王之事，无不忠孝节义，令人感激涕零！故虽五尺之童观之，亦无不辨王忠而桧奸也。夫桧以状元宰相，且封申王，其富贵亦可谓极矣；而岳王死虽赠王，生时则一武将耳。乃生前之位分如彼，死后之声名如此；桧则可谓枉读诗书，王真可谓善读「左传」矣。今之人，何以愿学邦昌、豫、桧之行为，欲求邦昌、豫、桧之富贵者多；欲学郭子仪诸公之为人者少也！其心盖曰「吾能媚敌，敌必怜吾也」。不知宇宙间之畏强凌弱者，人性皆同也。故郭子仪、寇准诸公皆不媚敌，敌皆敬服忌惮之；邦昌、豫、桧皆欲媚敌，敌皆反戏侮之也。所贵乎士者，因其能读书明理、博古通今也；奈之何，犹忠奸之不辨，惟富贵之是求哉！因读贵报所述哦古坡不见爵相之由，并传闻有力求爵相无薄待日本使臣，为爵相所鄙者；于以知爵相其殆欲学子仪诸公欤？抑必有畏日本如邦昌诸人者！ 

　　然以予观之，与其为邦昌诸人以媚敌人、以求富贵为敬服忌惮敌国之人而贻臭万年，曷若为子仪诸公不媚敌人、不计富贵为敌人所敬服忌惮之人而留芳百世也！若爵相者，真能知所择从矣；不为威怵、不为利动。其建立功业也，如烈日之正中；其坦白襟怀也，若明月兮当空；其轻视富贵也，与浮云而相同。其定识定力，不已高人一等哉！若爵相者，岂易及哉、岂易得哉！彼反其道以行事者，亦可以废然而返矣。 

　　台湾真消息 

　　台湾事，相持至今，尚未交战。如东军再不旋归，九月间，必当开仗矣。闻日军新到田鸡炮数十门，昼夜操演，大有施战之意。前申、汇报暨香港各报均称日本添兵五千，张扬声势，滥报一万等语。兹探其营垒，并无此数；仅添有湼面刺字之犯人恩赦充行伍者六百人而已。刻下潘钦使伟如方伯，由府城移节驻札凤山县大营督兵；唐军门定勋统带淮军十三营已到六营，余亦即日可齐到矣。日营虽属坚固、日兵虽属敢死，我大军云集，一经开仗，东人难以拒敌。况日兵不合水土，瘟疫无算，时下日营中又病故带兵官六员；岂非天夺其魄欤！ 

　　镇江第二起调兵船遭危无患 

　　镇江调兵南往之第二起各船，经于月之初五日驶海，径抵澎湖停泊。翌日，遂将所载兵士计共三千人皆令起岸，屯扎澎湖山上。于是，风力渐大。及至十一日，港澳旋风惨变之时，该处风浪亦复大为汹涌，各兵船虽湾泊于山屿内避风之处，犹觉其难于抵当；皆弛下其桅竿、放长其锚炼，而又燃火于筒，以冀与锚炼分受风力。竭蹶周防，幸而尚无大害。其屯扎山岸各兵，则营房帐幙多为怒风吹刮，破碎毁烂不堪；其在山凹之处者，则有被水淹浸之患云。上海炮局所造第四号兵船，因受风涛簸荡颠滚太甚，致船面各炮尽皆散脱。船因受损，故不敢转载兵士往打狗，而以一福州火船代其役焉。然此外各兵与兵船，均未罹别害，实足以额手告庆者。设使各船未知行权，暂为避难于澎湖；而狂风猛浪陡作于兵士未登岸之前，则其有无大不测之患也，岂可保乎！而任管各船者，既能于风灾之间如是之周密防备，卒能保全者，亦足以见奖于上官矣。 

　　镇江第三起调兵船已出海 

　　通闻馆报曰：火船名「忌连佳」于二十二日以兵二千六百名自镇江出口往台，并有中国兵船载兵四百而偕往焉。又曰：镇江新到有云南遣来之兵，现俱近屯于城外，皆待调至吴淞也。且传镇江又有兵至，盖以供调江宁也。方今各处胜兵业已云集，俱陆续驻于大江南北，以听彭雪琴宫保督理；盖宫保严毅廉明，久为民人所悦服。惟舆儓胥吏不无口是而心非，若有所不满意者；诚以宫保执法严、持身谨，彼贪黩辈无所肆其伎俩耳。 

　　八月二十六日（公历十月初六日——即礼拜二） 

　　京都消息 

　　昨日「保定」、「山东」两船自津门来申，据西人所传，则中朝迄今未尝以中、东两国如何商议之事告于各西使知悉。且西国公使又有致书上海者谓曰：此事向来实无确闻云。又相传：哦古坡既至京都之后，亦从未有觐见之请；故前所传中朝不许引见之言，皆属子虚也。或有上海人怀疑，来谓曰：前据官场所传大局谐和，并不至于交战。此言若果属实，则西钦使何以毫无确闻乎？兼之中、东两国何以犹竭力准备战具、征调兵士，纷纭筹议而不止乎？曰：此本馆所实不能解者也。先述和音者，系由上海官场致告上海西官之语而已。然观诸东使哦古坡久留京都，既不闻乞请觐见，惟与总理衙门商议大局，其言又属秘而不宣，各西官又未闻有失议之说；故以理揆之，哦古坡实以和议居心，必将有异顺之心以就和局者，则其事又何不谐之有乎！惟大局既未逐条议妥，则其不告于西使也亦宜。 

　　预筹保卫在日本之商民（客闽莲塘生氏稿） 

　　书云：『凡事豫则立，不豫则废』。至圣训言，诵之深有理味。夫以台湾一役，交锋在即，难保日军不败；其既败之后，难保其不残害我国商人，以为泄愤之计。虽然，万国公法：两国交兵，商民不与焉。惟日人诡诈，难以测度；可不思患预防欤！窃计华商之贸易于日本横滨、神户、长崎、湘馆、江户等处，或自行营运、或依附洋商，约共何止万人；况由香港往金山道经横滨者，每岁往来约数万计。若日商之侨寓中士者，不过百余人耳；孰肯以万易百耶！务望当道善为设法保护华民，免受豺狼之毒！且华民之出佣皮鲁，为伊虐待，旋派钦使整顿保护；足见朝廷怀保赤子之至意。贸易于日本者，亦属中土士民；何以事出两歧而不早为之所耶？若至临难之时，噬脐何及矣！尚愿南、北洋钦差，亟宜照会泰西诸官善为保护。在英、俄、法、美、德等国，自立和约以来，敦睦邻邦，和衷共济；倘如照会一到，定必妥为照料。且泰西诸商人贸于中华者，亦复不少；或则地方忽变，仓猝之间，须我华人护持。想西人更必乐于卫我华商，断不至置诸度外也。斯事勿临渴而掘井，须未雨而绸缪。刍荛之献，望贤当道采纳焉！ 

　　八月二十七日（公历十月初七日——即礼拜三） 

　　中东两国之事 

　　西人论中、东两国之大局，相谓曰：两国皆惟和之是言，而措置举动则日防不和；是和之一言，其无乃难于为信耶！又曰：相传哦古坡钦使与总理衙门经两边各以台湾事伸列其意，作为奏折；皆以呈于皇上，俟与内阁核夺焉。 

　　东人有铁甲船到 

　　通闻馆报曰：传闻有铁甲船一艘，曾已驶过新开意士麦河；且又闻不久将又有一艘以继之。盖谓曰：此二船系东人向英国所新买之船云。该馆又曰：东人现今之缓于商定大局者，莫非欲俟此二船驶到之后，换挂东洋旗号以助声威，然后始令钦使出北京以申欲战之意欤！ 

　　招商局船将往镇江载兵 

　　闻招商局尚有二船，今拟复往镇江，仍供续调兵士往台湾之用云 

　　东国阴谋 

　　昨一西友新自台湾回沪，曾相与谈及中、东军务。据友所述在台时与东国官员数人清酒深杯，与之语曰：『华兵已云集雾沛，日见征调而来；现在大师压境，志在必逐东兵出岛而后已。子何优游自得，而昧众寡之理乎？若待兵刃既接，将贵国之兵其何以御之』！东官乃哑然失笑而对曰：『子独未闻「瓮中捉鳖」之言乎？中兵麇集台、澎，是正我国之所愿也。盖战誓一闻，我兵便悉数登舟以船自卫，而断其饷道；彼华兵饥饿之不暇，而又何能肆其技乎！势必全军覆没，而无复生还之望也』。东官之言如是，似已实露其阴谋。故录之，以质共览。 

　　津沽来函 

　　西友自天津致书于「字林」曰：东使哦古坡与总理衙门酌商之事，外人竟毫无闻知。近有一西人从京师抵津，亦云：驻京各西官悉不知消息，大抵中、东两国尚无成议耳。 

　　八月二十八日（公历十月初八日——即礼拜四） 

　　轮船续赴镇江载兵 

　　招商局「利运」、「永清」两火船，现又拟开赴京口载兵去台。计前后镇江所调之兵统有万人，兹已陆续运齐。昨又见「字林报」曰：广东、福州、泉州三处，亦欲每处各拨兵万人赴台驻札。然则合之镇江所载去者，共四万人矣。每营内，又有备司爨、肩行李者数千人。若东国之在台者不过数千之众，两相较絜，其众寡之数不啻十倍之矣。顾「字林报」又曰：东人于闲谈时，亦曾说及军务；谓『任凭华兵云集，终无济于大局；盖日后如果接仗，必不在台境也』。按是说也，殆东人以水师称雄，将欲困我军于陆地乎？然则我之所以克敌者，亦当早为筹及矣。 

　　东南六省海口一带亟宜团防说（客闽莲塘生氏稿） 

　　夫国之宜强、不宜弱也，自古然矣。中国素尚文教，不侈武功。近代曾、李、左三爵相审度时势，奏请变通，权宜仿习泰西兵法，造轮船、制铳炮、出洋学艺等事；骎骎乎似有转弱为强之机焉。乃日本侵陵台地，数月于兹，迄无定见。彼深受国恩者，若肯激发天良，断不至有失国体；倘愿甘心容忍，将来又复多事，可不悲乎！ 

　　窃思日本区区数千孤兵，我朝将帅屯军数万于澎、台；一经开仗，日兵难以久踞。然日兵一败，势必各处撺扰；或则添兵扰动海口，如直隶之天津，山东之登莱，江苏之松、镇，浙江之台、宁，福建之漳、泉，广东之潮、琼、澳门等处，均属可虞。故愿六省疆吏，急宜筹划防堵，以杜边衅。宜未雨而绸缪，当履霜而戒谨：贤才宜举也、防御宜先也、军饷宜储也；慎勿因循自误，负朝廷而羞当世也！刻下天津诚称巩固，长江要隘又复筹防，闽之漳、泉将见预备；其余海口，未闻举动，可不虑哉！ 

　　查日军精勇不及一万，铁甲船一艘、轮舰廿余只；审其伎俩，可战、不可守。又值其国穷内乱，其恃努力一战，博孤注一掷之计耳。然渠虽不能久据我土地、窃我海口，必至扰动各处，百姓惊惶；为上者，可不早为之虑乎！似宜重兵驻守，多筑营垒；濒海要隘急为防范，以资抵敌。防堵既周，必须又酌办乡丁团练，俾能内坚外固，以免乘虚而入。或谓团练之策，不可劳民伤财。枪炮、火药，宜归官派；章程条例，有司绅董当为妥议，免生弊窦。似此布置周密，日人不能擅进；即有垂涎中土者，亦无隙可乘也。回忆道光、咸丰间，两次天津、粤东之役，皆因海疆毫无防备，以致议和费数千万帑金。兴言及此，能不寒心，岂不为前车之鉴耶！于兹台役数月不能战者，亦因兵械不齐；堂堂大国，兵革岂可一日而不备乎！尝闻欧洲之强盛，全藉武备认真整顿；一遇有警，电报传来，战舰立刻启行。其平时团练民兵，常常操演；即令全军调去，民兵亦尚可赖：宜其强也。中国军制不如泰西，议论又多，并无先事预防者；临难之时，势必束手无策：此向来之积习也。但望东南大吏，仿李、左、彭三宫保训练之法，加以筹防海口要隘，庶几可无后患。不然，行见事事可忧矣！ 

　　仆不避杞人之诮，略抒管见；固有望于名垂简册之贤当道，采纳刍言！ 

　　八月二十九日（公历十月初九日——即礼拜五） 

　　论台湾调集重兵来书（剸犀子稿） 

　　昨阅贵馆「申报」录有东国阴谋一节，以为华兵麇集台、澎，正中日人之计。盖战誓一开，日兵便悉数登舟以船自卫，而断我兵饷道，我兵必当自溃。斯言也，仆虽疑为日人之夸词，然亦可信为日人之真话；不可漫无觉察，竟至堕其彀中也！乃今日又阅贵报，则称粤东、闽泉各调兵万人赴台驻札，又有镇江陆续调去者万人，总共则四万人矣。又译录「字林报」述日人之言曰：任凭华兵云集，终无济于大局。盖日后如果接仗，必不在台境也云云。仆阅至此处，不觉大声疾呼曰：日人之计谋，一语破的矣。而贵报顾加按语，以为将困我军于陆地；仆窃不以为然。因陈管见于后，冀诸君子采纳焉。 

　　日本，海岛之国也。其称雄也，以水师；其制胜也，以战舰。近又得西国之炮械，用西国之艨艟，则其速攻近取，一驶千里；岂必以困我陆地为能哉！今之驻札台湾者，非不知旷日持久，足以老师而糜饷也；盖以此为诱敌之计云尔。俟其各处征调大兵云集之后，在我方以为扼成巨镇、制以重兵，进可以收攻击之效、退可以为控守之谋矣；而彼日兵则尽行撤营登舟，以一、二船牵缀我之四万兵，使之防戍屯守而不敢离台、澎一步，然后日兵乃扬帆四出，恣其飘忽之性、用其诡诈之谋，朝而闽洋、夕而浙洋，吾恐沿海各直省将举不能高枕矣！沿海地面甚广，防之不胜防也；岛屿甚多，扼之不胜扼也。防于此，则失于彼；扼于东，则扰于西：明世之来寇也，非日人之故智乎哉？乃华人为其所误，尽调重兵齐集台湾，以坐困于一隅之地；而沿海各直省则营以抽调而力分，而各海疆之防兵反形单弱，则又用召募以足之。召募之兵，不习形势、不熟风涛，以之派守堡台，则燃炮瞭望之事，有胆怯而张惶者矣；以之派练水师，则占风踏浪之事，有目眩而退葸者矣。至各直省皆无以自固其海防，而日人于是时乃志得意满，乘驶铁甲战船遍为骚扰，遍地震惊；而调赴台湾之四万兵士则固一无用处，徒为河上之逍遥耳。即使察知其诈登即调回，而彼已乘间抵隙，复聚兵于台湾，则又将若之何！总之，日人之所恃者，水师也、战舰也。出没于大洋穷海之中，而一无阻碍者也；牵掣夫东、直、江、浙、闽、粤之境，而惟所冲击者也。接仗必不在台境之故，盖出于此。若明世之从海口阑入内地，则汉奸之为之，而今固无虑是。然则制之将若何？曰：彼以水师称雄，我即当练水师以敌之；彼以战舰制胜，我即当制战舰以御之：此一定之理也。乃前闻中国曾向丹国购买铁甲兵船，其后即又有退买之说，而并未向他国购买。此种战船，日人则又向英国购到铁甲船两艘矣。夫海洋中之交战也，勇力不足恃、技艺不足凭，惟恃战船之坚固高大、炮械之精利凶猛耳；而船为尤要。船坚，则可以冲突；船高，则以上击下，方可得力。否则，炮械虽精利凶猛，亦无所用之矣。然则战船之制，顾可不加之意哉！今中国所造之轮船，其果足以敌铁甲船否？吾不得而知也。然则专事征调以聚集于台湾，究何益哉！即使日兵不分窜、不旁扰而在台地开仗，亦必思所以破铁甲船之策，而不得以陆营从事明矣。前李忠毅公之于蔡牵也，日鏖战于洪涛巨浪中，其所制造之丹凤各战船，较之贼船必高一半，方可制胜；而况日人之用铁甲船哉！膺丈人长子之责者，何勿预为之谋哉！ 

　　或曰：如子之说，则台湾不必用重兵乎？非也。台湾固宜扼守，不必用如此之重兵；海疆尤宜屯戍，必当固各处之边疆。而其至要者，则尤在练水师、制战舰两端；以防日人之狡诈、以御日人之窜扰，方为万全之策。水师既精熟、战舰复坚利，然后可以截击、可以追奔，不患其去来海洋之剽疾矣；此所谓「先为不可胜以待敌之可胜」者也。 

　　愚瞽之见，质之贵馆，其将有以广我乎！余不一一。 

　　京都消息 

　　昨由津门到一火船名「大沽」，据京都西官邮来消息云：东使哦古坡已经数次与总理衙门往来，各行私觌之礼，并伸述己意焉。东使之志，在请问赔项。然慎于开口，每有将言嗫嚅者；故至今尚未显露其实意。至总理衙门中则已揣测其意，而亦不与之提及云。观于此，则两边之踌蹰大局而又慎于发言者，殆欲我朝先测彼之意而后餂之以言，彼乃得肆其要挟耶？抑或有意于延缓，以俟机会耶？则均未可臆度者也。 

　　由津门又得一书曰：有西国领事官甫得京信，谓东人已商请赔项五十万元云。又曰：津门所湾泊之东洋兵船名「麻申干」者，顷由河边改泊中流；似预备一得军令，即可驶行出口，不致于待潮离岸，多所延搁时候云。 

　　噶玛兰开辟考略 

　　国之东南，孤悬一海岛，屏蔽全闽，上而江、浙、登莱、天津、盛京，南而潮、惠、广州一航可达者，台湾也。一僻区固塞台后，外而奇莱、崇爻、竹仔宣、泗波澜，内而内山额刺「王」字各生番三面逼处者，噶玛兰也。自嘉庆十五年开兰、十七年设官，地利得而耕作安，草昧辟而文明启矣。「闽书」溯始汉初闽隶，已载「周礼」。「台湾郡志」创始康熙年间：『前明中叶，太监王三保出使西洋，遭风收泊；知有台湾』。其后，则开始辟。初，台湾、凤山、诸罗三县，继开彰化；迨诸罗改嘉义，全台一府五厅、四县。兰属人士应试，附入淡水厅。盖噶玛兰在省布政使？五百四十里，在台湾府东北七百里。厅治东至过岭仔，以海为界，十五里；西至枕头山后大坡山，与内山生番界，十里；南至零工围山，与生番界，二十五里；北至三貂远望坑，与淡水厅交界，六十五里；东南至苏澳过山大南澳界，八十里；西南至叭哩沙喃，与额刺「王」字生番界，三十里；东北至泖鼻山，与淡水洋面界，水程九十五里；西北至宰牛牛寮内山，与淡水界，八十里。设通判一员、县丞一、都司一、守备一、千总一、把总一、外委一、额外委二，共九员；额兵七百有零，由内地拨抽。 

　　按噶玛兰，前明唤为北港；本朝康熙年间收入版图，以番语译蛤仔难。「番俗六考」及「郡县志」、「东征集」、「平台纪略」诸书，俱作蛤仔难；萧竹友诗，记作甲子兰；赛将军奏，作蛤仔兰；郑六亭集，一作蛤仔栏。方制军奏开兰时，乃译为噶玛兰也。 

　　莲塘生述。 

　　九月初一日（公历十月初十日——即礼拜六） 

　　答剸犀子书 

　　昨读赐书论及中国与日本各事，谓调集重兵屯台、澎为非计，宜分兵防堵各海口为要策，精练水师、多备战舰为急务；真可谓切中时弊。御侮之道，莫善于此矣。日本之犯中国也，其兵端虽肇于台湾而战事必不在于台湾，夫固人人而知之矣；岂有日本之狡诈，而反不筹划及此乎！盖攻人者，必乘虚而捣隙，故声东而击西，惟利是视；此用兵家之长技也。日人岂有不知此理者乎！今中国乃以多兵屯积台湾，是以台湾为重地，而故为保固之多方；反以各省海口为非紧要，而故为延缓之防守。如此举动，是使战场不在台湾而移他处者，皆由中国有以致之也。虽然，台湾之在中国虽为重地，不过海外孤悬之一郡耳；其地虽富庶，要非中国精华之地也。至各省海口，近皆繁华富厚，大有可图；故稍有识见者，皆决日本志在沿海陆地、不在区区台湾也。今以四万重兵调屯于台，吾请试论其利害焉。 

　　中国水师战舰，能保其与日本相敌否？果能与之相埒，则大兵不如分屯于各省海滨要地——如天津、燕台、吴淞、宁波、乍浦、温、台、厦门、漳、泉、广州、潮、琼等处。盖日本决不以台湾为战场，则我兵分屯于各口，亦易于彼此征调，更能便于往来策应；较之多屯台湾为更妙也。总之，我国兵船能敌日本，不但能扼守要隘，且可以供策应征调；若兵船不能操必胜之权，是屯多兵于台湾，何异于置精兵于无用之地也，故识者皆谓非计之善者也。尊意主在精练水师、多备战舰，以为分守各海口之用；是诚当今最急之先务也。 

　　所谓多备者，愚揣度尊意而试言之。盖每省有海口之处，每处至少须备铁甲战船二只、火轮战船十余艘；铁船以为防守海口之用，火船以备出洋御敌及载运军需、调拨兵勇之用。缘海中行事，非火船不为功；海口守御，非铁船不为力也。或者曰：沿海既设炮台，已足防堵；何必又须铁船乎？不知炮台仅可以守，铁船且兼能战；故必须相辅而行、相助为理。二者缺一，尚非防海之良法也。近见西人纷纷议论曰：中国当此应防海疆之时，乃日本小国尚添置铁甲船矣，而中国仅买铁船一只、又复退去；岂果预料日本断不犯其各省海口乎？不然，何以疏于防范如此！此诚吾等所不解也。英国，海岛之国也；其于筹防保护之策，以兵船为重，而陆兵次之。故敌国无善美兵船，而不能肆逞于其国。今日本来犯中国，皆由海洋而至；是中国各省海口，亦与海岛之国相同。故吾等为中国谋，亦当如英国先以兵船为重；庶几日本有所忌惮，亦不能逞肆于中国也。不然，何以御日本，更何以御将来之效尤日本者！西人之论如此，愚意亦以为然。与其后事有失而费多金于无益之地，曷若先事预防而用多金于有益之处乎！是在操持大局者，宜将先后得失而通盘以筹算也。天下之事，往往旁观者清、当局者迷；吾等皆旁观者也，故敢进此苦口逆耳之言焉。足下，有心世事者也；用敢缕竭愚忱，上尘尊听。未识有当高明之万一否？祈裁酌示复，以开茅塞是幸！ 

　　再，忠而获谤、信而见疑；天下事大都如此。使汇报局得见此书，又必将曰：是为西人销售铁甲战船之地步也。昔宋高宗论张浚曰：『朕宁亡国，不用此人』！吾亦为「汇报」代论曰：『宁使海疆糜烂，断不用此铁甲战船』！语虽近戏，然充类至义之尽，必至于此。附之，以博一笑！ 

　　西友天津来信 

　　「字林西报」刊有天津友人来函曰：中、东之事，经东使与总理衙门会议数次，各欲议及赔项之一端；而无如彼此皆不欲先为启齿，所以延缓至今而尚未道破。又曰：观东使哦古坡之举动，似先已奉东朝之命；若以为不可遽启衅端，务须妥为筹议，俾既可大获其利而又可免于战祸者。得面面周全，该使始言旋言归，而方足称不辱君命耳。 

　　沈道宪奉委总办营务处 

　　上海道宪沈观察前因偶抱微恙，本馆曾经列入前报。今以玉体全愈，可以照常视事矣。观察现因善备海防，奉檄总理东路水陆诸军营务处；军书旁午，益见繁剧。幸已占不药，为可喜耳。 

　　九月初三日（公历十月十二日——即礼拜一） 

　　劝办铁甲战船说 

　　昨有友人来馆，述及粤有绅某者，曾官别驾；现已致事归田，来沪遨游。询沪上诸人曰：『余在粤时，传闻两江督宪、江苏抚宪已向外国购买铁甲战船一艘停泊吴淞海口，辅助炮台以为防堵之计。昨由吴淞经过，并未见有铁甲战船；即所谓吴淞炮台，亦未之见，何其与古人所言大相刺谬，竟耳闻是实、眼见是虚若是之相反与！吾粤诸人前见日本侵犯台湾，恐其追踪有明倭寇；凡绅富之具卓识、有远虑者，业已会商聚资，禀知各宪：「欲向外国购买铁甲战船以为报效朝廷、保卫闾阎之具；不须官为筹款，情愿民自捐赀」』等语。呜呼！粤都人士，真可谓既能报国、又善保家者矣！察其何以均知先事预防之故？盖缘粤人贸易于外洋者众，亲历海岛诸国之地，深知铁甲战船之利；若非有铁甲战船，则海岛诸国万难使海疆无患、国家均安，长享承平之福也。出而亲见于海外，归而详言于里中；是因见之多，始能言之切；所以闻之熟、信之深，故均知先事预防也。 

　　夫铁甲战船之有益于海防也，濒海之国皆知之，且皆用之。故英、法两国各有六十二只，美则有四十八只，意则有二十二只，荷则有二十只；其余则有十数只不等。丹之为国，幅员最小，亦有七只。俄虽疆域极广，而濒海之地不多于中国，亦有二十五只。余皆视其疆界之濒海者多少，故其铁船之数亦各有众寡也。中国之所谓海防者，惟有明一代常苦倭患，故极力讲求；至本朝，则戡定台湾之后，无闻焉。嘉庆年间，因蔡牵滋事，始有防海之举。彼时欧洲各国尚未全来，虽高丽、琉球、暹罗由海口出入，然皆藩服之国，亦无事于防也。蔡牵虽扰各省海疆，然亦中国海盗；其船舰、炮械，亦不能坚固精利于官军所用也。即泰西各国所用之战船，亦尚无火轮、铁甲之迅捷坚固也；其所用之枪炮，亦尚无后开门及用弹至数十磅、数百磅者也。今则不然：泰西之战船、枪炮日新一日，亦日胜一日；即东洋诸国，虽不能自造，亦可向泰西各国购而用之。故日本今犯台湾，所谓火轮、铁甲诸战船以及泰西至精至利之枪炮，皆已备齐。中国今日即行购齐备用，亦仅能与之相敌，尚不能过之；又况乎尚未购备也！设使各省海疆一旦有事，真有令人不堪设想者矣！说者曰：中国谨遵圣贤遗训，但知文教，不尚武功；亦当如大禹征苗，班师振旅，舞干羽于两阶七旬，有苗格诚。如是言道德果可以化寇乱，则弓矢干戈兵革之属，前圣皆可以不制矣。何以神圣如黄帝，尚有蚩尤之征哉！可知文教之不能治者，必能赖武功以补之也。故为中国今日计，亟宜多购铁甲战船、多造火轮战船、多购造至精至利之枪炮置诸各省海口，以为自守之计。自守既足，夫然后遵圣人「不为戎首」、老子「不为祸先」之言；俟日本苟侵犯我国各处海疆之后，亦遣各省战舰水师以临其境，再调高丽等国与之有仇者之兵船以助剿，中国但声其罪以示天讨、以彰天威，令高丽诸国诛其君以分其地，则诸国岂有不愿从我者乎！中国疆域已广，不必再据海外之地，多事筹划也。夫如是，则得地之国无不感激；即不得地之国，亦无不悦服。五洲之国，当无不景仰中国矣。不然，事事无备，倘一旦有失，又必须赔补兵费矣。与其俟事有失而后筹款以赔兵费，曷若先将赔费以置办各物，而使有备无患乎！此举固中国最要之关键，此日乃中国吃紧之时候；少疏计算，徒悔无及！安得沿海各省皆如粤省绅富捐赀购买铁甲战船，均存报国保家之心，先行报国保家之事，以为报国保家之计；则区区日本，何足忌惮哉！吁！人特未之思耳。 

　　绅富者，人人所垂涎也；不幸有警，则绅富必先受其害矣。与其毁家于有事之秋而报国不及，何如毁家于无事之日而报国皆知乎！况此时量力输将，尚不至于毁家乎！为绅富者，亦当知所择处矣。「左传」言：『令尹子文自毁其家，以纾楚国之难』。彼子文者，亦不过能知楚难不纾，其家亦必毁也；何如先自毁以纾之哉！此夫子所以深许其忠也。今之家于海疆者，曷不以子文为法哉！ 

　　京都消息 

　　「字林报」印有前月二十一日京都之邮信，谓东使哦古坡现在尚与总理衙门商议大局，至今旁观之人虽咸无确闻，而亦有外面之风传也曰：目今所议者，仅止一条而已；盖争论台湾之番地是否果在中国版图之内耶？东人所执议者，其地实不在中国统辖之下也；中国则谓曰：合该处海岛，皆为中国所应属之地也。想此议尚未定夺云。此一说也，既可以定东洋之兴师徒果属有名与否，即可以见东洋之索赔项果属在理与否也。两者大相维系，大关进出；故东人必坚执其一边之说也，想亦未必有意欲归属其地也，且又可想其未必有意欲相待于战也。至各人见哦古坡缓于商议，则皆称为大出意料之外，且以见其实有意于免后战之患云。又曰：东使现在由渐以说及赔项一事，而中官亦经已料及其意；然东使所索之数，则似将酌情揆势以请之，而尚未闻其索价若干。盖将窥探中朝有馁却之心，则索价必大；倘中朝有轻忽之意，则索价必不能大也。 

　　衡量中东目下之景况 

　　本馆前所述中、东和音一篇，系得诸中国官场所传；其后陆续所得之信，乃自西人处邮来者也。以西人所传者而揆之，似乎该和音之言，为述之过甚。然据西人所自认，则京都之议甚秘。以理论之，则华官之预知大局先得准信，不当更详于西人乎！本馆今衡量各处所得各闻，则和议已有八、九分可成云。先是，哦古坡之赴京也，旁观之人咸料其来势汹涌，必将以数言而决一和战之局也。今见该钦使之嗫嚅于开言、延缓于进议，则揣其国君临轩策遣之时，当必有谆谆告语，令其以结和为要着；但又嘱其须善于持议，以求得遂其好利之欲而已。既观该东使之举动，益可见其谨慎；不欲以匆遽而言，而徒致于不能挽回战议，兼欲以老成持重示尊国体之地步耳。盖哦古坡之赴京，固早挟一「和」字而来者也。想我国外务各大臣，当早已洞悉其意；故遂传有停购军械等说。特是盟议之各条既未曾妥为商定，是以和事尚不可谓之成局也。又因和未就绪，而准备防守之举亦不可一日不兴。盖于持论之间，彼让此侵，其机难测；则唯准备防守之举乃大关紧要之事，未可付之大意也。顾哦古坡之难也，虽以和议居心，亦殊难以辱命而返国。若果一无成说，则哦古坡实不能见江东父老；与其如是而自取终生之戾，则宁使其国有决战之祸也。此其实难之隐情也，不知有何法以济之乎！或曰：哦古坡之举动，莫非故意延缓，以出其后计欤？曰：此事已稔思之，想亦必不然也。若但欲为缓兵之计，何必将国内最尊、最贵操握全权之臣而□奉行人之选乎；但使两国之间书问往来、互相驳诘，不亦为缓兵之上计也乎！ 

　　杭城近闻杂录（一则） 

　　兹日人在台未退，各处调兵陆续前赴。至各海口及江口，皆整理防堵。愚民不知细底，屡有谣言，人心惶恐；不知官宪何以不出一告示以定民心，殊属不解！ 

　　九月初四日（公历十月十三日——即礼拜二） 

　　东洋西字报 

　　横滨有西字新报，先登录天津信息云：和局已成，疆场危事一定可免矣。盖中国肯输银，日人肯退兵云。至次日，报中则又云：和议并未全安。现在日人又竭力准备战阵事宜，又购办战舶数艘以助声势。又云：前日从台回东有一提督阿喀麦□，传述日兵在台十分纳闷，咸有「距跃三百、曲踊三百」之意，惟望櫜弓挟矢、戮力戎行云。又登有东京来信云：京都各属，皆各准备战事；凡号衣、倭刀之属，无不制办。夫西国战法所以不用短刀相接者，以刀法为日人专长也。故此时国中皆愿另备雪铍、星剑，固以为利器独操矣。 

　　长崎有西字报云：日人多究心于操练兵士之举，每日早晚必须按部就班演习击刺等事云。 

　　神户西字新报云：现在日官皆用力勉强募人从军，甚至有出于逼迫者。自二十二岁起、至二十五岁止诸人，皆招赴官署阅验，择其身材长大、精力富强者，则令以前驱执殳之役。凡为所选入行间者，无不怨恨朝廷，大有「车粼马萧」之叹云。又闻其凡属家男，皆不在此列焉。但一经入选，则将号头、名姓编入册籍，以备征调云。 

　　又有横滨新闻云：倘两国必出于交绥，则华兵无足畏惧也。盖日兵之在台也，规矩整齐、号令严肃，凡向市人买物，皆无勒索等弊；实能按照万国战例云。然则由此观之，则华商之在东国者，必能按照公法加以保卫，而无虐待泄愤各情矣。然而事未可知；倘或东人失律而还，则其别有他祸也，亦诚有未敢预必者耳。 

　　天津信息 

　　「字林报」登有天津来信曰：文中堂前虽患病，而仍在总理衙门视事。至前月二十一日东洋水师提督意多从北京回船，而文中堂亦即续请病假三月。相传前东使琐意西马同参赞官柳原抵京，经曾以东洋将惩责生番等事诉知于文中堂；是故现虽政体违和，亦惟有力疾奉公，相与筹议一切。因是外面传论，以为东提督纔经言旋，而中堂即便请假，中、东大局或已商议妥贴，略有端绪欤！ 

　　中国炮船被失 

　　华八月十九日，福建船政局第十五号炮船名「大雅」者方载兵士登岸而泊于安平地方，猝遇大风，致遂倾覆。计在船所溺毙者，共七十人；惟船主以晋见钦差业亦在岸，故得不与于此厄。按此消息，由日前有中国兵船名「吉安」者从闽来申而带到者。先是，「吉安」自镇江载兵赴打狗，各兵既上岸，该船亦因东北风较大，有如台飓光景，遂避至澎湖湾泊；正当寄椗时，见第十一号炮船亦到，其横桅已为风所吹去。两船既近，因将「大雅」船被失情形告于「吉安」。据称：当沈溺时，曾外有三艘相与同泊；祗因浪如山岳，俱从船面滚过，所以不能往救。其第十一号船，爰即起锚驶赴澎湖。尚有第四号名「安澜」者，望南而行；曾不知作何究竟也。该炮船被失之信一到福州，上宪即令法人气革带同能入水工匠及各机器，便拟将「大雅」船设法援拯也。按近来沿海各地方俱有风灾，船只毁坏者不少。台地洋面宽阔，若遇狂风，猝难躲避；故最易于失事。今「大雅」船稍不自慎，竟罹此大害，诚为可惜！犹幸兵已登陆，不遭此险；否则，同葬于鱼腹，岂不更可惨哉！此所谓不幸中之幸也。 

　　台湾风景 

　　台湾□四□至八□皆有涌。所谓「涌」者，数千里南洋之水，助以南风，水势赴东台湾，忽于海中突起阻之，而鹿耳门外更有长沙数百里接引之；故水势激起，直涌入岸，其势始退；退而复进，故无风而浪涌：此「涌」所由名也。中秋后，地气则秋收冬藏，而又有北风以逆制之，其涌始息。然倭寇数月不敢窥鹿耳门者，恃涌之天险也。轮船到于台湾，泊于海口外五、六里无涌之处；土人放竹牌到，客登竹牌，牌上有桶，请客坐桶中，大有「请君入瓮」风景。竹牌前后，双桨一帆；坐其上，随波上下，穆然想见宣圣「乘桴浮海」之风味。倘值风大涌高，行李衣衫皆须溅湿。闻五月初旬，有轮船四只初到此，不知涌之为害，照例各放杉板四；沈其三，淹毙六人：真可畏也。 

　　台湾地土膏腴，田水由大山出，虽旱不涸；故一岁三熟，一年耕可有三年之食，为内地十八省所无：宜倭寇之垂涎也。 

　　按此书略述风景，未言时事。然其言之详细，似于问津者有裨。因特付刊，以供众览（粤东李少珊自台湾营务处来稿）。 

　　九月初五日（公历十月十四日——即礼拜三） 

　　闽督移节厦门 

　　相传闽督李制军于前月二十五日从省垣遄赴厦门，据称所以抵厦者，并非为台疆之事，特以漳州府属民或有变故，前去弹压也。又曰：刻下闽省有扬州调来劲旅，为西国将军名「麦妈恩」所统带。制军于起程之前数日，亲莅教场大阅，觉貔貅之士于操演时颇为精熟；爰特选拨五十名，备为亲军云。又八月十九日，福建沿海一带亦陡发狂飙，有本地一客船在鼓山下倾覆；在船者共三十人，一时尽葬于鱼腹，殊可惨已！ 

　　九月初六日（公历十月十五日——即礼拜四） 

　　京都近无确耗 

　　近日京都来信提及中、东大局者，咸谓均无确闻。盖缘东使之与总理衙门商议也，其言极为秘密，外人竟有无从揣度之叹；亦可见日人机械之深且狡矣。 

　　九月初七日（公历十月十六日——即礼拜五） 

　　译录西人由打狗来信 

　　有西人之游打狗者，于前月二十、二十一日连有来书，云及前有东官多员赴台湾，与中官修拜谒之礼；中官自道宪以下，接晤者亦有多员。两边谈论，均不用舌人之选，而以毛颖生从事；盖笔谈也。东官所写之书中，有几条道宪曾宣与众听；尚有几条，未经宣播。据云：须送与钦使台阅也。又云：前礼拜镇江调来之淮军，又到有三千人。其中马腾士饱，固不必言；而队伍之整齐、号令之严肃，真有秋毫无犯光景。土人咸皆钦悦，既颂主将，而益与兵士相安焉。十七日，有丹国船名「亚细亚」者，载到粤兵二千人；于十七、十八两日，均各登岸扎营。方粤兵之未到也，土人窃窃私议，谓风传该兵士皆凶狠可畏；及既登岸扎营，始知其实守营规，并无凶狠行径——此兵盖称为飞虎队者。二十一日，将南北列营之兵按队分调，北营调赴内地、南营调赴台湾云。两国交涉之事，或战、或和，并无确信。盖以该处兵事，中国家既简派钦使主持，则一切均可就地酌定；自日人又派哦古坡入都，则大局又须俟朝命定夺——沈钦使之持节督理者，则惟海疆之守备及军士之调遣而已矣。又言：日兵之在台者，亦无动静云。 

　　「安澜」炮船失事 

　　日前「吉安」火船来申，曾述台郡亦发旋风，中国「大雅」炮船被失；并据第十一号炮舶传说，当发大风时，有「安澜」炮船亦同时起椗望南而行，曾未知究竟云云。本馆已列之前报。兹阅香港西字报登印打狗友人来信谓：「安澜」船曾于二十四日早四点钟，在距打狗三十里地方为风吹至海壖；该船方欲转头尽机器之力以冒风而行，不谓风力猛悍，竟将该船之尾撞击于岸，当即受损。现在船身已撞断，横搁于石上；恐未易修葺也。船上有大炮数尊，本欲供中国陆队所用，更有银饷等；虽为数不多，愿皆尽付诸水晶宫矣。据该船主里坡阿口称：半生来涉历重洋，从未见有如此之狂风者！幸船客已登岸，未至有害。顾合之「大雅」炮舶，则同日而失去两船，不亦大可惜哉！天心难测，安得搔首而问之！ 

　　中东事尚无消息 

　　日昨「保定」火船从天津来申，带到本月初一日西报；中、东之事，仍无确信，惟该火船临行时，见有东官十员从打狗驶至；其内有一员，职似稍大者。是时在京师之东官数人，亦来津与之相值；立谈之下，正未知其所言何事。至此次东官由打狗而来，其或仍由燕台换坐铁甲船、抑径别乘火船驶抵津沽，以其时解缆匆匆，尚未详究云。 

　　九月初八日（公历十月十七日——即星期六） 

　　天津友人来函 

　　「字林西报」刊有天津友人信云：台疆之事，中、东臣工究如何商议，近竟一无实信。如此秘密，大约两国所议俱不甚惬意，故不欲宣扬于外耳。否则，迁延既久，何犹寂寂无闻耶！迩惟见有武弁多名，俱道出津、沽，前赴都下。内有云南提督马军门，已驾「和众」火船抵津，年约三十余；虽系回教中人，而闻其在滇省剿抚逆回卓著伟绩。相传督队临阵时，军门则头裹扎巾、身穿短褐，指挥士卒转战而前。兹则华服翩翩，居然有轻裘缓带之风；殊令望之者，几疑前后如出两人矣。 

　　九月初十日（公历十月十九日——即礼拜一） 

　　中东定局之事宜 

　　有东洋西字报论及中、东两国之事，谓曰：两国朝廷向来毫无猜嫌，彼此商民亦并无憎恨；徒以一旦之不慎，致两国共罹于兵祸，不深可惜哉！又曰：查台湾一事，则两国均不能全辞其不逮。盖中国初不明万国之规，若某地自称为己辖，则不可以该地人之行为与为己国无干；且于琐意西马赴京之时，又实有商议不明之处。至于东洋，则其错在误认番地不在中国版图之内，而欲规取以为己有。两国既涉于错误则两国各可稍为相让，而并非取辱之谓也。岂有素称和好敦睦之国，均不能小认己之不逮，些须相让，以免战祸之理云云。按此报词，居心实在仁和，而其论亦尚非全无道理。或又有论此役曰：东洋民人既被番人所戮，中国于日人进告之后，未尚动手惩办。夫万国规例「既有承认己辖各地名行为」之条，兼且日人曾请以「自行惩办」云云，则在中国今犹可计算日人原来须费银若干，以自行惩办而补偿之，以照万国律例而□昭我国责成。如是算法，东人既仅须动用数百兵士，则其赔费不大。至于动大师以规取番地者，是日人自举之事，而日人亦自认在理云。本馆于此事，原不愿出议；然又未尝欲乱言「逐日人尽杀东贼」等语，以冀瞒媚众意而昧罹本国于战祸。夫日人之先往台湾，其实未料及将来至与中国相战。此意阅诸东洋报而已有明据，故以知日人实有误认之处。今若果有议法可兼全国体而又免战祸，想中国众民无不欣然愿闻也；而紧按万国规例以行此，既非稍有取辱，反示人以诸事惟理为主也。夫万国规例既载有「我民若犯彼国之民，总须设法惩办」，欲用银与己民动兵，理亦然也。故日人原来所用银若干以自办番人，我国支之亦可也。 

　　天津中东大局信息 

　　昨日有轮船名「海宁」者自津来沪，据闻京都商议中、东大局，复有变动云。在西人谓曰：天津相传东使哦古坡与总理衙门筹商之局，大有不相对；已两边发怒，断绝所商各事也。且传：东使哦古坡及公使柳原，不日将出京回津。该处近又到有东船一只，现在共有两只湾泊云。按此闻实令人骇异；然以理势度之，其和局或犹可挽回欤！盖或两面一时之争执，各持硬论，以冀试强局面而争利欤！见彼实不肯依，始于是决议终让之欤！然则，战事亦可谓之危矣。 

　　东国筹捐 

　　昨得长崎邮来之西字报，内载有东人计及战费一事；以见东人虽有战祸之虑，亦非无大志以筹及焉。故国内所有爵位各员，近皆互相邀集为会，欲将大局事宜妥为筹划。又一封疆大员名瓦木纳秘者，具书呈于爵员大会；其略曰：现在东洋外务有进退两难之势，战祸虽未骤至，而两国商议之间，要亦非旦夕所能定夺。国事在岌岌之秋，在秉钧诸臣固当早为筹备，庶几可操必胜之权耳。然国内各人，亦应竭力尽心，以昭忠爱国家、踊跃输将之意。夫战事之兴，在丰其府库为要；否则，国内即有勇敢之士而饷糈告竭，仍无济于事也。今计国帑所存各项，似亦不为支绌；然欲供于师徒之巨费，恐尚不敷。是以经朝廷宣告于下，将王室所支之费先行省减。然则朝廷既能如是，而况国内之各臣民乎！由是进言者，遂有二说：一则相传今议又开火轮车一路，以达地名「亚哦磨里」者。按此举为益国之善谋，诚不可停止。然刻下似宜稍缓；俟中事议结而后兴工，当亦非晚。今所愿者，将此举之银拨提以济军事是也。一则贵爵各大员所每年收进之俸禄，统核不下四百五十万圆。若得此项一半供济公用，亦未始非一大助；而于贵爵员仍为计之得也。盖使战而不捷，则各贵员本无全俸之望；如竟克以奏功，则所捐之银，自能由所索中国赔项内而即行偿还。如国需又不能济，乃向富户告贷；抑又何难！盖下民见其在上者皆舍己以供国用，岂有不乐于输助之理；今贵爵员方聚会以商大局，故敢以上情进言云云。爵员大会接此，乃订于八月二十五日召齐各员以专商此事矣。 

　　九月十一日（公历十月二十日——即礼拜二） 

　　福州载兵船已回申 

　　日前中官雇定太古洋行「忌连佳」轮船由镇江载兵赴福建省，此船已经回空。据云：所载之兵共二千四百名、马三十三匹；并有枪炮弹药等物，不计其数。兵到福州，均各平安登岸之后，随即调往厦门矣。 

　　译天津西友信 

　　「字林报」中印有本月初四日天津西友来书云：日人于前天，有载兵火船到大沽口外。初一日，有日人数员由沽至津。初二日，乞请中官给发路照；道宪以日人无上海领事文凭，不能确知其为日人与否，拒而不与。今九点钟时，伊之兵船自行进口，到租界停泊。因船官来说的系日人，所以中官不能再行阻止，只得给与路照一张。日人既得路照后，即策骑入都。闻日人联辔而往，共有五人；现以路照仅止一张，其四人均为中官止住，仅为首者一人进去也。盖因日人无领事在津，所以进出为难耳。况此船并非由申驶来，又无文凭；稽察非常，正为此等。四日以来，传闻哦古坡与总理衙门议事不合，各怀盛怒；此说大约可信。并闻哦公使及柳公使并随从一干人等将到津门，即须乘坐所到之载兵船回日云。又曰：西人之租界见日人所湾泊之炮艇日日操练，都称其训练有方、水手亦皆熟习云。 

　　又闻：直督李伯相于初一日十点钟出辕到北境炮台阅视，按路到立台。其出署时，威严仪仗均不同大概云。 

　　前月二十六日，中国炮船名「靖海」者动轮离津，相传带有药弹等物；驶赴北塘炮台，以为安顿布置云。 

　　初三日，阅上海新报印有电报，所传日人有二铁甲船将到，已过埃及新开河矣云云。此种新闻，系与中国大有关系者。现已将此报纸赶紧送上京都，惟中皇帝在南苑行围，回时当可蒙览也。 

　　九月十二日（公历十月二十一日——即礼拜三） 

　　劝中东息兵论（局外人稿） 

　　天下之事，凡彼此两国有失和之患，每多由彼以为己已受屈，由此以为己之理直；故战祸常由是而兴也。然天下岂二其理！既无二理，则彼此岂能反在理外乎！然则彼此两国于执论之间，各自以为是；故其所以伸二理者，必由于偏见于己兼偏见于彼也。今中、东两国素称和好，彼此且皆切知动兵之祸劳民伤财，各深愿不战也；而战事犹若岌岌乎卒陷于旦夕者，岂不深可长叹乎！然则两国既惧战而势如不能免战者，究何故乎？盖因东洋以为己非无理；既非无理，则受制见吓退出中国，不但遗怨于己民，又取辱于他国也。在中国以为既受侵欺于东洋，今复与之相让以议和，亦不免见怨于本民、取辱于外邦也。兹闻东洋志实不尚赔银；其所以求银者，惟因欲冀弥缝于内民、免笑于外邦也。想中国既稔动兵之糜耗，实不吝出银项以免战患；惟是赔银，不免有受慑于东人之意。然则势又如是，而两国犹惟有战事以各全其国体乎？两国犹必固执一己之见，而不能稍体彼此所各伸之理乎？夫议论诸事，倘理绌而肯让，是岂为取辱于人乎！彼此各有不逮，而彼此各自相让，是岂为遗笑于四方乎！而要在各将彼此之所执论而互为较量也。今区区为局外之人，故敢将两国所执论而平心胪列焉。 

　　东洋之言曰：台湾番地，历来中国皆未镇抚之地；既未曾以番人为国民，又常视为敌而加之以兵。今番人将我民多人戮杀，欲中国代为查办，而皆以「番事不与相干」为对。按万国规例：若国家不肯承认某地之事，则该地亦究不能算为己有。至于我国向中国相告：『若中国不肯查办，则我国自行问之』。中国经允其事，已有明据。然□国亦有让与他国代使查办己民之理。中国既一面声说「不与番事相干」，又不拒我国自行查办；是则明为番地也。照万国律例，实不归于中国之明证。又兼我国亦不为在先与番人构难，因英、美两国业经各行用兵往办，而中国于此时亦未曾抗拒、有闲言；则又为番地不为中土之实凭。盖查办之事，与取归之事究不无区别也。或曰：我国本应与中国立盟。曰：非也；地非某国之地，则何须与某国立盟乎？且我国因恐或有误认为非中地，故专命公使琐意西马于立通商盟约时乘间以讯问也。如若番地于彼实欲算在中国版图之内，则何不明说，而何犹欲图免己属地之责成乎？今中国既实欲认有番地，敝国亦愿退兵；然调兵已涉大费，故必请中国补赔也。是东人一面之论。 

　　在中国之言曰：台湾一岛，向来连缀于中国版图之内。生番所以未遵教化与他民画一者，盖因中国居心仁义，欲顺其生性故也。然吾闻不独中国国内有番人未曾能服以法例也，美国亦有番人名「红印度人」出没山谷之内，每以杀劫为事。然似英国或普国之人被其所害，而英、普安能即令美人大起兵士以穷剿之！若美不兴兵，而英、普遂以该地方为不在美国版图之内乎？英有亚地里亚州国及中西兰各为旷野之地，番人不被教化者亦各见于其间；然设有法船被坏而罹其惨，英虽可自发船勘查，而亦未必遽兴师穷入深谷以剿办也。东洋琐意西马于相谈之间问及台湾，本国以不便遽与番人构兵故，当漫对以「不相干」耳。而日本问我是否可自使人惩办？于已知东人早明番地实归中国；否则，又何为有是问乎！且此事系东洋明知，乃于闽督照会向问台湾之事，东洋则以文书对曰：『此役不过欲稍为惩责番人，非有他意』。而东人若实以番地不为中辖，则何以于该时而不敢明说其实谋。东人若仅欲蹈践「惩责」之原意而后退兵，吾国尚无话说。乃先请我准其惩责，而后必欲占踞其土地；此晋献假道于虞以伐虢，其实欲得虞、虢而并有之之意也。 

　　两国之执言如是；若推究两边之言，则各均非无理，而各亦均有不逮者。中国之咎，在原欲推辞管地之本责，遂以含糊不明之言而对东使琐意西马。东洋之咎，在于不深察明，遽以番地不连入中国版图而兴侵据之意；且于兴师之际，既遮掩其实意，而又假言以杜问焉。两国既各有不逮，故两国各宜相让。查台湾生番之肆虐敢于害人，非仅一次，亦非仅于东洋一国之人。既屡行如是肆惨，则非东人向中国相问，势必日后有西国向问也。日后之势有二：一则中国必须自行兴大师以镇服，一则必有泰西之国前来藉辞以据其地者。今东人于番人已立大功，各番社皆已慑服；乃在中国固可藉「日本代征生番令归王化」之辞，稍给兵费以为犒赏东师之意，令其退兵。而于日兵镇守各番之处，换派华兵以镇守。若算犒赏之银，究亦不失大体，且亦不必过大。东人虽初调兵三千，无须如此之多；今以一半折算，犒赏其一千五百兵可也。如此办理，实为公道。若欲令东人自用大费为中国镇服生番，使其空手返国；此亦未免太刻。若日人必欲大赔兵费以满其欲，则非予局外人所敢知也。然东人或又有言曰：吾国调兵尚不止三千，盖犹有屡次续调之兵也。曰：东国屡次续调之兵，盖因防备中国而调用者，实与查办生番之事无涉；若必如此核计，则中国屡次亦经大调兵勇，其费又将安出？故惟有各认各国自行调兵之费，方为执中之道也。夫古今所谓能人者，盖能化大事为小事、化小事为无事也。今两国既已构衅于前，必当思补救于后。倘竟怙过不悛，终归战事，其劳师糜饷犹其小焉者也；必致朝廷有宵旰之忧、闾阎无安康之乐，即各海舶之往来于各海口者，亦常有殃及池鱼之虑。然以愚意度之，与其兵端一开，则将来糜费恐不止倍蓰十百于赔费者；曷若彼此相让，仍归和好。中国不以赔费为名，而以犒师为号；东人想亦不至求满其欲而后退兵！于何见之？于日本在台之师按兵不动，而复屡遣使臣至中国京师相商者，盖亦不欲久构兵难，惟必欲得体可以振旅回国，不至招怨于国民、贻笑于他国而已。若中国少肯相谅，即如其请以酬之；是亦「化大为小、化小为无」之一道也。果能如此，岂非四海之同庆哉！予虽局外之人，亦乐得而优游其间以享承平之福矣。 

　　各兵续遣赴台 

　　前日「敦信」轮船自汉来沪，谓于吴淞外见有中国火船名「永清」者载有兵士往台，而船已阁于□滩之上。嗣又见「利运」火船，亦载兵以出海云。 

　　西人传言 

　　日昨有旅居上海之西人，相传京师内中、东秘商之大局；据其所述固娓娓可听，然究恐涉于无稽。其大旨：似东人已遂其所欲，特中人于国体上为难于从允耳。 

　　闽督李（鹤年）奏参员解清应缴银两恳恩开复原官折（八月二十五日京报） 

　　头品顶戴闽浙总督臣李鹤年、福建巡抚臣王凯泰跪奏：为参员解完应缴承办盐务浮销银两，请旨开复原官；恭折仰祈圣鉴事。 

　　窃查前代理台湾府祝永清，于同治八年三月初六日接办台湾盐务，至九年正月□据送销册，比较六、九两年数目盈歉悬殊。按款驳追，未据完解；由司道详经前兼署督臣文煜会同王凯泰奏参革职，一面委员赴台调到册案，饬委福州府知府林庆贻、局员候补通判程起鹗逐款查覆。兹据署盐法道陆心源会同署藩司葆亨等查明：该参员承办台盐期内，销路未畅，用项又烦；因之比较六、九两年，遂形亏短。现据委员林庆贻等对册勾稽，逐加核驳，责令赔完浮销各款共银□万□百两。虽较新增课厘尚未能加额，惟念该参员承办台盐系在加增课厘□章未定以前，且被参后将着赔银两照数解完清款，尚知愧奋：请奏咨开复前来。臣等核查无异。相应请旨将前代理台湾府事补用知府、本任鹿港同知祝永清准予开复原参革职处分，以原官仍留福建补用。 

　　除将解完银两饬道分别拨补造报，并同□参追□已故□署台湾府叶宗元剔出另案饬缴暨咨吏、户二部查照外，谨合词恭折具陈，伏乞圣鉴训词！谨奏。 

　　奉朱批：『祝永清，着准其开复。余依议。该部知道。钦此』。 

　　九月十三日（公历十月二十二日——即礼拜四） 

　　书局外人「劝中东息兵论」后 

　　日昨本馆所列局外人「劝中东息兵论」一篇，有友人来馆下问曰：『贵馆前论日本侵犯台湾之事，多是中国而非日本；是中国正当用兵以惩创日本矣。何以今又列此局外人之论，岂不与贵馆前日所论大相刺谬乎？贵馆之言是，则局外人之言非也；局外人之言是，则贵馆之言非也：二者必居一于此矣』。余应之曰：『皆是也。请为子详毕其说』。 

　　『夫人生斯世，行事与论事相同。人之行事，固不可固执己见以终始也；岂人之论事，乃反可固执己见以始终乎！故圣贤之处事也，有经常，亦有权变；不固泥于经常，亦每贵于权变，但求其适于中道而已。不观乎孔子之教人曰：「君子之于天下也，无适也、无莫也，义之与比」。仲虺之诰汤曰：「好问则裕，自用则小」。孔子之称舜为大知者，亦不过「好问用中」数语。孟子之论周公曰：「古之君子，过则改之；今之君子，过则顺之，又从为之辞」。可见圣贤处事，断未有固执一见而全无变通时也。本馆于日本犯台一举，初见其无端构衅，深责其妄开兵端；然仍力劝日本自行悔过，撤兵归国，当仍和好为是。亦未尝怂恿中国即行用兵剿伐日本，仍劝中国大度包容，予日本以自新之路，复与结约为是。盖以兵，凶事也；圣人不得已而用之。且「好战必亡」，古人所戒；故苟可以息兵仍归盟好，岂非两国之厚幸哉！今日本虽未撤兵回国，然屡遣使臣驰赴中国总理衙门商议，其详虽未得悉，而迟之又久尚未定局，其必不愿再构兵难也，已可略见一斑；是日本已有悔祸之心，亦可概见而中国尚未决策者，必因两国尚有各执一是之见存于中也。昨见局外人送来一论，论两国情形，颇觉允洽；而劝两国让息，亦极和平。其措词虽与本馆前言似属两歧，其命意实与本馆先见尚同一致。故特为刊列，以供众览；不敢因其小有不符之处，遂湮没之而不登录也。夫人之行事，岂尽能有是无非哉！在彼既知其非而愿改而从是，在此何妨少许其是而尽恕其非哉！古人之于藩服也，先有获罪之事，及其悔罪归诚，亦未有不许其请者；况与国乎！又况论事之人，均未亲涉其境；但据旁人所言，遂固执己见而不通权达变，可乎？今中、东之事，所得见诸两国实在者，不过照会、照覆数篇而已；其它，均系传闻也。行事之人，固有各是其是者；论事之人，亦有各是其是者。岂传闻之言，反无各是其是乎？所以采录新闻之人，亦仅能取其理尚可取、事尚可从之处以采录之，何忍固执己见；与己少异者，即不采录也？又况两国构兵之事大哉！余不敏，管见如此，未识吾子以为如何』？ 

　　友人笑而不言。余遂走笔以书其原委，以质之世之阅「申报」者；然乎？否乎？ 

　　译述「大雅」船失事情形 

　　本馆前录安平被风之中国船——名「大雅」，除船主外，司理、水手各人皆已随波逐浪。现知救起者，已有六十一人；尚有十六人无从捞救，当已从屈大夫游矣。现有去安平之洋人于前月二十一日由安平寄信与通闻馆，将此事详细续录。 

　　缘前月十九日早晨，天气清和；下午时，西南密云布满，风势渐大，波浪遂涌。此时有中国火船四只湾泊安平，大都待驻台府钦使之命者。三点钟时，有三火船乘风破浪开往别处；惟「大雅」船因船主上岸在城，故未开驶。至晚，船主回到海滨，想欲上船；而海边一竹排船名「喀他马兰」，俱不敢冒风摆渡。于是海浪益大，天色渐黑，见密云里有黄光。「大雅」之锚尚暂停不动，人俱以为此时尚可挡风。自十点钟至夜午，风阵接连，猛厉之至。十一点钟时，飓飙更厉。夜午后，风少息，大雨如注。台湾凡遇暴雨，平原之地即变溪河，山坳地方变为潴泽。其雨声令人骇惧，不能成睡。次日，东方少白，众人多望「大雅」所泊地方；无奈「大雅」于夜间已不见矣。不多时，天已明；有人来报「大雅」船已被风吹到滩边撞碎，船头已沈下水，司理、船员及水手多攀船上绳索以待救援。此时风力又大，浪势汹涌，多滚过船身；即有人报知钦使。俄而钦使命法人二员同来的，更有中外人多到坏船地方。船离海滨有六百步光景，他们意思，欲将巨索令小舟带赴坏船通绕，各受患人从绳上拖拽上岸。无如浪又涌进，本地舟子多不敢冒风；法人许以重赏，舟子仍多不肯。后有一舟子，许以八十元，才肯从竹排船上立二人放海；未离海滨数十步，被一滚浪激回，事亦不济。虽不成功，亦当场从丰给赏。此日多无法可施，天又昏暗；被患之人，险在呼吸。往救之人，十分焦灼；遂在海湾设帐棚数座，添上灯火，令被患人壮胆，知有人将施法救援也。中外人轮流巡岸，要看有人飘到岸否，即可捞救。次日黎明时，又恳求渔人乘竹排去救。初则不肯，后说救一人要谢洋十元；然亦不过说说耳。早五点钟时，风浪少息。有三个竹排船并不先说要银，多放海到船上去；连数次往来，共救五十八人。然被患人已挨饿忍寒至三十六点钟工夫，并且冲冒风雨、激荡波浪，所以形象十分不堪。有一人，腿骨折断；又有数重伤。先是，昨日大副同四人共攀船桅离坏船，飘到岸上；五人内，溺死二人，三人到岸：所以共救六十一人也。余外十六个官员、水手，无确信；想被浪激去矣。竹排船救此五十八人之时，有多人在海岸看接。又有西人与被难人酒，令之饮，以解风浪之困云。现船离海滨六百步，潮退时船高出于水面十尺；人以为天晴，则此船可救。此船系第十五号，是福州船政局新造者也。 

　　安平西人来信 

　　客居安平之西人来信云：风传京师内东钦使与总理衙门业已商和；顾此间地方，近来转形热闹。中国兵现俱驻于百陶口，系壮健精悍之士；惟内有多人尚未操练纯熟，即纪律亦未见严肃耳。至所持之军器，俱系后开门枪，颇觉灵捷；计共有炮队三起。又传闻驻札琅■〈王乔〉之东兵，现已扼守一要隘，十分巩固。查此地本系番人出没之所，近为日人所窃据也。第东兵在营时，患热症死亡者业已多人；是故日后得能出海，想东人定当喜形于色矣。 

　　九月十四日（公历十月二十三日——即礼拜五） 

　　译福州新报 

　　福州新报谓：近日由上海运来各洋炮，今在制局后山顶安置，以为防御之计云。又曰：官宪于军旅各事，极为协力同心，以筹布置；扼守及整备器械，务期妥协：亦真可谓敌忾从王者矣。 

　　日本载病兵回国 

　　长崎昨来新报谓曰：近有日本火船名「马大士」载有台湾病兵六百人回国。据称此兵系初发台湾之兵也；于上岸时，其人皆憔悴不堪，骨如柴立。或畀之以行，或以小车载运；盖皆不能举步也。 

　　东爵臣俱有和意 

　　昨又接横滨邮来新报曰：日本国内各爵员，近已两次大会。其初次，则皆竭力筹商军务；至二次之会，则又皆伸意以为不如与中国讲和也。顾其如何与中国议和之法？则因未传于外，故不得稔悉耳。 

　　九月十五日（公历十月二十四日——即礼拜六） 

　　中东大局之势 

　　本馆兹经登录天津所来一书于后，则湾泊该处之东洋兵船似已准备哦古坡回津返国。李伯相见事不谐，又竭力亲为巡察各防御之务。两国交战，似将在即而不可免矣。虽然，本报昨录东洋要闻一端，谓曰：东国各爵员经第二次大会议定，不如以和为美。此会系在华八月二十八日在朝邀聚者，曾将战、和两事熟商，而议定不如和焉。旋据津书所述，于九月初四日，有东洋赍书火船名「士鲁大」自东而径赴津、沽。该船既至，即有东员将文书直赍至京都矣。揆此情形，则文书内毋乃即该爵员朝议欲讲和之文耶？吾所又望者，前此商局议论虽已断绝，或俟此书至京而东使哦古坡得能据理相让，是诚所愿也。设使「士鲁大」轮船所带之文书尚非爵员之和书，则继此而至者，不将亦有他书以伸爵员之命意乎！ 

　　译述天津近闻 

　　「字林新报」印有初七日天津西友来书云：初四日早九点钟，有日本兵船名「古鲁大」者进口，径湾泊于租界；盖此船系为传递公文者。未几，有日人数员登岸，取道入都以赍投邮来文件云。是日晚间，余闻得有日官由都来津者，因诣问以哦钦使将于何日到津与否？东官答曰：『大约再待一礼拜；俟至十一日，当必到津矣』。初五日，「古鲁大」船即扬帆而去；其将到烟台铁甲船泊处乎？抑将回长崎作驿递乎？均未可知也。又先于初二日，东船名「磨神」者已支好横桅，预备放洋；大约是等候哦古坡者。又于今日之下午，有两东人乘车赴大沽；岂将探视铁船之来否耶？又看昨日京都传来之消息，则深恐有难免交绥之事，且恐战事在即矣云云。又传曰：昨、今两日见有华官文武各员皆聚集于海关码头，盖迎候李伯相之由北坛、大沽巡阅回辕也。今十点钟，见有一乘马之弁员来，与各员匆匆数语；各员俱赶即由河滩至离租界半里远与炮台相近之官渡处，均纷纷下船渡往东岸，前赴炮局矣。据闻李伯相之「靖海」轮船泊于炮局河干，伯相登岸后，即乘舆至炮局阅视工程、器械；约两点钟时，出局回城内行辕。因宪驾由东门浮桥入城，故远离租界也。现在中、东大局相持不决，且自哦古坡入都之后言词秘密，并无确闻；则欲知大局之和、战，惟有看官场之举动，以揣摩其商议之情节、以揆度夫日后之事机耳。故不辞烦琐而备列之云云。 

　　西报述东国情形 

　　华八月二十三日，横滨西字报首论之曰：观于内地所来之各消息，知东国民人无不各怀义愤，俱称华人于台事实不当理；所以忠爱之心，各民人大为激发，愿效死于王事而不敢损国体也。近得抽丁捐饷之令下，靡不踊跃从事，罔敢怨咨。东人之兵，现为法人之深于韬略者日夕训练，故大有进境；可见日人之留心于国事，而不敢怠忽以将之也。是故内外各人同声赞叹，啧啧称道之弗置。即其招募之新兵，在从前已大半名隶军籍；盖日本向有叛民揭竿起事，彼皆从官军身历戎幕，故狼烽堠火视若等闲。至水师内之各员弁以及水手等，亦皆乐于转战，以程其能。现在水师帮及新购之载兵各船逐日操演，业已齐备。如日后和议不成，必至鞠旅陈师前赴中国，似已足敷所用矣。至于八月十五日各员大会之时，多愿括取私家之赀，以供国用。凡各地方官员以及萨莫来人，亦皆上禀朝廷，各欲毁家以纾难；其愿入行伍者，方源源而来。再，今年日本田禾秋收丰盛，国家正供经已征齐，颇足以供度支之用。其因台事而所费之粮糈虽已浩大，然国内关税从未加增；惟将先前所议开车路、设电线等举暂行停止，以此各项经费先供今日之战事耳。 

　　译录西报后附识 

　　今日译印有东国官民皆有激发忠爱朝廷之实心，均欲舍己奉公，情愿以所有家财尽供国用，并甘以身从役各事，因是本馆亦愿中国各官员军民留心详阅此篇，而亦效法东人以激动其公而忘私之意，则我大国既克如是，又何患弱小之东洋乎！ 

　　日本廷臣宣谕 

　　横滨西字报又述及东洋本地新闻名「日申」者谓曰：据前日公论，有中、东业已讲和之说，而内似有失察者。其最足奇异者，该报所持议各事，大半为东国家张大声势而已；是岂为民下者分所宜然欤！抑或有使之不得不然欤！是诚不可知也。该报于华八月二十二日又刊印一东国大员宣谕各款之事；其所宣谕者，首将东人赴台之缘起及业已惩服生番——尤当预为筹防生番肆残之远计，详细布告。又云：中国人既来抗拒，经柳公使与中国家往来商议文牍，计已多次；嗣又简派哦钦使前赴燕京，复与酌夺：则可见本朝于诸行为未始不欲秉公议和，以期无损两国之敦睦也。第恐不能如愿，所以整顿武备，以防不测。至哦钦使起先覆奏之消息，在本朝自当有后命也云云。按此签名之官，为三查山以阿些，爵秩未详；大部系东国相臣也。 

　　译日本各近闻（三则） 

　　……又论：台湾岛中景象清静，凡华人之寄居者与土人固属和平互相交往；即生番之至日人营盘售卖食物者，亦属两相敦睦，并无间言。惟日兵之在岛者，则皆闲居无事，鼓腹而嬉；武员或游历山内，以为消磨长昼之计云。 

　　又有「东洋新报」论及在台兵士，据国家云：病殁者并不多，不至有「可怜无定河边骨，犹是深闺梦里人」之叹！又据水师官由□中回东者传云：遘病者虽多，而物故者殊少云。 

　　又有该处西字报述美国朝廷有电线信来，论及李山打及另有美人为日人画策主兵等事，美朝不能干预；且照美朝并诸文物之国之意，则本国民人预谋他国战阵之役，并不为违背万国律法云。该报论曰：倘或此说不错，则宜宣扬于外，使人咸知；则各局外国之民人干预他邦战事，均不能阻止焉。然此说不知何所据而云然也！ 

　　九月十七日（公历十月二十六日——即礼拜一） 

　　书「申报」「论中东各事」后 

　　前读贵报所列中、东定局之事宜一则，中采东洋西字日报及「或论」二说，持论均极和平；可见公道自在人心也。夫兵凶战危，圣人不得已而用之。故战为孔子之所慎；其诏子路行军之道，则曰：『临事而惧，好谋而成』；而于卫灵公问陈，则曰：『军旅之事，未之学也』。于以见圣人实不欲人轻为兵战之事也。谚曰：「兵连祸结」；盖兵一连，而祸未有不结者！故古者两国有小不忍之事，轻开兵端；廿兵端一开，而祸有蔓延于数十年而不止者。曷若彼此互相小忍，不必用兵，而免兵连祸结之为得计哉！按日人侵犯台湾生番之举，据外间传闻，日人固属妄动，中国亦未免轻言。去岁日本使臣琐意西马之来定和约也，曾与总理衙门言及生番之事；当时京师西报，均已刊列。今追原其所互失者，在于彼此含糊问答而已。使彼时日使明言生番残惨，必欲问罪，或中国自行惩办、或日本代为剿伐；言不足凭，并立字据。若中国按兵不动，日本然后兴师；则日本此举，岂不名正言顺哉！彼时中国若因琐意西马之言□其『何以问及生番是否属中国管辖？贵使意欲何为』？询明其故，然后明白剀切以告之。倘日本犹擅动兵，则中国驱逐出境，永绝盟好，亦名正言顺矣。惜乎！当时均未计及于此而含糊问答；在日使则出之以有意，而中国乃应之以无心，遂至开此兵端也。夫台湾一郡，皆中国之版图也。各社生番，向虽未归王化；台湾全境，向皆尽属中华。且日本虽言欲征生番，而兵舶所至又在琅■〈王乔〉；琅■〈王乔〉非生番之地；日本岂不知之！亦不使一介行李告于中国官吏。迨闽督李公以照会询问，又复迟迟作答。宜乎，中国怒其无礼，故集兵于台，欲有以逐之也。然日本自惩剿数社之后，亦复按兵不动；虽日兵尚在台湾，先遣柳原、次遣哦古坡同赴中国。其与总理衙门相议之言，外间虽不得闻，然察言观色、揆情度理，必非志在必战者，是在各平其气以同归于好也。左氏有言：『人非圣贤，孰能无过！过而能改，善莫大焉』。今日本似已悔过矣，中国似亦宜少谅焉。与其两国相持，使民皆罹于兵戎；曷若两国相让，使民均登于仁寿乎！若中国固执己见，致日本变羞成怒、悍然不顾，则朝廷必有宵旰之忧、闾阎必遭锋镝之患；其祸必非一国所独受，亦非数年所能了者。是在秉国钧者，善于调停以驾驭之也。 

　　复读贵馆所刊局外人一论，可谓平允之至！夫以赔补兵费之实而托为犒赏东使之名，在中国既不失大体，而日本亦得有托词；岂非一举而数得之计哉！否则，兵端一开，而其费不可胜数，其害亦难明言；必至兵连祸结数十年而不止。顾或者曰：日本调兵三千，中国即须犒赏；中国调兵数倍于日本，又何从索费乎？曰：局外人已言：日本代惩生番，令其均归王化矣，故可为犒师之举也；又况日本所调之兵亦尚不止三千哉！而局外人所劝犒赏，又尚不及三千哉！果能如此了结，岂非至美之计哉！且大国之于小国也，汤岂不知葛伯之无道哉，先馈牛羊、后遣亳众，迨至不得已而始征之；至于文王之于昆夷，诗、书虽未明传其事，然亦必□如汤之于葛者。今中国之于日本，其小大悬殊，尚不止汤之于葛、文王之于昆夷也；我皇上具君人之度、抱乐天之怀，而秉国钧者亦当辅助皇上为汤与文王也，宽其既往、观其将来可也。 

　　连日屡阅贵报，知日本君臣均欲罢兵；然西人传来都、津各处之信，似有中国主战之意，而亦尚无确耗。惟日使现未出都，似或尚可免于战事者。此举关系实重，万望彼此均勿负气也！夫天下事，旁观较清，固知兵凶战危之是；当局纵迷，亦知兵连祸结之非。故凡中国濒海之人、日本有识之士，皆惴惴于战事而殷殷望和好也。两国操权主政之人，曷不采访民情舆论而决定此事，以慰国人云霓之望也！ 

　　中东现与西国所商之事 

　　相传中、东与泰西诸国相商一事云：日后倘卒以櫜键鞭弭相见于疆场，则中、东两国之通商各码头概欲均视为局外之地，不得加以攻扰云。此议如能实见允行，则凡通商各埠皆可不见干戈、无惊匕鬯；是与住居通商各埠一切商民，均属大受庇护之惠矣。 

　　日官请保卫东商 

　　闻东洋驻沪之领事，近已向陈司马商议，为寄居华地之日商愿中宪先允许以保安之约；如有日后交兵之患，则中官不得与东商为难云。陈公以此事系为中外交涉攸关，伊不能擅专其允否；故经详禀道宪沈观察，大约须转详通商大臣定夺矣。查日人在东洋各埠，经已出示谓：凡客居东瀛诸华商，均各安居乐业，许以不加扰害在案。是固怀柔远人，不愿波及无辜之美意也。我国家仿照而行之，亦大度仁心所宜出也。 

　　上海铁价顿昂 

　　闻上海生铁之价，于数日内顿为昂贵，每墩涨至七两——计现在价四十五两也。盖缘来购者甚急，买去者甚多；皆欲资以供制造之事、备军械之用者。据此，则日后之势，当必出于交锋，殆亦可见一斑矣。 

　　西人闲评 

　　上海西人论及中、东相商大局一事，谓曰：驻京各西使均毫无闻知两国如何执论者，实足令人诧异。盖万国交涉之常规，遇有两国势将失于和者，则两国之所议，未有不以其大意转告于局外之国也。盖两国构战，于邻国不免有关系耳。今中、东之战否与我国通商之务，固大相维系；而中、东何独自置于万国规制之外，竟不以所议略示枢机乎？噫！异矣。 

　　台湾近闻 

　　日将之在台者，前曾有回朝续请济师之举；因病兵撤退甚多，在台营之兵力未免太单也。顷接客闽友人莲塘生来信，知日营已续到有生力军七百余名，抵琅■〈王乔〉日营驻札矣。又闻：禅臣洋行有船一艘为日军装载军装、器械来台，不日可到云。 

　　生番歌（客闽莲塘生述） 

　　风藤缠挂傀儡山，山前山后阴且寒；怪石丛菁巨龟卧，横眼老干修蛇蟠。呦鹿结群觅仙草，捷猿率旅寻甘泉。蕉叶为庐竹为壁，松皮作瓦棕作椽；中有毛人聚赤族，群作鸟语攀云巅。黔面文身喜跳舞，唐人头颅汉人奸。或言飘风到荒岛，荒岛已荒荒人烟；难民男女自配合，三万甲子相回环。不识不知觉太古，以似以续为葛天。何不招之隶户籍，女则学织男耕田？人生大欲先饮食，此辈喜见盛衣冠。熙朝版舆轶千古，梯山航海暨极边。此亦穷黎无告者，圣人仁怀与安全！ 

　　熟番歌 

　　人畏生番猛如虎，人欺熟番贱如土；强者畏之弱者欺，无乃人心太不古！熟番归化勤躬耕，山田一甲唐人争；唐人争去饿且死，翻悔不如从前生。窃闻城中有父母，走向城中崩厥首；啁啾鸟语无人通，言不分明画以手。诉未终，官若聋；窃视堂上有怒容。堂上怒，呼刑具；杖毕垂头听官谕：『嗟尔番，又何言！尔与唐人吾子孙，让耕让畔胡弗遵』！吁嗟乎！生番杀人汉人诱，熟番翻被唐人丑；为民父母者虑其后！ 

　　九月十八日（公历十月二十七日——即礼拜二） 

　　西国军械来华 

　　英国「太晤士日报」云：近来载兵器而至华者甚多。按华六月十九日所开之公司船，载有勒名敦枪一千三百杆到上海。二十五日，公司船又带莫奈但炮六尊。又一火船自法国开行，内一西人商将勒名敦枪六千杆，药弹包五百万枚在法国城名「阿夫儿」装好，初驶到伦敦，又装别样军械，然后径赴中国。前法国公司船有人要装药弹包四百万枚，该公司船以药弹包恐易于失火，所以未曾装载；外有莫奈但枪及炮架等，俱拟由闽来申也。 

　　九月十九日（公历十月二十八日——即礼拜三） 

　　中东尚无确信 

　　前日天津二火船到津之后，或有相传中、东战事已定；乃向二船上之友人探问实情，则皆谓并无所闻。局势如此秘密，故无从得新消息也。 

　　九月二十日（公历十月二十九日——即礼拜四） 

　　东国购买火船 

　　昨日未见有天津来船，故中、东之事仍无变局可报也。惟观于东人新买火船一事，以知东人殆觉难以商和，故先防不测而不愿有遗策耶！据所〔□〕新购之船，其名为「新南升」，系向怡和洋行所购者。该行另有火船名「南浔」，于前日开往东洋，谓亦已订卖于东人者。现在，中外诸人俱以战、和为问；但两边所商秘密，不使漏泄片言于外，故实难于揣度也。虽然，东人若能顾念国体，则其不愿战者已确有明据；我国想亦欲免战也。故揆其实，不将犹有以和了局之法欤！ 

　　九月二十一日（公历十月三十日——即礼拜五） 

　　译录厦门设电线情形 

　　福州至厦门创设电线之役，前曾闻系官宪主持，以期军报之捷速、呼应之灵便也。乃今阅西字报，则称此工现已暂停；盖因官宪有阻挠之意也。惟此样电线已经通过海岛，岛中居民并无惊为创见、不乐观成之心，并能竭力赞助云。推官宪之意，大约因电线为西人经理，则将来军报要信，势必先为西人得知，或致有漏泄之弊欤！未可知也。 

　　中东大局 

　　昨有「保定」火船自津来沪，顾中、东大局之事，依旧无信息也。然其无消息，亦即所以为消息也。盖哦钦使既无出京信息，则前所谓「怒绝商议」者，似当已挽回而复为相商之行也 

　　厦门电线遗累 

　　据昨晚通闻报所述，则福州、厦门一路所新拟悬立电线一举，经已生出大患。据曰：俄国前经与总理衙门商议，欲自俄界之通商口名「概亚刻城」设立电线以直达于北京；当时总理衙门以婉言辞之，且许曰：『若日后中国内地有设立电线之举，则贵国之请，本国自当惟命是听』。兹俄国钦差近闻华宪已准丹国电线公司在厦门福建一路创行电线，于是当即自庆曰：『先图何成矣』！然亦不遽于问也；俟该路之电线一经开工——似不能半途而废，然后专具一书照会总理衙门。其书之大旨曰：『既准丹国公司在中国内地设立电线，则敝国之前所请者，想无复有延缓矣』云云。夫此事出总理衙门意料之外，因即照覆曰：『该路电线若果有其事，则为福建总督擅专，本衙门固未尝准行也』。以故总理衙门即咨闽督，于此举断不可行，且重责以专行之咎。现在闽督已发某道宪——系先日创行此事者即往京都解说此事，并将电线工程停止矣。兹又传曰：俄国已私行文于丹国之人，劝以此事既为中国准行于先，不可听其停止于后；且又告曰：若有为难之处，俄国情愿扶助也。 

　　九月二十二日（公历十月三十一日——即礼拜六） 

　　论电线（西人来稿） 

　　电线之设也，国家用之以报军务虚实之信，商贾赖之以传货值低昂之音，余人藉之以通诸事紧要之耗；其便而且捷，实莫与京。通问之法，至亦可谓良矣。吾泰西诸国以地有此者，即知其兴旺；无此者，即知其衰颓：故各国无不愿有电线之设也。惟中国则无之。然自通商以来，有西人驻札之地，往往设此；惟京师则无之。兹据通商新报所言，俄人前亦欲请设之；总理衙门因中国向无此事，力却其请。刻因日本犯台，闽浙督宪军报迟延，故延丹国在闽之电线公司设立电线于省会，以便速悉军情，可谓知用兵之先务矣。乃又因俄人复理前说，总理闽门遂令闽省停止此事。惜哉！中国之与日本从此休兵息民则已；倘必至于用兵，则电线之设、铁船之购，岂可缓乎？闻闽督前向西国购买铁甲战船一艘，又延丹国之电线公司设立电报，均系办理军务最先紧要之事；闽督皆知举行，亦可谓能不忝厥职矣。乃购船一事，因无经费退还；设报一事，因俄人搅扰而停：徒令旁观人为之扼腕也。 

　　夫日本之犯台湾，乃大清一国之土地，非闽督一人之私事也；其购船、设报，为国、为己也。凡邻于闽省之督、抚，均当志切同仇，不分畛域，同心协力；集资解闽，共襄各举：其实为大清尽职，非为闽督出力也。乃计不及此，不徒未经奉旨解闽之银，不肯佽助分文；即已经奉旨拨闽之饷，尚复迟迟不解。不意中国为声明文物之邦，而督、抚存彼疆此界之见，竟至如是！此又吾西国之所未闻也。且不止此也；各省之银既不能相通有无，即各处之事亦未见互相商酌。如总理衙门与有通商口之各省督、抚，岂不宜呼吸相通、痛痒相关乎？乃总理衙门去岁与琐意西马所言，并未闻告知闽督；现闽督设立电报，亦未尝告知总理衙门。何以音问隔绝如此也？此无他，地方窵远，文报较难故也。若有电报，则千里如同面谈，彼此应通、应商之事，如在同堂晤对；则内外彼此犹有隔绝之虞，吾决不信也。 

　　夫电报之有利无弊也，泰西诸人皆知之，即中国之人亦有知之者；而犹不准设，何哉！殆畏其通报之迅耶？即如俄人之请〔□〕电报于中国京师也，吾揣其意，不过欲较直捷耳，不必转由泰西各国绕海而来，须迂曲数万里；别无他意也。乃总理衙门定欲阻止之，何也？若谓恐其泄漏京师之事，然各国钦使均在京师，欲泄其事，不过少迟数日；京师若有电报，不过略速耳。其事之泄漏与否，并不关乎电报之有无也。若谓于两国用兵之事不利，有电报者胜、无电报者败；不知果至构兵，则可以绝断其线，如普、法之战是也。且有用以诈传敌国军情，而敌人误中其计以致大败者；如南北花旗之战是也。此岂非前鉴哉？何为尚畏电报也！至于商贾民间之事，犹其小事者也。 

　　总之，中国才智之士实等于泰西也，何以尚不知电报之利也！若畏他国设之而有利，中国亦可自设也。初虽须假手于西人，一、二年后尚何须假手于西人哉！制造之事，岂非明证乎？故吾谓不但可以不必拒俄人之设，并可以不必停闽省之设。更愿自今以往，处处皆设；夫然后知其有利无弊，并非吾西人之阿私所好也。 

　　揣察局势 

　　本馆于今日所译刊别处各信息，则中、东议和似尚有可望。顾视东人又广行新购火船一端，亦未免自疑曰：东人非犹有过情之请，则何必备战如是乎？现在渐交冬令，迤北各海口将行冰冻，东使难于久羁；此事自必速有实信也。 

　　长崎杂闻（选录华九月十四日西字报） 

　　东洋兵船湾泊长崎者，现共四艘。其铁甲船名「亚苏麻干」者，据西人所称即「土拖利亚也」；船上庋炮三尊，水手一百三十五人。炮船名「花舍干」者，庋炮四尊，水手六十人。战船名「加萨加干」者，庋炮六尊，水手一百三十人。又炮船名「乌纽干」者，庋炮六尊，水手六十五人。 

　　现在东国家强募新兵已得二万人，其人俱自十九岁以至三十岁止。其「亚苏麻干」铁甲船，于前数日出口驶行于邻近海岛之间；甫于日昨回长崎岛。相传此铁甲船与外之两炮船，议定现且暂泊长崎。其有火船名「大加萨各马尔」，于六日之前已从台湾返崎，带有病兵八百人；以途中风浪交作，未免病更加重，所以在路而毙者有二十二人。及至登岸后，又毙许多；计第一夜死者已有七十九人。顾此七十有九人之说，恐未必确闻也。稍缓数日后，其「大加萨各马尔」船仍拟装兵赴台，以补调回之病兵；不欲使台地之兵力过单也。 

　　东人又欲购铁甲船 

　　东洋西字报相传：东国家现欲与驻中、东租界之法国水师提督商买「孟克母」之铁甲船，提督要价银二百万两；并称于定卖交银之前，须先禀知法国朝廷也。 

　　中东消息 

　　燕京西友于本月十二日致书字林报馆曰：中、东之局于初九日揆之，势甚岌岌，正恐变出战事。现已知哦古坡公使初九、初十及十二接连三日三次与总理衙门面议大局，转刚用柔，似有可以挽回光景；或者当终免战祸欤！ 

　　天津信息 

　　天津十四日来信云：前次寄信，述悉哦钦使与柳公使及随员人等大约于十一日可以到津回国；现于十一日得京都信，知哦公使因有商议各事未臻全妥，尚须缓缓出京，大约于本月二十一、二日可到。前次赍递公文之船名「古鲁大」者，已于初六日出大沽，初十日仍回至大沽停泊；闻伊巳从燕台回来。其所以到燕台者，因欲将公使暂缓信通知在燕台湾泊之东水师提督。现在闻「古鲁大」在沽专候哦钦使等回国云。又闻新到东船一艘，所以东洋船一艘在天津、二艘在大沽。新派美钦使亚和利，于初九日到京。次日，往拜李伯相；再次日，伯相答拜。该钦使传闻于今日上北京。又有人传说：在津东船水师与中人不甚和睦，有中人要去看视伊船内机轴舱槅，日人不令之看；固不十分辞却，亦不十分款洽云。 

　　九月二十四日（公历十一月初二日——即礼拜一） 

　　中东大局喜闻 

　　礼拜六，「海宁」轮船由津来沪；据其所报，则中、东大局业已商结矣。传云：东洋钦使哦古坡定拟于中历本月二十日束装来津，取驾战舰扬帆回东矣。且曰：湾泊津门之东船，业经发人前往大沽口岸延请带水人，以备出口之用焉。至其如何了局之处，则尚未曾闻悉云云。此信实为深可庆幸之举；容后日既探其细情，再为详述。 

　　九月二十五日（公历十一月初三日——即礼拜二） 

　　中东大局 

　　「字林」于昨报谓曰：东使定期返国，不但钦使哦古坡拟即日出都遄发，即柳原公使亦有偕往之意焉。至所谓大局谐和，则虽有此善音，而亦仍无其确据云云。按柳原前光者，系属东洋简派驻札北京之公使也；乃今闻其拟与哦古坡一同回国，则殊为诧异！因蓄疑于中而论之曰：所云和音如已真属实事，则哦古坡一人出京以大局议定之说告于国中，上以报君王之命、下以慰臣庶之心，亦已足矣；何必令柳原偕归乎！且和议挽回以来，所定者不过大纲而已；柳原公使理宜留后，以收拾未了之事及续商细碎之端。盖驻京之使，正不可以无人也。而今乃联袂同舟，翩然俱返；若不虑善后之宜图而惟以复命之为急者，则未免太不可解矣！本馆昨向驻沪东领事处质询；蒙其相告曰：『「海宁」船之来，并未得书；所谓谐和之事，亦惟见诸新报而已』。复向西国领事处询问；则又皆答以「未得和音」云。虽然，若两国固有失议，则致师誓战之紧急文件，当必络绎于途；羽书旁午，似乎人人皆应得悉矣；而何以又寂不闻也？故总观各情事，而心终悬悬于和、战两疑之间；而不能释然，遽以为可安枕卧也！ 

　　上海议购「铁公」铁甲船事 

　　上海近日相传：沈道宪现在筹议，欲向英国家购买驻华之铁甲船名「铁公」者，以为保护淞海之用。惟为数甚巨，措资为难。继以在申之富商大贾类有急公好义之心，拟劝以报国保家之法，协力同心以图捍卫；盖欲其凑捐巨银，以共成此美举也。且闻：将差委干员向各业董事筹商其事云。按此传闻之信，不过从街市得来者，其事概未见诸西报也。或曰：此铁甲船为国家遣派驻防之兵舰，英宪何由肯卖乎？则答之曰：据近接西国邮来新报，则英国已另派铁甲船一只来华，下令使「铁公」船回国；以撤遣之船而为出卖之举，或亦未始不可乎！然价银殊大，据传者曰：须二百七十万两，始可成此举也。或曰：如是巨款，岂在一埠中而可筹得者乎？吾亦不得而知也。然「铁公」铁甲船果能购得，则中国已得东方最雄、最大之船；四海之面，将惟其鲸呿鳌掷、逐浪追风而可以雄视乎！水师不至疆限于邻海矣。我上海以一区区海隅之地，能立此大功，岂不荣哉！岂不美哉！然则上海若果能捐足此款购得此船，为中国十八省驱敌防海之大用，使危难之境界仍归于承平之景象；想大宪必嘉其踊跃从公、输将助国，则此后独输筹防一款，或可因此奏请永蒙停止；实愿各商户之努力摒挡也。 

　　九月二十六日（公历十一月初四日——即礼拜三） 

　　论中东传闻异辞 

　　本馆于今日报后将京都消息备列，东洋钦使与其各从员经与本月十七日早起出京，将图回国；顾于中朝如何酌定，在上海中西各官皆茫然未之知也。尤所奇者，驻京各西国钦使亦皆有书至沪，而亦咸昧然无一确闻。据英、俄、普各钦使署内所传，则谓曰：想和议可定矣。而上海诸人论及东国两公使同出都城，未免有所异议。或有谓曰：柳原公使与总理衙门官员平素心不相下，故日本现虽议和，亦不得不调回柳原以示敦睦之谊。顾此言虽似当理，而东洋公使署辕要未必阒无其人，闭门而可罗雀也；似可留一介行人，以俟迎迓后调者。而以各情揆之，则除天津必战之传外，复欲在津、沽大为整顿堡台及各防务并东人湾泊津门之船炮经已预备即日出口等事，则又不能无疑矣。盖东使若果已说和，未有不稍为逗遛津门，以与李伯相互相行庆幸之礼。兹于此数端而未见道及，则和音似难信也。然若果有誓战之意，又难解总理衙门何为不以此情形照会各国钦使耶？据本地官宪所得之信，则谓曰：京都两面之议，果曾隔断三日□后而复为互商也。东人本意，所请者原欲五百万银，以补偿军费；中国则仅许五十万两，以聊示赔补东洋、琉球人被戮之一端云。然其后如何了局，则仍皆未得悉也。又曰：英国水师提督曾接驻京威钦使照会，请其暂留上海，不可以「铁公」铁甲船回国；缘果有交战之事，不如从中以防不测。俟至华九月二十左右，而始有确闻矣。乃于昨日「山东」船自天津来时，而该提督又概无战闻。然则此事，或东洋钦差自不愿依中国之议，故欲言旋本国，将中朝之意奏于其君而面请裁夺欤！ 

　　铁甲船宜即行购办 

　　昨录上海道宪意图向英水师提督购买铁甲船名「铁公」者，按办买铁甲船一端，实比调众数万甲兵更为紧要；盖自有此船，而陆兵不必拔队移营，纷纷遣调也。顾吾所以长太息者，中、东之事，迄今已逾四、五月矣，战事岌岌皆悬于铁甲船之有无；而操权者何仍犹豫其见，未闻有认真而谋及耶！夫按万国规例：「当两国既经誓战，其凡邻国战船，无论先前定买与否，总不可交过」。即如近年中普、法兴兵，业经早向英人出银订造铁甲船一只，至船经造就、船价付齐；而两国既已构兵，则船仍不能交与普人也。今我国若与东洋接仗，欲办铁甲战船，亦仍须俟军务告竣，始可将船交付。所以由此观之，英国若果肯售其船，在上海华商无论捐齐银两与否，总宜即行定夺；使该船之水手等立即迁出，而以交与中国承管为要。或一时未能措足现银，亦可具保而随后归结也。中国若能得此雄船，并能延请西人多名以教习冲撞之法、襄助驾驶之方，此诚可高枕无忧，无复遗虑矣。如铁甲船未办，则中国于此日纵无战祸，一时或有喜闻之者；而吾则仍未能无长太息也！ 

　　译录「字林」天津十八日友人来信 

　　今晚闻悉一信，实为有凭可据。缘东洋钦使哦古坡及公使柳原暨各随员皆于昨（十七）日早晨咸束装出京，摒挡回国。又闻经由大沽，已来一西国带水人以导东船「莫神干」出口。该船于钦使等到此后停一时之久，遂可燃火出海也。夫两国筹商之事，既经数月以来而仍各有备战之举，当今复又断议，不能辑和；以故两国之动兵，似乎在即矣。想两公使于今夜或明早当抵津门，「英神干」船大约亦将于明早开赴大沽会齐所湾泊之东洋战舰二艘焉。又云：今早，直隶总督李伯相往拜停泊此埠俄国炮船之水师官。伯相至船后一点钟时，该水师遂将船之左右沈伏水雷燃机施轰，以示其法；见重水直腾空起至四丈之高，而河滩路上各人咸觉其摇山撼岳，有如地震焉。伯相在船盘桓谈燕，至傍晚时始去。先是，伯相登舟时，俄船施放声炮十五门，相距之中国炮船名「镇海」者亦继答以声炮十五门也。 

　　通闻馆前报述中东事宜 

　　通闻馆前日报中论中、东之事谓曰：今日探悉已有确据，云东洋钦差在京都经下其旗，而公使与随员亦经出京，台湾一事未能定议解和。现中国惟有一议，必欲日人即行撤退踞台之兵，概不肯稍予补偿；若日兵不撤，则必以兵力逐焉。是则战事似已定矣。 

　　译「字林报」论中东大局 

　　「字林西报」论中、东和战之局曰：昨日风传之消息，纷纷不一。有执其一见者陈曰：驻京西使之来，致书者不一其人。据云：东洋两公使之出京，盖因互商大局出于终难辑和，两国盖已誓战故也。本馆经四探此传之由来，而概未能征实；则意者殆亦谰语耶！盖本埠之领事官、水师官等奉命驻札防卫而来，未始不与战音大有干涉；故苟有变动，则驻京各西使未有不照事而相告者。乃向各西员等讯问，而皆杳无战闻也。据本馆所接之邮音，则其初两边虽有怒意，似将决裂；乃不逾时，而议论继谐矣。缘中朝执意在不战一层，故允输日人以五百万银圆，作为赔补琉球难民被戮一事并日人兴师动众以惩办生番之费云。此言系昨日京都邮到者，虽非确凿不移；然似与别传信息，亦同属可据者，未敢遽执信前说也。乃本馆天津友人以失和之传，当为实信。且据驻津别友于本月十九日即「山东」轮船开来之日所告，则谓日：两国未能谐议；又曰：中国经坚执不允偿费之请，前议因之中断。中朝卒示日人曰：若不即将台兵撤去，当即用兵驱逐矣。现在北河堡台，咸纷纷整顿军务云。本馆总观各信，实难以决其为战、为和也。惟所称偿银数目，似乎滥大；若较轻于此，则愚意此事必经其弥缝补苴矣。虽然，五百万银其数虽大，而尚不在中国前日之料外者，本馆已有凭；虽不足全信，亦或可为半据耶！「字林」之论如此。 

　　九月二十七日（公历十一月初五日——即礼拜四） 

　　中东和局新闻 

　　本馆昨闻上海观察署内传述之信，谓于昨日已得有文檄云：台湾之事，已经议定谐和矣。缘日人初索赔项五百万金，继而递减至二百万；其后卒能两面议定，仅赔银五十万两以赏恤琉球难民被戮之费，而日人即行撤兵回国焉。且云：东洋公使并无尽率其随员同返之事。其柳原前光之所以回国者，一则因与总理衙门诸大臣不甚相得，不便于再为驻留；二则因欲回国复命也。惟现在仍留一参赞官于京内，以迎侯后调之公使也。又云：此了局之事，系多赖英钦差威公从中调解云云。按此闻之来虽信实有凭，宜可为据；然与前日所实探「西官均谓驻京各西使皆无确实信息」之说，犹为不符。今姑照所述录之，容日后得有实征，再示庆幸可也。 

　　九月二十八日（公历十一月初六日——即礼拜五） 

　　中东即有确耗 

　　昨日上海诸人，皆盼望大沽轮船自津来沪；而该船顾未见到，以故中、东之议无复有续闻也。按本馆昨日所录由本处道宪已得文书，知大局经已商定，中国仅赏恤五十万银等语；此言系得之西国领事也，盖转述中官所经告而已。阅诸昨日「字林」日报，其所陈述亦与相同。乃昨日本馆又向官署讯问，则谓道宪并无得此书也；业经接回信云：官场虽有十七日在京议以日本果即撤兵，准给抚恤银五十万两之说；然皆彼此传述之言，并无明文实据也。且又向驻沪之东洋领事讯问，而彼亦谓无定局之闻云。本馆姑即所闻而录陈众核，大约今日「大沽」轮船既来，当得东使抵津之耗；想实情自当显露也。 

　　上海拟购铁甲船筹议情形 

　　闻上海道宪以购英国铁甲船「铁公」之事，经两次向上海之洋商绅董商议；其第二次聚议，即在三日以前也。道宪之意，欲先向各钱庄揭借巨款，俾得船、银即行两交，以供防御之策。至所借之银，则俟将来向各绅商筹捐后再行给还。此诚变通办理之美法也。无如二百七十万两为数殊巨，各董事虽心善此举之大有裨益，祗有以力难摒挡，虽有急公好义之心，仍不克为踊跃输将之事；遂以此言上覆宪听。以故此举之成，若惟有向绅商一时劝募之策，似乎终难于见效矣。溯自往年有杨州办盐之举，该处盐商一旦向上海告贷至一、二百万现银之数，而本埠市面为之倾覆；利息陡涨，甚至每日每十银拆有一两五钱者。至岁底，而各市仍未复元焉。然此犹系华商向银行告贷其数之大半也，可知上海现银实为有限云。夫当此时一、二百万现银不久而仍可渐回，尚且市面情形见其枯窘；况今时欲得二百七十万之数，且将永远不得凑回乎！故论此埠市面之实，则统估上海一处华商之现银，大抵所流通者不过在二百万金之谱。今一旦欲令凑出二百七十万，不问而知其不能；况近来生意被苛捐繁费所大蹙，以各业无不减色，则集赀自益见其难也。夫办买铁甲船，诚为当今之急务；倘犹有别法可以济事，亦□属深可庆幸之事。虽然，铁甲船之为物殊贵，为价不赀；终恐即有公义，究亦非一邑之人可担当其大费也。筹国者，尚善为图之！ 

　　九月二十九日（公历十一月初七日——即礼拜六） 

　　筹办铁甲船事宜 

　　本馆前陈录上海传来有电报谓：埃及新开河，经有挂东洋旗号之铁甲船二艘驶过，前往东洋云云。此耗曾见之通闻馆报内，然此后并未复有征证。兹于昨日与一西友谈及；据曰：此消息果不谬矣。其初电信既曾阅见，继由驻东洋京都之友致一书曰：日人果有此二船，不久即可到彼矣。观于此，则日人之有铁甲船前后计共四艘矣。今念及此事，则不免自问曰：我国之筹计防务，不亦尚有所大不逮者乎！ 

　　夫调兵、买鎗、购炮、筑堡各事，良为要策。然东洋既为海岛之国，欲议所以防之，则必以船为最急。盖我国水师若果胜于彼国，则其不敢渡海远来肆扰也，必矣。总之，我国若早经购办现成巩固之铁甲船可霸东海者二艘，则陆兵既不必大为劳动；而日人又未尝一刻敢有赔项之请也。中国于此事奈不认真措意，非大失计耶？盖东船若能霸于邻海，则我防于东而彼扰于西、我西则彼又东；盖有船而可权变调动，惟其指挥故也。我国于各兵舰之备置精炮，已为美举；然除此以外，而水师概未振扩。上海第六号大战舰，亦未预备出洋；在海面撞失兵船三艘，至今尚未添补。今上海有「铁公」猛舰近在目前，现成可办；得之而危可化为安。惟上海一邑之人力，不足以凑集巨款，大抵□意犹必废然而不成矣。然则我国如是之不早计及实事，究何故乎？夫铁甲船之急要者，盖久已稔知之；而其所以未办者，实因军政之出无肯专其责成者而已矣。京都既责各省以防御，则以为事已毕矣；不知有干通国异常之事，亦应授各督、抚以逾格筹银之权也。夫调兵之行粮、战饷，其需现银者，不殊夫办买铁甲船所须现银之数也。此银一时纳之于民，实为万难；若欲告贷于西人，则一时可随意以得也。乃西人借银，岂肯与不久调赴别任之官宪乎！此事如欲成全，非各宪越格从权，将海关年收为抵，庶可集事。然而朝廷未闻有准行擅专之说也；各大僚亦惮为非常之事，恐或越格从权以得巨银，而将来反致受累也。军政之不能出于专阃者，职是故也；而铁甲船因之而未见到手也。吾今所乐见者，忽有大宪肯认其急而专其权，竟将申江海关年收为抵，即借银以办「铁公」船；岂非一时之创举，而成四海之大功乎！尚拭目俟之！ 

　　中东俱待确音 

　　昨日仍无天津轮船来沪，故中、东信息尚无确闻也。其尤足奇者，西报谓曰：有人在东洋问日人以战和之事，而亦皆茫然不知，惟转向西人而讯问实音。则两国机务之秘密，不同出一辙乎！ 

　　福建设立电线续闻 

　　福建传来信息，谓该省土民曾有立誓欲将新设悬电线各杆皆行拆毁之说。然所传拆毁之期已过，而电杆犹悬立如故云。又曰：中官虽与电线公司创议设立电线以达厦门，已经有后悔，欲令停工。乃该公司既有明约可据，故不肯停止；仍然立杆悬线，连络不止。西报论之曰：此事终出于不令竣工，则该公司犹能在京都具控而可讨赔各工费云。 

　　十月初一日（公历十一月初九日——即礼拜一） 

　　喜息兵论 

　　前日由「大沽」轮船带来京都消息，得知台湾一事业已解纷定和。据所传述，东人已定撤兵回国，中国许允赏被难琉球人银十万两、又补东人动兵惩办生番之费四十万两。此事虽未见公牍，已曾见二十一日寄居京中西人之来书。该书虽曰尚有琐细之事未经议妥，恐至启争，亦尚未可定保其无事云。然两边既尽定其大端，且已有英国钦差威公居中善为排解，故大事不至为小忿所堕，已可知矣。台湾一难，因是可谓之定矣；累月之念虑，已经冰消瓦解。中、东两国几乎成为雠敌之邦，自今而又可为敦和之盟国矣。 

　　本馆前登有局外人「劝和」一篇，谓此事不可两国扭执一己之见，宜彼此互相自行稍让焉。今观于所相议定，则良如局外人之言。缘东洋本调兵有三千之数，若以数月之费计之，则大抵应在百万之数。我国先不允自行惩办，致令东洋用兵，本属失算；东洋以生番地界不属中辖，遂擅兴师，亦为误谬。以故我国现在公估彼时惩办所实需使费，须得五百万银而许支担之过（？）。至于用兵之糜费，自行资支。两国折中均分，所实支者亦为极公至良之法。东洋虽或经实用四百万银，然此与惩番不相关系；我国亦经有殊费以办防务：而各国自认之，亦理之至当者也。今总理衙门既善为妥议如是，想通国之人无不称颂其知几，而能以此小让免中国被累于叵测之战祸也。 

　　本馆于此役，亦以定和为私心所祝祷。盖战事一开，而诸累不可穷测：海面卫、沙各船须停其来往，各省货物将难于转输；商贾必为之束手，民生必为之酸心。且恐又须重捐，以供给其大费。战事或者久延，须五、六年而元气始可望复。且战事，亦不能有定操必胜之权；即或有捷报，而于国事仍然无半点之利可沾也。盖东人究可席卷窜回其国，而我国水师实不能以穷追之也。故即以竟能我战必克之局而论，已有一面空得报捷之喜，一面反有贸易或半年、或一年受害之处，而国家终又有数千万银之耗费也。总理衙门今已度实酌情稍让，畀日本以五十万银而能「化大为小」，岂不美哉！吾又为东洋衡量如此了局，而亦为庆幸之事。盖日本即能与中国一班也，尚未必能有必胜之望。至所须交战费，大约亦与中国所需者大同小异；顾东洋既小于中国十倍，其国之被蹙者亦当十倍矣。且东洋即有暂时报捷之侥幸，甚之得意索盟；然此望亦殊非远谋之图也！盖虽目下得逞其先于中国办备外国军器，以驾于中国；而中国堂堂大邦，岂有不心怀报复小邻之义愤乎！其报复也，必昭昭不爽矣。若中国能振扩其军务，而东洋亦必效行以自保；乃一十倍小之国欲与十倍大之国相争军实，则大国不动兵而小国以糜耗必先自堕矣。故衡量其各情，今能免战，既为中国之幸，而于东洋实更可庆矣。 

　　昔者英、美两国有亚拉巴马赔项之事，英国以为仅宜赔银若干、美国以为应得若干，两国几乎为之用兵。然其实此端之外，则两国君民惟敦念和谊是怀；故彼此谓曰：『吾两国素怀和平，岂有以一端之不对而自堕于战祸乎！宁以此事委之局外和邦秉公酌定也。卒之秉公人以英国理宜赔银若干裁定，两国各甘服其定；而美国总统于朝内宣诰天下曰：『于此创立万国解纷杜争之善法，愿天下诸国以之为日后定率，庶几可久远幸免费财害民各伤心惨目之战事也』。今台湾之隙，已被英国钦差威公从中公平出力，解纷调和；使两素称敦和之邻国不至自陷于战患者，想天下诸人闻之，亦无不相庆而示幸也！与其彼此扭执己见，堕于无穷之患；何如彼此稍让，享其无穷之福乎！所愿者，中、东两国于此后可将此数月之嫌隙皆置之度外，自能敦睦和好，年坚一年也；岂非两国上下之大庆哉！ 

　　详述中东和局细情 

　　前日「大沽」轮船自天津来沪，带有中、东解和之幸闻焉。先是，天津来书告曰：东洋两公使于九月十八日已经自京都返旆，径欲回国；然不知两国曾经议定台湾兵事与否也。今据天津来书，则两公使与其随员曾于此日束装，而随员多人亦曾已按期至津门矣。兹以后来情事揆之，则知彼时大局实未辑和。按两公使之回国者，因不允所请，难以复命；故即回国，料理后事。倘于此日果已登程，则两国之战事似乎已定矣。乃据本馆所亲阅游客京都西人于九月二十五日所寄书，则大局定矣。议定日人即行撤兵，中国恤赏琉球难民银十万两，又偿补日人动兵惩番之费银四十万两。盖中国本不愿责日人以擅行兴师之咎，故借此了局焉。其偿银当付一半，其余俟日兵尽撤之后，然后续交焉。大局虽如是昼定，而尚有琐端未曾全行议妥云。书中又曰：此解纷之事，系赖英国钦差威公于九月十八日起从中力劝，方克调处和平，得归无事。故以揆知十八日之情形，非威公劝阻东使，然后又力劝中朝，则大事未可知矣。大约系日人欲滥索多求，不肯理让；而我国使其抱嫌以去，亦非得计。盖我国家心坚气壮，虽出于以战难为勇事，而亦不肯作背理之盟也。此番日人虽得银五十万，然所费用器械、饷项大抵多至五、六倍；是亦得不偿失者矣。 

　　通闻馆报述和议细情 

　　通闻馆新报于礼拜六述台湾之事曰：中国议论，惟肯发银十万两恤赏被难之琉球人家而已。东人虽初欲索偿五百万金，而已减至二百万金。至九月十六日，两面执意如是不改；哦古坡乃起回国之意，故先命美国人李珍大与其随员多人束装首途，拟欲续后自行矣。当此时也，众人以为事不可谐，而有必战之势矣。于时英国钦差威公往见哦古坡于行辕，告以中国犹怀谐和之愿，而勉使哦古坡姑为逗遛，缓改行期；及二十日，而外面已先闻谐和之音云。该报陈述其立盟之意，与前篇译西友函中之言情节相同；惟曰：其所偿补之四十万金，系因买纳其军装之用。盖日人于撤兵之后，将留其军实、器物云。且又曰：恤赏琉球难民之十万金，在京都当时交付；其四十万金，则订至英十二月二十——俟日兵既撤之后，然后交付。此两端，微有不同耳。 

　　东洋哦钦差回沪 

　　顷闻「恰便」轮船于礼拜六日由天津来沪，带有东洋钦使哦公回抵上海，不日即将赴台云。 

　　中东和局续述 

　　中、东议和之大局，固系确实无疑。柳原公使闻犹在都城，意欲入觐后再行回国。其哦公使，现拟自上海乘驾「马大士」火船径往台湾；是何意见，则钦使亦未言及。想必既议定妥后，特赴该处以督办撤兵之事耳。查东国前日在台统兵之将赛可者，曾有擅权调领兵士之行；或恐其不肯投戈，故东钦使必亲去慰谕欤！至中国督办台务之沈钦使，兹亦仍驻节于台；所有补费银四十万两，大约即从台地交付矣。又传驻沪之东洋领事，于日昨特晋谒沈观察；议何事，则不得而知也。然则以上各情，揆之将通闻报所述付银四十万两以购其军实，或未足深据欤！ 

　　十月初二日（公历十一月初十日——即礼拜二） 

　　书「喜息兵论」后 

　　日昨本馆刊列「喜息兵论」一篇，实见我皇上胞与为怀、痌瘝在抱，不忍使中、东两国赤子罹于兵燹之灾；诸王大臣体国恤民，不以小忿而误大局；英钦使威公从中调停，俾两国罢兵息民，不仅似宋挳之说秦、楚者。故能两国和好如初，不罹战祸；诚哉！可谓至美至善之举矣。是以和议既定，揆诸舆论，则无有不互相庆贺者，以为中国已除一大累也。 

　　然或者曰：『此事中国理直、日本理曲，实不宜中国补银』。乃吾为之合盘计算而告之曰：『以此些须五十万银得除战患，并免数年损亏元气；是「以大化小、以小化无」之法，未有善于此举者也』。又有以失国体为言者；曰：『此役也，我国终未有不能得意者。初是东兵先犯生番之地，我国经坚言告日本曰：「须撤兵也。否则，我将加兵以逐之焉」。时历四、五月，两面商议，百端为难；然中国先言逐兵之举，终执不改矣。逐兵之命既出而不改，东人始派全权使臣至我国，以图讲和免战；我国仍以「不撤兵而即行驱逐」为□。□之东人已费殊款，且以其请和，知其原无意于构兵，我国乃始从局外他国使臣之排解劝和，而后补给之十万银也。夫台湾番地既在中国版图之内，则中国固有该地方之责成；此事于前传中国准东洋自行惩办生番时，本馆已为专论，且切胪夫准允异国加兵于我属地之左计焉。当曰：东洋用大费以兵逗遛于台，恐难保其无觊觎台湾之意；若欲令其退兵，恐有后言。今则观诸后事，此言已有效验。乃中国现出五十万银仅足以补惩办所实应用之费，此事既为据理、又为昭明我国实有其地之责成，可以永杜后日他国之觊觎也；岂不美哉！中国先后心定志坚，不肯轻改；而卒许以五十银，一则以承认原有其地之责成，一则以便东使有所借口以复命于其国之君民，是实了事之善法也。若谓中国必宜扭执一己之意、不肯稍为相让，而罹国于伤财劳民之战祸而后为荣，则非吾之所敢知矣。 

　　至于东洋，其所费于此役者，大约不下四、五百万银；虽得五十万银，而所折耗犹有三、四百万银之数。今仅以五十万银即愿退出台湾，愈以见其未尝欲与中国构兵之明征。我国故可包容，而谅其误行。且其所耗费之三、四百万银，亦可为永后轻举妄动之炯戒矣！于以知欲振兴国事者，祗应专务国内之事而不起越畔侵邻之意，始为善举也。现在东兵将反戈出台，我国喜见其去也，即日兵亦喜其犹得生还也；回忆其在台构病之困苦与闲闷之景象，其必乐速于回乡，可知矣：是实两国之大庆幸也。 

　　古圣有言：「乐天者，保天下」，皇帝有焉；「务引其君以当道，志于仁而已」，诸王大臣有焉；「君子成人之美」，英钦使威公有焉。草野微臣，幸值我朝盛德之举；不禁欣然大书、特书而为此论。 

　　再述中东和议 

　　中、东和议之信，昨已备列报中；惟其中，悉尚未详细。因再探明实在，以供众览。所有议给银五十万两内，中十万两确以抚恤琉球被杀之难民者；此款当即交付。尚有四十万两，据通闻馆前所报述，确系名为偿补东兵在台湾开路、造屋之费；此一款，须撤兵之后方始归清。将来东兵所筑之路以及房屋，悉归中国收管。当在总理衙门经哦钦使列名与各王大臣立据画押，始行定议。哦钦使于一经定议后，随即带领随员出京，由津来沪；不日即须亲诣台湾料理撤兵事宜，再行回国复命。其驻京之柳原使臣，本欲一同起程；因在与总理衙门会议觐见礼节未定，是以须俟觐见之后，方得出京回国也。前日哦钦带领随员井田少权等及东国驻札福州之领事官副岛拜会道宪，面述了局所谈系属确实之信息；已见彼此文函，毫无疑议矣。似此了局而免动干戈，未始非两国军民之庆幸也。至于总理衙门所议和据，大略以台湾原属中国所辖，事既议和，应即撤兵；惟东兵之出师，乃为生番残害难民起见，不得谓之无故肇衅云。其原议条款，则尚未之录见耳。又闻哦钦使过津，曾往谒李伯相；而伯相亦旋即答拜云。 

　　译「字林报」语 

　　「字林报」云：中国总理衙门之大臣与哦钦使于华历九月二十二日签名立约，其约内条规尚未得见；所有补费银四十万两，当由天津、福州两海关拨给。其余，报中所述与本馆所登者俱髣佛云。 

　　谕旨（九月十七日京报） 

　　兵部带领引见，奉旨：『……奏补福建台湾协右营水师都司郭发祥，……着照例准其补授。钦此』。 

　　十月初三日（公历十一月十一日——即礼拜三） 

　　私揆和后情形 

　　京都既调和台湾兵事，深幸辑弭干戈，可为庆幸！惟其各情之内尚有一端足为记注者，则美国人李珍大尚在随同东使，恐有阴谋；而东使之滥想奢望，将仍有大出诸理之外者。盖观于李珍大在京内时，各西使未见有上前劝和者；及哦公先命李珍大出京，而英公使威公遂肯上前作解纷之语，东使亦即肯灭其愿望降心相从，而卒为理所折服也。吾故揆李珍大之于此役也，其意中筹划，始终皆属多事者轻举妄动。职此之由，或恐未餍其心，将至另行挑拨。左氏云：『非我族类，其心必异』；盖此人非我华人所心属之辈也。 

　　十月初四日（公历十一月十二日——即礼拜四） 

　　与友人论台湾善后事宜 

　　台湾之局现已议定，日本指日退兵回国；但未知我国何如办理善后诸事？今蒙垂询，用敢摭拾管见，谨陈左右，以备采择焉。 

　　至圣有言：『性相近也，习相远也』；又曰：『惟上智与下愚不移』。生番僻处深山，未蒙王化。其生性，□已悍野；其所习见、习闻者，无非杀戮残忍之事。故至视杀人如薙草芥、食人如食禽兽；并闻其不须火化，皆可生啮。即「王制」所谓「有不火食者」，生番近之。然三代以上，所谓「有不火食者」，今则大半已为中国之人；即未归中国者，其俗亦改。生番虽生长僻壤，未必皆「下愚不移」之人；况附近熟番诸社之生番，均有「用夏变夷」之意。第窵远各社，尚未尽变；盖其习俗使然。若不乘此机会收入版图，将来倘再有杀食他国难民之事，现已有轸恤琉球被难家属赏银十万两之例，他国被难家属援例请恤赏银，中国其照给乎，其更改乎？若使照给，生番固难免不再杀人之事，中国何以堪此屡给恤赏？若欲更改，则他国必谓中国已有成例，何以又不照给；恐致又开兵端！故愚之管见谓：不若即乘此势，将生番各社之地分建州县、设立学校，薄其赋役、厚其风俗，选廉明之司牧、择善教之司训，使知通经饬纪之学、渐仁摩义之行，吾知生番之性虽愚，其习自变；断未有负固不服、顽梗不化，而不知感恩戴德、革面洗心者！ 

　　夫熟番，亦番也；不过久蒙教泽，故能变为驯良。生番不知礼教，故未化其犷野；若能施以善政、善教，必得其财、并得其心，岂有熟番可化而生番断不可化之理乎！方今调集台、澎之兵，不下万人；日本返兵之后，即可办理此事。倘仍不遵德化，便可示以兵威，必令尽归版图而后已。况闻生番于日本剿惩之后，深知感激中国；感心既生，使之归化较易。若能尽为良民，俾台湾一岛不至仍有中外之殊，番地各社不至仍有熟、生之别；虽耗费数十万金，得亦尚可偿失矣。且台湾一区，岁能三熟；生番之地，亦想皆同。若能辟山野原隰之地尽为稻田，岂非高腴沃壤乎！再，各社山中，闻诸矿亦属不少；纵无金、银之产，定有煤、铁之生。若能开挖，亦有大利；生番不知「风水」之说，必无有从中阻挠者。并闻其地人迹罕到之区尚有多处，其中材木，亦必大有可观者；采伐以为栋梁、舟楫之用，较购买于外洋自必价廉工省：此李珍大之所以垂涎、日本人之所以生心也。此地既归版图，较之新疆沙漠之地，易于驾驭；且又非不毛之地，亦无无穷之费，岂非善美之举乎？但生番初归王化，全赖贤司训之妥为教养；俾使移风易俗，不至狼子野心之仍然如故也：是岂徒生番之幸乎！未识吾子以为然否？亦未识当道以为然否？ 

　　虽然，耳闻者不如目见；余足迹未履台湾，未知生番之实在情形。其所陈列，恐贻道听涂说之讥，而致隔靴搔痒之诮；不以为迂腐之臆说，即以为老生之常谈也。但既承下问，故作此迩言以答，望吾子其谅之！ 

　　东使赴台 

　　东使大久保利通——即@@古坡带同福州厦门领事福岛九成，于昨（初三）日乘坐本国轮船赴台湾料理撤兵事宜；于午刻由领事公馆起程，在杨树浦下船，奉道宪沈观察派委唐荫亭大令（紫封）伴送至台；并有会审委员陈司马偕同东洋驻沪之品川领事等相送登舟，极尽宾主之谊：具见中、东两国官宪各释猜嫌而崇和睦矣。船则于六点钟启轮云。 

　　十月初五日（公历十一月十三日——即礼拜五） 

　　英提督言旋 

　　前数日以来，英水师提督沙得瓦在上海暂寓于宝顺洋行。兹拟于今日乘兵船「莫得」赴停泊吴淞之铁甲船「铁公」也。俟下次公司船至沪，则「铁公」将扬帆以往香港，不久而回国矣。本馆前自西人处相闻沈观察虽与英官商议欲买此「铁公」船，而提督顾未曾首肯。盖一则英国家船只非敝旧者，未曾有发卖之举；一则以中、东两国之事前次尚战、和未定，若于此处卖船与中国，于日本未免有违和谊耳。 

　　十月初六日（公历十一月十四日——即礼拜六） 

　　抚恤东人银已给 

　　中国家所议给东洋抚恤银十万两，昨悉哦钦使到沪时，曾带有驻京之英总税务司赫君信一函面交与苏松太道沈观察照纳。其函中大意，盖谓此款抚恤银十万两，希即由上海之海关税饷内拨付云云。是以初三日，即由丽如银行向官银号如数兑收去矣。大都哦钦使尚欲赴台办理撤兵事宜，急切未能回国；故特转托丽如银行先为汇去耳。第前据各西报俱称：此抚恤银已由京师当时面交，其余之四十万两俟撤兵后再行照付。兹顾由上海官银号拨提，岂东使在京时尚未领到欤！ 

　　十月初八日（公历十一月十六日——即礼拜一） 

　　福建消息 

　　福建西字日报陈曰：因台湾之事，福建厘金皆已开办增收，商贾被困已极矣。又论之曰：各处厘捐，早已极重；今又增之，则商贾势必裹足，市廛势必减色。核其所实收之数，恐将至反为减少矣。该报又论及中华军事，谓曰：中军之不及者，在乎管带各员是也。大凡提、镇大员之掌握兵权者，每在功成名就之后，辄借口于雅歌投壶、轻裘缓带以为名将风流；则行伍中锋锐之气，安望其激奋乎！又云：于前月二十四日阅满、蒙古驻防旗下诸兵士，新报讥其用弓箭之旧法谓曰：观其驰骋之猛勇、举动之灵捷，弯弓发箭，景象如画；实令人心竦神惊，毛竖骨战。盖比之戏园内武剧，则毫无相让云。现在官宪有延请英国水师员名「对□」者指教水师事宜，将冀犀军咸成劲旅云。又相传督、抚宪已经向福建西国银行借就银二百万圆，以备军实。 

　　十月初九日（公历十一月十七日——即礼拜二） 

　　中东条约略述 

　　中、东议和一事，其在京师所立之条约，外间俱未见及；故本馆未经叙入前报。昨风传得此约内共有三款：一、生番所居之地实系中国管辖，一切当由中国作主。一、日人现涉番地，亦为代惩生番起见，并非无故兴戎。一、中国现给日人银五十万两，其十万为抚恤琉球被害人之家属；其余四十万两，因日人在台已搭构营房、开辟道路，故聊以补偿其费云云。顾此皆传述之辞，不过大意耳；其详细，容俟续录。 

　　东洋电音 

　　传得昨日日本所来之电报谓：东朝既闻大局和定，甚为□庆。既以哦古坡之办事为能，又深感英钦差威公从中调停以克成厥美事云。观此信息，则一如本馆所常述者也。盖日人心内，原未尝欲与我国交兵，已良有惩乎其先谋之左者；故其所求者，惟欲存全其国体而已矣。至其广行准备军务诸事者，盖恐或终不能得存国体，欲为之退步耳。意谓与其取辱于天下，则宁决一战为设难中朝之上计也。观其实心奋备之行，以知非我国稍予之退路，则战祸必终出矣。而我国能从权以稍存其体面，俾免两国之大祸；故虽或有非之者，而吾则未之然也。又据「字林西报」陈曰：日人撤兵之期，业已在即；大约于英十二月二十日——即华十一月十二日而可一概退去焉。 

　　译「字林西报」论中东和议事 

　　「字林西报」论中、东和议之举谓：日本于此役，可谓不损国体而兼可为荣也。盖得银虽些须，而其得意之事则有二也：一则中国认明日本之兴师，本于理不相悖逆也；一则琉球难民被戮，而中国终已抚恤其事也。而日人所最为欣喜者，则在于第一端而已。至于中国，于此役祗可谓以微项幸免战祸，并可以后显明台湾全岛为己属地两事而已矣。又论曰：中国于此事，其费项不啻数百万金矣。然能实建功效、不负帑项之消耗者，亦甚为浅鲜矣。既竭其力、尽其心，始得调拨未练不精之兵数千往台而已。若所办买之军械，类皆属不济于事者；大约百分之内，不过有一分已归入于军用也。所尤奇者，闻中人之买兵器，有买数枚者、有买百枚者；其内实似乎非尽以资国家之用，殆似有欲乘国家之外难而心怀别图，故如此以办者。不然，则又似乎有「买少而后望支多」之弊窦也。总之，观于此役，则可见中国虚内饰外之近状焉；并可以知中国振兴之机，非将国政一新，则终未见其大有成矣。以今日比之从前十余年间，则仕途诸弊尤倍甚于彼。时中国既遍设厘卡，则民生受困殆极，而贪官污吏之数又增倍于其间；则富强之道果安在乎！中国诚必有自大、自强之一日，然非以现在之治法而可成富强之政也云云。 

　　「字林」之执论，大略如是。本馆以直言为苦药，姑译述之。其内虽有可纳者，其余似亦有执言之左袒者也。「字林」意谓日人所以称荣者，在于我国认明其初兴师往台与理相合之言也。不知我国本有自准日人自行惩办之语，而我国于相问之间，未尝以动兵而非之；乃既见其调用多兵、盘踞不去，情节可疑，乃先行诘问其实图，闻其仅欲惩责，则并不加非言。至于后来见其有实欲据土之谋，乃先示以须退兵焉。今认其初兴兵之非无因而仍使其撤师，而非其欲据土之举，是仍与先意相符也。日人于此一端，犹何有所谓「大荣」者乎！至于该报所陈中国弛于认真防备，本馆殆恐此言尚非无因；已早觉之，是以有愿和、不愿战之虑也。 

　　十月初十日（公历十一月十八日——即礼拜三） 

　　译「孖刺报」语 

　　香港「孖刺报」曰：近接电音，知中、东为台湾一事，业已讲和；足见中国家智识过人，非同浅见。揆以前后各情节，则现所补给费银五十万两亦不为多也。 

　　十月十二日（公历十一月二十日——即礼拜五） 

　　译长崎西报 

　　长崎西报于得中、东议和之后，论曰：看两国历数月之久、调各处之兵，大备战事，志在交绥；乃后来卒至于议和，实出意料之外，殊足令人诧异者。又曰：传闻中国偿银五十万两。此言想必有误，恐当是五百万。若仅以五十万为赔偿兵费之数，岂非笑柄云云。庸讵知中朝之所以给银者，别自有说；而顾为此揣测耶！ 

　　「伊敦」轮船售去 

　　招商局「伊敦」轮船近由鸡笼来埠，相传已卖与中国家，作为传递文报之水师船云。其所卖价值，尚未闻悉。查此船似稍迟钝，兼之费煤；得能售去，可为该局庆矣。然此船虽不宜于载货，而以代置邮之用，则便利迅捷；亦未必非一好船也。 

　　十月十三日（公历十一月二十一日——即礼拜六） 

　　中东条款 

　　为会议条款，互立办法文据事。 

　　照得各国人民有应保护不致受害之处，应由各国自行设法保全。如在何国有事，应由何国自行查办。兹以台湾生番曾将日本国属民等妄为加害，日本国本意为该番是问，遂遣兵往彼，向该生番等诘责。今与中国议明退兵并善后办法，开列三条于后： 

　　一、日本国此次所办原为保民义举起见，中国不指以为不是。 

　　二、前次所有遇害难民之家，中国定给抚恤银两；日本所有在该处修道、建房等件，中国愿留自用，先行议定筹补银两：另有议办之据。 

　　三、所有此事两国一切往来公文，彼此撤回注销，永为罢论。至于该处生番，中国自宜设法妥为约束，以期永保航客不能再受凶害。 

　　中东会议 

　　为会议凭单事。 

　　台番一事，现在业经英国威大臣同两国议明，并本日互立办法文据。日本国从前被害难民之家，中国先准给抚恤银十万两；又，日本退兵，在台地所有修道、建房等件，中国愿留自用，准给费银四十万两。亦经议定，准于日本国明治七年十二月二十日，日本国全行退兵，不得愆期；中国同治十三年十一月十二日，中国全数付给，不得愆期。日本国兵未经全数退尽之时，中国银两亦不全数付给。立此为据，彼此各执一纸存照。 

　　右中、东和约条款及会议凭单两件，本馆已得底稿，因即为刊印，以供众览。 

　　宁友论台事和后情形及宁波疆防事宜来书 

　　贵报第七百八十号有「揆和后情形」一则，以李珍大始终皆属多事，非我华人所心属之辈云云。 

　　查中、东之事实，起于李珍大一人——如小说所谓封神榜之申公豹也。东洋被其唆使，劳师靡饷，军需不下数百万金。今不得已，受中国之四十万□以罢兵回国；将必假意夸耀于彼都之人曰：『中国愿输银纳币以求吾和也』！此皆盗铃掩耳，不待智者而知。然贻笑万邦，实李珍大所使也——则实东国之大罪人也。该东人宜以寇仇视之之不暇，而今东使仍与偕行，是殆始终执迷不悟者也。 

　　至于中国骚动数省兵士、靡费无限饷银，亦系李珍大所致。然而三复思之，李珍大亦与有功焉。以为台地生番渐归王化，尚其小焉者也。中国当流寇戡平之后，四海升平；非特民不知兵，溯而至于臣、至于国皆不知兵矣。倘一旦外侮侵凌，其将何以御敌！必须藉此狂而无礼之人鸱张蠢动，实天使中国勤求武备，不可一日忽也。 

　　即如宁波而论，本月初五日午刻，浙江提督黄军门出东渡门，在真武宫之冲置炮数门；相度地势，拟于即日兴工，筑造炮台。又甬江现到招商局轮船一只名「伊敦」，系江北岸之江裕昌茶行经手买作宁口防御之用。初十日，黄提军、顾观察、孙邑尊于拜牌后随至江北登舟阅看。彼时甚早，尚在六点钟之间。其买进价值，闻将议定矣。夫台湾兵事虽寝，执事大员尤能痛定思痛也，实为宁郡人民之幸也。宁口如是，他口若仿而行之，又举国人民之幸也。今日如是，嗣后永远行之，又万世人民之幸也。再能奋志振兴，正如贵报所列前英公使之论中国日后必驾于西、东各洋，将有节制天下之势矣；吾将翘首跂足以俟之！ 

　　兰阳八景诗（兰阳即噶玛兰）（客闽莲塘生未是草） 

　　龟山朝日 

　　昂然势矗海门东，十丈朝暾射背红；员峤戴星高出地，咸池浴水突浮空。山冲泖鼻开灵穴，屿转鸡心驾晓篷。自是醮波常五色，对看嶐岭亦曈昽（泖鼻，即「府志」鼻头山；与鸡心屿皆入兰海道）。 

　　嶐岭夕烟 

　　石磴盘旋暮色苍，引人烟景入岩疆；轻如翠带拖岚起，细与晴丝挂嶂张。几担归樵寻出径，半林栖鸟抹斜阳。来朝拂袖登高顶，雅近炉头捧御香。 

　　西峰爽气 

　　入我襟怀在此间，西峰不独一员山；何人解向红尘洒，对景能消白昼闲！帘放竹猗秋水碧，栏扶花亚夕阳殷。披衣兴到余酣处，桨打溪头弄月还。 

　　北关海潮 

　　海转台阳背面宽，天开岩户扼全兰；百三弓势射潮准，十里军声坚壁看。云外树嵌危堞小，山腰风吼怒涛寒。凭夸水尽潮东去，且拥南关兀坐安（兰境百三十里，山形湾如弓背。乌石港口，南去万水朝东洋面不远——见杨太守诗注及「开兰事宜」）。 

　　石港春帆 

　　水流天外海孤悬，幸有恩波及福泉；港小能容舟入口，帆低不碍石多拳。斜风撑出涛三尺，细雨收来幅十联。赢得人装书画稿，满江都唤米家船（港口过鼻头山，对渡五虎，径达泉南。每春夏交，内地小舟装贩米石）。 

　　沙喃秋水 

　　一湾三十里平沙，笑指雕题近水家：雁起芦边秋涨阔，花疏蓼外夕阳斜；溪光润带禾千顷，洞口流交树八叉。盼到月眉围尽处，恍疑晚市聚鱼虾（月眉围，近沙喃尽头）。 

　　苏澳蜃市 

　　无端海市涌楼台，车马衣冠景物该。一水暗连诸噜嘓，半空擎出小蓬莱；仙家总在迷茫外，世境都从变幻来。莫便风吹南、北澳，留将图画太阳开（苏澳，与斗史、太噜嘓七十二社生番毗连。其地有南风澳、北风澳，即港口泊舟之处）！ 

　　汤围温泉 

　　华清今已冷香肌，别有温泉别四时。十里蓝田融雪液，几家丹井吐烟丝。地径秋雨真浮海，人悟春风□浴沂。好景兰阳吟不尽，了应汤谷沁诗脾。 

　　十月十五日（公历十一月二十三日——即礼拜一） 

　　威公使札饬领事 

　　本馆昨录中、东新立之条议，兹见「字林」于昨日报中亦曾刊印；盖出于驻京威公之命也。威公于华九月二十九日曾以此事札饬驻沪之麦领事，谓曰：『华九月二十三日，曾致书晓示中、东两国已于二十二日议和立约。兹于昨晚业经恭亲王及总理衙门之大臣照会各国钦使，予以中、东两国议条之底稿。其条约中之词语，即或此时尚未宣示于外人；而其命意，经大众早已知悉也。以故合应公刊，使众人得有实凭可据。查台湾之事，两国辨论之下已历数月；假令议不能谐，则两国必罹于兵祸。因思我国与中、东夙有通商之好，以故此事卒能出于和结，在英人亦皆可称为庆幸矣！用此，祈饬将议条两纸付登新报，以使英人皆得尽悉也』。 

　　西报记在台日兵 

　　东洋西字新报论及东兵在台之景象，谓曰：至英十月底为止，兵士病故者共一百三十名，工匠等与各随军之人又有百名。兼东营已经两次罹飓风之患，即无损害人命，其吹坏房屋计亦有二十五间云。 

　　试船毙命 

　　礼拜四，招商轮船局之火轮「永清」、「利运」两只及兵船数艘，皆自台湾回沪。相传「利运」船在打狗出一事，甚为可叹！据曰：该船之大副名殷勒，偕「永清」之西国大副带同水手皆驾「利运」船上之救命小艇一只，以试其优劣。乃离火船甫及五十步而小艇便倾覆，众人亦俱落水；旋有小船赴救，得将众人拯起，又将救命艇翻正。嗣因小艇既实以水，未能当风，拖回火船；旋遂拖之滩上出水，然后压以石□驶回。不谓行未久而又翻覆，水手皆攀一浮桨，藉以浮至海滨。无如殷勒不谙于凫水，故竟沈淹水底。逾三日，尸始漂至岸滩，当地殓讫。其「永清」之大副幸能于浮水，故争前一点之时而已，幸得至岸也。 

　　十月十六日（公历十一月二十四日——即礼拜二） 

　　书「中东条款」后 

　　客有告于余曰：『子亦知自今以往，凡中国民人出而为佣于秘鲁一国与金山一埠者，大约皆有生望。其昔日虐待情形，庶有豸乎！此殆所谓「天视自我民视，天听自我民听；民之所欲，天必从之」耶！不然，何以有此极妙之机会也』。 

　　余曰：『子之说，何为其然也？岂中国在上之人深知其民之出佣于秘鲁、金山者困苦艰难，欲设领事各官于两处，有以保护华人之出佣于彼地者乎？抑两地在上之人因见华民之为佣于彼处者流离颠沛，屡濒于死，故推不忍人之心而行不忍人之政，其将设法以卫全华民之为佣于彼地者乎』？ 

　　客曰：『皆非也』。 

　　余曰：『然则子果何所见而云然耶』？ 

　　客曰：『子独不见「申报」所列近日中、东会议文据乎？其中有云：「各国人民有应保护不致受害之处，应由各国自行设法保全。如在何国有事，应由何国自行查办」等语。推斯言也，此例一行，则天下之有国者皆当遵循而行。秘鲁、金山两地，皆有国君、皆有官吏，又岂能背此例而行哉！不能背此例而行，则华人之出佣于彼地者，彼两处之君官必当自行查办，设法保全华人，方为合例。否则，仍肆凌虐，不肯保全；中国亦可援照此约以讯问两地之君官矣，岂非华人之出佣于两地者皆有生望乎！英钦使威公，有心世道者也；故令「字林」主人刊印于西字日报之中。「申报」主人，亦有心世道者也；故全录之，刊印于华字日报之内。俾两地之君官见西报而惊心、出佣于两地之华人见华报而知觉，庶几两地之君官或思变计，以行保护之政；出佣于两地之华人或悉此例，以求两地君官设保全之法。故吾深为华人出佣于两地者，喜也』。 

　　余曰：『如子所言，诚可喜也。倘两地君官仍旧置若罔闻、悍然弗顾，中国远隔外洋数万里外，而华人之受困于彼地者，痛苦之形未见、呼号之声无闻，果无从而得知乎！即有华人之经商于彼地者，人微言轻、位卑言高，恐纵肯言彼两地之君官，其果能听从否乎？虽有此例，恐仍若无；且恐在彼之华商，亦有「我纵言之将何补」之叹也！是何喜之足云』。 

　　客曰：『中国今日之情形，固非昔时之可比也。昔者，海禁未开，中国闭关自守；故仅须行中国之法度。今则天下四洲之国，皆与中国通和好；天下四洲之人，皆与中国相往来。不能以一国之私法，强他国以遵行。正宜照万国之公法，与他国而共守。凡事之合情顺理者，不必秘而不宣，最宜公而不私也。今之中、东会议之据，正合情顺理之事也。更应照会四洲各国编入万国公法，俾四洲各国均当遵此而行。以后若有虐待他国人民者，亦宜遵此次之约，照给抚恤被离家属银两；以见我中国此举，实是顺乎天理、合乎人情之事，并无偏私之见存于其中也。且琉球一国，中国之藩服也；生番各社虽居中国之地，尚非归化之民也。夫以生番之众而杀琉球之民，琉球君臣因守藩臣之分，未便上渎。今日本代为请恤，中朝尚且俯从赏给。又况其国为敌体之国、民为归化之民——若秘鲁、金山两地之与中国者，其两地土人虐待华民，而可听从其便乎？故吾谓今日此例若能咨会各国编入万国公法，自后两区土人仍然虐待，华民可以援引此例，俾令两处之君官照例议恤，则两地之君官亦当俯首无言矣；万勿存中外之见，而不列入万国公法也：岂非华人之出佣于两处者之大幸乎！正不徒华人之出佣于两处者之大幸也；是在中国之操持大局者有以成全之，庶不负各国云霓之望也，岂不美哉』！ 

　　客言如此，非有卓识远虑者不能道。故特录之，以为有心世道者刍荛之献。 

　　京都谈论和局 

　　相传京都既将台湾事定局之后，大臣之谈论此事，以为非是者已属不少。余谓此种义愤之气虽实切于敌忾同仇，惟于激发义愤之外，必应先谋所以操必胜之券，而不徒为兵凶战危之举以涂炭陷民者，然后始可慷慨誓师、从容决策也。故身当筹防之巨任，卒策定厥战、和之事，而和局诚为顺当者矣。 

　　十月十七日（公历十一月二十五日——即礼拜三） 

　　论威公劝和中东事 

　　近中、东两国互起猜嫌，争议多日，势将决裂，两国几至均陷于无穷之战劫；于是英钦使威公劝和，保全大局，以嫌化睦、以雠为友，庶几毗邻两邦各得安居乐业、长享承平，斯皆威公一人之力建立大功。中外之人，理当同播颂声，称厥大德；在我华人，想亦当无异说也。 

　　乃昨见「字林报」内专论此事，则言犹有西人谓其尚非善□也。「字林报」持论曰：威公于免两国战祸，虽为有功；然以我等寄居中华诸西人而论之，则所树之功果实在乎？我西人与中国交涉以来，诸事惟见中国抗拒西人；中国既不显亲近之谊，反露疏远之心：吾西人皆觉不能得意。今乘中国有变，或犹能受其益，亦未可知。其受何益？虽尚不能一定；然究竟不能受损，概可见矣。或曰：中国既赖威公以成全此事，必能感激；此后或可体恤，尽从其后日所商各事。顾此事，亦不能必也。盖英国国家于十年前，曾越辙设法扶助中朝，使克于「发逆」奏功，俾通国复享升平之福；而此事中国亦未尝感激，即书籍中亦尽行隐讳也；安望今日反有感激之意乎！「字林」之论如是。又谓曰：此意已揆之舆情而出者。吾乃曰：或有数人偏怀此意，亦未能必然；以本馆自行搜罗各处传闻，皆以为不然。该报或尚未得舆情欤！设令已得舆情，则我亦为西人，不免慨然一叹也！盖世人乍见途中两人相持将至用武，必有一得祸者；能不慷然生劝解之心！而必坐思能内得其利，方行劝止！此岂大丈夫之存心乎！ 

　　查英民之怀怨者，大抵在吴淞一口，不肯设法疏挖；印度一路，不准通商；西国货入中国，华官滥征其厘税各端耳。再，中国不肯听从于开挖各矿、筑设火车铁路诸事。然开矿一端，近经中国计及，将见开工。印度一路，似经中朝允行，前闻英官派发英员查勘，已由中国发给文凭，通令所过各处州、县亲行护送于邻县也；因揣此事，想已可行矣。于此有两端，业经允从。其余吴淞口及火车路，稍俟酌量可否，亦尚在可以望行之事；何为即生怨望乎！所奇者，西人之在东洋耳；东人于开矿、设电线、筑火车路各事，业经一切如意而循行之，然西人与东洋反又不见有亲近之意，则何也？若与中国相比，日觉更形疏远；两相计较，愈显为未敦友谊也。今该报虽出此言，已预卜一机也。想英国朝廷及英国各大新报得闻威公此行，定必嘉奖其德；以为英人与天下皆可为威公庆幸也，必矣。奈何责备贤者，而阻天下为善之路乎！未识「字林」以为如何？ 

　　论中东事势 

　　有客问予曰：『日本构衅以来，军书旁午、巷议张皇，卒未见东向加遗一矢；岂因将才未得，不足言战乎』？曰：『异哉！子之问也。方今运际中兴，人才辈出。自左、李两相国外，可以独当一面者，不可数计；矧师武臣力哉』！ 

　　曰：『然则饷源未充乎』？曰：『否。间尝综军兴以来各省捐输抽厘以及拨济丁漕税课之数，自道光二十八年至同治十一年止，都计二垓九京八兆四亿余。分年匀计，岁得千万：是饷源不患不充也』。 

　　曰：『然则器械未精乎』？曰：『亦非也。各局之制造、各国之采办，苟如日本之敲骨击髓，我能十倍于日本；犹何患其不精』！ 

　　曰：『然则战士未集乎』？曰：『更非也。同治三、四年间，各省水陆之师实有一千二百余营；今虽凯撤已多，各省留防练军尚存一百七、八十营，出关之师尚存一百五十余营；绿营驻防，尚不与焉』。 

　　曰：『然则海防未遍与』？对曰：『然；非与。兵家云：「遏敌要冲，制勿使动；自为上守。控扼要隘，敌不得乘；自为中守。处处设备，兵分力散；自为非守」。中国之大，海口之多，本无节节置守之理；无所言其未遍也』。 

　　曰：『然则俟之师老乎』？曰：『弱不敌众、寡不敌强，间一出此。若日本者，强乎？众乎？奚必出此乎』！ 

　　曰：『然则从此罢兵乎』？予曰：『其然，岂其然乎！疆臣备战矣，友邦劝战矣，土番请战矣，兆庶望战矣；奚事休兵息民为哉』！ 

　　客曰：『如子言，曷为静镇若此』！予曰：『难言之矣！今日之事，可以战、可以不战；不可以战、不可以不战』。 

　　客异而请其说。予曰：『日本自变常乱俗以来，民怨神恫，显有明征。外强中干之势，已见于今；分崩离柝之忧，预基于后。又复听谗鬼蜮，背弃前盟；侵我羁糜之邑，戮我贡献之民：此固天人共愤、列国公非者也。师直为壮，曲为老。吾故谓：可以战也。然自列国争雄以来，相依唇齿者，仅此东瀛。今既汗有侈心，民皆解体；国之存亡，危在旦夕；又无端兴数千之众，以凭陵吾圉。是犹坏垣将覆，而砖瓦之剥落者先有以毁我堂隅，使有室者还以相击，则坏者愈坏、毁者愈毁矣。吾故曰：不可以战也。然海禁既开，受廛者不一国；此而含容，人将效尤。矧我朝开国以来，圣武神功炳耀千古；而大圣人仁覆无外，终持耀德之情以拊循荒服。故一旦有事，往往理足长于天下、势不敌于弹丸；虽事后追思，秉礼者终属后衰。而拿破仑则宫阙为墟、苏得禄亦血肉糜烂，然回溯当时不堪荼毒，上廑先帝之忧、下贻臣民之痛！兴言及此，有不得不一怒而惧诸侯之势。吾故曰：不可以不战也。然日本为国，壤地虽小，足以自富强；列国垂涎，已非一日。众欲所归，难容独得。故虽挟中国之全力，奋上下之精神，制克虏伯炮一千架、造铁甲轮船一百艘，招各国著名之洋将练天下无敌之水师，一战而歼台湾之寇，再战而夺天堂门、五岛门诸要隘，三战而直捣耶米榖，大皇帝南面受俘，诸大臣北面奉表，恩覃臣庶，威播华洋，皇皇乎天下雄国，中兴盛轨也。然恐英、美、德、俄诸国必将简一介之使，联翩入告曰：「越国鄙远，天皇素所弗尚；披榛辟莱，远人愿代厥劳。若区区者而不予畀，将持万国公法、通商条约互相辑睦之说以询诸执事矣」。丹、奥、法、日、意、瑞、比诸国又将简一介之使，联翩入告曰：「横滨、箱馆、大阪、神户、新潟、长崎、筑地诸口岸，实商贾所辐辏，请授一廛而为氓，固邦交中不可少之谊也」。于是三分四裂，宾至主归；旋得复失，徒费经营。吾故曰：可以不战也』。 

　　客曰：『子言诚是矣；究将何说之从与』？予沈思良久，突起而对曰：『礼之用，和为贵；先王之道，斯为美。小大由之，有所不行。知和而和，不以礼节之，亦不可行也』（春草吟庐稿）。 

　　十月十八日（公历十一月二十六日——即礼拜四） 

　　书「汇报」「译西人论中东事」后 

　　连阅「汇报」所载译「字林日报」「西人论中东事」一则，不禁太息者屡。有感于心，遂不能已于言；故走笔而为之论曰：排难解纷者，君子之深心；幸灾乐祸者，小人之常态。威公所行，究不失为君子；众人所论，恐少涉于小人也。 

　　近日中、东之局已定，然无论中、西之人，若谓为战是而和非。余则以为不然；请试论之。夫秦桧之为万世罪人者，罪不在于议和。其罪在于弃二圣之骸骨于不顾，置河北之土地于不复；胁高宗以称臣，杀武穆以媚敌也。若谓议和即为罪人，则富郑公岂不先为罪人哉！今观史册所载，富公陈说辽主诸言，固足以质告天地，争光日月；宜辽主为之感动而成和议。然天下后世，无一人谓宋仁宗、富郑公为无能也。至澶渊之事，寇莱公先令何人率众以为宋援、何人出师以绝辽救，声色不动，布置周密，然后劝帝亲征；非若明阉王振毫无准备，遽奉英宗出幸宣化，至令车驾方至土木兵溃北狩者可比。然谗人一以幸兵自重为言，而寇公不恤城下之盟，即行班师回汴；何也？兵凶战危，岂能操必胜之权；少有蹉跎，其将如何！不如早和之为得计也。西夏□据银灵，数州地耳；宋以全盛之力御之好水川。任福之败，神宗因此以上宾。童贯等约金灭辽，所分者幽、燕数州，得而旋失；北宋因此而南渡。可见战之一事，岂易言哉！必君有「我战则克」之谋、臣有「战则必胜」之勇，而后可以言战。否则，不如不战也。今中、东之事，说者谓中朝准和、威公劝和，未免使中国失国体而长寇雠；此孔子所谓「失言」、孟子所谓「易言」也。试观日本犯台以后，中国尚未购一铁船、筑一炮台，仅办军械、发勇粮、给川费，已费银数百万两矣。倘使再开兵端，即令百战百胜，亦不过御门献俘、御殿受贺而已。若有小挫，而各处海疆均须设防，兵连祸结，何时能已！至于用军之耗费、筹饷之艰难，其不至日旰君勤者鲜矣。若谓中、东构兵，西人可大获利；然万国公法所载「两国交兵，他国不能卖物接济」。西人虽有战船、军器既不能售卖于中国，又不能售卖于日本；其利果何由而获哉！纵使下有甘于犯法之奸民，亦恐上无安于坏法之庸主；即或君不□□而中、东两国均加责备，恐其君亦难置之不闻不问矣。又况通商之地，均在海滨；战事方殷，海氛因此不靖、陆寇又从窃发，贸易之道四塞、防堵之费百出，岂徒中、东两国之不幸，恐西人之经商于两国者亦将大有不利也。至谓威公劝中国以五十万银给日本，将来中国必有创抽厘税之举，取西人之银以弥补此款；吁！是何言也。譬如途人相斗，有人从中劝止，斗者受伤，而劝者令补医药之资；斗者既已出钱，反欲劝者设法赔偿，有是理乎？此虽悖谬之人，亦不为此；而谓中国为之乎！又言西国谚语云：「我欲与人争斗，天毋使劝斗者碍我，则我自能取胜」；吾恐法人之亡国破家，未始不为此言所误。倘使外听英君之言、内纳爹亚之谏，拿破仑至今犹存也。虽然，普虽败法，而普亦不能有益无损也；何如彼此小忍之为愈哉！夫舜与汤，古之圣人也。舜命禹之征苗也，班师振旅，诞敷之文德；七旬，有苗格。汤之事葛也，葛伯放而不祀，汤则馈以牛羊，又使亳众往为之耕；迨至仇饷，而后征之。秦穆悔过之誓，孔子列之于「书」；夹谷之会，孔子以礼乐而化兵戎。数圣人者，岂畏失国体而长寇雠哉！盖交邻字小之道，则然也。今中、东之事，倘日本毫不知过，需索无厌；中国即加以兵，谁曰不宜！但日本既求中国无责以不是，是亦明知其不是，望中国包含之也；所索者议恤与置屋各费仅五十万银，并不提及赔费，宜乎中国尚可听从，威公始能调处。不然，吾知威公亦必不强为出头，从中劝止。若中国固执不悟，而日本必致铤而走险，恐亦非中国之利也。 

　　吾虽不识威公，而知其必读书明理人也。久在旁观，统筹大局，知兵衅一开，必多事故；见两国各执一是，定至决裂：始从而劝和焉。两国能从，则天下皆受其福；不从，则我一人亦尽其心，必非斤斤自好、畏首畏尾，恐人议论毫无担当者。兹则两国均能允从，不徒两国之人皆无幕燕之忧；即使各国之寄居于两国者，亦有屋乌之爱矣：岂非鲁仲连所称为士哉！吾尝言与其轻于一战，均受败亡之实祸；不若轻于一和，仅博柔弱之虚名。威公其亦有见于此乎！如威公者，亦可谓识见加人一等矣。 

　　译西友致「字林报」书 

　　昨有西人致书于「字林西报」驳辨西人之非论威公劝和事者，谓曰：英国商民既与中国有通商之好，则中国之不罹于战难者，固即英人之幸也。盖以仁存心者，既不喜见友国民人陷于兵祸，故必大为称庆也。该书又论条约曰：似此所议定者，极为公道。东洋于其内，并无所为自荣；而中国之能稍让，又不为损国体云云。该友人于此书，想亦已悉惬西人之舆情乎！ 

　　十月十九日（公历十一月二十七日——即礼拜五） 

　　时务问答 

　　有客来谈：『中、东之事现虽议和，所给日本之银仅五十万两；闻当道细核此次军需所费，除给日本五十万两之外，又用去五百万两有余。并未购买铁甲战舰，亦未兴筑沿海炮台，业已耗费银两如此之多，实属不明如何用去。然当道言之，凿凿可据，似又非全属子虚者。今仅半年之久，尚未交兵，竟至用此巨款；倘再加以久战，其费岂堪设想哉！若果如当道所言，则此事所用，统计总在六百万银以外。夫此六百万银，其筹措岂属易易；兹不啻轻于一掷，正杜司勋所谓「取之尽锱铢、用之如泥沙」也。现闻各海疆大吏欲于此事已过，事后补苴；他事未来，事前准备。凡属江海各口紧要之地，兴筑炮台、添设兵勇，为未雨绸缪之计；意至美也，法至良也。然欲节省费用，未免潦草塞责，粉饰观瞻；及至有事之秋，仍然无济于事。若欲大加整顿，事事务实，立万年巩固之基、作万里干城之蔽，又非费用巨万金钱，不能集事。惟是国家进款无多，经费有定；今岁业已耗费六百余万，现又加以难豫计算之用，司农岂不劳心、疆吏恐多棘手，果将何策以筹此巨款哉？其不至内外交困、智术皆穷者几希矣！况方今事势，又与昔时大殊哉！说者谓刻下日本之事虽已完结，若不及时预行筹备，将来各海口仍然毫无保固之方，海外各国果能保其无一效日本之尤者乎！一旦有事，始行设法准备，岂不晚乎！即令永为和好之邦，毫无兵戈之患，可以不必筹防。然天下各国若有海疆者，固无一国不设防海之具。独中华□国事势与人各殊，似非计之得者；曷若及此设防之为是哉！说者之言，诚忠告也。虽然，难言之矣。昔者海疆肇事之时，泰西各国兵船虽较胜于中国，尚无所谓「火船」、「铁船」也；其所用之鎗炮虽较胜于中国，尚不如今时之坚且利、大且精也。彼时中国亦有炮台、亦有战船、亦有水师也，虽承平日久，民不知兵、兵不知战，然以西国战船之大、鎗炮之多、水师之勇以临之，自计终不能胜。故西人所至之处，无不溃败失守者。今西国之战船、鎗炮日精一日，而中国各海口仍筑古法炮台以御之，岂非徒然劳民伤财，依然无济哉』！ 

　　余曰：『如子所言，良不为诬。然则子有何法，以筹此事否』？ 

　　客曰：『子独不闻识时务者为俊杰乎？田单用火牛以败燕，后世效其法用燧象而自败；韩信用背水阵以败赵，后世屡效其法而屡自败。杨太创置轮舟以据洞庭，自以为莫能制矣，而武穆破之易如反掌；兀朮之拐子马亦以为可横行天下矣，而武穆破之仅如拉枯：可见事在人为也。譬如制艺士子之应试，总须中试官之式：有喜清真雅正者、有喜典丽矞皇者。顺其意，则无不中；反其道，则无得中。居今之世，而仍用正、嘉、隆、万之文以求中试官之式，能乎不能？今西国之战船、鎗炮均非昔比，即用西国之今法铁船、炮台以为守御，尚在能胜、不能胜之间；况仍用中国古时战守之具乎！是何异用前明之文以应今日之试，岂能望有中式之日乎！故不如省此糜费购以制铁甲战船，访求西法以筑造西式炮台；或购买普国铁炮台式，仿效制造：庶乎他日有事，不至毫无堵御。若仍中国古时之法，费用亦属不菲；一旦有事，不过仅为具文、不能实用，不啻以有用之银置之无用、以难筹之饷视为易筹，岂不可惜！未识有当于当局之意否』？ 

　　客言若此，似尚有可取者。故详述其言于报，以俟有心世道者之采择而已。 

　　十月二十日（公历十一月二十八日——即礼拜六） 

　　述东人喜得和音 

　　昨接东洋邮来西字新报，知日人于得中、东和信后，靡不忭舞欢呼，共深庆幸；以为匕鬯不惊、干戈载戢，国家少转输之瘁、臣庶无锋镝之虞，各释前嫌，重敦旧好，是诚如天之福，非前此之所敢计及者也。然则由是观之，可知我中国于日前酌议时，得威公一言便即允许，俾两国俱不罹于战祸，诚顺乎天而洽乎人已。 

　　十月二十二日（公历十一月三十日——即礼拜一） 

　　西人论闽省电线 

　　自福州以达厦门，前日拟建立电线，俾达信音得以迅速；此诚善举也。嗣朝廷以俄国公使诘问之故，遂命中止。顾闽浙总督已与电报公司议价立约，已有成说；虽一时废而不行，而其价亦当如约以畀。否则，公司可以循例控偿。现闻虽有中止之说，而沿途所立木柱仍未撤去；究未知其何故也。西人云：电线之设，用以便消息之往来；即行建造，何不可之有！且此由中国自建，非许外国人建之也；或可有辞于俄人耳。究之电线之用，何所不可。俄国中早有电报，其自墨是科以达买卖城，便捷无比也。即使无北方之传递，彼亦不过略缓数日之程耳；未必便足以难俄也。要之，即许俄国为之，亦无所损。然以意度之，中朝必不可也。此由中朝于欧洲诸国情形，未必昭然审晰；其度事审时自以为能扼其要领者，亦昏然如隔十重帘幕。要之，建电线、筑车路，非独为欧洲之利也；事成，则中朝亦俱受其益。特不解中朝之深闭固拒者，果何为乎！曰：蓄疑而已矣。呜呼！如能去此蓄疑之心，开诚布公相见以天，则中外一家、天下一人，岂不美哉（选录「循环日报」）！ 

　　十月二十六日（公历十二月初四日——即礼拜五） 

　　西士闲谈 

　　旅居天津之西人于中、日偿饷撤兵一节，多有致论云：中、日和局虽成，然以中国人心论之，偿饷一款，除庙堂决策之外，其在野市者闻之，亦莫不拊膺长叹，奋袂而起谓：王师数百万，鼓鼙动地、旌旗蔽空，向者迭剿发、捻、回诸逆之声灵何在，而顾令藐兹日本侈然以逞乎！彼以逆来，我以顺应，拨数万师徒以当彼三千之众；且彼兵疲病、远涉江湖，主客异数、山川异势，安见日军之必胜者！顾或曰：铁甲战舶为水师利器，日军抚有数舶，固足以俯瞰中国；知势不敌而强为之战，智者所不为：此补饷之事所由来也。 

　　然西人于英国公使威君从中调停一节，颇有微词。盖谓威君衔命作使，台湾一役，中、日并非延局外主议，而乃遽行参论于两国间；虽非倚势，亦未免于越俎！顾说者谓：充类尽义，则威君虽似有代庖之意，然以中、东时局论之，则微威公，中国兵衅将不知何底！ 

　　以素不经练之水师而抗孔武之劲敌，船、炮失其利；而谓能以众寡悬殊之说，较量胜负乎？中、日虽未经接仗，而观其情势亦已显然。夫日军非有敢心，必不肯悬军深入；且舍舟从陆，一若行其所无事者。设中国有所问于日本而能以一旅之师深入久驻乎？中师久驻不退，日人其能晏然坐待乎？中师即能久驻，而能遣使坐索补饷乎？中使即索补饷，日人其甘降心与之乎？衡论于此，即可知有国者之能自用□不能焉。此又论中、日大势者之各有所见也。 

　　孟子曰：『无敌国外患者，国恒亡』。是外患一事，能使有国者时深干惕，励精图治。和局已成矣，为中国计者，不必论偿饷一节否出有词；而惟论既和之后，能否自奋？苟能藉此以志卧薪尝胆，凡而兴国利、除国弊、维国体、振国威者，靡不破除积习举而行之，则数十万之饷，固我之药石也。苟仍拘文牵义、因循自废，贾生「治安策」之可长太息、大痛哭者，不啻为今日中国言之而非谤也。不能自即于强，势必渐流于弱；以积重难返之习而饰以苟安自域之心，即天诱其衷，而无如沈迷不振何！ 

　　识者曰：此由内外大小臣工非尽乃心公室者，居恒而廊庙情殷，筮仕而身家念重；朝野事，尚可言哉！即有二三老成为国柱石，然不革故习，终阻其图新之路；大势虽可维持于一时，而久安长治之图，只得诸臣下粉饰之言而无由见诸实事。语曰：『有治人，无治法不可；有治法，无治人亦不可』。今日之事，固宜兴利除弊；今日之官，尤宜革面洗心。业官者苟不以官为贾，则遇事时自能每事认真。此言虽鄙，实足药世；秉国者，其尚思整顿之哉（选录香港「中外新闻」）！ 

　　十月二十九日（公历十二月初七日——即礼拜一） 

　　哦古坡回日消息 

　　得长崎新报，知哦古坡钦使于中历本月十四日已自台回去，并带有病兵多名。自横滨又得新信息：哦钦使又于十九日业已驾抵日京都矣。 

　　台湾东兵全撤信息 

　　中、东在京师议和后，经东使哦古坡亲赴台湾筹办撤兵；本馆节经列诸前报。兹探息东兵已于月之二十五日二点钟全行撤退，即须扬帆东去。所筑兵房、道路，尽归中国收管矣。从此各释新嫌，仍敦旧好；是亦彼此军民之交相庆幸也。 

　　十月三十日（公历十二月初八日——即礼拜二） 

　　东洋杂闻（二则） 

　　昨录哦古坡钦使于十九日回至日本京城，彼都人士传递观瞻，甚为热闹。横滨及东京之铺户、人家，咸各结彩悬灯，以示敬贺之意。 

　　又闻：先于初七日，美人李珍大诣日京，谒见日王。是日也，英钦使巴克司亦进见云。 

　　日国户部帐略 

　　日本户部官现在结算用兵台湾之费，统计不下银元一千万枚。其购办船只、鎗炮及一切军实，不过四百万；其余六百万，尽为军中所使用也。然则黩武佳兵者，大可取为龟鉴也！ 

　　十一月初四日（公历十二月十二日——即礼拜六） 

　　神户来信所述杂闻 

　　日本神户来信，谓该埠新报论及台湾罢兵之说，无不欢忭鼓舞。有一处名「那屋失哥」者，民间传闻哦古坡回朝时将取道该埠，群请于总督，欲于路口高挂「日轮」国家旗号，并闭市肆一日，各铺户门前各悬彩球、各挂璃灯，以伸敬贺之意。及哦古坡迄未履其地，居地皆大为扫兴云。 

　　又传：该埠总督札饬府内各属僚谓：台湾之役，罢兵息民，实为大可庆幸之举。又引一俗谚说：譬如兵士虽在胜敌之后，那盔也不必除、甲也不必卸；仍宜养其勇气，未可遽尔怠惰以备日后云云。 

　　十一月初七日（公历十二月十五日——即礼拜二） 

　　兑偿日本银两 

　　日本和议成后，已先由江海关拨给抚恤被难琉民银十万；嗣于前月底东兵全撤之后，柳原公使抵申，曾经日本领事提及此款本已仍行议归江海关拨给，惟因退兵之信得自电音，是以沈观察须得闽省印文方始兑付，以昭慎重。兹于前（初五）日闽省已有官轮船递到东兵全数撤退明文，故昨（初六）日江海关将议给之银四十万两如数拨交日本领事衙门兑收清楚。从此中、东和好永敦，各无遗憾矣。 

　　柳原出京情形 

　　「字林新报」云：东国柳公使于觐见天颜之后，即于前日二十二日出京，在中途尚未到通州时，忽有华人见之愤愤，随拾小石块击之，伤其从员之头焉。柳原所留之介使名德者，因即照会总署；总署闻知，赶即派令兵士一队前往护送登程，方克安抵津门。总署又移文与柳公使，以为保卫之疏，地主之责也；惟犯事人业已就擒，可以稍舒尊意耳云云。抵津门□，□道台又亲往视受伤之人，用示抚慰；公使遂无他说云。 

　　西报论列日人上廷臣禀帖事 

　　按此禀译载七月初六日「申报」，今见西报此论，因亦删润存之，以谂读者。 

　　西报论及日本收兵之事，因提起彼国绅民曾上廷臣禀帖一扣，大言不惭，为笑邻国；因层层驳诘之，颇为新鲜可喜云。 

　　其原禀内自谦为见识卑浅，犹子阳之井底蛙；诚然、诚然。但其历论国家之事，抵掌而谈，具有条理；且其勇气百倍，义愤激发，亦足为旁人所畏服。传曰「先声有夺人之心」，此其是耶！ 

　　至谓咎在中国，则彼将擐甲厉兵，将中国四百郡尽行征服踏平，变为齑粉。噫！此即古兵家所谓「坑杀降卒，屠灭名城」；自非白起之流残忍，当不至此。予初闻而疑之，谓中国其将遭此大劫运乎？若然，则数万里可以无一城邑、无一人民矣；而日人则意得志满、纵横驰骤于无人之境矣。此种议论，出之者明目张胆，闻之者气夺心寒，是宜乎不战而屈人矣。乃今日者，问其饮至策勋乎？则无战功之足录也；问其折馘献俘乎？ 

　　西报论琉球所属 

　　日本以琉球出海之船遭风失水，其人为台湾生番所戕害；因此兴师问罪，几至与中国失和。有为之居间排解者，乃始立约退兵。顾琉球介于两大之间，此时究属于何国？当议和时，未及明言也。中国偿饷于日本五十万金，其中十万系抚恤琉球被难之家，其银由日本转畀琉球；则琉球之为日本所属，不言而自喻。然中国亦何必于此固争属与不属，亦何常之有中国岂必欲贪其土地哉！但恐琉球土人不欲日本人作主耳；以其束缚驰骤，国政必至于外移、大权必至于旁落。 

　　琉球之为日本属国，向时亦未有明文。公历一千八百五十四年，美国水师提督名爹——当时为美国全权公使，曾泊师船于琉球境上，与之交际往来；琉球人云：『国事一切由王自主，并不归于日本统辖』。或有言琉球属于日本，而美公使云：琉球乃系自主，惟是每岁方物之贡，或进于中华。其在中国，故亦预于共球之列；而于中华恭顺有加，辑和倍至。美国公使卑厘既至日本立约，此约立于琉球之耳巴城，在公历一千八百五十四年七月十一日；后日本以所立和约规条未臻尽善，乃于公历一千八百六十年更立和约。中有三、四款言及中国交涉之事，更云：日本所立琉球和约，作为废纸。琉球之为日本属国与否，日本未尝明言也；则琉球为自主之国，明矣。设使向者美国船舶道经琉球，因失水为琉球人所戕；以此问诸日本人，必云此非我事。大约至今日，则不得不认耳。此由日本强以琉球为属国也，又明矣。此中国赔补军饷，而抚恤一款由日本转畀，是以其权授之于日本也。 

　　惟是此中曲折原委，非以万国公法证之则不得其详明者，必能辨之（选录香港「循环日报」）。 

　　十一月初八日（公历十二月十六日——即礼拜三） 

　　西报论台湾海防 

　　西报云：刻闻华宪于台湾打狗相近地方建筑大堡台一座，并有欧洲运到巨炮以支架之。盖为备海洋、资防御起见，亦诚当今急务也。然中国之海防、江防，岂无重大紧要于此者乎？而沾沾惟台之是保！设他国于日后另有征战之事，与其往台湾，无宁分扰宁波、上海及扬子江埠乎！盖论形胜，则沿海沿江幅员辽阔、城市繁华，防不及防、备不胜备；分派战舰，可以到处牵掣矣，何必争此台湾一隅哉！且其地僻处海中，山后更形寥寂；他国当不至视为奇货也。然则居中国而言，海防、江防其必有控扼形势、节制要隘以力图联络声势、保护口岸之道，而不得徒致意于台地也，明矣。苟能各谋守御，固属甚妙；如或不能，则何弗将闽省新购之各巨炮分拨各江、海要隘，亦未始非良策也。 

　　续论琉球所属 

　　西字日报云：昔时有一日本人独抒己见，发为伟论；而刊之日报曰：『现闻日本以琉球航海之人遭风被戕，皆由为台湾生番所害，遂兴师旅往征台湾；究未知琉球或属日本、或属中国，未有明文。据琉球人云：「事中朝如父，事日本如母」。或者云：「琉球所属岂有一定，惟强可以庇民者是从耳」。考日本史籍，琉球于上世即属日本；但是近代以来，不过贡土物于日本耳，非臣服也。而其在中朝，则列于屏藩，世受册封，称为贡献之邦、共球之国』。然则东瀛日报出诸日本人之口，其所云尚如此；何况其它！ 

　　顾今由日本通国之人言之，则无不以琉球为其所属以备藩服者。惟外邦之人按之图籍、考之流传，实未有确据可寻。日本人云：『不独琉球系其属国，即在高丽亦系称臣纳贡者也』。前时美国公使卑厘及美国副钦使卫廉于日本议和定约，其往来文牍云：『琉球先王，与日本有亲戚之谊、姻娅之欢』。然即揆诸所云，亦不得以为臣属也。即如英国长王子娶于颠麦、二王子娶于俄罗斯，试问颠、俄二国当为英所属乎？ 

　　又有一说焉：琉球，古时系为日本所属。于一千三百七十二年，中国征服琉球，岁时贡献，史不绝书，迄至于今；未尝闻中国以其远处海陬，而即度外置之、闭关绝使，不许其通朝请、贡方物也。如是，则琉球之属于中国也，亦明矣。或又云：『琉球系日本萨■〈山司〉摩岛所属，岁必贡献于萨』；然亦不能为日本之属国。不观安南、高丽岁贡于中国，及二国有外忧内患，中国卒未尝与之排难解纷；大抵弱之事强、小之事大，不过生于畏威怀德而然，非必定其为所属也。 

　　此时中华与日本已行议和，酬饷撤师，可以解兵革之患。惟日本迩来励精图治，壹志振兴；讲求兵事，仿效西法，日益强盛：其所行俱堪深为赞颂。特其中，亦有未臻尽善者。虽彼以一时之奋发，欲伸大义以征台湾；而台湾乃隶于中国版图，日本而出此，是谓之犯疆启衅，乃与中国相争，其过则归于日本。今幸得成和局，彼此言归于好，可姑置勿论。惟据理而言之，日本不得为出于万全而无害也。 

　　以上皆西人之所论，可谓持平而折中者矣。呜呼！天下之公理，自在人心；惟不能立身于局外者，则或有所蔽耳（选录香港「循环日报」）。 

　　十一月初九日（公历十二月十七日——即礼拜四） 

　　台湾北路生番亟宜招抚及招商开垦论（客闽莲塘生稿） 

　　夫以上天好生，蠢灵无异；圣王御世，中外一家：穷黎应以体恤为惠，生番宜以教化为先。 

　　溯台湾一岛，国初收入版图，其时仅有一府三县之设。康熙辛丑，平朱一贵之乱；时蓝鹿洲为蓝荆璞总戎条陈，禀请闽督觉罗满公可用「宜辟其疆、勿蹙其地」之策。及乾隆五十三年林爽文之乱，福郡王康安为将军戡定之，遂奏请照行四川屯田租例。是时，淡水、彰化附近渐有垦田之法，惟尚无多。迨嘉庆十五年，方制军奏准开噶玛兰，其时已有一府五厅、四县。道光十二年，陈办复乱，瑚公松额为将军，率京师劲旅往讨；甫至吴门，闽中大吏业已报捷。嗣后疆吏安享太平，不劳心力矣。不意今春，突有日军远来之役。查凤山县后南路一带之生番，均蒙沈幼丹中丞派委招抚薙发，入化已有数千之众；旋潘伟如方伯移节凤山、张飞云总戎驻札琅■〈王乔〉，派兵入山弹压开路之举。刻下日军返国，将见倡修学校，以化愚顽；开设州、县，以治刁风。 

　　崇爻山后北路一带与噶玛兰毗连之处，概是高山旷野，纵横数千里之遥，生番约略十万之众；亟宜多延向为番通事者以熟化生，善为招抚，薙发教化。该地极为膏腴，一岁三丰；更可种茶，较胜府属诸处。刻下台阳岁出乌龙茶十余万箱，大都皆系附近北路所产。其山之巅，尽是菁林巨树、有用之材，宜及早招商开办；惟必须备购一火锯机器可敌百人之力者，方为合用。林多樟树，又可用蒸樟脑之法，蒸为樟脑。至于山藏之金宝、煤矿，其财之可取用者，指不可胜屈；真可获无穷之利也。考其地，无论其高昂低凹之处，均可种植五谷。若采木之后，探有铁矿、煤坞、油井，并可招商开采，又可广用工人。漳、泉、潮、惠邻近之郡，民人失业者极多；况广东澳门严禁出佣卑鲁之后，无业游民流为匪类者亦复不少；又值承平日久，各省裁撤丁勇颇众：一经招徕，广行采木、屯田、开矿之法，各处之人闻风齐至。南、北两路之区，地辟人聚，即可开设十州县矣。再后数十年，可开数十州县；更可设抚军管辖，仍归闽浙督宪节制：是中国又增一省矣。 

　　招徕工商之条、分设州县之规、开垦屯田之法，当道自能善创章程，毋庸置喙也。从此，历数年后，生番尽化为良民、僻壤咸成为乐土，使生番皆沐皇朝之德化，又可安插无数游民、游勇，使之自食其力，不至失所。上则国家多辟疆土，广征税赋；下则生番化为良民，游民有所依归：岂不美哉！ 

　　管窥之见，未识贤当道采择刍言否也！ 

　　十一月十一日（公历十二月十九日——即礼拜六） 

　　日兵将至长崎 

　　初五日，因「烟台」火船从台湾回崎，带有在台病殁之兵士骨殖——皆用桶装贮者。大约在台时当已埋入土中，至此则又掘出而载回之，以示舆尸之文、以尽首邱之义焉。至次日，则「大克沙哥马鲁」船亦到矣；带回驻台之兵士等计共八百名，并有军械、饷银无数。督兵之中将率领兵士登岸，仕庶纵观，纷纭不绝；长崎炮台并为之开炮致贺，彷佛克敌致果、振旅凯旋云。 

　　长崎报述台湾罢兵事 

　　长崎报论列台湾罢兵之役，国中人民无不欣欣然有喜色而相告曰：生民其出干戈而登衽席矣！然另有一党怀贰之人名为「撤和来」者，则大不舒服。咸以为兵威未振，皆由哦古坡之办理不善，毫不能占得便宜；并有云：此事当为包羞取辱之举，哦古坡必须哈里气勒云云。何谓「哈里气勒」？盖东例：如有受耻之事，则自执利刃劙划其腹作十字裂纹，以表己心。故另一党之人愤出此言，亦深责哦古坡之意也。 

　　西报论日人用兵之费 

　　横滨前有新闻纸论及日人扰台之军需；又一新闻纸遂加以核算前后支销，以为不下有一千另五十万银圆云。又一西国新报驳之曰：其所核算之数，未免大相悬殊。盖其前后调拨来去之兵统计祗得六千名，营中豢养七阅月之久；大约每月不过二十万圆，总扯以一百五十万。其所购买轮船、战舰价值，人人所知，总有一百五十万；购买鎗炮、药弹、军械等，一总扯又得一百五十万；零碎开销以及差员赴北京来往各费用极多，再扯以百万：然则总共仅五百五十万圆而已。又除去所得中国之款五十万两——合得七十万圆，则所费总在五百万之内；而战船、军械具在，又当值银二百五十万；大约实所耗费者，不过二百四十万而已。查日本向例，于每年年初先总会计其一年内之进出各款，然后科定税则以为轻重焉。盖其今年年初业已预为地步，多征至四百七十万金以备军旅之费，足其饷糈；一切固自不必另筹也。而华人议论，动曰日本穷乏；夫亦不考其国例、不度其情事也矣。 

　　十一月十三日（公历十二月二十一日——即礼拜一） 

　　记中西各人论琉球事 

　　西人论中、东议和立约之事，谓曰：前被台湾生番戕害者，究系琉球民人也。然琉球向来实为中国外藩之国，即近今于「京报」又见琉球进献贡物之事也；而东使在华京请给恤银之时，则中国何为不以琉球实为己属、事与己涉为辞乎！乃现在既以恤赏琉球难民之家属反给与东洋，是则以琉球一并赐之云。查琉球之被京师兼属者，不过在数年前而已；向为东洋大族之人名「撒苏马」者所主。此族在日本，亦有社稷之权；名属日王，而其实几乎自分裂为一主也。乃一则为日本内之地而奉事日王，一则为琉球之地而进贡中国；前英国与各国皆立通商和约，故于彼时与东洋立盟在日国各地通商条款、又与琉球另立条约，盖以为实两国也。继而，东国之内政大经修变。向来日国分为多邦，与成周时之诸侯等；各小邦之内政，皆世袭侯伯之族自主，咸不奉命于日王，惟各供兵赀银于日王而已。迨今王年及冠时，乃使伯侯各族各卸其社稷自主之权，而以通国政务皆画一尽归于日王；此时，撒苏马族亦以其所主之琉球岛国献之东朝。英国一闻是事，遂与东朝议曰：『琉球国究归何人辖下？虽非本国所当干预，但本国与琉球已立有通商条约，贵国既兼并其地，则该约亦必承认』云。东洋允之。故此后琉球之事，惟问于东朝也。而所奇者，此后琉球人仍按期每三年一次遣使进贡于中朝也。该使其曾否以前情胪告于中国欤？又其使究为何人所遣欤？或系琉球本国王所遣，抑或系东朝传令而后遣者乎？若果非东朝所使，则琉球之王犹有自主内政之权。然一则进贡于中国、一则转请东国代索恤项者，究亦为奇也！抑或其犹进贡者，必东朝所使之行与！盖欲一时瞒其兼并之僭而已；而中国皆置之于不闻不问，究亦奇内之最奇者！即如法国之侵据我外藩安南数□、英人之昔据缅甸数分各事，而我国亦皆若不闻，亦未始非一类事也。故凡论者，皆谓中国急宜整顿军务，庶几日后各外藩不但为我之外屏，而我又可为外藩出力，不至为他国渐次蚕食鲸吞也。 

　　西人所论、华人所言，大抵相类如此；本馆实难详知底细。但臆揣之，殆中国有鉴于前代勤兵务远之失，故各外藩虽有失地之事，均皆付之不论；各外藩亦深知中国断不为勤兵务远之举，故虽有失地之事，亦皆不以相告：故相习而成此风与！此皆朝廷之大政也，军机处、总理衙门、礼兵二部、四译馆必有定见于其间；实非草莽之所能窥测也。然本国既有所见闻，故译西人之所论、述华人之所言详记于报，以俟世之知机务者再行质正焉可也。 

　　十一月十四日（公历十二月二十二日——即礼拜二） 

　　喜闻中东和约效凯歌体十八章（吟啸隐篁士未定草） 

　　天子何尝忍用兵，包容四海荡无名；蠢兹狡启边疆衅，德化生惭自拔营。 

　　海波如镜道遐昌，归骑红缨溜紫缰；总统大员开路去，雀翘新顶旆飞扬。 

　　属国何须一矢加，当车螳臂莫争夸！生番安识风云阵，野掠由来不顾家。 

　　皇王砺带锦山河，何损台湾一勺多！只为爱民如爱子，许开东款与称和。 

　　炮台各口筑坚牢，■〈马京〉血犹欣未染袍！试向瀛台闲眺望，荡摇银线月轮高。 

　　冷卸弓弦自纳鞘，夜来刁斗不惊敲；昨朝好听元戎令，归计欢阗预打包。 

　　节候频频望斗杓，军粮到处给征徭；弯弓旋马回头射，铁弩全凭压海潮。 

　　坚固西洋铁甲船，火轮风动破潮圆；载兵试问东人道，珍大如今可看穿！ 

　　大小峰高鸡笼山，登临东望势回环；番黎今已归王化，编籍升科政待颁。 

　　东来风紧逼人寒，返里军声动地欢；妆抵凉砧今有信，夜灯花卜锦衣看。 

　　编管行看好事敦，□升夫妇返江村；原来玉帛兵戎化，万里和风被帝恩。 

　　「止戈为武」有明文，自此边疆不染氛；贩货大商通载运，满船珠宝进河汾。 

　　欲饱鹰扬不碍身，日兵意主恤琉民；当时疫病今痊否？野哭招魂更有人！ 

　　格致生涯说采煤，大兵动地唱「归来」；华商出海皆生感，卧月眠云两不猜。 

　　中宵霜落靖彭排，参赞军谋月一斋；拚命执殳全命返，果然此次好当差。 

　　红旗招飐映蛮溪，善后施琅计好提；底定东南功不小，春来番社学扶犁（前康熙间收台湾，施琅定善后计）。 

　　箭挑野鸟转穹庐，自笑生黎礼太疏！林木一丛深密处，炊烟从此学樵苏。 

　　鎗操盘场一骑飞，迩来秋爽马声肥；柄权大局恩威济，幸煞弦高犒乘韦。 

　　十一月十八日（公历十二月二十六日——即礼拜六） 

　　提督彭（汉楚）奏报接任日期折（十月二十七日京报） 

　　福建水师提督、世袭云骑尉、「利勇」巴图鲁奴才彭楚汉跪奏：为恭报奴才接印任事日期，叩谢天恩，仰祈圣鉴事。 

　　窃奴才蒙恩饬即赴福建水师提督新任，遵即交卸大名镇篆，移交练军，于六月二十六日自天津航海；业将交卸及起程日期，恭折报明在案。旋于七月十一日至福州，会商将军、督、抚臣筹度机宜。十八日，行抵厦门。二十七日，准署提臣李新燕派员将「福建水师」银印一颗赍送前来；奴才当即恭设香案，望阙叩头谢恩，祗领任事。 

　　伏念奴才湖湘末弁，知识庸愚；昔年带勇荆、吴，蒙擢官于琼镇；后此练兵畿辅，更授任于大名。迭叨雨露之优沾，未有涓埃之报称；愚忱感激，悚惕弥深！兹复蒙恩，饬赴新任。查福建地属岩疆，提督职司专阃。内河外海，巡缉綦难；近岛遥商，抚绥匪易。矧今日本有事生番，各处海防均需豫备。自顾颛愚之质，曷胜艰巨之役！惟有勉策驽骀，不辞劳瘁，督率镇将整饬营行，内固各口之藩篱、外筹重洋之形势；周防要隘，修筑炮台；竭力逻巡，细心经划。并随时随事咨商将军、督、抚臣妥为办理，以期海宇肃清，仰答高厚鸿慈于万一耳。 

　　除将接印任事日期恭疏题报外，所有奴才感激微忱，理合恭折叩谢天恩，伏乞皇上圣鉴！谨奏。 

　　奉朱批：『知道了。钦此』。 

　　十一月二十一日（公历十二月二十九日——即礼拜二） 

　　华兵与生番接仗 

　　福建西字新报传曰：东兵既去台湾后，而中国官军又与生番接战，计华兵受伤以及阵亡者共有十人、生番死者共六十三人云。顾按东人在台时，华官皆称设法以安慰番人，视如各省府、县之赤子，并愿抚恤以隶入国籍等语。且又曰：『番人甚感官宪之德，皆立誓愿与官兵同心协力，逐出东兵』。在中外人耳闻此言，以为东人一去，则生番必如赤子之依慈母，同声庆乐也。不料今闻此耗，则良足一太息也！岂官宪究不能以化导之法从事乎？故必欲以干戈而行欤！ 

　　查华官自踵履台湾，迄今已百有余年，辄于生番用兵，番人既未归服，而衅隙亦未尝修补；然其糜费国帑、伤损生命，不知几何矣！所望勿踵其先辙，是亦治民之方也。顾现既复启衅隙，势不免以力威服。然东人能二月内归服众番，自非仅以兵威所致，又加以慰恤之也。共计其杀毙番人，想不逾我华官之此役也。东兵之去台，原应我华兵于其所舍各营及分屯各处先为接驻，而后使东人出也；但不知果如是否？如果如是，似亦无生番肆悍之理矣。总之，要在不复启衅；先既恤慰之，继以重兵威视之而已。现在固震以兵威，而不知其先曾有恤慰之良法否也！ 

　　西报既述其事，末曰：尚未知谁胜谁负？然以番人死至六十六人之多，其事可不卜而知。且以华兵死伤各有，而生番惟死之是闻；此又足为明征也。然番人全死，并无伤人之词以闻；又令人可惜！盖我华人欲服其心，则相接之下，又何必多行杀戮，更激众番之恨乎！ 

　　西报论中国当一变 

　　香港「喇臣」西字日报论及中国之所以不及外国者有二：其一，欺蒙相尚，不能忠劝于国家；其二，诈伪成风，不能诚信于交际。如能一反其弊，则自无不胜矣。请宽忌讳，为申言之。身居民上者，是为父母官。顾居恒不以百姓为念，惟知饱其贪橐耳；所取非义，而以为分所当得。因此，上下离心，而国体不尊。其次，不为脧削，则为侵渔。所有发帑金、拨军实，仅得其半。榷税、饷征、田赋所以贡之天府、入之天庾者，亦不过十得其三、四耳。况乎近日捐纳盛行，包苴载道，无不上侵之于国，下取之于民。然则欲求官方之廉肃、国事之振兴，焉可得哉！或云近来日本用兵于台湾一役，其事大有裨益于中国。因中国升平日久，防御战守之道，弃焉不讲。日本军士不过三千人、战舰不过十余艘，居然远自东瀛径抵台湾，凭凌其疆域、杀戮其民人；而中国从未与之相遗一矢，但闻调师集舰、召将征兵，沿海数千里间几于奔命不遑。卒至和议之成，终以贿结。或者中国于此激励奋发，其大有兴起之机乎！今日者，多置军火、拟购铁甲、修筑各处港口炮台，以期有备而无患，不以与日本言和而遽废。特恐始勤者终怠、有初者鲜终，不踰时而仍如故辙耳；俟有变故，然后再图：此固中国之通弊也。故以西人观之，中国似不以日本为前车之鉴矣。呜乎！诚如是也，安能制敌国、清寇氛，安内攘外哉！故欲中国丕然一变，莫若自整顿人心始。夫人心莫不狃于故常、囿于积习，须为上者为之转移。风化其责，则在于亲民之官。忠于君者，即爱于民；能以国事为己事，而介然严于公私之际，以实事程实功、实功程实事，去欺、去蒙、去诈、去伪、去饬非、去畏难、去养痈、去营窟，则振兴也不难矣。更有一说：中国设官分职，大小臣工廉俸甚薄，故往往易至于贪。诚能以西国为法，厚其廪糈、懋其廉耻，而犹有贿赂公行、簠簋不饬者，则治之以罪；彼自无辞也。若不翻然一变其道，则吾不知之矣！ 

　　西人之所论如此，亦自有见。然其所谓练兵法、习水师、增战舰、制火器、重西学、通历算、讲格致、尚器艺、筹财用、开煤务、辟车路、行电报，足以几于富强者，皆迹也；有载之以俱行之者，则道也。今者，先在振拔人材、肃清宦途、尊崇学术、懋勉风俗，而后参之以西法，则庶几矣。呜呼！此朝廷之上，所竭蹶以经营之者也；草野之中，所日夜而属望之者也。夫岂待西人越俎以言之哉（选录香港「循环日报」）！ 

　　十一月二十五日（公历正月初二日——即礼拜六） 

　　记日本人夸语 

　　日本有火船名「亚申得」由台湾载兵回日本，驶至半途，船中大伙因病逝世，日人谓之「没于王事」云。 

　　东瀛日报于其用兵台湾一役，纷然传说，扬厉铺张，不遗余力；一若自以为此举也，尊国体、长国威，着无外之宏休、建无前之伟业。通国之人奋扬壮志，无不以手加额，谓日本使臣哦古坡此行于国有光矣。「使于四方，不辱君命」，此可以称之矣；所谓「折冲于尊俎之间、战胜于朝廷之上」者，非耶？古有社稷臣，非哦古坡，其谁与归！哦古坡与中国立约议和，罢兵讲好，中国补偿银五十万俾作军中度支之需，以是知我国之用兵为非妄举矣。 

　　昔者，中国之人皆谓日本系其属国，列于东诸侯，备其藩卫，受厥共球。历代以来，载诸史籍。此次日本兴师一旅往征台湾，所有赀粮、屝履、鎗炮、药弹，夫岂此区区五十万所能敷其供亿耶！然中国卒至俯从酬饷，愿与言和；即此一端，而谓中国复能指吾日本为贡献之邦，在屏翰之列乎？自经议和之后，两国之交际往来，迥尔不同。中国官员每见我国之人仪文渥挚、品节优隆，有加礼焉。呜呼！此千余年来之所未见也。 

　　堂堂日国，浩浩东瀛；驰驱域外，莫之与京。表海雄风，非今伊始。琉球是臣，朝鲜效用；通商欧土，国日益强。惟我日人取法师长西国之法，神于治兵；运用之妙，在乎寸心。日之仿效，弃粗用精；专心殚力，精练入神。呜呼！此日人能纵横于一时之所由来也。惟冀我日人进而愈上、精益求精，无畏难、无苟安、无自满、无自域；自此之后，吾人更当壹志肄习、用心毋纷，务使吾日人能得西人之巧慧而神于制造、探西人之智虑而长于机器。于船舰，则能驾驶；于鎗炮、器械，皆能工作；于营垒、队伍，则能自演练；一切器艺，则能操之自我，而不必假手于西人、购求于外国：然后使可自强而立国矣。 

　　日本钦使旋辕横滨之时，地方官吏皆往迎迓；因国王先期颁谕官民故也。哦古坡既登岸，饭于驿馆，立即乘驾轮车入京复命；前后拥护呼导者，有日兵一旗为亲兵。是日也，闾巷之间互相庆贺，无不灯火辉煌、笙歌嘹亮。呜呼！日本官民以此为荣，抑何如是之甚哉！ 

　　日本官吏现设国家驿馆邮递公文、信札，自金山以至上海；其规模布置，一以西人驿务为式云。 

　　日本朝廷特派天文历士察观金星过日；西人因谓此事独中国置之不闻，岂以象纬之学为不足重欤（选录香港「循环日报」）！ 

　　十一月二十八日（公历正月初五日——即礼拜二） 

　　东洋各闻（一则） 

　　又有西报谓：东洋赴台湾之士兵，因病死亡者不下六百人。其有病而回者亦复身体软弱，恐一时不能复元云。方其调赴台湾之时，各人无不踊跃从公，勇气百倍；乃至于病废后，则从前之所为磨拳擦掌、英气无敌者，其气亦恐尽销矣。 

　　十二月初二日（公历正月初九日——即礼拜六） 

　　闽督李（鹤年）奏闽省京控奏咨交审未结各案恳请展限片（十一月初九日京报） 

　　李鹳年片： 

　　再，福建省京控奏咨交审未结各案，向系半年汇参。嗣准部咨：如实因要证未到，未能依限究结，准予展限等因；节经奏咨展限在案。 

　　兹届半年汇奏之期，查奏交案件，有未完结彰化县职妇林戴氏、福鼎县寡妇周徐氏二案；其咨交案件，有未结彰化县革员林奠国、晋江县民林育、长乐县民林仕彬、闽县民林在忠及林达生五案。或传提人证未齐、或行查尚未覆到，致稽定谳；委非无故迟延，亦非提解不力。据署藩司葆亨、署臬司卢士杰会详请奏展限，声明惠安县民曾钱、南安县革生黄彦璋二案，甫奉都察院、步军统领各衙门咨交，应入下届汇办等情前来。除分咨吏部、刑部暨都察院、步军统领查照并饬分别催提核办外，臣等谨合词附片具陈，伏乞圣鉴！谨奏。 

　　奉朱批：『知道了。钦此』。 

　　十二月十五日（公历正月二十三日——即礼拜五） 

　　闽省潘方伯来申 

　　前因台郡有中、东交涉事，故朝廷特简沈幼丹中丞为正钦使，而以潘蔚如方伯副之。兹以日兵已尽数撤归，台疆无事，所以方伯业已请假，于前日抵申。船泊「珊记」码头；申地各官俱与互相拜谒，殊形热闹；闻不日即行回籍也。 

　　十二月十六日（公历正月二十四日——即礼拜六） 

　　定海湘勇撤回 

　　前因台疆不靖，故浙省上宪特派湘勇于宁波之定海县防堵。兹以时将岁暮，在日人固早经退师，而定海之弁兵亦当发饷；故已于前日将防勇撤归云。 

　　十二月二十八日（公历二月初四——即礼拜四） 

　　科抄一道（十二月初一日京报） 

　　吏部题：福建台湾府鹿港同知祝永清开复之案，行令送部引见。奉旨：『依议。钦此。』  
　 
清季申报台湾纪事辑录四

　　光绪元年（乙亥） 

　　上谕（同治十三年十二月十一日京报） 

　　上谕（同治十三年十二月十二日京报） 

　　闽督李（鹤年）奏陈台澎等处被风发水大概情形片（同治十三年十二月十六日京报） 

　　闽督李（鹤年）奏委员接署提督篆务片（同治十三年十二月二十五、二十六两日京报） 

　　台湾土番袭杀官兵事 

　　上谕四道（正月初十、十一两日京报） 

　　台湾官兵被杀情形 

　　将军文（煜）等奏庙神灵显迭着吁恳敕加封号折（正月二十六日京报） 

　　通商大臣沈（葆桢）奏嘉义县防剿文武各员及义民人等打仗阵亡殊堪悯恻请建祠从祀片 

　　通商大臣沈（葆桢）奏藩司因病请假起程回籍日期片 

　　将军文（煜）等奏为明季遗臣生而忠正殁而英灵恳予赐谥折 

　　论台湾事 

　　教师为难 

　　将军文（煜）等奏台地后山急须耕恳请开旧禁折（正月二十七日京报） 

　　大臣沈（葆桢）奏抚番招恳在在需人请饬调员来台片 

　　日本为琉球索还贡物 

　　论日本向中国索还琉球贡物事 

　　台湾近日情形 

　　华民欲徙入台湾 

　　福州消息 

　　东洋杂事（一则） 

　　闽督李（鹤年）奏遴员对调知县折（二月二十六日京报） 

　　生番拒敌官军情形 

　　谕旨（三月初四日京报） 

　　台湾消息 

　　武弁畏怯正法 

　　台湾消息 

　　论台湾近事 

　　大臣沈（葆桢）奏游击剿番阵亡吁请加恩予谥建祠片（三月二十日京报） 

　　福州发兵赴台 

　　琉球使人来华 

　　三月分教职单（三月二十六日京报） 

　　台湾消息 

　　闽省杂闻 

　　台湾琐闻 

　　闽督李（鹤年）奏函咨粤督派员署南澳镇总兵缺片（四月十二日京报） 

　　闽督李（鹤年）等奏为拣员调补海外要缺知县折（四月十六日京报） 

　　杂闻（一则） 

　　谕旨预录 

　　福建台湾消息 

　　英钦使回申 

　　福州将军文（煜）等奏为海神助顺恳加封号专建庙宇折（四月三十日京报） 

　　大臣沈（葆桢）奏为修筑城垣并择地建火药局片 

　　译论台湾善后事 

　　台湾军情 

　　闽省杂闻 

　　恭录谕旨 

　　台军信息 

　　闽省消息 

　　台湾消息 

　　淮军撤回情形 

　　钦差沈（葆桢）奏提督请假片（六月初九日京报） 

　　台湾军事详记 

　　台湾善后末议 

　　兵船赴琉球 

　　闽抚移镇台湾论 

　　台郡军情 

　　兵船赴琉球末该 

　　出师宜爱惜军士说 

　　台疆近闻 

　　普国请让台湾 

　　台湾驻兵 

　　台湾出口煤减税 

　　恭录谕旨（二道） 

　　台湾近事 

　　丁中丞接办船政事宜 

　　台湾开山情形 

　　福州将军文（煜）等奏为海神效顺请加封号建祠折（九月初四日京报） 

　　大臣沈（葆桢）奏为陆路提督患病咨请代奏吁恳开缺片 

　　大臣沈（葆桢）奏记名提督病故所管营伍现已派员接管片 

　　乙亥恩科福建乡试题名（节取） 

　　福州杂闻 

　　闽浙总督李（鹤年）奏知县调署片（九月十四日京报） 

　　丁中丞总理船政局事宜　 

　　淮军驻扬 

　　丁钦使接办船政局情形 

　　续述日耳曼兵船至闽 

　　闽省消息 

　　大臣沈（葆桢）奏为委员代理新辟恒春县片（十月三十日京报） 

　　续述闽抚王中丞病故 

　　炮台基址不固 

　　惩责舟师续闻 

　　论笞责舟师事 

　　福州近事（一则） 

　　琉球聘日本 

　　恭录谕旨 

　　福州杂事（二则） 

　　谕旨（十一月十四日京报） 

　　论日本厚待琉球 

　　上谕（十一月十六日京报） 

　　闽抚王（凯泰）奏因病请续假折（十一月十八日京报） 

　　闽抚王（凯泰）奏寻常军流徒犯遇抚臣驻台之时就近勘转片 

　　闽省近事（三则） 

　　福建巡抚王（凯泰）奏为抱病请假暂回内地医治片 

　　福建巡抚王（凯泰）奏为带印渡台各案回省补办片 

　　闽浙总督李（鹤年）奏抚臣因病出缺请旨简放折（十一月二十六日京报） 

　　正月十五日（公历二月二十日——即礼拜六） 

　　上谕（同治十三年十二月十一日京报） 

　　上谕：『沈葆桢等奏「请将福建巡抚移扎台湾以专责成」一折，着该衙门该奏。钦此』。 

　　正月十七日（公历二月二十二日——即礼拜一） 

　　上谕（同治十三年十二月十二日京报） 

　　上谕：『署两江总督刘坤一，着兼署办理通商事务大臣。钦此』。 

　　正月十九日（公历二月二十四日——即礼拜三） 

　　闽督李（鹤年）奏陈台澎等处被风发水大概情形片（同治十三年十二月十六日京报） 

　　李鹤年等片： 

　　再，八月十九、二十等日，台、澎被风轮船沈失，经沈葆桢就近附奏在案。 

　　内地福宁府宁德县之霍童地方，于八月十二日溪水暴涨，淹及田园；其大仑山海澨□日遭风，□沈巡洋师船，致毙水师兵丁。是月二十二日，福州府属之连江县亦因暴雨发水，冲塌城垣数十丈。臣等续□□□□□□当□委员勘□□□□□巡检在宁德县之十二都委员查明，霍童之水系数溪合流而来，其势浩大。幸而不过一日，宣泻□□□□不致成灾，伤毙□□□十余名，均已□□。被浸官署、民房及原设堤岸，间有损坏，分别修复。低处□稻杂粮，酌量栽补培□，一切官为董率，民情照常安谧。其大仑山巡船如何失事及溺毙兵丁名数、连县江民田曾否被淹、人口有无损伤，均饬明晰查复。 

　　至台地被风，据道员夏献纶□府□并有坍塌，已否一律修补及此外民田、人口有无损伤之处？亦已一面饬查；统俟覆到，再行酌办。 

　　所有台、内各属被风发水大概情形，臣等谨合词附片陈明，伏乞圣鉴！谨奏。 

　　奉朱批：『所有被灾地方，着饬该管官加意拊循，毋令失所。钦此』。 

　　正月二十五日（公历三月初二日——即礼拜二） 

　　闽督李（鹤年）奏委员接署提督篆务片（同治十三年十二月二十五、二十六两日京报） 

　　李鹤年片： 

　　再，福建陆路提督罗大春现在台北苏澳办理开山事宜，一时未能回任。所有陆路提督篆务，应即委员接署，以重职守。查有福建漳州镇总兵孙开华才具开展、勇敢有为，堪委署理。递遗漳州镇篆务，查有闽浙督标中军副将李东升营务谙练、办事实心，堪以委署。 

　　除分别咨行遵照外，臣鹤年谨附片具陈，伏乞圣鉴训示！谨奏。 

　　奉朱批：『知道了。钦此』。 

　　正月二十七日（公历三月初四日——即礼拜四） 

　　台湾土番袭杀官兵事 

　　西报传曰：据打狗埠友于正月十六日所寄之私书云：有官兵约三百名，已为生番所屠害矣。按此事系出在台湾海岛之南，番人乘夜袭攻官兵营垒，除杀毙兵士三百人外，又戕杀武弁三、四员；当即由打狗发火船往福省详报大府，以待兴问罪之师云。查台湾近日信息阙如，其威服、镇抚各善后事宜，罕有闻问；而突然徒闻此节，亦令人诧异太甚矣。追忆日兵踞台湾之际，□罹于敌人锋刃者，当复屈指可数。乃忽有官兵三百人，被区区土番所戮；既良可悲，又洵非加耀军威所宜有之事也。即云乘夜潜袭，而营中规范何竟全无提防耶！然则弛防者已受疏懒所遗之祸，想该番人亦非不大肇其后患；将见闽督必整饰戎行，以伸天讨。恐此后抚恤之道，不复可再示以慈惠矣。 

　　二月初三日（公历三月初十日——即礼拜三） 

　　上谕四道（正月初十、十一两日京报） 

　　上谕：『沈葆桢奏「请将开山出力员弁奖励」一折，福建台湾府番地经沈葆桢等督率文武员弁次第开辟，渐着成效；在事各员，均属着有微劳，自应量予奖励。福建陆路提督罗大春，着开复革职留任处分，交部从优该叙。署台防同知袁闻柝，着俟补缺后，仍留福建以知府尽先补用，先换顶戴。浙江温州右营游击王开俊，着以参将仍留闽、浙尽先补用，并赏加副将衔。县丞周有基，着以知县留于福建尽先补用。署彰化县知县朱干隆，着俟补缺后，以同知、直隶州知州留于福建尽先补用。副将唐守赞，着俟补缺后，以总兵尽先升用。降调总兵曾元福，着开复原官，并免缴捐复银两，以示鼓励。其余出力各员弁，准其择尤保奖，毋许冒滥！另片奏「提督唐定奎统领铭武等军到台布置周密、纪律严明，恳请奖叙」等语。唐定奎，着赏穿黄马褂，以示优异。钦此』。 

　　上谕：『沈葆桢等奏「请将明室遗臣赐谥建祠」一折，前明故藩朱成功，曾于康熙年间奉旨准在南安地方建祠；兹据奏称「该故藩仗节守义，忠烈昭然；遇有水旱，祈祷辄应，尤属有功台郡」。着照所请，准于台湾府城建立专祠并予追谥，以顺舆情。该部知道。钦此』。 

　　上谕：『沈葆桢等奏「请调员差委」等语；工部候补员外郎陈一鹤、补用同知文炜、候选知县李益林，着杨昌浚、王文韶饰令该员等即赴台湾交沈葆桢等差遣。钦此』。 

　　上谕：『沈葆桢等奏「台湾后山亟须耕垦，请开旧禁」一折，福建台湾全岛自隶版图以来，因后山各番社习俗异宜，曾禁内地民人渡台及私入番境，以杜滋生事端；现经沈葆桢等将后山地面设法开辟，矿土亟须招垦。一切规制，自宜因时变通。所有从前不准内地民人渡台各例禁，着悉与开除；其贩买铁、竹两项，并着一律弛禁，以广招徕。该部知道。钦此』。 

　　二月十二日（公历三月十九日——即礼拜五） 

　　台湾官兵被杀情形 

　　现得香港邮来新报云：台湾官兵被杀一节，更详于先前，然亦有大不相符之处。据云：中国十二月间，有武官两员在小村左右名香江地方被番人设伏而所杀。此处则离琅桥不大远，自从东国撤兵以来，祇屯湖南营兵于彼。山岭崎岖，海边有小路从海滨达入山内。中历正月初八日晨，该营出兵二百名赴凶手之村，以图惩罪——管带者，王某也；一路未遇敌人。既及该村，番人皆以窜去，惟留年老人及妇女数人而已；官兵皆刀杀之，焚毁房屋而归。兵士见番人似不敢与敌，于是壮大其胆，从容散步以行。未走多路，忽有番人无数自小径两边长草密菁之内皆以火鎗放击；军士随走随御。但番人潜伏草内，微露其身。适王某相近，从卫者约有二十兵，内尚有惧而欲奔走者；王某以剑吓威之。既砍倒数人，余皆不敢奔走。又至一处，路过隘口，番人自屯驻于巅岭之上，将石盘滚下；在榖内官兵，因而被杀者亦有之。两造攻战久之，忽王某中一鎗弹，幸仍可扶靠兵役之肩挣扎而前走也。该番人见官兵受伤，即为大益锐气从四处（？），而皆蜂拥上前。于是两面互相攻打；王某身虽受伤，复杀敌人一名而后死。其余诸兵，又为番人攻逼；及至出山榖，己狼狈不堪，受伤无数。计官兵被杀者九十有余人，番人被杀者则三十人矣。此一役也，亦官弁失于防范，受此一番折辱也。 

　　将军文（煜）等奏庙神灵显迭着吁恳敕加封号折（正月二十六日京报） 

　　福州将军臣文煜、闽浙总督臣李鹤年、福建巡抚臣王凯泰、办理台湾等处海防兼理各国事务臣沈葆桢跪奏：为庙神灵显迭着，吁恳敕加封号以顺舆情，恭折仰祈圣鉴事。 

　　窃据前嘉义县、现任台湾县知县白鸾卿详称：『嘉义县旧祀城隍尊神，祷雨祈晴，久昭灵应。其最著者，同治元年戴逆倡乱、围扑嘉城，绅士等恭请神位于城楼，虔诚吁祷。五月十一夜，地忽大震，雉堞倾颓而城垣无恙，兵民得以保全，咸称神佑。九月间，戴逆复扑嘉城，众心惊慌告庙，敬占休咎；蒙神默示平安，人心遂定。兵民竭力誓守，复保危城：此皆该令署事任内所目击者。兹据绅民陈熙年等佥禀前来，伏恳奏请敕加封号，以答垂庥』等因；并经台湾道夏献纶核详无异。 

　　臣等伏查庙祀正神，实能御灾捍患、有功于民，例得请加封号。今嘉义县城隍神保护城池，迭着灵应，洵为功在生民，允宜上邀褒宠。合无仰恳天恩，俯准敕加封号，以顺舆情，而昭灵贶。恭折具陈，伏乞皇上圣鉴训示！ 

　　再，此折系臣沈葆桢主稿，合并声明。谨奏。 

　　军机大臣奉旨：『礼部该奏。钦此』 

　　通商大臣沈（葆桢）奏嘉义县防剿文武各员及义民人等打仗阵亡殊堪悯恻请建祠从祀片 

　　沈葆桢等片： 

　　再据前署嘉义县、现任台湾县知县白鸾卿详：『据嘉义县绅士陈熙年等称：同治元年彰化戴逆之乱，全台震动。嘉邑两次被围，历时八月；援穷粮尽，官民誓以死守。时有义民潘缔等四十四名，力战捐躯，殊堪悯恻！请建义民祠，以慰忠魂』等因；当即饬道查覆。据详：『同治元年彰化之乱，所有防剿打仗阵亡之文武员弁潘恭赞、林廷翰、王鹤康、林上达并义民潘缔等，业经前道丁曰健开单具奏请恤；五年八月十九日，奉旨：「潘恭赞等，均着交部分别从优该恤。单并发。钦此」。伏查阵亡文武员弁及兵丁义民人等，例准入祀昭忠祠。嘉邑未有祠宇，毅魄无依；合无仰恳天恩，饬准建祠以祀潘恭赞等，并将阵亡之义民潘缔等从祀，春秋致祭，以慰忠魂』。臣等复核无异。理合附片陈明，伏乞皇上圣鉴，训示遵行。谨奏。 

　　军机大臣奉旨：『着照所请。该部知道。钦此』。 

　　通商大臣沈（葆桢）奏藩司因病请假起程回籍日期片 

　　沈葆桢等片： 

　　再，「潘霨着赏假」一片，本年十二月初一日奉到十月二十九日朱批：『潘霨，着赏假三个月回籍调理』。该藩司遵于十二月初四日，附「伏波」轮船由沪回吴。理合附片声明，伏乞皇上圣鉴。谨奏。 

　　军机大臣奉旨：『知道了。钦此』。 

　　将军文（煜）等奏为明季遗臣生而忠正殁而英灵恳予赐谥折 

　　福州将军臣文煜、闽新总督臣李鹤年、福建巡抚臣王凯泰、办理台湾等处海防兼理各国事务臣沈葆桢跪奏：为明季遗臣台阳初祖生而忠正、殁而英灵，恳予赐谥、建祠，以顾舆情、以明大义事。 

　　本年十一月二十五日，据台湾府进士杨士芳等禀称：『窃维有功德于民则祀，能正直而壹者神。明末赐姓、延平郡王郑成功者，福建泉州府南安县人。少服儒冠，长遭国恤；感时仗节，移孝作忠。顾寰宇难容洛邑之顽民，而沧溟独辟田横之别岛；奉故主正朔，垦荒裔山川。传至子孙，纳土内属。维我国家宥过录忠，载在史宬。厥后阴阳水旱之沴，时闻吁嗟祈祷之声；肸蠁所通，神应如答。而民间私祭，仅附丛祠；身后易名，未邀盛典。望古□集，众心缺然。可否据情奏请将明故藩郑成功准予追谥、建祠，列之祀典』等因；并据台湾道夏献纶、台湾府知府周懋琦等该详前来。 

　　臣等伏思郑成功丁无可如何之厄运，抱得未曾有之孤忠。虽烦圣世之斧斨，足砭千秋之顽懦。伏读康熙三十九年圣祖仁皇帝诏曰：『朱成功系明室遗臣，非朕之乱臣贼子。敕遣官护送成功及子经两柩归葬南安，置守冢，建祠祀之』。圣人之言，久垂定论。惟祠在南安，而台郡未蒙敕建；遗灵莫妥，民望徒殷。至于赐谥褒忠，我朝恢廓之规，远轶隆古；如瞿式耜、张同敞等俱以殉明捐躯，谥之「忠宣」、「忠烈」。成功所处，尤为其难；较之瞿、张，奚啻伯仲。合无仰恳天恩，准予追谥，并于台郡敕建专祠，俾台民知忠义之大可为，虽胜国亦华衮之所必及；于励风俗、正人心之道，或有裨于万一。 

　　臣愚昧之见，是否有当？理合恭折具奏，伏乞皇上圣鉴，敕部核覆施行。 

　　再，此折系臣葆桢主稿，合并声明。谨奏。 

　　奉旨已录。 

　　二月十三日（公历三月二十日——即礼拜六） 

　　论台湾事 

　　台湾生番岛内当东洋屯兵之际，各处情节信寄来申者，已可谓备而无遗矣。届撤兵之时，则东洋已将番人通处威服，东兵即仅两人结伴，亦可遍走无虞。是盖东洋少动干戈，故所克伐兵在台虽历多月，即末后之时仍静镇无事以驻也。东洋撤兵之该既成，中国接受东洋之后，将阖岛之番设法抚镇，使从王化；以冀将野境变为丰盛文兴之属，以期番人永后不复累于中地也。然善后各事宜，迄今而少有闻问。除本馆昨录官兵中伏一事，其它则实无一闻也。 

　　窃谓善后之事，不能以偶然得悉之一端。而总揆全局，但究竟论之，亦仅可就此一斑以求索其大概矣。吾所甚恐者，我官兵经实有大失于行事也。夫抚镇之法，要在一则示以势威、二则示以抚恤，而毫不怀小恨之气，又毫不加以无益之惩；于是番心始而惧畏，继而甘服也。东洋之行，正如是也。盖除初临威以刃锋外，后惟有端以结和。所买之物，皆出公价；所用之营地，又不强据：事事皆肃静有度，而土人因而不怀恨矣。是东洋虽原不宜来台湾，而举动尚遗之好名。现在与东洋和睦，本馆亦实不愿讳隐其事。忆当时东兵与生番接战，不肯生擒，而皆于行陈戮其敌。但亦不过仅杀执器之敌；至若戮杀老小及女，未闻其事。反忆一时番人舍堡留下仅一小女，东兵则始而良加抚养、继而发至该国，彼处人亦皆趋前示怜，而赏以玩物。及撤兵，乃还其小女也。若昨日所陈中兵出惩，番人已舍其堡，惟留下老小及女数名，而官兵随皆付之一刃。试问杀老小，犹得谓之抚镇乎？试刃于软弱老小，犹有何光于官兵乎？今承办台湾善后之人于镇服人之道，有罪者既已严惩，更施威于无辜柔弱之老小，是不过报恨而已；国家之报恨于己属，岂为事体乎？其大失，则于此一端己见矣。夫番人究有重山深榖，□藉以作出没为难之计。陈杀秉公以惩罪等事，尚可时久而忘；若肆忍心以杀无辜之老少，是则终身莫能释之毒怨、戴天不可共之仇雠。而官兵欲结仇恨，岂善后之事官乎？即曰番人潜杀武员两人，事属可恶，有应严行惩办；然番人或系先受兵暴者，亦未可知。而官兵反戮杀老小，是与生番之行为不甚差远矣！而我官兵因野人行恶，犹应自行效恶于野人乎？ 

　　番人虽为野人，究亦有人心。吾闻之西人，曾已遍走番境之内，而皆不惧罹害；又闻我华民与之相好者亦有，虽有盖不与怀恨者，大抵亦实难以为常。盖野人一与人怀恨，则无惨不行矣。今中兵如是办事，恐善后事宜实难于成功，势必番人永远为负嵎之计；而糜费国银，似犹无底矣。是台之事，似不如另谋他法。闻已有御史进言：我朝不如将台湾处以格外之制，准西人随意就居，买地开矿行业。想此计，实为至善。西人用巨本于彼，则各矿可尽挖；开矿，则民数必大增。所挖各矿，又可由中国□科以重税。是则逾数十年，台湾将成富盛之地；既不复为国帑之漏卮，反为国人丰库之地也。且台湾仅属一岛，亦与陆地各省毫无相系也；又况业虽为西人之业，而地仍为中国之地，便与上海等处租界相同。俟生番少知仁义之日，中国再加之以教化，则其易治必较易于今日；亦如美国之旧金山，贸易者各国之人皆有，而其地仍为美国之地也夫。 

　　教师为难 

　　「字林报」云：近来台湾、汕头、金州三处传教人颇为所窘。 

　　其在金州者，有本地教师曾购得基地一块，意欲盖建礼拜堂，为人瞻仰。起先商酌购地时，殊称顺手。及立有契据，到地方官衙门过户，则官竟执不准行——其或恐日后生事，抑或官员深恨教事，则皆未可知也；并饬拿卖地经手人到案，令同进教者说明宜将地契呈上，以作罢论；并以经手人罔知顾忌，将定以斩首之罪。官果真有是举欤？抑仅以虚词恐吓欤？然进教之本地人则已惊虞失措，特环恳西教师至官前缓颊，务须弗杀此经手人也。 

　　至汕头所闹之事，本属微细；且该处又系通商口岸，故已调停了结矣。 

　　若台湾之出事，其缘由又异于金州也。盖距台一百二十里外，有一处离海滨亦远，一西教师名「喀母罢洛」者在其中传教于必巴万番人。该番人性本愚蠢，故彼处华人之有势力者，素来役之如仆隶；今该教师在彼传教，内有一华人深恐土番被其教通，渐知尊卑之分，将不肯再供役使，故会聚其同类者多人来攻礼拜堂。斯时喀母罢洛已就寝，但闻门外喧嚷，起而视之，则见有持刀者、持鎗者、又有持火把者，势甚汹涌，将该堂围似铁桶；騲呼该教师之名。及到门口，想与华人讲话；而华人又逐之使进，不令出来。该教师因又将棉被裹身，藉以拥护；复反身到大门前，而众又逐之不止，其棉被亦为击破数处。众又将火把投之堂内，一室熊熊，几若欲放火者。然斯时该教师则门外有人、堂中有火，进退维榖，颇有戒心。幸一时传言门将落下，众始略为退开；而教师亦乘间逸出，伏于近地眺望。惟见火把往来不止，如寻觅光景。因想三十六着，走为上着；即乘夜疾行。比至天明，身亦困乏，目有小伤；走至最相近之衙门禀诉，官始着人保护，送回台湾。然彼处礼拜堂，则已为众人毁坏矣。 

　　将军文（煜）等奏台地后山急须耕恳请开旧禁折（正月二十七日京报） 

　　福州将军臣文煜、闽浙总督臣李鹤年、福建巡抚臣王凯泰、办理台湾等处海防兼理各国事务臣沈葆桢跪奏：为台地后山急须耕垦，请开旧禁，以杜讹索而广招徕；恭折驰陈，仰祈圣鉴事。 

　　窃臣等于十二月初一日业将南、北路开通及拟将琅桥、旗后等处布置各情形，奏明在案。因思全台后山，除番社外，无非矿土。迩者南北各路虽渐开通，而深榖荒埔、人迹罕到，有可耕之地而无入耕之民。草木丛杂，瘴雾下垂，凶番得以潜伏狙杀；纵辟蹊径，终为畏途。久而不用，茅将塞之。日来招集垦户，应者寥寥。盖台湾地广人稀，山前一带虽经蕃息百有余年，户口尚未充牣。内地人民，向来不准偷渡；近虽文法稍弛，而开禁未有明文。地方官思设法招徕，每恐与例不合。今欲开山不先招垦，则路虽通而仍塞；欲招恳不先开禁，则民裹足而不前。臣等查旧例称：台湾不准内地民人偷渡；拿获偷渡船只，将船户等分别治罪、文武官该处、兵役治罪。又称：如有充作客头，在沿海地方引诱偷渡之人，为首者充军，为从者杖一百、徒三年；互保之船户及歇寓知情容隐者，杖一百、枷一个月；偷渡之人，杖八十，递回原籍；文武失察者，分别该处。又内地商人置货过台，由原籍给照；如不及回籍，则由厦防厅查明，取保给照。该厅滥给，降三级调用。又沿海村镇有引诱客民过台数至三十人以上者，壮者新疆为奴、老者烟瘴充军。又内地民人往台者，地方官盘验出口；滥给者，分别次数罚俸、降调。又无照民人过台，失察之口岸官照人数分别降调，隐匿者革职。以上六条，皆严禁内地民人渡台之旧例也。又称：凡民人私入番境者，杖一百；如在近番处所抽藤、钓鹿、伐木、采椶者，杖一百、徒三年。又台湾南势、北势一带山口勒石外为番界；如有偷越运货者，失察之专管官降调，该管上司罚俸一年。又台地民人不得与番民结亲；违者离异治罪，地方官参处。从前已娶者，毋许往来番社；违者冶罪。以上三条，皆严禁台民私入番界之旧例也。际此开山伊始，招垦方兴；臣等揆度时势，合无仰恳天恩，将一切旧禁尽与开豁；以广招徕，俾无瞻顾。 

　　嗣又据台湾道夏献纶详称：『旧例，台湾鼓铸锅皿、农具之人，向须地方官举充，由藩司给照；通台祗二十七家，名曰「铸户」，其铁由内地漳州采买。私开、私贩者，治罪。迩来海口通商，铁斤载在「进口税则」。昔杜内地之出，今自西洋而来，情形迥异。而不肖兵役人等往往向民间籍端讹索，该铸户亦恃官举，任意把持；民甚苦之。又台湾竹竿，向因洋面不靖，恐大竹篷筏有关济匪，因禁出口；以致民间竹竿经过口岸，均需稽查。不知海船蒲布皆可为，并无需用竹。立之厉禁，徒为兵役留一索诈之端，民间多一受害之事；应请毋庸查禁』等因。臣等思当兹开辟后山，百凡以便民为急，不得不因时变通。合无再恳天恩，饬地方官将铁、竹两项悉弛旧禁，以断胥役勒索之路，以济闾阎日用之需。 

　　愚昧之见，是否有当？理合恭折由轮船内渡，付驿六百里驰奏。伏乞皇上圣鉴，训示遵行。 

　　再，臣葆桢拟于本月初四日驰赴琅桥察看形势，随因感冒甚重，未能如期起行。俟调治稍痊，即当前往；谨以附陈。至此折系臣葆桢主稿，合并声明。谨奏。 

　　奉旨已录。 

　　大臣沈（葆桢）奏抚番招恳在在需人请饬调员来台片 

　　沈葆桢等片： 

　　再，开辟台后一带，抚番招垦，在在需人。兹据营务处浙江候补道刘璈禀称：『有候补工部员外郎陈一鹤，系浙江台州府临海县人；补用同知文炜，系湖南长沙府人；运同衔候选知县李益林，系湖南岳州府巴陵县人。三员皆才具优良，躬耐劳苦；堪以相资为理等因。合无仰恳天恩，饬下浙江、湖南巡抚分别调令来台，以为指臂之助。伏乞皇上圣鉴训示。谨奏。 

　　奉旨已录。 

　　二月十九日（公历三月二十六日——即礼拜五） 

　　日本为琉球索还贡物 

　　昨阅香港邮来各日报，知日本人于西字报中刊列一则：谓去年中东该和，中国曾以四十万银补偿日国军费，又以十万银抚恤琉球被难之家属；则可见琉球实为日本之藩服，中国家不当受其方物。故去年琉球入贡之珍，日本近已移文于中国总理衙门，拟将索还云云。 

　　于是，中外新闻及华字日报各设难辨诘曰：琉球之服从我朝，历有年所。凡遇彼国新君登极，必请我国册封，以为荣幸；正不独频年之贡献已也。此固自昔为昭，匪今伊始；岂日本近在东瀛而未之闻乎？若去岁台疆不靖，中国与以五十万银，原所以大度为公，不欲两国军民同罹锋镝。此正息事宁人之意，与琉球之属于何国，渺不相关！今日人不究其详，而第据偿银一事，以为琉球即为己属，毋乃以虚词诳人乎！且查万国律例，凡为自主之国，□□□□□属，亦仍许其通问于他邦。近如安南与法兰西通商，西贡一隅俨为法有，且已□有条约；而安南于中国仍复入贡，□□□□□法国有后言也。又如鲁文尼亚，向本属于土耳其，近复有数大国与立通商条约。故西班牙新君践位，其国外部大臣□□□布告各邦，且以书直达于鲁文尼亚。土国因即具书与西班牙诘难，而各国闻是事，亦俱以土国为非。盖鲁文尼亚既为自主之国，亦当听其往来酬酢也。今琉球既与安南相同而又非如鲁文尼亚久属于土国，则其入贡中朝，日本且不当阻遏；而况来索取乎！且琉球与日本所立之条约究竟如何？各国亦未尝目睹。日本既必欲争此，何勿将条约明白刊示，俾中外咸使闻知乎！若仅以偿银一事据为口实，则何足以服人心也。 

　　以上皆香港报所论之大略，其曲直是非，几于抉摘无遗。故节录之，以供有心世道者览焉。 

　　二月二十四日（公历三月三十一日——即礼拜三） 

　　论日本向中国索还琉球贡物事 

　　前阅香港各报载有日本备文向总理衙门索还去岁琉球所贡方物一事，借口于总理衙门去岁该和之日，有琉球系为日本藩属，中国不应受其贡献等语。又云系得之日本西字日报，但不知其确否。吾以为日本虽愚，似尚不至以妇孺行为施诸政事。第恐因讹传讹，以致有此笑话。若果属实，则日本之行为真足以见笑四洲、诒羞百世，究竟与中国何损毫末哉！ 

　　夫天下之事，仅判两端：曰义、曰利而已。以义言之，琉球之臣服于中国，不但本朝已也；惟至本朝，则愈效其恭顺。其新王之即位，皆请锡命于本朝，且常遣其大臣子弟来国子监肄业。至于岁岁来庭、年年进贡，犹其后焉者也。其列为藩臣也，载在盟府，非系一朝一夕之事，故凡四州之人所共见、共闻者也。至于臣服日本，不知始于何时？惟彼二国己独知之，而他人皆不知也。以利言之，琉球之岁贡与本朝之岁赉，真不愧厚往薄来矣。其贡使往还，舟车之费、衣服之锡，免其进出货物之关钞、厚其随从人役之供给；且彼国商民若有遭风之事，中国备舟赏物，送回其国：岁费实非浅鲜。琉球君民，岂不知中国待伊之恩德哉！即如生番残害彼国难民，究与中国何涉！而犹赏给抚恤银十万两。故去岁仍旧朝贡，皆由于彼国君臣深感恩德，甘心恭顺；并非中国加以一兵、遗以一矢之所致。彼日本者，即令妒忌其不应贡献中国，但当禁其不令来贡，何得反向中国索还？又况禁其来贡，已非正理哉！吾想日本虽愚，亦断不至出此下策也。 

　　夫古今小国间于两大者，如春秋之郑、战国之滕、宋之西夏以及今之安南各国，无不于两大各尽「事大」之礼；而大国亦无〔不〕大度包容，以尽「字小」之道。未闻其有互相妒忌，不令其尽「事大」之礼者。今琉球介于中、东，所幸者中国量包天地，不与日本相同耳。若彼此互相妒忌，日本不令其贡献中国、中国又不令其贡献日本，则琉球岂不狼狈哉！是岂大国「字小」之道乎？故日本果有此举，夫岂堂堂大国之所为，直妇人孺子之所行耳。常见乡村之间彼此同居，当其和好之时，而彼此孺子互相赠送物子其母；及一旦少有嫌隙，则彼此之母互相索还，反令孺子大有难处之境。在妇人之见，以为非如此不足以明恩怨；而在有识者见之，不值一笑。今日本之行为，何以异是！故吾谓日本虽愚，断不出此下策。其西字日报之所胪列者，大抵出于无知小民故作此不经之语以自鸣得意，断非出于朝廷之志。西字报因讹传讹，姑存其说以供世人之一笑而已。 

　　虽然，此事实足见笑四洲、贻羞百世。日本君臣闻之，何不令其更正，庶免为朝廷羞、供邻邦之笑也可！。 

　　三月初一日（公历四月初六日——即礼拜二） 

　　台湾近日情形 

　　台郡生番自戕杀官军后，其崖略曾节经登报。兹悉沈幼丹中丞闻是信后，已拟移节台疆，督办一切。并闻前次官军之被害者，其实数共九十余人；盖尚有许多官军见势不佳，便避匿于深林幽榖中，随后陆续而归营也。惟王副戎开俊竟死于是役，人共惜之！ 

　　现闻有罗军门、张镇戎已提劲旅而去，又于二月初四日遣「济安」轮船载淮勇三百名前往，以图剪灭丑类。又闻「凌风」轮船曾赴台湾之极南境有所谓「龟仔律社」者，其社右有地名「大树房」，经西人相度地势，将于猫鼻角、水泉庄两处建设灯楼。又在澎湖之口有小岛曰「鱼洲」，亦拟建造塔灯：俾往来火船于黑夜中不至坏事。此诚洋面之极要务也。 

　　第想台湾生番，去年已为日本人所诛杀，其村社屋庐半遭焚毁；我国家既不忍其屠戮，特遣退日师。在生番果稍有人心，方□环向军门泥首志感；乃转以德为怨，□抗天戈。则即萃以精兵，殄灭殆尽，亦固其所。但生番究属蠢愚，从未沐以教化；则此日似当剿抚兼施，俾优焉游焉而逐渐知感，亦不失宽大之恩也。故知握大权者，当已思之烂熟矣。 

　　华民欲徙入台湾 

　　西报论朝廷弛华人赴台之前禁，谓曰：福建、汕头、厦门三处共有二千家，现皆乘禁弛而预备渡海觅业于该岛云。 

　　三月初二日（公历四月初七日——即礼拜三） 

　　福州消息 

　　闽抚王中丞闻生番戕害官军，现将移节赴台云。又以百姓毁坏电线事，故某县知县已率兵三千将图查办也。 

　　三月初四日（公历四月初九日——即礼拜五） 

　　东洋杂事（一则） 

　　日本新报云：日王已传令琉球之官，命即来京，俾面询入贡中国之事。 

　　三月初九日（公历四月十四日——即礼拜三） 

　　闽督李（鹤年）奏遴员对调知县折（二月二十六日京报） 

　　头品顶戴闽浙总督臣李鹤年、福建巡抚臣王凯泰跪奏：为遴员对调知县，恭折仰祈圣鉴事。 

　　窃台湾远隔重洋，凤山为台南要地，民番杂处；现办辟地抚番等事，尤非干练之才，难资得力。本任凤山县知县严成仪，人甚谨饬；惟才具稍欠开展，于措置洋务非宜。据台湾道查明，禀请于内地中简知县酌量对调。臣等查准补凤山县知县严成仪人地既不相宜，自应遴员对调，以期得力。随督同藩、臬两司于内地各县内逐加遴选，非现居要缺，即人地未宜。惟查有本任武平县知县邓嘉绳，年四十三岁，江苏江宁县人；由附贡生，报捐训导，改奖中书科中书衔。在贵州军营出力保奏，奉上谕：『邓嘉绳，着以知县遇缺即选。钦此』；选授武平县知县。同治十年四月到任，历俸已满三年，调署泰宁县，现署福鼎县事。该员年强才裕，办事勤能；以之请补凤山县要缺，实属人地相宜。所遗武平县，本系简缺、又隶内地，较为易治。查本任凤山县知县严成仪，年三十六岁，湖南龙阳县增生。咸丰丁巳，并补行壬子、己卯科本省乡试，中式举人。同治乙丑科会试，中式进士；奉旨以知县即用，签掣福建。同治五年三月到省，委署嘉义县，准补凤山县；八年七月到任，九年八月卸事。该员持躬谨饬，年力富强；以之调补武平县知县，亦属人缺相宜。惟凤山县系烦难中缺、武平县系无守简缺，互相对调，与例稍有未符。第海外要缺，现当因地择人，相应据实声明。合无仰恳天恩，俯准以本任武平县知县邓嘉绳调补凤山县知县；所遗武平县缺，即以本任凤山县知县严成仪对调。似此一转移间，于地方均有裨益。加蒙俞允，该员邓嘉绳、严成仪俱系现任知县互相对调，衔缺相当；毋庸送部引见，并免核计参罚。 

　　据藩、臬两司会详前来，谨合词恭折具奏，伏乞皇上圣鉴，敕部核覆施行。谨奏。 

　　奉旨：『吏部该奏。钦此』。 

　　三月十二日（公历四月十七日——即礼拜六） 

　　生番拒敌官军情形 

　　福州新报述曰：中国官兵现驻一处，即与台湾府相近者；经再有与番人交锋之事，虽无败绩之闻，然官兵亦仍坐不利云云，此外，则无佳音焉。 

　　夫生番为人，素称愚蠢；而所特奇者，如本馆前所说该番之兵器转较善于华兵所执者是也。乃敌人手执后门开之精鎗，又辗转于所熟游之重山深榖，伏于茂林密菁之中；则其为敌固亦不可藐视者，已可见矣。但前此日本人告捷奏功，似无难事；则我兵想亦不致棘手也。而吾所特有问者：生番僻处岩穴中，究从何处而得此等精良之鎗乎？得非日本人于甫出国时所授与者，以致有此遗难欤？故今华兵如欲取胜，莫要于密防其出入，不使西鎗及弹药漏入番境之内，庶几乎其可盼成功也！ 

　　三月十六日（公历四月二十一日——即礼拜三） 

　　谕旨（三月初四日京报） 

　　奉上谕：『沈葆桢等奏：「请将阵亡之游击优恤，并赐谥、建祠」等语。副将衔尽先参将、浙江温州右营游击王开俊，在福建台湾地方剿办土匪，甚为出力。本年正月间，带队搜捕狮头社番，遇伏阵亡；深堪悯恻！王开俊，着照副将例从优该恤，并加恩予谥，准于台南建立专祠。随同阵亡之花翎都司衔尽先守备周占魁、蓝翎尽先守备杨举秀、尽先千总杨占魁及勇丁九十三名，均着交部从优该恤，一并附祀，以慰忠魂。钦此』 

　　三月十七日（公历四月二十二日——即礼拜四） 

　　台湾消息 

　　前阅邸抄，知为生番所害之参戎王公开俊等，已由沈幼丹钦使具奏，仰邀恤典在案。昨得厦门邮来信息，知王公遇伏时，其部下带兵官李长兴者，曾先经率队过去。比闻生番从山岛截击，李竟不敢回援，匆匆遁走；以致王公遇害。此事已闻之上宪，故现经审实，遂正典刑。又有一军士某，隶张协戎部下；曾私盗营中军器售与生番，以致生番得猖獗若是。现亦一并察出，同置诸法云。 

　　又福州来信，谓近来官军与生番交战，官军势颇不利。惟兵士之死于是役者，则尚未详核其数耳。 

　　三月十八日（公历四月二十三日——即礼拜五） 

　　武弁畏怯正法 

　　得厦门邮来信息：知武员李长兴在法场正法。先是，官兵约五百人中台湾番人之伏，死伤几百人；管带之员王开俊，率兵御敌，奋勇可嘉！本馆经已列诸报内。该员身受重伤，仍然手依从人督率兵勇□击，不稍退却。既杀伤番人多名，便卒遭阵亡之惨。然除该员左右数人外，余皆望风而鸟兽散，甚属遗耻于军中。兹知李长兴为该队之副领官，坐罪正法，则固与各兵士逃走者也。夫以心怀畏怯、率众溃散，至坐极刑，固为至严；但军例如是，不可恕也。此人，吾亦不之为怜矣。凡军中打仗，全赖奔命者之勇；彼既无行军之胆量，则何为徼幸图功，贪食国家之俸饷乎！当时长兴不逃，则众兵士大约亦不敢奔溃，而开俊或可得以免戕；即番人亦不能藉此以大增锐气也。顾开俊虽勇，则既令从兵惨戮番人，而不能自护其身以免于死；吾仍然不之怜也。想其被杀以为好杀之报，亦可也。是役，终为遗大辱；于军事之不可霎洒能不再犯此祸，则庶几矣。 

　　此事于昨报曾经略述，今因厦门递来之信息更详，故再录之。 

　　三月二十二日（公历四月二十七日——即礼拜二） 

　　台湾消息 

　　香港西报云：近得台湾之信，知中国家欲惩服生番似甚棘手，现又从福州调兵前去。沈幼丹钦使业已回省，闽抚王中丞于初五日移节抵台；盖因沈钦使奏准闽抚宜移驻台疆故也。初四日，中国「济安」炮船载兵三百名到台防御云。 

　　三月二十五日（公历四月三十日——即礼拜五） 

　　论台湾近事 

　　前阅邸抄载有沈钦使请奖去岁台防文武员弁一疏，未几而生番复有戕杀游击王开俊等官兵之事，沈公又为之请恤。于是道路之间，啧有烦言矣。 

　　说者谓去岁日本侵犯台湾之举已及半年，而中国筹饷调兵费用巨万，卒之未发一矢、未用一兵，仍归于该和；犹得曰兵端一开，恐祸无已，不如不战之为是。然在台员弁兵勇空耗饷糈，并无寸绩；而沈公为请奖叙，亦未免少过耳。嗣后在台员弁经公奏奖，有当加意奋勉，妥办善后；乃公离台未久，而竟酿成生番戕杀官兵之案！夫生番尚未归化，其残杀之性未除，官兵岂不知之！何以轻身冒险径入豺虎之乡，以致兵为所害！及统大队以往，生番丁壮既已逃出，仅留老幼妇女；官兵拏获之后，应交地方文官审明办理。乃计不出此，杀其妇女、焚其房屋，安知所当之妇女、房屋，果属戕害官兵之家属、产业耶，抑非戕害官兵之家属、产业耶？业已不分皂白，妄肆焚杀；则生番之仇我必深！又毫不加计算，冒险深入，自当严整队伍、缓步以行，如俗所谓刀出鞘、弓上弦者，成可免祸。又况兵法有云：无事如临大敌；岂临事而反可疏忽！今观各报及台入所述，均似未免过于轻玩；岂有身入险地而可以玩忽如此乎！故临阵畏葸而逃回者，可诛；其临阵而藐视敌人者，亦在速死之列也。且日本去岁之攻生番也，兵精器良，人人有敢死之心、无求生之意，犹复整队而进，不敢少形轻略；诸事均假仁义，买地为营、购物供用，必加其值以与之。除两阵交兵杀人外，不敢妄杀一人；尚且半年之久，不敢冒险轻人：岂非前车之鉴耶？乃日人退后，官兵接办诸事仿照日人，犹恐一时难伏其心；况反其道以行之乎！昔诸葛武侯之攻南蛮，问于马谡；谡曰：『攻心为上』。武侯从之，以定南方。今王开俊等之所为，不但不能上师诸葛，而且不能下效日人；又何怪乎全军覆没也！倘使开俊等在台不令兵勇轻出，何至召杀兵勇之祸！既而大队进剿，不复轻肆焚杀，而并如对大敌，严队进攻，不敢藐视一切；何致召全军覆没之祸！故说者谓沈公至台，查勘明白，不该其罪已幸矣；复为请恤，未免少过耶。 

　　今者，王中丞移节驻台，与沈公同办善后诸务。惟望反前所行，攻心为上；则生番之归化，固可拭目以俟也。不然，徒欲藉力兵勇妄肆诛戮，吾恐有决川御水、用油灭火之患矣！ 

　　本馆去台数千里，诸事尽系得之传闻；其中恐有所见、所闻、所传闻各有异辞之处，故不敢决其是非。但既有所闻，釆列于报，以呈王、沈二公之览，未必无刍荛之小助也。未识二公以为何如？ 

　　四月初四日（公历五月初八日——即礼拜六） 

　　大臣沈（葆桢）奏游击剿番阵亡吁请加恩予谥建祠片（三月二十日京报） 

　　沈葆桢等片： 

　　再，管带「福靖」左营、温州右营游击王开俊，本年正月初八日以入剿狮头社番，遇伏阵亡。所有情形，经臣等奏明在案。 

　　该游击任事勇往，血性过人；久历戎行，勋绩卓著。上年剿办彰化土匪，甚为出力。倭事方殷之时，尤能密筹布置，深合机宜。此次以凶番迭扰居民，奋不顾身；虽深入捐躯，而所诛番目、番众亦复不少。忠骸至今尚未寻获，闻者无不恻然！上年经臣等会折奏保，以参将尽先补用，并加副将衔。合无仰恳天恩，将浙江温州右营游击王开俊照副将例从优该恤；并请加恩予谥，于台南准建专祠。其随同阵亡之哨长花翎都司衔尽先守备周占魁、蓝翎尽先守备杨举秀、尽先千总杨占魁及勇丁九十三名，并恳交部从优该恤祔祀，以慰忠魂。 

　　谨附片陈明，伏乞圣鉴训示！谨奏。 

　　奉旨已录。 

　　四月初六日（公历五月初十日——即礼拜一） 

　　福州发兵赴台 

　　得福州邮来新报，知火船——名「海龙」于三月二十三日开往台湾，载有兵士一千五百名；盖以资征番人也。按「海龙」船本定于早数日起程，因天下雨，兵勇不肯前往，故延至二十三日。西报谓之曰：观月前所发兵士，每人特执有伞一把并扇一柄，则不知何为而犹惮雨耶！又曰：近来番人与官兵交锋，每能获利。而官兵反动多胆怯，有畏避而奔之势；则现在此怕雨之兵，番人似亦不必太畏也。西报如此立言，似属藐视中兵之无能而言之太甚欤！ 

　　琉球使人来华 

　　阅东洋来报，谓琉球人经欲派使人来聘于北京，盖一以唁大丧而一以贺新皇登极也。东朝闻而大怒之。按西报所言，琉球虽名属于东朝，而两球仍然由前君与各执事自为擅主云。则视于此言，似乎琉球国势仍然与往昔无异，既服东洋，犹愿进贡而兼服于中朝，可见琉球仍为自主之事；则前之彼国人民遭难台湾而东人必为之出首而来问者，其行之荒唐而无顾忌者，不亦复见一斑欤！兹闻中朝前所允给恤银二十万两与琉球被难人之家属，该琉球人以为过多，只肯受十万焉。东入闻之，便即该将轮船一只送与琉球国也。 

　　四月十一日（公历五月十五日——即礼拜六） 

　　三月分教职单（三月二十六日京报） 

　　……复训：福建〔福〕鼎王献瑶（台湾，举）。 

　　四月十三日（公历五月十七日——即礼拜一） 

　　台湾消息 

　　香港「循环日报」谓曰：华二月杪，闽省官军于海岛之北与生番交锋，生番经败去；计被杀者，不下四十人。中国统兵者，为副将罗大春也。 

　　四月十六日（公历五月二十日——即礼拜四） 

　　闽省杂闻 

　　福州邮来西报云：日来台湾消息所传虽未尽详细，然探闻大略，官军似不甚得利。该生番分为数起更迭交战，时获胜仗。其所以致胜者，大概以身家性命所关，故勇气特倍也。若官军，则未免稍怀顾忌矣。前日曾将退缩不前之带兵官正法一人，或自此得可奋激，亦未可知也。 

　　又，前日福州一小制造局内有华人制成一鎗，特为试放。讵料火药甫然，而鎗即炸裂，头脑破损，放鎗人立即毙命。所以现在该处华官拟以后试演新鎗，照西法用电气引火；盖以防不测也。又传得沈幼丹钦使，不日将由台郡回省云。 

　　四月十七日（公历五月二十一日——即礼拜五） 

　　台湾琐闻 

　　近接台信云：生番内地，有林木阴翳、搓枒碍路之处，向为人迹所未到。三月初旬，朱总戎明登携带棉花五十包、生油数十桶至该处地方，以棉花、生油浸透掷入树林中，以引火物然之。一时烟焰蔽天，火光高烛，败株朽干着火即灰；熏灼既久，即含萌箨者，亦无不受祝融之虐。其地虽人迹罕到，而巢居穴处，不□蠢动之物当此巨燹，应无噍类。最可惜者，参天古木，材中栋梁，不受斧斤、爇如薪燎，未免失之过暴耳。然幽林深榖，一旦化为孔道康庄，于进兵之举，未尝无大利焉。伯益之烈山泽，其可厚非乎！又云：福州现调福宁镇宋公过台帮办军务，已陆续有兵到矣。又云：鸡笼山等处现蘖已开掘煤矿，曾请西士看验，此煤果佳；即当用泰西机器开挖云。 

　　四月二十七日（公历五月三十一日——即礼拜一） 

　　闽督李（鹤年）奏函咨粤督派员署南澳镇总兵缺片（四月十二日京报） 

　　李鹤年片： 

　　再，闽、粤南澳镇总兵鞠耀干撤任察看，所遗该总兵篆务，前经两广督臣会奏以前任南澳镇总兵吴光亮署理，奉旨允准在案。缘吴光亮在台湾带勇，一时未能到任，致鞠耀干久未交卸。除由臣函咨两广督臣即日另行派署具奏以重职守而免贻误外，理合附片陈明，伏乞圣鉴！谨奏。 

　　军机大臣奉旨：『知道了。钦此』。 

　　五月初一日（公历六月初四日——即礼拜五） 

　　闽督李（鹤年）等奏为拣员调补海外要缺知县折（四月十六日京报） 

　　头品顶戴闽浙总督臣李鹤年、福建巡抚臣王凯泰跪奏：为拣员调补海外要缺知县，恭折仰祈圣鉴事。 

　　窃福建台湾彰化县知县王文棨准补邵武府邵军同知，准吏部开缺咨文坐同治十三年六月十四日；按闽省照限减半计算，应归七月份截缺。所遗彰化县系台湾海外繁难要缺，例应在外拣调。定例：调补台湾各缺，无论历俸试俸未满年限、未请实授，但得人地相宜，悉准调补。该县远隔重洋，地方辽阔；兼之民番杂处，政务纷繁：非精明廉干、熟悉海疆风土之员，弗克胜任。臣等督同藩、臬两司于内地现任繁简知县内逐加遴选，非现居要缺，即人地未宜。惟查有屏南县知县杨宝吾，年四十三岁，湖南靖州人；咸丰辛酉科拔贡，于剿办粤匪案内出力保奖，咸丰十一年十月十一日奉上谕：『拔贡杨宝吾，着以知县尽先选用。钦此』；选掣今职，同治十年三月二十七日到任。该员心地朴实、守洁才明，在闽年久，于海疆风土情形熟悉。本任内，并无积案未结及欠解钱粮暨承缉盗案未获有关降革处分并未完钱粮分数。今请调补彰化县知县，洵堪胜任。该员系现任简缺知县，初调繁缺，与例相符，人地亦实相需。合无仰恳天恩，俯念海疆员缺紧要，准以屏南县知县杨宝吾调补彰化县知县，实于地方有裨。如蒙俞允，该员系现任知县请调知县，衔缺相当，毋庸送部引见，并免核计参罚。所遗屏南县知县系选缺，闽省现有应补人员，应请留闽；俟奉到部覆，另行遴员请补。 

　　据福建藩、臬两司会详前来，臣等谨合词恭折由驿具奏，乞皇太后、皇上圣鉴，敕部核覆施行！谨奏。 

　　军机大臣奉旨：『吏部该奏。钦此』。 

　　五月初五日（公历六月初八日——即礼拜二） 

　　杂闻（一则） 

　　日本之于琉球，自去年台湾一役，竟有视为臣属之意；故于纳贡中朝之事，尝召该国人员询问。兹闻日本制造局、书院、工部局等处，又奉谕饬预备款接琉球人员；不知因何事而重莅其地也。 

　　五月初六日（公历六月初九日——即礼拜三） 

　　谕旨预录 

　　四月二十六日，奉上谕：『沈葆桢着补授两江总督兼充办理通商事务大臣；未到任以前，仍着刘坤一署理。钦此』。 

　　五月初七日（公历六月初十日——即礼拜四） 

　　福建台湾消息 

　　福建寄来西报云：现接到台湾新闻，知该处官兵近与生番有接仗之事。大约官兵多失利，已经退后而远离寨垒也。该报又论云：官兵虽已却退，而满口尚有称说已获胜仗。现福建各官亦在讲求军实，以预备战争。所有习学西法兵勇，有一西官带领，现已奉令赴台矣。又有驻省之弓箭华兵，近亦大为简阅。该处西人有往观者，谓譬如以看戏论，颇称壮观；若施之军务，则此等无用之技亦殊可发一笑也。 

　　五月十三日（公历六月十六日——即礼拜三） 

　　英钦使回申 

　　前日英钦差威公已由福建厦门、鸡龙等处游历一过，乘战船偕从员而回沪云。 

　　五月十五日（公历六月十八日——即礼拜五） 

　　福州将军文（煜）等奏为海神助顺恳加封号专建庙宇折（四月三十日京报） 

　　福州将军臣文煜、闽浙总督臣李鹤年、福建巡抚臣王凯泰、办理台湾等处海防兼理各国事务臣沈葆桢跪奏：为海神助顺，吁恳敕加封号、专建庙宇，以答灵贶而顺舆情；恭折驰陈，仰祈圣鉴事。 

　　窃本年三月初三日准陆路提督罗大春咨称：『噶吗兰属之苏澳，水势险急，风涌奔腾，向难停泊船只。去秋该提督驻札该处，以水道粮运维艰，众心焦灼；因于八月二十三日为文虔祷□□肸蠁孔昭。匝月之间，涌势顿减。附岸突起沙洲，隔成内港一道；有数十石之船得以檥棹、小轮船往来亦可停泊，□无冲击之虞。居民、船户人等额手相庆，咸称神力。应请奏恳加封立庙，以答垂庥』等因前来。臣等伏查江海正神实能功德及民，例得奏请庙祀。今苏澳海神灵感潜孚、鸿流顺轨，俾帆樯稳便、士卒饱腾；功德昭彰，宜邀褒宠。合无仰恳天恩，准于苏澳建立神庙一区，敕加封号，编入祀典，以答灵贶而顺舆情。合词恭折具陈，伏乞皇太后、皇上圣鉴，训示遵行！ 

　　再，此折系臣葆桢主稿，合并声明。谨奏。 

　　军机大臣奉旨：『着照所请。礼部知道。钦此』。 

　　大臣沈（葆桢）奏为修筑城垣并择地建火药局片 

　　沈葆桢等片： 

　　再，台郡城垣上年六月间因暴风狂雨迭作，倒塌千有余丈。经臣等奏奉谕：『着即饬令发款兴修，认真经理；务期修筑巩固，不准草率从事』等因，钦此。八月间，又因风雨坍塌数十丈；续奉谕旨：『台郡城池，关系紧要。着督饬该地方官速行修葺，务期巩固」等因，钦此：钦遵在案。 

　　本年三月初三日，据台湾道夏献纶详称：『查台郡城垣周围二千七百余丈、垛子三千九百六十八个，分设八门。上年内垣倾圮六百九十丈有奇，外垣倾圮五百八十四丈有奇，垛子一千一百二十二个；炮台八座、炮房三十一间，尽行坍塌。经该道督饬台湾府周懋琦、台湾县白鸾卿勘明坍塌处所，分派委员、绅士赶紧修筑；所需工料银两，即在海防经费项下动支。计自上年七月二十五日兴工、至上年十二月十五日，将内外城垣、垛子、炮台、炮房、沟道均行修筑完竣。旋经该道会同镇臣张其光履勘：所修内外城垣，用三合土舂筑坚实；垛子、炮台、炮房，均各整齐。虽旧存者难保不复倾圮，而新修者可期一律完固矣。又，台地向无军装、火药局；上年办理防务，购买洋炮、洋鎗以及军火、器械等项，必须慎为存储，方不虚糜。因于小东门内择出空地，委员督同洋匠按照洋式起造火药局一所；于上年六月初三日兴工，凡筑内围墙五十六丈、外围墙一百零二丈、房屋三十三间、亭子二所以及照墙栅栏，均于上年十一月三十日完竣。又于小西门官地建军装局一所；上年六月初四日兴工，凡筑围墙八十五丈五尺、建房屋四十二间，于上年十一月十三日完竣。该道复核，俱属坚固，并无偷减工料。所有动用银两，应俟核明汇案造报』等因前来。臣等理合附片陈明，伏乞圣鉴！谨奏。 

　　军机大臣奉旨：『知道了。钦此』。 

　　五月十六日（公历六月十九日——即礼拜六） 

　　译论台湾善后事 

　　台湾信息，自从东洋撤兵以后，少有问闻；而所得悉数端，皆赖福建之西字新报耳。但新报动述官兵诸事每不得手，似乎毫无立效建功之状也；本馆亦不过据所载以逐次转述焉。兹今接寄居福建有来历西友之来书，将台湾诸善后事详为陈述。细阅之下，良以该西报有偏而不能公述之非也。 

　　据来书曰：官兵皆能尽力，使通岛逐次归服；进一步则设一堡，有渐进无止之志矣。其最遇难者，在东洋前屯兵之琅桥地方也。盖斯处有番社名「狮子头」者，为海岛内最强悍、极野蛮之番也。前之官兵中伏、八十余人被戕一事，即此社之施计也。然斯不过偶然之失，与「渐进莫退」大局实不大相关系。闻现在琅桥已建为州，此地□领镇江及他处调兵者为统帅唐公；幕下约共八千至万丁，除与狮子头社行事，又分兵各处使供役四向辟路，以备军师由渐进入其内。自从正月以后，历经数次与狮社接战；除中伏一次外，则未有不得胜者。岛之东北，则有鲁将军在焉。自从去年夏□驻彼以来，皆尽心使幕下诸兵仍然供役开路，由屯兵之处分达各逆悖野番之处也。查此方之番，自来无一敢请战接锋。惟遇官兵达过穷僻之地，则由密菁内开鎗轰击之；官兵即有常中其弹者，但亦究不为多。近来，又调派台湾府与二候补知府带兵往东瀛之地名「陪南」者。此处各番人较为和顺，去年曾经求和于官兵，且遣番兵五十以冀报效而明其和意；中官亦赐以红衣、银牌，以示嘉励。以故想此处行事，无难矣。友人所述如是；且谓曰：观其实，想华兵不久必将全岛尽行归服为王地，定无山榖之不可通达云。观于此述也，则已知官兵果无动则失利之实情，且又有实心将通岛归入王化；既有此志，且又有度以行之也。 

　　闻以通岛各分屯之兵算之，则统有兵约一万八千；故台湾一事，究亦为一大役。或有谓曰：与此蕞尔无力野番从事，则用如此大兵；莫非过甚乎？不知欲穷入深山重榖以攻久踞其地之番民，其为难也，与攻苗子各番亦同一辙。今若果能有定期将全岛以永计归服，不致于遗后事之虞，则虽用万八千兵，余亦不谓其过多也。且该兵既以从事辟路开道为大宗正务，则其不为糜费，更可有说。于此观之，治事必须择人，用才尤贵能任；今皇上将台湾诸事尽委之沈钦使一人，不已得人而更能任乎？宜乎！其办理之井井有条，亦不负皇上倚畀之隆矣。岂非同心同德，安能上下各尽其道如是哉！ 

　　五月二十日（公历六月二十三日——即礼拜三） 

　　台湾军情 

　　台湾来信：该处驻扎官兵，于四月十六日与狮社生番交战获胜。计此仗，生番二千人，筑有寨栅；督兵官唐姓，带兵四千攻击。生番死力抗拒，卒不能敌，遂各退散而寨栅亦随破矣；计斩番人二百名、生擒十人，中兵则战死数人、受伤数十人而已。其生擒之番人，已在海滩就戮云。 

　　五月二十六日（公历六月二十九日——即礼拜二） 

　　闽省杂闻 

　　华五月二十一日福建来信云：十一日，抚军移节前往台湾驻扎；省城外大桥边排列兵士，按照军例恭送抚军之行。又云：前日洋船湾泊处走私土人拒海关缉补凶戕关内一西人；现已拿获三人，解送城内听候审办矣。 

　　六月初三日（公历七月初五日——即礼拜一） 

　　恭录谕旨 

　　上谕：『福建台湾道员缺，着夏献纶补授。钦此』。 

　　六月初八日（公历七月初十日——即礼拜六） 

　　台军信息 

　　顷得福建来信云：沈幼丹制军恭膺简命，建节两江；惟办理台湾事宜尚未告竣，故履任较缓。兹制军意欲将由镇江调台之兵七千名仍行调回后，始抵两江之任。其调兵之期，大约尚须两、三月之后；制军亦必进京陛见，想秋后始能抵任也。观于此言，则台湾将可撤兵回镇；其剿办生番之事，固已得手而渐次告竣矣。论者谓此次剿办生番，因其犷悍不驯，罔知王化；势将尽行诛灭，靡有孑遗。但十室之邑，必有忠信；虽其风成顽梗、教训不知，亦岂无一可存者耶！且现时已交夏令，该番人困守山榖，亦既尽废耕耘，秋成无望；即令储积余粮，亦属无几。转瞬秋尽，不几有饥殍之虞而勿烦王师之入捣哉！案台湾为海中地，涉历者惮至其处；在台兵士，其能服水土之性者几人哉！当其赴台也，朋旧牵衣，未免有「苦哉远征人」之叹；壮夫负弩，方不胜「何日大刀头」之思。今幸伏莽渐平，衔枚勿事；释瘴雨烟蛮之苦，遂还乡返国之欢。吾知家乡父老闻之，有歌「釆薇」而讽「杕杜」者矣。 

　　六月十八日（公历七月二十日——即礼拜二） 

　　闽省消息 

　　福州新报有论及前月海关闹事一案，谓看华官近状，所有肇事之人，若有不能办与不愿办者。但将小官数人详革顶戴，似亦足以了事矣；所以该处匪人，益致肆行无忌也。该报又云：近相传中国与日本意尚有未合者，大抵因琉球事云。盖此信，由福州城内琉球人制造厂中所传出也。但据本馆看来，或系旧事，未足为凭也。 

　　六月二十二日（公历七月二十四日——即礼拜六） 

　　台湾消息 

　　昨接香港日报，中载驻台官军攻打生番地方，现已攻克狮头社，捣其巢穴，搜获无遗，并获人首一颗。询诸生番，知该社先设一伏，潜伺官兵；其领兵官黄某，即于是役殉难。生番以为擒杀官员，足以夸耀邻社；遂将其头腌好，奉为至宝。迨此刻剿灭该番，真有「归其元、面如生」之概。及至大营，沈幼丹制军大为怜悯；想刻下交该家属同葬矣。又相传王抚军现驻台郡，大约不过两□之遥；俟明年廨署落成□后移节云。惟目下内地官军虽奉檄调驻台，然水土不服，致生疾病，间有死亡；闽中大宪拟即在台湾募本地人为兵也。 

　　六月二十四日（公历七月二十六日——即礼拜一） 

　　淮军撤回情形 

　　前礼拜六，怡和洋行「弗拉明可」轮船到沪。该船于十九日从台湾开来，载有武毅营兵勇计四营；每营额数本有五百名，在台阵亡及水土不服病死者已有四、五名之多，现在到者仅一千四、五百人也。其带兵官，亲兵副营姓章，提督衔总兵也；左军左营，系陈都阃；左军右营，系何游戎；中军左营正营官业已撤差，现在帮带者，唐协镇也。其统领亦姓唐，系总兵官：此即攻克狮头社、降服生番之淮军也。于上年八月间，由镇江动身，□有十四营；现经撤退，因无船，故先来四营。其余十营，亦将陆续凯撤矣。据兵丁云：自调台之后，扎营在凤山县，离生番不过六、七十里。番人不着衣裤，仅以手巾围身。□无队伍，倚伏林木之间；候兵勇过者，即发鎗炮伤人。直至五、六月，方有酋长到唐统领营中投降；唐统领赏给其长衫、顶戴，令其打辫、薙头，一切须从本国格式。我等在台几及一年，不服水土，人多致病，或生外疮；即无病，亦羸瘠不堪。现在回来，在轮船上又死五人；用洋鎗匣子装尸，伴以石灰带回。闻大宪将在台病故、阵亡各兵丁，汇葬建祠。此次撤回，沈大人又赏给十四营兵勇银二万两，又令轮船供给菜殽；但轮船供应，一切仍复照常等语。此系兵丁所述之言。本馆前日已将攻克狮头社情形，登录报中。然台事甫经得手而淮军撤还已有四营到沪，则王中丞募本地人为兵之说，果不诬矣。因详录之，以为奏捷生还者幸焉。 

　　钦差沈（葆桢）奏提督请假片（六月初九日京报） 

　　沈葆桢等片： 

　　再，臣等迭准陆路提臣罗大春咨称：『□提督自去秋力疾办理开山事务，未遑医治。本年正月入驻新城，时觉怔忡胸满，兼患疟痢。二月以后，疟症增重；加以两胁疼痛、肝火上□，呕吐痰血。医者以为焦劳过甚，致邪气未出，正气已亏。后山药饵缺如，无可调理；辰□神气愦乱，委顿不支。请即派员接办，以顾大局』等语。臣等伏思台北开山抚番，经该提督创建布置、井井有条，诚难骤易生手；又恐勉强从事、久病失调，渐成痼疾，非所以上体朝廷爱惜人才之意。合无仰恳天恩，赏假两月，俾该提督出山安心调理，得及早痊愈，以遂其报效之忱。第接办之员，一时台地实难其人。□□福宁镇总兵宋桂芳精明稳练、奋发有为，堪胜其任。拟先调令来台，代罗大春经理一切事务。当否之处？伏乞圣鉴训示？谨奏。 

　　军机大臣奉旨：『罗大春，着赏假两月。钦此』。 

　　六月二十五日（公历七月二十七日——即礼拜二） 

　　台湾军事详记 

　　淮军撤回，先有四营到沪；并询该营兵丁，得台事大略，昨已刊报。兹悉二十二日轮船到沪停泊怡和码头，各兵丁舍舟登岸，自四点钟起、至七点钟止，始陆续过完；均向南行，盖往高昌庙暂驻也。计各兵丁精壮强健者虽不乏人，然形容枯槁、面目黧黑居多，至有不能行步而乘小车及东洋车者。尚有数人，或受伤未愈、或发疮毒，均在医馆调治。本馆续又询得台事，较昨报更详；用特备录，以供众览。 

　　据云：淮军在台之南路枋寮、琅桥等处驻扎，其时大营兵驻于桐脚，与番社最近。夏间又募士勇两营，以枋寮千总郭占鳌、枋寮巡检周有基二员分统之。由枫港新辟之路，沿途斩木通道，人险缒幽；经淮军攻破狮头社，斩杀甚众，淮军亦有损折。此社，即正月间王参戎被戕之处也。镇军张公率旅入山巡阅，林莽中番人以王参戎首级献于军前；计十余日，始回驻双溪口。「振」八字营建筑营盘加广倍大，并添盖兵房，以备内埔大营尽移入双溪口驻扎。由昆仑坳过卑南一路，「振」字各营防护严密，生番不敢出。时有鸡爪山生番酋长之妹，□族弟偶下山游行。经万金庄，有佳瑞庄人见之，谓十年前鸡爪生番曾杀其叔，顿起复仇之念；因在途纠党将二人掠去，藏于僻处，盖意图勒银取赎也。鸡爪酋长不□佳瑞庄人之事，疑二人为万金庄人所劫；遂偕番众百余入万金庄，掳其良民十余人，归以为质。张镇军遣其弟率师入佳瑞庄查办，擒途中首犯并得被掳一人□解营；镇军立释之。鸡爪酋长甚喜，即将万金庄良民尽释；越日，即降：此淮军攻克狮头社及降伏鸡爪山之情形也。又闻开辟山路之袁司马，现在卑南社相地度基，□建城池以资防御。前委员鲍君以委署嘉义县事，故撤差旋郡也。时有帮同鲍君之小委员从九阮君，因乘骡颠蹶，骡足踏其阴，□时殒命。此后办理各情，因奉檄撤回，未及详知。以上所云，查与本馆前录情形自相符合，而未有如此之详细者也；因备登之。 

　　至此次撤回四营，于何日起程还归旧任，容再探录。 

　　六月二十六日（公历七月二十八日——即礼拜三） 

　　台湾善后末议 

　　前日火船「弗拉明可」到沪，带有淮军四营，实出上海各人意料之外。溯该勇去年起程往台，正当中国与东洋战事岌岌之际，咸称此去系打倭人。今周年以来，乃知未得逞志于东人，反向东人之所敌者而从事焉。大约伐番人虽较易于逐东人，但各兵勇既大经苦劳，又未始非为国大立勋劳矣。 

　　夫台湾一区，自康熙时始归版图以来，经迭次从事于番人，而莫有能全行镇服，仍然任其自若而已。虽然，生番素心犷悍，每为开辟寄居华民之病；邻居番境各田庐既动受劫掠，而时时有性命之忧，故罔能高枕安居者。台民生计不见振兴，未始非由于此相系也。今观于回兵所述，则台地最强悍之番社名「狮头社」既经入山搜杀，其余各社咸被威震，甘归治下；而官兵所过之处，亦经达幽探僻，无处不及也。是则中国历来力不能成者，今而一年之内克奏厥功□。以故现在目见淮兵凯回，能勿为之庆贺歌颂以纪厥功乎！而所得大沾利泽者，固羁驻台湾各华民是也。一岛全平，无复斗殴劫杀之虑；则诸事兴旺，较之曩日奚啻倍蓰矣。 

　　台湾土脉□厚，所产有樟脑、木料、糖、煤各物，向推丰盛；吾今为之有大望矣！盖见于朝廷使闽抚移驻于台，因而知非鄙视之可比。且其地居于海内，所产之物便于运动出卖他处，原可为地利也。故台湾若能从此广为招徕他处余民而善以治之，则势将见其列入中国要郡之内矣；曷胜跂予望之哉！ 

　　至于生番虽性成犷悍，不知礼义；然今既畏威受抚，尤宜因势利导，□之渐改□□驯至善良，与中土之人永远相安于无事，而不敢逞其顽野之性，则又深谋远虑者所宜善为之计也。 

　　兵船赴琉球 

　　福州新闻纸谓曰：经总理衙门饬行闽宪派兵船一艘，驶赴琉球视事。但亦不知欲查何事？大抵亦与琉球人进贡中朝、东人不悦一事所相关者也。 

　　六月二十七日（公历七月二十九日——即礼拜四） 

　　闽抚移镇台湾论 

　　昨阅「京报」中载闽抚覆奏移镇台湾一折，指陈诸弊信而有征，并声明暂住台湾妥筹全局等情。然管见所□，犹未已也；谨就原奏中所未及指陈者，详细言之。 

　　窃惟国家分职设官，相系相维，具有深意。定例：巡抚、藩、臬，同城办事。直隶、四川等省无巡抚，总督即兼巡抚事。诚以总督仅主兵，所以号为「制军」；而巡抚有统辖属员、绥辑小民之责也。溯查福建全省领府十、州二、县五十七，升降、迁调无虚日；虽由藩、臬会详而题奏，必由督、抚主稿。至于钱榖，则藩司主之：刑名，则臬司主之：然按月汇题仍由督、抚，诚郑重乎其事也。台湾一府孤悬海□，设使巡抚、藩、臬均移节赴台，则全省袤延二千余里设有事故，谁为弹压？虽有闽浙总督，亦苦于控驭难周。设使巡抚镇台而藩、臬仍留省会，则日行公事渡海会详，势既有所未便。若经赴总督衙门关白，即由总督出奏，并不经由巡抚；则巡抚既无督责之权，恐檄调之时，僚属未免膜视：种种弊窦，诚有如王中丞原奏所称者。然而移镇之后，万不能违朝廷之定例，使刑名、钱榖、升迁降级诸事竟不关白巡抚。吾恐此法一定，凡上下其手者，或以出为入、以入为出；巡抚既远驻海外，耳目难周，辗转朦详，其弊伊于胡底！或有故为稽迟，使之往返驳斥，希图漏网；提案审办，视为具文：此刑名之弊也。至于大计、甄别、阅兵诸政，既苦鞭长莫及，又恐虚应故事；官方之不肃，民困其奚以苏乎！此选政之弊也。况生番犷悍性成，狮头一社，竭淮军全力而后克；如必欲荡平而使之内附，非十数年不为功也。事平之后，采煤铁、建城郭、施教化，又非十余年所能蒇事。省会久虚，于体制似属不协。窃思江南一省征调甚繁，所以设两藩司；而江苏巡抚，必偕藩、臬同驻省城。迨后海疆多故，提督遂移驻松江，以资坐镇。福建陆路提督，则驻泉州府；水师提督，则驻厦门。目下海禁既开，中外辑睦；提督似无庸永驻厦门。况提督统辖全省兵马，巡抚欲檄调某镇、某营，亦或咨移提督；提督亲列戎行，较之文臣视师，更为得力。愚意不如移提督驻札台湾，既可收行伍同袍同泽之效，并可复省会相维相系之规。如嫌武职权轻，则台湾道向本兼提督、学院、按察使衔矣，或更加以虚衔，使文武并力合谋。果使委任得人，似较巡抚驻台而百弊丛生者几同霄壤矣。俟后一律荡平，或竟委台湾道妥筹善后事宜，亦无不可。况开矿诸事，必得另委员弁，或饬其会商该道、或命其通禀大宪相机而行，目下可无须拘泥也。况台湾道既兼学政，则他日事平之后，设立学校、修明礼乐，寓惩于劝，尤易为功。 

　　鄙见如此，未知有补高深于万一否也？惟前译新报曾载抚宪渡台，大约不过两月之久；俟明年衙署落成，然后再行移节云云。□若是，则该已定矣；想当局者，必另有确见也。 

　　台郡军情 

　　本馆昨报论及征服台湾生番之兵士，殊有立功云云。此固凭本馆自得台地之信息，及近调淮军而得者。乃昨阅福州传来消息，据称在台之军，锐气隳尽，军法并不严肃；故兵有轻视上官之意。虽生番暗伏于巢穴，而兵终未敢进剿也。以上系该新报之语；但西人论事，往往有轻慢华官之言。所以此说是否可凭，惟在阅报者自行揣度耳。但上海西报既已述及，则揆之前日淮军过申情形，似或可信。盖本馆于前日亦曾见该军容并不整肃，即所持之军器亦锈涩旧敝不堪；诚不足以焜耀人目。窃思本埠为西人杂处之区，华兵过此，似宜格外整齐——物良器美，庶足以示威于人；乃于登岸时惟任意嬉戏，不求纪律，徒为西人所窃笑，岂计之得哉！以后带兵者能整饬戎行，迤逦而过租界，则不徒省事而兼可扬威也已。 

　　兵船赴琉球末该 

　　福州新闻论及中国兵船所以赴琉球者，盖将有索贡之意也。但日本人方因琉球入贡中朝，曾图遣使索回贡物；今中国派师船往问，正不知日人闻之又当何如也！果□中、东两国各执一见，则能不为日后开衅之肇端欤！ 

　　六月二十八日（公历七月三十日——即礼拜五） 

　　出师宜爱惜军士说 

　　上海西字报论及中国武官于出师时皆不知设法防病，以致兵士枉死者不胜其数云。本馆观于淮军赴台，其因病而死者约有四分之一，则该报所陈，亦似确有见地。窃查出师之兵，其病死者实倍于阵亡之数。故水土之异宜、食息之□尚，似宜早为防维也。当去年日人在台时，病者虽多，然大概得以带病归国；计其殉身台地者，究不甚众。中国于兵士生病后，独不效东人之法以带回本乡救治，不亦失于拊循之道乎！ 

　　八月初五日（公历九月初四日——即礼拜六） 

　　台疆近闻 

　　香港报称：近得福州来信，谓官军在台入山搜捣，而生番竟整队出御，并皆用林明敦鎗以自固；故官军尚难得手云。窃思生番本蠢然如鹿豕，其于御敌之间，夙无纪律；而兹转好整以暇，且购获利器，此诚非所能料也。第生番深居岩穴，言语不通；林明敦鎗究从何购得哉？岂有嗜利者，暗为之贩鬻欤！是则台疆之事，有心者不能无隐忧已！ 

　　八月十五日（公历九月十四日——即礼拜二） 

　　普国请让台湾 

　　台湾一岛孤悬海外，然为沿海诸省之藩篱；故我朝特重其防。近又调闽抚驻台，以剿生番；从此后，不永为海疆雄镇哉！乃近阅法国有致书于英京「太吾士日报」者，谓普鲁士国其陆军固足叱咤风云，如荼如火矣；而水师，则殊少训练之地。因达意于我朝，请让台湾海岛以练水军；而中国已有相让之意云云。然华人则未之前闻也；意者其殆凭空设想乎！ 

　　八月十九日（公历九月十八日——即礼拜六） 

　　台湾驻兵 

　　前驻台之淮军因病撤回后，陆续又调兵士数千前赴该境；本报经已录及。兹阅「循环日报」称：其军容甚盛，如火如荼；刁斗森严，俨临大敌。想生番犷悍性成，久稽王旅；从征诸将士，得毋闻芦管而动乡心、致叹铁衣之远戍乎！所望指日凯旋吹铙而同享升平耳。 

　　八月二十四日（公历九月二十三日——即礼拜四） 

　　台湾出口煤减税 

　　中外新闻据福州传来消息，知台湾出口煤税，每墩减钱一钱云。夫盐、铁为理财之大宗，人皆知之；至于煤，则刘晏等亦未之该及也。然煤之为物，产在深山，取之无禁、用之不竭；特征税太重，则人有嫌利微而不屑采者矣。台湾首减此税，其亦知□先务乎！ 

　　八月二十五日（公历九月二十四日——即礼拜五） 

　　恭录谕旨（二道） 

　　八月十四日，奉上谕：『沈葆桢等奏「提督假期届满，病势日增；恳请开缺调理」等语。福建陆路提督罗大春，着准其开缺，回籍调理。钦此』。 

　　十五日，奉上谕：『福建陆路提督，着唐定奎补授。所遗直隶正定镇总兵员缺，着吴长庆补授。钦此』。 

　　九月十一日（公历十月初九日——即礼拜六） 

　　台湾近事 

　　沈幼丹中丞升任江督，台事均交王补帆中丞办理，已乘轮返榕城。兹闻调统北路各军福宁镇总兵宋桂芳赴淡水接办罗大春军事，系于七月二十三日由福州赴台。八月初，淡水海关税务司好君会同开矿西人及李司马迪臣至郡商事，现已回淡水矣。又淡水南路自淮军撤回后，各路统兵大员亦多不利于开山，有因病出缺者，系新授浙江某营员及统带镇标「振」字各营记名总镇卢公雨人——系广东东莞人，均于本月十六日病故。此二公者，建功岛泽而戍死海邦，其与没于王事者将毋同欤！亦以见开山之役难也。 

　　九月十三日（公历十月十一日——即礼拜一） 

　　丁中丞接办船政事宜 

　　新授两江总督沈制军由台防暂返榕城，已列前报。兹闻台防、船政事宜，已奉特旨派丁雨生中丞接办。惟丁公前奉钦命帮办北洋通商大臣，甫经给假调理；其接办船改大臣之耗未见邸抄，恐未可据以为信也。 

　　九月十五日（公历十月十三日——即礼拜三） 

　　台湾开山情形 

　　去秋檄调大员至台湾，统师督勇，分段入山；其一在开辟田亩，其一在招徕生番。台岛舆图，北自三貂、南至琅峤，地之相距也，二千余里。今分作三路进兵：南路系张魁垣镇台督师，由内埔向北开凿山路，已至卑南觅社；再往，即曰绣姑峦。其地群峰攒耸、诸涧潆洄，为三路总汇处。凡三处辟路大员，至此为会集之所。中路系吴光亮总镇率军，由林圯埔向东而进，现已至八同关；再进，即绣姑峦矣。北路系罗大春军门统兵，由苏澳同南逶迤前进，已至奇莱岛；亦以绣姑峦为止。 

　　绣姑峦者，即名泗波澜；地居内山之中央，东面大海、西拥群山。其中平阳矿野，称为沃土；台岛膏膄，以此为最。惟山无涂径、海乏港■〈氵义〉，与外山隔绝不通；华人足迹所不到，生番悉生聚于其间。生番种类有二：其一，盘踞高崖峻岭之上，顽梗性成，獉狉未化；殊不可加以教训。其一，以耕植为生，四布山麓而结庐于坦坡，蓬茅相望，自成聚落；驯良易导。顾二种族类积不相能，常兴仇斗。自罗军门由苏澳开路至此，距今所建新城约计两日程。是地平壤，广袤纵横□十里；向无市廛，凡一切日用饮食，悉由□澳贩运而来，以资接济。罗军门规恢地势，即其地建城垣、盖兵房，制度一新。于是商贾纷集，现已设市，诸货毕备；土人号为「新城」。由新城往约两日程，有番社曰加礼苑。是社生番，夙称凶悍；闻官军至，突出阻截。罗军门先遣乡导者谕其酋长，开示威德、结以诚信以招抚之，并以红绒为赉；言欲假道进兵于鲤浪山。加礼苑社番目乃言『鲤浪山与我世仇，如共翦灭，不特假道，且愿助番丁齐攻合捣，以期一举而破』。罗军门如其所请，即挥兵前进。及至鲤浪山境，是处酋目欣然来迎，壶浆箪食以迓王师；罗军门因加教勉，许其就抚归化。而加礼苑生番以为与前该不符——不诛戮之，反抚循之，背约崇雠、弃言乖好，得毋伪托假途而隐怀图灭之心欤！因即将路堵塞，官军进退无从；而大营之距新城，几如相隔霄壤矣。罗军门因令军士另觅归途，逐沿海滨高山而行。其山峻巨异常，下瞰大海。从山腰之半，辟成鸟道，纡回环绕以达新城；路广丈许，舆马皆不能行。番目知我军由此径行，乃率众伏伺于山巅，俟有行旅过者，辄斩木掷石，俾于干仞峻坂圜转而下，军士有伤殒者。幸□鲤浪山一带平埔生番性极纯□，足供驱策；凡采办米粮、负运辎重，咸赖其力。当道者以加礼苑生番俟辟路至绣姑峦时，三路进剿，不难就灭。现闻辟路已至奇莱岛，离绣姑峦只隔一溪耳。兹罗军门因病请假，业经奏调宋镇军接办。 

　　中路吴总镇，自去秋统带风虎军前往，由林圯埔始经营开凿，曲折而东；现大营已抵□埔，前队已逾八同关。由八同关至绣姑峦，仅四、五十里。闻生番之归化投诚者，已不下六、七十社，番丁不下万余人。自总镇莅事以来，生番无不悦服，愿赴徭役。凡兵勇运粮必越迭幛层峦，险峻异常，难于行走；皆生番为之翼助。 

　　南路张镇台，由内埔辟路至卑南觅，距绣姑峦亦不甚远。南路水工恶劣、瘴疠熏蒸，兵勇多有触之而感病者；而是处生番，崛强不服。是以开山之事，殊难告捷。卑南觅一社，乃南路十八番社之主，其番目自称为「卑南王」。卑南之地，疆宇开广；就山后较山前言之，其界自凤山县属至嘉义。 

　　□大宪该开后山，披图览之，以绣姑峦在戊己之方，是以分作三路进兵。今南、北、中三路开山之役，已俱至绣姑山边界；大功不日可以告竣也。 

　　九月十六日（公历十月十四日——即礼拜四） 

　　福州将军文（煜）等奏为海神效顺请加封号建祠折（九月初四日京报） 

　　福州将军臣文煜、闽浙总督臣李鹤年、福建巡抚臣王凯泰、办理台湾等处海防兼理各国事务臣沈葆桢跪奏：为海神助顺，请敕加封号、专建祠宇，以答灵贶而顺舆情；恭折详陈，仰祈圣鉴事。 

　　窃维台湾府城之西十余里，其海口曰安平。每年自四月杪起、至九月止，西南风司令，巨浪拍天、惊涛动地，数十里外声如震雷隐隐，昼夜不息；遇海雨狂飞，势尤汹涌。所以本地商舶，一交夏令，即避往他处；小舠巨舰，断绝往来。上年臣葆桢于五月东渡，即派各轮船分投运载军装、炮械、粮饷、兵勇克日到台；去来梭织，皆由安平登岸。后复于二鲲身口岸建造炮台，所有木石、砖甓、器具皆由内地而来，亦无非卸载该处。往往连日波浪奔腾，望洋兴叹；及各船抵口，涌势渐平，停卸、开驶辄获安稳。有时方风雨交作，遇有要务派船出港，立即风静波平。居民、船户咸额手相庆，谓为向来所未有，实有神助；应请奏恳加封立庙，以答垂庥等因。臣凯泰、臣葆桢躬履其地，见闻较确。 

　　伏查江海正神实能功德及民，例得奏请庙祀。今安平海神肸蠁潜孚，帆樯稳便；足见国家威灵所及，海若效灵。而神之盛德丰功，亦宜上邀褒宠。合无仰恳天恩，准于安平建立海神庙一区，敕加封号，编入「祀典」，以答灵贶而顺舆情。谨合词恭折具陈，伏乞皇太后、皇上圣鉴，训示遵行！ 

　　再，此折系臣葆桢主稿，合并声明。谨奏。 

　　军机大臣奉旨：『礼部该奏。钦此』。 

　　大臣沈（葆桢）奏为陆路提督患病咨请代奏吁恳开缺片 

　　沈葆桢片： 

　　再，准陆路提督臣罗大春文称：『本年正月间，在新城染患疟痢，转成胁痛、呕血等症；经臣等奏明，蒙恩赏假两个月安心调理。该提督祗聆之下，钦感莫名；遂于淡、阑等处□觅医药，加意调治。方期迅即痊愈，勉效驰驱。讵时阅三个月，不但前病莫减，血症转深；且心神恍惚，夜寐不成。前在军营所受劳伤，乘虚俱发；内则遇事怔忡，外□□□□□。□云系血□虚损，心脾交困；非静养日久，难以复元。伏念一介武夫，忝膺专阃；苟力能报效，敢惜微躯！惟假期已满，病势日增。前调福宁镇总兵宋桂芳业已东渡接办台北抚番、开路事宜，责成有寄；而提督本缺以卧病海隅、致矿职守，心实不安！惟有恳恩将福建陆路提督开缺另行简放，俾得交卸回籍，从容调理；倘病躯稍愈，仍当重效躯策，仰答生成』等因。迭次咨函，请为代奏前来。 

　　臣等查该提督自粤西从军，转战苏、皖、闽、浙，可谓老于戎行。自渡台以来，剿抚兼施，条理缜密；臣等正资其臂助。第人才难得，该提督积劳之后，又值台北苦疫之时；倘回籍可以速痊，尚冀将来为朝廷收得人之效。后山诸务，业有总兵宋桂芳接办。其陆路提督可否开缺、另行简放俾得回籍调理之处？出自天恩。谨合词附片陈明，伏乞圣鉴训示！谨奏。 

　　奉旨已录。 

　　大臣沈（葆桢）奏记名提督病故所管营伍现已派员接管片 

　　沈葆桢等片： 

　　再，准总统淮军提督唐定奎报称：『统带武毅右军会办营务处记名提督「勒勇」巴图鲁王德成，以奉剿凶番，积劳成疾，于五月十五日病故枋寮营次。弥留之际，犹以国恩未报为恨。军民闻者，无不泪下。所遗该军五营事务，现饬提督李长孚接管；其正营管带官，即以帮带解先祥接办』等因。臣等查王德成忠勇性成，身经百战；调台以来，防海、剿番，机宜悉协。遽以感受瘴疠，溘逝穷荒，殊堪悯恻！除饬将该提督生平战功详报，另行奏恳赐恤外，谨会同大学士直隶总督李鸿章附片陈明，伏乞圣鉴！谨奏。 

　　军机大臣奉旨：『知道了。钦此』。 

　　九月二十一日（公历十月十九日——即礼拜二） 

　　乙亥恩科福建乡试题名（节取） 

　　卢宗烈（台湾）、李藩岳（淡水）、黄玉书（彰化）、邱鹏云（台湾）、施士洁（台湾）、潘成清（淡水）。 

　　九月二十四日（公历十月二十二日——即礼拜五） 

　　福州杂闻 

　　福州十七日来信云：该处通厦门之电线工程，尚多窒碍。因官宪犹未出示禁止，百姓□难设法防护；是以现在停工云。又省中大宪下令调兵数营赴台湾，该兵士所执兵器均系旧式之火石铳；较之台湾生番所用者大不相若，恐未能与生番对敌也。 

　　九月二十八日（公历十月二十六日——即礼拜二） 

　　闽浙总督李（鹤年）奏知县调署片（九月十四日京报） 

　　李鹤年片： 

　　再，代理福建台湾嘉义县知县陈祚，另有差委；所遗嘉义县篆务，先以现署彰化县事、候补知县朱干隆调署。其彰化县原缺，饬令准调斯缺知县杨宝吾赴任供职。兹查彰化县现办辟境抚番等事，朱干隆办理甫有端诸，未便更易；应将朱干隆仍留署任，以资熟手。所遗嘉义县知县篆务，查准调彰化县知县杨宝吾实心任事、勤慎耐劳，堪以调委署理。该员任内，并无承缉盗案将届四参限满以及经征钱粮各处分。据福建藩、臬两司会详请奏前来，臣谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　九月三十日（公历十月二十八日——即礼拜四） 

　　丁中丞总理船政局事宜 

　　丁雨生中丞，当今之伟人也。总理微密，有如晋之陶侃；转运充裕，有如唐之刘晏。才大而心细，思深而虑远。其所以经营而擘画者，盖无微之不至、无蕴之或遗。其于机器制造之事，盖有神悟，别具见解，有合西法。曩时制造开花子母炮弹者，以中丞监督者为独精；攻击踞苏之贼，大获胜捷。自克复常州以至覆金陵之贼巢，无不赖此。事后推求恢复之绩者，盖推其功为独伟焉。中丞深明西学、熟谙洋务，几如烛照而计数。故观察苏、松之时，中外士民莫不敬仰；甫一稔，而所部大治。上海今为重镇，虽一县事，而实关天下全局。海关商税，各省之军糈、器械，无不仰给于此。西人通市，岛舶鳞次，设官领事于此。地大物博，万目骙骙；举措一不当，祸患立见。中丞之治也，持己以廉、御下以严，而民大悦服。始，西人桀惊，蔑视官府，以故遇事多掣肘。公悉以礼延之而以理折之，每入白事，昂首盱睢而来，伛偻磬折以去；而中丞之施行，有可想见矣。及中丞之开府吴中也，无不以实心行实政，德惠在民。民至今，犹思之弗置；惜遽以丁太夫人忧而去。中丞之归也，年仅服官政，而已无出山之想；怡情泉石、肆志缥缃，藏书数万卷，皆秘籍中物也。顾富于书而啬于赀；宦橐所余，惟清风明月耳。所有箸述欲付剞劂者，至无以给手民。粤垣有别墅，亦以缺葬费鬻去、则中丞之清德，可想见矣。昔何道州所云中丞「为一清彻骨者」，可谓不负斯言矣。朝廷知公深，时欲大用之；去岁，穆宗毅皇帝特诏起公于家。乃中丞之进京也，适以胃病举发，兼患咯血，屡疏请回籍养病。朝廷深加慰劳，迭沛温纶；知公稔于中外情形，命为北洋帮办大臣。于其疾也，特颁赐人参，以资颐养；敬礼大臣，其荣盖向来所未有也。近闻特旨命为福州船政局大臣，兼督上海制造局事务。盖知公精心独运，有远出于寻常万万者。或谓此举也，出于两江总督沈幼丹制军之特荐，学以自代。然朝廷之信公，固已有素矣；沈公之荐贤与朝廷之用贤，固若合符节也。昔宝山蒋敦复之言曰：『惟天下才，办天下事，办必了事。如奕然，举全局胜算，不过数着可了。何以了之？行道而得其位、操术以辅其道也』。盖世惟如公者，可以当之矣（选录「循环日报」）。 

　　十月十八日（公历十一月十五日——即礼拜一） 

　　淮军驻扬 

　　淮军武毅营自台湾回邗，半皆残疾。因拟在扬州休息一、二月，前赴徐属；至今驻系扬城，尚称安分。唐统领，住在安徽会馆中。从台带来之小生番二名，一八岁、一七岁，现习内地口音，衣食、起居俱与本地人无异；将来知觉渐开，当亦莫辨其为生番也。先是，淮军到扬时，唐统领本欲借曾文正公祠为公所，方都转亦已面允。旋经各商人集该，谓创建此祠原系各商敬奉文正公之至意，故特按照票引，各自抽厘而于公款无与；落成之日致祭，极其诚敬。若今为弁兵之传舍，恐有违乎崇奉名臣之心也。于是，此该遂寝。 

　　十月二十九日（公历十一月二十六日——即礼拜五） 

　　丁钦使接办船政局情形 

　　昨从西字报译得所论丁雨生中丞接理船政局事宜，据称：中丞现已到闽视事，便将该局之总办斥革，又将管带兵船之武官惩办。是以论者均称中丞下车伊始，即如此雷厉风行，未免近于躁急而有失慈下之心；日后各事，恐致棘手。按此总办已为二品职员，系一千八百六十六年开设此局时，即在局内襄理一切，曾为沈幼丹制宪所器重。今竟一旦罢去，亦未知究因何故也。至于管带兵船之武官，既降辱之而复严办之，亦未免太甚。是以水师兵弁与在局之员，各抱不平。查武官之所以开罪者，因中丞令其统部兵及军装上船，前赴台郡；未知因何为难之处，遂致延缓。是以中丞大怒，立令来辕；亦未研鞫，便饬责一百棍；犹以为未足，令降为向所管带之兵船水手云。故该西报又论之曰：师船上之管带，亦任大责重，须稍假以颜色，使彼亦能约束在船之人；若凌辱之，则其下得毋渐生轻视之心乎！ 

　　续述日耳曼兵船至闽 

　　前录日耳曼兵船驶至福建，为查从前「晏拿」帆船被失一事。昨阅福州来信，知该兵船于月之十五日到闽。向日「晏拿」帆船在中国海道名西洋山者，约距福州之东北百里光景。此处本有中国官镇守，所以日耳曼人各怀怨望，以为该船被失，由地方官未能严禁土人抢劫，以致船遂毁坏耳。现在福州相传日船到后，或将自行开轮前赴西洋山查办，亦未可知。夫果如是，则有不和之意矣。窃思土人肆劫，理当严查；但既系华民，自当由华官办理，日人亦何可越俎而谋耶！又相传驻厦门之日耳曼领事，已照会台郡华官，请改救护船货章程：如遇有洋船失事，华人苟能竭力施救，俟救起后，可将船货报官估价，以三分之一酬劳；其二分，仍归失主。据称台郡之华官，闻已允准云。夫与日耳曼国既克如是，则他国亦当一律照行也。此法果行，在救者、失者，不皆两有所益哉！否则，地方官不能约束；或开衅隙，「晏拿」船是即前鉴也。 

　　闽省消息 

　　昨晚，相传得福建巡抚王补帆中丞有因病开缺之信；但系何日，尚未详知。不过中丞前从台郡回闽，曾经患病，已有所闻；则昨所传述者，或亦非无因而至欤！且俟得有续信，再行登录。又闻已专人往扬州原籍通报云。 

　　十一月初四日（公历十二月初一日——即礼拜三） 

　　大臣沈（葆桢）奏为委员代理新辟恒春县片（十月三十日京报） 

　　沈葆桢等片： 

　　再，恒春□□廨署有狮头社慑服后，即绘图贴说寄由内地购材绳削；现甫运到材料一批，约计落成尚早。惟地当初辟，治理需员；已委补用知县周有基先行代理，刊用木质钤记，暂在公所办事兼管招抚事宜。其应建城垣，集料鸠工，台地尤难应手；现今委员挈资赴泉州选募工匠民夫五百人，并带应用器具航海来台，以资版筑。臣等谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　十一月初十日（公历十二月初七日——即礼拜二） 

　　续述闽抚王中丞病故 

　　闽省王补帆中丞因病开缺，前已录报。兹阅外国新闻，谓中丞于二十三日病殁在署；计得病以来，约已三月。先在台湾时，深历劳瘁，不无郁抑；故回辕未及五、六日，便溘然长逝耳。现在闽省军民靡不同声叹息，谓中丞之才能气概，迥越寻常；乃竟不永其年，仅得享寿五十三岁，未免叹天道之无知矣！又据彼处华人相传，谓中丞在台湾曾拆毁一古庙，台人意殊不惬；谓如必拆去，日后留有奇祸。今中丞之夫人及长子，不出一月相继而亡；中丞亦随即身故：俱以为此言有验矣。此彼处人所传述如是。又闻中丞之棺木，购价八百五十两云。 

　　十一月十一日（公历十二日初八日——即礼拜三） 

　　炮台基址不固 

　　去年东洋侵台之时，福州、台湾等处建筑炮台以资防备。现甫逾年，而各炮台均有倾圯之势；此可见建筑时基址不固也。福州西字报论曰：闽安峡有炮台一座，现在地方官有履勘台址之意；本报实不能决此炮台系为何事而筑，大抵亦因防务起见，非仅以壮观瞻也。然先前经手承造之人，如本为防务，则似大有失错之处以致如此；或承造之人不能更事，未知造筑之法而虚縻费耶！现在各炮台均有倾圯形状，则炮台左右之人未有外患而已有内虞矣！总之，台、内所置之炮如实在好炮，恐放炮之时，台转为炮力震坏，而放炮之兵丁先有性命之忧也。此福州西报所论，姑译述之。 

　　十一月十二日（公历十二月初九日——即礼拜四） 

　　惩责舟师续闻 

　　前录船政大臣丁雨生中丞惩责舟师一案，兹悉其事之原委与前所述者稍异，因续录之。该舟师，系「镇威」炮船舟师也。炮船因赴台湾，有委员二人持丁中丞名帖来见，欲附赴台。该舟师以前者「济安」炮船因擅收外人在船，为前船政大臣沈查知，罚舟师银五十元。今中丞有名帖而无札谕，恐委员非真奉命者；是以不敢收留。讵知委员回禀中丞，竟遭笞责并将办之。嗣为吴提调再三缓颊，始得降充水手也。 

　　十一月十四日（公历十二月十一日——即礼拜六） 

　　论笞责舟师事 

　　「镇威」火轮炮船舟师被笞并降为水手，本馆前录由，系委员两人执丁中丞名帖欲附船赴台，舟师鉴于「济安」炮船前辙，以委员并无谕札，故未肯容留；中丞闻之盛怒，便令笞责惩降焉。此情固不过得之传闻，其内尚有别节以致舟师徒遭此番挫辱者，犹未可知。而中丞此举，遵奉向时治待舟师之成习而已矣。惟是事似与国计大局，非无大干；故本馆亦请略为论及。 

　　夫国家之设水师，举莫大焉。盖外敌之来，类多藉海以运兵。我国有好水师可靠者，则敌兵难下；是闾阎之免受扰害，莫善于此。且犹不仅此一利也；若与邻地之国交战，我国最喜者是平昔通商仍旧不停，庶几商旅不裹足、税项不中断，而水师之供调运及保护国内各民船，更不必论矣。若海口悉为敌人封塞，民船皆遭擒获，而载运军装之路又被截阻，则国家其能持久以制敌而不生内患，吾未之信也。本朝现既洞明底蕴，故创设西式水师一举，帑项难抵其费，亦属无奈之何！惟有尽力竭思以冀成功已矣。虽然有此要举，所购各船资本，年费不可算数；而反视带领各贵重船只者若微贱之人，可以随意笞辱，其当然、不当然乎？或曰：现在带领各船者出身微贱，类多从前引水之人；但除此人外，无所取用。既授以管守贵船、约束众水手之要职，则已推为大器；从前出身已不顾及，惟今职之尊之相视也。查各外国水师诸官皆世家尊贵之人，为人有学问识略；若以贱而无识之人充任，则水师大举岂望有见效乎！无奈本国辱待水师官，而故贱其任；贱其任，是永远使尊而有识之人裹足不肯前矣。本国水师虽年费千百万银，犹可望抵他国水师乎？今「镇威」船之舟师遭此笞辱，中国通水师大伤体面；他国水师上下诸官见国家如是贱待其官，而欲其与己平等看视，可乎、不可乎？吁！吾目见中国近购巍巍之船，心窃喜慕，望他国亦可敬称中国之变通振兴；乃外人方高视之，而己反贱视属下之官，则实不免大为感叹也！ 

　　按世上甲于水师者，英人也。水师例虽可鞭笞水手，然国人犹多驳辨其事；以为一人被己国笞辱，岂能望其忠国！岂望举国之男子尚有自爱之心！况水师官乎！故即水手，非积恶若偷窃等贱行，亦鲜有加笞者。且于加刑之前，必水师帮内长官多员□集，平心堂讯而后断，若官员之失事审讯同例。事不干贱行，则照规降谴；若稍涉贱者所为，则以为留之官列之内贻损水师声名，便立刻攒去。果属犯国法，则此后自有文官照常处治。然其名苟犹列水师内，则贱辱之，必尚以为大伤水师之体。其欲令水师官自尊以获尊于人，盖如是也。水手敬听令于上官，水师规例严肃者，亦大系于是也。前本国大费帑项以取用泰西水师船式，亦愿讲究泰西所以严肃水师规模。此后凡遇各员有触犯上官之意，其应若何审办？朝廷熟筹之而明颁章程，未始非当今一要务也。 

　　十一月二十一日（公历十二月十八日——即礼拜六） 

　　福州近事（一则） 

　　前有日耳曼帆船在福州口外西洋岛地方失事坏沈，其土人掠船上之货并伤及船上诸人；现闻督宪已严饬地方官查拿，如不克期将犯事人拿获，定即参革。至日耳曼索赔船费、货价，业经咨送北京总理衙门核夺覆遵矣。 

　　十一月二十三日（公历十二月二十日——即礼拜一） 

　　琉球聘日本 

　　日本与高丽接壤，犬牙相错，寻隙称兵；而琉球僻小，势固在其掌握中。论者谓：日本虽不专志并吞，而将来国富兵强，若有所谋，必先与二国肇始焉。兹日本新报言：琉球国王于十月二十六日遗其弟谒见日主云。盖岁时通问聘，礼也；而行者为王弟，其殆非子人语之来盟而为曹世子之来朝乎？中国怀柔之道，可不加意欤！ 

　　十二月初七日（公历正月初三日——即礼拜一） 

　　恭录谕旨 

　　十一月十四日，奉上谕：『福建巡抚，着丁日昌补授。钦此』。 

　　十二月十五日（公历正月十一日——即礼拜二） 

　　福州杂事（二则） 

　　…… 

　　又云：台湾征剿生番一事，日久不闻动静；现闻将来各官兵尚有大举动云。日耳曼之船——名「晏拿」被土人抢掠一案，闻得官宪现又拿获两人，讯系案内犯。日国兵船名「赛格刺」者仍在福州停泊，闻须俟案结再回国云。 

　　谕旨（十一月十四日京报） 

　　上谕：『福建巡抚王凯泰，清廉勤慎，办事实心；由翰林，洊擢封圻。自到福建以来，整顿地方，实事求是。本年驻扎台湾，办理抚番、招垦、练兵、筹饷各事宜，规划讲求，土辞劳瘁。前因患病，迭经赏假调理。方期医治就痊，长资倚畀；兹闻溘逝，悼惜殊深！王凯泰，着加恩追赠太子少保衔，照总督例赐恤；赏银五百两治丧，由福建藩库给发。并着予谥，于台湾府城建立专祠。任内一切处分，悉予开复。应得恤典，该衙门察例具奏。灵柩回籍时，沿途地方官妥为照料。伊子二品荫生、附贡生王儒卿，着赏给举人，准其一体会试；廪贡生王豫卿，着赏给员外郎；王寿卿，着赏给主事。伊孙王念曾，着俟及岁时带领引见：用示笃念荩臣至意。钦此』。 

　　十二月十七日（公历正月十三日——即礼拜四） 

　　论日本厚待琉球 

　　琉球立国，在东洋海中；南、北祗四百余里，东、西不过百里：周环三十六岛。其地比之南澳、平潭差大，而不及台湾之半；盖沧海之粟耳。国小而贫，逼近日本，不能自存；其受役于日本者，匪伊朝夕矣。在日人视之，犹在股掌之上，而不虑有心腹之患也明矣。兹者，为争高丽，而亦遣使于琉球；非有所甚畏于琉球也，盖欲远攻必先近交，非此无以广其威德而遂其阴谋秘计也。 

　　昔齐桓之图霸也，藉救邢为名，以行其招携怀远之略；晋文之制敌也，假复曹为义，以成其退师取胜之谋。故琉球遣其亲王报聘，则日廷接之以礼、动之以情，以期入其彀中，然后可以惟吾之所欲为。闻日王于十月十九日，特在御苑张设盛筵，以期款待；其中情意殷渥，有非楮墨之所能尽绘者。夫自古雄才大略之君，其欲收服人心也，始则以恫喝为事，继则以礼貌相加；即使智能之士、谨厚之儒，亦沥胆披肝而乐为之尽力。昔汉高初见黥布，踞床跣足；布悔怒，欲自杀。及出就舍，帐御、饮食、从官皆如汉王居；布又大喜。宋太宗于吴越王钱俶来朝，群臣请留之。太宗不许，厚遣之归，以黄袱赐之，敕其归国乃可开视。后视之，皆诸臣请留之疏也；吴越王乃大惊。感今日本之待琉球亲王，其意岂有异也！ 

　　彼日本之不能一日忘者，乃在高丽而不在琉球。然高丽既得，则蕞尔如琉球孤悬海外，其难绕道而求援于中国，虽愚者亦能料及矣。况素受服役，其贩鬻之资本皆贷于日本；譬如婴儿，立断其乳哺，则致其饿死必矣。以日本之深谋，夫岂会未计及哉！然则其曷不置琉球于度外，而乃专心致志以图高丽，何也？盖并琉球之地不足以加广、得琉球之民不足以加众，其势则然，而其事则有万难舍此他求者。况夫吴争黄池之盟，而致越得乘机以动；蜀靳渡泸之役，而讨魏未必其无忧。援古证今，堪虞覆辙！ 

　　考诸「明史」所载：当太祖时，曾赐琉球以闽人善操舟者三十六姓，其王于是修贡甚谨，封舟频往。后为日本所灭，国王被虏；自是不通音信者数十年。已而遣使前来，言王被执不屈，日本送之还国；由是贡职如常期。是其国固为日本人所残弱者也，安保其不积恨于心而思所以报复之乎！故今之厚以相待者，虽曰睦邻之道，而实则一以收小国之心，使其悦服而不敢逞；一以集吾国之势，使人逖听而乐为从。凡此，皆日人之深谋远虑也。 

　　呜呼！谋国贵审乎万全、服人必先乎施德，彼日人其讲之详矣；夫岂区区专意于琉球哉！ 

　　上谕（十一月十六日京报） 

　　上谕：『沈葆桢奏「抚臣积劳病故，恳请赐谥建祠」一折，福建巡抚王凯泰因病出缺，前据文煜等奏请，业经降旨赐恤、予谥，于台湾府城建立专祠，并将伊子王儒卿等分别加恩矣。兹据奏称王凯泰清节素着，遗爱在人；着再加恩于福建省城建立专祠，以彰忠荩。钦此』。 

　　十二月十九日（公历正月十五日——即礼拜六） 

　　闽抚王（凯泰）奏因病请续假折（十一月十八日京报） 

　　福建巡抚臣王凯泰跪奏：为微臣病势增剧，暂回内地医治，吁恳天恩续假一月；恭折仰祈圣鉴事。 

　　窃臣前因抱病难支，于九月初六日附片奏请赏假在案。现在假期届满，臣病日增：湿热未除，积为痰喘；胸满腹胀，气不能舒。迭服利湿化痰之剂，迄未见效。台地纵有对症良方，殊少上品药料；纠缠日久，焦急实深。且臣自上年病后失调，气血早亏；近复手骽麻木，步履艰涩。据医者云：脾胃受伤，土木不和；若不速痊，恐变水肿，医治更难措手等语。查全台大局，会该已有端绪；现饬台湾道夏献纶妥慎经理。臣一面暂回内地，赶紧医调。省署一切要件，自当力疾办理；其寻常日行事宜，仍委藩司代拆代行。合无仰恳天恩，俯准续假一月；容臣病体稍痊，并将省事料理清楚，即再渡台巡历督办。谨恭折具奏，伏乞皇太后、皇上圣鉴训示！ 

　　再，臣拜折后，即日乘「海镜」轮船内渡；合并陈明。谨奏。 

　　军机大臣奉旨：『王凯泰，着再赏假一月。钦此』。 

　　闽抚王（凯泰）奏寻常军流徒犯遇抚臣驻台之时就近勘转片 

　　王凯泰片： 

　　再，台湾府属案犯，除寻常遣军流徒及命案拟徒者向淮就台审办、不解内地外，其罪应斩、绞并由死罪减拟各犯，均仍解省勘转。现该福建巡抚冬、春驻台，此项斩、绞等人犯遇臣驻台之时，拟由台湾道就近勘转，毋庸照旧解省，以免往返之烦。臣于审明后，行知臬司核详请题。所有道员审限，即照臬司之例扣计。据台湾道该详，批经臬司核明详请奏咨前来。除咨部外，臣谨附片陈明，伏乞圣鉴！谨奏。 

　　军机大臣奉旨：『刑部知道。钦此』。 

　　十二月二十四日（公历正月二十日——即礼拜四） 

　　闽省近事（三则） 

　　「字林报」云：打狗地方现在建一炮台，所用工匠甚多，但俱好懒。十一月二十七日，营兵某竟将一匠从绝壁高山推堕而下，或云头颅受伤、或云已因伤毙命。是以各工匠咸抱不平，深恶兵太无礼，群用砖石击入管带之公廨。管带官见势汹涌，遂放兵出营；虽称捉拿工匠，其实途中行人亦被追逐，尽有遭旡妄灾者。是以各家店门紧闭，深恐大肇事端。嗣幸管带官传令收队，亦无甚事；捉获之人，即交地方官查办。讯有不在事者，爰即开释云。 

　　福建新报云：闻丁雨生中丞有奏请仍任船政大臣之信云。 

　　布国因「晏拿」船一案似以华官办事未免延缓掩饰，故不欲再与酌该，拟将全案卷宗赴北京请究也。 

　　福建巡抚王（凯泰）奏为抱病请假暂回内地医治片 

　　王凯泰片： 

　　再，臣王凯泰七日抱病，甫于九日请假；嗣以病势增剧，暂回内地医治，并经奏请续假各在案。十月初四日，由台郡安平口乘「海镜」轮船内渡，因值风狂浪大，收泊澎湖者五日；臣随带同知游熙颇通脉理，迭次就澎配药煎服。而海洋颠晕，究未见效；饮食又不进多，日夜呻吟，困苦迥异寻常。幸初十日风浪略平，展轮放洋，即于十一日抵省。现在广求医药，赶紧调治。一俟痊愈，即请销假。所有航海抵省日期，臣谨附片陈明，伏乞圣鉴！谨奏。 

　　奉旨：『知道了。钦此』。 

　　福建巡抚王（凯泰）奏为带印渡台各案回省补办片 

　　王凯泰片： 

　　再，臣王凯泰先经带印渡台，所有应行移咨海关考核各案，奏明于回省时补办，均按限扣展。兹臣在台患病，具折续请赏假一个月回省就医；声明日行公事仍委藩司代行，其紧要事件由臣自行力疾办理各在案。以前扣展各案，均应于光绪元年十月十一回省之日起限。惟命、盗案件，内有应行勘审具题者例限紧迫，臣现值患病，既未克亲提勘审；而督臣正在办理武闱，又未能咨请代勘。拟即委令藩司代为提犯覆鞫，录供呈送，由臣确核具题；庶例限不致逾延，而要案亦免积压。除饬委外，谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　十二月二十五日（公历正月二十一日——即礼拜五） 

　　闽浙总督李（鹤年）奏抚臣因病出缺请旨简放折（十一月二十六日京报） 

　　头品顶戴闽浙总督臣李鹤年跪奏：为抚臣因病出缺，请旨迅赐简放，并委藩司暂护抚篆，递署司、道各篆；恭折仰祈圣鉴事。 

　　窃抚臣王凯泰自台回省就医，势日增剧，于十月二十三日因病出缺。臣比往省亲，即据将巡抚关防赍送前来。伏查察吏安民，巡抚专责；应恳天恩迅赐简放，以重职守。现在所遗篆务，亦难一日悬矿；必须专员接护，方免贻误。查福建布改使葆亨，才识卓越、为守兼优；于用人理财诸事，能见其大。以之暂护抚篆，可期无误。所遗藩司篆务，查有现署按察使、兴泉永道定保，老成稳练，堪以接署。其按察使篆务，查有现署兴泉永道、本任督粮道叶永元，明练有为，堪以接署。递遗兴泉永道，查有候补道章倬标，廉明勤慎，堪以委令前往接署。 

　　除分檄遵照外，理合恭折具奏，伏乞皇太后、皇上圣鉴训示！谨奏。 

　　奉旨已录。  
　 

清季申报台湾纪事辑录五

　　光绪二年（丙子） 

　　两江总督沈（葆桢）奏为福建抚臣积劳病故谨胪官迹乞赐谥典并于福州台湾予建专祠折（元年十二月初二日京报） 

　　剿番续信 

　　台湾开煤出示 

　　钦命布政使司衔福建分巡台澎兵备道兼提督学政夏（献纶）示 

　　上谕（元年十二月二十、二十一日京报） 

　　谕旨（元年十二月二十七、二十八日京报） 

　　福建藩司葆（亨）奏为护理闽抚篆务日期折（正月初八、初九日京报） 

　　台郡煤价 

　　官兵在台湾失利 

　　上谕（正月二十三日京报） 

　　两江总督沈（葆桢）奏为剿番阵亡各员请恤片 

　　恭王奏为遵该台地拟建府厅县治折（正月三十日、二月初一日京报） 

　　军机大臣等奏为遵旨会该台湾善后各事宜片（二月初二日京报） 

　　闽浙总督李（鹤年）奏为遴员对调闽省知府折（二且初九日京报） 

　　福州将军文（煜）等奏为总兵因病出缺请旨简放折（二月十一日京报） 

　　两江总督沈（葆桢）奏为在台湾奉上年上谕调道员赴台湾片（二月二十二日京报） 

　　闽藩司葆（亨）奏为交卸抚篆回任折（二月十六日京报） 

　　福建杂事（一则） 

　　恭录上谕 

　　都察院景（廉）奏为福建职妇林戴氏遣抱京控请旨究办折（三月初五日京报） 

　　香港近闻 

　　闽抚丁（日昌）奏为任事日期折（三月十九日京报） 

　　恭录谕旨 

　　谕旨（三月二十二日京报） 

　　上谕（三月二十四日京报） 

　　兼署闽抚李（鹤年）奏为筹解西征军饷片（二月二十五日京报） 

　　闽浙总督李（鹤年）奏为遴员请补海外水师副将折（三月二十六日京报） 

　　光绪二年恩科会试题名（节取） 

　　福州将军文（煜）等奏为特参在营舞弊并侵蚀银两之文武各员请旨分别革职折（四月十一日京报） 

　　闽洋大风 

　　福州消息 

　　船政大臣去闽 

　　海舶遭风 

　　谕旨（四月十四日京报） 

　　殿试分甲 

　　福州将军文（煜）等奏为特参侵吞炮台工费之道府各员革职追办折（五月初一日京报） 

　　闽抚丁（日昌）奏为参革知县守备各员归案严审惩办片 

　　论闽省电线事 

　　闽浙总督李（鹤年）等奏为递署府县各缺片（五月十五日京报） 

　　闽浙总督李（鹤年）等奏为历年拿获例应斩犯核明分饬斩决片 

　　闽浙总督李（鹤年）等奏张梦元调署福州府篆务片 

　　闽浙总督李（鹤年）奏为前办海防招募豫军来闽现极安谧应即全数遣撤片（五月十六日京报） 

　　兼署闽浙总督文（煜）等奏为特参虚冒克扣及贩买洋药之文武各员折（五月二十六日京报） 

　　闽抚丁（日昌）奏为船政事宜交卸片（五月二十八日京报） 

　　兵部验放奉旨（五月初四日京报） 

　　闺浙总督李（鹤年）奏革千总片（五月初五日京报） 

　　东事再述（一则） 

　　发抄奉旨（五月十六日京报） 

　　兼署闺浙总督文（煜）奏总兵暂缓引见片（五月二十八日京报） 

　　东倭考 

　　论开矿 

　　谕旨（六月二十四日京报） 

　　署闽督文（煜）奏已故福宁镇总兵宋桂芳短给口粮片（七月初六日京报） 

　　福州近事 

　　生番作耗 

　　兼署闽浙总督文（煜）奏官员查拿棍徒片（七月十八日京报） 

　　发抄奉旨（八月初八日京报） 

　　上谕（八月初十日京报） 

　　兼署闽浙总督文（煜）奏为棍徒开场聚赌饬属缉获片（八月十九日京报） 

　　发抄奉旨（八月二十一日京报） 

　　发抄奉旨（八月二十六日京报） 

　　恭录谕旨 

　　丙子科福建乡试题名（节取） 

　　兼署闽督文（煜）奏为侵吞营饷之已革副将请旨刑讯监追折（九月初三日京报） 

　　兼署闽督文（煜）奏为调补省会知府要缺折 

　　兼署闽督文（煜）奏为特参谬妄不职之知县折 

　　兼署闽督文（煜）奏请参将降补都司片 

　　闽省近闻 

　　领事更调 

　　上谕（九月十九日京报） 

　　闽抚丁（日昌）奏革知县并自请惩处片（十月初一日京报） 

　　台疆近耗 

　　福州近闻 

　　兼署闽浙总督文（煜）奏拿办匪犯折（十月二十九日京报） 

　　整顿台务 

　　台疆要务 

　　改派日本使臣 

　　台湾信息 

　　上谕（十一月二十八日京报） 

　　正月初六日（（公历正月三十一日——即礼拜一） 

　　两江总督沈（葆桢）奏为福建抚臣积劳病故谨胪官迹乞赐谥典并于福州台湾予建专祠折（元年十二月初二日京报） 

　　头品顶带两江总督臣沈葆桢跪奏：为福建抚臣积劳病故，谨胪宦迹，吁恳天恩光赐谥典，并于福州、台湾予建专祠以慰忠荩而顺舆情；恭折具陈，仰祈圣鉴事。 

　　窃臣于本年十一月初一日接船政大臣丁日昌并闽省各绅士函称：福建抚臣王凯泰在台积劳成疾，兼感瘴疠，脚气肿胀，上侵股腹，饮食不进；于十月十一日扶病内渡，即于二十三日申刻出缺。臣闻信之下，不胜骇悼！计此时闽浙督臣业将出缺日期报闻，所有应得恤典自当照例奏请；臣何敢更有渎陈！惟抚臣平日之实心实政，臣以在籍绅士、且共事日久，知之最悉；有不敢不胪举以闻者。 

　　抚臣之由词林而出官他省也，非臣所得而详。但就其抚闽言之，勤廉端恪，久在圣明洞鉴之中；而其随事以培元气、端风俗，为心恳恳，数年如一日。溯下车伊始，即校武闱，甄拔公□；虽被黜者，亦俯首心折。前科监临文闱，数月以前即创立条教，申明纪纲；榜出，弊绝风清：论者咸谓为数十年来所未有。其造就士类，则以敦品正学为先。于省会，增建致用堂书院专课经学，月亲扃试；与诸生讲明大义，诱掖奖劝，不啻严师。各郡书院，则慎择老师宿儒主之，用资矜式。省垣婚丧之费，踵事增华，日形奢侈；力行劝谕，使兴崇俭之风。闽省向有淫祠，多年赛会，举国若狂；聚众诬民，莫此为甚！自经严禁，乃息巫风。所居官舍，榜曰「俭明简斋」；属吏闻风，亦多化之。所以在任累年，士习人心翕然丕变。及其奉命渡台也，一登舟，即屏绝供应；随身仆从，祗有二人：为向来大吏所未有。勤求民隐，博访周谘，汲汲然惟日不足。台俗信鬼，演剧迎神，殆无虚日。每岁中元道场，不茹素而噉荤，歌舞婆娑、酒肉腥臭，经月不息，糜费不赀。其城门兵弁遇货抽收陋规，成为定例；实局牌场、摊排闹市，营卒包庇，地方官禁格不行。洋烟流毒，遍于四民；老少形骸，半如枯脂。抚臣一至，即立为厉禁，政令一新。又为戒赌、戒烟诸诗编颁童稚，播为歌谣，以挽积习。整饬书院，考拔真才；别擢积学敦品者若干人，令为劝戒烟毒之课，俾实力奉行，期有成效。而调度兵勇、筹度兴建、绥辑民番，每与臣往复商榷，辄至夜分；其心思之精密、情形之诚恳，臣往往自愧不如。时过其行馆，见所有函牍皆亲自封题，未尝一假仆从、吏胥之手。朝夕两餐，一饭以外，蔬豆而已。曾劝其节劳自爱，均以「受恩深重，不敢暇逸」为词；由衷之言，毫无□饰。臣曩疏称「台民好逸，抚臣率之以勤；台俗好奢，抚臣示之以俭；台俗好斗狠，抚臣化之以和平」：并非溢美。果使久于其职，海外狉榛之地，未始不可转为敦庞。讵积劳过甚，兼受烟瘴，赍志长终。眷属都未到闽，临殁之时，旁无骨肉；幞被萧然，如寒士之依旅馆。 

　　窃思人臣以死勤事，以膺祀典；以忠奉国，无忝嘉名。故福建巡抚臣王凯泰清节，遗爱在人；遽以积劳感瘴，在任溘逝！合无仰恳天恩，逾格特赐谥典，并准于福州、台湾建立专祠以顺舆情，以励忠荩。又闻该抚有子二人，俱在宝应原籍；应否加恩之处？出自高厚鸿慈。理合恭折由驿驰陈，伏乞皇太后、皇上圣鉴！谨奏。 

　　奉旨已录。 

　　正月初七日（公历二月初一日——即礼拜二） 

　　剿番续信 

　　昨阅香港新闻，谓近得台湾消息：所有驻台各官军现已准备出师，拟不日搜剿山穴云。但生番蠢如鹿豕，久外生成；化之固难，诛之亦不易易。王师复出，正未知如何措置也！ 

　　正月十一日（公历二月初五日——即礼拜六） 

　　台湾开煤出示 

　　本报今日登有台湾道宪出示将该岛以西法开煤矿，一切缘由陈说是实，为中国重要之创举也。按煤之为物，为世人最利用者。若欧洲各国，除用以供制作驶火船、火车之力外，民人贫富皆藉以燃炉烧饭；并将房子内加暖，无冬寒之苦。是我中人以价昂，未能仿行也。然中国产煤之地，处处皆有；若以善法挖取并加以便利载连之术，则中国之煤价，理应比今日贱一半有余矣。若现在台湾，传闻鸡笼之煤西法既盛行之后，计交至船上每墩仅合价二元有余也；自台来沪，价亦不奢矣。煤矿初开，其价固不能确然如此之便；惟俟各省要处皆经仿行而价不随之大廉者，吾不之信矣。价廉，则中地民间日用如烧饭等事，可以大省其费，将无不日沾其利也！ 

　　钦命布政使司衔福建分巡台澎兵备道兼提督学政夏（献纶）示 

　　为出示晓谕事。 

　　照得鸡笼各山，向为产煤之区；历年商民采运出口，不下数十万担。祗缘在地民人采取不得其法，以致煤块畸零，用之轮船、机厂，不甚合宜。迩来中国轮船日增，需煤日多，势不能尽购自外洋；亟须讲求采法，以备防海要需。前奉钦差大臣沈咨商总理衙门转饬赫总税务司在于英国觅雇煤师翟萨到台，经本司、道委员会同前往鸡笼产煤各山逐一查勘。现据禀复：『勘得附近鸡笼十余里之老寮坑等处出煤富足，堪以开采；并该购备机器拓开车路、置用轮车辘轳转运，所有工匠概用华民。现雇外国洋工数名指引开取，以期得法』各等情，业经本司、道详奉钦差大臣会同军、督、抚宪附片奏奉谕旨准行在案。 

　　惟是事属创始，诚恐远近商民未能周知，合行出示晓谕。为此，示仰该处绅董、商民、煤户人等一体知照。尔等须知现该开采老寮坑煤炭，原系由官动款，自行办理；雇倩洋工，导使在地煤匠如法开采，以备轮船驾驶之要需。将来开出煤炭，应准中外商民一律购运，以广招徕；并将现征煤炭山税杂费一并宽免，以示体恤。此外，各山已开煤洞无碍设立机器处所，准尔煤户人等照旧采运。尔等勿得怀疑观望，各宜凛遵毋违！特示。 

　　正月二十日（公历二月十四日——即礼拜一） 

　　上谕（元年十二月二十、二十一日京报） 

　　上谕：『前据沈葆桢等先后具奏「台北拟建府厅县治、请移扎南北路同知、酌改台地营制、台属考试请归巡抚主政」各折片，当派军机大臣等会同该部妥该具奏。兹据奏称：「沈葆桢等所奏各节系为因时制宜起见，自应准如所请」。着照军机大臣等所该，准其于福建台北艋舺地方添设知府一缺，名为「台北府」，仍隶于台湾兵备道；附府添设知县一缺，名为「淡水县」。其竹堑地方原设淡水厅同知，即行裁汰，改设新竹县知县一缺，并于噶玛兰厅旧治添设宜兰县知县一缺；即改噶玛兰厅通判为台北府分防通判，移扎鸡笼地方。福建巡抚现在既有驻台之日，其台地营制并着照所该：该处千总以下，由巡抚考拔；守备以上，仍会同总督拣选题补。台湾镇总兵撤去「挂印」字样，归巡抚节制；即将安平协副将裁撤。至所请移扎南北路同知并归巡抚考试等语，台湾南路同知，即着移扎卑南；北路同知改为「中路」，移扎水沙连：各加「抚民」字样。台湾学政事宜，并着归巡抚兼理。余依该。该部知道。片并发。钦此』。 

　　正月二十三日（公历二月十七日——即礼拜四） 

　　谕旨（元年十二月二十七、二十八日京报） 

　　上谕：『沈葆桢奏「实缺提镇现带防营，恳请从缓赴任」一折，新授福建陆路提督唐定奎、新授直隶正定镇总兵吴长庆，现在江南统带防军，尚属得力；着准其从缓赴任，仍留江苏统领防营，以专责成。所遗各缺，着李鹤年、李鸿章派员署理。钦此』。 

　　上谕：『沈葆桢奏：「请将在营病故阵亡各员弁优恤予谥』等语。提督张光亮等曾经剿贼数省，迭着战功；旋在台湾攻剿番社，或因感受瘴疠、在营病故，或临阵捐躯，殊堪悯恻！提督张光亮、王德成、李常孚、拟保总兵两江补用副将胡国恒、拟保道员分发补用知府田勤生、拟保副将尽先游击束维清，均着交部照拟保官阶从优该叙，入祀昭忠祠；其生平事迹，宣付史馆。至该故员等功绩尤着，并破格施恩，均着予谥，以示优异。钦此』。 

　　正月三十日（公历二月二十四日——即礼拜四） 

　　福建藩司葆（亨）奏为护理闽抚篆务日期折（正月初八、初九日京报） 

　　护理福建巡抚印务、布政使奴才葆亨跪奏：为恭报奴才暂护抚篆日期，叩谢天恩；仰祈圣鉴事。 

　　窃福建抚臣王凯泰因病出缺，奉闽浙总督臣李鹤年奏委奴才暂护抚篆；于光绪元年十月二十八日，据福州府知府林庆贻、署抚标中军参将庄镇藩将「福建巡抚关防」一颗同王命、旗牌、文卷等项赍送前来。奴才当即恭设香案，望阙叩头，祗领任事。伏念福建为滨海要区，巡抚乃封圻重任。现在地方虽称敉靖，而用人行政关系匪轻；且值库储未充，本年京饷甫经完解、协饷尚多悬欠。台湾辟境抚番，事繁费巨；又须力顾兼筹。奴才材质疏庸，知识浅陋；忝权疆寄，弥重仔肩。惟有谨守旧章，随同督臣李鹤年悉心经理，断不敢因暂时护篆，稍涉懈弛，以期仰答高厚生成于万一。 

　　除另恭疏题报外，所有奴才暂护抚篆感悚下忱，缮折叩谢天恩，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　二月初九日（公历三月初四日——即礼拜六） 

　　台郡煤价 

　　台湾矿务，其向外国所购各机器，闻可随即寄到。查现所开之矿，离鸡笼停船处约三十里；故拟铺设一火车路，以便运移货物也。又据「晋源西报」云：新出之煤，每墩由矿穴上船，合价不过一元；由彼处运到上海连水脚各费，每墩不过三元。照中国斤两合算，每担仅一角八分，此亦便宜极矣；本埠之市面，不将可从此兴旺乎！按上海向用之煤，俱购自日本大加西马；是知日人之获利，当不可以计算。现在台湾已自开煤矿，岂非得生财之道乎！又闻湖北、江西各大宪业均讲求矿务；苏省官员亦与西人购办采煤机器，曾已绘图。将见不及二年，煤矿大开；不特中国自足敷用，或将可转售于他国，非亦致富之一端欤！此系本馆所亲闻，非虚为陈说也。 

　　二月十一日（公历三月初六日——即礼拜一） 

　　官兵在台湾失利 

　　福州递来新报，陈曰：闻得本省官宪接到台湾信息，据报官兵近又中生番之计。盖距台湾相近处，有官营一座，约兵五百名；番人乘间袭攻，营兵无备，惟有闻风乱窜；番人乘势逼追，适有河沟阻住退路，故遭杀、被溺者有二百余人，得生回者仅得其半耳。此役如果非虚传，则为官兵大中番计之第二次也。而番人能在台俯相近处逞意如斯，则征台番一举于以露其大略矣。先以为番人皆已征服其心，今知番人比前更为猖獗。呜呼！兵祸之不可测如是夫。 

　　二月十四日（公历三月初九日——即礼拜四） 

　　上谕（正月二十三日京报） 

　　上谕：『文煜、李鹤年奏「总兵积劳病故，恳请赐恤附祀」一折，福建福宁镇总兵宋桂芳上年办理台湾开山抚番事务，着有功绩；兹以感受瘴疠，积劳病故，深堪悯恻！宋桂芳，着交部照总兵军营立功后病故例，从优该叙；并准附祀王凯泰台湾府专祠，以彰劳勚。福建福宁镇总兵员缺，着吴光亮补授。钦此』。 

　　两江总督沈（葆桢）奏为剿番阵亡各员请恤片 

　　沈葆桢片： 

　　再，臣前在福建办理海防任内，迭准总统铭、武等军提督唐定奎报称：统带武毅左军记名提督张光亮、统带武毅右军记名提督王德成、统带武毅右军前营记名提督李常孚、管带武毅右军后营拟保总兵两江补用副将胡国恒、总办营务处兼带武毅左军正营拟保道员分发补用知府田勤生等均已攻克番社，先后在刺桐脚、枋寮等处感受瘴疠，病殁营次；又铭中副营哨官尽先游击束维清于攻克草山社之役，中鎗阵亡：均经臣先后奏明在案。兹准该提督唐定奎汇叙生平战绩、查造履历，呈请奏恤前来。臣查该故员张光亮等起自淮军，转战数省，迭着战功；去岁调台防海开山，艰苦备至。旋即攻剿番社，扫穴歼渠，威绩已彰；捐躯荒峤，殊堪悯悼！合无仰恳天恩，俯准将记名提督张光亮、王德成、李常孚、拟保总兵两江补用副将胡国恒、拟保道员分发补用知府田勤生、拟保副将尽先游击束维清等六员，敕部按照拟保官阶从优该恤；并恳加恩予谥、入祀昭忠祠，将生平战绩宣付史馆，以慰忠魂。 

　　除将该故员等战绩、履历清册咨部查核外，谨会同大学士直隶总督臣李鸿章合词附片吁陈，伏乞圣鉴训示！谨奏。 

　　奉旨已录。 

　　二月二十日（公历三月十五日——即礼拜三） 

　　恭王奏为遵该台地拟建府厅县治折（正月三十日、二月初一日京报） 

　　军机大臣和硕恭亲王臣奕欣等谨奏：为遵旨会该具奏事。 

　　准军机处交出办理台湾等处海防兼理各国事务沈葆桢等奏「台北拟建府厅县治暨请移驻南北路同知、换给关防」各折片，于光绪元年七月十四日军机大臣奉旨：『着军机大臣会同该部妥该具奏。片并发。钦此』。又，军机处交出沈葆桢等奏「酌改台地营制，统归巡抚节制暨台属考试请归巡抚主政」各折片，于光绪元年七月二十八日军机大臣奉旨：『着军机大臣会同该部于会该建设台北府厅州县案内一并妥该具奏。片并发。钦此』。钦遵先后交出到部。 

　　除该大臣等奏「请移驻南北路同知、换给关防」并「台属考试请归巡抚主政」二片由臣部会同各部另行附片陈明外，查该大臣等所奏「台北移建府厅县治」一折原奏内称：『台湾，始不过海外荒岛耳；自康熙年间收入版图，乃设府治，领台湾、凤山、诸罗三县。诸罗，即今之嘉义；嘉义以北，未设官也。郡南北各一百余里，控制绰乎有余。厥后，北壤渐辟。雍正元年，拓彰化一县；并设淡水同知，主北路捕务，与彰化知县同城。盖明知非一县政令之所能周，特以创建城池筹费维艰，姑权宜从事焉已耳。雍正九年，割大甲以北刑名、钱榖诸务归淡水同知，改治竹堑；自大甲溪起、至三貂岭下之远望坑止，计地三百四十五里有奇。嘉庆十五年，复以远望坑迤北而东至苏澳止计地一百三十里，设噶玛兰通判：则人事随天时、地利为转移，欲因陋就简而不可复得矣。然由噶玛兰上抵郡城，十三日始达；由淡水上抵郡城，亦七日始达：而政令皆统于台湾府。当淡水设厅之初，不特淡北三貂等处榛莽四塞，即淡南各社亦土矿人稀；今则村社毘连，荒芜日辟。旧志称东、西相距仅十有七里，今则或五、六十里，或七、八十里不等。兰厅建治以后，由三貂岭绕至远望坑，复增地数十里有奇。其土壤之日辟不同，有如此者。台北海岸前仅八里坌一口，来往社船不过数只；其余叉港支河，仅堪渔捕。今则八里坌淤塞，新添各港口，曰大安、曰后垄、曰香山、曰沪尾、曰鸡笼。而鸡笼、沪尾港门宏敞，舟楫尤多。年来夹板轮船，帆樯林立；洋楼客栈，阛阓喧嚣。其口岸之歧出不同，有如此者。前者台北幅■〈巾员〉虽广，新垦之地，土著既少、流寓亦稀；百余年来休养生息，前年统计户口，噶玛兰外，已四十二万有奇。其民人之生聚不同，有如此者。台地所产以靛、煤、茶叶、樟脑为大宗，而皆出于淡北。比年荒山穷榖栽种愈盛，开采愈繁；客民丛集，风气浮动，嗜好互殊。淡南大甲一带与彰化毘连，习尤犷悍。同知半年驻竹堑衙门、半年驻艋舺公所，相去百二十里；因奔驰而矿废，势所必然。况由竹堑而南，至大甲尚百余里；由艋舺而北，至沪尾、鸡笼尚各数十里。命、盗等案，层见迭出。往往方急北辕，旋忧南顾；分身无术，枝节横生。公事之积压、巨案之讳饰，均所不免。督、抚知其缺之难，必择循吏、能吏以膺是选；而到任后，往往贤声顿减，不副所望，则地为之也。其驾驭之难周，又有如此者。淡、兰文风，为全台之冠。乃岁、科童试，厅考时淡属六、七百人，兰属四、五百人；而赴道考者，不及三分之一：无非路途险远，寒士艰于资斧，裹足不前。而词讼一端，则四民皆受其害：刁健者词穷而遁，捏情控府。一奉准提，累月穷年；被诬者纵昭雪有期，家已为之破。矫其弊者，因噎废食，概不准提；则厅案为胥吏所把持，使无可控诉。而械斗之衅，萌孽乎其中。至徒、流以上罪名，定谳后解郡勘转，需费繁多；淹滞岁月，赔累不资，则消弭不得不巧：官苦之，民尤苦之。其政教之难齐，又有如此者。所以前者，台湾道夏献纶有改淡水同知为直隶州、改噶玛兰为知县、添一县于竹堑之请。去年以来，自噶玛兰之苏澳起，经提臣罗大春抚番，开路至新城二百里有奇、至秀姑峦又百里有奇。倘山前之布置尚未周详，则山后之经营何从藉手！故就台北今日之形势策之，非区三县而分治之，则无以专其责成；非设知府以统辖之，则无以挈其纲领。伏查艋舺当鸡笼、龟仑两大山之间，沃壤平原，两溪环挹；村落衢市，蔚成大观。西至海口三十里，直达八里坌、沪尾两口，并有观音山、大屯山以为屏障，且与省城五虎门遥对；非特淡、兰扼要之区，实全台北门之管。 

　　拟于该处创建府治，名之曰台北府；自彰化以北即达后山，胥归控制，仍隶于台湾兵备道。其附府一县，南划中坜以上至头重溪为界，计五十里而遥；北划远望坑为界，计一百二十五里而遥。□东西相距五、六十里不等，方圆折算百里有余：拟名之曰淡水县。自头重溪以南至彰化界之大甲溪止，南北相距百五十里——其间之竹堑，即淡水厅旧治也；拟裁淡水同知改设一县，名之曰新竹县。自远望坑迤北而东，仍噶玛兰厅之旧治疆域，拟设一县，名之曰宜兰县。惟鸡笼一区，以建县治，则其地不足。而通商以后，竟成都会；且煤务方兴，来投之民四集。海防既重，讼事尤繁。该处向未设官，亦非佐杂微员所能镇压；若事事受成于艋舺，则尤官与民交困。应请改噶玛兰通判为台北府分防通判，移驻鸡笼以治之。臣等为外防、内治因时制宜起见，是否有当？伏恳天恩饬部该覆，俾有遵循。其建设城署、清查田赋及教佐营汛应裁、应改、应增，容俟奉旨允准后，由台湾道该详核奏，期臻周密。自苏澳以至奇莱，现恃营堡为固；将来田亩开垦、商民辐辏，应否设官？容臣等随时察看情形，请旨定夺』等语。吏部查：台北地方，既据该大臣等奏称『就今日之形势策之，非区三县而分治之，则无以专其责成；非设知府以统辖之，则无以挈其纲领。伏查艋舺当鸡笼、龟仑两大山之间，沃壤平原，两溪环抱；村落衢市，蔚成大观。西至海口三十里，直达八里坌、沪尾两口，并有观音山、大屯山以为屏障，且与省城五虎门遥对；非特淡、兰扼要之区，实全台北门之管。拟于该处创建府治，名之曰台北府；自彰化以北直达后山，胥归控制，仍隶于台湾兵备道。其附府一县，南划中坜以上至头重溪为界、北划远望坑为界，拟名之曰淡水县。自头重溪以南至彰化界之大甲溪止，其间之竹堑，即淡水厅旧治也；拟裁淡水同知改设一县，名之曰新竹县。自远望坑迤北而东，仍噶玛兰厅之旧治疆域，拟设一县，名之曰宜兰县。惟鸡笼一区，以建县治，则其地不足。而通商以后，竟成都会；且煤务方兴，来投之民四集。海防既重，讼事尤繁。该处向未设官，亦非佐杂微员所能镇压；若事事受成于艋舺，则又官与民交困。应请改噶玛兰通判为台北府分防通判，移驻鸡笼以治之』等语：系为台北地方土壤开辟日广、民人生聚日多、今昔情形不同，因时制宜起见。自应准如所请，于台北艋舺地方添设知府一缺，名为台北府；自彰化以北直达后山，胥归控制，仍隶于台湾兵备道。其附府添设知县一缺，南划中坜以上至头重溪为界、北划远望坑为界，名为淡水县。自头重溪以南至彰化界之大甲溪止，其间之竹堑，原设淡水厅同知；拟即裁汰，改设新竹县知县一缺。自远望坑迤北而东，仍噶玛兰厅之旧治疆域，添设宜兰县知县；并改噶玛兰厅通判为台北府分防通判，移驻鸡笼地方。其应裁、应改、应增教佐各官，应由该大臣等察看地方形势，分别奏明办理。至建设衙署，工部查：福建台湾地方创建台北府、添设县治并移驻通判各官应建衙署工程，应令该大臣等相度地势，饬委妥员据实勘估兴修；工竣之日，即将用过工料银两照例造具分晰做法清册，送部核销。清查田赋，户部查：台北地方拟创建府治、改设厅县既经吏部该准，其清查田赋一节，某厅某县管辖某处地方、某厅某县应征钱粮若干，应俟该大臣详查核该奏报到日，再准户部查核办理。应裁、应改、应增营汛各员，兵部查：台北地方既经添设知府一缺、知县三缺，该处营汛应否增改移拨之处，应俟该大臣等妥该奏明，再行核办。 

　　又该大臣等所奏「酌改台地营制统归巡抚节制」一折，并准部咨该覆「巡抚移扎台湾」折内所□『该省原设抚标各营将备员弁如何布置？是否仍由总督节制，抑径归巡抚节制之处？应令该督、抚会同该大臣妥该具奏。除福建内地练兵事宜另由臣鹤年等筹该会奏外，查台湾营伍废弛，曾经迭次奏陈。上年府城挑练两营，毫无起色；并将营官林英茂等参革在案。府城如此，外汛可知。其积弊之深，尤所罕见：汛弁则干预词讼，勒索陋规；兵丁则巧避差操，雇名顶替。班兵皆由内地而来，本系各分气类；偶有睚眦之怨，立即聚众斗殴。□营将利弁兵之规费，弁兵恃营将为护符。兵民涉讼，文员移提，无不曲为庇匿；间有文员移营会办案件，又必多方刁难需索，而匪徒早闻风远扬矣：种种积习，相沿日久。皆由远隔海外，文员事权较轻，将弁不复顾忌；非大加整顿不可。臣等体察情形，计无逾于裁汛并练者。盖分汛裁撤，则骄擅诈扰，不禁自除；并营操练，则汰弱补强，渐归有用。台地除澎湖两营外，尚有十五营；拟访淮楚军营制归并，以五百人为一营。将南、淡、嘉义三营调至府城，合府城三营、安平三营为一支，专顾台、凤、嘉三县。其北路协副将所辖中、右两营，合鹿港一营为一支，专顾彰化一带；艋舺、沪尾、噶玛兰三营为一支，专顾淡、兰一带：均各认真训练，扼要驻札。遇地方有事，接准札调移拨，立时拔队，不准延宕。其兵丁换班，固多疲弱；而就地招募，亦利弊参半：尚须详加察看。顾立法惟在得人，而事权尤宜归一。现既巡抚来台，营伍似应归统辖：千总以下，即由巡抚考拔；守备以上，仍会同总督、提督拣选题补。台湾镇总兵，应请撤去「挂印」字样，并归巡抚节制。如蒙俞允，伏恳敕部另行颁换该总兵官关防，以昭信守。值此整顿伊始，将弁之营私骫法者，固宜随时参办；如有才具出众、人地相需，亦应立予拔擢。署补各缺，暂请勿拘成例，俾收得人之效。台地延袤一千余里，处处滨海，皆可登岸；陆防之重，尤甚于水。而台城以安平为屏蔽，安平向设台协水师副将一员，所辖三营，中、右两营都司驻安平，左营游击驻鹿港；现拟均改为陆路。府城有巡抚董率，且有道员随同办事；总兵拟请移札安平，即将安平协副将裁撤，以镇标中营游击随总兵驻安平。其台协水师中、右两营都司，改为镇标陆路左、右两营都司；原设镇标左营游击，改为抚标左营游击，随巡抚驻台。其抚标原设两营，仍行驻省；改左营为中营，即以中军参将领之。原设台协水师左营游击，改为台湾北路左营游击，归北路协副将管辖。守备以下弁兵缺额，均仍照旧。至巡洋艇船，万不及轮船之便利；应将闽厂现造轮船分拨济用。台、澎各营，现仅存拖罾艇船八号；俟届修时，应请裁撤归厂变价，以简虚糜。改设各官关防，俟准部覆，另行题请颁换』等语。兵部查：福建巡抚改驻台湾，所有酌改台地营制，该大臣等系为因时制宜起见。自应准如所奏：千总以下，即由巡抚考拔；守备以上，仍会同总督拣选题补。并准将台湾镇总兵撤去「挂印」字样，归巡抚节制，移札安平；即将安平协副将裁撤。其镇标中营游击，随总兵驻安平。并将台协水师中、右两营都司，改为镇标陆路左、右两营都司；原设镇标左营游击，改为抚标左营游击，随巡抚驻台。抚标原设两营，仍行驻省；改左营为中营，以中军参将领之。其台湾水师左营游击，改为台湾北路协左营陆路游击，归北路协副将管辖。所有台地改驻将备各缺，应均作为台湾陆路题补之缺。其台湾水师游、都各缺既改陆路，所有现任人员应归候补班；遇有水师游、都缺出，即行抵补。所改各缺，即令该抚会同该督拣选请补。至称「署补各缺，暂请勿拘成例」等语，查台湾拣补将备员缺，例有专条；今该大臣等请勿拘成例之处，未便漫无限制。除应署之缺准令酌量委署外，其请补时，仍令该督、抚等按照例章办理。至裁汛并练、台地兵丁换班就地招募等事，亦应如所请，准其仿淮楚营制归并，以五百人为一营，将南、淡、嘉义三营调至府城，合府城三营、安平三营为一支，专顾台、凤、嘉三县；北路协副将所辖中、右两营，合鹿港一营为一支，专顾彰化一带；艋舺、沪尾、噶玛兰三营为一支，专顾淡、兰一带：认真训练、扼要驻札而重地方。并将驻札处所及成军日期，报部备查。其兵丁换班固多疲弱、就地招募亦利弊参半一节，应由该大臣等察看地方情形，详细妥筹办理；总期兵归实用，以资整顿。至台、澎各营现仅存拖罾艇船八号，俟届修时应裁撤归厂变价以节虚糜，工部查：台、澎各营现存拖罾艇船八号，既据奏称俟届修时裁撤归厂变价，应如所请，俟前船届修时据实估变，报部查核。户部查：既据该大臣查明现存拖罾艇船八号，俟届修时裁撤归厂变价等语，应俟将来工部核准后，即将此项变价钱两数目造入奏拨册报部候拨，以充经费。另行颁换该总兵官关防以昭信守并改设各官关防俟准部覆另行题请颁换，礼部查：定例：武职印信关防由兵部该准撰拟字样到部，付铸印局铸造等语。今该大臣等请将台湾镇总兵撤去「挂印」字样，既经兵部该准，自应如该大臣等所奏，另行颁换该总兵官关防，以昭信守；恭候命下，由兵部撰拟「镇守总兵官关防」字样送部，臣部即行铸造颁发。其原颁「挂印总兵官印」，应俟新换关防到日，由该抚照例送部缴销。至改设将备以下各官，亦经兵部该准，应如该大臣等所奏，由福建巡抚另行题请到部，再行颁换。 

　　再，吏部查：该大臣等所奏请添设改设府厅县各缺均作为何项之缺及一切未尽事宜，应由该大臣等具奏到日，再行核办。自苏澳以至奇莱将来应否设官之处？应令该大臣等随时察看情形，奏明办理。 

　　谨将臣等遵旨会该缘由缮折具奏，伏乞皇上圣鉴，训示遵行！再，此折系吏部主稿，合并陈明。谨奏。 

　　奉旨已录。 

　　二月二十一日（公历三月十六日——即礼拜四） 

　　军机大臣等奏为遵旨会该台湾善后各事宜片（二月初二日京报） 

　　军机大臣等片： 

　　再，准军机处交出光绪元年七月十四日据办理台湾等处海防兼理各国事务沈葆桢等片奏「移扎南北路同知、换给关防」一折，又七月二十八日据沈葆桢等片奏「台属考试请归巡抚主政」一折，均于各本日奉旨「览」，钦此；钦遵交出到部。 

　　查该大臣等奏「请移扎南北路同知、换给关防」一折原奏内称：『据台湾道夏献纶详称：「台湾向设南、北两路理番同知，南路驻扎府城、北路驻扎鹿港。今内山开辟日广，番民交涉事件日多，旧制殊苦鞭长莫及。如将南路同知移扎卑南、北路——改为中路移扎水沙连，各加「抚民」字样，凡有民番词讼，俱归审讯；将来升科等事，亦由其经理：似于民、番大有裨益。其南、北路屯饷向由各县征收、交该同知散放者，该同知既经移扎，碍难兼顾，改由各县就近自行发给」等因。臣等伏思朝廷因事而设官，任官者即宜顾名而思该。该同知既以「理番」为名，当以抚番为事。向惟番境未辟，故分驻郡城、鹿港，以待招徕。今榛莽日开，蠢顽归化，民熙熙而往、番攘攘而来；杜其猜嫌、均其乐利，咸以官为依附。倘非躬亲坐镇，何以镇抚循之实而期声教之同！合无仰恳天恩，敕部核该；如蒙允准移扎，更请饬铸「台湾南路抚民理番同知」、「台湾中路抚民理番同知」关防各一颗换给，以资信守。除衙署应饬行勘建外，俸廉照旧，毋庸该加』等语。吏部查：该大臣等所奏，系为台湾内山开辟日广、番民交涉事件日多，旧制殊苦鞭长莫及，因时制宜起见。自应准如所请，将台湾南路同知移扎卑南、北路同知——改为中路移扎水沙连，各加「抚民」字样。凡有民番词讼俱归审讯，刑部查：据该大臣奏称请将台湾南路同知移扎卑南、北路同知——改为中路移札水沙连，各加「抚民」字样，凡有民番词讼俱归审讯等语，系为镇抚民番、各专责成起见，应如所奏办理。吏部查：民番词讼既归该同知审讯，如有承审迟延及引律不当，即将该同知查参，由吏部照例该处。将来升科等事，亦由其经理；其南、北屯饷向由各县征收、交该同知散放者，该同知既经移札，碍难兼顾，应改由各县就近自行发给；俸廉照旧，毋庸该加。户部查：该大臣等奏称「南路同知移札卑南、北路同知——改为中路移札水沙连，各加「抚民」字样，将来升科等事亦由其经理等语，系为安抚民番起见；自应准如所请，将卑南、水沙连等处升科等事，按照例定则例分别起科，认真经理。其所称南、北路屯饷向由各县征收、交该同知散放，该同知既经移札，应改由各县就近发给等语；亦应准如所请，以免牵掣。至该两路同知俸廉既称毋庸该加，应令循照旧章分别支给。请铸「台湾南路抚民理番同知」、「中路抚民理番同知」关防各一颗换给，以资信守，礼部查：定例：文职关防由吏部该准、撰拟字样到部，付铸印局铸造等语。今福建台湾南路理番同知请改为台湾南路抚民理番同知、北路理番同知请改为台湾抚民理番同知，既经吏部该准，自应另行铸给关防，以照信守。俟命下之日，由吏部撰拟字样到部，臣部即行铸造颁发。衙署应另行勘建，工部查：南、北路同知既经奏请移改驻札，所有衙署自应另行建盖；应令该大臣等迅委妥员撙节勘估兴修，工竣照例造具详细清册，送部核销。 

　　又，该大臣等奏「请台属考试归巡抚主政」一折原奏内称：『据台湾道夏献纶详称：「台地远隔重洋，学政事宜向由巡台汉御史兼理。乾隆十七年御史裁撤，所有岁、科两试，改归巡道考校；其达部事件，呈福建学政转咨。今福建巡抚来台，所有台属考试，似应统归巡抚主政；咨达事件，亦径由巡抚办理，以一事权」等因。臣等窃思岁、科两试，国家抡才大典；人文所系，风教攸关。该道所请，具见慎重之意；惟事属更张，臣等未敢擅便。所以本届科试，臣凯泰仍照旧章，由道举行；业于五月间扃试竣事。以后应否以巡抚兼理学政之处？仰恳天恩饬部该覆。至淡、兰两属道阻且长，不特费巨身劳，每遇淫潦为灾，不免有望洋而返者；甚非所以体恤寒畯。可否请旨于艋舺地方准其捐建考棚，巡抚于阅兵台北时顺便按临考试』等语。礼部查：台湾学政事宜，向归台湾道兼管。雍正五年，改归巡台御史。乾隆十七年，复归台湾道；其达部事件，仍呈福建学政转咨。今福建巡抚移驻台湾，经该大臣等请以巡抚兼理学政等因，系为因时制宜起见；应如所奏，将台湾考试统归巡抚主政，咨达事件亦径由巡抚办理，以昭慎重而一事权。至所奏淡、兰两属道阻且长，不特费巨身劳，每逢淫潦为灾，不免有望洋而返者，非所以体恤寒畯，请于猛舺地方捐建考棚，巡抚于阅兵台北时顺便按临考试等因；亦应如所奏办理。兵部查：台湾考试既经礼部该准统归巡抚主政，所有考试武生各事宜，自应一律归巡抚办理，而昭画一。捐建考棚，户部查：同治七年闰四月间，吉林将军富明阿等奏「亲临两翼满官学课考教习骑射、清语并捐建考棚」等因折内，并未声请将各捐生给予奖叙，臣部亦未按银数该奖。此次该大臣所奏请于猛舺地方捐建考棚之处，与吉林捐建考棚情事相同；应照成案，毋庸请奖。至应否准其捐建之处？工部查：捐建考棚，应令该大臣等转饬妥为修建；一俟捐修完竣，照例造册送部查核。其余一切未尽事宜，应由该大臣等具奏到日，再行核办。 

　　谨将臣等遵旨会该缘由，理合附片陈明。谨奏。 

　　奉旨已录。 

　　二月二十七日（公历三月二十二日——即礼拜三） 

　　闽浙总督李（鹤年）奏为遴员对调闽省知府折（二且初九日京报） 

　　头品顶戴闽浙总督李鹤年、护理福建巡抚布政使臣葆亨跪奏：为遴员对调知府，恭折仰祈圣鉴事。 

　　窃台湾府知府系冲、繁、难兼三要缺，孤悬海外，民番杂处，本系难治之区。自通商以来，时有中外交涉事件。近复辟境抚番，事尤繁复，非精明强干之员，不足以资治理。现任台湾府周懋琦，浙江监生；由主事，于同治元年奏调来闽□□台湾军务。历保知府、道衔，补授台湾府知府，于十一年四月初二日到任。该员年力正强，办事勤慎；惟因水土不服，时多疾病，于此缺不甚相宜。查有福宁府知府张梦元，直隶举人；部选邵武县知县，升补同知。因通商出力，保升知府；奏补福宁府知府，〔于〕同治十二年十一月到任。该员年强才裕，办事精详；于海疆风土民情，极为熟悉。以之调补台湾府知府，洵堪胜任。所遗福宁府知府，即以周懋琦对调，亦足以资表率。惟该员以繁调简，与例稍有未符。第海疆要缺，因地择人，未免迁就；相应据实声明。合无仰恳天恩，俯准以福宁知府张梦元调补台湾府知府；所遗福宁府知府，即以台湾府知府周懋琦对调。如此一转移间，俾人地各得其宜，实于地方有裨。如蒙俞允，该员等俱系现任知府互相对调，衔缺相当，毋庸送部引见，并免核计参罚。据署布政使定保、署按察使叶永元会详前来，臣等谨恭折具奏，伏乞皇太后、皇上圣鉴，敕部核覆施行！谨奏。 

　　军机大臣奉旨：『吏部该奏。钦此』。 

　　二月二十八日（公历三月二十三日——即礼拜四） 

　　福州将军文（煜）等奏为总兵因病出缺请旨简放折（二月十一日京报） 

　　福州将军臣文煜、头品顶戴闽浙总督臣李鹤年跪奏：为总兵因病出缺，请旨迅赐简放，以重职守；恭折仰祈圣鉴事。 

　　窃臣等于光绪元年十二月二十二日接据福建台湾总兵张其光、台湾道夏献纶会禀：『据噶玛兰通判洪熙俦禀报：福宁镇总兵宋桂芳，自在台北，八、九月间，时有感冒。十月初旬，力疾驰赴新城、莲花港、岐莱等处履勘，深入内山，迭受风湿岚瘴，气体难支；于十一月十六日回抵苏澳，病势日增，医药无效，于十二月初六日出缺』等情，转禀前来。臣等伏查福宁镇总兵宋桂芳，由世袭云骑尉升副将；同治十二年，奉旨补授福宁镇总兵。在任两年，整肃营规，兵民爱戴。本年台北开山抚番事务繁重，因提督罗大春乞假调理，会折奏派该镇赴台接办。自到台后，驻扎苏澳，昼夜料简军事，因劳致疾。迨医治小愈，犹复力疾驰驱，深入内山危险之地，周历履勘，重为瘴疠所侵；积劳愈甚，遘疾益深，遂成不起。其忠悃血诚，殊堪悯恻！合无仰恳天恩，俯准照总兵军营立功后病故例，从优该恤；并附入故抚臣王凯泰台湾府专祠，以彰忠荩而慰幽魂。所遗福宁镇总兵员缺紧要，相应请旨迅赐简放，以重职守。臣等谨合词恭折由驿驰奏，伏乞皇太后、皇上圣鉴训示！ 

　　再，新授福建巡抚臣丁日昌尚未到任，未及会衔；合并声明。谨奏。 

　　奉旨已录。 

　　三月初十日（公历四月初四日——即礼拜二） 

　　两江总督沈（葆桢）奏为在台湾奉上年上谕调道员赴台湾片（二月二十二日京报） 

　　沈葆桢片： 

　　再，臣在台湾奉光绪元年三月初三日上谕：『沈葆桢片奏「请调道员段起差委」，段起现在来京，已谕吏部敕令该员前赴台湾；惟闻该员向有嗜好，着沈葆桢留心察看』等因，钦此。臣内渡后接见段起，当将「带同该员前赴江南，以便遵旨察看，不敢稍存成见」缘由，奏明在案。臣与同驻船政二次，两月有余；同再驶赴金陵，至今又逾三月。随时随事观其所忽，实见其孜孜讲求吏治，于立身义利之界辨析有严，其忠奋有为与十年前一辙；而退让之度，有加焉。兵部侍郎彭玉麟嫉恶之严，世罕伦比；移书论段起人才，首以「刚健笃实」认之。盖段起生同里闬，稔其素行也久矣。 

　　合无仰恳圣恩，准将段起暂留江南差委；仍令照例坐补江西督粮道原缺，以遂其退让、不妄干进之心。倘将来该员有簠簋不饬，□世俗烟酒嗜好；臣与同罪，所不敢辞。谨将遵旨察看情形，附片陈明；伏乞圣鉴训示！谨奏。 

　　军机大臣奉旨：『着照所请。该部知道。钦此』。 

　　三月十三日（公历四月初七日——即礼拜五） 

　　闽藩司葆（亨）奏为交卸抚篆回任折（二月十六日京报） 

　　福建布政使奴才葆亨跪奏：为奴才卸护抚篆，并回藩司本任；恭折叩谢天恩，仰祈圣鉴事。 

　　窃奴才接奉新授福建巡抚丁日昌抄折行知，莅任尚需时日；随奉闽浙总督李鹤年将巡抚关防暂行封储，并饬回藩司本任。所有抚署题奏紧要事件，由督臣代办；其寻常日行公事，委奴才代拆代行。遵于光绪元年十二月十一日，卸护抚篆。旋准署布政司定保将藩司印信、文卷委员赍送前来；谨即恭设香案，望阙叩头，祗领任事讫，仍将抚署日行事件代拆代行。 

　　伏念奴才知虑短浅，材识庸愚；惟有遇事禀承督、抚臣尽心经理，以期仰答高厚生成于万一。除将卸任日期详请咨部外，谨恭折叩谢天恩，伏乞圣鉴！谨奏。 

　　奉旨：『知道了。钦此』。 

　　三月十四日（公历四月初六日——即礼拜六） 

　　福建杂事（一则） 

　　本馆前据传述所称：台湾新筑之炮台，外虽以石片砌成，似觉结实；而内祗以土填之，恐难历久不坏云云。当时闽省大官，亦早鉴及；先以为包工之人舞弊，故即饬将禁押。乃现悉督造炮台之员亦曾得贿，据称有一万四千两银。但事经发作，正不知如何惩办矣！ 

　　三月十七日（公历四月十一日——即礼拜二） 

　　恭录上谕 

　　三月初七日，奉上谕：『顺天府府尹吴赞诚着开缺，以三品京堂候补，督办福建船政事宜。钦此』。 

　　三月十九日（公历四月十三日——即礼拜四） 

　　都察院景（廉）奏为福建职妇林戴氏遣抱京控请旨究办折（三月初五日京报） 

　　都察院左都御史臣景廉等跪奏：为奏闻请旨事。 

　　据福建职妇林戴氏遣抱李祥，以始终诬陷、掯案埋冤等词赴臣衙门呈诉。臣等公同讯问，据李祥供：年三十四岁，福建侯官县人；家主母具呈遣递，求阅便悉。 

　　查原呈内称：『氏长子文察，前署福建陆路提督，□难漳城；蒙恩追赠宫衔，予谥「刚愍」。次子文明，以战功荐升花翎副将；因逆族林应时诬陷占产，候补府凌定国藉委索诈洋银八千圆未遂，谋耸镇、道于同治九年二月间携正月十六日黎道印示内有「文明伏诛，胁从罔治」字样，复来嗾文明将示执留。定国惧诈败露，会同彰化县王文棨杀氏子于县堂。复谋耸镇、道架捏叛逆，诬陷成谳！倒填日期，会详大宪具奏，并遍贴「谋叛有实据」。而氏抱盆冤，遣抱林秋于十年七月间京控，蒙奏奉谕旨：「着闽浙总督、福建巡抚确切详查，奏明办理」等因，钦此。分投各宪，蒙饬台湾府周懋琦查覆。定国串同周知府混详捏覆，经氏呈诉，蒙李督宪核详驳斥，批调王文棨来省禀复，并批饬凌定国据实照覆。嗣定国以奉有台湾镇杨在元、台湾道黎兆棠密札禀复，复蒙李督宪批斥；并批解林应时来省，发交福州府谳局审办。氏具亲供投质，应时供词狡展。氏将尹兄林泉从逆实迹并声明罚捐银数咨报案据呈缴，经府详请善后局查覆无异。定国恐应时案败祸及，嗾同文棨央求台湾道夏献纶授意彰化县孙继祖串捏二十余年前无案可稽之黄连蒲命案，捏证详请办理，希图为定国、文棨开脱地步。氏子果有此重大案情，当日被杀，何不列详以定其罪；必待事后罗织串捏无可究诘之案归案审办，冤上加冤！泣思此案应时诬捐输为占产，既由善后局查覆捐数属实，不难一鞫定案。讵料谳员延搁不讯，反将应时保释！况氏子被杀在九年三月，定国何以携来正月「文明伏诛」印示，即据同知府混详，并未确指文明为叛逆；何以当时黎道遍贴有「谋反实据」印示！是未杀而怀必杀、既杀又诬以叛逆，两示为氏子冤杀之铁证。乃谳员堂讯，坚匿不问，并不准氏言及。其袒护至此，自难望本省雪冤。更可骇者，定国迭派差事、文棨题补升缺；是原控者候讯无期，而被控者反得升委。缘该员等伎俩多端，巧于脱卸。虽大宪情知冤抑，奈属僚袒护同官，未免瞻徇；扶同隐饰，造案朦详。氏重洋冒涉，候质省门；年逾八旬，含冤六载；忠门污蔑，死不干休。不得已，再行具呈遣抱来京，泣恳奏请严提到京讯办，庶雪冤有日』等语。 

　　臣等查该职妇林戴氏前以伊子林文明被林应时挟嫌捏控、委员凌定国索银未遂与台湾道黎兆棠潜谋陷害各情，遣抱赴臣衙门呈诉；同治十一年九月初九日奏奉上谕：『着闽浙总督、福建巡抚确切详查，奏明办理』等因，钦此。十二年五月，该督咨请展限在案。兹该职妇复遣抱呈称：京控后，该省督、抚饬台湾府周懋琦查覆；凌定国串同周守捏详，经该督驳斥，批调王文棨到省，饬凌定国据实照覆，并提林应时解交福州府谳局审办。林应时供词狡展，前后互异。该职妇呈控林应时之兄林泉从逆实迹并罚捐案据，经府详查属实。凌定国恐林应时案败祸及，嗾同王文棨央求台湾道夏献纶授意彰化县孙继祖串捏二十年前无案可稽之黄连蒲命案，捏证详请归案办理。案阅六年，谳员袒护同官，本省难望照雪各情。此案自请展限后已逾二年，该省督、抚尚未查明覆奏。现据该职妇以前情覆控前来，臣等不敢壅于上闻；应如何办理之处？恭候钦定。谨抄录原呈，恭呈御览；伏乞圣鉴训示！ 

　　再，据该抱告结称：林戴氏在本府控告一次，台湾府、台湾道各控告二次，臬司衙门控告七次，藩司衙门控告一次，巡抚衙门控告六次，总督衙门控告九次，均未亲提；合并声明。谨奏。 

　　奉旨已录。 

　　四月初二日（公历四月二十五日——即礼拜二） 

　　香港近闻 

　　香港前几日到有华官查访事件，闻系因前年台湾之役曾有委员来港陆续购买洋鎗一万三千杆，报价每杆三两半；其鎗甚劣，即以中国以前所用之鸟鎗改作铜帽搪塞而已。现在丁中丞留心吏治，所以委员确查。军火为前敌要需，倘竟其中有弊，则贻误军需，难免军法从事也。访查之员，已于英历四月初七日回闽矣。 

　　四月初四日（公历四月二十七日——即礼拜四） 

　　闽抚丁（日昌）奏为任事日期折（三月十九日京报） 

　　督办船政福建巡抚臣丁日昌跪奏：为恭报微臣任事日期，叩谢天恩；仰祈圣鉴事。 

　　窃臣渥荷温纶，补授福建巡抚，奏奉谕旨「毋许固辞」；即经具折恭谢圣恩。一面将船政紧要事宜分别部署，当于二月初八日晋省；据福州府知府林庆贻、署抚标中军参将庄镇藩赍送王命、旗牌、关防、文卷前来，臣恭设香案，望阙叩头，祗领任事。 

　　伏念臣质等驽骀，衰同蒲柳。恐病躯之贻误，并非存高尚之怀；荷覆帱之深仁，惟有竭涓埃以报。查福建吏治固积疲已久，饷需尤决裂堪虞。骤欲除蠹，则谤书盈箧，众怨必致害身；虚与委蛇，恐委靡成风，因循又将误国。但值此时事艰难之日，岂臣子怀安自便之时！惟有不避怨尤，实事求是，与将军臣文煜、总督臣李鹤年和衷商办；振刷一分精神，即以挽回一分风气：庶冀仰报高厚鸿慈于万一。至臣现在力疾任事，所有公牍文件，皆亲自料理；其谒庙、见客等事，尚未能一律照常：合并声明。 

　　除将到任日期恭疏题报并将船政紧要事宜仍行兼顾外，所有微臣接印任事日期并感激下忱，谨恭折附驿具陈，伏乞圣鉴！谨奏。 

　　奉旨：『知道了。钦此』。 

　　四月初六日（公历四月二十九日——即礼拜六） 

　　恭录谕旨 

　　三月二十六日，奉旨：『这会试，满洲取中九名、蒙古取中三名、汉军六名、直隶二十五名、奉天四名、山东二十三名、山西十二名、河南十九名、陕西十五名、甘肃九名、江苏二十六名、安徽取中十八名、浙江二十五名、江西二十三名、湖北十五名、湖南十五名、四川十五名、福建二十名、台湾二名、广东十六名、广西十三名、云南十四名、贵州十二名。钦此』。 

　　四月初八日（公历五月初一日——即礼拜一） 

　　谕旨（三月二十二日京报） 

　　上谕：『李鹤年奏「吁请陛见」一折，李鹤年着来京陛见，闽浙总督着文煜兼署。钦此』。 

　　四月初九日（公历五月初二日——即礼拜二） 

　　上谕（三月二十四日京报） 

　　上谕：『文煜等奏「请将舞弊侵饷各员革职审办」一折，据称同知衔黄德沛在台湾经理营务，与参将黄德桂通同舞弊，有盗用关防、私卖功牌、侵蚀饷银等情。似此骫法营私，亟应从严惩办。副将衔参将黄得桂着即先行革职，同知黄德沛着即斥革，交文煜等严行查办。余着照所该办理。该部知道。钦此』。 

　　四月初十日（公历五月初三日——即礼拜三） 

　　兼署闽抚李（鹤年）奏为筹解西征军饷片（二月二十五日京报） 

　　李鹤年片： 

　　再，闽省应协陕甘军饷，先经竭力筹解；嗣因办理台防，库款支绌，解难足数。兹陕甘督臣左宗棠统师出塞，需饷孔殷；于万分为难之中，设法摒奏银四万两发商汇解西征粮台，以资济应。据善后局司、道具详前来，除分咨外，臣谨附片具陈，伏乞圣鉴！ 

　　再，闽浙总督系臣本任，勿庸会衔；合并陈明。谨奏。 

　　军机大臣奉旨：『知道了。钦此』。 

　　四月十一日（公历五月初四日——即礼拜四） 

　　闽浙总督李（鹤年）奏为遴员请补海外水师副将折（三月二十六日京报） 

　　头品顶戴闽浙总督臣李鹤年跪奏：为遴员请补外海水师副将，恭折仰祈圣鉴事。 

　　窃补福建金门协副将唐守赞病故，遗缺准到部咨，轮用预保；该省现无预保，应用拣发班。闽省拣发各项，俱无应补人员轮用；应升、应补人员，行令按照例章拣补。经臣以闽浙水师尽先补用副将王国才年壮才明、朴诚勇敢、鎗炮素娴，奏请补授。 

　　兹准兵部核覆：『内地参将四员均不合例，现无补应人员；惟查有台湾艋舺营参将李荣升是否合例？折内并未声叙。今请以尽先补用水师副将王国才补授，核与轮缺章程不符，应令另拣现任人员请补』等因。臣查定例：台湾水师武职人员，无论在台曾否升转，各按本任历俸五年之后，准其升补内地等语。现准部咨，所请之台湾艋舺营水师参将李荣升系于同治九年九月初二日领札到营任事，核计金门协副将唐守赞于光绪元年六月十五日病故、是年七月二十八日奉旨出缺之时，该员李荣升台俸尚未历满五年；是金门协副将一缺出缺在先、李荣升台俸期满在后，与台营升转内地定例稍有未符。惟查有前请补授斯缺之闽浙水师尽先补用副将王国才，现年三十六岁，安徽舒城县人；由行伍，历年随军剿匪迭着战功，递保花翎尽先参将。旋于防守关潼及赴陕剿匪尤为出力保奖，同治十一年三月十七日奉上谕：『王国才，着以副将仍留两江尽先补用。钦此』。续因来闽投效轮船训练洋鎗炮队，奏请改留闽浙水师尽先补用；十三年四月二十五日奉旨：『着照所请。兵部知道。钦此』。该员现署烽火门参将篆务，办理裕如；于闽省南北洋面以及营伍、地方情形，均极熟悉。以之请补斯缺，洵勘胜任。合无仰恳天恩，俯念外海水师副将员缺紧要，仍准以闽浙水师尽先副将王国才补授，于营政、洋防均有裨益。如蒙俞允，俟部覆到日，给咨送部引见，恭候钦定。 

　　臣为要缺需人起见，谨会同福建水师提督臣彭楚汉合词恭折覆陈，伏乞皇太后、皇上圣鉴训示！谨奏。 

　　军机大臣奉旨：『兵部知道。钦此』。 

　　四月二十日（公历五月十三日——即礼拜六） 

　　光绪二年恩科会试题名（节取） 

　　第一百七十三名，施土洁（福建台湾）。第二百七十九名，黄裳华（福建台湾）。 

　　四月二十六日（公历五月十九日——即礼拜五） 

　　福州将军文（煜）等奏为特参在营舞弊并侵蚀银两之文武各员请旨分别革职折（四月十一日京报） 

　　福州将军臣文煜、头品顶戴闽浙总督臣李鹤年、督办船政福建巡抚臣丁日昌跪奏：为特参在营舞弊作奸并侵蚀饷银之文武各员，请旨革职，以肃戎行；恭折仰祈圣鉴事。 

　　窃臣等前因台湾北路各营勇多矿缺，饬据台湾道夏献纶禀复「有管带福靖新右营参将黄得桂，短缺勇丁一百余名」，业经奏明，令水师提督彭楚汉前往查办在案；一面批饬夏献纶再行确查。兹续据禀复，以已故福宁镇总兵宋桂芳各营勇粮，均系黄得桂之弟同知衔黄德沛经理支应，与黄得桂狼狈为奸。据游击李文龙禀揭黄德沛等盗用关防、私卖功牌，其册报各营截矿银两，查覆尚多不实不尽；即挪用各款，亦多虚浮：难保非黄德沛等从中侵蚀，禀请参办前来。 

　　臣等查参将黄得桂管带勇丁，短额甚巨；兹又与其弟黄德沛通同舞弊，盗用宋桂芳行营关防、私卖功牌，复敢侵蚀截矿银两、任意浮冒：营私骫法，实属胆大妄为！若不参革严办以儆效尤，台事难期起色。适提督彭楚汉接准臣日昌函催，于二月十八日乘坐轮船由厦门晋省，与臣等面商台北整顿布置事宜；即于三月初四日，带印东渡。现经臣日昌咨会该提督：一面将黄德沛等解郡，由夏献纶审办；仍派妥员调齐各营收发底簿，查明侵冒确数，分别追缴。一面会商中路统领总兵吴光亮查点北路各勇，汰粗留精，扼要分扎，慎择营官认真训练，以期养一兵、得一兵之用。相应请旨先将副将衔留闽尽先补用参将黄得桂革职，并将同知衔黄德沛斥革，以便严审追办。 

　　除咨部查照外，臣等谨合词恭折具奏，伏乞皇太后、皇上圣鉴训示！ 

　　再，此折系臣日昌主稿，合并陈明。谨奏。 

　　奉旨已录。 

　　四月二十七日（公历五月二十日——即礼拜六） 

　　闽洋大风 

　　昨日上海接有电信，知福州至台湾之洋面近发狂风，外国船竟失其六艘；惟其详，则尚未悉耳。 

　　福州消息 

　　前所购办军械之委员因从中舞弊，经丁中丞参革；而总理通商局之道员，现亦被参。相传此缺，或唐君景星可以承授。惟福建藩宪，恐亦因此受累耳。又称天津地方，亦查有作弊事云。 

　　船政大臣去闽 

　　新放福建船政大臣吴公赞诚来沪公毕，已于昨日起程乘轮船至闽；闻拟于出月初一日接印任事云。 

　　五月初一日（公历五月二十三日——即礼拜二） 

　　海舶遭风 

　　日耳曼船名「地亚蒙」者，前在海面小有损坏，昨已回本埠修葺。先是，十四日，从台湾开行前往燕台。十八日，西南风大作，约一时许便息；越半点钟工夫，风又改为东北，似台飓□然。此时船极难行，中桅之下篷及前桅之篷均被括乱。二十四日，东北风又发。正在颠簸时，适有一中国船相撞，致头桅擦去、船板亦微有损，水涓涓渗入；华船之两桅，倒落于外国船上。当两相碰击时，中国一水手恐致出事，即攀登而上。在后华船扬开，而外国船已有积水；幸人皆竭力吸出，又遇风顺，始得驶入上海云。据西人相传：此次两舶相碰，实由华船不照行海规例所致。故已托人查访此中国船主，拟令赔银也。 

　　谕旨（四月十四日京报） 

　　奉上谕：『文煜等奏「劣员侵吞工费请革职追办」一折，花翎福建补用道遇缺即补知府凌定国经营建造台湾安平口三鲲身炮台，胆敢任意侵蚀；现经查出浮冒各款已有一万四千余两之多，实属贪劣。凌定国，着即革职，严讯究追。倘延不措完，即行严参治罪。余着照所该办理。该部知道。钦此』。 

　　五月初四日（公历五月二十六日——即礼拜五） 

　　殿试分甲 

　　第三甲赐同进士出身第二名，施士洁（福建台湾）。 

　　五月十七日（公历六月初八日——即礼拜四） 

　　福州将军文（煜）等奏为特参侵吞炮台工费之道府各员革职追办折（五月初一日京报） 

　　福州将军臣文煜、头品顶戴闽浙总督臣李鹤年、督办船政福建巡抚臣丁日昌跪奏：为特参侵吞炮台工费之花翎补用道候补知府，请旨革职追办，以儆官邪；恭折仰祈圣鉴事。 

　　窃台郡安平口三鲲身地方建造洋式炮台，本系知府凌定国、副将周振邦监督办理；所有一切工料，俱归凌定国经管。臣日昌先经访闻凌定国有侵吞工料银至巨万情事，即于二月饬令台湾道夏献纶认真查办；并谆嘱其不可含糊徇隐，代人受过。旋据夏献纶禀复：『督同台湾府周懋琦、台防同知孙寿铭前赴安平查点大小工人数目，均有短少；所给工价，亦较册报有减。凌定国拨有勇役、厨子、伙夫，仍每日提用小工二十人；洋人轿夫巳在巡洋项下开销，则又混称在内。凌定国经手领过银十二万九千四百余两，内有浮开短给之项，计应追银一万四千三百七十七两零。尚有砖瓦灰土及各项杂料并无细数呈出，其中尚未知侵吞若干？至安平马头，另归周振邦管理；俟核用款禀办』等由。经饬切实催追；并饬呈出细数与各行店原单核算，以期水落石出。兹据夏献纶函禀：『提集管帐谢斌等严讯，均诿凌定国及其弟定邦经手。而传讯凌定邦，又皆诿之凌定国』具覆前来。 

　　臣等覆查洋式炮台，事属创始；苟能滴滴归源，原不能限定价值之多寡。而安平为全台保障，事关军工要务，宜如何竭力经营，杜虚糜而求实济。乃该员凌定国于两年来办理此项要工，竟敢肆其侵蚀；即按照夏献纶所删浮冒各款，已有一万四千余两之多。勒限追缴，一味诿延。似此贪劣之员，若不严参惩办，台事何由起色！除安平口炮台工程已由夏献纶委令周振邦专办，仍饬查明周振邦马头用款另禀外，相应请旨将花翎福建补用道遇缺即补知府凌定国即行革职，澈讯追究。倘敢延不措完，另再严参治罪，以为贻误军需、藉工渔利者戒。 

　　除咨部外，臣等谨合词恭折附驿具奏，伏乞皇太后、皇上圣鉴训示！ 

　　再，比折系臣日昌主稿，合并陈明。谨奏。 

　　奉旨已录。 

　　闽抚丁（日昌）奏为参革知县守备各员归案严审惩办片 

　　臣丁日昌跪奏： 

　　再，前署彰化县知县朱干隆，先经臣访闻纵勇殃民、劣迹甚多，奏请撤任参办；钦奉谕旨：『着该抚严参惩办，以儆贪顽』等因，钦此。嗣查朱干隆之家丁汤金贵等并带勇哨弁夏锡汉、谢铭钟均有藉案勒索情事，密饬台湾道提郡发府审定。兹据台湾府知府周懋琦提到汤金贵等研讯，汤金贵供明朱干隆藉案科罚，先后得赃，并供指夏锡汉亦得受赃银；屡诘夏锡汉，俯首无词而坚不承认，显系恃符狡展。质之谢铭钟，诿为不知；亦难保非扶同隐饰。又访闻该弁等所带勇丁，均不足数；录供禀请革审前来。 

　　臣查朱干隆藉案科罚数至盈千，已据家丁汤金贵供指凿凿。且该令尚有纵放要犯以及此外劣迹甚多，先已逐案饬令台湾道夏献纶分别委查提审。至该令所部哨弁守备夏锡汉等带勇扰民、短额侵饷，夏锡汉现已讯有得赃，竟敢恃符狡展，谢铭钟扶同隐饰；均应澈究严办，以儆贪婪。除批饬勒提案内丁役一并解郡外，相应请旨将蓝翎福建补用同知直隶州尽先补用知县朱干隆革职查办；守备夏锡汉、千总谢铭钟，均革职归案严审，照例惩办：庶可仰副圣慈整饬官常、除暴儆贪之至意。 

　　除咨部查照外，臣谨会同闽浙总督臣李鹤年附片具陈，伏乞圣鉴训示！谨奏。 

　　军机大臣奉旨：『着照所请。该部知道。钦此』。 

　　五月十九日（公历六月初十日——即礼拜六） 

　　论闽省电线事 

　　顷有西人言及闽省设立电线一事，深为中国惜者久之。 

　　余细询其故，叹息而言曰：惜哉！电报一事，事之至善者也；中国竟不能成而用之此诚事之至可惜者也！ 

　　前岁日本侵犯台湾，闽省大吏先恐用兵，虑藉海船传报军情有致贻误耽延时日，特邀上海电线行中西人与该，由省城至厦门设立电线以期传言迅速；法至良也，意至美也。当该价银一百四十万洋。兴工之后，民间往往毁坏，官吏亦常访拿；后闻总理衙门不愿此举。然日本之事尚未该妥，仍旧举办；民间亦知畏法，不敢再行毁坏。迨至日本和该已定，不须用兵；总理衙门咨止其事，故尔停止。其价如约照付，未减分文；然电线仅成数里之长。后因不愿办理，遂听民间毁坏；现在想已全无纵迹。惟是中国此举已费如此巨款，不令此事成功，一可惜也。 

　　此事若成，而西人之贸易于省垣与厦门者及华人之业茶者，均可藉之以传市价信息；每岁所入传报之赀，不但可获利银，即本银亦可渐次余积。今则毁而不用，二可惜也。 

　　电线之事，此为中国第一创始。若令长久用之，华人知其有益，或可陆续照办；岂非上下均利之事！今不使成，三可惜也。 

　　或曰：电线一事，中国不徒上不愿有，即下亦愿其无；是以屡次毁坏。或又曰：日前民敢毁坏，实官吏使民为之，以示民不愿有之意，免致西人又欲踵行其事。然均不得其详。今已毁之不用，亦无庸再该也。特是电线一举，传递音信，莫速于此。本馆早已常言：泰西各国深知其有益无损，故皆欲有之。或其国之力微薄，不能办者，邻国亦常出赀代为成之。盖欲是处皆有传报信息便易；若使一国不有，恐致中断消息，是以情愿代成也。倘中国各处均有电线，则马加利之案何致延捱数年！左伯相之信，何致毫无确实乎！何为中国立意不愿有此也？ 

　　或曰：闽省电线之不成，实由于总理衙门不允俄罗斯请设电线之举也。吁！计亦左矣。其不允俄国此举者，殆疑俄国之有异志乎？然俄国果有异志，即无电线，彼亦必狡焉思逞；若无异志，即有电线，彼未必改计而图。故谓：实不在乎电线之有无也。今西商之在上海与香港者，均已设有电线；而西人仍然安分贸易，亦未见其常萌异志，于此不已足见一斑也！ 

　　夫电线之设，利则均利、害则均害；未必一设电线，仅有利于西人、反有害于中国也。现日本亦深知其有利而无害，故今国中各处皆设电线也。何以中国固执己见，决意不肯为之！闽省之已成者，尚愿虚费巨款而仍毁坏之，此真不可解也！故深为中国惜之也。 

　　五月三十日（公历六月二十一日——即礼拜三） 

　　闽浙总督李（鹤年）等奏为递署府县各缺片（五月十五日京报） 

　　李鹤年等片： 

　　再，福州府知府林庆贻援例捐归道班补用，所遗福州府知府系首郡要缺，应即遴员接着，以资表率。查有准补台湾府知府张梦元尚未饬赴新任，堪以调署；递遗台湾府缺，查有台防同知孙寿铭堪委署理。又，泉州府知府徐震耀撤任，遗缺查有延平府知府董兆奎堪以调署；递遗延平府缺，查有试用知府张其曜堪委署理。又，署福防同知事、补用同知锺观濂委署霞浦县；所遗福防同知员缺，查有本任鹿港同知石鸣韶堪以调署。又，福清县知县魏弼文因案撤参；所遗福清县缺，查有卸署霞浦县事、本任福防同知王冕南堪以委署。臣丁日昌到任未及三月，例不出考。臣李鹤年查该员张梦元才明识练、办事精详，孙寿铭守□才长、不沾习气，董兆奎朴诚练正、为守兼优，张其曜干练有为、长于听断，石鸣韶安详厚重、悃幅无华，王冕南年强才裕、办事勤能；各该员本任内并无应缉盗案将届四参限满，以及经征钱粮有关降调处分。据藩、臬两司会详前来。除檄饬遵外，谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　闽浙总督李（鹤年）等奏为历年拿获例应斩犯核明分饬斩决片 

　　臣李鹤年、臣丁日昌跪奏： 

　　再，台湾各属历年拿获例应斩枭重犯，均系由台勘明就地惩办。兹据台湾道夏献纶以光绪元年分据所属淡水、台湾、彰化等厅县拿获解勘之曾宝、陈乡党婴、陈乌头、陈宽柔、陈洋、林提、周海、葛鱼池、游心妇、陈传等十犯，或抢劫杀人、或戕害营勇，均属情罪重大，未便稽诛；当由前办台防大臣沈葆桢、前抚臣王凯泰批饬暨由道核明，分饬斩决枭示：具详请奏前来。臣等覆查无异。 

　　除开单咨部查照外，谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　闽浙总督李（鹤年）等奏张梦元调署福州府篆务片 

　　李鹤年等片： 

　　再，张梦元由福宁府准调台湾府，应即饬赴新任。惟查福州府知府林庆贻援例捐归道班，必须遴员接署。福州为首郡要缺，承办通商并发审事宜；现在清理积案，非精明干练、熟悉情形之员，不能胜任。张梦元曾任闽县及福防同知，百姓甚为爱戴；于福州人地相宜。此外，实无堪委之员。现经臣等将其调署福州府篆，限其将从前积案次第清理；盖以台湾重于福宁，而福州又重于台湾故也。谨并附片陈明，伏乞圣鉴！谨奏。 

　　军机大臣奉旨：『知道了。钦此』。 

　　闰五月初一日（公历六月二十二日——即礼拜四） 

　　闽浙总督李（鹤年）奏为前办海防招募豫军来闽现极安谧应即全数遣撤片（五月十六日京报） 

　　李鹤年片： 

　　再，闽省前因筹办海防，经臣会同将军臣文煜、前抚臣王凯泰奏报饬调记名提督李承光招募豫军五营来闽；在事一年有余，择要分驻地方，藉资镇静，颇为得力。并查海防无事，属境亦极安谧，应即全数遣撤，以节饷需。饬据该提督据报分起派员管带，妥为遣散回籍前来。除咨行查照外，谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　闽五月十二日（公历七月初三日——即礼拜一） 

　　兼署闽浙总督文（煜）等奏为特参虚冒克扣及贩买洋药之文武各员折（五月二十六日京报） 

　　福州将军兼署闽浙总督臣文煜、福建巡抚丁日昌跪奏：为特参虚冒克扣及贩买洋药之文武各员，请旨分别革职正法，以肃军律；恭折仰祈圣鉴事。 

　　窃台湾带勇各员渔利营私，弊端百出；节经臣丁日昌密饬台湾道夏献纶等分路点查，据实禀办。兹据覆称：『管带镇海左营总兵朱名登，于上年调赴南路枫港驻扎，因夏秋疫瘴盛行，勇多病殁：虽经陆续挑补，尚有矿缺。朱名登不能整顿，诸形废弛；帮带游击郭珍明、哨官都司何积祖、支应委员从九品郭秉义通同克扣勇粮，各弁勇皆深恨之。郭珍明、何积祖复贩运洋药，卖与勇丁吸食；查讯供证确凿，朱名登犹为郭珍明等袒护。请即参办』前来。并据椷报：已将该营勇丁汰弱留强，另派营官归并训练。 

　　臣等查总兵朱名登以专阃大员委带营勇，竟敢矿缺虚浮；且于帮带哨官与支应委员克扣勇粮及在营贩卖洋药，始终袒护：实属荒谬胡涂！至勇丁一经吸食洋烟，精壮着渐成弱疲；遇有调遣，即至畏搜不前。是以洋药一项，军营禁令最严；乃郭珍明、何积祖以本营帮带、哨官，辄敢卖与勇丁吸食，藉谋利而坏营规。若不从严惩办，恐各营相率效尤，必致勇皆无用、饷尽虚糜，台事更不可问。相应请旨将提督衔闽浙补用总兵朱名登、花翎留闽补用游击郭珍明、蓝翎尽先补用都司何积租、从九品郭秉义，一并革职；朱名登、郭秉义均永不叙用，不准投效各路军营。郭珍明、何积祖，并请于军前正法，俾以昭炯戒而简戎行。 

　　除批饬夏献纶先将郭珍明、何积祖扣留严行看管、候旨遵行，仍再查明矿缺克扣实数、分别追缴暨咨部查照外，臣等谨合词恭折具奏，伏乞皇太后、皇上圣鉴训示！ 

　　再，福州将军系臣文煜本任，毋庸会衔；合并陈明。谨奏。 

　　奉旨已录。 

　　闰五月十四日（公历七月初五日——即礼拜三） 

　　闽抚丁（日昌）奏为船政事宜交卸片（五月二十八日京报） 

　　丁日昌片： 

　　再，准吏部咨，奉上谕：『顺天府府尹吴赞诚着开缺，以三品京堂候补办理福建船政事宜。钦此』。臣自任闽抚后，所有船政一切工程，均仍由提调道员吴仲翔认真整顿。顷吴赞诚已航海来闽，当于五月初一日将船政关防、文卷委员赍交吴赞诚接收任事。其厂中一切财物、经费等件，本系吴仲翔一手经理；应由吴仲翔就近交盘查点。 

　　除咨总理各国事务衙门及吏、户、工三部查照外，臣谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　闰五月二十日（公历七月十一日——即礼拜二） 

　　兵部验放奉旨（五月初四日京报） 

　　兵部验放奉旨：『……奏补福建台湾澎湖水师协左营都司郁文胜、奏补台湾镇标中营守备张得升，均着照例准其补授。钦此』。 

　　闰五月二十一日（公历七月十二日——即礼拜三） 

　　闺浙总督李（鹤年）奏革千总片（五月初五日京报） 

　　李鹤年等片： 

　　再，台北管带练勇后营千总冯安国，据台湾道夏献纶访查：该弁声名甚劣，兵民交怨，未便稍事姑容。查该弁已经沈葆桢会保尽先都司，留闽补用。相应请旨将冯安国即行革职，以示惩儆。除饬查该弁所带练勇有无短额虚冒口粮另行办理外，臣等谨合词附片具陈。谨奏。 

　　奉旨：『冯安国，着即行革职。钦此』。 

　　六月初二日（公历七月二十二日——即礼拜六） 

　　东事再述（一则） 

　　日本国家该令琉球人如到中国，必须先行禀明，给发文照，方准前往。查琉球为中国外藩，世效贡献，恪恭厥职。今日本以其毗连，恃势要结，欲使琉球归其宇下，不顾侮慢天朝、得罪上国；何夜郎自大，一至于此！ 

　　六月初五日（公历七月二十五日——即礼拜二） 

　　发抄奉旨（五月十六日京报） 

　　彭楚汉奏「过台查办事毕并请假」，奉旨：『知道了。钦此』。 

　　文煜奏「兼署督篆」，奉旨：『知道了。钦此』。 

　　六月十四日（公历八月初三日——即礼拜四） 

　　兼署闺浙总督文（煜）奏总兵暂缓引见片（五月二十八日京报） 

　　文煜等片： 

　　再，记名提督吴光亮，奉旨补授福宁镇总兵，应行请觐北上。惟吴光亮自带勇渡台以来，督办中路抚番辟地事宜，规画精详，民怀番服；前经臣等奏明派令会同福建水师提臣彭楚汉查办北路营勇，该总兵即驰往与彭楚汉亲历内山一带查点各营勇丁，汰弱留强，筹该分扎布置，悉臻周密。彭楚汉受瘴致病，内渡就医。所有台北统领，自宋桂芳病故后因无员可派，迄尚虚悬；始准彭楚汉咨商，拟请即派吴光亮兼统，较为合宜。臣等查吴光亮朴诚勇敢、任事实心，且驻扎中路将及两年，熟悉全台情形；令其兼统台北，则中、北两路指臂相联，不致稍形隔阂，于台事洵有裨益。已飞咨吴光亮居中妥为调度，选择营官认真整顿训练；一面招垦抚番。办理正值吃紧之时，骤难更易生手。合无仰恳天恩，俯准该总兵暂缓入都陛见，俾竟全功。除咨部外，臣等谨附片陈请，伏乞圣鉴训示！谨奏。 

　　军机大臣奉旨：『着照所请。钦此』。 

　　六月二十九日（公历八月十八日——即礼拜五） 

　　东倭考 

　　毗连中华之岛国，同文同轨者有四：曰日本、曰朝鲜、曰暹罗、曰琉球。朝鲜，箕子之后，祚最绵远；与琉球恪守藩服，世奉中国正朔。日本，则叛服不常，前代且为边患。 

　　按东倭地土硗瘠，贪利亡命。世系，不可考。或谓秦始皇惑于方士，遣徐市载童男女三千人浮海求神仙、觅不死方，徐无以报，即在海岛侨寓播种，童男女随意野合，生齿渐繁，居然成国；则倭人，本中产也。隋开皇五年，始通贡中国。唐兴，无表贡。迨太宗征高丽，海邦震慑，遣陪臣赍表谢罪，呈进方物。终唐之世，无或异。五季礼教凌迟，职方久废。赵宋初，即遣使通贡；礼文之敬，于唐有加焉。仁宗以后，屡诏颁赐书籍。其时，日本国王命使臣归国，必购取坊刻经、传、子、史以及唐、宋诗文著述，并延聘中华士人训迪世子；设立国学、乡校，官员子弟、民间俊秀咸使就学。于是文风渐启，朝鲜通聘、暹罗交欢，彬彬然几为海外衣冠文物之邦矣。而日人推本渊源，以为布帛、菽粟，无非天朝雨露之恩；礼义、伦常，都是圣教纲维之力：服膺恐后，戴德弥虔。故于有宋一代，恪恭恪顺；不敢以远居荒服，稍后趋承。及至南都鼎革、有元应运，遣使诏示，竟不奉命，而且辱其使臣；盖犹不忘赵氏之遗泽也。元祖两次专征，皆未得利；中、东不通辙迹，殆将百年。明永乐时，信使复通。初用国书，所司敕边吏令易表文。因思藉供张之便，可懋迁中国货财，勉强遵依；已骎骎乎存与国之意矣。嘉靖中，分宜当柄，海氛不宁。浙盗徐海、汪直通倭寇边，赵文华督师与胡宗宪敛财贿盗，冤杀张经；倭贪赂忘信，去而复来。自浙东、西至江南沿海溜河、崇明，直达南京、蔓延安庆，无不遭其蹂躏；明季遂以防倭为海疆要政。我朝龙兴，四夷宾服；鉴胜国之弊，海禁重申，并不责其贡献；屡求通市，亦未该准。铜商领照出口，均有期限程约，不得或逾。自通商之该起，援例以请；廷该一视同仁，附名盟府。越年，即开台湾之衅；以生番戕害琉球遭风难夷为辞，强丐恤典。夫台湾，中国之境土也；琉球，中华之属国也。或应办剿、或应抚恤，堂堂中国，自有权衡；日人不得而过问也。无如政府偷安，自贻伊戚：始答以模棱之词，妄思推诿；继问诸师旅之事，积习委靡。调集无数兵勇至台东，饮椰子酒，可称大餔（椰子酒，猢狲所酿）。交邻有道，师出何名？费总可输，声灵安在！既昧「尊周」之义，潜伏「争郑」之心。当事不察，良足慨也！ 

　　昨阅琉球使臣陈日本书牍，据称『前明洪武五年，已臣属中国；后嗣百余年，方与东国聘问。就使中、东皆是我主，亦难弃旧从新。况中、东条约，并未载明琉球专属日本，实不敢谢绝中国』。且谓「与其无信而生，不如守义而死」；忠悃可昭日月。呜呼！我中国将何以慰其向往之诚哉！迩年东瀛行西教、改西法，媚西人，借西债；耀师黩武，外强中干。如陈相之用夷变夏，效吕政之焚书坑儒，人皆谓富强可冀；殊不知已自灭其国也！噫！愚矣，悖矣。 

　　七月十二日（公历八月三十日——即礼拜三） 

　　论开矿 

　　日昨本馆有云：香港近到一船，内有开矿机器及工匠等；闻不多日，即拟载往台湾之鸡笼山也。有主西学者曰：『此后中国矿务大兴，乃中国致富之兆也』。有辟西学者曰：『此非佳兆也；独不见明万历时之开矿，而明因此多事乎』！吁！此可谓因噎废食之见也。 

　　夫万历时之开各矿也，主其事者，阉竖耳；任其事者，土棍耳；从役其间者，游手好闲之无赖耳。一旦举而行之，恃朝廷之势力，毁闾里之坟庐；而且无恶不作，有事为能：官司之政令难行，民间之怨声载道。故廷臣言之、疆吏劾之，不得已始行停止；阉竖则均怒大臣，煽惑在事之人。而土棍无赖，既无所得、又无所归，始聚而为盗贼也。若使主事、任事之人，皆为端士；而从役于其间者，又皆有业之人：即聚而复散，各有所事，何至尽从而为盗贼哉！古今之事，不揣其本而齐其末者，大抵如斯；岂徒一矿务而已哉！ 

　　倘谓矿不可开，上古之时，姑无其论。而「禹贡」一书：扬州之贡，惟金三品；荆州之贡，亦惟金三品；梁州之贡，璆铁银镂。其金、银、铜、铁等物，果由何而得乎！岂皆如山出器车、河出马图、泗滨浮磬诸物，均自呈祥，可以不劳人力而取乎？抑彼时已通欧洲，而诸物皆购自欧洲以充三州之贡，可以不劳中国自取于地中乎？不然，则三州之诸金，果何由而得也！商、周而后，国家开矿之事，史策虽未列书；然民间如蜀之卓氏，是以铁冶致富甲于一时者，未闻其因此致乱也。蜀郡至今，民间亦尚有开釆五金之矿与盐井、火井者；其小民之争斗时亦难免，若谓因此而致乱，则未有也。余生也晚，道光以前之事，未能目见；然幼时在滇，亦尚闻云南各处有关釆五金之事。他且无论；即以点铜锡一事言之，道光以前，贩卖此锡一业，尽归江西抚州一府之人承办。而云南省城之抚州会馆，其馆内之花园与馆外之房屋，值银总在百万两以外；余尚有他州县之会馆，不在此内：其富可知矣。贩卖者尚能获此厚赀，开釆者更无论矣；贩卖之厘金已能如此之多，其赀本利息亦无论矣。点铜锡一项且如此，其它更无论矣。幼时尚闻云南故老聚谈：干、嘉之时滇省大富，皆由于矿务之多。今则已不如昔，然犹有蒙自诸矿，尚能差强人意。但其中之弊，亦实难免。地方初得一矿之时，豪强相争，遂成械斗杀毙多命之案；一经呈控，地方官从中取利，禀由官办。于是在矿佣工一切衣食日用之物，皆由亲丁、书役办卖，任意取盈；因而激出事端，戕杀各人者有之，但从未闻戕官者。上台或恐滋扰，从而停开者有之；但封闭之后，亦未有敢再开者。可见非矿之不可开，皆由于办理不善之故也。若能禁止一切，而矿岂有不能开者！奈何鉴明之失，遂谓矿不可开乎！实未免因噎而废食也，岂不深可惜哉！ 

　　谕旨（六月二十四日京报） 

　　上谕：『文煜、丁日昌奏「已故总兵亏短银两请饬提还归款」一折，已故福建福宁总兵宋桂芳，前在台湾北路统领兵勇亏挪公项银两，现尚短银二千三百九十余两之多；着黎培敬饬提该故员家属勒限追缴，解闽归款。如敢延不完缴者，从严参办。钦此』。 

　　七月二十四日（公历九月十一日——即礼拜一） 

　　署闽督文（煜）奏已故福宁镇总兵宋桂芳短给口粮片（七月初六日京报） 

　　文煜等片： 

　　再，上年已故福宁镇总兵宋桂芳在台湾北路统领兵勇时一切口粮，颇多不实不尽。先据台湾道夏献纶禀：均系参将黄得桂之弟同知衔黄德沛经理支应，与黄得桂狼狈为奸，凡截矿及挪用各款均多虚冒；当经会折奏参，一并革审在案。旋又据该道等复称：『业经查出宋桂芳有亏空银一千三百四十七两零、滥支应追银二千五百五十两零、截矿未报银二千四百六十二两零，共计银六千三百六十五两零；此外有无追款，俯容续查另办。现据黄德沛呈出宋桂芳在日有寄存福州省城新泰厚票号四千七十六两零，饬据委员何恩绮查覆相符；请饬提回解台』等语。经札善后局司道查提去后。兹据呈覆：『据新泰厚号商具禀：宋桂芳向与该号交易，按帐结算，仅存库平洋银三千九百六十九两零；计不符银一百六两零。复派同知何应棠调核号簿，尚无捏混。所有提回前银，俟有便员解台还款；宋桂芳实尚余银二千三百九十两零，请追』前来。 

　　臣等查宋桂芳以专阃大员派充台北统领，辄敢恣意亏空并有匿报滥支，甚将公项私行寄顿，实属辜恩溺职！虽已病殁在台，未便稍为回护。除再查宋桂芳此外有无短款分别核办并饬将革员黄德沛等由台严行审追暨分咨外，查宋桂芳系贵州平越州人，应请旨敕下贵州抚臣转饬提□限追，解闽归款。该故员已奉谕旨交部该恤；如果延不措完，另再奏明办理。 

　　是否有当？臣等谨附片具陈，伏乞圣鉴训示！谨奏。 

　　奉旨已录。 

　　七月二六日（公历九月十三日－－即礼拜三） 

　　福州近事 

　　香港西报云：近得福州来信，知丁中丞前所查究之办军装委员二人，现已分别拟定：一斩，监候；一绞，监候。但未知具奏后，果如所该否耳。 

　　八月初三日（公历九月二十日——即礼拜三） 

　　生番作耗 

　　台湾自经相度地势、开辟荒野以来，或别筑新城、或仍其旧垒，或驻兵弹压、或设官巡查。所有曩日生番，皆藏匿于深林密箐中，不敢擅出。闻前月间，忽然乘夜而来，疾若飘风、势如潮涌；防兵猝不及防，伤亡四十余名。并闻彰化、嘉义所属，有蠢动之信。如此丑类，是非益烈山泽而焚之，不足以绝后患也。 

　　八月初八日（公历九月二十五日——即礼拜一） 

　　兼署闽浙总督文（煜）奏官员查拿棍徒片（七月十八日京报） 

　　文煜等片： 

　　再，台北、彰化一带，每有棍徒扰害良民；官司捕之急，则以内山为逋逃薮，动致养廱贻患。廖有富一案，其明证也。臣日昌抵任后，访有彰化沙连匪犯林位——即林文位，恶迹昭著。正饬拿间，据台湾道夏献纶详报：『林位被控，拘案讯释后，仍复滋事；饬县提案收禁。该署县朱干隆转交典史吴元烺看管，私行释放』。经于奏参朱干隆片内，声明该令纵放要犯，并将吴元烺咨部革审；一面饬据夏献纶委令候补知县何銮前往密查。林位曾将民人陈定国、陈元先后掳禁勒索，又纠抢金长兴银物及洽芳洋药铺，并将叶吴氏之女猜凉强掳轮奸，由台湾府知府周懋琦提到叶吴氏母女及要证林来，讯供相符。是林位多年稔恶，凿凿可据；迭饬认真购缉去后。兹何銮以据网民查报，林位潜至内山附近之触口坪面地方；拟俟端午节后，挈眷同入内山。该员即密商现署彰化县知县彭鏊、署林圯捕汛都司刘全等督带兵勇、差役，于五月初五日夜赴彼掩捕；该匪竟敢率众开鎗抗拒。刘全等冒险直前，当将林位格毙，壮勇受伤三人；另获匪党吴贤一名，余匪纷纷窜逸。远近各乡被其害者，无不同声称快。声明将吴贤另行究办，禀由镇、道转报前来。 

　　臣等查林位——即林文位，党与繁多，无恶不作；若任其遁迹内山，必与着匪廖有富为一气。该委员何銮等密购眼线、设法掩捕，因其恃强抗拒，仓猝格杀，洵能为地方除一大害，未便没其微劳。除彭鏊、刘全系该管文武应另外酌奖，朱乾隆、吴元烺归案拟办外，可否仰恳天恩，俯准将花翎福建补用同知候补班前尽先补用知县何銮加知府衔，以应升之缺即行升用，俾昭激劝之处，出自逾格鸿施。是否有当？臣等附片陈明，伏乞圣鉴训示！谨奏。 

　　奉旨：『着照所请。吏部知道。钦此』。 

　　八月二十七日（公历十月十四日——即礼拜六） 

　　发抄奉旨（八月初八日京报） 

　　沈葆桢奏「台湾开山保案部驳员弁，请核准注册」；奉旨：『该部该奏。钦此』。 

　　八月二十九日（公历十月十六日——即礼拜一） 

　　上谕（八月初十日京报） 

　　上谕：『文煜等奏：「请将撤任之副将革职」等语。前署台湾北路协副将郝富有，听任汛弁、营书图利朦耸，将无辜民人陈叶作为陈愠命案办凶送县讯办，拖累良民；又将已裁营汛滥委军功蓝得胜代理，以致诬良窝匪，酿成命案，复为营兵回护开脱：实属谬妄！郝富有，着即行革职，永不叙用，以肃营务。余着照所该办理。该部知道。钦此』。 

　　九月初七日（公历十月二十三日——即礼拜一） 

　　兼署闽浙总督文（煜）奏为棍徒开场聚赌饬属缉获片（八月十九日京报） 

　　文煜等片： 

　　再，先经臣等访闻台湾嘉义县辖有棍徒开场聚赌、拒伤营官，该营、县延不获犯情事；当饬台湾道夏献纶确查。兹据禀复：『本年二月间，据嘉义营都司李连枝禀报带队下乡巡查，二月十八日至县辖大埔林地方，见有赌馆多间，当场拿获赌棍四名；被薛国鳌等纠众将犯抢回，刀伤该都司头额，兵丁亦皆受伤。当即由道会同台湾镇饬令署嘉义县知县杨宝吾、署嘉义营参将周善初两次赴乡拿办，并无获到正犯。复委候补知县何銮驰往，查明该处迎神赛会，有游民与汛弁雷飞鹏说明开场聚赌，都司李连枝带兵往拿，被赌棍薛国鳌等夺犯拒伤属实。雷飞鹏先已由营撤防，请咨革责办』。并据台湾镇总兵张其光揭参前来。 

　　臣等查台湾各属赌风甚炽，最为地方之害，迭饬实力禁拿；乃署嘉义县知县杨宝吾并不认真遵办，致酿夺犯、殴官之案。虽事后两次会营拿办而正犯迄无弋获，该营外委雷飞鹏得规庇纵；均属荒谬！杨宝吾尚有纵容幕友挟妓饮酒，并另案得贿委拿无辜、非刑毙命各等情，已另折奏参革审；雷飞鹏亦已咨部斥革，归案查办。至署嘉义营参将事、浙江定海右营游击周善初，于棍徒聚赌、夺犯伤官，先既失于觉察、事后又无获犯，亦难辞咎。相应请旨，将周善初交部照例该处。 

　　除严饬勒拿此案赌棍薛国鳌等务获讯拟详办外，臣等谨合词附片陈请，伏乞圣鉴训示！谨奏。 

　　军机大臣奉旨：『周善初，着交部照例该处。钦此』。 

　　九月初八日（公历十月二十四日——即礼拜二） 

　　发抄奉旨（八月二十一日京报） 

　　文煜奏「已革副将杨在元监追刑讯」，奉旨：『着照所请。该部知道。钦此』。 

　　又，「台湾守张梦元调福州守」，奉旨：『吏部该奏。钦此』。 

　　又，「请将谬妄不职之知县杨宝吾革职查办」，奉旨：『着照所请。该部知道。钦此』。 

　　九月十二日（公历十月二十八日——即礼拜六） 

　　发抄奉旨（八月二十六日京报） 

　　文煜折「请将傅鸿猷补台湾嘉义营守备由」，奉旨：『兵部该奏。钦此』。 

　　九月十九日（公历十一月初四日——即礼拜六） 

　　恭录谕旨 

　　九月十一日，奉上谕：『闽浙总督，着何璟补授。钦此』。 

　　丙子科福建乡试题名（节取） 

　　第三十四名，曾云峰（彰化，监）。第四十一名，张继芬（台湾，贡）。第五十二名，陈登元（台湾，附）。第五十五名，徐仲山（台湾，附）。第六十名，连日春（台湾，附）。第七十名，陈楷（台湾，廪）。第九十四名，李春澜（噶玛兰，廪）。 

　　兼署闽督文（煜）奏为侵吞营饷之已革副将请旨刑讯监追折（九月初三日京报） 

　　福州将军兼署闽浙总督臣文煜跪奏：为侵吞营饷之已革副将提讯供词狡展，请旨刑讯监追，以儆官邪；恭折仰祈圣鉴事。 

　　窃照告病开缺之闽浙督标中军副将杨在元前署台湾镇总兵任内，查有侵吞营饷、滥委营缺、私收练兵贴费各情，经臣在前次兼署督篆任内会同前抚臣王凯泰奏奉谕旨，饬令杨在元迅赴福建听候勒追查办等因，钦此。续经督臣李鹤年催据署台湾镇总兵林宜华查明杨在元短给裁兵旧饷银七千四百四十二两零、虚报留台戍兵侵冒银二百四十六两零，又提同治七年截矿未还各营俸饷短银三千七百六十八两零，任催未缴。复会折奏参革职，勒限两个月完缴；如逾限不完，再行奏请查抄监追；其滥委营缺、私收贴费各节，提省讯明，一并按律定拟。钦奉朱批：『着照所请。兵部知道。钦此』。恭疏行司移提人证、卷宗到省，由司饬发福州府讯办，仅就提到人证研究；杨在元则仅取亲供，从不令其到堂听审。该革员毫无忌惮，于应缴之款，丝毫未拟缴完。迨上年八月，据前臬司郭嵩焘督同福州府提讯，杨在元仅认亏短银二千九百三十两零；并称因公挪移，照数赔缴。其留台戍兵，诿为皆由内地派拨，原营有册可稽，无从虚报冒销。又私收贴费一层，坚不承认；称系道标与镇标中营别有轇轕之故。又委林谦代理大甲□□员缺，则称因一时无弁可委，准予暂代；并无贿□情弊：狡供避就。而该革员辄于九月请假回籍，禀经督臣李鹤年批准□本年□□□□拟回闽销假。□接任后，即□□□□□藩、臬两司严追澈讯。适候补道尹西铭卸署汀漳龙道晋省——该道系由刑□□员擢放外任，谳狱精□；并经会□□□□□□□委该道会审。乃杨在元任意狡展，刁猾异常。 

　　伏查杨在元侵冒营饷数至巨万，或有请饷营册可据、或有各营查覆折禀可凭；而私收练兵贴费，亦据都司邓熙林供指凿凿。至林谦捐纳虚衔、委代守备员缺，参革副将林珠率行禀保、杨在元遽予批准；谓无情弊，亦不可信。查李鹤年原参本请勒限两月，逾限抄追。今案已悬宕五年，该革员逞刁狡展，仅据缴银一千九百余两；其余坚不认缴，致案内人证均受拖累。若不从严追办，何以惩贪冒而儆官邪！相应请旨将已革副将杨在元即行监追；如提审仍前刁狡，并准刑讯。 

　　除饬司先将该革员收禁，一面会同尹西铭赶紧严审勒追、按拟详办外，臣谨会同福建巡抚臣丁日昌恭折具奏，伏乞皇太后、皇上圣鉴训示！谨奏。 

　　军机大臣奉旨：『着照所请。该部知道。钦此』。 

　　兼署闽督文（煜）奏为调补省会知府要缺折 

　　福州将军兼署闽浙总督臣文煜、福建巡抚臣丁日昌跪奏：为遵旨调补省会知府要缺，以重职守；恭折仰祈圣鉴事。 

　　窃准吏部咨，光绪二年四月二十六日奉上谕：『福州府知府员缺紧要，着该督、抚于通省知府内拣员调补。所遗员缺，着刘国光补授。钦此』。恭录转行钦遵去后。 

　　查福州府为全闽首郡，政务殷繁；时有发审案件，并委兼办通商。非精明干练之员，弗克胜任。臣等与藩、臬两司于通省知府内逐加遴选，查有准调台湾府知府张梦元，年四十八岁，直隶天津县人；由拣选知县，选授邵武县知县。咸丰十年、十一年办理防剿出力，奉旨「以同知尽先补用，赏戴蓝翎」；历署闽县知县、福防同知。同治四年分，大计卓异。五年，前督臣左宗棠汇保政续，奉旨「交部带领引见」，题补汀州府汀军同知。续调邵武府邵军同知，筹备甘饷，换戴花翎。前署闽县并福防同知任内，办理通商得力，以知府留闽补用，并案给咨送部引见。十年六月回省，奏补福宁府缺。十二年十一月，□准调台湾府，委署福州府篆务。该员深厚精明、能耐劳苦，所历各任并现署府篆，办理裕如。以之调补福州府知府，洵属人地相宜；且系首府要缺，向不计扣历俸。相应据实声明，专折奏恳圣恩俯准，以前准调台湾府张梦元调补福州府知府，实于地方吏治有裨。如蒙俞允，该员先由福宁府调补台湾府，其初任内奏该罚俸系在光绪元年正月二十日钦奉恩诏以前，例免完缴；而现任知府调补首府，衔缺相当，并可无庸引见。至遗缺知府刘国光，现亦尚未到闽；堪否补授台湾府知府抑补台湾府递遗之缺，俟到闽后察看另办。据藩、臬两司会详前来。臣等谨合词恭折具奏，伏乞皇太后、皇上圣鉴，敕部核该施行！谨奏。 

　　军机大臣奉旨：『吏部该奏。钦此』。 

　　兼署闽督文（煜）奏为特参谬妄不职之知县折 

　　福州将军兼署闽浙总督臣文煜、福建巡抚臣丁日昌跪奏：为特参谬妄不职之知县，请旨革职查办，以肃官方；恭折奏祈圣鉴事。 

　　窃臣日昌访问署嘉义县知县杨宝吾种种谬妄，物该沸腾；即饬台湾道夏献纶确查禀复去后。兹据该道具禀，以饬委候补知县何銮驰往查覆：上年九月间，该署县杨宝吾饬差吴洪等赴萆麻庄查传控案人犯，差伙陈经记等到乡奈扰，被沈阿血等致伤陈经记毙命；杨宝吾会营亲往拿办，仅获案外无辜多人。内沈卯辛一名，被勒洋银四百余圆，始准摘释；赖岳一名，非刑致毙。且闻得贿，尚不止此。又，本年二月间，大埔社地方赛会聚赌，嘉义营都司李连枝随带兵丁前往捕拿，被赌棍薛国鳌等犯拒伤该都司头额一案，由县会营两次赴乡查办，正犯尚无弋获。杨宝吾又于上年十月，纵容幕友金姓娶妓为妾，鼓吹乘轿直入县衙；复又亲往道喜，招集群妓在署酣饮。其承审林隆药店被窃拒毙事主一案，兼有诬良为盗情事。至该县词讼，查有匿报一百四十九起，且有批驳之词列入「实存」，谅系留待下月作审结具报；又押犯十九名，核与册报姓名不符，尤见任意捏饰。由道据实禀揭，经藩、臬两司详请参办前来。 

　　臣等伏查知县为亲民之官，宜如何束身圭璧，整饬地方！乃该署县杨宝吾于赌棍拒捕伤官及窃贼拒毙事主之案，或延不获犯、或刑逼成招；造报词讼，押犯又多不实不尽；并纵容幕友，挟妓入署饮酒：昏愦胡涂，实出情理之外！其萆麻庄一案，先已任差勒诈生事；继复贪贿，累及良民。甚将事外无辜之赖岳一名非刑致毙；尤见利欲熏心，草菅人命；未便稍事姑容。除行司先将该令撤任、幕友驱逐并委员确查实在如何得贿，一面提拿胥役人等解府澈究外，相应请旨将嘉义县在任候选同知、准调彰化县杨宝吾先行革职，听候查办。 

　　除咨部查照外，臣等谨合词恭折具奏，伏乞皇太后、皇上圣鉴训示！谨奏。 

　　军机大臣奉旨：『着照所请。该部知道。钦此』。 

　　兼署闽督文（煜）奏请参将降补都司片 

　　文煜等片： 

　　再，查台湾营伍积弊已深，亟须力筹整顿；而整顿之方，首在举错。务使各营将领得人，则大法小廉，庶足以挽颓习。 

　　兹查有台湾嘉义营参将洪金升，先因擅挪练饷，据台湾镇总兵张其光禀经督臣李鹤年将该员撤任。虽查明所挪练营火夫截矿工食银一百八十六两系制各练兵号衣之用，有案可稽；以公济公，并无别项情弊。惟不先行禀明，实属专擅。且查该参将在任两年有余，营务诸形废弛；习气颇重、才具平常，实难胜参将之任。相应请旨将福建台湾嘉义营参将洪金升以都司留闽降补，俾肃戎行。所遗嘉义营参将员缺系台湾陆路题补之缺，俯容另行拣员请补。此外，各营应举、应劾员弁，并容随时察查办理。除咨部查照外，臣等谨合词附片陈请，伏乞圣鉴训示！谨奏。 

　　军机大臣奉旨：『着照所请。兵部知道。钦此』。 

　　九月二十九日（公历十一月十四日——即礼拜二） 

　　闽省近闻 

　　福建信息云：官军在台又被生番攻击，杀伤营勇甚多；其驻札之所，亦被夺去。公历本月初二日，由福州调去炮船两艘，藉壮声势云。又闻中国欲将台湾地□所产，尽行开挖——如煤油、火油井等，不独煤矿已也。现于制造局内选择一员，委为总办，专理其事云。 

　　十月初五日（公历十一月二十日——即礼拜一） 

　　领事更调 

　　现署宁波领事固君，闻已升任；九江副领事署翻译官霍君，亦加级升授翻译官实职。所有宁波之领事员缺，以正任台湾领事啊君调补。惟啊君现在厦门，须俟星领事自外国来华回福州本任后，始得署福州之斐领事回厦门；而啊领事乃可来宁波，固君亦可赴九江新任也。闻星君业已动身，刻下当在半途云。 

　　上谕（九月十九日京报） 

　　上谕：『丁日昌奏：请将滥收陋规之知县革职等语。前因嘉义县知县杨宝吾滥收陋规，经丁日昌奏参查办，委候补知县何銮前往署理。乃该员到任后，收受书吏税契陋规，不惟不肯酌减，且欲多增；实属不知自爱！何銮，着先行革职；倘查有需索逼勒情弊，即行从严参办。丁日昌以误保在前，自请该处；着加恩宽免。余着照所该办理。该部知道。钦此』。 

　　十月十六日（公历十二月初一日——即礼拜五） 

　　闽抚丁（日昌）奏革知县并自请惩处片（十月初一日京报） 

　　臣丁日昌跪奏： 

　　再，台湾吏治黯无天日，牧令能以抚字教养为心者，不过百分之一、二，其余非性耽聤逸，即剥削膏脂；百姓怨毒已深，无可控诉，往往铤而走险，酿成大变者：台湾所以相传「无十年不反」之说也。臣今年到任后，查访各情，即将科派百姓捐输津贴州县仓榖、自尽命案株连拖累及牛捐诸弊政，严行裁革；仍恐该厅、县阳奉阴违，复饬将告示勒石摹搨分贴各乡，俾百姓永远周知，不致再受讹索。其差役诬良为盗、佐杂擅押平民以及词讼延不造报，无不随时参办。谆谆告诫，不啻管秃唇焦。所有贪酷各员——如彰化县朱干隆、嘉义县杨宝吾等，均已先后据实严参，请旨查办在案。 

　　杨宝吾之撤也，臣以嘉义百姓久在水火之中，若由省派委，转致矿日持久；候补县何銮在彰比格毙着匪林位，新立巨功，既专折奏请奖励，复饬就近接署嘉义县篆。所以期望而鼓励之者，不可谓不至矣。并经函嘱夏献纶转饬何銮，务须振作精神，不可沿缘旧习；仍密加察访，如该员不能奋发有为，即行据实严参。兹据该道禀称：『何銮到任后，收受书吏税契陋规，不惟不肯酌减，且欲多增；请将该令撤委』等情前来。臣查嘉义税契，浮收至重。新官到任，书吏必有点规，从前四、五千圆，近年竟加至一万余圆；而书吏转攫之于民者，又不啻倍蓰！以致一官新至，势必税差四出，隳突叫嚣；鶪犬无声，民不安枕。杨宝吾前因催收税契，酿成命案，甫经查办；而何銮委署此缺，复敢尤而效之！若不认真严劾，民困何由得苏、吏役何由得肃！该道夏献纶仅请将何銮撤委，未足蔽辜；除严饬台湾道、府将各属税契陋规全行裁革并由臣出示勒石永禁，仍饬司另委贤员前往署理嘉义县外，相应请旨将署嘉义县事、花翎补用同知候补班尽先补用知县何銮先行革职；仍饬夏献纶澈底确查，如有需索逼勒情弊，再加严办。其前次格毙着匪林位，保准加知府衔以应升之缺升用，并请旨敕部一并撤销。 

　　至臣误保劣员，虽不敢徇隐于后，究属无知人之明。应如何惩处之处？伏候圣裁！ 

　　理合将参撤署嘉义县事何銮滥收陋规缘由，谨会同署闽浙总督臣文煜附片陈明，伏乞圣鉴训示！谨奏。 

　　奉旨已录。 

　　十月二十九日（公历十二月十四日——即礼拜四） 

　　台疆近耗 

　　台湾生番屡征屡叛，此由野性天成，非威爱并用，要不足以洗其心而革其面也。前闻官军小有不利，曾即列报；兹悉丁雨生中丞又添派精锐营勇五百名，前往助剿。兵力既厚，想不难一鼓而禽之也。 

　　十一月二十二日（公历正月初六日——即礼拜六） 

　　福州近闻 

　　香港报云：闻新任闽浙总督何制府，下月中旬当可接篆视事。闽抚丁中丞于谒见后，即赴台湾查视煤矿、石脑云。 

　　十二月初二日（公历正月十五日——即礼拜一） 

　　兼署闽浙总督文（煜）奏拿办匪犯折（十月二十九日京报） 

　　福州将军兼署闽浙总督臣文煜、福建巡抚臣丁日昌跪奏：为拿办淡水厅辖之铜锣庄匪犯在事出力员弁，恳恩分别奖叙，以昭激励事。 

　　窃据台湾道夏献纶先后具禀：『据淡水厅同知陈星聚禀称：淡辖铜锣庄著名积匪吴阿来、吴阿富等兄弟族众，迭犯抢掳，无恶不作；节经设法拿办未获。本年五月三十日，吴阿富等复出掳抢扎厝，经差勇先后追捕，格毙首匪吴阿富、党匪罗昌国二名；该同知陈星聚复募勇丁五十名、移营拨兵五十名，于闰五月二十日前往拿办，弋获匪党林安古等三名。该匪吴阿来等遁入接近番界之老鸡笼庄，将内山水源截断；仍遣党类四出掳人。该同知因地处险僻，未便轻进；商同北右营游击乐文祥携带炮火，添拨兵丁并号召各庄联丁，□续齐集五百余人，连日进剿，将老鸡笼庄匪巢及铳柜五座一律平毁，放出被掳蔡阿兴一名。所塞水源，亦即开通。该匪逃窜新鸡笼庄，隔溪踞守；于二十九日聚众复出，仍欲夺回老鸡笼庄。兵勇、联丁迎头堵御，乘势涉过溪南，该匪退入竹围；续经乐文祥督队进攻，凭高开炮击毙贼匪二名，伤者无数，兵勇亦受伤六名。又盘获匪党林阿四、傅阿盛二名，讯系吴阿来每月以洋银五圆雇来帮拒官兵者。斯时该处庄民以此次不为破获，则兵退复出，毒害更甚于前；环乞留师，愿为助剿。陈星聚目睹情形可悯，而办理猝难得手，即就近移请管带福锐新右营都司杨金宝带勇二百名，于六月十六日由铜锣湾庄进剿，攻破水井子庄匪巢，连毁铳柜先后五座，毙匪多名；被贼铳毙庄丁罗相生一名，营勇受伤二名。二十三日，直捣鹿湖庄老巢，匪党骇奔；乡团立将匪巢焚毁。吴阿来向内山逃窜』等情。经臣等以匪首吴阿来在逃，必须添勇剿捕，并购重线缉拿，以除后患；批饬遵照去后。 

　　兹据该道续禀：『都司杨金宝与游击乐文祥等协力剿捕，迭有擒获。该匪窜踞黄麻团一带，惟日久未能蒇事，恐致蔓延；由道飞饬练鎗营参将吴世添拨勇一哨交都司熊昭万督带，与杨金宝、乐文祥分路进攻，匪势愈促。查黄麻团已在丛山之内，箐深林密，逼近生番；官军骤难深入。先经淡水同知陈星聚悬赏一千圆；并访有庄民吴定新曾被吴阿来扰害，避居后山、熟悉番径，又由统领飞虎各军总兵吴光亮派令守备吴三胜，密授机宜，驰赴鹿湖，谕饬吴姓□□□人拿犯。选集庄丁百余名，随同吴定新入山，于七月二十日将吴阿来围住；该匪仍复死拒，庄丁间有受伤。陈星聚得信，立发洋银五百圆，并济以子药等项，俾期踊跃。二十二日，攻破匪巢；将首匪吴阿来擒获，由守备吴三胜押解出山。淡南士民，无不同声称快。惟吴阿来于拒捕时腹受镖伤，又复患病；据营、厅驰报到道。当恐该匪幸逃显戮，即饬严讯明确，就地正法，枭首示众，以伸国法而快人心；余犯另行讯办。所有在事出力员弁，禀请分别奏咨奖叙』前来。臣等查吴阿来为台北积年着匪，扰害乡闾；复敢拥众抗拒官兵，形同叛逆。若任其遁迹番界，贻害胡可胜言。此次在事文武认真剿捕，得将首恶歼擒，洵为地方除一大患；似未便没其微劳。除都司熊昭万一员业已病故、军功吴定新另行咨部核奖，其出力庄丁兵勇，由外酌给奖励。合无仰恳天恩，俯准将尤为出力之台湾淡水同知陈星聚，以知府用，先换顶戴；署台湾北路右营游击、候补游击乐文祥，以参将仍留福建尽先补用；暂革福州城守左军都司杨金宝，开复原官；花翎守备吴三胜，以都司留于福建尽先补用；台湾北路右营千总林金安，以守备尽先补用。布政使衔台湾道夏献纶调度有方，并请旨交部从优该叙，以昭激励。是否有当，臣等合词恭折具奏，伏乞皇上圣鉴训示！谨奏。 

　　军机大臣奉旨：『陈星聚等，均着照所请奖励。余依该。该部知道钦此』。 

　　十二月初六（公历正月十九日——即礼拜五） 

　　整顿台务 

　　福州新报云：丁中丞已起节前赴台湾，其意除将革除积弊外，复欲整顿军务；须将生番征服，不使再行肆扰云。至调兵助役一事，前报早经登录，姑不赘述。惟台湾一隅，将见气象一新矣。 

　　十二月二十一日（公历二月初三日——即礼拜六） 

　　台疆要务 

　　福州新闻云：丁中丞现拟在台湾沿海各要隘，设立电线；盖欲捷于通音、易于防生番反侧也。并因台地官场习染已深，往往任意驭下；如得有电线通标，虽远处之事亦可由上宪操纵，不啻身亲见之也。窃思悬设电报，于国家政务本实相关；整顿吏治者，固莫要于此焉。今中丞果见及之而有此举，想明智者未有不称其善也。又传得闽省将欲百废具举，未免出款不赀；现拟向西商告贷二百万云云。是则开矿与设电报诸大端，或亦在内欤！ 

　　十二月二十六日（公历二月初八日——即礼拜四） 

　　改派日本使臣 

　　顷接京中来信云：内阁已于十二月初二日奉上谕：『二品顶戴直隶候补道许钤身，着发往福建船政局差委。该员前派出使日本国，着改派三品衔升用翰林院侍讲何如璋充出使日本国钦差大臣，并着赏加二品顶戴。即选知府张斯桂，着赏加三品顶戴，充出使日本国副使。钦此』。查张氏同怀昆仲，今冬均充皇华之选，一往东洋，一往西洋；实从来未有之事，亦可谓盛极一时矣。 

　　台湾信息 

　　香港报云：公历正月初二日，丁雨生中丞已移节至鸡笼，阅看煤矿；并绕沿海之东岸，周视防兵形势。阅毕，乃回由陆路而至台湾府城；人皆以闽抚不轻至台，争相聚眺。未到之前，台地已多购洋布制造旗帜，并洒扫街道以待云。又闻自用外国机器以开煤矿，现在已有就绪；从矿至海滩之铁路，兹亦铺好，火车可驰行矣。 

　　十二月二十七日（公历二月初九日——即礼拜五） 

　　上谕（十一月二十八日京报） 

　　上谕：『文煜奏「恳请陛见」一折，文煜着俟何璟到任后来京陛见；福州将军，着何璟兼署。钦此』。  
　 
清季申报台湾纪事辑录六

　　光绪三年（丁丑） 

　　恭录上谕 

　　台疆消息 

　　兼署闽浙总督文（煜）奏遴员署理知府员缺片（二年十二月初十日京报） 

　　论服生番事 

　　论丁雨生中丞办理台湾事 

　　福州琐闻 

　　侍郎袁（保恒）奏请福建巡抚改为台湾巡抚片（正月十二、十三两日京报） 

　　论改福建巡抚为台湾巡抚 

　　将军文（煜）奏遴员接署知府员缺片（正月二十一日京报） 

　　将军文（煜）奏请缓期合操简校片（正月二十日京报） 

　　台疆近事 

　　发抄谕旨（正月三十日京报） 

　　将军文（煜）奏委署陆路提督片（二月初四日京报） 

　　署福建陆路提督孙（开华）奏统率所部赴台驻防起程日期折（二月初七日京报） 

　　发抄谕旨（二月初十日京报） 

　　发抄谕旨（二月十一日京报） 

　　闽省琐闻 

　　江督沈（葆桢）奏为台防剿番出力员弁案内名册缮写错误乞恩饬部更正片（二月二十四日京报） 

　　将军文（煜）奏为饬令要缺知府就近赴任折（三月初一日京报） 

　　闽抚丁（日昌）奏遵旨兼理学政折 

　　将军文（煜）奏外海水师游击要缺遴员请补折（三月十一日京报） 

　　将军文（煜）奏闽省内地续添水陆练营以资分布折 

　　鸡笼煤矿近闻 

　　闽省近闻 

　　恭录上谕 

　　论丁中丞整顿台湾各事 

　　论整顿台湾吏治以化生番 

　　丁丑科会试题名（节取） 

　　闽抚丁（日昌）奏为参地方文武玩视捕务纵贼殃民擢（三月二十五日京报） 

　　闽抚丁（日昌）奏为参知县并惩办蠹役片 

　　闽抚丁（日昌）奏为参盐务委员片 

　　谕旨（三月二十六日京报） 

　　恭录谕旨 

　　重印官板丁丑科会试题名（节取） 

　　论西班牙人讹诈中国 

　　将军文（煜）奏为审明前署总兵滥委营缺等事折（四月初三日京报） 

　　丁丑科金榜题名录（节取） 

　　闽省邮闻 

　　闽抚丁（日昌）奏为核实征额片（四月十九日京报） 

　　闽抚丁（日昌）奏为请台属各项杂饷分别豁除折 

　　闽抚丁（日昌）奏参游击千总片（四月二十一日京报） 

　　闽抚丁（日昌）奏台湾府属岁试事竣折 

　　闽浙督何（璟）奏营员被控短派汛兵守备自尽讯拟完结折（四月二十三日京报） 

　　台湾设电线告示节略 

　　发抄旨二道（四月二十七日京报） 

　　恭录丁丑科新贡士授职谕旨 

　　闽抚丁（日昌）奏请将革员发往军台赎罪片（五月初三日京报） 

　　闽抚丁（日昌）奏委署要缺知县片 

　　恭录上谕 

　　兵船搁浅 

　　江督沈（葆桢）奏为合词拣调新设海疆要缺知府折（五月三十日京报） 

　　兵船触沈 

　　闽浙督何（璟）奏办理灾民由官发价采购平粜米石情形折（六月初三日京报） 

　　闽浙督何（璟）奏闽省拿获情重匪犯请仍从严就地惩办折（六月初八日京报） 

　　闽浙督何（璟）奏请津贴闽抚办公渡台经费片 

　　奉上谕一道（六月十三日京报） 

　　发抄旨一道（六月十四日京报） 

　　闽督何（璟）奏为特参都司请旨革职片（六月二十三日京报） 

　　闽督何（璟）奏为特参守备请旨革职片 

　　闽督何（璟）奏请米船过关准予一概免税以速运务而拯饥民片（六月二十四日京报） 

　　闽抚丁（日昌）奏查办台湾现办情形片 

　　闽抚丁（日昌）奏闽省骤遭大水力疾销假折 

　　闽督何（璟）奏拣补海外要缺同知折 

　　闽督何（璟）奏拣员调补省会知府折 

　　发抄旨一道（六月二十五日京报） 

　　述台湾剿抚生番事 

　　刻接友人由台到申备述台湾剿抚生番 

　　恭录上谕 

　　论新疆台湾皆中国必不可弃之地 

　　论中国矿务 

　　直督李（鸿章）奏建祠告成恳请列入祀典折（七月二十五日京报） 

　　恭录谕旨 

　　奉上谕二道（八月十三日京报） 

　　中秋风飓 

　　恭录谕旨 

　　闽抚丁（日昌）奏特参总兵并自请该处片（八月三十日京报） 

　　闽督何（璟）奏为请补要缺知县折（九月初四日京报） 

　　禁开煤矿 

　　论台湾煤矿事 

　　台湾新置电线 

　　论铁路火车事 

　　中堂宝（鋆）奏为奏明请旨折（九月初九日京报） 

　　闽督何（璟）奏对调海疆总兵折 

　　闽抚丁（日昌）奏为交卸抚篆回籍就医折（九月十八日京报） 

　　署闽抚葆（亨）奏为恭报接署抚篆日期折（九月二十二日京报） 

　　闽事杂录（一则） 

　　粤督刘（坤一）奏总兵因病出缺折（九月二十九日京报） 

　　闽督何（璟）奏调署通判知县片（十月十七日京报） 

　　厦门茶市 

　　淡水近事 

　　恭录上谕（一道） 

　　闽督何（璟）奏为循案酌保办理两届票盐出力之委员折（十一月十八日京报） 

　　闽督何（璟）奏为请更正保奖笔误片 

　　恭录上谕（一道） 

　　都察院全（庆）奏为奏闻请旨折（十二月初二日京报） 

　　台番向化 

　　正月十一日（公历二月二十三日——即礼拜五） 

　　恭录上谕 

　　（二年）十二月十八日，上谕：『侍郎袁保恒奏：「请将福建巡抚改为台湾巡抚，其福建全省事宜专归总督办理」等语。着该衙门该奏。钦此』。 

　　正月十四日（公历二月二十六日——即礼拜一） 

　　台疆消息 

　　近三日内，相传闽省地方颇有不靖；本馆逐细探访，又一无实据，故未便登录。惟昨接宁波友来信云：闻台湾近因有事，丁中丞已札来调取「伏波」火船前往助剿。本月十二日早八点钟，起椗出口；拟先拢福州，再往台地也。来信又云：吕宋国已有一兵船至台；故此次檄调「伏波」船，传得即为吕宋事云。按吕宋为从前失船事，欲放兵船来华索问；上年本报内曾照间录及。在后总理衙门究竟作何回复，尚未详悉。然即有船至台，亦当先行理说，断无即动干戈。现在调「伏波」船赴闽，想丁中丞不过未雨绸缪，无甚别事也。 

　　兼署闽浙总督文（煜）奏遴员署理知府员缺片（二年十二月初十日京报） 

　　文煜等片： 

　　再，兴化府知府管贻萼，业已告病开缺；恭疏题报在案。所遗兴化府篆，应即遴员署理，以资表率。查有福州府遗缺知府刘国光，已于八月初间到省，堪以委令署理。又署台湾府知府孙寿铭，饬回台防同知本任；所遗台湾府篆，查有候补同知向焘精明干练、向有政声，堪以委署。又署嘉义县知县何逢，因案参革。所遗嘉义县篆务，查有署闽县事、本任云霄同知雷其达洞悉民情、能耐劳苦，任内并无承缉盗案将届四参限满以及经征钱粮有关降调处分，堪以调署。据藩、臬两司会详前来。除批饬遵照外，臣等谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　正月十七日（公历三月初一日——即礼拜四） 

　　论服生番事 

　　昔蜀汉时，诸葛武侯将欲往征南蛮，集众僚属访问方略；马谡进言曰：『当以攻心为上策』。武侯纳之。进兵之后，擒其酋长，屡次纵还。从官谏曰：『丞相如此，则南方何时可定』？武侯曰：『吾必令其心服而后罢兵』。后果屡擒屡纵，南蛮均已心服，皆愿奉朔纳贡；曰：『南人均感丞相恩威，誓不复反矣』！兵退之后，并不设官置吏、留戍屯粮；仍令其酋长自行治理，不复绳以汉法。后竟终汉之世，而安堵如故，不再犯边。是皆武侯有以服其众心，故始能如此也。此盖深得乎孟子所谓「以力服人者，非心服也；以德服人，中心悦而诚服」：如七十子之服孔子之遗义也。三王之服人也，以德服人之心也。五霸虽欲以力服人，然犹须外假仁义以服之；而人犹以势服，不以心服也。 

　　五帝以前之事，第弗深考。至禹征有苗，苗仍逆命。帝乃诞敷文德，舞干羽于两阶七旬，有苗格；岂非前事之师与！厥后汤能以心服人而有天下，周之文、武亦如之。桀、纣之亡，非其势不足服人，实其心不能服人也。及至楚以兵征蛮，而蛮仍叛；晋以礼和戎，而戎皆平：盖亦由于其心服与不服故也。后世之防夷狄也，惟以兵戈；故兵出则退、兵敛复来。仅光武之世，能令匈奴遣子入侍、来学；故东汉一代，边患少息。宋仁宗遣富弼结好契丹，后无边患者亦数十年：皆因能使其心服也。否则，即如隋、唐之强，能灭一夷，而一夷又叛；但以势服，不能以心服故也。本朝之初，如蒙古、如西藏、如新疆，亦均屡叛。近则蒙古、西藏均已底定，永为不叛之臣；惟新疆之回民，尚复顽梗如昔。至如各省之苗，一经改土归流而复又梗化者无几，亦可见其心服也。 

　　向者台湾一岛，皆系土番；自台湾归附后，番人亦多向化。故今则分熟生两种，熟番已与平民无异。惟生番种类尚多，其凶暴直与虎狼相等；故性皆喜食人，凡有海舟遭风至其地者，往往为其所食。是即聚其丑类而尽歼之，亦不过与夷戮禽兽相若。但国家深仁厚泽，不忍一物不得其所；岂忍尽行诛之！乃自前年日本欲行剿灭，国家不欲不教而诛，故给银以息兵，实欲保全其种类之身家、性命也。惟生番蠢然一物，自外生成。初则以兵临之，亦尚有就抚者；孰意兵退又叛，戕我将官、杀我兵勇，直有理喻、法禁俱穷之势。至今年余，尚复如故。现又闻其滋事，故传闻丁中丞有添勇往办之意。然吾谓生番之中亦当有少具人性者，使招之来，衣食之、教诲之，或能使其感动，激发天良；再令其归，招其少知人事者来，如法待之，或能使其心服，而率其种类尽归教化，亦如武侯之服南蛮也。若仅以兵临之，恐难服其心也。 

　　但此据理而言；惟生番远隔海外，究竟能否以恩德抚之，此亦不可必之数也。丁中丞才略素着，自必有善法以处之，使生番全行心服；想不待他人之筹划也。拭目俟之！ 

　　二月初一日（公历三月十五日——即礼拜四） 

　　论丁雨生中丞办理台湾事 

　　孟子曰：『天时不如地利，地利不如人和』；岂徒用兵之事宜尔哉，盖凡事皆然也。故自来言利之臣，苟一旦使长国家，惟知放利而行，必致天怒人怨，灾害并至；因其全然不顾天时、地利、人和，故至于此也。然自来言利之臣与兴利之臣，貌似而实殊。盖言利之臣，其心私而刻，但知损下而益上；兴利之臣，其心公而溥，必能裕国以足民。其中之分辨，实有差若毫厘、失之千里如此者。昔管仲、刘晏仅兴盐利，一以霸齐、一以复唐；盖因天地自然之利而用人之谋力以兴之，故不至于扰民，而尚可以富国也。若王安石之言利，固有大谬不然者。夺民之利以为国利，不能另设一法、另兴一利；即能有利于国，必致不利于民，岂足为利！又何况并国亦尚不能利哉！上古草昧初开，无所谓利。后圣人作，教民农桑，而耕织之利兴；又教民以土地之宜树艺万物，而种植之利兴；为之商以事懋迁有无、为之工以令制造器物，而工商之利兴。第耕织、工商之利既兴之后，亦不能再有所兴也。后有贤圣之君，亦不过因其势而利导之，不劳民、不敛财，使之上顺天时、下尽地利、中得人和，培养元气，君民俱足以相安于无事。故既无利可兴，岂可惟利是言！若仅言利而不兴利，不流于掊克聚敛而不止也。近二百年来，西国深明此理，故专心致志于格致之学，而兴开釆、制作之利；取煤铁以用、造机器以代人、设公司以通商，是天地自然之利与夫人之心思才力有利益于世事者，无不尽心竭力以兴之。是以二百年内，始能收此富厚之效也。否则，不兴各利而仅惟利是言，则耕织、工商均有一定之利，求利于此、必不利于彼；不患贫已足矣，又安能再求富哉！愈足见利不贵乎能言，实贵乎能兴矣。 

　　余于福建巡抚丁雨生中丞之经营台湾也，不禁为中国庆幸！以为此事，乃一大转机焉。夫台湾一区之隶版图也，已二百余年矣。前此生番所踞之地，中国均以度外置之；乃自前岁日本一役，始令中国甫生开辟其境之心：是天时已至矣。台湾之在中国，不过弹丸之地耳；然其中生物之蕃芜与其土种物之咸宜，实有取之无禁、用之不穷之势：是地利又佳矣。然使经理其事者，不过拘守古法，劝耕织、招工商、置城设官、立学屯兵，则有之不足为重、无之亦不足为轻；亦仅与改土归流关外新疆之地等耳。乃今丁中丞首开煤矿，又筑铁路；其余诸务，均欲改用西法以从事。数年之后，而台湾所得之利，必有可观者焉：是人和又得矣。 

　　然吾所庆幸者，尚不止此。若自今以往，台湾之利既兴，或者中国之人皆知西法之利，均乐群起而则效，自必大有转机，不求富而富自至矣。如此，乃兴利之效，岂言利之臣所可同日语哉！使天下之人皆心丁中丞之心，非徒台湾之幸，实为中国之幸也与！ 

　　福州琐闻 

　　福州西报云：公历二月二十六日，「凌风」火船从淡水回来，载有淡水税务司霍生及别官，于三月初一日往温州开办通商事务云。 

　　新授闽浙总督何小宋制军，不日当可到任；政声洋溢，民间已啧啧称道矣。 

　　西班牙兵船在台，亦无举动；惟华官则仍防备也。 

　　有某者从鸡笼致书于西报馆云：是处开煤，甚有头绪。数月前，到有外国工匠多名，于矿务实为有益；现在每日已可出煤二百墩。由鸡笼之北至船埔约有九里，铁路已一律铺齐。是以从山上运煤下来，车行甚速，似可不假人力；观者每日总有数百人，丁中丞复事事亲为察看。而所以能如此得手者，亦全赖淡水税务司霍生之力；兹忽调往温州，未免可惜也！ 

　　二月初三日（公历三月十七日——即礼拜六） 

　　侍郎袁（保恒）奏请福建巡抚改为台湾巡抚片（正月十二、十三两日京报） 

　　袁保恒片： 

　　至福建之台湾，地虽僻处海澨，而物产丰富；加以民、番偪处，区画尤难。非专驻大臣、镇以重兵，举其地民风、吏治、营制、乡团事事实力整顿，洽以德意、孚以威信，未易为功。若以福建巡抚每岁驻台半载，恐闽中全省之政务，道里悬隔，而转就抛荒；台湾甫定之规模，去住无常，而终为具文，甚非计之得也。查直隶、四川、甘肃各省，皆以总督兼办巡抚事。可否改福建巡抚为台湾巡抚，常川驻守，经理全台；其福建全省事宜，专归总督办理？庶事任各有攸司，责成即各有专属；似于台湾目前情形，不无裨益。 

　　臣一得之愚，是否有当？谨就管蠡所及，用备圣明采择；伏乞皇太后、皇上圣鉴！谨奏。 

　　奉旨已录。 

　　二月初五日（公历三月十九日——即礼拜一） 

　　论改福建巡抚为台湾巡抚 

　　前阅去岁十二月十八日邸抄，恭奉上谕：『侍郎袁保恒奏：请将福建巡抚改为台湾巡抚，其福建全省事宜专归总督办理等语。着该衙门该奏。钦此』。当时未见原奏，不知如何立意措词。兹阅本年正月十三日京报抄录原奏，大略言『台湾虽僻处海澨，而物产丰富；加以民、番偪处，区画尤难。非专驻大臣、镇以重兵，举其地民风、吏治、营制、乡团事事实心整顿，洽以德意、孚以威信，未易为功。若以巡抚每岁驻台半载，恐闽中全省之政务，道里悬隔，而转就抛荒；台湾甫定之规模，去住无常，而终为具文，甚非计之得也。查直隶、四川、甘肃各省，皆以总督兼办巡抚事。可否改福建巡抚为台湾巡抚，常川驻守，经理全台；其福建全省事宜，专归总督办理？庶事任各有攸司，责成即各有专属；似于台湾目前情形，不无裨益』等语。就原奏而论，其于台湾一隅，似筹划得宜；而于天下大局，则窒碍难行：恐部臣未必该准也。 

　　缘巡抚一官，当有明创设之时，仅用之以统兵，令其总理军务，得以便宜行事；若地方庶政，均归藩、臬两司管理，而巡抚不与焉。故遇各省地方有事则设之、无事则裁之，实无一定之额；或仅巡抚一处或令巡抚数府，或一巡抚跨有数省之地、或一巡抚仅理一府之事。其废置也因时，其更改也因事；故可以有意增减。若今时之巡抚，则不然。今之设此官也，原于藩、臬两司地方各官之上，再增设一总理之员；是巡抚者，实专理全省庶政之官也。故无巡抚之省，犹以总督兼理其事焉。所有腹内各省，可以不设总督，不能不设巡抚；职是之故也。是以一设巡抚，必须增设藩、臬以下各官，方成体统；从未闻既设巡抚，而无藩、臬以下各官之地方也。据原奏所称，请改福建巡抚为台湾巡抚，而以闽浙总督兼管福建巡抚事。以总理福建全省庶政，仿照直隶、川、甘三省总督之式，原无不可；第台湾既设巡抚，则不能不增设藩、臬以下各官。若使全台湾尽归版图，其地方尚有数千里之大，再增设府、厅、州、县，似与皖省尚可颉顽；则增设巡抚、藩、臬各官，方成局面。今生番之地尚有未归教化，设一巡抚仅管一府之地，若增藩、臬以下各官，则土地不广、人民又希、政事无几，安用此多官为！不增设藩、臬以下各官，则仅一巡抚独立海外，似亦不成政体。故谓部臣恐难该准也。 

　　在昔闽浙总督驻扎衢州、两广总督驻扎肇庆，后皆移驻省会；想亦因诸多不便也。然两江总督驻扎于两江适中之江宁，仅增设一江宁藩司以为承上启下之员；而台湾亦难仿此。盖一则臬司驻扎苏州，而招解人犯尚便；若台湾，又不能如此：此所以势难求全也。或者先仿东三省及新疆之例，俟全台尽入版图增设府、厅、州、县后，再该此举；此时仍旧。如此办法，亦如直隶总督驻扎天津之例。想他日部臣所该，大约亦如是而已。 

　　二月初九日（公历三月二十三日——即礼拜五） 

　　将军文（煜）奏遴员接署知府员缺片（正月二十一日京报） 

　　文煜片： 

　　再，署福州府知府张梦元，经抚臣丁日昌奏，带赴台湾办理营务。所遗福州府，系省会附郭要缺，时有发审案件；必须遴委贤能之员接署，方足以资整饬。经抚臣丁日昌商同臣查有补用知府永春直隶州知州翁学本才具开展、办事勤明，在闽日久，循声卓著，尤善清厘积牍，任内并无承缉盗案将届四参限满以及经征钱粮有关降调处分，堪以委令署理。据藩、具两司会详前来。除批饬遵照外，臣谨附片具陈，伏乞圣鉴！ 

　　再，抚臣丁日昌带印渡台，所有福建巡抚衙门题奏事件，奏明由臣代办；至闽浙总督系臣兼署，毋庸会衔：合并陈明。谨奏。 

　　军机大臣奉旨：『知道了。钦此』。 

　　二月初十日（公历三月二十四日——即礼拜六） 

　　将军文（煜）奏请缓期合操简校片（正月二十日京报） 

　　文煜片： 

　　再，福建省标八营官兵，每岁冬间应行合操简校一次，循例奏报。兹届本年操期，奴才应躬亲校阅。适抚臣丁日昌因台湾生番不靖，渡台筹办，抚署事件，奏交奴才代办；奴才兼理将军、督、抚三衙门事务，日不暇给，实在弗克分身简校。冬操军政所关，惟有请缓至来春，即行严加校阅，以呻戍备。理合附片陈明，伏乞圣鉴！谨奏。 

　　军机大臣奉旨：『知道了。钦此』。 

　　二月十三日（公历三月二十七日——即礼拜二） 

　　台疆近事 

　　西人某从安平致书于「字林报」云：近自福州、汕头、厦门等处兵船往来不绝，载有饷糈、鎗炮、帐棚等，均从安平起岸；兵于驻札处筑垒掘濠，极力工作：以备西班牙之不虞也。丁中丞于一日早起，妆作出店人模样查营。是时应各操演，而孰知兵皆睡熟；中丞怒极，立将哨官入诸囚笼云。又访知统兵官每期发饷，总迟至二阅月后；兵或抱病，置诸营房小屋，全不顾惜。因特传此统兵官到辕，严加责问。统兵官向与发、捻交战，止剩一耳；是日中丞问实，又命将所存之一耳一并割去；殊不雅观也。然中丞亦非偏于严厉者——即如一日傍晚，穿短褐，在台湾城内微行，见茶店与一乡人因细故争执；在后中丞询之乡人，谓系人城谋工作者，尚有父母在、妻定而未娶，须得百元，方可回乡云云。两人谈之久，中丞觉饿甚，乡人引至其寓便饭。别后，次早即送百元去，乡人喜出望外云。来信又云：安平至鸡笼，现拟开一火车路。安平县官，兹已撤任。安平之番人与汉民交斗，经官捉住汉民数名下狱，其党竟拟劫牢；幸闻信尚早，即提该犯正法也。 

　　二月十六日（公历三月三十日——即礼拜五） 

　　发抄谕旨（正月三十日京报） 

　　文煜等奏「准补台湾守张梦元就近赴任」，奉旨：『知道了。钦此』。 

　　将军文（煜）奏委署陆路提督片（二月初四日京报） 

　　文煜片： 

　　再，署福建陆路提督漳州镇总兵孙开华，现经抚巨丁日昌奏调渡台。查泉州地方辽阔，现当年终岁暮，督缉巡防，尤关紧要。陆路提督有节制各营之责，该提督远赴台湾，势难兼顾；相应委员接署，以重职守。查有现署漳外镇总兵之本任汀州镇总兵关镇国干练有为、情形熟悉，堪委署理陆路提督篆务。其递遗漳州镇篆务，并查有福建记名水师总兵林宜华营务谙练、廉轩勤明，堪委递署。除分别咨行遵照外，臣谨附片具陈，伏乞圣鉴训示！谨奏。 

　　军机大臣奉旨：『知道了。钦此』。 

　　二月二十三日（公历四月初六日——即礼拜五） 

　　署福建陆路提督孙（开华）奏统率所部赴台驻防起程日期折（二月初七日京报） 

　　署理福建陆路提督、漳州镇总兵奴才孙开华跪奏：为奴才统率所部赴台驻防起程日期，仰祈圣鉴事。 

　　窃奴才于光绪二年十二月初九日，承准兼署闽浙督臣文煜、福建抚臣丁日昌咨开：『为照台湾防剿生番，地广兵单；亟宜添调数营并遴选威望素着之专阃大员统领前来，庶足以资剿抚。查署福建陆路提督孙开华勇敢精明、不避艰险，拟请督率所部于十日内渡台驻扎鸡笼、淡水等处，以顾北路。除附片奏明外，咨请查照，希即督率所部营勇带印东渡驻扎』。嗣准督臣文煜咨会，以『泉州地方辽阔，现当年终岁暮，盗匪最易潜踪；督缉巡防，殊关紧要。所有陆路提督篆务，自应委员接署，以专职守。查有现漳州镇之本任汀州镇总兵关镇国，堪以委令署理。除具奏并核给委札径檄饬发承领赴营署事外，咨会查照』各等因。奴才查台湾防剿生番，既因地广兵单，应需添调数营前往驻扎，亟宜立时催集，俾得及早到防。当经飞饬所部之「擢胜」左、右、后三营营官闽浙补用总兵孙得友、龚占鳌、罗启明立将各该营弁勇分别调集来泉，听候统率东渡；一面咨请船政大臣派拨轮船，驾赴泉口渡儎。旋据各该营弁勇禀报，陆续抵泉。正在摒挡起程间，适镇臣关镇国亦已行抵泉州府城，奴才当将提督篆务卸交，接受任事；随即统率所部，遵于本年十二月二十六日自泉州府起程，前赴泉口秀涂澳配坐「海镜」轮船开驾放洋，对渡鸡笼、淡水等处驻扎。仍俟到台后体察情形，应如何布置驻扎、督率防范？当与抚臣丁日昌和衷商榷、妥筹办理，以期仰副圣主保固海疆至意。合将奴才统率所部赴台驻防起程日期，恭折由驿具奏，伏乞皇太后、皇上圣鉴，训示遵行！谨奏。 

　　军机大臣奉旨：『知道了。钦此』。 

　　二月二十七日（公历四月初十月——即礼拜二） 

　　发抄谕旨（二月初十日京报） 

　　丁日昌奏「请将守备孙思敬暂行革职，留于台湾差委」；奉旨：『孙思敬，着暂行革职，留于台湾差委。丁日昌自请该处，着加恩宽免。该部知道。钦此』。 

　　二月二十八日（公历四月十一日——即礼拜三） 

　　发抄谕旨（二月十一日京报） 

　　文煜奏「元年分台、澎各营俸饷」，奉旨：『知道了。钦此』。 

　　三月初四日（公历四月十七日——即礼拜二） 

　　闽省琐闻 

　　福州新闻云：今年业茶之华商，本银较往年似少；因去岁亏折太多，并有拖欠外国银行者。是以今年各银行借银，颇觉谨慎。商贩既减，想内地茶价应得便宜，则生意或转有起色也。又云：新任何制军，于丁中丞所整顿各事，意见不甚允洽；或当有更改也。但丁中丞所行各事，殊有效验；不过为政稍猛，间有屈人之处耳。前拟由鸡笼至台湾设立电线，近闻何制军亦不以为然；已奏明朝廷，俟有部覆，再行定夺也。至前次在福州所设之学习电线塾，刻因经费不敷，已闭歇矣。又丁中丞到台不多日，即往打狗阅视炮台；察得报销银甚多而工程甚少，立将督工之委员传提到台，审实正法。又有一营官克减军饷，为中丞查出，亦枭首示众云。 

　　三月十二日（公历四月二十五日——即礼拜三） 

　　江督沈（葆桢）奏为台防剿番出力员弁案内名册缮写错误乞恩饬部更正片（二月二十四日京报） 

　　沈葆桢片： 

　　再，臣于「台防奏保剿番出力员弁」案内，河南试用县丞丁懋功，请以知县仍留原省归候补班前先补用；廪生宋恩泽，请以训导遇缺前先选用：均经部复核准注册。惟查丁懋功原名丁功懋、宋恩泽原名宋仁泽，具保时各册缮写错误。据福建陆路提督唐定奎呈请更正，咨准吏部行令奏明办理等因前来。合无仰恳天恩，俯准饬部分别更正注册，以免歧异。谨附片陈请，伏乞圣鉴训示！谨奏。 

　　军机大臣奉旨：『该部知道。钦此』。 

　　三月二十二日（公历五月初五日——即礼拜六） 

　　将军文（煜）奏为饬令要缺知府就近赴任折（三月初一日京报） 

　　福州将军兼署闽浙总督臣文煜、福建巡抚臣丁日昌跪奏：为饬令要缺知府就近赴任，以资治理；恭折陈明，仰祈圣鉴事。 

　　窃照准补台湾府知府张梦元，前经臣等请调福建府知府；经部该驳，当即转行知照在案。臣日昌此次渡台，调派张梦元总理营务处兼支应处事务，亦于前月初三日拜折陈明；该员当即卸署福州府事，随同东渡，驰赴北路察看军情，由苏澳折回郡城，并经臣日昌饬赴南路凤山一带相度扎营处所，昨已回郡。查台湾孤悬一隅，抚民驭吏，在在均关紧要。该员有为、有守，久着循声；且系奉旨准调之员，自应饬令就近赴任，以资治理。除檄饬遵照外，臣等谨合词恭折具奏，伏乞皇太后、皇上圣鉴！ 

　　再，此折系臣日昌主稿，合并声明。谨奏。 

　　军机大臣奉旨：『知道了。钦此』。 

　　闽抚丁（日昌）奏遵旨兼理学政折 

　　福建巡抚臣丁日昌跪奏：为遵旨兼理学政关防，叩谢天恩；仰祈圣鉴事。 

　　窃照光绪二年十二月二十日奉上谕：『台湾学政事宜，着巡抚兼理』等因，钦此；钦遵在案。兹臣行抵台湾府城，于十二月三十日据台湾道夏献纶赍送道字一千二百一号「台湾学政关防」一颗，连同文卷并造具经书花名清册前来；臣当即恭设香案，望阙叩头谢恩。窃维图治之要，文教为先。台湾僻在海东，士风朴陋，涵濡圣泽，人物渐有可观；虽复稽阻遐陬，化导不容或缓。现经照章檄府行知各厅、县，择期举行岁试。 

　　所有微臣兼理学政事宜并接受关防缘由，谨缮折恭谢天恩，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　四月初三日（公历五月十五日——即礼拜二） 

　　将军文（煜）奏外海水师游击要缺遴员请补折（三月十一日京报） 

　　福州将军兼署闽浙总督臣文煜跪奏：为外海水师游击员缺紧要，遴员请补，以重职守；恭折具奏，仰祈圣鉴事。 

　　窃照浙江定海镇标右营游击周善初，于署理福建台湾嘉义营参将任内失察棍徒聚赌、夺犯伤官案内，部该降一级调用。所遗定海右营游击系外海水师题补之缺；接准部咨：轮用预保。该省现无预保人员，应用拣发班；行令照章拣员请补等因。 

　　伏查浙省现无拣发外海水师游击；至应归拣发班补用各项水师游击，现已乏员堪补。自应按照定章，即以应升、应补人员拣补。定例：外海水师缺出，先尽历俸一年以上者拣选，保题实授；又，水师游击缺出，于隔府别营人员拣选题补各等语。浙江省额设外海水师都司三员，内除激浦营都司沈镇藩病故、遗缺现尚未补有人，瑞安协左营都司朱荷恩业经奏请补授浙江提标右营游击外，惟查有浙江石浦营都司叶肇封，年五十四岁，浙江黄岩县人，由行伍兼袭骑都尉世职，历在浙省剿匪着绩，荐升石浦营都司，于同治十年内领札任事，历俸早满一年。该员年力尚健，鎗炮亦娴，任内并无违碍事故；以之升补斯缺，洵堪胜任，与轮补例章亦属相符。合无仰恳天恩，俯念外海水师游击员缺紧要，准以该员叶肇封升补浙江定海镇标右营游击，于营伍、洋防均有裨益。如蒙俞允，该员引见已满三年，俟覆到日，再行给咨送部引见，恭候钦定。 

　　除饬取履历另行咨部外，所有石浦营都司员缺系外海水师题补之缺，浙省现有应补人员容俟奉到部覆再行按照定章拣员请补；臣会同浙江巡抚臣杨昌浚、浙江提督臣黄少春合词恭折具奏，伏乞皇太后、皇上圣鉴，敕部该覆施行！谨奏。 

　　军机大臣奉旨：『兵部该奏。钦此』。 

　　将军文（煜）奏闽省内地续添水陆练营以资分布折 

　　福州将军兼署闽浙总督臣文煜跪奏：为闽省内地续添水陆练营，以期纯熟而资分布；恭折具奏，仰祈圣鉴事。 

　　窃闽省自裁兵加饷后，营伍虽节经整顿，而训练究未见精纯。同治十三年间，经前督臣李鹤年将通省内地陆路各营挑出精兵五千四百四十八名，战守各半；每四百五十四人为一营，共成十二营。每营什长三十八名、亲兵护兵共八十名、正兵三百三十六名，外募雇伙夫四十二人；营分四哨。以将备一员为营带，千、把、外、额八人为正副哨长，以队目为什长，查照勇营章程成军练习。所有一切办理缘由，业已分别奏咨、奉到部覆，即经分饬各营仿照举行在案。 

　　惟查福州省垣为根本重地，五方杂处，商贾云集，在在需兵防范；原设全福左、右二练营，不敷分布。兹经督饬省标各营将备在于存营兵内再挑四百五十四名，合练一营，名全福中营；俾壮声威。其水师提标五营，亦仿照陆路章程挑兵四百五十四名，合练一营，名靖海中营。又因整顿海防，经水师提督臣彭楚汉在于提标五营内挑兵四百五十四名，合练一营，名靖海左营。又金门营挑兵二百六十名，合练三哨；闽安协标左、右营挑兵二百名，海坛镇标左、右营挑兵二百名，福宁镇标左营、烽火营挑兵一百八十六名，湄洲营挑兵一百八十二名，均各合练二哨；督标水师营、南澳镇标左营、铜山营各挑兵一百名，合练一哨：均已先后成军扎营，实力训练，俾成劲旅。仍随时察看情形，互相屯扎，并与存营之兵更番替换，以均劳逸。所有月需公费及营官、哨长、伙夫薪粮，循照定章归人「善后」案内领销。其练兵饷银，各按该营情形，与存营之兵彼此自行匀给，不另加增。修制军装、器械一切需用，亦即仿照前章参酌核办。总期兵归实用、饷不虚糜，以仰副圣主整饬戎行之至意。 

　　至于台湾各营应作何设筹挑练？现在抚臣丁日昌赴台查办生番，应由抚臣就近察看情形，再行酌办。 

　　除咨部臣查照立案外，谨会同福建水师提督臣彭楚汉、署陆路提督臣关镇国恭折具奏，伏乞皇太后、皇上圣鉴！ 

　　再，福建抚臣丁日昌现在台湾，未经会衔；合并声明。谨奏。 

　　军机大臣奉旨：『该部知道。钦此』。 

　　四月初七日（公历五月十九日——即礼拜六） 

　　鸡笼煤矿近闻 

　　台湾之鸡笼山，用西法开煤，近闻又挖深好许。前曾用铁錾打入深处，知有一层最好之煤；上月十二日已开至此层，计去地皮二百七十尺。虽挖出之煤，刻下尚不见多；然与火船应用，极相合也。从前用錾试探时，本打至三百二十六尺为止。现挖之煤井已费六阅月工程，幸地中之水不多；然须再开深数十尺以泄水，方可大挖煤也。从西国购来之各机器，早经运到。自矿至海滨约有四里，均一律铺设铁条；现则以运机器至矿，日后则便运煤落海船也。大约再阅两、三月，俟尚有数件机器到齐，即可极力从事矣。 

　　四月初九日（公历五月二十一日——即礼拜一） 

　　闽省近闻 

　　昨得福建递来西字新闻纸，悉丁中丞已由台湾回省。计在台共有数月，故政躬为之违和也。 

　　四月十三日（公历五月二十五日——即礼拜五） 

　　恭录上谕 

　　三月二十六日：奉旨：『这会试，满洲取中八名、蒙古取中三名、汉军取中六名、直隶取中二十四名、奉天取中三名、山东取中二十一名、山西取中十名、河南取中十七名、陕西取中十五名、甘肃取中九名、江苏取中二十六名、安徽取中十八名、浙江取中二十五名、江西取中二十二名、湖北取中十四名、湖南取中十四名、四川取中十四名、福建取中二十名、台湾取中二名、广东取中十六名、广西取中十三名、云南取中十二名、贵州取中十一名。钦此』。 

　　四月十四日（公历五月二十六日——即礼拜六） 

　　论丁中丞整顿台湾各事 

　　前日福建巡抚丁雨生中丞之移驻台湾也，道路传闻，谓有带勇武员克扣勇粮，中丞诛之以警众。又谓有一营官晏起，致误操；时中丞亦诛之。传者谓其实确，余则深以为疑。 

　　夫克扣勇粮，大干例禁；中丞诛之，实属情真罪当。至晏起误操，不比出兵后期；责之可也、再重革之亦可也。此而即诛，何以处夫出兵后期者！大约因中丞治尚严厉，故传者有是过甚之说。然中丞虽精明强干，亦断不至好杀若此，使人畏之如虎也。今观中丞所奏，可以见中丞办事，亦非仅以杀戮为能者可比也。奏中所云『台属彰化县盗贼横行，自设县至今，叛案屡出；固由地险民玩、风俗强悍，亦因地方文武泄沓相承，酿成积习。其汛官则除收受陋规、克扣兵粮之外，毫无所事；尤堪痛恨！臣去冬路过该县，阅视营伍，见兵皆老弱不堪、鎗则朽旧无比；当将该营弁严加申饬，属以如再不能整顿、地方仍出劫案，当以军法从事。乃本年正月十一日，据北路协彰化县会禀：「上年十二月二十八日，该县所辖之邱厝庄、乌石庄俱有匪徒乘夜恃强行劫之案；该汛外委黄成得暨管带练兵之外委吴拔高，当时皆不在防所，以致盗匪横行。业由该营上紧缉拿，一面将黄成得、吴拔高撤委棍责；禀请核办」前来。当即咨行镇、道饬委驰赴彰化会同营、县确查，如该弁有纵贼殃民情节，即以军法从事。旋据会禀：查讯黄成得供：驻防犁头店，原管汛兵五名；彼时缘有面禀营将事宜，回至县城。是夜距犁头店八里之邱厝庄，适有被抢之案；次早闻报，赶回勘验，现已购线协拿：实不敢无故擅离汛地。其乌石庄抢案，不在该汛界内。又据吴拔高供：去年十二月二十三日，奉委带练兵三十三名，在犁头店一带驻扎巡缉。到防数日，私回县城，并未禀明营官；以致两处抢案，不及防护。该委员会同营、县查核外委吴拔高，系因岁暮巡防吃紧，该营、县专饬督带练兵多名驻扎该处，以资保卫；乃该弁兵力足以卫民，辄竟弃而不顾、到防数日擅自离汛，以致劫案迭出：实属纵贼殃民。当即遵照臣前次札饬，将吴拔高一名押赴乌石庄失事地方，接依军法从事。其黄成得，汛兵仅有五名，情节稍轻；已札饬营务处、台湾道讯详咨革等语。奏中大略如此。夫同一疏防抢案而一死、一革，亦足见中丞不一例而办也；安得有动辄军法从事之理乎！ 

　　第据疏中所陈，台湾各事之废弛可知；若非中丞和盘托出，朝廷又何从而知之！虽然，吴拔高仅带练兵三十三人，而巡缉十数里之地面；一夜两处盗贼同发，亦有力难兼顾之处。其所以取死者，不应私行回城度岁，置所事于不顾耳。故古者欲收守望相助之效，必须寓兵于农。今台湾盗贼横行如此，尚望中丞于守望相助之道加意焉，庶几有补于事也！ 

　　四月十七日（公历五月二十九日——即礼拜二） 

　　论整顿台湾吏治以化生番 

　　新疆八城自隶版图以后，屡致叛逆；说者皆谓未能以治各直省之法治之耳。乃关东三省为国朝根本重地，亦未以治各直省之法治之。虽关东三省之人世受国恩，未尝叛逆；然寇盗横行，吏治不肃，未必不由于此。方今变通章程，而盛京一省已更旧章，增置督、抚、道、府、厅、县各官；惟吉林、黑龙江二省尚仍旧贯耳。虽然，事亦未可一概而论也。台湾一岛，自康熙年间归化之后，固已早设郡、县，以治各直省之法治之矣。乃因远隔海外，而守令等官均未能各尽厥职，是以亦致屡有悖叛之事；至尚未归化之生番，更无论矣。 

　　兹阅福建巡抚丁雨生中丞片奏有云：『再，台湾远隔重洋，吏治黯无天日，衙役倚恃官势，吓诈乡里；所欲不遂，辄即私押勒索。被害者，往往卖妻鬻子，破产倾家；实堪痛恨！臣访查台湾县役林升，从前本系贼党，充役后遇事索诈，众怨切齿；当饬该县密拘到案讯办。旋据台湾府禀复：以林升充役有年，乡民被诈者指不胜屈；且查其家资颇富，自系索诈民财以填欲壑。应即尽法惩办，以儆其余。随经批饬台湾道提讯明确后，即将蠹役林升一名立毙杖下。其时万众聚观，咸谓地方从此除一巨害，无不同声称快。其台湾知县白鸾卿，莅任十有余年，一任差役妄为，毫无闻见；实属不胜首要之职！应即一并撤任；如查有故纵情弊，再行严参』等语。以台湾一府言之，大抵蠹役亦不止于林升一名；中丞所以有「尽法惩办以儆其余」之语，亦可谓极力整顿矣。尝闻闽人有言：「台湾地多瘴气，昔之官场视为畏途，今皆视为乐土」；其故可知矣。故致民不堪扰之时，常有谋叛之举。再加以营务之废弛，以之除盗则不足，以之虐民则有余；客民、土著、熟番诸人受其害者，安得不有怨言！是以生番闻之：归化之后如此约束、如此荼毒，反不如不归化得以自如；故常愿作化外之民也。不然，生番亦犹夫人耳，同有知觉，共此嗜欲；岂有见各色人等鲜衣美食，而能毫不生羡慕之心乎！今中丞果能如此整顿吏治、营务，俾在治之各色人等均能常享乐利之休、承平之福，皆以得归王化为荣。生番见之，亦必能有感动于中者；从此渐能归化，亦未可知也。若徒恃兵力以行剿伏之计，吾恐生番愈生畏惧之心，益为逃匿之众矣！试观海岛各国，或数千年前、或数百年前，其人民均与生番相似；或有一国、或有一人结之以恩、教之以法而后化为声明文物之区者，指不胜屈。何以独台湾之生番，竟若是之难化也！大抵亦由于二百年来之各官，未有能如华盛顿之治美国，并未有能如荷兰之治台湾者耳。 

　　吾前尝论欲化生番，必须如诸葛之伏孟获，当先伏其心也。故曰欲伏生番，亦当先伏其心。欲伏生番之心，必须善待台湾之人，而后可以令生番生歆羡之心、而后可以望生番有归顺之日也。否则，恐难奏效耳！有识者，以为如何？ 

　　丁丑科会试题名（节取） 

　　丁寿泉（福建）、黄登瀛（福建）。 

　　闽抚丁（日昌）奏为参地方文武玩视捕务纵贼殃民擢（三月二十五日京报） 

　　福建巡抚臣丁日昌跪奏：为地方文武员弁玩视捕务、纵贼殃民，分别革职、摘顶、正法，以示惩儆；恭折陈明，仰祈圣鉴事。 

　　窃台属彰化县盗贼横行，自设县至今，叛案屡出；固由地险民玩、风俗强悍，抑亦因地方文武泄杳相承，酿成积习。其汛官则除收受陋规、克扣兵粮之外，毫无所事；尤堪痛恨！非加以重赏、重罚，不足以除民害而挽颓风。臣去冬路过该处，阅视营伍，见兵皆老弱不堪、鎗则朽旧无比；当将该营弁严加申饬，嘱以如再不能整顿、地方仍出劫案，即当以军法从事。方冀其实力梭巡，洗除积习；乃本年正月十一日，据署北路协副将乐文祥、署彰化县知县彭鏊会禀：『上年十二月二十八日，该县所辖之邱厝庄、乌石庄，俱有匪徒乘夜恃强行劫之案。虽估赃尚属无多，而该汛外委黄成得暨管带练兵之外委吴拔高，当时皆不在防所，以致盗匪横行。业由该营上紧缉拿，一面将黄成得、吴拔高撤委棍责；禀请核办』前来。臣接阅之余，不胜骇异！查生番正当蠢动，彰化逼近内山；时届岁阑，霄小尤易窃发。该弁等宜如何加意巡防，乃辄敢擅离汛地，以至抢案迭出！臣初履台疆，出令之始，若不严行整办，何以肃军政而儆效尤！当即咨行镇、道，饬委候补知县陈祚驰赴彰化会同营、县确查；如该弁有纵贼殃民情节，即以军法从事。 

　　旋据会禀：查讯黄成得供：驻防犁头店，原管汛兵五名；上年十二月二十八日，缘有面禀营将事宜，回至县城。是夜，距犁头店八里之邱厝庄，适有被抢之案；次早闻报赶回勘验，现已购线协拿：实不敢无故擅离汛地。其乌石庄抢案，不在该汛界内。又据吴拔高供：去年十二月二十三日，奉委带练兵三十三名，在犁头店一带驻扎巡缉。到防数日，私回县城，并未禀明营官；以致乌石庄、邱厝庄两处抢案，不及防护各等语。该委员会同营、县查核外委吴拔高，系因岁暮巡防吃紧，该营、县专饬督带练兵多名驻扎该处，以资保卫；乃该弁兵力足以卫民，辄竟弃而不顾，到防曾数日擅自离汛，以致劫案迭出：实属纵贼殃民。当即遵照臣前次札饬，将吴拔高一名押赴乌石庄失事地方，按依军法从事。其黄成得，汛兵仅有五名，情节稍轻；已札饬营务处、台湾道夏献纶讯详咨革。至该管地方之署北路协副将乐文祥、署彰化县知县彭鏊，不能先事预防；相应请旨，一并摘去顶戴。北路中营都司赵品，不能认真缉捕；相应请旨，暂行革职留任，勒限购缉盗犯。届期如能悉数擒获，容再由臣仰乞恩施，准予开复。 

　　所有纵贼殃民之外委从严惩办并文武员弁分别摘顶、革职缘由，谨会同兼署闽浙督臣文煜专折陈明，伏乞皇太后、皇上圣鉴训示！谨奏。 

　　军机大臣奉旨：『乐文祥、彭鏊，均着摘去顶戴；赵品，着暂行革职，留任勒限严缉。余依该。该部知道。钦此』。 

　　闽抚丁（日昌）奏为参知县并惩办蠹役片 

　　丁日昌片： 

　　再，台湾远隔重洋，吏治黯无天日，衙役倚恃官势，吓诈乡里；所欲不遂，辄即私押勒索。被害者往往卖妻鬻子，破产倾家；实堪痛恨！臣顷巡视台南回郡，沿途访闻台湾县役林升，从前本系贼党，充役后遇事索诈，众怨切齿；当饬该县密拘到案讯办。又据台防同知兼理台湾府事孙寿铭禀复：以林升充役有年，乡民被诈者指不胜屈；且查其家资颇富，自系索诈民财以填欲壑。应即尽法惩办，以儆其余。随经批饬台湾道夏献纶提讯明确后，即将该蠹役林升一名立毙杖下。其时万众聚观，咸谓地方从此除一巨害，无不同声称快。其台湾县知县白鸾卿，莅任十有余年，一任差役妄为，毫无闻见；实属不胜首要之职！应即一并撤任；如查有故纵情弊，再行严参。 

　　臣为锄暴安良起见，所有惩办蠹役并将知县撤任缘由，谨附片陈明，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　闽抚丁（日昌）奏为参盐务委员片 

　　丁日昌片： 

　　再，臣去冬、今春亲历全台南北两路，沿途询访各属盐务，均有流弊。正在饬查间，据台湾道夏献纶详：『淡水大甲盐务委员、试用从九品刘俨，于各场运盐到局，用重秤量收，以致各船户畏累不前，用数短少；经饬艋舺盐局拨盐接济，该委员仍行克扣：实属贪鄙不职！详请咨革』前来。臣查盐务厘课，有关拨济饷需；迭饬各局员力筹整顿，不容稍有弊混。该从九品刘俨肆行克扣，并敢私用重秤；殃民利己，实非革职所能了事。除饬将革员提郡严讯，克扣若干勒令赔缴，再行分别严办外，仍饬该道通饬各厅、县就近查访：如所属盐务有弊而地方官不举发者，嗣经查出，一并科罪。 

　　臣为整顿积弊、期裕饷需而苏民困起见，是否有当？谨附片陈明，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　四月十八日（公历五月三十日——即礼拜三） 

　　谕旨（三月二十六日京报） 

　　上谕：『丁日昌奏「台湾府属各项杂饷苦累，开单恳请豁除」一折，福建台湾府属各项杂饷征收日久，弊窦滋多；小民苦累情形，殊堪轸念！所有台湾府厅、县港潭等项杂饷共五千二百二十三两零，着自光楮三年起，永远一律蠲除。该督、抚即按照单开各项及额征数目，刊刻誊黄，遍行晓谕；务使实惠及民，毋任吏胥中饱，用副朝廷加惠闾阎至意。余着照所该办理。该部知道。单并发。钦比』。 

　　四月十九日（公历五月三十一日——即礼拜四） 

　　恭录谕旨 

　　四月初七日，旨：『文煜着留京供职，福州将军着庆春调补。钦此』。 

　　四月二十日（公历六月初一日——即礼拜五） 

　　重印官板丁丑科会试题名（节取） 

　　丁寿泉（福建台湾）、黄登瀛（福建台湾）。 

　　四月二十三日（公历六月初四日——即礼拜一） 

　　论西班牙人讹诈中国 

　　去岁西班牙有遣兵舶来华与中国索赔之事，本馆曾经列之于报。后闻奉旨饬交福建巡抚丁中丞办理，此事尚未停妥。兹闻西班牙又欲以此恫喝中国，遣船来华；并闻总理衙门欲请局外各国调处，西班牙又不允从。且有传说：西班牙人无论在京、在外与在其国者来见中国各官，一手持办理古巴华佣条约、一手持该国索赔款项字样。故该者均谓西班牙此事，实因中国查办古巴之事，伊知理屈，无法以难中国；又因日本征讨生番之事，中国给银五十万两：是以亦有此举。否则，事已隔久，何以复理前说，且作此不情之事也！吁！西班牙之实情果系如此，是位虽国君，未免行同无赖矣。 

　　夫古巴，西班牙之属地也；虐待华佣，全无情理。英人不忍，始将其事详告中国。中国遣使往查，尽得底细；伊亦自知其平日所为为诸国之所不容，不得已始另立条约。乃旋立旋悔，于虐侍华佣一事不能强辨；故将从前伊国有船曾在台湾沈溺一事，欲与中国为难，特遣兵舶来华索赔。第从前伊船失事，果系强盗、抑系生番、或系风沙，伊亦不能指实；且已查察数年，亦未得其原委：故此事业已停止。不料忽有此举，适值查办古巴事后，谓非因古巴事可乎？然宇宙之人，必须以礼自待，而后他人始可以礼待之。若古巴之虐待华佣，直非人类；而西班牙犹袒护之，是先不以礼自待矣。故论者谓西班牙如此行为，大失国体，中国原不应与之立约通商。前虽苦于不知，后则既已知之，亦当退还原约，令伊出境；并令中国之人，以后不准再往古巴：庶几可以劝有礼之国、惩无礼之人。即使西班牙遣兵舶来华，中国近日之武备整顿，船台、鎗炮实非西班牙所能及；伊纵来华，又何畏彼之有哉！且最可痛恨者，中国欲延局外各国与之理论，伊又不从！是伊亦明知理绌，不能辨论；动则两手各执一据，是又明知古巴无礼，故尔如此以要挟中国。如此无礼之人，岂尚可约为与国！及此不与之绝，后患尚堪问哉！吾尝闻之英人有言：西班牙昔与英国立约，亦系随立随背；嗣后不愿与之往来交接。英国以通商为本务，多结与国，商务更旺，尚且如此；何况中国不重通商，何必结无赖之人为与国哉！ 

　　至说者谓其欲学日本，不知亦非也。盖日本之征生番，实知琉球船人确系生番所害，且已询明中国然后动兵；其辞亦尚正，其情犹可原也。今西班牙人，何为乎？虽其船之失事，实非虚假；然已查办多年，尚不知其致害之由。且事隔既久，并无异说。一旦称兵索偿，又不愿各国调停，果何意乎？如此无赖之人，若不严拒，尚待之与有礼之国相等，恐未免为他国所笑也！ 

　　为今之计，惟有外与相绝、内严海防，静观其如何来犯，使之片甲不回；庶几可以劝有礼之国而惩无礼之人也。 

　　四月二十五日（公历六月初六日——即礼拜三） 

　　将军文（煜）奏为审明前署总兵滥委营缺等事折（四月初三日京报） 

　　福州将军兼署闽浙总督臣文煜跪奏：为已革副将、前署总兵时有滥委营缺等事，现已审明该拟完结；恭折具陈，仰祈圣鉴事。 

　　窃查前署台湾镇总兵、已革副将杨在元，前因查有滥委营缺、侵吞营饷各情，经臣在前次兼署篆时，会同前抚臣王凯泰具奏请旨饬调来闽。旋据杨在元禀到，并由前署台湾镇林宜华查明杨在元短给虚报细数，经前督臣李鹤年会奏请旨革职勒追。嗣据杨在元供称滥委林谦署理大甲汛守备，由北路协副将林珠禀请，始行批委；又经李鹤年将林珠奏参革职，归案审讯。复因杨在元供词狡展，经臣会同抚臣丁日昌奏请奉旨刑讯监追各在案。 

　　兹据署福建按察使定保会同布政使葆亨、候补道林庆贻等确核卷册，逐加查讯。以杨在元册报给台湾镇标等十三营各兵旧饷、盘费等项，计短给银三千六百五十四两零；又短给艋舺、沪尾两营旧饷共银六千三百六十二两零，并嘉义等营盘银一百八十三两零，又短给兵饷银七千四百四十二两零。经现任台湾镇张其光、台湾道夏献纶调齐杨在元办理裁兵加饷案内抬发台湾镇标等十三营并艋舺、沪尾两营旧饷盘费等项及嘉义等营盘费银两细数各册逐款复核，并无侵吞短给；惟有未还各营垫饷一款，共银二千九百七十二两零。造送细册，核与前署镇林宜华原查数目，相去悬殊。现任镇、道既非本任之事，无所用其回护；第饷项关重，自应核实办理。复经详明移调台湾各营册卷到省，督同谳局委员按照台湾镇、道册造款目查对，均属相符；自应以现任镇、道查覆为准。此项垫饷银两，因何延不发还？究竟作何侵用？诘据杨在元供称：系各营预垫兵饷应行给还之款，因各营延不请领，未经给还；嗣因操练精兵、添修各营旗帜号褂等件，又于同冶九年间天津洋案奉文筹防紧要、修理鎗炮添制矛械一时无款可筹，即将未还前款银两暂时挪用，委无侵冒。又原参杨在元提收截矿未还各营俸饷补平银六千六百十八两零，讯据供称：代理台湾府祝永清任内自同治八年三月起、至九月止，应给各营补平洋银六千七百四十一圆零，节据各协、营禀催未给；迨戍兵班满，急欲内渡，不得不通融办理，以免逗遛生事。当经报明，就于镇标等十三营及噶玛兰营应解府库同治七年分截矿项下扣收，先由各营提给各兵，移府照数划抵。杨在元仅提噶玛兰营截矿洋银一千五十八圆零，分拨艋舺、沪尾、北路各营散给。其镇标等十三营，均系饬自行提给划销。是各营与府库以款抵款，并无经手现银，无从染指。移行现任台湾道及前署台湾府周懋琦，查覆相符。又原参在台经营之林廷璋——改名林谦委署大甲汛守备曾向杨在元引荐之幕友李元蕃交割银项，讯据杨在元供称：当时因大甲汛守备悬缺，委镇标右营守备叶定国接署，因交代未清尚未赴任；据林珠禀保林谦暂时代理，缺已奉委有人，不过暂代，当予批准；旋即交卸。李元蕃素无交往，亦无引荐情事；作何与林谦交涉银项，实不知情。质之林谦，供称：同在鹿港等处开行，同治三年间因军功得有六品功牌，续捐都司职衔；七年五月，林珠渡台认识，适大甲汛无人，保由杨在元批准暂委代理：实无贿求，亦无与李元蕃交往。提讯林珠、李元蕃等，各供相同。又奉参台湾道标都司邓熙林被杨在元提扣洋银三百四十圆以作练兵贴费，讯据杨在元供称：镇标三营、道标一营，各有派兵操练；如果私收贴费，不仅道标一营。查道标与镇标中营多有款项交涉，自系邓熙林别有轇轕；且为数无多，不致觊觎及此。现无案卷可稽、又无证据可质，事与杨在元无干；应请剔出另办。又奉参虚报留台戍兵、冒银二百四十六两零，讯据杨在元供称：台湾戍兵皆由内地配拨，原营有册可稽，无从虚报冒销；核与历办章程相符。此案杨在元讯无侵吞各营截矿抵收短平等款，亦无私收练兵贴费及虚报留台戍兵情事。惟将应发还营垫兵饷共银二千九百七十一两零，据称挪作操练精兵及天津洋案修理鎗炮、军械之用，并非侵冒入己；但当时并未报案，应不准其报销。现经饬将前项银两照数赔缴清楚，可否准予完结？请奏咨等情前来。 

　　臣查杨在元原参短给兵饷等项，现据该司、道等查讯明确，并无侵吞入己；其营垫兵饷一款，讯系因公挪移，第当时未据禀明，究属擅专。且杨在元、林珠均系镇将大员，于海外守备要缺，辄令在台开行之林谦代理；虽据该司、道等讯无贿弊重情，实属徇私背谬！业已参革，均请毋庸置该。至代理该守备之林谦，虽讯无贿诈情事，究属不合；仍应将捐职斥革，以示惩儆。除饬司遵办并咨部查核外，是否有当？谨恭折具陈，伏乞皇太后、皇上圣鉴，敕部该覆施行！ 

　　再，福建巡抚臣丁日昌现在台湾，未经会衔；合并陈明。谨奏。 

　　军机大臣奉旨：『该部该奏。钦此』。 

　　五月初三日（公历六月十三日——即礼拜三） 

　　丁丑科金榜题名录（节取） 

　　第二甲，赐进士出身：黄裳华（福建台湾）。第三甲，赐同进士出身：黄登瀛（福建嘉义）。 

　　五月初五日（公历六月十五日——即礼拜五） 

　　闽省邮闻 

　　得厦门来信，谓唐君景星拟用火船往来于福州、香港之间；嗣后，再欲赴台湾也。至台郡与鸡笼山拟设电线一举、丁中丞近发电线公司人前去察勘地势，业已兴工。又闻寄电信至美国，请彼油井公司内一人来华教开油井之法。缘台之亚兰及金得利两处，均有油井并硫磺矿须开挖也。 

　　五月初九日（公历六月十九日——即礼拜二） 

　　闽抚丁（日昌）奏为核实征额片（四月十九日京报） 

　　丁日昌片： 

　　再，查台湾府属于百十年来抄封逆匪翁云宽、林爽文等各案叛产年额征收租榖变缴价银五万四千九百九十余两，内除先后奉部准豁台、彰两属水冲无征银一千一百六十余两外，计实尚应征银五万三千八百三十余两，均拨充台、澎各营戍兵加饷；历经办理在案。臣到台后，详查前项叛产分隶各属，或近于海、或比于山；其中矿野水田固堪树艺稼穑，亦有旱园埔地只能栽种杂粮。肥瘠既属不同，征收向非易事。矧数十年来未经厘查，佃户逃亡故绝，不堪枚举。且台湾多属沙地，遇雨冲泻，熟地即变荒田；其附近海滨者，偶值暴风，则海潮涌入，必侍数年咸味去尽，始可耕耘。各佃散处乡隅，艰于禀报；各县因无图册，碍难具详。因而租额虚悬，田亩日短；有额则官不能不催，无田则佃断不能纳。追呼既苦，必致于流亡；流亡之余，必均之邻保，差役则于其间藉端讹诈。故在官虽无颗粒之收，在民仍有需索之累。其旧案所充叛产，世远年湮；有无冤抑，无从查考。若如近年逆首戴万生案内所充叛产，竟有毫无干涉之人，亦一律抄封在内；情同瓜蔓，实可悯怜！小民呼吁无门，惟有散四方而填沟壑。臣此次巡查北路，有拦舆老妇声诉及此，不禁为之涕零。至原充佃首，近皆倒退死亡，无人承应。或由府遴派委员、或由县选举绅董——名为总理分段催缴；核稽征数，均不过七分上下。幸自同治八年裁兵以后，各营加饷减少；现征之数，尚敷交放。惟时闾阎既多贻累，□帑项又复虚悬；若不设法清厘，则陈陈相因，官民俱困，贻累伊于胡底！计每年田业之坍塌、佃户之故绝者固多，而新垦壅复，匿不报升与夫侵占欺隐者当亦不少；必须认真查办，方有裨于国计民生。 

　　现除淡水厅所辖年额尚无短缺外，其余分隶台湾、凤山、嘉义、彰化四县，嘉庆八年以前本系各县就近分征；若仍由府派拨委员、绅董前往清查征缴，不特稽查难周，转恐益滋流弊。查各厅、县于每案叛租之内均有征收供榖饷银，应请嗣后即由各厅、县征收折解府库；并将缺征田额逐一厘查，如系坍塌、抛荒实在无著者，详请豁除。其在近年误行抄封、的有凭据可查者，准由地方官妥传的户，亲自领回，不许书差、绅董从中舞弊。若有新垦匿报以及欺隐侵占，清出分别归补。倘能适符原数，固宜照额造销；其余归补以外，或有盈余，并应据实具报，不准稍有欺混。所有未经清厘以前，尽征尽报，造册奏销，俾免延误。当饬台湾道夏献纶、台湾府张梦元分饬各县妥速查办，并具详前情声明奏请前来。 

　　臣为核实起见，是否有当？理合会同督臣何璟附片陈明，伏乞圣鉴训示！谨奏。 

　　军机大臣奉旨：『知道了。钦此』。 

　　闽抚丁（日昌）奏为请台属各项杂饷分别豁除折 

　　福建巡抚臣丁日昌跪奏：为台湾府属各项杂饷征收苦累情形，吁恳天恩分别豁除，以纾民困；恭折仰祈圣鉴事。 

　　窃惟我朝深仁厚泽，薄赋轻徭；前代所有弊政，无不概予豁除。凡可以纾民力之艰难、培国家之元气者，虽在田赋正供，不惜减之又减；仰见我皇太后、皇上惠泽沦浃，损上益下，民说无疆，实足超轶敻古。台湾虽属重洋远隔，海外一隅；然百姓生计之盈虚，无一不廑宸衷之念虑。兹因该处所征杂饷，尚有相缘郑氏旧辙，未经厘定者；谨即据实胪陈，仰乞圣明釆择！ 

　　查台郡当郑克塽归诚时，仅有台湾、凤山、嘉义三县地界；其彰化县、淡水、噶玛兰两厅，皆系后辟幅员。东至内山、西至海。地皆浅狭；惟南北袤长。计台湾、凤山、嘉义三县合长二百九十里，共额征供榖十三万余石；而后辟之彰化、淡水、噶玛兰三厅县合长五百八十里，仅额征供榖五万六千余石。核计彰、淡、兰之地比台湾、凤、嘉几多一半，而所征之榖比台、凤、嘉反不及一半；何哉？盖由台湾、凤、嘉三县开辟较先，所征税则皆沿郑成功之旧；而彰、淡、兰新辟之地，则由朝廷新定科则，故赋税较轻，民皆乐业。该者或虑畸轻畸重；然有田而后有粮，百姓勉事耕耘，尚不致缺亏正额。其尤为民累者，则莫如杂饷。查杂饷名目烦多，内如归化生番不植稻麦，无区亩可计、无田粮可科；仅知捕鹿、种麦，按数纳饷——即以鹿皮、小米为名。至所谓塭饷者，则征于蓄鱼之所；所谓蔗车、糖蔀者，同业异名，系各就田园设厂雇工营作，按作则征饷。如此之类，虽为苛细，然因其稍有赢利，酌取一二以益正供，不过如四川之有碾榨税、直隶之有榛栗税，于民尚无大损。他如海水交流曰港、洼深积水曰潭，凡可养鱼之所，即与塭饷一律征收；日久地势变易，或填成田亩，税项仍不能减。若有水道可通之处，无论竹筏、小船运载货物，即按照抽资；又如草厝、瓦厝——即市廛建屋之基、牛磨——即磨面之场，旁及瓦窖、菜园、槟榔、番檨，莫不征饷。其征诸渔户者，则曰罟、曰罾、曰■〈罒上令下〉、曰縺、曰滚、曰箔、曰网、曰沪、曰乌鱼旗；更有采捕小船，亦征税饷，析及秋毫。吏役藉此勒索横征，穷民苦累实甚。且所征杂饷佣户、鱼民，均皆去来无定，官役不能尽悉底蕴，则必需熟悉情形之土豪出为包揽；先须于地方官预纳承充之费，然后垄断浮收。舐糠及米，输于官者十、取于民者百。臣到台后，查悉各弊，即拟稍为厘剔；而各项名目大为琐碎，影射牵连，非尽断葛藤，终难绝其弊窦。除番社所输鹿皮、小米犹有任土作贡遗意暨民间塭饷、蔗车、糖蔀其弊尚易厘剔应仍其旧外，所有港、潭等项杂饷统计各属共有五千二百二十三两九钱六分五厘，均应豁免，以除民累。其港、潭有浮变成田者，另行勘明升科。饬据台湾道夏献纶转据台湾府知府张梦元查覆开单，具详请奏前来。 

　　伏查台湾府所属台、凤、嘉三县正项供榖征收既重，而杂饷名目尤烦。小民终岁勤动，所得几何；而一经胥吏坠突叫嚣，遂有枷棒在户、鸡犬无声之叹：民困何由而苏，元气何由而复乎！此项征收名目，本属郑成功开端，向为内地所无之举。若逢圣主至仁如天，与民休息；虽江、浙数百万漕粮，犹蒙裁减。况台地此起杂饷，每年所征合计不过数千余两；且各项皆系就地征纳支发，归入奏销。台湾近年出产茶叶、樟脑等项厘金关税，均属新征，较之此起杂饷，多至数倍；而台北现该筹开矿务，则地利更可横兴。前项杂饷为数无多，谨即查列清单，恭呈御览。合无仰恳天恩，俯准将单开征收杂饷各款自光绪三年起，永远一律蠲除。如蒙特旨允准，即当敬谨誊黄，宣示恩德；务令僻壤周知，以杜吏役藉词需索规费，庶期实惠及民。至各厅、县有应支之款，当饬该道、府另筹拨补，亦不至有所窒碍。 

　　所有请豁台湾杂饷缘由，谨会同闽浙督臣何璟恭折具陈，伏乞皇太后、皇上圣鉴，训示遵行！谨奏。 

　　奉旨已录。 

　　五月初十日（公历六月二十日——即礼拜三） 

　　闽抚丁（日昌）奏参游击千总片（四月二十一日京报） 

　　丁日昌片： 

　　再，臣上年巡查台北经过艋舺地方，据该营兵丁数十名拦舆喊控：自光绪元年十二月起，饷银均未给发；当即传讯艋舺营参将李荣升，据称『仅欠元年十二月分饷银，因前署守备李仰山及现任守备郑鸿卿交代轇轕不清，营款致有挪动；现奉饬查，已由该守备等赶紧筹措，补给清楚』等情。臣查元年十二月分饷，何以迟至一年之久不行散放？既有交代不清，又何以不早禀明，分别参追？该兵丁仅欠一月之饷，辄捏词耸听、博众呼号，亦属毫无纪律！所有弁兵，均难辞咎。相应请旨将前署艋舺营守备留闽尽先补用游击李仰山、专防千总毛锦新，即行革职；现署艋舺营守备尽先补用守备郑鸿卿，摘去顶戴。其滋事各兵，行提来郡，饬令镇、道讯明，酌量惩办，以肃军律。臣谨会同闽浙督臣何璟附片具陈，伏乞圣鉴训示！谨奏。 

　　军机大臣奉旨：『着照所请。该部知道。钦此』。 

　　闽抚丁（日昌）奏台湾府属岁试事竣折 

　　福建巡抚臣丁日昌跪奏：为台湾府属岁试事竣，恭折陈明，仰祈圣鉴事。 

　　窃照臣到台后，于上年十二月十三日钦遵光绪元年谕旨，兼理台湾学政关防；当即檄行台湾府举办岁试。 

　　嗣据该府张梦元及各该学录送文武生童各册前来，随于三月十三日移进考棚，严密关防，按次举行岁试。查台属向多鎗替顶冒之弊，臣于试时终日危坐堂皇，亲自巡查坐号；并遴选妥慎之员梭巡文场内外，使窦弊无从而生。诸生童均恪遵功令，无敢偭越。惟澎湖认保增生陈翔云，有混填年岁情弊；当即由学斥革。向来鎗替顶冒各弊端，实已屏除净尽。仍于当堂发落时，勉诸生以敦品励学，化导乡里。查核文风，以台、淡两学为优，彰化、嘉义次之，凤山最下。现在文武岁试，业已一律告竣；士理民情，均极安贴。在台湾番童，向有应试者，不过取充佾生而止。该番童登进无路，难期鼓舞奋兴。 

　　此次臣仰体皇仁，无分畛域；将淡水厅番童陈实华一名取进府学、凤山县番童沈绍陈一名取充佾生，均勉以读书向上为诸番倡。该番民等无不动色相告，咸喜功名有路；从此迎机引导，益当怀我好音。 

　　所有微臣岁试事竣并酌进番童归入府学缘由，理合恭折陈明，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　五月十二日（公历六月二十二日——即礼拜五） 

　　闽浙督何（璟）奏营员被控短派汛兵守备自尽讯拟完结折（四月二十三日京报） 

　　闽浙总督兼署福州将军臣何璟跪奏：为营员被控短派汛兵、守备自尽，讯拟完结；恭折具奏，仰祈圣鉴事。 

　　窃台湾北路协标右营游击练锋，前因被控短派汛兵，致守备谢荣彰畏罪轻生；经前督臣李鹤年会同前抚臣王凯泰奏参革职，归案审办在案。练锋提省后，供不承认，在保病故。兹据署福建按察使定保、布政使葆亨、补用道林庆贻详称：提证研鞫，谢荣彰因不谙公事，愁急自尽；练锋短派汛兵、私收差费，经台湾镇、道查系属实，讯明拟结前来。 

　　臣详加查核，缘守备谢荣彰，旧有痰症；同治十一年，委署大甲汛防。到任未久，值署台湾镇总兵林宜华赴北路巡阅，谢荣彰随带兵丁黄际会、翟怡孙中途接见，林宜华斥退。谢荣彰恐干撤参，愁急痰症骤发；黄际会、翟怡孙见其言语支离，扶入该处剃头店歇息，雇轿抬回。不知谢荣彰如何携取剃刀，在轿自割咽喉；轿夫因轿身欹斜，喊同黄际会、翟怡孙看视，惊见谢荣彰自刎，业已气绝。遂回署告知谢启明，报经淡水同知向焘诣验通详。尸妻谢李氏在家闻信，疑被林宜华逼索所致，即以林宜华等勒索供应等词呈控。郑永钊听有练锋短派汛兵之言，亦出头禀控。练锋撤任后，由台湾镇、道查明郑永钊所控，确有证据。至谢李氏现供林宜华等实无勒索情事，质之兵丁黄际会等供亦相符，均属可信；应行拟结。查守备谢荣彰因总兵询问道里、兵额不能回答，以致愁急自尽，死由自取；应毋庸该。尸妻谢李氏控出怀疑，究非有心诬告；其夫已死非命，从宽免其置该，以示矜恤。游击练锋，有经理兵饷之责；乃竟短兵、收费，实属贪冒妄为！本应严究示惩；惟业经革职、在任病故，应与所控得实之郑永钊，均毋庸该，无干省释。是否允协？除咨部查核外，谨恭折具奏，伏乞皇太后、皇上圣鉴，敕部核覆施行！ 

　　再，福建抚臣丁日昌带印渡台，未经会衔；合并陈明。谨奏。 

　　军机大臣奉旨：『该部知道。钦此』。 

　　五月十五日（公历六月二十五日——即礼拜一） 

　　台湾设电线告示节略 

　　昨得台湾来信，悉台湾道经出示晓谕居民。以府城至打狗一带，拟设电气线；特示仰军民人等，不得阻碍工程云云。观于此，则台湾之将有电线，系实信也。 

　　五月十六日（公历六月二十六日——即礼拜二） 

　　发抄旨二道（四月二十七日京报） 

　　丁日昌奏「补用通判锺鸿逵代理彰化县」，奉旨：『知道了。钦此』。 

　　又，「冀图撞骗之已革台湾北路协副将林珠发往军台效力」，奉旨：『林珠，着发往军台效力赎罪。该部知道。钦此』。 

　　五月十九日（公历六月二十九日——即礼拜五） 

　　恭录丁丑科新贡士授职谕旨 

　　五月十一日，奉上谕：『……黄裳华，着分部学习；……黄登瀛，着交吏部签掣分发各省，以知县即用。……钦此』。 

　　闽抚丁（日昌）奏请将革员发往军台赎罪片（五月初三日京报） 

　　丁日昌片： 

　　再，前任台湾北路协副将林珠，因与已革前署台湾镇总兵杨在元滥委营缺案内，经前督臣李鹤年奏参革讯在案。乃该革员林珠不候结案，潜行逃脱；上年十一月间私到台湾一带，扬言奉文募勇，冀图撞骗，以致无赖四集，民心动摇。臣当经饬据署北路协副将乐文祥、鹿港同知邓厚成、彰化县知县彭鏊将其获解；行至嘉义县地方，复行脱逃。经署嘉义县知县雷其达会同购拿，押解到郡，饬发台湾道夏献纶督同台湾府知府张梦元提讯。据供：伊于上年十一月间渡台，欲赴飞虎营投效。遇见旧部勇目，以伊向来带勇，谅有差事；伊答以如果得有差事，定当照应。嗣因飞虎营人多，不能安置等语。诘其如何撞骗得赃？坚不承认；禀请核办前来。 

　　臣查该革员林珠系奉旨革讯之人，辄敢不候结案，潜行渡台，冀以奉札募勇煽惑人心；虽讯供狡展，得赃尚无实据，而其行踪诡秘，屡次潜逃，情虚可见。且该革员与臣同籍潮州；上年十一月，正臣在台驻扎之时，该革员不先不后、赴台簧鼓。台湾民情浮动，闽、粤又向分气类，积不相能；以前屡次酿成大案。该革员与臣同乡，藉端撞骗，其事尚小；若造言生事，致土、客各启猜嫌，所关甚大。倘不先事惩办，恐无以示儆将来！查林珠于滥委营缺一案，续经兼署督臣文煜审明奏结，请予革职在案；相应请旨将已革台湾北路协副将林珠从重发往军台效力赎罪，以示惩儆。是否有当？臣谨会同闽浙总督臣何璟附片具陈，伏乞圣鉴训示！谨奏。 

　　军机大臣奉旨：『林珠，着发往军台效力赎罪。该部知道。钦此』。 

　　闽抚丁（日昌）奏委署要缺知县片 

　　丁日昌片： 

　　再，署彰化县彭鏊，自去年以来，屡次乞病；现在业已准假。所遗彰化县缺，界连内山，民情浮动，为台湾第一难治之区；近年以来，抢案、命案，几于无日无之。词讼虽经清理，未结者尚有八十余起。察看在台各员，均于斯缺未宜。惟查有内地调往之补用通判锺鸿逵，办事认真、有胆有识；前在漳浦县署任，案无留牍；拿办斗抢各匪，地方危而复安：堪以委令代理，并饬认真整顿。至该员籍隶潮州，向例惠、潮、嘉人不准选调台属知县；盖闽籍与粤籍向分气类，恐酿事端：定例原有深意。惟现系为缺择人起见，且仅暂委代理，究与调补不同；一俟该县盗风稍息，即当仍选合例之员前往接手。据台湾道夏献纶具禀前来；除批饬遵照外，臣谨会同闽浙总督臣何璟附片陈明，伏乞圣鉴！谨奏。 

　　军机大臣奉旨：『知道了。钦此』。 

　　五月二十九日（公历七月初九日——即礼拜一） 

　　恭录上谕 

　　五月十六日，上谕：『沈葆桢、何璟、丁日昌奏「新设海疆要缺知府拣员请调」一折，福建新设台北府知府员缺，着准其以江苏海州直隶州知州林达泉试署。余着照所该办理。该部知道。钦此』。 

　　六月十五日（公历七月二十五日——即礼拜三） 

　　兵船搁浅 

　　台湾消息云：近有福州船政局内之一兵船在洋面搁浅，大约为飓风所致；舵与舵柱俱损坏，恐难拯下也。又闻英之小火船名「哈来罗」者，于前月底从香港开往厦门、台湾等处；迄今尚未驶到，难免无误事也。 

　　六月十六日（公历七月二十六日——即礼拜四） 

　　江督沈（葆桢）奏为合词拣调新设海疆要缺知府折（五月三十日京报） 

　　两江总督臣沈葆桢、闽浙总督兼署福州将军臣何璟、福建巡抚臣丁日昌跪奏：为新设海疆要缺知府治理需才，谨合词拣调贤员，恭折具陈，仰祈俞允事。 

　　窃照福建新设台北府一缺，经臣葆桢前在海防大臣任内奏请添设，奉旨允行；臣葆桢旋蒙恩擢任两江，臣日昌莅任后，去冬始获东渡，亲勘台北一带情形。旋经奏明，以署台湾府知府候补同知向焘调署斯缺，暂驻鸡笼；并声明新设该府所属三县，应俟选择得人，再行更调在案。 

　　查台北户口繁滋，商贾辐辏；该府所辖自彰化大甲溪以上直达后山苏澳等处，政务既极殷繁，山后复多险阻。其原该移驻通判、改设属县各节，尤多待人而理；必得资望素着之实缺人员悉力经营，方能逐渐就绪。福建本省知府班内，或现居要剧，或人地未宜。当兹创建之初，请调人员，亟应格外慎重。臣等再四思维，查有江苏海州直隶州知州林达泉，广东举人；器识闳达、洁己爱民，于极难措置之事，尤能毅然独往，力求其是。臣葆桢、臣日昌上年往复函商，惟该员允堪是选。臣璟前过金陵，与臣葆桢商及人才，亦以为非该员不能胜任愉快；意见不谋而合。惟以外省直隶州知州请调海疆新设知府，从前无成案可循；顾当此急缺待才，何敢稍事拘泥。合无吁恳逾格恩施，俯念台地新设员缺紧要，准以江苏海州直隶州知州林达泉试署福建台北府知府一缺，实于海疆吏治、民生大有裨益。如蒙特有俞允，容由臣等饬取履历，先行咨部查照；并仰恳天恩，俟台北各务办有成绪，再行给咨送郡引见，恭候钦定。 

　　所有拣员请补新设海疆要缺知府缘由，谨合词恭折具奏，伏乞皇太后、皇上圣鉴，训示施行！ 

　　再，此折系臣日昌主稿，合并陈明。谨奏。 

　　奉旨已录。 

　　六月十八日（公历七月二十八日——即礼拜六） 

　　兵船触沈 

　　前报福州船政局内一兵船遇浅，兹闻此船已沈，不能施救矣。 

　　闽浙督何（璟）奏办理灾民由官发价采购平粜米石情形折（六月初三日京报） 

　　何璟等片： 

　　再，福建上年迭遭水、火、风灾，民情困惫；经臣璟到任后，将前兼署督臣文煜并臣日昌筹办赈恤情形及本年青黄不接之时诚恐粮少价增预饬藩司筹款采办米石暨招商运米以资周转缘由，附片奏陈圣鉴在案。 

　　窃福州省城人姻稠密、食指浩烦，就地米榖本属不敷，平时全赖本省之台湾、江苏之上海、浙江之温台各处转输接济。近来台湾则以岁歉人增，不遑兼顾；浙江，则山东、江北需米尤殷。兼之闽省上游一带上年被水较重、秋收歉薄，比户复少盖藏；而邻省江西不但无米运闽，且由闽转盘粜卖，以致交春以后省城米价渐昂，上游延、建等属益甚。茶市旺而工商云集、米粮缺而债值日增，众口嗷嗷，形势已为可虑；而贫民小户艰于谋食，更觉困苦可矜！经臣等谕令司、道设法筹款，函致上海办理西征粮台转运江西补用道胡光镛并粤籍绅士何朝瑞、吴荣魁、蔡信恒、梁显彰等分赴产米各处广购运济去后。兹据绅士何朝瑞等由广东、香港等处运到安南各处米二万五千石、胡光镛由沪运到东洋米五万一千石，又另招商采买运到米六千石，共计米八万二千石。一面再筹购运，拟以十万石为率。现到各起米石，已分别委员次第盘收。并于运到米内拨出一万三千石，委员分解延、建、邵、福宁等府，即交各该府察看所属各县情形，分别转发，减价粜济；并饬随时查访，如或尚须筹济，即再禀请解运。一面在省城内及南台各处分设厂所，遴派正佐各员会同府、县先期厘查贫户，造具清册，分日平粜，以免小民食贵之虞。惟采购前项米石，仅敷分拨省城及上游各属平粜；而地广人稠，市廛仍难遍给，又出示招商贩运。据浙江会馆首事候补府经历沈振、补用州同乌显志等具禀，愿在南台设局招运；复经由司报明刊给护照，劝谕各船商驶赴省省温、台各府及产米最多地方相度机宜，采购运闽。现已据报船户新源发等运到米二万九千余石，饬令公平散售城厢内外米铺，并饬上游各属传谕殷实绅商自行挈资转运；仍饬沈振等谕令该船商等源源接济。似此分别办理，米榖既有来源，而粮价亦可渐期平减。惟由官发价采购平粜米石专为粜济贫民起见，与船商贩运自售者不同。其中减粜价值并盘运折耗及运脚经费，容俟事竣，据实造报。据福建藩臬二司、粮盐二道会详请奏前来。臣等谨合词附片陈明，伏乞圣鉴！谨奏。 

　　军机大臣奉旨：『知道了。钦此』。 

　　六月二十二日（公历八月初一日——即礼拜三） 

　　闽浙督何（璟）奏闽省拿获情重匪犯请仍从严就地惩办折（六月初八日京报） 

　　闽浙总督兼署福州将军臣何璟、福建巡抚臣丁日昌跪奏：为闽省拿获情重匪犯，请仍从严就地惩办，以昭炯戒；恭折仰祈圣鉴事。 

　　窃照刑部咨，该覆御史邓庆麟奏「军务肃清省分拿获盗匪请照旧例办理」一折，应否规复旧制？行令各省体察情形妥该具奏等因；抄折咨会到闽，遵即饬司妥该办理。 

　　查阅省山海交错，最易藏奸。兴、泉、漳三府，民情蛮悍；抢掳、械斗，动酿巨案。延、建、邵等府，每逢茶市，骤添数万人入山采茶，于市罢后三、五成群，伺隙抢掠，大为闾阎之害；而游勇、回匪，复时有窃发。咸丰三年及同治八年间，经前督、抚臣先后奏奉谕旨，令拿获讯明后就地正法；节经遵行在案。近年因筹办台防，各路散勇、游民冀图投效，纷至沓来；穷无所归，难保不啸聚为匪。各属抢劫之案，亦复层见迭出：捕治非严肃不可。除寻常命、盗案件照例解勘外，其拿获情重匪犯，请仍从严就地惩办，俾凶顽知警而良善获安。据署按察使定保核该具详；声明因办理海防，致稽该覆等情前来。 

　　臣等悉心体察，比年来各州、县报获抢劫等犯，或委员会审、或交该管道府覆审；果系赃证明确，始行禀候批饬正法，于年终汇案奏报：实巳慎之又慎，人命不至诬枉。闽省为海疆重地，肃清已久而伏莽尚多，时虞勾结；盗劫之风，未能止息。若遽该改归旧制，诚恐各州、县辗转因循，致蹈姑息旧辙。而盗案久稽显戮，既无以示惩儆；长途递解，尤复疏失堪虞。自应仍遵前奉谕旨：拿获情重匪犯，于讯明后就地正法，以昭炯戒而靖地方；仍俟盗风稍息，再行奏明办理。是否有当？谨合词恭折具奏，伏乞皇太后、皇上圣鉴训示！谨奏。 

　　军机大臣奉旨：『刑部知道。钦此』。 

　　闽浙督何（璟）奏请津贴闽抚办公渡台经费片 

　　臣何璟跪奏： 

　　再，福建巡抚一缺，在各省中最为清苦；历任巡抚虽淡泊自奉，犹不免逋负多金。近以东渡台湾，□□繁费；凡行程所需以至犒赏等项，势难尽取之在官。而内地各项人等视涉海为畏途，非优给廪饩、薪工，无由得其心力；以故费用益增，赔累益重。臣去冬出都晤直隶督臣李鸿章、两江总督臣沈葆桢，该及闽抚过台若不另筹经费，日远月长，恐难为继；李鸿章等深以为然。及抵闽后，与抚臣丁日昌函商公事，从不及他。此次抚臣回省，访知办公费用均由赔垫，亏累甚重；委系实情。且抚臣所莅地方，向不令官司稍有供亿；渡台而后，尤形竭蹶。在抚臣受恩深重，何敢计及其私；而臣目见耳闻，亦何敢壅于上达！查闽省瘠苦异常，自司、道以至各府、县皆有津贴一款，台湾道、府更有加增；而抚臣办公独未筹及经费，诚恐将来公事棘手。合无仰恳天恩，俯准于省城厘金项下每月开支经费银千余两为巡抚办公渡台经费，出自高厚鸿慈。是否可行？理合附片陈请，伏乞皇太后、皇上圣鉴训示！谨奏。 

　　军机大臣奉旨：『嗣后该抚渡台时，准其每月开支经费银一千五百两。户都知道。钦此』。 

　　六月二十五日（公历八月初四日——即礼拜六） 

　　奉上谕一道（六月十三日京报） 

　　奉上谕：『何璟、丁日昌奏：特参废弛营伍之守备等语。台湾沪尾营水师守备嘉朝泰，平日不能约束兵丁、整顿营伍，以致该营犯事及老弱充数至八十余名之多，实属荒怠不职！嘉朝泰，着即革职，永不叙用，以为玩视营务者戒。余着照所该办理。该部知道。钦此』。 

　　六月二十七日（公历八月初六日——即礼拜一） 

　　发抄旨一道（六月十四日京报） 

　　何璟等奏「请以孙继祖补台湾同知」，奉旨：『吏部该奏。钦此』。 

　　七月初五日（公历八月十三日——即礼拜一） 

　　闽督何（璟）奏为特参都司请旨革职片（六月二十三日京报） 

　　何璟等片： 

　　再，臣日昌驻台时，访闻凤山县辖东港汛弁胡鸿璋有勒索赌规、擅受民词、滥押诈赃情事，密饬署凤山县陈作查覆拿究。因该汛弁胡鸿璋已先为下淡水营都司陈捷升撤防，由县查明情形，禀请解讯；复经批饬将该汛弁解府讯办，并饬将陈捷升一并撤参。 

　　兹据台湾府张梦元详：解到汛弁胡鸿璋一名，讯据供称系汀州府长汀县人，充当中营战兵；同治十三年调台，在南路下淡水营当差。光绪二年十一月，该管都司陈捷升委令代理东港汛防。是时东港街有赌场四、五处，该汛弁陆续抽收规费，统计得钱五千文；被营、县访闻禁止。十二月间，同裕号布店潘玉华以郭戆兄弟欠其银项，扭交押追；郭□患病释回，其郭戆许给该汛弁洋银二十元，由许力经手先付八元，当将郭戆交领，余银并未入手。本年正月间，有渔人孙良，以妻子被小琉球庄人陈缾拐带，将陈缾送汛押追；适枋寮巡检彭龄路过东港，陈缾之父陈判拦舆喊冤，该汛弁即将陈缾释放，尚无诈银入手。都司陈捷升查知，将该汛弁撤防回营。照例分别该拟，由台湾道夏献纶核详请参前来。 

　　臣等查该汛弁胡鸿璋本系调台兵丁，乃因委代东港汛防，辄敢抽收赌规并先后擅受滥押、需索得赃，实属骫法营私！应如该道、府所拟：除得受枉法赃十两罪止拟杖不该外，其在汛收受赌规，与窝赌抽头无异，应革去名粮，即依窝赌抽头枷号三个月、杖一百例，解赴犯事地方枷满，拆责发落。署下淡水营都司陈捷升将兵丁滥委汛防，已属愦愦；迨该汛弁抽收赌规、擅受押诈，仅止将其撤防，并不据实禀揭，尤属有心徇护！非从严参办，不足以儆其余。相应请旨将前署台湾南路下淡水营都司事、留闽补用都司陈捷升即行革职，以示惩儆。是否有当？除咨部外，臣等谨附片具陈，伏乞圣鉴训示！谨奏。 

　　军机大臣奉旨：『陈捷升，着即革职。该部知道。钦此』。 

　　闽督何（璟）奏为特参守备请旨革职片 

　　何璟等片： 

　　再，台湾营伍废弛甲于全闽，而尤以北路各营为甚；前经奏明饬令挑选，务期一兵得一兵之用。缘沪尾营水师距郡较远，且有应行查办之人；当将该营弁兵二百余名全数调赴郡城，由台湾镇张其光、台湾道夏献纶悉心校阅。除兵丁谢正忠等八名因案扣留查办外，计挑出兵丁杨维升等七十四名，皆系疲弱充数；又字识陈占魁，临点不到：均应裁汰。一面清理粮饷，勒令克日内渡，毋许逗遛滋事。该守备衙门于字识之外，复有营书十一名，殊属浮滥！并饬挑留熟悉公事者三、四名；其余一概裁撤，以节糜费。 

　　查该营守备嘉朝泰，平日不能约束兵丁、整顿营伍，以致犯事及老弱者数至八十二名之多；实属怠玩不职！当此整饬戎行之际，未便稍事姑容。又，把总林文汉年力就衰，难期振作。据台湾镇、道揭参前来，除将该把总林文汉咨部斥革外，相应请旨将台湾沪尾营水师守备嘉朝泰即行革职，永不叙用，以为玩视营务者戒。所遗沪尾营守备系应题补之缺，另行拣员请补。此外，各营弁兵仍饬次策挑选，再行分别办理。臣等谨附片陈明，伏乞圣鉴训示！谨奏。 

　　奉旨已录。 

　　七月初六日（公历八月十四日——即礼拜二） 

　　闽督何（璟）奏请米船过关准予一概免税以速运务而拯饥民片（六月二十四日京报） 

　　何璟等片： 

　　再，闽省负山面海，产米无多，向赖上游溪米、台湾海米及江、浙一带商贩米石济应。此次洪水为灾，上游方且取给于省、台米又因歉收罕至，情形十分岌岌。臣等已咨江、浙等省招商运米，为数十万哀鸿延此残喘；惟米船例有应征之税，若不援案停免，仍恐招之不来。查上年闽省运米赈济，奏蒙圣恩免税有案。相应请旨敕下两江督臣、江苏浙江抚臣：遇有闽省米船过关，准予一概免税，以速运务，而拯饥民。除分咨外，臣等谨合词附片驰陈，伏乞圣鉴训示！谨奏。 

　　奉旨已录。 

　　闽抚丁（日昌）奏查办台湾现办情形片 

　　丁日昌片： 

　　再，据新派台湾后山统领总兵吴光亮文称：于四月十五日自郡动身，由恒春今年新辟之路绕至后山卑南秀孤峦，驻扎该处练兵屯田，以为久计。臣并饬台湾道夏献纶多备粮食，趁风色平稳由轮船载往，以免转运艰难。 

　　吴赞诚到台后，闻定于五月初七日由水路前赴后山卑南秀孤峦等处巡查，并与吴光亮商办一切。查秀孤峦自开辟以来，为人迹所不到之地；吴赞诚甫经到台，即毅然前往。臣与吴赞诚自澎湖同舟回省，适海中风浪大作，臣方伏枕呕吐无停声，而吴赞诚上下舵楼周围察眺，颜色阳阳如平时：才力心力，均胜臣十倍。将来该处一切详细情形，想吴赞诚必续有奏报。 

　　其台湾府城前后各营勇丁，据夏献纶禀：所有操练打靶，均尚认真；惟自四月后，病疫颇多。 

　　至臣前嘱台湾镇总兵张其光前往南、北路将绿营兵丁严加裁汰，兹据文称：于四月二十六日驰至凤山，裁去南、淡两营老弱兵丁二百四十八名；具报前来查臣前巡阅南路时，所见沿途营兵疲弱者约十之八、九；今仅裁去二百余名，仍属敷衍了事。除严饬该镇续往北路时如再不破除情面将绿营认真整顿，定即据实严参外，合将现办情形附片陈明，伏乞圣鉴训示！谨奏。 

　　军机大臣奉旨：『知道了。钦此』。 

　　闽抚丁（日昌）奏闽省骤遭大水力疾销假折 

　　福建巡抚臣丁日昌跪奏：为闽省重遭水患，事务纷烦，微臣力疾销假；恭折陈明，仰祈圣鉴事。 

　　窃臣于四月十三日钦奉谕旨：『该抚病体未痊，着赏假一个月回省调理。吴赞诚因公赴台，所有台湾防务事宜，着吴赞诚暂行接办。钦此』等因。仰荷圣慈体恤周至，感激涕零！ 

　　臣回省后，本拟遵旨将病体调理稍痊，迅即渡台；乃因本署下行公事积压太多，略为清理，病势益笃。但臣受恩深重，何敢藉病迟留！定期于五月初旬东渡。不意五月初五日，省城内外骤涨大水，比上年尚高数尺。督臣与臣均于是早登城部署救援、赈济诸事，臣病势甚重，数人扶掖而后能行。督臣辛劳，连日事事亲自料量、事事预先布置，饮食虽减而精神四照无遗；臣则脚肿至膝，血不断口。然值此天灾骤至，百姓无路谋生，人心摇动；刻下水势渐退，筹办赈恤、弹压难民，尤关吃紧。只得力疾销假，会同督臣筹办一切善后事宜。惟臣脚不能行、血不能止，事多心急，无暇医药，病势日见日深；所有要件公牍只能于卧榻办理，即僚属亦皆于榻前接见。其寻常公事，仍委藩司代拆代行；朔、望庙班，亦未能亲诣。臣一俟省城赈务会办稍有头绪，仍当力疾渡台，以慰圣廑。 

　　所有闽省骤遭大水、微臣力疾销假缘由，谨专折陈明，伏乞皇太后、皇上圣鉴训示！谨奏。 

　　军机大臣奉旨：『知道了。钦此』。 

　　闽督何（璟）奏拣补海外要缺同知折 

　　闽浙总督兼署福州将军臣何璟、福建巡抚臣丁日昌跪奏：为拣补海外要缺同知，以资治理；恭折仰祈圣鉴事。 

　　光绪二年九月初三日，准吏部咨「题调要缺福建台湾府中路抚民同知石鸣韶革，闰五月二十四日奉旨」等因。按奉旨后五日行文闽省，照限八十日减半计算，应扣至二年七月初九日作为开缺日期，勒归七月分裁缺。所遗台湾府中路抚民同知，界连内山、民番杂处，系属海外题调要缺；非拣调明轩之员，弗克胜任。臣等与藩、臬两司在于内地现任同知内逐加遴选，一时实无堪调之员；求之应升班，亦甚难其选。惟查有即补同知直隶州知州孙继祖，年五十三岁，浙江会稽县人；由供事，该叙从九品，拣发湖北。因迭办防剿，积功保至蓝翎知县，补授黄陂县缺；丁父忧，回籍。服阕，归应补班选用，调补直隶差委；于剿除枭匪案内出力，奏准以本班尽先选用，并加运同衔。同治七年，闽省奏请拣发；该员于引见后，奉御章铃出，着发往福建以知县差遣委用。八年十月，到任；因前在直隶剿捻出力，赏换花翎。先后委署凤山、彰化等县，卸事；剿抚番社出力会保，光绪元年十月奉上谕：『着以同知直隶州，遇缺即补。钦此』。调署台湾县知县，三年正月任事。该员老成练达，在闽年久，熟悉台地情形；以之补授中路同知，洵足以资治理。惟调缺请补，与例稍有未符。而人地实在相需，合无仰恳圣恩，俯念海外员缺紧要，准以即补同知直隶州知州孙继祖补授台湾府中路同知，俾要缺治理得人，实于地方有裨。如蒙俞允，该员由即补同知直隶州知州请补繁缺同知，衔缺相当；且系曾任知县，其同知为知县应行升补之阶，照章邀免甄别。仍俟准到部覆，给咨送部引见，免予核计参罚。据藩司葆亨、臬司定保会详前来。除咨部外，臣等谨合词恭折具奏，伏乞皇太后、皇上圣鉴，敕部该覆施行！ 

　　再，此缺因臣日昌上年渡台遴员未定，现甫商定请补，是以办理稍迟；合并陈明。谨奏。 

　　军机大臣奉旨：『吏部该奏。钦此』。 

　　闽督何（璟）奏拣员调补省会知府折 

　　闽浙总督兼署福州将军臣何璟、福建巡抚臣丁日昌跪奏：为拣员调补省会知府，以重职守；恭折仰祈圣鉴事。 

　　光绪二年四月二十六日奉上谕：『福建福州府知府员缺紧要，着该督、抚于闽省知府内拣员调补。所遗员缺，着刘国光补授。钦此』。当经奏请，以准调台湾府知府张梦元调补。并准吏部咨：『张梦元准调台湾府，应饬赴新任；其福州府知府一缺，另行拣选调补等因具奏，奉旨：「依该。钦此」』。恭录转行，钦遵办理。除张梦元因臣日昌上年调带赴台，经饬就近任事外；所遗福州府知府，系烦疲难要缺，自应另行调补。臣等与藩、臬两司在于现任知府内逐加遴选，查有汀州府知府延楷，年四十九岁，正黄旗满洲恩奎佐领下举人；咸丰三年，赏给主事，铨分兵部。七年，奏补主事。八年，题升员外郎。十一年，补署湖广道监察御史。同治三年，京察一等，奉旨补授福建汀州府知府，五年四月到任。历俸届满引见，奉旨「着回任，钦此」；领照抵省，饬回本任。十三年分，大计卓异，咨部展限引见在案。该员沈毅精明、勇于任事，在闽年久，熟悉情形，且系曾膺卓荐；以之调补福州府知府，洵堪胜任。合无仰恳圣恩，俯准以汀州府知府延楷调补福州府知府，俾省会地方得人而理。如蒙俞允，该员由现任知府初次调繁，衔缺相当；惟系大计卓异之员，应俟准到部覆，给咨赴部引见，仍免核计参罚。所遗汀州府知府，遵旨即以遗缺知府刘国光补授。据藩司葆亨、署臬司定保会详前来。臣等谨合词恭折具陈，伏乞皇太后、皇上圣鉴训示！谨奏。 

　　军机大臣奉旨：『吏部该奏。钦此』。 

　　发抄旨一道（六月二十五日京报） 

　　何璟等奏「仍以庄镇藩请补嘉义营参将」，奉旨：『兵部该奏。钦此』。 

　　七月初七日（公历八月十五日——即礼拜三） 

　　述台湾剿抚生番事 

　　台湾生番麇集层山，豺狼成性；其社不知凡几，而极恶穷凶，以南路率芒、狮头、大龟文为最。同治十三年，各军云集，剿办数月，随破狮头一社。及剿率芒，见其峭壁崇严，围攻未克；大军调往他处以后，率芒等社之恶益炽。 

　　去腊，丁中丞莅台，奏调方观察挑选潮军统领渡台，驻扎南路，为台干城之寄。闻今岁三月初，移军枋寮，亲率劲勇历勘番社地势情形，于初八夜三更拔队前进；乘其无备，分路围攻。该番恃险负嵎，且于峻岭悬崖之上迁坠巨石；统领亲自督阵指挥，潮军奋勇争先，步步为营，穿榛越岭，鎗炮齐施。自辰至午，连破率芒、南屏、心麻、加仑坳、砂那榖十余社，当阵斩获番目龟■〈口六〉芝、嘛哩首级二颗，杀毙大股头目龟令等及凶番数十名；余番抵敌不住，狂奔鼠窜，潜由后山而逃。潮军追逐至武吉、大高山，路约三十余里，发号而还；遂扎率芒社等处。初十至十七等日，分队入武吉等山搜捕。十四日，凶番由武吉潜来探其巢穴；被前军搜捕，撞杀鎗伤，斩大二股凶番叨狂等四名。所有内山大龟文等番社畏威慑服，其番目、头人携番丁男女陆续到营归化。统领见其无知，赦之；为之薙发、改装者数千人。合六十余社，教之耕种、赴市买卖不准携带军器；生番输诚悦服。其率芒、南屏等社人逃往各处生番社，均不敢收留。斯时巢穴已失，番目、头人悉怨悍番所害；乃捆缚趣雷等二十余名，密恳先来归化。草山、董滴各社主、良番及通事等带同来营，跪求惩处；哀乞准其归化，薙发、改装。统领知其情真，即收捆送凶番押禁在营；其余番类，准予自新。经中丞颁发妥布善后章程，饬派委员举办。详查各社人丁户口、分清地界，以便稽查。设立番塾，令番童学习文字，并挑选强壮番丁百数名，在营充勇：使其渐摩教化，归作良民又闻统领带归顺各社良番、头目、社主叨光龟亦一等五十余人并率芒捆送凶番二十余名至澎湖，谒见中丞及船政钦差；该番悔罪情切，垂泪不已，惟求免死。中丞宥而赦之，赉赏各归顺良番目甚厚，令以回社；并饬官军拔队出北势寮，将率芒、南屏等社地赏还盖屋；生番愈益感德。 

　　夫生番，本犬彘耳；日以采猎为事，夜则聚麇而居。然父母兄弟，纪网秩秩；此统领所以知其可化也。统领韬略优全，一鼓而荡平生番数十社，剿抚兼施，使其知感知威，奏肤功、唱凯歌；凡在军民，靡不鼓掌；厥功伟矣！然微中丞知人善任，曷克及此！且中丞莅台以来亲巡各路，奔驰于蛮烟瘴雨之乡；公忠体国，不辞劳瘁；而全台利弊，洞彻胸中。剿抚生番、招民开垦、造电报、开煤矿，整顿地方要务，惨淡经营；择人任用，俾获成效，于全台大为生色：是于台有再造之功也。 

　　以上，皆得之传述；用登所闻，质之闽省之人，其许为知言否？ 

　　七月初八日（公历八月十六日——即礼拜四） 

　　刻接友人由台到申备述台湾剿抚生番 

　　台湾生番麇集层山，豺狼成性，人面兽心；其社不知凡几，而极恶穷凶，以南路率芒、狮头、大龟文为最。同治十三年，各军云集，剿办生番数月，随破狮头一社。及剿率芒，见其峭壁崇岩，围攻末克复；大军调往他处以后，率芒等社之恶益炽。 

　　去腊，丁大中丞莅台，奏调方观察挑选潮军统领渡台，驻扎南路，为台干城之寄。闻三月初，移军枋寮；统领经猷蕴抱、晓畅军谋，一到枋寮，亲率劲勇数百往各处历勘番社地势情形，于初八夜三更拔队前进；乘其无备，分作四路围攻。该番恃险负嵎，拚命相距；且于峻岭悬崖之上，迁坠巨石。统领亲自督阵指挥，潮军奋勇争先，步步为营，穿榛越岭，鎗炮齐施；声响连天，弹如雨落。自辰至午，连破率芒、南屏、心麻、加仑坳、砂那榖十余社，当阵斩获番目龟■〈口六〉芝、嘛哩首级二颗，杀毙大股头目龟令等及凶番数十名；夺获器械，不计其数。其余之番，抵敌不住，狂奔鼠窜，潜由后山而逃。潮军追逐至武吉、大高山，路约三十余里，发号而还；遂扎率芒社等处。初十至十七等日，分队入武吉等山搜捕；于十四日，凶番由武吉潜来探其巢穴，被前军搜捕、撞杀鎗伤，斩大二股凶番叻狂等四名。所有内山大龟文等番社畏威慑服，其番目、头人携率众番丁男女陆续到营乞降归化。统领见其无知，怜而赦之；为之薙发、改装者数千人。合共六十余社，教之耕种、赶市买卖不准携带军器随身等事。所有生番，输诚悦服。其率芒、南屏等社人逃往各处生番社，均不敢收留。斯时巢穴已失，欲走无处。番目、头人受此苦楚，悉怨悍番所害；乃亲自捆缚凶番趣雷等二十余名，密恳先来归化。草山、董滴各社主、良番及通事等带同来营，跪求惩办；哀乞准其归化，薙发、改装。统领看其自新情真，即收捆送凶番押禁在营；其余番类，准予自新。经中丞颁发妥布善后章程，饬派委员学办。详查各社人丁户口、分清地界，以便稽查。设立番塾，令番童学习文字，晓明理道；并挑选强壮番丁百数名，在营充勇：使其观法渐摩教化，归作良民。番类虽蠢，刻变一新。又闻统领带归顺各社良番、头目、社主叻光龟亦一等五十余人并率芒捆送凶番二十余名至澎湖，谒见丁大中丞船政钦差，以送惩办；该番于见中丞钦差时悔罪情切，垂泪不已，惟求乞生免死。丁大中丞宥而赦之，赉赏各归顺良番目甚厚，令以回社；并饬官军拔队出北势寮，将率芒、南屏等社地赏还盖屋；生番愈益感德输心。 

　　夫生番，本犬彘耳；住居山上，日以采猎为事、夜则聚麇而居，身不穿服，以杀人为雄。即得平服，将何所用！然父母兄弟，纪纲秩秩；此统领所以知其可化也。统领韬略优全，一鼓而荡平生番数十社，不事嗜杀而事格心；剿抚兼施，使其知感知威，奏肤功、唱凯歌。凡在军民，靡不鼓掌。昔武侯七擒七纵而卒平服交趾者；其今日统领剿抚之意耳。使全台各路悉如统领策画，岂患生番有不化为良民乎！统领之功，伟矣。微大中丞知人善任，曷克及此！且丁大中丞莅台以来，亲巡于南、北、中各路，奔驰于蛮烟瘴雨之中；公忠体国，不辞劳瘁；而全台利弊，洞澈胸中。生抚剿番、招民开垦、造电报、开煤矿，整顿地方、官军等要务，惨淡经营；择人任用，俾获成效，于全台大为生色。刻因公回闽，请赏假一月；未知期满，公肯渡台否？台之留公，如望岁焉。自公到台，所有新政皆实心爱民，保卫地方；所由全台感戴，民不能忘。倘台之事另新□手有人，其欲如公之大得民心，岂易得乎！用登所闻，以质之识者之人耳。 

　　七月十三日（公历八月二十一日——即礼拜二） 

　　恭录上谕 

　　七月初五日，上谕：『丁日昌奏「病势复剧请假回籍调理」一折，丁曰昌着赏假三个月，准其回籍就医。福建巡抚，着葆亨署理。钦此』。 

　　八月初五日（公历九月十一日——即礼拜二） 

　　论新疆台湾皆中国必不可弃之地 

　　天下有道，守在四彝，此古今不易之论，而要不能藉为口实、置边防于不顾也。盖今昔殊时、彼此异势，我虽安静无为，能禁人之狡然思逞以启土疆而张国势乎？中国自与泰西通商，举地球之内服左衽而言侏禽者，皆接踵摩肩叩关至止。其心盖甚有图于中国，原非徒慕化归顺偕共球，而效职输琛青以来王也。以今之时、揆今之势，默忖远人之意、近察亿兆之心，其不能永久相安、长此不变，固不待智者亦能数日以计、屈指以定矣。然则乘时而谋固金瓯、因势而奠安盘石，舍慎守疆土、生聚民人，患未生而预为人之备、害未至而先为之防，又将何以别求善法乎！ 

　　夫攘外必先安内，此握要之图也；撤藩以致敌，此必然之事也。在昔唐、虞之盛，天下为家，海隅苍生罔不戴德；宜可相安于无事。而在内则明射御，以为教养之术；在外则奋武卫，以为捍御之方。延及夏、商，苗、扈有征，荆、楚有伐；武王当戎衣一着之后，散军郊射，偃武修文。然小司徒，则以会万民之卒伍为任；大司马，则以统六师平邦国为职。其戒慎之深、防患之密，诚有非后世偷安忘祸之所能及者！盖忧危可以兴国，逸豫可以亡身；自然之理也。 

　　近者，西征之役，连年未息；各省臣工仰遵庙谟胜算、深体军士艰辛，月筹饷捐，源源接助。浅见之士，鲜不谓新疆之地戈壁万里，得其地不足以耕也；回教种类罔识纲常，得其民不为我用也。自元太祖起于沙漠，故画土分疆，王其子姓以及驸马；俾树屏藩，聊资捍蔽。凡政教法度，仍沿其俗：可知其义亦取于羁糜勿绝而已。我朝幅■〈巾员〉之盛迈越前王，亘古无两；各首内地户口日繁，安辑抚绥尚有未尽。何必舍其近而图其远，以致同于穷兵黩武之为耶！又如台湾向化，固已有年。然南路一带山深箐密，素为生番麇聚之所；其无知有如犬豕、其凶悍俨若虎狼，仁者难以德感、强者不以力并，亦听其自生自育，同居于覆载之中耳。今复锐意经营，不遗余力；窃恐穷年累月，未获成功也。不知此皆率臆以谈，并未统筹全局也。夫新疆逼近辽、藩，回部棋布星罗；族种繁滋，声气联属。国家强盛，则俯首帖耳，莫有贰心；一旦有隙可乘，靡有不蠢然思动者。且与俄罗斯毘邻，保无潜通情款恭惎回王室？喀酋悖逆不道，其罪已彰；即枭首磔尸，犹未足以谢天下。今即帑库支绌，然幸各省军务肃清，民皆安业；正宜出其全力以注此一方，用固疆圉也。发、捻各匪皆已骈诛，昭其劝戒；渺兹逆回，若听其逍遥漏网，殊不足以申国宪而快人心！且安知俄罗斯虎视眈眈，不将以霍罕侍喀什噶尔也！故左帅计深虑远，援武侯南征之事，毅然力任其艰也。至于台湾，滨于南洋；朝廷隶入版图二百余年，虽设官分职抚其众庶，然皆因陋就简，徒有其名，未甚注意。向为荷兰所据，与洋海各岛实有辅车之依，足成犄角之势。泰西各国，久已垂涎；以素沐中朝德政，民番杂处，不敢首发难端。自前年日本借口生番劫掠商船，兴师构衅；凡通商各国，已跃跃欲动，思为尝试矣。且全台之地，矿务既饶、土膏腴沃，即费巨款力为经营，不及数年，便成乐土；赋税所出，定必不赀。故沈幼丹制宪、王补帆中丞力主垦辟之该，身任其艰；复得丁雨生中丞，务期克收成效。前后渡台亲巡各路，凡矿务、开垦诸事，次第举行；日奔走于蛮烟瘴雨之乡，以讲求乎招徕整顿之政。盖以全台既成重镇，则不啻长城万里，足资屏翰也。 

　　由此言之，新疆无恙，而国家可无西顾之忧；台湾既治，而朝廷可纾南服之虑。其致力难易虽或悬殊，而地之必不可弃则一也（选录「香港「循环日报」）。 

　　八月初六日（公历九月十二日——即礼拜三） 

　　论中国矿务 

　　近阅各报详述丁雨生中丞办理剿抚台湾生番诸事，先欲降伏其心；此深能得诸葛武侯降伏孟获之法，故宜生番多半就抚，不必再剿以兵也。生番就抚之后，其境之各矿与夫货物、树竹之合用于世者，中丞无不欲效西国善法以取用之。日后台湾之兴隆，固可计日而待，似无须愚昧之更参未该也。然余犹有不能已于言者。何也？吾尝闻诸西人之言曰：西国法度，凡属上等材艺，均系朝廷录用；即中等者，亦均为各行公司之上宾。其周流列国者，往往皆属中、下之才或仅能有一知半解者，不比教士、商贾皆有上等之才也。中国现在所用西人，大半皆为周流列国之人。故湖北所开煤矿竟至不得好煤，因而停止；非其证与！台湾若欲行开矿之事，须请上等材艺之人；修俸虽多，不致有误，较为合算。但延请其上等材艺之人，必须中国朝廷与西国朝廷相商，方可以得所喜者。现在郭侍郎、刘京堂均在英国，访求人才，似更较易；中丞可以函商二公，属二公询问上、下该院，必得开矿良才，较之在中国所请与托商贾所延者，必能更得真才。他事所关较轻，似尚可以将就；惟开矿之事最为要务，故尤须斟酌也。谅中丞素能尽悉西国情形，自必有以釆择；断不至以为妄言也。 

　　前阅本报所录缅甸新造铁路一事，足见泰西各国不能忘情于四川、云南者；大抵皆因各矿未开，土产甚盛耳。若能一旦将各矿尽开，既可以使本国之兴旺，又可以免他国之觊觎；岂非一举而数善备乎！果可如此其能慎固封守，更贤于十万雄师矣。特是以川、云两省言之，四川之富户较多、云南之富人较少，开矿之事，恐未能尽望诸民。第国家每年进出之用，定有常经；安能供此格外之用费！且开矿一事，虽日后之利益无穷，而目前之措办匪易；亦属棘手。然果能延得一最精矿务之西士，能查明各矿之底细，是否每年可得出息若干；彼时再向西商告贷，谅西商亦断无不从者。惟用机器开采，须用西人指示。或即令中、西各商集成公司以办其事，国家仍照从前旧例，仅向各矿厂征收税银；此亦上下两益之举也。第两省矿务，昔年民间早已经办有效者，仅因兵燹之后，无力举办耳。但从前经办之人，亦必尚有存焉者；此事当不致于失传也。若能自开自办，其用费必能更少于延请西人、其功效终恐少逊于多用西人也。惟两省之人，刻与西人尚不相洽；恐骤用之，又生他故。反不如台湾一地，其人皆与西人相习也。又闻俄人不能忘情于黑龙江者，亦因各山有矿故也。 

　　总之，中国各边省既有各矿，又有土产；中国若能及早开取，既可以使本国日进殷富，又可以使西人少息希冀也。识时务者，当不河汉余言！ 

　　直督李（鸿章）奏建祠告成恳请列入祀典折（七月二十五日京报） 

　　大学士直隶总督臣李鸿章、两江总督臣沈葆桢跪奏：为铭军剿番阵亡员弁勇丁在凤山县建祠告成，恳请列入祀典，以慰忠魂；恭折仰祈圣鉴事。 

　　窃照同治十三年生番肇衅，饬调福建陆路提臣唐定奎统带铭、武马步十三营驰赴台湾，会合戡定；其阵亡、伤亡、病故各员弁勇丁，仰蒙赐恤，入祀昭忠祠。旋经该提臣于光绪二年七月分筹款在于凤山县北门外武洛塘购买基地，檄饬参将程曾郁会同凤山县知县孙继祖设局办理建立昭忠祠享堂三间、两庑各三间，旁葬勇棺一千一百四十九具；又于枋寮购地作为义冢，迁葬前敌内山等处勇棺七百六十九具：于上年八月分，一律工竣。据该提督申请具奏前来。 

　　臣等查铭、武诸军前次奉调剿番，重洋涉险，斩棘披荆；较之剿逆、剿捻，尤为艰苦。所有该军阵亡、伤亡、病故各员弁勇丁，既据该提督筹款购买基地、建祠告成，相应请旨准其列入祠典，由地方官春秋致祭，以慰忠魂。 

　　除将送到图说咨移部、科查照外，谨会同闽浙总督臣何璟、福建巡抚臣丁日昌恭折具陈，伏乞皇太后、皇上圣鉴！谨奏。 

　　军机大臣奉旨：『着照所请。该部知道。钦此』。 

　　八月十四日（公历九月二十日——即礼拜四） 

　　恭录谕旨 

　　八月初六日，上谕：『葆亨，着调补山西布政使。福建布政使，着周恒祺补授。………钦此』。 

　　八月二十三日（公历九月二十九日——即礼拜六） 

　　奉上谕二道（八月十三日京报） 

　　上谕：『丁日昌奏：「请将滥募勇丁、浮用夫价之总兵革职，并自请该处」等语。留闽补用总兵张升楷于接统台北各军时，招募勇丁，辄任听军功庄建升滥募充数；该总兵并有浮用夫价情事：实属咎有应得。张升楷，着即行革职，以示惩儆。余着照所该办理。丁日昌自请该处之处，着毋庸该。该部知道。钦此』。 

　　上谕：『何璟等奏：「请□台湾府属同治十年分民欠供粟豁免」等语。加恩着照所请，所有台湾府未完同治十年分供粟三万九千一百七十一石零及未完糯米易榖十五石零，均按数一体蠲免，以纾民力。余着照所该办理。该督、抚即刊刻誊黄，遍行晓谕；务使实惠均沾，毋任吏胥舞弊，用副轸念民艰至意。该部知道。钦此』。 

　　八月二十八日（公历十月初四日——即礼拜四） 

　　中秋风飓 

　　向闻舟师云：海洋风暴，每年春、夏、冬三季尚不危险；惟秋日之风最为狂厉，须先事防维，庶不失事。否则，舵折桅倾，犹其小焉者也。昨闻中秋日福州至厦门一带猝发大风，几如昆阳交战，屋瓦皆飞。是否拔木偃禾，刻尚未悉其细。惟知是日有一火船从台湾开往香港，亦在洋面遭风，致头桅吹断、小艇打沈；幸船主驶行得法，方得安抵港中：则以知行海之难，诚非浅也。 

　　九月初二日（公历十月初八日——即礼拜一） 

　　恭录谕旨 

　　八月二十四日，上谕：『何璟等奏「海疆总兵人地未宜请互相对调」一折，吴光亮，着调补福建台湾镇总兵。所遗福建福宁镇总兵，即着张其光调补。该部知道。钦此』。 

　　上谕：『吏部奏「隔省调署知府与例未符声明请旨」一折，前据沈葆桢等奏；福建台北府知府，请以江苏海州直隶州知州林达泉试署，系为新设海疆要缺、因地择人起见。林达泉，着仍准其试署；嗣后不得援以为例。余依该。该部知道。钦此』。 

　　九月十一日（公历十月十七月——即礼拜三） 

　　闽抚丁（日昌）奏特参总兵并自请该处片（八月三十日京报） 

　　臣丁日昌跪奏： 

　　再，台北前因兵力单薄，经本任福宁镇总兵吴光亮该招淡水、噶玛兰民兵二百人在五佛埔筑围居住，以为半耕、半守之计，如非精壮，不得滥募；饬遵在案。嗣总兵张升楷接统北路各军，改民兵为碉勇，派游击陈子贵、军功庄连升各募一百名，分扎米仑港、苏澳、五里亭等处驻防。张升楷销差内渡后，北路归吴光亮接统；复将碉勇改为民兵，饬赴花莲港一带开垦。讵庄连升所招一旅俱系市井之徒，不谙农务；闻有调赴后山之信，私行逃走者十余名。兼之病弱甚多，不能得力。已由吴光亮截止口粮，遣散回籍；饬提庄连升解营惩办。又闻张升楷所带两营，并未雇用长夫：由臣查据台湾道夏献纶禀复前来。 

　　臣查此项民兵虽仅百名，原为屯垦之用。如果办有成效，尚拟推广扩充，将后山营勇疲弱较多者酌量裁减归并，另募民兵专事屯垦，以期明作有功。乃张升楷于该办伊始，任听庄连升滥募市井之徒充数，以致不能得力。其夫价一节，经臣严加面诘，始据张升楷自认苏涣瘴重费繁，不能不资夫价津贴等语；尤为巧猾可恨！查张升楷上年自津来闽，当委管带练兵；适省城大水，臣在城上亲见该员胼手胝足，救人最多。是以会同前署督臣文煜，奏保该员统领台北各军；虽系文煜列衔在前，实在系臣主稿，臣当独任其咎。现张升楷早已销差回省，臣原不必过于苛求；但恐台湾诸将相率效尤，营伍从何整顿！臣自问误保劣员之咎小，隐忍不言之咎大。相应请旨将前统台北各军留闽补用总兵张升楷即行革职，以示惩儆；并将臣交部该处，以为知人不明者戒。其张升楷浮用夫价计共若干，仍分别确查追缴；并饬提军功庄连升从严惩办外，臣因整顿营伍起见，是否有当？谨附片陈明，伏乞圣鉴训示！谨奏。 

　　奉旨已录。 

　　九月十六日（公历十月二十二日——即礼拜一） 

　　闽督何（璟）奏为请补要缺知县折（九月初四日京报） 

　　闽浙总督兼署福州将军臣何璟、福建巡抚臣丁日昌跪奏：为拣员请补要缺知县，以资治理；恭折仰祈圣鉴事。 

　　窃照准调嘉义县知县斌敏，于光绪二年四月初二日在省寓病故；经臣恭疏具题开缺。照例，以病故本日作为开缺日期，归五月分补行截缺。除已截缺咨部外，所遗嘉义县知县系台湾海外要缺，例应在外拣选调补。该处山海交错，政务殷繁，且有稽查口岸之责，在在均关紧要；必须精明强干、熟悉情形之员，方足以资治理。臣等与藩、臬两司在于现任知县内逐加遴选，一时实无合例堪调之员。兹查有候补班前补用知县邓厚成，年四十八岁，江西新建县举人；随军援闽出力，奏准以知县留于福建补用。续因克复广东嘉应州城，奏准仍以知县本班尽先补用；于引见后，领照来闽，捐加同知升衔察看。期满甄别，奏留闽省补用；委署邵武县，准补海澄县。丁忧，回籍守制。光绪元年九月，服阕回闽，由部核准起复；委署台防同知，调署鹿港同知，卸事。该员老成稳练，熟悉台湾风土民情；以之请补嘉义县缺，洵堪胜任。惟调缺请补，与例稍有未符，而人地实在相需。合无仰恳圣恩，俯准以候补班前补用知县邓厚成补授嘉义县知县，俾期要缺得人，实于地方有裨。如蒙俞允，该员系曾经请补知县、丁忧艰阕，今仍请补知县，衔缺相当；毋庸送部引见，并免核计参罚。据藩、臬两司会详前来。臣等谨合词恭折具奏，伏乞皇太后、皇上圣鉴，敕部该覆施行！ 

　　再，此缺因臣日昌上年渡台、嗣内渡后即办水灾，现在遴员甫定，并非无故迟延；合并陈明。谨奏。 

　　军机大臣奉旨：『吏部该奏。钦此』。 

　　九月十七日（公历十月二十三日——即礼拜二） 

　　禁开煤矿 

　　厦门来信云：闻台湾之淡水厅官吏已将中国民间所开之煤矿十二所，尽行封闭。缘此煤价陡贵，湾泊鸡笼之外国火船皆不得运煤以资揽载。故美国领事业与中官驳该，谓诚如此，未免大失公道；日后或当与中朝索赔火船延搁之费也。又请曷弗俟官煤繁旺之后，再该发此禁令乎！特刻下未知被禁之中国人，有诽该否。又未知官吏之意，欲禁之以旺官煤欤？又或有别故也！ 

　　九月十八日（公历十月二十四日——即礼拜三） 

　　论台湾煤矿事 

　　前有友谓予曰：『子喜观剧，亦知近日昆班大佳于昔日乎？子盖一往观』！余曰：『何以如是』？曰：『近日班中延数清客，每逢礼拜六夜及礼拜日夜，代演数出；故能致观者如堵墙也』。余于前礼拜六夜往观清客演中军、挑帘、裁衣、搜山、打车五出，又于昨礼拜六夜往观清客演「荆钗记」之参相与「白兔记」之回猎两出，能将戏中关节维肖维妙尽行演出。不但已也，即平日本班之脚色近来演唱各戏，亦均极力摹仿肖神，不似从前随便敷衍。大约非经数清客加意指点，即由各脚色格外观感也。由此观之，古人「有治法、无治人」之言，不愈信哉！梨园演戏，技之末耳，尚且如此；何况治世之大事哉！故古之圣贤，其治世也，必先使民有菽粟如水火，而后教民型仁讲让；是以民人有所效法，断无不仁者矣。 

　　本馆近见各省因兵燹之后，又继以水旱灾荒；几如孟子所云「乐岁终身苦，凶年不免于死亡」。此惟救死而恐不赡，奚暇治礼义哉！故欲各省垦荒田、兴水利、开矿务，不惜连篇累牍；欲民不忧饥寒而后再治礼义，能听从者果有何人！故至于今，荒田仍任其终荒、水利仍任其不利；惟矿务一端尚有官办者、亦有由民办者。若能从此上下各守其分，各行其事，不徒官能富、民能富，而且国亦由此而日富也。乃不图近日，竟有出人意料之所不及者。前阅厦门来信云：台湾鸡笼等处之各煤矿，向来系属民间集赀开采；近日奉官示谕，概令封闭停工，不准再行采取。一切煤矿，日后均归官办；第未知民间果能遵照否也。此信特不知是否属实？若真有此事，是岂徒官夺民食而已乎！谅不至若此之甚也。台湾孤悬海外，与生番为邻；所赖以久隶版图者，民也。民能安静无患者，幸有王法约束之耳。若此之为，是官先坏法矣；吾恐熟番将变生番，安望生番能作熟番乎！以理揆之，谅必无其事。然以刻下厘卡之事推之，恐又未必尽属子虚矣。第吾所不解者：道光以前，从政诸君虽营私财，尚顾公务，不敢居然攘夺刻剥。及军兴以后，国家之帑项尽虚、闾里之盖藏全罄，其能坐拥厚赀者，昔则军营中人、今则厘卡中人而已。岂台湾诸人亦有所歆羡，故有此举乎！惟是各矿虽系民开，而国仍可征税，即官亦可分肥；是上、下、中均可沾利矣，何必为此垄断而施一网打尽之计也乎！ 

　　吾因观戏，又闻此事，不禁为之慨然矣！若使诸清客仅各显其技，不令各脚色同归于好；所谓牡丹虽好，若无绿叶扶持，仍不能全美也。今能使全班各精其艺，阅者既多，不独全班名利双收，彼众清客更名利双收矣。天下事，大抵如此。古人有言：「官场如戏场」；故世之从政者，亦能深明此义，必能致令国富、民富，而已亦与之俱富矣。不然，虽富其身，敛怨于己；又安能长享其富哉！ 

　　九月十九日（公历十月二十五日——即礼拜四） 

　　台湾新置电线 

　　从台湾府至打狗之电线，业已造成；每日有消息往来，甚为利便。闻系天津水雷局之肄业生经理此传信之事也，再闻拨福州电信局中之学生共为佐理云。 

　　九月二十日（公历十月二十六日——即礼拜五） 

　　论铁路火车事 

　　火车停行已数日矣。日昨与友数人，同在茶楼品茗。隔坐亦有数人；忽有一人至，隔坐人邀与同坐，询曰：『君往吴淞，何以又能偷闲来此』？答曰：『候潮退耳。若如数日前有火车时，余固可以去而复返矣』！语罢，叹息久之。复有一人至，隔坐人询问如前；答曰：『风太大，船户不肯开行；须候风息，始能开往耳』。又询曰：『君有急事，何以不弃舟而车乎』？答曰：『如此大风，尘眯人眼，车夫不能张目；安能推车！若尚有火车，何至行路如此艰难』！于是阖坐同声叹息停止火车，有损无益；并云：『从前未见火车，亦均不知火车好处。今已行有数月，往来吴淞者，均称其便；一旦停歇，殊令人皆往来不便。安得上宪回心转意，准其复行；则有事吴淞者，定当感颂功德于无既矣』！余闻此言，因私询友人曰：『火车便民，余既得闻矣；第不知其价值，与小车、航船何如』？有曰：『火车下坐，往返吴淞仅须钱三百六十文。天明头次开行，乘之以往；日晚末次开回，乘之以归。一日之久，仅须一时乘车；其余五个时候可在吴淞办事，故皆称便。若雇小车，往返价须加倍；而途间行走之时刻尚不止加倍，仅能在吴淞耽延两时之久。至于趁航，以往价虽少廉，然各种不便尚不止如隔坐诸人所言。是以人皆思火车复行矣』。余亦为之叹息而回。 

　　今辰，又有友谈及火车事者。余曰：『究竟当道主意如何』？友曰：『闻将拆往台湾』。余曰：『子以为何如』？友曰：『余昨由台湾回，骤闻此该，大为詑异！南洋大臣沈公，固创该造铁路者也；是应深知铁路之有益也。岂铁路能有益于台湾，又反致无益于吴淞乎？且沈公当亦深知此项铁路之不能合用于台湾也。若欲用之于鸡笼等地以运煤，则嫌其太长，又嫌其重出；若竟用之于内地以运各物至船，则商民无不大得便宜。惟嫌其太短，虽再加百倍亦合用也。故余谓火车之停，断非南洋大臣之意也。夫台湾一境，余前岁至彼阅历一周，时将一载；见各山之美材与各处之土产以及各矿之煤铁，无不尽善尽美。特所难者，在转运出山以至海耳。今若能将此铁路移之至彼，再往西国加造百倍置之于各处，俾得将各处所有之货物尽运至海、载往各省，则台湾之富可立待，而税项之充亦可立待。以吾目中所见台湾土产之轻小者，尚能以人力运出。若重大之货物——如美材等者，人力不能逮，俾尽作柴薪，未免可惜；而各省制作各局，反用重资向外洋购用，未免失算。中国向日本所买之木料，台湾皆有；日本能取之以致富、台湾则弃之为薪，可见材木亦有幸、不幸耳。若能大兴铁路，则废弃之材皆为有用之材矣。生番见此情形，亦富兴求富之念，必乐转运各物与众人贸易；相习既久，归附亦更易矣』。友言如此；故详记之，以为有心台湾者釆择焉。 

　　中堂宝（鋆）奏为奏明请旨折（九月初九日京报） 

　　大学士管理吏都事务臣宝鋆等谨奏：为奏明请旨事。 

　　内阁抄出闽浙总督何璟等奏称：『福建新设台北府一缺，经臣葆桢前在海防大臣任内奏请添设在案。查台北户口繁滋、商贾辐辏，该府所辖自彰大甲溪以北直达后山苏澳等处，政务既极殷繁，山后复多险阻；其原该移驻通判、改设县属各节，尤必待人而理。必得资望素着之实缺人员悉力经营，才能逐渐就绪。福建本省知府班内，或现居要缺、或人地未宜。兹创建之初，请调人员亟应格外慎重。臣等再四思维，查有江苏海州直隶州知州林达泉器识宏远、洁己爱民，于极难措置之事，尤能毅然独往，力求其是。臣葆桢、臣日昌上年往复函商，惟该员允堪是选。臣璟今过金陵，与臣葆桢商及人才，亦以为非该员不能胜任愉快；意见不谋而合。惟以外省直隶州知州请补海疆新设知府，从前无成案可循；顾当此急缺待才，何敢稍事拘泥！合无仰恳逾格恩施，俯念台地新设员缺紧要，准以江苏海州直隶州知州林达泉试署福建台北府知府一缺，实于海疆吏治、民生大有裨益。如蒙特旨俞允，并恳天恩俟台北各务办有成绪，再行给咨送部引见，恭候钦定』等因。光绪三年五月十六日，奉上谕：『沈葆桢、何璟、丁日昌奏「新设海疆要缺知府拣员请调」一折，福建新设台北府知府员缺，着准其以江苏海州直隶州林达泉试署。余着照所该办理。该部知道。钦此』。钦遵抄出到部。 

　　查定例：台湾府知府缺出，由吏部请旨简用等语。又同治九年二月十三日，奉上谕：『嗣后遇有台湾府缺出，即着该督、抚奏明，请旨于闽、浙两省知府内拣员调补。倘一时不得其人，并准于应升人员内拣其人地相宜者奏明题补，以重要缺。该部知道。钦此』。又臣部会该办理台湾等处海防事务大臣沈葆桢等奏「台北拟建府、厅、县治章程」内开：『台北地方，土壤开辟日广、民人生聚日多，今昔情形不同。自应准如所请，于台北艋舺地方添设知府一缺，名为台北府；自彰化以北直达后山，胥归控制，仍隶于台湾兵备道。其应作为何项之缺？应由该大臣等具奏到日，再行核办』等因；于光绪元年十二月二十四日奉上谕：『着照所该，准其于福建台北艋舺地方添设知府一缺，名为台北府；仍隶台湾兵备道。余依该。该部知道』等因，钦此。又臣部奏定章程内开：『各省请升、请调、请补所保之员，例无明文，不在例准声明之列。无论内地及烟瘴并各边疆要缺，虽于折内、本内声明，如奉旨允准或交部该，均应查明该驳』等因各在案。今台北府知府一缺，据该督等奏请以现任江苏海州直隶州知州林达泉试署，钦奉谕旨允准。臣等查各省应题、应调、应选之缺，例应于本省合例各员内拣选升调、题补，并无各省拣选之条。惟台湾府知府一缺，原系请旨之缺，曾经钦奉谕旨准该督、抚奏明于闽、浙两省人员内拣选调补、升补，历经遵办在案。然亦只准于总督兼辖之闽、浙两省拣调，向无准调他省现任人员试署明文。今台北府知府一缺甫经添设，其应作为何项之缺？前经会该令该大臣等奏明办理。现在尚未覆奏作为何项缺分？不得遽行请补。兹该督等奏请调现任江苏海州直隶州知州林达泉试署台北府知府，例无明文，不在例准声明之列。虽经钦奉谕旨允准，按照章程，仍应奏明请旨更正。惟据该督等折内声称『台北户口繁滋、商贾辐辏，该府所辖自彰化大甲溪以北直达后山苏澳等处，政务既繁，山后复多险阻；其原议移驻通判、改设县属各节，尤必待人而理。必得资望素着之实缺人员悉力经营，方能逐渐就绪。福建本省知府班内，或现居要缺、或人地未宜；兹创建之初，请调人员亟应格外慎重』等语。臣部谨查：照定例、定章声明请旨，应否变通以林达泉升署？抑仍饬下闽浙总督、福建巡抚：俟台北府知府一缺奏明作为何项缺分后，再行照例办理？恭候命下，臣部遵奉施行。如奉旨准以林达泉升署，系属钦奉特旨准署；嗣后无论该省、别省何处何缺，不得援照此案办理。如有率行援引奉旨允准之件，臣部仍应查明请旨更正。 

　　至两江总督沈葆桢籍隶福建，会同保升本籍地方官员，与定制不符；嗣后如有会衔保升本藉地方官员者，应请旨交部该处。又海州直隶州知州系江苏巡抚所辖，此次该督等会衔保奏折内，江苏巡抚并未列衔；合并声明。 

　　谨将臣等查明缘由，缮折具奏；伏乞皇上圣鉴，训示遵行！谨奏。 

　　奉旨已录。 

　　闽督何（璟）奏对调海疆总兵折 

　　闽浙总督兼署福州将军臣何璟、福建巡抚臣丁日昌跪奏：为海疆总兵人地未宜，请旨互相对调；恭折奏陈，仰祈圣鉴事。 

　　窃查台、澎额设水陆一十七营，俱归台湾总兵统辖，为海外第一重镇，责任綦重；近年办理海防，一切营伍，尤须镇将得人，方足以资整顿。兹查台湾镇总兵张其光宅心宽厚、办事安详，因驻扎内山日久，感患风湿，水土渐觉不宜，精力似有未逮。值此操防紧要，未便以刻下尚无贻误，致涉迁就。查有本任福宁镇总兵吴光亮，于同治十三年经海防大臣沈葆桢奏调赴台办理中路开山抚番事宜；光绪二年，蒙恩简放斯缺，奏留未饬赴任。本年复因开辟后山事艰任巨，统率乏人；将该镇所部移扎，所有后山中、南、北三路咸归其调度。该镇在事四年，于口处地势、番情了如指掌；任事实心，不避艰险；布置悉合机宜，民番亦俱畏服：洵为提、镇中不可多得之员。如以之调补台湾镇总兵，可期胜任。所遗福宁镇总兵，事务较简；若以张其光对调，人地亦属相宜。合无仰恳天恩，俯念海疆总兵员缺紧要，准以吴光亮、张其光互相调补；庶于边防大有裨益，臣等亦得资臂助。是否有当？谨合词恭折具奏，伏乞皇太后、皇上圣鉴！谨奏。 

　　奉旨已录。 

　　十月初一日（公历十一月初五日——即礼拜一） 

　　闽抚丁（日昌）奏为交卸抚篆回籍就医折（九月十八日京报） 

　　福建巡抚臣丁日昌跪奏：为恭谢天恩，仰祈圣鉴事。 

　　窃臣前以病势复剧，吁恳恩施俯准赴粤就医；光绪三年七月二十日差弁赍回原折，奉旨：『另有旨。钦此』。同日，恭阅邸抄：『光绪三年七月初五日奉上谕：『丁日昌奏「病□属剧请假调理」一折，丁日昌，着赏假三个月，准其回籍就医。福建巡抚，着葆亨署理。钦此』。当即恭设香案，望阙叩头谢恩；感圣德之汪洋，悯微臣之惫困。疆符有寄，俾一意于除痾；故里暂回，仍究心于报国。凡此生成之逾格，已同枯瘠之逢春。臣何人斯，渥邀眷谅！捧谕之下，感激涕零！ 

　　伏念闽省最号瘠区，重以连遭水患；台海虽称无事，何能稍懈边防！臣奉命经营，乍逾匝岁，窃愿因端竟委，藉手以报恩知；何图食少事繁，曳足自伤颓废！上赖圣慈轸恤，宽予假期；俾更代之有人，遍从容而奏效。现臣已将经手应办事宜力疾稍为清理，于八月初四日檄委署福州府知府翁学本、署臣标中军参将庄镇藩恭赍福「建巡抚关防」一颗并「台湾学政关防」、王命、旗牌、卷宗送交抚署，抚臣葆亨祗领。臣即于是日卸事，克日遵旨回籍，赶速医治。即使骤难痊愈，但得稍有转机，必当勉竭驽骀，销假任事；不敢稍耽安逸，自外裁成。 

　　除将交卸抚篆日期循例题□外，所有微臣钦奉恩旨赏假就医缘由，专折叩谢天恩，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　十月初四日（公历十一月初八日——即礼拜四） 

　　署闽抚葆（亨）奏为恭报接署抚篆日期折（九月二十二日京报） 

　　署福建巡抚兼台湾学政布政使奴才葆亨跪奏：为恭报接署抚篆日期，叩谢天恩；仰祈圣鉴事。 

　　窃奴才接奉督臣何璟、抚臣丁日昌会行，准吏部文开：光绪三年七月初五日，奉上谕：『丁日昌，着赏假三个月，准其回籍就医，福建巡抚，着葆亨署理』等因，钦此。跪耹之下，惶悚莫名！兹于八月初四日，奉抚臣檄委署福州府知府翁学本、署抚标中军参将庄镇藩将「福建巡抚关防」、「台湾学政关防」各一颗同王命、旗牌、文卷等件赍送前来；当即恭设香案，望阙叩头谢恩，祗领任事。 

　　伏念奴才，满洲世仆，樗栎材庸。溯自道光二十七年筮仕湖南，计令三十载，由牧守而洊擢藩司，历湘、黔而量移闽峤；荷隆恩之迭被，弥非分以滋惭。乃叨特达之知，荣邀恩命；忝摄封圻之任，权绾节符。宠锡自天，感深无地！查福建为负山滨海之区，连岁频遭水患；巡抚有察吏安民之责，岩疆尤重台防。现值内地绥辑灾黎，赈务甫有端绪，急需疏浚港道、兴办河工。且库储未充、税厘日绌，京、协各饷，数巨款烦；兼顾并筹，诸多不易。台湾则抚番、辟境、关矿、练军，事事须协机宜、在在均关紧要。奴才志虑短浅，深惧弗胜！幸督、抚臣擘画经营，规画周备；惟有率循成法，随时秉承，尽竭愚诚，勉图报称。万不敢因暂时署篆，稍涉懈弛：以冀仰副高厚鸿慈于万一。 

　　除另行恭疏题报外，所有奴才接署抚篆、感激下忱，谨缮折叩谢天恩，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　十月初五日（公历十一月初九日——即礼拜五） 

　　闽事杂录（一则） 

　　前报官宪禁止台湾开掘煤矿，盖非禁官矿，禁民矿也。然官民互开之阓狈矿一山，或攻其前、或凿其后，将必有相遇于矿中者矣。至民所开掘者，现已有十二穴云。 

　　十月十二日（公历十一月十六日——即礼拜五） 

　　粤督刘（坤一）奏总兵因病出缺折（九月二十九日京报） 

　　头品顶戴两广总督臣刘坤一跪奏：为总兵因病出缺，恭折由驿驰报，请旨迅赐简放，以重职守事。 

　　窃臣于光绪三年五月二十九日准兵部咨：四月初七日，奉上谕：『广西右江镇总兵员缺，着麦龙韬补授。钦此』。当因麦龙韬先经请假赴闽措资，尚未回粤销假；饬行即赴新任去后。随于光绪三年八月初八日，接据办理台湾抚番开山事务福建福宁镇总兵官吴光亮呈称：『总兵麦龙韬来台措资未就，在营投效。时值招抚生番及筹办开辟埔里等社，事务殷繁；麦龙韬不辞劳瘁，均能实力办理。并督运粮米赴璞石阁行营交收，感受瘴疠；病势日增，医治罔效，于光绪三年五月二十二日在营次积劳病故。已呈请闽浙总督、福建巡抚奏请该恤』等情具报前来。臣查该总兵麦龙韬系广东南海县人，前在两粤、闽、浙、陕、甘、江西等省剿匪出力，迭着战功；由武监生，历保记名总兵。旋经陕甘督臣左宗棠给咨回广东差遣，因资斧不继，请假赴闽措资，在台湾军营投效；钦奉上谕补授广西右江镇总兵，尚未赴任。据报该总兵在台感受瘴疠病故，殊堪悯恻！应如何奏请该恤？由闽省督、抚臣核明办理。合将总兵麦龙韬因病出缺、所遗右江镇总兵员缺紧要，相应请旨迅赐简放，以重职守。臣谨恭折由驿驰陈，伏乞皇太后、皇上圣鉴训示！谨奏。 

　　奉旨日录。 

　　十一初月二日（公历十二月初六日——即礼拜四） 

　　闽督何（璟）奏调署通判知县片（十月十七日京报） 

　　何璟等片： 

　　再，署澎湖通判刘家骢撤任，所遗篆务，查有本任噶玛兰通判洪熙俦老成练达，堪以调署。又，署南平县知县曾纪石撤任，遗缺查有本任沙县知县吴邦泰明干勤能，堪以调署。又，署嘉义县知县雷其达撒任，遗缺查有寿宁县知县吴凤笙干练有为，堪以调署。各该员任内，并无承缉盗案将届四参限满以及经征钱粮有关降调处分。由臣葆亨在藩司任内会同臬司李明墀具详——本任抚臣丁日昌未及核奏移交前来。除分檄饬遵外，臣谨合词附片陈明，伏乞圣鉴！谨奏。 

　　军机大臣奉旨：『知道了。钦此』。 

　　十一月十六日（公历十二月二十日——即礼拜四） 

　　厦门茶市 

　　台湾乌龙茶市，尚无涨落；上等茶所存底货甚多，价亦骤落，每担约贱洋一元左右。其余各茶，约存三万四千箱。浮梁买茶者仍坚持初该，不肯稍贬。计所销乌龙，统核不过五百余箱；而红茶则尽停制。想须俟明春新茶出市，始行试办也。按以上所言，皆系十月杪厦门通商总局来信。其近市如何，俟探明再记。 

　　十二月初一日（公历正月初三日——即礼拜四） 

　　淡水近事 

　　距台湾淡水厅之十里许，有地曰奔架；亦通商处也。向本见有福音堂，近为英国牧师麦忌主讲。兹闻士人与教中人意见不合，于上月十一日纠合二千余人拥至教堂，登时拆毁；并逼令牧师出境，毋得稍留，行将有不利焉。麦忌知不可以理谕，姑静以待之。嗣经英领事有闻，赶即知照淡水厅，请调兵弹压。无如淡水防兵止有百余名，若尽调往，非特于事无济，转恐激变；因即将此情照覆领事，并请转饬该牧师暂离奔架以避其锋，俟查办后再往传教；而麦忌则未之允也。此由「海龙」火船从淡水而赴香港传其大略如是；其详，容再探登报。 

　　十二月初二日（公历正月初四日——即礼拜五） 

　　恭录上谕（一道） 

　　十一月十三日，奉上谕：『都察院奏福建职妇林戴氏遣抱以「伊子林文明被林应时挟嫌捏控，委员凌定国索诈未遂，计诱擅杀，埋冤八载任控不提」等词赴该衙门呈诉』等语。此案于同治十年九月间林戴氏遣抱京控，奉旨交该省督、抚查办。光绪二年二月，该职妇复遣抱来京控诉；当经降旨令李鹤年等严讯。本年九月，据何璟等奏「此案尚未完结」；事经多年，岂容日久延宕！究竟林文明是否被杀冤抑？亟应澈底根究；着闽浙总督、福建巡抚亲提人证、卷宗，秉公严讯；务期水落石出，以成信谳。抱告民人马生，该部照例解往备质。钦此』。 

　　十二月十三日（公历正月十五日——即礼拜二） 

　　闽督何（璟）奏为循案酌保办理两届票盐出力之委员折（十一月十八日京报） 

　　闽浙总督兼署福州将军臣何璟、署理福建巡抚调补山西布政使臣葆亨跪奏：为循案酌保办理两届票盐出力之委员，恭折仰祈圣鉴事。 

　　窃闽省盐务自同冶四年改行票运，以初次试办征收课、耗、厘三项共银四十万五千余两，声请着为定额；全完该叙，未完该处。续因汀州盐厘岁无定额，归入额外盈余造报；又邵武等二十三帮商力难支，酌减盐厘二成：共应剔除银二万五千六百余两，实尚应征课、耗、厘三项银三十七万九千六百余两。又，加增台湾府新增额外课、厘银一万八千五百两，共额征银三十九万八千一百五十九两零。历届征有盈余，均将在事出力人员分别奏请奖叙在案。 

　　兹自同治十三年五月二十二日起、至光绪元年五月二十一日止十届期满，征收课、耗、厘三项共银四十三万四千七百八十两零；除额定征数并莆田局征收银三千二百四十六两零遵照部咨剔归另款造报外，计盈余银三万三千三百七十四两零。又，自光绪元年五月二十二日起、至二年五月二十一日止十一届期满，征收课、耗、厘三项共银四十三万七千五百九两零；除额定征数并莆田局征收银三千三百一十三两零外，计盈余银三万六千三十七两零。两届，共溢征银六万九千四百一十一两零。当此商疲销滞之时，在事各员实心实力、任劳任怨，认真整顿，成效昭然，不无微劳足录。据署福建布政使李明墀、盐法道卢士杰查明出力各员，循照历届请奖成案会详请奏前来，臣等复核无异。谨缮清单，恭呈御览。合无仰恳天恩，俯准量予奖叙，以示鼓励。谨合词具陈，伏乞皇太后、皇上圣鉴！谨奏。 

　　军机大臣奉旨：『该部该奏。单并发。钦此』。 

　　闽督何（璟）奏为请更正保奖笔误片 

　　何璟片： 

　　再，两江督臣沈葆桢前在福建台湾办理海防任内会折「奏保剿服番社并开山出力各员开单请奖」一折，清单内开「花翎留闽尽先补用游击李得胜、游击衔留闽尽先都司周士得，可否均以参将留闽尽先补用」等因；光绪元年十月十六日，内阁奉上谕：『李得胜等，均着以参将留于福建尽先补用。钦此』。转行钦遵去后。兹据臣标中军副将刘春田禀：准参将李得升咨称贵州玉屏县人，由行伍，频年巴师广西、湖南、湖北、江南、浙、闽等省剿匪着绩，递保至花翎留闽尽先补用游击。同治十三年，奉札调赴台湾防范北路后山，进扎新城；于「开山抚番」案内，蒙奏保以参将留闽尽先补用。兹奉颁奖札内开：「得升名字误写「得胜」，似系字音相近，当时笔误所致」。惟原保大臣沈葆桢现已升任两江总督，远在江宁，长途往返不易；应检同奖札就近由闽奏咨更正等情。由该副将转禀前来，臣复核无异。合无仰恳天恩，俯准敕部查案将原保该参将李得胜之名更正李得升注册，以昭核实。除咨部臣查照外，谨附片陈情，伏乞圣鉴训示！谨奏。 

　　军机大臣奉旨：『兵部知道。钦此』。 

　　十二月十六日（公历正月十八日——即礼拜五） 

　　恭录上谕（一道） 

　　十一月二十七日，奉上谕：何璟、葆亨奏「总兵积劳病故恳请优恤」一折，已故广西右江镇总兵麦龙韬，自咸丰年间投效军营，从征广东、广西、福建、浙江、江西、陕西、甘肃等省，身经数十战；光绪二年，复至台湾助理抚番事务，力穷险要，备历艰辛。旋因感受瘴气，在营病故；殊堪轸惜！麦龙韬，着交部照军营立功后病故例，从优该恤，以彰忠荩。钦此』。 

　　十二月二十八日（公历正月三十日——即礼拜三） 

　　都察院全（庆）奏为奏闻请旨折（十二月初二日京报） 

　　都察院左都御史臣全庆等跪奏：为奏闻请旨事。 

　　据福建职妇林戴氏遣抱以「匿奸掯案，任控不提，冤埋八载」等词赴臣衙门呈诉。臣等公同讯问，据抱告马生供：家主母林戴氏遣递呈词，求阅便悉。 

　　查原呈内称：『氏年八十七岁，福建彰化县人。次子副将林文明，于同治二年随同长子前福建陆路提督文察剿办林、戴、洪三姓台匪。台地肃清，文察奉调内渡，殉难漳城，蒙恩赠衔、予谥。同治六年间，逆族林应时挟前剿捕之嫌，捏控罚捐为霸产；文明申诉府、县，案悬未结。奸员凌定国藉委索诈洋银八千圆，拂诈衔恨；谋耸镇、道，于九年二月间，携正月十六日本道印示一纸，内有「文明伏诛，胁从罔治」等语，复来吓诈。据云「酬以重金，不难了事」。文明将示扣留，定国知诈败露，诡许结案，于三月十七日会县王文棨传讯，擅杀文明于县堂；复禀镇、道，捏称叛逆，并遍贴「文明谋反有实据」印示，诬陷成谳，冤惨滔天。氏于同治十年七月，遣抱林秋赴京呈控，蒙院以「擅杀职官」等情奏奉谕旨：「着闽浙总督、福建巡抚确查详查，奏明办理」等因，钦此；遵委台湾府周懋琦查覆。府主欺死救生，徇情袒覆；前督宪李洞冤，逐条驳斥，饬凌定国实禀，并飞调王文棨来辕，不准稍有欺饰，一面饬提林应时质讯。定国仅以诡计耸覆，并不归案。林应时诬控一节，前后供词不符，已由首府林庆贻详请善后局查覆。旋据覆称：「当时捐需原案，银数委系六千圆。定国知应时案败，祸必及身；嗾同王文棨央求台湾道夏献纶代为开脱，授意前署彰化县孙继祖串捏黄连蒲二十年前无着之命案，蒙详抵制。氏逐层揩驳，粘结呈明。嗣后行提见证，本无其人，如何能解。案延三载，氏迫于光绪二年正月间遣抱李祥到京续控，又蒙奏奉谕旨「交李鹤年、丁日昌督同臬司亲提研究，定拟具奏」。氏迭次呈催，经谳员锺鸿逵提讯二次，不准言及两示与定国陷杀等情，祗劝氏看破了结。氏亲向前府主呼冤，府主为案情重大，非谳员所能结详，请抚宪亲提；抚宪批司、司又批府，互相推诿，延宕埋冤——各批抄呈。泣思定国之噬诈陷杀，一有正月十六日先期杀示、一有「谋反有实据」道印告示；是两示，为此案铁据。定国为此案渠魁，非澈究两示、提审定国，何以判虚实而成信谳！氏子果有逆谋，全家情甘同坐；否则，定国诬杀之罪，亦法律所难容！岂有八载呼冤、两奉谕旨，而首犯尚是案外逍遥！氏以残年远冒重洋，身羁千里，求与当堂对质而不能。氏长子临难捐躯，伤悼未泯，次子复遭冤杀；污蔑忠门，生难甘心、死不暝目！万不得已，遣抱三次奔京沥诉』等语。 

　　臣等查该职妇林戴氏遣抱马生呈称伊次子副将林文明被逆族林应时挟嫌捏控，委员凌定国索诈未遂，诬以「叛逆」，谋耸镇、道并会同该县计诱擅杀，有印示两纸足据；氏含冤遣抱两次京控，先后奏奉谕旨交该督、抚讯办。乃谳员以情节重大，救生欺死，呈催数十次，该凌定国并未赴案各情。且据呈该署府翁学本面谕「此案冤情，各宪尽知；无难秉公伸雪」。何以两次奏交重案，延宕八年，不提不讯！控关妄杀诬逆、延案庇奸，亟应澈底根究。谨抄录原呈，恭呈御览；伏乞圣鉴训示！ 

　　再，据该抱告结称林戴氏在何衙门控告，伊不知悉；合并声明。谨奏。 

　　奉旨已录。 

　　台番向化 

　　昨轮舟到申港，有估客传来云：台湾之地，民、番素好伺杀；盖习俗所贻，群推杀人为雄长。年间杀毙左近过路民、番不下数百人；人之畏番，有甚于畏豺狼者。前次官军亦有督率大队进剿兼行招抚之术，奈愚番凶悍，习与性成；剿抚虽加，顽梗莫化。百数十年来，大抵如斯。而且该番旧俗聚族岭林而居，裸以为饰；廉耻斲丧，礼义蔑如：是诚顽不易化者矣。不图去年以来，丁大中丞奉命东渡，亲历台疆；檄饬官军部署、巡视台湾各路防营，整肃戎行、严修吏治，彰善瘅恶，易俗移风。所檄大员，亦无不认真纪律、勤劳实效。其驭民、番也，则治安有道、剿抚有方；当恶番复叛，择尤惩办。其进剿之际，则用以威，而威无不凛；自剿以后，则孚以德，而德无不周。于是畏威者慕义、感德者铭仁，起视民、番，莫不翕然归化、焕然一新。且也，台南民、番闻丁大中丞请假归里，感格难忘；于小春朔日时，竟有制就「德政」万人衣、伞、牌、匾十数副，会集各庄绅耆及前后山番目，纷纷数十人踊跃欢忻，附「长胜」轮船内渡，直至揭邑敬颂，以表输诚。但该生番久处深山，梼杌性成，顽不易化；今竟知礼识义，不远千里内渡而颂大中丞之德，此台地以来所未睹。又见生番到汕登岸时，异言异服；而内地之男妇老幼闻者，莫不争观。向非丁公之德恩所及沦肌浃髓，安能使黎民感怀、生番向化如是其一道同风乎！睹兹台、淡各路咸臻实化，垦、矿诸务次第举行，得有成效，防务随可节需，不为全台之鸿福也哉！  
清季申报台湾纪事辑录七

　　光绪四年（戊寅） 

　　拯船颁赏 

　　闽督何（璟）奏为总兵随征积劳病故乞恩该恤折（三年十二月十三日京报） 

　　闽督何（璟）奏为拣补海外要缺同知折 

　　书「都察院奏福建林戴氏呈控冤案折」后 

　　闽省大计 

　　生番犷悍 

　　恭录上谕（一道） 

　　发抄旨一道（正月二十三日京报） 

　　闽督何（璟）奏复核弁兵缺额随同改移缘由片（二月初三日京报） 

　　闽督何（璟）奏已故大员恳入祀名宦折（正月二十七日京报） 

　　闽水师提督彭（楚汉）奏巡洋情形并撤巡日期折（二月十三日京报） 

　　领事赴台 

　　生番杀人 

　　闽抚丁（日昌）奏为遵旨恭折覆陈折（三月十四日京报） 

　　台湾议造火车路 

　　抄发旨一道（三月二十六日京报） 

　　闽督何（璟）奏斩枭重犯就地惩办片 

　　煤说 

　　闽督何（璟）奏恭报交卸将军印信并海关关防日期折（三月二十八日京报） 

　　恭录上谕 

　　台湾近事 

　　上谕一道（四月初七日京报） 

　　招民开垦 

　　四月分教职单（四月二十六日京报） 

　　闽抚丁（日昌）奏病势反复请准开缺调理折 

　　台湾风灾 

　　江督沈（葆桢）奏提督积劳病故恳恩优恤折（五月初四日京报） 

　　趣召琉球国主 

　　闽抚接印 

　　恭录上谕 

　　闽浙督何（璟）奏台湾府城突遭风灾情形片（七月初一日京报） 

　　发抄旨二道（七月初二日京报） 

　　闽浙督何（璟）奏覆查风灾据情陈奏片（七月二十五日京报） 

　　闽浙督何（璟）奏拣员请补海外知县折 

　　闽浙督何（璟）奏拣员调补海外知县折 

　　闽浙督何（璟）奏拣员升补知县折（七月二十八日京报） 

　　发抄旨一道（七月二十九日京报） 

　　台番复叛 

　　闽浙督何（璟）奏筹解山西赈款分晣胪陈折（八月初六日京报） 

　　闽浙督何（璟）奏仓储被水耗折设法赶筹补足片 

　　署闽抚吴（赞诚）奏恭报接篆日期折（八月十九日京报） 

　　闽浙督何（璟）奏请给还总兵官挂印字样缘由片（八月二十五日京报） 

　　闽浙督何（璟）奏请归并防营统领片 

　　署闽抚吴（赞诚）奏台湾学政改复旧制并卸办学政日期折（八月二十六日京报） 

　　调兵赴台 

　　前闽抚丁（日昌）奏为解饷助赈片（九月十二日京报） 

　　前闽抚丁（日昌）奏为绅士捐赈恳恩优奖片（九月十三日京报） 

　　前闽抚丁（日昌）奏为绅士捐赈恳恩优奖片（九月十三日京报） 

　　恭录上谕 

　　闽浙督何（璟）等奏为官绅捐赈银米数目折（十月初十日京报） 

　　台番绥靖 

　　台南产蔗 

　　淡水疾疫 

　　西人论台湾 

　　西人论台湾废弃各事确有所见说 

　　恭录上谕 

　　恭录上谕 

　　台番感德（按自此至十一日，并见广告栏） 

　　闽浙督何（璟）奏请巡抚渡台开支经费片（十一月初九日京报） 

　　闽浙督何（璟）奏台北新设专学分别改拨文武学额折（十一月初十日京报） 

　　署闽抚吴（赞诚）奏请准开署缺仍回船政工次医调折（十一月十三日京报） 

　　正月十二日（公历二月十三日——即礼拜三） 

　　拯船颁赏 

　　琉球一国，向隶中朝藩服；世修职贡，史不绝书。其国中航海诸商船若在中国洋面遭风失事，地方官循例抚恤，封疆大吏专折奏闻；诏谕皇皇，必令无使一夫失所。其所以怀柔远人者，实属无微不至。故琉球虽僻在海隅，服教畏神，未敢稍替。不料日本时怀觊觎之心，或遥胁以兵威、或隐敷以德意，必欲使琉球屈膝称臣而复快。今者，日王又特发铜瓶一对，赏「竭力克」火船之主；盖希世之奇珍也。探其颁赏之由，则缘去年六月中，该船从日本而往香港，中途遇琉球遭风船只，即竭力援救，船中六人共庆更生。该船既至香港，将六人交日本领事，后又附舟载回其国。日王以该船能救其藩属之民，遂不吝宝器以励其余也。信若是，日本之未能一日忘琉球，已可概见矣。 

　　闽督何（璟）奏为总兵随征积劳病故乞恩该恤折（三年十二月十三日京报） 

　　闽浙总督兼署福州将军臣何璟、署理福建巡抚调补山西布政使臣葆亨跪奏：为总兵随征番社，染受瘴疠，积劳病故；胪陈事实，吁恳天恩饬部该恤，以彰忠荩而励戎行事。 

　　窃查两广遇缺题奏总兵麦龙韬，光绪二年八月由粤东请假，赴台措资。总兵吴光亮正在前山中路招抚番社，巡勘路上染瘴重病，调治未痊；因与麦龙韬向在江、浙、闽、粤等省征剿发匪共事多年，深知其血性过人、勇往任事，留在营中助理。当开通牛辒渡至璞玉阁等路时，麦龙韬锐意深入番巢，穷其险要；亲搜榛莽，茧足重山。时或夜履危崖，露坐达旦；或山行遇雨，遍体淋漓。出入林箐中，凡数阅月；面目黧黑、形体焦枯，其志未尝少懈。所遇生番，皆反复开导，宣示朝廷德意，曲尽拊循；埔里各社番咸知感奋，归化益多。吴光亮于本年二月调往后山，麦龙韬偕至郡城；抚臣丁日昌见其朴勇，即欲奏请留闽。已闻补授广西右江镇总兵之命，益加感激天恩，亟思靡躯图报。自以曾经身历前、后山各社，番情、地势全局在胸；吴光亮甫经移营，一切正需襄理，自应始终其事。明知后山一交夏令，瘴毒尤重；不惮劳瘁，慨然请行。盖其「鞠躬尽瘁」之志，蓄于平日者久矣。复因军行以粮饷为要，督押商船装载粮米、药材，冲冒风涛，驶抵成广澳，设法挽运上岸；即亲赴南八社鼓励番丁赴澳助运，并帮同吴光亮相度地势，督筑营垒。五月中旬，吴光亮赴卑南与船政臣吴赞诚会商事宜，麦龙韬已因触受暑瘴，头晕身热；仍力疾前往秀孤峦，按社安抚。适连日风雨大作，念新筑各营垒尚未坚稳，复冒雨驰回璞石阁，督率加工修补。工甫竣，而病势增剧；延至五月二十七日，在璞玉阁营次病故。临危时，副将吴光忠等亲往看视；麦龙韬伏枕流涕，自称「此生不能效力海疆，辜负生成；愿矢来生犬马之报」。语讫，遂瞑；无一语及家事。合营闻知，莫不感恸。当经吴光忠等经理后事；璞玉阁地既荒僻，备办棺衾均难完好，祗得草草殡殓，就地浮葬。据吴光忠禀报，复经批查呈覆前来。 

　　臣等查麦龙韬于咸丰八年，由武监生投效军营，从征两粤、闽、浙、江西、陕、甘转战七省，历十余年；身经数十战，累功洊升专阃。为人勇敢朴诚，能与士卒同甘苦。生平酷嗜书籍，殁后查检行李，惟余旧书两簏，尤为近时武职中所罕见；而竟未尽其用，实堪悼惜！合无仰恳天恩，饬部将已故广西右江镇总兵麦龙韬照军营立功后病故例，从优该恤，以彰忠荩而劝将来。理合会同督办船政臣吴赞诚合词恭折具奏，伏乞皇太后、皇上圣鉴，训示施行！谨奏。 

　　奉旨已录。 

　　闽督何（璟）奏为拣补海外要缺同知折 

　　闽浙总督兼署福州将军臣何璟、署理福建巡抚调补山西布政使臣葆亨跪奏：为拣补海外要缺同知，以资治理；恭折仰祈圣鉴事。 

　　光绪三年八月二十九日，准吏部咨：『闽省奏「候补同知直隶州孙继祖请补台湾府中路抚民同知」，核与定章不符。应毋庸该。其台湾府中路抚民同知要缺，应令另行拣选等因具奏，奉旨：「依该。钦此」；坐七月二十日』等因。当即转行去后。臣等与藩、臬两司在于内地现任同知逐加遴选，非现居要缺、即人地未宜，一时实无堪调之员；即应升各员，亦遽难得其选。兹查有候补同知蒋维垣，年五十二岁，奉天辽阳州举人；同治癸亥科中式进士，改翰林院庶吉士。乙丑科散馆，授职编修。五年，大考翰、詹，奉旨改为内阁中书。九年，补授实缺，截取引见，记名以同知用。援例呈请分发，捐指福建候补。光绪二年闰五月二十日，到省缴照。该员朴实循谨、才识老成，以之补授台湾府中路抚民同知，堪以胜任。惟调缺请补，与例稍有未符；而人地既非不宜，应照章程尽先补用。合无仰恳天恩，俯准以候补同知蒋维垣补授台湾府中路抚民同知，俾要缺不致虚悬，实于地方有裨。如蒙俞允，该员系候补同知请补同知，衔缺相当；毋庸送部引见，并免核计参罚。据署藩司李明墀、署臬司叶永元会详前来。除咨部外，臣等谨合词恭折具奏，伏乞皇太后、皇上圣鉴，敕部该覆施行！谨奏。 

　　军机大臣奉旨：『吏部该奏。钦此』。 

　　正月十四日（公历二月十五日——即礼拜五） 

　　书「都察院奏福建林戴氏呈控冤案折」后 

　　国家明慎用刑之意，至深且远。京外理刑衙门十有余处，各大小臣工宜如何仰体朝廷，悉心办事，毋枉毋纵；而于人命重案，尤不可轻率玩延，使覆冤莫雪也。夫一案之肇始在州、县，而总汇在臬司。至由司达院，案已牢不可破，往往如详办理；而出入生杀之权，全操诸在下。朝廷特恐外省理案或多枉纵，许案内人赴步军统领、都察院两衙门呈控。盖二处皆为朝右之官，据情奏闻，使下情不壅于上；而又不能逐案提审，且民间刁风亦不可长，故正批发各原省督、抚亲提人证、卷宗督同臬司秉公讯拟：正以见朝廷之耳目甚长，不容外省理刑各官逞私率意而已。自此以后，案遂有「钦案」之名，阴以警惕外官也。然此等奏交案件，往往经督、抚饬发该管知府提讯或委员会审；上下瞻庇，不过将原讯供招使犯者复述一通，照录上详复奏了事，而案中情节、原拟罪名，居然不改一字。其京控各节，或以为希图翻脱，避重就轻；或以为怀疑妄控，捏改朦混：仍属含糊不明，掩饰过去。而犯罪者生则受枉、死则埋冤，势必使其无可昭雪而后已。以故京控之案，经奏交后，平反者百无一、二。虽刁风可恶，然百人中岂竟无数人实在含冤耶！且图翻捏控，苟使满纸虚言，督、抚奉行故事，必不获允；在控者亦何为而徒花讼费、空掷川资哉！虽然，婚田小事，出入尚不重大；惟人命案件，苟亦执成见、徇属官，恐朝廷可蒙、平民可欺，而天理终不可逃、良心亦不可丧也！况事关妄杀职官、匿奸悬案，尤为情节之重耶！ 

　　林戴氏所控，前经见诸邸抄，亦系奉旨发交之案。今又如前呼冤，特旨交讯；而原控情节，备述于总宪之折内，钞发颁刊，使人人共见之。究竟此数年内仅经谳局讯问，并末亲提；将毋玩视谕旨乎！且所呈委员凌定国捏诈诱杀一节，全无影响；皆林戴氏之虚词乎？谳员救生欺死，庇匿凌定国延不到案；该府翁学本面验各情，督、抚竟不闻不问乎？案为奏交，督、抚纵不亲提而转委其属，亦当时不去心、频频催问，而竟至于八年之久；是属员玩大吏、大吏玩朝廷矣！诛其心，尚可问哉？ 

　　夫林文察奉调殉难，死受国恩，荣及泉下。其弟文明以军功洊保二品武员，纵其人之行为不可深知，然昆季联翩，二难竞爽；推求其心，尚不至于叛逆！或武夫粗暴、野性末驯，不知制度体统则有之；其罪在军务严急之时，亦未必遂可置之死地！县堂之上，非将帅坛前，亦断无即请军令正法之事；乃不明不白而死，其冤已立见矣。林戴氏瘴乡老妪，以生子为国家立功，故荣膺一品之封；既见长子殉难、又见幼子惨杀，能不痛心！年逾八十，跋涉道途沥诉冤情，冀为昭雪；而使其延搁多年、悬而不讯，忍乎、不忍乎！ 

　　凌定国虽系职官，但案情甚重；即使以擅杀平民牵涉案内，亦必对簿公庭，而况死者副将、控者封母，得恃符而不到耶！夫林应时所控罚捐霸产一案，即坐实文明为霸产，亦非死罪；身不「叛逆」，安得谓伏诛！道台印示内「文明伏诛，胁从罔治」之语，何从而来？文明即属有罪、法当论死，则林应时控案在同冶六年，文明申诉府县，亦既投案；此时何不讯办？而迟至九年二月，始有道台印示，于三月会审擅杀乎！其中疑窦层出，即不尽如林戴氏呈词；而凌定国之上下其手，亦可概见。李制军之驳斥，诚洞悉其冤矣；顾何以饬传不到！而第二次奏交后，又被谳员阻供、司府互推乎？ 

　　朝廷立法如此周详，而外省办事如此含糊。人命重案，尚忍为之；则又何事不可忍耶！惟愿此次奉旨发交之后，不如前两次之因循庇护，则覆盆可雪，而浙江胡、杨诸公之覆辙亦庶乎其免矣。 

　　二月初五日（公历三月初八日——即礼拜五） 

　　闽省大计 

　　去腊封印前，闽省举行大计。保荐十员：福州府延楷、台湾府张梦元、淡水同知陈星聚、闽县吴光汉、永福县郑宗瑞、仙游县华椿、惠安场赵世恩、金门县丞恒锐、布库大使金汝奎、安溪训导郭继昌；参劾十员：不谨官沙县吴邦泰、下淡水县丞李烛龙、南日县丞朱元逵、泰宁教谕叶玉钊，罢软官宁德县尹自超、浔美场高源，年老官长乐县王仲汶、凤山典史任荣光，不及官光泽县田畴，浮躁官康店巡检胡祖荫。内有长乐令王仲汶早已撤任，寓西门大兴店；一闻被该，即夜悬梁，幸绳断救苏。王令年已七十有二，宦兴尚浓；遂寻短见，亦可哀矣！康店巡检胡祖荫，在省五年，避债无台；一闻被该，手刃少妻，自赴南台万寿桥投水，均经闽、侯两县验明殓葬，更可惨矣！ 

　　二月初六日（公历三月初九日——即礼拜六） 

　　生番犷悍 

　　前日客有自台湾来者，谈及开山一事甚非易易。生番岩居穴处，野性难驯；究竟内有若干人，亦无从约计。峻岭危崖，行径莫辨。官军深入险地，尽有走一、二日而不见一人者。亦有甫行数十里，生番已呼啸而出，强弓毒矢，密若飞蝗；中之者不无立毙，盖箭镞皆煅以毒药也。或遇深林密箐险要之所，官军方以为四顾无人，径情直往；不知生番早暗设弩弓，一触其机，顷刻发作，有避之不及避者；而谓能以力争乎！更有难者，莫如涧泉。官军能持粮，不能带水；而山中之水少饮之，辄即腹涨而病；求其得愈，十人中不过一、二；则又不特限于人力，并限于地势矣。现虽经大宪极力经营，多方布置；然修文德以不来、厉武功而无用，欲其向化归顺、服教畏神，恐非旦暮可几矣！昨又接福州游客来函，知台地番奴乘隙劫营，实难悉数。客腊，罗斗山都戎亦已遇害；同时精兵五十四人，无一生还。此外，或截杀十余人、数十人，无月无之。其犷悍若此，正不知何日可奏肤功耳！ 

　　二月十五日（公历三月十八日——即礼拜一） 

　　恭录上谕（一道） 

　　正月二十三日，奉上谕：『前据李鹤年等奏：「会筹河南赈需，请截留漕粮，拨解米榖捐款」；当谕令户部该奏。兹据该部分别准驳，奏明请旨。李鹤年等所请截留漕粮，既据该部奏称：「上年因山西、河南被灾，业经分拨江安、山东起运漕粮，备支赈款；并将江、广采买米石，拨给山西。本年京仓所入较少，若再行截留，则仓储更形缺乏；殊非慎重根本之道」等语。所有该署抚等请将本届江安漕粮九万余石全数截留之处，着毋庸该。至直隶现存平粜余米三万石，着李鸿章即行派员运往河南，俾资赈济。其江苏义仓积榖能否分成酌借？着吴元炳据实具奏。台湾捐款洋银五十万元已否动用？能否借拨？着该督、抚迅速奏明办理。余依该。本日复据翁同龢奏「请将江安漕米拨充河南赈需」一折，该侍郎于遵该事件如与该部堂官有意见不同之处，自可单衔具奏；乃既于该部该覆折内列衔该驳，复另折奏请允准，殊属两歧！嗣后臣工陈奏事件，不得自相歧异，以符政体。钦此』。 

　　二月十六日（公历三月十九日——即礼拜二） 

　　发抄旨一道（正月二十三日京报） 

　　何璟等奏「台湾酌改营制守备以下等名目」；奉旨：『兵部该奏。钦此』。 

　　二月十八日（公历三月二十一日——即礼拜四） 

　　闽督何（璟）奏复核弁兵缺额随同改移缘由片（二月初三日京报） 

　　再，「台湾酌改营制」案内，经前办理台湾等处海防兼理各国事务臣沈葆桢恭折会奏：台湾镇总兵撤去「挂印」宇样，归巡抚节制，移扎安平；即将安平协副将裁撤，以镇标中营游击随总兵驻安平。其台协水师中、右两营都司，改为镇标陆路左、右两营都司；原设镇标左营游击，改为抚标左营游击，随巡抚驻台。其抚标原设两营，仍行驻省；改左营为中营，即以中军参将领之。原设台协水师左营游击，改为台湾北路协左营游击，归北路协副将管辖。守备以下弁兵缺额，均仍照旧。准到部臣会该咨覆：所奏所有台地改驻将备各缺，应均作为台湾陆路题补之缺；即令该抚会同该督拣选请补等因在案。 

　　臣等覆查台湾改设营制，事关创始；亟须随时妥筹、悉心厘定，以期画一而免纷更。除台北添设一府三县各该处营汛应否增改、移拨另再该奏外，所有先经该改之抚标左营、台镇三营、北路左营，查核沈葆桢等原奏只该游、都以上移改缘由，其守备以下弁兵缺额声明照旧；其作何照旧之处？并未分晰指明。现经臣等覆加查核：台镇左营既经改作抚标左营，其守备、千总、把总、外委、额外及额设步战守兵，均应随同游击改作抚标左营弁兵，驻扎郡城；其台镇中营之守备、千把总、外额等弁兵，并应随同台镇移驻安平。台协水师中、右两营既改镇标陆路左、右两营，台协左营改作北路协左营，则台〔协〕中右营之千把总、外额等缺自应作为镇标左、右营缺额，台协左营守备以下等缺亦应作为北路协左省缺额。所有该三营额设水兵，并应统作陆路兵额，分别归标操演募补，方符营制。再，原驻省城之抚标左营改为中营，其原设备弁兵额亦俱应改为中营名目，蔗免参差而有归辖。以后补缺及考拔各额得归营分，不致纷歧。是否有当？除咨部查照外，臣等谨合词附片陈请，伏乞圣鉴，敕部核覆施行！ 

　　至台镇左营守备林鸿钧病故，遣缺先奉部咨「应用尽先人员」，行令遴补。现因此缺系应作抚标左营守备员缺，容俟此案奏奉部该覆准，再行照章请补。谨合并声明。谨奏。 

　　军机大臣奉旨：『兵部该奏。钦此』。 

　　二月二十日（公历三月二十三日——即礼拜六） 

　　闽督何（璟）奏已故大员恳入祀名宦折（正月二十七日京报） 

　　闽浙总督兼署福州将军臣何璟、署理福建巡抚调补山西布政使臣葆亨跪奏：为已故大员功德在民，吁恳入祀「名宦」以光盛典；恭折仰祈圣鉴事。 

　　窃维圣世旌贤，百代树人臣之表；明禋报德，千秋隆秩祀之仪：所以彰闇循良、懋昭忠荩也。兹据绅士前湖北巡抚郭柏荫等呈称：『原任福建巡抚、追赠太子少保王凯泰，起家词馆，从事戎轩；陈臬浙江，开藩粤□：历官政绩，遐迩周知。泊其秉节入闽，典武闱而鉴空衡平，司秋试则风清弊绝。通经致用，拓广厦以庇寒儒；整俗观风，怀好音而集泮水。躬行俭德，首毁淫词。既而奉命渡台，备尝艰苦：随行仆从，司行李者两丁；手治官书，对青灯于午夜。恶牛鬼蛇神之说，无取狂夫；杜城狐社鼠之奸，先绳悍卒。为百姓力除鸩毒，烟禁特申；悬三尺以戒猪奴，博徒知儆。身婴瘴疠，始返重洋；病入膏肓，竟成朝露！囊中长物，惟有图书；身后去思，遍于妇孺。特颁世赏，子孙并锡簪缨；予建专祠，血食常沾俎豆；易名彰其文德，赐恤以表勤劬：固已恩綍迭颁，重泉知感矣。柏荫等久居编蔀，同志甘棠。岘山望羊傅之碑，依然堕泪；颍水溯雍奴之治，无自扳辕。墓木犹新，人其宛在；涧苹用荐，礼亦宜之。开具事迹，佥恳转详奏请入祀名宦祠，以顺舆情。至故官子弟，并无现官九卿及曾任九卿』等情。由署布政使李明墀会同署按察使叶永元照造事迹清册，详请具奏前来。臣等伏查原任福建巡抚、追赠太子少保王凯泰，自翰林起家，历官司道，洊膺疆寄：历中外几二十年。所至惟以正己率属为心，而于地方利弊尤所留意；莫不乘时因革，抉剔靡遗。至今奉为楷模，遵循不易。台湾之役，开山抚番、征兵筹饷，殚竭心力，瘴疠交攻；染疾卧床，犹伏枕办事，强作支持。殆痾渐沈，始从僚属之劝，扶病内渡；而膏肓莫救，且不起矣。身后囊橐萧然，无殊寒畯。柩回原籍之日，阖城士庶为之泣下；至今父老谈其遗事，莫不感概歔欷，声泥俱堕。盖其遗泽入人之深，历久弗渝有如此者。前蒙圣恩赐恤、予谥，建立专祠，荫及后裔；是其官声政绩，久邀圣明洞鉴之中。现据绅士前湖北巡抚郭柏荫等呈请入祀「名宦」以伸遗爱，良由爱戴之深，不能自已。第督、抚入祀「名宦」，例应具题；今该绊等呈请具奏，核与定例不符。惟查原任福建巡抚徐宗干入祀福建名宦祠，奏奉谕旨允准有案，相应援照改题为奏。合无仰恳天恩，俯准原任福建巡抚、追赠太子少保王凯泰入祀福建名宦祠，以顺舆清而褒忠荩。 

　　除将事实清册咨部查照外，谨会同福建学臣孙诏经恭折具陈，伏乞皇太后、皇上圣鉴，敕部核覆施行！谨奏。 

　　军机大臣奉旨：『礼部该奏。钦此』。 

　　二月二十七日（公历三月三十日——即礼拜六） 

　　闽水师提督彭（楚汉）奏巡洋情形并撤巡日期折（二月十三日京报） 

　　福建水师提督奴才彭楚汉跪奏：为巡洋往返事毕，谨将洋面情形同撤巡日期恭折具陈，仰祈圣鉴事。 

　　窃照案奉上谕：『嗣后沿海水师各提、镇，着于每岁出洋时具奏一次；俟巡洋往返事毕，即将洋面如何情形，据实具奏』等因，钦此钦遵在案。 

　　伏查闽中洋面，南与粤东接坏、北与江浙连疆，大海汪洋，四通八达；巡缉抚绥，在在均关紧要。奴才渥沐天恩，忝膺重寄；自应正躬率属，讲求洋政，实力筹防。遵于光绪三年二月二十八日驾坐「靖海」轮船，亲统战哨师船，出洋督缉；奏报在案。现已巡过南北各洋，凡属远近澳口岛屿、内外港■〈氵义〉偏僻危险处所，悉皆躬亲周历，并无奸匪潜踪。察看所辖各标营员弁舟师，咸知奋勉巡缉，罔敢懈怠；尚属商渔乐业，海宇肃清。际此隆冬，正民间收成之候；厦门为通商要口，与澎、台为犄角，为闽省之门户，华洋杂处、梯航络绎，商贾辐辏、居民云集，宵小最易觊觎：水陆巡防，均宜严谨。奴才自办理海防，先后扼要筑建炮垒五处，拣派兵勇驻守操防，督饬训练演习。上年钦遵谕旨，量更营制，将提标各营额兵酌按五成抽练成军，立为「靖海」中、左两营；合之前立「南」字前营练勇共成三营，不敷分布。本年春间，咨商督、抚臣新募壮勇一营，立为亲兵营，遴委久经战阵将弁管带。合之练兵练勇共成四营，分驻各炮垒认真操防，朝夕训练，演习洋鎗、大炮，务期一律精锐，以收实效而固海防。奴才应即照例暂回，固守地方，清厘庶务；勤督各营兵勇操练演习，沿海勘察地势，扼要分立方堆，夜间轮派兵勇驻堆守望，并派弁带队分段四处梭巡，以昭缜密。当于本年十一月初三日撤巡回营，仍严饬在洋各弁照常巡缉；如有匪船潜出窥伺，即驰报奴才亲往督捕，断不敢因撤巡在先稍事疏忽，以期仰副圣主轸念海疆有备无患之至意。合将撤巡日期同洋面情形，恭折具奏，伏乞皇太后、皇上圣鉴；谨奏。 

　　军机大臣奉旨：『知道了。钦此』。 

　　三月初一日（公历四月初三月——即礼拜三） 

　　领事赴台 

　　本埠英国嘉副领事卸事回国，已列前报。今复探悉台湾之领事因公远出，是以声请暂理两月；一俟正任到台，再行回国云。 

　　三月初十日（公历四月十二日——即礼拜五） 

　　生番杀人 

　　台湾之三元潭地方，土宜茶叶；开垦以后，弥望皆茶林也。有人于就近搭盖茅棚，以便采茶工作之栖止。月之初三日夜，工众悉入睡乡，突有生番数十名撞门而入；工众措手不迭，尽遭戕杀。群斫其头，悬于身耕；并搜括棚中所有，携回山中。后经官军知悉，欲查凶手，迄今不能得。呜呼！生番之嗜杀如此，安得一旦犁其庭而捣其穴哉！ 

　　三月二十七日（公历四月二十九日——即礼拜一） 

　　闽抚丁（日昌）奏为遵旨恭折覆陈折（三月十四日京报） 

　　福建巡抚臣丁日昌跪奏：为遵旨恭折覆陈，仰祈圣鉴事。 

　　窃臣前于十二月十三日，钦奉谕旨「赏假三个月，安心调理」；当经恭折叩谢天恩在案。兹又钦奉寄谕：『据何璟等奏称：「台湾一切事宜，皆丁日昌办理未竟之绪；现在后山番情未靖，请饬销假回任」等语。丁日昌向来勇于任事，不辞艰阻；现如病体稍痊，不必拘泥假期未满，迅速赴闽，以副委任。钦此』等因。臣何人斯，仰荷天语褒嘉，感激涕零，不能自已！恨不即刻驰赴台湾，迅将后山番务料理就绪。适接台湾道夏献纶称：『总兵吴光亮、孙开华等亲自督率兵勇触瘴冒险，于上年十二月十九、二十等日已将后山阿棉山、纳纳社两股凶番巢穴全行攻破，擒斩无数；剿抚兼施，群番均皆震服。夏献纶力筹米粮、军火，源源接济；番情可冀一劳永逸』。是则后山番务业已就绪，可纾九重宵旰之忧。而臣因求效过急、服药过杂，以致隔食吐血、脚肿气喘诸症相乘而至；且脚肿近竟至膝，比前尤剧。福建藩司周恒祺自粤赴闽，路过臣寓；亲见臣病势狼狈，寸步难移。臣又因山西等省旱荒异常，我皇太后、皇上旦夕焦劳，臣虽在籍养痾，亦不敢稍耽暇逸；谨力疾会同官绅认真劝捐，并分派员绅前往香港、新嘉坡、暹逻、安南等处广劝赈捐，以期多多益善，急救灾黎。是臣苟能效一分之劳，断不敢惜一分之力。惟劝捐一事，仅借口笔之劳，力疾尚可从公；至疆圻重任，则必须精力强健、全神贯注，方能四照无遗。臣惟有趁此番情安帖、海疆静谧，赶紧医调；一俟三月间假期届满，臣倘稍可搘拄，即当迅速驰赴闽省，以期力效涓埃，藉报高厚鸿慈于万一。 

　　所有台湾后山番务业已平靖、微臣病势尚未就痊、现在赶紧医调情形，谨专折覆陈，伏乞皇太后、皇上圣鉴！ 

　　再，臣现在暂办劝捐，所有文移、函札及收解银两，必须盖用关防，方能取信。兹拟刊刻木质关防，文曰「本任福建巡抚办理赈捐关防」，此折敬谨盖用关防封发。合并陈明。谨奏。 

　　军机大臣奉旨：『知道了。钦此』。 

　　四月初九日（公历五月初十日——即礼拜五） 

　　台湾议造火车路 

　　福州来信云：风传闽省大宪欲造一火车路，由打狗而至台湾府城；已将上海至吴淞拆下之铁条，从福州运去矣。按本馆前据西报言：铁条运至闽省，搁置海滩为咸潮淹浸，恐不堪适用云云。今又闻此信，岂福州官吏尚未之知耶？抑西报之姑妄言之也！ 

　　抄发旨一道（三月二十六日京报） 

　　何璟奏「交卸将军印信」，奉旨：『知道了。钦此』。 

　　闽督何（璟）奏斩枭重犯就地惩办片 

　　何璟等片： 

　　再，台湾各属历年拿获例应斩枭重犯，均系由台勘明，就地惩办。兹据台湾道夏献纶以光绪三年分据所属淡水、台湾、凤山、嘉义、彰化、恒春等厅县拿获讯明解勘之谢聋、趟彬猪、林谅、林汶佶、余舜、曾漏、汉加必、寥杀、冒田、高恩阿、尤毛建幅、陈红、林赤牛、林房、陈贝、王金幅、陈烦、陈合、吴传妹、陈幅、黄止、徐让、李阿来、吴松、萧猪屎、施阔嘴、何臭头明、陈猫定、陈珍冬、林江河等三十犯，或抢劫械斗杀人、或戕害营勇，均属情罪重大，未便稽诛。当经本任抚臣丁日昌并臣等批饬暨由道核明分饬斩决枭示具详请奏前来，臣等复核无异。除开单咨部查照外，谨附片奏明，伏乞圣鉴！谨奏。 

　　军机大臣奉旨：『刑部该奏。钦此』。 

　　四月初十日（公历五月十一日——即礼拜六） 

　　煤说 

　　山川之气，灵者为鸟兽虫鱼，秀者为草木；浮者为水土，结者为沙石。蕴郁牢结，消烁始化者，为五金与煤，世皆宝贵之；以为天地自然之利，取之不竭、用之无穷。然其见宝于人，则有先后焉。 

　　三代以前，五金之利无几，大要铁先盛行，铜次之，金、银次之，锡又次之；而煤则最后行世，古人削竹为燎以照夜，凡燕宾侍坐皆用之。后人易之以油，于是制烛、造灯，大抵汉世始为之。厥后凡植物之子——如豆、菜、麻、桐、茶、棉，皆勿弃遗；且贩油者，列为巨商矣。今则又取资于煤；烧煤之气沥而为火油，并有纯以煤气贯注、四通八达，无油、无草心而能燃者。盖古人出作入息，起居有常；无夜课之功。灯烛既成，风始小变。光定而能久照，物便而无须人执；取其耐坐，渐移日间之事为深夜之功。迨造作日巧，且有吸食鸦片者，竟夜起而昼伏：可见世运之盛衰，关乎物力也。今照夜者取用夫煤，已较盛于十年以前。然火油，则到处皆然；而煤气则海邦仅有，尚未极盛。故豆、菜等子之油，销用犹多；犹之庭燎既废，而木排、篾索尚资以照行人也。 

　　夫煤之功用，至于沥油以点、积气以燃，此皆用煤之后思索变化而成。若开矿取煤、代薪生火，则事历二、三百年。宋人诗词中，止知有兽炭；以前无煤也。所谓麝煤者，薪灼成烟，积久于釜突梁尘者也。故煤，为地利中最后得之物耳。然共产于地也，四大洲名山几乎无处不产，即平地亦有之。西洋人未入中国，山中取煤获利者已不少其人；何以取之之法，中人反不如外洋乎？盖轮船制炮，非煤不成。他国始入中华，已有轮船炮位，皆自机汽而来；中人见之，徒然望洋兴叹。即欲仿行，而本产之煤无所用之，必塞己国之大利而乞他国之盈余；故知取之之法，西良于中也。夫西人取煤之法，大都不外机器；而机器之成，大半由于煤力。以煤成机器、以机器取煤，更迭为用，其利不穷。而中土取煤皆由人力，其力之所到仅及地皮，而地所结精华之煤仍不得出；故平时煤之为用，不过铁器铺、茶店、饼炉并瓦砖窑厂；北方民居火炕，间或用之。今因制造各西洋器物，采购洋煤贵而不足于用，设法以机器取煤，延用洋人之精熟此技者为之董率，宜乎煤利大兴。而不意所得之煤，止足供烹调茶饭之用，而不适制造。以故湖北、江西开矿之举，兴而复废、废而复兴；推求其故，非机器之用不灵也、非洋人之业不精也，亦非地力之于中国不相宜而与外洋异也，盖中国诸省皆有煤矿可开，前者西人所估数浮于外洋几倍，虽不尽信而揆之中土素产之煤，则所差亦不甚悬殊，所以不能获利者，大抵中人习俗惑于风水之说。现所开采者本从闲地施功；而山中煤苗最佳之地，为民情所格耳。盖业山者，亦与业田无异；种植繁衍之区，往往宝贵地皮上生物之佳，即可知地脉中结物之富。人情偏惑，故不能强耳。 

　　中国腹内诸省欲尽行开矿，大获其利；吾恐事势、人情两相扞格，尚难收效也。所可望者，台湾之煤矿而已。台地自隶版图，所设府、县治仅有十分之一；此外皆目为生番，不屑教化。故二百年来，无人该及。前年日本肇事，乃始推他人歆羡之心，而反以自图；剿抚兼施，力为善后，斩荆榛、通险巘，开办煤矿，无人能阻之。近虽事在伊始，而日后煤利之盛，不卜可知矣。以全台计之，利可比于外洋一国；若推之腹内省分，利可甲于四大洲。所惜诸省事势、人情，与台湾相反耳。虽然，民情之变，亦正有端倪耳。近来各海疆渐用煤炉煮食以代柴薪，以其价廉而火力厚也。去海数百里之地，亦辗转相效。从前以煤煮食物为有毒，亦渐破其见，而知以食海带解之。一家用之，十家效之；此州行之，他郡沿之：则不数十年，而煤必为生人日用必需之物。洋煤愈竭，则中煤不得小开；以其近地面生者供民间日用，而以地心蕴结者充各制造，且无虑外洋用煤不买自中土。夫然后利权可夺，君民皆富；风水之感，不烦言而解矣。然其事尚非旦昼之功，徒令抱杞忧者搔首踟蹰耳。 

　　四月十二日（公历五月十三日——即礼拜一） 

　　闽督何（璟）奏恭报交卸将军印信并海关关防日期折（三月二十八日京报） 

　　闽浙总督臣何璟跪奏：为恭报交卸将军印信并闽海关关防日期，恭折具奏，仰祈圣鉴事。 

　　窃臣于光绪二年十二月间，在浙江途次奉旨兼署福州将军，于光绪三年正月二十八日抵闽；二月初一日，准前任福州将军文煜差员将将军印信、闽海关关防移交前来。臣当即祗领任事，具折恭谢天恩在案。兹新任福州将军庆春于本年正月二十八日驰抵福州省城，臣即于二月初二日委左司协领讷钦等谨将将军印信并闽海关关防暨敕书、令箭、文卷等项移交将军庆春接受讫。 

　　所有臣交卸将军印信及闽海关关防日期，理合恭折具奏，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　四月十四日（公历五月十五日——即礼拜三） 

　　恭录上谕 

　　四月初六日，奉上谕：『丁日昌奏「病难速痊恳请开缺」一折，福建巡抚丁日昌，着准其开缺。钦此』。 

　　四月十五日（公历五月十六日——即礼拜四） 

　　台湾近事 

　　闽省大宪近于台湾设法招徕农工商贾至台，俾海外岛疆屹成雄镇，特委方观察在台经理分地居民诸事。闻现在沿海各处居人渡台者源源不绝，而所居多在台湾之东南也、又前年日本驻兵之所名「夸梁海湾」者，新筑一城，藉扼形势云。 

　　四月十九日（公历五月二十日——即礼拜一） 

　　上谕一道（四月初七日京报） 

　　上谕：『福建巡抚，着吴赞诚署理。钦此』。 

　　四月二十七日（公历五月二十八日——即礼拜二） 

　　招民开垦 

　　台湾山后绵亘数千里，中多土产。其地均系膏腴，果得开耕，诚能上裕国课而下利民生；本报已屡言之。兹闻闽省各大宪已招人往山后开耕，一片荒山将成沃壤。所有农具、耕牛均由官给，每月每人并给工食制钱二千四百文并白米三斗。除雇用土人外，另用船政局第十二号轮船驶往广东招广、潮两属人民；自去冬至今春，约已招到四、五千矣。闻内有千余人系在该处防堵，余俱业农；俟满三年后始行起赋，而田亩为开垦者世业云。 

　　五月初七日（公历六月初七日——即礼拜五） 

　　四月分教职单（四月二十六日京报） 

　　光绪四年四月分教职单：……复谕：福建宁德，王恩培（台湾，拔）。 

　　闽抚丁（日昌）奏病势反复请准开缺调理折 

　　福建巡抚臣丁日昌跪奏：为微臣正拟起程赴闽，病势忽又反复，难以依期销假；吁请天恩，仍准开缺调理。恭折陈明，仰祈圣鉴事。 

　　窃臣前因病势缠绵未能脱体，有医者进倒仓法，谓可除根；又谓脚肿须用针灸外治，兼服攻泻除湿之剂，方可克期见效。臣因急求痊愈，祗可听医者之所为。初尚有效；二月间，居然扶杖能行，窃可以如期销假。因闻近畿亢旱，九重筹赈焦劳；臣此处劝捐，亦不能不认真举办。事烦心悸，不意右足用针处所忽然肿溃，日流脓血无数；牵动呕血、隔食诸症，一时病作。另易内科医生，则又谓倒仓法及攻泻之剂大伤脾胃，用心亦复太过，以致元气损亏；现在土受木克，瘴湿已中膏肓，泻已不能、补又不可，非息心静养一、二年兼用清淡和解之品，不能见效。臣始犹欲舆疾而行，而精力不能搘拄，一举一动需人扶掖。窃恩他病皆可讳饰，惟脚不能行，则众人共见。倘莅任之始，即须数人扶掖，属吏、部民一望而生藐玩之心，何能使其听令遵教！ 

　　现在时势艰难，身体健强，犹恐不能称职；若衰病百出之躯腼颜恋栈，恐贻误时机！伏思福建地方紧要，断无悬缺久待之理；即使仰蒙圣主逾格矜全，微臣问心亦万难自安。况臣病势反复，亦断非二、三月所能奏效。踌躇再四，心急如焚。万不得已，惟有叩吁天恩仍准开缺，庶免心悬两地；趁此海疆静谧、台湾番务全平，可以静心医调。一俟略能搘杖、行走稍便，无论蹈汤赴火、瘴海蛮荒，臣当闻命即行，断不稍避艰阻。臣素喜任事，现虽请假在籍，尚复经营捐务，并于汕头设局招工前往台湾后山开垦，并非甘心求退之人；而臣自顶至踵皆荷圣主逾格生全，高厚恩施胜于天地、父母，亦断不敢萌求退之志。惟此次正在部署起程，而右足肿溃，不能穿着履韈，寸步难移；使臣不能早遂犬马报主之心，亦实出于无可如何！医者皆言臣不开缺、专心调理，则求效愈急、用药愈杂，病状必无转机；势不能不披肝沥胆，自投于君父之前。若蒙逾格恩施，准其开缺，俾尽心考求医药，沈痾必能速起，多则年余、少则一载；但使一日不填沟壑，即当一日出效驰驱。即臣暂在本籍，倘遇闽省督、抚臣有要事相商，臣苟有所知，亦无不竭诚忠告，以期于事有裨。 

　　至臣办理晋、豫赈务，现在近畿尚未得雨，我皇太后、皇上宵旰忧勤，臣虽病莫能兴，亦不敢置身局外。况此系一条鞭之事，祗烦口笔，无须行动；当力疾兼筹，使多得一分捐项、即多救一分饥民，藉以仰慰圣廑。 

　　所有微臣因病势反复仍请开缺调理缘由，谨力疾吁陈，伏乞皇太后、皇上圣鉴训示，臣无任诚惶诚恐、瞻依感恋之至！谨奏。 

　　奉旨已录。 

　　五月十二日（公历六月十二日——即礼拜三） 

　　台湾风灾 

　　刻接台湾邮来信息云：四月二十一日晚七点钟，台湾府城猝遇旋风；所过处所，如昆阳巨战，屋瓦皆飞。盖由数日前大雨如注，通宵不辍，水潦涨发，街道成溪；故风息后，莫得而查其实在情形也。初传毙命者约百余人，受伤者莫悉其数；后又传死者数百人。而西人谓风灾不甚巨，意死于是役者或仅二十人耳；然城中屋宇栉比，居民甚众，究难稽其实数也。风过之后，雨亦顿止，海面亦颇觉浪静澜安。溯其肇祸之初，在五点钟后，即阴霾四布，日色无光；有黑云由北而起，风势随之，扬沙飞石，令人畏怖。后转而西，若向城垣绕之数匝；风声起处，云气天矫如龙，究不知中有何物也！幸为时未久，即卷向东方而去。该处屋宇非甚坚固者，窗棂、门户均被毁坏，屋中物亦多撤向别处；间有墙壁巩固者，亦岌岌欲圯。什物之为风吹去者，或十余丈、或数十丈不等；顷刻之间，不知何往：亦一异也。至二十二日上午八点钟，有西人往灾区查阅，见城垣瓦面多为风毁，经风处隐约有指爪痕迹；其扫为平地者，亦复不少。道署衙门业已损坏，有一古庙亦片瓦无存。所知者毙命十人，受伤则触目皆是——然俱伤头面、手足者居多。西人铺屋，惟「未士铁」公司被毁帐幕及一小房间。又有一公司倾跌墙壁，椅桌均被压碎矣。现时台属瓦价甚昂，由四圆至十二圆不等；盖因修葺屋宇者众也。二十三日，仍复阴雨连绵；贸易场中甚为冷淡，惟卖砖瓦者则其门如市也。 

　　五月十五日（公历六月十五日——即礼拜六） 

　　江督沈（葆桢）奏提督积劳病故恳恩优恤折（五月初四日京报） 

　　头品顶戴两江总督臣沈葆桢跪奏：为提督积劳病故，吁恳天恩从优该恤；恭折仰祈圣鉴事。 

　　窃据总统铭、武等军福建陆路提督唐定奎呈称：『分统武毅左军记名提督周志本，由千总投入铭军，克复苏境各府州、县，拔充营官；转战各省，无役不从。随剿东、西捻逆，洊保今职，屡受头等重伤。嗣经驻防徐州，派充统带。同治十三年，随调台湾，攻克草山、狮头各社，劳勚尤甚。光绪元年，内渡；三月，调扎江阴，修筑炮台，始终不懈。讵于本年二月二十一日，在江阴防营伤发身故；恳请援案奏恤』等情前来。 

　　臣查周志本由千总投效铭军，随剿苏、常一带，迭克名城。其战功之尤著者，同治七年在常州地方，单身突围，所向披靡；六年在湖北尹漋河血战，救护主将，气绝逾日复苏，洵为忠勇迈伦：迭经前督臣曾国藩、直隶督臣李鸿章先后奏保有案。迨同治十三年随唐定奎驰赴台湾，伐木开山、征服番社，□属非常出力。该营赴台分统之将，生还者仅该提督一人。臣于光绪二年正月奏保堪胜提、镇，方冀储备将才，为国家任干城之寄；不意积劳过甚，旧伤复发，遽在防营身故，殊堪痛惜！查总兵马复震前因筹办海防积劳病故，经直隶督臣李鸿章奏准优恤在案。该提督周志本身经百战，厥功甚伟！合无仰恳天恩，俯准将记名提督周志本照军营积劳病故例，从优该恤以慰忠魂，出自逾格鸿施。除将该故员生□战绩，履历清册咨部查核外，谨会同大学士直隶督臣李鸿章合词恭折具奏，伏乞皇太后、皇上圣鉴训示！谨奏。 

　　军机大臣奉旨：『周志本，着交部照军营积劳病故例，从优该恤。钦此』。 

　　六月二十一日（公历七月二十日——即礼拜六） 

　　趣召琉球国主 

　　昨阅东瀛邮报云：风闻日廷征召琉球国主前往东京，其因何事则不得而知云云。按琉球一国，在中国人以为向隶外藩，他国不得过问；而据泰西诸国人言，则琉球之隶中国者其名、而隶日廷者其实也。然欤，否欤？ 

　　六月二十三日（公历七月二十二日——即礼拜一） 

　　闽抚接印 

　　得福州信息云：新任闽抚吴中丞，于十一日进城；不日内当择吉接篆耳。 

　　六月二十七日（公历七月二十六日——即礼拜五） 

　　恭录上谕 

　　六月十六日，奉上谕：『何璟等奏：「本年四月间，台湾府城突被风灾，巡抚行署及北城垛口暨内外民房等处多有坍塌倾折情形并伤毙兵民」等语。此次台湾遭风，究竟吹倒房屋、伤毙人口实在若干？禾稼民房及此外各属有无被风之处？各澳师船并商渔船只有无失事？着何璟、葆亨督饬台湾道夏献纶确切查明，妥为抚恤，毋令失所！钦此』。 

　　七月十五日（公历八月十三日——即礼拜二） 

　　闽浙督何（璟）奏台湾府城突遭风灾情形片（七月初一日京报） 

　　何璟等片： 

　　再，台湾府城于本年四月二十一日酉刻突遭怪风，黑气弥漫，莫辨形质；狭口而来，直扑郡城。由西门穿入巡抚行署，经头、二门掠过内厅等处，从署后西北隅围墙出，越北城而去。一路屋瓦齐飞，古树为拔。署前照壁坍颓、旗杆倒折，悉成平地。署内房屋吹倒大半，其未倒者亦桁柱欹斜，片瓦无存。西、北两面围墙，尽皆倾倒。署东箭道内兵房倒塌及半，压伤左翼练兵十六名。北城垛口，摧坍十余丈。城内外民房当风过处，多有倒坏；压伤数十人，压毙二人。其余文武大小衙署，或瓦片微有吹损，俱各尚无大碍等情：由县禀经台湾府张梦元转报前来。 

　　臣等查台郡面临大海，屏蔽毫无。遭此风异，究竟于何起止？共倒房屋、伤毙人口实在各有若干？四乡禾稼、民房及此外各属有无被风？各澳师艇并商渔船只有无失事？行详是否成灾？除飞饬台湾道夏献纶就近遴派妥员分别查明察看情形酌量抚恤据实禀办，再行详晰续陈外，合将台郡突遭怪风大概情形谨先附片具奏，伏乞圣鉴！谨奏。 

　　奉旨已录。 

　　发抄旨二道（七月初二日京报） 

　　何璟等奏「请以都司刘志庆补台湾游击」，奉旨：『兵部该奏。钦此』。 

　　又，「请以徐正邦等补台湾左、右营都司」，奉旨：『兵部该奏。钦此』。 

　　八月初八日（公历九月初四日——即礼拜三） 

　　闽浙督何（璟）奏覆查风灾据情陈奏片（七月二十五日京报） 

　　何璟等片： 

　　再，本年四月二十一日台湾府城突遭怪风大概情形，臣等已附片奏明在案。兹据台湾道夏献纶查明：『府城内被风倒塌各处房屋、伤毙人口，与府、县所禀情形相符。此外，文武衙署以及义仓、书院等处暨非当风之处民房，均无损坏。彰化县于二十一日夜中，有雨无风。惟该县南投县丞所辖，是日午刻风雨交作、山水奔注，县丞衙署围墙、房屋俱被冲坏；由南投入埔里社新开道路，均有冲坍。台北府于二十一日薄暮亦有大风，尚不为害。嘉义县城于二十二日寅刻大风陡至县署，大门暨署内房屋悉为平地，余皆欹斜。察看台北、彰化、南投等处虽先后俱遭风雨，情形较轻；即台、嘉二属亦系一线经过，四乡民房俱无伤损。各口船只，亦无击坏：均幸不至成灾。其压伤兵丁，已由营医痊；伤毙人口，并经官绅酌量抚恤。各处坍榻衙署，并饬府、县分别赶紧查勘修复』等情，具详前来。并据各该府、县具报相同，臣等覆查无异。理合据情陈奏，仰慰慈廑。除咨部查照外，臣等谨附片具陈！伏乞圣鉴！谨奏。 

　　军机大臣奉旨：『知道了。钦此』。 

　　闽浙督何（璟）奏拣员请补海外知县折 

　　闽浙总督臣何璟、署理福建巡抚调任山西布政使臣葆亨跪奏：为海外知县员缺紧要，拣员请补以资治理；恭折仰祈圣鉴事。 

　　窃照本任台湾县知县白鸾卿于光绪三年十二月三十日在台病故，经臣恭疏具题开缺，照例以病故本日作为出缺日期，归于四年正月分截缺案内补行咨部在案。所遗台湾县知县系海外冲、繁、难兼三要缺，例应在外拣选调补。该县为台湾府附郭首邑，民俗犷猂、政务殷烦，必须精明干练、熟悉情形之员方克胜任。且现在辟境抚番，该邑地当首要，为庶务会萃之区；非曾历台境之员，难期得力。臣等与藩、臬两司在于内地现任知县内逐加遴选，非现居要缺、即人地未宜，一时实无堪调之员。惟查有候补知县藩庆辰，年四十二岁，渐江萧山县监生；遵筹饷事例，在闽报捐未入流，指发福建补用。续赴京铜局捐指项典史，同治三年二月到省；办理局务出力，奉旨「俟补缺后以府经历、县丞补用」，咨补南平县典史。调往台湾剿匪着绩，七年四月十七奉旨「俟补缺后以知县留于福建补用」。七年九月，到南平县典史任；八年五月卸事，准补漳浦县佛昙桥县丞。援例报捐离任，顺差赴部引见；十一年正月回省，委署沙县知县。十二年七月十九日到任、三年八月初六日卸事，考列三等。办理甘捐出力，保举补缺后以同知补用，先换顶戴。该员勤能稳练、办事实心，在闽年久，熟悉海外风土民情；以之请补台湾县知县，洵堪胜任。惟调缺请补，与例稍有未符，而人地实在相需。合无仰恳天恩，俯准以候补知县潘庆辰补授台湾县知县，实于海外要缺有裨。如蒙俞允，该员系候补知县请补知县，衔缺相当；毋庸送部引见，并免核计参罚。据藩司李明墀、臬司卢士杰会详前来。除咨部查照外，臣等谨合词恭折具奏，伏乞皇太后、皇上圣鉴，敕部核覆施行！谨奏。 

　　军机大臣奉旨：『吏部该奏。钦此』。 

　　闽浙督何（璟）奏拣员调补海外知县折 

　　闽浙总督臣何璟、署理福建巡抚调补山西布政司臣葆亨跪奏：为拣员调补海外要缺知县，以资治理；恭折具奏，仰祈圣鉴事。 

　　窃照准调嘉义县知县斌敏于光绪二年四月初二日在省寓病故，所遗嘉义县缺，当经请以候补知县邓厚成补授；接准部覆：核与章程不符，咨令另行拣选等因。 

　　查嘉义县知县系属台湾海外要缺，例应在外拣选调补。该处山海交错，政务殷繁，且有稽查口岸之责，必须精明强干熟悉之员，方足以资治理。臣等与藩、臬两司于现任知县内详加遴选，查有大田县知县史映奎，年五十一岁，顺天大兴县举人，祖籍江苏溧阳县；由考取□录，同治五年□纂「皇清奏该」、「文武大臣年表」告成该叙，以知县选用。投效河南军营，捻匪肃清案内奉旨「赏加同知衔」；选授大田县知县，光绪元年二月初六日到任。该员老成练达、办事认真，于一切风土民情甚为熟悉；以之调补嘉义县知县，洵堪胜任。合无仰恳天恩，俯准以大田县知县史映奎调补嘉义县知县，俾海外要缺治理得人。如蒙俞允，该员系现任知县初次请调知县，衔缺相当；毋庸送部引见，并免核计参罚。所遗大田县选缺，闽省现有应补人员应请留闽，俟部覆准另行遴员请补。据藩司李明墀、臬司卢士杰会详前来。除咨部查照外，臣等谨合词恭折具奏，伏乞皇太后、皇上圣鉴，敕部核覆施行；谨奏。 

　　军机大臣奉旨：『吏部该奏。钦此』。 

　　八月十一日（公历九月初七日——即礼拜六） 

　　闽浙督何（璟）奏拣员升补知县折（七月二十八日京报） 

　　闽浙总督臣何璟、暑理福建巡抚调补山西布政使臣葆亨跪奏：为拣员升补海外要缺知县，以资治理；恭折具奏，仰祈圣鉴事。 

　　窃准吏部咨：「福建彰化县知县杨宝□革职，二年八月初八日奉旨」等因。按后五日行文闽省，照限八十日减半计算，扣至光绪二年九月二十三日作为出缺日期，应勒归九月分截缺。所遗彰化县系海外要缺，例应在外拣选调补。该县远隔重洋，地方辽阔、民番杂处，政务殷烦；非精明强干熟悉情形之员，弗克胜任。臣等据藩、臬两司在于通省现任候补知县内逐加遴选，一时实无人地相宜、堪调堪补之员。兹于卓异应升人员内，查有淡水县艋舺县丞傅端铨，年四十二岁，浙江山阴县监生；遵例在京铜局报捐□□县丞，指发福建，并免捐试用、赴部验看，领照到省，委署建安县迪口县丞。捐输该叙，加布政司理问衔。防堵出力保奏，奉旨「俟补缺后以应升之缺□用。□署建宁府经历、代理浦城县知县，准补建阳麻河县丞；调补淡水厅艋舺县丞，同治九年十二月二十四日到任。同治十三年分大计，保荐卓异。该员勤能干练、熟悉情形，本任内并无欠解钱粮及承缉盗案未获有关降调参革处分。以之升调彰化县知县，洵堪胜任。惟调缺请升，与例稍有未符，第人地实在相需。合无仰恳天恩，俯念海外员缺紧要，准以淡水厅艋舺县丞傅端铨升补彰化县知县，庶期得人而理，实于地方有俾。如蒙俞允，俟接准部覆，给咨送部引见，并免核计参罚。其卓异应升之案，照例查销。所遗县丞调缺，俟部覆准，另行拣员请调。据藩司李明墀、臬司卢士杰会详请奏前来。除咨部查照外，臣等谨合词恭折具奏，伏乞皇太后、皇上圣鉴，敕部核覆施行！ 

　　再，此案先行遴员未定，是以请补有稽；合并陈明。谨奏。 

　　军机大臣奉旨：『吏部该奏。钦此』。 

　　八月十三日（公历九月初九日——即礼拜一） 

　　发抄旨一道（七月二十九日京报） 

　　何璟等奏「同知林桂芬等期满」，奉旨：『吏部知道。钦此』。 

　　八月十四日（公历九月初十日——即礼拜二） 

　　台番复叛 

　　台湾后山之新城，五月初一日陈得胜副戎统带福锐营练兵五百名驰往妥为布置，生番颇各畏服。惟沿海土番加里宛七社欺陈副戎在新城后路不通、兵少粮乏，又挟去年在阿眉社打仗杀伤土番之恨，倡该报复；于六月十八日截住官兵之请粮文书，十九寅初纠合土番二千余名劫营塞井。幸陈副戎早已列阵，先往迎击，土番退去。追奔二十余里，奈左肩忽受镖伤、右腕又受炮子；先锋杨玉贵参戎正运西瓜大炮追来，亦中途遇伏被害，大炮尽被夺去。查土番之叛首陈辉煌，本内地奸民；同治十年，曾在道署领牌充土番通事，娶加里宛番女作妻。此次叛逆谋踞后山，盖冀作海外扶余也。现闻吴春帆中丞定于八月初十日带兵东渡，想跳梁小丑，不难指日荡平。但闻后山番类本有二种：一曰土番、二曰生番。土番沿海而居，嘉庆年间海贼蔡牵踞苏澳为窟穴，经李提督剿平后，其余党遂散处于新城、花连港、秀孤峦一带。今已孳生十数万，有社三十五，延袤三百余里；与内山生番争地、争猎，永为世仇。同治十三年，提督罗大春督兵开山，自苏澳开出临海山路一百八十里，筑碉堡、建栈道，扎兵十二营；木拔道通，至新城方见平地。丁雨生中丞去年三月将防兵撤去，遂弃此路；亦失策也。由新城遵海而南至璞石角、卑南觅五百余里，皆土番所居；叛服不常。自光绪元年征至去年十二月十九日，阿眉社、纳纳社之战始告成功，作为后山沿海土番皆已征服；两镇道已得黄马褂及三代一品封典。然各社不肯缴军器，非心服也；故有今夏六月十八日之叛耳。 

　　八月十七日（公历九月十三日——即礼拜五） 

　　闽浙督何（璟）奏筹解山西赈款分晣胪陈折（八月初六日京报） 

　　闽浙总督臣何璟、署理福建巡抚调补山西布政使臣葆亨跪奏：为山西赈务紧要，闽省筹措汇解各款，谨分晰胪陈，仰祈圣鉴事。 

　　窃山西省连年亢旱，恩旨轸念灾黎有加无已，各省疆臣靡不竭力输将，冀登斯民于衽席；闽省虽承凋敝之余，理应救灾恤邻，何敢稍存漠视！是以臣先于去冬奏拨淮捐闽赈银二万两解晋协济。 

　　旋准部咨筹提积欠协饷四万两，当又先行设措银一万两，由〔银〕号汇解。嗣又钦奉谕旨定数拨协六万两，即拟全数赶解；特以滨海枯瘠之区，加以连年水灾之后，苦思力索，仅先解银二万两。其余四万两，一面多方罗掘，如数解在，以副朝廷子爱元元之至意。其奉文之先拨解淮捐银二万两，并请作为协款：此闽省协济晋赈已解之银数也。 

　　台绅林维源兄弟捐输，原属海防要款；因灾民延息待赈，又不得不移缓就急，权资济用。前经两次奏明，借拨番银二十六万元解交天津赈局折合纹银，由直隶督臣李鸿章奏拨晋省银三万两、豫省银一十五万余两；并准李鸿章函称：于该两省地丁项下，分作三年归款。至林维源尚应续缴番银十九万元，一俟解到，赶即解津听候李鸿章分解助赈：此闽省借给赈款之银数也。 

　　至捐输一项，臣璟倡捐番银二千元、臣葆亨捐番银一千元、藩司李明墀捐番银六百元、臬司卢士杰捐番银四百元，先商由银号垫足银一万两，于去冬运晋；续收之捐，垫款归清，即行汇解。惟闽所收捐数，台湾较多；经前抚臣丁日昌自粤匀拨部照，并由汕头汇臬台捐番银六万元，已由丁日昌汇案另报。其内地闽捐，除臣等不敢仰邀奖叙外，余仍饬令开送履历，先发藩司印收，以凭汇奖。至此次劝捐，虽经谕以圣慈感应之诚，警以天灾代有之义；无如限于物力，未能顿集大批。除已解捐项三万两外，仍饬各员绅上紧催收；集有成数，续行赶解：此闽省晋捐之大概情形也。 

　　所有已解赈务银数暨现在办理情形，除分咨查照外，臣等谨合词分款胪陈，伏乞皇太后、皇上圣鉴训示！谨奏。 

　　军机大臣奉旨：『知道了。何璟等所捐银两，均着照各省赈捐章程请奖。该部知道。钦此』。 

　　闽浙督何（璟）奏仓储被水耗折设法赶筹补足片 

　　何璟等片： 

　　再，闽省前因筹备仓储，查明省仓仅存榖六万二千余石，经前护抚臣周开锡会同前兼署总督臣英桂于同治五年奏明提拨厘银委员分赴台湾、浙江等处采购，连同旧存之榖以二十万石为度；钦奉谕旨：『户部知道。钦此』。旋于浙、台等处购到榖一十三万八千三百余石，统计先后所购及旧存共榖二十万四百余石，妥为分廒收储，以备不时之需。 

　　伏查此项仓榖自采办收仓，历经十有余年；时经晒晾，虽有折耗，为数尚属无多，均已饬令随时筹捐买补。讵于光绪二年五月，省垣忽遭水患；其地势低洼之廒，率皆被淹。当于水退后，委员晒晾盘量，一面整理廒座，详晰勾稽；辗转查核，甫经清理就绪。正具报间，上年五月复遭水灾，较甚于前。仓廒墙垣及上次未浸廒座，复有塌倒；榖石漂流，受湿霉澜。又经委员盘晒并将挑拣湿榖酌量变价买补外，据报两年并计共短折榖一万二千八百九十七石零。窃思前项仓榖系属拨动税厘银两奏明采办，现虽两次被水绌少，出自天灾；但积储关重，亟应买补，以复原额。现已谆饬设法赶筹，一俟筹拨有款，即行如数买足，以实仓储而期有备，上副圣主垂廑民食之至意。 

　　兹据盐法道会同藩司、善后局司道具详请奏前来，除咨户部查照外，臣等谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　九月初三日（公历九月二十八日——即礼拜六） 

　　署闽抚吴（赞诚）奏恭报接篆日期折（八月十九日京报） 

　　署理福建巡抚督办船政臣吴赞诚跪奏：为恭报微臣遵赴署任日期，叩谢天恩；仰祈圣鉴事。 

　　窃臣蒙恩署理福建巡，抚奏奉谕旨「毋许固辞」，当经具折谢恩并声明部署船政事宜，即行前赴署任。兹于六月二十一日晋省，准署抚臣葆亨檄委福州府知府延楷、署抚标中军参将庄镇藩赍送王命、旗牌、关防、文卷前来，臣恭设香案，望阙叩头，祗领任事。 

　　伏念臣迂疏薄质，羸弱庸材。荷覆帱之优容，曲加器使；竭捐埃而图报，敢惜微躯！窃维福建地本瘠贫，况复两遭水患。巡抚职司绥楫，兼须并顾台防；饷需之决裂堪虞，吏治之情疲难振。虽经前抚臣丁日昌实力整顿，具有规模；如臣辁材，惧难为继！惟有勉图淬厉，殚竭愚诚；遇事务极筹维，用人必求核实。随时与将军、督臣协恭将事，力袪积弊，共济时艰；不敢以病躯而稍涉因循、不敢以署任稍形推诿，以期仰副高厚鸿慈于万一。 

　　除将到任日期恭疏题报并于船政紧要事宜仍行兼顾外，所有微臣遵赴署任日期并感激下忱，谨恭折叩谢天恩，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　九月初九日（公历十月初四日——即礼拜五） 

　　闽浙督何（璟）奏请给还总兵官挂印字样缘由片（八月二十五日京报） 

　　何璟等片： 

　　再，台湾孤悬海外，内地鞭长莫及；从前设官之时，特重总兵、巡道之权，用意正自有在。光绪元年，办理台湾海防大臣沈葆桢等奏以巡抚驻台，营伍应归统辖；请将台湾总兵撤去「挂印」字样，并归巡抚节制，以一事权。经部臣该奏，钦奉谕旨允准；业于本年六月二十三日准礼部颁到改铸「台湾镇总兵官关防」一颗，当经转发在案。兹查光绪四年六月初十日，总理衙门奏准会该「前福建巡抚丁日昌奏请遵照旧章督、抚轮赴台湾」一片内开：『文武考试，均改照旧章，归台湾道办理。所有前经改设台地武职营制暨改设怃标游击等官，有无另行酌改之处？应由该督、抚体察情形，奏明办理』等因，行文到闽。窃以文武□同一律，巡道之职既复还其旧，总兵之权自不得独轻。且海外事机呼吸，督、抚闻警远涉，时日已有稽延；总兵统辖全台营务，核与边关镇守相同。合无仰恳天恩，准福建台湾镇总兵仍旧挂印，兼归巡抚节制。庶平时海防边备，责无可辞；而抚臣轮值渡台，权仍归一。 

　　除饬将新颁关防敬谨收存，俟奉到此次谕旨钦遵办理外，所有请给还总兵官「挂印」字样缘由，谨合词附片陈请，伏乞圣鉴，训示施行！ 

　　再，台湾改设抚标左、右及一切营制应如何另行酌改之处？容由臣等体察情形、悉心会该，另奏办理；合并陈明。谨奏。 

　　军机大臣奉旨：『着照所请。该部知道。钦此』。 

　　闽浙督何（璟）奏请归并防营统领片 

　　何璟等片： 

　　再，上年因闽省内地防勇太单，咨商两江督臣沈葆桢奏调江南霆、庆两营来闽协防。本年五月间，据报该营统领记名提督宋国永在营病故，业经专折奏恳天恩敕部该恤在案。现在霆、庆两营统领乏人，经臣等檄饬营官提督曹志忠、副将罗天贵加意训练，不得稍涉疏懈。查统领擢胜军记名提督、本任漳州镇总兵孙开华，原系霆营宿将；现虽调驻台北，而声气可期联络；即归并统领，以一事权。除檄饬遵照外，谨合词附片陈明，伏乞圣鉴！谨奏。 

　　军机大臣奉旨：『知道了。钦此』。 

　　九月初十日（公历十月初五日——即礼拜六） 

　　署闽抚吴（赞诚）奏台湾学政改复旧制并卸办学政日期折（八月二十六日京报） 

　　署理福建巡抚督办船政臣吴赞诚跪奏：为台湾学政改复旧制，委员赍送关防并臣微卸办学政日期，恭折陈奏，仰祈圣鉴事。 

　　窃臣于光绪四年七月初三日，承准总理各国事务衙门咨会部该奏前福建巡抚丁日昌「请照旧来年轮赴台湾」一折内开：『台湾文武考试，照旧仍归台湾道办理；达部事件，呈由福建学政转咨』等因。奉旨：『依该，钦此』。钦遵移咨到闽，当经分别咨行一体遵照去后。 

　　伏查台湾学政，自光绪元年升任两江督臣沈葆桢奏准统归巡抚主政。上年岁试，经前抚臣丁日昌驻台考校。本年应届科试，臣接篆后，本拟部署一切，早日渡台，定期开考；现在既复旧章仍归台湾道办理，所有学政关防自应送交台湾道接受，以昭信守而符体制。兹将部颁道字一千二百一号「台湾学政关防」一颗及文卷等件，檄委因公在省之署台湾府经历凌汝曾于光绪四年七月十九日领赍赴台，交台湾道夏献纶接受办理，臣即于是日卸办台湾学政事务。该台湾道何时奉到关防？俟具报到日另行咨部查照。 

　　除分咨外，合将委员赍送「台湾学政关防」及微臣卸办学政日期，谨缮折具奏，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　九月二十日（公历十月十五日——即礼拜二） 

　　调兵赴台 

　　闻得福州之大吏现又大整师徒、广筹军实，将赴台湾平定生番；故近来营兵渡洋者已不少云。 

　　九月二十三日（公历十月十八日——即礼拜五） 

　　前闽抚丁（日昌）奏为解饷助赈片（九月十二日京报） 

　　丁日昌片： 

　　再，台湾捐款，除四月间解过八万余圆外，现据台北府知府林达泉禀称：『近又续捐三、四万圆，可以速解』。暹罗、新加坡、小吕宋等处捐数，业已全行解清；惟新金山、越南、建帮除已解外，尚有零款未解。潮州各属，前解过十三万余圆。昨接李鸿章函称：『山西已得透雨，惟籽种、农具苦无所出』。惠潮嘉道张铣阅信之余，概允凑解大批，以应晋省急需。富商同潮州府知府刘溎年、海阳县知县樊希元、揭阳县知县林兆南、前兴宁县知县徐殿兰等力催捐生速缴并各处借贷，计共凑成十万圆——合银七万两，于六月二十九日派员附轮船解津，俾可早为转运；庶晋省灾民得此大批解款，可以稍有指望。其余未清之款，臣仍督同经手员绅速为催缴济赈，断不敢稍涉迟延，以冀仰副我圣主视民如伤之意。理合附片陈明，伏乞圣鉴！谨奏。 

　　军机大臣奉旨：『知道了。钦此』。 

　　九月二十四日（公历十月十九日——即礼拜六） 

　　前闽抚丁（日昌）奏为绅士捐赈恳恩优奖片（九月十三日京报） 

　　丁日昌片： 

　　再，臣此次办理晋、豫赈捐，集款既巨，缴解复速；计截至五月底止已解往天津银五十余万圆，六月内又经起解二十余万。其余亦经赶紧催缴起解，一面设法扩充；皆由惠潮嘉道张铣、台湾道夏献纶、台北府知府林达泉、台湾府知府张梦元以及游击方鳖、福建升用知府同知郭廷集、候选知府何振捷、同知衔梁云汉等认真劝办，视公事如家事，故能集巨数以救孑遗。查夏献纶、张梦元等饥溺为怀，体用兼备；顾全大局，嗜义若渴。此次拯救邻灾，不遗余力，非寻常泛泛劝捐者可比，臣实不敢没其微劳。合无仰恳天恩，饬令李鸿章于事竣后择其尤为出力者，从优酌保以示鼓励之处，出自圣裁。 

　　其台湾绅士候选道林维源捐款至五十二万元，保全灾民尤多；前经户部「请俟款项缴清，破格优奖以资观感」，奉旨「依该」在案。现该绅除缴清本省助赈米石外，已缴之二十六万元已由李鸿章拨解晋、豫助赈；未解之款，亦由何璟、吴赞诚等先解十万元以赈直隶灾黎。尚余九万元，亦即可源源起解。合并仰乞天恩，饬知李鸿章、何璟、吴赞诚等俟该款缴清后，查照部该，为之破格从优请奖；庶几四海好义绅商，尚可闻风兴起。 

　　所有劝捐尤为出力员绅恳请从优酌保及特捐巨款绅士恳请破格优奖各缘由，谨附片陈明；是否有当？伏乞圣鉴训示！谨奏。 

　　军机大臣奉旨：『所有劝捐出力各员绅及道员林维源捐款，着丁日昌分别知照李鸿章、何璟、吴赞诚等奏请奖叙。该部知道。钦此』。 

　　十月十七日（公历十一月十一日——即礼拜一） 

　　署闽抚吴（赞诚）恭报渡台日期片（十月初四日京报） 

　　臣吴赞诚跪奏： 

　　再，臣本拟早日东渡，因事稽延，曾于前奏声明；复因积受湿热、两足肿溃，医冶月余，尚未全愈。刻下台北军情稍形吃紧，因与督臣商定将巡抚、船政两署公事赶为料理，于九月初一起程东渡，先赴鸡笼、艋舺一带择要驻扎，就近调度。现值清理庶狱之际，臬司详结案件较多；除已经勘审者仍由臣分别题咨，其未经勘审及续到之案与此外应行奏、题、咨事件，应即循照成例，均由督臣暂为代办。台地如有招解之案，由臣就近勘审办理。其巡抚日行一切公事，饬委藩司代印代行，以免积压。鸡笼距省海程较近，如遇要事，仍可随时与督臣商办。 

　　除俟抵台后再将办理情形驰报外，谨将起程东渡日期附片陈明，伏乞圣鉴训示！谨奏。 

　　军机大臣奉旨：『知道了。钦此』。 

　　十月二十四日（公历十一月十八日——即礼拜一） 

　　恭录上谕 

　　十月十四日，奉上谕：『吴赞诚，着补授光禄寺卿，仍署理福建巡抚。钦此』。 

　　十月二十五日（公历十一月十九日——即礼拜二） 

　　闽浙督何（璟）等奏为官绅捐赈银米数目折（十月初十日京报） 

　　闽浙总督臣何璟、署理福建巡抚臣吴赞诚跪奏：为闽省光绪三年水灾官绅捐赈银米数目恭折具陈，仰祈圣鉴事。 

　　窃查光绪三年五月间闽省重遭水灾，办理赈抚需款甚亟，筹款倍难。臣何璟会同前抚臣丁日昌奏明劝捐济用，虚衔、实职一并收捐；钦奉谕旨允准。当由臣何璟、前抚臣丁日昌督率司道及台、内各属文武倡捐廉银一万二千九百五两零，另据海澄县赖以森捐米三百一十四石零。本省绅商，则有前湖北抚臣郭柏荫、前云南藩司陈景亮、前浙江杭嘉湖道林聪彝、前广东惠潮嘉道邱景湘、尽先选用道吴仲翔、前江西宁都州知州陈乔荣、前代理广东阳江直隶州知州候补同知谢玉汉、选用郎中高明远、户部员外郎高廉远、商户杨合春等共捐银一十二万七千一百九两零，又捐米折银二万七千五百三十一两零；以前业经专奏之前河南藩司刘齐衔、升任江苏臬司前山东登莱青道龚异图、前陕西督粮道赵新各认捐银一万两——内刘齐衔、赵新续经病故，仅各缴银八千两：统计本省绅商共捐银一十八万六百四十一两零。外省官绅，则有两江督臣沈葆桢捐纹银三千两、江苏学臣林天龄捐番银七百二十五两、署江南苏松太道刘瑞芬劝集沪商捐规平银一万两——折库平番银九千一百二十四两零、本籍福建寄籍四川华锡县运同衔候选同知陈天葆等捐川平银一千两——折库平纹银九百六十二两零：统解外省绅商共捐银一万三千八百一十一两零。又，浙江福州镇（？）总兵吴鸿源捐米四百二十二石零。以上本省官绅以及外省，统共捐银二十万七千三百五十八两零、捐米七百三十六石零。此外，尚有台湾绅士林维源捐米一万五千石，系在该绅认捐铁路经费内拨抵。 

　　臣等伏查闽省上年水患重于前年，库藏之空虚亦较前年尤甚；地方文武捐廉，固分所当然，不敢仰邀该叙。各绅商等或情殷桑梓、或谊笃恤邻，均能慷慨输将，深明大义；自富有以酬其善举。刘齐衔、赵新共未缴银四千两，均饬催各该家属扫数缴清，汇同各绅商催令开送履历及愿得官阶，以便汇册请奖，用昭激劝。据善后局司道具详前来，除咨部外，臣等谨将光绪三年水灾案内捐赈银米数目开列清单，恭折奏呈，伏乞皇太后、皇上圣鉴！谨奏。 

　　军机大臣奉旨：『所有地方文武各官及绅商捐输赈款，均着照赈捐章程请奖。该部知道。单并发。钦此』。 

　　十月二十九日（公历十一月二十三日——即礼拜六） 

　　台番绥靖 

　　十月十四日，台湾淡水厅友人来书云：署闽抚吴中丞现驻台北筹办剿抚事宜，已一月于兹矣。台湾道夏观察，则早在台北经画一切。闻吴中丞拟由陆路回台湾府治、夏观察拟由海道言旋，所有生番滋扰之处，已一律平安矣。溯查此次致乱之由，实缘官军购买生番土产过于欺压，且有凌辱妇女之事，遂纠合多人到营理论；营官庇护勇丁，遽将来人诛戮，遂誓与官军为难也。 

　　台南产蔗 

　　台湾之南，向本荒地。近有人察其土宜，谓种植甘蔗，可卜繁旺；业有谋合股签银、垦荒栽种者矣。 

　　淡水疾疫 

　　淡水地方，虽节届初冬，疫气仍不少减；闻有一地方官，亦缘此殒命。其附近之鸡笼地方，所有煤矿业已开采；刻下亦因疾疫，工人大半淹缠，故出煤甚少云。 

　　十一月初三日（公历十一月二十六日——即礼拜二） 

　　西人论台湾 

　　有西人之居于台湾者，致书于香港西字报馆曰：忆去年丁雨生中丞巡抚福建时，于台湾各事皆极留心；外人之闻而见之者，皆谓孤悬之海岛日渐富强，屹然重镇矣。乃自丁中丞因病解任，台事遂不可问；试为君约略言之，当亦同声一叹也。如火轮车路之铁条等物，拆自吴淞、移来台境，本期便运煤之用也；乃弃置海滨，盐潮浸润，各铁由锈而腐，尽成废物矣。向者欲购西国挖泥机器一具，欲藉以大兴水利也；今则如天外冥鸿，杳无来信矣。前又欲招徕汕头无业人民来台开垦，俾田亩不致荒芜也；今亦已如画饼之不足充饥矣。兵丁之向屯东岸者，今因畏逼近生番之故，日渐退回矣。日本兵士在台时，中国费亿万之款建造兵房，藉资坐镇；今又因瘴气之所聚，遂群焉散处，遂致鱼鳞瓦屋中蟏蛸在户矣。鸡笼地方所开之煤矿，自经官开办后，难言得力矣；而染疫者且相继见告：井中所出之火油用铁条钻验，竟尔中断，刻已二十余日，尚无术以接之。即此数端，已令人无解于有治法之无治人也。 

　　十一月初四日（公历十一月二十七日——即礼拜三） 

　　西人论台湾废弃各事确有所见说 

　　台湾一境孤悬海外，以直长计之，亦几一省之地矣。从前征服之时，不事穷尽地方，于北面一带设立一府、四县。而迤南山陵险峻，生番聚处之所以至南海口皆一任番民樵采，不与之争；生番亦罕出，仅有以番布与外人交易者。外人□不至其处，缘万山巑岏，径路不通；穿莽入棘，外人每苦之耳。因是生番亦肆其野性，不沐教化；致有戕害琉球难民之事，重劳日本问罪。迨中国认为己事，英威公使出而调停，日人始退。而中国亦始恍然于日人之觊觎番土者，为有地利也；因亦设法创办各事，以兵威震慑番人使不敢动，然后渐兴地利，非复曩日之区画一府、四县而外者勿过问也。又以全台控制地势阔辽，非一巡道所能专辖，特新设台北一府领以数厅、县，而巡抚移节往驻；方谓规模日拓，台事将月异而日新矣。虽数年以来，山社野人不无仍然执迷恣肆剽杀，驻扎官兵将受其累；然不至为大害也。下如开矿等事，亦既办有成效矣；但使握权者不夺于他意、用力者无隳于半途，则全台皆可兴利，于国计、民生不大有裨益哉！从前仅设一府、四县，官之分省到闽者，咸以分台为优；况自兹大开利源乎！乃不谓一丁中丞病去以后，而诸事竟将废弃也！ 

　　夫台湾西人致书港中西字报所云各节，未知果确否？然以其在台湾——又揆诸中人积习，新旧交替之时，尺旧任所举各事，必隐该其非是而多方更变之，断不肯因人成事以自掩其聪明；则此西人所言，固可决其信矣。譬如火车路铁条，费巨万之银购之，而又费若干水脚始得到台，乃竟废置勿用、浸渍锈烂，诚可惜也！购置挖泥机器以兴水利，此全台所恃以无旱潦之灾者也；毅然行之，犹惧勿速。乃前人徒有是欲，而后任并不设此想！至于招徕游民垦种荒废，尤为地利、国课之所出；而亦不闻举办。是将听诸天时、地势，不屑以人为补苴之？然亦思日本借口欲得台湾，必争而归之，果属何心？开拓山社、增置郡县，又将何为？而今若此，何如当日任日人得之，尚可省赔其数十万军费也！又何如却退日人之后，仍前一府、四县不事开拓，更不至空费数年善后之功与征剿安抚、兴办营创一番大举动也！以今所为，较昔所欲，诚不免有大相径庭者矣。又言东岸屯兵逐渐退处日兵营房，任其空矿；则揆厥主意，似将弃生番而归置善后于不问。岂不因此而令番人无所慑畏，渐使长其野性，复出为北路患哉！往年大费经营以重兵服生番，至今犹置戍守，而番人尚有四出惨杀之事；一旦示以无兵、告以退守，设有不虞，前功尽弃，异日重劳师徒，谁执其咎？且师之进退，有纪律在；全台之兵，谁为统帅而敢轻易移营乎？若夫煤矿一经官办即不得力，井中火油钻取，已经中断；则董其役者承上之意向、窥上之好恶，而后敢日即于懈怠也！大凡事兴，则百废俱兴；废，则虽兴犹废。譬如人身，一体未适，则浑身皆病也。又官之于民、上台之于百司，犹首之于四支、心之于百体。首不动，惟其所向，而四支以行；心不见，惟其所思，而百体以应。然则台湾之诸事尽废，其为首不知所向、心不知所思可知也。夫丁雨生中丞抚吴时，人微嫌其暴；而果敢有为，则近世当事者无能右之。故其治台也，宜有兴举。第事事俱有成效，而一旦弃之，则殊非计之所及也。 

　　夫世事，大不可问。各省大吏初莅任封疆，百僚庶司皆仰望丰采，希奉意旨。闻宦性和平，则皆相谓而有喜色；有要津者，争致八行书以得差得缺为望。盖和平，则有所干谒而不逢怒也。若严厉性成、锋棱峭起，往往望色而竦，若凛冰霜；不敢辄尝以私：故无不喜和平而畏严厉也。然欲救今世之失，则封疆大吏甚不可以和平得名；与其无威可畏、俾其下玩视而百事渐以懈怠，何如使人畏敬，一改因循粉饰之习乎！我知吴中丞之在闽，其声誉必贤于丁抚；而孰知隳功弃事，亦即此和平之声誉阶之也！然为官声则得矣，其如民生与国计何哉！ 

　　恭录上谕 

　　十月二十二日，奉上谕：『福建巡抚，着裕宽补授。未到任以前，着李明墀暂行署理。钦此」。 

　　又奉上谕：『吴赞诚奏「病势增剧请开署缺」一折，光禄寺卿吴赞诚，着开福建巡抚署缺，仍督办福建船政事宜。钦此』。 

　　十一月初五日（公历十一月二十八日——即礼拜四） 

　　恭录上谕 

　　十月二十三日，奉上谕：『何璟等奏「台湾后山番社悔罪自投请将出力之提督奖励」一折，福建台湾后山加礼宛等社番众滋事，经官军击败后，悔罪投诚，并将姑乳斗玩一名缚献正法；各番社现已一律安帖，办理尚为妥协。记名提督福建漳州镇总兵孙开华，赴剿迅速，尤为出力；着赏给白玉柄小刀一把、白玉四喜搬指一个、大荷包一对、火镰一把，以示鼓励。其余出力员弁，着准其择优汇案保奖。钦此』。 

　　台番感德（按自此至十一日，并见广告栏） 

　　台湾一岛，孤悬海外；在宋时为毘舍耶国，「文献通考」称其「恣睢裸袒，殆非人类」；意即今之生、熟番民欤！明代称为鸡笼山，弃作盗薮。自郑芝龙受抚后，遂为荷兰所有。芝龙子成功兵既失利，以台地乃其旧物，因驱荷兰而据之；论者比之为海外扶余。康熙二十二年，郑氏平，台湾遂隶版图，增八闽而为九；盖自古所未有也。 

　　居台者，自泉、漳两郡客民外，余皆番社而已。番有生、熟之分：熟番，则供徭役。生番，则自耕自食，外于王化，向来不服地方有司管束，凶悍性成；称为难治地方，有司亦度外置之，听其逍遥于物外之天而已。近年以来，屡有蠢动；当事者拟开辟矿地、安辑众民，于生番则剿抚兼施，以神其用。顾其地草木蓊郁、水土恶劣，营官至者辄病，统兵大员死丧相继；来者皆视为畏途，而剿抚事宜卒未得一试。 

　　丁丑春间，方铭山观察统率潮勇札驻台南。一至，即分防设局、筹饷练兵，入探生番出没情形、出授弁勇攻取方略；遂于三月初攻毁率芒等大社，一日三捷，莫敢撄其锋。附近巢穴，一律歼除；余者分别办理，劝惩互用、威爱并行。凡大小百有余社，咸皆薙发输诚，服从恐后。远近各社番童，率皆至塾读书；弦歌之声，一时遍地。于是一变佩刀杀人之积习，而任当差服役之勤劳。自开台以来，未有向化归诚如此者也。他如南路民人，亦复丕然知变：去杀夺而为善良、戒私斗而矢公忠、化荒隅而成乐土，与兵勇相辑睦、便商旅之往来。向之称难治者，今不二年而治矣；向之称难服者，今止一战而服矣。盖彼虽梗顽，亦具人性；苟怀之以恩、绥之以德、示之以信、结之以惠，未有不翻然感化而肃然悦服者也，岂非治之得其道、服之有其方欤！观察于是撤勇言旋；番民一闻是音，四处骇愕，仓黄之色遍于市衢、嗟叹之声动于行路。中外旅居之士闻观察之风，无不钦慕，以为果操何术而番民之怀德感恩若是也！爰询之父老；佥曰：『自观察来，设团练以戢盗贼、立义学以振文风；实心实政，使莠化为良，壮知向善而幼知好学。故闻其去也，如离慈父焉』。爰访之绅商；佥曰：『自观察来，申画界址、开拓疆土，皆秩然有条而不紊；贫者资之、饥者赈之、患者救之，罔一夫之失所。故闻其去也，难忘众母焉』。番民因于观察之行，相送者络绎不绝于道；鼓乐喧天，香案夹道。持伞执牌，欢呼于前；舁匾排联，跃歌于后。众番社目伏跪观察舆前，咸卧辙攀辕，其情孔挚；观察亦不忍舍之而遽去。盖其系恋于民心也，又如此。夫观察之治台也暂，似乎施惠未广、布教未深，而其效已有可睹；特不知后之继观察而来者，又何如也！ 

　　余与观察，曾未有一日相知之雅；特以久旅台峤，颇知台民之情，不欲没观察治台之苦心与台番感德之实事，故为略书颠末如此。弗敢谀，亦弗敢赘。 

　　光绪四年十月十三日，台峤旅人枕泉氏谨启。 

　　十一月二十八日（公历十二月二十一日——即礼拜六） 

　　闽浙督何（璟）奏请巡抚渡台开支经费片（十一月初九日京报） 

　　何璟片： 

　　再，福建疆吏瘠苦著名，上年五月间，经臣奏请巡抚渡台经费；钦奉谕旨：『嗣后该抚渡台时，准其每月开支经费银一千五百两。户部知道。钦此』。钦遵在案。今署抚臣吴赞诚因后山番情不靖，克期东渡；事虽□局，劳费相等。可否仰恳天恩，仍遵前旨准于厘金项下按月开支银一千五百两，以资办公。回省之日，停止。是否有当？伏乞圣鉴训示！谨奏。 

　　军机大臣奉旨：『着照所请。户部知道。钦此』。 

　　十一月三十日（公历十二月二十三日——即礼拜一） 

　　闽浙督何（璟）奏台北新设专学分别改拨文武学额折（十一月初十日京报） 

　　闽浙总督臣何璟、署理福建巡抚臣吴赞诚、福建学政臣孙诒经跪奏：为新设台北府及所属三县各立专学，请将文武学额分别改拨加增；恭折仰祈圣鉴事。 

　　窃照台湾府属之淡水同知、噶玛兰通判二厅，地势绵长，距郡窵远。经两江督臣沈葆桢前办台防时会同前督、抚臣具奏，并淡、兰二厅疆域，设立台北府，驻扎艋舺；裁淡水同知一缺，析其地为淡水、新竹两县；改噶玛兰通判一缺为台北府通判，移驻鸡笼；而以兰厅旧治，添设宜兰一县。岁、科考试，即于艋舺地方建设考棚办理：业经部该奉旨允准在案。 

　　伏查台地虽处海外，久涵圣泽，文教寖兴；台、凤、嘉、彰四县故已蒸蒸日盛，而淡、兰两属士子尤多。向来淡水厅试，文童约有一千三、四百人；噶玛兰厅试，文童约有六、七百人。惟淡水赴郡须十一、二日，噶玛兰赴郡须十三、四日，长途跋涉，旅费维艰；是以每遇岁、科试，人数尚不及厅试三分之一。向例：台湾一府取进文童及廪、增生缺额，均分闽、粤两籍。府学每届岁、科试，闽籍取进二十三名——内澎湖二名，又加广九名；粤籍取进九名，又加广二名。闽籍廪、增生各三十名、粤籍廪、增生各八名，均系一年一贡。其淡水、噶玛兰两厅，向有府学取进数名。现既析淡、兰两厅之地为淡水、新竹、宜兰三县，所有考试即于台北创设考棚办理；将来每届科、岁试，该三县文童各有六、七百人，比于内地大学、中学人数不相上下。其学额应于台湾府改拨外，更应酌量增置。兹拟将台湾府学闽籍——连澎湖二名在内改为取进共一十名，加广九名毋庸核减；粤籍除分拨台北府学四名外，改为取进五名，加广一名。闽籍廪、增生仍各三十名，一年一贡；粤籍廪、增生改为各四名，二年一贡。台北新设府学，应比照内地龙岩、永春直隶州之例，闽籍额进文童十八名；粤籍于台湾府拨出四名、再增设一名，共为五名，又加广一名。闽籍廪、增生各二十名，一年一贡；粤籍廪、增〔生〕各四名，二年一贡。淡水厅原设厅学八名，即归淡水县学取进；另设新竹县学，添设学额八名；噶玛兰厅学原设五名，应归宜兰学取进，再加额三名，亦共八名。淡水厅本有加广二名，即归淡水、新竹二县各取进一名；噶玛兰厅本有加广一名，即归宜兰县学取进。其淡水、新竹、宜兰三学廪、增生，均各定以八名，三年一贡。台湾、台北两府熟番归化已久，渐有读书明理之人。经前抚臣丁日昌奏准：嗣后岁、科考试，准其另编字号，于正额外量取一名，不必作为定额；如应试人少、文理平常，任缺无滥。如有取进，附入府学。至武学，台湾府学闽籍原额二十名，加广九名；粤籍原额四名，加广二名。今既分府，应将台湾府学闽籍改为取进十六名，加广九名毋庸核减；粤籍改为取进二名，加广一名。台北府学，闽籍添设八名，粤籍取进二名、加广一名；淡水厅学原设武学五名……（疑有缺文）；噶玛兰厅学原设武学二名，即归宜兰县学取进，另再添设三名，亦共五名。淡水厅尚有加广武学二名，应分归淡水、新竹两县各取进一名；噶玛兰厅尚有加广一名，即归宜兰县学取进。所有学官，台北府学请添设教授一员，新竹、宜兰两县学各设训导一员，淡水厅学原设教谕即改为淡水县学教谕，噶玛兰厅学原设训导即改为宜兰县学训导。又查台湾府属之台、嘉二县，均系教谕、训导两员；该两学事务较简，应各裁去训导一员，以抵台北新设之缺。 

　　兹据布政使李明墀会同台湾道夏献纶核该具详请奏前来，除咨部外，臣等谨合词恭折具陈，伏乞皇太后、皇上圣鉴，敕部该覆施行！谨奏。 

　　军机大臣奉旨：『该部该奏。钦此』。 

　　十二月初三日（公历十二月二十六日——即礼拜四） 

　　署闽抚吴（赞诚）奏请准开署缺仍回船政工次医调折（十一月十三日京报） 

　　署理福建巡抚督办船政臣吴赞诚跪奏：为微臣病势增剧，吁恳天恩准开署缺，仍回船政工次医调；恭折吁陈，仰祈圣鉴事。 

　　窃臣自上年夏间在台湾后山感受瘴疠，卧病数旬；屡经医调，精神总难复旧。本年五月，蒙恩命署巡抚篆务，当即沥陈病体难胜实情，钦奉谕旨「毋许固辞」等因，钦此。臣自顾何人，膺斯宠任！勉就职守，冀效涓埃。若果精力稍可支持，敢惜捐糜顶踵以酬高厚。惟臣此次渡海，亲往岐莱；风浪险恶，瘴毒深重。营中地尤卑湿，兼之海气砭肌，以致右臂酸痛，牵引项背；头目益加眩晕，终日如坐雾中。台北既乏医药，而病躯又难渡海，祗就艋舺暂息。伏思省属公事繁重，数倍于台。巡抚有总理之责，非全神贯注，不能提挈整顿，周彻无遗；岂容一再贻误！念之焦灼愈加，遂致虚火上炎，夜不能寐；医者谓心血亏耗兼风邪深入经络，非息心静养，难期速痊。闽抚衙门事件，自丁日昌屡请病假，旋回原籍；葆亨以山西藩司留署斯缺，中间不能耽搁，积压渐多。臣接篆后，督同幕僚竭数旬之力清理积牍，甫有头绪；而省外属吏之贤否、地方之利病，尚未及采访周知。清夜自思，倍深疚惕！旋以番社不靖，忽遽渡台，忽又逾月。虽现任藩司李明墀才力胜臣十倍，精于察吏、熟于洋情，可期得力；而藩司自有钱榖专责，抚署公事仅代印代行，非比一手经理任其展布。臣窃虑此次事竣回省，百务纷集，立待清厘。而病躯如此支离，精神万难周到；报国之心虽切，任事之力已殚。若但请赏假医调，则辗转贻误，仍所不免。天下事，皆由因循于积渐，遂致败坏于一朝；纵幸而愆尤未暴、谴责不加，臣自问亦天良难昧。船政近因费绌，员匠裁减，工务暂松；臣自不敢卸责。惟有吁恳天恩，准开署缺，迅简贤能接任；俾臣仍回船政力疾照料，藉可稍资调理，以冀渐获就痊。至台湾海防、省城洋案，与船政极有关系；臣思所能及、力所能为，无不与督臣随时会商妥办，不敢稍存膜视。臣原籍安徽庐江县，自兵燹后，住屋已无片瓦；断非敢遽思安逸、徜徉田里，自外生成。犬马余生，仍当竭力驰驱，图报鸿慈于万一。 

　　所有微臣病势增剧请开署缺缘由，谨力疾吁恳，附驿驰陈；伏乞皇太后、皇上圣鉴训示，臣不胜迫切惶悚之至。谨奏。 

　　奉旨已录。  
　 
清季申报台湾纪事辑录八

　　琉球法司官上荷兰公使加白良禀 

　　面商机务 

　　论日本要约琉球 

　　类译日本新闻纸论琉球事 

　　大臣染疾 

　　书日本新闻纸各论后 

　　论中朝宜加意保护东瀛各小国 

　　恭录上谕 

　　水手被获 

　　恭录谕旨 

　　署闽抚吴（赞诚）奏恭报内渡日期片（元月二十日京报） 

　　署闽抚吴（赞诚）奏为台湾文武获盗惩办分别该拟折（元月二十四日京报） 

　　署闽抚李（明墀）奏恭报接署抚篆日期折（二月初一日京报） 

　　署闽抚吴（赞诚）奏恭报卸署抚篆日期折 

　　闽浙誓何（璟）奏为特参知县折（二月初二日京报） 

　　闽浙督何（璟）奏为台湾阵伤亡故员弁勇丁分别建祠折（正月二十一日京报补录） 

　　琉世子到日续闻 

　　闽浙督何（璟）奏台湾循章斩决匪犯片（闰三月二十三日京报） 

　　东南海防宜力加整顿说 

　　王子赐官 

　　闽浙督何（璟）奏请饬令提督仍回陆路提督署任片（四月初五日京报） 

　　日琉近信 

　　东事欺人 

　　钦使来沪 

　　论东瀛近闻 

　　闽浙督何（璟）等奏新设府县酌定缺次繁简因地制宜折（四月初八日京报） 

　　闽浙督何（璟）奏请饬令服阕提督来闽差遣片（四月初十日京报） 

　　闽浙督何（璟）等奏绅士特捐巨款全数缴清折（四月十二日京报） 

　　展假不准 

　　西字报述中东事 

　　兵船到闽 

　　恭录朝命 

　　中东交涉近闻 

　　释中东交涉近闻（晓策六扎鳌客） 

　　恭录谕旨 

　　译东京日报详述日本废琉球情形 

　　西报记琉史 

　　署都察院志（和）等奏为请旨折（六月初九日京报） 

　　西报记日臣事 

　　恭录上谕 

　　闽浙督何（璟）奏请奖叙片（六月十二日京报） 

　　译日本参赞致「晋源报」书 

　　转译琉球表略 

　　恭录谕旨 

　　恭录谕旨 

　　琉民恶日 

　　发抄旨一道（六月二十八日京报） 

　　台道出缺 

　　发抄旨一道（六月三十日京报） 

　　江督沈（葆桢）奏知府积劳身故遗爱在民请付史馆列入循吏传折（七月初三日京报） 

　　恭录谕旨 

　　闽浙督何（璟）奏请暂缓各员北上片（七月初七日京报） 

　　闽浙督何（璟）奏恭报接署抚篆日期折（七月初八日京报） 

　　直督李（鸿章）等奏绅士捐输巨款全数缴清遵旨拟请破格优奖折（七月初九日京报） 

　　闽浙督何（璟）等奏绅士捐输请为故父开复原官片 

　　船政大臣吴（赞诚）奏为请从优该恤片（七月十四日京报） 

　　论琉球民情 

　　恭录谕旨 

　　恭录谕旨 

　　闽抚行程 

　　东瀛谋议 

　　发抄旨一道（八月初三日京报） 

　　录「冲绳志前序」 

　　录「冲绳志后序」 

　　闽浙督何（璟）奏为署任副将暂缓送部片（八月初六日京报） 

　　闽浙督何（璟）等奏请补海外陆路守备折（八月初七日京报） 

　　照译横滨西字报论琉球事 

　　闽浙督何（璟）等奏官犯亲老丁单拟请留养折（八月初八日京报） 

　　琉球近事 

　　附录来稿 

　　遣使论事 

　　闽浙督何（璟）奏为请旨简放道员折（八月十三日京报） 

　　闽浙督何（璟）奏请优予故员恤典片 

　　闽浙督何（璟）奏委署道员片 

　　闽浙督何（璟）奏遵限查明未接案件片（八月十六日京报） 

　　闽浙督何（璟）奏请补同知折 

　　论日本宜与中国联络以保亚洲大局 

　　琉人志节 

　　恭录谕旨 

　　己卯正科福建省乡试题名（节取） 

　　中东要信 

　　中东交涉续闻 

　　论东瀛事 

　　中东和战比较说 

　　故藩可怜 

　　发抄旨一道（九月十八日京报） 

　　中东信杳 

　　香港西报述中东事 

　　闽浙督何（璟）奏为遴员请补水师员弁缺折（九月二十三日京报） 

　　中国自弃藩邦论 

　　西人述中东事 

　　闽浙总督何（璟）奏为京控案犯请俟获案后再行审讯片（九月二十九日京报） 

　　全台协募晋赈公所致林时甫观察书 

　　台湾筹赈 

　　发抄旨一道（十月初八日京报） 

　　阅「抚恤疏球难人批折」书后 

　　闽抚起程 

　　福州近事 

　　日报论琉球事 

　　琉效日言 

　　台札附登 

　　日本寒心 

　　论琉事不足辨宜亟自强 

　　中东消息 

　　远设巡丁 

　　发抄旨一道（十一月二十一日京报） 

　　西报论灭琉事 

　　灵輀出殡 

　　中东兵势辨 

　　恭录谕旨 

　　论日本未尝无人 

　　日使来华续闻 

　　正月初七日（公历正月二十八日——即礼拜二） 

　　琉球法司官上荷兰公使加白良禀 

　　具禀琉球国法司官毛凤来、马兼才等，为小国危急，切请有约大国俯赐怜鉴事。 

　　窃琉球小国自明洪武五年——即一千三百七十二年，入贡中国。永乐二年——即一千三百九十九年，我前王武宁受明册封为中山王，相承至今，向列外藩，遵用中国年号、历朔、文字；惟国内政令，许其自治。大清以来，定例：进贡土物，二年一次。逢大清国大皇帝登极，专遣陪臣行庆贺之礼。敝国国王嗣位请膺封典，大清国大皇帝遣使册封嗣王为中山王，又时召陪臣子弟入北京国子监读书。遇有漂船遭风难民，大清国各省督、抚皆优加抚恤，给粮、修船，妥遣回国。自列中国外藩以来，至今五百余年不改。前咸丰九年——即一千八百五十九年、日本安政六年，大荷兰国钦奉全权公使大臣加白良来小国互市，曾蒙许立条约七款；条约中即用汉文及大清国年号，谅贵公使有案可以查考。大合众国、大法兰西国，亦曾与敝国立约。其在日本，则旧与萨摩藩往来。同治十一年——即一千八百七十二年、日本明治五年，日本既废萨摩藩，逼令敝国改隶东京，册封我国主为藩王，列入华族；事与外务省交涉。同治十二年——即一千八百七十三年、日本明治六年，日本勒将敝国与大荷兰国、大合众国、大佛兰西国所立条约原书送交外务省。同治十三年九月——即一千八百七十四年、日本明治七年，又强以琉球事务改附内务省。至光绪元年——即一千八百七十五年、日本明治八年，日本国太政官告琉球国曰：『自今琉球进贡清国及受清国册封，即行停止』。又曰：『藩中宜用明治年号及日本律法；藩中职官，宜行改革』。敝国屡次上书，遣使泣求日本；无如国小力弱，日本决不允从。切念敝国虽小，自为一国，遵用大清国年号；大清国天恩高厚，许其自治。今日本国，乃迫令改革。查敝国与大荷兰国立约系用大清国年号、文字，今若大清国封贡之事不能照旧举行，则前约几同废纸；小国无以自存，即恐得罪大国，且无以对大清国，实深惶恐！ 

　　小国弹丸之地，当时大荷兰国不行拒弃，待为列国、允与立约，至今感荷厚情。今事处危急，惟有仰仗大国劝谕日本，使琉球国一切照旧，阖国臣民戴德无极矣。 

　　除别备文禀求大清国钦差大臣及大法兰西国全权公使、大合众国全权公使外，相应具禀，求请恩准施行！ 

　　正月十五日（公历二月初五日——即礼拜三） 

　　面商机务 

　　琉球自与日本通好以来，曾遣官数员前赴日本。兹闻已陆续回国，日本特遣内务侍郎麦苏爹随同前往，欲与琉球国王面商机密要务，外人不得与闻。其所可知者，则将琉球所设县官改为知府之职，兼设总督以专责成；另设辅政司二员，俾资襄助。又添置差馆，多派差役，代为保护人民。然则琉球之设官分职，惟日本主之；琉球之除莠安良，惟日本操之。君子曰：琉球其不国矣！惟刻接续信又云：日使之去，携有绝交书一通。传说两歧，未知孰是？ 

　　正月十七日（公历二月初七日——即礼拜五） 

　　论日本要约琉球 

　　琉球处亚细亚之东南，斜浮海面，统三部诸岛，不及台湾之广长；而形势宜属于中国，亦即宜附庸于日本。盖日本西海道之外，岛屿萦回，直与琉球北部相接；且系以北临南，大有包罗之象。然世世臣服本朝，朝贡不绝，未尝有失臣事之义；本朝亦嘉其恭顺，每于贡使到日，优礼以待之、厚赐以遣之。故日国多方伺衅，而琉球尚难为楚至从楚、晋至从晋之谋。然经日夕诱胁，国小民贫，势蒋坐困，又不得不改辙而东。况日人曩年台湾一役，以琉球遭风难民被生番惨杀，藉词诘问，以媚琉球。虽琉球守恭顺之义，难民被杀，未尝求恤于天朝；日本从中谀奉、代鸣不平，实为多事。而究之受恩不感，又易启强邻思逞之心，不得不感激而从之。自此与日本通好，使问往来；而于中朝则仍守曩义，恭顺不渝：两受其盟，大似春秋宋人合晋、楚之成之举。当中国与日本和好之际，固无虑以从日本见责于中朝、以不背中朝见怒于日本也。而况日本自命强大，欧洲列国尚以与之通商为荣；则以海岛小邦俨然厕衣裳之会，为许男可也、小邾子亦可也。然以今日所闻，则殊可虑焉；何也？自古通好之国，小役于大、弱役于强，岁时聘问，阅世相朝；征伐会师，会盟应召：亦曰至矣。断未有举其国之政治禁令，悉听命于大国而更张之者。琉球虽小，亦世及相承，有祖宗之遗法可守也；今以日本之故而尽弃之，非所以为国也。中朝亦知「字小」之义，特以其孤悬海外，不与蒙古部落相似；不事苛求，一切任其自为，所以示宽大之体统也。乃日人独好整以暇，甫与通好而一一为之处置，亦未免多事矣！试思设官之制而可以改也、差徭之派而可以增也，令其官有不肖者，则日人得而废斥之矣；其民之安居者，日人又得而驱遣之矣。甚至国中境内一切诸事，日人曰「可」，其君莫敢非；日人曰「否」，其君亦莫敢是：则君亦徒拥虚位。假而曰国中可无事乎君，则宗社邱墟亦惟日人之言；彼其臣民，何敢与之争耶！ 

　　夫现在所传闻之二事，特所商机务中之两端；其它更有甚于此者，亦未可知。即以设官而论，三部之地并不若台湾之连属，每部十数岛，每岛方里不过二三十、五六十以至于百里；假令一岛为一县，而每部各为一府，其规制尚善，以其有控驭之势也。然岛之小者，犹偪狭于大都之市镇，气局已属太小；而况举县而皆郡之乎！县皆为郡，而上设总督以要其成，又设辅政司以参赞之；区区弹丸乃建此大规模，亦殊不相称矣。且派差设馆，代为保护其人民；将安集之亦惟差馆、苛虐之亦惟差馆矣。日本初意如仅欲与之通商，则当令其为自主之国，而无庸如此更张也；今若是设施而谓无深意奢望存焉，吾不信也！岂其谓通商以后彼此必有交涉事件，日本遣驻之官，其职位必尊，嫌于与知县敌体殊见亵越，故改令以知府易知县乎？然又何难令琉球之君特派大员专办通商事宜，而必出于改乎！至于派差一事，或者因通商之后日本商民聚处必多，恐土人性情不类，致成隔阂之势，故设差馆以保护其民，藉以自卫；然究有似反客为主之势！且孤岛空悬、四面皆海，地土瘠薄、民力凋疲，日人通商于此，土人或仰息焉；苟日人不欺凌其民，琉球之人皆得安堵无患，而又何所用其保护乎！是二端者，皆日人得寸得尺之计，而琉球所不能不从者也。官制变更，不啻日人之建置之黜陟之权，朝廷不与；则自后众官日惟以失欢于日人，遭其罢斥为虑，靡不竭诚事日人。而民间且感其保护之恩，倾心向之。然则上而庶司、下而百姓，皆日国之腹心手足矣；所孤立而无助者惟其君也，岂不有社稷之忧哉！ 

　　前者闻高丽以咨文达中国请示而行，而中国辞以不遑代谋；今日人竟有此举，则琉球或请于中期亦将置之不顾，其无援可知矣。然而「字小」之道，固不若是也。倘以交欢日本之故而自弃与国以媚之，虽中国政尚宽大，其无乃示人以无能乎！ 

　　正月十八日（公历二月初八日——即礼拜六） 

　　类译日本新闻纸论琉球事 

　　琉球法司官上荷兰公使一禀，本报早经登录。兹闻日本各新闻纸该论纷纭，有以此禀为中国下第秀才所作者，又有以为下等官吏受贿而代笔者；且谓禀中字句全系中国官场习气，一望而知出于华人之手也。 

　　又有论者，竟谓琉球乃日本之裔，言语、服饰无不相同。其属于日本，本其素志；而日本亦覆之、翼之不遗余力，琉球人受日本之恩如山如海。前年琉球人船只漂至台湾为生番屠害，日本政府费不赀之粮饷代彼报仇；不料至今日而琉球不思报本，反怨日本，追慕中国。我日本政府务宜将琉球与中国之交永远割绝，不至他日再为辫发之人从中唆作无由之禀遍呈各公使，有坏日本政府声名也。又谓：现在中国内乱未靖，日本大可乘此机会，将琉球主废去，将该国归我政府。又曰：琉球宜归附我朝；若琉球人有何负气申触之语，日廷已着鹿儿岛县令以后时时奏闻。盖鹿儿岛县即萨摩藩，今改县。……又曰：宜废琉球藩为琉球县，选才大而能干者一人为琉球县知县，以期得力。又曰：此次事件非〔寻〕常可比，故鹿儿岛县令已有奏定章程；今特派松田大书〔记〕官押遣琉球官吏归藩，随废藩置县外，与琉球藩王约会三事：一、将藩王世子入质东京；二、禁其朝贡清国；三、年号、历朔依奉日本。此三事若能尽行依该，则琉球唾手可得也。又曰：琉球人顽愚孤陋，防其与中国私谋，今宜先将琉球与中国交谊之事一概禁绝；日本乃施以厚恩，缓缓教导。再将日本人在琉球者无论官民召回东京，问其在彼实在情形；若久在彼国诸事熟悉、言语通达，可即使为彼国官吏——官之大小，量才选用。又曰：松田君此行办理若成，实为我国之幸也！审若是，则日本恃强侵占，实贸已显有明征。 

　　本馆今又接横滨友人来信云：日本自将琉球据为己属，改中山王为藩王，赐邸于东京，俾琉球官吏居住。然琉球外貌虽依顺，心实不甘；故客岁十二月间，日本米加度派松田大书记官附「□岛」战舰押令归国，数其在东□屡生事端，与清国公使私相来往及私上书于各国公使怨及日本之罪也。 

　　大臣染疾 

　　前署福建巡抚船政大臣吴公赞诚，刻下政躬染恙，颇极沉重云。 

　　正月二十一日（公历二月十一日——即礼拜二） 

　　书日本新闻纸各论后 

　　前日因日本派员赴琉球与国王面商机务，内传闻二事：一为更定其国中官制；一为多设差馆，派差代为保护琉民。窃疑日本与琉球如但立约通商，何以出此二举！故着一论，以明日本之居心正在欲有其国，是以如此要约也。此不过鄙人管见所及，拟该以为言。乃昨日见日本新报该论纷纭，果然不出鄙人意外。虽其言人人殊，有尚近理者、有全恃势力以藐玩人者，更有无知而妄该者。然大要，举其国之君若臣与民无不以臣服琉球为荣，亦无不以夷灭琉球为武；故新闻纸之该论如斯也。 

　　夫琉球之臣事中朝，自前代已然。通贡献、奉正朔，其国虽小，亦有史册可稽；何能以日人自夸大之言为据，谓本系东瀛藩属乎！中朝柔远字小，以其海外孤臣久矢不贰，特免朝觐；惟岁时贡方物，则遣陪臣一、二员恭赍以进。平常有遭风难民漂浮海面则救之，优给饩粮、修理船只，送之回国。其嗣君新立，中朝遣正、副使册封之为中山王而已。此外，□无往来。日本从旁窥之，因其与中国踪迹疏远，遂启觊觎之心；始则代为兴师问台湾生番惨杀难民之罪以媚之，继则以该和通好诱之，而终则劝其不贡本朝、改辙向东、当为覆庇以胁之。乃琉球逐事□从；惟与中国绝，则非其所愿，故尚迟疑未决。盖日人不仅欲臣服琉球也，有中国通贡、通使之事不能惟其□欲为，是以力劝其与中国绝而后得而图之。讵意琉球亦明知日人之奸，苟绝中国，必受大患；故不敢从也。然日人亦自此愈恨琉球，将使其必不能不□中国矣。其君臣相谋于朝，故□士民相论于野，而因而有此新闻纸之论也。 

　　然则琉球且危甚矣，世守臣节不能得中国之援，如之何其国也！夫日本地处东海西南之外，其属岛接连琉球北部，以形势言，不啻其地之余土也；固宜为其屏藩，世作附庸。然服人以德；本朝不失信于琉球、琉球亦不背恩于本朝，则地势虽有所宜，而亦无可争之理也。且琉球亦未尝有求于日人，而台番一役居然兴无名之师，胜则台地有望、不胜亦市恩于琉球；譬如人不待我之恩而我故与以恩，欲其知感，不亦傎乎？似此施为，而其国人犹诩诩然自矜许以为覆之、翼之不遗余力，亦足令人齿冷矣！故日本之能有琉球，止恃地势。以言乎德，则本无需乎日人之切恤之；以言乎理，则谓素志在属日本，又安有可据哉！至若乘中国内乱未靖，将琉球主废去、改为县地等语，则固无理已极！而又与前日面与商该之改县为府、设总督辅政司者自相歧异，亦不深论可也。要之，要约琉球，已有显证确据。中朝既受其贡献，视若藩属；当此之时，宜亦设法保全之。而况日人劝勿通使中朝，又大失中朝之体统；如之何其勿与争也！又谓其上荷兰公使一禀词内有中国官场习气，疑为中国人捉刀；夫琉球通贡表文本由中官译成文词以进，兹之上荷使也，宜亦译成之文传观于外。即使为中人捉刀，闽海、台峤之人与其往来，亦不足异；而乃指为下第之秀才、不肖之官吏，无端诋毁，抑又何取焉！盖代作文词，必先授意琉球；而果乐于服日人也，为文之人断不能尽以己意笔之于书以取「言不由中」之诮。可知书中之意，即琉球全国臣民之意，而无事中人之教之也。要之，服人以德；日本所恃者，惟在地势之顺与兵力之足以威琉球耳，岂有德哉！不然，高丽亦尝致书于中国，以日本要约多端，请示而行；亦岂有中人从中主持其该，使高丽人不肯遽从乎！ 

　　日本上下诸人，日来皆以灭人之国、斩人之祀为快，故其所论于新闻者如此。殊不知中朝非不欲与之争，特以海外之事置为缓图，故暂且不闻不问焉。假令日人果废中山之主而收三岛之地，则沿海诸省之兵力与日人争一弹丸之琉球，亦未必果弱于日人也；而况各国自有公论者哉！ 

　　正月二十七日（公历二月十七日——即礼拜一） 

　　论中朝宜加意保护东瀛各小国 

　　东洋一水浩渺无涘，直抵阿墨利加之西水程数万里，别无大土。其与中国相毗连者，则朝鲜一国；而为神州之左翊者，则琉球各岛。一则切辅车之依、一则备屏翰之列，固非得失无关轻重者也。我朝龙兴辽渖，先服朝鲜，然后徐窥关、陇；是朝鲜之为东三省唇齿，莫不知之。而琉球孤悬海外，仅与越南、暹罗等国徒效贡职、受正朔，而王灵藉以广播、国势赖以恢宏，或未之知也。然琉球自纪载以来，一姓相传，未或改步。自前明受册封为中山王以迄于今，向列外藩，遵用中国年号、文字。我朝煦育寰瀛，体恤尤至。其贡舟三年一到，许贩运中土之货，免其关税；举国赖此为生。国王嗣位，则遣使请命；例遣文臣二人为正、副使，赐一品服、持节航海，册封新君。又时召其陪臣子弟晋京，入国子监肄业。遇有船艘遭风漂至中土，地方大吏必循例恤其难民，优与赏给，妥遣回国。此非徒侈怀柔之道，行羁縻之术；亦谓同兹覆载，既为我不侵不叛之臣，应切同休共戚之谊也。顾其国僻处东瀛，贫小特甚；以视朝鲜之有险可守，似迥不相侔。而其与日本为邻，实逼处此；时虞凌侮，则彼此如出一辙也。 

　　日本立国在大海之东，制仿周、汉，同文斯邈。自通中国以来，虽共球不时至，而未尚敢西向以一矢相加遗。元世祖雄心夸肆，忽欲强以臣仆；招谕不从，威以兵力，无端举十万之师坑之海外。轮台旋悔，不谋再举，致使有轻中国之心。有明一代，寇掠频仍，而东南数省蹂躏几无完宇矣。其时，朝鲜亦几遭蚕食；幸天心悔祸，平秀吉遽死，故不罹其害。我朝王迹肇基，声灵先播旸榖；又禁绝其贡舟，惟许我之估帆前往、不许彼之市舶前来。故二百年中，是詟是栗，静守东隅，罔敢箕踞向汉；而朝鲜、琉球，得相安于无事。今自中外通商，时事一变；日本洞窥中国之少懦，遂借口以台湾生番，以售其伎俩。由是，威胁朝鲜、抚有琉球，在中国无如之何也。然二国虽势力不敌，低首下心，莫敢与抗；而不甘为之臣仆，一心望中国援力相助，今固犹昔也。倘中国以驭远为心、以保小为念，则代为筹划，桑榆未晚；固不虞东隅之失也。何也？名义所在，曲直斯分；事无所难，力有可尽也。 

　　日本肆其雄心，龙骧虎视，久已目无二国。而二国臣民，亦非昏而且愚，罔知远虑；特国小而贫，力虞不支耳。兹闻道路所传说，朝鲜朝廷则遣有使臣前来中土，备诉日本诘闻于其国各事，请中朝代为调处；而中朝乃答以「国家于中外交涉之事已极烦剧，实无暇借箸代谋」。此信若确，则于怀保弱小之道，未免有缺矣！琉球又因日本止其进贡中朝、不许再受册封、勒改用其国年号，明知赴诉中国无济于事，特具文书禀诸荷兰国公使；有谓『与贵国立约，系用中国年号、文字；曾蒙不弃，代为列国相保，以致于今。若一旦不能照旧举行，则前约几同废纸；在小国固无以自存，且恐得罪于贵大国。现事处危急，惟有仰仗大国劝谕日本，使敝国一切照旧，则举国臣民感激无既矣』！夫琉球素托中国宇下，久荷帡幪。即日本恃强凌弱，亦宜前来中国控诉；乃舍之而倾心于荷国者，则其情事有可想也。 

　　窃思安内攘外之谟、远抚长驾之术，虽非草茅下士所能窥乎其微而探乎其要；然准理以行、酌情以处，则大体所在，正当力为维持，而不得委诸时事多艰，难以兼顾也。 

　　盖中原内地，犹之腹心；四境外藩，犹之手足：本同一体，不可使有隔阂也。在务本之图，固当注意于腹心，而后徐及其手足；在强轩之计，又当培壮其手足，然后能卫其腹心。若鳃鳃然以腹心为忧，而操刀不计伤手、适履不惜截趾，则将痛彻于心，捧持而不得、踯躅而难行，人将侮之、挤之；即徐为之图以期报复，亦必有所不能矣！朝鲜与琉球虽云僻远，固俨然中国之手足也。谋国是者，谅有以熟思而审处之也（选录香港「循环日报」）。 

　　二月初一日（公历二月二十一日——即礼拜五） 

　　恭录上谕 

　　正月初四、五日，奉上谕：『何璟等奏「请将违例科罚、任性妄为之知县革职查讯」一折，福建代理彰化县知县、候补通判锺鸿逵，于沿海居民拥抢金荣利遭风船只及徐献廷被控不遵堂断、阮明舍传捐晋米迟延各案，该员并不认真讯办；乃敢违例科罚银两，以修理衙署为名，藉作开销。又因生员吴垂昆之弟聚赌及县差萧源管犯不慎，辄将其家产查抄：实属荒谬已极！锺鸿逵，着先行革职，交何璟等督饬台湾道夏献纶澈底根究、严行惩办，以儆官邪。钦此』。 

　　二月初九日（公历三月初一日——即礼拜六） 

　　水手被获 

　　前报记英船「及脱华脱司」由香港而至福州，在路时水手作乱，杀死船主、大副等。彼时知水手为华人也；今知错误，诸水手实系马来人。既杀英人，又杀三华人；经香港巡理府通缉在案。今接新加坡电信云：犯事之水手七名，由「太古」轮船将次来港；当以电音简略，未知是否擒获或系该犯搭船，遂日日防范。该船既至，即派防巡船四面兜泊，不准杉板拢近。副总捕先上船查问，则知业已锁铐并有拉婆而巡捕拘管，遂将七犯带入捕房。查犯事者共有九人，另一他国人。十月间，由港出海，连日逆风，遂守候两礼拜等风；继而挂帆长往。船主以一水手颇有劳绩，升为舵工。他水手悉含妒意，群聚索加工价；船主不允，各怀怨于心。出海一月，到台湾南境，即将船主等杀死，尸抛于水；将船南驶至拉婆而，登岸散走。然事机不密，即为人略得风闻，获其七人；其余三人，刻尚漏网拉婆而。英督解犯至新加坡，然后来港；今闻内有一人已肯承招矣。 

　　二月十二日（公历三月初四——即礼拜二） 

　　恭录谕旨 

　　正月二十五日，奉上谕：『福建巡抚，着李明墀补授。钦此』。 

　　二月十三日（公历三月初五日——即礼拜三） 

　　署闽抚吴（赞诚）奏恭报内渡日期片（元月二十日京报） 

　　臣吴赞臣跪奏： 

　　再，臣自后山回抵基隆后，于十月初九日饬派「永保」轮船将驻防吴全城之刘洪顺一营撤勇全数到基隆，饬台湾道夏献纶点验，立即遣散。旋得吴光亮咨函，知姑乳士敏已经缚献惩办，番情大定；臣即由基隆出至艋舺，医治旬余。二十六日，起程陆行，道经竹堑、彰化、嘉义一带。十一月初六日，抵台湾府城。所过各处，访求利弊。查新开中路之埔里社建筑土城工程及半，士民及熟番均已相安。惟附近之北港高山番素称凶悍，因有游击丁汝霖带福锐新右营勇丁分扼要隘，未敢四出扰害；已饬催委署中路同知孙继祖迅赴新任，以资弹压。又，彰化县属之捒东保内山一带，闻有生番伺杀土人之事；当饬该县、营另选妥干隘首、多设隘丁，随时防范。嘉、彰交界之西螺地方有积匪廖金幅素行不法，经该处汛弁率乡众围拿，因拒捕登时格毙；及嘉义县属之查亩营毛、刘二姓争收田榖相斗，互有杀伤：均经谆饬该县、营就地严行查办。其余各处民情，均为安谧。在郡校阅镇、道标左右两翼练兵，操演阵法亦颇整齐。旋于十五日，展轮内渡。行次南日海面，风涛甚恶；仰托朝廷福庇，于十七日安抵马尾工次，略将船政事务料理。现已于十一月二十日回省。 

　　所有微臣内渡日期，理合附片陈明，伏乞圣鉴！谨奏。 

　　军机大臣奉旨：『知道了。钦此』。 

　　二月十九日（公历三月十一日——即礼拜二） 

　　署闽抚吴（赞诚）奏为台湾文武获盗惩办分别该拟折（元月二十四日京报） 

　　光禄寺卿署理福建巡抚臣吴赞臣跪奏：为台属文武获盗惩办，分别该拟；恭折仰祈圣鉴事。 

　　窃照台湾府彰化县辖之邱厝庄、乌石庄匪徒乘夜恃强行劫一案，经前抚臣丁日昌会同兼署督臣文煜将副将乐文祥等分别奏参，奉旨：『乐文祥、彭鏊，均着摘去顶戴；赵品，暂行革职留任，勒限严缉。余依该。该部知道。钦此』。转行钦遵去后。 

　　嗣据彭鏊等督同兵役，于光绪三年三月初九等日先后拿获匪犯林金受、张青秀、邱其万、何深目、林汶尚、刘帼仔六名讯认，通报解由府、道讯鞫无异；禀经批饬将首犯林金受、伙犯张青秀、邱其万、何深目四名就地正法，传首示众。兹据按察使卢士杰会同布政使李明墀核详前来，臣覆加查核，缘林金受、张清秀、邱其万、何深目、林汶尚、刘帼仔原籍漳州府暨广东饶平县，均寄归彰化县，游荡度日。光绪二年十二月二十七日，林金受路遇获案之张青秀、邱其万、林汶尚、在逃之黄掌、杨猪肚河各道贫难，林金受稔知乌石庄杨姓鞋店、邱厝庄赖合顺竹铺积有银钱，起意纠抢，邀允张青秀等入伙；黄掌转邀在逃之庄阿得，一共七人。是晚在林金受家会齐，三更时候林金受、张青秀、邱其万、黄掌分执器械，庄阿得携带扁挑、口袋，林汶尚、杨猪肚河俱各徒手；行至中途，林汶尚畏惧逃回。林金受等同至乌石庄杨姓鞋店门首，黄掌、杨猪肚河在外把风接赃，林金受等撬门进内；有寄宿之布客刘成惊觉喊叫，林金受上前吓唬，邱其万用竹棍殴伤其额颅。林金受等抢得洋银六十二圆、铜钱十八千文并布疋等物，交黄掌等挑回俵分（林汶尚并未分赃）一次。是月二十八日傍晚，林金受复邀张青秀、邱其万、黄掌、杨猪肚河一共五人，三更时候分携器械、口袋行至邱厝庄赖合顺竹铺门前，杨猪肚河在外把风；林金受等撬门进内，抢得洋银七十三圆、铜钱十五千九百文并被帐等物。店伙廖明月、廖固惊觉喊捕，林金受用刀划伤廖明月手指，并喝令张青秀砍伤廖固额角，携赃逃回俵分一次。林金受又闻中桥仔头何涌家道充裕，起意纠抢。三年正月二十八日，邀允获案之何深目、在逃之许中和、不识姓矮仔一共四人，是夜分执力械，行至何涌家门首，矮仔在外把风接赃，许中和撬门一同进内，何涌之母惊醒喊救，林金受用力吓禁，抢得洋银二十圆及衣饰等物逃回。次早，正在分赃，适林金受之妻兄刘帼仔走至看见，林金受告知情由，将赃俵分一次。先后由县访闻，会营勘验；通报前抚臣丁日昌饬查外委吴拔高擅自离汛、纵贼殃民，按依军法从事，将该管文武会折奏参留缉。旋据获犯讯认，解由府、道讯明，分别正法、锁礅，勒缉逸犯黄掌等无获；应先该结。此案林金受迭次纠劫得赃、张青秀等听纠上盗，殊属不法！林金受、张青秀、邱其万、何深目四犯，合依「强盗已行得财、不分首从皆斩」律，各拟斩立决；业已就地正法，应毋庸该。刘帼仔事后知情，分赃不及十两；合依「知强盗后而分所盗之赃数在一百两以下杖一百、徒三年」例，拟杖一百、徒三年，仍照「闽省抢匪拟徒」之例，在籍锁礅五年。林汶尚中途畏惧逃回，事后亦无分赃；合依「共谋为盗临行畏惧不行事后不分赃者杖一百」例，拟杖一百，亦照「闽省抢匪拟杖」之例，在籍锁礅三年。未起赃物，查明各犯有无财产，分别变赔；不能约束子弟为匪之父兄并失察牌保，照例拘责发落。逸犯黄掌等，饬缉获日另结。 

　　再，查乌石庄杨姓鞋店被抢一案，首伙七人，已获四人；邱厝庄赖合顺竹铺被抢一案，首伙五人，已获三人；中桥仔头何涌家被抢一案，首伙四人，已获二人：获犯均已过半，兼获盗首。所有疏防文武，尚知愧奋。相应请旨将署北路协副将乐文祥、署彰化县知县彭鏊原参顶戴，准予给还；北路中营都司赵品革职留任处分，并准予开复，昭激劝。 

　　除备录供招咨部外，臣谨会同闽浙总督臣何璟恭折具奏，伏乞皇太后、皇上圣鉴训示！谨奏。 

　　军机大臣奉旨：『乐文祥、彭鏊，均着赏还顶戴；赵品，着准其开复。余着刑部该奏。钦此』。 

　　二月二十日（公历三月十二日——即礼拜三） 

　　署闽抚李（明墀）奏恭报接署抚篆日期折（二月初一日京报） 

　　暂署福建巡抚布政使臣李明墀跪奏：为恭报暂署抚篆日期，叩谢天恩事。 

　　窃臣于十一月二十六日接督、抚臣行知，准吏部咨，光绪四年十月二十三日，内阁奉上谕：『福建巡抚，着裕宽补授；未到任以前，着李明墀暂行署理。钦此』。跪聆之下，钦感莫名！兹于十一月二十七日准署抚臣吴赞诚檄委福州府知府延楷、署抚标中军参将庄镇藩将「福建巡抚关防」并王命、文卷赍送前来，臣遵即恭设香案，望阙叩头，祗领任事；即于是日交卸藩篆。 

　　伏念臣豫章下士，知识庸愚。溯自户郡司员，出膺外任；历湘、鄂而量移闽峤，由府、道而洊擢藩司。领重寄于旬宣，培小心于夙夜；涓埃未报，惶悚方深！兹复渥荷温纶，暂权抚篆；拜隆施之宠被，弥非分以滋惭。窃查福建负山滨海，地瘠民贫；巡抚责任辑绥，举凡察吏安民、练兵稽饷，在在均关紧要。且中外时有交涉事务，衡度尤贵持平；台防之布置宜周，吏治之积弊当振。如臣梼昧，时惧弗胜！幸督、抚臣擘画经营，规模具备。惟有率循成法，勉竭愚忱，悉心经理；断不敢以暂时摄篆稍涉因循，以期仰答高厚生成于万一。除恭疏题报外，所有微臣暂署抚篆日期并感激下忱，谨缮折叩谢天恩，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　署闽抚吴（赞诚）奏恭报卸署抚篆日期折 

　　光禄寺卿署理福建巡抚臣吴赞诚跪奏：为恭报微臣卸署抚篆仍回船工日期，叩谢天恩；仰祈圣鉴事。 

　　窃臣前在台北因病奏恳恩施，准开署缺，回工医调；准吏部咨，光绪四年十二月二十二日内阁奉上谕：『吴赞诚奏「疾势增剧请开署缺」一折，光禄寺卿吴赞诚，着开福建巡抚署缺，仍督办福建船政事宜。钦此』。并准咨开，同日奉上谕：『福建巡抚，着裕宽补授；未到任以前，着李明墀暂行署理。钦此』。当即恭设香案，望阙叩头谢恩。 

　　伏念臣蒲柳寒姿，沐生成而顿回枯瘠；驽骀孱力，竭感奋而鸡报高深。兹蒙曲予矜全，俾释疆符之重寄；仍加鞭策，专司船务以观成。臣自顾何人，渥邀恩眷；捧谕之下，感激涕零！臣先于十一月二十日由台航海回省，当将应办事宜，上紧力疾清厘。兹已粗有端绪，于十一月二十七日将「福建巡抚关防」并王命、旗牌等项，派委福州府知府延楷、署理抚标中军参将庄镇藩赍交暂署福建抚臣李明墀接收署理。臣即于是日卸事，钦遵谕旨仍回船政局医调；一面督办工务，惟当专心经理、勉力筹维，藉收后效于涓埃、上答鸿兹于万一。除将卸署抚篆日期循例题报外，谨专折叩谢天恩，伏乞皇太后、皇上圣鉴训示！谨奏。 

　　军机大臣奉旨：『知道了。钦此』。 

　　闽浙誓何（璟）奏为特参知县折（二月初二日京报） 

　　闽浙总督臣何璟、暂署福建巡抚布政使臣李明墀跪奏：为特参违例科罚、任性妄为之知县，拟请先行革职，以凭讯究；恭折仰祈圣鉴事。 

　　窃臣等访问代理彰化县知县锺鸿逵于船户金荣利遭风搁浅被沿海居民乘危拥抢一案，带勇驰往查办，因其拒补，将西港下挖等庄草屋焚毁；附近海墘厝等壮罚银一千圆、番挖庄罚银四千圆，当收二千圆给为赔钦，余尚未收。又，生员吴垂昆之弟在家聚赌，锺鸿逵查知，将房屋并所开小押抄封变卖。又，徐献廷被徐添基指控不遵堂断，罚银六百圆。又，阮明舍传捐晋米迟延，罚银四百圆。又，县差萧源管犯不慎，锺鸿逵将其家中器物全抄入官。所得银圆，并以为修理县署内工程之用，藉作开销等语。经将锺鸿逵撤任，饬据台湾道夏献纶督府查悉前情，会同禀复。 

　　臣等查台湾系通商口岸，该处沿海居民每遇遭风船只，辄行纠众拥抢，往往酿成巨案。其嗜赌健讼，尤为地方恶习。锺鸿逵身膺民社，遇有此等案件，自应矢躬廉洁、认真拿办，庶以彰法纪而挽颓风；乃敢违例科罚，颟顸了事！至县差疲玩应革、应办，自有当得罪名；何致率予抄封！传捐迟延，未为过犯；乃亦罚银四百元之多：实属轻重失伦，措施荒谬！相应请旨将前代理彰化县知县候补通判锺鸿逵先行革职，以便檄饬台湾道夏献纶澈底查讯有无入己赃私，再行分别核办，用儆官邪。臣等谨合词具陈，伏乞皇太后、皇上圣鉴训示！谨奏。 

　　奉旨已录。 

　　二月二十二日（公历三月十四日——即礼拜五） 

　　闽浙督何（璟）奏为台湾阵伤亡故员弁勇丁分别建祠折（正月二十一日京 

　　报补录） 

　　闽浙总督臣何璟、署理福建巡抚臣吴赞诚跪奏：为台湾阵伤亡故员弁勇丁分别建祠，恳请列入祀典，以慰忠魂；恭折具奏，仰祈圣鉴事。 

　　窃照本任福宁镇总兵孙开华，于光绪二年十二月统领擢胜军三营由泉州东渡，屯扎台北鸡笼一带。该弁勇人等感受湿气瘴疠，先后病故二百余名。三年十一月，该镇亲督右、后两营深入后山会剿阿棉、纳纳等社叛番，计阵亡病故者又复不少。先据该镇捐俸于鸡笼□重桥地方建祠供祀，呈请奏饬地方官春秋致祭。又，候补道方勋所部潮、普三营于光绪三年正月调台驻扎南路，剿办卒逆等社生番；其感触烟瘴，相继病故弁勇计亦二百余名。并据该道于凤山县旧城地方设立义冢并建潮普义勇祠一所，以备祭祀。当经先后饬由办理台湾营务处台湾道夏献纶核案该详，请予并案会奏前来。 

　　臣等伏查前福建陆路提督唐定奎统带铭武诸军赴台剿番先后阵亡员弁勇丁，曾经筹款建祠、请列祀典，春秋致祭；由直隶督臣李鸿章等会奏，奉旨允准在案。兹该总兵孙开华等所部弁勇，或临阵捐躯、或感瘴病故，均属致命疆场，深堪悯恻！合无仰恳天恩，俯准援案列入祀典，由地方官春秋致祭，以资观感而慰忠魂。臣等谨合词恭折具陈，伏乞皇太后、皇上圣鉴训示！谨奏。 

　　军机大臣奉旨：『着照所请。该部知道。钦此』。 

　　四月初四日（公历五月二十四日——礼拜六） 

　　琉世子到日续闻 

　　前报琉球王病笃，未能即赴日本，祗有世子尚典及廷臣偕行。兹阅东京日报，知世子于西五月三日即坐「明治」火船抵日本之东京，其随员有左按察大夫涌、右按察大夫古谢及以下官吏共五十五名。世子年约十五岁，头挽一髻，身着黄袍，貌亦古秀；当由日本内务衙门备马车数辆，迎至邸宅。翌日，谒见日皇。参贺毕，呈上琉球王尚泰表文；称「病甚沉重，不能来京；不得已，先着世子并旧臣到京叩贺」。日皇览表后，甚加抚慰，并在麝香房赐宴；又派医官十余人，坐「古屋」船前赴琉球视疾云。 

　　闽浙督何（璟）奏台湾循章斩决匪犯片（闰三月二十三日京报） 

　　何璟等片： 

　　再，台湾各属历年拿获例应斩枭重犯，均系由台湾勘明，就地惩办。兹据台湾道夏献纶以光绪四年分据所属嘉义、恒春二县拿获讯明之蔡金鱼、卓几卓二犯，一系积年着匪、一系生番火器杀人，均属情重罪大，未便稽诛。当经由道核明通禀，分别批饬斩决枭示具详请奏前来。臣等复核无异。除开单咨部查照外，谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　四月十—日（公历三月十一日——礼拜六） 

　　东南海防宜力加整顿说 

　　古之天下小而远，今之天下大而近。何则？古者甸侯绥服，各五百里之外即为要荒。要者，取「要约」之义，特羁縻之而已。荒服，则更为荒远难羁之者，号令有所不及，来也听之、去也任之；则其所居中抚驭者，不过王畿四面各千五百里而已。以视今之天下，其广狭为何如也！然而古昔王者所抚治之地，若有甚远者；则以古人不勤远略，而未尝轻言开边故也。汉时欲通西南夷，说者谓武帝好大喜功，轻挑边衅，以致民穷财匮，卒有轮台之悔。其后炀帝蹈其覆辙，侈言远夷率服，以张大其功；遂至民畔于内、师溃于外，用以灭亡。至唐太宗擒颉利、伏突厥，致胡、越一家之治；论者囤艳称之——然犹在海内，而非远通海外也。自是以降至于五季，而燕、云十六州沦于契丹，至宋世而卒莫能复。迄于元代，版舆最广；极海滨之地，尽入皇图。明起金陵，屏逐元氏，北边一带犹为元氏世守。迨本朝龙兴，席卷内、外蒙古；而舆图之大，为自古所莫及。新疆、台湾与夫瀚海之外与遐荒之地历代所未经开辟者，一旦悉隶神州；而声教威灵无远不届，大莫大于是、远亦莫远于是。至今日而海外各国梯山航海而来者凡若干国，则通商之后中国之声气所通者，较前宜更远矣。而万里之地，轮船不数十日而可达；以视前之车行辘辘、马行得得、吉行日五十里、师行日三十里者，若益加近焉。古时所云重译来朝之地，今日视之若不逾阈；而海外之国人心不一，未免有扞格而不入者。积而久焉，安保相安者之不相争也！俄之窃据伊黎、觊觎南略，此其显然者也。 

　　论者为西北之边防固为吃紧，而东三省亦不可不先为之备；盖恐不得手于西北者，或思逞志于东南。度其狡焉思启之心，安得不深未雨绸缪之计；见识之宏远、心思之周密，亦云至矣。而吾窃以为俄国之外，其眈眈虎视者又未尝无人也。虽泰西各国心性类多爽直，通商之后相安无事者垂数十年；各国既无投间抵隙之情，中国共孚推心置腹之意，当可久享升平、共安敦睦。然而民、教不和，时有龃龉——即如福建乌石山之事，经中外官往返调停，始得结案；则亦不得竟称乂安也。况日本与中国，最近其心亦不可测。前者台湾之役，已有挑衅之心；及迫于公法、志不得逞，爰迁怒于琉球、寻衅于高丽，是其心岂尝一日忘远略哉！说者谓琉球向来服属中国，今一旦为日本所灭，必当出一旅与东洋争此土；其言非不有理。然居今日而高言外攘，有不同于前代之势者；初非谓蛮触相争，可以置之度外也。近年以来，邻国皆骎骎日强；中国又习为宽容，不与深较，窃以为不与之较则可、不为之备则不可！迩来虽崇尚西法，制作并兴；而各营军务，尚未能认真整顿。宁波、温州等口皆沿海之地，而海防久已废弛。虽照例派官随时巡察，其实虚行故事，恐一旦祸机猝发，有不可以阻御者已。或曰：各国虽包藏祸心，然其与中国交好，绝无罅隙；无故而重海防，不几授之辞乎？不知海防本属应该整顿之事；如以为此时中外和睦，不必再重海防，则英、美各国之所以日练水师，又何为乎！近自赭寇乱后，营务较前稍加整饬；而沿海各城汛口子，则殊不为意。圣人云：「人无远虑，必有近忧」；亦顾思患预防者，早为之计。倘得备而不用，则幸甚矣！否则，鄙人幸而得先知之名，天下不幸而受不虞之祸，讵不大可哀哉！ 

　　王子赐官 

　　琉球一国，自为日本吞并后，其王子已质于日。刻闻日廷特赐琉球中山王子尚典为华族正五品衔——此据西海新闻所述。至前使琉球之内务省大书记官松田，兹闻重至琉球，不日奉命来华矣。 

　　四月十六日（公历六月初五日——礼拜四） 

　　闽浙督何（璟）奏请饬令提督仍回陆路提督署任片（四月初五日京报） 

　　何璟等片： 

　　再，福建陆路提督一缺，经前督臣李鹤年奏准以记名提督漳州镇总兵孙开华署理；其本任提督唐定奎，续经两江督臣沈葆桢奏办江防，未能到任各在案。光绪二年冬间，因海氛不靖，生番时形蠢动；复经前督、抚臣奏明饬令孙开华交卸陆路提督篆务，统带擢胜三营前赴台北鸡笼地方驻扎。三年冬间、四年秋间，中、北路两次生番滋事，檄饬该署提督驰赴后山会剿；所向有功，渥邀圣恩赏穿黄马褂并颁赏物件，钦遵在案。现在台北防务稍松，有朱上泮镇海前营在彼填扎。所有孙开华擢胜三营除裁汰一营外，其余二营应即调回内地分驻漳、汀、泉州等府，同霆、庆两营勤加操演，期于有备无患。查陆路提督驻扎泉州附近厦门，与台湾之鹿港口门相对；有事尚易策应。现署提督赖镇海，署理业已两年。合无仰恳天恩，饬令孙开华仍回陵路提督署任，以专责成。设遇台防缓急，应否东渡？由臣等临时酌办，庶几营务、防务两无偏废。是否有当？谨附片陈请，伏乞圣鉴，训示施行！谨奏。 

　　军机大臣奉旨：『着照所请。钦此」。 

　　四月十八日（公历六月初七日——礼拜六） 

　　日琉近信 

　　日本内务衙门，近接到驻札琉球之官吏来信云：现将琉球新改为冲绳县所有办理一切事宜，颇觉烦剧；大小事件须均归县令判结，实在应给不暇。日廷闻信，随派多员赴琉球设立上、中、下裁判所数处，以代县令分理民情；并立医院、学校、贷债钞票等局，以便将日本纸钞国宝通行彼境以裕民用云。又闻琉球王子自到东京后，幽居一室，日皇拨巡兵三十名看守；阳托保护之名，实暗防其与外私交也。 

　　东事欺人 

　　日本新闻云：驻扎中国之日本领事刻已奉有日廷明谕，凡有琉球国民人逃来华境者，立即拿解回东以凭究办云云。日本之藐视中朝，至于如此。正不知中国果遇有此等情事，将任其所为，如寒蝉之噤不发声乎！抑当赫然震怒，诘余戎兵也！ 

　　钦使来沪 

　　「晋源报」云：前福建巡抚丁中丞既奉督办南洋海防并充兼理各国事务大臣之朝命，约于两礼拜内到沪。闻须到南京与南洋通商大臣会该一切，仍回沪上，将永为驻节之地；然则江苏一省而俨有两巡抚矣。闻中丞于扬子江边各口及上海至广东各海口通商事宜皆其专属，而尤以整顿水师海防及各制造局事为第一要着。行见中西之交涉日益慎而和好亦日益深矣。 

　　论东瀛近闻 

　　日本近以兵力胁制琉球，废其国王以为县主、改其国邑以隶版图；恣肆强横，各国莫奈：似亦可以少逞其志矣。而阅近日「申报」译西报所录，则偏若有不堪对人之处，而故外为大言、多方耸听，俾人不得窥其微而揭其隐；则何也？ 

　　夫琉球为中朝藩服，不自今始；地球诸国，莫不知之。今一旦为日本所兼并，若援王者「保小存亡」之义，从简书「同恶相恤」之言，中国遣使诘问，即知势难以口舌争；赫然震怒，爰整六师与之从事于戎行，亦谁得该其非者！乃中国并未闻此举；而日本之人辄谓驻日钦使何子莪太史因琉球之事拜会日本总理外务大臣，晤谈间因言『琉球一国属于中国者已数百年于兹矣，今贵国忽并为己有，似于睦邻之道殊属有亏；公使实所未解也。现虽未奉朝廷意旨，然例得诘问。查万国公例：凡有强凌弱、大并小者，众咸恶之。推贵国之意，殆谓中国必因伊犁与俄构衅，力有不逮；可以乘机启其封疆。然我朝必欲取回伊犁之地，在俄人亦不能坚执己见以济其贪，谅已有所闻也；今贵国欲并琉球，中国岂袖手其旁，度外置之耶！若不念和好，志在必行；窃恐事不可知，卒致两国赤子无辜惨罹锋镝也』！横滨新报因从而论之曰：『我国于此事已有成该，中国如决意不从，惟有舍玉帛而以兵戎相见耳』。噫！观东报所言，无论何钦使未必与日本外务大臣互相诘驳；即或有之，似外务大臣亦断不肯任意而为此决裂之言、志存恫喝也。 

　　昨又得递到消息，谓何钦使接到总理衙门文书，阅毕，不欲人知，即付一炬。又谓：闻何钦使日间将偕随员旋反中土。竟若真为琉球而弃好绝交，立将使臣撤回者。夫中国果有所挟嫌，亦何妨仗义执言，宣布中外；是非曲直昭然共睹，然后与日本交绝。何必文书往返，惟恐人知情同隐忍，遽令使臣回国也。以意测之，日人此举亦明知殊非公道，各国必将从而该乎？其后而又惧中朝深念藩篱宜固、小寡宜保，将委曲设法使琉球危而复安、亡而复存，故为此该拟之辞以瞒远迩之听，使人潜堕其术中而并不知悟也。虽然，日人之虑及乎此，非不狡而且谲，究亦自着其贪暴焉耳。琉球与之毗邻，向藉其赒恤，服役良谨；非若吴、越之同坏为仇也，又非若郑、息之素有违言也。不过国小而偪，民俗朴陋，不知发奋为雄；故强邻虎视眈眈，思囊括而席卷之耳。 

　　夫日本之图并琉球，处心积虑，为日已久矣；而特不知中国情形若何，故未敢仓猝举事。自台湾一役假手于生番，藉词为琉球难民报复，早已志在鲸吞，势将蚕食；适当中国时事孔艰，不欲再启衅于海外，允赔兵饷，相与该和罢兵，日人之计遂喜得行。因以赔款要结琉球；又患无名，特购轮船馈与以市恩而鸣惠；此时心目中已欲举其国以为己有矣。盖谓琉球向为所属，故休戚与共、苦乐同之，用以布告各国，俾众知之而众喻之，则后此可以废置惟我、兴灭惟我；在琉球，亦不敢不惟命是听也。当琉球却其赔款及轮船之时，想亦早为料及；特以国小民贫，有如鸟不丰其羽毛难以奋飞、鱼不遭乎江湖难以纵逝，非料事不明，实势力有所不足，故惟求旦夕之安，终贻噬脐之悔也。虽然，琉球则亦已耳彼日本方将龙骧海国、虎视寰区，而顾恃强蔑义，又安能关人之口而奋其气，使默然无复相与诘问哉（选录香港「循环日报」）！ 

　　四月十九日（公历六月初八日——礼拜日） 

　　闽浙督何（璟）等奏新设府县酌定缺次繁简因地制宜折（四月初八日京报） 

　　闽浙总督臣何璟、福建巡抚臣李明墀跪奏：为新设海外府县员缺酌定缺次繁简并移改、添设佐杂缘由，恭折奏祈圣鉴事。 

　　窃照福建省台湾府北路地方辽阔，前经奏请添设府、县。准到部该，以台北艋舺地方添设知府一缺，名为台北府；自彰化以北直达后山，胥归控制，仍隶于台湾兵备道。其附府添设知县一缺，南划中枥以上至头重溪为界、北划远望坑为界，为淡水县；自头重溪以南至彰化县界之大甲溪止，其间之竹堑地方原设淡水同知应即裁汰，改设新竹县知县一缺；自远望坑迤北而东仍噶玛兰之旧治疆域，添设宜兰县知县；并改噶玛兰通判为台北府分防通判，移驻基隆地方：奉旨允准，转行遵办。嗣于光绪三年，又经奏准：台北府知府一缺，以江苏海州直隶州知州林达泉试署，饬赴新任。一面遵照部该，将淡水同知一缺裁汰；噶玛兰通判一缺改为台北府通判，移驻基隆。其噶玛兰旧治改为宜兰县，即以原设之通判衙署作为县署；县中公事，均由台北府勘转。惟该设之淡水、新竹两县，事属草创，头绪纷烦，未能同时并举。请将淡水、新竹二县，暂由台北府兼摄；俟艋舺所属之地办有规模，再行分别添设，以符原该在案。 

　　复查台北淡水厅辖自彭化县北界之大甲溪直抵基隆三貂岭下之远望坑止，计地三百四十五里有奇。其中沪尾、基隆均属通商海口，华洋杂处、事务繁多，命盗等案层见迭出；前因淡水同知不能兼顾，故请区分改设一府、三县。旋该将新竹、淡水两县由府兼摄，系出一时权宜。林守达泉自上年三月到任，六月即赴基隆；八月回竹堑一次，未及旬日，又赴基隆。所有竹堑以南一切词讼，均不遑讯办。察看情形，必须分设淡水、新竹两县，方足以资治理。刻下艋舺地方考棚，民捐民办，业经告成；学额已分一府、三县奏请添该，明春即应考试。台北府衙署，年内计可完工；诸务均已次第兴办，设县尤不可缓。 

　　至台湾员缺，自道员以至佐杂，俱系内地遴员调补。惟闽省知府，内无题缺；今台北府系属新设，事极繁难，拟请作为冲、烦、难题调要缺。淡水县系属附郭，亦请作为冲、烦、难要缺。新竹、宜兰事务较简，拟请作为疲、难中缺。台北府分驻基隆通判，有稽查海口兼管矿务之责，拟作为烦、难要缺。其距艋舺十二里新庄地方，原有县丞一员；现猛舺既设府、县，新庄县丞应即裁撤，改为台北府经历兼管司狱事务。淡水县应添设典史一员，新竹县即将竹堑巡检改为新竹县典史，宜兰县即将噶玛兰罗东巡检改为宜兰县典史；以上各缺，均照台地向例，作为调缺。一面先将淡水、新竹两县遴员署理，容俟部覆到闽，再行调补。又，台湾府属新设恒春一县，事尚无多，拟请作为疲、难中缺。 

　　又，台湾北路理番同知原驻鹿港，旋因内山开辟日广、番民交涉事件日多，经奏请将北路同知改为「中路」移扎水沙连，钦奉谕旨允准；现在该同知业已移扎。鹿港亦为巨镇，商贾辐辏，且须稽查海口；距彰化县城二十里，该县不及兼顾。查有彰化县南投社县丞，堪以移扎鹿港。其南投地方逼近内山，亦须佐杂弹压。查台湾县巡检驻扎罗汉门，近来该处安静，以罗汉门巡检移设，即作为彰化县南投巡检。衙署仍旧，毋须另建。似此一为转移，地方实有裨益。 

　　据福建台湾道夏献纶通盘筹划，移由署福建布政使卢士杰、署按察使叶永元会详请奏前来。臣等覆查该司等所该新设知县分别烦简缺分及裁改、添设佐贰等官，皆系因地制宜起见。合无仰恳天恩，俯念海外岩疆紧要，准照所请办理。如蒙俞允，容俟部覆到日，即将应添、应改各缺分别拣员调补，以重职守。 

　　除咨部臣查照并批饬该司等将各官应给廉俸暨祭祀、役食等项及所有未尽事宜另行查该详办外，臣等谨恭折具陈，伏乞皇太后、皇上圣鉴，敕部该覆施行！谨奏。 

　　军机大臣奉旨：『该部该奏。折内缮写「林守」字样，殊属不合；何璟、李明墀，均着交部该处。钦此』。 

　　四月二十一日（公历六月初十日——礼拜二） 

　　闽浙督何（璟）奏请饬令服阕提督来闽差遣片（四月初十日京报） 

　　何璟片： 

　　再，光绪三年十一月间，台湾后山各军分统需人，经臣附片奏请将前署陆路提督汀州镇总兵关镇国饬令来闽会办剿抚事宜，钦奉俞允。旋以该总兵呈请在籍终制，复经两广督臣刘坤一据情代奏，又蒙恩准各在案。 

　　查现在台湾后山各番社虽皆帖服，而省、台留防各营亦关紧要；必须有久历戎行、洞悉闽台形势之大员，随时可资调遣。该总兵关镇国，谋勇素着；官闽有年，驭兵严而有恩；操练、巡防，均称得力。现在计已服阕，合无仰恳天恩准其来闽差遣，将来遇有相当缺出再行请旨简放之处，出自逾格鸿施。是否有当？谨会同福建抚臣李明墀附片陈请，伏乞圣鉴训示！谨奏。 

　　军机大臣奉旨：『着照所请，即由何璟自行咨调赴闽差遣。该部知道。钦此』。 

　　四月二十三日（公历六月十二日——礼拜四） 

　　闽浙督何（璟）等奏绅士特捐巨款全数缴清折（四月十二日京报） 

　　闽浙总督臣何璟、前福建巡抚臣丁日昌、福建巡抚臣李明墀跪奏：为绅士特捐巨款，业据全数缴清；恭折仰祈圣鉴事。 

　　窃台湾前因试办矿务、铁路各事经费浩繁，劝谕台北府绅士三品衔候选道林维源认捐洋银五十万圆，留为海防各项之用。嗣因山西、河南奇荒特甚，先其所急，该将此项捐款拨借解应，以拯灾黎；尚有未缴余银，留存台北备用：均经臣等先后奏明在案。 

　　伏查台绅林维源首次解缴台湾道库银十万圆、续据两次缴银二十六万圆，均已陆续汇解津局，由直隶督臣李鸿章酌拨直隶、河南、山西三省赈款。又，据解缴闽省赈米一万五千石——折成银五万圆；其存留台北备用之九万圆，现在亦据解缴。计该绅认捐之五十万圆，臣已全数解缴清楚。据福建善后局司道会详前来。 

　　除查照户部前该应请破格优奖咨商直隶督臣李鸿章会同奏请恩施外，所有绅士特捐巨款业据全数缴清缘由，谨合词恭折奏陈，伏乞皇太后、皇上圣鉴！谨奏。 

　　军机大臣奉旨：『户部知道。钦此』。 

　　四月二十五日（公历六月十四日——礼拜六） 

　　展假不准 

　　日本朝廷初发兵船至琉球，欲带前王回国；前王以病请假八十日，日廷允之。兹闻又请展限，日廷决意不准；令俟假期满日，即行来东云。 

　　四月二十六日（公历六月十五日——礼拜日） 

　　西字报述中东事 

　　「字林报」称：日昨上海传得中国与日本因琉球事小有不和，制造局内已奉谕赶造洋鎗、药弹矣。但本馆实未闻有是事，不知西字报从何而得此传言也。 

　　兵船到闽 

　　福州来信云：西六月初六日，有日本兵船名「逆星干」驶到福州，华官甚为诧异；发人往南台探听，知尚有三、四船在相近之海面上。旋经「逆星干」之统带官照会华官，谓须停泊半月再到上海云。 

　　四月二十七日（公历六月十六日——礼拜一） 

　　恭录朝命 

　　前译「晋源」西字报，有丁雨生中丞奉派办理各国事务之朝命。今谨探悉圣旨原文，用敢敬登如左：光绪五年闰三月二十二日，奉上谕：『前福建巡抚丁日昌，着赏加总督衔，派令专驻南洋会同沈葆桢及各督、抚将海防事宜实力筹办。所有南洋沿海水师弁兵，统归节制。钦此』。 

　　二十三日，奉上谕：『丁日昌，着充兼理各国事务大臣。钦此』。 

　　六月初四日（公历七月二十二日——礼拜二） 

　　中东交涉近闻 

　　日本夷灭琉球一事，中国迄未释然于怀。闻驻扎北京之日本公使与总理衙门日有诘问，并各细查琉球古史，究竟应归何国藩属。又闻总署已请英、法两国钦差调停其事，而钦差往晤日使该及此事，日本公使谓中国若肯以他岛给我，则琉球仍可归还。总署闻之，实出意料之外，遂不作答。美前总统格兰脱在京时，亦曾与该及；日本公使密告云：『如贵总统能断定琉球应归日本，中国人无不肯让，且于中国体面亦无伤』云云。统观以上数端，恐中、日两国尚有一番龃龉。故西字报谓数月内或陡生变端，亦正未可知也。 

　　六月初六日（公历七月二十四日——礼拜四） 

　　释中东交涉近闻（晓策六扎鳌客） 

　　中朝于日本夷灭琉球一役，不能释然于怀，此情理之可知者也；特中国不欲骤为戎首。苟循交邻之道，两国先自诘论是非，然后请他国该其曲直，能不事兵争而遽仍旧日之辑睦，反琉球之土、置琉球之君，使兼备藩属于中、东，各守「无诈无虞」之义，则在琉球既无兼并之患、在中朝不失「字小」之恩，岂不甚善！而无如日本坚执己见，不恤人言；仅与口舌相争，而卒不肯相下也。 

　　乃者，英、法两国钦使往晤日使该及此事，日使谓「中国若肯以他岛给我，则琉球仍可归还」。噫！斯言也，情见乎词矣。夫日本之发难于琉球也，未与中国立约通商之日，不计及之；即既通商之后，亦不计及之。虽曩年初学西法，军法、器具、兵船、水道均未足恃，而蕞尔琉球，日人岂不能并之！乃必发难于今日，一设此心，事在必行；且未与中国一言，直有取诸宫中之便。其故何也？盖取琉球之端兆，已寓于台湾一役耳。今其所欲乎中国之他岛者，果何地乎？不问可知已。中国边境之临海者，自东三省之外接连朝鲜，转而向内则为辽东湾，再循山东登州境外，由北而南经江南、浙江、福建而至于广东，海道几七、八千里，岛屿萦回、环峙罗列者，皆为各省门户；且为相近口岸之地，无孤悬海中可以为他国之外府者。即如英之有香港，葡之有澳门，两国当从前违言之时，乘势乞取以为通商埔头而已。意谓港、澳之地在中国未尝认真整治，有亦无裨，即无固无损；是以中国听之建置规模、设官治事，俨然英、葡部落矣。然并非孤悬海面，不相联属之岛也。若可称为岛者，厥惟台湾。从前，日人亦屡出兵以取之；洎乎我朝而郑氏以兴，日乃不敢觊觎。郑败，始隶中国版图；设置府、县，领以巡道。然二百年来，固未尽全台之地利也；野番伏处，不通外人，中朝无该恢拓之者。于是日人艳其地利，借端发难，遽以兵争；后卒格于公论而不能逞志，乃辗转思维而及于琉球。明知三都数十岛不及台湾平地山境之半，而不得于彼、聊取于此，以解嘲焉可也。虽取琉球，仍不忘台湾。逆知琉球久属中朝，受封、纳贡未尝缺礼，中朝必有诘问之辞；我乃以既取琉球，挟而求之，俾以台湾易琉球，则我之初愿可偿矣：此日人之意也。其公使之言，所以请易他岛也；而谓所谓「他岛」之非台湾，吾谁欺，欺天乎！然而此言，亦徒见其无理也。琉球受中朝册封，其来已久；谓宜附庸于日本，应亦疏球之自愿附之，而不可以勉致之。其不能称为日本之故属也，明甚。既非故属，则不啻中国之部落矣。抑琉球、台湾，均为中国地矣。今据琉球而以台湾为请，是于二者而必欲得其一也。假令台湾始为日本属地，中国取之；则今之请易，乃词直理正之举矣。且日人亦未免以小人度君子耳！日之取琉球直自有其地，迁其君、改为县而治之；而中国之问琉球，非欲有之，欲仍存之而已。乃挟中国所不能有之琉球而请易其所素有之台湾，岂持平之道乎！日使此言，其取琉球之初意，已可洞见；即其欲取台湾之本心，亦于言外得之。西字报谓「数月间或陡生变端，正未可知」；亦察知乎日人之居心，与中国之势处于不能不问而云然耳。今日者以口舌争，日固无一言之合理；若以兵力争，众寡强弱之形，亦昧未可恃。吾窃料日人之无理取闹，终见其无益而有损也。 

　　抑又有言：日人自谓琉球之人是其分支别派，故应归之日本，当作亲藩。吾中国载籍可考：秦始皇信方士徐福，以童男女三千入海求神仙，一去不返。相传所至之地即今日本，童男女止焉，耕作自活、各相配偶，遂滋生以至今日。其族类与土著，自相区别。大约是民为中人遗产者，盖及其半。此言，即彼都人士亦有能述之者。然则琉球之应归日本，亦犹之日本之应归中国矣。 

　　六月初七日（公历七月二十五日——礼拜五） 

　　恭录谕旨 

　　五月二十七日，奉上谕：『都察院奏：「福建职妇林戴氏以伊子林文明被杀冤抑，京控三次，延不讯结；并该氏之侄林文鸾以伊父奠国、伊兄万得均被罗织等词，赴该衙门呈诉等语。此案前于同治十年七月奉旨交该督讯办，嗣于光绪二年正月、三年十月迭经降旨饬催，何以日久悬宕，尚未奏结？实属延玩！着闽浙总督、福建巡抚亲提人证、卷宗，秉公严讯，务得确情，迅速具奏；并着将林文鸾所控情节一并讯结，毋再迟延！抱告民人郑全、林龙，该部均照例解往备质。钦此』。 

　　六月十二日（公历七月三十日——礼拜三） 

　　译东京日报详述日本废琉球情形 

　　西三月十二——即华二月二十日，日本内务省大书记官松田奉朝命率领属官巡捕及琉球官吏出日京，由横滨乘「高砂」轮船往琉球。行至鹿儿岛县内，接得日本驻琉球之内务省少书记官梨木来信云：『现在琉球人民惊闻日本有兵来废藩置县，大为震动，群相怀惧。那霸港之铺户，均已闭歇，将家财、物件各处隐散；老幼男女，东西逃遁，官长不能禁止。望速发兵赴琉，以安民心」！松田得信后，即调熊本县步兵二队起身，于二十五日抵那霸港。会见少书记官梨木商该毕，召集琉球三司官等上船，谓其『不能制伏百姓、以致民生疑念，全系汝等废弛公事之故！今我奉朝旨来此，均须恭顺。倘上下妄生惊异，汝琉球生民恐遭涂炭，祸不旋踵！可速出谕招回在逃者，以安众心』。三司官等默默听命，即出谕招复。次日，琉民搬回者过半，均照旧开门交易。是日，松田同属官巡兵上岸，寓于外务省公馆；约会藩王尚泰，于二十七日在首里听传朝旨。至朝，松田使琉球官吏前导，引日兵巡捕入城，以免百姓恐怖。行至城内，传藩王听旨；王推病不出，着今归仁王子及三司官等出为代替。即有日本处分官传朝命与今归仁王子、三司官等曰：『今奉朝旨，以琉球废为冲绳县；汝等于三十一日宜将首里城池让出交纳』。王子等闻是旨，惊愕无措，惟有悲恸而已。处分官又曰：『今改琉球为县，汝等宜遵朝旨，阖藩人民为之开导，勿因是而作亡国之悲』！三司官等答曰：『事既如此，敢不从命。然数百年之宗庙社稷一日倾废，不由人不悲也』！处分官曰：『凡城中藩王百物，均准其带去。惟古今史传、图书、记录及各衙门往来文书要件，虽零纸断简均须交纳，以备查考』。因问其所藏在何处，三司官等反复答之。日官虑其私行盗去，乃命将各城门锁闭，只留欢会门出入。门中派巡捕数名，凡出入琉球官吏，均待搜检查看放行。又召集首里久米及诸村士族人等来外务省公馆附近之学校内，听废藩立县旨意云。谕以『琉球人民，即我日本后裔。今汝王列入华冑，国内政事应归我政府制度。汝等士民，宜遵律令。若执迷违抗朝旨者，即不利于汝王也』！士民听谕毕，有畏惧悲哀者，有以头抢地哀诉日官仍愿照旧两属者。一时异口同声，纷纷哀告；日官均用好言抚慰而去。二十八日，今归仁王子并三司官至日官处云：『拟遵旨于三十日让出首里城，奈尚泰有病在身，难以移动；望赐矜怜！俟尚泰病体稍痊，即便让出』。日官答以尚泰之病，不知何症！倘一日不愈，则此地一日不让，岂不有误朝廷限期！今已传出于三十日午时同陆兵入城，远近皆知万难改易，汝等若遵此命，阖藩人民之幸；若执意违拗，祸立至也』！ 

　　王子等料难理说，即退归去。翌日，复来告日官曰：『昨该之事，已与尚泰酌定，遵旨于明晚让出首里。惟明日王妃及后宫妇女出城之际，望饬各门巡兵暂避，以免惊恐』。日官准行，并谓『关闭各门，不过恐文书、图籍失散。今若将图籍交出，巡兵退之甚易也』。是日，琉球官吏乃交出图籍，其中所载有隋朝羽骑朱宽泛海始通琉球等语。查琉球贡献于日本，在隋朝以前；故其国人被台湾生番屠害，将诉明于日本。由此观之，可为琉球之愿作日藩明证云云。 

　　以上皆东报语，用备译之。 

　　六月二十一日（公历八月初八日——礼拜五） 

　　西报记琉史 

　　「字林报」曰：日来中、东两国为琉球事，殊费唇舌。本馆溯查琉球一国，本为日本藩王所主。迨五百余年前，琉球易代时，第一新王即位，有数人互与之争；遂假入贡中国，为立定脚跟之计。即遣使至华，纳厥方物——时明洪武朝也。永乐间，琉球第一王下世，第二王嗣位，又献物以乞册封。此例，遂至今不改。查琉球本无必欲内附之心，不过利中国颁赏之物，又可另备多船随贡使入华购货，藉以获利；故深喜之。又查一百六、七十年前，琉球尚为日本雄藩萨司马所辖；深知琉球与中国有交涉事件，祗以相沿为例，故不之止。该国政事，亦听其自主，萨司马向不与闻；而每岁租赋所入，必应缴归萨司马若干数，而萨司马亦派员以祖之。时日廷封建之例未更，故明知琉球为萨司马所属，曾不过问；日本今易封建为郡县，所有琉球各事自应由其密卡度主裁。琉球见日政一变，内不自安，与中国更形亲密；或冀日本之投鼠忌器，未便实时归并也。而孰知益触密卡度之忌，一旦竟夷为郡县乎！ 

　　按「字林报」系局外人，而所述如此。中国之果当与日本争否？其殆熟思而审处之矣！ 

　　署都察院志（和）等奏为请旨折（六月初九日京报） 

　　署都察院左都御史臣志和等跪奏：为奏闻请旨事。 

　　据福建职妇林戴氏遣抱郑全以藐法袒奸、砌诬串陷等词，赴臣衙门呈诉。臣等公同讯问，据郑全供：年四十九岁，台湾府彰化县人；林戴氏遣递呈词，求阅便悉。 

　　查原呈内称：『氏次子副将林文明，随长子前福建陆路提督林文察剿办林、戴、洪三姓台匪甫平，文察调剿发逆，殉难漳城。逆族林应时等挟剿捕之嫌，捏控霸产各案；奸员凌定国藉案索诈不遂，谋耸镇、道预给印示，计诱擅杀，并遍贴「谋反有实据」告示架捏叛逆，诬陷成谳。氏于同治十年七月，遣抱林秋赴京呈控；蒙奏奉谕旨：「着闽浙总督、福建巡抚确切详查，奏明办理」等因。氏遵即投审，蒙饬定国据实禀复；奸员诡词耸覆，抗不归案。氏于光绪二年正月间，遣抱李祥赴京续控；又蒙奏奉谕旨：「着交李鹤年、丁日昌督同臬司亲提人证、卷宗，秉公严讯」等因。氏迭次呈催，抚宪批司、司又批府，互相诿宕，定国仍不归案。氏于光绪三年十月间，遣抱马生赴京复控，又蒙奏奉谕旨：「着闽浙总督、福建巡抚亲提人证、卷宗，秉公严讯，务期水落石出以成信谳」等因。氏屡次催提，迟至数月，始派员押解定国归案；臬司并不管押，督、抚亦未亲提。氏惟此案关键，全在吓诈、诬逆二示；而同治九年三月十七日定国捏禀，尤为诬逆陷杀之铁据。去年九月，臬司提讯，氏将定国捏禀逐节指诬，求与当堂对质。而问官恐一经覆讯，定国真情易于败露，故委员覆讯，「定国捏禀」屏而不问；司、道会讯，「定国捏禀」概置不提。定国遂一味狡供，摭拾前词，蒙耸搪塞。旧年前署抚臣吴派委候补同知胡培滋赴彰检查案据，因无确证，胡培滋胆袭定国原禀，扶同捏饰。本年督、抚遵查洪朝随等各节，饬交台道夏转派委员何恩绮赴彰会县传讯，并无真实人证。氏之田产，凭中明买，契据确凿；乃诬为「先占后买」、捏为「被勒写卖」。种种架捏，无非袒恶曲护，欲藉实氏子之罪名。而台道夏献纶竟据此转详，并请出示招告；是明明导其诬控逆党，何惮而不肆其诪张！泣思定国陷杀氏子，杀于「诬逆」，非杀于「田土控案」也。定国有无吓诈、诬逆，问官全不研质。坚以案情重大，碍难平反；转藉霸占田土等谎□，纠缠抵制：节节为定国开脱地步。现又由台查讯，稽延时间。是田土之案未清，氏子枉杀之冤莫雪！况人、卷均已提省，氏久候省垣；今以田土又归县讯，九旬老迈，何堪两地奔波！惨氏长子临难捐躯，次子复遭枉杀；即胞侄万得，亦被恶党之名，备受株连之苦。不得已，遣抱四次来京泣诉』等语。同日，并据贡生林文鸾遣抱林龙呈称：『生父候选知府奠国、胞兄例贡生文凤——即万得，于同治元年随同堂兄林文察攻捕匪逆；因赖正修等侵吞饷项，生父赴京呈控，案经本省讯结，未蒙开释。生父遣抱赴京剖诉，蒙咨交本省核办；而各宪以生父前在台时因田土被控有案，羁留收禁。生兄万得复被林、洪逆族挟剿捕之嫌，诬以霸占田产；扶同倾陷，并加生兄恶党之名。委员何恩绮架空捏禀，罗织无辜。生父年届七旬，垂毙犴狱；兄废疾在床，含冤莫白。无奈，遣抱来京泣叩」等语。 

　　臣查该职妇林戴氏遣抱呈称伊次子副将林文明被逆族林应时挟嫌诬捏，委员凌定国索诈不遂，诬以叛逆，谋耸镇、道计诱擅杀，有印示两纸足据。该氏三次遣抱京控，先后奏奉谕旨交该督、抚讯办。乃谳员坚以案情重大，碍难平反；转藉捏控田土等案，纠缠抵制。定国未到，任控不提；定国已到，掯不质究：致令冤埋十载，伸雪无期。并据该氏之侄林文鸾以伊父奠国、伊兄万得均因田土控案，同被罗织等情。查此案情节重大，业经三次奏交；何以十年之久，尚未讯结？控关诬逆擅杀，冤陷无辜；亟宜澈底根究，以成信谳。谨抄录原呈二纸，恭呈御觉；伏乞圣鉴训示！  

　　再，据该抱告结称：林戴氏、林文鸾在何衙门控告，伊等均不知悉；合并声明。谨奏。 

　　奉旨已录。 

　　六月二十三日（公历八月初十日——礼拜日） 

　　西报记日臣事 

　　横滨一西字报谓由日本东京得驻中国之日本公使信称：总理衙门各官近因琉球事，意殊怏快；故日廷闻之，拟令公使回国。或又风传得日公使不日将来上海，再候朝命也。 

　　六月二十四日（公历八月十一日——礼拜一） 

　　恭录上谕 

　　六月十七日，奉旨：『福州将军，着穆图善补授。钦此』。 

　　闽浙督何（璟）奏请奖叙片（六月十二日京报） 

　　何璟等片： 

　　再，光绪三年夏间，闽省重遭水患，办赈浚河，需款繁巨。臣璟与前抚臣丁日昌督率司道及台、内属文武捐廉为倡，一面妥劝集捐；节经附奏在案。兹查署兴泉永道司徒绪劝由在厦绅商朱炳烺等捐银八千二百三两四钱，台湾道夏献纶劝由嘉义县职员黄达琼等捐米一千八百石——每石二两五钱，共合米价银四千五百两；均请援照天津成案奖励。由省会善后局司道核详请奏前来。 

　　臣等查台、厦绅商倾囊集腋、共济时艰，俱属急公可嘉！且捐输统限将满，尤应即为请奖，俾遂报效之忱。合无仰恳圣恩，俯准敕部核给奖叙，以昭激劝。除清册咨部并将各捐款另行汇案报销外，臣等谨附片具陈，伏乞圣鉴训示！谨奏。 

　　军机大臣奉旨：『户部核该具奏。钦此』。 

　　六月二十六日（公历八月十三日——礼拜三） 

　　译日本参赞致「晋源报」书 

　　「晋源报」前论琉球事，谓驻京各国使臣曾与日使商劝，日使覆称：『如中国必欲还琉球之王，亦无不可；惟须中国让别处一海岛』云云。今日本公使属西参赞白福而致书该报馆曰：『琉球一事，本公使从未与他国公使会商；欲换中国之他海岛，亦从未启齿。贵报所述，系属传闻之误。况贵报又称「日本归并琉球，明系欺侮中国」等语；更觉大失本旨！查近日英京「太晤士日报」论之最为详尽，今抄录原文呈诸贵报馆，伏祈俯鉴！查「太晤士报」云：「日本所行处置琉球者，不过取素日归附之海岛，从新整顿其内政耳。琉球自立国以来，常入贡于日本，惟尚可称自立之国。一千六百九年时，日本亲藩萨司马率师征琉球而胜之，遂内属于日本。直至一千八百六十八年，琉球永为萨司马之属；虽仍留其王号，而其权日替。盖不知者谓为一国之王，其知者则以为日本亲藩之属国而已。十一年前，日本改封建之法，亲藩之属国自应悉归日廷所辖。今而后，琉球不过一日本世袭之官」云云。然则琉球之为日地，西国亦已知之。况一千八百七十四年时，琉球水手被台湾生番所害，日廷兴师问罪，中国即予银以相偿，是中国亦已视琉球为日本之属矣；而贵报尚如此持论，何也？又查日本于二百七十年前归并琉球时，取有该国凭文两纸，承认日本为其国主——一纸系琉王签名、一纸系琉官签名，更斑斑可考乎』！晋源报馆既接此书，即照印于报，本馆今亦译而录之。其是、其非，自有各国之公论也。 

　　六月二十七日（公历八月十四日——礼拜四） 

　　转译琉球表略 

　　去冬闻琉球国王有表文进呈御览，措词何若？则固未之知也。今阅「晋源报」译其原文，其词意大半与咋日本报所译伦敦「太晤士日报」语相彷佛。今转译其略云：『下国于二百七十年前，为日本藩王萨司马所败。尔时兵单力弱，实不能敌；故隐忍至今。然初意窃欲将受辱之情，上陈天听；无奈萨司马每当下国入贡天朝之期，先勒令立誓，毋许将下怀呈奏。若当大皇帝遣使册封之岁，萨司马人皆先期远避。故下国兼属于日本，实出无奈之苦衷，大皇帝尚未俯鉴也！同治十一年，日本改封建而为郡县，迫令下国遣使到东京朝贺；即封臣为世袭之王爵，并令献纳版图——亦一律改为郡县，并胁取「心悦诚服」之表文备案。臣受圣朝之厚恩，累代册封为中山王，捐糜顶踵，尚难图报；何敢又受日本之封，爰力辞之！而日本以为不受我册，是违我令也；欲加之罪，何患无词！势将兴师以问鼎。时下国陪臣尚在日本，进退两难，遂不以闻于臣以受其册。迨陪臣遄回复命，臣与各陪臣俱怅怏无似，决欲遣使缴回；而陪臣某言「若太固执，必有社稷之忧」！臣遂低首下心，暂纾眉急；然岂臣之本志哉！迨后日本卡孛西马总督行文于臣并草创一谢表，逼令臣照誊以达于日本；心虽不甘而力实不逮，又无奈勉从。惟曾明告日本：虽受此爵，一应下国事宜仍当率由旧章，请弗挠阻；日本亦允之。所以同治十一年、同治十三年两次入贡，藉达臣诚。乃至光绪元年，日本忽下令禁止，下国臣民皆以日本为失信；而臣受屈之情形，遂无由上溷圣聪』云云。按以上皆琉球王自述之语，至曾否乞援于中国？则西报既未备译，本馆亦无从臆度也。 

　　六月二十八日（公历八月十五日——礼拜五） 

　　恭录谕旨 

　　六月二十日，奉上谕：『沈葆桢奏「请将已故知府事迹宣付史馆」一折，已故署福建台北府知府林达泉，前在籍办理团练随剿山东捻匪及在江苏委办局务，皆有功绩。署理崇明、江阴等县，所至民怀。嗣调署台北府，清厘积案、兴举防务，办理俱极认真。已故安徽庐州府知府李炳涛，前代理毫州、颖州府等处，历着政声。嗣任事庐州，除暴安良，舆情爱戴。旋调办皖南保甲、善后各事宜，劳绩尤着。该故员等，均属遗爱在民；着照所请，将林达泉、李炳涛事迹宣付国史馆立传，以彰循绩。该部知道。钦此」。 

　　七月初三日（公历八月二十日——礼拜三） 

　　恭录谕旨 

　　六月二十五日，奉上谕：『李鸿章等奏「绅士捐输巨款全数缴清破格优奖」一折，福建绅士三品衔候选道林维潦等因台湾试办矿务等事，认捐洋银五十万元；嗣因山西、河南办赈需款，将此项银两提前措缴，分拨济赈。该员等捐输巨款，实属好义急公！自应破格加恩，以昭激劝。林维源，着赏给三品卿衔并一品封典。林尔昌等，均着照所请给奖。该部知道。钦此』。 

　　琉民恶日 

　　琉球信云：琉民甚不喜日本官吏，近有数事，已见一斑。一为琉球之萨鸽耶摩失火，焚去房屋四十余间；日本官欲赈以米，琉民俱不屑受。一为日本设立新例，令各路首事人至署听宣。民甚不平，俱蜂拥入署，势将有滋事之举；幸日官竭力慰劝，始散。一为琉球某爵员于数年前挈眷来华，近闻日本之灭琉球，潜回探视；即为日官拿解京都，将勘其罪；琉民愈怀愤懑云。 

　　七月初十日（公历八月二十七日——礼拜三） 

　　发抄旨一道（六月二十八日京报） 

　　何璟等奏「报兼署抚篆日期」，奉旨：『知道了。钦此』。 

　　七月十二日（公历八月二十九日——礼拜五） 

　　台道出缺 

　　西字报接打狗地方来信云：分巡台湾等处地方兵备道夏观察因病出缺；闻是日观察正开筵宴客，猝然而卒。各国领事署俱下半旗，以志哀吊也。西报又谓：夏观察性情温和，台民爱戴。其起病之由，或以为数日前因公晋省，回舟至安平口外水浅之处，舟不能行，而大浪冲击，合舟俱湿；观察受惊殊甚。或因此而遭大故，未可知也。按安平浅处，向为行船之患。夏观察近已拨银五十万两，欲用西国机器挖之使深；今乃未竟其功，愈堪悼惜矣！ 

　　发抄旨一道（六月三十日京报） 

　　何璟等奏「台绅林维源之父革道林国芳，俟查讯结案，再行开复」；奉旨：『知道了。钦此』。 

　　七月十五日（公历九月初一日——礼拜一） 

　　江督沈（葆桢）奏知府积劳身故遗爱在民请付史馆列入循吏传折（七月初三日京报） 

　　头品顶戴两江总督臣沈葆桢跪奏：为知府积劳身故、遗爱在民，可否吁恳天恩宣付史馆列入循吏传，以彰治行而树风声；恭折仰祈圣鉴事。 

　　窃调署福建台北府知府林达泉，于光绪四年十月初九日在任病故；丁忧前安徽庐州府知府李炳涛，于光绪五年五月初五日在差病故。查林达泉以江苏实缺直隶州，隔省请调台北府知府；李炳涛以丁忧回籍人员，调办皖南善后：均蒙天恩，破格俯允。其生平治行，具在圣明洞鉴之中。臣葆桢于该故员等，迭次明保有案；其前赴台北、皖南也，又实会衔请调：故知之极稔。今者同舟失助，环顾凄然；征遗爱于公评，益怆悒不能自已。敢将该故员生前政绩，为我皇上撮陈之。 

　　林达泉，广东大埔县人。以举人，办本籍团练；复随剿山左稔匪，保以直隶州知州，归江苏补用。在苏迭委机器、洋务、海运各局，承办太湖水利、海沭河工、赈抚各事，皆精心果力，始终如一。洊保补缺后知府，同治八年引见；迭署崇明、江阴两县事，实心为政，所至怀之。光绪二年，兵部侍郎彭玉麟过崇明，遇老者饥踣于道，与之食；泫然曰：『若使林县主久任于此，吾邑岂有饿夫哉』！臣接见江阴绅士，问以令之贤否？对曰：『如林公者，不可复得；得其次者，民已受赐矣』。海州地瘠俗悍，林达泉下车适当灾荒之后，民饥盗起。集农丁浚水利，寓工于赈；擒巨憝数人，置之法：闾阎以安。台北瘴疠地，该故守毅然而行。到闽，即上治台各策，厘积牍、兴防务；以余力劝办晋、豫赈捐，集款甚巨。虽抵任未久，设施烂然。积受内伤，得咯血之症；有以节劳劝者，勿顾也。闻讣丁父忧，病中一恸几绝。以候代，未及奔丧；疽发背死。此林达泉历任政绩及积劳病故之大概情形也。 

　　李炳涛，河南河内县人。以捐职州判投效曾国藩大营，荐保安徽候补知府；先后代理蒙城县、亳州、颖州府各缺，历着政声。同治十年，奉旨补授庐州府知府，十二年二月到任。嫉恶如仇，爱民如子。闻有匪徒潜煽党羽，未集而使君匹马已入其阻。故无论大姓、小户，但自居于善类者，皆倚之若长城。光绪三年，丁母忧，解任回籍；扳卧者，皇皇如失所恃。调办皖南保甲、善后各事，民乃大欢；复蒙圣慈俯鉴时艰，允其留办。李炳涛躬历宣、宁、广、建各处，拊循安辑、委鞫案件，夜以继日；寖受瘴气，遍身染患湿疮。自恐久病误公，多服凉剂以求速效，致病日益深。濒危，语不及私，连呼「辜负」而逝。平日薪水之外，不以丝毫累地方；官不给，则质衣服以充之。殆后，始由宣城县知县沈如椿赎之以为殓；士民奔走相告，涕泪同声。身后萧条，一如寒素。此李炳涛生前政绩及积劳病故之大概情形也。 

　　窃以该故守等志事未竟，中道溘然；揆其图报之心，九原赍恨，何敢计及身后之名！而圣朝于勤事诸臣赐恤务从其优者，盖念旧劳，所以风有位。语曰：「得一名将，不如得一循吏」；名将戡之于已乱、循吏消之于未形也。可否仰恳天恩，俯准将前台北府知府林达泉、庐州府知府李炳涛宣付国史馆列入循吏传，以励臣职、以慰舆情？臣不胜激切待命之至！如蒙俞允，再当由臣饬查详细政绩，咨送国史馆，用备采择。谨会同江苏巡抚臣吴元炳、安徽护抚臣傅庆贻恭折吁求，伏乞皇太后、皇上圣鉴训示！谨奏。 

　　奉旨已录。 

　　七月十六日（公历九月初二日——礼拜二） 

　　恭录谕旨 

　　七月初五日，奉上谕：『何璟奏：「台湾各路防务需人，请调员差委」等语。降调道员前福建布政使陈士杰，着湖南巡抚饬令该员迅速前赴福建，交何璟差遣委用。钦此』。 

　　七月十九日（公历九月初五日——礼拜五） 

　　闽浙督何（璟）奏请暂缓各员北上片（七月初七日京报） 

　　何璟等片： 

　　再，准吏部咨：福建保荐卓异台湾县知县开缺以同知留闽补用许凤翔、侯官县知县升台湾同知孙寿铭、南平县知县彭鏊、延平府知府徐震耀、汀州府调福州府知府延楷、台湾府知府张梦元、台湾竹堑同知陈星聚、仙游县调诏安县知县华椿，催令赴部引见等因；当经饬遵去后。查该员延楷现任首府，事极纷烦，且有承审要案；张梦元调办省局洋务，亦正吃重；陈星聚署理台北府知府，系海外新设要缺；彭鏊现署南安县篆，清理田粮，甫有端绪：均未便遽易生手。可否仰恳圣恩，俯准福州府知府延楷、本任台湾府知府张梦元、现署台北府知府陈星聚、调署南安县事准调闽县知县彭鏊暂行从缓北上，俾收指臂之助。据署布政使卢士杰具详请奏前来，除咨部并催此外各员遵办外，臣等谨附片具奏，伏乞圣鉴训示！ 

　　至光绪三年分卓荐，除有事故并毋须送部及已由部汇催外，尚有永福县续调侯官县知县郑宗琦一员，亦经催令一体遵办；合并声明。谨奏。 

　　军机大臣奉旨：『着照所请。吏部知道。钦此』。 

　　七月二十日（公历九月初六日——礼拜六） 

　　闽浙督何（璟）奏恭报接署抚篆日期折（七月初八日京报） 

　　闽浙总督兼署福建巡抚臣何璟跪奏：为恭报微臣接署抚篆日期，叩谢天恩；仰祈圣鉴事。 

　　窃臣准部咨：光绪五年四月三十日，内阁奉上谕：『湖南巡抚，着李明墀调补。勒方锜，着补授福建巡抚；未到任以前，着何璟兼署』等因，钦此。旋准福建巡抚调补湖南巡抚臣李明墀于本年六月初六日委福州府知府延楷、署抚标中军参将庄镇藩将「福建巡抚关防」并王命、旗牌、文卷等项赍送前来，臣当即恭设香案，望阙叩头谢恩，祗领任事。 

　　伏念臣已衰薄植，忝寄海疆；迭蒙高厚之施，未有涓埃之效。兹复渥承宠命兼抚闽邦，沦浃弥深，悚惶倍切！查闽省督、抚同城，平时紧要公事，彼此藉资商榷。但和衷以共济，情形差得其详；而并任恐弗胜，□荷深虞其重。臣惟有益殚勤慎，勉竭庸愚；将安民、察吏诸大端，督同司、道认真讲求，以冀仰报鸿慈于万一。所有微臣感激下忱，谨恭折叩谢天恩，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　七月二十一日（公历九月初七日——礼拜日） 

　　直督李（鸿章）等奏绅士捐输巨款全数缴清遵旨拟请破格优奖折（七月初九日京报） 

　　大学士直隶总督一等伯臣李鸿章、闽浙总督臣何璟、总督衔前福建巡抚臣丁日昌、调补湖南巡抚福建巡抚臣李明墀跪奏：为绅士捐输巨款全数缴清，遵旨拟请破格优奖；恭折仰祈圣鉴事。 

　　窃照光绪三年台湾试办矿务、铁路各事经费支绌，台北府绅士花翎三品衔候选道林维源与其兄林维让仰体时艰，认捐洋银五十万元；经臣日昌附片陈明从优给奖并将来永不再捐，得旨俞允。上年直隶、山西、河南灾情孔急，前项捐款奏准借拨赈需；复经户部该奏：「俟该绅林维源款项缴清，破格优奖」，奉旨『依该，钦此』。本年二月，据署台北府知府陈星聚禀称「林维源认捐之五十万元，业已全数解缴清楚」；臣等即于三月十三日具折奏报在案。 

　　伏思该绅此次捐输踊跃，出于至诚；自应破格从优核奖，藉资鼓励。当饬善后局各司道暨台湾道夏献纶查案详办去后。兹据详称：『该绅林维源捐数至五十万元之多，非捐例所能核办。既经部该奏奉谕旨破格优奖，拟恳天恩将花翎三品衔候选道林维源赏给三品卿衔并一品封典。伊兄道衔候选知府林维让业已病故，拟请将其子林尔昌作为监生，以道员不论双、单月选用。伊弟分部郎中林维濂，以道员尽先选用。该二员，均请赏戴花翎并一品封典。林维源之子林尔嘉、林尔戬、侄林尔康、林尔怀，均请作为监生，以知府归部选用』。由该司、道具详请奏前来。臣等伏查该绅林维源于此项捐输案内，曾经前福建巡抚臣丁日昌奏准「将来永不再捐」，则恩施已极高厚。惟该绅报国情殷，为近时绅富所仅见。嗣以赈务紧要，又复提前措缴。现在五十万元悉数交清，其好义急公，尤堪嘉尚！但此项捐数甚巨，应得奖叙，实无成案可援。兹遵照部该，从优拟奖；惟三品卿衔、一品封典系属破格，似于优异之中仍存慎重之意。可否仰恳天恩准如所请，恭候圣裁！ 

　　所有绅士捐项缴清拟请给奖缘由，谨合词缮折具陈，伏乞皇太后、皇上圣鉴训示！谨奏。 

　　奉旨已录。 

　　闽浙督何（璟）等奏绅士捐输请为故父开复原官片 

　　臣何璟、臣李明墀跪奏： 

　　再，林维源嗣父林国芳于咸丰四年劝捐津米案，缘由花翎盐运使衔即选郎中，仰蒙钦赐举人，以道员遇缺即选。嗣于十一年因起佃激成斗案，经前闽浙督臣庆端请旨革职。兹据林维源缴清捐款禀称：『此次所捐洋银五十万元，虽蒙高厚恩施，准予破格从优奖励；而既准将来永不再捐，固已世世子孙仰沐皇仁，不敢更邀奖叙。惟期将已故嗣父林国芳开复原官，得一洗先人之玷，所愿已足』。一再禀恳具奏前来。 

　　臣伏查该革员林国芳，业已身故；其从前起佃激成斗抢一案已历十九年之久，两造均无质证，案悬未结。职是之故，而林维源急公好义，慨捐巨款，思盖父愆；其志实属可嘉！现饬台湾道夏献纶速将此案讯明办结；并查明该故革员林国芳如无应该罪名或情堪原宥，再行仰恳天恩奏请开复，广朝廷锡类之仁、遂该绅显亲之志。是否有当？伏乞圣鉴训示！谨奏。 

　　军机大臣奉旨：『知道了。钦此」。 

　　七月二十六日（公历九月十二日——礼拜五） 

　　船政大臣吴（赞诚）奏为请从优该恤片（七月十四日京报） 

　　吴赞诚片： 

　　再，据商船金长成禀：该船装运官盐，在赤屿洋面遭风，桅折船漏，收泊松下澳口，势迫求援等情；臣当查松下澳口水浅，大号轮船不能驶近，饬「扬武」兵船驾管总兵吴世忠督驾「湄云」轮船于二月二十一日前往拖救。船抵该处，适值阴霾累日，不能遽回。二十七日午后，吴世忠见难商情急，祷神望霁，拔碇以待。讵料猝中恶风，不省人事，登时在船身故。据「扬武」大副邓世昌禀报前来；臣当令「湄云」驶回，饬传该家属妥为殡殓。 

　　查吴世忠先经管驾「长胜」轮船，迭次在洋获盗出力。同治八年，沈葆桢委赴暹逻采办木料。嗣委管驾「湄云」，赴浙巡缉；旋调「飞云」，驻防烟台。经丁日昌饬调回工，委办轮船营务处，派令救护中外遭风船只。臣莅工后，见其器识练达，志虑深沈；光绪二年冬，调管「扬武」兵船，兼司督操事务。常与各该将士诖讲求鎗炮，奋然有为。该员由外委□功，历保记名总兵，并赏加提督衔。十年以来，周历南北诸洋，寝馈风涛、出入艰险；虽口不言瘁，而元气渐亏。此次甫自台湾拖带遭风受伤之「海镜」回工未及旬余，一闻商船危急，毅然往援，以致猝中海风，竟尔溘逝；闻之，殊为惋惜！合无仰恳天恩，敕部将提督衔总兵吴世忠照提督军营立功后病故例，从优该恤以慰盖魂，出自逾格鸿慈。理合会同两江总督臣沈葆桢、福州将军臣庆春、闽浙总督兼署福建巡抚臣何璟合词附片陈明，伏乞圣鉴训示！谨奏。 

　　军机大臣奉旨：『吴世忠，着交部照提督军营立功后病故例，从优该恤。钦此』。 

　　七月二十七日（公历九月十三日——礼拜六） 

　　论琉球民情 

　　喜新厌故，人情之常；而故主堪怀、情殷念旧，亦有不可强致者。即有，结之以恩、胁之以势而得其地、得其民，究不能得其心；此亦可见民情之可恃，而力征经营者不足以深入民心也。日本废琉球为冲绳县，琉王不敢违、琉臣不敢拒，四海之内、万国之众亦不能为之挽救而弥缝；在日人方且志得意满，以为凭我兵力任所欲为，而孰知琉球之民竟有所不顺也。 

　　前得琉球之信云：萨鸽耶摩失火，日官欲赈以米，而琉民俱不屑受。日本设立新例，令各路首事人至署听宣；而琉民不平，蜂拥入署，几致酿成事端。日官拿解琉球爵员，而琉民无不愤懑。即此观之，日本虽灭琉球，未可谓之已得也。夫以武王之圣，以商纣之暴，一着戎衣，天下大定；可谓易矣。而武庚蠢动，小腆思殷；专征三年，缺斨破斧，尚且不能一时底定。说者谓商人当纣暴虐之时，如在水火中，日望人之拯救；故一遇牧野之师，无不倒戈前导，从之如水。而事定以后，回思商先王深仁厚泽，寤寐难忘；虽有武王之仁——振财发粟，而一时之惠不足以掩数世之恩。管、蔡禄父一为煽动，遂各翕然从风。倘无周公辅政、恩威并行，多士多方谆谆训诫，恐此难未易平也。商奄复畔，在周见为乱民、在商则为义士；此亦可见民心之不可幸得，而圣人亦无如之何！今琉球之暴，未闻过于商纣。而日本又断不及武王之仁，祗以兵力相压，以强凌弱、以众暴寡，琉球之民不敢言而敢怒；而顾欲使新得之地民心安堵、帖然从风，又乌可得哉！ 

　　琉球之属中、属东，聚讼纷纷，莫衷一是。在中国者，谓琉球自隋时入中国以来，向为中朝藩服；至本朝而命使册封，世世相传，初无改步，而日人之据为己有，最为无理。在日本者谓琉球系谓日本一族，其服属东朝犹在入中国以前；而今日之夷为郡县，原是以日本之地还之日本，而中国可不必过问。此二说者，传闻异辞，莫可置辨。然由民情观之，则琉球之属中而不属于东，已有明证。前者台湾生番杀害琉人，日本为之兴问罪之师与中国构兵，胁取兵费；彼时琉球之民，初未闻有怨及中国之言。可知琉球之于中国，固已心悦诚服，始终不渝。而此时日本既灭琉球之后，琉球纷纷不平，登诸日报者不止一端；日人于此亦可以琉球之本非己有，而无容以强辞夺理矣。 

　　夫日人之屡为大言，详述琉球之向来属于日本而不属于中国，其意盖恐中国之问罪于彼，而特为先发制人之计耳。中国之所以置而不问者，以琉球去日本为近，而其服属中国亦初不足为中国荣；且地去中国已远，征调诸役亦绝不相关，徒以琉王恭顺、历世相沿，不忍遐弃。其实即东人所并，亦不足重轻。如以此区区之地兴兵问罪于日本，以致兵连祸结、涂炭生民，中国实有所不忍，故含忍不发。而日本遂以中国为无能为；独不思中国即不顾问，而琉球之民未能心悦诚服，逆而取之，又岂能顺而守之乎！万国本有公法，如日本强灭琉球一事，本干公该；而刻下海内同盟之国卒亦未闻该及者，诚以琉球之地过于微小，截长补短，不敌各国一岛之大；其细已甚，不屑置喙。但事之是非，究不能逃公论；并不以为地过小，而遂不可辨其曲直也。 

　　在日本以为既灭之后，苟能结之以恩，琉球之民自必服从恐后；然琉球地方虽小，亦岂无忠义之人如仓葛之登城而呼者！小惠未遍，何足以固结之！而况设立新例、变更旧制，则民情自难率服。爵员潜回，亦无非系念旧君，驰驱而归，相为慰唁；并无应得之罪。而日官遽行拿解，是诚何心哉！昔人经营多年，幸而得其土地而置守设守；一或不慎，尚足致后患而生反侧。今日本不折一员、不费斗粮，安然得琉球之地而不知有以善其后，吾恐区区之恩不足以劝，而萧墙之祸将不旋踵矣！ 

　　恭录谕旨 

　　七月十九日：奉上谕：『李鹤年等奏「请将劝捐办赈道员优奖」一折，福建台湾道夏献纶于晋、豫灾荒奉办赈捐，共集银约及二十万两。其台湾绅士林维源认捐之五十万圆，亦经催缴解清，分别济赈，晋、豫等省灾民赖以全活甚众：洵属办事实心。夏献纶，着交部从优该叙。钦此』。 

　　八月初六日（公历九月二十一日——礼拜日） 

　　恭录谕旨 

　　七月二十四日，奉上谕：『福建台湾道员缺，着张梦元署理。钦此』。 

　　同日，奉上谕：『何璟奏「请将已故道员优恤」等语，已故福建台湾道夏献纶，前随左宗棠入闽赞画营务；嗣在汀漳龙道署任及台湾道本任内，均有惠政。厥后办理海防及抚番开山诸务，不辞劳瘁，尤资得力。兹以积劳病故，殊堪轸惜！着照所请，照军营立功后积劳病故例，从优该恤，以彰荩绩。该部知道。钦此』。 

　　八月初九日（公历九月二十四日——礼拜三） 

　　闽抚行程 

　　新授福建巡抚李中丞明墀入京陛见，已于初一日到津——行辕在三叉河口华裕丰官银号内。初二日，即由水路起程北上矣。 

　　八月十二日（公历九月二十七日——礼拜六） 

　　东瀛谋议 

　　东洋来信云：东京有日人所开报馆名曰「福式依西」，载一事云：琉球之事，中国所问诸节，现经东国家有一回书致中国，大约谓此次复书之后，以后不再辨论矣。又云：东朝十分秘密，已传谕水师、兵部等官预备与中国交战；惟日本民情甚不以与中国失利为是。盖以台湾一役，从前民心已不稍愿，有国之相臣赛阁、伊苏二人力劝日国家勿行；而日君不听，致后国中屡有叛乱之事。今此二人均已没世，朝廷应抱歉于怀；乃复因琉球之故，欲与中国失和，民情焉能愿也！ 

　　又一西报言及此事，谓日本各制造局现在制作兵器甚忙，并有新设之一局专造新式之鎗；又有一局在阁西卡哇造士乃大鎗弹，每一日可成二千枚云。 

　　另有人致书于「晋源报」曰：美总统格兰脱至东京时，曾面见日本密卡度为之从中劝息；并又在离东京十数里之地，与日本相臣几人会商，约尽一日之长，专为琉球事调处。后又向密卡度，当各相臣之面商该一番；密卡度深服总统之言，曾托总统致书于恭邸及李中堂。书成之后，交密卡度阅视，再发于华；信内有云：『此系两国可各操权柄之公事，总期两国皆存相让之意』云云；并言『中国现可与日本各得其平：所有琉球境内近台湾之岛，则归中国；其北部近日本之岛，则归日本。至居中之各岛，仍令琉王得为自立之国』等语。现在东洋来信及天津传闻，并有此说。但琉球数岛之地，中国从无欲得之之心；而日本既已吞噬，亦必不肯仅得此区区。恐此信殊非真确也。 

　　八月十五日（公历九月三十日——礼拜二） 

　　发抄旨一道（八月初三日京报） 

　　何璟奏「劝捐助赈出力员董请奖」，奉旨：『该部该奏。单并发。钦此』。 

　　八月十六日（公历十月初一日——礼拜三） 

　　录「冲绳志前序」 

　　我嘉永年间，美国水师提督至琉球，有所要请；琉球当事者该：以为『孤岛小国与外国交，只当致敬尽礼而已矣。彼或以力，则我唯有婉曲以免难焉耳』。余闻而叹曰：呜呼！小国之所以能存，其在于斯乎？观于古今万国之史，大国恃强骄傲自用，卑视他邦；不转眴而亡者多矣！而小国乃能得自立自存，非小国之独能智也，以其无所恃而自有合于保国之道尔。余近反吾身，而有所悟焉。余少也羸弱，食饮不多，精力患乏；顾视同学者，健强善饭而或婴病殒亡。余则三十以后体渐肥，四十而壮日加；人或谓寡欲之所致。夫余岂天性寡嗜欲哉！顾以蒲柳之质不能恃力，自不至太过，以合于养生之道；亦犹小国如琉球者不敢骄傲，而有得于保国之道也。呜呼！小国弱质而不自骄、自恃，则其功效尚能如此；假设受大国、禀强质者当全盛之时及少壮之龄，能有自所谦挹抑损，则大者益大、强者愈强，而祈天永命、永锡难老，又将何如耶！抑夫大、小之为言，不过由比较而生。如我邦以大自处耶？比中华则小矣；以小自处耶？比琉球则大矣。我将何以自处耶？余闻之：智小而谋大、志骄而气傲、积薄而发骤，未有不速败亡者！今我国能如琉球之安分自守、如西伯之阴行善，又如秦之不与中国朝聘、会盟之事，厚积而薄发、培本而蓄力，则庶乎他日果能有所自立而存欤！ 

　　伊地知恒庵着「冲绳志」；盖恒庵数游琉球，实历探讨之余，参之于本邦及琉球史乘，质以土人言，以能成斯编；故事实之精确、记载之完全，世未有若此书者也。及其乞序，□书余所感，以与世之同志者参焉。 

　　明治十年（丁丑）八月，敬宇中村正直撰。 

　　录「冲绳志后序」 

　　「冲绳志」何以作？志琉球也。何不曰「琉球」而曰「冲绳」？从土人所称也。土人何称冲绳？冲蝇，邦语也，本土之名也；琉球，汉字也，汉人之所名也。冲绳自通汉土，受其封爵、服其衣冠，髻簪髭须尽拟汉装；而独其称国名用邦语，何也？语言、文字，同我邦俗；故土之名称，举皆邦语也。观乎国土名称之用邦语，而其为我种类、为我版图也，审矣。 

　　世之说琉球者曰：『源为朝航海，而子孙始王；岛津氏出师，而朝贡乃通』。殊不知彼以天孙氏为开国祖，实为我皇孙，为朝特承其余烈而已。南岛朝贡，见于古昔简策，比比不绝；岛津氏特举其废典而已。乃至土人，则其惑亦甚矣。自以天孙序世系，而不问其种族同异；自以冲绳冒国名，而不察其语言所由：反欲与殊方异族之汉人昵比，抑又何心哉！试把此书观之，汉人之来通，果在何代；受彼封爵、服彼衣冠，果在何时乎？其未与通之前，所属何国、所服何服？而语言、文字之传至今者，果类何国藩属也？古虽无族称，而其王华冑也；则今之建为外藩、班为外族者，为复古乎？为创制乎？呜呼！本土之人读此书，其内向归本之心，得不油然生乎哉！而内地人读之，其恤同类、字藩属之心，得不蔼然兴乎哉！名曰「冲绳志」者，不独从其本称，并以系内外人之心云尔；此则恒庵氏着撰之本旨也夫。 

　　明治十年（丁丑）九月，成斋重野安绎撰。 

　　八月十八日（公历十月初三日——礼拜五） 

　　闽浙督何（璟）奏为署任副将暂缓送部片（八月初六日京报） 

　　何璟片： 

　　再，□署台湾水师协副将周振邦于准补是缺副将任内奉部行文，令给咨送部引见等因。缘该员办理台地抚辟事宜，正资熟手；经前督臣李鹤年檄饬仍留署任。续因酌改台湾营制案内，该将台湾水师协副将员缺裁撤；是以迄未饬调给咨。嗣上年十一月间，台湾水师营制据台湾镇、道会该请复旧制；禀经臣会同前署抚吴赞诚恭折具奏，□□部臣核该覆准仍复旧制各在案。臣查该员周振邦于准补台湾水师协副将员缺，本应饬令交卸，请咨送部引见。惟现值筹办海防、整顿营务之际，该副将周振邦明干有为、防范严密，操缉亦极认真；且在任有年，于该处情形甚为熟悉：洵为台属得力营员，一时未便更易生手。合无仰恳天恩，俯准将应行给咨之准补台湾水师协副将周振邦暂留署任；俟防务稍松，即饬给咨送部。除咨部臣查照外，谨附片陈请，伏乞圣鉴训示！谨奏。 

　　军机大臣奉旨：『着照所请。兵部知道。钦此」。 

　　八月十九日（公历十月初四日——礼拜六） 

　　闽浙督何（璟）等奏请补海外陆路守备折（八月初七日京报） 

　　闽浙总督兼署福建巡抚臣何璟跪奏：为遴员请补海外陆路守备，恭折仰祈圣鉴事。 

　　窃福建台湾镇标左营守备林鸿钧病故，所遗该守备员缺系陆路题补之缺，先准兵部咨：应用尽先人员，行令照章拣选请补等因。查是缺守备，续经臣会折奏请移扎新设恒春县治，改作恒春营守备，分驻距恒春县城十五里之车城地方。该处民、番杂处，抚驭、巡防均关紧要。臣随按照部册在于闽省陆路尽先守备各员内详加遴选，如名次在前之黄□性，尚未来闽考验收标；苏飞熊，前因派防汛地失察汛兵包庇娼赌之案记过停委，现经查看该守备深知愧奋、勤慎供差，甫经注销「记过停委」字样系在出缺之后：均未便迁就请补。惟查有蓝翎都司衔、军功留闽尽先补用陆路守备汤昭明，年三十九岁，湖南益阳县人；由军功剿匪着绩，迭保尽先把总。旋于闽省船工告成积年出力案内保奖以守备留闽尽先补用，光绪五年六月十三日，奉旨「着照所请奖励」等因，钦此；并准部咨覆：准收标注册，行令遇有陆路守备缺出，即行请补。该员年强力裕，来闽有年；于台地风土情形，均告熟悉。尽先名次现计，亦属在前。以之请补是缺守备，洵堪胜任；核例相符。合无仰恳天恩，俯准以尽先守备汤昭明补授新改恒春营守备员缺，于营伍、海防均有裨益。如蒙俞允，容俟部覆到日，即给咨送部引见。除饬取履历另行咨部外，谨会同福建水师提督臣彭楚汉合词恭折具奏，伏乞皇太后、皇上圣鉴，敕部核覆施行！ 

　　再，福建巡抚系臣兼署，毋庸会衔；合并陈明。谨奏。 

　　军机大臣奉旨：『兵部该奏。钦此』。 

　　八月二十日（公历十月初五日——礼拜日） 

　　照译横滨西字报论琉球事 

　　日前有人自北京寄书来，证明琉球所以属日本之故；作者巴洛佛尔受日本宍户公使之托，自不得不如是云尔。察作者之意，不外言公历一千六百十年日本征服琉球以及一千八百七十四年中国认琉球为日本管辖两端已耳。一千六百十年，萨摩征球，人所共晓——即华人，亦无异词；而谓一千八百七十四年中国认琉球为日本管辖，则未免过当也。 

　　夫琉球进贡中国，球王即世、中国遣使往封，事在萨摩征球前二百余年。当萨摩入球时，封贡曾否停止，吾不知也；历年来琉球仍进贡中国，其陪臣子弟仍入北京国子监读书，球王即世、中国仍遣使往封：事事如初，众目共见、众耳共闻。谓琉球既隶日本，封也、贡也，彼何以不知；知之，又何以不禁！为日本者既攻琉球，则当废琉球之主、更琉球之政，以示君威；乃一一听其自治、一一率由旧章，行之二百余年矣。今乃忽然昌言曰：「当是时，吾既灭其国而有之矣」；谁则信之！查琉球官吏上书有曰：「历奉日本严戒，勿以萨摩一事显告中国」；又曰：「使臣进北京时，必令其盟誓勿泄」。苟琉球既为己有，何不直禁其遣使，而私相盟约不敢告人；可见一千六百十年以来，琉球一岛，日本并未视为己有也。至日本并球、击台等事，并未知照中国，而谓「琉球为其所为」；是与一千六百十年萨摩谓「琉球为其所为」，无异也。 

　　察巴洛佛尔所论，无非粉饰；与其政府所存文件，大相违背。虽曰受公使意，然何不取往来文书一读之而后发言乎！巴君之论曰：公历一千八百七十四年，日本兴兵至台代球民复仇；中国过问，几动干戈。后中国认日本为保护球民，赔补银两；是中国认琉球为日本也，何得谓之吞并云云。彼其意，盖谓日本之兴师，为琉球也；中国之赔银，亦为琉球也。然以余考之：日兵至台时，统领西乡从道照会闽浙总督李内称：『日前台湾生番劫杀备后民四人，后又惨害琉球难民五十二人；特此兴兵复仇』云云。闽浙总督覆文内称：『琉球，中山故国也；臣事中国巳数百年，极其恭顺。而中国待之，不分畛域。是以本大臣札饬台湾地方官严拿凶犯，秉公办理』云云。闽浙总督二次照会，更属了然；内称：『球人是我属民，其被生番惨害一事，自应由本大臣饬令地方官查办，不必贵国费心。况贵国之备后四人未遭惨戮，不过被劫』云云。吾读此文吾，已知巴君之谬，然尚未知成立之约何如；及取阅之，乃知太久保与总理衙门所定者曾无一「琉」字、一「球」字，第言「有国当保护己民」而已。此一役也，中国自始至终皆不直日本所为，谓其藉端滋扰；文中虽言「中国不以为不是」，然不满之意已流露于楮墨之间。条约首节曰：『前因台湾生番惨害日本之民，日本兴兵问生番之罪。兹两国该定退兵，立有三条如左』云云。三条之外，另有凭单；其凭单略曰：『台湾之役，经英国公使威妥玛调处，立有专条；两国藏之，作为证据。前日本人在台湾被害，情属可悯！中国给银十万两，恤其家属。日兵退后所遗之道路、房屋、材料等物，中国欲留为己有，愿补银四十万两』云云。此条约、凭单两件，何尝有一字认琉球属日本乎！余不敢谓日本并中国属土，然中国势不得不过问。巴洛佛尔论琉球一事，与从前往来照会全不相符；且与两国所立之约，实相违背。巴君既引前二百七十年之文凭，以证琉球属日本；且言其文凭，至今犹存。世远年湮，言之确凿如此；何以前六年中、东所立之约，竟忘却耶！ 

　　闽浙督何（璟）等奏官犯亲老丁单拟请留养折（八月初八日京报） 

　　闽浙总督兼署福建巡抚臣何璟跪奏：为官犯亲老丁单，拟请留养；恭折仰祈圣鉴事。 

　　窃查已革福建台湾北路协副将林珠，因已革□署台湾镇总兵杨在元滥委营缺案内经前督臣李鹤年奏参革讯；乃林珠不候结案、潜赴台湾，又经前抚臣丁日昌以「行踪诡秘」奏请发往军台效力赎罪，奉旨允准，行据臬司详咨派委文武员弁饬将该官犯管解起程。旋据闽县详报「该官犯患病沉重，未能起解」；复由司详经咨部展限。并据犯母林吴氏以林珠系伊嗣子，该氏年逾七旬，侍奉无人；遣抱呈请留养。查该犯籍隶广东，即经咨行查覆去后。据广东大埔县知县张鸿恩传集犯母暨族邻人等讯明：林珠实系亲老丁单；取具供结，详送到闽。由署臬司叶永元会同署藩司卢士杰核详请奏，并准兼署广东抚臣刘坤一咨复核办前来。 

　　臣查职官犯罪，例无「不准留养」及「准予留养」明文；惟所犯情节可原，遇有亲老丁单，历经奏咨留养有案。此案已革台湾北路协副将林珠，于滥委营缺案内罪止革职；因不候结案前赴台湾、行踪诡秘，拟发军台效力赎罪。查无实在劣迹，揆情尚有可原。今其嗣母林吴氏现年七十四岁，守节已逾三十年；又系次房独子兼祧长房，家无次丁及继出可以归宗之人。若将该官犯远道遣戍，则吴氏劳茕无依，殊堪矜悯！可否仰恳天恩，俯准将拟发军台之已革台湾北路协副将林珠存留养亲以示矜恤，出自逾格鸿慈。除将供结咨送兵、刑两部查照外，臣谨恭折具陈，伏乞皇太后、皇上圣鉴！谨奏。 

　　军机大臣奉旨：『该部该奏。钦此」。 

　　八月二十二月（公历十月初七日——礼拜二） 

　　琉球近事 

　　香港「循环报」称：近阅大坂各日报详录琉球岛民乱一事，其为乱者非琉球本岛，乃美冶高小岛也。是岛远隔内地，而居民性甚愚蠢；自昔以来，相约臣服琉球，岁纳贡献。后闻琉球一国为日本所并兼，改为郡县，由日人设官治理；因此惊惶骚扰，于心大为不平。曾屡具禀，乞请日廷复其国王、还其大臣。后因日廷置之不理，是岛之人即集众设誓；其款凡四：其一、隆古以降，永远进贡于琉球，誓不臣服别国；日人之命断不能从，惟有任其恫喝而已。其二、若日人强为驱逼，惟有以性命相抗而已；断不能从。我一准诸理，以存此岛于将来。其三、日人指挥各事，我等坚持不允。其四、毋许与日人私自相通。如有故违此四款誓章者，将其人及其家拟以军罪。立誓之日，乃在公历六月中；誓章均各给印为凭。其中有一童名闪摩治，曾在日人差馆为走役，亦在其列；誓后不辞日人之役，故岛人谓其有违誓章，哄然集众会该，欲将是童拟定罪案。是童戚属转托日人巡差代为保护，而即令辞其职役；巡差请长老谕众，勿致生乱。不知岛人闻之，其怒益烈；即将此童骈杀，流其家人于邻岛伊厘标，谓其有违第四款之誓约云。 

　　八月二十四日（公历十月初九日——礼拜四） 

　　附录来稿 

　　昨读「申报」译登横滨西字报论琉球一则，所论之是与非与？吾固不得而知也。窃以吾辈之旁观臆度，诚恐论者其中犹有知彼而未知此也。兹仅摘略而略辩之。 

　　盖闻琉球一岛属于日本，固在千古之前。嗣于洋历一千六百年时因琉球怠慢赋役，日本命萨摩藩侯领兵入琉问罪征服，更立章程正其赋贡，继令琉人不得私与中国贸易等事；即此已足征为日本之属岛矣。又洋历一千八百七十四年日本入台为琉民复仇一事，西报载以大久保与总理衙门所定条约曾无一「琉」字、一「球」字，第言「有国者当保护己民而已」之语；所谓「己民」者，未尝非并琉民而统言己民也。若有区别，则当对他国而直称曰「日本之民」也。是琉球为日本部落，又可知矣。至条约外，另有凭单内载「前日本人在台被害，情属可悯！中国给银十万两恤其家属」等语；此单之称「日本人」者，何尝非直指「琉民」而言耶，实非指称「备后人」也。且中国既视琉球为己属，则所给之银即为抚恤己民之款；又何必交托他国而任其予夺耶！至于日本于近数年内时派文武官员赴琉视其政令得失，渐行斟酌改章，经已有年；初不闻有该其非者。是中国之于日本，前则任其所为、今则非其所为，是诚何心哉！兹吾辈以为论者似觉未悉琉球之于中、东自有宾主轻重之别，岂徒恃笔墨之所可争衡也哉！故为论。 

　　旁观臆度人呈稿。 

　　八月二十五日（公历十月初十日——礼拜五） 

　　遣使论事 

　　日本报谓日廷刻该遣大臣水西麦为正使，前来中国京师陈明日本取琉球之原委；行期何日，则尚未明。 

　　闽浙督何（璟）奏为请旨简放道员折（八月十三日京报） 

　　闽浙总督兼署福建巡抚臣何璟跪奏：为福建台湾道员因病出缺，请旨迅赐简放；恭折仰祈圣鉴事。 

　　窃臣于光绪五年七月初□日，据署台湾府知府周懋琦禀称：『台湾道夏献纶于六月□九日因公由省回台途中，感受暑邪；复遇风暴，巨浪山立，□甚颠簸，头晕气喘，遍身发热。又于澎湖守风四日，未得医治。及抵安平，扶掖坐竹筏冒险进□；涌浪过颡，衣履尽湿。当经延医诊□，谓系心气久亏、外邪入里，恐成内陷。其时府、县往谒犹，能谕□卧榻前，告以台南北海口防务，断续数千言，未尝有一语及私。然自此药竟无灵，病益增剧；至六月二十三日出缺』等情前来。 

　　臣伏念已故台湾道夏献纶经管台事几□□年，艰险备尝，□绩卓著。一病不起，慨惜同深！查该郡为闽□门户，现虽番情已定，而海防急待布置；非得□权互用、□识兼优、熟悉军情者，未易胜此监司重任。所有台湾道员缺紧要，相应请旨迅赐简放，以重职守。□将道员出缺缘由恭折具陈，伏乞皇太后、皇上圣鉴！ 

　　再，现在福建抚篆系臣兼署，毋庸会衔；合并声明。谨奏。 

　　奉旨已录。 

　　闽浙督何（璟）奏请优予故员恤典片 

　　何璟片： 

　　再，已故台湾道夏献纶自同治三年随同前闽浙督臣左宗棠移师入闽，总理营务、赞画戎机，深倚为重。旋令署理汀漳龙道篆，安良除暴，颂声翕然。迨后一领□纲、□权藩篆，至十一年补授是缺。前后在任七年，勤求吏治，惠爱在民。其功绩之足多者，□莫如从前琅■〈王乔〉驿骚，该故员昼夜简料军实；一面驰赴苏澳相机筹划，卒弭衅端。嗣复该开办抚事宜，深入内山奇险之地，戡定积年梗化之番；至今台地晏然，无论知与不知，皆以该道□□力焉。犹虑营务之或弛也，必严定其操练；知饷源之已竭也，必精核其度支。劳怨弗辞，心力交瘁。营中□窦，无纤悉不察；用意似刻，而□□绳之以苛：以故□□皆严惮用命。而其注意尤在海防，虽病至弥留，犹传谕府、县至卧榻前，举头顾虑□所欲为而未竟者，一再□告：其忠□亦可概见。至地方创办之举、中外交涉之事，亦靡不斟酌缓急，措置裕如。臣本□□□老□才可为异日封疆之寄；不图年仅四十三岁，数日之病，竟至不起：闻者莫不太息同声！合无仰恳天恩，俯准将已故台湾道夏献纶照军营立功后积劳病故例优予恤典之处，出自逾格鸿施。谨附片吁恳，伏乞圣鉴训示；谨奏。 

　　奉旨已录。 

　　闽浙督何（璟）奏委署道员片 

　　何璟片： 

　　再，台湾为闽洋重镇，抚番、防海，在在均关紧要。夏献纶因病出缺，所遗台湾道篆，亟应由臣先行委员前往接署，免致矿□。查有调省办理通商事务之本任台湾府知府张梦元，干练勤明，才具开展。察其近□办事，均属精细；而于□务，尤能缓急得宜。且离台未久，从前夏献纶经理台事情形，可以得其原委；而该府在台居官行政，闻亦深协舆情。臣与前署福建巡抚综理船政臣吴赞诚往返函商，意见相同，堪以□令□署。除檄饬遵照外，谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　八月二十八日（公历十月十三日——礼拜一） 

　　闽浙督何（璟）奏遵限查明未接案件片（八月十六日京报） 

　　何璟片： 

　　再，闽省京控交审未结各案，向系半年汇奏查参。嗣准部咨：如实因要证未到、未能依限完结，准予展限等因；节经奏咨展限在案。兹届半年汇奏之期，查奏交案件，有未结彰化县职妇林戴氏、福鼎县寡妇周徐氏、漳浦县民李渎、陈风烈、南靖县民张龙光及续奉奏交海澄县武生蓝忠庸、南安县附贡生杨鼎泰共七案；其咨交案件，除彰化县民林达生、南安县革生许瞻云二案业经分别奏咨完结、诏安县世职吴宗锜一案现经由司详办外，尚有未结彰化县革员林奠国、闽县民林在忠、福清县贡生俞瑞年、长泰县民张讲、郑乌定及续奉咨交南安县监生梁国勋、诏安县民妇林吴氏共七案。或传提人证未齐、或行查尚未覆到，致稽狱谳；委非无故迟延，亦非提解不力。由司详请展限，并声明「彰化县民林应时、黄连蒲、洪壬厚三案应归林戴氏案内办理，已先将查讯情形另详请奏等情前来。除分咨吏、刑部暨都察院、步军统领衙门查照并饬分别催提解审查覆外，臣谨附片具陈，伏乞圣鉴！ 

　　再，闽浙总督系臣本任，毋庸会衔；合并声明。谨奏。 

　　军机大臣奉旨：『知道了。钦此』。 

　　闽浙督何（璟）奏请补同知折 

　　闽浙总督兼福建巡抚臣何璟跪奏：为拣员请补海疆要缺同知，以资治理而重地方；恭折仰祈圣鉴事。 

　　窃照泉州府厦防同知李锺霖，于光绪五年三月二十六日因病出缺，经前抚臣李明墀具题开缺，照例以病故日作为出缺日期，归三月分截缺。所遗泉州府厦防同知系沿海冲、繁、难题补要缺，例应在外拣选题补。该同知向有稽察海船、巡防口岸之责，近复兼办洋务，在在尤关紧要；非慎选廉干勤能、熟悉情形之员，不足以资治理。臣与藩、臬两司在于记名分发候补各员内逐加遴选，非到闽不久、即人地不宜，一时实无堪补之员。惟查有补用同知台湾澎湖通判程起鹗，年四十二岁，浙江山阴县监生；由捐纳府经历于克复漳州城池案内出力保奏，奉旨「免补本班，以通判仍留福建遇缺即补」，请咨赴部引见。旋补澎湖通判，筹饷劝捐出力保奏，同治十三年六月十三日奉上谕：『着俟补缺后，以同知用。钦此』。考试取列二等，委署晋江县；卸事，现署侯官县□县。该员廉勤明达、沈毅有为，前宰晋江，循声卓著。晋江与厦防相近，尤为熟悉情形；以之请补泉州府厦防同知，洵堪胜任。合无仰恳圣恩，俯准以补用同知澎湖通判程起鹗补授厦防同知，俾要缺治理得人，实于地方有裨。如蒙俞允，该员系由补用同知澎湖通判请补同知，衔缺相当，例免核计参罚；仍俟准到部覆，给咨引见。所遗澎湖通判缺，另行由外拣调。据署藩司卢士杰、臬司叶永元会详，前抚臣李明墀未及核奏，移交前来。除咨部外，臣谨恭折具陈，伏乞皇太后、皇上圣鉴，敕部该覆施行！ 

　　再，闽浙总督系臣本任，毋庸会衔；合并陈明。谨奏。 

　　军机大臣奉旨：『吏部该奏。钦此』。 

　　九月初四日（公历十月十八日——礼拜六） 

　　论日本宜与中国联络以保亚洲大局 

　　古之所谓智勇之君，必有深谋远虑之思，敦友邦和睦之谊；树犄角之形势，防强邻之侵凌。诚以顾大局者，不计小嫌；御外侮者，尤需共济。君子观于赵国廉、蔺大夫不以小忿而害国家、不因私怨而外召患，未尝不服其揆情度势，深悉利害。十余年间，卒使秦兵不敢觊觎、荡我边陲，谓非二三老臣同心戮力，计安社稷者哉！臣一国且然，君一国亦何莫不然。试观虞乘虢，则折而入于晋矣；楚绝齐，则折而入于秦矣。秦败六国之纵，而六国破；吴启荆、襄之衅，而孙、刘危。往古如斯，蓍龟借鉴；我辈读书论世，不禁盱衡往事、蒿目时艰，乘大敌未压之秋，立先事预防之策。中、东联络，互相救援；载在盟府，太史志之。当无事也，则申画郊圻，以固吾圉；及有事也，则整我师旅，志切同仇。纵使敌人狡然思启，吾知越国鄙远，攻之不克、围之不继，如秦师无功而归耳。 

　　试就亚洲大局以统论之，吾今不曰「中国宜与日本联络」，而曰「日本宜与中国联络」者，何哉？日自台湾一役赔赎巨款，骤胜而骄；辄自夸张，骎骎乎欲与薄海诸大国颉颃。其间伐高丽而示威、灭琉球而示武，渐与中国不以玉帛而以兵戎相见焉。吁！弃好寻仇、佳兵黩武，祗图今日之功，不顾异时之患；有识者心焉伤之！郑兼许而南邦遂竞，鲁贪邾而东土不平；况夺其土田、增其式廓，坐令如鄅侯大去、杞子无归，窃恐积忿生怨、积怨生仇，乐毅之师再见于今日耳。谚云：「鹬蚌相持，渔人得利」；此言虽小，可以喻大。华之与日，胡不虑虎视东南、鹰瞵西北者，又有一俄也。且夫亚洲诸国，中原为大，而日次之。若朝鲜一隅自守、印度则疆宇日蹙，而其甚者缅甸、暹逻受制于于英，安南见困于法，其余诸国谅不过弹丸小邑；而欲与俄师争雄长，是何异邹与楚战！胜败利钝，不待智者而后决。则欲与俄相抗衡，非华则日、非日则华。然日与华分，俄人不惧；日与华合，俄计难行。夫俄何厌之有！其君则好大喜功，务勤远略；其臣则急功图利，徒尚战争。推其心，欲将亚、欧二洲地不尽削焉不止。前者俄师西出，方谓欧洲诸雄无难翦除，饱其封豕长蛇之贪、肆其虎噬鲸吞之志；幸英、法合而挠共师，俄遂不能出入于黑海间，恐英、法之蹑其后也。而俄人曰：『吾不得于欧洲久矣，吾将我三军、披我甲兵转而东向；所谓「失之东隅、收之桑榆，未为晚也」。况夫东海浩渺，地广田肥；若得所藉手，吾视夺东瀛诸国如摧朽耳』。观其易塞希伦之地，弃膏腴而取脊硗，俄纵甚愚，断不为此；殆亦如晋人藏诸外府之计欤！自易地后，添设战舰、操练水师，其志曷尝须臾忘亚洲哉！方幸天假之缘，犬牙交错；窥伺便捷也，刍粮易馈也，士卒得以休养也，攻守便于进退也。奈何日人不悟，堕其术中，惟利令智昏；则日今兹之待琉球者，俄得以借口转以待日耳。诚见及此，欲弥外变，必先内和。由是结好中原，依如唇齿；抚绥朝鲜，卫若屏藩。彼俄虽狡，断不能断华、日之亲；俄虽强，亦不能当华、日之师。如此特东瀛长享治安、中国嬉游太平，即亚洲大小诸邦亦得与于衣裳之会，息兵车之争；而泰西之侵伐，更无顾虑矣。 

　　吾故曰：「日本宜与中国联络，以保亚洲大局」（选录香港「循环日报」）。 

　　九月初四日（公历十月十八日——礼拜六） 

　　论日本宜与中国联络以保亚洲大局 

　　古之所谓智勇之君，必有深谋远虑之思，敦友邦和睦之谊；树犄角之形势，防强邻之侵凌。诚以顾大局者，不计小嫌；御外侮者，尤需共济。君子观于赵国廉、蔺大夫不以小忿而害国家、不因私怨而外召患，未尝不服其揆情度势，深悉利害。十余年间，卒使秦兵不敢觊觎、荡我边陲，谓非二三老臣同心戮力，计安社稷者哉！臣一国且然，君一国亦何莫不然。试观虞乘虢，则折而入于晋矣；楚绝齐，则折而入于秦矣。秦败六国之纵，而六国破；吴启荆、襄之衅，而孙、刘危。往古如斯，蓍龟借鉴；我辈读书论世，不禁盱衡往事、蒿目时艰，乘大敌未压之秋，立先事预防之策。中、东联络，互相救援；载在盟府，太史志之。当无事也，则申画郊圻，以固吾圉；及有事也，则整我师旅，志切同仇。纵使敌人狡然思启，吾知越国鄙远，攻之不克、围之不继，如秦师无功而归耳。 

　　试就亚洲大局以统论之，吾今不曰「中国宜与日本联络」，而曰「日本宜与中国联络」者，何哉？日自台湾一役赔赎巨款，骤胜而骄；辄自夸张，骎骎乎欲与薄海诸大国颉颃。其间伐高丽而示威、灭琉球而示武，渐与中国不以玉帛而以兵戎相见焉。吁！弃好寻仇、佳兵黩武，祗图今日之功，不顾异时之患；有识者心焉伤之！郑兼许而南邦遂竞，鲁贪邾而东土不平；况夺其土田、增其式廓，坐令如鄅侯大去、杞子无归，窃恐积忿生怨、积怨生仇，乐毅之师再见于今日耳。谚云：「鹬蚌相持，渔人得利」；此言虽小，可以喻大。华之与日，胡不虑虎视东南、鹰瞵西北者，又有一俄也。且夫亚洲诸国，中原为大，而日次之。若朝鲜一隅自守、印度则疆宇日蹙，而其甚者缅甸、暹逻受制于于英，安南见困于法，其余诸国谅不过弹丸小邑；而欲与俄师争雄长，是何异邹与楚战！胜败利钝，不待智者而后决。则欲与俄相抗衡，非华则日、非日则华。然日与华分，俄人不惧；日与华合，俄计难行。夫俄何厌之有！其君则好大喜功，务勤远略；其臣则急功图利，徒尚战争。推其心，欲将亚、欧二洲地不尽削焉不止。前者俄师西出，方谓欧洲诸雄无难翦除，饱其封豕长蛇之贪、肆其虎噬鲸吞之志；幸英、法合而挠共师，俄遂不能出入于黑海间，恐英、法之蹑其后也。而俄人曰：『吾不得于欧洲久矣，吾将我三军、披我甲兵转而东向；所谓「失之东隅、收之桑榆，未为晚也」。况夫东海浩渺，地广田肥；若得所藉手，吾视夺东瀛诸国如摧朽耳』。观其易塞希伦之地，弃膏腴而取脊硗，俄纵甚愚，断不为此；殆亦如晋人藏诸外府之计欤！自易地后，添设战舰、操练水师，其志曷尝须臾忘亚洲哉！方幸天假之缘，犬牙交错；窥伺便捷也，刍粮易馈也，士卒得以休养也，攻守便于进退也。奈何日人不悟，堕其术中，惟利令智昏；则日今兹之待琉球者，俄得以借口转以待日耳。诚见及此，欲弥外变，必先内和。由是结好中原，依如唇齿；抚绥朝鲜，卫若屏藩。彼俄虽狡，断不能断华、日之亲；俄虽强，亦不能当华、日之师。如此特东瀛长享治安、中国嬉游太平，即亚洲大小诸邦亦得与于衣裳之会，息兵车之争；而泰西之侵伐，更无顾虑矣。 

　　吾故曰：「日本宜与中国联络，以保亚洲大局」（选录香港「循环日报」）。 

　　九月十一日（公历十月二十五日——礼拜六） 

　　琉人志节 

　　日本夷琉球为郡县后，驻琉大臣奉日廷明谕，谓该境设官分职，刻虽参用日人；惟应留出各员二十缺，以让琉人，俾稍遂致身青云之愿。爰萃琉人而选之；琉球人民不忘故主，皆拒不受命。甚矣！攻心之非易也。然而琉人之志节，弥足佳矣。 

　　九月十六日（公历十月三十日——礼拜四） 

　　恭录谕旨 

　　九月初八日，奉上谕：『前直隶按察使黎兆棠，着赏给三品卿衔，督办福建船政事宜。钦此』。 

　　同日，奉上谕：『光禄寺卿吴赞诚奏「病难速痊恳请开缺调理」一折，吴赞诚着准其开缺调理。钦此』。 

　　九月二十一日（公历十一月初四日——礼拜二） 

　　己卯正科福建省乡试题名（节取） 

　　叶题鴈（台府，附）、吴廷琪（彰化，附）、庄士勋（彰化，附）、刘仁海（台府，附）、庄芸香（台湾，附）、蔡寿新（彰化，附）、张赞忠（淡水，附）。 

　　九月二十三日（公历十一月初六日——礼拜四） 

　　中东要信 

　　「晋源报」云；顷接天津友人西前月二十八日信息，知该处近日俱该中、东启衅之事。又云：刻得实在信息，知局面甚为危险，恐一旦或出于战事未可知；但本馆终未敢深信也。唯必出于战，刻下中国适有极坚极捷之四炮船自英而来，真如天之福；然精于机器之学者，又谓此项船只仅可资以防守，而未能驶入东洋也。又据东洋来信，知该国大员主战、主和者各半；其主战者谓本国已有雄师二万名，一旦失和，于半月内即可驶入中国云云。此或系夸大之词；本馆亦姑据所闻，述之而已。 

　　九月二十五日（公历十一月初八日——礼拜六） 

　　中东交涉续闻 

　　中、东两国为琉球一事，致启衅端；前日本馆据西报译录一则，中西各人皆不深信。今闻「字林报」所得北京之信，实皆信而有征；且其中尚有数语，尤足惊心动魄，「字林报」亦不敢照登。然则中、东之局，不其危哉！本馆又闻日本人激怒中国，使不得不出于战；而中朝已托英国驻华威公使从中调处，日本驻京使署中人日往威公使署探问消息，威公使则秘不肯宣云。 

　　九月二十六日（公历十一月初九日——礼拜日） 

　　论东瀛事 

　　自古人主抚有国家，不在矜智力而逞威权；惟在法祖敬天，神人允洽，方可永固丕基，克昌厥后。今日本一变旧俗，削诸侯而揽大政、修武备而并邻疆，□视东洋莫不以为大有为之主矣。而自有识者观之，实与战国赵武灵王无异。 

　　夫日本效法泰西，则通商裕课以富国可也，制船造炮以强兵可也。至于文物衣冠，各国自有祖宗制度。泰西之为泰西，并不在此；日本之效法泰西，又何必在此！乃并其冠履衣裳以及文字语言亦改其旧而从之，试思岁时祭祀，入祖庙而骏奔走；执豆笾睹先王之像，能无爽然若失乎！夫泰西之所以富强者，内则安民和众，以固国脉；外则讲信修睦，以联邦交。一切举动皆合乎万国公法，是以攸往咸宜。有时举兵相攻，亦不过该和赔饷。如德之与法，胜败既分，一经讲解，便即退□；□索取兵费外，仅割蔑十等两郡——本系德之旧物，于法尺寸无损焉。又或有不能自治其国，则相与纠正之。如英、法等国之于土耳机，并未利其土地。此外，泰西各小国，或百十数里、或数百里，胥倚各大国如泰山焉。而各大国或待为与国、或抚为属国，有罪则讨之、服罪则舍之；要皆维持保护，使之各君其国、各子其民，列之于朝聘会盟，无相侵夺。呜呼！此泰西之所以为泰西也。今日本王既法泰西，曷不法其「字小」之义；而乃于琉球肆其荐食！ 

　　夫琉球如有虐政以自害其国，灭之可也；琉球如有违言以怒于日本，灭之亦可也。今琉球王未闻失德，其国并无内乱，且于日本为不侵不叛之臣；乃横见吞噬，其如万国公法何！窃以为日本之并琉球，实则贪其土地耳。以琉球托命于日本，供其赋役、奉其号令，时遣王子入朝；如此其恭顺者，亦望日本有以覆翼之。乃人方依我，而我灭之；则不仁甚矣！琉球臣事中国已五百余年，近又与美国、法国、荷国立约通商。夫忌器者不投鼠、爱屋者并及乌，今日本所为如此，与各国盟好之谓何；是又不义之为也。琉球本一弹丸小国，从来不设兵卫，以示无猜；今日本不折一矢、不烦一兵，唾手得之如夺小儿之食，不得为武！琉球虽自主之国，其实则日本外府也，存亡唯命、予夺唯命。即不降为郡县，又与郡县何异！且琉球近于日本，唯日本得而有之；非若宋、郑之于晋、楚，我不早取，人将我先。又琉球积弱之国，与日本各为一岛，决无反噬之虑；非若吴之于越，天与不取，转受其咎。然则琉球一几上肉，盍不存之以为名；况有小国而后大国益尊乎！乃狡焉思启，废其二千余年之宗社，使琉球神人怨恫，似非计之得也。 

　　夫三户足以覆秦，一旅足以兴夏；琉球若能卧薪尝胆，难保不为后世之患！智者固如是乎？桓公存三亡国，为五霸长；今日本将称雄海外，而无故兼并琉球，计殊左矣！「诗」曰：『控于大邦，谁因谁极』！自伤无有能拯其危也。今中国与泰西各大国之力皆足以敌日本而庇琉球；倘有申包胥其人，吾知中国与泰西各大国必有能仗义执言以兴灭继绝为事，断不坐视琉球之终于覆亡也。 

　　九月二十七日（公历十一月初十日——礼拜一） 

　　中东和战比较说 

　　前日「晋源报」述天津友人俱该中、东启衅之事，谓已接得实信，知局势甚为危险，恐一旦竟出于战事未可知。又云：日本主战、主和之说，各居其半。其主战者，谓国中现有雄师二万，一旦失和，半月之内即可驶入中国等语。阅竟，不胜骇异！乃昨日又接续信，似此事竟为确实。呜呼！何日人之不知量也。 

　　夫日本与中国，和好于今未及十年，中朝从无不欲和之意；而日人屡次启衅，理之曲直，最为易明。前数年，以琉球难民遭台湾生番戕害，日人越俎而谋，借口琉球为伊藩属，兴师以向台湾，冀图复仇——此日人无理取闹之端。盖琉球虽属日本，不能不谓其兼属中国！台南境上从前失于平定，致生番不知教化、残杀性成，固非一日；琉球即有难民为其杀害，应赴诉于中官为之办理。当时琉人并无此心，而日本乃遽兴师问罪！中朝之于友邦事事吃亏，但求可已则已，不欲过甚；经英国威钦使出为和解，即允略偿兵费、酌给抚恤，以餍日人之求而塞日人之口。当日犹闻琉人不愿得此恤银，而日人强之。其兵费，则日人安受之；且自此以为得意于中国矣，而不知窃笑者之多也。在日人自改用西法以来，自视富强，将横行于五大洲之上；先其所近，而后及其所远。于是以通商诱高丽，诱之不遂乃逼抑之；其心之叵测，正不惟高丽之是图也。近又夷灭琉球，迁其君、屋其社、废其政教、疆其土地，竟若中朝无敢过问者！盖因台湾一役，中朝置不与较；而遂生其骄傲之心，以为中朝诚无如我何！而不知中国兵力之强，以之敌日本尚属有余；不过衅自人启、不由我开，曲直顺逆之理历久必明，无暇即为辨白。高丽通商，不惟不遣使谕止，而且令其从日本；琉球之废，中国虽有与国之谊，而亦不遑力争也。不图中朝处处以大度示之，而日本竟视为无能；欲藉此以为失和之端，将逞大言激而为战争之祸，始肯甘心。何其好大喜功之见，竟固执而至于此耶！ 

　　夫琉球一事，中人虽有烦言；而维持大局者，断不肯以弱小与国之故，失和于东邻。故总理署及南北洋大臣、驻日星使并未闻有与日本力争之说，亦未闻琉球有遣官前来求救之事。日本今忽挑战，果何所见而为此先声夺人之举乎！且亦姑勿论其曲直也。就以目前两国之势言之，日所恃者西法也，军械精矣、教练熟矣、船炮备矣。而民间困苦、内乱迭兴，众心不可知也；国债难偿、军需无出，兵气未必壮也。若中国势虽积弱，然祖宗培养之隆二百余年，深仁厚泽；民心之固结，则百倍于日本矣。况乎海防之具，今日已大胜从前。坚甲利兵，次第庀备；沿海兵船会集一处，亦足以抵日人。各路水师调遣，一时何止号称二万。至如军需一节，现在虽以重利贷之西人办理新疆善后，固由于国内之空虚；然各省闲耗之财一旦暂停，悉充粮饷，亦未始不能济事。况夫元戎威武，具有长材；平日事事持重，量而后胜、虑而后会，其气之所慑，岂不足敌日人轻躁之心、夸妄之习！所谓「敬胜者吉」，中国有焉。日本若果出于战也，夫岂遂足以胜乎！ 

　　夫日本地势，俨然为中国之外蔽。琉球渺小，海滨遥望，如齐州九点之烟；而气势自日本西海道断续而出，迤东向南，拱卫中国之境。日人欲并其土，尚足联贯，固可以地脉为据；舍此而外，何者可以连属乎！其与高丽仅隔对马一岛，而势实并峙；虽地面略小，而彼此各不相下。苟欲如琉球之可并，已知其难；而况越高丽而觊觎中土耶！故日人而有羡乎中国，其事固不可知；苟无羡于中国，其事更属无益！何居乎辄自诩诩然曰：「我善为陈、善为战也」。方今市舶流通，珍货往来，各擅其利；而且瀛州仙屿，古今所指之而渺茫者，亦见帆樯云集、轮轴风驰，海中之点缀日有生色。日本之君臣，当亦顾而乐之；乃背邻国之盟、违万国之法，取怨于与国、贻笑于远人，而仍无能逞志以图，不亦騃乎！日本苟必该战，中国何尝畏之！特是凡为国者，民心最重、民力次之，元气攸关，长养难而剥丧易；轻举妄动，劳而无功，诚足可惜！故为此喋喋之语以劝止之，窃愿其反复而思也！ 

　　九月二十八日（公历十一月十一日——礼拜二） 

　　故藩可怜 

　　日本夷灭琉球，改为冲绳县；设官分职，惟日廷之令是听。并闻琉球故主自入日境后，日本密卡度当给该王五品职衔，每年于琉球境入款内拨洋二十万元以为禄养。噫！昔居主位，今作属曹尔。故国之余财，尚仰他人之鼻息；亦可怜矣！ 

　　九月三十日（公历十一月十三日——礼拜四） 

　　发抄旨一道（九月十八日京报） 

　　何璟奏「林戴氏控案势难速结恳请展限」，奉旨：『着即敕令严缉林方得等，务获归案，不得稍涉松懈。钦此」。 

　　十月初五日（公历十一月十九日——礼拜二） 

　　中东信杳 

　　中国、日本交涉之事，本馆节据所闻，登列于报。日内则北京绝无一确实音耗，东洋来信亦未提及。此事之不可解者，或谓兵事如火，苟能延缓一日，势即较杀一日；然伏久而发骤，亦或有之。故祸福之机，殊难臆度也。况前礼拜内东洋邮来日报，内登致仕相臣某之言曰：刻下中、东该战将成未成，愚以为中国大于日本、中兵亦多于日本，苟出于战，我日本必应先发以制之，毋使中国一兵得入我境；此策之上者也。况战场而在中国，中之祸即东之福云云。此虽一人之私言，然旧臣之志如此，东国人心亦略可知矣。 

　　十月初六日（公历十一月十九日——礼拜三） 

　　香港西报述中东事 

　　香港西报先接上海中、东消息，遂登于报。而该另接一信云：中朝今已诘问日本，定欲其仍还琉球以为自主之藩国，限三个月内如言办理。若期满后仍不听从，惟有以兵戎相见耳。又传令北洋大臣将新到之炮船四艘赶紧预备，各处制造局亦日夜趱造云云。以新炮船而论，自非三阅月不能成行；此言似确。然屈指彼时正值严冬北洋封河期内，文报往还，诸多阻滞。恐中国即欲必出于战，亦断不在此时；故此信亦恐系子虚也。 

　　闽浙督何（璟）奏为遴员请补水师员弁缺折（九月二十三日京报） 

　　闽浙总督兼署福建巡抚臣何璟跪奏：为遴员请补外海水师都司员缺，恭折仰祈圣鉴事。 

　　窃福建台湾水师协标中营都司黎振湘升任，遗缺先因「台湾酌度营制」案内改为台湾镇标左营陆路都司，经臣璟会同前署福建抚臣葆亨恭折奏准以军功留闽尽先补用陆路都司徐正邦补授。兹台湾新改各营业经奏准仍复旧制，将徐正邦撤归原班另补。所有原设台湾水师协标中营都司员缺，系台湾水师题补之缺；准到兵部咨：轮用尽先人员，行令照章请补等因。 

　　伏查该都司驻扎安平，孤悬海外，实为全台锁钥，缉捕、巡防均关紧要；非精明干练、熟悉风土情形之员，不足以资整顿。臣随在闽省军功尽先水师都司各员内详加遴选，如名次在前之郭为藩，于署理是缺都司任内年老衰庸，难期振作撤委；自未便迁就请补，致滋贻误。惟查有军功留闽尽先补用水师都司烽火门守备吴永兆，年四十五岁，福建泉州府同安县人；由水勇，随军剿匪着绩，递保尽先守备。旋在浙省洋面捕盗出力案内保奖，奉部核该：改为俟补守备后以都司留于福建尽先补用；同治七年闰四月三十一日奉旨：『依该。钦此』。嗣于八年十一月初六日奏准：补授海坛左营守备员缺；续经调补烽火门守备，于十二年闰六月内授札任事。该员年力强健、练习风涛、鎗炮娴习，曾经赴台剿匪着绩，于台北风土情形极其熟悉。即尽先名次，现计亦属在前。以之请补台湾水师协标中营都司，洵堪胜任，与例相符。合无仰恳天恩，俯念台湾水师协标中营都司员缺紧要，准以吴永兆升补，于营伍、海防均有裨益。如蒙俞允，该员于补授守备时引见已满三年，容俟部覆到日，即行给咨送部引见，恭候钦定。 

　　除饬取覆历另行咨部外，臣谨会同福建水师提督臣彭楚汉合词恭折陈请，伏乞皇太后、皇上圣鉴，敕部该覆施行！ 

　　再，福建巡抚系臣兼署，毋庸会衔；合并陈明。谨奏。 

　　军机大臣奉旨：『兵部该奏。钦此』。 

　　十月初七日（公历十一月二十日——礼拜四） 

　　中国自弃藩邦论 

　　中国无越海控制之势，故隋伐高丽，不有其地而许其降；明得台湾，而复弃之。我朝龙兴，版图独迈前古。未入关之前，先征高丽，许成而还。康熙间，「海寇」郑成功不靖，初无得地之志；迨其自乱，然后取之。琉球又接踵朝贡。故创越海控制之局者，实惟开国数圣人焉。然高丽、琉球虽云藩服，仍系自主之国；台湾列为外府，当时犹有该弃者，可见控制之难。海外之地，中国实无所取也。 

　　顾海外无论已。若与中土接壤者，安南、缅甸、暹逻界乎粤、滇、蜀诸省，其势易连，与西北口外蒙古部落、前后二藏相等；何以蒙、藏之地可以附入版图，而诸西南小国独不能联络乎？即日圣主推亡固存，不愿取地自益；然蒙、回部落设立盟长，世守其祀，亦非灭之也。则安南等国，亦为立主自治，而派办事参赞大臣以资镇守，尽如治蒙、回之法亦无不可；而何以勿如是也？琉球难民遭生番之害，中国不为查办；而日人乘此媚琉，问罪于中国，而今因而取琉球之地矣。中国于日人之问罪也，曰偿之、恤之；则以前年日本所为于琉者，还而问日人以今日取琉之意，方不知日人何词以对！然而，不敢问也。不问，而日人犹以诘战相恫喝，使终于不敢问也。中国无如之何，然犹曰海外也。乃今之安南，一琉球也；李扬材，一台番也。李窜安南，而冯军门不即诛之；一台番杀琉人，而中国不查办之，势也。法国驻兵西贡以护安南，犹之日本问罪中国为琉人报复也；今亦因而尽治安南之地矣，犹日人之取琉也。中国而不以安南问法国也，则亦不以取琉球问日本而已矣。其事相同，其机又甚速。海外如此，边外又若此。方今四洲之上，一大战国之局也。彼此相伺，乘间即发；一不提防，无所措手。日人之于琉球，而适有台番一事；今法之于安南，而适有李扬材一事，何其巧也！然非事会之巧，而实则中国之疏。就安南而论，当时发逆遗孽潜窜安南，乃中国未曾告竣之军务也；安南弱小，岂容黄、黑二旗之扰，不得已而让地处之。此时理宜命将出关，自携粮饷，不扰及安南而讨平二逆，然后为「字小」之义；乃仅清中原之地而以藩属为藏垢纳污之所，统兵将帅腆然受上赏！设中国早入安境诛此二逆，则法国何至藉保护为名，屯兵设官而取其西贡也！夫前明桂藩败入缅甸，吴逆贪掌兵权，必以献俘为快；论者以为穷兵黩武。若发逆之余，岂可以此相例而幸其窜入邻国，不复穷追乎！然事在既往，固不必论。乃今日之李扬材，又复为法人所借口，而治其东路矣。当冯子材统师出关，谕旨严饬速剿。然粤西相隔数千里，文报已属迁延，关外行踪更无凭据；自出师以后数月以来，不闻接几仗、诛几贼。而忽然相传李逆知军门之来，自将党羽解散，身入深山，无可踪迹；仅俘得逆眷数口。又经访搜，殊无影响，遂尔报捷入关矣。然则官兵之出也，不过虚与委蛇，待其自散，原未尝进剿也。所俘之人，大半妇女；讯得供词，皆云前曾从过李逆、继而为其所弃者。既已弃之，即非叛贼眷属矣；分别诛戮，就此塞责。然则此所俘者，其果为李逆妻妾与否，则固未可知耳。如此办理，亦谓李逆穷极而窜，谅无能为也；而孰意法人之窥伺安南，正得以李逆不死、安南一日不安为词，而以保护者取其土地也。则是安南之失西贡，以纵黄、黑二旗故；而今之与法更章程，又以留李扬材故也。夫安南国小而贫，不能自治。去岁传闻其国中兵制、饷项，一无章程；且七省经略之黄公，徒知拥众自卫，不能决战。民间苦于兵扰，情又难堪。似此政令，原不足以为国；而中国又留一李逆以重其后患！假令官兵既返，黄、黑之党又助李逆而起，安南何以御之；法人起而代谋，彼亦不得已而从之矣。何况法人之治西贡，成效可观。东京之民，方乐为法人所治以自免于贪暴之□；故其势有特顺者，法亦何惮而不为哉！然而为中国计，则不啻有恶于安南而自弃之也。从前之不以治蒙、回者治西南各国，固为失计；乃今则不仅失计矣！ 

　　呜呼！日人岂惟琉球之是欲，而将有志乎高丽；法人亦既全辖乎安南，而缅甸、暹逻亦尚有外人伺之。不数年间，而诸藩尽失，谁之咎耶！ 

　　十月初十日（公历十一月二十三日——礼拜日） 

　　西人述中东事 

　　近有一西人传称中国总理衙门之大臣因琉球事，时与驻华京之日本公使往复辨驳；谓『日本如执意不从，必欲夷琉球为县；中国势难坐视。行当整我六师，会聚楼橹以决胜负』云云。西人既述此而复论之曰：吾观中国风气，大抵务近功而不勤远略，尚虚声而无实事。此刻虽倡此大言；及至事势决裂，又必事先转圜，断不至炮火喧天、兵连祸结，有伤两国和好也。日本近年来步趋西法，壹意自强；今已翦灭琉球，普天同喻。若仍使为自主之国，则狐埋狐搰，不几为他国所窃笑哉！中国不于其将取琉球时先为责问，至今日而始以口舌相争，徒见其辞费矣。 

　　十月十二日（公历十一月二十五日——礼拜二） 

　　闽浙总督何（璟）奏为京控案犯请俟获案后再行审讯片（九月二十九日京报） 

　　何璟片 

　　再，准军机大臣字寄光绪五年七月初五日奉上谕：『何璟、李明墀奏「复陈林戴氏京控」一案……等因，钦此』等因，寄信到臣；臣敢不钦遵速办。 

　　伏念林戴氏京控一案，延今十年，久不讯结。实缘林文明余党林万得等利其所占田土，深虞案结照追给主，并有应得之罪；是以唆使林戴氏迭以冤陷等词，赴京呈控。迨经官讯，又复匿其丁壮，独遣该氏出头恃迈刁缠，以致问官穷于推鞫。此案延莫结之实在情形也。本年三月，臣与前福建抚臣李明墀钦奉谕旨：饬将林文明从前纠合恶党林万得等霸占民人洪潮随等数十家田土，照□追还给主；并将林万得等按名弋获，从严办理等因。此系钦遵查办之件，实亦案中要紧关键。昨阅邸抄，该林戴氏又以前台湾道夏献纶委员何恩绮等扶同曲护，欲藉强占田土以实氏子罪名，并为凌定国开脱地步；该林万得之弟林文鸾亦以委员驾空捏禀，加万得以恶党之名，分词遣抱赴京呈控，预为抵制。 

　　查林文明从前结党妄为，被控淫杀、掳占各案计凡四十余起。而其所占田土，多有当时勒写典卖字据；或于被占后自捏字据，招佃承耕，改换坵塅。历时既久，清理非易。至林万得与其父林奠国——即林天河平日倚恃林文明声势，霸产勒捐，几激变故；经前任台湾道丁曰健及前督臣英桂先后奏明革办，饬司留禁各在案。该林万得漏网余生，辄思捏词翻异。迹其怙恶不悛，必有藏身之固，尤恐非克期所能弋获。抑臣更有虑者，该林文明恶党于钦奉拿办严紧之际，尚敢任情诬抵，妄行越渎；恶党之刁狡若此、□情之繁重若彼，反复思维，似非三个月内所能讯结。臣前于张梦元赴署台湾道篆时，已嘱其首先查办此案。计新任抚臣，不久亦可到闽。合无仰恳天恩，俯准俟勒拿林万得等到案后，再行起限审讯，俾昭详慎而杜刁翻。 

　　除由臣分饬所属严限勒拿林万得等务期速获外，所有本案势难速结恳请展限缘由，理合附片陈明，伏乞圣鉴训示！谨奏。 

　　军机大臣奉旨：『着即勒限严缉林万得等务获归案讯办，不得稍涉松懈。钦此』。 

　　十月十四日（公历十一月二十七日——礼拜四） 

　　全台协募晋赈公所致林时甫观察书 

　　时甫先生卿堂大人阁下： 

　　久钦伟望，未遂攀从；迩维义闻仁声昭播寰壤，望尘不尽神倾！前年直秦、晋、豫奇荒，执事罄私室之力，纾难公家；捐资之巨，为亘古史册所未见。明季张、李之祸，始于饥民；今数省就苏，天下晏帖。虽由圣天子洪福无疆、在事诸公不遗余力，而执事之鸿施伟烈、弭患无形，实为寰宇所同叨受，不特全活生灵、广造福泽也。今者荣膺懋赏，迭晋崇封。在执事方谦让未遑，尤征德袍；然而人爵之荣，无逾天爵。仆等叨居乡末，亦与有光荣焉。 

　　不谓本年天灾未已，晋省又厄蕴隆！一切情形，详陈「申报」；谅邀察鉴！是以苏、杭、扬、沪乐善诸君子广集义资，驰赴灾区力施拯救；孑遗之民，可冀复活。惟被灾既广，全仗众力维持。此项捐册到台，仆等即在海东书院设立公所，广邀同志吁恳镇、道、府之门，已蒙当事倡捐巨资；并官眷内外上下，无不乐助。旬日以来，绅庶亦形鼓舞。台北素多善士，惟执事领袖巍然。用特肃具公函，忝恭梓之情，效发棠之请。并呈「晋省灾泪尽图」、「用作霖雨图」、「征信录」、「富贵源头」等书；览竟，仍乞发还艋舺分募晋赈公所为祷。平汾万众，环吁台阶；惟执事之矜鉴！仆等不胜翘首请命之至。 

　　专此肃启，敬请勋安！惟乞霁鉴不备。 

　　按时甫观察，官印维源；即去年捐晋、豫赈银二十余万元，蒙恩赏三品卿衔、正一品封典者。此次既得台郡诸善士之信，想必善与人同，又将解囊慨助也！本馆附识。 

　　十月十八日（公历十二月初一日——礼拜一） 

　　台湾筹赈 

　　前闻福州王君少樵，自闽垣携带捐册、劝启往台湾筹募。全台绅商素多好善，现接来信，悉王君抵台后，颇蒙投合；已特设公所，踊跃输捐。更闻有泉州高人陈君嘉瑞，率眷属、宗族百余人首捐巨资。又有郡城明经蔡君国琳、傅君藻文协力分募，并拟倡捐书院膏火。而镇、道、府、县官幕之太夫人、夫人、如夫人、女公子、仆妇，无不解囊乐助。嘉义县二等子爵王公得禄之六公子名朝经者，偕夫人各捐巨资，慨无吝色；实属乐善好施，尤为难得！今汇到第一次款三百金；知彼处方设立公所，嗣后接济源源，正未有艾也。 

　　十月二十一日（公历十二月初四日——礼拜四） 

　　发抄旨一道（十月初八日京报） 

　　何璟等奏「琉球遭风难人，循例抚恤」；奉旨：『知道了。钦此』。 

　　十月二十三日（公历十二月初六日——礼拜六） 

　　阅「抚恤疏球难人批折」书后 

　　昨阅十月初八日科抄，有闽浙总督何璟奏「琉球遭风难人抚恤」一折，奉旨：『知道了。钦此』。阅至此，不禁慨然以兴，怃然以叹焉！ 

　　夫琉球之为日本夷为冲绳县，已数阅月矣。其先，琉球服属中国，虽仍受制于东洋，而中国终以属国视之；除使命册封以外，凡有该国商民人等偶遇飓风飘流内地，中国地方官必力加保护，给发供应、量予川资，俾得生还故土。督、抚入告，其所用之款，亦均由藩库开支，准其作正报销：所以抚恤远人也。故琉球之于中国，亦自始至终心悦诚服；非谓以此小惠要结人心，而本朝厚泽深仁所浃洽乎荒徼者，实有深入其心者也。琉球之为日本支派与否，中国书阙有间；即使果系支派，则亦岂有夷灭其宗支而可以为义者！卫侯毁灭邢，「春秋」书其名，为其灭同姓也；经训所昭，古今不易。今乃以贪其土地之故，猝焉灭之；而反借口于本属宗支，理宜归并。譬诸民间有夺继之案，将其兄弟、叔侄之产据为己有，而曰「本系同宗，不妨攘夺」；有是理乎？夫琉球蕞尔小国，政事、兵革从未整顿；例以「兼弱攻昧」之道，灭之亦不为过。而日本必饰为分支之说，则有不可解者；徒多为邻国之口实而已。中朝之待琉球如此其厚，日本之灭琉球如此其易；曲直之数，固不待智者而后知也。 

　　前报言日本大官与中国总理衙门言：此后不得再提琉球之事。是直欲以是关中国人之口；然中朝岂遂能嘿尔息乎！防人之口，甚于防川；即其本地人民，亦有不能箝其口者，而况其为他国也！此时中朝虽略有诘查之辞，而犹不能定其计。即各报所言中国购办兵船，大有问罪于日本之意；要亦揣度之辞，未足为准。然揆之于理、度之于势，此举亦自不可少。盖琉球之臣服中朝，未尝不为恭顺；一旦为强邻肆其兼并而竟绝无举动，未免示弱于人。且平时之所以施恩于琉球者，原欲以此为海外之藩服，永相和好，以示皇灵之远播；至今日而皇泽犹行，藩封顿失，就日本支属而论，则所抚恤之难民，究系为日人乎、为琉人乎？如以为琉人，则王之被劫也，不能挽回于前；祚之移也，不能补救于后。区区之数难民遭风漂荡，曾何足悯！而犹欲耗中国之财、渎明廷之听哉！如以为日人，则既为与国，其民偶遭不测，漂入内地，自当竭力赀助以敦和好；而彼既举我所抚恤之国而芟夷之，我又何必举彼所漂失之民而保护之！不特报施之理不合，抑亦恩怨之分不明矣。中国所以仍前保护之者，盖亦有道也。天下一家、中国一人，自是圣王之度；无论琉球之为日本所灭与否，而见有遭难之民，总触动恻隐之意。此中国之所以为中国，即古圣人「一夫不获时，予之辜」之意也。至于问罪与否？徐俟谋定而后动；宸谟所默运，岂浅识者所能测哉！ 

　　晋未灭虢之时，虢曾败戎；金未灭宋之前，宋亦启土。琉球既无兵政，又无制度，地小而政荒；日人唾手而得之，非遂足为武也。而中国内难既靖，故土已归；宵旰孜孜，厉精图治；内外臣工亦复讲求良法，购备精械，力图振兴：未必遂为邻邦所蔑视。而各国坚守和约，方共敦睦；日人虽强，恐亦未必遽擅胜势！观乎日人之所为与夫所著之书，类多好为大言，不求核实；即此可知其国之风尚，亦未能果有所恃而不恐也。中朝但能痛除积习，勿专以粉饰太平为事、勿仍以上下欺蔽为心；自持者既固，而后用以御侮、用以折冲，众寡强弱，不难预决。窃愿与内外臣工慷慨陈之。「书」云：『若虞机张往，省括于度则释』；此其时矣。 

　　十月二十七日（公历十二月初十日——礼拜三） 

　　闽抚起程 

　　新任福建巡抚勒少仲中丞陛辞出京，经过苏垣，因官眷尚在藩署内，小住数日；随于月之二十日挈眷由苏起程，在葑门外密度桥下船。是日，苏抚宪吴子健中丞亲自送至城外；其余文武各官，均排班站队在河干恭送云。 

　　十月二十九日（公历十二月十二日——礼拜五） 

　　福州近事 

　　前日「拿毛」轮船到沪，报称：自福州出口，有中国炮船六艘同时出口，巡历洋面。又闻福州船政局近亦日夜趱造战械，盖大吏恐与东洋有成衅之举也。 

　　十一月十六日（公历十二月二十八日——礼拜日） 

　　日报论琉球事 

　　日本新闻纸馆有闻琉球一事，美国朝廷将从中调处者；乃发为论曰：此事殊无足喜，恐于日本偶有不足，殊难为情；不若请中国毋庸另请他国，有事尽可面该云云。又有一新闻纸云：日本夷灭琉球，今为已成之局，无可再商等语。合两事以观之，恐琉球之求复国也难矣。 

　　十一月二十六日（公历正月初七日——礼拜三） 

　　琉效日言 

　　日本渡基澳「初冶善宾日报」云：琉球前王尚泰将于渡基澳设立书院，以教其旧臣子弟学日本语言、文字；闻不日将遣五十人由琉球至彼，送入书院肄习。或谓琉球王之为此，抑何无志之甚哉！其殆以为此间乐不思蜀耶？不然，聆异国之音，祗益悲思耳。卫侯效楚言，而终于失位；然则琉王之复国，不甚难哉！ 

　　十二月初六日（公历正月十七日——礼拜六） 

　　台札附登 

　　曜堂公祖大人执事： 

　　素依慈宇，逖听仁声。汉世循良，龚、黄最着；圣门从政，由、赐称长：不图复见今日！ 

　　往岁晋、豫奇灾，执事慨捐巨金，力辞奖叙；并闻普瞻族人之被灾失所者。此等风义，出之清廉之吏，尤为罕见；治下等惟有望尘倾慕而已。本年晋省复遭亢旱，畿疆更厄水灾；一切情形，谅邀察鉴！是以苏、扬、浙、沪乐善诸君子攘臂一呼，捐集二十余万金，陆续解往；孑遗之民，可冀全活。此项捐册到台，由南递北；治下等专托吴小帆、陆自牧两二尹、李吉士广文在艋设立协募公所，李迪臣太守收解银钱；并由张观察致书左右，想执事具慈祥悱恻之怀，筹劝自不遗余力。台南、北鸿稀道远，祷盼殊深！辰下郡城捐务，惟王星槎二尹以数年宦积番银千元慨然罄助；余不过零星捐集，无可生色。张吾一军，不得不望于台北绅富。蘧伯玉耻独为君子；台湾富庶，海内艳称，乐善之诚，何遽逊于江、浙诸郡。良由治下等德薄能鲜，不能以诚感人，实增惭愧！将伯之助，所亟盼于大贤之仁为己任者。奉上「富贵源头」、「十可省歌」、「急筹直晋赈启」数种，即乞垂鉴！临颖不胜悚皇待命之至。 

　　恭肃寸启，顺请勋安；伏乞钧鉴！ 

　　全台协募晋赈公所谨肃。 

　　十二月初九日（公历正月二十日——礼拜二） 

　　日本寒心 

　　日本东京邮信云：日本近闻中国与俄修好，各日报馆皆发为论该，咸以此为日本之忧也。盖中国之所以与俄修好者，无非为日本取琉球之故，将修好于俄以攻日本耳；此出自军机大臣之意也。日本须作速整顿，藉以防卫云云。按日报之说如此；则俄人之归伊犁，日人有不胜寒心者矣。 

　　论琉事不足辨宜亟自强 

　　迩来西字日报每论日本兼并琉球一事，辄多偏袒。盖日人自步武西法以来，自以为渐着富强之效，而骎骎然驰域外之观。西人每重视日本而轻视中朝，遇事辄任意抑扬，随声附和。琉球向时入贡于萨峒摩岛，不过与新罗、百济、高丽、渤海同为藩属焉耳，载之日本国史，班班可考；而遽欲视之内诸侯一例，此一人之私言也。西国不察其实，信以为然；群谓『日本之于琉球土疆接境、支派一源，性情风俗相同、文字语言无异，其地应为日人之所有。三百余年前，萨摩人曾取其国而俘其王；继释之归以与之约，视同属土：此前事之足证也。十余年前，美国以兵舰至日，强请通商；继而有欲取琉球以为外府者，日人居间以请，贿之以货币乃免：此近事之可征者也』。以此两端，遂以琉球属日本。其实，不然；其辨见余前说中。或又谓琉球介于日、俄两大之间，而弱小不能自立；设使日人不取，则他日必为俄人所取。今既归日人之版图，则日人得以施其保护，俄人可以绝其觊觎；此亦未免一偏之论。夫琉球为千余年来自立之国，虽蕞尔弹丸，弱小不能自强；而既托日本宇下，又入贡于中朝——久为藩服，矢慎矢恭，何不可约中朝相与共保之，以联辅车、唇齿之谊，俾为中、日之维屏维翰！琉球土瘠民贫，物产鲜少，泰西诸国无与通商者；其得之犹石田也，而反取大不韪以失邻国之和。我虽崛强，必不以此而取怨于中、日可知也。西人为此说者，其明袒日本无疑也。凡此该论，登诸日报者盖不一而足；或多为日人所指授，亦未可知。 

　　顾西人之左袒日人，要非无故。我朝所有属国凡五：越南也、暹逻也、缅甸也、高丽也、琉球也，皆登王会之图而预共球之列。今自琉球、高丽外，越南则据于法矣，暹逻、缅甸则据于英矣；蚕食鲸吞，方且日事侵削，安知其后不为琉球故辙乎！故以琉事折衷于西人，计之左也。至日人之与我中朝龃龉者，要亦有因。彼且谓法之于越南，英之于暹逻、缅甸，中朝何不一问之？而独于日本之于琉球移文诘难，是畏欧洲而欺日本也。不知日人果以此为言，则我有词矣。彼不自知日于琉球，入其国、擒其王、并其土地；而英、法则未若是之甚也。越南、暹逻、缅甸之王，仍得有其疆土，君其国、子其民，发号出令，称王以治；将来之事，不过出之逆料，岂得藉为口实哉！日本自亦知此必欲掩其倾覆翦灭之迹，而指琉球为内属，是尚思据理而言为掩耳盗铃计也。然明者于此，转笑日人之徒劳妄作矣！何则？天下之公论不可掩，而故府之事实不能假也。 

　　呜呼！今日之事，非可以口舌争，亦岂能以笔墨战！我中国亦惟有内求诸己而已矣。夫中国，非小弱也；乃至今日，狡焉思逞者，何国蔑有！时挟其所长以凌侮我而恫喝我，跋扈飞扬，已非一日；我中朝率以豁达大度，一切包容之：此时事之所以每变而益亟也。有志者于此，蒿目时艰、睠怀大局，未尝不痛哭流涕长太息！而卧薪尝胆之不暇，是惟有奋发有为，亟图自强计。稽古在昔，国以无难弱，亦以多难强；惟在一洗颓靡之习而已。整顿海防、制造军舰、演练水师，此治于外者也；延揽人才、简选牧令、登崇俊良，此治于内者也。外治则兵力强，内治则民心固；二者既尽其在我，何向而不济，复何国之可畏！虽使制梃可挞坚甲利兵矣（选录香港「循环日报」）。 

　　十二月十二日（公历正月二十三日——礼拜五） 

　　中东消息 

　　横滨来信云：中、东军务，刻尚未有端倪。闻日廷将于明春简派使臣前来中国，以便辩论琉球之事也。 

　　十二月十三日（公历正月二十四日——礼拜六） 

　　远设巡丁 

　　日人兼并琉球后，改为冲绳县，特简县官往治；而琉球人心殊不服，附近各岛皆有蠢动之意。日人乃镇定而抚绥之，示之以威而结之以惠；琉球人转以日政为便，安堵如常。且其取琉球，不折一矢、不血一刃，廛市无惊，闾阎如故；士无亡国之悲，民罔丧君之戚。其托于日本宇下，若已渐忘乎琉球矣。现闻日人将于琉球内地建差馆、设差弁，司巡防之役；藉以讥察非常。所有一切经费，悉皆拨自日廷；盖以蕞尔琉球地瘠民贫，岂堪以额外征输多扰之也。 

　　发抄旨一道（十一月二十一日京报） 

　　何璟奏「历年筹办防务等员，请改奖」；奉旨：『吏部该奏。单并发。钦此』。 

　　十二月十八日（公历正月二十九日——礼拜四） 

　　西报论灭琉事 

　　泰西各国日报，当以「泰晤士」首屈一指；昨得伦敦邮来近日新闻一纸，中有论日本夷灭琉球之事，至明且晰。今译其意曰：日本夷灭琉球一役，以余观之，殊不能以日本为是也。其它姑不具论，即据日廷所自述情形，已有大可訾该者。查琉球一国，数百□□，日本视之同于藩服；与自行封建之诸侯，大相悬绝。虽有强为压制之权，然亦待藩邦之常事。年来日廷将其侯国萨司摩并为郡县，则凡侯国应为之事，自亦归于日廷。琉球向属萨司摩，日廷之辖琉球，亦固其所；何以其权竟可轶过于当日，则诚局外人所不解也！夫琉球既离萨司摩之辖而辖于日廷，自问仍可安处；初何料日本之既改封建为郡县，并欲将侯国之藩服兼并而入其版图哉！乃日本今又谓琉球实非能自立之国，数百年来未尝有人目之为国也；独不思中国曾有册封其国王之权，史策昭彰，闻于邻国。即谓仅托空言，然但据此一事之形，即可知琉球之实一藩国，而非日本之地明矣。不然，何能舍本国而倚他国乎！余谓琉球前已臣服中国，日本必欲灭之，必当声明于万国，谓琉球臣服中国之事，以何时为止，然后可取舍由己；否则，揆诸万国公法，实先有蔑视中国之意而后出此，将何以逃天下人之清该也哉！ 

　　十二月二十二日（公历二月初二日——礼拜一） 

　　灵輀出殡 

　　已故台澎道夏筱涛先生灵旐抵籍，曾列前报。兹悉于月之初十日，灵榇由广润门进城，走西大街、辕门口、洗马池、翠花街、塘塍上而至石条街，即入住宅。仪从甚盛，沿途观者如堵。十二日，抚、藩、臬、道、府皆往吊。十三日，则为亲友吊奠之期。十四日，家祭。十五日，出殡。惜在雪后道路泥泞，行动殊多不便云。 

　　十二月二十三日（公历二月初三日——礼拜二） 

　　中东兵势辨 

　　中、东交涉之事，求所谓确凿消息，原属杳然。外间所传，皆东洋故欲激怒于中国，以期得所藉手，庶几逞志；而在中朝，则固默以观其变，而静以俟其发也。 

　　现东洋日报刊有其致仕相臣某之言，谓『刻下中、东该战事虽未成，而机则已动；此不容不慎审也。窃以为中国地大于日本、兵亦多于日本，苟出于战，我日本宜先发以制之，毋使中国一兵得入我境；乃策之上者也。况战场而在中国，则中国之祸，而即日本之福乎』！日报又谓：中、东成衅之役，虽难臆定；然以兵势计之，中国可得兵八十万、日本祗得兵十万之间耳，众寡之势已甚悬殊。若衅果成，为日本计，当以智胜，而不可以力胜；宜猝出不意，先用劲兵从水道驶至京师，为迅雷不及掩耳之计。若得占据形势，则肤功之成，在掌握中矣。然近日东人胆识才略，与前不同；必果决立断，乃不为浮该所夺。报中所录如此；观其旧相所言，虽属一人私论，然已不啻昌言于朝矣。其不令中兵得入东境，欲以中国为战场；是即日报所云「宜猝出不意，先从水道闯入京畿」之意也。无论中朝不为琉球一事赫然震怒，搜其军实、简其师旅，先发难端；即不得已而出于战，亦必先固海防，备筹守御之具，以免敌人声东击西、狼奔豕突。日人虽成算在胸、诡谋百出，又安能直驶入京，如马援之负羽而进壶头、邓艾之裹毡而度阴平乎！可知其日报所刊录，皆故为大言，以期虚声恫喝，俾昧于时势、重于发难者闻而疑虑，畏首畏尾，阴堕其术中也；固不待辩而自明者也。惟所言日本兵籍，悉索之可得十万，遽欲以此入中国之境；则诚不自量其力矣。夫日本国势虽似于骤强，然统水、陆军约略计之，陆军不过四万人、水师不过二万人；此皆有籍可稽而不能浮冒也。即或有事，召募丁壮以敌忾而从戎；然兵连祸结，倾国以争；既已战场在于中土，则其国内定必空虚；倘有为中国谋者别简选锋，潜由海道直抵其境，斯时闻警回救，而兵已深入重地，进退两难；欲力战以求一胜，则内顾增忧，军心必乱；恐善谋如孙、吴，善战如颇、牧，亦将坐受其困。中国虽云积弱，然所长虑却顾者，要在帑藏支绌、筹款维艰；不似日本勉强支持，行银票以济一时之急。然得清廉之官，内则力求撙节、外则开诚劝谕，则厘税所出、捐输所集，以一省之赀财供一省之经费，未必无余。复于额兵之外，慎募丁壮，勤加训练；果能奋勇向前、杀敌致果，即次第挑补，坐充兵额之缺。民间义勇如能自成一队，守护乡闾，亦必重加奖赉：则可战之兵，岂祗八十万而已。中国无业游民最多，若朝廷善用其众，即营兵亦可无庸纷纷调遣，便可成功。观发、捻诸逆蹂躏几半天下，言兵不足以堵御、言饷不足以接济；而削平大憝，卒赖练勇、团兵，是效已可睹。日人岂真未闻，而顾狃于成见，谓先遣兵旅猝入中国，便可得志！非特昧于众寡之势，而亦未审主客之形也。 

　　噫！兴言及此，不禁深有念于俞大猷、戚继光诸人矣（选录香港「循环日报」）。 

　　十二月二十四日（公历二月初四日——礼拜三） 

　　恭录谕旨 

　　十二月初六日，奉上谕：『吴元炳奏「请将已故督臣政绩宣付史馆并请建专祠」一折，已故两江总督沈葆桢自咸丰五年出守九江，调署广信；当粤逆鸱张之际，婴城固守，力战解围。嗣补授吉南赣宁道，帮办江西团练事务。同治元年，奉命巡抚江西；该故员膺□两朝特达之知，力图报称。维时粤逆并力窥伺江西，沈葆桢相机堵剿，连战皆捷，保全实多。厥后综理船政，殚心竭虑，创立规模。其巡视台湾，于抚番、开山各事，尤为不辞劳瘁，弭患无形。迨总督两江，实心实力整顿吏治，保惠民生；与巡抚江西时先后一辙，实属功绩昭彰。着将该故督政绩宣付史馆立传，并准其在江南省城及立功各省分建立专祠，以彰忠荩。钦此』。 

　　十二月二十五日（公历二月初五日——礼拜四） 

　　论日本未尝无人 

　　日本立国于东瀛，南有琉球、北有虾夷；琉球为中朝之藩属，虾夷为俄国之土疆。近者俄人卒取虾夷，日人不得而争也。日本亦复吞并琉球，夷之为县；我中朝虽移文往问，而未有成言也。冈本监辅着「穷北日志」志在开拓土疆，请序于成斋编修；成斋曰：『南、北倭之称，见于「隋书」。源君美以琉球为南倭、虾地为北倭，以为皆我种类也。予固谓琉球之有支那，犹虾地之有俄罗斯。支那以虚名争琉球，我阳与之名而阴收其利；册封进贡，不过顺适其意。俄罗斯以利争虾地，我徒拥虚名而彼日收其实利；铜标纬度，殆不能为之限。盖我之策，每得于南而失乎北也！冈本监辅于穷北之地，志在开拓。夫北之难开，不若南之易治。俄罗斯方图远略，固与支那不同；假令我措置得宜，犹不能保其无侵略，况于策屡失哉！虽然，穷发不毛，亦我版图也；连眉黥面，亦我种类也。一时为俄罗斯所逼，而内向之志未尝忘焉。当路者诚能参酌监辅之论，使庙谟主乎一定而不动，处之有方，则犹可及为也』。成斋此说，在于壬申年间。其时北地经界大定；未几迁民之该起，而其地全为俄有矣。不独监辅之说不行，即成斋亦徒托空谈而已。日人有鉴乎此，然后决意翦灭琉球；盖恐我朝之先彼为之也。是则强则让之、弱即取之，日人之策亦下矣。虽然，莫谓日无人焉！成斋之言，目光如炬，洞若观火；其度事审情，可谓中矣。 

　　侧闻雨生丁大中丞于日本驻兵台湾一役，昌言于朝：谓数年之后，日本必有事于琉球；不如及今而早为之备，练水师、置战舰、固海防、造攻器——我先操自强之术，则疆埸乃可无事矣。惜朝廷韪其言而不能用，盖以经费无从出也。设使当时用丁中丞之言，琉球当不至蓼六之不祀，而重烦庙堂之上为之踌躇而审顾也。 

　　呜呼！国家何尝无人，患在不用其言耳。观于成斋之说，不禁拍案三叹（选录香港「循环日报」）。 

　　十二月二十六日（公历二月初六日——礼拜五） 

　　日使来华续闻 

　　自琉球为日本夷灭后，中、日两国啧有烦言；文牍往来，迄无成说。前报记日本将遣使来华一节，略而未详；今闻日廷特遣仁艾懿嘉温为中、俄两国使臣，先至中国京师而后至俄京圣彼得罗堡。闻已束装就道，不日前来；日本民人于其启行之日，额手相祝曰：『惟愿中、日自此辑和，勿坏升平之局；是固国家之福而生民之望也』！按琉球之事，日民时为关心；但我朝所重者，在反其地、释其王，俾重立为国耳。岂能以一介之空言，即调停于无事哉！  
　 

清季申报台湾纪事辑录九

　　光绪六年（庚辰） 

　　大官过境 

　　广储军火 

　　纪论辨琉球事 

　　台湾近事 

　　台湾邮报 

　　闽浙督何（璟）奏为遵旨覆陈折（六月初二日京报） 

　　琉球琐记 

　　闽水师彭（楚汉）奏出洋督缉日期并督操轮船缘由（六月十三日京报） 

　　淡水地震 

　　六月分教职单（六月二十六日京报） 

　　恭录上谕 

　　恭录上谕 

　　闽浙督何（璟）奏拣员请钦定升补折（八月初一日京报） 

　　闽浙督何（璟）奏委署知县片 

　　发抄旨一道（八月十五日京报） 

　　发抄旨一道（九月初七日京报） 

　　闽浙督何（璟）奏报京控未结各案片（补录九月初六日京报） 

　　发抄旨一道（九月十七日京报） 

　　闽浙督何（璟）奏请建专祠片（九月三十日京报） 

　　台番劫客 

　　日使言旋 

　　闽浙督何（璟）奏请改奖片（十月二十九日京报） 

　　闽抚渡台 

　　闽军近状 

　　台北烟瘴说 

　　调兵赴台 

　　正月初九日（公历二月十八日——礼拜三） 

　　大官过境 

　　新任福州将军穆，昨午由苏来沪，暂驻于法大马路吉星公栈，所带随从甚众。沪地文武印官，俱至行辕禀谒。闻不日即由轮船赴闽云。 

　　正月二十五日（公历三月初五日——礼拜五） 

　　广储军火 

　　日本横滨西报云：今观日本制造局赶造洋鎗及各项军器，似与大局有关。查东京制造局每日成鎗八十杆，他处尚不在内；而日本犹以为未足，又向花旗国购买：一似为琉球一役也者。中国正不得不为留意也。 

　　纪论辨琉球事 

　　美国西字新闻，抄录日本、中国论及琉球之事。公历去年七月二十三日，日本匿高埠来信云：日本近与中国不协，其端则在于琉球。琉球乃中国洋面海岛，由数岛相连而成一国者也；日本则谓属于彼、中国又谓属于此，两国相持，未知孰是。兹录往还论辨之语，以供众览。 

　　美国前任总统赫兰之游亚洲也，恭邸与之接见，于礼有加；又恳总统于到日本时，劝日本国家善行其交邻之政，以保亚洲升平之局。逮总统至日本江都时，中国驻扎日本钦使往谒总统，声言承恭邸命，求为居间；乃将日本与中国不协之端，陈于总统。总统答言：『此乃美国公使分中事也。然在中国时，曾允恭亲王、李中堂之请，将此事告知美国公使；如以为合，则又当告之日本官宪』。乃请毕言其前后情节，俾知其详。中国钦使乃言曰：『中朝谓琉球为属国，历历有据。琉球王初即位，即请中国册封，呈书闽浙总督转达朝廷；皇帝乃诏礼部以该其事，定夺琉球所立嗣君，可否称为中山王？可否准其颁发谕旨？可否准以二使臣携往？——盖一正使、一副使也。若中朝新皇帝登极，琉球遣大官来贺；我国家每有喜庆事，遣使来贺亦如之。琉球入贡，中国俱有定期，两年一次；贡物由福建而达京师，其物则有硫磺、铜、白铁及铅。其随从琉球使臣入京之年少人员，均准留在京师国子监肄业。如琉球船舰遭风，中国官抚恤保护，为修理其船，给以船费回国。以上规条，自公历一千六百四十九年至今，行之不改；载在「大清会典」，在礼部规条之内。又，日本人所撰「琉球史记」一书，亦有明文可考。琉球与中国通，盖自宋朝始——时公历五百八十九年。明洪武年间，琉球入贡中国，然后群岛合为一国，而名之曰「琉球」，称其君为「中山王」，中国赐其君为尚姓；又遣闽人三十六家住居其地，以兴教化。自大清立国以来至于今日，此规例未尝有所变易。琉球自明迄今，皆从中国纪年以奉正朔，月数、日数无不悉依；至文字，亦尚华文。前者，一千八百五十四年琉球与美国立约、一千八百五十五年与法国立约、一千八百五十九年与荷兰立约，皆用中国文字，年月日悉依中国纪年』。已上系中朝星使对前任总统赫兰之言也。钦使言毕，又以今时日本所为，诉之总统；其言曰：『一千八百七十二年，日本行文与中山王，令其遣子入侍——中山王，即琉球君也。日本自发此文后四阅月，即改琉球为日本名号，而称之曰「汉」。琉球回书不欲称「汉」，而请复中山王号。一千八百七十三年，日本传令琉球须将前与合众国、法国及荷兰国所立之约交出，其约须交与日本理藩院官；琉球宰臣答书拒绝之。日本自封琉球为「汉」之后，即将琉球国与泰西诸国相通各件交与理藩院；并告之曰；「所封「汉」名，尔无庸辞；盖日本非欲废尔琉球也。尔幅员之疆界、政治之条例，悉仍其旧；我日本一无所侵犯。即尔琉球向与中国相通，今亦如故，无所变更」。琉球闻之，乃以礼致谢。一千八百七十四年，日本再行出谕，将琉球政事归于日本京师；复谓琉球无庸更改各事。一千八百七十五年，日本致信于琉球，谓「闻琉球向于中国循例遣使入贡；中国新君登极，琉球亦遣使称贺。凡此所为，自后不得复行」。且言曰：「自今以往，琉球汉宜用日本纪年。所有从前政治规条，皆需更易」。琉球闻此消息，大为惊异；自君王、大官下至臣庶，莫不惊骇。上书自陈，前后凡十有四次；皆言「琉球向为中国藩服，已历五百年；中国之待琉球，恩侔天地。如琉球稍有背中国之心，则不复成为国矣；天下其谓我何」！于是至再而三，辞不受命。日本既禁琉球不许入贡国，爰遣官径往琉球，禁止琉球船舰不得出入中国。琉球既为日本禁止不得入贡中朝，乃发公使往日本渡机澳，又自中国而至各友邦——如合众国、法国、荷兰国等皆遣使前往，冀得从中调停，仍复旧时和好。惟至渡机澳之公使，日本驱之回国，不准入境；并命偕之同回，令其不复恳请各国居间调停。琉球王乃上书，言入贡之事须中国与日本定夺。其后日本遣武员至琉球，以兵弁二三百人、兵卒二百余人随往；移文通知琉球，谓将废「汉」之称而立「干」之号。以一督抚管辖其地，追令琉球王至渡机澳；又将谕旨颁行国中，言自后琉球国改为日本一县云』。按「汉」，意即列为内藩；「干」，意即夷为一县也。 

　　于是，总统赫兰深明此事之原委矣。乃日本夷琉球为县，中朝虽忿然不平，而日本人尚以为中朝未之或知也者。及总统至长崎，具言中国因此大为不悦；又闻日本驻扎美邦公使约诗特其言亦然，或谓总统转告之也。然后日人始惊为奇事。 

　　记日本横滨埠七月二十一日日报其主笔云：接日本渡基澳邮筒，言日本驻扎中国京师钦使来文言：中国朝廷因琉球一事，啧有烦言；闻不日将调回中国驻日公使，而日本驻中公使施诗度亦将先回上海以观动静。日报又云：中朝曾在欧洲购取大炮、军火等物，又添置坚固炮船六艘——载大炮三十五尊。若谓中国遽因日本之待琉球而即与日本启衅兴兵，虽未可深信；然观中国情形，闽省之官及京师当道与日本深不相能，恐不复顾往来之交情而念辑睦之旧谊矣。此横滨日报之论也。于时两国公使时有文札往还，皆言琉球事迹之见于史册者，中国则谓琉球属于天朝；日本则谓琉球属于日本，实为日本之分地耳。此等往还文札，向未有刊诸日报者。今为录其要，以广见闻。 

　　最始一公文，系中国驻扎日都何、张二钦使寄与日本理藩院官之在打剌诗马者也。公文系写一千八百七十八年公历十月七日呈日本理藩院官依度；依度谓此公文大辱日本国家，可以不容再该。中国钦使公文，其略云：『琉球，乃群小岛之在中国海面者也。其幅■〈巾员〉甚小，土产甚微；贪之何益、取之何利！居于洋海之中，寡弱寂寥，自为一国。自明朝洪武年间，已臣服中国，受册封、纳贡物，久为中朝之属国，而藉中国以保护覆翼之；惟中朝则常听之自立政治。我大清朝怜琉球之孤弱也，乃时加意抚恤之；琉球受中朝之深仁厚泽，其奉事我中朝更加诚敬。琉球入贡中国，两年一次，未尝有废；此成规，载在「大清会典」礼部规条。我中朝遣公使前往册封琉球，皇华纪程，恒有著书，皆班班可考。又如「中山征信录」、「中山实录」、「乔阳志」等书，乃琉球人自著者；「辽苗志」，乃出于日本人手笔：言之朗若列眉。况咸、同年间，琉球与美洲合众国立约，又与法国、荷兰国立约，诸约皆以中国国号纪年月日，兼用中国文字；欧洲诸国无不知琉球乃中国藩服，而隶于我朝者也。忽闻日本有禁止琉球不得入贡中国之示，我朝廷闻之，以为日本大国岂有不顾友邦之情，而强欺琉球小国者！且此举也，无乃失于信、蔑于公，忘于人情、背于天理乎！故外间虽有谣言，中朝实未之信；爰遣某等来此作公使。某等居此已数月矣，其中情形，某等亦已洞悉。计我中朝与日本业有成言，称为交好之邦；自立约而后，我中朝无日不以交好为心，而永敦其太平之局。想贵邦亦深悉两国之约，其首款则云：「各安其疆土，以礼相待，毋得侵越」。此两国当守之条例也。如欺琉球、制琉球以更改旧政，日本将何面目以见中国乎！将何面目以见琉球之友邦曾与之立约者乎！琉球虽蕞尔小国，等于黑子弹丸；然上自其君、下至其民，皆一心爱戴中朝。日本必欲强制之，恐不胜其难耳！当今之时，万国辑睦，皆有往还；所最要者，以理为首。如背弃前盟，动不以理而强欺小国，则揆之达人之观，质之于万国公法，当必为各邦之所鄙！某等既为公使而来此，常欲保全和好，永敦辑睦；尝二次与阁下相晤，即以此事剀切详明，再三请命。兹尚恐二国言语不相通，或未能宣其底蕴。是以将此情节明晰直书，而望日本之待琉球，务为折衷为理。听琉球复其旧章，政治如故；听琉球入贡中国，不复阻止：庶使日、中两国猜嫌之迹顿消、和好之情如旧，庶几不致为各邦所哂笑！阁下职为藩院，躬秉大权；才识既高，智能素着。即此事而以常理忖度，出之以信、持之以公，自然得其是非曲直之处、利害之明，了如指掌矣。谨此上达聪听，伏祈即赐玉音为盼』！ 

　　中朝钦使既以此书达于日本外务大臣依度，依度谓是书言词过分，非酌商论理者也；且系用中国文字，欧洲、美洲等国公使不能尽识。乃以书答之，时一千八百七十八年十一月二十一日也。其略曰：『特喇诗马外务大臣谨覆如左：接展来札，言及琉球一事；其中情节，领悉一切。夫琉球诸岛，业于先二次与阁下晤对时，再三恳切言之；谓琉球系属日本已数百年于兹矣，今已隶归日本内诸侯之列。不意来书云云，尚尔未喻内言。日本今时禁止琉球不得入贡中国，而谓贵国闻之，不信日本以巍巍大国竟尔蔑视友邦，有忘交谊；强制小国，不顾人言：而为失信蔑义、背人情、忘天理之事。又谓日本欺压琉球，强其更改旧政，违背前盟，凌迫小国。诸如此类，据如来书所言，则是贵国于我日本出示禁止之故，未尝考察详明；而遽造此讹言、出此恶语，此犹得曰睦邻之道而具有保全和好之深意者乎？若此等语果出自贵国朝廷之意，则显系贵国朝廷不欲两国保太平之局而讲辑睦之情者也。敢请将此意，转达贵国朝廷。谨复不具』。 

　　特剌诗马既呈复音之后八日，中朝公使复致第二函，时一千八百七十八年十一月二十九日也。其略云：『接读华翰，反复辨论琉球一事，既已聆悉一切。向者某等曾二次谒见，商论此事；恳请阁下于此事深加之意。惟恐言语之间，未能通畅；故特呈一书，以期明白清晰，并无急遽之言。书中所云，亦未尝过于率直，言词皆极婉转；所以然者，某等为慎重交好之情故也。不意反谓措词过当，不亦异乎！两国曾立有成约，以修厥好；某等辱承简命，前来贵邦承乏皇华，亦惟以永敦和好为愿，而克保升平之大局而已。如其洞察情形、默权形势，有如辅车、唇齿之相依，遵守成约，一力一心务求两国洽和，共乐厥利；则不特阁下所行能如我国之所愿方得为利，即我国亦莫不然。夫两国前时所立之约，首款则为睦邻之道；其文云：「至于两国所属疆宇，彼此务必以礼相待」。数年以来，两国尝有文书往还，亦有公使交际；而贵国朝廷发令于琉球，竟未尝有一介行人告知我邦，恐非郑重睦邻之意者所宜出也。夫两国相交以礼，须出之以公义、要之以信实；至言词之间，不宜故作吞吐，必以言由中出为主。昨读回书，谓贵国之待琉球，不背于理。请将其事再三思之，为合于人情、顺于公义乎？祈赐一音，不胜企望。端此谨复，并候时安』。 

　　此书既呈日本外务官月余，日本外务官始行回音；时一千八百七十八年十二月三十日也。其略云：『接诵瑶函，领悉一切。琉球之事，业于前札详明回复。兹复展读来文，所言亦与本年十月七日一书无所区别。吾既于前书奉覆，今来书又云请将斯事洞察其情理，出之以公义——夫此中情理，吾已洞祭；此中公义，吾已审处：然则何庸再复。端此复候时安』。 

　　此书复后，约经两月，中朝钦使以彼此往来文书寄回京师，中国朝廷恭亲王及总理衙门大臣□论列其事，而仍移文与驻日钦使，使之再达日廷；时一千八百七十九年二月二十六日也。其略云：『琉球一事，前曾接到来函，内称曾以其情节及实事实理，几经详察，不惮劳苦，以书转达日本外务大臣矣。兹接到日本外务大臣回音，公同披阅。夫琉球原属中国，自前明迄今，依期入贡；历代以来，尽忠爱戴于中朝，未尝有怠。琉球遣公使来京，为述其受困之状；闻此情形，令人深为可悯！不得不为之拯救，所谓「义不容辞」者也。日本尝与中国立约，其约本为通商而设，又为两国保太平、敦辑睦起见；则酌乎人情、准乎天理，亦不宜遽绝中国藩服之入贡。接此书后，仍愿与日本外务大臣再行定夺，使复琉球旧政，以保两国交情而敦两国和好；务为留意，即使照行』。中国公使既接恭邸来书，乃以其书转呈日本外务大臣；且云：『读此，则某等身为公使，义不容辞、责无旁贷，谨将此札转达台端；伏维顾念交情，酌量是事，俾得定夺，是所切祷焉』。 

　　日本外务大臣既接是书，见其言词恳切；乃于西历三月十五日回文云：『拜读来函，内有由贵国外务大臣寄来公文所论琉球情节，领悉一切。读之，乃知我于去岁（一千八百七十八年）十一月二十一日所呈复函内中云云，贵国外务大臣见之，深为不悦。惟我与公等亲相接见，已将琉球之事委曲详细以言，毋庸多赘。且我国家近欲设立人员派往琉球，俾司其事；虽公等请以刻下不可遣往，而我国家特为保全琉球太平之局起见，此着断不容缓。今所请，似难允行。数日后，与公等相见，自当言明；伏维鉴谅』！ 

　　此书复后，中国朝廷急欲为之剖白，乃于一千八百七十九年五月二十日，再行敦促钦使；钦使复致书于日本外务大臣曰：『某等今又接到我国外务大臣移文，其言曰：日本朝廷何故废斥琉球而夷之为县？夫自两国和好以来，立有成言，恪相遵守，未尝衍盟背约。琉球见废，我国家不明其故，故复命某等身为公使，再行询问详明。既接此文，不敢不敬达左右；务祈早赐玉音，是所切祷』！ 

　　日本既接此书，见其和平温厚，不得不答；而又不欲径答，乃托词以辞之，谓中国公使于一千八百七十八年十一月二十一日来文，言词多不顺理，是以置之不答也。自五月二十日后，数月之间，本国或移文、或致词，皆和平入听；即公使相见，言语亦复温和。惟每问及琉球一事，日本则每言作答而终未之答也。至其卒不肯答之故，其辞如下。日本外务大臣书复云：『接一千八百七十九年五月二十日来函，问我日本何故废琉球之政而夷为冲绳一县？夫此乃国家主意，欲自行其便耳。读公等于一千八百七十八年十月十七日来函，言词逆耳，殊令人气不能平。旋于是年十一月二十一日曾已回音，请将此意上达中国朝廷。惟后读公等一千八百七十九年三月十五来函，始知公等所以回告中朝者，未能如我所请也；请于此留意焉。肃此敬复』。 

　　中国公使既接日本外部覆音，乃再致函辨论；时一千八百七十九年六月十四日也。其略云：『接读五月二十七日复函，言琉球见废为冲绳县，乃出自日本国家主意，自行其便。所言情节，均经领悉。夫琉球自数百年以来，至于今日。溯自前明早已入隶中国，世代忠贞，列为藩侯；贡献不绝，受册、受封。普天之下，何国不知。今读吾子来书，忽曰「琉球县」、又曰「我国家」，我不知何年月日琉球入隶于日本也？岂在两国未立约之先乎！抑在既立约之后乎！披览日本地图，日本国所有疆土，乃得称之曰「我国家」。惟琉球居于海洋之中，从古至今自成一国；虽其受中国册封、世守共球之分，而中国亦未尝改其政治、更其国制而夺其发号施令之权也。若论其臣服之心、贡献之仪，某等可得而称之为属于中国；若论其政治，实则自成一国者也。今吾子遽曰「我国家」，是谓琉球为日本所固有也，夫岂充于道之言哉！前者，回函谓贵国之待琉球如此，别自有故。然则既言有故，敢请将此一节详细言之，某等将以之布告天下。且吾子谓某等于前一千八百七十八年十月七日所呈之函，言词不逊；夫此函中所言曰「不信日本堂堂大国而肯为此」，又曰「于理未顺」。此种字句，其意盖度日本未必为此也。然则某等之视日本，可谓出之以郑重，而未敢忽焉者矣。以中国文字言之，其意固毫无悖妄；而阁下仍以是为言，至于再、至于三，则是阁下于中国文字错会其意耳。惟琉球之事，我国必须吾子详言。某等前书，系仰体中国朝廷之心；乃今者中国朝廷既已知日本废琉球之政而夷琉球为县，特命某等敬达阁下，请即收回成命，断勿出此。再者，一千八百七十九年五月十日，我国总理衙门曾行文于日本驻京公使施诗度，令其敬达阁下；想阁下亦必有所闻矣。据施诗度公使则谓未获日本朝廷成命，是以此事不能在京师调停；某等身膺公使之任，望阁下将此事澈底详思、细力酌夺，速赐好音，是所切祷』！此书既发，嗣后两国于琉球之事，未有提及。至美国前任总统赫兰至时，恭王乃再及此事；且云：「已行文于日本驻京公使施诗度」。文牍则书五月十日，盖总统未到之前一月也。其略云：『恭王及总理衙门大臣致书于日本驻京公使施诗度阁下：琉球一国，世受中国册封；数百年来，至于今日；皆用中国法以纪年、贡献于中国，天下万邦无不知之。中国自受其纳款归诚之外，发号施令，中国皆听其自为，初无一毫干涉。诸国之曾与中国、日本、琉球三国立约者，无不知琉球自为一国，昭然共见。琉球既输诚于中国、又纳款于日本，中国亦知之；而中国未尝以此责琉球而罪之也。何也？则以琉球为自成一国者也。夫琉球之入贡中国，中国非以其贡物为重；惟琉球何罪于日本，而日本乃遽废其国政而夷之为县耶？此则显与成约首款相背矣。首款乃论两国保存亲邻之道者也；其曰「两国所有疆宇，两国相待之以礼」云云。况琉球既为中国称之为国、又为他国称之为国，日本无甚故而废其国政、绝其贡使，其无乃失礼于中国并失礼于他国乎！琉球小国，乃能输诚于我两邦，且邻于日本为尤近；则其奉日本为保护，何非在情理之内者。惟至废其政而夷其国，此等所为实伤日本之盛名；而揆之公义之邦，殊有相违者也。阁下为国家简命前来，原为辑睦邻封起见；若夫废琉球之政，甚有干碍于两国和好太平之局。某等意此书所言，实为保全升平之常局，永敦辑洽于邻邦，而实二国之利也。用是请于阁下转致国家，琉球之政速止勿废，则我两国从此愈加亲昵；而阁下来使于此，意图和好，不愈见其经济之才耶！谨将鄙见奉达，伏请揆度而行，不胜企望』！ 

　　中、日两国官员往来文牍辨论琉球之事已毕，两国以为分内之职尽矣。忽美国总统游历亚洲至中国京师，中国知总统行旌必到日本，乃以琉球之事为言；而总统又甚欢悦，直以身任之，谓必尽其力之所能，至以保两国太平之局。于时总统至日本，最先与冰衔相见；晤谈之际，即以在中国得见恭王及李相二人，谓『彼二人曾以琉球一事相浼转致日廷；而余甚欲知其底蕴，以尽心调停，使两国言归于好。如此事专系公使之职，外人不得干预；则亦不敢越俎以代。如日本朝廷甚不悦论及此事，则亦不敢交浅言深，有失游人之雅意。惟中国既以礼相浼，如日本亦以礼相求，将略分言情，不曰「事关两国」，止如事出两人。且两人皆作知交观，今兹之事祗作知交之间稍有龃龉；则余幸为两家所宠信，将掉三寸不烂之舌，俾两国复修旧好，固所愿也。如两国再有需求于余，余亦将不惜劳瘁，尽其顶踵发肤之力，不敢推诿，亦不敢旁贷。何也？两国既以余为亲信之人，则以朋情而论，正为义不容辞矣』。冰衔闻是言，答曰：『总统既以义为己任，则或有所须于冰衔，冰衔亦甚愿助之』。于是使人达于日本朝廷，日本朝廷即行回音，愿将此事交总统调停，请总统先览其事之详悉；且谓琉球之事，若有所酌商，则请总统于身至日光之时，然后论及——盖日光，一山也；为日本名胜之所。山峦秀媚，泉水潆洄；总统至此将有一番观览，而作数日盘桓。且国中主政大臣依度及总督军务大臣西高，皆将与总统相见于日光。斯时论及琉球之事，甚为详悉。遂于七月二十二日，与总统论及是事。其与于论事之列者，一为主政兼兵部大臣若诗特、一为驻扎美国公使、一为总统赫兰、一为都统赫兰及新闻记事之人。酌商三、四点钟时，言论甚繁。兹仅将其要旨录出，而日本之待琉球为是、为非，可得而见矣。自始至此，已将中国所问日本何故废琉球之情节，详明列出。以下，乃日本对总统自解其所以待琉球之情节也。 

　　日本与总统谈论琉球之事，先将琉球历代史传一一备陈，谓琉球原属日本之土地。琉球诸岛，其名目随时不同；然所最通行而为人所知者，则美南美诗马及阿干那华二名。日本旧史言：琉球之民入贡于日本，其君主且行臣下之礼。自耶稣降生七百零七年始，其时日本皇摩马天那册封琉球国君，且赐之礼物。耶稣七百一十五年，琉球归诚于日本贞顺天那。耶稣七百三十五年，日本王出令将琉球地方名□、广袤里数、船舰可以湾泊之处、食物清泉可以取给之处，胪列详明，勒之碑记。日本古史有云：美南美诗马，归特沙府管辖。其入贡之物，以红木板受之；此美若高国家之制也。据此，则日本得有琉球而管辖之，已一千一百余年于斯矣。且琉球君长系出自日本，盖美南摩多之裔也。美南摩多，原为日本之族；其得与琉球相属者，盖在耶稣一千一百五十六年始。昔美南摩多、担美多摩因与朝臣不协，逃于海岛。其名曰阿诗马，在依沙滨美南摩地，由依沙海滨驶船巡游，寻得群岛，即据为己有。其后乃至于琉球，琉球酋长以妹妻之，生一子而为琉球之主，自称为神天澳。自是，神天澳之子孙为琉球主者，凡三传而失其位。惟二百年后，神天澳之裔复为琉球主。今琉球君尚泰，即神天澳王之子孙也。据此，则琉球之于日本，本属一家矣。且琉球至日本，其地形本属毗连，亦如日本诸岛之相接续者也。琉球大小各岛，合而计之，为数三十有七；以群岛广远合而计之，即萨■〈山司〉摩岛十分之一也。琉球民籍共十六万人，其群岛连环如炼，由萨马西南逶迤而过，其地形有似于萨■〈山司〉摩，即其琉球度数亦然。琉球所用字母，亦根于日本所用者也。琉球文字，以四十八字为祖，即日本之字音相连而成之法，所谓「伊罗夏」也。于此，可见担美多摩用日本文字教琉球民；所有公文及往来书牍，琉球人皆用中国字而以日本伊罗夏串音之法合而成声，其法恰与日本人无异。至口音，则与日本各处土音相近；虽不能辨其为出自日本何省，然与日本南方诸省相近。其不同处，不过□北音之与南音耳。琉球国人自称其岛为阿干那华，又自称为鸦摩觅加之后裔；鸦摩觅加，谓从天而降者也。阿干那华、鸦摩觅加，皆日本字音；而以之称名，则其原出自日本无疑也。琉球所尚教门，其名曰「神道」。夫「神道」之称，为日本所独；今琉球所奉之神，皆神道教中之神。其人民风俗，皆与日本相近者为多。至如礼文一节，若饮酒、宴会，琉球人所行之礼节，其名曰「阿加沙华喇」之规，盖制礼者之名也。日本行礼名目，亦同琉球人，无椅、棹，席地而坐。此则与中国人有别矣。其食物，则安置矮几，每人自为一席而不相杂；此则日本通国之俗尚也。然则琉球国之实原于日本，不亦彰彰可证哉！……（选录香港「循环日报」。按此文分日刊报，全稿未完；因二月至五月已无存报，故缺下文）。 

　　六月初八日（公历七月十四日——礼拜三） 

　　台湾近事 

　　台湾彰化县属，前有林大王者，把持武断，无所不为。凡有械斗，必其作主；即有人命重案，得彼出而调停，无敢控官。附近小民有娶妻者，必须送至其家，听其若何发遣，然后敢领回成婚。若见貌美，则留为己妾；莫奈之何。后为当道访悉，立置之法，舆情大快。兹闻近又出一林大王，比前大王更为凶暴，现因争水与他姓械斗，终日炮火轰天；地方官不能禁止，已禀请大吏特调飞虎后营弁兵五百名于五月初九日由山后大港口乘「琛航」兵船前往弹压。而嘉义县亦以械斗报，闻不日将拨澎湖驻防之兵驰往劝和云。 

　　六月初九日（公历七月十五日——礼拜四） 

　　台湾邮报 

　　台湾自五月初一日起，狂风骤雨，经旬不辍。居民多疾，而以痢症为最多；平安一隅，患者尤众。小孩缘此而丧命者，不下百人。瓜果收成颇熟，价亦甚贱；然多食，必复痛而患脾泄，以致街道秽气不可触鼻，蛇鼠蚊蚁充塞沟渠。西人因该筑新路、疏渠道、建桥梁、去积潦，以便行人而资调摄也。初十日，台湾道张观察偕吴镇军至安平阅视洋式炮台兼看洋鎗队操演，步武整齐，可与洋兵相颉颃；惟所以坐作而进退之者，号令皆用西语，两军相值，似易淆乱，拟改用中国语言。现因雨水过多，恐台基不固，未敢操演大炮云。 

　　六月十二日（公历七月十八日——礼拜日） 

　　闽浙督何（璟）奏为遵旨覆陈折（六月初二日京报） 

　　闽浙总督臣何璟、福建巡抚臣勒方锜跪奏：为遵旨覆陈，仰祈圣鉴事。 

　　光绪六年二月二十日准部咨，奉上谕：『户部奏「筹备饷需」一折，着将如何办理情形？赶紧妥筹定该，限两个月照实覆奏，不得稍有延宕』等因，钦此；恭录转行钦遵去后。臣等伏思今日财用之匮乏甚矣，民生之凋敝极矣；故理财者别无生之一法，祗有节之一途。部臣规复本有之财源、减裁可缓之用款，实为洞中窍要。惟所奏十事，有非外省所应核办者，有非各处所能尽同者；谨就闽地现在情形，督同司、道和盘筹划，为我皇太后、皇上缕晰陈之。 

　　一、垦荒。查闽省负山面海，土瘠民贫；植茶、捕鱼者半，服田力穑者亦半。从前兵燹之后，四野间有荒田，年来率已□复。其别于开垦者，仅系栽种杂粮之零星僻壤；鲜有大段报升，亦无「以熟为荒」之处。惟地丁一款，溯查道光年间每岁尚完八分有奇；厥后军兴减色，约输六、七分不等。近年设法整顿，完数几及八分，与前相去无多。臣等明查暗访，并非地荒不治，亦非州县惰征；实由小民生计拮据，以致催科未能足数。现饬各属多方理谕，俾期逐渐扩充，悉复应完旧额。 

　　一、各项厘金。查闽省抽收货厘，向从起运之区、至卸卖之地，经过局卡，分起报完。厘票由省刊颁，票报随时缴验；并在各府设立总局督征汇报，而省、局又不时派员微服密查，惩其含糊、奖其勤谨：实已层层钤束，其势不能欺隐。至于洋药厘金，系照实在斤重收完，并无将货减折滋弊。闽盐自同治四年改行票运，始有盐厘。其款随同课耗□征；而商情疲惫，征解为难。虽经按届凑足造报，均系勉力筹维；实征实解，亦无弊混。惟陆则山径丛杂、水则港■〈氵义〉纷歧，商贩趋利若骛，类多闯越偷漏；非船卡不足以分扼，非哨勇不足以缉私。而地广人稠，所需较巨；现经量为裁并，期于无滥无冗，总尽厘余动支，毋或亏挪正项。 

　　一、州县交代。查交代例有限期，原不容稍有积压。闽省各属之所以未能早结者，或因垫办军需，续经删减；或办理地方公事，赔累滋多。轇转纠缠，非今日始：节经严限饬催并先后奏参有案。现拟光绪五年以前未结交代，作为旧案办理；认真勒限催提，随算随结，实短实参。其六年起新案交代，严饬依限结报。再有延误，即按部章：实缺人员，不准到任；调署候补人员，不准委署他缺，并停派各项差使，仍予查参追办。 

　　一、各项奏销。查闽省奏销，以地丁为大宗，耗羡、粮米、米耗等项附之；盐课系自为奏销，而盐折附之。地丁、盐课奏销二案，历办并无违误。除盐课照额全完外，其地丁、盐折未完职名，向于奏销考成册内造报，并另造简明清册送部。现催各属依限赶办，届时先将未完一分以上各员职名开单案报，以昭慎重。 

　　一、减廉减平。查咸丰三年起，文武各官减成养廉并道光二十三年以后减平银两，原应解部充饷；惟闽省库藏奇绌，悉已借垫军需并办台防，动用无存。现奉谕旨办理海防，一切修建炮台、操演兵轮、购置鎗炮军火并购铁甲巨舰、添募陆勇、缮备舟师，正在水尽山穷；前挪者无可筹还，现扣者尚须续垫：此系实在情形。应请俟防务稍有端倪，再行分款提解。 

　　总之，时艰必当共济，全局尤贵通筹。臣等具有天良，责无旁贷；兴利或俟诸异日，节流免效于目前：不敢避怨而见好寅僚、不敢畏难而托词粉饰，各殚其力、各尽其心，以冀稍纾国计民生于万一。 

　　据布政使、盐法道会同善后、税厘两局司道具详前来；除咨部查照外，臣等谨合词恭折覆陈，伏祈皇太后、皇上圣鉴训示！谨奏。 

　　军机大臣奉旨：『户部知道。钦此』。 

　　六月十四日（公历七月二十日——礼拜二） 

　　琉球琐记 

　　香港得琉球信云：日本兼并琉球改为冲绳县，设官置戍，极意经营。自那霸地方以达中山府，贸易颇盛；玩好奇异之物毕至，西洋各货亦极充牣。其地向甚寥落，物产亦少；凡讲懋迁之术者，足迹罕至焉。今则顿改旧观，即新造浴池亦极整洁；前此所未有也。琉球向禁耶稣、天主等教；咸丰间，英国伯君曾至其国中传教，无一人信从。其人信奉儒、释、道三教，亦建庙宇；如那霸有三元宫，乃古剎也。其文字同于中华，而亦兼用倭字；衣冠装束，亦略如日人。至天气，与中国异。无论春、夏，太阳燥烈；秋、冬间，早晚固甚寒冷，日中则热。蝇蚋，四时不绝。海风发时，山云如墨，天气阴霾。其室中无几椅，皆席地坐；有古遗风焉。首里中山王府，改为冲绳县署。近日设立礼拜堂十二所，盖西教盛行矣。首里府在山之阳，两旁多古松柏葱郁苍秀，涧水清澈。向日阛阓间，多妇女为市；今则稍易旧观矣。又近日新创银行，所发银纸，颇为流通。琉民皆甚安之，亦不复知有亡国丧君之感矣。 

　　六月二十三日（公历七月二十九日——礼拜四） 

　　闽水师彭（楚汉）奏出洋督缉日期并督操轮船缘由（六月十三日京报） 

　　福建水师提督奴才彭楚汉跪奏：为循例出洋督缉，仍总统轮船按期操练；谨将轮操同出洋督缉日期恭折具陈，仰祈圣鉴事。 

　　窃照案奉上谕：『嗣后沿海水师各提、镇，着于每岁出洋时具奏一次；俟巡洋往返事毕，即将洋面如何情形，据实具奏』等因，钦此；钦遵在案。伏维奴才上年仰荷天恩，饬统闽局轮船练成一军，曾将该定按月择地轮流操练及出洋督操轮船日期情形恭折奏报在案。旋于本年正月二十三日，乘坐「济安」轮船督带「扬武」、「飞云」、「振威」等四船驰赴基隆，按依鱼贯、雁行变复各阵，观督合操；连日校阅各船大炮、洋鎗、打靶并练习帆桅、舢板，次第操毕。随即西渡，便道进省与将军、督、抚臣面商筹防事宜，即由海坛、湄洲沿途察巡一遍，均属静谧；于二月十三日回厦。窃念厦门中外通商要口，操防不容稍懈；随阅校标、练各营员弁兵勇鎗炮刀矛等技，整饬行伍，饬令各营将弁朝夕训练，悉臻精劲。随督「扬武」等船，即就厦港操练一次。 

　　伏思闽省洋面，袤长千余里，操巡均关紧要。兹定于三月十八日，亲督「扬武」等船驶赴澎湖操练考校；操毕，遵即乘坐「济安」轮船统带「厦」字等号战哨沿海巡缉，务将所辖洋面岛屿港■〈氵义〉逐一躬亲捕缉，往返巡逻，俾海宇澄清、商渔乐业；随处稽察各营员弁、舟师勤惰，使加奋勉，毋涉疏虞；仍每月就于洋面按期据地督轮操考，精益求精；并相时返厦简校各军，整顿防务：仰副圣主绥靖海疆之至意。所有轮船尚须改配炮位、添置小火轮各事宜，俟将军、督、抚臣及船政会商筹办。 

　　除将轮船布置一切并巡缉往返事毕再将洋面情形分别据实陈奏外，合将循例出洋督缉日期并督操轮船缘由，恭折具奏，伏乞皇太后、皇上圣鉴！谨奏。 

　　军机大臣奉旨：『知道了。钦此』。 

　　七月初二日（公历八月初七日——礼拜六） 

　　淡水地震 

　　六月十四日，台湾之淡水地方地震两次；虽不甚重，而居民已受惊不浅矣。 

　　七月初六日（公历八月十一日——礼拜三） 

　　六月分教职单（六月二十六日京报） 

　　六月分教职单：教授，……福建福州赵光诏（台湾，举）。…… 

　　七月二十八日（公历九月初二日——礼拜四） 

　　恭录上谕 

　　七月二十一日，奉上谕：『福建台湾道员缺，着张梦元补授。钦此』。 

　　八月初一日（公历九月初五日——礼拜日） 

　　恭录上谕 

　　七月二十二日，奉上谕：『何璟等奏「剿除漏网匪徒」一折，福建台湾府匪徒刘参根以漏网余孽潜匿多年，辄又纠众滋扰。本年五月间经台湾镇总兵吴光亮等派兵往捕，胆敢率众抗拒，各兵勇奋力合剿，拿获正法，余匪一律殄除；办理尚为妥速。所有在事出力各员，准其择尤保奖，毋许冒滥。该部知道。钦此』。 

　　八月十一日（公历九月十五日——礼拜三） 

　　闽浙督何（璟）奏拣员请钦定升补折（八月初一日京报） 

　　闽浙总督臣何璟跪奏：为海外陆路守备员缺紧要，遴员恭候钦定升补；专折覆陈，仰祈圣鉴事。 

　　窃福建台湾城守营左军守备吴国章病故，遗缺准到兵部咨：系第二轮第三缺，应用预保人员；行令照章拣补等因。经臣查台营现无预保人员，以内地兴化城守左营千总预保守备黄贻楸专折奏请升补；旋准兵部咨覆：『黄贻楸注册名次在后，所请应毋庸该』等因。又经臣查预保引见注册名次在黄贻楸之前者，虽有军标千总叶金同、连江营千总游道銂二弁，惟均届应二次甄别，尚未给咨；且俱未历过台地，于海外风土情形不能熟悉。自应声明扣补，专折覆奏；仍请以黄贻楸补授。兹准兵部该覆：『查黄贻楸履历并未开载历过台地，且预保一项例以注名在前人员掣补；该省既有名次在前合例之员，遽将名次在后之黄贻楸越次请补，核与定例不符。所请仍毋庸该。如请补之员人地未宜，即照现任官员有人缺不甚相宜者准酌量题请对调之例，拣员对调』等因。 

　　臣伏查预保注册在前之军标千总叶金同，年已届满六十三岁，精力是否就衰？未据详送考验甄别，实未便迁就请升海外守备外，惟查有福建连江营右哨千总游道銂，年三十七岁，福建浦城县人；由行伍，历拔今职。同治四年八月内，承领札付任事；历俸已满六年。曾经出力着绩，经前督臣李鹤年以「该弁年富力强」会疏保题堪膺预行保举，以陆路守备掣补；奉准部覆：『核例相符，该员已于俸满案内引见，照例注册；遇有该省题补缺出，照例掣补等因。于光绪元年七月二十五日题，二十七日奉旨：「依该。钦此」』。该员年健技可，第由捐输把总、保升千总，并未历过台地；且籍隶上游，于海外风土、民情亦不熟悉。惟其预保名次在前，例应轮补是缺守备。又查有前请升补是缺之福建兴化城守协标左营右哨千总黄贻楸，年四十一岁，福建莆田县人；由行伍，历拔今职。同治八年三月内，承领札付任事；历俸已满六年。曾经出兵着绩，经前督臣李鹤年以「该弁年壮技优」会疏保题堪膺预行保举，以陆路守备掣补；续经给咨送部，光绪三年十月十五日经钦派大臣验放请旨，准其预保注册，回任照例候升。于十六日覆奏，奉旨：『依该。钦此』。该员年强缉勤，虽未历过台地，惟籍隶莆田、生长下游，于台地风土情形较为熟悉；以之请补是缺守备，洵堪胜任。合无仰恳天恩，俯念海外员缺紧要，于游道銂、黄贻楸二员中钦定一名升补福建台湾城守营左军守备员缺，以重营防。至游道銂二次甄别案内，奉部调取给咨，现应俟奉部覆，再行并案送部引见。黄贻楸预保案内，先已给咨引见，应请毋庸再行送部。臣谨会同福建抚臣勒方锜、福建水师提臣彭汉合词恭折覆陈，伏乞皇太后、皇上圣鉴训示！谨奏。 

　　军机大臣奉旨：『台湾城守营左军守备，着以黄贻楸补授。余依该。该锜知道。钦此』。 

　　闽浙督何（璟）奏委署知县片 

　　何璟等片： 

　　再，署淡水县知县邓宗尧调省，遗缺查有嘉义县知县史映奎，人地相宜，任内并无承缉盗案以及经征钱财有关降调处分，堪以调署淡水县知县篆务。所遗嘉义县知县员缺，查有现署宜兰县事之应用知县邱峻南堪以委令代理嘉义县知县篆务；递遗宜兰县知县员缺，查有请补斯缺之即用知县马桂芳堪以委令署理宜兰县篆务。该员史映奎系顺天大兴县举人，祖籍江苏溧阳县；邱峻南系广东大埔县附生，马桂芳系山东栖霞县进士：均系正途出身，毋庸考试。且相距原籍、祖籍，在五百里以外。据福建藩、臬两使会详前来。臣等谨附片陈明，伏乞圣鉴！谨奏。 

　　军机大臣奉旨：『知道了。钦此』。 

　　八月二十五日（公历九月二十九日——礼拜三） 

　　发抄旨一道（八月十五日京报） 

　　何璟奏「请以陈绍勋补艋舺守备」，奉旨：『兵部该奏。钦此』。 

　　九月十七日（公历十月二十日——礼拜三） 

　　发抄旨一道（九月初七日京报） 

　　穆图书奏「沪、打二口征收洋税银数」，奉旨：『该衙门知道。单并发。钦此』。 

　　九月二十日（公历十月二十三日——礼拜六） 

　　闽浙督何（璟）奏报京控未结各案片（补录九月初六日京报） 

　　何璟等片： 

　　再，闽省京控奏咨交审未结各案，向系半年汇奏查参。嗣准部咨：如实因要证未到、未能依限完结，准予展限等因；节经奏咨展限在案。兹届半年汇奏之期，查奏交案件尚有未结彰化县职妇林戴氏、漳浦县民陈烈、南靖县民张龙光、海澄县武生蓝忠庸、南安县附贡生杨鼎泰及续准都察院奏交南靖县民谢发，共六案；其咨交案件除闽县民林在忠、福清县贡生俞瑞年二案业经讯明结咨外，尚有未结彰化县革员林奠国、长泰县民张讲、郑乌定、南靖县监生梁国勋、诏安县民林吴氏及续准步军统领衙门咨交晋江县孀妇王蔡氏，共六案。或传提证人未齐、或行查尚未覆到，致稽定谳，委非无故迟延，亦非提解不力。由司详请展限并声明彰化县林应时、黄连蒲、洪壬厚及例贡生林文鸾京控四起应归林戴氏、林奠国案内办理等情前来。除分咨吏、刑部暨都察院、步军统领衙门查照并饬分别催提解审查覆外，臣等谨附片具陈，伏乞圣鉴！谨奏。 

　　军机大臣奉旨：『知道了。钦此』。 

　　十月初一日（公历十一月初三日——礼拜三） 

　　发抄旨一道（九月十七日京报） 

　　何璟等奏「请于省垣建立原任两江督臣沈葆桢专祠」，奉旨：『着照所请。该部知道。钦此』。 

　　十月十三日（公历十一月十五日——礼拜一） 

　　闽浙督何（璟）奏请建专祠片（九月三十日京报） 

　　何璟等片： 

　　再，原任两江总督沈葆桢病故，奉旨「准其在江南省城及立功各省分建立专祠」等因，钦此。当经转行钦遵去后。 

　　查故员沈葆桢蒙恩赐恤、予谥，并赠衔立传；饰终之典，备极优隆。该故员生长福州，夙为人望；文章、经济，冠冕一时。当船政开办之初，形制一无凭借；卒能得心应手，成「万年清」等轮船二十余艘，俾海壖收利涉之效。同治十三年，奉命巡台，安壤之机，持以镇定，建威销萌；继复开山抚番，登狉榛于文物，居民至今感之。该故员虽本籍福建，实亦立功省分；据省会绅士前湖北巡抚郭柏荫等佥呈，由藩司会同善后局司道核详请奏前来。合无仰恳天恩，俯准于福建省城建立专祠，以顺舆情而彰忠盖。除咨部外，臣等谨合并附片陈奏，伏乞圣鉴训示！谨奏。 

　　军机大臣奉旨：『着照所请。该部知道。钦此』。 

　　十月十六日（公历十一月十八日——礼拜四） 

　　台番劫客 

　　台湾一岛，密迩日本；山中皆土人所居，台人呼之为「番」——以其外于王化也。顾有生番、熟番之别。 

　　前时，曾有日本小船由长崎启行驶往别埠，途中陡遇狂风，樯倾舵折，飘至台湾岛；其后船中人获救，得返故国，将其所历述于日报。据云：遭风抵岸后，各人皆登山麓。□有土人二、三十人至船，志图行劫；船人不之许，挥令登岸。须臾间，有二、三百人蜂拥而来；船中所有劫掠一空，船人所穿之衣亦尽褫之去。视其人，皆形状狰狞，隐露杀人意；故不敢与校。中有一老妇年约六十许，见船人瑟缩状，恻然悯之；与土人啁啾相诘，似责土人所为之非是。因携船人至其家中；时已薄暮，汲水煮饭以饷之；即令栖息于茅舍，待天明而后行。土人所居之屋，殊狭小；旁驾以竹、上覆以草，四壁皆用坭涂。土壤极为肥沃，殊胜于日本；多种大麦。山麓四周林木丛生，一望葱茏，苍翠欲滴。翌日，老妇挈船人至一地——名监尼巴。其地有屋宇三椽，乃华人所居处。华人待之颇厚；中有华人偕船人同至失事处，欲向土人取回船中所有，而土人弗从，遂仍返监尼巴，宿于其家暂作盘桓计。有华人令日本人往锯山木，日人辞以疲惫，恐不胜任；盖以迭受苦患，筋力匮乏故也。华人怒，欲缚而挞之；日本人乃惧而从。旋有邻乡一华人至——其名亚先，见日本人久居于此，谓为非计；因携之至其村。沿途屋舍丛密，林树蔽亏，风景颇佳。所经之处，华人待之，或有善者、或有不善者；然皆以鸡黍相饷，不至于饥肠雷鸣。旋抵一村曰巴剌高和，华人与土人杂处，约三之二为土人、三之一为华人；然华人虽少，而土人甚畏之，服其约束、听其役使。日本人在亚先家，居宿百日；待至收禾时田榖登场，亚先运往城中发售，遂携日本人同行。至城，见有西人之屋，遂留宿焉。凡历二昼夜后，有中国委员至；携往台湾府城，共宿九日。台湾城中有日本官驻扎，闻船人所述，赐以银、米，遣往厦门。既抵福建，华官待之殊厚，每日给食四次；肴馔丰腆，食必五、六簋，皆堪下箸。临行时，每日人馈以履、巾、银饼；遂下轮船，另有押送官二名同往。从此顺风扬帆，平安抵国矣。 

　　日本人所述如是。然所遇者，幸是熟番耳；若遇生番，恐必遭其毒手，安望能生还故国哉！ 

　　十月二十五日（公历十一月二十七日——礼拜六） 

　　日使言旋 

　　英十一月十五日，日本报译述电音云：日本来华使臣，顷忽返旆言旋。缘该使臣为琉球之事来华，中国前因俄事未靖，无暇及此；近闻中朝与之言及，云俄事将次可定，如日本必灭琉球，中国当移师于日。故该使臣因此告归。此信确否？该报亦云未悉；西报从而论之曰：此信虽未知真伪，然琉球一事，中国俟俄事大定，必向日本诘问；日人不服，亦必出于一战。盖中国此时虽与日人并无举动，然台湾之役与琉球之灭，此二事亦颇耿耿于心，恐未必遂肯罢手也。 

　　十一月十三日（公历十二月十四日——礼拜二） 

　　闽浙督何（璟）奏请改奖片（十月二十九日京报） 

　　何璟等片： 

　　再，同知用先换顶戴台湾县知县潘庆辰、补用同知澎湖通判程起鹗，前办善后局务出力，先经臣汇奏请将潘庆辰改为加四品升衔、程起鹗改为加知府升衔在案。接准部咨：查照章程，各项局务出力人员着有微劳，祗准保举升衔加级、交部该叙及保请封典。其保举升衔顶戴者，应准其按照应升官阶奏请给奖，不准越级；前次得有升衔，不准再复再保等语。今知县潘庆辰所请改加四品升衔、通判程起鹗所请改加知府升衔，均非应升官阶之职衔。潘庆辰已声叙有同知用先换顶戴、程起鹗已得有盐提举衔，均仍另核奏明请奖等因具奏；奉旨：『依该。钦此』。咨行到闽，转行遵办去后。 

　　兹据闽省善后局司道详称：『伏查同知先换顶戴台湾县知县潘庆辰、今补厦防同知前澎湖通判程起鹗所请加衔之案，复奉部驳另核请奖；自应遵照定章，详请附奏改奖』前来。臣等查各项局务出力之员，定章准保加级。合无仰恳天恩，俯准将潘庆辰、程起鹗二员饬部改给加二级奖叙，以示鼓励。臣等谨合词附片具陈，伏乞圣鉴训示！谨奏。 

　　军机大臣奉旨：『着照所请。该部知道。钦此』。 

　　十一月十九日（公历十二月二十日——礼拜一） 

　　闽抚渡台 

　　闽抚勒少仲中丞已于十月二十一日乘轮渡台，系照前奏巡抚冬、春驻台成案；行见旌节所指，肃军政而安民情，台郡番、民不胜云霓之望矣。 

　　闽军近状 

　　顷接福州友人来信云：闽中兵制，自左侯莅闽汰老弱、选强壮、裁冗费、减额制、加月饷，而军政为之一新。迨同治十三年日本窥伺台南，李督帅见营务仍前废弛，裁兵加饷，竟无实用；乃创抽练之法，按营抽拨，无事则操练、有事则调御，而军政又为之一新。弊极思变，皆左、李二公全神默运，补救一时之硕画也。乃不数年，练如未练，操则空操。或有乡愚械斗，地方官会同下乡，轻则掠及鸡豚、甚或淫及妇女；□□不分，犯无一获，良民转受其害。各营哨弁平日受其规费、蚀其口粮，乌能临事督率！幸而升平无事，尚无他虞；若果以之征调，可恃否耶！饷□加而兵仍未练，虚糜国帑、贻误戎机，莫此为甚。然则其病何在？在统率之无人而已。闽友之所言如此；然则闽师之疲敝，亦可见一斑矣。当兹时事孔亟，秉轴者尚其加意振兴哉！ 

　　台北烟瘴说 

　　兵勇有自台郡回者，形容憔悴，身体支离；口糜、丹疹、喉哑、神昏等症□顿之状，惨不堪言。问：『何以得此』？答：『前在台北新辟之地当差，染受烟瘴』。问：『曾服药否』？即出示单方，多属发散、导消之剂，与受烟瘴之症甚不相符；更言：『彼处烟瘴极盛，驻扎兵勇，受病者十有七、八，身故者十有四、五』。闻斯言也，心伤者久之。因考察该处情形、稽索方书治法，以为染受烟瘴者求一生活之方焉，具陈其说于左： 

　　盖考台北新辟之地，前系生番所居；人迹罕到，阴霾之气极甚。而且恶毒等物盘踞其中，积聚已深；秽浊之气，散溢两间。兵勇驻此，一染其气，遂致患病。若徒以成方之正气散丸消除其毒，尚未得要。身体有不强旺者，精气不敌毒气，遂由病而至死。欲除其害，须使兵勇各理身体，戒欲节劳；仍勿忍饥，致受其气。每日以雄黄涂鼻孔中、口间嚼槟榔，更须壮其胆气，使邪不能入，始不受在外之毒。又于所饮之水察其原委，并不敢饮及溪涧等处，致受恶物毒气。即从本地掘井，仅至一、二尺得水者，亦不宜饮；欲用其水，必以白矾贯众浸于水内一、二日后用之。若饮，须从大河之水，运至营中分给。恐有难支，设止渴丸以免饮茶；多备干粮服食，则需水用已少，而后不受入内之毒。内外之毒不入于身，烟瘴极盛可避，兵勇藉是期生全矣。其有染受烟瘴者，并立治法于后：按烟瘴之症同于疠疫，从口鼻而入，分布三焦，弥漫神识；不是风寒客邪，亦非停滞里症。故发散、消导，即犯劫津之戒，与伤寒不同。盖烟瘴为秽浊之气，当以芳香行之者，重涤秽也。及其传变，上行极而下、下行极而上；邪在上焦者为喉哑、口糜，若逆传膻中者为神昏、丹疹。当用清解，必佐以芳香，宣窍逐秽；如犀角、菖浦、银花、郁金、生地、连翘、金汁、射干、牛蒡等类。兼进至宝丹，从表透里；以有灵之物内通心窍，搜剔幽阴。若邪入营中三焦相溷，热愈结、邪愈深者，理宜咸苦大制之法；仍恐迅速直走在下，须用元参、银花露、金汁、瓜篓皮，轻扬理上——邪从口鼻入者，仍从口鼻出也。 

　　烟瘴之治，似宜如此。若受病已久，变成他症，则当另治矣。 

　　闽鄞江张桂馨稿。 

　　十一月二十三日（公历十二月二十四日——礼拜五） 

　　调兵赴台 

　　闽抚勒大中丞前月循例渡台，曾已登报；兹闻又有营兵五百名调往驻札云。  
　 
清季申报台湾纪事辑录十

　　光绪七年（辛巳） 

　　严讯门丁 

　　官煤滞销 

　　裁撤员弁 

　　闽督何（璟）等奏为请旨加衔折（六年十二月十六日京报） 

　　闽督何（璟）等奏请补要缺知府折（六年十二月十七日京报） 

　　闽督何（璟）等奏调署知府片（六年十二月十八日京报） 

　　译录日报 

　　使旋传疑 

　　闽督何（璟）奏台湾府城遭风勘未成灾情由片（六年十二月二十六、二十七两日京报） 

　　闽督何（璟）奏新建城垣被风裂痕饬着赔修情形片 

　　使旋续闻 

　　途遇沈船 

　　闽省传闻 

　　书船局停工采料事后 

　　船局近闻 

　　发抄旨一道（六月二十七日京报） 

　　闽督何（璟）等奏请补知府折（七月初六日京报） 

　　发抄旨一道（七月初七日京报） 

　　闽督何（璟）奏请补知州折（七月初八日京报） 

　　闽督何（璟）等奏拣员升署知府折（七月初九日京报） 

　　闽抚新政 

　　福州近闻 

　　台地近闻 

　　制军阅边 

　　逖听风声 

　　拟开煤矿 

　　风信续闻 

　　闽督何（璟）奏抚恤琉球遭风难民片（闰七月初八日京报） 

　　风潮坏茶 

　　风信余闻 

　　发抄旨二道（闰七月初五日京报） 

　　调授闽抚岑（毓英）奏恭报接印日期折（闰七月十三日京报） 

　　岱参将陈台湾事宜 

　　八月分教职单（八月二十六日京报） 

　　劫饷案破获 

　　恭录谕旨 

　　闽抚回辕 

　　发抄旨一道（九月初七日京报） 

　　发抄旨一道（九月十一日京报） 

　　闽督何（璟）奏恭报出省校阅营伍日期折（九月十四日京报） 

　　闽督何（璟）奏道员渡台片 

　　闽抚岑（毓英）奏新授道到台接印片（九月十九日京报） 

　　闽督何（璟）等奏为台属夏季匪犯正法缘由片 

　　内渡遭风 

　　旧船试行 

　　赶造铁笼 

　　闽督何（璟）奏台湾府属风灾查抚情形片（十月十二日京报） 

　　禀求署缺 

　　福州近闻 

　　发抄旨一道（十月二十日京报） 

　　台湾道刘（璈）奏恭报到任日期折（十月二十三日京报） 

　　闽抚岑（毓英）奏开筑大甲溪缘由片（十月二十四日京报） 

　　闽督何（璟）奏请颁赐匾额片（十月二十五日京报） 

　　琉臣殉义 

　　京都邮信 

　　论琉臣殉义 

　　闽省近闻 

　　闽督何（璟）奏参革局员审办片（十一月初四日京报） 

　　煤矿兴旺 

　　福州琐闻 

　　县丞拐妇 

　　轮船失修 

　　发抄旨一道（十一月二十二日京报） 

　　发抄旨一道（十一月二十三日京报） 

　　建桥待料 

　　侯相接篆 

　　琉臣琐尾 

　　闽浙督何（璟）等奏拣员请补海外同知员缺折（十二月初一日京报） 

　　接篆续闻 

　　温郡前情 

　　闽抚岑（毓英）奏提督丁忧请赏假回籍片（十二月初四日京报） 

　　闽抚岑（毓英）奏设法赈济澎湖饥民片 

　　正月初七日（公历二月初五日——礼拜六） 

　　严讯门丁 

　　福建巡抚勒中丞去冬渡台，业已列报。兹闻中丞到台后，巡查各地方极为认真；已将台湾县潘明府、淡水县邓明府撤任，并饬查两县之门政、家丁有无劣迹。现经拿办门政用人；一俟讯明如何作弊，再行奏办云。查台地素称难治，吏治废弛已非一朝一夕；今中丞独能幡然整顿，想不难弊绝风清也。 

　　正月十二日（公历二月初十日——礼拜四） 

　　官煤滞销 

　　闽省台北府属之鸡笼煤务官局，开办有年；惟官价太昂，致不及民采之煤易以销售。近年承办官煤者，无不折阅；而坐办官煤之委员，则甚润泽也。吁！积习相沿，寖成风气；安见矿务之日有起色哉！ 

　　裁撤员弁 

　　福州船政局现因经费支绌，已于去腊裁撤员绅十五人，以节糜费。其姓名，容探明续登。又闻船局之差弁，亦皆无用；现亦拟裁撤，以期核实而绝流弊云。 

　　正月十六日（公历二月十四日——礼拜一） 

　　闽督何（璟）等奏为请旨加衔折（六年十二月十六日京报） 

　　闽浙总督臣何璟、福建巡抚臣勒方锜跪奏：为台湾道员照例请旨加衔，恭折仰祈圣鉴事。 

　　窃照光绪六年七月二十一日奉上谕：『福建台湾道员缺，着张梦元补授』等因，钦此。臣等恭查乾隆五十三年六月钦奉上谕：『嗣后凡遇有补授台湾道员缺者，俱着加按察使衔，俾得自行奏事。钦此』。是以历任台湾道，均奉谕旨赏加按察使衔在案。惟前台湾道夏献纶因先有布政使衔，是以未经奏请。兹查署台湾道张梦元，业经奉旨补授；应否加按察使衔俾得自行奏事之处？据藩、臬两司会详请奏前来。臣等循例请旨，恭候钦定。谨合词恭折具陈，伏乞皇太后、皇上圣鉴训示！谨奏。 

　　军机大臣奉旨：『着赏加按察使衔。钦此』。 

　　正月十七日（公历二月十五日——礼拜二） 

　　闽督何（璟）等奏请补要缺知府折（六年十二月十七日京报） 

　　闽浙总督臣何璟、福建巡抚臣勒方锜跪奏：为拣员请调海外要缺知府，恭折仰祈圣鉴事。 

　　窃准部咨：光绪六年七月二十一日奉上谕：『福建台湾道员缺，着张梦元补授。钦此』；咨闽转行钦遵在案。所遗台湾府知府员缺，系冲、烦、难沿海兼三请旨简放要缺。恭查同治九年二月十三日，奉上谕：『嗣后遇有台湾府缺出，即着该督、抚奏明请旨于闽、浙两省知府内拣员调补。倘一时不得其人，并准于应升人员内择其人地相宜者奏明题补，以重要缺。钦此』等因。该缺孤悬海外，民、番杂处，俗尚强横，人心浮动，近年又有中外交涉事件，为闽省第一烦重难治之区；非熟悉情形、通权达变兼有胆识之员，不足以资治理。臣等随督同藩、臬两司在闽省实缺知府中逐加遴选，非现居要缺，即人地未宜。惟查有准补台北府知府赵均，年五十三岁，浙江山阴县监生；遵筹饷例报捐县丞，指分福建，领照来闽。因建宁守城剿匪出力，保俟补缺后以知县升用。捐足知县，旋于克复汀州郡县城池出力案内，奉准免补知县，以同知留闽遇缺即补，并戴花翎。报丁父忧，留闽带勇饬赴延平、龙岩等处剿办粤匪；全闽肃清案内奏准俟补缺后以知府留闽遇缺即补，先换顶戴。续于筹济浙饷出力，奏准俟补缺后以知府补用。服满，就闽起复，奉部覆准委护汀漳龙道；克复漳、龙各城出力，奏准免补同知以知府仍留福建补用。伴送琉球贡使进京，顺送部引见；奉旨：『赵均，着发往福建以知府用。钦此』。领照回省。遵照新章回籍补制，领咨来闽；委署福州府办理通商出力，奏准赏加道衔。考试，取列三等。历次护理延建邵道、兴泉永道，署理建宁、延平、泉州各府篆，办理均尚裕如。准补台北府知府，未经到任；现委署理台湾府知府。该员才具开展，谙练老成；在闽年久，于海疆风土、民情极为熟悉。以之调补台湾府知府，洵堪胜任。惟该员准补台北府尚未到任，与例稍有未符；第人地实在相需。合无仰垦天恩，俯念海疆要缺，治理需人；准以台北府知府赵均调补台湾府知府，俾海外要缺得人，于吏治、通商两有裨益。如蒙俞允，该员系现任知府请调知府，衔缺相当；毋庸送部引见，并免核计参罚。所遗台北府系题调要缺，应请留闽另行请补。据福建藩、臬两司会详前来。臣等谨合词恭折具陈，伏乞皇太后、皇上圣鉴，敕部核覆施行！谨奏。 

　　军机大臣奉旨：『吏部该奏。钦此』。 

　　正月十八日（公历二月十六日——礼拜三） 

　　闽督何（璟）等奏调署知府片（六年十二月十八日京报） 

　　何璟等片： 

　　再，代理台湾府周懋琦应行晋京引见，遗缺查有现署泉州府准补台北府知府赵均精明稳练、任内并无承缉盗案将届四参限满以及督征钱粮处分，堪以调署台湾府知府。递遗泉州府员缺，即饬本任泉州府徐震擢回任供职。据福建藩、臬两司会详前来。臣等谨合词附片陈明，伏乞圣鉴！谨奏。 

　　军机大臣奉旨：『知道了。钦此』。 

　　正月二十一日（公历二月十九日——礼拜六） 

　　译录日报 

　　西报论中、东之事云：日内闻中国为琉球一节，欲与日本启衅。虽未得有确音，然观于日本钦使已返节来沪、中国之驻扎日本钦使闻亦召之使回，则中、东失和已露端倪。前闻有中国钦使将次调任，日钦使亦有告假之信；似与此事无关。乃日本又有「江哥干」兵船自横滨奉命来华，则其故亦可想见矣。故由日本新闻纸内，将其有关于中事者一一翻译登诸报章，以供众览。 

　　据日本报言：「江哥干」兵船开离横滨，必有国家要事；盖该船之启行，兵官奉有密旨，其下皆不能知。船上除应用食物之外，又装得米一百五十袋并军械等物甚多，并有草鞋数千双；于英本月初四黎明生火，下午一点钟启轮。横滨之知此事者纷纷该论，传言此船开往上海，船上载有外务大臣及水师副将；此二人亦曾到过中国，是日十一点钟下船。由此观之，恐不免有构衅之意也。 

　　又一日本报言：当中、俄未经定和之时，琉球一节应即乘机说定。前时美前总统格兰脱曾为调处云：琉球之近于中国境地，归诸中国；其近于日本者，归诸日本。此该或疑已曾定局，而不知中国实故为延宕；缘俄衅未定，故姑作缓兵之计。今俄该已成，中国即将移防俄之师，寻仇于日本；故该者以为中、日必有衅端也。日本钦使已离北京，或当回东京商该此事。「江哥干」兵船奉有密旨，令其即日开行往中；船上载有大员数人，与驻华钦使相商。如果已有衅隙，即由该船将钦使接回；中、东之和与不和，即因此而决。又言：中朝因日本至高丽通商，本有不悦之意。设或两国构兵，日本必将寓居高丽之日本商人先行召回；恐中、东开衅之后，高丽不但未必助东，抑且必将助中以攻东也。又云：日本钞票前曾由官收回，倘与中国寻衅，则钞票势必复行；其收买钞票之金、银洋钱，富留为军饷及购办炮械之用也。 

　　以上皆系西报采录日本各报，其言虽未必有可据，姑绎录而存之。 

　　正月二十二日（公历二月二十日——礼拜日） 

　　使旋传疑 

　　西报论中、日之事，言日本钦使此次言旋颇甚忽促，不及待开冻之时，先由陆路赶行；故疑其必有要事。论者多猜为中、东失和，非因高丽，即为琉球之事；传闻有业经失和之谣。然日使临行时，仍与都中各官谈笑话别；则亦未见有失和之形迹也。且日使此行，前云由日廷召回，今悉此语未确；惟至上海欲会晤「江哥干」船上之大员，有商该事件，闻尚须在上海候日皇之命云。至于日本数月以前在欧洲等处购办军械不少，而中国则亦时有购自外洋之戎备，恐未必足为中、东启衅之实证也。 

　　正月二十四日（公历二月二十二日——礼拜二） 

　　闽督何（璟）奏台湾府城遭风勘未成灾情由片（六年十二月二十六、二十七两日京报） 

　　何璟片： 

　　再，九月二十七日据台湾道张梦元详：『八月二十二日申刻，台湾府城陡起狂风，连宵达旦。二十三日午刻，风力尤猛；至亥末、子初，将上（？）所属凤山、嘉义、彰化、恒春四县情形，大略相同。官署、民房间有坍塌，幸无压伤人口，田禾亦无大碍；并无中外船只遭风。所属新竹、宜兰二县同时被风，其势较轻，一切无甚伤碍』。并据台湾镇总兵吴光亮报称：『山〔后〕中、南、北三路自八月十七日至二十二日，风雨交作。二十三日，异样狂风，各处营房、公所、义塾、茅庐，有吹塌刮斜者、有砖破裂过半者，甚有一枕倒成平地者。新垦田园，稍有损坏，民、番照常安堵；系勘不成灾』。当经抚臣勒方锜批檄行司查明汇办。兹于十月二十二日，据藩、臬两司会同粮、盐二道核详请奏前来；臣覆查无异。除批饬再行确查酌筹赈抚并估修各项工程、查勘受伤田亩能否实时垦复？另行分别办理暨咨部外，谨附片具奏，伏乞圣鉴！ 

　　至抚臣带印渡台，所有巡抚衙门题奏事件，奏请由臣伐办；其闽浙总督系臣本任，毋庸会衔；合并陈明。谨奏。 

　　军机大臣奉旨：『知道了。钦此』。 

　　闽督何（璟）奏新建城垣被风裂痕饬着赔修情形片 

　　何璟片： 

　　再，恒春县新城建在沙坪之上，基未甚结实。此次西风及西北风旋转靡常，致有东城裂痕一缕，直长六十丈左右；又西城低陷八、九丈，并剥蚀墙上石灰不少。据恒春县报由台湾道具详前来。除批饬着落赔修并咨部外，臣谨一并附片具奏，伏乞圣鉴！ 

　　至抚臣勒方锜带印渡台，所有巡抚衙门题奏事件，奏请由臣代办；其闽浙总督系臣本任，毋庸会衔：合并陈明。谨奏。 

　　军机大臣奉旨：『知道了。钦此』。 

　　正月二十五日（公历二月二十三日——礼拜三） 

　　使旋续闻 

　　日本使臣宍户由北京抵沪，已列前报。兹阅西报，知该使臣于今年新正因闻琉球使臣入贡中国，意欲阻挠；而华人云：此系数百年旧例，不听停止。该使臣遂急欲回国商该此事，不及俟至开冻，由陆路起程，即行至沪。论者谓前者德、法之战，亦因在德京之法使臣与德皇该有不合，急于回国，遂启争端；嗣后法国竟为德国所败，实由于使臣不克称职、过于急躁之故。前车可鉴，日本使臣其亦知之否耶！ 

　　途遇沈船 

　　英国两枝半桅帆船名「思比利脱阿甫第爱」，于前日由鸡笼山回沪。该船主报称：英正月十五日在途驶行，忽见有一华船被沈；其后半已没入水内，前半尚有冒于缆上。至于伤人若何、失货若何？则皆不得而知云。 

　　七月初八日（公历八月初二日——礼拜二） 

　　闽省传闻 

　　据闻：闽省候补都司黄桂芳，系广东香山县人；向年在台湾带勇防御日本。撤防后，适有游勇滋事，夏观察立将勇弁等惩治，遂殃及无辜之统领将弁等共十余人，或被观察之亲军杀取首级、抢夺行李，或被观察参革功名、流落东隅、形同乞丐；黄都司亦登白简。今春始能内渡，赴各大宪辕控诉前情，皆未准收禀词，拟即赴京控告；遽为大宪所觉，欲行递解回籍，以息讼源。因有同乡官心生悯恻，恐其有性命之忧，已于前月着人勒令回籍，准其附搭官轮船赴粤，不知黄都司是否允行？且此事果属确否？俟有续闻再录。 

　　七月初九日（公历八月初三日——礼拜三） 

　　书船局停工采料事后 

　　逐日报述福州船政局停工待料，铁、木皆极空虚，采办委员无从措手等情；不禁疑信参半，以为未必如此竭蹶。乃细按情节，设非实在空虚，亦何为而汲汲也。 

　　夫船政局创办以来，垂二十年；局中诸事随时辖理，大有骎骎日上之势。自沈文肃公办理局务洎其服阕出山、晋督两江，所派大臣均已善为经理，克继创办之苦心；中□造成船只若干，练习水师将领、管驾人材又不知凡几，朝廷糜费帑银不计成数。方幸轮船日渐精致、驾弁能胜差使，海疆自此足以为无事时巡防之具，而即为有事时决战之方，为大臣者果能不负委任，着有成效。此则中国转弱为强之机，关系实非浅鲜；自当益求口饬，以抗衡海外诸国为心。若稍蹈因循之弊、苟存玩愒之心，是将谓造船教士至此已为止境而不复更求其进，岂非贻笑于海邦而示弱于中国哉！乃何为而有今日也。夫局中造船岁成数号，分拨沿海省分以资巡海缉盗之用；而两洋经画战具，犹不遽能可以临敌，至出资购外洋之船并咨会钦差向外国船厂定式购造，则船局已难自诩其精矣。就如教练人才，前在后学堂学习之生徒，现俱请赏武衔，畀以管驾之职；船主之下，又有大副、二副等名目。俸之所颁，多则岁领千金，少亦数百金；而水手等人，月亦各给六、七、八、两。较之国家额定营制将弁之廉俸、兵丁之口粮，直须倍蓰。在朝廷乐观其成，凡督、抚大臣拟定奏请，无不准行。乃问驾弁等人，于轮船各事具见生疏，即海道行□，亦未熟悉。徒令岁领厚俸，嬉游挥霍，以养其恣睢暴戾之气，并巡缉操防而无用；而水手等人亦皆绝无技艺：此又船局之不得自言成效者也。而况乎停工待料，更属虚糜玩愒哉！ 

　　夫据述采买委员之言，知外洋木料须于前一年秋间买定、次年春令乃能运用；此非今日始也。福州出洋不过三十程已至息力，往年需木济用，应亦向彼买过；何以不知其情形，而至今日为后时之失也！且中、俄该约迨今春始成，去秋沿海省分正在钦奉谕旨预备海防，即使船局之船不能备战，而自粤至京海程辽远，山东、江、浙港■〈氵义〉纷歧，何处不资防御；若以现成之船临时分摊，□何能遍？船局既以造船为本务，则不于此时趱造，而将待何时也？幸而无兵衅耳；假令此时该犹未成，则各省海口布置早已完密，其以何船为守口之具乎！且帑项交绌，欲多造而不能，犹可言也。乃闻去年秋、冬间局中存银不下数十万，足以备缓急之用；然则又非无款何筹者比也。木既不购、铁又未储，自秋徂夏，荏苒经年，工匠皆徒手而嬉；吾不知此工匠者，乃计所作之工而发给工食者，抑历之一年、不论作工若干而按名各发一年之银者也？假令工无所作、食有所给，则此时之虚□其又何以造销也！此诚不得其解者矣。 

　　夫中国之弊，□在因循。□年以来，以洋务为公事之殊途。往往处公事，则仍中国之习；而处洋务，则学外国之风。凡制造诸局、海关税务，有洋人为之经理；而又七日一礼拜，必给假停公，故相沿而为成例耳。船局何独不然；乃至于料物空虚、停工待采，然则亦何洋务之有哉！然则在局诸君，又何能诩诩然自命为洋务之才哉！呜呼！有局若此，诚创之者所不及料也。 

　　船局近闻 

　　福州船局之釆办处，向有香、沪二局及福州采办处。故所需料件，尚不昂贵。今年专归香局釆办，将以为宏远公司张本；嗣经黎星使见事非持平、恐招物该，故月前出示招人承投零星物件，以昭平允——即仿洋行拍卖之意，变为拍买也。惟各商以货少利微，大者已归香港垄断，小者于事实无所济；故皆裹足不前。盖各商生财自有大道，不欲觅此蝇头也。 

　　船政局新派提调吕观察印耀斗，前经赴津，已列前报。兹闻直隶开办水利，尚需时日；黎星使现又患病，一切工程待人赞理。故已驰函飞恳吕观察赶即赴闽，以便商办各件。刻下船局内已修理提调处房宇，所有寄居各人一概搬出；大约中元节前后，观察当命驾启行也。 

　　发抄旨一道（六月二十七日京报） 

　　何璟奏「厦防同知程起鹏补台湾守」，奉旨：『吏部该奏。钦此』。 

　　七月十八日（公历八月十二日——礼拜五） 

　　闽督何（璟）等奏请补知府折（七月初六日京报） 

　　闽浙总督臣何璟、福建巡抚调补贵州巡抚臣勒方锜跪奏：为拣员请补海外新设要缺知府，恭折仰祈圣鉴事。 

　　窃照本任福建台北府知府赵均于光绪七年二月十二日在署台湾府知府任内闻讣丁母忧，业经具题开缺；照例以闻讣本日作为出缺日期，归二月分截缺。所遗台北府知府系海外新设冲、繁、难题调要缺，亟应遴员请补，以重地方。查该缺自新竹大甲溪以北直达后山苏澳等处，地势冲要，户口烦滋、商贾辐辏；政务既极殷烦，近复常有中外交涉要件：非廉明勤干、资望素着之员不足以资治理。臣等督饬藩、臬两司遵于现任知府内逐加拣择，非现居要缺、即人地未宜；复于候补人员中详加遴选，亦无奉旨命往及记名候补之员，堪以题补。惟查有候补知府、准补台湾府中路同知陈星聚，年六十五岁，河南临颍县举人；因在籍守城出力，保以知县选用，选授顺昌县知县，同治三年十一月到任。因听断缉捕宽猛务宜，舆情悦服；汇案保奏，奉旨：『交部带领引见。钦此』。请咨赴部引见，奉旨：『陈星聚，着以同知直隶州回任候升。钦此』；领照回闽。筹办甘肃粮饷案内出力，奏准赏戴花翎。同冶十年分计典卓异，升补淡水同知。旋委伴送琉球贡使，顺差请咨引见；奉旨：『陈星聚，准其于知县任内卓异加一级。钦此』。事竣，回闽赴新任。于剿办淡辖铜锣庄积匪吴阿来案内出力，保奏以知府用、先换顶戴；光绪二年十月十八日奉旨：『着照所请奖励。钦此』。三年分大计，卓异。因淡水同知员缺裁汰，归于裁缺同知班内遇缺即补；委署台湾府中路同知，代理台北知府、准补中路同知。六年分大计，卓异；现尚未奉部覆。该员廉勤率属、慈惠爱民，在台年久；现代斯缺，循声卓著，舆论翕然；于海疆风土、民情，极为熟悉。以之请补台北府知府，洵属人地相需。令无仰恳天恩，俯准以候补知府、准补台湾府中路同知陈星聚补授台北府知府，俾海外新设要缺得人而理，实于海疆地方有裨。如蒙俞允，该员系候补知府请补知府，例免核计参罚；俟奉准后，并案给咨送部引见。据福建藩、臬两司会详前来。臣等谨合词恭折具奏，伏乞皇太后、皇上圣鉴，敕部核覆施行！谨奏。 

　　军机大臣奉旨：『吏部该奏。钦此』。 

　　七月十九日（公历八月十三日——礼拜六） 

　　发抄旨一道（七月初七日京报） 

　　何璟等奏「请以张清冰补台北都司」，奉旨：『兵部该奏。钦此』。 

　　七月二十日（公历八月十四日——礼拜日） 

　　闽督何（璟）奏请补知州折（七月初八日京报） 

　　闽浙总督臣何璟、福建巡抚调补贵州巡抚臣勒方锜跪奏：为拣员请补直隶州知州，以资治理；恭折仰祈圣鉴事。 

　　窃照准补永春直隶州知州孙继祖，于光绪七年二月十八日闻讣丁嗣母忧，当经具题开缺；照例以丁忧本日作为出缺日期，归二月分截缺。除截缺咨部外，查永春直隶州知州系烦、难二字中缺，例应在外题补。闽省向无府属知州，臣等与藩、臬两司在现任知县及应□人员内逐加遴选，查有遇缺即补同知直隶州、闽县知县彭鏊，年五十岁，江西宁都州副贡生；由候选县丞，随军援浙出力，奏准免选本班，以知县不论双、单月选用。复因江西玉山县解围暨克复安徽婺源县城，赏加五品顶戴并赏戴花翎，选授宁德县知县，调补南平县。同治十年大计，卓异；历署晋江、福清、闽县、彰化、漳浦、南安等县及台湾中路同知篆务。台湾开山抚番案内，奏准以同知直隶州知州遇缺即补；调补闽县知县，光绪六年十月到省。该员年力富强、精明干练，在闽年久，熟悉各处情形；以之请补永春直隶州知州，与例相符，洵堪胜任。合无仰恳天恩，俯准以遇缺即补同知直隶州、闽县知县彭鏊补授永春直隶州知州，实于地方有裨。如蒙俞允，另行给咨送部引见，仍免核计参罚。据藩司陈士杰、臬司鹿传霖会详前来。除咨部外，臣等谨合词恭折具陈，伏乞皇太后、皇上圣鉴训示！谨奏。 

　　军机大臣奉旨：『吏部该奏。钦此』。 

　　七月二十一日（公历八月十五日——礼拜一） 

　　闽督何（璟）等奏拣员升署知府折（七月初九日京报） 

　　闽浙总督臣何璟、福建巡抚调补贵州巡抚臣勒方锜跪奏：为拣员升署海外要缺知府，恭折仰祈圣鉴事。 

　　窃准吏部咨，光绪六年七月二十一日奉上谕：『福建台湾道员缺，着张梦元补授。钦此』。查张梦元由台湾府知府奉旨署理台湾道，补授实缺。所遗台湾府知府系海疆要缺，应于闽、浙两省知府内拣员调补；倘一时不得其人，并准于应升人员内择其人地相宜者奏明题补。当经请以准补台北府知府赵均奏准调补在案。兹准吏部咨覆：『查赵均由福建候补知府奏补台北府，尚未咨报到任，并无俸次可计；核与调补之例不符，应毋庸该。其台湾府知府要缺，应令该督另行拣选』等因咨闽。而该员赵均续亦呈报丁忧，应即行拣员请补。 

　　查台湾府系冲、烦、难沿海兼三要缺，孤悬海外、民番杂处，俗尚强横、人心浮动，近年又有中外交涉事件，为闽省第一烦重难治之区；非熟悉情形、通权达变之员，不足以资治理。臣等督同藩、臬二司复于闽省实缺知府中逐加遴选，非现居要缺、即人地未宜；或到闽未久，于此缺情形未能熟悉：皆未便迁就请补。惟于应升人员内拣选得准补泉州府厦防同知程起鹗，年四十四岁，浙江山阴县监生；遵筹饷例报捐布经历，指分福建补用，领照到省。丁父忧，回籍守制；服满来闽。于克复漳、龙城池出力案内保举，奉上谕：『免补本班，以通判留于福建遇缺即补。钦此』。赴京引见，领照回闽。又因筹饷及办理甘捐出力案内保举，奉上谕：『着俟补缺后，以同知用。钦此』。同治十三年，补授台湾府澎湖通判；光绪五年，补授泉州府厦防同知。该员精明深稳、心细才长，识力俱定；在闽年久，历署烦缺，措置裕如，交代清楚；而于海疆风土、人情尤为熟悉，非该员不能胜任。惟该员准补厦防同知尚未引见到任，与例稍有未符；第人地实在相需，何敢稍事拘泥。合无仰恳天恩，俯念海疆员缺紧要、治理需人，准以准补厦防同知程起鹗先行升署台湾府知府；如果限满堪以胜任，另请实授：俾海外要缺得人而理，实于吏冶，通商两有裨益。如蒙俞允，另行给咨并案送部引见。至该员系由候补同知、实缺澎湖通判请补厦防同知，今请升署台湾府知府，不积冉升，应免核计参罚。据福建藩、臬两司会详请奏前来。谨合词恭折具陈，伏乞皇太后、皇上圣鉴，敕部核覆施行！谨奏。 

　　军机大臣奉旨：『吏部该奏。钦此』。 

　　七月二十二日（公历八月十六日——礼拜二） 

　　闽抚新政 

　　新任福建巡抚岑宫保，于前月二十七日节抵粤垣。本月初二日，乘坐「琛航」船赴闽。初五日午刻，驶入罗星塔寄椗，闽省抚标左、右营官及首县彭明府皆预日驰往迎接，船政局各委员亦到船禀谒。未及时许，宫保已换坐小轮船晋省；谕知首县巡捕等：本日申时入城，初七月子时接篆。次日，即悬牌示：初八日，先见两司；初九、初十日，见道台、知府；十一、十二日，见知县；十三、四日，见同知；十五、六日，见通判。佐杂各官，另行订期接见。所有履历，先交巡捕房存送，以备考查云。十三日，「飞云」轮船开赴台湾，宫保派提督、副将、都、守数人、亲兵五十余名，谕令到台南后由陆路行至台北，一路察看山川险隘、风土人情及生熟番所处地势，详细回报等因。查台湾一府孤悬海外，年来生番屡次肇衅；当道虽筹办海防数年，尚未熨贴。令得岑宫保莅闽，从容部署，先树风声；行见畏德怀威，人皆向化也。 

　　七月二十三日（公历八月十七日——礼拜三） 

　　福州近闻 

　　〔福州西字报〕又云：新抚宪岑中丞到任以来，政尚严明，励精图治；见之者皆不寒而栗。谕知属下各员不必请见，有事自当传见。且极恶鸦片烟，福州地方乞丐之吸烟者甚多，今中丞令各予戒烟药，限以九十日戒净；逾限，即当重办。盖于此小试其端；故各属员有吸烟者见此示谕，靡不挢舌缩首。并闻欲传属下各官认真考试，以定去取；福省官场，咸怀鬼胎。又令凡途遇乞丐，见其年壮力强者，皆招之入伍，发往台湾当兵；其老病者，则发钱米以养之。莅政方新，诸事井井；经此一番整顿，闽地庶有豸乎！ 

　　闰七月初五日（公历八月二十九日——礼拜一） 

　　台地近闻 

　　现任台湾道、新授福建按察使张蓉轩廉该因劝办一事尚未妥洽，并有各经手事件须与院宪面商，故上月初一日乘坐「飞云」轮船内渡。初三日，抵省；适值新抚军岑宫保到任，随暂驻幨帷。十三日，返旆台南。并闻新台湾道刘观察到任，尚需时日；此次按试，仍归张观察于秋初定期开考云。 

　　闰七月十一日（公历九月初四日——礼拜日） 

　　制军阅边 

　　新任福建巡抚岑宫保，本诹吉于闰七月十三日赴台湾巡视；嗣悉何制军已先定期于初十日起程查阅各属营伍，故督、抚尚须互商，大约彼去则此留，未便同时出省也。 

　　闰七月十五日（公历九月初八日——礼拜四） 

　　逖听风声 

　　接昨日九点半钟台湾发来电信云：该处又发大风，此风或再向北而来；然则本埠各行栈如在低洼之处，所有堆积货物务宜妥为设法，先为预防云。 

　　拟开煤矿 

　　福州招商局于本年四月间订请英国开矿洋师名玛士者到闽，言定每月薪水银二百五十两，以二年为期，拟往台湾奎隆地方开采煤油、磺油等物。玛士现居马江日意格洋楼内，一俟各商领取札照、置备家伙、雇齐工匠，当即启行同往。闻须菊花开候，始能东渡云。 

　　闰七月十七日（公历九月初十日——礼拜六） 

　　风信续闻 

　　前报载台湾电信预防大风一节，兹于前日下午四点钟五十分厦门又来电音，言风势在厦门西南隅，察其去路，似往东北一带云。 

　　闽督何（璟）奏抚恤琉球遭风难民片（闰七月初八日京报） 

　　何璟等片： 

　　再，据署福防同知任时昕准台湾县移琉球遭风人西铭等四名由轮船护送晋省，当发馆驿安插。一面饬传通事译讯，据供：西铭是船主，志武是舵工，次良、次留都是水手；通船四人，俱系南山俯人。驾坐小海船一只，装载糖包，于二月初八日开往八重山售卖；忽遇暴风漂出大洋，十八日至台湾洋面，船被打破，片板无存。幸遇民船救护，带赴台湾县衙门；蒙给饭食、洋银，派拨兵役配塔轮船，护送来省。于五月十一日到驿安插，并无随身行李等情。由藩司陈士杰核详请奏前来。 

　　臣等查该难人西铭等航海遭风，情殊可悯！应于安插之日起，每人日给米一升、盐六厘；回国之日，各给行粮一个月，照例加赏物件折价给领，以广皇仁。所有各款银两，统于存公项下动支；事竣，造册报销。将来如何回国，另行察看办理。除咨部查照外，臣等谨附片具奏，伏乞圣鉴！谨奏。 

　　军机大臣奉旨：『知道了。钦此』。 

　　闰七月二十日（公历九月十三日——礼拜二） 

　　风潮坏茶 

　　厦门新闻纸言：前日风潮大作之时，台湾淡水地方水势盛涨，华人死者计三百人。茶叶业经装箱拟发往外洋者，多遭水浸，受潮损坏。淡水内地之茶树，被水漂没甚多；风潮之为厉甚矣。 

　　闰七月二十一日（公历九月十四日——礼拜三） 

　　风信余闻 

　　前报载有电音言台湾风信一节，迄今幸未延及本埠。然前日禅臣洋行之「镇江」轮船及招商局之「富有」轮船由南边来沪，均言十四、十五两日在厦门遇风颇为猛厉云。 

　　闰七月二十四日（公历九月十七日——礼拜六） 

　　发抄旨二道（闰七月初五日京报） 

　　岑毓英奏「接任闽抚篆务日期并谢恩」，奉旨：『知道了。钦此』。 

　　勒方锜奏「交卸闽抚篆务日期」，奉旨：『知道了。钦此』。 

　　闰七月二十五日（公历九月十八日——礼拜日） 

　　调授闽抚岑（毓英）奏恭报接印日期折（闰七月十三日京报） 

　　福建巡抚臣岑毓英跪奏：为恭报微臣抵闽接印日期，叩谢天恩；仰祈圣鉴事。 

　　窃臣于光绪七年四月二十五日钦奉谕旨调补福建巡抚，即赴新任办理台湾防务等因，钦此。当即恭折谢恩，专弁领赍北上，并将交印日期由驿奏明在案。臣于五月十七日自黔省起程，由广西、广东水路航海赴闽；兹于七月初五日行抵闽省。初六日，即准调任贵州抚臣勒方锜委福州府知府解煜、抚标中军参将庄镇藩将钦颁「巡抚关防」暨王命、旗牌、文卷等项赍送前来。臣恭设香案，望阙叩头，祗领任事讫。 

　　伏查福建为海滨重地，政务殷烦；举凡吏治、刑名、钱榖，皆系巡抚责成。加以渡台筹防，尤关紧要。如臣梼昧，惧勿克胜。惟有弹竭愚忱，随事会商将军臣穆图善、总督臣何璟督饬司道妥为筹办，仰答高厚鸿慈于万一。所有微臣抵闽接印日期及感激下忱，除恭疏具题外，谨缮折叩谢天恩，伏乞皇太后、皇上圣鉴！ 

　　再，臣经过广西、广东两省地方，雨旸时若，百姓乂安，堪以上慰宸廑；合并陈明。谨奏。 

　　军机大臣奉旨：『知道了。钦此』。 

　　九月初二日（公历十月二十四日——礼拜一） 

　　岱参将陈台湾事宜 

　　（上缺）……且所开处，仍任生番驻欤？不若勿开。抑令民番聚居欤？始终难保其无事，势必强民迁徙；是以安民者扰民。人情安土重迁，诚非易动。不见夫殷民有鱼鳌之忧，迁殷一役，数千百载下犹闻其咨嗟？今欲无故使民离乡土、弃田园，携老幼、载货物而置诸不测之地，何可得也！强民而民不从，犹可言也；设激成变乱，一波未息、一波复兴，然后以法绳之，是罔民也。总之，开山一役，毫无益而大有损。一误于沈总制轻信人言，不能慎其始；再误于王中丞多疑不决，不能正其中。迨至丁前抚宪，纵才智足以有为，然大错已成，亦不能善其后矣。为今之计，除城郭已具、人民已安之处不必深求外，余此大工、大役，莫善于即日奏停。诸凡仍前故制，勿遂前人之过，勿蹈覆车之辙。果能失之东隅、收之桑榆，则免开辟之劳、战征之苦，少糜国帑，巩固藩篱；民番相安、华洋无事，台湾幸甚，天下幸甚！必不得已，则有从权大兴数万之师，分道有直捣其巢穴，痛加挞伐；俾知王命之不可违，待其力竭势穷、胆寒心服，或留其余孽、或净其根株，为我欲为，一劳永逸。所谓威之使畏，然后可以使恩；制之有方，然后可以向化。驭番良法，如此其庶几乎！若仍前池泄泄沓沓，希冀侥幸；不惟示以怯懦，且养成其骄恣，徒劳罔功，窃谓非计！伏惟宪台鸿才矿世，必有上智奇谋、成竹在胸，自无不尽善尽美；诚非卑职所能窥测于万一。然而区区愚衷，不能自已；罔揣狂昧，拟陈事宜八条，聊以补夫涓埃，仰副宪台殷勤海疆之至意。管蠡之见，是否能合机宜？则非卑职所敢知。谨列条陈于后： 

　　一、选任良将，以专责成。兵者，国之大事也；所以卫民，所以戡乱。将兵者，将也；□得其人是弃其兵，又何卫民戡乱之有哉！故古之善将将者，遇有征伐，必先慎选其将之良者；任而专之，举无不当、功无不就。所谓良将，智、仁、敬、信、勇、严足备者是也。当今之世，未见其人；降格以求，则惟智、勇知兵者，庶足一当斯选。智则虑无不周，勇则果敢有为；虽曰如此，仍非易易。今之所称名将者，不惟分数形名、奇正虚实——兵之秘要，询之茫然；即使整齐队伍、操演弓刀——至浅至微，亦复不晓。类多贪鄙劣懦，干进夤缘；惟知名利是图，置军国于不问。一旦将兵，盗贼闻而笑之、士卒见而鄙之；安能使畏而服之乎！然而十室之邑，必有忠信；将帅纷纷，岂无智、勇之人！特未尝诚心求之耳。既已求之，见其勇易、知其智难；何则？勇发乎外，战野攻城，炮矢如雨；武夫犯难，不死必伤。岂有自士卒至将帅时阅数十年、身经百十仗而身无半创！何世多福将耶？然此犹为匹夫小勇也；徇义不惧、临难不苟，刚毅果断，是为真勇。智蕴于中，何由而识！是必举军机要务不决难明之处商询一二，纵能权变通达，不过众人所知，非智也；必也先知不惑，而识见绝人，斯可矣。诚得智、勇之将如此，任而专之，许其便宜从事，勿使掣肘于其间；久无成效，未之有也。现台湾已有南、中、北三统领，想必才胜其任；何又以镇、道为总统，事权不一，无所适从！夫兵事倾刻万变，督、抚大帅尚不便从中御之。而地方文武，未必各无所私，遥遥牵制；而欲责以成效，难矣。况未必皆智、勇知兵之良将哉！ 

　　一、续募土勇，以节糜费。招募壮丁，古今常有未闻一定其地、一定其人也。营中兵必须土著者，以其地方熟悉，深知情形；且有身家举保，不敢为非而免逃亡也。招勇之义，原补兵额之不足，非谓兵必不如人也。土著不多招之他方，非他方必胜于土著也。台之营兵，虽必皆由内地换班；亦因得台之初，人民死亡流散；无可应募。且恐新附之心难测，故暂时从权，遂成定例，牢不可破；非至当不易之举。观其额设一队之中，必有土著一名名□「招募」，以为乡导；即可尽知前人之用心苦、立法难，出于万不得已也。今诸将多外省人，专为一己之私起见，遇有招募，必曰招勇。楚人为楚、粤人为粤，无不怂恿于上宪之前曰：以台勇在台地戡台乱，必不尽心竭力，犹恐其易于叛己。否则曰：台勇庸懦，不若他方精强，糜饷无用。众口同声，□三至再，必听己而后巳，以遂其便于侵渔之计。被其甘言危词所愚者，亦不察情理之是否，竟信而从之。独不思台湾之入版图也，二百余年矣；深仁厚泽，凡食毛践土、安享乐利，孰非我大清之良民！土匪滋事，疑而虑之、置而不用，犹可言也；生番梗化以为民害，台人岂不有妻拏、物产而欲□卫其乡梓，奈何独不使其食粮效力，义切同仇也。况昔台属多事，皆以台之兵勇乡团平之，未尝一借客军于他省；且发逆数次窜扰江西、闽□□，台湾兵勇援剿之功居多，著名已久：岂独私言安在其勇必胜于兵、台必不如他方乎！现今已募之外省勇，姑勿庸该。此后遇有更换加增，请即□募士着，精强熟悉，速而且多；聚则为勇、散则为民，既免重洋隔省招募之苦，且无送归原籍糜费之烦。未识有当否也？ 

　　一、认真训练，以济实用。训练为将士极要之务，而积习等诸具文，相沿已久。近来练却有之，盖将士各有功名、性命，练技艺以保其身、练行阵备上司操演，攸关利害；不期然而然。「训」之一字，终未尝闻。然而云易亦难。其病在文人将兵，多以训为文告，深奥冗繁；兵士愚鲁者多，安能尽晓，训犹无训。武人训兵虽多出于口授，而病在粗略，则词不达意，且不自解；其所训者何？略则一、二番而罢，不得再闻矣。若以训为迂论常谈，不切于务则已；必欲训之，则当认真，不可虚应故事。训之之法，须于入伍之初，一一耳提面命，如父兄之勉其子弟、严师之督责生徒，谆谆诫谕、时时教诲，由渐以至久、由浅而之深，则未有不明之义理而或忘于心怀；故军法有三令五申也。但为论不可过高，不可间断；即闲谈俗语感发惩创，亦足以化其骄悍之心、启其忠义之志。训练既就，有勇知方，无不可用者矣。 

　　一、讲究战守，以□固强。将士莫不知战守，而不知所以为战守。战守如何？是宜讲究。今之将士曰战，非逞其血气之勇浪战，即因置之无所往不得已而战，纵使获胜，亦幸胜也；稍一挫折，轻则奔北，重则覆没。曰守，无非怠于攻击，以息肩为守；否则，亦系畏敌之强，不敢出头而守。幸其勿劫我营、勿挑我战，老师糜饷，名曰不败，实无所谓之败也。变患忽乘，束手坐视；昼战则曳兵而逃亡，夜守则弃营而践踏：是皆不明战守之道。夫战与守虽曰两歧，而其所以为法，则一也。故善战守者，战中寓守、守中寓战；运智为先，小心为主：所以能闻变不乱、在夜不惊也。然兵事顷刻万变，随时权变，因地制宜，亦难尽言；尤不可先传。惟有择其常见时闻、曾亲经其耳目者，每为讲究，多方指导。如我之阵宜如何列，而不畏其战；营如何安，方能固吾守？彼之营何处有隙，无益于其守；阵何处不齐，可以利吾战？习惯自然，久而愈熟；心有成见，胆亦自雄：斯则守无不胜矣。至于保隘把关、出奇设伏以及瞭导深哨、巡防围攻，其类虽多，总不外乎战守；为将者，贵能以身先之也。 

　　一、截留课税，以助饷糈。行军以食与用为先，则筹饷助糈，不可缓矣。台营额兵不计外，驻防各军将帅、士卒不下万人；赠赏、薪粮、衣、旗、锅、帐以及零星琐碎，年费数十万金。如此巨款，捐输于台，不可、亦不能；取给于内，不敷、亦不便。然则如之何？诚不若就地取材之为愈也。查台之盐饷、关税、正杂课款，年计数十万金；除在台每年例用率照旧章交销外，余项扫数截留，承办军需。纵有不敷，则为数无几；或筹于台、或请于内，尚易为力。以国帑办国事，即台项供台军；既可免往来解请之劳，复可节消耗资费之用：便于国、便于军、便于官、便于民，一举而数便，于事无所不便。惜惟不便于经胥，势必从中阻挠；即暂准行，久亦不遵也。除此诸费，别无可筹；非此为筹，别无良策。在阻挠者，不过曰此正供也，分毫不可挪移；此大事也，万万不可改易。不知事更有大于军务者乎？供更有正于军需者乎？何其不思之甚！然此仅属为万人筹助饷糈也，欲图大举，尚难措置妄该耳。 

　　一、酌增兵械，以济短长。械之于兵，犹虎之有爪牙也；无此不可以搏噬。兵无械是以予敌也。故兵必配械，制械必坚利；然后可以大有为。今之兵械，固无论其坚利与否，而犹有不当者，其故在拘而不变、约而不齐。夫古人制兵，其法甚备：长以卫短，短以救长，狭巷则接短兵、原野则施长技；互济互用、五兵五当，未有徒恃一门即操必胜者。试观江、楚诸军，多旗鎗、刀叉之类，以壮观瞻；闽、广兵勇，则有线鎗营、洋鎗营、大炮营，尽炮火矣，利于此未必利于彼、工于彼则不工于此。近闻兵勇与生番接仗，为所伤亡者甚多，而伤亡生番者甚少；虽皆由将领不察地理、不识兵情所致，而未始非由器械不适用所误。生番之兵械，约皆与我同，勿论；此外，更有竹箭、镖刀为最工。善其技者，伤人于百步之外；兵勇无甲，不能御。闽、广之士，且多裸体为战，取身便捷；则莫如用藤牌，御鎗炮虽不足、御镖箭则有余。但欲制镖箭，为物甚多；而独举藤牌者，以其势低气固，刀盾相兼、轻巧而坚，易进易退。且营伍中所常有，教习亦多；见之者不为异，学之者不为难。钩镰鎗，亦系深林茂草间要械；台之内山，尤所必需。二械为价亦甚廉，为用则甚巨；惜诸军皆忽而弃之。凡如此类，所缺尚多，不能一一该及；要在将兵者随时随地留意留心，酌量增添，以期济用也可。 

　　一、禁绝盐铁，以困生番。大军通剿，则生番无暇耕种，不便市易；趁此绝其器用、资粮甚易。盖深山出产甚少，纵有蓄积亦不多。无事时，全仗通事与熟番——即屯番不时货售图其重利，以济其缓急有无。兹欲禁绝，最宜严防，则莫过于盐与铁矣。盐不过令其不耐淡食，小病而已；尚无大损。铁之一物，为用甚多。有如刀铳、镖箭种种兵器暨锄犁、锅釜日用所需以及零星器件，无不赖乎铁。此二物，为内山之所无而必用者。其余虽不能一一杜绝，果能于盐、铁严禁紧防，立条重惩，勿使奸人少有接济；数月之间，或能尽绝，则必不能持久：亦困生番之一切要务也。此计为生番所不料，幸勿以略而忽之！ 

　　一、〔信〕明赏罚，以励功罪。赏有功、罚有罪，国之要典、军之常经也。赏以励其志，惩以警其心；不可不明且信矣。今也，不然。罪因亲而免，功为仇而除；罚或有时信，赏则多未明。是以赏罚为报怨酬恩之具，欲其令无不行、禁无不止，乌乎可！当赏而赏，不失为赏；当罚而罚，不失为罚：谓之「明」、谓之「信」。当赏而不赏，当罚而不罚；不当赏而赏，不当罚而罚：则谓之「不明」、「不信」。至于赏其所当罚、罚其所当赏，赏之不知恩、罚之不知畏，不惟难乎其为上，亦难乎其为下矣。微劳亦酬之，有大功，施不次之赏，□赏者愈思赏以立功；小过则宥之，有大罪行不测之诛，未罚者亦畏罚而远罪。为将帅者，果能不以恩怨为功罪赏明罚信于其下，为之士卒者而不畏威怀德以□效于其上，未之有也。况夫兵凶战危，存亡呼吸；要非高爵厚禄勉于前、严刑峻法绳于后，其孰乐与尽心竭力，置死生于不顾乎！由是观之，则赏罚为有志于报国安民、将兵殄寇者，尤当究心者焉。 

　　以上八条计划，目前一、二而已。盖由卑职武人，不学无术，短于文辞；纵心有所能明而言之维艰——尤难笔之于书，故不能周详至尽耳。 

　　该者，多有屯田一说。夫屯田，固古今来有敌国外患之相持，必因粮于人而欲久于用兵之极要首务。今生番在封域之中，服化仍吾赤子、梗化则灭此朝食；屯田何为！故兵闻拙速，未睹巧久也。时势有不同、人地有相异，安可一概而论！此不过泥读成书、罔知变法，见其利、不见其害，能为言而不能行；剽窃前人之唾余，自以为武、苴、颇、牧之良策；故卑职不敢赘及者也。 

　　除列条恭陈外，伏祈鉴察！须至条陈者。 

　　九月初八日（公历十月三十日——礼拜日） 

　　八月分教职单（八月二十六日京报） 

　　……训导，……福建永福，郑兰（台湾）。 

　　九月十四日（公历十一月初五日——礼拜六） 

　　劫饷案破获 

　　台北煤务局被劫饷银三千余金一案，已列前报。前月，上宪谕令煤局委员邓君、淡水县沈君、奎隆厅徐君三人分赔此款，以免追究；各人赔毕，作为了结。惟淡水县沈明府心有不甘，暗中购线拿获劫贼一名，严刑审讯，供系煤局工人因邓委员卸办在即，贿嘱工人三十名入局抢银，实抢得银千余元，捏报三千余金耳。得供后，立将工人等拘齐研讯，悉照前供。刻下水落石出，已由淡水县通禀各宪：各人可免处分。惟邓委员之事，未知如何过去也。俟有续信，再为录之。 

　　九月十五日（公历十一月初六日——礼拜日） 

　　恭录谕旨 

　　九月初六日，奉上谕：『彭玉麟先后陈奏「请开两江总督署缺』并「开巡阅江海差使」各一折，览奏，情词恳切，自应俯如所请，准开两江总督署缺。至该侍郎巡阅江海有年，不辞劳瘁；整顿水师，深资倚任。仍着照旧巡阅，毋许推诿。刘坤一，着即开缺；大学士左宗棠，着补授两江总督兼充办理通商事务大臣。刘坤一，着俟左宗棠到任后再行交卸，来京陛见。钦此』。 

　　闽抚回辕 

　　福建巡抚岑宫保于闰七月十六日渡台，已列前报。兹闻十八早，启行；十九日，抵台北。即由陆路前赴台南，沿途察看地方情形；于站上将勒索钱文之夫头戮于街市，又于半途杀抢犯一名、命犯一名。八月初二日，抵嘉义县，按站前行；至初七日，始抵郡垣。十三日，往凤山，阅炮台；事毕，仍由陆路回台北。八月二十五日，行至大甲溪；询悉彼地每逢春水涨发，辄阻行人。因两岸宽阔，山水迫促；一遇急流，其势莫遏：故行者无不望洋兴叹。宫保问明，即饬郡札县，每县派夫二千五百名，限十月内到齐，兴工筑建石桥及开河作路；着随员卓太守维芳承办。太守即内渡商办铁笼，以备装载石块，堵塞洪涛。拟用铁笼百个，筑桥其上，以济旅人。约计铁、石料银，共须二、三十万两云。本月初一日，「永保」轮船由台北内渡。缘台北自八月二十五日以后，连日风狂雨骤，山水陡发；房屋间有倒塌，泊船几濒于危。查「永保」系八月二十九展轮，初一日抵罗星塔；岑宫保之随从亲兵，已由此船先到。因是日天色不佳、风力过迅，宫保尚未下船；俟至初二早，风色略定，始谕「琛航」轮船启行。初三午后，即抵罗星塔。沿途风浪大作，海涛倒立；船上各人行李，均遭水渍。搭客等不能安坐，亦不敢成寐。闻宫保于午后由罗星塔登岸，入船政局各厂观览。因黎星使日前为其师黄觐庭太尊招去阅坟，在闽县属之洪山桥未回；是以宫保不获晤谈。旋即晋省，各文武官员随从人等皆乘舟衔尾而进；申刻，已俱回抚辕矣。 

　　九月十九日（公历十一月初十日——礼拜四） 

　　发抄旨一道（九月初七日京报） 

　　何璟奏「台湾道刘璈饬赴新任」，奉旨：『知道了。钦此』。 

　　九月二十三日（公历十一月十四日——礼拜一） 

　　发抄旨一道（九月十一日京报） 

　　岑毓英奏「臬司张梦元交卸台湾道篆、陛见起程北上日期」，奉旨：『知道了。钦此』。 

　　九月二十六日（公历十一月十七日——礼拜四） 

　　闽督何（璟）奏恭报出省校阅营伍日期折（九月十四日京报） 

　　闽浙总督臣何璟跪奏：为恭报出省校阅营伍日期，恭折仰祈圣鉴事。 

　　窃照光绪七年轮应查阅闽省营伍，钦奉谕旨派臣校阅；由部恭录咨行到闽。臣遵将省城应行□办紧要事件，督饬司道分别清理；原定闰七月初旬，亲赴上下游校阅各营、慎简军实，以仰副朝廷修明武备之至意。时值福建抚臣岑毓英亦定是月十三日渡台查勘全台形势，当念督、抚同时外出，省垣究觉空虚；且两署日行事件，均委藩司代拆代行，亦觉烦重。其时省垣及沿海地面同被飓风，是否成灾？尤须亟委勘办，以恤民艰：是以暂缓起程。兹据各府厅、县先后禀报遭风情形，田禾无甚损坏、粮价照常，闾阎均尚安谧；抚臣渡台查勘将□，约计八月中□尽□内渡。现臣定于八月初十日带印出省，先赴长、福、兴、泉及同安、厦门，由漳到汀、上抵邵武，折从建宁、延平回省，挨次校阅。□俟全闽阅竣，分别等第，恭折奏报。臣出省后，所有臣署日行事件，照章饬委福建藩司陈士杰代拆代行；遇有紧要公事暨题奏咨案件，仍包□递送行次，由臣自行核办，以昭慎重。其通商事件交涉中外，□系随到随办；现亦查照旧章，咨交福州将军会同巡抚督饬该局司道妥为办理，俾免稽延。 

　　所有微臣出省巡阅营伍日期，谨恭折具陈，伏乞皇太后、皇上圣鉴训示！谨奏。 

　　军机大臣奉旨：『知道了。钦此』。 

　　闽督何（璟）奏道员渡台片 

　　何璟片： 

　　再，新授福建台湾道刘璈，现于本月初六日来闽禀到。当以台湾地方紧要，抚番绥民、练兵筹饷，尤宜及时经理；即饬赴新任，以重职守。除檄饬并咨商督办福建船政事宜臣黎兆棠派拨轮船载令东渡外，谨附片陈明，伏乞圣鉴！ 

　　再，福建巡抚臣岑毓英在台未回，因未会衔；合并声明。谨奏。 

　　军机大臣奉旨：『知道了。钦此』。 

　　十月初一日（公历十一月二十二日——礼拜二） 

　　闽抚岑（毓英）奏新授道到台接印片（九月十九日京报） 

　　岑毓英片： 

　　再，臣正缮折间，新授台湾道刘璈到台蔼见，即日接篆视事。卸任台湾道新授福建臬司张梦元，俟将经手事件交代清楚，即遵旨入都陛见。谨附片具陈，伏乞圣鉴！谨奏军机大臣奉旨：『知道了。钦此』。 

　　闽督何（璟）等奏为台属夏季匪犯正法缘由片 

　　何璟等片： 

　　再，闽省光绪七年春季分台属拿获情重匪犯就地正法，业经臣何璟暨前抚臣勒方锜奏报在案。兹查光绪七年夏季分台湾府属，据彰化、嘉义二县先后拿获匪犯李艺、叶番仔、钱锺火、廖大篐怕、廖宗喜、张突头、游时俊、陈瑞、简将九名，或抢劫拒捕伤人、或伙抢拒杀事主，均属情罪重大，未便稽诛；禀由道、府委员会同讯明后就地正法，以昭炯戒。据升授福建按察使台湾道张梦元汇详请奏前来，臣等复核无异。除开单咨部查照外，谨合词附片陈明，伏乞圣鉴！谨奏。 

　　军机大臣奉旨：『刑部知道。钦此』。 

　　十月初二日（公历十一月二十三日——礼拜三） 

　　内渡遭风 

　　新授福建按察使张廉访，于八月二十七日由台湾乘「飞云」轮船内渡；未及澎湖，因风折回。九月初一日，再由台湾展轮；至澎湖而风仍未息，避留两日。初四日，始达厦门。初五日，由厦门启行；甫出口而风又作，旋即折回厦门避泊。迨初九日，扬帆直驶。初十日，始抵马江，入船局谒见黎星使。十一日，即晋省禀到。夫台湾之距福州，水程不过两日夜耳。而风信不顺，遂延宕旬余，始获内渡；亦可知舟行之期殊难逆计，涉大川者其慎之！ 

　　旧船试行 

　　福州船局修理「万年清」旧船及斥去郑、邓二管驾，均经列报；现已改派张弁为管驾官。上月初十日，「飞云」轮船抵工；连日招募水手人等，尚未全备。岑宫保欲商派「万年清」载兵赴台，故托黎星使饬「飞云」管驾暂借水手过船，以资遣用；于十五日九点钟，展轮试洋，由马江驶至馆头而返。四点钟，仍回工销差。闻此船铁板加多，未免笨重；故驶行甚觉迟慢云。 

　　十月十三日（公历十二月初四日——礼拜日） 

　　赶造铁笼 

　　福州船局以快船铁料尚未购到，各厂工程尚松；惟拉铁厂与水缸厂督造台湾铁桥之铁笼百个，刻下日夕赶工，几无暇晷。因岑宫保已派委员由香港购到铁料，期于本月内造完，解往台湾兴筑。并闻台湾城垣，亦该将修缮也。 

　　十月二十六日（公历十二月十七日——礼拜六） 

　　闽督何（璟）奏台湾府属风灾查抚情形片（十月十二日京报） 

　　何璟等片： 

　　再，本年六月十九、二十等日台湾、台北两府属因被扬风大雨，致凤山县之大乌山地方□水陡涨，淹毙番民十余口；又淡水、新竹两县海边，草寮民房间有吹倒。其外洋内港商、渔船只及沪尾营兵船，均被激坏；水手人等亦有淹毙。又宜兰县苏澳营房倒坏四处，沿海哨勇住屋概被吹塌。又基隆厅海口，草寮民房亦被吹倒十余间。以上各厅、县，皆幸田禾无碍，经各该地方官分别抚恤在案。讵□□月初一日起、至初三日止，复遭扬风大雨，较前次尤为猛烈。台湾县之安平地方，民居、营房俱有例塌；旗后中洲冲开河港一道，击坏民船三号，人口无伤。凤山、嘉义、彰化、恒春各县，民房皆有倒塌；惟凤山一县，有压毙淹〔毙〕民人数丁口。各口船只，均有冲击飘沈。又北路淡水、新竹、宜兰三县，民房皆有□塌，人口间有伤毙。庙宇、考棚、书院、衙署，亦有损坏。幸各该县早稻俱已登场、晚禾甫经栽种，尚无妨碍。惟澎湖不宜播种禾麦，全望花生、地瓜成熟，藉资口食；兹因猝遭烈风狂雨，藤叶根株俱多霉烂，有碍收成。此外，后山花莲港暨吴全城等处，于五月二十三日地震数次，震倒营房暨军装局营墙，业经分别修整；尚无倒塌民房、压伤人口。据藩、臬两司暨台湾道、府、营、县具报前来。 

　　伏查台湾各县迭遭扬风大雨，民房倒塌甚多，人口亦有伤毙；至澎湖地方，五谷不生，惟种花生、地瓜藉以餬口，今被风雨飘摇，根叶霉烂，百姓更形困苦。臣毓英到台查明情形，即饬台湾道、府筹买粮米，由轮船运往赈济。其各属被灾处所，亦饬地方官妥为抚恤。各处倒塌各项工程，应如何修理？冲开港道，应否填复？亦饬分别查办，务使民番得安耕凿，仰副朝廷轸念海隅、子惠元元之至意。 

　　所有台湾、台北两府属因被扬风大雨查勘抚恤情形，臣等谨附片陈明，伏乞圣鉴训示！谨奏。 

　　军机大臣奉旨：『览奏，台湾等处被灾情形，殊堪轸念！着即饬属妥筹抚恤，俾免失所。余依该。钦此』 

　　十一月初一日（公历十二月二十一日——礼拜三） 

　　禀求署缺 

　　台北擢胜营之右营总带官傅玉臣副戎（德柯），于夏间已向孙军门请假卸办；现因艋舺参将缺出，故于十月初内渡，禀恳黎星便转求署理斯缺，以便代船局釆办木料。查台北木料价值最贱，惟苦于釆伐无人，如傅副戎藉兵力以开山，殊觉公私两便矣。 

　　十一月十二日（公历正月初一日——礼拜日） 

　　福州近闻 

　　福州西字报言：闽浙总督何小宋制军，定于月之初八日操演营伍。又言：闽县邑尊彭明府近已卸事，代者为缪明府介亨云。又言：福州船政局向有教机器之学堂，刻下闻已停止；其学堂中之教习西人，已束装回国矣。其所以停止之故，则闻系中国欲裁节此项糜费故也。 

　　发抄旨一道（十月二十日京报） 

　　岑毓英奏「彰化县大甲溪地方开河筑堤」，奉旨：『知道了。钦此』。 

　　十一月十三日（公历正月初二日——礼拜一） 

　　台湾道刘（璈）奏恭报到任日期折（十月二十三日京报） 

　　二品顶戴按察使衔福建台湾道臣刘璈跪奏：为恭报微臣到任日期，叩谢天恩；仰祈圣鉴事。 

　　窃臣于光绪七年四月初八日，奉旨补授台湾道缺；荷圣恩之高厚，实感激以难名。陛辞后，于六月出京，八月抵闽；奉督臣何璟饬知赴任，遵即东渡。抵台，谒见抚臣岑毓英，禀承一切。于初十日准升任按察使张梦元将印信、关防、文卷移交前来，当即恭设香案，望阙叩头，祗领任事。 

　　伏念臣楚南下士，才识庸愚；前此效力行间，蒙恩简授浙江台州府缺，嗣于甘肃署理兰州道篆。军民分理，未报涓埃；兹复渥承恩命擢任。台、澎吏治海防，均关紧要；如臣梼昧，深惧弗胜。惟有矢慎矢勤，实事求是；并随时禀明督、抚臣认真办理，以冀仰答鸿慈于万一。 

　　所有微臣到任日期及感激下忱，理合叩谢天恩，伏乞皇太后、皇上圣鉴训示！谨奏。 

　　军机大臣奉旨：『知道了。钦此』。 

　　十一月十四日（公历正月初三日——礼拜二） 

　　闽抚岑（毓英）奏开筑大甲溪缘由片（十月二十四日京报） 

　　岑毓英片： 

　　再，彰化、新竹两县交界之大甲溪，地当冲要。每遇春、夏之交，溪水汜滥异常，田地多被冲没；行人遭溺毙者，亦复不少：久为地方之患。臣此次渡台，据沿途官绅面禀前情。嗣行抵大甲，当即缘溪踏勘。查此溪离海不远，两旁皆山。宽有六百二十余丈，既不能建桥；而盈涸无定，又不能行舟。再三审度，惟有开挖河道，即以溪中乱石，用篾笼间杂铁笼，装筑长堤，形如八字；将各股溪水束归河中，流入于海；即可用舟过渡，不致为害；仍另开堰沟，以溉田亩；并将两岸荒地招佃开垦，于民生实有裨益。至河堤须筑三、四丈宽，中间杂种竹木；数年后，根深蒂固，可期坚久。询诸官绅耆老，佥以为然。并据该绅等面禀：情愿于冬季农隙之时，捐助夫役，听候分派。所需篾笼、铁笼等物，即由台湾、台北两府旧存海防经费开支。现饬印、委各员分投采办，俟仲冬臣复行渡台，顺便亲督开筑，并派附近防军协力相筑，以期克日蒇事。臣谨附片具陈，伏乞圣鉴训示！谨奏。 

　　军机大臣奉旨：『知道了。钦此』。 

　　十一月十七日（公历正月初六日——礼拜五） 

　　闽督何（璟）奏请颁赐匾额片（十月二十五日京报） 

　　何璟等片： 

　　再，臣渡台时，据淡水、基隆等处绅耆禀称：『台湾各属均建有天后神庙，每遇风雨为灾，虔诚祈祷，辄着灵应。本年六月十九日暨闰七月初一、二、三等日，台湾沿海地方迭遭飓风狂雨，势甚危急；绅耆等偕同地方官祷于天后神庙，幸蒙神□显应，风雨顿止。海滨居民田庐，不致大有伤损。禀恳奏请颁赐匾额，以答神庥』等情；并据该府、县禀同前由。臣等查庙祀正神，能御灾捍患、有功德于民者，例得请颁匾额。今台湾各属天后神庙祈祷辄应，功德在民。合无仰恳皇恩颁赐匾额一方，敬谨刊刻，分送悬挂，以昭崇报。谨附片具陈，伏乞圣鉴训示！谨奏。 

　　奉旨已录。 

　　十一月十八日（公历正月初七日——礼拜六） 

　　琉臣殉义 

　　东瀛西字报言：有琉球遣臣两员前往中国京都，一则自刎而死、一则绝食而死。大约因日本夷灭琉球一节，故为此举，更甚于秦庭之哭矣。刻下中国即以华礼优给葬埋，深为敬礼。中国之重视此琉球人，殆以两人为国效死，忠烈可嘉！□欲令日本交还琉球之意。此时中国日见强盛，日本水师尚未精美，恐不足与中国抗衡也。该报所言如此；然中国则未闻有琉球人在京都殉义之信，未知确否。姑照录之。 

　　十一月二十三日（公历正月十二日——礼拜四） 

　　京都邮信 

　　北京西友来信，言琉球既灭之后，去年曾有琉臣至总理衙门求请中国代为设法。今年又闻有琉球二臣至天津，求请李伯相代筹；抵津后，琉臣中已有一人身故矣。…… 

　　十一月二十五日（公历正月十四日——礼拜六） 

　　论琉臣殉义 

　　客有问于余者曰：『琉球遗臣殉义之事，果有之乎』？ 

　　余曰：『此事系由日本报中译出。前者曾闻有琉球遗臣至中国求援之说，而未闻其以身为殉；今日本报既有此信，言一则自刎而死、一则绝食而死；言之凿凿，想非无稽之谈。故本馆译而登之耳』。 

　　客曰：『子以为琉臣之死，义乎』？ 

　　余曰：『乌得不义！琉球蕞尔之国，其臣虽有忠君爱国之心，而苦于力有未逮；目睹强邻之肆行殄灭，至于夷为郡县。斯时欲背城借一以固守疆土，则素无兵力之可恃；欲随波逐流，缄口结舌听其社稷邱墟、宗佑颠覆，则又不忍坐视。不得已，而出此控于大邦之计；其□已可悯矣！「旄邱」之诗曰：「何其处也？必有与也；何其久也？必有以也」。彼黎侯之失国，其臣尚有不胜望幸之意；而况琉球传国久远，一旦而遭覆绝，谁非臣子、谁无忠爱，有不奋发而起以求绝而复续、亡而复存之策者乎！求之不得，而出于一死。彼其意，固欲得当以报国王；而值大邦之不暇，又不敢怨人谋之不忠，惟有一死以谢国王而已。奈何犹以为非义也』！ 

　　客曰：『琉球被灭之时，琉臣中亦随风而靡，绝不闻有致命以殉社稷者。今兹二人至此时而始死，不亦晚乎』？ 

　　余曰：『是又不然。琉球之为国，其政教向未振兴；其所以绵延以至于今者，第以地瘠民贫，无人觊觎。且世世服属中国，又不敢开罪于邻封；故苟延以至于今。及今而辟地开疆之辈，以为得此犹胜于石田，遂狡焉而逞志；尔时琉王且无如之何。如但以殉国为义，而国存与存、国亡与亡而究何补于国！故留此身以有待。直至揆时度势，实属无可如何而后出于一死，岂晚也哉』！ 

　　客又曰：『琉臣既有殉义之人——如此二人者，其必具忠爱之念、怀奋兴之志；度其生平，亦必抱负不凡者。顾何以琉球未遭覆灭之时，绝无思患预防之计，辅其国君整顿国政，使之有蒸蒸日上之势，庶几强邻有所畏忌而不敢肆？不此之务而徒怀此忠君爱国之意，以一死谢责；抑何见之小耶』！ 

　　余曰：『孔子之论管仲也，曰：「岂若匹夫匹妇之为！谅哉，自经于沟渎而莫之知也」。管仲不能一死，而孔子犹谅之；并以管仲前所事之子纠实非可与图成之人，故管仲不必为之死。若琉球之为国，本属政教不兴，国王又复不闻有勃然奋兴之举；该二臣即怀振兴之志，亦虑不能藉手。而况地方狭隘，僻处偏隅；一有变更，益足以招强邻之衅。转不若因陋就简，人或不动席卷之心夫！是以不敢有所作为。而孰知狡焉思逞者，乃终不肯释然也！至此而琉臣之意悔与忧并、愤与恨俱，急欲图报复之举而卒不得；斯时而不死，则平时素餐负国之罪，益不可以挽回。此自刎者所以不惜丧元、绝食者所以深惭负腹也。呜呼！琉球有此二人，琉球虽亡而不亡矣！子乃犹不释于怀耶？春秋战国之时，势与今日本属悬殊，而情形颇觉相似。琉球之在春秋，则莒、小邾、共、滕而已。昔宋王偃患其国小不振，奋然而兴，而恃其力、不布其德，灭滕、败齐魏之兵，专以夷灭为威、以杀戮为强；其后卒遭众怒，而爝火之明一焰即灭。琉球虽不幸而遭夷灭之惨，而海内之士皆莫不同声叹惜，诚如其冤也。今复有此遗臣效包胥秦庭之哭，而继之以死；吾知泪尽成红、血将流碧，即求诸古今载籍之中，当亦无与相埒！虽宋之李若水、明之金黄诸臣，皆不得专美于前矣。设或有鉴其孤忠，□为之竭力谋复，则琉球可以亡而复存；或有鉴其血诚，而恻然动念还以故土，则琉球亦可绝而复续。即不然，琉球宗社终无复祀之时、琉球民人迄无故君之返，而此二臣者，其忠心义气足以照耀古今、震烁史乘。后人修琉球纪传，必将秉笔大书曰：「琉球亡后某年某月某日，其遗臣某某死之」；是亦足以千古矣，又孰敢该其后也哉』！ 

　　客唯唯而退。 

　　闽省近闻 

　　闽抚岑宫保由贵州调去之兵，陆续渡台；已列前报。继知驻扎马尾者，尚有千名。前月二十八日，何军门秀林部下所辖五百名，已派船局「扬武」轮船载往台北，驻扎鸡笼防守。至去冬所募楚军四营，宫保已饬孙军门遣散，即将此饷银移给黔军；大有除旧更新之象云。又闻本月初八日辰刻，宫保往马尾船政局勘视所造之铁笼，即由「永保」船装载十四个运台。宫保是日未刻，登船渡台。先于船上祭告天后、江神，申刻开行。因东北风迅利，是夕泊于馆头。连日阴霾寒冻，恐起飓风；待至十三日天色稍霁，乃敢出口。此次随行黔军，只带百名。时蔡军门所带黔军一营，暂驻马尾；望后，附轮东渡也。又闻宫保此次渡台，系督饬赶造大甲溪两岸沿□，防来春水涨云。 

　　闽督何（璟）奏参革局员审办片（十一月初四日京报） 

　　何璟等片： 

　　再，据署台北府知府陈星聚禀称：『前管八斗煤局委员补用同知邓秉钧呈报煤局工本银两被劫一案，经署淡水县知县顾镕会营先后获犯杨来、陈炎及家丁王贵、局差陈玉、邵禄、邵家声到案，讯有该局司事即同知邓秉钧之弟试用从九品邓秉铨雇令假装劫抢情形，请示办理』。当经臣批饬将邓秉铨及各犯提省审办，并饬同知邓秉钧旋省候质。并据藩、臬两司转据福州府知府解煜详：『遵提研鞫，据局差陈玉供称：「本年五月二十八日，该局司事邓秉铨与家丁王贵因亏空公项，适有工本解局，随嘱该局差雇倩杨来、陈炎于是夜四更时分假装抢劫情形，在外喊抢；并令邵禄、邵家声先将门窗撬破、银桶四个毁坏，并在局内放鎗喊贼助势」等语。质之杨来、邵禄、邵家声，供亦相同。惟陈炎与家丁王贵狡供不认；而司事邓秉铨等亲供，亦恃符饰辩。详请将试用同知邓秉钧、试用从九邓秉铨先行奏咨革职，以便审办』等语前来。 

　　臣等查此案该局司事邓秉铨亏空公项，辄敢嘱雇陈炎等假装抢劫情形、侵吞工本，已有陈玉、杨来等供词可据；实属罪不可逭。至于试用同知邓秉钧，于工本重款并不亲解工所，传各工匠当同散给；竟敢派人解交伊弟邓秉铨收管，更难保无串同舞弊情事。似此贪诈之员，未便姑容。相应请旨将试用同知邓秉钧、试用从九邓秉铨一并先行革职，以便严刑按例审办，而儆官邪。 

　　除咨部查照外，臣等谨附片陈明，伏乞圣鉴训示！谨奏。 

　　军机大臣奉旨：『着照所请。该部知道。钦此』。 

　　十一月二十九日（公历正月十八日——礼拜三） 

　　煤矿兴旺 

　　台湾鸡笼山煤矿，为中国矿务之大宗。统计公历一千八百八十一年内所□出煤斤，共有五万四千墩。查一千八百八十年□□煤四万一千墩，多至一万三千墩：是亦可见该处矿务之兴旺矣。□下该处地方，亦极热闹。去年外国轮船、帆船之至该处装煤者，计有六十六艘；而兵船尚不在此数。刻下尚有八船在彼等候装煤；想今年该矿必较去年更胜，是可为中国贺也（说见香港西字报）。 

　　十二月十二日（公历正月三十一日——礼拜二） 

　　福州琐闻 

　　闽抚岑宫保由黔调到之兵，陆续赴台；迭列前报。兹闻驻扎马尾之一营系蔡军门标统带，亦于上月二十日由「扬武」轮船载赴台北。其铁笼，已派「探航」轮船装运，赶赴大甲溪候用矣。 

　　去冬改修「万年清」轮船，至今秋告竣。兹闻九月杪，「万年清」船载兵赴台；十一月杪，始由台回工。因船尾车旁之铜车叶未经修理，致开行时水入船舱约有四、五尺。回工后，即上槽勘视；现已估工再修，方能稳载。查此船修理将及一年，约计工料在十万元之谱；今则仍须重修，所费诚属不赀也。 

　　十二月十三日（公历二月初一日——礼拜三） 

　　县丞拐妇 

　　闽有候补贰尹某（姑隐其姓氏），生平好持斋礼佛，入庙拈香。去年于厦门某寺遇一孀妇，台湾人，年约三旬；其妹约十八、九岁。挈二婢，肥瘦各一。妇与妹及婢亦好茹素诵经，家道颇裕。某既得妇欢，约携赀远遁；兼挈其妹、婢同去，妹与婢亦乐从之。前月，由厦门搭轮船出口，拟赴外洋；为海关验得行李甚都、女眷并丽，询妇履历，妇颇愧涩，形迹可疑；被关上扣留，不准出口。某见事有破绽，立即飞逃，已如黄鹤翔空，不知踪□。现经妇之伯氏控追，禀内叙窃洋万余元，金银饰器、衣物约万元，请厦门道转禀上台追缉；自督、抚以下各署，备文存案。惟该妇等不认某拐带，其中岂有别情耶！ 

　　轮船失修 

　　福州船政局之「扬武」轮船式样之妙、工料之固，为局中各船之冠。往年常有差使，时加修葺，愈觉□观。近因管驾者但求安逸，每月坐获薪水、公费银六百余金，终年停泊罗星塔江中。船上人等概事游戏，无暇察看船中器机及船底木料有无损坏；至车房家伙，更不及查看。近闻奉宪饬展轮赴台，船上人等心皆危惧。因船底之木已有松损，而水缸、火炉又多罅裂，临时始见各要害，深悔平时疏忽；欲请修而不敢动禀、欲掩饰而无可措词，转辗□□请能言者乘便进词，以图卸过而已。但造此「扬武」兵船计费银六、七十万两，加以每年养船经费亦糜四、五万金；自成船以来，所费约及百万。兹乃任其停泊损坏而悉付罔闻，能不代为可惜乎！ 

　　发抄旨一道（十一月二十二日京报） 

　　何璟等奏「查明台湾阵亡病故各员请恤」，奉旨：『唐得胜等，均着照所请，交部照例该恤。单并发。钦此』。 

　　十二月十四日（公历二月初二日——礼拜四） 

　　发抄旨一道（十一月二十三日京报） 

　　岑毓英奏「抚恤台澎遭风难民」，奉旨：『知道了。即着该督、抚督饬地方官妥为赈济，毋任失所。钦此』。 

　　十二月十九日（公历二月初七日——礼拜二） 

　　建桥待料 

　　闽抚岑宫保于前月赴台赶造大甲溪桥，已列前报。兹闻由船政局代制之铁笼，建方横、直一丈；每次轮船渡台，只能载十余个。到奎隆后，无船接运；须拆开铁条、铁槽，以民船陆续载赴大甲溪边，颇觉费事。宫保屡催卓太守、毕司马两委员赶解铁笼，限年内即须清楚；而船政局已定期腊月十一日停工、新正二十一日开工，则铁笼未造者亦从此歇手矣。宫保竭蹶以图，不遑朝夕；而诸事尚多掣肘，不识将来能否告成！故委员之急公者，无不共筹创始之规焉。 

　　十二月二十一日（公历二月初九日——礼拜四） 

　　侯相接篆 

　　左侯相自长沙启节，闻年内总可抵任；此已列报。兹阅「字林报」称：侯相已于十八日节抵金陵，业经接篆任事矣。 

　　十二月二十二日（公历二月初十日——礼拜五） 

　　琉臣琐尾 

　　东瀛日报称：琉球有遗臣两员于京都殉义，曾照译于前月十八日报中。兹本馆接天津来信，知此两臣一系世子、一系郡□。琉球灭后，到津作秦庭之哭；即去年报登寓居河北大王庙者也。住津两年，于事无济；家亡国破，时切隐忧。连月欲进不能、欲归不得，徘徊歧路，狼狈殊深！世子系承统继绪之人，焦思尤甚；早已染病，日甚一日，几不能瘳。升任津海关道郑玉轩京卿在任时，彼所有旅费，均由关道供给；仰人鼻息，事已难堪。迨京卿奉命出洋，此二臣更贫病交逼；然而一线尚延，并未双殉国难也。闻于冻河前，业已去津矣。 

　　闽浙督何（璟）等奏拣员请补海外同知员缺折（十二月初一日京报） 

　　闽浙总督臣何璟、福建巡抚臣岑毓英跪奏：为海外同知员缺紧要，拣员请补以资治理；恭折仰祈圣鉴事。 

　　窃照光绪七年八月二十一日准吏部咨覆：『候补知府准补台湾府中路同知陈星聚，准其补授台北府知府。坐闰七月十九日』等因。按闽省照限八十日减半计算，扣至本年八月二十九日作为开缺日期，应归八月份截缺。所遗中路同知系海外要缺，例应在外拣员调补。惟该同知分驻中路抚驭民番、稽查海口，非精明干练之员，弗克胜任。臣等督同藩、臬两司遵于内地现任同知内逐加遴选，非现居要缺、即人地未宜，实无堪调之员。至应升人员，一时亦乏其选。兹查有记名分发候补同知邹渐鸿，年五十六岁，广博罗县人；由附生，应咸丰辛酉补行戊午正科本省乡试，中式举人。同治四年，遵例报捐内阁中书，分发行走。同治八年，补授实缺。九年，遵例捐免历俸，奉旨记名以同知用。光绪二年，加捐分发，指省福建，归候补班补用；领照来闽。是年十二月初十日，到省。会查该员邹渐鸿年力强健、处事精详，以之补授福建台湾府中路巡抚同知，洵堪胜任。惟调缺请补，与例稍有未符；第人地相需。且该员系记名分发人员，例准先尽请补。合无仰恳天恩，俯念海外员缺紧要，准以记名候补同知邹渐鸿补授台湾府中路同知，俾要缺治理得人，实于地方有裨。如蒙俞允，该员系记名候补同知，衔缺相当；毋庸送部引见，并免核计参罚。据福建藩、臬两司会详前来。臣等谨合词恭折具陈，伏乞皇太后、皇上圣鉴，敕部该覆施行！谨奏。 

　　军机大臣奉旨：『吏部该奏。钦此』。 

　　十二月二十三日（公历二月十一日——礼拜六） 

　　接篆续闻 

　　前阅西字报称：左侯相已于十八日接两江督篆；当经照译在报。兹本馆接江宁来信，知侯相于十六日由汉口开轮南下，并须阅沿江炮台；大约日内方可抵宁，二十四日接篆也。 

　　十二月二十四日（公历二月十二日——礼拜日） 

　　温郡前情 

　　温州来信云：今冬市面异常清淡，兼之雨多晴少，各业更见萧条。惟榖一项，富户囤积如山，穷民无处告籴；再加贩运赈饥，致米价朝腾夕涨。幸台湾粮食云集，赈务稍松；连日之间，镇江、四川各处米船以台湾不能畅销，均连樯而退。至温郡兼有裕大、复大等行购买榖米，照价零粜每斗计大钱二百五十文，外加一升贴斗；似此折算，每斗仅二百二十余文。故花柳塘一带，两行门前提筐携盒而来者，实为拥挤。噫！使无此米接济，穷民其犹可谋生乎！ 

　　十二月二十五日（公历二月十三日——礼拜一） 

　　闽抚岑（毓英）奏提督丁忧请赏假回籍片（十二月初四日京报） 

　　岑毓英片： 

　　再，据分统黔军驻防台北记名提督吴永安呈称：接到家信，痛悉伊母黄氏于本年八月初七日在籍病故；请委员接统防军，俾得奔丧守制等情。臣查近年带兵提督——如浙江提督黄少春于上年十一月在任丁忧，奉旨改为署理；又湖南统领防军之记名提督苏元春于本年五月在营丁忧，经前湖南抚臣李明墀奏请赏假回籍治丧后仍回防营，仰邀俞允：皆以防务方殷，不能不令其移孝作忠也。今台湾防守事宜，在在需员整顿；该员吴永安谋勇兼优、驭兵有术，且年力强壮、能耐海上风涛，实为提镇中不可多得之员。合无仰恳天恩，赏给记名提督吴永安假期四个月，饬其回籍料理丧葬事毕，仍驰回台北防□，以重防务。除将该员所带黔军饬记名提督蔡标暂行兼统外，是否有当？谨附片具陈，伏乞圣鉴训示！谨奏。 

　　军机大臣奉旨：『着照所请。兵部知道。钦此』。 

　　闽抚岑（毓英）奏设法赈济澎湖饥民片 

　　岑毓英片： 

　　再，台湾府属之澎湖地方前遭飓风，百姓所种之花生、地瓜，根叶霉烂，餬口无资。前经臣饬升任台湾道臬司张梦元筹拨粮米，运往赈济；附片奏明在案。嗣臣旋至基隆据澎湖绅士禀诉被灾情形，复批饬新任台湾道刘璈筹款采买杂粮，解往接济。 

　　嗣据该道禀称：『张梦元任内，已将义仓存榖提出二千石碾米运澎散赈。现又由台局货厘项下提银五千两，委试用通判李嘉棠带往浙江温州府采买暮蓣、小米等项，运回澎湖添资赈济。惟查澎湖各岛饥民共有八万余千丁口，前项杂粮恐不敷分散；请宽为筹备』等情。又据臬司张梦元面称：『由台湾交卸旋省，道经澎湖，目睹各岛饥民甚重。该饥民等纷纷哭诉，深堪悯恻！臣查澎湖地土瘠薄，户鲜盖藏；此次被灾较重，饥民竟有八万余千之多，嗷嗷待哺。亟应设法赈济，以免失所流离。时督臣何璟巡阅营伍，尚未旋省；臣与司道商筹，由省城增广仓义榖项下提陈榖二万石碾米，陆续装轮船运往澎湖，并饬台湾道遴委妥员前往会同澎湖通判鲍复康确查各岛饥民实有若干，分别等第妥为散给，以仰副圣主子惠元元之至意。至动拨仓榖，仍筹款买补还仓，除陈易新；亦属两便。谨附片具陈，伏乞圣鉴训示！谨奏。 

　　军机大臣奉旨：『知道了。即着督饬该地方官妥为赈济，毋任失所。钦此』。  
清季申报台湾纪事辑录十一

　　光绪八年（壬午） 

　　澎湖风灾 

　　闽抚岑（毓英）奏为查明覆奏折（十二月初十日京报） 

　　闽抚岑（毓英）奏恭报渡台日期片 

　　闽抚岑（毓英）奏武员送部引见片（十二月十一日京报） 

　　闽抚驻工 

　　压坏船槽 

　　查问兵额 

　　华官照会 

　　本馆电音 

　　论台湾拐案 

　　办赈中饱 

　　运米灾区 

　　考官咨文 

　　台瘴害人 

　　雇匠□城 

　　台疆传述 

　　东瀛杂录 

　　修船动工 

　　中国轮船名 

　　水土不服 

　　福州官报 

　　本馆电音 

　　风狂舟覆 

　　琉事该妥 

　　台澎近事 

　　台湾地动 

　　赏假调理 

　　谕旨恭录 

　　台事汇录 

　　闽事琐闻 

　　东报杂录 

　　福州近事 

　　闽省官报 

　　琉球近闻 

　　本馆电音 

　　创立学堂 

　　台事杂录 

　　帆船遭风 

　　风灾续述 

　　福州近闻 

　　赴粤修船 

　　闽省琐闻 

　　闽抚过淮 

　　译录东报 

　　释问 

　　船局琐闻 

　　筹捐助赈 

　　闰省琐闻 

　　壬午科福建乡试题名录（节取） 

　　不祀忽诸 

　　福州杂事（二则） 

　　船局琐闻（一则） 

　　台湾近信 

　　闽省多疫 

　　福州近事（一则） 

　　连日地震 

　　闽抚渡台 

　　纪念碑 

　　照译日本时事新闻 

　　正月初八日（公历二月二十五日——即礼拜六） 

　　澎湖风灾 

　　福建台湾府属之澎湖，于去年八、九月间迭遭风灾，为从来所未经见。缘飓风□播，海水□扬；愈激愈高，咸水竟变为碱雨。连续碱雨数日，禾稻皆槁、草木尽雕；杂粮如番暮、芋、菱之类，□同□枯萎。闽省督、抚闻信，即饬□□□妥□赈济；先由福州运米及番薯等项以赈人，复由台湾运草株、木叶、瓜藤等项以赈牛畜——因春□在即，非牛无以兴东作之工也。至于一切食物，尽归乌有；亦须由台湾陆续运去以资日用。是以「济安」、「万年清」两船，迭次由福州往返澎湖。大宪之痌瘝在抱，于斯见矣。近有自台湾来者谓：去冬澎湖人之富者、贵者、壮者、健者，多避灾于台郡；其留居澎湖不去者，大半是贫苦老弱者。然则筹赈者尚其早为之，所以急拯穷黎哉！ 

　　闽抚岑（毓英）奏为查明覆奏折（十二月初十日京报） 

　　福建巡抚臣岑毓英跪奏：为查覆台澎各营裁兵案内余剩兵榖每石□□籴银六钱，并请将榖价银两仍留作台防善后经费；恭折仰祈圣鉴事。 

　　窃照准户部咨该覆前督臣李鹤年奏「福建台澎各营裁兵案内余剩兵榖变价」一案，以此项裁剩兵米榖石，或应碾放现时留台兵勇口粮、或应照该就地变价备充经费，并在台地榖价是否每石祗可折银六钱之处？逐□查明专案奏报，以凭核办。若查系必须变价，其所有榖价银两自同治八年起每年除拨给台澎各营不敷俸饷银一千八百八十九两九钱八分二厘四毫外、又同治十一年起每年扣除拨给台澎各营公费银五千八百十七两外，截至本年底止，每年各余银若干两？统共余银若干两？应□该□分晰查明，先行报部，以重款项。且查此项榖价既出于台兵裁剩之余米，则此项银两即系台地之余款；自应入于台湾抚番辟境案内善后项下就近动支，毋庸提解藩库，以免路隔重洋、提解不前之虑。至光绪二年起每年所余此项榖石变价银两，应俟该抚臣查明确实报部核办。又，台澎水师各营添设舵炊工支银米未奉部覆一节，查同治十三年十一月间据该督奏称：闽省内地裁兵案内舵炊均照旧留存台澎各营漏未□□，请照旧□设等语。当经臣部检查部存道光十七年台湾兵马奏销册，并无舵工名目；行令该督、抚查明此项舵工设自何年？应支饷米□□何项动销？□□声覆等因。行司饬据台湾道、府确按台地情形查覆前来。 

　　伏查现在台湾各勇营应支粮饷，系照楚军营制按月给发现□，本非支给米□。各营□分驻前后山□各口水陆崎岖，异常险阻；碾放米石转运不易，所有余剩兵榖，不得不就地变粜。至于台北榖价向系□□，从前林、戴各□军需报销案内每榖一石亦系销银六钱。即查近来乡间榖价，每石亦不过值「六八」番银九角内外。其离城稍远之处，每番银一元可易□一石。二、三年通匀核计，总不出六钱之数。台属□价册报，均照城内价值将碾工运费并计在内；如除运费等款，亦属相仿。盖前项裁兵余榖，征自四乡；若就地变价，每石原不过值银六钱左右：台地榖价每石只可折银六钱之情形也。 

　　又，查台澎各营舵工饷米，从前系台属营员捐□，□以道光十七年兵马□饷奏销案内未经开列。嗣因裁兵加饷，禁止摊捐，未便再令营员捐给。况查内地水师各营舵工饷米，已动兵饷正款□□；台澎舵工饷米事同一律，既有余剩榖价，是以拨给。先经奏请于各营□船到营之日，分别起支；其所支银米，奉部覆以□在于台澎裁剩兵米项下动支。又查台、澎营制系同治八年裁定，大小师船八年前后均未修制；今该自裁兵后□船到营者分别发给，以昭公允。此台、澎各营舵工□请支给饷米之情形也。 

　　再，查光绪四年间台湾豁除各项□饷案内请将余剩兵榖变价酌拨不敷存留等款，并台北改设府□案内不敷□支□□先□□准拨给；现在自应就□提支。计裁兵案内应剩裁兵余米二万五千二十石八斗，内除拨给台澎各营添设□书、字识、号令每年应支米七百二十八石，又台澎舵工年给米三百三十四石八斗外，尚剩米二万三千九百五十石——合榖四万九千九百一十六石。每石变价银六钱，共□银一万八千七百四十九两六钱。自同治八年起、至光绪元年止，共折银二十万一千二百四十七两二钱。内除同治八年起拨给台、澎各营不□□饷银一千八百八十九两九钱八分二厘四毫，又于十一年起每年加拨台澎各营公费银五千八百一十七两，又自同治八年□年支台澎各营舵工饷银一千一百一十六两——共支银四万四千三百九两八钱七分六厘八毫外，截至光绪元年正月止，尚剩银一十五万六千九百三十七两二钱二分三厘二毫。遵照部该，当作台防善后经费，就近解道拨用。其自光绪二年起，前项裁兵余榖每年除拨给各款外，尚有应支台湾府属光绪四年分起每年不敷留支银一千八百六十五两五钱七分五厘、又台北府属光绪五年起每年不敷留支俸工银二千三百四十三两八钱二分七厘八毫，所有闰月应支不敷银米在于闰月裁米款内拨凑。此外尚有余剩榖价银两，事同一律；仍请留作台防善后经费，以免路隔重洋、提解不前之虑。 

　　据善后局司道会同署督粮道谢家瑞详请奏咨前来，臣复核无异。除咨部外，谨会同闽浙总督臣何璟恭折具奏，伏乞皇太后、皇上圣鉴，敕部核覆施行！谨奏。 

　　军机大臣奉旨：『该部知道。钦此』。 

　　闽抚岑（毓英）奏恭报渡台日期片 

　　岑毓英片： 

　　再，臣前拟两、三月渡台一次，业经奏明在案。臣于九月初三日由台湾旋回省署办理内地公事，今已两月。拟于本月初一日复行渡台筹办抚番事宜，并督修城池、炮台、河堤各工程。所有省署寻常事件，照例委藩司代行代印；如事紧要，仍送臣自行核办。谨附件具陈，伏乞圣鉴！谨奏。 

　　军机大臣奉旨：『知道了。钦此』。 

　　正月初九日（公历二月二十六日——即礼拜日） 

　　闽抚岑（毓英）奏武员送部引见片（十二月十一日京报） 

　　岑毓英片： 

　　再，贵州松桃协副将杨国宝，前经臣奏调分带黔军来闽，听候遣用。该员业已带兵到闽，归并成营；交记名提督杨国发统带，驻防台北。惟查该员前请补松桃协副将，已奉部核准；例应送部引见，回黔到任，以重职守。又查随带黔军来闽各员内，有借补贵州威宁镇右营都司黄泰、借补贵州大定协左营都司许占魁，均经奉部核准，亦应送部引见，回黔供职；庶免员缺久悬。除咨兵部查照外，谨附片具陈，伏乞圣鉴训示！谨奏。 

　　军机大臣奉旨：『知道了。钦此』。 

　　正月十九日（公历三月初八日——即礼拜三） 

　　闽抚驻工 

　　闽抚岑宫保于去年十月渡台赶筑大甲溪石岸，已列前报。嗣因冬晴水浅，可以猛施人力；故宫保即驻节台湾度岁，以便督视工程。现闻今春完工后，方能内渡；亦可见不辞劳瘁矣。 

　　压坏船槽 

　　福州船局设有铁船槽，按照法国新式用木架钤以条铁，安置水中；隙处碎石填满，以取坚固。槽架四十二扇，合为一座；纵横以铁螺丝钤之。推移入水，配用四十匹马力。水缸轮机一副，以便推动，即可拉船上槽。槽长英尺三十二丈中；分两段，同时可上两船；将两段并合，则可上大船一号。嗣又盖屋一区，长如槽式，为遮盖机器之用；上瓦下板，四面亦围以木。去年因船局筹赈办米数千担，一时无船运去台湾；故黠者恳借船槽之后屋，暂为存储。不料米榖较重，不及兼旬，竟已压断板梁数根。刻下赶紧雇匠设法撑拄，以防欹倒。否则，以二十余万金之船槽，不难一旦坏之矣。筹事者安可徒取目前之便，而不深长思耶！ 

　　查问兵额 

　　福州船政局各轮船人数不足，前只将「齐安」船管驾撤委，其余均无更动。兹闻黎星使因「扬武」轮船之管驾薪水最厚，而舵水人数所短至多，公论哗然；故嘱总稽查传「扬武」管驾张成入署，面询其故。据张弁面覆：『因粤省「安澜」轮船于夏间借去水手二十名、炮勇十名、杂作数名，是以人数不足』。总稽查复询：『断无粤省轮船远借闽船水手之理！即有借去，亦宜早为禀报，何以至点名后乃禀知乎』？张弁无词可答。总稽查即将张弁之言据实禀明，黎星使亦无他语；闻此案已算了结矣。 

　　正月二十二日（公历三月十一日——即礼拜六） 

　　华官照会 

　　去腊十三日，本报内有县丞拐妇一条。当时祗录其事而未着其名，盖不欲扬其恶也。并据传者称：妇女等即被海关扣住，惟该县丞则远扬无踪。乃昨阅「益闻录」登有华官照会，则知此案实已告发，而在逃者并无一人拿获。兹将照会备录于后，以供众览。因以见持斋礼佛，实系异端；凡为家长者，理宜趁早禁止，慎毋谓我辈门第清高，必不如若辈行径！试观吴氏姊妹，其父兄、夫男皆读书种子，卷逃衣饰等物至值八千金之多，自非蓬门之弱质可比。毛文藻虽未悉其出身，然既捐纳县丞，亦八品官也；乃竟串同妻室奸拐良家妇女！然则门第之说，尚可恃乎？抑东闻近有所谓「斋匪」者、有所谓「无为教」者，是一、是二？不得深知。惟闻专以茹素念经惑人，信者颇众；则世之劣僧、村妪动劝人入庙烧香□□父取法名者，安知非即匪徒之爪牙散布其人，而使之肆其恶耶！故览是事者，其各自省焉可！大清钦命布政使衔办理通商事务福建□□兵备道署按察使司叶，为照会事。 

　　奉闽海关将军穆照会开：『本年十一月二十五日，准据台湾吴镇呈开：「窃照现查台湾府城内枋桥头蓝翎□□□人吴敦礼后裔生员吴伦言亲妹吴氏，年约二十五六岁，即廪生施士沅之妻。次妹吴氏，年约二十一、二岁，尚未配人；向吃长斋奉佛，不愿□□□。雇有外省妇人，称为「李太太」，教作女工，亦系吃斋奉佛之妇；遂意同情洽。而施士沅之妻系吴伦言长妹，看习成风，并同伊妹亦吃斋拜佛。其□□之夫施士沅将妻责斥，其妻，盛怒，擅自归回外家，与妹同住。上年又与浙江人——系福建候补县丞毛文藻之妻往来，相熟识。而毛文藻与其妻均□吃斋，并与此所称之李太太熟识，因而时常来往。又与施士沅之妻——即吴伦言之长妹暨毛文藻之妻并吴伦言之次妹所使婢女二人，均同拜有一普陀山来募化之僧人名「化闻」为师，时共到庙行香拜佛。至本年十月二十九日，竟被县丞毛文藻夫妻与此李太太将施士沅之妻、吴伦言之长次二妹并与婢女两人——该婢女均约年十八、九岁，均于本年十月二十九日一并附搭商轮船「呵哩拜」逃走，并带有金银财物约值银七、八千两。计毛文藻与跟丁二人，男共三人；又毛文藻之妻并所称之李太太暨施士沅妻——吴伦言之长妹及未配人之次妹并婢女二人，共妇女六人：一同逃走。查毛文藻身居职官，胆敢拐逃良家妇女，大属有关风化！但毛文藻拐逃女子，势必自知拿究；诚恐逃往外国或厦门、汕头、香港、上海，或各省偏僻之地藏匿。况毛文藻人甚刁利，能知外国言语以及字句；亟应通饬拿解，按律惩办，以正风俗而儆官邪。并据生员吴伦言具禀前情，除分别呈咨请饬并移行通饬解办外，理合具文呈请祭核，俯赐通饬闽省沿海关卡、隘口、守口各员弁并请照会驻扎厦门、上海、香港、马尾各国领事官衙门一体严查。如遇毛文藻同行男女共九人，立即饬拿解台惩办；并起出所带财物解台给领」等由到本将军。准据此，查毛文藻身居职官，胆敢拐逃良家妇女，大属不法！亟应严拿惩办，以儆官邪。相应照会，希即核明通详办理；一面移饬严拿毛文藻等，务获解台究办。切切』等因。奉此，除分别详移照会查拿外，合就照会贵领事查照。如遇毛文藻等一帮妇女潜匿，务希拿获，送交惩办；足纫睦谊。须至照会者。 

　　右照会大法国钦命驻札福州管理台、厦各□本国通商事务世袭伯爵领事官布。 

　　正月二十四日（公历三月十三日——即礼拜一） 

　　本馆电音 

　　二十一、二十二日奉上谕：『何璟、岑毓英奏：神灵显应，请颁匾额等语。福建宜兰县城隍庙，素着灵应。光绪六、七年间，风雨过多，山水涨发；迭经官绅设坛虔祷，水消雨止，田禾获庆有秋，实深寅感！着南书房翰林恭书匾额一方，交何璟等祗领，敬谨悬挂，以答神庥。钦此』。 

　　正月二十六日（公历三月十五日——礼拜三） 

　　论台湾拐案 

　　福建侯补县丞毛文藻拐逃台湾吴伦言两妹、两婢一案，经闽省叶观察行文照会领事于闽、广、江、浙各海口通缉事，已见诸明文；则台湾之传说是□□□纷纷，且情节确而可据，本馆亦无庸为官场曲讳矣。夫毛文藻不过一微末小官，其行止之卑污，何足重轻；原不足□□场玷。特事关拐诱，较之寻常行止有亏者，其情更属可恶！不得不为论□焉。 

　　或曰：物必自腐，而后虫生。假使吴伦言□□谨严，男正乎外、女在乎内，则其两妹即使德、容、言、工不能尽备，而「三从」之义自知分不可越，何至放诞若此！其长妹□□应亦恪守妇道，顺率夫纲。而幼者更为深闺淑媛，且「在家从父」、则「父死从兄」；为之兄者，岂不愿得快婿为其妹了□□之念。「茹素拜佛，守贞不字」，本非正理；此种邪说，安得入于其妹之耳而被人锢□至于斯极！可见吴之为兄，必有不能善其道者，而后有绣佛长斋二十余岁不嫁之妹也。罪魁祸首，固当以吴伦言自任之矣。至于长妹之夫，则犹得末减也。盖□系庠序中人，质本懦弱，无乡农之蛮拳以挞制其妻。苟其妻不循妇道，事事任性；始则婉言劝导不听，则或以情感之□□转之。然而顽石无灵，蛮倭不化，终必至于勃溪而后已。人情惟夫妻之间，愈投则愈合、愈背则愈离；往往有一经反目，而终身不合者。其间又赖翁姑之调停、妯娌姑叔之观感，而后睽而复嗑。若更有堂上偏憎、旁人讪笑，则强者恣肆横□、撤泼放荡，绝无顾忌；弱者悲愤恚悔，或至轻生——即或幸免，有积久而疯癞者。此等事，处处有之。假使吴氏任性胡行，负气而出，施诚无可奈何！一则缙绅家道，丑难外扬；一则母族颜面，安心隐忍也。虽曰事由外诱，苟无李太太之蛊惑，即使佞佛，不过烧香完愿、花费银钱而已；诚不至于此极！然使其在家时，其兄早以礼法为防；即李太太之术，亦何从而售之！故此案诚宜归咎于吴也。 

　　顾余窃谓不然。佛氏之祸，流行中国二千余年；以唐之昌黎，仅能创□其人、火其书之说，而未能屏绝毁灭。过此以往，固当与天地同尽矣。以一生员之家、缙绅之裔，而欲禁绝僧尼不入其门，谈何容易！父母之丧而不作七荐，亲党闻之，群该其不孝矣。他如尼僧、佛婆或因本境庵院相沿既久，藉为护法，则我不能独异，而不与往来；月米、斋饭，出入庭闼，所不免也。更有亲族眷属招邀随喜者，岂得以严词拒之耶！而况乎李太太者，本为教针黹来也。闺中密友私语倾谈，其兄、其夫何尝尽悉；更何论其暗施鬼蜮，必工于掩饰弥缝也。故李太太之来，吴与施初难提防；□因李太太而认识毛丞之妇，更因其姊而蛊惑及其妹，其平时之踪迹，吴与施亦不能尽窥之。何也？为佣工而称「太太」，其为宦家眷属、贫苦伦落，可知也。况毛妇，又为现任官眷。然则其相率往来，亦意中之事矣。在施以不率教之妻，而与官场内□交游，纵心疑其事，而因有毛之俨然官者，亦差可自解其疑也。吴以已嫁之妹而以佞佛之故，与宦家订烧香之侣，虽心恶其人，而亦因毛系职官，并以姊率妹之人情，恶之而仍无如何也。由是言之，毛之罪大恶极矣！台湾大郡，区区无缺之县丞，诚不能以官势压人；然而地悬海外、设官不多，吴、施虽皆绅富，其视官长之重，诚有甚于内地。苟牵撮而非李太太、容留而非毛公馆，其兄若夫亦断不愦愦若此，必至拐逃而后首告也！吾故曰：惟其为毛，而此计得行；亦惟其为毛，而其情更恶也。县丞之值几何？卑污苟贱，何省蔑有！所深恨者，毛由西人处办事出身，能知四国语言、文字也；其为捐纳与保举也，均未可知：吾意亦不过细崽管事之身分而已。目下此种贱役之徒，在通商地面体态昂藏，最为得时。如毛者乃能为闽中官宪所赏，历派要差，其小有才者也。而孰知行止卑污、居心险恶，既屡占夫广妇、复刁诱夫良家，攫其财而拐其人，一光棍之所为哉！ 

　　国家用人，本有资格；因材任使，所贵出身。通商地面，类此者多；苟用人者以为洋务需人，参用此辈，则毛文藻其殷鉴也。慎哉！慎哉！ 

　　办赈中饱 

　　澎湖风灾，筹赈惠及人畜；已列前报。兹闻近由温州、福宁各处购办地瓜、米，源源接济，尚有数千担之多。惟承办者每担觔数不足，其价又不尽不实；各大宪现已访闻，欲严惩承办者之中饱营私，以伸公道而快人心。夫以恤灾之货物供经手之侵渔，大宪即未严惩，其天良究何在也！ 

　　二月初二日（公历三月二十日——即礼拜一） 

　　运米灾区 

　　台湾道刘兰洲观察前知官眷已抵上海，即饬派「万年清」轮船来沪接载；并着顺道至宁波载运米粮，以备接赈澎湖。似此惠政及民，灾黎当同声额颂也。 

　　二月初三日（公历三月二十一日——即礼拜二） 

　　考官咨文 

　　闽省考官一事，迭列前报。现闻岑宫保尚在台北大甲溪督工，须二、三月方能内渡。考试之期，当在春、夏之交矣。兹将咨文录左： 

　　抚台咨： 

　　准吏部咨：光绪七年六月十六日，奉上谕：『据内阁学士张子洞、詹事府右庶子周德润、御史洪良品先后因星变陈言，详加批阅，所陈各条不为无见。澄叙官方，察吏实为急务。各省督、抚考察属员，率多虚应故事，不足以示劝惩。凡属员任内若有应办公务，该督、抚平日当留心详查，认真考课；视其能否，定功过以为举劾；仍须详叙实绩具奏，用昭赏罚，不得仅托空言。至冗员过多，亟应照章甄别，将庸劣各员随时裁汰，毋任日久滥竽；并将参劾裁汰员数，陆续明咨吏部查核。以上各节，均须实力奉行，不得视为具文，一味粉饰因循，致负委任』等因，钦此。业经恭录行司，钦遵在案。 

　　查闽省僻处海滨，吏治向称冗杂；虽经历任督部堂、抚部院随时整顿，而捐纳、劳绩两班纷至沓来，恒形拥挤。自府厅州县以至佐杂候补、试用各班，竟有一千二百员之多；流品混杂，正途阻滞。夫治乱在庶官，若委用不得其人，必致贻误地方。值此时机艰难、民生困苦，凡为臣下者均应激发天良，力图报称；何况迭奉谕旨谆谆告诫，敢不敬谨遵行乎！本部院忝膺疆寄，察吏安民，责无旁贷。自到任以来，夙夜兢惕，周谘博访，求所以整顿吏治之方。查前准吏部咨，该覆中书王保建条陈一折内开：『例载各省试用佐贰杂职已满一年者，视各项缺数多寡，酌留十分之二；补过一员，咨取一员』等语。定例本极周妥，而府厅州县各员亦可仿照办理。今按布政司前呈官册开列正杂各员，除由正途暨举、贡、生员、荫生、翻译出身例不须考外，凡由吏员、监生、俊秀三项出身之捐纳、劳绩各员例应考试者，共计八百七十八员；又实缺中应考试者，共有一百五十余员；而盐大使一项共有若干员，尚未据册报。该员等分发到省，虽曾经考试，然皆随到随考，未经比较；若合群才而局试之，相形之下，优劣自分。本部院拟将该应考各员，无论实缺、候补、试用曾经考过与否，一概调集，分次挂牌，督同该司道扃门面试；将试卷弥封，请督部堂会同阅卷，酌定去取。如该班员数少者，取四去六；如员数多者，取二去八。应去各员，饬令回籍听候，需员时再行咨取。至正途出身及取留各员，酌量差委；查看其品行、才具，仍随时甄别。如此则正途既通，官常严肃，吏治不难蒸蒸日上。 

　　除牌行司道核该详办外，合此移咨。 

　　二月初五日（公历三月二十三日——即礼拜四） 

　　台瘴害人 

　　闽抚岑宫保所调黔军二千余人，已于去冬陆续由官轮船装载赴台。兹闻黔军自去秋到闽后，驻札马尾地方因病而死者，有二十余人；及赴台后，又死四、五十人。盖以台地水土恶劣，黔军新入其境，不知避忌，以致丧亡者多也。伏查台湾水土虽恶，然秋、冬两季尚属可居，惟春、夏间难于调摄；当酷暑之时，尤易染病：故曩年人多视为畏途。近以频岁军兴，加之山林渐辟，不但齐民趋之若鹜，即宦游者无不乐于东渡，而瘴气亦较从前稍杀矣。 

　　二月初七日（公历三月二十五日——即礼拜六） 

　　雇匠□城 

　　闽抚岑宫保于去年渡台督理桥工、城工，至今尚未内渡；已列前报。兹闻大甲溪之桥工，即用土民兴筑，亦可将就成事。惟台北府、县各城工，非熟手工匠，势难创建。缘城垣之高矮、城垛之大小，皆有度数；必须按地势以绘图，方能照图建筑也。去腊已札知府卓维芳赴粤雇觅匠人百余名，约定正月内到香港候船来闽。现闻宫保借己船局之「永保」轮船，准于二月朔赴粤装载匠人，往台赶紧兴工；大约中和节后，即可筑登登而削凭凭矣。 

　　二月初八日（公历三月二十六日——即礼拜日） 

　　台疆传述 

　　近有人自台湾来，谓台澎道刘兰洲观察莅任后，即整顿营伍、讲求吏治；凡考课一切，无不认真。故台地绅民，靡不称颂也。 

　　二月初九日（公历三月二十七日——即礼拜一） 

　　东瀛杂录 

　　琉球王尚泰自至日京，已有三载；日皇赏以三品虚衔、邸宅一所，不过令其终养天年而已。缅怀故国，悲不自胜！现闻业已忧患成疾。其旧臣每欲往中国钦使衙门求钦使代图复国，无如日人防范甚严。不但该邸宅派有巡捕看守，而且钦使署前亦有人暗查；见有琉人进出，必多方搜检。前闻有其法司官将琉王致钦使手书藏于发内，深夜易装往见钦使；后为日人所知，大为不悦云。 

　　二月十三日（公历三月三十一日——即礼拜五） 

　　修船动工 

　　福州船局自创造轮船以来，所有各轮船或每年一修、或两年一修、或一年两修，所费帑金已有百数十万。嗣于光绪五年，奉部驳斥；其略云：『闽厂制造船只，自应工坚料实；虽海面风涛不测，如果船身坚固，亦何致时待兴修！嗣后制造轮船，务须明定章程，严立保固年限；如限内损坏，责令赔修，不得动用正款。并将章程奏明立案』云云。岂知部该虽严，而每逢修船，但得有机可乘，无不曲从驾弁之请。年来「扬武」轮船湾泊罗星塔两载有余，并无差使。惟去冬仅赴台北三次，即称朽坏堪虞；欲请修而不敢动禀、欲不修而又防出事，设计再三，寂然不动。乃近日忽闻「扬武」将不日兴修矣。查船局定章：凡有轮船破坏，拟请修理，必须先具禀词；开列应修各件清折，逐一注明。俟星使逐一批示是否照修？抑须委员勘过，方能动工；盖欲杜驾弁与总监工通同混饰之弊。此十余年来斟酌尽善之章程也。惟此次兴修「扬武」轮船，既未闻具禀宪前，亦未见星使批示，又不见许总监工知会各厂员绅、匠首齐到船上勘估；只闻正月二十四日许总监工随拉一、二员绅唤水缸厂粤匠首到船勘修，即嘱驾弁开单□□，然后告知各厂。夫工料之费动逾巨万，不得谓非公家之要务也；自应循照旧章，先行通谕各厂一齐到船勘修，始见至公无私之意。今观此情形，有心人能无慨然！ 

　　二月十五日（公历四月初二日——即礼拜日） 

　　中国轮船名 

　　海国通商以来，讲求船政，日盛月新。闽、沪各厂之制造南北两洋之水师，得船凡百余号；顾未能备悉其名，亦一憾事！兹特考录如右，想亦有心时事者所乐闻也。 

　　南洋水师轮船四号：曰「龙骧」、「虎威」、「飞霆」、「策电」。 

　　北洋水师轮船六号：曰「镇北」、「镇南」、「镇东」、「镇西」、「镇海」、「威远」。 

　　福建水师轮船十八号：曰「福胜」、「建胜」、「长胜」，购自外洋；曰「万年清」、「湄云」、「福星」、「伏波」、「扬武」、「飞云」、「靖远」、「振威」、「济安」、「元凯」、「艺新」、「登瀛洲」、「泰安」、「超武」、「澄庆」，制自闽厂。 

　　上海水师轮船六号：曰「操江」、「测海」、「威靖」、「海安」、「驭远」、「金瓯」。 

　　海关巡船三号：曰「清风」、「飞虎」、「桂□」。广东水师巡查大小轮船三十八号：曰「安澜」、「澄清」、「绥靖」、「靖波」、「镇涛」、「海长清」、「广安」、「澄波」、「安涛」、「靖江」、「惠安」、「济川」、「利济」、「永济」、「公济」、「捷安」、「鹰梳」、「康济」、「翔云」、「宣威」、「扬武」、「横海」、「蓬洲」、「海神机」、「健锐」、「利涉」、「翼虎」、「精捷」、「宽济」、「缉西」、「镇东」、「执中」、「永安」、「靖海」、「广靖」、「裕民」、「化善」。 

　　闽厂制造商轮四号：曰「永保」、「海镜」、「琛航」、「康济」。 

　　上海招商局商轮二十二号：曰「富有」、「洞庭」、「永清」、「永宁」、「利运」、「日新」、「和众」、「怀远」、「保大」、「丰顺」、「兴盛」、「江宽」、「江永」、「海定」、「海琛」、「镇东」、「江天」、「江表」、「江孚」、「海珊」、「海晏」、「美利」。 

　　所未及知者尚多，容俟续考。 

　　三月十四日（公历五月初一日——即礼拜一） 

　　水土不服 

　　闽抚岑宫保去年奏调何、吴、蔡、杨四军门分带黔军□□□办台湾防务，业已东渡；迭列前报。兹闻吴军门渡台未久，旋丁内艰，当即回籍。杨军门则于去冬登舟后，因感冒风寒，行至馆头，即请假回马尾行营，延医调治；复因水土不服，遽难就痊，又到闽省就医。现在杨军门以家事萦怀、病势日重，决意回滇调理；业□□□□□□□宫保附片陈奏矣。 

　　三月二十六日（公历五月十三日——即礼拜六） 

　　福州官报 

　　闽抚岑宫保于去年冬渡台督造大甲溪堤岸，已列前报。兹闻宫保于本月十一日申刻坐「永保」轮船内渡，船抵罗星塔时，所有由省来迎宫保之官员如闽县缪明府、抚中协庄参将、福州城守梁协戎等，均经接见；船局各委员，亦陆续禀见。宪驾登岸，拜会黎星使，坐谈良久；黎星使旋往船上回拜。宫保遂于酉末晋省，拟于十二日举行秋审云。福建陆路提督孙军门开华、水师提督彭军门楚汉，均于二月初三日由厦门乘坐「振威」轮船晋省，因欲商该营务。闻宫保有内渡之信，故两军门均在省等候；俟面晤宫保，再由「振威」船回厦云。 

　　三月二十九日（公历五月十六日——即礼拜二） 

　　本馆电音 

　　三月二十五日，奉上谕：『吏部奏「遵该调补知府与例未符、声明请旨」一折，福建台湾府知府员缺，着准其以周懋琦调补；嗣后不得援以为例。余依该。钦此』。 

　　四月初六日（公历五月二十二日——即礼拜一） 

　　风狂舟覆 

　　闽省候补某县丞欲渡台觅差事，掣眷偕行；于三月二十日由福州南台雇小船驶往马江，待有官轮船搭赴东渡。讵是晚风狂浪涌，舟至鼓山脚，不能前行；入夜，风愈紧、浪愈大，竟致小船翻侧，行李覆沈。其仆力救得衣箱三只，不至漂失。然眷属皆已落水，幸船旁有杉木二根，各抱其一，得以不死；逾时登岸。是时，沿江小艇皆闻有哭声；祗缘夜静天黑，疑系盗劫，不敢往救耳。 

　　四月初十日（公历五月二十六日——即礼拜五） 

　　琉事该妥 

　　日本西字报言：日本与中国较论琉球一事，现已由该国驻华之领事官与李傅相定该，得臻妥洽，未伤睦谊。至其如何该妥及章程奚似？刻尚未知。此信如确，不惟琉球之幸，亦中国与日本生灵之福也。 

　　五月初一日（公历六月十六日——即礼拜五） 

　　台澎近事 

　　闽省「超武」轮船，前由大宪派赴宁波守口；近奉浙江陈中丞委令该船载米赴闽，接赈澎湖饥民。故上月十二日到闽后，十七日即开赴澎湖也。又闻台湾道刘兰洲观察于上月十二日坐「永保」轮船内渡，晋省商办台防事务。旋于二十三日下午，复乘「永保」轮船东渡。并闻「永保」船到台湾后，即驶往台北载岑宫保遣散之勇内渡；俟全太守发清口粮，再行载赴粤东云。 

　　五月初七日（公历六月二十二日——即礼拜四） 

　　台湾地动 

　　四月十一日上午，台湾南境地动，计半日之间，地动七次；亦云异矣。其撼动之势，由南迤■〈辶里〉至北。随后，倾盆雨下。盖天地之气，郁结而交发也。 

　　五月十二日（公历六月二十七日——即礼拜二） 

　　赏假调理 

　　福州船政大臣黎星使，于三月间曾奏请开缺治病。兹闻折差于四月二十二日递到批回，奉上谕：『黎兆棠，着赏假一个月调理，毋庸开缺。钦此』。但闻星使病势实在有增无减，故一概工程俱交许总监工办理云。 

　　五月二十一日（公历七月初六日——即礼拜四） 

　　谕旨恭录 

　　五月十四日，奉上谕：『前据翰林院侍讲学士陈宝琛奏：福建候补知府蒋凤藻，有钻营躐保、狎娼聚赌等情；澎湖厅通判鲍复康，改名朦捐办赈，恐有侵蚀。当谕令何璟等分别查办。兹据何璟等查明蒋凤藻等被参各款，据实覆奏；并声明兴化府员缺应否扣归部选？蒋凤藻另行补用，请旨遵行等语。此案蒋凤藻、鲍复康被参各节，既据查明均无确据，即着毋庸置该；仍着何璟等随时查看该员等有无劣迹，即行从严参办。其福建兴化府一缺，即扣归部选。蒋凤藻，着留省另补。前经吏部该准：以蒋凤藻补授兴化府知府之处，着毋庸该。余着照所该办理。该部知道。钦此』。 

　　台事汇录 

　　有友自台湾寄到邮筒，言基隆新建之石碉楼为雨所塌，已倒去十余座。是处之炮台、兵房，亦多倾坍。所开煤井，现由道宪添派委员帮办收支事务，并派有杂务差役十余人；将前时所雇用之西人，悉辞其职。经淡水关税务司于道宪前代为转圜，亦不允准。所有在事官役，月中薪水等项均裁减一半。道宪之意，盖在节虚糜也。 

　　台北府城，前经岑宫保亲临履勘，划定基址；周径一千八百余丈，环城以濠：均已兴工从事于畚捐。刘道宪昨复到勘，又为更改规模；全城旧定基址均弃不用，故前功顿弃。估其经费，应多需银二万余圆。在工人役拟禀抚辕，求为定夺。此事究不知若何办理也。 

　　大甲溪桥梁，闻已冲塌十余丈；后垄之堤，亦冲塌五十余丈：皆新建之工程也。 

　　台湾府治内外街道，商民向用木板支搭□前，以蔽风雨而便行走。经道宪出示：着通行拆去，改搭竹篷，复又令盖以瓦。因此，遵者半而该者亦半；盖谓其朝令夕改，莫可适从也。 

　　地方官绅现由安平改筑道路直至府城外，一望平坦，其直如矢；以视前之屈曲崎岖，顿觉相反。往来行人，无不称便。闻绅民又拟自台南以至台北，皆效此法修筑；阔一丈、高一尺，总期潦水不能浸溢而车马便于行走。其经费由绅民捐助，每工日中酌给工值银一钱六分。 

　　台南由三重埔开往后山大坡之路，系前任巴里坤总镇邹军门督办。闻工役有被是处之高山生番截杀者，道宪已详请停工矣。 

　　驻扎台北苏澳之黔军，因开路事，亦被生番截杀二十余人；然不敢据实禀报也。淡水县属之■〈卤见〉尾地方，其深山之内本有居民在此耕种，相安无异；现不知何故与生番争执，被生番掳杀二十余人：此三月时事也。居民因赴县府禀诉，曾经县尊会同营弁驰往查办；而纔到即返，并不敢停留。现尚未悉若何办理也。此皆台北近日之情形也。 

　　又闻分驻鹅銮鼻之镇海前营——其统带官则王福禄也——有营勇包娼，以致闹事，将建造灯塔之汕头工人殴伤多名。事闻于刘道宪，行文查办；营官知不能掩饰，乃据事禀复。道宪大怒，批饬将包娼之勇按军法立决，枭首示众；并详请将营官记大过三次：此二月九日事也。 

　　台南洋药厘务，经去年十一月王姓董事等投充承办，每年认缴「六八平」洋银二十四万圆，兼至鹿港为止；领有道宪札谕，准其开办。今岁四月间，忽有台北董事薛姓者又具禀道宪，拟有新章，请承办台北洋药厘金，亦以鹿港为止；每年认缴「七二」洋银十四万圆，并声明准其于鹿港地方南北通销，不得掯阻。台南承办者以其搀夺利权，控于道辕；闻刘观察有意与薛姓充办，而酌减台南王姓所认厘金一万圆。现尚互控不休，未悉若何批示也。台北茶叶、樟脑、船货等项厘金，均已有台人承办；闻拟每年缴银十二万一千圆。其为说合者，则某委员也。 

　　刘道宪于五月初三日由省回台，闻患脚痛，不能穿靴；接见属员，亦祗着鞋云。想邀天佑，当即喜占勿药也。 

　　以上说见「循环报」。 

　　五月二十五日（公历七月初十日——即礼拜一） 

　　闽事琐闻 

　　台、澎等处连年筹赈，而采办赈米者往往名利兼收，复得优差优缺。若认真报效，能将米石指出斤数短少及米质朽坏者，转遭不白之冤；故告病者有人，撤差者亦有人。现经新藩沈方伯查出，拟澈底持平办理，不使从公者抱向隅之憾。即此一端，足见沈方伯整饬吏治、体恤属员矣。 

　　台湾道刘兰洲观察于四月十二日由「永保」船内渡，因与大宪商办台北煤务及台防事宜。二十七日，复乘「琛航」轮船渡台。闻台北煤务自去年归福州船局承办后，至今毫无起色，委员郑玉山司马尚须筹垫各款；而许小亭承办之碾煤粉机器系外洋废件，虽能转动而不能转制煤砖，只可作玩器而已。查此煤砖机器价约三千金，现在刘观察已禀知各大宪矣。 

　　六月初九日（公历七月二十三日——即礼拜日） 

　　东报杂录 

　　日本报言：高丽或有人信从日本，或有人信从中国。而近来则信从日本之员颇为得势，以为日本前攻台湾，中国偿以兵费，日本富强较前益盛，故琉球亦为所灭；与其从中国，不若从日本为得计云云。此等该论，乃日人夸大之词，不足与之较论也。 

　　福州近事 

　　福州西字报云：福州第十三号兵船由台旋省途中，忽有数人至该船索取钱物；经该船擒获三名解至马尾，经官讯明，即以军法从事，三人悉予骈诛云。 

　　六月十二日（公历七月二十六日——即礼拜三） 

　　闽省官报 

　　福建盐道翁观察，闻于五月二十九日丑刻仙逝。而岑宫保于二十六日已接奉部文，即于本月初一日交卸抚篆；拟日内乘「扬武」或「琛航」轮船赴粤，以赶抵云贵新任。是以臬篆现委候补道潘观察接署。谨将牌示，附抄于下：『五月二十九日，督、抚两院宪牌示：为檄委暂行代理事。兹据福州府、县禀，知署臬司翁道于本年五月二十八夜间病故。查臬司为刑名总汇，张臬司虽不日回省，应先委员暂行代理。兹查二品衔候补道潘道骏章，堪以给委。除具奏外，为此仰该道即便遵照，暂行代理臬司篆务，以专责成。特示』。 

　　六月十六日（公历七月三十日——即礼拜日） 

　　琉球近闻 

　　日本夷琉球为冲绳县，今已五年矣。日人在该处设官置戍，数年来经费不赀；近闻该处官吏禀请日廷，欲拨给经费银一万五千元，以备设立施医院及育婴院用度也。又闻该处地方近来颇不安静，因中山士族论立国王之事，各有意见；遂致互相争论，分为白、黑两党。白党欲向日京迎回国王尚泰，仍尊其为主；并欲为自主之国，不愿附于中国、亦不愿属于日本。黑党以尚泰无能，不喜其复国，欲立尚泰之叔伊江王子为主；并遣人往中国密诉，此事如果中国准行，日后愿永为属国，不受日本辖治。故刻下两党以此不合，各纠约党羽，视同仇雠。闻白党致信尚泰，告知此事；尚泰即传谕黑党，责其不忠，日后若得复国，定诛灭其党。伊江王子闻知此信，当日即下船向中国逃遁。白党探知，率党往追；无如海天茫茫，踪迹已杳，因而中止。然此皆琉人传说，其确否究未得而知也。 

　　又，五月中，有英国兵船一艘驶入那霸港停泊。该港人及首里士族疑是中国发兵船来代其复国，莫不色喜；一时欢声载道，皆称从此可以遂其宿愿，齐集岸沿观眺。嗣见上岸之人乃是英国人，遂大失所望；将思慕之心变作恐怖，纷纷避散。日人观之，莫不掩口胡卢云。 

　　六月二十四日（公历八月初七日——即礼拜一） 

　　本馆电音 

　　六月二十一日，奉上谕：『前因福建职妇林戴氏以伊子林文明被杀冤抑，屡次京控；并该氏之侄林文鸾以伊父林奠国等均被罗织等词，赴都察院呈诉。迭经降旨，令该省督、抚研讯确情，迅速奏结。兹据何璟等查讯取结，分别该拟具奏。此案林文明以在籍副将，恃势横行；其勒霸田产、强占妇女各节，均已查有确据。此外，被控杀死人命之案，不一而足。被拿时，并敢率党拒捕，伤毙勇丁：种种凶恶，罪不容诛！业经正法，实属毫无冤抑。据奏：现据林朝栋呈递亲供，声称林戴氏情愿遵断息讼；其林文鸾京控一案，系因痛亲情切所致，现已讯明林文鸾亦愿息讼等语。即着照该督等所拟完结。余依该。该部知道。钦此』。 

　　六月二十八日（公历八月十一日——即礼拜五） 

　　创立学堂 

　　台湾地方自分设台北府以来，西法亦渐通行。近有美国牧师麦格先生在台北创立学堂，以教该处华童。其经费，皆系美国捐办。鸠工庀材，度地建屋，顷已落成，于本月十二日开学；华童之赴堂读书者，颇不乏人。是晚自道宪以下各官员及领事官暨西商等，济济咸集，共贺开学。礼成之后，道宪深谢麦君嘉惠华童之意；然后各散。闻该学堂所教，不仅为教中事；凡西文、西语及各西法无不毕具，彷佛与林乐知先生在上海开设之大学堂相似。从此为中国培养有用之材，所当为该处华童称庆也。 

　　台事杂录 

　　台湾传来信息，言台地近来久无雨泽，三农顿切甘霖之望也。又云：鸡笼山之煤矿，现在已将前此所用西人给发辛资、一律谢去，改用华人。其所用矿师，乃福州船政局出身，前曾在法国学习矿务，年力正在富强云。 

　　又于昨日辰、午两时，迭接该处电报，云是日忽有飓风甚厉，其风势渐由厦门而南云。 

　　七月初二日（公历八月十五日——即礼拜二） 

　　帆船遭风 

　　有帆船名「林持」者行近台湾海面，突遇飓风；及将近上海，又遇风暴。接连两次，几濒于危。船中之舵已坏，故用两小火轮拖至吴淞云。行海之险，有如此者！ 

　　七月初四日（公历八月十七日——即礼拜四） 

　　风灾续述 

　　前报载台湾风灾一节，兹悉此次暴风颇极狂猛，该处甘蔗全行摧坏；恐今岁糖业，必然减色矣。淡水地方，亦遭风吹坍房屋不少，人民之死伤綦多。惟鸡笼地方，则风势少杀，惟大雨如注而已。 

　　七月初七日（公历八月二十日——即礼拜日） 

　　福州近闻 

　　福州西字报称：上月二十六日，福州风伯为灾，但尚未大受其害；大约此风即由台湾而来。当十九日台湾台飓大作之际，适有第六号兵船行至将近台湾地方遇风，不敢遄行；急抛两锚寄椗中流。讵风急浪高，锚不能镇，一时两铁链齐齐迸断。所幸未遭倾覆，不过小有损伤；亦如天之福也。至福州之风，则有一载铁之船遭覆。该船向装铁件由省至船局，是日风紧而橹忽中断，遂致倾覆；水手六人，仅有两人获救，余四人则俱葬鱼腹矣。 

　　七月十四日（公历八月二十七日——即礼拜日） 

　　赴粤修船 

　　福州船局之「扬武」轮船，去年屡次碰坏；已列前报。兹闻已请修理，而局内之铁船槽将近□□，□能将船上槽；故「扬武」赴粤，拟入黄埔船澳修理；于六月十二日展轮先往台北载兵，顺便往粤。适因连日飓风大□，□□停轮至月底始行抵粤也。 

　　七月十八日（公历八月三十一日——即礼拜四） 

　　闽省琐闻 

　　新闽抚张又山中丞自京至闽，约计行期七月；望后，可抵瓜洲。是以闽省大宪，请船局派「伏波」轮船于初十日展轮赶往瓜洲迎接。至接差之委员陈子鹗别驾，已于前月二十六日由「康济」先赴上海搭轮前往恭迓矣。 

　　八月初二日（公历九月十三日——即礼拜三） 

　　闽抚过淮 

　　上月十九日，福建巡抚张中丞由京抵浦；二十四日，即登舟南行。中丞曾任漕河总督，故浦上旧属僚多远接道周，以申契阔也。 

　　八月十二日（公历九月二十三日——即礼拜六） 

　　译录东报 

　　东洋新闻纸载有琉球近事一则云：日人自改琉球为冲绳县之后，诸事整顿，琉人大为欣喜；而该国有职官一人颇不以为然，欲与二三同志者仍返其旧日规模，乃带从者二十五人潜行遁赴中国，人多未知。直至颁发俸禄之时，因无人领受，其事方泄。故近来日人之于琉球，格外防范；恐再有遁避之事也。然中国并未闻琉球官员到来之信，或传闻之未确欤！ 

　　九月初七日（公历十月十八日——即礼拜三） 

　　释问 

　　客有问于野史氏者曰：『我中国朝鲜之役，睿算禀自圣君、硕画出于贤相，吏尽能谋、将无不勇；伐暴诛乱，而祸难悉平。曾不旋踵，可谓功昭名显，威无不加矣。第以是役之仁明英武，不能无疑于前，且更有望于后；事所未解，殆有三焉。敢以质之吾子！国家抚有台、澎且二百年，设官置戍，久隶版图。而山外生番，尚沦化外；王者不勤荒服，治之以不治而已。曩者生番戕杀琉球难民，何预日人事！乃假口于琉球群岛附近日本，小弱不足以自存，土地、人民应隶日本。信如是言，则中国之地，东南皆尽于海；日本近我而小，固应属诸中国矣。又谓台番屠戮琉球商民，毁其舟楫、掠其财货，兴兵报复，非蕞尔琉球所能堪也；敢为请于大国，如得遂所请，聚而歼旃，诚大快矣！或殄厥渠魁罪人，斯得亦足稍泄冤愤而谢苍生。倘区区之情，不蒙详察；敝国虽褊小，不克佑我生民，深以为耻。训兵讲武，颇思一试。而列国既已郡县之矣，□□有年，四境无事，极其精锐无所用之，愿得猎于番社回间以战为戏，庶几其许我乎！然众不可犯、怒不可回，将士皆以战为荣□□□以止也。所言如是，告以问诸事为和、为战，两无所居。迨日人命中将为督师，众号五千，次于台、澎者仅千五百人，□□□□中国水陆征兵，集十余万之众、备数百万之饟，可以一战矣。乃矿日持久，竟出于和；复以白金五十万为犒抚□□□□。若复相持二、三日，东兵必走；以客军多病死，不复能久留也。东兵既去，始纵兵入山；虽小有斩获，割鸡之劳，安用牛刀！此仆之未解者，一也。日人归，以所获分犒将士；复以其余购轮舟二艘，赠中山王。以为估舟常厄于风涛者，以舟仍旧制，未易帆；而轮莫能与抗耳。前之死于台番者甚惨，然因是而获偿款，因偿款而获轮舟，后之航海者将受福于无穷，洵所谓此物此志也。中山王辞不受，日人怒其外于己，迫之使绝我中国；更遣使来告，侮傲其词，责偿岁贡。论辩往复，该犹未决。已执其王，夷其国为冲绳县矣。此仆之未解者，二也。越南，古越裳国；自汉迄明，屡为郡县。曩以西贡之役，质三省之地、输十年之租抵偿法人四百万之军费。□期既满，军费毕偿，顿寒息壤之盟；实贪商于之利，得陇望蜀。东京之筦，更为越人掌之。近以李扬才余孽窜□越南，号为「黑旗党」；法人复以代剿为名，致有今日之患。孰阶之厉？责有攸归。时事孔殷，何以处此！此仆之未解者，三也。吾子从事于学有年矣，上下古今、纵横中外，博而能约，得所折衷；必有以教我』！ 

　　野史氏曰：『噫！何辞之费也。越南自兼真腊、并占城，阮氏代兴，我中国曾张挞伐，屡勤我师而后臣服。其俗强□□驯，法人□□□□□一时亦难猝定。秉钧者沈几观变，必能宏此远谟；所谓「卧榻之侧，岂容他人鼾睡」也。海上琉球，自□□□□□□□□。明太祖赐以闽、广善操舟者三十六姓，贡舟来往免征其税；国人赖之。故仰中国，□慈母而自□于婴儿。万历、天启间，始有日本之难。林亭顾氏所著「天下郡国利病书」云：『册使至琉球，见日人露刃拒胁，纲纪荡然』。逮入我朝，日人虽曾□执其王，以其地属诸侯国，比于附庸；竟得释归，王其国如故。「海国图志」、「瀛寰志略」所谓「贡使中绝几二十年」者，以此。夫琉球臣属我中国与日本孰后孰先？以时考之，何烦置辩；犹复委曲周旋，未即以军礼见者，盖冀日人深悔斯举之过当，效法前人之所为，复其国而存其祀，用成日本之名，洵「□人为善」之美意；惜日人之不悟也！至于台、澎之役，防兵十倍于东军，无论矣；以二十五倍之地、百倍之众，何怯于一战！第以王者有分土、无分民，不忍两国生灵之命消沈于鎗林弹雨中；圣君贤相胞与之宏恢乎无外，□可以常情测诸』。 

　　客唯唯而退。爰以「释问」名其篇。 

　　九月初九日（公历十月二十日——即礼拜五） 

　　船局琐闻 

　　局中煤炭将罄，已列前报。兹闻自七月下旬派「永保」、「海镜」两轮船赴台北装煤备用，已于八月初三、初六两日内渡；共装载煤炭千墩有奇，约敷月余用场。现又拟派「琛航」、「万年清」两船再赶装千墩；一俟装竣，即将此船送台郡乡试各士子回家也。 

　　九月初十日（公历十月二十一日——即礼拜六） 

　　筹捐助赈 

　　台湾淡水中西诸善士近以江、浙、皖、粤、湘、鄂等处各有偏灾，劝得洋银一千元，由汇丰银行汇交本馆代收，代交赈寓。昨已收到上海规银七百二十七两五钱，当即送交本埠电报局赈寓，掣回收条，封固寄回台湾。所有诸善士在台劝捐之启，附录如左： 

　　且夫救灾如解倒悬，垂怜涸鲋；恤邻不分畛域，为念哀鸿。矧江、浙属在毘连，鲸波屡侵；粤西原非沃土，鲵浪频掀。蛟腾则襄、皖汪洋，都成泽国；晁吼则湖、湘汜滥，半是灾区。其荡析离居，可胜道哉！我辈幸沐□和，安居乐土。然痌瘝念切，能无致叹为鱼；苟饥溺情同，不免兴悲死兔。爰告同人，矜兹旡妄；清俸慨分乎鹤，巨款速集于鸠。汇寄申江，交馆主人而管领；统登乙册，刊诸君子之芳名。庶几薄助筹捐，对鹄形以散粟；稍资赈恤，苏蚁穴以编茅：则万户灾黎，籍兹续命；而九霄默鉴，定尔延厘！是为序。 

　　九月十八日（公历十月二十九日——即礼拜日） 

　　闰省琐闻 

　　台湾设有海关验船一员。前月，「万年清」轮船由粤回台，带有布疋、草帽、小镜各物，约皆千余件；虽请有免税单，而物与单内之数不符。该委员认真查验，溢出二千余件；即经禀明穆将军在案。嗣为台湾镇、道合禀请予免究，穆将军批云：『据禀各物皆卖给生番，以为笼络之具。虽与私带货物不同，但各件数目太浮，与免税单所差甚巨。姑念事属因公，此次从宽免究。而该委员认真办事，不避嫌怨，深堪嘉尚！嗣后仍须秉公查验，毋负委任』等语。查近来官轮船恃符带货，安得贤大吏本身作则以挽颓风耶！ 

　　岑宫保于去冬创建台北大甲溪长堤，今春告竣。乃四月中旬溪水暴涨，冲坏堤身二十余丈，当即修好。及六月下旬，溪涨于内、浪激于外，加以大雨浃旬；七月初，又风雨交作，连宵达旦：遂撼陷长堤，化为乌有。刻下两岸依旧平沙，只剩铁笼十余个飘泊溪边、大石数堆隐现溪中而已。至台北沿路所筑之碉楼十六座，亦于六日间为雨浸润，渐就顷圮；七月初旬以后，陆续塌倒。现在欲坍未坍者，尚有两座。行人过此，多疾行数步，恐为危墙所压也。 

　　「长胜」轮船向派在台湾差遣，现因回工修理；刘观察颇嫌此船小而笨重，已留「万年清」差遣。故「长胜」刻已改派厦门守口，以备载运官员来往之用；于中秋日展轮前去矣。 

　　九月二十一日（公历十一月初一日——即礼拜三） 

　　壬午科福建乡试题名录（节取） 

　　蔡国琳（台湾）、陈大猷（台府）、陈咏芝（新竹）、张宗华（嘉义）、余绍赓（台北）、王兰石（台县）。 

　　九月二十四日（公历十一月初四日——即礼拜六） 

　　不祀忽诸 

　　琉球开国之祖日天舜氏，历传至尚泰三十四代，春秋祭祀，从无缺略。今者该国王旅居日京，恐祖宗庙祀自我而斩，爰在旅邸妥祭先灵。呜呼！帝阙上书，徒效包胥之哭；故宫回首，谁兴箕子之悲！问五庙以安存，鬼犹求食；望九原而洒泪，魂兮归来！语云：「瓶之罄矣，维罍之耻」；我岂独为该国王惜哉！ 

　　十月十八日（公历十一月二十八日——即礼拜二） 

　　福州杂事（二则） 

　　台湾道刘兰洲观察，于上月十八日乘坐「万年清」轮船内渡；二十一日，晋省谒宪。适因台北需石应用，即派「万年清」船装载石条、右块赶赴台北，于二十二日展轮启行；约月抄，可回马江。现闻刘观察拟于十月初东渡料理各案，再行内渡云。 

　　南洋大臣左宫保□制快船，以备防海之用；已列前报。兹闻九月初旬，已咨会福州船局黎星使转饬吕提调督率员绅商办，并派委员汪栋臣赴闽会商估价；快船拟制五号、巡江船拟制十号，限五年完工。刻下船局大费踌躇，不制不能、欲制又不敢也。汪委员已催促回文，尚未定夺云。 

　　十一月初五日（公历十二月十四日——即礼拜四） 

　　船局琐闻（一则） 

　　岑宫保于去冬创筑大甲溪堤岸，曾托福州船局制造铁笼，委知府卓维芳太守赴香港购办铁条十余万斤；内有万余斤系以铁板剪成条者，并非拉成之件，故不能拚制铁笼，剔留水缸厂中作为废件。今秋七月间，许总监工代卓太守具禀，请船局购用，奉批照准；已由支应处给价二百余金承受，发交广余所收存。即此一端，可见船局无废材也。 

　　十一月初六日（公历十二月十五日——即礼拜五） 

　　台湾近信 

　　闽省之台湾府孤悬海外，实为东南半壁之咽喉。曩岁奏定：闽抚半年住台，随时规画机宜；又奏定：督、抚轮巡一次，以均劳逸而察民情。故每逢新抚莅任后，必该渡台。今秋张又山中丞抵闽不久，即校阅武闱；故渡台之期，拟订冬月。现闻何小宋制军以督闽六载未阅台防，于心似有未安；业与张中丞熟商，让其先行渡台察看各属情形；诹吉于冬月初八、初十、二十三等三日内，定期启行。且俟节旄遄发之时，再纪斧钺宣扬之绩；谨先纪大略于此。 

　　又闻台北府有硫油井一区，向归煤务局兼办。前岁有粤人某，纠集股分合成万金，请洋师到局开办。乃未及一年，而万金已化为乌有。然硫油苗虽不旺，而地脉颇厚；如果开采得法，必有利可收。惟洋师辛俸岁给二千余金，各匠价亦不赀；加以当事者及经手之人均非老练，故只见支销银钱而硫油竟无从挹注，爰于本年夏间停办，而有股分诸公竟一无所获，殊堪深惜也！ 

　　闽省多疫 

　　福州自九月望后，或连日发风，或间一、二日发风；虽未吹坏房屋，而风声竟日夕不绝。十月初间，仍复如是。初八至十一日，颇晴暖，无风；而十一夜，又起大风。故「琛航」船赴台北月余，迄今尚未内渡。「万年清」于九月二十二日开赴台北，计程二十三日可到；乃船至五虎口外，即泊而不去，日候一日。至十月初八日，风势已定，始敢展轮；行海者岂能克期而至哉！近则寒暇不常，感受者类多头痛吐舄之症；往往病发不及一时，即溘然气绝，医药无所措手。如先吐后舄者，可救十之五、六；倘先舄后吐，十不救一。故居人闻有泻症，无不栗栗危惧。然大半粗作人患此，想因平时饮食未得其平耳。 

　　十一月十八日（公历十二月二十七日——即礼拜三） 

　　福州近事（一则） 

　　福建台湾府孤悬海外，向例奏定督、抚每年渡台一次巡阅。今秋督宪兼权抚篆，故未出巡；张中丞到任后，又以武场在即，亦未即去。现闻督宪定期十一月二十日东渡，而抚宪又欲封篆前赶去；督宪以抚宪如此急行，因不作东渡之想矣。 

　　十一月二十六日（公历正月初四日——即礼拜四） 

　　连日地震 

　　台湾地震，曾经列报。兹闻该处自上月二十九日后半夜起、至本月初七日，此数日内无日不地震，每日或二、三次不等。该处中外居人，莫不惴惴。甚至晚间不敢在室安寝，恐遭覆压之祸；皆于矿地搭篷安榻以卧。即有居该处二十余年者，咸以为从未见此等连日地震之事也。 

　　十二月初一日（公历正月初九日——即礼拜二） 

　　闽抚渡台 

　　闽抚张又山中丞，将循例渡台；已列前报。兹悉诹吉于十一月十九日申时，由署动身，戌刻到马尾；翌日已刻，乘「扬武」轮船由罗星塔展轮。随员只带五人，并闻拟于封篆前赶回。然由台北至台南，陆路崎驱，驰躯匪易；不识一月内能否趱程也。 

　　十二月初五日（公历正月十三日——即礼拜六） 

　　纪念碑 

　　日本改琉球为冲绳县，派锅岛直彬为县令；闻办理数年，颇多善政。故日人特与该县令立碑，以为纪念。其碑文曰：『今上登极，政纲一新，废列藩为郡县。明治十二年，使松田道之氏谕琉球；藩王恭顺，其年三月封府库去，入东京。天子嘉尚，赐邸第，叙三品位。于是，改琉球曰冲绳县。县距京师七百里，在大海中；诸洲岛三，隶县者不可胜数，远者至九百里。苟驾御失所，其变难测；非有德望可畏信者，则不得镇之。朝廷选锅岛公直彬——自天子近侍出为县令、原君忠顺为书记官，往治焉。其初也，言语不通，上下情塞；公与原君苦心焦虑，去苛除烦，恩怀之、威禁之，随俗雅化，事无遗策。行之二年，梗者以服、怨者以喜，吏治蒸蒸，庶民乐业；朝廷之深仁厚泽，远光被于南方，猗嗟盛哉！此固天子睿哲聪明、令佐得人之效，而亦旧主尚泰王审知神器所在，顺天爱民之所致也。盖牵顾旧染，人之常情；断情以义，非知大节者不能。如旧主，可谓贤耳；土民宜体旧主之心，益遵朝旨也。夫当千古大变革之时，不伤一民、不戮一士，遐迩同体，皆浴太平；岂可不念其功德乎！有志诸辈，相谋纪事于石，以传永远；属铭中秋。铭曰：政教并进，日赴文明；一视同仁，顺天者荣。明治十五年十月十九日，西肥榖口中秋谨撰』。 

　　十二月二十七日（公历二月初四日——即礼拜日） 

　　照译日本时事新闻 

　　接天津来信云：琉球一事，前经日本户宍公使驻北京之时曾与中国政府该商，将琉球之宫古、八重山两岛归还中国，仍封尚泰君为中山王，以继尚氏血食；其时中朝不允。后户宍公使因任满归国，此该亦即中止。当初该之时，中国人皆言台湾之事已受日本之侮，其轻藐大国，莫此为甚！究其居心，实不可测，咸愿一战以泄忿。幸斯时李中堂力顾大局，不肯轻启衅端，得保此数年平和。至今论者皆谓李中堂为怯懦，甚至有谤毁之语；然中堂亦觉两难，不免忧心耿耿：此乃先年之情形也。至近来闻李中堂顿改前辙，与日本有「非战不可」之言。但此言一出，世界上当现出无数杀气；我辈甚为惊讶！如照近日传言，中国政府拟派大员前来东京商办此事。其确否，尚须再探也。  
　 
清季申报台湾纪事辑录十二

　　光绪九年（癸未） 

　　谕旨恭录 

　　海客谈瀛 

　　光绪九年癸未科会试题名录（节取） 

　　灯塔工竣 

　　谕旨恭录 

　　本馆电音 

　　爵帅来沪 

　　爵帅行程 

　　闽省官报 

　　析津近事 

　　上谕恭录 

　　私招股银 

　　台湾木矿禀批 

　　闽中近事 

　　谕旨恭录 

　　上谕恭录 

　　闽中近事 

　　琉人可悯 

　　书「宁波西人论琉球难民信」后（按信见十月二十三日所载） 

　　闽粤海防异同说 

　　狂言可骇 

　　论法人劫地索赔之谋 

　　载兵赴粤 

　　电音破绽 

　　论各报述法越信息 

　　法帅消息 

　　法帅传闻 

　　论法人大言不足惧 

　　琼防紧要说 

　　筹防扼要篇 

　　载兵赴闽 

　　论中国战船 

　　四月初一日（公历五月初七日——即礼拜一） 

　　谕旨恭录 

　　三月二十四日，奉旨：『这会试，满洲取中八名、蒙古取中三名、汉军取中六名、直隶取中二十三名、奉天取中三名、山东取中二十一名、山西取中十名、河南取中十六名、陕西取中十四名、甘肃取中九名、江苏取中二十五名、安徽取中十七名、浙江取中二十四名、江西取中二十一名、湖北取中十四名、湖南取中十四名、四川取中十四名、福建取中二十名、台湾取中二名、广东取中十六名、广西取中十三名、云南取中十二名、贵州取中十一名。钦此』。 

　　四月初八日（公历五月十四日——即礼拜一） 

　　海客谈瀛 

　　客有自台南嘉义县而来者，据称：由该县署启程，二日而至安平；即趁「阿里拜」帆船到厦门，再趁「时和」火船到上海，一路飓风时作，海中颠簸异常。三月桃花浪以后，行海者每以飓雾为虑；信然。 

　　又称：安平在台湾府南五里，海水以南风激射，直趋沙岸；岸陡而峻，一击搏，辄高至十丈、数十丈不等，土人谓之「海涌」：诚孟子所谓「博而跃之，可使过山」者也。涌，以夏、秋为最猛。轮船至此，距岸仅里许耳；土人以涌故，遂舍船而缚竹为筏以渡行人。筏上置一木桶，人坐桶内，随涌上下。筏之行也，虽知者无所施其巧、勇者无所用其力，悉付诸海若之推挽而已；往往有既至而被涌吸回者，有未至而被涌吞没者。上年台湾道夏观察抵岸三日不得下，觅善泅者以百丈绠牵筏引之于岸，挽以人力，以为可无意外虞；讵涌至高过于顶，桶内咸水溢□，发际皆濡。既抵岸，已面无人色。由是，竟至不起。土人云：霜降后、清明前，海水虽立，而涌不起。缘是时，南风尚未重也。 

　　又称：台北府绕至台南，水程须八昼夜。 

　　上年大甲溪巨桥告竣，甫阅月即被山洪冲塌。计护桥有铁笼四十座，每座可储石万斤；洪过后，或沈沙、或入海，其犹获屹立于溪中者不过八、九座而已。观此似从来未有之奇工，造物若有以相妒者；然则蔡忠襄洛阳桥之建，至托为有神鬼之呵护者，又非不足尽信矣！ 

　　嘉义县潘仪卿明府，在闽需次垂二十余年；以闽中无刺吏缺故，但得权守令八府岩疆，种花几遍。闽人轻于械斗，往往因细微而酿巨案；明府习知情伪，民间咸信其有胆有识、有惠有威。上年渡台，多有劝其以假请者；明政不听。语曰：「不遇盘根错节，不足以别利器」；吾知蛮烟蜃雨之乡，必有徯明府于境上者矣。 

　　客述如此，因走笔而记之，以质诸乘槎浮海者。 

　　四月十九日（公历五月二十五日——即礼拜五） 

　　光绪九年癸未科会试题名录（节取） 

　　蔡寿星（福建彰化）、江昶荣（福建台湾）。 

　　四月二十一日（公历五月二十七日——即礼拜日） 

　　灯塔工竣 

　　台湾信息，言台地之南有海曰鹅联鼻，乃船舶之所；由闽、粤赴日本及旧金山等埠，所必经之路也。波涛澎湃之中，时有礁石潜伏于下；颇为行船之患。去岁经税务司倡该建筑灯塔于其间，俾船过此者知所趋避。自春间兴工，至是岁二月始获落成；而燃灯其上焉。计每日工役百余名，经费需银约二十万元有奇。此塔建在经线二十一度五十五分、纬线一百一十度五十分。塔顶距水五十六丈，全塔皆铁板所成；灯光能烛六十六□。塔中设炮台二座，上座置连环五响炮一尊，下座置连环十二响炮一尊。塔脚四围环以水沟，深约八尺、阔约丈余；盖使水有消纳以免淹侵其塔，又防生番滋事突到攻毁也。塔内有水仓、火药仓、厨房、浴房，坐谈、寝息之所无不备具。塔顶有铁球，孔薮玲珑，以通火气；又有铁计，以示风色。针悬铁线，直透□地，引电归土，免雷震击。距塔十余丈，另筑□垣，以为外护。又于西南及东北二隅，各筑小炮台□座，置炮一尊；遇有大雾，则然放示警，使船远避。其布置周密，思虑深远如此。上月二十四日落成，中西官员前往庆贺，施放爆竹数万响以志喜焉。当兴工时，虑及生番骚扰；特延番酋文结驻守巡防。故大功告成，并无一意外之事。据文结言：台南十八社，皆其兄为头目，颇为生番所信服；惟不谙晓事务，故皆文结为之摄理也。十八社番皆姓磨，无杂姓者；亦一异事也。其俗：好佩刀剑，习弓矢。文结恒持腰刀，逢人求售。槟榔、椰子，终日咀嚼；云可辟瘴毒。装束颇如中国，惟不穿裤袴，以一幅蔽其下体焉（说见「叻报」）。 

　　四月二十七日（公历六月初二日——即礼拜六） 

　　谕旨恭录 

　　四月二十日，奉上谕：『何璟等奏「□□庸劣不职各员请分别革职降补开缺勒休」一折，福建澎湖通判鲍复康办事乖谬、声名狼籍，彰化县南投县丞王沅任性妄为、颇滋物该，署嘉义县斗六门县丞金耿行止不检、操守平常，均着即行革职；平潭同知唐建镛年力尚强、办事竭蹶，永安县知县孙恭寅器识褊浅、难膺民社，古田县知县姚邦翰办事迂拘、才难胜任，均着开缺；以府经历县丞降补屏南县知县陈庆生人地未宜，长汀县知县林大受任事尚勤、难胜烦剧，邵武县知县富钊尚欠历练，均着开缺，留省另补；龙岩州州同扶宗邦精力就衰、难期振作，着勒令休致：以肃官方。余着照所该办理。钦此』。 

　　本馆电音 

　　四月二十四日，奉上谕：『岑毓英，着补授云贵总督；张兆栋，着补授福建巡抚。钦此』。 

　　四月二十九日（公历六月初四日——即礼拜一） 

　　爵帅来沪 

　　刘省三爵帅，统兵垂二十年，洵称百战宿将，朝野咸相倚重。此次随傅相抵宁后，即赴浙垣会商要公。昨于二十七日帅节行抵吴门，闻有先赴江宁，然后再来沪渎之说。然或径由苏来沪，亦未可定。故上海于前日已发小火轮船往迎；四马路高易洋行对面之屋，将备作行台云。 

　　五月初一日（公历六月初五日——即礼拜二） 

　　爵帅行程 

　　昨报刘省三爵帅抵苏情形，刻探悉爵帅此来系奉有总署咨文及近日寄谕，命傅相与爵帅面商进止机宜；故日昨已到沪上矣。并闻爵帅上月杭省之行，并无要公。因越事孔亟，趣召出山；故闻命后，即由苏鼓轮来沪耳。 

　　五月初二日（公历六月初六日——即礼拜三） 

　　闽省官报 

　　福建水师提督彭军门楚汉，三月间晋省，与督、抚晤商水师事宜，约住旬余回署。现于四月十二日乘「振威」轮船渡台查办事件；闻旌节先驻台南，然后巡洋回厦门云。 

　　福建台湾道刘观察璈，素有胆识，敢作敢为。自去年赴任，今已寒暑一易。现闻积忧成疾，虽延医调治，恐非旦夕所能奏效。故已禀请病假，并欲转恳奏请开缺、回籍调治云。 

　　五月二十四日（公历六月二十八日——即礼拜四） 

　　析津近事 

　　传闻刘省三爵帅统带之「铭」字营及武毅军，统于五月内开差南来。「铭」字营，系爵帅自练之军；武毅军，则系曾文正公旧部，后归合肥傅相节制，亦为省三爵帅所部。查江阴有步队十三营、宿迁有马队三营、北方辛集等处又若干营，统于五月内开差。备而不用，布置固应尔尔；然安南一役，未必骤开兵衅也。 

　　七月二十一日（公历八月二十三日——即礼拜四） 

　　上谕恭录 

　　十三日，奉上谕：『前据何璟等奏「请以候补知府泉州府厦防同知程起鹗补授台湾府知府，经吏部以核与定章不符该驳。兹据该督等奏：程起鹗系实任同知，历署晋江、侯官各缺，措置裕如；于台湾风土、人情，尤为熟悉。仍请补授等语」。福建台湾府知府员缺，着准以程起鹗补授。余着照所该办理。该部知道。钦此』。 

　　八月十三日（九月十三日——即礼拜四） 

　　私招股银 

　　运同衔、分发江苏候补知县俞炳奎，安徽人也。近在英租界抛球场鸿仁里内租屋设局，称欲开采台湾后山木料，是以招集股分云云。事为台湾道所闻，因移文至上海道宪称：『该员俞炳奎前曾到道呈上条陈，言欲开采后山之木，纠商招股等情；经本道批驳□□。现闻该员在沪私自设局招股，请为查究』等由。邵观察即札县并函致英会审员陈太守□密查办。陈太守访得果有俞炳奎设局招股□□于前日亲赴鸿仁里，俞辞不见。薄暮时，俞□会审公廨回拜太守；太守请见之下，述及前因，并将道宪之函交阅。俞称：『曾呈条陈于台湾道，批驳不准。后复禀见，云须申详督宪；然言语中，似乎仍不准行。故又禀于台湾镇，已蒙允准；是以来沪招股。迄今祗售去一股，银五十两』。太守随乘中轿，同俞到县；又与黎邑尊同到道辕禀明请示，邵观察饬邑尊将俞交保候示。昨闻俞已自递清供到台湾镇、道衙门云。 

　　八月十五日（公历九月十五日——即礼拜六） 

　　台湾木矿禀批 

　　昨报载私招股银一节，兹据该局将台湾镇台吴霁轩总戎宪批见示，以见并非私招。用特将批附录于下，以供众览。并悉余令谒见道宪之后随即辞出，并未交保云。 

　　运同衔江苏即补知县余炳奎、副将衔福建补用游击陈文洪禀：为查勘台属南北各路山木，禀请批示准办，并给札谕，俾得招商集资，次第开办；并札饬营汛及驻扎防营派勇实力保护由。奉台湾镇宪吴三月十四日批：据禀南北路内山地段宽广，树木最多；该员若能招集商股、自备工本，雇工前赴采伐，事尚可行。惟南北内山多系生番住居，如能开办，所有生番应由该员等善为招抚而免生事；且万不准凑合洋股，以免另生枝节。如有凑合洋股，即将所开之地取回，不准再开。如有地段宽广，该员集股未能砍伐之处，仍准别商承办。兹据具禀前情，自应准照先行招工试办。如招工到地，本镇另再详请饬遵。仰遵照办理。缴。 

　　又禀：为遵办台属南北各路山木招商集本，该定先由台北宜兰县以南苏澳得其黎一带设局采办，并请准给札委暨详咨移行以便开办由。奉台湾镇宪吴六月十五日批：『据禀招集商股在台北宜兰县属之苏澳大、小清浊水至得其黎一带设局采取木料，现已招工购器，即日渡台试办等情；仰候据情呈咨督部堂、镇闽将军暨抚部院察核示覆饬遵。细阅清折所拟办木章程第十五条内所称「台属各山木务既禀归本局一手经理，陆续筹办；他商只能附股，不得另行设局，以致纷歧」等语；该员现拟在苏澳、得其黎、大小清浊水等处设局采木，则该处地方宽广、出料实多，自应归其一手经理，他商不得另行设局。惟禀内牵及南路等处，未便即照准行。该员商等如在苏澳、得其黎等处办有成效，欲再往别处开采，必须另行禀请酌核饬遵，方准举办。至煤务、矿务能否准其开办，俟该员招工到地之后，探有采取之处确有可据，另行禀报，听候转详大宪核示饬遵。至该员商等此次开局试办木料应纳官税，俟开办时另应请由大宪饬查章程酌核完纳。惟不准招集洋股，以免另生枝节；倘招商股份查出招有洋股，即饬停办，该员商等不得异言。另禀准雇募工匠壮丁三、四百名轮流用□防番，并请准购后膛洋鎗一百五十杆、药弹三千个、帐篷八架；该处野番境内时需提防，若系上宪批准开采木料，其防番鎗刀自不可少，应准购买带用。惟须约束工匠，不准稍滋事端。该员集股如已有成，似须听候本镇详请上宪批准饬遵，方可招工到台举办，不必着速。切切。此缴。 

　　九月初一日（公历十月初一日——即礼拜一） 

　　闽中近事 

　　福州船局创设将及二十年，其前、后学堂所教学生将及百人。除出洋之十余名外，其在前学堂者，则司绘图制造及管理绘事院事务；其在后学堂者，则随时派出轮船或为管驾之任、或为大副二副、或派赴天津差遣：似觉人才济济，可济时艰。但查各轮船管驾，均有吸食洋烟之弊；其成瘾者固有三、五人，即未成瘾而将成瘾者亦有五、六人。下至司理各事人等及水手、炮手，无不如是。查各轮船自驾弁以至水手，薪俸颇厚；原欲以鼓励人才。今乃以饱暖之故，而渐入于放辟邪侈，委靡不振；则是国家岁糜数十万金钱，曾不收一船一人之效，可慨也夫！ 

　　九月十四日（公历十月十四日——即礼拜日） 

　　谕旨恭录 

　　九月初八日，奉上谕：『翰林院侍读学士何如璋，着督办福建船政事宜。钦此』。 

　　九月十七日（公历十月十七日——即礼拜三） 

　　上谕恭录 

　　九月十二日，奉上谕：『福建福宁镇总兵员缺，着曹志忠补授。钦此』。 

　　九月二十一日（公历十月二十一日——即礼拜日） 

　　闽中近事 

　　泉、漳、海、同交界之道，有长福乡焉。族皆李姓，不甚富强。有李别者，年四十余岁；其妻康氏，年四十一岁，生女年已十四岁矣。去冬，李别以家贫无计谋生，由厦门搭轮船往台湾觅一枝之栖。其妻不能安贫，遂于今春二月携其女回母家，凭媒嫁于凤尾山苏大抛为继室；其女亦偕往焉。不料李别于八月初十日即由台湾返乡，具悉其妻已携女嫁于苏家矣。其妻以夫既回家，遂由凤尾山赴长福乡一行，以观夫志。李别见妻后，不禁怒发冲冠；其妻畏罪，即投井而死。三日，尸始浮出；李别随即殓殡，以毕乃事。无何，苏姓已控于官，并请同安县黄明府赴长福乡起尸检验；验得尸虽有伤，而非致命。想系先被李别殴打，遂羞愤而投井耳。 

　　十月二十三日（公历十一月二十二日——即礼拜四） 

　　琉人可悯 

　　宁波西人二十日来信登诸「字林西报」云：二十九日，在途见有琉球难民十人，因操日本语，设法与之问询。据云：『六月十五日下船，次日遭风，水汨汨而入，逐波逐浪而去者。十八日，幸遇华船，救起十人；尚有两人已溺而死、三人亦病而死。我等十人至镇海，为华官所收留；送至府城察问者，已二、三次矣。在租界行过，西人或以银钱相赠，而皆为官役等取去；无异于囹圄之中』。甚至谓『若非华官相留，则我等尚可自行设法回国，不至过于稽延也』。该难民等所言如此。夫华官之视琉球，初不以为日本之属，故待之无异于华民；窃愿上海日本领事早为筹一善法也！彼该西人所言如果属实，则大非怀柔远人之道；恐日官越俎为谋，又将何以辞之耶？ 

　　十月二十六日（公历十一月二十五日——即礼拜日） 

　　书「宁波西人论琉球难民信」后（按信见十月二十三日所载） 

　　日本强词夺理，自以琉球为其所建之外藩。维新以来，法秦始皇郡县之制，尽废封建。遂借口以县琉球，迁其王于东京，岁致□糈，秩视三品，存尚氏之祀；而实取中山之土。中国始以理争，继知日人固执，将因此以败两国之盟，兵戎相见，人民涂炭，诚不免以小失大；是以暂置不问。然在华人视之，则无异于进贡、遣封之日。两、三年来，琉球遭风难民漂入浙、闽洋面，被巡洋兵船带归抚恤，按名资遣，仍循旧例办理，由该省督、抚奏报，颁诸邸钞；俾中外诸人咸晓然于中国之不忘琉球，而日本置县设官，不过日本自以为是、无理取闹，□可以示天下后世者也。或曰：此掩耳盗铃之计；迫于势，不得已而然。如谓日人已灭琉球，中国视若未灭，即所以存琉球、保属国，不特贻笑他邦，抑无以对琉民！ 

　　顾此等些小处，关系亦不为轻。当日人相争之始，华人皆曰：『琉球之属中，自明以来，两朝国史彰明较着；日本同文之国，讵未尝见』！乃舍五百年中册封、通贡之实迹，而取证于洪武以前不可考之记载。钦差驻日京都，往复商辨，犹难判决；何况援救难民，区区小事！今日所不敢废者，即可为后来索还之据乎！不知中国能以理争，则不需此为证佐；今既不理，则琉球之事，无非日人为政。阅年已久，将谓全无与于中国；且并无以系琉人之心，而从此不能过问，故必存此旧例以待将来之机会也。圣人□礼，特存告朔之饩羊；即此意也。且前年日本之用兵于台湾，尝谓台番戕杀琉人，日本理当问罪；是琉人遭风，日本宜救之矣。其救之也，谓为其属也。今琉人遭风，而中国收回抚恤，亦谓是中国之属而救之也。以日本救琉人而可以废国设县，岂以中国救琉人而不可以置君复国乎？目前暂示宽大，使其逞意；而于些微之事，恪循旧章而不肯废，固非无所为而为也。所惜者，有抚恤之名，而受抚之人并无实惠耳。中国风气，不同泰西。国家定制，凡官给银、米，均极菲薄：官俸至百八十两而止，米之斛数亦如之。兵粮月给银一两，所谓「三分三」也；满营七分，七月亦不过二两有奇。至于当差人役额给工食，尤为数末。若泰西，则有数十倍于兹者。常年例给之款，尚且如此；何况或有、或无，随时支销者乎！尝见浙闽奏报「朝鲜、琉球人民遇风漂入收养资遣」之案内云：『地方官按口给发难民口粮每名一升、盐菜银三厘。其米与银，皆动支钱粮，作正开销』。夫果实给实领此数，不难餬口。奈经过地方，仅于接解时由官点验；或更委诸丞典，而县令不亲临其□。所给银、米，均交差保分派；而实则差保并未派给，但于市中买饭食之，且不令饱。展转递解及至修船工竣、护送放洋，该难民已苦累旬月，枯槁憔悴，不堪言状。如以西人之工役与罪系之囚相北，真觉判若霄坏。故以西人见之，无怪其窃窃私该也。 

　　仆于同治六年夏日，僦居杭城之鼓楼；取其高敞深邃，炎歊不能入，纳凉、读书其中。一日，僧人皆出，惟余与友对坐；突来异服者四、五辈人，入室探视。见剩饭一盂、蔬菜两簋，争前掬食；似饥甚者。食已思饮，不解其意；彷徨四顾，见有净面水盆，二人对捧以饮，态极慌张。余与友相顾骇愕，一人举案头笔濡墨以出，大书粉墙之上；逼视之，则云『朝鲜国汉川人金某、朴某，于某日遭风漂至浙之乍浦，蒙送到此』；意其记游也。少顷，市上群儿哄然来观。而县役、地保亦至，挈之下楼；口中喃喃，若有恨语。余因是而知官给银、米之多被侵蚀也。盖由海口送省逐程护解，差役等不过一日辛苦——而难民言语不通，既无资斧、又不解馈送之礼，标得此差，空劳跋踄；官给盘费，又不甚丰：宜其蚀及无多之银、米，而置难民口食于不顾也。窃谓此次西人在宁波所见者，大都如此情形。夫以此区区者而实给实领，尚为西人所不惬；况其为侵吞之余耶！中国官员办事，虚文大多。吾意此事如务实在，莫若收留于海口，倍给口粮，不必解至省城，再行逐程递送；庶地方官可免差使之烦，而该难民亦有速归之乐。旧例虽不可改，而因时制宜，督、抚何难入告！如再虚应故事，设因该西人之言，将来日本越殂代谋，是并鲁庙告朔之羊弃而不用，而自此中国人之心竟不存保护琉球之见，乌乎可哉 

　　十一月十八日（公历十二月十七日——即礼拜一） 

　　闽粤海防异同说 

　　前报载西人邮信，言行经福州，见福州官宪亦纷纷然竞办海防；然军容殊不甚整、船舰殊不甚固、鎗炮殊不甚利、布置殊不甚妥，不觉嗤然笑之以鼻。为此等防军，倘遇法兵来攻，正如摧枯拉朽耳。此其信中之言；未知确否？本馆取而登之，亦冀福州当轴诸公阅之有所警惕；有则改之，无则加勉！际此防务孔急之时，言之者无罪、闻之者足戒也。 

　　近又阅香港报，述及粤中防务，如火如荼：各口之布置，不啻秦关百二；虽有亚夫之军，不能从天而下。炮台之扼要，不啻昆仑、天山；虽有准阴之智，不能乘罂而度也。其火器之坚利新快，不啻以法人之矛刺法人之盾；虽有铁甲巨舰，亦不难文成虀粉也；其规模之整肃，不啻细柳营中；虽有拐子之马，不能轻易撼山也。以彭大司马自创办水师剿除赭寇威望之着，震于寰中，妇孺咸知、军民共服；朝廷因倚为长城之寄，草野亦莫不为神明之奉。今此奉命督师到粤，自与他人为将，更属不同。以此防边，敌人尚敢轻觊哉！此言也，不特华字报中载之；即西人信中亦述及之，且其言张皇尤甚。 

　　吾乃合前、后二说以观之，而不禁慨于中国之边防，目下盖有难焉者矣！夫两粤与越南连界，最为切近；设或法人不得逞志于越南东京，而反兵相向，则粤中自必先受兵祸：此固显而易见，无容致疑者。此粤海防军所以不能不固也。然兵法乘虚，海道错出；法军自越南趋粤，固属最易。而粤防既固，则法军必不肯专攻粤边，以致老师疲兵；设或转轮舍粤而趋闽，则闽中海防若此单薄，又将何以御之！尝谓法人倘有失和，而发兵以扰华边，必不肯专攻一处。盖专攻一处，则我可悉萃兵力以御之；彼即船众人多，而海口易于扼守，攻者自劳、守者自逸，法人安肯出此！所虑者，四面分扰，或于广、或于津、或于闽、或于江浙，东驰西突，使我中国无一处不设防置戍；则兵虽多而力单，将虽能，未遑兼顾。法人狡狯，其必出此无疑。今粤中防务严密若此，固可以无虞矣。津、沽有李傅相镇守，昨得西人邮信，言津郡海防早经傅相布置，且一切举动均极秘密，外人无由而知；则可知傅相之智深勇沈，不予人以可测。其必有奇谋良策足以应敌也不穷；此一路，又不足虞矣。若浙江一省，若温、若宁，均属要口。刘仲帅以百战之身、谋勇兼全，军务熟悉，妥贴筹防，定必算无遗策；欧阳军门儒将风流，指挥如意，闻甬东之防军颇极精悍，置伏设应一切周密。温郡海口，当亦有早为妥筹者；想蒋观察多谋善断，或亦无须过虑也。若江南一省，则以吴淞口为阨要之所；是处地面宽广，扼守为难。今有左侯相以久历戎行、老谋深算，吴淞炮台及各处险要早已周巡数次；措置经营，不遗余力。又有卫中丞为之调度、俩位李军门为之指挥；兵精粮足、炮利船坚，水雷遍置、电线遥通；呼应既灵，人心自固，当亦可以无忧。惟闽中一处，海防倘果单弱，则法人或投间抵隙直趋；闽峤一有疏失，内地必将为之震动。虽西人信中所言，未必确实；然闽省防务若何？部署究亦无所闻见：此则所不容不虑者矣。或谓闽海曲折险巇，素称天堑；暗礁浅滩，实为最多，敌人兵船不能长驱直入。纵法人有坚船利器，无所施逞；真有一夫当开，万夫莫开之势。即使兵单戍弱，亦不易于进攻。夫是以闽中诸大员视为有恃无恐，而不必竭力预备，是亦因地制宜之法；设或法人果悉力来攻，则自当临机应变，必不至视为儿戏也。然天下事有备而后无患，未闻恃险而可以忘备者！今闽中虽不忘备，而疲兵惰卒置戍其间，则有备直与无备等。倘法兵乘虚而入，防卒闻风而溃，大局尚堪设想乎！ 

　　或有谓西人之信，近于讥讪。吾则以为为此言者，其关爱中国实深且切。闽中防务而果疲弱若此，则中朝可以及早整顿，必期与粤防同一严密而后可。若言之非真，则亦足以自警而益加振作，俾不为敌人所乘。然则此言也，不深有爱于中国也哉！ 

　　十二月初六日（公历正月初三日——即礼拜四） 

　　狂言可骇 

　　本报前载法人有该向中国索赔兵费，以琼州之地为抵押一说。兹又见伦敦本月朔日来电，言法国各新闻纸皆言法廷当派兵先往琼州、台湾、舟山三处驻泊；若中朝不偿兵费，即当夺此三处地方焉。 

　　按此三处地方，台湾素称险要，守之尚易为力。虽法舰能入，而海面曲折，未必遂能直达。舟山地属平原，四面临海，进取较易；惟前闻有英国兵船早停泊于该处口岸，英人巨商大贾皆萃上海，必当竭力保护商局；而舟山实为奥区，奚容法人涉足！前闻英、德、美三国均发兵船来华，英船保护上海，德船保护汕头、厦门，美船保护广东；则是各国之于商局，必不肯为法人所坏。舟山倘有英船驻守，法人何能正眼相觑。惟琼州孤悬海外，四面皆守之不易。该处又无军兵，粤中欲发援兵，非渡海不可；设法人以兵舰中途拦截，则中国船械未若法国之利，赴援殊觉为难。而是处与越南最近，法军之来极便；故此地最为可虞！然法人之为此言也，殊属无理之尤！越南向属中国，今为法人所侵扰，中国理应相援；即欧洲各大国有属国被侮，莫不赴援：在中国并无不合。况兵端开自法人，何得索偿于中国；折以公法，法人其将何辞！乃法人举国若狂，至于此极！如果实有其事，当为万国所不容矣。 

　　十二月初八日（公历正月初五日——即礼拜六） 

　　论法人劫地索赔之谋 

　　法人之取越南，本属无理之尤；中国宽大为怀，□不与较。迨全境残破，兵连祸结而不可解，其势且将偪近滇、粤边界；然后与其使臣商该，并由曾袭□说诸外务大臣，仅仅以订立红河界限为请。是中朝之处置斯事，已不坚执保卫藩属之说。自此红河以南所有越南政令，□尽听法人措置。越之国王，不过守府；越之群臣，无非备员：存而不亡者，盖已无几矣。所以然者，中国于法人初取西贡之日，适当内地扰攘，无暇外援，致越人失望。自与法人订赔偿兵费之约，而为法人□绐，久假不归；法之于越得有根本，渐成滋蔓之势，以有今日。若必欲争藩属之名，转令法人借口往事，而西贡六省终□见还。故酌中起该，但以红河北岸自固其藩篱而盟誓不渝，即以保边疆者存越南而已。不然，岂红河以北为越南之地，不可使法有之；红河以南即非越南之地，可使法有之乎！故斯该初兴，不知者必谓中国自示其弱；欲保藩属，而仍不□弃藩属也。而岂知迟之又久，而始以此说请者，实有失计于前，而一时骤难挽回之意在也。然则中国于此，亦可谓降□相从，未尝迫法人以难堪矣。而法乃坚执其意，始终欲至蒙自通商，以老挝为界；拒绝中国，毫不通融。于是中、法之交□失，中、法之战已成；准情酌理，中直而法曲，夫何待言！ 

　　万国公法，为中西之通例，皆各国已行之成案：凡两国交兵，其后□和理直者，当取偿用兵之费；商民资产、货物一切用兵期内应沾之利为兵事所损，亦当一体赔还。前者普、法之役，法恳求和，应偿普国之银甫于近年清楚，法京之普兵亦始撤戍；此旧事之可援为例者。法既甘为戎首，锐意进兵；将来□□兵饷，自归法人所出。聚四洲众国之人而该今日之事，断无谓中国理曲者。乃法人先发制胜，故为恫喝之言，转欲取偿于中国，且将夺踞琼、台、定海以为质；何其言之梦梦也！夫至今日而法人犹为此言，真无赖之尤，无耻之甚矣！ 

　　黑旗□拒法人，观其用兵埋伏诸□于夫先占地利、蓄水断道，似于数年前围剿土贼之时，早知今日法人之谋，预为准备者。□□预为准备，则必统己军、敌军□全局大势，而一一布置，算无遗策。自今年夏初，法始与刘相见，再战再败；黑旗所守□地，未失尺寸。即使现在桑台法人果获全胜，而北宁未拔，势终难守；滇中官军尽屯北宁、不守桑台，盖谕旨有「如攻北宁，立即开仗」之语，统帅者故以此为界限，不必出北宁以迎敌也。且险要易守，最宜埋伏；姑置桑台而从容措置其间，以刘之智勇兼优而济以唐、徐两中丞，自有寓全之策。法人远来，深入重地；船炮之利，一无所施。欲如河内、海防之易，必不可得。窃意北宁一日不拔，法人一日不退；其间战阵伤亡，数难悬计。而法国之兵不及官军刘团之多、法国之饷不及官军刘团之足，相持不下，法可坐亡；而犹腼颜向人索赔兵费、劫地要盟，何足畏哉！前者声言攻打广东，亦既不行；今复欲□台、琼、定海。此三处者，无论中国有备，未必即得；即使兵力空虚，而此时注意越南、不遑他顾，其有如许兵船分道窥伺乎！前日攻克桑台，法人举国若狂；谓必请诸法廷，务使越南境内无一他国之兵，切勿听人讲和。此等见解，实与法人性情相肖。然则索赔、劫地，亦真法人得意之语。虽为报馆拟该，法廷未尝有此意；而即此可见法人之志向矣。 

　　本馆就事论事，以为法人无理取闹，固不值与辨是非、论曲直；第就各省守备言之，目下广东重兵尚可抵敌，如琼、台、定海则布置未必完密。道光季年，粤东和该未成，曾犯定海；曩年日本以生番戕杀琉球难民，用兵于台湾，卒被索银以去。法人习知其事，虽志在越南，不能分兵；而游奕于洋面之上藉以恐吓，则固法之所能为也。至于琼州孤悬海中，奇险不如舟山；而山岭峻削、平原坦夷，无异内地；周围沿海处，防不胜防，又较台湾为疏阔。省中如此严防，度必不弃琼州。然法人攻越之师船捩舵而东，不啻杭苇，朝发夕至，自是便捷。于此三口中，尤为紧要；安得以法兵疲敝而藐忽视之耶 

　　余既恶法人之无理，而不能不因其无理而愈畏之。于是乎书。 

　　十二月十一日（公历正月初八日——即礼拜二） 

　　载兵赴粤 

　　闻本月初三日中国兵船名「琛航」者由台湾开轮驶抵香港，船中有兵五百名，将以载往粤东云。 

　　十二月十三日（公历正月初十日——即礼拜四） 

　　电音破绽 

　　香港「维新日报」云：前录法国电音，倏忽互异，以炫惑人；谅己可会诸言外矣。兹又有其甚焉者，纵极张皇，终露破绽；前后互戡，矛盾自彰。即如前日相传法人电音，谓十一月十七幸获宣泰，已张大其词，不免举国若狂。因而昨又传报法臣强逼法廷欲取琼州及台湾、舟山等处，将择其一以便索偿军费；诚恐闻者惊惶，未察其实，请姑为详辨之。 

　　前月宣泰十七日之事，据西报则云：法人获胜，且得银甚多。而据华人私家诸报，则谓黑旗于十五、六、七等日焚伤法兵不少，并杀法军官弁三十余名；法人非真能攻取宣泰城，不过黑旗自家引退。其时城中并无遗物，止有一废炮存焉。安知非黑旗赚敌之计，顾肯藉寇兵以赍盗粮乎哉！虽华、洋各报皆传闻之词，未觇实耗。姑就法人电音而论，既云前月十七获胜并多得银条，宜乎暂足充其军需。何以昨传西贡来之西报，忽又云十一月十七日接到法都电音，谓有大臣请于法廷再拨扶冷士银二十兆枚以济军饷乎！且何以复云于十一月二十日接到法都电音，谓驻越南之兵弁复请军饷甚急乎！夫西贡之西报，比诸国之西报消息较为近而可据；但观其前月请饷频仍，足见其所云捷音半多虚假也。故曰电音互异，未尝无破绽可疑。今特为互相发明，俾留心时事者得以参考焉。 

　　十二月十六日（公历正月十三日——即礼拜日） 

　　论各报述法越信息 

　　法、越之争，中西各报言人人殊；本馆亦既照有闻必录之例，备列于报。至昨报所载西人自河内致香港对里加拉夫报馆之信，系十一月二十八日所发，此为最近之消息。 

　　然综观各信息，无论地之远近、时之迟速，有可信者，有可以不信者；有可疑者，有可以不疑者；有可信而仍不能无疑者，有可疑而似亦可信者；有疑信各半而已为人指出者，有疑信相参而尚无人论断者。何以言之！如李威利之死、法兵两次十三之败及目下桑台之地为法人所攻取，此事之可信者也；法军既得桑台而遂谓「刘永福遭擒遇害并夺获银洋二百万，法兵腰橐中银条装满」等语，此事之不可信者也。桑台之失而复得， 

　　十二月二十日（公历正月十七日——即礼拜四） 

　　法帅消息 

　　西人来信，言及法国迷禄将军到越南东京之后，即以代孤拔之职；东京之事，悉以属之。孤拔则调为中国海面之水师提督，而以来恩伯副之。闻法国续有兵船三艘发来中国，统计孤拔提督所辖有铁甲船五艘、次等兵船五艘、游兵船五艘，并有小兵船等共有二十余艘。统观各国水师提督所管之船，从无如此之多者；然则孤拔提督之任大责重，亦可概见矣。 

　　十二月二十一日（公历五月十八日——即礼拜五） 

　　法帅传闻 

　　昨报言法国孤拔提督调为中国海面之水师提督，统带大小兵船二十余艘等语。兹阅香港「士蔑」西字报，载有海防西人来信；言孤拔提督乘「搭拉克」轮船至海防，盖欲与在中国之水师提督美野相晤，商该琼州之事。然则法人其已决意开衅于中国乎！ 

　　十二月二十三日（公历正月二十日——即礼拜日） 

　　论法人大言不足惧 

　　法人自得宣泰以来，电信传至本国，几于举国若狂；新闻纸馆亦皆为大言，以为法廷当乘此夺取中国台湾、舟山、琼州三处地方以为索偿兵费之地。初以为新闻馆之空论，不足信也。继而又有消息谓法国遣米禄赴东京为统帅，以代孤拔之任；而孤拔则调为中国海面之水师提督，统带铁甲船五艘、兵船五艘、游船五艘，共计大小艨艟二十余艘之多，为各国水师所未有。并云孤拔已至海防，欲与现在中国之法水师提督美野相晤，该商琼州之事。信斯言也，则是法国竟有从事于琼州之志；故谈海防者，每深以为忧。 

　　窃以为思患预防，固属不得不然之事；其实，则法兵此时断难启衅于琼。盖法人虽夜郎自大，欲吞全越；而一刘永福已为咽喉之阻。前者屡次败北，不待言矣；即今日之得宣泰，或传□刘军自弃其地，并非法人攻夺所得，特故为大言以欺人耳。兹姑不之深辨；即曰宣泰之地果系法人兵力所得，而刘军之死亡曾属无几，岂肯随即罢手！吾恐屯驻老开之兵，必且出与法军相逼。法兵虽有续至，而所得各地必须分兵守之；今南定已被兵矣，设守兵单薄，则所得者必将复失。故法兵之陆续至越者，虽屈计不下八千余人；而合则势厚、分则势薄，恐欲进取北宁□不可得，岂得又寻衅于中国！夫法外务大臣之言谓法国决不与中国开兵，但须奄有东京；如中国必欲阻挠，则亦无可奈何耳！此言也，盖欲自掩其无故称兵之迹而栽理中国，以为兵端开自华人。今若夺取琼州，则兵端为何人所开，不辨而自明矣。且琼州虽曰孤悬海外，四面皆可进兵；然法国兵船究不能舍东京而尽趋琼州，以为环攻之计。琼州海口虽曰辽阔，亦非无险可守；近来中国整顿兵事，购办兵船已二十余年，岂尚不可一试！诸军一闻往御法人，莫不踊跃争先，愿得斩楼兰以为快；人心如此，深足依恃。则调拨水师兵船以遏琼州之冲、以据琼州之险，或于中途邀击、或为犄角相持；而琼州沿海则多置水雷，勤其瞭望。倘或敌船入境，中国兵船能截杀则截杀之；否则，俟其既入，而燃放水雷以毁其船。加以粤省有重臣督师，布置早已严密；即琼州一境，早在督师意料之中。设有警信，立即发兵以相援，亦为便捷。吾恐法人之船不坏于此，即坏于彼；其何能为！夫法人自以为强，而遇一刘永福已有束手无策之势；况中国之地多于法人者几倍，中国之人众于法人者又几倍，中国之兵饷省于法人者又几倍，中国之将似刘永福者何限！目下南洋及粤省沿海之地举办乡团、渔团，民心由此益固，士气由是益奋；又何患法人之大言恫喝也乎！ 

　　夫法人之欲取琼州，大抵为索偿兵费起见耳。以中国此时讲求武备，购办战船亦既有年；古人言「我能往、寇亦能往」，今若反其道而行，寇能至，我亦能至。与其俟法人攻琼州而始为御侮之师，不如调兵数十万、集舰数十艘直走西贡；非仅为「围魏救赵」之策，直令法人在西贡无可存身。然后一举荡平，驱除丑类；转战而进，扫荡东京之法人，俾全越得以安谧。法人虽有添兵，其数尚不甚多；以中国之全力而扫除西贡、东京之法人，直不啻发蒙振落。法人而必欲复得西贡，则亦令其赔偿兵费，即以其人之道还治其人之身；吾知法国自保之不遑，又岂得逞其鲸吞蚕食之计耶！法人动曰「封海口」，遇中国之船于海面，则截而取之。顾法国可夺中国之船，中国独不可夺法国之船乎？中国目下兵船亦不为少，若以分布各海洋，遇有法船之至，或开炮击沈之、或遏之使不得进；彼孤船深入究不足恃，彼之援兵远莫能应；而中国征调较易，呼应极灵，即使偶有小挫，而继起尚易为力；必使法人不敢过雷池一步，而复可以免异日之患。窃愿当轴诸公，早为决计焉！ 

　　十二月二十四日（公历正月二十一日——即礼拜一） 

　　琼防紧要说 

　　琼州孤悬海外，地势与台湾相似。惟带水之隔，由雷州之徐闻对渡而南，不过半日之程；视台湾数百里洋面，远近相悬。故自汉以来，收入内地，治法与各郡县无异。若台湾，则自康熙年间始克底定，归诸版图于今甫及二百年，而设治建官仅在北面一带；内山纾远，野番杂处、犷悍无人理，途径不能辨，国家以其荒远，姑置勿治。曩年日本以琉球难民之故，借口兴师；当事乘机剿抚，以为化外顽民从此渐摩仁义，全台可得而理矣。乃办之有年，终未见明效大验。因仍弃而勿治，仅于北境相度形势，增设一府、一厅、三县；而南路生番，依然獉狉旧俗：是台之不如琼也远甚矣。顾四面濒海，同为险要；以言海防，诚不知其孰轻孰重也！以今日法、越之事言之，似乎防琼转急于防台。法人恐吓之言，曾云琼州、台湾、舟山等处若得其一，可以为索赔兵费之地步。舟山拳然一石，与别省滨海之区要口之外零落错列之小岛，无分差等；第宁波以镇海为门户，舟山即其外围扼要之区，固不在乎大小、广狭也。况道光季年之变，舟山实被其创，法人而以兵相向，门径已熟，其注意要不能舍此；故与琼、台同为必争之地也。然地势既广，地利必富。夺险踞隘，不能舍舟山；好货贪利，更不肯遗台、琼。而就今日越事以图要挟中国，则琼州实便于台湾。盖琼在越南富良江之东，出海口即可望见；以轮船、铁甲之快捷，不须一日程已至其处。是以汲汲图琼州，而有孤拔提督带兵船二十余艘经营中国海之说也。 

　　失法、越之事，其曲在法而不在中国。谓越非中国藩属，法人欲保护越南、抚有其地，无关中国之事；中国出师，乃有意阻挠，开兵端于法人，而法人不任其咎：此则无理之言。第法人定计如此，牢不可破；不得越南全土，必不罢兵：其志固已显然。假犹可罢也，李威利战殁矣、孤拔亦屡败矣，此罢兵之机会也。中朝有保越之意，而往者西贡不还则听之，去年侵夺海防、□河内则又听之；良以兵端一开，劳师费饷姑不必论，而各口通商诸国商民生意必损其半，故隐忍至今日耳。洎乎法人张皇已甚，而我犹徐徐不发；李傅相莅沪要迎德理固与之商该，其时苟肯息兵，虽伯相亦将许之：此一大机会也。不谓德君坚执不让，往返婉商，失欢而散；以致中国必不得已而后出兵。然则是非曲直，自在人心，不必中国之自言之矣。乃今者犹欲索赔兵费为挟地要盟之计，法人诚无理之尤也！虽然，法人既有此说，且近日传闻孤拔提督已添带兵船来华，则是夺取琼州，非皆妄语。琼州由越东渡，取道甚近，朝发夕至；苦中国并无重兵驻守，区区一镇标下之兵能有几何，其足以御法人乎哉！夫法人之见彼自去年攻取海防之后，事事顺手；至今年而偏败于刘，损将丧师、殃民辱国，莫此为甚！其国之识时务者阴有悔祸之意，即该院中人亦且归罪于执政；而执政之所恃以鼓舞国人、使之乐输兵饷者，则曰『我法用兵于越，系中国阻挠之故，我将取偿于中国也。中国不即允偿，我劫其地以为质，必令赔偿而后还。此则事之可操券者，何惮而不为也』！据此情形，则法人窜取琼州之谋，盖已志决计审，料中国之必能如愿以偿也。 

　　目前法军虽得桑台，而其后利钝得失未有确音；或者越事方急，尚难分兵犯琼。然为中国计，与其俟其既来而后调兵抵御，莫若趁其未至而先严密提防。粤省门户最险，惩道光间之失，固不得不加意省城。然琼势孤悬，西与越峙，本为海防者所不遗；未知当事巨公若何布置？愚意琼面面临海，周围皆为兵船所可泊；若节节设防，非有四、五万兵不可。而法人图越，自去年至今所到之兵犹不及万；即阿非黑兵、越南土兵为之驱使，或尽撤在越之兵以东向图琼，亦终无四、五万人仓卒齐集之理。然则经营粤东者，可不及早严防，以杜法人之阴谋也耶！至于越中之事，朝命明指「北宁谓法人来攻，必与开仗」。故桑台之役，传闻异词，皆云城中并无华兵；可知华兵专戍北宁、法人不攻北宁，中、法犹未交绥。但目前法人举动往攻北宁，亦早暮间事；华兵会合黑旗扼险据守，当已完密。所幸滇边戍卒悉精尽锐以保北宁，无令法人再得志焉可也。 

　　十二月二十五日（公历正月二十二日——即礼拜二） 

　　筹防扼要篇 

　　法人攻越以来，日该添兵、增饷，惟恐不足；此其意必以奄有越南为快。原该兵不过千余人，今则加至八千余人；原该饷不过五百万佛郎克，今则加至二千万佛郎克。夫增兵必增饷，其势固然。第所需之费小，尚可逞志；若有大征战、需大兵费，恐法国亦难裕如。人谓其东征西战，实为欲开拓埠头以图富国。然此际越南之地，仅有所得而已竭蹶渐形；则将来全越之能得与否，皆所未定。北宁既有华兵戍守，得之颇不为易；即使姑作是想，越南全境竟为法人所得，而所费军饷何从取偿？虽法入之以全力攻越，必有利乎越南之处；然就目前而论，则殊觉得不偿失！吾知法人之意中，当尚有踌躇四顾者。前者法国新闻纸有劝法延夺取琼州、舟山、台湾三处地方，以为向中国索偿兵费之计；则是法人不能取偿于越南者，竟欲取偿于中国矣。舟山，曾与英国立约，有相为保护之言；英兵船业有驻泊在彼，法人未必敢觊觎。台湾，去越南也远，法人攻取有所不便。琼州，则与越南为犄角；法兵船之来甚便，而又可以不与越南相隔截。果有此举，则琼州殊为可危！ 

　　夫此时越南之事，尚未敉定；刘永福一军，尚不相下；而北宁之华兵，又未与法人相见于行阵。法人即欲远离以开衅于中国，或尚有所顾虑而不敢遽逞。若一旦越南全境为法所有，则法人之取琼州，其志将益决矣。或谓照万国公法，法人不应借口以取中国之地；然此但就正理言之耳。若论正理，则法人不但不得开衅于中国，并不应开衅于中国之藩属；乃法人既不顾正理而遽攻越南，则安知其不顾正理而取中国之地！即使万国皆因其有违公法而唾弃之，然万国未必肯因其有违公法而助中国以攻法人，且为中国夺还其地。是公法者，非遂可恃以为固者也。窃谓法人而苟志在偿费，不顾公法、不恤人言，则必有夺取琼州之举。一经被夺，则将来偿费、赎地，计必不赀。如竟弃而不闻，决不肯失此国体；如被夺之后再图恢复，兵饷亦必甚巨。与其地为所夺而后偿费以还地，或兴师糜饷以复地；何如乘此法人未能遽来之时，而先派重臣厚集兵力以慎为防之之为愈乎！苟有重兵遏其冲要，而再置水雷，远眺望、勤侦探，肆应有方、防堵有法，众寡势异、劳逸形殊，亦不至遽有所失。彼攻之不克，更无可以索费之辞，亦惟废然自返已耳。此筹防之扼要者，一也。 

　　且不特琼州宜严防，即北宁亦宜严防也。目下法人攻取宣泰，而北宁华兵绝不援助；此事殊为失着！盖曾侯言于法外务大臣，谓法人如攻北宁，中国必当与法交兵；中朝亦有「固守北宁」之谕。故宣泰被兵，而华兵不为之援。然宣泰去北宁已近，法人既得宣泰，势必更攻北宁；中国泥于北宁之说而不援宣泰，恐失好于法人也。顾法人而进攻北宁，岂能不与之战；则先后同一失好，何不当法人攻宣泰之时而出兵一为之援乎！夫越南既为中国藩属，理宜保护；不但北宁宜援，即宣泰亦所宜援。实则西贡、东京，何一不宜援；不得拘泥于一处也。或谓华兵于法兵攻宣泰时，曾拔队往攻河内，以分法人之势；特黑旗不能久守，遽尔遁去，以致不及措手。此说，未知确否？或又谓攻河内者，系海盗、非华兵也。总之，华兵而果出师以援宣泰，则宣泰之失决不至若是之易。今则宣泰已失，无可复救；将来之能复与否，均未可定。而法人既得宣泰，必将进攻北宁；此后之与法兵交绥，自是意中事。以华兵而屯驻北宁法人未尝不忌之；第宣泰之战，华人不发一矢，恐法人转有蔑视华人之心。今既往之事，姑置勿论。而误于前者，犹可不误于后。此时而谨守北宁，中国再发重兵以为之备；北宁地险，守之尚易为力。苟中国而果能发重兵、派大员以固其地，则不但可以保越南，而且可以牵制法人攻琼州之师，使彼不得不专顾北宁。此筹防之扼要者，又一也。 

　　大要中国此时断不能认赔兵费于法人，则惟有慎持其重，严为之防，来则迎之；又安可稍存轻忽也哉！ 

　　载兵赴闽 

　　本月二十日，有招商局之「富有」轮船由芜湖载兵一千名前赴福州，殆以备该处防边之用也。 

　　十二月二十七日（公历正月二十四日——即礼拜四） 

　　论中国战船 

　　泰西各国，以船坚炮利甲于天下。中国初无是也，自与各西国通商以来，相形见绌。中国自知船、械二者均不足以敌西人，于是讲求西法，广购兵船，欲求驾乎泰西各国而上之。然中国所自制——如福州船政局所造兵船不下数十艘，终未见有坚固稳便之船，为海外所震惊；而其所费，则已不赀矣。日本一国，东洋小岛耳；较之中国，其地之广狭固属悬殊，其人之众寡亦判若天壤。其不能与中国同年而语，明矣。然自台湾构衅以来洎乎夷琉球为县，深恐中国挟此嫌怨兴师问罪，以与之构兵；用是尽心竭力，整顿兵制。凡有益于武备之事，几于殚精竭虑，维日不足；曾在国内编成民兵十二万，无事则仍事力田、有事则出为御侮。此亦中国古昔「寓兵于农」之遗意；特中国自三代以后，鲜有行之者。唐时府兵彍骑，略有古意；然不久即废，行之不常。至近世，则寂无所闻，兵、民判若两途。乃日本反踵而行之，有此民兵，早为准备。一或偶有衅隙，则一经拨调，立即赴命；若干劲旅，顷刻成军。至其水师之中，又有大铁甲船可装五千墩者，较英国著名之「铁公」船有过之、无不及。此外，复有客阁船，大三千墩；金鸡船，亦大三千墩。另有一极大、极快之船，每一点钟可行十八英里；合之华里，则五十四里。而且船上有活炮台两座，便捷轻利，莫之与京。其余诸船，不及备载。以区区东洋一国，而其整顿水师、广购巨舰、勤求兵制至于如此之认真，如此之不遗余力；而中国之水师较日本反有瞠乎若后之势，不亦异乎！ 

　　夫以中国此时讲求水师不下二十余年，惟日孜孜，亦若不遑自逸。然所有兵船，用以拖带大员座船及载兵之用，则亦觉其扬威耀武；若以与泰西各国之兵船相较，则殊有不能相提并论者矣。近来中国李丹崖星使在德国定造铁甲船两艘，曰「定远」、曰「镇远」；其船大小、轻重、式样，均已胪列于报。「定远」船早已竣工，即可驶之回华；「镇远」船亦既下水。此二船底有多格，船身坚固高大，可以用于海洋；惟驾驶诸人，尚多未适于用。盖用西人驾驶，则设或与他国交兵，西人当守局外之例，辞职以去；若用华人驾驶，则又虑未能操刀而使之割，其伤实多。有美锦而使学者制焉，不亦可惜之甚耶！ 

　　当此法、越构兵，中国既不能置身事外，其势不能不预备海防；兵船尤关紧要。窃谓中国苟能如日本认真整顿，则船坚炮利，不难所向无前；法人而欲截取中国之船，中国亦可截取法国之船，何必更怀畏葸以受法人之侮也乎！余论及此，适有西友见之；谓余曰：『中国之船，非不多也、非不坚也、非不大也，但苦余船而无用此船者；此则中国之所短耳。假如兵船或铁甲船一艘船中，诸人各司其事，司机器者专理机器、司炮者专司放炮、司驾驶者专驾驶，事不可以相混、人不可以相争；约计每船必须用人数百名，而后可以调遣。登陆之兵，尚不在此数。今中国虽有兵船，而一船不过用人数十；顾驾驶则不能更顾放炮、顾放炮则不能再顾机器。大都船上一炮，须二十人守之；一船必有数炮。今乃全船止有数十人，则安得不患人之不敷用！以偌大兵船而致患人不敷用，则一遇敌军，其有不为所截夺者哉！中国之所虑者，惟此为最重。盖无船，尚不足患；有船而以资敌，乃深足患也。以中国之地广人稠，安有不敷之理！要在平时先为教育，储材待用；一船需人若干用之裕如、十船而需人若干用之裕如，推而至于数十船、数百船皆用之裕如，则一船即得一船之用，又何敌人之足畏！以之守则固，以之战则克；以之截阻敌船，则并可以收敌船之用。泰西各国之所以称强者，在此；日本此时之雄视海内者，亦以此。中国而苟图自强，其可不致力于兵船，且留意于用船之人也哉』！余曰：『然；斯言实切中中国之窾要』。当此中、法兵端将开，水师之所关甚大；及今而急为之计，尚可为桑榆之收。请以斯言贡之当轴诸公，可乎？  
　 
清季申报台湾纪事辑录十三

　　光绪十三年（丁亥） 

　　水线达闽 

　　利权独揽 

　　淡水邮筒 

　　本馆接奉电音 

　　厦门茶讯 

　　台事纪要 

　　四月初八日（公历四月三十日——礼拜六） 

　　水线达闽 

　　台湾水、陆电线刻已动工，闻刘省帅与包办之英、德商人定该，于本年四月内一律完工。淡水之水电线，则径达福州省城，并不接至厦门；凡厦门有事电传，则由福省转达。此后海中孤岛传递音信，亦可捷于影响；较之从前之动多睽隔者，岂可同日语哉！ 

　　利权独揽 

　　淡水茶市日旺，往来茶货、人客络绎不绝，得忌利士公司之轮船往返台、厦、香、汕各埠，独擅其利。去岁商务局雇船与争，皆致失利；而得忌利士亦多亏折。今年仅该公司之「海龙」、「福建」、「科么沙」三船载客往来，利权更大。近日闻有发记洋行有代某行经理船只来厦专赴台、厦一路，与得忌利士船争利；又闻刘省帅仍拟雇船来往台、厦、香、汕四埠，复设商务局交张叔和观察经办。得忌利士公司恐利权被其所□，遂邀集闽厦茶栈商人该立合同，订以三年为期：凡有茶叶，统归得忌利士公司轮船载运；每件二五箱茶仅收水脚洋银一角，茶箱板每件水脚五分，铅锡、纸料每担水脚一角；不准配装别家轮船过台，茶叶不准配装别船来厦。如茶栈将茶货交别家轮舟载运者，即照所装箱件之水脚银补出罚偿得忌利士公司。至茶帮人客搭船往来船价，定以每年自二月初一日为始、至三月底为止，秋季茶叶收市自九月初一日为始、至十月底止，每人船价仅收洋银二元；至四月初一日及十一月初一日起，凡搭该公司之船往来台、厦者，每人收船价洋银四元。业经旗昌洋行代得忌利士公司与厦门各茶栈订立合同，签名禀由领事官签字、加盖关防，不能违约。说者谓从前厦门欲与该公司该让茶叶每箱减收五分水脚银，该公司不允；今因恐有别家轮船来厦争利，始肯减去五分，每箱收银一角，铅锡、箱板均照减。嗣后各茶客所装茶货水脚既已大减，利息自可加厚，生意谅能兴旺。而该公司茶栈该定包载全台、阖厦茶货水脚虽已减收，然利权实大。况订以三年为期，不能与别人该约装载；即使装载别人之船，该公司亦要照所装件数向该茶栈收还水脚，更为一网打尽。然则商务局与发记洋行两家可以及早另筹善策，不必雇船来厦与彼争利矣。唯有搭客一层，则听人自便，该公司未能包揽。然于春、秋茶叶起落之季，茶客往来船价仅收二元，其价亦廉；即别船与之争夺，而亦味同嚼蜡矣。该公司之独揽利权，可谓算无遗策者矣。 

　　四月初九日（公历五月初一日——礼拜日） 

　　淡水邮筒 

　　淡水来信云：近日林诗甫副钦宪开垦噶玛兰内山田地，已有七百余甲。按台地每甲地收租四十余石，即内地一石种仔之地也。钦宪即于三月十七日由淡水起程，前往丈量。此外，各处清赋田亩，现亦稍有头绪。闻待邵小村方伯到任后，即当升科完粮云。 

　　四月十三日（公历五月初五日——礼拜四） 

　　本馆接奉电音 

　　四月初十日，奉上谕：『刘铭传奏「台湾创办商务」折内抬写处「天恩」字样误书「天准」，殊属疏忽！着交部察该。钦此』。 

　　同日，奉上谕：『李鸿章、曾国荃奏「统兵大员积劳病故、胪陈战绩、请旨优恤」一折，前福建陆路提督唐定奎，前随李鸿章转战江苏、直隶、山东、河南等省攻剿捻逆，所向克捷；又跟刘铭传赴陕、甘剿匪，继后回防徐州。旋调台湾设防，留办抚番开山事宜，剿平番社。光绪元年，擢授提督；嗣复调扎江阴。历着勋劳，深资倚任。上年因在防患病，准其开缺。兹闻溘逝，轸惜殊深！唐定奎，着照提督军营病故例，从优该恤；加恩予谥、原籍及立功省分准其建立专祠，并将战功事迹宣付国史馆立传，以彰忠荩。该部知道。钦此』。 

　　四月十九日（公历五月十一日——礼拜三） 

　　厦门茶讯 

　　三月十九日，「海龙」轮船由淡水载来旗昌洋行所购之茶一百五十件；此为本年新茶到厦之始。闻日前淡水茶庄以茶样邮寄厦门，瀹而试之，色、香、味较去年俱胜。惟山客成本昂过去年，是以淡水各茶庄咸不敢冒昧从事，相与徘徊观望，以待价值稍平。独英芳茶栈首先装运百余件云。 

　　本月初七日，「福建」轮船由淡水运来茶叶一百数十件，均系上等之茶，为英人所购，其价甚昂。闻淡水茶商该至四月望后，始准向山客买茶；如违该罚。旋有义吉茶栈首先背约，私付洋银数万元与山客定购各茶；各庄公该罚锾以儆云。 

　　四月二十八日（公历五月十日——礼拜五） 

　　台事纪要 

　　台湾孤悬海外，而特产富饶。不特茂林修竹，巨材丛生；即五金之矿，亦所在皆有。自光绪十一年设立台省，命刘爵帅抚之，驻节台北，分兵四营扼要防御。是处距基隆七十里、台南八百余里，随山刊木，以路险艰于转运。所驻四营虽称劲旅，然道阻且长，势难联络，爵帅忧之；特电传泰洋行司事——即蒯令佩芬、席令步天至辕，面授机宜，创建铁路。勾稽精确，擘画周详；千余里海澨山陬，了如指掌。兹先自台北至基隆试办，俟有成效，再行开拓，使可直达台南。此后山木、矿产，转输易而运费轻：其利一也。南、北防营有警则传檄即至，首尾不难兼顾；无事则兵额量为裁减，□□□□：其利二也。南北之转运便捷，百货流通；华贾、洋商，闻风麇集：其利三也。封圻得人，而物阜民康，不数年而台省之富庶安见不甲于东南哉！然其效皆基于铁路，是诚可为额手相庆也。 

　　客言如此，爰即笔诸报端。  
　
