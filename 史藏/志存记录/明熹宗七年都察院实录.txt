明熹宗七年都察院实录　　（明）李长春 纂修 

　　●目录 

　　卷一　天启元年正月至四月 
　　卷二　天启元年伍月至十二月 
　　卷三　天启二年正月至六月 
　　卷四　天启二年七月至十二月 
　　卷五　天启三年正月至七月 
　　卷六　天启三年八月至十二月 
　　卷七　天启四年正月至四月 
　　卷八　天启四年五月至十二月 
　　卷九　天启五年正月至七月 
　　卷十　天启五年八月至十二月 
　　卷十一　天启六年正月至六月 
　　卷十二　天启六年闰六月至十二月 
　　卷十三　天启七年正月至八月 

　　●大明熹宗达天阐道敦孝笃友章天襄武靖穆庄勤哲皇帝寔录卷之一　天启元年正月至四月 

　　纂修官浙江道监察御史李长春 
　　编辑较正廪监生方　至 

　　正月 
　　二月 
　　闰二月 
　　三月 
　　四月 

　　○正月 

　　天启元年正月初二日 
　　河南道御史袁化中疏请直破数年倾锢之穽以昭一时好恶之公内称从古治乱之关不外贤不肖两途欲使国家常治而不乱必先使人晓然知贤不肖之人而后人心之议论始恊朝端之举错自当皇祖末年倦勤厌听凡臣下发奸之疏一槩不下而被斥之奸反得以摇唇鼓舌于是君子指小人为邪小人亦指君子为邪墨白不分是非莫辨朝廷之上大为讼场究之君子小人各拂衣一去而亦不分在君子之去不过栖止邱园足不离夫蓬径在小人则招摇朋类到处骄人逞雌黄之口以愚后人后人或中其说而不之觉坐使世道成其汶暗人心即于浇漓言之可叹内举黄汝良先帝讲臣夙多启沃总宪孙玮正直素心主勘最当旧抚高举建言国本望擢节钺陷之者竟以尹应元之单强捏点缀使人至今有李代桃僵之笑礼郎鲍应鳌清贞孤介人疑其矫首发场事者刘策也汤韩铁案至今不移整理漕务者孙居相也百万环列至今多赖曹于汴肮脏天成澹泊自高至今谈者目为山斗张延登不满礼卿之推所揭者皆礼卿寔事他如徐兆魁之险邪异常人皆惧为虎尾之蹈李征仪反复卖友人皆嗤其行已之鄙奉圣旨这本说人材关国运良是奏内各官该部从公复议 
　　初十日 
　　陕西道御史高弘图疏请慎中旨以尊主权内称李若珪之以科参被罚不旬日而去国识者忧之谓皇上广置言官用其官而不用其言即非有顿废科参之意而都谏之气不扬亦安能尽箝言官之口而元岁之色不光目前冠婚诸大礼肇举凡事关该衙门职掌有不淂不用严用酌且未于出抄而犹烦于入告者将痛哭流涕为贾生之策乎亦彷徨瞻顾取容悦之诮乎容悦之不可则将尽为李若珪之续必罚俸必去国而后已乎古之士有负铁锧趋鼎镬以直言指佞革弊救时者非不知爱身命保富贵自为安逸之计而奚取摧折之苦盖不敢以所损之小以忘所补之大也又云张延登李仪征邵辅忠曹于汴孙居相王绍徽等当自定评劾刘光复官应震许宏纲徐兆魁等当让贤者路奉圣旨这所奏知道了本内各官及起废在籍诸臣该部一并议覄 
　　云南道御史张新诏疏称六曹原无轩轻除授自有成规据陆卿荣之言岂不凿凿可听但其不补前一名之朱童蒙为何迁就不补后一名之刘弘化为何通融岂其怜震旸之久候非此莫酬而首垣之重任非震旸莫胜欤躲闪那移垣体扫地此心苟无高下何故妄作区别卿荣有物以凭其中乎抑天夺其鉴乎更可恨者去岁七月之初皇祖违和正尔弥留冡臣视事纔仅三月外云惊魂尚尔摇摇铨臣喘息犹然未定卿荣乃乘主者心思不及到目力不及瞬之时而补垣之牍杂封于启事之章矣卿荣亦曾读圣贤书识忠孝字此等举动是何心肠肺腑之见恐无以对天日也震旸遇此果知乎果不知乎抑在知不知之间乎知则与者诚为祸首受者亦属罪魁即不知或可宽受者之罚当更严与者之罪奉旨该部院知道 
　　广西道御史马逄皋疏为臣下去留宜决朝廷功罪当明内云移宫始末杨涟一疏已蒙忠直之褒又君恩太重一疏有不淂轻率自遂之旨科臣竟不自安郁郁就道矣去国之臣虽不洁其名旁观之辈终不觧其故不觧则疑疑则争公论何以明国是何以定一人之去就关系犹微千载之是非关系甚大而功罪未分不淂不显质于君父之前客岁八月三十先帝疾革言选侍之封当缓者科臣李若珪也初一日先帝宾天入干清宫呼万岁执皇上左右手者辅臣刘一燝英国公张惟贤也初三日上移宫公疏九卿科道周嘉谟黄克缵李汝华张问达等也上移宫端疏者台臣左光斗也初五日上疏争急移宫以待皇上登极者科臣杨涟也疏下礼科而抄参者科臣暴谦贞也其后相継有疏科臣惠世扬台臣张泼郑宗周等也罪珰疏下科而抄参者又科臣魏应嘉也如以为功则与众共之不独一杨涟也如以为罪则与众弃之亦不独一杨涟也今罪珰未诛而发罪珰者先作楚囚之泣圣躬初安而护圣躬者已叹江上之容难进易退礼有明言涟当此日固止有决去一着以明臣节耳且琏近来一疏再疏言当时光景及三不安之故其说甚详搃为前移宫一事耳夫移宫何罪哉无罪即功居功即罪此一说也罪在攻大珰功在安社稷功大罪小宜留不宜去此亦一说也当危疑之际处骨肉之间奋不顾身止知皇上为重不知其它止知安皇上为急不计其它皇上亲见之重褒之弗能终庇之恐忠者去邪者进矣直者去佞者进矣皇上忽焉记忆问目中不见寇凖又问风度得如九龄不知近臣何以对功难终掩罪宜平分此又一说也人材消长关国运盛衰言路通塞系天下安危涟去辙莫挽科臣李若珪又已见告矣闻皇上十二日开讲则不信仁贤一章臣愚似宜首发明也奉圣旨这所奏事情俱朕亲历诸臣共见有何功罪未明杨涟忠直朕所素鉴准病告退心迹自明不必会议该部知道 
　　十三日 
　　河南道御史易应昌请慎中旨以光主德以徽新政内云祖宗端以票拟属之阁臣岂无意哉阁臣上佐一人下总百揆其于宫中府中之故人才政事之系吏治民生之隐古今成败是非之迹平时非不明习临时倍加酙酌用求至当以代王言故票拟而淂宰相不与也人皆曰天子之休天下相与歌且舞之万世而下犹有耿光焉票拟而失天子不与也人皆曰宰相之过天下得以弹而射之万世而下犹余非剌焉其责端其权一故阁臣居其地不但翌翌有以自效抑且凛凛有以自畏无敢误一拟以误皇上且误天下而还自误也若何而从中出也九重天上耳目崇高左右之人即怀忠寔之心未必尽深详之识则无心之误可虑也况今浮薄之辈安必无假借之端则有心之误又可虑也政使中旨所传一一尽恊人心然以天子而操宰相之笔于礼已太亵于神已太劳况未必尽恊人心此其间圣裁耶果为圣裁则偶自误也已可惜也若不为圣裁则且代左右误也尤可惜也皇上之魁柄未尝旁属也天下窃窃焉疑其为旁属之渐阁臣之行径未尝中通也天下窃窃焉疑其有中通之息无中通之息而疑之则政本可危也犹可言也有旁落之渐而疑之则国事可危也不可言也于是阁臣不淂不矫还一事矫还事事矫还以至时复矫还则皇上不能无烦于是言官不淂不执争一事执争事事执争以至时复执争则皇上又不能无烦视阁臣烦则疑阁臣言官烦则疑言官逄其所疑则将人人重足而不自安也舍其所疑又将大人孤立而转不即安也奉圣旨这所奏知道了 
　　浙江道御史左光斗疏紏阁臣孙如游内云昨岁礼臣孙如游恭遇孝端皇太后之变不用请敕径用札付讣告中外为臣所紏然则如游者固典礼之罪人也乃因缘忝窃忽进尚书夤夜暗奔再跻东阁夫臣方以大礼紏而皇上乃以大礼赏世之所鄙主之所贵情寔乖舛不应至此已闻台省之弹发无剩矢濡迟至今皆相咤为怪事又闻来春氷泮决意求归或犹有谅之者乃阳和虽布阴气方凝河氷虽泮心火未除突尔上疏求入讲筵又再奉旨入阁矣似此举动成何行径去妇之首频回飞鸟之依有意如昼行之鼠视人之动静以为起伏又如入室之贼听主人之寤寐以为行止全无去志别有深机持挺而击岂淂已哉奉圣旨累朝简用阁臣俱凭宸断前谕已明如何又来渎扰孙如游谕留已有旨了 
　　都御史李长庚疏议地方之利害贼势之缓急身在辽中任辽事者度必详察而审处一焉随会同督臣文球经臣袁应泰抚臣薛国用按臣万崇德陈王庭等为照镇江一城环朝鲜四卫宽叆而为之枢故资弹压则驻防非轻而重事权则监临尤要镇江距辽阳四百里宽叆距辽阳三百里声援隔绝虽鞭之长不及马腹倘贼轻骑南驱谁当一面故以金复道臣改莅宽叆镇江此固众谋之佥同而亦庙堂之远虑旡容更议者也臣等聀守次第两疏中俱以金复道臣胡嘉栋分派宽叆矣但行师之际非与以统辖则人心玩忽号令不严呼吸机空关系不小相应改为监军道料理舟师则驻镇江余日设防则驻宽奠有保障一方之端责而又有临莅三军之重权进战退守俱淂其宜内外护防兼有所恃盖住镇江改监军离之则两妨而以监军驻镇江合之则双羙故臣等参合前后之议而唯酌其一当也至道臣分隶之下凡钱粮甲兵刑名工作悉属综覆使其悉属躬亲日不暇给矣故各处道臣驻札处所必设府佐一员以分理之而本道尤水陆要枢淂人尤急宜以广宁理刑同知陈荩臣调用宽奠清军管粮以理本道之务者也奉圣旨该部知道 
　　湖广道御史方震孺疏为天下本无一事人心有三不平 
　　一曰国家之事大张差一案已成既往言之似令人厌而近议纷纭不可遏塞也则不容不平心一言以扫国家之葛藤也善处人骨肉之间者原不可无调停之法然不可因已之调停而遂可疑挺击之奸化为乌有也不当因已之调停而遂谓发奸者尽小人也又不当恶其发奸而遂扫荡不留遗种也王之寀诚非高品臣亦言垢者垢矣然察典自有处法而中旨夺其敕命可乎陆大受之之任抚州几于吸风饮露彼中乡绅备能述之而必处于隔岁之后可乎至于李俸之禁锢张庭之郁死又为甚奇即云不剪元良之羽翼乃不幸而有其迹矣抑郁既深纔一开口而又以一语箝之曰此人无事寻事要发大难不知诸臣一片之血诚几于不见天日气且为虹血且为碧而仍不许人开口说一句人心如何淂服诚使各还以本等之官则不平之人心已千了万了又何难可发而顾为此不必然之虑哉 
　　一曰门户之说夫门户二字原不当闻之君父臣言之已自心惊然而不能不棼棼也则又不容不平心一言以扫门户之葛藤也东林之中类多附草依木之流奸险贪横寔有其徒尔时不肯依附者自是刚肠男子然不当因不肖以及贤而遂为竭泽之渔也又不当因亲以及亲因友以及友而更为瓜蔓之摘也除诸臣已经曾奉旨会议及在仕籍者无容再赘如清冽之叶茂才朱世守经济之董应举赵南星挺劲之魏云中马孟桢凈洁之高攀龙刘策练达之李邦华苦节之鲍应鳌刘宗等有何罪过而锢之终身耶即云不驱朝士之清流业不幸而露其形矣屈伸无定纔开一口而以一语箝之曰此人无事寻事要翻局面不知朝廷有用之人才业已摧折无余珠沉于泽王老于山而仍不许人开口说一句人心如何淂服诚使山林诸贤各有出山之色则不平之人心已千快万快又何局可翻而为此不必然之虑哉 
　　一曰移宫之事夫移宫之始末事关圣躬同为皇上之臣子决不敢先选侍而后皇上则科臣杨涟似可幸无罪而不知何以有居功之说也将谓其居之以为贵而未尝遘会乘机取中旨之阁老将谓其居之以为富而未尝驱神使鬼私罪珰之金钱其无功可居也三尺童子亦能辨之矣意者其借以为语柄者乎而不知何以又有交通之疑也先帝宾天原出仓卒假令琏于呼吸之间交结宦侍声色不动而置皇上于袵席之安此固狄梁公所费踌躇者恐涟无此机智无此手叚耳而或者谓涟参新辅种祸有根即微移宫亦且不免此其说亦未必然如其然也人心何由淂服今涟且脱然去矣七年之候命六月之掖垣报主有心去国何罪使琏早知如此只合唯唯诺诺于国事底定之后做一篇太平文章岂不稳当而何必报先帝特达之知至于奋不顾身而并不顾是非毁誉乎虽然涟小臣也可以留可以去可以功可以罪有何关系惟是公道不彰羣疑愈炽后来播之史册传之天下且谓皇上尧舜在上真有変通之臣且肘掖之间有敢于矫旨之阉宦而皇上不及知所关圣德圣政岂其渺细此臣同官马逄皋所以慨然而请会议也如仅为科臣一身也亦何足会议哉近虽奉有忠直之褒恐忝一番中旨之疑添科臣一番交通之案耳臣谓此事非皇上召对不可皇上不召对则从前诏谕一一皆出于中官皇上一召对则从前之诏谕一一皆出于圣意所以释天下之疑而光圣神之德伸忠良之正气而平愤激之人情端在于此奉圣旨这本说的是欲省议论先平人心疏内受累多官着部院从公会议具覄其移宫事屡旨甚明前谕乃朕面发与阁部大臣后谕是朕腹心未竟之言左右不及知者有何矫旨交通所请召对知道了 
　　廵抚薛国用疏为起用边材以救危辽议将原任吏部稽勋司郎中赵邦清起用辽东监军道奉圣旨吏部知道　搃督宣大山西都御史崔景荣疏为循例荐举管粮部臣荐吴伯与葛如麟许明升　又疏为荐举地方人材荐刘敏宽李楠李植曹于汴王立贤李光辉史学迁荆飬乔韩范韩象孙居相张国儒张应征李飬质魏云中印宅宋际时等　疏为循例荐举边方兵备官员荐张维枢龙膺余自强王之臣王于陛焦源清张晓等　又疏为循例荐举腹里方面官员荐南居益唐嗣羙魏说陈儒丁浚等俱奉圣旨吏部知道　廵按直隶御史孙之益疏为荐举方面官员荐翟师雍饶景伟马从龙高维冈汪起凤岳骏声蘓进张纶音孙毓英等奉圣旨吏部知道 
　　二十三日 
　　山西道御史周昌晋疏为人才进退易淆持议平衡宜审内云试即诸臣所及者平心相折亓诗教初托名流后恣雄焰则请告犹是飬奸孙居相坚护私人力排正论则外转已为厚幸官应震柔荏而积污蒙垢王之寀秽浊而借事藏身王绍徽负俗招尤立朝风节自在刘宗周建白偶误律己贞操自坚再就诸臣未及者平心相折杨寉之正直敢言而浮议朱剖失世守之恬淡不染而家食犹滞许惟新之高标粹品袁崇友之孤韵纯修熊化之贞心劲骨其人有起有不起或用或不用皆有益世道者敢以质公论焉奉圣旨近来品骘人才一彼一此部院不为评核朝廷将何适从这本内各官有与先后诸疏异同的该部院从公从实分别定拟来奏  
　　二十八日 
　　河南道御史安伸疏请阳明之会振干徤之体内云刘尚忠一守陵寝刑余再敢嗾众军之鼓噪明挟犒赏而绣斧不敢问王添爵等一凈身内竖耳吮固类之血膏公攫金钱而礼卿不敢问尚复知皇上之威灵朝廷之法纪哉然皆自中官参科臣一事有以恣其无忌之心而极其无厌之欲耳我太祖高皇帝深虑阉人生祸尝谓侍臣曰每观史传所书汉唐宋季世皆为宦官蠹怀未尝不为慨叹煌煌祖训岂非圣子神孙亿万年杜渐之吁谟保生世之深虑哉以我皇上莅位之初即锄窃宝之臣珰再撤银鱼之内使其视尚忠添爵辈何异孤雏腐鼠则从天下公论以新初政去刀锯之余孽以彰大法而中外且熙然颂清平之理矣是所望于加冠大礼后第一徽猷也奉圣旨知道了该部知道 
　　三十日 
　　提督操江陈道亨疏为循例荐举方面官员荐兵备饶景伟马从龙苏进岳骏声等奉圣旨吏部知道　御史王心一疏奏参客氏魏进忠近者臣连接邸报惟见明旨一则曰奉圣旨夫人客氏保护効有劳绩着户部速行择给地二十顷以为护坟香火之用再则谓魏进忠侍卫有功着工部于陵工告成叙录在内一似圣心独以私恩为惓惓者微臣苟可将顺何敢冐阻挠之嫌然处不讳之朝令臣畏罪不敢言忍视圣明之过举是又不忠之大臣不敢也夫当此经抚协剿贼之谋将士鼓渡河之勇声灵绝振挞伐有机人心瞻仰专在朝廷臣恐不谨者为皇上先左右而后疆埸重怀宫中之私劳而轻念边臣之积若圣德无瑕忽有此累则不便之甚臣又恐东征文武将士闻之以为吾属捐躯冐锋镝为天子任艰危曾不淂如左右之人徼圣衷之眷注重天语之叮咛毋乃觧其体而灰其心乎则又不便之甚臣愚以为即客氏之保护应酬进忠之侍卫可赏何妨优以金帛如一彰圣谕加给田上明示优录流播听闻殊伤圣德又况梓宫未殡而先规客氏之香火陵工告成而强入进忠之勤劳于礼为不顺于事为失宜奉圣旨 

　　○二月 

　　二月初一日 
　　都察院右佥都御史张问达等疏覆鲁府仪正翟元勋诈传今旨矫诬杀命相应提问盖御史马孟桢参也又疏覆兖州府加祥县知县边檑剥下罔上累累赃私问拟徒赎盖廵抚李长庚廵按毕懋康参也俱奉圣旨是 
　　初四日 
　　南京河南道试御史曾熙丙疏为太平政治可期朝野精神宜振一曰肃纪纲一曰飬廉耻一曰清铨政一曰慎起废一曰定人品一曰储边才一曰修内政一曰重表率一曰端教化奉圣旨这所奏知道了该衙门知道 
　　江西道御史徐扬先疏请伸公道可息旁嚣内云近日连章累牍共剖力争止为此用人一事惟人情当郁极而通之时国家当晦极而明之候圣主方兴侧席常殷诸臣亦默转于气数中而不自知也乃移宫之始夏嘉遇一人寔不容冺而臣所覩记何代无贤先后忠义之伦如刘元珍何士晋邵辅忠钱策陆大受秦聚奎郭尚贤翟凤翀等先后清议之品如余懋衡饶位孙暐于仕廉鲍应鳌叶茂才濮中玉谢应祥周汝登程国祥魏云中程策刘洪谟等先后敏异之才卓练之识如胡应台邬雷鸣熊明遇陈于庭涂宗浚朱万春李邦华孙居相黄建中张廷拱广鸣銮熊化徐如翰等或诖误或非诖误或废弃或非废弃或人所已言或人所未言搃之在位者亟乘时以大任在籍者亟赐环以登庸此外如张寉鸣任事有胆允应速其枢府之来龚三益例转非辜曷不还之禁近之地张鼐宜从差上召居帷幄徐光启宜罢练兵别责屯田王之寀久彰忠爱何必追行外察而不起之闲曹王绍徽素负刚操原自共协乡评而可升之仕路至税珰之初横也一时肮脏之臣有冯应何栋如等逮系狱中数年皇祖旋怜其忠而释之今冯应已故苦节可悯读其书想见其人犹当援恩引例奏请恤录予之谥而荫其嗣岂何栋如竟信众毁不量起之部署也起而不效持衡者自有考功之法锢而不起秉铨者宁忘桑梓之危况在满朝荐则起在何栋如则不起当事之于桑梓又何如耶若夫前人有已甚之行合受已甚之报以结夙昔之因后人有矫枉之思勿偏矫枉之意以开方来之衅忠告既详想有同戒奉圣旨这奏内各官该部院一并从公确议覄 
　　初五日 
　　廵按浙江御史彭鲲化疏举浙省遗贤荐原任工部郎中岳元声清白传家忠贞秉性生平自砥肝胆可质鬼神历仕不阿议论迥超世味东封千言谔谔悉安攘之图册立一疏誾誾杜危疑之隙惟骨鲠而道难合故身退而名益高幸今圣主当阳推恩遗直折槛抑且事久论定宜早宣召赐环查与事关国本抗言淂罪之条果合请乞裁酌召用奉圣旨该吏部知道 
　　十二日 
　　福建道御史周宗建疏为直穷数案小人之変借为今日持议之衡内云时本无事毋为意外之张皇用既获伸毋添过去之孤愤德业以虚而弥广声名以淡而弥长臣姑不暇远引即以今日自况有夹日孤忠闻其家居绝口不言廷杖一事者亦有一生道学早岁投荒直声动天下而习其貌一如书生好儒者观此诸贤足为师法诸臣竿头更进岂止护此家珍朋友绝顶相期岂肯限人于故步此臣于已用未用诸臣愿进之以药石者也又云自皇祖戊申以后方故相沈一贯未败之时其时在朝者岂曰尽无君子而唯一杂以小人则沈鲤可逐郭正域可芟察典可坏大狱可兴时则有钱梦皋康丕扬等而为之首虽有善谀者不能不谓之小人也庚戌辛亥之交其时在朝者亦岂尽无君子而惟一杂以小人则大贪之淮抚可佐极险之铨佐可阿直节可摧清流可放时则有史记事徐缙芳等而为之首虽有善誉者亦不能不谓之小人也壬子癸丑之交其时在朝者亦岂尽无君子而惟一杂以小人则学差可挤考选可排吏兵之说事可日试以为常察事之把持可一网以为穽时则有亓诗教赵邦兴等而为之首虽有善谀者亦不能不谓之小人也以用人一案言之如前后诸臣所引董应举高攀龙史孟麟李邦华熊明遇魏云中等不下二十余人类皆磊落奇才风霜老骨在举者光明洞达各谅无他在用者直捷了当无嫌旁摘如必借此为题争相滥引若积横之贪邪亦思梯荣于月旦穷凶之丑类尚留春梦于寒灰将朝廷大公之盛举翻作臣子市德之私缘欲广汇升反开破绽此臣之所为不淂不虑也又以移宫一案言之凡前后诸臣所申论者如方震孺毛士龙等不下十有余人阐发既明人言且息在科臣杨涟洁志远嫌不难听召用于他日在台臣贾継春质心爱主何妨付定论于国人若复据此为名再生讥讽将侈谈羽翼者益添臣子之不安追忆几筵者复来事外之亿逆各欲高其声价翻似大其初怀欲扫疑端愈增技蔓此又臣之所为不淂不虑也奉圣旨该部院一并议覆 
　　十六日 
　　兵部都察院接出圣谕皇城守卫朝仪禁仗及京城内外廵警事宜各有聀掌怠玩相习屡致疏虞兵部都察院并缉事衙门督率廵缉廵视等官严行申饬盗贼巨细左道奸言即便拿究游手无籍潜住异色诸人不时驱逐地方邻佑容隐不举一并究治其锦衣卫侍卫旗校及各门守卫军役清查隐占雇觅顶冒诸弊一体举行 
　　二十日 
　　河南道御史张捷疏请破限年循格之见戒名寔用弃之非内云皇上初服励精拊髀遗彦当事诸臣虚公谘访虑旡不阐奥渫之先而增弹冠之色然其间抱璞不言藏辉自媚了于心吶于口闳其具閟其声者世间有此一种绝孤之韵绝冷之品谁其知之而又谁其用之也如董应举吴撝谦于仕廉胡琳萧近高安希范斯倪蕙李之藻吴之甲刘伸其人皆所谓绝孤之韵绝冷之品朴诚负衷投时不足精心密干报国有余他如龙国禄周应中修素节于蓬门不使久孤踪久摈高为表沈应魁擅高风于乙榜岂宜以寡引漏征明舜允侯应琛之廉能焉而酬以薄阶扬厉乖方孰作循良之则刘万春之振刷焉因之流谤纪纲扫地徒失任事之心凡臣所列诸贤大率以孤韵负奇节以冷品抱热肠有一介不取之操而后有九死不易之概有片尘无染之胷而后有千変不穷之畧皆淂之于世法周旋之外者也如近日经臣所进赵邦清刚愎乖张未便适用而其一种孤冷之致断难抹杀守正不阿科臣亦自许之奉圣旨甄叙人才乃吏部职掌这本内胪列各官且多见任不无侵官以后还着申明旧制非奉旨公荐不多率意私举该部院知道 
　　二十四日 
　　江西道御史徐扬先疏为再指通国共弃之人参原任礼科给事中亓诗教内云今之急欲剿灭者必曰○○○○乃中国亦有○○○○焉则亓诗教是已彼忌天朝之豢飬此负明廷之登进彼屠边境之生灵此戕寰区之善类彼窥强场之土宇此市国家之官爵彼豕突一隅三四年而远迩不淂安枕此鸱张禁挞七八年而上下不淂安位究此辽事之败坏俱诗教护法私人酿成之祸长缨可系有足不僵犹曰去辽左贼易而去中国贼难也臣又观今日谘访兴废人才既思彰善宁忌殚恶况此废锢之贤半出诗教辈之手废者宜起则驱之废者不宜废耶臣不识诗教面孔有何嫌怨惟据人心之积愤质通国之公评比之穷奇梼杌洵为元凶大憝虽有善谀之人不能违心许可一语奉圣旨吏部知道 
　　山东道御史汪泗论疏为人才起废有期忠臣召还无日内云国家收人才之用无如作其慷慨昌言担当任事之气其为气也收之于摧折废弃之余其典宜速收之于方新初锐之际其典宜先故有借其暮气之归而急用之者知松栢于岁寒回阳春于幽谷存什一于千百之中如今起废之诸臣赵南星等是也有乘其朝气之锐而急用之者若葵藿倾初日花木向早春定国是于纷纭之顷如今日之宜召还科臣杨涟李若珪是也不收其旧则数十年若郁若给之气何以发挥于一朝不收其新则举通国若吞若吐之情何以底定于一旦奉旨起废已屡旨议覄科臣请告补官具有定制不必渎扰该部知道 
　　二十五日 
　　巡视南城湖广道御史方震孺疏为南城事竣谨陈要领之谈一曰城规当肃一曰城禁当严一曰城员当慎内云廵城者即臣心知水亦当如住宿公署此三月中不容一客不通一书整此全副精神为用然后无巨无细淂悉心料理而言无先入事不碍手所谓城规之当肃者此也又臣摉假印时无意中淂山人庄士元文书一卷皆系罪珰戚畹之辨揭其它一二尺牍深有可疑讶者闻又有一种造假单布蜚语止消把缙绅一看单欵遂已见成如丁巳大察时有演成六十四封者今其姓名固在人耳目彼不过献谄媚于贵人慱墦间之餍足孰知遗大毒于善类生无影之风波所谓城禁当严者此也往时司官题用正途最有深意而不知坊官之亲民与有司无差别也窃以为各城坊官尔当以考选遗珠充之其体貌升转与司官等也赀???举不淂与夫殊方绝徼在越千万里外纷纷欲借制科以布德意而所称最繁剧最盘错孰京师若柰何薄视此畿辅之民哉外任推知声华着闻皆淂与清华之选何淂靳于汤???柰何轻视此畿辅之官哉所谓城员之当慎者此也奉圣旨这巡城事宜着该部院议覄本内罪珰戚畹着指名奏来 
　　云南道御史董羽宸疏陈补偏捄弊十说一曰丝纶之出当平一曰牵制之文当决一曰宫府之法当一一曰刑政之明当速一曰保举之法当严一曰廵抚之迁太速一曰遗佚之才当收一曰起废之法当核一曰补官之期当○一曰文卷之刷当严奉圣旨这所奏知道了该部知道 
　　二十八日 
　　会勘杨镐李如桢罪名看淂建贼自陷抚城歼张承胤全军以来辽左岌岌矣朝廷起镐田间征天下兵十余万聚天下财三百万恣其所用固谓镐能远虑出万全必胜之策也乃镐任事之心虽锐料敌之计全疏不度强弱不计能否不顾安危师期预示使彼淂以周防四路先传俾贼蚤为布置渡浑河而灭顶过半至二道关而匹马无还中路之败亦云惜矣马林潘宗颜当其偏师而先后骈首就戮刘挺与朝鲜捣其巢穴而数万沦胥以亡流血成川哭声振地辽左经此三败遂不复振至今处处征兵年年加派中国未有息肩之期谁之罪也拟以失悞军机虽云器械粮料之无缺责以丧师辱国岂曰同罪分谤之有人苟非建贼荡平难望汤网宽贷李如桢才本臃肿性复骄傲见伊兄左次避敌固当虑及自殒家声知辽左兵败气衰何为急欲代佩将印两月视事不闻分兵以守黄龙百里是家罔思疾驰以救铁岭次中固而坐视贼之酣淫不敢往击何将之为上首功而割取虏之残级不顾罔欺为计诚拙狡懦无骨按律当诛奉圣旨杨镐轻率寡谋李如桢退缩欺罔覆军丧地贻祸至今罪状甚明刑章宜正既会审明确俱依拟 

　　○闰二月 

　　闰二月初四日 
　　广西道御史马逄皋疏为夷气正炽卸担非宜摧兵部侍郎张鹤鸣赴任奉圣旨张鹤鸣已有屡旨催他到任不淂以人言愤沮该部知道 
　　云南道御史魏光绪疏为直臣横被奇冤新政未蒙??剪雪内云先皇帝以长君当立何嫌何疑而无端燕喙王孙?抱空蔓奸人构煽每思为所欲为海内正人君子一有指斥辄以东林淮上为阱驱除既令酿祸遂烈并封妖书之事恨不从心而张差挺击之谋庶几凑手九庙有灵旋就扑灭而据招黄花山团聚之逆谋三十六都头内外多人之布列枣木棍栢木棍等之凶器打死小爷穿有吃有之逆词洞心駴目无日无天此时稍有人心请剑杀贼谓宜何如激烈乃谓臣精神不用之以护青宫而偏用之以庇奸党不用之以伸法令而偏用之以难问官首捏风癫以为后来脱卸张本司官承风望旨曲意偏护于紧关口词一叚则脱漏不载也投入党内改为教内都头改为香头许地三十五亩已载入招又复割笔迹割迹见在也张差以手拍地称你们同谋做事今事败不认难道独死还有三十六头儿怎么不报等语竟付之不问也千遮万盖惟求与风癫二字相肖主事王之寀惧有赤族之祸据审原招明白入告而诸奸恨不附已唆处察典既又夤缘中旨追夺诰命主事李俸曾奉堂批驳正参语于其转官之日声言分处勒令致仕郎中陆大受张庭上疏告変其后张庭忧死而陆大受又以大计调处此之寀诸臣所繇淂罪权奸之本末嗟嗟逆君者有罪发奸者何罪捏风癫漏招词者有罪而抒公愤□身家者何罪即云之宷居官有议何不处于作令之时而李俸陆大受又岂俱以贪酷败者耶且是非不两立功罪不相凖之宷非则张差是矣之寀而当罚则张差而当赏矣虽有狂病丧心之人必不敢谓张差为是为当赏而何独于之宷督过之深耶况此一事也拏贼奏闻者先帝请下法司者先帝皇祖曾不以先帝之请为非而为之决张差奸竖几十年不御之朝堂一旦召见羣臣而行抚慰然则皇祖之于此事亦既晓然明白特诸臣以风癫二字无所归着故宁宽贼徒而罪之宷等耳圣明在御恩及林薮凡建言受杖之臣先后耀于光明而三臣去国孤踪尚尔不蒙昭雪此敷天忠臣义士所以唏嘘感愤而不平也奉圣旨前事已明这存殁各官着该部照恩例召用恤录 
　　初五日 
　　陕西道御史张慎言疏为是非既明简书可畏内云移宫一节首尾在三月之中亦极明易见之事而纷纷不已遂使科臣杨涟去矣今台臣贾継春又辞差求代矣谁生厉阶至今为梗臣深为为二臣惜又深虑以目前不了之局间日后争攘之端也臣平心一折之可乎当鼎湖再泣中外仓皇时大小臣工痛念先皇青宫毓德之时盖不胜处心积虑之若及甫登极而妖冶为殃刀圭未効又已攀号莫及矣幸国有长君社稷之福诸臣惩前毖后倍用周防诚危疑恐惧当八月之杪九月之初矣偶值选侍干清天子避席此一时也宗庙之鼎鬯为重则先皇之簪履为轻所以不淂已而有冡卿周嘉谟之疏也又不淂已而有科臣杨涟左光斗之疏也于时抗言宫府即神庙之郑贵妃且居然先徙以为望矣既而阊阖聿开冕旒怏观此一时也嵩呼而庆圣旨之龙飞遂亦不觉抢焉而顾几筵之羊枣光景风闻凄然动念所以台臣贾継春不淂已齐戒具揭谆谆于阁臣周旋内外之间也此当日之定案也有何暧昧不可见之迹而烦揣摩于事理之外乎又云张差之狱原非夙恨于王之寀有不共国之仇而不淂不借之寀为逄迎献媚之资至今犹聚讼争执之窦功罪未结之案今日杨涟贾継春皆皇上有用之才具清真骨鲠之槩皆不明其心迹以去而使后之小人又借两臣以发大难之端乘墉伏莽之借毒流于国家而祸流善类如前此者可鉴也盖小人善用亦且善借两臣者又何苦以君子之身为小人之借皇上又何不亟剿两臣无允其去以成新政平明之理乎奉圣旨这奏内以贾継春为忠是视举朝皆为不忠又与贾継春本同日封进张慎言指奸为忠结党乱政高弘图巧为饰辨摇惑视听俱着大小九卿科道公同会议具奏 
　　陕西道御史高弘图疏请尽化嚣端共偕大道内云李若珪耻暗参于中官去或不为无名而杨涟之去国则又以移宫之一事継春之辞差则以安选侍之一揭同属耳目之臣各洒忠直之血此不求同于彼彼亦不求同于此迄今宗照社定选侍亦无不安缅惟宫禁危疑之际而决策呼吸此不可谓非涟之功即継春亦未尝不以涟为功而涟第不敢自以为功也安选侍之说起于移宫之后因宗社既定而用意周到欲使中外晓然知移宫之举原非导皇上有薄于骨肉之心但谓干清为至尊所覆仁寿亦处优之地不妨于有是移移而左右未免炎凉则选侍不安传闻复有舛谬则选侍安而犹以为弗安此継春所以有安选侍之说也即涟亦未尝以継春为非是也又云涟遭逄之盛颇不类小臣知涟者韪其心忘涟者疑其迩而涟滋若矣若可以去矣涟去而継春曰涟荷忠直之褒拂袖不俟终日同事而异情或去或不去多口可畏甚于简书臣可以辞矣有涟之去因以有継春之辞贾継春与涟又似乎不能为异而有意求同也当其异知有君不知有友知有国不知有身所谓其知可及其愚不可及也及其同又重在身名轻负国恩伸志于友反忘情于君所谓小丈夫悻悻然见于其面者也奉圣旨已有旨着廷臣会议具奏 
　　奉差廵按江西宽限回籍湖广道御史贾継春疏为直陈具揭之实以明臣义内云曩者移宫一事宸断明决禁御肃清屏阴邪而驱背逆常理常法允叶臣民之愿惟是移宫之后名分既定而传闻光景凄楚纷纭通国有若吞若吐之酸举朝有且欣且怆之状于是微臣硁硁之见恐损圣德又以皇上方在居庐未敢疏激祇齐沐具揭面阁臣三人于朝房而谆谆言之以恳达天听以望其母女之保全而止岂不知犯忌者不祥触珰者无幸哉盖念冲圣御极之始慈祥元脉当从折柳先防威福大权莫向中涓送却而至于皇考之瞑目九天圣母之不仇匹妇又交淂而双媺耳此微臣当日具揭之实忠愤所郁义无返顾一官七尺都所不惜老亲幼子亦不暇为计也 
　　奉圣旨贾継春暗揭流毒造言诬朕若黑夜行剌使人莫防朕未尝责究自継春揭出之后引类称奸争端大起大臣求去小臣纷嚣咸畏継春有倒翻天地手叚廷臣莫敢言其非朕皆隐忍今継春全不改省仍大胆欺天昂然肆辨目无君父况选侍移宫以来未见継春有疏明明可否抑且借逆揭为撄鳞逆耳之说箝制朕躬要名灭罪今奏内只言具揭之实不明揭中之语更见欺昧姑着照原揭回将话来 
　　十三日 
　　山东道御史傅宗龙疏为定两抚功罪之案抚臣李橒臣不识其人而能道其事旧抚臣张鹤鸣臣能道其事而且深知其人黔中兵饷仰给川湖李橒不深详轻出一示凡已前所欠年分俱不准支以致营兵不平露刃鼓噪辕门之内几为战场其召侮损威有如此者自此破胆丧气束手而不展一筹苗贼大肆披猖全似不闻推官张良被刼最苦向橒且呈橒应之曰此乃川湖流民为盗非苗仲也知州简而可文立纶等知县熊节送家眷回籍受祸之惨更不忍言橒漠然不一动念也而本方百姓茹痛含冤不知几千百众又不待言矣其飬乱玩寇有如此者道府各官被围被伤已无天日而按臣沈珣诏使于纬之被刼尤古今未有之奇変也橒有地方之责乃左右支吾熌烁覆匿于沈珣则曰流贼偶犯若适然相遭不足深诧者又曰擒斩共二十四人法纪少伸人心共快且隐然有叙绩之意矣又曰内地之枭獍渐怀好音则围道府而举力以相加者果尽两江之贼乎于于暐则曰受惊夫纬之彼刼仅存一中衣而仅曰受惊可乎又曰知为诏使随即觧散既觧散矣则纬之赤身散发岂官兵剥夺之乎且录纬书词以为卸罪之地也而不知纬之口终不可掩乎若旧抚张鹤鸣莅任方新即遇贵阳府囚薄暮越狱鹤鸣闻报戎服佩刀率标兵驰至府堂授指擒捕又令人于钟鼓楼上视囚所奔与旗招呼囚皆就縳即于该府门首跪斩一十六人黔之文武各官莫不股栗愤苗仲之肆虐誓不与之俱生请饷练兵毅然以削平为已任子?柔坪之役身越戎行督兵上屯?土轾草薙擒狝百年老巢荡为平地广顺毛口洪边匀哈等处或封洞而尽焚或摉山而尽戮或鼠伏于幽谷或鸟散于茂林黔人积怨深怒为之一纾而臣等一再经过安稳无恙鹤鸣之功不可诬也然而埧阳之役监军者谢存仁也人言撤兵放贼颇受盖头之钱又闻龙里界边洗寨级中有销司之首各寨中如铺司者不少矣鹤鸣岂能尽知乎不禀命于鹤鸣而擅移匀哈之师以征高寨等处之贼首监军道陈禹谟也将官索银漏信壮贼皆逃师入而俘其牛羊杀其老弱火其聚落师出而贼随之俱出矣无以自存据路行刼鹤鸣亦深恨之总之黔中司道稀若晨星如黄文炳张守让之清勤能以鹤鸣之心为心者不可多淂事事俱鹤鸣拮据处处俱鹤鸣制置耳目所不及便有意外之虞如中军许敬所最为贪肆亦不淂而用之则鹤鸣苦矣既四顾以行师又与楚蜀抚按诸臣更番而旧其笔战心血已枯头发为白则鹤鸣苦矣礼部主事熊文灿列名公揭彼时正在闱中实出不知尽可原谅而倩疑转甚督责不休则鹤鸣过矣臣尝评鹤鸣之为人才大而紏纷立觧骨劲而挺持不挠七尺之驱可损一腔之血尽洒此其所长也气刚而不肯下人量隘而不能空物主独是之见恶异已之言此其所短也奉圣旨张鹤鸣已有屡旨了该部知道 
　　十九日 
　　福建道御史周宗建疏请圣明更赐平怀以昭新政以全盛羙事内云当日移宫之事臣子久已分明即継春风闻致误语涉疏畧疏畧率小臣之愚亦何足计至于慎言弘图二臣之去亦何足计惟慎言弘图二臣之心正恐后来议论借此生端故特出一言而为分剖初本为息纷岂以佐鬪此其仰体圣孝默护科臣尤为洞了在臣等外庭方幸此疏一出藤蔓俱除犹妄意圣上俯鉴二臣之忱怜其用意之苦岂期□旨反为惑听是使二臣之一片杜嚣去扰之赤心反为旁观冷视者所窃笑设使后来国有大疑朝有纷辨皆将指二臣以为戒箝口不言其于人臣持禄飬安自为身计则甚便矣其如皇上之国事何哉同日御史王大年张捷俱具疏申救俱奉圣旨已有旨了 
　　二十日 
　　四川道御史焦源溥疏为废臣宜竟其用用臣宜急其先内云如争册立而废者今已三十年所仅有史孟鳞等数人在独不可超之原官之上乎而黄正宾者正不可以赀???摈也如抗税珰而废者今已二十年所仅有何栋如等数人在独不可为不次之擢乎而邸宅等者正不可以乙榜拘也至争张差一案已故者将被恤录之恩削籍者蒙有召用之旨矣其中有不忧隐祸密定刑书如傅梅等者一腔赤胆难以白人尤可不不表而出之也至折槛飘去国之叶者当谅其心分门锢清流之品者当核其品方且系其胆于四海何取迟疑而不以早联台座之班负人望于三朝何取犹豫而不以速参启沃之帷黄文炳等素裕经济即授以节钺非滥也何必界限于藩伯张春等深谙方畧即寄之锁钥非骤也何必循次于部曹张舜典等玄通性学即置之石渠非幸也何必终阨于郡佐盖诸臣藿食之困顿已长草露之时光能几迟之旦夕便落英华有如王志各于仁诸君子者或谥祭或赠表朝廷之上自有优恤之特典以慰九泉然而已无及矣使诸君子而及见今日之光景当必何如以收英雄之泪图未竟之业者惜哉赍志而没乎奉圣旨该部酌议题覄 
　　二十一日 
　　云南道御史童羽宸疏请锐意振刷力追喜起之风内云皇祖朝惜官爵人犹曰上不乐与下共功故下不能与上分忧也今卿士满籍矣谁非扼要之官谁无急公之谊而六部九侍郎两尚书犹不知入署何时许弘纲徐兆魁已明知其不可出代之者岂曰无人况戎政尚书添设侍郎何等官也于此不用用于何时南北雍两祭酒一司业尤当宾兴造士之年于此不补补于何时大同久需廵抚董可威或来或改于此不泱泱于何时总之可以速不速臣不能为诸臣觧当推补不推补当处分不处分臣尤不能为用诸臣者觧也又云皇祖朝飬聪飬明犹曰竭蹷无可见其长袖手可以藏其拙也今良楉立见矣何人不可分廊庙之忧何处不可佐县官之急而积弛以来刑狱未结正者至千七百起钱谷出入欠者自欠糜者自糜闻工部都水一司积欠至七十余万不审何法料理盔甲王恭两厂仅存匠头等二百余名岁支米万七千余石银八百余两犹至透米十六万石赵甲食粮钱乙修造工作物料总付东流见于主事沈启之条议者甚晰况随事讲求如此之类亦不复少至可讶者锦衣卫兑飬冏马羙事内原额一千三百匹岁支草粮银七千六百余两今闻马之存者仅八十余匹岁没官银七千余两营是差者非七八百金不可相因为例不知已若干年新天子一旦有大礼大阅该卫其谁能数马以对岁七千余两抑问之何人也况于经营之债营御马监象房牛马房等处仓场之贪珰其欺隐干没不知几经摘发柰何槩置不理哉然总之各衙门各有统挕有分理该清理者不清理该争执者不争执臣不能为诸臣觧至清理之不淂争执之不淂臣犹不能为用诸臣者觧也奉圣旨这所奏有关时政利害着该部议覄 
　　二十四日 
　　廵按贵州御史沈珣疏为劳臣挞伐有功黔盗复滋有故谨据实申辨以祈圣鉴事内云臣每按行四境频从父老子弟爰诹爰谘皆言鹤鸣调兵征粮悉有成筭知人善任务尽无事始信当事实难人才可惜夫垂绅缓带高议于庙堂不知无听刁斗望烽燧枕戈卧甲之劳瘁也染翰舒毫任意而浑洒不知夫瘴雾薄天矢石着面出万死不顾一生之艰危也听一人之谈据一时之口不知夫深谋隐计妻子不可告梦言不可泄之心也先臣史道言外臣之难廵抚最廵抚之难唯诸边最边抚承之重寄犹操万斛之舟于洪涛巨浪中所伏者天子威灵耳使坐向安间者不悯其持危济险之难与努力支撑之苦又从而下石以挫败其气即四体何以展布每读斯言令人酸鼻若夫鹤鸣五年行役万里还乡使淂因科臣之言遂卸枢筦之担优游绿野弹琴读书为鹤鸣计岂不甚便但四方多事之日使国家失一有用之才隳天下劳臣之心销诸边壮士之锐其为社稷计则左矣奉圣旨该部即与题覆 
　　河南道掌道事董元儒等合词再揭恳宽恩以光新政以全盛羙事救贾継春张慎言高弘图奉圣旨知道了贾継春尚未回话不淂渎扰钦差廵按江西宽限回籍御史贾継春疏为奉圣旨回话以乞恩认罪奉圣旨这贾継春回话揭中无李选侍雉经皇八妹入井此二语出于何项还着回将话来 

　　○三月 

　　三月初二日 
　　云南道御史魏光绪疏参文选司员外蔡奕琛内云日前赴中府会议路傍一老妪一少妇提携数岁幼子口称奕琛杀人等语问之则云氏夫李明经为奕琛侦探消息不的毒打身死数日万口喧传且闻明经怨恨之词死不绝口柰何打死我灭口等语于是深恨奕琛之胆可包天术能使鬼而凶暴残虐一至此也无论奕琛身为奸宄必不能为诘奸之事即令假官假印无处不告而奕琛徧历四司所发觉而指陈者几何人所参提而送问者几何事作奸之猾胥未见伏辜而仇恨之平人独行杖毙臣之所不能觧也顷汝阳之事无论来文偶有差误承行亦自有人即使情真矣罪当矣便当参送刑曹明正奸弊与金戚啘沈应元等明正刑章岂不直截痛快而胡竟占郄不发耶责人而多至四十其人有不糜烂以死者而奕琛不肯明言苐云重责何也且该犯死罪之人必非可选县丞之人既选县丞罪必不死此两言而决也人犯未齐赃证未确审勘未行奕琛何以知李明经为决不待时之人而登时取死略无等待耶若使选司即可论囚则是白堂之署可以久扃而爽鸠之官可以不设廷尉评驳之地俱为赘员而三覆五覆之文真成故纸矣奕琛之杀明经即喙长三尺何以自觧免也前疏淂旨之后以王之宷关系国本国论久郁今此一事若再沉匿先帝在天之灵必有愀然于心者臣因往告奕琛冀以早推结局臣此举为先帝褒直臣也为皇上广孝思也且慈宁召对之时皇上不当侍侧耶当时逆天之変业经圣目岂今日而遂忘先帝耶皇上不忘先帝岂遂忘之寀耶乃明旨明谕召用而奕琛谓生无媚骨异哉奕琛不君父之媚而谁媚也明知奕琛之媚久矣别有所用而敢于君父之前出此背逆之语奕琛头颅几何岂足膏明庭之斧锧耶奉圣旨该部知道 
　　十一日 
　　搃督漕运右佥都御史王纪疏为循例荐举漕属方面官员荐冯盛林欲栋沈光祚景昉胡世赏贾之凤孟习孔陈暎李成名觧经邦吉人苏进吕昌期冯汝京等官奉圣旨吏部知道 
　　十二日 
　　河南道御史刘大受疏为物力雕耗已极吏治激劝宜严内云举劾之权抚按为政然所凭者监司黜陟之权吏部为政然所凭者抚按悬之黑而白之募形之曲而影之直世无此理则欲为民择有司先为有司择监司有司居上下之会而为牧民之最紧关有司居上下之会而为察吏之最紧关监司恤有司一分即民受一分之赐有司爱民一分即国裕一分之财又云今之所不足者非财也即有能为皇上节冐滥之费者非所当亟拔者耶乃箭楼之役李笃培监其事桂王府之役王惟光董其成浦口之役石应嵩欧阳照任其劳敝精竭思寝食俱废大者省数万小者不下数千乃竟与縻费者一视安坐者同迁即在诸仕籍尚犹有待而应嵩劳死王事恤录未闻何政之平耶奉圣旨该部酌议具覆 
　　十五日 
　　山东道御史傅宗龙疏陈积弊并献刍言内云部寺诸臣应转方面者藩臬之缺不可多淂则求为大府太守府缺又不可淂则指见任之缺而预定焉一人求之众人争之选司不论俸次顾其人力何如耳争而淂者丧廉耻之心争而不淂者腾怨诽之口不争而恬静自守者俸虽深而迍邅自若也既有杰异之姿而偃仰之余隳颓过半矣举人坐监者例选有司未坐监者例湏就教非假请托仪制司不与列名而坐监者八九年不能授职举人原无廪禄不过盘费数十金耳而居家有费行路有费在京守候有费未选有讨缺之费既选有制衣办礼之费凡此诸费称贷不赀不必之官而已知其不能为廉吏矣其有脱然无累而能以功名自表见者几何人哉岁贡一途尤为可怜备常辛苦始慱一官有甫任年余丁艰回籍而一转再转遂列王官者矣有甫推学正教授凭未入手而即王官者矣青毡未暖便已曳裾白首穷经不能偿债其淂荐而叨有司之转者千百中之一二而已旧例教职之推尚凭考语而后乃一例序转以为此辈途穷日暮取束修以糊口者且安所分别而敝敝焉阅其考之高下乎而教职之不淂职荐者亦曰吾途穷日暮不过取束修以糊口耳师道不立而士习日偷职此故也合两年全贡半贡常至千五百人而国家何曾淂一人之用乎似此三途常壅更于何处求材又云方面不壅则部寺可循序而升举人有司亦渐有京官之望矣有司不壅则教人就教之额宜宽也举人如待字之女不可使有一毫点污授以一官资之诵读既可习娴吏事亦可简束身心若夫败类之尤既应注以劣考勿使复司民社又为百姓之殃则不肖既惩而贤者益勉他日良有司亦蒸蒸辈出矣举人之就教既多岁贡之途愈隘则拟升佐贰之议断断可行毋惑也国初重亲民官科甲初除淂州同县丞不以为屈今之佐贰尽以杂流充之上司礼貌不加视如奴仆故岁贡有考授斯职者渐恨而不乐之官亦积轻之势然耳今宜通行抚按将合省教聀留心品题果属贤能登之荐牍选司覄核有司方荐所遗入之揭荐州同有缺以教授学正补之县丞有缺以教谕训导补之谒见王司遇之以礼课其称职即转正官则岁贡皆知自爱亦骎骎有向用之阶而举人之就教与有司之改教者俱不患于占缺矣若曰加纳之事例正开此二等官皆卖淂厚价则何不并正官而卖之其淂价为愈厚乎事例之入甚微而奸弊如猬毛而起主爵者心厌之久矣先罢此二等官之加纳而以次徐徐厘剔之当不侯臣言之毕也奉圣旨该部酌议具覄 
　　十八日 
　　湖广道御史方震孺疏请严饬吏部破寻常资格内云循级而升沿资而进此人之视以为常而厌者也不次之擢超等之旌此人之视以为奇而惊者也惊则心动必皇皇然求其故而因以返照其生平如快风时雨之下尘襟不淂不清醉梦不淂不醒此正所以转世之机括也今山泽遗贤诚不可指屈即臣前疏偶举所知鲍应鳌高攀龙刘宗周等应鳌热肠冷眼世难比伦以此见奇以此淂谤然其修洁自好至于负债尚尔难还今见谅于拾遗之章矣而若孝靖皇太后寝园一事费尽苦心卒能委曲调停勉成大礼体皇祖之隐肠慰先帝之沉痛此其作用又有大过人者皇上仁孝性生水木之恩至渥有臣如此岂遂忘之则如应鳌者固不可以常格论也高攀龙当太仓炙手之时有惜才远佞之疏一身许国九死投荒里居且三十年绝口不言朝事人称其洁静中广大宽慱中宽严直欲远比周程近追罗薛此亦今世之祥麟威凤矣至若刘宗周者明知清薛将及却不肯隐忍数日必欲发摅其本心此其意何求也哉十载林居至衣食断绝而眉头终无皱时此等男子可于肥酒大肉中求之乎奉圣旨起废铨部主时次第补用但不淂以纷议稽延 
　　二十二日 
　　山西道御史江秉谦疏请亟敕廷议以保孤城以安社稷内云曩时杨镐失律丧师开铁沦没境无坚城人无固志当日情形之危急诚有百倍于此时者乃熊廷弼奉命田间仓皇赴召四方之征调未集士卒之胆落未伸甲马器械无一可恃而廷弼出万死不顾一生单骑从数千弱卒出关犹复收拾余烬城守经年而奴贼卒不能淂志如今之阑入者何前者垂危之辽城贼反不知其所攻今者坚备之渖镇我反失其所守则廷弼之才识胆畧有大过人者矣使廷弼淂安其位而展其雄抱定不至败坏到此然前此论廷弼者犹曰风闻不失为存边过计至今勘覄已明而复以横据之私意见抹杀天下之公是非宁坏朝廷之封疆必不肯释胸中之畛域虽然追之已无及矣为今之计渖既已陷奉不可知辽阳斗绝孤城不可不厚集声势而贺尤二将之卒未知存否光荣部下之兵或留自固此时提兵往援果将谁属兵果安在虽搜卒补乘军中或有妙筭而事势危廹廷议不可不亟讲者也山海虽三韩阨塞第辽阳保则战在千里之外不保则战在百里之内督臣久熟边情谅有胜筭而地衰难以偏守战卒能有几何则宿重兵而防不测又廷议不可不亟讲者也神京为根本重地虽　贼淂志于辽谅不能即长驱入犯第讹传则风鹤皆惊窥隙或寇盗窃发何以镇人心使无动摇何以杜奸宄使无意外此又廷议不可不亟讲者也奉圣旨这本内说熊廷弼才识胆畧有过人有保定危疆之功郭巩昨说他是罪有无私意着大小九卿科道官作速从公会议具奏 
　　二十五日 
　　兵部都察院接出圣谕今　囚日閧门禁当严内市暂着移与北安门外还着内外各衙门出示晓谕每日照内市日期交易待虏平之后仍复旧制该部院知道 
　　二十六日 
　　山东道御史汪泗论疏为往事成败昭然今日用舍宜决内云记昔抚顺初破红旗初刼道臣熊化有促总督出关之议使当日听化之日骤以大纛出其不意复抚顺之旧郭整残败之卒乘不亦尚完吾圉哉而当事者疾其疾愤一手拏住定辽之乱必辽之人一语用杨镐用李如栢刘国缙而清河之捐三路之惨相継之矣岂当日中外遂无一与熊化同心者乎既李如栢当逮奉旨中府议帅科臣李奇珍坚持不当再用李氏挺出一疏使从奇珍之言别访忠良即不能骤返前失何至迭丧吾守哉而李如桢傲然以狱吏之尊卑视三军譬若赵括临戎一到即亡开铁岂当日犹无一人知奇珍者乎及熊廷弼踉跄出关穷发奸细浚濠增垒数月之内屹然就绪虽花岭大人屯无不利钝然使毕假岁月专任责成即不能刻期兴复岂至成劳成废哉而姚宗文假阅视之名掩其师中之苦以一言不合遂中卸之百计媒孽中伤之嗟夫今不过半年新集之勋无闻垂成之局并破岂当日遂无一人知廷弼哉总无柰调停相袭者终以为固然也此皆成败之昭然者也又云张鹤鸣老练行间黔中铜柱终必赖之其次则祁伯裕久进枢机在籍则余懋衡才识沉毅三韩之画夙抱长筹与夫沈阳之高出近吐奉集之气南曹之邹维琏久闲韬钤之畧此皆就臣所知足以备国家缓急之任者也又云赏莫如信罚莫如必昨浑河之战川兵以万人当虏数万人斩贼落马者二三千人将臣吴天杰周敦吉秦邦屏皆战死此其英英烈气所当与恤亡之忠魂并纪而朱万良姜弼去浑河不过数里观望不前盖李如桢麻承恩之续其何辞于后至之诛乎则赏信罚必又所以佐援辽之气者也奉圣旨该部即与议覄 

　　○四月 

　　四月初一日 
　　广西道御史房可壮疏荐李三才白飬粹王象干邢慎言高捷冯瑗等奉圣旨封疆需人这所奏李三才等着即议起用该部知道 
　　云南道御史李日宣疏请召见大僚面决急务内云今辽阳狼狈光景搃不可问而犹可恃东西之相持谓口不即淂志于广宁以窥山海乎而犹可恃水陆之各习谓口即不逞狂于海盖以晲登莱乎而犹可恃大羊之志小谓口不即轻去其巢穴以望都城乎则但有一线之路安可无万全之备即据此时所议移驻海盖移驻广宁与催取王在晋张寉鸣熊廷弼等自是急着且怠缓不及事也唯是都门外如马上催将多金募勇重臣督援驻兵津通缓则陈三坌以壮海盖急则趋广宁以堵三坌又急则据宁前以固广宁此一说也都以内如严保甲肃禁卫分营练备火药缓则责成京畿以训练民兵急则又遣科道以招募忠义又急则派行勋戚以量助家丁又一说也此皆湏立议举行朝不待夕者而非一一淂旨未可以行臣愚以为此时皇上无一日不见羣臣之理臣下无一刻偃卧私室之理直湏朝朝趋朝以俟召对时时坐署以共运筹者也又云据臣平日所知留心边务者则有如今礼部郎中徐谟兵部主事张应吾与入贺四川周起元也应吾慷慨激烈自是广宁救手谟起元并警敏沉雅即日关海需才此指未可多屈也奉圣旨王在晋等已俱有旨了徐谟等还着部议覆 
　　初二日 
　　山东道御史傅宗龙疏陈目前切要事宜一曰皇上罪己之诏不可不速下一曰渍兵不可不速抚一曰内帑不可不速发一曰山东北直之加派不可不速蠲内云户部尚书李汝华批郎中杨嗣昌请免顺永二府加派之牍有曰待二府之地俱为战场然后可说此话且谓辽阳之败俱为风闻坚不肯信异哉汝华即髦而昏何至此等怪语也误国如此留之何益所当速赐罢归令保首领以去而该部印信即着侍郎臧尔劝署掌庶部务不误而力且停征东北之人心可及时收拾也至于永出关兵马何日出关已出关兵马何日至广宁能保其不望风奔溃否张经世能不逗留观望否不能视不能履之薛国用能终固吾圉否奉圣旨这所奏知道了大臣自有专聀不淂轻易弹射以阻任事之心该部知道 
　　初三日 
　　湖广道御史方震孺疏陈紧急军务内云一宁前道参议王化贞甚淂西虏之情形速加佥都御史聀衘令其便宜从事与薛国用同守河西等处宜责成吏部尚书周嘉谟一兵事急如星火凡东事本章求皇上随览随下切毋仍沿旧例一兵事旁午甚多阁臣宜取翰林四员分阅择紧要者贴浮票以便观览即刻举行一紧要军务不必俟部覆阁臣径自票发责成该部以省稽迟切勿借口侵各部聀掌一速遣风力科道十数员给与敕印限定时刻分道募兵兵饷即用新饷地方官有怠缓者即刻题参司道有不堪者即便更换一京城火器尽丧于辽存者多不中用宜责成工部侍郎姚思仁星夜督造委科道官一员验看大工宜暂停止做工夫役或修庆陵或浚城濠宜责成工部尚书王佐一永平顺天凤阳系根本重地加派辽饷未征者亟免以安人心其已征未觧者火速查明报部宜责成户部侍郎臧尔劝一廵城练兵御史先募京城之兵一以收骁勇一以散奸棍兵部新请帑金量行分给一辽阳不守漕运难行当并力陆运督饷侍郎李长庚宜撤回理部事一各处近京诸道应加衘者即加衘应更换者即更换廵抚亦然宜责成吏部周嘉谟一自通州至山海关一带口子某地应设防某地应筑某地可埋伏某地可结营宜敕少詹事徐光启往相度之立限回奏一少詹事徐光启尚驻天津即刻取回以制火器修敌台宜责成吏部尚书周嘉谟一京师至山海关当十里设一报马以速探明哨宜责成顺天廵抚李槿廵按李凌云一京军夏粮合于通州支放一以留京仓之积贮一以散通仓之储糈即光臣于谦烧通仓之遗意也宜责成户部侍郎臧尔劝一辽事紧急京官纷纷送家眷驿逓苦累人心汹汹宜颁行顺天抚按不系紧急军情驿逓不准应付当责成兵部蔡思充一崇文门外大通石桥关系城濠作何料理宜责成工部侍郎姚思仁一城外尚无车炮当即日做起宜责成工部侍郎姚思仁奉圣旨朕览文书见御史方震孺条陈紧急军情添设巡抚等十八事内一条取翰林四员阅择紧要以便举行朕嗣登大宝虽在冲龄自我祖宗以来历代未闻有此翰林协赞阁臣者不淂开此疑端朕思皇上简用阁臣叶向高等着该部行文马上催来任事其添设廵抚十七欵仍着该部酌议具覄 
　　湖广道御史方震孺等请设天津昌平通州易州四廵抚以卫神京奉旨该部议覄具奏 
　　初五日 
　　廵按贵州御史沈珣疏请特设总督重臣控制四省以一事权以禆安攘内云黔之所以大坏极敝者原非有他一言蔽之曰贫夫黔之贫自是天道非人之力所能使之不贫也嗷嗷阖境搃恃他省以生九品成赋无补纤毫即弃之何惜但无黔则滇不可通复是断指而失掌也无黔则楚与川并难安枕是去唇而寒齿也当事者又安能惧非常之原因循坐视而不画一经久绥奠之策臣反覄思维别无他计惟有酌四省之中设一搃督以临之其策最便约束从此而定也远近在吾掌握近以制近远以制远而尚复有陆梁雄行者乎议论从此而一也是非有所统宗辟如高坐堂上而辨堂下之曲直何爱何憎而有何议论之更淆窘乏从此而济也四省皆身内之痛痒辟如手取之而口食之手之不能口靳也明矣即其间有缓急之有司顽悍之土府而命令归一尚淂以两地界籍口支吾哉威武从此而振也穷瘠之黔兵微饷绝盗贼如猬毛而起搃督立则合四省之富强颐指所向便可西号蜀北号楚南号滇应如左右手任剿任抚擒纵惟意彼且望风觧散而又何萑苻之足虞体统从此而肃也流镇守备牛可耕出示禁楚兵不许护送施秉运粮川贵参将周天禄蒙抚按露章之劾几欲反唇相稽今见诸弁攒眉又以一妇两姑中多难处之事搃督立则黜陟独操而法守归一奸宄之窟穴从此而消也黔民无土著搃之皆三省游民如有作奸犯科一讯捕即鸟兽窜窟穴他省无从穷诘搃督立则片纸所向四省霜飞奸徒无可窜之地诸臣改隶之议从此而可息也历查黔中先后抚按身亲地方见触藩维谷之苦计无所之动以各省改隶为言总督立则无事割裂而控制自均又何苦二百年久定之疆界过为纷更交界添设之官从此而可裁也即如清郎参将以黔官而驻楚地乌撒同知以蜀吏而置黔方诸如此类搃以隔界难联搃督立则事归一统诸官可无建而地方省费寔多微独于是即黔抚与各道兼制之名亦自是可尽罢又免多少争端滇南改道之说从此而可已也滇池孤悬特假黔一线出入迩者为滇虑者计开粤途不过以黔中盗贼为梗之故搃督立则土司顺盗贼清而处处可通何必更生异议奉圣旨该部议覄回奏 
　　初八日 
　　浙江道御史刘廷宣疏参监军道高出逃臣辱国偷生内云监军道臣高出其人者出与经畧共受强埸之简命辽阳而既陷矣经畧而既自裁矣出何面目复偷视息人间乎然使其奉头鼠窜屏息待诛亦已耳乃复倡乘广宁以啖西虏之说公然其禀于督臣今印禀到部可覄也亡命之虏敢出此误国之计想惊魂丧魄不自知其头颅之尚在矣若不急行逮治何以警人臣不死事者夫必广宁存而后山海可守也弃广宁即是弃山海弃山海即是弃蓟北此不待智者而知臣恐当事者不容万一为此言所惑遂听经抚之疾呼而漫然不应即应之亦不甚亟不即腊而天下事去矣奉圣旨辽城失陷监军不能効死且倡为弃地啖虏之说公投逓印结摇惑人心蔑视国法若使人皆效尤封疆何赖高出着锦衣卫便差的当官旗杻觧来京究问其余道将姑着戴罪立功自赎该部仍查明分别具奏 
　　初八日 
　　河南道御史杨新期疏参刑部尚书黄克缵党奸误国内云刑部率属多官前者台臣每言参送人犯辄被卖放此为率属之严乎已应削籍矣犹可自居木偶曰孽非已作也至钦犯一起羽翼要挟后封牝鸣垂涎专政凡奇儿小里凡事先与我说二语中外惊骇此正朋党之律交结朋党紊乱朝政者皆斩即非有妻子不可谓非在朝官员也既已没其财产何为出脱多人此从古不能必淂于人上者何乃甘失于人臣也犹可自觧枉法曰好生圣德也乃张承胤全军殒殁于红旗一推致令国势危于累卵论利瓦伊翰者数奉该部之旨屡承有旨之旨宜何如急请缇骑速治抵罪者乃前推诿于兵部今更推诿于科道他无其论臣屡疏每以辽左功罪为言兵部方在倥偬之际克缵曾为州府矣亦知门禁属刑曹矣彼大辟承行为兵部乎刑吏乎如　酋贼者可仅门禁防守御之乎参看淂尚书黄克缵龙钟尸位兔窟巧营稽误军刑致国成积玩之难振支吾门禁冀身为一目之幸投貂珰市德风闻不指实其赃私冠带乞怜门簿多踉跄之行往二罪俱发以重论失误军机犹曰非奉调遣不依期策应也好党正条曰若犯罪律该处死其大臣小臣巧言谏免暗邀人心者亦斩此克缵所自供于急执者也即先斩以儆误国可也若以为非典兵也生之则皇上之恩耳奉圣旨时事多艰方望大臣肩任何淂寻端苛求黄克缵已屡旨谕留 
　　十一日 
　　广西道御史房可壮疏为荐贤本出虚公内云通政使司左参议吴殿邦疏言盗臣与夷狄并至盖专为起用李三才而发三才之生平当年之争论三才者业已详哉言之已臣一腔无私为三才也实为诸臣也故勖以社稷身家之为重为诸臣也总为社稷也故期于人已之两忘既不敢薄臣前日之言而畧誉其品亦不忍忘朝廷今日之事而并没其才此固臣为三才一叚实话臣为社稷一片真心又云羁縻既以飬痈如何抚如何拒请出胜算怜才恐真翻局如何举如何错谁说调停臣原不知三臣之局若何司臣之局若何何从而□臣原不知三才之题目若何司臣之题目若何何从而借至若死灰衣钵捷经推官等语此正臣前疏所为蔓延数卜年来了不之孽债所谓从今一切斩断者也司臣曰番天倒海之小人与攻城略地之□酋恐其并至臣即就其言而应之曰番天倒海之小人与攻城略地之□酋正是恰好一副对头奉圣旨已有旨该部院议覆著作速回奏 
　　浙江道御史刘宣廷疏称两日之内逐两臣谏大非圣明求贤纳言之意内云贾継春误信风闻之语指斥宫门诚不能无罪然而革聀焉民永不叙用淂无已甚乎至于郭巩驳正阁臣票拟之失平词不无过激乃其意岂故阻熊廷弼之进用哉罚俸半年已几晦阁臣休休本念何遽至贬遂以去也嗟嗟强敌临境岂大臣与小臣角胜之时霾火骇人日占甚异人岂不躬省而遂客之时也外之敌国外患既不足振我君臣之泄沓内之法家拂士之祇以供一网之驱逐保世吁谟应如是耶奉圣旨郭巩初疏以冲主藐视朕躬念系言官深用优容暨强土改坏尚不知省改复疏求胜情理难容不示惩戒则公论不明贾継春罪状多端尚在薄罚刘廷宣何淂逞腻渎激姑不究 
　　十四日 
　　云南道御史邱兆麟疏荐房师汤宾尹读书万卷植节千寻　初肆志曾有当郡县辽东之议假令此议能行今日当无忧　之陆梁矣嗣后微与时贤抵牾遂中以词林二百余年所未有之法若科场指摘已经勘明于地方人才屡膺扬扢即计在廷诸臣或苛绳其文人之气习未尝不悦慕其文章或微骇其豪杰之徧锋未尝不壮称其气魄诚以此人而使之自效于辽必有一番计谋干济供经畧抚按之借箸者奉圣旨知道了 
　　十五日 
　　廵按广东御史王尊德疏为遵诏请赦直臣录用举建言国本谪戍广东雷州府卫军原任江西道御史樊玉衡历事先朝孤忠自许痛三王并封之议矣一腔为国之忱抗疏危言叩阍直言遂霆发于奸戚致震怒于圣明四裔投之雷阳多年甘乎荷戟然而邪议旋寝册典既行元良奠震器于当年少海贻灵长于今日盖社稷万■〈礻冀〉之休而玉衡一臂之力也乃今姓名尚列于原伍而清华独后于诸臣亦皇上所不忍者奉圣旨吏部知道 
　　十六日 
　　浙江道御史张綋疏称兵部尚书崔景荣当夫会议筑舍诸臣即知其不足与有为少詹孙承宗怏悒特甚遂有往订之者彼第唯唯及台臣方震孺疏名请代而景荣心恚故为逊谢以让承宗肯攘臂任之乎与其仅作侍郎何如留为经筵用也是责已暗而旁贤巧也宜罢一也管营之推扬愈懋盖举者被世爵之积习而酌其可用重以事权则景荣贵也胡至任到之日参游而下不肯降折相从乎说者谓良弼实窟穴此为骑龁之术景荣何不先为洞悉乃至人问及而诿不知也是通国之视操练急而本兵之视操练缓也宜罢二也迩来荐剡若张应吾耿如祀鹿継善陆燧皆表表者张应吾推宁前道锐然欲往其品可知耿如杞等既铨补枢署虑无不抒胸中之甲兵而徒使之各守城闉也设诸臣仅司启闭之才彼原官讵锁钥而何必怂慂之新旧分劳逸而不为强场之倥偬释韬畧也可罢三也方今需兵议召议募犹惧不足而将种请缨痛欲报雠于父死家丁报主更图奋翼于渑池今邓懋官为父邓子龙疏数月而始?都司今调川兵矣胡秦邦之子誓为父捔躯而不闻刘之鼎为旧帅刘廷弼具揭而又不能达也夫此忠义所激誓不与虏俱生而川兵败战已见于沈阳柰何舍此而他求将士乎是有人磨砺以需而无人筑坛以拜也宜罢四也且也会议之日不欲张经世之出关而颦蹙于计议之无人谁掌本兵而求倚靠也则无任事之胆矣昼夜拮据惟是文移疏揭之翻查号此而遗彼跂后而疐前徒费鞅掌祗耗余息则无综理之一事落之司官自叹难取之向应甚至欲备左右掌纪而无从则无董率之权矣有臣若此即百身不当一人之用留一日反废一日之事奉圣旨部务繁重尚书方在任事勿以繁言掣肘枢贰仍移文守催该部知道 
　　十九日 
　　南京广东道御史王允成疏参辽东廵抚周永春末及徐兆魁李橒内云此日爰书其不坐罪永春者祗候部院议覄岂其免于罪戾及于宽政不宁惟是永春推诿脱卸借赵与邦为重兴邦之疏不云乎辽抚与经畧共事疆场二切进止机宜不独经畧事亦抚臣事也如抚臣不知其兵之不可进也而进之无料敌之智与经畧同知其兵之不可进也而不能止无必然之画与经畧同兴邦素称莫逆岂非以法在不淂不然与台臣舒荣都之疏不云乎非谓有用兵者在便可举城守之责而尽谢之也非谓辽阳有经臣在便可画广宁之前后以自固也皇祖票旨者旧参方从哲正永春所拥戴之人也亦云抚臣责任封疆岂能无罪又云国家立设言官使其有闻即陈而又分为六科便有专职抚清失陷赵兴邦署科宽李难翰之罪闻铁失陷守科之宽周永春之罪当时不据律在案至今台省石枯颖秃犹未正罪为兵科者其何辞于失职之罚人言旧参受维翰之贿止于革职听勘周永春听亓诗教之嘱正于戴罪立功繇今思之似非捕风捉影或亦有的据者又云楚中杀推官不问而被论之徐兆魁犹然出举劾之疏飬瞻媚福府既已无灵将假荐牍以收谢乎则贪矣黔中纵苖寇不问而飬祸之李橒犹罪滥节钺之任勒书遮罪既已败露尚淂借前人以尽愆乎则欺矣奉圣旨这奏会勘各官何淂稽迟至今该部院着各速议奏 
　　二十六日 
　　廵按直隶御史安伸疏参监督通州西仓主事张汝元内云有谓西仓积有余米向来留抵额数汝元乃听积书傅梦龙伴当朱镇等私出贰千余石见有买主张尚贤可证又云中仓亦积有余米向来作正支银本官又以署篆而听积书张闻伴当周学等私出六百余石见有买主常时应可证南仓亦有余米向来凑补挂欠本官又以署篆而听积书刘汉昌伴当李承宗等私出三百余石见有该廒梁仓官可证至于买夏布数十疋也曾值几何乃止半价给发而致陈钺之蜉羽又如买福轿二三乘也曾值几何乃不平价交易而致王赐禄之愤辕又如顶替差役也孝顺何名旧例何昉或入二两以抽身或入三两以进步而万鹏程韩朝宾等之刮金削铁亦已痛矣又如票追剩银也奸不可纵窘亦可怜或廹之卖女以偿或逼之拆屋以完而李祥符栋等之剜肉毁巢亦已惨矣奉圣旨该部知道 
　　二十八日 
　　廵视中城御史梁之栋等疏参大逆刘保交通□贼内云本月二十七日捉获刘保之子刘于翰刘于简隔别研审于翰供称伊父刘保素与李永芳通好每月传送邸报用白封筒不写字迹送至辽阳报银每月一百两或系家人往取或系永芳家丁高科送来或假充官差或私买马牌刘保仍写提塘官名禀票验放出关去年三月八月高科来京两次今年四月贺世贤家丁李成恭亦来京谋探又据于简供称本年四月初四亲为伊父刘保写荅贺世贤书内开韩宗功到已知事体条安但三坌河不知兵马多少此时乘胜前来谅必无败之理如过三坌河广宁更易山海愈便如何取胜京都何难目今兵马调赴不前畏怯大兵速速前来可也兹韩宗恭回辽忙中草此草报其刘保覆审与伊子供吐相同臣等看淂刘保原系辽阳卫人旧充兵部长官再跟辽中道府惯于作奸骫法通贿卖官辽阳将领藉为窟穴爰恃提塘易通线索敢犯滔天之罪明恣不轨之谋四载以来世无宁宇国有危形皆其贻祸之烈也臣等据寔供情状叛在辇毂患在目前闻者无不心裂而胆催通国咸欲啮肝而饮血幸赖祖宗在天之灵仰仗皇上如天之福当吉典告成之日有神人默护之庥叛谋尽败于一朝逆贼何辞于寸磔此在刘保所当按谋反大逆之律凌迟处死决不待时者也刘于翰所当照父子兄弟之律皆斩者也刘于简供有余犯在外湏存之以待质证如彭应高韩■〈口兀〉喇马你林永吴从二李宾等俱俟捕到折审分别轻重奉圣旨逆犯刘保交通叛贼召祸封疆谋危社稷据奏情罪真确宜正典刑刘保依谋反大逆律凌迟处死刘于翰斩着便会官处决传首辽东暴白罪状用泄众愤以伐逆谋刘于简等依议俟另正法未获名犯严行缉捕质证明确不淂拔诬无碍法司知道 
　　二十九日 
　　佥都御史王德完疏荐原任通政司左参议吕邦曜奉圣旨这所奏知道了吕邦曜着该部起用 

　　●大明熹宗达天阐道敦孝笃友章文襄武靖穆庄勤哲皇帝寔录卷之二　天启元年伍月至十二月 

　　纂修官浙江道监察御史李长春 
　　编辑较正廪监生方　至 

　　伍月 
　　六月 
　　七月 
　　八月 
　　九月 
　　十月 
　　十一月 
　　十二月 

　　○伍月 

　　天启元年伍月初二日 
　　广东道御史马逄皋疏为大婚礼成普天庆洽内云君能为尧舜必臣辅其君能为尧舜相臣刘一燝臣素重之不识何故又降台臣刘重庆语曰一夫向隅满堂为之不乐皇上琴瑟方调关雎兴化臣等见是日乾坤清朗次日雷雨震润普天臣民举手相庆以为淂贤内助关系非轻而无柰近日言路之轻也飬病姚宗文揭御史申廷譔刑部司官王登庸劾给事中郭巩河间县佟卜年揭御史徐扬先兵部司官耿如杞鹿善継又揭御史游士任小民略无忌惮大臣又复尔尔可叹也更可骇也奉圣旨这所奏知道了刘重庆已有屡旨不淂又来渎扰 
　　浙江道御史苏述疏参辽抚薛国用内云袁应泰苑云意所用者必望降中外东夷闻之落胆猷兼文武举朝淂之而快心乃问之则薛国用也不知广宁建节以来国用有何筹划辽阳陷失以后国用有何面目癃肿不堪之状已见于朱童蒙之勘疏且推经畧于已病已废之人则名器可惜以经畧为旅进旅退之官则国体大伤以已换者而又换则躭误在事机以败辽者而经辽则不明在功罪况今日之薛国用即前日之周永春也则失地丧地师抚臣并论之说则国用应有处法何永春之弹墨方新而国用之崇阶遽转永春凛凛于听勘而国用爰爰于荣归无论事同法异人心不平窃恐□酋闻之谓此日之新经畧即坐转之病开府死经畧已血膏荒草而生经畧又遯入榆关亦且咥咥笑中国之无人矣奉圣旨薛国用辽左功罪前已有旨候查明另议推补经略该部酌议具奏 
　　初五日 
　　福建道御史周宗建疏参兵部尚书崔景荣内云东事败坏以来在朝诸臣无不愁危愤激冬矢忧心独观枢臣崔景荣恬然自淂绝不介意曾不觧其故何且曾闻其私语辽事自谓的信云必无妨臣等外度犹意其果有所闻有恃无恐而孰料景荣一承部务即私大逆刘保任为耳目每有谋议辄唤提塘一日之内三吐之握孜孜有味者惟一逆保之言是信是崇景荣曰何兵可调保则曰某处兵少不堪调景荣曰何将可任保则曰某将资不及格不堪任景荣曰□可来否保则曰三坌河天堑之险必不来盖尽景荣之心腑灌入逆保之奸欺于是□必不来之说保则密地而献之景荣景荣亦密地而语之朋辈昏迷光景畧似袁应泰之信贺世贤者夫乃知景荣之所谓枢谋皆逆保之方畧景荣之所谓的信皆逆保之奸诬景荣之所谓忻忻自淂皆逆保毒药之所蒙蛊夫中枢重地皇上方将恃以折冲万里而景荣于肘腋之近昏聩若此倘非仰仗天威叛贼授首臣不知景荣之卖国家而危社稷者作何究竟也奉圣旨辽渖変告以来本兵章疏可按何淂以风闻苛索崔景荣已有旨了 
　　初六日 
　　左佥都御史王德完疏陈三策以保治安内云一决大疑一定大狱一慎大柄顷以缉捕奸细语司礼监大监卢受臣乍闻不胜惊骇以受为神祖内侍旧臣效劳最久皇上任为心膂岂淂翻为寇雠皇上倚为柱杖何至化为荆棘然都城内外口口喧传羣疑盖已丛集而不可觧已臣闻疑而不用用则不疑若疑而用之则进退维谷恐后有赤族之诛及早而遣之操纵适宜渠安享紫貂之乐祈皇上俞受请赐司香火于留都则眷礼不衰羣疑可释此保治安之一策也刑狱天下之大命也唐时大理奏天下断狱二十四人囹圄几空以今三朝恩赦而刑部重囚多至八百有余厉气腾冲蒸为旱魃至杨镐李如桢一狱关系非轻臣前同法司会鞫如睨汤火之鸡觳觫之牛鼎俎之鹿怵惕有怀宜酌羣臣大夫通国之公论倘以为可生即应遣戍立功冀收桑榆之效如以为罔赦又宜正刑饬法勿致衅孽之生凡此重情宜当果断此又保治安一策也用舍人君之大柄也而握兵司饷为柄尤大门大司马王象干今日应至国外可籍以惟握折冲而熊廷弼张鹤鸣胆气枭雄韬铃精熟屈指旦夕将至可籍以经山海搃蓟辽大司农李汝华夙着忠勤乃今气息奄奄闻在鹓鹭行中匍匐不能起宜令归骨以休老臣而尚书王纪汪应蛟谋猷写奕干理精勤可肩户仓之重驱萧曹于辇下集颇牧于禁中此又保治安之一策也奉旨这所奏科道官条议屡及卢受向以病告私家闲住已有旨了杨镐李如桢原俟徐议今既如此说准从宽议处户部尚书侍郎等官进退内外俟奏上裁行王德完聀司风纪还当镇定人心默持国是庶几淂大臣表率之体该部知道 
　　广西道御史李应荐疏参阁臣刘一燝内云皇上御极以来诸臣怀忠入告者无虑数百万言绝不能就中剖决一概模糊票拟至台臣方震孺议添四翰林代阅依旧以醉梦之语代天言则何心也皇上因移宫一事心迹未明于去岁十二月间曾望辅臣代为屏息纷扰至形之谕语乃竟中立不传示一语使圣明隐忍小臣之心変为穷究则贻害言官犹浅而使言官肆辨复干圣怒卒失优容之本怀又何心也宰相聀在用人辽患孔棘兵饷乏人尤为紧要乃用执拗无能之李汝华饷不成其饷用束手无策之崔景荣兵不成其兵如此两重任俱以无用之人盘踞之竟不肯任怨以易置之又何心也古大臣遇灾変或旷聀率引咎责躬以自贬损今辽阳境土已蹙兼以日星风霾天旱地裂在在见告而不见引咎刻责一言是视保业燮理若于已不相干矣有是理乎□贼奸细惯作内应开铁辽渖率由此陷今沙盘练兵祗知营私不知虑远引贼入内言者虽有公疏单疏而一燝漠然无所动也自非台臣张捷慷慨执奏次辅韩爌委婉主持而大内决不能肃清也则畏内如虎矣有是理乎至侍郎张经世无印催兵无人承使提督王威挈带家丁出关无敕无印淂于科臣熊德阳之入告者更属可骇此是国家何等时何等事而一燝亦置之不理乎奉圣旨辅臣公忠体国朕所素知李应荐何淂随事苛求恣意横加岂成国体本宜重处念辅臣力救姑不究 
　　都察院等衙门左都御史等官张问达等公疏申救台臣刘重庆内云今强寇在门国势抢攘不有忠言谠论谁能定难扶危不有乐受虚怀谁肯披衷摅赤诸臣不言皇上尚宜导之使言倘少示裁抑之意致灰靖献之心恐非所以集众思而勷祸乱也且重庆之所以淂罪者以为危言恐喝而罪之乎则夷腥渐逼武备全虚在在禳祸处处起衅但恐其有言而未尽岂恶其尽言而过激以为候补未任而罪之乎值此延纳不讳之朝孰无进言之路篘荛可言工瞽可言况待次簪笔之列岂独后补衮之忠奉圣旨朕岂不知所言宜宥乃近来议论太多阁部大臣畏讥思避且御史候补所言究非人所难言何必躁率渎扰你每为大臣同声附和沽名市德军国大事漠不经心此事何必合词申救该部知道 
　　陕西道御史张慎言疏为父子世受国恩去国情同迯遁内云辽渖既陷之后正主忧臣辱之时普天率土谊切缨冠孰意有不俟题请弃印而走如何南左布政冯盛明其人者乎又有借词将父挈资而南如翰林院简讨冯铨其人者乎盛明当旬宣保厘之任而其子亦读石室金匮之书君父之义胡不闻焉古人一饭之恩必报朝廷亦冯氏父子可谓不薄矣擢为藩伯拔置词林其为一饭也不既奢乎盛明既不俟命而行而其子市名马飬侠客腰缠十万扁舟而下吴越楚蜀之邦择地而处曰以吾囊中之百一成都成聚何难之有不难忘君父弃坟墓抛乡井而去矣嗟嗟盛明父子何不思之甚也天下岂有无君之国哉忘君亲则不忠弃坟墓则不孝抛乡井则不仁不忠不孝不仁之人安所用之说者曰其家父子济恶乡里以目运材紫荆伐石房山田园甲第富甲南畿怨毒之于人甚矣饥乱相仍攘臂一呼悖出之祸人将甘心焉父子殆虑及此矣太平无事之时父子纡朱柂紫家温身宠闻警之日畔官离次曰我即弃进贤冠犹淂享子女玉帛之奉待郊关无恙再借邹生之律以复我故物直反掌耳此其罪可胜诛哉奉圣旨冯盛明已有旨了冯铨不必苛求该部院知道 
　　初十日 
　　陕西道御史郭如楚疏为用舍舆论已明朝廷朝断宜速内云熊廷弼雄才大畧慷慨担当直扶危定倾之手兹所驭而前将入春明而用廷弼者尚茫无着落也臣为宜其经畧之任加以尚书之衔委以恢复之事自山海而东悉以?之抚镇饷诸臣尽属节制无耦立而舆瓢无九牧而掣肘任之专责之重而后成功可冀也旧辅叶向高肝胆揭日忠赤回天新辅何宗彦定识定力无偏无党正宜同心戮力共济时艰简召之旨将已匝岁而杳不闻空谷之音也昨者端官敦趋之旨政府踌躇不怿旋而议罢礼曾有背议而窃笑之者是诚何心所谓欲其入而闭之门也见在者蒙妨贤之罪而未来者托避贤之名可不可也是皆用之宜速断者也淮抚李三才之居官居乡本末昭然人所耳目蹄啮则有之千里则不可知也会议之日不可者大半诸大夫国人之论亦主爵淂失之衡矣值此多凶多惧之时尚可以枢要狥私耶内监卢受身邀屡朝豢飬之恩年当桑榆衰暮之景即未真有大不祥至亡道之事然奸人招攀道路如沸度有因缘岂尽无据久在肘腋非受之所为自全计也倘念其簪履之旧加以帷盖之施则如臣堂官王德完所言安置南京以善终始则亦以生成而高厚矣何恋此么么而不以释万众反侧之疑■〈忄尉〉中外万全之望也是皆舍之当速断者也此外则有用之未见其効而旋觊复用如徐光启者用之未见其不効而务阻其用如蔡复一者溺聀当舍而舍之不早如崔景荣者力竭当舍而舍之不决如李汝华者顽劣险侧当舍而自家必不肯舍必不忍舍如刘一燝者大抵顾人情不顾国事为体面不为朝廷此今日第一病痛而可为痛哭流涕长太息者也奉圣旨朝廷用舍大权言官当佐以公议郭如楚这本不无参以意见至轻诋辅臣不顾国体姑不深究 
　　十一日 
　　左佥都御史王德完疏请用五臣以褒盛治荐叶向高何宗彦许弘纲孙玮刘曰梧奉圣旨元辅奉皇考简召历时已久尚无起程消息着再差官同先差行人并该省抚按官敦趋就道在途辅臣及尚书廵抚等官一体行催起行该部知道 
　　十二日 
　　左佥都御史王德完疏请珍护忠贤以安宗社内云渖辽陷后国势濒危台臣房可壮疏荐三才可用臣初亦俞之而细读疏中杨诩奸雄终怀战栗昔人称曹操曰乱世奸雄操沾沾自喜三国至今几千年岂又有一孟德耶吏部会推之辰九卿朝集于文华殿臣谓三才用于外则许之必用之于内臣当以白简从事旋诣??宗蓬直房画题台省诸臣先书不与二字如出一手臣谓公论当亟从而诸臣中尚有犹豫者臣谓大臣望重何淂首鼠两端遂各尽题而别科臣汪庆百于别疏之尾褒臣廷斥首鼠方为臣危而人遂借谗于元标谓庆百以二字诋之遂欲于热审后乞休臣于元标称同心之交元标欲去臣岂独留口诵心唯殊令局蹐盖元标独击鹘鸣阳凤非鼠也臣初戒勉诸臣岂讥剌语耶实时有用三才者而浩荡乾坤不可无吴殿邦之论臣意盖曰即殿邦论一时虽有遑忤而千古不可磨灭之耳故笔之疏尾不谓议论遂繁大臣居尝和衷而论事则贵伉直宋庆历时韩范富欧上殿相争如虎下殿不失和气盖和而争者和之至也不然唯唯诺诺以为和何取于殿上之虎而以为蓍鉴耶奉圣旨诽誉相加非大臣所宜邹元标昨疏已有旨了 
　　浙江道御史蘓述疏请并收茅茹普示包荒内云未勘以前之熊廷弼不惟言者疑即皇上亦疑也不疑而何以勘也既勘以后之廷弼不惟皇上信即言者亦信也不信而何以更不言也言者为国勘者亦为国交伸于国即仝仝异异亦何为而不可或者愤辽阳之破而恨袁应泰恨袁应泰而思廷弼而因追及论廷弼者溯流穷源逓而罪之乎夫愤辽陷则当问守辽者恨应泰则即问荐应泰者即思廷弼亦当问会议廷弼者舍当境而问言官彼言官当日亦何尝曰代廷弼者必应泰而可也而遂因辽破以罪之乎如必执后人后事之善否为言者罪则言官凡出一言画一事必鳃鳃焉筭前虑后避祸趋福而后出于口亦谁复敢为国家筹事揆策发奸指佞者而天下事去矣故今日之事而必问也则当自大臣始而苟行株连之法则言不一人人不一牍挞伐未彰于　酋党锢先起于辇下若廷弼此来非为扫强胡而为除异己则廷弼不安诸大臣前既顺言官以去廷弼今又用廷弼以逐言官即大臣又何以自安也奉圣旨该部院知道 
　　十五日 
　　湖广道御史方震孺疏参道臣蔡复一内云复一夙负盛名而兼胜气近议添设廵抚臣等每为屈指即台臣侯恂未尝不许其才名未尝不期以节钺惟深有责望之心故微示激劝之意且垂涕一事淂之传闻非台臣之言而通国人之言也此亦何足深辨使复一而无是也则亦任真做事百折不回事定功成自然天下谅之举朝谅之即台臣亦终取之矣而一揭再揭以口舌角胜何为者也既曰刃在其颈谁先雏眉又曰三坌河在望谁先缩足此是何等说话岂雄心猛志不用以理封疆而能口利牙反用以摧言路如是而后明其不垂涕不惟怯乎或者谓其心惊胡马悔别青山狠嚷一场好寻归路诚如是也是真垂涕真惟怯之左券矣而复一岂其然乎不知赋归去于清平无事之时为知机为高蹈为养廉耻巧卸肩于扰攘艰危之日为畏难为怕死为讨便宜复一何不深长思耶奉圣旨司道才品行事抚按官不一甄别任其传揭纷辨蔡复一姑着策励供聀以后有径投揭都门并借言求去的即行抚按官从重参奏该部院知道 
　　十六日 
　　吏部都察院接出圣谕朕日览文书各部尚书侍郎等官杜门请告现在衙门办事只有左都御史及新任本兵尚书二人岂成政体遍览辽东廵抚王化贞奏贼夷谋犯河西情形最紧一切防御无备各衙门向来奏请奉旨盔甲器具兵饷抚赏诸需及推补各官如何尚未到彼着即查照原疏奏请一一督发补任□酋一隅小丑任我一二叛人逐日聚谋乘隙思逞乃我堂堂朝廷济济卿士大臣畏忧讹谗动思引避小臣挟私逞臆巧肆挤排忍令朕躬焦劳坐视封疆沦弃国家优礼臣工两朝覃布恩渥其报乃至于此抚时着躬能无悚怍辅臣一燝已着宣谕即出尚书周嘉谟李汝华黄克缵王佐侍郎臧尔劝周道登邹元标佥都御史王德完并各衙门大小官员都着即出供聀不淂揭告辨争待□氛稍平危疆可仗再听高尚以便身图再任纷争以快恩怨此时暂罢私闻专意急公此后大臣或因公指摘止就事辨明不淂辄托疾言去小臣即随事紏正亦只静听处分不淂连章求胜各殚力协心输忠尽职共济时艰如仍前抗违国典具存定以无礼大不敬论决不轻宥该部院一并传谕申饬施行故谕 
　　十七日 
　　江西道御史徐扬先疏参科臣魏大中内云卢受之当下于理也杨镐李如桢之当早处决也臣顷有疏上请矣德完先定大狱一策原非欲宽杨李二囚不过曰可生即宜遣戌罔赦即宜正刑凡此重情惟当决断人谓票德完之旨者有今既如此说准从宽议处之句可惜德完羙意竟为所借乃德完一片防患苦心无不叹之服之大中亦非不知心其然祗见德完再有乞用五臣之疏剌眼剌心又不敢明目张胆曰某宜用某不宜用但深恨请用之者而苦于无名遂搜前疏之语割半叚之文援重囚以耸人之听信假执法以掩已之私衷又云大中心丧魂迷不自反其本来无能望德完万一并不识德完之品直与刑部右侍郎邹元标共尊彛鼎急攘首功遽以一矢加遗在德完固不视腐鼠为重轻痛兹有数名流无缘无故如驱小儿于市肆贻笑天下取重外夷尚谓朝廷之上有人而言路之罪可胜诛哉奉圣旨王德完谕留已有旨了言官即有异同不必相雠该部知道 
　　陕西道御史张慎言疏为按臣从容就义忠烈可风内云经臣袁应泰城陷之时不淂不死者何廷魁淂不死而不可以不死而遂以死高出虽淂不死而遂亦以不死按臣张铨既淂不死亦可以不死乃卒以死又不徒如经臣道臣之死而以一死动天地泣鬼神感残辽数万之人心素犷悍不可驯之矿卒一时持挺聚众以待命于朝廷而廷议以一大理卿酬之吁按臣淂此犹愤发为厉鬼以杀叛贼而报君父固足以见高皇帝及列祖之灵于地下矣然以较之迯者无恙逼留者无恙前之坏辽事如利瓦伊翰者居然而享长林之乐者无恙而死者正一廷尉不稍薄乎虽薄可也恐后来边疆之臣忠不及此臣者不肯以此七尺染黄沙而慱一廷尉也臣之所以欲再从厚赠恤者非为忠如按臣者也为忠不如按臣者也又为按臣非不能如崔孺秀等不见逆贼之面急欲速尽恐有鼎镬刀锯之惨按臣正欲见逆贼甘受鼎镬刀锯之惨以愧逆贼也又为按臣非以一死结以前之局又以一死鼓三军之气励将吏之心为后日歼逆贼之地也按臣之父为山东右布政张五典端人正品剔历藩臬之间者二十余年矣噫藩臣分守莱州时先冡臣赵焕之言曰张大参即不为异品亦当为卓品计不阿私所好日者辽警既止痛子思亲杜门乞休控愬之词惨不忍读记客岁按臣江右报竣之时业有疏请告矣嗣按辽之差既有俞旨藩臣谕其子曰边强有事人臣不淂遂其私督毋淂持其前疏此父子以假归里甫未匝月促令星月就道无缓湏臾此可谓教子以忠若父子者岂知鼓班之日为永诀之辰哉非此父不生此子恤其子安淂不擢其父即使藩臣居平无以表见犹淂以其子之故而随牒以烦启事况所在有声清端峻硕者乎奉圣旨褒锡国家彛制张铨谥号祠额仍俟奏议赠官需次洊加伊父张五典才品自着即与优恤以劝教忠该部知道 
　　二十日 
　　云南道御史李日宣疏为欲慰忠魂湏体孝思内云张铨赴辽之时西廵臣乡者三载归侍祖母者旬日奋然勇往一切弗问死节之际喷血骂贼引颈抗□舆马唐突势折叛逆之腰拜别从容气缩蠢虏之手卒能北向完归中堂垂绝又非若他人之勉强从事逼廹自尽者也此诚睢阳之后不愧前修文山之流直可方驾者故当时共传□收其骨贼呼为忠而岫岩感泣争起内应真足诛奸雄于未死而激忠义于偷生虽在异族犹有然也又铨之父非他人即见任山东右布政张五典也子有五人而其长即应荫指挥佥事生员张道浚也五典年近六十服官三十年中外剔历所至有政绩今考功法亦应淂卿二迩闻道浚号泣来阙慷慨自矢白面书生颇饶吞胡之畧路经济南与五典泣别祖孙指天饮血欲为铨报仇以酬国恩而道浚负学秉礼犹不肯冒膺宠泽但愿召募忠义千人自为一军期灭此□不与共戴惟是家业凉薄不能不仰给家官将哀恳臣闻之恻然不知其涕之所从也伏乞皇上敕下吏部将张五典优转内秩俾之居中调度相机自效而准张道浚所请许以忠义官衔自行募召随地支给公费不为阻挠父为其子子为其父石可没羽虹为贯日使塞外披坚执锐之士凛有生气而向时诵忠慕义之□闻之胆落所系中外覌德良非小可奉圣旨该部一并议覆　廵按河南御史黄彦士疏为中上人材甚盛贤书觧额未宏请将河南觧额允加五名以足九十名奉圣旨礼部知道 
　　河南道御史崔呈秀疏请赐辽东廵抚王化贞尚方剑便宜行事以顺人心王威达奇勋杨肇基等加以援辽总兵职衘而王威亦当赐以尚方使便宜行事仍听王化贞节制而诸将统于王威其戴罪之李秉诚姜弼逃奔之康应干胡嘉栋吴瑞征等速当逮问以伸国法而道臣蔡复一当改辽左监司以尽其才奉圣旨经畧提督从长确议奔逃道将等官已奉旨议著作速回奏该部知道 
　　云南道御史邱兆麟疏参徐光启内云计两年以来光启所以为扬扬列京堂而开双棍者何官被覃恩获予告归而尊荣其父母者何勑命练兵则辞此则未闻辞也光启设自扪心二年岁月作何销算二年职业作何交还二年钱粮作何支费即自认止淂教习步兵亦当以步兵一行一伍交付皇上即又曰归并督抚则光启闻辽変之事正在通州尤当身先诸镇调发而赴广宁不则与之同入都门为九门十二营之颜行岂不足以舒君父之忧而壮京城之色哉乃光启此来愿绝口不言兵而苐言敌台也课功已虚迯练而更匿筑诸恋荣有兴求去而复改为来踪迹不浮不沉伎俩如侦如幻臣方疑其读书徒多恐成赵括虚名自悞未免仲文故特一言驳正而不谓光启不悔而复有词也即据光启所云此辈原非聀所谓兵则将以何者焉兵必择其所为兵又何湏夫练如其果能会练又何人不可为兵柰何光启既以练兵而又曰非职所谓兵也则当时韩信所谓市人可使战孙武子所谓妇人可使赴水火者固非耶今惟祈皇上督令光启自报昔日所练之兵若干即相交还为目前燃眉之用即归并督抚并责令督抚回报光启所归并之兵果可当一队否又或责限光启更图后效而计日即淂以立成敌台则臣且执鞭弭负畚锸而随其后而敢更多求乎奉圣旨迩来任事甚难徐光启方奉旨议用不必深求该部知道 
　　二十一日 
　　原任辽东经畧熊廷弼疏请宥言官以安微臣事内云臣自以勘归里誓不复出独痛封疆沦弃圣心忧焦二三大臣皆畏议论莫敢明目张胆主持庙谟一任纷争坐长祸乱故此感愤再出诚愿处嫌任怨赞助大臣主张于上推诚去猜和同台省归一于其下内衷羣言外授方畧以求仰副安攘之谕于万一若复为此再滋葛藤臣定不淂安位如去年辽中事而亦何以自效其狗马之力乎是盖为国安身不淂不出于此而非敢矫情为言官觧说也伏恳天恩收回前谕免行查问并将郭巩复职则言官感皇上如天之仁而微臣亦淂以安其位而行其志奉圣旨朕查问紏论科道念封强沦失欲警将来奉旨一月有余尚不回奏国纪何在熊廷弼感愤再出具见忠猷着安心任事不必申救该部院知道 
　　左佥都御史王德完疏请速正刑章以平天下内云镐桢一狱皇上力行果断则除凶讨罪天下可平若果徐徐云尔则纵恶容奸何以平天下少司寇邹元标谳镐与如桢也摭七死议并逮谓法之所在君不能私其臣子不能私其父贵不能私其友屹乎如南山之不可移是所称执法持手者恳皇上可其奏潜消衅孽立见清平奉圣旨这所奏已有屡旨了不必连章渎请 
　　二十二日 
　　廵视西城御史高弘图疏为捉获奸僧诡迹煽众秘帖骇人四月十九日朝天日忠城捉获怀妖帖奸僧一名法名□可俗名刘方泰随经研审看淂僧积可非病非颠随笔随口字迹尚多别讹语言实为妖异除人参供系东江米巷买来臣等以贫僧安所用此再三讯鞠招无别情外其称夷人不敢欺心似为□贼布流言也其称事事不能焉称辅臣又对症之药也其称亲王王子欲投内相之言又与道路之口君侧之奸相符合也其称明枪暗箭主宰在我灭文兴武不但一?虏贼作乱及故生暴怒之言又大逆不道不可赦原者也其以为真耶而二万一千之众安顿何处即一王之宾而无其人抑以为假耶而二十四人之供语语逼真直书各姓名而更不爽根究之则摇惑人心发大难之端轻纵之则惠飬回邪长奸宄之渐似应照妖言律刑其人而焚其字以定危疑之人心者也奉圣旨法司审明正法 
　　二十三日 
　　浙江道御史徐景濂疏为平心剖折以剪争端以杜祸衅内云臣谨以平心折之德完被紏不在具疏之日轻议两请而在会推之日不与三才大中力紏亦不在法严于必操舌争于必胜而在密构两忠之隙巧孤挤直之行然臣更以公道折之德完元标同是瑞世麟凤无中阴邪弄成左右之袒共作定倾柱础无疑风影轻议去留之装而大中出匣铓新刅献首功袭杀先庙之耆硕目下内奸捕急勿结死党拥起乱世之奸雄盖臣读谏臣刘弘化疏曰德完不去不巳则元标义不独留未淂奸雄之半臂先去忠直之两臣昌言哉臣即以二语总结之曰两忠断断不当去也三才断断不当来也奉圣旨昨魏大中张捷争辩念具本在谕前免究徐景濂如何复来掇拾奏扰好生不遵谕戒本当降处姑从轻罚俸一年该部知道 
　　二十七日 
　　廵视中城梁之栋等五月十四日奉左都御史张问达札委廵视四城御史会同齐集公所吊取监犯刘于简等逐一研审审淂刘保父子造古今未有之逆犯神人共愤之诛刘于简供笔供详罪状甚确与义男刘相刘福所当按律正罪以惩大逆者也妻妾幼男均当依律发落至若卢受以大珰而与逆同谋肘腋俱有伏奸杨镐李如桢负重辟而潜通不轨犴狴犹然漏金?罔在于简之活口已为的据湏受等之面质始见真情其韩登云高仁招系贺世贤之亲丁刘世禄又系登云等之窝主以叛贼之爪牙出没于内地意欲何为作奸党之窟穴败露于一朝法应并坐惟是彭应高等同时获于刘保之家中谁淂诿为局外旋复摉有李光荣之批照是否亦属个中不无有待于行查未敢即用以悬断事关重大湏亦下所司奉圣旨是逆犯刘保等已正典刑其供招多人还着法司详加鞫审卢受已经发遣凤阳不必究问该衙门知道 
　　二十八日 
　　左都御史张问达等疏请申饬吏治内云方今疆场多事征调颇烦搜括之文密如牛毛催科之令急于星火廉平之吏夫岂乏人而贪墨之夫借以肆虐秤头之重每两加至二三赎锾之取一事动至十百甚者且有外罚又甚复开他窦巧事上官工为涂粉如遇司府严明则此辈鹰化为鸠若值休察少宽则此辈又署上考矣彼清廉自守真心苦心为穷民极救之良吏不如贪肆不简弥缝粉饰者乘人而鬪其捷也正身率下司府自多翘楚而间亦有因承奉之简与否为爱憎为殿最者当此征求苛密之时抚按宜严加体访明白甄别监司郡守果真能察吏安民风清乡州县长吏能冰蘗自好仁明恤下政务修举地方保安者即应报部纪录并报院预定其清华之品比及铨选仍照前预定无复更易以嘉与贤俊表扬廉能若有贤名已着堕节官箴者就中不妨一二政正至于贪酷显著不职者即应报部并院议黜然止于削籍彼廉耻既丧满载而归广置田宅厚自崇奉夫亦何惮而不为应查照贪酷事迹提问按法追赃悉充新饷仍移文原籍官府律以齐民不淂私行冠带倘贪酷各吏抚院不随时陆续紏劾湏俟及期则小民剥肤困苦之害胡可胜言其清廉良吏亦定按季揭报部院以凭铨叙用示优加奉圣旨奖廉惩贪先要官评核实昨该部请定考核省浮文深为淂法这所奏有禆综覄俱依议司府州县等官廉能卓异的即与纪录优摧贪酷有实迹的照例拏问追赃法在必行庶淂察吏安民之实该部院便移文各抚按官一体遵行　兵部都察院接出圣谕朕惟辽渖継失河西督抚各官仓卒防御劳苦倍多将士官兵生者戮力艰辛殁者忠魂不冺宜有赏赉优恤兹当遣官宣谕御史方震孺后先具奏请行便着他去彩币查照 
　　二十九日 
　　浙江道御史刘廷宣疏请圣明立雨?斉霁天威收回成命以防壅塞以杜危亡内云臣同官冯三元张修德科臣魏应嘉参论旧经臣熊廷弼非为私也为皇帝之封疆有闻不敢不入告也即阅科姚宗文疏最后出当时且恨其发之晚今乃或贬秩或削籍曾不加宽假何也淮南之谋叛也视丞相如发蒙振落而惮汲直不敢发谏官亦何负于国哉况疆场之事何等重大而不令台谏一言及之乎边臣之掩败饬功剥军媚虏积习已牢不可破而又自夺之耳目为边臣者何幸而为谏臣者何不幸也昨王大人等三十余屯失事不为不大诚边臣不轻为卸担俾及淂借息壤之盟为口实而亦何可使噤口不言类抱叶之寒蝉乎故夫勘而后去不宜去而后勘此两言遂足千古然适足以明大臣不能主持之过而言者何尤焉如此处分臣恐此后强场之事将任其蒙蔽任其决裂无一人敢齿及之者矣又云朝廷强土人民海内安危利害岂不甚重顾不追治失陷清抚之利瓦伊翰不追失陷开元之郑之范又不追治袁应泰之迷谬谁是举主贺世贤之叛逆谁实骄惯而独追治其论辽事之人不亦倒置之甚贻酋笑耶嗟嗟言路关系不轻人才摧折甚易自杨涟李若珪拂衣后若郭巩若刘重庆若贾継春贬逐殆无虚日而一日内又逐此四臣者以去几何而不为黄台之爪耶臣因是不能不致疑阁臣焉阁臣身辅冲主不患事权不重何必驱逐立威不知贬籍上可降服向火之乞儿而豪人杰士终不以三公易吾一介其于以为箝制之术一何疏也且霍虎相龙渊不脱仗下之马一鸣辄斥异日指秦庭之鹿不难矣何以谢路人之疑其心也至于铨臣覆疏绝不能明目张胆为三四言臣请宽斧鍎而中藏躲闪之计惯作骑墙之语明旨所云当时既不能从公主持今又含糊回奏可谓切中膏肓嗟乎古之君子善则归君过则归己今之君子阴用李斯督责之说以长恶于君而聊带圣度优容一语以攘善于己大臣之事其君也道固如此乎毕世肝胆半生气骨不能不为之痛惜耳奉圣旨冯三元等已从轻处了刘廷宣如何又来党救且扯入郭巩刘重庆贾継春等又将朕明日剖断疑诋大臣朝廷处几个误国言官何云长恶岂是对君之体本当重处姑从轻降一级调外任用该部知道 

　　○六月 

　　六月初七日 
　　陕西道御史张慎言疏请申严黜陟之典内称日者羣小为政宠赂滋章二三要人视诸有司如外府也故奔竞成风不肖者膏脂自润即贤而自爱者曰吾格于考成辑瑞之典尔官邪日炽闾左空虚今与诸臣约入计之吏有以苞苴通者授者受者俱以赃论削其籍缉者即以其获赏之内不取于外则官不取于民矣此当先计求旨申饬者也一皇上嗣登大宝之初衣冠执玉之始先期敕令所在抚按自藩臬而下有真正廉能每省廉淂一二人而止明年考察之后如神宗故事御文华门奖赏赐宴若有贪残不法赃私狼籍者亦即于奖赏之后敕谕部院着先革聀为民拏问追赃火烈人望而畏之水弱鲜不溺焉故末世之法利用严玩则紏之以猛紏之此其时矣迩时山东抚臣赵彦严革耗羡遂至风清弊绝河南抚臣张我续参乘传之县令劾去任之贪墨拏玩横之同知紏擅去之藩臬一时所部肃然此当奖谕二抚并申饬各抚者也一祖宗朝甚严惩贪之法诚有如先臣海瑞所言迩来露劾之赃连篇累牍矣后乃借口怜才姑从浮躁此非怜才实怜不才耳以使贪之说施之无告之民此臣之所不觧也又有可异者入贺之使随例赍册隐语含糊一言点缀遂左为王官有同削籍反不如露劾贪残者有降调之条也山东右布政张五典谓怀庆府原任同知今转长史强自修长才洁守本道分守河东时稔知之时与卫辉府同知鲁廷彦声价颉顽一擢郡守一遂左迁何宵壤之甚也此后抚按紏参应从严重赍册注考无淂疑似一驿传凋疲烦屡旨申饬矣顷冠盖入都言驿骚之状甚殆甚于昔闻有颁诏中书鞁挞驿卒体无完肤不视廹视该县申呈抚按计即具疏以闻臣为驿逓蹙额矣此后无烦天语以抚按既以建牙持斧又所在强项之吏若不法者即以银铛系其仆役檄下所部自制科以及赀???仍有违旨妄用旗吹夫役所在有司据实以报当即参劾从重处分此安民饬吏之首务也一廵抚朝庭重臣也昔汉宣帝曰与我共治天下者其良二千石乎臣谓今之廵抚即与皇上共治天下者也兹慎简天下抚臣必皆确然有抚绥澄清之畧折冲侮御之猷诸抚臣又自简其所部酌边腹料冲散去其害马锄其败羣若非应手救时之器急更置之此在辅臣吏部主持之耳记旧辅方从哲秉政时钱桓以育抚镇南戆者期年矣疏凡再上从哲票拟俱聀惜育抚之体面悞朝廷之封疆可恨孰大焉一大计届期当兹倥偬凡冲剧要害之地贤能有能自合免觐矣至代庖之吏倍当详酌州邑之事以贤者数年整理而不足被代庖者三月坏之而有余昔琢州要地也以一广文代署究官与地俱受其害臣乡阳城令缺时以两照磨相継摄符至今父老恨其作俑也奉圣旨察吏安民昨已有谕这所奏深合朕意着该部院一体申饬遵行 
　　十三日 
　　河南道御史安伸疏参辅臣刘一燝内至聀方司郎中余大成据实直陈指名参奏一疏臣读未终篇不胜骇异太息曰有是哉辅臣刘一燝之阴结内侍徼君侧之有腹心惯行居间篾朝宁之无耳目一至此哉夫一燝乃受先帝顾命之托而辅皇上为尧舜之主者也臣想无欲之君然后可以行王道则必无欲之臣然后可以为王佐一燝职效赞襄任司启沃则非仁义之道不敢陈于君前苟非廉节之事亦不当以见诸行已矣而何腐身勋子反淂其颐指乎又何戎弁武夫反潜为推毂乎延祚欲谋荆备为铜山杨恩遂目延祚为金穴而一燝居其会而先为容实欣欣有欲炙之色矣社有鼠不逐也而乃藉之庇稷有狐不攻也而反假之威举事胡涂不堪着眼一之谓甚岂可再乎而六月六日之缓颊又何伏见告也即谊切门墙仇震之向隅堪泣而推分善地职方之清眼难回聀方无如辅臣何辅臣亦无如职方何奉圣旨这事情辅臣昨奏自明已有旨了不淂乘机渎奏 
　　十五日 
　　广西道御史李应荐疏为微臣忠告起疑内称臣近有巽命觧雨一时并凑之疏有调剂经抚以责成功一欵言经畧熊廷弼廵抚王化贞两人势相倚而事相济原不必论其不和但一居关内一居关外事态多端谋孽易起欲仰仗天语申谕俾廷弼以刚中承天宠化贞以耐心固藩篱以相扼相岐之心为?确协力之用原欲其相和非谓先有不和者也荷蒙俞旨方冀可以效一臂矣乃经臣则为虑之大过发之大早又谓与抚臣彼此同心万万不至此夫虑之太过发之太早臣不能无过而因淂彼此同心之言昭布中外则人心益安□酋可灭皇上即治臣以轻言之罪甘心也又云皇上每谕臣下和衷故当危急之时亦以和衷望两臣而不意其翻成逆耳因而起疑也夫经臣此来皇上视为锁钥中外倚为金汤臣即至愚亦见及此乃至谓请皇上敕问臣如肯容其经畧等语臣又何故不相容也此其疑臣又太甚也臣言不见信反以见疑者总之臣积诚之薄耳奉圣旨责人成功正议论宜省之时迩来调奏太多即果尽心亦多有疑经臣论旨已明李应荐既引咎自明姑不究 
　　二十四日 
　　山西道御史侯恂疏请明纲纪以保治安内云宣兵之哗也谁为挑激非师臣刘孔胤乎使当时立为正法以明告天下曰调兵而兵哗者法无赦其敢不急投衣袂为士卒先而竟以纳马赎死矣要挟无上罪已定而逭之诛尤而效之又何怪乎催檄如两而鼓噪者在在见闻也臣之为法惜者一楚兵之迯也谁为统押非道臣王世德乎使当时立为??乕秩以明告天下曰督兵而兵迯者法无赦敢不严操纪律为士卒倡而仅以夺俸亦惩矣罪本重而薄之罚尤而效之又何怪乎望援如岁而奔溃者屡屡见告也臣之为法惜者二匿名文书原有明禁而粘揭悬榜公然列之通衢夫朝廷宪典具存纵使罪在误国自应以国法诛之岂攸攸细人淂以蜚语装诬而操生杀之柄此风不为痛革深恐阴谋暗布含沙四射又起妖书之大狱也臣之为法惜者三嘉礼告成方庆巨典而重犯凶盗公然思为冐认夫母后家世分明纵或胆可包天何至并皇亲假之此律不从重拟将锺鼓亦为无光寤寐亦为不畅转恐奸类勾连又成陈槐之疑案也臣之为法惜者四刘应元李延祚仇震之钻书也营缺营地债帅行经不知如何剥削粮饷如何蠹坏营伍幸其事败矣而屈法狥情不闻究问则缘贿赂以进身托权要以媒官者真淂计矣臣之为法惜者五陈双泉登鼎臣之作奸也假官假印猾胥穴窟不知侵多少事例骗多少金钱幸其情淂矣而枉法容私复致幸脱则经城审无生路经参送无死理者真实录仕途庞杂又安淂澄清之日也臣之为法惜者六奉圣旨这所奏申国法知道了 

　　○七月 

　　七月初二日 
　　南京广东道御史王允成疏请振积玩以挽凌替内云善计天下者不视天下之安危察其纲纪之理乱而已矣请看今日之天下安耶危耶试观今日之纪纲理耶乱耶宝鼎盗矣龙座窃矣妖犯乱言于文华之殿奸人潜闯于宝应之门皇城内之纪纲何如也白昼越狱强盗公行刑余汹汹一閧而立毁宗伯之署假印累累屡犯而未正司寇之刑都门内之纪纲何如也陵军噪而台臣窘矣南宫哗而省臣去矣调兵而领军之役久观望于天津征饷而加派之银徒果腹于墨吏诏使可截直指可闱藩臬可迯军政可辩四海之纪纲何如也又云阁部大臣动言会议总因循之别名劳可任怨可任而必不可以忧谗畏讥之心为太平镇静之容也所谓因循之不可不戒者此也又云明纪纲于理财之际则征觧不敢候时支放不敢冐破火耗不敢滥加吏理不敢作弊纪纲不明岂但不清之辽饷三百万部臣有议有注尚未正侵克之罪而浮海迯死之臣且有挟银而归者矣明纪纲于用人之际则受命者不敢不来在任者不敢经去荐举者不敢夹带私人选除者不敢照顾门户纪纲不明岂但贪横之徐大化破坏察典弹墨未干公然见朝而奔干之夫且有乘机而躐取者矣薛国用抚辽徙戎之论识虽亿中辽阳之陷终难脱然时方危急姑借之为经畧领袖三军亦是权変之着第今病而去矣不可不一追论也参藩运粮亦今日紧要之官即不论品亦当论年长芦运使韩初命滥竽大参之推初命老不戒淂囊橐充然日近崦嵫以悠悠待尽之身而膺艰宏之任李长庚取才近地必自有说但初命行经臣亦知之颇真恐无济于缓急之用也兵部需才为边方多故耳刑部主事韩炳衡晋中为令贪声与宋学道齐后以潞安止用甲科一人故炳衡淂以漏网留部拟刑曹人尚啧有烦言此一调也骇然不觧其故或者以宽盗宝之大珰明珠重贿能作无翼之飞不难为神通之术乎奉圣旨该部知道 
　　初十日 
　　刑部尚书黄克缵等会审冯盛明罪案内云河南布政使司左布政使冯盛明于万历四十八年正月内到任正值连年饥荒又值东事告急调兵征饷盛明拮据独劳于四月初一日具文请告本省廵抚张我续蒙批慰留次日又具文申请又蒙批留至初三日坚意求去不候批允代题不意有未到副使吴瑞征亦以病告经行致蒙廵抚张我续一并具本参奉钦依藩臬监临一方即系守土官乃以一隅警告闻风遁逃大干宪纪该部院参看了来说钦此随该吏科抄参又该工科韦都给事中陕西道张御史各具本参会看淂原任河南左布政冯盛明物望夙隆官情忽澹两河分陕虽转饷之独多一旦乞身何弛担之太早当此边强告急政是志士请缨之时岂其国事虽艰偏为藩臣觧组之会纵使亟忧性命宁不负媿官裳抚院之弹文谓情轻而罪重台省之累牍觉义正而词严以致触怒圣明因而奉旨逮问盖当法令废弛之际人情观望之秋必欲示儆于将来何妨重惩乎既去迨其子冯铨泣陈臣父乞休始末恳乞圣明怜察宽宥之疏获奉有冯盛明离任是否未闻辽変着法司究问来说之旨又似少霁夫雷霆之怒而必然以日月之明者矣据伊子之陈情谓请告不关东事犹未可信阅抚按之参疏则乞休未闻辽変实有可凭但不听慰留何其果也不越三日何其廹也查淂大明律凡官吏无故擅离聀役者笞四十若避难因而在迯者杖一百罢聀役不叙今盛明引疾亟归即去辽警未传亦或有所托而去况地方民穷财匮适值时势难为不免有所避而行依律拟杖罢聀庶情罪允当而法纪亦伸矣奉圣旨依拟 
　　十三日 
　　陕西道御史高弘图疏为言路畏罪结舌非国之福内云济济言班相视攒眉若以言为戒又何以不言为耻本知威福之权出自朝廷犹疑丝纶之地未融恩怨臣窃以诸臣则诚愚矣夫言官虽卑与宰相等谓其言也谓其言之不识忌讳也如必计其如何言可以持禄保位如何言不免于触怒蒙谴于是必拟而后言或缄而不言始以顾盻之情夺其聀业継以隐忍之心丧其廉耻徒为鄙夫之患淂患失无所不至而已矣使継自今相率低头下气飬成一派柔顽不振之习无一时敢持大臣之短长无一人敢持封疆之利害而皇上试问之阁臣从古以来有此世界祖宗朝有此家法否耶臣亦有所责于言路者独谓数千年葛藤不了之业冤总为藩篱不撤意见用事以致强者攻弱者附智者亦迷巧者转借朝廷为聚讼之府政本有调喙之劳此诚言者之过也今非其时矣庙社有累卵之危头颅无自完之策苟有一隙之明谁肯无端寻怨间佐一淂之虑不过就事论人召还谏院犹几幸于去国之臣保护孤危宁绝望于回天之力盖其恩威忽转正见赏罚无私而部院从公更藉鼎铉独赞奉圣旨言官自以言为聀但要公心为国有济时艰缄默不言与怀私妄言的均为失聀该部院知道 
　　十七日 
　　廵按直隶御史冯英疏为荐举地方人材荐许乐善钱桓李同芳赵士谔申用懋陆彦章吴烱叶茂才金士衡吴亮凌汉冲李胤昌贺烺顾天埈汤日昭薛近兖陈所蕴龑道立董其昌龑三益姚永济王遇宾朱邦桢沈珫徐祯稷袁一虫??瞿汝说王志坚邹迪光储昌祚等奉圣旨吏部知道 
　　二十九日 
　　河南道御史谢文锦乞疏言路以杜内忧以靖外患内云宰相位冠百僚所与争可否而司紏驳者独有谏官是谏官虽卑与宰相埒假令谏官不淂其言矣谁为争而谁为紏者操纵自如爱增随意同已者庸异已者去百官奉命惟谨可以为所欲为而果其有益国家无惭衾影夫亦何憾但恐郗宾善借绾犬吃噬迨至误国家误身名始悔为福建子所误噬脐何及况皇上聦明天纵颖慧性成从此慱洽古今练习庶务一旦豁然贯通遡初政之淂失辨宰执之贞邪稍有差池定难回护福不盈眦祸溢于世历朝覆辙良为烱鉴臣故为相臣虑也人君以优容狂直为圣宰相以辅养君德为贤今皇上璞玉浑金未琢生机方长善端可充折柳必谏岂迂儒之陈谈艰难使知正老成之长虑纵或起居少节喜怒失调措置偶乖刑赏无度相臣不能淂之格心者庶几谏官淂之显诤乃今罚俸降削不啻上芥而相臣竟莫为调护似乎用意摧几沮丧其敢言之气者夫以爵禄还朝廷以角巾返初服士安往不淂贪残而独是谏官不淂行其言宰相必不淂行其道试思不冠不见为汲黯乎为公孙弘乎鹞死怀中为魏征乎为房玄龄乎又试揣引烛焚诏能有此担当否檄责弄臣能有此作用否衔宪握符而内不可问借丛炀灶而外不敢言自是谐臣媚子以称万年之觞溢志慆心穷长夜之乐恣其意之所适惟其言而莫违以可尧可舜之资而不收明目达聪之益少成若性积渐使然匡弼无能转移何术臣故为主德虑也又云言路之通塞天下之大利大害也然必人主重言官之言而后言为天下重亦必言官自重其言而后能为人主重彼其议兴议革百年之利病攸关倏止倏行四海之禀承恐后先事以酙酌其宜勿事后而二三其说则论事不敢不重词组敲推顿减班行之色一言奖借便生岩谷之春袒稍分于左右足即于重轻则论人不可不重臣愿诸臣以天下国家之心就人论人而东西南北勿问以天下国家之见就事论事而异同勿问以藏身之恕而求人非人勿欺之信而为直为诅庶乎不愧屋漏可对大廷言之能为人主重天下重者端必繇此奉圣旨这本内说言路当重言官当自重其言良是知道了 

　　○八月 

　　八月初一日 
　　南京广东道御史赵应期疏为济変全在得人内云星轺四出所在招兵计日数十万貔貅不患不集而王象干矍??乐据鞍熊廷弼慷慨再出一时人望充满阙廷帷幄运筹不患不精矣然扼险据要身士卒之先立矢石之下岂独在将是必淂激烈忠奋不受顶踵发肤之士以监制之如拱壁惠承芳张键何栋如王庭侯龚文选赵其杰其人者胷中具有甲兵夙志宁甘褁革使当一路之寄必能擐甲执桴鼓士气设奇伏也若夫台臣潘文龙之疏曰近日士大夫豢飬于富贵之余无复刚心锐气如妇人生长于闺门之中至于阃外之寄又以白面书生当之而冀兵之制胜不可淂也信知言矣又云如派节省并帑金共一千五十三万五千有奇矣夫饷至此不为不多矣而处处缺乏士不宿饱若然即使金丹点铁皇天雨金不足用也是以淂夷繇仲子之廉以司出入庶无干没乎如刘文征倪斯蕙杨楷骆日升岳具仰余新民毛可教杨之彬其人者四知自凛一介人知使居督饷之任必能锱铢不爽且节省赢余也至大兵已集便当仗义执言无为画地自守徒生怯懦盖防守处多正如泥穿壁破之家处处补塞头聚烦伙若一隙淂入即腹心之忧不可捄矣莫若乘兵将初至意气正猛以若干骁徤犯其锋以若干间道犁其庭扼其所必来之路攻其所必救之巢彼不过汉一大州之地二十万兵可殄其噍类矣邹元标王德完非夙称祥麟瑞凤为世所郑重者乎澄源初起方喜东山之来向未竟西隅之收而何以言去也德完欲去元标必不安岂不一举而失两人望乎奉圣旨这奏内各官该部酌量议覆王德完已有旨了 
　　初四日 
　　南京广东道御史王允成疏陈大计未尽事宜一曰卓异之举宜公一曰入贺之臣可议一曰司道之法宜严一曰察吏之道宜详一曰驰驿之禁宜严一曰行取之令宜早一曰免觐之官宜议一曰水程之限宜严一曰王官之转宜议奉圣旨这所奏有禆计典着该部议覆 
　　十四日 
　　云南道御史王大年疏为宦官不淂屡参大臣王言不宜轻狥中使内云南京机房太监李奉有县官欺君玩法不应人夫一本臣下相诧以为奇事夫以中贵之气焰也借朝廷之宠灵为御服之贡献黄金横带白玉缠腰行列蔽日之旌坐拥入传之舆虑无不淂之驿逓者而何乃谓不应人夫也夫不应人夫问之驿吏足矣呼之邮卒足矣咫尺神京一督促之计可朝发夕到何必以此琐屑故张皇其词叩九阍而渎天听也臣窃妄意皇上览此必且进县官而谕之曰当此秌风乍厉畿辅之民淂无有衣无襦而褐不完者尔其觧而衣之俾淂以卒岁予一人之章服即后至其何伤也又必进中贵而谕之曰当此援兵四集咽喉之地淂无有马疲车敝弃羁曳而迯者尔无绎而骚之以重困此一方民万国之筐篚又何难捆载而至也此臣下之望也及读圣谕殊大不然在中官之肤愬若挑若激乃天语之森严且震且怒无论词语不文有亵王言之体且令天下臣民晓然见皇上所亟亟皇皇者惟是袗衣之适体也曾不思古来圣君贤后所为恶衣服而甘????余濯者芳规其在而何介介于在笋之不充也又晓然见皇上有毁必入有触必听惟左右之言是听也曾不思古来明主有一颦一笑必以自爱者懿训昭然而何至黜陟狥私人也夫袖中弹文自有聀掌曾未闻有以阉人代之者有之自皇上御极之初始曩者陵监参道臣矣今机房又参县官矣皂囊白简山鬼之伎俩渐多威福予夺丛神之窥伺日密以皇上位置之官僚攒眉而作刑余之属吏以抚按参核之职掌拱手而听细人之齮龁不几辱朝廷而羞当世士耶恐从兹以往十五道观察之使尽可以蟒衣而易绣斧而禁庭之内不妨设青琐而贮中涓也有是理哉迨此辈养成不逊之形握定威福之柄皇上他日即欲还封事于外庭操太阿于掌上亦有不能自主者可不慎哉奉圣旨已有旨了不淂又来奏扰 
　　十八日 
　　广东道御史董翼疏述城差见闻内云郡邑之民属一府州县耳统摄无多门也长安中府二县诸司诸监诸厂诸局以及五城谁不可管辖者変名易姓隐情诈藉处处可逓投词外地之统挕何专而内地之管辖抑何棼也都人何不幸也可慨也公事佥报时时有之然必属之守土专官则事权画一而经承者始有所顾忌而不扰长安中此一佥报彼亦一佥报今日摄之明日释之一衙门脱之一衙门收之公事尚未有责成而民间脂膏早已望胥隶腹矣可慨也刑狱不厌平反而初情已确又何容故出见德长安中原参动成故纸再审辄至多岐事于要路则网竟觧于私书柄落承行则案立翻于货贿骫宪漏奸所司之法何在可慨也缙绅多处请托公行而饶风力者以公祖父母之体临之未能遂淂志也长安中比肩而事者非同里同籍同官则知交故旧也且或有相临而相驳者此等关说燕市如织非一郡一邑乡绅比矣稍之主持其复有真是非乎可慨也郡国房租主者收之长安房租则县官收之矣郡国非王土王民乎何独于帝里受廛不相贷也锱铢算及间架而竟以余银委溪壑臣莫觧矣然犹曰庶人在官禄从此出乃繁华大市尽注复除陋巷茅茨比屋而赋何不平也不当听廵视查核酌其租数支数严清滥兑量减派额以惠都人乎可慨也朝廷召买用物如珍宝等类物物定数倍之价故?人奇货内帑而中官亦奇货?人铺垫之例向犹十分之四今且十之六七矣?人实领者不过十分之三则?货实值者又十过三分之二内帑有万金之费而第次二十金之用漏卮亦何侈乎可慨也国家召募上役如土石器械车脚等类事事实浮于工而此所浮之价岂尽工役有乎工役仅三分之二其一则吏书班皂之所渔也近且渔及额外而告争起矣即一工役而他事之冐破类是也可慨也国家召集庄民以备上供如鸡骛等物圣微细矣而常例及焉彼其地之所入岂无嬴余于正供之外而余亦有几竟以饱役徒之腹一遭旱涝何以支撑即一微细而重大之常例类是也可慨也京国夜廵属之捕总而捕总属见题参懈弛如初曩者辽渖初传入夜尚时闻金铎近则营官渐玩逻卒杳然都门无夜禁矣刼杀惨祸各城往往见告辇毂之下盗贼公行何以肃重地而消乱萌乎相应责成该管衙门常川缉捕但有失事官用??乕罚卒用鞭贯此又根本绸缪万不容缓者也奉圣旨这奏内各欵有禆城务着内外衙门一体严饬 
　　二十日 
　　南京湖广道御史李良栋疏请勉留人望以咨谋尽内云国有老成社稷之福从古记之如佥都御史王德完侍郎邹元标此二臣者一时人望攸归海内望其一出不啻如祥麟瑞凤兹偶以一事意见稍稍不容德完遂坚意求去虽皇上温留至再而德完之去志亦坚矣夫德完去而元标岂能独留乎倘令二臣俱去则当此边事倥偬之日正老成矢谋毕虑之时于国是又何赖焉又云原任辽东同知冐日干以死难叙功者也今俨然家居冠盖应酬畧无避忌本官原籍扬州府人本管县官可问而知也首领保矣室庐聚矣煌煌恩恤之典何名之居乎臣谓即此一臣恐迯而归者不止一冐日干也归而仍在叙恤之列者亦不止一冐日干也钦恤何恩赏罚何事以全躯迯之夫而滥与兹典斯亦不欺朝廷而辱国恩耶乞皇上勑下兵部于死难叙功诸臣当移文原籍查果死事疆场者取有司甘结方与优恤庶恩典不滥而人思捐躯以报国功罪严明不敢苟且以偷生尤今日之第一急务矣奉圣旨邹元标王德完各有职掌未见抵牾且德完新奉简用何故预设去留致滋疑议同知冐日干是否见在该部即查明具奏 
　　二十三日 
　　廵按直隶御史冯英疏为表扬贞节以励风化贞女张氏镜里分鵉未逄夫面山头化日犹是女身靖节于不识不知之藁玷全生于无依无倚之岁月烈女苏香姐当待年而破镜遽闻変以投镮无定河边未识春风之面香闺梦里甘随夜月之魂烈女杭氏十二岁即坚从一之心四五年独抗靡他之志御缟孝未事之夫翁依然杨妇登楼耻改盟于叶氏遽尔捐生烈女四口徐氏结褵甫两月便知从一之贞属纩诺片言遂坚靡他之节投缳决绝共嗟烈魄依梅舍命相从咸叹贞魂化石姜氏六年为妇一志殉夫后死七旬自信从容而就义捐生三匝人嗟忼慷以杀身金氏婚纔四月轻生岂是绿情死距一年殉节实为酬志徐氏堂前将母愁看驾鹊明朝地下从夫忍作薙经此夕有过崩城之恸无愆同穴之期节妇八名汤氏身既寡而家又贫子尚幼而姑复瞽毁容断发亦坚氷蘗之操割股觧衣曲尽孝养之道邱氏树节一身食贫万状茹荼苦守寒灯销彻夜之魂弱草浮生尘甑冷连朝之火金氏事耄亲而妇以代儿孝养靡亏于朝夕抚弱子而母以兼父课读罔间于春秋束氏以廿年之婺妇抚三尺之遗孤金石逊坚氷霜比洁莫氏红颜孤影白首贞心偕伉俪者仅一二载矢氷霜者余五十年富氏负沉渊之隐痛矢抱石之贞心黄鹄兴悲不难夫死而与死和熊有志直欲孤存而与存李氏蚤失双栖之佀曾无一线之遗断发以纳棺恩酬结发呼天而沥血义振移天范氏绮岁孤婺稀龄苦节甘藜藿而糟糠不赡凛氷霜而母子相依奉圣旨礼部知道 

　　○九月 

　　九月初四日 
　　广西道御史马逢皋疏为主眷弥殷臣谊宜厚内云向高六月初旬以行期报矣八月初旬以至江西报矣果病耶何以至杭果不病耶又何以宜来而又不来也夫国有大丧外无强寇犹可言也三丧相継半壁莫支兵败将死壤削国危昔烽火彻甘泉不急于此向高曾为元辅复出忧国谁曰不宜乃一疏再疏且进且退为人言欤而建白者原无苛责也为辽罚欤而弃辽者犹可议用也为苖功不宜滥膺欤明主可与忠言何不直陈以苖之功辽之罪臣不任受而臣之赏臣之官难槩辞辞之以明国赏不可妄干受之以明主恩不可轻负以两朝之眷注报之今上又以今上之眷注急于一行岂不堂堂正正而何以见来以何闻去夫使言官结舌而主不淂收贤相之用释东顾之忧于时未便臣所谓忧国应湏早发以此又云林下之栖迟性甘鱼鸟途中之踊跃望切云霓使皆效尤尽成觧体夫无事之日好官自我有事之秋奉身而退国家豢飬不淂以资一臂之力元老世臣将何以谢九庙之灵此臣于向高恩命一疏与行人敦趋之旨不能无感也奉圣旨元辅三朝耆硕素笃忠贞时事多艰急湏匡济讣程入朝有日差官敦趋已有旨了该部知道 
　　十六日 
　　南京江西道御史李希孔疏请饬法纪究奸逆内云杨镐与李如桢之不当两请也市井童竖皆知即以王德完一时之昏错而转睫已深悔恨虽爱德完者亦不过为暴白无他或又谓其老成深虑恐生他変若有一叚苦心然者其概止此且德完意见既惶之后屡疏请决何啻日月之更明即有非常佞舌其谁敢谓镐如桢之当赦者科臣于此可以无言矣又云刘一燝韩爌在中书未及一年其与镐如桢非若方从哲之于利瓦伊翰嗜其参貂之常膻也又非若从哲有马上催战之大舛也从哲当日势成连鸡所畏引绳批根祸必攻以回环五内踌躇千端不克自持于是宁负朝廷必不肯逮利瓦伊翰周永春悬杨镐李如桢之首于藁街爰勑大法谢辽左数十万无端断送之哀魂果其所也若二阁臣原无辅车相倚之情又无唇亡齿寒之??心柰何舍君父庇前人而以竖庇此两么■〈麻外骨内〉何为也者又云德完章内有府臣邵辅忠忧形于色之句而德完疏大狱等三事辅忠亦有宫中狱中之奏同心之言其臭如兰抑何彼此相叶如是臣因是又顿足大诧之重疑之疑误德完者即辅忠也辅忠情词激烈宗子自立等语出于皇上大婚之前一日皆臣子所不敢言之时不忍言之事不祥莫大焉而辅忠谔谔不讳若谓此两人者诡谋已深羽翼已成发动已近此际前后左右莫非危机苟非急急宽而释之咄嗟生変殆且莫支即欲再赊一日再推一刻择时而言万不淂已赤丹耿耿讵非大有觧衣危论之风然因之清肘朖之隐奸则可借之纵大辟之罪人则不可为忠爱以保护皇上之起居而堤防微密则可为反间以乱朝中之定案而倒用机关则不可皇上虽冲龄而聪明天纵纷纷危言恐吓之旨将无早已照破诸臣之胆乎哉臣实至愚只愿辅忠力除君侧之毒先从镐如桢始不愿辅忠等倡宽政之说以飬臣逆于国中召奸人于境外幸危亡之速以实其口臣请以此为辅忠忠告者也奉圣旨已屡有旨了该衙门知道 
　　十七日 
　　京营戎政右佥都御史李宗延疏为内使凶横殴碎豸冠本月十二日皇上恭谒太庙鸿胪寺告示辰时而祭该臣于卯时初二刻入朝至承天门外内使将门关闭有都察院张都御史等官十数人等开门而入忽门开一隙聀官半入内使执棍不分官员乱行殴打将臣朝冠打碎以致朝簪獬豸落地找寻使淂随有吏部周尚书至门臣等文武数十余官因之而进彼时臣者预破冠意欲面奏皇上辄为同官挽留已而移揭于司礼监以石投水漠然不理内使欢然自庆曰纵参我不过充发南京凈军当此时东方紧急岂不快活人闻斯言乃知内使之敢于凌臣是故也非误也且驾言皇上命若辈栏门以致公侯带剑者锦衣执刀者俱阻门外而公卿仆地仆从大笑臣不意皇上优礼羣工而新进内使敢于凶横若此极也臣见王振刘瑾冯保之祸深矣然防微杜渐君子虑之岂其以皇后之尊而敢于诬蔑法司之问官敢于阻挠两京科道之弹章敢于寝阁则以内使杨正朝等之梗也今日殴击宪臣可谓大而非微着而非渐矣况太庙丹陛门外两榜南面欢笑至侯伯并位之上内使十余人羣然僵卧于地大属不敬全无人臣礼其朘索王府酷害驿逓逼死?人明娶妻室臣姑不论奉圣旨门禁宜严陪祀官员何淂混加栏击直日守门内官该监查明奏处太庙严肃随侍内使不淂嬉笑坐卧该监一并申饬 
　　二十日 
　　广东道御史晏春鸣疏为海内民穷已极庙堂德意宜周内云民之朝夕胼胝不能以充一饥昼夜桑麻不能以备一寒盖无时而不苦也仰事俯育交营于虑官钱私债融目堪涕盖无事而不苦也父子兄弟不能相保妇女妻儿流离四方盖无人而不苦也时和年豊廹而贱出岁荒时黜窘而贵入又无年而不苦也兼之征调频仍加派不止灾沴迭见无有虚日所以知衷苦情状者惟有司最亲柰何严荆重罚有鞭朴夹棍立毙民命者有重赎供析立破民产者刑罚之为民害不浅也又重征横敛有明加暗重每两耗一二钱者有巧借加派一倍加数倍者税敛之为民害者不浅矣臣切计所以禁革之者有法焉宜置循环簿册用抚按印铃束其面道府印连封其中每季令州县赴兵廵官更换凡一应杖赎词讼令犯人亲供册内其有州县私置供单与杖赎不入册记者立法稽查庶刑罚之弊可清也征收钱粮宜多颁称等判抚按额式于面并调镌字样于锤每年令各收头赴分守官制领凡钱粮出纳令小民自执等称其有州县私置等则与收称不合额式者则多方稽查庶税敛之弊可清也奉圣旨该部知道 
　　湖广道御史刘芳疏称今行取阁臣史継阶当二铨之时遗章惇首荐之讥科道交章非已经弹劾而去者哉乃今又将梦绕纶阁从装舍人杨杨作春明游矣长安士绅共诧为怪事有谓其当日垂涎大拜欲乘机而攫相印者有谓其钻营论扉厚期许以相酬谢者有谓其以邮传为垄断以要津为墦间者近日科臣阮大铖以直责其删夏嘉遇等五人之考选为占风草而剪门兰台臣马逄皋亦□其坐望三台为顽钝此等行径尚可平章军国代天言工乎苐就去就之间姑一评质之当其悻悻去国无亦弹射交加面目难施不淂不引去以谢人言乎谓宜社结绿埜想断黄扉不至烦皇华之行李即圣上优宰相体面不轻赐玦亦宜立申前请无遗后悔不至辱论音之敦趋庶惩艾于末路赎盖乎前愆而今胡为乎来哉岂为金瓯覆崔相之名抑绿银信趋邺侯之觐恐退不能系桐江之鼎于严陵岂进能抒平淮之谋于东山或者谓渐鸿振鹭充席盈阶则出而伴食中书正藏拙之薮迹其鼎元树私入何难造封驳受成之说而攫之位即有金张之拔必无丙魏之微可知也或者谓虎豹鵉凤在山游庭则出而寻盟心腹亦翻局之会就其辣手芟拂士何难张白马清流之网而遗之即有婺杞之忧莫漳江河之澜可知也天下安危世道否泰人心邪正转关于宰相者匪细而可容此憸壬之夫典司政本而相天下哉奉圣旨辅臣史継阶皇祖皇考简用朕屡勑敦促方切延竚刘芳如何辄肆横诋大伤国体姑从轻罚俸三个月该部知道 

　　○十月 

　　十月十一日 
　　江西道御史王心一疏救科臣倪思辉朱钦相内云臣尝读汉史至文帝有所幸慎夫人与皇后同席坐中郎将袁盎引却慎夫人坐帝怒慎夫人亦怒及盎以尊卑有序对帝悦以语慎夫人为赏五十金夫妃匹之际宫禁之严盎以小臣戆直乃尔文帝不惟容之而且赏之夫亦谓其心至于爱君原非有他不如是则主之过失无繇上闻也况我皇上擅天纵之圣具尧舜之资何有于汉文近者科臣朱钦相倪思辉疏论奉圣夫人客氏其心不过谓圣明之俞旨不可不信祖宗之家法不可不守宫禁之防闲不可不肃盖望皇上为尧为舜以成清明之朝廷而已尚不如汉臣犯妃匹之嫌目却坐之戆也昔唐高宗欲立武氏为后羣臣苦谏李绩独曰此陛下家事何以更问外人遂至流祸唐室大约佞臣之言往往类此不知王者以天下为家一家事莫非天下事彼两科臣者忧深虑远其言不无过激然正其家事视国忠于皇上之聀分也且人臣事君如子事父岂不知从谀可以取欢矫拂易于获戾但事有顺则相害逆则相成者不淂已而宁逆母顺以撄君父之鳞孔子曰忠言能勿诲乎此二臣之谓也奉圣旨屡谕不许渎扰王心一如何又来激聒且本内引用前代故事悖谬不伦好生狂妄本当重处姑从轻降三级调外任用该部知道 
　　十二日 
　　四川道御史焦源溥疏称黄克缵者年来举动已大不满于朝绅所以臣一参之后科臣董承业劾其诡诈孙杰紏其行私毛士龙参其骫法臣同官潘云翼弹其护奸杨新期论其误国王允成计其阴邪今且尽前尽后无端而纳之三才之臼窠又如卲辅忠者生平行径己多见羞于正类虽曾参论三才原是巧词当事意向王允成尊荣之二字亦不甚敲推李希孔误人谪伏尚堪掩面近日破绽自知露形恐后来之无榜遂巧埋众戴之根基亦必诪张转换牵合而援之三才之臼窠是三才者固为清流之陷穽复为奸慝之塘牌凡有触奸之胆锄邪之气者尽推而纳之陷阱之中凡有难脱之局虽掩之丑者尽脱而躲之塘牌之下臣每读克缵与辅忠疏揭不平者久之见其杜门乞休遂可忘言今晨朝班内复见两臣臣不觉有感于衷两臣之宜留宜去两臣自知臣亦不必过为索瘢而惟叹近日为言臣者亦难矣上则膺皇上之责罚下则应被言之牵缠被弹者至死不僵弹人者拔恶如山岂节义廉耻之风少逊于先朝抑皇上近日驱逐科臣有厌薄言官之意两臣先有以窥其微耶奉圣旨近来议论繁多缓急无济以后论人论事俱要指实陈奏不淂牵引苛求黄克缵等谕留已有旨了该部知道 
　　廵按直隶御史王安舜疏为勋裔恃强纳献纵盗殃民内云怀远侯常胤绪者身处尧舜之朝心逐豺枭之行恃权怙恶纵盗飬奸垂涎有主之产甘犯不宥之科竟令红巾赤眉之徒跳跃青天白昼之下强吞横噬真有不夺不餍也者虽曰违倒投献出于杨天瑞之作崇然役献在人纳献在我倘胤绪肯以名节自爱何难危词拒之即不然又何难善言逭之计不出此公然认为已物遣仆忿争以致羣党啸聚倚势披猖沐侯而冠假虎以翼歼人命以草菅藐国法若弁髦甚且假称祖号拒敌官兵海洋几为战场沙民多登鬼录在天瑞等固罪不容诛率兽食人非胤绪其谁也臣思胤绪必托言不知天瑞之猖獗矣夫留都护管等沙盈盈一水彼天瑞等扎营树旗刼财擅杀江之南北有耳有目者莫不门然咤为异事讵胤绪独不与闻况扬州兵备道臣及狼山营副总兵官杨应春业已各致书矣有人心者方且媿汗浃背汲汲请罪以谢地方而乃装聋作哑借口收租谈笑自若若优游作旁观者态是明明为绿林之党树赤炽矣争洲争沙之告相杂并陈杀人刼人之传交口不置问之彼问之此而以常府应者如出一口岂留都勋裔仅存胤绪一人故济恶之名洋洋盈耳耶若而人者以之对朝廷则为乱臣以之对祖宗则为逆子以之对世冑则为败类俯仰天地何处可以自容赫赫简书岂容坏法乱纪者幸迯天宪耶奉圣旨该部知道 
　　十六日 
　　文书房传出圣旨谕紏仪御史奏事不真只紏高可久五府首领官显是徧庇锦衣卫拿人来见拿出都着回将话来 
　　二十三日 
　　刑部尚书黄尧缵等会勘逆犯佟飬真罪案先是辽东廵抚王化贞廵按御史方震孺题参审东事破坏祗以逆贼辈甘心臣虏反戈内向辽渖継陷逆贼即受伪聀窃据镇江自谓三窟乃毛文龙率师兢渡以二百余孤军贾勇直入飬真父子赤身就縳遂杀贼党七十余人飬真又言奴酋无多兵皆我叛人表里为奸开门揖盗遂至兵连祸结而辽人被贼屠戮之惨流血成河号泣之声天地为之震怒又虏其室家淫其子女睊睊忿忿恨不与贼俱生自镇江捷后贼疲于奔命东顾西盻左支右吾无论骈首就戮之贼为已擒之虎而螳臂当车之虏特游釜之鱼耳奉圣旨各犯既覆审情真佟飬真等三名著便会官凌迟处死何国用等四名处斩仍与已故胡可宾枭首传示辽东余俱依拟 
　　二十五日 
　　南京河南道等御史陆师贽等疏请破格恤录原任户部右侍郎孟飬浩看淂孟飬浩才雄三找?之气塞两间彩笔掞天蚤传胪于青琐宏辞倒海遂专对而皇华晋秩掖垣谏草几篇真动鬼神之泣典试闽省伦理一策默动父子之情义胆忠肝宗杜时廑于虑真心亮节忧危情见乎词念青宫毓德之时乃宗社灵长之计迟久未立猜疑横生于是天捐七尺之躯以行四皓之策殆疏成圣怒不测旨下廷杖为民杖者痛心血作苌弘之碧闻者酸鼻人蹄杜鹘之红梧垣之籍削矣而东宫之坐稍安飬浩之身去矣而皇祖之心渐转故虽蓄不轨之阴计虽摇有主之宸衷卒成大名以安国本居然定策国老伟矣夹日虞渊去国则半榻琴书无复承明之梦居家惟一帘风月不闻长乐之锺时焚香以告天愿民安而国泰杜门谢客耻投剌以干人漱石枕流懒求田而问舍豹隐已深雀罗弗启迩者先帝登极诏书首颁亟录社稷之功随下赐环之诏一晋常少再擢中亟官乍北而乍南心且感而且泣节銊建钟山之阜吏肃民怀锁钥严天堑之防波恬浪静当兵戈久弛之日闻辽阳失守之警手不停批身不贴席问江之要害遍设斥堠察地之险夷慎固封守搜车练卒日无一刻之闲置器筑城时废三飧之节旌旗动色壁垒改观劳时不觉过劳病来顿成危病原因被杖血气枯而不荣一直忧勤膏盲伏而不治家徒叹四壁几无易篑之资简点只空囊犹胥麦舟之助怜彼双寡哭断峡猿之声抚兹二孤泪溢湘江之水神魂游秦淮之渚夜月凄凄谁为宋玉之赋精忠食太白之昴秋风飒飒空嗟绵上之田蹇蹇孤忠允符勤王事之谊迢迢旅衬洵为鞠躬尽瘁之臣三品以上例有优恤如飬浩者即例外加厚可也奉圣旨该部知道 
　　南京河南道御史何早疏陈目前时政内云欲清计典当严禁私揭非曰铨政可冥冥决也外吏之治行有抚按之奏牍在焉间风闻稍异彼藩臬两司面在不可面质其详乎此说堂之例宜遵而守也如谓私揭必不容废则抚按之或举或剌岂皆镜花与水月与是大计之日祗奸人报复之日而抚按仅有此空名也欲慎考选当速收访单非徒曰盛典可草草结也循良之善状有台垣之公评在焉间一二相左则舍独非而就众是不可立定其案乎此行取之例宜速而断也如访单必欲久稽则累朝之随召随用岂尽羊质而虎皮与是考选之时祗时论沸腾之时而累朝何无此繁议也且大匠不以寸朽而弃合抱之材故能成其大羙玉不以微瑕而减连城之价故能成其羙如赤子白意可原何妨畧其形迹倘人情物望允协不必摘其小疵又云计典与考选分之则两途合之则一辙而搃括之廉靖寡欲之词组方今仪文日盛礼节太烦铜符墨授之长一当回觐之期贤者疾首攒眉委弃家业以治行装不肖者刻削掊克嬴积羡余以邀知已惟大冡宰严行缉访痛加裁抑不以纸上之禁网恣暗中之索摸庶几回狂澜于万一尔奉圣旨吏部知道 
　　二十八日 
　　刑部尚书黄克缵等勘定妖人武悟空罪案先是总督漕运右佥都御史王纪具题奉圣旨刑部知道钦此看淂武悟空骆玄机以市井妖民辄猖白莲邪术呼朋引类为善友如鬼似蜮以聚徒设法淫妻岂是牟尼尊佛之教赚财掠物真成夺攘矫度之奸护法妄标人人共尊唐进忠魁首掘墩谬指三宝一依潘祖雄行甚至伪造谶词印符诱道徒有如说梦既而谩说衣甲兵仗假星何异风占此等戎首悟空应依妖言律斩其余党与分别律拟奏奉圣旨武悟空着便会审处决余俱依拟 

　　○十一月 

　　十一月二十日 
　　江西道御史李时荣疏参弃城迯臣遵义通判袁任内云年来事事废弛人心玩愒甚至大败极坏无如辽事而首祸罪魁久置不问近始两朝明旨冐日干逮矣利瓦伊翰郑之范又逮矣快举朝之公愤抒海内之正气向来因循惰窳之习稍见精明振刷之机或者人有创而不至以强土为戏也讵意川省告変复有踵之效之者夫袁任起家明经授聀别驾其恩遇已自不薄是时道将远出寮寀乏员絜郡县两即而授之隐然于城是寄其委?至重且巨矣谓力足辨此为一方保障耳即蔺首发难播孽煽殃亡命奸徒投赴助虐营哨为之杀散军民之为窜亡衙役全逃谁为居守然人臣业已结绶绾论身非已有城存与存城亡与亡犹不失致身之义何至贼未至而先奔城尚存而遽弃掉臂不顾望望去之若以脱命为淂计者此以全身远害则可矣如臣节与国法何此其罪在不原者也奉圣旨袁任弃城先迯着抚按官差人拿觧来京究问该部知道 
　　二十一日 
　　刑部尚书黄克缵等疏为逆酋恶贯已盈一旦离巢就縳合依律拟罪据云南抚臣沈儆炌题称大理府云龙州王舍叚进忠一么魔夷裔耳鬼蜮藏奸豺虎肆毒止缘谋夺宗聀之故必欲甘心嘉龙而后已招纳亡命谋动干戈初围云龙再袭蒲甸嘉龙遂遭毒手割舌剜睛剖腹取胆戮女淫妻斯已罪重必诛然犹乐祸不悔改土而胁命吏行勘而抗问官甚且杀人焚掠纵贼分赃迤西一带几无宁日比闻道院征兵集饷计无所出犹且拥众窥关为先发制人之术自非两院帷筹素定各道方畧万全将士同心罪人就縳则苍洱之祸岂在猛虎下哉据此叚进忠等所犯应依谋叛律律斩奉旨是 
　　二十七日 
　　掌河南道御史刘兰疏请亟复行取之规内称旧制之废阁者多而当以复行取为首务内而中行评慱外而知县推官其积俸序以待取莫不欲淂一当以见奇苐行取一节专以备台省之选台省重在风力则取士当以清修介特端方直谅为主其悃愊之士当另优以清秩浮薄之辈不应冐预华选进恬抑竞寀众取独精择确议勿遗勿滥一切藩篱之见可尽撤也方今纶音涣发旦暮可以淂旨行取既举咨访随継取到既齐考选即定不致如往者日久虑生时易事改祗增一番葛藤徒为后来口寔耳其行取各官之期定当以十二月为断至于来岁大计既毕尚有俸序及期者亦难再令赴任计其赴任之期转耳?兮即是三月回头是岸徒切望洋则三月之前再一取选以终此局可也行取既通后期易待余且俟之再举耳奉圣旨吏部知道 

　　○十二月 

　　十二月二十四日 
　　御史江秉谦疏称皇上再起熊廷弼授以经畧假以节銊不啻曰强场之役不从中制乎而数月以内经畧苦不淂措其手足展其尺寸呼号日疾辨驳踵至其执为题目者辄曰经抚不和王化贞欲战熊廷弼欲守耳夫廷弼非端言守谓守而后可进战也化贞锐意进战即战胜而可无事守乎万一不胜而又将何以为守也此其事势情形夫人而知之而必欲一升之九天无一言不听信一抑之于九渊无一策不吐弃岂真尽无心知不明于战守之宜彼原不从战守起议但从化贞与廷弼起议耳夫廷弼者辽东经畧节制三方者也则三方之进战退守皆当听其指挥听其部置乃化贞欲进则使廷弼题之而进化贞欲退则使廷弼题之而退化贞倏进倏退则又使廷弼进不知所以战退不知所以守是以化贞操制节廷弼之权而经畧未尝有节制三方之权也是经畧为具官禀成则无权坐罪则有主国家亦安赖此经畧哉故今日之会议非经抚不和乃恶经抚者不□也非战守之议论不合乃左右战守者之议论不合也奉圣旨 

　　●大明熹宗达天阐道敦孝笃友章文襄武靖穆庄勤悊皇帝寔录卷之三　天启二年正月至六月 

　　纂修官浙江道监察御史李长春 
　　编辑较正廪监生方　至 

　　正月 
　　二月 
　　三月 
　　四月 
　　五月 
　　六月 

　　○正月 

　　天启二年正月初一日 
　　都察院左都御史邹元标疏陈愚悃以襄计典事内云有谓陛下初政百官维新之始当严使人有所畏而不敢犯有谓陛下初临万□觧网之日宜稍宽使人得尽而可自新臣谓皆非其人果可原与当察其故而原其情何忍人以功名博自力风力是刻也刻臣等不敢其人果自取欤当惩其一而警其百何忍以民脂膏长穷奇贪饕是纵也纵臣等不敢褎多益寡称物平施臣随铨臣后帷为天下惜人才为万世惜民命而已至于贪可惩也拏问者务严为追賘不然贪吏不羞其名寔饱其腹污浊流风何所底止才可用也改教者湏退处数年不然既毒民社又毒青衿将使芹宫蒙耻嗟其何及卓异中可湏边才者另既为提出既得良吏以安内又得奇才以攘外此绥民隶固疆圉之要策也奉圣旨览奏有禆计典边疆需人着用心咨访务得真才该部知道 
　　十七日 
　　吏部尚书张问达题为考察事计开贪酷提问追賘官五员岢岚州兴县知县毛栢吴县知县袁熙臣汶上县知县辛我德新宁县知县张尔恕河州知州许伯鹏贪勘问追賘官二员四川右参议徐逢聘两淮塩法道袁世振提问追賘官八员原武县知县张廷桂平度州知州于连跃宜川县知县李云汉禹城县知县王好贤宁羌州知州阎庚德安县知县倪有厚九江府同知王恭己衡州府通判陈允问奉圣旨这贪酷害民官都革了聀为民见在应朝时着锦衣卫拿送法司问其余各该廵按御史严行提问追賘助边不得容纵还立限与他 
　　二十二日 
　　江西道御史高推疏陈无逸两字一曰精讲学二曰勤庶政三曰戒佚豫四曰频召对五曰亲图史六曰看章奏七曰轸怨咨八曰明法度九曰惜人才十曰崇节俭奉圣旨知道了　都察院左都御史邹元标疏称综核吏治内则部院外则藩臬互相表里衡至重也然部院岂能万耳万目以院百官一以藩臬为定臣近共事诸臣中间镏铢不爽挺然无回互者固亦有亦有欲言未敢尽竟者在内如此在外可知盖先是章奏考选动多留滞天下遂化成一情缘世界情欲相感事事迁就人人躲闪今圣天子首出庶物正新沐弹冠之会矣倘能岳岳为朝廷持三尺者不妨超迁以风有谓此振励藩臬之要道也世闲倚守令为命令守亦有苦情难言者迩来催科之苛辽饷之害上与下情不相贯安望家喻户晓难言者一数年在事如奏续如入觐不通长安书者千百中不得一难言者二今除宜留者留四年即足不必过求未留者宜早之任恋恋都门无益也归而谒诸司道当以诚以正俗套尘状一切洗涤无以此再辱宪司之堂宪司多贤者亦必耻而不受也不然有巡方白简在臣又思今天下民穷极矣处处蹙眉人人愁苦以一辽事骚动海宇欲罢辽饷一时难必熟思救时之法惟有急挽风俗一着风俗之坏莫甚侈靡语云国奢之以俭都门一日海宇之卒岁也士大夫一席庶民之卒岁也每事节省称礼而止臣犹有说焉计偕诸士子四千余人此四千余人者第与不苐皆百万生灵所寄命者趋向不正世道何补今于诸士子登苐者入官者先树之鹄示之以俭而乃以一进士至负债千金而出都门此何以说欲为清白吏得乎古人相期相成报恩酬知不在交际情浓而在道义情真臣敬特表出使计偕诸士子有定志有定力倘脚根不定以千生万刼祖宗培植父母教育之身得一进士虗负一生又断送海宇众生大可哀怜诸臣子必有以臣言为中流孤航者不作梦语也奉圣旨览奏深切吏治士风得救时急务都要着寔遵行该部院知道 
　　二十五日 
　　山东道监察御史王一中疏参莱州府知府林铭鼎内称鼎治郡二年一无表见其初到地方妄自尊高凌侮僚属种种乖戾传突一时及稍敛聀渐平物论然其本意见地方艰繁一味好逸恶劳咨嗟怨望时当入觐必欲借径南归又向人言吾此行必寻隹转再来不值一文钱乃见臣之议留不胜愤忿遂生端起衅具详到臣称为监军招练各道聀在韬铃其于有司民社刑名钱谷之事原不相干虽列衔藩臬而体统隔于亲临分谊当有隆杀未可与守廵二道之例比也况副使刘国缙佥事佟卜年乃为抚安辽人收拾迯移之计尤与各道不同一切礼节文移之间似当酌议以免謟渎之失臣随移文咨吏部云看得登莱逼邻辽左辽之河东迄已全亡而登莱尚存一块土全赖上下之间戮力同心以共襄此役今特有莱州知府林铭鼎者倡为监军招练不相辖属之说而以守廵两道代该府之承行又以监军招练之相临为非礼之属势必令分守分廵之各道以代该府之承行而不任受又令监军之练之二道以无人任受而不能行臣以据此一言为祸不小参处亦不为过然不即参处者谓地方当乏人之秋留一官恨不得一官之力苟于中止其险谋犹望干辨公事讵意其详文未俟飞揭先行遂使守廵监军招练五道皆因之而坐废耶夫铭鼎欲为弛担之谋遂博一道府相构之名而去竟以一去而尽废五道之事其如军务何哉况登固朝不谋朝夕之地今尤分阴可惜之时原为戎马事烦守廵两道干辨不足故添两盐军道已各有信地分派事务可令四五道之事径旬不奉行四五道之衙门俱阒然尽闭乎皇上封疆重寄为一知府而肯任其隳坏否若铭鼎者狂悖放肆直欲抗君父而逆之大不敬也尚可一日逭两观之诛乎奉旨吏部知道 
　　二十六日 
　　湖广道监察御史林一柱疏称陛下聪明圣知而达天德苐恐耳目未周观不超乎域外扩充未到照亦止于垣中即以至近之地为陛下陈之陛下食鼎而列矣而郊关之外流离载道有茹草刮树跪乞道旁半粒不能沾其腹者矣陛下重裀而处矣而辇毂之下栖风积雪有赤形祼体僵卧路侧达旦而已毕其命者陛下泮奂以游矣而南亩之间负耒荷锸道路之推车挽牛有终岁不得一休息者陛下优游以休矣而囹圄之中呼天不见棰楚之下入地无门有顷刻便邻鬼魅者矣即如锦衣打问之旨往者时一间出陛下以为寻常事耳而不知锦衣之刑先打而后问不论有罪无罪情重情轻一奉严旨榜掠备至纵复来申理得直而此日几无生理故非事情之极真切极重大者不可轻付诏狱凡此皆陛下之所宜知而或有不知者左右近习之人蔽之也陛下如欲全其生生之机有流通而无间隔也则在乎亲贤纳谏而已矣又云故谪臣理刑李献可癸未进士由理官抗疏铮铮有直声削籍里居夫以朝阳之凤迄今忠埋荒草臣窃悲之盖覃恩原无异同而存殁便分先后乃知天下事凡隔于耳目之外者沉沦幽抑不得望见天日亦多矣而苟非臣言之陛下何由知之伏祈敕下该部亟议赠恤此亦覆载中所不容独漏之生成而春光内所不容独后之恩膏也奉旨朕虽居深宫小民难苦时刻在念其有贫穷流离的每加赈济推举各官尽皆允用言官条陈皆下部议覆即有触忤的亦曲加优容何尝不亲贤纳谏锦衣卫打问各系各衙门参处林一柱不谙事体掇拾套辞且李献可既以国本被谪应否追恤该部当遵屡旨具覆何得以同乡渎陈姑不究 
　　二十九日 
　　江西道御史高推疏参抚臣张之厚叙杜文焕军功一疏可骇焉夫杜文焕懦弁也规避东援故挑西衅妄杀临边住牧夷人数名致虏兵连结屡屡不休五尺之童皆欲食其肉而寝其皮抚臣不以为罪魁而反以为功首盖抚臣谓问谁登坛誓歼巨魁者杜文焕也臣则谓问谁起衅谁寔构难者杜文焕也抚臣谓冲锋截馘者若而人臣则谓闻贼势披倡如蹈无人之境求一骑一矢以相追击者无有也抚臣谓问谁分布搴旗者若而人臣则谓闻虏攻城下攻围五日夜求一建旗设鼓开城对垒者无有也抚臣谓文焕不能披甲跨马闻警告急舆疾出城矣臣则谓闻兵围延安止有推官叚飬度卫弁孙弘业萧伟等扃门受困城上射杀头目以剉贼锋不闻文焕如何调度如何指麾且不知其避于何地而抚臣犹昧死以叙功搃之利令智昏一为文焕所饵即堕又焕套中有谓受文焕金杯玉壶者有谓受文焕金银盔甲珠貂等贿者以故欲则不刚件件私庇事事遮护乃密传各道府县将杀掠人畜酌量开报各官为名饮恨敢怒而不敢言前日之所报与臣之所闻不过万分之一耳奉圣旨该镇虏情叵测张之厚着用心防御不必过求该部知道 
　　三十日 
　　福建道御史周宗建疏称近来临边诸地多用乙科间有明经多属髦年既衰惫志亦灰短百事支吾尽成废弛羌幸薄迁视为常套选曹青眼不及遐方遂使沿边一带竟仝迁谪之乡间有贤者风霜独苦得调如常惋叹知希天高莫问盖边地有司之獘与有司大略相当脱令此辈一遭警急不为弃城之□客即为泉下之死人纵有千群不当一用见在四川之变迯官种种联邑成墟求如张振德之死殉翁登彦之郄敌指不多屈此亦有司庸髦不忠之明效矣臣以为趁今大计之时各官鳞集贤否星悬合下敕下吏部择甲科有司年力精强才气超迈者摘出沿边各府州县悉更其人不得溷杂调简之格仍乞端责之以团练乡兵固结民力缮城整器积草储粮令城社寔金汤之固其能称聀者升转之期仍比内地半俸超迁其别有捍御奇劳者复如军功不次擢用诸有司中岂少殊才异能之人自乐功名之会矧有信赏明罚之人敢怀退避之心但使一城可守足胜几万之兵城城如此联络无虞既可使地方安聀群盗潜消即令猝遇大警可以徐待策应集众人忠义之气成内地巩固之形此寔方今苐一急务奉圣旨边方令守已有旨了这所奏着该部并行 

　　○二月 

　　二月初三日 
　　都御史邹元标请宽宥犯官吴国辅题为犯罪赃完恳怜援比恩例豁生事看得大同廵抚高第廵按御史李九官各所奏要将犯官吴国辅改拟立功子孙承袭一节为照吴国辅监收自盗奚辞一斩姑念本犯能完赃于限内宜施法外之仁况累奉恩诏兼沉狱数载姑准立功以鼓之既经抚按详确问拟前来相应覆请奉圣旨是 
　　初四日 
　　吏部都察院接出圣谕朕览科道官屡疏纷嚣全无正论辽左既限皆因经抚不和以致官民涂炭朕深用惊忧昨张寉鸣慷慨自请行边具见忠义为国江秉谦妄言乱政已从轻薄罚了今又结党渎奏各逞己见不恤国家之急臣谊何在尔部院便传与大小各官以后务要虚心协心合力共勷宗社大计将当行事务着寔整理毋事空言再有仍前乱言混淆是非的决不姑恕特谕 
　　十五日 
　　浙江道御史徐景濂参熊廷弼罪拟未当内称奉旨械系王化贞者罪之正也乃于熊廷弼仅仅削聀听勘非法之平也盖护廷弼者每谓主守不主战似也夫真言守则必严谕西平镇武二堡坚壁以老其师真主守则必札定闾阳大凌河二邮固垒以堵其溃即不然拥左哨五千收残卒万骑退守右屯旧驻以观夷虏情形异日者犹可擒孙黄叛将复广宁残城则一场罪愆尽是化贞担去而夤夜狼奔几于斩关逼入何为也臣请问言守者曰守山海乎守三坌河乎夫仅闭关为守关存似未可为廷弼罪彼曩之撤河兵发还援兵今之率兵奔急放入溃兵诸状皆明明有弃河西杀廵抚之心与焚高邦佐尸灰贞忠之骨也均一惨毒想也则廷弼宜逮若必画河为堑只骑不渡而后言守则将道之逋亡兵民军马之奔溃径畧得俨然三尺之剑枭之军中抚臣当先免冠谢罪听垒囚于辕门柰何以节制调度之权持坚守之议者两昼夜踉跄数百里则廷弼宜逮假令罗一贯不死刘征初秉不战亡奴竟败归廷弼肯自辞首功以与抚否又令孟令勋王朝玉不外勾孙得功黄进不内叛??囗??虏来援广宁无恙廷弼肯自居微劳以让抚否盖一望关夜遁一弃城西走合之搃属一逃律将何以慰袁应泰张铨于地下并瞑后死高邦佐之目又何以服杨镐李如桢于狴下并箝新逮利瓦伊翰之口奉旨该部知道 
　　十七日 
　　广西道御史马逢皋疏称经畧熊廷弼不诛逃臣仍用逃臣原自为不死地不恤忠臣仍焚忠臣又自为逃地夫辽渖之陷经畧袁应泰御史张铨道臣何廷魁俱死独高出胡嘉栋等逃廷弼荷皇上异数谓宜首明应泰等死节诛两人失节乃死节者漫无一语及之而失节者屡疏荐之于是有再逃之监军因有随逃之经畧为经略者尚冀如两人复用而何以死哉臣谓用逃臣原自谓不死地是廷弼寔录及广宁溃廷弼檄监军高邦佐至松山谕以西走不应縳邦佐跟随官以胁杀之又不听此二十四日事至夜邦佐谓其仆高永高厚曰我受国恩义不偷生誓以死报之好收我骨归里以见吾母即葬吾父墓侧死知有死事儿不绝也高永等痛哭劝之行亦不听沐浴衣冠西向拜如礼遂自缢死高永又谓高厚曰主人待我等厚我不忍主人独死无使令于前者汝即负我莫负主人言毕亦自缢死次日高厚如其言哭禀廷弼廷弼曰尔主生不欲入关死肯入关耶命军士以柴千束并公署烧之一昼夜不灭一代忠臣义仆遂成灰烬矣臣谓焚忠臣又自为逃地亦廷弼寔录夫廷弼生平无一善状按辽时曾以参貂故逐一杜松后又逐一李怀信而国之神气伤又逐五谏臣而国之元气伤后又欲逐臣而显不和至谓君威不能??耳而国之法纪荡然矣上不知有天子下宁知有抚臣岂肯救广宁哉臣以为不斩廷弼终误天下皇上为天下主何忧此逃经畧乃近接邸报见有革聀听勘之旨何罪重而罚轻乎若抚臣王化贞同迯入关谁能庇之奉旨逮问自其正理惟是逃与经臣同逮亦经臣异亦非法之平也奉圣旨已有旨了该部知道 
　　二十日 
　　湖广道御史马鸣起疏请立逮先迯之罪臣以正刑章亟录死事之道臣以劝忠义内称??欺弄蛊惑先骑入关者韩初命也关臣莫在声一揭始知经畧未至兵民亦未至韩初命先入岂排山卷土之将士岂迷陵阴故道湏初命作田父指挥乎抑叩关夜渡犹乏鸡鸣狗盗之雄湏初命为之排闼耶又云高邦佐为皇上保城池为自身惜名节乃不得死于广宁而死松于山的因何故生不从要挟而入关竟难保遗骸于死后确是何因果如义男高厚之哀诉则天阴积昧之时当有厉儿在旁矣夫死者录逃者为功当此宪典昭明之日岂容有此颠倒是非乎乞敕该部将高邦佐主仆死事情节从公勘明破格赠荫与骂贼战死之罗一贵及阵没诸臣一节恤录庶人心竞劝亦保封疆之一助也奉圣旨韩初命既系先迯着锦衣卫差的当官旗扭觧来京究问高邦佐事情该部看了来说 
　　二十一日 
　　廵抚直隶御史易应昌疏陈责成州县官抚定安民之说一曰善处置州县官在地方其民皆父母称之则民其子也父母于子安有召之不应期之不会者甚至徧保甲而讹乱行团縳而呼噪比钱粮而哗阻此无他平日处置失宜而恩威不着也苐一征收钱粮寔减秤头苐二问理词讼轻科罚赎苐三革除理长诸人贽贺陋规如此则根源洁凈而恩见矣二曰兼训练州县之有民兵属之有司者也此外即乡兵即其附保甲而徧者也请于州县原设五事册内增入训练民兵乡兵一事并报考成庶言不落□事堪求寔以垂永久焉二曰存警醒夫备员在今日州县间而敢曰吾州吾县决然无事哉若其未也则何恃不恐曰着置宜而恩威着也邑与邑相比以成羣羣与羣相累以成天下金瓯无恙之业积此矣此警醒之说也四曰严禠夺课其政其钱粮无逋负也其讼牍无含冤饮苦赴愬者也其兵民精警足备一队也其保甲乡勇碁布也兴大役行大众庶民子来也口碑载道无间言也则其官守可知也才亦可知也五曰行戒饬夫抚按奉天子命察吏安民而不时举戒饬于诸司纪纲之谓何故戒饬二字提竖在此可以使未戒之官思今昨是非之间又跃起一叚精神急急补求于后也六曰隆奖率窃观往牒其郡邑守令贤朝廷有增秩有赐金有玺书嘉劳其鼓舞倍至故其吏蒸蒸称隆今于州县官果才守兼全者抚按报命之至不论俸深俸浅大省开报七八人其次三五人以闻上下部议可请得赐敕奖使地方之贤者益奋勉于恩命之殊此其鼓舞之法也七曰破资格天下州县官十之三四科甲十之六七乡科及至行取乡科二十而始得一至其拟官毕竟另一格待之而明经一涂又无论焉皇上造命者也何难宽其途而奖进之谓宜以后少破资格之论八曰励师儒九曰互责成十曰矢精诚奉圣旨这所奏深切吏治该部即议覆行 
　　二十三日 
　　浙江道御史左光斗疏称东师再溃举国惊皇皇上慨然允廷臣请用孙承宗入阁矣又用觧经邦经畧矣外而封疆收拾有人内而密勿赞相有人一时殊觉可观而中枢之地尚虗悬无属在当国者或自有说惟是以至危至急之势而缺至急至紧之官人心汹汹莫得其寔景泰三年于谦为本兵兼用仪铭七年谦因病在告又用石璞往时兼用两人而今不得一偶尔有病且不能待时况并官而无之者乎窃谓朝廷既得救时之人当竟救时之用而若如祖宗朝阁臣高拱出掌吏部江渊出掌工部故事时命承宗掌本兵事庶几授之以事假之以权承宗必有以自効而一日在阁一日在部参赞专决亦各不相妨救严关而扬我武莫有急于此者乞敕元辅早断以定大计毋徒用其名而靳其寔至聀方郎中耿如杞屡被弹章义难就列并乞速赐处分毋误滋人言而误国事如杞在户部时臣曾荐其可用今日罪在封疆寔不能为之讳奉圣旨兵部着阁臣孙承宗暂掌 
　　二十四日 
　　辽东廵按方震孺疏称员外徐大化有疏参臣其罗织骂誉无所不至即下部院谊静听可以无言且封疆至此一人之微命轻如鸿毛亦不暇言惟是谓臣先迯以为民望以故广宁致陷臣又不敢不言大化杀臣之意虽有渊源奈何不一按情节而轻作此言乎他人之疏揭知大化不肯信抚臣王化贞见到都门矣大化何不就抚臣而一问其来历耶苐一兵败苐二陷城苐三民迯但有善牵扯者能一字牵扯及臣臣甘受死殊不知变起仓卒令人思索不到十万兵马一刻而败于西平其所以败之故抚臣自有活口广宁一座大城一刻而不守之故抚臣亦自有活口也百万生灵催促西还经臣又自有疏抚臣自有说此间情节明明白白而大化乃谓臣先迯以为民望耶迯于阵而致阵溃迯于城而致城溃然后谓之迯然后按其前后而诛之乃为定律臣既不在镇武又不在广宁又未尝失陷城池又未尝舛错情形又未尝有一兵马而谓臣罪不在经抚下耶至于抚臣出城后遣官舍至臣勿东抚臣见在都门闻有书发抄大化又可就问也万人皆西而臣独东东行者为逃乎西行者为逃乎广宁已为贼据前去无门经抚护民西还存跕无地二十四日急遣守备周一麟回关招残兵已喧传许放入关矣愿大化设身处地为一再思也早知不论根由只许入关为题目彼峕但驻中前数日却具一疏曰臣孤身为殿岂不好听至谓臣欺君卖友臣自信从前事谈辽无一字之欺惟不能逢迎人意从不敢云我兵足恃足制虏命不敢云西虏真可倚靠不敢云镇武可以不守从不敢云机会可乘而遂可以浪战取祸之根寔本于此若谓塘报互异二十三广宁已溃原无札营之说不得不异原无西虏取兵之说不得不异诸臣所报事体皆真惟时刻间有差悞臣随即具疏题明何谓变幻按臣不取凭于各道将谁凭耶若吴主事责臣以不死其道理甚正但贼兵尚无踪影前卫至今未陷不识彼时应死贼乎死城守乎死经抚乎亦死百姓乎抑反广宁而死于孙得功乎此处亦湏商量的当也奉圣旨哓哓致辨意欲何为张铨何如人哉 

　　○三月 

　　三月初三日 
　　山西道御史江秉谦疏请聀方耿如杞内称熊廷弼受朝廷经畧之寄三方调度之责出关之后王化贞既坚不用命当坚持前议明告皇上以如此广宁能守臣得戮力行间不如此则广宁必不能守臣亟谢事以让贤路岂不无负任使而徒大声疾呼因循日月大军既溃数千之众其能支乎今日之事为法受罪廷弼其何辞焉王化贞空负才名原不知兵时值敌之不来幸邀节钺遂足高气扬专恃西虏倒中反间粮米腐烂而不理狼藉甲仗而不知及至俟西虏而西虏不至用间牌而间牌不効恐见其计穷筭失乃妆点于河上扬言以欺人试问五进五退是谁沮之不前乎试问虏骑长驱谁寔望阵而迯乎西虏何以横鎗宁前一带不为我用而为敌用乎贼尚未至弃城而迯御史方震孺之疏具在化贞虽百口恐亦难迯斧钺矣张寉鸣原以被论黔辅旋因辽变奉诏特起而栖迟数月不前臣已不得其觧及至到任占中枢体面与廷弼相左又被人言点破遂益肆其咆哮恣其刚愎仇视言官力主骤战无兵无将软困廷弼于右屯似醉似颠浪听化贞于三坌凡有覆疏无不横张陷阱暗伏杀机而犹哆口誓一毫无偏执其谁欺欺天乎中枢经抚其罪一体广宁失陷中枢谓何岂宣捷则受赏溃师则无罪乎此皆明白易见者也惟是聀方耿如杞者狐媚存心豺狼成性其生平秽状为乡党素所齿独与化贞香火情深连环胶固而又伺寉鸣之有隙于廷弼也散布流言巧为佐鬪今日曰机会可乘明日曰西虏也至护化贞不啻骄子今日曰计夺中枢明日曰希图卸担谋廷弼甚于敌人夫化贞即桀骜使无如杞旁构亦何至必与经忤是化贞之所以败皆中枢误之而中枢之所以誖皆如杞弄之也从古指鹿为马之奸亦不过此是尚可不亟正典刑而缓天诛者哉奉圣旨张寉鸣新遣行边出都方两日江秉谦如何轻肆诋毁好生不谙事体系多事之时姑着罚俸半年东事方急耿如杞着照旧用心供聀该部知道 
　　都察院左都御史等官邹元标等为奉旨参处回话事内称议得天下有出于至公至虚而不容一毫人力参于其间者朝议是也今欲推经畧命下吏部尚书张问达逢人咨询朝罢六科公议于阙廷十三道集议于朝房佥推觧经邦无异词人方以经邦闻命促驾不谓其一疏再疏三疏至以言加谴问达则过矣人臣受国厚恩不择便利死生惟命经邦既可以持钺经宣府独不可经畧辽阳昔日之经畧在难于有辽阳今日辽阳已无此畿辅一片地耳经畧肯竖起精神从此勒铭彛鼎未可量不谓其缩肉畏懦至此幸而宣府无儆万一有儆经邦将何之乎大负满朝推毂之雅与国家飬士之恩矣今当以避难论但念人各有能有不能人各有独知人知经邦之能者或以皮相经邦自托不能者必有独知宁独而后任非任而后度经邦之辞疏语不择晋虽非所以教惇然情或可原也或罢或降惟听皇上上裁奉圣旨会推事情甚明觧经邦已有旨了以后再有规避的重治不饶 
　　初四日 
　　河南道御史安伸条议边事内称一严迯阵厉士气人臣急君之难惟力是视乃虏骑长驱前锋败北中坚谓何后劲谓何竟不闻一兵策应安所称建旗鼓以悍牧圉乎则经抚之公案不可不急议也一清禁地杜隐祸语云先平内寇然后以御外侮近如科臣所参李选邹体元鲁梦豹等视大内如通衢蔑国法为儿戏而据道路传闻又谓南海子一带潜匿容隐寔烦有徒一旦拚飞噬脐何及则惩前毖后之策不可不急图也一留冏卿资保障国家得一贤守令胜得十万精兵顷天津道刘策搜乘练士壁垒一新至若通州道周启元长才雄畧弘济时艰合无将启元以太仆少卿暂理兵备俟新推魏云中到任始令弛担庶几东方犹借其一臂而重地可俟以无恐耳一速边饷定棼嚣师行则粮从足食以足兵从来固然即令黄羊山喜峰口等处罕不见什差人讲赏拥众跋扈哱彦台吉日作窥伺虎视躭躭皆探之胜败以为动静又观我之虚寔以为出入则边饷发必以时尤为今日最急着耳一录戆臣鼓忠义自古云仗节死义之臣必直谏敢言之士臣作令河间与献县刘重庆任丘县贾継春二令同时见其清风餐雪劲骨冷霜或擒巨寇于萑苻而千村安堵或捉响马于当道而百里无尘即今或以建言削籍或以忤珰罢聀皇上虽显弃其身寔阴用其言如鉴此苦衷孤忠立令起用则感恩图报必有异于寻尝万万者矣奉圣旨周启元着料理兵备候代刘重庆等且不必用 
　　初五日 
　　云南道御史董羽宸疏称自辽左报陷诸臣图上绸缪捍御之畧非一而就中吃紧尤在选任乞敕按关两道其不中折冲御侮之料者不妨别用不必强其所不能以国事徼幸于万一至于府道尤急通宜一并如议综核限日奏报下部易置不得顾惜怨劳以贻封疆之忧访其人如臣所知则有若在籍王应干赵邦清未任道臣霍维华运判韩万象顺天府判杜应芳见在觐臣苏万杰赵廷忠潘曾鋐张福臻及平乐推官袁玉佩南靖知县杨廷诏俱可听部推用道臣则有邵可立真宪时贾之凤而外臣皆能知其足任惟永平朱本洽是臣乡人素知其非勘乱定祸之才不如早易之为得也若夫自山海燕河青山建昌以至冷口喜峯松棚马兰墙子曹家古北石塘诸路内各口子或僻不及防或冲难以御或台圯各堙亭障几空或木市贡道犬羊之所出没或为抚弁夜丁贪渔虏物阴纵其入久启戎心种种破漏孰非奴骑假道阑入之径广宁市赏若绝孰非西虏分头要挟之门议者独恨不得一丸泥封山海关顾不念见路不走有如此另虏哉者奉圣旨着吏兵二部作速覆行 
　　初八日 
　　兵部都察院接出圣谕东事方急警备宜严京城内外倍当安辑其勋臣武聀各官募兵自是急公大义湏寔有才畧知兵能御众不扰的方行委任仍各分派都城四外离远处所出招募就彼安插训练应募新兵核查贯址互相保认溃卒流民中杂奸细真伪难辨不得混行收用各衙门保守内外若官严诘凡军装夹带兵器异色可疑诸人不许放入有指称各家兵丁三五成群白昼夺用酒食黑夜窃掠衣物占住民居寺观槩行禁处其传布流言匿名粘揭煽惑疑听俱系奸民擒拏重治奉旨城守门禁保甲诸欵派行既定该管员役亦不得以查点为名恣行肆扰一切廵警事宜刊示晓谕务令军民商贾人等各循生业保身保家安固人心以靖地方该部院便行与廵视各衙门一体遵奉施行 
　　十九日 
　　湖广道御史林一柱疏用人惟责其寔内称天下名寔之不相应者多矣臣始姑以兵事言之名之为兵则御寇为寔今飬兵则按之册籍用兵则付之召募是千万储糈以饱鼠雀耳家国安得鼠雀也而用之名之为将则杀贼为寔今飬将则重以端阃用将则起之废闲是推毂之遣以荣土木耳国家安得土木也而用之名之为边抚则攘夷为寔今无事则扬扬以建牙有事则惴惴于经畧是紫朱之荣以被泥塑耳国家安得泥塑也而用之名之为枢密则帷幄运筹千里决胜为寔今历推之尚书前见闻而后获罪增设之侍郎放不下而用不着荣名之貌充饥于画饼耳国家安淂画饼也而用之夫用贵其飬飬贵其用今所飬在此所用在彼询于朝则久而不任谋于野则暂而不习噫何其舛也又云臣愿铨衡衡之以公宰执执之以断台谏论之以平用不惟其时惟其势而惟其贤贤故用之则勿轻议舍舍不惟其时惟其势惟其不肖不肖故舍之舍则勿轻议用用舍划而为二寔配而为一圣天下临照于上电目??而霆震之俾常公常断常平无使蔽主者有平日之形图国者无尊君之寔奉旨时艰急需真才这奏有禆用人该部知道 
　　二十一日 
　　山西道御史江秉谦参张寉鸣罪当处分内称张寉鸣罪在经抚之上法所不贷皇上特以其行边方新疆为重薄罚臣以安之未尝许其无罪也今简用经畧王在晋受事启行业已有日彼寉鸣者岂身在法外有两条而可不亟逮下法司乎且寉鸣非独法无可逃而误国之情更有可恨方其一坐枢堂即与王化贞相比与熊廷弼相忤至嫌衅日深杀心顿起明知西虏间谍俱虚而狠于瞒心明知战守参差难合而硬为责备一味胡涂一团机械只思杀廷弼便可快心纵陷了化贞亦有不顾是寉鸣故坏封疆之情殆有甚于失误军机之罪也为变局为巧局是查旧冡宰也是查旧政辅也并皇上当日委任亦查其不当矣寉鸣何不早具奏耶又言廷弼一咆哮言官即为佐鬪先伏救逃之机括不思言官之言已验而忧国之诚反指为佐鬪圣旨曾命其查言官乎寉鸣犹哆口以定他人罪案乎抑寉鸣罪矣聀方耿如杞罪又可迯耶盖中枢与边臣同条聀方与枢堂共贯寉鸣之失着败局尽是如杞之诡计阴谋若使目前之罪案不定听其抽身而去异日之是非渐冷又将蒙面而来是罚无损其毫毛而且为披卸担自在地也世宁有此国法哉奉圣旨枢臣奉旨视师尚未报命且会查功罪独力担承不避嫌怨何得遽尔苛求以阻任用江秉谦欲申前情怆惶渎陈好生不谙事体本当重处姑调外任该部知道 
　　二十二日 
　　广西道御史马逢皋谨据代题内称臣不自揣进一才士许显纯欲专任察奸皇上业用其言部覆显纯雅负肝胆力能辨此可不谓知显纯乎惟是显纯信才士能徒步徧□五乎即有数十名弓番月止得粮一石不加犒赏能使用命乎抢攘之际与各衙门文移往来最密不给官防以示信乎如是而责以挐获真正奸细何异操蹄望岁者与臣又博访如邵可立清约自甘而能开水田恤驿逓地得百姓之心如传梅才思双羙而定国本犯凶锋遂罗非祸如张舜典文武兼优而屐市井不求闻达早作三径值此物覩之时谁无弹冠之想而欲收汗血之用尚恤买骏之金则臣之所大不觧也奉圣旨部院泛长酌议具覆 
　　二十三日 
　　河南道御史杨新期疏称抚臣徐绍言抚臣乡将近三年真心干济政简刑清调度兵饷备极苦心防秋傲寒直至岁抄臣进也晚不悉张差始末然有抚臣如此臣乡方戴宁宇而猥以旧事牵缠不安其位然张差一案原有不可觧者闻当日原任刑部郎中义激建言旋称病引退不能与王之寀肮脏任性逍遥延年也吁可悲已今王之寀因人之昭雪而复其旧物不平自鸣而进以京秩李奉张廷无人齿及竟汶汶没没也忍心遂志者身存而名显愚以死事者身灭而事湮亦世界一缺陷也奉旨廵抚官湏人地相宜徐绍吉晋抚着劳安心任事张庭前已有旨并李俸即与议恤该部知道 
　　提督雁门都察院右佥都御史徐绍吉奏为部臣追论察典意在报复谨备陈当日始末内称王之宷疏内指臣为吏科时管理京察曾紏拾之寀就中所列三人而臣其一也万于历四十三年有张差之衅惟时臣以册封晋府回朝见朝中议论尚持两端之寀亦曾面臣语剌剌谈前事不休臣慰止之曰张差伏诛刘成宠杖毙今宫闱已肃清为臣子者何用长言乎之宷亦觧颐谢教而去乃次年丙辰适当料理京察之期臣以科资宜与其事吏科之命十一月甫下发单谘访及收单则单内见之寀事迹累累赃私狼藉臣因往问刑尚李志荅云此人极是贪横又往问吏尚郑継之则云此人官本不职当处但迩来挟持题目甚大臣甚服其老成之见不意台臣韩浚条陈疏出而之寀遂欲具疏参浚一时台省公论沸腾人人切齿竟各会疏拾之矣此当日之寀察处情形一字无文餙也而皇祖震怒削籍为民追夺敕命此中机括岂臣意想之所及乎亦岂言官所能迎合耶搃之从来京察无五年不翻之案盖浮沉世界翻云覆雨自古叹之矣奚怪乎之寀之有此报复也且臣子立孤踪自本有色之寀谓臣拥旄三晋图转司刑犹欲颠翻铁案抹杀先帝寔录一大此语如醉如呓臣所未觧即韩浚赵士谔被论似亦别有故未必尽因之寀而去今借以逐臣不知臣鸿飞冥冥宁俟弋者而后举哉奉旨据奏自明不必置辨廵抚重任徐绍吉着遵旨安心供聀该部知道 

　　○四月 

　　四月初一日 
　　刑部尚书等官王纪等勘定熊廷弼王化贞罪案内称王化贞受任于败军之际广宁危若累卵只手持撑入阅月呕尽心血费尽气力又谁不怜之但生来是一朴寔头又全不知兵用虏而反为虏用间而反为间用甚至叛逆如孙得功辈日侍左右而不悟认贼作子伎俩可知乃敢口口声声要战要渡河及至胡笳一鸣风雀皆兵铁骑鼙鼓尚隔在百里之外而弃广宁如敝屣匹马宵遁若追迯者之蹑其后而惊魂迄今未定也哀哉化贞有忧国之心而无谋国之智有吞胡之气而无灭胡之才是天下热心人也亦天下痴心人也事已至此安所逃罪宜服上刑以正厥辜若熊廷弼才识气魄睥睨一世往年镇辽而辽存去辽而辽亡关系似非小可再起经畧廷弼以卫霍自许而人亦莫不卫霍廷弼也入都之日儿童走卒亦相率焚香罗拜喜其来而悲其晚即我皇上赐剑赐蟒玉侑以金帛饯以凡卿殊宠异数近世未有廷弼何以仰荅圣眷副此千载一时之盛际哉追惟初出春明门即徼有控扼山海之旨识者已知其无意于广宁侯抵关以后却微有可观如言我兵不宜浪战西虏不足尽信永芳降情之叵测广宁人心之不固语语若持左券其料事之智岂不远过化贞哉独其刚愎之性虚憍之气牢不可破以争毛文龙功罪一事开衅化贞水火之形既分玄黄之战遂力今日一疏明日一揭笔锋舌阵相寻不已而搜乘训士厉兵抹马凡可以为守备计者悉等间置之迨虏骑动地而来错锷不知所出急急飞檄催战若将曰胜可以成吾名也败亦可以验吾言也向使虏警告急之日廷弼仗义誓师卷甲疾赴广宁提一剑以勘祸乱计不出此一闻大兵溃败疾呼不救先奔榆关尚书平日何等威风一旦作此举动岂不负国恩而遗笑于天下乎即有盖世之气料事之明亦不足以赎丧师失地之罪矣嗟嗟封疆大臣破坏封疆国有定律百口何辞乃会鞠之日剌剌不休若谓不宜与化贞同科讵知功罪一体明旨昭然同而异罚非刑也俱坐斩奉圣旨依议浙江道御史陈保泰贪秽赞画遁词借题内称何栋如在浙中募兵日夕登山游湖酣歌嫖赌更以富?为兵改?舡为战舡夫栋如亦知水战必用水兵必用战舡矣海舡载重而大行稳而迟安可改为战?人张栋洪乔宇等三十余舡每舡千金送入潜放一一可提对盾方今帑藏如扫请尽数追出以济辽饷寔人心共快也至募兵粮银自收自放数难稽查有谓兵银一两扣一钱者有谓将饷银倾至九成分给者有谓把搃千搃用银百两或四五十两攒充名色者有谓安家行粮虗坐名册开销者有谓兵仅一千余至河间新城通州沿途买化子顶补者种种烦言不堪听闻臣所参栋如者只为侵克贪婪兵无着寔皇上专意东征欲用王在晋经畧必不可用栋如赞画若同处关上则其闇塞异常咆哮更甚必至败坏乃事为疆场忧前辙可鉴也奉旨该部院知道 
　　初二日 
　　南京湖广道御史游凤翔条陈恩荫起废两事内称宋仁宗末年任子之法自宰相以下无不减损神宗之始宗室袒免之外不复推恩盖时势已极不变则败此苏辙之言正今时救病之对药也我皇上试稽二祖十宗以来其恩荫之典有如近时之冐滥者乎今日曰荫一子与他做中书舍人明日曰荫一子与他做上宝司丞大婚有荫襄附有荫皇祖考妣陵工有荫延镇之捷有荫黔省未收功亦有荫甚至秩不三品俸不奏绩经劾而落聀者亦有荫彼非批鳞抗疏保护国本如孟飬浩何因破楉恤录岂国家名器不敌韩昭侯敝袴耶此恩荫之滥今日最宜裁革者也而至于起废一节其滥觞又不可胜言武则天时补阙连车载拾遗平斗量今日之起废淂无数是乎无问贤者不肖者壮者老耄者抗疏而削籍者被察而禠聀者何人不入荐剡何官不至卿寺太常太仆光禄几无住足之所此亦连车载平斗量时也夫省财不如省事省事不如省官豊财之道去其害财者而已今兹累累若若皆坐耗国储虚縻廪饩宜急敕吏部停止或严加淘汰起废之典不至与恩荫并滥以夺军需亦救时之急着也奉旨阁臣恩荫近多辞免其余冐滥屡旨严禁着该衙门遵行起废各官多多系深欝年久量才酌用岂得以冐滥概论该部知道 
　　初三日 
　　广西道御史马逄皋参何荐可挠法欺公奉圣旨何荐可轻率妄言姑降三级调外任该部知道 
　　初六日 
　　南道御史何荐可疏称国家以兵事责成兵部兵部聀掌在辑和军士使其戮力疆场调度兵马获应手之用至阃外机宜一听阃外自为主张俾无掣肘而已惟其然是以征讨有功则阃外之赏未颁而本兵先受上赏若封疆一有差失则罪不徒阃外而先问本兵此祖宗设兵部本意也今本兵张寉鸣何如者自为大臣全不以君父为重不以疆场为事即与经臣熊廷弼夙仇为怨亦非为不可觧之忿何故而为欲死之党兴师屡败之后虽童子妇女皆知其不可战臣前有边疆危如累卵之疏又有战守俱无长策之疏化贞欲战廷弼欲守两情互异而寉鸣竟力至战今日奴倾巢入寇非前日镇江之胜挑动乎镇江之胜如小儿做戏全不安排将疆场轻于一掷不知化贞何遂以捷报而寉鸣亦夸为奇捷也化贞曰过河鹤鸣亦曰过河化贞曰用兵六万可以扫平寉鸣亦曰用兵六万可以扫平化贞曰藉力于西虏因粮于海盖寉鸣亦曰藉力于西虏因粮于海盖一鸣一和应若打鼓而廷弼之言如水沃石今廷弼与臣之疏俱在御前可检也今日水落石出始知化贞欲战者已入叛将孙淂功谋猷奴贼之计廷弼是非昭然圣心已自洞晓臣谓同谋之律造意为先下手为后今日断送我祖宗相传之疆土委弃百万之生灵震惊我皇上陵寝宫闱谁寔为之王化贞执迷不悟为下手人寉鸣发纵指示为主谋人寉鸣视师而归不知何面见复命乞我皇上赫然震怒大奋雷霆为宗社计执寉鸣而问之曰国家起复廷弼尔在中枢为何使廷弼有经略之名无经略之寔又问之曰敕书原许节制三方尔何议夺节制王化贞之权至于丧师失地立斩寉鸣于市朝庶泄天下之公愤而人皆知欺君误国者决不待时如是而朝端悚惕国威大振矣臣忆嘉靖庚戌时北虏内犯肃皇帝以军容不振立斩本兵丁汝夔一时人情股栗威福大振虏实时引去祖宗处本兵之法如此其严今使国家丧师失地寉鸣之罪加于汝夔数等矣一斩有余辜也臣又见从来诸臣不肯开口方是朋党太盛各有门户各有衣钵相传言路中明目张胆主持公道实心为国者固有而庇护相厚者不少清明世界搅成胡涂皇上明不能万里公赏公罚不淂行皆由于此如臣业舍性命弃官爵故敢披心沥胆为皇上说破如抚臣王化贞台臣徐景濂马逄皋及臣皆元辅癸丑科所举行也臣于元辅为师生于诸臣称同年同门兄弟也元辅忠愤急烈欲平东寇报我皇上报三朝知遇以遂出山之志闻王化贞言虏可止用兵六万即日过河又闻镇江之捷而门生徐景濂等乃其同乡是必力赞夫以忧国心忙者一旦闻六万兵可平宿寇奉圣主以晏乐苏海内之征输如是不喜而信之搃是门生误老师以轻信也臣又有说焉均为朝廷臣子同是章句书生何一在边疆拚死命淂生还而已幸一在朝廷论短长任推求而不已公道何在良心何安臣拜疏后即望阙叩头谢皇上豢飬拔置言路鸿恩从此挂冠入山矣奉旨 
　　初七日 
　　吏部都察院接出圣谕朕自御极以来日夕氷守我祖宗之法惟恐失坠每见科道各官屡次纷嚣前有旨不许擅出私揭昨览报又见揭拈显是不遵全无为国为民肆行狂躁嚣争弗已是何象景自 酋发难以来征兵转饷军民涂炭已极皆因偏见党论致使经抚不和将辽阳一块土尽行失陷未见恢复奇谋朕心痛恨新进后辈遽司耳目全无秉公专行报复逞意妄言淆乱国政本当杖禠姑从轻薄惩了以后科道各官俱要虚心尽聀共襄国事再有结党排诬的朕遵祖宗宪章决不姑息尔各部大臣勿畏铄金之口勿狥面孔之私从公劾奏定行重处不贷 
　　初八日 
　　左都御史邹元标疏请速行阐幽之典弘开拔茅之路大觧党锢之网恭惟皇上丽日当天奉皇祖遗诏薄海遐陬悉耀灮明可谓二百余年盛际矣顾没者录用恤矣然而大半未恤者臣惓惓言之以各省查核未到乃今各省文书到矣每覩其子孙重茧而来空囊而归心窃悲之诸臣大者身膏泉石小者名隐尘埃幽魂贞魄犹肃风霜之气倘在今日卓荦之用亦自瑚琏一往不返国家不淂收其半臂之用可痛也诸臣之痛岂后臣哉即赠已为后时矣与臣同起家者几百人而有谢世者臣每在班行中覩诸臣寉发萧萧南北三十余人以资以年犹是三十年前应淂之官臣腼颜踞其上真堪愧死爱才怜才如辅臣如家臣若何为起废诸老臣计也开府之缺有限南北三品或可添注亦体遗佚之一道也今或以其老与衰忽之不知今人张宴置一古器坐客改容何独用人不然且诸人眼看荣枯坐守岁寒者不知几春秋矣愿当事深维之也又迩年京察满朝不平察其故以门户受锢夫门户者朋党之别名汉唐季世所以空人国者多坐此经臣所闻如胡桂芳金士衡章如桢葛寅亮杨廷筠沈应奎吴亮吴良辅吴尔成贺烺丁元荐李炳恭史记事刘定国沈正宗韩万象涂一榛麻熺王时熙陈一元荆飬乔张敬笃皆门户中人也诸臣各任其气之所至相激而成皆其自取然人有淂过君父者尚曲而容之一触世网便尔沉纶则诸臣不恕之过也或者搜诸臣之隐以明已之是不知人品瑜瑕原不相掩取其瑜略其瑕可终令之老死牖下乎嗟嗟千金买骏死马且然况其生乎恤录死者所以励生者于今日重用生者所以偿死者于前日搃绎皇上没者恤录存者召用之旨臣不过推而引之耳奉圣旨各官恤录已有屡旨南北三品京堂准添注以疏淹滞余着该部酌量叙用 
　　十五日 
　　浙江道御史陆献明疏为朝廷之虚怀宜扩言官之论事宜平内称利害是非之关全在争执淂定若就事而论事皇上宜虚怀而用言彼言者岂皆以颠倒是非而逞口舌者乎其殚心于防微杜渐而可杖马斥乎岂皆以争竞争求胜者乎其毕虑于摘伏发奸而概以批鳞谴乎藏疾纳污病于优容毋务护人之所短而掩言者之所长可乎洗垢吹毛妨于集思毋务蓄怒于无名而借题而行意可乎搃之以成心之忘飬直臣之气语曰鸟鸢之卵不毁而后凤凰集诽谤之罪不诛而后良言进镕沙成金聚腋成裘旨趣可绎而思也然则言之所系重矣有言责者岂可漫无择音必关君德之善政则言必系军国之利弊则言必用舍倒行而贤奸消长则不淂不言乃若一事应为建白也笔端飞舞每至说可否而流于说爱憎一人应为舛弹也口角锋铓不难寸瑜为孔颜而微眚即盗跖以故本意原主触邪而主上曰扳槛碎衣无此事情也一时或出风闻而主上曰太息流涕无此掇扲也于是庙堂不蒙昌言之益正人不谙用世之故纵言不因是而沮言者不因是而轻乎该部知道 
　　十七日 
　　辽东廵按方震孺疏称经臣原不主战战原不主河上驻兵原言辽将不足信今其言一一皆验聀亦不敢深求然经畧一军之主也说不淂苦说不淂难可以主张者固宜尽力担当即有掣肘者不妨委曲相济期于禆益封疆而后其聀始称而今日上疏明日出揭成何用耶因辽东而起经畧顷且并河西而失之非常宠眷位极人臣不识何以酬此隆典臣不敢为弼宽也抚臣吞贼之意真可以对天地质鬼神而未免信回乡之言易视虏而以为畏我也过信我兵我将真足以制其死命也如臣前日直述情形之疏谘访先道破矣抚之失着在尽撤镇武广宁守兵侥幸一战盖镇武兵撤则藩篱空广宁兵撤则军威败忆臣离广宁抚臣觞而言曰今年三月大利待子来进兵臣即叮咛抚臣曰贼未必来即来当疾趣广宁幸留兵固根本纔十日岂遂忘之耶人心一変贼未来而广宁先溃前屯瓦觧矣至于出城之日寔因辽将孙淂功黄进封火药兵器军饷等库迎接贼酋若非江朝栋先知其谋而抚臣不免矣民不与守即抚臣奈之何抚臣常言贼一过河则断断不能守是以有坐而待亡之疏诚欲先置之死地而后生也然过河而孙淂功金砺等当亦无幸臣不敢为贞宽也若督臣王象干鞭长不及马腹自应免议至于诸道臣有戴罪受苦而无功者高出胡来栋也有闻广宁不守随经畧而西者韩初命也有广宁人心既変城内相杀府道几不免随抚臣出城者牛象坤也有策捄广宁而广宁已陷者邢慎言也有因西虏纵横人民尽逃而城郭无恙者张应吾也封疆既去照律分别治罪宁严毋宽一按世宗之法亦复何辞当此呼吸存亡之际一面请死守山海不淂以待罪卸担俟各有代者至从容议罪或量拨一二人而用之然非臣之所敢宽也惟□道高邦佐慷慨自缢于松山可谓一时之烈恤典宜从厚自不待言若诸将祁秉忠扶病力战中箭而死此为苐一刘渠传闻落马不知下落顷征之家属且伶仃南还则征固死矣又贼攻西平一日夜不下炮打伤贼兵六七千人尸与城平贼半夜布十面云梯觉不能下贼臣李永芳知守者为罗一贵欲招降闻一贵在城大骂曰岂不知罗一贵是好汉肯降贼乎亦竖招降旗永芳四面环攻三进三却城中火药尽一贵遂自刎死兵尽为贼所屠昨杨应显走出始淂其详鸣呼烈矣奉圣旨 
　　十八日 
　　湖广道御史刘芳疏为司空点用陪推当之者不淂传之者妄倩内称我祖宗朝凡简用大臣付之会推在廷诸臣虑无不矢公矢慎故皆钦点首推顷工部缺尚书九卿科道不知经几推敲始举忠贞素着羣情胥服之孙玮以上满朝咸庆淂人俄奉旨点用陪推姚思仁圣明良有深意然而非所以待玮尤非所以安思仁也臣即欲其疏以效绳紏见思仁辞疏恳至意皇上必且收回成命静听数日伏覩明旨谓朕知孙玮资深望隆推举良当夫既荷睈明特达之知姚思仁见署部篆就近点用又仰见宸衷之留意部务臣何敢复渎惟是玮三朝重望枢宪名臣即司空亦何优于初服而故靳之夫皇上不知而不用可也乃既知其贤矣顾使之优游留铨不令效拮据于率作虽人臣东西南北惟其所使而吾鼎可爱道难轻□则非所以安玮也即念陵寝军务目前紧急不妨暂令思仁署篆况思仁又自举工部非玮不可且谦让谓才望资年俱不如玮乃圣上点用陪推复自思仁始夫正卿亦思仁应淂之秩苐不由首推人心不无过疑以自好之臣蒙旁窦之引岂所以安思仁乎奉圣旨就近用人原以济急有何猜嫌若照这等说以后吏部推升不用陪推了着遵前旨行 
　　十九日 
　　廵按直隶御史李时荣疏参内监任兆元横党假借名色聚众公行兴贩捉获情真法难轻贷内称任兆元倚藉牧飬为名紏同奸民彭泽等聚众私贩塩斤万余公然无忌其与啖马毫不相涉及至捉获妄行借口夫使啖马而果真也必有部文必有数目赴司交易听道查验亦必由臣衙门稽察并无私自下场收买者其为诬妄不辨自明若不紏参正法宁听弁髦宪典奉圣旨已有旨了该部知道 
　　二十六日 
　　三法司接出圣旨如今天气暄热两法司并锦衣卫见监罪囚笞罪无干证的放了流徒以下便减等拟审发落重囚情可矜疑并枷号的都写来看 
　　二十七日 
　　浙江道御史陆献明谨题为联属民心全在责成守令恳乞圣明敕行抚按督同监司勉励郡邑实意恤民以饬新政以杜乱萌一曰诏书之宜遵也一曰苛罚之宜禁也一曰火耗之宜革也一曰衙官之宜戢也一曰驿逓之宜稽也至于汉严剌史之紏举唐重都督之弹压权寄上官岂无深意今监司宜着寔调剂于上下之间抚按宜倍加稽核于廉贪之迹酌清泉者荐剡何妨溢格歌硕鼠者吏议不可过疏于以收拾换散销杜奸萌庶其有济乎奉旨军兴绎骚闾阎交困这所奏宽恤诸欵便移文抚按着寔举行该部院知道 
　　二十九日 
　　左都御史邹元标疏称臣一入都门向人问光宗皇帝一月仁政媲羙尧舜汉文宋仁远出其下宜速登信史诸臣曰说到光宗皇帝大事令人阁笔说到壬辰以后诸相事令人阁笔谁敢领此此书之成知何年月臣于是始不能无疑于南中之人言矣近读礼部尚书孙慎行一疏令人神骨为悚即未必有是心当时依违其间既不申讨贼之义反行赏奸之典即谓无其心无以觧人之惑也臣谓此等大事姑待千秋方从哲秉政七年未闻其辅相何道但闻其一日马上三书催战断送百万将帅士卒血染黄沙将祖宗栉风沐雨一片东土尽属夷人试问谁秉国成而使先帝震惊谁秉国成而使张差闯宫谁秉国成而使豺狼当路谁秉国成而使宵人乱政谁秉国成而使潜鳞骇浪从哲何辞以对臣思先皇帝叨先帝之灵阴为庇护祖宗法度从来森严新辅大臣力为撑柱不然国家大事危安在湏曳间矣有一于此此心无以白天下万世陛下阳明刚徤何幽不照但从哲近在肘腋羣阴密布臣投林一世耻言人过默自检饬以鞭颓景岂敢过求从哲惟是臣身为九宪之官名在会议之列畏祸缄口势所不能君臣大事今日不明再无有明之日臣官不言再无有言之人臣读学士公鼐疏曰六七年间以言及东宫者为小人不言东宫者为君子此何等景象谁寔使之又云尽除天下之清流阴剪元良之羽翼此真寔录真史笔也佥议惜其归矣夫有一官便有一官之聀如六曹之属谁不修明其聀业惟国家设立史官非特崇重其体貌欲其挕笔以彰往戒来为天下后世观也硕学名儒玉堂济济光宗寔录阁臣提衡于上词臣分理于下一月有余岂异人任不然国史不书野史必载皇上所以备尚方笔札大庖供飬者何事诸词臣互相推诿台臣疏章尽成故纸臣谓此阁臣之责也从来乱臣贼子有所惩戒者全在青史一脉失今不成悠悠岁月尺手障天臣不知世道何所底止臣不知忌讳非为先帝一人计为陛下万寿无疆计为天下万世君臣计也为寒将来奸臣贼子之胆杀将来奸臣贼子之谋计也奉圣旨 

　　○五月 

　　五月初三日 
　　原任陕西道御史刘廷元奏为憸臣转换欺君诬倾善类内称臣于万历四十三年伍月内廵视皇城初五日忽张差闯入宫禁次日内廵把总赵国忠申文有语言颠倒以值风狂等语臣刑审再三在差弥见其糊谭在臣愈疑其凶狡且震惊宫寝无问风颠不风颠法所不赦杀之何辞立时具藁一面控题圣祖一面参送法司渝日疏未奉旨臣复催请臣盖以奸徒请殛未尝以风颠从宽即司寇以奸徒正法未尝以风颠逸网乃拈出风颠二字则神庙光庙圣谕固然当时章满公交车每日称述臣疏何尝以二字疑臣之寀提牢出疏亦称臣疏深忧远虑为国家根本计何尝以二字加臣且之寀与微臣封事并在御前抄传并在海内纵甚爱者甚憎者谁淂窜易之至臣于戚臣郑国泰但有半面便当寸斩臣于承行问官胡士相劳永嘉等但有攒谋便当显戮即以当日疏词相提而论臣疏愤愤于鼠器路马发指眦裂灭此而朝食东朝安则六宫安盖为郑国泰发也之宷疏中祗归过于老公分狱于三十六头若谓郑国泰也觧则金帛珠宝应饱谁氏之欲耶搃之张差一案议肆赦则为乱臣贼子请诛殛则为忠臣义士是乱贼纵百口两舌妆不做忠义是忠义纵千锋万镝贬不做乱贼试观从来大奸雄施翻飞覆雨手叚运弥天满地机权目前非不変乱黑白而一世月旦千秋衮銊孰功孰罪孰贤孰佞到底一一不爽则心劳日拙何益之与有之寀以一夫踯躅既为护身符又为推毂券好官自我为之于谋不啻遂矣第试问当日张差端委果确自信淂过否昔之哓哓果从宸宫起见否今之呶呶果从国仇着意否其牵合诸臣果无膝分念否其娓娓数百言果皆据事据理无违心嫁祸恶套否清夜扪心必未帖然窃谓年来以保护青宫持议者戆谏讽谏不知凡几大都心在储贰义在羽翼之寀一腔心事路人所知必难自附贤豪间也恐二祖烈宗冥冥鉴殛只在久近问耳臣草疏已毕忽传之寀为请复诰命饮恨察典波及于臣夫之宷前疏称臣为重宫禁今诋臣为盖奸谋因何异同前疏归罪内官今始指名国泰因何异同着从寔回话庶浮言可息党祸潜消于国家安危邪正之关大有禆益奉圣旨该部院知道 
　　初七日 
　　云南道御史杨维垣疏为奸邪古今同愤去留治乱□关恳乞敕令指名以清君侧臣窃见刑部尚书王纪有司官日事旁嚣一疏为紏其属徐大化而发也其所以紏大化者为化参论熊廷弼因波及诸臣而发也独其疏中一叚有曰今之蔡京大化何不弹击等语夫京寔宋臣巨蠹秦桧而外首当屈指韩佗冑贾似道辈犹不足窥其藩篱今果有若人是元佑之党再锢于朝端靖康之祸重伏于今日纪有所见何不侃侃直陈而半吞半吐若此岂快心于诸臣所已言而从旁以定其评乎将开端于未言之诸臣而令□以畅其说乎抑姑引而不发听为京者之自悟自□旋自引退乎夫非京者既不自知似京者谁肯自认使其果京又将要君怙宠党同伐异虽复百计抨弹亦不愿去而欲其见几而作闻风而迯是何望京之深而量京之浅也皇上何不召纪而问曰尔所言今之蔡京的是何人其肖似蔡京的系何事尔纪一一言之奈何以穷凶极恶之人久溷朝宁以忧危虑远之诚约结胷中且以明目张胆之事下属司属哉不知奸如蔡京非国所宜有虚形之议论何如明列之章奏私?之友朋何如直告之君父纪即行言官之事愈以见大臣之风臣愿其尽言而无讳也奉圣旨章疏各抒所见不必牵缠多事该部知道 
　　初十日 
　　三法司王纪等官会勘廵抚利瓦伊翰等罪名内称利瓦伊翰者非秉国成而畀以军旅之重寄乎虏以李永芳为心腹我付之兵权而不问虏以互市为机阱我听其欵关而不疑使维翰知已知彼坚壁固圉犹不失为中策乃红旗一催而二三万无辜赤子利镞穿鼻白忍剚胷伤心惨目所不忍言大势一溃克城克堡势若破竹屈指二百里山河拱手送贼纵借口铃阁遥制鞭长不及马腹古所谓运筹帷幄决胜千里者彼何人哉堕军实而丧名城谁寔贻之维翰丧师失地之罪虽百口无以自觧矣坐之重辟庶惩首祸若郑之范尤可异矣视危辽为金穴倚署道为垄断且无论剥民剥军利令智昏虽强胡压境而一切防守备豫之策悉置而不讲岂非天夺其鉴而速之戾耶最可恨者听周永春一帋手书尽放兵马于村屯胡骑骤至纵欲背城借一能乎犬彘不食其余矣肆之市朝以快众愤奉圣旨利瓦伊翰郑之范俱依拟监候处决郑之范赃私数多还着严追変产充饷勒限具奏 
　　十一日 
　　三法司王纪等会勘高出胡加栋等罪案内称辽阳失陷以身殉国若张铨何廷魁崔儒秀诸人项背相望高出胡加栋亦既闻且见之矣怯夫慕义何处不勉况两人素以才名自负者哉何以鼠窜扬帆航海偷息于人间也高出乃敢倡为捐弃广宁之说摇惑人心蔑视国法罪更浮于加栋一则赦而不逮一则逮而不诛识者已知国无法度矣未几以廷弼之推毂两人复腼颜任辽白骨再肉报恩必深宜少立微功以盖前羞孰意其有大谬不然者嗟嗟辽之陷死难者累累河西之陷死难唯有高邦佐一人高出胡加栋熊廷弼王化贞韩初命携手同迯不知他年何面目见邦佐于地下乃昵友何荐可反称之为忠义是世间另有一种迯忠臣义士也今既开局修史当为五人仝立一传直书曰是役也虏骑尚在沙领五人闻风先迯丧地七百里此古今之大耻也必如是方成信史方可为人臣误国失节者戒不然迯臣弗加重讨恐人人效尤矣奉旨依议 
　　十九日 
　　三法司王纪等官会问淂总兵郑增辉承调选卒已报启行之期单骑前驱巧作规避之态谓保定之粮未发也措置自有司存谓真定之兵未齐也统领自有偏帅部檄促之进则若借请粮而行先为将而弃军可乎部檄廹之还则不疾军而督发坚卧而不起何也当广宁危惧真是呼吸存亡乃近慎援兵岂容浃旬淹久念其事力未凑姑逭失误军机之诛按其怠缓愆期宜坐不即发兵之戍奉旨依拟 
　　二十日 
　　三法司王纪等官会看淂搃兵官杨茂春胆落于鸣镝魂销于羽驰矧疆场倥偬正宜挺身枕戈而牙纛□戎宁淂缩首称病且亲验膂力尚可支持而再三驾言委顿床褥彼习见卸担者优游家园而病免者逍遥画锦也大将藏头三军索气隳鬪志而丧军寔有自来矣肃积玩而惩久弛可容逭之依律寇贼滋蔓邻近卫所不即发兵策应者与擅调发罪同合拟革聀发边远充军奉旨依拟　又会勘淂督饷参政初命始奉敕书监中路则管辖自有信地既随经畧出山海则军事皆其与谋西平告急镇兵赴援经畧自右屯趋闾阳为策应广宁地耳镇城既溃廵抚潜出为初命者谓宜抹马厉兵劝经畧以疾趋定乱顾乃藏头过膝耸经畧以率众西行据称三遣侦于广宁确知不守方始议退夫沙岭既败贼仍退归叛将献谋广宁之日正□贼退渡河东之时也夫既三侦广宁廵抚之失守方定退师之计何不一侦沙岭觇敌兵之已退暂驻奔马之足乎共迯虽共在一时到关独先于各道名曰先迯寔难觧矣即称山海原其信地经畧给有谕帖亦何能掩其??欺弄之情盖其迯难之罪哉律以临阵先退死容有辞例以守廵陷城戍寔非枉奉旨依拟 
　　二十一日 
　　广西道御史马逄皋疏称臣入班行即愤先帝鼎盛之年一危于张差再毒于崔文升上疏请诛其为言风癫者即御史刘廷元也未加谴责愈致葛藤计前后章满公交车矣廷元良心未死闻王之寀国仇未报国法未伸一疏自应愧死何淂肆言抗辨耶昔谓风癫今不风癫耶是异是同何待勘谁功谁罪何勿明耶臣谓就疏语折之先帝在青宫时濒于危殆赖宗祖神灵神宗主持可幸无事无何而张差持挺入矣六尺之孤五步之内真荆聂淂志之峕廷元廵视皇城既不能慎毖其初又不能穷治其后祸起仓卒而若不覩功归二三老公而若不闻次日始淂把总一申又次日始淂公署一审此何等时何等事而延缓若是廷元审语曰话不情寔词无伦次按其迹若涉风魔稽其貌的是狡猾此何等事何等时而闇若是夫舞文之吏恒以刀笔受人阿堵巧脱大狱廷元貌之一字将无同耶夫以貌取人犹为失之以貌杀人法宁有此其言貌黠猾明明白白开张差一生路何必风魔哉人多以风魔罪廷元为后来招词有风癫圣谕有风癫东宫谕亦有风癫皆本诸此故以风癫二字罪其作俑而臣只以貌之一字罪其庇奸盖貌必不可以死张差也廷元逆知法官必不敢为台议则为□者将及于宽政为从者谁中以深文此事遂成不结之局臣所谓一字脱人于死者此也幸提牢主事王之寀冐死陈言明其不风不癫有心有胆一心感悟而万世宗社生灵长久之计定矣此五月十日事也嗣后十五日陆大受有疏十六日王士昌有疏十九日姚永济有疏二十日何士晋张症又有疏前后诸疏未有不是之寀者之寀功在社稷廵城御史不能出一语以赞其成而阴持其短丁巳考察首功不免是谁线索天地神明其可欺乎今且出疏为之寀欲富欲贵世岂有不顾万死一生者而能分享此富贵乎真忠真义无有见此人者而顾指为乱臣贼子臣所谓千言掩人之功者此也大珰引入其中三十六都头布满其外先帝危于一丝而曰迹曰貌若秦越其视者犹谓忠义于先帝乎皇祖业知先帝之危又虞危先帝者不止张差一人有差自有张差之主使有庞保刘成又有庞保刘成之主使皇祖速杀此三人以安反侧即以安东宫谓非之寀发觉之力不可假使皇祖早听廷元之说差漏网而之寀赍粉矣后世谓皇祖何如主犹谓忠义于先帝乎搃之张差一事之寀发端十三司会审司寇力持成此铁案事虽已往先帝之雠未尽雪朝廷之法未尽行在廷之臣娓娓有言方望皇上以尽诛张差之党以大用先帝之臣而廷元惧其及也又惧其复燃而照其奸也借应兵发大难遂指之寀为热中富贵又谓之寀疏佞而心不忠难自附于贤豪廷元自认重究奸徒忽不觉自附之于寀矣积虑在于翻案曲事饬以巧言而不知前后已成两截人矣陛下若从其言寘之寀于理是显为张差等报仇而忘先帝也导陛下以忘先帝此岂忠于陛下者不忠不义而哆口谈忠义耶臣恐真忠义见斥而乱贼接迹也敢历数其三不忠之寔于陛下之前盖此事皇祖原无意深求而廷元先为逄先帝原几于不免而廷元故为纵忠臣义士原自不乏而廷元力为诋当其时被廷元驱逐者岂之寀一人已哉之寀不量轻弱发其奸状遂劾以十恶十赦之条不识更有何律加之张差仍以何律加之主使张差之辈明是郑氏幕宾不淂不脱张差一死明是张差护符不淂不授劳永嘉等以增损狱词廷元自谓无翼戴之名臣则谓廷元已有翼戴之寔试问廷元初五十九二疏抄参中间皇城关系一疏胡不发抄意可知也二帝有灵当立抉其目剖其心为人臣而二其心者之戒夫赏善诛邪大明也拔恶复仇大孝也觧万众之疑虑定一代之刑章大断也皇上英明自有以处此矣奉圣旨该部看了来说 
　　二十二日 
　　湖广道御史潘云翼疏参阁臣沈???真有一日难容于我尧舜之朝者当其未入都时秽德已不堪闻及其既入阁后奸状遂至迭见臣无烦别指但就诸臣前后疏语再一平心参之夫所贵于相臣者一为除用能令朝野翕然无间惟其物望攸归是以勋猷茂着???甫经枚卜寻挂弹章诸凡簿帷不修簠簋不餙恶状昭然无论不容于乡者难容于国而生平被人看破事业决然不光则将焉用彼相矣其当去者一所贵于相臣者全以忠君爱国为念???之北上也恐有不测募游棍三百余人推晏道士等为谋主名为入卫实以防身无论性命之念重国家之念轻而盗弄兵权鬻卖官爵业被公疏紏论犹哆口奋勇出征敢于欺君误国则将焉用彼相矣其当去者一自昔同心共济谋断相资者岂异人任而???入纶扉以来意念全不在此一味容悦为事专权为心且内外交通倾轧同事夫人臣事主祗此精神意气竭其股肱之力而継之以忠贞犹惧不胜乃日营营于机关线索以荧惑观听颠倒是非则将焉用彼相矣其当去者三自昔陷害忠臣倾危社稷者岂非千人烱鉴而???被论以来端与言官为难正人为雠犯之者危触之者黜即不于其事而假以别流即不于其时而需于异日溉莠而不溉苖锄兰而不锄棘毒虽中于善类害且贻之国家则将焉用彼相矣其当去者四书曰惟辟作福惟辟作威臣无有作福作威???自知为正人所弃乃暗中掘窟到处呈身遇在仕者必曰我当事有殊擢遇在籍者必曰我柄政首起公目今赏罚潜操予夺任意闪烁之端渐露翻覆之势将成究不至挠主权而窃国柄不已则将焉用彼相矣其当去者五礼义廉耻国之四维???今屡被紏弹全不照管众口唾骂若罔闻知辨语全是不辨之语辞疏更是不去之辞既藉辽事以催官复假募兵为护法真不知天地间有礼义事生人中有廉耻心者自非衷有九曲黄河面似千重铁甲当不至此盖始于蔑臣谊终必负君恩则将焉用彼相矣其当去者六奉圣旨政本重地论列湏有指寔若谤起仇诬岂是通国之公潘云翼不谙大体姑不究辅臣谕留已有旨了 
　　二十三日 
　　都察院左都邹元标疏题广开言路优容言官内称江秉谦任方朞年志希鸣凤帅众任未一月耻同寒蝉皆其自取然曲成宽宥陛下之洪慈也朝无阙事谏书宜稀两月间黄沙莽莽大风四起是天示之儆也鸿雁嗷嗷海宇悬罄是民益之灾也广宁既失胡马一嘶不虞何备是剥肤之灾也独难未平黔酋告儆楚中岌岌是震邻之忧也人主在平时犹当侧身求言今天下危乎安乎此虽悬铎设鼗振敢言之气犹恐不足以洒扫疆土撑持大厦而可日逐言官为也陛下即位未二年逐言官者屡矣如冯三元魏应嘉张修德刘廷宣以言辽事故今辽事何如当速召还贾継春郭巩亦当恕其愚蒙以展厥猷辅臣叶向高辅政八年曾处何人今半年间逐客累累矣诸臣领言责者无言不可有言不可法言难异言亦难令之望九阍而趦趄怀天表以踌躇将何道之从也主德与相道为表里主德茂而相道愈光衮聀有阙山甫补之似亦无容他诿矣奉圣旨已有旨了该部知道 
　　二十四日 
　　山西道御史吴甡参崔文升李可灼贾祥沈???内称今日欲诛外贼先除内奸欲兴问罪之师先正朝廷之法则有如崔文升李可灼者当先帝临御之初励精太过哀毁成疾为臣子者宜倍加敬慎何物么么敢为尝试崔文升误用泄药李可灼误进红丸服御未几而鼎湖弓堕当是时忠臣义士无不思啖二贼之肉以附于人人淂诛之义皇上赖祖宗之庇正神灵之统谓宜不戴天日首除乱贼而漏网今至于募兵之贾祥本一无赖废弁窜迹江滨乘风氛之炽焰怀攘窃之奸谋兵部给之札付令招家丁奸宄而弄兵权不知申令约束小人而持凶器遂敢矫命雄行窃意皇上赫然震怒连加显戮而犹烦查勘未正典刑至如辅臣沈???尤可骇异其秽迹奸谋屡经论列不必再赘惟是通国皆知其为奸同乡亦笑其鲜耻使良心尚在惟速去可以谢人言而甘受唾骂贪恋不休即不自爱其如伤国体何故臣愚窃以为欲人人知有君父请诛无君父之崔文升李可灼欲人人知有国法请诛不畏国法之贾祥欲人人知有廉耻请罢无廉耻之沈???此世道污隆之关人心邪正之界而天下治乱之机也奉圣旨辅臣不淂以轻诋况空言何据余已各有旨了该部知道 

　　○六月 

　　六月初二日 
　　刑部尚书王纪等会看淂内官监监丞徐进朝等当坤灵崩坼之峕值梓宫发引之后此何等重大事也乃贪锥刀而易杠木灵舆之颠越有因恣溪壑而拆夫价升祔之大典几误此而可忍辟又奚辞但蕳律原无正条而同事又多监毙当覃恩之再布奉酌拟之明旨进朝改充凈军田尚义陈清并减徒配此于律例并合而情罪亦无枉矣奉圣旨是 
　　初八日 
　　陕西道御史张慎言疏称今日之役核罪宜严处法宜恕立论宜明白而直截行法宜存国体而飬君德请淂引伸而毕其说谓核罪宜严者何辅臣方从哲以只身而据政本七年依何脂韦狡猾阴险说者曰从哲庸相也臣谓其庸而狡狡者足以行其阴险之邪谋庸者足以为藏身之窟薮如先皇帝大渐时李可灼原非知医而从哲遽敢以君父为尝又先皇帝虚怯之证崔文升攻以克伐之剂崔之罪与李等严于李而宽于崔非法也人臣事君犹事父母使从哲之父母中庸医之药而死从哲于此何居焉倘温词甘语卑礼厚币送庸医而去则从哲无人心矣今可灼奉回籍调理之旨再淂升遐五十两之厚赉其与卑礼厚币送庸医而去何异夫庸医误人者罪为常人言也今不幸而在至尊纵不加等而犹淂扬扬出国门从哲于此果毫无遗憾否从哲身秉国成乃封后移宫吃紧大节一则委于礼臣一则为台省诸臣强而后可意当日从哲委卸礼臣者固谓争之而淂阁臣居其名不淂而有不测则礼臣受其祸即移宫一节见羽翼已成皇祖之郑贵妃先去为望从哲方敢具揭此一庸而狡之左券矣至张差之狱从哲之罪更有甚焉夫先皇帝三十年青宫孤危之迹从哲所知也赖皇考仁惠皇祖英断以有今日张差突入大内挺击青宫幸祖宗有灵逆竖就縳万一中其副车将奈之何迨东宫告変票拟宜何如严切乃从哲姑票曰着法司提了问于是承望风旨者遂以风癫二字居然竟结此案矣用张差者非用其智也用其愚也其情形颠末诸臣发无余蕴神宗皇帝顷刻而御慈宁召百官弃张差于市毙庞刘两使羣臣不淂赞一词士师无所措其手伟矣哉庙号神宗不虚矣故不穷究党与鍜炼深文亟图速结此狱者所以全父子之情然必摘发邪谋根极供吐意主阴禠奸魄者亦正以明君臣之义乃从哲颐使诸臣草草结局陆大受良二千石也王之寀已逾计外也李俸已升凤翔知府也百计罗织必以考功之法中之迨封者不封移者已移从哲方侈为已功而不知其力庇奸邪芟除善类破坏封疆淆乱国是寔甚臣故曰核罪宜严者此也处法宜恕者何也易曰内君子而外小人君子小人但内外之间处置淂法耳若是非既明姑予以宽典倘必欲置以诛窜流殛之法于事理人情深所未安况以封疆多事蜀难未平滇黔并告二东锋起数年来小人酝酿浊乱之毒发自一朝政贤者驰骛不足之时故曰处置宜恕者此也立论宜明白而直截者何也曰无株连无蔓引如辛亥之察金明峕寔有烦言察处是矣何以坐以要挟之罪丁巳之察只重绳一狼籍之徐缙芳是矣而株连善类芟除殆尽如王图萧云举皆先皇帝帷幄讲臣独以徐缙芳假书之故蒙冤至今未经召用例转察处者如叚然史记事朱万春陈伯友等不一而足至贺烺者竟锢其终身不识何罪之有攻熊廷弼者邪正各半徐大化不淂以攻廷弼而遂名为正周朝瑞熊德阳惠世扬不淂以怜廷弼而遂诬为邪枢臣张寉鸣老成人也黔之役有荣名焉日者周永春为辽抚而以忧去也前永春者则有杨李后永春者则有熊王四臣者皆下廷尉矣永春亦屡被紏弹臣谓永春有封疆之责者也使独脱然于事外终无以箝四臣之口然必欲与四臣同罪淂无已甚乎故曰立论宜明白而直截者此也行法宜存国体而飬君德者何也臣窃念匹夫之微启手启足鼎湖上宾正始正终语曰刑不上大夫有罪则白冠牦缨造室请罪不忍捽辱而絷系之国体应如是耳顷被宵人倒受大阿渐位置大臣矣位置不已黜陟诛赏又奚禁焉台谏未尝有马齿之嫌指及乘舆且黜逐不已雷霆継之渐何可长也故曰行法宜存国体而飬君德者此也奉圣旨该部知道 
　　十五日 
　　都察院左佥都御史锺羽正疏参方从哲国老也柔缓多容人谓其有相度然而回惑缩朒其节不多称也身膺顾命当危机交急之顷一力担当正终正始非大臣之道哉柰何首鼠两端也其进药议谥封后及移宫之事臣虽未淂于目覩乃无谋无断似佞似忠难免众心之惑将谓小事胡涂大事不胡涂耶亦未有事关君父而可轻言故误者也此而不议如国法何是宜免其官佚出之外郡使为法受恶以待良史之书则议大臣之道淂矣沈???国器也博综多智人谓其有相才然而盘互宿留其节不足称也尊居殿阁为百僚表率之宗挺然自拔难进易退非大臣道哉奈何嵎乕蒙讥也虽内交结援招权纳贿之事臣未见其的据乃多事多言且行且止难免众论之攻将谓自谋也过而为国谋也忠耶未有立身不定而能枉尺直寻者也此而不决如名谊何是宜允其告休爱之以德使式遄其行归老湖山之下则待大臣之道淂矣奉圣旨已有旨了该部知道 
　　十六日 
　　陕西道御史蒋允仪疏称旬日以来见张寉鸣羣奸朋谋一疏横口噬人而黄嘉善控辞捷叙明以成命不允矣崔景荣亦以捷叙徼恩且题给诰命矣负权者既怙权以张焰应罚者又冐功以燃灰议论倒持于功罪赏罚徒狥情面聀忝为法官安淂默默而处此谨就寉鸣功罪杀于边臣一语断之盖自款贡以来天下久无边功矣其言功者非掩截零奇而张大其事即捣巢开衅淂不偿失者也即如寉鸣之在黔杀戮浪窃虚名处置漫无长策彼日之事论罪已浮于功今日之事贻祸将何结局而寉鸣既以功受赏即宜以罪受罚既以斩级微功受三次之赏即宜以失地大罪伏不赦之辜乃巧借视师骄语受事及知法无可逃始云罪当末减此固一时之吐露又真见其从来靠身之稳着广宁初陷时计亦惴惴于心而幸有黄崔之榜样在前但淂狼狈罢归保首领于牖下便为上愿夫蟒玉一赐罪反为功从此鸱张益肆□毒榆关七百里之程兼旬而至畏缩则无丈夫之气偃蹇则无人臣之礼而且腼颜哆口分别经抚之功罪若置身于事外抑扬经抚之断案又若附会于有功更可异者视师之役特请何栋如王国梁二人同行必真见其可参帷幄可壮干城而后用之乃乍贤乍佞全凭私意之爱憎时勇时怯一狥他人之播弄阃外之举动如此中枢之作用可知而犹泼口骂诋言官至以聀同官沈犹龙规讽之辞强认为拂拭之语丧心涂面于斯极矣说者方且藉援假宠故敢伏莽操戈果若人言则疆场之祸又与城社相终始矣谋国大臣何不早思一处法而飬奸长乱贻害无穷即今宰相行边中枢挕政业已有人毋云虚席相待也至延固捷叙滥及旧枢黄嘉善崔景荣不过寉鸣之自为地台臣指摘科臣参驳夫岂苛求皇上试问寉鸣曰尔谓本兵功罪杀于边臣今日经抚俱已论辟尔应淂何罪又问在廷诸臣曰寉鸣谓本兵功罪杀于边臣旧日经抚亦俱论辟嘉善景荣应淂何罪必不敢支吾掩餙以欺皇上皇上赫然震怒论究如法人心一番悚惕疆场一番振刷犹可冀桑榆之收而冥囹圄中诸臣之目矣奉圣旨 

　　●大明熹宗达天阐道敦孝笃友章文襄武靖穆庄勤悊皇帝寔录卷之四　天启二年七月至十二月 

　　纂修官浙江道监察御史李长春 
　　编辑较正廪监生员方　至 

　　七月 
　　八月 
　　九月 
　　十月 
　　十一月 
　　十二月 

　　○七月 

　　七月初一日 
　　佥都御史臣张我续疏称自辽东有逃经逃抚而广宁一片土遂沦于腥膻矣自西川有迯县迯州而逆酋挟从乱之民挥戈直薄省会矣锦城围困百日不若非内有精诚不二之抚按提衡于上文武百执事协谋于下外有道府挺身督阵兵将贾勇冲锋蜀之为蜀尚得有今日哉今先将州县之婴城任事者暨临难死事者为我皇上陈之如合州知州翁登彦之保合州而兼复安居也如真安知州杨汝升之保真安而兼复桐梓也铜梁知县吴弘之保铜梁而兼复大定也南川知县韩应龙之保南川而兼复綦江也安岳知县翟学程之避贼一日即复其城而兼复乐至也什邠知县谢奇举遂宁知县曹元龙彭城知县冉崟中江知县钟文焰之城城守无虞而又多擒斩也之九臣者其胆畧才智皆有大过人者也翁彦臣已疏题超升佥事矣吴弘业谢奇举翟学程见今行取断宜授以台省清华杨汝升韩应龙似应超升运同职衘仍管本州岛县事曹元龙冉崟钟文焰似应加升府同职衘各管本县事以竟厥施以安百姓者也乃若兴文知县张振德之妻子同焚而死也长宁主薄徐大礼之一家四口伏毒而死也灌县知县王顾辅之守城御寇力不支而死也桐梓知县洪维翰之被贼夺印不屈而死也郫县训导赵恺之持刀杀贼于西门之外而死也成都前卫指挥翟英之冲锋堵贼于龙泉驿而死也成都后卫指挥韩应泰之督兵援省对敌于草堂寺而死也建武指挥李世勋之一闻城陷合宅自焚而死也小河所镇抚都联芳之兴兵大战于城西而死也茂州卫百户张羽之领兵应援至郫县交阵而死也合州乡官原任巩昌同知董尽伦之率众杀贼逃入渝城忽被伏兵四起暗剌而死也之十二臣者其正气可以光日月其孤忠可以泣鬼神赴义若饴临难不避虽古之烈丈夫如睢阳张许辈曷以加焉其视近日抱头鼠窜闻风先迯者岂不星渊矣哉臣窃谓不分文武无问崇卑均宜照例恤赠录荫建祠以为人臣死事者之风劝至于董尽伦保获城池厥功更大则所以食报其子孙者尤宜隆矣夔州知府宋名世陡闻奢变而托觐而逃龙安推官李元标诈病不俟批允而逃崇宁知县任复元悬印梁上而逃乃大察仅著名世复元以不谨而元标竟未处分恐死难诸贤亦必扼腕于九泉者成都知府刘弘宇拜秩既叨首郡肩舆已抵夔门而魂不附体返棹而夜以継日在彼自号曰明哲在臣直斥曰迯归敕下吏礼二部再加查议奉圣旨这各官擢用恤录着该部作速议奏宋名世李元标任复元刘弘宇都着各原籍抚按官提觧法司究问 
　　初五日 
　　南京河南等道御史臣曾熙丙参辽抚周永春内称辽东失事诸臣先后逮问者不同时而同罪除薛国用已死李如栢自经外经臣杨镐熊廷弼抚臣王化贞镇臣李如桢道臣高胡嘉栋韩初命署道郑之范皆以丧师失地拟罪彼周永春非辽抚耶非四路出师会议之人耶非撤问铁之防者耶非失开铁北关之抚臣耶非荐郑之范以署道者耶非举袁经畧以自代者耶搃之全辽沦亡之祸本于北关之无抚覆没之变始于开原之撤防开原撤防之故由于永春之书手鸠司爰书具在杨镐活口犹存台省参疏不能得之于阁票明旨屡颁不能得之于部院镐等对泣于圜扉永春笑傲于昼锦同罪异罚何其不平以至于此臣等国法不可不正一疏内参周永春久漏吞舟之网宜行追论近见刑科有疏亦再奉旨犹云罪有轻重不知永春为抚毋论他事何如固专主撤开原之兵马因而失陷城池者也其情在杨镐之上岂曰轻之云乎此中或有大力者为之居间能只手以障遂曲狥其体面而不肯问耳元辅初入纶扉因省臣疏末数言逮本内有名之利瓦伊翰因逮本内无名之郑之范海内称为出庐苐一功何独于周永春而缓之不独杨镐利瓦伊翰不服人人抱不平矣奉圣旨周永春已屡旨着该部院参奏如何久不题覆这所奏事情着上紧看明奏请处分不得再迟该部院知道 
　　十七日 
　　山西道御史樊尚燝疏请留大臣孙慎行等内称军国机宜庙社安危皆赖列卿董其事揆席秉其成共而効之于皇上庶事所以就理众志所以稍定也不意当时事艰危人心惊惶之际旬日之内见礼部尚书孙慎行以病求去兵部侍郎张经世陈邦瞻以设镇求罢斥矣刑部尚书王纪以问理迟缓革职矣近且礼部尚书张问达四???怜臣罢臣次辅韩爌业已杜门而元辅叶向高亦以力穷身病上请矣夫承平无事尚湏大者主持以今万难撑支之日大臣纷纷求去致冲主孤立于上群工散处于下设有大疑谁与决之设有大难谁与定之试环覩朝事边事腹里诸事所有目前急着如抚赏西虏剿靖东省救援天南疆土人氏得筭胜失筭败皆机介毫芒事变呼吸而况以陵京重地仅寄命于一线岩关我备单弱风鹤皆惊敌乘秌高突骑冲入祖宗金瓯无缺之天下恐不堪为辽阳广宁之续言念及此肝胆欲裂此正为人臣子卧不安枕食不下咽之时也奉圣旨这本说的是大臣乃国家倚重岂得高枕养疴矧国家多事尤藉劻勷都着即出供职王纪已有旨了该部知道 
　　十九日 
　　廵按四川御史张论疏参太仆寺少卿刘时俊内称樊龙杀抚道文武以下官民万余人即令崇明献头赎罪犹为姑息俊乃欲挈之援辽狼子野心又何爱于辽之抚道哉重庆一节且勿说起是何言欤此明明欲樊龙长驱大进不可为俊觧者一也重庆变后樊龙坐占衙门军民投降请票者万余人匍匐阶下刘乡宦仆持金币书仪叩头称贺次日回礼银四十两此人之所共见不可为时俊觧者二也成都闻变时俊鼓倡人无固志乡绅尽逃时俊仍手书以移按臣令操小艇往叙州潜避向非按臣坚意守城则一出必且被虏成时都实时瓦觧矣不可为俊觧者三也五月初一日樊龙等白城垛投一诉词且垂泣大声曰老刘误了我如今他到做了赞画词内云差伊旧持密书到本司即遣汉把马飬吾馈金刀等物径到营昌同盟兴师言出贼口今川中之乡宦多矣重庆讨贼之官亦多矣宁独以此诬时俊哉此不可为俊觧者四也时俊门下兵舡二十余只日夜与贼交通送米塩送火炮不行禁止各监道军在水庵目击亟差人捉获连赃挐送时俊竟大笑而释之不可为俊觧者五也督臣差人持大字白牌将时俊所募兵尽数交付薛搃兵仍请时俊来合州计议止发陆兵不发水兵亦不往合州督臣不得已又出白牌如再抗违不交者即将水兵中官军来斩首以正其抗违之罪如再占恡不尽数以交者即将赞画公子锁来定行斩首以正其与贼交通卖米卖塩火药之罪明上留水兵以给贼不可为俊觧者六也臣又按时俊召募遵义兵原揭称各兵久闻技痒隐忍待时遂感知思奋矢志同盟如张彤罗华不得职出而为酋用等语又与樊龙称同盟兴师之言先后券合夫隐忍待时矢志同盟之语岂平世之所宜有哉此不可为俊觧者七也揭内又称数年内倾心于职当变起之日即投帖欲灭贼自効数年来所谋何事便已各各倾□变起不揭于他人独投于时俊何呌应之速也此不可为俊觧者八也又称于避贼之日即出重赏觅徤步寻问持帖谕之又尽出资物杯器尺头等项约三百余两领诸人领取作花红牛酒以坚同仇之意如此尺头花红政与贺樊龙之言相符此不可为俊觧者九也俊奉旨赞画之日臣同官臣张捷即揭称交昔交劝奢酋为催官星夜至于川中乡绅士庶人人痛恨生员以为奸细乡绅骇其观望臣不能尽述此不为俊觧者十也奉圣旨已有旨了该部知道 
　　二十一日 
　　刑部署部事右侍郎等官杨东明等题为拏获奸细事杜茂诸奸细初不肯服连用二夹乃招拐带陶廵抚招兵银三百两又手受李永芳银一百八十两一一是实即此二事奸细无疑及提审佟卜年究问杜茂所供不法事称冤不服令茂面对臣等条举而问之曰汝为佟飬志荐送佟卜年家住四五个月打听内地消息传送李永芳有之乎茂曰此时惟至泊头不曾到河间县原无住四五个月事又问曰卜年升登莱道汝投至任内委汝为内丁千搃有之乎曰有又问曰卜年差刘登高高永锡及加衘守备刘应龙先后往辽东传内地消息李永芳亦差佟守禄李凤到卜年任内投书讨信有之乎曰佟世禄刘凤吾识其人而投书之事不知也又问曰卜年将加衔游击阎正宗送陶廵抚处又将游击王化漙送刘招练处各接引当差人假称侦探虏情由海用官舡过渡往李永芳逓送信息有之乎果是船有二只乃问卜年曰汝有何说卜年曰用船渡海缘与经畧往来公文非船何由渡并无别情又问曰汝受卜年银百两到处探听消息有之乎曰茂受李永芳银是实而卜年银实无有也臣再三拷问竟不得卜年消息奸细情状臣等怒其奸辨重加笞责以手杻脚镣而卜年不服如故臣等乃思彼不认奸细而自有应得之罪乃诘之曰汝与同飬性同族否曰同族与奴酋同族否曰彼夷人吾华人安得同族盖飬性谋叛其族该流三千里安置□酋作反其族则当拟斩此卜年所以不认酋□而独认飬性也臣等窃思飬性已同于作附之非所以求生念全辽一块土再念及海内之忧煎为卜年者其何以施面目而谢朝廷也奉圣旨杜茂奸细情形招审明确依律正罪佟卜年未见归一法司职守谓何情节轻重还据明白问拟来奏 
　　二十三日 
　　南京河南道御史曾熙丙疏称刘时俊载米接济樊龙意谓出自风闻越数日复得重庆实息并传总督张我续疏稿始知时俊向与奢酋贻书密约近复载米塩火药接济彼中道将方幸樊龙之日游釜中可旦夕就擒又虑时俊沃以杯水尚遗有生路谈者俱云昔日奢安二酋交构时俊为奢左袒奢酋德之从此往来不绝则交通自樊龙之口事非无因而接济又出于当面之获赃寔有据又恋住荆州托言招募今日具揭乞饷于勋抚明日遣子乞饷于留都硬借荆州库银一万七千两仅招兵数百以涂人耳目而饷尽入囊中时俊之子刘昱前在南京买火药二舡云欲制造攻贼求兵部印票为路引臣心壮之却不知其载以助贼也时俊独不见合州之董尽伦乎以在籍之乡绅招集义兵挺身出战九死不悔侠骨犹香其子董三知为父报仇计斩降卒一门忠孝闻者堕泪李大儒金富联一匹夫耳犹能倾资飬士为维桑之计秦氏一女耳方且矢志忠勤誓不与贼俱生岂以须眉男子其见识反出妇人女子下乎奉圣旨已有旨了 

　　○八月 

　　八月初九日 
　　四川道御史练国事疏称昔日辽阳之死难者在道臣得二人何廷櫆崔儒秀也儒秀之死其载于查叙者甚详固与廷魁俱不辱贼之手而投环自尽者也臣方庆嵩洛有灵笃生此臣以壮山川之气而激祯懦之心其旧日恩典业与廷魁同若今日以无人陈请恐圣明作忠一视之意所不忍也科臣所引加赠之例比于先臣许逵诚为确论夫逵臣之乡人也儒秀亦臣之乡人也儒秀正慕逵之风而兴起者其精忠大节方于逵有光而加赠建祠独于儒秀有减可乎况臣乡近日人心逾漓国法无章捐躯之辈较之祖宗时最难优恤之仁反视之祖宗时有杀其何以为劝则儒秀之新恩的当与廷魁等一例即儒秀视死如归呱呱一子亦不暇顾何心于身后之名而报忠之额载在令甲昭如日月谁敢轻为低昂者哉奉圣旨该部知道 
　　十二日 
　　廵按山东御史王一中疏参沙沟营守备王文烨逃去回籍后闻抚按拏觧来京之旨复回投见餙词妄辩种种不法大肆利口以欺人耳目今封疆多故烽烟未尽者由领兵官畏敌而不畏法谋身而不谋国乞病图全临阵退缩有以为之崇也未有不敌而先迯弃营伍而不顾如王文烨者复欲瓦全孰不效为尤甚为国家之蠹查领兵已承调遣不依期进因而失误军机者有律若军临敌境故违期者有律主将不固守者有律又烨即百其口必居一于此矣伏乞敕下法司究问奉旨法司知道 
　　十九日 
　　南京湖广等道御史李良栋等疏为辅臣断无可立朝之义通国莫觧其不去之情内称辅臣沈???臣等且不必论其为何如人但见其未出山时有正言议之者入都门时有微词讽之者久而昌言公言单疏合疏累牍连篇环台省之臣大小之臣亲疏之臣同□之香火且割其情比肩之台座不顾其私或题之为邪或题之为贼为操莽为悙京之数者臣之大恶也世之铁甲谁肯以千重铁甲蒙此重诺嗟嗟一身之名爵可??扻众人之清议尤可畏一时之富贵难忘千秌之臭秽尤难忍孰轻孰重以此易彼童竖妇子悉能辨之讵谓???竟丧心失性昧昧瞶瞶而不悞耶一丘一壑尽堪自适拂衣而行翛然千仞何物腐鼠而赫我者而???不然也???久读中秘书自古人臣有闻言而不待罪者否我朝二百余年有举朝通国共弃之大臣弹章几满公交车而不待罪者否即事涉风闻亦姑暂辞以俟论定乃不杜门不引去扬扬长安道上亦大恠矣说者谓???任人唾骂必不肯去想???亦须眉丈夫应不若是之陋又谓???有待而去将流毒缙绅???已位极人臣良心未冺应不若是之褊臣等言止矣愿???裁之奉旨辅臣屡旨委留言官挟私妄诋好生可恶着降三级调外任 
　　二十五日 
　　山东道御史马鸣世题为兵计莫先于虑变兵事莫先于用人内称今天下纷纷多事矣始于辽左一隅而蜀黔齐楚冀豫之间相挨而起其故何哉四方之臣不知虑四方之变而庙堂之上不思用虑变之人也语有之大臣虑四方不虑不啚后将若何此不可不提掇精神及今切寔料理者也徐州南北重地宜设重镇宿重兵台臣蒋允仪之建议可谓切当而竟寝阁至于经理南都亦复悠悠忽忽而置之此何说也南京陪都重地凡紧要衙门宜用真正才品至如近日南兵鼓噪城门昼闭几有振武营之变谁操事权而激变至此不知何以竟不上闻也黔事孔急添设偏沅廵抚最为急着臣以为此官宜急选才望不当推排资俸卿寺中如熊明遇之精敏外藩中如蔡复一之谙练皆干辨长才足当八面至如申用懋者向以知兵习边务为名而起用之也边城急而不用之于关黔事急而不用之于黔所谓知兵者安所用之此无论非荐人者之初意即用者亦未免失其本怀矣愿秉铨者之孰思之也中枢一席关系天下安危而职方郎者中枢之左右手也部郎之中如吴羽文顾大章寇慎徐日久者皆饶有才名留心经济宜选择而使之债帅必斥懦将必汰综核荐剡参据公平求得仁义廉勇之将一洗从前苞苴竿牍之习所禆枢务非鲜浅者至如近日山林几无留良遗逸皆有起色而鸿猷经世直黜权奸之王啚何以尚稽召还夙裁学识夙着清修之叚猷显何以尚淹启事伏乞皇上敕下部院即赐举行奉旨今中外官非不多寔心任事者少这所奏该部覆来看 
　　二十八日 
　　山西道御史樊尚燝疏题察典宜公内称人主所以励世磨钝者惟是黔陟大柄意见不可横生也一生意见将倚在我毁誉不可偏狥也一狥毁誉将倚在人门户尤不可倚傍一傍门户将倚在人我之角立有一于此察典未有能公者往事臣不及见独丁巳一察以臣所闻如史记事李炳恭丁元荐贺烺辈或在台而建白风生或作令而才名彪起或独立不惧而决志遂甘肥遯或持论隅左而为郎绰有清操虽人多偏锋而才各有用不妨取长于短以见瑕不掩瑜一经察处至令公论惜之时且屡形荐剡矣之四臣者遽以原官起似大破格若以皇纲弥天而使才臣亦锢亦非盛所宜有也似宜以闲散降用则察典平而人心服抑亦补偏救弊之一端也故因计事近而并及之奉圣旨考察大典朝廷激扬清浊之权岂得挟私任情频年内计各因门户起见朕痛心已久今后务秉虗公以消朋比史记事等量行叙用该部知道 

　　○九月 

　　九月初六日 
　　刑部等衙门侍郎等官杨东明等会议得旁搜卜年制行兼采众口之传言而得其可罪者有三焉夫佟氏之族作反者已六七人为卜年者纵不自劾请罪亦宜弃职埋名乃公然居风宪官处嫌疑地何其轻朝廷而渺法度也其罪一杜茂受永春金为内地奸细卜年不擒以正法反收为千搃纵不知情亦属用奸其罪二飬性反矣大义灭亲卜年身任监军自当声罪致讨以自讼家门之不幸乃装聋扮哑若不相涉者则卜年为谁之从侄飬为谁之从叔乎其罪三据此三罪则卜年之案可酌而定矣今卜年所犯虽无正律而三罪在身自难轻宥比附上下之间酌量轻重之宜拟安置二千里斯得法之平而恊舆论之公也顾佟逆族也卜年之所以不沦落于族者以有官在也今官已矣能无觖望纵无异志其何以免疑故反复律例罪无可加而缘始虑终遽难令其脱狱姑严行羁绦以俟东事之定而后安置则国无不尽之法事有意外之防寝本犯无聊之图释众心不必然之虑此一狱也庶乎允当而无渗漏矣奉圣旨佟卜年既系逆族如何又以三欵觧释法司职守何在着令拟具奏 
　　初八日 
　　经畧辽东王在晋疏称臣纔出京即有奸僧石化远愿投听用夏时疆为按院承差日在臣衙门前探听欲串同吏书夤缘结纳无可下手适有回乡人报称酋有四奸细入关臣大索之而时疆遂紏众十人歃血谋窜□中投李永芳报効幸而事败被擒王正邦者为旧经畧听用官被革假臣朱笔谕帖徧查三恊火炮虏之所畏在炮炮稀处所可攻击导虏入犯意在诓骗则何事不可假而必查大炮也王应龙异常险棍屡犯作奸久逃不知何适顷从西虏送来问其到西虏几月曰仅十余日则在虏中可知彼谓从□酋来必不纳从西虏来必纳许银九十两马一匹托西虏为引进之地而西虏且为其所诓并无一物相酬变幻闪烁真不可测至如傅友功为孙得功家丁头戴贼帽手执贼旗为贼报信被小反青部夷所捉觧来讨赏各案招情仰呈圣览其间有因刑名重大事未明者湏详审归结又内多逃犯未获恐漏网遗奸潜投虏地伏乞敕下法司转行抚按严缉究治正法施行奉圣旨 
　　初九日 
　　廵抚天津李邦华疏称征东参将营大藩中军守备杨应鼎见职自言原系督兵出海与毛文龙合营进剿因兵无粮逃回应鼎追拏逃兵径至天津有主将管大藩亦随后即至职问兵几何曰八百人又问逃几何曰俱已逃职不觉发竖厉声曰汝奉旨而出不奉旨而归法纪安在罪无所赦立将应鼎收监一面牌行镇海前营都司孙应奎速拨水兵将前逃回兵船阻住不许一船他走不许一人登岸一面大出告示晓谕逃兵有一名敢逃去者枭首及应鼎出职衙门果有逃兵跟至而观望者见应鼎下狱相向而哭应鼎神气沮丧不自意遂至于斯踰时聀复出应鼎于狱而详鞫以逃归之故应鼎具一揭不下数千言大都谓旧年十月至朝鲜经年无粮兵多饿死所以逃归聀曰何不差人请粮鼎曰屡有申文又未知如何以不到聀曰逃将当得何罪鼎但乞哀无言聀因诘之曰汝罪必死若欲求活必八百人无一人敢逃吾给汝粮尽数出海方有一线生路汝能之乎鼎曰饥兵皆与鼎同患难者倘蒙宽宥甘心哀吁众兵定保一人不迯聀乃令保候于外盖聀知鼎颇得士心故先以威悚其志而后以恩结其意令为我用耳即日复发米百石于都司孙应奎每兵到先给米暂度至本月初六日管大藩亦来见诘以擅归但言兵无粮而逃主将不能强留法难自逭情非得已因具呈为众兵久缺粮饷齐赴内地告讨等事聀看得管大藩之出海初以防守三坌河也后因镇江之捷乃令恊济毛文龙同力进剿责綦重矣自广宁陷后守在榆关虏势益炽我师益靡全恃朝鲜一旅稍足以牵虏之内顾故今日请淮兵明日催福兵无非为文龙孤悬虎口不得不急应之耳夫在内者方促之使行岂在外者反纵之使归大藩身为主将既值无粮胡不早遣一二徤卒渡海入津为庚癸之呼而日延一日致各兵一关而散而又以一身随之也唯哓哓于典衣卖衫分给士卒之艰难堕指裂肤穷冬困苦之情状然古有杀爱妾以佐军面中六矢而不动者大藩不闻乎盖其借口在粮之久缺而蓄心在东负之蚤释且闻其与毛文龙两不相下郁郁费唇则长往之意原非因绝粮而起而擅逃之罪不过藉无粮以觧耳朝廷縻无限金钱以飬将卒而一旦有事曾不得其一臂之力行止自由若大藩者所当亟服上刑者也杨鼎名为追迯寔是送逃但念彼中监军道臣梁之垣给有印信拏逃之批犹与擅离有间奉圣旨这所奏处置擅迯兵将各合机宜该部即覆行 
　　初十日 
　　廵按直隶御史梁之栋条议边务内称臣以东抵山海彼中情形业为条奏逆折走石门燕建三路中历太喜松马西抵密云四路直接二行连口延袤二千余里土人设险势亦蜿蜒及亲历各隘口中坦外直当虏马之冲者十常八九此蓟门之形势也按兵马则密云遵化多徤儿器械备具其伎俩亦习密云车营团练已成行伍以督抚建节地也通州虽草剙而兵颇强气色亦新营官多技痒次则各营路家丁器甲马匹尚整顿然亦不甚多伍兵则重乌龙种恒相伯仲矣最下则莫若山海喜峯此沿途之兵马也雕弓敝甲缺斨绣炮此即台隍关隘摆列亦最零星有亦不甚惯习此沿途之器械也将领手提铮铮自好伏剑请缨励兵秣马者亦多然大半因循已久积习未破一种难振之气色难破之格套犹然沿习此沿边之将领也粉餙太平则有余综核名寔则不足凡此积玩之弊始于下积弛之弊成于上则核寔则不乃目前救辽救着一核军寔以清刍饷以收人心一精选练以资战守一申功令以增敌忾一修险隘以固吾圉一严侦探以明耳目一核抚赏以修内备一选战将以啚进剿奉旨该部酌议具奏 
　　十二日 
　　刑部右侍郎杨东明等会勘通夷奸细李大梁等看得全辽之陷尽由奸细□不凭奸细难以到处成功我不擒奸细难以扫除祸本然就其中逃将与奸细情形各异所宜分别定罪李大梁原以材官应募而委之廵河委之收粮斯亦隆重之托已乃侵斛面之小利而监责侥免即入京献策能免脱迯之罪乎令国威原以白衣参谋而多兵在握令旗在手斯亦建竖之会己未効帷幄之一筹而袖手丧乱竟匹马西奔能酬国士之遇乎至若张洪谟系广宁候袭指挥在廵抚标下听用广宁陷而入关给照携有妻子入京报名已列编户乃陈一魁出首为奸细因吓诈以求财夫一魁向既削发从夷后又只身霄遁迹其发奸诸欵皆难凭风影特洪谟为辽世将受国厚恩不宜先去以为民望耳至若僧人李魁吾正二月间卧病白衣庵有同伴僧相扶往来宝塔寺亦众邻人共见岂别有分身之术随张时渡关为作奸之计哉独其行骗有赃鬪狠无赖是则空门之罪人耳搃之河西既陷榆关争入其中不尽皆奸细而偷生逃难者多仗节捐躯者少亦不尽无奸细且挟仇吓诈者多为国发奸者好此李大梁令国威张洪谟应以逃官遣戍而陈一魁之诬告李魁吾之行骗并宜充徒者也奏旨依议 
　　二十二日 
　　南京河南道御史谭锴疏称赵世征自粤而左辖而升廵抚者也方其任左辖时秽状彰闻人言啧啧及要挟而得开府会廹计吏之期清夜扪心自知不免遂骋为鬼为蜮之智以倾同邑同官之人暗揭遍投计啚嫁祸以自脱而识者己洞见其肺肝如此心术如此行径真犬彘不食其余蜂虿莫喻其毒也省疏有云暗伏戈矛臣等疏有云险于机穽皆默有所指特未显言耳世征乃哓哓曰征不敢上人何敢倾心人不敢背公议而比于党何忍负素交而处于薄夫以蜚语为含沙以流言为下石人人切齿以其得罪名教而秉道嫉邪有同心也至其种种秽状皆凿凿有据如欲觧重入轻出之嘲则谓钱粮皆堂当亲兑未常委人而其亲兑者寔脂膏自润之?欲觧加二取羡之嘲则谓钱粮俱原封贮库并不并封而其贮库者寔掩耳盗铃之计同一司帑也在己有剩存充饷而前官之交盘何以毫无余银则垂涎之情毕真矣同一门子也在朱梦须髯如戟而十四龄之朱国受何以置而不言则龙阳之爱不虗矣诸宗受其克减无不饮恨而犹以为帖然无哗张仲寉藉其居间通学喧传而云不知谁氏之子此皆其欲盖而弥彰者也查得大明会典凡考察被黜官员有不仗考察摭拾妄奏者发遣为民今世征虽未有奏而出揭以尝试其情叵测用是合词以紏奉圣旨该部院知道 

　　○十月 

　　十月初十日 
　　陕西道御史冯英疏称原任山西左布政韩策历剔疆场最久筹画边事极孰祗因监临之未请遂致塩臣之苛求然夙抱安攘之猷允称锁钥之寄所当速为赐环以膺冲边之用者也原任谕德愿天埈词林原自蜚声奇材不免招妬即其居家之恬静可知其当官之淡泊彼杜门固无论于世而救时终湏赖此人亦当召还原聀以资其帷幄之能也者原任开原道佥事韩原善勇往直前之气长驾远驭之才议守开原以联络北关几幸唇齿之相倚未几金白灭而贼愈横可惜机会之坐失乃无端横罹察典舆论均为不平亦当仍?以危关之任以竟其施者也原差廵按辽东陈王庭当□酋发难之初见任者皆不肯往王庭尚待命里居乃即田间而骤遣之入辽几三载而艰苦倍常出境不两月而辽阳遂陷目下辽事岂易结局而本官苦情所当曲体是宜急为起补题差以示国家未尝置劳臣于度外也奉圣旨该部院知道 
　　十一日 
　　都察院左都御史邹元标疏称臣有真情不容不暴白臣有苦情不容不哀鸣臣当神宗初年同被遣者六七人独臣不死已为过望回首故交神骨凄清不知止而恋名场非臣之愿也奸细诸狱西台推臣为政尚书王纪以清直法臣策蹇而去臣犹然不加谴责非法之平也昔光宗朝事臣与慎行后先有疏慎行以明德者儒而去臣不见几明决非臣之福也臣可归矣原是青山之骨行付深山而藏帷陛下成臣末路以不愧士大夫为幸方具疏间复见给事中郭兴治一疏始知是非不必分明语为冯三元传臣言发也三元初起官见臣臣即语之曰往事再勿提起渠曰是非却要分明臣曰今之边事家具一锥凿越讲是非越不明白不如忘言为愈不谓臣欲效他山之日竟违浚恒之戚臣之过矣省臣谓臣无恻隐之心等语则无恻隐之心非人又非孟子语乎恻隐之心仁之端也是非从恻隐中流出是为真心之是非可恕在彼已何与焉谓熊廷弼失封疆乎爰书具在也谓三元昔时去国乎则上已赐环矣是非未尝不明也而臣所谓不必太分明者亦未常不有当万一即方从哲一疏满朝荐以酖毒为言臣谓姑待千秋者亦不必太分明之一证也今廷弼所少者唯一死但如尚书如侍郎如中丞如藩枭抚镇诸臣累累藁街血腥燕市成何景象皇上初登宝位老成守法议狱缓死之意非过也非独臣一人言之爰书末后语可绎也至于张居正事臣前疏已言兹省臣又言之臣敢竟其说臣初疏云居正才虽可为学术则偏志虽欲为自用太甚诸所责备者皆进言决囚言路等事非有他诸臣在省中维时露章者何止数百忠愤者颇多闻有望风藏身之人臣疏云昔称伊吕今异类唾之矣昔称恩师今仇敌视之矣当时臣无只字发其隐岂至今四十余年与朽骨为仇乎旌其昔劳正是劝生者于今日后来者俱被殊典而独靳居正乎虗名浮誉空中鸟影世不以大人长者休休有容之度教臣宜其望臣如村樵里媪睚眦必报之习则未与臣习也奉圣旨该部知道 
　　十四日 
　　福建道御史周宗建疏称邹元标冯从吾以讲学一事屡疏乞罢一时老成联翩引避无不咨嗟慨叹相与惜之臣以小臣不能强挽其留岂敢妄援其去苐臣自穷居尝慨晚近以来学术不真人心好异学士大夫喜为一种卖名市誉之事外餙町畦中藏巧捷心窃非之近见两臣古心盾行雅志率人在元标忠孝大节夙着海内臣固尝淑其著述望如灵光而从吾一意躬行规言矩动不欺暗室不入时情所谓古慥慥君子也适其公余会讲苦无栖坐欲于中西两城择地之稍远市者茸一讲堂时臣同官马逢皋杨新期相継廵视西城曾为觅有一房从吾以为逼于官署不乐居之适臣接中廵偶于城隙存有官房数间尚无售主臣因举以相复而从吾不嫌湫隘出价相偿遂命司务李克孝鸠工改茸今其房见在仅十余间所费出诸台臣以今缁宫道院相次如鳞酒社榆盟纷错如绣两而臣以区区数椽遂来指摘嗟乎两臣修身力学几尽一生何处青山不可自适而臣以偶值廵城之时寔曾与闻此役辅臣叶向高作文记之亦曾附有臣名使两臣去而臣不同之是去留相背亦大非臣之本心矣奉旨周宗建何必求去着照旧供聀目下时事多艰殚心于理学何如肆力于经济虽性命事功非有两途然兼之者难矣诸臣宜体朕此意 
　　十五日 
　　云南道御史杨维垣题为百官宜杜私交之门在罪臣尤甚国家宜严私交之禁在今日尤甚内称熊廷弼王化贞等六七人败坏封疆获罪朝廷本宜亟正刑章而幸被皇上不即膏斧钺臣意为弼等者必且悔造孽之由已惧诛戮之不时泥首屏息用明怨艾即胜霸授经犹为非体而况交接宾客群聚剧饮甚且邮犯妇而赓诗包狡囚而荐枕酒铛茶甑络绎于囹圄小唱长班堆塞于犴狴呜呼今日刃将及颈尚闵不知畏当日封疆之上安望其仗节死绥乎圜土信为福堂幽囚诚为得策无惑乎利瓦伊翰之后又有杨镐而高出一迯之后又継之以再也且今京察在迩即部院大臣亦当门标回避屏嫌绝疑而独令背公狥私者交通不休是必将鼓腾邪说倒置是非于以甘心其所深雠而卵翼其所甚昵挠乱大典莫可抵止矣佟飬性滔天罪恶无容迯遁此案已经部拟而三蒙严旨得非痛三韩之沦没万命之胥残一安置不尽其辜乎而议者犹畧奸细而昧律文不过惧拔树寻根弼先正法耳不知廷弼即不用卜年其罪自在原无俟卜年而始递增卜年即不为廷弼所用其罪亦自在何至因廷弼而反末减奉圣旨关防狱中宜密岂容外人出入着严查禁治本内佟飬性一叚真可痛恨佟卜年已屡旨不允着从重问拟该部知道 
　　二十一日 
　　江西道御史施梁疏参督臣张我续盖兼川湖云贵四省以为衘者也牂牁金筑之区咸其锡履所及地方有事岂得漠然外视泄然绂应譬之救鬪者然家人父子骨节肢伤而我尚儒行规步从容执涂人而问曰我将站立何处以遥觧之有是理否援兵不至贵阳立陷贵阳陷全黔不保而蜀焰愈张滇衅継起全楚西粤处处震摇而半壁天下尚有宁宇耶遵义黔蜀咽喉夔涪门户在我为要在贼为害此必争之地必守之区也督臣能提兵压境可以镇杨孽之反侧可以杜外贼之窥伺可以联两省之形势可以断水蔺之合交不此之移而令西贼乌鸟迷等得乘机袭之二十二日兵至城下二十三日城遂溃矣江门之败由搃兵杨愈懋之轻入督臣自为搃制岂不闻之闻其进剿而不预发兵为之助是玩寇也知其轻进而不先为之止是弃师也方畧设授于军中而进止不遵于长子是赘庞也三者皆非师贞之吉督臣于此何居焉徒雍雍华屋之下泛泛玉帐之间左燕姬而右赵女朝管弦而暮讴歌以鸣得意亦大非天子设立搃督之意矣奉旨该部速覆行 
　　二十三日 
　　南京广东道御史王允成题京察湏用公平内称我朝以三年计外吏以六年察京官主之以部院理之以科道分之以省台铨典至计也用至公也迩来稍稍失平便起议论甚至无次不争远者不及知姑论近事辛亥之主计者孙丕杨也丕杨刚大之气充塞宇宙畴敢议其私而当时之争五人六人者纷纷而未巳丁巳之主计者郑継之也継之清洁自好岂甘与俗浮沉无柰有力者提其线索清流几至一纲一贺烺也未任京仓之先堂官合部保之京察既处之后南北言官大臣荐之当时何以见黜一李恭炳也考选在庚戌作令已过十年考察在丁巳台门未入寸步当时何以见黜王?之拾遗岂真为子受累为兄受过所以偿人之不谨也无过而偿人何与丁元荐削籍止以口快不识忌讳直言得罪乡里故通籍三十年而居官仅七月无故而锢之何与李朴???官二三疏破门户之私竟厌世而不返潘之祥例转仅四十日而挂内外之察此人心所以不平也癸丑丙辰两咨而废张光房夏加遇等十人之考选彼十人皆贤者也自宜优之京堂而拮据仪司者不得比册立之例以沾登极之覃恩首发大憝者几以射影之毒沙并罢南都之清署此等作用何以服人心而使之平近来会议诸事亦是非纷纷之大案也如请移宫者固万世不能易而安选侍者亦不过以讹传之甚爱先帝之弓履久出不用之台臣亦可惜也经畧有经抚之案固百口不能觧奸细有奸细之罪亦不必以三字之狱强收之为一网而去国名高之相臣是亦不可以己乎韦张之议词虽宽假竟寔严切而被弹之老奸极其手辣邵毛之议公论炳于昔日处分震于雷霆而编管之孤忠不免含冤凡此皆人心之不平者也又云宁使过于核寔毋轻于狥名凡贪酷浮躁不谨及者必当有所指证受某贿为贪毙某命为酷行某事为浮躁为不谨为不及无有确证之姑置之宁取明攻毋用暗剌上次京察多取必于山人游客此辈近愈纵横昔借逢迎为糊口之资而今以雌黄作威福之用甚或收为幕宾奉为重客是害平之大者也宜严为驱逐埃尘尽扫门户尽破东西南北混为一家如是而黜陟允当虽有忮心尽消化矣不然而元黄异象执着不化如倡首功奇货之说者必削夺主之寀官敕以开数年分争之局恐又将以前日之争王之寀者起而争刘廷元也可不以中正虗公成同寅和衷之雅哉奉圣旨察典自当公平迩来每失偏重甚至小臣猜防攻击大臣忧畏私避国是混淆流祸无已这所奏深切时弊多有可采本内各官着分别叙用刘重庆等仍候旨行南京新推部院堂上官着速催到任该部知道 
　　二十四日 
　　云南道御史杨维垣疏参顾大章护持熊廷弼案内称臣前疏顾大章鬻狱一事亦畧点缀知大章必哓哓强辨而今果有疏矣臣读之始叹其剖之而愈不可剖明之而卒不能明也且不具论其贪状劣状苐就此一事穷之其辨入议也不能曰已所独无而撦曰人所共有试一谛观诸单曾有曰化贞之罪不可移罪廷弼如章者乎曾有曰难尽诿廷弼之掣肘尽抹廷弼之先见如章者乎曾有曰贞坐重辟弼减遣戍如章者乎曾有既诛其心又责其效且以可诛之心而责以可効之才颠倒迷谬如章者乎单稿具在大章恐难改抹乃以四万之金钱远送之家园而八议之邪谈遽形之齿颊嗟嗟阿堵可贪蚁膻蝇血昔犹弃官而殉今且兼得羙官以市则其蹇裳蒙面以从之宜矣而犹餙辨曰狱之人业已辟之其又何鬻章试自读其议单曾有辟之一字否句句求生言言觧释令粥自辨恐不是过而谓非鬻可乎为大章者但宜认累臣为荐师夸案牍为奇货更无容妄扳他人矣况熊王一案原是山东司事章而既知之矣而身果山东司官否何以宛转代庖令其因此之侵成彼之旷且诣私宅以乞批恋署印而难割恐非鬻狱之故不至此而其所鬻不止此也以花宪臣之狱而鬻以王一鹏之狱也而鬻以林椿乔之狱也而鬻以韩初命郭增辉之狱也而亦鬻而何独疑于廷弼之狱哉即如奸细佟飬冲经旨查讯者也章竟以廷弼故朦胧回奏逆族佟卜年罪在不赦者也章又以廷弼故就狱通书鬻狱至此尤无人臣礼矣奉圣旨言官论人必有指寔杨维垣直发赃罪岂属风闻这本内鬻狱各欵赃证乃着据寔详明开奏以凭盾问究追该部院知道 
　　二十八日 
　　广东道御史刘廷宣疏请专任辅臣孙承宗内称枢辅孙承宗之初行边也戚友向臣额首相庆曰相公来矣我山海可幸无恙矣臣独不谓然曰今日病根全在经畧不肯做事经畧不易山海终当拱手送虏众曰经畧尚不当易乎臣喟然曰经略向未有大破绽而谁与易之不数日另推之旨忽下臣里中无智愚欢若更生奈何从易经畧上生枝节也及臣入都门而所闻大有异者有谓其居王在晋见在之功者矣夫有功可居自应首及政府次及大司马而何屈枢辅之尊于虎狼之穴也有谓私阎鸣泰葭莩之亲者矣鸣泰资望不浅边疆久着劳勚开府建牙自其应得彼即至愚岂不能夤缘内地而顾躭躭于觧经邦拚死不就之缺哉甚有被围坠马之说梦语耶呓语耶堂堂宰相手提十万大兵即欲出关何不广取骁徤自随西虏抢掠不过数十骑耳未闻大举何以能围枢辅而仓皇坠马乎此出忌者之口耶抑迯将迯兵畏其严明布兹流言耶臣窃恐□酋之用间此必出奸细无疑嗟嗟左袒在晋者不难含沙相射而决非在晋之心臣亦非左袒承宗臣身如处焚栋而承宗寔救焚之人臣家如处漏舟而承宗寔拯溺之人臣果从自己自家起见哉奉圣旨辅臣行边督师身任军国重寄老成持复位无摇夺内外各官省议论以需奏功从前东事坏于烦言有迯兵废将人等传布流言的严行禁示仍着廵缉衙门不时妨拏重处该部知道 
　　二十九日 
　　四川道御史练国事疏称丁巳一察非二百余年一变体哉夫官邪原是难定积久乃有公平内计六年而后一行不为不久合九卿科道之采访而后秉成不为不公此其所定当为铁案矣从来京察重处者即成不燃之灰即京察轻处者亦属难完之甑故被处于大计者人必不敢置辨何凛凛也辨且不可况举其成案而翻之且有超原官而上之借清卿以酬之者如丁巳察中之人盖不可胜数矣今新计已逼若再宽岁月丁巳之幽黜者将尽耀于光明如此而察不如无察祖宗二百余年有此事否臣于是不能不追咎丁巳之主察者盖今日之起用者为是则前日之察处者为非察处之人既非则主之人尚得独居于是乎彼时考功则赵士谔也吏科则徐绍吉也河南道则韩浚也岂此三臣皆同植私党以锄善类者乎岂此三臣之中有独手障天而左右惟其颐指者乎此三者三臣必居一于此矣有一于此皆察典所由坏而莫之罪案也往年察典公平者反未必通显三臣则倏而清卿倏而节钺自以为计得矣臣以为三臣若不重处则起用诸臣为无名三臣之罪其何说之辞哉奉圣旨察典将近尔每方议持平却又苛求前事且堂日部院堂上官持何在并经管在事各官槩行追求岂成事骵人各有见不必一一具本还着部院科道各官先期集议条列事宜湏画一举行 

　　○十一月 

　　十一月初一日 
　　廵视中城御史夏之令疏题谋反奸细傅应春内称蒋一龙口供应春为把搃王文洪书办诈称刘赞画标下千总时熊经畧至我等筑墙挑壕日夜不休有应春串同已死于惠诈称题授屯田都司说你们跟我去屯田尽清闲众军被他惑了各凑银送与应春春先造有假印札付称是分守道给与的银多者给与千搃札付者给与把总哨官不等至某日忽传牌到任有札委中军加衘守备张大本兵即日散了一百余名大本惊骇细查知情有当差家丁李守义兑银十两于惠手中买出假札一张纔押去糖房巷口拏应春春跳过隔壁人家躲在缸下被守义拏出张本捆打若干申详问拟沈阳充军复申经畧衙门囚禁辽阳监内虏攻城春即放火率囚杀出降贼臣细查春书柬绝不能得其通贼一字为据止得春转荐方学儒一手本试学儒验其发又与应春无异也学儒同寓有一人名吴道行须发已白其囊中有条陈揭帖大约皆招兵运事粮又画大房山九龙岗金太祖世宗二坟图题为□酋祖坟臣问欲何为答已方有王气已献此图阁下欲掘其坟弃骨臣不知其已献否以臣愚揣之此人必老地术或久在贼中令差来画中国山川者未可知也此外复有孙学首刘世禄一起称为叛国奸细其首状甚可骇臣往其家亲搜之得盔一付刀二把标子一杆弓矢等物又得其去岁为高仁韩登云使费诸帐盖高仁等皆贺世贤家丁其世禄窝家臣同官梁之栋曾参世禄甚重而后仅与杖令孙学复首其踪迹诡秘往来城外与人僻处偶与臣研审未确不敢缕列又不敢另疏上渎故附缀于此审确则另参送也奉圣旨传应等着法法司究问该城各官应用心廵缉岂待首告发觉还着通行申饬毋得仍前疏玩该部院知道 
　　初四日 
　　四川道御史张修德疏明督臣张我续心迹并请留守内称张我续以总督之任兼四省兵力乘三军壮气以天之道社稷之灵一战而省围觧再战而渝川复剉元凶于城下縳逆党于师中而凯旋捷奏三川震耀真足上鬯圣怀下慰蜀父老心而刷其耻矣然根株未尽巢穴尚存我续尚留滞川中徐可扫除为善后计而天未厌祸蔓延益甚既经于黔旋构于滇黔困围已半载廵抚王三善挟勘乱之才旧雪耻除凶之志锐气而往挺身而进及瓮城少挫遂龃龉难前而田景者白面书生不谙事机摇唇动舌空往揶揄于是夜郎王方鳌然自侈谓汉孰与我大也此时滇急黔更急而黔人急黔滇人急滇恨不介马而觧重围旁观者呶呶不休口舌竞胜必欲杀我续而甘心焉呜呼当此国家匮竭之时蜀兵困疲之后而欲如楚重瞳渡河救赵沉舡破釜一鼓而下井陉势亦难矣昔李广利征大宛空行空返其它私罪过犹多孝武犹以为万里征伐不计其过尚封两侯以酬劳陛下圣仁英武固迥迈之然自料今日物力豊盈孰与汉武士卒精强孰与汉武诸将死敌无二气旧天山孰与汉武犹难万里之征略过论功而我续提孤军于万里之蜀踰栈道抵剑关俘九庙厥功懋矣而议者呶呶不已欲快之于一杀轻如草菅驭如奴隶臣切惧人人觧体也微独此也汴抚冯加会歼妖贼于萌芽甫动之初一刅未血而两河赤子静若安澜恒抚张凤翔破剧寇于五合六聚之顷桴鼓方鸣而三辅苍生厝之高枕东抚赵彦左鞭弭右橐鞬与诸贼毒逐于邹滕峄山?军之间大小不下数十余战斩首不啻数万级皆劳苦功大昔人所难乃国家曾无半金之赏一缕之赐而讥诋者喇喇不休功高不赏乌尽弓藏适足动淮阴之恸而取鸱夷之笑耳臣以为欲易我续宜明告海内于我续久苦行间暴露堪怜择人往代事后一体叙功如此则功臣人人自坚也奉旨从来封疆有事若于议论烦多张我续有屡弹奏朕欲急救危黔特从部覆只所奏录功礼遣亦关大体总督官已有旨会推我续曾料理候代倘援黔有功并平蜀优议张凤翔赵彦保安地方各着劳绩统俟优叙该部知道 
　　初五日 
　　贵州道御史梁之栋疏叙死蜀难诸臣请议恤典内称抚臣徐可求镇臣王守忠催兵援辽变起仓卒白刄临头抚臣厉声骂贼身首异处而死道臣孙好古骆日升李継周监军督饷或肝脑涂地义不反顾而死或引颈受刄赴难如饴而死又如李継周领兵出围闻变复援甘心袒刄而死且如循良之章文炳死之日渝城子弟以身翼之者数围即逆酋叩头膜拜尚有悔杀廉吏之言清风劲节施及貊夷也再如同知熊嗣先洪应科推官王三宅知县叚高选蹂尸淫夷冠履枕籍也悲夫犬豕昼嘷伤残将吏腥膻偏地不辱冠裳诸臣之死岂不凛凛风节耶而犹曰变出突忽不得不死徒使夜雨啼魂空染栖磷之碧愁云惨结终干造物之和诸臣之死愈苦诸臣之心愈堪悲矣夫道臣孙好古府臣章又炳予荫予赠矣此数臣者其与变同其死节同而恤录之典不同则国法为不公然此犹云祸出不测也兼督援兵临阵战没者灌县知县左重也连结土司觧危成都者推官郭象仪也义旗一指于梁州而军声大振赤心溅血于江门而志凛秋霜象仪之前功尚未赏后死更堪悲又如慨慷杀贼之杨愈懋较昼游之杜文焕孰得孰失而倘且责其轻进倘危城一觧援兵从叙泸击其归路此时贼可就擒则愈懋之捣巢臣犹悲其尚晚今不罪逗遛而罪轻进何以服忠臣义士之心也则国法为不平然犹曰守土守关也乡官董尽伦无城守封疆之责者也倡率义勇力捍孤城功己着于合州再救重庆身遂死于逆贼即破格恤录犹不足以慰忠魂而乃一外卫千户遂足尽优异之典乎奉圣旨该部知道 
　　十四日 
　　湖广道御史徐卿伯疏称自总督张我续托人言而逗遛以逗遛为观望委君命于弁髦弃死城如敝履一时弹章之集骵无完肤臣屡诵明旨不一而足总督之易于是乎时刻不容缓矣臣于初四日以献俘入朝冡宰使人邀臣至朝房语臣云政府有不欲设总督意臣乃极言其不可不设之状而冡宰亦首肯者久之既而问臣以谁堪搃督谁堪蜀抚语娓娓犹可忆也而不意此政府也阳将顺于皇上以丝纶而赐环阴密援于宰臣以反汗而鬻权究使皇上移予夺之威福吏部失用人之聀掌而平章军国者以封疆狥体面以兵机等儿戏臣诚不得其觧且诸臣亦知总督之不可不设乎黔与蜀为两邻而安与奢为三窟幅■〈巾员〉则滇楚粤西各当其一面攻取则兵饷要害皆各有其责其谁为之发纵指示谁为之督责禀成谁使权统于一尊而无相争相轧谁能令行于诸路而如使臂使指即使目前所报广西之狼汉兵四川之石砫兵主将无人节制安在臣恐有功则不肯居后有害则不肯居前为忧方大耳伏乞敕下吏部务遵屡旨速简才望以代总督即政府有成议亦令明言总督不当设之故不然以天下共知共见炳如日星之明旨反不若二三成工造膝附耳之私言轻王言而损国体臣窃痛之奉圣旨川贵总督官屡奉明旨何久不覆封疆大计岂容以稽缓为慎重着便从长作速议奏该部知道 
　　二十六日 
　　廵按江西御史汪泗论疏荐地方人才内开吴道南刘一燝胡维霖胡桂芳饶景晖刘曰梧刘一焜曾皋卢逵朱钦相熊德阳晏又辉李管王时熙熊化方应唐魏光国周应鳌李廷谏刘仲谢诏王民顺熊宇琦徐即登陈儒黄大节袁业泗吴撝谦徐廷绶贺沚周献臣舒曰敬奉圣旨吏部知道 
　　二十八日 
　　廵按江西御史汪泗论疏题减税以安生民起废以申言路内称臣廵历江西驰驱三千里目击细民流离万状问之则涕泣以年来辽饷加征摉括皮尽骨穿矣臣谕以天子岂不悯念小民以兵饷不得已加???耳大抵江西小民原无大?经营细亦不能逐什一专靠几亩田终岁勤动以为活计龟背鹤膝肉有几何宁堪岁岁括哉窃谓曩时全辽征兵得三四十万今辽兵已觧帷关上诸隘口兵可按籍而数也若以兵数核饷以饷数足兵而其余则以还之民前所加???之七厘仍令其输纳复加之二厘宜量为减免况今日之人心摇摇己渐有瓦觧之势非庙堂布大恩泽何以鼓其乐生之心乘此万寿好生之日得觧一厘二厘而民已欢呼感动矣今我皇上聪明天纵从谏如流真主圣臣直之时也顷者二三被调诸臣虽语言过戆谁过无禁闼补拾之赤忠乎且臣仰窥圣意优容言路原未有成心也近科臣魏应加等台臣张修德等俄而赐玦俄而赐环天下咸仰大圣人之度从古英主莫及况际兹万寿嵩呼之日小大臣工咸欣欣自耀于光明独是二三言官困衡已久图报方新乞皇上恩推一体均被则如前日吏部所疏叙言官江秉谦倪思辉八人等并得需以召用岂非如天之至仁哉奉圣旨该部知道 

　　○十二月 

　　十二月初二日 
　　廵按直隶御史林一柱疏请亟简枢臣到任亟谕吏部慎官内称圣祖并设二都兼建官属南视北稍杀而部分署列星罗碁布岂以充位而縻禄哉所以鸠事赋工奠民生而护京国也故有风霜饱历自北而入南者是以留都为避地也有烟霞入梦借南而过里者是以留都为旅馆也有魏阙悬心借南而改北者是以留都为传舍也臣所谓天下有至重之地而视之反轻者此也乃今日之官其最急者则无如兵部尚书矣陛下试问万里提封何人为之控御饥军悍卒何人为之抚辑折戟钝戈何人为之磨洗万年阴雨之计何人为之绸缪一旦突起之灾何人为之消弭又况今何时也而奈何缺至一年以待魏飬蒙始以病请也今悬此缺以待王在晋而在晋又以病告也二臣并以允其去他臣安必速其来假令一年之后又复一年兵兵之堂更无兵部不特无其用而且无其人不特无其人而且无其官枢部之事曾堪此年年断送否耶臣所谓留都有至急之官而置之若缓者此也又云臣草疏甫毕续报称沛县知县林汝翥盘获奸人二名李英潘文成摉出随身夹带令旗一箱供有龙华会混元教主王普光大徒弟王道元招集亡命令英等前往凤阳等处给散令旗会聚群贼至来年三月接应北夷兵起手夫曰王普光王道元则有其人矣曰往凤阳则有其地矣令旗一百零八面则有其物矣待来春三月则有其时矣事非风间言多确据陛下以此语为讹耶留都此时为危耶安耶留枢一任为缓耶急耶盖不胜耳闻而心悸也奉圣旨该部知道 
　　初四日 
　　山西道御史吴甡疏为海内士风日下各省学政当修内称教化未兴风励无术致蛮夷滑夏盗贼蜂起青青子矜甘为戎首四川生员授伪官矣山东生员从莲贼矣辽佐生员迎逆酋矣诸生固诵法孔子佩服先王者也而今若此何俗长厚人鲜忠信至此极哉语曰父兄之教不严则子弟之率不谨乱贼之兴所由来渐矣学政之设岂谓是青紫酬鴈哉以兴教化毓人才变风俗也则今日柰何视学政缓也臣复见督学之任惟两京差御史各省皆用道臣隶于臬司?以专敕顾不重欤上而仰承抚按类多掣肘下而俯临郡县皆得关说门第者前茅寒素者落魄巧营者捷得厚飬者沉沦甚至豪宗势族横行里闬恃有墙壁莫可谁何故夤缘之风长则甄拔之典淆劝惩之法格则教率之风寡今欲挽积习莫如饬学政欲饬学政莫如从事权则臣以为差御史便御史风力足以触邪指佞咨谋足以善俗观风若授之学政上而比肩抚按抚按不敢挠其权有关风化轶伦纪者得执而问之不则白简从事矣下而约束守令不得关其说异能卓行埋光未耀者淂以上闻劣行败类恃恶横行者得以径问是故杜夤缘至公也肃纪纲至重也挽风俗至醇也储真材至弘也剔敝蠹至清也臣故曰遣御史便此非臣臆说也祖宗朝各省乡试皆令御史与按察司主其事内外台相为表里行二百余年至江陵相弊生而始议改国家未始不以文事任御史也且匪独此也每遇乡试如江浙等处诸大省陛下必命词林给谏卿寺铨司总裁试事无非谓抡才大典宜从隆重耳而提督学政独靳之御史使各省不得与两京同被肃清之化而御史不得与词林给谏卿事铨司共增文教之光臣以窃为熙朝一缺政也近候补科臣蒲秉权有议设按臣兼设学差之议奉旨议覆臣亦有见于朝廷纪纲四海风教关系甚重故不扫愚昧而直陈其悃欵如此伏乞敕下部院详议具覆或以法宜画一将各省提学尽差御史或以例难尽更则姑将江浙等处诸大省酌量改差择资深望重如两京学臣例则挽回士习清肃风纪亦圣世文治之光也奉圣旨近来士习嚣凌果系何故这所奏该部院看了来说 
　　初五日 
　　廵按辽东御史梁之栋题为陷辽已更守关渐有次苐内称阁臣孙承宗忼慷当关甫两阅月耳汰将吏严赏罚练兵马呼咄促辨营房而兵民不扰指挥立新旗帜而熢燧不鸣试看今之了当边事者孰如阁臣今日之身佩安危者亦孰如阁臣倘边事就绪或入而告成或出而整旅不妨时往时来而要必终始责成以竟边事之局此臣以久留阁臣为守关苐一义也又云毛文龙身履虎尾立功异域自是牵制急着然戎马骚动不无为属国扰且二三反侧子乘机观望海滨一大隐忧今既端责文龙勿参奸人以掣其肘一应钱粮专责登津部院及时接济勿以文龙为孤注勿扰及严人以失属国之心以败牵制之局内而镇静不乱畿辅不扰外而属国不二牵制可图一意当关以?战守之长策奉圣旨辅臣身任边事朕时切注念俟有次苐自当还朝议论太多反致害事以后不得漫陈余已有旨了该部知道 
　　初六日 
　　湖广道御史刘芳疏为国论宜明边防宜重内称国家黜幽大典莫过六年内察采之舆论稽之官评秉之以空平之鉴衡本以退不肖而清仕路典至公也不谓丁巳之察荼毒善类一纲无余公道晦冥道路以目至今而雨雪消于见晛所察者业已共耀光明阴霾开而重霁管察者应悔自隳云雾徐绍吉者丁已管察之吏垣也倘有良心亦当愧死哓哓出揭此何为者绍吉固云丁巳察典非为张差一事而设独不曰之寀之察乃为张差一事而设者耶如果以官评处之寀而不以张差之故则提牢发奸亦见居官恪聀何以当计前而奇货元功互相倡和必斥之锢之不遗余力耶线索通于邃禁削夺出于中旨通国有口鬼神难欺绍吉何瞒昧若此据绍吉所借口者当日之访单也夫亦知访单之所自来乎自妖书密揭而后占风望气依草附木之徒甘心媚灶毒手害正而不附疯癫者遂触其所忌而含沙下石于是假手山人墨客造单捏访蜚语中伤不造单不足以处之寀不处之寀不足以取媚奥援而尽取所欲陷之人盖自魏云中孙振基二十人之年例以至于丁巳之察凡处者无一人无单凡被处者无一单非假捏试观一日未任九年家居者有何官评可訾议而敦请福藩之国抗论代藩之夺嫡者亦岂官评皆狼狈而一代名流摧折殆尽迄今言之令人痛心疾首焉臣廵视北城亲鞠神奸陈治平王一鹏构单害人手迹连篇口供盈幅臣怒发上指当即参送法司究拟今且有潜入春明走字留都布番世之局借护身之符挥金飞单络绎纵横清客奸囚并供颐使尚不知如何构煽而治平等安坐囹圄遥相呼应狱市奸薮古人所慎今临之以昏髦顽钝署篆半年不了一狱之司寇几何不纵虎食人者也又云疆场之事呕心献策者牍满公交车讵尽无禆挞伐然百闻不如一见臣谓无若臣同官刘廷宣东事闻见一疏之晰也其种种情形种种计议真描写如画即其召还督臣一议可以使朝廷崇元老之体可以使铨枢待干济之用岂不于国体边务处置惬适乃至今尚未举行可谓太息嗟乎忠臣爱社稷犹爱若身家臣犹记昨年四月廷宣有力破群嚣亟用应手异材一疏直自认为家画策为家择人当蒙明旨俯俞而卒勿施用嗟夫使斯言而早见施行何至以辽水辽山胥付之悍经顽抚之手而榆关一墙之外直为异域哉奉圣旨该部知道 
　　初九日 
　　刑部署部事右侍郎杨东明为辨明决狱迟留之故内称刘芳一本语及陈治平王一鹏把持丁巳年间大计事今二犯安坐囹圄遥相招应又临之以昏髦顽钝署篆半年不了一狱之司寇非臣而何有不能嘿嘿无一语者除陈治平已死未尝安坐囹圄不论外查得王一鹏一军犯耳费一纸咨文送兵部发遣此吹气之力也臣即老惫无能何难辨此帷一鹏为盖世巨奸清夜大蠹狱中开贿赂之门匹夫揽庙堂之柄百官贤否惟所低昂群吏去留随其操纵已擅于丁巳之考察复欲主癸亥之计典即如御史所言王一鹏构单害人目前察典不知何如煽构夬京察何典也军犯何人也而一鹏??欺弄其间是尚可以言朝廷乎臣虑及此曾语司官曰王一鹏巨恶也不如发遣以绝祸根司官曰放虎出柙食人必多前次堂官皆不敢放臣曰彼不狱中何尝不做事也不如遣去司官曰惟在狱中做事犹不得便不如羁留因是半年以来不敢议遣盖谓此也此外亦有半年不完者则佟卜年是已此狱臣三具疏而三不蒙俞允旋欲补牍复奏而卜年招内刘登高庄文焕新觧到部方同院寺诸臣会审而堂上官尚未经问如何能早结局此二事外谓臣不了一狱则诬臣甚矣奉圣旨杨东明署篆决狱岂得以人言求去着照旧供聀不准辞王一鹏既称巨恶还着议拟明白具奏 
　　十一日 
　　其聀守如管关通判卲宗周乐亭县知县刘松赃迹败露物议沸腾崇焕不能觉察于先已属溺聀迨臣手书其名以索并开其事欵以索崇焕皆能列告臣犹可少赎从前聋聩之罪而不虞其冥然罔觉复悍然不顾也臣索之屡次惟知府药济寰推官李乔仑寥寥开四欵以应而崇焕竟无一字臣于是不能为崇焕觧矣臣阅抚臣会稿秽迹满纸如出于知府推官耶何报抚臣则详而报臣则畧如出于道臣耶何以报抚官而不报臣臣于是益不能为崇焕觧矣最可异者乐亭知县刘松奉旨逮问此何等重大事臣行牌督促不啻星火而高阁置之半年不给目中且无明旨又安知有臣哉夫崇焕以边才自命者也臣倚藉正殷期待不浅而悠忽迷谬若此尚安望其察三军之情形而壮岩关之保障乎奉圣旨袁崇焕念在关门府官各有开报姑都免究倪应春既坐索事欵先行觉察不必引罪该部院知道 
　　十五日 
　　廵按直隶御史李思启疏题妖贼郑振明等内称振明以妖祖之簧鼓为骗诈之局面而奸棍候德实为谋主天厌其恶一旦败露振明就擒毙狱而党恶刘万山等直吐前情历历有据至于改号二年妄称一统与旗印刀剑种种尤逆谋之的证也但候德虽被易州道悬赏购获然据招报南北会众不下千群且称丁益庵等见往凤阳等处事干重大合先报闻奉圣旨都察院知道 
　　十六日 
　　刑部右侍郎杨东明题关节生员钱千秌内参得钱千秋儒林贾子文阵窃儿不写圣贤之真精神妄托鬼神之假梦寐以科场梯荣之典为奸徒射利之场始进已卖友而欺君将来必蠹民而害国所当黜革遣戍以正士风者也如徐时敏金保元二奸胆大包天当枷号示众其主考钱谦益房考郑履祥虽明未露关节不能觉弊防奸亦难免疏虞之罪允宜并罚奉圣旨钱千秋等俱依拟发遣钱谦益郑履祥失于觉察各罚俸三个月 
　　十九日 
　　广东道御史刘廷宣疏称人主之聀在论相而宰相之聀在救时顾救时以才欲求干济之才定在剔历中外之人岂谓词林诸贤于经济之学考订不精核讲究不洞熟而曰百闻不如一见苐非亲尝滋味终是画饼充饥重耳一伯主耳止以险阻备尝情伪备悉遂足寒荆蛮之胆而销子玉之魂所以从来枚卜一番便涤陈一番中外并推不拘词林之请几成烂套矣而每每邀有俞旨亦几成故帋卒未有并推并用者格之难破如此哉而先臣杨一清张孚敬等故事又独何也是不过词林诸臣冷淡作活二三十年止此一条要路不肯让人而事者遂狥之耳嗟乎今天下都化作一个情面世局情面局套能驱天下贤与不肖各各自归一门户而清流白马之祸将来有不忍言者臣尝语人曰党之一字君子万不可出之口谓此是宵壬网罟正人君子正不为宵壬扬波耳皇上试观此枚卜一事岂不休羙然此中将必有拥带之人必有驱驰之人于是以含沙之蜮行其左袒于是以形声之吠佐以攻击于是以元黄之血溷其泾渭究使才者未必用用者未必才此一番枚卜乃祗供廷臣植私交传衣钵之具即此便是门户即此便是朋党愿会推诸臣先破情面二字以襄瓯覆盛举思过半矣奉圣旨该部知道 
　　二十九日 
　　廵按直隶御史倪应春疏称臣为皇上之耳目监司为臣之耳目此亦从来相守之规未有不肖有司赃已败露而犹然蒙蔽不报如道臣之袁崇焕之悠忽迷谬者臣廵行永平时崇焕托名关外官评非其事也臣何求焉既受山右道之寄一切贤否当了然心目有闻密揭以报檄取囊中以应自云南道御史王大年疏称周永春身为辽抚辽事破坏岂能脱然乎于是非之外言官参论自是聀掌乃兵部覆疏辄以杨镐诸人律之不亦过乎夫永春事任原非与杨镐同者而加人以非其罪恐无以服其心而塞其口也当奴焰方张之时田间之经畧既起一切战守之机地方之任固已全付经臣之仔肩矣复因西虏蠢动诸臣乃复设议廵抚兵部覆疏专为西虏敕书之文亦重在备虏此诸臣所共耳目也终永春之任奴马虽骄而辽阳之重镇屹然犹在三路虽溃而李光荣之一旅壁垒无惊其于敕书聀掌似无大陨越者而何遽与杨镐无分别耶臣以为永春非与杨镐同政与薛国用同者也国用之有袁应泰犹永春之有杨镐也纳叛招降国用固付之旁观之慷慨而丧师陨将岂永春于数百里外遥掣任事之肘而代置其兵符乎乃国用当辽亡之日吏部升之经畧兵符不闻议罚永春于忧制归里之后乃欲同祸之首罪之魁同类而并观耶奉圣旨着该部从问公议 

　　●大明熹宗达天闱道敦孝笃友章文襄武靖穆庄勤悊皇帝实录卷之五　天启三年正月至七月 

　　纂修官浙江道监察御史李长春 
　　编辑较正廪监生方　至 

　　正月 
　　二月 
　　三月 
　　四月 
　　五月 
　　六月 
　　七月 

　　○正月 

　　天启三年正月十一日 
　　湖广道御史温皋谟题为追论误国枢臣以明国法内称黄嘉善当抚顺发难之时犹然徘徊道路已滋物议至用李如柏而败之又用李如桢以蹈其辙举朝疑之科臣李奇珍且以疏争本官竟为如桢推毂人谓其授意欵奴欲图目前了塞而不惮以国尝试也今如桢论死矣用如桢者可勿问乎崔景荣当三路败衄之后一在援将逗遛无复法纪至主袁应泰受降又勒索贺世贤以激其二举朝争之抚臣薛国用亦既疏陈本官一惟刘保之言定信遂坚于违众狎敌动称无事仓皇而不知为奸所卖也今逆保磔诛矣信逆保者可勿问乎张鹤鸣当经抚异意之时不能决策战守何取中枢至行边迁延不前而兵马器械一切委置举朝谪之科臣熊德阳中其螫本官乃专委罪经臣恣睢逞辨不知经畧不能盖本兵犹之廵抚之不能盖经畧也今经抚罪案定矣构经抚者可勿问乎枢部与督抚镇臣胜则同功败则同罪向来每叙边功则枢臣受赏若至殒将丧师破城陷镇而枢臣竟得置身局外此何法哉今问开原铁岭在嘉善何辞问沈阳辽安阳在景荣何辞问广宁右屯安在鹤鸣何辞无论其历经紏参罪状难掩即举大畧又皆莫可置者乃犹然据卿阶拥犀玉扬扬于里闬也盖嘉善懦而闇景荣庸而愦鹤鸣夸而愎原非任重之器一旦处非其据破辕偾犊固其所也朝廷欲讨瘝官之罪正误国之诛三枢臣者所宜首议奉圣旨该部知道 
　　二十五日 
　　刑部右侍郎等官白瑜为惊闻异揭据四川清吏司呈称尚宝司丞刘时俊前事看淂刘时俊向以喜事之心任孤行之意告変而来赞画而去尽如其所请矣福始祸胎前后两截非诸臣欲多求于时俊也据督抚按诸臣疏中讯之劝按臣叙南之驾自谓意见不同宽樊龙重庆之诛又委记忆不的夫时俊语言纵迹其无觧于彼中之耳目者既已昭然即卖米笑释一事其无词于监军之对质者又复不暇然则时俊者岂行军遽有专主之权而御下不当用明察之智耶至于遣贺通夷城头之诉理不足凭渝关之复疑亦可释即督臣监军且俱为时俊谅之矣合照原拟不枉不纵刘昱刘暹原在行间故滋多口是借寇兵而赍盗粮饱饫虎而食人肉骇观听不小但监军以为无有的证按国法亦难竟尔悬开所当听彼处抚按据寔题结庶事无遁情而人知有法奉圣旨是刘时俊既无通夷情事姑依拟 
　　二十七日 
　　刑部右侍郎等官白瑜等题为摘发巨奸事看淂郑养性乃戚宛之大蠹为当今所指名盖缘其父郑国泰构衅宫闱几摇社稷且权倾中外毒焰熏天神人共愤故三十年来凡有血气者谈及郑氏者无不切齿腐心今虽事往人亡而遗孽尚存祸根未断举朝蒿目为飬性为伏莽之戎而肘腋之患有一日不去一日不解群情之疑者向者寺臣邹德泳疏论飬性有曰养性自为不宜以人所共指之人自处危疑陛下为飬性计亦不宜以人所共疑之人密迩禁近有味乎其言之也及奉有回籍自奏之旨是皇上所以为飬性计者亦既委曲恳至矣乃悠悠半载蔑视纶音复致许首丛兴交章论劾飬性至此犹得晏然如故耶试思今日夷狄奸宄中外惶惶我寔犯通国之疑自不得侈言心之口不以此时决计辞归万一奸人构煽其间借我发难即欲优游故里岂可得乎故养性在今日无如去之便非独为君侧除隐忧寔为飬性图善后也参看得郑飬性席宠惟旧素关天道之亏盈稔恶不悛益致人情之丛怨辇毂何地也造捏者且无风而波而况身为射旳夷氛何事也交通者尽有胫而走何乃自筑疑城前旨既觧网驱禽着奏请而不奏请近旨又出笼放雀上开恩而忍负恩若欲保身而保家急宜避言而避地移之近不如移之远方辞爵不如速辞去国若王忠梁所首通奴审无寔据张应登为梁党翼语复支吾祗因怨毒伤心不觉雠诬横口各与应得之罪緫协情理之平臣等盖参酌各骵国法之间仰体皇祖皇考并皇上生成之仁継述之孝而为之拟议如此伏惟皇上敕令速回原籍襄阳永远居住将天下万世颂皇上英断仁孝于无穷矣奉圣旨郑国泰在先朝有嫌中外共知赖皇考宽贷涵容且加优待仁孝至德千古仅见朕仰骵遗意不欲深求伊子飬性自当感恩通夷情节理所必然尔毒既究问明白俱依拟郑飬性着于外方远处觅便居住王忠梁既系诬告着照例发配不许纳续赎这事已经处分以后不得牵连渎奏及奸徒乘机诈害有负朕意违的??丸治 
　　湖广廵按舒荣都举劾方面官员举吴士奇马谏杨楷张以谦潘澜苏进卢瑛田张孝周■〈火鼎〉胡一鸿关守箴劾原任左布政俞维宇秩崇岳牧行类仓廵司规方亲以别调掩堪听之曲物望不树烦后人收再??致之澜在任虽□半年抗旨寔冐不韪所当照浮躁例重加降级以示惩创者也又参原任荆州府知府熊秉鉴故非磊落一任浮沉衙役鸱张不但闻蟪声于十里知交蚁附争欲染鼋指于一邦武昌府推官胡允恭才是虚恢心则深刻舞知御物上下佥受其笼牢立威制人贤否悉繇其颠倒奉圣旨吏部知道 

　　○二月 

　　二月初一日 
　　都察院右佥都御史赵彦题优恤死难知县姬文胤内查滕县知县姬文胤天天二年五月十七日忽有妖贼倡乱前来犯境本县姬知县即亲身登城点兵守城防护至本夜一更时分妖贼前来攻城本县率守城兵役死敌不住五鼓时至城失陷妖贼进城将姬知县家僮等役冲散姬知县并门役魏显照家人李守务跟随本官被贼将姬知县锁项逼顺不从妖贼将文胤等圈在后宅文胤随骂不绝口三日不食惟求死忠即写冤状一纸并县印一颗诀付门役魏显照收藏胤自缢死魏显照李守务向贼求棺木遂止给布殓尸骸掩埋县宅莲池内魏显照将印付与伊父魏国臣冤状付与伊妻父高登士诗藁图书付与李守务讫后贼将魏显照拿逼县印显照向贼大骂不绝致贼忿怒杖毙砍杀等情看得姬文胤天赋孤忠性生大节新来书剑叹竹马之方迎老去戚扬若金城之未缮乃一突未黔于蛛网而重门已陷于搀报主有诚观六无地干戈阻绝终于疆围何禆仁义生平只欠朝廷一死于是三辰既历百拆弥坚题诗赓正气之歌衣带绝文山之笔朝衣北面宛然佩玉从容正色中庭俨若结缨慷慨望紫辰于半畔天日遥瞻闪素练于屋梁鬼神尽泣勿谓死而后已成仁取义一丝系两字纲常如何生有不为死孝死忠片念由千秋宇宙人心不死世道常存奚止垂竹帛之光抑且培国家之命欲定倾危以弥祸乱宜崇祀荫以树风声相应照例赠荫录优恤以旌节义者也门子魏显照舍生卫主家人李守务竭力周旋县印诗藁设计不落贼首尤义烈之足嘉者亦应并加恤赉以赏忠勤者也奉圣旨该部知道 
　　初四日 
　　福建道监察御史周宗建疏为剖明前后事案以质公论内称国家自有东事以来累次用人始则用利瓦伊翰而抚顺破陷継则用杨镐而三路丧殁又継则用熊廷弼而被劾以去又改用袁应泰而河东遂亡此辽阳前一截事案也辽亡之后用王化贞于广宁又再用熊廷弼为经畧两臣以战守不和奴兵一度叛将迎降一则弃城而逋一则望风而遯河西遂陷而两臣议辟此辽阳后一番事案也两案之分判若星渊臣之疏在辛酉二月十八日疏中所及初未尝专举一廷弼也既而诸臣累洊廷弼屡奉明旨臣查吏部覆疏中所称述甚多并不及臣疏一字则以臣疏久置高阁想亦畧而不及采也及后廷弼既用恩遇既加臣方私叹朝廷礼之太重且以廷弼声势方炎理当远避并无一字谈及弼者今涂世叶反谓后之用者议皆据臣为定案夫果为定案又何独遗世叶疏不载乎以条陈之末议至与遣勘之目击者相提而论更不可大异乎况乎一人之身前见才而后见过始得筭而后失著者正自累累即引荐人者前得功而后得罪古尝有之即年来荐维翰荐镐荐如桢者亡辽祸本俱此三臣未闻有一指出者今乃欲指一熊廷弼为陷穽尽执诸臣一一推引之罗织数十人为一案且不察与化贞两臣致败之由而溷以封疆两字以激圣怒而尽一纲此则近来诸臣设谋陷人之计方将借此为旧辅刘一燝一不了罪案而何世叶之迷而堕其术中也至朱童蒙素与臣无相识即近为讲院一事童蒙恨臣入骨甞思有以中之乃欲与臣同类而共訾之又何昧也臣观世叶之疏似无他意但有见郭巩之疏出不暇察其用意所在以为新题可喜姑以此凑合之会未简及从前抵报及该部当日覆用之疏而谬以误举加臣其论臣虽大不情而臣亦谅其心之太疏矣至于世叶发论既为察典臣请以察典言之夫察典者朝廷厉世磨钝一大权也搃六年臣子之品而辨其操守核其职掌以此为衡而去留之此祖宗二百六十年来不易之也今乃欲舍其职掌不论去其操守不论止借一熊廷弼为题目而以快一时之欲以媚一时之灶见有触珰臣力扶正类挺然持立者而惟恐其去之不速欲自为固结进身之计而借此以为贽焉而因而排抑一代之正人因而诋诲一时之道学因而剪去当户之兰因而广布树棘之手奸如亓诗教赵兴邦等而反欲力保全之忠如杨涟周朝瑞等而反欲力排挤之皇上有赐环之德意且将及于侯震赐熊德阳等而预为遏绝之皇上有用舍之大柄常欲天下共闻共见而阴为把持而敕之诸如此类不一而足根本之忧将来方大世尊生于道义之乡不能一为臣正而反乃推波助澜欲以佐小人之力而扫清靖之公惜乎世叶之见不及此也臣性负戆直忤世已多至一疏而弹魏进忠二疏而请与邹元标冯从吾同去而申叔文震孟等凡此皆臣忠于我皇上之微悃而不谓人情之忌臣专以此也今世叶而知人情而欲借臣以为贽于进忠则世叶之自悔失言当不待臣言之毕矣奉圣旨该部院知道 
　　初七日 
　　河南等道御史胡维邦等疏为遵例紏拾京堂内称有原任詹事府詹事范醇敬贪婪尽涂面目奸险横聘戈矛被论保定廵抚靳于中仗钺罔孚人调望兵大损国威添注右通政于伦黔浅殊惭水镜优游坐躐银台添注太常少卿王绍徽险僻不齿舆评锁营致于清议俱可无用娓娓胪列外访得原任兵部尚书黄嘉善质同木偶才堪阘葺犹豫当机全无折冲之畧蒙瞽决事重贻失陷之辜兵部尚书回籍崔景荣桑榆暮景樗栎散材代匮中枢斥陟仅凭人手从宽驭将操纵破失军心兵部尚书回籍张鹤鸣蠭具豹声狼心蝎口专枢误国不闻腹饱韬铃构穽愿人共憾胸藏鳞甲湖广廵抚告病徐兆魁溷浊庸流险邪秽品戒昏在得居里丛殖货之声局善逄时当官露脂常之态福建廵抚回籍王士昌器狭斗筲情深溪壑招权纳贿当官积有秽名占影望风一世全无劲节登莱廵抚回籍听勘陶朗先小才饬诈大节踰闲藩臬服官颇登荐剡虚誉中丞骤躐绝无石画壮猷南太仆少卿郭一鹗居心狡猾赋性贪残捷经可营巧侔三窟之兔奥援甘媚妖同九尾之狐奉圣旨王士昌着在籍听用徐兆魁鹑郭一鹗着致仕陶朗先候勘明议处其余已有旨了吏部知道 
　　十三日 
　　福建道御史周宗建疏为科臣横肆愈滋恶口内称郭巩葛藤牵合至无了日既欲因一廷弼而株连数十人又欲于数十人中追遡臣所条陈之疏披枝摉叶语出不伦乃动辙以封疆为题臣即与巩言封疆之事夫辽阳卫壤地千里皆封疆也利瓦伊翰杨镐袁应泰等皆失封疆之臣也亓诗教之力主催战赵兴邦之贿买边官皆悞封疆之臣也使巩而果为封疆起念则自应泰身殉而外具可腐心切齿者岂宜后于廷弼胡不见巩之公正发愤并请诛鉏也即使巩以恩怨起念不得不释他人而专廷弼则亦攻一廷弼而足矣又何必尽数十人设为保举之阱而兼攻之也且使巩而果欲严保举之法则荐镐荐维翰荐应泰等者皆保举之人也故又不见巩之嗔目竖发而反若为之宽觧其辞也且巩不尝简疏牍中之荐王化贞者乎当时诸臣见据广宁其志可尚谁不交口领之迨其后信叛迎降弃城奔窜非人所能逆料使果如巩之严于保举则又将尽取谁臣之推引化贞者复织为一案不又将有数十人乎有几一朝之上尽罗保举之条乎何巩之昏而不及思也至甚尤可怪者杨涟拥护冲圣有何获罪而欲旧冡臣处之周朝瑞首荷召还其名岂不便美而欲以保贼加之熊德阳江秉谦等同作逐臣方将共邀起用而乃欲终身锢之刘一景身为宰辅何因而据指之为逆族周嘉谟并叨顾命何因而强坐之以机关毛士龙放弃已久何事御之于刻骨王安盖帷不具何忍复惜之以媚权至于理学何仇而至诋之为縻俸讲学何罪而至卢其为盗薮方震孺于进关之役既重责以不死之罪而陈王庭于三路之败开铁之亡友欲为檄不次之赏凡此皆巩之颠??致而不可觧者不知巩自召还以后有何凭恃而狂躁不径遽至于此又何巩之愚也伏乞圣旨奉圣旨熊廷弼罪案已定不必争辨言官论事当据理直陈是非自见不得蔓衍牵缠有失敬慎这所奏知道了该部院知道 
　　十八日 
　　福建道御史周宗建疏为巨珰巧借凶锋芟除善类内称日臣之论科臣郭巩也微言简语为提醒其良心宽喻曲晓为众觧其冤縳甫奉明旨不得牵缠意巩且悔悟息新杀机自息而不意巩又起复而嚣争矣然巩亦何恃而诞谩无礼一至于此臣请因巩而直抉巩之根株敢冐死为皇上陈之夫内臣魏进忠者固今辇毂之下所为望而震焉者也处进忠之威势可咳唾而成风云计进忠之才力可以吸呼而驱神鬼极进忠之线索可以使爱者升天怒者堕地而臣义激于中曾于去岁指名而弹劾之臣于时已不知死所矣幸蒙圣恩薄示结责未快其愿闻于文华殿上撤讲之后进忠狺狺恨臣摘臣疏中千人所指一丁不识两语哓哓诟辨至怒激之声直达震听时方持科章允儒疏不下辅臣向高婉喻曲譬情词恳恻进忠怒始少解而允儒亦淂幸免此事在朝诸臣无不相传忧臣者谓臣后必有无端中伤臣时即欲乞告自全而以时方多事遂尔中停然而进忠之心固无一日而忘臣也时臣堂官邹元标等疏请召还言事诸臣遂沬圣恩传为美事诸臣既蒙赐□向用方始乃独有巩者平时在京专与内阉相昵进忠以为中伤臣者舍巩无可他属于是乘巩之入□日亟问亟馈于其门嗷嗷以倾臣并倾诸异已者而巩乃密受指使造为新幽大幽之说把持察典编辑诸臣数十余人汇为一册复闻于交单数日后造为匿名文书罗织五十余人投之路旁于省则以刘弘光为首次及于周朝瑞熊德阳及见在科臣等而欲一网尽之于台则以方震儒为首而次及于江秉谦及见在诸台臣等而欲一网尽之而臣则其网中之一人也既欲罗诸臣以快报复之私而更欲独中臣以快进中之私盖巩之欲借察陷人者时时骄语于人且尝以诸臣姓名粘之壁上有如立党锢之碑者使果如巩把持设陷之意则凡诸正人之罗织于巩者当俱在被察之列又奚独臣一人也是察典非朝廷之察典乃郭革之察典亦魏进忠之察典匿名文书之察典也是使天下但知有郭巩不知有冡臣不知有宪臣不知有考功之法且不知有皇上之威福也今惟直道尚在正气尚伸一人私造之册终不能溷六垣十三道公送之册故极进忠一载之谋与巩等数月入幕之筭终莫掩于公论而巩始计拙心劳懊恨莫及宜今日之剌骨狼臣借事排臣动辙以熊廷弼为一穽也且臣方恨巩等遏绝赐圜之路甘为名教弃人以为巩一罪状而巩反谬为不解哓哓致辨若欲借他人以自遮而激圣怒以相中凡巩之溷撦乱缠大都类此乃复有胆颤心虚冐认而阐入者是何进忠门多族类而郭巩之外又一郭巩也至巩谓臣言及王安笑臣有何瓜葛巩而不言王安则已巩而言及安则皇上亦知之死所以死乎安之死也身首异处肉饱鸟鸢骨投黄犬此亦古今莫有之惨也安毒于存日事虽已甚而彼此惨毒无不怜之巩即心昵进忠何至背公灭理之事今尚有余嗔至牵连刘一燝周嘉谟杨涟毛士龙等尽指以善通王安此其媚进忠等不太过而其视人世宁复有廉耻视此身宁复有心肝耶臣观先朝汪直刘瑾其人虽皆枭獍然幸言路清明故不久终败今乃有巩者结连胶合取旨如奇权珰之报复反借言官以伸而言官之声势反暇中涓而重数月以来一斥熊德阳江秉谦一斥侯震赐一斥王纪一斥满朝荐一去邹元标冯从吾一逐文震孟郑鄤近且欲尼孙慎行盛以弘而乘之摘瓜抱蔓正人重足此等机关举朝之人无不知且痛恨第各爱惜一死无有敢明言犯其锋者而巩且横行愈甚奸谋愈深臣若尚顾微躯不为点破将内有进忠为之指择旁有客氏为之操纵中有刘朝等为之典兵卖威而下复有巩等从而蚁附蝇集内外交通驱除善类而天下事尚忍言哉奉圣旨言官互相攻讦騪辨未胜何得无端牵引章允儒阁揭申救讲筵奏请有何曲觧考察公典部院多官主持何从私挠降处允放各官并推点阁臣悉朕亲裁何人厄逐本内所言交结陷害等事有何寔据凭何见闻着周宗建从实回将话来 

　　○三月 

　　三月初三日 
　　南京广东道御史王允成疏题罪臣自有应得之罪劳臣自有应纪之劳内称廵按周永春力能扛鼎钱足通神臣岂不知之畏之然问断久稽恐终漏吞舟之网而为一代不结之局故敢再言折之所谓罪臣自有应得之罪爰书何为未成者此也国难频仍内外告変二东三辅之间几无宁宇巴蜀黔滇之変几至沦没张凤翔李邦华赵彦等文武壮猷一指顾则妖气常扫朱燮元薛敷政王三善史永安张我续婴城死守历岁月而夷氛荡平此其劳绩有未叙勒燕然而昭旗常料非庙堂之所靳也第运筹虽在抚按而奉行则赖道府操纵虽在上司拮据全赖守令远者不及知如徐淮归德等处保障之功不可历历数乎邹充城覆夏镇被虏南则徐州豊沛西则商丘永城汲岌岌危矣抚臣冯嘉会李飬効力者则施天德汪心渊林汝翥也三臣殚力设防夜不交睫施天德长计远猷刚果有断豫清城内之妖人力拒河上之强寇告急之书切于近肤请兵之檄痛于秦庭天德提携于前心渊拮据于后非此二臣无以保徐城之不覆无以保二陵之不惊无以保留都之不乱也八月妖人未至河岸而天德之吐红者数日颖州道魏士前对臣言之甚详然犹待河上之妖氛尽散而后与疾以去是其病也以劳苦而病其去也以贼退而去近议汪心渊应升徐淮道以抚残败之士民又议林汝翥行取以报循卓之贤今自是酬劳盛典宜委速行天德宜何处焉天德而生应从优擢天德而死应从优恤断不当以其病去抹杀其功也宋与兖陵人卢池鱼之殃争求逃避捧捶手杨天锡等挺刄横行聚党不止二千混沌教孔文光等攘臂思起引类宁止千百所赖以捍卫而消弥之者则道臣周士昌署府推官张飬晦商丘知县孙博庭也士昌主用博曰庭守河之议而博庭既调度于永成旋保障乎商丘士昌与博庭诸臣驰驱河干由仪封以至砀山河口露宿霄征号令极其严明器具无一不备折角互援隐然金汤厥后妖贼溃决自徐州遡河而上至胡李口焚烧抢掠盈盈带水而不得以□入古宋之墟卒之偃旗西奔旋而成擒则周士昌张飬悔孙传庭之力也况得攻夏镇抢龙袍之吕呌韵以寘之法中州之不扰厥功伟哉奉圣旨该部知道 
　　十二日 
　　都察院左都御史赵南星奏为申明宪聀内称臣无职也以诸御史为职诸御史皆称其职即臣之称职彼衣绣持抚斧出而廵方者如使百城循理万民乐业则为一方之太平积之则为天下之太平所以致此者非有他术惟在举劾之各当而已举劾之所以不当者人务于市恩而莫肯任怨也往者御史之廵方事竣而报命所举皆拘旧额固已不能悉当其后俸不及期及升任者皆有提荐提荐之外有揭荐昔西汉多循吏班史所载者六人耳传世之与救时固自不同然循卓亦不宜若此之多循吏若此其多也则宜有治理而小民之穷苦忧愁愚弱者为鬼桀点者为盗何哉以臣所闻见天下岂无循良而贪黩成风无术可禁非上官皆不之知也又非皆知之而故昧其本心也不过曰此吾之同乡故旧不能恝也曰此权要之所托也是能报复不可劾也不劾则湏举之又纵而过誉之故誉劾之不当以人务于市恩而莫肯任怨也则亦不忠之甚矣臣请以后按臣差满通将其所举劾令河南道发单各道一一细加咨访如考察之例类送堂上官必举劾允当而后为称职否则即以不称职论夫臣之欲保禄位非与人殊何乐乎任怨若此哉诚以不如是则民不安民不安则社稷不安臣望陛下涣发德音使领民之吏知贪酷之必不可为廵方之臣知贪酷之必不可荐提荐揭荐必不可行所荐者必不可为溢美之言所劾贪酷之吏必不可仅拟降调从此惕然猛省涊然愧忏翕然回心而向道共图百姓之安使臣无怨之可任而诸臣功名日高爵位从之名寔甚粹美光庆及子孙岂非仕人之上愿哉奉圣旨御史回道考覆载在令甲迩来视为具文廵按所属各官举劾失真贪酷漏网及至报满复命不论称聀与否槩议回道上下狥情市恩避怨以致吏治日偷民穷思乱所关岂细这所奏差满举劾咨访考察等事俱依议卿以公忠举职申明宪纪表率振饬各官遵承规例察吏安民人思尽职有何嫌怨仍着为令开载宪纲永远遵行该部知道 
　　十八日 
　　广西道御史方大任题为直紏通阉科臣内称郭巩于救廷弼者尽皆开文周内被之以党贼之名而于救化贞者则尽置不论甚且欲专杀廷弼而故出化化贞以成就其一偏之说此何心耶臣所谓借公愤而息私愤也乃若文理宜通奏对有骵巩以科目之选吐荒谬之词且于君父之前出污亵之语长安士人无不相与笑之恨之虽然此犹可言也至于交结魏进忠一案顷者臣同官周宗建言之似乎凿凿可据臣见进忠京城内外壮严之甲第连云美好之田园塞地计不下数千百臣昨清明日以监礼昭陵编历诸陵归途便游西山碧云寺见进忠预营葬地其制度之宏伟物用之精好不但彷佛诸陵而间或过之坟前以羙石雕琢狮象诸兽成行作队无异陵制而又列文武二臣像侍立左右武像用甲冑文像用朝冠朝衣进忠一阉人耳武弁侍立容或有之安得有朝冠朝衣之文臣不知进忠异日欲居何位跻何阶而用此耶臣窃意巩见宗建之疏当有若将凂焉之卢谓宜实时腾章逐欵辨豁且宜效宗建直陈进忠恶状已与之水米无交而徐言宗建之弹进忠非实弹进忠乃借名以倾已庶巩之心迹昭然建宗自当屈服矣柰何迟回久之方始出疏不敢以只语侵及建宗进忠又不能一一辨明徒执风闻二字狂訾一番且欲杖宗建徒宗建以为进忠息愤然则巩之通进忠又岂不寔哉进忠猛虎也巩之翼之飞而食人此疏一出不知死所矣奉圣旨该部院知道 
　　十九日 
　　廵按贵州御史侯恂疏为黔臣力保狐城功在封疆内称抚臣李枟按臣史永安之守贵阳则更烈矣逆酋安邦彦久蓄异志忽逞凶锋其视贵阳直几上肉耳爰自二月闱城延及一载列栅札营意在必克橒与永安督率文武各官及诸兵民恊力防守誓与城为存亡四月间总兵张彦芳冲突进省日与贼战瓮河一败而贼势愈张贵阳气夺矣于是敛兵登捭八月间城中粮尽摉括有米人户均摊飬兵已而无米可摉遂人相食乃二臣气愈励守愈坚软血约盟忍死拒敌以待援师昨者与臣相晤道及围城中惨毒百端苦瘁万状真有鬼神为之饮泣天地为之动色者嗟乎自有载籍以来曾见聚数十万之疆寇攻一空城而经年不拔者乎曾见株守空城内无粮外无援而经年无恙者乎故臣谓解围之日凡贵阳之兵民凭垣而处者凡贵阳之文武各官分堞而戍者功皆不可没也然而问谁督率问谁弹压则橒与永安功尤不可及也顷上皇上垂念劳臣已将李橒升兵部侍郎史永安升大仆寺少卿报功之意亦自不薄而臣切以为未足彰殊眷而昭异数也方今东征西讨海宇多事正赖熊罴之士不二心之臣宣猷戮力共奏肤功皇上即以二臣树之表而立之鹄可耳奉圣旨这保城叙擢各官已有旨了该部知道 

　　○四月 

　　四月初七日 
　　勋阳廵抚蔡复一疏称有司当责成久任内云善为冶者用精神而不恃法而精神寔必赖法以存人心之玩无形之病也无形者不可见而要当于有形处救之臣请其法曰专责成州县之不率者责知府推官知府推官之不察不严者责守廵道责至监司而别无可诿臣更凛然不敢自诿矣然必有其人而后责成加焉夫有司缺而代挕则事废蠹滋监司缺而违制则力分吏玩官具矣而升迁太骤则虽欲责而不及其成夫入室者新暗操弦者初涩即绝人之识力亦必三月而后地方人洞其源委曲折若□幻甫批四牡遄驾吏狃为不必行之令民叹为不可终之功而逆来送往劳民伤财本官之设施若无究竟下官之于足动有掣肘其可惜也臣谓宜坚久任凡守廵道以二三年为期于人似绌而于地方甚便夫志士贞臣岂汲汲速化而不思所以自效哉人之精神寄于所习为之事所久亲之物而骤舍去之则怅然不乐况家地而子民者乎摩搔未熟必回顾其蒸藜兴革未周必自性其精力官而以久任为绌者其官亦可知矣宋之宰执往往出为监司或治州郡本朝刘忠宣大忧辞太仆卿而就参监司郡守岂可厌薄之官哉臣思尽天下艰巨之政事兵狱贼役无不从州县起手者州县官尽职自然小民乐业缓可教化急可战守而所以倡率综核各州县者全赖监司郡守二官不从此察吏安民决无太平之路臣愿铨部之重此官而为此官者亦慎自重毋优游而居之敝罔而去之也奉圣旨这所奏深切时务内称久任之法当自廵抚始尤得肯綮着该部院记着其余俱与覆行 
　　二十一日 
　　廵按四川御史张论疏参戴君恩攘夺军功滥膺名器内称今升参政戴君恩一贪险小人谲诈如狙公闪烁似鬼蜮臣不知其有何伎俩有何功能忽而以押囚之役哆口攘功受三品崇级不知皇上何故以此?匪人君恩亦何术以此动皇上也据奢酋之叛樊龙张■〈冉彡〉盘踞重庆九月有余各道臣戮力城下者一时各有六人露宿行间同勤王事幸而天心悔祸将士均力副使丘志克协同社总兵三日三战力夺佛?关而贼之陆路窘副使徐如珂以十一月即抵渝城同将官金富廉等扼贼下流而贼之水路绝参政卢瑛田先渡大江力战南城坪而贼之援兵尽贼于此时进退无路日食尽援绝自分降亦死不降亦死不降则坐以待死降则犹可幸一生于万一而各道将终日言招降言用间皆捕风捉影茫无要领幸薛搃兵到后有指挥孔文成与张彤素善入城招之而降出城之日索两道臣过江来迎君恩始随按察使杨述程后先迎张■〈冉彡〉樊龙于水月庵此不过一时江边之事可哆口曰入虎穴探虎子哉先后招降者督抚两臣及臣皆有谕帖杨述程丘志兑薛緫兵余同知皆有差人岂必君恩哉且君恩既已招降自认何不招于丘志克卢瑛田等未到之日而必招于夺关杀援之后也何不招于贼食饶足周鼎未救之时而必招于斗粟万钱一贼不留之后也何以援兵未至城日偃旗息火以愚我兵而兵一布野即火光达画箭炮俱下以逆我也君恩曰能使家人入城矣彼倪乡宦之家人入城孔大成之入城余同知差吏姜泰交王起和之入城岂一人乎君恩曰熊亲过江引樊龙矣彼杨述程之手携樊龙可抹杀乎且各道差人之入城明白正大纤芥无疑而君恩援家人以放贼之说索取无厌樊龙城上大呌曰某道官受我许多金银许伴送我回蔺州何■〈马匡〉银到手又不送我城内城外无人不闻此语此非虎穴中所得之虎子乎至于君恩文移之谲诈皆诎人伸己之机穽前后之途径尽贪污无耻之行藏臣驻省城时投臣一禀曰张■〈冉彡〉已于五月初五日辰时投本道船上三司俱在臣所皆起而相驾至次日又一禀曰昨五月五日午投降非者张■〈冉彡〉乃黑蓬头也未审寔而据报有此事乎三司皆曰此不过知其欲降争先报功以妬各道耳无不鄙薄其为人刘时俊为樊龙所欣诉一事始终未报于臣臣以督抚二臣会稿不得不参随移檄责之有以臣衙门为赘龙之语卒无以应及时逮入皇上亦竟从臣面责之请而君恩又改口游移臣不知君恩心肠是何心肠面目是何面目也此外种种秽状不能尽述以污圣德矣至于献俘一节臣于时以君恩反复小人不宜委用言之督臣随回臣字云极知君恩为人非光明之品但押囚亦无重委其余各道俱欲留之捣巢宜令此人押行俟他日复命紏劾之耳督臣见在可问也君恩命下传入川中当局吞声旁观掩口度者曰君恩且升三级吾辈倍蓰矣叹者曰君恩反先受赏国家无典章矣君恩不知自羞而川人羞之川人皆知羞之而臣始不得不言矣抑臣更有不敢不尽言者威福者皇上所手挈以磨厉天下者也赏罚者天下所心仪皇上以为超赴者也年来不课功寔而课诽誉不信荐劾而信浮夸攘臂者先恬退者后真心做事者不赏剽窃游扬者必录臣不论其它即如奢贼一案督臣朱燮元前按臣薛敷政百日死守之功上循例而升一佥都一问冏卿右布政使林宰副使胡承诏恊守之功止循资而升一佥左布政按察使俱止一级也至副使戴燝亦同守城且松潘各兵皆其调幕俸深三年而始升一参政未尝优以毫发也督臣张我续之复重庆清内地轻则议逐重则议斩矣按察使杨述程参政卢瑛田副使徐如珂丘志克张孝等病者病归去者去而杳无声向矣独君恩以检壬之腹鼓熟软之舌平地超升三级一人忧出众上则遐方诸臣所切齿腐心而不得其觧矣奉圣旨该部知道 
　　二十三日 
　　南京浙江道御史曹汝兰疏请破格擢用贤良内称原任职方司郎中余大成骨格孤高精神凝定刚大塞天地之间品流超庸流而上臣读其守官言青一疏而知其与刘一燝忤也观其居间书其语气宜非旧辅所为或门下厮飬所假诚不可知然边事之坏率因将官赂遗势要请托兵部卖情大成此疏出而后之向兵部关辅之心亦非天下之公论所当及时起用者也则又有若原任太常侍卿毕懋良乏清和挺特原任江西参政朱万春之端严宏大原任浙江参政钱春之沈雄贞介者又有水心玉骨鉴空衡平如原任南京考功司主事程国祥者内朱万春按蜀海内称名御史时蜀已有白运之祸万春多方驱除立为觧散万春亦绝口不言功及其外补也人咸惜之彼则不然谓东西南北何不可自见果所之尸祝人又拟之云间独鹤天际孤鸿以为卿二盖敢望焉盖古心古貌绝无铅叶饭水而外一毫不取名自化之不仁者远此臣淂于亲见者也奉圣旨吏部知道南京浙江道御史曹汝兰疏题召还大臣邹元标等内称治道之要莫急于用人而用人之道莫急于用辅臣而任辅臣之莫道急于体辅臣之意齐王足用为善孟子不忍舍去况天下一君知遇如此而忍去乎哉有师命不可以请东西交警人心摇动而可去乎哉于心不忍去于时事不可去而元辅之有去志也其故可思也大臣以道事君不可则止元辅筹之已熟则今日之行必有见皇上不可何在有不得不止者何在而皇上宜思所以庶几于改以合于可矣乃止见皇上温旨留而不见皇上所以播然悟也臣于是不得不为元辅发其望皇上之意焉夫原任都察院左都御史邹元标非元辅所称出山以来誓欲相与鞠躬尽瘁以事我皇上为尧舜之君也哉原任刑部尚书王犯左副都御史冯从吾修撰文震孟庶吉士郑鄤非元辅所称同心一德共以天下为己任者哉正心诚意之学非此辈不能发明治国平天下之功非此辈不能肩荷乃邹元标行矣则辅臣固有去志矣又未几而冯从吾行矣王纪又行矣文震孟郑鄤行矣元辅益决于行矣皇上试思元辅之来也为富贵计乎抑亦欲有所表见以垂不朽乎皇上于所同心者与夫共以天下为己任者尽逐之使去而独留元辅则是非真欲留元辅者也此元辅之所以见为不可也此元辅之所以不得不止也皇上如无意于天下也元甫之去可以不必留矣倘谓天下之不可以顷刻忘则元辅之留乃今日时政第一紧要柰何忽意于数臣也哉奉圣旨该部知道 
　　二十九日 
　　廵抚贵州都察院右佥都御史杨述中疏参周世匡等监军出迯内称广西监军副使周世匡领兵参将王慎德守备留宗琦则有大可异者矣夫贵阳造告急以来粤西抚臣何士晋亟切缨冠之救分发汉兵五千员各举而付之世匡与慎德等统以援黔奉有明旨围解入黔亡何而三千八百之众一夜私逃臣密遣健□壮勇侦之□沉江西岸□而擒之又报沅江西岸泊船数只臣遂令之严缉而舟中果逃将王慎德逃兵七名一时并获其余迯散官兵或由陆行或先后登舟行昏夜难以稽核已而监军副使周世匡亦至矣佥曰愿招回原兵赎罪乃臣行辰沅督粮二道取给赏保差官赍捧皇上新颁令旗令牌押同慎德宗琦分头追赶去后二十二日据监军道周世匡申称参将王慎德进回震威营官兵马一千二百四十三名匹守备苗宗琦报追回宣武营官兵马八百零八名匹较之札营城外之数尚迯一千七百九十负名矣臣因复而思曰自有黔事用兵不知募而逃逃而募募而又复逃也经几次矣法度陵夷至今日为极不图粤兵皆信言悍勇可用乃精神不以之杀贼而巧计惟惯于迯奔成何法也纪乎王慎德苗宗琦一迯再迯逐队作偷生之鬼一赴再赴回营为勉死之符即置之重辟亦不枉者姑念万里赴援营官兵马犹可当其一面臣已檄令赴合副搃兵龙万化营防守乌江一带王慎德应革去参将苖宗琦应革去守备各职御衘充为军官戴罪立功赎复如其不效前罪一骵通论者已至于副使周世匡官居宪职分任监军督兵救援未闻以一矢相加遗甘以其身同猥弁而逍遥成何骵统也物议沸腾臣且敢深信即以按臣遗臣手书谓粤兵奔散缘世匡不愿前进阴嗾之使去者世匡虽具百口其能辨乎奉圣旨援兵迯溃全无法纪周世匡身任监军不能拘束及阴嗾使去情罪更着着贵州廵按官严提究问具奏王慎德等着革去职衘戴罪立功如再违玩并行重治部该知道 

　　○五月 

　　五月初二日 
　　廵抚四川右佥都御史朱燮元疏参戴君恩冐滥军功内重曩之复戴若恩碌碌因人成事督臣亦槩为查叙独是洋洋然自夸招降一节臣寔不觧试问君恩是招降也生致二贼猷之阙下乎仓库无恙乎连云密构留得一椽乎哭女啼儿救得数命乎薛来胤已被斫一刀独幸而得脱辄避险局攘矣差臣已大薄其为人矣今蒙皇上不待勘议立晋三阶小臣隆遇寔所稀有乃陛辞数月优游不前忽于三月初九日具禀到臣云湖广容羙宣抚司土官田楚产勃勃技火?养求臣发檄调之赴援仍自任荆卢之间括饷以给夫君臣岂不知蜀方用兵又岂不知土兵难用秦良王素负忠义咫尺忠州调之必半年始至况于远在洞庭湘水之南风马不相及者哉盖其营营一念既得显名益思厚寔从前土汉所馈仆女所撄犹以为江海清泓未满所欲臣若不量而与之檄今而后子侄婚姻俱可将帅安家衣甲随意花销倚土官以为市括四郡以为囊借题高坐如向者援成都各将故事蜀幸而胜则曰来意甚善费不可追蜀不幸而不胜则曰不该躁进原当待我嗟嗟蜀之兵饥民困朝不谋夕监司自林宰以下或转运艰难心血并呕或迎指敌挥家难罔顾累月经年不敢告穷而独君恩不说一寔语不作一寔事计得气张遂哆口而欺皇上藐抚按一则曰臣等二则曰臣等后薪及工快捷方式偏饶安能令芳臣不觧体而战士不灰心哉若其治邑赃秽口吻犹喧告逆游移须眉尽剪跃治败群自以为至巧臣寔叹其愚也奉圣旨该部知道 
　　初六日 
　　南京江西道御史陈必谦祖宗之法纪必不可坏士??申之廉取必不可捐内称褒污太庙之吴应琦其被谪不与王心一刘重庆熊德旸辈同也胡然不因廷荐不自部推而卒得复故官捷如携取祖宗朝有此法否陪推蒙点之姚思仁昨经内计南北交章紏拾赃迹满案胡然而颠陟宫保之荣借弹墨为催官符祖宗有此法否至如辱人贱行之孙杰三禠犹轻例推何枉且去后未闻有舆论之推毂而忍有传命之京堂祖宗朝有此法否至如近日辅臣史継阶之所以自处则益有不可觧者継阶生平无他学术止以推戴郑氏滥竽牧卜既诸臣啧有烦言而継阶蒙面趋朝自苦也乃今而聚钱倡乱者是谁氏子乎夫昔章皇帝之于士奇也原其心而罪其子肃皇帝之于相嵩也诛其子而及其父継阶岂不闻此而哓哓逞辨藐君父而庇逆子臣又不知祖宗朝有此法否奉圣旨辅臣継阶佐理勤劳伊子事情已经辨白如何枝蔓求多姑不究该部知道 
　　十五日 
　　御史宋师襄疏窃自刘朝应死罪珰夤夜缘脱狱日夜与沈???密谋为固宠计于是???以募兵为朝外护朝以内操为???内援一时忠荩之士心寒齿冷而兵柄在握遂谋行边于时内外皆知有朝不知有皇上矣岌岌乎殆哉幸而天佑圣明一旦发斍屏逐留都天威立震都人手额而臣窃有虑者刘朝不过一佻险孽竖耳所敢无忌惮者盖以招权结党引类呼朋内外深相结也今朝虽去而朝所蓄之三千虎旅安在乎夫此三千人者将听其无统乎另差一提督乎代之者不与之同心则身危如与之同心是又一刘朝也况朝所私养死士亡命又不下数千由此言之是朝虽去而寔未去也皇上但知去一刘朝其害已除而不知未去之刘朝其忧方大世岂有蓄怨深忿之人潜布于左右而能保其终不为患者乎今日之计惟有散之至于平日之手窃干衡而端备睚眦口衔天宪而明市恩威就中谁为教猱翼虎若不一一点破则朝即被罪而尚不服幸则又何以服天下毛士龙严为抄参旨几中寝非朝所切齿乎郡辅忠遂乘机陷之而削籍矣皇上未受朝之大阿而朝乃鼠窃之以至小人蚁附是以执法之王纪讲学之邹元标冯从吾相継削者削去者去矣朝则语于人曰我剪之也公正发愤之文震孟郑鄤持正不阿之熊德阳江秉谦侯震阳无端而调者调谪者谪矣是逄其所怒也朝语人曰我怒之也甚至署尾之阁臣主试矣陪推之司空经点矣此政体之変也朝语人曰我用之也奉圣旨云云 
　　十九日 
　　山东道御史周汝弼疏称阎鸣泰当议更置内云关臣阎鸣泰起自废间骤??斉节钺圣恩隆重谓何如报塞乃榆关何地廵抚何官此时何时突然一疏请撤赘抚则大可异者台省交章罪其卸担臣等正集??义以酌去留而廵关潘云翼之疏参矣据其耳目所及闻见最真合镇指摘所加与枢辅告戒屡及者种种罪状上负主恩并虚枢辅惓惓共済之意岂可不议更至以误军国大事相应先令回籍奉圣旨是阎鸣皋着回籍定勘负缺着会推的当堪任的来看吏部知道 

　　○六月 

　　六月初二日 
　　廵按山西道御史徐扬先疏题三晋要务内称一添设搃捕官晋苦多盗一因高山易于盘聚一因黄河易于越度而臣谓太原平阳二府更是辽阔鞭长不及马腹冬添搃捕官一员与各旧设一员分疆督理一缉窝家窝之在常民者易缉窝之倚势家者难缉也如武卿有程嘉宾程祚南等专窝大盗臣故时为指出愿境内诸势族各思缉盗所以安民而安小民尤所以安大家此后州县正捕府搃捕官有阿狥不举力清窟穴者其为才品可知监司指名转报一择府佐知府推官之外往往视为赘负而晋则不然其人原少其事甚多如搃捕者有地方重寄管粮者有边粮王粮收支出入至三关各设一佐钱谷出入文武官评刑狱问断廵阅查盘兵马虚寔边上修废并于是人倚任查理倘典铨少不加意泛泛如别省之除捕则得一庸人废驰已甚得一不肖其为害者可胜道哉及今亟檡风力之科甲并定应出之管理庶稍稍有气色乎一三关设武学臣廵历中东西三路材官善射者固有而武生武童体貌魁梧拳勇奋跃弧矢擅长者往往不乏又每拥前请试以博衣巾之荣乃询此中俱无武斈督学道臣经年不得一至待试者如望河清已选者谩无课督灰取进之心而沮豪杰之气诚各建一学听各道较武童技艺之优者给与衣巾充为武生月有课季有分别殿最以行赏罚异材辈出将来必有堪应大将之选者奉圣旨该部知道 
　　初六日 
　　南京都察院右都御史王永光疏称今岁复当内计幸而竣事臣等访之舆论佥谓此番澄汰南与北并恊公平臣等可幸免于罪戾矣惟是臣子不避劳怨以襄盛典朝廷亦不吝爵禄以示激劝盖南北均为王臣而彼荣此瘁非所以平人情也近见抵报吏科魏应嘉升少常矣掌道胡継升仆少矣考功程正已升仆少矣南考功涂一榛升光禄寺丞矣独留都科道执简弹劾府怨则与北科道同议劳行迁独与南考功异揆之人情正体似未恊一况南都素称清议之地则持议之官可厚期而薄报乎虽居其位业其职诸臣原无几幸之心而穷则变变则通朝廷宜有画一之政说者曰南中科道未有以管计升者恐难于创始不知北科道南考功之升亦万历以来之近例而非祖制也则彼可创而此何独不可创且南科道多升南京五品比于比之常仆尚隔云霄原非奢望伏乞敕下部院酌议奉圣旨该部院知道 
　　福建道御史周宗建疏题国纪废驰国法当严内称今日之南中何眷眷多异也青矜噪而挟辱风纪之官可异也左道兴而妄煽蛇山之号可异也捏刻谤书而巧投斋宿之地可异也执中卿寺而诡飞请剑之章可异也而其尤可异者以冑孽而横开紏劾之门以曹郎而争强台官之柄若近日刑部郎中范得志之论御史王允臣者臣于是而慨世风之不振又窃叹振世风者未尝不在人也自辇路不清而狱犯如王一鹏者尚得操力笔而弄缙绅乃孙玮一到而朋就毙圄中遂消一奇妖矣自士途日溷而作奸如李大元者尚得记??贝鼎而冐太学乃姜逄元一疏而诸伪必险众矜遂知有顾忌矣自碑训不严而神如棍赵维清者尚得鼓利口而凌执法乃蔡毅中一示而群邪尽肃成均遂知有典型矣至于政虎方酣得臣堂官赵南星一疏而廵方顿肃萑符方炽得臣卿抚臣周起元一榜而偶语遂消然则法纪之坏自有人坏之坏之于其人也仍可以人而兴皇上诚欲求振饬于今日宁终无奉法遵纪之人而可谓一蹶遂不复起一紊遂不复张哉乃日者皇上之降谪验封司官臣又不能无疑焉臣闻司官徐天相素以发抒忠愤为我皇上守法者也即其居封司时闻于陈乞诸疏极其慎重驳而不举者寔多矣乃偶以先朝薛蕙请赠一事而遽逄圣怒夫蕙之忠直千古犹芳圣世表章之典原与一朝覃恩之例継不相同特其分剖欠详使皇上骤疑为近来陈乞故事今闻铨臣既以申明此义即大相此请非初觞滥倘以素能守法之盛心而反使人有为法受过之不测臣恐臣之能守其官者反惧矣奉圣旨该部院知道 
　　初八日 
　　御史李时荣疏称范得志臣等不习其生平行径但其父范醇敬于大察时南北台省诸臣交章紏拾其倾险阴毒贪秽凶残而其事大半出得志之手醇敬已经处分而得志尚属宽政然其败类显迹久不齿于人伦矣虽幸属吞舟之漏恐终同死灰之燃惊心于公论之不久容而泄忿于清议之不假贷味其前后疏半吞半吐若露若藏借他事以发端而归根实别有所寓请先就其诸欵畧一折之而真发其本末可乎夫监犯索钱告发提责亦不为过得志身为法官不能约束而致恨他人其背谬一也御史伸冤理枉是其职掌批城批厅轻则责治重则参送何所不得得志同为法官意见不合不妨互参何为把持据其状成套语信口诬蔑王允成素号硁硁必不出此无容置辨臣等亦不必代为之辨但谓刑曹可问问则辄名为庇护辄名为凌轹其背谬二也此得志之借事倾人挟之以为名也而臣等窃有以窥其隐衷矣彼其济恶之状己知公论不容其与为唾弃之孽余毋宁为跃冶之戎首与其雌复而坐摈毋宁鸱张而制人据称滥竽留署十有四载循资亦可量移而不知台省紏疏己参破熟中熊轼之荣既不得遂懊恨铸奸之鼎又无所容不为背城借一之?曷遂番天覆地之手自此而渐鉏当户之兰自此而渐逐集梧之羽自此而快修一己之私衅自此而挠乱大公之重典贻祸国家毒流庙社宁有穷哉奉圣旨该部院看了来说 
　　都察院左佥都御史郑三俊疏题薛蕙恤典宜优徐大相斥去宜复内称世庙时考功司郎中薛蕙先以谏止南廵滨于几死継以申论大礼幽之诏狱随尔放逐山林赍志殁世此正所谓直节不二之臣负天地之正气不论其有无陈乞宜表章直至今日始议赠恤已后时矣验封司员外臣徐大相臣素闻其挺直偶于前月内相遇宪臣赵南星于邸中见其以阐幽一单相异?确科臣程注亦偶至单载多人不能悉矣亦各据所知存大畧虽时以薛蕙之议恤录之首彼此快然乃大相退而复核以蕙于诸臣中为第一流人物不宜草畧弗章特为专疏而又以品行孤清政事卓绝之窦子你等与诏疑不合徐议补牍盖如此其慎不意皇上以蕙年远未及深察遂严冐滥之罚而大相斥矣蕙之忠鲠天植原不计有今日而摉录遗忠不及蕙政属缺事大相方为皇上赞成大典以发舒久欝之气作将来忠义之心可称克举其职反以冐滥斥之夫覃恩之冒滥诚多不在薛蕙如蕙者即千百世后犹有余芳正恐其以远而遗未可以其远而谓之滥也今大相以蕙获罪诚自甘心但皇上临御以来事事皆尧舜今日之幽阐诸臣已???矌恩而独遗一百析不回之薛蕙并斥一表扬忠直之大相实于大典未光耳是日左都御史赵南星亦具疏救大相叙薛邦瑞为其祖薛蕙陈乞俱奉圣旨已有旨了该部知道 
　　十九日 
　　南京河南等道御史曹汝兰等疏参抚臣唐世济罪案原确自揭更明内称世済揭中自认荐李如桢有廉谨有声辽人士无不归心之语嗟乎我国家金瓯无缺全为无端李氏兄弟贪功起衅兵连祸结辽人士恶其基祸无不欲食其肉寝其皮而犹以归心耶此所宜罢斥者也人之言曰李如桢之投世済以金也非敢望其荐也兄弟之恶种种贯盈乱贼之诛人人发愤且军政之露前矛如剑未卜后患如桢忧之以数千金免祸耳世济无以报如桢乃遂为此荐疏科臣有知其情者不肯尽题盖鄙之也今揭中自认有不尽题之人然则此等事亦真矣所宜罢拆者也贑兵之鼓噪也臣等亦犹以为风闻耳今亦自认其放炮吶喊杀马之为真矣夫戮马首悬军门放炮吶喊而以号于众曰不齐心杀唐者如此马犹谓冠履不倒置地天不易位乎世济甘心怡颜曰是哗也非鼓噪也以唾面自干之量处节钺之位毋乃非其聀乎所宜罢斥者也人臣宣职在外匹夫匹妇有怨咨焉必以告一草一木一禽一兽有妖怪焉必以告一山川一星辰有儆焉必以告岂有军士戮马首悬军门地方震憾而不以告者乎安危缓急漠然不相关乎是目中无皇上也宜罢斥也浙江募兵使者当日业已奉旨忽然反污人心惶惑部臣言于人曰以人地不相宜之语出于世済而止夫人地不相宜之语果无私也科臣何以揭称狥情细交有隐赖否以狥情贻皇上之反污罪宜万死尚至今不自以为歉而直认之曰人地相宜果有此语也擅之一字二百余年不多见之大力见乎揭乎矣宜罢斥也奉圣旨唐世济已有旨了该部知道 
　　二十八日 
　　都察院右都御史赵南星疏为感慨抒忠以赞圣代平明之治内称顷见南道御史张継孟久时击事一疏末欵自叙其作令有功至于民无邪道蝗不入境而以不行贿赂掷之南道及奉圣旨令其指名具奏乃为耳闻有感不平则鸣一疏奉圣旨既无指实如何逞忿渎奏姑不深究着前去到任该部知道钦此臣等与闻考选之事不能使継孟心服而溷渎天听臣等不能无罪何得无言夫治天下者宜剂调人情不宜使之有所偏重有所偏重则人怀觊心觊而不得则生觖望觖则生异议诚由人情之浇漓亦当秉轴握枢者之咎也今天下亦大有所偏重矣进士之之官重而卿贡轻京朝之官重而外官轻北科道重而南科道轻甚则科重而道轻是以有御史蒋允仪之疏势极重则不可返长奔兢之风销正直之气此有识者之所共叹但継孟以不得北道而遂谓孔方有神公道无权审如是则南道者乃其姱修恬淡之真何必明人之污且士大夫之甘清苦若犹人之不为盗贼耳服官而举其职犹赁舂者之中程也岂其称盛德夸殊尤哉夫颜渊所在而陋巷为之生色杜甫所游而山谷可以浩歌乃以祖宗豊镐之重豸冠马??马之荣而厌薄若此则部属之官宜何如哉此人情偏重之所致习俗移人贤者不免亦无怪其然也陛下责継孟之逞忿渎奏而不加之罪深淂情法之中矣臣等尤望陛下因継孟之言思偏重之弊勑下吏部极力挽回以平人情则継孟之言于已则不智于用人之道未为无益也奉圣旨明廷设官各有职业岂得过分轻重览奏具见感时救弊之意知道了该部知道 

　　○七月 

　　七月初一日 
　　廵按四川监察御史张论疏议事佥越其杰昔在荆州能收援辽放散之兵入川援渝初至一败报丧师二万余人具遵义各兵入城与樊贼交通卖阵反攻几乎大偾継幸随各道后共歼周鼎应援之寇收复重庆故督臣张我续檄令提兵泸合以观其后日之作用功过可并论耳奈何本官褒若充耳竟不一应惟有今日一揭明日一票议论浮夸争胜口角甚则乞粮躲闪而已有云本官部将唐天贵与酋交通故遅捱不进又访本官包兵冐饷种种有据则于法不容不紏参以儆其后也该臣会看臣越其杰一身鳞甲满纸机锋摇唇鼓舌常起平地之波而是心非专上校吁之术身先之谊安在后至之谴马逃揆之纪法即二禠亦不为过第念曾有微劳未可一旦尽没相应重加降调以为险躁贪鄙之戒奉圣旨吏部知道 
　　初二日 
　　广东道御史李元题为直发古今第一穷凶内称削籍姚宗闻文其人者臣敢直剖历来之案以代盖世之谋而醒举世之惑人知熊廷弼之坏封疆而不知当其初勘之时多方庇护欲收之为用借鹬蚌而收渔利者姚宗文也夤缘阅事一差欲行意中之私及廷弼不为用以致微意隐剌使不终其事而去又不明白直参使廷弼再勘再起一败涂地八议莫原者亦宗文也人知王化贞断送广宁不知阅事一行文武将吏不荐一人独荐化贞以致滥应节钺矫言进战孟浪误国凡刑难赦者亦宗文也人知刘国缙之盗饷不知恩师为重君父为轻钱粮不查兵马不查以致一迯结局又复骗官骗钱于登莱任意施舍克扣者亦宗文也人知刘翘之行边意在树威不知阴使死友陆宗线索交通机权广布以么么资即讨觧皮张因而嗾唆刘朝为己谋关抚者亦宗文也人知西虏之要挟无厌不知信用心腹王猷受虏参貂名马许以加赏及台省参论藏匿舟中至今王猷不知下落者亦宗文也人知邵辅忠串通刘朝毒害善类不知阴使死友孙杰等外结监犯内结恩珰报复毛士龙参王猷之仇卒使削籍而去者亦宗文也人知贾継春之为人误不知阴阳挑激播散流言名为优选侍之礼寔为觧郑戚之危名为全圣孝之大寔因以赦刘朝之生以致継春为风闻所误迄今罪珰再处捄局转所尚有望节钺者又欲藉以为猎膴之阶者亦宗文之流毒也最可恨者先帝一月尧舜之君全在未登极三日发帑发税起废下考选诸大事乃宗文大言于朝班曰太子不宜行天子之事速宜缴还且促阁臣缴之向非内官王安而先帝之成美将无由传万世矣宗文之心亦毒矣哉臣为此惧敢历数其奸要使小人之肝肠换而后来之狂迷醒臣愚之愿止矣奉圣旨该部知道 
　　初四日 
　　南京广东道御史王允成奏为台省紏拾甚公部臣修怨独狠内称范醇敬穷凶极恶范得素倚父势刻薄放肆谋杀举人高守垣奸淫其妻妾抄没其家私蜀抚入留都对臣言之甚详而臣厌恶之情或形齿颊得志业以有闻屡托其卿之贤为之讲解今年大计南京台省收单多醇敬父子恶迹及都门会单分省中善习孔等据寔紏参虽削去得志名而疏中所云令男仆以焚刼之掳杀其长男轮奸其妻妾如谋生员张継昌之田暗害其前程疑梁乡官之与高举人通剌创夺其家眷等欵皆得志事至南京太仆寺丞任内凡有马州县过说分上一欵所谓仆臣丞正指前任之官于例即应投刻乃不欲竟去受人嗾使巧谋番案遂借臣为去国地步臣平日厌恶敦敬父子临时遂众亦议紏拾何敢辞怨但如此反噬将二百五十余年之察典为可废而元恶大憝令人不敢问矣奉圣旨该部院知道 
　　十三日 
　　都察院左都御史赵南星疏参张素飬廵方滥举内称广东道御史李元曾参原任太常寺少卿姚宗文原任顺天府丞邵辅忠原任陕西道御史刘廷元皆邪恶朋奸得罪先帝其姚宗文尤为魁首南道御史李希孔疏亦参姚宗文等欲发史馆直书而浙江按臣张素飬者其所举姚宗文等三臣皆欺君父市社稷得罪于天下万世以致南北台臣交章论劾而素养必欲颂其功德此真一大怪事且素之疏通国惊讶致有言其所举之有司如绍兴府知府齐琦名万事入对群妾出寻酒人奕棋豪饮狎昵奸吏冯时来通问进贿出诸袖中素养入都无欲劾之意他其所举者可知至如题荐揭荐皆近半年之陋习业已有禁矣而陕西之高弘?山西之徐扬先河东之刘大受宣大之李思启犹有提荐如鱼与熊掌不能俱舍也大抵此时之人如宿醒稍觧尚在梦斍之间未可深责张素飬之举三臣乍闻之则可恨徐思之则其愚可矜殊不称其绣衣谁当避其騘马至于高弘?等姑未论其举剌之当否而薎旨市恩固已不能无罪矣奉圣旨举劾自当从公且已奉明旨如何不遵姑着分别罚治余依拟行吏部知道 
　　十五日 
　　廵按直颖御史林一柱题为枢辅言去非情辽抚幸去非法内称主势孤而国事危皇上今日之于枢辅殆情有未至欤何孙承宗之以病告也当广宁残破民兵荡折之秋廷议逼王在晋而使之出在晋尽力料理亦骎骎有绪矣承宗掀髯请曰非臣不可皇上壮其志嘉其忠临轩以送之剑玉以优之公孤以宠之驰貂张以锡之出藏器以需之臣谓皇上遇承宗有礼矣国仇未报主恩日重此荆离之所以燔家湛族聂使之所以决面屠肠者也承宗何为而以病告也得无谓我独贤劳廷臣皆有还朝之议欤此说者知有枢辅不知有皇上情面之言臣愿承宗勿听也又淂无谓布置已定耶藉此以结报効之局欤为此说知有枢府不知有军国是又情面之言臣愿承宗勿受也若以臣决绝言之则肝胆者君之所受躯命者义之所轻少年天子为封疆而损其所爱者黄老臣负期许而重其所轻于汝安耶臣所谓始终动枢府以情者也乃若阎鸣泰何如人也沟中之断饬以银黄以一口之姱张谦一方之牙毒纛而又以一味之骄纵招一片之弹文巧于攫廵抚而又巧于卸山海鸣泰之去迯一间耳臣尝谓跃马而归杀人放火遇抚臣而嬉笑遇关臣而嫚骂廷弼之迯迯而豪者也踉跄出走涕泗流连化贞之迯迯而巧者也鸣泰而幸入榆关则熊王亦可之囹圄熊王如不宜出之囹圄鸣泰亦不淂幸入榆关失亦以误国绳之请室待之而已奉圣旨辅臣督师原因无人任争不淂已出力担当林一柱何必多言阎鸣泰已有旨了该部知道 
　　十七日 
　　廵按山东御史陈九畴题为言官有功国本跧复未惬舆情内称原任浙江抚臣今在告高举者当先帝之在青宫也而举时列西台方诸臣以册立请而圣祖未报也甚而被逐者被斥者途相接趾相踵也斯时祀忧深念者讵不咋口卷舌而举独与诸言臣明目张胆毅然论列时且虞祸不测而竟淂旨下部即嗣后未免再延岁月则一时之精忠苦心固已蒙鉴于帝衷而可对千古矣有臣如此真可为国家一面缓急之用若遂其高尚终老岩穴我国家酬功之典谓何况乎诸臣之归物化者已蒙恤典而举之见游丘园者当何如诸臣之被贬斥者已蒙赐环而举幸荷俞纶者当何如臣之同事建白已蒙显擢而举之尚跧草野者当何如恐非所以平舆情而彰盛典也奉圣旨该部看了来说 
　　二十一日 
　　江西道御史田惟嘉题法纪不肃怪异迭兴内称臣入台班□踰三月而人妖之见者四其一则南刑部郎范淂志种种恶迹南北交章无容再赘独计伏恶恶父之威逞穷奇之性敢尔覆地番天倒乱大典以朝廷之察典视若弁髦以执法之直臣横口诬蔑蠢兹孽子罔畏天日岂不诚宇宙第一恠物乎再则北兵部主事卢承业夫承业一举久耳年踰耳顺考选偶不合例拟受兵曹大为矌典有屈抑而咆哮广众之中独不见前次考选每有青年甲科考升府同知者虽明月夜光久当自耀曾有一人不平而鸣否承业仍敢攘臂大呼行同市井此不亦一恠物乎又则南道试御史张継孟夫考选本清严之典科道均清要之班南道御史果于継孟有何负而鄙之若掷同咨英雄就非洁已以自受而诬之为贿若非部院疏明几致士伸蒙垢大典无光此不谓之恠物亦不可得已尤其甚者则章兵举人鹿之麟天之麟以抚按查明之钱粮而敢于诬害县官以疏奏天颜之大事而敢于贿人代替以一身之破甑而敢于下水拖人广蓄私揭乱扰毂下不惟无县官也而且无抚按不惟无抚按也而更不知有朝廷奸越鬼蜮恶迈梼杌不尤怪物中之尤怪乎物之恠者必雷霆击之而灭人之怪者必天威震之而消此纪纲所系风化所关奉圣旨该部院知道 
　　廵按四川御史张论为考察事勘得提问追赃官一员四川布政司副使徐逄聘也内称臣从吏治来知闾阎事则无如加???最苦而尤苦率属之吏肆意诲贪以重困乏从驿地来知驿逓事则无如驿兵最苦而尤苦虎视之官使一时助虐以重困乏顷科道条陈屡烦明旨申饬其于察吏安民清邮虑无不家谕户晓乃有明负重资全无忌惮如徐逄聘者尚可容于清明之世乎臣未廉其居官何状第闻其家眷摃五十余抬包马八匹为台臣傅宗龙目击咨嗟业已心鄙其人伏乞皇上敕下该部查议奉圣旨徐逄聘提问不赴好生违法着该省抚按官拿解法司究问不得再违该部知道



　　●大明熹宗达天阐道敦孝笃友章文襄武靖穆庄勤哲皇帝实录卷之六　天启三年八月至十二月 

　　纂修官浙江道监察御史李长春 
　　编辑较正廪监生方　至 

　　八月 
　　九月 
　　十月 
　　闰十月 
　　十一月 
　　十二月 

　　○八月 

　　天启三年八月初三日 
　　廵按直隶御史左光斗题为去臣忠直当还微臣苟免宜去内称臣曾随科道惠世扬等后有奸相典兵内监典兵外戚典兵一疏参劾沈???刘朝郑飬性等于时烈火投毛自分不免已而诸臣告者告假者假而熊德扬江秉谦遂谪矣乃旧刑部尚书王纪継臣等公正发愤扬庭疾呼遂蒙严谴侯震晹亦再疏再谴幸而天牖圣明未几而???败朝以谋行边败养性以通妖败今又以谋驻杭州败诸臣之言不幸一一验矣诸臣亦何负于国哉不但此也先年一月之间遗弓再泣臣与杨涟力争移宫盖亲见皇上之孤危避宫之卼臲此时宗庙社稷为重臣等只知有皇上安问其赖皇上不往干清宫取臣疏于慈庆宫睿览因发阁票微臣始生臣于时宁为褚遂良不为许敬宗自分已决既以宫闱肃清仰求皇上恩礼选侍仁至义尽一疏见在御前实与贾継春揭同日奉发臣当奉明旨诰责旋蒙恩宥而选侍恩礼日渐加隆事如是止矣后継春以借用者挑构不休卒被严谴本一事而强分作两题本一念而硬坐为两袒迨涟去継春亦去两人相视不得于言并不得于心比时科臣中所谓借継春以攻涟因借継春以攻継春者是也至今两次赐环独尔遐遗岂圣明之雨露有私拂人情之爱憎至爱而为継春者若矣至如花济世生平端谨不能借人亦不受人借祗绿错认人言以为已误継春因而剖心自明以谢济世是継春方出于借外而济世又不觉入于借中臣所谓惜継春并惜济世也至词臣文震孟郑鄤传经抗论一代之节义增光天子门生元年之国体大损寺臣满朝荐科臣毛士龙铨臣徐大相在微臣或未识其面而窃想其人或同其事而极高其义均之殷纲之宜速觧而汉冕之当急还者也奉圣旨移宫事情朕已屡论明白其各官争辨俱已有旨是非自见何必烦言以后不得渎奏取究该部知道 
　　江西道御吏霍锳题为寺臣显犯名义大肆诐词内称范济世之一疏三揭无亦中有物焉既知选侍为先帝一宠嫔乎名位固未定也苐使保全无恙已属皇仁况乎恩礼有加天下莫不颂服圣孝尽人伦之极致此固无庸济世赘庞为也而必请加封请移宫之汲汲试问济世此举系何大典礼关何大伦常其恋恋此一题目于几年风恬浪尽之余是何识见盖济世生平自顾碌碌无奇而适有中罪珰之贿者借安选侍之说以为倾陷忠良觧脱大憝之把柄于是神飞色喜急投足焉据为安身丘命之地而又不自为首依附一素负清正之望者若贾継春多方簧惑使入其术中而已则缩胸观成败及継春悔悟出疏自明义胆忠肝一朝暴白于天下而后奸人之底里始尽败露此其流毒善类已见一班自是而邪说横行是非倒置迨毛士龙一处而正人阻丧世道几不知所终矣幸而社稷有灵圣里天牖黄克缵卲辅忠诸大奸渐次退逐而日者刘朝再处中外快心庙堂之上渐觉清明正人君子渐觉吐气乃济世又于此际形影自顾殊不类也于是心口相计以为吾不提起从前之局则不足以以定今日之衡不自别于今日众正之途则不足以树异日群宵之帜处心积卢行径乃是如此宜其以加封移宫为羙论而喇喇不惮烦也良心眛尽卖友欺君更可痛恨奉圣旨移宫事已有屡旨范济世已去何必争论言官当以国事为重以后不得渎陈取该部知道 
　　初四日 
　　山西道御史吴甡题大臣禠削非宜内称刑部尚书王汜生无媚骨卓有担当剔历中外皆着大节陛下采之舆论?以司寇之位而汜执法如山去恶务尽片言定封疆之案屡疏慑奸佞之??鬼孤忠报国鼎镬如饴策蹇西归一身似叶询厥所繇初无大过祗以慎重刑章逐蒙禠斥虽圣度如天终有召还之日而与情久欝共兴真道之嗟自去夏以来屡奉温纶凡因言被谪皆荷殊恩岂于大臣独靳而赐环之举迄今杳然是何记之未慨于圣心也方今时事多艰用人为要负清望者激于大义而有朴被之行鲜才畧者甘心昏愦而误军国之事有臣如记未可终弃且闻纪以忠鲠曩为阉人刘朝所构陷人心愤欝非复一日特以齿马之嫌未敢直言陛下业察朝奸状与众共弃天下仰赞圣明至今手额夫既勇于除奸宁复悦于用贤臣窃以为赐环盛典宜从纪始奉圣旨该部知道 
　　刑部尚书孙玮等题国是本明人言自溷内称迩年以来张差一案几于以疯癫之说易发奸之疏事关国本谈何容易彼其持棍而来不向他宫之门独入东宫殿可意可知也疯癫者顾如是乎幸皇祖赫然震怒立毙二阉以全宫闱之体然御慈宁宫时召见百官御史刘光复之厉声震耸潜夺奸谋盖亦有足多者故究张差之狱毕竟发奸为是疯癫为非此可以垂之信史者也移宫一事人持一说几于聚讼窃谓主少国疑之时忽有垂帘听政之举令人惊疑万一牝鸡司晨凭先帝遗命以恣其所欲为即有忠计之臣仿夹日虞园之故智亦已晚矣何如闼排而入若杨涟等力请移宫之为见蚤也迨宫已移矣隙己窒矣尚犹追论不已吹毛求疪则于圣德不无少累而且伤先帝之明惟我皇上俄为转念畧无执滞可谓善处宫禁之间矣贾継春一疏不无过激要以曲全圣德俾皇上追大舜之孝而成千■〈礻冀〉之名亦忠爱之深心而忘其戆者也当日之移宫为是则顺从者为非而信史之笔削可轻乎至经抚一案罪状了然有何难辨乃旁观者必欲分左右袒以行其党与之计是何肝肠法司之会审丧师失地同抱头鼠窜又同而其罪安淂有差等此案如山无容移易要以经抚同罪是则分左右袒者为非朝廷建法司以司谳决又分设刑垣以司参驳凡于犯法祈允明耳立枷非常例也暂用以惩大奸岂不人人称快轻用以致立毙能无一二称冤若不经由法司详审刑垣覆奏恐法以惩奸而奸人之借立枷以泄睚眦之憾诱无知而投必毙之妄者政自不少其于天地之和而伤尧舜之仁诚可虑也奉圣旨是 
　　十一日 
　　廵按浙江御史冯三元疏称罪戚郑飬性比南来装载多人沿河停泊未肯交卸据该道参看淂郑飬性席宠怙恶恣行无忌先年乞恩滥袭适职武选署事曾以违制力争幸蒙神祖霁威少减滥袭之级柰其骄横日甚圣朝待以不死犹不悔罪粮船关国大计职早夜竭厥催恨不能飞渡以済京边之急飬性乃敢私揽多船装载多人流连江干不知作何勾当目中岂有国宪在职漕务攸司安淂坐视而嘿嘿不言哉臣请皇上为保全奍性计则莫如还之襄阳飬性而自为保全计亦莫如还之襄阳全国计而贴人心莫便此者使养性恋杭不舍而皇上复不欲逐之窃恐两浙之乱自此始也奉圣旨已有旨了该部知道 
　　十四日 
　　江西道御史田唯嘉疏称陕西左布政使沈演先是经廵按御史高推复命论该奉旨下部矣使演而稍有忌惮自宜反躬悔罪静听处分乃阅邸报见其悻悻上疏逐欵辨驳以御史之所参劾者而反以参劾御史皇上亦安所赖此持斧之臣以殚压一方乎宪体不肃豪吏横行藩权日重朝政日轻世之乱也其滋甚矣人孰无过特苦不自知耳演果真若是粹白无瑕而按臣之劾一一尽涉虚乎臣无暇达论即此反参按臣一节便横肆无人臣礼而演之生平已得其大半矣且其疏中又云乘机中伤之下吏捏单诬污之奸民臣亦不知其所指为谁但就其剖之被劾于按臣不获上也中伤于下吏不信于下也诬污于奸民不淂于民也作一方之大吏上下官民无一许可者而孑然自命曰我独贤也其谁信之搃之年既迈而情愈躁甑已破而无复惜攀上撦下必欲玉石俱碎而后快即此而演之生平又淂其大全矣奉圣旨该部院知道 
　　二十一日 
　　刑部等衙门尚书等官孙玮等为勑法宜平用人贵当内称人臣之义当与封疆共为存亡康应干城破身迯贪生惜死调三岔河以截兵虽非先朝托故远出驾一叶舟以渡海明是临时潜宗避匿虽曰兵调民逃空城难守试问固围保境守土何人虽有转运之劳难偿失蹈之罪既已望风而走应正迯两之辜新律昭然遣戍允当牛维曜城破身存生诚愧死然监军之任非守土之官也其出城也奉红旗督战而非其脱身冐围也被白刃重伤而几至于殒命既非航海又未入关责以欠一死部覆谓可以无死责以一逃始终原未尝迯况所监四将梁仲善童重暌死节沙场侯世禄捣巢复官毛文龙建功海岛维曜不可以论功亦可以赎罪但亦失事之官又系被逮之臣姑拟杖惩以示蒲辱奉圣旨姑依拟　廵按直隶御史曾熙丙题为贪鄙道臣不堪巨任内称宁太兵备副使王隆德崦嵫景逼阿堵心浓率属之体无闻居身之防大溃奸役藉以丛神尸?丙官奔之如市当江左多事之时岂是道臣积秽之地伏望敕部查明秽积从重处分以为道臣贪鄙枉法之戒奉圣旨近有旨责成司道司官稽核吏治乃司道官先自贪黩何以率下着参来重治其该地方道府官俱着上紧刻期到任如违着抚按官并行参处该部院知道 
　　二十七日 
　　廵按四川御史张论为钦奉勑谕内称指挥李世武张世爵等均叨委任罔効恭勤或屯粮拖欠致额饷之多亏或稽詧疏庸任侵渔而罔觉器械率钝敝整理无闻士马大半迯亡行伍奚藉加以城闉倾圮兵食匮虚纵皆忨愒存心猫鼠为祟难患逭溺职之罪者也奉圣旨都察院知道 


　　二十九日 
　　左都御史漕于汴奏为旧臣品望素崇微臣误蒙点用内称冯从吾与臣一正一陪之间固经冡部衡量多官推敲真见从吾之德远过于臣从吾之才远过于臣若骐骥之前行驽骀之随后匪漫然而为序也乃臣忽以浅陋越其前而叨圣眷此心不能自欺岂能自安哉按从吾筮仕翰林执法柱史以忠直谪居林下者三十余载汲汲进修不愧衾影皇上龙飞御极甫赴环召每抒策以匡时期尊主而维世仅仅年余请告而去也其去也人莫不惜之而且高之既去也人莫不思之而且荐之是以今之推举莫不忻忻啧啧冀承帝简以为景星再见而麒麟重来也奈之何可不用乎夫皇上用臣于吏部固将令鉴别流品推贤用能也从吾及臣等其等自有辨矣臣一旦踰之而据非分自流品之混自臣始也向臣叨风宪之末不能推毂从吾业已怀愧且今冐铨式之缺而致其仍前潜于草野是臣进部之日即蔽贤之日也恳乞圣鉴仍准起用从吾俾式铨部必有俊伟之树建以报圣恩奉圣旨曹于汴品望素着特简左铨着准新命到任不准辞该部知道　刑部等衙门署部事侍郎等官白瑜等题参处奔迯贪纵将官内称袁应兆之领兵援辽也倏而塔山何为观望倏而山海何遽称疾既云招浙兵厚收募兵之精乃复募辽兵阴补浙兵之数月粮支扣穷军之骨髓尽销干折借名战士之脂膏已竭此一犯者爱钱已极又兼惜死计囊橐之已盈论遣严限追赃俾贪饕之知警奉圣旨依拟 

　　○九月 

　　九月十一日 
　　都察院左都御史臣赵南星题为参劾无知按臣内称张素飬之廵方地方人才则荐姚宗文卲辅忠刘廷元有司则荐齐琦名被臣参罚无颜再入班行以亲老身病乞休诚可谓安分矣及读其疏乃辨其所荐姚宗文等皆凭道府开报为循旧例及斉琦名前按臣未甞欲劾顷接廵塩御史傅宗龙禀帖谓琦名为猾吏冯时来所阴阳职行部即已究革而左右如冯时来者未免复窃其权夫冯时来之究革素奍亦未闻之耶至于奏疏称臣即书堂官之名素飬以揭投臣自称为职而乃直书臣南星之名此等旧规亦不难知以陛下之所不名而素飬名之似有意辱臣以泄其忿恚不平之气者然臣终以为无知也今天下风俗败坏法纪凌夷久矣不知有朝廷安知有大臣无几时而高推之参沈演则辨张论之参戴君恩则辨为按臣者也已难矣臣皆为之驳正素飬举人之所必不举与劾其所不容劾南北台之交章紏之而不容臣之一言为总宪者不亦难乎臣诚怜其无知以为不足深治但恐杰黠之徒皆佯为无知以冐法网则立成大乱不可收拾奉圣旨张养素举荐不当已经堂上官参罚辄又渎辨风纪官何得自干法纪前后紏参关系宪体岂为一人着该部重加议处 
　　二十七日 
　　福建道御史彭际遇题国事多艰可虞救时寔政宜修内称迩时治道因循士风躁兢已造成一情面相顾之世界若非提法令以整肃将无以振中外之积玩伏愿皇上锐然独断举纪纲法令一一振饬严明行政用人一一综核名寔勑中外大小臣工无熟套之相仍惟成宪之是守庶乎克艰之念交相惕而安壤之绩可立奏也臣又惟目前急务惟此兵饷欲足兵饷无如屯田迩者太仆寺臣董应举以经世之深心运营田之良法前后收获高梁屯麦不啻四万余石将来屯种渐广稻田亦渐成熟告匮之军储可藉以済急夫如是寔心任事之人臣予之节钺新衔以重其事权使屯政无掣肘之虞国家收屯粮之利至于各边皆若无粮屯政皆宜修举及时区画清理以督课开垦之任责之各边道臣务使屯政大兴边储有益是在当事者亟筹之耳奉圣旨屯政宜重事权董应举着即与议覆各边开垦仍一体申饬元辅即出赞襄已有谕旨了该部知道 

　　○十月 

　　十月初四日 
　　浙江道监察御史陆献明题为?治先存大体用人贵纾正气内称迩者陪推之点于人未尝不当而于体终有未便除李三才以先朝老成今久病不保者无论冯从吾漕于汴及余懋衡三人俱称大贤俱堪大任即推有正陪人无轩轾皇上点用陪推亦明示之大臣矣其畴不颂睿断之公虚无我哉第用之而反以去者曰点陪之故勉之而后不淂不留者亦曰点陪之故可见点正为常点陪为非常圣主以常道治海内亦何必令诸臣之不宁滋一番之情度臣愚谓曹冯两臣之用先后正不相妨于汴宜一意任事勿虚眷倚从吾宜急为召用勿听便安仍乞谕该部以后会推一正一陪照旧以品望相埒者充之俾点正者为今日之前茅寘陪者为将来之首简即其审择亦湏召阁部大臣面赐?确勿执成心点用一大可以捐宫府之异同可以冺台省之议论今铨臣张开达坚意求归岂但为止之一着哉故大体之当持者多而会推其一也至于覃恩不应太滥诸臣讼言皇上严谕自是庆赏大典行止有时乃先朝正人如薛惠者应有今日之表章固非滥恩可比皇上一时斥责司官群言莫救不过聊借以杜幸门若曰竟尔屯膏湮没忠义何以阐扬劲节示劝将来则薛惠之特恩徐大相之环召宜其有禆于名教者不宜靳也执法明刑之部臣如王纪批鳞勇决之词臣如文震孟郑鄤直节不挠之台省如侯震旸江秉谦辈去岁抗章忤旨斥逐年余矣诸臣已困衡之久圣主无毕世之怒柰何以盛时之麟凤令饱溪壑之烟霞臣愿圣衷留意怜才详察众论奉圣旨俱已有旨了该部知道 
　　初七日 
　　廵按陕西监察御史臣高推题微臣劾奸有据奸藩横辨非法内称布政者财政之搃此处贪则通省不能廉此处弛则通省不能振而沈演乃擅权辅臣演之胞弟兄弟済恶表里为奸与他省布政更为不同贪似豺狼毒如蛇蝎难兄难弟人传盖世之奸无日无天独作三秦之孽囊手探而无厌不问军民珠腹剖以何藏那知僚友慱得青蚨数万卧残红日三竿遂使封疆之事不关心秦越视大酋之难殿最之权未卸担夷犹稽报命之期以辽饷为等闲百万生灵何罪视正务为故事五日京兆非宜乃为臣百姓除残而演凭三窟恣口人犹谓臣挂一而漏万演反介势覆雨翻云虽日掩着一己之行藏寔是把持天子之耳目奉圣旨吏部知道 
　　初八日 
　　山西道御史吴甡题为安民必先择吏京邑犹宜淂人内称京师五方杂聚凡捍网??袁奸之辈皆借为逋迯之薮往往凭借神奸蠹害百出究之恶通于天而祸中于国惟五城御史淂刈楚之柄如臣同官梁之栋之擒刘保方震孺之擒庄士元刘芳之擒王一鹏夏之令之擒王天授等霆摉雷击摘发如神冷面忠肝为国家芟除大蠹至今奸宄敛迹惮其丰采乃知国朝设五城御史缉奸摘弊法最善也近有五城改差一年之说或亦见及此乎至于身任牧民责在守令府尹之权最为重任而今不然体貌徒尊事权不重往往厌苦薄书纔一受事旋即迁去此臣卿寺之列臣姑不赘惟宛大两县为畿辅之首邑似宜重其事任加意遴选久任优擢以为海内有司之倡乃作令者视如传舍其精神用以营求升转结纳权要于民事漠如也曾履任几时而已报升矣臣目击两县令报升衙官署事有赴遡于臣者进而问之曰词落衙官小民呜呼矣询其所由有二苦焉一苦衙役之需索一苦店禁之??革马?羁勒臣常出示严禁稍就严帖然相沿已久未易尽革方今四郊多垒乱萌迭见京师根本之地不早为固结何恃无恐此长令之责也近今一带吏部有选用甲科三年行取之疏当不淂独靳于天子之首邑矣奉圣旨京师根本重地小民倍宜安辑这所奏宛大二县衙蠹店禁诸弊着五城御史严行禁革选用甲科着该部即行酌议府尹官也着推用精明仁事的不淂频转滋扰 
　　初九日 
　　贵州道御史胡良机题老臣雅志宜成清衘空处非骵内称臣观朝无空位必其野鲜遗贤乃翻阅仕籍如少卿王宗蓁等臣燥发时闻其姓名及臣通籍以来间问朝绅皆曰一二十年未尝覩其颜面者此真苍松翠栢不欲号风于楷楹之间而景星庆云何淂辄与河汉共照回快人瞻瞩也诸臣颠末臣晚不尽知臣不必尽详其名姓以紧景止之私而具述其岁时以志姱恬之素扰扰燕尘那堪梦昧若此者所当优为加御致仕酬其生平不烦议者也慨今重内轻外积渐使然京堂建牙十有其九即藩方大吏犹湏一转则舜门四辟之时不能无分别以处此乃若曾经两察仍还其故物甚且内外三察日陟于崇阶或者年高而德乃邵毕竟宠过而神自惊何不以正足还之当身而以清明还之仕路乎奉圣旨恬退自当奖成但起用各官原欲究其才用该部还当酌议推擢王宗蓁着查覆 
　　江西道御史刘璞题仕途似清而寔滥弊正似缓而寔急无如调官一事内称守令久任明旨责成不啻三令五申调官一事亦有指及者尚未专疏以陈其状臣即为皇上陈之今之谒选者地方稍不惬意则曰我求调知相者亦慰之曰调惟视官为可调之物视调官可执?而取故人争惊焉而志靡定也更调令甲不知始自何代今日则太滥矣己未年科臣张延登题请以铨归本部调听抚按两不侵权奉行者三年辛酉大计本部忽调有司官凡二十员无非为急缺正官之故被调诸员扪心而不知所由于是避难避边者竟丐留不赴外之题调者因此更倍于往时每省几居其半似部于抚按各争树调官之帜为部调者恐见讶于上司更不便而部调之权反诎惟调出抚按无论贤与不肖无不趋之如骛何也更调一番即是荐举一番下僚进身全系于此似也独不思官以为民何不就民情体之选官一出迎者候者拭目盻望冀淂贤守令以终惠我任满而去民其何辞席未暖而易之众必不帖?未熟而摘之味必不甘人情之愿好者官也谁无同心舍此就彼为民父母必不若是恝而夺此与彼者宁不念及民而专为官也恝更甚也嗟嗟非升非觐无故开此途以供署者之钻营故更调正官大作兴也委署偏官小作兴也犹未也更调百姓小刼数也委署百姓大刼数也委署之害臣不必悉陈其详但摉毫毛之孔有之勒并限之征有之为白昼攫为暮夜不畏者有之州县佐贰媚人剥人其毒犹甚若此者盖无画一之法故也画一云何亦曰一切罢之而已矣罢之有数便焉省州县送迎之费一便也绝抚按情面之苦二便也坚有司营聀之心三便也慰百姓乐生之愿四便也还本部铨迁之权五便也免贤否溷调之诮六便也特不便于熟肠仕路者耳奉圣旨该部酌议具覆一江西道御史刘璞题察点所关甚重察官不宜速推内称纪纲之最大者熟过于斥幽之典故外察京察列名其中即才力可惜不妨另补而补官之例在京与在外不同在外小吏可以随察随补京堂之补则必遅之三五年所以俟论定而奍恬风也从未有纪纲之废反出于主持纪纲之人如陆卿荣之补南太常少卿是也问谁补之则铨戋李逄节也铨???何见而亟亟以补之哉岂天下人尽可欺而铨???真有权二月而察十月而推六年而方舍之一旦而即用之此等举动岂不骇人况旧太宰主察者也脂车方且十日新太宰主爵者也候命不俟终朝纵稍忍待以听老成之权衡未为不当而何启事之牍如或不及将使桃李入尽私门参苓俱在笼蓄而后快然于心耶则铨???之伎俩亦露一班矣范淂志之挠察典也甚计险其事显故人人得以紏之今借口以为可补而相継尽补使应推无瑕之京堂与速推有议之京堂累累若若并列一时岂察典反为推官之符耶无怪乎一察两察之冐滥者被人指出尚且扬扬长安道上而全无顾忌也纪刚者天下之纪纲情面则一一人之情面以一人而狥私情挠察典究其察典非磨励世风之具且为顽钝不明之物则又何取于未察之先交章申饬既察之后交章紏拾者为哉奉圣旨夫计调用各官迟速向无定例以后着查议酌行李逄节不必苛求该部知道 
　　二十二日 
　　福建道御史李应升题治法治人交敝由称皇上振纪纲则片??互如霆大臣破情面则千里运掌台谏任紏弹则百司饮氷令动议添官为人营窟纷纭迁调名寔乖张自登莱添廵抚而盗饷费饷百余万添招练监军而冐费又十余万他若淮海之招买两淮之疏理边蜀之赞画前后侵縻亦各数十万关城将领如蚁腹里钦依遍地而剥军费粮又不知几十万添置搃督祗增议论之纷纷添注京堂日见谗慝之扰扰枢贰添设矣几会慷慨以行边司空添设几会节省以储器总兵添设数人矣祗见工媒孽而纵逋逃礼兵司属添注二三十员矣谁是储边才而精典礼甚者滥开边俸快捷方式燃灰则吏治日坏矣白衣攘袂邪人入幕则奸弁充斥矣臣愚以为可断自圣心一切报罢倘为时势稍难革弊有渐则卿等添注之缺先裁三之一以为明年尽停之地可乎改设守备尽革新衘而从前滥给咨札悉行抚按追而焚之可乎事下部曹千九寝阁则该科注消每月奏缴以严紏核可乎骄兵倡乱必有发纵则悬示定明正领兵将官之诛可乎锦衣旗尉半归权要虚名冐粮则差官廵视如京营之例可乎卫官袭替比试不严秽滥已极则姑停借职省虚縻之饷可乎将领蚕食迯兵不报私募乞儿半分其饷则力汰千搃目把而归并团练可乎穷民敲比号哭满庭奸胥侵欺福堂安坐则侵盗边腹四百两以上真犯死罪之例照旧申明可乎才力不及无妨改调若贪残几至贯盈紏参特议降处墨吏破甑如鹰思攫则着为定例勿升京外府推官及知州知县以防其肆虐可乎奉圣旨该部知道 
　　二十三日 
　　廵按四川御史温皋谟题乞赐优恤以慰忠魂并议就升补以安地方内称遵义道参议赵邦清贯日凌霜之节轰雷掣电之才入蜀以来慨然讨以贼为任一到綦江即斩伪搃兵袁文绣又督侯粮柱陈一龙进兵斩渠魁石良三父子因而人心振??耳渐就招降初营松坎継营桐梓凡被胁旧民如安銮罗安良赵国玺等携家而至共云万余人近有发兵捣蔺招倈西目新疆诸务渐有调理厥功不为细矣不意六月初九日亲入郡城触染腥瘴一病沉痼舁出桐梓药饵不到惟日食冷水数十碗竟以不起固本官之不幸寔蜀之不幸也查大明会典欵开在外文武官员不拘品级其以死勤事者恤典取自上裁又查得监军佥事刘可训忠节千峋壁立椎才万壑泉流成都围觧与叙南恢复之功俱经督按二臣题叙明白原在优升之列厥后力拒强寇取永捣蔺勤劳干済真不知有其身者建绩寔多相应加升参议职衘填补守北员缺一则地方淂人一则整旅攸赖理合具题奉圣旨该部知道 

　　○闰十月 

　　闰十月初六日 
　　山西道御史樊尚燝题为留都重地逆谋突闻内称齐庶人睿结连监生陈鼎相敢于招纳亡命希图大举妄言星変煽惑多盗致沿江上下呼吸相连通金陵毘陵之间人心汹汹震动向非操江御史熊明遇神谋秘计立擒渠魁常镇兵道杨弘备常州知府曾樱推官吴麟瑞沉机卓识早为发斍则大江以南又将为山左之续矣奉圣旨留都逆擒党就擒已有屡旨着法司速行议处以安地方京师防御等事关系紧要该部即与议覆 
　　浙江道御史袁化中题为荡平妖贼之功当叙卖放妖贼之罪难赎内称保足抚臣张凤翔挐获妖贼于弘志招称滦州石佛口王好贤系闻香大教主门下有数十万徒弟原约燕赵秦晋齐鲁徐豫之党俱于八月望日同起不意山东偶以他事相激早举了我今闻师傅有难欲往救他等语凤翔审密二札一投顺天抚臣李瑾一投按臣倪应眷二臣淂札即密一票于永平道岳和声此时和声有无私情见票之后亲为掩捕可也贼首除而永蓟可无事矣岂不称有功之臣乎何和声视好贤之富为奇货且以密票为行诈之术差人唤好贤至檐下曰汝今有人妄报你是妖党柰何机本至密而先泄何为乎虎己入槛且使之归而治装至次日方差千搃孙継先领家丁四名拘之継先至其家受五百金住一夜而早回使和声有无私情见継先空回必且发上指冠另差严拘可也竟置不问至好贤捆载率家丁人等杀人而去此何如叛逆尚不急行飞捕乃犹缓缓出示也至好矣己迯人有议継先之当重处者和声犹曰妖贼既去地方无扰还当筭継先之功乃为罪乎噫和声之心人人知之矣彼既受贿放贼为功则景武之削平邹滕之殄灭淂无嗤以为罪乎是何性与人殊乃尔耶此无他利昏之也奉圣旨廵抚疆重任不淂以一事追求王好贤还着严缉务获该部知道 
　　初七日 
　　总督两广佥都御史胡应台题广省乱民噪殴郡守辱及按臣内称据广东搃兵官崔天赐差人传鼓禀称四月十五日省城百姓因连日米贵归咎白艚贩籴齐集城皇庙歃血盟誓议攻白艚适广州府程知府入庙行香乡民跪愬遂激众怒将轿徼打碎其时按院开门知府进揖乡民拥众数千突入院内程知府趋进后堂越墙躲避各凶不淂知府遂廹辱按院将衙门毁坏按院步出至布政司前司道见乱民不辑库藏可虞不敢开门自辰至未各官斉立拥护凶猖獗不已本职密令坐营官祝世爵率教师选锋四百余民用舆拥扶按院至公署安息等情臣闻之不胜骇愕立刻大书告示军布朝廷法纪森严并目前祸福利害慰晓良民觧散凶党一面行牌司道搃兵官保护按臣并密擒首恶觧究一面责令南海番禺二县印官招复米?严禁抢夺以通小民饔?之路臣时方抱病从肇庆力疾单舸赴省数日之内先行赈済抚安小民然后严督岭南廵道勒限府县掌印督捕等官物色当日真正倡乱首恶擒获十余人批行司道再三会审的确择其最凶恶者董亚六卢亚九王亚扁李百奇丘声秋五名押赴市曹枭首示众此一変也铺民殴知府己属犯上无等况堂堂绣衣是奉钦命澄清一方山岳为之动摇者乃御史陈保泰则犹念念忧国事事为民其持衡察吏执法厘奸即如白艚一节臣不当会同按臣申禁再三乎按臣不甞严行里海总哨官兵缉捕每十日具结查考乎就使白艚鏖集海上亦与按臣何与而民乃耽耽疾视至此也所有在事文武各官该臣参看广州府知府程光阳雅负俊才饶有英誉顾心多忧忽不能先事轸如伤之情术欠调停反以片言开莫大之血?羊身为祸始咎将谁归业己离任所当从重议处南海知县罗万爵番禺知县张国维一则拮据四年臣非不念其劳勋一则新任数月臣非不知其清勤然当此举国若狂众嚣如沸纪纲扫地白昼为昏无论舆情为之不平即二臣拊心可以自觧或调或罚相应听部酌议者也至于广东布政司右布政使饶景日?常初转右辖莅任虽甫经旬突遇非常应変宜有良策乃心惟忧乎筦库迹若缓于披缨竟日闭门岂宜直指之危已甚群凶侧目即于籓长之体亦伤所当重加罚处者也岭南兵廵道右参政赵日亨分守道副使冯盛典塩法屯田道兼管海道右布政使戴熺志狃安常才非应猝若平既疏销萌杜衅之策遇変更乏难觧排纷之谋所当一体量罚者也镇守搃兵崔天锡提兵在握何难乘间以出奇筹虑太深未免抚机而失策都司佥书郑维城广州府捕盗通判李廷操闻変周章既堤防之无术挺身拥护虽焦烂亦何功掌印指挥使阮滋行陆即光王宗翰黄祖荣巡捕指挥使沙见璧马邦奇武乙禄高为石?襄偷惰习以成风缓急全不足恃必加瞑眩庶起膏肓所当分别罚治惩创者也其余清军理刑等官皆系佐贰原无专责姑免槩议盖此番乱民汹変辱友制??田刂?使与寻常鼓噪不同合城大小文武官员均当泥首待罪惟是変生咄嗟意料勿及况当岭海多虞在在蠢动傥绳以一切之法使皆杜门觧职觉于遐方未便故不淂已于情法之中稍分差等恭听朝议若夫武聀槩从薄罚缘衅非开于行户责属有司犹存法之平而非以意为低昂者也奉圣旨该部知道 
　　廵按直隶御史游凤翔题循例举劾方面官员内举陆梦龙魏士前所当荐扬以备优擢者也再照宁太道副使王隆德当人言之初起臣毅然不信而为之辨久之亦不容不信不能为之辨矣故仓臣曾熙丙按臣林一柱屯臣王允成相継论列不啻详矣大抵此一道臣也过于阔大疏于防闲用人则过信而绝无疑猜遇事则优游而殊欠决断瓜李不避暮夜贻讥该道亦自取焉奉圣旨吏部知道 
　　初八日 
　　原任廵按贵州御史今太常寺卿史永安题为申明核叙功罪内称近来议论纷纭皆缘提斈道刘锡玄为臣所劾者而抚臣叙之近南科臣又申救之都司佥书黄运清先为卿官御史王尊德之所劾而臣犹叙之臣叙之而今按臣复劾之守备尚宗袭亦为臣之所叙而近南科臣紏之劾叙参差将致劝惩难凭不淂不将臣之核叙功罪大意再一申明之玄锡在围城八月以前委于城守有功第至末路见势穷难守遂変心败节致全黔土宇几丧于其手则罪又浮于功臣特以事关封疆非小小官评狥情则无以明劝惩亦惟聀在执法不淂不劾之耳黄运清为人机智莫测而所以叙之者特为初时赴援之勇及末路防御之勤有功于城守耳虽已有卿官御史王尊德所劾然臣为封疆计不淂不据寔叙之且核叙凭司厅之呈册而参以已之闻见如今按臣所核贪钱状皆呈册所未开报即今按臣亦云不忍没其功亦不敢宽其罪是其罪其功不妨并陈惟是朝廷之核寔而处之耳今南科臣所紏之守备尚宗袭亦自遵议赴援至省者据其胪列之罪状即臣阅之恨不手刄之苐???守次南门其调度尽自老成至十月内有报其移箱笼于城头者臣疑其欲投贼也呼而诘之彼以住宅被焚不淂不移城头对而臣终终疑之及是十一月倡众醵金建饮血之义臣察其意念颇真遂然许之臣为封疆计又不淂不据寔叙之是其功其罪亦惟候朝廷之核寔而处之耳又云指杀人食人之事盖八月以前民间皆有人相食者又粜米把兵至金多而米罄而不能突围而出当时独臣与徐推官张搃镇犹能执法而究之但食人者无穷执者有限究之不能尽究亦势处无可柰何也至题恤一事臣于核功疏内已言卿官周思稷一人指其名而问之而后淂以列诸题恤若知州朱正寅已忘其姓名今惟思作北关孝传以纪之如此之类寔难牧举臣所谓匹夫匹妇忠义天植有闻変即自缢者有食尽即自焚者皆当议恤也其如表影之不能尽何今要之城守功罪原自分明而所以起纷纭议论者大端有二一起于议献城买路之群奸恨诸文武之誓死不与也已谋者积羞成怒百计而倾陷之一起于出城之士民不甚言兵将抢掠之罪无以掩投贼之失大抵臣之所以违众独断而必欲为之者惟以封疆为主而不顾己之身名向使臣在围城而唯唯诺诺亦邪议之自听也必不至取忌于群奸亦放人投贼为先容地也必不至取怨于士民苐恐城池必不能守矣向使臣核功而唯唯诺诺狥人为低昂也必不难籹点一完完全全之局以餙千古美谈苐恐劝惩失真则仰之获戾于封疆俯之有怍于衾影矣臣复何言哉奉圣旨这所奏功罪着部院并议具奏史永安守城劳苦有功着即前来供职不必疑阻 
　　初十日 
　　广东道御史李玄题为铨政开系至巨夙弊更化宜速内称臣覌近日谒??西共?者无论正途杂途人人站立不定有墙壁者托居间以关说无墙壁者行贿赂以钻求打点周到纔上卯而便可淂官安排未及虽经年而守候如故臣畧举近日一二之弊并献一淂之愚如举贡监生听选必先考较关防弥封一准科场事例复参诸身言书判用尽厥长考称与否秩级昭然如尺幅不容踰越祖宗之法何森然备也近有谓题目可以先露关节可以暗通授意吏胥按疏简卷得其卷即录其人而文字反为无权如是欲人之不求情不通贿必不淂之数也合无于考试之日斉集各官当堂请题于堂官收卷之时邀各司官即于当堂分头览阅呈之堂官随定品级仍将文字传刻长安使人知朱衣点显非钱神之有灵可乎此犹其小也如掣签定缺行已多年先臣立法苦衷至公无私搃五方人地之宜普三等权衡之准任人拈取各安义命虽谓签法永远无坏可也自做签之说起每一美缺皆可预拟一筒止入一签一行另分数次登之手指不异觌面之授受出诸袖中难掩旁观之耳目至今议者归咎于签法之未善则亦其人未尽善耳合无于未选之先搃计见缺若于分别南北中各若干如府佐州县以及仓攒驿逓等项之签各行类为一束一束搃入一筒令谒选者掣之此行毕方及彼行一筒完再入一筒若拈阄射覆之不可料虽有跃冶疾足之奸无所用之又谁走别窦以巧掠也此犹其显也自事例开纳而吏丞之缺难矣自各衙门咨送过多而吏丞之选益壅矣头绪杂错当淂以高下其手径窦百出主选无以手持其衡一二卯可选三五十卯不淂选者有之数十人之后可选顶头而不淂选者有之担??登道涂守株阙下衰白两鬂落拓一生无惑乎忧欝就毙者纷纷也则作序之说误之也合无按册细查将上选各员役酌其资格排定行头某行跟某行确然不移又于各行之中分年月之浅深点卯之先后闻纳之多寡以定次序之前后如泰山之不可动取选之时挨次截去今选至某人正下选即是某人起周而复始毫不移越使谒选者晓然各知名次之先后截取之时日而回家静候需次赴京省多少盘费息多少钻求消多少壅??斉即主选者亦去多少劳怨也此断乎可行者也奉圣旨这所奏有禆铨政着该部酌议行 
　　十二日 
　　南京广东道御史王允成奏直紏贪戾部臣以清仕路以安军民内称叶大受者武选司郎中是也性既执拗守复贪污行事极其乖张选用多以贿赂搃由龌龊成性率至物议久腾急宜三禠以清武选胡継先者令升河南封府知府是也言清行浊色厉内荏望之亦甚魁梧按之极其鄙琐此二臣者在叶大受原系京察拾遗之教掌道分单送臣撰疏者后查兵部例止一人因暂置之以待另疏紏劾在胡断先久有贪暴之名人人侧目臣因差满查屯粮完欠哄传搃廵厅卖限免比啧有烦言不淂不具疏紏参者也臣从来参人绝不敢以无据而污人名节向参袁世振贪赃数十万今虽抗旨未结淮扬?民乡绅急欲裁疏理道衙门而以运司仍旧虽疏理道臣断当裁革亦袁世振之贪赃重伤其心故谈虎而色変也奉圣旨叶大受等着该部院参着来说袁世振赃私作何着落并查明具奏 
　　十五日 
　　江西道御史杨建烈题为直陈抚臣溺聀之状以惩贪冐之风内称顺天廵抚岳和声者平生凶狡一味贪婪冐滥节钺之员端逞溪壑之欲损威望而纵寇贼削脂膏以顺囊橐种种秽状罄竹难书臣有慨于中久矣谨胪列为皇上陈之有谓和声未任永平道即招致南兵五百名俱系乌合游棍者有谓顺天缺出百计钻营介绍津要虽科疏指摘恬不介意竟尔攘臂大物者有谓白马关失事大虏拥入内地七十里蹂躏纵横迨不忍言和声方登临酣闻警胆裂亟发令箭数枝聚精钝自卫所其杀掳人民三千有奇却授意斩守关达贼首级四颗以报几以军机为儿戏矣有谓指荐将材疏列高应魁练谟等二十余人半系富豪武弁杂之巨商大贾荐后谒见各馈遗二三百金珠宝珍玩不等几以官爵为市肆矣有谓假称裁减守备却将富豪清客袁麟受贿五千竟题游击聀衘横金拖紫兵多虚冐官为伪冗而禁城之外刼掠公行漫无逻缉甚至奉旨挐问之陈正仍庇匿不发几以法纪等弁髦矣其最可恨者吴震元一下第举人耳未经部考径咨滦州知州令其凭城依社大招物议有见于按臣彭鲲化之紏岂五马端城徒为相知供渔猎耳更可异者柯仲烱一卑鄙铜臭耳未审何缘改调永平府通判令其剥军殃民横肆饕餐又有见于关臣潘云翼之奏岂半剌黄堂独为私交酬暮夜耶奉圣旨近畿重地又时有边警岳和声方悉力任事岂淂轻行指摘已有旨了该部知道 
　　二十二日 
　　南京山西道御史张锡命奏海内事変日多庙堂老成渐少内称令日事変之最大者在榆关三翰败衄以来从未以一矢加遗顷接邸报毛文龙屡着奇捷果若所言何异班定远之以三十六人横行西域而直虞猾奴之以小喜狃我而益骄之也则夫奖赏以厉其气申饬以严其防令沈有容与之同心恊力以壮枢辅关上之声援者急急勿失而山海非泥丸可塞则守难言之矣大要人心欲固若犹未也羌官未吹征人先散奴方扣关而来我已开门而揖不知山海之外还有几处山海可以遮隔此危形之大者也西南残寇尚逞游魂而黔之难更倍于蜀闻水西欲使蔺有为抚且请立播州遗孽此其悖嫚狂逞目中尚知有天子威灵哉黔之士大夫相聚而泣曰水西受抚我辈此生梦断家乡矣抚臣王三善单骑觧围智畧深沉必能辨此斟酌剿抚自有机权但不可轻失四省会剿之着而易言招抚使西南诸酋轻朝廷而长■〈舛上鸟下〉■〈敖上鸟下〉之气也红夷非我族类横据海滨昔但一叶中流今且峨然雉堞甚至要挟互市驱役人民与日本之人往来勾引今不早为处置恐兴化之変即在目前不知何所收拾此中占星望气寔繁有徒伏莽乘牖墉尚劳觧散石头城下岂高枕而卧之时哉皇上览此情景危耶安耶用人一事急耶缓耶乃以神交逄比之邹元标而未见召用以直迈皋陶之王纪而未见赐环顷以点陪之故而余懋衡去矣曹于汴之求去又力矣一番会推及多一番勇退老成几何堪此沦落至于冡臣张问达已去者也冡臣职在用人阐幽之际大相而不克救辅臣叶向高求去而不淂者也辅臣职司票拟传宣之内诏而不能封窃谓此时皇上即不复以用人之权还问达而可以票拟之权留向高向高留而邹元标王纪等相继召用将见老成在朝众正布列安攘矢谋计断相资祸乱不足平矣奉圣旨该部知道 
　　二十四日 
　　四川道御史练国事题为万不可失之时恳乞圣明速行一二大政以格天心内称皇上临御三年以来郊祀之首举皇上之积诚感格此千载一时也臣以为敬天之要莫如先求合于天心而其政之大者莫如用人今仕路之溷淆甚矣庸病不堪者即讥弹亦不肯去而忠贞有为者即屡荐亦不能起非天心也政之大者又莫如理财今民膏之剥削尽矣有用之金钱望之者成画饼而无名之孔穴取之者如泥沙非天心也皇上若乘此敬天之时猛然深思毅然独断何以执法批鳞之大老而令其策蹇以出都门何以披肝引绳之直臣而令其沉沦以甘豊艹何以战代有已成之功而接济尚从其缓何以库藏当匮乏之极而滥赏必取其盈其于用人理财之道或未尽与故诸臣之谏争有谓削籍如王纪满朝荐毛士龙贾継春等当起者有谓降调如文震孟徐大相侯震旸熊德江秉谦等当起者有谓川黔之饷毛文龙之捷当速済者有谓太仓光禄太仆寺之赏银必不能过半者皆忠言也皇上或以为即行之言不过用人行政之常事而不如天心之爱惜人才与爱惜民膏者专于此乎系之奉圣旨这奏内各官已有屡旨自当遵行练国事如何又来渎扰以后违的处究该部知道 
　　勋阳廵抚蔡复一疏称有司当责成久任内云善为治者用精神而不恃法而精神寔必赖法以存人心之玩无形之病也无形者不可见而要当于有形处救之臣请其法曰专责成州县之不率者责知府推官推官之察不严者责守廵道责至监司而别无可诿臣更凛然不敢自诿矣然必有其人而后责成加焉夫有司缺而代挕则事废蠹滋监司缺而遥制则力分吏玩官具矣而升选太骤则虽责而不及其成夫入室者新暗操弦者初涩即绝人之识力亦必三月而后地方人情洞其原委曲折若変幻甫批四牡遄驾吏狃为必不行之令民叹为不可终之功而迎来送往劳民伤财本官之设施若无究竟下官之于足动有掣肘其可惜也臣谓宜坚久任凡守廵道以三二年为期封推以四年为期即调简再任者亦可以二年外为期于人似拙而于地方甚便夫志士贞臣岂汲汲速化而不思所以自效哉人之精神寄于所习为之事所久亲之物而骤舍去之则怅然不乐况家地而子民者乎摩搔未熟必回顾其蒸黎兴革未周必自性其精力官而以久任为绌者其官亦可知矣宋之宰执往往出为监司或治州郡本朝刘忠宣大夏辞太仆卿而就参监司郡守岂可厌薄之官哉臣思尽天下艰巨之政事兵狱贼役无不从州县起手者州县官尽职自然小民乐业缓可教化急可战守而所以倡率综核各州县者全赖监司郡守二官不从此察吏安民决无太平之路臣愿铨部之重此官而为此官者亦慎自重毋优游而居之敝罔而去之也奉圣旨这所奏深切时务内称久任之法当自廵抚始尤淂肯綮着该部院记着其余俱与覆行 
　　二十六日 
　　浙江道御史刘世端题为司官有必不可踵之陋规冡宰有必不可诿之事权内称近如李逄节推补陆卿荣一事大拂舆论臣同官刘璞已驳正之苐其所推之不当者尚不止于卿荣也有如舍已狥人之吕纯如何所见而优之京兆岂追怜其当年一夜之屈辱而思以伸之乎或者需次节钺之用者也当税监激変地方刼抚求救之时为纯如者果有仓卒済変之才直宜单骑觧散哗民不必救抚即已脱之于危矣何乃计不出此徒事仓皇遂至弃舆徒行通国之中垂首隅坐税监之旁此何益于抚徒损国威耳竟以自代势同拉朽幽禁终夜不啻累囚其为抚淂矣不思身独非天子之命臣耶宁可杀不可辱狼狈至此复何以抗颜仕路异日若有封疆之寄一旦变起不虞伎俩可知所误非小也故不淂不及今一点破之耳起治水无功之金元嘉又不知何所见而急为升转岂其有疏睿之劳绩而示之酬耶抑为其卸担之无门而开之路耶搃之香火情深遂至流于私而不自觉耳乃至有如科臣所云之陋规亦甚非政体矣然则在司属安淂不自求避嫌之方在部堂又安淂不预为堤防之计于此将复用本衙门衣钵相传议论未息也为此遂不用本衙门另为采访恐议论亦未必佥同也臣愚以援引仍责之该司第不全凭该司内外兼推务广其数环列其名呈之冡宰参之卿二面相品题精为比并不论其特荐与否搃无成心但拔其尤者冡宰相笔裁定如此则属有荐贤之名而非私一人宰有独断之寔而又非自用事权仍归本部寔与天下为公斯不亦堂属之体各淂而议论之端永杜乎奉圣旨该部知道 
　　二十七日 
　　廵按山东御史游士任题为摅忠有心治事不效内称圣恩不即罪臣而谕淮扬抚按以勘饷差科臣以勘兵勘兵亦止以看饷也明旨不云兵有寔落便饷不虚縻乎今抚按之勘疏与科臣之勘疏皆至公至平而臣之心迹已白矣顷奉旨又有户部之覆疏而臣之心迹又白矣且已荷圣鉴矣夫言者自言任者自任勘者自看覆者自覆搃期忠君父而已此点血心皆共急封疆皇天后土寔式鉴之 【 况】 皇上日月之照乎嗟乎抚今思昔可悲可痛时移事移易局而自殊使彼时汹汹情境亦如今日从容情境臣亦只募几个光人以完募事便斍名色好听事体易完岂不美哉而臣之痴心痴肠寔不及此此寔臣罪也任事太过而不顾其才直前太勇而不恤其后求人太急而不顾其费安淂非罪然兵已一名不虚则募兵之银搃谓之在也此外船在即造船之银在也甲在即造甲之银在也器械火器在即器械火药之银在也除将船甲各项另一一开明现在之?与分络之人以送该部外而臣是自怨自艾受病在熟心二字以至委用不效臣寔罪矣尚复开口言天下事哉奉圣旨该部知道 
　　湖广道御史吴之仁题为盗臣盗饷之案已经勘看明丧心之言徒聒圣听内称国家承平日久妖异萌生生一奴酋于东方而辽人之死者以亿万计生一陶朗先一何栋如于内地而财赋之干没者亦以数十万计盖三凶者事本相应因恶亦相济无奴酋之发难则朗先栋如必不得借题为因以滋溪壑之谋无朗先栋如之侵盗则淂数十万之饷以饱关兵亦不至有掣矜露肘之患除朗先已奉旨抚按扭觧来京究问无庸复赘若栋如固已经关臣梁之栋查淂其盗饷八万二千六百之情真入告而奉旨提至山海关质明追赃者也为栋如者但当俛首思过以听关抚据寔具题打点原赃还官以听法司按律拟罪乃臣昨阅邸报其见哓哓喇辨喇喇不休识者于是有以窥其狡而又窃笑其愚也夫自辽东丧败以来诸臣奉旨募兵亦不一而足矣然皆以才望推毂强而起不淂已而后应而栋如凭谁疏荐乎为所欲焉节节如意前后领银一十九万有余入之囊中自???自放而沿途嫖赌一掷数千栋如试问军兴以来募兵使者曾有此???放法否有此挥金行径否于时论诸列者业以料栋如之兵决不能如数至关乃经关臣梁之栋细细查核以栋如开报官兵之虚数而筭则兵粮马料器物等项已虚报三万九千六百余两之多以栋如到关南官兵三千九百六十五员之寔数而筭则安家行粮等项又寔冐四万三千余两之多此皆关臣驳查至三兵道将官始不敢不以寔应而关臣即据寔以闻非有所增减于其间也若栋如者良心已死涂面大言如失身之女犹谈贞节六慕义勤王赔过银三千五百九两者所云起行之日军民哭送脱靴而别者则有南北之口与旧经臣王在晋之疏在臣不屑为之欵驳矣奉圣旨陶朗先已有旨了何栋如候关抚具奏该部知道 

　　二十八日 
　　广西道御史宋师襄题为直紏当去不去不当来冐来之臣内称谁为当去者不去如熊尚文周应秋袁可立是也以尚文言之扬厯颇有清望任事亦见直诚但病魔缠绵支离颠踣虽有报主之心已无自全之策所当急允其去以全高尚者也以应秋言之性似和平貌亦谦曲但生无劲骨饶有机锋全少大臣之风殊类妾妇之态若再致胪列其秽状终未免顿丧其生平所当决允其去以明正是者也以可立言之海上之金钱已饱军门之伎俩全无见科臣方有度台臣李乔仑之参则手忙脚乱始报毛文龙之功以掩人耳目不知海上即有功亦难掩冐饷之愆至于平妖与可立何与而可立□□□□□□□□□□□□□□□□□□□□□□□□如是也之彦以县令改教旋躐工曹复献千金于刘光复夤缘转调礼曹因用医士张君山出入居间数载王封恣饱溪壑厚贿陆卿荣借名二王婚礼荣升光禄台臣贾継春参劾几无完肤公论不容抱头窜鼠岂以被论家居仍可累咨序俸豪面复出耶其不当来一也纯如为税监倾害窦子偁致欝欝而死至今公论不平当时闽中共事诸臣无不悉知其事而江北乡绅为子偁请谥公揭读之当令纯如愧死其不当来二也奉圣旨大臣去留悉听上裁言官论人当存大体不必连章抟击该部知道 

　　○十一月 

　　十一月初七日 
　　南京湖广道御史游凤翔疏为罢软耄臣庇属抗旨内称偷铜司官毛可教马士英奉旨着堂上官指名参处独尚书张辅之至今不闻且为之庇护说者云司官当被论之后用银六百两差家人直抵砀山地方迎接辅之求为觧脱必非无据不则何户部参处工部独置之不论岂非有以中其欲而令智昏耶看淂张辅之少时犹或如人老至多不解事形衰骨立正当墓木既拱之时漏尽锺鸣甘蹈夜行不休之诮官居九列不闻天子诏当遵寿享八龄惟有阿堵物是好属官之情重则主上之旨轻护庇之谋工则令共之谊拙耳目昏瞶步履迟疑狐死不忘首丘惜哉未闻也马老犹恋栈豆不可以已乎奉圣旨张辅之方简任留工铸钱一事何淂轻行指摘该部知道 
　　初九日 
　　廵按江西御史谢文锦疏为荐举地方人才刘一燝邹元标吴仁度饶景晖胡桂芳朱世守熊德阳熊化徐大相李廷谏刘伸王民顺周着熊宇琦江和徐即登陈登黄大节袁业泗舒日敬奉圣旨吏部知道　四川道御史李乔仑疏为贪抚逞辞遮辨微臣据寔详剖内称邸报见袁可立一疏哓哓展辨而谓臣为误谓臣为风闻谓以贪之一字相加死不任受臣闻士人之守如女子之贞女失贞不可以语节士失守不可以语品臣曷尝误可立政恐可立攫军糈以润私囊聚民膏而酿祸乱徒以一身富贵误皇上封疆大宇事耳臣疏登州旧额兵虚冐一千余名饷无安顿亦何不明白开消而影射支吾误乎不误乎臣青登莱三府兵数拖前盖后丛弊难穷致使饷有余而兵不足数既归乌有而文册亦且挂漏误乎不误乎应操者已冐一百余名矣朗先于每名增新饷九钱却将原额三钱二分暗扣入已可立知其当裁即裁之已耳必欲迁延至今此真枉尺直寻之曲巧权毋筭子之奇登土?尨断而兢氷玉之容可立纵不任受贪臣曷能为可立讳哉奉圣旨袁可立已有旨留用不必争论该部知道 
　　廵按江西御史谢文锦疏为考察事看淂九江府同知王恭已居心秽浊遇事周章身膺二守之官罔顾四知之畏管理关税渔猎之术已工代署邑符朘削之声四播丝毫民之膏脂半百火耗何堪出纳吏所轮承一百公堂无故迹此二事已大玷于冠裳按其它赃讵可归之风影但经道府会看至再至三院司复核无枉无纵论徒追赃禠聀为民足惩其贪淂之罪而示墨吏之戒矣奉圣旨　廵按贵州御史侯恂疏为政刑久已失平情套再难曲狥内称御史蒋允仪题旧廵抚李橒逼取金盆该本司遵依会同布政司呈详到臣该臣看淂水西凭险负疆久蓄邪谋加以贵州武备单弱每有征调无不藉其兵力益为所轻是以一旦乘机狡焉狂逞思复罗甸国土夫岂素无叛志廹于一朝之忿而仓卒发难者乎盖凡言激変者皆凶悖之托词也而言旧抚李枟之逼取金盆者则道路之流传也旧抚身系节钺重臣区区金盆所直几何至裂生平以狥之且使果有此事人实有口孰能掩之而贵阳士民又何不闻一语道及也故如旧抚者核以抚戢之职则其责难辞核以城守之功则其劳可录而被以贪黩之名则加之者为诏诋言之者为风闻矣奉圣旨李橒方以城守叙功其金盆一事既查系诬诋当时参奏有何凭据着蒋允仪从寔回将话来该部知道 
　　十四日 
　　陕西道御史蒋允仪奏为遵旨回话事内云臣于前年冬月入觐比时安酋方发难贵阳被围危在旦夕群议喧传有谓安邦彦未叛之时每遇朔望令节必至抚院参谒曾馈金盆一面于李橒橒嫌小麾之邦彦不安复制大盆并前小盆托?官焦瑞麟送入收受者又有谓按臣每一廵城各酋望见无不罗拜至于抚臣则极口诟骂者有谓逆酋所传谩书有生縳中丞归之朝廷之语者有谓橒曾遣心腹指挥叶天植持数千金求和于酋天植遂于酋者则橒固千人所指者也适臣同官刘征参论副使邵应桢索贿启衅奉旨行抚按拿觧臣于是作而叹曰抚臣李枟尚有金盆之议何以抗颜道臣之上拏而觧之故于政刑失平疏中点破数语是枟之贪庸是臣寔有凭据乃长安万口之喧传与橒生平之劣状非自臆说李橒幸与按臣共患难保此空城聊以赎罪则可若欲论功则黔事收拾正难近日又报失利国家縻费百万金钱皆云所致追论于始祸者终难漏纲恐未可借风闻以掩天下之口也按臣侯恂之覆疏曰凡言激変者皆凶悖之托词而言旧抚李橒之逼取金盆者则道路之流传是明明有此一种议论而以言者为风闻开橒一面此亦按臣后先共事之谊惟是按臣所据者乃两司之会勘两司于旧抚有相临之分安敢直发其事所谓不待辨而自明者嗟乎迁国?存之说是谁刼议非李枟乎旧按臣固目击者亦可委于风闻乎以皇上之金瓯则敝履视之以区区之金盆则攘臂攫橒固别其肝肠之人岂谓俨然开府便知自好也若曰舍沙射影诬诋抚臣乃邦彦借以掩悖逆之罪又何其能诋抚臣而不能诋按臣乎辇毂之下公论偏明贵阳城中人口独禁岂真夜郎天末另是一様世界故善匿哉奉圣旨该部院看了来说 
　　十九日 
　　福建道御史周汝玑疏为重地重臣误黔误国内称督臣杨述中之庸才细胆以推诿误全黔南工臣张辅之昏识暮影以老惫误国用者盖述中之督黔也原非抚黔者比此其中宜抚剿宜进宜退成败利钝之机有余不足之数畴非督臣所搃计而熟筹之者乎乃负固之贼骄蹇自如梗化之□掉臂不应无故而倡抚之一说至令酋众袁绍等来时侮慢嘻笑去时鼓掌徉徉是抚犹未成早以示隙于彼而弱我三军之壮气矣至剿以进师一切尽推之抚臣而先驻平钺遥而观望从未闻画一策赞一辞若付成败于不问者是误军国边陲之事所当速议罢以全黔土者也若辅之则固职掌工曹者耳鼓铸以为利通?惠农瞻军给士官民两辨之术也如私铸以争利私卖以渔利者辅之明知之皇上严旨且切责之顾受贿受属庇贿护司官支吾别说虽赫赫明旨不遵也至科道诸臣屡以参驳而辅之不问也始知铸者辅之自铸卖者辅之自卖假公门以流私泉开别孔以攘市利噫亦鄙矣奉圣旨杨述中张辅之俱已有旨了不必苛求该部知道 
　　二十一日 
　　河南道御史刘大受疏为吏治日就隳偷整饬务求寔済内称天下最亟者无若钱粮而逋负日闻非独贪吏之故一多庸吏之故彼其征收无法弊窦丛生臣以为一遇有此随咨吏部更易毋令久于其所一败涂地而不可收拾至于才品出众之人值大坏极败之后以当宽其辔策容其展布不淂以已往之拖欠责旦夕之输将庶头绪渐清完纳可望若一槩齐以考成之法恐此地终无可做之人此粮终无能完之日是正所以为钱粮计而非所以为本官计者又见文移之烦至今日为特甚按臣呕尽心血有司视为故??互驽迨至按临暂为悬挂臣到任后即查前按文移但系有益地方已行责令遵守未行责令修既免案牍之烦骚且齐百司之观听庶精神不至旁骛前后都相照理减省之中寔寓振刷之意此亦今对症之药石恤骚以蘓民困乃端本澄源先后如抚按始被其承舍充斥马足如织纵虎出柙而曰勿恐剥噬此必不淂之数臣额定承役数名寿供赍奏其余放回当差遇缺取补永为定规凡一切淂已之役悉从减省此辈既少将驿逓不期清而自清臣等自严即借请不期止而自止于一切加???帮帖从兹永杜而可无事纷更为矣至于州县给发粮钱多不以时且有抽扣又有各处恊济全不觧给似当于考成之法并举者也臣又见火耗极为民害禁非不严而加一加二十官而九其故何也则上之多取有以开之盖有司层累而觧有添搭有使费及起觧京师每定尚数钱官改铺投库每差一次辄渔猎千余金有司即不欲要火耗而此等滥觞从天降乎从地涌乎徒为借口耳今必自下而上兜底清澈其有司官害百姓与上官害有司一体挐问追赃庶猫鼠不至同眠而苞苴可永杜矣奉圣旨这所奏有关系地方的还着实行该部知道 
　　二十三日 
　　廵按贵州御史陆献明疏为死难抚臣公论明白从优议恤内称抚臣王三善之死于溃师也初传原谓落马被害盖是日抚臣本可不及于难因陈嘉谟在后山遇贼抚臣勒马转后救之反被嘉谟勒马冲来抚臣因而堕地惟时自知不免急将印付家人嘱令护持回省即抽袜中小刀自剔劲皮已破从者随夺其刀乃猡鬼蜂攒斥而詈之贼遂割其首而去嗣后溃回之人益众妆点之说遂多有谓众贼加刄而抚臣自称我乃王抚台贼因之簇拥而去者有谓初十被报忿惫不食至十三而死者有谓贼持抚臣遍以献之各头目最后以献奢杜辉而杜辉发奍一洞内者苐抚臣一生壮气叱咤风云百炼刚肠辟易神鬼顾肯苟容求合于贼手有是理否犹记督臣杨述中发牌谕奢杜辉令之送还抚臣而杜辉禀帖极称并无王抚台在此盖贼以害抚臣为讳亦是明抚臣当时遇害而不生至大方矣臣以此信抚臣岂待今日直恐众言淆乱姑再查妨用是不敢遽以上闻至今日而咨询已多公论难冺知抚臣之当日骂贼被害乃确案也伏望速照张铨事例应淂恤典即敕议覆允行抑臣更有不淂不言者焉天启二年贵州省城被贼围者十月一时婴城困守者抚按及学臣刘锡玄也抚按不待言矣学臣以一书生厉气廵城事兼文武措银措米任怨任劳至于凶恶杀人以卖白骨高于城墙当时在事真有议弃臣而不顾者亦有思出城以逃生者学臣之志必欲以全城还皇上仆妾俱甘饥毙一身自径者三盖死守以淂??旡臣之兵至而围觧也祗以淂罪于按臣史永安故当事久之日不为分处奉圣据奏王三善死难事确忠烈可悯着即与议恤刘锡元准起用吏部知道 
　　二十七日 
　　南京山西道御史张锡命疏为冡臣受事铨政更新特指日前坏乱铨政之大称内李逄节之补陆卿荣大常卿也据逄节之言以堂官访问人才首举卿荣及舆论同然为解夫以独知之契遂为众口之同其谁信之而或有揣度之者曰故人笔荐自是梓里之交情前后相扶亦是逓传之衣钵以此二者诘问逄节其又何辞焉而特不知卿荣何以仕如此其急也其曰无意是逄节误卿荣也若曰有意是卿荣自误也闻人言之指摘数年可以就闲当察典之森严一旦骤补重地是人言可以谢过而察典反可弁髦也更可讶者南冡臣何熊祥回籍一疏以忿恚之衷作啽呓之语察典将近一年而犹以更换考功为言不知当日是谁主持是谁秉笔旧考功郎涂一榛定见定力屹然不移察典一出宇内翕然称快冡臣所谓碌碌因人成事而忽为此事后之悔满纸涎秽大露机锋大臣举动岂宜若此在李逄节以铨司之臣首坏铨规在何熊祥以主察之臣自翻察典一时有□两事殊可诧异令忠臣赵南星清忠端亮受事方新振衣弹冠必有一番表见以佐登明选公之盛顷见蘓州府同知杨姜为织造太监李寔无端诬奏夫杨姜在蘓九年清操介节冠冕三吴抚按自能查寔具题以织监而干抚按之权纲纪几于倒置以私忿而污强顷之吏有司无所惩劝奉圣旨已有旨了杨姜还着??旡按题问 

　　○十二月 

　　十二月十一日 
　　江西道御史刘璞题指二三冐滥之人内称京堂冐滥人人言之圣意亦深厌之矣姑举一二可易者令之安止足之分而高鸿渐之羽如掌詹事府礼部尚书萧云举者北斗人文西粤间气三朝扬厯之大老一代耆旧之典型但素亦紏拾中人也欲登揆席则玉盌之贮非虚欲久秩宗则饮河之量已满曷如周应宾王图疏辞不出高风可仰也哉又如光禄寺寺丞秦聚奎生平秕政即吴江之水亦不能浣筭命该死即孙丕扬之孝察亦且轻驳已之肺肠谁之线索观望多年遽集于此乎楚多正人如此人而且向用将置满朝荐于何地所宜返俗驾以遂初服者也又如衰老之桂有根宜加衔致仕潦倒之曾用升宜引分自安庶几唤醒一时猿鹤之梦大清当代夔龙之班乎臣草疏将毕闻有工部主事陈明晰者以批查?人之故严刑考赫索陈友金二百李厚庵金六百白昼之攫沸腾长安可令一日居此位耶即所谓指二三冐滥之人此也奉圣旨萧云举两朝讲官着有勤劳还着前来供聀余着该部议覆 
　　十七日 
　　南京福建道御史陈本疏为麟振普天斉庆凤诏匝地同仁内称滕地有数千人归里有司犹苛求于既往多毙之杖下而吏胥利于変价田土槩不许照旧数千人攘臂而去彼岂有尽乐郊之适焉知不申戎心谓宜申招??旡之令缓変价之举俾流离之众复业有期似亦恩波所当急及也黔蜀之难金帛子女家不能保而乘机抢掠莫酷于将官填门塞户尽是他人骨肉至以子女相馈遗即不肖有司亦收乡宦周思稷之妾而并据其子悲怆目击岂无良心谓宜下令宽收掳之罪听其将子女出赎此亦哀茕独之所必先也诏淂蠲免远年拖欠而望恩群黎且云逋负尚且见恤我等加???不蒙宽一分之赐虑非加???不足以充饷而臣以为欲足饷亦不必拘拘于加???也其清旷役乎营兵精兵民壮何日无事故何日不除粮而仅军官渔猎之具即有扣除又入当事者之私橐合无于发粮衙门季总其旷粮之数以听临时之调发此一便计也其清税契乎值产多属于富饶而征税辄宽于富饶价成百千百报一文相应随买随税则买者无漏报之弊而卖者亦免亏价之扰是公私两利之道也与其额外以索民赋不若额内以清?税税不病?彼必权税费以定价值在该辖衙门仍给印簿令纳者自行登注季终类报有余悉登之公帑则取嬴于?自可藏富于国也更有最应怜者请宽立枷此刑非国初所有原轻于枭斩几等而更惨于枭斩枭斩犹经法官几讯而成狱且需之数十年不遂戮此则以一肩负三百之重项入木囊如磨如割何能站立几日一遭此刑便登鬼录惟无绘图以告君上未有不恻然者而况妄攀雠报殃及无辜谓宜有犯必经法司讯鞠而轻重布之立枷当措而不用科臣曾汝召向有请而臣再一申之也奉圣旨该部看了来说 
　　二十一日 
　　山东道御史黄尊疏素为今日病有痼而难起今之臣工际此孔棘宜无不洗心濯虑戮力王事者而精神气象日弛一日搃之为公之念少而褊衷专以扼同舟料事之识昏而猜嫌用以开私隙甚至为人而废官而辽之经畧废黔之搃督废而蓟门之搃督又将废矣沉舟堕马明明在前而恊恭和里断断无之见前如搃督可裁竟以枢辅之血诚直任到底如日根有深而艰拔选将之难坏于债师而今之语韬铃而骄鎗剑者大率皆草野腐儒江湖走棍也抵掌谈时便斍孙吴满眼至于鼠腹已满鼯技已穷相率掉臂而去不闻其发一矢杀一贼而金钱已耗无筭黄带已横于腰矣从古名将无不起家行伍习知士卒之艰难亦躬亲矢石之锋芒而不抱头于对垒所以山东诸将亲经行阵杀妖手熟者见在叙功独不可举而用之蓟镇用之关上乎今日流有趋而愈下东师之兴内帑虚矣民力竭矣增一番兵革即起一番骗局发一番金钱即多一番漏卮凡召募布置车辆大器诸色无不阳借急公而阴为済私至今抚将王牧民王之栋等指十为百指百为千借犬羊为溪壑令枢辅不淂问诸道将而道将又互为窟千通官贪婪成性廉耻尽刬坏人家国而不顾虏遗君父而不恤不知性命与钱财孰急陵京与夷虏孰重乎今日患有缓而寔廹年来水旱频仍无炊无襦而吏呼妇啼苟可敲朴不遗余力其有催科不足非田亩之荒芜即十户之九空也而重之以加???継之以革聀有司谁肯以一官易民命势不淂不出于乳虎苍鹰之一途百姓亦不淂不出于斩木揭竿之一途恐后此树帜于绿林踵迹于黄巾者大凡衰世之征有外患而无内患则尚可支吾及其内外交作元气匮竭而国运因之臣以为欲去痼病则当投以和平之剤寔核其功罪而在廷之佐鬪勿可开也欲除深根则惟拔诸行阵之中寔求其膂力而说士之空谈尽可屏也欲挽下流则当严以赏罚之柄定归于画一而在中之奥援勿为移也欲行急患则当轸以心腹之忧稍宽其涓滴而在外之考成宜为酌也奉圣旨该部知道 
　　二十二日 
　　江西道御史田惟嘉疏为急务不宜缓视制胜贵淂先机内称自督臣王象干以艰报而议者纷纷矣枢辅以身任天下之重两疏自剖确中机宜督臣之当设此等大事非小臣所敢臆说然日来恭绎明旨则有似蓟督不欲废者何至今计划犹未定也省臣周之纲台臣周之弼俱有司马行边之议乃竟奉明旨眷留圣意渊微似以居中调度有不轻劳重臣之意大司马芳名满天下倘肯毅然一往挕西虏之心寒奴酋之胆威震四夷功垂带励端在于斯如待别有会惟恐推者未必淂其人即得其人矣未必能朝发夕至天下事危矣急矣尚可从容待乎及至大敌临门恐胸中百万甲兵未易措手蓟之与燕相去无几何如一身任之尚可两全也岂天下之痴心报国者独一枢辅也哉奉圣旨搃督官已有屡旨本兵调度各边岂淂以一方有事便议出镇言官率意条陈不顾事体亦因该部迟回不覆致来分扰还着上紧具奏 
　　二十四日 
　　河南道御史胡士奇疏为按辽勘疏久明内称自辽阳发难阅历此四按臣推一张铨死难耳余若杨一桂陈王庭方震孺至今未结而论者槩欲以张铨责备之广宁之役方震孺职在监军奴酋渡河以后傥使震儒先在广宁身将安之岂遂草间求活乎抑遂降贼乎此虽百喙何能为觧然而震孺不在围城之中也又使□酋渡河之消息已至震孺巧借考较以脱身此亦百喙何能为觧然而震孺正月初八日出宁至二十二日□报始知至相距十有余日有何神术可以前知乎又使□破西平我师败绩震孺不及救广宁此又百喙何辞能为觧然而西平败不踰旦面与宁前道张应吾洒血催兵驰回塔山报贼已取广宁计无复之乃始为守祖大寿拥众数万于觉华岛震孺胃死出奇亲往斍华岛与祖大寿洒泣登舟招回兵卒数万人火器千件火药数万斤牛畜米粟俱以万计非震孺之力而谁力哉此犹论其事后耳当辽阳之破也京师震动人皆以辽为穽矣震孺资序不应按辽独上疏请自犒师此时亲朋一哭儿女牵衣震孺独非人情与而毅然不返顾人心赖以镇安广宁渐有收拾非血性男子而能若是乎镇武堡要害当守罗一贵有大将才震孺屡荐与经抚□之来也杀人平城而一贵之目不瞬假令救援一至□只轮不返终未可知此其择将料事之智真有大过人者说者谓经抚不和震孺不能调剂是矣夫和衷之说莫严于君命莫切于满朝之笔谏而经??旡视之蔑如也一监军其奈之何或者又谓经??旡宜明紏不当为调停是矣不知王化贞之拙痴熊廷弼之气魄至今尚各有长短当日广宁迟丧一年尚是震孺苦心调停之力若使明紏以便两人卸担今岂不曰两人相危厄寔由震孺构成而使祸中封疆则震孺今日又不知当以何罪罪之矣此枢辅所以有庙堂不能持独责之御史经抚所不能为旁责之监军势或未宜身无死法之说也此真设身处地而执两端以取中者也奉圣旨方震孺等既经勘明着部院作速具奏 
　　二十五日 
　　福建道御史李应升疏为邪臣供吐已明公论是公难掩再疏紏驳以听圣裁内称范淂志以应察之人仇主察之官而主谋之何熊祥一疏自供弹文乃及其闪烁藏头之王永光但有微剌不闻显紏至永光一疏称病计其时日应已见臣之疏而佯为不知徐?布筭昨始再疏申辨亦可以见臣之非牵引深求矣独是认聋瞶而不及邪诬且卸巧营而缪附公论既已躲身无地遂尔张牙噬人如云御史王允成南中饶有物议先欲察处其论议不一継开年例则北不行若淂志之所谓掣肘者真掣肘也此种密谋惟永光与何熊祥知之得志不过一冷局曹郎不关斥陟大柄假非中宵入幕何以窥其肺肝而代之发愤哉查永光揭中之事即系淂志疏中之词此外不闻一语异同且永光之所执而是也泰山撼之不动其可听行止于人其所执而非也已方有嗫嚅不欲上闻之心何以欲人慷慨代行杀人之事臣前疏所云欲援北道考察事例盖其杀机久动幸铨宪二臣之不从其言耳永光不感其相成而又嗛嗛也臣岂不知御史不肖听台长处分但必御史真不肖而后可处亦必台长贤而后可处御史之不肖若元成与李希孔建白铮铮南北号称贤者得志疏出一时公论共为不平此岂可声音笑冐淂之岂永光之所谓不肖者正见其建白之铮铮也耶今允成去矣希孔欝欝死矣永光之恨尚未快于心欤且永光自视何如人哉朱敬修以阁臣朱赓之子从礼部郎中而调吏部是何等熏灼永光以敬循之同门乞怜依附钻入吏曹竟谋越抚与之首尾者数年是何等巧营长垣令孔荣宗关不行扼之使去士民攀辕卧辄者两月旧按臣以大力者不容姑谢士民之日是何等居卿威力而□扬扬然曰参处御史是其聀掌也是当年都御史陈炌参御史赵应元以媚江陵之故智也奉圣旨王永光已准告病不必深求该部知道 
　　二十七日 
　　福建道御史赵延庆疏为直参盗抚未发之赃内称旧登府陶朗先者狼籍賘私已经科臣李春烨从公勘明惟是打造一事计东省州县共百有四属每州县要费五十余金原文用过钱粮即行补还之亦非不堂堂似节钺体也维时周县深知朗先行径原不敢妄意责偿朗先借此为开销之目矣只此一事所获寔以五千二百有奇计也且打造混开更有不止此者东省府州县入觐带造盔甲器械朗先不疏请留并此作开销遮证所获殆有倍焉者矣惟乞皇上勑行东省抚按转行所属州县逐一清查打造有案钱粮未补众口自难涂也开消之数明载册籍多金之冐吞入谁手众口更难涂也至疏留盔甲器械明旨森严朗先敢指公营私攫金添润蔑旨欺君莫此甚矣奉圣旨已有旨了该部知道 
　　山东道御史黄尊素疏为恬退可风而老成不可不惜才望宜储而顽钝不可不除内称近有恊理京营都御史余懋衡吏部右侍郎曹于汴陪推蒙点相継拂衣此二臣者非清恬介持谔谔朝端者耶而中旨一出不惟不收其新效而并失其故武于是有太仆寺少卿刘洪谟刘宗周恬引于先工部侍郎萧近高饶位坚请于后翩翩去国高风袭人但皇上御极三年于兹而卿贰更翻公孤迭换来若骤两去若飘风用之若发机弃之若委衣不止数十余人其间固有委琐龌龊被言以去夫岂无谠论批鳞骑驴以出都门者耶夫岂夫讲斈贻谗去国而萧然行李者耶则老成人不可不惜也若夫牛应元质自庸庸同官李应升有弹章丁启浚品自锁锁周官周汝弼曾有剌议应元以被言之新踉跄而入都门令人谓弹章可当匕发启浚以媚邪之旧攘臂而思节钺令人谓廵风作难觧嘲然此皆通国知之至有秽迹已彰而盖藏弥巧谦恭下士而心事难知者如礼部侍郎赵秉忠其人乎气局稨盈功名躁熟蒙大不洁之名忽而领袖史局冐大有为之状欲以煽引众心倘一时人被云雾悞收纶扉其为盛明累岂浅哉则顽钝不可不除也奉圣旨牛应元丁启浚已有旨了赵秉忠才望素优方直讲筵不淂轻议其各官恬退的即与起用吏部知道 
　　二十八日 
　　河南道御史庞尚廉疏为两抚被论已久去志未决内称登抚袁可立蓟抚岳和声者可异焉被台省论列几无完肤矣可立之秽状见于臣同官李乔昆之紏参者确有的据不必再引以彰丑说者曰□酋西寇屡报海上牵制有効登抚未可裁可立未可轻去也夫登抚诚不可裁也可立竟终不可去乎可立去而??旡登者遂无人乎柰何以不可裁之说持为护身之符也和声之秽状见于臣同官杨建烈之紏参者风闻事真亦不必再引以扬垢说者曰□氛声息正恶抚赏一着正亟搃督未可缺人蓟抚未可轻去矣夫搃督诚不可缺也和声不堪为蓟抚而堪为搃督乎和声去而抚蓟者遂无人乎柰何以抚掳之说阴为攫取之资也迩来头钝成风幸门未塞大臣之防难槩裂小臣之贪竞滋甚则有光禄寺寺丞秦聚奎其人者为令久着贪声被参处而调简建言受其意指■〈扌弃〉一死以媚人今发纵指示者安在而为走狗臂鹰者冐窃则其险而兢可知也则有工部主事董仲行其人者一人而挕二差何至东西分身两膻而聚一身不过左右罔利修理郊坛吝不发银至同官禀堂叱骂而不为礼则其贪而■〈舛上鸟下〉可知也则有工部员外马明瑞其人者守牧德州吸尽百姓之膏血渔猎驿逓筭及驿卒之鸡豚弥缝淂以瓦金钻营骤躐清班则其贪而巧可知也又有原任归德府推官今升兵马司挥张飬晦其人者署县印复营署府印舍淡而就浓鬻考语而□及佐领剥属以肥己浸假而抟京秩浸假而?部衘则其贪而兢可知也奉圣旨袁可立岳和声己有旨留用余着吏部议覆 
　　福建道御史周汝玑疏称黔省之変危如累光卯始不能善抚之之策卒又掣剿之之肘今幸而三以捷闻非假主上之威灵不至此而孤军深入敌忾无全釜鱼笼鸟己在旦夕万一军饷不継几何不挫方张之锐而复苏死酋之命乎凡此皆任用之匪人而监司之溺职也如贪鄙倾险之李叙元生平无一善状到处皆闻秽声以是人而理黔饷必不能以营私之精神而用之军国之大计几何不积逋以误黔耶又如庸懦无回之邵可立御下全无犯律时身多决防维迄今谋调大同必不能以消阻之意气而振起方伯之威权几何不连罢以示惩耶至漳南为闽海重镇势无异于黔辽而程再伊以本道而媚座师并以媚及其亲族偏信副搃兵张嘉策勾引红夷擅收金宝欺禀抚许其开市及夷船到而衅端起又几何不遗害于地方耶因思识不才而舍之如何简才者而重?之乎顾安得郭尚友其人者在工曹而节省二十万典计部而节省四十万名特着于井陉而望更彰于中土此不可以之秉节钺乎又安淂徐如翰其人者才已裕乎韬钤识尤老乎边畧其辽疏独朗几先而忧国更觇苦志此不可以之拥重任乎又安得如梅守相其人者开泇河七年之役疏漕运三百里之流省数十万金钱而通万艘于一线迄今享其利而弃其人其又何以旌劳臣哉奉圣旨已有旨了该部知道 
　　二十九日 
　　廵按直隶御史刘芳疏为道臣私贩甚确圣旨处分未明内称塩法久壅皇上既明鉴之矣今诚欲去壅??非仒?而返之疏通非严纪私贩其遒□自今田一井以一??互宪牌远行鬻卖纵委官张国桢等扬旗联艇挟公市私盖不啻衣冠而大伙也臣知而不以闻是不职也臣闻之陛下陛下命之该部念及塩政之不可凌夷亟宜列其罪状引例处分以为玩法者戒而且含糊覆奏乃以酌量议处诿之吏部诚为官评吏部所司事无越俎顾前此缺饷诸臣本部不常明正其罚乎岂罚可行于缺饷而不可行于私贩乎又岂饷系军国重务而塩独非军国重司乎大抵顾恤情面毋为怨府而百足之蛊莫之或僵有鉴于前处缺饷诸臣之失径情无怪其模棱而不断也若惟是议罪于张国桢而诸道臣置而不问其为纵容抑又甚已臣筦司监法而令塩法之坏自臣厉始坏法之臣竟从贷法毋论奸宄云兴籍为口寔而旷癏之责臣亦安所逃罪奉圣旨四一并着即议处该部院知道 

　　●大明熹宗达天阐道敦孝笃友章文襄武靖穆庄勤哲皇帝实录卷之七　天启四年正月至四月 

　　纂修官浙江道监察御史李长春 
　　编辑较正廪监生方　至 

　　正月 
　　二月 
　　三月 
　　四月 

　　○正月 

　　天启四年正月初七日 
　　河南道御史梁之栋疏参奸弁韩宗功内云刘保一案首招韩宗功为奴酋间谍供其人书其事有党与有戚属关通罪弁联络奸珰隐忧大患有非臣子之忍深言者赖皇上一怒除凶立碟刘保放腋奸而宽余党稍泄神人之愤乃一二反侧之人思为逆党觧网百计播弄不谓臣发奸之早反谓臣除凶之速夫无论乱臣贼子人人得而诛之煌煌明旨出自圣裁于臣何与而思有以中臣也幸朝议自清此说不售于是广宁之塘报継至且韩宗功追袭李永芳被创打折左腿此报传抄引之章疏所共耳而目之者夫以封豕长蛇之奸弁翻为背城借箸之羙名以作奸行谍之野心假露布羽檄之巧手神出鬼没意欲何为即惟时识者知逆谍鼓煽不过欲摇臣之谳案为宗功之成属虑耳今永芳无恙宗功再来则当日塘报凭空造捏以谎圣听始自何人果出于永芳辈之手乎则或为卷土之谋或为奸党脱网之计根株尚在所当问也然由广宁而山海而神京泥关暗度银鸽潜封恐作奸之狼子不独在边徼而在辇毂尤当问也如止于妬臣乎墨案难翻贝锦谁售即臣之一身之名节不足惜犹可言也然线索相通机关巧应腹心之贼尚据三窟则反戈之李永芳扛亭之孙得功持挺之张差辈不为无人不可言也臣久欲上疏具请以宗功未获无凭质对今即伏诛其余党宗仁等尚可执而问之奉旨法司知道 
　　御史胡士奇疏称臣惟自辽阳发难凡四按臣惟一张铨死难再其余若杨一桂陈王庭方震孺至今未结而论者槩欲以张铨备责之夫铨之死也惟在围城则死惟与袁应泰同死则不得不死假令贼在辽阳而铨在广宁肯驰而死乎即同在一城之中假令应泰先迯而铨能独死乎知铨之死则知三臣之可以无死矣广宁之没方震孺之可原更甚何言乎震孺可以无死也岂以职在监军未若经抚道之守封疆也然矣而不尽然也奴酋渡河以后倘使震孺先在广宁自将安之岂遂问道求活耶抑遂降贼耶此虽百喙何能为觧然而震孺不在围城之中也又使震孺渡河之消息已至震孺巧借考校以脱身此亦百喙何能为震孺觧而震孺正月初八日出廵宁前经抚祖饯奴报到相距十有五日计程四百余里诸生之蚁战方酣而贼奴之铁骑已渡矣有何神术可以前知乎又使奴破西平我师败绩于镇武旷日持久震孺不及到广宁此又百喙何能为觧然而西平报不逾日一面与宁前张应吾沥血抬兵驰回塔山报贼又已取广宁而经抚二臣并辔遇闾阳矣嗟哉按臣将死经臣乎将死抚臣乎望广宁而死乎计无复之乃始为收拾余烬之计祖大寿拥众万余于觉华岛徊徘观望若疑反降贼是李永芳之后又一永芳也震孺冐死出奇观望觉华与祖大寿洒泪登舟招回兵卒数万人火器千件火药数万斤牛畜米粟俱以万计非震孺之力而谁力哉当其不招祖大寿则大寿折入于奴若招而不从则震孺必先执送于奴而震孺不死于海滨不死于贼手者天幸耳奈何以成败论人而轻抹杀之也本兵辽抚屡疏勘明而枢辅之言曰方御史之入辽始而强用之终而深求之朝廷何以使人深求二字枢辅酌量审矣然则可使任事劳臣久困家食哉奉圣旨 
　　初八日 
　　江西道御史田惟嘉疏请召还言路谪贬诸臣内称我皇上御极以来敬大臣体群臣无所不至而尤于言官之进言从若转圜即虞廷之盛不过如是而臣私心兢兢犹虑言路之渐索者考选之请不蒙俞允以致行取诸臣守候垂首而避嫌在任者进退两无所据然犹曰无缺可补也今缺且渐出矣固知皇上之俞旨不远也独是科道贬窜之臣如毛士龙侯震旸熊德阳贾継春江秉谦者年久不蒙赐环在臣下竭诚而请不曰沽名则曰市恩不请又不见赐环之召将以诸臣困顿岩穴何日是蒙恩之日乎况年来覃恩普敷无地不施无官不被此等朴忠之臣陈见悃诚既未能致君父之信矜愚宥过又未淂沽君父之恩当阳和之世宙而独抱幽谷之凄惨岂体群臣之圣主所忍见耶奉圣旨 
　　十一日 
　　贵州道御史张矿疏为乞敕部覆以保封疆内云添设之当裁则无如兵部二侍郎矣顷督臣王象干以忧闻总督一官非天下所视为安危而不容顷刻缓者哉乃推敲两累臣枢贰竟无一人出而担当今虽奉旨停推然总督必不可裁暂停终久必推则无慎择于先以待用于后当事者不可不图之豫矣枢贰试反而自揣如其能当此任也则枢贰一身宗社赖以保障苍生赖以奠安即添设二员臣犹存乎见少如其才不能任力不敢任则司马岂优游之官拯溺岂观望之会家园岂飬俸之地彼李瑾之飘然远引未必非藏拙之高着而觧经邦之闻命脱卸惜其晚矣愿枢贰熟思之也按差之当增则无如楚者矣臣作令于楚见楚中州邑之众多山川之修阻钱粮之浩繁案牍之纷纭藩封之碁布苖夷之环伺视各省直尤为难理直指使者每每足迹不及到耳目不及周且滇黔蜀壤地相接顷因黔饷匮议端设督饷御史然事急则设事平则裁臣以为苖夷之性反侧无常土司之势负固难服今虽次荡平不能必后日之不窃发是宜添差御史一员廵历荆岳长宝等八府其驻札之处或在长沙或在长德从长计议无事则揽辔澄清有事则扼要指胜即邻省有事亦可以同心共济便莫便于此者况南直隶以十四府而设三巡方岂楚省十五府而可仅一御史乎奉圣旨该部知道 
　　十三日 
　　河南道御史庞尚廉疏参工部员外马鸣瑞鸣瑞家人有叶姓者久奉奔走于门下叶一女及笄为鸣瑞所奸淫恨之剌骨舍之而携其女以南今获贼中叶兰谷者即家人叶之亲也素有绿林之风叶既以鸣瑞之淫恶并家之私藏一一蜜语令之紏贼以刼杀之欲雪其恨也则鸣瑞者淫夫也贪官也盗也一身兼而有之矣国步艰难之时不惟不得诸臣一臂之用而且藉为侵盗之阶陶朗先之后継之以何栋如栋如之后継之以刘国缙刘国缙之后又継之以马鸣瑞矣陶朗先未正法也而有何栋如之学步何栋如未正法也而有刘国缙之袭舛刘国缙未正法也而又有马鸣瑞之效颦若鸣瑞更不速为正法継鸣瑞而起者袭其陋行其又焉极矣国家之物力几何能堪此奸人之侵渔哉奉圣旨该部知道　巡按直隶御史潘云翼疏为循例举荐兵备官员荐张朴钱士晋徐腾芳袁崇焕叶震生乐济众来斯行刘复初张春刘诏邵可立卢宇等奉圣旨吏部知道 
　　十八日 
　　应天廵抚周起元疏称职为织造事奉报钱粮款额并辩府佐杨姜无罪被诬皆字字实录不敢餙说偏护自再奏严旨聀思不得其故尚恐本官前膺持斧使者几十荐或躐京升复再三询访求其劣状竟无所得而且有贤名各州县官咸为之发愤出揭士民亦各具呈即近署府印三四月京边钱粮依期催完起觧考较童生孤寒咸颂公明兵饷发散严杜减克诸弊此亦洁守之一班也及询所以被萋菲之故不过因不善求容如与李实争照各监旧规不肯倡行属礼而已今本官凛奉天威束身待罪至求聀参紏轻重之处惟皇上所命此固臣子敬畏一念其情真词切然聀终不敢抹杀公评以欺圣明尤不敢瞒本心以锢属吏也姜一小吏耳呵之谴之何足为惜独惜贤奸从此混淆法纪从此倒置凡有求不遂者皆得挟私怀愤中人以不测之祸甚非圣世所宜有也聀尸素经年官评尚无确据屡烦严旨则负官聀不能狥织监以满其欲而鳃鳃焉讲明料价致其诬参葛藤难断则负吏治是不称任使所速当议罢者无如聀矣聀罢则察吏安民自有贤抚而不至以遗于耳目之近者反得之深宫之中惟是织造一事当皇考时尽已撤回李实承领此差因而再遣若肯如孙刘吕各监照依两府料银额编之数按运觧给不窥别项觧京钱粮又若肯遵照旧规管两府袍缎不总管十郡岁缎创从前来有例赔江南官民之扰则衔命天使聀等岂有不愿同心恊力而故生枝节分柄凿以成水火之形哉又望皇上与执政之臣思所以为社稷计也先臣端毅王恕抚江南奏停织造聀之才不足以望王恕万一而先臣杨廷和在内阁不撰织造敕则岂非盛世事哉奉圣旨 
　　十九日 
　　左都御史孙玮疏陈五事内云旧例本科御史一员专理十三道本章载在宪约后更而归河南道矣夫河南道聀掌繁巨宁有余暇以及此乎合仍公举晓畅政体者一员为本科专理章奏准作中差满日以南北学差优用之以答贤劳至各差往回原有钦定限期违限参处此定例也屡经陈院申饬而屑越如故虽其中情事容有不同而搃之于急公之意无当所称畏此简书者安在也除臣再行札催外合候命下之日行该道以后照吏户两部题准例将限外日期考满不准通理俸粮截日住支以少存台纲于什一此当严饬必行者一五城廵视在祖宗时法严事简打喧闹而已故更逓无常今何时也情伪万端横逆百出如假印假官神奸神棍大盗大把甚至潜通线索透输国情如金鼎巨庄士元傅应春韩宗功辈何者不赖廵视之禁缉摘发乎故先年请给印信改作中差专责成而清辇毂法至善也寻更季差重人情非重地方耳合仍作中差除照札开事理遵行外如司坊贪黩豪横雄行及房号侵糜城书积蠹不时参送正法一年满日即得举剌该城兵马官以示激扬册结报更如此庶官有故固志下无幸心而地方可恃以宁谧若托故规避者明例具在此当力饬必行二数年来兵连祸结民困极矣时政孰急于保民先臣都御史孙丕扬保民五事并廵方总约所载咨民隐剔衙蠹严举刻禁科罚预蓄储诸事着寔修举而至于滥交际括赎锾所关宪体尤为不细其中皎皎铮铮壁立千仞者臣固不敢尽谓无人而寔不敢谓人尽皆盖然也诚于陋规痛自厘剔以端身范如此则风清弊绝百聀凛然于保民乎何有此当严饬必行者三非奉圣旨会荐不得滥举市恩此旧制也亦明旨也近日冡卿赵南星再剖良心一疏复娓娓申言之矣盖往缘朝政否塞而三五败群者借事招权乘机射利或涤其疮疥或假以羽毛或抗之云霄或坠之重渊熏莸无分雅俗任奏而人莫敢忤视今非昔比矣而后来者不深察既往之秕行而且踵为从前之芳规可乎盖台省清议自出之地而乾坤之所以不毁者恃清议耳或一失当小之泾渭混淆大之宇宙暝晦其关世道人心良非甚?少细可漫然为之亦漫然听之已乎此当严饬力禁者四弭盗防奸莫良于保甲即在远乡下邑亦当严行矧都会万方错居奸宄辐辏真伪难辩踪迹无常在此时则保甲胡可一日缓耶近日御史许其孝疏称责成五城俾一坊各立簿一扇将本坊居民姓氏挨次登记作何生理安歇何人十家编为一牌轮流直日互相觉察又必廵视躬为督理而司坊官沿门挨查减驺从防骗索不惊愚不扰众如搃甲诈财罪坐该坊该坊不慎罪在印官印官有议则御史之白简在风力系焉盖时事多难各官正当戮力同心以报国恩固不淂以琐细厌薄而漫不经意也此当严饬力行者五奉圣旨这所奏深于宪体有禆着严饬必行以振弛玩有故违的指名参处该部院知道 
　　二十四日 
　　云南廵抚闵洪学疏请加贤劳曲靖兵备王锳量进一秩俾久任曲靖以竟善后之猷并甄拔真正血战材官王聘选沙如玉吕元扬张云鹏郝太极吴必奎等予以实聀守备一酬前劳一鼓后効奉圣旨该部知道 
　　二十五日 
　　河南道御史袁化中疏参蓟抚岳和声内云据和声之疏亦称王好贤系莲妖巨憝词连六省铨政多功此正和声睡方醒时也知今捕获者之为功则知前放者之为罪知前放者之为罪则知所参不当放贼者之为忠告矣苐最可骇者献俘告庙一事王好贤虽系贼首终非当叛捉获今既擒之以消隐忧即当在外枭示以散余党何必等之徐于二囚以自张为功乎今书投长安将欲比于赵彦之东省张凤翔之畿南一时喧传几为绝倒不知赵彦曾卖放徐鸿儒凤翔曾卖放于弘志否尤可鄙者借夷禀以自保我国家豢养诸夷二百余年讲抚已经三载尚且背恩负义乘机要挟不知和声有何不觧之惠固结腥膻使彼恋恋不舍却欲其多做几年此亦小人患失之心无所不至一时闻者几呕欲死世岂有一堂堂开府为阖朝所共弃为百姓所甘心乃区区借犬羊之一言足以为护身符乎深可恨者乃挑激枢辅一言臣若不言则其奸不破辽自广宁継失人鲜固志朝臣无一人敢东向者枢辅孙承宗以端揆之席自请行边其满腔血诚天地祖宗寔共鉴之二年以来奴竟鸷伏不敢面关门一步虽皇上之威灵寔枢辅之调度中外倚重甚殷但以裴度久劳于外得代无人臣等常为苦之近和声聀守全隳弥缝尽露迭被人言计无复之遂与私人中书姜云龙谋谓枢辅为朝廷信任之臣必得枢辅一言乃可以自托枢辅正人也又必得一书动枢辅之疑激枢辅之怒而后其托者始固云龙本和声二百人中所首荐边材者遂依和声起草云先剪当门之兰乃为徐逐高阳之计等语封送和声和声假为有闻密致枢辅此语一播万耳共闻臣思枢辅识澄力定见此未必即疑伹参和声者臣也臣一闻之不胜自骇万一挑激不止荧惑多方使正人争是非于局中而小人观成败于局外举朝以为可痛哭流涕而和声等且鼓掌而窃笑坠我计中也如国家何哉奉圣旨这说倚重督师辅臣知道了岳和声已屡旨留用王好贤已经擒获不必深求该部知道 
　　二十六日 
　　四川道御史李乔仑疏请司属宜复久任之规内云选司虽称清要亦号弊薮奸胥滑吏必世子孙官乃视为蘧庐去同传舍奚所得其窾郄而挥霍如意矧六选竣事芳躅未远今宜仍复一年旧规庶典剧克终事久益练弊久益剔用舍自无不允恊矣司功郑重原与秉选颉颃勿伹内外两察籍以彰瘅凡言者屡有紏拾非其防贤病国即其狥私植党公论所弃弹射方来奉旨勘议久稽区别劝惩何由而明官联何由而肃今宜一准文选例刊定一年预期题补庶任有专责柄无互却摘发自着有风裁矣二司正即议久任固也顾有海岱之清士而无难制之吏奸有月铨之劲骨而后有不附之时权倘不采择才望仍需次挨转铨政之败坏终相寻无已时是惟于资俸相应中大加遴选必得其力如山其明如镜断如干将洁如氷玉掌选考功特从简拔其它人品各有优长随事各可自效苐就本司逓转勋郎封郎皆可为浮图合尖之地一如六省之不必尽转吏垣十三道之不必尽转河南道可也奉旨选事烦难不必轻生疑议余着该部议覆 
　　二十八日 
　　掌河南道事张泼紏贪秽管仓主事阎暖内云该仓夙号弊薮其一尘不染者自主事焦源清而外不可多得然亦未有一斛而外加八捧者有之自本官始夫所谓捧非止合两手以成一捧也开张两袖深入米堆满手而出两袖皆米计八捧所入约有官斛一斗六升觧户泪下如雨本官安坐自如不特此也掣挚之米旧归觧户而今则尽倾觧官准号为渗米不复与觧户不特此也出放之际每斛剖出三升计重入轻出掣挚三项每收米万石可得羡米四千三百余石然此就本官言也乃若衙役需索每交米千石索银一百七十七两一千如此一万如此可知一处如此处处如此可知诚不意以民穷财尽之时乃有此等盗贼鲸吞于上又有此等猾胥吞食于下可异哉奉旨该部参看了来说 

　　○二月 

　　二月初二日 
　　四川道御史谢奇举疏请预练经督内云经督专制全边其责重道臣分任一隅其责轻?重缘生入熟则今日之监司最好练他日之经督虽藩臬例不庭推而沿边道臣不妨于会推大臣中破例带推各摅所见应留者留应更者更不拘在朝在籍酌量敲推超资鼓舞乘此枢督尚堪总理时历试诸艰磨励胆识凡兵饷之弊窦黠虏之情形关隘之险夷帅禆之勇怯洞若指掌令有胆者愈充愈大有识者转察转精比及应代则熟路轻车人人可经可督取之若寄矣奉圣旨该部知道 
　　初四日 
　　保定廵抚张凤翔疏为特举畿南第一清吏真定府元氏县知县臧尔令奉圣旨吏部知道 
　　初五日 
　　巡按江西御史田珍疏请破积套以涤秽风内云自古谓民者吏之程也试观衙门之日为出入者无非民则无不可问矣无不可问则耳目既已旁通而贤否当有定评矣虽司务繁难而大政所系难以他诿苟此处失真岂得注以上考次而府道其所为责成者重矣各道聀司一路而一路之利病即其身之利病也孰是代为兴除亦曰劝惩当而已方面非狥情之官百姓非作情之具且作官至此雅多好修而贤否不修明便属溺聀府官表率一郡凡郡属之清浊即其身之清浊也乃优劣岂不灼知而病在偏护护其蠹民者便不可以为民上矣至于刑官专司官评臣谓地方之理乱其关键全在于此而堕落套习者亦复不少窃意溷苍素之别则伤明冐瓜李之嫌则伤操受非道之说则伤品三者亦何居焉于此不严加追论则官方必不清地方必不治乃若臣之自律律人者独此公道耳一切官评治行不论资格从民所欲不从请托互证于司道等官亦即此而并绳司道等官其有所举也即揭注该管各官某某共报以为贤或某报以为贤而某见以为否者其有所劾也即揭注该管各官某某共报以为不肖或某报以为不肖而某见以为贤者如是则司察与所察之人其优劣公私俱莫逃于通国之指视矣倘有不肖滥竽大憝漏网即示禠夺并查原报等官权其轻重分别处治以为为臣不聀者之戒顾为此不惮烦者原为贤否明则劝惩当于以破其所恃而荡其贪风耳若司察之官先以贿闻其何以训所当亟以白简从事必不苟狥者奉圣旨吏部全系官评若贤否开报失真何凭举劾惩劝这所奏责成司道府厅各官揭注查参等事着立为规条严加申饬务在必行该部院知道 
　　初七日 
　　南京四川道御史万言扬疏为添注之滥觞宜涤内云南京鸿胪寺卿刘文征干霄劲骨茹蘖贞操久矣不縻好爵高卧林泉此其品真可廉顽立懦者所当加太常正卿聀衘致仕以彰崇德之盛典者也南京太常寺少卿余启元力屏纷华游神宁静已飘然杖履岁月优悠此其人亦不愧黄发老成所当加光禄寺正卿聀衘致仕以彰尚齿之盛典者也南京太仆寺卿赵徤实効己久无闻浮情恋恋不已五官之用既衰十亩之间宜适岂非宜照本官聀衘俾得以礼致仕者乎若南京□常寺卿朱一桂推升三载竟不赴官岂其引义自裁奉身一退抑岂检点有愧而逗遛观望也乎盖一桂肆善类之毒树邪党之帜既已不齿于正人何得滥厕乎崇秩南京光禄寺卿林欲栋居官夙有贪声卿寺更为滥竽历任未几竟而回籍欲籍俸苟延图复燃之觊觎耶是二臣者所当急为罢斥以示惩创者也夫同为王臣何分南北南中卿寺有愧厥聀者臣不难直指以清仕路然其中才猷卓绝品望隆重者亦不乏人恳皇上南北一体需次擢用是又圣明恢网破例之洪恩也奉圣旨该部知道 
　　廵按直隶御史潘圣翼疏陈敬据阅关闻见之真内云杨一桂按辽而抚顺之变起查勘地界之说迄今尚且致疑臣曾闻之关人习其事者以为奴酋蓄谋已在孤山杀人之日两年不责之前于查勘何与况按臣廵历也非查勘也祗因封疆之臣欲掩其罪反诬廵历者以查勘激变之事致边防日弛奴氛日炽耳信斯言也不但一桂无所待勘而据其与旧抚阎鸣泰河上之言及与罪抚利瓦伊翰往来之牍若能尽其说稍稍绸缪于清渖并带子河化石岭一带何至今噬脐其无及乎言之徒有太息此一桂之苦畧也陈王庭按辽而四路之师败辽东监军之责谁能为之觧苐稽之往谍其间议战者轻敌者与夫临敌而易将贪纵而放兵者权既胶执于中事且鼎沸于外似难尽责之廵方使者旧抚臣勘语云王庭当四路出师之始忧形于色及三路溃决之后悔见乎辞又云虽监军是任或难尽诿于他人而尚方可人寔难独制于一已此语诚然且其未任一日之四台几于淹留王年之东事艰难险阻备尝之矣此王庭之苦畧也方震孺按辽而广宁之城弃不料经抚之说谁能为之讳苐设身以处亦谈何容易举通国所难息之嚣而欲排觧于只身之力不能也以倾辽所共争之涂而欲砥柱于倒峡之冲又不能也处两齿之间思一舌之计其心良苦其数良奇此抚臣之勘语也以廊庙所不能持独责之御史以经抚所不能为旁责之监军势或未宜身无死法此辅臣之勘语也而臣同官胡士奇则以王化贞之拙痴熊廷弼之气魄至今尚有短长若使明紏恐致卸担噫此皆当年实落之情事后持平之论臣向至关门更问之习其事者则无不服其识拔罗一桂之一疏招致祖大寿之一事一桂之守西平至今尚言之凛凛有生气可以遏奴酋长驱之志鼓诸将死绥之心而大寿曾一面臣则感激震孺欲泣旧时观望反复之念脱化殆尽至今为枢辅所委用屯筑于觉华简搜于宁远以徐图恢复拓扫荡之举者未必非震孺力而又何可少之耶夫在先自请恤赉以收人心于扰攘之秋砺士气于披靡之后举朝无不壮之既任人所不肯任后来收拾余烬招祖大寿于观望之会挽数万斛于抛弃之余关门无不称之又为人所不肯为至宁前闻有贼信与该道张应吾当夜催兵亟趋援救次日即闻经至宁远抚至杏山差官冷継祖止之始低徊于八里铺良不得已此震孺之苦略也奉圣旨各官按辽事情既称勘明该部即与议覆 
　　初八日 
　　浙江道御史刘之待疏紏部寺贪婪之臣太仆寺少卿顾际明工部主事张廷玉吏部员外李夔龙等奉圣旨该部知道 江西道御史周昌晋疏陈保泰和致治之图内云圣明独断用舍亲裁臣下无能仰赞但雷霆雨露相需为用又震慑之余群情未定巧者观望不前怯者缩肭处后一德一心之象犹为有间臣愿皇上虗怀以任霁威以从于阁部加以隆礼于言路作其气节如台臣潘士良所云弗以人有可轻而谓人人皆可轻弗以事有可疑而谓事事皆可疑此确论也则上下交之说也道贵合天寔生才徒以植党背公遂有虗空之象今在朝岂无隆栋在野亦可硕果欲救时艰摉罗宜广以天下之人为天下用之弗执成心尽散私党皤皤黄发可用其老成仡仡壮猷足资其干济但弗受东西南北之缠而真才自出民誉必登矣则拔茅茹之说也道贵广天下事如平衡然低昂一差便隔千里诸臣以偏胜之心就一成之局几许葛藤徒滋话柄如议移宫则移宫已耳而重之为垂帘深之为阿党遂称定策之业昭映千古即云不居功已有其事矣议进药则处进药者之不详慎已耳而蒙之以弒逆加之以主使引经断狱以古案附会今事而先帝正终之道亦不光矣二事文致鍜练偶或开口辄行摈斥今日召还贾継春徐景濂王志道等众心称快而有未尽昭雪者但臣谓一官之升沉在诸臣者小国家之是非系千古者大己往者勿论而信史一叚断难曲笔附会家庭父子之伦既愽人功名青史衮钺之严复修人嫌怨此时不剖破更复何待所当明白宣示以定不易之案则中行之尚也道贵公人心玩久不振涣久不属如枢辅自请还朝是以封疆为儿戏也所幸明旨中格耳在位诸臣泛泛如不系之舟情面之意多故乏担当之骨力私斗之念重故鲜公家之精神积玩成弛积??要成轧私局牢不可破国事日以蠹隳今宜速作鼓动另顿起一番精神修明政事料理兵饷支撑抢攘之天下毋狃处堂而至胥溺则艰贞之说也道贵无逸奉圣旨这本说的是向来浊乱朝政的朕已将渠魁屏斥其余姑与维新登进人才方今急务当次第举行移宫进药事迹自明着宣付史馆从寔纪载尔每大小臣工各宜秉公持正振起积玩辅佐中兴该部知道 
　　初十日 
　　掌河南道浙江道御史张泼疏为劳臣甄叙未明内云自辽左川黔相継告变人情畏难甚于畏死于是有预迯之冯盛明有巧卸之觧经邦以为但削吾官罪不至死宫室妻妾之奉依然如旧国家惩创之法似有时而穷所恃立功之后破格示劝庶几重赏之下必有勇夫孰意有功在社稷报止寻常如矢永安梁之栋等虽竖非常之功未蒙破格之用识者忧之谓将无以励世而磨钝也史永安奉命按黔非有守土之责也围城告急剌血明志自分万无生理幸而死真是两世为人乃捷奏以后仅仅酬以奉常臣子相对咨嗟以为国家固酬功之薄如此未几而有学臣刘钖玄反唇一事体统大伤假令被参者而人人若此安又用宪臣为哉独是城守一事实有同劳虽当仓皇急遽识见不无异同厥后事定功成优录应难去取方其同城共难万死一生岂不为岂不为万一孤城无恙均当徼惠于君岂意至今日而又遭困顿如此在旁观者且不胜扼腕不知身当之又将何如恐异日再有大难亦无人肯为朝廷出死力守封疆也奴○奸细所在有之而刘保其最大者若当提虎不住便自反口噬人之栋此身此官亦关系在此乃罪人既得而弃置如故虽有曲突徙薪之功未获焦头烂额之报虽之栋雅意逊避自成其高其如国家酬功之典何哉又云皇祖御极以来诸臣之以建言获罪及门户遭殃者潦倒欝抑几无生气自皇考加意登进稍稍奋庸几何时而王纪罢矣邹元标锺羽正去矣盛以弘孙慎行余懋衡张问达曹于汴等又相継去矣中道赐环仅得之南宪臣冯从吾而一代山斗之邹元标议起留铨而又不蒙简矣用便言易入诸臣既攒眉蹙额重叹拔山之惟艰直道难容诸臣又翘首跂足共忆转石之无日河清难俟人寿几何纵皇上异日翻然改悟思欲得诸臣而用之恐有老死不可复起者悔何及哉奉圣旨史永安梁之栋酌议具覆余己有旨了该部知道 
　　十一日 
　　廵按浙江御史杨维垣疏为刼贼擅杀印官本年正月初一日三更时候长兴县官石有恒俱起年贺元旦忽被强盗数十人各盘头执械自头出杀入刼库刼囚放火掳印石知县身首异处廵捕主簿徐可行亦被杀死当获吴野樵王召魁孙奇许国兴董瑞吴山并续获谢光亨并监犯脱迯姚良彦陈天相俱系异乡人一方大变拟将临海县知县郑觐光调补任事奉圣旨贼党刼杀县官地方大变已获首恶吴野樵等审明正法余着严缉务获石有恒并徐可行查例优恤郑觐光额饷既完准即补任该部知道　廵按江西御史田珍疏为愽访名贤内云江右为道学渊薮士生其间固蓬麻之直兰芷之渐也高尚者指不胜屈而以臣谘访所最确者则有南昌县布衣朱试早辞荣进雅志恬栖气塞两间齐名直养天人之蕴奥朗彻无余性命之真精沉潜有素其禔躬也动中凖绳踁步勿离于正其力学也语阐爻象吐辞遂足为经其敦伦也孝出天性捐产以抚庶弟乃其绪余其作人也扣若洪锺经而诱后进俱超玄觧年跻七袠学希从心真可挽回浇俗而且有功名教矣查得天顺年间临川处士吴与弼万历年间布衣特荐诏授职固辞令有司岁给月米朱试布衣与此二贤同臣安敢不循往例而请以追盛羙于先朝也奉圣旨该部知道 
　　山西道御史王祚昌疏为蓟门之督必不可议罢留都之冡卿必不可久悬内云蓟门京师左辅也国初以其地处兀良哈降夷分建朵颜泰宁福余三卫每年朝贡互市永为藩篱自后部落日蕃夷情诡诈往往向道北虏嘉靖中虏入古北口径薄城下蓟始称重镇乃增设总督各镇兵入卫修筑墙台春秋防守视他边严切盖若斯之重也夫以总督而设于北虏薄城之下此其故可思已相沿已久而一旦议裁于今日恐非祖宗设立意也且自奴酋发难以来拯溺救焚需人甚急即天津登莱亦增设两抚而况蓟门原有之官且系吃紧之时及欲从而裁之不几置蓟门于累卵也议裁之由祗因枢辅赤心报国独力担承所称方叔元老克壮其猷者近是恐羽书狎至鞭长难及枢辅纵才猷盖世安能以仓卒之顷东走榆而西走蓟哉陪都冡卿固衡鉴所司清议之所从出也近日廷推原任左都御史邹元标以膺此秩举朝弹冠相庆曰国有老成国之福也乃圣意若为慎重冡臣赵南星催请不得阁臣叶向高揭请不得台省诸臣公请不得举朝相顾骇愕曰有是哉圣恩之靳于元标如此乎及恭绎旨意不过谓元标年己衰老行礼艰难耳煌煌天语未尝不垂念老臣而赐之安佚也苐元标之行礼艰难盖有故矣方其释褐时即抗疏显斥权相廷杖遣戍几不有生以至筋骨拘挛步履蹒跚盖力不从心而非敢甘于艰难也以皇上如天之仁正当因其行礼艰难而嘉其当年一片忠悃可以备员南铨者胡乃靳于点用也且行礼艰难元标一节之疵也而清介端方则南铨之不可少者皇上舍其短而录其长非尧舜畴咨急贤之芳规哉奉圣旨蓟镇总督员缺督师辅臣前疏已明何又屡屡条议着吏兵二部作速移会辅臣确议具奏以便交代余己有旨了 
　　十二日 
　　廵按直隶御史潘云翼疏勘户部郎中传国并参何栋如内称传国司饷辽左以及留任河西其节省多金羸余实数既非侵冐者之所可得再稽其入关情繇以及原籍近其伶仃凄楚贫乏潇然又岂贪黩者亦所与同此外而以疆臣之失机并拟饷臣之不肖则典衣典冠势岂相及至生死之节且不能得之于经抚诸臣而又何论饷臣也无己而以赍盗之无筭责其果军之不早则皇赏犒赏原非司至饷银中断曾力请那借于经略赏金而又宁有余饷不发耶况其当日条议战守之非策揭语多有微中历陈兵饷之当核牍文俱有可观则本官亦甚有心计人也如何栋如盗饷一案已经前任关臣梁之栋查勘明悉卷册昭然乃久未结正者祗缘旧司农以香火情重罪致迁延驯至今而且滋展辨以希觧脱岂其不能淂之于按关者欲得之于抚关者乎治孤虽欲窟营破甑凡甘凡裂名已扫地行更滔天指称听勘赴关复尔横恣骗诈各营将领之为所吞噬者又不知几千百也则此一臣者安可一日停留在关不早追其八万有奇勘确之赃而以之充饷以之正法乎奉圣旨传国既查无侵饷情弊着该部议覆何栋如屡旨查核还着廵关御史会同山海廵抚官勒限勘明具奏该部知道 
　　十三日 
　　廵按直隶御史崔呈秀疏为荐举方面官员荐郭士望士晋魏士前熊膏赵谦宋统殷等 又一疏为举荐地方人才荐方震儒张鹤腾万崇德赵一韩俱奉圣旨吏部知道 
　　十四日 
　　山东廵按御史陈九畴疏为荐举方面官员荐程启南曹尔桢贺万祚张国锐谭昌言孙毂徐从治孙朝肃李天经熊文灿黄兖王継羙等 又荐举地方人材荐锺羽正吴崇礼公鼐许维新董国光高举董可威杜承式李应荐苏述马从龙张中鸿岳万阶杨洵冯瑗陈载春丘志龚张文炫邢其任高锵任彦棻张新诏车从衡俱奉圣旨吏部知道 
　　十六日 
　　南京湖广道御史张継孟疏为言路原不宜壅议论务欲其省内云我国家自东事败衄之后非数年生聚不能复其元气亦非数年训练不能振其雄心非边臣同心协力不能绰有成筭非边臣独断独行不能确有主持乃料理未几而逞臆者旁献其奇整顿伊始而索瘢者苛议其后献未必奇业已挠于浮言议随于后则又牵于掣肘遂使当局者以不得自如而动薖轴之想即有弱冠请缨脱颖自荐者亦首鼠自畏而深岩谷之思是不以议论之多而误边筹乎今日腹里膴秩每攘臂而赴之边陲重任独裹足而畏之以至蓟辽之总督久难于推岂朝廷臣子止可以享安逸之位而不可以効捍卫之劳耶岂国家大事反不如情面之重耶夫阁臣博访天下英豪夹袋中讵无其人而躭延至今令带麻执杖之王象干尚董师旅纵督臣以孝为忠独不思哭泣之余百事俱废更代之际诸人玩心军旅何事可以栾栾棘人理之耶向非督师辅臣孙承宗大有担当身承其任将空缺不补大事抑付之谁氏哉此固当事者之不断而要亦喙喙争鸣故盈庭莫执其咎耳今主事谭谦益以不知兵法之宋明诗谬为举荐使其验也载之史册令天下后世谓今日邪术用兵已非我天朝堂堂正正之体况其不验闻之中外不将咲破夷虏之口而大损中国之威哉事同儿戏罪犯欺君道臣胡良机谓法在必行者诚是也诸如此类成何法纪是不以议论之多而误用人乎且兵阴谋也亦诡道也设险缮具非仓卒能辨原在未雨为之备而藏机伏奇必变幻乃妙岂先时所可谈其间九地九天神鬼莫测虗虗寔寔父书难拘此其用甚神其术甚秘其机必不可泄近有谈及东事者其云其处宜增兵某处宜用伏某处宜如何布置某处宜如何进取虑诚远议诚当也但朝上纔上邸报便抄而发矣我备未设狡□已闻之熟以韩宗功等之奸细见今有据无论泄泄从事者已示之以虗即徐有所备将□之出没我未得而知而我之举动□先得而觉则长章大篇祗以表辞人之文而语情显露反以指夷虏之路是不以议论之泄而误军机乎奉圣旨这本说的是近来条例烦多且任意荐勘着通行申饬兵事不得抄传着遵屡旨严禁蓟镇确议总督反倚重督师辅臣俱已有旨了该部知道 
　　十七日 
　　贵州道御史徐吉疏请速简黔抚以救残疆奉圣旨已有旨了该部知道 
　　十八日 
　　福建廵抚南居益疏紏提学副使锺惺百度踰闲五经扫地化子衿为钱树桃李堪羞延驵侩于皋比门墙成市公然弃名教而不顾甚至承亲讳而冶游疑为病狂丧心讵止交人亡行兵备道曾舜渔耳目如壅精神似愦纪纲在握岂容群小暗奸戎马是司未覩连营风肃据道路之口总疑窃铁左右之形殊多委辔奉圣旨该部知道　廵按直隶御史刘芳疏为荐举方面官员荐张朴钱士晋来斯行徐腾芳袁崇焕王庭梅叶震生乐济众刘复初张春刘诏赵谦程启南熊文灿曹尔祯徐从治贺万祚张国锐谭昌言黄兖孙毂王从义郭尚友焦馨余炼潘文王瑊郑茂华田生芝周士昌何应瑞张梦鲸唐焕孙朝肃李天经吴从诚胡佐邓??羙等奉圣旨吏部知道 
　　十九日 
　　廵按直隶御史李玄疏为紏劾方面官员劾开封府知府方道通保定知府魏尚贤兖东道徐从治奉圣旨吏部知道 
　　二十一日 
　　浙江道御史张纳疏请慨发帑金接济黔师内称贵州用兵以来转饷岁无宁日在楚省既竭全力以供其用在川省更带重伤以厚为援而督臣杨述中从中措办多方觧济即穵觧艰难心血呕尽幸无诎乏迨今师老财匮之日犹有十万押送大方而奈何尽付抚臣王三善之手一溃以后全军尽没身且被虏其恢愎自用轻敌寡谋识者蚤筹其必败也姑不暇论惟是此一饷也竭几年之经营连几省之积聚穷几千里之牵挽轻掷而为寇盗资此举朝上下所最痛恨者也兹时督臣纵退保贵阳而斗大孤城残毙已尽贮安存虽欲收合余烬为背城借一之图而赤手空拳何能起忍死重伤之众惟有粮饷充足始可果枵腹而回其生始可集败旅而作其气存亡呼吸间不容发己报至数日皇上既亦恻然震动急改勋抚蔡复一往救可为得人得着矣顾独于措饷一节尚无寔在昨者催觧楚饷特敕计郎将及一年而所催黔饷不过以觧过留抵之数支吾以应至川饷则毫无报数矣缓时如此急将何赖为今之计惟有千恳万恳急望皇上发帑且多发少发终湏一发诚不如早发趁此时督饷按臣丘兆麟出都之日给之数十万金以行俾其为遣将调兵之资缮甲利器之具庶简书在前镏重在后即省押觧之烦亦无愆期之虑外以壮新抚臣之气势内以觧督臣诸将吏之倒悬计无有便于此者又云皇上之慰留首辅也至再至三期于即出佐理而见首辅所恳请者惟此一事皇上诚行其言则危黔可转败为功首辅自然转去为就宗社安危之大计实繁于此奉圣旨元辅屡谕自能体朕眷倚至意请帑事已有旨了该部知道 
　　二十二日 
　　南京山东道御史刘??羙疏请早赐彰瘅大示劝惩以肃人心内称长兴知县石有恒死于吴野樵之手而臣直谓其死于叶朗生之党耳朗生谋为不轨石令首发其奸所谓深恨而欲甘心焉者也故吴野樵等未尝刼库而止于杀令盖意不在库也且朗生之党讵鼠窃狗偷比者从宜兴真州直窥金陵之语即无活口可质而开天元师之三印固在也乃转设为抽豊之说则其党脱卸之词耳臣思朗生之逆非减于东省之妖贼也东省诸臣待其变而仅胜之石令乃先其变而图之待其变而胜之受赏先其变而图之者不录岂有恒之死为自取贼杀乎观其挺然骂贼者堂堂数语足对天日是宜加殊宠以作忠义之气者也故曰有不可靳之恩若贵阳督臣杨述中当抚臣王三善奋不顾身直入虎穴羽书捷奏举朝生色使述中能与之恊心成功易易耳乃援兵不发也而饷亦不转矣饷不转也而河上之舟楫亦不具矣三善能以空腹之疲卒鏖宿饱之猡猓乎述中未得诿之于不知也无论正月之初即有流言逓布南都而述中亦自谓久无塘报矣岂无塘报而可坐待之乎使三善果被陈其愚之诱而败乃诸道将固无恙也岂独先觉而旋师者耶盖三善揣督臣必有接应更不再计耳是三善愿督臣之更为后图而同有其功而述中泥于初计任三善之独当其变也且黔中之督抚犹辽之经抚也辽则当我之败而靡黔则当我之胜而妬败而靡者不敢敌贼胜而妬者则几于助贼也故曰有不可宽之法奉圣旨已有旨了该部知道 
　　二十四日 
　　督理川湖贵粮饷御史丘兆麟疏劾湖南道程寰上湖道钱时俊下湖道潘澜奉圣旨该部知道 
　　二十五日 
　　云南道御史李先春疏参词臣翁正春赵秉忠内云先是臣同官刘璞有遵祖制酌时宜一疏内谓词臣萧云举饮河已满而以止足之谊讽之乃云举果闻言返驾矣正春生平久不为公论所容视云举为甚臣即不必诵言苐其资其位固与云举相当岂云举不可出而正春可出前此之正春不可出而今又可出乎夫正春已官秩宗所未登者揆席耳顷岁枚卜七人而不及正春岂其无说则正春一生已蚤断纶扉之梦此一出也将欲何为赵秉忠蒙面而来为臣同官黄遵素直剌隐肠不胜心胆堕地始也出揭以自文既又哆口榆关事以自炫譬之嫫姆为人掩鼻乃更多施粉泽冀以悦人识者固己嗤之其最可鄙者尤在凂人委曲求容几令闻者欲呕衷肠若此骨力谓何抑何其宦情之太热也视周应秋顾际明辈之闻言决去竟何如哉夫皇上于讲读诸臣所为虗心而听受改容而礼貌之者为其进礼退义凛凛于风节乃一则老惫而奔波千里一则弹射而颜甲十重皇上亦何爱此潦倒顽钝无礼无义之臣可望有格心之益乎哉又云督臣之推李瑾去矣而高第之求去矣夫枢贰非养俸之官岂其从前作梦今始醒耶使封疆事人人规避若此究将谁任且自有辽事迄今尚未见杀几督臣何动辄畏死臣谓不推督臣则己推则正当用高第使其以乡井之念坚其为君父守封疆之念不当明听之去者也又如寺臣林熙春臣见其入朝喘息不己步履艰难赋归来而友松菊此其时矣而熙春未尝言去夫雍容尊膴之场挥之不去鞅掌经营之地招之不来国事倚毗无人仕路几无劲骨此年来通国狥私灭公之情沉痼不疗可不大张明断昭示进退以为振聋发瞶之药乎奉圣旨大臣各有品望简用方新且居官既无可指陈不得以空言讽逐该部知道　浙江廵按御史田唯嘉疏劾嘉湖道王継曾奉圣旨该部院知道　顺天廵抚右佥都御史邓??羙疏参蓟州兵备道邵可立蜜云道叶震生奉圣旨该部院知道 
　　二十八日 
　　山东道御史宋祯汉疏称登莱廵抚袁可立指斥已鲜完肤尚宝司少卿曾用升点缀殊多责备乃两冐温纶而后竟未闻补牍以陈笑骂由人徘徊恋栈不亦羞节钺而玷清华之甚耶至部属马鸣瑞刘継孔陈明晰等赃迹败露显有据凭而犹未见按法处分直穷到底或逍遥于四牡之遗或觊觎于一线之留士类共羞官邪奚警臣所谓去邪之法当迅也抚按握激扬之柄脱一方官毗政则不时当即参处无待旁观启当局之明所以贞宪度也讵比年以来每见物议已喧于长安而彼处尚赊夫白简姓名以罹于考功之法而地方尚未封瘅恶之章者夫察吏之地按抚最密迩而不蚤紏正至今相远者得以先发则于事体似舛率属之权抚按最重有权而不慎把握至令居中者为之代操则其事权转轻宜严饬一番俾各多方密访按月精核庶几无媿纪纲之命吏乎臣所谓紏参之职当明也今一缺蓟督筹蹰月余无可为代竟以停推暂结其局再缺辽抚见在多人无肯为任竟起数千里之旧抚应之则是布列者皆自处于无禆缓急之人国家从何淂其一臂之用哉至中枢何等重地枢贰何等崇阶而怯任见讥者既相継卸担避去雅望新推者复未闻叱驭来偕致令羽檄交驰之会一切机务专赖一人之拮据不惟独劳可念犹恐独虑难周则见缺一员亟宜就近择有猷望者推补庶可朝奉命而夕受事臣所谓急公之谊当重也奉圣旨该衙门知道 
　　三十日 
　　云南廵按御史罗汝元参提学副使林士标内云士标五六七言自负晋安之风雅上中下等亦堪衡鉴于天南唯是心大浑融未免事多旁代香火之情过厚故众人舆瓢而趋佞幸之窦失防故群小相缘为政即举近日二事堪怪滇南诸生青楼宴饮不转瞬打剥席卷而归红轿亲迎争属目抛砖揶榆为快似兹儇薄败群正宜诛锄非类闻今岁考取入学较昔更大逾涯岂真朴棫作人可是良楛莫辨无怪外议纷纷佥谓宫墙龌龊为本官计亦宜以去谢人言矣奉圣旨吏部知道　浙江道御史房可壮疏定黔师失利之案内云文靡武衰黔事已坏而益坏兵散饷绝救黔已难而益难问谁握阃外之成筭则王三善者有垂涎上赏之念而不能谋周于身问谁司居中之调度则杨述中者有齮龁同事之心而不知祸贻于国故论一蹶之败三善虽罪不可以掩功论三载之劳述中即功不足以赎罪然总而论之昔辽之经抚不和已成逝波莫挽今黔之督抚不和至满盘全输覆辙相循纪法荡然恳惟皇上独持干断立张国法特颁严敕呵责督抚道镇等官姑分别削级戴罪立功俟有成绩方准复职奉圣旨己有屡旨了统候勘报另议该部知道 

　　○三月 

　　三月初一日 
　　四川道御史谢奇举疏为先朝遗奸动摇国本济恶余孽手弄神枢内云先帝久迟未立诸臣后先上书皆留中万历十九年工部主事张有德以册立仪物请神庙震怒廷臣力争不得首辅申时行托故不入阁阳附名次辅许国王家屏公疏申救而阴投密揭自异内有臣每见诸臣但有言及者辄喻止之臣在阁时同官亦未尝言及臣亦以为未可等语当是时举朝之言轻而时行之言重举朝之百可不能当时行之一未可未可二字与唐时奸臣陛下家事一语何异时行之心尚忍言哉赖神庙圣明下其揭礼科时行心急嗾所昵胡汝宁欲乘揭未发抄计取之汝宁遣家监宋九佯为好语赚给事中罗大纮观而袖之去给事中恚甚汝宁复自外至拊其背曰太仆少卿非羙官耶给事愈恚于是发其揭者中书黄正宾杖矣攻其奸者言者罗大纮削矣邹德泳几拟杖随削矣君尔忘身者次辅家屏五上书休矣时行内惭见举朝共击无颜立朝绅之上乃请罢归归虑有后患复改刻其揭以示人真情愈露嗟乎迟先帝十年而后立者非时行未可之两字乎然迟十年而终得立者非赖诸臣共击之去乎倘时行不去大事犹未可知也令时行而在何面目以见皇上即今己死亦何面目以见先帝夫是非不同途功罪不两立杖削诸臣攻密揭者既已国本起则造密揭者不当以倾危问耶此关系社稷何等事挺击进药二案已经处分忠臣孝子犹追论不己倾危社稷如时行乃任其窃荫盗谥袭庆承休又任其弗类之子申用懋使机械而弄神通尚谓有国法乎用懋以伊父事败被论回籍隐匿吴门原不在建言岂起废之列巧缘出山骤进今职先是以三千金买一科臣荐而事露大计烦言无处容足窜伏南都清议共弃近又托名赍捧垂涎节钺见钻求路断夤缘计穷乃倒行逆施谬陈边议欲借纸上之空言躐取建牙之重寄夫筹边半世百战身经犹恐奇正变化机难预设岂有口厌梁肉身曳文绣足未履边目不见虏虗拟悬断道听涂说遂足为万里长城哉即用懋亦非不自知其不能辨也特以密揭隐恶时时怀门族之忧不置身津要则其打点干辨不神不借言边事则其站立脚根不稳奉圣旨辅臣名品久定岂得追论轻诋申用懋才有可用亦不必苛求该部知道 
　　初二日 
　　廵按直隶御史刘重庆疏参大名兵备王应干荆棘生心甲鳞徧体险巇如山川毒狠比蛇蝎拖泥带水则金玉之词臣可蔑露爪张牙则执法之绣衣可嘲其见事风生百计以图焕者又其剩技矣奉旨吏部知道 
　　初九日 
　　贵州廵按御史陆献明疏陈入黔败坏闻见情形内云抚臣王三善愤安酋之悖逆天朝荼毒生齿于旧年十月歃血誓师戎衣鼓众一时雄兵十余万道将数十人忠义所动克捷屡闻招降抚顺斩级擒魁烧毁贼营获龙袍等僣逆诸物安酋及奢社辉母子俱弃巢远遁抚臣之入大方也祗有空城不见一人一物旋恐中计居水西宣慰衙门释田景猷于拘縻慰师儒杨明楷等之陷入遣被虏男妇而还之亲戚召降戎陈其愚等而释之不诛助贼猡猓烧营各散抚臣惟有飞檄报捷且计郡县其地视安酋不啻釜鱼笼鸟矣贼乃一面号召诸苗一面令人局住抚臣安坐而不为抽身计此屯兵大方之情形也自十一月十九日兵抵贼巢四面皆属贼垒事久变生贼紏诸苖围绕我兵彼此隔绝食尽兵饥数万人心祗思迯散抚臣方悟事之已非于正月初三日计定突围而出不知贼已埋伏待之据得总兵张彦芳手本称抚院于初三日移营由鸭池河回讵料安贼紏聚镇雄乌撒各土司兵数万四面阻截初十日至地名化竹宅吉处所贼兵势众尽力来攻放火烧偪官兵溃窜抚院中鎗堕马为贼扛抬拥去曾马二总兵统兵杨佥事监军尹参政向参政等俱奔回省城等情此班师溃败之情形也续查贼之腹心陈其愚十五自贼所到省此必贼为缓我狡计溃兵三万有余亦一时至省俱饿莩不似人形于是人情汹汹惧贼长驱米价踊腾斗粟银至八钱人思出城外徙赖督臣杨述中晓谕安顿得免空城旋星驰催饷募兵布置防守臣初到地方不遑他问即严督道府理运米之法征兵责之卫所营哨防乘风向应之诸苖盖督臣整顿于西臣整理于东彼此相应以固封圉此失利之后急廹之情形也夫抚臣义不顾身气可吞贼其忠义勇敢任事此讵可于寻常中求者惟是不设应援而以孤军深入可谓万全乎拥兵十余万而祗因□贼巢可□稳着乎身入虎穴凡五十日而不筭狡酋之议其后可不谓骄且疏乎乃若精锐尽归抚臣省城无兵可遣大方音耗不通旁观不能急援督臣固有不淂辞其责者迨遣叚伯炌等三路进援亦以噬脐无及惟是诸道将之在阵者不少矣事成则分功事急则宜并力乃抚臣孤悬中计未闻诸道臣之力争而愎谏也贼驱妇女数千以蛊军心各兵将怀恋全无闻志未闻诸道臣之按军律而肃志气也则所监何军也抚臣青衣小帽冐围当锋未闻各将官之奋身而出死力也各兵遇贼者少不见贼者多皆掉臂褁足立视抚臣之只身受敌未闻将官之督率而护卫也则所将何事也虏者自虏奔者自奔捐数万之众于湏曳隳可成之功于一旦重伤损威长奸炽祸莫此为甚奉旨总督官着遵旨戴罪任事相机剿守其新廵抚着速催到任该部知道 
　　十三日 
　　宣大总督右佥都御史王国桢疏为荐举方面官员荐萧丁泰李得中王家宾贾克忠昝云寉周太峙等　又荐举地方人材王纪卫一凤刘敏宽曹于汴李瑾李楠张泮荆飬乔史学迁杨一桂张蒙礼马谏张尔基李如桧耿好仁张晓王桢张三杰王点等俱蒙圣旨吏部知 
　　十四日 
　　陕西道御史梁元柱疏请睿断以昭鼎象以消渐萌内云一曰议论寔多成功日少弦辙之弊不可不更也一曰铨叙之法官邪愈炽积情之局不可不破也一曰多艰之运匡济需才孤雏之弃不可不还也一曰根本之地凋残已极轸恤之政不可不讲也一曰兵兴日久三空四尽清核之法不可不严也一曰首善之地奸棍流寓积弊之薮不可不创也一曰辇毂之下法纪凌夷飬乱之渐不可不振也奉旨这所奏多切时弊近来议论太烦且多挟私狥情阻挠铨政着严行申饬有嘱托升选的该司官即便发觉参处其各衙门参送奸犯重情者着令尽法究拟不得轻纵并佥?核兵等事都与申饬行该部知道 
　　十七日 
　　广西道御史宋师襄疏陈力行二字内云终日筹边务矣而终不能行之于边也终日饬吏治矣而终不能行之于吏也终日计民生矣而终不能行之于民也终日弭盗贼矣而终不能行之于盗也所以然者盖台谏以进言为责条奏一入即云尽聀而条奏之行否置勿问矣部臣以题覆为事看议一上便可了事而看议之行否置勿问矣阁臣以平章为任票拟一定即为丝纶而票拟之行否亦置勿问矣即皇上励精图治凝神勤政日日览章奏日日下严旨而某事之能行某事之未能行其谁为还报皇上也者臣恐今日之患不在□虏不在水蔺而即在数百年休飬生息之赤子中也积病之根源不止于七年蓄艾之方断宜决于今日故毅然更始愤然力行臣敢以望之皇上焉敢并以责之臣工焉又云事例一途赀郎中贤者不少槩见而群不肖之徒一官到手百计剥民其害烈于盗寇其祸惨于夷狄朝廷所市不过锱铢小民所偿已踰巨万是本欲权为国计而寔以残我邦本矣况纳者愈众选者愈壅自乞恩穵选之例一停人人抵掌称快窃幸可挨年待选而岂知守候阙下者不铨数十年不尽则事例之说固上下交相为愚而止以流毒百姓耳何如一槩停止俟二年后果真见其无事例也而不可以为国然后再议复开未为晚也奉旨知道了乞恩穵选已停事例还照行该部知道 
　　十九日 
　　福建道御史李应升疏为缕欣民隐乞寔行宽恤以固邦本内云今四海之中稍留宁宇以供数百万军储者九鼎一丝全在东南半壁向使东南有事即欲问转输漕之粟岂可得哉故今日安天下之大机括莫如恤内地之民生民生之憔悴极矣言兴利而利未必可兴不如且与之除害徭役日重贫富不均一害也长吏贪残酷罚重耗二害也通家窝访株连诬謟三害也马户河夫破家荡产四害也盗贼充斥邪教勾连五害也抛荒虗粮陪丁?欠六害也里甲修理粮长辅办七害也俗吏防农非时勾比八害也白役下乡乘船骑马九害也势力投占私债侵夺十害也又有五反国家设预备仓以为民今佥粮里买谷以厉民而该部至欲括取平粜之半则郡国何以备水旱乎一反也祖制立保甲以弭盗今立汛地捕役以诲盗而议者尚申乡兵募召之说则耒耜不尽化斩木乎二反也侵欺捱狱而攀指平民以完赃预放工食而摉征民欠以抵觧三反也惩贪无法而转以土官进其阶察吏怙终而仍予州县肆其毒四反也诏书停格而丞尉朱票如飞讼师横行而南院十词九准五反也臣闻之飬马者去其害马此数者不去则民生之憔悴未有己时又云民方剜肉医疮完天启见征不暇而能完万历年间之旧欠乎该部明知无益姑免参罚然而朝廷既未蠲除人户日见追扰州县滑吏喜于株求营干司府粮房一纸行催即纷然出示佥差每牌卖钱数贯虎狼四出鸡豚一空公家未获丝毫胥役之腹已饱皇上试思前项旧欠与其空挂虗名民不见德年年搭帐终无完期何如下数行之诏明示蠲免以感格天意收拾人心有不鼓舞终事以输见征者臣不信也今四方多事议可从权不如查州县正官官评无玷俸未及期者悉留免觐早与题明免其数月之前营营于行李馈遗之费既可资地方之抚循亦可省长安之书帕岂非安民生之切务哉奉圣旨恤民除害全在有司尽职着按抚官严行申饬仍不时紏察贪吏以示惩警蠲免欠征并留兑朝觐正官该部即与议覆　廵按直隶御史彭鲲化疏为荐举地方人材荐礼部右侍郎张卯纪御史陈王庭武德道白飬粹开原道韩原善佥事马思恭郎中贾惟钥知府徐九章同知□梦齐奉圣旨吏部知道 
　　二十日 
　　贵州道御史张矿疏请逮观望退缩之臣内云黔抚王三善以孤军深入大方信陈其愚之诈降发回川兵而不用筑木城于宣慰司卒之师老财匮事久变生受抢落马中道被执噫抑何其闇而疏于计也三善之罪不待言矣独一时总督镇道诸臣平日享国厚恩则高牙大纛握符分阃俨然当军旅之重寄傥功成奏凯又将勒名钟鼎叨荣封荫受不世之殊宠乃何以大方深入之后二十日声息不通前无侦探后无救援又何以猡猓蜂拥之时进不能催锋陷阵退又不能捐躯赴难总之诸臣身家富贵之念重而除凶雪耻之念轻在杨述中以水火之见而成秦越之视在鲁钦马烱纪律疏于平日临难惟有退缩至张彦芳之托病规避罪更浮于二弁而尹伸辈之抱头鼠窜亦何颜以见梁思太方明栋于地下哉诸臣罪案台省论列多章臣似可无赘但明旨于镇道各官一则曰勘明具奏再则曰戴罪立功其于述中一则曰策励救援再则曰责令调度似以为诸臣之功罪尚未定述中之才力尚堪再鼓者则胡不引辽事观之也宁之败王化贞孟浪启衅其委任孙得功即信陈其愚之故智也其摩拳擦掌言战即郡县大方之故智也其不修守具即发回川兵之故智也况三善亲复戎阵直捣虎巢一旦变出意外身为囚虏虽其轻敌致败功难赎罪然以视化贞之望风奔走者亦微有间乃化贞逮而熊廷弼有控制无方之旨今若三善被执而述中仅仅以削衘处以听勘处岂总督无控制之责耶抑抚臣被执而督臣之控制犹为有方耶不惟无以谢三善且恐无以服天下之心矣今新抚臣蔡一复此时计已入境受事皇上宜立遣缇骑逮述中而致之阙下治以司寇之法至镇道诸臣临难已无固志将来安望效忠罪不容诛功何能立彼高出胡家栋等之覆辙俱在胡不一并逮治以为保命全躯者之戒哉即如空言骗官利口卸担之阎鸣泰□职原不为过而乃听其觧绶回籍逍遥昼锦致令说鬼说梦之曹郎借事偷扬图燃既死之灰又如陶朗先刘国缙赃银已经计部题准抵还军需然非严责按抚恐终付之逝波又如何栋如一案关臣梁之栋查勘已确尚未见作何追觧其完必至于朝廷之赏罚无权言官之紏弹不灵上下相蒙飬成顽钝之世界天下事尚可为哉奉圣旨黔省孤危事难遥度新廵抚官尚未到任杨述中策励调度并镇道各官戴罪立功俱已有屡旨了该部知道 
　　二十一日 
　　廵按陕西御史刘廷宣疏为荐举方面官员荐史文焕张九德邹遇宋盘梁应泽杨邦宪叚猷显陈应元李飬冲刘广生刘文琦吴飬源贾鸿洙徐绍沆马人龙吕逊翁汝进等　又荐举地方人材荐张问达盛以弘樊东谟觧经邦李应策王绍征史记事刘九经米助王建屏焦源清李元吉等俱奉圣旨吏部知道 
　　二十二日 
　　左都御史孙玮疏为遵旨再行申饬内云先是廵按御史温皋谟等各请宽限明旨槩不准行今冡臣赵南星遵奉申饬谓宽限为飬俸之术急公乃拙宦之道至于比于鹰鹯之击乃趦趄不前贤者不免臣是以有限外停俸之议以折其迁延飬俸之思若宽限不得变为告病自甘停俸作缺则或有不得已者然近年以来考察先后事例不一有覆准告病未题回道者有既已告病仍题回道者有谘访称职先题回道而后札催到任者又不一人窃详考察之法旧例重在谘访以稽其激扬之是非众口佥同公论难掩即使告病归休亦无所容规避惟是合受命而往竣事而还祖制不由本院而径赴御前复命岂惟入告成事明臣子之恪共亦将仰备谘访达民间之病若今天颜咫尺而非神祖穆清高拱觐扬无路之时而偃蹇方命分义谓何请自今考察回道俱定于御前复命之后违限两月以上者遵照会点参处其告病之禁向未申明然阴阳之患壮夫不免鞅掌驰驱者昔人所叹请自今各差御史患病如在地方则遵照会典廵抚代题行本院勘寔咨部题复如已交代离任则遵照京官患病事例具呈本院勘寔代题不得径自具奏臣等察其病势之深浅原其时地之远近酌量可否不敢狥情有托疾避事者从重参处其有真病经臣等查寔覆奏者乞皇上即与允从□恤其私奉旨卿振扬风纪修举旧章前疏已悉这差满复命考满及告病勘寔代题等事俱依议行御史法官当为朝廷守法何得先自违背还严行申饬务在必行有仍前不遵的着严加参处 
　　二十三日 
　　浙江廵按御史杨维垣疏请褒恤节烈长兴知县石有恒主簿徐可行奉圣旨石有恒并徐可行已有旨优恤还着该省廵按官速勘覆奏该部知道 
　　二十六日 
　　甘肃廵按李若星疏为荐举监司官员荐郭之琮王佐才冯任奉旨吏部知道 
　　二十七日 
　　宁夏廵抚李从心疏为荐举方面官员荐陕西布政史文焕宁夏兵备张九德学道吴文企奉旨吏部知道 

　　○四月 

　　四月初四日 
　　南京山西道御史黄公辅疏为边疆决裂日甚督臣罪过难迯内云廵抚王三善誓不与贼俱生设奇奋勇屡以捷闻复提兵深入期灭此而后朝食一叚忠英之气可质鬼神所赖同舟矢志接应策救者非杨述中乎奈何方图异操柄凿不入垂成之功隳于一旦抚臣被虏大损国威臣所阅邸报犹谓是非半也及见抚臣家属揭帖与道路之传言则有谓三善师旅将行述中即发牌移镇沅州置贵城于度外三善强之吊回原牌住省固守城池述中遂大生嗔怒饯行之日至于形色发声者有谓其别抚臣之后闭门高卧若何而运饷若何而侦探若何而后劲一切委之不问者有谓正月初七日兵到鸭绿池三日无粮兵自采草根野蒿而食众遂觧体诸道将多在鸭绿池河浮水奔入威清独都司蓝补衮不见军门投西寻觅者粮饷不継策应不至是黔事之败述中败之也三善之虏述中虏之也其此罪盖亦断送辽东之续矣臣因是而有感于功罪之不明赏罪之倒置焉东事问谁启衅则受贿开市之白飬粹与夫受奴质子弃绝北关之利瓦伊翰也维翰逮矣飬粹何以优游而享殷富蜀事问谁戎首则李达明时举而李达尤甚也何以俱从宽政黔事问谁酿祸则贪贿安杀之李澐挑激军民之刘锡玄也而且偷生夸绩而且肆其含沙之口以中伤血忠死守之按臣此陈良训之所以扼腕而许誉卿之所以明指也文臣之失守封疆或死或逮矣乃总兵刘孔胤之出城先迯李光荣之临阵规避何以不与麻贵李如柏共注爰书耶按臣无地方之责无可死之理张铨之死所以成仁取义也若方震如当辽阳初失举国缩步碎胆之时毅然请行请守镇武堡举用罗一贵皆其先事而预防招徕祖大寿安置数十万辽民皆其只身而殿后此与庸懦一筹莫展之杨一桂并论而为不伦何因其平日秉正嫉邪之大甚欲文致其罪乎此潘云翼阮大钺所以愤懑而为之剖心也骗官盗饷寔有徒若郎中传国司辽饷两年节省不下数十万洁已奉公惟此一人乃郭兴治以马绍芳甥舅之私而罗织其罪竟以察去不令真才放废耶朱燮元歼贼势之鸱张保危城于累卵即崇阶世荫亦不为过矣当时所与同心恊力共尝若楚者李仙品戴燝丘志充也仙品秉节钺矣而燝与志充独不可一体优擢以鼓效用之心乎军功边俸滥觞骤陟华膴而归德徐州沿河防守之诸臣亦皆竭力効死见于按臣之叙矣何以竟从中格短任事之器乎当此用兵之秋兵部寔贮才之地也乃王三善寔见得标下刘起刘时敏勇畧多功为之咨请加衘此何等时而犹多方索取难吝与是谁为职方而背公营私若是乎至若顾大章王道元吴尔成皆兵曹之有才有望可以肩鸿任巨者而何以竟中谗邪之口久淹郎署也凡此皆所谓功罪之不明赏罚之颠倒者也奉圣旨该部知道 
　　初七日 
　　南京河南道御史曾熙丙疏为惩贪之法未严内云非不讲求清饷而盗饷如陶朗先等诸人未见严追恐效尤者后益滥觞也亦尝议追贪赃枉法之官如袁世振辈公然违旨抗提以贰千金贿买蕲州署印薛通判诳申赴淮听勘今尚优游闾里富拟王候且纵其子杀人而有司不敢问也利孔愈开而害孔愈大百姓之膏脂既竭而墨吏之囊橐愈饱民安得不穷且遁也夫终日禁贪而贪官未必有祸终日言追赃而赃官何曾见一文使天下贪婪之辈轻犯名义揶榆法纪相率而坠于阿堵之坑堑又何怪于主事王行健之为暴于九江关上也九江向系利薮自爱者方兢兢乎若凂行健种种贪戾有令人闻之掩口者量船自有一定丈尺行健无论大船小船比常数而加倍焉税银每两加明耗四钱复加暗耗三钱且遣家人遍走江干侦探?船诬之以漏税而掳其货夺其赀有不从者并其船而付之一炬矣且偕其友并坐堂上眼同收银日用强壮家人四人淫刑示威关津之利所攫无筭?民唾骂实不堪闻更可异者娼家王凤儿日往来于衙内通宵不出廉耻尽丧官常扫地此真江上之臣鳄含香之腐鼠所当速为禠夺追赃充饷也奉旨惩贪屡旨申饬未见着寔举行这所奏该部便参看了来说 
　　初九日 
　　掌河南道事袁化中疏参贪鄙秽臣徐缙芳内云缙芳为御史廵塩两淮时臣尚为泾阳知县缙芳之行径臣未之悉偶于邸报中见科臣刘文炳参其赃私累累皆人所未有之事心窃讶之嗣查泾阳县淮?百五十家因与便中闲问塩法利弊俱云塩法至徐可谓无法其称掣之先后惟贿之多寡是视河下之公子门外之清客总皆寄顿之人甚至娼优小唱亦得以时通关说臣一闻之不觉欲呕叹曰有是哉玷西台而羞士绅莫此为甚矣后见其勘报案成赃有数万闻庇者尚欲贿脱幸上下执法一意秉公立此一叚公案臣又叹曰法不贷于廵方国家尚有法也不意缙芳至今突有异冤之陈据缙芳摇尾一疏谓当日之赃尽诬枉使缙芳果无赃私何不直陈于问官之前直至今日方始鸣冤前后倒置谁令其迷错若此赃原数万而分厘不上今之甲第田园尚称金穴此真抗违明旨乃欲假恩诏以欺君不惟缙芳自莫能觧即有善庇者亦不能为缙芳觧矣奉圣旨着该部院参看了来说 
　　十九日 
　　刑部都察院接出圣旨如今天气暄热两法司并锦衣卫见监罪囚笞罪无干证的放了徒流以下便减等拟审发落重囚情可矜疑并枷号的都开写来看　山东道御史周汝弼疏紏文选司郎中谢升内云升受皇上特拔之恩冡臣不次之遇兼程飞来前不虞逼后不虞越人虽疑之而犹望之为其急于报国恩报知已也未几而来朝不过踰旬入部未行一事突出袖书称母病危甚至垂泪泣而道乞归于冡臣天母子天性至亲疾病人所时有自非无情能不感念且冡臣所以用升主选者以此区区方寸耳今乱矣何能为冡臣之代题以去也情也亦势也而孰知谢升在部中则不能为片时留在城外则不妨为三日淹对堂官则不知其涕泗之何从对亲昵则不妨其言笑之自若夫母不病而诬以病忍亲也母不病而诬之病以诳皇上欺君也母不病而诬之病以动冡臣骤得而骤卸担卖友也人寔有言矣谢升者韩浚辈之余孽也当简命不被之日思悬车绝靷以自外于圣明则无对以君父思刳肠剔肾以自献于清朝则无以谢私交夫是以且为前日之来夫是以且为今日之去夫是以且为家中之书而复转为袖中之书肺肝如鬼如蜮行径倏阴倏阳反复千端呼吸万状今而后乃知未出门庭之时己早为抽身之计矣然而更有可异者则破甑之邹之麟是耳之麟固败类之孔壬然圣主羞以为臣而良士羞与为友者也去岁察典之前罔畏明禁布书长安以名教不载之人而毅然谈世教以清议共唾之夫而悍然肆雌黄咄咄怪事真堪揶揄关关机锋莫可方物其吓腐鼠而冀死灰之燃丛秽一身犹可言也其张邪幕而蓄惓土之谋贻蠹一世不可言也且韩浚之后饶有韩浚之麟之后尽有之麟而谢升正其后身之一耳倘埋头藏尾互相结缔构成羽翼暂图鸷伏徐俟鸱张伤善类而祸国家为忧方大奉圣旨该部知道 
　　二十一日 
　　江南道御史潘士良疏为故相坏察庇私寺臣巧辨弥张内云曩者万历乙巳之察诸臣矢公矢慎俱照例分别乃邪辅沈一贯庇护私人忽有钦留之命惟时被留诸臣廹于公议莫容各已引决无一人入仕版者独洪瞻祖尚腼颜就列故臣于条陈疏中点缀数语令其省悟而不意反哓哓置辨也据瞻祖曰乙巳察处则主察正人先吏部臣杨时乔都察院臣温纯河南道吴达可皆为臣力争之而不得已也夫瞻祖果正人耶则不必为正人所察何俟于争且三臣皆当日主察之人也一切处分皆听三臣为政又且向谁力争以当局之人而转争于局外更云力争不得也则臣之所不能觧者也其曰钦留之命辅臣沈一贯自庇其私如科臣钱梦皋道臣张似渠一人而臣等名与之俱不能剔出夫一贯既欲庇私则凡与留者必皆其私人也瞻祖果非牙爪果无深交方剔去之不暇矧当日被察者亦多矣何不一槩并留而独此数人足备相府之药笼耶一贯庇其所私而又收其所忌揆之情理似不若是之颠倒也此又臣之所不能觧者也其曰辛亥察后吏部臣孙丕扬都察院臣李世达等臣复照例分别题明料臣钱梦皋道臣张似渠以不谨处臣等自以浮躁浅露不及等处夫瞻祖前番察处果系无辜蒙诬彼刚正如丕扬等必为力雪其冤今察者察矣而独较量于处之轻重以为低昂岂不谨者为处而浮躁浅露者独非处乎两挂吏议而云非彼正人之察处谁其信之瞻祖顷刻兵垣虽为朝廷侍从之臣乎被察之日谅不能以呼吸直通帝座钦留之命突为二百年破例之事瞻祖而不与也则可瞻祖而既与也谓非借邪辅之卵翼将谁欺乎奉圣旨该部知道 
　　二十二日 
　　掌河南道事袁化中疏参稽勋司郎中崔淐内称淐之居乡居官不法状笔不尽书谈者鄙之至不孝其亲不友其弟至垂白之母日匍匐哀欣于官上之前天伦攸斁人人相视为枭獍臣初闻而论之科臣章允儒継又论之夫言官论人自其掌职矧论者为其母老而爱少子淐不宜以傲弟而伤母心此正淐家寔事言者不过以大义相视耳有何仇于淐何私于淐弟而今顾愤愤若此乎今淐弟谁之子母之幼子也母之告淐正为淐不能善抚其弟乃淐忍使人绳系弟颈持帖县堂必欲打死而后快此正不念鞠子哀大不友于弟处不知于亲之心顺耶淂耶为人为子淐果何居乎况弟与母原不分母之爱独锺于弟则奏弟者即奏其母之寔不孝之大正在于此今反横口骂人毫无所逊避于至尊之前非止不孝且亦无人臣礼矣淐言臣为家难徙穷壑二十年自为避弟与母无干独不思母不携来则绝膝下之欢已二十年淐母八旬淹淹待尽忍使甘旨不充定省不闻清夜自忖得母有赧然者乎其最不齿于人者忍于烧毁父尸偷挖采石之故塜而窃附于中后被人知几酿大变若非司李主其迁去则淐之皮骨能至今存乎奉圣旨该部知道 
　　山东道御史黄尊素疏陈目前有三大不法事内云徐缙芳旧廵两淮秽迹赃私勘成铁案突于十年之后思燃死灰援赦典以自文并旧赃为无影不知前案可翻而手书必不可涂问官可证而口碑必不可没名贤可附而孩穉必不可欺此其大不法者一也同时有崔淐者贪横于乡而餙辨于朝蔑杀其母弟而呌骂乎言官四维不张五伦尽绝而犹曰我呌父母呼天地也父母天地岂容尔乎淐之心必以为我为不善于家其谁知之夫亦知茔采石以觊神器通学有揭呈乎夫亦知诬刼盗以充私囊邻里有冤状乎亦夫知取夫役以造私第芜湖旧令业已行取而复遭白简者正为擅拨夫役一事乎种种无礼宦游此地者谁不唾之而敢狂言自逞乎此其大不法者又一也同时有利瓦伊标者亦投揭京师希图辨用维标狼子野心恶积贯盈乡人共欲鱼肉有司如畏蛇蝎即其自供占产杀人累累戍配岂属释憾而为之乎且有兄维桢廹不相容乔寓留都海内孰不知有逃兄之象弟乃云为兄逄怒为兄降官何丧心至此夫维标纵未为王官亦天朝进士至受援黔总督札付权授贵州贵阳府推官天下有加衘之武弁今乃有权授之推官与者受者大干法纪如此可为维标倘遇妖贼安酋与之伪丞相伪将军等官亦必忻然拜受舞蹈不遑者矣此其大不法者又一也奉圣旨该部院参看了来说 
　　二十三日 
　　左佥都御史左光斗疏参科臣传櫆内云汪文言之昭雪者前司寇前总宪也其题授中书者今阁臣也臣不闻也臣于山人墨客绝迹无往还臣官阶已崇不藉延誉何事引为腹心臣有以知櫆之心矣櫆之意不利于考功有邹维琏不利于铨司有程国祥又不利于吏垣有魏大中一则逐之去一则不欲其留一则不欲其到任而惧臣之稍稍持清议也则并欲罢于一网维琏十八年砥砺臣虽未荐之为铨司亦常亟称其才品国祥二十年清冷臣曾随同乡诸臣后一激访单虽未尝期其必用而不敢自昧其良心大中为人不可亲疏臣与落落而已凡此皆海内之清望也科臣何事而必欲与之为仇也岂其性与人殊耶抑亦有神奸播弄捏造者日簧鼓其间不觉目侧而心危遂手忙而足乱耶人言科臣曾论清端大司农汪应蛟公论不许因求多于新安之人果尔是科臣一生与清人为难矣愿科臣之慎思之也奉旨左光斗以清望协持风纪这所奏心迹自明着照旧供职该部知道 
　　二十五日 
　　甘肃廵抚李若星疏议添设知府以资保厘内云辽东甘肃止设卫所不设府县以数百万军民付诸武弁之鱼肉顾武弁希吮屯余之膏血而播酷虐以开怨府屯余深恨武弁之輘轹而怀反侧以酿乱阶甚至不愿居中国而五凉几莽为夷薮总因无守令抚循其疾苦保护其妻孥遂嚣然丧其乐生之心挺而走陷掉臂不顾至今令人谈虎色变则知府一官不可不添设也近仗皇威人心稍缉虽有克免一战金痍创死渠酋又有阿土?霜青羊水之战少有禽薙然海虏支派蕃衍今古六三保台吉兄弟多人拥兵讲市屡欲大入□成亲孙屡聚沙岭侦探声息狂逞伏仇则甘肃之为甘肃危困臲卼几如叶上之露岂将士卧鼓虎睡之时乎岂臣工优游坐视不急加料理之日乎料理御强胡之冲突则添设将领为急料理结军民之心志则添设知府为急奉旨吏部知道 
　　二十七日 
　　广东道御史刘廷佐疏请温纶不宜数渎驭幸无容屡加内云魏忠贤侍卫勤劳素蒙宸眷使其名忠贤而实忠贤也皇上所深知亦外庭所共覩皇上第一再奖赏之足矣若至天语频烦皇恩稠迭则毋乃轻而亵乎忠贤前所叙之功方臣请假家居不敢槩论兹者奸徒伪造制钱自取罪戾忠贤缉获之皇上命送部拟罪此法之常也亦忠贤察奸本等之聀分也非有盖世之殊勋绝代之伟绩也安得谓奇功乎且皇上以此为精明忠贤未免益务于精明犹为作其任事之气皇上以此为奇功忠贤未免益徼于奇功窃虑生其好其之心臣恐干誉喜功之意胜而哀矜得情之念寡将来殃及无辜株连疑似或时时成意外之惨其贻害可胜道哉奉圣旨京城奸盗充斥缉捕责任非轻且拿获伪造制钱例属奇功褒赉激劝俱系旧制尔当详考典章不得沽名渎奏该部知道 

　　●大明熹宗达天阐道敦孝笃友章文襄武靖穆庄勤哲皇帝实录卷之八　天启四年五月至十二月 

　　纂修官浙江道监察御史李长春 
　　编辑较正廪监生方　至 

　　五月 
　　六月 
　　七月 
　　八月 
　　九月 
　　十月 
　　十一月 
　　十二月 

　　○五月 

　　天启四年五月初二日 
　　山东廵抚王惟俭疏参横肆府臣孙朝肃同日廵按魏光绪会参内云朝肃力可移山术能使鬼抚臣参官而辄移文以诰问藩司请饷而即怒气以相嘲怒学臣之不从请托而贻书嫚骂人共切齿恨道臣之与已不合而到处丑诋闻者伤心盖自抚按司道而下无一人不在其凌轹把握中而辄敢以此术加之抚按也亦太无礼之甚矣奉圣旨吏部知道 
　　初三日 
　　湖广道御史刘芳疏请亟杜纷更之端内云见鸿胪寺起类内奉圣旨魏大中传櫆互参事情尚未明结何淂到任面恩以后有这等的鸿胪寺不淂开写朝仪起类钦此大小臣工相顾骇愕夫大中之到任皇上命之也首垣印务不可久虚承命而??泣事亦以天威咫尺弗敢陨越是到任面恩尊望上也今皇上捺之以面恩复责之以到任是何浃辰之间自相矛盾前后之际顿致抵牾以煌煌天语不啻炳如日星而朝更夕改母乃以不信令焉而令臣下靡所式从也乎且臣观今日意见纷纭口舌角胜嚣凌诟谇酿成世道之忧更中旨频传外庭不觧以致妄相猜忖所赖端本清源惟是庙堂之上有画一之令杜猜疑之窦庶可渐反嚣争为恊和尝读明旨各官总是意气相激有何关系以后不淂纷争渎扰则皇上已晓然明示百官以息争矣今诸臣之血气渐平诸臣之词锋渐懈争端甫就宁怗而更颁以二命窃恐议论复自此始而衅门犹自此而开人心不醒国是蔑定臣甚惧之奉圣旨已有旨了该部知道 
　　初五日 
　　山东廵按魏光绪疏陈踏勘邹胜始末并议安插辽人内云妖民之当诛妖产之当佑固也臣本意欲尽招流移编给余产断还妻女清理狱囚而兖州府臣硬加臣以翻局要功庇妖激変等说臣即凛持三尺畧无畏阻而属官皆系孙朝肃私人臣譬以一后姑驭众悍妇其谁肯为臣尽心者臣因反复思维欲使此事从头彻尾条贴清妥固非任人不可而所任之人又湏真心爱民耐心做事虚心观変之人尽改从前操切蒙蔽之习而后可而臣见东昌府知府曹文衡者一奉臣等之檄而单骑廵行家轸户视及招出百余人而处置安插委曲详尽畧无遗憾嗟乎独不淂文衡辈而用之耳岂忧乱民哉至如辽人一事抚臣呕心区尽而道臣谭昌言亦极力肩承除辽宦辽兵瞻飬有资及出海赴关不计外其余见住登莱州县安插者三千六百余人臣等与道臣议借银类千两于登莱两处置地建屋四散安插其资斧充足愿往各处者听而又严禁土著不淂凌轹抑掯讹言挑激道臣子视辽民家视辽事勇往直前畧无退避知必有以辨此也奉圣旨吏部知道 
　　直隶廵按刘重庆疏为荐举地方人才荐祁伯裕盛以弘马从聘王家相郭士吉陈其猷杨槚郭佳镇锦衣卫同知梁慈等奉圣旨吏部知道 
　　初十日 
　　山东道御史杨方盛疏为吏治不清有自私交持滥宜严内云火耗之禁章满公交车而掊克之风弥炽赎锾之参条列充栋而诛求之念益奢此岂膻臭蝇趋火张蛾扑而廉史果不可为乎非也有司自知府而下以及典史除选之日称贷多金编历大都之肆购求谁淂之轸凡为到任先资者不一而足彼其未出明春而京债牣积已种不淂不取之类矣比临地方则逆新送旧有馈初见有馈辞别有馈岁时伏腊有馈喜庆生辰有馈使尽规目?阙之精神巧作交欢之肺腑其太甚者则趋权贵以成名结要津而广誉给繇之外别有往来入计?丶之前饶多问候此等繁费为从有司慨捐家业嬴淂好官不借民间系忽乎抑各抱点金之术足备周旋也不过以地方之物力充衙门之使费逓逐逓征谁非民出然则民安淂不贫盗安淂不起而世安淂不乱也又云禁绝馈送有四便焉约已裕人损上益下留不尽以宽闾阎便一去浮就实销兢归恬省繁文以免钻剌便二长官不吞各属之饵则廉自生明而贤否必不倒置便三有司不窘上官之求则名义常存骨力自劲而法守必不凌夷便四当情面狥人之世界洗涤秽肠此为救时第一义尚可谓交道接礼相治相习而贿赂公行置不问乎奉圣旨这所奏有司馈送收受等弊内外各官着部院及抚按官严行禁治选官揭放官债还着设法通行禁革该部知道 
　　十一日 
　　山西廵按御史李日宣疏陈河东改府四便内云往时曾有议以河东为河中府者取地当两河夹流之中名义甚当而即以觧蒲两州十县属之于通里之要害人情政体之归往区画亦甚周此地之无容议也既议地必议官而增官又虑多事故议即以运使兼挕知府运同兼挕清军运副兼挕管粮运判兼挕理刑于此犹见有四便焉他州县所理仅民事耳而二州十县独兼运事既属之司又隶之府无论簿书期会官难于旬日之往返即此觧勾挕隶亦若于五百之奔疲今归并河中减其周旋虚文责以敦修实政则精神既省手足不掣而民事塩政受成一门一便也运使三品体原不次于郡守惟其止于运事权反不逮于郡倅若使其兼权而废事即守空体亦何为今惟以使司而兼专制则居中指麾既无旁掣之足虑兜底整刷更觉登高之易呼且以新添之气色振其委靡复以前路之光华砺其勇往即举从前诸般狐鼠苟窦牙店陋规一举而廓清之无难者二便也往者以捞采之忼致州县有衡命运司之嫌故运司无奈只淂置橯丁而改行自捞然自捞之于纳便而实于挨?为不便又臣年来为修墙之役颇难州县以严责料丁之事至臣亦无柰几欲舍土筑而别议砖砌然砌砖但可迟之十年之久不能淂之一朝之需两者固是池上一要紧事今使州县与运使一体则捞采修筑各州县竟自任之不惟包揽卖放弊病之在眉睫者容易可除即近时民丁塩丁议论之关腠理者亦就中淂豁三便也至于平阳一郡三十四属处处皆岩其为奸宄匿??类盗贼跳梁无时无地不费觉察今即除觧蒲二州十县外余二十有二犹称洋洋人国但使之无驰念于风马不及之地而淂以并力于萑苇叵测之区或亦拮据蓄租者之所不爱乎彼秦梁混处之介政转运之所淂做而蓁莽盘薄所在又五马可以从容即向者臣疏所以言永乐镇之添设同知政可移之隰赵绛稷之间将异志暴行不戢而自消矣四便也奉圣旨吏部知道 
　　十三日 
　　南京四川道御史万言扬疏称台臣彭鲲化复命一疏读之相顾错谔不意圣明之世何以有此背公植党如按臣之荐奸辅方从哲也从哲淂罪于先帝淂罪于四海我皇上神明天纵洞鉴其肺肠久悉其奸状自不容其悍然狂逞万一徼幸阴谋夤缘淂遂则必有起而裂延龄之麻愤而请张禹之剑者矣勿遽谓天下无人也去岁按臣张飬素以情面荐奸臣刘廷元姚宗文类辈于时搃宪出疏驳之天下称快申饬台规令甲依始况从哲是何流毒是何罪状鲲化何以独异其心胸了尔至若荐通夷之白飬粹与败北之陈王庭则又不足辱臣之白简矣臣有慨于年来人情之好私而不知公也更有巧参阴附之吴应琦以肆大不敬淂罪宗庙倏焉淂官倏焉失职何以敢于腼颜就列更有黩货败简追赃之徐缙芳海内共为切齿倏焉正法倏焉恩赦何以敢于哆口奏乞又奚怪侵克之沈棨被论以来乃善于弥缝而巧于脱卸乎奉圣旨旧辅家居有何窥瞰南京御史同时多本显是朋谋至于复命荐举前次抚按皆然何不驳及本内又牵引各官搃是挟私逞臆姑不究该部知道 
　　左都御史孙璋疏参深州知州马体元内云马体元贪济以酷纵稔其奸张乳虎爪牙扇饿鹰之羽翼明加暗加以充橐无非跖流一足四足以飞刑抑以屠伯禠衣冠而差侪编户是谁之过欤输赃赎而申律鬼薪自贻之戚矣创侵渔以警吏庶肃霜斧于氷清追润锾以还官益振雷轰于电照既经按臣参问前来相应依拟覄请恭候命下本院咨札抚按衙门将马体元追完徒赎赃银发回原籍为民奉圣旨是 
　　十五日 
　　云南道御史洪如钟疏为老成去位可惜内云前此去国之辙皆不可挽矣迄今而元老大臣又复告去矣此何等时也而皆言去耶向高等又何等臣也而可轻言去耶往者既联翩而莫返居者几携手而同行国无其人谁与共理圣心亦自恻然屡见慰留之旨悃诚婉至且谓老成人不可不惜于留林熙春旨中见之何诸臣畧不仰体眷顾而欲去者之纷纷也人臣必安其位而后可以行其志若不淂以举其聀则亦不能有其官故皇上今日之留诸臣不在谕慰之空言而在任用之实事者俾各淂其聀掌是也如留元辅则以论思票拟归内阁而无使明旨出自中裁丝纶不由政本则端揆之聀淂矣如留??豕臣则以进贤退不肖归铨衡无使用舍摇于浮议事权夺于旁挠则统均之职淂矣如留宪臣则以饬纲振纪归兰台无使匡扶之大节不伸紏弹之正气少挫则风宪之职淂矣职掌既淂归去胡为况元辅即屡疏乞放每多因事纳忠之思而冡臣等惓惓报国之诚尔自溢于言表谁肯恝然决去而不留佐吾君耶奉圣旨该衙门知道 
　　十六日 
　　山东道御史黄尊素疏为孤介铨臣信言有余逄世不足内云邹维琏调司一事迄今纷纷未有已时臣以维琏为臣师不欲有言而窃叹古道之难行又惧公是之渐冺则义不能已于言夫维琏之入铨也正值公道昭明之后而又遭冡臣破格之时如其不贤也则源头必不清找?之而既已知其为贤也则水石原自分明今之维琏者不过重视吏部小视当世而以为此物岂无因而至哉又或者深视当世过视维琏而以为必有为而设也夫不知维琏生平大节愿挂冠以???窦子偁之贤而不肯从抚台以罗织敢缴檄以阻袁一骥之祠而不肯附监司而献谀宁失考选而勿受有力之招呼宁忤权贵而勿思妖人之朋比其心早置一官于度外而进退何不了了且维琏犹与乡人共立也昔者当路为邦诱之而不入其篱落今之清议皆贤讽之而亦不屑其尔汝居尝述苏轼之言曰假使今日贬损何如少年合王安石以求进哉则其肮脏自负劲骨不磨亦是晓然表见于天下矣其同事而知维琏者为郑三俊周顺昌方震孺赵时用诸人其外觌面并未面而知维琏者为李邦华朱吾弼郑宗周觧学龙诸人夫取友端则其人必端维琏之一身生平益足自信矣奉圣旨吏部知道 
　　二十一日 
　　陕西道御史贾毓祥疏为薪槱之典虽弘铨衡之法湏参内云神宗时斤斤法守毋敢踰尺寸者凡五十年近缘强埸多故需材孔亟五咨齐一废秩并起不淂不変而为破格用人之议又不淂不変而为添注京堂之议非但人事寔有天运苐以有限之秩而待无限之人则添注重添注之道止于京堂京堂之上更无添注则添注穷家叹积薪人思跃冶一缺之报索如逐鹿未知归之谁手犹堪扼腕者如所起皇祖时建言被废诸臣皆伏蒲折槛之耆英也逝者逝矣其幸存者远无虑三十年近亦不下二十余年矣犹自迍邅金马与新进争后先内不淂一卿贰外不淂一开府虽禄不及推推亦不言禄独不失圣朝优崇骨鲠之意乎又何以示将来也臣谓遇缺当先及之此辈以见忠无不报而又以昭羣寮德让之羙不亦可乎夫此以资望而序也内而部寺外而藩臬与夫郡县守令佐领之属同一俸至之期同一雁行之考而升转有迟速之异望耶俸耶能使人忘情耶以臣愚言此不惟不便于各官亦且不便于铨部盖铨部风波起于情面葛藤者什九夫手握升沉之权身居疑怨之府不思齐其迟速之等倏焉速一人使天下见以为速以长其欲速之念又旋焉迟一人使天下见以为迟以自咎其淂迟之由则为人为已两失之也臣谓各官之俸载在牍此次名居所升之尾则下次当居应升之首一季一清装钉成帖送之大堂揭之两廊知会都察院吏科晓然与有目者共见可也奉圣旨吏部知道 
　　二十九日 
　　湖广道御史赵延庆疏发奔兢可厌之习内云一府尹董光宏雅以廉名臣未尝不高其清致惟是耳听不聪坐致奸人作崇自受事来如行户之滥???差役之纵横道路有口胡可弭也兹竟不自忖妄意节銊奔谒不休且艳心于善地问途于淮上复访语于楚津以大僚而甘折腰之苦以苍颜而饬冶容之观劳且卑矣卿等闲局自有可以置光宏者矣光宏更直自裁脱不尔当此夷氛未靖征调纷纭以军旅未闻者滥竿高牙大纛之下是误封疆也一洗马曾椘卿雅以文名臣未尝不羡其丽藻自兹承事诏勑词林之洒翰寔代天以宣纶竟假此媚人语雕句餙不惟不似王言视寻常四六更觉鲜丽更觉蔓延说者久以失体非之兹宾兴将届期矣典试虽系羙差然中秘岂无定次竟越位争攘既为胜词以投阁臣转作胜气以加寅友且主定南部进呈叙稿已有风闻传诵者矣窃思南都桃李较海内虽称独胜然抡材巨典岂可假于匪人且假手于浮华鲜真际之人关系士习非小可且椘卿既为文充栋当自成椘卿一家程士之役万必不可予也一锦衣骆思恭狼籍赃私臣姑不暇胪列以辱白简独异思恭起家会举不过一穷猾耳自兹连云高第羙极一时侍妾侍臣恒歌恒舞日以之明淂意罔知南北交讧圣主宵衣财尽民穷举朝蒿目是巳无人臣礼矣矧从来抡冑士者必取桓桓威武老与疾在所置也思恭以皓首耆年不肯引例是尚觧止足之义乎且动以疾请矣踉跄病躯岂堪近御犹思以侍卫为戏局以金吾为不拔以摇尾为便计终此身不忍易耳老与疾合思恭诚万无再入班行之礼矧贪暴邪淫久逃弹墨还当以清议自醒奄奄鸡肋不必辙试其余息也奉圣旨这本内指摘各官揣摩苛求无有实迹着各照旧供职慰留元辅及宪臣已屡有旨了该部知道 

　　○六月 

　　六月初三日 
　　左副都御史杨琏疏参怙势作威专权乱政欺君藐法逆珰魏忠贤内称太祖高皇帝首定律令内官不淂于与外事其在内庭祗供使令洒扫之役违者法无赦故在内官惟以循谨奉法为贤圣子神孙相守未敢有改虽有骄横恣纵王振刘瑾其人旋即诛戮故圣明在上乃敢有肆无忌惮混乱朝堂罔上行私倾害善类损皇上尧舜之令名酿宗社无穷之隐祸如东厂太监魏忠贤其人者举朝尽为威刦无敢指名紏参臣实痛之臣前以兵科给事中亲承先帝之命辅皇上为尧舜之君言犹在耳今若畏祸不言是臣自负忠义初心并负风化职掌以负皇上起臣田间特恩他日何面目以见先帝于在天谨撮其大罪之著者二十四欵为我皇上陈之忠贤原一市井无赖人耳中年凈身夤入内地非能通文理自文书司礼起家者也皇上念其服役微劳之齿贱宠以恩礼原名进忠改命忠贤二名岂非欲其顾名思义忠不敢为奸贤不改为恶乃初犹谬为朴忠小佞以幸恩既乃敢为大奸大恶以乱政祖宗之制以票拟托重阁臣非但令其静心参酌权无旁分正使其一力担承责无他卸自忠贤专擅旨意多书传奉传奉而真一字抑扬之间判若天渊传奉而伪谁与辨之近乃公然三五成羣动逼讲嚷政事之堂几成闹市至有径自内批不相照会者假若夜半书半纸杀人皇上不淂知阁臣不及问害岂渺小以致阁臣欝闷坚意求去坏祖宗二百余年之政体大罪一也旧阁臣刘一燝冡臣周嘉谟者同受顾命之大臣也一燝亲捧御手着定大计嘉谟倡率百官在松棚下义斥郑飬性立寝后封以清宫禁皇上岂遂忘之忠贤交通孙杰论去急于剪已之忌不容皇上不改父之臣大罪二也先帝旌年登极一月宾天进御进药之间普天实有隐恨执春秋讨贼之义者礼臣孙慎行也明万古纲常之重者宪臣邹元标也忠贤一则逼之告病去一则嗾言官论劾去至今求南部片席不可淂顾于护党气殴贤母之人曲意绸缪尽加蟒玉以赠其行是何亲于乱贼何仇于忠义尚不容先朝有痛念号鼎之老臣大罪三也王纪锺羽正先年功在国本及纪为司寇执法如山羽正为司空清修似鹤忠贤一则使之喧嚷于堂辱而逼之去一则与洗???交构陷之削夺去至今请一伏职起用不可淂顾于柔媚善附之人破格起用骤加一品以归是真与我善者为善人与我恶者为恶人不容盛时有正色立朝之直臣大罪四也国家最重无如枚卜忠贤一手握定力阻前推之孙慎行盛以弘更为他词以锢其书岂真欲门生宰相乎妄预金瓯之覆字图作貂座之私情大罪五也爵人于朝莫重廷推去岁南太宰北少宰推皆点陪一盖卜点陪之案一复用为逆之奸致一时名贤不安俱去颠倒有常之铨政掉弄不测之机权大罪六也圣政初新正资忠直乃满朝荐文震孟郑鄤熊德阳江秉谦徐大相等九人抗论稍忤忠贤传奉尽令降斥屡经恩典竟阻赐环长安谓皇上之怒易觧忠贤一怒难饶大罪也七然犹曰外庭之臣子也上年皇上南郊之日传闻宫中有一贵人以德性贞静荷上宠注忠贤恐其露已骄横伏谋之私比托言急病立刻掩杀是皇上且不能保其贵幸矣大罪八也犹曰无封也裕妃以有喜传封中外欣欣相告矣忠贤以抗不附已属其私比捏无喜矫旨勒令自尽不令一见皇上之面昔尧以十四月而生假令当日裕妃幸存安知不为尧母是皇上又不能保其妃嫔矣大罪九也中宫有庆已经成男凡在内庭当如何保护乃绕电流虹之祥忽化为飞星堕月之惨传闻忠贤与奉圣夫人实有谋焉以皇上麟趾开祥何妨斯男则百而忠贤包藏祸心若此是皇上亦不能自保其第一子矣大罪十也至于先帝之在青宫四十年操心虑患所与护持孤危威刼之不动利诱之不変者仅王安一人耳登极一月安不可谓无微功皇上仓卒受命拥卫防护之中安亦不可谓无微忠即使有罪亦当听皇上明正其罪与天下共见之而忠贤以私愤矫旨掩杀于南海子身首异处肉饱狗彘是不但仇王安而寔敢于仇先帝之老奴与皇上之老太马而畧无顾忌也此后内臣谁复肯为忠义者其余大小内臣无罪而擅杀擅逐者不知其类百千也大罪十一也因而欲广顾奢今日讨爵明日讨祠额要挟无穷王言屡亵近又于河间府毁人居屋以建牌坊??娄凤雕龙干云插汉筑怨饮恨吞声不又止于茔地擅用朝官规制僣拟陵寝而已大罪十二也 
　　今日荫中书明日荫锦衣金吾之堂口皆乳臭诰敕之馆目不识丁如魏良弼魏良才魏良卿魏希孔及外甥野子传应星等五侯七贵何以加兹不知忠贤有何军功有何相业亦甚亵朝廷之名器矣大罪十三也因而手滑胆粗用立枷之法以示威前岁枷死皇亲家人类命矣其枷号家人者欲扳陷皇亲也其扳陷皇亲者欲摇三宫也当时若非阁臣力为护持言官极为紏正椒房之戚又兴大狱矣大罪十四也然犹借曰禁平人开税也良乡生员章士魁即有他故自有提学乃以争煤窑伤其坟脉托言开矿而死矣假令盗长陵一杯土何以处此赵高鹿可为马忠贤煤可为矿大罪十五也王思敬胡遵道侵占???地果真小则付之有司大则付之抚按学院足矣而径拿黑狱三次拷掠身无完肤以皇上右文重道秋爽幸学而忠贤草菅士命使青□赤壁先□于璧宫泮藻之间孔子之神将无怨恫大罪十六也未也而且明悬监谤之令于台省矣科臣周士朴执紏织监一事原是在工言工忠贤竟停其升迁夫使吏部不淂司其铨除言官不敢司其封驳险邪因之以偷换手眼那移叙升致士朴卒困顿以去于以成中官之尊大淂矣而圣朝何可有此名色大罪十七也未也而且将开罗织之毒于缙绅矣北镇抚臣刘侨不肯杀人媚人自是在刑慎刑忠贤以其不善鍜炼竟令削籍明以大明之律令可以不守而忠贤之律令不可不遵将使罗箝吉网然后快心于以彰忠贤之威焰淂矣而国脉则何可崇此蕴毒大罪十八也未也而且示移天翳日之手于丝纶矣科臣魏大中到任已奉明旨鸿胪报单忽传诘责及科臣回话台省交论又再亵王言几成觧训无论玩弄言官于股掌之上而煌煌天语提起放倒信手任心令天下后世视皇上为何如主大罪十九也最可异者东厂原以察奸细缉非常非扰平民也自忠贤受事鸡犬不宁而且直以快恩仇行倾险野子传星应等为之招摇引纳陈居敬为之鼓舌摇唇传継敖为之投击打网□□□□则驾帖立下如近日之拿中书汪文言不从阁票不令阁知不理阁救而应星造谋造密犹日夜未已势不至于兴同文之狱刊党锢之碑不已者当年西厂汪直之横恐未足语此大罪二十也犹可骇者东夷未靖内外戒严东厂访缉何事前韩宗功潜入长安打点实往来忠贤司房之家事露始令速去假令天不悔祸宗功奸细事成一旦遽逼城下忠贤固为奴酋首功之主人矣其发银七万两更别肃宁新城诚可作郿坞深藏不知九门内外生灵安顿何地大罪二十一也更可恨者王者守在四夷祖制不蓄内兵即四卫之设备而不操原有深意忠贤谋同奸相沈???创立内操不但使亲戚朋党交互盘踞其中且安知其无大盗剌客东酋西夷之人寄名内相家用倘或伺隙谋乱发于肘腋智者不及谋勇者不及拒识者每为寒心忠贤复倾财厚与之交结刘瑾招纳亡命曹吉祥弟侄倾结达官忠贤盖已兼之不知意欲何为大罪二十二也近日忠贤进香涿州铁骑之簇拥如云蟒玉之追随耀日惊跸传呼清尘垫道人人以为驾幸涿州其归也以舆夫为迟故驾四马羽车?童青盖夫护双遮则已俪然乘舆矣其间入幕密谋叩马献策者实烦有徒忠贤此时自视为何如人想只恨在一人下耳再不知更作何转念恐泰山之神必阴殛之矣大罪二十三也窃思宠极则骄恩多成怨闻今春走马御前皇上曾欲射杀其马已贷忠贤不死圣恩已厚忠贤不自伏罪请死且闻进有傲色退有怨言朝夕堤防介介不释心腹之人时时打点皇上果真有此事从来乱臣贼子只争一念放肆遂至收拾不住柰何尚可飬虎咒于肘腋间乎此又寸脔忠贤不足尽其辜者大罪二十四也 
　　凡此逆端皆淂之抵报招案与长安之共传共见非出于凡影意度者忠贤负此二十四大罪惧内庭之发其奸杀者杀换者换左右皆畏而不敢言惧外庭之发其奸遂者逐锢者锢外庭又皆观望而不敢言更有一种无骨苟图富贵之徒且或???附枝叶或依托门墙或密结居停或投充门客逄其所喜挑其所怒无所不至内有授而外发之外有呼而内应之面背忽移祸福之见间或内庭奸状败露又有奉圣客氏为之弥??逄其罪戾而遮餙其回衣?牙故掖庭之内知有忠贤不知有皇上都城之内知有忠贤不知有皇上即大小臣土积重之所移积贽之所趋亦不觉其不知有皇上而只知有忠贤每见中外有紧急当做之事当起用之人必曰要与内边说说或人不淂用事不淂行亦只说内边不肯宫中府中大事小事无一不是忠贤专擅即奉奏之上反觉皇上为名忠贤为实且如前日已往涿州矣一切事情必星夜驰请其意旨票拟必忠贤既到始敢批发嗟夫天颜咫尺之间勿漫不请裁决而驰候忠贤意旨于百里之外事势至此皇上之威灵尚尊于忠贤耶否耶世界至此尚为有天日耶无天日耶奉圣旨朕自嗣位以来日夜兢兢谨守我祖宗成宪惟恐失坠凡事申明旧典未敢过行各衙门玩愒成风纪纲法度十未淂行一二这本却将从前奉旨一切政事朕所亲裁尽从旁落至于中宫贵妃并裕妃事情宫壸严密况无指寔外庭何以透知内言毒中宫忌贵妃皇子等语凭臆猜忖是欲屏逐左右使朕孤立于上岂是忠爱杨涟被论回籍超擢今官自当尽聀酬恩何乃寻端沽直本欲逐欵穷究念时方多事朝端不宜分扰姑不问以后大小各官务要恪守聀业不淂随声附和有抗违不遵的国法宪典具存决不姑息该部知道 
　　山西廵按李日宣疏为举该方面官员荐萧丁泰耿好仁李淂中王家宾贾克忠张国瑞王弘祖昝云寉周泰峙史文焕张九德宋盘杨邦宪叚猷宪邹遇刘广生吴飬源吕逊徐绍沆马人龙翁汝进郭尚友焦馨潘文王瑊郑茂华田生芝何应瑞石维屏张法孔朱汝器等劾汝南道黄鸣乔奉圣旨吏部知道 
　　廵按山西道御史徐卿相疏为荐举方面官员荐萧丁泰贾克忠耿好仁周泰峙李淂中王家宾张国瑞孟南昝云寉等奉圣旨吏部知道　又疏为荐举地方人才王纪卫一凤刘敏宽曹于汴李瑾李楠张泮荆飬乔李迁王允成景昉张崇礼马练李嵩等奉圣旨吏部知道 
　　浙江道御史张讷疏参铨???胡维琏内言从来铨局之官调者多矣胡维琏自惊自疑动费先达之调停乎调铨司而到任者多矣胡维琏若进若却全借堂官之布置乎寄人篱下而播弄当场取快捷方式如骛疾言官如仇时而标榜名理作无感之呻吟时而依附清流狃去留以合辙时而挑激阿家翁强争闲气时而哀乞门下士杜绝腹诽臣求之不淂其人而苐名之曰跃冶已耳而孰知其开罪于冡卿也用一人而使羣议滋腾曷退而求议所自起用者以言为衡者也止一言而使言路短气曷若虚而听羣情之自　语曰扬汤止沸不若抽薪捧土障流不如塞窦维琏胡不闻乎乃自视如假乕神丛挟人以不敢问之威而令冡臣奉之如骄子黠婢相比为难割之爱以须眉丈夫而工妾妇媚怜以统均重地而作老婆心热师师济济之朝而自开一■〈言翕〉■〈言翕〉訿訿之径必举充廷振鹭尽托之不飞不鸣昂首神羊咸习为同声附和将言官竟可废而天下事惟操重柄者可以为所欲为矣奉圣旨冡卿秉公用人何淂从傍侵扰张讷不谙事体念系言官且昨有烦言阻挠部院参处之旨今日方下姑不究该部知道 
　　初六日 
　　廵按直隶御史曾熙丙疏为荐举方面官员荐钱士晋熊膏传淑训朱童蒙宋统殷杨弘备魏士前赵谦等奉圣旨吏部知道 
　　初七日 
　　廵按直隶御史张鲤疏为荐举方面官员荐李如桧卢维屏张晓王家桢张三杰王点等奉圣旨吏部知道 
　　初十日 
　　顺天廵抚邓??羙疏参骄蹇贪纵道臣叶震生内云震生者外修狐媚中实狼贪大事一味胡涂小智偏工粉饰赞画漫无一长徒餙黔驴庞犬之貌监督已经一载空贻硕鼠尸素之讥纵徤儿以行刦而反私怒于逻卒是道迯主萃之魁也侵虚饷以润橐而全不惜乎国计是鼠窃狗盗之雄也六条已废三尺何辞年来国家多故苦于乏才任事以致浮躁如震生者淂以乘时攘窃名利无???及试弓??其实迹则密镇军民但闻怨嚣不闻振刷究竟何禆时艰奉圣旨该部知道 
　　十八日 
　　山西道御史喻思恂疏为议论滋繁是非靡定内云近日冡臣公忠许国特达抡才乃以一司目之故竟至议论频兴是非漫不归一顷者幸奉明旨通行勘议凡兹在事之臣亦既惕心输志缄口倾耳静听无哗矣勘议二□其系于今不小一时黑白之关一代嚣恬之脉迷醒应违搃在此举仰祈皇上再勑勘议诸臣务秉一点虚衷持一番公道遡观是非之所起嘿察议论之所归据事理以直穷割情缘而独断一字判如山之案片时息斗穴之争庶其迹洁心明氷消雾释小臣不修却而协于恭大臣淂位以行其志利宗社而保身名均匪浅矣至若佥臣左光斗才品学识衿绅瞻仰兹且杜门疏告甚孤舆望我皇上试思风纪何地赞风纪者应任何臣则当此举朝相率乞休之日式锡温纶谕令速出毋俾睠怀子舍顿遂初心是尤今日辨是非省议论之第一着惟我皇上亟为注之意耳奉圣旨从公会看已有旨了这所奏一并参酌议覄该部知道 
　　十九日 
　　河南廵抚冯嘉会疏为荐举方面官员荐郭尚友焦馨王瑊郑茂华何应瑞张梦鲸石维屏张法孔劾汝南道黄鸣乔　又疏荐举地方人材荐杨东明文球靳于中侯执躬边有猷郭显忠梁克从马之骐郭如星高节立贾継春王聘杨之璋卢传元杨尧华李士登乔进璠王以悟刘任余思明张宁许鼎臣艾维新永平府知府赵彦复淮安府同知朱明德等奉圣旨该部知道 
　　二十日 
　　陕西廵抚孙居相疏为举劾方面官员杨邦宪梁应泽李飬冲邹遇刘文琦陈应元刘广生吴飬源李飬质马人龙冀懋中吕逊徐绍沆等劾清军道邓云霄奉圣旨该部知道 
　　二十四日 
　　御史房可壮疏近日举朝请剑诛内臣魏忠贤疏中皆指及交通举朝不自疑而科臣传櫆独自疑也且举朝臣工不疑及他人而独疑及传櫆何也岂非以其自认之宗兄传継敖为之招乎殊不意此一言也传櫆所口吐而心忌者遂不胜疾首痛心急以邪党中聀矣夫聀而邪党也彼传継敖者果何如人而櫆党之耶又云聀因是而洞见櫆之肺肝矣亦不过欲自为脱卸地耳则何不效佥书陈居恭故智出袖里弹文火攻継敖以谢天下曰畴昔之事教猱成木今兹之誓涤胃饮灰岂必兴然与居恭合符称义不受辱之烈士哉何计不计出此而动曰邪党邪党诬二人以及众人而徒以台省交参之疏淂以列名为哆言曾不思以列名则其中心之不欲列名可知矣自自作之孽于人乎何尤嗟嗟江右固君子之乡也聀居恒向往之盖亦尝数数侍诸大君子之教矣亲见其所服习者彬彬礼学所矜尚者侃侃节气有櫆若此聀不知其异日者贵游而归将何面目以强对其卿之先达长者于里阎中矣奉圣旨会看已有旨了不必彼此争辨该部知道 
　　廵抚周起元疏聀奉命抚属苏松兵粮道右参政朱童蒙近日告病回籍聀未敢以道路悠悠之口据为点抹但见其官以兵粮道名而受事一年吴淞青村南汇等营有五月无粮有六月无粮者甚至有十月月无粮者几致脱巾该道逐月报职循环粮册祗听中军吊用或听快手吊用如捕盗张松等兵自正月卖闲至今不及汛地者又滥差沙舡唬舡捕盗张德等多舡越二十里舳舻衔尾驾往济上各兵扣工食作行粮合营称苦至于行道辟人虽云宪司之体何至动挞数十连笞多人如所传申家庄胥门等处或渡舡可隔河偶尔失避一时骈责血肉淋漓者卒以十余计凡车舟所至必有一班替打穷棍随其后如此举动到处骇人传闻不一而足八月郡城中有陈龙林景即郎舅亲流寓赁居俱煎银营生偶小忿肤愬悬诬殴禁此不过郡邑吏一杖可了案耳该道差捕官带徤卒围捉斯已误矣既又误听捕役先入之言不阅诉词分理更怒其呼冤责六十板重枷府前仍禁家属有送饭者责百板致龙立死枷上合城士民咸为痛嗟该道祗以怒龙称冤遂失刑至是聀即谅其无杀龙之心然任意桁杨不恤生命聀不能为该道觧不淂不自认为过差又何怪乎迩来南道之指谪耶奉圣旨 
　　二十六日 
　　陕西道御史贾毓祥疏陈察吏之□以重廵方之聀内云御史必自重而后人重之御史重而朝廷之体益尊体统尊而朝廷之法始伸然非必荡闲踰简中垢败露然后自失其重也凡有一毫周旋情面之意匿于胷中譬之掩耳偷铃皆足取人轻取人侮不淂谓之重今夫世之所名为好官者非有不可见不可闻之功也不过以其能课租赋无欠则好之以其能平狱讼无枉则好之以其能盗贼清左右使门之内门之外善人安而恶人惧则好之数者万心一心共畅共赏亦万口一口共荐共扬有何难事然而此百姓之好官也百姓之外又有上司之好官上司之外又有长安之好官每逄大计外之所是内之所非外之所非内之所是按其风闻补外所不及者固多而爱憎岂尽无此长安官评纷纭之难也臣用是特以此告于君父之前凡臣有所举劾必以臣所目见为主目之所见必以剔蠹安民之寔政为主如前类欵或然或不然果有显著即上司之开报参差亦当存而不论何论其它也共生宇宙谁无情面谁无朋友谁不欲市恩卖誉以自便然如此则庶几自重不如此则甘堕自轻轻与重不两立之势也为已与为人之轻重不再计之道也臣又何必手方负画而足东西之耶然此特臣所自许也若使臣淂以安位行志非臣之所敢许也以耳目之官典风纪之任朝廷使备耳目之人重则陛下之人重矣使典风纪之人重则陛下之风纪重矣上待之者重则下自处必不敢轻下自处不轻然后能不负上所责成之重奉圣旨该部知道 
　　三十日 
　　直隶廵按御史吴之仁疏陈视关情形内云广宁沦丧之后人心溃散关城之民半去其土而军据民舍抢攘之甚今则军归营房民返旧舍将士自市易而外无敢与百姓相干涉者号令如此其严也是以市井依然?民乐业殆不觉其为师之所止故谓榆关为军士蹂躏民无宁宇者过也大将为枢辅所特拔观其器识自不负知人之鉴偏禆以下虽未必皆具吞胡而颇桓紏盖自旧关臣甄别之后诸论列者枢辅皆已沃斥垂尽而以枢辅赏罚严明贤者淂以自见不肖者有所畏而不敢甚肆今参游间有不率而赃私未着亦且留以观其后故谓关门将领皆骗升盗饷而不用者亦过也兵马之在关城及南海口者二十四营约四万有奇余则分防关外兵至十万虚冐之弊虽孙吴为将不能保其必无然经道臣查核于先而臣复细核于后大槩虚者什一而什者实九实在细类容臣另疏以报则谓官兵大半为虚冐者亦过也枢辅车营之制诚为御虏长伎训练久矣盖其全副精神皆注于此而将士亦莫不悉心尽力以臻厥成臣操阅之时见其分合变化节节相生复层层相制合马步火器而皆联其用绝不见有乱于行而哗于伍者加以胆壮心固临敌自可无前则谓关兵全未练习但滋虚糜者亦过也然臣亦有不能为关门讳者则兵丁之未必尽强也马匹之未必尽壮也甲器之未必尽充实也兵丁月支本色一斛折色一两四钱不为少矣但使依时给散则当厄之需尽皆果腹迩来京觧不継至六月而尚未淂五月之饷借贷既无其门典卖亦无其物或并日而一食或采蒿以充饥鹄形菜色十常六七又臣阅营房见一房斗大五军聚处焉晓干犹席地当风阴雨必上漏下湿处此一月即强壮者当変为瘦弱况初未必强壮乎而安淂有投石超距之象也臣谒枢辅亦言关兵可用者惟西兵与四部之内丁想当然矣关门嬴马以四五六七八等月放青日给银四分九十两月每匹给采青草一束十一十二正二三等月日给谷草一束更给料豆此亦足令云锦成羣矣无柰关门牧地木少而草多茅茨食之不令马肥兼之结草料之月奸军多与觧户私相对同径自折干其入马腹十不能半又安怪乎腾跃少而骨高毛长者种种也盔甲器械惟中部执披独盛余则盔甲或骑兵有而步兵无或有盔而无甲又或盔甲而全器械半皆朽钝近枢辅请于京运皇上慨然给发益以五局并日打造足使军容改观而据臣之所见则如是也此关门之情形也以关外言之臣出而中前所前屯卫中后所中右所以抵宁远距关二百里矣此地在河西沦没之后已成瓯脱腥膻逼于寝榻荆棘徧于良田枢辅毅然以恢复为已任于西虏则剿抚兼施恩威并着向之潜据卫所纵横道路者今且受欵于边外于是为之缮城堡明戌守招辽民开屯田今五卫所皆屹然金汤而垦田约二千五百余顷时复雨旸之若青苗被野计其所获以充军需足可佐内地转输之半五城居民复业日众兵半藉土人充之彼以流移之余而切同仇之志其气可鼓臣见其五城皆丁壮绝与关门不同再加训练则精兵矣马匹除中右所稍为瘦弱余悉臕肥足任介驰虽其地旷草肥与关城异而马政之修殆不可诬盖副将如赵率教满桂参将如鲁之甲杨应干皆实心任事不避劳怨而才足以运之是以军民豫附乐为之用即西虏零窃时有所获觉关外气色有勃然之势焉此孰非枢辅再造之功道将赞襄之力也哉奉圣旨这所奏关门内外情形甚悉督师辅臣调度具有次苐正赖督率将吏禀成奏功慰朕东顾遣官宣谕视事已有旨了该部知道 

　　○七月 

　　七月初三日 
　　刑部尚书乔允升等疏为献俘以彰天讨奉圣旨这逆犯奢史都等着便会官处决罗亮洪斩首奢崇辉剉死枭首鲁仲贤等首级剉碎仍与各犯首级传示各边昭布天下余依议 
　　初四日 
　　勋阳廵抚蔡复一疏为荐举地方人材礼部尚书刘楚先户部尚书陈大道右中允马之骐大同兵备邵可立等　又疏荐举方面官员杨楷刘观光刘宇烈徐时聘顾起凤徐人龙郭尚友黄鸣乔何应瑞石维屏邹遇刘文琦陈应元等俱奉圣旨该部知道 
　　初六日 
　　廵按直隶御史练国事疏为迟漕复遇重灾内云地方多事之时非贤能不胜其任法令因循之后即补救难速其功今在内者虚度光阴常苦添注在外者甘违凭限又常苦其缺员真异事也如苏松数百里大浸稽天人情汹汹救溺不遑岂大吏杜门之日乎且松江守自有公论以一保留之故而使抚按两臣皆不安其位恐非科臣抄参者之意何嫌于一出也如粮道原不可久缺押运过淮此重任也今越楚两大藩皆以代庖者为淂淂无有北山之叹乎如应安诸郡至廖廓矣以道臣传淑训一人摄之今又将以蜀之观察行不全无锁钥之司乎而长贰之空署又未可缕指也在江北则扬道未至徐道不补淮道又报升矣千里冲河宪衙昼闭臣即分信兵为防护以拽溜为叮咛谁与臣共此缓急者督臣顺舆情留淮道岂淂已哉至过淮之后水之通塞河官之勤惰赖督河使者为政今重运方至而河臣已归则临济以北谁为弹压者此皆臣所遇之不辰也忙时阻雨徒添已溺之思重地缺人又乏同舟之助情穷势廹于斯极矣奉圣旨漕粮关系甚重便行抚按等官催攒完运地方推补留用各官严催任事总河官多缺著作速会催该部知道 
　　直隶廵按御史刘大受疏参贪巧两淮运同谭天相内云此一官者视钱若性命不恤?人之怨咨以吏书为腹心一任线索之提携狎亵无度做官却似做戏贿赂公行失已还以失人恢网人迯禠革犹晚奉圣旨吏部知道 
　　初十日 
　　福建廵抚南居益疏荐海道孙国桢水利道葛寅亮奉圣旨吏部知道 
　　十一日 
　　福建道监察御史李应升疏近者盈庭请剑凭社难熏孤愤销沉三光黯蚀原任工部郎中万燝以陵工补牍遂触震威然恭诵明旨一则曰从轻一则曰为民仰见皇上圣明以为燝之罪不至死矣杖亦必不至死意燝生出国门编氓原籍长为皇上太平之民也今死矣未报国息先填沟壑六尺之孤绕膝八旬之母倚闾旅衬无归游魂恋阙臣僚饮泣道路咨嗟然无不共亮非出于皇上之心也彼时羣珰横击血乱神飞监杖张威伤痕甚重兼以倒拖逆拽蹴蹈摧残种种不支故至于此而令皇上损好生之德负杀谏臣之名臣故不暇为万燝冤而深为皇上冤也又云人非奴隶法非讯囚罪非死刑命非艹芥廷杖重典殊失士心动杖一日犹不经见且以杖轻之故杖行刑之人是必欲卫士畏威立毙朝士于杖下而后快心也为左右计则淂矣圣心何以自白圣意宁不重伤耶直俟天心悔悟平旦兴怜死者不可复生伤者不可复续而后罪左右恤死录孤嗟何及矣奉圣旨 
　　十二日 
　　延绥廵抚翟凤翀疏为荐举监司官员以厉边臣荐兵备宋盘杨邦宪刘广生徐绍沆右布政史文焕关西道贾鸣洙等奉圣旨吏部知道 
　　直隶廵按御史李玄疏陈东廵见闻内云二东所最苦而当急图者惟是驿逓一节耳臣衔载驿逓一欵例淂察其疾苦每呼驿官马户究其根由皆有各驿之马倒人迯搃由于站银之缺乏而站银之逋欠不前搃由于恊济之稽延恊济者于邻属之痛痒不关于考成之参罚不及故日挨一日有违季不觧者有半岁不觧者有经年不觧者炏??炏??小民能堪此白首之应役也向使改恊济而归京边刑害切身彼自无不完之正赋就本州岛县而领站银甘苦同体此自无后时之给发搃一通変间而地方之受福多矣奉圣旨该部知道 
　　十六日 
　　南京山西道御史黄公辅疏陈大比大计肤见内云往者闻关节之说必诧为奇事自年来一夫凿空百人集膻幸而淂则取之若携谬为衣钵之相授不幸而失则寄之若券犹冀桑榆之可???至有事昭遐迩名挂弹文而犹营营未已者虽究竟国法难逃然与其禠革于既售之后孰若使潜踪于未售之先乎至今各经房考犹为弊薮则请临期调换别经翻阅而以掣签定其房次不复拘品级资俸为先后庶揣摩之路既穷而奔兢之风自绝此今日禁关节第一义也往者门户之说亦诧为异闻自昔年佥邪淂志高张赤炽家喻户晓一纳贿于要人之室则官评槩从不问至有应提问而获瓦全应革聀而反高擢者虽究竟天网不疏然与其追论于再计之后孰若正法于黜幽之日乎况今日之外计即为后日考选张本枉一廉吏异日便少一正人漏一贪吏异日便多一邪人则激浊扬清之典即抑邪扶正之法唯一味开诚心布公道严司道抚按之精核杜请托馈遗之营求而止以居官之寔绩为审官之定案则今日破门户之第一义也奉圣旨吏部知道 
　　廵按直隶御史刘大受疏为□获谋逆妖首内称妖党马永陈用沈贵建九云之名号假托支干蒙亿众之愚氓妄言图谶与磔刑礉生光为徒党交游原系邪流倚附王道玄作生涯连结更多异类阴谋既久显戮宜先黎锐金科妖赞有书会单可据从逆之情形既的骈斩之法律宜严杨玄杨文龙沈有北面马永亲受业于叛人心向普光秘藏经于箧内称佛称祖俱系诡名通妖通酋确有实证宜加重辟庶足正刑张科称贾槐之高足声援几徧垓土?廷袭沈贵之邪谋猖獗何啻夷虏帖票犯顺甘死而不辞植党从凶誓一往而无悔均应歼灭以廓□氛牛思庵史之元虽系伙党委未同谋分别遣配庶足蔽辜矣奉圣旨是这擒获奴首逆党着便覆行正法并严缉迯务获有功各官即与查明叙录该部知道 
　　二十日 
　　山东道御史杨玉珂疏陈亲贤去奸之道内称大珰擅权中外鼎沸臣堂官杨琏以顾命重臣肺肝入告事核理直忠悃盎然然南北诸臣异地连章如出一口祗意回天转日消瑕寘衅圣主可与忠言即羣阉或可自効不意诸宦之怙终罔悛凶焰转炽也万燝参及陵工非敢齿及乘舆者也而羣捽赴阙疾呼严挺若芟草菅矣林汝翥聀司廵视非敢撄及龙鳞者也而大索长安归命杖下若捩羊豕矣骨鲠忠直者有怀不淂自献绕指阿附者他道聊且苟安主权日削国势日单莫此为甚窃意草泽因而生心四夷闻而观衅内讧外侮国家事不可知也又云忠贤一日不去则中外之疑畏日甚一日皇上一日不去忠贤则国家之摭戻日深一日故在忠贤自为计凭城依社以身为膏火之煎非智引罪推贤屏居私茅终将暮之天年享已极之富贵为智在皇上为忠贤计多藏厚亡以忠贤为刘瑾冯保之续非恩觧权撤柄安置闲地曲示惟盖之德以酬向日奔走之劳为恩在诸臣为皇上计依违唯诺怵于权势外托调停之名寔遗君父肘腋之忧非忠深谋远虑斩钉截铁扫君侧之危疑而置之袵席之安为忠即皇上自以为社稷计重内轻外推直锄良以小不忍之心受大乱谋之实非福防微杜渐戒严履霜去一人之否而成千万人之泰为福孰重孰淂孰失孰利孰害此一恒人能辨之岂皇上聪明圣哲而不见及此哉奉圣旨已有屡旨了如何又来牵撦渎扰显是抗违不遵本当究处姑从轻罚俸三个月该部知道 
　　河南廵按御史梁之栋疏为举劾方面官员举郭尚友焦馨王瑊田生芝何应瑞张梦鲸石维屏张法孔等劾分廵河南南朱汝器　又疏为荐举地方人材荐杨东明文球靳于中侯执躬边有猷郭显忠梁克从郭如星高节贾継春王聘杨之璋卢传元杨尧华乔进璠王以悟余思明许鼎臣艾维新永平知府赵彦复等奉圣旨吏部知道 
　　二十一日 
　　掌河南道事浙江道御史袁化中疏为大计届期察务繁冗祈勑大臣小臣速为料理以无悞大典奉圣旨计典先期料理部院堂上官淂人正赖澄清吏治搃宪已有旨着即出视事吏科河南道条陈本方在集议魏大中着遵旨任事不淂稽悞大典该部院知道 
　　二十二日 
　　江西道御史刘璞疏为旧辅既去揆路宜清内云臣尝谓旧辅留心者转移有唐李长源之风领袖朝班有宋文潞公之度故诸臣请留臣亦和之及观中珰类百拥闱其地而后知去之未必非是也但宫府之隔意主调停委婉于权珰之间称功臣比大臣拟之不类有骇听闻出山一场空手而归昔汉张禹以明经高行为帝师尊崇无二举朝无有二之者然依违王氏终有折槛之辱今者辅行矣三朝元老一旦离门陛辞之日朝列动色臣正在紏仪之班亦谓凄然第一点血性终不能谓旧辅觧绕朝之策勿谓无人赠之耳即甚知旧辅者亦不惜旧辅之去而止喜沈???之死何也首辅一生砥砺尚是正人未必能成天下事犹未至害天下事使???而在也内有奥援外布机锋乘新旧去留之间又不知作何举动矣虽然一???毙天下岂令无???哉今之鸷伏辇毂蓄毒欲发者???之影样今之线索关通树私爰立者???之阴谋也万一有通天之手进绍述之论引旧辅故事起匪人于宫宫中内外通融紊乱朝政见形察影已有其端不知马上催战断送三韩贵妃尊崇立心观望一时急红丸之进千右留烛影之疑斯何人耶欤哉其不齿于公论久矣皇上聪明天纵不受其荧惑但恐固结既深难于斩断则将定之风波从此不定已残之强土难以再残也即裂麻纷纷竟何益哉奉圣旨元辅已有旨了起伏辅臣毫无影响何淂妄倩渎奏姑不究该部知道 
　　二十五日 
　　右佥都御史毛一鹭疏为圣谕等事内称犯官汪文言以么么市猾盗要津丛神舌底波澜直欲掀翻仕路暗中线索遂至奔走缙绅斯诚盛世之妖氏而清朝之大僇矣然使进身无阶则魍魉何缘作幼倘令吾鼎我爱则魑魅谁与分光而柰何有首事作缘代营三窟如黄正宾者乘王珰之入幕荐作私人但知香火之情罔顾弥天之孽贿结有据一遣何辞尺柰何有从风但糜不畏四知如毛士龙者通淮抚之重金力为推毂甘受宵人之饵自点清白之箴据赃问戌三尺定矣仪曹自是请阶何必人人铨曹则夏嘉遇之夤缘改部何异也既云声气偶合然而远奸之知疏矣量夺已茹之俸用征??北匪之伤郡佐应需才望岂逐逐营谋则陈景源之钻求淂胜可异也既云行贿无多然而干请之律严矣非招追原追之赃曷重儆躁进之鄙并拟城旦庶当厥辜至若盛世承以病废之残喘而忽晋京卿岂其无因自至彼当年长松蔓附米免借阴于葭莩则今日引绳批根何繇自远于瓜李赃无可追杖亦难遣至若姜志礼以久滞之臬副而内转玺少似亦有故供攀第奉旨原米处分业荷圣主之宽宥而行贿寔无证据又看南星之招词虽勘已至再亦法难苛求似应免议以恢汤网此一案也以供吐为的据以赃私为质证屡驳屡谳已无逸情各犯已俛首伏辜矣奉圣旨毛士龙发边卫充军佥妻着伍夏嘉遇行贿淂官口供甚确依律充徒不准纳赎姜志孔削籍为民着追夺诰命其余俱拟行该部知道 
　　二十六日 
　　刑部尚书乔允升等疏为滇寇首叛就□都御史闵洪学题奏叛逆犯妇安氏设方鬼科狐梩瘴海枭羣谋篡则喋血同胞干戈起于袵席恣淫则亲疏共枕流腥秽于笄裙敢肆逆图自称千岁杀守备而逐县令虔刘与虐焰同张据沾益而薄靖城墟社并屠人共惨血流几遍千里发难已及四年自非???余烬而勒夜半之师乌能入密箐以縳负嵎之乕急宜正法磔有余辜李贤凭牝鸡以为灵逞狼臂而鬪捷发纵指示名城与村落连摧参决运筹恶胆共杀心并称李明遇以杀躯之小才煽华锋之大恶摇唇鼓舌诸苖飙举而鸱张伺隙乘瑕合部烟飞而鹜骤罪分差等磔斩各宜奉圣旨俱依拟 

　　○八月 

　　八月初八日 
　　山东道御史杨玉珂疏为部臣昧心卖友沽名内云先因部臣交构程国祥去留恣意上违皇上用人之旨下灰冡臣任事之心因上疏论列国祥有若惊若失旅进旅退视此官如传舍孰为国家别良楉弃此官若遽宿孰为朝廷品忠佞等语国祥心恨之及至见臣佯谢曰不孚众望为人所逐倘非君言何淂蒙面而入臣应曰吾辈幸遇圣明之主忠正盈朝当戮力同心以致太平奈何自生枝节者上疏为朝廷且不愿受德也于是乃心服臣一日偶过臣寓曰近日弊窦莫过吏员巧者轶驾争先拙者迟钝落后其为我转至贵衙门经厅求淂清册以防壅滞臣见其欵诚因相语曰四方多事用人为重故于人才之聚散邪正之消长时每关心国祥拱乎谢曰言及于此社稷之福也国祥曾为臣乡县令臣乡有誉其羙者臣乏知人之鉴误信其为端人遂相结纳今于本月初四日臣自东来偶过国祥之门役人云此是程吏部门首当还面□臣下马偶有一人素不相识青衣小帽自执手本跪于门外哀告云选法壅滞小的们在京日久不淂出身臣应云各有聀掌别处去说坐闻叙话类语因忆国祥壅滞之言误认以为推诚求言遂以忠告相告云选法新饬外间犹有怨言国祥问故臣答云适有持手本者涕泣相告国祥问臣云系何处人臣应云不曾细看因命取手本入乃知其为汤聘莘也览完国祥云此辈効劳今因吃亏幸与选司讲之臣应云选司新任不曾识面贵部事同部官言之可也国祥将手本入袖遂相别而去事之始末如此臣窃自意御史司议论之聀者也国家用人之淂失淂而紏察之司官行政之通壅淂而驳正之言官尽言原非越俎偶触偶谈搃非有心不料忠言逆耳褊心愎谏坐谈之间忽动杀机切揣其意必自谓曰我平日开张年例幸免外转非作一奇事不足压众口今参一豸绣之臣以愽风釆至强也背一相善之友以掩羣议至巧也坏一人之名节成终身不尽之享用至便也心惨豺狼机毒蛇蝎于是乎损人利己之计假公济私之疏出矣奉圣旨该部院一并参看具奏 
　　十三日 
　　内阁传奉圣谕今日御门朝仪不肃左班官大嗽声六科奏事声低御史紏仪出班奏事太远声低不明以后传嗽后不许咳嗽有声奏事及谢恩及辞朝各官俱着字音高朗以传音紏仪官出班上至六科奉事处高声朗奏请旨外朝官引进左右掖门不淂高声说话其各官常朝俱服青锦绣不许用天青明绿颜色着鸿胪寺传示各衙门一并遵行 
　　十四日 
　　福建道御史师众疏请申饬内外通未穷之変?方兆之机内云阁臣平章军国天子所改容而礼者类年以来既间有传宣尚存国体近且自恃口御引类狂呼閧如聚众无复为皇上聚股肱者矣揆路且然又何有司空又何有于□□而不凌之逐之也积轻至此即有稚圭其人能以空头敕押任守忠乎设遇非常而以补天浴日责多疑多惧之身势不能也此重臣所宜飬也言官责在批鳞明主所止辇而受者昨岁以前既间有谴斥蒙赐环近以勑及权珰夺俸未已継之挞辱无复为皇上惜耳目者矣言路且然又何有于词臣又何有于部臣而不锢之杀之也积摧至此纵有无礼其人能破常侍之柱以补张设乎设此气不复而以不鸣不跃飬顽钝无耻之风非世之福也此士习所宜培也法之于国犹权之在衡无私轻重也自封强失事布穽弭愆幸持谳淂人未甚决裂顷复以罪珰而杖御史以执法而斥曹???则当道之狼谁为之升墉之隼谁为之弋使诡窃不已恐祖宗之法不可以惩奸而用以修恡安可不蚤为之饬也民之于上如肤之附体无二痛痒也自频年加???势甚剥肤幸岁未大祲勉支旦暮顷且冯夷作梗于东南旱魃为珍于西北则沟壑之转是处堪怜首山之呼饥兵可虑使???拾不早恐国家之衅不在夷酋而在萧墙安可不早为之筹也奉圣旨该衙门知道 
　　十六日 
　　直隶廵按樊尚燝疏为设法议行议抵以勉遵明旨曲济时艰称课准岁输原止六十万两嗣因加边银五万千六两与杂项银三万余两遂有近七十万两之岁觧是原正类内已有加???在其中矣迩复议加新饷银二十一万两是加而又加矣内七万两系灶户折价七万两系许?带塩前塩臣房可壮等未具题者亦以部可清豁不必仰烦圣听乃自臣今赉受事以来积辽东仓钞元二三之季补行勘札凡四到矣接新饷加???七万两之催觧者勘札凡三到矣夫以八镇七十万余引之岁额业以本季???足突外加十九万一千七百余引之补行塩有不壅乎以七十万两加???之十四万两业俱如期完觧尤全责无着落之七万两?其能堪乎塩壅?病而国课随之此臣鳃鳃然惧以关系重大未敢轻画一策徒有捧部檄则热肠如火接?词则攒眉欲泣耳及水?每廵澥滨事竣回扬积日夜以思徐进诸?而动以大义谕以时艰并劝以多方変通曰尔?每岁扣留之引不可停让乎诸?唯唯曰尔?每岁提附之引不可停让乎诸?又唯唯于是以天启三年之辽钞为天启五年之正行以天启三年之辽钞为五年六年众?之让行而又以内?诸人认行五年边?吴茂等认行六年其觧部钞价六万三千九百余两俱立限今秋完觧而又以今年所纳余银不系正觧之类者抵补明年无着七万两之加???是引未增而课增既可行三年之辽钞又可抵七万之加???真一举而两利存焉抑臣更有说焉从来各边钞额无重复???行之事中钞边?亦从无作内?之理搃以三?分途则国课不亏斯名转运今兹之复???辽钞与边?行塩一年皆臣万不淂已之计诸?亦万不淂已勉从臣意以共急边需仰荅明旨乃一试而必不可再试之法也更乞皇上敕部定议??万有额钞无许外增入以启正塩壅滞之害淮有额?旡淂??万作内以开众?争扰之门但使百万塩课岁岁不缺所淂已多至如无着之七万余两前二年臣不能知从今抵觧两年臣之苦心已极计处已穷其自天启六年东事料可平安海内加???方望恩蠲除则兹七万无着之加???额望特赐恩免以宽?命以全正课奉圣旨这觧部钞价及抵补加???银共十四万两设法助饷具见急公但重???辽钞并迈?行塩俱一时权宜不淂称例病?致亏正课该部即与覆行 
　　十九日 
　　广西廵按贾毓祥疏陈理财用人之实内云商贾有税古之制也计货纳税漏者罪轻重有差古之制也今关溢津渡虽榷使若碁布不知入于公家与耗蠹于私人之手者孰多孰少也侩狡私通卖要势要张帜难诘恐所???之分类未半其泄漏之分类矣诚淂人焉综理其杜漏塞隙以固然之制括当然之利其所淂当不下于所蠲之旧类而又无加税名今不严奸人之漏卮而裁厮役之工食不禁势豪之盘据而甘朘吸之苛政是弃山铁而削针头也臣之所大惑也塩者地不爱宝以养万民而资国用也无论浙直秦晋产塩之薮即广西弹丸区耳转东省之塩充军饷之需每岁除工本外淂息万五六千曾不足当大邦一中贾之持筹然除岐路私塩不论外而塩商多带塩船多带广肇准带引目淮带过客私带差役私带大势豪者又为贩夫亡命之主而蝇趋虎视其中诚淂一焉一一盘诘一禀于成法不骫所获奚止万五六千乎奈何委官稍严则谤言丛兴反不如隐忍随附沿习旧套名利两淂人已两便可胜痛哉顷部札有加引之说夫额引已处处壅滞处处不及额复加于何处乎且肯力请私塩其引不待上加将上自有告加者舍名正言顺之事不做而做不可必淂之事此臣之所大惑也迩来疏陈者日久任曰边方减俸行取夫任当久矣而久任所干之事岂无反少于浅任者迈方当减俸矣而减俸所干之事岂果尽多于深俸者况此例一开且有旡迈方之苦而借迈方之名者不可不虑也臣谓自今以后有一官到任宜今抚按官查核其地方本等内之大事有几件而各给一札守令以钱谷分类为主刑厅以查盘讼狱前件为主捕盗管粮清军各以盗贼催征清匀为主而琐细聀外之事不与焉岁终令廵抚列欵报部廵按御史岁终复命亦列欵报部如其事有堕落钱粮拖欠若干两盗贼未获若干起前件沉阁若干件即四年之饶边方之地愚以为亦从史议安淂望芬华之及身也奉圣旨这所奏有禆时务着该部院看了来说 
　　二十七日 
　　掌河南道事御史袁化中疏为川贵战冑之功久着津门督饷之若当陋内云贵州图困十月有余城中食尽至于无雀可罗橆鼠可掘已岌岌乎朝不保夕矣然民宁相食而不忍叛此岂民之饮戴皇仁哉乃按臣史永安以大义激之双多方以周土?血之故能延死以待外授之至一时论者莫不相怜者高以为比张许二臣所未能者而此独能之也故于围困未觧之时即加以仆少于王门生还之日又加以大常似为破?木??口?之侍苐施盟季余皮面渐生须发渐长四肢风温之邪亦已渐平此正国家不易淂之贤也何不称其强壮之屮?一?日亟与之以卿二使淂以展其奠安之业也乎川难初发一屮?一?日抚道厅将等官俱皆血膏重度临近州县无不望风逃窜城池之失者无算独按臣薛敷政王守省城以抗贼锋历三月之久敷政月夜城头备御攻取旡不殚尽心血及至围觧不过止淂仆少一衔今越三年矣曾无一言及之岂全城之功乃贤者所当然而国家酬功之典将时急则与事平则已乎况敷政同咨诸臣皆循序而转者已多清卿至摈九死一生者亦止清卿将何以劝贤乎当蜀贼势炽遐迩震骇朱燮元尚为方伯即出帑金犒士多方办贼使贼不至顺流南下者燮元力也及膺节銊号令严明间谍百出复已失之州县荡久据之巢穴使贼无家无穴窜伏深箐之间即元凶之诛尚稽而蚕丛阆渝已不闻鸡犬之惊矣此其廓清之功在封疆也可不急为正卿之擢延世之赏以酬其功耶天津督饷户部右侍郎毕自严于天启元年受事其转运本色则心随万艘以齐飞其召买粮料则发因千仓而先皓拮据供军已四年所矣亚卿之俸南北无两即一时部堂济济旡可转移何不亟为加衘以酬其劳也乎奉圣旨这奏内勤劳有功各官着优议擢用大僚自以品望封强多事廵抚官犹急才略该部知道 

　　○九月 

　　九月十一日 
　　御史袁化中疏本月初五日于中军都督府审夷初六日朝阳门外审级臣亦以掌河南道事亦与焉一一呼夷至堂上睇视之豹败等五人像鬼狰狞言语侏■〈亻离〉旁之道事代欣其言某为夷官某为夷军某系当阵捉获事之虚实尽不可知搃之皆真夷也均当同叛逆之贼押赴西曹以伸国法以快积愤者也但外有幼童四幼妇女四老媍一呼之至则见联索系颈势如贯□逐之起则鸟之相唤声类羣鸦臣不觉恻恻心动焉向诸臣言曰看此卑幼男妇原非地方作孽之人此不过山居夷民被我师掩捕以归者耳搃之无知皆皇上赤子杀之或伤天地之和宥之益彰圣仁之大况纤厥渠魁犹古帝王觧网之恩乎诸臣然之昔贵州献俘杀一幼童行刑之人□□观者亦相聚而泣谓忍而非仁也况多方九命乎臣查令令所载凡叛逆之族男子十五以下妇人不必年岁皆免刑给功臣为奴今杞托等四人正十五以下而革?占着等五口虽年齿不齐均不计合者也事与律合仰祈皇上大开好生之心以施渡蚁之惠将此九命俱免行刑不惟慈祥所敷上召和气即四夷闻之莫不谓中国之所不赦者反叛尔我辈不逆颜行中国自不我戕也尽毡裘之国有不归心向化者谁乎奉圣旨 
　　十二日 
　　刑部等衙门尚书等官乔允升等疏为献俘验核已明内称拟将夷酋豹败等俱押赴市曹会官处决犯托猛哈利等俱给付功臣之家为奴仍将已死竹世害灰害俱戮尸与凌迟斩各犯首级俱咨送兵部传示九边并将问过招罪处决图形榜示天下奉圣旨俱依拟 
　　二十四日 
　　左都御史高攀龙疏臣初入院适见两御史回道一为江西廵按谢文锦一为崔呈秀臣心讶曰异哉两御史一时回道一至清一至浊清浊较然臣不别白为陛下明言之是不忠之大者也即发河南道考察奉圣旨谢文锦着回道管事钦此越二旬而袁化中始以所考核呈秀者至化中盖有难于言者矣臣于去年奉差而出今年复命而入往来淮扬间所见淮扬士民无不谓自来廵方御史未尝有如崔呈秀之贪污者强盗地方大害也每名淂贿三十金辙放访犯地方大害也淂贿千金辙放不肖者有司应効者多以贿无不荐应荐者多以贿荐各御史出廵每有节省公费助国用者呈秀到处透支至一万四千两各县赔补不胜其苦彰彰于地方耳自不可淂而掩臣时以非聀掌所关不敢访其主名何人至于举核失真贪酷漏网则有两淮运司同知谭天相在呈秀所荐也呈秀甫离地方而塩臣刘犬受且胪列其赃私以入告矣则有霍邱知县郑延祚在呈秀所荐也吏科都给事中魏大中且发其馈遗奉圣旨提问矣是贿而荐之实证也臣尝窃叹人臣之负国实自负也受国家宠荣若何而所为者不务于可荣皆流于至辱御史廵方宠荣极矣如呈秀者辱身辱国何如哉臣闻其知谭天相之贪欲论劾也天相稔其易与奉之以千金求免劾而卒免天相益稔其易与也又奉之以千金求荐而卒荐则是摇山撼岳之威祗供其御货撄金之用而墦间垄断之贱且冐居触奸指佞之官臣故谓其至辱所当重处以一洗廵方之辱也奉圣旨 

　　○十月 

　　十月初九日 
　　吏部都察院接出圣谕日以封疆多事兵饷不充寇攘灾荒时复见告朕每览文书深用忧惕因念朝廷设官分职赖以宣力分猷今大小臣工布满班列忠勤任事岂曰乏人悠忽旷官正自不少至于章奏条陈辄斗靡冗长批览不暇乃大利大害每擘画不前小嫌小疑便攻讦不已亦且蹊径岐分意见各别爱憎毁誉附和挤排大臣顾惜身名动思引去小臣占望风气依违自全聀掌不修政事堕废坏我国家莫济时艰朕思尔等叨受爵禄自当图効勤劳何乃比肩立朝不思同心报国当繇纪纲结党狥私以致于此特谕诫尔等从前咎愆悉与湔洗尔等其各涤虑深思更弦易辙目前军国大计安攘远猷各宜悉心建明恊谋补赞各便中外实心干济之臣淂以一意展布随事奏功民困侵苏闾阎安堵夷氛靖熄疆宇廓清朕淂以舒忧宵旰尔等亦获表竖勋名若乃积习因循罔知惩艾党同伐异狥私灭公以致人才沮废国是日非讵惟自沾生平亦且上负君父朕奉祖宗成法照察不私罪状既明黜辱不贷决不姑息着吏部都察院传谕各衙门一体严行申饬毋淂视为具文特谕 
　　初十日 
　　福建道御史李应升疏参阁臣魏广微内称大学士魏广微者方其偃仰高卧不拜正朔迨至日中祭毕然后闯入庙门科臣以无礼紏之所谓自作之孽于人何尤哉皇上至仁既已赦置不问而姑以敬慎二字示金钱愧心之义广微杜门省愆亦应咋舌愧死而不意其因礼科诸臣之言悻悻托疾猖狂呌号若抚剑疾视以恐喝诸臣而关其舌者臣不知广微品足以服天下乎才足以匡社稷乎抑军旅之劳足以勒鼎彛乎三者无一焉所翘然自负者不过曰罪止失仪云耳夫行礼差错始谓失仪谨按大明律失误朝贺者笞四十祭享失误者杖一百广微宜何居焉可腼然复入中书之堂乎而一则曰违时臣闻孔子曰事君尽礼人以为謟也虽违众吾从下孔子之违时者如此岂广微之慢上无礼者为是而时之戴星鹄立奉璋骏奔者反为非乎国家设立言官称耳目近臣言及乘舆则天子改容议关廊庙则宰相待罪广微之父尝为言官公正发愤淂罪阁臣以去声施至今广微独不念乎柰何比之路焉斥之此辈夫不与此辈为伍者必另有一辈作缘方今圣天子在上贤公卿在下广微有何疚心之事清夜抱惭微见指摘辄自张皇若十手十目之暴其隐也最可骇者身为宰相固已位极人臣犹怏怏以不淂好官为恨矣忍更有他念而公然出此语以告之皇上是尚有人心尚有人臣礼乎奉圣旨重大臣以尊朝廷关系国体这事屡旨已明何又借端轻侮且引用律条以后大小各官失悞朝参祭祀应否依此通行李应升好生恣肆不谙大体本当重处念系言官姑从轻罚俸一年该部知道 
　　十九日 
　　江西道御史周昌等晋疏为圣度惟在优容明旨犹宜慎重内云顷晋抚谢应祥之推也铨部司其柄吏科河南道赞其成随因台臣陈九畴之参而部臣夏嘉遇科臣魏大中又以?谋一语至为参辨迩者皇上忽颁严旨降处三臣圣虑渊微小臣诚难窥测臣等一屮?一?日错愕岂容无说而处于此盖天下事议者与任者不同议者以旁观淂之风闻固当言无不尽任者以当局审其生平何妨用之弗疑会推之举冡臣当局者也即冡臣所自言者发于南星之心出于南星之口岂肯代人受过且大中长吏垣掌计严绝馈遗辇毂之下仕路为清岂肯为人市私会推始末自信信人谓之独知之契可谓之师锡之公亦可惟是□□□谋论争胜攻讦不已遂致纷嚣则三臣之过也夫霜霰雨雪原无私宰进退予夺搃属生成苐此番举动阁臣不能关其说部院无能主其议台省无所置其言而迅雷霆震曾不以瞬退观默听能无意外猜忖国体人情所关非细传之天下后世其谓之何奉圣旨 
　　二十三日 
　　吏部都察院接出圣谕朕绍承大统四载于兹值军旅顿兴封疆未谧兼天灾踵至五谷不登致海内萧条民生困苦所望君臣一体上下同心登进贤仁讲求兵食奠中国以御夷狄修人事以补天工每食寝不宁焦劳罔恤未淂安攘之道乃尔等大小臣庶望享国家之报靡怀君父之忧内外结连呼吸相应盘据要地把持道津念在营私事?颠倒诛锄众正朋比为奸欺朕幼冲无所忌惮迩来以恣行愈甚忠贤皆为觧体明哲咸思保身将使朕孤立而后快其罔上之心抑思人尽缄口然后满其无将之愿欤朕前已有特谕备极详明如何大小羣工视若弁髦全不遵信幸天启□心豁然顿□近御史陈九畴令看议书乃国是攸关辄任情轩轾法纪所系谬与调停统均之道既垂风宪之猷更失因是以思从前所为皆是欺瞒但遂营谋之私不顾肺腑之见今元凶已放羣小未安或公为党救或妄肆猜忖本当根枝尽拔彻底澄清念玉石猝未能辨雷霆讵可骤施谕尔徒众姑与维新洗涤胃肠脱换胎骨果能改图仍留任用如有怙终稔恶嫉夫善类甘为指纵之鹰犬罔虑贻遗之祸患朕将力行祖宗之法决不袭姑息之政矣凡兹百辟咸使闻知特谕 

　　○十一月 

　　十一月十六日 
　　广东道御史李蕃疏参枢辅孙承宗内云自古拥兵阃外恐喝朝廷如王敦李怀光诸人者方去来自如不遵朝旨耳枢辅一腔忧愤类载辛苦而嫌疑之际了不顾忌聀甚惜焉道路有言枢辅此来人寔招之使□政地者不惟枢辅自嫌瓜李前疏预明即聀据理揆度亦不之信何也奴酋灭封拜可必即有皋夔谁居其右若犹未也恐出将而罔功者或入相而无颜矣岂枢辅饱万卷冠百缭统六军而智不及此耶枢辅意不过中朝议论烦多故思一觐天颜弹压众口再与羣臣从长?畧亲面盱衡以求同心以期应手是则然矣亦幸蓟门去天尺五耳故淂以便宜取进止也设如蜀如黔远在天末将何以道叩阍而集事耶枢辅于此未免意玄而语滞矣奉圣旨 
　　廿七日 
　　刑部尚书乔允升等疏为谨俘囚内称都御史南居益觧获红夷高文律等献俘看淂红夷之类为闽患也凡三浃岁矣出役彭湖如狎旡人之境勾连倭寇渐成匪茹之谋被焚烧不啻万家遭刼掠无虑千艘凶无比延蔓难图所赖计出万念功???一举遁者遁歼者歼生执渠魁立还信地据其堕城拆寨似已摇尾乞怜乃其犯顺乱华无辞骈首就僇合应依律正罪庶国法彰而皇威畅矣奉圣旨这逆夷高文律咖口?览氏等着便会官处决各夷首级仍传示各边昭布天下 

　　○十二月 

　　十二月初八日 
　　廵按江西御史田珍疏为宗禄势难再加限法断在必行内云查淂万历二十九年三藩禄银止二十二万六千二百有奇至四十七年则增至二十万六千七百六十余两二分而加其一以为民困然犹四十九年积渐所至也寻至于今不过五年而一岁所出已需至二十一万之多乃一岁所入又不过十八万九千八百有奇出浮于入额外之类从何措给此地方一大隐忧也而限禄之议亦非自今日始也查万历四十七年二月二十日皇祖之旨命下直截各乃宗不限于彼时而牵制不已年复一年致有今日无厌之欲固得遂矣独不畏煌煌尺语炳如日星耶臣以为此一宗禄也愈增则愈欠愈欠则愈迟在该司徒为伸屋之叹而各宗不兑称贷之苦非徒无益而反害之祗自贻之戚耳当此三空四尽之秋何如姑以见在十八万九千八百之类为凖通融查筭按季给发而所欠之类候东事平定辽饷罢征即以鼓铸等项之银照类全给亦未为晚如是则时时淂应手铢铢皆实惠而减之与增所获孰多诚今日第一便计也若曰举以限之矣又柰何减之斯亦谁能强其所不原者则应限之禄当为查定而所欠之类又宜为区处矣奉圣旨 
　　廵按江西御史田珍疏表扬节孝贞烈以励风化事节妇张氏金灿妻年垂百岁而八十载称未亡人志矢一朝而百千秋名完节妇如黄花之不落天教多见寒氷似孤鹤之呌霜人共兴嘉素影老姑甘??髓十脂成龟弱子膏油双毛化雪宋氏辛应宸妻星烛之年未几龙蛇之岁相寻翁姑継亡夫亦寻殒欲死则受襄葬抚孤之属黄泉未许相从欲生则肩三丧一孤之任青天无门可呌泣贷而完窀穸谁是麦舟丸熊以课藐孤几同雠母风凄碧树长日重阴雾罩空岑终朝苦雨萧氏陈宗梯妻四年比翼一旦分飞方绝粒以追亡者引决捐生乃怜腹之有遗珠操刀见夺老姑特泣黄泉欲到无繇深室自藏绿黛于焉永弃居贫供旨不懈氷天姑病感神格于苍昊陈氏生员邹国仁妻五十年未亡人七十载完节妇皎皎寒香之四映氷雨梅花萧萧贫困于半生溪横苹藻妇代子而色飬母兼父以式诒枭逆避风苍旻益筭锺氏王大楠妻韶年弦断誓九死以相从遗孕丝悬?一脉之可续截发地下此心皎对镜天闭影阁中一节堪磨玉雪岁复经岁指头血洒犹存姑又継姑堂上甘供无间力作课子饮氷立家已故节妇锺氏胡元魁妻甫二八而薇帐合欢曾类年而花帏罢暖虽引刀其靡悔乃皎日以盟衷或□善则身赴火而心冷寒氷及奉亲则口伊蒲而力供甘旨祭葬如礼门户井然可谓生死不移真是初终一节李氏廪生孙镗妻兰芳幽谷松挺青山?原五载燕双四旬鹄寡年年荼苦无雪而坠泪雨于青天寸寸丹真对日而盟坚氷于永夜一经课子不陨家风五德自将未衰晚岁顾满堂之华衮嗟岂初心敛完节于玄垆欣从地下已故烈妇熊氏江长二妻野女村妇寒香素质因兹绮态逄彼狂且百计巧挑欲拉罗敷于陌上一贞永峻宁同拾翠于江干乃谤讟朋兴蛾眉无主■〈扌弃〉一死以宵征赴中流而决绝宁从清水骨化魂消不向浊流生花明玉艳犹可异者颜经月而如生体当炎而不変即古所称清风岭青陵台何以异焉存孝子张文义万载?民十六尚在童年一念不离孺慕类载不知肉味搃欲祝亲旦夕不胜旁皇唯希代母遂奏刀而割肉因疗母以未明盲者再视可知有神羡者倾都岂伊要誉乃知天性自与天通人情可立人纪此格天奇孝所宜旌扬杨可辛南康?民孝犹性生初未哦诗读礼釜虽尘积能供左炙右浆亲患痹痈之迭罹子勤左右之无方药必先尝疸为代吮庐结荒山长动凄凄猿呌业攻捆履哀闻嗷嗷鹃啼既推重于士林宜表扬于闾里已故孝子传合临川?民少年孺慕迨老称笃母吴胃病垂死则虔祷军峯神感之而飞丹流井父充以落贼手则请代白刅贼义之而并释以去且也念父奕于橘林每啼悲于霜树更思母甘鲫味遂绝口于池鲜若乃还金瘗骼赈荒睦邻人皆曰此传孝子懿行也允符公论宜锡褒旌奉圣旨礼部知道 
　　十一日 
　　吏部题为钦奉圣旨起补官员事文选司案呈照淂朱童蒙郭允厚李春烨孙杰吕鹏云徐大化霍维华王志道郭兴治徐景濂贾継春杨维垣等先后俱蒙例转降斥业于十一月初九日奉圣旨朱童蒙不准告病并前例转官郭允厚李春烨皆系建言排挤都着改升京堂用吏部知道钦此又于十一月二十八日奉圣旨朕查近来例转在籍考察各官多有为人排斥的好生不公吕鹏云不准告病并徐大化孙杰着升京堂用给事中霍维华王志道郭兴治御史徐景濂贾継春杨维垣俱着复起原官催来到任吏部知道钦此钦遵相应查照各官聀衔分别升复查淂朱童蒙郭允厚李春烨吕鹏云孙杰徐大化应升京堂霍维华王志道郭兴治应复给事中徐景濂贾継春杨维垣应复御史各聀衔聀思明旨炳耀又当朝奉夕行备查京堂负缺俱济济充盈并无一席虚悬反复思维唯有暂行添注一法俟后断不为例等因计开应起升太仆寺少卿添注朱童蒙郭允厚徐大化应起升大理寺右丞添注吕鹏云孙杰应起补刑科给事中霍维华兵科给事中候缺填补王志道工科给事中郭兴治应起补浙江道御史徐景濂湖广道御史贾継春云南道御史杨维垣 
　　十三日 
　　广东道御史李蕃疏参元辅顾秉谦内云元辅今日固俨然揆席之首也此月以前不犹然次辅哉岁月不逮则前日之事当思圣谕如昨则次辅之严旨更当念也无俟职言之毕也聀谓人心不死廉耻尚存止言次辅二字而辅臣即可猛然思蘧然觉矣夫黄扉何地首揆何官票拟何聀律食依违何品可蒙袂而前掩耳而往哉何其少不引咎也辅臣必曰吾殚精于此以慱今官有年矣吾寻竣觅经下气柔声伛偻循墙周旋罄折拾桓公之竹马以自豪傍他人之天下以生活几经呕血刳肠以至于此万一如蒲州一疏再疏即准放行不几姓命之忧而考妣之丧乎臣以为辅而不自开厌薄则已也如一筹莫效百垢丛集恋栈不休粉壁自枯万一因循前臣故事聀恐两辅臣迯□之知盗铃之患遁之而反以为濡掩之而适所以着不又添国史一咲柄哉奉圣旨 
　　十八日 
　　浙江道御史张讷疏参旧宰赵南星内云其一云坏选法本朝三途并用铨叙九流制科有甲序举贡监儒有考杂流有卯序截取既列缺凭阄签多曰大选自拈阄変而掣签已□做签之陋弊犹曰暗中摸索不假安排也乃南星欲便其私并掣签不用苐意指所如荣枯判于天渊而左右为奸金钱走如市肆皆出其子清衡与门客许念敬之关通书办赵洪阳之过送也每一出选单寒守拙者呌呼无门而怨声沸腾天官之署遂成地狱矣其二曰坏推升国家鼓舞外吏莫重于推升一凭资俸之浅深奖荐之多寡以为转之优劣间有循良高等或军旅积劳内转一二以示宠异以通考选之壅滞正非可以狥私者乃南星每一推升辄居为奇货官评民念槩置不问而唯贿是闻赂援两淂则力跻清华恬幅旡营则长其淹抑甚至憎座主而及门生则黄甲之邑令可转藩僚急私交而滥名器则白徒之星术可除?佐其罔上行私种种不法多此类也其三曰坏会推凡简用大臣必九卿科道会推于朝堂方谓之会盖名器至重听采宜公也自南星引用私党必不使孤寒特立之人淂以插其中故附其党者一岁九推非党者十年不调暮夜?评诘朝起事所谓会推不过虚应故事耳袖中片纸书羣绅拱手听命以皇上之尊官大爵仅供其报德酬知之用而其最紏舛者咫尺路河其人业已属木而姓名犹揭除书是非欺罔之一端乎向非明纶速沛盈庭犹然聚讼也其四曰坏察典大计黜陟边外俱重而六年京察公义甚严载在会典変乱者罪旡赦乃南星握柄至于翻尽成例雄心辣手尽引匪人不空善类不已如贺烺李炳恭辈或建言先朝才力正茂录之宜也若沈应铨老惫卿科被察刑???何关世用而并陈荐牍骤跻京堂此何说耶不但破甑可以瓦全亦且死灰反成烈焰从来有此法纪否若癸亥一察同一管计之官也功???久建牙于三辅而吏垣仍滞伏于二卿又众所深讶而不觧者矣其五曰坏台规科道升转内外相兼非有低昂而选授科道南北并建搃称风宪自南星之由搃宪而秉铨也振定要地计先箝制言官以恣所欲为故于科道例升转倍增于常额痁病羽毛视其嗔喜含沙下石别有机缄致巧者淂预为转移拙者一任其挤陷使言路丧气忠鲠灰心一经外补如同永锢皇上取抡拔之彦耳目之司今且摧折殆尽矣若夫南京御史王允成突改北道既非建言赐环亦非服阕改补在北者逾额而推之使尽在南者破格而招之使来欺罔至此真无天日矣 
　　其六曰坏朝政冡宰之聀曰统百官均四海正羣僚皇上当朝临御羣工趋跄而入统之以冡宰则体统肃而朝仪尊乃南星既不能以筋骨为礼义不思引年求退却疏请不朝听从自便每遇宣奏承旨列卿凛凛趋伏而南星独偃卧私斋夫会推操柄则攘臂当前表率班行则矫蹇不出自其跋扈之侈心自雄为礼尊地绝而要皇上以国老不宾尚谓人有臣礼乎其七日坏官方盖百司庶府其评品悬于铨曹而铨曹评品又寄于公论故司官之设省直各一其人升补之规先后不容少紊正俾耳目周到人无遗知而序有定期进无越幅也其或曾经指摘辄远引避位良亦进礼退义为诸曹之表率耳乃南星用必两人不顾飞从何来补不拘资罔虑任非其据如邹维琏众矢共攒而横口相诬如程国祥夏嘉遇百足不僵而怒目旁及譬之主人翁势权隆赫豪奴悍仆气焰凌人凭丛假虎无所不至以鉴空衡平之地竟等于撤泼放虿之场又宇内一大変局也其八曰坏典制大臣恤录赠荫载在会典不容滥予故在京各衙门之纪叙在外各抚臣之奏勘上其事于宗伯归查伏于司封正以官品履历唯铨曹可核寔也近例则子孙之陈乞香火之保举槩不准行矣乃南星之暗奸国命端恃私恩如梁梦龙为冯保之亲昵为张正之门墙礼卿批驳墨迹固未干也何德何功请恩恤说者谓千金宅产投为贽币故既朽秽骨遂被衮荣以劝忠酬庸之地巨典作吞产具宅之券符悬验封一官径可不设也其九曰坏吏治大选急选既废掣签于是司官若难悉禀成于南星而昏愦胧肿非属幕宾作合即与猾胥为缘每一羙缺动索千金次亦一二百类此孤寒候选辈皆称贷于富室而取偿于穷民者也政以贿成官因墨败不必履任而已知其加火耗厚赎锾敲骨吸髓小民必无幸矣其十曰坏臣节士大夫心清如水则苞苴不入身轻如叶斯行李萧然然南星自命为清正自称为耆傲然凌轧一世颠倒百僚谁敢柰何而怏怏一去形迹狼狈试问昏夜出城十余辆骡车所捆载者何物徘徊道路追呼相接索取银币金壸何人诚有九鼎不足铸其秽而三禠未足伏其辜者南星负此十大坏之罪虽天牖圣衷巨奸立斥人心大快大道顿开苐明盛之朝有放逐老臣之举且株连善类朝宁一空则国体之受其亏损而人才之被其拖累者不少矣奉圣旨这本说旧铨臣罪状欺天罔人深可痛恨其引用私党匪人着张讷逐一指名回话来南御史王允成无端突改北道台纲何在并邹维琏程国祥夏嘉遇调部亦坏成规都着为民当差有司不淂情庇梁梦龙既被礼臣批驳如何徼恤显是狥私又遇一羙缺动索千金赃私狼籍充塞归途如此罪状即削夺亦不为过今冡臣莅事方新亟宜尽反秽政力消偏党以赞中兴吏部知道 
　　二十日 
　　浙江道御史张讷为奉旨回话内云察典一事即吏部奉旨催补官员一疏南星自云我朝二百五十余年节次大典自非丧心病狂谁敢端擅而竟起用史记事李炳恭丁元荐贺烺沈应魁五人矣真端擅矣未来者观型而动已到者咆哮而前鼓浪兴风寔烦有徒此其可指名者也其借恩诏名色槩起匪人乘皇上所不加察而犯宇内之最切齿者如吴尔成王元翰毛士龙辈秽形允着气力通神内外呼应卷土重来手既更羊?束又如孙鼎相尾琐支离骤而正卿突而找?之抚一岁九迁莫速于此今谢应祥既已投间岂孙鼎相尚堪节镇乎此其可指名者也每次推升大选急选弊窦金穴不可毛举而最不可服人者如潘一凤以白头无赖而淂官如周卿以青囊效灵而加擢虽?佐卑秩而布列近畿嘘吹通气招摇骗诈怨讟贯盈悉皆寄囤于王锺庞之寓操纵以赵洪扬之手锁锁么么何足以仰渎天威第湏铨司一笔勾销耳此其可指名者也至于会推列崇抚而登卿贰者未必尽其引用或有殊附名理???人望以释疑羣或有假托怜才录偏锋以资一割而独怪南星以用人之权归之于此昵小人戍谴余孽如汪文言许念敬者每侍郎廵抚缺出必籍其举保方淂首推是以李邦华魏允中辈皆从此快捷方式倘非文言事败施天德亦唾手建牙矣此其可指名者也且汪文言繇门子为库吏凡施天德克削犒赏军银朘剥徐淮民产皆其过手事发来京包敛杨州富商塩课不一类万遂号召时豪交通阁部结张邦经为死友而禁密公行把持朝政其诈骗杨镐十万多金径入私囊又直欲卖国法矣恨既下诏狱而神通巧脱反以廷杖骄人不当速逮追赃以助军需之万一乎至许念敬空拳入幕巨万归家卖缺买官两年京抵赫诈不计其类且扬扬挥金走要地如骛亦应并逮不容轻纵者也奉圣旨张讷回话的是许念敬着锦衣卫差的当官旗扭觧来京究问潘一凤周卿王锺庞赵洪阳着该地方官提问史记事李炳恭丁元荐贺烺沈应奎仍照察典革聀回籍吴尔成王元翰冠带闲住毛士龙照旧为民李邦华已准病令着闲住孙鼎相魏云中施天德俱回籍听勘张经邦革任闲住其余姑不深究该部知道 

　　●大明熹宗达天阐道敦孝笃友章文襄武靖穆庄勤悊皇帝寔录卷之九　天启五年正月至七月 

　　纂修官浙江道监察御史李长春 
　　编辑磨对廪膳生方　至 

　　正月 
　　二月 
　　三月 
　　四月 
　　五月 
　　六月 
　　七月 

　　○正月 

　　天启五年正月初五日 
　　原任河南道御史今听勘崔呈秀疏为特恩自天惶悚无地臣奉命差往淮扬事竣回道堂官高攀龙以偶闻道路之言紏臣贪污臣亦具奏剖辨徼有明旨从公勘奏兹于本月臣忽接邸报见礼科给事中李恒茂为畿辅重地内一欵及臣谓透支为接管通病不宜论罪至此奉圣旨御史崔呈秀事情显是诬蔑不必行勘着回道管事钦此臣见之不觉骇然惊悚然惧展转不宁以为皇上天地雨露之溉布臣何敢自外于生成日月之照临何敢自甘于汶闇苐诬臣者加以不白之罪案在透支二字臣堂官疏紏惑于道路之传闻亦在透支二字自透支二字不明几乎以私赎当公帑以存留未追者当费尽无余谓臣透支矣则前乎臣者有廵按吴之皞在其公费岂亦透支乎后乎臣者有廵按刘大受在其公费又于何透支乎诚如科臣所言此必从公一勘而臣之心迹始明今煌煌明旨一则曰事情显是诬蔑一则曰不必行勘着回道管事臣反复思之如不回道是孤我皇上之特恩如不勘而回道则臣心事不明伏乞皇上???回新命仍行淮安抚按着以从公勘寔具奏庶臣心迹淂剖奉圣旨 
　　初十日 
　　河南道掌道事潘士良疏为紏拾察遗方面官员以肃计典访淂太常寺卿刘复初居心不凈染指多方陕西肃州道右参议房楠善政罕闻贪声颇着大名府兵备道叚猷显景逼桑榆心存机械广西参议邓云霄恣睢根心阿堵迷性俱听吏部查明处分外访淂陕西右参政施天德媚权饶有深情居官毫无善状云南右布政吴从诚暴横攫金计深竭泽四川右参政翁登房狙狯丁乘贪婪污流山东右参政苏宇庶赋性乖方操行踰简云南副使张允登碌碌无奇孳孳为利伏乞敕下吏部照例处分奉圣旨该部知道 

　　○二月 

　　二月初三日 
　　陕西道御史何廷枢疏为计事甫终用人伊始谨胪为入议统仰皇上采择一曰廵抚会推之当议今之卓异即将来之廵抚向只疏京堂之壅以故藩臬之中推仅什一前筹未借后薪又积即如资深望重之郭尚有魏浚者或有待而推或推而亦晚今宜内外均平凡藩臬之长曾举卓异者遇缺即先推用一曰京堂添注之当议廵抚内外兼推而抚缺无几方面中资望兼隆者尚多也势不淂不转卿寺况国家所以风励臣工者祗凭激劝之大权使有劳不录有功未酬人乐优游飬俸谁肯实心做事似宜将南北卿寺每衙门量添注一二员以济内外之升劳升之穷一曰方面甄别当之议今之司道甫地方到即营捧赍纔易裘葛便想推迁边方则尤为裹足永如五年一日劳苦功高之朝廷宴者何可多淂至边方知府关系尤重柰何非老即病满眼皆是聀思方面之用皆从例转似宜如科臣薛国观所议考满差满分别三等咨送处分老病者勒令致仕一曰考选通融之当议科道之选所以广耳目也虞滥业已奉旨考选在肆十名之内矣但当三年一取此类委属太俭聀愚谓新咨诸臣三月一考即宜足四十之类再考不妨量增类员盖为官而需人非为人而择官一曰州县调繁之当议当考察行取之后州县缺官酌议更调亦为地择人也宜以抚按为主实见地方果冲果有事必倚辨于此官者然后咨送铨部覆调有营求隔者隔属者一槩停寝违则以规避论一曰摄篆考核之当议近议州县缺官用邻近正官兼摄诚良法也但南北地里不同州县相距有一二百里更不如委一佐贰教官犹有专责顾驾驭之何如耳今遇行取调繁之后缺官甚多除府佐州县外宜选择而委交盘之目如考满例起送两院严加考核无赃私方准复聀否则立加斥逐一曰教聀推升之当议教官虽清秩实冷局也尝见刀笔狙狯之辈冐滥佐贰湏预民事而教聀中有年资青茂可当一割者及守青毡以老似宜慎重荐奖内有奖次多者查其历俸浅深逓升州县佐贰等官俾获展布将民事有淂人之庆而人才亦无阨塞之喏矣一曰举核虚公之当议尝见抚按举劾每凭道府而道府所开荐非香火即奥援也所开劾非单孑即异已也今后举劾宜秉虚公倘有失实许部院紏参而道府更当重处乃为淂乎奉圣旨 
　　○吏部接出圣谕朕览各省试录有湖广山东江西福建策问内措语柤狂任情恣肆兼有诋毁朝政讥剌朕躬逞说谲之词是非任其颠倒纵雌黄之口诬蔑罔所顾忌皆因彼时大臣招权纳贿主持于中故各省考官颐旨占风附会于外朕思辽疆未复黔省未宁致居臣励精求治之时亦士子摅忠吐窍之日舍实政而弗询徒凶人之是悦坏作人之盛典失祖宗之羙意好生可恨难以姑宥传谕吏部即将正考副考官八人都着降三级调外任用聊存觧网之仁用作维新之路故谕 
　　初八日 
　　云南道御史杨维垣疏为考选之类既狭考选之法宜精内称考选一事亦若重鉴于往事之滥觞故不惜今额之稍溢然搃之一类既与南北分之又八月与三月分之再前咨与今咨分之则政体人情委为未恊然其为类终?穴丿下?则其为法似宜倍严倘再滥厕一匪人即未免遗一真品若高継元亦冐与华选矣今日之察处何以仍是作令之事迹彼当年使之滥竽者谁乎此诚往事之宜惩者惩之则惟有矢公矢慎第人人言秉公矣岂无公中之私挟之以出而未易辩者足为旁借而不及知者乎而最害事者尤在此际之胸中不主前人之意见而犹存前人之形迹盖残梦不堪复续而宿醒未便遽醒近闻有已人圣鉴而犹以旧宰之故尚费惟敲者即臣愚万不敢信倘一或出此是徐景濂汪庆佰徐扬先徐卿伯等十余人既为旧宰所摈而未进之言路又代为旧宰摈之是皇上虽明废旧宰之身而人才尤阴中旧宰之毒当事虽明为皇上用而实阴为旧宰用也岂不误哉请将徐扬先徐卿伯亟赐召还奉圣旨 
　　初十日 
　　廵按陕西蒋允仪疏为阅视事竣??盾例举劾内举李春茂张尔基宋盘杨邦宪王家桢梁应泽闵梦淂李飬冲刘广生徐绍沆陈应春储显祚王浚初裴玄等将领则马允升汪济民王承运郑光先王庆麟赵天允觧国重路忠左光先吴三畏叶廷时神光显董献策等劾搃兵王杲参将吴登泰游击高见侯体干高青等其在镇臣则原任延绥总兵官今调保定萧如勋见任总兵官杨其例应赏赉在抚臣则原任廵抚陕西今升总督漕运左侍郎吕兆熊原任陕西廵抚今升兵部左侍郎孙居相所当荐扬以示优异者也原任廵抚延绥今病故余自强当荐扬以俟恩恤奉圣旨 
　　十六日 
　　广西道御史刘廷佐题为愚戆自干贬斥圣明宣示优容内称昨见皇上于各省试录因其策问有任意敷陈罔知忌讳者宣圣谕命部拟正副考八人方殷年等都着降调夫此八臣者诚有罪矣录内辞涉过激指伤太露以此蒙谴固其自取然皇上以为诋毁讥剌则其心原不敢也古之帝王悬旌设铎唯恐人不尽言工诵瞽箴唯恐过不上闻皇上圣不自圣治犹未治圹藏疾纳污之量而???士传民谤之语从今宣谕以后卿会试录谅不敢蹈前辙则如八臣者皇上姑薄示惩创而忽重摧折臣窃有厚望焉况迩来景象似多以言为讳饮露之蝉接迹朝阳之凤稀声今复于语言文字之闻而行斥逐摈弃之举则无乃益阻欲言之心慑敢言之气而于圣度少未光乎皇上宽宥八臣又何竢臣言之毕至于举人谢锡贤等刻其名而实非其文罪尤可原愿皇上并免罚科使淂与皇家之网罗而无塞其始进之阶梯方凛雷霆随沾雨露天下士民欣欣祝颂皇上真尧舜主也奉圣旨考官录文恣肆已降处示惩举人又都轻罚了刘廷佐如何辄来党救且本内引文故犯皇祖御讳好生不敬本当重处姑着降三级调外任用吏部知知 
　　十九日 
　　云南道御史陈以瑞疏为词官久玷清议雄奸巧漏天网内称见任少詹钱谦益者乃汪文言之交游而缪昌期之腹心也文言以谴毙昌期以党禠玉河桥畔之事谁不知谦益之与文言昌期表里相依即使谦益清夜自照亦当自媿共怀奸挟诈首为厉阶不容可于尧舜之世何独泄泄长安扬扬翰苑幸鸡肋之无恙夸龙门之共攀柔行巽言虺志??水心当典试浙闱之日钱千秋以一朝平步上青天七字巧卖关节就此而诘之曰尔何以坏累朝之科目尔何以抗通国之紏弹尔何以挽当代之功令则其党与之撑持神通之诰大虽百喙不能为谦益觧矣他如见任兵部聀方司主事沈正宗者初筮已多劣状察处复钻羙缺当此将溃卒奔之秋岂鲜诰戎讲武之畧纵皆从向日奥援经营淂来臣固因谦益而并及之奉圣旨钱谦益向以潜通关节贿买举人致干紏劾却又倚傍邪党把持朝政幸躐今官沈正宗奥援钻求察处复用都着削了籍为民当差仍追夺诰命 
　　二十三日 
　　廵按湖广杨新期疏为表扬节孝内开烈女张廉姐聘徐造可夫亡女一闻讣号泣几绝潜身登阁遂甘断颈身死烈妇陈氏金玉鸣妻夫故氏泣哀四日乘众睡熟投环身死孝子施文是自幼敦行孝弟尝返风烈火以救父柩若雨祈晴以襄葬事庐墓寝苦枕块白鹤翔顶三年奉圣旨 
　　吏部尚书掌都察院事李延宗等疏为察处贪官弃事潜迯内称建宁府同知关振宗近奉大察以前??亡革聀为民天启元年都御史牌行司道会议择委振宗督造援辽募兵划船随将造船工料银八千一百二十两付关振宗分别委官召募后因大察去官见熊同知督兵到日以为卸肩有人宵遯不顾看淂纪官关振宗赋才原薄任事更疏督造无能既委辔而负聀任张皇卸过复负嵎而伤友朋以致兵哗于伍同舟皆为敌国天降其崇干橹尽付东流廉其侵冐全无不至蝇营之垢即其阘茸败事未完鼠枝之穷既造作之不工合赎而依律奉圣旨 
　　二十五日 
　　廵按直隶御史刘大受疏为擒获谋逆妖首看淂龙华一案妖党蔓延逆谋叵测结连至六七省披猖且二十年敢肆无将共图不轨问谁为戎首则马主沈贵续获蒋忠监故金科是也问谁为羽翼则陈用杨文龙沈有黎锐杨玄张科等是也始于大奇人之教法继以五攒山之宗门衣钵相传谶符逓授于是黑虎徧钻逄人密布透天经到处潜处分干分支动谓天魔下界称佛称祖驾言直主方兴胪列四十二天极齐晋秦梁以及辇毂之下尽成伏莽浩聚六十二会穷江淮吴越以致衡湘之远靡匪妖??走新从口北过来曰南岸曰北岸敢将守土而分疆界齐赴龙华会去曰混水曰清水且引夷狄以乱中华造历造书则有上元之册为五季为十八月为十八时是可忍也僣元僣号则有天运之称若印信若勘合若执照符箓欲何为乎此诚盖载所不容抑亦神人而共愤依妖书妖言传用惑众之律骈斩允宜奉圣旨该部知道 
　　二十八日 
　　刑部等衙门署部事侍郎饶伸疏为首诛第一凶奸议淂陈其愚逆首心腹狡贼凶渠始为安邦彦之契交継为安邦彦之谋主造伪檄以指斤至尊设阴谋而陷戕王??一???亿万余人之生命尽被剚燔二百余年贲茔悉罹发掘迨其久住贵阳仍作水西耳目反间阴图密书勾引宋小么等众口面证其愚乃俛首受僇祸本已除真断安首之一臂矣奉圣旨 

　　○三月 

　　三月初十日 
　　江西道监察御史焦源漙题为官民交困补救两难内称吴越若水江右若旱二东之兵荒并至三楚之旱潦交加且关上海工黔中蜀中勤缺饷银不下类十万无怪乎蘓民困者即觧来之地希觧折色忧军储者即觧银之地议觧本色亦出于万不淂已耳司晨蒿目议所以经国之计以聀愚陋水所为公私两便者则俵马宜议也俵马一匹官价草料费银三十两每择一匹身家觧马地方若亦已久矣即改折之议亦累经唇若辄不能易谓事急用马一蹴难办不如蓄飬为便耳不知一马之岁可以二十年纪类十年来寄飬不下千百万岂不能供缓急之用耶何如于俵马州县暂改折色八九年以济边饷倩事平之后仍如旧例至于事例一欵亦宜精核鬻爵一途甚非良法然淂???金钱之用亦犹之可也不意假印假官愈剔愈多铨司有累选不尽之官而大内无几许人官之金以核之者未有专责耳太仓银库正官头绪如麻精神难周何如以陪库官员专司事倒置印信之簿严如防范以纳银前后为除选前后年终将纳过银类逐欵明报御前晓示天下此二事者亦平平无奇耳唯着实行之庶积困可以少蘓金钱不至中饱而饷银亦可少充矣奉圣旨 
　　十九日 
　　广东道御史崔呈秀题为国家欲求保春之策先讲御侮之计聀蓟城倾颓者三年矣官于斯者不乏人谁肯为百姓造福至去秋参政王継谟到蓟始捐俸议修葺不然人心惶惶大半欲携家以去畴为我皇上守此强土也至可恨者至肃宁一城倾颓更甚于蓟监臣魏忠贤施舍已资重修而知县刘贵卿一味贪婪百事俱废毫不照管不知城为朝廷之城贵卿乃奉朝廷之命以守此城者也不惟不修更思垂涎修城之资反以不淂侵没为感是诚何心哉至于罚谷动辄百石枷赎每名类两狼吞虎噬无所不至百姓无不欲食其肉而寝处其皮国家所恶用此贪官为所当重加禠斥者也滁州知州汪心渊冐破各项银十九万参议赵廉历历清查有据而庐州府推官徐日曦受贿枉法为之开除支销将十九万之赃又归之子虚人臣无法至此尚谓之有三尺乎奉圣旨这本说的是选将汰兵该部具奏魏忠贤捐资修城急公可嘉着与王継谟一体叙录忠贤仍令本县建坊赐勑旌奖荫弟侄一人与做督督佥事赏银三十两纻丝二表里羊二只酒三十瓶新钞三千贯其塩屯铸钱事宜听该部覆行汪心渊着彼处抚按严提追赃刘贵卿徐日曦俱从重禠斥以儆将来枢辅去留关系甚大该九卿科道会议已有旨了 
　　二十日 
　　圣谕朕念辽土未平逆酋鸷伏尚缓策勋恃怀旰食唯赖尔文武大帅殚力竭忠设奇制胜期靖夷氛用雪国耻匪颁厚饷何励纯忠尔毛文龙提孤军驻师穷岛徧将时出奇捷屡闻使逆酋狼顾未遂■〈氏鸟〉张已三年矣唯尔之庸朕实嘉尚又思各将士僇力行间暴露良苦朕曩于督师辅臣有锡赉矣兹遣内臣司礼监管文书内官监内监王敏政忠勇营副提督御马监大监胡良辅赍俸诏谕冕服册封李倧为朝鲜国王道经皮岛特赐尔银一百两大红蟒衣一袭以示春酬其从征将士擒斩功多忠勤可念朕御前搜括银四万两各样蟒衣滕襕叚纻一百二十疋?尔以备赏功之需尔当益矢壮猷秘筹胜筭结联属国奖率三军飬我前锋制奴死命使封疆克复即带砺可盟朕可食言尔其仰体钦哉故谕 
　　云南道御史王大年题为圣治维新淹爵宜振谨举遗贤以备采择原任大理寺少卿范浚世十载谏垣夙着蹇谔历官寺卿亦三年余矣需次可当大任乃以感激任事慷慨疏于移宫诸案争辨甚悉唯欲传言于千秋故不惜置功名于身外拜疏之后竟飘然长往矣今徐景濂等即召还而忠愤如济世者独可令久淹林间乎又如原任南京大理寺寺正谢启光其在铨也稚有清通简要之声其隐居也亦召泰山乔狱之望而辞官就稿者已类年于兹矣其刚毅精神政可为弘济艰难之用柰何听其息影长林而令国家不???淂人之效乎至外而藩臬诸臣亦自有不容终置者如原任湖广按察使岳骏声聀尝与共事漕储矣再次督运适值妖贼发难之日于血沙白刅中卒能尽舳舻而登之大庾其有不容冺者国家纵不能以隆恩异类酬劳臣之肝胆柰何以鞠讯张差之旧案并其故物而夺之而保其投簪以去也此亦人情之所共爵者也又如原任湖广布政俞継宇久任聀乡聀习知其师帅风猷矣唯是肮脏之骨不可时好恬退十年五月蹙辖辄以忧归蒙议今其应淂之官自在也独不可还其原官而究其熟试之经济乎如蓟辽总督吴用先身肩重任志怠筹边歌儿弄女恣意之游浮白呼卢效高阳之嗜剥削日甚将领浸以离心抚恤罔闻士卒因而觧体蓟辽何地总督何官而可以人地不宜为尝试乎事系封疆有闻不可不以入告奉圣旨 
　　云南道御史杨维垣疏为会推有辨驳敬陈其详以聪圣裁内称会推内有总理河道一缺该部欲以四川总督朱燮元正推此在该部必自有说然聀愚窃念蔺酋所以远窜而未敢遽动者全持总督朱燮元威望有以镇之一旦督府易之而酋卷土重来是黔祸未终蜀难又作西南半壁奚以支撑亦知侍郎从无节制尚书之理黔师新溃朝廷不夺其旧衘而唯责以后效已为器使若复再晋新秩亦无以服四省之心窃量冡臣一此定有一番酌处故敢平心详驳畧出类言大率如今冡臣疏中语而一时九卿科道中颇有是聀者故总河之缺暂而中止以俟再议聀方窃幸聀言之弋获而又窃服冡臣采纳之虚衷不意其服有今疏与上大夫言法宜誾誾职自知过合应质国之公论以仰听庙谟奉圣旨 

　　○四月 

　　四月初一日 
　　河南道御史李应荐疏为臣邻精神宜孚形迹宜化恬修当奖躁兢当惩恬修何以当奖有如原任福建道御史潘汝祯正气触天直节震世大小之差一十次到处俱有威名资俸之深十五年恬退全无躁念迩者弓旌所及山林生色乃资深望重如汝桢者仍可跧伏草莽而不急为登庸乎躁竞何以当惩从来小人功名之念重必呈身于权门淂遂其遇合必取效于快捷方式竞者不惩则恬者愈欝如原任刑部福建司主事升关内道副使顾大章者月旦不齿于乡曲官守大坏于西曹他不具论即如辽左失事熊廷弼迯避一事卿寺台省交章论劾法案照然谁敢奸之独大章趋附权势从中阻挠虽如簧之口不能移铁案然已费如许营谋遂未几而兵部矣未已而礼部矣又未几而宪副矣藐朝廷之火法为三千之香饵苐不知当事者果何所见而令神奸助功名如寄也迩者斥逐所及奸党落魄乃执法功营如大章尚可令其列名仕籍而不急为禠夺乎奉圣旨朱燮元已改用黔中则总河之拟原未有差不必苛求潘汝桢即与权用顾大章已有旨了 
　　初五日 
　　北镇抚司疏为病故事奉圣旨汪文言未以病闻如何遽死以后监犯务要着实防范有病的亦湏医治该衙门知道 
　　初九日 
　　廵按直隶洪如锺题为关门师久饷穷恢复尚烦区处内称辽东一块土耳为臣子者当思枕待旦之戈洒泣庭之泪方期旦夕歼奴以?恢复恢复云者非可以虚声恐喝为也计必多筭设奇大战一场然后可弟我军当屡败之后无复胆气凡所为援枹而鼓决胜而筹指授方畧者唯大将军是赖惟将淂其人则胸有成筭目无全虏可以画地而守力为固圉之图可以观衅而动大兴问罪之旅今之为将者何如也从军之始不知选择即豪贵子弟市井徤儿咸攘臂掀髯以请缨自许人人可以淂大将及一旦伏銊拥旄气骄志满祗有餍 甘狎歌舞尔孰知为三军之司命哉今日关门诸将唯赵率教寨下差强于人然亦不敢信其即能了贼也而尤世禄以病告矣王世钦纨袴之子虚有其表以无能之将御不练之兵济事否耶盖年来奴之不能忘我犹我之不能忘奴也乃奴之乘我常密步步皆稳而我之料奴常疏着着都差前此辽阳广宁之役岂非逆战之失哉即如近者毛文龙驻师海上逼近虏穴谓奴有所慑而不敢动忽焉出其不意直縳张盘再陷施顺如摧枯拉朽莫敢争锋中国短长之效盖已见矣窃恐关门诸将未必贤于毛帅偏禆而下岂遂远过张盘若不量彼已不审进退见奴不来谓我可往以几幸万一之恢复唯诸升能聀之所未觧也故今日之事扼险要精器械厉兵秣马汰冗固垒以侯我之力完胆壮徐?大举毋张恢复之名毋忘固守之策以简将为第一义则王世钦与尤世禄固不容不议更革者也奉圣旨 
　　十四日 
　　广东道御史崔呈秀题为言官论事有因圣度优容宜广内称科臣张惟一有士子嚣凌军伍缩朒一疏所云当事者无实心救援之说或有所见原无苛求登抚之心即登抚疏中直陈失事情形归之风高水动亦自有据更无追咎科臣之意奉明旨张惟一降一级调外任用夫惟一身在局外事原非淂于目击真不可谬为遥度我皇上罪之是也第论科臣言事之一念何德于张盘何仇于登抚惟是深愤逆酋之覆师辱国重怜海外之孤军御敌深冀当事者切同舟之谊飞刍挽粟以救重献之残喘而今日报断缆折桅明日报迟燋遂浪事与心违忠愤横发不自觉其言之过激耳故衡以科事之深谋则千里迁途安淂洞情形而中肯綮原以忧国之隐念则一片熟肠真可对天地而质神明且惟一昔为邑宰久着声贤今侍掖垣颓属端品偶片时之未确即遽付之麾叱在皇上自有睿见而惟一以遇风者效风闻之忠亦不过为计疆计而皇上亦必有以谅惟一也奉圣旨张惟一既系风闻着照旧供聀 
　　十五日 
　　福建道试御史汪若极疏为时事方殷敬陈末议一曰经畧之当议今言将之当选兵之当练饷之当清皆中窾之议聀以为非异人任而经畧之任也今日榆关蓟门安危呼吸而以轻佻之马世龙箫如勋为之帅将将者未之思耶然则求经畧者可不蚤议其人而任经畧者可不蚤定其画乎不戒前车以误大事乎一曰赏罚之当信也辽左自奴贼侵凌以来一溃再溃总繇赏太滥而刑末决耳今黔师之溃将将者目不识人如曾钦刘超黄銊既败而咎其复咎其闇咎其怯举国家百万之金钱类万之生灵丧之一旦何惜此辈而不立斩以狥耶夫师溃全起祸于乱兵而监之者钺其杰也以军法从事宜先斩其述而犹姑徐徐也蔡复一昏愦卤莽丧师辱国罪无所逭而止以听勘优游家园恐圜土诸人复有借口矣若夫旧抚李橒以一门一命绝粒孤城与按臣史永安竭力保全庶几张许而今未有齿其死守之功一启事及之死抚王三善身鲜重围血战而歼而犹有未定之论以稽旌恤之典其谁肯踊跃赴敌捐躯狥难乎奉圣旨 
　　十七日 
　　江西道试御史吴裕中疏为剔蠹有源积习宜破内称年来蒿目而虑者兵与财两端兵非骄即弱非迯即溃财不在官则在民不耗于私则登于公当事大臣心血几呕究竟兵莫用命度支益艰国家不淂已之征???仍半入贪饕之手迄今牢不可破何也大率武聀一途唯阿堵有灵参游结契于监司总戎献媚于抚按聀以为功次自明夤缘可杜余大成伊何人哉该部能力持之不开一窦而后武弁无不资之费淂首爱以肃三军抚按而下谁不转相为程也故欲剔兵之蠹必先自兵部始财之匮也事例烦兴甚至括及僧道典铺不可闻于四夷孰若从各处税料一为究心常见外有批委悬以狥有力之情饱司府佐领之橐而公家曾不淂多???一钱之川毋亦农部各差有榜样乎在使其需次淂差不先费千金以希厚偿又使其实心洁已不自示一隙以畏后言则交际一切可废也乃徒事线缝使中宵魂梦不淂还其清惬适之景此何为乎今羣臣洗心筹国之日大家振拔该部计必出北俾外有观法亦各以节省之余岁终报部未必非涓滴之资此类盖可触而通也故欲剔财之蠹必先自户部始抑聀而更有慨焉朝廷之不爱爵禄匪取充位必心术光明年力强徤之心始可称其报称清秩崇班岂藏垢纳污之地乃如礼部侍郎蔡毅中其人险肠污行附势倚权一岁类迁久为舆论所不齿又如南京太仆寺卿朱吾弼顽纯鲜耻耄耋堪怜癸丑劝驾一疏伏破长安之口柰何以逾迈之年尚欲为干进之资此二臣者宜亟行罢斥或姑令致仕以清仕路者也奉圣旨 
　　二十日 
　　山东道试御史袁鲸疏为圣明聿焕新猷臣子当求实效内称边围交警兵饷坐困议??????竭设法法穷宵旰纡回安攘无策说者以为启圣隐忧千古之明良有待聀独以为议多成少一腔之挥洒未真而何也昔赵充国条画多少经营类载胸有成筭目无全虏卒能制先零之命我皇上当此励精之初原以一片真心与大小臣工熏蒸透彻试思在廷何人封疆何人练兵何人清饷何人日与二三元老切实讲求取其姓名书之屏扆真干实效者不靳优崇虚袭假冐者难辞显斥大小臣工亦各取一片之真心必能令鬼神避锐而山川改观聀舌恒常谓言事人之不必连章累牍任事之臣谩云左画右筹只一月之中真能为皇上进淂一言即淂一言之用一岁之中真能为皇上干清一事即集百事之成积腋成袭积余成闰类年间东西不平而安攘不臻者聀不信也奉圣旨 
　　二十三日 
　　贵州道试御史周维持疏为仕路不可不清国是不可不定其一在晰品格以清仕路自古爵人于朝明至公也最可恨情面门户四字坏尽人之生十锢尽人之心术门户木败之先非门户者营入于门户门户既败之后是门户者亦或排挤乎门户一堂之上爱恶横生恩仇交错成何景像夫君子立身行已自有颠末故臣愚窃愿诸臣洗却情面绝去依门傍户念头其尚有匪人僻类腼颜就列不妨直指其人而屏逐之至若端方直亮之臣有未经推擢者亟为明白入告如不媚时局之韩炳衡授排击于贪横之杨玉珂甚至绝其进路首驳淮抚之吴殿邦惨祸于卑鄙之樊王家几至灭其家门此二臣者于惊风骇浪之中有屹然不摇之槩公道既明速宜擢用则品格晰而仕路以清其一在昭罪案以明国是自古有爵赏必有刑威曩因奸邪柄用植党煽惑祸几流于缙绅罪不容于明教幸我皇上赫然一怒明加禠斥然臣犹恐诸奸淂罪缘因未尽明白昭揭于天下彼见东林以讲学之名败未必不并疑皇上之禁道学不知皇上向来所禠斥者何一非败坏官常之辈皆臣下自取罪戾安知皇上之严斥邪党正所以崇道学也臣尝伏读钦勑学政内有一欵不许别剙书院羣聚徒党大哉王言颁示中外并将党人旧日凡有倡建书院不论省直州县立时改毁已奉明旨改行忠祠迟回类月扁额有故也盖巢穴既塞徒党自分奸从无所容其窜匿邪党无所肆其簧鼓则罪案昭而国是以定奉圣旨 
　　二十六日 
　　山西道御史刘弘光题为圣治日新百度宜饬内称原任吏部左侍郎李腾芳者其生平姑不具论往岁夤缘付托营求大拜天夺其鉴至丁艰以去是可以已矣犹然百计?谋加衘尚书是北斗喉舌竟为长安赆具矣独不可严为禁止以塞冀幸之窦乎聀为名器不可不慎者此也人情进退关系国家治乱至于堂上卿贰犹然毖饬年来匪人逓进有曾行参处复经论列犹然恋恋崇阶脂车无日若见任礼部左侍郎蔡毅中者生平自附道学谆谆训人礼义乃佥押殊欠精严卑鄙动关众讥署篆成均不见范模多士晋秩礼卿殊多遗讥是寅清翰苑竟为庸劣窟穴矣独不可急为罢斥以无混淆清途乎奉圣旨李腾芳相度陵工蔡毅中纂修实录不必苛求也该部知道 
　　二十七日 
　　广西道御史田景新题为通夷卖国之奸不诛则纵军丧师之刑威不肃内称张我续以察处之官内依王安外诰刘一燝周嘉谟始而贿卖河南廵抚継而营钻川贵总督宜何如乘势建功以赎其侥幸乃奢焰方张宜进不进奢贼迯匿宜追不追致水蔺联合迄今蜀难未平黔祸益烈谁实尸之唯我读未逮则粤抚何士晋遂仿而行之当史永安九死不回之日使士晋因岑兵之忠麻镇之义王三善亦不死于大方矣乃奢彦使人假充贵州催兵人役纳金拾万道臣周世匡居间士晋且喜拾万之入竟按岑兵之不发此其罪不下我续所当并逮立追以充黔饷以泄黔冤也奉圣旨张我续该部查覄何士晋已有旨意了 
　　二十九日 
　　广西道御史顾宗孟题为海宇未见清宁戎事倍宜严饬内称枢臣赵彦聀方郎中方孔照深为异焉枢臣杀良民以筑京观久在人耳今岁道路喧传谓其父子互开经窦堂属各起随门武官有定价已入台臣之启事六而枢臣裒如充耳方孔照今呈身东林贪邪罔顾此直并禠以儆官邪若赵彦之子赵昌胤长安有掌??匮之号亦宜削逐以清辇毂者也奉圣旨方孔照着削了籍为民飬马当差仍追夺诰命 
　　三十日 
　　浙江道试御史庄谦疏为枢辅去留宜动卿寺澄汰宜清内称有险心僻行傍门依户之广鸣亦?鸟阿附权奸不齿人类之陈以闻是犹腼颜而就列耶稗莠不除嘉禾不生奸邪不剪禄位无光故必亟为澄汰期卿等益重异日用以建牙秉轴皆有禆宗社之臣斯小人无容滥窃名器邪党不淂污浊朝班古英君宁捐百万之费而靳一???之邦者其意亦谓此也如清正持立黄克缵徐兆魁周应秋范济世业起用优叙尚有端清直亮通达国务之许弘纲淹抑东山未蒙宠召此尤海内所叙仰皇上特加优拔之典一吐正人之气也者奉圣旨 

　　○五月 

　　五月初四日 
　　河南道御史李应公疏为锁钥之寄匪轻荆棘之留当剪内称浙江廵抚王洽者聀乌能缄默耶洽从来行径通国稔知试问昔秉铨衡进何君子退何不省乃若力锄善类取悦宵人则有焉兹蒙皇上赐还者即如不狥王安而为奸党切齿之孙杰非狂澜孤砥乎不附淮抚而为奸邪侧目之李嵩非众醉独醒乎大何以同时并逐也则壬戌春季年例洽实主之也彼方假手此辄操刀既屏忠贤奸谋始快不类日而始报以太常矣甫一年而更厚酬以开府矣试问洽循何资着何望全越何地建牙何官不慎选盛世之凤鳞先急饲权臣之鹰犬盖闻抚缺初出两浙乡绅俱未敢专拟魏大中独扬声曰唯王某则在外在京须槩让盈庭议论并未始见端表化中掀髯胁众曰舍王某则孰保孰任我便皆参于是浙绅咸寂无词组嗟嗟会推大典凭一二强力者而遂持以?一私人哉至于陕西廵抚宋盘以例转南台骤跻幕府颇似五穷之鼠原系百足之虫既与洽一径同升应与洽镌衘共黜统候分别于朝廷故职尤存隐虑焉除蔓不若芟根塞源斯免溃隙伏祈皇上再立铁案庶不资彼辈以后名使徒削其官而不明正其罪则暂忍今时之一斥适阶异日之九边若高攀龙以一行人起家被谪典史三载闻而遽登总宪之堂何也奉圣旨这本说王洽掌选抚浙既从物议着冠带住闲宋盘策励供聀该部知道 
　　初五日 
　　福建道御史李灿然疏为国家大运聿新任路汇征宜辟内称向者赵南星柄政凭臆行私一种无识无骨之徒妄希光附景为泰山之安而皎日既出氷山顿溃南星之品岂待知者而后知哉顷者圣明干纲独断邪秽悉清立起徐兆魁王在晋等诸臣真可谓端方倬品足当朝堂巨栋矣海内臣子莫不手额称庆然切遡今日诸臣自起用而外尚有公论已经游扬而未登起事者亦有泉石沉饱风霜而未蒙昭雪者顾可令其永适薖轴久锢蓬茅而不生弓旌之色哉以臣所拟若许弘纲忠贞大节力砥中流至其家徒四壁海内士大夫知其有品斯不亦清标劲节可树表仪表乎何熊祥秉正嫉邪人伦永鉴祗以癸庚掌计欲祛三省羣妖遂交肆其烈焰今三永光既起用矣而熊祥犹滞邱园乎死守贵阳待援兵之觧围李橒之功劳岂容理没如荼嚼蘗犹致金盘之讹将性命轻而贿赂重乎剿抚互施以启攘夷之后局?周祚之筹划费几苦心况内计毫无间言而南星以私怨处之将朝廷察典竟为铨秉报复哉潘汝桢蹇谔有声而力斥李三才尤惩定力奈以过庭训考语四字并两臣而并逐之也姚宗文丰采素着而料熊廷弼罪案既明宗文犹以淂罪门户永锢深渊林一柱揽辔澄清而以徐晋芳勘赃旧恨竟尔外转劳永嘉治郡循良而以王之釆张差一案相左遂致投辖将黜陟之权祗为私门释憾耳陆卿荣蔡奕琛之秉铨渊澄水镜然以逆忤时逐遂无推毂朱一冯樊良枢之括修清比玉壸终以孤介竟尔冷落用人之典应独后于清贞乎近来沈正宗自知淂罪名教望门投揭哀恳乞怜被其毒心辣手自甘匪类久矣今谁其听之如日者南都有二王之号谓王允成王象春线索神通凶焰逼人皇上业已处分人心称快正宗罪状正与允成辈同如书大司马一小司马之谣真堪捧读拟之赵南星父子庶几比府接武矣即如王珙所指受银批呈开鞙一事目今许武元陈献谟等六人立枷待毙同声呌号以为赵扪心自反岂不愧死入地乎似此贪婪之臣即重罪不为过抑或念系大臣勒令致仕仍当重惩其子昌胤以儆官邪者也奉圣旨本内荐列不无襟滥该部分别酌用言官聀在紏弹以后不淂忘举市恩 
　　初七日 
　　山东道御史袁鲸疏为大寮不可拙藏速化国法亟宜大肆惩贪内称礼部尚书翁正春陕西廵抚宋盘其人者公家何所赖其尺寸之用而徒虚拥名器为也又有南太仆寺刘宪宠为江南之驿地水陆交冲兼以征调频仍吏民皮毛俱尽而河道冬锢吴越咽喉之地尽是商贾蚁聚之场每遇官粮船经过争打河路?船退尽财命堪怜于癸亥十月内宪宠重载官船三只指称女眷啼家联断中流千?坐困奉圣旨翁正春已有旨了宋盘屡经指摘着致仕回籍刘宪宠革任闲住以后坐船有装载客货的该地方查明入官充饷本官一体治罪 
　　陕西道御史门克新疏为世道起澄清之会天心开长治之策内称逾者凶人构党官途芜秽蒙皇上日月之明雷霆之断追赃逮问穷治贿赂之臣料奸邪之计无复有思逞者矣然直根既深为类亦众风闻此时藏头露尾雨覆云翻有魑魅跳梁岂河坐视至若辽左失利遂陷三韩皇上以经畧之任蟒玉之宠再简熊廷弼托重之任百官祖道万姓焚香送廷弼关门一步兼望其縳奴庙献决不然保身残疆更不然而陨身沙场尤不足报君父于万一柰何一入榆关日与王化负口骂人利其败衄未见一骑未接一兵白日鼠窜弃封疆如败絮萍梗毫无畏忘嗟嗟廷弼岂不知自有军法乎彼直以为皇上冲主其欺不敢杀之耳又有右春坊右庶子叶灿者蛇腹狼音不避多露当元凶魁党纳贿招权独乱朝政炙手可熟而灿为入幕之宾明唆暗过污秽满身积恶之贯业已久盈清要之班岂可妄据又有光禄寺卿钱春者奸邪闪幻廵方无状因而外转徒以依傍门户父作子述琐躐清卿一闻赵南星事败心胆堕地抱头南奔长安有赵钱孙李之谣又若遵化道按察使张光缙者畏鄙贪庸侈论关功连升三道亦徒以依傍门户兄唱弟和骤据雄藩且当张光前掌选时光缙爪牙尽张狂噬无忌边庭挑夷剥军之恨至今令人皆裂矣此类犹不速加摈斥则五鬼之陷不复扑灭矣奉圣旨这本说的是朝政维新当防伏莽战守来预速计绸缪至于熊廷弼欺君误国罪在不赦仍俟秋后正法叶灿朋比凶类钱春仇奸党邪张光缙兄弟济恶都着削了籍当差 
　　初九日 
　　江西道御史卢承卿疏为仕路已见清明铨政尤宜酌剤内称原任兵部侍郎孙居相见任南京太仆寺少卿徐梦麟者发不胜擢也按居相筮仕恩令贪酷着闻籍奥援南台冐滥未几复营改北死心???地以护邪党后河道主察专一排挤正人及未再起京堂遽膺节銊河山百二靡闻安攘勋猷类邑良民忍作妖党首级躐跻台省务淂意鸱张忽泮氷山遂尔抱头鼠窜然犹计深卷土尚冀燃灰可不重戒衣??加纵其漏网梦麟一生脂韦满腹戈矛随世浮沉迨终南而取经因骤攫乎闾卿深可恨者年来恃门生王象春媚邪党王允成为邪爪明司坛坫暗弄机关险心辣手与居相为颉顽者尚可一日容于尧舜之世耶奉圣旨府州县监司升转差觐履任稽迟着该抚按参处赐环诸臣起用奉有特旨不必槩求速化部寺司官壅滞已极委宜疏通今后姑准考选部员槩新进士除授添注其外官应升的不妨久任候有缺出方许推升孙居相不必深求徐梦麟着冠带闲住 
　　广东道御史崔呈秀疏为国用人才两匮搜厘澄汰宜先内称前疏所启张鹤鸣许弘纲各臣所举姚宗文刘廷元卲辅忠孙杰虽奉旨起用而尚未推补更有操江抚臣徐必达大理寺寺丞李飬志台臣林一柱余合中苏琰徐卿伯张唯任臣部吴淳夫等夙饶劲骨并励清操止以触犯邪奸之凶锋例转察处尽之一网方今圣作物覩振鹭充庭在举臣固甘为高举之冥鸿而聀乃思圣世有未网之麟凤用是不避忘讳屡渎圣聪奉圣旨 
　　初十日 
　　陕西道御史石三畏疏为奸臣党邪欺君害止空国内称犹有甘心为熊廷弼门下犬如丁忧吏科都给事中刘弘化鄙而善诈横以济奸夙为熊廷弼死党载黄白赖弘化处分以赂党羽则化之所入倍周宗建多矣乃不惜■〈扌弃〉命为弼出力恨旧枢傕弼出阁则诋为凶枢恨科臣议熊廷弼传首不决之疏则诋为凶锋且其力持奸细刘一巘不使盈曹成招恐弼通夷真情满盘托出也至弼已就狱犹挟众出揭?为展脱以藏头露尾之险谋为覆地翻天之手叚而且认曰揭虽出臣同心实不出臣手不知弼何功有当于化心而于是揭有同心也嗟嗟弘化之良心死矣其所同者特包藏祸心耳而曰偶不出其手是不出手者其偶而出其常也只此二语不其欺皇上之冲幼乃其害正大又不止此辛酉典试山东繇黄河归里嗔雍?血台臣曹守勋船只不整遂欲下石及其考选毕竟为公论所屈适赵南星以考功郎连迁总□守勋有嫌于太骤之语弘化族南星借题分转杀人行媚此人心其为宋平者若夫拥载夤缘嗜进之李腾芳直欲立跻揆路则又小人招权朋比之常态无足论矣乃犹有依草附木摇尾乞怜如厮役者流则今南太仆卿吴炯者不为清卿玷乎烱曩为光禄亟身非言官时事何与乃呈身东林护法□□顾宪成者豺声横噬虽其言无足重轻乃其心用以献媚可嗤也年来正人屏迹东林流祸尤酷则依傍之魑魅固清明世界所不可湏臾留也奉圣旨 
　　云南道御史陈以端疏称圣治聿新偏党屏息其在曩日诸臣所指王业浩汪庆伯而外尚有原任工科给事中孙国桢独以三月外转何年例之若是速耶至如原任海防道之曹履吉其人者匡时伟抱四应不匮安淂乃以佥道掩之又如见任宁前道之袁崇焕其人者胸当甲兵保聚危关安淂不以大用需之至如见任户部主事之李孔度以任子而留意节省可称能臣安淂不殊擢以优之地若原任登州同知宋大奎者通同陶朗先所盗兵饷不赀今朗先已坐四十余万而大奎以明经通籍三十年家资巨万仅坐五十金塞责于法不大宽耶奉圣旨 
　　广西道御史赵胤昌疏为圣明御宇大运一新内称有土木形骸斗筲器量生无正骨总提掇之繇人径托旁蹊甘侻仰以谐世如恊理詹事府礼部尚书翁正春其人者可令久玷官常垂涎凤治乎又有虚憍愎戾辣手毒肠举动诪张腹内横生闪烁舌端惯弄戈矛如太常卿霍守典其人者可令窜伏容台?节钺乎此二人者一则如恋栈之马嗟负乘以贻羞一则如炊抟之虎方蹲伏而思动若不急加削夺立为斥逐不知将来伤国家几许无气酿天下几许厉阶否泰相寻忧万大耳奉圣旨世道维新封疆多故简贤?治选将练兵枢辅冡卿着督抚自有方畧翁正春纂修大臣不必轻诋霍守典着回籍听勘 
　　十三日 
　　福建道御史汪若极疏为极禠邪秽之臣内称恊理詹事府礼部右侍郎李标其人者非曩时馆选中人乎文义之庸俗已供笑口而制行之奸险更足愧心且今陟崇阶而垂涎大拜矣又安知不令之教习庶常乎斯人而可为诸士榜样也耶盖标持南星有门墙之素其线索能曲为司牧其辣手能立为屏遂甘作附势之鄙夫不顾淂罪于名教即昨年主试南都物议喧腾言者??夕色听者咋舌其为真才蠹赋莫此为甚尚可一日立寅清之地不重加削夺以释当世之恨哉至于廵抚之任既大且艰岂可令素有物议者夤缘滥据乃有知延绥廵抚翟凤翀者其为地方之害人也共誓之不待职之緌緌也即癸亥大察人羣知其不免而凭权要之居间幸而瓦癸夫网漏察典幸矣遽秉节钺非暮夜乞哀乌能速化至此奉圣旨李标赵南星虽倚门墙绝无点染何淂妄议翟凤翀屡被人言着削了聀回籍听勘 
　　二十四日 
　　贵州道御史智铤疏为邪气虽渐涤除奸贪尚多漏网内称原任礼部侍郎徐光启一味迂腐百端蹊径躁心功利之场无禆国家之用其人品心术不齿于正人君子之林者聀不具论至练兵一事孟浪无对至今相传伏破缙绅之口以翰林而兼河道从来无此官衘以词臣而出典兵权从来无此聀掌然使其细柳屯兵果有周亚夫之纪律则节制之师可战可守奴酋之首系之阙下以笔陈扫千军亦无不可者而彼不能也闻其将不知兵兵不知将三军日见迯亡而彼不约束也又闻其驰檄清勾海内搔扰百姓恨入骨髓而彼置之不闻也有司奉行不知费几许精神户丁牵连不知受多少赔累臣不知光启所练何兵所济何事听其言一片热肠核其实满腹机械无非骗官盗饷之谋以朝廷类万之金钱供一已逍遥之儿戏此所当亟斥以惩奸邪者也吏部验封司郎中冯时来依附邪党钻营铨部污秽之状罄竹难述原任婺源县有汪文言原名汪守太者纳贿交通馈送类十新样金银器皿下刻犬马劾劳汪守太七字本官宴客夸示于人此已天地间一大奇事矣又有谓本官掌选凡举劾及急大二选州缺一千两县缺七百两至县丞主簿好缺二三百两不等俱汪文言应期过送有谓凡同乡赴选生约送银千金七八百不等在家给票然后起选者至胞弟冯侍行目不识丁改名昌运冐举增广纳受益府长史则??役猴而冠矣亲侄冯当世非三科武举营授狼山水寨把总恃势克剥军伍人莫敢问则虎而翼矣最可恨者姑表兄王应期任其出入通贿无所忌惮长安有王吏部之谣后拣选应期平南知县又为其子纳监以酬其劳真所谓白昼攫金见金不见人者也奉圣旨 
　　二十九日 
　　云南道御史卓迈疏为仕路愚在积薪京卿法难藏垢内称太仆寺少卿孟习孔欲壑无厌气岸自雄傍邪党为藏奸之??类藉奥援为躐华之阶一麾出守纯盗虚声累迁藩臬遂露本色其备兵大名也不闻折冲御侮而第盛供帐餙厨前尽拖罗绮脚凳亦铺洒线稍不当即榜笞邑椽几令毙于杖下何暴殄也而且谋欲加衘贻士绅之唾弃乃始改调秦中非淂陇望蜀之故智乎其秉宪中州不闻正已率属而第急内转徼建牙结袁化中之党入赵南星之罗居无何即骤躐冏寺不啻取之怀中此一臣者半生驰逐尽是营营之谋余烬可燃岂忘躭躭之视柰何不去恶务尽乎南京太仆寺卿赵徤性本脂韦识复黯浅通籍垂五十载官满一任浮沉阅世逾八十龄胸次长怀淂丧其统辖黔中也不闻如何承宣而甘心趋媚试闻帑藏金钱谁为司出纳者可任抚院之支取漠然置不问耶虽云未尝染指然溺聀之讥庸可逭乎其入典光禄也不问如何樽节而一味模糊试问禁地森严谁敢窥左足者可纵僧人之入衙恬然不为异耶尔时已经弹射则简押之疏防可掩乎此一臣者杜门欲扫已作垄锺之状履据鞍顾盻犹恋鸡肋之荣名则何不责之引年而姑贷乎又见有任廵抚已经指摘之翟凤翀其才品两无所当皇上特以无大罪过着令策励供聀为凤翀者正宜闻命增竦蚤自引决而犹蒙面腼颜于高牙大纛之间封强何地节钺何官可以顽钝无耻者据之乎奉圣旨孟习孔贪横党邪赵徤昏闇媚奸有玷京卿都着冠带闲住 

　　○六月 

　　六月初一日 
　　吏部尚书掌都察院事李宗延等疏称犯官郑延祚因前会试时原有书籍寄至会馆差家人郑贵郑明赴京取书因官籍交游与原任吏科都给事中魏大中论天下聀官贤否曾许及延祚比延祚感此知遇遂具禀帖并俸银五十两付与家人郑贵赍送因遗等不查问门禁辄迎马首投逓以致本科将延祚题参等情到部看淂原任霍邱县知县郑延祚家世儒修身膺民社不心劳于抚字乃眼热于华膴入金门而排紫闼只知钱神有灵严三畏而凛四知冏恤行已之竿玷牍到长安志士犹羞苞苴出昌邑官箴焉在虽地方之劣状未着而奢竞之面目难施赎杖非苛降级不柱奉圣旨是 
　　初二日 
　　山东道御史陈睿谟疏称周延光前守金华継迁学宪已不啻耽耽视两浙为金穴迨一转左辖利权在握遂为所欲为而无所顾忌人言啧啧有谓其委知事纪明德赍觧茶蜡等顷加一扣银不足又掯铺垫银不发致今钱粮拖欠莫交者有谓委断事曾光买铜先受准差银乙千两后又加一扣留铜价三千三百两语出怨望反开部劣转王官者又有南太常寺少卿蔡梦麟景逼崦嵫形如木偶聀闻令闽时已见见其跓步不支岂至今十年余尚可令冐清班而妨贤路者奉圣旨人臣一意急公凡事节省其于财用岂但能生亦且常裕今后内外各衙门务要一体奉行内周延光蔡梦麟着该部分别议处 
　　初四日 
　　廵按直隶宋师襄疏为荐举地方人才事奉圣旨盛以弘进讲不清钻谋大拜奉有明旨宋师襄以乡曲之情狥私滥荐本当重处姑降一级调外任用该部知道 
　　初七日 
　　广西道御史田景新疏参次辅朱延禧贪秽横逞四维尽裂若其借资私党张凤翔多方密窃取大拜初旦浮沉以延人誉近日来足高意扬阴埋阴祸种种见端矣夫相臣正已而正人初今其子觧囊怒马潦倒于东西两院绣衣骄人乎招呼朋贿乎相臣以人事君非以酬私次辅昔受凤翔恩迨凤翔廵抚保定假以缉妖妄杀良民闻一村有百姓千余口被其剿洗无噍类欺罔当诛次辅反张其事妆点其功援引以付中枢且垂涎司马次辅独不知复城驱贼之诸臣乎彼攘外树勋者不淂蚤受有功之封此内地妄杀者反致冐蒙有罪之赏倘千余冤魂淂请索命次辅与凤翔何以偿也又闻去岁邪党盘据时次辅百计呈身以必淂入门户为快而藉凤翔为媒说合勾连踪迹甚着试清夜以思次辅与翔又何以施面目也小人树援植党自古为患次辅岂不患乎如逮杨琏在光斗一事果其不当逮次辅何不明言以祈上断及奉旨逮矣次辅每私对人曰吾意原不逮无柰人皆欲之即此一言是以德自任以怨归君且以祸嫁人今日留此冷语异日开大难端久才几何其能堪此阴阱耶奉圣旨次辅夙以才望简任纶扉勤劳可嘉方切倚毗田景新不谙事体辄以风影见疑好生多事念系言官姑且不究张凤翔已有旨了 
　　初八日 
　　福建道御史余文火?普疏为植党有源法难偏漏内称皇上错住之法严于雷霆械系削夺曾不少贷自非汪文言狡使钱神潜通线索当不致此是文言固死有余辜而试问用文言者为谁非旧辅叶向高乎向高受累朝之恩不闻有丝粟善状可为报称伏蒙皇上视为耆旧起之田问托以平章天下事用人行政何人非其所任乃一味贪鄙百凡模棱汪文言徒戍余孽岂不知之甘与比昵过钱说事赃私狼籍受文言廹勒复贪重贿代题中书使其炙乎可热私党凡入都门者无不以求见汪实光为第一事举国若狂走之如骛但知相门之有言而不知有皇上矣科臣传櫆发其罪状虽甚不肖者亦当何如悔祸故即左光斗犹推付向高而向高乃恃台省之尊不顾清议不畏国法公然两为文言书疏代辨今文言供招之诸臣逮者逮掌者夺不使有遗而代题代辨之向高蟒玉如故恩荫有加岂真法穷于权贵在皇上不过欲优容大臣耳苐向高比昵匪人之秽状不明白与天下共弃则党人之禁虽禁而附会其说者方且以汉之党锢宋之伪学为口岂龙门仙舟中亦常有徒戍矣杂而濂雒诸儒曾受人穿鼻甘以其身为壑哉至若陈一元再经察处一复燃之理问耳但为相府扫门一旦而迁京兆暂借留都藏垢则府丞可为幸取之秩矣陈长祚久已废弃一老朽之藩司耳止为座师布席一年而躐转司空且以宫保赠行则尚书可为市恩之官矣其它依墙壁滥冐官阶不可枚举即此二臣便是天官私人之一证所当一体削夺以明公道者也奉圣旨汪文言托左光斗钻求何淂轻诋去辅陈一元既经察处骤躐清华革任回籍陈长祚不必追论 
　　初十日 
　　广东道御史陈世埈疏为馆选当计其终厘兴必严其始内称恊理府事礼部右侍郎公鼐者初缘奥援营入寅清挟虫吟之小才工狐媚之丑行终朝呼卢浮白大事胡涂连宵倚翠猥红一生龙钟争馆长而几至攘臂何以白众血气衰而不知戒淂何以示俭适者尚书柳佐之捐馆也方蒙皇上念其勤劳予以恤典彼独不悲孤儿听贪横之子强占其田产鱼肉凌虐无所不至使血肉未寒之卿贰饮痛九原呼天吁地之孤儿鸣冤辇毂邪秽若此不亦玷官詹礼卿乎亦为馆选弗慎故至此而又有散馆之遗孽如太常寺少卿麻僖者作权门之幕宾谋玉堂之贵客既以恣雎暴戾散为黄门复以败简踰闲丁已察处已以奸焰再爚寒灰复燃以一知事而于两年之间俄而兵曹俄而司丞俄而宝少俄而常少结惠世扬为死交纳贿招权幸网漏一垂涎节銊邪秽若此不亦差京堂辱奉常乎奉圣旨纂修需人公鼐不必苛求麻僖既是邪党着革任听勘周希圣清慎素着岂淂以风闻求多庶吉士散馆科道部属通用 
　　十一日 
　　山西道御史陈朝辅疏为枢臣受事方新枢贰邪险宜斥内称兵部左侍郎张凤翔者居官毫无善状铨曹全属夤缘本为门户传头自是东林帮手正人既去死灰复燃倏拜奉常遂躐开府吴亮马?司处矣亓诗教察矣试问此类年来谁握大柄处要津使非声气相通何至速化如掇报之速一至此乎最可恨者廵抚保??之攘臂言功独不思武邑平妖半属黔首而景州之役曹思诚飞书告変来斯行身历行伍自辰至酉贼已就擒凤翔兵至之时已在荡平之后唯耀兵而返耳有何密运之筹乘胜之捷而赵彦此呼彼应滥荫金吾也其登司马之堂殊同入幕之客即顷者代庖参议非不亹亹可诵而推升叶深资奉何属能不扪心而自愧乎故聀为赵彦之贪凤翔佐之贪也兵政之坏凤翔佐之坏也以之贰旧枢差堪莫逆耳若旧枢既逐自当涣然改观而犹听其扬道上??欺弄伎俩颠倒黑白是犹兴曳而投之掣同舟而资之敌也至于倚赵南星为石交恃袁化中为荐主见于草疏凿凿可如破格用邹维琏而必借凤翔以为名狥私援谢应祥而必引凤翔以为处比和私人浊乱铨政彰明显著又有毫不可掩者曾不以伏戎贻仕路之患而叛羣贻桑梓之差乎奉圣旨张凤翔当羣凶气焰不能蚤自振拔甘纵比附武邑之后半属黔首贼擒兵到何淂有功乃枢篆辅署辄推匪人运着削聀为民当差追夺诰命并削了荫 
　　十二日 
　　广西道御史梁炳疏为直紏贪竞邪臣内称尚宝司司丞孙善継者原任上科都时曾以贪秽被紏察处为民者也十五年来不闻有何操持遂起南屯由司主事甫经一年不闻有何竖立辄升北尚宝司司丞当其管科差者四次剥削军役怨已盈于众口即如庇护同乡侯知县受贿平分祸福播于众庶庄第联云东省无出其石田占各县齐民各被其吞最可笑者花园土木尽被以文绣姬妾倡优杂宿于襦??因何奢淫至此今且辇金贿结?以次需节钺也此亦贪而点矣又有如刑部员外李腾蛟者前为沧州知州渔猎部民羡余赎耗已无筭矣甚至砖河驿站钱粮侵吞不发驿丞哀讨辄行怒责致逼驿丞弃聀揭諐通衢可怜也专任衙蠹凌轹士绅已可恨矣如南京礼部尚书董其昌者匪比小人情躭书画衡士士哗居乡乡閧载笔或有微长奉聀久无善状纵护家人受贿生事依傍权势旋孤旋卿臣实惜才然而其人实不法矣奉圣旨董其昌以夙望蕳擢南乡履任未几何淂轻诋孙善継李腾蛟该部看议来说 
　　十三日 
　　廵视南城四川道御史倪文焕疏为直紏贪暴监司内称山东右参政王维章桑榆念廹金矢情浓妄指囹圄以为福堂遑恤桁扬之载道岂知鹰??且鸟?竭号不若鵉凤乃因贪泉而醉淫心亟射隼于高牖之上庶救民于水火之中伏乞皇上将王维章贪重加禠斥奉圣旨王维章贪横异常草菅民命着削了藉为民当差以后抚按官严谕监司府州县不许滥受民词越疆勾挕以兹民害 
　　四川道御史李乔仑疏为贪险科臣挟私妄噬内称潘士闻疏中谓聀依附惠世扬赵南星又疏论周应秋吕纯如而首以历聀官秽状夫聀永平司理日为地方仆仆走牛马走氷蘗天日自盟固不甘为秽形而钱谷各有司存亦何所容其秽念若聀考选之时世扬尚在里中聀何从依附而世扬又从何荐之赵南星耶夫聀之淂台班者以诸上司怜而器之其时廵抚岳和声督臣王象干荐部有资文即九卿科道荐部有访单彼总宪不过付之公论耳如以聀与台班即为附南星然则同时考选科道者累累将谁附耶且聀资质浅薄力量单弱不唯不能拥戴南星南星亦不湏微臣拥戴士闻如实见淂是何不一一据实以告于君父而隐语吓人奚为者至聀当日参疏第是周应秋为本部衣袄钱粮一节点缀类语随即相忘吕纯如则风马牛不相及也乃以论周应秋当去而不去吕纯如不当来而来捏作聀疏从来含沙沙射人莫此为甚呜呼以参疏见　御前而尚可诬也然士闻为北直县令聀即为北直司理夙耳贪秽之状及入都而逄人说破此聀言语之不谨者亦以为职在触邪当与通国共闻之耳不意钱神有灵滥切垣班有人心者尚当抚膺自赧而妄为鬼蜮蛇蝎之计若曰圣世所最恶者门户乃思今日可为逐聀计者无如扯以门户而不知人各自有本末也不知士闻两任县令皆密迩赵南星者始而结纳王允成为南星先客既而密托汪文言为南星之子过付以钻求吏部无何而南星事败为谋不成被原其门户中人也乃入班之后唯恐亏破行藏故先下手宿怨之人以为盖头涂面总之士闻多财多力聀以乙榜刑官孑立台班处孤危而撄虎尾知篾济也奉圣旨 
　　十四日 
　　广西道御史刘廷佐题为举朝虽无可采之言罪珰决决可容之理内称近日太监魏忠贤罪恶贯盈臣堂官杨琏疏其状天下闻且见之矣已而大小臣工合疏单疏不避斧钺相継屡上无非欲除君侧之恶臣静听类日以为皇上神明必自有处分何昨于阁臣之疏犹然顾念忠贤漠无转移也夫忠贤于皇上曾効勤劳诸臣岂不知皇上于忠贤?以司礼之监授以东厂之役富贵奖赏踰制溢格则亦既厚报之矣忠贤不竞竞守法而乃大胆肆行是忠贤之负皇上非皇上之负忠贤也且皇上此时春秋鼎盛岂犹以襁褓间赖忠贤护卫皇上此时虽安不忘危岂犹似昔日殷忧危险伏乞皇上俯顺舆情立赐干断既不忍忠贤今昔之劳亦当使其悔过省愆觧事就闻则虽未能大正刑章尚不至尽委衔辔中外人心少可安遐尔跂望少可慰朝纲存万分之绪士气振三鼓之余所关系于宗社世道良非浅鲜奉圣旨已有旨了不必渎陈该部知道 
　　四川道御史曾应瑞疏为操军违律生変阅臣餙辞掩罪内称南京兵部左侍郎岳元声者心术倾险官品龌龊祗缘夙作邪党传头忽焉一岁三迁然而飬痈间时则可稍一试之辄见溃败试按其疏所述阅视情形宛描写出一叚鼓噪景象夫陈师鞠旅诸军实怀二心嗔目语难而始求其祸计亦脱矣元声自知失聀难尽卸罪于去任聀方王象春疏中语多牵扯而破绽立见惊魂未定言语支离又何怪乎奉圣旨岳元声素以媚邪骤躐枢贰却又飬痈治忠卸罪居功姑准回籍听勘王永光马上差人催其到任该部料理 
　　十五日 
　　山西道御史王际逵疏为元凶未去彻底未清内称有勋阳廵抚毕茂康者东林高足羣党赤炽荐疏力保李三才为之拥戴者亦此人也夤缘淂力洊列羙官即其廵抚勋阳时遵义何曾再失而惊心风鹤仓卒入告举朝为之震惑至续续报蜀中声恩疏以自觧夫开府是何聀掌军情何等重大胜负之呼吸不通而朦??龙若此就此自当愧死无地尚何面目立于军民之上耶即以责茂康而禠斥以去谅亦必服无他词也又有原任吏部左侍郎李腾方其人者心如虺蛇机藏狼虎当其被察典舆论咸扶乃力大主使谤复淂誉及不踰年间遽躐少宰不知是何等神通其最可鄙者常少仍管司业而遽攫同官之印令人有饥虎入市之诮及其常少升南祭酒而拿住国子监之印令人有南祭酒带管北司业之讥且其居家宣淫乡间指为奇丑卖友出妻人伦目为不祥已大为衣冠之玷至其深可异者母计到京迟匿未闻钻营枚卜乃久而败此人而尚可列于缙绅之林耶所当亟为削籍以绝其出山之想者也奉圣旨毕茂康依附党邪夤缘抚臣妄报军情聀守安在李腾芳彼察复起躐??斉佐铨闻讣加衔出自何典都着削了籍为民当差仍追夺诰命 
　　二十四日 
　　山西道御史刘弘光疏为直紏邪党之源并紏党邪之臣内称顾李开衅于同舟林王投机于一体朝野同趋西南均袒而王?以急营大拜之故遂致旗鼓大张于时有先入关为王之语嗟乎?亦人臣乃使人拥戴至此也试问此时光景尚有天日否乎闻有一二孤立之英不浮沉上下者叚书飞语巧以中之此辛亥之察至今有犹余恨焉是自嚣凌愈甚议论颂多天下事从此眷眷者谁生之厉阶也后以正人辈出乃狐媚潜消?之戎首亦居林下孰意天不悔祸邪焰复燃自赵南星等事权 依然旧穴寻踪假起废洪恩为私人立帜几于一指障天无惑乎甫离???署之程正已节钺首膺而资望深重者曾不敢与之较后先最可异者改迁王?尊登八座天亦知?望甚轻?恶已着岂敢萌枚卜妄想但以党人领袖不淂不挤崇高今科臣已列弹章已准致仕聀似可以忘言然思前阁臣刘一燝家臣周嘉谟同一源头同一疏???在燝等已蒙显斥而?犹徼幸瓦全无乃党真九灵而罪魁竟置不问也哉大奸已脱羣小犹存如公论久弃之赵昌运潦倒门户之彭遵古既非清人徒玷清班亦当亟为罢斥以儆官邪者也奉圣旨王?程正已赵昌运彭遵古潦倒门户邪党着闻都着削藉为民当差仍追夺诰命 
　　二十五日 
　　原任河南道御史副使致仕田一甲疏为直陈微臣当日一叚议论以祈圣鉴以备纂修内称聀曾疏侵孙玮矣孙玮盖门户之护法也曾参李三才矣三才盖门户之渠魁也曾参涂一榛矣一榛盖门户之飞莺也曾参李朴矣李朴盖门户之走狗也至于门户中之满腹戈矛触处肆虿尾之毒周身鳞甲举日皆拥护之符如太常寺少卿胡忻其人者职曾参其买孙丕扬之朴孙见偷单致辛亥察典至今犹有遗议曾参其与朱光祚彻夜相会大开贿端又指其骗王元辅之资政史学迁之揭丑类其罪??娄??娄点破然尚未悉其万一也是时聀疏一上人皆为聀危荷皇祖准回籍然奸媚摈逐于一时犹恐脱网于万也今值纂修实录之候如忻等最险最横极贪极鄙岂容遁于一字之鈇钺哉奉圣旨是这所奏事情便着宣付史馆从实纪载朱光祚夙与胡忻比纳贿新官全事粉餙畧无实政着削了籍田一甲素直亮淹滞已久该部堪升京堂推用 
　　二十八日 
　　贵州道御史周维持疏为直紏贪秽司官内称冡臣崔景荣之公忠端亮中外推服复淂清正司官范景文白储昭等共励羔羊之节一时铨政更新乃不意景文等去后遂有贪狠罔忘如刘行义其人者太可讶焉夫行义聀不且论其生平唯是署选一节丧尽廉耻嗜金钱若性命据要津为垄断上负圣主之简?下负堂官之委任公然与其同官王任杰大开贿门赃私狼籍京都人士无不丑诋之伊亲侄并男现在宿娼揽事伊族兄刘五改名张泽花居间说事过付将银或寄放手帕衙衕或移放山西厂真武庙或引本官自见见时与以福建绢帽假充光家人进内宅面交又有谓王任杰署选时秽状种种皆刘行义为之左右者奉圣旨近来铨司每多邪党盘据故惟升选法有堂官照顾不到处辄生端以后选择文选务要清找?之不必循资刘行义赃私狼借着革去冠带听勘王任杰准闲住 

　　○七月 

　　七月初一日 
　　浙江道御史庄谦疏为仕途虽渐肃清邪党尚多隐状内称南京刑部尚书胡应台者初亦浮慕善类毕竟是占风望气之人后见党人势盛遂侧身其中因而躐督躐抚躐司寇历官劣状不暇悉类如东粤濒海郡县素苦澳夷为患纵之作奸流毒地方至今士民犹为切齿奉圣旨胡应台附比邪洊躐华膴着革任回籍 
　　初十日 
　　广西道御史刘廷佐题为直臣被惨丧生权珰逞志宜杜内称台省大小诸臣共论太监魏忠贤之恶章满公交车工部郎中万燝効役陵寝循聀进言亦非分外皇上若怒燝之攻忠贤则即罢斥燝以泄忠贤之愤是矣胡因忠贤而杖燝一百乎皇上杖燝犹可言也皇上为忠贤杖燝一百不可言也忠贤淂皇上旨而杖燝一百不可言也忠贤淂皇上旨而令羣珰恶珰繇燝寓所捉至午门前一路拳殴脚踢衣碎肤碎未廷杖而魂先游尤不可言也嗟乎忠贤不顾皇上为何如主使皇上有毙直臣之名传之裔夷书之史册大为懿微之累此其极恶巨罪之浮在二十四欵之上皇上可仍亲信之倚仕之不亟加诛遂乎忠贤既淂志杖燝燝王体干亦思淂志杖林汝翥纵不肖读书识字岂不知普天下之莫非王土君臣之义无所迯于天地之间而敢为亡命哉彼谓当时若出则捽发徒跣拳脚交下身无完肤亦为万燝之续故潜逋而自系苏州求抚臣邓渼之先白其冤状而后归死耳皇上雷霆雨露并行不悖闻燝之死谅亦翻然悯恻欲以慰恤其忠魂而恨忠贤之为厉阶也奉圣旨朕何曾不优客言官但因皇子薨游小臣无端妄言岂淂不加意惩戒并林汝翥事俱有旨了不淂又来渎扰该部知道 
　　十三日 
　　浙江廵按刘之待疏为元臣忠勤可悯圣主褒恤宜隆内称已故大学士朱国祚雅量浮镇虚衷应物虹檐射策伟然国士无双虎帐谈经允矣名贤第一典文衡而风云鼓舞尽是入彀英雄参讲席而日月敷陈一唯取型圣哲神宗特简不啻叹苏轼之奇才今上宣麻果应是齐贤之留相偶际纷纭国是矻不动于惊涛乃值冲圣主君升大明于层汉盖其精忠天植澹泊性生剔历两三朝俭素尤如一日宣猷四十载荩忠常注九天骏望方隆鸿猷未竟亟宜端揆而晋作擎天石不意休沐而倏为平地神仙据查祭葬易名之典该县仿有先朝故相申时行之例可援事在该部主持恩在朝廷荣宠奉圣旨 
　　十四日 
　　山东道御史邢绍德奏为主圣时清无取营私之党志同道合难容携贰之臣内称太仆寺卿韩策有大可异者夫策为小臣时与者处不必具论当其为晋之左辖也经首藩臬未见肃僚贞度聀司屏翰罔知保厘承宣乙卯之役方且置民类而问士籍至欲以提调而作监临唯桃李之急???故越俎而弗顾若恨不能即以身为御史者此一大恠异矣尤未已也急仕之谋转工故物之?不已未几又营起山西左布政岂前之负慝去者未至蒙面疚心今之攀援起者遂淂扬眉吐气乎且巧捷之经愈熟内卿之荣堪羡未几之营推太仆寺正卿矣乃不实体于牧飬孳息之政爰察之肥瘠虚耗之间洗涤肺肝罔效驰驱总之权要可借不惮巧营乎三窟功名可徼何难力殚夫五技将策速赐罢斥以儆官邪奉圣旨韩策已有旨了该部知道 
　　十六日 
　　山东道御史袁鲸疏称东西骚动有日四顾安攘无人岂非以招权植党之风酿成颓废不振之象幸皇上锐意廓清而彻底澄清如赵南星禠矣为南星乎引誉延之韩策以外藩而巧躐上卿秽已露章星为曲护而交称莫逆刻布长安唯恐人不知其为门客也独不赧颜自废乎汪文言毙矣与文言同宗共利之汪先岸踞清班而潜滋营结合本开典已负死交犹乘传游?遍历?杨夫孰非文言余贿也谓可厕迹冠裳乎奉圣旨 
　　十八日 
　　四川道御史倪文焕疏称天牖皇里诸奸屏逐然狐藏鸷伏实繁有徒在今日为漏网在他日为煽毒为翻局以臣所覩闻尚有类人焉原任兵部右侍郎李邦华以东林高足昔年与李三才诸人为死党辛亥一察倾害善类锢之长林豊草者不知几何人至令清流短气贞士腐心当年号称五鬼之首今四鬼俱窜而一鬼尚通途为伏莽人心之所未快也且邦华之侄李日宣为御史时党邪害正凡邹元标诸人所爱而加诸膝恶而倾诸渊者皆日宣阴为谋主招摇长安必待计事已定然后徐出明春佯为回避而邦华来矣复与赵南星魏大中等聚族而谋狡计险衷毒肠辣手善类又为之一空矣故邦华之有日宣如虎之传翼今虽偷视息荫安知不勾连南北号召徒党通消息于长安暗弄其翻云覆雨之神手乎至于原任文选司员外周顺昌者初以福州司理肆螫上官倾陷寮友几挂吏议秪因切附东林淂升吏部与魏大中结党同盟恨科臣朱童蒙抗论邹元标讲学一疏逐童蒙例转苏松道尔时顺昌居里于童蒙则部民也乃与魏大中南北交通谋所以去之首倡乱民捏造谤揭使童蒙不安其位而去且去年汪文言救回南客居仪真时驾扁舟与顺昌会于姑苏阊门之间谋倾揆路走檄都门呼吸相贯后文言被逮而顺昌嘱托之使络绎于途谋所以出之即如近日又闻邀魏大中于姑苏为十日之饮人中以一孙托孤而顺昌以女许婚焉此其意欲何为盖目中已无皇上矣原任吏部文选司员外林枝桥体貌既庸无一善状徒以奸党奥援有谓子林尧世于正阳门外私藏魔观???银立票者有谓江东主簿赖乎崇托吴大房送银一千五百两淂升河阳知县者夫东林诸人秽者既不堪闻而奸者又复叵测若此且皇上常允科臣之请将邹元标等讲学书院改为褒忠祠固已大快人心矣今扁额虽更石碑仍竖岂不惑人心而反为假道学留一赤炽哉奉圣旨李邦华东林高足而与李三才结为死党同侄李日宣狡计阴谋倾害善类周顺昌切附东林营入吏部贪横异常仇逐朱童蒙不安其位厚结汪文言呼吸相通又与魏大中构党同盟过姑苏留连十日以女许配婚目中不知国法林枝桥改调署选唯贿是闻継子林尧世私藏魔观???银卖官凿凿有据都着削了籍为民当差仍追夺诰命内有赃私狼籍者还着抚按提问追赃充饷其私创书院扁额虽去碑记犹存着礼部实时毁碎回奏以为植徒聚党之戒 
　　十九日 
　　贵州道御史张枢疏为相臣之辅理匪轻枚卜之取途宜广聀愚以为相之卜也官不必备唯有人格不必拘唯其当故有司马耆英潞公矍铄则寿耇可无遗也亦有少年学士黑头相公则英妙又未可少也况发短者不必心长安见壮猷尽画于元老明敏者可期王佐宁谓大业独靳于妙龄故为今日枚卜计但论才猷毋拘资俸祗凭品望莫问齿年老成负经济才即龙钟何嫌于任旧少年具公辅器即特简无碍于旁求奉圣旨 
　　二十日 
　　陕西道御史石三畏疏为仕路之沉冤当洗铨部之选授宜公内称原任兖州府知府孙朝肃当妖贼之蠢动身命不恤日讨军事而振饬之设谋用间贼乃就擒而佐其事以共御难者则已升户部员外郎原任同知之白鲲专受各门廵守昼夜宿城头矢石交于眉睫此其功皆在社稷奕世犹加赖之魏光绪祗以惧用招抚之羙名几成攻掠之实祸其何以劝将来而励众志耶若原管九江钞关主事王行徤之被诬犹有可言者徤痴直人也自管仓时不受赵南星之甥减银援紬已胎祸矣而又不依王允成等包揽关说捏无影事件紏弹行徤行徤具辩而扼于权党不淂上原任稽勋郎中章光岳清介有声邹维琏甘心于传櫆值櫆丁艰无可下手遂泄忿于光岳以其为櫆姻亲也而遂外转原任天津道副使王弘祖廉以持身明以御下正以此事多弊欲行厘正及为属官唆当事者驱逐而调任凡此受之者未始不恬然而溃之者不能不愀然值此仕路清白之日犹可复有此黯瞶乎奉圣旨 
　　二十三日 
　　原任御史康丕扬疏为一时圣政俱新事奉圣旨康丕扬向为沈一贯鹰犬邪媚贪酷类挂弹章已经察处今又借端具疏希图起用着九卿科道从公会议参看的确具奏 
　　陕西道御史石三畏疏为提邪王之大关明黜陟之定案内称辛亥一案祸始于李三才结党顾宪成揽翻世界王图谋大拜假书一纸偏听使气之孙丕扬于是一手障天可布弥天之阵遂相与倾附曹于汴以其能串胡忻出死力护王元翰王淑汴把握定也故虽已升常少而不顾虽既管外察而不恤汤兆京王宗贤朋比为奸一时正人如乔应甲刘国缙暨聀堂官王绍徽辈驱逐必尽许弘纲纔欲调停便见排挤徐兆魁屡疏紏正反见揶揄南中赖丁宾董可威等主持不至倾覆幸而丁已一案有一世山斗海内师表之李鋕郑継芳提衡于上徐绍吉韩浚赵士谔诸贤分理于下掌南察者又淂于纶等咸称平允众正盈庭一时宵小如五鬼等辈抱头鼠窜至癸亥一案从千谋百计中拥戴一穷天极地之大恶赵南星取以赃贪之银问达在局外者遥制其柄局内者不淂自与流毒播虐天日为黑而南察陈升掌管王允成等私计外转而骤察处一涂一榛与王象春世界至此若病人之虚火焦灼盖炫月?冥之极矣语云擒贼湏擒王胁从罔治则从前建门户之旗鼓芟正人如草菅者不明正其罪何以落未死奸谀之胆况当枚卜阁臣会推冡宰之期若不冷眼觑破慧剑割断但循资论俸万一党人窜入势将卷上重来其祸国家也不大可寒心哉奉圣旨这本参邪党李三才顾宪成曹于汴等诸臣已故的着追夺诰命现在的着削籍为民当差仍追夺诰命其守正被屈者酌量推用该部知道 
　　刑部等衙门太子太保尚书等官李飬正等题为遵旨回话事福建司星称太仆寺少卿何栋如初授湖广襄阳府推官因忤税监逮间革聀为民天启元年辽阳失陷蒙恩将栋如起用加升太仆寺少卿赞昼奉委招募栋如不合漫无节制一听未到官中军王国贤陈万言等侵欺银两等情致该科道交章将栋如参劾及该廵关御史梁之栋题参到部看淂何栋如招兵支销饷类屡经查覆初据栋如册报领银过一十八万六百七十七两二分用过一十八万一十五百三两三钱一分六厘相提而论原饷之外栋如尚捐家资多用一千三百七十六两有奇随该关抚转委道听屡驳屡查几经澄汏其初驳也减去皮甲买马聘请等项而栋如尚透用五十余两矣其再驳也减去船价而栋如台转欠四百二十九两零矣非前后相矛盾也细究栋如之为人肠热而才疏忘高而行荡其结交而市义也或损家散之金其豪举而忘掷也未???国士之用固非沾沾为润橐之谋而实往往多滥觞之弊今唯据法而论则损于无用者即家徒四壁亦何禆而费于不经者即公帑秋毫亦宜补则木价抵还而外尚欠二百六十三两六钱有奇固应按类以追赔而即缘赃以定罪有难逭一戍者矣若夫迯亡补募验□北音者一千七百九十名共冐安家银二万五千六十两难迯一兵复补一兵其所费之饷更倍而名为浙实则非浙于初募之意不符此则非栋如一手眼之所能周而郑??亟畧家鸿儒两头目之所分隶此二弁者罪以鼠雀之侵牟则赃私未已而律以牛羊之刍牧实责有攸归所当各名下分追迯兵银两还官者也他如奸棍唐一龙等假召募以快其鲸吞虽多金而恣其兔脱情尤可恶法所难宽所□者未准开销皆入栋如之顷下而原■〈马匡〉者坐拥厚利将堕奸人之彀中合遵明旨行抚按严提追究正罪无国法伸而奸徒亦知所儆矣奉圣旨何栋如待追赃完日另行回奏以凭发遣其郑??亟畧宋鸿儒年领去银两俱你栋如给发不淂分为两事还着严提追究正法可完局刑部等衙门太子太保尚书等官李飬正题为奉旨指名回话吊河南司呈称詹事府主簿许念敬状招有原任吏部尚书今奉旨削籍赵南星先年曾任汝宁府推官与念敬故父举人许妥??通家来往天启三年七月内念敬进京授聀比赵南星升任吏部尚书念敬就不合要淂倚藉冡宰名头希图骗索遂以旧知为名投拜门下前情到部覆看淂许念敬营身利窟比迹权门拾汪文言之唾余任其颐指而气使仰王锺庞之鼻息唯知择便以居间即半纶亦名器所关滥觞何堪矧多金为公行之赂染指奚宜咳唾作波澜自谓无灰能热翻覆成云雨顿令炀灶蔽明独不思国家诏爵诏禄之门岂容为羣小营利营官之径其伎俩不过窃余润于垂涎其猖狂恐致委大权于旁落元宜准依诈财之律以正放流之刑者也奉圣旨许念敬待追赃完日另行回奏以凭发遣



　　●大明熹宗达天阐道敦孝笃友章文襄武靖穆庄勤悊皇帝寔录卷之十　天启五年八月至十二月 

　　纂修官浙江道监察御史李长春 
　　编辑较正廪监生员方　至 

　　八月 
　　九月 
　　十月 
　　十一月 
　　十二月 

　　○八月 

　　天启五年八月初三日 
　　南京浙江道御史李时馨为直陈勿欺之义用醒二心之臣内称毛文龙功在縳佟也而熊廷弼仇之且思斧钺之刘一火?献罪在逼奴也而熊廷弼倚之还且曲庇之以罪为功以功为罪书不胜书祗令人愤激?木缶木???勃而付之莫可如何者此非强场之事敢于自欺以混功罪而上欺朝廷者乎陶朗先自为登抚游士任何栋如聀在募兵何忍以外府之脂膏与内帑之金钱各供其穿窬之一念则诘盗者当先诛其心而穷赃者应计定其蚤此非朗先辈之自欺官以上欺君父者乎红丸一事坐在用药之不慎何以必推极于弒逆以致先帝之心不得惬于宾天之日而欲与挺击之诞妄移宫之线索并欲借以居功借以定策更借以植党也则是非可谓明乎然必待今日而始明也是厥初自欺其议论以欺主上而欺天下后世者也汪文言以罪犯徒流可以趋附者相颠倒于其间而用人行政惟其簧惑即首发文言之奸者传櫆也谤且丛集矣惧其不免矣左光斗不为櫆部孤忠之胆而先曲行其庇护之计则趋避可谓正乎然必待今日而始正也是厥初自欺其心术以欺主上而暗淆国是者也 
　　初四日 
　　南京浙江道罗万爵为敬陈根本之绸缪以赞中兴之泰运自甲子浸稽之灾遍而沟壑填自和巢抢掠之众兴而萑苻警自喜事之熊明遇挟闪铄之权智颐气难堪而台纲坠自飬痈之丘?小元声弄居卸之巧图偾骄莫禁而营政弛自京堂自陈之严旨南北后先而不痛不痒之世界竟付之不闻不见之人情向非皇上立斥险人召起耆硕俾搃纪纲于留台新旌旗于司马事恐有不忍言者矣臣所愿皇上深念根本问灾青遗孑水旱之救荒何政问京畿重地军容之克诘何规问当高皇帝时群工之勤民与耀武何法臣谓奖廉饬法是弭盗奠基之要也至若应天府府丞陈一元南京光禄寺少卿谈锴两臣者在一元人人久知其护法在谈锴臣不过求其生平然一元则窜武林何不禠京兆衣冠常留久假锴则菟裘匡彛何竟敢逍遥岁月巧瞒自陈奉圣旨　江西道御史安伸为欣逢圣治维新谨攎愚见一得聀更有感于发奸之臣如卲辅忠不可久淹于长林又有长于比匪之臣如田生金者不可久处乎显秩也夫汪文言固辅忠所发觉之汪守泰耳在辅忠发其奸以剪盘据之荟蔚在生金乃比之匪以冠毛里之沐猴此其贤不肖何如也在发奸者以寡和而断云霄之梦在比匪者以众扶而恋冏寺之班亦清朝不平之事矣故特拈出以凭皇上之斧断奉圣旨马如龙已准策励不必苛求关门不许???降已???者酌量散处不许围聚生奸当今民穷财尽又值潦旱相循全在抚按督率有司及时安辑贪浊成风久而难变内外臣工亟图砥砺朕亦乐与维新徐缙芳袁世振赃私数多如何尚未结局着该抚按严追助工李扑于玉立何功何节死犹滥赠即与追集邵辅忠首发巨奸田生金朋比匪人应何处分吏部速议来看 
　　初八日 
　　廵视中城兵马司御史张讷为书院已改忠祠宜通天下尽行拆毁臣奉圣旨书院改作忠臣祠随行中城兵马司坊官立将首善书院字扁对联拆取碑石毁碎大小房间逐一封锁责令总甲人等看守以听该部回奏至于应祠忠臣名数及改建祠庙规制并请赐祠额一俟该部照题外窃照书院房地原系中城大时雍坊官房先该宪臣邹元标冯从吾聚徒讲学占作书院而又鸠敛三厅十三道公费银二百余两盖造据去辅叶向高碑文所记者聀查此时正广宁失陷之后川贵告变之始又山东妖寇猖乱之际主忧臣辱少具有血性者就不思卧薪尝胆极溺救焚而高足阔步立户分门据都城扼要之区标榜高悬征文勒石俨然以孔孟相推不迂谈废事置国恤于罔闻而即呼吸安危中外汹汹时侈口高谈冷眼旁观其幸灾乐祸之意多此亦无父无君之甚矣赖有谏坦诸臣如朱童蒙郭久厚郭兴治昌言力排主盟觧散而三臣祸不旋踵其结连之势党与之烦固已布满要地矣自是而后盘踞魁合私交察典任其主持大位恣其攫取而皆书院为之招故计海内之为书院者其最盛有四如东林如关中如江右如徽州不为不多矣而若辈以为散处于野未若汇聚于朝可以建鼓登坛惟所号召故实偪处此与皇上争统一之大??雚幸兹干纲大奋离照当天辟邪党而禁私门职尚有慨于中者不敢不以入告也盖今日之邪党虽斥南北主盟互相顽长如孙慎行冯从吾余懋衡三大头目尚无羞也东林书院其来久矣乃李三才科聚东南财赋竭民膏血为之修建者良田羙宅不下数拾万金孙慎行高攀龙辈窟穴其中以交结要津纳贿营私皆是物也如租佃户高转逊编朴千余从来硬不完纳近日借口灾伤逋欠尤多有司不敢问辛酉乡闱贿买举人以洪范文字暗通关节而顾高子弟并列贤书此而可为孰不可为乎关中书院原系监税梁永所置私第也永撤之后冯从吾占为书院并永所侵官地民田计一千三百余亩尽归席卷如河东廵塩例不入陕城昨有以会讲而入者长宁二县费至二千余金道路怨腾徽州书院则皆富家巨贾走集供输其费更巨万而以余懋衡主之而年来郑三俊毕懋良等升级而登皆于此中得力也若江右书院其来更远原自有理学一???清议所自出而无李邹元标出山潦倒反借气焰于东林靠引手于西北刘一燝操柄误国搅乱不清而群党亦少散漫盖书院虽有数处而脉络总之一条南北相距不知几千里而兴云吐雾尺泽可以行天其人自缙绅外武并举监儒吏星相山人商贾枝艺以亡命罪徒无所不???其事则遥制朝廷掣肘边镇杞持有司武断乡曲无所不为其言凡内而弹章建白外而举条陈书揭文移机密重情以及词讼细事无所不关说数年以来民生不得安堵疆圉不得宁帖朝廷不得???正人之用而受嘉言之益谓非若辈之为祟耶而不特此也其巧借大题日以箝扎人口一空善类如指击指红丸指移宫敢于起衅宫闱首发大难而一时聚讼翻腾请世界直豪两庙以不白而亏损皇上之孝思今虽改正实录宜布史官而当日礼卿娓娓千言污蔑先朝可置不问乎奉圣旨这都城书院改作忠臣祠久已有旨会议如何至今尚未具覆其东林关中江右徽州一切书院俱着拆毁一槩田土房屋佑价爱卖催觧助工本内有名如邹元摽少负忠名出山潦倒其身虽死已久然巨奸依势之恶尚存着削籍仍追夺诰命外孙慎行冯??走吾余懋衡名虽假手理学行无异于市井或通关节而居之不疑或躬窝主而腼颜无耻甚至假仙惑世吞噬谋孤读之至此今人指发此三负都着削了籍为民仍追夺诰命郑三俊毕懋良附膻逐秽合词同疏姑准冠带闭住河东廵塩御史既例不八陕独以会讲而入縻费公私俟回道特都察院考劾示惩 
　　初十日 
　　江西道御史徐扬先为世道幸际清明铨司尚有遗奸内称臣昔在班行值凶人魏大中包藏祸心夤绿考选臣一见嫉之故彼甫人科而臣具疏首紏竟不幸言而中矣自此一疏出而群小侧目日思剸刅于臣及屡慨时事之不平争大憝之复用而触忌愈深差出差满频露杀机则赵南星为等魏大中之鹰犬也乃又有吏部司官谢上选者生来鬼貌素具鬼心自南户而骤移靡闻物望奉党人为盟主艳羡多金则例转更期于八月之初手忙脚乱姓名换易于缮疏之顷全无天日资俸不循外升而寔外降官阶多败杀人而惟欲媚人氷山既颓卸过恐后一则曰赵南星令之推也再则曰袁化中令之改也不思堂官铨衡之寄可使应人承行供令役使如此也奉旨吏部酌议具覆 
　　十二日 
　　江西道御史安伸疏为冏臣蔑旨逞臆横口藏锋内称田生金为袁化中所参乃为聀参生金是傍门户人夫门户人有过刘一燝孙慎行者乎又有过于左光斗冯从吾者乎聀三疏参一燝一疏驳慎行而天下大本已定一言直深中左光斗之怒公道不明一疏又深触冯从吾之怒叶向高遂杀人媚人而重严立仗之斥犹谓聀非触邪被黜耶至于赐环之典出自特思即聀不敢望李嵩徐杨先诸人万一而田金生乞怜同籍献媚乡绅之态已可鄙矣奉圣旨 谕内阁圣谕朕自去岁以来屏逐凶邪廓清庙宁励精图治雅意中兴念国步之维艰悯生民之日蹙宵衣肝食焦心劳思而东轴大臣莫肯为朕分猷共念者且军兵告匮斟酌何方疆场未宁安攘何策即杨琏左光斗等移宫一事皆先帝之深见陷朕躬于不孝又熊廷弼丧辽辱国一案便寸斩尚有余辜而杨涟左光斗等各纳其重贿工?乃求书脱此皆天地之所不容人臣之所切齿即五刑不足以伸其法九死不足以尽其愆肆诸市朝用彰宪典而在朝大臣持禄飬交狥私避祸但顾子孙之计不图社稷之安朕方率循旧章而曰朝政日乱朕方祖述尧舜而曰大不相侔以到言路各官承风望旨缄口结舌无敢直期其罪者国家飬士竟何赖焉卿等可傅示内外大小官员今以后务要改过自新共维国是扫清门户专力封疆再敢有阴怀观望暗弄机关或巧借题日代报仇或捏写飞言希图翻案者朕按祖宗所立之江牌俱治说谎欺若之罪必不食言其杨涟左光斗等三人生为贪婪之贱死为不忠之逆鬼今虽在狱身故而残害忠良同恶之类尚存俟追赃完日具明爰书暴其罪状布告远迩昭著史世垂示将来以为万世人臣不忠者之戒特谕　广东道御史陈世俊题危疆不可有嚣兵重臣不可离重地内称入春以来枢辅出关请饷请兵是疆是理渐及锦义而广宁在望矣臣谓枢辅之巡行也身为前矛谁作中军谁坚后动马世龙久骄贪也志怡处堂惟闻招权攫利乃枢辅且以饷之訜嚣告矣马世龙终以屡旨策励留矣夫兵而饥六月之觧饷谓何若饥而嚣数年来之训谏谓何且又嚣于枢辅出关之后巡历之北亦非廑以饷也此时枢辅而以军法渑之则虞走险觧纲縻之则虑飬痈今日历中前明日历宁远明日历锦义枢辅固为国忘身矣而当此奴酋有兴水十万之报移镇沈阳之报暗结西虏之报渡河西犯之报万一乘间掩袭如旅顺故事庚癸饥兵能列如山之阵乎进退罔据能整细柳之营乎万一资我糗粮绝我归路或长驱叩关或取经于喜峰口枢辅关抚能整旅而御乎关内道将能坚壁而待援乎骄懦贪罔之马世龙能统游棍冲锋陷阵斩将搴旗乎计及此而枢辅可以一日离关哉皇上速论枢辅刻期入关料理秋防并严敕枢辅督抚道镇诸臣务期恊功和衷共矢工臣之义将马世龙速议代偏禆一并策励奉圣旨 
　　十七日 
　　太子少保刑部尚书李养正等谨为贪官忤法谁君假饷据贵州司呈称高阳县知县唐绍尧横暴自恣动违法度有本县住人冉世魁系已故冉太监亲侄见任鸿胪寺序班给假在籍绍尧常借取杯盘银器使用又令在官快手郭君枉向借伊银一千两未遂怀恨在心天启四年二月内有在官生员冉东星系冉世魁族弟又有冉应期系冉世魁族侄二人一向贪涎冉监赀产与世魁不睦比东星诬捏争产驱打尊长情节具告到县绍尧见状思泄前愤准差快手郭君柱拘拏世魁并伊男监生冉历甲到县断其以卑幼欺欧尊长将应甲责十板暂保在外绍尧愔令人索要重资并珠玉奇物方行释放等情看得高阳县知县唐绍尧冥顽不灵恣睢以逞问断非法操纵若有私图播弄随人威福因而旁落所可惜者以龙飞首科所??宋之士并为邦畿千里在近之臣而仁爱无闻空负牧民之寄科名有玷遑图军国之需依律正法又何词焉奉圣旨 
　　十八日 
　　尚书臣李飬正等为缉获事山东清吏司呈奉本部觧到犯人蒋应旸越关来京夤缘兵部考取将材咨送辽东投在原任经畧熊廷弼部下又不合潜逃到京执拿监票一张假充廷弼家人托买?虚情常在刑部监中看望搜出写尺?田?一图样妖书一本等情看淂蒋应阳积猾神奸也初夤缘于熊廷弼之门巧运机关谊结知遇迨广宁败后潜伏京抵诡秘百端札付执照何物也种种私藏即借口故帋而寔奸名器矣弓马鎗刀何具也时时调习其影身武斈不益征诈伪乎犯官在禁敢援亲人入视之例偕伊子而往来又窃带袴刀敢放贯城肃法之场轻藏身出入若丧地之罪已明罹于不赦而应旸乃广衣之牙爪搜获诸书已无觧于飬交而妖图尤属咨荐兵部以备不时之用鼓铸期于便民铁钱岂可通行邵辅忠等已有旨起用亓诗教诸臣着该部酌议具覆八月不必考选着遵旨行边吏果能称职正当加衘久任 
　　二十九日 
　　河南道掌道事衘史李嵩为小人之术暂穷君子之用未究内称宰亥之役宋一桂首犯凶锋力破日?皮局劲骨崚■〈山层〉千寻铁干而卒不免于朱光称之毒手犹使之穴?奇空名于冷署掩高韵于幽岩夫岂人情牟志夔疏刻光禄狡猾二字何以深中所忌遂暗嗾私人竟从察典排之顾其仁之英猷远虑自不可少蜀难倥偬倡集义兵歼贼伏城按臣温白?手谟疏荐具见一珧惟是躭书成癖几于充栋出都多箧致滋具锦则人之所不满亓诗教意气矜旧未免手棱固有言其多戆少容然其定力回澜雄文驱鬼当议论烦嚣之日矢激切忠谠之谟道李飬质以四十年甲榜梧木?夜旧臣剔历冲塞劳苦功高因殆出万世公论一书継手发盗用皇木一案为李三才切齿幽摈十余年始起秦边今计俸又阅岁而王兵以咨以劳不当与之优擢乎奉圣旨 

　　○九月 

　　九月初七日 
　　湖广道监察御史贾継春为逆臣身已伏辜不赦之罪未明借题之奸当破伏乞皇上早定爰书宣布内外以豁天下之听闻以光万世之史册事忆昔先考升遐皇上以元良嗣登大位在康妃自然避正殿而居侧室何待移宫祗因王安以修怨之念倡为移宫之说手授揭帖于杨涟左光斗等遂昧心说谎如垂帘听政等语敢为之以蔑先帝而谩皇上罪已不容诛矣而王安且业知皇上之在慈庆宫也乃蒙蔽假传立刻驱逐群闹打抢涟等复呼骂詈于宫门攘臂咆哮于大内俾康妃与皇妹跄踉徒步备受惨辱曩者首发孤愤曾何仇于涟辈而涟辈必欲杀于先又巧锢之于后幸逢圣鉴如日逮系涟等今涟于光斗暨魏大中俱在狱身故而一先后持正不阿黄克???贝?范済世徐大化高弘图张论徐景濂王志道周昌晋等互相发明揭知中天科臣霍维华又有三朝慈孝之疏职可无言职复念涟等可死之罪莫太矜交结王安毁诬先帝亏损圣德逼辱康妃日?夹皇八公主而受贿犹其小也追赃犹其余也去岁科臣传櫆流发汪文言左光斗魏大中朋比乱政之奸即不言杨涟而杨涟在其中矣盖涟也文言光斗大中也四人而一人四心而一心者也涟见文言就縳则光斗大中必不免则已亦不免于是为先发遮餙之计而光斗等寔主之于是乎参内之疏廹而上矣夫参内其所借之题目也而涟非其人也且参之于文言光斗等岌岌败露之日业已心悖而魂惊政不觉手忙脚乱然而涟等附安以得罪先帝其恶大而止以纳贿追赃死则所当死之罪未明也如近日圣谕所谓定爰书布中外昭史册者诚不宜一日缓而爰书定要使天下万世憢然知涟等纳党纳贿之罪固重而移宫犯上之罪更重也使天下万世晓然知朝廷之罪涟等虽怒其结党受贿而更恨其不道无人臣礼也如是而天下万世乃晓然知皇上诛殛止于四凶益见尧舜之仁生杀凖之五刑用彰皋陶之法伏乞敕下该部将移宫始末职等疏揭泄等罪伏冠以圣谕刊刻成书颁示各官以暨郡邑斈宫罔不洞悉而我皇上数年心事亦且融融泄泄对越于二祖十宗有惬矣奉圣旨先帝升遐朕躬嗣服父子承継正统相传臣子何得居功而杨涟左光斗实妄希定荣串通王安倡为移宫之事捏造垂帘等语王安奸恶异常乘机报怨内外交结党众力强不许康妃从容奉旨而逼令踉跄出宫先帝体血未寒言犹在耳涟等即有权势固亦人臣乃弃礼忘君犯义不道至于此极使非贾継春等疏揭明斥于前天牖朕心警悟补对于后将始终蒙蔽恩礼有亏而朕于皇考不得为纯孝即寸斩杨涟左光斗等何救礼事况与魏大中周朝瑞袁化中深盟固结招权纳贿罔上行私获熊廷弼败坏封疆铁案既定犹贪其重贿力为出脱托汪文言内探消息暗弄机关遍树私又布满津要坏法乱纪及汪文言事发奸谋毕露自知理屈乃巧别题目以掩其罪剪所忌肆其凶信世装诬毫影响肺肝如见欲盖弥彰朕言念此深切痛恨已将熊廷弼处决传示九边杨涟等虽追赃身故而顾大章系同恶之人即送法司将前后事情逐一研审取其招词从重拟罪限十日问结仍送镇抚司追赃爰书既成就依这本说的将诸奸罪状及守正诸臣向来疏揭并近日屡次明旨俱着史臣编辑成书颁告天下垂示将来昭朕孝思据事直书毋得回护使善恶邪正炳如日星而党与不得借口文奸餙非惑众其传记小说便着礼部行与抚按各官严加禁止着今以后非有部文不许擅刊书籍违者着缉事衙门访获治以妖言惑众之罪不饶 
　　初九日 
　　廵抚辽东山海关等处副都御史臣喻安性谨为哨将廵河陷没大将调度失宜内称臣向在右屯有前锋营副总兵鲁之甲左辅参将李承先谒臣于搨曰前锋各将当循例东哨便可接渡辽人且贼有张义站西来之信当从柳河口牵制之臣病中但以旧约戒之总兵官马世龙来其言东哨臣仍如前戒忽于二十九日有前锋都司吕应蛟口报鲁之甲李承光以二十五日抵柳河发人过河探信于二十六日二十事情之叵测虽横谋窥伺未常灼覩逆谋其受授谶书谁能曲为原宥废兴绘之纸上变幻橐于笔端从来流殎蠹国祸兆于微故是惑世诬民刑严于早熊廷弼失陷封疆已拟大辟外蒋应阳照造妖书传言惑众律斩奉圣旨熊廷弼铁案已定三尺难迯蒋应阳私昵穷凶听凭指使圜扉何地挟刅公行私受妖书徐谋不轨罪大恶极死有余辜蒋应阳审情真着即会官处决 
　　二十五日 
　　内阁接出圣谕朕惟践祚以来日夕兢兢思恢复祖宗封疆奉行祖宗法度其与二三大臣及诸百执事三令五申者至谆切矣念自逆奴内犯辽左戒严我祖宗特起熊廷弼于田间授以经畧赐之尚方赐之蟒玉宠极人臣义当尽瘁乃熊廷弼欺朕即位之初始则脱病卸担荐袁应泰而辽阳亡既则刚愎不仁望风先迯而河西失当是之时不知费国家几百万金钱丧军民几百万性命而征兵西蜀则西蜀変风闻山东则山东乱今黔中尚岌岌未宁斯其罪难擢发类矣迨三尺莫逭复百计钻求甚者则有周朝瑞十日四疏以救有顾大章妄为罪属可矜而又托奸徒汪文言内探消息外入杨涟左光斗魏大中袁化中之幕嘱令遗书求觧诸奸受贿动以万千又安问祖宗疆土祖宗法度哉朕深痛恨已将杨涟等置之于理顷八月二十三日文华殿日讲毕卿等五员面献刊行有像辽东传一册出诸袖中合词奏曰此廷弼所作掩餙夸巧希图脱罪朕亲览看竖发切齿此盖熊廷弼奸谋不得肆行于朝今又敢以流言惑众于野且心怀不轨辱国丧师恶贯满盈罪在不赦而又刊书惑众情益难容况屡经言官郭与治门克新石三畏周洪谟等形于章流再四挥弹且加两观之诛庶大快万民之愤卿等既拟谕来具见献书忠恳至意朕甚加焉卿等可即传示刑部等衙门决了以为人臣辱国偷生罔上不忠者之戒特谕 
　　二十七日 
　　福建道御史蔡国用为目击时事不胜杞忧内称自东林门户一起臣子全付精神尽用之角唇吻谁为皇上虑封疆者三十年以来与门户相终始者则有旧辅臣叶向高能一力救证何至亥黄之伤至于此极不惟不能救而且树之帜焉以集其势传之钵焉以劲其后则将焉用彼相哉自赵南星招权以来于是乎设五阱以陷贤攻李三才者处辨挺击者处驳移宫者处破红丸者处紏熊经畧者处兹虽渐次起用而沉神者尚多何敢枚举以涉市恩若夫枉被察斥而未经昭雪者如开诗教赵兴邦李征仪等类是也已奉旨起用而题获杳然者如邵辅忠姚宗文等之类是也受无根排挤而公论共惜者如章光岳涂国鼎之类是也由此推之则英才之当搜致者何限　新宰虚公正直兼以选郎清介沉细必能刻意推求多方延揽而聚而升之以胜群邪职同官石三畏论枚卜一疏有守正被屈酌量擢用之旨可见皇上不欲锢人才于盛时任统均之责者何可不亟亟仰体而泛常置之也奉圣旨辅臣以救时为一义朝政虽已清明还细披调停而正本源逆酋未歼枢辅久劳堪任经畧之才诚宜预为储蓄选将不拘将门不论各督抚官尽心体访有智勇兼全者七日以渔舡七只发辽人类百要会耀州塩场归正之人焉世龙抵河鲁之甲不候兵舡祗以渔舡七只往来渡人至二十八日早钓渡两营炮手结营东岸以防追逐之贼忽有贼类百射李承先在舡之兵时鲁李二将炮未就贼忽掩攻鲁之甲登篾仰天自恨投水而死承先未知下落夫之甲承先臣所任前锋也承先原不欲行而之甲强之既杀其身兼杀同列又杀多兵已元何责独念世龙臣所任大将也三年□得无事而一旦陷兵没将盖神气俱销调发失措遂至号令不行前锋之将何以先期而进水营之船何以后期不来然则兵将之陷没世龙陷没之也惟是前锋锐木?负折几空后来振起盖虽为力封疆之臣安能迯责奉圣旨马世龙轻进丧师罪莫可逭喻安性同事封强何诿于不知姑着策励供职悉心防御候勘明处分兵部知道 
　　十五日 
　　云南道御史卓迈为巨奸之典刑既正忠邪之流品宜分慨自廷弼以憸任之肠驾刚腹之性当其方煽也三窟并营百足为辅疏荐有周朝瑞等矣而不止于朝瑞也交结有杨涟矣而不止于杨涟攻诋参论有姚宗文冯三元等矣而不止于宗文三元也其荐廷弼而未尽伏辜则有杨寉江秉谦夏之令其人者尔时喙喙争鸣不辞鹰犬之诮今且网漏于吞舟也夫独非伏莽之戒手其排廷弼而未尽推补则有苏琰余合中林一柱其人者尔时侃侃持论不辞殿乕之争今犹珠沉于海澨也夫独非渐达之明乎窃意廷弼未死比类臣之黜陟犹曰悬而有待也廷弼死矣则一廷弼之袒者容可姑贷而今其包藏祸心耶撄廷弼之锋者容可投闲而令不???一割之用于明良师济之时也奉圣旨熊廷弼失陷封疆已经传示周朝瑞杨涟受财党获尚在追赃杨寉江秉谦夏之令荐救有据即系同恶本当重究姑从轻削籍为民尚差仍追夺诰命苏琰余合中林一柱为犯凶锋致遭排挤俱着以原官起用郑国桢从重议处 
　　十六日 
　　御史杨维垣为哨将惊闻陷没辽事奉圣旨储材备用诚今日急务所荐阎鸣泰酌议起补 
　　十七日 
　　刑部尚书臣李飬正等谨为直指憸臣奸秽剖明微臣心迹署四川司员外郎刘士涟等审得犯人赵魁原在工部虞衡司郎中徐在中处克当班皂有在官沈允庆即金全与今在官沈惟禄许志升田尚未及朔官娄栋在一清王奇各于万历肆拾陆等年间应当工部铜?领价买铜侵骗未上等情参看淂鼓铸原非淂已侵那法在必惩监司之给银既无亏容?页官?之运买胡为后恃沈惟禄领食?艮目?示众为多纳铜独居其少诗志升离以借抵拎木明是不足拎铜按完歉之区分酌轻重于戍配盖直破其东西支吾之诡计而务究夫彻底澄清之钱粮也至借丛敢作孤鼠则赵魁之辜难木?奄入幕未避瓜李即九如之拟无词一马五灯曾几何张镇者乃不受值求甲凂乙亦徒耳良弼等尤然行私逐项之敲推既明全案之泾渭自别矣除徐在中应听吏部都察院另行勘覆奉圣旨 
　　十七日 
　　御史倪文焕题为君子道长当継其盛小人道消当防其长内称顷者皇上俞群臣之请一时而枚卜四相中外莫不举手加额庆辅理之得人矣且用王绍徽徐大化居宪地而俞言官之请起姚宗文亓诗教赵兴邦李山?征仪等予以原官又莫不举手加额庆众正之咸发以再见维新之治矣然职以为天下之治众君子扶之而不足一小人败之而有余故非尽驱小人之党不足以保全君子之职所闻同一君子也何以首及攻淮抚之卲辅忠力抵东林之刘廷元疏参张凤翔之卢谦久未登启事也辅忠等巳列荐刻俞旨主于卢谦着声几岁台班触邪指佞祗因钭泰张凤翔又督比畿不受赵南星请托遂例辅以去迄今闻户著书只字不入长安此一幽身东林之史记事计陷毛文龙之夏之今又不闻削夺也不特此也户部主事李孔度昔年曾倾陷故辅沈???此昵邪党漏网尧舜之世矣今闻东林之人辈金数十万托孔度为奸细阴谋反局若此遂计行世道宁有清明之日耶近闻奸人不得行其志往往托之秅私楬爚乱人心此又不可不重为之防矣又不特此也中书吴之瑞本是邪党阳附正人阴探消息其叔吴世科起家吏员贿升海运通判比一官兼类官之事贪婪狼籍其朊尽窝吴之瑞家凡若此者皆旧宰崔景荣之罪也景荣原是东林一???昔为本兵时依奸细刘保为心腹君非梁之栋发觉京师且立见倾危不止断送辽东矣乃承之吏部于皇上之所允用者而不用为东林之所拥戴则反用之正人君子所共推者不肯用为邪党之所爚惑者又误用之清明之朝廷几成黑暗之世界也奉圣旨崔景荣东林的???倚奸细刘保为腹心着削藉为民仍追夺诰命李征仪曾未奉旨不准起用还着该部查核具奏李孔度比■〈目匿〉邪党削职为民夏之令极诋毛文龙几误封强着锦衣卫差官扭觧来京究问吴之瑞吴世科冐滥兵饷着锦衣卫拿送镇抚司追赃助工一切私记私揭粘贴通衢者着缉事衙门严拿究治 
　　二十一日 
　　贵州通御史智铤为小人之伏戎可虞君子之欝气当舒内称小人退矣而犹有未尽削除者如礼科给事中觧斈龙翰林院编修侯恪是也斈龙相貌狰狞肝肠叵测引类呼用甘作东林之鹰犬凶心辣手允为当道之豺狼试查其奏疏如直陈清贞干済之臣一疏以穷凶极秽之刘宗周而举为清贞以骄横不简之王象春而举为干济即其指邪为正曷啻鹿焉之奸谓持挺一节王之宷有计安社稷之功么么风颠户事启万世不决之疑乎阿比匪人衅开君父可谓不忠之大者矣原疏具在御前可考而证也况其三窟之兔善营百足之虫不僵通天手叚当不在之宷谓诸人之下今虽自知脚根不稳跄踉归里他日之覆地翻天必斯人也之宷诸臣业令奉旨处分而学龙俨然列青琐之班不惟不足以快天下之心又何有以服之宷诸人乎侯恪者占风望气东食西宿言似清而实行浊君子可歁媚其骨而柔其情小人易与始而结交汪文言引诚魏大中结为死友滥用私人中伤善类一时气焰炙手可热及氷山已失不计再燃蜜侦长安动致书于姚希孟缪昌期诸人私通线索暗弄机关为异日番局之策其尤可恨者三月考选同乡泾阳知县苖思顺寿光知县王抒各家借剑杀人以致两人不获一清华京师有一箭射双鵰之号此其心地险奸令人不可方物真小人中之尤者也君子进矣而犹有未尽登庸者如原任辽抚阎鸣泰原任浙江道御史曹守勋陕西按察司刘泽深是也奉圣旨觧斈龙恪甘作东林鹰犬俱着削乃籍为民仍追夺诰命新荐阎鸣泰曹守勋刘泽深着吏部酌量擢用前旨各举所知端指关门径督预备储用不得借比从以举荐为市恩之媒其赵一鹏该部降处　刑部等衙门尚书等臣李飬正谨为遵奉圣旨事河南清吏司呈案本部送该锦衣卫北镇抚司手本开送犯官顾大章到部状招有监故都御史杨涟素与大章交好杨涟考选给事中与御史左光斗袁化中给事中周朝瑞后选给事中魏大中等各不合不循职守结成一党人有监故汪文言向充休宁县门子犯革迯京因亲职原任中书黄正宾荐在内监王安门下往来情熟拜为义父时常采访外边事情打探内里消息关通贿赂妄干朝政至泰昌元年九月初一日乘光宗皇帝宾天宫内惟王安当权作威不肯与李选侍今封康妃叩头捏造要将垂帘听政等语写成欵结潜授科臣惠世扬与杨涟左光斗在内直房商议必湏速令移宫一时相传杨涟左光斗因见各部九卿等官会议就不合首倡建议移宫名色希图巧取功名密措王安潜通禁内线索比周朝瑞随时附和汪文言从中播弄乘皇上在慈庆宫王安假传逼逐令康妃固皇八公主跄踉出宫杨涟等复呼奴骂詈于宫门又迁怒随??送诸人诬以盗内府宝物株连数辈借此擅作威福嗣后诸人自居奇功扬扬得意同已者升异已者坠威权日盛朝野倾心袁化中魏大中敢作敢为同为爪牙魏大中尤抢升吏科都给事中横行作恶大章不合益与数人往来情蜜互相引援等情会看得顾大章与巳故杨涟左光斗问朝瑞魏大中袁化中汪文言皆以狂悖窃附威权惯罔上以沽名快崇奸而谋利堂构无□何定策之敢言社稷有君孰垂帘之可托自汪文言潜通线索致王内监突起风波斗日自后可虞涟曰移宫宜亟直房蜜计疾如风雨之至令康妃踉跄失措不知祸之自来禁里传呼势如剽刼之临即皇姝无号恸堪怜曾无言之可诉乘皇上谅阴之始得以恣行逞中涓报复之谋惟其所欲外爚众听内背遗言恫先灵而亏圣孝有臣若此法可胜诛犹且招摇作势标榜为名斥异已之贾継春片言剌骨进党同之周朝瑞三辨衘恩曰谁任系棑则袁化中魏大中拳勇可籍曰谁供颐使则顾大章绕指堪???角立门墙旁开经窦吐咳两露既馈遗之日来咤咤风云且坠升之在握最可恨者封疆大计亦若视为等闲失律元凶犹欲加之保护在熊廷弼不惜以棓克所入为续命之金丹在诸奸不难以齿牙之余显神钱之力量或飞书以缓颊或续奏而连章百万羽翼之图一冀法网之漏是虽溪壑之无厌亦皆门户之招倈总之植党者必先假意以移宫一案为名高而群邪为之向赴招权者犹湏树人以救熊自助为隐念而国法为之弁髦独不思饭玉犹温正臣子思慕未平之日垂裳伊始岂群邪跋扈肆志之秋若非洞见于一朝几致贻讥于万世五载之逋诛已正两观之瘅殛难迯虽同鬼录之先登幸有丹书之具在罪虽自取律拟从公奉圣旨杨涟左光斗周朝瑞汪文言凶恶小人目无法纪素与内侍王安互相交结妄希定策首倡移宫夤缘作弊符同奏启威逼康妃亏朕孝德又与魏大中袁化中顾大章结成一党紊朝政明知熊廷弼失陷封疆罪在不赦乃敢贪其重赂共为营脱巧言谏免暗邀人心赖九庙神灵罪人斯得诛心定法律当情真虽已瘦死囹圄还当戮尸都市姑从轻典以示法外之恩其未完赃银已有旨着抚按官严提家属追比俟其完日待以不拏惠世扬同恶相济不得独宽着锦衣卫差官扭觧来京从重究治这招词问拟详明情律允惬依议行仍遵旨屡宣付史馆颁行天下以昭朕仁孝平明之治以服天下万世人心 
　　二十四日 
　　湖广道御史温皋谟为圣明锐意作新臣工习玩未振盖自门户挤陷而公忠易直之人摈斥殆尽有才望最卓而故厄其进者有资俸应内而挤于外者今干纲一奋众正咸登如王志通张捷章光岳等或以京堂起用或以原任起用若霍维华资俸最深与前孙杰同疏并奉京堂推用之明旨业且四年今杰起京堂矣而霍维华仍守其故秩未免积薪伦肇修吴光龙品行最端为门户所憎因有年例藩臬之转沉沦类年今门户既破矣而两臣尚靳于启事几成飘萚夫当群奸用事时诸臣不辞乎蠖伏若公道昭明而仍欝之弃之安可使正人吐气也奉圣旨这六疑议东西畧甚悉该部即与覆行霍维华准照孙杰例添注京堂 
　　二十五日 
　　山西道御史刘弘光疏为东事堪忧任贤宜急迩来屡奉严旨于二月八月淂升京堂者一人台二人于以待循资进转者非曰不足于以赐环诸臣恐未尽也设使赐环诸臣非遭门户必且历级而上大则卿贰小亦不失卿聀何至犹然于七品小臣逐队分行哉聀不暇列列指类如科臣陈胤丛霍维华等台臣潘汝祯王雅量等皆深受挫抑饱力风霜其骨干足以擎天其谟猷足以震世孰不可寄大任而肩鸿巨力为格拘拘也即诸臣恬退自甘不自为言其如羣情欝结何哉且如霍维华者前皇上允科臣郭巩之请与孙杰同奉有优升京堂之旨令孙杰业已登卿寺而维华独瞠乎其后可称均平于盛世也耶奉圣旨 
　　二十六日 
　　广西道御史赵胤昌为国是渐属清明彰瘅急宜并用内称门户渠魁憸士戎首若侍郎李瑾者安可置而不问焉瑾以聋瞶科臣起家病废之余不二年躐取卿贰如寄累何勋劳采何品望岂非奥援之固结厚而坛墠之藉力多哉试类其平生于张国儒之例转常抵死偏护矣张元房等之考选尝发愤旁嚣矣爱惜凭心雌黄信口又贿庇十年逃察之李教被李飬志偶尔点破衔之终身阅类年就嗾翟学程无端倾陷欝欝以没噫瑾之恶于是不胜诛矣至于一世名贤若张至发其人者亭亭矫矫亮节贞心当羣阴用事时曾不容一日立朝廷之上天下亟望其为苍生出何以山公之启事犹稽聀之所不觧也聀又查六月间聀同官陈以瑞疏论刘茂奉旨已经半载迟延至今查无题覆其故何居夫言官以弹劾为聀大臣为公论所重是非可否不妨明白若当断而不断借口调停终必流为绍述天下事宁堪再让矣冡臣端方谅不出此意者固官中犹有坠彼云雾面情难割者耶奉圣旨李瑾刘懋门户渠魁乃一则脱身三禠一则部覆久稽都着削了籍为民当差仍追夺诰命张至发守正不阿着吏部酌量擢用该部知道 
　　二十七日 
　　贵州道御史杨春茂疏为机宜当决而在早决吏事虽敕而似未勑臣乡父母官龙文光昨调繁新建抵任之始即查皂隶三百有余今只用八十名书手原二百名今止用六十名裁减之人类既多所省冐领之工食亦不赀胡不可为宇内各衙门之嗃矢乎抑臣因是而有感壬戌南中临事换考功之事遂察何处早以代王允成夫何早臣不识面今允成既削斥早岂甘代王死而不为之欝抑乎又记魏大中驳陈子贞之恤录横以私意抹煞南绅之舆论夫子贞抚关防海勤劳死于王事臣曾为属吏所目击于死于首丘者不同按籍岂无例可援而不为之一昭乎奉圣旨 

　　○十月 

　　十月初一日 
　　福建道御史李灿然为圣主念切忧勤疆事宜亟振饬奉圣主王国桢奉主踰年查不赴任视国事漠不相关着削了籍为民当差仍追夺诰命储材选将兵部何不具覆户工二部既有事例纳之例不可再开该部知道 
　　初九日 
　　直隶廵按潘云翼疏为紏劾不聀方面访淂山东参议王継羙有心立异刻意标奇加之性气未融多致规恢不当到处以扣留为节省时常以征发竖丰棱不知待下威仪岂其声色亦厉临民法体何至拳脚轻加此一官者居心不凈作事多乖失冠裳之度来簠簋之讥已挂弹章尚腾物议河南副使方道通喜怒凭臆以致刑罚失平加之利窦不封繇来欲根欠凈诸如扣米价于小滩人言有七百之类追谷石于各集折银至二千之多此一官者峻法严刑琅琐声惊鹤舞疏节阔目防维久谢鱼悬宜议更弦庶知改玉山东监军道田一井颠狂是其病根孟浪乃为本色食塩有定方从来已久曷为而驾艇出大津或者图厚实乎而塩臣之紏参自贻戚也出海无私渡明禁甚严胡为乎飞航游各岛或者慱名高乎而中军之索骗已实开之此一臣者秉性乖张遇事学疏涵飬浑是一团孩子气当方而任意恣睢全无半点宪臣风人有怨言天何假易河南副使侯国才本庸常守更狼狈拥双熊则趋膻逐臭惟溪壑之是填峩一家则负嵎登垄裂防维而不恤此一官者碌碌其才营营在念列棨一筹莫展临才百计全疏维力尽神枯寔囊盈而贯满山东副使徐从治盖俪然受一方之寄而久宣劳于东海者谁人掣肘何事伤心辄敝履其一官遂弁髦夫三尺天下无出处自如之臣子亦无去就不问之王章聀止就其去就一节因紏劾方面而并及之奉圣旨 
　　十二日 
　　湖广道御史贾継春为麟祥凤历同时天意人心胥悦自杨涟左光斗处而天下乃知有朝廷自熊廷弼处而天下乃知有法纪所谓四罪而天下咸服直媲羙于尧舜矣然我皇上之削夺诸臣非淂已也若辈比党行私招权纳贿于亲为不孝于君为不忠皇上雷霆震击斧钺森严聀以为轻削夺者皆自作孽诚不容逭而一切追夺之诰命则其波及之父母堪矜永锡之情宜畅也年来拔幽一疏淂耀光明即已起诸臣如谢启光倪思辉郭允厚李春烨等皆端人正士需以大用不待赘矣至若史孔吉一疏持平遄毛士龙所中而挤之外藩已经台臣徐扬先疏荐奉旨而部覆何以稽延李际明以觉发凶犯反为赵南星所摈而阻其考选已经科臣郭兴治疏荐奉旨而部覆亦何稽也张梦鲸节省二万金以助辽饷李宗延曩在司农即有疏复请奉旨纪录优擢而部推又何以稽也奉圣旨 
　　十三日 
　　广西道御史王珙疏为治兵理饷全在淂人用正去邪当无漏法内称经官受事于边则司农当先为之处饷司马当先为储才俱于经臣相为终始而经臣则当实心任事首宜简将万不可如前之偏听而骄纵也又相其才稽其畧果有效于行伍然后任之决不可如前之勤于征调而疏于简阅也必拔其膂力训以步武使惟知畏我而不畏敌然后用之专臣又有说焉南京尚宝司卿传宗皋者结党东林肆毒南国查有梅振祚强奸徐氏一案宗皋淂贿千金复嗾熊明遇访责禁又索类千金而后为之觧免又有部臣吕浚作令上海狼狈不堪为台臣余合中论劾矣旋百计夤缘贿魏大中代谋疏荐并以例转报复合十此其人为奸蘖可知张醇儒代姑不悉其吏状何如即为屯司主事通同书办潘鹤龄等擅乱九一之规分利自肥及为监督偏任积胥侵骗多金如此贪奸非类反淂窃据鹓班御史何早其端方耿直真作羽仪一世今值公道昭明尚以淂罪党人久锢牖下不获一吐其气而竟其才殊可惜也奉圣旨经畧新简选将练兵必有一番振作本兵司农务??异同心恊济相为终始不淂擅议升迁吕浚作县狼狈被余合中紏参贿买魏大中夤缘???署奸孽显然姑念见督工程着冠带闲住传宗皋结党东林肆毒南国张醇儒同书役分利自肥都着革聀为民追夺诰命其积棍潘鹤龄钱烱游照勋岑端石皆??类匿张醇儒着锦衣卫严拏究问御史何早端方耿直即以原官起用 
　　十六日 
　　廵按直隶洪如锺题为关门之师允无成画河上之衄信宜振起内称关抚之设正枢辅所为运臂指而赖缓急者而抚臣喻安惟亦居然开府可遂谓一无所事乎职历榆关时曾问辽事说者谓前事皆因经抚不和而败今枢辅抚臣固称一心一德之雅而所见亦微有异同若任枢辅似不必用抚臣若用抚臣似不必烦枢辅凡部臣镇道臣对聀无不言此者此聀所据为事权不一者也如柳河之失抚臣谓绝不与闻意自见矣且文与文武与武就中不无东西向而左右袒者甚至明知无济面或相从求将士同心不可淂也即前饥军鼓噪敢以羣卒凌主将而当事者或拥兵而不救式缓颊而市恩岂非相倾相忌之一验欤今大凌河左辅之兵固无恙也而宁远之满桂前屯之赵率教久无疏虞庶几保障若山海亦一雄镇也又有梁桂朝备御旱门再淂杨麒控扼海口闻李秉诚者精于大器长于凭城仍当留用关门不时练习大家奋起精神日日常若敌至就令奴果入犯凡所以严其防侦其情遏其入老其师击其隋者无不预为?畧既有毛师以缀之更联西虏以携之奴虽狡悍能重淂志手聀因是于关止文武诸臣敢效责备贤者之义焉其在枢辅人或以裴度期之式以孔明规之而皇上屡有明旨责望不啻深切即抚臣亦有勘明处分之旨乃二道者臣辄称病辄乞归聀闻刘诏以知县三年而升臬司刘永基以主事一年而转佥宪亦以有边才故为起擢若有边功又当优叙无柰离局之念既萌则营聀之志必忘夫当危关需才之时谁无愿借寇君之想而顾可去耶至于马世龙皇上姑令戴罪立功自知所以图报而聀终有不容嘿嘿者值兹人心惊畏文余急图镇定痛自刻责扶伤吊死补散???残因而济河焚舟以降凶雪耻且与孟明争烈矣不识世龙为此旧否奉圣旨 
　　十七日 
　　浙江道御史张讷奏为皇嗣应期诏恩颁布一速封建帝王之恩施繇亲始闻王府第建造有绪当令速报完工使各守藩服而???屏翰之助一敦耆旧许弘纲何熊祥祁伯裕者皆可膺简任但荷明艰似宜次第召宣以竟大用其有四朝名德如刘楚先李鋕二臣功在先帝所当遣使存问以光庆典者一奖勋劳关门粮饷虚冐类多兵无宿饱兹经臣新任速宜行犒赉以收涣散之心次则海外之毛文龙一旅孤悬并西南文武将吏急宜论功升赏其文武保守成都如周着戴燝保守贵阳如李橒史永安或升擢或赠恤当令蒙破格之恩至督臣朱燮元功劳独冠三军焕釆遐方延领而望此举久矣一疏言路科臣亓诗教赵兴邦台臣潘汝祯牟忘□等宜谅开添注擢此类负明示殊恩俾早沾纶冠亦锡类之至仁也一宥逐臣近日废谴闲住诸臣虽罗缘自取而一旦禁锢终身人情欝结似宜重加降罚开以一线之路如喻思恂念其拮据疆务功在垂成恳惟暂赐优容责之竣事随后考劾议处寓使过之意于不测之恩一拔淹滞清贞孤挺持正铨曹如胡东渐以一堂卿久滞留京而知交最寡应宜优之比转使一觐天颜又如起用部臣周士显劲直忤时以文字触忘为赵南星撦碎之凭原任部臣刘国英初令长清不加???而完辽饷经户部首举风示天下而为程正已京察□处似可俱还原聀一重武科昨兵部发单咨访将村卒难其人诚繇储之不预而用之不淂其方耳今武闱一辟仅罗百人其以骑射擅长骁勇争先者或置京营或布边镇勿令白徒游棍假冐名色尤庙筭之急务也奉圣旨 
　　十七日 
　　广西道御史梁炳疏称往如熊廷弼则结腹党上无君父下无僚友堂官徐大化蚤见直紏今淂其疏犹谆谆为可信蔡思充公疏保护党邪诋毁正人即平日谨慎时被人廹哄今亦自悔之但胸无主张淂不同于周朝瑞惠世扬之谁亦已幸矣尚何面颜与大化同立于朝廷之上哉奉圣旨新简经畧到任自有展布如金冠违悞事公论难迯何淂先以烦言掣肘梁炳姑不究其疏内蔡思充着该部议覆 
　　十八日 
　　浙江道御史潘汝祯为微臣幸逄清明之运谨摘遗奸以明公非内称东林遗奸如米世守者崔景荣何以推刑部侍郎也世守与朱光祚闪烁不可方物朱光祚削籍矣世守有何经济起升秋官之右岂非以其素为邹元标之一???欲潜引以复讲学之标抑或侍郎刑威在宥可籍其渐张罗织之械乎不然者陆卿荣楉护正人力斥邪枉何以久冷南都不闻景荣有特召之举也王大智清标劲骨力出旷鸣鵉等之浮薄何以置林下不闻景荣有荐用之章也崔景荣削夺非枉而朱世守犹可厕名仕籍哉然聀因世守而犹摘遗奸二人焉其一人为大理寺丞杨一鹏其一人为飬病兵部侍郎刘策鹏司理成都原无善状祗缘凶恶之惠世扬初令华阳相结引援冐入铨曹以故倚靠墙壁以硕望之赵焕而因傲倪自如不问与论一味独任胸臆已未春例背公用罔姚若水持正不阿力攻李三才者况科俸既已七载咨望已推礼部竟外转且升副使而夺其夫参署铨之颠倒错乱大率如此乞假出司原未掌选籍杨涟之气焰顿升京堂今借差抽身可不亟为禠斥欤刘策一厕台班即与同乡之清正张至发为忤结邪以攻徐兆魁参韩敬以媚孙居相操南台之线索而黜许弘纲况其暗结赵焕使一代望谧册不淂其名且壬戌以副使升京卿倏廵抚倏侍郎皆其儿女亲家袁化中争攘之力及化中被逮闭门不顾以故化中恨其背义忘恩此固门户之渠魁今虽窜伏行且鸱张可仅为投闲欤虽然门户之伏戎左右者当力为澄汰矣而在外之藩臬未尝无其人布政陆完学居官越闽饶有声称起家东林实为徤足伎俩一发必残善类今具俨然罔卿淂志之秋矣即陆完学而凡在外之转京秩不可不慎择也门户之贻害言路者固尝与之昭雪矣而在外之官亦多每受其害张素飬按淅所荐绍兴知府齐琦名居官仅逾一载司道共称登荐匪滥赵南星夺廵方之权而径处以降级抚臣又媚赵南星之奸而再加以不谨宜素飬出疏叹其苦波及矣即一齐琦名而在外之波及不可不昭雪也奉圣旨朱世守杨一鹏刘策陆完学皆东林遗奸岂淂混迹仕路都着削籍为民当差仍追夺诰命该部知道 
　　十九日 
　　浙江道御史徐卿伯为特紏奸险贪秽逋法巨孰?心往者门户邪党布满朝廷顷者惩前毖后已状莽之戎而不意有身虽退而未退如晋抚臣之刘策法似行而未行如旧黔督之张我续者刘策结五鬼为密友奉李三才为主盟许弘纲当辛亥京察犹能力持公道救驱除之祸于什一策于入署之时丑言诋毁同台已为骇异未几贻一书于南台而遂有宋盘之参疏徐兆魁李三才发古今第一之贪兴论称快乃为李三才称先锋而剸刅于兆魁者即策也聀读其疏言言为三才称冤口口为三才负痛党邪丑正有识之士羞与同朝后来阿赵南星而骤跻卿贰之位仇赵焕而阻其易名之典主使袁化中行一网正人之计致于时局一败抽身先走欲徼旨瓦全躭躭为再来之觊其所谓吞舟者漏网也乃张我续受命援黔不直进兵遂而退走江陵追遛于辰常之间纵兵杀掠所过地方如遭夷虏黔省望救眼穿百万生灵尽为断送此其罪犹浮于失地而迯之熊廷弼者也奉圣旨刘策已有旨了张我续援黔逗遛糜饷百万奉旨查勘已经半年何以停阁不报据奏蓄飬妖僧意欲何为着该抚按作速勘明具奏以凭处分 
　　二十二日 
　　广西道御史顾宗孟为仁贤以多布列朝野尚有遗奸内称山西廵抚柯■〈日上永下〉济上治兵不过三月何以忽有易州之调不藉奥援而能然乎易州宪副未及期年何以即有宝卿之转自非夤缘断不至是节銊一膺操守大坏又如河南廵抚程绍两年开府一善无闻人言啧啧谓其全副精神尽用以依门傍户不用以察吏安民他不具论如去年奏进王玺一疏无端将门户诸臣荐扬殆尽疏在御前可覆按也诸臣岂地方人才进尔?土非升迁复命令绍清夜扪心当亦丑其鄙夫可与事君也欤哉更有原任尚实司司丞张键初令麻城与梅之焕结为死友藉其气焰考选兵垣逐称领李三才功德丁巳察处死灰再燃复跻清秩咆哮更甚奉圣旨 

　　○十一月 

　　十一月初一日 
　　南京云南道御史梁克顺疏为蒙恩简拔敬竭蒭荛内称赵时用梅之焕其人者猬集门户獒嗾经畧在梅之焕与刘引化等揭保熊廷弼必非无因至甘■〈扌弃〉身家以相殉在赵时用周朝瑞等各疏荐熊廷弼仍堪经畧特巧借觧经邦以为端弘化逐矣朝端毙矣此时尚可使赵时用梅之焕潜居伏莽切据含沙不亟禠斥以塞之窦乎臣草疏甫就见科臣陈序有直紏大熟以清伏戎一疏梅之焕已经奉严旨削夺臣今补牍似可无再言及但读科臣之疏之焕罪恶大者亦概包举而综其生平尚有郭士望周士显贿升吏部之焕居中关说因受士显银千两似应严追以助工费可也之涣而外又有陈以闻者前以经台臣庄谦等论劾但旨下部议覆纔降级耳以臣廉知以闻平日依托门户交通佥壬以杨涟左光斗为年契以汪文言黄正宾为死友听高扳龙讲学辄敢飞织而列座师之欵为县令恣贪则翁启杨以索贿而毙命在部门宣淫则张应辂与争妾而动揭尤可恨者已经察处又未服阕辄潜迯徽州与黄正宾贺烺共谋夤缘高扳龙从南星骤起工部方纔四月即躐升京堂抵任之后与杨左诸人日夜聚汪文言之寓交訾互翕代异同党比文言下诏狱间又据杨左声势托持有司官刘侨今尤有余城挐问者又宁但一降处遂足蔽其罪耶臣又向览抵报之焕等揭词时用疏语显有报据切谓复起吴玄重处赵时用等三人于今日朝政实最亟也奉圣旨驿传屡旨申饬又悬之赏罚使挂号应付者凛凛畏法庶宿弊可清钱粮法在可成然必吏部与户部同心凡经参罚者不淂登膴仕而后考成始有实效吴玄满腔忠义一意孤贞亟宜破格起用梅之焕已经削夺还着抚按照原参提问追赃赵时用与周朝端党结熊廷弼仍堪□畧陈以闻作令贪酷被察贿结高扳龙引入赵南星躐升工部又日夜与汪文言代异党同一降级岂尽具辜都着削了籍为民当差仍追夺诰命 
　　初六日 
　　山东道御史邢绍德疏为辅臣公忠罔闻私爱徒锺内称周如盘者三十载清华一旦简拔登庸揆席既褒崇其先复宠?彳音??其后嗣举人臣所毕世不能淂之于君者一朝合而举之于一身是何等恩赉何等宠遇谓宜感激图报公尔忘私发肤踵顶之堪损曷知忧喜之情父母妻子之弗顾安知有室家之念不谓徧重房闱之爱独廑室家之忧而置大庆于罔闻委君命于莫恤安意肆志甘食稳念巧为无病之呻吟故作关心之痛楚若拘拘于夫妻情重万万不能割舍者说者为其为避日讲之劳耳夫隆冬盛岁谁不自爱而尽聀补衮又谁敢自逸盖昧爽而起辨色而朝在皇上不以为劳而辅臣以为劳乎闻鸡而起戴星而行入启事出赞襄诸辅臣不以为劳而辅臣一人以为劳乎至于庸庸伴食碌碌营私居吏居孔一味贪婪大事小事一味胡涂在长安公论之日此聀又不敢尽言以伤雅道矣奉圣旨 
　　初九日 
　　南京浙江道御史李时馨疏为欲清吏治之源先清荐剡之绩内称奉简书而总督者张我续也理饷反以侵饷至于类十万计剿夷反以通夷且以饷其重贿所宜速为勘结正其厥辜而无令觧脱者也因练兵而留兵者湏之彦也试查练者何兵倚东林而骤躐抚衘练兵何功又窃位而不自引咎此亦应在削夺以惩冐滥而勿听其优容者也盖我续之罪状欲盖弥彰而之彦之阴邪罢斥有余至于根木之地尤属隐忧如京仓营关应举应劾敕谕森严自熊明遇以差方御史不狥党不迎已意辄敢题参而敕谕空悬举劾法废以致今日仓储俱成空竭营政积有惰窳更可异者剙游观之所于禁湖之山乃借修筑之名恣溪壑之欲明知不法迨罢聀而毁之如熊明遇者邪党之见横生风宪之体扫地虽削籍不足以尽其辜者也奉圣旨张我续已有屡旨速勘具奏熊明遇邪党蔑宪削籍未尽其辜仍追夺诰命该抚按勘问追赃湏之彦素有边才当徐光启练兵时具荐不用后因两朝登极赞襄大礼事将起升尚宝复被东林参论告病不出今始到京随差以去言官风闻不真还着吏部从公酌议 
　　二十三日 
　　广西道御史田景新疏为圣明虑切安攘匪人意图侥幸内称唐世济冐鹰兵部右侍郎之聀岂当事者未闻世济南赣鼓噪之事乎一隅尚不能绥辑况中枢系天下之安危备四方之缓急世济能左投左重右投右重乎就世济作夏加遇之盟主为左光斗之先锋离我君子之交张彼小人之势盖有意营窟无心报国敢自以南北如取诸寄而只乎遂欲以障天因以欺天下士大夫可乎哉夫世济若此其类世济者更有人焉王惟憸以枢曹纳贿罢斥例不应起作令时与朱延禧利交有素及延禧当路故惟憸倏而京聀又倏而出抚倏而南卿又倏改北人谓朱延禧一千张凤翔五百非虚语也今延禧既已罢聀免凤翔逐亦削夺尚可令惟俭扬扬淂意乎且衮东余妖复亦无剿无术日以歌舞为生甫入部即荐用未完饷之官致冡臣面斥其利令智昏惟俭不当愧死耶王震孟何人毕竟用之为左通政孟震贪暴残忍靡不修至乔应甲发其败类遂投身东林以为护法今果躐银台矣至藩臬尤天下郡邑端邪之表广西布政李守俊贪滥异常不可悉类在东粤淂明珠一颗以显陈于廷又宗高扳龙为讲学主遂尔历任藩长行且内窥要津卒未有人发其踪迹亦江西参政蒋谨素履无一善可称专以作诗聀讪为业如徐清在黔乘叛奠之乱???人宝物以万计纳人妻女以百计甚且强夺一缙绅之爱女为妾其父包羞不忍言贵州抚按奉旨题请江西抚按已将所掳妻女追出檄谨速发徐清起程谨淂清银贰千两竟将妻女???留并徐清亦不觧发且素与缪昌期为莫逆交今又都门营钻宪长又向人为昌期称屈是何行径卒未有人摘其贪忍诡密者故并及之奉圣旨唐世济作夏加遇盟主为左光斗先锋已有旨处了王惟俭依附当路朦胧屡转着冠带闲住王孟震廵城不简居乡凶横李守浚贪滥异常蒋谨贪忍诡秘都着削了籍为民当差仍追夺诰命该部知道 
　　二十五日 
　　四川道御史王时英疏为直紏奸臣以清仕路如见任浙江道刘可法者执拗成性蒙敝不灵出守松江徽州淫刑以逞草管民命至其树援植党狥私忘公既以浙江廉宪彦升福建右辖乃恋厚实而不舍借故交赵南星势焰仍改浙江即奉有成命而不顾若三年特举卓异朝廷优渥之典可法不列其中所当反躬自省为何如乃托密友许誉卿极力荐扬长安诧为异事岂旧属之香火可尽掩兴论之公评乎且不必不论其抚按无状即令门户屏迹可法呙能安其位耶原任吏部验封司郎中唐晖其人者狡昵狡童贪婪淫纵无所不至筮仕中州司理其放逸之状难以枚举若借查盘为傲游之资随带本卿梨园骚扰地方且礼送所属到处秋风署篆开封府侵余火耗囊橐已满漫不知官箴为何犹然凭恃钱神倚借门户奥援取铨如寄其污秽行径至今犹在人耳目以斯人而幸迯幽斥其贻害诚非浅鲜也若工部右侍郎胡世赏更有可奇焉有谓其久任浙江监司与朱国祯最契其地方官评一任颠倒嘱托及国祯幸叨大拜更结为心腹者有谒其谋亚卿强同乡司官王任杰因其不从而逄人骂詈者至圣驾贲临北郊此何如大典也世赏职居太常抗违稽期甚无人臣礼及不自反委罪于人被科臣陈序露之白简且慢无忌惮必图亚卿如此好官自为任人垂骂尚可一日容其悠悠显要耶奉圣旨刘可法原结赵南星躐升浙抚唐晖贪婪不简倚伏门户取铃如寄俱着削了职为民当差仍追夺诰命胡世赏钻谋亚卿既经白简着冠带闲住 
　　二十九日 
　　河南道御史梁梦环疏为经畧之储蓄当弘伛贰之选择宜慎内称阴阳反复闪烁倾危如唐世济者犹偃然据此席夫人不患无才只患无骨世济之才臣不得其详矣世济之骨柔脆如揥则天下之所共见者也方夏加遇之不与考选也是众正之所共弃也会单之日注衘之时世济亦未尝不在事也及加遇密为布置邪局以成欲奉何宗彦为盟主指日揆席乎握魁柄于是加遇不难走险狂噬排陷正人及台省公疏紏驳以存国是而世济即别其肺肠规避不与当时共事者以诧为异物居无何而紏赵兴邦之疏至矣嗣后附何邪人见影吠声皆加遇为之而世济成之者也世济必曰我亦论李三才论孙居相等者也我且东林者乎皇上试问世济夏加遇为何如人而世济默默佐之加遇而邪人也世济得为正人乎皇上再问世济赵兴邦为何如人而世济呶呶诋之兴邦而正人也世济宁非邪党乎安有加遇蒙谴兴邦召起而世济尚欲团扇障而长袂蒙头且世济初补南刑部侍郎也其缺则周应秋之缺应秋陵工加级之旨部覆未上则刑部尚书是应秋也崔景崇急欲待世济以翻局竟不能待应秋之转而竟除世济时有一缺两侍郎之谣使守正不阿之应秋去住无凭进退维谷臣愚不知此何选法而景荣公然为之世济俨然受之是尚知宇宙有名义朝廷有法纪乎又何怪乎死党袁化中与张泼仅仅满一中差掌河南道甫十日而遂速化骤躐冏卿画锦逍遥迄今漏网也又何怪乎首谋翻局之徐如翰以大同道外吏而诬劾辅臣占望风气衔壁投降至今要路津门钻求升转也夫天下之势止有邪正之两途近日崔景荣之事可为烱鉴若辈而用之封疆是李永芳复出而熊廷弼再生也奉圣旨唐世济阴阳交覆闪烁倾??舀正人王盟邪党钻求崔景荣无缺补官大坏典制未当重处念部堂官姑着冠带闲位张泼系袁化中死党濯冶连化徐如翰献媚门户奸谋叵测都着削了职为民当差仍追夺诰命　刑部尚书等官李飬正等疏为懦帅无心目赎国法不可久赊据御史温皋谟会问得懦□麻镇到叩看得为将者闻命则不有其家临敌则不有其身麻镇起自废闲而?之将帅当黔围未觧镇既离粤而抵玩又漡自玩而还粤籍调兵之名为缩身之计督抚按臣交章劾奏已奉明旨拏觧来京究问督臣扬述中开镇以立功黩罪之路或以镇之过可使也迨抵黔而半载无备一矢莫加在威清不能扫苖在普定犹遅两舍彼鲁钦所向成捷者镇皆履之苦危则前之起用而盻望不来可以知其胆后之戴罪而无心自赎可以知其能当事者不虑其侥幸万一而虑其相习成风见今黔句未结使人人如镇西南半壁何赖焉所宜急伸前旨以彰国法者也奉圣旨是麻镇着监候处决 

　　○十二月 

　　十二月初三日 
　　贵州道御史张枢疏为直紏京堂邪类以惩冐滥以疏壅滞如太常寺卿陈伯友其为君子为小人职不敢知苐问其居中省者二年何以服阕补原职而旋以例转又何以例转不二年而遂升大参不一年而遂升仆少旋转常卿则以伯友者袁化中周朝瑞之卿亲而并力以提挈之者也大理寺寺亟萧毅中其为君子为小人职亦不敢知苐问其何以初授贵州道御史即有宣太廵差又何以回籍甫二年而复起山西道不一年而径升大理寺则以毅中左光斗顾大章之年契而恊心以嘘植之者也此二臣者一则因败为功而骤至通显使当年不例转亦未必速化若此称翻天覆地之手非耶奉圣旨陈伯友倚恃袁化中周朝瑞而骤跻通显萧毅中借援左光斗顾大章而立致清华都着削了籍为民当差仍追夺诰命 
　　初四日 
　　湖广道御史曹谷疏为仕路日见清明漏孽尚宜屏逐内称南京兵部右侍郎霍名宦者与惠世扬姻姬至亲也初以???官降处庚申忽起刑部郎中人窃疑之辛酉忽升光禄丞即升少卿即升顺天府丞一岁三迁有何功而至此壬戌即升右通政癸亥即升光禄寺卿三载九列又何神通而臻此搃之依惠世扬以媚张问达而得之者乎且与王之宷周朝瑞张慎言杨虽新等歃血为盟镌姓名于杯中每人各报数日一会即出为饮具明使姓名朝暮相见见后见局面翻动逐投崔景荣升南司马而出其始也捷若承蜩其既地巧于挂角如此行径而得偃然辱留枢一片席乎若杨维新今为太常寺少卿矣当此散馆时已多物议入垣而后一意膻流委身死党辨言乱政颠倒是非惯作骑墙之语以为躭阁之地是诚小人故智不足具论独其于刘一燝周加谟等显罚既加而尚思拥戴于刘廷元等大案将明而必欲倾陷夫有恶不除固属吞舟之论有品未扬有劳未录不无覆盆之??兑若原任主户部主事洪启初管计墅钞关除额觧外余万金归八公帑此其品格何如又原任工部???聂心汤拮据瑞府邸第正阳门前楼两项节巨万料理门工殿工储庇多才查李三才盗木占厂请旨定夺此其劳勋何如而俱蒙察处至今未白如公道昭明之世何奉圣旨郝名宦聂心汤已有旨杨惟新曾于工科着闻不得风闻苛索洪启初不必议用该部知道 
　　初五日 
　　广东道御史陈世俊疏为奸臣幸进伏戎可虑内称南京兵部右侍郎郝名宦矢行锋剑满腹机关繁有秽声职方复多劣状败露降处三十余年帛结邪党十六人镌名酒杯名宦居首日轮一人举杯高会遂联渠魁为姻亲因媚旧宰为奥主非因建言朦胧起废一典吏而忽主政矣一主政而忽等丞忽通政忽光卿矣目不辨旌旗之色而张问达荐为边方岂真欲其锁钥北门盖借其老奸辣手引为后劲耳一为太仆少卿罗汝凡以邪氛之嫡???工护身之灵符从入台班漫无建白串合徐良彦等之线索作为通事一差尚未竣事遂以贿通袁化中据营京卿王元翰秽恶熏天以声应气合特疏荐奉梗执若此凶焰何如行将扬扬入长安矣是可听其覆雨翻云乎一为光禄寺少卿王国瑚依门傍户献媚呈身行人里居而至抚院欲拟重辟历任延平知府而赃私狼籍更不堪闻西虏深入五百里席卷无筭捆载而出且以未到任之副使贿转光禄则又何速化也奉圣旨郝名宦结纳邪党镌名酒杯水山既倾南枢善复罗汝元时党入台全无建白一差未满躐升京卿王国瑚呈身去辅作府狼籍虑副未几贿转光禄都着削了职为民当差仍追夺诰命该部知道 
　　原任南京湖广道御史李良栋疏为邪党害正公道昭明内称臣廵历未平遇癸亥京察同官王允成临期突荐涂一木?泰为考功以臣难为大臣为词而以浮躁处臣其何办独计臣生平硁硁拙守耻傍门户率直太过不谢特局诚有之不图报衅开过遽至于此臣请言其详原任侍郎邹元权与淮抚李三才皆东林教主而允成则其鹰犬也元标与佥都王德完为会议李三才一事意见相左德完虽以自立屡疏求去臣谓用一不可用邪臣而遂欲去一简用之直臣此心寔抱不平原未伤及元标祗以德完去而三才出世道所关不小非有他赐原疏尚在御前可覆按也但疏中有德完去元标岂独留一语元标遂眼入骨旋捄党植党一疏指名参臣臣谓元标大臣也欲与办驳益重其罪止出一公揭质之海内以聊明党之一字而恨不可觧矣每闻元标都门对人之言官小胆大逢人唾骂臣固知其不免也既允成果于公署中云汝但言及用李淮抚就变色何故臣对云未尝色变但可用者多何必此人于是益坚必处之势矣奉圣旨涂一??秦王允成把持察典事情即着该部院参看了来说李良栋身任事中宜听公孝察及各官不许借题渎奏致起幸心 
　　初七日 
　　陕西道御史鲍奇谟疏为东西之结局尚无定期庙堂之制谟安有定筭内称自古夷狄之祸未有不始于内讧外侮因之数年来畛域横分用舍倒置如京卿所以储廵抚也马孟祯有何才望而俨然速化尚阅其久屈一疏则知其一生拥戴者惟于玉立而凭此为奥援耳不然何孤踪之刘宇烈竟不免于外摈也而又有南京户部郎中叶成经者臣不知其为何如人闻其榷税临清于白粮舡到不论有无带货每只科银八两至今白粮觧户怨声载道谓其需索之故至留难二十日始放行夫白粮固上方之玉粒也攒行惟恐不速以私废公谓恭敬之谊此非关市大蠹也奉圣旨 
　　初八日 
　　湖广道御史王业浩疏为微臣仰荷天恩内称臣目庚申之冬荷蒙皇上拔置西台区区赤衷止知有君父不知有私交止知有朝廷不知有门户发抒胸臆大触凶邪一疏以仰息朋比参刘一燝上安而一燝与安憾臣矣一疏因移宫一案请推广圣德与旧科臣李春烨交章吁陈驳杨涟左光斗而涟与光斗憾臣矣一疏感慨时事直紏诸奸触迁易应昌袁化中等而应昌化中等憾臣矣诸奸内外上下争甘心于臣将臣具陈天听一疏矫旨杖戒幸蒙皇上睿照奸计不行又借他臣疏中矫旨责臣督避又因贾継春上疏矫旨讽臣引疾臣时适与病会请急归卧二年间废遵例转假以串奸行法责赵南星而南星憾臣臣万里驰驱始入粤受事廹转四川又复两年田里矣幸皇上镇烛群凶霆震电扫四罪以服兆民一怒而安天下而微臣重荷隆恩允官言之交荐得复旧官再瞻阙廷是数年以来受排挤者独微臣最深而臣始保微躯终还言官职前后荷皇恩又独厚矣自今以后之年皆损縻?报之日臣观今日皇上励精于上群工竭忠于下经筵顾问平台召对次第允行是千古盛治也上下和里纔间屏息是非邪正判若苍素朝中之朋党既去而边鄙之虏贼自除千载盛时之也而第有二三邪魅尚渐形匿影以图逞志岂阳长阴消之日所宜有如原任太仆寺少卿马孟祯蛇蝎为心虎狼成性为王图之爪牙作史记事之心腹辛亥京察任意倒翻自号部院提塘人称混世魔神诚门户之渠魁而仕路之杌梼易州道参议韩万象莁仕江南卖身门户旋魂消于见睨腹得志于履霜藉电阵之雄行逞鹰眼之不化宜作虎狼之逐岂堪虎豹之关原任吏科右给事中方有度罔知国恤惯用机谋会党营私尽扫善类此皆舆论之所且悁而人伦之所深愤者奉圣旨马孟祯要结权党倾陷正人韩万象筮仕江南卖身门户方有度巧营三窟共弃四维着削了籍为民当差仍追夺诰命该部知道 
　　初十日 
　　山东道御史陈睿谟为天道布冬肃之令大君严振肃之权内称吏部稽勋司郎中刘廷谏者彼其初一刑???耶乃以刑部竟调勋???自赵南星罔上行私结党乱政之日无论傍观骇闻即一时铨司同事无不相顾错愕追至圣怒频加南星回籍廷谏乃始免脱狐藏仓惶请告犹然奉旨留京踰月试问今日南星安在南星破格擢用诸人安在此方瞻落雷霆彼乃安如盘石又有如原任吏部文选司员外今降级孙必显者假借亲知冯从吾作合惠世扬从中斡旋钻求吏部比入部而泥丸封关招遥过市其署选时尤甚贿赂致蒙皇上诘责姑以公错认罪仅仅一级降处是使欺罔之雄犹漏网也至大理寺少卿添注韦蕃更其异焉如先年力阻黔中献捷犹为疆圉未靖称功非督抚所宜耳至昨日因缘旧宰图谋起用不一二年俄而主政光禄又俄而棘丞卿贰是何以捷足者今春乘总河负缺资贸倡议移蜀督朱燮元以去倘其说行而荧惑国是贻误封疆岂少哉明旨责其反复乱政科臣紏其闪烁卑行可谓切中膏盲顾尤保全窜伏仍冐卿衘何也奉圣旨刘廷谏倚籍权党以刑部郎中改调吏部事属破格孙必显世投门户罔上行私韦蕃反复乱政躐跻华膴都着削了籍为民当差仍追夺诰命该部知道 
　　十三日 
　　四川道御史倪文焕疏为用人为朝廷第一要务内称冡臣李宗延非皇上所特简而以用人之柄付之者也但就近日一二推升职以是不能无疑朱世守东林之渠魁天下人所共知也何以违众而推亚卿金世俊左光斗魏大中之私人也既抱头鼠窜以去而急急焉以常少偿之此二人者明明邪党宗延不知而用之是不明也知之而敢于用之是欺罔也宗延所居何官而?冫刀贝??冫刀贝?若此且该部司官庄钦邻为科臣所紏也奉严旨削夺矣乃宗延认罪一疏称钦邻操守洁白一似谓明旨之非而为钦邻觧朝者然职因是而更有感于用人者亦何不慎也江南按察司米万锺与赵纲至亲出荐准抚李三才门下山西右参政王継谟为王之宷之私党贪婪素者总之皆门户中私人岂宜使之藏之外伏以肆其状莽叶牖之计者也奉圣旨朱世守已有旨金世俊为左免斗魏大中私人卖官赃迹有据赵纲盗代皇陵神树已经处分米万锺系纲至亲又出李三才门下王継谟为王之宷私党贪婪素着着削了籍为民当差仍追夺诰命金世俊彼处抚按提问追赃以助大工该部知道　陕西道御史石三畏疏为简端方以修史信斥庸劣以振士风内称先帝时挺击红丸移宫三案皆以莫湏有反成罪状不但巫蛊之祸烛影之疑也然虽含沙在口岂尽直道丧世于时有旧科臣范济世等台臣徐景濂杨维垣贾継春等叶身家而不顾扶朝纲常于一线虽诸奸心虀粉之为快而遭际圣明悉诏付史馆天地祖宗寔式凭之臣愚以为史所以翼伦者也修之此其时矣然当先简修史馆之人如恊理詹事府礼部右侍郎周炳谟非不文章自许然就王之宷举为直笔衡之之宷之所举必心之寀之心之宷所谓直必非斯民之所谓直则其人可令操华襄权乎词林中不乏若人是在关臣详择焉仕风至今日淘汰几凈矣然有南京工部尚书沈儆炌大理寺右寺丞张廷拱者可异焉儆炌在抚滇时发兵救蜀乃逆安与逆奢相通以久迄今祸结不觧棹发难数其罪尚且俨然据司空之堂可乎哉廷拱与王之宷同门道线索者无论试究其同陈以闻濮中玉等五人谋考选为公论不为久矣以闻等皆处分而廷拱依凭奥援扬扬长安将欲谋为开府可乎哉庄钦邻物议勿腾久矣今冡臣疏意重有惜焉谓其不避劳怨谓其孰特太过又谓操守洁白毫无所染搃之冡臣老成?道推诚置下每对人曰成所不知者庄钦邻尽之知钦邻遂骄焉自用以负冡臣者旨下之日中外相庆今冡臣用意过原毋以溺于大部之体面乎奉圣旨周炳谟讲莚日久谬为王之宷所荐准令致仕沈儆炌搜括助建亦有微劳着冠带闲住张廷拱钻考选物议沸腾骤躐京堂全凭奥援削了籍为民当差仍追夺诰命该部知道 
　　十四日 
　　廵抚直隶洪如锺疏为道臣请裁有据明旨着议原公奉圣旨刘永基居心不凈浮说偏工遽冐家丁倾轨同列喻安性受其陷媚朋比为奸都着削了籍为民当差仍追夺诰命申用茂荐举不当着冠带闲住该部知道　江西道御史卢承钦疏为直陈当今之急务外饬边防内清邪党如原任大理寺卿曹珍原任右侍郎董应举者尚可仅从闲住之例腼列于冠带之林哉?王???以孤僻之性与邹元标逓主长安讲席已为北孟之罪人矣及红丸之紏疏既败而犹借题鼠窜冀幸瓦全何作观望应举以聋聩之夫与徐光启兢谈塞上雄图已孙吴之优例矣迢鼓铸之事权既握而犹肆鲸吞侵挠塩政足何肺肠又如兵科给事中李遇之者荐史孟麟孙居相马孟祯李若星邹元摽等诸人称功颂品岂非转身门户献媚东林者乎以上三臣有已经白简而未尽厥辜有未经处分而尚仍故物俱非所以服人心肃国法也而江南道御史施探有国法久弛一疏获罪于旧辅刘一燝取怨于旧礼臣孙慎行列台班者两载而遂以浮躁处矣一时被察如开诗教等俱蒙恩昭雪而???木?犹抱抑未伸岂非一人之向隅耶再举东林之局势而罄言之自顾宪成李三才赵南星渠魁而外其间如王图孙慎行高扳龙等谓之副帅如曹于汴冯兆京史记事魏大中袁化中等谓之前锋如李朴贺烺沈正宗丁元荐等谓之敢死军如孙丕扬邹元标者谓之土木广神之数臣者或身已退矣而不严锢其退无以杜进者之隙或人已死矣而不追论其死无以禠生者之??鬼奉圣旨奸党宜清调停当戒这本说的是曹珍狎主邪盟董应举假挠塩政李遇知荐举匪类献媚东林都着削了籍为差仍追夺诰命其一切党人不拘曾否处分俱着该部院会同九卿科道从公查确集议奏请将姓名非罪状复并节次明旨刊刻成书榜示海外垂鉴将来以永治 
　　十五日 
　　刑科给事中潘士闻疏为仕路邪正既分铨衡用舍贵审内称太理寺左少卿吴之皞者其依傍门户主盟讲学为舆论所不容已见于会推之日矣乃更有谓其居家有倚信豪恶萧康侯开坛传教按蜀则偏听巨奸余新民肆纔纳贿种种秽迹何无胫而走长安乎又有四川道御史舒荣都者其奉师传鈢侈淫败为士类所度羞称已难逃按属之口矣乃更有谓其复命举荐卿贡有司俱受意旨于座师李腾芳处问俱说荐以致举劾不公共抱不平临行时票取各赎银并所属道各送别敬到家之耳除谢荐外有二三倍而受者止回原送礼物而亦受者再有如原任山东御史郑宗周者当今?匚?口?鹿时失盗库录调简唐山县后覆钻营考选西台候命之日即参辅臣以媚东林再有如新升工部员外何显宗者当尹遵化时贪秽大着察降长芦知事倒身门户党邪害正甫升经历旋贿选司而转缮???有如此辈逐逐也蝇趋耽耽虎视一线牵合声气应求若不尽去小人之党能不立败君子之群而况有落落难合慷慨当关之莫在声时值河西失守熊廷弼放辽人入关罔不随时附和而在声独抗众论朗朗开陈缓来经抚迯案一毫不爽又若山公启事之田仰时值邪党初张异张光前微有小嫌辄欲剪其所忌以致例转后被魏大中故遅凭限沦落七载冤抑莫伸而幸今功罪昭明奸邪服法此二臣者而破格优升召还内用其何以吐众正之气而示劝惩之功乎吏部开设科书辨颜必显者营窟一十二年专权射利每撞太岁而居奇货赃私狼籍家累巨万近来铨政不淂整顿之期此孽寔为厉阶奉圣旨吴之皞依附党人居卿不简舒荣都侈淫败度荐举受财郑宗周邪类先锋钻营有据何显宗贪檅大着倒身门户作都察院经历时阿奉张慎言紊乱差序都着削了籍为民当差仍追夺诰命莫在声田仰酌量叙用积蠹颜必显著锦衣卫拿送镇抚司严究追赃具奏该部知道 
　　十七日 
　　四川道御史汪裕疏为欲清铨法营求之弊当选司专擅之权内称庄钦邻到任其寔招权纳贿冡卿李宗延受其欺厂而误认为主持姑举一二以槩其余张所望补湖广按察司未经到任忽升山东左布政外议沸腾冡臣闻而面诘公然以相厚同年为对刘国缙与职堂官王绍徽吏部左侍郎徐兆魁等首犯东林之锋首被东林之害职同官石三畏有提邪正一疏蒙俞旨酌用乃不见启事说者曰因无书仪相通卒禁锢而不登庸奉圣旨 
　　十八日 
　　广西道御史赵昌胤疏为庙谟之阅系匪轻揆地主持定内称辅臣丁绍轼慷慨陈谟有危疆失事敢申用人之议一疏有是哉辅臣之留心疆事也有是哉疆事之安危全系用人之得人也大将马世龙手提尚方之剑身膺专阃之权固非无系于关门安危者况今水坚可渡戎马徧嘶慎河之报虏已有蠢蠢欲动之心则一重门限而外以遏狂风而???残局者谁作当关虎豹之意辅臣有真知灼于此幸我皇上注意封疆亲垂清问是明以世龙之可用不可不决之辅臣矣辅臣果实见得可用则用之可实见得不可用则弃之亦可柰何为绍轼者闻其关中公议未曾尝以为可用也即私告皇上亦未尝不以为不可用也及再承结问忍游移其言曰若去留取自上裁臣何敢知盖不胜其反复之态奉圣旨次辅衷任事商确可否朕所鉴知言官不得苛求该部知道 
　　二十四日 
　　云南道御史陈以瑞疏为贤邪不容并立用舍贵在必行内称太仆寺少卿今飬病刘兰为周加谟之爪牙作张问达之腹心壬戌之祭一网打尽吏部郎今给假吕维祺假父吞噬以至上部虞衡司郎中吕克孝入张问达之幕而呼朋引类寔繁有徒最可丑者汇兵安书来致之叶向高又逓向高回札转致时人有阁下通政之谣南京户部郎中童述先以银二千两将杨涟左光斗钻升北户部迨物议鼎沸遂徙之而南矣最无忌者杨涟与光斗缇骑所过各赠以百金资其行李何多情耶即此四臣者巳甘咤为匪人久见弃于公道如原任光禄寺少卿蔡献臣者剔厉中外车荦有声至其论楚事一疏尤称??????吁谟正以特立不阿遂为门户所遂??宾迄今有麋鹿而乐松楸何不及时岂用以发泉石之光乎人如原任工部绍兴府知府齐琦名者蔚然循卓称贤抵为同里左光斗所中赵南星因而诬蔑忌按臣而波及之觧组归曰职同官潘汝祯张素飬曾为昭雪盖深知其横常之害与寻常被谤者大径庭耳奉圣旨　山西道御史刘弘光疏为圣朝邪正已明仕路黜陟未尽内称应天府尹谈自省者獧琐无为营求有据赖程国祥多方调获偃然南京兆矣京兆何官留都何地容此辈滥于其间哉刑科给事中赖良佐者为令宣城贪声遍着以四年之外吏滥冐清业非李日宣极力周旋何至背违五年四月之旧制驯至奔驰而上哉南京礼部主事张笃敬者王图倚为心腹五鬼复为牙爪丁巳京察人心大快乃以邪焰既张竟致死灰复燃今与彭惟成并列仪曹莫不曰鹗鵉之并翼熏莸之共器也至于孤忠自许之邵辅忠百折不回之姚宗文赤心白意砥柱汪澜之刘廷元珪璋鼎彛之品景星□云之望屡列荐剡已登启事然揽辔未知何时望风祗多驰遡何不速就鹓班而乃依依鸿栖也奉圣旨谈自省以程国祥姻娅滥厕京兆赖良左以李日宣死党冐列清华张笃敬以王图心腹张邪焰都着削了籍为民当差仍追夺诰命邵辅忠姚宗文刘廷元起用巳久着摧他速来到任其余的该部知道 
　　二十六日 
　　广西道御史王珙疏为奸贪之积蠹宜清忠毅之真才宜录内称国家之粮储军民之命脉也运年水旱频仍仓中一粒民闻不知经几敲推转漕不知历几辛苦而后得抵京廒其廑司农之忧者非一日矣乃监守者尚沿夙弊盗卖自肥使非厂臣缉盗法密其何能发从前之积蠹而杜后来之漏卮乎奉圣旨魏忠贤筹国心勤缉奸有法劳怨不避勋积可嘉以后内外衙门凡干系钱粮的俱着一体振副以清蠹耗方大任贪酷凶恶方学周汪应高王弘诰行贿得官都着削籍为民当差仍追夺诰命方大任行彼处抚按提问追赃具奏袁崇焕王新民着该部议覆　云南道御史邱兆麟疏为锄奸数烦明旨益征邪党之从前太盛正气之及今宜联内称自辛亥巳未十数年根株盘结迨至于赵南星肠涟左光斗魏大中而横肆专权遂使千古无两彼时有同志谓职曰此辈罪恶已盈盗当令翻见局职偶对之曰满朝尚书侍?裾要地无非邪党附之豆荣触之立碎何处有鏬隙可翻乃近日以来紏劾章疏复满公交车削夺屡烦圣谕岂非诸奸当得忠时敢于撄敢于擅当失志时又巧于匿巧于附哉其敢于撄敢于擅人皆得指其为小人若其巧于匿巧于附皆委拟其为君子故以职所久有慨于中者尚有两人一为原任礼部侍郎赵秉忠一为原任湖广道御史今升四川副使刘芳赵秉忠居卿不简生平不得当于正人当时职曾亲见其笔书一候考选之魏光□而犹尔殷勤交欢迨其后以房可壮规家得摧前官遂觉附党有味乃扬扬出揭曰平生雅慕东林至于攼东林一辈素所嫉恶恨不淂请其上方之剑刘方才器猥琐一意听左光斗袁化中指使芟除正人后得营改应天学院矣夫当此公道昭明之日党人无不削夺而刘方尚居藩皋是谓之遗业而飬奸也奉圣旨赵秉忠久玷卿评依附权奸躐跻端尹刘芳委身邪党芟除正人尚踞藩臬都着削了籍为民当差仍追夺诰命该部知道 
　　二十八日 
　　江西道御史吴裕中疏为朝廷恩礼不薄辅臣意气宜融内称次辅丁绍轼矢口经济见于入阁一疏大率谓人人骗官事事堕寔有题目而无文章职为心折望之极深近被职同官赵胤昌有言辄具疏求去是亦知止之明乃至再至三若喜若怒令人疑其言轻其人而因以轻朝廷辅理之官是关于一身小而关于相体大也关于相臣犹小而关于皇上待相臣之体更大明旨中心直口快四字聊为次辅觧嘲存体面多矣抑以为皇上之过有未深而图像有未肖也奉圣旨次辅于皇祖初选时熊廷弼即首论今廷弼已复厥罪神人之所共欣吴裕中乃以卿戚儿女之情辄敢趁空乘机逞其报复欺肆狂悖訉辱大臣显与廷弼一样肺肠与廷弼尚何异似此挠乱本当从重狱鞫根究与熊廷弼同诛姑从轻着锦衣卫拏来午门前着实打一百棍革了职为民当差仍追夺诰命该部知道 

　　●大明熹宗达天阐道敦孝笃友章文襄武靖穆庄勤哲皇帝寔录卷之十一　天启六年正月至六月 

　　纂修官浙江道监察御史李长春 
　　编辑较正廪监生方　至 

　　正月 
　　二月 
　　三月 
　　四月 
　　五月 
　　六月 

　　○正月 

　　天启六年正月初四日 
　　江西道御史李九官疏参阴险臬臣张师绎内称师绎居官屡蹶倘亦阴憸不聀之明验欤至于铅山县何其偀之贤否臣委不能悉但据师绎所考金来暮夜定有主名而乃结以难明之字文理已属不通若果狱逸多囚人命强盗勘详必经多官岂能一手掩定如其限内擒获原亦无玷于循吏此必仍行抚按查明具奏而后可以定其偀之黜涉者也臣因之而更有一说焉抚按诸劾连篇赃私狼藉明告君父者多得降调或淂平调独是表册察册与夫季报等揭但有一二贬句甚至考语平常者即以王官锢其终身虽系相沿之旧例寔例之天理人情王法俱属不淂其平此尤留心铨叙者所当另酌一推升之平格正恐监司之为师绎者不少而王官之不得其平者尚不止何其偀一人也奉圣旨官评当有确据一官之身举劾互异何以服人还着从公查核具奏该部院知道 
　　初五日 
　　御史赵允昌疏参阁臣丁结轼内称绍轼以阴邪庸流凭何夤缘入居揆地心窃讶之己而细核其行事熊廷弼正法入谓此英主之作用也绍轼语人曰彼赞其决矣或者纶扉自有主张乎汤宾尹李征仪之不用人亦未知其就里也绍轼语人曰彼倡其议矣或者汝南自有月旦乎倘从此洗肠易胃便自肩负为国家一心任事职何不偕之犬道焉未几而马世龙一事职于是不淂不一効忠规原非求多于绍轼也今试取彼前后疏读之始而曰两请継而曰上传之又曰已去之反复乎非反复乎推诿乎非推诿乎在圣心自有真鉴在天下自有公评聀可无言矣惟是职从封疆起见何负于绍轼若夜气犹存何必仇职之深独奈何恣口横詈语不择音耶职不足惜皇上试令绍轼自省二百年来有此关系否噫嘻天下自有明眼人绍轼岂谓登场乱骂人便足箝当世忠鲠之口乎至如引李廷机为言职闻之不觉欲呕矣廷机意见稍偏即不许以休休之容至其亭亭正骨凛凛操持立于波颓风靡中庶几自完一品格绍轼而欲附廷机乎试清夜扪心能如廷机之自做秀才以至登揆粗衣蔬食淡然寒素否能如廷机之环堵萧然仅蔽风雨而不求田问舍吞侵闾里否能如廷机之存孤恤寡无欲无营半牍不及于有司乡曲不知有李阁老否若犹未也谈何容易职闻之先正知廷机横被攻击侨居佛寺人方彼有所除此有所驱绍轼亦惟恐去之不速识者谓廷机之去踉跄去国门墙士有一臂之力焉己而犹出假书一纸招摇揭出甘为东林献首功此等机关识者觑破不值一文今乃侈为得意事耶是又自写一反复图像矣 
　　十一日 
　　福建道御史姚祚端疏为欣际维新之盛内云巨奸赵南星嫉臣不入门户当臣内艰未满即欲破例外推犹嫌有可指摘同官魏光绪迎望风旨因出挺节一疏插入臣名诎臣逼死属官南星遂执以为词顷见会推抚臣表表名流久称一时人望皇上于郭允厚孙杰等数人留备京卿之用此在圣明眷注正有深意岂臣愚所能窥测但臣以为廵抚建牙端阃领袖诸司弹压一路遇地方有事缓急呼吸全藉主张视京卿飬尊处优虽似稍劳而为国家効力宣猷最为吃紧昔宋王尧臣上疏论兵因言韩琦范仲淹皆忠义智勇不当置之散地遂有安抚经略招讨之命卒能使西贼胆寒功在社稷淂无与今日事势相类耶奉旨郭允厚孙杰己有旨着留京卿用姚祚端如何不遵又来渎扰可谓有廉耻乎姑不究 
　　十四日 
　　上传与吏部都察院犯官王之寀周宗建张慎言熊明遇方大任等及己故陶朗先杨涟左光斗顾大章等家属奉旨行彼处抚按提问追赃如何久不回报显属违玩着移文各省直勒限速觧以助大工　圣谕朕惟君臣父子人道之大纲慈孝忠敬古今之通义有国家者修之则治紊之则乱为臣子者从之则正悖之则邪自古迄今未有能易者也乃有　宫庭仓卒之际怀倾危陷害之谋构朝家骨?之嫌为富贵功名之地其为乱臣贼子可胜诛哉惟我皇祖神宗显皇帝早建元良式端国本父慈子孝原无间然而奸人王之寀翟凤翀何士晋魏光绪魏大中张鹏云等乃借挺击以要首功我皇考光宗贞皇帝一月御天千秋称圣因哀淂疾纯孝弥彰而奸人孙慎行张问达薛文周张慎言周希圣沈惟炳等乃借红丸以快私怨迨皇考宾天朕躬缵绪父子承継正统相传而奸人杨涟左光斗惠世扬周朝瑞周嘉谟高攀龙等又借移宫以贪定策之勋而希非望之福将凭几之遗言委诸草莽以待封之宫眷视若仇寇臣子之分谓何敬忠之义安在幸天牖朕衷仰承先帝遗意康妃皇妹恩礼有加而守正诸臣凡因三案被诬者皆次苐赐环布列有位嘉言有伏朝政肃清特允部院科道诸臣之请将节次明旨并诸臣正论编辑成书颁行天下使三朝慈孝灿然大明天下万世无所疑惑其凡例骵裁一仿明纶大典故事即今新春开馆纂修特命辅臣顾秉谦丁绍轼黄立极冯铨为总官施凤来孟绍虞杨景辰姜逄元曾楚卿为副总裁官徐绍吉谢启光余煌朱継祚张翀华琪芳吴孔嘉吴士元杨世芳为纂修官乔伟秦之垣李桐为誊录官郑崇光姜云龙为牧掌官卿等受兹委任湏同心协力研精殚思采集周详持议明核凡系公论一切订存其群奸邪说亦量行摘录后加史馆断案以昭是非之寔务在早完书成之日名曰三朝要典以仰慰皇祖皇考在天之灵用副朕觐光扬烈之意钦哉故谕 
　　二十三日 
　　四川道御史曾应瑞疏为仕路宜清内云尚宝司少卿范凤翼者固张问达之优擢人也凤翼以知州改教复营入铨司赃私狼藉曾被弹文丁巳察处通国称快乃忽然而鸠部而玺卿至今尚踞清夕????一片席可为黜陟淂平乎又如南京吏科给事中升大理寺丞姜习孔见任吏科给事中孙绍统者职不知何许人但按其条奏无他规画惟各疏荐孙慎行毛士龙张慎言等不啻口出倡和一同埙箎南北若合符节夫慎行诬蔑皇考士龙贪暴居官慎言侵帑肥己其余皆拾唾吠声欺世盗名之士无足比数语云不知其人视其所举此足定二臣之生平矣且习孔因与涂一榛王允成辈仝管南察排陷善类一榛业经斥逐而习孔独晏然无恙其何以谢舆评也又如户部云南司主事傅梅筮仕登封不餙簠簋因重贿汤京兆力为汲引获传廷评旋挂察典乃营谋起用呈身冯从吾辈复为荐扬躐转计部今仓庾出纳犹然为令时故智真是钻刺通神不畏天目者矣又如户部陕西司郎中吴鸣虞原系东林的派见高攀龙等初败扼腕私寓咆哮国门?翻世界后见公论己定自知不免每见正人乞怜识者羞之竟谋差甘固粮储为入秦伏戎之计譬之毒蛇猛兽伏匿山薮伤人必多是可不亟为剪除耶至于当日护党王之寀力襄慎行辈立论原差存心不淑交祸持斧寔繁有徒值今史馆弘开纂修伊始各官议单疏草邪说俱存即若辈清夜扪心想当愧死无地聊一拈出以备史馆之断案奉圣旨范凤翼姜习孔孙绍统傅梅吴鸣虞既系邪党都着削了藉为民当差仍追夺诰命该部知道 
　　陕西廵按刘其忠疏为危边情形日异戍卒饥寒可悯内称国家西顾藩篱之重所恃以御之而无患者其策曰简兵耳制器耳修武备耳职独以为今日甘肃外有三强而内有三虗三强者何松虏也海虏也哈罕之虏也三虗者何民虗也兵虚也饷虗也非无民也民之所天在食耳地少而不可耕天寒而不可种田碛而无所入可屯之地原自有数荷戈之夫不事农业日行百里民舍不过数家稍遇旱荒则远徙而流离虽有土著之民无土著之寔故曰民虗非无兵也旧之甘肃天下劲兵处迩因榆关抽条调精锐几空一兵之去必携一马额虽渐补而新不如旧兼之面面设防营堡日增至有一堡而军不满数十者故曰兵虗非无饷也本折兼支其来旧矣本色之粮即岁完如额仅可支半年其余半年皆仰给于京民二运年来积欠何啻千万臣入境即檄各道清查欠数河西五道开报五年之内民运共欠七十七万有奇京运共欠六十九万有奇册到已久臣未上闻此累百万者孰非军士计日而待飧一有不継巧妇难炊故曰饷虗民虗可抚而集也责成在司牧兵虗可练而足也责成在主将即民运之欠责成在郡县犹可檄而催也责之不应有查参之法在臣不敢以渎天听至于京运则万万不得不恳之于皇上矣抑此就河西言也臣属临洮靖虏皆廹邻虏穴自乞酋南牧临河洮岷等处尤当其冲厉兵秣马岁无虗日据临洮巩岷靖虏三道册报京运五年之内各积欠二十五六有奇臣廵临洮日见拥门而讨无非军士嗷嗷之声未知该部有以应否奉圣旨该部知道 
　　二十四日 
　　直隶廵按胡士奇疏为荐举方面官员荐张三杰王点李栖凤张宗衡仙克谨等　又疏为荐举地方人材荐按察使张尔基俱奉旨吏部知道 
　　二十八日 
　　山东道御史陈睿谟等疏陈修备急着一宁前之应援宜急也一间道之防守宜周也一京军之操练宜寔也一器药之试造宜预也一冻粮之收聚宜亟也奉圣旨条陈诸欵有禆城守营务着该部酌议其运冻粮视缓急行 

　　○二月 

　　二月初一日 
　　山东道御史李懋芳疏为直推玩寇悞国之由内称我朝未有以宰相行边者自枢辅孙承宗始盖枢辅生平口谈边事凿凿有据故当时乘东林用事之时互相拥戴以辅臣兼枢密赐以蟒玉赐以尚方宠过于人臣无两被命初疏推原败偾之由指摘贪悞之寔似欲黾勉仔肩以图报効及至当关碌碌无奇且尽背初疏以附赵南星意南星等既败力求卸担未奉明旨召还而擅离信地中外惊疑几与唐藩镇之跋扈无异今□酋直抵宁远矣抚顺开铁之败数年之后犹追论当事者逮治之岂枢辅纔得脱肩便可推之局外况柳河之役贼窥关外无备故辄敢狂逞深入此非枢辅之责而谁责耶尤可恨者方今民穷财尽皇上宵旰而忧司空仰屋而叹开事例广搜括针头铁削一切无所不至今搃天下加派不过三百万合事例搜括之觧纳亦不过百余万枢辅一身糜费金钱岁至数百万厯壬癸甲乙计饷几至千余万以此修守战之具宜挟纩投醪人人皆为义勇搜卒简乘事事皆有纪纲用间设奇处处皆有埋伏筑台置堡棋列星罗榆关一带可当金城万里而柳河一动辄遭败衄今奴势猖獗犒赏修筑诸费姑置勿问即据兵而言臣记往时邸报关上兵派十四万枢辅清汰至十二万去年十一月复命报十一万七千有奇臣以为此必寔数故用饷若此之多犹或有说昨见经臣高第报见兵仅五万八千且新旧交代不过两月则所少五万九千余之兵竟安在耶累年开销五万九千有余之饷竟安归耶明旨云平日索饷则有兵临敌则无兵向来料理关门作何勾当真明见万里发关门之积弊而洞烛其虗冐矣臣阅至此益不觉愤惫填胷曰有是哉枢辅之欺君误国至此乎且令议调兵则先忧措饷自有辽事以来募兵买马置械造船骗饷不可胜计皆以贿赂不至发觉自皇上赫然震怒追贿赂之赃正党附之罪重贪墨之禁摘发侵冐盗卖之奸天下肃然知奉诫令修簠簋不敢染指锱铢何千金万金竟听其朦胧开销而漫无寔际遂不查核夫十余金可飬一兵追贪墨侵克之一家可抵贫民加派之千万户令五万九千余兵数年之饷不知可飬兵若干可苏活贫民若干乃耗蠹于一人之手供一家歌童舞女神号鬼矙之资而不可复问徒旦暮焦劳临炊无米搜此鼠窃狗偷者穷治之又何益耶又云王化贞丧师失地与熊廷弼同罪法当立斩令熊廷弼死而化贞尚在向闻化贞在广宁时联络西虏颇淂虏心今令王世忠往抚虏则何不可令化贞以妻子自代并敕在廷诸臣有能以身保化贞者令与世忠同往义激西虏使出兵击退○贼立功自赎事成则免死事不成则受戮若其不能则又当立膏斧锧以谢天下不应久滞囹圄以生观望之心奉圣旨关门兵数多寡众目难迯尚有经管各官如何端责枢辅俟虏退查核自明王化贞失陷封疆与熊廷弼同罪铁案已成轻议保出岂言官之体着敕行 
　　山西道御史高弘图疏陈时务五策一申饬都门防奸之法一休飬京营战马之力一广推朝廷用人之心一暂代曰坛祭祀之典一仰体宵旰忧勤之怀奉圣旨高弘图屡数疏条陈俱未当今又阻挠庙祀大典且运木运石运冻粮各有端责何得以东事遂妨并举姑不究该部知道 
　　初五日 
　　左都御史周应秋疏为循职申宪一抚按之追赃当严也自昨年犯官陶朗先杨涟左光斗等赃私巨万已具爰书迄今日久杳无消息夫各犯家私不贫其局易结即有难完情节当事诸臣亦宜作何区处刻期报命为何一切躭延催者唇焦应者高阁将明旨之谓何臣拟设法置循环簿二扇发抚按酌程途远者约四月一缴近者限两月一缴内开完过若干未完若干觧过若干庶局有归结而赃无沉阁也一封事之条议当确也在廷诸臣对君自有体裁立言主于达意如必夸多鬪靡徒饬观听不惟无以尽勿欺之忱而且适以取宸衷之厌自今各衙门章奏务明白简易条陈不必重复论列不必冗烦庶入告便于成章天听亦易于省览耳一建白旧例之当复也臣衙门放事有建白牌一面十三道转运传所以端职掌防委卸也臣自入署以来寻查牌规延久沉阁今后各务建白到道遇大机务大疑难务出公疏随送下手不致留滞庶人不得观望而旧制复议论一矣一固圉之长策宜周也夫□酋大举过河攻宁几震京师幸仗皇上之威灵袁崇焕之方畧将士奋击贼负重伤遁去夫狡虏向者轻我今者惧我矣轻则犹可抵惧则不可狃合无一面发关兵遣剿一面令廵关御史严饬各边道将加意防卫按华觉岛与宁远相对匪遥当预宿重兵以备堵截至于宁远湏预置兵万余于城或令关上挑选或令崇焕召募土著然后关门内神京可恃以无恐而辽疆恢复有基矣奉圣旨是近来法纪渐明人情犹玩这条奏四欵深禆宪纲陶朗先杨琏左光斗等赃银便立限与各抚按官远者限文到四月以里近者二月以里刻期奏销违者参治封事最宜简切不宜烦冗重复建白牌系从来旧规何淂辄废选练民兵召募土著诚固圉长策一体饬行该部知道 
　　初六日 
　　陕西道御史石三畏疏为中外之人心正奋恢复之胜莫宜周内称道臣袁崇焕固奇男子总兵满桂赵率教亦烈丈夫崇焕今已升廵抚可以展其手足无复羁絷之虑若满桂之力挫强奴赵率教之奋歼西虏谓宜加以都督职衘则同功一视庶足酬血战而励众心若夫难振易弛者人心难得易失者时势文臣武臣经此一番辨别可用之人兵额饷额经此一番讨出实在之数正宜就此实实打筭着着紧凑不以悠忽浮泛坐失事机所当早议者也经臣高第经畧六十余卷日保此一块土以还朝廷可幸无罪其不出兵救宁远固慎重太过不能审势应变亦兵力不足恐示敌以弱耳幸未至覆餗功罪俱可无议去留未容轻谈宜听彼审已量力取自圣裁者也若袁崇焕素推服枢副阎鸣泰鸣泰亦心许崇焕一人谋断相资士卒豫附鸣泰今暂抚蓟镇尽其所长否督臣王之臣猷望素着密镇为神京肩背谓宜命回镇弹压北虏遵化道臣王弘祖才能治赋志切吞胡宜速催到任资其分理若兵科都给事中罗尚忠每遇塘报即有条陈而失口石画满腹经济职方郎余大成夙负品望更善筹谋两臣资俸俱应即升苐恐难乎其継谓宜优以卿衘藉其筹策关门兵据报五万八千若数果止此则冐饷之罪岂能逭于斧钺若数不止此则张皇之状反足扰乱人心是必严核实数定今日之罪案即以定日后之饷额□丧其王子怒气必重虏丧其丑众饮恨正深则卷土之计合谋更毒前此毛文龙牵制不闻杨肇基氷坚难渡此后两处正宜磨砺以待呼吸相应岂容纯盗虗声也奉圣旨条议轻率荐举欠当石三畏着削了籍该部知道 
　　十三日 
　　山西廵抚何■〈日上永下〉会同廵按安伸问得张慎言秩晋栢台毂扶邪党赵南星本大贪之尤耳而横之出谷是何居心张光前固执拗之极矣而嗾之摘?更违公议迹其呈身营窟几同插趐欲飞据其剖腹藏珠何异与波俱汨染指殊多鼎既覆拎折足永戍难减案即判于如山三尺难假百喙何辞奉圣旨张慎言党邪害止避差钻差罪难枚举今只以监守自盗永戍姑依拟其周宗建赃私该抚□久不回奏听其逍遥无忌成何法纪缪昌期己经削夺仍补服黄盖开宾馆招宾愈见纵赐即着锦衣卫差的当官旗将宗建昌期扭觧来京究问该衙门知道　廵按直隶御史贾毓祥会同廵抚毛一鹭查审左光斗原发欵单内受杨镐熊廷弼脱罪银二万两此有定数者也其考察并管屯提学各受谢荐等银原无定数谨据到道县详结之数与臣反复驳查之词奏闻伏候圣裁若盛世臣黄正宾二人原行究问见今驳审另当具招者也奉圣旨据奏左光斗前后变产银二万两着勤限觧进其谢荐等银必有亲信家人经手何得云无定数并着严提究问务尽数追还不淂狥情隐匿该部知道 
　　十五日 
　　廵按直隶贾毓祥疏为荐举地方人材荐汪应蛟罗应鹤杨材俞奇顾起凤陈万善濮阳寿柏守相姚履素史孔?马人龙阮自华奉圣旨汪应蛟年己衰迈只宜休养林皋如何又登荐牍所举不当该部知道 
　　十六日 
　　南京江西道御史徐伏阳疏摘门户遗奸内云一为原任太常寺少卿曾汝召力主邪议阿附党人与杨涟左光斗朋奸倡和就其羽翼移宫至谓主少国艰之时有垂帘听政之举不几传千古之疑乎闯宫一案冺然无迹政以着先朝慈孝之而汝召必证其谋逆何也知谀奸党而不知有若父汝召于是乎无人臣礼矣今夸定策煽邪议者俱已禠黜而汝召顾可独贯耶一为浙藩参政魏士前作令时贪秽有声甑几欲破仗熊廷弼极力庇护幸迯考功法而周嘉谟复以姻亲之故受贿引援俄而颖佥俄而臬宪夫风纪之地岂容龌龊滥厕其间令廷弼已诛嘉谟己夺而士??刖之水山己觧矣尚晏然膴仕何以为外吏观型乎一为奉旨降调之郝土膏土膏之焰己扑而灰且冷矣臣何复为深求但核其生平罪状有降处未尽厥善者闻令芮城时赃私狼藉邑腾怨声天性刻薄有谓置父于寺中而麾之衙门之外其父忿詈而归者居卿稔恶道路流传或谓其构造宅舍占佐署之地或谓其綊制奸生夺强官之房屋以至赫挟县官罗世彦银八百两又以保署印受贿淂陆县丞银五百两而乡民被害如刘飬蒙张镇和连名具揭开单累累遍贴长安有臣若此衣冠盗跖狼藉尤似不可不一问者奉圣旨曾汝召阿附邪党羽翼移宫希图定策魏士前倚恃熊廷弼周嘉谟恣肆贪婪骤跻臬宪郝土膏作令不仁麾亲恶父典试策文讪上恶君并前降处的方逄年顾锡畴丁干学熊夺渭李継贞都着削了籍为民当差仍追夺诰命其董承业文气稍平姑照前旨郝土膏赃私狼藉仍行该抚按提问照数追赃以助大工便据赃从重拟罪 
　　刑部等衙门尚书等官徐兆魁等会审淂惠世扬生来恶貌惯使奸谋舌底波涛狡诈尤浮带猾胸中荆棘悔心未动囹圄奉党命为主盟呈身有籍投中捐为幕客颐指忘羞青衣小帽而潜通播长安之口禁内直房之擅入具供商议之期谓称制临朝而图上公本载于犯事之书闻亦蒙顾命而毫不动心宁仗人臣之义移宫何不明日深嫉阁臣之公言驱逐限在一时且滋泼口而唇詈贵姬几投缳上帝女将入井中是可忍也簪珥皆为赃具随后尽作偷儿于女安乎落落哕鸾虐焰再遭于半夜萧萧一号母子泣尽于伤心当是时也天日亦为惨变风雷显示异惩而世扬偕杨涟等夸元功于定策司寇据实而抗争御史倡言以折辨而世扬唆周朝瑞等加诬谤于直臣夫实可以逼康妃而何有于天下之端人正士夫实敢于无先帝而何问乎皇上之社稷封疆宜乎其党邪也则鼓足贪污之江秉谦鬼形颇僻之刘宗周巧言欺天之王之寀大胆弃师之熊廷弼皆所为如亲如昵而屡荐屡救必欲跻之显位予之生全者也宜乎其害正也则挺身主察之史継偕憨吻忤予之刘国缙熟肠执法之沈???甘心忧国之徐大化皆视为如仇如敌而屡刺屡攻必欲夺其见在锢其将来者也三案公虗之名流无不含沙而肆螫一群偏私之横势顿沸地而熏天盖令杨左袁魏之凶心每藏头于不露且兼汪顾周熊之毒手恒借刀以杀人惊举惟惠左之言匿秽形而暂避俟羽翼既养成之后薄宪职而不为及今而此诿彼推祗呈番覆之态直到乎水尽山穷稍知前事之非曰差曰愚犹讳故而为误该死愿死仍以假而非真试诵明旨之煌煌不胜天威之赫赫一则曰惠世扬同恶相济不淂独宽再则曰结交王安倡起移宫同恶相济三则曰借汪文言交结王安擅入内直房听其指使威逼康妃目无先帝且党邪害正罪状非一而世扬尚可末减乎按汪文言之所招质镇抚司之供吐研审既确重拟当遵即以杨涟左光斗等之罪罪之其移宫前所称未载之律而一辟已足止不尽之辜矣奉圣旨先帝宾天之日惠世扬与杨涟左光斗同恶克济造语垂帘希功定策至康妃母子跄踉失所先经黄克缵贾継春论罪状甚明又查串通汪文言入王安内直房亵衣密谋则离间亲亲大恶备矣大辟允当即依拟行 
　　二十日 
　　南京江西道御史徐伏阳疏陈末议内云一议党根宜拔京师讲院问谁创始则所谓合掌而念弥陀者也近科臣建议以真忠义辟假道学改词死难诸臣岂不甚快但臣鳃鳃计熙明禁地觉有不便与其议改恶宁议移倘议改不议移祔主虽易坛貌犹存说有邪党过之必曰此某道学先生旧址也营垒不拔仍为后忧臣愚以为不若移建城外亟命工部或司坊之能干者择一隙地改造以便祭祀不过一搬运之劳耳况京师一移则海内书院谁敢不毁必如是而役潜伺之阴谋可杜也一议滥赠宜夺邪臣王允成迎合窥瞰疏赠郡邪若而人何物么么欲吹既冷之灰竟活久枯之骨以致邪党如鲍应鳌辈追赠太常陈大绶追赠太仆不曾亵天朝之名器乎诸如此类实烦有徒见在诸奸且从削夺而九泉枯骨反冐宠荣恐未足以禠斥奸雄之魄合无勑下该部查有前项庸碌邪党滥赠官阶者分别革削以快人心使人知一涉险邪虽死不宥亦今日铨衡第一义也一议勘案宜结保定廵抚郭尚友会题勘结赵南星一案旋奉明旨戍谴夫以南星位冡宰一罹法网犹不难一戍谴之而况其下手者乎近吏部曾开单题催尚稽不报合无再行简出促问官结报以了夙案以斩葛藤不然将言者反自疑而朝廷大案恐亦非民间词讼之常遂可漫置不结者一议持局宜坚明旨屡虑翻局臣谓应先持局自赵南星倡邪局而崔景荣复以调停败殷鉴不远则持之在今日矣夫能持则腹心内固何患寇盗外侵纶扉统均之地如斗杓立极而后以堂长持各曹之局以职守持议论之局以今持将来之局闻诸奸暗伏机弩日谋卷土非力为控持必有乘而伺吾隙者满盘打筭遍体提呼是在当事者早计之耳一议铸钱宜酌夫行钱所以通物力之穷鼓铸政以疏上下之利偏则易壅均则相济不易之理也近阅邸报秦抚乔应甲题本省铸钱有五便识者知为救时良策而科臣潘士闻有各省分铸之议权衡中窾则论铸法当以二臣之言为正乃董应举聋瞶无识昵信奸棍吴建庵以六利六害之说簧鼓众听该部知其不可而逐欵翻驳一一救正盖欲扪奸人之舌而为国家存铸之利不受铸之害耳柰何驳之者在北而信之者则在南近阅南户部侍郎区大伦条陈末欵独左袒应举一钱权之论而且欲罢新厂以就荆州夫京师天下根本厂铸政握宝源宁聚外以归京未有舍京而狥外者且该部驳正之说是则大伦左袒之说非人亦有言大伦门户起官臭味投合臣不敢知而第就疏紏正随事剖析如此一议交代宜速窃见边衅未消萑苻多警所望抚臣弹压视昔更甚今新推吃紧要地如顺天宁夏登莱及广西等处或外司捍御我内急抚绥一日不可少此重臣乞敕新简诸臣刻期就道赴任接管以防地方叵测之忧盖旧抚业被人言谢事杜门事机必至废阁而地方人情且已涣而不相属矣万一有警惟执其咎是尚可不急为比驭乎奉圣旨书院改作忠臣祠明旨昭然谁敢复萌异念不必移鲍应鳌陈大绶为邪臣王允成疏赠显是党恶着即削除一切奉旨议勘罪案该部抚按即作速完结有遅延的参来处治其持局宜坚铸钱宜酌交代宜速都着申饬行该部知道 
　　二十一日 
　　直隶巡按刘之凤疏陈防患之要内称当今之世旱计无如餙武事餙武之要远募乌合不如近练土著顷诸臣条议者已详哉言之矣无柰守土者平日泄然不讲于训练之方及至卒然警闻策窘于朿手不过飞檄而请援兵叩阍而请部饷谈及土著卒然委之脆弱而不可用也殊不知此土著之民一往从事阡陌之间身未经战阵目未识旌旗以之摧坚陷敌虽未必为制胜之长技然而闾联为伍人持一械以之凭城固守孰不可以捍外而卫内者况依井里则馈饷可以不劳自卫身家则抛弃必所不忍较之远来客兵孰为縻费孰为省费孰为易溃孰为不溃愿为地方?者召募与借援之计即从今日不必预萌于虑惟于练土著为急着在卫所日简其军余在有司日简其保甲以时训练之而缓急自有可恃矣奉圣旨预练乡兵以备不虞诚是良法但要抚按责成守令着实举行不淂以空文塞责该部知道 
　　二十三日 
　　直隶巡按刘之凤疏为荐举方面官员荐大宁兵备张大猷徽安兵备彭克济等奉圣旨吏部知道 
　　三十日 
　　直隶巡按洪如锺疏为逆酋虽退内备宜严内云一曰缮城一曰利器一曰练兵一曰秣马一曰欵虏一曰任将又云骗官徧饷之徒趋关门如鹜半属请托鲜有真实心任事者非大破情面换尽肺肠仍前泄泄将何所税驾哉昔人谓兴一利不如除一害夫除害即所以兴利也若从兹休息教训渐次布置以须挞伐则袁崇焕自饶为之非微臣之所能及也奉圣旨疏内缮城利器足饷练兵秣马欵虏而??息归之任将皆守关急着但从来徧官徧饷趋关门如骛曾未有真心任事者今宜大破情面洗尽肺肠于数欵着实举行力反前人积弊庶足制胜于万全该部知道 
　　应天廵抚毛一鹭疏为圣治幸已一新邪党尚多隐伏内称会同廵按直隶监察御史徐吉参看淂周宗建持躬少简举身多乖引类呼朋树私交为宵壬之帜营巢标垒构讲院为门户之招此物议所繇于抑官箴所不载向者煌煌天语固己洞晰其肺肝今兹凛凛伏辜亦自难藏其首尾惟是作令原任浙中湏凭关覆赃私向无的数殊费推求迨今勘驳数番始觉根株尽剖而宗建有终难自觧者即其分符两邑浮名滥窃于当世不思浪掷千金秽迹难掩于世后如滥给皂快也狐鼠之消耗尽是民膏如交际乡绅也玉帛之错陈谁非公帑而乃委泥沙于溪壑任销放以文移费二年至以千计课以节省之道岂是循良绳以澹泊之操自非良吏不职甚矣宜追其厯年之俸薪赃罪昭然何辞于擅科之城旦至其在京房屋并应照价追没既经覆核相应具题奉圣旨周宗建赃私狼藉如何止追一千余两还着提家属严追其罪名俟扭觧来京究问另议该部知道 
　　刑部等衙门尚书等官徐兆魁等会问淂方震孺性本贪淫行多躁妄猎居宪职漫无建白以匡时蔑视台规一味模棱而玩世当辽师奔溃告急政圣主宵旰贻忧虽急在边材岂孟浪无当之夫所宜尝试况兵难遥度即平居自负之辈犹怯担当乃震孺勇非终军欲效弃繻而幸遇才惭毛遂敢希脱颖以要功假能自振其风裁令三军作气更力坚持其节槩一尘不沾即无大功尤可救过奈何一筹莫展而孳孳惟货贿是求更百计营私而逐逐甘簠簋弗饬方经抚之不协亟宜倡大义以调停觉战守之两虗胡不奉简书以参劾坐令贾祸竟致舆尸经抚迯则迯魄丧于风声鹤唳经抚入亦入迹混于败卒迯军尤可恨者戎马劻勷之秋何暇餙顽童以袨服存亡呼吸之际犹尚恋阿堵以归装甘丧节败名敢欺君触法有臣若此将焉用之初审犹有未吐之赃再鞫己尽厚藏之秽速应遣戍严限完赃奉圣旨方震孺与熊廷弼同罪屡奉明旨司官如何不遵且嬴负貂参不计其数追银五千两未尽其赃还着另拟严追不得轻纵 

　　○三月 

　　三月初一日 
　　御史倪文焕疏称诸臣者百姓之倡也大臣者小臣之倡也内臣者外臣之倡也今阁臣顾秉谦等捐助以千计矣厂臣魏忠贤等捐助以万计矣以数千计矣且其严缉奸细远探□情无非忧皇上之忧爱皇上之社稷者谁非臣子谁不可以忠义相鼓动大臣如此小臣其曷敢自爱内臣如此外臣其曷敢自爱诸臣如此小民又曷敢不慕义自勉也奉圣旨这本说的是内外诸臣捐俸乐助共济军前深可嘉尚各衙门自能一体急公无待申饬魏忠贤捐助独多侦探尤严宜特加奖劝 
　　初二日 
　　南京掌河南等道御史游凤翔等疏紏武职遗奸紏蓟镇东恊副总兵倪宠榆林总兵官秉忠福建总兵谢弘仪延绥总兵宋伟大同总兵姚世卿保定总兵李承爵南京掌左府事成山伯王国柱等奉圣旨着兵部分别议覆 
　　初八日 
　　刑部等衙门尚书等官徐兆魁等会问淂户部主事李柱明蹻跖其行沐猴而冠本以科甲之身罔知爱惜甘作衣冠之盗一味贪婪幸滥差于仓储遂恣情于溪壑每遇放粮之月惯行恣卖之奸以长班攒与为腹心効狗偷而靡厌以脚夫歇家为寄顿满鼠腹以犹贪罔念乃积乃仓尽是民膏民血况军国之需转急而度支之窘日深尔岂冥顽蠹耗几无虗月谁司主守侵欺全不畏人属垣之耳难遮满腹之赃立罄身名俱败刑辟何辞王大年知情不发姑从杖儆奉圣旨李柱明着监候处决余俱依拟 
　　十一日 
　　掌广东道事江西等道御史牟志夔等疏为合词献议以仰佐庙谟内称内臣镇守之有祖制辽志昭然乃先朝亦有大臣巡边科臣阅视之遣而旋亦报罢则以封疆安危所系或设或裁视其时何如耳关门咫尺神京安危即在呼吸其城池狭小皇上所知也亦既文武各衙门驻札无多余地益以内六衙门曷能充拓若又分驻他屯卫其为军较之关更可寒心夫以内外臣□咸皇上股肱心膂前此大负委任三尺莫迯迩日诸臣鉴往毖来当必戮力疆埸誓灭此朝食或未谅夫惩于骗官盗饷妬功害成始有此遣而别揣宸衷之厌薄外臣一无足信将行间忠勇日且凛凛莫有固志矣此六员者皇上选择而使当必各矢秉公一禀敕谕然东事八年以来经臣抚臣道臣将臣纷参商倾角其害遂贻于封疆以至今日昔宋庆历元年元昊势益猖獗帝问攻守之策韩琦主战范仲淹主守两人皆名臣也而其议遂异矣恐多官为政战守拟议滋烦内臣将有不合即内臣六负中之胸臆偶岐矛盾□见所不免耳又恐无赖棍徒投充左右踉随纵恣罔忘内臣不及觉而在关诸臣若河南南阳之不可问也奉圣旨己有屡旨如何不遵又来□渎姑不究该部知道 
　　十二日 
　　大同巡抚张扑疏为荐地方人材尔基又疏为荐举方 官员荐冀北道仙克谨阳和兵备窦可进俱奉圣旨吏部知道 
　　十四日 
　　掌河南道事御史王业浩疏陈切要以饬漕规一库银之预借当杜也通济库每季将轻赍银两正收正支不得狥情预借以致临期掣肘至粮完销算之日伏存留库银二三万两以备春运之用者外有刺银则觧太仓即如漕粮未到库积方盈不获己势必预借然亦当随借随偿不淂彼此扣算以致溷淆一官旗之参例当更也连年兑运各官其守法奉公者固不乏人然蠹国捐储者亦自不少或囊橐念重而恣意侵涣或花酒情躭而竟行嫖饮故据其侵费之数己不胜挂欠之多又以议单之欵国受虗名官窃实惠于是欠者自欠去者自去今后凡有到坝起欠必责该坝委官严督各官旗逐名照数即将追补完足方许过坝到桥不许朦胧进仓截收即有挂欠数多监比无措止许一面行文原籍变产完觧不许狥情纵放脱迯一各仓之夙弊宜革也各仓监督司官如遇粮至之日严加约束毋纵放各役掯索如前仍有肆行不悛者重则参处轻者究责各仓官不能发奸故为隐匿者当以知情连坐一各仓席木宜折也竹头木屑孰非民膏与其虗费金钱而置之无用之地孰若少加裁抑犹可佐公家之需合无天启六年应觧五年分京通粮仓板席或暂准改折价充新饷或各仓监督新旧间铺就中樽节每年实用席木若干定数减派行令各省直照数觧京务期足用而止其余悉行改折庶折一分国享一分之利一部报之余米宜宽也领运官旗自水次抵关几多耗费宁堪额外之加而支领官军按月思盻石米飬家又何当例内之削虽各仓以此报羡名而若辈先己受实害评全不在此合无今后各仓监督务出纳惟允即升合不可加亦颗粒不可少??息之部报无妨于多寡令官旗含恩于中外是臣所望于诸臣也一照出之余米宜严也在外官旗领运每石至仓所费甚多而京庾空匮每石时值又复腾贵以致数百万生灵嗷嗷待哺臣每恨输运无妨雨粟无术安可使既入者而复使之照出乎今后凡运官纳剩余米查有旧欠仍于三分留抵如无旧欠而应全给及应与七分者各监督司官酌定价值那移曾挂号无与通济库动支轻赍银两照数收买以备支放且给价官旗伏便早于回南毋令升合照出之入群奸之手一天津之截裁宜饬也津门每岁应截粮数与带运辽粮原有历年成例祗因连年有等奸弁利天津近便故意包揽客商延捱过洪过闸每?截津争与殿后虽前途竭力至津亦伏蛙步不前惟知利己甘心守冻罔意急公京边日悞良可痛恨合无今后严加申饬通漕卫所官旗俱要上紧剥挽依限前进不得仍前希?殿役营望截留致滋科敛诸弊一剥运车脚车袋之宜足也夫国家以漕粮为命脉而漕粮藉舡袋以挽输然年来关船与里外河剥舡虽有其数无其实要在钞关与通粮厅二臣另有一番振刷如舡宜速修足数而绝影冐袋宜坚造如额而杜其那移车驴夫脚宜雇觅及时而稽其迟速又每囤须全剥完此而及彼责成委官严禁剥舡偷盗无令日侵日削逐日稽查画地追赶庶运速而旗军淂以早旋奉圣旨漕规日坏军务日迟厯年积弊急当振刷数欵皆有禆国计即严饬内外经管衙门着实遵行户部知道 
　　十五日 
　　山东道御史李懋芳疏为明主审于用人内称皇上锐意中兴起用忠直而列在位亦多可寄心膂而托股肱者也然往往有人而不淂其用其故安在其一曰法之不行其一曰小人害之夫法之不行此从前积弊令失事者诛侵冐者问则一旦振起无难也独是害人之人即伏在耳目之前混于君子之中操戈以阴伐君子之党公论籍籍咸欲加刅于腹而为职所知者则马世龙开诗教赵兴邦也马世龙料敌之智短而谋孽偏工毁成害能骄恣偾事今已给假回籍职姑置勿论若开诗教初亦自负为君子而依附正人者也乃其当日乘权用事贿赂公行清白雌黄任情齮龁贪横之状职自作令时已闻其名矣蒙恩召还当小往大来之时困心衡虑之后谓宜靖共正直以赞熙明而入告初疏荐一祝耀祖参一魏应嘉夫应嘉疏论熊廷弼皇上素鉴其忠因察处诗教遂还戈攻之报复显然若祝耀祖赃私狼藉秽迹彰闻中外之人孰不知之而诗教公然入荐此何心哉幸皇上洞烛曰所举不当抱惭而止又将借耀祖以引用耀祖之私人株连蔓引盘踞充斥害可胜言哉颠倒错乱若此即诗教清夜自思亦当措身无地又何待职白简之刄耶赵兴邦召还入朝未有贪邪寔迹可指但两人声势原自相倚气味埙箎追惟四路丧师抚顺失陷正兴邦在兵科峕事当时失事俱经逮治而兴邦岂得晏然膴仕耶前科臣潘士闻疏论曹钦程举朝共快且谓先参之吴国华有辨奸之明盖其是非确而公论恊也然曹钦程不过鄙小人耳若诗教兴邦一旦得志躐据津要便欲自居坛坫殚残天下之豪杰而翻弄世界倘皇上听职之言去此两人举朝额手称庆又当何如耶奉圣旨马世龙已奉旨回藉了亓诗教冠带闲住该部知道 
　　十七日 
　　江西道御史牟志夔疏参冡臣张问达内云旧铨臣张问达毫无廉耻一味贪污前院臣乔应甲疏论问达魁柄在手货利迷心胪列秽状十一欵见在御前聀闻王之寀欲有躐跻问达索千金方准夫以之寀之无赖撒泼同里狎顺尚不肯放过其它非品望素着资俸应得者所索当无所不至近分与诸子金银十万曾无属厌借发伙计令之鬻贩四方收子毋厚息其猥鄙如是近被罪臣之寀吓代赔赃万两如数责与出尔反尔小人之情态固然之寀收受再奉三百两为寿以杜其再索其与南星之寀朋比为奸浊乱朝政于挺击红丸移宫三案非反复改口即躲闪藏身虽蒙正法薄谴以今鼎建工烦东西二酉未减军兴费匮需用正迫南星之宷既已追赃而问达之需贪污时甚独淂拥金穴以自娱非法之平也奉圣旨张问达已经削夺不淂复事提究但据奏朋比贪污所奏饶裕姑准捐资十万以助军兴银交该省抚臣觧进明时举李达募兵激変流祸无穷至今蜀难未有结局乃以乡曲情而谬行荐举岂言官之体该部知道 
　　十八日 
　　南京河南道御史何早疏陈闻见之真内云区大伦与董应举固冡臣张问达庚申同起者也大伦应举景逼桑榆欲深溪壑加应举搃理钱法欲取铸本于新纳开治局于荆州此明知塩商可遂假处易涂耳目乃移舟于南日与大伦?确大伦遂上国计宜周一疏力赞私谋希邀明旨不思本部新厂子毋所以佐国家之需而荆州开鋳西江何以应缓急之用朋比阿狥中外蝇附此何利权也而擅更若是且闻其事多染指力辨奥援即司农之席亦以钻剌得焉魏说柔媚无骨贪秽有声如甲子提调科场生监油烛饮食以及题旨等项俱行折减约侵银一千余两仍听吏民进银百两任意编号扶同混乱奉圣旨区大大伦魏说邪党漏网都着削了籍为民当差仍追夺诰命该部知道 直隶廵按徐卿相疏请逐欵严饬以速良运一改折之部覆宜速也一回空之程限宜严也一南粮之贴舡宜议也一委押之府佐宜重也一河官之委置宜禁也一剥运之船袋宜预也奉圣旨户部知道 
　　十九日 
　　山东道御史李懋芳疏紏贪横邪臣内称聀昨疏论亓诗教赵兴邦固向来所号为四凶极贪极恶而人人痛心切齿者也若胪列其事寔聀知所不能十之一二每事赃私不下千百聀俱隐而不言止言其在兵科时失封疆一事盖以事属既往不欲尽言以伤雅意故摘其大者使之引分自裁而兴邦且哓哓置辨谓不与诗教附和为夫同诗教不与兴邦同恶而四凶之号何同耶聀论诗教缘皇上有所参不当所举不当之旨就明旨略为点缀今兴邦乃为诗教演明其论而云祝耀祖物议尚腾可无荐魏应嘉不可不参夫兴邦亦知祝耀祖不当荐好恶几希之良似未尽冺若参应嘉以私怨报复皇上固云所参不当而兴邦独谓其当参谓兴邦不与诗教为同耶兴邦自以参论李元等为欲澄世道而求附于正人以妄希皇上之留用夫论人当合观其始终本末故孔子曰听其言而观其行若以之参论东林便为正人假令共工驩兜参论东林亦遂岸然自附正人而尧舜肯使与皋稷夔契比肩同事夫曹钦程非宜参论东林之人耶又云兴邦以科臣专掌紏举与封疆之事无涉聀当闻□酋振兴警动兴邦夤推吏科皇祖以封疆事重奉旨停推则兵科与封疆固非泛然不相关者推转尚不许而兴邦复谋入帘考官四路报败之时兴邦犹在帘内是背违明旨而失误封疆之罪犹其后耳奉圣旨已有旨了该部知道 
　　广东道御史刘徽请中外臣工共竭赤忠以课寔効内称自东林邪党假道学之名者虗谈性命何曾引一正人假肮脏之名者浪言节义何曾做一寔事如欺君悞国之熊廷弼啄口三方布置之说□警甫闻惟有踉跄一逃矣欺君盗名之游士任攘臂淮扬招募之役糜帑数十万竟不得一军之用矣追思往事真可痛心近来塘报紧急逆□狡谋叵测文武诸臣尚堪泄泄然以虗文了故事而不责寔效哉日者恭奉圣谕洞鉴年来欺隐虗冐之弊遣内六员出镇仰见圣衷垂念封疆如此急切即内侍之臣原不乏寔心体国者如厂臣魏忠贤缉奸除暴节用惠?剔盗储之积习以清庾府擒逆贼之细作以消祸源即□臣仰奉特简矢志报効当自不薄然而大小诸臣合词叩阍特虑事权不一恐启推卸之渐其为封疆虑自深远也屡奉明旨查核兵饷并无掣肘断在必行诸内臣查核事毕圣明自有渊裁苐望内臣抵关之后一举一动仰体圣心务无涉掣肘之嫌一以查核之事任之已而以战守机宜归之经督抚臣在皇上选择而使内臣竭忠以事始相当耳奉圣旨游士任赃完发遣已有旨了东报紧急城守诸务自当严备内臣出镇专管查核敕书开载甚明魏忠贤弭奸戢暴节用恤?剔积蠹以清仓府擒逆党以清祸源使人人如此寔心任事何患安攘不臻该部知道 
　　二十三日 
　　搃督河道李从心疏为刻期免履新任荐举陕西方面官员荐徐云逵杨邦宪张国瑞李得中李飬冲张国锐关守箴陈应元陈升吕逊王顺行王应楫曾廷彦冀懋中马人龙等　又疏为荐举地方人材荐牛应元樊东谟李应策刘九经王建屏李元吉等俱奉圣旨吏部量酌升用 

　　○四月 

　　四月初一日 
　　江西廵抚郭尚宾题称会同廵按江西张汝懋参看得犯官熊明遇聀居风宪动越防维変法而喜更张建曰大干清议猎虗名而擅造作妄费胪列弹章论其先已被汪犯之供不过赆仪之送馈按其失于邪人之狎未有货贿之点缁故蒲鞭稍加便罪状已尽今据南台所论列以究明遇之諐尤其请京营之差改为参罚令举劾几废敕谕空悬着在见闻不必具论论其支芜湖应天江防东城等赎锾及节省木槎等银令人淂以指其为沟壑之资明遇祗以供将作之用而鸣其意气之广侈宪臣患不节俭费用岂宜不经至于山后一亭以壮人之游观而建之议岂空腾罪由自取碑刻费四百究倍而三之可以勑国法而毖臣工矣律应拟徒追完银差官数觧以助大工奉圣旨熊明遇交结汪文言私通贿赂造孽多端及任南台又支赎锾以填溪壑费公帑以资游观宪官犯赃加常一等拟徒未尽其辜还着依律问遣大彰国法赃银一千二百两速速追觧进以助大工该部知道 
　　初四日 
　　江西廵抚郭尚宾疏为钦奉圣谕等事奉圣旨黄龙光甲亓缓刑一疏为失陷封疆之臣求脱目无朝廷非常受财枉法者比着定发边远充军佥妻着伍邓渼邹维琏徐良彦交结汪文言罪恶多端徒杖岂尽其辜都从重遣戍黄龙光施天德赃银五千两速追觧进以充军饷该部知道 
　　应天廵抚毛一鹭廵按徐?疏为民情可骇事出异常内称本年三月十五日因削聀为民犯官周顺昌奉旨被逮星夜谕蘓州知府寇慎着落吴县知县陈文瑞将顺昌拘到发该县用心提防候期开读随据钦差锦衣卫千户张应龙文之炳约以本月十八日午时开读臣等同赴公所沿途见士民如堵车拥不前汹汹嘈杂莫辨声语随进公所正开读间纷纷士民号呼一拥而入疾声天噪事出仓卒臣等以身捍蔽率府道县谕以名法惕以祸福奈奔雷掣电之势几成斩木揭竿之形彼时心口俱穷智勇交困陵厉呌号莫可名状冲突撞击势甚决裂谨将犯官周顺昌仍前拘获候觧外此仓卒异変情景可骇除一面安辑人心查缉倡乱以俟另疏报闻臣等即就公所合词上闻奉圣旨周顺昌逮到朝廷自有酌量处分小民无知何得拥众号呼几成鼓噪法纪安在如本日觧散姑不深究再有玩违为首的定行拏究正法且益重本犯之罪抚按官另疏奏闻该部院知道 
　　十三日 
　　福建道御史畲合中疏为崇廉黜贪以赞新政内称科臣陈维新阮大铖台臣崔呈秀卓迈王珙不以臣为不肖而交章荐拔蒙圣天子嘉纳而赐环臣以久致之身荷新恩之需一入都门伏读圣谕所褒嘉与宸衷之所眷注有洁已急公者以保护于内有矢心端慎者以辅弼于外誉谔之彦光廷征召之书遍野仕清于朝?嬉于市匠敏于事亿万年攸跻之堂不日成之猗欤盛哉臣征历长途徧谘民隐意起废之诏行而遗佚者少也追赃之法行而砥砺者多也乃甲子春例转多人业已尽数召用独靳恩于旧福建道御史周汝玑今为淮扬海防道佥事又转参议矣臣过淮杨见淮?瘅疲之极感念汝玑万口如一以其清真简约能摹彷疏理之旧梅守相功在泇河七年劬劳省费百金运艘至今赖之历年部臣抚臣按臣咸相継入之荐牍谓宜遵圣旨优叙祗缘得罪邪党弃之藩臬既为邪党之所摈即宜为明时之所收一视同仁将有望于皇上矣又臣过宿州其城夙号荒凉迩来田野开辟?民恬愉环视四方之内顿异往昔则知州晋承忠也承忠常为琢州守矣比至琢州民思旧守如失母父可见才之所赡惠之所流随地皆宜何分涿与宿哉后至徐州则□漫滔天矣城则已沼矣闬里之内十室九空白叟黄童无不怨恨则管仓郎中张璇也久为人紏参而恋膻附焰不赴考核题飬病去岂崇贪飬富以为关吏劝乎通州在辇毂下而知州刘三顾酷刑所毙以百余命春征夏粮秋急冬税百货滥取一文不偿通民谓其广赂遗倚墙壁怨声载道不减徐民之怨张璇也璇寔为南星外弟故有恃而渔猎彭城三年久矣方今功令严明搜剔奸蠹宇内谁不加与维新以仰副皇上励精求治之意而犹有此两人者敢于骫法以为穷乡生灵病则尧舜之世所必不宥者也至于长途一带南北二方乡兵之说而未尝设也矿山之禁而未尝禁也烟台塌而若无城垣缺而不补炮锐徒有锈折之具城门每见缝裂之形当此时势危廹岂无燕雀怡堂时乎不以是时件件申饬节节整顿何以谓之内顺治外然后外威严乎此臣所深虑而却顾者也奉圣旨厂臣魏忠贤洁已奉公悉心保护朕所素鉴周汝玑不附邪党梅守相功在泇河俱宜优擢晋承忠张璇酌量劝惩刘三顾姑不究该部知道 
　　十三日 
　　左都御史周应秌等疏为台臣内云刘大受于上年七月十八日交代出境今年三月二十九日见朝违限六月有余臣等焉敢更为曲原谨照会典事例大受应从重罢职者也至于御史王心一因掌浙江道印依律勘结会同各道掌印无所容其私因道序在前列名具奏居首非敢明悖宪典且向徼圣恩赐环录用感激图报宁忍上负高厚臣等严加查核寔系无他与刘大受情事似有分别如蒙圣明曲加赦宥以全终始之鸿恩或量加罚治此皇上天地之宽非臣等所敢轻渎也奉圣旨刘大受身为宪臣恣意违限藐视国法王心一狥情结勘曲庇同门事属欺罔都着削了籍为民当差仍追夺诰命该部知道 
　　都察院为钦奉圣谕事本月十二日内阁传出上谕与都察院即今制大钱不得通行皆因五城兵马总甲人等房号不收大钱以致壅滞着各城御史严加查核即日回奏钦此钦遵该臣等看得大钱通行既久近因壅滞屡行各城晓谕去后今奉严谕即遵旨札行五城御史查核严行各该兵马员役总甲人等房号等项一例通行不许壅滞如仍前阻挠钱法臣等查明参奏奉圣旨以后交纳房号俱淮收大钱五城兵马及搃甲人等再有故意刁难阻挠钱法者着五城御史指名参奏处治 
　　十四日 
　　应天廵抚毛一鹭疏为钦犯先今物故速行查验详明会同廵按御史徐吉看得犯官高攀龙于本月十七日溺池身故奉差官至十八日方到该驿据详高攀龙溺死之时寔在官旗未到之先今勘验已的相应具题奉圣旨官旗十八方到高攀龙何由知觉预行自尽提伊男高世儒究问泄漏根因以申国法该部知道 
　　应天廵抚毛一鹭疏称本年三月十八日因犯官周顺昌奉旨下逮比传开读臣等急趋公所见聚观者如堵即行驱逐而各官以为向者周宗建等被逮开读睹光景亦复如是且传相催斥辟除行人上阶行礼不意呼号之声如疾雷响莫可响迩执香稠众一涌而上势如沸鼎臣等相顾错愕惟以身为捍蔽力谕道府诸臣喊示功令幸顺昌拘系无虞而奉差官旗辈遂把捉不定惊溃却走众益挥号攘臂直入后堂致涌挤践踏扳援扑跌几成狼狈决裂矣臣等速调防御官兵以次鳞集众势稍稍奔轶乃乌合之凶乘风寉之惊伏伺河下适有旗从需扰若辈遂如狂如颠随奔胥门外臣等复急促府县正官立刻严挐禁戢而旋亦散逸此十八日情景也次日讹言满路偏街塞巷臣等惟有密加防护严行申饬自辰至酉方始觧散距三日而从役内有李国柱者因惊窜独先踏伤偶毙矣臣等切念事莫凛于王言法严莫于三尺讵意清平世界有此异常大受举国若狂几于不可收拾何人情之汹汹而时事之叵测至此甚也奉圣旨愚民狂逞挤伤旗尉虽云変起仓卒抚按等官平日约束谓何据奏纪官既以前来姑不深究还着密拏首恶以正国法不得累及无辜其苏常等?私造书院尽行折毁刻期回奏该部知道 
　　二十日 
　　刑部尚书徐兆魁等会问得欧阳晖才非瑰奇性多矫激不能飬恬化竞以置散投闲亦既生不逄辰何必强寻苦恼穷途遇雨却乃寓兴狂吟别院逄僧漫与挥毫黏壁虽属彼时技痒宁知今日溃痈既欲徼恩于赦前姑从禠职以警后彼矮僧者何物么么眇兹异类籍缙绅为牌额逄人觅句求师托尺素行作头慕名移甲就乙蝌文勇于一伪蔓引类及两官确宜配刑用惩诡诈至于刘铎才情挥霍素暴临池到处涂鸦墨迹章章易别原非类鹜篆识了了难欺虽三扇出僧匣中不系亲相授受但一笔居官鼎重亦宜避嫌李?依律笞之足厥辜矣其僧真如等游衲无心杨道爨佣不识俱应省释以杜株连奉圣旨是依拟行 
　　二十一日 
　　江西道御史李九官疏为欲蘓疲邑之苦先革调繁之令内称地方有大小事体有烦简人才有长短此不易之理也如以知县合应调繁则上有知府以暨司道按何不调烦乎自佐首领以暨仓廵驿逓何不调烦乎岂知县而外人地便自画一不应有烦简之说乎此其不平者一旦大县上县年年甲科诸事整顿即偶缺数月署者瞻前顾后谁肯轻変其成规乃必急然夺一他邑之贤者旦夕补之而后愉快至于小县疲县百事俱废百弊丛生姑求署者有一便作了事甚至数选不补置之若遗倘徼幸得一甲科便如景星庆云倘徼■〈彳幸〉再得一贤甲科真是重生再造但得居是官者视邑如家视民如子任极简小之邑定无余闲之日乃未几期年半载竟又以调烦夺而之他试一平心论之是何见觧岂自附郭诸大邑而外便无一足烦置念者乎此其不平者二况本官之愿调者多而亦有不愿调者间入数名以覄其愿调之私抚按之咨题者多而亦有不经咨题间调数人以借其咨题之名卒之不愿调者亦成愿调以成事不说兼有嫌拂上官之意抑且投鼠忌器谁能于咨题不咨题之间一一而推求之公私各居其平名寔未必尽符查四年间武进知县赵映斗调烦聊城本地方与本官不愿院复题八?田亦近事之一证也此其不平者三又况调烦之后开荐在前文武及场入闱一切见长获短之处王者皆为着意自非骨劲识高鲜不以调烦为快迢至时异势殊行取科道首选吏礼未见其它先尽调烦且功名损于初任因而不保旧物者往往有之则问之保挙调烦者何以槩置不问也此其不平者四奉圣旨县令调烦其蕳择规避情窦百出一槩停止亦是良法吏部知道 
　　二十四日 
　　内阁接出上传与都察院崔呈秀着以工部左侍郎兼都察院副都御史列名刘廷元之后寔授到任管事仍旧稽察工程 
　　二十七日 
　　操江抚都范济世疏参险躁台臣张継孟奉圣旨张継孟已有旨着南京部院追赃堂上官简发具见察属严明疏内事情一并究问朝廷设立台臣两地并重南中何独疏纵以后还着申饬行 
　　二十九日 
　　登莱廵抚李嵩疏请准建魏珰生祠内云事惟出于众心之悦服而知盛德之沦浃最深议惟出于舆论之共公而知人情之崇报倍笃故甘棠思召犹勤弗剪之歌畏垒祝庚默成不言之化冀昭垂于有象矢衔结以不忘从古如斯于今为甚惟兹登镇孤悬海角僻处曰偶环陬镫于四郊民贫寔若地瘠逼豺狠于一水外讧安得内宁时当多难之秋人鲜周身之策有如厂臣魏忠贤纯忠报主伟畧匡时精神无一处不周到举中外朝野悉运以寤寐之焦劳恤困挟伤普沾濡而雨露蕳戎搜乘鼓震垒于风雷固已顺治威严之兼资亦且山陬海澨之必照念兹水国严请镇臣谓东江为进取之前茅籍薄伐于六月谓津门为应援之后劲成犄角子三方甫衔命而东行先声夺蠢骄之气旋报捷以西至凯歌扬清晏之勋人情赖以用宁士气因之鼓壮况糗粮器械之多时将貔貅争自奋其爪牙而饮食薪水之自供即鸡犬亦各适于鸣吠一钱不扰民间百姓各安生理男自耕女自织抚四照以向荣?愿市旅愿涂戴二山而知重此皆厂臣仰骵皇上廊清海宇惠飬穷檐之圣虑而钦命内臣又勉自厂臣遣銊专征投谬爱众之深里遂使冯夷击鼓以助灵天威丕振甘树随车而洒润濊泽旁流海上饶音两地双捷国中惓喙万口一辞九有共荷生成二东更叨福庇允宜剙祠祝厘用荅功德者也然人有同焉均感之情亦有分焉各致之情皆情之不容已者如府城则择基于宁海院水城则择基于蓬莱阁高明开爽俱称胜地而俎豆春秋是垂来兹众议佥同是用入告职谨会同山东廵抚李精白合词上请奉圣旨　三法司接出圣旨如今天气暄热司两法司并锦衣卫见监罪囚笞罪无干证的放徒流以下便减等拟审发落重囚罪可矜疑并枷号的都写来看 

　　○五月 

　　五月初六日 
　　应天廵抚毛一挌?鸟疏为钦奉圣旨等事奉圣旨毛士龙发边卫充军佥妻着伍夏加遇行贿得官口供甚确依律充徒不准纳赎姜志礼削籍为民追夺诰命其余俱依拟行该部知道 
　　初七日 
　　掌河南等道御史王业浩疏为火灾异常都城震动内称辰刻入署辨事忽闻震响一声如天折地裂顾臾尘土木石四面飞集房屋栋梁椽瓦窻壁如叶纷飘职等俱昏晕不知所出幸班皂多人拚命挟行及至天井见火焰之烛天四边颓垣裂屋之声不绝及觅马出衙门首见妇女老稚泣聚于衢则知屋舍碎坏不可胜计也震压冲击蹂踏死者不可胜计也比策马行不数步只见万众狂奔家家闭户则因象房震倒群象惊狂逸出不可控制也聀等急策蹇骑至朝房惊魂甫定方探淂変起王恭厂失火药苟火炮发沿近屋舍民已无燋类而城中家家户户有倾颓惊压之患人心惶扰伏惟皇上端拱大内不无震惊职等下怀不胜悚切谨合词恭候万安又照得火药原系制胜之神器修合收藏湏万倍谨密乃不戒自焚致都城云扰万众受害典守之罪大复安迯苐厂内戒严星火未常入门而忽然焰起宁无别故相传土?詹报□贼差奸细十人限于四月二十七日齐至京师潜?内应今日之変适与报符关系不小除职等瘝旷招愆疏庸疏畧痛自修省克赞外伏乞圣明严勑内外循儆防守无致疏虞以彰庙算奉圣旨览奏慰知道了　河南廵按杨维垣疏参督臣张我续奉圣旨据称勘过张我续名下无着落银十万四千余彼原为有清册在部事体重大还着九卿科道从公确议具奏 
　　初八日 
　　内阁接出圣谕今岁入夏以来风霾屡作旱魃为灾禾麦皆枯万姓失望乃五月初六日巳时地鸣震虩屋宇动摇而京城西南一方王恭厂一带房屋尽属倾颓震压多命朕以渺躬御极值此灾异非常上天示警栗栗危惧念上惊九庙列祖下致中外骇然朕虔诚斋戒亲诣太庙行慰问礼尔中外臣工俱各素服角带务要竭虔洗心办事其停刑禁屠等项卿等即传示礼部着痛加修省恪供聀业共事消弭仰体朕心冀回天変毋得视为具文苟且塞责仍将被灾人户速着该地方官员查明具奏分别优恤以彰朕畏天省惕之意特谕 
　　初九日 
　　陕西廵抚乔应甲疏为荐举境内人才荐牛应元樊东谟李应谦王豫立邵可立王建屏知府李元?等又一疏为荐举方面官员事荐李如桧徐云逵杨邦宪张国瑞李得中刘泽深张国锐李飬冲闵守箴吕逊王应楫鲁廷彦刘之桂王光经周汝别熊师旦金本高等又云据今去任者既不敢摭拾塞责而见任者其才品一似无可苛求唯中间有地方多事久不赴任如分守关西道熊化者又不敢不据寔以闻本官初列台班不入邪党臣非推重其人但以去年调补今职谓宜朝拜官而夕就道也乃立春而夏而秋而冬而今春又暮矣竟以抱病家居杳无赴任消息袁乡官之被盗祸贻缙绅即若其分守麻?????山之出铜望切云电谁为镇临臣为本官虑又为地方虑外官既无告病之例臣等伏避窃位之嫌日复一日安望弹压终不能姑息而不言也奉圣旨吏部知道 
　　二十二日 
　　浙江道御史龚萃肃疏为圣政方新时艰可虑内称今天下东西交讧边腹互疲物力不支人情易撼谨就军储吏治民生累条陈布之则关内本折之当议也本色原饱军士之腹壮其气力以成金汤折色每从债帅之囊恐其朘削以招庚癸但军旅轻赍折不可废然试问赤钱白镪其能咽而食乎士饱马腾所需不赀乃或又为盗粮抑且重忧暴露待命之丹沙泥视之也故折征来铢铢膏血而本色处粒粒髓折近畿群邑籴买料荳雇募夫车苦而又苦诸凡广积之慎藏之怜恤之何不议停调也则官守贪廉之广当察也今以国计空虗请捐俸议请公费议搜括种种经有司之手有司何所措给不肖者能不朘民脂血以应之则征收火耗不知何如染指词讼赎锾不知何如厌壑是贪之阶也嗟哉小民天行水旱不时炊骨易子不克聊生抚按而镇定之非廉吏之责而谁责耶察吏可不更严也则又无如讲考成矣今司农仰屋议以诸项钱粮责成抚按以令重弹压可提掇一省之精神也苐郡省邑固有阘葺吏催科无善政积役扶同侵肥稽觧诸至藩司为转觧关键若一项作一项之觧便项项清苦项项迅速乃每觧到司散收在库支觧不清东那西补前借后移间有蕳僻下邑畏功令刻期完觧而藩司欺其寡少改凑别项支觧竟贻逋锾之罚似此则京边急需何以立应目今郡邑赴抚按挂号抚按每月一汇数报部部得知郡邑能否而藩司不敢游移抚按亦庶责有成效矣则又无如练卿兵矣各郡邑非不循保甲故事而富者虗名贫者应役罔禆寔政即地方各有徤民堪充搜弥三令五申未有成效则以愚民见征调旁午不愿荷戈官亦惧练精兵或他调去不终为地方用耳今下檄郡邑于排甲挑选之设法鼓舞之逐季册报院道查核而殿最之且以简束游民化骄悍而为义勇但以明谕之曰练汝原为汝乡定不汝他调斯固在在金汤矣抑职更有慨焉以今圣明之朝众正登庸群邪屏逐似谓无不行之法而乃有太常少卿韩思维者邪党巨憝尚然漏网乎継思为张问达至戚倚伏窃权受相棍弁杜应魁保贿保举为副总兵应魁亦仗氷山之势而所领招兵买马之钱尽充私囊封疆之事未得其一臂力之而以穷民脂膏付之逝波不问耶又如贪饕通夷卖国之张我续家富金穴歌童舞女之欢尽敲骨吸髓之积何以勘之一字迁延滋玩不当速并追赃以助大工之费乎若夫东省剿 之后累累京观几是鲸鲵之骨今无辜者含冤下地而冐功者石碑宛然耶京观可不平也石碑顾可八?田乎奉圣旨该部知道 
　　三十日 
　　山东道御史宋祯汉疏为用兵惜民莫先核饷内称国以民为本人为财之源故用兵则须请饷用饷则取诸民民出饷者也兵受饷者也民安而出者乃愈有苟不得安而出之泉虞竭矣饷寔而受者也乃有济苟不核寔而受之卮虞漏矣至出者饶有其寔而寔者空有其名则民与兵交病天下事乃大可虞矣慨自逆狂逞祸连蜀黔征兵征饷多无虗日加派加督民无宁宇甚而出饷之民而皮尽不休受饷之兵仍枵腹如故抚此时事谁不蒿目所幸迩者天威遐震宁远一捷挫彼方锐之锋吐我积弱之气真数年间希有之奇功矣惟是□心未艾警报时闻则兵之需饷与民之息肩尚未有期而严核饷之法以昭恤民之意又何容缓也累年以来靡有冐干没靡有定正见在之兵节次行查讫无寔数倏而报十几万倏而不满六万索兵时纔云不满六万索饷时复云有十数万相委相蒙恬不知恠且辽东原有额民即有额饷辽阳既陷辽兵无从其飬兵之饷固在也竟不知今日之兵视共寔加几倍而每岁加派至百五余万之饷犹日廑不足之忧患真臣愚所未觧也顷者皇上灼骗官盗饷之风成惩欺隐朘削之日甚至烦勑遣清查窃计督抚诸臣急失勿欺以洗清积习必具不遗力矣苐问非问诸目前之人已也自守山海以来更几抚道更几大帅更几饷司直遡壬戌以至今日某岁费几百万某岁增几百万议增者倡以何人所增者作何销算筑城堡者修葺几何领抚赏者收办几何买硝黄者上纳几何制火器者存积几何领造舡者见舡几何买战马者战马几何人人而核之件件而藉之其虗用无寔劾者侵欺有寔迹者按其情罪重轻而究之稽之不少惜贷之庶几粮核而兵沾寔惠兵给而□可灭斯民困其可苏乎奉圣旨年来兵饷烦费国用不支这条议核饷之法在逐事逐人一一清查勿容冐滥侵欺诚是宕?隹议冡臣王绍徽疏称府之积日渐消耗正指冐饷为言即着廵关御史劾期查算务要彻底澄清具奏 

　　○六月 

　　六月初二日 
　　直隶廵按帅众疏为荐举方面官负荐觧经传孙谷石维屏秦一鹏冯师孔范中彦张春王振祚黄兆元王从义熊膏周泰峙王嗣美曹文衡徐良栋焦源清项梦原梁应泽何应瑞唐焕徐绍沆陈其献曹履吉祁承■〈火业〉运使孙凤翔等奉圣旨吏部知道 
　　初三日 
　　直隶廵按何廷枢疏称屯务臣廵历已半三省所至咨询利瘼讲究便宜采之佥言折之独见有一二屯田寔政为日前所急修者则无如办水利为苐一义人知引水之为利而不知泄水之亦为利今浑河一带大陆之间一望膏腴往往为河伯蒿莱之所拥吾曾敢与水争乎谓宜相视乡鄙某处可垦成田某处可垦成园其处原陷可以潴汇某处平衍可以挑决高下咸为吾用早晚无旷其土厚民生而寔国用无急于此者其次则宽赋限以广劝课盖荒废多年非极力兴作便难种获今开垦未毕催科継之使人未未见其利先见其害岂淂为平故开垦三年后始照地之肥瘠分别起科仍立石垂后永不编入大粮庶赋限宽而农家力穑之心可坚耳亦有民占之而官未得分毫之利者则私垦宜清垦田之家年久不报臣接管即开自首之条如不自首许他人讦首地给首人近日畿辅应者如流荒粮溢额并责成各道通行晓示私垦首出若干按季报臣使人人私化为公是一法也亦有官倡之而民始享其垂成之利者则捐助宜急近日登州道臣周泰峙府臣贺自镜揭称该府东都地方平原沃攘有田可辟有水可浚自抚按道府州县士绅咸捐俸醵金以助畚锸自日之内告厥成功宜非众擎胡繇易举诸臣之绩伟矣宜责成各道转相效果有次苐按季报臣使漙公济私亦一法也开地载之方册而有司为杂费之充竟匿不报臣尝搜括及此而念切急公者仅滦州知州刘绳祖济南府通判孙光耳当三空四尽之时而诸未臣见约已裕储之谊臣切耻之胡不力破积习尽数申详征粮贮之于库而胥吏规利之?视为已物臣业严行清楚而黾勉从事者仅大名推官习孔化耳当舟破卮漏之日而诸臣犹然怠缓悦从之态臣所不满的宜勒限报完依期起觧然兼并不可不裁也达官地土故绝掣回戚畹庄田五服逓减向来久不相闻以致欺隐成习臣谓达官当行之粮厅勋戚当行之府卫每遇年终关查一次永着为令如有扶同隐匿者参治或可回狂澜于既倒乎然丈勘又不可不议也牧马草场今成沃壤芦苇税课尽有盈余向不难轻减示宽今何妨通融济用臣谓草场当创行丈量课程当量为增派裒彼有余益此不足亦一权宜如有阻挠滋扰者治罪或者资什一于千百乎屯之妙在因而虗恢者祗见其强则屯抚之价买者是夫价买之端乃投献之奸弊使一地而二三其征民以不堪况进宫给爵自有成额而可夺此以与彼乎屯之効期寔而奔兢者巧窃其名则屯童之招徕者是夫招猍之说乃冐籍之便开使升合而区万之偿已为非况一廪一贡自有土著而可容似以乱真乎屯田经历赵鉴者事事诛求件件克劣状共有数欵赃私约计二千自知狼狈规避考察么么小吏贪横若此讵可令群寀见也又如防海游击石公衎者双目失明一身皆壑倡议减饷充屯营军啧啧又捏报屯粮一万石八千石毫无着落该道欲行更置而公衎不受成何法纪奉圣旨屯田自有正额会典开载甚明喜事之徒不肯考究典章清查额数惟务开垦虗名纷纷扰害甚至买田而屯成何政骵招猍也童致滋冐籍尤属非法这本说的是如议申饬行赵鉴追赃助工石公衎追赃革任俱依拟该部知道 
　　初八日 
　　直隶廵按帅众疏陈时宜当酌内云直隶行塩方二千里竟无一塩法道以提其衡每当急务塩司呼之不应职亦鞭之不前非地方故为违玩彼格于分衡此荒于地远其势然也合无于南北四府中权其地方扼要者各拟一道以兼塩法庶法穷而通変之有人法玩而振刷之有人且增勑不增员于铨法无碍于塩政有禆似当亟为议行者一均考成以督逋课近四府各州县逋至一万一千余两矣夫以行票之地视行引者额派原轻犹复相率而逋彼辽镇之觧将收足于何处严于引而宽于票宽于票而缩于额亦行法者之自累也合无将四府塩票银五千一百余两同民佃塩课二项银五千八百余两一如销引事例加载考成庶上示以重下不得复轻奸胥惕于岁计之严州县惮于查参之及自不至如何玩愒以若运司法平而课辨似当亟为举行者一并塩斤以疏新引东省夹带从来难杜如一引夹二百斤是正引十五万以夹带五万引矣五万引之私塩行五万引之官塩壅矣如加塩之议行舂筑包重无复容其夹带塞数万引之私塩便通数万引之官塩转私为公不费补凑亦何碍而不行至课羸引缩便于支销塩多包少便于转运并?亦未始不利职驳查再四诸?乐从合无俯从末议以救一时之穷俟辽平课止仍还旧包额数似如常法无碍者一专驻守以时掣拨镇压有人官不得励?民不得凌龟舂筑不私私贩不敢逞此分驻之初意也项此并住总司视分司为时行之役虽相沿已久于聀业亦无所亏终不如专驻者之得合无再加申饬自后二师止于总司到任即往该司料理庶耳目亲而利弊悉遵制即为尽职矣一饬卫廵以严私贩之壅自灾変而外无踰私贩揆厥弊源皆缘卫廵受贿给票以飬成此毒今静海塘官此一带领会首下千百为群画私鬻于南舡又行刼于西湖廵兵不敢问有司不敢问已隐然啸聚之渐矣谁止厉阶而一至于此且此辈占籍于津卫与塩徒深相结纳自谓即干文网不过革任而巳利重罚轻将安所底职以为非常之害必非常之罚乃可折其萌合无严加申饬自后卫弁交通塩徒访寔有据准以阻挠塩法律追赃究遣即事犯稍轻亦夺其常禄受病源头一惩而百戒矣奉圣旨该部酌议具覆  
　　初九日 
　　直隶廵按洪如钟疏为荐举兵备官员荐觧经传孙谷石维屏张春张翌郭湸胡士容张福臻奉圣旨吏部知道 
　　初十日 
　　廵按湖广陆献明疏报犯官赃罚内云会同廵抚湖广杨楷看得贪犯之赃岂宜听之延缓故无论觧京充饷尽数変追内惟杨涟赃数独多有州县官因追之费力屡称其妻子流离监比殊苦之状而职以奉公之谊绳之府县因多方设处完过七分其余所欠勒令严追完亦可待因念国急需无客胶柱先将杨涟名下及梅之焕已完者亟行差官领觧以济时艰余俟各犯问给追完另行觧报奉圣旨杨涟梅之焕等见在赃艮着先觧进以助大工其未完的勒限严追另行觧报该部知道 
　　十三日 
　　廵视西城御史李灿然疏报优恤实数本月初九日该户部福建司郎中孟绍伊领发到御前银一万两随会同科臣收领完足发付兵马司指挥毕可芳等收贮在库职等查得户部原题银六千两今蒙圣恩发银一万两奉旨酌量加摊合于每六分之外加摊四分照依查明塌房一万九百三十一间部议每房一间给银五钱今量加三钱三分三厘压死男妇五百三十七名口部议每名口优恤艮一两今应量加艮六钱六分六厘已止通共银一万两正内有原查明王恭厂震死不知名男尸四十躯及各牌铺压死不知名男子九名已经抬埋共该优恤银八十一两六钱三分二厘既无尸亲可以领赈不沉埋稿壤无从沾恩聀与科臣再三?议皇恩浩荡可独令此辈不蒙溉及乎窃思王恭厂之灾一声如雷震压枕籍倾刻之间生人化为愁鬼渺渺幽魂岂无欝结不散者职仰骵皇上恻隐之心伏读大明会典开载京都有泰厉之祭享隶顺天府依时举合无仰恳圣裁准将不知名男子应赈银八十一两六钱三分二厘移送顺天顺府即于王恭厂被灾处所照依祭厉常仪备辨牲醴羹饭仍量加醮坛庶泉路游魂并沾圣泽凡此辇毂编氓且盖诵皇上轸念黔黎比周家泽及枯骨尤不啻过之也奉圣旨知道了 
　　谕内阁吏部都察院圣谕上天仁爱一月三示警戒夙夜忧惶敬天之怒修省寔政亟宜举行览枢臣王永光所奏停工缓刑言若忠爱朕熟思之旬日念皇极殿工已八九止用银一百五十万两不派扰民不侈壮丽伏查边除岁觧不缺外发帑又二十余万两已同逝波竟无寔除今皇极殿工用不过什一木不求全石不弃瑕节啬存留物料半积即接构二殿计外觧百余两未到皇上发帑百万尚存朕业已罢省征停搜括蠲编派矣乘此内外臣工恊心并力通融樽节即事半而工倍且一劳而永逸器具无朽败散失之虞?匠需经管豢飬之泽中外臣名宜悉此意若司民牧守封疆者皆如大工官鲜侵渔民无嗟怨则何功不奏何治不隆乎永光再奏谓未见恩免何项宽恤何人正望朕调济简省朕俯悼民隐仰惕天威正当罪已每思改弦饬尔诸司举行寔政见今民穷已极优恤何妨方东西兵衅救宁何术非蘓民困莫挽天心朕硑虑焦思企望平治况今年盗龙袍内库二案朕惩积奸已经重典其奸细俘囚强盗律不待时原未违春生夏育之天似未有淫刑妄杀之狱法司用刑宜体不得已而用刑之意便奉从重之指务为持法之平纵情重于罪亦只罪当而止朕后世子孙不许纵重拟之旨着为令朕又仰思皇祖刑不上冠绅崇飬士节奈士不自爱争为奸宄如周宗建首保熊廷弼去辽之役何为陶朗先縻帑赂遗媚众挠法以巡城御史敛多官银两创立书院自甘督工翌戴奸邪抗旨乱法碑文见在丧尽良心又恶郭巩力攻廷弼遂诬巩交结内侍凶锋交流远服缓案欺朕幼冲以伐卫致楚之术玩弄要挟及朕密访博询都无影向正合祖宗红牌说谎欺君之律朕慎重诛夷姑行提问不敢失皇祖隆士盛心却又以一薪俸作赃认莫湏有之罪郡县扶同并以侮朕周顺昌始则逗挠诏狱以孙女婚魏大中既则奉旨逮问紏党称乱蔑旨欺君虽遣役贪狼半由自取而结昏重犯显倡不臣黄尊素为南星居间分赃自肥座师破例贿入吏部搅乱朝政仅仅削籍归里又认司房宗族暴豪乡井非复人理可谓士乎夫朝廷重士寔士寔自轻朝廷建官官返侮上若一味含糊宽假则春秋无将之诛谓何难乎其为上矣诸臣不详察不自省辄另具腑肠动以为朝廷之过朕所未晓卿等可平心衡量朕之所言果轻听乎果徧狥乎朕何忍骫祖宗之法而任其肆逆滔天也耶你门大臣任重股肱道崇忠直若皆事不课寔则过则归君一体何居靖共安在试各清夜自思二千万饷今日何在天灾民困何以致然应否彻底澄清应否惩前戒后其诸囚罪状应否深究各自吐情寔毋挟纵横之术荧惑万世人心敬天悯人朕勿敢替祖宗法度朕曷敢私特谕 

　　●大明熹宗达天阐道敦孝笃友章文襄武靖穆庄勤悊皇帝寔录卷之十二　天启六年闰六月至十二月 

　　纂修官浙江道监察御史李长春 
　　编修较正廪监生方　至 

　　闰六月 
　　七月 
　　八月 
　　九月 
　　十月 
　　十一月 
　　十二月 

　　○闰六月 

　　天启六年闰六月初一日 
　　广东御史刘徽疏为臣工积习未除内云人臣比肩而立同朝委身以事一人官守言责搃期尽忠报主试观从来军国重务孰是破私缘以归大公刀笔机锋大都藉公家而修私怨始犹驱邪以扶正终反拖正以为邪是岂皇上按职课寔崇患斥佞之意而不可谓之臣负君乎且也城府自立惟引类以呼朋局面另辟更日新而月盛尽是依草以附木几见排闼而折槛是岂循分称塞公尔忘家之义而不可谓之臣负君乎善乎枢臣王永光之言曰今果能大法小廉靖共尔位否今果能涤肺肠清白自砥否危言正论真可唤醒沉迷振起积习矣则树其大以端小者之坊表凡职司补衮专任调燮宜何如亟亟自励哉职窃异辅冯铨之不满于人言也辅臣雅负人望当特简之初圣意望其启迪中外望其禔福即微臣区区一念亦明?王其不朽相业顷接邸报偶见部臣吴淳夫有疏论及职不胜为辅臣骇夫政本攸系何当败类是昵揆柄在握乃为神丛取藉古所称大臣自重以重朝廷义何居乎奉圣旨刘徽与辅臣同乡也来随声附和该部知道 
　　浙江廵抚潘汝祯题称魏大中奉旨返赃严比家属再四查勘家产俱已尽绝亲邻代为完赃共追银二千三百六十二两九钱三分三厘三毛合前镇抚司先完银九百七十两四钱与招称三人派分赃银一万两合将魏大中名下赃银照数追完现在起觧相应具题奉圣旨云云　浙江廵抚潘汝祯疏请立祠以彰闿泽奉圣旨据奉魏忠贤心勤为国念切恤民悯两浙连岁之灾伤蠲百年相沿之铺垫宜从众请用建生祠着即于该地方营造以垂不朽其造改抚掌等项俱系急需还催速觧运该部知道 
　　初四日 
　　山西道御史陈朝辅疏参阁臣冯铨内云长安之所谓新局者有几有谓纳交去辅而旋遂其人者有谓密迩赵兴邦等而日逞其谋者门户所换之人今复处之则何所适从怂恿已成之事阳复阻之则明为躲闪局新乎否乎而辅臣不服乎长安之所谓纳贿者亦有几有谓称觞而庙市玉杯几尽者有谓娶妇而猫睛夜珠并投者有谓多收古玩而家师分惠之感处处□扬者有谓盗在他获而内无失事之票历历可据初见讲选已去之铨郎初到便知不久今日说升明日说调赐环之聀方获戾有所自来贿纳乎否乎而辅臣不服乎又即就其辨吴淳夫一疏不觉自供自吐而折之曰黄山为何地茅元仪为何人东林府库盘踞黄山大侠辇金原非轻诋黄正宾之媚叶李汪文言之逼杨左曾非黄山之徒而谁乎此惟有大力者负之而趋而他不暇顾也翻倒浊乱殷鉴不远令程梦庚辈纵有数十万金犹是寻常韦布何缘而敢曳裾相府辅臣者亦何所亲厚而与南北悬绝之也贵贱迥殊之人留连欢笑日夜招摇至此恐亦门户之人所欲与之聚之非仅仅偶一识面者也苐元仪江南纨绔标虚声榜异帜岂堪大用之旨晓然天下而病归苕霅常蒙齿牙是亦不胫而走之明验而尚不以封疆为戏其谁信之奉旨这本说冯铨辅臣事迹多端即着回籍闲住以俟公论之自定程梦庚奸恶甚于汪文言已经该厂拿问不得轻纵 
　　应天廵抚毛一鹭疏查折毁书院内云臣谨会同廵按御史徐吉看淂自书院之立也遂有窃充贤之遗以道斈自命者矣自书院之盛也遂有标讲斈之帜以门户自雄者矣鸱张蛰伏既为树党之招蚁聚蝇营实亦藏奸之薮使年来地方吏治不课聀业而课虚声天下人情不畏名法而畏浮议则书院之贻害深也臣等仰遵明旨逐一严核凡近来所构书院无论已拆未拆在官在民务祈期彻底清查无令少留遗孽其在无锡者己两经拆毁纤悉无遗他如常熟宜嘉兴定查各有书院一所虽新旧有间名目不同亦俱刻限尽数拆毁从此塞招摇之门户指荡平之正路于以息邪说而正人心一同道风明禁之所锡远矣奉圣旨这拆毁书院変价二千四百二十余两俟差官解到照数查收以助大工该部知道 
　　初六日 
　　应天廵抚毛一鹭疏称该臣等谨会廵按御史徐?看淂故犯陶朗先世居浙之秀水其附居寄吴江者惟房屋百间托之仆从居住庄田数顷责之佃户输税耳此虽三窟之营寔无长物之贮易见也臣数日以来督责之使络绎如星搜勘之檄往返不绝再四简括田房器皿不过四千余金臣等复严行批驳设法清查详核五年以前归户田册于是昔之附户而叨优免与夫缘事而经转售者皆一毫无所渗漏复追変价银一万二千余两又查原拔王贯等数人苦称挟仇栽害各犯控部咨查行府研审未纳内有本犯族人陶元柱原拔银二千两该县勒令如数全完见行比追类贮起觧搃计得银一万八千八百五十二两四钱六分二厘是役也以臣等之屡勘屡驳合道与府之严查细审又合县与厅之悉索穷追无论见在产业即既卖者亦尽责其再偿无论本犯产业即附寄者亦悉追其原值搜剔至此已无纤毫遗漏其余田产资蓄及本犯父兄妻子俱在浙中统辖已限于蚁封长鞭难及乎马腹应听彼中府抚按自为勘报非臣等所能代庖也奉圣旨是该部知道 
　　十七日 
　　南京浙江道御史罗万爵疏为罢税皇仁已普带征民力宜宽内云臣生长江左往令粤会东南一带闻见颇真先年粤中税额杂税琐屑迭出于额不支犹洒派田亩至议罢而后喜可知也至臣里芜湖原有额设关差役增设税使愁苦之吟幸以罢榷稍苏昨者采木之使偶一驻节此于税何涉乃里中旧役税棍浪傅复税遂张血吻以待?即封木使臣奉公束下毫无驿骚南工关臣洁已宽?招徕百计而代木蔽江今年较往昔倍减岂枯木朽株尽化为朱房芝艹哉毋亦?人同风却顾褁足不前贻关臣以无米之炊耳微工臣请止皇上俞旨止恐惊纶骇浪之人情更不知作何景象矣江滨赤子又安望其熙熙往来如故哉由?推之则名可淂而言矣夫民间所苦追呼愁叹而旦夕不聊生者无如带征盖带征岂能尽有无置之但念民间一亩田耳有金花有本折有均平有杂项有夏秋粮惟正之供已自不赀况辽饷之新派又不能少缓湏臾乎夫天生民力止有此数盈于此则缩于彼识者尚谓足于加派必亏于五额矧兼带征而督骨尽而髓不継矣又况天下大矣得无有上议蠲官议征征在官不复还之民者乎淂无有非户兵工三部之急需而一概严槁敲急辨者乎带征之一票一胥堪落穷檐之魄而额农夫之手者乎臣非敢以此尽天下贤者然万一有人能无恻然下贾生之泪而烦皇上再三之丝纶乎至于停税一项已奉俞旨速宜颁行六冲四达之衢庶?人视江关为乐地轻险阻而出疆矣奉圣旨这本说的是停税奉有俞旨速宜颁示通衢使?人望关津为乐境至带征钱粮朕念民力有天启元年以前者尽行蠲免已征在官者不淂复洒花户元年以后照常征觧宽其旧征以急其新输其本年各项正额务要期及速完仍刻定榜册使百姓晓然共见共闻知朝廷与民休息至意部该知道 
　　二十一日 
　　浙江廵抚潘汝祯疏题罪抚陶朗先赃银屡奉明旨森严臣等奉行恐后已经严司道督行该府县搜查田产勘报寄赃务及严切诚恐隐漏诡秘匿重报轻业不啻三令五申矣所据道府呈报犯官陶朗先除在部交纳过赃银四百三十九两八钱零今勘追银一万二千三百二十五两九钱一分五厘又追陶上进等受寄银四千五百两陈华丽等三十两陶平又代陈华丽等完六千五百六十两共二万三千四百一十六两九钱一分五厘现今起觧布政司差官汇进复查罪抚陶朗先奉旨追赃今三次严搜委止有此据该道府呈称本犯银数原有登莱南直吐供合之则多搜勘甚难分之若寡比追犹易况其子陶学易现为吴江生员所有产业与寄顿比秀水为多移文不移躭延严旨凛凛自虑臣等先将已追银两责令觧司起解以应急需因系彻??互搜括毫无渗漏惟有在吴江者应彼处另追报外臣谨会同廵按浙江刘之待合词上请奉圣旨陶朗先赃私数多止进二万三千四百有奇何淂终局还着详比严返如数觧进其隔属寄赃犯人仲臣等仍即会同彼处抚按并力究追不淂推诿迟悞责有所归该部知道 
　　二十二日 
　　山东道御史袁鲸疏参冡臣王绍徽内云绍徽雅志澄清当日何等识力皇上起之田间列冡卿今日何等眷遇乃甘负圣恩裒如充耳其它狥情比昵不公不平之状啧啧所闻臣亦不具胪列以尽掩夙望即一祝万龄耳瓜葛深情嫌疑罔避一推再推恋不置前旨驳正纔半月而资深几可后谕重订未一朝而睯然弗畏复惩前用陪之误因择一俸浅之汤道衡令皇上疑其正并疑其陪则皆冡臣波及之也原任陕西廵抚乔应甲其人非绍徽一生知已而推毂恐后者乎应甲当日气骨谬附正流而百十疏潦倒病狂咲破长安之口取皇上之厌矣及任秦中赃私狼籍鸡犬不宁奇贪异秽更有骇海内之听闻者是盗名遗臭辱节钺而玷官联不小也可纵之而不一追问也奉圣旨这本说的是该部知道 
　　二十三日 
　　江西道御史卢承钦疏为去辅绍轼遗臭尽露公论既定众恶宜伸内云其陷前辅倾旧宰??斉同年凌前辈处发奸无隐之吴国华逐执法不阿之余大成以至蠹国殃民占水田可数千顷则尤彰彰在人耳目而为公论不齿者不宁惟是吴裕中八月御史耳袖里弹谁寔授之杖下毕命谁寔致之兴言及此孰不痛心而犹有■〈言翕〉■〈言翕〉讹讹为辅臣左袒者此其人必辅臣之人非我皇上之人也奉圣旨去辅行事虽属风闻这本说的是徐缙芳各项赃银不下数万奉旨追赃已久迄今不见分毫是何法纪其贮之官者可以立取其敛之家者可以守廹着行淮杨福建两处抚按勒限严追觧京不淂仍前违误以取罪戾 
　　二十四日 
　　浙江道御史张文熙疏参旧抚乔应甲内云原任陕西廵抚乔应甲其人者真盛世之怪物也应甲生平臣生也晚寔不能悉但知其为门户排??斉之人也不知其人视其友俱知其为冡臣王绍徽莫逆之交也其出山之时奏对不伦大类村姬骂市闻者无不绝倒犹以为山中老夫抱愤已久尚不失为气节也及至辞抚院而就廵抚人皆先知□□其舍内居外?舟犬木?散之状不便朝参而不知其辞淡居浓狼贪之性阴?已便闻其初到秦中过河誓神关西父老人人有更生之幸不意未几即嚣然丧其乐生之心也秽声满道传者欲呕长安之人无不怨绍徽曰秦人何辜而使我至于此及也绍徽闻之顿足失声遂有南都之转且其临行之时蝇恋??玄慕狼狈更不可言躬行穿窬名负贤豪犹使其优游田里有此人妖安淂不征天変乎冡臣不能告人之情如鱼饮水而不能知人之诮亦无辞矣奉圣旨据奏秽迹多端令行查勘 
　　二十六日 
　　刑部尚书徐兆魁疏请圣明洞察以杜积奸内称有监守自盗仓粮斩罪犯官李柱明与僣用龙袍斩罪犯官李承恩者幸生念急不惜重赀以营脱而见与同监之方震儒昔日同监之刘铎寔与承恩为谋首焉据厂疏所陈玉带金册等赃俱已见获贮将何用托送何人岂无券约可凭证而谓御史温国奇曾向臣求宽何异风马牛不相也国奇与刘铎为同乡同年国奇即差出刘铎固见在既与方震儒?谋而诈骗复假温国奇设套以喷人一鞠立明当亦不待臣辨若李柱明金弘进屠义章焕斗皆系司官先开手本以报内监及各衙门各司官投臣印信手本见在非臣强之使开也既开而见驳亦旧例之常固无伤于开之体吏书之索骗何为者谓司官尽不知乎而吏书之硬口固在也谓吏书尽妄招乎彼种种之见赃又何从来也臣自本年正月叨转到任见有司官类多贤者然犹时常以共甘清苦相期又时常以勤慎严察吏书相告戒讵意人心不同有如面焉至甘为吏书所愚所污如翟师偃李升问冯士渠今虽悔亦何及哉犯吏如史大仁等尤恶极罪大近郎中唐谦吉为臣言李承恩发觉之日刑部衙门人役许多尽性抢掠无几人空手而回史大仁寔为戎首自彼时索诈承恩以至今日始败露本犯即肆诸市朝非过矣夫吏书之玩法司官之过也亦司官之不凈致之也司官之不凈臣之责也亦司官无亿逆之明致之也伏乞升下即先罢臣而后勘寔三司官所指之赃果曾入已与否以为禠聀降罚差等其诸招赃吏役悉尽法处置庶刑曹自兹而往将有改观之寔谨题请旨奉旨徐兆纵容司官吏书受赃卖法全不知愧而强词饬辨温国奇执法台臣反为重犯求宽成何宪体都着冠带闲住刘铎犯罪得释又属漏网又代人居间行贿明设骗局着提了问方震儒追赃未完复增一案罪上加罪其各受贿司官俟震抚司问明具奏该部知道 
　　山西道御史高弘?疏为知人不易卜相为难内云皇上御极六年于兹牧卜之典凡四举矣昔者所进今日不知其亡顷辅臣冯铨在国踉跄之状尤为意料所不及而有识者咨嗟相告谓其拜相以来报怨之心长则报国之心短吐握之风微则贿赂之门开间适之事多则又造物之所必忌宜其不旋踵而殒越至此此举朝之公言矣职无所知识独知前事不忘后世之师用敢考在辅之公评望新参以伟业并告今日当事诸臣郑重其典勿徒一年一牧卜即今铨眷衰而弃去富贵已极不知朝廷所淂牧卜之用者竟安在也故旨称素行而公谨云者其休休断断踽踽斤斤之谓也旨称才猷而练达云者其密综典则弘済艰难之谓也圣谕两言相品与相才该之矣廵抚乔应甲者在昔门户幻默玄黄酣战应甲颇持正论雄负清流不亦铁中之铮铮子即有嫌其粗鄙刚戾职以为亦自本色可取而要钱龌龊之事则可保其必无何一生砥励败于抚秦若于钱有骨髓之癖而贪生大着言者津津□有据矣奉圣旨牧卜共矢虚公务在淂人已有旨了乔应甲生平自负乃抚秦贪迹大着言清行浊宪体扫地何以风示百官据言参论如出一口即行陕西廵按从寔勘明具奏以凭处分不得狥情隐匿 
　　江西道御史李灿然疏为私人依附有据内云户部左侍郎徐绍箕者当年议论风采豪杰自命职亦夙慕其为人不谓患淂念重熟中眉灶借友匪人投身辅向心艳于佐铨之席又目断于司空之门奔走营营今又齿冷岂其功名浸淫遂令初终两截职甚为绍箕之晚节惜之又如聀方司郎中郑履祥者筮仕真定既鬻身高邑之门厕身枢曹又窜入涿州之幕致前浪之拒节尽被推折以去而履祥峩然绾聀方之符矣使铨久据相位则其时时关说于鬻枢政又宁可更仆数哉嗟呼清夜之思谁独无之而甘心为依附无非以铨能侵票拟之权擅翻天之手如吴殿邦横参廵方之公祖则不难遂陈保泰以快私亓诗教欲锄异已之正人则不难驱李征仪蔡国用以劝其驾窃柄以行私假上权以箝众遂致骨力不坚者趋之如骛今冰山溃矣绍箕等淟忍就列能无愧于今哉奉圣旨徐兆箕患得熟中役身在辅营谋要地尽丧生平着冠带闲住郑履祥夙附权门今夸入幕驱除同辈绾符聀方吴殿邦多事居乡横参公祖立逐豸绣以快已私着削了籍为民当差仍追夺诰命 
　　二十七日 
　　掌河南道御史王业浩疏为牧卜将举谘访宜精内云一曰求真品夫贤材不同圣贤豪杰各成就其资之所近杨管之清姚崇之畧张九龄之风度宋璟之端方李德武之文武兼资韩琦之谋断并绝皆自其不磨之品也苟为无品而居高位则覆??东殃负乘取诮羞黄扉而愧白麻并辱明矣一曰收人望谢安之起于东山司马光之召于雒下慰苍夷之望而塞四夷之心岂虚名之靡挕哉要亦寔经済寔品地之所蕴者也自非然者套装公谨尽饼才猷徒籍口吕参政之雅量而遄无王新参之弹文负国恩而辱名行岂可以训乎一曰重老臣夫老臣者言才品猷业以老而成也天下大器君与相共操之是讵可未能操刀而使割美锦乃令人学制哉力绵而负重骨脆而致远仆万斛之舟自非厯练之长年三老勿任也青蝇逃从何来路岩如何淂老覆车笑柄今古皆然何可不慎也一曰化方隅夫宰相平章天下者也从方隅起见则相业不先若卜相而从方隅起见则真才真品又陷于籓篱矣故东西南北之岐路不可着也上国遐陬之成见不可域也立贤无方念诸臣各具虚公之心盖方隅之畛一化而异同之隙亦永消此清平之最上义也一曰核疑似自门户之气炽而不肖者蝇附一时皇路诸臣平心作背公死党之客幸天清日朗邪网顿破而余波所及间有株连妬口所伤不无颠倒使抱忠者有重地方之冤怀才者无见天之会大典如何淂光兹谘访之下务使诸臣平生品格并前后公案洗濯与登庸并行而旁求之睿念始惬耳奉圣旨枚卜盛典务要虚公五欵正是虚公处即着依议行 
　　二十九日 
　　山东道御史袁鲸疏参冡臣王绍徽内云绍与去辅互相标榜凡应置之人曰相公不喜应用之人曰相公欲用封口帖当先而逄何请不谐而致烦窃叹耶既曰通家则当道义相规即不然堂堂太宰宜艹疏入告有何嫌疑至私取而窃叹之亦足羞矣皇上诚躬问绍徽一二不谐者是何事想暗昧不可告语之心事耶公议之后复有公议冡臣之后复有冡臣绍徽固欲一手握定不知徽非生来旳冡臣谁为永戴迎合耶顿忘与曹钦程直房拱手殷勤借重而同辈卿贰掩口耶至引杨涟熊廷弼之复辄以箝职口嗟嗟徽固心狼而手毒不知已情穷而词遁矣尧舜之世鲧殛而禹相楚地独非王地楚人独非王臣蛮夷犬马具有忠义况珥笔朝班叨享万厚谁肯自弃生平而动牵牛马不及之机讥挑激皇上令言官不淂一尽其聀掌耶奉圣旨王绍徽赃私狼籍着冠带闲住 

　　○七月 

　　七月初六日 
　　湖广廵按陆献明疏为荐举方面官员荐李春茂翟师雍周士昌虞德隆刘継礼胡一鸿叶秉敬王景张元芳等奉圣旨吏部知道 
　　初七日 
　　浙江廵按刘之待疏为荐举方面官员荐康新民胡廷晏陆问礼董承诏胡维霖顾言唐际盛刘有源等 又疏为荐地方人才荐沈应文丁宾姚思仁沈儆炌李橒唐世济徐必达陈德元陈懿典陆长庚韩敬刘毅袁茂英叶其蕃王以言冯任赵世禄朱锦黄汝亨徐人龙等俱奉圣旨吏部知道 
　　初九日 
　　湖广廵按陆献明疏参原任荆州府知府今升天津兵备副使郭湸者性气足以凌人而识见其闇弥缝足以猎誉而乖戾异常师帅重地已令小人笑君子讥肃宪海浜决难扫鲸鲵而饬纲纪尚其操守尚无烦言壮年尤可策厉令少加惩创俾知磨礲所当照浮躁例以原任知府量行降调者也奉圣旨吏部知道 
　　十一日 
　　湖广廵按陆献明疏为荐举地方人才荐刘楚先陈荐张之厚石昆玉于伦萧丁泰石炬汤思谏何継蓁陈圣典李纯元白珩等奉圣旨吏部知道 
　　二十日 
　　廵按四川御史吴尚默疏为表扬节孝烈妇黄氏贼锋之不可撄也氏独挺骂不屈身甘三断而不可辱肠堪百炼而不可悚白刃霜飞青怜月冷节妇徐氏处于靡了遗之中独与弱女为形影与垂老祖为命而卒能矢靡慝以报所天则砥志者尤难之许氏方其弱笄称未亡人强为藐诸姑孤视息人间形如槁木心似寒氷范氏重节如山轻身似叶结褵半载了义千古真矢挺孤贞烈以性气者也又烈妇王氏袖有烈女传传氏以自命也夫病刲股救之夫死自经殉之夫入窀两头地下从之四十五日之结??禹遂甘委其身三年之强活终莫易其志节烈之成天挺之矣至于嫂病刲股父病刲股则又孝义兼全女妇两尽洵无愧女使者又节妇陈氏姑息双婺子女无依茹万苦以充所飬历百以无所天至于姑一穴氏一室形影相吊死生以之而若节之贞有转匪石而集廖者矣孝子李资孝割股非孝之大也出于十岁之孺子则倍真根于至再之孝思则弥笃况庐墓逾三孺慕如一养生送死两无憾焉奉圣旨礼部知道　浙江廵按刘之待问得犯官钱士晋百金之馈此言汪文言之口供且奉明旨查究矣今据其辩揭称邓抚无统挕文言不识面则文言之供岂无因至前者乎第文言已死不能起九原而引辜服罪固臣子之分也追俸助工鸟容置喙奉圣旨刑部知道 

　　○八月 

　　八月初六日 
　　刑部尚书薛贞题称天启五年二月内有擅穿龙袍犯人李承恩参送到部审明依律拟斩先赴司务厅折到点名史大仁就用银十两与先在本厅今回籍书辨陈?求发广东司审问希图重贿与在官火房高九经向承恩在官男李瑞并家人刘才说通扶持官司讲定银一千两又本年三月内刘铎因别卷问结欧阳晖等牵连参送到监与李承恩同官方震孺时常相会适遇大熟审恩例李承恩向铎与方震儒求时脱罪比方震儒听从讲谢礼银二千两包管完事彼时铎淂后聀出外李承恩写书与铎要求情脱罪等情看淂史大仁等九人胆大包天心诡如蜮受赃止一千八百之多脱狱有入生出死之巧号召神奸共谋翻案虽云同罪而大仁也其尤也永戍终戍又何辞焉刘景元等十一人或居间说事或代人过钱或为亲昵关情或是孔方作祟依律拟徒亦不为往至若方震儒以按辽而失蹈封疆身罗重辟刘铎以诗句而逮系缧绁旋沐宽恩一当悔罪自安一当感激思报乃复临财苟淂利令智昏负罪者而为人脱罪侥幸者而又欲免人非惟王法不容抑亦天理何在加罪有旨敢不遵承除刘铎依律拟戍无容再议外方震儒泣称前案原以永戍从重拟绞今再于绞上加斩于法似为大重然臣等执法之官惟知有皇上之法加罪之旨昭然舍斩别无可加亦曷敢轻信而为之开一面也奉圣旨方震儒原以拟■〈彳交〉不思悔过又复居间按法加斩非过刘铎身罗法网仍肆奸贪为人夤缘加绞成允宜李瑞以钦赐金册行贿脱罪大亵国骵还着与史大仁等一并遣戌其余依拟 
　　初八日 
　　左都御史房壮丽等会问得知州王国祯者可异焉乘乱而得金岂是神输鬼运因盗以为利不啻胠筐探囊极饥犹近良心而出米受价反类贩夫贾子之行收亡籍称美意而携妇挈男终非恤寡问孤之仁盖其生长夷地原无仁义渐摩而历任蛮邦一任纵横孟浪秽形既着穷治非苛惟是异省之证佐杳如而归装之数目难定诣其一二赃已盈千三禠永尽厥辜宜从吏议一徒庶合于法用儆官邪至于阘茸不职原未沾一命之荣司厅两审查明执照业追附卷赃银合依原奉明旨觧部充饷者也奉圣旨是 
　　初十日 
　　登莱廵按李嵩疏请明旨免行俘觧内云不觧俘何以知其擒获之数果一一皆真又何所凭以为今日之凖异日叙功之案乎尚记臣廵关时蓟镇曾觧达于都门外三忠庙验讫发还候题合无将东镇前后俘夷悉照遵照施行之旨行令毛师审其有辜无辜当刑当宥具揭转臣具奏淂旨仍行毛镇分别刑宥施行其刑者觧级臣衙门逐一验视奏闻以有功与功罪相奏准者分为二项事平之日勘议升赏有差是恩威操纵出自朝廷以后永着为令但有阵获不仍称觧俘祗报数目同前施行则既不没其将领功次之劳兼以消其豺狼意外之変且无所容其虚冐滥赏之弊又不失其稽核制驭之体而直以杜其零星觧报之渎扰矣上岁点中曾有非安邦彦不必觧献之例则头目非哈赤佟李不可此当统令毛师照诸俘审处第于叙功之日准其上赏亦分别功次之一欵也奉圣旨不系渠魁免行俘解着遵前旨行该部知道 
　　十一日 
　　蓟辽搃督阎鸣泰疏称会同廵抚顺天刘诏廵按直隶梁梦环看淂天下事有必不可因因之而祗以贻害者则更之便又有必不可更更之而适以酿祸者则因之为尤便此在设身体国者权时势而衡利害不可以意见执也如贡夷一事自祖宗立法以来二百余年未之有改今廷臣防患未然顿议裁减并烦严旨申重为边臣者敢不伸承宸纶必期副廷议之为兢兢哉苐人情骤更其长常则骇忽夺其所欲则忿此在中国犹肰况犬羊乎今日以奴势之猖獗若彼内地之空虚若此所以兢兢攘臂于辽左而不淂长驱于蓟门者止以欵虏之着遥为捍蔽耳向来三卫夷人欵贡如常忠顺不失虽夷情叵测我犹淂借以示羁縻虏犹啖此以受戎索乃无端议减汉过自先虏骇乎不骇乎忿乎不忿乎骇而且忿宁乎不宁乎无论东西谋即诸部哄起能支乎不能支乎此不待智者而后知也顷路将马士麟遵照部文走使虏廷晓以明旨谕以法守不惟不淂输服其情而且反招其侮嫚之语亵国体而起戎心莫此为盛职等身任封疆计安宗社一点区区谋国之忱岂敢后于廷臣而省费之利安边之利骚扰之害小侵凌之害大一事之无一事小而百年之无事大是在廷臣熟计而审处之非疆圉肚肠而忍自外于庙堂肝胆也况奴首结婚虎憨已阴??衣并吞之志我??无之惟恐不敢复从而槜之是驱之使合也及恩作仇籍兵资寇憬然思之宁不大可寒心哉往复伤确百计踌躇毕竟不如仍旧之妥若虑其迢沿途骚扰伙伴藏奸恐为内地患则惟刻责边臣谨押送严盘诘以防其狙诈而已奉圣旨览奏具见为国深心进贡夷人姑照旧例但沿途盘诘加严不许索诈扰害驿逓支应宜速不淂勒掯留难到京日预备赏赉亦要速发起身该部知道 
　　十七日 
　　辽东廵抚袁崇焕疏为师老敌张任重事巨内称去秋河上 觑我之虚寔故倾巢入犯视蕞尔之宁远如几肉其兵过锦右一带彼不知臣之先行辄入而谓我畏彼先逃故一意无复忌顾直抵宁远城下臣又偃旗息鼓待之城中若无人被愈易而并力以攻孰知臣之厚备而夺击也出其意外故措手不及而败然贼已悉我之伎俩矣遂弃其无用之攻具归而造其能为我害者如板厚二寸之战车革以褁之艰于渡故为舟舟不淂法不可渡故取十方寺山流之浅以済师其必由之师则炒花五大营驻收处故虏囊□台?而驱卷各营且取家于沈阳携之以入犯为一进不退计孰知毛文龙经袭达辽阳故旅兵相应使非毛师捣虚宁远又受敌矣毛师虽破创兵折然数年牵制之功此为最烈又云承关内关外二镇之乏而不可少者饷目也岁完一百六十万之出入已多于永平蓟州之各镇而宁远待饷于关内二百里往返颇觉其艰况为辽东旧有之官或宜并设如抚镇若臣鳏旷已久罪戾日深二亲在暴不宜一刻恋此但未去一日宜一日经营皆诸臣苦心戮力务以生聚为节省事则年治一年饷则日省一日务还祖宗愊■〈巾员〉法制之旧盖日计不足月计有余月计不足岁计有余战则不足守则有余守既有余战无不足不必侈言恢复而辽无不复不必急言平而夷无不平即此一番更定□自不能为患即以下手之日为结局之日可也古今人原不相远而难成易败者况功任劳必任怨有罪始可以有功怨不深劳不厚罪不大功不成谤出盈箧毁言日至从来如此惟乐羊与节墨大夫幸结独知于其主耳臣与诸臣遭遇圣明推心置腹踰越古人惟皇上与廷臣始终之封强其有赖矣奉圣旨览奏具见石画深谋至守不主战尤是制□稳着关外另设饷司着速议覆朕念封疆委任责成不啻推心置腹安有谤书可间还着殚力防御一意减□毋以瞻顾分心该部知道 
　　二十一日 
　　陕西道御史张应辰疏陈闻见所及内云我国家建邦燕京神鼎之重金瓯之固真万世不拔之基也然所称为心股肱重地者惟畿辅与夫山东河南之人心耳北地人心率鸷悍而轻生易动而难戢游食而寡蓄者也今畿南河南地方灾伤种种见告矣聀来自田间繇河南厯畿南三郡而抵都门目击诸郡邑之若水患者栋宇倾颓田禾渰没不能??娄指万姓嗷嗷莫必其生霄啼露宿庐舍间诸水浜野渡横舟禾黎尽成泥沙而高陇不受浸灌可望西成者复蝗蝻如蚁谷穗一空波臣之所余者又为螟?虫?虫?之所食矣夫小民胼手胝足终岁勤劳不过为室家之温饱之计今一旦付之流水残于蟊贼无栖身之所并无糊口之需比不慎沟壑则散而之四方耳甚且计无复之挺而走险有相率而为盗耳顷聀乡灵卢之间饥民作乱刼掠公行所赖道府诸臣亲履行间计擒元凶无亡矢遗鍭之费旋就荡平不然万一矿徒奸民窜毒地方不知当何如也此非近事之明鉴哉皇上于都民被灾者两发帑金以赈恤之辇毂之下靡不鼓舞欢呼祝颂皇仁所省直灾民不减于京城而我皇上轸恤之仁亦决不后于都门之内也奉圣旨明为邦本被灾地方着行抚按多方赈恤以保遗黎该部知道 
　　二十七日 
　　刑部尚书薛贞等题称犯人刘铎于天启六年三月内因别卷参送刑部收监比有监内重犯李承恩与铎往来时值大熟审恩例李承恩向铎说要寻情铎就依允蒙恩释放于本年闰六月内遂接李承恩金册玉带替伊营谋脱罪致该东厂缉知题参闻是铎闻得情情发斍自知有罪难觧不合与曾云龙?说方今刑部徐尚书东厂魏太监俱是执法之法官他两人在我命决不能逃必淂何法可以害他两人性命救得我无罪等语比曾云龙回说我有一人方景阳法名应元此人暗晓镇压咀咒等术他可作淂此事比铎遂请方景阳到铎寓所密在一?备说前情比方景阳买活鸡一只买活鸡一只杀死投入滚汤锅内看鸡肚上下以验被镇之人星辰□弱如鸡肚向上是星旺向下是星弱即为照验又令家人刘福将一投词槁送与方景阳比刘福亦不合收送上有三圈刘福问说三圈为何方景阳说此是被镇之人姓名先于闰六月初九日在方景阳住处夜祭一次踏星步斗家童辛云在傍礼拜又用一木约有寸长埋在地上每念一咒用篆刻妖牌击木一下祭毕一次方景阳向辛云言说多拜上刘老先生其兆不利徐魏星旺镇魇不住必湏再次辛云回复铎又令辛云送钱五十文买鸡一只于七月初四日照前行法又不验复于七月初六等日往许真君庙行法数次在官道士李理清知证比有在官家人书用屡向铎说魏太监是国家重臣不宜干此事铎却嗔伊劝阻寻隙将书用责三十板书用自将头发剪去一半要去修行铎恐偾泄其事带入监中不放出外铎又将银弍百伍十两付与刘福打点比有不在官家人赵三等将福拥至孔沙锅衙衕一处□说你家主事你将银打点我拉你去见官等语刘福慌怕将银三封重一百五十两付赵三等求免去讫适过捕营军番廵见捉获谷把搃处审吐前情本部覆看淂刘铎以诗句被逮旋蒙圣宽宥复官稍有良心者宜何如感激?报乃潜踪旅邸巧作居间固已廉耻丧尽法网难容及其事露不自悔祸复造魇魅符书咒咀重臣夫以重臣而敢行毒狼用术以肆害则凡欺天罔人之事何不可为阴毒残忍之谋谁不可试况以上谋下以卑谋尊长此安穷真胆大包天神奸盖地辇毂肃清之下岂容此魑魅横行哉一绞尚有余辜比依谋杀尊长者但属已行便当论斩夫复何辞方景阳咒水符书兴妖害正先遭阴石?亟天网不漏矣曾云龙指寻门路作奸铎之腹心彭文炳逓东相邀助妖魔之气焰刘福密送投词问三圈之大意明明暗室同谋据律拟绞亦当厥辜辛云愚幼无知姑从远戌似亦非纵书用李理清随审免供既经该司案呈前来相应题请奉圣旨刘铎曾云龙彭文炳刘福俱依拟即便会官处决辛云姑遣戍方景阳虽已物故还当戮尸司官高然徐日葵陈振豪汤本沛先系狥情卖法及奉严旨纔行改正着降三级调外任用该部知道 
　　二十九日 
　　左副都御史刘廷元疏为三朝要典允称信史光庙实录亟湏裁定内云古今以纲常为重君德以慈孝称隆国家列圣相承彛伦攸绎至神祖受神祖爱隆主震执极不移皇祖光宗孝笃承干慕同访落我皇上以善継善述昭嗣两朝此万古帝王人伦之至也乃门户诸奸纵横无忌富贵以捷取为奇即损累朝之圣德不顾也朝廷父子骨肉胜即君父以恶名不顾也朝廷父子骨肉间恣情??欺弄群奸自许为矢日孤忠羽翼四皓以成其假道斈假忠义之局也天地几于画暝矣皇上离明一照积□尽扫雷霆所震群魅若空天日之光炳矣伦纪之极照然犹虑浮言久溷逖听失真命史局辑成三朝要典三案中之华衮鈇钺皆诸奸之自作自受天下所共信共闻照代光烈觐扬堂构晏如已揭天下万世矣惟是光庙寔录向蒙皇上俞台省霍维华等疏奉另改正之旨迄今未见竣事恐要典寔录词组参差则一信一疑必滋猜谤近闻有不法之臣如广西副使曹斈佺辈私撰野史纪畧以謟上官惑天下矣诸臣遵奉明纶匝月可告成事何虑何阻而竟寝阁也职又复送要典中圣序曰邪虽芟而能保无复莽正虽显而能保无复遗珠万一倚仗贞胜之机稍不审而误用将奚以为先德光大哉王言于世道人心之虑深且远矣夫要典中文不害辞辞不害意或有之如聀衙门中山东道御史马逄皋疏参千言掩王之寀之功一字脱张差之死今死者已死功亦何功职可置之勿问苐其诬损圣德力援邪焰能腼颜于世道清明之会耶如云南道御史张素应以地方人才荐职与邵辅忠姚宗文三人赵南星时为总宪力媚时情以觊铨席特参降处毒矢凶锋莫此为甚今南星败矣职与二臣皆起自林泉之下进依日月之光则素飬之骨力劲挺不附时焰者宜亟为起擢以需大用者也奉圣旨皇考寔录已有旨改正即行择日开馆举行曹学佺私撰野史摇惑人心本当拿问姑从轻削了籍为民其书板即行彼处抚按官严追焚毁余着该部确议具奏 

　　○九月 

　　九月初八日 
　　直隶廵按梁梦环疏为奉旨清核虚冐据寔具奏内称该山东道御史宋祯汉题前奉旨着臣查算臣即备行关内道宁前道将关内门外凡自辽事以来逐一明确造册以凭复核随具关内道王应豸宁前道毕自肃及原山海海运同知戴应豫呈送历年动用帑金及饷司收放兵马钱粮文册到职职虑其或有差谬行牌确查去后又该山海新饷主事孙如兰会称查淂天启一年正二月自前任傅主事经手正值广宁溃没之后册籍无凭查送今将天启二年四月分前任白主事起至六年五月终止收放数目造送等因又据海运同知王应豫呈称元年辽渖失陷退守海西是年十月中书潘世元觧到帑银二十九万九千一百七十五两一钱收贮到库自同知徐廷松始不期二年二月内广宁既失军民窜入关门海输陆挽以索士马饱腾卑聀自四年六月初二日接管各项钱粮惟奉督师各道批发发过帑银七十四万九千八百八十两零余俱系各督师经畧离任之日交代查筭奏缴讫坚不肯开报屡次催督本官裒如充耳职若止据其册塞责将何以复明命哉职遂闭门细细研筭逐人逐事反复查驳穷日夜之力拮据逾年月几番勘筭就其册内开载者据事查情据物酌值其间将无作有将少作多一切虚冐颇淂其详查淂后部副搃兵孙谏赵天禄等招串营食粮猾兵一半本官明欺其有罪或扣安家五六两不等冐帑若撄情至可恨所当追其原侵之银以警其余者也密云参将孟兆等往宣镇市买马驼匹连沼草途料不过十三两奸?杜士隆等止用银数两贩买老病瘤马籹脿一时念过遂冐多价给与营兵亡何倒死苦累营伍栅桩肉脏所当将经承吏书与本?尽法究罪庶大奸巨猾尚知有法也城工每百丈估三万工敌台伍座估银一万两查修城工湏二万工使可成铁壁何费至三万工犹时闻坍塌访系参将李承先都司金峤守备吴守礼与揽头赵守义等贿嘱委估书冐开工价职见北古口敌台一座用银一千二百两高广相近而丽过之则每座只宜照此数而余银应严追完官以备缮修者也南部搃兵王世钦中军倪承业称建帅府盖房八十三间物料大半军夫辨理冐开帑金三千五百二十二两零神武右营中军李遇春盖造营房六百七十六间皆系军夫修理冐开帑金二千七百一十四两所当应半追还仍治以欺罔之罪者也其硝黄铁铅及各项军器俱任其自开自算亡有稽核冐破多端若不追究何以示警以上共计清查出冐破应追银一十七万三百二十五两零总之帑饷之下有贪泉过此鲜有不怀金者每一事委一人夤缘之费不知凡几何领银而听官克克与经承吏书之指索又几何至于本委之侵冐又几何所宜逐项行追毋使侵官肥己者谓终莫可谁何也乃若兵饷据饷司主事孙如籣册造天启二年四月二十四日起止本年终官兵马骡共支饷银一百二十五万八千九百二十余两零米料豆四十八万二千九百七十余石草五十万三千四百八十余束天启三年分管兵马骡共支饷银二百六十二万一千五百二十四两零米料豆一百三十二万三千九百余石草三百五十七万三千七百七十余束天启四年分管兵马骡共支饷银二百九十万二千二百四十余两米料豆一万一千八百二十余石草三百八十七万六百七十余束天启五年分管兵马骡共支饷银二百七十九万二千九百五十余两零米料豆一百二十万九千一百六十余石草二百七十四万八千八百四十余束天起六年正月起至本年五月终止官兵马骡共支饷银九十七万六千三百三十六两零米料豆四十八万七千六百三十余石艹一百八十七万七千六百五十余束皆系饷司按月逐名支放一月之间兵马逃亡具数固不同而饷之支放无异此兵饷之大槩也职作至关查点兵除患病外其顶名代替老弱者共一百九十名马除瘤瘦患病外其毛齿不对者共四十匹一一皆属虚冐此外一字清楚职业行分别究处似不足辱白简矣以烦天听矣然职于冐饷犹有说焉说者谓说为往事难以追论不知此辈胆可包天目无三尺侵盗盗帑饷而不问孰更有可问者事虽已往其人固在安所容其脱卸每忆数年未骗官骗饷之辈视关门为奇货可居冐皇上之金钱如填巨壑毒久奸深彼此罗织清查而仅止此职心尚未惬而职之愚亦已毕矣奉圣旨自□酋犯顺以来发去帑金二千余万何以查淂一百九十万称熊廷弼于数内发关外军前银一千一十七万二十两如何不见着落且经抚道镇诸臣都不查核止将几个么么武弁苟且塞责显是狥私不公封内四本错写五本尤属大不敬梁梦环俱着回将话来 
　　十二日 
　　直隶廵按梁梦环疏为遵旨回话乞恩认罪内称□酋犯顺以来发去帑金二千余万今止查一百九十余万盖据关内道王应豸等开呈到臣称向来帑金皆发广宁广宁失陷册籍俱无凭查造天启二年始发山海故山海帑金止一百九十余万此外如陆景明李嘉采孙绳武郭卫国毛有德等觧四十五万六千则当时充觧饷司作军饷支销又有或发去川黔九边等?聀从查筭至熊廷弼失误封疆侵盗金钱乱臣贼子人人切齿臣恨不能食其肉岂肯复为隐讳据册开于其数内取用一十七万二十两臣面诘同知王应豫谓廷弼取用如许银两当日作何支消即令取数开报应豫曰聀只司出入经营票取则取下官安敢问其开销且又非聀经手臣遂照册据寔入告廷弼虽正典刑家资巨万前银应否行追一听皇上睿断其余银皆经府道批发镇守王世钦尤世禄等各委官冐破多金臣已业具奏厯任经抚道臣非敢不行查核缘票动银两皆系操诸臣具在职何敢妄言若设一毫狥私臣当万死至于封内四本错写五本此虽书役错误寔臣屡奉严旨事体重大心胆俱碎是以精神迷忽一时失于简点臣罪何辞伏望皇上俯赐赦宥仍乞天恩宽暇时日容臣再移文各部查发帑金数目并觧官姓名务与经抚道镇凡钱粮经其手者逐一根究清算臣誓生死以之庶竭犬马以报皇上于万一矣奉圣旨梁梦既认罪姑免究还湏彻底清查具奏其现查各武弁冐破银十七万两着督师衙门照数追还充饷熊廷弼虽正典刑家资巨富其取发关外军前银十七万二千两并无开销着行彼处抚按严提家属追赃変产勒恨觧部以助大功不淂狥情隐漏责有所归 
　　十四日 
　　广西道廵按御史王政新疏陈末议以奠边疆内云一曰粤西自清籓受封以至今日发祥衍???绳绳振振共计二千三百七十有余位而愿斈者少也职愚以为象其根器重以藩官查宗众中有已未成才者长史等官相率统训之俾令羹墙祖训寤寐圣贤晓畅理资财以具则斈臣再为破格作兴加意与进若其入斈帮补增廪多所激劝此固于亲亲中寓贤贤之意且以潜消其习骄养纵之念而炼金琢玉在此一挙矣一曰整顿塩法整顿之于官而令其无朘削整顿之于?而令其无延挨整顿之于捕盗人役而令其无透露至所属行塩之地管塩之官关塩之公私往来者稍于法按臣时得以白简从事报竣复命之日若道君有司之属举与効并行不悖是又一整顿之纲领安淂循故事踵前规而曰衡玉宝之属只有举无剌也一曰久任守令粤西界在荒边风气寒暖斍他邦稍异官??奥此地者多思褁足服此土者恒患阴阳彼来此去殊费踌躇有缺无官权宜委署不得已而借器于杂流行委于谕训虑地方则多恐朘削望任则几穿望眼若是乎吏治为难而不淂不思久任也宁使其资深远到而别为复崇毋令其传舍遽庐而寻为逓代庶民吏习民安久道成治而守令任之久之有寔効也一曰升迁甲科尝试按仕籍而观之若郡守佐贰邑令列在两直各省者或甲榜居七乡贡居三不则各居强半官至粤西殆不其然知府则甲榜一人矣推官则二知县仅一人零落晨星仕零林无色葫芦依样治象不扬岂粤西士民贫田荒赋薄徭多而民少可无需于贤哲之大为展布也祗因天高听远习久成玩动辄曰边方边方惟其为边方也所急需者是吏治也铨此官者先为汲引提挈毋分别视而作鄙夷之每次谒选多用甲科每次升迁亦多令甲科得与其内庶士类奋扬而吏治民风在此一整顿矣奉圣旨云云 
　　二十日 
　　直隶廵按李应荐疏为表扬节孝烈妇薛氏当良人困膏肓之竖而妇身亲卢扁之方耻号未亡甘就同死红颜泣血八朝羲驭沉辉白练飞光一夜婺星落耀赵氏效于飞者一年新闺几耽和药卧病榻者数月少妇备罹艰辛藁砧忽榷合卺与分鸾相续雉经自萎赤绳与练争辉节妇吴氏称未亡人年方十九岁孕遗腹子时未及平期值家间之伶仃只身若友三代遭外侮之逼迫九死幸全一生虽盗贼过之叹息即鬼神亦为吞声陈氏等形骸于鸿毛誓九死而无悔存遗孤子危卯八?田一钱以延宗况当饔飧不给之时秉贞不易而值艰苦备尝之日存祀尤难孝子张致中周岁失父事毋尽孝诸艰备尝母病笃封割股回生母疾终哀毁绝食庐墓三年趾不及室母生畏雷每雨伏墓母存嗜物必荐蒸尝奉圣旨礼部知道 

　　○十月 

　　十月初十日 
　　福建道御史汪若极疏为天心助顺灭□内称逆□发难数年兵饷虚縻疆土沦没彼所以淂志而横行皆由将吏恇怯不用命也自厂臣缉奸助饷中外感激精忠抚臣决忠殉城□焰大挫□魄先夺一旦疽发而复天诛矣况孽子争位部落能不槜心元凶已除氛势定能复振奉圣旨这本说厂臣缉奸助饷鼓舞军威而抚臣因淂死守挫□深为探本之论其言大凌河东以可屯可守选将分兵防御要害安抚辽民种种有法着该部酌议 
　　十六日 
　　漕运搃督蘓茂相疏为漕政日遅日坏救弊宜変宜通一日急回空一曰早催征一曰备舡袋一曰轮水次一曰改浅船奉圣旨户部知道 
　　十七日 
　　谕内阁股圣喻殷闻诪张为患极能摇动民心不根之言善于変乱邪正昔朕在旨宫时便闻有皇祖年间有逆犯皦生光所捏妖书危谋宗社离间皇考诬害大臣欲皇祖孤立于上以遂其奸谋报复之私朕深为痛恨切齿自朕冲令践趾之初值东林邪党盈朝或陷朕之孝德不光或弃祖宗封疆不顾幸荷上天默佑宝玺显祥牖朕明聪群奸败露其元凶大恶虽复芟除而恊从宵壬不无漏网前已屡谕开晓再三欲各易面革心盛典更始不谓法纪凌夷之后人心迷罔已深乃尚有未尽奸人及山人清客之类怙恶不悛密藏线索或巧布流言蜚语或捏写匿名文书害正党邪荧惑视听是甘踵逆犯皦生光之复辙如贻者也卿等可传示厂卫都察院五城廵捕缉事门衙广加军番严加体访如有前项奸逆仍陷前愆确有旳据即先将正身拿住具奏细细研审必要穷究到底根鞠造谋主使之人明正典型以息邪党庶人心自此可正是不致混淆以昭朕一代平明之治特谕 
　　十八日 
　　左都御史房壮丽疏为钦奉圣谕事内称曩时群邪结党狥私背公罔念君父不顾国家诚为世道之蠹自蒙圣明觉詧詧处分之后或复辜或放流顿见朝政焕然丕変仕路肃清佥壬易虑如魍魉惮雷霆之威而禠魄魑魅畏日月之光而潜形也不虞尚有未尽奸徒及山人清客之类致廑圣谕谆谆如果有之真圣世之僇民天地鬼神所不容也臣等叨冐法官敢不悉心体访竭力除奸仰佐皇上平明之治奉圣旨奸党余孽滋蔓宜除据回奏已行廵城御史严加捕缉知道了 
　　二十二日 
　　辽东廵抚袁崇焕疏称厂臣魏忠贤功在社稷海内之共见共闻业已铭刻金石无容职赘至其身任边事誓?恢复枭灭逆虏任用刘应干陶文纪用等而关内外御敌之伏甲军器马匹悬帘等项俱以家资置辨日逐觧来又助军需臣方一意廵缉严警诸营将吏不敢贪懦营私不敢馈遗隐串改虚为寔化贾为真易怯而勇以有今日从古内臣谁有出其右者通??刀王八?之世赏宜也镇臣刘应坤等以帝侧贵臣而枕戈袵甲士典索同甘若躭备粮刍不烦近费且犯露蒙霜出入于贼巢虏穴吞胡壮胆指日誓天真国家之于盾爪牙荫赏世及宜也奉圣旨据奏厂臣魏忠贤身任边事誓?恢捐资佐军以致诸营将吏廉勇自饬允称元功镇臣刘应坤等出入贼巢为国干盾亦朕所素鉴者先后督抚诸臣土象干等或抚西虏或振关外劳绩可念赵率教首辟前屯满桂有功宁远王之臣推心置腹尤淂和里体国之谊俱应叙录以达忠勤袁崇焕宁前巨义着有成劳升荫示酬原系彛典不准辞 
　　二十三日 
　　直隶廵按御史梁梦环疏称厂臣魏忠贤志操贞勤向无二虑竭股肱以事一人不惮晨宵罔顾劳瘁任人而功倍樽栉而用舒遂使卜宅之烈重光子来之谟丕着成皇上継述之美赫殿廷堂构之覌是故逮极上斉周室鸿图远迈汉朝昭视远夷流徽来禩诚皇上齐天之福而宗社灵长之庆也以职所见闻如何士晋程注沈惟炳久惟门户之巨魁今日夜尚?翻局程注与赵南星密好凡官员升迁皆注居间赃私狼藉可以万计而沈惟炳党邪害正卖友沽名人人切齿若士晋贪恶更多摘发难数奉圣旨据奏厂臣忠贞劳瘁克襄大典沉几先虑潜消乱萌功迹茂着朕所鉴知何士晋久依门户居官贪黩程注附权居间赃私狠籍俱着彼处抚按照原数参目提问追赃觧助大工沈惟炳党邪害正卖友沽名著削籍为民追夺诰命程良筹系程注之子着吏部除名永不叙用 
　　二十七日 
　　直隶廵按何廷枢疏为廵历关外事奉圣旨厂臣魏忠贤绩着塞垣劳高堂构迭增第土用示眷酬这所拨宁国公庄田一千顷并前百伯七百顷侯三百顷共二千顷俱着行各该州县自天启六年起务及时征究觧部转给不许稽逋该部知道 

　　○十一月 

　　十一月十九日 
　　户部都察院接出圣旨今岁自奉至秋水旱迭至灾异并臻五谷不登以致阎闾失困乏现今近畿一带黎民不胜寒馁而食甚不足或流莩道路或就食京师鹄形鳞集号泣嗷嗷朕甚悯焉今特发御前节省银六千两着顺天府分给宛大两县煮粥赈救务在均沾着户部都察院即行文各省直灾困处所亟行设法振済其赈过若干所费若干俱限明年春暖之时开册奏报以昭朕敬天法祖视民如伤一体轸息至意特谕 
　　二十日 
　　浙江廵塩御史史珍疏为荐举方面官员洊张孝周颂庸新民胡廷宴董承诏张大猷孙枝芳胡维霖顾言樊良枢唐际盛萧基刘有源戴君恩奉圣旨吏部知道 
　　二十三日 
　　顺天廵抚刘诏疏称厂臣魏忠贤垂念重镇思虑极周若盔甲若器具满载搬运而道路之络绎不绝或山海或喜峰无件不备而驿逓之秋毫无犯因而士则坚甲利兵马则龙骧乕跃在山海则山海增重在喜峰则喜峰改观他难备述即如马匹一事不惜重价以市骏皆系上乘较之边方十数两一匹便自宵壤其法之山海喜峰者源源不断已约有数十匹各有司存臣不能纪述即如发之臣遵化者已八十匹俱皆骧腾之选各官争相具饷搃之厂臣正气格天精忠贯日视国事不啻家事捐私储以佐军储运筹帷幄之中决胜千里之外种种奇勋业已着旗常而铭彛鼎固非臣愚所能颂扬其万一然而为地方造福无穷臣又为地方目击户牖绸缪封疆之孔固忍不并陈于皇上之前而重负厂臣筹边之石画哉奉圣旨据奏秋防巡历亲履岩疆增官兵马及戒备方畧种种明晰厂臣魏忠上?夫忠义廑缪绸之防帷幄制虞炀之胜重价以购上驷捐赀以制悬帘以至盔甲器械络绎载涂驿逓不烦军器咸済?回重镇可谓周详朕心嘉悦着赐勑奖以示优异 
　　二十六日 
　　直隶廵按梁梦环疏为遵旨驱逐潜奸奉圣旨梁克顺门户奸党着削了籍为民当差仍追夺诰命其应觧天启五年银六百两按差仓臣如期追进以済边工该部知道 
　　二十九日 
　　掌河南道御史张汝懋疏为惩贪之案墨未竟内称朝廷之法惩为先曩如借募兵侵库银之游士任历经参勘已被逮追而其未尽之赃尚在淮杨一??案当其窃取监军借名召募虚额扣饷给札卖官白刅谁操黄盖相望且建营制服冐破浪费攫金无算不啻视公帑为私囊矣彼时房可壮寔与共事将原清查在库银十余万除解额正支外半归乌有若天启二年二月宪牌动银六万七千七百五十两则觧之士任有案可查试问取给散官兵粮饷果有何寔据何可令其漏追若源任杨州官知府杨嘉祚上下交征因之为利曾营垒之无间徒帑藏之日耗诡称创造神武营支银七万余两竟无下落又何可令其安然无恙也以上诸欵册按凿凿有据始末人人皆言内如游士任虽已拟戍服辜而赃成漏网追未竟局杨嘉祚助虐多金所当严行原籍抚按追赃觧助大工并将房可壮有无染指勘寔追结庶贪墨儆而时明之赏罚益昭矣奉圣旨这本说游士任杨嘉祚房可壮相依贪婪侵盗帑银数多具有案册可查赃私易讯着严行该抚按官提问将奏内诸欵勘寔勒限追觧以助大工游士任虽经遣戍其赃银着行原籍抚按另拘家属追比完解该部知道 

　　○十二月 

　　十二月初四日 
　　漕运搃督蘓茂相疏为荐举漕属方面官员荐康新民翟师雍王从义梁应泽杜诗胡廷宴蘓光太沈恂华敦复冯盛典张大猷吴立楼一堂周锵曹文衡孙谷秦一鹏刘荣嗣范中彦洪承畴等奉圣旨吏部知道 
　　初五日 
　　山西廵按安伸疏为荐举方面官员荐焦馨周仕宋统殿王国相杨弘备张维世常道立张耀□沈弘业又疏为荐举地方人材荐李楠张泮董时马谏张三聘等俱奉圣旨吏部知道 
　　初六日 
　　漕运搃督蘓茂相疏为再陈漕抚事宜内云一曰轻赍宜核大轻赍银两原为完粮起纳盘剥脚价之需万分要紧近来有司玩愒成习延绥经年大悞起剥今后请立为程限以船粮开行之日为始过一月者罚俸一年二月者降二级粮道一面移文藩司不拘何项钱粮借觧候追抵补不银不完粮粮道不淂完押运过淮之局而藩司与两科道皆于押运完粮疏中叙明轻赍未完例不列荐盖人情怠玩已极非破情面不能振刷也一曰缺船宜补夫漕船原有定额无容缺之一缺即宜补造年来法度废弛每遇缺船穷军迯散富军又为管伍各官包占自润掌印卫官受贿玩愒年复一年以致无卫不缺无帮不少今后各将缺船数目严行清军官兜底清查编造清册将卫所官按季查比勒限佥造如果户伍消乏产尽丁绝准于该船行月粮钱银设处二年完造倘仍前故意延挨印官伍官一并拿究重治若船已送厂厂役刁难工匠索掯不行打造及造不坚固者许官旗据寔陈告按律追赃究遣如此责成庶漕船渐可就绪而临期不致悞事一曰徐镇宜重徐州自城决之后四易州守人无固志正官居于苐房吏皂散于酒肆等威陵夷法纪澌灭钱粮无一不逋事务无一不废芒砀草泽之间恶少强徒已蠢蠢萌动倘改为郡城以精明才干甲科治之而同知别驾司理附郭知县多官拥集群策毕举人心便当改观易听若及今因循则徐地无振作之日徐官安卑庇之势纪纲日颓奸宄自溢必至不可料理若汪心渊全城之功尚未蒙赏坐赃之戍似在可豁或当酌议以平舆情者也一曰徐武宜振徐自运妖之后议设大将统重兵以固保障可为长虑却顾因军饷不敷止设官兵三千已非原题初意近且饷日缩而兵日消并操军民壮仅足三千城沉年荒何所恃以弹压吝无干淮南淮北客营官兵裒多益寡每百整汰一工名则沿江沿海可汰四百余兵惟于事故中畧缓停补即足其数汰其兵而取其饷召募精壮以寔徐之行伍仍拨哨官驻于张山九鼎山诸盗贼出没之处庶武备修而奸萌杜地方可无意外之虞矣一曰甲科宜选夫江北数郡凤阳为豊镐重地淮安为水陆要区乃天下最冲最疲之地控取最广风习亦浇其地方窝盗窝访又侠大憝与经过之滥夫滥马伪牌伪票层见迭出不可牧举把持衙门陵轹长吏以为是故然耳卿贡之官即硁硁自守已救过不暇若批大却导大窾能不畏强御以自捍百姓之命则非甲科之饶有饶识见骨力者焉能胜其任而愉快乎臣以为今后如凤之宿州寿州颖州泗州淮之海州邳州又如凤阳临淮睢宁桃源等县俱宜以精明甲科铨补设施展布地方自渐改覌盖盘桹错节非利器不可倘以为疲地也者而尽以居中才必致愈趋愈下非所以重汤沐而振吏治也一材勇宜收红北风气深厚其人可浮华而多骨干若濠泗为英雄生出之乡豊沛萧砀为豪杰出没之薮而沿海渚场更多扛鼎超距之士尽足佐国家一臂之用迩来多以裁革自衣阻其进步故推升止及给世聀武科而行户起家者绝不与焉夫古今英雄徒步而立功名者何可胜数如淮阴之韩信豊沛之樊哙曹参我祖宗朝之徐常廖传诸臣皆佐命元勋孰非江淮灵秀亦何必俱从科目出耶况封疆多事儒才甚殷如此辈之雄骏鸷猛者一槩沉沦彼不为国家之虎臣将为草泽之亡命尔今后凡自行户起家者宜限以五荐之外量升一聀以开其功名之路是亦搜罗壮士之微权也一曰库藏宜明那借钱粮律有明禁闻杨州府及秦州库钱粮为前任知府杨嘉祚知州李学旻那移管库吏书顾志蓝和璞张日埙秦日昌沈复初蔡承明等因而侵欺每库不下数万臣行该道勘问因赃多至今未结甚至各州县起觧京边辽饷钱粮至该府已获批回部需此项饷银何等紧急而府库经化为乌有以致各州县无辜被参臣已查明具册咨部近杨嘉祚已奉旨削籍行查其李斈旻虽经参处尚未尽法亦应一并查究严追庶那侵之罪有归而接任后官亦淂以清楚矣奉圣旨 
　　十三日 
　　广东御史刘徽疏为朝政着清明之象穷奇尚有未尽之法内云我皇上干刚大震凡背公值私蠹国殃民者置置之理试观从前孰是竭尽万姓之膏脂搜尽天下之物力以供一偶卒致丧师失地疆宇不保非熊廷弼□复凶暴才足済贪在辽之日大将偏禆咸受侵削收受金盔金甲动以数百副计此犹其山者至于克盗军饷以买叚买布为布陆转海运送至原藉道路之人无不知之且原领帑金三千万竟无支销下落见遗家资不下百万此孰非朝廷公帑之物而仅以十七万追还公家何以厌人心而伸国法也且廷弼以侵盗之余贿养鹰犬为出死脱罪之地当时受弼之贿最多代弼营脱最力者则原任给事中刘弘化也弘化狼豺性成蛇蝎存心招权纳贿无所不至其更甚者当廷弼系狱之日潜飬甲士阴蓄异谋惧人发斍弘化受廷弼一万余金之入遂见金而不见法甘于蒙面丧心出死力以救援造公揭以保举今弘化虽已削夺而所淂廷弼万余之贿孰非朝廷公帑之物可听其拥富厚以终余年而不为追究乎值国家三空四尽之日皇上轸边军之寒苦犒赏甚烦措处念赤儿之啼饥煮赈尚虑无几乃廷弼身虽死而犹侈称金穴弘化职虽夺而犹谩夸其豪富此真所称穷凶极恶罪浮于法者乱臣贼子既蹈悖入之条天理正法宜昭悖出之愆聀奉命纂修披阅历来章奏见原任给事中毛士龙者执牛耳于东林倒翻国是通线索于南北浊乱朝纲且贪淫无比盗库取娼恶迹最着甚至于结纳已故汪文言原名大者为腹心死党邵辅忠曾疏参贪淫党邪之状所论士龙司理杭州之时得受访犯王万金万金之贿遂将二十五万之赃为之开豁代署杭州府印铅换茅化墟赃银三千两假罪库胥被同知戴日强挽回盘库皆凿凿可据者当时奉旨会勘止缘党焰正盛百足之虫扶之者众部覆赃欵力为回护遂令公论晦蚀国法未正今圣主明阳普照似此邪党首恶赃私狼籍为可置之不问耶聀更有进者国家边饷两淮塩课寔储大半谈两淮塩法于今日已大坏极敝矣日者上廑圣明虚耗之虑特遣清查此后端绪可望澄清然而开苞苴之门贻漏卮之害寔房可壮房樊尚燝诸生臣此励阶所当行巡塩御史彻底清查明一体勘追其禆于平明之治匪浅鲜也奉圣旨览奏熊廷弼盗帑金不下百万着抚按严家属追赃刘弘化党受贿亦有万金该抚按严行提问追赃毛士龙邪党渠魁盗库有据着法司提问追赃房可壮樊尚燝侵课赃私即行廵塩御史彻底清查追赃具奏樊尚燝先行削籍为民当差仍追夺诰命该部知道 
　　二十三日 
　　直隶廵按倪文焕疏请建立厂臣生祠内称职常亲历山海矣其城岩险坚厚兵马火器可称备而沿边之觧运者肩相摩毂相击也问之则皆厂臣之所督发也厂臣体皇上求治之心赤忠报国综核忧勤为诸臣先所以有宁远之捷有侦探之效□来我有以御之□不来我有所密?而妙以用之有厂臣主持于内镇守督抚诸臣以粹励恊力于外何患□之不平今日之可以为皇上慰者此也至于厂臣勤劳皇事抒皇上东顾之忧者若诸臣人人如此何忧东事之不荡平哉顷闻关内文武诸臣及介冑之士莫不鼓舞愿为厂臣立祠以纪其功伏乞皇上俞允褒嘉以为诸臣寔心任事劝奉圣旨 
　　二十五日 
　　廵按福建御史周晋昌疏勘监臣徐缙芳定案内称该臣会同塩臣谢正蒙公同亲审将府州县及道臣招词逐一鞠讯语语相同无一字不脗合者连日门外环观不下万人一言之喧传众口搃之合多官之耳目睹听最真凭众口之质成事情最寔诸臣不敢一字欺臣等不敢欺陛下然而臣未尝为过求也即在事诸臣亦未甞为过求也前后问官共十二人公同研审十数次不啻既详且慎迨爰书既定之后虚寔具存妍强毕见无论此中庶士之众业已共听共闻即南北都会之间抑且朝传暮达至爱者不能减一分至憎者不能增一方如谓稍有不寔而卜吴石诸人舌口可听识于法司供单私书等缄封可上呈于御览言皆可覆事皆可凭臣等所为竭其驽下兢兢奉三尺以周旋者如此而已臣等因是而深有感焉塩臣徐缙芳聪明才力大有禆于塩政乃百练柔于绕指三尺弛于借丛儿女情牵则孝廉之数月而侈口为幕宾若广陵四通五聚之地尤奸宄窟之场而卞吴诸奸质奇货以呈身炫膻风以鼓众门以内门以外交关秘密呼吸可以通神淮以北淮以南煽动招摇投贿遂无虚日风纪森严之地任其狐假鸱张而自撖堤防街谣巷议之口遂致鼎沸波扬而不可收拾矣塩臣为此辈所悞浸假而自堕于迷途此辈既上悞宪臣骈首而终授于法网齿贵而身焚饵馨而愿暴载胥及溺亦大可惜矣奉圣旨 
　　二十六日 
　　辽东廵抚袁崇焕疏为夷目来宁情寔内称东夷来者为方金纳温台什二夷则夷之大头目诸军待其裁决者而方金纳出入贡市垂三十年素恭顺奉天朝贡□酋作反时此夷力谏不可得□最恶之督臣阎鸣泰彼时为辽海道犹记其事今酋子不使他夷来而使此夷其意已可知矣聀于初一日同镇道恊之臣召而见之于学宫在在泮献功献馘之意然犬羊也难言礼节不意此夷之恭敬柔顺一如辽东受赏时之故步叩头与虎钞诸夷无有二也跪投夷禀一封与聀如以下由上体式揭其封上称职为老大人而犹书大金国踵老酋之故智职即以封还之又逓一露封无衔礼单则送职及西僧官丁礼物职令僧与官兵丁者收之其为职者参貂镂金鞍玄狐皮舍利狲皮值亦千余金职五年关上不受人一丝宁受夷物但即斥还恐阻其向化之心故令贮于宁远库中以待皇命而金纳等皆叩头称感是日照边中旧例赏酒食职徐察其辞禀颜色则依依于皇上明德之下感激惊怖之意俱布焉而并不言及求欵字面职亦稍便宽明柔朝廷恩威以开谕之酒一杯一叩头从前叛逆之态不知消归何处事毕而归职令人潜探之则深悔其主之僣悖来文差讹曰空苦我走一遭其意已可槩见矣职方具疏报闻密?之内镇督抚诸臣故未即发遣进正机宜镇守方畧聀斈之三十年揣摩有当聀淂而设之于心不淂喻之于口心口且不可相宁以告人乃今厂臣魏忠贤能用职声气相应且资聀盔甲马匹箭帘无数与内镇经臣督臣顺天廵抚谋畧俱过职百倍皇上听诸臣便宜诸臣必以皇上任诸臣转而在职与镇臣赵率教和衷共奋职向谓奴子不降必擒今愈思之知其可为也何也不知虎穴不能格虎今李僧一往回其虚寔强弱厯厯在职目中而去逆效顺摇尾乞怜之状与厌夷思汉越鸟南枝之心也把柄机括以得其大惟望庙谟审定与以得为之需而勤以无辞之请微职犬马之志也奉圣旨览奏夷目来夷情寔朕已了然该抚孤军外悬厂臣资助盔甲马正箭帘无数将声威愈壮剿抚咸宜四镇经督抚诸臣恊心定计早?恢复以慰东顾之念其夷物留着変价赏军西僧李镇南本座任使効劳着重加奖赏俟奏来另行甄别该部知道 
　　廵抚辽东袁崇焕奏为恢复已有规模额官不宜悬缺内称自□酋煽祸一弃不收赖我皇上宵衣旰食赫然恢复用帷幄之谋猷虏魄遂禠而士气日张今西城工竣屹然盘石近且分屯清伍复见威仪全辽在目矣但他腹则必官除文职除五道复一道则补一道武职若参游复一城则补一城此可随时铨驻地一寸则有一寸责任职已待罪抚员赵率教已备钺辽帅尚有饷司未补该聀前疏题请已奉明旨作速议覆聀随移咨户部该部即将主事孙正孝题请盖正孝以名科甲而令卢龙才品双绝必淂如此之人方足为残边重我皇上郑重其事或时尚有所持乎今老酋已死正可席卷而前乘此时循复祖宗法制之旧即皇上昨遗内臣曾念祖宗朝广宁辽阳等处各镇守监錜太监故事今内臣已出镇而饷司之请尚留伏乞皇上俞允部差仍敕镇臣刘应坤陶文纪用等以一负移之关外与聀拮据料理遇事?确同饷部逐日清查且可省一关之隔而无往返之难则一百六十余万之饷内臣与聀主之核之而饷司监之东征将士日富且强皆皇上轸恤之洪恩也奉圣旨据奏修完前屯等四城工程俱赖尔中外文武同心恊力厂臣魏忠贤抱外攘内安之伟畧矢先忧后乐之精忠镇守内臣刘应坤等分猷桑土著绩金汤经督抚道及督饷搃镇诸臣叶奏埙箎共襄锁钥边鄙可恃朕心嘉悦着该部优叙回奏本中分别赏罚各将吏俱如议覆该部知道 
　　辽东廵抚袁崇焕奏为请修阨要渐?恢复内称辽事之壤虽人心之不固亦缘无可以固人心之城池虏利野战惟有凭坚城以用大炮如厂臣前日条议极稳最胜者臣今春宁远之战则厂臣之所谋也今四城已完重关累塞又?进步修我故疆聀据该镇之言谋之道恊将领咸以谓修一城守一城循序渐进计年明之力主客兼修正可完三城城有丈尺军有名数四万班军缺一名不可例大头杂流不派工万余方获四万之用辽地早寒即秋班亦偕春班至方有寔用念辽控东西二虏为神京外获奴之八子狰狰西欵亦未可狎视则一劳永逸以宗为社无疆计即厚费犹图之况减省征调而仅用此四万之班军遂收四百里金汤为千万年屏翰哉奉圣旨据山海四城鼎新重关累塞今又修松山等处扼要 

　　●大明熹宗达天阐道敦孝笃友章文襄武靖穆庄勤悊皇帝寔录卷之十三　天启七年正月至八月 

　　纂修官浙江道监察御史李长春 
　　编辑磨对廪监生方　至 

　　正月 
　　二月 
　　三月 
　　四月 
　　五月 
　　六月 
　　七月 
　　八月 

　　○正月 

　　天启七年正月初十日 
　　浙江道御史陆献明疏为烈妇志操异常乞敕旌表事内称臣昨按楚之时于黄陂县得一少妇庞氏为小民庞龙之女及笄而适袁三才为妻邑有生员熊于宣盖富豪自命淫荡不检之徒也见少才为羙少年先勾引致之与为往来已而窃窥庞氏仪容婉娈遂心艳而欲得之密令门客苍头唐上?天等捏为三才卖契庞氏不知也天启五年之正月唐等劝谕庞氏曰尔贫窭力作自苦乃尔不如往从熊相公厺蓬门而绣阁易荆布而绮罗何快如之氏仓卒惊愕詈拒甚坚少顷则仆数十人围其室而思执之去矣又少顷则于宣且顿足大呼令诸仆不得迟矣氏知不免绐熊仆曰尔等少待余对镜理籹而后行于是扃其房门先杀其四岁幼女而后自杀臣适是时道径黄陂见邑民之欲食于宣肉而啧啧嗟异庞氏者不啻万人亲履其门问验之则母女骈首颈血淋漓迨夫询之齐民之公论淂于各官之谳鞫前情最确臣不胜发指亦不胜击节祗因凶人于宣向久逃匿至去年五月始获而寘之于法禠革论戌是?此妇劲节久为昭于天地芳名尚未闻于圣明臣伏思之妇人节义何代蔑有如氏之从容忼慨者指宁可多得耶臣盾审再三不比耳闻尚湏结勘倘徼皇上焕发敕部议覆表章岂惟死义者生色于泉下抑使感化者励节于生前矣奉圣旨熊于宣逼勒节贞威杀二命论戍不尽其辜着行该抚按实时取决具奏陆献明愿捐赀建坊具见懿德之好然事关风化典宜出自朝廷朕何惜百金不以慰贞魂还行该抚按建坊旌表该部知道 
　　刑部等衙门尚书等官薛贞等题犯犯人孙文豸见顾同寅每同未到官江雍常进部监内与失陷封疆巳斩熊廷弼交厚文豸随托同寅引进俱投廷弼门下时常进监探望后见廷弼正法又见今因内官坐边文豸与同寅各不合商作论文妖书草藁赞扬熊廷弼之好比李道原与在官顾同寅门徒沈之翰及文豸家人孙明俱从旁见作各亦不合互相容隐天启六年十二月内顾同寅要谋淛江定海坐营瞒背文豸借到官陆鼎芳碧玉带一条金二十两银八百两文豸访知前情遂怀隙与同寅另居本月十二日思起先日为廷弼东事作百论文草槀见在不若出首东厂又招?同表姐夫输林陈仁锡原系东林的派日夜思逞翻局誓为谋主又削逐文震孟系仁锡同乡同年同官极恨回家又系恶党上托仁锡下托文豸阴谋狂逞以图报复又顾同寅因业师李継贞削聀叔顾大章死狱怀恨蓄仇等情又该司礼监太监魏忠贤题奉圣旨这犯人孙文豸顾同寅等既经究问明白通送刑部依律拟罪文震孟郑鄤陈仁锡东林邪党都着吏部除名为民永不叙用仍追夺诰命厂臣魏忠贤气宇刚毅神识精明堲谗除奸仰佐知人安民之治正刑明辟永杜生心害事之端力挽世波功在国是朕心悦该部知道钦此钦遵该司案呈前来到部看得廷弼欺君误国失陷广宁是封疆第一宜亟诛之巨奸幸国法昭明立正廷弼之罪弃尸燕市传首九边是朝廷苐一共快心之大典今当刑政肃清之日贼臣歼灭之余何神物奸甘作亡魂牙爪孙文豸顾同寅原系奸党腹心以无行斥生造不经谤语但知怀报私恩不畏背畏违明旨敢于辇毂之下结党行奸惯以吓诈之谋骗人走空步天诗歌显是独剙之妖书鸣遇论草明系惑世之左道亲笔具存观者发竖矢口么么何能淆乱乎国是设盟羽翼宁容漏脱以天条若卫永祚手录岂不知情季道原同居胡不出首沈之瀚定见交□之密友孙明岂其聋瞶之家人三尺弁髦一党狼?使非厂获缉则此辈招党燃灰祸将何底分罪拟罪各当其辜奉圣旨孙文豸顾同寅捏造妖言诽谤朝廷罪恶通天既审供明白即便会官处决仍悬首藁街以警不轨其步天歌等书着进呈季道原等四名著五府着寔打一百枷号三?月满日遣戍该衙门知道 
　　拾二日 
　　贵州道御史智铤疏为疆场之制胜在和地方之权宜当酌内云宁远一捷自有东事以来未有之奇功一朝立奏人和之明效大验非其彰彰较著者哉我皇上犹恐兵骄者必败而气胜者难复屡颁严旨谆谆谕督抚王之臣袁崇焕以和衷之雅盖惩前毖后圣天子之知几微而定虑早也兼以运筹帷幄之中付托得人凡兵马器械之需有呼必应而一峕督抚道镇各去成心和衷任事恢复辽左归报明旨当有日矣不谓喇嘛一行意见忽尔异同参驳且伤和气虽韩范筹边言战言守不妨互济搃之为封疆起见不为一巳起见而乃今水火之形既露同舟之义何存一旦有警能必呼吸相通乎关宁接应乎从前覆辙将再见于今日国家一重门限恐不堪再误也当此之时欲袖手以观成败则两臣皆有血性者也争胜争负终成必败之局再不然裁酌以一事权则两臣皆有才名者也一厺一留又伤豪杰之气无巳则有更调之法在王之臣历任宣大虏所知名今毛酋内犯杀我将官不可谓无事之时也而毛乞炭明暗大落赤皆蓟镇所抚赏之夷也调之于密云兼责之以御两虏则宣云之保障曷异山海之长城况蓟镇又关门之后劲乎则为蓟镇亦所以为关门也阎鸣泰历任辽左东□所畏服今天歼□酋兄弟争权正予我以借箸之日矣而抚臣袁崇焕又数为莫逆可与同仇之人也调鸣泰于关门专端之以御东则预定之经纶何难竖不朽之事业况关门又蓟镇之前茅乎则为关门亦所以为蓟镇也与其按功罪于偾事之日误疆场而伤国体何如酌权変于转移之间飬和气而责成功与其相倾相轧二臣蒙两贤相厄之名何如相调相成三臣收同功一体之用此聀所日夜忧心而妄意断断可行者也奉旨这本条尺?田?一边事言督抚和衷共济之雅朕谕谆切兼以厂臣运筹帷幄付托得人说得良是其更调经抚二臣尤见议□该部确议速覆 
　　十五日 
　　云南廵抚闵洪学疏为议优忠勤土司内称滇之用兵五年大小数十百战他土司或去或来时在时不在而沙源等常川军前效死力战斩将搴旗滇之获尽锄群逆匡复旧疆为皇上延此天外一块土则四人者之功居多所擒斩功级多者千余少亦四五百详在屡次奏报不能枚举大者如嵩明之战师宗罗平之战亦佐之战平夷之战沾益炎方之战马龙之战安南江西坡普安八纳山之战此数关者咸关系安危之故此数捷者寔拨乱返治之烈按邦政条例所得首功自数颗以上并邦爵有羗子孙世袭况扫清滇黔数千里之之腥秽挈其久沦之十余城以还朝廷者乎虽汉官与土司不同乃土司自有本等之职就本等者而升之世之固未为不可也臣以沙源等四人亟宜分别各优以世职有四善焉西南之祸烈于土司叛者应亟诛则诛叛者之赏应亟赏破格行赏而助顺者加劝则叛逆者益孤善一也滇土司纵多效顺拔其尤无沙源数辈如沾盖之战贼于阵上大呼曰土司一气何苦自已相煎沙源拔刀喝曰我只知朝廷那知土司如炎方孤栅贼以二十倍之众围之余重鏖战三昼夜援断力竭兵站脚不住纷纷欲逃吾必奎龙在田仗剑当门誓死不去此并大义凛然天地为昭贼中至今传说以为羙谈又如王显祖马龙阵上以四百骑斩贼级一百六十忠勇之概一时罕俪诚于俦伍中表章此四人所谓赏一劝百二善也此四人者各有夷寨各部落我因而官之使自治其地而食其毛国家举酬劝之典而无裂土之费善三也方未官之也犹云不羁之马不穿之牛也迨既官之地马受缰而牛服乘矣操其羁杓而使以鞭棰世世生生永为吾之屏蔽善四也盖爵赏者朝廷所笼络天下之具臣等借以为歆动而若辈之乐为用端在于此然臣等亦度其可予者而后许之沙源系长官司今拟升为宣抚司吾必奎停袭土知县今拟还以土县丞龙在田王显祖系土舍拟各就其昌朋龙马槽等寨置为土廵简司夫以长官升宣抚于源有加而以国家视之无异也况源之子沙定海巳世袭守备矣世之流官何如世之土职乎至于元谋捕务是吾世守昌朋龙马等寨是龙王故物徒假彼虗名而可收彼寔用又何不利焉臣□会同廵按朱泰祯合词具请奉旨该部议覆 
　　十九日 
　　云南廵按朱泰祯疏为举劾方面官员举谢存仁诸允修蔡侃陈仪陈琦庄祖诲孙同伦李爰龙为光杨师孔陈圣典任康世等副使胡其慥奉圣旨吏部知道 
　　二十三日 
　　督饷史副述祖疏为荐举饷务司道荐康新民杜诗黄景章王从义梁应泽焦馨杨觐光汪起凤唐际盛胡廷晏吴灮仪蘓光泰楼一堂田仰张翌明朱国盛张孝周颂王振祚王化行曹守勋焦源清秦鹏胡士容觧经传耿妃杞张福臻张春王应豸何应瑞等奉圣旨吏部知道 
　　二十八日 
　　直隶巡按张素飬疏请建造魏珰生祠奉 旨这本说厂臣虑周封疆计安社稷既绸缪于山海复区画于宣云安攘宏猷素所鉴知其祠祀与发粮饷倚任镇臣已有旨了 

　　○二月 

　　二月初一日 
　　应天廵抚毛一鹭一本仰遵明旨事奉圣旨据奏三吴灾沴频告物力困于输将厂臣虑周国计心轸民艰一应茶菓铺垫等费悉行蠲免机匠沾薄征之惠供用无倍累之烦该地官择胜建祠尸祝以报朕心嘉悦其远年逋赋除上供急需者照旧催觧余何项应免该抚按还议妥具奏该部知道　宣大搃督张晓一本饷银欠数甚多事奉圣旨览奏厂臣魏忠贤计安社稷意注封疆门限一重既固金汤于山海王基亿载更扃锁钥于燕云勋绩倍高舆情胥洽建祠致祝朕已俞允其摧取粮饷及搃兵杨应瑞俱已有旨了该部知道 
　　初二日 
　　直隶廵按梁梦环疏参戚臣张国纪内云皇亲张国纪自恃圣恩弁髦国法近在辇毂尚恣凶横其于几辅之外攘恶可胜道哉国纪罪状巳蒙皇上洞瞩切责国纪宜闭阁思过憬然悔悞知如天圣恩终难再恃恢恢天纲莫贷贯盈当谢绝帮恶徐自强等一日而三易其场矣乃昨职厯廵至房山一带闻受国纪害者怨声载道如打死王敬仆则草菅人命霸占北湾煤窑则鱼肉小民至擅夺皇店之税课强取赵芳之房屋顶骗周监生之元宝诸如此类摘发难数前府丞刘志选疏谓其谋宫婢以作妾希恩典而乞通候此是何等举动又谓甚至有訾及于丹山之穴蓝田之种也则又职所未觧也奉圣旨张国纪怙恃国恩累干三尺草菅人命鱼肉细民擅收里税潜纳宫婢过恶多端于法难贷朕念中宫懿亲国家大体姑着回籍痛改旧愆保念始终如再不悛自贻后悔该部知道 
　　十六日 
　　宁夏廵抚史永安疏请立学作飬人才以来商贾以裕边储内称议照宁镇军饷本色有塩粮以接済屯粮之不及皆计口定制所关至重也但开派有例豊稔靡常一罹灾祲若?籴买腾贵未免赔累领塩淮浙护苦守候于是?本日见消乏不乐输纳咸思故土纷纷告掣结连无策其若?子弟任原藉读书家无父兄约束多致旷荡随来本镇以冒为嫌不得与考屡经前院道酌议招徕始容考试寄入学者渐至三十余人虽日肄业徒有其名而帮补廪增科举寔不与焉今?生有志向上者见进取无阶陈乞不得复思散归尚子弟还里父兄岂肯欝欝久居此乎收拾无术则塩粮必至缺额军饷将益告匮不得不以羁?之术辟造士之门还以怜才之法广招?之路也既经该道酌议前来似宜准从合无照山西运学平凉苑学事例另立一学于小池仍于宁夏卫儒拨训导一员另鋳一印责任统领不烦添设其于文庙学宫各?既愿输赀修建而帮补饩廪科贡盘费优赏花红复愿于塩引加增则不费官银尤属妥便其剙学之初人数尚少廪增骤难如额参酌各定十名虗悬其数待后考人多陆续帮补其起贡俟建学年后每三年一贡至在卫学食廪年久者仍于卫学通融计筭如俟本生该贡之年亦准起送若入学数多廪增添足二十名即照各县学二年一贡事例□行如此则既旡设官之扰又无建学之费?生既有进取之偕?人自坚乐输之志是固造士储边两利之之道也奉圣旨 
　　十七日 
　　廵抚刘诏疏述道臣举动乖张如遵化道耿如起初见时见见气宇刚毅谈吐爽豁私心以为有才胆之人喜与共担边事越两月随闻其用刑峻刻不近人情臣乃召至谕以军前用法固当严肃而恩威所施尤宜并用过于惨刻以伤士心非联万人为一身之道也杞唯唯自许省改臣亦疑严以取谤秽行未必真良以任事寔难不敢轻信易置许其自新而不追其既往也至□春喜峯口点兵一节而其叱咤愈彰简押尽败几成鼓操之变而军中传言曰该道使之也此何等景象乎臣据当日侦探所得合之盈箧之谤书与匿名之揭单如出一口而始不能为杞觧矣夫该道任未匝岁有谓其侵欺军饷但有逃故军丁倒死马匹钱粮即行叩除入已者有谓其耿兵道奉抚院明文点兵是来点自己钱粮者有谓其用刑太重一有所犯不死不休者谓其考童生有幼童数名留入后堂饮酒至三更不肯放出人共传为笑柄者大抵皆道路之言与军士之言臣且疑谓如杞七尺轩昂须眉具在何遂狼狈至此今乃三军拥署五步之内若将甘心本官自作自受而隐忍回署岂复堪一日居于军民之上哉臣久欲以白简从事尚望本官自新兼以边事紧急又难一时难以得代即代难于猝至迨春而□子渡河羽书狎至未便更置近见其物议沸腾势不能少待矣若不使及时早去民军怨黩日盛矣有谓臣与有门墙之谊而曲庇之者臣以乙卯举于乡己未中会试其房师载试录可查如杞以丙辰进士起家郎署未宦中州东昌相去臣家千有余里诚臣风马牛之不相及而奚有较艺房师之情哉想人情视彼如寇仇而恨臣之参论不早故为此言以激臣倘万一有急三军必不为之用命而且虑其生変也奉圣旨据奏耿如杞举动乖张宪纲扫地着削籍为民追夺诰命仍着锦衣卫差的当官旗扭觧来京究问 
　　十九日 
　　宣大搃督张朴疏为公请懋建功祠事奉圣旨三岔孤悬西塞城圯兵疲朕每焦思据奏赖厂臣魏忠贤心纯体国虑竭筹边出内臣清查弹压屹立金汤饱饱士马致岩疆巩固狡虏寝谋诚哉是言建柌致祝既恊舆情示劝酬忠亦慰朕意 直隶廵按张飬素疏为公请懋建功祠奉圣旨览奏厂臣功在三岔建劝忠巳有旨了 
　　二十一日 
　　广东巡按晏鸣春疏为荐举方面官员荐汪起凤刘康祉龚承荐施鹏曾应棨邓良知黄景星等奉旨吏部知道 
　　二十二日 
　　陕西廵按庄谦疏为削除党类参看得郝土膏名列琐垣行觉狂率藉门户为荣进谁知太山有时为氷山膻暮金以润橐自谓莫指反严于十指据陆罗二官之证虽云隔远难提而一千三百之賘亦已照数尽纳且苫块而浓艳交际宁顾瓜李之嫌谏议而往来令丞寔开淄染之窦即庙地之纳价署宅之补还何故屑屑营图终非明明清楚但录文过激久已削夺为民麾父不情似可量行申雪奉旨郝土膏賘既追完俱依拟该部院知道 

　　○三月 

　　三月初三日 
　　督饷御史刘徽疏陈紧要事宜一严考成之法一严那借之孔一严召买之期一严海运之弊奉圣旨辽饷急湏外觧逋欠耽延累积日非何以振玩愒说的是条列各项俱确妥有禆饷务着与严加申饬行该部知道 
　　初七日 
　　山东廵抚李嵩疏为恭报祥瑞内称麟为五行之精至仁之瑞昔在元扈麟可羁游至于姬文诗歌麟趾阙里诞圣而传记绂麟汉武崇功而一角兽见盖钟祥迓祉有开必先是非无谓而生理固然也今据莒州申觧本州岛西王疃地方耕牛产犊烨然腾光朱唇碧皮麟甲分明虽然初生未栗验之宛然麟也夫麟之为物不蓄于家不恒有于天下惟圣明在宥仁化翔洽故天以仁瑞应之洪惟我皇上冠两仪之秀迈三代之英黜幽陟明裕民节用体尧舜之至道以奉遗于先皇蕳清厂臣以襄泰宁之盛理用使瑞下降地符上升昔年灵鸟已集于中州今兹仁兽复产于东土况际三阳之开泰更占嘉庆之大来是必螽斯之庆未着图阁之勋无闻惟赖厂臣辅朕发政施仁仰副祯祥所进麟图留览 
　　初十日 
　　直隶廵按倪文焕疏请立魏珰生祠奉圣旨召买料豆烦民着该部酌议增值已有旨了至称厂臣轸军恤民节冗裁费能使关门之积困咸苏塞垣之感恩更倍朕所素鉴建祠先有俞旨祝厘具见羣情 
　　十三日 
　　直隶廵按张飬素疏为荐举方面官员荐张翼明仙克谨张宗衡李祯宇窦可进等奉圣旨吏部知道　蓟辽搃督阎呜太会同廵抚刘诏廵按梁梦环合词为衔感隆恩恳建魏珰生祠奉圣旨览奏蓟辽西恊各路称厂臣殚心疆场毕虑绸缪输买佐胥士马争雄制器给军貔貅壮色至于葺城修堡清兵核饷题差三内镇奉扬明威厘奸革弊功斯伟矣说得是既采舆情着于密云等处各建生祠名曰崇功以■〈忄尉〉军尸之意其委官督工采木买料俱如议该部知道 
　　十五日 
　　直隶廵按倪文焕疏请建立魏珰生祠奉圣旨西协营路当虏极冲武备日弛几无起色自厂臣劻襄矢力劈画弹劳以致兵马饱腾器械精备户怀抚恤在处整饬功既高于鼎彛报宜列于俎豆这奏建祠密镇了髻山已有旨了该部知道 
　　二十二日 
　　蓟督搃督阎呜大又疏请立生祠奉圣旨昌通二州肘腋近地拱卫陵京迩因军赋烦兴藩封継出土糜难于供应厂臣计安宗社念切民艰体朝庭节爱之心恤灾黎赋役之苦边关职其抢攘闾阎绝其号呼抑暴绥良内宁外平朕所鉴悉这本说的是两州载德既同崇报自急准各择地建祠以彰盛德以■〈忄尉〉群情昌平州祠曰崇仁通州祠曰彰德该部院知道 
　　二十五日 
　　顺天廵抚刘诏疏请立魏珰生祠奉圣旨厂臣虑念民艰筹行边计迩怀远畧外谧内宁通二镇俱准建祠以遂舆情已有旨了 
　　二十六日 
　　直隶廵按倪文焕疏请立生祠奉圣旨览奏昌通安民军?人等为厂臣虑周轸恤功高绥甸共建祠宇共致尸祝已有旨了俱看如议行 
　　二十八日 
　　直隶巡按梁梦环疏请立生祠奉圣旨这奏昌通二镇众口齐声颂厂臣克轸时艰曲调物力襄三藩之典礼而地无骚扰节万姓之脂膏而户有余恩两地建祠用酬功德已有旨了 

　　○四月 

　　四月初二日 
　　直隶廵按杨春茂为白役生事愚民鼓噪内云黄山変价三十万两部臣分派人户承买亦已追四万二千余两矣不虞买山之民即买产之民而民既苦于纳产价又苦于纳山价□是买者多逃致部拘挐亲戚比较亦其必然之势也无奈差役黄之携带白役巴程二差拘监生潘谟溷入票内无名潘家顾家破门惊乱妇女以致地方激変竖旗曰逐部安民四字打死白役竟焚其尸环閧部门尽毁其囊幸而部臣于仓卒中携揭妻女踰墙而避无恙又幸而地方等官觧散多方得力职亦随于两日后偶以造册复命亲履其地出示晓谕各各照旧安堵如故向日汹涌光景亦几无天日矣此一变也在部臣不无过于急在百姓不无敢于哗在地方不无难于结局职所得于目击者最真但部臣既无颜立于民上不得不回部而山价部派已定即着令地方官照派督征为便至乱民或止于首恶之治倘亦法外之施惟我皇上电照而霆断之耳抑因是而不无冐死之一言焉昔年门户浊乱□日世界清明者尤不易保护保护谓何只在极重之势无激之而巳职思辽阳之変从前之抚道贪而激之也重庆之変征兵之天使虐而激之也今日徽民之乱未始非窘激之而然我皇上天纵中兴厂臣又心心为国事事节省岂非唐虞三代之峕奈何近日忠告之道似微浸淫至于借而激之生乱职恐积怨深怒不在显然之夷虏为虑而在隐然之横池可虞也况徽民鼓躁虽一时暂息而汹汹尚不可测部臣跄踉所不忍言皇上将安民之为急乎抑追赃之为急乎将三十万之山价为重乎抑祖宗数百年之土宇为重乎兴言及此职已心胆随地如职激扬无术致令地方生事即逮之处之刈之又何辞焉一念狗马之忱敢自尽其忠告者止此奉圣旨已有旨了厂臣心心为国事事为民说得黄山一案该抚按地方官用心调剂无纵无激使国法必伸民情不扰成厂臣之羙该部院知道 
　　初七日 
　　辽东廵抚袁崇焕疏为元勋功翼覆载事奉圣旨这本说厂臣心专筹虏力援危疆设险设备屹立金汤其懋功朕所鉴悉合谋建祠舆情允拹着如议行其祠名曰元功该部知道　蓟辽搃督阎呜太为元勋功翼覆载事奉圣旨据奉厂臣精心筹国弘畧安边握胜筭于庙堂慑威灵于戎虏说得是这宁夏建祠以永虔祝已有旨了 
　　初八日 
　　山西巡抚曹尔祯为请建生祠事奉圣旨据奏厂臣谋国公忠筹边伟绩区画周而营垒改色厘剔蠹而饱腾争雄其遣内镇之精勤搃出厂臣之劳瘁说得是将吏军民合祠请建祠五台山舆情允孚着嬟行其祠名曰报功 
　　初十日 
　　江西道御史安伸疏为□孽为谋最狡我师决计宜全内称顷毛镇困□贼于银杏江形如穿兽矣然不日又鸟穷则喙兽穷则抟则向来请欵以修备者今当出奇之摧锋也若缮器带甲仅藏九地之下而秣马厉兵不运九天之上所谓奴若不死必定成擒者不几托诸空言无以对君父而■〈忄尉〉中外之望耶闻之善用兵者当攻其乱不攻其治宁远既建从来仅见之绩必出万全必胜之图伐彼诡谋收我耆定故枢臣忧心如焚曾作痛心疾首之鸣而一旦朝露皇上且念其拮据劳绩心为恻然宁□独不可采其捣巢邀击之说观変策伐乎至于满桂将畧绝伦心誓烕人久为新枢臣所鉴知即令扬兵河上斟酌进止想亦同舟遇风协力图济之时时矣而临敌使逃逞贪恣擢如高万重辈适为军民之□将命不受轻信快躲如李矿辈何当臂指之用则按夺首以俱怀二心之臣自是朝廷励世大权奉圣旨这本说得是着速议覆该部知道 
　　十一日 
　　宣大搃督张朴疏为公请建祠奉圣旨这奏厂臣筹塞心等固围绩伟恩威遐畅辽左轸恤惠编西陲合请建祠用昭祀典已有旨了　宣府巡抚秦士文疏为冲边颓废颇久奉圣旨览奏宣镇南一带城垣厂臣建议修理屏护陵寝拱卫神京雅志宜边诚心体国说得是既经查勘详妥着即动支东路见贮库银一面兴工借去银两着行该抚院严敕经管官员勒限追完以济版筑务期佐计明确缮治坚牢不致冐破以体厂臣绸缪节省之意 
　　十八日 
　　宣大搃督张璞疏为厂臣功德无涯奉圣旨这奏厂臣绸缪未雨补葺一切清饷核兵缮垣整械御虏确有石画惠众到处口碑即内镇在在清忠搃属厂臣谆谆指示说得是该镇建祠告竣特请祠名已有旨了 
　　二十四日 
　　登莱巡抚李嵩疏为恭报内臣开洋事奉圣旨览奏厂臣分忧宵旰指授方畧岛屿奏凯奸细□擒厥功茂焉四内臣洁已奉公具见善体厂臣之意所奏内镇开洋日期东援兵船数目那动正项钱粮另行议补移调莱州兵马以急海防俱知道了登船巳尽水汛无兵御守接御委宜预筹着各部即行分派雇觅湖广杨州舡只赴登以资调度作速速奏出汛水兵作兵何增设该部并与酌之来说 
　　二十八日 
　　直隶廵按倪文焕疏为荐举兵备官员荐王应豸张福臻张春长芦运使张凤翔奉圣旨吏部知道　刑部都察院接出圣谕如今天气暄热两法司并锦衣卫见监罪囚笞罪无干证的放了流徒以下便减等拟审发落重囚情可矜疑并枷号的都写来看 

　　○五月 

　　五月初四日 
　　延绥廵抚朱童蒙为公举建立生祠以彰崇报切照厂臣上辅皇躬下康黎庶身居帷幄而虑切边陲鼎奠金瓶而计周桑土即如延绥远托遐荒乃荷圣慈恩施投酿使历年无饷之兵皆自风闻色起从来积玩之众莫不感奋争先纪常勒鼎在国家自有酬功之典怀恩崇功为小民寔切秉彛之良如厂臣魏忠贤德茂格天功高捧日一腔赤衷无非定国安邦之计七载辅政尽是保民致治之谟业已鉴任帝心无为臣为缕指伏乞皇上俯察舆情准于卜地择吉建祠仍乞敕赐祠名庶国家劝忠之典永垂不朽而■〈忄尉〉合镇仰荅之私奉圣旨这奏论延镇为西陲剧塞亰运久折饥卒呼庚赖厂臣虑切边疆计同桑土亟发十万额镪顿起三军莱色功高靖国士奋敌忾真可嘉尚其将士等谋建祠宇镇城之南以彰崇报着如议行 
　　初五日 
　　登莱廵抚李嵩疏为请建生祠以酬内称登州知府王廷试据登州乡官左之宜等呈称前事申呈到职该职议得事唯出于众心之悦服而知盛德之沦洽最深议惟出于舆论之共公而知人情之崇报倍笃故甘棠思召咸勤勿剪之歌畏垒祝庚默成不言之化冀昭垂以有永共衔结以不忘从古如斯于今为盛惟兹登镇孤悬海角僻处日隅环陬澨于四郊民贫寔苦地瘠逼豺肘狼于一水外讧安得内宁时当多难之秋人鲜周身之策有如厂臣魏忠贤纯忠报主伟畧匡时精神无处不流通合细大洪纤搃属于帷幄之筹筭意念无事不周到举中外朝野悉运以梦寐之焦劳恤困扶伤普涵濡于雨露蕳戎搜乘涣震迭于风雷固已顺治威严之兼资亦且山陬海澨之毕照念兹水国爰临镇臣谓江东为进取之前茅藉薄伐于六月谓登津为应援之后劲属犄角于三方甫衔命而东行先声夺蠢骄之气旋报捷以西至凯歌扬清晏之心勋人情赖以用宁士气旋之鼓壮况粮草器械之多储将貔貅争自奋其爪牙而饮食薪水之日供即鸡大亦若适以鸣吠一钱不扰民间百姓各安生理男自耕女织无四照以向荣?愿市旅愿涂载三山而知重此皆厂臣仰体皇上廓清海宇惠飬穷檐之至意而钦命内臣又勉副厂臣遣钺专征投醪爱众之深衷遂使冯夷击鼓以助灵天威丕振甘??梪寸?随车而洒润濊泽旁流两地双捷万姓同欢九有共荷生成二东更赖福庇允宜剙祠用荅豊功者也奉圣旨感德既深崇报自切这府城各建祠巳有旨了该部知道 
　　初七日 
　　廵视中城贵州道御史黄宪卿等疏为元勋万古为烈居民五城同心内称五城地方居民郑应奎等呈为京府请立元功生祠到臣该臣照得厂臣赤心中天日月热肠持地乾坤一体以调宫土?力万全而策帷幄成两朝大慈大孝赞九重允武允文盖自巍巍三殿肇新以不日以及煌煌诸藩迎建于当年其间何用而非捐筹何爱而非节爱然且涣群拔茅伸士气也戢奸锄暴肃禁防也汰省车徒苏驿困也革蠲税垫轸?疲也甚则有苞苴绝而仕路清鼓鋳勤而货源利恤伍坚器密机可以剪小奢择贤镇边神边可以歼老憨此其功???天壤若士若农若工若?一时书属讴吟之众是以思切夷夏自西自东自南自北五城敢后率土之民顷奉钦允建祠卜造宣武门外所有五城居民愿于此中効一土一木之力以抒万民一分之情奉圣旨厂臣赤心揭日只手擎天种种懿羙朕已鉴悉五城居民愿附顺天建祠一体崇报着如议行 
　　十七日 
　　山西巡按刘弘化为公请建祠奉圣旨云关右臂重地四冲孤垣厂臣殚竭心力次苐敷议重臣以行边分信地而肃纪旌旗改色令库弭奸功在岩塞舆情咸洽这所奏民军人等请于五台山建祠准与举行以永厘祝已有旨了 
　　十八日 
　　直隶巡按何早为挽遭要领事奉圣旨这本说厂臣提掇羣情厘剔夙弊军国民瘼咸归抚循裕国筹漕备提要领功在储糈朕所洞悉 
　　十九日 
　　直隶廵按梁梦环为元勋报国隆恩奉圣旨览奏厂臣纯忠为国千古莫二厘祝之举不谋而合懿德之好不疾而速宜有殊典以遂舆情 
　　二十日 
　　直隶廵按倪文焕为元功报主隆恩等事奉圣旨览奏厂臣奠国关疆体恤军民上酬特达之知远筹万世之策景忠山祠闻已告竣遐迩凭式芳姿昭垂特与额名已有旨了 
　　二十一日 
　　兵部尚书王之臣为盗臣表里为奸积蠹窟六尽露据关内道兵备右参政王应豸呈犯官同知王应豫参送到臣该臣看得王应豫骄恣不蕳贪婪有声倚任非人内外悉为邪党稽覆无法出入尽皆弊端六百九十余两之赃即非入手而已之觉察何在六千三百余两之数虽曰在库而前之不报何为虚出仓收尽是罔上之计改给折色无非渔利之心此一官者真蠹饷之蟊而盗臣之尤一杖岂足尽辜应削籍为民以警为邪者奉圣旨王应豫职董军储贪婪多迹禠夺非枉柯成栋等据赃拟徒文新槐等照提缉结其浥澜豆价索受赃银并追入官以济边用该部院知道 
　　二十二日 
　　天津督饷黄运泰为请建生祠仰荅茂功以畅舆情以昭盛典据天津兵备道杨廷槐呈行河间府河间县知县薛文江等呈称前情到臣看得天将建中兴之治必出一名世之臣以为中兴之佐厝六合于敉宁奠万方于乐育良非偶也今厂臣魏尚公氷心浴日玉柱擎天鼎建壮宸居于九重节省饶物力于四澥痛几辅之灾伤多方周恤念遐方之疾苦加意抚循信赏必罚振纲饬纪到处种种色新弭盗安民厘奸剔蠹随地洋洋润景革铺垫而省烦冗裕?即所以裕国罢杂税而公贸易便?即所以便民未雨而彻桑三韩巩金汤之固捐赀而助饷万军颂投醪之仁此其鸿猷骏烈更仆难数悉属帝心昭鉴无待臣等之弹述者惟是三王之国乃累朝罕覩之典臣心私谓藩王过津不知经几许糜费及王舟抵津之日舳舻鳞集扈卫云从无不遵守约束安堵如故更无一人有非分之索者一切供亿万分节省较之昔年藩封经临之时所费不及十之二三今瀛海一郡文武士庶万口惟呼颂功感德皆谓三百年来所未有也非其知虑周详调停严密曷克臻此汪恩旁敷中外宏功掩映后先臣身亲其事而目击最真者兹据道府呈详于河间天津二处择地鸠工建祠共祝奉圣旨这奏厂臣丹心伟绩泽漙神劳种种弘功朕所鉴悉建祠请额巳有旨了　保定廵抚张凤翼为请建生祠事奉圣旨舆情允协祝祠非滥其与建祠请额已有旨了 
　　二十三日 
　　直隶廵按李蕃为请建生祠事奉圣旨河间天津三处建祠准与议行兼赐额名并置祠官俱已有旨了 
　　二十四日 
　　蓟辽搃督闫鸣泰为元勋报国洪恩普被群心协和建祠崇德请锡额名以副人心职等卜吉鸠工工成不日盖黎庶乐为子来而官军咸所敉集既塞上已矢共祝之诚在圣朝岂靳崇功之典所建生祠理合赐名例得请额以垂千古等因到臣臣准此谨仝太监陶文廵抚刘诏廵按倪文焕梁梦环看得民心依归即天命之助顺恭照厂臣上体圣明特达之知下筹军国万全之策安内攘外破狡夷之胆于肺腑未露之先举贤任能奠疆固之圉于盘石金汤之永至如捐金捐俸而足食足兵恤军恤民而备边御虏非但于名义纲常之重为独萃其全而且于兵农礼乐之司寔共济其盛平成之绩普着覆载之量宏敷既经官民协和报本请题祠名迄今落成所当俯顺舆情因志功德之茂者也奉圣旨中协喜峰欵夷要路迩来虏性叵测制驭为难厂臣忠心嘿运胜筭潜操狡夷??耳服军民共载据功报德正见舆情这景忠山祠名已有旨了 

　　○六月 

　　六月初二日 
　　蓟辽搃督闫鸣泰疏□锋已剉救锦宜速内见厂臣新发武刚车百二十余辆战马数百余匹而太仆寺所觧大马四千五百匹亦至车坚马良两擅其长则将勇兵强可必其胜俱听镇臣刘坤偕抚院道将前顾后盻?确而行庶□喘未定而我武巳扬则锦围之觧在指顾间矣盖镇臣之识见超轶寻常而一种虗怀下士之诚与一叚励世磨钝之概又能令人爱而畏之而不敢玩真文武全才而强敌对手为平辽之白袍也厂臣选择而使皇上推心以任向前恢复事业将始终以之讵止一觧此围也哉奉圣旨览奏厂臣择择而使委任得人镇臣文武兼才胆气雄迈说得是□氛已剉宜乘此时皷行而进宁锦克期合谋交击兵贵神速此时为然湏步步为营节节侦探防其设伏致师及间道抄饷袭宁诸诡计镇臣与督抚道将相机便宜行该部知道 
　　初五日 
　　顺天廵抚刘诏为恭报应援兵马之数并陈沿海防御之概内称镇臣不敢少弛戒备负皇上用心防御之明旨并厂臣竭蹷筹边之至意唯是粮饷不継所在告匮行者无赍桹居者鲜宿饱耳奉圣旨昌镇重重地狡虏蠢动宜倍加防守其粮饷紧急着户部多方指处立刻给发以济燃眉不得延缓湏臾致误军需该部知道 
　　初六日 
　　直隶廵按刘羙为重地防御宜周贪弁疏违非法内称臣自受命廵江朝夕饮氷周谘告成以求无负于任使诸凡事宜渐有次苐独江船官兵习既久疏玩日生蜮鬼鲸吞弊难顿整是故搃哨逻卒彼此相蒙且互为渔猎祗以自肥责之以诘奸宄并与其奸宄而通之责之以查私货并与其私货而匿之甚至如荻巷之把搃詹大智受职防江亦既有年止熟营私之隙全无捍御之能此一官者欺公有胆训下无法防江而竟以坏防御暴而反以为暴也且志营囊橐每徒手以攫金钱术乏韬铃至高卧而弛管钥所当禠职重惩以儆将来无良臣思迩来边多犯顺财用不敷萑苻之警最为难凈幸我皇上运际中兴厂臣虑切绸缪剔奸厘弊无处不到每内赖以肃清矧微臣有廵江之职者乃敢上下互为容隐不以其事入告耶奉圣旨上江延袤千里原设有总哨逻卒以弭盗贼谁司防御废弛相蒙成何法纪着严行清查痛惩夙弊以称厂臣剔蠹厘奸之意所劾詹大智等禠职如议行该部知道 
　　初七日 
　　辽东廵抚袁崇焕疏为背城一战大挫贼锋内称赖我皇上威武圣神厂臣忠义皷舞故内外文武诸臣齐心合力大战而剉败之十年来疲天下之兵力未尝敢与合马交锋即职厺年亦从而攻城下今始一刀一鎗两下■〈扌弃〉擒夷之凶狠骠悍而职凭堞大呼分路进止指挥应手即老于行伍者皆恨此夷之劲而精赖皇上之灵一战摧之奉圣旨十年积弱今日乃一旦挫其狂锋赖厂臣先事绸缪纯忠皷舞故能使内外文武齐心并力收此奇捷览奏兵已乘胜皷行逐虏援锦见可而进具见方畧然湏步步严密首尾相应切戒轻敌防其诡计宣大援兵着速发出关听调不许迟留盔甲器械不拘何厂有便星夜觧发以应急需太仆寺马原系备用乃着拣镳壮的觧发军前应用不必折价犒赏发御前银五百两以资赏恤俱已有旨了 
　　十五日 
　　总督漕河崔文升抚臣郭尚友等为神功参赞天地至德超轶千古鼎建生祠以隆百代瞻仰以崇千秋禋祀据卢凤淮扬四府呈为愿捐微赀以助建祠等情到臣该臣看厂臣玉住擎天金銮浴日埽逆如雷如电翼正为雨为露弘德无涯大功莫并体国民赤心贯于日月揆文揆武正气戴于乾坤兼之廉以理财公以行正敏以集事勤以经国明以任人妙因革之术施遐迩之恩其它在社稷无容臣等再赘唯是漕河关军国之命脉淮甸系漕舟?穸之咽喉官军士民无不感戴愿各捐赀于漕运孔道卜地建祠以快四方之观以垂永远之业具呈前来臣等敢不从舆情据寔上请奉圣旨厂臣擎天一柱贯日丹衷其定大典黜邪党鼎建桐封筹边惠黎种种奇绩即如淮安转输咽喉河渠飞挽委寔委任得人区画得利浑民沾被殊恩南北帆樯无滞功在诸计诵起闾阎朕心嘉尚据江北若府士民?卫人等谋建生祠以致厘祝具见乘彛之好如议行祠名瞻该部知道 
　　十六日 
　　山东廵按张素飬疏为王师屡奏捷胜恢复□转有期内称顷接邸报捷书三至□兵屡挫失利而归巢此频年未有之奇功皆仗我皇上聪睿性成英武神授妙奇谋于独断大张中国之威灵简心膂于成功坐致四夷之归命而厂臣以安社稷之心定灭虏之画方畧默授机宜悉符有凑合于军需无不用命之将士奉圣旨逆□倾巢而来失利而归累年积弱一旦振起皆赖厂臣计安社稷念切封疆方畧密筹无不投机之发纵转输接济无不凑手之军需故能使内外军士无不用命大挫夷氛建此奇捷朕心嘉悦览奏具见忠爱该部知道 
　　十八日 
　　河南道御史安伸为圣政唯新凯捷屡奏内称圣主中兴迥轶千古此唯天眷圣明赉心膂以赞内外而禁中之颇牧寔优故能师行克诘扬武威以剪夷虏而阃外之篱藩永固宁之捷书二至锦之捷书三至洵数十年未有之奇勋也奉圣旨□犯宁远锦城捷书屡至皆赖厂臣之功出颇牧于禁中壮藩篱于阃外元勋所属朕已明鉴 
　　十九日 
　　直隶巡按卢承钦请建生祠奉圣旨览奏厂臣报国心真匡时念切除奸党以清仕路筹妙略以肃边疆安攘之功朕所鉴知几南水旱相因输挽旁午厂臣多方轸恤加意辑柔使供应常周而公私不扰建祠崇报感德同准与举行祠名已有旨了 
　　二十日 
　　京几提学御史李蕃请建生祠奉圣旨览奏厂臣计安社稷泽满乾坤殊勋伟畧未易枚举至与几南梓里尤为轸恤多方薄税蠲征散财发粟将吏???醪纩之惠军民起焚溺艰师儒获弦诵之安?贾慰市涂之愿感恩图报自不能巳所请于永安门兴工建祠以遂厘祝惟与举行 
　　二十一日 
　　总督闫鸣泰请建生祠奉圣旨览奏厂臣猷炳匡赞功高安攘既已家祝户诵即如几南一镇轸部税则尪疲顿蓟恤戎旅则饱腾俱奋商贾辐辏于津梁子矜乐业于弦诵以至奸宄肃清金汤屹峙慈航利濊桑土饮醪其种种羙意朕所鉴知 
　　二十二日 
　　浙江廵抚潘汝祯疏祠功告竣奏圣旨据厂臣德被三吴这西湖永恩祠不日告成具告人情乐赴董理勤劳该督监能体厂臣德意安静不扰深可嘉尚 
　　二十三日 
　　直隶巡按卓迈疏请建生祠奉圣旨览奏河间祠已落成天津见在剙建厂臣元德永在乡邦垂之不朽择任祠官已有旨了　浙江廵按徐吉疏俯顺舆情奉圣旨据奏祠宇告竣万姓欢腾厂臣功德与西湖并垂不朽各官督理勤劳可嘉已有旨了 
　　二十七日 
　　顺天廵抚刘诏疏为公建生祠以永崇报等情该臣会同蓟辽搃督阎鸣泰直隶廵按卓迈梁婪环议照天下有非常之功德必有非常之崇报如予之奖赉赐之封荫铭之折彛垂之竹帛此报自朝廷者也下而缙绅士庶若远若近共沐无量之恩波宁忘有生之报称所为建祠焚祝仰瞻于万世者斯亦秉彛之好所不能自已矣今如厂臣魏忠贤白水盟心丹诚报主内而庙谟国是外而边计民瘼靡不殚精筹画毕虑经营孜孜焉以安社稷奠封疆安民生为悦皇皇然以问疾苦察利弊出水火为念捐私储以佐军储视国事不啻家事不遣邮符严禁勘合疲驿之重困获蓟平治道涂修建桥梁孔道之攸往咸利铺垫革而商贾怀出途之想山木伐而肘腋鲜伏莽之戎采石不扰闾阎民忌帝力封矿永清盗贼道无拾遗三殿告成不日百年旷典聿新此皆厂臣善体皇上制治保邦之至意克佐中兴外攘内安之弘功且知人善任制胜出奇遂使数十年未灭之奴氛先锋大挫三韩久沦之土地指顾全恢诚旷古罕闻而于今仅见圣明洞察已深岂臣等所敢妄揣其万一奉圣旨涿州地当孔道最为烦苦兼以河水泛溢屡年为灾厂臣计先国本念切民生禁邮传之驿骚弘桥杠之通济采石而属邑不扰封疆而啸聚潜消制治保邦安内攘外纯忠元功朕所鉴知这十三州县官民士庶公建生祠具知感德之诚祠名弘爱以示虔祝该道 

　　○七月 

　　七月初三 
　　直隶廵按梁梦环疏为微臣躬历辽地博访辽情敢设各欵为皇上陈之一曰议用辽兵职每细访辽情佥谓辽人生长本地习知举动凡遇寇入绝无惧色惟得坚甲利兵壮马无不争先杀贼以雪祖宗父母之仇即昨宁锦屡捷摧锋陷阵者辽卒为多也巳可灼见一曰议用辽将职询之行伍访之道路无不极口称辽将朱梅祖大寿左辅靳国臣何可纲为百战百胜之勇设立教场营屋一所深沟高垒若另选精兵时常训练闻警合哨出奇设伏随随伏贼向往迎邀夹击务一号令不宜互分名色俾得呼吸相通臂指联络一唯各将是命镇抚道帅从中调度唯责成功又何虑事之不济贼之不灭而重廑主忧哉一曰议设听差人马职经过关津各城每见兵士多有饥色衣不蔽体细询其故咸曰公差员役往来如织前差未回后差又拨人马连走日夜并无停晷米浆草料晨夕不沾唇肳且三月本色粮至六月尚未给领安得不饥不死即纔赴教场之兵亦在走差之中职所亲见不觉为之咽哽伏乞敕议各城战守正兵外每处另设听差兵一百名马五十匹专供差遣员役之用不许仍前勒拨战守兵马以致疲于奔命如此庶可以优飬士马又免于借口公差使赍扣克之弊一曰议聚义民关外以至宁远延袤二百余里止有前屯卫中前后沙河所四城可堪保障而城中官舍军民杂处余地无几今自锦城以东之荒城俱被□贼踏为平地民皆绝其依栖之所况今日筑室明日贼至而焚之民且以关外为畏途矣夫辽民既绝望于辽目下之队兵空伍将谁与补此后之恢复土地谁与共守耶是保聚人民为最急也一曰毁夷塔职至东关驿遥见岭上突起一埠高三尺许其形如虏奠所戴盔缨状甚猛恶不祥土人云是前朝东彛所筑以为界址固未必然但既有此谣传岂容留为口寔况堂堂一统夷虏明示标的于中华亦属未顺应请敕令该地方官即行析毁以绝其迹者也奉圣旨 
　　初五日 
　　直隶廵按梁梦环疏为公建生祠奉圣旨据奏厂臣竭诚报主视国如家豊功懋德普天同庆即涿州十三州县兴利除害缉盗安民砥道修平桥梁整餙其威风宏施无羙不臻这建祠额名已有旨了 
　　初七日 
　　直隶廵按龚萃肃疏为请建生祠奉圣旨据奏长芦南北两浙商人合词称厂臣功德巍巍未易殚述即煮海一事更蒙如天之恩民思捐摩永图报答寔舆情之不能已各准建祠厘祝并与守祠员役用垂不朽以彰大德着与做流恩祠该部知道 
　　十一日 
　　直隶廵按许其孝疏为剙建生祠据扬州兵塩道王行化呈详到臣该臣照得厂臣天生睿知地毓耆英一人忠荩光弥宇宙奂轮三殿勋盖乾坤藩驾行百姓享自然之德筹画处九边赖攘却之功稽军寔于营垒速蒭粮于转运措社稷有盘石之安轸黎庶于衽席之上寰宇之中无不仰其覆载普天之下孰不被其润泽矧江北乃四方幅■〈巾员〉之区圣祖汤沐之地人人蒙庥户户尸祝除已建祠外唯两淮岁课系边徼之急需各商输转乃国储之永赖且频年以来蝗旱相仍极为疲敝赖厂臣吁谟普遍石画周详吉地仰赖即一郡免淡食之嗟黔省增塩三军无号腹之叹持纲法严浮课潜踪清查库银奸蠹绝迹俾三?有来苏之望各灶安煮海之工孰非厂臣之力故感恩思报已沁入于人心乃建祠厘祝寔百倍于士庶者也奉圣旨厂臣功在边储感极市廛各?请建祠于淮扬孔道以祝厘崇报具见羙彛公情如议行该部知道 
　　十三日 
　　陕西廵按庄谦疏为公举建祠以昭崇报据榆林道杨嗣修等通详到臣该臣看得厂臣魏忠贤贯日丹心擎天巨手念念爱君清明疆围之洪庥平日俱集事事为国绸缪防御之吁谟无时不用年来宫中府中清查节省不下数百千万其于劳苦穷商蠲免宽恤亦不下数百千万且三殿告成于不日经始勿极三王就封于一峕沿途不惊其为豊功茂德真是超古轶今合建祠而焚祝敢具题而请命奉圣旨厂臣洪勋伟烈藏在盟府未易枚举建祠崇报舆情安能已矣准与举行及赐额名俱有旨了 
　　十六日 
　　河南道御史李应公云南道御史卓迈疏为士习积玩成风法纪堤防宜肃内称科场条例申饬已详无容职赘谨择其至要至易断在必行者列为数欵俾多士确然遵守庶几祛伪去真之一助一曰蚤印卷卷有之重迭有颠倒也忙则易乱宜令印卷官初一日为始某日印某处卷若干照案登簿照簿汇卷亲简亲封丝忽不漏插换之弊清矣一曰设栅栏就试人少护送人多互□则虞践蹈混入则虞雇替宜令东西胡□各设两层栅栏守以能干则喧乱之弊清矣一曰详编号号印临期错综同邑不列一行此成法也乃编书吏一落其手便弄机关密友□席呼吸可应宜先期令四所官会集至公堂一县之卷汇为一案一案之卷印以各号官自嘿简吏不得干则通号之弊清矣一曰谨受卷采花集裘皆吏书预认名字窃卷以授作弊之人也宜于受卷二员外将各官增点分收五经诸生亲交官为亲受即查何卷何名根究到底则试卷可以无出入矣一曰慎弥封各卷糊名之后只凭字号稍有逗留便多关通宜用弥封官手用印号亲押亲簿绝不假之书役完即封送监临则名姓可以无预泄矣一曰清誊录书手入闱各生多预授记号令抄填明楷夫既楷书矣而犹知其名线索一提何处不透宜令誊录官日逐掣分注定验收不许私换仍不许与弥封所只字交通对读诸生之劣等者非老则穉往往厌薄是设苟且塞责对读官峕峕董率则文字可以无错落矣一曰禁蓬厂方门以内贵介子弟预托执事官员各搭厂房先入住宿院门未启衿裾已盈可谓有法纪乎一曰核供给士子昼夜拈管舌干心苦而饮食粗粝茶汤虚应岂国家重士初意哉厨役减克良可痛恨宜于散粥饭时供给官禀监试亲验照号均给违者廵缉拿究一曰查夫设场内合用各夫率多窭人间有奸滑溷迹而供给所尤为藏匿之薮宜令供给官员细细查核十名互给有事连坐一曰严摉场闱往岁各役多有未点先入藏匿夹带宜搜空房隙地一人不容严为封锁俟抚院到日各官进后逐名严搜点进倘有犯者严鞫其为谁主使为谁窟穴勿以偶误姑贷孰敢舍生以狥利乎奉圣旨 
　　十七日 
　　福建道御史汪若极疏为疆场制胜有庙筭战守宜定内称皇上大奋干刚赫然更始倚重心膂之厂臣撝胜筭于腠理收战胜于疆场信赏必罚用得其人诸内镇臣尽瘁匪躬中外文武悉殚无他奴虽狡悍围锦逼宁岌岌十万之众逾月无能攻掠而锦兵出奇冲宁亦以应援之师皷勇先争三战先捷斩伤奴勇之半生擒其奠首浮而献之阙庭此皆帷幄之运筹故能扼要而制其胜以一锦为宁镇保障且为关蓟捍御也职钦诵圣谕自山海内外以至宁远塔山锦州等地当冲虏若辅之相倚防应画界如犬牙之相制则一带情形已洞在圣明目中矣今分镇之将智勇过人亟搜简精锐于戎行操练整饬事□□事渐渐进守而内镇臣时往来宁锦之间营札策应虗虗寔寔使□狼顾不敢向迩守锦以护关宁而从广入辽渐成恢复更无虑其难矣抑职犹有虑者诸路应援兵之未必征而不至也征檄被而援兵未集先自气馁却步索饷治装种种逗留则调兵应援不若预行各抚按调良能将兵之官令自于行伍间择义勇兵丁不拘名数册报该抚院达部俟征调之时给以行粮将兵刻期俱至如常山蛇势首尾相应不呼而集国家得援兵之用而无骚扰縻费之累自是军寔无处不壮兵气无处不扬虏不敢越宁锦而窥喜峰其敢舍弓马而鼓掉海涛乎果尔□孽不即自殄灭职不信也奉圣旨 
　　十八日 
　　廵按直隶御史卓迈疏为庙筭之制胜宜周边防之修饬宜早内称我皇上天挺英明日廑宵旰倚心膂之亲臣运帷幄之筹策而厂臣魏忠贤以君心为己心 国事如家事知人善任宫府共此和衷樽俎折冲文武互为经纬事事核寔处处周防秘授方畧而虏在目前妙合机宜而神运掌上战车数百辆顷刻而进宁远非程度有素能若是之凑手耶截漕数百万呼吸而抵水?每口非运得人得能若是之应期耶是以内外齐心将士用命守则必坚而敌不能攻我之瑕战则必克而敌不能乘我之靡匪独锦宁奇勋大捷大快人意在宣镇则有洗马镇之捷在延镇则有干酋之捷在东江则一旅孤军四面受敌而犹有掩袭截击之捷天祚国家神武遐鬯未有极也然而胜不可狃寇不可玩袭累胜之凶锋一旦败挫岂遂甘心雌伏耶近日自锦城而宁远自宁远而关门喜峰桃林黄花诸路口边墙之修筑果屹然天堑否则营缮之役不可不速报竣墩台之列果屹然金城否则守御之众不可不峕简阅也火药弓箭果发必及远射必命中否则制之调之使器与人相习者何可缓也车营骑卒果聚若云屯行若风驶否则攻之同之使车与马各得者何可缓也刍粮糗糒果居有积行有褁否则召买之草豆额饷之本折何可不及时行催令投醪有喜而脱巾不呼也当此秋高气肃马骄弓劲之时倘猝有不戒其及?乎之此其时矣奉圣旨这本说年来积糜虗冐综核无术赖厂臣真心王国视国如家先计周防多方接济知人善任内外同心故守有坚壁之雄战有克敌之效奇勋茂着朕所鉴知其调陈各项深合厂臣未雨之谋该部速议具奏 
　　二十一日 
　　直隶廵按李峕馨疏为轸恤穷屯以保根本重地内称屯务最切要者莫先于轸恤屯军近仓廒中艮支领以备子种以免屯军失所之患仍造册奏缴此后踵而行之或可长継搃之推皇上之深仁体厂臣之德意以保护根本之赤子臣在屯言屯以求尽职如此奉圣旨这本说轸恤穷屯保护根本具见厂臣念切民艰之之其积谷备赈造册进缴着为定例着地方如议行 
　　二十四日 
　　直隶廵按汪裕疏为元臣功德天崇报祠华夷渊畅谨请坊额以昭勋臣闻德业盛者必有世祠太上立德其次立功惟功德炳于天壤而后生祠钦于华夷不表以徽称则不足以识不朽之盛事不谨以圣谕则不足以洽共戴之人心若厂臣魏忠贤丹渊浴日灵腕补天辨熏莸以肃朝常罢烦苛以苏?困建累朝之宸极而疏倚流霞剪骈出之桐封而河山飞电至于严奸细而奴夷塞启疆之胆遣各镇而锦宁奏振世之功此其功耀乾坤勋在社稷已足昭炳于夷夏而波及宣方其妙选而搃镇者皆萧韩方召之流其清饷而整军者胥士饱马腾之计畴昔之备边以欵贡而阑删今日之夷情以神机而効顺此酋之俘觧矣琐酋之盟定卜邑之表贡且将浸浸来矣昔骄横而今岂改换耶则赫濯之声灵詟也昔狡狯而今岂涤肠耶则运筹之方畧精也宣方文武军民谁无血气心知其爱之如父母敬之如神明而乳哺切于岵屺香火禋于季阑也又乌容已耶狴??建而报称各各云流经营而趋事处处雷动以故宣之祠宇业将落成而云中一切采木办料蒸蒸然公共从事聀抵任往视即为卜基定堂分厢疏构俾某役于舟艘某督工于仪门物有其官官有其工工有其役与司道料理祇以顺民情耳苐军民合词共请以坊额之羙名必求圣明之俯赐职何敢嘿嘿而处此也奉圣旨据奏厂臣功茂华夷泽蔽天壤种种勋德更仆莫数宣镇军民爱戴建祠祝厘立坊标名情自不能已坊名已有旨了该部知道 
　　二十五日 
　　兵部都察院接出圣旨朕念周室盛时礼制所载匠人营用朝市井然我祖宗则而法之其意良是朕践祚之始正逆□奴方炽朝殿未兴遂将内市暂移北安门之外于斯七年矣器物颇觉不敷溷亵殊非长策今赖厂臣沈思密画战胜庙堂鼎建朝殿聿新挫虏捷音迭至神人奋悦朕是嘉焉可将内市自八月初四日始还遵累朝旧典仍移于元武门外该衙门严加廵缉禁止纷嚣皇城各门都盘诘关防毋得疏怠复我祖宗以后前朝后市之制昭朕轸恤?民至意该部知道 
　　二十六日 
　　直隶梁梦环疏为仰遵明旨查叙宁锦屡捷事奉圣旨览奏宁锦之捷振起积弱克鸠武功皆赖厂臣石画渊谋知人善任故能尽夺天骄之魄永奠地轴之安绩茂三韩功高百代各镇任事有功内臣俱着叙赉该部知道 
　　二十七日 
　　淛江廵按徐吉疏为参劾不职有司访得温州府司理林桂鹰击存心狼贪成性膻逐甘眠猫鼠官评祗问苞苴自撰清廉歌咲破市廛之口同僚争署篆习成攘抢之风事类丧心人为切齿此一官者垄断自已笑骂由人言伪而坚行秽而鄙每欲遮其头面早已露其肺肝狼狈堪羞猴冠遗玷本当拿问姑以筮仕岁月无几所当照贪吏革职为民者也又访得杭州府管局通判唐枢居心如市遇事借丛听断拂情尽作肥肠之计桁杨逞性徒滋滑之奸此一官者外似真诚胸藏暗汶语言失其斟酌举动类属诪张振刷无闻夙逋益甚所当照才力不及例改调以收磨礲之用者也奉圣旨吏部知道 
　　二十八日 
　　河南道御史倪文焕疏为圣世太平有象谁敢刍论以维治安内称日者圣躬违和旋获万安中外臣民莫不举手加额庆圣天子万年故曰太平有象也然职不揣朦陋切鳃鳃过计者圣躬安矣得无饮食起居之忧劳失调乎则清心寡欲之功不可不亟讲也朝政虽已清明矣得毋有伏莽之戎乘间以媒集乎则用舍举错之间不可不慎也疆圉虽渐宁谧武备虽已修举得无奴虏勾连思乘我所未备乎则关宁锦塔之各分信地桃林喜峰一片石诸口之预宿重兵不可不亟?也然职犹有进焉乙丑以前朝廷尽为奸党所混浊则用人惟恐其多所以防贞邪之杂也乙丑以后皇上大奋干纲立破门户之习党人为之一空今且众正充庭矣然又不无乏手之叹也每见一会推之间那东补西此席未暖彼席复至堂堂圣朝岂曰在野无人则今日之人又惟恐其少莫若令科道中间举所知数人以备升迁之选但不可过滥耳况今日诸臣皆与门户为敌者也倘轻荐一门户之人不但不忠于皇上且失自为之计亦大愚矣举之在用与不用其独断在皇上以职所知之最真者有二人焉如原任江西参政庄祖浩端方有执恬淡寡营抱经世之才不苟求于世若立赐起用当有振拔于流俗者太常少卿阮大铖持正不阿才品兼茂昔秀左光斗魏大中汪文言所摧抑挂冠长往后文言被逮镇抚面鞫文言口供为大中营吏科遂逼大铖以去此宗招案尚可蕳而知也则其人品心术洞然无疑矣奉圣旨  

　　○八月 

　　八月初一日 
　　江西廵抚杨邦宪疏为缉获事奉圣旨这追完万燝赃银三百两俟觧到日照数查收该部知道 
　　初二日 
　　督饷御史刘徽疏为奴锐已挫恢复有期内称逆□煽祸数十年矣狂锋恶焰从无一剉之者岂真不可敌哉盖因前此任封疆者徒夸纸上之空言不理战守之寔事见敌而溃闻风而逃任用不得其人耳昨者锦州之困赖厂臣干国精忠一切器械粮草尽心筹画诸臣无莫不兢兢然同心共济措办干理俾内镇臣有所凭以自固三战三捷奏此虏功任人之効亦大彰明较着矣宁抚素以灭贼自许中外感恩何重而向日议欵一节闻者无不诧异说者谓借欵为名抚臣另有作用未几用一讲欵奴且有事于东江未已更且西犯于锦城此时正望抚臣之作用抚臣若无用之可效者也奉圣旨 
　　初九日 
　　广西道御史顾宗孟疏为署选向多蒙议铨政今宜改观内称冡臣莅任闻作奸积书惮其严明相率遁去新选郎亦将入都受事此亦铨政肃清群情鼓舞之会耳臣敢効其一淂夫四司之中分科二十有八而文选已居其半端绪纷杂奚啻如猬不能使其敝之不作而患我之不能查又不患我之不能查而患查之无其隙双月一选固矣分职稽阅固矣未选之前奄忽时日漫不经心将选之候簿书填委听睹易厌我厌之彼且伺而尝之彼尝之我即疑之而时已廹矣又不得不姑听之于弊端四出物议丛生株守穷途者点卯多年空叹河清之难俟捷趋他径者未经纶序辄度弹冠之有期至如巳选而留缺数年不选未迁而封缺羙官如寄又如抚破甑而复告纳巧营之窦万端曳玉门而复改藏身之穴百出以起复之易选也无艰假作有艰其真正服阕者反至经年之淹滞以告降之易选也彼项改作此项其本等该选者未免累岁之积延若夫序单一节尤为不厌人心前选序名于次而不得选者后选宜首序及单出而反压数名之后嗟乎千里间关数年守候欲往愬而逢彼之怒惧自断其日后之生机欲告讦而端倪莫寻尤逡廵于衙门之严肃势不得不多方称贷竭力营求而铨法坏又势不得不取偿百姓朘削百姓闾阎而吏治坏长安多约结不觧之人心海内皆代官还逋之赤子铨政不公之流弊夫岂细故谓宜从前振刷彻底澄清每逢双月截选预于单月清查必躬必亲矢天矢日逐项磨对明白逐项挨定次夺勿前单在先而压之于后勿名次宜后而忽拔之于前勿凭吏胥使上下其手勿狥情面以致取舍由人则政体自平人心自服奉圣旨 
　　初十日 
　　河南道御史倪文焕疏为大工告成普天同庆窃惟向明出治帝王所以法天正位凝休华夷为之拱极念兹三殿属亿万方之瞻仰系千百年之丕基我皇祖经营数十余年而鸿工不觧更始惟艰岂真物力之交穷抑无神工之有待恭遇我皇上睿哲挌天圣神应运振纲饬纪奠寰海于升平奋羽舞干销锋烟于顽梗且知人善任勿贰勿疑而心膂重臣赤心报主干国如家两年而收数十年之功综核而省数百万之费庶民子来成之不日且轮奂告成之会正宁锦奏捷之时真旷古奇观而熙朝盛事也聀等凡在宇下无不欢呼聸巍焕之自天幸趋跄之有地情深雀跃窃効蛩鸣周牖绸缪永不飘摇于风雨虞门洞辟徒兹广运乎聪明伏愿皇上居高虑下履顺思危措国于太山盘石之安保身凛执玉捧盈之戒奉圣旨 
　　十一日 
　　河南道御史李应公疏为摉获怀挟监生内称监生谢九元被司官马斯作等搜出本犯袖内色银二钱铜钱十五文扭至臣前臣取视之见银钱数虽不多必非旡因而携或其别有所挟欲持此以贿廵军者也再令遍身细搜果得易经四书抄写旧文九页字皆细小可近百篇臣复询其籍贯浙江杭州府于潜人也天启五年已考中主簿未选今复入场抄文银钱本犯供认已确伏以圣明申饬方新臣等晓示可谓???切犹敢袖金钱以直入怀抄写而罔忌藐法乱纪莫此为甚所挟文字银钱封贮兵马司以听查验奉圣旨谢九元搜出怀挟供吐既确将抄文银钱通送刑部如律究拟该部院知道 
　　十五日 
　　河南等道御史等官倪文焕等疏为恭候万安本月十一日职等从诸臣后恭诣宫门问安讫伏蒙皇上召九卿科道进见暖阁御医陈奏圣脉礼毕伏蒙圣谕谓圣体素禀原虚近因东事焦劳致有此恙一峕未能骤愈国事殷烦甚为轸念监臣王体干小心谨慎练达老成厂臣魏忠贤忠诚为国竭心无二近日三殿告成东事告捷皆赖厂臣悉力拮据毕力匡襄克定殊勋朕身尚在静挕凡一概要大事务命阁臣与厂臣计议商确用心赞襄凡各衙门官俱尽心供职钦此职等随诸大臣后叩首受命而退切念皇上天纵圣人中兴令主祖宗社稷之所式凭百灵之所呵护勿药有喜骈祉方来况有心膂元臣公忠体国而大小诸臣莫不兢兢奉职于下内外合心明良合德且皇图鼎新奴炽渐息而顷者东北捷音又至我皇上可稍释宵旰之忧怡神定虑以迓无疆之福矣奉圣旨 
　　十八日 
　　山西廵按李灿然为建立生祠事奉圣旨览奏厂臣忠能浴日功可格天众正渐于鸿升群奸消于鼠伏无羙不臻何功不举仰瞻厘祝率土同心其请建祠宇俱见舆情踊跃如议行其祠名与褒勋还与守祠员役以垂永远 
　　河南道御史李应公等一本为搜获三场怀挟监生乞赐敕问以彰大法内称头场二场搜获二人俱已题明奉旨下法司究拟矣窃谓三场入式者自鉴前车之覆凛后车之戒而讵意复有冥然不顾夹带旧文如监生王拱昌者乎审淂本犯系福建晋江恩贡于甲子年考中通判未选兹复夹带旧稿一小本纸簿字细卷之大小仅一指而数已逾五伯余篇据本犯供吐系出号之后在地蕳拾及查对腾完真卷符合有数卷则非系于蕳拾可知也除本犯并原带文字押发东城兵马司收候外职等内外毖饬方□作奸无自而本犯尤巧为藏匿皆其自作之孽天网不漏奉圣旨黄拱昌腾完真卷既已小策文符合数叚其为本生怀挟可知也着依律拟罪法司知道 
　　十九日 
　　湖广廵按温皋谟疏为帝治方隆臣猷日茂敬陈三楚尸祝之情以祈圣鉴聀楚王知会奏稿为翊赞功高荐流宗社???恩俞准建剙生祠等事随据湖广布政呈详为崇德报功代疏建祠等情到职今谨会到右佥都御史姚宗文看得厂臣体国纯忠筹边伟识以澄清世道为任以翊赞圣明为心振刷无所不周绸缪无所不到宣九重德意下■〈忄尉〉四方瞻仰中外臣工??娄??娄具陈而匡襄大烈安攘弘猷已昭于近日关宁之捷天下共见共仰无容臣等复赘唯楚中频年灾祲兼以兵饷加派烦兴闾阎日见消索小民仅存皮骨今两藩同建经营已廹于燃眉三山并临供亿更穷于露肘人情初甚忧惶地方不胜惊布幸赖皇上明见万里轸念汤沐重地特允厂臣所请曲加培德深仁凡棚殿供应不急之需槩行裁省即谒陵展祖就国之常权从报罢舡舟经过悉遵?约典礼无缺市廛不惊而赡田之挭铺设之费矜重困于楚□许协济于邻封荆襄有更生之望江汉流不竭之波此三楚之民所徧承雨露也郡邑之申详迭至司道之会议佥同共愿建祠以酬嘉羙盖斯民欲歌咏皇上如天之德而巍荡难名于宣猷干国之厂臣共勤尸祝事既不谋而合功自不日而成职等切念楚属辽阔犹有申详未至者合无于省城承圻三处听各府州县各附近捐助以遂其情则厂臣功德永存而圣主内辅得人之盛千秋不朽矣奉圣旨 

　　明熹宗七年都察院实录
