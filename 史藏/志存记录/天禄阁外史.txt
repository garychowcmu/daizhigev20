《天禄阁外史》     旧题汉 黄宪 撰


　　●卷一
　　○巡幸
　　天皇幸于苍梧。杨秉谏曰：“臣闻圣辟不彻政而玩世，哲主不轻权而荒体，非有硕功骏烈铭诸人心，而可以观诸侯也。昔禹治水壤，区画万国，以镇民神，故巡狩诸侯，百姓若捧太阳之余光，瞻候云之润气。故临九河而颂禹烈，蹑会稽而怀禹功。夫先王之于巡狩，亦不得已，驱驰车驾，经越山川，祀之以岁月者，岂荒于游观哉！陛下龙飞，初躬勤于政，天下想太平之风。日食则赦，地震则省，此初政之勤是矣。安、顺之朝，贵戚怙宠以卖威福于天下，延及今日，海内愁困，相寻以兵。市无商贾，陛下则以为清净之治。饥民号泣，陛下不悟其奸，而高拱无为，以听其乱。又为巡幸之举，驻毕苍梧，轻玩万乘，涉不测之地，匮楚国之财，通奸臣之隙。而宫闱若垒，臣恐苍梧之云向陛下而增悲也！请圣驾还宫，以慰邦畿臣民之望！”天皇纳其言。
　　是岁，京师三辅地震。
　　洎曰：“危言激论，可为谏君之法。”
　　○燕言
　　征君游古息国，寄慨焉呤。有燕憩于枯榆而言曰：“息国无君，吾子奚为此游也！”征君闻而怪之，乃叩曰：“汝燕也，何以能言”对曰：“吾乃桓、灵之鬼也，是为幽、厉。炎炎之室，其将颓乎！汝其辅诸侯！”言毕而泣，遂飞于冀州之墟。
　　征君语弟子曰：“其怪也若是，此亡国之象也，小子其识之哉！”乃以杯酒酹地而誓曰：“汉室不靖，奈苍黔何！燕言息国榆之柯，负君之灵，曰：‘吾乃幽厉，炎炎者倾，汝其辅之！’宪也狷介，不敢以征。天道悠悠，物有信然，其怪也耶其灵也耶若天假于言，灵假于物，宪敢不唯命竭股肱之力，以报所天！”
　　征君既作息而归，见郭泰立于庭。郭泰问曰：“子焉适而至暮也”曰：“甫钓于汝水之滨，乐而忘归，是以暮也。”曰：“然则子何为而有忧色耶？”曰：“不得鱼则乐，得鱼则忧。”曰：“子何以不得鱼为乐乎？”曰：“甫亦乐鱼之乐，而亦忧鱼之忧也。不得则纵，得之则烹，鱼乐于纵而忧于烹。今吾之忧，是鱼得其饵而吾得其鱼也，故忧。然则今之为士者，皆得饵之鱼乎？”郭泰笑曰：“子其纵矣！窥子之意，将王室以为壑，诸侯以为池，洋然纵之而赴于壑，是子以王室为忧乎！”曰：“微子不吾知也，子且休矣！”乃取琴而歌。郭泰喟然曰：“子之琴于斯也，其箕子《麦秀》之歌而托诸琴乎！”遂合榻，移日而去。
　　○交情
　　李膺访征君于衡门，雪甚。道遇郭泰而问曰：“子得见叔度耶！”曰：“泰也以布衣交，安得不见！子以轩冕交，亦轩冕者谒之耳，安得见！”李膺有惭色，乃税驾于野，与郭泰乘蹇驴而造焉。有樵者临溪浣足而歌曰：“衡门之雪霏霏兮，有客袍。寒溪澹而无声兮，木落远皋。”二子闻而凄然。
　　时童子候门，见二子来，振衣长啸而入。征君及阶迎之，复见郭泰而喜，谓李膺曰：“甫久不见元礼也！”
　　李膺再拜而道曰：“膺以羁故，不能仰挹清范，戾也。久处僻壤，每闻令音，私自畅涤。往岁发使者，渎以咫尺之书，秽以不腆之馈，亦惟是梦寐以相达也。子何辞吾以馈，而报吾以书乎！”
　　征君答曰：“宪也闻之，贫者不报人以币，故辞于使，犹报也。夫馈甫以币，分君禄也。以君之禄而馈人，故亦以君之禄而完也。完禄而报书，均无得焉。宪之卜庐于斯也，春秋之期，有牲醪足以供祭；一日之餐，有蔬食足以为尝。昼则杜门，有琴籍足以为娱；夜则寄卧，有蒲榻足以为安。岂复余乎！夫受而不报，耻也。不能报而受之，亦耻也。故君臣以全义，兄弟以全爱，夫妇以全礼，朋友以全耻，古之道也。”
　　李膺曰：“膺也陋，不能测子之度，若汉室结难，虽整步之儒，咸效驱驰之劳；章句之士，咸奋铅刀之力，而况子之伟乎！”
　　郭泰隐几而卧，征君谓曰：“林宗已卜车于梦寐中。”泰应之曰：“圣轨贤辙，一行一藏。时哉，各努力也！”
　　是岁，梁冀作乱。
　　○兵法
　　有巨盗攻冥厄之关，一郡大恐。居民遁逃，而无所归。贼有名司马龙者，力敌三军，勇冠百万，悬千钱千百步之外，箭九发而九破，以此擅誉。时群盗将陷关，司马龙曰：“吾闻郡有黄叔度，未可攻也。”乃结营于关外。
　　有司闻之，匍匐诣于征君之庐，以绮舆迎之。征君辞曰：“宪，汝南鄙人也。未尝入簿书之室，游刑罚之庭，是以不谙国家大议。盍访诸奉高乎！”有司诣曰：“征君，王佐才也，何足辞让！贱令不职，不能靖安土壤，使男女愁叹，父老奔走。群盗以杀掠为名，屯于冥厄，闻征君之贤，故未敢骤攻，而势已破矣。誓不往，是绝百姓以乘冠也，征君奚安乎！”遂行。
　　征君以纶巾玄服，乘舆至关下，谓诸将曰：“闻贼中有司马龙，其人勇而能射，所向无不残灭者。必诛之为利，若以计却之，犹开道而放熊，终为人患。夫靖一郡而贻患于他，胡可忍也，且以动王室！故以计死之者安，以计御之者半。”有司及诸将谢曰：“民之福也，敢问计安所出。”征君曰：“敌善射，则不可轻用其将。敌负勇，则不可轻用其卒。故兵家设机于虚实之间，是以决胜。夫敌之所谋者在内而不在外，吾之所谋者在外而不在内，此兵之所缘而虚实也。”诸将曰：“何谓谋在外而不在内。”征君曰：“试之。”
　　乃令壮士百人执戟守关，以文武四臣摄之。谕以兵情，间道而出，远近埋伏，骑卒游其间。令关吏登堠举烽，关外鸟雀皆惊，使贼众不疑伏兵在外。又令关下勿击柝，示以懈禁。
　　征君鼓琴帐中，司马龙闻之，笑曰：“此必叔度作闲态也，吾知其弱矣！”遂急攻关门。贼众曰：“关不击柝而鼓琴，此诈也，内必有伏，且勿攻！”司马龙曰：“吾闻黄君多谋，而默以《六经》为文，《六韬》为武。今吾众临关，彼优然鼓琴而戏敌，计诚诈也，且待其畔。”
　　征君谓诸将曰：“贼中矣，擒之何有！”复令壮士举烽火，后队伏兵亦举火应之，大呼曰：“救至！”贼众骇，亦举火以视。延烧空舍，火光烛云。征君令关内勿举烽。烟气昏惨，壮士守关者皆寂杳不喧，成列而不敢动。司马龙曰：“救至而内不应，吾料伏兵疲矣，救必惧而不逼！”遂跃马弯弓而前击之。其后队步卒且进且退，火遥不相接。欲勒马而归营，前队伏兵鼓之而起。司马龙横戈马前，向众呼曰：“得火尚可战也！”贼众乱，步卒与骑驰其后而袭之。司马龙失火不能战，自刎而死。贼众追及，见缨污血中，哭曰：“司马将军死矣，吾辈何以生为！”皆自杀。一郡悉平。
　　征君之是举也，不伤一民，不匮一库，而措汝南于枕席之上，可谓奇矣。君子曰：运筹帷幄，决胜千里，其叔度之谓乎！
　　○祝颂
　　天皇封征君以慎阳之田，又以蒲轮玄聘之。
　　征君上表辞曰：“臣昧死言，向者<豸干><豸八>之劳，奚补于社稷哉！以天皇之明，不察臣之菲劣，而听左右之誉，赐臣以慎阳之田，宠臣以蒲轮，荣臣以玄，窃以为礼遇之过也。昔者许由抗志于唐尧，务光执节于殷汤，二子者，亦遭际圣世而蒙隆礼殊锡之光，竟辞而不就，以穷困其身。天下不以尧汤为弃贤也，且有令名。臣贤非许由，智非务光，而有尧汤之遇，极宠锡之荣，以嘉菲臣！故草木落于待黄之秋，而衡门之蒿独茂；尘砾沸于会风之候，而寒谷之云不飞。亦以休风之宣畅，而圣情之凝郁也。臣实恧焉，是以荷日月之余辉，而流汗交襟，惕然而怖栗者，有以也。臣自揣不能从事于辅弼之列，而厕于吁弗之廷矣。臣愿天皇圣明，慎刑罚，躬节俭，礼儒臣，放佞人，以疏骨鲠忠言之路。容臣于草莽歌咏，鼓琴以扬仁风，击壤以鸣圣泽，此臣之所以仰祝于天皇也。臣北面稽颡，弥增感激，待命草间，无所逃遁。谨上表以闻。”
　　天皇深允其奏，然卒不能用也。是岁，命丞相以下讲《老子》于太清殿。匈奴寇雍、冀二州，南人叛。
　　○去恶
　　梁冀之诛，征君谓袁闳曰：“甫闻去恶木者易，去恶根者难。”袁闳曰：“子何不效斧斤之力而去其根乎！”征君曰：“间者国家多故，典刑荡然。得意而迁善，虽忌忠而必赏；失意而渝怒，虽宠佞而必诛。薄赏厥忠，故厚诛之。薄诛厥佞，故厚赏之。异赏而同诛，殊劳而同辱，是贤、不肖淆也。夫淆不可以致士，淆则贤者难为清，不肖者难为浊，故贤者死于忧患，而不肖者死于安乐也。淆其臣，卒以自淆。淆主在上，则洁之在下，孰可致也！夫上林之材，非无恶木。清渭之流，非无浊波。有道之朝，非无佞臣，顾明王之驭耳。是以舜诛四凶，贤类显焉。纣戮比干，佞臣用焉。此皆不淆之主也。戮贤而近不肖，其过也ウ，犹可悔也。以贤，不肖而淆之，其过也辞，不可理也，故秦以淆而亡。慎到曰：‘得驭者谓其驳，失驭者逸其骥。’其是之谓乎！”
　　韩洎曰：“梁氏既诛，单超、徐璜、左、唐衡、具瑗等嗣乱其后，曹节、王甫之徒，恶浮于梁冀。五邪流衍朝廷，而党锢之难作。梁氏之诛，果何益于汉室哉！”
　　○机论
　　韩王见征君。征君方耕而归，望韩王之轩，弃锄而隐之。韩王返国。他日又见，亲以币将于庭，征君乃就载以归，谋甫王室之策。征君是以不能辞于诸侯。
　　韩人有善奕者，以奕说征君曰：“子知奕之道乎？”征君曰：“不知也。”奕者曰：“吾与子奕之，可乎？”曰：“夫奕以机胜，以不机败。吾不能机，何奕之为！”曰：“子恶机而不奕，不知子之机过于奕乎？”曰：“何为其然也！”曰：“奕之机，虚实是已。实而张之以虚，故能完其势。虚而击之以实，故能制其形。是机也，员而神，诡而变。故善奕者能出其机而不散，能藏其机而不贪，先机而后战，是以势完而难制。虽然，此特奕之道耳。若机之流于众妙也，肆而渊乎！羲皇得之而画其卦，神农得之而艺其穑，轩辕得之而奠其兵，勋华得之而禅其器，夏禹得之在驱其泽，殷汤得之而陈其网，周武得之而奋其钺，苍颉得之而泄其文，女娲得之而炼其石，许由得之而洗其耳，仪狄得之而制其酒，造父得之而神其御，后羿得之而精其射，伊尹得之而负其鼎，公输得之而云其梯，宁戚得之而扣其角，伯牙得之而鼓其琴，老聃得之而守其谷，孔子得之而击其磬。昔有抱瓮者，恶桔槔之机而不用，然乌知抱瓮之为机乎！由此观之，天地万物皆机也。机其运于应物之所，动于无形之源乎！今子之出也，将以仁义为机，而运诸侯于掌上，铭兆民于轨物，经之纶之，弛之张之，吹之嘘之，若噫气之雄风，而解骇乎万窍。其机也如是，奕何有哉！夫圣人以仁义为机，贤者以礼信为机，谋士以术数为机，辩士以纵横为机。此机者，皆利于诸侯而显名者也。吾子其握圣人之机以游说诸侯，则汉室可举矣。当今之时，得机者显。得圣贤之机者，贵不可限。子翕而不张，亦何取于机也！盍奋而张之，噫仁义之气，而解众庶之郁哉！”征君曰：“吾将机乎！”
　　○形势
　　征君说韩王曰：“夫诸侯之国有为天下枢者，莫如韩。韩固战国也，宛穰襟其东，大乘峙其南，武关亘其西，成皋镇其北，韩之形势，足以四面之敌，通诸侯之盟，而中临天下。呼则诸侯应，招则诸侯来，若长江盘纡于中，而九派之流为之争赴而下注也。以韩之壤地视诸侯之疆，孰广焉韩之人民视诸侯之众，孰勇焉以诸侯之誉望视贤王之声，孰美焉是三者皆无出于王之右矣。自大禹创业于夏，申伯受封于周，楚子设险于方城，秦人用武于南阳，故韩之国实英雄致王定霸之壤也。汉兴，凡南阳之势，远控乎西京，以为羽翼。新室翦汉，二雄割据，光武倚舂陵而发迹，更始临氵育水而建号，皆韩之南阳也。
　　贤王承九叶之运，当天下之枢，昭之以令德，修之以文武，畅之以礼乐，可以会盟诸侯，而光济王室。夫南阳，智士之所出也。贤王能折节下士，而选豪俊于南阳之众，与之谋国而靖民，以显其业，无使百里奚之事于秦，而范蠡之谋于越也。贤王据此而不图，臣恐天下之形替矣。夫拥成皋之固以为金汤，采析邑之铁以为剑戟，登鲁门之关以挥劲戈，过淮水之流以饮疲马，臣固知贤王之无功也。夫王室之盈虚系于韩，王室之强弱系于韩，王室之安危系于韩。王若不修德，则王室必虚，必危，必弱；王若修德，则王室必盈，必强，必安，自然之势也。贤王欲辅王室而不修德，是犹大舟之济江河而焚其楫也，其不能济亦明矣。此臣所以为贤王计也。臣布韦之士，蒙贤王二顾之殷，遇臣以不次之礼，是以披素露胆于贤王之前也。王其图之！”
　　韩洎曰：“此篇乃征君说诸侯王第一策。忠义之气，激扬慨切，蔼然于言外。其视战国苏秦、张仪之辈，真霄壤矣乎！”
　　○灾异
　　桐柏山崩，淮水溃决，枣阳之民死者大半。韩王忧，命左右告于征君曰：“桐柏，韩之臣镇也。今崩，王室必有难，其若之何？”征君不答。左右返见韩王曰：“臣以君之命告于黄征君，傲而不应，是无礼于君也，请逐之！”韩王曰：“国有大咎而又逐士，寡人之戾益矣！是寡人不能恭，而使左右以寄命，能无傲乎！”遂命驾而见征君。
　　征君方鼓琴，韩王诣其馆而谓曰：“叔度其凉哉！何不吊寡人而乃鼓琴以娱也！”征君对曰：“臣闻之，国之修短吉凶卜于龟，士之兆卜于琴瑟。今臣之鼓琴也，始弹《白驹》，其声戾以杀。继而弹《关雎》，其声婉以和。臣故得礼于贤主也。请问何忧？”韩王曰：“寡人不德，不能举职于山川，遗戚王室，寡人是惧。敝邑三岁无稔，邑将为墟。今桐柏告崩，淮水溃决，以溺我人民，荡我禾黍，倾我庐舍。寡人虽象不能施号于敝邑，亦先君所封也。寡人是以邀福敝邑之山川，而天赐之以祸，何以示民！兹赖征君之明德，以庥寡人，幸毋弃也！”征君曰：“有是乎哉宪也未之信也，请与王观焉。”
　　遂涉淮而登桐柏。水溢于境者，方数百里。林不露巢，城不见堞。男女之尸，矫如巨鱼，被发而浮于波澜之莽。王叹曰：“自孔子观吕梁以来，未有此水也！”征君敛容而对曰：“彼犹得蹈水之术，今之蹈者，其无术乎！不然，何伤之多也！岂惟韩国之祸，王室其必有难乎！”
　　是岁，匈奴寇边。黑雾三日如夜。君子曰：“幽厉之气彰矣！”
　　○问兵
　　韩王问兵于征君。征君辞曰：“臣礼乐之士也，不能以军旅对。”韩王曰：“寡人闻之，治世则用文，乱世则用武，用武之世，奚事礼乐哉！”征君对曰：“夫君子修文德于用武之世，寓阳道也，故百姓和而易霸。修武德于用文之世，寓阴道也，故王室备而易隆。今以用武之世而不修文，则诸侯皆雄，邻国无衅，何以树伯王之功哉！若以武，虽强弱殊效，而百姓之残均也。王何缓礼乐而急戎事乎！臣是以不敢对也。”
　　韩王曰：“昔齐桓陈师于召陵以声楚，而遂建九合之绩。秦王出兵于函谷以迎敌，而足收六鼎之形。孰非用武之明效哉！春秋战国以迄于今，谈兵者云集，角武者举。上则折冲于帷幄，下则覆军而杀将。当此之时，礼乐无有也。夫制敌者非揖让之化，强国者非威仪之容，故礼乐不可治于用武之世也，明矣。征君奚隐厥术而不以诲寡人欤是使寡人无奋也。”
　　征君对曰：“礼，兵之纪也。乐，兵之精也。其纪如梯，其精如醴。故礼以制其容，乐以导其气。列之以行伍，作之以金鼓，饰之以旌旗，明之以弓剑。节而后举，利而后动，故能克敌而定战。桓、文之兵昧礼乐，而犹足以节制，是以霸其身，而天下谓齐、晋能诸侯。若兼之礼乐而节制，奚翅乎霸！且贤王不闻有苗之格乎虞廷之舞，闻其干羽矣，而未闻以其兵也。岂有苗之悍不若今之胡虏哉亦干羽者乃有虞之所以为兵也。至春秋战国之君，以百姓为蠛蝾，以刀锯为金帛，苟有匹夫高枕而寐者，天下皆以为样。其残也如此，臣愿贤王之勿效也。”
　　韩王曰：“昔晋文之伯，不以兵车，而为诸侯之盟主，又纳天子以示义，伐原以示信，大以示礼，曹、卫、楚、宋，不劳而归服，是晋文亦礼让之主，而不黩于武，特未能乐焉。由此观之，岂惟节制之师哉！”
　　征君对曰：“召襄王于河阳者谁乎臣而召君，非义也。凌诸侯之盟，非信也。以此而号诸侯，非礼也。一举而三非，《春秋》责之，若桓公，其庶乎！以韩之疆，以贤王之风驭之，伯不足图也。乘是时而懈礼乐，虽用力十年，臣固知王之止干伯而已矣，且以后于晋文。夫晋文之伯，犹节制而当之以权也。今贤王之权在天皇，于王何有！若渊默而修德，则贤王之权归矣。”
　　韩王曰：“善。”
　　○宠幸
　　韩王有玉壶紫英二姬，宠冠千宫。二姬闻征君之贤也，求韩王聘之。
　　征君见韩王于黄翼之楼，二姬隐于雕屏，窥而巧笑。征君谓韩王曰：“隐屏者谁欤？”韩王曰：“此寡人宠姬也，慕征君之令名，故隐屏而窥耳。”征君曰：“笑臣者谁与？”韩王曰：“即隐屏之姬也。”征君作色而对曰：“臣虽猥士，不能笑诸侯，而乃为二姬笑，臣何以宾于王乎！”韩王曰：“征君何固之甚也，寡人之愚妾不以一笑而辱征君。夫笑，妾妇之庸态也。征君以妾归之庸态而罪寡人之姬，何弗裕也。”征君默。
　　韩王乃命二姬出见征君，二姬又隐袖而笑。征君曰：“夫以王之二姬，犹能辱宪，况诸侯乎臣敢辞矣。”二姬寤其意，乃向屏而泣。征君曰：“二姬尚弱，是笑也，不以臣累，臣于其泣而见也。”韩王解容，置醴酒以宴之，命二姬奏乐于屏，五举而乐不奏。韩王又命之，二姬对曰：“妾恐辱征君也。乐之音重于笑，征君之辱亦重于笑，是妾有笑罪，君不命妾之赎而又重之，妾以为征君无所报于韩矣。”
　　征君曰：“嗟乎！二姬之用智，臣不若也。王能驭之，则韩国必强，不然，王其荒乎，何以能国。”韩王曰：“寡人命二妾奏乐，以征君无命，故惧而弗乐也，焉用智哉！”
　　征君对曰：“昔者周幽王之姬曰褒姒，美面不笑。然国之危也，卒由于笑，故诸侯之不可笑犹士也。今二姬之笑，有褒姒之所不为者，而反无周之危，故笑而知其侮，泣而知其弱，辞乐而知其智。”韩王曰：“寡人命之乐而罚之所达旦，何智之敢用也。”于是玉壶况瑟，紫英弹箜篌，以觞奉征君，酒激于地。征君曰：“臣不敢饮。”韩王曰：“何以不敢？”曰：“以贤王之尊，不能使二姬觞，反代二姬以觞臣，何王之自卑而崇宠也，臣故不饮。”韩王曰：“寡人命二姬觞，征君疑而不饮，寡人是以觞之，意者寡人取二姬之觞，征君又疑耶。取觞而饮，寡人亦唯是解疑于征君耳，岂崇宠而自卑乎寡人得二姬，实美而贞淑，又饰之以音。寡人是密非以偕乐也，而征君疑之，且以难使二姬怼寡人，是征君之捐过矣。”
　　征君辟席而对曰：“噫，王之二姬，臣实不知其美也。臣之所美与王不类，有名曰‘仁’，状若庆云，容若幽兰，藕若阳春。使之辅诸侯，则百姓怀之而颂，音作九夷，八蛮皆来朝。有名曰义，状若凛霜，容若青松，厉若秋宇，使之辅诸侯，则禁淫慝，诛暴乱，使盗跖可化为伯夷。此二姬者，臣之所美也。若王之姬，朝不过丝竹之奉，夜不过枕席之安，弛庶政，弃百姓，祸是以亡国。故珠玉为尘，锦炼为灰，绮幕镂床栖于浮云，宝瑟箜篌寂于烟露，富贵之乐于王，何有哉！王不宠仁义而昵冶容，臣窃以为贤王之蛊也。”韩王有惭色。征君辞酒下阶而出，韩王送于宫门，顾左右曰：“寡人今日得闻仁义之美也。”二姬怨而谗之。
　　○智论
　　征君忧二姬之谗，复说韩王曰：“夫尺蠖蜉蝤同出于阳，而不为尺蠖之鸣；黄雀青蜓同翔于空，而不为黄雀之举；鲲鱼蝮蛇同潜于水，而不为鲲鱼之化。若此者，岂限于物力哉气使然也。故蜉蝤之安于默，蜻蜓之限于飞，蝮蛇之困于游者，彼亦乌知。尺蠖之鸣，黄雀之举，而鲲鱼之化也，唯不知，故以类群而不毒。是万物之淑慝，皆以无所知而能相安也。使其有所知则必慕，慕则必倾焉。惟人灵觉于物，故无大愚亦无大智，无大智故有知而不慕，有慕而不倾，有倾而不殆，有殆而不穷。穷则必复，若玄王素主之于凡庶。惟无所大知，是以贱而莫知其所以贵，贫而莫知其所以富，陋而莫知其所以扬，劳而莫知其所以逸，困而莫知其所以亨。变化若神，动静若运，凡庶惟君处，嚣嚣然以之尔矣。昔傲、象之于重华也，无大智，故得以靖而不夷；、虎之于仲尼也，无大智，故得以康而不陨；项籍之于高祖也，无大智，故得以兴而不复。虽德与智合，以光耀于天下而铭伟功，亦命使之然也，岂惟玄王素主之异于凡庶哉。今有愚夫，老于田野，与子孙守十金之产，而盗贼不攘其室者，亦盗贼无大智也。况于受命之主乎！
　　今贤王居必伯之国，受世昌之封，膏腴之沃壤七百余里，虽周之申伯邓侯未有若贤王之隆也。夫南阳虽封于先王，而实天之所赐，贤王欲乘而兴之甚易也。以贤王之明，而失可伯之时，是使齐桓晋文笑于前，秦孝公齐威王议于后，无乃弃天之赐而削先王之封乎。愿王恭礼天下之士，以结其心；远内嬖之谗，以清其志，则天下士必奋然乐为之用，而贤王之名尊矣。此鄙臣所以婉奕而长叹也。王其熟虑焉。”韩王曰：“善。”
　　○谗说
　　二姬以计去征君，谗于韩王曰：“妾闻诸侯皆宁，则不可畜士以养衅；百姓皆赡，则不可逞志以求危。今王室无东迁之弱，藩篱无犬吠之儆，君何虑之过也。以君之贤，而安享大国，天皇之宠赐，日盈于君身，虽河间东平之宠，不能加于君也。君之仓廪，蓄以百万；宫室之丽，积以蜀青；玩好之器，来自绝国；钟鼓箫瑟之声，毕陈于前，妾得侍于君之掌下，以供娱乐，是诸侯之安富尊荣，亦莫有加于君者也。君享千岁之禄，而为终身之乐，以昌后胤，不亦善乎。今游说之士，不顾君之后胤而取耀于目前，非忠也。不忧王室之乱而勤王，以图伯谋不测之功，非义也，而且不智，是以磨舌于诸侯以要显，誉钓空业而为贤；进而若悃，退而若忧，得齐之情而泄于楚，得楚之计而通于秦。在路则御者争之而不耻，在国则顺者揖之而不顾。吐谭纵横，乍喜乍怒，似苏秦蔡泽之诡行也。以妾料之，不过假诸侯之颜色而求创于四方，岂能益人之国家哉，君速布令于国中，以屏游士之迹，且无潜于邻壤，是绝衅也。逐说而绝衅，则君与妾均是福也。幸无忽寿。”
　　韩王曰：“子素不昵，故说士不游于国。向者征君谒子而讽以汝二姬，故汝不忘畴昔之泣，而加恶耶。夫征君非口舌之士也，其德足以馨于天子，其才足以宾于诸侯，其志足以澜于百姓，其谋足以安于社稷，不可恶也。予共亮于是，汝二姬毋佞。”
　　明年，韩王游云梦之山，与征君同车。二姬怨王，作别鸾之歌，歌曰：“双鸾游兮紫庭，朝兮春阳。凤举兮云梦，怅寂寞兮哀鸣。”歌竟，遂缢于宫树而死。
　　○爱憎
　　韩王与征君游云梦之山，将游鹿台，韩王闻二姬死，谓征君曰：“咨乃命左右旋驾。”征君因问韩王曰：“王之归为二姬乎，不然何返驾而罢鹿台之游也。王若归则二姬生矣，臣不能从王以归，而待王于鹿台，可乎？”韩王流涕而道曰：“寡人不敢匿所爱也，寡人处宫，二姬不疏于侧，宴则忘酣，卧则忘梦，是二姬之事寡人，若影之附于形色。今寡人之出不谋，二姬以寡人是怼，遂哀歌而死，是寡人皆行阴雪中而不觉形影之离也。”征君对曰：王为云梦之游也，何不舍臣而携二姬乎臣以为王之忍也。”韩王曰：“寡人辟暑乎丰山，二姬进清冷之泉；寡人游丹水之上，二姬进丹鱼；寡人泛于伊洛，二姬进鲂鲤；寡人田于狼皋，二姬时雉羹，是寡人与二姬亦尝为此乐也。今云梦之游，寡人以征君在，二姬不得侍。二姬死，寡人虽有画眉之妾五七，卷髻之女二八，亦无以为也。”
　　征君对曰：“王以二姬之死，犹郁而戚，而继之以涕。今有贤者，为饭牛之歌，而不得君，死于国门之内，王闻其士之死，亦戚然而垂涕乎？”韩王曰：“然。”征君曰：“使王之游，既无从士，又无宠姬，王荒而弗返。士与姬怨，姬死于宫，士死于境，王闻之，将忧士乎，抑忧姬乎！”韩王曰：“士与姬皆寡人之腹心也，其生也偕乐，其死也偕戚，寡人奚择焉！”
　　征君曰：“夫从事于王者，内则姬焉，外则士焉，士必惧其谗，姬必憎其狷。由此观之，王之左右，士与姬不能并也。王命驾而游，姬在，为士者愤而死之。苟达于王，王亦能以宠士之情诉于姬而垂涕乎王虽忧士之死，必不向素憎之姬而涕也。夫涕哀之迹也，小哀则戚，大哀则涕，不可伪也。王之于姬，臣以哀而知王之戚，以涕而知王之信，何王之宠士不如姬乎。臣今从游于云梦之山，王以臣之故而舍姬，姬亦以臣之故而怨王，是二姬为臣而死也。不然，何王向臣而涕，有悔用臣之心，臣其危乎！”
　　韩王默然，良久而言曰：“寡人岂以二姬之死而遂谢天下士乎征君其无疑寡人也。”遂游鹿台而还。
　　○论学
　　韩王好淮南之学，问于征君曰：“淮南之学，其博于孔子乎？”征君曰：“臣未之敢闻也。”韩王曰：“昔有东方之客曰无闾生，七岁而隽，读书于无闾之岳，容若处女，东人皆以为玉龟也。寡人觏之，问以学，其言曰：‘臣有淮南之学，而去其智则善矣。’是以寡人好之，夫无闾生学于无闾，必其以孔子为师也，而乃称淮南之学，可谓不博于孔子乎？”征君对曰：“无闾生即臣之弟子李玄也，今从臣于王之国。臣闻其以庖希之学孔子之道而宗之，若淮南则固蔑之矣。何取于博？”韩王轩然仰笑而堕冠曰：“征君果以无闾生为弟子耶寡人亲聘之以论古学。”征君曰：“王虽得无闾生不能用也。”韩王于是益遇无闾生。无闾生谓韩王曰：“王何忘臣之言乎？”韩王曰：“何为其然也！”
　　无闾生曰：“昔者，王以淮南之事问臣，臣曰：“淮南，汉之宗室也。读书三璧，文如贯虹，然卒以灭身而亡国。此非君臣之义不明也，由学博而贪生，智陋而昧时势也。若淮南之学，博而约于哀，聘而归于性，成章而润于质，则令名昭扬而可以帝汉矣。不然，亦足以延子孙而光辅乎汉室，于今犹赖焉。此臣之昔日之论也，而王忘之，非所谓善用其言者也。昔有越人行舟而遇低梁，望之乃石梁也，溢于潮梁，不没者三尺，舟不得进。越人凿其梁，力竭而毙，顷之潮涸。后有涉梁者又待潮而不进，有渔者曰：‘子何不逾梁而待潮乎？’若不逾梁而待，是使越人笑于梁，乌得为善用其舟乎今王用臣之言，而复为越人凿梁之计，谓其贤于鸱夷，而忽渔者之论也。臣窃惑焉。”
　　韩王附髀叹曰：“善乎，子之讽也，寡人将委心于子矣。”无闾生曰：“臣师征君，以二姬故，而王疏之，何也？”韩王曰：“寡人何敢疏征君哉，二姬失亡实戚寡人。子事征君，寡人亦不以子谅，又不能以子而谅征君，故寡人三陈宴而征君不享也。子幸教寡人，敢不勉矣。”
　　是岁，日食既，君子曰：“易明式微。”
　　○难进
　　征君七日不见韩王，王谓左右曰：“征君以二姬之故，七日不临，何捐弃也？”左右告征君，征君答曰：“甫欲见王，窃恐王之心未解也。夫人之所交，其易合者必易绝，故孔子去卫。其难合者必不易绝，故宁戚曲干乎齐。而后相难易在君，士因之而洁名，以保身焉尔矣。虽然，夫贤士行一志也，亦视其所向而为之举。忧乐者，吾道之门也，故爱其士则不轻用其道，乐其士则不骤违其志。不轻用其道则士益尊，不骤违其志则士益忠。士益尊故宠有所不能移也，士益忠故谗有所不能间也。甫见王之蛊于前而哀于后，是耗气徇志之端也。耗气而未绝者，必乍明而乍忄昏；徇志而未匮者，必乍强而乍弱。此之谓失经，失经则政事不平，刑罚不当，天下士岂复有乐为之用哉所以鼓琴七日，而杜迹于王之庭也。夫君子虚以照物，弘以纳机，倜以出滞，公以应化，故能保其国家。今王之心度实有尼焉。召而后见，特或举二姬于心，况不召而往见，胡可畅也，得无恶乎！”
　　左右以其言复于韩王，王以牢享之。侍而问政，期月而韩国无冤民。有司廉，道不拾遗。楚人进罗氏之女倚风于王，王立为姬而宠之。
　　○妖孽
　　征君游崆峒之山，见一老者祭一古冢，祝曰：“炎炎之室，其栋将颓，田为战场，奸雄啼。”
　　征君闻而怪之，命从者讯其故。时阴风南来，黄云夕暝，二老号哭，遂化为鸠，飞于岩木之颠。
　　从者匐匍而告，曰：“此何异也？”征君曰：“吾闻国将亡，听于神。今二老之谣，非人之言也。又化而为鸠，其怪也甚矣。夫九阳之穷也，依鸟而为鸠。鸠有利口，是倾国之象也。由是观之，王室其将乱乎今外戚盛而主柄移，羌虏獗而皇威伏，赋敛急而颂声息，灾异虐而德音乖。云扰之祸酿于朝夕，可坐而待也。诸侯之贤者，及是时布德而施惠，招贤而下士，分禄帛于无告之众，以固怀其心，窥王室之动静而阴镇之。弱则单力而扶，危则倚名而举，诛戮爱臣，翦灭污吏。攘外夷而固中原，盟诸侯而定雄业，此诚一时之策也。今以韩国之势，乘而举之，若飘云之遇风，奔流之赴壑，孰能御之哉此二老所以号哭而寒心也。”言未卒，二鸠长鸣而逝。
　　征君顾从者曰：“昔子房受书于圯上之老人，而知汉赖以兴。余闻谣于崆峒之二老，而知汉因以亡，小子其识之乎。”
　　○世子
　　韩王世子卒，征君哀其贤而哭之。左权周岑曰：“子哭世子也，为其贤乎？”征君曰：“然。”曰：“子之宾于韩，世子未有重焉，又弱而好音色，日与左右斗鸡走犬以为游狎之乐。此薄德也，子奚贤之。”曰：“韩王暑而求冻馔，世子以私财作冰室，取羹馔而藏之。既冻，乃进于王。韩王说，为之赋怀冰，美世子也。及世子卒，倚风去冰室而命筑镜妆之台，甫是以悲尔。”周岑曰：“子何不谏”曰：“玄也其在乎！玄也其在乎！”
　　○贤妃
　　韩王梦二姬与之游，王惊。倚风侍寝，而抚曰：“君寐弗宁，何谓也？”王曰：“吾方与玉壶紫英游于香团，临翠华之池，二姬乘舟采荷而堕，吾是以惊。嗟乎！二姬死矣，犹与梦寐何婉娈也。”
　　倚风出帏，秉烛而谏曰：“妾以为君之梦，商岩也。而君云云，是二姬既死犹不爱君，况其生乎妾亦臣仆也，不敢以色误君，生不愿为二姬佞，死不愿为二姬游。君之明德，胡可障也妾今得幸于君，苟不自善，则天下亦必以妾之故而笑君，犹二姬也。妾闻二姬有固宠之过，有毁善之愆，而又有怨君之戾，以怨而死，何德焉今又蛊君于梦寐，妾以为君之思必深也。以是心而思士，其高宗乎妾昧死渎君，君其念之。”王笑曰：“吾有汝以佐内，征君以佐外，夫奚忧乎？”
　　倚风曰：“妾闻《关雎》之诗，何义也？”王异之，曰：“汝闻殆及此乎吾闻征君云：夫风始于《关雎》，基风化也。哀窈窕而不淫其色，思贤才而不伤乎善。以之风诸民而民化，以之和诸乐而乐隆，周之王业原始要终，罔非善也。是故《关雎》者，礼乐之原也。文王以懿睿之德，犹不自圣，惟后妃是求，以佐阳政。故正王宫而风天下，则文王之为也。吾诵《关雎》而思文王乎，事殷之心不渝于夫妇，而化洽中国，此所以为文王也。夫是之谓《关雎》。”倚风曰：“君奚不哀窈窕而思贤才乎？”王怒曰：“汝乌知吾之不哀而思也。”倚风顿足而言曰“二姬怨于君，而君哀之。其死也负于君，而君思之。妾是以谓君未能也。”王乃叹曰：“吾不谷，天赐以诤姬，是吾福也。”遂置酒作乐，命左右歌《关雎》之章，堂下，韩王与倚风抚瑟而和之。
　　王谓左右曰：“寡人无句践之耻，而窃有志焉。”乃酹酒于楹，左右皆觞之。谢曰：“臣不敢尽命也。”
　　是岁，韩国大稔。
　　诸侯闻韩王得懿姬，咸以千金购于四方如韩之倚风者。于是国人荐于市，农举于野，布令累月，馈美女者乘载于路。韩王闻之，笑谓左右曰：“寡人得罗氏之女，方诸二姬何如？”左右皆曰：“二姬美而未仁，若倚风则仁美兼之，岂惟倾韩之宫哉，虽吴越燕赵之产不能匹也。故诸侯咸以千金索其姬，必欲如君之倚风而后为美。是以国鄙之女有一目一眉之丽者，悉进于宫。虽然，如倚风者，臣未之闻焉。夫倚风，天下之宝也，而君得之，诸侯流闻皆慕君之咏《关雎》也，君亦唯是仪刑于宫阃，毋荒其色，毋耽其宴，毋淹其郑声以勤树公室，不亦显乎。且征君有颜回墨翟之贤，宾于兹国，诸侯若失重负。由此观之，雌雄之形决矣。况诸侯之富皆埒王室，求如倚风者易，而求如征君者难，君勿忽焉。何以明其然也昔者文王拘之时，凡迎纣之欲以释文王者，岂皆后妃之力耶，贤佐之谋不可诬也。君得倚风而委之宫，若国之大议必贤者佐于外，然后可。今君之得征君也，不能虚腹以下之，委政以隆之，坐谋以询之，使诸侯倚藩篱而观笑。此臣等所以不忘君之誓，而隳肝胆于前也。君有其国，而无其土壤，不可谓完，有诸侯之爵，而无其人民，不可谓贵。是势不在君，君安得而守之。王室将有累卵之危，苟一日谢于天下，又何所恃乎。周公之摄，非篡也，成王弱也；桓文之兴，非逆也，周室替也。故圣人权时而体运，岂能与绳墨之士同哉，君不可不熟计也。”王不听。
　　是岁，楚人求睦于韩，韩王问于征君，将以辞使以楚书，有盟意也。征君谓韩王曰：“诸侯相睦，礼也。礼不可失于诸侯，失则邻国之使不入于韩之疆矣。不入则韩必孤，奈诸侯何？”韩王乃享其使而报之。
　　○嫡庶
　　韩王欲以倚风为夫人。庄白谏曰：“不可。夫先王因名以定分，使尊卑贵贱无相渎也。是故内有后妃缤御以佐内政，宣阴郁也。外有公卿大夫郎官之属，以赞外务，畅阳蔚也。故天子以诸侯为级，有级而后有序，有序而后有则，和斯交焉。故天子之于后，犹诸侯之于夫人也。聘以示礼，宴以示好，居正以示位，告庙以示宗，亲蚕以示勤，故能为天下母，诸侯亦然。礼有之曰，诸侯耕助以供粢盛，夫人蚕缫以为衣服，唯齐体于君。是以光佐于内，而致享于神祗也。由此观之，嫡庶者，礼之经也，不可乱也。故嫡有庶而无降，庶有宠而无隆，宠之以色则不可逾于恩，宠之以贤则不可渎于礼，夫礼名之防也。天子以礼防兆民，诸侯以礼防国卿，大夫以礼防家士，庶人以礼防身，皆所以防乎名也。渎礼则名溃，名溃则不尊，不尊则悖，悖则淫，淫则狎侮刑罚，而为天下辱，此国家危亡之形色也。昔桓公葵丘之会，曰以妾为妻，则伐之，非私典也，所以尊王禁也。今倚风处君之宫，执庶之职，贤闻诸侯，君之明亦孚矣。倚风美而有娠，君之宠亦孚矣。夫美而贤，端也；执庶，恭也。君欲一朝而隆之，无乃不可乎。执是名也，不足以为君重；而隆是名也，亦不足以为姬重。且以玷姬之名，累姬之美，而返誉于诸侯，即臣见韩国之日卑也，君其慎之。”
　　王不听，乃访于征君，对曰：“臣何必言。”韩王曰：“何谓也？”曰：“臣闻庄子谏王，是也。臣故不言。”韩王曰：“然则寡人为何如也？”曰：“以王之所为，子其晋文乎？”王悟而悔之。
　　○夺嫡
　　征君见韩王，坐而论政，乃设五喻以动王。王喜而饮酒。倚风鼓琴于宫，学《关雎》之音。征君闻之，叱曰：“是琴也，始作有仁鸡之声，继而有此乔捕物之声，谁其鼓之，谁其鼓之？”韩王笑曰：“此寡人之宠姬倚风也。”征君曰：“然则何为而琴《关雎》之诗乎？”曰：“此其所嗜也。”征君曰：“不可，夫《关雎》之诗咏后妃也，亦惟后妃得而琴之。若倚风虽贤妾也，妾何得而述关雎乎下凌上，卑越尊，不可谓顺。臣闻倚风之好为《关雎》久矣，王以为贤，臣窃以为忧也。夫瑟以发音，音以昭志，志伏于内，则瑟之音平以和；志战于外，则瑟之音激以乖。今姬也有战志，王之夫人其将殆乎以姬之淑而播衅于瑟，非祥之征也。夫衅不可长，以宠而长衅，是玩百姓而渎诸侯，且以倍盟誓，王何利焉。王若从其所誓，则四鄙之诸侯皆欲无礼于王，而天下之谋士去矣。昔周之东迁也，犹依晋鄙以为固。今王室微弱，所望而依者，诸侯也。以韩之强，王将修政之不暇，而骤以一宠隳其纪纲，则千岁后王室卒不能向韩而依矣，何韩之大国而不晋鄙也。臣不佞，寄食于诸侯，亦视王之此举以为去就，弗敢阿也。”
　　倚风闻之，叹曰：“事不立矣。”征君出，有嬖人谗于倚风，曰：“以夫人之贤而处卑位，虽有懿德婉行不能范于国，窃为夫人惜之。今乘君之宠幸而弗自图，恐华落不再荣，而婕妤之怨踵矣。征君固贱士也，闻夫人之鼓琴而骤谏，彼将以二姬待夫人，耻孰孔焉。夫人欲得志于宫，必去征君而后可。”倚风曰：“君今听其计为之奈何？”嬖人曰：“夫人尚可为也。君尝与夫人宴碧华之池，夫人是时宜窥君之酣，而泣于前曰：‘妾处幽独，被日月之未光，得奉箕帚之役，举宫无闻言，妾何幸有此誉也。君亦不以妾之贱而残其宠，欲举妾有不次之恩，以为君重妾实菲薄，不敢仰手而承也。侧闻征君短妾于前，而结君之左右，君信以为谠，是妾罪也。然以君之明，不能照妾，而使为士者谤于道路，以伤君之明，君何以一妾而自累也。愿君赐妾以死，无使贤士旷于市朝，以为君辱，昔二姬之死，爱君也，不可谓怨。妾欲与二姬游于泉下，以观多士之集韩图也。’夫人以此说君，君必启前之心而去之，此坚宠隆爱之计也。”倚风曰：“然，计其中矣。”
　　明日，王果与倚风宴游碧华池，倚风如嬖人之言以诉。倚风泣，王亦泣，遂议立倚风为夫人，是岁，征君行。

　　●卷二
　　○辞受
　　征君去韩，鲁聘先诸侯而至，乃不入魏而之鲁。
　　宿于济阴，有盗者窃其笈。从者曰：“子穷矣。”征君曰：“是何足以穷我哉，夫君子达于内而穷于外，乐于心而困于迹，此负道者之为也，如是甫焉往而不穷。故游诸侯而不得志，是吾穷也。”
　　顷有韩使至，馈百金以为赆，征君不受。从者曰：“若子，其矫者也。子欲以忠信为笈，仁义为赆，则弟子之从子也，安能食子之忠信，饮子之仁义，而免其饥饿耶吾闻君子出而不行其素，则寄口于诸侯，以为资身之策。故仲尼有绝粮之穷，孟子有受赆之义。穷则执，馈则受，礼也。子奚狷介而自困其身乎智者不为也。”征君曰：“噫，是何言之陋也！汝不能食甫以忠信，饮甫以仁义，而欲寄口于诸侯以免死于道，是从游者皆乞人之徒也。乞人一日不得食，则饿死沟壑，是欲寄口而不可得也。汝必为乞人之计，则箪食豆羹之间，殆有甚于乞者。汝亦畏死而取之耶充以乞人之心，则盗跖之贪为是，而伯夷之廉为非，是盗跖何智而伯夷何愚也。今有伯夷为师而盗跖为弟子，可乎汝以仲尼之绝粮为穷，孟轲之受赆为义，而病甫也。不知仲尼获麟，出涕曰：‘吾道穷矣。’又曰：‘欲仁而得仁，又焉贪。’孟轲曰：‘万钟于我何加焉。’由是观之，仲尼亦未尝以绝粮为穷，而孟轲未尝以受赆为义也。且孟轲之受赆于宋，盖有故矣。当是时，宋之君于孟轲未疏也，在国无嬖人之谗，去国非简贤之故，是以受宋之赆而不辞也。不然何却齐之兼金，辞齐之万钟，而绰绰乎有余裕哉。今韩之遇甫也，以好色之心好士，而无悃诚。内蔽于谗，外障于佞，若之何就之。甫是以去韩而宾鲁。不幸遇盗，日中无餐，仆有饥色，车不接群，空笈而往。韩王适馈甫以金，此称义之福涂也，甫之不受，又何疑焉夫失志于韩而受其馈，是犹鱼之失水于渊而又吞其饵也。受馈者伤于义，吞饵者伤于舌，其贪均也。汝欲甫受韩王之馈，而自同于吞饵之鱼，死则免矣，其如义何？”
　　韩使为之于邑，乃弃马而还。鲁人闻而馈粟，征君受之。曰：“义也。”
　　○辟邪
　　天皇祀老子于宫中，自谓紫微玉真帝君。群臣上表称贺。李固谏曰：“臣闻陛下以圣德自崇而仰建玄极，此不可以为号也。昔我孝武皇帝诞求神仙，兴肆土木，六经表章而未旌，是以方游之士踵迹而进，以师事之。及其徂落，天下称武，而不称真者，以天子无远民以自崇也。陛下即位以来，国无宁岁，匈奴诸种雁行而八寇，雨雹，日食，地震，太白荧惑。水旱之变不及奏，宫庙陵关之火不及闻；负比干之忠者或幽于请室，张如簧之巧者或卧于庙堂，臣窃思之可为寒心哉。陛下诚宜恢裕德化，振肃纲纪，以消污秽郁浊之气，朝夕儆惕，居之以恭敬无怠，然犹未能挽汉室之隆也。今又崇礼老子，表立玄号，惰万几之忧，易百姓之望，非所以熙光于祖宗而垂声于后世。臣以菲劣之才，忝列三朝，顾无尺忠寸直以报陛下，亦无讠皮媚之行以为陛下辱。然臣隐忍于质帝之秋，而欲效忠于陛下之朝者，亦有待也。臣今吐心裂腹以觉悟陛下，陛下不以为然；老子不能为陛下忠，陛下反屈膝而师之，以重为权奸之窃笑，此微臣所以愤懑而流涕也。使老子有知，必以臣言为是，而亦不享陛下之祠矣。夫陛下疏周孔之道而亲老氏之术，臣恐天下绅之士翕然向风，皆舍儒而崇老以渎朝廷，此非陛下之福也。”
　　书奏，帝不纳。征君闻之，谓李玄曰：“嗟乎！难日至矣。”
　　洎曰：“李玄此疏，考之《汉书》皆无所据。若为汉之遗史，则范蔚宗失之多矣。大抵外史所载，往往不可考，陆宣公独谓此《史》疑晋人所记而述者，不无见也。然李公此疏校诸《汉书》诸议，文更雄雅。”
　　○时势
　　征君见鲁王，鲁王筑五丈之台以延宾客。宾客闻而来者扬眉洗舌，各负霸王之策，持长短之谭，而求得志于鲁。
　　鲁王大宾客，奏乐于台下。宾客以卮为鲁王寿而言曰：“今日之会，臣等何幸而厕于大王之末也，王以为天下之势，孰强孰弱；天下之国，孰大孰小；天下之士，孰智孰愚；天下之民，孰众孰寡？”鲁王默然久之，乃答曰：“寡人处蕞尔之国，不能揣天下之形情。我先君封于鲁，非周公之子孙而享其茅土。然先王之化至今赖之，寡人是以修过于四方之士，借光于藩封之列，宣扬文武以夹卫王室，无使豪杰之议，其后为天下戮笑，此寡人之愿也。今者筑台以延士，而天下士归焉，不以寡人是弃。寡人辱以五鼎之宴，而天下士乐焉，不以寡人是诽。以鲁之民人寄于不谷之一人，亦惟朝夕惧栗，而求四方之规寡人也。先王其若之何。”
　　客曰：“大王知食叶之虫乎有数仞之木，其叶扶疏，油然而阴，人皆以为值寒而凋，待黄而落也。方其五六月之间，虫生其下，以枯叶绸缪而为巢。附丝于枝上，潜饮朝露，以为无伤其木也，不知旬日之内，其叶稀稀，其木濯濯，向也扶疏而成阴，今则颓然而无叶矣。其所伤者，即其所栖而为荫者也。夫虫依乎木而亦伤乎木，岂其心哉，所食在此，固不能舍木而求食也。然则一虫之微，非能伤乎数仞之木，一木之伤亦非一虫之力也。木之质不强，而所荫之叶徒足以资饿虫耳，故叶欲荣则虫益附，叶欲凋则虫益食，其势然也，岂惟食叶之虫乎。有三寸之鱼畜乎方渚，凭依乎茂藻之间，荡漾乎回澜之际，以为是鱼之所逝而息也。不知苑囿溃于淫雨，而方渚之波通于川渎，而鱼皆掉尾而去，遐逝乎江湖，旁泛乎薮泽，而东跃乎沧海，若鲲之变化而飞翔焉。云行雨施，周流八埏，而鼓动宇内之万物，是其在渚也；安于渚而不知海，其在海也，又安于海而忘渚也，亦其势然也。
　　吾闻圣人观鱼虫之所静，而知其所动。故一弛一张，或柔或刚，伸缩无迹，动静无方，乱世则为鱼虫，治世则为侯王。吸而为秋阴，呼而为春阳，其变化也莫知其涯，故圣人之显烈无穷焉，王何不为圣烈之迹，而忍鱼虫之举也。
　　夫天下之势皆强而吾独弱，则弱者持其胜；天下之国皆大而吾独小，则小者固其患；天下之士皆智而吾独愚，则愚者保其名；天下之民皆众而吾独寡；则寡者守其要。鲁小国也，势弱而民寡，有君子而无智士，不能起衅于大国，大国方以藩屏之职是效，而无事于攻伐。乘此而修德何民不服，乘此而畜众何民不强，乘此而治旅何兵不锐，不于此时图昌后之策，阴修仁义，非乘时之雄也。大王其熟虑焉。”
　　鲁王曰：“昔齐桓有葵丘之会，晋文有践土之盟，彼二君者皆尊周而攘夷，遂为霸王。寡人欲修桓文之绝业，不亦可乎？”客曰：“夫以大王之贤，附天子之光，拥鲁国之地，有徐兖之饶，河济之利，龟蒙之限以为固，修德而举桓文不足为也，其奈大王何。”鲁王不能对。
　　征君拂缨而前曰：“何为其然也昔周室既毕，封建之国皆为战场，商鞅范雎仪秦之徒相踵而入，弄转圜之舌以游说诸侯，天下莫当焉，彼得行其说者亦时也。今天下乌可比肩而语哉，子欲以仪、秦之术行于成康之世，犹膺隼之群而争于鸾凤之林，其不然亦明矣。且宪也闻之，识时者不先乎众，成事者不谋于家，此豪杰之用心也。以若所云不足以重鲁而适足以重衅，又何赖焉？”鲁王稽首再拜曰：“都，寡人今日得闻先生之诲，敢密厥志矣。”
　　○乐论
　　鲁王享征君于南宫，陈六价之乐，鲁王问曰：“今日之宴得无欣乎。”征君谢曰：“可以娱臣之耳矣。”
　　征君乃命乐工舞于阶，其仪跄跄，其羽扬扬。鲁君曰：“韶舞何加焉。”
　　征君谢曰：“可以娱臣之目矣。夫乐至于娱心而后和，和而后化。干羽格苗，凤凰仪韶，淫鱼听瑟，孟尝泣琴，岂耳目所能感哉。今王以耳目之乐为心娱，臣是以不敢隐也。”鲁王曰：“敢问娱心之乐？”征君避席而对曰：“骏哉！王之问也。夫王人者营政。三年而作礼，积德十年而作乐。乐也者，礼之极也，形于舞蹈而合乎性，和于上下而合乎治，雍容而合乎德，无言而合乎化，使歌者忘其声，舞者忘其态，观者忘其揖让。和而不淫，怡而不纵，故礼极而乐隆。是故郊社之乐所以和神祗也，宗庙之乐所以和昭穆也，宴飨之乐所以和诸侯而洽宾旅也。和之以心，畅之以八音，如春阳之鼓萌蘖，明雨之沐万物，此之谓娱心之乐。”鲁王曰：“善。”
　　○士论
　　鲁王疑士，问于左权曰：“士之游于诸侯，利欤否欤？”左权对曰：“得其士则利，不得其士则替。故诸侯之不可失士，犹婴儿之不可失乳也。失乳而生者有矣。未有失士而利者也。臣闻陈轸云：‘夫诸侯以士为体，故动无异形。以士为心，故谋无异虑。好士者如饮甘羹，择士者如调乱弦。’此言士之重于诸侯也。”鲁王曰：“士不同与？”曰：“虽可以利诸侯者，亦不同焉。臣闻得贤士者与，得谋士者固，得辩士者达，得勇士者强，得艺士者扬，五者可以定利诸侯之士也。昔孔子以道游诸侯，墨翟以仁游诸侯，鲁仲、季札、端木赐、孟轲、荀卿以礼义游诸侯，范文子、赵衰、晏婴、范蠡、乐毅、鲁仲连以智游诸侯，商鞅、毛遂、荆轲、蔺相如之徒以信术游诸侯，廉颇、赵奢、孙膑、吴起、司马攘苴、李牧、养由基、孙武子之徒以兵术游诸侯，苏秦、张仪、公孙衍、蔡泽、陈轸、代、厉之徒以纵横游诸侯。以道游诸侯者，诸侯师之；以纵横游诸侯者，诸侯役之。士役于诸侯，则驰辨无端策，发虑无忠谋。故曰一激之怒炎于火，三寸之舌芒于剑，是以身危而功不成，夫焉利于诸侯哉。”鲁王曰：“寡人得征君，果利于鲁乎？”曰：“征君，师也，臣不敢誉。”曰：“荀爽何如？”曰：“爽臣之甥也，使之辅贤王，可以膺一面之寄，盗贼不敢栖蒙山而窥鲁，王其聘之。”鲁王叹曰：“举不讳亲，忠也；不誉其师，敦也。子之器足以辅寡人矣。”
　　是岁，鲁王田于曹南，获驱以归。
　　○玉论
　　鲁王爱玉，有楚人持玉鼎以进，曰：“此荆山之美玉也，君能爱乎？”
　　鲁王笑曰：“寡人闻荆山之玉，卞和得之而献楚王，其后也，秦人复得之，奚其为荆山乎夫地不再产，胡能复得耶！”
　　楚人曰：“夫荆山之所生者，非特和氏之一璧也，君何以荆山为无玉乎荆玉之鼎，楚产也，而君疑之。若夫出于鲁，昔有倚顿，得之以为凫杯，其妾视之，误毁诸地，是鲁无倚顿之杯久矣。有人持璞以进，君亦以为鲁无璧，可乎夫地之所产不尽出，王之所藏不尽用也。岂惟荆鲁之玉为然哉，若鲁国贤士之薮也。今君以为地不再产，则展禽之后鲁无孔子，孔子之后鲁无颜渊，颜渊之后鲁无闵损，闵损之后鲁无子羽，子羽之后鲁无秦非，秦非之后鲁无曾点，曾点之后鲁无子思，子思之后鲁无孟轲，孟轲之后鲁无叔孙通、戚麟、高堂生、孔安国、韦贤、疏广、匡衡、曹褒之属矣。是今之生于鲁国者，皆鲁之沙也；游于鲁国者，皆荆山之石也，奚玉之为。臣请完鼎而返楚，无使鲁庭有刖足之刑，而荆山有泣王之士也。”
　　鲁王惭，乃命左右以千金价之。左右曰：“昔者燕昭王以千金致士，今君以千金致玉，臣恐天下怀宝之士皆倚昭王之台而笑矣。致玉而笑士，国何利焉。”王不听。
　　洎曰：“此等文章全是《战国策》，其一篇主意又绝类李斯《上秦皇书》。更出一机局，便觉文气奇逸。但内有展禽之后一段文字，颇类滑稽体。学古者当自识之。”
　　○重贤
　　鲁王得楚人之玉，谓张裘曰：“昔卞和献玉于楚王，楚王却又刖其足以示众。夫却玉不明也，刖士不仁也。今寡人好玉，楚人以荆山之玉进，寡人赏以千金，是卞和不幸而遇楚王也。由此观之，寡人其优乎！”
　　张裘对曰：“王不如也。”鲁王曰：“何为不如。”曰：“臣以为楚王之明也，故不如。夫得玉不足以强国，王知之乎知强国者不以玉，则楚王之却不可谓不明也；刖士而绝佞人，不可谓不仁也。当是时，使和氏进一荆山之士于楚王，则亦不待三献而三却也，况刖之乎。今鲁国之士，袍器而进于王，非特楚人之玉也，而王不赏之，独何与王自以为遇玉之礼过于楚王，待楚人之礼过于和氏，而不知王之戮于天下士也，有甚于刖足，士之抱器而叹，亦有甚于和氏者乎！何王之明于玉而喑于士也故曰：臣以为王不如也。”
　　鲁王勃然变色而言曰：“子何以寡人讪也寡人好士，筑五丈之台而延宾客。叔度不至，寡人聘之；叔度至，寡人飨之，何谓不遇哉！”曰：“王之遇叔度，特楚人之遇耳。遇楚人，而犹宠其玉，今遇叔度，而不能宠其道，可谓遇乎哉臣窃谓贤王不取也。”
　　鲁王曰：“子不诲，寡人终没没矣。”遂以楚玉赐之。
　　○论《易》
　　征君将见鲁王，骤雨至，居而读《易》，周岑、左权、朱儒、孔绍祖侍坐。
　　朱俊曰：“俊闻之，古之豪杰不以章句而媚时，故有志者往往得奋其策而树功于天下，刊名于竹帛，此豪杰之所为也。夫子宾于鲁，鲁王师之，出不为宁戚之穷，进不为冯ん之乞，动不为子方之骄，语不为韩非之激；温裕足以率其人民，忠恕足以达其政事，贞亮足以光其社稷，而修多难之朝，遭忄昏蚀之世，此诚豪杰得志之秋也。今夫子疏疏然，开而若拙，默而若愚，终日端居而读《周易》，不亦钝乎！”
　　征君曰：“汝恶知哉。昔者吴起以兵机见魏文侯，得显其身，而卒以自毙。商鞅以刑名说秦孝公，秦国治强，封商于之地，秦是以有窥周室之心。苏秦以纵术说六国诸侯，得相其身，然二子卒蹈车裂之祸，民无思焉。至于韩非、李斯、刘淮南之徒，皆明智而通达，博文而延誉，然犹不免于显戮，此由昧《易》之道也。故知《易》者，善为巧拙愚智之间，随时而动，缘机而流，宜柔宜刚，宜弛宜张，宜行宜藏，宜圆宜方，此之谓知《易》。故曰‘知变化之道者，其知神之所为乎’。”
　　朱俊出，周岑、左权、孔绍祖疑而问曰：“子之论《易》，予小子不识所谓也。敢问今何时哉曰“蛊”。曰：“今汉室虽乱，其子孙犹蕃于有商，皆据必争之国，守膏腴之壤，相与而辅佐之犹可济也。何谓蛊哉？”曰：“是则然矣，汝独不见蛛，之结网于屋梁之隅，中坐而待食，自以为安，及栋梁朽而怀榱倾，蛛乎虽欲寄一丝以聊适，不可获矣，当今之世何异斯夫。”
　　洎曰：“读此，可与论《易》理，且文思不羁。”
　　○峄山
　　峄山崩，鲁王问征君曰：“天祸敝邑，峄山崩焉，此何象也。”征君对曰：“昔者秦始皇东游邹峄，刻石颂功，意者，天恶其侈乎？”鲁王曰：“自秦以来，几数百载，何及于寡人之身，峄山始崩寡人唯是请罪于天皇，以求附庸，除颛臾之垣而栖也。”
　　征君对曰：“昔者伯禽之为鲁公也，有民辟于莘，鲁公不能理，周公闻之而忧，以书诫鲁公曰：‘我先王之末造也，有狄之难，去邑岐，履涉艰阻。及我文考宣扬令德，以受休命，作邑西土，犹共侯职。汝伯考嗣休，奄有天下，恢祖宗之烈，耿光被于民神，实汝文考伯考之绩也。镐人曰：予辅之，自汝封于鲁邑，予夙夜忧惧，汝亦无怠厥德，以忝我先王及汝文祖伯考。汝叔父在郜，其封不遐，汝亦式之，以毋贻叔父戚。洛邑既营，遂荒镐丰，予又受汝伯考之命，至于今不复，以汝有髦志，委汝以鲁之社稷，以改其故旧人民，汝其念前言。今莘土之人不靖，舍其桑业，弛其礼让，流言于国，无乃故旧，不亲大臣，不以求备于一人，以致是咎。予日念兹，若陨深渊，汝惟克勤毋怠，以镇绥莘土之人，予言不再。’鲁公因是以修其礼让，裕其桑业。故旧益亲，大臣益遇，薄刑而弛禁，信民而文俗，行之三年，而鲁国化。山不崩坼，水不滥溢。若此者，以国之政鲁公出之，国之民鲁公治之，国之官鲁公用之。以鲁公之贤，当周室之盛，而委国之责不辞，鲁焉得而不治哉！若今之诸侯，有禄而无壤，有壤而无民。政有司出也，民有司治也，臣天皇之命也，三者王不得而权之，是诸侯寄于国也，非寄于诸侯者也。寄于国，则鲁之安危，王无与焉。间者峄山之崩，岂王之有戾政于国，而欲任其责与此臣之所未喻也。夫古者诸侯有罪，则削其壤地，以暴过于邻国，民亦怼之。今王畏汉室之必削，而求附庸之壤，苟与之以颛臾，亦汉室之自削耳，何足为贤王辱。无壤而求削，无民而恶辱，臣以为贤王之计过矣。汉室昏乱，山崩川竭之灾，无诸侯之国无之，岂惟一鲁国之峄山乎。王若请罪而求削，不可以示诸侯，王其图之。”
　　鲁王曰：“嗟乎！寡人小心是以请耳。”
　　洎曰：“此篇有周公诫伯禽书，与经之《训》、《诰》何异然乃不见于《尚书》，岂秦火之失与若失于秦火，则《外史》又何自而述也窃为后学拟之。
　　○君赐
　　鲁王以鹿羹馈征君，征君谓使者曰：“宪有疾，不能陈谢，亦不敢尝。”使者曰：“君有羹惠于子，岂辞一谢乎。”征君曰：“子知羹之为重，而恶知有重于羹者哉。夫鹿羹虽美，固兽也，鲁王烹而荐之以鼎，非士不馈，馈士而使士不及尝，奔走诣庭而谢，何王之待士不如待一兽乎！”使者出。
　　明日，使孔绍祖谢鲁王。鲁王曰：“子之师奚不悦寡人也寡人馈以鹿羹之鼎，受而不报，又辱其使，是以寡人之馈为非礼也。”孔绍祖对曰：“臣之师也有疾，适过鼎馈之荣，忧欣交洽，敢不拜嘉，特以疾，故令臣代诣于贤王之庭而陈谢焉。王毋以为简也。”
　　鲁王解容而道曰：“叔度无深恙乎？”对曰：“<枭臭>王之羹，疾瘳其十之五；尝王之羹，疾瘳其十之九，其一未瘳，是以不克履也。”
　　鲁王喜曰：“鼎之馨香足以瘳疾与？”对曰：“岂惟瘳疾哉。臣闻之，天子诸侯以士为鼎，以仁义为羹，其馨香足以荐之上帝，达之祖考，蒸之社稷，布之民人。夫鼎之有英也，犹士之有仁义也。鼎之馨香则王知之，何仁义之为美不如羹乎是羹也，惟王与臣之师尝之矣，鲁国之民不闻其美也。若仁义之美，烹一心而畅百顺，调太和而育庶物，若睹渊泉之洋沛，而渴者不及饮；观五谷之丰茂，面饥者不及爨也。贤王何不彻其鼎，而举其士，舍其袱味，而陶仁义之羹乎。”
　　鲁王叹曰：“吾闻圣人之后，必有贤者继焉，其子之谓矣。”
　　○出处
　　鲁王田于谷成。征君谓大夫韩韬曰：“鲁王二田矣，甫其归乎？”韩韬对曰：“子之游，岂为一鲁王哉。是以二田弃诸侯之望也，子其矶矣。”
　　征君曰：“今诸侯好田，其不为鲁王者亦寡矣。盖归乎哉吾有先人冢庐邻于势族，将以我侵乎有桑田十亩，灾不时，酣政不息，将以我伤乎衡室其幽，兰蕙扶疏，荫庭之皋杂桂与槐，蔚然而林，将以我伐乎风雅典谟，左右陈之，以琴以瑟，左右张之，将以我毁乎南望中山，实驰所心，盍归来乎！”
　　曰：“噫，子何戚之孔也且子何莫为仲尼之游乎畏于匡，厄于蔡，微服于宋，击磬于卫，接淅于齐，绝禄于陈，故在陈叹曰：‘归与，归与。’夫仲尼之归志必无所遇而作也。今子一就于鲁，鲁王以国士遇之，是子未有在陈之厄，而动归与之叹，非仲尼志也。子欲辞鲁而行，请复游于诸侯，可乎苟汉室分崩，诸侯不辅，相寻以兵，肥饶之壤皆为战场。老者赴深壑，壮者流四方，当是时也，子将奚归乎此羁戍之所为，而老马之所以惋望而流嘶者也。吾子勉矣。”
　　征君曰：“不然，吾闻圣人达权，贤者执经，子徒淹予之归，勉予之游，而不知明哲者之议其后乎。昔殷将灭而微子逝，周既衰而接舆狂，秦世虐而四皓栖，新室乱而薛方遁。易曰：不事王侯，高尚其事。此之谓欤今王室有新之渐，而无方之举，吾恐老马亦掩嘶而窃笑矣。嗟乎！东京为诸侯忧。”韩韬喟曰：“子固矣。失昔酒佣负羹而殷举，屠叟渔渭而周猎，五投秦而缪霸，宁子千齐而桓兴，孙卿遨游于楚赵，子舆驰骛于梁滕，范公显越而鸣夷，张郎佐汉而辟谷，此数子者岂无冢庐之思、躬耕之乐哉！诚知立功为不朽也。谚曰：‘荷锄候雨，不如决渚。’言时不可缓也。”征君顾其弟子曰：“知权乎！知权乎！”
　　○天文
　　徐渊游于蜀山，见苍禽集西冈之坡，顺风而交鸣。徐渊异之，归而问诸征君曰：“此何禽也。”曰：“其苍鸟乎鸦之孕不精而感，不交而生，其感也以风，其生也以睨，此之谓气化其鸟，载于《尔雅》者也。子不闻觚竹之荒有鸟曰鸟，翼生于股，荧惑见则孕，是以禽而感于星也。嘉陵之墟有鸟曰鸢，鸢临溪而啄影则孕，吐于口而生，是感于水也。扶桑之野有鸟曰摇光，感日之精千岁一孕，其形如龟，是感于日也，此三禽者，尔雅不得而载焉。由此观之，凡海外之荒国，其不名之禽，无称之兽，恶可穷哉。是地无穷而物亦无穷也。”
　　曰：“然，则天地果有涯乎！”
　　曰：“日月之出入者，其涯也。日月之外，则吾不知焉。”
　　曰：“日月附于天乎！”
　　曰：“天，外也；日月，内也。内则以日月为涯，故躔度不易而四时成，外则以大虚为涯，其涯也不睹日月之光，不测躔度之流，不察四时之成，是无日月也，无躔度也，无四时也，同归于虚，虚则无涯。是以日月之外，圣人不能范围之而作历；日月之内，圣人不能损益之而成岁，故历者循其迹而作者也。”曰：“天之旋也，左耶右耶！”曰：“清明不动之谓天。动也者，其日月星辰之运乎是故言天之旋，非也，规天而作历，犹非也。验诸运焉，云尔已矣。”
　　曰：“何谓分野？”曰：“上古之世，壤地无纪，不贡不赋，穴居而野处。后圣为之经画九州岛，以镇其民人，奠其山川，颁其贡赋，地于是乎有纪。由此观之，圣人别九州岛而纪地，所以配天之文也，非缘星而纪也。夫星辰之茫昧，亦未尝屑屑然而为之分。是故象纬者天之文也，九州岛者地之施也，天地异位而合化，故圣人之烈照于天。若分野之所谓，则六经之未述者，吾奚征”曰：“渊也闻鲁王好天文，谭星之士四方辐辏而进，子何隐厥艺哉！”曰：“懈人纪而贪天文，惑孰甚！吾未之学，不敢进也。”
　　洎曰：此《外史》之《天文志》也。
　　○名器
　　征君将如齐，鲁王赐以黄金百斤，征君谢而不受，乃以所乘之舆赐之。
　　征君出鲁之疆，对鲁使而言曰：“素闻。先王辩物以章轨，光耀一世。故车服有等，爵赏有度，使诸侯士庶无相渎也。今鲁王之舆，诸侯之器也，而赐布衣之士，渎也大矣。夫礼以防渎，渎则僭，僭则淫，淫则乱，乱则灭，《春秋》之鉴固不远也。诸侯之欲亲上，岂无彝器而必以舆乎焉可渎也昔我汉祖翦强秦之绪，而光有天下，封建同姓，割土而诸侯之。鲁得以徼福于周公，伯禽以庇其子孙，保其宗庙，而恒有其国。朝觐以怀之，宴享以亲之，锡命以荣之，此天子所以宠绥诸侯者也。然诸侯不能有其民人，食其广土，以述其职事，有封建之形业而无其权命。以鲁国之弱，不于此时躬修仁义，以怀其民神，则百岁之后鲁其为墟乎而况渎其器以自同于徒行之旅，是失其所载，神弗也。夫为士者犹策驴以代劳，况于诸侯乎今去鲁而出疆，朝历山川，夕犯霜露，士之劳也。若乘鲁王之舆而见齐王，则齐王之舆犹鲁也。齐王以为鲁不能礼而渎之以器，士不能贞而渎之以躬，是轻邻国而耻士，又何达焉。夫天子以舆载命，诸侯以舆载职，士以舆载道，今以载职者而载道，弗可行于诸侯也。子为我辞。”
　　鲁使返其舆而告鲁王，鲁王叹曰：“齐其得士乎？”
　　是岁，鲁王俘其弟妻以宠妾易之，君子是以知鲁之不能礼也。

　　●卷三
　　○待士
　　齐王飨征君以牢，次及李玄，为其齐国之东鄙贤士也；次及孔绍祖、鲁狷，为其鲁为齐之一壤也。
　　左权独耻之，乃据楹而啸，谓齐王曰：“昔者楚赵会兵之际，有按剑绝群，一言而定楚赵之盟者，王以为谁乎？”齐王笑曰：“此非平原之食客毛遂也。”曰：“毛遂为赵之长城，而王轻之，何也？”曰：“寡人闻之，丑女不能冶时盛则变，丑士不能忠恩盛则激。若毛遂者，特激于恩之所感耳，故曰：战国无默默之士，乱世无优优之臣，其是之谓乎？”曰：“噫，何王之怀抱不明也夫口舌长短之士，使之在定国则默矣；争利怨戚之臣，使之在治世则优矣。孰谓士有不易之行哉宜王之席臣于末光而不能激也。且夫以齐鲁之士则亲之，非齐鲁之士则疏之，是臣之后于三子宜矣。苟有士产于绝国者，闻王之风而归之，其视臣犹臣之视齐王之士也，王将何以待之乎臣与徐渊、张裘、失俊四臣者，皆食客之徒。无重于齐国，恐一辱之后，天下之贤俊必以臣之故而逝矣。由此观之，臣虽食客，未尝不为齐重也。”
　　齐王有惭色，自是宴飨，齐王独加礼焉。
　　○齐姬
　　齐有阍者通于齐王之姬，姬誉其阍者于王，乃使人代其阍职，以阍者能歌舞而美，故得昵于左右。在王之宫岁余，阍者畏诛而避于市，姬以甲索之，谋泄于宫。齐王方与姬饮酒，命姬鼓瑟，姬以目窥于庭，瑟音不和，齐王抚觥而咤曰：“汝有瑟技而宠于前，今鼓瑟而音不和，汝何为者？”
　　姬跪而进曰：“妾之幸于君王，犹鱼之狎于江海也。江海不为一鱼而深其流，君王不为一妾而深其恩。妾之宠寄于瑟，妾之戾亦以瑟喻也。君以瑟之故而戾妾，妾自以为必诛而无悔。虽然，吾君负伯王之器，操英雄之柄，何明于鼓瑟而阍于谋国耶今全齐之民其不为瑟者亦寡矣。苟鼓瑟可以和民，是罪戾在妾也，不和于民而和于瑟，瑟何利于国哉！和瑟之音在妾，和民之性在君。君诚以妾之宠宠于众，以瑟之和和于民，则妾虽就鼎镬之戮，而诸侯皆以明归君也。”
　　王曰：“汝欲吾以和民，亦犹汝之和瑟欤吾虽为东藩，主民无责焉。治抚全齐之民，皆天子有司也。吾是以朝则耽宴，夜则寝，无忧于心，无劳于力。故饮酒而鼓瑟，无事于民。吾欲汝相谐而被于音乐，其宠禄以终吾天年，而况天下一统海内一王。礼乐虽未畅洽，而典刑尚存焉，故诸侯藉天皇以行乐。虽空其国中，而外无敌国之衅，内无大臣之争，此吾所以乐也。若齐民之弗和，固有司责也。今之诸侯朝觐则不得述其职，交邻则不得寻其盟。虽夷狄作难，而诸侯之兵不征，亦以靖诸侯也。吾何为哉！”
　　姬因泣于王曰：“妾闻诸侯接壤，光辅王室，千秋之后，安知不为战国乎今亦季世也，权降于下，国无纲纪，灾异纷，苛网横骛邻国之诸侯，岂无劳心焦思而谋其国者哉是以周室削而桓文伯，二世暴而高祖兴，故智者不失时而守默，伯者不逆民而从欲，愿君熟计而勿与俗群也。”
　　征君闻之曰：“吾闻智妇多淫，淫妇多藻，其齐姬之谓乎？”
　　○将才
　　有燕将亡于齐，能为云梯之术，善舞戟以好斗，杀二人于燕市，遂奔齐。齐人留之，因进于王。王曰：“寡人非用将之秋也。请却之。”次日复进于王，历试其艺。王曰：“寡人非任将之才也。请舍之。”
　　燕将耻不得见于齐王，乃访征君于会台。载拜而告曰：“仆，燕之鄙人也，以薄技游于齐，一见齐王而不能用，仆是以进不得扬于国，退不得耕于野，年二十而无所成名，固薄技之累也。先生以仁义之策干诸侯，齐王礼事之以为上宾，光被邻国，而天下士趋风焉。仆以亡命之徒，不能自饰，窃欲谬附于青云之末，苟得以片时假誉于王，仆之荣也。昔鲍叔荐管仲而霸桓公，萧何进韩生而兴高祖。今先生有鲍萧之明，而仆无管韩之略，所以屡黜而不悔也。仆闻大厦之朽栋，以之削而为椽，则不知其为朽也；高冈之枯竹，以之织而为笼，则不知其为枯也；薮泽之贱士，以之汲而为臣，则不知其为贱也。仆虽抱朽栋枯竹之资，亦可以为良工之一用，愿先生其汲之。苟有小裨于国家，无忘报也。”
　　征君对曰：“先生之言善矣，如得用于齐，则何如哉？”燕将曰：“仆将以兵术说也，今汉祚不振，夷狄内侵，国无良辅，郡无循吏，重赋敛。十室而九空，炽刑罚，十夫而九怨，何岌岌也。得一贤王而图之，起桓文之绝业，盟会诸侯，以诛奸为名，而尊王室，安兆民，衰则扶而翼之，危则继而兴之，此霸王之权也。今为诸侯患者无他，有国而无士，有位而无民。无士则不能辟其国，无民则不能尊其位。诸侯晏然，以为百世不易姓而化也。故无事于富强其国，不知异姓之夫提剑而步，翦诸侯如决囊。当此之时，虽欲求一锥之壤以为安，亦不得已，而况举桓文之业耶。此仆所以荷戟而寒心也。昔子产图郑而晋不虑其强，范蠡谋越而吴不知其霸。弱不忘耻，小不忘衅，故能保社稷而慑诸侯。今齐国地方千里，限之以岱岳，经之以漯河。南有济兖之利，北有德景之饶。堂邑之战场足以讲武。三面而临驭诸侯，又多智谋之士，皆拟于ツ子；机变之儒，皆侔于晏婴。昔齐王树德而怀仁，务农而讲武，委仆以攻战之任，隆先生以帷幄之责。而国之权在齐王，诛一不轨，曰天皇诛之；讨一淫国，曰天皇讨之，应运而举王。霸不足为也。”
　　征君喟然叹曰：“宪闻之，天下有道则英雄偃迹而高卧，天下无道则英雄吐气而齐声。由今观之，王室其将卑乎！”燕将曰：“昔我汉祖虎变于前，而创不拔之业；光武龙翔于后，而建中兴之功。刘氏之天下，二祖岂能自为哉，谋臣猛将云合而举，被见失策，神慑而鬼惊，故二祖一朝而成帝业。今齐王失士而求诸侯，是何异于失网而求鱼乎。夫王室将卑谓之隆，诸侯无权谓之雄，仆诚所未喻也。何则王室隆重，而诸侯谋权者必危其身，王室卑，而诸侯无权者必绝其统。今齐王之权何有哉仆是以知诸侯之不能扶汉也。”
　　征君曰：“先生有良将之才，苟得志于齐，二年而修武，五年而积粟，齐其霸乎！”
　　○封禅
　　齐王将游泰山，问于征君曰：“敝邑有封禅之山，非天子不能举也。秦始以诸侯之国而举之，非僭与？”
　　征君对曰：“宪也闻之，古者天子巡狩，朝诸侯于明堂，祀群神于岱岳，观民风以布王政，未闻有封禅之举也，不经孰甚矣。天子一日有万务，其勤惕也如是，岂能懈其万务，率之以臣庶，旷之以时月，而侈心于封禅，勒功德于无知之石哉。自古迄于秦，好为封禅者七十有二，然茫昧而不可述，大抵皆侈心之主也。炎汉重离，我二祖光耀前后，丰功令德不能殚纪其盛，然亦未尝蹈前王之陋规而举封禅。文景绍厥休烈，海内几刑措之风，固盛王素主也，至于封禅则耻之。及孝武即极，玩武隹兵，倾海内之命，运府库之积，而肆伐匈奴。使百姓去家室之乐，而身显功烈之名。致符瑞求神仙，茂举封禅以建荣号，是以汉祚中替，卒不能休隆于前也。历至于今，谭封禅之事者犹昌而未熄，岂非贻谋之虑与若秦之始皇又何道哉。今以大王之贤，而光济王室可以跨秦而登周也，诚能偃泰山之碑，摧梁父之碣，毁云梦之铭，修明堂之典，以临天皇而招八国之诸侯，是王之显功逾于桓文也。何必慕狂秦之侈心，追七十二君之陋轨哉！”
　　齐王曰：“先生幸教不谷，美矣，骏矣，雅矣，玄矣。”乃命左右纪之。
　　○留贤
　　齐王蛊色不能恭礼贤士，征君将行。关吏闻于王，王使五臣留行。姬侍于王之前，以纨掩面而问曰：“君命五臣留行者谁耶岂非征君为乎？”齐王曰：“然。”姬乃叩头而谏曰：“君能爱士而不能与之谋，若以妾故，是妾得戾于齐之社稷。妾虽菲薄不敢以色蔽士。夫征君，志士也，何君之爱士不如爱色耶请赐妾以死，无使为诸侯笑。”齐王曰：“汝且休矣，吾将礼而用之。”
　　明日，谓左右曰：“寡人将筑台以拜士，可乎？”左右曰：“吾闻筑台以积民怨，何士之为！昔高祖拜韩信而兴汉，未闻筑台也。君今倾心于爱士，而骤为筑台之役，吾恐天下之豪杰解襟而怠也。若不得已，或宴之醴酒而宾之，未为简士也。君其宴焉。”齐王哂曰：“然已寡人其醴乎。”左右曰：“今齐民已闻筑台之命，而不闻醴酒。士闻此言，亦展心而疑君也。昔楚威王有宠姬通于阍人，楚王不知也，而庭有鹦鹉寤于王。此事虽鄙，可以喻理。故王言之出不可不密也。”
　　征君闻之，遗齐王曰：“夫上为天下靖纷排难，而立功于国家者，岂徒受人之爵，谋人之禄而利其子孙乎哉忠不可隐，道不可没，故去一壑之乐而羁于斯也。以士之初心，得天下之贤王，而建明之，何功之不成。然士之所以必俟贤王之礼貌而定去就者，岂饰戒于世哉士之委身于君，犹女之结发于夫也。礼不具而求媾，则女耻之；恭不崇而求遇，则士耻之。孟子曰：‘君子岂不欲仕哉，又恶不由其道。’夫士，国之干也。木无干则根抵朽坏，而叶无所依；国无士则纲纪陵夷，政教荡然，而民无所附，故贤王之待士，不可苟也。臣闻之，圣哲之处岩穴也，讽以诗书，陶以礼乐，被短褐而不戚，甘藜藿而不悔。故四皓有采芝之歌，楚狂有凤兮之咏，彼岂乐于遗世耶，亦其所处之然也。贤王知其然，隆之以礼貌，养之以厚禄，声色不蛊于其志，谗佞不奸于其心，则天下士亦倾肝胆以报于上，效牛马之劳，履难死节而不辞也。臣虽不才，数奉谒于王之左右矣。今左右无椒兰之谗，而臣蒙不礼之辱，虽给发于贤王而朝夕以心事之，恐四方之诸侯皆以妾妇畜臣也。畜臣以妾妇，其如贤王何此臣所以必行而不可留也。汉室告季，王知之乎权奸弄柄，王闻之乎臣行之后，愿王其留意焉，无以臣言忘也。臣将游秦楚魏晋，以告诸侯陈王室之故，请诸侯戮力而辅王室，臣之愿也。王其图之。”
　　是岁，征君入卫。

　　●卷四
　　○入梁
　　征君入大梁，说魏王曰：“今天下之义士皆高贤王之名，贤王何修而致此哉！夫以王之贤，而据大梁以为固。大梁天下之冲也，地盘乎中原，势临乎四鄙；虎牢以为关，河洛以为渠，嵩山龙蟠，二崤虎踞，名山巨川，高台丽苑，不可胜数，四民之务悉会于此。诚哉，帝王之业也！周以此营，汉以此兴，诸侯虽强，可以四面而制效，大梁之国，天下莫盛焉。今王之贤过于信陵，大梁之士优于剧孟，广武之场，足以练众，葵丘之地，足以盟诸侯，乘此而兴霸，功必倍之。夫贤王固汉室之亲王也，再传之后，必归贤王，坐享富贵之乐，以待其授，不亦美欤臣闻，王之宴也，楚姬舞于前，吴姝歌于后，赵女鼓瑟于左，秦娥泛筝于右，贤王之乐埒于天子，而又有仁义之高名，此诸侯之所宗也。虽然，臣以为当今之势，不如中叶之盛亦明矣。夫得时者勿怠，得士者勿失。故智者料于必然，仁者谋于无形。愿王先必然之料，决无形之谋，而后享富贵之乐，则汉室复隆于贤王也，王何默然而揖让于诸侯哉。”
　　魏王变色而言曰：“噫嘻，此寡人之所讳也。”征君对曰：“王何讳之为也。今汉室有周赧之渐，齐民有倒悬之危，老氏请于宫禁，胡马牧于王畿。赏僭而刑滥，民凋而师疲，盗贼已相呼于州郡。而英雄未奋者，亦畏吾王之贤明也，王何讳焉宜急修守战之具，复葵丘之盟，以争雄天下，则上足以扶汉室，下足以立桓文之功，此诸侯之盛节也。今秦晋楚三国之诸侯，其树霸之心久矣，彼皆大梁之雄邻也。此时一失，至王不能掩帷而卧，虽孟门太行之险，奚足恃乎！”
　　魏王曰：“先生以佐皇之器，临于敝邑，幸诲寡人，寡人蒙钝怖栗而不审所谓也。及兹暇日请交榻而谭，可乎？”征君对曰：臣闻谋密者事无衅，名完者身不戮，臣愿王密焉。”魏王曰：“寡人行此谋也，苟诸侯不从，奈何？”征君对曰：“今为王计，亦不过尊王而已矣。以尊王之名而劝诸侯，何诸侯之不盟；以尊王之名而诛匪臣，何匪臣之不靖；以尊王之名而刈夷狄，何夷狄之不宾；以尊王之名而绥黔黎，何黔黎之不怀。此一动而名实归也，王盍图之。”
　　○图霸
　　魏王觞征君于平台。魏王问曰：“寡人之邑与秦晋何如？”征君对曰：“臣方游齐鲁而未及秦晋，不敢以虚辞奉王也。”魏王曰：“然则齐鲁与寡人之邑何如？”
　　征君对曰：“齐鲁地方千里，犹大梁之国也；齐鲁之山川，犹大梁之山川也。齐鲁以吴楚幽燕为邻，犹大梁以韩秦三楚为邻也；周召之所封，世有余泽，亦犹大梁之所造也。四者无弗均焉，然则王奚不问臣曰：‘诸侯之修德与寡人何如？’而乃以国问也且大梁之国，贤王得而封之，贤王不得而号也；大梁之众，贤王得而安之，贤王不得而役也。何则以有国而无权也。无权则政令不出，赋税不贡，是寄之以藩封，而实与禄食之臣一也。昔周之封诸侯不过百里，皆得以有其民神，出其政令，贡其税赋，而述职焉。今诸侯无职之述，故封国之制过于周，而实不及。否则天子之于伯子男，今皆去其壤地，而何独优裕于诸侯也夫诸侯以禄，故国虽大而不能惠；诸侯无权，故民虽众而不能威。此诸侯之所宜恐也。诸侯宜恐而不恐，宜忧而不忧，如是，非王室之治安则不可。王室危而诸侯不忧，何也今之为诸侯者，未有若王之贤而愈懈厥德，贤王之足以为盟主，天下士皆已决之矣。贤王诚能阴施仁义，延天下智谋之士，而充其庭。练兵于讲武，屯粟于敖山，而盟会诸侯，以靖王室，扬义声于海内，建丕业于无穷也。以王之贤岂能倚视王室之倾乎。夫贤王为宗国谋也，虽握之以权而不为畔，临之以势而不为僭，张之以形而不为逆，何则俟其治乱而为之诎伸也。治而不顺，则诸侯之举也，必蒙天子之典刑；乱而不图，则王室之继也，必在异姓之豪杰。此时运与人谋同。而顺之者昌，逆之者殃，不可怠也。臣今得侍贤王于平台之宴，幸无以一觞之宠而忘天下计。”
　　遂叩头陈谢。魏王避席亦叩头而谢，酒酣，歌《鹿鸣》之章，君子是以知魏之必霸。
　　○辞爵
　　征君居大梁三月，国中弦歌而治，有司欲闻于天皇而爵之。
　　征君谓国人曰：“予向也举以孝廉，辞而不就，今游兹国，岂复求仕耶苟有仕进，予恶不以孝廉就也。今朝廷之贤佐，有陈、窦、张、李之属；岩穴之洁士有郭、徐、袁、周之徒，皆予善也。吾欲进则必达其志，退则必乐其身而享其名，是进退无累于宪也，而又何眷眷乎然所以踽桓而不就者，以朝廷之权宠盛而名干衰，宪纪弛而刑辱滥，不数年而王室之难将日至矣。吾宁蹈海避世而洁名于汉廷，以免龙逢比干之辱，不亦可乎。今宪也游谭诸侯，诸侯析节而宾之，不可谓辱也；抱伊管之志，非押非阖，非从非衡，非坚非白，非刑非名，不可谓术也；劝诸侯以奖王室，不可谓谲也。苟王室大坏，而诸侯不扶；羁名者为河阳之召，灭义者为秦政之吞，则予当结居于南山之坡，被褐鼓琴以咏先王之遗风，使诸侯鼓鼙之声无相闻也。昔者周道末，仲尼历说诸侯而不遇，伐木削迹，其困甚矣。今予智不及仲尼，而无伐木削迹之困，是以私自揣度，而信吾志之必有亮也，若轩冕之荣，何足以警予哉。”
　　国人曰：“自征君之入国也，农不怠耕，女不怠织，有司刑平而不贪，征君之风一何淑也。今欲捐我而往，必有愤志，一国之众将投命于征君矣，其若之何？”征君曰：“予宪也，何以重于魏哉，国多温民故俗易化，上多靖吏故刑易平，非宪之力也。”言未终，国人为之作康歌。
　　是岁，魏馑，首山崩，黄河无风而波。征君叹曰：“民作康歌奈山川何，区区大梁，其无以为汉室乎？”
　　○继立
　　征君入见魏王，长揖而言曰：“魏国，天下之中原也，人民以守之，山川以镇之，自先王以来国无大警，而生民之业日饶，固鼎地也。今国凶于饥馑，民无所赖；山崩而河震，民无所宁，其忧在王乎。”
　　魏王曰：“寡人，王室之叔父也，社稷之安危，寡人共之。今天既敝国，寡人之戾也。寡人虽处中土，不能修德蹈义，徼福于社稷之神明，以恐王室。然寡人亦惟是泣血之，故实无有愆于群臣百姓。天不赐寡人以刑，乃饥馑我人民，崩溢我山川，忧患我社稷，荡摇我王室，寡人之显戾不可拯也。寡人有母，结发于先君而生寡人，先君之侧室生寡人伯兄。先君曰：‘侧室之子虽长非嫡也。’寡人是命，先君之侧室亦舍长子伯兄而命寡人，告我先君曰：‘君无以妾之子为长而命以国，使妾有他衅。唯嫡子仲氏立，妾之福也。’先君曰：‘立嫡之命，出吾意也。而议未布于外内，以汝长子之故。今汝以一妇而能礼让且智，吾之内衅由汝熄矣。’遂议立寡人。先君之侍臣谓寡人曰：‘公子可以避矣，如不避必有内言，是难基也。公子其图之。’寡人对曰：‘此吾君之侧室意也，何难之为。’侍臣曰：‘公子误矣。侧室之请，恶知其不以心测君也。君若谢国于宗庙，千岁之后，彼将挟其长子而与公子争，则何如是挟长以为名，而争公子以为衅也。若让而后受，虽有衅而附令誉焉。且公子不闻伯夷叔齐之事乎，孤竹君以爱易长而命立叔齐，国人疑之；伯夷怨慕而逃盾，国人哀之。叔齐若可以幸国者，乃逊而不与，天下称仁焉。今公子先为叔齐之举，而后伯夷之心，奚不可乎？’有嬖人曰：‘不然，伯夷叔齐皆嫡产也，故能相逊其国而有令名于后。今舍庶而立嫡，其能逊乎夫公子有申生之贤，而君无献公之惑，侧室无骊姬之谗，公子宴然而居之，至顺也。又奚虑哉！’侍臣曰：‘不然。昔丹朱之于舜，商均之于禹，彼皆异姓也，而犹避焉。今公子虽以嫡庶固同姓也，岂必皆嫡子而后为夷齐之事乎若骊姬以谗而祸，晋国则献公之为也。当是时，骊姬非特乱嫡也。以弟而侵其兄，而况骊姬之谗得济者，献公在也。使献公死而申生立，虽百骊姬岂能乱嫡庶之名，而致新城之难乎今君之侧室，其子虽庶，兄也；公子虽嫡，弟也，其名不完，故有后衅。公子以嫡，则不可避；以弟而逊人，孰不然。是公子有逊兄之名，而不失得国之利，且无衅于后，名全于叔齐，而智高于申生也。’寡人是以行。先君之侧室闻之而忧，告先君曰：‘夫人之公子行矣，君何不闻妾之子不可夺也。意者，君以妾之故而迁其前言乎不然，何公子捐国而行也。若公子罪妾，妾将携其子而假君子所以赐妾与子也。妾与国孰重，妾与宗庙孰重，妾与公子孰重，妾在而公子行，妾安能一日求活耶愿君亟反之，非为妾也，为公子也，为国与宗庙人民也。不然，妾虽万死而不足赎君之心，胡可明也。’先君遂返寡人于国。寡人之母不能亮先君之心，又不能以寡人之返国而亮侧室告先君之心，以为中谗也，而侧室死焉。先君有疾，寡人之兄亦不食而死。先君将薨，执寡人之手而命曰：‘汝毋悖戾，祸莫大焉，虽及黄泉，无相见也。吾子勉之。’寡人是以朝夕泣血，一目玷明，固寡人之恶也。今天之为敝国祸，小心畏忌无敢讳也。若王室讨敝国之罪，奈辱宗庙何？”
　　征君对曰：“王之是心也，足以察庶物而和诸侯乎虽然，今之灾害，其王室之忧也。忧在王室，则饥馑崩溢，岂惟降于王之一国哉。臣为王道之：夫今之诸侯，朝而不贡，无壤也，故山川之崩溢不必惧焉；贵而不亲，无民也，故百姓之饥馑不必咎焉。王无是职，又何以为宗庙辱臣故曰王室之忧也。”
　　魏王曰：“然则列国之壤地人民苟有饥馑崩溢之祸，亦不足以为诸侯忧乎？”曰：“四方有难，则王室忧；王室有难，则诸侯忧。由此观之，诸侯虽无职，亦安得而无忧也，唯贤王密厥志而已。谚有之曰：‘农勤于朝，女勤于宵。’宵必顾杼，朝必望雨，言得时母怠也。王其图之。”
　　○桃林
　　征君以桃林之事说王曰：“臣游夸父之山，瞰桃林之野，每喟然叹息曰：武王，商之诸侯也，一举而移商命，非篡也，以有道而易无道也。及纣死，武王仗黄钺而不诛，祭以天子之礼，诸侯称仁焉。乃修文偃武，放牛于桃林之墟，归马于华山之谷，桃林者其在于兹乎夫以武王之贤，当纣之厉，从而奋之，是犹水之赴绝壑，石之下崇冈，孰能御哉。当是时，纣虽欲为一旅而不可得，至于牛马反畜而纵之何纣以天子而不如牛马也。”征君曰：“贤王以臣言为过乎！”魏王曰：“非也。寡人之于王室，愧不能效牛马之劳，是以不答。夫牛马之贱劳于人，而必思爱畜之。纣以天子之贵，仇于兆民，而不如牛马之畜乎寡人而今而后知天子之劳与牛马同，故能守其贵也。”
　　征君曰：“王之一言，可以能图矣。夫为天子而有牛马之劳，则天子益尊；为诸侯而有牛马之劳，则诸侯益强；为大夫而有牛马之劳，则大夫益显；为庶人而有牛马之劳，则庶人益义，此臣所以有桃林之感也。昔虞舜殛鲧而诛有苗，伯禹掘壤而疏洪水，伊尹负鼎而干汤，周公吐哺而求士，宁戚饭牛而兴齐，句践卧薪而霸越，墨翟九拒而存宋，曹沫三败而复鲁，毛遂歃血而楚动，兰生完璧而秦靡。夫以圣贤而有牛马心，故勋德流于海内，馨香覆于民神，而民至于今不替，是皆效牛马之劳者也。王其劳之。”
　　魏王曰：“寡人何劳？”曰：“贤王欲固诸侯而强公室，岂必独运其劳哉。尊贤而抚众，宽明而仁恕，不遗牛马。使君子劳心，小人劳力，故君子小人投肝胆于中原，而慷慨谈笑而不辞也。昔秦穆公举百里奚牛口之下，劳不坐乘，暑不张盖，是以树声于诸侯而伯其国，非牛马之力乎哉。夫君视士如腹心，故能显其德；士自视如牛马，故能尽其心。此百里奚所以劳于秦而逸于虞也。今之士岂无牛马之心乎顾其君之任与不任耳。贤王有强公室之志，而使士无牛马之心，何哉为贤王计，诚宜以腹心结天下英雄之士，不时举之牛口而已也。如是，则士孰不尽心而奔走于殿下哉？”魏王惭而谢曰：“于此寡人之责也。”
　　○谏猎
　　魏王猎于圃田之泽，征君闻而追之，见魏王曰：“贤王欲公室之强乎？”魏王曰：“寡人欲强公室奈诸侯何？”征君曰：“是贤王畏诸侯之张罗而猎其后也。虽然，贤王不欲公室之强则已，苟得奋其志，诸侯何畏焉。今贤王既不能强其公室，而又以微行蔽诸侯，何也宪闻之，山林薮泽，士之与鸟兽群而栖者也。故猎士则强，猎禽则荒。惟贤王能得其士而失其禽，庸主能得其禽而失其士。夫士，国之雄也，其潜隐于薮泽之间，亦欲望贤王之猎也。今王轻千乘而为此游，将欲猎士乎抑欲猎禽乎猎士，则士必振羽翼而争投于王之罗；猎禽，虽鸾凤驺虞不能益于国也。王何不念贤士之薮泽，张仁义之网罗而田猎哉昔文王猎于渭，国人皆以文王为猎禽也，而不知惟士之猎。故一猎而得吕尚，天下称明焉。今以王之贤，而不效文王之猎，宜士之不游于国也。”
　　魏王乃止其田而还。
　　○受馈
　　魏王使人馈征君以桑落之酒，征君受而不拜，嬖人曰：“君以敬先生之故而馈之以醴酒，润先生之令德，且欲先生之无忘君也。今受而不拜，岂君之有简于先生而躁其默耶仆恐君之敬自兹弛矣，殆不可乎夫先生，四方之英宾也，不得于兹国则之于他，然诸侯敬先生之心一也，先生事诸侯之心亦一也。苟诸侯之馈先生，亦受而不拜，是敬弛于诸侯而先生卒无所遇矣。夫诸侯之馈，士礼也；馈而不拜，是忽君也。士而忽君，不可以闻邻国，且以暴君之过于诸侯。诸侯亦以士之忽，而笑吾君，其若之何？”
　　征君乃鼓琴歌《简兮》之诗。嬖人不悦曰：“先生以王人之佐，不择吾君，馆诸敝国，今傲君之馈而及使先生其不能礼矣，何以行道于诸侯乎？”
　　征君笑曰：“居，吾语汝。夫古诸侯之待士也，宴之以太牢，崇之以师礼，故不以爵禄而渎士。昼则同席，与之肆而议；夜则合榻，与之密而谋。必行其志，无疏之以谗，无旷之以迹，故士能竭其肝胆以忠于公室。宪闻之，天子之万乘可以屈臣庶，而不可以屈士，况于诸侯乎。周之兴也，贤才辐辏于朝，诸侯星拱于位，故周室强，则诸侯述职而觐天子。周室弱，则天子下堂而见诸侯。夫士之系于国家如是，而可以犬豕畜哉！此宪之所以受而不敢拜也。且魏王之誉于邻国者，以得士之心也，今以犬豕畜士，诸侯孰誉焉是长衅也。无誉则孤，长衅则乱，公室其危乎夫长衅而危公室，士孰辅之；士不辅而求霸，犹病者不用医而求愈也。以宪之猥劣不能勉事贤王，以至于简宪，何戚焉。子以忽而罪宪，非所以为声也，请以宪言达于王乎。”
　　是岁也，魏王复猎于圃田之泽，征君去魏如秦。
　　○卜谏
　　征君去魏，魏王方田于圃田，命虞人卜之。虞人三卜其田，而告曰：“君之田也，小获而大损。”魏王曰：“既获，而损何也？”对曰：“是卜也，得《兑》之三，其辞曰：田获三狐，得黄矢。再卜得《渐》之上，其辞曰：鸿渐于逵，其羽可用为仪吉。今臣之卜田也，有获狐之功，而非羽仪之美；有渐鸿之逸，而蒙得矢之名。夫黄矢，贤士之象也。鸿既举矣，何以羽仪于国；狐虽获矣，何以黄矢为功由是言之，君之贤士失矣。将无田乎？”
　　左右曰：“向也，君游于圃田之泽，征君以田谏，今君复田于兹，征君不谏。是征君去矣。意者，黄矢既黄宪乎夫宪也，以直声动于诸侯，言必符则，行必蹈素，不臣天子而宾诸侯，不求荣爵而安韦布，不谋爵禄而甘薇霍。怀广裕之度，负清皓之风，遇于时则扬眉若飘云，不遇于时则拂衣若振叶，此许务之耿光，而颜蘧之淑节也。君幸而得之以为宾，国人私庆于市，三月而盗不欺，商旅不争价，郡无暴吏，野无啼民，此皆征君之隐绩也。而君以田故，谏而不从，臣虑其必行矣。君得禽于田，而失士于田，其利孰重若征君未行，君犹可图也。”魏王不听。
　　是岁，魏王观甘露于谯，明年魏王薨。
　　○取谤
　　初，征君去魏，魏人怨王，流言道路。左右告王曰：“国人有辱君者，请诛之，可乎？”魏王曰：“何为辱寡人也。”左右曰：“辱君以远士，毁而谤者千人，怨而讥者一国。国有谤声，君何以结诸侯。”
　　魏王悔曰：“辱寡人之故，其黄宪乎寡人虽无令声于国，亦诸侯爵也。失一士而辱寡人，寡人其不胜辱矣。寡人有失士之过，有惠寡人者，速谏而返之，寡人唯是嘉其能谏，赏其鉴贤，且以绩誉于诸侯。今不谏而遂谤，以寡人是辱，无乃不可乎寡人闻之，众口归誉不胜一夫之毁，今毁寡人者遍于国中，而又使寡人诛之。免远士之谤，而先诛谤之刑，不亦悖哉！嗟乎！寡人老矣，王室告难而诸侯不辅，非寡人之憾也。”
　　君子曰：“悔而遁，其无终乎！”
　　○去就
　　征君过魏国之疆，周举邂逅于道，而问曰：“自吾子之入魏也，诸侯咸倾耳以纳令声，是子有殊遇于魏王，而海内之士悉欲负策而入魏，此诚展志之秋也。今吾子出魏疆而托于一旅，衣之以敝褐，乘之以蹇驴，弟子七人，童仆二人，执御者三人，萧然于国门之外，何沦落如此哉意者，魏王之器不足以辅饬欤今汉祚遭季，权雄角立，贤者屏迹于草莽，以痛王室而观望诸侯。若徐稚砥节于豫章，吾子高步于汝南，周ギ守操于乐安，吾子振美于汉庭。今之贤士子其卓矣，而犹皇皇不遇，况绳墨中之数子，岂能学邯郸之步耶。嗟乎！嗟乎！吾子行矣，何国之如。”
　　征君莞尔笑曰：“甫之所如者，子之所去；子之所去者，亦甫之所如也，又何问乎？”乃扬绥而别，周举挽其袂，怅而不言。从者曰：“夫子将如秦。”
　　○去魏
　　征君既去魏，魏人告王曰：“征君却魏而奔秦，必有无礼于魏。请行间于秦王，以疑其心。可乎，不可乎？”
　　魏王曰：“可。寡人欲执其所主而后间。彼宾于敝国，不告寡人而私纵之，不惟有纳赂之辜，且以导衅于邻藩，而笑同列。刑在先王之明典，不可宥也。”乃命左右执之。
　　馆人惧而赴秦，告征君曰：“君以夫子去魏之故，不闻予君，君将戾仆以仆为夫子赂也，又导衅于邻以为诸侯笑，欲声我以罪戾，加我以典刑。仆其若之何夫子之令德英谊日夜结于君心，若返驾于魏，陈以去故，岂惟宥仆而君亦以弃贤是悔，且无恶于诸侯。夫子亦可以往来于其国，而车马之从缤纷于秦魏之郊，夫奚不可乎吾闻之，圣哲之出将以仁诸侯而抚百姓，今以一馆人而不能使其庇，仆死之后，恐夫子无所主矣。夫贤者之于诸侯，先所主也。无所主而宾诸侯，人孰信之。”
　　征君答曰：“魏王之宾也，素无国士之遇，甫之馆于魏也，亦无待人之辱，可以去而不就，是吾裕也，魏王何为虽然，诸侯之懈德，未有甚于魏王也。色荒于宫，禽荒于田，吾数谏而不听，是窃效宫奇之愚，而不为百里奚之智也。幸而魏王无逐客之令，以戮天下士，宪也得以翱翔而逝焉。吾子义不矣，子欲吾返驾而就，吾亦何声以辞秦之聘哉若不得已，唯是奉尺简于魏王，陈吾所以去之故，明吾所以不返之故，宜吾所以假馆无妨于子之故，子必免矣。”乃遗魏王书，馆人归魏。
　　是岁，魏人求盟于秦。

　　●卷五
　　○遇樵
　　征君入秦，倚歌于渭桥。有负薪者过而问曰：“子何人，斯倚歌于渭水之梁乎？”征君对曰：“甫汉室之征君也，吊古于秦，悲而倚歌，非汝所测也。”负薪者曰：“今游秦之士，接迹于渭桥，不徒游观以为乐也，皆挟策怀珍以干秦王，而士无遗于邻国，秦号为得士。子以汉室征君下临藩壤，使一见秦王，秦王必以子为上国之宾，富贵可立而俟也。子奚洋洋然倚渭桥而悲歌乎？”征君曰：“非甫之志也，故慷慨悲歌以自激耳。宪也岂宁戚之流乎？”
　　负薪者曰：“吾秦人也，以负薪为职，比秦之名山、广谷、遗基、故苑，吾皆得而樵焉。子欲吊古于秦，以释厥志，吾为子肆言可乎？”征君辗然而仰笑曰：“出于机，入于机，同游于机，浩浩乎磅礴于机，而忘于机。”负薪者曰：“吾恶知人忘于机乎，机忘于人乎，人与机相忘乎夫机发于无极之原，智者觉之，愚者忘焉。故万物缘机而生，缘机而动，天地如之，而况于物乎。吾与子遇，机也；吾与子言，机也，子以吾为忘于机，而不知吾以子为忘于人乎？”征君不能对，既而曰：“子言秦之状也，宪也愿闻之。”负薪者曰：“吾忘于机，子忘于人，而奚不忘负薪之子乎？”征君曰：“吾始知忘于机者化于机，觉于机者忘于人乎。虽然，吾以仁义为机而得其名，子以斧斤为机而得其薪。薪者得于斧斤而不得于子，是亦忘于子也。而子亦岂忘于机者。”
　　负薪者曰：“噫，嗟乎！吾与子之争于机乎钻焉凿焉，而不得其源乎！吾已矣哉，今日暮，重关渭水东流，秦岭苍然，乌憩云木，有庐在焉。请与子偕归，以薪为榻，举瓦觞餐鬼草，聊以娱子怀也。”负薪者曰：“子如不言，吾请言其略，以竦子之游。夫秦，四塞之壤也，虽偏镇于西隅，而国之形势实为天下雄固，帝霸之业也。若夫盘互而秀于南者，则终南、太乙焉；隆隆乎阴于西极而东望潼关者，则华岳焉，东注乎咸阳则沣水之所导也，其境有兰池阿房之宫。咸阳之南，周之镐京也，茫茫四陵，南北相望，秦宫所营沣其郁焉。岂惟泾水之望陵哉。西北临乎豳国，而奕奕者其梁山也。鸟而苍苍，内有离宫别馆、昆明西陂、辇道纡曲而相属者，秦之上林也。郁然起于雩之东南者，有紫阁峰焉，其周之灵台，废也久矣。横亘乎蓝田者，有秦岭焉。霸水之所出，关之所镇也。绝于西域，而嫖姚之所开者，其玉门之关乎环于汉阳而微茫者，其鸟鼠乎。限于北漠之陲，匈奴倚垣而窥者，此秦之长城紫塞也。蔽乎朔方，而胡笳战马之所集者，其贺兰之山乎声下龙门，景入太华而浩荡者，黄河也。积雪千里而瀑布之漭漾者，则太白焉。荆山峙于河，则大禹铸鼎之墟也。若夫太液曲江之池，乐游细柳之原，骊山之温泉，新丰之粉社，陇山之九坂，长安之章台。又有博望西郊、芙蓉、未央、长乐、建章、甘泉之宫不可胜数。其近而罗列者，皆钟秀于雍州；其远而环带者，皆隐耀于关中也。子之游秦其知已乎？”
　　征君谢曰：“幸教甫矣，今王室多事，而秦晏然。一日不能藉，虽藩篱四塞，吾恐胡人整步而过蓝关之险，平于九衢太华之限，豁于战场，则秦人安得而峙乎所以慷慨而悲歌也。”负薪者永啸而去。征君叹曰：“国有隐士，甫已知秦王之不能好贤也。”
　　洎曰：“此入秦第一篇，文势错综变化，不可仿佛。中兼赋体，读之令人手舞足蹈，太史公后罕见此文。”
　　○待樵
　　征君复游于渭桥，待负薪者来。左权不悦曰：“昔者夫子倚歌于渭上，遇负薪者与之鄙谈，今又俟其至，何亵身于野人而失期于诸侯哉窃以为夫子不敦也。”征君曰：“汝未之达乎。吾如秦三日矣，而秦王不闻，是左右之佞者众也。秦王招我以礼，蔽我以佞，则贤主之负薪者众也。吾欲去秦，是揣佞于左右，而忽礼于秦王。议者必曰：‘无故而骤去，非孟氏三宿之意也。’吾是以寄傲于斯乎？”
　　乃假为渔者，倚梁而钓于渭水之流，有汉使翟过而讯曰：“仆久不见叔度，何落魄如此耶？”征君对曰：“夫贫贱者，士之素也。用之则为春阳，不用则为秋阴；达则万钟而不加喜，穷则一瓢而不加忧。故仲尼圣矣，不能为夷吾之霸齐；孟轲贤矣，不能为子产之兴郑。何则遇与不遇耳。今汉室将蔽，贤士沦落，党锢之衅方殷，权奸之谋已奋矣。有志者其忧患乎！秦以千乘之国，当世叔之季，桓文之功烈可一举而树也。然而玄谋深识之士不集于国，潜韬策之雄卷迹于路者，岂秦之利禄不足以供天下之贤才乎，亦以左右之谗使之然也。夫秦王，帝室之同叶，而宗盟之首系。不以此时富强其国，阴结诸侯，而扶汉室之危，吾恐天之历数必授于异姓之手，以帝海内，则秦王安得以藩封之爵而传诸子孙耶。吾之游诸侯，为汉室也。使秦王宴然而不顾其后，则士亦佛尘而往矣。吾之不去，尚冀秦王之遇也。三日而无闻，吾岂咎于秦王哉。宪也不仕天子而游诸侯，亦仲尼之卫之陈之宋之所为也。终不获志，则卜居于山林以讽先王之典谟而已矣，岂自同于羁旅之徒乎。”
　　翟曰：“夫秦恃百二之固以轻贤士，其不能为汉室赖也，亦明矣。以子之才，上不臣于天子，下不交于诸侯，而犹偃仰当世，是洗巢由之耳，而负伊尹之鼎也。今汉室之难，发于钩党，此亦诸君子之激也。制群小而自制，不亦悲乎夫！陈仲举、窦游平、李元礼、郭林宗、范孟博之属皆子友也。今天子方高子之名，盍亦就蒲轮之聘，清朝廷之路，而解诸君子之忧乎。奚必以意气宾侯王讠单笑，轻爵禄而若是恝也。且吾闻之，鲤游于百川，不如江海之深逝；朱鸟游于山泽，不如云汉之高飞；贤俊游于诸侯，不如一王之殊遇。子其慎所游也。”
　　征君答曰：“是则然矣。先生独不闻：江海之逝者，不能栖迟于芳藻；云汉之飞者，不能饮啄于清流。一王之遇者，不能诎伸于爵网。名羁之外乎，钩党之议非诸君之忧也。王道坏而重臣危，不可以济。先生其行矣乎。”遂送别于茂陵道。翟登车，悃然遥谓征君曰：“时哉，各努力也，于其矣。”
　　○诛赏
　　秦王闻征君入秦三日不得谒，诛左右之蔽者五人，令国中弦歌以逆征君。秦王侍于宫门，军武执戟，庶人执旗，车马辐辏。观者慰曰：“今日得见征君也。”征君至秦宫，秦王欲爵之，授以冠舄。
　　征君辞曰：“不可受也。夫先王之爵禄，自畿甸而颁于侯国，太宰掌之，天子不得而私其臣，诸侯不得而私其士。故诏爵以德，诏禄以功，皆天子之明制也。至于衰世，庸王废灭先王之法，爵禄无纪，轨物不经。挟权据宠之家，珠玉以为渊，丹青以为谷，罗绮丝竹之乐交陈于前，亘以长夜。若此者岂皆君之赐乎。卖宠幸于士庶，措威福于人主，无德者爵，无功者禄，百姓怨困于下，而国病矣。人主疑而不能悟，愍也；悟而不能振，弱也。主弱则臣强，强则侵，侵则毒。臣毒于内，则诸侯毒于外。其始强也，亦以爵禄而私士，遂至浸溢而不可救。故势合则战，势分则盟；力合则战，力分则盟；谋合则战，谋分则盟。此七雄之所以相持其胜也。而况当是时以爵禄役天下之士者，皆有国之诸侯，其权可得而爵，其地可得而役，其民可得而兵，其士可得而臣也。然帝秦而为民，鲁仲连犹耻之。是士非不欲臣于诸侯也，无道之国安得而臣哉。今诸侯有位而无国，其势又难矣。无国是无民也，而遽爵其士，士必蒙戮，况诸侯乎。夫汉室虽弱，未有周赧之穷，宜以扶汉室为名而谋其国，则诸侯之业光矣。贤王封千乘之爵，而有万乘之势。士之日夜望秦而驱驰者，亦欲以汉室之故而陈于王也。若贤王有其国，而国之人民土壤皆奉职于王，则士亦不必至矣。士至而爵之，亦不辞也，贤王惟无国，故不可爵一士而使之谋秦。何则汉室之君臣，犹议礼于庭，而揽天下之地图，颁诸侯之爵禄，建荣号于海内，行赏罚于郡县，而一统之形未剪也，贤王欲谋秦而扶汉室，岂必爵一士乎故曰：得民之心者不以威武，得士之心者不以爵禄，得诸侯之心者不以山川，亦自得其心而已矣。臣之入秦也，月始受魄。而臣之见王也，月已几望。贤王以为左右之蔽而诛之，求士诚急矣。奈汉室之典刑何也，诛一人犹不可，况其余者耶。夫蔽士不可以为律也，蔽而诛之，使有谗于王者则如之何不达于王而杀其士，于秦国之境者又如之何贤王诛左右以蔽戾，荣臣以爵禄，赏臣以冠舄，皆非典也，臣故不受。夫死五人而得一士，贤王何利焉，是以一诛赏而动汉室也。且以迫秦后不可以为盟主。王其图之。”
　　秦王怃然曰：“然则，寡人为之奈何？”对曰：“虽然，犹可为也。今秦之有司，天子之臣也，王宜以为情告于天子之有司。声以私进美女之律，盖其罪与蔽均也。令有司亦以其情达于天子，则王之虑必释，而亲亲之恩坚矣。”嬖入史纲曰：“何必然则君之计宜以诛左右之威而收秦民，乘士之归秦而速伯功，倚秦国四塞之险而会诸侯，当汉室累卵之危而布文德，此一时之显名盛举也。五伯之功皆谋于速而钻于机，故名显而功集。今天下初启难也，以诛赏之小瑕而诡掩曲饰以求媚于时，臣恐天下事谢矣，何以达圣哲之权，昭鸿骏之业。窃为君不取也。”秦王笑曰：“何言之易，何言之易。寡人方与征君游礼乐中，恶及兹也！”
　　是岁，少微见于秦。
　　○盟会
　　韩臣将寻盟，秦王问于征君曰：“韩将与寡人盟，何谓也？”征君对曰：“夫诸侯亲睦，以宁其社稷，以怀其人民，使军旅之士不相加也，于是乎有盟之礼。夫盟，信之舆也，诸侯盟会以示好，宴享以示睦，故诸侯贵盟而贱役。大国盟而不役小国，役而不盟弗信，则盟必溃。弗盟则无以彰信也，盟以彰信，故溃盟者春秋恶之；求盟而不直者，春秋耻之。夫求盟者信诈之机也，是故诸侯未盟而战，将以养其战也。既战而盟，将以防其救也。故怠则乘之，衅则动之，窥怠而乘，是吾以盟怠也；观衅而动，是否以盟衅也。以盟怠者，敌必乘之；以盟衅者，敌必动之。故曰：“信诈之机也，必欲盟，故树之以信；必欲溃盟，故寓之以诈。盟而守信者，若葵丘之会是也；盟而守诈者，若河阳之会是已。夫天子与诸侯不言盟而河阳之会，则晋文之守诈于诸侯以侵周室。孔子曰：‘晋文公谲而不正，齐桓公正而不谲。’此之谓也。今王欲为葵丘之会而树信于天下，则韩之首盟不可辞也。受韩之盟，则诸侯皆响应而盟秦，齐桓之盛复转于今矣。不然，则诸侯背秦之心犹韩之盟于秦之心也。韩之土壤，秦不能过；韩之山川，秦不能过；韩之谋士，秦不能过；韩之人民，秦不能过；韩之精兵，秦不能过；韩之车马器械，秦不能过。夫以不能过之韩，而求盟于秦，固天以葵丘之烈赐贤王也。王其盟之。”
　　秦王悦，遂与韩人盟于锡谷。
　　○琴论
　　征君燕居，中夜鼓琴而歌《豳风》，秦王使左右伺之，通于馆人。馆人觉，私告于从者曰：“子之师也，鼓琴咏歌其声铿铿，然是歌也果无心乎！”从者对曰：“夫心以生声，声以成歌，歌以惕志。若夫子之歌也，何谓无心。”馆人曰：“然则所谓歌者，何诗也？”对曰：“《豳风》。”曰：“奚取《豳风》也！”曰：“《豳风》，王化之纪也。夫子思周室之隆治而咏歌焉。秦其望矣。”曰：“无刺乎？”曰：“鼓琴而音婉以和，歌《豳风》而声雍以舒，又何刺焉？”馆人谓秦王之左右曰：“先生无劳，窃也请复于君，可乎？”
　　左右返。征君理琴顾从者而言曰：“吾鼓琴至《豳风》之乱，琴不起，必有疑者感之，其秦王乎？”从者对曰：“馆人哉！”征君曰：“馆人何为而疑也？”对曰：“馆人闻夫子鼓琴而歌，卒尔问曰：‘铿铿者歌其有心乎’弟子应之以心。又问曰：‘何国之风？’弟子告之以豳。又问曰：‘有刺乎’弟子告之曰：美。是以知馆人之疑也。”征君曰：“甫有心而鼓琴，君无心而疑琴，琴亦应吾以疑滞。吾以情何感而至此哉。嗟乎，夫人寄于幻化，有有心者，有无心者，有有心而无心者，有无心而有心者。无其所无而未尝无，有其所有而未尝有，无亦疑也，有亦疑也。疑则机也，机则感于机而应于机，机之流于物也。无一无万，无巨无杪，无远无近，无阴无阳，鼓舞化育。若知其存若风之，噫嘘而物窍皆鸣日之照临，而物状皆朗。不行而赴，不疾而驰，此之谓机。故禹产于石英，契产于燕卵，颉皇悟于鸟迹，傅说报于梦寐，乞人哀而感申喜，介子歌而泣文公，瓠巴鼓瑟而鱼出，鲁阳挥戈而日反。其有心乎？”其无心乎其感于机乎，其应于机乎今吾鼓琴而馆人疑，馆人知也，吾弗知也。馆人疑而琴蹇，吾知也，馆人弗知也。吾是以有感乎物机之变易，如馆人之疑而触者亦多矣，小子识之。”
　　从者出告于馆人，馆人异其所云，入曰：“夫子鼓琴于堂，而有琴玷，以为仆疑也，夫子殆得其疑而失其人乎。”征君曰：“此弟子之言也。”馆人曰：“否。顷有秦王之左右二人伺夫子于牖外，以犯夫子之琴，此左右之疑也，从者其误矣。”夫征君抚琴而哂曰：“左右之伺王命也，则疑在秦王也，于左右何疑夫疑，鬼之门也，明神之庭也，吾闻君子去疑而存明，未闻汨明而畜疑也。故君子遵礼乐以昭明其心，远淫邪以昭明其性，躬政事以昭明其动，辩忠佞以昭明其志，济茕独无告之民以昭明其德，犹惧其未广也，察诽谤以昭明其过，纳谏诤以昭明其虚，修蒸尝以昭明其敬，光庇国家以格于上下神，是以世享其荣，子孙必兴，此后稷文王之所以光裕也。秦王以汉室之子孙贵而无辅，富而无民，恃大而不修德，疑士而不谋政，后有兴者亦始皇二世之为也。惜乎！吾不得见左右而论于王。”
　　馆人出，从者侍而问曰：“夫子何屑与之论大道也？”曰：“吾闻君子无傲，以傲而陵人，人亦侮之；以傲而陵君，君亦贱之；以傲而陵长，长亦击之；以傲而陵弟，弟亦狎之；以傲而陵友，友亦远之。是以替名而善，身必戮焉。吾知免于今矣。”
　　○燕居
　　征君燕居，与七子讲业，七子问曰：“孟轲、孙况之后，由道者可得而闻乎？”征君曰：“道，人之路也，愚夫愚妇皆由之，孔子盗跖皆由之，何谓无道？”曰：“是路也，非道也。以路而为道则可，以道而为路可乎以道而为路则亦指仁义而为尘埃乎？”曰：“汝何以道为道，以路为路乎吾观其由于人者云尔，夫路也者，缘仁义而名者也，非缘路而名仁义也。汝知仁义之非路，而孰知尘埃之为道乎；知尘埃之为尘埃，而孰知仁义之为尘埃乎。天地庶物皆尘埃也，则皆路也，安得不谓之道。故君子仁义以为路，是亦仁义以为尘埃也。仁义以为尘埃，是亦尘埃以为道也。道衰于春秋，亦隆于春秋。若孔子及颜渊、曾参、子贡、蘧埃、季札、子产是已。道熄于战国，亦鸣于战国，若孔、孟轲、墨翟、列御寇、庄周、荀卿是已。其余嗽然嘘其术于当时，以立一家之言者，殆不可纪。若邹衍、虞卿、慎到、山环、关尹喜，庚桑之徒，皆显名诸侯而列儒者之林，使孔子出必取而裁之，以纳于道，虽商鞅、苏秦、张仪、公孙衍、申不害、韩非之流，其学不出于纵则由入于横，不入于刑则出于名，驰其辞氵议以颂诸侯而坑天下之民，然数子者，亦皆辩慧博闻之士，使其游于孔子之门，孔子必不拒。盖辩慧者，考业之资；博闻者，达性之涂也。如是则仪、秦无纵横，而韩、商无刑名矣。夫人之性不相远也，其质饶以懿，而文之以诗书，闲之以礼义，则性成焉。放性犹璞也，不琢则不成。今夫对薮之人多鄙，市井之人多娓，非理也，其习使然也。性固无间于熙薮市井之人也。故循其习之谓情，宰其情之谓性，因性而导之谓学。不因性而学是助傲而饰巧也，何取于学故博学而无礼，君子以为求性之泛礼者，所以规厥性也。学而礼则令名昭焉，名昭而辱远矣。故居上而能靖，居下而能默。世有遽墨氏者，则以为陋；有慕庄生者，则以为僻；有谭荀卿者，则以为曲。噫。三子者无盗跖之行，遵仁而处，遵智而达，遵礼而动，孔子之所必取也。互乡之童子无异于市井之人，孔子犹与其进，而况于三子哉。故曰：世俗不可与论古，拘儒不可与论道，其是之谓乎？”
　　○仙论
　　秦王好仙，将筑台于宫，以望终南，征君谏曰：“不可。夫有国者，将以远欲而亲民也。故封建一国，则一国之民赖焉，不敢弃也，民亦不能弃其所牧而求治于邻。故天子远欲以亲兆民，诸侯远欲以亲百姓，百姓怀之，是以能有其国。昔者太公封于齐，而齐民颂；周公封于鲁，而鲁民说，以齐鲁之民获其所赖也。今贤王受先王之遗业，而为秦之诸侯，几二百载，而百姓日蕃，田野日阍，死难效节而无离心者，岂民性之本然哉，亦为人牧者有以城其民也。
　　臣始入秦之境，野无肥民，市无丰贾，乞者载道，仓廪不，臣疑以为无诸侯也。及贤王得臣，百姓欢悦，咸望臣之吐忠而谏也。臣愧不能有益于秦，而贤王亦亮臣之不能忠于前也。故欲筑台以求仙，穷观于华岳，骋望于终南，而为远民之举，以彰其欲。何贤王之勤劳若此哉，臣窃以为过矣。昔燕昭王欲致天下士，欲民力以筑千金之台，燕民犹病之，况筑台以求神仙乎。
　　夫仙者非臣非民，潜于山泽之间，垢衣应形，饮水食草，得山泽之精以延年保身，穷莫甚焉。黄绮曰：爵禄不及，而窃吁吸之术以自荣者，世之所谓真人也。虽卧薪不足以喻其穷，尝胆不足以喻其苦，左无吹箫之妾，右无鼓瑟之姬；珍羞异膳不得陈于前，文武侍从不得列于后；播弃父母，割绝子孙，不表于卿党宗族，此海岛之鬼群也。由此观之，绮隐于商山以结为名，其论神仟则耻之。故当时避秦之士，往往皆明忠信、树廉耻，识君臣之分，审出处之节，如黄绮者亦良可述也。彼岂沦于神仙哉。
　　今贤王捐千乘之乐，而为此游，以自悴其身，孰为利乎夫为百姓而筑其台，虽劳而不怨，弃百姓而劳民，民孰劳之，是筑怨也，社稷之神不福焉。
　　昔我先王建国，伯子男皆无封壤，唯诸侯是亲。今秦以如绳之国，自贤王而绝之，无乃不可乎。嗟乎！贤王特不寤云尔。崇爵丰禄亚于天子，雄藩沃壤，据四塞而谁何，贤子孙世守其业，虽值乱世而不与王室同危，且足以树霸。若王运在，又可以兴其延年也。如是何希乎乔松，何慕乎韩羡，寂寞而枯稿哉。彼且悔之矣，贤王复希慕而为之，是使松乔韩羡延领于窍谷，而笑贤王之不智也。臣愿王罢筑台之役，以为人民社稷计。”王不听。
　　是岁，秦饥，匈奴寇潼关。天王使中尉采金于秦。
　　○党锢
　　曹节乱王室，秦王问于征君曰：“王室有党锢之难，何为其然也？”征君对曰：“仁哉问乎。夫豪杰结难祸及于国家者，岂一朝之故当其负天下之骏望，则人主倚之以社稷，孰不以为豪杰庆，而不知发难之端亦萌于兹矣。自甘陵之党兴，天下已知今日之祸。若陈蕃、李淑、李膺、窦武、张俭、郭泰、范滂之属，一时号为三君、八俊，名莫盛焉。而窦武、陈蕃以执政为朝廷重，谠议合如应响，忠谋奋如疾霸，然诺相许，确如太山，其自负也如此，而竟不就。故名显而望隆，君子之幸也。小人因其名而乘之，其难愈激而不可解，以至于危国家，可畏也。
　　宪闻之，豪杰之出，必有英毅明懿之君，以成其志，则谋裕而不激，功顺而不挫，以辑定社稷，民人以宁。故舜不遇尧，则欢兜不能放；周公不遇成王，则飞廉不能戮。今数子者无舜与周公之遇，而为此谋，不亦哀乎！夫治世则阳明闻，而小人为泥沙；乱世则阴浊滥，而君子为鱼肉。今王室无纲纪文章，使豪杰弄于群奸之手，海内涂炭者十有余年，是威福移于下，而主权不明也。故豪杰锢而为党，罪以危社稷之名，岂天道也哉。若数子不死，犹可以镇王室，不然，诸侯不能高枕于藩篱之内矣。夫彼以小忿而构大难，钩党之变，臣其寒心。天如祚汉，锢贤者必诛，仇民者必戮，正其典刑以舒直亮忠贞之士，则王室之隆，若振翼也，何为而使其幽愤哉。自李固、李乔不得伸于前，致党议不得明于后，臣以消息之势观之，必不免矣。悲夫，以王之贤伟当千乘之国，而失高枕之安，此臣所以为贤王患也。王宜以诛节等为名，盟集诸侯，肃清王室，培植善类，苏活苍生，改元以新天下。若王上不从，则周公伊尹之举在贤王也。臣窃念安帝之世，内戚用事于朝，诸羌横驰于郡国，天下咸怨。然帝有好贤之明，常以礼币征天下孝廉之士，臣亦与焉，犹以为未可仕也，故辞而不就，淹诣于今。主昧臣虐，国命大谬，善类盈朝而无尺寸之功，徒以清誉激扬。而问画者盖寡，竟罹祸难，臣实痛之。今党锢纷纭之际，犹可援也。贤王为王室计，奋然速举以延汉祚，则臣虽不得仕汉亦足以报矣，王其图之。”
　　秦王感慨，泣数行下，左权剑歌，以挑秦王。歌曰：“西溟有剑，其离照之，可以熏黔黎。”秦王于邑而言曰：“寡人寤矣。征君，寡人师之；子，寡人友之，将协谋以辅王室，不敢避也。”左权对曰：“征君入秦二年，以心奉于王久矣，而王方悟耶今天下之诸侯，皆欲以首盟为功，以靖祸为劳，以得士为强，以收民望为张，而王不闻，何也？”秦王谢曰：“系子之幸教，寡人其利普哉。”
　　左权出语秦人曰：“吾数讽秦王，而王不谋，虽得征君亦不足乎。”
　　○见几
　　陆续追师至秦，谒征君，而喜曰：“续也得师矣，愿终身受业焉。”征君问曰：“子见元礼乎？”陆续答曰：“嗟，与元礼去国矣。”曰：“党难解乎？”曰：“霍子之力也。”
　　征君叹曰：“虽然，阉寺执政，直臣必危。元礼之去其能久乎吾尝与林宗论汉室之事，忧形于色，移榻不寤，独何心哉是以坚不仕之，意遂山薮之乐。林宗与吾偕是心也。彼犹择交而奖训，故及于党。若宪也，无誉无毁，潜葆厥素，躬料以养妻子；鼓琴读书，以训来学。有兄伯庸，哭母失明而亡，吾独废冢三年，遭汉不靖，佞臣窃权，匈奴称命，惠政不沾子民，敛术结网于国，吾是以坚志而避世。及读孔氏《春秋》，尝曰：‘仲尼之道，至作《春秋》而尊也，知周无盛王，不可以辅，乃历说诸侯以行其道。得志则摄相事而诛正卯，不得志则权褒贬而作《春为》。吾亦乐仲尼之道。周汉之东皆季世也，故考风于列国，闻政于诸侯，诸侯不以为贱而宾之，岂爵禄以臣而凝滞于进退哉。吾始游齐、鲁、韩、魏之诸侯也，四君皆爱士而不能谋，盟会而不能信，将如晋而国有警，乃遥涉于秦。秦王明毅而好问，分禄而养贤，积秦之粟，盟诸侯而扶汉室，疏党锢而清王涂，诛谗佞而抚黎庶，却匈奴而歆社稷，则穆公孝公之业不足为也。今阉寺执政者二世矣，党锢虽释而主疑未愈，何以熄衅若数子不为逢梅之举，必为后忧。孔子曰：‘邦无道，危行言逊。’数子其未从事于斯乎？”
　　是岁，秦国地震。大雨雹。
　　○上林
　　有五色鸟集于上林，秦王喜而问曰：“寡人享西土之禄，未有功德于敝邑之百姓，而致珍禽，寡人以为凤也。不然，则太液之池非无凫雁之鸟，上林之苑非无鹦鹉翡翠之禽，奚五章之若斯也。寡人闻之，西方之凤曰，意者其乎若以为然，寡人将发私廪致百匠以修上林，则何如？”
　　征君对曰：“吾闻淮南有鸟，其名曰鹞；南越有鸟，其名曰，皆五色也。昔者，文王为西伯，修德行仁，泽被南海。是时也，有鸟鸣于岐，名曰凤凰。百姓陈路而歌，群臣埋庭而颂。文王曰：‘奚为凤乎是尔臣庶饰其所闻以重予过。’夫以文王之懿，而让岐山之鸣，却臣庶之颂，慎懈德之愆，是以光昭于西土，恩怀乎诸侯，而为受命之主。世载厥休以茂，有天下则文王之为也。今王之心度不类，然臣恐指鹿为马之臣复面于秦庭矣。夫上林苑，秦之广图也。我汉祖灭秦入关中，三望上林之苑而不入，岂复畏秦之余威哉，亦项氏以为忧也。至孝武皇帝，始凿昆明之池以习水战，民不得休息，而天下大困矣。然犹赖文景之遗泽也。及世祖迁于东京以来，上林遂为废苑，今欲兴之，非帝王之业不可。虽然，敛四海之财，发百年之禀，竭百姓之力，以修亡国之规，仁者不为也。且以供子孙盘游之乐，为二世窃笑，是秦之民又黔首也，不亦悲哉。愿王察臣之言毋忽焉。”
　　秦王乃止上林之役，左右因是以嫉征君。
　　○观雪
　　秦王与征君饮，观雪于庭。有姬卧貂帷，赋《白雪》之歌，起而觅瑟不得，倚帷而咏之，声绕殿阁，积雪倒飞。秦王甚异之，乃鼓缶而和，命左右以觞进征君。征君曰：“王亦止缶乎？”秦王曰：“何谓也。”曰：‘夫物不可过盛，音不可过扬。过盛则亢，过扬则淫。今王之缶淫矣，不可鼓也，臣是以请止之。”秦王曰：“嗟乎！先生欲以寡人之姬喻，是寡人有淫姬也，于缶何有焉？”遂不悦而罢酒，左右附秦王之耳告曰：“王请烹之。”秦王曰：“烹一士而动诸侯，不可谓武。”
　　征君佯醉而出，秦王解白狐裘赐之以御寒。征君谓李玄曰：“秦未可去也。”
　　○污吏
　　弘农太守金垣虐，郡人怨之，讼于秦王曰：“金垣之守弘农也，残虐日甚，阳廉而阴贪。嬖者五人，嘘于左右，借威行奸，贫富有讼必以赂而后达，有未达者则以声劫于讼。幸而讼理，则曰是予力也。夫一室而树私门者百出，一守而舞文墨者千人。故民有立锥以为安，则倍其地而结讼；货殖以为赡，则隐其田而蠲役。贫益贫，富益富，虽积尸于囹圄，委命于沟壑，而不闻也。是以饮愤怀冤赴君之门，而愆左右以求直，如是者三矣。君之仁恕，戴之如慈父，君之明懿，仰之如日月，西土之民咸赖焉，岂惟一郡哉。我皇天命有司抚摄西土，将以禅君之劳，询民之欲，以自靖也。今虐下而仇众，素禄而养位，宠嬖而行私，夤缘而钓誉，不受君之明仁，而肆然为民牧，是蔑君也，君奄有西土，而威不加于一郡，以剪虐除残，窃恐远迩雷同，国如空舍，而君其孤矣。何以示强于邻国耶为弘农之民而其父母，固罪也，然隐忍而不言者亦多矣。君其先循良之察，而后诽谤之诛，无悔也。是以朝夕待死于殿下，贱臣唯命焉。”
　　秦王得其讼而怜之，乃命左右按其郡太守金垣，坐赃下狱。其妻素淫，乃诈为嬖女以千金赂秦王之左右，左右有通之者，是以得入宫闱，有宠于秦王。王欲释之，不知其为太守妻也。是时，有汉使至秦，秦不礼汉使，以其事闻于朝，罚秦王之禄二千石，事竟不释。太守及左右犯法者，皆徙于边郡无赦。
　　是岁，紫微山崩而移。君子曰：“汉室不久，天下其方崩乎？”
　　○三军
　　秦初作三军，征君上秦王书曰：“臣闻王之作三军，窃以为骤矣。夫诸侯抚千乘之国也，五年而修德，三年而勤政，二年而修武，故功施有渐而民不劳。今百姓未宁而遽作之。诸侯未盟而先动之，衅必壅于秦。昔者文王以百里之壤，修令德而创王业，况千乘之大国哉。夫文王之抚岐邑也，薄其赋税，弛其刑罚，矜恤鳏寡，怀保孤独，扶植声瞽，宁辑离散，必兴之役不及贫弱，无赦之罪不及子孙，仕有贤嗣则禄之，山泽之利有不贡，则疏之，安则同其乐，患则同其忧。是以王业隆而颂声作，狱室空而不闭，田野密而相闻。市无啼老，道无斗民，和气昭而四时宁，诸侯归仁焉。
　　今贤王治秦也，分禄于宗，解裘于士，赐食于左右，威畅于弘农；罢筑台之役，纳远人之谏，慈惠而毅恭，彰彰甚矣。然仁泽未沾于四境，纪法未布于一国，能使弘农之民负坚荷锐于前，而不使举秦之民抱饥寒之困而驱驰也。是三军之作，其三衅乎昔晋文公纳襄王于周，以示民义，伐原以示民信，大于被庐以示民礼。然后作三军，伐曹卫，出谷戍，释宋围，败楚师于城濮，遂霸诸侯。今欲用其民而去礼信，何三军之作也
　　贤王若修德而勤政，以保王室，苟王室可辅，则委力以事之，而不为诎；王室之难成，则据秦以图之，而不为篡。何则以同姓之贤王而假臂于涂人，使诸侯乘于蕃林之上，蝉饮蚕食向西枝而流既也。当此之时，秦之三军徒足以为诸侯资耳，安能重于秦哉
　　臣之在秦，无所匡益，夙夜忧惧，悬心如钟。进不得尽言以规王，退不能豫谋而越众，臣窃耻之。虽然，贤王亲草莽之疏，加不次之遇，臣敢不殚厥心以报贤王乎夫秦之所欲盟者晋也，以晋之强而盟于秦，并力以树之，则诸侯之雄固己在秦矣。秦不盟晋，是失诸侯之雄也。臣闻之，诸侯同盟则听于士，诸侯同劳则听于民，诸侯同德则听于天。欲晋之盟，秦非臣不可也。晋警方戢，臣将说其贤王以结秦之心，王勿以臣为纵横之士也。王室凋薄，不能以德庇诸侯，诸侯亦不能以力辅王室，故历说四君而及秦晋也。秦晋能相结以信，相树以德，徼福于文武成康及我高文武宣之明烈，如是而作三军，绥百姓，制诸侯，一海内，其孰御之。愿王追治岐之政，绍居镐之业，则汉之天下非特卜年八百而已。贤王其熟计焉。”
　　秦王感悟，遂罢三军。
　　○去秦
　　秦王送征君于渭桥，冠盖载陌。秦王觞而言曰：“征君之交盟于秦晋之鄙，若媒之导于婚姻乎，晋若不礼，征君其无违寡人也。”征君曰：“臣不能以报秦，而在晋则可以报秦，在晋而不报，臣亦不能以秦而报晋，是臣之复与不复在此游耳。臣有弟子八人，皆能显诸侯而镇国家，固霸佐之才也。王如惑臣，臣弟子有陆续者，使之事王，则何如？”秦王默然久之，曰：“寡人将聘之。”对曰：“续也，今日在王之左右而又聘之，何也。”秦王笑曰：“寡人所欲者，诚在征君耳。征君不自用而进陆续，何重于晋而轻于秦耶！”
　　征君不悦曰：“宪也，乞食于秦，二年未尝重秦也，今又进陆续于王，亦未尝轻秦也。王必欲得臣以为秦重，则王之左右贤于臣者众矣，而王以为轻何也臣始入秦，有负薪者观于渭之梁，臣与之议，如探九渊，其际无有。夫以一负薪之士，王不能屈而用之，而况臣不如负薪者，反欲重于秦，恐秦人之窃笑非特负薪者而已。且王不闻陆续之贤乎。续也尝以孝廉之名为诸侯重，岂轻于一秦国哉。爱士而不能用，重土地而不能谋，是徒知士之重于国，而不知国与士之均重也。士怀珍而待价，修名而待聘，不亦重乎。唯自重其器，而后可以重人之国。王必欲用臣，是不亮士之所重也。虽然，王不以士之所重者重，而士不以王之所重者轻。由此观之，士不能轻重于秦也。亦唯是信与不信耳。故伊尹在夏则轻，在商则重；百里奚在虞则轻，在秦则重。今秦之轻重在王也，臣与陆续何有战。”征君遂行。

　　●卷六
　　○适晋
　　征君适晋国之疆，匹驴小车四乘。征君驱驴，左权御之。七人以车，周岑、陆续后，有寇追，续谓岑曰：“前无尘，不能及矣。遇寇吾与子何？”周岑曰：“命也。”既而寇至，欲攀车而取笈。陆续告曰：“笈无赆，有夫子敝裘在也。”曰：“何谓夫子？”曰：“汝南叔度。”曰：“非黄征君与？”曰：“然。”曰：“则吾不忍俘也。”反以囊金一斤为赆以馈之，受而陈谢。寇去，周岑谓曰：“受之义乎受而谢之，礼乎！”曰：“颠沛之间不能辨礼义也，姑受之以谢。”
　　暮赴于关，征君待而问曰：“来何迟？”曰：“阻寇”。曰：“无伤乎？”曰：“赖子不伤也，且有馈。寇馈不可谓赆，女受之乎！”曰：“非所殖而馈受，奚不为赆也。”曰：“然是诚非殖也。”朱俊曰：“吾闻寇以御人，未尝以馈。若寇者馈人，是不御也。虽然，充御人之心，二子其不免乎。彼以是心而犹馈，岂以为非殖也。且其所馈者，以子馈乎以名馈乎抑馈以义乎馈以义，焉往而不受，馈以名，胡可受也。若以子馈而受之，子亦无报之云乎受则必谢，子亦无揖之云乎不报则受之心，不如馈也。不报而谢之，是感子以信而应若以伪也，殆不可与。”陆续曰：“于斯时也，彼以其馈至，亦恶测其御人之心乎孔子曰：‘人洁已以进，与其洁也，焉保其往也。’今寇也不御而馈，是以馈洁，奚而不受却馈而受其洁，无及自伤乎受而报礼也，受馈于寇而报之，非礼也。不可报而谢之，夫奚伪。”
　　征君曰：“俊乎言，厉而矫可以扬乎治世；绩乎言，婉而恕可以免于乱邦。吾其试矣。”
　　○逆旅
　　征君过河曲，晋人不识为征君。有酒徒数十人偶语于市曰：“皇皇九旅，一何寒也！”左权谓晋人曰：“夫子假道于此，有司不闻，汝莫以告，偶语者何也？”晋人曰：“何夫子为关吏猛而容人，是若之幸也，岂复闻于有司乎。有司不能待寒旅也，让我以偶语酒徒之性亦将肆矣。”左权叱曰：“汝以百夫之众，挟酒徒之名，而摇乱一市，何有司不汝戮也？”
　　晋人怒而捕，有解衣而求斗者数人，呼于市曰：“先捕驴上之子乎。”左权以身翼之，乃与左权斗，左权举商人之栋木二丈，横行于晋人之国，晋人皆靡，遂分道而去。
　　有司已闻征君至，出郭追之，征君使左权谢曰：“夫子远矣，不可淹也。以晋王有敦聘，故遥涉乎冀壤，假道于令邑，夫子欲下车而礼，以征服故，是以不敢相达，且无费明宰之腆惠也。”有司曰：“某之守是土也，无令誉于百姓，是以聚为酒党，以暴吾恶也。征君其无警乎？”乃再拜谢罪，馈黄金百斤为赆。左权辞曰：“夫子有命，请复之，权不敢专也。”遂不顾而行，以其情告于征君。征君喜曰：“才大而不仕于乱，智也；从游而忘劳，恭也；力举梁木而不闻，淑也。权乎，可以使蛮貊矣。”
　　○伤时
　　征君见晋王，王曰：“寡人扫敝国以待夫子久矣。千里而至，得无劳乎？”征君对曰：“臣闻贤王之求士也，内有侧枕之恩，则外有载质之勒；内有岌岌之忧，则外有皇皇之望，其相求之殷然也，岂惟士之劳乎今贤王五聘臣而臣始至，是贤王之恩士甚于侧枕也。臣之在秦，闻晋鄙有强胡之难，而士不至。是贤王之忧甚于岌岌也。王若以晋难既辑，而未暇用士，则臣之劳又甚于王矣。虽然，晋犹未靖也。长城若颓堵，雄关若敝瓮，虽以四塞为襟，而烽烟之警，每举衽席之上，岁无暇日。且地瘠于芜莽而不知屯，兵弱于私役而不知战，马疲于驱驰而不知畜，将委于执政而不知廉，财困于空币而不知信，武玩于饵虏而不知驭，是故以晋国之强临之，以贤王之略镇之，而不能安乎四境之外，亦以汉室有此六蠹也。夫六蠹在汉室，而独为晋忧者，亦胡虏为之冲也。其次则秦及之，秦人是以日夜登垣而窥晋。由此观之，秦晋固唇齿之国也。唇亡则齿寒，齿寒则唇压。今秦方以晋为唇也，而先有寒齿之心，故谙练枭艺之士招延于国而谋，习以备胡。秦王一夜而三起，茫如觅遗。臣尝与秦王卧，悬烛殿中，秦王以衾拥臣而起，失其一袜，欲笞其左右，及索之，二袜贯于一足，其急也如此。是皆晋之所宜用心也，而秦先之。晋又嘻然而不备，臣恐秦将取其唇而护其齿，无乃为王之怼而百世之辱乎。为晋之计，亦唯以秦之心谋于晋，则晋可鼎足而定也。而又有扶汉室之名，则晋文之功烈由此举矣。王其图之。”晋王曰：“善。”
　　○谋国
　　匈奴寇雁门，晋王忧，问策于征君曰：“晋邑荒矣，其何能且不可守也。先生何以教不谷？”
　　对曰：“臣闻大国无备，虽圣人不能树功；诸侯无权，虽谋士不能定难。今晋国之壤地，臣以为贤王未有也；晋国之人民，臣以为贤王未有也；晋国之守令，臣以为贤王未有也。此三者，王皆无之，而又为晋之诸侯，何也如是，则贤王虽欲强国而防胡患，不可得也。夫雁门，晋国之巨关也，而王不能闭，匈怒之患则共之；三军之众战于晋之鄙也，而王不能制，匈奴之患则共之；三军之饷运于晋之边也，而王不能颁，匈奴之患则共之，是名附而实离，诚晋之所独忧也。臣何策焉或者，其盟于秦乎王若修政亦何盟之为，然盟亦诸侯之所赖也。王欲谋晋而亲秦者无他，尊汉室而已矣。秦晋既盟，则以身荷其国，而陈情于天皇，以塞佞臣之路，求庇民之托，乞备边之权，而陈以必然之故。然后阴惠可民，则民乐为用也；崇礼于有司，则有司乐为誉也；向士而尝胆，则士乐为谋也；临军而分士，则军乐为役也。垦其芜壤而使之耕，鉴其重池而使之溉，收其牧苑而使之畜，柔其商贾而使之业，饰其兵甲而使之震，熟其战陈而使之奋，舍其老弱而使之安，拔其锐卒而使之厉，尊其谋士而使之忠，以汉室为之倚，而谋晋国，以秦为之应，而制匈奴。比翼而治，则晋国皆王之有矣，又何忧乎？”
　　晋王再拜稽首曰：“寡人闻命，惜乎力不胜也。”曰：“王馁于是乎王勿馁也。臣观天令，胡运必兴，悠悠汉室，将为墟乎麦秀之歌，臣又闻箕子矣。”晋王怃然而泣曰：“汉移斧柯，奈寡人何？”
　　是岁，黄巾乱。
　　洎曰：“黄叔度与晋王论经国大体，虽伊、管之志不过是也。惜其生于汉季纷纷之秋，虽尝以孝廉举，而经济之学曾不少见于世，徒托诸空言。当世诸侯王皆坐视汉室之乱，亦莫能展叔度之志，悲夫！”
　　○防胡
　　晋王与征君宴于平胡楼，晋王叹曰：“茫茫胡壤，黄河其波，翔风举砾，当关者何寡人守此敝邑，能不悲乎。”征君避席而对曰：“臣窃以为王之徒悲耳。昔太王居，狄人寇之，事以皮币，犬马犹不得免。今贤王无以事敌，而欲免其患，臣见晋国之日蹙也。夫胡虏入寇，寇王室也，而实有寇晋之名，贤王亦何辞焉。且王不见夫之追雀乎，翔薄于霄际而下视其雀，雀仰睹其之追也，而伏于岩垣之侧，乃垂翼而下之，有蛛网张于岩垣，涉之而敝，是欲捕其雀也，非为其蛛网也，而网涉焉。是也，实有捕蛛之名，又何辞乎由此观之，胡虏也，王室雀也，晋国蛛网也，寇王室而及晋，不犹捕雀而及蛛乎臣是以劝王之为也。”晋王不答。
　　顷之，晋王问曰：“国人有党锢之难，何为其然哉？”对曰：“臣闻明仁之主，国无锢忠；幽厉之主，国无锢佞。今主昏于上，忠锢于下，外则乌孙之种骄而入寇，内则黄巾之属叛而不宁，又甚于窦宪、梁冀之世矣。自西京以来，未有此难也。天下之侯王皆南面，而待敝于藩屏之内，臣痛心焉。愿王审处而熟计可也。”
　　晋王酒酣击剑而歌，命征君和之。对曰：“臣不能和。臣有左权者善剑，有陆续者善歌，有周岑者善辩，有张裘者善策，有孔绍祖者善艺，有朱俊者善守，有徐渊者善矢，有李玄者善天文，王能用数子以谋国，其庶矣乎。”晋王曰：“寡人将谋诸父兄伯叔父，而从夫子之明诲，可乎？”对曰：“不可。谋出于臣，故臣亦与焉；若是谋不出于臣，则臣亦不可用也。今屏左右而与王谋者，岂不善于王乎。吾闻，古之豪杰议天下事也，机密而谋独，故能奋其功。谋未定于心而先卜于口，是召衅也。故曰谋难尽者设其喻，机难达者张其形。今日之宴，臣之谋不能尽于王也，王其密之。”晋王曰“善”。
　　○一难
　　征君设五难说晋王。一难曰：“今有谷生于千仞之冈，其叶如云，其干如虹，荫于春夏，不知秋冬，沐之以芳雨，畅之以熏风，受天泽之宠，而根蒙葺乎一壑。其青松朱桂之树，不得雨露而槁悴者三匝。下有万草凋零在阴，其孤兰与众英皆不得被乎阳春，有牧者顿足于北陵之坡而ツ之，欲系则无修绳，欲伐则无斧斤，使山之草木离披偃蹇，垂荣而待于幽，焦萌而听于谷。当是之时，臣不知收者之何所解也！”
　　晋王曰：“是谷也，必凋于岁寒，奈春夏何意者，其伐之乎，牧者无斧柯，请谋于樵苏。”
　　洎曰：“第一难喻汉室党锢之祸，以牧者讽晋王也。”
　　○二难
　　“今有宗族巨室子孙，保之西畴千亩。百农耕之，以门为阙，以堤堰为垣，以沟浍为池，溉彼千亩，深耕获而望畲，若无患也。一夕，北风拂尘，骤雨冲界，侵犯我疆场，崩溃我堤堰，播荡我藩篱，浸淫我沟浍，污浊我妻孥，倾覆我庐舍。此巨室之忧也，出守者可为寒心哉。当是之时，农夫荷锄而流叹，结笠而增哀，如欲修其疆，其灾，以镇抚其巨室，阜丰其民财，培沃其土膏，疏导其津埃，使西畴苍然允茂，嘉禾，优游于乐岁，恬淡于康涂，领巨室之托者，得无策乎！”
　　晋王曰：“风雨之虐，固灾之厉农也。御则巨室安。玩则巨室危，虽出守之责而为巨室者，其亦不能豫患哉。”
　　洎曰：“第二难言汉封晋王以为西北宗藩，每岁受胡虏之患，汉室重寄，何以副之晋王又归笞巨室，此亦汉诚失计。”
　　○三难
　　“今有妖狐成群，游于大苑之中，憩于金穴之内。其容足以媚太阳之光，其氛足以侵雷霆之声。贪如<鼠石>鼠，矫若雄鹰，状如狒狒，巧若猩猩。其突如羝，其蛊如廉，倏忽万态，莫知厥机。足蟠乎魑魅之域，迹风乎魍魉之墟，饰之以冶容，粲之以文皮，能礼北而弗惠乎黔黎，何以为党，其名曰狸，此皆兽苑之所不畜者也。今肆然而驰据以要路，使麒麟不游于郊，驺虞不蹑于囿，群<豕厄>凭威以噬人肉，而入苑者不可胜数。肝脑积丘陵，膏脂致洲薮，诚欲弯弓而射狐，设纲而驱<豕厄>，以廓清其苑囿，豢畜其驺虞。若此者果何术以制哉？”
　　晋王曰：“狐也养祸于苑，藏富于穴，何忍肆也，欲亟制之，子其问诸虞人。”
　　洎曰：“第三难语意较显。”
　　○四难
　　“今有探不死之药者，五游方岳，十涉滨洲，穷合灵之壑，掘产秀之兵，披羽服而履赤，谭真诀而炼丹砂。或呼吸而漱精，或偃仰而餐霞，自以为安期、羡门之伦，松子、王乔之属。天子不能爵，诸侯不能禄，寝迹于草野，寄傲于流俗，与浮图并轨，老子同谷，趋而事之者，若攀轩辕之逸驾，徼彭聃之遐福也，其名孰美焉。然周穆驰而犬戎叛，秦始游而二世亡，此二主者，宁无利于民，而忧身之不寿于羲黄，宁无利于子孙，而耻国之不延于陶唐。卒有替羲黄之忧，后陶唐之耻。意者，力之不逮乎，或虚词诡术无征于世，无禅于身国乎何嗜之而不疲也。”
　　晋王曰：“夫周之鉴，秦所观也，而始皇不寤；秦之鉴，汉所观也，而武王又不寤。是以海内淫于方术，而弃力穑者三十余年。然则玄奚益于国哉！”
　　洎曰：“第四难意显而辞激。是时，桓帝好浮图、老子之学，故此篇专讽汉室，而实欲感悟晋王。”
　　○五难
　　“今有酒徒十人，群居而饮。有客请曰：‘今日之宴，毋隐厥技以为剧，可乎？’其一人进曰：‘吾善于箫。’有二人曰：‘吾善于歌。’又有二人曰：‘吾善于舞。’二人善于奕，二人善于壶。’客曰：‘若之艺咸听于酒。’谓箫者曰：‘吾忽焉举觞，而箫不应者罚忽焉投觞，而箫不节者，罚。’顷之，箫者醉而不能罚矣。又谓歌者曰：‘吾忽焉举觞，而歌不应者罚忽焉投觞，而歌不节者，罚。’顷之，歌者又醉而不能罚矣。至于舞者亦然，奕者壶者亦然。客笑而喜曰：‘吾一觞而困九人，其亦善罚矣乎，何取于艺也。’九人曰：‘何子之能忽于罚而不能忽于赏也，无亦罚吾以酒，而罚子以名乎。夫酒，可以罚可以赏，是酒不为厉也，人犹恶醉而辱之。今有司罚人以钱谷，刑人以刀锯，是犹箫既罚而断其指，歌不赏而钳其唇，不亦甚乎。若是而讼于诸侯，以昭汉室之典刑则何如？”
　　晋王敛容而长叹曰：“嗟乎！岂惟敝国为然，若不出敝邑之境，亦无待寡人治之。寡人欲告于天皇。则畿内之有司亦是罚也，布于同列则邻国之有司亦是罚也。寡人耄矣，先生其辅寡人之子，以兴汉室，无为社稷忧。”
　　是岁，有蝮蛇数千自参井而出，坠于潞城。黄巾破南郡，杀方伯及令。
　　洎曰：“第五难发论甚怪。”
　　○修德
　　征君游于吕梁，左权从之。征君喟然曰：“壮哉！大禹之治也。治于唐，崩于春秋，坏禹之功亦晋邑之戾也。今晋无大衅，诸侯不役。然而有晋之忧者，其汉室乎夫诸侯之传国也，山不崩，水不涸，是谓载德之国；山不再崩，水不再涸，是谓修德之国；水涸山崩而继焉，是谓载厉之国；山始崩，水始涸，是谓替德之国，此山川之征也。晋王明惠而爱士，可以兴业，然短于筹略，拙于弘毅，故天下之士不能尽心于晋，吾又后矣，虽然，吾岂求辱于晋王乎。夫晋，天下之强国也。以晋王之明而国尚俭，无郑之宠族，故士亦乐为之用也。苟晋王不于此时奋剑于丛台之上，以谋晋，则虽有恒山大河之阻，井陉雁门之固，亦乌足以强罢敝之晋哉。夫明而不能筹者，难以料远；惠而不能毅者，难以举大，是吾所以忧晋王也。吾尝五难晋王，晋王五对而无沮，以此而筹，则晋必为盟主，而王室亦有利焉。利王室而主盟七国之诸侯，其晋文之业乎是载德之国由今而始，由晋而兴。东制齐鲁，西威秦蜀，南服三楚，中绥韩魏，诸侯其谁不盟是吾之所以望晋王也。”
　　左权问曰：“黄巾之乱，孰能制之？”曰：“古之得天下而帝者，其谋于草莽之初，犹盗也。及其得一郡，拔一邑，倾一城，秋毫无所攘，美女无所淫，从善而纳策，顺如崩石，疾如厥流，然后知其为帝王之器也。今黄巾之众淫毒海内，残虐生民，天下共逐之，此特犬彘之雄耳，孰不能制哉！权也，有乌获、田詹之勇，是三军之任也；有孙武穰苴之略，是三军之帅也。必五倍之敌而后御之，若黄巾者，敢当于子乎！”曰：“陆续何如？”曰：“续也，使游于孔氏之门，其闵子骞之俦乎。吾使之仕，则黄巾之乱，吾知免夫。”
　　○董卓
　　董卓谋篡，晋人告王曰：“汉室将授于董氏矣，为之奈何？”晋王闻之惧，谓征君曰：“董卓造乱，将倾我王室，驽其大臣，芥其百姓，襁其天子。意者，董氏之乱其浮于黄巾乎？”对曰：“党锢之去国，臣已知汉室之无臣矣，董氏之乱不亦宜乎？”曰：“王允执政，安谓无臣。”曰：“允也，名起于布衣，而业堕于钟鼎，是以执政而无权。苟容于朝，与群小浮沉。其子卖爵于市，日累千金，是允也积毁于家，养祸于国，而民失望焉。故董氏乘而窃之，谋篡汉室，允为丕戾，其何能辅相耶若党锢而死，奈汉室何？”
　　晋王出涕曰：“嗟乎！以乱臣一人，天皇不能讨，大臣不能，寡人亦何有于敝邑，将赴王室而抱祭器，藏于原陵，是寡人之愿也。天王室，则天皇讨之，天假敝邑，则寡人讨之，是讨乱在天也。寡人敢不勤于王室。”曰：“汉祚若替，则诸侯不能骤复，诸侯弗盟，则一晋不能独举。王何疏诸侯而懈德业乎及是时也，修德而饰政，树盟而固援，必靖厥难。夫以王之贤而弃诸侯之盟，春殆失时乎？”晋王不答。
　　征君出谓弟子曰：“晋其殆哉！非天远于晋王，唯王远于百姓；非天弃于晋邑，唯晋弃于诸侯，晋其殆哉！”
　　○蟾台
　　晋人筑蟾台以居征君，周岑进曰：“蟾台非晋王之所筑也，而子居之，何乃自简若是哉？”征君曰：“是台也，晋人得而筑之，若诸侯者，岂能下交于士乎。诸侯而下交，则失其势，故诸侯以势交者也，非交以德也。士无势，亦安得而交诸侯乎！”
　　曰：“昔者，朱俊之行也，问临民之道于子，子告之曰：‘守而无智，不可以保身；威而匪仁，不可以临民。’陆续之行也，问临民之道于子，子告之曰：‘续乎，孝可以劝百辟，智可以安诸侯，仁可以怀百姓。’张裘之行也，问临民之道于子，子告之曰：‘汝盍医乎？’曰：‘何谓也？’曰：‘世将无道，则天子有虚眩之疾，诸侯有怠荒之疾，百姓有饥馁之疾，大臣有贪蔽之疾，有司有夤缘侵渔之疾，受黜之臣有要君附权沽举之疾，夫国家如寄也，而有上下之险疾，扰而效之，国焉不危。子欲临民，医是而已矣。’曰：‘何以医也？’曰：‘子能以仁义为药，以政教为汤，先瘳乎主疾，而后瘳乎诸侯臣庶，不亦善乎。’曰：‘此夫子之医也，弟子何敢逮？’曰：‘畏党吾将医诸侯，若诸侯瘳，国亦不危。诸侯不瘳，岂惟藩篱之祸，亦国之灾也。’由此观之，士之交乎诸侯，犹医者之交乎疾，不能离也。而夫子云云，无欲以晋人之故而自释与？”
　　曰：“子何以为士交于诸侯乎昔郑人有膏肓之疾，三年而不出户。或告之曰：子之疾危矣，求良医以瘳之，可乎曰：市无良医，何以求为曰：有良医者，在于楚，子以百金致之，彼必不远千里而赴。郑人果得楚之良医以瘳其疾。是医者未尝求疾而治也，医在而疾者求之耳。然则为士者，亦诸侯之求之也，岂求诸侯而交与。吾受晋王之聘，犹楚医受郑人之金也。郑人得之而瘳疾，晋王得之而不瘳，吾岂不若楚人之医乎亦信与不信也。今党锢又告难于朝，王室之疾殆甚于晋，吾已矣哉。”
　　○贻书
　　陆续归吴，贻征君书曰：“续也佩先生之训，窃荣一职，私激所心，欲试于当时，而效犬马之劳也。不图汉室罢敝，诸贤锢戮，董氏造乱，肆谋不轨，海内器喁有新室之风，此豪杰之所以怨慕而盘桓也。续赖先范，得奉诸贤之清尘，每与元礼接论，称先生以王佐之才，续实望焉。若内难不复，诸贤盈朝，济济戮力，以树中兴之功，挽孟世之威，则先生奚舍蒲轮而就衡榻，去王国而宾藩篱乎。续尝负笈从游，观风壤以志之，蹈山川以纪之，八驰孔辙，九游禹川，续之愿也。及馆于秦邑，将执酒扫，辱主上以孝廉之举，先生命续曰仕，遂许身于汉室，亦唯先生是赖。
　　嗟乎！汉室已矣，自窦宪、梁冀之徒制其命，侯览、单超、左、唐衡、王甫、曹节、赵忠、张让之属玩其权，南单于、西羌、北匈奴之群削其势，黄巾张角之众残其民，而又劫之以董氏，祸乱相仍，国家涂炭，内无比干之忠，外有箕子之叹，天地灾，宗庙社稷宫闱之祸，惨于春秋。夫汉室之敝也，若是何能辅之。续是以逃禄避难，家于吴中，与鸱夷子游濯缨五湖之滨，流憩长洲之野，渔钓而歌，以卑吾志，是亦先生之训也。
　　续去国以来，寒暑二谢，每念汉室多故，未尝不慷慨而赴之以泣也。先生在晋，令德日彰，垂声于九夷八蛮，诸侯宾之，百姓怀之，此隐功于汉者也，其奈国家何哉。
　　夫先生之出为汉室也，而汉室不能自为，杀戮豪杰，分立钩党，而国无社稷之臣，则先生亦卷道而弛志，可乎以先生之明哲，固已亮矣。而又淹驱驰之踵，理必亡之绪，劝诸侯而持汉室，诛奸雄而安海内，屏左道而正朝廷，皆欲望诸侯而为之。虽檀缪复兴亦不获已，然而先王之淹于此游者，无亦以负鼎为心而置其利钝耶？然则仲尼栖栖干宋卫，子与濡迟于齐梁，信乎大贤之为也。
　　续也，复欲从事于未，竭菲薄之躯而不敢以吴晋为远。朝夕讲德，恭敬无怠，此续之所以事先生之心也。奈婚姻未毕，疚疠久作，又无余粟以养老母，躬耕薄畴聊以卒日。
　　迩来东南告馑，而吏不加恤，税役繁兴而民不加供，盗贼充路，关市唯识，是吴之危甚于晋，续又安能舍父母之邦而游也。往岁归吴，假道于汝南，庐家有司守之，春秋有司祀之，义阳之出耕而不赋，麒山之台藏琴而不毁。雀巢于衡，慎阳之人皆不弋；草芜于径，慎阳之人皆不樵，此耕桑之所楫让也。是以元礼竭忠，林宗洁身，公伟不渝节，蔚乡不辱命。其仲举、游平、子干、孟博、公孝、元节、光有皆附德音而兴者也。续不敏，进无毛焦之谏而忠于主，退无陈蔡之从而信于师。不自砥砺以远令名，而厚为天下戮笑。所以中夜感激，长叹而不寐也。道里辽阻，朔风其寒。行者歌授衣，居者歌蟠蟀。时云暮矣，君子悠悠，悠悠无期。抗情于辞，不尽种种。”
　　征君以书示李玄曰：“伤哉，中原之书达矣。”
　　是岁，征君去晋。
　　洎曰：“此篇文气慷慨，情意恳恻。”

　　●卷七
　　○至关
　　征君如蜀，逾栈道至关，关吏讥而不纳。从者愠，征君曰：“国有禁，是也。”乃馆于国门之外，子高私与之赆，征君觉而徉卧，关吏请入。子高喜以告。征君曰：“国无禁，吾不入矣。”子高曰：“先生未至蜀之关，驱驰于道路，将以赴也。既至将以入也，关吏讥，则曰：‘有禁。’关吏请入，则曰：‘无禁。’岑也惑焉。”
　　征君笑曰：“子恶知哉！夫先王之设关也，以戒不虞，故负关击柝皆以其职而事于王。四民非关不由，非讥不入，此先王之明禁也。今吏曰不可入则止，吏曰请入则行，是由吏也，非由禁也。吾闻先王以禁为阀，未闻以吏为关也。出入于吏之口，乞人犹恶之，况贤士乎。夫贤士，国家之巨关也，不轨而遏佞人，驱旷民而制淫族，镇百姓而宁诸侯，不倚爵而贵，不恃禄而富，其尊庄而显厚也。如是，汝徒见诸侯之关而不见贤士之关乎？”
　　子高曰：“夫贤士之显于时也，必先由诸侯之关，而后使诸侯由其关。不然，虽厉敬义之禁，击仁智之柝，诸侯不闻焉。不闻于诸侯，何关之为。昔仲尼以仁义为关，周流列国，然犹绝粮于陈，削迹于宋，而不能扼诸侯之关，故退而设关于六经，以防名教。老子以道德为关，犹骑青牛而过函谷，以避周乱。史之文曰：周太史耳，西出函谷关，遇关令尹喜，曰：周将亡乎。苏秦、张仪以纵横为关，而显诸侯，诸侯役之如妾妇。商鞅、申不害以刑名为关，而制黔首，诸侯待之如鸡豚。夫苏、张、申、商之徒皆干谒于诸侯，而后能聘其术也。系先生之道术，陋苏张而黜申商，诸侯慕之若酷火之求济于水，危疾之求瘳于扁鹊也。使先生不由诸侯之关，而资左右以流誉，则虽欲效苏张之扬眉，而谈笑于倾盖之际，不可得也。今士庶之远涉者皆拥于关，关吏拒之以待先生，恭亦甚矣。先生以为悍而不入，何弗恕也抑且以为固。弟子不远千里而从游，为道计也。今遇国不入，宿于关外，是轻身而贱道也。贱道则曲，轻身则戮，先生其若之何？”
　　征君曰：“是则然矣，使为士者怀道而见诸侯，诸侯拒而不见，士将去诸侯，又求之于斯时也，士亦复见耶。吾之游于诸侯，非无交也。鲁招以玉，齐聘以玄，魏招以骏马，韩招以方圭，秦聘以币及旌，晋聘以白貂，其交也殷矣。故去岩穴之乐，而与诸侯游也，今蜀招我以宝剑，其文曰利用之器。吾入蜀之疆，与羁旅群，蜀使过而不识，故不得返命，韩王遂不出郭而逆吾，亦唯是好游而不相闻，恐扰其土地，走其耆老。是以潜至于蜀国之关，而关吏辱我以不纳，渎我以无信，迹其所为，诸侯闻之必罪焉。后有治关者，必以吾一人之故而怠其讥，无乃乱禁乎，所以待而不入也。”子高不能对。
　　征君曰：“吾将就驾，栖于太白之岗，以观蜀国之政，待汉室之清，不亦可乎汝爱其师而不爱义，吾其没身已哉。”
　　馆人以其情通于关吏，关吏匍匐叩头而告曰：“仆，贱吏也。不能旌大贤之履，实以不恭，久淹高驾，且获戾于左右，贱吏唯命。蜀王若闻之，以为小人蔽贤者于外，罪无宥，贱吏亦唯命。若夫子忘贱吏则生，不忘则死，是贱吏之祸福在夫子也。”征君笑而不应，关吏知从者之私赂也，出谓子高曰：“仆命寄旦夕，不敢荷子之惠以重罪戾。”乃反之。
　　时蜀王将田出关，遇征君之馆，征君鼓琴而歌。蜀王闻之曰：“吾国有贤者至乎？”遂获征君以归。
　　○招贤
　　征君疾，使徐洲说蜀王曰：“今天下之王，蜀为雄矣，而士不至于国者，岂贤王有遗行与？”
　　蜀王怫然曰：“蜀国有名山广川，贤豪明智之士悉产于兹，奚待天下士乎？”
　　徐洲曰：“贤王欲以蜀之士为士乎哉此秦始皇逐客之意，而李斯所以强谏而难者也。夫蜀之士，其贤于洲者或众矣，然天下士岂无有贤于蜀者乎以洲之不才而弃天下士，何贤王之待蜀重而待天下轻乎。此言非所以安蜀壤而匡汉室也。贤王为宗室之首，禄倍于三公，爵贰于天子，势埒于诸王，据蜀之雄藩以为固，而不能当天下之一面，扶汉室之危弱，其故何与。董氏以陶厕之夫，登庙堂之上，陵劫天子，号令臣庶，污浊社稷，轻蔑王侯。汉室之形譬如垂瓦，扶则暂安，不扶则速危，不告难于诸侯，传檄于天下，坐使汉贼阴谋以窃神器，是以农不暇耕，女不暇织，皆拱手以听董氏之命。若此时倚望而不举，臣窃谓贤王无辅汉之日矣。夫汉室之于贤王，不可谓薄也。宜以此时传檄天下，告难诸侯，发私廪之财，收英雄之士，先诛汉贼之党，以靖东南，则西北之陲不劳而定矣。然后洗甲于二川，流凯于三峡，倒戈于栈道，功孰逾焉。汉室之安可倚牖而待也，王其图之。”
　　○问疾
　　蜀王得征君而喜，闻有疾，忽焉而蹙，乃以单车造其门。征君知蜀王至，掩帷而卧，命李玄候于阶。蜀王见李玄而问曰：“征君不能出与。”曰：“不能。”曰：“寡人入以见，可乎？”曰：“既卧矣。俟寤然后请入。”曰：“征君得无<疒┆>乎？”曰：“<疒┆>不为疾也。”曰：“然则何为？”
　　曰：“玄闻之，天以薄蚀为疾，地以崩溢为疾，天子以幽厉为疾，王侯以骄泰为疾，士以贫蹇为疾，大夫以酷佞为疾，庶人以饥寒为疾。今征君之疾，蹇也。国不举贤，使士有蹇疾，羁于道路。轩冕者多豺狼之群，膏梁者多犬豕之辈，由此观之，士安得而无疾也。夫疾以薄蚀崩溢；故天地以圣人为医；疾以幽厉骄泰，故天子王侯以贤士为医；疾以贫蹇，故士以梦此为医；疾以酷佞，故大夫以明主为医；疾以饥寒，故庶人以循吏为医，然则征君之疾，药石有所不制，鬼神有所不虐，寒暑有所不侵，微于色而不见其槁，动于声而不见其戚，歌于鼓琴而不见其乐，叹于临川而不见其忧，此征君之所以为疾也。”
　　蜀王顿足而嗟曰：“寡人处西海之僻壤，奚敢当征君乎得子足以安矣。”曰：“得臣，蜀可以霸；得征君，蜀可以王。汉室其隆乎。王若欲安蜀，则贤有司职也，奚必得臣哉。”
　　蜀王惭，顾谓左右曰：“寡人得征君，若桓公得夷吾也。寡人得仲默，若桓公得宁戚也。周末而齐霸，其二子之功乎。”
　　○尊王
　　蜀王问兴国之策，李玄曰：“昔我光武皇帝之中造也，以天下封诸侯，功臣皆固守藩镇之地，而宁社稷。是故其功臣之先戮力草莽之际，驱驰险阻以立百战之功，而定大业。子孙嗣武，世守丕基，进可以辅汉，退可以全国，何谋而不成，何功而不立哉。迩来国步多艰，内变陈而外衅作，谋将戮而谏臣刑，左道倡而王政熄，百姓离散有思乱之心。此诚明侯效忠输髀之秋也。今天下同姓之诸侯，皆欲抗愤以报汉室，修会盟之典，征君是宾，此其志不末矣。明侯此时不以诞告诸侯，靖宁国步，以为功首，至于肝脑涂函谷，麋鹿栖铜驼，乘舆蒙沙，而中原流于左衽，然后图之，是犹火既及薪，而后觅井以救，不亦钝乎。臣不敢以诡术说明侯也，亦以汉室无必亡之势，而明侯有可为之资耳。昔者西京乱于王莽，当是时，非特诸侯弱也，虽异姓之功臣亦莫有效忠而输悃者，岂背汉哉，由高帝以杀戮为武，而不留功臣于子孙，故王莽之乱不待云扰而新室立矣，此皆养乱之祸也。使当时有藩封之臣皆韩彭之后，必能感激功臣之心以忠于社稷，则西京至于今而延也。我光武皇帝以宽仁易杀戮，故二十八将皆裂土而封，世守而不替者，亦愤西京之覆辙，剧新室之祸鉴，是以全功臣之名，与诸侯并翊皇汉而永业也。今汉室纷纷，权臣荷鼎，威炙苍生。王察而好戮，使谏臣结舌而不敢言，危亡之祸固已形矣。而功臣之救不至，抑何与。明侯自以为宗室之疏而土壤之僻，无效于汉室也，独不念先皇之恩乎今主上之遇明侯未疏也，宗室之诸侯王莫加焉。巴蜀之地，以秦楚为羽翼，而栈道达于中原，未僻也，诸侯之土壤莫加焉乎，困富贵之乐而忘社稷计耶。”蜀王曰“善”。
　　洎曰：“蜀侯以兴国之策问李玄，而玄之对无一言及于所问者。其经纶天下之志，又隐然于事辞之外。故全篇要意大抵述西京之故事，反复论之，而引讽当时，以尊汉室，□诸侯为要，又假功臣以激发当时之诸侯。此《外史》传心之法也，唐之藩镇其未识此义者乎？”
　　○自强
　　蜀王以太牢飨征君。征君问曰：“巴蜀之国接壤于关中者也，而民不知战；巴蜀之民齐风于中原者也，而国不知礼，岂有司之过与抑贤侯之不遑于斯也？”蜀王避席而对曰：“夫爵，寡人受之；邑，有司载之，不敢董也。”征君曰：“然夫有司，所以导礼而教战也。今之为有司者，论酷不廉而急于名，故不能导民以礼。循苟简而乐安佚，故不能教民以战。夫今之成都，古之蚕丛也，贤侯以成都为幕、山川之固雄于秦晋，而守无民之爵，礼也。然有司不能靖其土壤，训其民人，以弱西藩之势，贤侯坐而不告，何为其然也。”蜀王不能对。
　　征君曰：“今王室弱矣，王室弱则藩镇亦弱，因其弱而强者谓之勇毅之杰，因其强而弱者谓之柔恭之臣。弱而不强非毅也，强而不弱非恭也。今王室既弱，诸侯又守之以恭，而待其敝，民何赖焉臣闻之，牛牧于农而役于农，故效并耕之劳；马畜于人而乘于人，故收并战之绩。诸侯爵禄于国而不能捍于国，何欤今天下诸侯之富者莫如贤侯，积粟成林，委珠成洲，有数百万之余业。若养兵而待战，民而待劳，可以供十年之费。则江南之赋不尽敛，百姓之脂不尽剥，山泽之利不尽出也。且以茂贤侯之功而长享其爵禄，不亦善乎哉。易曰：利用为大作。愿贤侯作之无怠焉。”
　　蜀王曰：“先生其社稷之士乎寡人将倾心以事，而幸教之。蜀之民唯先生所用，蜀之士唯先生所举，寡人远谗以安贤士，无使为诸侯笑。是先生与寡人百执事咸有锡也。”
　　是岁，天皇使郎中令采丹青于蜀。
　　○平刑
　　蜀王问征君曰：“今廷尉平乎？”征君对曰：“夫平刑者，必先平其心，是以刑清而人说。今之为廷尉者，刑不当其罪，罚不当其过，以货为权衡而折刑于民，民以轻过而受重刑，微罪而得厚罚。故笞者多桎梏，不赦者多无刑禁弛，而暴者多纵逸。囹圄成市，强弱相欺。暇则群淫戏以为乐，谳则垢衣秽面而乞怜，累之以日月，沦之以年岁，而终莫之平也。自廷尉不平，而郡县之有司皆效其刑罚，亦以货为权衡，是故刑之不平以贪致也。贪则馁而讠皮，廉则刚而直，故贪者若明，廉者若愚，此刑之所缘而疑晰也。是故郡县之失刑于民者，其起于廷尉之不平乎虽然，廷尉之不平，亦视乎国之诛赏黜陟焉尔矣。今无罪者诛，无功者赏，无过者黜，有过者陟。由此观之，廷尉安得而平哉龚胜曰：‘人主正而廷尉平，廷尉平而郡县理，郡县理而万民治，刑措之风其庶矣乎。’”
　　蜀王曰“善”。
　　洎曰：“此《外史?刑法志》也。
　　○黜陟
　　蜀王问征君曰：“今有司寡廉而多贪，将诛之乎，抑黜之乎？”
　　征君对曰：“黜而不诛，则贪者希进而忘其耻；诛而不黜，则贪者希退而忘其忠。既黜而赏非以劝廉也，既陟而诛非以劝能也，宜黜者黜，宜陟者陟，宜赏者赏，宜诛者诛，然后贪鄙化而廉能劝。典刑明于上，政教畅于下，则黎民又安而优于唯正之供。故农者乐为农，工者乐为工，商贾者乐为商贾。无流徙之患，无鬻贷之忧，无怨ゥ之悖，而信让行焉。夫君者，大臣之表也。故明主有击壤之歌，则大臣有与人之诵，上有画一之谚，则下有五之谣，此表树而影必从者也。楚人有言曰：大臣无貂裘则有司寒，大臣无甘馔则有司瘠，大臣无私门则有司廉。今之大臣，好画一之谚，而恶闻楚人之言，宪也其惑乎！”
　　蜀王曰：“功臣与大臣异与？”曰：“内则大臣，外则功臣。大臣在内犹在外也，功臣在外犹在内也。近君则荣，近民则泰，其势均也。虽诸侯亦然。王请无泰可乎？”蜀王有恧色。
　　征君出谓鲁狷曰：“蜀王耄而富，弛而亢，民其玩矣哉。”
　　洎曰：“此《外史?百官志》也。
　　○请金
　　蜀民赴幕请金，蜀王发五十万镒，蜀民请倍。蜀王命左右告曰：“勿以为贷，尔众其克勤于利，越蜀之境若博而狎以播吾财者，刑罚之，尔众毋惰哉。”蜀民皆唯唯而去。左右问曰：“向也，发库禀以赈蜀民，君皆倍之，今何以无倍。”蜀王笑曰：“邑有贤者，吾方式之，不敢以争于民，故赈而不倍，所以修吾誉也。”左右曰：“君所谓贤者，其征君乎夫征君，叔度一羁士耳，其寓蜀也亦欲乞馈于幕，与蜀民群也，岂足为贤者与？”蜀王曰：“不然。吾闻士非孝廉不征，非贤良不举，其高蹈而不为臣者，夫是之谓征君。今天下公侯者什伯，而征君者奇，不亦尊乎怀王室而激诸侯，不亦贤乎。故贤者有无爵而爵，无禄而禄，不恃轩冕而贵，不待钟鼎而富，不以国存而安，不以国亡而危，其征君之谓乎吾幕无士，一获而<是帚>诸侯师，惜乎吾耄矣。吾将让爵于征君，以利巴蜀，王室亦赖焉。吾虽不恭，亦世载厥誉，知吾之能侯而好贤也。征君避爵而往，吾又有令名于时。今将季世也，王室尝混时无靖宁，则诸侯犹不忍侵蜀，是吾一举而安，全蜀之民不亦可乎。”
　　左右曰：“臣蜀之鄙人，不识征君之贤若是。虽然，为诸侯师，其志必氵孛君，安得而淹之。宜厚为之礼以谢征君，天下高君之义者亦多矣，岂必让爵乎夫弃先皇之泽，以替其业，不可谓仁；以爵而縻贤，不可谓义；悖明典以自殖，不可谓恭。征君诚贤者，则君之所举渎矣。宾贤以干名，臣窃惑焉。”
　　○辞爵
　　蜀王薨，蜀人迎征君于幕。征君避青城，左权曰：“子以万言说诸侯，孰若享益州之富哉今蜀之父老，皆杖策而迎，民心归矣。子固辞之，智者不为也。”
　　征君曰：“吾闻之，行一不义，君子所忧。况天皇之爵禄，所以宠诸侯者，而士受之，不义孰甚焉！昔介推辞禄，仲连避爵，是皆诸侯之赐，犹未至于让国也。而二子却而不受，吾以不命之爵受之。是便介推仲连攘臂而笑于地下，诚不能一朝摄也，且有不次之戮。夫士不遇于时，而徉狂以自乐，则蔬食饮水甘于八珍，敝裘麻屦逸于五乘。何则义与不义也。易曰：舍车而徒，信乎徒不为耻已。”
　　左权曰：“奈蜀人之望何哉！”曰：“汝不闻莒人有犭旬人而忘身者乎以千金游于天下，必求其悦已者，有不悦者，则分金而惠之，悦已者不盈千人而金竭，遂憾而死。今吾洁其躬，而失蜀人之望，非固也。窃虑莒人之金不足以胜悦己之众耳。故曰：愚者不谋，群聚若立，智者决策，朝不得食。以此观之，蜀人之望易成，而群易合也，何足眷眷哉。”
　　左权曰：“权也陋，微子启之，弗章。”
　　○火灾
　　李玄观象于轩辕之台，有星数丈流于冀州，其光如旦。李玄喟然曰：“胡运其兴乎又有宫闱之灾，内外树难，汉室其将为周之东乎！”
　　越明年，夷人寇玉垒之关，洛阳玄真宫灾，天皇与太乙真人方祠浮图老子，火围宫苑，烟焰蔽空，宫女悲泣，相枕而焚，天皇几不得脱。太乙真人犹以符咒祝之，火迫亦奔，而出见百官拥列于铜驼陌，惶惧掩面。京师为之语曰：“玄宫火，不得出。”太乙真人焦头烂额，又讹言董氏以兵权劫天皇。天皇忧懑，问于相国王允，允对曰：“臣闻老子善用兵，虽有匪臣，老子必为陛下却之矣。陛下益宜躬修玄默，勿以为忧。”又问曰：“朕之敬神，可谓露心矣，何以致灾？”允对曰：“宫闱之火，实陛下辉光之德所致，况圣泽以火德王，此中兴之象也。”天皇大悦。
　　王允少有雅望，善属文，时辈皆以允有国士之风。及为相，举动猥陋，唯与时浮沉。外饰体貌，而内怀奸妒，又交通宦官以固宠禄。百官有司进士皆倚其门，有称允为父，令妻妾问寝馈养一如家人礼，以此树富，凡考绩所去者，皆夤缘而进。天下士大夫始坏廉耻，而鼓舞于声利矣。故一时宠渥者，若太乙真人，次及董氏，其次及相国王允，仅势党类分为三穴，播闻蛮夷。是以豪杰益解体而议汉室，匈奴累岁纷扰边境，以诛一邪二佞为名。东南虚匮，海内罢敝，虽桓帝荒于游畋，国步多艰，未有极于此者也。是岁，太子骤疾，中外颇疑，天皇乃杀阉宦七人，以塞其咎。
　　洎曰：“此篇如史臣纪事之体，其所述汉廷时政，考之《汉书》往往不合。至于所云太乙真人，又《汉书》所不载者。故《外史》疑晋时文云。”
　　○避难
　　益州守徐嵩坐赃系狱，有武阳令文龟龄亦坐赃于狱中，乃相国王允门人，以孝廉举高第。时御史按狱以死论，益州守捣额乞怜密以千金赂之，乃免刑，遂问戍云中。武阳令以中倚之故，独扬声抗辞于前，其狱竟释。蜀人为之语曰：“益州太守徐仲高，坐赃论死克嫖姚；武阳令尹文寿伯，坐赃谭笑挟相国。”
　　后龟龄迁为左冯翊，又与相国王允之子横掠良家女妇百人，克于阃室，为郑卫之声，以奉相国。京师丑之，虽髻童辈皆呼为粪中郎，以其污浊士林为清论所鄙。
　　及董卓暴虐，相国王允亦俯仰其门，每与卓论国家机务，必以袖{代巾}口侍侧供唯诺，无敢疑者。文龟龄亦耻相国奴于董氏，私谓相国之子曰："董氏怀赵盾之谋久矣，若一举而败，必及令公，吾属安所附乎？"曰："何为其然也？"曰："令公以相国之尊，负海内之望，权侔天子，富埒王公，此人臣之满者也，又奚枉迹于董氏之门乎董氏弄柄，淫恶日彰，其祸可抱足而待。令公宣洁名于庙堂之上，效李、杜之忠，而密之以谋，鉴陈、窦之祸，而济之以才，使国家无虞，而同享封禄，不亦可乎？"曰："吾翁必有见，汝勿复言。"
　　文龟龄还家谓妻子曰：“吾受相国之恩，无及报矣。”遂谢病免爵，敛金玉斗乘以归，客于荆州。董氏果作难。君子曰：“《传》云：‘至贪者明，至佞者杀。’其文龟龄之谓乎。”
　　洎曰：“此亦记事之体也，其文绝类《史记》。”
　　○岷山
　　征君登岷山，望汶江，思禹之绩，而叹曰：“浩乎汶江，岷山镇之，茫茫禹功，险于梁岐。”
　　孔绍祖曰：“吾闻王国有难，则诸侯告于山川。今汉室难矣，而诸侯不告，何以徼福？”
　　征君曰：“夫诸侯修德，则告于山川社稷之灵，以肃其民人。民人于是乎怵恩而不敢侮，可以勤事而捍难，其山川社稷之灵亦庇焉。故旱溢之不侵，崩竭之灾不虐，瘴厉之戾不淫，嘉谷丰而民人洽。故君子入其国也，观风于山川，而料民人之丰阜凋悴，以回革其政，观氛于社稷，而知土壤之郁昭明以节制。其宜是以民无争心，俗无悖志，王道成焉，然后知先王之报勋德于社稷之神也。故生则爵禄以荣之，车服以锡之，宴飨以亲之，赏赍以劳之。死则褒之以嘉谥，祀之以五鼎，养之以世禄，纪之以文章，其耿光懿节，昭乎上下，配乎山川，以主其阴职，而降休咎于民也。是以骏显之烈与江汉同流。诗云：‘荷天之祯，德音振振，垂厥景福，君子神明。’此之谓也。”
　　○黾山
　　征君游黾山，道遇猛虎。征君倚磬而坐，谓左权、徐洲曰：“猛虎当道，吾死矣夫。”
　　顷之，虎近于磬，左权以臂当之，虎悬尾叫啸，左权执其尾而倒驰，逾黾山之冈。徐洲挟弓矢追之，见巨壑中群虎食一樵者，徐洲临穴而发矢，弦绝，徐洲以弓击虎，伤臂趋伏于林。左权负虎皮以救。徐洲曰：“征君安在。”曰：“鼓琴于磬。”“吾子搏一虎而群虎皆出，吾以矢射之，其弓不扬，为虎所，而伤其臂。子虽勇不能制群虎之猛也。”左权莞尔而笑曰：“制之何者，昔者与客涉瞿塘之峡，即征君欢之楚游道也。舟覆得楫而渡，有猛虎群饮于峡，一搏而获毙者二。客曰：‘吾与子将赴于峡下之流，得一楫而俱免。’又搏群虎于峡上，如制婴儿。是渡二峡也，虎不制则后涉者或免于峡，而乌能免峡上之虎乎若子之勇可以倒峡而西矣，今之所遇奚足悲哉！”遂历黾山之壑而援之，群虎皆毙。
　　征君顾谓二子曰：“汝其奋于黾山乎夫猛虎凭威于山，犹猛臣凭威于国，不可逸也。故猛虎在山，勇者制之；猛臣在国，仁者制之。昔虞有猛臣曰：兜，虞舜驱之；周有猛臣曰飞廉，周公戮之；鲁有猛臣曰少正卯，孔子诛之。此皆制于仁者也。嗟乎，今国之猛虎逸矣，而仁者不制，岂无仁者与，抑仁者在下位而不能制与吾是以鼓琴，于磬而悲歌也。小子其勉乎哉！”
　　左权曰：“黾山之虎苟无以制，夫子尚能倚磬而鼓琴乎？”
　　曰：“仁，可恃也；勇，则敌不可以恃。故曰：柔能制刚，弱能制强。故不善勇者制于勇，善勇者制于仁，遇虎而倚磬鼓琴，汝徒见吾弱也，而不知仁者有无声之威，有无形之兵乎？”左权曰：“唯唯，吾今而知善勇之术也。”
　　○去蜀
　　汉锢范滂、李膺、陈藩、窦武、刘叔杀之，征君叹曰：“汉室死难之士有五人焉！”李玄曰：“昔者三仁戮而殷灭，今五仁锢而汉存犹，未若纣之当罪也。意者，尚有待于继乎？”
　　征君曰：“何以测其然也？”曰：“执命之臣虐而未播，畏主察也；残民之臣贪而未弛，希主禄也。畏察者谋必疑，希禄者志必弱。弱者怀荣恩，疑者怀刑戮。是以张角黄巾之众，提剑于郡邑，而卒无全踵以怀刑，戮者之未附也。故汉室之形必继统而后亡，《诗》云：‘虽无老成人，尚有典刑。’其是之谓乎吾闻过盛之期，灾不消，以忧其过也；临亡之国，灾亦熄，以无庸于警也。故灾之象，恒集于过盛将亡之际。由此观之，汉室其邻于亡乎？”
　　征君曰：“诚哉，是言也。夫矶将溃，则不可与网罟之；夫谋国将亡，则不可与章句之徒议。今汉室之形危矣，而章句之徒犹执简以从事，掩牖而呻吟，弄文墨以求一帛之赏，而饰誉于流俗，机巧惊愚，志意骇众，自以为儒林之雅蹈也，距知测危睹形之士，已慵慨于岩壑，怀鹰扬之具，蓄洲默之谋，而天下调如也。”
　　李玄问曰：“自党锢既戮，汉室无主，董氏乘之，总百官而制朝廷，殚徭赋以荼毒天下，谏者辄诛而陈展于市朝，卢子干以八尺之躯而任社稷之重，夫岂守章句者哉！然而不能制董氏之柄，是以抗议于汉廷，而无所建白，何谓也？”
　　征君曰：“子干欲以А土而塞浊泾，以握石而补崩山，其不戮也。幸矣。使子干有林宗之风，则翻然而去，谁不善之。自桓帝不君，荒怠无度，政移中官，天下贡献者先入私窟，而后以羡余贡于廷。天子为涂旅，犀象麋鹿栖于乘舆。是以宗室不靖，江汉云扰，咸以图汉室为名。然而未亡者，刑未及于谏臣，而忠愤者鳞次而出，犹不能起涂炭之祸，以滥觞于今，济之以杀戮，困之以征轮，匈奴暗于雍冀之境，而内外之势成。故汉室虚弊而天下无纲纪文章，甚矣。所以豪杰奋庸之士，宁没齿于沟壑，而不忍尽言也。今以一子干而欲挽汉室之危，不可得已。”
　　是岁，征君去蜀。

　　●卷八
　　○去就
　　征君之楚，桂阳守逆于云门，拜而道曰：“仆守桂阳土壤，日旷三载匪绩。窃闻征君之风，鄙心浃畅，沐披拂之余馨，遂尔弛簿书，辍钱谷，洗讼庭，以曹溪之波洁陋室，以韵山之石为征君淹也。仁驾义轨，轨得无暂税乎仆从长者之后而行矣。”征君曰：“伊々与瘅瘅与时不可以止与甫是以征也，将南谢楚王以归来与？”
　　曰：“征君何郁伊而弗□也。愚闻圣人之规曲世，若火之规曲竹，治其节而削其枝，其干而裁其根，然后商贩而为利，工斫而为器。今汉室之形若曲竹，何不筒而规之，以匡辅其倾乎，坐而策之，以宣裕其业乎，为之礼乐以顺导其民乎夫物曲则弃，人曲则弊，世曲则倾，唯智者睹形而知影。是以规其所曲而全其所直，游乎自然之原，此仲尼之志度而管孟之为也。征君方效乎孔孟，而有捐时之，既信于诸侯而流归与之叹。是征君之奋草莽而就采聘，意者，欲扬空名而不顾其实耶，何落落而不群也如此。”
　　曰：“子徒知曲竹之可规，而乌知曲栋不可以使之直乎；知曲世之可规，而不知曲主不可使之庭乎。鹰隼为凤，狐狸为鳞，葭为{艹鞠}，蒺藜为兰，故贤士之处世，明主求焉，常主忽焉。是故放勋以之让，后羿以之弃；高宗以之梦，帝华以之剖；周公以之握，穆公以之殉；句践以之谋，祖龙以之坑。由此观之，贤士之显戮，时也。故负鼎而干汤，伊尹不知其为显，及授之以阿衡而伐夏，则显矣。历说十二诸侯，孔子不知其为戮，及绝粮而削迹，行不税冕，则戮矣。若甫之所遇，不可谓不戮也。惟楚聘就而未报，故为此游以待其戮，胡可淹也。宪也，非敢傲子之命，实惟不怿苟处而淹吾豢誉也，亦何功之为。"遂不入桂阳郡，南邮于长沙。
　　○时势
　　征君见楚王，楚王曰：“今王室卑而诸侯弱，何策以待之。”对曰：“天下势也，合策者顺，合谋者成，合意者固。以纵横之策合者，事成而名败；以纵横诡诈之意合者，机固而业颓。是以齐桓之霸，策于信义而已矣。守信而文于礼，执义而通于智，守信以盟，执义以声，故能尊周室而雄诸侯，道路无怨旅，中原无廪尘。当是时，桓公为五伯首功，而号令可以一海内者也。然犹以服事周得显永厥业而不替，终桓公之身而齐无有干戈于境上者，故诸侯称义焉。夫信义者，王伯之门也。求策术而弃信义，不可以为诸侯。”
　　楚王欣然而言曰：“征君，不谷之管仲也，唯幸教而辅相之。”征君回难曰：“楚之山河与楚之人民孰固？”楚王曰：“不谷闻之，国以山河城郭为固，家以垣篱畏阀为固，未闻以人民也。”曰：“山河之固孰与守之？”曰：“信义哉。”曰：“守信义者，王欲委诸山河乎抑委诸人民乎？”楚王无以对。曰：“王何以山河为固也，苟无人民之众，则楚之山河其为猿雁之栖乎！”
　　楚王问曰：“昔者齐桓公陈师于召陵以伐楚，屈完谏曰：‘君若以德绥诸侯，谁敢不服君若以力，楚国方城以为城，汉水以为池，虽众无所用之。’然则楚之所以为固者，方城、汉水也，是以能轻齐之众，可为固国之势，非山河矣乎？”征君对曰：“夫齐之陈召陵之师也，岂不闻楚有方城、汉水之险者。当观兵之际，屈完以德动桓公，而又及诸侯会盟以示信，故全齐之众遂卷师以旋，而不欲耀武于南海之陆，岂方城汉水足以却齐而存楚乎使屈完不盟，则齐楚之得失，未可知也。”楚王有惭色。
　　征君曰：“贤王以宗室之英，而楚国之民不怀，又靖安而无外忠，宜贤王之以山河为固也，王亦不熟虑乎今天下举贡者一室，漕运者一渠，皇图之藉尚负于畿甸，征讨之命尚系于天皇，故诸侯未为战，国而得以靖安无虞也。虽然，诸侯将劳矣，诚宜布信而宣义，以怀楚国之民，而告王室之难于诸侯。结之以盟誓，饫之以宴享，使四邻亲睦而同姓密于婚姻。然后告诸天皇，代其诛罚驱遏戎骑，翦灭奸雄，烹炙贪虐，显岩穴之士与之谋国。虽无会稽之耻，而有尝胆之心；无报吴之举，而有霸越之绩，是谋策之徽声，而文武之烈光也。王其图之。”
　　○田猎
　　楚王问征君以田，曰：“古之诸侯，好田何为也？”征君对曰：“臣闻，诸侯之田，所以靖民，非以禽荒也。故社以示之礼，振旅以示之威，文章以示之武。于春，宣阳气也；苗于夏，嘉萌也；于秋，顺休令也；狩于冬，导阴滞也。四时之田猎，皆所以广仁也。礼曰；诸侯既田，则齐明盛服告于宗庙，惴惴翼翼，若有临鉴而不敢淫纵其身。有获狐者，则命之曰制尔以媚；有获虎豹者，则命之曰制尔以猛；有获枭者，则命之曰制尔以逆。使百官皆惧而奉职不懈，然后论其田功。虞人而多获者赏之，获而失其髦者罚之，私养而不献于廷者杖之，玩田而伤鞠，相格而厉弱者刑之。又为之讠燕以劳其考，为之揖让周旋之礼以平其志，为之歌咏舞蹈之乐以和其气。于是乎知先王讲武之有纪也。至于春秋战国之诸侯，淫荒倾于酒色，杀戮极于臣民，以田之心，行田之事，布田之政，畋游而无厌，纵欲而不武，搜狩而失时，出不治兵，入不振旅，是焉取于田哉。如是而为诸侯者，国必亡。夫先王以杀一不辜之心而田猎，故仁昭而业显，后世之君以田猎之心而驱百姓，故身戮而国亡。此无他，敬逸之涂异也。今王欲田，亦举先王之心而已矣。”
　　○耻辱
　　楚王问曰：“贤士之处贫贱也，富贵者可以辱乎？”
　　征君对曰：“昔者仲尼之钓于沂也，季孙过其车，耕者皆遁，男女不得。有从者引仲尼之衣而叱之，仲尼扬竿而行。从者抚其竿曰：‘勿扬。’仲尼乃负竿而歌，从者裂竿而击之。鲁人曰：‘此孔丘也。’从者曰：‘吾知孔丘，故击之耳。以鲁国之众，辱一贱士，奚足道哉。’及孔丘摄相于鲁，鲁人与其从者斗。从者将死，季孙闻而怒，遂捕从者百人，桎梏以见孔子。当是时，鲁人皆相率而往，以观孔子之政，为从者之有怨，季氏之执鲁命也。既而从者死，孔子曰：‘吾闻讼之窒者，折于天刑，君子之幸也。罪未成而桎梏，小人之幸也。’由此观之，贫贱者奚辱于富贵哉。夫贫贱而不辱，则进而无党，出而无求，独行其志而尽天者乎。故舜不以耕稼为辱，禹不以诛鲧为辱，文王不以拘为辱，周公不以流言为辱，仲尼不以裂竿为辱。圣人之心，尽于天而奚迹之为。”楚王曰：“善！”
　　○渔论
　　征君自以不得志于诸侯，燕居而叹。客有讽征君曰：“以子之智，何不知楚矶之渔乎！”征君曰：“奚为不若哉！”客曰：“夫楚矶之渔也，击竿而歌，隐笠而卧，自谓无怀子。栖于洞庭之渚，矶于七泽之畔，吞云吸霞，浩浩乎与太虚同流。羡鱼而无心于钩，倚矶而无迹于物，临洞庭而望潇湘，窥九溪而瞰七泽。旁瞩乎武陵之源，和饮乎沧浪之水，终日坐而得鱼，大钓无空网，小钓无空钩。虽五溪三ㄛ之鱼皆慕饵而投其钩，故能为鱼之司命。今汉之七国犹楚之七泽也，七国之封建乎诸侯，犹七泽之栖息乎鱼也。七泽倚洞庭而为固，不犹七国倚汉室而为藩离乎子何不以洞庭之渚为栖，以七泽之畔为机，坐而得诸侯以显其业，使国家又安，海内殷庶，九夷八蛮不毛之类者皆慕义而宾乎何必远汉室而栖藩离，辞王命而就侯聘，濡七国之路而终为匹夫之群乎！”
　　征君抚琴而释，讽曰：“甫闻圣人达权，贤者完节，故士欲奋而无君，则造夷狄而替诸夏；时既晦而怀忠，则释耒耜而负鼎俎，是以旁择乎诸侯，历聘乎四方，谭笑而策功烈，布韦而归故乡，此士夙夜之愿也。昔务光遁而伊尹干，伯夷隐而吕尚出，接舆狂而孔子游，介推蹈而狐偃翊，庄周疏而孟轲毅，四皓栖而毛焦激，此皆得志于诸侯者也。子徒见无怀子渔傲于楚矶，而乌知有心氏击磬于卫国，是犹睹山鸡之垂翰于樊笼，而乌睹凤凰之翱翔于霄汉乎！何所规之不广也！”
　　客曰：“夫知兴者疏其津，知亡者闭其名，知亡知兴与时偕行，知兴知仁与时偕藏。故圣人不能背时而达权，贤者不能失时而完节。今汉室芜秽，王运颓湮，贤士蹇蹇，佞臣煎煎，国之顽民胜。我历数以归所天怀琛之儒，屠钓而栖岩，贞亮明哲之臣，佯狂而去国，是伊尹为务光而吕尚为伯夷也。故太史出函谷以避周，鲁连蹈东海以避秦，彼一圣一贤者岂不能辅衰周之诸侯，理亡秦之乱政，而树功业于无穷哉，亦时不可处也。且子不闻乎，国将兴，听于民；国将亡，听于神。今之时又替于周秦矣。子顾眷伊尹之干，而忽太史之出，不亦戮乎！”
　　征君曰：“然，是或一道也。子又不闻郢人之歌乎，其辞曰：‘故忧将类兮，奈良工何榱题媛兮，斫而为窝。’昔周室颠而榱题媛者，齐晋也；斫齐晋之榱题而治公室者，则管仲、鲍叔牙、宁戚、狐偃、赵衰、叔向，皆良工也，是以能伯诸侯而强公室。夫齐晋不以周衰而失其伯，管狐不以时危而失其材。故贤士之嫁也，非刑戮之国则就之，非篡杀之朝则就之。若是而蹇，必内有谗姬，外有谮臣。二网张国，仁者洁身不待尘而举，不待逐而行，引之不浮，垂之不沈，君子时屯，一经一纶，补前觉之明职，驰玄同之令轨，故晋儒之名翁翁焉。子何泥圣贤之寓迹而病厥心乎？”客惭而谢。
　　○色荒
　　楚王田于云梦，俘野女为姬。征君追而谏曰：“臣闻国有六慎者兴，有六荒者亡。今王日载其荒，国焉不亡。”楚王曰：“咨，何言之厉也。”征君曰：“臣不能佞，是以厉于王乎？”楚王曰：“何谓六荒？”曰：“兽而无度则荒，色而无度则荒，味而无度则荒，役而无度则荒，音而无度则荒，弃贤而事鬼则荒，慎此六者，国其不亡。”
　　楚王曰：“寡人兼乎？”曰：“兼。夫王轻身游于云梦之薮，春不振旅而，秋不治兵而，九月不返国，荒于兽也。王之宫，粲姬盆幕融如阳春，今又得野女而狎之。荒于色也。酬以香茅之醴，饱以湘波之鱼，文羞珍馔郁乎穰穰，日夜沉湎而不知疲，荒于味也。歌姬倚瑟，舞姝临纛，钟鼓，管嘤嘤，长夜不辍，荒于音也。筑倒景之台而眺衡岳，望祝融，台高九垒，犹以为望而茫也，又袭其土木，标其栋宇，渥其丹青，雕其锦石，悬十年之廪，一朝而虚之，荒于役也。景台之下，绘以浮图，列仙师事游方乞食之徒，采药以炼之，巫觋以淫之，而无变楚之俗，荒于鬼也。此六者，皆诸侯之败德也，而王兼之，其何以存国昔后羿荒于田而有穷亡，太康荒于酒而不返国，孔甲荒于鬼而诸侯畔，纣荒于靡靡之乐而殷亡，幽王荒于褒姒而周亡，始皇荒于土木兵革之役而秦亡。夫帝有天下者以荒而亡国，况诸侯哉！有一其荒，亦不免于乱亡之祸，况其兼哉。臣不敢谤王也。俘女于云梦，楚国之民皆以王为色荒，而又见襄王之故事矣。臣今日谏而王不听，则王之追游于田罪也。臣欲解佩而行，诸侯方以臣为得志于楚，故至不命臣，而王追之，使无以云梦之游为诸侯笑，是亦臣之劳于楚也。王毋恶焉。”
　　楚王悔而言曰：“此不谷之失也。”乃命左右刖其女。
　　征君谏曰：“不可。夫云梦之女不求于王，而王宠之，不愆于王，而王刖之，是以臣之谏而寄戮于色也。王欲刖一女以示远，则王之宫有歌舞之姬百人，王亦岂能尽刖乎王不能刖，则云梦之女刖之何为？”楚王乃逐云梦之女，而作《田誓》。
　　洎曰：“楚王淫荒于田，因征君之谏而作《田誓》，此亦诸侯之贤者也。惜其不克奋厥志，以匡扶汉室，而《田誓》一作之后竟无闻焉，且《田誓》不载其文，岂文不如其誓，抑《外史》失之欤？”
　　○晋使
　　晋使如楚聘征君也，抱关者告楚王。楚王问曰：“非间乎。”曰：“非也。”曰：“征君闻乎？”曰：“贱臣不察君意，未敢以闻也。”楚王喜而劳之。乃密令左右醉晋使以酒，与之卧，窃晋王书进于楚王。
　　其文曰：“征君履下，不谷处北海之侧，日庥令音。昔者蒙以黼黻临照敝邑，不谷无戚于征君，戮以亚宾之礼。凡我同列以为不谷乔，咸逾藩而吊之。征君是以播弃，不谷益殒ㄈ志，至于今是咎。征君其税前之愆，以返我敝邑，偕我宴好，使不谷徼福于敝邑之社稷，而新誉于诸侯，不亦善乎。自征君之别，塞树五霜，朝聘将继，不谷每南望楚甸，悠悠我心，继以梦寐，弥不自仰。敝邑之民若荷耒望时雨，有司赋怀征而咏之，一何悃也。征君其亮哉。昔闻征君自蜀之楚，楚入凿岭以平其道路，作锦绣之流盖三十余里，坐以雕乘，宾于阳春之宫。时峒蛮称乱，征君与李玄、左权之徒殚智陈力，有五大夫之劳，而功之举犹遄，是征君固楚望也。夫楚以微难，其劳也若是；敝邑犹楚也，匈奴之警甚于峒蛮，土壤之饶不及荆楚，而又有巡狩之遗烈，征君何重楚而轻敝邑哉？敝邑若替，虽为不谷辟，征君无亦忍敝邑之民人而置诸沟壑，且以隳望于邻国，仁者能无儆惕乎？今胡马秋劲寇我井陉，又寇我雁门，又寇我郎岭，郎岭战却，折我锐儿五千。又寇我铗关，余种皆起，遂寇我云中，据获妇女数十余万而淫。我边境师愤空冀而战，又折我锐儿万余，仅获黄羝二千。又寇我上党，破马陵之关，猎火通九京。敝邑之危若垂石，其势莫当。是以藉征君之怒而剿灭之，则名垂汾沁，功铭恒霍，义显于介山，风高于首阳，此不世之休烈也。头征君就余驾，毋惮千里，不谷率敝邑之有司候于境上，命使以符犭旬于邻国之壤而达其关，使毋有讥者，发壮士三百获乘于道，使毋有妨者。若征君与不谷均是心度勉抚敝邑，肃扬仁风，以化狼跋，荐社稷之馨香，不谷唯是剖心而索报及兹，臣庶无忘德也。征君其深惟无忽焉。”
　　楚王既得书，命左右曰：“有泄之者诛。”晋使寤，检而不获，其旅十人与馆人斗。楚王闻而囚之，晋使遘征君告以晋难。征君曰：“奚为不书。”曰：“馆人盗哉。闻于王，王不罪馆而戮其邻，仆非以修睦也。意者其王之计乎？”征君谓李玄曰：“楚与晋隙矣。”翌日，谒王。王料征君以晋使之故而谒也。讲至日昃，征君不及晋故。楚王疑之，问于征君曰：“先生知晋之聘乎？”对曰：“聘而不书，晋难必遄，臣将赴矣。若聘臣以书，是饰难也，臣何就焉，是以忧其无书也。”楚王有惭色，谓：“信乎晋之饰难也，聘以书，晋使失酒，误投于寡人。寡人诵之，有不利于王室，故囚其使不敢以闻征君。寡人隘宇得无疑乎？”对曰：“晋果不利于王室而有使于楚，虽不犯王，亦楚之累也。岂惟臣之罪祸。王其释晋之使而归之。夫晋之谋寄于臣，臣不就聘则晋之谋谢矣，又何囚乎？”楚王乃释晋使，征君因难曰：“王释晋使而归之，楚必有衅。”楚王曰：“何哉？”曰：“邻国之使不可戮也，既戮而归，晋人必报之，臣是知其衅也。”楚王曰：“然则为之奈何？”曰：“晋之聘，殷矣。王若修戮于晋使，而臣不就，亦衅也。臣请为王聘晋，可以替晋使之谗，而臣亦无辱于晋，且以善楚。王其虞之。”楚王曰：“戮使而客士，衅在敝邑。如晋而淹，衅亦在晋，是邻国交衅，胡可盟也。若不得已，则徐渊亦足以当晋，征君其命之行。”曰：“王不可以轻邻也。徐渊亦义，岂能就不聘之国哉夫晋无衅于楚，则臣之行为晋也；晋与楚衅，则臣之行为楚，非为晋也。宪也闻之，难而不援不可谓仁，援难而解衅又爽信于贤王，不可谓义，故臣援晋之难，必以王为归矣。不然，衅其登乎。”
　　征君遂行，与晋使出楚之关，左权、李玄、孔绍祖、鲁狷从之。楚王使二壮士要境，执晋使以质。征君弗然曰：“宪也，韩国之士，楚王若疑，是在韩人也，何以晋人是执宪有徐渊、周岑二子佐王之侧，是有二质于楚，夫奚患乎？”乃以书报楚王。楚人返命，征君是以得诸侯之心。
　　○龟丘
　　初，征君宿于龟丘，李玄曰：“有孛南流犯客星甚迫，其在楚分乎难将至矣。”及晋人与蜀人盟，练刺士以报楚王，假为谒者以进。楚王据床而问曰：“汝何国之陪臣也。”谒者曰：“吾闻邻国之交，不可辱以陪臣；诸侯之交，不可疏以床下，今君处雕牙之床，而疏诸侯之交，掷陪臣之礼，而辱诸侯之命，君何不疑臣为刺客而固如此也。”楚王惧而避席，命左右搏之，以验其匕首，谒者疾驰而上，将短刀刺之，梦王伤其面，左右护王。遂搏谒者，曳于殿下，知其为晋人计也。于是楚王始疑晋人之仇楚。
　　顷之，征君书至。楚王怒曰：“此必黄宪设刺客计也，不然，书奚值哉？”遂杀其谒者及二壮士，又收徐渊、周岑于狱，亦大招刺客以报晋。征君闻之，谓从者曰：“嗟乎！玄之言征矣，将未及晋而晋为之诡，谋不足以复晋，耻而又导衅于楚，其无已乎。若汉室既替，则晋楚二国不能为盟主矣。夫报楚王而值晋衅，命之厄也甚。甫将避难以归故邗，岂复就晋耶。”鲁狷曰：“子之归善矣，其如岑渊何晋难戢，莫若返楚以调二国之衅，而又释楚王之疑，如是而归，至完也，子若畏于楚，则狷也能死之，而左生之武又足以耀楚于掌上，夫何患焉？”征君曰：“汝不见出穴之蚁，上垣篱而扛百足之虫。有稚子临穴而憎蚁，以泥覆其上，虽欲返穴而安之，亦不得已。今楚之疑非特稚子之憎也，疑覆于国而距后至之士，非特覆穴之泥也，而欲返楚以求鸣，是何丘蚁之弗若乎。汝又不见游鱼之逝千仞之薮，而无患者，以其能与水相信也，故浮沉得扬其意，出入得畅其情，是水益深则鱼益逝，君益信则士益归，而况士之于诸侯哉。使游鱼遇无水之壑，则偃蹇而困于泥，求咫尺之游亦不可得已。今楚无水之壑也，欲以薮泽之鱼而游之必蹇矣。故鱼不厌深，士不厌信，或止或行，其知几乎！”
　　鲁狷曰：“楚不可返，以疑故也。无疑于晋，奚为而不就哉？”征君曰：“晋国不待士而忿谋，又以培衅，虽士至其国，亦何所奋也夫疑志者难与决策，忿谋者难与定交，楚疑而晋忿二难也。士焉得而就乎昔赵杀鸣犊而孔子去楚，其似矣。南望郢关，长虹蔽之，痛乎！苍天其斯人与。”
　　○遇渔
　　徐渊狱中上书，暴楚王之过，楚王焚其书而杀之。周岑放浮于湘江，有渔者并揖而问曰：“子何方上国之士，而浮于斯乎？”周岑曰：“吾叔度氏之徒也，寄客于楚，潇潇是浮，以濯以渔，棹彼中流，怀我君子，湘水悠悠。”渔者曰：“子奚不追师而为此游也！”周岑喟然叹曰：“师安所追乎！汉道其亡，王业其茫，奸雄攘臂，贤者无庐，流于四方。之晋者浮河，之楚者浮湘。吾将逝洞庭而憩云梦，窥九嶷而望衡阳，抚雄剑以啸荆门，濯长缨以歌沧浪，吾进与子而偕钓，退与子而偕狂。幽吾于鸥凫之渚，栖吾于兰社之乡，羌邂逅而猜予，迷圣贤之弛张，信不可乎？”
　　渔者曰：“吾闻无巢之林，其下必庐；无渔之薮，其上必矶。子乃洋洋然悲歌慷慨，浮而不归，敝褐垢体，为时所疑，之楚游者能不怀噫。是子之智不如鱼之远矶而虚其薮，鸟之畏庐而废其巢乎，何子之不能广也！”
　　周岑曰：“昔者箕子仁而蒙难，文王顺而拘，展禽和而鲁黜，子胥毅而吴俞，仲尼能而陈厄，墨翟智而宋囚，史鱼直而晋辱，屈平忠而楚流。古之圣哲贤彦之士，岂不欲避忧患而洁身哉心有所激则谔而不缓，心有所愤则矫而不难，心有所忄亢则慨而不畅，心有所惕则郁而不旷，其逸乐足以育其众庶，其忧患足以哀其民人。渥以钟鼎之禄，而不为富，拥以环堵之室而不为贫。其群也迹化，其独也道荣，一毁一耀，而天下蒙如也。子徒见夫鱼不潜缘矶之薮以为能逝也，而时遇渔人之罟，又逆鳞而入；鸟不巢覆庐之林以为能举也，而时遇猎者之网又解翅而投乎。”
　　渔者仰笠而歌曰：“潇湘秋兮水，芙蓉落兮雁南宾。期美人兮江渚，岁暮兮苍梧。”云如是者三阕。周岑凭而听之，曰：“噫嘻乎！噫嘻乎！何楚声之婉变也。”
　　是岁，楚王索征君于晋。征君奔秦，秦人纳之。
　　○阳山
　　阳山崩，楚王问于左右曰：“晋人有衅于楚，国夙夜忧惴。况征君不复，徐渊囚而死，周岑乞食于楚市，乘桴于湘江，不知其所矣。是以海内贤士皆弃楚而实邻，国无以南捍，寡人奈何今阳山告崩，楚国无所镇，是寡人之祸彰矣。无亦诡于晋者，或不得求与，聊王室之故也。”左右对曰：“君以晋衅，而日夜求征君，用心疑之，是君之劳过矣。夫征君游诸侯，诸侯皆信之，而楚独疑，使楚国不能为盟主，以光耀王室。阳山之崩不其疑乎？”
　　楚王长息而言曰：“寡人将修好于晋，而聘征君，则楚之祸庶乎尔众为寡人画之。”左右对曰：“邻国之好可以修也，若征君之聘夫奚就乎。死其弟子而困其师，露其诡计而饰，其聘不可为也。”
　　楚王遂修好于晋，晋人杀楚使，悬其首于关门之木。
　　楚王闻晋人无礼于楚，谋诸左右曰：“枭邻不睦，贼我使臣，何以报之？”左右稽首而谢曰：“衅其分矣，又何报焉。愿君毋忘仇于晋也。”楚王怒，宠姬阳华谏曰：“不可。妾闻之，寤口之言若{羔火}，寤心之言若冰。今左右之谏虽不甘君之口，其亦寒心哉。夫寤口者求誉而养祸，寤心者忍耻而奋功。是以明君乐闻寤心之言而去其寤口之士，故功施昭明而令闻广誉也。君若诛左右而拥其心，无乃嗜其之疾乎。楚之使晋人戮之罪也，君诚怒矣。君独不思晋之使犹楚也，不告于天皇而私戮之，亦与晋均也。而君则欲晋之不怒，何君之远恕耶！"楚王惭而释之，遂田于四望。
　　明年，楚王饮毒而卒。
　　○归韩
　　征君归韩，张俭策杖而访，征君饫之。张俭问曰：“子之誉溥矣，而功不白汉室诸侯，一何拙也！”征君对曰：“宪闻之，智失则求之巧，信失则求之拙，巧者乱，拙者矩。今诸侯虽蔑智而寡信，亦足以国。若汉室不替，诸侯其无战乎。”张俭曰：“俭也，闻晋楚有衅，予何以靖之？”征君曰：“晋之为诸侯也，诡楚之为诸侯也，暴其世子又淫如是，而衅不可靖也。甫是以浣褐而归，得与子饫。惜乎元礼、林宗逝也，哲人不作，王室其凶，吾道之寄，微子谁与？”乃临风鼓琴而吊之。
　　张俭曰：“夫道欲行寄于人，道欲废寄于天。当三代之盛王，是道也，寄于君臣而偕畅之，若舜之于禹、稷，汤之于伊尹，文武之于周公、箕子，君臣一德，其道流行，身履休烈，是以能永厥治。三代既没，春秋纷，是道也寄于臣而不寄于君。若孔仲尼历于诸侯而不遇，乃述经于泗水之滨，身不履盛而世载其烈，故春秋乱而不治，是亦寄于天者也。及春秋毁，战国嗣乱，以纵横为贤，是道也亦寄于臣而不寄于君。若孟轲、荀况，谭王道济之以辩，游说于梁楚之间，而无所合，故战国乱而不治，其犹寄于天乎！夫周东之后，寄于人者何穷，而寄于天者何啬也。西京而来，若董子亦寄之矣。今天下左道乱厥内，夷狄乱厥外；大臣贪，小臣谄，民无庐，士无襦，名器淆混，荡之以纲纪，陨之以文章，诸侯骄侈而无戮于王室。由此观之，道何所寄哉！俭也，从荐绅之末，不能辅导以至于锢，为国玷焉。天之戮民又不能死，而苟淹于草莽沟壑之中。若吾子者，名隆而志高，道完形超，固天之所厚者耶。而子之道又若有寄于天者然。悲夫！《北门》之诗，昔人所哀。世道交倾，天其鉴乎！”
　　是岁，恒山崩。君子曰：“其幽、厉哉！”
　　○感时
　　初，征君将归韩，出疆，哭林宗于野。鲁狷问曰：“狷也闻之，圣人不私，故应物而能化，智者不累，故抑情而能达。子是之哭，其有私乎，其无私乎？”
　　征君曰：“甫之游也，不觉暮矣。远托七国，ㄈ返南甸，彦人凋殪，谁与扶植是以感而欷也。”
　　鲁狷曰：“汉室其终卑乎？”曰：“今逝者七人，惟尔与甫犹路也。黄巾乱，朱俊死之，陆续隐于长洲，李玄隐于华岳，张裘隐于天台，周岑隐于云梦，左权蹈海，徐渊死于楚，孔绍祖俘于秦。狷乎！甫与尔归矣。”
　　乃据地而歌《薤露》，鲁狷和之。既而曰：“吴越之聘子，弗报乎？”曰：“昔者，林宗与甫言曰：‘今诸侯王敖惰而不知礼，大夫污浊而不知义，有司贪残而不知仁，士虚滥而不知耻，民巧诈而不知信。’吴越之士民、有司殆甚焉，又多淫疾，胡可革也夫圣人不易素习之性，不化至顽之俗。诗云：‘匪我则顽，匪我则端。’此之谓欤？”
　　鲁狷遂从征君于韩而返鲁。征君曰：“嗟乎！礼乐东矣。”



