　　渖馆录　　（朝鲜）不着撰人 

　　●目录 

　　叙 
　　卷一 
　　卷二 
　　卷三 
　　卷四 
　　卷五 
　　卷六 
　　卷七 

　　●叙 

　　渖馆录者朝鲜世子被质于沈阳时之纪事也清太宗崇德元年冬亲征朝鲜翌年正月朝鲜国王李倧 【即仁祖宪文王】 力尽请降以世子□□山王□及王子凤林大君洖为质子留于沈阳者八年当日世子等所居之馆即在沈阳城德盛门 【即大南门】 内今犹称其地为高丽馆此录即撰于是地也前十余年日本内藤湖南博士汇刊满蒙丛书内有沈阳日记一种考其所撰解题谓自崇德二年丁丑正月三十日朝鲜国王出南汉山城之时始至顺治元年甲申八月十八日清世祖定都北京启行之前二日终八年之间逐日记载细大不捐又别有沈阳状启与日记相表里盖日纪为在馆中之纪事而状启则以其纪事时时送呈本国政府者也嗣因丛书停刊日记仅印至崇德七年壬午十二月状启则未及付印究心辽东故实之士憾不得窥其全豹盖已久矣曩者朝鲜人汇刊广史一书 【不详何年】 内有渖馆录七卷颇不易得上虞罗叔言先生藏有钞本出以相示余取与沈阳日记互勘其文不必逐日皆有而有则必与之同又录状启于书中首尾略具此实为日记及状启之简本状启既未之见日记亦无完本读此可得其十之八九是亦难得而可贵矣是录虽亦始于丁丑正月三十日而终于甲申八月十五日较日记本少三日又考朝鲜世子之遣归在甲申十一月庚戌王子凤林大君之遣归在乙酉三月丙午 【□见东华录】 而甲申八月十八日以后无纪载者清廷西徙无事可纪故也清初诸臣汉字之译名殊无定准如清太祖实录经数次之修改而译名前后不同其明证也重以朝鲜人音读稍异译名之歧异更不足怪矣此录称岳托曰要土杜度曰头头豪格曰虎口英俄尔岱曰龙骨大阿巴泰曰押大马瞻曰马沮皆由耳受而以汉字书之其音亦可谓之近似矣其称龙马二将者谓英俄尔岱与马福塔也然所建之三田渡碑亦称英马二将未尝改英为龙是清廷之译名后来亦有定字而朝鲜未尽遵用耳又太宗出征及凯旋至沈阳东关堂子祭告实录及东华录皆备载之而此录称曰东门外城隍庙 【或作城隍祠城隍堂】 考沈阳都城隍庙在城内建于元代而清初未尝别建新庙则所谓城隍庙者即堂子也录中屡称大衙门为清帝朝会治事之所盖即后来之大政殿原称笃恭殿者 【盛京通志谓崇政殿旧名笃恭殿此殊不然东华录天聪十年四月丁亥定宫殿名大殿为笃恭殿正殿为崇政殿笃恭殿盖为大政殿之旧名】 其曰伊鲁者懿路也夫河者蒲河也伊州者义州也以与朝鲜义州同名故改义为伊其曰八高山者八固山也即八旗也辽东新城者指太祖新建之东京城而言亦称辽阳城曰辽东旧城曰夫之者夫人也译汉则曰福金 【或作福晋】 录中注云夫之犹阏氏是也凡此皆略可考按不胜偻指是录为留馆诸臣所记又有所谓西行日记凤凰行中日记即为世子从征及赴凤凰城时所记皆与馆中日记两存而参叙其中内藤博士谓此书为清初贵重之史料可与实录互相发明又视魏源圣武记为正确其论诚不诬矣微闻朝鲜京城诸彦已将沈阳状启付诸景印杀青有日而日记尚无完书兹先取是录付印藉以导之先路或为留心辽事者之所许又稻叶君山博士顷以新得宣氏沈阳日记 【天聪四年】 见示亦清初史料之一种并附于后备参考焉金毓黻校竟记 

　　●渖馆录卷一 

　　丁丑正月三十日世子随大驾出南汉西门就所波串营中行礼毕世子陪殿下坐于坛上东边嫔宫及两大君一行至自江都嫔宫及两大君夫人留处营外两大君率江都从官入行礼礼毕大君坐于坛上两边行宴享礼礼毕世子陪殿下出营外拜谢申时殿下还都城獜坪大君及大君夫人从还都城世子嫔宫凤林大君及夫人仍留次江上营中　二月初一日世子送译告于九王请入觐都城九王许之世子入都城日暮后还营　初二日皇帝北还　初三日世子渡江暮抵西江仓后驻山坡夜深天黑薪水具乏夜将半始定寝所进夕水刺　初四日两宫早发巳时到望远亭 【亭在杨花渡江处】 江上顿营　初五日世子入都城马将夹驾而行申时还营　初六日大驾出自都城至营中申时还都　初八日九王北归世子离发望远亭下到昌陵上自京城出幸与九王相见因与世子相别申时世子止宿于高阳村舍　二十五日在凤山状启今番节目讲定时三公六卿质子入送云而右议政李圣求之子则其长子死于江都其次子十六岁儿方在清阵中若推寻则以质子给之之意在京时已为开说为白有□工曹判书具宏之子仁廛礼曹判书姜硕期之子文明叱分入往为白乎矣其余□ 【□：段】 未及定夺入去沈阳之后若还一推问则何以答之为白乎喻此最关紧事令庙堂急速商确指挥为白齐　三月十三日在永柔状启清兵至今遍满道内抢掠之患逾往逾甚孑遗窜伏之民处处被掳臣等虽力言于九王使之禁断而远处军兵令有所不行未能一一刷还分叱不喻农节方急顿无耕作之望所见惨恻而亦无奈何是白齐 
　　十五日世子留德渊 【永柔地】 义州府尹林庆业以状达来庶尹洪翼汉斩杀于沈阳事也　十七日平安兵使柳琳状达马夫大初则请兵万二千五百兵使柳琳累次争诘夫大往见小土还灭定五千名云云　三十日渡江　四月初十日世子早朝离发白塔坪渡混厚江清人将设郊宴使之小憇江边龙骨大等设帐幕于城外五里许良久请行去帐幕一马场金石乙 【石乙：石□乙】 屎来言皇帝设宴诸将在此不可骑马直入世子步入骨大等先招宰臣讲定礼貌后世子及宰臣北向三拜九叩头以谢后世子与骨大相揖各就帐幕酒三行而罢骨大且言皇帝有令嫔宫及大君夫人不可乘轿入城诸从臣争之不得至城底舍轿骑马以行入处客馆八王及其皇帝各遣人把守馆门　十三日状启昨日朝以皇帝分付招臣等于户部龙骨大传言曰即者我国之人自平安道入来言得捷椴岛云此甚喜报且平安兵使军官二人与我国人偕来为如可一人则马病落后于通远堡一人则今当入来来则即送于世子所馆所此意须达于世子前云而辞色之间喜气动人为白如乎未久平安兵使军官持状达来到为白有去乙槩问其曲折则与龙相将所言符为白在果其间事状则平安兵使想必具由驰启不敢烦渎为白卧乎事　同日在沈阳状启龙将又曰质子几人不来臣曰某某人来某某人避兵之时散落远处未及还集兵曹判书之子死于中路未来者则不久当来龙将曰质子家属何不来乎臣曰此亦避兵未还且今行之人不胜数多质子家属亦何能一时率来乎龙将曰此言是矣既不能一时入来未来质子及其家属待秋成入来虽已发程尽为还去以待来秋可也臣曰质子讲定时吾未参听三公及六卿之子以时任入质乎以当初入来者仍为留置乎龙将良久默思曰以时任入子质之可也臣曰然则我国相卿递代无常若以时任之子质之则亦为交递乎龙将曰此亦交递矣　十五日骨大求见宰相及讲官一人宾客南以雄朴□□鲁朴潢辅德李命雄往骨大以尹集吴达济出置庭中问以杀与不杀宰相为之请不听而杀之 
　　闰四月初五日世子赴请龙骨大在礼部以俟世子入就西壁坐大君差后九王十王在东虎口要土头头在西以骡一骆驼一牵至以示曰此蒙古远方所献而非家畜也乃野兽也又以黑狐皮出示盖以为灵瑞也奏杂戏酒一行而罢　五月初二日义州府尹林庆业来请人置之西馆不许来谒世子　十四日金汝翎以其皇帝之命来书世子讳字及两大君名字以去　十六日龙骨大沙波马夫大来见世子曰平安兵使柳琳义州府尹林庆业皇帝有命招之而柳琳称以本道多有策应之事挟诈不来只送林庆业此甚无为自此当报知国王而世子亦须其闻世子措辞答之　十七日许被掳人卖买清人聚集所俘男女于城门外其丽数万或子母相逢或兄弟相见相持呼哭哭声动天地郑命寿金汝翎以其皇帝之命来言皇帝明日请见世子世子当冠带而往见宰臣等言世子自山城直到于此冠带何暇持来此则汝等之所知皇帝之所察命寿去骨大求见宰臣宰臣往龙骨大曰使八高山诸人直守墙外者以世子来此未久恐有下人辈滥杂之弊也今则既定舍馆令撤去禁职下人诸宰臣当任其责　十八日郑命寿来皇帝请见世子世子大君赴请到大门外下马少憇路边舍门入庭行礼就坐西壁如初沙迄里子袭封王爵者要土头头在西九王十王虎口押大在东使臣亦进表行礼于庭中礼毕就西庭坐蒙古大臣入庭行礼毕就东庭坐行茶一锺而罢　二十日林庆业还出 
　　二十四日状启被掳人赎还事段逐日聚集于城外使愿赎人各自寻觅买之而索价刁蹬罔有其极至于士族及各人父母妻子等论价之多至于累百千两以此赎出极难人皆缺望呼哭盈路其中单子无亲戚之人则只待早晚公家之赎还日日哭诉于馆外惨不忍见为白齐讲和后被掳之人亦不知其几而渠等所言不可取信是如专不听理为白乎□若或自中告诉摘发者则皇帝许令刷送乙仍于前后所给男女并几口留置馆中为白有如乎今番使臣一行夫马为先出去者一时各其土乡良中分送次以平安监司处出送为白乎□一行员役人等所赎人口段置为先出送为白齐前日尹集吴达济等不知何以处置为白如乎去四月十九日龙将等招臣等三人及兼辅德李命雄衙门坐定后引出尹吴两人于前以皇帝之命传言曰此人等罪宜可死而特以人命之重欲为全活许令率妻拏 【拏：孥】 入来仍居此处云则尹集则以为经乱之后不知妻子存没徐当闻见而处之吴达济则以为至今忍死到此者万一生还则庶欲复见吾君与老母矣果若如此则生不如死云渠等不念皇帝全活之恩抗言如是今不可得贷矣未知诸官之意如何为白去乙臣等答以此人等俱以年少且切恋君亲之念妄发如此若终始曲全则岂非千载之美事再三恳喻而终不得免惨不忍见为白齐其奴三名则送于臣等之处为白有如乎今番并只出送为白齐 
　　五月二十六日清帝请见世子世子大君往设帐幕于寝门之外除拜礼与之相见既就坐世子避席而言曰千里作客特蒙皇上推诚款遇不胜惑 【惑：感】 拜帝曰唯世子复言曰言语不通皇上有言我不能省我有所怀不能自陈无任沓沓清帝曰是清帝言宰臣曰久客独宿何以自堪宰臣曰伏蒙皇帝念及微臣不胜惶恐清帝曰鳏居独宿睡必不成因大笑宰臣拜曰再蒙勤念尤极惶恐清帝曰尔言有意我已会之设宴酒三行而罢六月初六日状启即刻使臣临发龙马两将来到请谒世子前辟左右密达世子前曰吾两人非但自初往来且知皇帝之意两国既为一家凡事不可不以实相告一事之信可见本情一事之不信旧好尽败岂不信哉实若诚信相孚则世子亦岂久在于此哉今闻前往南朝使臣已回云必有敕书不可开见仍封入送甚当云世子答曰有大于此者亦遵皇命况此南朝敕书有何难而不为入送乎但自前使臣之回有有敕时有无敕时今番之行未知有否而设或有之我国必已拆见元封入送势或难矣龙将曰此言则是矣虽已开见元本从速入送可也云云世子答曰此意当于使行言送启达龙将曰使行若到京后启达则必致迟缓通远堡即送一人驰启云云为白齐　十二日龙骨大招宰臣曰闻柳琳今到辽东渠初违皇命迫而后来何其诈也其遣行中官员一人谕之还送因将此意启知大朝乃遣宣传官边宥赉状启而去　十八日郑命寿来言明日皇帝当出东门外世子大君亦当从之且皇帝以下皆不带牵马人世子大君亦自执鞚朝鲜马悍故已伤此处马十匹矣　十九日辰时清帝率诸王贝勒以下诸将诣其所谓太庙奠酌而来世子大君亦随而往还　二十二日兵部移咨义州令输攻岛所得战具于凤凰城火药七万六千四百九十斤他物称是　七月初七日礼部送言曰来十一日皇帝将有祀事世子大君亦自明日致齐而随参　十一日清帝祭其宗庙世子大君如前往还 
　　十八日使朴□□鲁致银卓一银函一孔雀羽百柄镜二银妆刀大二中四银妆隐现刀四入丝折妆刀二三色扇七十胡椒三斗大君致银炉一银煎子一柄镜一银妆刀大一中三银妆隐现刀四入丝折妆刀二三色扇五十胡椒二斗转进清帝　二十一日虎皮者音所二博士以其皇帝之命持蒙书二卷而来请世子大君而学之世子曰皇帝欲教之意诚为感激但语音不通不可猝然学得若先教年少从官则余亦渐次晓解矣博士曰俺等只承往教之命宜令朴□□鲁将此意往通于礼部朴□□鲁往言之礼部还持蒙书而去　二十七日状启初七日夕礼部送言曰来十二日行大祭故皇帝及王子诸将初八日为始阙门外设帐幕入清齐世子亦可清齐云臣等以依为之意答送为白有如乎及至十一日平明皇帝率王子及诸将出往于东门外前日祭所而世子教是亦随行往参教是白乎矣今番则前后之阁皇帝皆亲自行祭而礼数有加臣等问之则曰后阁设四位神主者乃追尊四代者也前阁设两位神主者乃以前汗尊为太祖享之云而神主则与我国士大夫主神同样而其坐椟则饰以金银极其侈靡祭罢后设毳幕于庙门之前皇帝入歇其所而诸王等皆招入其内世子亦为邀请同坐行茶一巡后罢还为白齐　八月十七日世子留馆所龙骨大马夫大来见世子曰今来咨文语意皆是而其中赤子等语似未稳当若以逃民窜伏跟捕未易为言则可也诿以情理可矜不忍刷送则不思之甚也世子大君来此而莫之恤独于顽蠢小民如是顾恤可乎世子曰本国岂不念俺等特以君依于民羣怨可畏而水所以载舟而亦所以覆舟人心向背不可不虑故敢言其事势之难此非违越皇帝命终不捉送之意也龙骨大曰本国逃民之难捕势固然矣向化之留在朝鲜者尚多清兵撤还之日士卒之落后仍留者亦必不少而时无一人之刷送者何意也世子曰前日奉使相臣具知此意而赉咨官辞朝时未及得达故未有回报矣且向化之人皆住圻甸以西而三南则绝无今番大军掳来无遗矣我国之民犹且刷送何爱于向化而不遵大国之令乎且士卒落后似无此理岂以四散抢掠时或被致伤者疑其落后耶龙骨大曰唐人之留着本国者亦何不送乎世子曰往年黄监军之行一一刷归今则无余矣若有遗漏者敢不随得送来乎龙骨大曰皇帝则别无所云俺等勾管东事恐或因此生衅不得不委来忠告世子须以此意知启国王诸从臣因进请曰俺等有切迫之情愿两将听之俺等奉两王子来此极蒙皇上厚眷感激之怀无以称道第王妃大祥迫近前头三年之丧人子至恸而终丧之日不得躬行祭奠平生之恨孰大于此龙骨大曰世子来此之日不久姑待后日可也世子曰俺亦知今请还之为太遽而祥祭之日思欲一哭而来愿两将转奏皇上而曲图之龙骨大问大祥日期于宰臣因答曰愿听俺等之言徐图之宜矣因罢去 
　　三十日宰臣讲官以母妃再祥只隔三朔乞许世子往终丧制事持呈文诣礼部诸将使金郑两译传言曰俺等必先接言语知所请之可不可然后当奉呈文而今日本部宴接蒙古甚不闲静须于明早更为为 【为：衍文】 来呈　九月初一日宰臣讲官持呈文更诣礼部列立于楹内满月介祝参将大明九连城参将下炕相揖受呈文邀坐于西壁祝参将展读后授郎厅相似者恩国大宰臣等令金汝翎将呈文中意申恳于满月介答曰具在呈文中不必更言宰臣仍请曰天使员役行期本国欲预知待候矣满月介曰当禀定相通　初二日礼部招宰臣讲官进汉人一名于前曰该汉新自石城岛来言尔国分送人参于白登庸吕碧处且得沈世魁印信送献南朝云然耶宰臣以下措辞明其不实答曰皇上亦不取信特以相告耳因出给呈文曰尔国不胜诚意以为取信之地而经请出往甚为不可两王子虽有思归之念诸从臣所当宽解而乃反协同可乎且呈文之举似涉有弊此后诸事须以言语相通切勿用文字可也宰臣以下曰呈文祈恳既曰有弊请以译传诉我切迫之情因申呈文中意而陈恳之诸将曰须勿更言出往之请因令罢去　初五日龙骨大招宰臣等于衙门曰前日约条两国相为婚媾之约今番使行其果率来耶宰臣曰凡于婚媾两边议定然后行礼岂可经先率来龙将曰本国于明朝有选进女人之规今亦依此为之宰臣曰若非皇诏勑藩国何敢献进女色且此两件事俱非职等所敢擅便龙将曰世子前亦可传达宰臣再往曰龙将等每以诚信责于我国凡事可从不从不可而说皆非诚信私献女色既非可从之事我等不敢通报朝廷矣龙将曰事在贵国谅处第以吾等之意通之 
　　初九日世子馈从臣酒馔下手札曰国丁否运幽絷异域粟粕腥牲以充饥肠寂寥旅馆终日吁叹今日乃重阳节也想其昔日供进之事言念及此不觉呜咽从官为余如是苦楚无以为慰凉秋月下不可虚度略办薄饍以破郁挹之怀如何因令中官传徽旨曰在此诸官虽欲纵酒何可得也风闻虚传致蒙严谴余实深叹今则须勿惮小饮且春城君壬申国恤之初主上犹虑生病至赐烧酒而近来断酒已久疾病可畏大朝亦岂禁药酒乎今日须为余把酒　二十九日世子与宰臣朴□□鲁内官玄德成进红柿七百五十枚于清帝帝以大朝不为直送怒却之　十月初一日郑命寿以礼部意来言今年有闰朔之至月当颁新历从官一人进来受去兼文学郑卿雷进诣之设帝座于文德坊外前日试射之所置历书约六七百于卓上分排左右令在班诸人行三拜九叩头后阶上一人展读文若宣勑者然因以历书一百一卷颁给于郑雷卿曰传送本国又给二十二卷曰行中分看云　初二日三宰臣往见龙骨大于衙门曰红柿国王非不欲直送而藩国事大体面不敢以微物种种私献兹令世子传致而区区之情未蒙下察至被退却殊非本国享上之至意龙骨大曰皇帝于贵国既为父子之国岂有不见新物而不思其父先及其子者乎物既不诚不退何为午后龙骨大等三人来见世子世子曰吾有一款欲陈者既与龙将等情义相亲何所隐乎红柿乃霜后所产而父王特输享上之诚择得先熟者若干枚委人输送而只念大国曾责小邦事大之礼一依南朝旧例本国之于南朝一切岁贡之外未尝敢有私献者藩国事大事体当然故不敢以时果微物直为送献使余转达拜献而奉持从官不能明敷其意终被见却非但余之惶恐缺然从官亦必获罪于父王矣龙骨大曰凡人只被鞫养之恩犹谓之父子皇帝于国王有生存死亡之德而犹不殚诚敬可乎前言贡事之体必仿南朝云者虑贵国凋弊不堪耳至于柿子乃是不关食物岂禁此类之来献乎国王之于皇帝宜其对食辄怀见物先献而今乃不然先送于世子何可诚意之阙如也世子曰父王之委人载送本为享上之诚是岂先念余身者乎只缘从官导达未莹事至于此诚可叹也因为再三开陈答曰果子微物不必烦念因辞去 
　　二十五日午后世子大君赴清主诞日贺班因纳宝剑一偃月刀二金屏四琉璃瓶二璃杯玛瑙杯一白蜡烛百柄彩丝带六大君亦进各样对象清人并大朝所纳方物排列庭中诸王分班坐良久别无行礼之事盖清主畏忌痘疫不敢出临云　二十六日龙马带保大平古来谒因诏使臣参坐使臣曰请还世子虽在奏本而不得不言于两将王世子来此已将一委臣民之恋曷有其已况母妣大祥已迫莫重者丧礼而不得奉还则臣民之痛当复如何龙将曰奏文既不可尤非使臣所当言只竢皇帝特恩为当云世子馈三将红柿石榴三将餧后赍其余而去　十二月初九日以肃宁殿再期行望哭礼于庭中上下情事有不忍言戊寅正月初一日鸡鸣清主率诸臣有事于东门外城隍祠世子大君同往平明罢还世子不即馆所仍诣阙下憩于关王庙世子请见太仆卿张椿椿邀世子入行相揖礼设交椅主人西向坐世子东向坐宰臣南以雄朴潢辅德李时楷司书金宗一北向立侍世子曰高仰无缘奉接天与其便获覩清仪幸甚幸甚天时人事到此地头今见大人使人大惭椿曰贵国素着忠顺天朝失驭属国至此贵国此举不获已奈何世子既出椿回谢世子一揖而入张椿者陕西同州人也辛未冬以仆卿将三万七千余兵来救大陵河兵败见执椿不屈清人欲兵之清主义而止之椿三日不食不得死清主遂置于此年今七十四岁云日晏世于大君使臣入班行礼而出日晡清人宴于阙外别馆之庭世于大君与使臣往赴清主不出盖清主游宴内庭而宴诸王于外也是日杂陈百戏我国之女乐俳优交进于前触目酸骨不忍正视女队中亦有收泪而歌者　十一日内官林友闻持橘柚碑文入来 
　　二十一日礼部招三宰臣范文程等五六人在座出示本国所撰碑文二道曰此文中禁暴止掠等语殊未稳当楚庄王伐郑是以诸侯伐诸侯之事亦不可援而比之并宜删去且十年约和一朝开衅无非贵国之自取今兹我兵之东出也南汉之危江都之急有不可言而终是曲全永以好此实前古所未有之事亦宜张大之照人耳目兹与诸宰相议云诸宰答以此乃措语间疏略之失当通本国而改撰云　二十六日状启内林友闻初十日入来其赍来三色南果及咨文碑文等无事呈纳而出于望外深以为喜至于内官以使臣例待之别处东馆为白乎□碑文段过四五日之后招臣等于礼部范文程加利博士及汉人六七人会坐出示曰此碑文多有未尽处今番皇帝出去之时大布恩德少无横侵而有禁暴止掠等语不亦未安乎且江都见陷之时国王后宫嫔宫大君及诸宰臣家属极尽护恤无事奉来其德甚大此一件事专没之此何意也初无暴掠而强记之莫重之德已忘之尤不当也至于楚庄王引喻之事亦不着题楚庄王其时诸侯也自有周天王而比之于今亦甚未安云云臣等曰吾等不见碑文草当见之后答之文程出臣等看过后答曰大人等所言虽是而此不过作者措语之辞今番皇帝出去时少无暴掠之事此非皇帝之禁暴止掠之恩耶然我国之制送二文者欲使择用至于措语间未安者则改之何害惟大人所言焉仍与之论难良久范文程曰吾等亦当与诸人详议讲定宰臣等姑退云云为白去乙臣等退来为白有如乎昨日又招臣等于户部龙马两人及范文程加利博士等又在座出示碑文曰楚庄王引喻之文则不用之此一文欲用而多有如减处吾等略构添入之语诸宰臣等见此后细通于朝鲜此文中以此意措语添入可也臣等求见之则有所云云臣等曰添入之语一番看过之后恐有遗忘之患欲誊书云则文程曰只令见之不可誊送云臣等强而后许之同添入语誊书上送为白在果臣等察其气色自己未助兵之事及我国失和之端皇帝终始布惠之德必欲备细纪之是白齐大槩大小文字皆以蒙书翻译进览于皇帝前而文字与飜译意味顿殊暴掠之语方言不好故厌之凡文书撰出之际必须商量而为之宜当是白齐同碑文二道誊书留置本文则还出为白乎□即使改撰入送为白乎矣如又不当则更使改送云云为白去等令备局相议改撰从速入送为白齐 
　　三月初七日状启椴岛脱逃之众无所于归屯聚一岛为白有如可今者投入于此沈志祥为其领首男女并或云三四千或云五六千亦处于辽东近处此处之人夸张言说而未能的知是白齐　二十四日状启龙将使郑命寿传言于使臣处婚媾可合之人加数书给亦累次往复使臣以不可擅自书给之意峻斥言之则又举臣□□鲁名而言之为白去乙使臣曰勑使出来时有所云云而大朝亦归之于当身为有去等吾何敢来此勒定乎此意问于朴□□鲁处可也云云为白乎矣犹不来言于臣□□鲁处为白去乙臣□□鲁招郑命寿通言于龙将曰因使臣得闻婚媾之事语及于吾家云不胜惊怪吾虽有男女而婚媾已毕更无他处子之意反复开陈则龙将听而然之更不提去为白去乙命寿处更为密探则龙将言于王子已为定夺为白齐　六月二十一日龙将来见世子手持前日所进黄丝广大以清主之言称太广欲求稍小者十五六条即将其由启请于朝夕龙将送郑命寿以清主之言求旗杠竹二十即令译官安大起往义州取来仍启闻于朝　三十日午后清主急邀世子大君即诣其阙则诸王皆会引入庭中东西分坐俄有女队簇拥一妇人直升清主坐榻之前行交抱礼 【清人逢亲故于相别之余则其俗与之抱腰相持侧肩而拜盖然也】 降与诸王迭相交抱即入内而去乃引遮迄罗王子受叩头礼然后引王及世子大君升堂行茶设酒肉而罢盖清主之女为遮迄罗王子之妇是日与其夫归宁以牛羊享于清主故仍会飨诸王而请我世子以示亲厚之意也　七月初十日午范文程龙马皮波博士佳蔺博士卢时博士虎皮博士甫太平等十人来到馆所招使臣及内官罗嶪使之参听而出示本国陈奏咨文及勑本曰此咨文甚为不似故不敢奏闻只以言语陈达矣崔政丞赍去敕书中果有永不征兵之语乎贵国欲扼征兵之令而有此陈奏何也 
　　十一日龙马两将到馆所招使臣及内官使之参坐而言曰昨有未尽之言且有所闻之事欲令使臣等参听而去矣仍曰当初定约时征兵一事无论多少不曾持难而今皇帝特量事势减征五千此甚略少乃敢违拒是何道理世子既知此间事情而昨于众会亦欲庇护本国强辨以答俺等中心愦乱不知其所以世子曰昨日大人举咨文问之我不过随其文字而辨其事情耳世子于军国事非所预知而况国王采朝廷众论有此陈奏我是在下之人何敢是非于其间乎龙马曰自丁卯以来国王不信俺等之言每为朝臣所误前日之事足以鉴矣今国王则必不忘前约而又听朝臣之言致有如此之举亦将因此而得罪俺等得罪则国王与朝臣安得无事乎向化走回人刷送事皆是约条中所言而迄无举行之意世子每每自此搪塞是世子大君不欲东还而国王亦不念世子大君也向化则若一时刷还非若树木之生由己孽岂可每每责出乎世子曰使臣及内官详听以去吾亦当报知于国王前矣龙马曰窃闻贵国多铸红夷炮云闻不胜惊怪是何不告私铸而铸之将欲何用世子曰本国元无火炮自前虽有天字玄字铳不过用于舟师以防南警而已于红夷炮铸得无用亦无铸成之匠何许诬国之人做此无形之言以诉之乎如此流言两将亦宜察听之矣龙将曰然则幸甚俺等既有所闻不得不告世子曰随闻来说不胜感幸龙马曰俺等之言无非衷告世子以为果然而详通于国王使事事听施则世子大君之东还何难往来何难不然俺等皆将罪死世子亦不可怀思东归矣因起去　二十二日以衙门分付世子大君乘早赴会则诸王皆会于阙外别馆之庭东西班坐后清主乃出引蒙古数十人受叩头礼因陈杂戏以娱之于是我国之倡优 【即被掳在此而清国之廪料者】 交戏而前清主使龙将传言于世子曰蒙古之在深处者今兹入朝其知之俄而又送龙将指倡优而问于世子曰此辈在本国自公家教隶乎世子答曰渠自私习以为生耳设肉行茶酒而罢 
　　八月初六日朝龙马两将来见世子曰六月内整齐军兵待命事曾已丁宁分付则今无更为分付之事而师期已定于今二十五日若待往复而入来万无及期之望军兵既已整齐则使宣传官言于使臣一边启知而急先行军须不出二十二三日到此可也若失此期后期之律当归于国王俺等及世子定陷不测之地世子曰边臣虽已整齐似无不待朝廷分付经先入来之理以此为虑龙将曰然则定难免失期之律矣仍起去即令宣传官崔鸣俊骑急马持状启而还　同日状启即刻龙马两将来见世子曰六月内整齐军兵待令事曾已丁宁分付则今无更为分付之事师期已定于本月二十五日此宣传官入去之后更待本国分付入来则已无及期之望帅臣既已整顿则一边启知国王一边行军须及二十三日到此若失其期则后期之律当归于国王而俺等及世子定陷不测之地云云为白去乙世子答曰边臣虽已整顿似无不待朝廷分付经先行军之理以此渴闷龙将曰然则定难免失期之律且皇帝之命虽不禀定何可违逆乎更无所言即为起去为白卧乎所到此地头事势罔极不得已监兵使处一边启知一边急速行军之意移文为白卧乎事　十二日清主率诸王以下露顶拜佛于实胜寺 【在西门外即清主所建也】 诸王争施金帛驼马世子大君亦随而往返送金两纸地于寺 【拜佛时我国上下独免脱帽露顶】 二十一日内官白大圭领侍女十入来　二十三日助防将林庆业以军兵事入来 
　　二十四日林庆业还向凤凰城临行来宿馆所引见而送　同日状启本月二十一日夕内官白大圭率侍女入来自路上直为馈置东馆在此之人切不令相通但使金郑两译往来问答为白遣二十五日午间龙马两将亲往东馆阅视侍女问于内官曰此人等何许人耶内官答以各道选送女人或是内婢各司婢或是女妓酒汤云则龙马勃然曰当初所约虽非士族岂可以贱娼充送乎内官曰婚媾则以士族相约侍女则勿论良贱只择其伶俐可合使唤者选来云云则龙马大为不满而去翌日朝招致内官于衙门曰贱娼不合于侍女姑待更分付出去云还令领置于东馆使不得出入为白卧乎所大槩女妓酒汤则出处以养汉的知之所尝贱恶必有退却还送之事是白乎矣时无更为分付之事未知结末之如何是白齐　二十三日申时量助防将林庆业入来直为接置于西馆虽不得与馆所人相接此处方为苦待之际庆业之行得及于二十三日之期且以军兵陆续入来之事详细传说龙马两将即来衙门大为喜色云云为白乎矣其间林庆业问答曲折段只令金郑往来臣等则不得预闻林庆业自当详细驰启是白齐　二十六日状启本月二十四日助防将林庆业出来辞于世子前发行之际林庆业招致衙门改分付使之勿还义州留在凤凰城催督进兵为白有齐且清兵四十余人数日前以我国军兵迎候事出而或云直往义州或云留在凤凰城催督是如为白乎矣未知的往某处是白齐军兵粮饷段此处虽未知优给而似有若干接济之意是如为白乎矣亦未能的知是白齐　二十七日清人举兵而西以要土头头为前锋是日先发清主出自东门祷于城隍祠转北而往射厅戒告要土以下诸贝勒而送世子大君亦随而往返　九月初二日清人以我军寂无声息送黄旗催督且令我人偕往即使译官金命吉姜海寿骑急马出去 
　　初三日状启二十七日先运军兵出送时皇帝率诸王诸将出往东门外城隍祠行祈祝之礼转往北门外教场设帐幕哄坐引入出征将官于庭中跪听分付而以要土为大将颁诏时作三件诏书清将则以清语读之汉人则以汉语读之蒙将则以蒙语读之颁讫以大将印授于要土各行礼之后罢还而世子大君亦随参教是白齐清国以我国军兵趁不入来之故等待方苦为白如乎林庆业幸及于期会之日颇以为喜而庆业以军兵连续入来之意已言之故庆业则出送于凤凰城使之督送此处迎候军兵亦送于凤凰之后此处等待有甚于前日而厥后初三日之师期已迫为白乎矣尚无入来消息是如日三来责于世子前不胜其苦至曰朝鲜每事皆欺罔虚语今此军兵何等大事又为欺罔乎朝鲜实为调送则何至今不为入来耶今若又失师期则虽来更无可用大事去矣当初非不知出送差官督促调发而朝鲜少君在此诸宰陪从我意则少君之言必胜于差官故不送差官使少君恋恋通之而少君之言专不信听终致违误此何事也朝鲜之事不亦可怪乎龙马亦言曰朝鲜不许军兵则已矣既已许之云而尚无声息我等之得罪皇帝死且无日不足言而朝鲜何得欺罔皇帝至于此极乎朝鲜将官之难免军律特其余事耳此间恐喝之端不可胜言是白齐臣□□鲁到黄州得闻此处消息之后罔昼夜前进为白乎矣起江之后人马俱困二十五日始得到此而以侍女一事归咎于臣接置于西馆闭门牢锁使郑命寿来问曰今此侍女以官妓抄送云所谓官妓者乃中原之养汉的也皇帝侍女何以养汉的抄送乎朝鲜之不敬莫此为甚侍郎句管此事而终致如此是何故耶臣答曰得闻此言不胜惊怪诸国之风各自不同我国之官妓与中原养汉的万不近似名虽籍官其实良女以此我国士大夫莫不以妓为妾生子孙至于登科者有之明有立证之处且我国侍女则皆以各寺婢子为之若如中原之养汉的则岂有选为宫女又为宰相妾也今番之举不可以农女为之故依我国例极择入送矣且汝我国之人也宰相之以妓作妾小人亦明知之矣臣曰若则何不以此明白言之耶命寿曰小人当极力言之云云而去为白齐 
　　初四日初昏龙马两将猝到馆所谓世子曰朝鲜之军既不及期皇帝盛怒使马将出去驱逐军兵之在路者勿许入来矣往在戊午明朝有征兵之令则登时会战厮杀我民而今乃不念存亡继绝之恩百般延拖后期不至是何道理世子曰戊午之事缘我国军民完 【脱实而目今四字】 经乱之余收合散亡势所不易国王敕令边臣不复禀命于朝一遵大国之令及期前进则将领等亦非不尽心而尚今未来方用忧惧又此严命无以为言龙曰贵国不听俺等所致也仍起去　十六日清人受我国所进侍女十人宴领来内官白大圭及侍女族属给物有差　十七日清人留侍女四人于内出六人分赐诸王　十八日状启侍女等乙十六日始合内官率领诣阙侍女则引入阙中内官及从人等亦于阙门之内行礼后赐宴赏物有差罢送而翌日朝皇帝亲自拣择平壤张玉龙冈英伊三和业生清州永春等四女叱分留置其余六女出送于户部使龙将分送于诸王家而文川文玉则送于大王家安岳生伊则送于九王家北青香一则送于质可家昌原永介康津牡丹襄阳九节等三女则别置于南门外云云为白齐是日夕龙骨大招白大圭于衙门诘之曰在昔南朝之纳女也皆极择艳色者入送而今则皆是丑女是何道也且当初相约时以二十四女为言而只送十数尤不当也今送之女所当退还而皇帝极念姑留云云为白去乙白大圭曰既纳侍女则回咨不可不受去云则曰女皆丑也数次未准回咨何得成给也措词答说而退来为白有如乎当日早朝郑命寿来言曰昨日龙将所言虽曰未准云云而别无以某样充数入送之言只示诟责之意此意不可不曲通于朝鲜云云为白卧乎所以此观之则似无更责未准数之患是白齐　十月初二日衙门使郑命寿来传今十日西行时带往世子之意　初三日大君诣清主阙下请代世子之行清主许之 
　　初九日龙马及满将招领议政崔鸣吉及宰臣朴□□鲁于衙门往复传命有啧言于大朝　初十日清主出自东门祷于城隍祠举兵而西以大君行世子送至郊外而还　十五日领议政崔鸣吉东还　同日状启初八日领议政臣崔鸣吉无事入来接置于东馆为白如乎初九日初更后满将龙将坐于礼部使郑命寿招臣曰与阁老有相议事急急进来云云为白去乙臣先为进去则满龙两人谓臣曰初运军兵去月二十一日到长城喜峰口前则明朝大将金云称号人自请防御率五千军出为围住诸将则皆愿屠戮而要土王则曰如此一黑子山城甚为不关不如直向北京云云想必已为出降矣且二运军兵则初四日进迫遵化县则守城之卒不战自溃时得空城三座此意往达于世子前即回来与阁老相议云云为白去乙臣来达于世子前即回去则领议亦来为白有去乙臣同坐为白有如乎龙将曰我与阁老相语之事侍郎又达于世子前云为白去乙臣来达后还去则使领议政离席跪坐以我国不遵约条退送军兵之意缕缕言之为白去乙臣亦参听其间许多说话相臣必为细陈不敢更渎为白齐二十三日状启大君西行之后消息凭问无路是白如乎再昨有一清人从前相识者随往皇帝未及长城四日程而回来言曰大君之行无事前进一行人马亦皆无弊而去皇帝向大君极其亲爱一食一饮无不与同当于二十八九日间入去长城而渠则以留在马督喂次以回还是如云云为白卧乎所渠之所传虽不可而所言则如此为白齐近来我国人入来者到凤凰城称以南草搜检为守堡将所侵不胜其苦前日前判书李溟子质子入来时其妻乙尽脱衣服手自搜检所见极为骇愕臣言于龙骨大曰彼此相接自有其道守堡将等凭借搜检至于妇女手自脱衣进献方物亦尽乱开或有閪失或有偷食偷取者此岂大国体面若不变通其弊无穷云则龙将即发委差拿致其将于臣处再三来问之后论以重罪决杖罚金为白有齐留都则八王衙门则满月介龙骨大两人留在多少公事此人等为之为白齐此处八门多定甲军把守甚严留都之军逐日点阅于阙门之外而其数亦多为白齐 
　　十一月十七日状启军兵段初二运则已入长城云而入去后消息则尚未来到是如为白乎□皇帝领去军兵段直到山海关分为二陈皇帝则锦州卫城外有一对山结陈围住一陈则质可为将进迫宁远卫围住而锦州被围之前天朝使祖大寿率兵勤王大寿以清国皇帝在后窥关而不去及其累促之后始离锦州而未及入关卒遇质可赶至入于傍近小城方被围皇帝闻其被围亦引向其处云云此则双文乙齐蒙古酋长当初率其众投入于清国其后又归属于锦州矣今者被围时其卒六人越城逃来如是传言是如为白齐十四日夕阙门之外清人有奔遑之色使人探之西边消息入来是如留在王子及诸将等皆会设位张烛行叩拜礼是白去乙使译官问于龙将则曰皇帝入往山海关近处已得小堡四处所得人口男女并一万三千余名马三千匹骡驴各四百匹牛一千头等乙先送已到辽河之边是如为白乎□皇帝回还迟速问之则曰此则未可预知是如云云为白齐大概皇帝虽往山海关而诸大镇所防备极严不得迫近所谓小堡云者不过零星小镇所得亦为些少是如为白齐　二十八日大君随清主而还往返凡四十八日 
　　十二月初一日状启马夫大以大君护行随往为白有如可一时回来为白乎矣归路得病舆疾还家是如为白去乙翌朝世子使张礼忠及金命吉等问病于其家则马将致谢问病之意仍出酒馈之三杯之后马将辟人潜言于张礼忠曰朝鲜世子册封何以为之耶至今无举措是何事也我与张知事相识久矣常有亲切之意故言及之矣张礼忠答曰朝鲜以此一事不胜闷郁我国主上既受上国之册封则世子册封一日为急而上国尚无指教臣民之缺望多矣且册封之举世子嫔宫必须先出送于本国后颁诏册封一国臣民皆知上国之缛礼也弊邦之不敢开口者不知上国之意如何耳幸马将指教之马将举手挥之曰此事专在于朝鲜无奏请而先自册封乎奏请使若来则此国万无不许之理前日我以勑使出去时言及于汝而汝已忘之耶云云是如回来传说为白乎矣礼忠一番私语叱分以取实为难又翌日朝托以世子问病使张礼忠往其家而臣等相议如是分付以送为白有如乎礼忠到其家则致谢馈酒亦如前日礼忠临辞时进前言曰昨日所言莫大重事故我不敢独听而止密告于宰臣等则听得此言又使我更禀于马将前我国岂不欲早请册封也但受封之举必先归还本国后为之而世子方入侍上国若请册封则有嫌于欲归之意故不敢开口耳欲请马将指教而为之不可不明白言之云则马将答曰我意则昨日已言之更无他事上国不为先发朝鲜亦不奏请则册封之事何时定乎我意则如斯而已岂有不先许还而出送而送册使之理乎以此意归报可也云云为白卧乎所大概马将新从帝行而来在彼之时如有所闻于自中之言发说于张礼忠则其非自己臆度之事亦可知矣马将所言如此故敢此驰启为白卧乎事　十一日状启皇帝西行时祖大寿在中路结阵十王以五百轻骑冲犯阵前祖将大军四面围住扑战良久后稍开一路则十王仅以百余骑突阵而出而军兵折损者过半被擒者亦多故皇帝回还之后论以用兵失律营将军则已为锁囚十王则方待罪是如云云为白置大君西行之日亦闻十王见挫之说而未得其详故不敢并闻为白有如乎今则似是的报是白齐盖十王自中路分颁军兵帝行未及汉境之前经由他路直向关门而相战于前屯卫中后所之间云云故大君一行则未见其战状而军中讳其败乙仍于略得闻知而莫的其实是白齐再昨有人来传怀恩君之女出给于皮波博士云云为白去乙使人探之则果然出给缘由段未及闻知为白齐 
　　二十三日方山万户朴士明进棃柿后还朴士明之来领大朝所送红柿四万颗生棃一万二千颗到凤凰城红柿三万生梨六千则据清人分付论以利卖交付于清人金乭屎红柿一万生梨六千则责发我国夫马运来而金乭屎阴使朴士明除出红柿一千生棃来献馆所士明承其指挥载来欲进其符同译舌私减大朝所送顽钝无识之罪在所难免而一宰臣力主不问之议盖三万颗内金乭屎偷食六千颗乃欲以千柿千棃为涂耳目之地宰臣知其意故也初清人所求红柿之数宰臣手书付于崔相至是金乭屎辈操纵弄奸欺罔本国而反救解士明不以实状闻于朝异哉　同日状启此处所求红柿三万个内二万四千个及生棃六千个专数已为交割于凤凰城清译金乭屎眼同八高山所送人各自分执载来为白有□私送红柿一万个内九千个生棃六千个内五千个段差使员方山万户朴士明自凤凰城交割和卖后仍为领纳衙门为白有在果凤凰城和卖时所余六千之柿子衙门领纳时所余一千个之棃柿段清译等以为我国年例除弊之地云云为白乎□衙门余数则欲为世子馆中所用是如至于输送以来为白有卧乎所其间情形有难测知是如白乎渠等亦以好意言之在我之道亦当任他不必深卞是白在果馆中所来之物则处置极难而适当岁时乙仍于临时散给清译辈方便处置计料为白齐惟只差使员朴士明段物目别单亦不持来是如为白卧乎所未知其由在凤凰城时除出六千段士明驰报于兵使云云为白齐己卯正月初四日怀恩之女来谒馆所 【先是怀恩女入清主后宫岁余下嫁皮波博士】 十八日清人招使臣于衙门 【问安使尹晖】 多少问难且令本国攻擒庆兴越边熊岛中鱼皮□□达子之不服于清国者 
　　二十一日刑部官四人来讯两译事 【两译即郑命寿金乭屎也假挞沈天老告以受赂故也】 二十一日状启问安使尹晖初八日入来礼单无事入纳尹晖从前接待清人素重其名龙将辈颇以为喜待之有别为白齐尹晖来此既发册封世子之言臣等未知其所答如何苦苦等待为白如乎竟见快许幸莫甚焉此后则惟待使臣之及期入来是白齐　同日秘密状启怀恩之女一自出来皮牌家后其家与馆所不远寻常送人相问且言皇帝已知为国族至以一不往谒为讶早晚欲为来谒云云为白如乎本月初四日朝怀恩之女送其婢子今日欲为来谒朝后率数三从人乘车以来臣□□鲁先为来见自内亦为招入接待以送矣其后一日送来人马要见臣□□鲁甚恳不可牢拒强意往见则酒食俱设待之极亲其女亦同坐临出时皮牌尽出左右之人只留译官金鸣吉及其女而言曰译官来时汝发世子册封之言而译官迷甚不能详知而去至今郁郁我国之请封世子一日为急而世子方入侍上国嫌于欲归不敢开口我国若送奏使则将何以为之耶皮牌曰请立嗣君有国之不可已者皇帝之太子国王之世子固无异同但此事唯在于皇上心衷非我所可预知而朝鲜苟能奏请万无不从之理我主管内事亦当从中致力矣臣曰世子大君留此者必是犹不信我国也我国既有继绝存亡之恩又与天朝相绝此后有何一毫可疑之事今日吾与尔讲定者此也两国少无致疑而世子之出送亦无不可未知汝意何如也皮牌曰此言极是云观其气色深以为然为白齐许多问答不敢尽陈为白齐臣得渊则与怀恩君妻连家之分故怀恩女平日已尝习知臣之姓名以母边切亲为言以为往来无间之地而以书抵臣后日相接皮牌时使之知而应对俾无相违之弊幸甚云云是白如乎本月十四日怀恩与皮牌致书送马邀请为去白 【去白：白去】 乙入达其由而往见则牌出迎于大门外与其妻引入房内为设酒肉极其诚欢谈话间臣言及前日我国军兵见退不胜惶恐之意皮牌屏其家人只留其妻及译官金敬臣使之传语臣备将其时阻水等项事状缕缕言之皮牌答曰皆已尽知贵国之惶恐极是极是然皇帝凡事必察其情亦不以一事轻为喜怒人虽有过若改过喜后则必怒前过云云臣更言前日崔阁老出去时后当有所处置云而皇帝东还亦已久矣尚未闻某样处置尤以为闷云则皮牌以此在帝心斟酌有难得知为言臣再三措辞钩问则皮牌颇有开心之色低声曰我昵侍帝前不无所闻所知而不敢发问显言但值此好新年安知有好事乎如是知之为可云为白齐且问世子册封事则大概与言于朴□□鲁者一意而渠且戒饬曰贵国虽为奏请只陈册封之意而已切不可并及请还世子之语至可至可皇帝之意必不以请还而许还亦不以不请还而不许还此意知之亦可既许册封则其还自在其中尤非可虑云云为白齐皮牌且曰早晚如有出往贵国之事则我欲往去那时则欲带去其妻俾遂觐亲而恐本家闭门而不见也臣曰我国之礼婿郎则必极尽接待汝若承差而往本国则以使命而待之本家则以婿郎而待之必皆尽礼敬待矣皮牌亦笑之盖观其意似欲图差敕行是白齐臣问于怀恩女曰彼我所问答译官能详传乎其女曰来此已久口则或不能尽为清语而耳则能尽解听彼此所言皆详传无差云云为白齐所问答中此等事似为有关乙仍于敢此并为驰启为白卧乎事 
　　同日状启成贴之后龙将使郑命寿传言臣等曰此国既许册封而若或迟延日子恐有后议奏请使入送一刻为急罔昼夜入送之意通于本国亦云云为白卧乎所此盖既有喂马之令必欲使及于皇帝未西行之前其意所在诚非偶然是白置令庙堂斯速禀处为白只为　二十六日刑部尚书质可及龙将在衙门以推核假□□达沈天老所告命寿乭屎等受赂事招文学郑雷卿书吏姜孝元而去前来问时金宗一答以不知郑雷卿从实言之孝元亦言之故也宰臣等达曰郑雷卿以馆中所不知之事妄对于刑官致有难处之患出送我国之举龙将不为可否若仍在馆中则与译辈有难相容之势使之退去质子馆以待朝廷处置何如答曰儒臣不可如是待之而事势如此并皆出送郑雷卿方往刑部故金宗一即先出去刑部又邀宰臣日暮始还方入达问答之语忽报衙门人押至郑雷卿姜孝元使入门内自外闭锁而归又报龙骨大及刑官三人来到官门要见宰臣云宰臣等自合门直出见之龙骨大言重治雷卿之意因令其从者反接郑雷卿姜孝元宰臣等入而达之世子出接龙骨大揖而使坐龙骨大再申前言而告且曰世子若不与是谋则可以立誓仍杀此人世子曰立誓则今日亦可明日亦可但我国之法世子则不得擅人生杀当报知国王而处之龙骨大唯唯而去　二十七日龙骨大等三人又来要拜世子世子出迎门外引入就坐龙骨大旋即起立请世子跪听帝命又申昨日所言且曰世子欲禀本国之意甚是可急人启知世子曰若杀之于此则我国之人不得见而为戒宜送我国处分于是三人齐声言其不可不得已许其驰启龙骨大起去 
　　二十八日状启本月二十一日以沈志祥封爵事有朝会之举世子大君亦往参教是白如乎纔诣阙门外刑部之官率五六人来到要见侍讲院官员为白去乙其时司书金宗一陪往故出见则刑部官等引去僻处密问曰通事郑命寿金乭屎等处朝鲜银二千六百两杂物七驮等乙敕使回还后追载入送以给且皇帝前所献柿棃各一千亦任意减除以给云然耶沈姓人以此已为告状于衙门云仍出物目列录小纸示之宗一以不知答之当初文书次知官员留在馆所往问可也云则刑部官等转来馆所臣得渊适眼疾极重不得陪从留在馆所文学郑雷卿以守宫亦留在为白有如乎下人还报刑部官等来到门外招出侍讲院书吏姜孝元云孝元出去之后下人又报刑部官所问之言孝元以详知之意应对如流是如为白去乙臣得渊莫知其由不胜惊怪之际郑雷卿适在坐亦有惊动之色且笑曰孝元必自当之俄报刑部官等往见讲院官员入来雷卿遽为起出曰当相见于本院又来侍讲院官使之出来于馆门之外雷卿仍自出去臣呼问曰将欲以何辞答之雷卿不答而去臣益疑讶使下辈密探则雷卿与刑部官入坐门直房内屏人密语一与孝元所言相同云中使罗嶪亦适来坐相与错愕莫究其端移时后雷卿语罢入来臣始问其事则郑金两译之事有被掳人沈天老者发告于衙门姜吏因其问而已为立证故我亦不敢讳之据实言之臣与罗嶪同声言曰如许莫重之事不议于馆中轻易发说必有种种难处之患诚为可骇咄叹不已世子自阙下日暮罢还始闻其事极为惊愕下令于内官罗嶪宣传官具鏊使之密问于姜吏则其事实非姜吏所自为之郑雷卿金宗一等阴主其事费尽许多机关表里相应显有其迹而臣等两人及馆中大小之人俱不得预知必知前头有罔测难处之事上下忧惧为白如乎过二日后刑部官等并率金郑两译又来馆门之外招雷卿宗一孝元等更为凭问前日事而宗一则当初既以不知答之故即令还入只留雷卿孝元及清译崔莫同等而孝元处则不为更诘雷卿所答比尤详强欲自直而刑部官等则以为前后所赠对象既非雷卿亲自目见且无可证文书所谓对象传给之人亦以出去之人为言似是虚事是如为言而去翌日臣等入对禀达曰两译及龙将等之怒甚盛势将叵测急先重罪姜吏仍点送郑雷卿请罪本朝则或可少解其意世子亦以为可臣等同坐馆门捉出姜吏从重决棍于大路众见处仍往衙门欲见龙将而通言出送之意则龙将拒而不见曰吾当送通事听来退去可也臣等退来衙门译踵后而至听言去后终不回报为白去乙更为探问则龙将曰宰臣等皆是欲为害我者也何面相对以此挥斥其所传言之事亦不可否云云为白有如乎其后段别无处置而郑金两译则依旧使唤于本部为白乎□皇帝特令更为明查是如为白如乎昨日夕时自刑部急招郑雷卿姜孝元等而去未久招臣等两人臣等即驰往则雷卿与两译跪于庭中方为对辨臣等入去府中刑部王质可北壁而坐龙将以下十余人分壁坐臣等施礼后坐于其末则质可发言龙将传之问于臣等曰郑雷卿等以两译处所私给之物及棃柿所录文书焚烧之意谋害两译之事世子及宰臣等亦皆预知乎且雷卿则其文书焚之于朴侍郎下处姜孝元则以为焚之于侍讲院云两人之言不同何也臣等自有此事以来日甚忧闷相与议之曰两译情态孰不愤惋但念陪奉东宫处此危地若蹈虎尾苟过时日犹恐一事或有衅迹况郑金两译为龙马之腹心馆中安危系其吻而勑行时事则所谓龙马迭为唇齿决不可轻犯其锋设令雷卿等之计终果得行而龙马自在烹头耳熟之中其为营护两译者不但为两译地也则其所尽力周旋宜如何哉且为两译者凭借恐动亦必无所不至岂有缄口服罪不为援引两将之理乎且闻两将公然倡言曰吾等自丁卯以后结怨于朝鲜者不止一事至于历举枚数谓朝鲜必欲杀己而后甘心此罪一二人所为必是朝鲜相与同谋有此举措龙马同声相应眩乱帝听有此更为明查之令若或有一毫未尽则必贻国家罔极之秋万无弥缝善处之势而本不预知且是臣等情实故将往刑部时具由入达而去不得不从实状对以不知则质可以下人皆唯唯即令还去臣等来到馆中世子前面达其由语未及竟龙将及刑官二人遽到馆门外招臣等及郑雷卿姜孝元臣等出见则以质可王之意传皇帝之言曰雷卿谋害两译之状已尽败露此事世子宰臣皆预知之乎国王设有所赠其臣告之则是谋陷国王也朝鲜之人亦是吾民当以吾法治之即令所率之人反接雷卿孝元且曰世子若不预知则必为盟誓杀于此地然后可知实状矣仍令入告于世子前世子亲自出接曰专蒙皇帝恩德无事安存常为惶感每切戒心今者所率臣僚强其不知有此妄作之事致勤帝命益增惭悚罔知所达非但我也宰臣亦皆不知可为盟誓矣但朝鲜之法世子则不得擅便生死必须启知国王然后可以处置龙将等唯唯而去翌日是白在二十七日朝龙将等三人又来世子出门迎入则使世子跪听帝命更申昨昏所言而益加诘责曰勑书中有切不为私相贿赂之语而国王实有赠给则国王有罪也设有所给其臣告之则是臣告君也馆中之臣及世子预知而告之则世子亦有罪也告者若不杀之是国王及世子互相通议也无疑也若欲发明不知之迹则盟杀此人可也世子不能自□□禀欲禀国王之言则甚是告者则拘留于此送人往来后即为处断可也世子曰皇帝之命不敢违越而但在此杀之则朝鲜之人不得见知而惩戒出送我国俾得严鞫正罪方为得体如或不信清国之人偕去亦可云教是则三人有声发言曰国王若预知此事而先之则出送杀之可也雷卿在此自为谋害则事系此处不可出送其意逾往逾骇势不得已许以送人为白乎□盟誓事重复言之为白去乙世子曰已许为盟早晚唯命龙将曰差人往来后罪人处断之日可以为盟云而去为白齐大概雷卿等所为之事原其本情则出于除害之计而不量事势不议臣等不禀世子率尔妄举致此罔测之祸此间上下遑遑闷蹙之状何可形言逼迫本朝及此处使不得容力于此间必欲逞憾而后已其为计不亦巧且惨乎念之气短言之哽塞此时景像殆曩日出给吴尹等臣相类尤不忍言臣等虽欲抵死周旋始觉于骇机已发破甑无及之后计无所施力无所措只自拊膺痛心而已世子下令于臣等曰郑雷卿非但侍讲日久自山城挺身自愿陪从入来备尝艰险功劳倍多而遭此意外罔极之祸极可矜恻欲躬诣阙下待罪陈卞教是白去乙臣等相议入达曰此国之习若伸救罪人则辄疑同参方以本国及世子预知为言至令盟誓则尤难接足于阙下分叱不喻适足以益增致疑决难轻易开口故中止为白乎□雷卿等事本出于李龙李圣时金爱守等之徒怨于两译以为报复之计则亦非雷卿等先自生意若引此辈则雷卿等之秋似或少纾故世子又使臣等劝为援引更卞则雷卿等与臣等反复相议以为李龙等皆是见败之人而龙之从前所犯尤极悖逆若传相告引狱事滋蔓则又不无重贻国家之祸故亦不敢强使引告为白有齐雷卿宗一始虽同事末抄问答各异故只以雷卿一人为罪则宗一亦难宴然仍在馆中故出置质子馆以待朝命为白乎□渠等情由段置书吏则捧招雷卿金宗一李徽祚等则系是朝士别为问目并别纸书启多少曲折俱在其中为白齐不幸至此讲院无一员现存书筵亦废尤极闷虑为白齐事出仓卒督迫送人危苦之状不能详悉陈达为白在果臣等俱以无状受命于此此人等经营此事其来已久而终不得预知致有无前罔极之变臣等之不能有无于其间到此尤着不胜惶恐伏地待罪为白卧乎事 
　　同日状启一自生事之后清译辈事事生梗至于今番平安监司所送雉首入来时公私文书尽为搜夺藏置于衙门为白去等自此之后彼此书信亦难相通极为痛惋马夫大挟持数块南草亦为搜出现告衙门则龙将使金郑两译来到馆所嗔责万端至以国王已为咨文而犯禁如是谁欺乎如许细微之事亦侵本朝此无非两译辈呈 【呈：逞】 憾之地日后之事尤极难处叱分不喻渠等会坐衙门相与大唱曰必得朝鲜往来文书而发告嫁祸于本国而后已亦极可虑此数件事段系是近日别情乙仍于敢此别为驰启为白只为　二十四日书吏姜孝元年三十六白等矣身侍讲院书吏以来在馆中使唤为白乎□清人沈天老某条相知为乎□缘何有所通议致此生事为白有卧乎喻终始曲折隐讳除良从实直招亦推考教是卧乎在亦矣身本非侍讲院书吏司仆书吏以移差去十一月二十八日入来馆中事情专亦知不得为白如乎今月分不记一日侍讲院官员文学郑雷卿司书金宗一招矣身言曰清译郑命寿金乭屎等作弊无穷若除此两译则诚是为国除去仇雠汝虽是下人亦是食得国禄之人为国之事汝不为乎郑金两译乙已得可除之便如有一人呈文而衙门来问于汝则以吾等所录之意对答云云仍给所录谚书小纸乃沈姓人所已发告之事也矣身看过后还收为白有如乎翌日招矣身言曰质子李金化徽祚下处有书册改写事汝可往去给牌以送为白去乙矣身进官等 【官等：衍文】 当 【当：衍文】 去则李金化问曰汝处有粉云有欲买者偕家奴进去矣身一时偕往于戊午被掳人李龙家为白乎矣五六人同坐而皆是平安道被掳之人馈酒一杯后李龙言曰前日爱守为国谋事不成被罪我亦为我国谋事而被罪者乙仍于我两人则不敢更图因李金化所言而求得沈天老此人素善立讼故已为定夺于侍讲院早晚衙门以汝出纳文书是如招问为去等以矣身难之曰前所不知之人分叱不喻入来未久为白去等以相知纳款 【款：段】 似难矣更禀于侍讲院然后当为回报于李金化前是如为白遣矣身入来馆中奏陈其事状且告曰自彼转往李龙家然后始知许多曲折为白有在果大概奏请大事当前虽除此两译岂无他译继此而出者亦效于前况不得出去则后患必甚分叱不喻漏泄馆中事则罪必不止于自己而已极为闷望此事若通议于馆中诸位则矣身虽为此事必无罪罚若不然则矣身决难从之郑文学金司书言曰两译若除则国必平安此事馆中及大朝孰不知之汝少无疑虑他日生事吾两人自可当之汝则以下吏只可奉行吾等所言而已汝若不行吾言致令相违则虽或得生于此必死于大朝须依此为之亦为白去乙矣身必于下吏是白乎乙喻良置郑金两译勑使时所谓举国痛愤之事乙仍于一依其言衙门官员来问时一如指挥对答分叱是白遣矣身自己生谋为白乎所千万暧昧为白置相考分拣施行教事 
　　同日以别件捧招下令曰彼人等已知听人指挥而到今如是变辞则反疑有害更思可矣且姜孝元招内奏请当前大朝馆中孰不知之不死于此死于大朝等三件事讲官来达曰孝元昨日捧招不言而如是捧招似涉冤闷云何以如是捧招耶宰臣等回答曰姜孝元当初衙门官员来问之时其所对答之意大概如此实非变辞似无反疑之弊若以指挥之意及于此中则恐有难处之患殊非别为成置以备不虞之意故臣等如是相议为之矣旦姜孝元捧招中三件事问于讲官等当初讲官所不言之事孝元误为供辞故以此称冤也非谓臣等误为捧招之意云承言色传达讲官等达辞之际或未能详悉乎敢达答曰知道孝元诬陷官员之计尤极痛恶更为捧招以解宫宫之似心可矣 
　　同日姜孝元更推曰白等矣身前招内奏请当前大朝及馆中孰不知之不死于此死于大朝等三件事乙讲官等言尤非所言之事乙矣身误为纳段是如为置讲官曾所不言之事是在如中纳招为乎喻从实现告亦推考是卧乎在亦白等奏请当前事段矣身只言大事在前之语所谓大事者即是奏请是白齐大朝及馆中孰不知之云云事段馆中之人无不洞知之事则讲官之所言的实为白在果大朝云者指我国之人而言孰不知之意是白齐不死于此死于大朝事段讲官言曰此事不小幸有传播漏泄之患未得成之则汝当死于我国勿出口外云云是白置右良缘由相考分拣施行教事　同日质子李徽祚问目臣与诸子会坐时文学郑雷卿司书金宗一等小纸书送曰有面议事暂来云即为上来则郑雷卿等言曰君与李龙相知乎臣答曰前者数三番相见之分云则雷卿曰又有如金爱守图两译之事而自此势难直通姜孝元当送于君处君可指送其家臣领诺而去翌日姜孝元下来于臣家臣与家奴偕送李龙之家矣过二日后臣来问雷卿等曰其事何以为之答曰李龙以为衙门官来问时此处人若明白对答则当为发状云云厥后李龙来见臣曰姜孝元若再送则所答之言当一一指教以送臣许而送之后来见雷卿等传致其意则雷卿曰姜吏当送之云使臣下直之日臣又来见雷卿等曰李龙送人言使臣出去则即欲发告云云雷卿等曰吾亦闻知矣往来问答不过如斯所谓沈天老者不曾一见其面云矣敢达 
　　文学郑雷卿司书金宗一等问目臣等狂愚缪妄自抵罪戾虽万被戮罪犹余矣臣等窃见清国待我之道概从宽厚而中间捏构必欲作害者专是两译之为非但枭獍之恶得于天赋赃赂既多人言渐盛远嫌之计不得不尔臣等私相悲愤曰国力民命将尽于两译之手勑行时横恣赎人时操纵固不足胜言而此处为患日异而月益甚目今如此其末如何此国凡于谋议诸王之外虽任使如龙马实不得预闻况衙门一译舌何能有无于此国哉虽然两间传语专凭此辈若果示恩而知所感虽不见报不至作害则尽力赌其欢固所宜也两译则不然受赂多则作害特甚其力有所不及也害我自固之心实无所不至与其赂之而贾祸图之虽不得去使清人明知两译之有显隙于行中或一策也臣等乘忿妄料大概如此矣昨年礼部通事金爱守者发告两译奸赃弼善闵应协掌行中盘缠故刑官来问于应协而爱守状辞兼侵龙马不得不答以不知然若有称帝命更诘之举则应协亦决意输实该部笞罚爱守两解之厥后自中之不悦者争相欲发来探臣等之志意者甚多臣等虑其疏迃皆不应诺矣有李龙李圣时者俱是关西士族不忘本国者皇帝自西回还后数日圣时以龙之意来言于臣等曰两译有厄害于本国而进赐辈容护至此何也臣等答曰不易之事何可轻应圣时曰此事但得进赐辈一诺其成易于折枝吾辈自当办得耳臣等答曰若轻易吐实则刑官必疑尔我相通含糊观势则金爱守发告时亦不再问奈何吾辈只当谨嘿苟度而已二李之劝臣等不已而臣等终不肯诺矣厥后圣时者密通于臣等曰今番贸来棃柿乃八高山共分之物而两译如是盗减此处之事虽甚些少必有告讦者况此事听闻者已多若有某人谓两译与馆中通议减献云尔则八高山之众怒何可当也吾等此举断断为本国进赐辈千万勿疑臣等以狂思浅虑不为深思利害只思事发于八高山齐怒之得则馆中亦难自明因为许诺圣时曰必以讲院下人为证然后状辞有据矣臣等尝见院吏姜孝元之痛愤两译之为因以微意探之则孝元挺身请当因令孝元一二往来于李龙家与所谓沈天老者面约而臣等则数戒两李慎勿急发云者盖恐问安使未准事前有所纷闹故也使行发去之日臣宗一陪世子赴阙庭臣雷卿守宫在馆忽有刑部官四人持蒙书一帖而来呼出讲院官于众会之处宰臣朴□□鲁催臣宗一出对臣与对立则刑部官举其帖中语以问之臣于稠中应答不便以不知答之刑部官曰讲院官非掌文书者乎何谓不知银货出入臣答曰此则有同僚主之非吾所掌刑部官更无可问而退造馆门外辟人甚严招问姜吏之后继招侍讲院官员臣雷卿乃出见则称以皇帝有问不可隐讳因将敕使时两译之留置卜物于湾上追后输来曲折及盗减棃柿事使行受赂事紧来钩问臣初难泄之色刑官再三迫促是皇帝所问何敢容隐且罪在受者授者何罪臣答曰其时俺适承令出往本国义州通事崔得男者果为言及此事而所留为某物则俺亦不问棃柿则差员领来之日两译除送千梨千柿于馆所世子谓国王享上之物奈何擅减不可不载送衙门云则两译曰凡事一从吾言可也岁时临迫则吾辈当为处置云矣岁前一二日前通事辈果为取去此则非馆中之所知凤凰城盗减事尤不得预知至于使臣赠遗来借口传语不无人情此岂为罪乎云则四人起出过一日后又有三人来问臣之所答一如前日其中首坐者颇右两译谓臣曰虽有赃物既已尽用无所现捉奈何臣答曰皇帝所问之事虽不敢不以实对之俺之与两译俱以本国之人朝夕相见今已三年岂无相亲之心两译若果免罪俺亦多幸三人曰棃柿之数如有置簿于衙门吾将往考此处则更无可问之事仍为起去矣二十二日衙门译辈来招臣雷卿及姜孝元往刑部衙门引问前事臣之所对槩如前言即又招致两宰以问两宰答以不知昏后龙将及刑官来言郑雷卿之言与宰臣不同此必用嫌而发往覆诘责事竟至此此缘臣等素性狂妄轻浅不议于馆中上下遽为李龙辈甘言所瞒不忍小愤贻国家大辱伏愿亟正臣等之罪以为后人之戒 

　　渖馆录卷一 

　　●渖馆录卷二 

　　二月初八日状启皮牌密通于臣等曰郑雷卿事朝鲜严辞请罪委送差官则皇帝必有宽宥之典若或有一语营救之端则定无可生之道云云为白卧乎所此言不无所见而发是白去乙朴泂回来时我国咨文之意与皮牌之言不同则只益其怒且恐生事是白乎等以朴泂虽以发程姑留所到之处以待朝廷更分付后入来之意乙平安监司及义州府尹处移文为白有在果所系甚关惶恐驰启为白卧乎事　三月初三日赍咨官假刑部郎李应征带金吾罗将入来盖许令清国之罪郑雷卿而仍拿金宗一事也龙满两将同会于衙门问知事由使之留待清帝之还　初四日状启昨日夕赍咨官李应征入来接置于东馆尤加严禁使人不得相近为白乎□人馆之后龙满两将会于户部私相与议后使金乭屎河士男等往问曰因何事而入来乎以郑雷卿处置事入来答之云为白乎□河士男密通曰窃听两将之言则曰朝鲜若有救解之言则赉咨官初欲与内官一时即为出送矣今闻咨官之言内官则先送咨官则留此以待帝回后处置之意禀于留在王子处云云相议而罢是如为白去乙果如其言以待帝回则或有可援之望而极其严密不令漏言未知的实与否为白在果满将处使人密问则其言与令此云云者相符为白齐馆中生事之后我国往来文书尽为搜夺为白如乎以两国既为一家不无致疑之端而陪从诸臣所寄家书尽为见夺大国事体岂有此理之意恳说于诸通事则自今内官之行不为搜夺为白齐闻义州府尹朝廷分付是如陪从诸臣家书一切禁断不许入送云今后则被掳人私札外陪从诸臣家书乙良勿禁入送事移文缘由并以驰启为白卧乎事 
　　十七日清人来言有人自帝所来传先运入关要土九王等军兵已于前月二十七日出长城不远当还而清军大胜故入 【入：八】 门击鼓云俄而衙门请世子出见齐会世子即诣质可王所在大衙门则清国将官及下率分庭大会礼部员一人将蒙书数纸良久立读盖盛张关内攻战形势及人畜掠得之数也读讫世子还馆所　二十日状启要土等上年八月入去之后虽有汉人被掳者所传之说而的实之报切不出来此处之人方极忧患是如为白乎□十七日其传报之人八名始为入来言前后之军去月二十七日无事还出长城之外是如为白乎□远近奔波齐会衙门是如为白乎□礼部请世子往参而留在之王召集老少人民于大衙之庭使博时等立于陛上以所获人物牛马骡驴及城池攻破所录贴册六件大声宣读语音殊异莫知其详而其兵锋至及于济南府自北京至济南其闲一千二百里之程地也专无城守深入蹂躏则其所获之多据此可知济南所封亲王一人郡王一人亦为被执其它官员之被获者亦多是如为白齐或言出关之时祖大寿追击云而未知其详为白齐　四月十四日清帝回军入城 
　　十八日龙马坐衙门招两宰及首内官云世子令罗嶪往宰臣等到衙门清译辈只令我译金景信随入龙马使命寿乭屎传言曰郑雷卿当依来咨决处金宗一亦当出送须悉此意宰臣等略及赎金之意龙马两将及两译语意极悖不得已答以归达世子而即为请对文学申濡司书郑知和亦入对世子遍询可救之计他无善策断自宸衷欲往躬丐赎驾行出门清译辈亦拦阻驻马良久司书郑知和进曰既已动驾请前往以观龙马所答何如命寿大喝曰尔是何汉仍突入拳殴脑后至于冠缨衣纽尽绝大君从傍请入甚切世子于是知其往亦无益回驾入馆登进宰臣讲官教曰事无奈何今则宰臣又往以余言请赎之外更无所为使宰臣还报曰郑雷卿等岂敢曰无罪但侍讲日久且是戚属至于私心恻然切愿以金赎命龙马闻言盛气使不复言但问何宰臣当监刑宰臣曰自有本国刑官入来非吾辈所知遂还于是文学郑雷卿衣朝衣就辞合门下世子引见雷卿入对达曰今臣死非有光徒以辱国抑且贻忧于邸下臣死有余罪自此永诀邸下请瞻望清光而退世子使前于席操雷卿手曰南汉出城之日有识卿宰皆惮北行而不独挺身从余共苦三年受学亦多拟与始终事出不幸遽至于斯而余无才智短卒不能脱一人于死地无以为心闻子有老母稚儿异日东还思所以保存余何能忘也言已泫然涕下雷卿起拜曰念及至此臣死不死世子以别酌酝雷卿辞退世子谓申濡曰余不忍雷卿生而就刑使饮药如何及出合门饮以药酒而药不甚毒终无所效雷卿东向望阙四拜又向老母再拜从容就死不变神色书吏姜孝元就刑时谓朴□□鲁曰令监何以杀无罪之人乎　　　赍咨官　　　以来时大朝传教力缢杀之意宰臣亦言之命寿叱殿而应征坚执不已清国刑官竟从应征之言缢杀文学郑雷卿书吏姜孝元于西门外沙场刑人之处只假挞沈天老斩杀之世子下令宰臣通于衙门使即收尸自内制赐衣衾并八袭襚以敛之内官俞好善宣传官朴泂监敛且令宫奴五人护丧凡丧具皆官备以给午时礼部官来言世子欲吊大王今当陪行云世子驾次贵荣介家不见而使人报曰俯赐临慰感 【感：盛】 意良感非不欲迎报而相吊之际益增悲痛兹未遂意于是世子还馆所　十九日内备奠物遗宣传官安钹致祭郑雷卿　二十日清主会诸王子世子入参世子还馆所赍咨官李应征拿金宗一东归郑雷卿丧柩出去世子遗内官朴之荣护行至京使之到义州致祭祭文使宫僚撰进 
　　同日状启十八日龙马两将坐于衙门招臣等及内官一人是白去乙臣等未知所招者何事而或涉郑雷卿等事则及请赎之意入达定夺后与内官罗嶪往见则两将与数三人同坐而与臣等行礼则两将而己坐臣等于西壁龙将先发言曰郑雷卿姜孝元等罪固当死朝鲜己为咨文今当处置宰臣一员可与今来刑官及清国刑部官同往处断金宗一则本国已令拿来云亦当依许云云臣等不胜愕然言及请赎之意语未及意郑命寿作色咆哮曰然则欲出送雷卿等于本国乎再三谇语使不得出言臣等徐曰非此意也第听之仍毕其说始为传语两将曰所谓赎价使谁捧用乎俺等自初已知如有此言矣国王虽已如是咨文而使宰臣等图赎耶世子大君欲使图赎耶宰臣等自欲图赎耶此皆自初同参之事故如是救解云矣辞气益厉臣等答曰国王本意俱在咨文之中岂有别事至于世子大君专不与知事则已依大国所言至于立誓今何更有此言耶只缘俺等同处既久情意切迫不忍其死而赎命之事往牒所载故敢生此计反复论恳则两将曰谋害我人者必欲救解欲杀吾辈之心可知留此不甚久而如是欲杀若更久留则亦将尽杀此国之人而后已吾两人及两译之肉宰臣等食之然后快于心耶如此之言切勿出口其言逾往逾悖臣等不得已以往告世子前而回报之意言之而退来则其间龙马即往阙内而退此必以臣等往赎之言禀于帝前也臣等面达其由则世子极其惊恻思欲救解再三下询而他无计策定将亲诣衙门臣等反复思惟则已为完定事必无更改之理彼怒方盛适足取辱似难率尔奉行而下询之意甚是美事将周旋亦或一道故奉出馆门之际郑命寿金乭屎与诸通事等拥立马前大声发恶曰若进诣衙门则必生大事吾颈斫断后方可进发司书郑知和在傍告达曰既已出行宜速前进之意命寿张目呶呶曰汝是何汉耶仍突入拳殴知和至于笠缨衣纽尽绝前导宣传官等叱令下马军牢亦皆驱逐未诣衙门之前被阻见辱至此其势必有大段难处者世子驻马趦趄大君亦见如此事状进达不可往之意而衙门之催促臣等回报急如星火计没奈何世子还入馆所臣等更为面禀之后还往衙门言曰世子闻俺等请赎之言亦欲自诣通情将为进去今姑中止使俺等先禀云则两将曰事已决矣言亦尽矣更无所为宰臣两员中谁当监刑乎臣等相顾错愕罔知所处两将督迫甚急臣等监刑则本非宰臣之事例以宣传官差送云则许以依例定送臣等退来郑译辈一时随后而来督发不已雷卿已换着新衣服且正冠带肃辞于差备门外世子引见馈酒水诀雷卿出来大门内东向本国行四拜礼向老母再拜后就道郑雷卿辞出之后世子下令于文学申濡使雷卿善为自处之意言于臣等苍黄之际觅给药烧酒而材料未备饮亦无效为白去乙臣等以当为缢杀之意言于李应征则郑命寿勃然曰清国本无此法必须斩杀臣等曰我国之法儒官虽则犯死罪必处绞且此雷卿已令我国之官处断当用我国之法李应征亦曰我之入来时亦以处绞受命云命寿极口叱辱亦为拳殴数四而应征终始坚执故临刑时郑雷卿姜孝元等并为处绞为白有□清国告者沈天老则一时斩杀为白有齐雷卿等出去时金宗一李徽祚欲为相见追往而命寿叱以逆贼以鞭乱打使不得相近为白齐雷卿等收尸事段置清译辈初甚拦阻臣等通于龙将仅得见许使其奴辈看守治丧诸事世子曲尽轸念即使内官俞好善宣传官朴泂出往停尸处专掌治丧之事敛袭衣衾皆自内出其它诸具亦皆官备以给姜孝元段置亦内给衣服而敛之且雷卿处自内备得奠物遣内官及宣传官安钹致祭教是白乎□出去路次祭雷卿段置亦为下令优数备给姜孝元尸身一时出送为白遣一路护送之意因下令移文于两西监司为白乎□同丧柩到义州后令本州岛精备祭物使内官致祭亦下令教是白遣祭文段令宫官撰出以送教是白齐要土龙骨入来之后其妻从死者亦多有之云是白齐大王贵荣介与帝偕还入渖之日始传其子要土马沮等之计在路上极其伤痛到家之后绝不应接人事云云而在我之道不可无吊问故此意通于衙门则十八日礼部官一人来到陪行世子大君亲往其家则使坐于外厅秩高将官出接而以大王之意传之曰降临陋地谢盛意深欲相见而恐激悲痛不果云为白齐诸王等家亦送内官慰问则俱极欵待以送为白乎□所谓济南王之行十五日午前入来由馆门前路过去一人则斑白之人一人则年少似是其子一老妇人乘有屋皆入处于前日修理之所供馈等事亦皆优厚云为白齐 
　　二十一日清国西行诸将各献所掠济南珍宝于大衙门请世子来参东南西三面盛陈金玉锦绣器翫衣服诸将请世子曰坐此已观矣何必巡翫译辈曰皇帝有命岂可惮劳不观不得己世子曰 
　　【曰：衍文】 
　　巡翫临罢赏赉诸王子及将士亦令世子跪受彩段十疋白金百两两大君亦有差世子还馆所五月初三日清主调送军马向西北行出祷城隍堂邀世子参之转出西郊以质可定将将遣世子还馆所　初九日清主祀于宗庙世子往参盖其祝辞大意复得济南事也既罢又赴前汗埋骨处焚纸钱而归世子还馆所　十七日礼部邀宰臣朴□□鲁申得渊等问天朝所赐王妃传国宝有无及表里多少而罢向夕又邀之出示江都所得御宝篆文印纸者四度盖章敬章圣仁顺仁穆王妃宝也仍问曰王妃之宝若失于江都则想必此处人得来而不在此中何也盖其无难于新铸王妃册宝且疑其以有谓无也宰臣曰若不见失安敢诬也礼部官唯唯而罢　八月二十三日中使罗嶪领衙门所纳生梨海松子入来　九月初九日得接义州府尹所送朝报 【脱得字】 闻大朝玉候未宁受针四度之报　十五日世子率大君往赴朝参之会清主使龙马邀致使臣月廊再三详问上候未宁轻重而罢已时龙马两将来到馆所曰皇帝闻国王病重于明日送满月介问候须先送一介行李急通差官出去之由明日满将出去时世子大君各遣人问安可矣且满将之行出于不意一路例行之礼虽专废何妨世子曰伏蒙皇帝特恩至于将遣礼部大官驰往问病云不胜感激且一路接应之弊亦荷轸念尤不知所对即当差送一官先报为计且在此医官亦有召命今欲偕送矣龙马曰出送世子曰自闻父主病重之后煎闷罔极不知所出愿两将善为指教龙马曰满差之行不日而当回回则当有所为矣龙马起出世子揖送于门外　二十日巳时马夫大甫大平古等来到馆所世子出迎于中门之外揖入就坐马将曰使臣之行初欲发送于明日矣二十二日将册封世子使之姑留同参行礼后发送可矣世子曰感荷皇恩不知所谢且满将去后久无消息未知满将何间当还耶马将计其日子尚未抵王都然不过二十日当还仍起去 
　　二十二日平明衙译辈请世子诣阙诸王子皆已会矣礼部员引入世子跪于阶下哥兰博氏宣读诰命于殿上而先以蒙语范文程继以华语读讫文程奉诰命哥兰奉表里来传世子宾客立左受诰命辅德朴启荣立右奉表里彩段十疋也世子退立班后俄而帝出于是礼官引世子入行跪叩谢恩礼仍导上殿行茶而罢使臣一行亦为同参　十月初十日宣传官徐尚卨领衙门所纳红柿入来　十一日去夜满将回自本朝世子遣内官问之辰时宰臣讲官入达后进诣衙门以世子之意言于两将曰闻去夜满将回到不审大朝病候今何如云耶不堪煎闷敢为来问两将使郑译传言曰国王所患虽非易瘳之病而见满将尚能起居拜礼云以是一分见歇俺等亦以为幸宰臣还来入达世子下令曰受由归觐余宜亲诉只遣宰臣似涉不重余欲躬往先以此意往报可矣宰臣及到衙门则龙将已出马亦方出门跨马宰臣使命寿言于马曰世子欲有所诉今将自来云则马曰若有可言之事遣官可矣夕间俺等又当坐衙宰臣可以更来云而罢申时闻马将坐衙门世子将欲驾行因小译辈先泄马将闻之使郑译来问世子欲诉之意于宰臣宰臣始以受由归宁之言答之马将曰此言非俺等所可自答且俺以不久东行之人独在衙门龙亦未及到此时枉驾不可矣世子寝不行　十二日卯时两将俱会衙门世子率大君驾行出馆守门马把辈遮马而奏曰世子若赴衙门衙门必以俺等不先报知亦且擅行应有罪谴将奈何仍执鞍良久使不得行世子引辔促行驰到衙门叩之则闭矣坐于绳床两将使郑译言曰处所非便不甚从容须愿还馆所使宰臣来言世子曰帝方出猎若非两将吾何所诉闻父主病患其根已深矣顷见满将起居拜跪亦出于感激皇帝别恩强疾行礼岂是向差而然也远虑至情不能自抑受由驰往觐省病亲区区之望愿以此意上彻于帝龙马又使郑译报曰久辱陋地心甚未安愿速回驾世子还馆所宰臣又往衙门两将使命寿答曰世子至情俺等谨悉但俺等是居守之人虽不得直为奔告于帝满将昨朝已赴帝所帝亦必洞察矣回还之后应有分付其时更须记告俺亦当转奏矣遂罢 
　　二十五日龙马招使臣 【吉城君权大任】 谓之曰岁币黄金初以百两为言矣至今只纳五十两其未足者欲以白金千两代之事甚未当此白金还为赍去必准备约条之数仍出给其银子云　二十九日郑命寿以龙将意来言于宰臣曰岁币大米一二千石陈腐须即改纳剑口色布亦有不精者来年则勿如是事即为驰启本朝　三十日药房问安日记来到伏闻十五日上候热盛达夜之报世子即令引接宰臣讲官未及衣冠催宣数四诸臣颠倒入待世子方出示药房日记适闻命寿来到衙门世子令辅德朴启荣招入命寿辞以形迹而不来世子亲临中门外见命寿语之以罔极之怀命寿对曰此日记还给于赍来宣传官处则我辈明当取纳于衙门云云此时上下情事有不可言　至月初一日巳时龙马始到衙门使金命吉往诉曰拨上追来药房日记今此宣传官将来云请速取见且禁军欲为出送探来问安消息云尔则龙马盛气高声使命寿传言曰满将回还后国王病候若有加重则王子大臣在本朝者宜走送内官或宣传官来报岂顺付于缓缓载卜入来之便此不过世子欲自东还行计如是诈也其致辱之言不忍言宰臣讲官入达世子招入命寿等四人谕云上年余有病患之日大朝连送问病宣传官相续于道此皆汝等所见也今则大朝未宁中念余远虑生病廷臣未遑及此廷臣之失固有之矣两将之致讶亦其所也至于自欲东归之说实非余心岂不冤痛须以此意报之译官郑伯弯等还为出去附状启衙门以朴之恒金庆业等载卜缓行稽传药房日记自东馆黜送其实意则未可知也　十二月十二日清主求生姜以一升应求 
　　十八日本国所送青大竹三驮输纳衙门　二十日本国所送青大竹五驮入来直纳衙门庚辰正月初七日再昨使臣于下马宴时离席陈情世子回还及大君交递之事则押宴官曰非我所可自擅当与大官等议处云昨日上马宴时使臣等又为离席则押宴官止之曰尔等所欲陈者俺知之今日皇帝出往西郊衙门大官等皆已随去未及议处即日使臣临发龙将自阙下来到衙门招致使臣以满将谢恩方物出给曰此方物则非正朝勑使谢恩之比皇帝闻国王病重委送问病凡贻弊之事使之一切勿为而送此方物非所当为云使臣以受去未安之意措辞言之龙将亦不许郑译仍目使臣曰此时可以言使臣跪言前所请之事龙将曰此则非使臣所当言国王病势轻重间差大臣或内官专价奏闻自此欲送使价而不果送去虑弊端也使臣退来龙将更招使臣言之曰还送方物万无他意且曰国王病患消息不须差送大臣虽内宣传官从速专报为当　十一日晚朝龙将与范文程皮牌加獜老施及他博氏等六人来到馆所世子大君出迎引入坐定龙将诸人起立使世子大君跪听帝命言之曰昨日宣传官以国王病重之报赍政府申文入来云乃令世子就坐以南汉加筑向北 【北：化】 逃还人不为刷还等事缕缕传说因言此等事一如当初约条则世子大君自当任意往来必无久留之理至今不得出去者无非本国不信之致也且曰今此申文国王则不知而朝廷为之世子以为如何世子以南汉等事措语论卞而至于申文事则未见来人不知曲折然国王病势必加重而然诚极闷迫龙将诸人即辞出食顷许龙将及范皮老四人还来馆所世子又迎入则乃言曰二大君一不入来甚不当矣今番使之急速入来而闻其发程之报自此即为发行相替于凤凰城而世子则虽出去嫔宫留此元孙亦为入来为当此意急通本国世子答曰皇帝特许归觐病亲不胜感激二大君曾欲入来未经行疫不敢来矣帝命如此即当启知大君发言曰元孙今纔四岁襁褓之儿不可冒寒远来而既有帝命纵难违越情理固如此矣龙将等曰世子所当答之大君何以发此言世子曰此是吾儿嫌不开口大君如是云云矣龙将又言世子出去观国王病势差复后即为还来则大君亦当出去云云辞退 
　　十二日龙将及博氏等七人来到馆所世子迎入龙将以勑书草本传于世子前有曰皇帝勑谕朝鲜国王李　知道礼部来奏尔议政府有申文到部云国王症候渐加欲求世子李　归省以为不归之故尔实致之也其故安在朕原以尔国反复不常质王二子尔若恪遵朕命凡良冷人户尽行刷还逃亡者尽行缚还凡有征调不致稽迟尔纵不得亲来朝觐遣所留在彼之子稽首君父之前如是则脱既见尔之忠诚疑心自释王之二子朕必令之往来无间矣然则二子之不归非朕不使之归因尔自疑以致朕疑故不令之归国耳近又违朕前旨擅修南汉平壤蓄积粮草凡别处城池类此修缮者朕焉得而知之且朕既令尔有图报不诚朕应疑尔今朕不疑王王反疑朕何心哉王之土地朕已得之矣王之甲兵朕已败之矣王之身及王之妻子诸王之身及妻子朕已全收之复置之矣今亦何所利而再起兵端乎王之疑朕朕不胜其怪异若尔之忠诚实着则不时世子遣归即诸儿之在此在彼庸何伤哉虽然今仍遣世子归省尔可特以在彼所留之子及世子之子速发至凤凰城朕亦为勑世子至凤凰城相会竢世子归省病势而来在此之子亦令还国朕待尔□无疑心欲令诸儿互相往来了慎毋背天而违朕命也特谕崇德五年正月十二日送户部云云世子看过后龙将仍以勑书中说话缕缕言及国王病愈则即为入来后大君继出觐省云云嫔宫偕往偕来之意世子措辞言之而龙将等听之邈邈龙将招宣传官洪有量授勑书清译申尚福偕往 
　　二十五日皮巴加吝驽时等之博士急来馆所世子迎入皮巴等有帝命世子起跪皮巴等传言曰行期定于何日答曰晦初间人马当来实时启程作计矣又曰预为治行以待为可即罢去　闰正月二十一日大君元孙本月初九日发程先闻来到　二月初十日獜坪大君行次入馆所　十三日世子自沈阳馆所离发向城　十五日世子平明自辽东离发冷井中火狼子山止宿龙将使郑译送言于世子曰前日九王家设宴时只陈嵇琴非盛陈音乐之比而世子以国王病患辞之而即者开门闭门及行路皆设大吹打此非音乐耶前后处置何相反之若是国王病患今已差歇而然耶开门闭门及三吹此是号令军中之事虽不可废至于行路之时虽无军乐庸何伤乎年前俺往本国时国王言之曰儿辈年少不解事儞可周旋指挥云云我国诸王后必有闻如我相亲之道知而不言则伊谁言乎世子答曰一行许多人马各处散在不可以言号令故开闭门及三吹不可不为果如大人所云若行路吹螺我国别星往来行路亦设此物此我国迎逢诸具而规例如此故本国循例输送此行亦循例行次此非音乐然大人勤教至此当遵依龙将又使郑译回报曰开闭门三吹不可无军令行次之说既云木国规例为之何妨宰臣讲院相议陈达只行开闭三吹而掇行路吹手诸具　十六日世子到连山馆龙将与梧木道来至世子帐幕从容说话缕缕之言皆是勿听朝廷诸臣之酬议加勉日后之凡事又言世子回还本国国王病势若已差复不待促还速为还来为幸云　二十八日世子平明自安州离发午后到肃川梧将等三人来见元孙元孙以手掩面不为开见盖胡人衣服色异常惊骇而然也 
　　二十九日元孙发向安州世子发向顺安相送之际上下人员莫不垂涕 【元孙行次四月十三日入渖馆】 三月初七日世子自碧蹄乘辇离发百官儒生及大小都民祗迎于弘济院 【午时入宫申时展谒肃宁殿】 初八日巳时世子由进英门出先谒宗庙以衮龙袍翼善冠因诣护行官馆所到西宴厅内门外则世子诸护行官先入梧将亦强请世子不得已与梧将并行而入世子至厅中请行礼梧将曰相熟之间何必礼为世子曰入京之后已经一宿宾主既定乌得无相拜礼乎梧将曰同在渖中情意既亲偕往一朔心事无间而世子欲以礼容待我将不欲与我同还渖中耶世子曰是何言耶不图大人之恐动不佞而至于此也敬客之道固当如是兹欲行礼大人之言如此请只行揖礼因相揖各就坐交椅世子曰皇恩出于千万虑外使不佞归觐国王皇恩如海不知所答而诸大人之德亦难尽喻梧将曰世子之教诚是诚是俺等陪世子出来一路凡事莫不适意而唯以国王病患每以为虑昨日入侍国王病患颇向差境我心则悦不自堪任世子请茶梧将曰俺等久在路上不食牛肉愿得一牛以食世子答曰当依请为之世子请馈茶头目梧将曰以情而馈饱德极矣梧将且曰下箸不闲以手撮吃幸勿为笑世子曰相亲之闲庸何伤乎世子辞出中阶以送　二十五日巳时世子诣南别宫护行将所馈处　二十八日午正行祭　四月初一日巳时世子从敦化门出展诣于宫庙还入敦化门展谒于肃宁殿　初二日巳初肃拜于朝政殿下仍为动驾　二十三日午后世子行次发义州到鸭绿津头乘舟将渡风势甚急波涛汹涌前行一舡渰没赖傍舡往救得免全没沙工金胜男及马匹溺死一行惊惨还入义州　二十四日寅时冒雨发行甲木站中火细浦宿所　五月初三日卯时十里铺离发巳时到混河两大君及宰臣吴竣以下留馆员役出来 
　　初七日状启早朝龙将伻问于馆所且曰世子前有密言之事稍晚当进去皆辟左右之人如两大君亦不参听之俄顷驰来馆所为白有去乙世子出迎中门外宾客及内官以下不得入侍龙将只率李芿叱石入坐坐定龙将问于世子前曰今番舟师征发之时全罗庆尚道之间有人极力止之云然耶世子答曰上下同心尽力为之岂有如此之理乎吾则全未闻知龙将又曰向化落漏之人其数尚多礼曹私用于渔采尚不刷送礼判必欲就缚后乃已乎如捉虎之事亦使此辈为之吾既详闻并即刷还且走回之人从速一刷送云世子答曰向化及走回人等若有逃漏者则辄即随现绑送安敢少忽龙将又曰元孙入来之时四朔迟留而国王则使之入去朝廷则不欲入送陪行宾客在于两间不知所处云且有一年少官员上疏欲以他儿换送云且申政丞以为舟师不可不发送是如朝廷一边之人皆以为非以此呈递云然耶崔政丞亦以何故递职乎世子答曰皆以病患递职有何他故乎龙将曰吾已尽知云云当日午后郑命寿自安州回来将向帝所是如来到馆所下直为白去乙世子教是招见则命寿告达曰闻全罗庆尚道儒生以舟师不当发送之意来阙下陈疏自上不允而其请则儒生等直往三田渡槌碎碑石云云为白去乙世子答曰在京时吾所未闻万无如此之理流言一至于此可怪可怪命寿曰然则或是传者之误也云云为白齐　二十日林庆业李浣等状达入来舟师方到獐子岛迤北而行不知水势浅深沙屿有无故要得清人指路事也　二十一日早朝龙将等四人偕来诘责之言倍于昨日以舟帅催进之意即书传令使金命吉朴希福赍送于林庆业处　二十八日义州禁军洪继立田士立持状达入来舟师本月初九日自獐岛发向鹿岛缘由也 
　　六月十三日早朝龙将范文程皮破可里博施等七人以皇帝之言来传于世子曰元孙及凤林大君许令出去行期迟速任意为之世子答曰皇命如此无以为谢但大朝无侍侧之人大君之还不可如行之遄归元孙则时当盛暑幼稚病儿势难登道稍待炎歇出送为当矣龙将曰元孙之行从便处之可也遂辞去　二十一日凤林大君一行出去师傅徐元履赍咨译官奇暹清译金庆信等随行质子南晛李正□□页李愉等亦出去　二十七日范文程皮牌等六人以帝言来传于世子前曰林庆业舟师方到海州卫而不肯进前又不往纳米之处此何意耶世子答曰虽未知形势之如何而甚可惊骇也文程等又曰数船记以飘去而汉人载还鲜人二名于空船且见汉船亦不迎战此非因朝廷分付与汉人相通耶世子答曰国王竭力调发舟楫战具命将出兵岂有他意出境之后朝廷不能遥制成败利钝唯在将臣非朝廷与馆中之所知也进退赏罚在大国所处也文程等以勑书一道纳于世子前乃林庆业处所谕也勑意与文程等所言略同博氏两人持此勑即即出往于林庆业处云云　七月初一日二师以下封书伏闻内间有营造之事臣等不胜疑讶焉无论役之大小事之紧歇而此是何处乃有土木之役乎被留异域朝夕可虞而骇机危穽逐日斯生伏想邸下上念大朝之忧下为一身之虑必不以苟安为念茇舍土室犹足以度日正当耐苦茹辛日新修省冀回上天悔祸之心岂宜役志于不当为之事以存苟安之念乎非但于盛德大有所未安此国闻之亦必有讥议所关岂不大哉伏愿邸下亟令停止此役以示不远复之意不胜幸甚臣等职在辅导见此过举不得不言直欲请对面陈而恐烦听闻敢以小笺书达者惟望邸下默会臣等之微诚自立于无过之地惶恐敢达答曰事机观之则难以时月期待所寓之室稍有间架而北边塞墙盛暑无透风之处蒸郁未堪故不获已欲造小舍今见所诫之辞无非格言岂不感悟深悔思虑之不敏也 
　　初三日元孙发向本国　同日状启前日范文程等三人舟师所到处出去为白有如乎本月二十六日还来翌日朝文程皮牌等六人以帝命来传曰林庆业舟师使之前进则不肯前进使之卸下米包于辽河口则亦不肯往此何意耶世子答曰久未知舟师声息深以郁闷今闻此奇虽未知其间形势进退难易而不胜惊愕之至云则文程等曰五月晦日舟师与汉船相遇汉船来击后殿之船而船中不为放炮虽或放炮不至伤人前船亦不相救且三船托以飘去而汉人以空船一只载还鲜人二名本月十二日汉船三十八只见于不远之处而亦不迎战此非因朝廷分付与汉人交通相应之事耶世子答曰本国竭力调发多载火器战具岂有他意且既已定将出境则成败利钝在于将臣此岂朝廷与馆中之所知也庆业等功罪赏罚唯在大国处置本国何敢与知乎文程等曰此非归咎于馆中只为报知如许曲折且我辈中两人持此勑书即往庆业处是如以勑草纳于世子前勑意略与文程等所言无异为白齐　初五日馆门既闭之后皮牌范文程等六人以帝命来到世子迎入皮牌等所言舟师抄留一千石以为调用事及输运粮饷事也夜深罢去　十七日司御闵堵塘 【塘：衍文】 上疏大槩黜工匠远玩好答曰疏辞且悉工匠出入之事所寓房舍冬不堪风霜夏不堪炎蒸不获已略修窗户非为偷安豪侈原其本情可谓戚矣其余所闻失实而然吐尽悃诚深用嘉焉　二十七日范文程及皮牌等六人以帝命来达世子前海州卫粮饷输运锦州事也许多说话烦不尽记皇帝出往温井　八月二十五日司御闵墡塘 【塘：衍文】 再疏答曰疏辞知道义州军官权承重锺城囚人金有善等五人领来　二十九日皮牌等二人自帝所来诣世子前许多说话运粮夫马不来事也　九月初六日馆门临闭范文程二人自帝所直诣世子前多有诘责之语锦州转饷夫马不来事也宰臣具由状启 
　　十一日宰臣讲院达曰臣等顷者伏闻画工出入馆中初以为大君偶尔遣怀之举不甚置讶今番以太仆之马逐日驮来所画亦非如山水之比臣等不胜惊惑之至绘事元非帝王留意之物况近于亵翫之具则其为有损于盛德大矣岂不甚可畏也虽在太平无事之日尚不役志于翫好此时何时而乃为此无益有害之举乎不特此也馆中之于外人相接乃清人之大禁而画工之往来已过旬日安知彼辈不因此致疑惹起诘责之端乎意外之患亦不可不虑伏愿勿以事小而忽之亟停画工之役不胜幸甚且墙头设窗之事非但博氏满将辈相继诘问至于行路之人亦皆指点曰世子看街云虽无是事人言至此诚可寒心仍旧筑墙以绝讥议亦为幸甚臣等无任区区忧虑之至敢此仰达答曰开窗处已为壁塞画工之事所论甚是罢出　十六日皇帝求药于宰臣具由状启义州军官姜应立赍持出去　二十八日衙门勒出司仆马五匹送于林庆业处 
　　十月初五日贰师金荩国病重出去临发上书臣伏覩邸下资质粹美器宇宽弘甘可以受和白可以受采德性天成优入圣贤之域而独讲学之功不至治心之法未精兹当处坎之日未得维亨之益深可惜也夫心是活物危动难安不有所存升降天渊邸下身在青宫之日日三问安日三视膳上有严慈之训下有学习之课当此之时邸下之心其不存者几希矣今被留异域孤馆寂寥朝夕之间绝无事为未知邸下之心于何所存而不为放逸耶玩好闲弄既无纷华之物心目所寓或有微细之事设二者都无一向忧愁郁悒亦非摄　之道终至于卤莽茅塞永无清明之气岂不惧哉古之人患心虑纷乱者或自上着床或一串数珠着床数珠本非宁心之术而所以如此者盖闷辕马之奔放而求制絷于须臾耳涵养本原虽主于敬而进学致知莫如讲习上加功求其致心之要舍学问何以哉伏愿邸下频接宫僚讲论经史或使诸臣自相论难邸下宴坐便服凭案而听之夜气清明之际必以昼间所讲者细思而详味之如有疑难不通之处翌日更加研究一日之内子而亥一月之内朔而晦圣贤言行古今治乱无时不在于方寸之中久而成习欲罢不能则收心养性之道亶在于是其为消遣无聊叙畅幽郁之功盖不足言也君臣犹父子也父子之间安有隔关之物乎昔汉祖拥戚姬周昌得而直入唐宗臂佳鹞魏征经前奏事其无事出入不待招呼盖可知矣末世君臣之礼一于严绝而本国为尤甚咫尺宫闱有同天上识者之慨难久矣况今邸下引接宫僚又非临朝肃穆之比而同舟二三臣僚或有经旬不得入侍之时臣窃闷焉惟我文宗大王在春宫日久眷遇宫僚有同布衣之交至于夜临直庐亲呼表字情意交孚至诚无间夫为人上者待其下如此而下不以忠言至计告其上者非人类也伏愿邸下亲近儒士简其礼节开心见诚不耻下问则孰不以区区所闻知者为邸下倾倒焉昔文王在羑里之中始演周易孔子于陈蔡之间不废读习汉黄霸拘系受春秋陆秀夫舟中讲大学自古圣人君子皆不以厄穷而废学也伏愿邸下毋或独处一室沈抑不聊而乃留心经学屏绝浮念使虚明应物之地寂然不动则斯乃感而遂通天下之故而中庸所谓素患难行乎患难无入而不自得焉者也志之所至气必次焉至大至刚塞乎天地之间养遵时晦以待天心悔祸之日则吾东国万斯年之业终必有所愿矣伏惟邸下留神警省臣不幸病重朝夕将死既负大朝委遣之意又不得尽忠于邸下今将辞去不胜怆恨如蒙邸下不以臣言为老妄而有所采择则臣虽死于道路犹在于左右也臣无任惓惓之至谨涕泣昧死以达答曰今观训诫无非格言余虽不敏敢不自勉力行哉书辞开导昏迷铭心书绅以为朝夕自警焉且因疾患冒寒启程善为出往湾上唯望勿药之喜　十一月二十一日凤林大君一行入来 
　　十二月初六日獜坪大君及夫人行次出去　二十六日龙使自义州还宰臣李行远辅德郑致和入来肃拜后引接前判书金尚宪前都承旨申得渊持平曹汉英咸昌儒生蔡以恒入来幽置一处馆中人不得相接 

　　渖馆录卷二 

　　●渖馆录卷三 

　　辛巳正月初五日衙门言林庆业出去后余粮峙在海州自馆所遣官斗量封库云前司御闵墡禁军安应立衙门通事李于 【于：□□仍】 叱石送往海州卫　初八日博氏以其帝命邀世子刑部宰臣讲院以下诸臣及上副使书状官皆陪往则金尚宪申得渊曹汉英蔡以恒四人已自北馆押致于衙门外四人望见世子伏地俄而质可王来到坐衙龙将比巴加鳞范文程等诸博氏及刑部官齐会请于世子坐于西壁宰臣讲官一人及使臣许入而使刑部官三人出大门外先问金曰国王下城之日不为随来何也金答曰臣子之情岂不欲随行其时病重不得陪往耳又问曰果为病重则何不来近地而转往岭外远处乎答曰调理差歇之后始得下去耳又问曰病差之后当来王京而终不见王直为下乡何也答曰七十致仕自是古事身既老病不堪从仕故如是耳又问不受官爵还送官教何也答曰国王已知老病不为收用别无除职之事还送官教之事出于何处吾则全未知耳又问曰舟师征发之时横议陈疏何也答曰君臣之间有同父母凡有所怀不得不言身虽老病岂无爱君之心乎又问曰老病不能从仕则何暇上疏答曰从仕则筋力不逮而心有所怀何可不言乎但虽有所言国王不为采用尔国之事以吾之言不得成者有耶辞气凛然少无屈挫听者缩颈郑译亦敬服传语于刑部官时改尔国为此处冀不激怒也次问申曰夫马之事启辞止之何也申答曰龙将在湾之日已陈其曲折矣当初大国征发夫马之时我国以不能得达远路为虑欲以价银入送吾以为上国既有征发之令而不为禀定径先送价事极未安必须奏闻然后或银或马唯令是从宜当略陈所见此不过慎重之意岂有横议于其间乎次问曹曰尔则以何事陈疏乎曹答曰国王久在调摄之中罕接臣僚庶事委靡请于卧内频接大臣讲论治道上疏不过如是而已万一横议则自当退去耕田而丁丑赴举登第舟师之时身为兵曹郎官与调军兵其无他意据此可知矣次问蔡曰尔则以何事陈疏乎蔡答曰乡居之人别无与知朝家之事而只以赋役繁重为问略陈均赋之意矣又问曰所谓赋役指何等事而言耶答曰我国计田出役而量田之后田税刷马等役比前倍重故疏陈其弊而已矣更问申曰蔡曹两人所言如此尔之当初所告何其相左耶申答曰此是吾以宰臣在渖时事也龙将严问之际只以传告之疏中事意实未的知矣郑译嗔目厉声而叱之曰吾虽在此朝鲜之事岂不知乎一日上疏不知其数若不及此处之事何以发告湾上言于我者如是乎何敢乃已申曰实未见其疏只以传闻言之耳刑官等一一入告于质可王则并令押入内庭其推问之事所答之言与门外问答之辞无异旋即出置门外质可与诸人相谓曰金也果是望哥因叹啧不已清语望哥者极难盖谓极难之人故再称望哥也相与密议后复使刑部官三人立于门外谓曰为人臣者保国安民乃其职也丙子之前横议纷纭使国家倾委生民不宁皇帝问罪宽宥曲加保全则所当诚心顺从而尚不知悔犹踵前习厥罪当死申得渊则夫马调送时陈启作梗以致不及期会曹蔡两人初既发告及今对辨乃反朦胧曹汉英则疏请频接臣僚者必是谋为不善之事蔡以恒则徭役烦重之说必指岁币军粮舟师而言也四人之罪一样当死申曹两人号诉曰吾有立证之事可知其冤强聒不已申又恳于郑译曰愿令公活我金顾谓诸人曰即刻当死之人虽哀乞得生乎微哂之颜色不变举止自若清人亦啧啧称叹以金判书不敢名焉邢 【邢：刑】 部便押四人还送北馆待后处置云自此北馆牢锁呵噤益严矣是日自初推问至还送北馆质可送人于清主频数往复盖一一禀处也质可因为设宴而罢还馆后使臣宰臣讲院问安答曰知道使臣还东馆夕宰臣讲院引接 
　　初九日衙门通事来言龙将当来使臣亦令来待矣俄而龙将比巴加鳞范文程等以其皇帝命来告于世子前曰金申蔡曹四人之罪在法当死而今番十二件事东国既已自服四人亦即押送故皇帝特贳既往之失四人等从当思量处置朴潢亦有所问之事从速入送可也仍辟左右只留上副使宰臣辅德而密言盖满千精炮五百火兵自备粮饷三月念日到此现点事也闵墡等还自海州卫　初十日状启前月二十二日龙状一时入栅辞缘已为驰启为白有在果金尚宪以下驱迫入来二十六日到渖之后接置守直等项辞缘段详具于申得渊状启中是白齐初五日龙将与博氏等来坐衙门邀致使臣言金尚宪罪犯轻重皇帝既有主见而亦欲知世子之意如何是如为白去乙王世子教是以为龙将既已亲问事状自有大国处分何敢容议于其间云使臣等以此回报于龙将禀议于帝前其间说话曲折详在于使臣驰启中及回还后陈达是白齐 
　　同日状启朝郑言金尚宪等将有推核之举使臣亦当同参今日不可出去是如为白有如乎差晚郑译来言刑部质可王将为坐衙王世子教是率使臣以下进诣刑部亦为白去乙世子教是依其言进去则金尚宪等四人项铁锁合结两袖先置于刑部门外路边龙将皮波如 【如：加】 鳞范文程等诸博氏及刑部官员等尽为齐会俄而质可王来坐邀入世子又招使臣以下入参使刑部官三人出大门外先问金尚宪曰国王下城之时不为随来何也金尚宪答曰臣子之情岂不欲随行其时病重未得陪往耳又曰果为病重则何不来近地而转往岭外远处乎答曰调理差歇之后始得下去耳又问曰病差之后则所当下来王京而终不来见国王而直为下乡何也答曰七十致仕自是古事身既老病不敢从仕故如是耳又问曰不受官爵还送官教何也答曰国王已知老病不为收用别无除职之事还送官教之说未知出于何处而吾则全未知之耳又问曰舟师征发之时横议陈疏何也答曰君臣之间有同父子凡有所怀不得不言身虽老病岂无爱君之心乎又问曰老病不得从仕则何能上疏乎答曰从仕则筋力不逮而心有所怀何可不言乎但虽有所言国王不为采用此处之事以吾之言终不举行者未之有也次问申得渊曰夫马之时启辞止之何也申得渊答曰龙将在湾之日既已详陈其曲折矣当初大国夫马征发之时朝廷以我国夫马不能得达远路为虑欲以价银入送吾以为上国有马匹调送之意而不为定夺径先以价银入送已极未安必须奏闻禀定然后或马或银依分付入送宜当略陈所见此不过慎重之意岂有横议于其间乎次问曹汉英曰尔则以何事陈疏乎曹汉英答曰国王久在调摄之中罕接臣僚庶事委靡请于卧内频接大臣讲论治道上疏不过如是而已万一横议则自当退去耕田而丁丑赴举登第舟师之时身为兵曹郎官与调军兵其无他意据此可知矣次问蔡以恒曰尔则以何事陈疏乎以恒答曰乡居之人别无预知朝家之事而只以赋役偏重为闷略陈均赋之疏矣又问曰所谓赋役指何等事而言耶答曰我国则以田结出役而量田之后田税刷马等役比前烦重民不堪苦故果为上疏陈弊而已此外别无他事耳更问申得渊曰曹蔡两人所供如此尔之当初所言何其相左也答曰此皆吾在渖时事龙将严问之际只以所闻言之而疏中辞意果未知之耳刑部官等以此入告于质可王则并为押致内庭其推问之事所供之言与门外问答之辞无异还为出置门外刑部官三人立于门左使郑译传言曰为人臣者保国安民乃其职耳丙子之前横议纷纭使国家倾危民生不宁而皇帝特为宽宥曲加保全则所当诚心顺从而尚不知悔犹踵前习厥罪当死申得渊段夫马调送之时陈启作梗以致不及期会至于曹蔡两人初既发告及至相面乃反朦胧曹汉英段疏请频接臣僚者必是谋为不善之事蔡以恒段徭役烦重之说必指岁币军粮而言也四人之罪一样当死是如为白遣同四人等还送拘留之处后质可王仍为设宴而罢初九日朝龙将及皮波范文程加鳞博氏来诣世子馆所请使臣入参使郑译传言曰金尚宪等罪状昨日刑部以死罪论断入奏帝前矣皇帝以为本国从前误事皆出于此辈之横议厥罪万死无惜而今番敕使出令之时十二件事本国皆已自服此罪人等亦即押送终不违越朝廷既往之失今皆置之此等罪犯亦当思量以处此意知委亦为白乎□朴潢亦有可问之事趁即入送亦为白乎□义州府尹平壤庶尹昌城府使昌洲佥使青城佥使等罪犯自本国分轻重论断而轻者不可重施重者不可轻施详核论罪为当是如为白乎□且走回捉得者亦为这这入送毋致稽缓亦为白齐仍辟左右只留使臣及宰臣李行远辅德臣郑致和密言曰骑马炮手一千名来三月二十日来此逢点为乎矣牵马随从五百名亦为调送亦为白乎□且言柳琳定将者非为骁健可用前日得罪上国故欲令立功自効以此人定将入送而其它诸将亦为依例定送亦为白乎□罢兵迟速未可预料粮饷乙良鳞次继运俾无绝乏之患亦为白去乙左议政以为炮手元不骑马期限亦甚急迫以我国物力恐难趁期调送且走回之人既已尽刷安得无穷虽或有遗漏之人穷搜捉得之际事势自至迟延何可定其期限且以马匹千里运饷决难得达而此处贸粮亦不见许前头继粮罔知所处之意措辞陈卞而龙将听若不闻为白卧乎所问答说话亦在于大臣驰启中是白齐来此贸粮之事龙将在湾之日领议政以下具由陈恳其后郑译亦言当为准许是如为白如乎今日酬酢之际世子教是措辞申请则龙将以为本国粮饷自可输致来此贸粮决不可为是如终不听许前头贸粮一事极为难处为白齐且以马匹远路运粮决不可继之势事极闷迫愿卖车子以为输运之地云则龙将言此则任意为之无妨是如为白齐初九日夕时量司御闵墡等自海州卫还来言林庆业初七日自海州卫发还而其所余军粮二千三百三十四石九斗封置于海州卫库中是如为卧乎事 
　　十九日陈奏使怀恩君德仁书状官李以存以金申蔡曹四人伸理及刷还向化其时各官多有威冒录以送等项赍奏入来　二十三日汗婿车乃王子病死世子大君偕诸王会慰汗家　二十八日赙汗婿之丧白绵纸一千卷霜华纸五十卷丹木一百斤银子一百两汗只受纸与丹木而还银　二月初一日清主送金十余两银子二十余两使之贸纸要用于婿丧即收合公私纸二千二百五十余卷而送　初八日湾上先运军粮将到辽东云故以收捧留置事译官金命吉出去衙门之令也 【陈奏使方物衙门竟不受】 初九日状启陈奏使怀恩君德仁等一行十九日入来留置东馆为白有如乎郑译往见使臣后来言于臣等曰今此使臣之行以今番冒被刷来人口平价赎还金尚宪等伸理事欲为口陈云龙将以下将被构诬然自有是非固不足为虑而其为本国之计提起将完之事惹生闹端甚非好事世子教是□谕使臣勿为蔓辞宜当是如为白去乙以辞言禀达于世子前以使臣既承朝廷分付且有奏本奏本中语自此不敢擅有所减之意言送为白有如乎二十日又于阙内设宴如前世子教是往参还馆之后取览使臣赍来奏草则别无侵及龙将之语乙仍于世子教是令臣等传于郑译为白有如乎翌朝郑译入来为白去乙臣等以为奏闻中别无他语只以三件刷事本国劫于严令未暇详核间有浑被之人冀蒙查处事及金尚宪等事亦有陛陈之语而其于龙将少无被诬之语则郑译以为只欲无事于两间耳为白有如乎使臣等令译官呈纳奏本于衙门翻译入奏之后久无黑白分付为白乎□中使罗嶪二十一日领金银器入来留置东馆为白遣郑译往见誊书器皿之数来示臣等而去无呈纳之令为白如乎二十七日早始令罗嶪进呈器皿为白遣又招使臣等诣阙下答之后还为驱入于东馆其间问答辞缘未能详知必详具于使臣状启及回还后陈达是白齐前月十四日郑译来言金尚宪等今皆乏粮云送人取来其行中价物贸粮以给为白去乙世子教是令馆中因其便入给若干粮馔教是乎等以使译官辈随郑译往其所寓门外传给米斗酱馔为白遣取出各人等银两贸粮以置而近因子使行生梗无意传给为白如乎二十七日始许入送为白齐 
　　二十九日衙门折给菜田一月耕于阿里江边俾设野坂 【野坂犹场圃称】 先是衙门每欲给田使种菜果作亭榭因为牧畜之所而馆中措辞不从矣到今以汗命勒给不从则将生事故不得已受　三月初七日同知朴潢入来刑部直送于北馆与金申曹蔡一体拘留　初八日状启前判书金尚宪等所在之处使我人虽不相通而所食粮馔段使馆贸入仍于以其各家所有银子再次贸入为白有在果前头继粮事甚不易极为可虑为白只为　同日状启同知朴潢初七日入来而一行夫马则姑为留置于东馆为白遣同知朴潢段直送于金尚宪等所在馆所为白齐　二十三日龙将郑译出往辽东盖以犒馈柳琳军兵后发送于伊州也　二十日 【日：在第十一字七下】 七龙将以其帝意使郑译传言曰柳琳军兵齐去粮料仅支一日海州卫留置米及新城留在米急速输致军前旦少夫马不可续续往来后运军粮则多数调送须及四月初旬云故禁军申景禄安应立赍持状启出去　四月初二日状启赍咨官军车达远领礼单入来呈纳衙门而咨中有有同一家之言是如提报有同二字将有生梗之端而龙将使读咨于帝前者越其有同二字云云是白齐　十一日龙将及范文程等博氏三人 【脱来字】 言于世子前曰锦州卫投降蒙古人汉人称领率上年漂泊鲜人今将向朝鲜云急通本国以为防备之地即差宣传官柳时成禁军朴启耀持状启出送　同日状启即刻龙将及范文程等博氏三人自帝所来世子前辟左右言锦州时方围住而外城蒙古六十余人投降故请兵入其城矣因投降汉人得闻上年林庆业舟师三只被捉于宁远卫汉人今将出送于本国云其意不可知若其解本国人命于陆地则不得不受之而若与汉人相接语言或给粮饷或通文书则汉人必执此为言以为反间之地须以此意急急驰启于国王旦自此直为分付于两西监兵使及义州府尹等处使之预防勿使留接岛屿云且曰舟行必急于马行不可不星火驰启是如为白乎□且闻衙门通事等之言则亦必有急报故如是云云为白卧乎所观其语意虽不明言汉船之多向我国而必有汉人舟师已为东向之举极为惊愕敢此驰启为白卧乎事 
　　十二日衙门使郑译来言旅顺口瞭望未辨船三只自东向西似是朝鲜之船未知何故往来乎问于本国亦问两西监兵营速为回报且殷山向化走回趁即捉送云故义州军官郑彦崇陪持状启出去　十九日状启十五日郑译自衙门来言婚媾事处女年已长成故龙将禀于帝前则帝曰两国既为一家故初欲婚媾以相亲今更思之道里遥远彼此往来非便似有弊端亦不无怨苦之患特为停罢前日所录来处女启知国王处置亦为白齐　二十一日伊州初运军粮马五十一名马四十二匹日 【日：衍文】 车子二十两领将崔起仁押领还来东馆　二十四日平安都事许积来到辽东督运云　五月初七日郑译以其帝出往时分付之言来达于世子前曰柳琳军兵不可久留替代之军急速调发七月十五日沈阳逢点八月初一日锦州军前交递事即通于本国云义州禁军朴希福朴继耀状启陪持出去军牢方继男自京来平安都事许积以军粮禀处事自辽东来到东馆　初八日衙门言海洋声息问于两西久无回报又送人云故禁军郑之恭状启陪持出去兼管饷从事官许积自东馆上来肃拜引接　十四日龙将范文程卢施等来言于世子前曰唐船向东之言果为不虚此意急通于本国发兵先据诸岛使不得留接即送宣传官申饬两西云故宣传官朴敏道出往　同日状启龙将及范文程卢施等来诣世子前屏人密言曰四月十一日所言之事本国想已整齐今者更闻汉船指向朝鲜云或据海岛或为下陆必有难处之患速发两西舟师先据各岛使不得容接彼若送还本国漂去之人则势不可不受至于或通文书或接话言或给粮资则本国未免相通之迹后悔莫及须即驰启且送在此官员可以节制监兵使者分付两西宜即发兵先据诸岛俾无迟误之患亦为白去乙世子教是以为此意则当即驰启而但发兵一事必待标信下来自此不可擅便且舟师在于南方两西无船之事大节制之事是如云则龙将作色言曰从前本国每事不为诚实必以言语搪塞俺等非不知之而以情面相熟故隐忍以度矣今则此事万分紧急已得锦州外城彼势蹙迫故有舟师东向以为议后分势之计事机极重本国若不作速防备则是本国故为退托与彼相通妨我大事之意可见帝命不为举行则必有大事是如为白去乙世子教是答曰帝命岂敢违拒唐船数来本国亦安得宴然所当一一驰启而发兵一事则不敢自擅且得知唐船之数然后发兵多少可以斟酌当此农月发兵一事必须详审云则龙将曰唐兵之数不过一千诸岛防守一刻危急农月兴兵何暇言也一边驰启一边直令两西及时防御亦为白乎等以节制官员别无可送之事且不习驰马乙仍于依龙将所言宣传官朴敏道出送监兵使处看其防御形止而来为白乎□禁军崔宗显状启赍持出送为白在果汉船东向之奇前月十一日来言之后更无所言是白如乎今忽有此紧急之说想明知汉船出去之状而有所云云是白齐大概汉人之计若出于议后则似无千兵出送之理若是千兵之去则不必以妨锦州大事为虑其间事情有难测知朝廷以各别商量处置俾无情外诘责之患为白只为 
　　十八日龙将及普大平古等来以其帝意言于世子前曰汉船东向之事今更闻之去三月二十八日十二只自觉和岛离发又八十度所载军兵约可二千余名亦随而发必已见形于本国地方而尚无驰报是何也世子答曰若已见形岂不驰报海洋云雾难以远望汉船往在岛中我国何以得知龙将曰之送急骑探其见形与否可也今日已暮明朝发遣使之急急回报因即起去　二十七日宣传官金瑜以汉船形止探来事因衙门分付出往平安道　六月初六日活人署别提裴仁亮以汉船时无形止申饬两西沿海严备汉瞭事赍持备局公文来到东馆　初五日龙将来告于世子前曰旅顺口驰报汉船二十五只于前月二十六日指向椴岛急遣官员探知以来世子答曰旅顺至椴岛其间多有岛屿未知止泊于何处而若近向椴岛则本国必有驰启报矣龙将曰旅顺口瞭望者知其所止向矣此刻急遣官员一边驰启国王一边探知两西声息星火回仍即起去　初六日世子赐送白米十斗田米二石赤豆三斗菉豆三斗甘酱十斗艮酱一斗白盐三斗石首鱼十束鲽鱼十束民鱼四尾大口鱼五尾苏鱼醢三百介真鱼十五尾蒸熟家獐一口饼糆各一器真油清密各一斗青瓜一盘柏子一斗烧酒二瓶香薷散二十贴白炭五笼子于北馆金尚宪朴潢申得渊曹汉英蔡以恒等曰闻北馆难甚通文亦烦聊此略送以表余情 【五人久锁北馆辛苦万段严禁不得通问于一月一两巡入粮今因入粮有此赐送五臣上伏受单子】　十二日龙将以汗意使郑译来言曰朝鲜军兵入来若或一日违期若又所送如前不整则责有所归今更别差善驰马人急急驰启汉船形止亦为探来云禁军朴希福义州出送状启则拨上上送而渠自关西探知海洋声息即还事听令下去　十三日义州府尹李敏树状达入来唐船二只獐子岛止泊龙铁沿海瞭望事也衙门通事夺状达于城门外衙门拆见后送馆所 
　　十四日闭门后龙将及户部阿里岩排来到世子前曰出示义州状达云龙铁各处驰报唐船二只初九日夕獐子岛张帆直至弥串前洋落帆下碇去陆颇远不闻语音而明是汉人唬船云 【唬船乃疾行船探也】 龙将等以其帝意言急遣军兵防椴岛事使之状启再三申饬言已起矣　十六日义尹状达唐船二只自弥串前洋初十日举碇还向獐子岛云云　十七日以状达中所言言于衙门闻唐船去后更无形影云　十八日夕义州人持平监状达入来乃前日唐船二只已去事也即言于衙门　二十四日郑译以龙将之意来言交替军兵极择善放炮手入送药丸优数赍来一朔粮饷亦输来事明日更为状启云　七月初七日巳时有野坂举动命贰师金荩国出诗题赋诗令宾客以下馆中诸臣及诸质子制进　同日状启伏覩备边司移大汉船已为现形防备之事极为紧急而将领之人绝乏尤为闷虑林庆业曾因上国分付方在罪废中而他无可合之将不得已白衣从官使之立功自効此意详谕于郑译急急回报事关是白乎等以良用臣等窃念此事恐急情外疑端欲于郑译来馆之时从容设辞以观其意而近日郑译闻其母丧旬望之间得见未可必且关西咫尺之地大小事情无不即知有若神传鬼说者彼若先知林庆业之下来则亦必起疑于本国之有隐情故不得已密令李馨长就问于其家无人之处曰近来武弁将领可合者绝乏锦州交替大将亦且远取于统制之臣而今此汉船防备之处无可为将者林兵使庆业虽因大国之令方在罪废中如此之将实未易得故欲使之白衣从军以为立功自效之地而因帝命革职之人不敢擅便使用朝廷使在此宰臣等密议于尔门以探其可否云则郑译沈思良久曰此事如使我禀议于龙将则禀之不难而第念林兵使曾在铁山时款待汉人吕碧上年以舟师不为力战又有潜遣三船之事且伊州入往之后使之赴战则托以无马要讨一千五百匹战马有此四罪而以其不得的实形迹故只令退还若用之于汉船防备之处则不谅本国欲为防备之情而疑于接应汉人则必生大患我意则林兵使切不可调用于两路矣我与林兵使情意虽切而为国家深处故不言云近日郑译于本国事情有致力之端而所言如是故敢此驰启为白卧乎事 
　　初九日龙骨大送衙门通事催促替军甚急即使义州禁军金孝星持状启及催促移文出送于义州　十五日衙门通事来言代替军兵来到辽东姑为留待事自此送人传通义州状达持来人并为之一时出送云故李宗善金得善亦偕汉臣源往辽东仍为还　二十三日领兵大将柳廷益入来留也里江上下令于讲院送酱三瓮鹅鸭等物分给三营将官义州将官卢天克持状达入来乃汉船现形还入更无出没事也　二十五日柳廷益以下领军赴锦州卫　八月十一日下令于讲院曰北馆诸人所食寒苦云以白米一石田米三石磨赤豆三斗菉豆三斗烧酒一瓶西瓜五介真瓜十五枚茄子五十枚爪子五十枚菘菜十束猪肉十斤羊肉十斤杂鱼十介和密米食三斗石首鱼十束真鱼十尾民鱼四尾苏鱼醢十五编生鹅五首活鸡五百清密三升真油三升甘酱六斗清酱五升盐三斗赐给以助一日之用 【五臣上伏受单子】 初更汗家及八门疾击鼓诸臣及诸将士骈填诣汗家俄已比巴加里范文程等三人来谒于世子前以帝命言曰十五日当发兵赴锦州卫世子亦当偕往且大君亦往云大君及贰师金荩国宾客崔惠吉辅德赵启远文学南老星入侍宰臣讲院极言世子有宿病决不能远行事出意外馆中荡无责出夫马及期偕行之势比巴等不答而起去　十二日衙门通事辈来言皇帝当于十四日西行世子亦偕行云俄已闻之则以为世子大君与十王当发于十五日云　十三日衙门以汗意送郑命寿言于馆中曰馆中未及治行云十五日亦赴锦州世子大君与十王偕来云　十四日辰时汗西行由东门出往于城隍拜祷而去世子大君送于城西午时还馆　十五日巳时世子大君西行　十八日义州将官金英禄及差使员清城佥使金汝老领赴锦州送军入来　二十一日卞难以衙门之意来言我国赴锦州前后军兵粮少自馆中具牛车车载辽东遣在米石送于锦州督耳设 【耳设：衍文】 迫甚急馆中力言防塞则不听而去即自衙门送人于辽东见遣在军粮而来 
　　二十三日卞难以衙门之意言曰锦州我军粮饷药丸垂尽自馆中状启于朝廷罔昼夜入送而状启中西行一款不可言及云即如其言书给状启则衙门使通事一人持状启传于烟台以抵义州 【衙门言状启自此送之故书给衙门】 　二十四日义尹状达入来乃汉船事也　二十八日早朝衙门招赍咨官卢尚贤言战胜之事仍招留馆诸人复言捷报甚为张大且令卢尚贤回还　同日状启早朝招留馆诸臣于礼部曰锦州卫南朝援兵二十万乙皇帝于十九日入往锦州二十日掩击大败赴水死者三分之二乃是皇天所佑也柳琳军兵当为出送而以汉兵所弃军资杂物等收拾之故姑为因留近当出来云云为白齐自皇帝西行之后本国之人防禁甚严为白如乎捷报入来之后赍咨官卢尚贤段置始许出送出亦招于礼部使之详达此意于朝廷亦为白齐　九月初三日卞难来言锦州卫军粮七百十石分二运自义州入来衙门以为使之勿入辽东新城馆中须先达禁军一人往在中路直为领来云矣　初五日状启去八月二十四日留驻松山成贴世子行次教是兼程疾驰到三日程事段十七日在路中已为状启付送于运粮人马之还为白有在果十八日行一百三十余里到土长城内林宁废堡近处止宿为遣十九日行一百余里到锦州城外止宿为白遣二十日闻皇帝结阵于松山西距七八里许杏山东边山坂是如为白去乎驰到阵所则皇帝使之别处于阵后山头为白乎等以依分付驻在为白有乎矣一行人马为护行所駈迫冒夜疾驰乙仍于行资载持之马疲困落后数日来到粮绝艰窘之状有不可形言是白乎矣所幸世子气候姑为安宁大君亦为平安是白齐汉兵号为十余万留驻松山为白有如可二十一日早朝出兵结阵于前野清兵邀路接战良久杀伤相当汉兵大阵还为卷入松山只骑兵数千突出指向杏山而去清兵追之不及是白乎□同日夜间松山汉兵又潜为驰出清兵追及海边杀伤亦众且汉船多数来泊海上路阻未及运入之际若干船只为清兵所获云而不能的知是白齐二十三日皇帝移阵于松山前三四里火炮未及之前世子亦为随来留驻阵边为白有如乎夜二更许汉兵分路突出一枝则由阵后驰去为白遣一枝则由阵前直冲皇帝阵中惊扰之际仍为驰出清兵追战前野死伤亦多为白乎□皇帝以汉兵突入阵中诸将未及防御之故今方查出治罪是如为白乎□追后闻之则松山北边山城汉兵二十一日弃城而出结阵于松山城下山城则清人已为入据云云为白齐所闻所见大概如是而阵中之事秘不得其详是白在果此地日气早寒而世子回还迟速未可预知极为煎闷为白乎□一行人马大半疲病是白乎等以不得已中路率来运粮人马中择留马三十匹驱人二十三名为白遣其余人马尽为出送乙仍于敢此驰启为白卧乎事 
　　同日状启一时入来去八月二十七日成贴世子一行留驻松山前皇帝阵边缘由段今二十四日运粮人马还送时已为驰启为白有在果世子教是姑得安宁大君亦为平安此则多幸为白齐皇帝分付内汉船夺取处多有粮饷世子一行夫马及领兵将所率夫马并以发送载运用之亦为白去乙不得已依其言二十五日发送人马若干石输来为白乎矣皆是陈腐不可用之米是白乎□且世子教是别处阵外之故皇帝以为柳琳所率回还炮手中择留三十名各持马及火兵六名陪卫亦是白乎等以依此留置为白齐柳琳以下直事昨日驰到皇帝阵下为白有如乎尔后设宴请见世子及大君柳琳等诸将官并令入参多有夸张之言为白遣且当有将官赏马军人等给羊之事是白有齐数日以来日气已寒世子教是久驻冷地回还之期尚未可知极为闷虑为白在果他余事情段柳琳详知出去乙仍于不敢烦启为白卧乎事　初六日义州将官金英禄领改送军交付锦州后还来　初九日柳琳领兵东还义州状达入来乃汉船出没洋中事也　初十日我国二十运军粮赴锦州 
　　十八日世子大君自锦州卫还于馆所　八月日西行时治行事件清人自上年夏有围锦之役今年春汗欲往锦州有王世子率去之令其后中止每密问于郑译则答以不可预度云矣渖中凡事甚秘莫能闻知八月初窃闻援锦大军用兵异前锦之围住之兵势不能当急报清救故添兵陆续发送西初七日龙将驰向锦州渖中人颇有忧色云矣十一日昏卒然八门击鼓诸将奔集莫知其故俄而博氏范文程比巴加鳞等以其帝命来言于世子及大君前曰十四日皇帝亲率大君当往锦州世子及大君亦当同行世子答以唯令是从但义州人马远莫致之凡具未备何以措为博氏曰帝命如此不得有违人马未备帝亦知之当给驰马耳仍即起去 【追闻锦之围兵累次失利西海盖沿边车獐等岛多有往来之如今者空国而往自生虚疑必欲率去云】 十二日衙门通事来言帝则十四日当发世子大君则未及治行须于十五日早发追及阵中十五日世子西行巳时发沈阳馆所凤林大君一时发行二十日平明世子发行行五里许上一横阜望见锦州城护行人言汉将祖大寿率兵坚守城外多埋火炮清人不敢近城清人去城五里许筑夹城围住已过一午年将在其东隅云行过夹城边从西北而西南渡二川见清人与蒙兵列阵山上亘十余里行过阵前越瞻松山仅违七里迤山而南午汗阵旗门之外护行博氏入言之须臾传令俾住于阵后山上是日行三十余里是行也通行六百余里所谓五里者较于我国几于七里则其实八九里也以我疲马八九日难行而五日半驰到人马困疾仍之饥渴危迫艰辛之状何可胜言二十一日辰时汉兵自松山进击清阵纔交锋便走清骑追入谷中遇伏而退 【其胜败可知也】 乘此时也汉骑数千从山后路驰向去清人追之不及仍往掠海仓云 【是夜汉兵又从山后路去为清人狙击死者甚多清人云】 
　　二十二日初更汉兵潜入汗阵因突出向杏山去清人追击互有死伤乱兵喧哄于幕所近处以此惊扰达曙 【是日汉兵步骑又分路出去为清兵所击有驰向塔山去者有走向海边而尽为清人所杀者清人云闻门将以不捍汉兵斩杀云】 二十五日汉兵使　　出去欲向杏塔清人截其归路步骑数万缩入海边为清人所击潮涨渰死陆海积尸甚多亦有驰突得归者云 【汉兵人多食少海仓之粮未及运入为清所夺松山城中守兵自有一年之粮城外列此十万援兵粮道已绝城中之粮欲分不足守将闭门不通以此军门分兵出送归西云　清人之所畏者火炮不敢近城矣见其西归邀击中路铁骑长驱饥卒莫当匿山投海其势固然清人三日搜杀极其惨酷而汉人视死如归鲜有乞降者拥荷其将立于海中伸臂翼蔽俾不中箭不失敬礼死而后已此事清人亦言之　汉兵初势极壮用兵亦奇乃以无粮分兵出送取此丧败气挫势穷洪军门邱巡抚监军通判等及总兵王廷臣曹变蛟率军兵阵于松山城下军数尚多云　六总兵军数三万得归宁远云清人遂围松山筑夫城掘壕以守之一如锦州围也　清人令我人取海仓米十石皆为陈腐不可食矣】 二十六日前领兵将柳琳以汗令赏事言阵中博氏以汗意来请世子大君入参以食礼　　　地坐诸将列坐东西世子大君坐西柳琳率将官旗总以上入拜设宴烹肉一酌而罢世子还幕次柳琳仍来肃拜引接幕次辅德赵启远入侍夕柳琳还阵 【汗给马百匹令柳琳分诸将官又给军人牛二令分馈所领军兵矣】 
　　二十七日汗使博氏来言世子此行仓卒本国护卫之军未及入来令柳琳替归其军中择留三十余名以为护卫云依其令留炮手三十火兵六马三十六 【自其阵中裹一月粮而来】 封状启一送付柳琳以送 【柳廷益入来则柳琳即当替出适出松山之役清人留而不送今始许替去云】 三十日世子在松南幕次清人自战胜之后无日不出掠或遣轻骑驰突于宁远近处若遇樵牧人丁牛马多所抢来或以大炮向放松山杏山塔山等城城中亦为应放炮声如雷听者收□只神松山炮丸大于鹅卵屡落于幕次近处矣 【清阵中人马或有中伤死者　阵中事情秘不得闻或言议久留驻而清汗 【汗字下脱还字】 还汗不听云矣】 九月初一日世子在松南幕次筑土墙于幕次东北以蔽炮丸厚一丈余高二丈余 【亦蔽大君帐幕又掘四面壕堑闻汉人连有投降于清阵者多是蒙挞人归汉者还降云】 初二日博氏比巴等二人以汗意来言曰此处近日事情书记录而方今文字翻书明日令善写者依此誊书送于本国俾知战胜也初四日范文程比巴加鳞博氏等以汗意柳廷益带来炮手不为善放技艺不精乎抑有他故乎须送行官中高之人严饬云不得已依其令即遣宣传官致汗命于诸将及军人等处是夜松山炮声齐发 【翌朝闻汉潜迫清阵彼此俱放炮云】 初五日是夜松山炮声尤震大丸屡落于近地 【汗阵人马多伤云矣】 初八日世子移幕次松山西十里许 【巳时汗移阵世子亦随行】 距城稍远炮丸不及向阳藏风之地颇可喜也初九日柳将处辽东粮米八十八石分载四十四车义州将官郑德良领来锦州云十二日夕护行博氏及郑命寿来言明日当还沈阳军机秘密不可烦布托以移阵偕为治行云问缘何卒然还归乎答云第二夫之病重以此遄归也 【夫之犹阏氏也】 十三日世子回程辰时汗阵先行世子一行随彼还踏去时路过锦州夕至距伊州三十里地止宿终日大风飞雪目不能开是日行八十里十四日是夜汗阵喧嚣俄闻蒙兵杀清数人驰马逸去十六日平明世子发行过大塔里义州运饷二运三运六百余人马见关西状达 【关西状有唐船之事】 
　　十七日二更汗闻夫之病剧即率轻骑数十驰还沈阳而其余军兵皆在矣夜半始闻其先去也汗晓到沈阳夫之命尽矣十八日世子还沈阳馆所往返凡三十四日程道六百余里云而以我国较之几乎八百里也去时五日半来时五日半留松山二十二日而其地早寒八九月之交气候如仲冬之令风雨冰雪寒不可耐马无郊草日日瘦病若加留一旬则生活必少矣幸得遄归人无折伤马毙者只五匹　二十一日欲厚赙夫之丧衙门通事言前日帝壻之丧致赙时只白纸丹木而还送他物今亦依此为之衙门之意如此云故送赙霜华纸一百卷白绵纸一千卷白纸二千卷丹木二百　　　　逐日早会汗家以为世子大君亦不可不日日来参云尔世子大君诣汗庭　二十二日朝世子大君诣汗庭俄顷还馆　二十九日世子大君随汗行出北城门至秫门外夫之完敛处则设帐幕于野中还簟作墙造纸屋纸塔以五色纸为彩旛彩钱撙彩花等物极其丰侈费至万金云僧道巫觋杂沓如祈祝之状汗大加悲恸归路哭泣不止矣未时还　十月初二日状启今此夫之之丧当初设帐幕即为出置于东门外为白有如可三日而烧火为白乎□皇帝自遭丧之后长在哀伤之中诸臣等逐日会于阙门外是白去乙世子大君亦为连日　　为白齐皇帝为夫之造纸塔纸屋于北门外十里许野中以五色纸为彩旛钱彩撙彩花等物极其丰侈　二十九日聚会僧道之流皇帝与诸臣亲往完敛所谓完敛者道者诵经设神祀之事也 
　　十三日辰时世子发行出沈阳城北门向丑方驰去所率仅三百余骑臂鹰而骑者十余我一行随之行至十里外汗分兵为两翼且行且猎越野踰山若遇雉兔或驰或放鹰军少所获不多是日行至距沈阳五十五里地地名往还堆止宿汗阵之外若以脚踏之　　　盘旋原野陟降崖谷其实七十余里也汗是行率夫之二人各乘黄帐车车轻驾以一马或舍车跨鞍从于汗后二壮女骑从似是时人二女儿年纔十余貂丧骑马乃汗女也猎时或行或止不甚疾驰故以我疲马得免颠仆　十四日辰时发幕次随汗阵行向子亥方汗行猎如昨日行行且止观望驰逐午后下马少憩夕止宿于距昨日宿处二十五里地地名伊鲁有烟台守人数家矣计其周行者约可五十余里也是夕雨雪交下夜雪霁北风大作掀天卷地寒威严酷人不得呼吸马驼皆股战诸臣布幕裂例幕次则赖毡厚不颠而寒气透入上下闷迫不可胜言　十五日风日极寒清阵张叶皆沾冻不得撤载以此留驻　十六日辰时发幕次随汗阵行向戌酉方大野汗猎如前所获多少则未能的知军少故獐兔逸去者多矣午后转向酉申方是日约行六七十里而止宿于地名十王寺前野距昨日宿留处经路五十里云所住近处有汗之农庄禁令一介勿犯数人汗杖之云　十七日辰时发幕次随汗阵行而未方行猎如前是日南风微温雪消路泞泥水沾衣约行三十里下马憩泥中苦不可耐又行七八里许望见沈阳城汗初欲抵夕驰猎宿于郊外明日入城矣至此便下马与诸将议止猎归渖又行十里至城北秫门外留馆诸臣出迎世子于路左矣汗令夫之及辎重直入城中汗诣死夫之完敛之处世子随行既止见新造大屋纔盖瓦高墙广庭门廊齐室工役犹未毕庭内设毡幕为祭所汗入奠酌哭甚哀其左右悲恸汗出幕周视堂宇出门乘黄轿入城世子随汗至庭即还馆所是行凡五日往返仅二百里而计其猎时周行则几三百余里也为日不多程道亦不远而中间酷遭雨雪风寒薄衣夫丁几至冻死此处习俗发行后不饲马必宿于无水之处我人汲水于五里之外而日寒且暮则饥不可炊野草枯短马不得饲以此疲困饥寒度日如年沈阳乃是大野而北行二十里则有山翌日则山阜嶙峋或有高峻绝险处既过诸山又是广野望见乱山重迭东走即铁岭卫等地其东数日程乃建州卫云其野西连辽海回转至渖望之极目连天矣所经之处人居绝稀间有诸王设庄相距或十里或二十里庄有大小大不过数十家小不满八九家而多是汉人及吾东被掳者也大率荒野辟土不多至于十六日十七日所经则土地多辟庄居颇稠而亦皆汉人东人或蒙种云耳 
　　二十九日世子在渖馆所夕户部阿里岩排甫大平古等以其帝命来世子迎坐则两人请辟左右密言曰闻朝鲜潜送二船米于南朝云南朝所乏者非米也若送于锦州卫中则有所少益送于南朝则无益而贾害国王不宜为此且国王岂忍忘予如是速也此必一二边臣有不淑者欲生事以间渠我两国也国王则吾不疑之吾有亲信之意故密告于世子须独知而慎勿出口也世子答以闻来惊怪岂有此理此必中间细作要间我两国也顷者岁币输送时二船逢漂失不知死生平监驰报即以此意言于衙门无乃据此而有此言耶大国想必有以恕谅也阿里岩排甫大平古等唯唯而去　三十日早昨来两人复以其帝言回报曰吾固以为细作今闻世子之言果然无疑已将陈告而汉人论死矣即为回去　十一月十三日下令曰近来寒气甚酷北馆诸臣处入送炭二百斤以资炉火　十二月十一日国出去博氏杨恕加鳞及通事郑命寿韩臣源回来闻以义州人张后骞通书于崔孝一事觉究治事出去而当初秘不得知矣到京捉致湾上人斩杀者十余人前参知黄一皓以为义尹时事亦被极刑回到湾上又论死者宣铁龙义人并十余而后骞族属定配者亦多云安州宣川潜商于汉船事则未得究竟仍囚而来矣 
　　十二日衙门使郑译来言皇帝以为朝鲜王子入来今迨五年不可年年给料自明年耕作到秋谷成当撤料以八固山农田折给千日耕王子以下诸臣质子计口量力而耕耕夫则自本国调来一日耕当用十二三丁矣此意告于世子前世子令宰臣讲院措辞以答曰来此之后依于大国食于大国无少裨而有大患威惧之意恒切而大国之念亦勤矣但客人作农势所未易耕有丰凶亦难逆料一朝撤料无以糊口许多员役何可生活况我国丧败之后农民鲜少加以调兵运饷骚屑荡残虽不敢言而闷迫之状大国亦已知之矣虽欲调发农军势不可为三南数千里外岂可驱来南北气殊风土不同南人之不可作畓明矣京坼则凋弊尤甚两西则运粮亦不能举事势如此农军决无调来之路既无农夫虽　田谁可耕作非敢违命势所固然矣须以此意转告帝前郑厉颜而答曰我则传命而已此事以连年凶歉八固山供料为难诸王定议于帝前以为蒙古王及诸部来属者则或一年二年给料而其后则皆给田自食独朝鲜王子已至五年今后与他人一样给田事议而定矣衙门亦不敢可否于其间我何敢传此违拒之言然姑以此意往告云郑译袖出一文书乃伴送使朴□□鲁及平安监司郑太和同成贴宣川赴锦军车礼良犯潜商罪密通领兵大将柳廷益处置事也郑译言辽东运粮入去时发遣禁军与监军清将及领令大将莅杀礼良后来报也衙门之命云矣　十三日夕龙将及比巴加鳞卢施于使臣等以其帝命来告于世子前曰锦州军兵分属诸王阵者齐诉以为当初入来时不知经冬至今寒冻冤苦且丙子不入山城之罚招来故技艺不精云此军不可久留更以精炮准数抄送须及于明年二月事即为状启世子答以御营军极择抄来其中虽或有不入山城者而选艺而来非以罚也当初御营军中极择以来则后巡来者前巡择之余也今若替番则后来必未胜于今来者理势固然且以称托技拙　见退则军人挟诈不尽其技而图归此不可不察又须以一年替代本国咨请大国准许未久今此替番出于不意本国之势抄选未易入来期限不可预定矣况火兵则本国之规一人供十人之爨今者一人供二人无益而费粮矣军则一千名依前数火兵只调百名减四百为便矣龙将等曰所言皆是即为起去 
　　十八日北馆诸人当初被囚门卒严守我人不敢近其门外自夏秋以后门禁稍弛而时时入粮之外不得通问矣金尚宪自冬至后寒候极重始许医官入见今日龙将及博氏等三人率郑译往北馆坐于庭中招见申得渊朴演 【演：潢】 曹汉英蔡以恒则皆有病色又使博氏一人郑译入见金尚宪于卧所而龙将问朴等曰南汉横议出城时不从王下者金判书外又有一人云其人谁耶答以未之知也云龙将等归告汗曰金尚宪非但病剧衰老惫甚他人亦皆有病云云前此世子使译人言金尚宪病重之状衙门且多秘密救解之事　十九日闻北馆诸人有放释之议云　二十一日朝通事来言世子即当进诣世子即进司书赵金素独为请往世子与诸臣同坐俄已龙将以汗命来诸臣皆起避出告龙将致其帝之言曰北馆五人其罪当死而特用宽恕尚不料断今闻王子馆中人供其料食云以此人有罪反贻弊于无罪之人于心不便今欲移送于义州而拘囚之以便取食之道亦欲驱送锦州前使之立功自効其中老病者虽不合从军而能文好谋则亦可坐而筹策斯二者王子择一而言之惟言之从世子以为五人贳死宽假已多东方之人孰不感叹今者所谓实出虑外枯木生华严霜落叶惟在大国处分何敢与知又何敢言龙将入告复出传其帝言曰王子所言良是五人当送于义州拘置待后观势处置也且前宣川府使李烓潜商于汉船者擅杀灭口其罪当死亦姑分拣今者李烓并拘囚于义州而安州等处囚人令本道监司处置后报知可也自馆所差送秩高官员押五人以去而李烓捉来拘囚后还来事王子分付而送之世子还馆 
　　二十二日衙门言北馆人明日出送云世子遣中使赐酒于金尚宪等五人尚宪扶病起拜跪饮一爵涕泣作诗曰经岁辽河故国思一心唯幸近青闱明朝独渡辽河去回首青闱泪满衣同日状启译官李馨长等入来而皇帝前所送生棃一驮红柿一驮一时入来　置东馆为白有如可二十二日同棃子乙皇帝使之入纳亲自开见以污陋破絮裹送是如帝极以为怒使郑译来告世子前曰凡人所食之物不可是如污陋而朝鲜之人慢忽至此是何故也至有辱及国家之言世子教是答曰看来不胜惊骇此是官吏等不谨之致当令状启治罪是如为白乎□臣等以为国王于大国之事无不敬谨方物入送时各种物件亲自看品凡干所进之物必皆亲览以送而此棃则非自京下来之物必是外方封进之官不能检饬下辈慢忽之致云则郑译即为起去为白有如乎昨日朝郑译又以帝意来言陋絮裹棃之事极为可骇其絮数片乙裹送本国状启中查出封进之官监司封进则监司当之守令封进则守令当之应罪之人入送于世子之所查问治罪是如为白乎等以同陋絮少许封进于备局为白乎□一边平安监司处良　亦封送其絮使之查究为白齐　二十三日前判书金尚宪前同知朴演 【演：潢】 申得渊前正郎曹汉英幼学蔡以恒等五人出送义州五人来拜于馆所卫 【卫：衙】 门不许五人步过馆前向前伏地涕泣世子出临门内望见使宰臣讲官各持药封传给诸人贰师李景奭下直肃拜引接后出去　同日状启本月二十日昏郑译来到馆门密达于世子前曰明有北馆人处置之事当为早请敢告是如为白如乎 
　　二十一日早朝郑译以请之之令来达世子即为进往与押大斗斗贝勒坐于诸臣所会厅恭礼后押大贝勒使之先出我人亦屏去令龙骨大波牌加鳞卢氏于士巨四博氏郑命寿传告于世子前曰金尚宪等死有余罪而今闻病重其余诸人亦皆疾病且其随来无罪之人为其供养与有罪之人同为辛苦如此凶年自馆所养之亦甚有弊金尚宪虽年老能文则必有才智此人等欲送锦州卫协守阵上使之立功自效亦欲送囚于义州义州与锦州孰优世子答曰诸人之至今生存无非帝恩其德如天矣年少之人经事未多今承问及何以知之诸人等有罪轻重是非处决惟在于帝秋日严霜草木零落乃天之为也阳春和暖枯木生叶亦天之为也帝之处分亦如天惟帝之为耳龙将等入去即为出告曰老病之人不可送于锦州当并囚于义州此处使行往来时使之看见矣龙将等皆称帝闻所答之言极以为是是如为白齐世子曰帝德如天分拣如此我国人民孰不感戴但我国之法不为同囚于一处置诸各所且围篱置之则自官家供馈今此囚置何以置之入告则答曰然则置之各家不如围篱囚之但令勿失可也馆中长官率去使之修理闾家而接置器皿诸具亦皆自官备给宣川府使李烓杀一潜商之罪则国家之所知非独渠罪而船人五名不报于监司不告于国家私自放之厥罪甚重李烓亦置于义州其余罪人乙良或刑或放长官出去推阅处置云云且问长官谁某也世子曰馆有贰师宾客讲院之官则辅德为长官也龙等回告曰尚书送之可也是如为白齐问答已讫世子又陈作耕之弊曰来在大国贻弊已多所给之田亦系恩数而筋力不足无以耕作闷迫之情不敢不更达龙等回告曰所言是矣亦不可已种子则当为备给农军买时当依开城之价本国人买之为可是如为白齐金尚宪等生还我国地方无非国恩不胜感幸而耕作事段世子亲自陈之而亦未得请尤极闷虑为白卧乎事 
　　壬午二月初三日世子大君未时往汗家随行清主乘轿自其家出由小北门直向夫之庙入庙门即放声大哭哭声闻于外良久乃止汗出庙门转向东北路行后有三夫之从女仆三十余人女儿数人亦从儿则乃汗之女也云行十五里止宿地名郁卧里云去沈阳约可二十五里许也　初六日辰时清人始猎军卒漫山蔽野驱禽兽使世子一行从右翼而行登峦入涧险苦万状午时收军歇马世子少憩进昼水剌赐陪从诸臣以至禁军果馔烹肉此后日以为常　初七日辰时清人纵猎陟冈缘崖终日驰逐我国人马疲困世子坐马蹔蹶至于颠坠而不至重伤天幸也　初九日平明清人始猎世子大君随行悬崖峻岅终日登陟人马病困不得行坐马又蹶世子颠坠亦不致伤不胜幸甚午时歇马午后复猎申时止中野而宿地名不能知之而是日之行并为五十余里　十三日辰时始猎出西南大野中北西无际狞颷终日走石扬沙人不能开眼乃是大漠也去义古地方纔十余里云午时收军午后复猎仍向西南行是日之行并五十余里止宿亦如　地云十五日辰时清人纵猎卒仍向西南行坐马又蹶世子坠伤不至大段天幸也讲院医官问安答曰不为致伤矣讲院与医官相议请进苏合丸即为研五丸和烧酒进午时歇马午后复猎行九十余里止宿外长城内去内长城可十五里许入清人之地矣　十七日辰时清人始猎午时入内长城歇马城内有堡堡名不能知之曾是汉人防守处也今废无居人长城逶迤自东而西十里五里大小台相望延袤莫能究矣申时入栅门栅门之外往返十一日间绝无人烟到此始见居人日没后止开元城南门外留宿此城乃辽左大镇城池之壮过于辽东旧城而崩垣堆堞惨不忍见城内只有居人数十家白塔寺玄帝庙尚存是日之行几六十里许矣　二十二日辰时发行未时还馆 
　　二十三日状启即刻郑译来言安州之事李烓则义州拘囚是如为遣其余囚人则亦皆查覆置之死罪者某人定配者某人全释者某人是如咨文以送为当而徐已里金则依前所言为之是如为白齐且湾上出置五臣拘囚形止亦为咨文以送而咨文中并及感谢帝恩之意为当为白乎□且曰五臣分置各处后日如有杂谈则不好是如为白齐大槩郑译之言前后各异前日之言乃自己之言也今日之言乃龙将前定夺事也是如为白卧乎事　三月初十日夕八门击鼓诸将毕会大衙门使译舌探问则云松山城陷时生擒祖大乐入送锦州卫中使诱其兄大寿而出降服喜事也　二十三日闻松山被执将官及俘获来到参将至庭臣□当初内应献城故定给舍馆而供帐甚盛军门洪承畴则延颈承刃终始不屈故拘锁北馆而只给菽水云云　四月十三日郑命寿来言清人得塔山事是日朝八门击鼓　十六日降将祖大寿自锦州入来于沈阳馆云云　十九日龙骨大浅它马等来于世子前以汗意传已得塔山事使之即通我国　同日状启祖大寿所银货杂物络绎于路以妻子方在宁远大寿降密遣一人着樵服贻书于厥妻使之出来则其妻责其负国不死辞意严正清将闻之亦为叹赏云云所闻如此敢达其略为白齐　二十一日状启塔山见陷后八门击鼓事段前已状启为白如乎十九日夕龙将及贱他马不意来到立传塔山攻得之意世子教是跪听之后龙将等仍坐而言之曰塔山城一面以许多红夷炮攻毁众矢齐发则城中不得支自焚其庐舍一时俱烬余卒七千并行厮杀清人别无损伤只放炮者十余人中箭方围杏山下久当得既得杏山则蒙古及朝鲜当有文书出送之事塔山攻得之事为先通之可也云云为白齐击鼓之后我人继出非不知其已通而今过累日乃有此言者似是诸人入来后议定之事而使之别通也世子答以当即驰启且问曰所谓送人者何也龙将等曰非谓必送我人当有告知之事云前头似有布告之事是白齐二十五日八门击鼓以杏山守将乞降故也 
　　二十七日范文程比巴卢施三人来于世子前以为杏山已得此意须急通本国且曰中原方为讲和诸臣以下或以为可许或以为不可许此乃国家莫重之事亦不可不告知朝鲜自此当送敕使以议而本国连岁凶荒欲为除弊而止自馆中送重臣禀定谕告而来此帝命也世子答曰帝命如此贰师李景奭当送之三人唯唯而起　二十八日状启本月二十五日昼八门有击鼓之声问之则杏山守堡将三人先入乞降以红夷炮坏其一面五十余把故不得支吾乞降自陈上诸臣处送人来禀曰当受其降乎抑将屠戮之耶以此事意来禀是如为白去乙使译官辈微探则如尽出降全活亦回报是如云云而有难详悉为白乎□前日以讲和事西去之日回还消息段置未及探知为白有如乎昨日午间范文程波　博氏卢施氏以帝命来传杏山攻下之事世子教是听之后博氏等仍为上坐辟人密告曰前日中原请和时清国以为燕京以东割给则当从之云而中原不听矣今得四城之后中原请割宁远以东故以此两段意议诸王诸王则或以为姑可许和或以为惟有战不可和时未决定帝以为朝鲜亦为一家此事不可不议于国王且此锦州诸城攻获之事系是大庆欲送勑使而本国连岁凶荒虑贻弊端不为出送上项所议之事亦极重大须送长官亲陈榻前但文官之行不可疾驰先驰勤干一武人为通此意云云其所陈说之意不啻丁宁乙仍于臣景奭明日当为起程出去其敕书或是赦文或只播告时未详知行到栅门外所带译官出送驰闻计料为白齐禁军吴诚国状启三度内书并以赍持驰送为白卧乎事　二十九日龙骨大浅他马范文程比巴卢施等来言于世子前敕书二道一乃得松锦塔杏事一则乃讲和事也贰师李景奭跪受仍为出去　五月初五日辰时世子及大君往汗家汗见洪承畴祖大寿祖大乐祖大承夏德承等是日洪承畴降三拜于庭九叩头 【承畴宿夕已剃头云】 
　　初十日状启初四日衙门通事来言初五日皇帝将见松锦降将洪承畴亦当受降诸臣皆参世子大君亦不可不进参是如为白去乙世子教是及大君早朝进往则诸将皆会而皇帝方为神祀不出曰何其早会耶亦少晚来会亦为白乎等以诸臣皆为散去世子教是及大君亦为还馆为白有如可临午更往则诸臣诸将皆已会祖大寿等以其持来财产呈纳于皇帝分左右排列于中门外庭下西则大寿之物东则大乐等诸将之物银子万余两衣服锦段器皿杂物七十余种置之卓上良久皇帝出坐诸臣列坐于内庭世子大君亦入皇帝使加里博氏等告于世子大君曰今者洪祖等诸将当为行礼无乃惊骇耶世子措辞以答俄已引洪祖诸将入内庭祖将等皆为清服洪将纔为剃头着毡笠行三拜九叩礼后诸臣升殿上世子大君亦升洪祖诸将入殿坐于东边洪承畴居首祖大寿等以次列坐馈茶一器帝使博氏问于承畴曰汝是南方之人云日本人往来于南方耶洪答曰不为朝贡岂有往来之事又问曰汝是文士能知前朝故事耶答曰粗知之又问汝年几何答曰四十五岁又问曰朝鲜则赎还被掳人其亲族之情理固当如是矣中原则何不赎还答曰朝廷羣议皆以为不可赎故如此云帝曰人心不淑故如此非独朝廷之议汝亦同类也云而更无他言为白遣帝使博氏等取庭排货物来观自玩令卢施博氏持一珠络之物示于世子前曰朝鲜亦有此宝耶世子答曰朝鲜则无如此之物矣帝曰朝鲜每事以无防塞吾有何求索而如是耶世子答曰岂有以无为有以有为无之理乎皇帝必以洞知矣又曰朝鲜米盐亦无耶世子答曰此则人所日用之物如是问之不胜惶恐云则帝笑而止之帝言于博氏曰祖将财货今若受之则彼必侮我云而只受若干物尽为还给日暮罢出为白有齐 
　　十六日状启十四日中原和使四人率标下一百三十余名而来此处诸将出往三十里地迎来接置于小南门内设宴优待而留俟皇帝回还后是如为白乎□此处诸将使使臣行拜礼则答曰臣僚前何可拜也云云是如为白有齐二十三日状启皇帝往辽河及中朝和使来到事段略及于前状启中为白有在果帝不久当还云而时未来到故和使方为留在接待之事极其优厚是如为白乎□和使四人内一人则宗室而职兵部郎中二人总兵一人则副总兵且僧一人亦为偕来此则前往来议之人也使臣等出来时载持米太四十余车盖虑此国若不许待供馈则以此为粮资之计是如为白齐十二日衙门制作清人之服使卢施博氏往给洪承畴且给汉人十余名以备其使唤而洪承畴祖大寿则使之在其家不得任意出入为白遣其余祖大乐以下诸将则任意出于衙门等处是如为白齐十六日浅它马及龙将以杏山投降人迎来事往而栅门外杏城官将则宗室朱通判云而其名则时未详知军民等并三千余人是如译官等所闻如此为白齐　六月十四日宰臣讲院达曰近日馆中连有营造之事此则臣等已知其出于不得已也顷于朔间安之日始见军牢房墙壁有别样文饰之处事体微细心窃惜之而既遂之事不敢提起今者仄闻书筵厅门内庭中有筑以花砖缭以板墙之役其工力亦巨臣等始焉而不以为信终焉而不能无疑于中内间之事虽不可详知而馆中相传之言果若不虚则臣等之忧闷岂容胜喻夫王者之德在于节俭虽在平日固不可役志于浮靡之事况此时何时此地何地而浪费物力作此徒为观美之举乎其为盛德之疵累莫大于此且清人见之必不知馆中物力之匮乏反以为殷富而前头需索之弊将有所不堪者此又不可不虑也前者邸下欲造中门因臣等一言而即止转环之量不吝之德出寻常万万凡在瞻聆孰不钦叹伏愿邸下益推辍门之心亟寝已始之役以体古人不作无益害有益之戒不胜幸甚臣等昵侍铜闱既有所怀不敢不尽实出于区区忧爱之至悃惶恐敢达答曰所戒之辞无非格言予当愓念焉但小门与板墙欲阻内外非为观美几尽收毕未遂羣议心以为未安 
　　二十二日獜坪大君及进贺副使卞三近书状官洪处亮入来　七月十四日宰臣讲院达曰鹤贺西留今已六载风霜雾露之苦居处饮食之节羣下有不忍言而到此地头处困危之道亦当自尽而已顷者馆所湫隘或有修改增筑之处虽不出于不得已而殊甚未安然此则成事不说也臣等窃闻今者又有贸材之举虽不知其用于何处而不胜错愕惊讶之至邸下虽当平日在东朝之时讲学视膳之外不宜留心于营作况此地何地此时何时而前头廪料将撤继用无策锱铢之费固当爱惜岂可不量事势作此无益之事乎修治馆宇以示不厌久驻之道圣意所在诚不敢仰测而如有不紧营造之役则非但浮费可借役人怨苦抑恐未免此中之嗤笑也伏愿邸下亟寝贸材之令凡营缮一事虽极微细一切停罢以副羣下之望答曰所达之事深以为喜贸材非为欲构大家数三处设架不得已之事也兴怨土木马用乐所造之事屑不可　察其所闻则可知矣　二十四日状启和使还归已久而阙内消息尚今寥寥为白齐七月初八日皇帝亲临大衙门赏赐诸王诸将军卒之有功于松锦者鞍马数匹青布有差仍设宴礼世子与两大君进参为白有□祖洪降将军亦皆来参为乎矣其坐次则在于诸将之列为白齐　八月初六日衙门通事李芿叱石以帝意来言此处痘患可虑馆所有稚儿如或始痘则便当出送不可不预为之所外处空闲之地建置若干屋宇以待出寓为当云云　初十日状启本月初一日臣景奭上来于馆所为白齐窃闻喂马已久日日点阅甲冑兵器缮治鞍具团聚锦来汉人百余名连习放炮八晦九初间将有西计云而有难详悉是白齐　十六日义州府尹状启入来汉船二只瞭望形止事也夕时龙将及浅他马以帝命来达于子世前曰委发清北兵船出来汉船期于必捕以送如或未捕则必是相通地方官难免其罪以此事意急速驰通于平安监兵使及义州府尹处云云持状启及移文即为出去 
　　十七日义州将官金得仁以汉船还归形止持状达入来龙将及浅他马甫大平古以帝命来言汉船来到内洋内不为追捕只以还归之意驰报如是相通其家使之尽心捕捉且率名不知一人曰此是我国之人行商于宣府大同之间且覩朝鲜空石所盛人参桂枝三等物以此观之相与通商之状昭不可掩世子申卞问答反复丁宁终无动听之色龙将乃曰如欲发明不为相通之事则斯速送刚明一官员禀知本国查出通商人之人划即捉送云云翊赞崔濯禁军利瓦伊善持状启星火出去　十八日状启当日朝义州府尹以汉船还归形止驰达衙门即已闻知龙将及浅他马甫大平古等以帝命来言今此汉船来到内洋经宿还归而不为追捕只以还归之意驰报而已必是相通或买卖之意也如此而果可相信耶大君及诸质子并令来听申言我国不可信之意且令诸质各通其家使之尽心设机期于捕捉为白齐且率名不知一人曰此乃我国之人行商于宣府大同者也其处目见朝鲜空石所盛人参桂枝三等物以此观之相与通辞之状昭不可掩我国自丁丑以后共为一家恩亦大矣本国之人所为如此何以取信通辞之人如即捕送则可以自明云云为白有齐王世子申卞问答反复丁宁为白良置终无动听回惑之色为白齐龙将乃曰如欲发明之本国不为相通之事则速为出送刚明一官员禀知本国查出通辞之人划即捉送亦为白乎等以翊赞崔濯禁军一人持状启乘拨马出送为白去乎事系紧急请令庙堂急急商确同通辞人严查期于捕得星火入送为白只为　二十八日朝龙将及浅他马甫大平古三人以帝命来言往来唐船虽无战船以平安四十二官之力万无不得捕捉之理其间情迹极为可疑世子以我则在此国王亦必尽心严饬捕捉地方之官不得追捕实缘战船未备事出仓卒而帝命极严为惶恐为答则龙将曰宜送刚明官中查出地方官不为登时追捕之人既已容接汉船当与我相绝今来朔膳及农事衣资载持人马定送差人还为出送云云俄顷龙将等又曰帝命再来所言如前查问官员则一二品中出送云云二师李景奭译官赵孝信带同以禀处朝廷事出去 
　　同日状启今朝龙将浅他马甫大平古等三人以帝命来言二只往来唐船虽无战船为白良置以平安道四十二官之力万无不得捕送之理其间情迹极为可骇是如为白去乙世子答以我则在此国王亦必尽心严饬设机捕捉是白乎矣彼处地方之官未得捕捉之事实缘战船未备事出仓卒而自此有难遥度帝命极严欲死无地云云教是则彼曰宜送刚明官查出地方官不为登时追捕之人为白乎矣送人与否乙衙门不为分付任自为之为□既已容接汉船当与我相绝今番入来朔膳及农事衣资载持人马乙定送差人还为出送是如为白齐俄顷龙将等再来传帝命所言如前为白乎矣查问官员出送事则一品二品中任意出送亦为白等以不得已贰师李景奭译官赵孝信带同出送禀定朝廷以为善处之地为白卧乎事　九月十三日初昏闭馆后郑译以龙将分付来谒世子前辟人密传多少说话大槩今番出来汉船或称二只或称四只趁不捕捉必是相通容接新降汉人之言初不信听到今观之实非浪说且凤凰城路塞之后尚不呈文衙门划即明查未知其意世子答曰朝廷既送查官唯待明覆回报自此悚栗如在针毡何敢强言陈卞乎郑曰明晓驰送一人启闻朝廷地方官及在廷诸臣中主张容接汉船之人查出科罪速为处置且东路一塞则非但馆中事势难便圣节已迫使价入来中止则亦甚狼狈宜趁此前来报云云　十四日状启汉船出没事此间致疑闷迫之状李景奭之行已为驰启为白有在果本月初一日义州状达又为入来汉船今无出没之事是白乎如自衙门直为驰出之后翌日龙将坐衙门送言曰此后则当塞凤凰之路不与相通云云是白如乎初六日湾报及备局定查官推核移文来到为白有如乎又自外林门駈出前后状启与文书皆不见许为白有齐初七日蒙古诸王来献驼马牛酒时皇帝出临大衙门世子大君亦为往参为白有齐十三日初昏闭馆后郑译久病后自衙门来到馆所请谒世子尽辟左右密传多少说话不可形诸文字是白沙余良大概所言皆是今番出来汉船或称二只或称四只趁不追捕必有相通容接之事分叱不喻近来新降汉人之言委属可疑为白良置初不信听为白如乎今以此事言之则实非浪说凤凰路塞则所当呈文衙门送人本国划即明查而今寥寥未知何意云云为白去乙世子答曰朝廷既送查官则唯待本国明查回报自此悚栗如坐针毡何敢强言陈卞乎郑曰明晓驰状启驰送一人地方官与兵使及在廷诸臣中主张容接汉船之人查出科罪窜殛罢推之间速为处置急急报之为齐东路一塞非但馆中事势难便圣节已迫使价入来中止亦甚狼狈宜趁此前来报云云李景奭出送以重其事为善处若他人入来当初委送之意反归虚地云云既有所闻不得不驰启为白齐锦州军十二朔交替事乙使译官李馨长等定夺衙门为白有齐今此状启出送专在郑译宣力诚为多幸是白齐宣传官李卓男陪持状启星火出送为白卧乎事 
　　十九日近来日日吹角将有西向关内之举云云矣　二十五日状启十四日李卓男出去之后凤凰城还为通路事乙以皇帝分付出送文书是如衙门送言为白齐　二十七日贰师李景奭到安州因朝廷分付还来夫之小祥问安使安献征亦一时入来并留东馆义州府尹状达及查问使郑致和状达草并来到　二十九日朝龙将与浅它马来诣世子前辟人言曰贰师以大官委送查核而归罪于宣川府使官微之人诿之以因朝廷分付中路径还必是本国朝臣壅蔽国王以为预知汉船事者免罪之地极为可骇云云此中问答许多说话烦不可记详　其时状启誊录　三十日朝郑译来言世子开月初五日当往凤凰城此是帝命云而不言以某事出往未知其意之所在极为闷郁　同日状启二十七日问安使安献征贰师李景奭一时来到留东馆为白有在果礼物段二十九日无事呈纳衙门而其中胡椒十斗无去处是如为白乎等以虑其生事入达世子前则以前曰馆所宴需所储故椒准数出给为白有齐二十九日龙将浅他马来于世子前辟人言曰贰师以大官委送查核而中路还来归罪于宣川府使官微之人诿之因朝廷分付来告缘由云云为白卧乎所本国朝臣壅蔽使国王不得闻知以为大官之预知汉船事者免罪之地极为可骇世子须问曲折云云为白去乙座上即招讲官世子教是使之往问景奭还来之由则景奭答白臣今月初四日到义州初九日到安州逢着备局移文则以为皇帝如是震怒极为惊惶别遣近侍往查列邑沿海臣亦还与查官同往明查罪重之人为先拿送以为处置之地臣则不待查官修正状达文书急急星火驰进口达亦云云乙仍于如是入来此后处置唯在朝廷而宣川府使则以地方官拿去非必谓其罪专在此人也云以此回报则龙浅二人曰然则此事是耶世子曰同坐同听之言何可是非乎两将即为起向帝所俄顷还报帝命曰贰师以大官世子承我命委送而中途而还上负我命次负世子之令久在他国岂无欲见其君之心不入国中拜谒国王是又负国王也国则与朝臣说话非便故如是径还多诈人也所当科罪而今姑置之留此不关明明日与使臣一时出送为当为白齐大概前后所言一脉根柢皆出于洪姓人而话头亦皆明言为白乎矣有若不为深信者然其意尤难测知为白齐二人且曰朝鲜之法异于我国边将边倅一事不得自由宣川府使特一蝼蚁若抵重律甚是冤抑云云为白卧乎所测有深意为白齐今月三十日朝郑译来言世子开月初五日当往凤凰城此是帝命云云为白卧乎所此事主意所在臣不敢知徒自闷虑为白卧乎事 

　　渖馆录卷三 

　　●渖馆录卷四 

　　十月初二日早朝衙门通事来言此日帝出往西门郊外迎蒙古南华僧之入来 【其数百余人来献骆马貂皮等物】 初四日自闻往凤凰城之语宰臣讲院惊惶罔措待龙将之到衙门先问出送之由且陈世子素患疝症发作无常严冬远行闷迫之情而连言不来衙门无路陈恳尤极忧虑一边译官辈逐日待候于衙门矣是日始为坐堂诸官颠倒出门方往衙门之际郑译已为来到馆门曰龙将已往请王家势无及矣未知所言何事细陈欲言之语则郑译曰何为如此有害无益之事且彼若来到必为详言云云俄顷龙将与贱它马加鳞卢施两博氏来到馆所辟人言于世子前曰今番出去非但畋猎盖为汉舡一事此中许多问答说话烦不可记详载其时状启誊录　同日状启前月三十日郑译以帝命来言曰来月初五日世子当往凤凰城云云而不言某事此去臣等惊惶罔措欲待龙将之到衙门先问出送之由且陈世子教是素患疝症发作无常严冬远行闷迫之情而连三日不来衙门无路陈卞方闷郁为白如乎初四日始为坐堂是如为白去乙臣与讲院诸臣颠倒出门方往衙门之际郑译已为来到衙 【衙：馆】 门所未知所言何事云云为白去乙臣细陈欲言之语则郑译曰何必为如此无益之举乎俄顷龙将贱他马加鳞卢氏两博氏来到馆所辟人言于世子曰 【曰：在第十字前下】 前今番出去非但畋猎盖为汉舡一事是在果洪承畴标下倪姓人明言上年汉舡出来宣川之时发回本朝舡人则不敢遥度云云舡中设宴赠给土产与大米五百斛人参五百斤且有文书至于自军中奏闻叁则许令军中需用故洪也发卖以为饷军之用是如为白乎□又有鸟鸾营　　　　言曰林庆业领舟师入往之时故为飘风终不交战之状明白说道兺 【兺：分叱】 不喻今番出来汉舡虽载许多火器而岂有不得捕捉之理而沿海郡邑诿以无战船终不捕捉前日所言万分不为如乎以今日事观之信不虚矣丁丑之变诸臣则皆以为解八道中三道则使国王临莅六道则自此定将句管云云帝曰语音不通事理不当云而保全于败亡之余矣今之所为如此难非国王所知之事皇帝以为无颜云为白去乙世子答曰丙子以后小邦偏受皇帝爱恤之恩得至今日况俺则六年依归恩同天地何敢有一毫他意哉但邈在千里之外本朝事情固不闻知而国王万无上负大国之恩下绝骨肉之情而作此无益之事万万无此理矣彼　曰今此东行非有他事主张容接汉舡之人当为捉来科罪云云为白去乙世子答事之处断非俺所可于预在本朝之时世子之职只问安视膳讲学而已赏罚非吾所预知云云则彼曰若国王无疾病则吾等出去可以面议处断而国王有病不可相接区处世子以无病之人欲推诿于有病之国王乎此言一出世子亦无所答教是白齐且言二百余甲军则随龙将军而去龙湾越边猎骑则调发诸固山部曲二千余名是如为白在此言则不必尽是是白齐且李景奭中路往还非出于自己任便之事而此中以此执言极为闷虑为白齐 
　　初六日世子发向凤凰城大君及留馆诸臣等拜送于混河江上直为还馆　初七日帝臂鹰出猎　十五日鸭大贝勒及郁家马等领大兵西向军号五十万云云而未能详悉是日早朝帝出祷城隍祠仍送军卒于西郊而还　二十四日自帝家多张旗幢间以杂戏骑马者二百余人或着红衣或具甲冑令蒙古僧成队随行击鼓奏乐诵经而行以帝所乘鞍马导之于东门外而罢归盖以帝病患时所祷之物禳灾于外云云矣　凤凰行中日记十月初六日世子以帝命将发向凤凰城衙门通事请诣阙辞世子往马及至大衙门帝命就密室同坐诸夫之亦令出坐大设酒馔又设饭具此六年以来所无之厚待云午后离发馆所初昏两将两博氏来到幕次出传勑书于世子前仍令即书状启招领议政崔鸣吉前判书李显英备局有司堂上两司长官前平安监司沈演前兵使金应海前宣川府使洪颐性来云盖为查问汉船相通等事也坐中使之构草官官达夜执笔席上令赐卮酒译官李馨长赍敕书及状启出去　初六日状启今日王世子教是与龙将贱他马加獜卢氏博氏接见帝所密室设宴设饭且受勑书出向凤凰城来宿沙河堡为白在果初昏同行四人来言崔鸣吉则柳琳入来时至于上疏欲为还送为遣李显英则三件刷还时有未尽之事李植则以大提学撰出文书备局有司堂上及两司长官则有处置失当究问之事此等官员并为入送凤凰城是如为白乎□义州府尹时任平安监兵使段置亦为入来凤凰城云云乙仍于世子教是依所言举行为白乎□汉舡出来时龙铁等官良中明有通商之人此处已知其某某所为不可隐讳分叱不喻定州亦有大商郑姓高姓两人相通贸迁此是潜商之魁亦为密捕云为白乎等以亦及于传令中为白乎□四人起去之后郑译来言平安前监司沈演前兵使金应海前宣川府使洪颐性等并为拿致凤凰城查问是如为白齐皇帝农所之人先逃七名后逃四名亦为刷送为□龙将家逃还李应澄及金汝亮亦丁丑年义州判官金应俊处落留人与开城府朴吉男事尚不举行极为未便云云请令备局速为举行为白齐向化走回刷还事亦甚稽缓亦为状启是如为有昆李庆相催促下送为白乎□臣以老昏风病之人值此无前之事行中事机一毫差失则必生大事未知宾客一员何日入来为白乎喻极为闷虑为白有齐自龙湾至凤城立拨为乎矣十里设一拨飞传云云为白齐勑使李馨长到京之后只留一日即为还送凤城回报之意亦为言之为白卧乎事 
　　初八日状启辽东新城宿所查问使郑致和来到此地见谒之后所领走回两人处置事及郑致和虽无咨文口达查核曲折之意言于龙将则两汉乙良使之押来四人同坐推问后枷杻带来行中到凤凰城更为推查云云为白乎□致和段入沈阳告于帝前进退是如为乎等以翌日沈阳以进去为白有齐初八日来宿桹子山为白如乎龙将使郑译言于世子前曰前日状启各人等乙更良启闻催促俾无稽进之意乙星火拨上送人亦为白昆此意具由驰启义州禁军张士敏陪持星火上送为白卧乎事　十一日清将军逐日来拜世子猎必分肉世子乘夕往谢清将军大喜迎入设酒果烧肉遍及从臣至手自割肉酌酒以劝之临罢辟大 【大：人】 密告世子前曰前日状启中人及潜商等催促入来且送可信一官义州拘留前宣川府使李烓急速捉来云　十二日早发暂歇于八渡河边夕次松站龙将猎后追到立马于幕次门前督发状启禁军张士敏持状启宣传官洪宇翼以李烓捉来事持徽旨一时出去 
　　同日状启在松站王世子教是昨日止宿通远堡气候则大概平安教是白在果同行清将等入站则必来见昨夕世子亲往回谢则龙将又传帝命曰凤凰城不可久驻当速结末初九日虽以状启明到松站又为驰启申促前状启中各人急急入送为□且宣川府使李烓发送可信一官捉致凤城是如为白去乙世子答曰此是朝士必须启闻朝廷然后拿致云云则彼曰此人前已自此囚系义州乃是大国罪人也世子承帝命拿来一罪人亦不得为乎世子无以为答教是白齐启闻则先为驰送李烓不无逃躲之患勿为先通本朝相应周旋自此捉来云云为白齐到此地头称以帝命胁持世子进退伸缩不在于我凡状启与西路文书则清将同坐世子前使之目前成贴实时发送而后起去一发其口不敢措辞沮抑尤极惶闷为白齐往来龙湾之事大臣重臣下来与清将眼同推查处置是白良置难处之事罔有纪极是如为白如乎今则驻在他国界上只臣等二人陪而来凡于事机万无周旋之路分叱不喻世子教是亦难自由此间罔极之状有不可逮陈前头之事何以处置为白乎喻日夜忧虑为白齐今行止于凤城不出我国地方云云而护行军兵未备百名行路之间逐日射猎分叱有遣时无加调之军亦无驱迫我行之事欵待致诚顿异前日少无不好底气色莫测其由为白齐李烓捉来事段势难达拒将为行文于义州府举行为白齐今行两将秩高博氏近侍之人陪世子同往在我之道不可寥寥经过且未到彼之后有何样分付而自此便宜知会实涉难便是白乎矣如有所言则似不可不副一边驰启一边行文该通计料为白在果并令庙堂详量星火指挥为白只为 
　　十四日午后清将等又来辟左右告于世子前曰平安监兵使使之趁今夜入来定州潜商人等亦于明日内催促押来事委送可信人云清城佥使金汝老承令出去宣传官洪宇翼押李烓来拘囚李烓于城内清人守直　同日状启王世子行次十三日申时量来到凤凰城之内定馆留接教是白乎□到此之后清将等无所言为白如乎昨日朝来于世子前为白齐前因清将分付传令于义州府尹平安监兵使处使之来待凤城为白有如乎义州府尹许积及差使员清城佥使金汝老昌洲佥使崔得男等昨日为先入来待候为白遣监兵使段置鳞次入来是如为白齐昨日清将四人又来世子前曰监兵使则今夜内入来定州潜商人等乙良及明日催促捉来为乎矣别定可信官员星火出送亦为白乎等以清城佥使金汝老骑拨马出送为白有齐问使郑致和之行昨夕自沈阳出来贰师李景奭问安使安献征中使强义忠一时发行昨日到通远堡是如为白在果郑致和则入渖之后留外馆为白有如乎翌日即为出送云云为白乎□李烓段昨日已为押来为白有齐前头禀定之事若或迟滞则此中恐喝生梗无所不至别立摆拨之意两西则自此亦当行会是白在果在朝廷三道监司处亦为申饬教矣臣以老病昏愦之人只与辅德朴遾陪从非但疾病不可预料当此无前莫重事机罔知所为为白去乎宾客吕尔征文学李庆相等星火催促入送为白卧事　十五日龙将等四人会坐于衙门以上年汉船出来时事推问李烓 【脱烓字】 书纳小纸有曰上司军官李之龙以沿海摘奸事往来前日监司有米馔题给之书以此仰对云郑译持小纸来告于世子即为状启李之龙捉致郑太和捉来云故禁军金泰男持状启出去 
　　同日状启昨日李烓入来后初昏入置城内枷锁拘留使清人守直为白有如可今日早朝龙将等会坐此城中所谓衙门处推问李烓则所供有曰前前监司时以把守摘奸军官李之龙往来宣铁监司有觅给米馔之书故以此仰对是如小纸书纳为白乎等以龙将使郑译来告世子前曰李烓推问援引李之龙罔昼夜捉送为白乎□前前监司则随后入送亦云云为白去等上年宣川汉船之事此中亦置疑信之间为白如乎今此李烓之辞至于此前头之事诚为罔极为白齐之龙催促甚急乙仍于草草驰启他余事情从后启闻计料为白卧乎事令十六日具凤瑞请对入待凤瑞达曰顷者汉船又来宣川府使闵应骞领四船驱逐此言臣闻于金砺器而既无文书似难言于衙门云语未讫郑译卒然来到传龙将之言曰闻于伏兵将则汉船又来云而何不报知耶仓卒趦趄未答之际郑译咆怒转甚朴遾以手扣座板密达世子前不可不从实速言世子顾谓凤瑞曰从实言之可也凤瑞即言其曲折郑起去俄而还告世子前曰请暂临衙门监司亦宣进去去世子往焉查问使郑致和陪往龙将四人请世子同坐推凤瑞坐前责以汉船事不即报知之失凤瑞措辞答之龙将等曰宣川府使及金砺器火急捉来以凭查问云云而罢同日状启贰师李景奭问安使安献征自沈阳出来安献征则自城外发送李景奭则入置城内严禁不与相通为白齐今日臣凤瑞入来后与许积等进言于世子前曰顷日新汉船一只被逐于宣川之事万无毕竟不知之理不如先发之为愈是如趦趄未决之际龙将猎罢纔还郑译卒然直到引接之所传以龙将之言曰闻于伏兵将则今月初生又有汉船出来事而前则状达者频而今何不一番驰达耶云凤瑞未及对答际郑译高声发怒致责凤瑞曰彼既先闻从实言之可也凤瑞曰今番来路忙迫之间暂闻此语而不见文报未知首末故只达于世子前未及报知衙门矣郑译即为起去俄顷复来以龙将之言请世子速临并推臣凤瑞同坐言曰闻于伏兵则汉船近日又为出来云此是国王与朝臣所共知而沈阳往来之人络绎世子亦无不知之理是置详问监司吐实无隐是如为白去乙臣凤瑞曰新来到界巡入山郡地方官不为驰报无文报之乙不敢直告衙门只达于世子前云云则清将曰为道主不知此事云甚为无据云云是白去乙世子曰监司新接本道不知东西且巡山郡宣川文报未及来到只耳闻分叱不敢轻发不必深究云教是则清将等曰世子扶护监司如此可见其同心同议也世子笑答曰致疑至此不知所言凤瑞至于指天为证曰入湾之路逢金砺器于铁山略闻其概则宣川府使与金砺器领船四只至于放炮矢所谓道以唐船实时致去所闻如斯而已本府文报时未得见云则清将曰宣川府使闵应骞铁山人金砺器及可疑通商人等乙明日内捉来亦丁宁言说即令监司发摆捉来为白乎等以缘由驰启为白乎□兵使李时英段置今日入来肃谢后还出栅门外待候为白云云事 
　　十七日以十六日问答汉船事及闵应骞金砺器推捉之意驰启禁军金得禄赍持出去沿海潜商高忠元郑二男入来龙将等坐衙门严刑穷问援引之人颇多领相崔鸣吉及林庆业亦在其中以崔林入送事驰启　同日状启昨日事情段已为状启为白有在果即刻辅德臣朴遾入侍时郑译来言龙将辈坐衙门高忠元郑二男二人决棍推问则高忠元招内上年汉船出来宣川时崔鸣吉与林庆业相议香山僧一人及沙工四名定送僧一人等作名帖入送时未还来是如为白去乙衙门更问曰汝何以详知忠元言曰目覩故知之云云郑二男所招则以为矣身则别无之事高忠元使其养子带同船人四名送于博川德安洞李梦虎称名人家交通物货今年四月入往七月还来云云为白去乙与高忠元面质则忠元曰所谓养子虚语而其人捉来推问则可知云云为白乎等以林庆业李梦虎高忠元养子定州囚禁船人四名并为火速捉来亦分付乙仍于西路各人段捉来次与监司传令为白在果林庆业罔昼夜下送教是白齐龙将等前日则或逐日或一日再来世子前倍加谨款为白如可一自李烓书呈小纸来后切不往来气色比前顿异是白沙余良今此各人等所供又如此前头之事加于可虑罔知所为为白卧乎事　十八日闵应骞金砺器入来略为诘问仍置具凤瑞所接近处　同日宣川府使闵应骞昨日初更许来到栅门外为白乎□查问使郑致和段今日出送湾上待候亦云云为白卧乎事　十九日状启世子气候安宁教是白乎□义州府尹许积段昨日出送亦为白去乙巳送于本府为白有齐宣川府使闵应骞铁山人前郡守金砺器因龙将分付推捉为白如乎昨日入来之后龙将等坐衙门推问两人答曰监司巡入山郡汉船之来出于仓卒未及文报之际监司入湾之先文又为来到而俺先入义州监司过铁山时金砺器先为语及监司则监司到义州招问此事俺以实直对交战之由云云则龙将送此两官于监司处留置为有齐且郑译来于监司查问使辅德所坐处为白有去乙辅德臣朴遾言曰此来所恃者唯汝如有指挥之事详言云云则郑译密言曰今此清将虽来驻大国之界自本国别无支待之事而出来专为东事在我之道似当送礼相问受与不受必禀于帝前彼虽不受惟当示以殷懃之意云云既有所闻并为驰启为白卧乎事 
　　二十日差晚郑译以龙将之意来告曰高郑二人所引船人等推问则所供与高郑之推一样汉船相通之事三公六卿万无不知之理欲招来查问而虑或国空生变宜问于从臣等回报云世子即召韩亨吉朴遾具凤瑞令各言所见从臣等开陈利害措辞答之郑译起去俄顷复传龙将之言曰前言误矣宜只捉李之龙及沈天民来问之得其实状然后处之可也云以天民捉来事禁军金俊哲持状启出去　同日状启在凤城今日朝龙将与博氏一人来于世子前曰向化走回急急刷送事申促为□前监司前兵使林庆业洪颐性等段时无发送的报亦速催促入送云云为白乎等以驰启为白乎□领议政崔鸣吉等几日当为到此与否探知事当刻使之出送禁军为白齐他余清将段昨日出猎未还是如为白乎卧事　同日状启在凤城即刻龙将等开坐于衙门推问定州捉囚为有如乎先入来船人四名中申金伊称名者为先查问则所供之辞与高郑所招一样且京各人沈天民不知某译某衙门军官为白在果晓解汉语畜买为业为白乎□上年宣川汉船出来时与李之龙同为下来接待赠遗专管为之云此人急急密捕入送亦为白乎等以星火驰启为白卧乎事 
　　同日在凤城监司辅德宾客联状启昨日郑译所传龙将之言乙大概启闻为白有在果初言于臣亨吉臣凤瑞臣遾入侍处曰上年宣川事前后入来船人等所招与汉人所言无不相符其时三公六卿万无不知之理况户礼兵之三曹句管支待礼单舟师等事岂有不知而如是接待耶三公六卿既知此事则国王岂独不知乎今欲并招三公六卿则恐有本国空虚生变之患当何以处之此意下问宰臣等回报云云为白去乙世子答曰龙将顾念我国之事至矣若并招三公六卿则空虚生变难保其必无而自此不敢干预于处置之何如云教是白乎□臣等亦曰以关西一道言之监兵使尽为来此道内空虚亦不无虑义州府尹许令出送诚为多幸然西道则近于大国地方时以无患朝廷则三公六卿之外更无任国事之人若尽入来则岂不可虑之甚乎但大国致疑至此一向为非不暇自解何敢可否指挥乎郑译辞去俄顷即还复传龙将意曰更思之此事乙初不必提起今则李之龙沈天民两人星火捉致推问见其所供援引人中拈出主张者处之为当前言既误自此消磨切而传播云云为白齐郑译且曰李之龙天民其时入往汉船人参五十斤银子一千五百两大米五百五十石许给答付文书是如为白乎□我国僧人一名乙林庆业入送出来后留置白马山城为白有如可上年汉船来时其僧上京潜留厥后还为汉船入去时未出来云云为白去可或曰今年三月分己为出来是如为白齐今番汉则不受文书不许容接事情乙船人等分明纳招是如为白齐世子教是诞日问安请遣内官则姑徐云云为白卧乎所其意乙可知是白齐此事极秘万一漏泄则此中事机必加一节极为闷虑昨因忽迫今始驰启为白卧乎事 
　　二十一日状启即刻郑译以龙将意来传于世子前曰博川商人李玉同捉来为白有去乙推问招内开城府南门外东廓坊名乍京居刘九男亦与同务金书房称名人以上年分其矣家止接汉船相通多受物货人参百余斤贸给是如为白去乙高忠元与李玉同面质则向前刘九男与渠通商往来止接于玉同家的实是如为白置刘九男两人乙火速捉致云云为白乎等以具由移文于开城留守处为白遣一边驰启为白卧乎事　二十二日是日夜郑译来到讲院要捉林庆业等四人监司军官白弘来持状启出去禁军崔俊以诸宰促督事出去　同日状启今日朝前问安使尹顺之来到栅门外自衙门送译许入使之留待于城门外舍仍问曰自京诸宰某人己到某地云则尹顺之初以俺行先发故不能详知为答再三诘问之后始言因便闻之则备局堂上既到嘉山而其后次则或到平壤或到海西是如以此酬酢之后龙将等大怒曰诸行迟速宜无不知之理是去乙今此秘讳必为探试而来是如为白遣将此辞即送郑译于世子前则世子答送曰使臣虽或误答罪在使臣至于国王送礼则不当退送如是缕缕回答教是白乎矣终始不听驱送栅门外为白去乙臣等与辅德朴遾入达于世子前将欲开谕于衙门即招郑译申言其未安之意多费说话为白在如中郑译曰彼志己定决难回惑彼之之 【之：衍文】 主意在于查事未定之前不宜私受送门之礼是如为白卧乎所臣等陪世子诣衙门力卞之计徒增其怒无益于事乙仍于姑言于尹顺之留待湾上为白在果微观其色则虽似据理退却亦不无物薄为祟是白齐当刻郑译来于世子前曰前佥使赵克健厥罪与洪颐性一样既云当初与颐性并拿则不可独免从速入送是如为白乎等以依其言举行为白卧乎事 
　　同日状启即刻郑译以龙将分付来言曰林庆业洪颐性李之龙沈天民四人乙星火催促必趁领议政以下诸宰入来实时来到事状启催督为白乎矣监司亲信军官择定五月内往来是如为白乎等以缘由驰启为白去乎令朝堂急急举行俾免生事之患为白只为二十五日差晚郑译以龙意来言使之急招前监司闵圣徽出于高忠元之招云壮队一人持状启出去矣　同日状启即刻清将会坐于衙门更问高忠元则各人招内上年之事崔相与闵圣徽主张分付于林庆业而僧 【僧字下脱人字】 入送之举亦出于其两人之所为庆业特一奉行之人闵圣徽急急招来亦为白乎□李之龙沈天民段置更良催促为白去乎右人等乙罔昼夜入送俾无因此迟延之弊为白只为　同日状启自京下来诸宰催督事昨日因衙门分付行会于义州府尹为白有齐今日皇帝圣节望阙礼乙龙将分付内清将先后行世子率陪从官及监兵使以本国礼退行亦为白乎等以备局堂上李景曾昨日到栅门为白有如乎使之与兵使差使员龙川府使一时入来留宿城中参礼为白有□二师李景奭则今日望阙礼时不许同参为白有齐即刻郑译传龙将之意曰黄鹿皮黑鹿皮广且品好者三令倭剑体短刀广者二柄乙从速欲得求请是如为□且言此来诸将亦不无并求之理余数并以预为措备以待是如为卧乎所鹿皮倭刀等物令该曹斟酌措备急急下送为白只为　二十六日郑译以衙门意来言崔相宜更遣伶俐人促其行云平安监司军官李天纬出去清将又求旗竹下令于平安监司使之觅给以衙门分付禁军张士敏出去崔鸣吉去就探知事也初昏郑译以衙门意来言更促崔鸣吉以下诸宰之行壮武队张还去金承益出去时李景曾李时英在栅门外皆令入来益防其入来诸宰相通也 
　　二十七日禁军张遇吉等三人又以诸宰催促事出去李显英及大司宪徐景雨大司谏李厚源沈演金应海入来龙将出城门外闾家招问汉船事之后接置于李景奭所寓处李显英李植李厚源则即许肃谢于行馆同置城内闾舍　同日宾客韩备局堂上李联名状启昨日以前事情段已为连续驰启为白有在果昨朝郑译来言又为出送伶俐人催督京来各行限所致处相逢后到某处是如来报云云为白去乙三次定送禁军为白有如乎今晓回报李显英李植徐景雨李厚源昨日来宿汤站今日当到栅门沈演金应海段来宿细浦今日亦当到此崔鸣吉则昨日离发所串今日内似当渡江云云则出送清人三十名令禁军三名同往催督入来为白齐昨日龙将分付曰备局堂上与兵使在栅门外必有与自京下来诸宰相通故迟之弊使之入处城中栅外人不必留置云云为白乎等以实时入来为白有在果多员入来之后则宿恐严禁出入凡干驰启之患亦有拦阻之患为白去乎如干闷虑为白卧乎事　同日状启自京下来诸宰催督事段今日朝已为驰启为白有在果清将四人今朝来于世子前为白有去乙设肉设茶生梨红柿等物并设则极其欵曲而罢为白是如乎俄顷又请世子于衙门盛设酒馔以待辞色颇好为白齐李显英徐景雨李植沈演李厚源金应海等六员则今日到栅门实时龙将出坐城外庄头家招入先问沈演金应海则两人措辞答之曰俺等果有汉船不得捕捉之罪而此外无他所犯唯在大国处置云云则沈金两人乙良仍为加销入置城内李景奭所接处为白乎□其余四员则使之肃拜于世子前同置于城内清人家不为守直为白齐崔鸣吉段置今日越江前进是如出送禁军先为来报为白有齐中使罗嶪亦于今日入来为有去乙初则率入庄头家为白有如可还出栅门外初昏更许入来于馆所为白有矣礼单受却时的知为白齐夜深后郑译以龙将意来言曰干姜一石切有用处急急状启下送亦为白乎等以缘由驰启为白去乎令该曹星火备送为白乎矣如或他将处有应求之事为白良置斟酌加数下送为白只为 
　　二十八日崔鸣吉入来龙将以下坐衙门招入良久问答后拘留于城内闾家清人多数守直严禁出入使不得相通　同日状启此中事情略陈于昨日状启为白有在果领议政崔鸣吉之行今晚来到清将坐衙门招问后接置于城内村舍为白有矣问答辞缘段极其秘密无路得闻分叱不喻同所接之家八高山家丁相替守直乙仍于切不得相通为白置如有所闻则追乎驰启计料为白齐沈阳有禀之事卢氏博氏今日入送是如为白卧乎事　二十九日监司具宾客韩备局堂上李联名状启此间事情段已陈于前后状启为白在果前日请遣内官诞日问安进去之意则姑徐是如为白有如乎今日衙门许送为白乎等以拨上出送为白卧乎事　同日监司具宾客韩备局堂上李联名状启问安使 【顺上脱尹字】 顺之将命到栅猝然退还彼此事体俱涉未安是白乎等以臣等相议使译官李馨长措辞往复于衙门微探其意一边飞报于尹顺之使之明日持御帖入来为白有在果大概中使罗嶪赍来礼单段置衙门四将皆曰此物决不可受去而物件多少则当为照数归帝前是如为白遣令译官等誊书元数以为知数之地是白乎沙余良显言其数薄略仍令加数为白去乎不当以前数更为书呈乙仍于臣等同议就其中使礼单中不紧如蜡烛芙蓉香等物其余红绿紫三色紬等物略仿罗嶪所持礼单之数改书以呈为白遣白绵紬及生物膳段自本道措备为白去乎朝廷承命之人见逐渡江不宜无端空返故权宜之道加减数爻以此驰启不胜惶恐是白齐同物种中加减之数乙良待尹顺之入来改书呈纳后枚举追闻计料为白昆令该曹预为留念措备为白只为 
　　十一月初一日龙将率百余骑出猎于九连城近处益为催促林庆业之行云矣　同日状启昨日定州船人石乙屎入来将坐衙门推问为白在果林庆业催促事郑译来言于世子前为白有等以敢此驰启为白去乎星火催促督入送教矣一边发送禁军沿路各邑所到处催督为白卧乎事　同日监司具宾客韩备局堂上李联名状启今日龙将率家丁百余名出猎中江城边无促林庆业之行云云为白乎□内官玄德成今日入来为白有齐宣沙浦佥使赵克健午后来到栅门清将坐衙门推问后同置于李烓处为白有□领议政崔鸣吉午间登厕仆地几绝还苏是如为白乎矣禁不相通未能详知为白卧乎事　初四日以林庆业催促事禁军张遇吉金俊哲等出去　同日状启即刻浅他马加獜博氏来告世子前曰闵圣徽李之龙沈天民催促入送亦为白乎等以缘由驰启为白在果定州宣川开城府等地题名船人及商贾等急速捉送事亦催督为白去乎平安道及开城府段一边分付兵使为白有□移文开城留守处为白齐前次闵圣徽等三人乙罔夜督送俾无迟延生怒之弊为白只为　初五日郑译以龙将意来达世子前曰林庆业托病迟留不即入来宜发遣宣传官禁军各一人而更督云宣传官洪字翼朴希福持状启出去　同日宾客韩备局堂上李联名状启昨日初更许龙将自猎所还来送郑译于世子前曰林庆业入来无期托病无前进自此未知其来到某处明朝定送宣传官禁军一人催督为乎矣宣传官则庆业相逢为限驰率来亦为白乎□所到处守令以定差使员带同押来为□禁军则留驻湾上探问庆业入来形止连续传言于中江所在清人处使之星火传通是如为白乎等以宣传官洪宇翼义州军官朴希福等乙中江传言次出去为在若于清人一时出送为白齐文学李庆相昨日到此为白去乙清将等只许肃拜于世子前仍令率领所刷向化亲往沈阳云云乙仍于昨日已为前进为白有齐问安使尹顺之段置无端退却于礼未妥之意通于郑译则使之来呈御帖亦为白去乙还到栅门为白有如乎龙将已还今日似当入来呈帖是白在果此后举措追后驰启计料为白卧乎事 
　　初六日状启昨日郑译以清将意来达世子前曰吾等久留此处不得为岁时之猎势将虚过岁朝甚为落莫熊及山猪生獐生雉讷鱼等物四将处定数觅送亦为白去乙分付监司预为措备为白如乎即刻龙将又为送言曰兵使待栅门别无所管之事明日出送湾上仍为佃猎于山郡以供岁馔为乎矣兼为搜括走回人为□棃柿亦为催督是如为白乎等以明当发送为白去乎缘由驰启为白卧乎事　初七日郑译以龙将意来言林庆业必是彼此相通故为逗留作变之计宜急遣宣传官禁军偕衙门通事及清人二名出去押来云依其言宣传官李单男禁军金员男持状启移文骑拨出去　同日宾客韩备局堂上李联名状启即刻龙将以下坐于衙门使郑译来达于世子前曰林庆业至今无入来之期衙译卞难送于中江为有如乎昨夜走报未闻其来某地方是如为卧乎所必是彼此相通作变所致是置此意问于讲院云云为白乎弥且曰衙译金应立带同清人二名与宣传官李单男限庆业所值出送使之押来为白乎矣如或中路不得相逢则限南大门进去设有变故杀此三人殊无大段损益于俺等此意即即驰启亦为白乎□亦使郑译来达曰朝廷既与南朝相通今已事觉以此不送庆业自以为与庆业何事不做乎所言又加一层罔知所为为白昆朝廷急急催督下送教矣黄海平安两道监司处亦自讲院行文催督亦为白乎等以依其言移文为白齐清人立督如是乱书不胜惶恐为白卧乎事 
　　同日状启前日开城府潜商人刘九男金书房称名人等乙困高忠元所招龙将分付状启推捉为白有如乎前后开城留守回移内前项两人或往江界或往碧潼未还一边发遣留守军官跟捕亦令本道虞候都事多般闻见搜得是如为白有去乙平安监司亦传令之后今则两人已为上去本府云云尚无现出之期昨夜龙将使郑译传言于讲院曰两商捕捉事乙留守不为尽力举行留守入来亦为白去乙臣等使李馨长回报曰此两人乙非终始失捕时方穷捕若留守入来则反为虚疏云云则留守乙良姑勿入来更为严督期于捕捉为□黄海监司处亦为知会令本道都事定差使员秘密设机搜捕为乎矣平安虞候都事乙良置自讲院移文申捉亦令监司传令督捕亦为白乎等以三处良中依所言移文为白昆缘由驰启为白卧乎事　初八日平山府使李圣渊驰报入来林庆业前月二十九日托病迟留于金郊站今月初二日逃走不知去处云内官陆后立译官徐尚贤承令出往本国司御金汉文持备局堂上宰臣传令往黄海监兵使处曾闻卢氏博氏以查事禀定事入往沈阳云是日还传闻皇帝分付初曰李显英李植徐景雨李厚源则无可问之事并为还送李景奭则始留湾上沈演金应海则本国曾己拿去唯在本国处置并为拘留湾上崔鸣吉则虽有所犯当初专管和事不可轻易处断林庆业亦功多于椴岛之役李之龙沈天民闵圣徽等五人率来渖阳李烓则自此别可无罪之事出送本国处置商贾辈则虽有通货之罪汉船接待非渠之所自为无知小民不必深责并为放送　世子则今月十五日还入沈阳云自闻林庆业逃躲之后衙门分付曰李显英李景曾李植徐景雨李厚源等五人留在湾上以待结局李烓闵应骞金砺觉沈演金应海赵克健等六人并拘留湾上李景奭别置湾上郑太和则急急入来结末于未发行前商贾辈紧出者则拘置凤城余付平安监司处崔鸣吉闵圣徽李之龙沈天民等将率往沈阳云盖在怒于林庆业之逃躲也是日诸宰一时出去人皆以皇帝处置为快而下令以此意驰启前宣川府使洪颐性与金应海面质 
　　同日监司具宾客韩备局堂上李联名状启林庆业催督事以今月初一日所送禁军吴孝男即刻回来初五日平山府使驰报良中林庆业前月二十九日来宿金郊站本月初一日来到本府为去乎整齐待候为如乎过四日无形影方甚怪讶之际同庆业所带马头上来言于府使曰矣身段庆业分付导良先往本府亦为白去乙来待炭幕是白去乎过四日无消息亦为白乎等以府使始为发觉驰报于本道监司马头着枷囚禁为白有在果林庆业无去处事段实近古所无之变是如为白有卧乎所衙门闻此林庆业亡命之奇使郑译来告于世子前曰庆业同生时任平安道守令者为先密捕囚禁是如为白乎等以为先分付臣凤瑞处设机掩捕为白乎□庆业之妻子族属等乙朝廷亦令所在官捕捉囚禁教矣前头难处之事有难测知上下遑遑罔知所为缘由驰启为白卧乎事　同日状启即刻郑译以衙门意来达于世子前曰林庆业何样入送是□何以逃躲为缘由乙详细问于朝廷世子十五日未发还沈阳之前十二日及良急急回报是如为白乎等以别定禁军池继湘骑拨上送为白去乎星火及期回答俾无生事之患为白只为　同日辅德朴宾客韩备局堂上李联名状启今日卢氏博氏自渖中出来郑译来世子前密达曰卢氏往告此间事情于帝前则帝曰李显英李植徐景雨李厚源李景曾以下五人若不得端绪则将有凭问之举矣彼辈既已吐实别无可问之事并为还送为遣李景奭则姑置湾上沈演金应海则有罪自本国既已拿去罪之轻重唯在本国处置并拘留湾上以待结末为遣崔鸣吉则虽有所犯当初两国和事此人专管不可轻易处断是□林庆业虽有罪犯功多于椴岛之役沈天民李之龙闵圣徽并五人皆为率来沈阳李烓则因此人而得端绪自此别无可罪之文既负本国亦有后弊出送本国使之科罪为□商贾辈则虽有通货之罪汉船接待非渠等所自为无知小民不必深责并为放送为遣世子则今月十五日还入渖中亦分付是如为有如乎自闻林庆业逃躲之后事机即变衙门分付曰李显英李景曾李植徐景雨李厚源等五人亦留在湾上以待结局为□李烓闵应骞金砺器沈演金应海赵克健等六人并拘留湾上李景奭则别置湾上为遣郑致和押来走回三名则使监司囚禁湾上为遣其余紧出者皆拘留凤城郑太和则必须急急入来未发行前结末而去是如为白乎□崔鸣吉闵圣徽李之龙沈天民乙良将为率往沈阳未到之人急急督来亦为白乎□世子行次十五日当发还夫马速为整齐星火入送是如为白乎□诸宰之行今日并为出去为白卧乎事 
　　初九日沈演金应海洪颐性出去清将三人来到幕次设茶肉以待之龙将曰庆业之事是何故也世子答曰恶人如是逃躲亦未知其故也龙将曰当初既已罪人押送事分付则何样入送而致此逃躲也世子答曰庆业下来时自言皇帝遇我特厚至称把出里有罪无罪我自卞明终无所患云他宰臣皆无事入来无知商汉亦无逃免者朝廷何可致疑于三品宰臣别样押送乎擢用既误更无所言龙将曰庆业虽乘船逃走发船沿海遮截要害虽从旱路庆业面目国人皆知万无不捉之理云云世子答曰余意亦以为必捕但此人多诈以此为虑云龙将曰送僧之事庆业主谋之龙天民听其指挥者而崔相亦枝叶也朝廷必虑其滋蔓故令庆业逃躲若捕庆业则终必无事万一失捕则难免故令逃去之罪云三将起去 
　　同日状启今朝清将三人来于世子前设肉设茶接待之际龙将曰庆业之事是何故耶昨日官员自龙湾入来必有所闻俺等则未知曲折愿详闻之云世子答曰恶人如是逃躲自此未知其故也龙将曰当初以罪人送云则何以状启何样下送而致此逃躲耶世子答曰庆业在京中下送临时自言皇帝遇我特厚前日赐鞍马至称把出里虽有所问之事有罪无罪我自卞明终无所患云扬扬下来分叱不喻他宰臣无事入来至于无知商汉亦无中路逃免者朝廷何可致疑于三品宰臣别样押送事岂意此汉无状负国至于此哉不知恶擢用如此之人致有如此之变更无所言龙将曰以俺等所料庆业虽乘船逃去沿海各官取船百搜遮截行船港口虽从旱路窜匿庆业非如常汉村氓位至兵使国人皆知其面目万无不捉之理矣世子答曰余意亦以为朝廷震惊中外设机穷搜似无可逃之所而但此人多诈不测偷生之计宜无所不至以此为虑云则龙将曰送僧相通之事庆业主谋李之龙沈天民则听其指挥者而崔相亦听庆业之言者也庆业若来则事必滋蔓故朝廷以此为虑故令庆业任他遁逃今若捕得庆业则虽有所言皆归诬陷终必无事万一终始失捕则朝廷之知情故令逃失之罪竟不免矣云云为白乎矣言语间辞色则和平与前日无异为白齐龙将且曰棃柿乙必须行次还渖前毕来一时输去然后可免出湾恐吓贻弊之事是如为白去乙世子答曰帝前所送之物本国非不尽力而许多生梨一一品好其势似难日气亦寒冻伤亦易以此为闷云云即招监司臣具凤瑞急速封进事乙下令教是白齐昨日洪颐性入来实时清将坐衙门与应海面问后前监司沈演与金应海仍宿城中为白有如可今晓与洪颐性一时出送为白有□查问使郑致和曾因衙门分付洪颐性一时入来亦为白乎等以昨日来到许令肃拜世子前别无所问之事而姑为留置为白卧乎事 

　　渖馆录卷四 

　　●渖馆录卷五 

　　初十日状启即刻郑译以清将意来达于世子前曰问安中使之来承国王之命故受御帖容接为白有在果问安使及问安承旨则朝廷所送是置林庆业乙中路无去处云云必是朝廷故令隐避是置决不可受此问安之礼是置还为出送是如为白去乙世子教是费辞再三开谕为白良置终不动听为白乎□庆业同生及妻子等捉囚亦为白有如乎郑译来言于讲院曰此人等乙勿为入送为遣坚囚京中之后自备局移文于讲院是如为白昆缘由驰启为白卧乎事　同日状启昨日龙将来于世子前事形已为驰启为白有在果罢还后往于衙门请世子来临设酒肉极其款曲为白齐昨日初更许开城府商人刘今男身乙留守军官捉来为白有去乙清将推问于所馆处则今男招内人参二十斤高忠元处发卖为白有□今番贸参事段因户曹公事前监司反贴许送为白乎等以入去是如为白乎亦中同日状取来凭考次以清将分付监司渭原邑内安德仁处还送开城府军官许继立为白有齐今朝清将又坐衙门更问今男则所供与昨日一样是如为乎□查问使郑致和段昨日出送为白卧乎事　十一日是夕龙将送郑译于世子前请与同坐查问领相崔鸣吉世子答曰世子之职虽在本国之时讲学视膳之外不敢干预朝议况领相大朝之大臣世子之师傅也同坐按问决不可为再三往复终始坚执初昏龙将诣馆所辟左右多费辞说必欲迫而行之世子又为严辞峻斥以示决不可从之意则龙将以退而更思为言而去其后不为更来其事遂寝 
　　同日监司具宾客韩联名状启昨日暮臣凤瑞密闻龙将今日猎向沈阳之举即为进达于世子前为白乎矣世子教是欲探虚实于龙将先问此意于臣等后即诣其所馆处则龙将等三人辟左右密语曰李之龙沈天民等离京已久尚无消息必有所以是如为白乎□且言林庆业自前累将军兵既非庸常之类分叱不喻窃观本国人情通南朝之人则虽儿童走卒莫不为贵是去等今此庆业若乘船则已设或隐留于寺剎闾阎间谁肯捉告是□凡人重看旧妻轻视后妻南朝如旧妻我国如后妻朝臣之意岂欲捉送朝中唯申相以国家柱石之臣且是国王亲属素有威望南汉被围之时多有尽诚之効今此庆业捕捉一事不可不专委此人至于奸诈文臣则必不能办此着令申相期于必捕为乎矣庆业族属乙急时搜捕如或逃避则必是一时率去若举族俱在渠独脱逃此一款急急驰通于未发行前是如为白乎矣其实押命崔鸣吉先赴帝前似是急急奏知之计是白乎□以沈李两人迟来之故益致生疑转加一节前头之事尤极闷虑罔知所措为白卧乎事　同日状启龙将今日欲为先还沈阳清人二名衙译一人禁军一人出送湾上探知李沈两人入来形止事昨日驰启为白有如乎龙将欲待出送衙译回报后十二日间发还是如姑留为白有齐且闻译辈之言郑译问于译辈曰时任礼判谁与曰李敬舆云则是丁丑以后不乐为仕者耶又曰东阳之子二欤答曰未能详知云则彼曰申之子一人崔政丞以使臣入沈阳时以书状官亦参于箕子殿设祭时云云为白齐法 【法：去】 夜龙将使人三度往复于崔相处为白乎矣问答之辞无路闻知是白乎□前囚商人二名亦为推问于龙将所在处是如为白良置亦未知其所问何事是白在果既有所闻虚实间驰启为白齐李沈之入来尚无消息非但一行上下罔知所为龙将及郑译亦以此疑虑夜不安寝云云为白昆前头之事极为闷虑为白卧乎事 
　　十二日状启昨日午后郑译以衙门诸将意来达世子前曰俺等三人领往崔相各记所供俾无后言而如诈奸文臣则必不参闻是如为白去乙世子教是者辞搪塞为白乎矣郑译即起去更报衙门如是者再是白如乎龙将等三人猝然来到言于世子前曰俺等出来时皇帝有教曰今番行查之时罪名最紧者则即为押来所犯稍轻者则仍令国王从轻重处置为乎矣往年龙湾金尚宪等查核之日事过之后或称冤枉陈奏与世子及国王信任内官同坐推问罪重之人为乎矣本道监司则处于两国之间将此国言而驰启将本国言而状启者也不可不同参是遣宫僚中老宿沉重者一人亦令执事各书供辞清人则以清书书之鲜人则以鲜书书之互相踏名则分占两纸以绝日后之人言是如为白乎□且曰国王中使方欲招之适到此际故即为容接而问安使承旨段虽国王近密之人俱是文臣以必同类乙仍于不许入栅者初非轻视国王之命也勿以为未安是如为白去乙世子答曰是何言耶首相乃一人之下万人之上且师傅之尊吾之所受学者也其何敢坐而推核况世子之职讲学视膳而已本无干预国政之规分叱不喻凡推案之法莫严于治逆而付之大臣有司世子不敢与知是去等当初被迫出来虽由于不得已至于父王之使臣在使职之道断不可按问此则决不可参凡人死生有命此虽帝命甘受违命之罪何恤死生哉云则龙将曰何其沓沓耶世子又答曰吾意已尽于前言此外更无所答终始牢拒是白乎等以龙将显有不平之色是白如可适因沈天民李之龙等押到肃川之报始至龙将等皆有喜色而起去曰夜来当从容思量此事终不可已是如为白卧乎所或不无更为提起之患极为渴闷为白乎卧事 
　　同日状启昨日清将来到世子前问答辞缘段己为驰通为白有在果今朝郑译来于讲院传龙将分付催督李沈两人及闵圣徽之行庆业捕捉形止亦为一一飞报亦为白去乙依其言即为行文于两西沿路各官及监司兵使处为白有□臣仍问曰昨日事清将以夜来更思为言未知何以处置云则答曰此事出于庆业既迯李沈不来自中亦甚闷迫有此举措矣世子所答极其严截且当于理然彼之怒色则颇甚云臣等更言曰世子所答实合事宜大朝大臣乙世子岂有与清将同坐探查之理乎彼答曰李沈入来彼怒稍解是如为白去乙臣等探试其意问曰今日清将有更来之事乎彼曰时未知其更来与否云云为白乎等以前头之事虽不可详知既有所闻不得不驰启为白卧乎事十三日早朝郑译以衙门之言来传讲院使之状启盖林庆业督捕事也所言多不平　同日状启即刻郑译来传龙将意曰庆业之事乎 【乎：国】 人虽不尽知十人之中一二人则必然闻知是去乙捉送之际以致虚疏至于逃躲极为无据今则勿言庆业之逃躲急急捕捉为乎矣本国人心不良前日亦有边上匿置罪人待合冰渡送之事今此庆业隐匿某处为良置万无发告之理遍国中穷搜为在如中又以理 【理：捕】 得从速入送是如为白如乎更以龙将意来传曰前所说话不必烦达但言定是国王朝廷藏匿庆业而不送万一终始不送则毕竟有不好之事以此直为状启为乎矣今日内连续驰启是如为白乎□闵圣徽段置至今不来更良催促为白卧乎事　同日状启今朝郑译来传龙将所言时说话之间乃曰新来宾客到湾回走是如窃笑为白去乙自此别无答为白有□西行问安使呈御帖事段更为开喻为白良置终不动听为白卧乎事　同日辅德朴监司具宾客韩联名状启林庆业逃去之言自此不可取信以为国王朝廷故为藏置是如怒吓之言朝已状启为白有如乎即刻郑译又以衙门之意来言臣等处曰庆业如此深冬冰合之时必不得乘船逃走在于陆地则皆是朝鲜之境逃躲之言切勿更发为遣捕与捕否十四日内回报是如为白乎□若不及明日则俺等还去隐匿之状告之于帝前而已他无所言云云闵圣徽之来不来亦于明日内飞报亦为白齐李之龙沈天民等则今日当到湾上明日必为入来是如为白乎等以并以驰启为白卧乎事 
　　十四日李之龙沈天民入来而之龙则所佩刀剌其颈四处云之龙天民自衙门推问后仍囚之以林庆业督捕事又为状启因宣沙浦佥使金仁驰报中船一只自郭山境指向身□岛云疑其为庆业所乘以其船督捕事衙门通事一人清人二人带宣传官监司义州府尹军官往兵使所住处　同日状启明日还渖之期时无进退为白乎□昨日义州府尹状达内李之龙沈天民等今日当为越江为白乎矣之龙到良策夜间发所佩刀自刎坠马流血淋漓而刃不深入不至死域是如为白有如乎昨日初更后李沈两人来到栅门为白有昆今日方为率来姑待清将处置更良驰报计料为白在果熙川郡守林俊业段置本道都事报监司文书中亦有前月二十三日弃印信无去处云云为白有昆其为情状极为叵测为白乎等以缘由驰启为白卧乎事　同日状启今日郑译以衙门意来言曰庆业逃躲之说更勿提起当此冰合之时万无乘船越海之理是去等捕得与否不即回报极为不当捉捕速为飞报是如为白乎□行次段明日当为还渖为白齐李沈两人推问后仍为拘置为白有昆缘由驰启为白乎卧事　同日状启前封状启段郑译来坐督促且切勿及两汉推问所供是如为白乎等以不敢陈达为白有在果译辈所闻郑译亦言其概曰之龙推问则前日船人招内辞缘乙皆因庆业分付为之的实是如为白乎□沈天民则以庆业军官庆业上京之后招去相议崔政丞家行廊藏置僧人为有如可同僧人乙招人内处言说复使渠率往宣川乙仍于果为同时下来载送汉船为白有□给银给米馔等事尽为的实云云为白齐郑译且曰之龙则衣带之内佩银五十两天民则佩金六两半银一百五十两云云为白去乎既有所闻并为驰启为白卧乎事　十五日讲院医官嫔宫问安仍达曰近日日气极寒伏未审证体若何不胜仰虑敢此并禀答曰症候别无大段矣 
　　同日状启昨日初更量宣沙浦佥使金仁平安监司处十二日藏贴驰报内郭山瞭望将朴仁立进告据目郭山境中船一只挂帆指向身□岛内洋是如为去乙虽未知某样是乃追捕次以佥使率领军兵船催橹则近来日气甚寒海口冰塞乙仍于彼此不及中流于海口绝不运船极为渴闷是如为白有去乙当此清人生疑之际不可不报知乙仍于不得已言于龙将则使郑译来臣等处使之行会于平安兵使郭山郡守宣沙浦佥使三处曰彼船则以火造作为有□朝鲜船则以水造作为乎喻何谓彼船则帆海前进为遣朝鲜船则挂于冰澌不得进捕是如为白卧乎喻极为殊常为置数多船只以万无不捕一只之理兵使与两官尽心同力期于必捕为乎矣捕得之后若林庆业则庆业捉来为遣他商贾则同商人捉来急急押送为□万一终不得捕则兵使则当断以军律郭山郡守宣沙浦佥使皆难免重罪亦云云为遣即送衙译卞难清人二名监司军官二人义州府尹军官三人与宣传官李卓男一时出送督捕为白遣行次今日以此姑为停留未发极为闷虑为白卧乎事　同日状启既封之后平安兵使状达入来宣沙浦所报船只乃是兵使所送自郭山使之要路把守船是白如乎飘风指向车牛岛外洋船人不知死生是如为白有置宣沙浦驰报意以为见此船疑讶为白有在果既送衙译于兵使处任其回报自此不必提起乙仍于不言于衙门为白有齐前监司郑太和今朝入来清将查问李之龙等汉船相通之事为白去乙对以监司按道不知此汉辈所为之事为罪所当甘受而俺则终始千万不知云云则使之肃拜于世子前即为出送留在湾上云云为白有□行次还渖明日则必于卞难辈未及还来为白良置发程云云为白卧乎事　十六日夕李芿叱石来言世子今月十五日自凤城离发不及当还馆而但以痘忌留驻沙河堡近处尽日后入临云云 【追闻此言亦是虚传云】 
　　同日状启此间事情段昨日再度驰启为白有在果世子行次教是今日巳时量还发沈阳为白乎□崔政丞李之龙沈天民等段置清将一时押去为白卧乎事　同日状启今日世子行次发还沈阳事段朝已驰启为白有在果夕到松站止宿教是如乎清将猎罢夜还来于行馆曰林庆业妻子同生等若不得捕捉则当该地方官乙拿囚以待是如为白乎等以缘由驰启为白卧乎事　二十二日午后世子还馆衙门不许留馆诸臣出迎路次故只得秪迎于馆门外领议政崔鸣吉北馆拘留沈天民李之龙等两人北门内拘囚待帝自猎回还后结末云云初昏平兵军官石之岩持监兵及义州状达入来乃林亨业林俊业庆业侄及妻捉得事也龙将与浅他马卢氏博氏自持状达来于世子前使罗嶪披读之后龙将别无所言旦曰俺等出往本国例有柿梨贸来之规今年则退出柿梨颇有余数云愿若干输来以为分给之地云云仍坐良久起去　二十三日郑译以衙门还来言庆业族属妻子捕得者并坚囚义州以待处置庆业与其弟一人自此以为既已现捉勿为不捕之言急急捉送事星火行会于两西监兵使处云云义州禁军梁应哲持状启及移文出去夕衙门招致译官书给三件文字即庆兴等地向化妻子及征倩等事也使之速为启闻举行云云　同日状启王世子行次教是昨日申时末无事还馆教是白乎□嫔宫大君亦为平安为白齐昨日初昏平安监兵使义州府尹状达入来乃林亨业林俊业庆业侄及其妻捕捉事也龙将等三人自持状达来于馆所使罗嶪披读之后别无所言为白如乎即刻郑译以衙门意来言曰庆业族属妻子以为捕得者乙并为囚禁义州府万分坚囚以待为□庆业与其弟一人乙自此以谓既已见捉为去乎勿为不捕之意急急捉送事乙行会于两西监兵使处乙仍于自讲院移文申促为白在果三将又言曰年例诸臣所贸棃柿乙今年封裹于凤城故俺等不得余数而用之今闻封裹之后所余颇多云俺等欲为分取云云为白乎等以平安监司处斯速入送事亦为移文为白遣一边驰启为白卧乎事 
　　二十五日状启申时世子还馆教是后三四日内气候安宁为白乎□嫔宫大君亦为平安为白齐崔鸣吉北馆拘留为白有□沈天民李之龙段小南门良中囚禁云云为白齐皇帝出猎之后还期时未的知凡于处置之事必待帝还是如为白齐二十三日郑译招致解文译官于衙门出路三件文字其一则向化莫率伊所言以庆兴府阿吾地居驿子应男等处牛只物件生征事是□其一则向化得生所言以其妻庆兴官婢景化家同居其子得先及同生侄子等刷还事是□其一则向化莫率等所言以庆源居朴得说雇工向化及同生子女刷还是□二十四日郑译又来于讲院书出一张件记乃稳城柔远堡居出身金有先等往年向化七名杀害为白有去乙其时论轻重已为处断为有在果同向化等处所夺卜物推寻事是白乎等以并只别军 【军：单】 开录同封上送为白去乎令备局速为善处为白只为　闰十一月初二日午后龙将坐衙门使郑译来言庆业族属妻妾以为现捉而庆业捕捉之奇尚无消息极为可骇闵圣徽日月己久亦无形影尤为可怪庆业急急捉送闵圣徽帝未回还之前初七日内星火入来事别定数人启闻施行云云　初三日状启昨日午后龙将浅将坐于衙门使郑译来言馆中曰闵圣徽日月已久今明当为入来而尚无消息庆业同生族属妻妾则捕捉云而庆业捕得与否亦不驰告极为稽缓分叱不喻向化走回段本国搜捕甚多是如为白乎矣入送之数不多加于来便云云为白去乙臣等答曰自凤城还来之后本国时无来到之人如此事情不得闻知馆中与衙门无异不胜闷虑乙仍于今日中使罗嶪辅德朴遾出去时已言此意申催为白在果别无公事于备局云云则彼曰公事不紧即为驰启星火督送为乎矣皇帝近当还渖闵圣徽乙良初七日及良皇帝未还前押来为□他条两件事亦即举行俾无生事之患亦为白乎等以具由驰启为白在果以事势言之则追付辅德之行是白乎矣别定衙门清人带同状启陪持入急急驰送为白卧乎所必以此事为万分紧急为白置令庙堂严督刻期施行为白只为 
　　初五日早朝郑译来到宰臣讲院所会处曰朔膳入来欲见义州状达云以无他状达而只有朔膳状达入内未下为答则郑译曰湾上拘留诸人并无頉耶无乃有见失者耶因出渠之囊中一丈文书以烓为首题自衙门囚禁义州悬录其次各人等分秩留待湾上小纸也又曰我则有此文书足为自拔之地云云出坐馆门李馨长以为此中已知之事不言则有害无益云令李译措辞言之郑译即与馨长复为入来乃以父书则不来而自义州入来人明言李烓前月十八日宣传官下来以潜商罪处斩之后朝廷见囚禁湾上之状启追送宣传官使之停刑而烓之死已在其前云则郑译变色良久曰烓是大国之罪人所当自大国处置而径先杀之必是小纸呈纳之故也小纸之外又有他言已纳于帝前当问之事多矣径杀不出于上意必有主张者当受其厄且未及下停刑之宣传亦难免其罪云云同日状启李烓正刑之奇此中已为闻知郑译若不知来于臣等所会处曰朔膳入来欲见义州状达是白去乙臣等以无他状达而只朔膳状达入内未下为答则郑译曰湾上拘留诸人并无頉耶无乃有见失者耶仍出渠之囊中一张文书以李烓为首题自衙门囚禁义州悬录其次各人等分秩留待义州小纸也又曰我则有此文书足为自拔之地云云出坐馆门为白有如乎李馨长以为此中已知之事不言则有害无益是如为白去乙臣等使李译措辞言于郑译则郑译即与馨长　臣等所坐处臣等曰文书不来而自义州入来之人明言李烓前月十八日宣传官下来以潜商罪处斩之后朝廷见拘留湾上之状启急急驰送宣传官使之停刑而烓则十八日已为行刑停刑宣传官则十九日始来已无及矣云云则郑译变色良久曰烓是大国之罪人所当自大国处置而径先杀之必是小纸呈纳之故也所纳小纸之外又有杂言皆已书纳于帝前当问之事多矣径杀不出于上意必有主张者此人当受其厄且未及下来停刑之宣传官亦难免其罪云云即为起去为白卧乎事 
　　初八日状启王世子及嫔宫气候安宁教是白乎□大君亦为平安为白齐皇帝初十日间当还是如为白乎矣城中城外痘疫处处炽发时未的知其还期为白在果回猎所获禽兽则或为车载输来为白有□随行诸臣亦有先还城外者云云为白齐司御金汉文本月初三日奔往为白去乎其代催促入送为白齐今朔朔膳人马初三日始为来到今日出送为白卧乎事　同日状启在凤凰城时郑译以龙将意来言于臣等所会处曰林庆业捕捉事乙不可使奸诈文臣为之申政丞以勋戚大臣担当国事使此人专管购捕之意状启亦督迫为白去乙臣等联名驰启为白有如乎今则李馨长以为郑译乃曰此事前虽状启今则不必专委申相云云是白乎等以前后驰启皆凭译舌极为惶恐为白卧乎事　同日状启四处此所所状谷数及此监等勤慢段已为驰启为白有在果士乙此监前主簿金成一亦赁私田自备种子收纳皮谷十石为白有昆所纳虽少其诚可嘉似当论赏以为劝他人以责来效乙仍于事涉微细为白良置既为当初事目不得不驰启为白卧乎事　十一日早朝郑译以衙门分付来言曰锦州军兵虽以十二朔为限寒冻饥馑非但有怨苦之心势所难堪不如待瓜限宜及十二月初五日炮手四百名火兵二百名急急调发入送且林庆业同生妻子族属已尽现捉而庆业捕捉与否至今寥寥闵圣徽今日入来明日入来云而顿无消息此皆置之寻常所致此三件事星火举行俾免生事之意多般严饬斯速驰启云故依其言禁车朴汝楠持状启出去　同日状启即刻郑译来言馆所曰锦州军兵虽以十二朔为限寒冻饥馑非但有怨心势所难堪不必待瓜限十二月初五日及良炮手四百名火兵二百名乙急急调发入送是如为白乎□此事衙门已为禀定是如为白去乙日记临迫必有后期之患为去乎极为闷迫之意再三陈卞为白有齐且林庆业同生妻子族属等已尽现捉为白乎矣庆业捕捉与否至今寂寥必是故为藏匿所致云云为白乎□闵圣徽段置在凤城时今日入来明日入来亦为如乎至今顿无消息此亦置之寻常不为督送之是如为白昆此三件事乙星火举行俾免生事教矣皇帝还渖之后有此分付与前日衙门所言有别似当毋得顷刻稽缓是白齐龙川逃还人黄水乙急急捉送事衙门亦为分付乙仍于移文于本道为白卧乎事 
　　十二日前监司闵圣徽入来昌州佥使崔得男领向化走回三十一名入来交付衙门京军牢安武臣等八名交替入来夕龙浅两将与加鳞博氏来到世子前招入闵圣徽跪于庭中仍辟左右问曰崔鸣吉奉使入渖时与林庆业相议设祭箕子庙渝盟清国扶植南朝汝以其时监司同参行祭僧人笃孚亦为往参誓文制述告祝云其时事状从实直告云云闵圣徽随其所问一一陈卞则龙将曰此人多诈终不直招使之加锁杻同置李之龙沈天民拘囚处闵圣徽查问出送之后又辟左右告于世子前曰李烓书纳小纸之外且有杂言云云而此日世子前问答说话详在于其时誊录故不为尽记　十五日状启皇帝初八日回还后初十日衙门分付内痘疫大炽馆所及质馆中未经疫之人毋论男女少长一切查核出送野坂与农所是如为去乙依其言即为查出为白有齐衙门又为分付崔鸣吉以下拘囚人所率子弟奴子等乙除留供馈者各二人其余则尽为送于湾上措备粮馔入送亦为白乎等以今日闵圣徽带率人马及向化领将昌洲佥使崔得男所带人马一时知委出送为白齐前日文学李庆相领来向化走回中南阳走回姜得世称名人诉于衙门曰姜得官推捉为有去乙矣身名姜得世是如误为刷送云云乙仍于郑译来于讲院查出当初文书为白乎矣不得明查为白有如乎过数日后郑译又为来言曰姜得世更诉衙门曰我非走回人是白乎矣娶向化女为妻以此本官查送为有昆向化以愿留乙仍于衙门许受为白在果大概姜得世实非向化走回是白去乙当初本官不得姜得官捉送得世之后此人初则欲为卞明为白如可旋听向化等甘言教诱自称娶妻向化投入之状极为骇愕此必有其妻督查之举为白去乎缘由并以驰启为白卧乎事 
　　同日状启十一日以前事情段已为专人驰启为白有在果闵圣徽今月十二日夕始为入来小留秫门外直到馆所门前马婢房为白有如可龙浅两将及加鳞博氏等三人来到馆所与世子同坐招入圣徽跪于庭中仍辟臣与讲院官员及内官译官等后问曰崔鸣吉奉使入渖过平壤与林庆业相议渝盟清国扶植南朝事乙设祭箕子庙时汝以其时监司备祭物同参行祭而僧人笃孚亦往参祭为□誓文制述告祝云祭文措语及汝与笃孚参祭事状从实直告云云则圣徽曰崔鸣吉以首相奉使下来以箕子为东方圣人当行祭其庙云故措备祭物陪往箕子庙松田坐于松下监入祭需而已祭文辞意无缘知得而林庆业则以兵使在安州不为陪来为有去等若同参之人则不可隐讳不参之人则亦不瞒告分叱不喻笃孚之同往参与否则矣身尤不可知是白齐且大官行祭于箕子圣庙方面之臣奉行分叱是白遣既无朝廷分付备局公事则非与监兵使相议之事是置其间曲折势所难知是白齐且庆业初为矣身中军果为相亲为如乎为义州府尹时遭其母丧起复察任以勑之故不得往参其小祥之祭以此多发怨朝廷悖慢之言为去乙矣身曰国家起复难于得人以人才为　至夺情人虽为至痛一则感激汝何为如此无状之言也适因崔鸣吉竣事回还病留湾上为有去乙矣身言于崔鸣吉曰庆业多发怨国之言欲为状启云则鸣吉曰至痛所发不必深治是如为白去乙矣身中止不为驰启为齐厥后庆业为兵使时各官分定之物冒法擅便乙仍于捉致其吏房营吏兵房军官加刑决棍仍为囚禁将重究之际庆业亲自驰来哀乞为乎等以放送自此仍成仇怨遂与相绝为齐清将更问曰汝之参祭送僧之事明有相证之人何敢隐讳乎圣徽曰此言未知从何以出耶若有明证之人则所当面质而虽崔鸣吉言之亦可面质矣清将曰此人终不直招极为多诈是如为遣使之加锁杻同置于李之龙沈天民等拘囚处为白卧乎事 
　　同日状启清将等闵圣徽查问出送之后又辟左右于世子前曰李烓书纳小纸之外且有杂言曰我曾为侍从时以金尚宪自南汉不为下城之故论启请罪以此见忤降黜边卒终陷死地是如为□且曰东阳尉申翌圣兄弟许启李明汉李敬舆等五人预知上年汉船之事东阳则以先王朝驸马不预朝廷而与士子交结昼散夜聚以为扶植南朝之计李敬舆则不乐仕官频频下乡而此人等相议故为我则实为至冤云云果有如许之人则将不利于本国自此若不究治则恐贻后患未知此言然否世子答曰今闻此言不觉惊骇悚然丁丑以后与大国为一家国王与上下臣僚莫不尽诚岂有一毫他意哉况此人等皆世受国恩且是名卿士大夫与国同休共戚之人也万不近似分叱不喻烓之死中求生陷害同朝宰臣极其凶惨之言何可取信乎因此为罪案若有查问之举则见疾于恶人者将不得着足于朝着之间矣虽有烓之构捏凶言而皇帝以包荒大度置而不问则此人等感激皇恩岂无自新之道乎清将别无所答茶罢起去为白卧乎事　二十三日夕龙将与加鳞博氏来传帝命于世子前曰前监司郑太和别无更问之事自义州直为放送漂海三人不为直招变其辞说其罪固重其时查问之人亦不无罪而知而特赦前监司沈演前兵使金应海则以道主与主兵之官汉船往来不即捕捉之罪果重而自本国分轻重论罪前府使洪颐性前佥使赵克健亦自本国从轻重科罪宣川府使闵应骞别将金砺器新到之人别无可问之事并自本国查出论罪潜商人刘今男金孝生李玉同等则其罪可杀而亦自本国减死处置两司长官徐景雨李厚源前判书李景曾李显英前参判李植则自湾上之送定州人郑二男初以潜商援引囚禁义州今则归罪于高忠元亦为放送庆业妻妾同生族属等现捉者并严囚义州以待分付庆业必须今月晦日内皇帝出猎前捉送可保无事且前日义州拘留人等乙并仍囚以待云云禁军金俊铁即刻持状启出去 
　　二十三日状启即日加麟博氏自帝所来传帝命于世子前曰前监司郑太和别无更问之事自义州直为放送为□漂海三人则当初渠或乘桴出来或汉人以船载送为良置直招之所当无罪而变其辞说其罪固重分叱不喻捧招则人亦不无罪而知而特赦有若无罪者然知此意放送为齐前监司沈演前兵使金应海则以道主官主兵之官总领船师手下有兵为白乎矣汉船往来不即捕捉其罪果重而自本国分轻重论罪为齐前宣川府使洪颐性前宣沙浦佥使赵克健自本国从轻重科罪为齐宣川府使闵应骞别将金砺器段新到之人别无可问之事亦自本国有罪无罪查出论罪为齐潜商人刘今男金孝生李玉同则其罪可杀是乎矣然亦自本国减死处置事是在果今男玉同则方囚凤城待出送处置为齐前日义州拘留人等段置并为仍囚以待为齐林庆业捕捉与否乙尚不报知未知其由庆业妻妾同生族属等现捉者乙良并只下送义州严囚以待是如为白乎□庆业必须今月晦日内皇帝出猎前捉送可保无事不然则如荆棘剌肌肤从有所不好矣是如为白齐两司长官徐景雨李厚源前判书李景曾李显英礼曹参判李植则亦自义州上送是如为白齐定州人郑二男初以潜商援引囚禁义州为白有如乎今则归罪于高忠元亦为放送是如为白齐皇帝来月初二日出猎时世子大君从行事分付乙仍于时方治行以待为白去乎当此严寒不任煎闷为白卧乎事 
　　同日状启近日此中事机似有和平之色为白有在果惟只皇帝出猎查事决末似在岁后为乎矣馆中陪从臣宾客韩亨吉则素有风病凤城往来之后委顿经月为白有□司书权庆昌则自入来时落马伤脚至今扶杖而行文学李庆相陪从得往猎所辅德臣朴遾以正朝问安出去为白有在果新宾客差出是如为白乎矣入来迟速未可预料贰师八月瓜限之后尚无替代之人如有前头难处之事则臣之死生则有不可恤而恐误国事极为闷虑新宾客催促岁前入送为白只为 
　　二十四日早朝衙门请世子诣帝所坐于都察院龙将传言曰崔鸣吉行祭箕子庙时闵圣徽同参云而所供相左两人之言未知孰是世子答曰远在此处不闻不覩之事何以知其是非乎龙将又传帝命曰圣徽以监司只备祭需云削职放送李景奭则当初出去时承我之命世子重其事至送师傅而不为明查中路径还亦不往拜国王是上负我命次负国王世子今则汉船之事已为发觉罪固当死而以世子师傅久留此地之故特贳其罪减死削职放送宜当云云还馆后宰臣讲院以下问安仍为入侍俄顷龙将加鳞来到馆所与世子同坐招闵圣徽跣 【跣：跪】 于庭中传布帝命放送之意申言两人永勿除职之意而起去 
　　二十五日状启他余事情段再昨既已专人驰启为白有在果昨日早朝衙门以帝命请世子诣帝所坐于都察院龙将传言曰崔鸣吉行祭箕子庙时闵圣徽同参是如为乎矣圣徽所供则以监司备进祭物而已不为参祭云云两人之言未知孰是世子答曰远在上国不闻不知之事何以知其是非乎龙将又传帝命曰圣徽以监司只备祭物云则削职放送为□李景奭则当初出去时承我之命世子重其事至送贰师而不为明查唯听同朝之官俺匿之言中途径还亦不往拜国王是上负我命次负国王与世子分叱不喻今则汉船之事既以发觉罪固当死以世子师傅久留此地之故特贳其罪减死削职放送宜当此两人永勿除官云云为白齐世子还馆之后龙将加鳞来到馆所招闵圣徽跪于庭中传布帝命放送之意申言两人永勿除职之意为白乎□明日发送亦为白乎等以今日出去为白齐崔鸣吉李之龙沈天民三人段专不举论未知其意为白卧乎事 
　　二十六日早朝龙将与卢施加鳞博氏来传帝命于世子前仍辟左右曰林庆业尚不捉送必有当初指挥逃走者亦必有藏匿不出者不得已俺等出去不限时月期于庆业捕得后回来本月十五日秘密状启若干人亦有所闻云云而探知其意而终不明言李烓之死此中之人无不明知而佯若不知未知其意之所在也文学李庆相译官李馨长赵存信等与卢施皮牌两博氏郑译八固山军人各一名当刻出去 
　　同日状启即刻龙将与卢氏加鳞两博氏来于世子前传帝命曰林庆业尚不捉送不得已俺等出去捉来计料为乎矣必有当初指挥逃走者分叱不喻亦必有藏匿不出者俺等此行不限时月必待庆业捕得后回来亦为白乎□万一庆业终不得捕捉则指挥藏匿之人期于摘发为□庆业妻子族属等无论少长尽为斩杀是如为白齐今月十五日秘密状启中五人事段置亦有所关是如为白去乙世子教是欲探知其意而终不明言为白齐李烓之死此处之人无不明知而佯若不知而去未知其意之所在为白齐文学李庆相译官李馨长赵孝信等率去事龙将面请于世子前故不得己依庚辰例今此卢氏皮牌两博氏及郑译八固山军人各一名一时出去为白卧乎事 
　　十二月初二日世子大君平明离发馆所随帝猎行由北城门而出留馆诸臣及质子等拟于郊外袛送而衙门不许且有下令故到大王家前路而还来馆所嫔宫问安答曰知道发行之晓衙门称以帝命分付曰自前猎行讲官陪往别无状启状达之事落后云云使译官等往复争卞至于累度而无意动听司书柳庆昌诣合门外禀达后出见李芿叱石韩巨源辈百般举理恳诉不可无讲官而此则陪往无所用故衙门分付如此不必更言云不得已骑马驰往则驱迫还入终致陪从无讲官此是前所未有也痛叹闷迨何可言 
　　十三日衙门之人自辽东传交替领兵将李迪状达即领率两西军兵发向锦州也军牢俞忠立及刷马夫一名自猎所以病落后还来闻陪从药房书员赵宗立中路身死极为惊惨尸身则官给木布等物使之敛理野坂以为他日收尸出去之地中使崔忠绩领衙门所呈柑子柚子石榴等物入来留于东馆 
　　十六日早朝清人自城东门结架以彩纸彩段造大屋又作土人土牛如农夫沾体涂足耕种播谷之状舆之曳之其上书宜春雨顺风调等字戏子优人皆着彩衣各呈其才击鼓鸣铮杂沓道路祈祝随行则我国所谓假农作之类也此则立春前习礼云云 
　　二十八日酉时帝自猎所还来世子及大君亦还沈阳馆所宣传官李卓男领猎得獐鹿等物落后盖以人马疲病不得前进故也义州军官朴得信领正月朔膳及东宫诞日物膳护送将张进元领走回黄守等三名司御尹友京并一时入来留司仆正朝使一行已入东馆故此则移寓于司仆衙门分付也 
　　三十日前后领兵将状达自锦州入来即军兵交替事也 

　　渖馆录卷五 

　　●渖馆录卷六 

　　癸未正月初一日午后大衙门盛设宴礼大张杂戏世子及大君亦为依例进参正朝使臣一行呈纳方物后并为参礼有西域南华僧称名来修岁礼此僧极其尊敬与皇帝抗礼别设坐板坐于诸王之上为此设戏有倍于前日而帝自猎还时有疾云云夕时还馆 
　　初三日早朝礼部使衙译来言曰十王夫之丧逝诸臣皆往吊世子大君亦不可不往云不得已依其言往还 
　　初九日十王夫之丧诸王皆致赙世子独不可不为云云故送霜花纸二十卷白绵纸二百卷丹木百斤 
　　十五日夕时自帝家盛张旗幢曳出屋轿饰以彩纸彩段骑者约可百余人俱甲冑执戈戟罗列左右僧徒戏子击鼓鸣铮作队随行分向东西南门而去盖为逐鬼禳灾之事云 
　　二十二日博氏之行自东回还东阳尉申翊圣前判书金尚宪前判书李明汉右参赞李敬舆前参判许启察访申翊全偕来林庆业同生妻子族属奴婢等二十三名及差使员昌洲佥使崔得男孟山县监李俒锦州替代清译金应信等亦为一时入来并留东馆龙将与噶林来到世子前辟人言曰今来诸臣中东阳尉兄弟国王近属云于世子几寸亲而于国王果切近耶再三申问世子答曰东阳尉乃先王驸马即于国王为三寸叔其弟申翊全亦国王戚里也其它诸宰皆以名卿与国同休共戚之人安敢作此无益之事以误国家乎奸慝之人乘时构捏陷害缙绅大国若用重律于诸臣则非但诸臣抱冤适足以售恶人之所欲皇帝圣明俯烛彼此情势可知其真伪矣龙将等别无所答唯唯而罢仍往衙门押致五臣查问所供之辞则详在其时状启誊录故烦不记金判书尚宪不在其中前日凤城所囚高忠元舡人申金等八名则博氏入来时令宣川府使闵应骞监刑行刑云译官赵孝信赍来前日留湾诸臣依帝命科罪咨文呈纳衙门 
　　二十三日龙将与噶林又来世子前辟人言曰国王以五臣无非暧昧东阳切近国戚恳救等语及昨日世子所请许多说话并五臣所供之辞具由奏知则皇帝曰此人等虽有所为之事岂可吐实乎果是国戚扶植南朝以语国事无为负国王亲亲之盛德乎诸臣恐□□劫径杀李烓以为没迹之地烓若生存则可以卞明而今既杀之虽或冤抑查核无路驸马非一人宰臣亦非一人而拈出诸臣之名岂非偶然何可尽信其所言乎世子更以昨日申卞之意百端反复不为动听仍为罢出是日宰臣讲院入侍林庆业妻子族属自东馆移囚于西北城隅内狱之后其中远族二人及奴婢七名合九人送于馆所曰此辈则别无身犯之罪囚置无据皇帝特送馆中以为耕农之补云云 
　　二十五日早朝世子及大君方往帝所之际衙门有明日退行之分付故中路回还　二十六日早明世子及大君诣帝所立于武功坊门外则礼部官员称云者来问曲折捧入呈文仍令退在于下马碑近处向午龙将皮牌博氏等二三人及郑译出传帝命曰申翊圣兄弟非谓无罪而以国王近戚世子恳诉之故特为放宥以为国王世子之光彩其它诸臣则世子所恳虽如此不可轻放云云故行茶罢送俄顷龙将皮牌噶林等三人来到世子前令郑命寿李芿叱石等往东馆招致东阳尉兄弟跪于前楹龙将三人起立传其帝命曰如前日之言即为解锁着笠向帝所四拜谢恩之后仍为出送　二月初二日内官张伦翊赞崔濯清译崔仁杰禁军李廷男金成一等加给田折受事偕博氏一人衙译李芿叱石出往铁岭卫盖上年受田时以千日耕折受为言其时以农作难便之意多般搪塞而衙门勒给六百日耕矣今则衙门闻前秋各屯所获甚尠又给四百日耕以千日之数云云东阳尉之行姑令迟留矣龙贱两将范文程皮牌噶林卢施等六人及名不知翰林称云者二人猝然来到世子前招致申翊圣兄弟跪于堂中诸人起立博氏传帝命曰南朝于本国有壬辰拯济之恩我亦知之而丙子君臣上下举国生民再生之德在于清国南朝之恩在先王清国之恩在今王比之人家则南朝如大父母我则如亲父母何可忘我恩而扶植南朝乎驸马亦于我有再生之恩亦不可不知此意不但驸马听之归告国王宜矣仍令下庭拜谢后今日使之发行云云 
　　同日状启博氏之行前月二十二日回还京来申翊圣等五臣与金尚宪一时率来为白有□庆业妻子族属男女二十三人并以押来入置东馆为白有齐博氏来时前月十五日到凤城令差使员宣川府使闵应骞前日所囚潜商高忠元舡人申金等八名领出城外行刑是置驰达为白有齐差使员昌洲佥使崔得男孟山县监李俒锦州交代清译金应信等为白有齐二十二日龙将噶林来于馆所辟人言曰今来诸臣中东阳尉兄弟国王近属云于世子几寸亲是□于国王果切近耶再三申问为白去乙世子答曰东阳尉乃先王驸马于国王为外叔其弟申翊全亦国王之戚里也其它诸宰皆以名卿与国同休戚之人安敢作此无益之事以误国家乎奸恶之人乘时构捏陷害缙绅其为情状不言可想大国若用重律于诸臣则非但诸臣抱冤且售恶人之所欲皇上明圣俯烛彼此情势则可知其真伪矣龙将等别无所答之辞唯唯而罢出仍往衙门招五臣查问所供之辞则别纸誊送为白齐二十三日龙将噶林又来馆中言于世子前曰国王以五臣无罪暧昧之状东阳尉切近国戚恳救等语及昨日世子所请许多说话与五臣所供之事并为奏知则皇帝曰此人等虽有所为之事是乃岂可吐实乎果是切近国戚扶植南朝以误国事无乃负国王亲亲之盛德乎诸臣恐□□劫谋杀李烓以为没迹之地烓若生存则可以辨明而今既径杀虽或冤抑查核无路驸马非一人宰相亦非一人而拈出诸臣之名此非偶然何可尽信其所言乎只留六臣其余人马并为出送云云为白去乙世子更申昨日之事反复言说而不为动听罢出为白齐庆业妻子族属自东馆移置西北城隅内狱牢囚后其中远族二人及奴婢七名合九人送于馆所曰此辈则无身犯之罪囚置无据皇帝特送馆中以为耕农之补云云为白乎□俊业所持卜马三匹亦送馆所善养使用为白齐二十四日龙将等坐衙门招问金尚宪所供之辞亦为别纸誊送为白齐二十五日世子教是招诸质与宰臣讲官齐会下令曰国家遭此非常之变名卿贵戚横罹不测绑拿异域自上方在调摄之中必勤忧念余之心神荒扰罔知所措亲往皇家欲为呈文竭力伸救以解冤枉之情未知如何臣等与诸质等皆以为久当乙仍于 
　　二十六日朝世子诣帝所措辞呈文则帝即许申翊圣兄弟曰非谓无罪而放释虽或有罪以国王近戚世子来诣恳诉特宥以为国王世子之光彩其它诸臣则虽世子所恳如此切不可轻放云云为白遣行茶罢送为白齐世子还馆之后龙将皮牌噶林三人来于馆所东阳尉兄弟加锁缚手跪于前楹龙将等三人起立传帝命如前即为解锁着笠而向帝所四拜谢恩之后接置于质馆任意往来馆中为白齐东馆所置诸臣之中外判书李明汉病重世子言于衙门送医救疗之意则许诺为白乎等以令医官往见为白齐李之龙沈天民等同置之后禁人相通尤极苛察消息难通而崔鸣吉时无大段疾病云云为白在果此三人则尚不提起结末无期为白齐东阳尉之行朝日姑令迟留龙贱两将范文程皮牌噶林卢施六人及名不知称翰林者二人来于馆所即招申翊圣兄弟跪于堂中诸人起立一博氏传帝命曰南朝于本国有壬辰拯济之恩我亦知之而丙子君臣上下一国生民再生之德在于清国南朝之恩在先王时我之恩则在今王比之人家则南朝如大父母我则如亲父母何可忘我恩而扶植南朝乎驸马亦于我有再生之恩亦岂不知此意不但驸马听之归告国王宜矣申翊圣答曰当依帝命陈达于国王前云则仍令下庭拜谢后今日使之发去为白卧乎事臣金尚宪今月二十四日夕在东馆郑译以衙门意来问臣以指挥使臣主张杀烓两件事臣以无此事答之其语如下文所云食顷衙门又使韩巨源招臣臣即往户部龙与名面不知一人同在臣至阶上楹外脚疾甚苦使人扶拥而坐侧身横足不责苛礼问曰前日既以上疏横议之故被逮入来厥罪甚重笃老之人杀之不关故出置湾上所当惩创悛改而犹复干预国事指挥使臣多所阻碍至于诸宰臣上疏请勿杀李烓而独为主张竟致于死是何耶臣答曰国家已定之事虽在朝之臣尚不得更改况被罪在外之臣何敢干预乎至于指挥使臣多所阻碍尤非被罪之臣所敢为此事卞之甚易不待自明而可知也大概干预国事指挥使臣乃好权势者所为我若好权势则当求为有权势之职今以老病自退而复好权势岂有此理李但烓祖子孙三世有负国大罪我为全 【全：□□口□土】 谏论启加罪李烓以此切齿衔毒常图报复此乃一国所共知者也名面不知人再次盘诘都不出初问两件之外问毕使之出去矣 
　　初六日内官张伦翊赞崔濯清译崔仁杰等加受田折受后入来四百日耕内铁岭卫二百日耕方湖二百日耕受出云云 【铁岭卫距渖东北一百三十里云矣】 　初七日宰臣讲院联名状启龙将与范博卢氏来世子前传帝命曰自古帝王过刚箝制臣邻则不可为国过柔优游不断则必至于颠覆邦家国王过于仁柔不能抑制羣臣凡事瓦裂致有如此之举实为不当设或国内有不安之事惟朕临御有何畏惧乎潜相往来违越生事虽不逞之臣所为而王亦岂不知之李之龙沈天民特一么么草芥之人也大官指挥安敢不从罪在罔赦而责归大官故朕洞烛其情状特为放宥此意知悉亦为白齐状启起草于坐上范博氏言于龙将再三抹改多有添损之处为白乎□正书后明日更见出送云云为白卧乎事　初十日状启诸孙阿只氏行次今东还内官玄德成陪往为白乎□内官金希颜亦为替去为白齐李之龙沈天民放释之后西馆诸宰时无处置为白在果李沈二人段行次一时出去为白齐　十二日诸孙阿只氏行次东还内官玄德成陪往世子及大君送之混河江上仍为驻驾野坂日暮还馆　十三日龙将与卢施噶林两博氏来于世子前传其帝命曰金尚宪则移置北馆李敬舆李明汉则各赎一千两银子许启则减赎六百两此两赎银若自公家许给则甚不可使之各自其家措备速纳云云且招三臣跪于庭中传谕帝命仍令解锁西向四拜谢恩出送之后龙将等起立又传帝命于世子前曰南朝之于本国臣事既久壬辰倭变出兵拯济其恩则莫大而戊午建州加兵时南朝军马自西路本国兵马自东此举已报壬辰之恩今复顾恋南朝为扶植之计甚为不当此意知悉龙将等还坐后又告于世子前曰朝鲜于南朝为一家既为大恩先国王尽诚则是矣丙子东征约和之后上自国王世子下至满朝羣臣百万苍生皆得全活我恩则在于今王不此之图每有生梗之事是何意耶世子以今闻此言遍身寒粟当驰告国王措辞为答龙将等罢出之后李馨长来传郑译之言曰状启明早出送且促三人赎银星火备送赎银来纳后三臣并为出送云李馨长且言谢恩使差出之举郑译曾已闻知故查事垂完使臣入来与否问于郑译则答曰诸臣出送后当有勑书见勑之后方可谢恩径送谢使之后又降勑书则使臣必当重复入来非但事势难便弊亦不赀姑待此中处分一番送谢恩为当此意亦为启闻朝廷云云 
　　十四日状启本月十三日龙将与卢施噶林两博氏来于世子前传帝命曰金尚宪则移置北馆李敬舆李明汉许启三人则自下以应死拟律为有如乎皇帝特命至重非曰无罪不忍杀之并削职放释为乎矣李敬舆李明汉等则各赎一千两银子许启则减赎六百两为在果此赎银乙若自公家许给则不可使之各自其家措备速纳云云为白乎□且招三臣跪于庭中传谕帝命仍令解锁西向四拜谢恩出送之后龙将等起立又传帝命于世子前曰南朝之于本国从事既久壬辰倭变出兵拯济其恩则莫大以此戊午年建州卫加兵之时南朝军马自西路本国兵马自东路此举已报壬辰之恩今复顾恋南朝为扶植之计甚为不当此意知悉云云为白齐龙将还坐后又告于世于前曰此则非传命之事是在果帝意如此不可不知是如为白遣乃曰朝鲜于南朝为一家亦有大恩先国王尽诚则是矣丙子东征皇帝亲率兵马驱入一国君臣于石穴之中约和之后上自国王世子下至满朝羣臣百万苍生皆得全活我恩则在于今王其可忘乎大国若与南朝相战我势若倾则其可不出相救乎不此之图每有生梗之事是何意耶世子以今闻此言遍身寒粟当驰告国王措辞为答为白有齐龙将罢去之后李馨长来传郑译之言曰状启明朝出送且促三人赎银星火备送亦为白乎□龙将说话之际亦言同赎银乙来纳后三臣并为出去云云为白齐　同日状启李馨长来言谢恩使差出之举郑译曾已闻知故查事垂定使臣入来与否乙问于郑译则答曰诸臣出送后当有勑书或遣使或顺付见闻动之后方可谢恩径送谢使之后又降勑书则使臣必当重复入来非但事势难便弊亦不赀姑待此中处分一番送使谢恩宜当之意乙启闻朝廷亦为白乎□状启临发郑译来到讲院申言谢恩使臣不当径送之意再三丁宁而且曰三臣削职之言乃是本国罢职也此国例赎银之时则罢其职名云云为白齐　十七日前日方湖加受田之诸王曾已折受处故衙门有他地改折受之分付内官张伦翊赞崔濯清译崔仁杰偕博氏一人衙译韩巨源又为出去　十八日张伦崔濯清译崔仁杰柳千户处受田二百日耕入来 【所谓柳千户者地名也距渖东北六十里云】 
　　二十一日前参赞李敬舆前判书李明汉前参判许启引接司书柳庆昌入待　二十五日前衙门分付内此地农牛贸得蒙古地方馆所各处屯所及又有加受之田必有农牛不足之患衙门人一时送人贸来去衙门之言不可不从译官赵孝信申尚福持贸牛物货是日发向蒙古地方　二十六日前判书李明汉引接二十七日午时衙门人猝然来言世子即刻来诣阙门别衙门云云世子进往则龙将范文程皮牌噶林卢施诸博氏坐于都察院博氏传出勑书世子跪于堂中使讲院披读曰勑书出送本国世子不可不先知勑中事意故报知之龙将仍曰勑中事于世子意何如世子答曰皇帝轸恤小邦如赤子有过慈母教诲不知所达世子且曰诸臣皆蒙圣恩有处置独湾上前日留置之臣尚不举论其中朴潢则有九十老母若不得生前相见永抱终天之痛则其情罔极云则龙将曰非是忘却帝无命令明当禀旨云而书四人之名以去还馆后宰臣讲院及三药房质子等问安答曰知道仍有宰臣讲院及三臣并引接　二十八日状启皇帝避痘西门外别馆十余日来切无衙门分付之事为白如乎昨日午间猝然来言世子教是来诣阙外衙门亦为白去乙世子进往则龙将范文程皮牌噶卢诸博氏坐于都察院出勑书世子跪于堂下博氏传勑使讲官披读曰勑书出送本国世子不可不先知勑中事意乙仍于报知云云为白等以读罢后同勑书上送为白在果龙将曰勑书中事于世子意何如世子答曰皇帝轸恤小邦如赤子有过慈母教诲不知所达是如为白遣世子且曰诸臣皆蒙圣恩有处置为白乎矣唯只湾上前日留置之臣尚不举论其中朴潢则有九十老母若不得生前相见永抱终天之痛其情罔极云则龙将曰吾辈非忘却帝无命令明当禀旨云云而书四人之名以去为白齐 
　　三月初二日状启臣等之行入渖之日依前先置于东馆经宿之后李馨长李芿叱石韩巨源金应立等以衙门之意来言曰三臣赎银方待朔膳之来今则朔膳已到先为纳银后臣等一行方许出馆是如为白去乙臣等收合诸行所赍若干银两并与三臣所办之银仅得备纳同三臣等今明将为出送是如云云为白齐　初三日前参赞李敬舆前判书李明汉前参判许启前宾客韩亨吉并东还　十九日近日帝在避寓所证势颇甚平明李芿叱石等秘密来言曰世子似当有问病之事云云依其言方为行次之际衙译辈又为来言礼部禀知帝前后当为举动云故还为停止　二十二日自帝所更张鼓吹引出彩轝所谓道士挟其左右官员称云者作队随行向南门而去概以帝病祈祷禳厄之举云　二十四日昨日皮牌博氏来言于馆所曰庚辰年林庆业领舟师入去时漂去军兵即刻自宁远卫出来龙将今方坐衙门盘问之后必为来告于世子前云而终夕不来矣今日晡时龙将及范文程噶林博氏等三人来诣世子前曰庚辰漂去人十名昨夕自宁远逃来禀于帝前则皇帝使之押付馆所解还本土渠等必有思乡之念宜于明日内别定一二官员出送云云世子答曰渠等万死之余仰恃皇上归命上国而皇帝即令出送帝德罔极非但渠感泣祝手举国闻之孰不感激龙将曰世子宜问南朝吴总兵所率清兵赴西后得三大城小城则不知其数云龙将等又要详细问之世子语次间问自义州逃去崔孝一今在何处云则回达曰崔孝一亦在吴总兵幕下做得名不记某官吴总兵待之甚款给银三十两使之买家以居而渠尽为卖食只以七两银置数间瓦屋而处极为贫穷云则龙将闻之曰投入南朝有何所利乎世子答曰曾见叛奴背其本主投入他处而善为居生者乎龙将等唯茶罢起去 
　　二十五日状启昨日比把博氏来于馆所曰庚辰年林庆业领舟师入去时漂泊军兵十人当刻自宁远卫出来龙将今方坐衙门盘问问毕后必为来告于世子前是如为白乎矣昨日终夕不来今日晡时龙将及范文程噶林博氏三人来诣世子前令李芿叱石传言曰庚辰年漂去军兵十人昨日自宁远卫逃来为有去乙禀于帝前则皇帝使之押付馆所解还本土为白乎矣渠等必有思家之念宜于明日内别定一二官员出送云云为白去乙世子答曰渠等万死之余仰恃皇帝归命上国闻之孰不感激云云龙将等曰世子宜问南朝事情于彼辈为白去乙世子问于军兵等处则军兵等回达曰渠在时为吴总兵所率清兵赴西后得三大城小城则不知其数云龙将又要详细问之为白去乙世子语次间自义州逃去为在崔孝一方在其处乎亦得见之耶云则军兵等回达曰崔孝一亦在吴总兵幕下似做某官而不知何职吴总兵待之甚款给银三十两使之买家以居而渠尽为卖食只以七两银子买数间瓦房而处甚为贫穷云则龙将闻之笑曰渠投入南朝有何所利乎世子答曰曾见叛奴背其主投入他处而善为居生者乎心常痛之矣龙将等唯唯茶罢即起去为白去乙内官张伦刘汝亮等适者准朔乙仍于同军兵等乙使之押去为白乎□军兵等小名成册备边司以上送为白遣昨日龙将在衙门盘问说话段置别单书启为白乎□龙将等今番来诣时多有和悦之色少无咆哮之语专由于军兵等善为说辞置对明白为白卧乎事　别单庚辰年林庆业舟师领去时军兵有漂流者其中十六人称刈茸贸粮事出来为有如可自宁远卫鳞次逃还六人段不知所向十人兺逃入于锦州卫同卫把将极其款待许马出送为白乎矣别定清人押送于帝所本月二十三日来到为白去乙龙将即为开坐于衙门同军兵等招入盘问曰当初林庆业以预通南朝事先送汝等为有置汝等亦不可明白陈达为□朝鲜曾有送僧往来之事亦有文书相传之语此等曲折汝等必为闻知若不一一直招则当斩汝等云则军兵等头头者三四人齐声以对曰若以先通之军入送则必以轻舸载送而俺等则同乘于军粮满载之舡逢风漂泊被擒于那边此则可以不卞而白送僧通书等事此系极密极秘之事彼岂有向俺等说道之理乎所未闻之事乙虽万被诛戮何可诬饰以达乎云则龙将颇以为然为白遣龙将又问宁远卫军兵多少几许而盛衰如何云则军兵等对曰吴总兵所率军兵则蒙古三千余人并计其老残则仅 【仅字下脱备字】 数三万军粮则运转之路为清兵所拦阻仅支数朔之用矣龙将又问曰清兵入去之后几处捷得云耶军兵等对曰大城则初运三处又云五处捷得小城则甚多云如是问答后龙将罢出而归翌日以帝命同军兵等率来馆所交付而去为白齐 
　　二十六日午时龙将与噶林博氏来诣世子前寒暄之后辟左右招医官蔡得泝不言某人之病而问病根与痛势蔡得泝以宜用九味清心丸及生地黄等药为答则龙将问药后即为起去　二十八日状启本月二十六日龙将率噶林博氏诣于世子前寒暄之后辟左右招入蔡得泝不言某人之病而三问病根与痛势为白去乙蔡得泝以宜用九味清心丸及生地黄等药为答则龙将等问药后即为起去今日午时量龙将与噶林卢施两博氏又为来到于世子前等闲说话之后辟左右曰皇帝病患则今已向差而欲为对质于在此汉医处极择善解药术一等之医一人及针医柳达并以罔昼夜星火入送事乙为白乎□此言不可不极秘在此则世子知之而启知于国王本国则只国王知之举行云云临罢缕缕严饬毋致漏泄为白遣风眩等症所用药及竹沥亦为求请为白卧乎所急急入送为白乎□九味清心丸段置必索之患是白去乙巳为作丸者则彼必疑以不用欲于彼亦见处依法剂给为白去乎所入各种亦为措备生地黄并以急急入送为白乎矣九味清心丸非但材料甚多目今唐材阻绝已久以此措辞欲为搪塞而观其气色极系切迫似非寻常所用故不得不许为白去乎不必准一剂剂给令该局斟酌觅送教矣龙将等言内事系时急别定禁军驰启是如为白卧乎所此是彼人极秘极密之言乙仍于别为状启禁军尹螭准授出送为白乎□内官朴昌寿段置以问安事同送为白卧乎事　四月初一日早朝衙门送昌鼐博氏禀于世子前曰湾上留在宰臣前在南方时筑城于边山云只筑城耶抑亦储谷耶罪之轻重不系于此从实言之为当云世子答曰边山无筑城之事措备若干军粮并设舟师者别无他意只为防倭之备而已如是往复之后龙将与噶林博氏来到世子前曰皇帝用赦俺等承命以来令李芿叱石招崔鸣吉世子曰金判书亦在北馆云则龙将等曰此亦当赦又使韩甫龙招金尚宪两臣来诣后龙将等招入庭中立传帝命曰尔等俱有死罪怜其老病且惜人命贷以不死矣今者方施大霈之典故特为放宥宜置世子馆所近处云仍令解锁世子再三称谢则龙将令两臣西向谢帝命金尚宪以腰病不为行礼龙将等强之则终不运动崔鸣吉西向行四拜后出送两臣且令韩巨源招致林庆业族属林亨业林俊业林兴业等十三人又立传帝命曰当初庆业入来则当先崔政丞放送汝等亦无如此之事只以亡命之故拘留汝等矣今用大赦此国死囚尽为放释朝鲜之人亦是我民故使之均被濡泽云庆业妻及婢子二口仍为囚之留置湾上朴潢申得渊曹汉英蔡以恒等亦并放送今姑勿通当自此送人以放云云仍令内官录四人之名又使讲院书吏书林庆业族属各人之名即为起去两臣仍为肃拜之后往留质馆庆业族属亦留质馆 
　　初三日状启本月初一日早朝衙门送噶林博氏弟昌鼐博氏禀于世子前曰湾上留在宰臣前在南方时筑城边山云只筑城耶抑亦储谷耶罪之轻重不系于此从实言之为当云世子答曰边山无筑城之事措备若干军粮并设舟师者别无他意只为防倭之备而已是如往复后龙将与噶林博氏来诣世子前曰皇帝用赦俺等承命以来令李芿叱石招崔鸣吉为白去乎世子教是曰金判书亦在北馆云则龙将等曰此亦当放又使韩甫龙招金尚宪两臣来诣后龙将等招入庭中立传帝命曰尔等俱有死罪而怜其年老且惜人命贷以不死矣今者方施大霈之典故特为放宥宜置世子馆所近处云仍即解锁世子再三称谢则龙将令两臣西向谢帝命崔鸣吉起立腋金尚宪欲一时为之金尚宪以腰病不为行礼龙将等强之则终不运动崔鸣吉西向行四拜礼后龙将等出送两臣且令韩巨源招致林庆业族属林亨业林俊业林兴业林振茂林振重林富义林孝义女人美英还生承真次贞奴义玄婢春介等又立传帝命曰当初庆业若入来则当先崔政丞放送汝等亦无如此之事以其亡命故拘留汝等矣今用大赦此国罪囚尽为放释朝鲜之人亦是我民故使之均被霈泽云庆业妻及婢子二口叱分仍囚是如为白乎□义州留置为在朴潢申得渊曹汉英蔡以恒等乙亦并放送为白乎矣今姑勿通当自此送人以放云云仍令内官录四人之名又使讲院书吏书庆业族属各人之名即为起去两臣在大门之内龙将出去之时崔鸣吉别为跪谢帝恩于龙将前金尚宪卧于其侧龙将久久瞪视而去两臣肃拜于世子前后出往质馆仍留其处庆业族属林亨业等亦在质馆为白遣以朴潢等放送事前头必有差官出送之举为白有卧乎事 
　　初七日龙将与噶林博氏来诣世子前以帝命传言曰所放林庆业族属奴婢并为出送而崔政丞金判书不可混同出送世子答曰两臣出送时无帝命岂有混同出送之理乎龙将笑曰前日李烓不待更令径先处置故如是区别之言矣义州留置四臣自馆所别定官员传布帝意而放送今后则切勿干预于他人之是非事言送云云龙将起还之后世子令译官徐尚贤往于龙处曰崔与林族谓之俱有死罪而特令放释湾上诸臣亦令放送则前后削职诸臣似当同在蒙赦之中云云则龙将方以念佛坐齐不为出见回还之际路逢噶林博氏以下令之意言之则噶林答曰今此林族及朴潢等先为出送前后削职之人则俺等当出赦叙云云　初八日宣传官金远声以湾上四臣放送事因衙门分付出去　同日状启昨日朝龙将与噶林博氏来诣世子前以帝命传言曰前日所放林庆业族属奴婢等并为出送为乎矣崔政丞金判书不可混同出送世子答曰两臣出送时无帝命则岂有混同出送之理龙将笑曰前日李烓本国不待更令径先处置故如是区别言之矣义州留在使臣自馆所别定官员传布帝意而放送为乎矣今后则切勿干预于他人之是非事言送云云为白乎等以宣传官金远声别差出送为白乎□本月初一日龙将到世子前放释崔金两臣及林庆业族属奴婢湾上留在四臣亦并放送事问答说话状启成贴留置以待出往便为白如乎昨日良中龙将又为来言乙仍于别成状启出送为白乎□朴潢等放送之官已令馆所定送今后则似无差官出送之事为白齐龙将既还之后世子教是令译官徐尚贤往言于龙将处曰崔与林族谓之俱有死罪而特令放释湾上诸臣亦尽放送则前后削职诸臣似当同在蒙赦之中云云则龙将方以念佛齐坐不为出见回还之际路逢噶林博氏以世子下令之意言之则噶林博氏答曰今此林族及朴潢先为出送前后削职之人则俺等当出去赦叙云闻其所答之辞似是渠中已议之事以此见之则不及似当有博氏等出去之举为白去乎禁军张士敏前后状启赍持出送为白乎□状启为白在医官药物等罔昼夜催促下送为白只为 
　　二十四日医官朴頵入来盖曾以帝病有药医针医择各一人星火入送分付故也　二十七日宰臣讲院达曰臣等俱以无似备员陪从待罪方寸之地输诚咫尺之天日夜所祝只在于无事奉卫早晚回轩而已虽学识浅陋不足以辅导万一而其于有怀必达之忠自许无愧于古人顷于入待之时屡达营造滋蔓之弊则邸下温辞以答以既始处速完未毁处勿改之意为教玉音丁宁不啻再三意谓此役完毕之后更无改造之处矣即闻译辈入接之家又有毁改之令云其然岂可然乎古语曰天子无戏言邸下之于臣等宜无戏言之答决知其必不然也而区区忧爱之至不无疑虑之心兹敢冒死更渎臣等窃揣邸下之意轸念于下辈之难堪欲一新之俾无未尽之处邸下体下之意则可谓至矣而臣等闻有此言即招译辈问之则渠等所处之家别无难容之苦数人居处恢恢有余云闵子骞仍旧贯之说夫子许之王氏所云改作劳民伤财在于得己则不如仍旧贯之善者岂非今日之所可法者哉此时何时此地何地而为此不必为之役逾时匝月而不思停辙乎以邸下之高明非不能念及于此而必以为既已始役而所费不多欲仍毕改以省后弊也而行邸草创之家何必一一称意露台些少之费而汉文亦且惜之愿邸下念前日下答之辞察臣等更达之悃亟寝毁改之令以副大小之望不胜幸甚答曰今上戒书无非格言至论而此非乐为之事若值霖雨倾圮伤人悔噬莫及处于同舟不恤在下之苦于理不当岂有兴作无益耗财取冤乎不可已之事未副羣意参商更思 
　　五月十四日状启初七日食后龙将与范文程噶林博氏来到世子前坐定之后立传帝命曰勑使往来一从汉使誊录故多所贻弊于本国今则两国一家朝鲜之民即我民也宜思除弊之道今已改定誊录所当即送勑使而非但勑行纔还正当农时民弊可虑故令俺等先行减定节日敕使则待秋出送云为白遣仍出示二张敕草为白去乙世子教是跪答曰皇帝轸念我国之弊既减各样对象又念民事当此方农之时旱灾如此是如姑停敕行帝德罔极再三称谢则龙将等唯唯世子教是仍请誊书所示两勑草则龙将许之为白去乙誊书上送为白乎□勑书中所谓折席侍女云者指折银房妓而言也敕行待秋发送事段郑译周旋之力居多是如馨长来告为白卧乎所今此皇帝旷荡之典实是我国生民之福岁币各样之外又减许多难堪之弊今已成誊录草敕书至于先为来示显有夸诩之色与徒然传播之说有异此系第一喜报乙仍于清译崔仁杰别定状启准授上送为白卧乎事　同日状启是日龙将送人于世子前以帝意求得黄照布一疋为白乎矣馆所无储不得即副为白有如乎闻其所言欲用于夏节求得甚切云令该曹量宜急速入送为白乎矣所谓黄照布者即俗所称济秋里是白齐　六月初三日前判书金尚宪上书曰伏以臣衰朽之年久在幽絷百沴所加众疾交发数日之中遂至危剧合眼待瞑几不为人伏蒙邸下哀怜加惠遣医诊视赐之药物及时以治俾获再活生全之仁与天同大感激之心如海益深臣大势虽减余喘未苏绵绵延延伏在荐席不得趍诣行馆少伸微悃不胜区区慕用之诚谨惶恐具书以达答曰今见来书不任感恋送医问药出于常例手书致谢殊甚未安病加于少愈静养自爱俾速快痊副余至望 
　　二十二日姜硕期讣音入来嫔宫举哀宰臣讲院诣合门外考五礼仪书入仪注而有进缞服之条其下诖又有从俗用麤布带之语他无所据且有下令故宫官一人往议于右相及崔相金判书定以所用缞服只用麤布带而夜深未及成礼　同日状启前冬入西之军自今月旬间陆续入来将领等段十一日齐至是如皇帝亲往城隍堂焚香迎来乙仍于世子教是与大君同往皇帝还阙坐殿之后诸王以下世子教是次第入参西还诸将等罗拜于大庭有若复命者然而所著衣服破尽无形叱分不喻皆作鬼形分左右行礼而约可三十余人比之上年起军入去之数仅满其半云云为白齐皇帝出示孔雀三首鹦鹉一只于世子前曰此仍今番军人回还时中路所得云盖是暹罗国所贡之物而被掠者也皇帝仍问世子曰尔国亦有此鸟乎世子教是答曰此非本国所产之鸟故未曾见之是如为白齐暹罗国进贡之人浑身如漆发紫貌怪者三人亦在庭内而其中一人稍解汉语为去乙译官朴庚生从便相语问其被掳缘由则其人曰暹罗国在南极大海中于朝贡之时乘船出来则下岸之后消了八个月始达南京以故一番朝贡动经三年始得竣事而还今番则使臣并三十余人将近顺天府境内猝逢清兵使臣一行或逃或死俺等五人则终至被掳清将仍使看护孔雀鹦鹉作杠担来云云庚生仍问其国事情则其人等馁乏不能一一酬答而概言其国距日本西一月程而与我国亦近本国所贡方物则犀角象牙胡椒苏木海珠玉紬物云云为白齐中朝编修官吴姓人以封王事往河南府为有如可回还之路亦遇清兵被掳以来而时来剃发是如为乎矣未能详知为白乎□被掳汉人二名适到馆所近处是有去乙朴庚生潜问中朝消息则皇上喜饮酗酒政多乖方上年以和事送数三差官于此回还之际适值皇上醉酒之时即令斩杀翌日皇上问差官去处左右以实对之则皇上又斩昨日监杀之人仍令更差和使则逢差之人见杀前使之举似有迟难之色是如皇上又令斩杀云云虚实间渠等所言如此为白乎□内官用事犹夫前日大小政柄都在其手刘赋则太平归顺南路已通往来无碍是如云云为白齐大概今番之役得不补失其所抢掠只是人口驴骡而金帛所得之数则比之济南攻掠之时大半不及云而参以道路所见亦如是为白乎□城门内外哭声连屋以此推之则死亡甚多之说似非虚语回还将领等失律是如其中头头人方为囚禁云云为白乎□攻城之数则与前日所闻大槩相同大城则林青苏州两城而小县则七十余云所谓林青在北京西南间二千余里而属徽州府攻取之时只有城郭必是中原预为清野而然军兵等久在饥困之中或得食物水饮则食必生疾饮或即死以此殒命之数甚多所持战马亦如回还之时到关门被遮五日仅得脱出小墉关口行军四十二日始到于此为白卧乎事 
　　七月二十六日龙将贱佗马范文程皮波博氏噶林博氏于士介博氏等来传勑书世子跪受安木床上后东西分坐烹羊而进煎茶而行良久乃罢宰臣李昭汉奉出去见其勑书布喻西犯建功事也　八月初八日朝赐赏职于西犯将士诸臣以下班立东西世子亦往参是日皇帝延壻设宴诸臣及世子皆引入殿上夫之亦同参终夕而罢　初十日夜分后皇帝猝殂世子即为诣阙从臣上下员役陪往待候于外庭平明因礼部分付变着素服午时引入世子大君于内庭而从臣以下仍置外庭是夜世子达晓不得出　十一日世子朝夕往来夜还馆所衙门送绵布十四疋半于馆所从臣以下二十四员造着白衣云故依其言即为制服　十二日衙门分付曰世子依诸王礼造着白绫衣云　十六日衙门送白金一千五百二十两请贸纸地二千卷丹木二千斤槐花二百斤　二十三日是日有完敛大会之举世子平明诣阙入内庭 
　　二十六日状启本月初八日皇帝迎壻设宴世子教是及大君引入殿上终夕而罢初九日夜半皇帝暴死世子教是即为诣阙大君及诸从臣尽为陪往待候于外庭为白如乎平明郑译传礼部之言曰变服节目本朝之礼为之而欲服者服之不欲者不服亦说道为白去乙世子教是变着素服从臣以下员役亦皆素服日午时引入世子大君于内庭而从臣以下仍置外庭为白乎□日没之后入棺殡于殿下待卫仪物一依生时诸臣以下无贵贱簟之上尽祛盖而皆为素服为白乎矣随其爵之高下用帛用布为乎□是夜世子教是及大君经过内庭而不得出为白齐十一日衙门送绵布十四疋于馆所曰陪从员役二十四人造服丧衣亦为白乎等以即为制着随参为白遣世子教是及大君夜深后还馆十二日未明时进参阙内为白齐诸臣及职高者着白绫衣其下入参之人亦皆素服世子教是及大君亦以白绫为服而衣次自衙门出给是如为白乎□世子教是及大君夜还馆所为白齐十三日世子教是及大君三时出入参祭而陪从员役引文德门内使之随参为白齐十四日进参朝夕之际 【际：祭】 为白乎□自十五日至十九日世子教是及大君往参朝祭即还馆所是白如乎二十日以后亦不进参朝祭为白乎□二十三日有完敛大会之举故世子教是及大君晓头诣阙入参内庭从臣以下留在外庭为白齐　同日状启昨日初昏郑译以龙将之意入达于世子前曰今此勑行往来之时皆以素服素膳出待以示哀戚之色为遣站上支待守令等或有私用酒肉为如可不无现露之患严明申饬为□朝鲜之礼皇帝之丧闻讣七日而除服是如为昆勑使回还若在此前则大善而发行在于七日之后而一路上下人员皆着素服则虽曰从礼而勑使所见必有失望是置各别变通知委俾无如前之弊为□女色段置切禁出入于所见之处为乎矣如此等事乙慎密举行勿令勑使知之是如云云为白乎等以缘由驰启为白齐二十五日遣官告庙为白遣二十六日朝新皇帝即位受贺而世子教是及大君往参贺班为白乎□陪从诸臣亦皆随参为白齐 
　　同日秘密状启十四日诸王皆会于大衙门大王发言曰虎口帝之长子当承大统云则虎口曰福少德薄非所堪当固辞退去定策之议未及归一帝之手下将领之辈佩剑而前曰吾属食于帝衣于帝养育之恩与天同大若不立帝之子则宁死从帝于地下而已大王曰吾以帝兄当时朝政老不预知何可参于此议乎即起去八王亦随而去十王默无一言九王应之曰汝等之言是矣虎口既王让退出无继统之意当立帝之第三子而年岁幼稚八高山军兵吾与右真王分掌其半左右辅政年长之后当即归政誓天而罢云所谓第三子年今六岁是如为白乎□俊王及小退密言于大王曰今立稚儿国事可知不可不速为处置云则大王曰既立誓天何出此言更勿生他意问于九王则九王亦牢拒而入往十王家要见则十王曰此非相访之时终始不出见复问于大王则大王曰何为再发妄言祸必立至任汝所为旋即发告九王曰吾亦闻知云而十六日夕捉致俊王小退于衙门露体绑缚并其俊王母及小退妻即缢杀之要退子及俊王弟二人既缚而旋释党余皆不治俊王财产军兵没入大王小退财产军兵入九王小退俊王即大王之子与孙也刑政除拜大小国事九王专掌之出兵事皆属右真王八王则心非其立幼自退出之后称病不出帝之丧次一不往来云云为白乎□小退籍没之财九王皆不入己散给卒下军人马八匹百分与将官等范文程以下汉人三百名移送于皇帝高山其余军卒三千三百名自领是如为白乎□虎口王曰俊王两弟皆幼无所依归骨肉不可弃也率去养育是如为白乎□二十二日九王送人于八王曰虽有病患皇帝丧事久不来参揆以事理殊常分叱不喻形迹异常不可一向退伏今日完敛大会强疾来参为可云则八王引入于内曰病势危重不得运动若不至此岂有引入不出之理乎答送云云为白如乎八王翌朝完敛扶病来参是如为白昆虚实间随所闻驰启为白卧乎事 
　　九月初二日状启登极勑使一行今月十五日自沈阳离发事白牌今日自衙门出给乙仍于使译官李信俭赍持上送为白在果上使户部丞政陈乃贱他马副使国史院正乃噶林氏大通官孤儿马红乃郑命寿是白乎□一等头目九员二等头目八员三等员役二十八名而衙译韩巨源许得立崔起立等并在头目之中是白遣新皇帝大年号段称以顺治而来正月为始行用是如为白乎□迎勑时仪仗鼓吹段为侈皇恩依前设行为白乎矣支供宴享时段肉膳如常进排只勿为用乐为白乎□勑使则虽以帝丧不为冠带我国傧接之臣则并为冠带云而至于房妓一事段上使处深知其意则房妓何可为之是如为白齐且因郑译得闻衙门之意则前帝圣节使以皇帝崩逝之故若或中止不送事甚不当不可不仍为入送是如为白置请令庙堂商确善处为白只为　同日状启即刻郑译以衙门之意来言于馆所曰白玉二片长广各一尺厚六寸青玉二片长广各一尺六寸式极择采取为□石手乙良三田渡造碑为在一等匠人三四名及玉工刻手亦以一等各别择定罔昼夜入送亦万分申饬为白卧乎所观其辞色似是欲用丧事之意是白置令该曹急急举行俾无更为督促之弊为白只为　同日状启密闻近日传说之言则皇帝高山执权将领等若干人阴谋不轨是如有人投匿名书于九王家九王物色跟捕其投书之人而诘之则其所援引乃前帝孽兄与孽弟也捉致衙门得其实状然后将论以诬陷之罪而诸王皆曰人命至重杀之似过云则九王曰此而不诛后患难防竟不听而缢杀之为白乎□本月初十日西师之时右真王八王及孔有德耿仲明尚可喜沈之祥等六将领去为白乎矣一牛绿良中各抄二十名乙仍于元数十余万而牛绿之称如一哨之谓是如虚实所闻如此并为驰启为白卧乎事 
　　初六日状启龙将使郑译传达九王之意于世子前曰九王言俺荷国眷爱时深世子之待俺亦至其欲生不欲死之意可见俺有痼疾非竹沥难治而蒙惠得服便见其效但此物非此地所产不得不求之于馆所者事势则然而只恐求药之言若或漏泄则其害岂止涉烦而已世子若以馆中所用并与生姜而优数取来使不告乏俺之有求辄即救济则其恩轻重何可报也云云为白乎等用良世子教是以勉副之意答送为白置上项竹沥生姜两物令备边司急速措置入送以为连续应求之地为白乎矣馆中入送样以勿烦于耳目为白只为　初九日早朝设行完敛于丧次诸王皆会世子往参　十五日状启俊王被诛之后其代以匿汉贝子升为贝勒使主礼部是如为白齐初九日帝崩满三十日设行完敛时世子依前入参为白乎□大君亦为随参为白齐　同日状启十王使其亲信管下传达于世子前曰今闻勑使时有陪行官员与通官云而俺切有面言之事暂时命送是如乙仍于令译官徐尚贤进去则即招入寝房内挥却其子及军官等因密言曰先帝前以俺夫之完敛所用令贸纸地于贵妃 【妃：国】 而适值帝崩未果焉当此勑行明白告知于诸王委遣家丁备送价本此非黯淡所为而但既到贵国若无检饬贸给之令则非但所贸之纸容有不好之弊深恐未及输致于勑使之回故有此烦请若非仰恃国王帝 【帝：常】 加养爱世子怜恤之至则何敢犯我国法之至严有此区区之计乎以此启知国王各别施行亦为白乎□九王八王亦以纸地等五六种贸易之事传达于世子前而都送银子四百两各遣家丁为白在果此两王贸事段非如十王贸纸众所共知之比虑有烦泄之弊其所恳嘱极其秘密为白乎□龙将别求红铜鼎六坐生棃一千五百介清密三十斗等亦达于世子前冀以勑行回还时付送为言续续来请之物不一而足是白乎矣近视此地事势则节节顿异平日一有所忤便有难处之患为白去乎生棃清密段一边移文两西为白乎□缘由并以驰启为白去乎令该曹从长善处为白只为 
　　二十二日晓头皇帝发引世子护行文学李袗陪从焉至陵所不为襄葬安置于新构殿宇之后以仪仗诸具尽为烧火夕还馆所　二十四日状启本月二十一日皇帝发引时世子教是一依诸王例趁早晓护行至陵所为白乎□大君亦为随行日晡时罢还为白有在果陵所距沈阳北二十里许而别无造墓襄葬之事新构殿宇姑为奉安其中是如为白齐二十二日平明诸王诣陵所完敛时世子教是依例进参为白乎□大君亦为随行为白齐　二十七日朝衙译来言林庆业妻在北馆身死云下令给敛布使其奴草葬 

　　渖馆录卷六 

　　●渖馆录卷七 

　　癸未十月初三日早朝八门击鼓衙译来言西去军兵已得中后所当有贺礼世子进参贺班　初十日八门击鼓使衙译探知则西去之军又得前屯卫中前所云　十二日状启今月初三日自晓四门击鼓会集诸臣诸将于大衙门乙仍于世子教是率大君亦为进参为白在果问其曲折则八王及右真王舍宁远卫沙河所直西五十里径趍中后所二十四日进薄城下二十五日晓头始闻齐放红夷炮城堞崩坏纵兵直捣厮杀之余收拾男女万余口牛马驴骡并七千余头留置其处仍即西向而中后所西距山海关纔八十余里是如为白齐今月初十日人定量四门击鼓如前日之为为白去乙使译官朴庚生申继黯等探问则范文程及皮牌博氏言内八王右真王自破中后所直接前屯卫中前所初六日初七日分攻两城并为胜捷之际关内总兵三人及副总参将游击等二十三人各领其兵且率义兵五千赴引皆死于战所乙仍于两城军兵尽为厮杀只男女老弱并五千余人掳还为□初八日急走报捷之故所抢物种段时未详知为在果三城虽得而孤单深入之后前山海关势难率易进犯后有宁远沙河两镇下无见阻之弊姑为退休兵力更图进取之计十二日旋军二十四日还渖是如虚实间所闻如此为白在果诸王因夜深不为会集为白乎等用良世子教是亦不进参为白齐　十七日西犯军兵还来云　二十日进香兼陈慰上使獜坪大君副使韩仁及书状沈东龟入来留东馆　二十五日设行完敛于陵所世子大君往来 
　　十一月初四日秘密状启八王及右真王攻陷中后所等四城然后前月十二日旋军二十五日还沈阳云云事前己驰启为白在果同月十六七日为始两王之军或四五或六七或八九各自作伴而归而人马饥疲悄悄无兴亦无人畜财货输运之物是此处之人无不喧传且将官张进元襦衣交付后自锦州回来时与此军终始同行目见其实状而两王亦于十八日还渖则比与前曰击时夸张之说大相不同是白沙余良前朝继还一事亦甚怪讶使译官朴庚生申继黯从便探问其曲折则中后所前屯卫两城将陷之际城中公私家舍一齐放火勿论男女各自烧死资粮机械亦皆烧尽分叱不喻沙河卫段收入于宁远中前所段收入于山海关举皆守城清野之故欲进欲留军无见粮且孔耿两将以前锋伤损其军兵有倍于清人以此速还以为休养进取之计而我国炮手之致死者或云三名或云四名致伤者亦过十余人是如虚实间所闻如此乙仍于并只驰启为白卧乎事　初五日状启新皇帝圣节追乎闻见计料事段前已驰启为白有在果使韩甫龙探问于衙门为白有如乎皇帝正月三十日诞生是如当日始为来言乙仍于缘由驰启为白卧乎事　二十二日状启世子教是从猎教是后往来人断行中消息漠未闻知郁闷之际禁军韩敏兴初四日到栅门落后初十日来现然后仍审世子教是气候安宁是白乎□两大君亦为平安是白在果猎行作路从东北间指向之故回程时或云从去路入栅或云从铁岭卫还渖是如为白乎□军中喧传二十日间定为停猎旋军是如乙仍于别定禁军二名一送栅门一送铁岭两路良中岐等如迎候为白在果自此距栅门四日程铁岭卫二日程是如为白齐礼曹判书李景曾质子李积段兄弟相替次初七日入来为白有齐两色玉段入来已久为白乎矣诸王回猎后处置为白乎喻衙译韩甫龙以衙门意来言石手等姑为留待亦分付后时无始役之举是白齐 
　　二十七日早朝龙将及皮牌噶林两博氏来诣世子前辟左右使郑译告达曰即者诸王会于大衙门共议世子东还之事而一依先皇帝生时所定之规只世子归觐还来而未还之前元孙及诸孙当入来云世子答大朝久在违豫中归侍汤药日忙一日诸臣留念至此不胜感泣第嫔宫入来七年一未出往上候未宁而不得归省壸仪再整而亦尚未见遭其父丧未伸哭奠之礼母病沈痼亦无往见之路今若一时许令往还则尤不胜幸甚云则龙将等相顾密议唯唯而去俄又还来以诸臣意传之曰嫔宫去留系于世子随行与否不必烦请偕往之后观国王症候如何以为还期而其闲则元孙诸孙及獜坪大君夫人入来之意启知朝廷使之速为治行计其行期两宫自此离发相替于栅门而凤林大君则世子回还亦率其夫人往来为当云云而去郑译又到讲院曰今此请还以大朝病患为言不可作迟缓计亲自计日计程状启入去之日则以开月初二日为定元孙治行则以三日为限极言其日期促迫之意而终不听从　二十八日獜坪大君仍留故带来员役只留若干人尽为出送 
　　同日巳时秘密状启本月二十七日朝龙将及皮牌噶林两博氏来诣世子前辟左右使郑译告达曰即者臣会于大衙门共议世子东还之事而一依先皇帝生时所定之规只世子归觐还来而世子未还之前则元孙及诸孙当入来云世子教是答曰大朝久在违豫之中归侍汤药日忙一日诸王之留念至此不胜感泣第嫔宫入来七年尚不得一番出往上候未宁而不得归省壸仪再整而亦尚未见且以私情之言之顷遭父丧未伸哭奠之礼母病沈痼亦无往见之路今若一时许令往还则尤不胜幸甚云则龙将等相顾密议唯唯而去俄而还来以诸王之意传之曰世子出往则嫔宫去留当系于此随行与否不必烦请世子与嫔宫偕往之后观国王证候如何以为还朝迟速之地而其间则元孙诸孙及大君当留于元孙诸孙及獜坪大君夫人入来之意急速启知于朝廷使之速为治行计其行期两宫自此离发相替于栅门而凤林大君则待世子回还亦率其夫人往来为当是如为白乎□向夕郑译来到讲院亲言于臣等曰今此请还以大朝病患为言不可作迟缓计状启陪持到本国日子及元孙各行入来日子相议磨炼先言于衙门是如为白遣渠亲自计日计程状启入去日子则以开月初二日为定元孙各行治行日子则以三日治装为限为白去乙臣等再三开谕则曰状启五日得达已极催迫各行治装日数甚少且有大君夫人之行年少阿只氏及妇人行次难如许速发云则郑译曰自可及期而行是如为白置不为更改为白乎□三日治行初六日离发二十日当到凤凰栅门是如为白去乙臣等又言曰如此极寒是如无程遄行极为可虑云则郑译曰虽站站作行必无未及之忧是如为白置不为退定日子为白卧乎所渠虽是如言之拨以事势必不得及此所定之日惟在庙堂斟酌定日从速入送为白齐两宫自此离发日子段以开月十五日为定而凡事措置俱甚急迫极为可虑为白齐大概今此诸王等所定之意似与勑使在本国云云之语有而参差而初则只许世子出往俄又并许两宫偕行终以上候差歇后回还之语为结似是渐入佳境之兆此实国家莫大之庆而事贵神速机不可误为白置令庙堂速为善处教矣事系紧急禁军朴希福金擎日别定准授骑拨罔夜上送为白卧乎事　十二月初八日郑译来传皇帝所送嫔宫衣襨次貂皮匹段等物盖赆行之意也世子亲受于大门外 
　　十二日郑译来言元孙行次必难及期自此十五日发行则自久凤凰城不如急送一人探知于元孙之发行日自此发行云云不可退行之意言之而不听故送禁军二人以此意驰启朝廷同日状启初八日帝令户部侍即赍持貂皮帽次十令衣次五十令及四色大段各一疋送世子前曰今番嫔宫东还时礼服似当造送但念妇人所著衣服不敢自此擅便依国俗造用无妨是如为白齐　同日状启九王自猎回还时贱他马迎候于半程则九王问曰朝鲜国王病势比前如何贱他马对曰病患之轻重问诸郑译则国王病势前年甚于去年今年甚于前年且皇帝哀讣之至过为悲悼仍致添伤此非但郑译之言如是以吾所见言之燔针之痕多在面上及指端向不合疮病势之重据此可知是如右真王处亦以此意备陈于九王未还之前乙仍于两王以此极用动虑今此两宫回辕之举多有周旋之事为白齐初十日朝郑译来到讲院言于辅德柳景缉曰世子出去时护行将二人俱是择送有职之人而其中一人则右真王家人也不可寻常接待是如为白去乎到本国后亦无不因此辈得力之事似当发例款待得其欢心敢此并为驰启为白卧乎事　十四日平安监司状达入来元孙诸孙大君夫人本月初七日自京发行事也　十五日朝食后世子及嫔宫自沈阳离发　甲申正月初一日世子留凤凰城元孙诸孙獜坪大君夫人初入来　初三日早朝世子发凤凰城　十八日世子发长湍展谒长陵坡州宿所　二十日午后世子到阙下肃拜于两殿后行两将退在墙边小幕上出御便殿世子与护行两将偕为入谒　二十三日午初世子往馆所人定后始为还宫　二十五日夜一更木土金三星会于奎宿度内而土金二星则相合相拒二尺许　三十日王世子往南别宫行望阙礼于西宴厅下两将傍立而观之礼毕出次于幕次百官行礼于王世子复入西宴厅行茶礼而罢已定还宫　二月初三日世子到南别宫 
　　十八日世子往宗庙及肃宁殿行拜辞礼如仪十九日巳时世子出宫呈下直单子于两殿拜辞于大明殿庭嫔宫行次差先出讲官任翰白陪行世子到西郊幕次护行两将追到三月初一日两宫留驻平壤世子往观箕子井上土城望见井田基址而还令文学李禾□来聚会本府伩生于练光亭二师出诗赋题试才 【二师李明汉】 　初二日世子亲临令二师辅德文学司书等考伩生所制诗赋百余丈进士金承烨以赋二中居魁幼学杨悫元诗二下合八人入格壮元赏赐貂皮一令其下皆纸笔墨有差令初三日世子出平壤南门外幕次驻驾聚本府武士及陪行守令禁军射帿骑蒭分等高下给赏细布有差　十三日两宫留义州凤林大君女阿只生数月自渖出来中路丧逝殡于义州城外下令别定护丧差使员丧具备给元孙有感冒不宁之报獜坪大君亦有病患云　十五日两宫留义州护行将先为渡江　十六日两宫自义州离发鸭绿江边驻驾渡中江三江越边九连城近处慕次宿所初以十八日为吉将欲渡江因清将催行乃于是日发行近有海中炮声之报不无万一之虞兵使率若干炮手仍为陪行事宰臣驰启　十九日两宫凤凰城发松站川边幕次宿所下令三师落后留将湾上盖以右议政李敬舆因前事方被彼中诘责云二师亦与右相同时见罢故入渖后虑有难便之势也　二十一日午时禁军自渖出来乃锦州交替军来初五日到渖逢点事也且以元孙及獜坪大君病患竹沥竹下送状启中及之　二十四日世子自沙河堡发行时历过屯所直向混河以渡龙将郑译及诸衙译预为来待于野坂世子与龙将一时入城凤林大君獜坪大君出迎于混河桥边　二十五日谢恩使一行开锁东馆已过十余日上下人马方在饥饿之中数日前宰相备得若干刍粮急通郑译送入云 
　　二十六日朝食后龙将噶林博氏率郑译来谒馆所世子出迎于中门外入坐内书筵厅辟左右移时而罢下令曰宰臣讲院引接宾客辅养官辅德文学司书并入侍世子历言龙将问答说话盖右议政李敬舆事及西行事也龙将曰李某其罪当死而前帝重惜人命赎银救释而永勿除职之意丁宁申饬矣本国不为禀知任意收用是何故耶必有主张荐用之人须勿讳言之世子答曰我国之法罪合诛戮则即施常刑其余流窜以下经赦之后循例复爵此则千万无情之致岂有一毫轻侮大国之理乎龙将曰李敬舆李明汉朴潢闵圣徽等志在南朝之人而今皆收用且顷日以炮声移咨之后久无探知形止之报其间汉人几番往来而讳不复言耶此辈引进之人俺等出去则可以知之领相吏判当之郑译曰政事吏曹佐郎书之龙将又曰前头交赞军若不及定限则兵曹判书难免后期之律此意并知之云又曰今当西征时世子从九王当行凤林大君出去元孙诸孙去留任意为之世子答曰数千里往还之余一身劳悴固不敢言而今又离此远去则彼消息亦不得通国王未宁之中必多虑念以此为闷云则龙将曰每事任意为之则何以来在此地耶云云矣　二十七日衙门言世子当行肃拜之礼世子两大君以便服入文德门诣皇帝前三拜后西壁坐行茶礼而罢　二十九日龙将皮破博氏噶林率郑译来馆所世子出迎同龙将请两大君同坐招左右跪于庭使郑译传言头辞一如前言末曰国王难免其责三公六卿荐用之人俱其罪今姑置而不问右议政李敬舆晏然带职敢自入来特令留置此处陪从世子其余各人等并皆罢职此意知悉勑书则于大君之行顺付而送云云所谓勑书措语未知何事而盖是诘责收用各人只示宽释之意而右相以下李景奭李明汉闵圣徽朴潢曹汉英申得渊许启等名在其中云矣右相堂上拜讫使之出去　四月初一日龙将贷银四百两自馆所觅给亦为治行云尔 
　　初五日锦州交替炮手平安道军三百三十名黄海道军二百七十名来到野坂结阵放粮龙将郑译各言行资来索银子百五十两不得已自馆中备给　初八日辰时举动率两大君进参大衙门之会诸王诸将咸集于大衙门中庭东庭九王作头十王以下诸将序立西庭右真王及大王作头孔耿两将小吏阿口序立世子立于小吏之左左右排立毕皇帝乘黄轿陈军乐至八角殿上坐九王前进跪于下阶帝赐帽靴衣服毛具弓矢凡九种物王受之拜叩而退其次十王以下诸从征者皆跪于庭下各赐锦衣袭　世子则具鞍马一匹行茶礼徧及从者而罢盖明以日出师九王专征故有此受命之举也　初九日义州禁军领内局所送青竹　驮入来下令于司书曰前政承沈器远叛逆其质子硕庆缚囚于馆中即使宣传官李克俊捕硕庆枷杻拘囚下令在相李敬舆引接司书任翰伯入侍世子言沈器远权亿李一元辈谋逆为黄瀗李元老所告不胜惊愕云世子出坐大门外两大君亦同坐待诸王骑马同时发行由东门而出随诸王往城隍堂行祭后因出北秫门外结阵处驻驾 【以后见西行日记】 　二十六日禁府都事金始干持禁府公事罪人沈硕庆拿去事自京下来　二十七日禁府都事金始干罪人沈硕庆押去　二十八日申时八门击鼓留镇诸王会于大衙门讲院因衙门言随大君进去则清人自阵上来传家书一道所谓博氏者释言流贼于二月间已陷皇城以兵进攻山海关宁远总兵吴三桂与清将等相约今月二十二日开关门引入遇贼大战得捷故送人来状云　五月十二日初昏八门击鼓会于大衙门传言大军进廹北京流贼逃走分兵追逐云　十三日边难以衙门言来招讲院官员辅德司书进诣通政院则博氏者令边译传言乃西行得捷事也边译来言以得北京事当为颁勑勑使已为差出而讲院一员亦当随去云　十五日皇帝以得北京之庆焚香告天诸王以下诸将会于大衙门馆所员役亦往参行茶礼而罢 
　　十六日勑使发行讲院官员则通于边译周旋得免　二十九日平安监司军官金光熵义尹军官文德章入来獜坪大君差病还宅　六月初三日衙译韩甫龙来索大竹数个将用于皇帝所乘车舆云云　初五日郑译以西行马匹不好咆哮百端至于内官朴昌守殴打辱叱馆中惊骇　十六日前后领兵将朴翰男南斗赫各率所带军兵自北京宁远出来屯于野坂江边　十八日世子未时还馆世子偕诸将直往前帝陵所从上北而入诣阙罢还前政承崔鸣吉李敬舆前判书金尚宪辅养官金堉宰臣讲院医官问安　二十一日郑命寿来讲院以衙门意来言凤林大君趁来月二十五日来到沈阳事且极择炮手依前数留屯安定之间令即赴师期俾无生事云此意入达后即为驰启　七月初六日于士介博氏与刑部官来诣世子前言前日行路清人犯驾罪夺爵罚银事也　初八日下令曰今将远离心甚缺然前完城府院君崔前判书金令留馆户房月送粮馔以补厨用　初九日前政承崔右相李前判书金问安崔金两相谢恩粮馔赐给事也　初十日前政承崔鸣吉上谢启曰伏以久滞殊方备尝处旅之危苦叨幸异数忽纡周急之恩私臣岂堪兹惠出过望伏念臣智昧识务才乏匡时早际昌辰虚辱圣明之知遇晚窃盛位适属王室之艰难惟思少纾主忧不敢自为身计只缘贱虑之多误以致奇祸之荐臻衬星辉于三年亦云私幸瞻燕云于万里其将畴依不图罪衅之余生遽被眷恤之下逮德音昭布丁宁惜别之言荣光曲加缱绻愍老之念回离照于幽谷返春华于梯　勑廪庖以俾分特轸枵腹之患溉釜鬵而有待浑忘覆餗之羞交感泪而难禁觉饥肠之易饱倘非偏荷于洪造何以获齿于诸臣兹盖伏遇王世子邸下潜德□彰仁声夙着怜微物之服力帷盖必收思昔日之亲劳簪履不弃挽回西江之清水沾丐涸辙之穷鳞臣敢不生则衔恩死亦无憾桑榆景迫纵云余日之无多蛇鹊忱微尚期寸心之图报臣无任惶恐陨越之至谨奉启以达 
　　十六日崔相李相金判书上馆问安十七日寅时举动出往野坂为送元孙也獜坪大君随行宾客以下员役并陪行世子进驻混河江边幕次元孙临行出与宰臣讲院拜别去留之际上下情事可忍言哉未时世子乘小艇溯流使渔人投网行至大王林亭而下舟还至野坂乘暮还于馆所　八月初四日凤林大君并夫人行次到馆　初五日郑译以衙门意来言北京运粮事若过今冬则不如不送便竭力施行以生大色则必有喜事云云此意并及于宰臣状启中　初九日卯时举动随诸臣往前帝陵庙小祥完敛事也前政承崔鸣吉李敬舆金尚宪上馆安问　十一日卯时举动随诸臣往前帝陵庙虞祭事也　十五日獜坪大君并夫人行次发行巳时世子举动往野坂为送大君之行　四月初九日西行日记世子沈阳离发西行未时行到永安桥西边止宿在九王阵纔数里许盖九王使之常近行阵中也军兵车马骈阗广野风沙眯目人莫开睫初十日卯时离发在九王阵中前进西出古长城即辽蒙交界也九王暂时驻兵世子亦下马少歇申时止宿于辽河东边去永安六十里也风势如昨终日不止至初昏风止雨作夜半乃霁而一行各设布幕仅免沾湿 
　　十一日卯时到辽河水深盈丈夫马则卸鞍泅涉辎重卜物以船载之而船只鲜少未易得济世子马久坐河边九王先渡遣两博氏使之护涉且送小船一只世子率陪从人员安稳渡河入见九王于阵中因即前进去辽河二十里许止宿地名则清人谓之狼胥山而大野中了无山形而必是清人之讹传也我国交替军六百名先已到此矣时领兵将平安虞候南斗爀来诣肃拜十二日朝雨微洒待晴发行与交替军或相先后目见其行役之苦人如鬼形马无完足人病者载马而呻吟马病者弃路而颠仆其间关跋涉之状有不忍言当午九王驻兵世子亦少歇于阵中只率译官徐尚贤辈数人而已余不得从焉申时到豆乙非止宿去狼胥山四十里许矣九王送二雉于世子前铁骑笼络大野见一雉兔则且驰且射矢发如雨飞走皆不得免焉是夕世子有感冒未宁之候且有泄泻之渐不换金正气散加入剂进临卧进服十三日卯时发行至城近处残山断陇始得见焉九王驻兵坐于丘陵上世子亦少歇于阵前陪从人员分赐羊肉蜜果申时行到地名愁乙古村落往往相望畴田开垦播种即锦州卫所官屯所而南去锦州三日程云矣有一大渠水深泥泞军马沓至我行卜驮马瘦难涉世子驻马亲令駈人使之合力扶护各驮得免颠沛仍于渠边止宿去豆乙非六十里矣十四日卯时发行前进出栅门外始见蒙人之居或毡车或芦幕五六成屯处处居焉葛林博氏于中路以九王之言来传于世子前曰明日欲为行猎世子亦抄率善骑射者从焉世子曰山乎野乎博氏曰明日所经一面有山而素称多兽故王欲与世子行猎耳世子曰敢不惟命葛林即还本阵是日行六十里许蒙古村止宿阵边有蒙人数户世子乘多步临见其所居编芦为幕男女五六同居内有一炊鼎外有一车子而已无他所储之物问之则就其水草移来者纔数日云矣十五日卯时行军五里许九王驻兵不进未知其由俄闻有俘获汉人之说世子使译官徐尚贤微探于阵中则范文程密言曰山海总兵吴三桂遣副总一人游击一人来言山西流贼春秋初犯围皇城三月皇城见陷皇帝兵逼自缢后妃皆自焚国事至此已无可为贼锋东指列郡瓦解唯有山海关独存而力弱兵单势难抵当今闻大王业已出兵若及此时促兵来救当开山海关门以迎大王大王一入关门则北京指日可定愿速进兵九王欲探其言之虚实遣其妻弟拜然与汉将一人偕往山海关汉将一人则方留在军中云云而军机甚密末能详知矣夕时衙译李芿叱石以九王分付来言曰自明日当为倍程而世子一行人马之瘦残者势难及行抄出其可堪致远者随焉且交替军兵远路驱驰亦难一时行使之差后入来自是军情喜幸焉阵边有蒙人数户居焉而泉源不敷水色如土一夕需用亦不给焉即令禁军辈凿井于谷口卑湿之处几至一丈之深而终不得水故远汲于大野污泥之中而其水不堪饮柴草且不丰茂驱人甚苦焉 
　　十六日卯时发行世子往见九王于行阵迤南而行五十步许少歇于丘陵上又行六十里许止宿南去古长城十五里也所经多沮洳之地至一渠蒲柳甚密见之无异平陆而泥土没马清人先行者多见陷溺仅得拔马而出至如骡驴之属颠毙于泥中者颇多我行骑卜瘦残莫甚而无一马见陷可谓幸矣军过渠之后十里长川浑浑成流其兵马之众盛可见于此矣　十七日卯时发行踰古长城即中原地界也至临宁城西少歇九王送一獐于世子前即受之叩申时至义州卫南二十里许止宿是日行八十里宣传官尹俊 【俊：在第十五字廷下】 廷译官申继黯李黯等以军粮领来事义州入送十八日卯时发行申时到地名双曷之止宿是日行八十里宣传官尹廷俊译官申继黯等义州卫军粮二十石领来　十九日卯时发行午时到锦州卫大军从北门入城中军马纷沓不成行伍矣城内闾阎栉比而兵燹之后居民鲜少世子过祖大寿祖大乐旧居范文程亦偕往周览两人家其结构宏杰甲于城中重门复室金碧炫耀甃砖石砌雕刻奇形文垣粉墙穷极华丽而大寿之家则尤为侈奢或云中原巨室之家过于此者多矣而我国则虽至尊之居不能如是其华者其黩货取怨以致覆败之说殆不虚矣世子因过我国军兵留屯之处领兵将朴翰男率兵五百五十四名已往宁远卫只有五六名留在死于染病者二十余名云矣未时世子从西门出二十里许止宿出门之际陪从相失禁军辈不得随行讲院请罪各决棍五度领兵将留屯军官崔俊贸持菜物陪来宿所处行中病马九匹逢授而去 
　　二十日卯时发行行三十里许九王设幕下坐请世子言曰俺当少歇而行世子先往止宿处世子先行至连山驿城东清兵先阵已围布帐矣九王追到世子往见俄而吴三桂又遣将官于九王曰贼兵已迫朝夕且急愿如约促兵以救九王即发驰行促令世子只率轻骑以随上下颠倒单骑是□旱行卜驮则使司御朴宗宁领率追来一行皆未及打火矣达夜疾驰人马饥渴黄埃涨天夜色如漆人莫开眼咫尺不辨至宁远城下夜已三更矣不分城堞之远近只见城中火晕始知城下过去矣过城底坑堑出没上下如发山入井鱼贯跋涉仅免颠沛晓头至沙河所城外九王驻兵小歇世子露坐田畴间陪从之人各持缠牵困顿相枕露气沾湿尘沙蒙幂颜面衣冠变如他人　二十一日是日无问安黎明行军至四十里许少驻即发我行员役或饥过中后所前屯卫中前所至关外十五里许日已昏黑屯兵不进一昼夜之间行二百里矣供帐物物唯数驮随行而是夕则亦不能得达世子露坐路边陪从之人借得清人军幕铺排糖竹世子入歇经夜夕供终不得进一行之饥馁困顿可知矣清兵披甲戒严夜半移阵骈阒之声四面沓至关上炮声夜深不止我行单子头会一处坐而终雷其危怖之状有不可言　二十二日是日无问安平明清兵进迫关门五里许烟尘下炮声大发俄而吴三桂率诸将十数员甲数百骑出城迎降九王受拜礼于阵中进兵城中数里许下马而坐汉人清人频数往来清兵左右阵一时驰入关门竖白旗于城上然后九王继而入关盖吴将与流贼交兵而出城矣两阵酣战于城内数里许庙堂前飞丸乱射于城门世子倚城底菜圃中墙壁而坐九王所驻处纔隔五六家矣九王请世子世子即就入见坐未定九王便起上马曰世子亦当随往战所世子不得己黾勉随行躬擐甲冑立于矢石之所禁军披甲者只四五人其余陪从之人皆战服而已炮声如电矢集如雨清兵三吹角三吶喊一时冲突贼阵发矢数三巡后剑光闪烁是时风势大作一阵黄埃自近而远始知贼兵之败北也一食之顷战场空虚积尸相枕□满大野骑贼之奔北者追逐二十里至城东海口尽为斩杀之投水溺死者亦不知其几矣初更九王还阵于关门五里许战场近处世子随还阵外止宿我国炮手一百三十五名自宁远卫入来而方战之时未及用焉领将则晋州出身全信碧潼出身金忠寿也 
　　二十三日卯时行军十里许止宿午后风雨大作一行皆露处沾湿柴草俱乏不得打火人马饥困枵腹而待明清人擒斩中朝兵部尚书部时弼于军中时弼在北京为贼内应开门引入与贼东来贼败之后被擒斩之羣情快之九王始称摄政王令谕关民使军兵毋得侵掠吴将以下尽为剃头吴将领率骑兵数万令清人一时西行是日清人有出渖者一行形止状启付送 【摄政王令旨谕官兵人等知道曩者三次生征明朝俱俘掠而行今者大举不似先番蒙天眷佑要当定国安民以希大业入边之日凡有归顺城池不许杀害除剃头而外秋毫毋犯其乡屯散居人民亦不许妄加杀害不许擅掠为奴不许跣剥衣服不许折毁房舍不许妄取民间器用其攻取之城法不可赦者杀之可以为俘者留养为奴其中一应财货验收公用其城屯不论攻取投顺房舍俱不许焚烧犯此令者杀以儆众居固山额真梅勒章京毒县不申谕所属者罪及之若固山额真梅勒章京毒县章京已行申谕而甲喇章京怠惰不行申谕者罪坐甲喇章京若固山额真梅勒章京毒县章京甲喇章京俱已申谕而军人有犯者其本管牛彔章京及封得拨什库少拨什库等视所犯情由之大小定罪若系摆牙喇之牵马人役有犯者罪坐本管甲喇章京及状达若取粮草须听领去大人指挥后取如有犯令因便妄取民间一物者其领去之大人及甲喇章京牛彔章京拨什库等一体问罪若至账房不能发觉者罪坐本管牛彔章京及拨什库等若系摆牙喇罪在本管甲喇章京及状达凡我将佐于所属军官人等当三令五申务使通晓特谕】 　二十四日卯时行军四十里至深河驿止宿　二十五日卯时行军六十里至抚宁县城北止宿城中人数百迎诣军前慰谕遣之问其知县则闻变勤王不知去处云矣永平府亦迎遣降书问其知府则亦勤王不还云而未知其言之真的也禁军廉益俭率行中瘦病夫马落后追行是日大风黄埃满目人不堪其苦 
　　二十六日卯时行军孔耿两将四万骑领率大炮车子由大路直行九王大阵迤南而西行七十里至昌黎城南止知县徐姓人持犒馈之物出降军前九王不受所献剃头而送二十七日卯时行军西行八十里至滦河边止宿北去滦州十里云　二十八日卯时行军至关平县城西十里许止宿是日行百十里矣人马多不能得达者駈人龙川李有病不能运身留置村舍而行关平知县不知其姓名而即流贼所署者清人执斩之　二十九日卯时行军百余里止宿玉田自滦河以西村居稠密枣棃成林必宜于土地而居民以此利食也　二 【二：三】 十日卯时行军七十里至蓟州南二十里渔阳桥下流边方欲止宿九王闻流贼在通州备御江边欲为逆战之报猝发前进我行颠倒莫甚仅办水剌以进员役以下未及糊口苍黄随后夜行二十里许止宿朴宗宁领卜在后夜深相失不及止宿处上下人员皆不得打火 
　　五月初一日卯时发行清阵先已先进矣疾驰行六十余里至三河县夏店日气甚热人马饥困世子少歇于路上关王庙庭中有石碑乃乡人所立也万历庚子有挞贼之乱列邑被抢掠而三河一县独为神兵所护得免其祸故乡人益加崇奉每于五月十三日设醮敬礼云庙在夏店东门外左右店舍栉比尽为空虚流贼哨探者五骑隐匿于店舍为清人所获斩之午时过店此去通州四十里也至通州江边则十王率精骑先行城中居民开门迎入十王已慰谕居民而过去矣酉时大军渡江而久旱水浅不用舡只骑而渡涉仅纔没膝城外舟楫一望迷津皆商舡贾舶也我行暂驻未及打火清阵遽发世子下令曰罔夜疾驰人马饥乏今日前进为难而大军已行日势且暮到此危惧之境尤不可孤单落后今速起马行厨苍黄仅办水剌以进其难楚莫比一行颠倒发行日没后渡江行过城底出没坑堑军马纷沓其奔驰颠沛之状不可形容去城西十里许雷电大作风雨暴至世子只设军幕于田中陪从皆露处冒雨倚马经夜清兵亦不为前进待晴而发 
　　初二日是日无问安清人待明行军我行人马饥馁驰行已两昼夜矣世子随后即发而上下饥人几不得行矣此去皇城三十里而炮声远远相闻盖先阵已入皇城虚放城上大炮也辰时清兵进迫城东五里许都民处处屯聚以迎军兵或持名帖来呈者有之或门外瓶花焚香以迎者亦有之矣因闻山海之战流贼骑兵十万步兵二十万出去而战败后只余六十余骑走还皇城宫阙公廨烧毁尽掠取帑藏金帛及宫女载诸橐駞骡马弃城南走纔已数日云八王十王因为追逐巳时九王入来城东门 【朝阳门也】 世子亦随行而只许禁军译官陪从其余员役则清人拦阻不入皆留置城外都人盛陈仪仗诸具以迎清兵九王乘辇舆以入阙内灰烬之中只有武英殿存焉九王升座御榻受大小汉官之拜礼慰谕居民之安业流贼余卒散匿闾巷者尽为搜捕斩之军兵之出入民家者论以斩律城中避乱者稍稍还集宗室称郡王者年可二十许人乃太宗后裔也世袭王爵在太原永宁而为流贼所执山海之战清人得之置在军中入城之日都人见之或有叩马而流涕者司御朴宗宁领率瘦病夫马落后追来内官柳得圣领水剌卜物进入城中　初三日世子留北京凡军兵出入城门者有九王标旗然后方得出入陪从甚为孤单而员役之在城外者不得任意入城蒭粮罄竭而闾家出入之禁极严故有些少余资者亦不得留换于民间且城外远近野无青色人马饥乏之患到此益加焉朴宗宁领工房器具入城　初五日世子留北京以衙门分付城外留在员役军兵等移屯于东西门外九王阵近处宣传官李尚敬内官金希颜司钥孙善一禁军文大坤金益坚田士立赵宣哲李光宣领率卜物义州地落后追来领兵将南斗爀入来军兵之徒步蹒跚者大半行色甚苦亦留屯于九王阵边监军二人衙译金应立朴乭屎李士龙等护行　初六日世子留北京内官金希颜宣传官李尚敬禁军文大坤等入城衙门送牛四头于领兵将使之犒馈军兵 
　　初八日世子留在北京文学李禾□来入城世子所馆处即太子宫前星门外文渊阁东公廨也太子宫文渊阁尽为烧毁唯有前星门存焉即皇极殿之东也廊中有设浮图处护清人入接数日从胡一人夜半猝死人甚怪之世子逐日进候九王于武英殿　初九日世子留北京九王送貂裘貂衾锦褥各一袭于世子前　十一日世子留北京清人移世子馆所广仁街西路边闾家即万历驸马万炜子家也清人奉世子往见员役皆陪行其家舍结构宏丽而庭除狭隘我人马决不得容接故清人还报于九王改定他家万驸马父子城陷之日皆走死于城东云而未知其真的也宣传官尹廷俊率城外留屯军兵一百三十四名入来　十二日世子留北京八王十王追流贼不及而还　十三日世子留北京午时移寓于馆所即隆庆驸马侯姓人第亦广仁街之西也其宏杰殆非闾里家所比墙内有石假山山上建一小阁登临可以俯瞰长安矣　十五日世子留北京清人有出渖者状启付送状启世子行次本月初二日摄政王一时随入北京之后气候安宁入城之日以衙门分付只使译官禁军陪从臣他余员役等一切拦阻使不得陪入置在城外阵中故初四日清人出渖而末由探得往来一行大小闻见之事不得驰启极为惶恐清人入城之后军机甚密凡干大小处置之举未能一一详闻大槩汉官之续续投来者并为仍旧察任而亦以清人使之摄察云云清兵赶逐流贼至保定府人马瘦困不得逐及十二日回还入城流贼骑兵尚有六七万遁向山东而所掠金银轻宝则疾驰搬运已在军前清兵尾击只获宫女百余人彩段七万余匹夺来云云皇子八岁儿一人被执于流贼置在军中一时率去云云皇帝皇后则遇害之后都民收厝于去皇城百里许北镇山有清人分付后当为改葬云云诸王诸将分给家舍世子所馆处亦为定给本月十三日已为移寓而处所狭窄许多人马容接极难在城外员役军兵纔得入城陪卫而蒭粮罄竭人马俱饥自衙门若干给料而名曰老米尽腐无比触手飞屑糖土居半八不堪饥乏一番糊口则腹痛辄作病卧相继自行中艰难拮据以救目前之急而些少行资亦已竭尽万无可继之路出还迟速杳然莫知前头之事极为闷虑云云 
　　十六日世子留北京领兵将南斗爀以衙门分付率军兵入屯于玉河馆 【是日有此后勿为问安之令云矣】 
　　十七日世子留北京蒙古王弟来谒辞归馈茶果以送　十八日世子留北京世子陪卫炮手一百三十四名领兵所率六百名九王赏赐有差 【领兵彩段一百匹偏将四十匹之军兵各二十匹钱文则称名六贯式分给】 
　　二十二日世子留北京世子早朝往候于武英殿见龙将言及出还沈阳之意龙将答曰当报知九王前云差晚世子更见则龙将曰以分彩军兵事无暇报知明早图之云云　二十三日世子留北京世子朝进武英殿见龙将则龙将曰九王前言及世子出渖之事九王许令明日出还而八月当为入来云云　二十四日世子早朝往候武英龙将更禀世子出渖之意九王许令今日出去八月间皇帝入来时率嫔宫大君一时入来云早食后世子临发衙译来言一行员役三十六名各给彩段十五匹拜谢于武英殿门外 【当初衙门只录三十七人而去放给以则此数世子还馆所他员役之不得受者以此分给有差至于军牢辈俱得参焉】 午时世子发行出自东门申时至通州城东十里许江边止宿内官司御宣传官禁军以下落留皇帝固山额真领率甲军之还渖者世子一时出来军兵之数十余万云而蒙人居多焉领兵将南斗爀军兵亦为出还而直向山海关大路而行　二十五日世子卯初发行自 【自：至】 夏店少歇未末三河县川边止宿去夏店三十里也　二十六日卯时发行到邦均店少歇去三河四十里也申时到蓟州城南五里许止宿去邦均三十里也 
　　二十七日卯时发行不由山海关大路迤东北作行至遵河下流水边止宿去蓟州七十里也　二十八日卯时发行至遵河县东十里许少歇去下流四十里也至山屯营城东五里许止宿去遵化四十里也山屯乃喜峰口之直路而山海关亦不幸实是东北之要害也山高峡长处处负险所以设关防开总府以重其地而往年为清人所陷城外民居尽为烧毁城内则人民尚尔殷盛焉　二十九日卯时渡滦河上流过东寨里申时到河边止宿是日行六七十里　六月初一日卯时发行过建昌城外去长城冷口纔五里许建置经略衙门故谓建昌略也城中将官领军仪持羊酒棃果出迎清将于城外清将坐于庙堂受拜而礼送午时出冷口东去海关百八十里云大川自蒙古地南流山形峭峻中折如门城头两边各设烟台炮楼西则名曰最胜台尤为高　台阁罗络城上城下有人家数百为设木栅于两烟台间水流栅下最胜台下有出入之路而水涨则不得通矣去冷口二十里许川边正宿即蒙古地界也是日行八十里　初二日卯时发行行四十里许止宿此后所经皆无人之境故此地名莫由知之山高谷狭树木葱郁军马沓至不能得达缘崖攀树贯鱼而行其险阻跋涉之苦有不可言草莽闾往往有髑髅乃清人年前西犯时往来之地云云　初三日卯时发行行四十里许止宿禁军郑振一率瘦病夬马落后 【清人有先行出渖者一行□馔骑乏之意传令于馆所】 　初四日卯时发行行六十里许止宿　初五日卯时发行行七十里许止宿　初六日卯时发行行六十里许止宿初七日卯时发行行六十里许止宿禁军金擎一以病落后使禁军金志雄救护留待郑振一偕来　初八日卯时发行行六十里许止宿 
　　初九日卯时发行行四十里少歇午后行六十里止宿大川边即大凌河上流也是日渡此川上流七度内官金希颜领率内卜日暮落后　十一日质明清人已发未及打火食前发行行四十里许风雨大作不得行　十二日卯初发行行四十里许少歇午后行六十里止宿所经无水人马饥渴甚矣陪卫军兵粮绝使宣传官尹廷俊领率往义州卫取粮追米此去义州迤东南二日程许云矣　十三日卯时发行行四十余里少歇午后行二十里许止宿　十四日卯时发行行二十五里许至一处沮洳之地芦苇如束泥浓没马中央水深一丈横木作架奉世子以渡卜物则皆卸马荷担以运骡驴駞马之属陷波仅出以此迟留日势已晚因为昼点衙译李芿叱石辈来现赐羊一口米一斗先是到蓟州城外止宿处设幕之际芿叱石有不遵下令之事世子亲责之是后累日陪行而切不现谒今日渡渠之时相值于驾前不得已谒午后行五十里许止宿始出义锦大路西去义州卫二日程矣是夕下令曰登程已久露宿经过一日为苦駞马俱疾不得致远明晓择率若干员役各骑清马持数日粮疾驰先行落后人马卜物则使申继黯率追来　十五日质明发行内官金希颜文学李禾□来司仆主簿赵壤译官徐尚贤梁孝元朴希俊四人各色掌张难伊理马闵有信公赎加外等四名驿子姜古邑同军牢泽伊刷马駈人三名陪从先行行十五里许至古塔下打火又行十五里许清将以为此去栅门不远后军兵留待齐会一时入栅世子不得已止宿申继黯等领率追来　十六日质明清将率若干骑取径路驰往世子一时作行行五十里许入栅栅内有庄头家世子少歇欲为昼点而泉井皆竭一行不得饮因即发行译官李信俭禁军金继寿衙译韩甫龙等赍持内书召留馆状启来到申时到渠边止宿都总都事柳霌金瑜等领水剌馔物自沈阳迎候是日行七十里申继黯等领率卜物晓头先发由大路入栅 【译官徐尚贤持行次入栅之报先往沈阳】 
　　十八日卯时发行行四十里到永安桥少歇于桥边留馆人员并来迎于永安桥中路清将行拜礼于皇帝墓世子亦随行焉未时世子从北门入还馆所　前参赞臣李敬舆前判书李明汉前同知臣许启诚惶诚恐谨再启于王世子邸下伏以臣等脱南冠之囚获逐东首喜北辰之近犹切西悲千里言旋一心如戴伏念臣等忠惭死国智昧周身造次危迫之机奚论有罪无罪终始曲全之德专荷大朝小朝朔气成恩渥洽露伏遇王世子邸下诚能感物孝在宁邦瞻望龙楼久违日三之问寝栖遑山□马野几痛阳九之罹灾仰体睿念之欲生特济微命于不测臣等敢不涟涟洒涕步步回头备尝艰难未效割股之愿归与父老益殚延颈之忱臣等不胜感激惶恐之至谨奉启称谢以达 

　　渖馆录卷七
