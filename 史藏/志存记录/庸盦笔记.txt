庸盦笔记

[清]薛福成 著


　　庸盦笔记目录 





　　卷一　　史料 



　　裕靖节公殉难 

　　蒲城王文恪公尸谏 

　　劫数前定 

　　讷相临洛关之败 

　　江忠烈公殉难庐州 

　　科尔沁郡王擒获林凤翔、李开方 

　　温壮勇公守六合 

　　张忠武公逸事 

　　李傅相入曾文正公幕府 

　　肃顺推服楚贤 

　　巡抚折藩司之焰 

　　庚申杭城之陷 

　　荩臣忧国 

　　咸丰季年三奸伏诛 





　　卷二　　史料 



　　慈安皇太后圣德 

　　嘉顺皇后贤节 

　　日月合壁五星联珠之瑞 

　　贼犯岁星致败 

　　威毅伯攻克金陵 

　　李秀成被擒 

　　张洛行被擒 

　　谢忠愍公保卫天津 

　　星变奇验 

　　多忠勇公薨于整厘 

　　曾左二相封侯 

　　骆文忠公遗爱 

　　劳文毅公善居危城 

　　邓子久中丞被害 

　　潘忠毅公遇害 

　　任柱、赖汶光伏诛 

　　总兵陈国瑞骄暴取戾 

　　左文襄公晚年意气 

　　枢廷忌满六人 

　　彭尚书回翔文武两途 

　　谈相 





　　卷三　　轶闻 



　　四千五百余年元鹤 

　　鬼神默护古壤 

　　桂林刘仙岩 

　　杀字碑 

　　学使旧宅 

　　入相奇缘 

　　查钞和砷住宅花园清单 

　　学政、总裁先后甄拔得人 

　　某制军为乞丐 

　　东方三大 

　　四子书集注宜熟读 

　　穷达有命 

　　学使以快短明衡文 

　　河工奢侈之风 

　　县令意外超迁之喜 

　　名医治中消病 

　　猛药不可轻尝 

　　禄命同而不同 

　　谳狱引律同而不同 

　　六指人冤狱 

　　戊午科场之案 

　　良吏平反冤狱 

　　墨吏设誓受谴 

　　太监安得海伏法 

　　早慧不寿 

　　曾文正公挽联 

　　曾文正公劝人读七部书 

　　《圣武记》叙川楚教匪谋篇尚未尽善 

　　《盾鼻随闻录》当毁 

　　《庸闲斋笔记》褒贬未允 

　　微员食禄有定数 

　　死生有命 

　　戒鸦片烟良法 

　　右旋白螺 

　　孤竹古松(附) 

　　古冢现宝(附) 





　　卷四　　述异 



　　曾文正公始生 

　　左侯相之梦 

　　汉惠帝后裔在爪华岛 

　　徐庶成真 

　　郭汾阳王墓被掘 

　　桃花夫人示梦 

　　马端敏公被刺 

　　张汶祥之狱 

　　知府被刺 

　　知县被戕 

　　水神显灵 

　　贾庄工次河神灵迹 

　　武员唐突河神 

　　河上旋风 

　　忠灵玻贼 

　　已死七日复生 

　　狱囚囚官 

　　蕈毒一日杀百四十余人 

　　闸刀杀人 

　　愚民含忿轻生 

　　柁工谋财酷报 

　　娶妾得泥佛 

　　雷震总兵 

　　雷殛恶人 

　　雷救人命 

　　雷疑 

　　剧盗婉言辞雷击 

　　雷殛学徒 

　　雷击水缸 

　　一日中雷殛三人一死二活 

　　宁远府城地震 

　　火药之灾 

　　长沙火药局灾 

　　龙阵风之灾 

　　己丑八月祈年殿灾 

　　太平火药局灾 

　　福星轮船沉没 

　　轮船失火 

　　中泠泉真迹 

　　徐州府署中苏姑墓（) 

　　湄洲大鱼献灯油 

　　蛟龙利害悬殊 

　　白龙朝山(附) 

　　发蛟(附) 

　　巨蛇出游 

　　物性通灵 

　　物性相制 

　　生吞壁虎 

　　雷击巨蝎 

　　永平古迹(附) 

　　蛇跌鳖(附) 





　　卷五　　幽怪 



　　魁星为学徒换心 

　　宝应戚烈妇祠 

　　亡兵享关帝庙血食 

　　浩劫前定 

　　殉难知县显灵 

　　故相索命 

　　大臣某公转生为光州牧女 

　　玩视民瘼酷报 

　　鬼骂陈尚书 

　　山东某生梦游地狱 

　　江南某生神游兜率天宫 

　　汉宫老婢 

　　北齐守官老狐 

　　北齐李后为地仙 

　　后唐韩淑妃为真仙 

　　神护汉陵 

　　狐仙谈历代丽人 

　　牛太守前生为战马 





　　卷六　　幽怪 



　　嫁女争花轿酿人命 

　　明相沈文恭公故宅 

　　立誓减寿游庠 

　　麻姑缔姻 

　　扶乩问题 

　　扶乩奇验 

　　城隍神世故 

　　死生前定 

　　生作城隍三日 

　　缢鬼为祟 

　　蓬莱仙迹 

　　淑灵呵护家人 

　　水鬼白昼拉人 

　　水鬼假冒舢板船 

　　鬼笑可畏 

　　新鬼回家 

　　庸医杀人有定数 

　　村童夜陪鬼饮 

　　押游客遇无常鬼 

　　杨孝廉遇煞神 

　　离婚酷报 

　　鬼魅现形 

　　鬼负坏墙 

　　旅鬼索路凭归费 

　　镇江府学署中鬼声 

　　荒微人鬼杂处 

　　人鬼对谈 

　　鬼买糕哺子 

　　旧鬼玩月 

　　东平州牧相尸遇鬼 

　　鬼欺衰老 

　　冤鬼鸣冤 

　　厅署猫精 

　　怪物幻形 

　　蒙阴狐报仇 

　　宁绍台道暑内狐蛇 

　　蛇死为祟 

　　巨蚌成精 

　　树灵报仇 

　　孝子获福 

　　李游戎遇魅(附) 

　　苏州瑞光塔蟒蛇(附) 

　　蔷薇祟人 



　　陈光淞跋 







　　庸盒笔记卷之一 





　　裕靖节公殉难 



　　道光年间，靖节公(裕谦)由知府荐擢封圻，英锐任事，亦颇讲求吏治。自禁鸦片烟之事起，英吉利陷定海踞之。于是林文忠公以两广总督被劾落职，而大学士文勤公(琦善)往代其任凸琦相力主和议，许以香港割畀英人，以易定海。是的，裕公已署两江总督，每论时务，慷慨激发，坚持清议，疏纠琦相之咎，而推服林公甚至。庙谟亦已中变，褫琦相职，逮下刑部狱，命将分道出师，络绎赴浙粤诸省。 

　　而裕公以钦差大臣驰抵镇海视师，提督余步云为之副。当是时，英人因与琦相议和，已让定海，而尽调兵船南驶。朝廷遣总兵葛壮节公(云飞)、王刚节公(锡朋)、郑忠节公(国鸿)率师驻守。裕公所携制兵四千，皆由各省分调，畸零凑集，号令不齐，且承平日久，未经训练，实不耐战。余步云尤惟怯巧滑，善结奥援，屡冒军功，加太子少保。营外掘濠如浅沟，一孺子能逾之，远近皆知其不足恃也。裕公驻镇海城内，步云驻招宝山。一日，裕公望见招宝山上有自旗，颇心疑之，乃劝步云以竭诚报国，且与之盟。步云伪称足疾，勉强莅盟。有一英人名岘哩，以舢板船搁浅，为浙民所擒。送至大营，裕公命生剥其皮，并抽其筋以为马缰，呼号三日而后死，其声惨厉异常。英人闻之，怒曰：“中国自命为守礼义之国，而酷虐不仁如此乎？”会广东亦旋和旋战，久无成议。英遂驰兵船复攻定海，陷之，三总兵同曰战死。英兵进攻镇海，用舢板船蚁附登岸，而余步云守招宝山之师先溃，诸营继之。裕公自投泮池，水浅不得死。一武弁负之以趋，雇得小舟，仅与幕友陈若木、吴如渤二人退至宁波。宁波吏民皆已仓皇惊扰，莫之省者。裕公自登舟，即吞金，坚卧不语。陈，吴二幕友，亦惟恐裕公之急切不能遽死。次日黎明，舟过慈溪县城，幕友往舱中抚之，已冰。皆喜曰：“公薨矣!”遂往告县令殡殓之。余步云始奏称退守宁波，而英人陷宁波。步云奏称退守上虞，且言裕谦大营先溃，以致各营相继奔逃。复奏言：“闻裕谦率其幕友家丁，舟过慈溪，不知所往。”于是宣宗皇帝谕旨，叹恨用人之难，谓柔懦无能者既愤事，而刚果有为者复鲜效也。陈若木者，以字行，宜兴人，习刑名，痛裕公之为步云所卖也，乃代裕公夫人草诉冤之辞，遣裕公旧仆赴都察院呈递，而步云始奉旨逮问。然步云供辞狡展，又素迩声气，朝贵多隐为之地者，狱久不定，将待以不死矣。刑部尚书李庄肃公(振祜)坚执不允，加以刑讯。步云畏李公之威，一一吐实，不敢复有所隐。谳既上，得旨步云正法，而裕公亦获优恤，建祠予谥’饰终之典隆焉。若木由是名闻江南，凡两江总督到任，必卑辞厚币，敦请入幕，为上宾者数十年。 



　　蒲城王文恪公尸凛 



　　道光中，林文忠公(则徐)以钦差大臣驰赴广东查禁鸦片烟，与英吉利兵船相持海上，宣庙倚任甚至。既而中变，命大学士直隶总督琦善驰往查办’严劾林公，革职遣戍新疆，尽撤守备，与英吉利讲和。于是舆论哗然，皆骂琦善之误国 

　　及宰相穆彰阿之妨贤，而惜林公之不用也。其后河决祥符，上命大学士蒲城王文恪公(鼎)临塞决口，亦命林公赴工效力。 

　　蒲城一见林公，倾诚结纳，且言还朝必力荐之。及大工合龙，朝命林公仍往新疆。蒲城还朝，力荐林公之贤，上不听。是时，蒲城与穆相同为军机大臣，每相见，辄厉声诟骂，穆相笑而避之。或两人同时召见，复于上前盛气洁责之，斥为秦桧、严嵩，穆相默然不与辩。上笑视蒲城曰。“卿醉矣”命太监扶之出。明日，复廷诤甚苦，上怒，拂衣而起，蒲城牵裾，终不获伸其说。归而欲仿史鱼尸谏之义，其夕自缢薨。是时，新城陈孚恩为军机章京，性机警，最为穆相所宠任。方早朝，军机大臣惟蒲城不到，孚恩心知其故，乃驾而出，急诣蒲城之宅。其家方抢攘无措，尸犹未解下。盖凡大臣自缢，例必奏闻验视，然后敢解也。孚恩至，命其家人急解之，检衣带中得其遗疏其，大旨皆劾穆相而荐林公也。孚恩谓公子编修某曰：“上方怒甚，不愿再闻此言。若奏之，则尊公恤典必不可得，而子亦终身废弃。子而犹欲仕于朝也，不如屏此疏勿奏，且可为尊公邀优旨，子其图之。”会张文毅公(芾)亦至，文毅故穆相最亲厚之门生，而亦蒲城同乡且门生也。相与共劝编修，编修从之。孚恩代为改草遗疏，以暴疾闻。上震悼，命成郡王奠茶酒，晋赠太保，入祀贤良祠，孙三人皆俟及岁时带领引见，饰终之礼隆焉。孚恩袖蒲城原疏以去，返至枢垣，呈穆相。穆相大喜，于是推毂孚恩，不十年，至兵部尚书、军机大臣，而张公亦于数年间由翰林跻卿贰。惟编修以不能成父志，为蒲城诸门生及陕甘同乡所鄙弃，亦自愧恨，遂终身不复出。蒲城薨未几，而林公召还，复为陕西巡抚。世俗皆言自蒲城薨后，宣庙常闻空中呼林公姓名，故不久赐还。 

　　此说虽未尽然，然亦足见人心所归仰云。 



　　劫敷前定 



　　兵燹之劫，皆有定数．余既屡着于笔记矣。咸丰癸丑二月金陵之陷，粤贼募得黔人之善挖煤者，由仪风门穴地火攻面入。至同治甲子六月，威毅伯中丞曾公仍募得其人，由太乎门外穴地火攻而入，斯事固已奇矣。尤奇者，常州府城以咸丰庚申四月初六日午时为粤贼所陷。今傅相合肥李公之巡抚江苏，也以同治甲子四月初六日午时攻克常州。相距匝四年，而一失一复，月日时皆不爽，谓非有定数而能如是乎。至如上海，以道光壬寅陷于英吉利，咸丰癸丑复为群匪所踞，迨粤寇之难，四乡虽为战场，而城独不陷。宁波亦以道光辛丑陷于英吉利，同治壬戌复为粤贼所陷，迨光绪乙酉法兰西以铁舰来攻，竟不能入口口大抵兵燹之劫，重于前则轻于后，冥其中若有为之主宰者焉。 



　　讷相临关之败 



　　散相讷近堂阁部(讷尔经额)之总制直隶也，酣嬉废事，吏治日坏。咸丰三年，以钦差大臣督兵驰救怀庆，适贼解围，奔窜山西。讷相督兵回防直隶，初有献计于讷相者，官潞城，黎城之间有一小径，循太行东出，可由河南之武安，径趋直隶之临泊关口近时商贾皆由此往来，其路甚捷。然有险可扼，若遣兵五六百人守之，虽十万之众不能过也。讷相拘守太平时旧制，以为潞城，黎城皆山西地，乃具咨文清山西巡抚派兵守之。咨未及达，而贼巳陷潞城、黎城，果由此路东出。是的讷相方督凯旋之军万余人，次临泊关。先一日有冒讷相旗帜。 

　　责州县供张者，盖贼之先驱已过而北矣，而讷相尚未知也。次临沾之日，贼众麇至，官军仓皇失措，车驰卒奔，万余人溃散略尽。讷相以数十人走入广平府城，尽失其关防、令箭、军资、军书等物，幕友吏仆皆星散，既已不能具奏，广平知府为之禀达省垣。是时桂燕山相国(桂良)以刑部尚书驻守保定，为之入奏。讷相奉旨革职拿问。贼焰由此大张。盖讷相为承平大吏已数十年，养尊处优，素不知兵，行军既无侦探，又无营垒，加以拘牵文例，故及于败云。 



　　江忠烈公殉难庐州 



　　新宁江忠烈公(忠源)生平忠孝大节，出于天性，猿臂长身， 目炯炯有神，顾盼磊然。与人交，披肝沥胆’终始不渝。尤爱才服善，闻人孝友节义事，务成就阐扬之。尝以公车至京师，曾文正公目送之曰：“此人必立名天下，然当以节烈死。”是时，天下尚承平也。后江公知浙江秀水县事，卓著循声。丁忧归里，会广西洪、杨等贼势焰日张，江公出参副都统乌兰泰公军事，甚相契洽。乌公既遇伏殉难，江公遂自募楚勇千余人与贼搏战。楚勇出境剿贼，由此始。全州蓑衣渡之役，以寡击众，杀贼数千，炮毙贼渠冯云山，威名大着。尝率所部援桂林，保长沙，守南昌，厥功甚伟。由县令未及二年，超擢安徽巡抚。是时，江公方在武昌庀守具，奉诏云：“楚皖一体，当相其缓急为去留，不必以成命为拘。”江公以庐州事急，率所部千余人力疾遄行，至六安州城，病益剧。复有旨令暂驻六安，俟兵饷齐集，相机前进。庐州知府胡元炜具禀告急，诡言庐州粮械极富，团勇多而得力。江公以为庐州重地，有可守之资而弃之，可惜也。乃分所部之半，留守六安，自率其半驰赴庐州。问元炜以守具，则糗粮军火一无所有。守城兵仅元炜腹心徐淮所募勇，及公所募六安勇各数百人，皆新集不足恃。庐州城大而圮，兵勇人数不敷一门之守。 

　　江公悟为元炜所绐，且知庐州城万无可守，然既已至庐，不肯为弃城退守计。又怒元炜不能布置于平日，复诡词贻误于临时，每见必斥责之，元炜遂伏匿不敢出。江公巡城，见水西门枕高阜，环城一面皆山，度贼必据山俯攻，因部分文武吏守城，而自守水西门，下令有能助守城者悉听，庐民赴之者万余人。部署稍定，越日贼大至，环城急攻，驾云梯攀堞，官军屡击却之。贼穴东城威武门为隧道，公募死士迎隧出。有贼黄襦据隧口下窥，外委冯贵引刀劈削其面，贼惊噪，官军自城上掷火弹击之，皆反奔。公守水西门，贼据山引矢，射及公幄。公久病，益不支，众力请公宿城下。贼复穴水西门，伏地雷轰城，崩数丈。公跃而起，手大旗缘堞上督众，连毙贼目，堵筑阙口。会援师数道，皆为贼所败，城中势益孤。元炜部勇分守北城拱宸门，勇首徐淮故县役也，素无赖，与贼交通，夜开门引贼．城上兵与贼鏖战竟夕，天且明，雾蔌蔌如雨。江公左右拥公行，公手剑自刎，不殊。都司马良勋负公疾驰，公啮其耳，良勋负痛，因堕地，至水关桥，自投古塘，死之。从公死者，曰布政使刘裕诊、知府陈源兖、同知邹汉勋、胡子雍、副将松安、都司马良勋、戴文澜、县丞艾延辉、兴福，时咸丰三年十二月十七臼也。胡元炜竟降于贼。或云元炜之初仕也，告贷戚友，得数百金，将入都，捐从九杂职。方在渡口僦舟，忽有一人来共渡，与语甚洽，因结伴同行，入都后，僦屋共居焉。越月余，其人忽问元炜曰。“子来何事？”曰：“将捐官。”曰；“然则盍将履历示我？”元炜示之。数日后，忽谓元炜曰：“吾已为子上兑捐知府矣，子携来之物即可作归费。大丈夫生当斯世，何必龌龊为小官。且朋友有无相通，我有余财，岂敢不为子良图也。”元炜且惊且喜，遂拜谢，云不敢忘德而已。出都到省未久，即奉檄署理庐州府知府。元炜资望尚浅，忽得权守雄郡，复出意外，盖亦其人为之经营，而元炜初不知也。及在围城中，一曰，忽有人持名帖入署，元炜视之大惊，盖即代捐知府之人也，出都后，已久不相闻矣。属元炜毋衣冠迎我，恐涉张皇，令外人知也。元炜迎入，拜述前德。其人谓元炜曰：“子毋然。吾将以十二月十七日下庐州，子能迎降，必受封王之赏。不然，则命在今日矣。且子受我德甚大，今庐州兵饷两绌，决不能守。与其执迷而自速厥死，孰若报德以取富贵乎？”元炜踌躇良久，既已无可奈何，乃决意从贼。届期果由元炜所守之门入城。庐民闻元炜通贼状，方城破时，相率入府署灭元炜之家。元炜降贼，贼使担水执爨，旋授以伪职。后官军克安庆，执元炜戮之。念!捐例之开，仕途庞杂，其流弊一至于此，可不惧哉!当元炜饰词具禀时，不知其用意何在，或阴受贼计以陷江公，固未可知。夫以江公之忠勋才略，若稍假之年，其所建树当与曾文正公、胡文忠公相颉颃，不幸中道摧折，未竟厥施。此余所以详书其事，而感唏随之也。 



　　科尔沁郡王擒获林凤翔、李开方 



　　粤贼洪秀全之陷金陵也，遣其伪将吉文元、林凤翔，李开方等率悍党万余人北犯，由皖入豫，由豫入晋，由晋入畿辅，连陷郡县，裹胁日众。而钦差：欠臣胜保蹑击其后，颇有斩获，围之静海及独流镇。科尔沁郡王(僧格林沁)统领蒙古诸部兵，及京营各将军都统等，弛往会剿。适金陵贼遣其党黄生才等率众北援，陷临清州，胁从至五六万人。胜保与领侍卫内大臣土默特、贝子德勒克色楞等，督兵迎剿。贼无食可掠，胁从者解散大半，沿途复被乡团截杀。胜保昼夜穷追，至丰县，剿灭全股。黄生才被山东官军擒获伏诛：其静海、独流镇之贼，南窜阜城，僧邸追围之。贼闻黄生才一股为胜保所灭，相谓曰：“莫余援也已。”遂并力突围，夺越三濠三垒，窜至连镇，立木栅，掘深濠守之。复分其马队窜踞高唐州。当是时，吉文元已被吉林兵射死；林凤翔在连镇，僧邸围之：李开方在高唐，胜保围之。高唐贼众皆百战精锐，粮食充足，缘城复立木栅，悉用土壅，周挖濠沟陷坑，又挖地窟，贼皆潜居，并有地道直通城外。每黑夜劫营，官军颇有失亡。胜保铸大炮，树云梯攻城，皆不能克。遂筑垒挖濠，以困之。僧邸以咸丰五年正月十九日攻克连镇，搜捕余匪，悉数歼灭，惟不见林风翔。擒贼供称在窟室中，官军穷搜得之。则见林风翔方在地洞，挟二美人宴饮欢呼，已将长发萝去，盖欲乘间潜逃也。遂与其党十一人一并生擒，解京诛之。僧邸晋封博德勒噶台亲王，即移得胜之师驰赴高唐， 自德贝子以下，俱受节制。胜保以师久无功，逮京治罪。僧邸故撤高唐南面站墙兵勇，诱贼出巢。贼果出城，弃其马队，全数步行，窜踞冯官屯。屯距高唐四十五里，距茌平十八里，贼胁民夫用各种大木器周围堵住，内又遍掘陷坑，排列枪炮，守御严密。屯内本多豪富，皆高楼大厦，外匝砖墙，十分坚固，炮不能入。 

　　僧邸追至屯外，用马步队圈围。贼目持旗登楼眺望，见我兵近前即放枪炮，势难骤进。僧邸相度地势，知非水攻不可，即拟引运河水以灌之。众谓屯中地势坟起，恐非水力所能及。僧郎内断于心，神机密运。先于屯外周筑围墙，墙外掘濠沟甚宽广，又以掘濠之土加倍内墙，布置周匝。旋据已革广西左江道张晋祥禀称，愿捐资独任其事。僧邸许之。遂挑挖运河，自东昌三孔桥起，至冯官屯石桥止，共一百二十三里，计长二万二千一百七十六丈，口宽一丈七八尺，底宽六七尺，深五六尺不等，计需工价京钱五万二．千余贯。自二月初旬起，至三月初四日工竣，竟引水入濠。僧邸旋即飞饬雇集民夫二三千人，或用水车，或用巴斗，灌入墙内。墙外筑墩，排列枪炮。一面令兵勇站立瞭望，防贼突出挖墙倒浸，一面督役昼夜轮流灌注不息。由是渐灌浙满，墙内水深三四五尺不等。贼穴粮草火药尽湿，贼聚居楼上，我兵用炮不时轰击。贼之柴米渐乏，势甚穷蹙。四月十三日巳刻，李开方遣其心腹百余人混入难民内，泅水出降，意欲藉为内应。僧邸心知其伪，讯出被胁难民遣回原籍，其余贼党一百四十余人，分拨各营，乘夜尽诛之。遂令兵勇越墙逼近土堰，放火烧毁贼巢，贼万分穷蹙。十六日黎明，僧邸又令兵勇越墙，四面进攻。忽大风骤起， 飞沙扬尘，瞬息不辨南北，僧邸即命撤队。 

　　巳刻，李逆遣一贼呈送降禀，僧邸谕令限本日午时，先缴军器，方准投诚。约半时许，果来缴军器，遥见贼队数十人，高张红伞，拥李逆前进，志在乘此脱逃。僧邸偕德贝子等逆探其诈，暗令马步队数万人，张左右翼以待之。李逆既入彀中，遂与其党八十八人俱在濠边擒获。僧邸传令将八十八人拨入各营，其贼目八人在营外帐棚守候，但令李逆进见。李逆头戴黄绸绣花帽，身穿月白绸短袄，红绸裤，红鞋，年约三十二三。携两贼童，身穿大红绣花衣裤，红鞋，年约十六七，美如女子，左右挥扇，随李逆直入帐中。李逆仅向僧邸、德贝子等各屈一膝，即盘腿坐于地。两童东西侍立。帐内总兵以下，皆持刀环立，怒目视之。李逆与二童仰面四顾，毫无惧色。但称能宽贷其罚，愿说金陵渚贼来降，并求赐饭。遂开怀大嚼，笑语如常，旁若无人。僧邸知其心叵测，饭毕造出。 

　　又令八贼目进帐，皆跪见求赦，亦即遣出。遂将李逆与八贼目解至京都，凌迟处死。僧邸查明连镇、高唐、冯官屯三处阵亡官弁兵勇八千余人，设立祭案，将就擒余匪八十人并二贼童捆缚，挖心祭之。作祭文曰：“尔官尔民，为国忘身。沙场战死，英灵未泯。天鉴尔志，振我军声。渠魁既歼，贼党悉擒。剖其心肝，慰尔忠魂。尚飨。”僧邸放声大哭，官弁兵勇无不堕泪。僧邸前经晋封亲王，于是奉旨世袭罔替，并赏肩舆。其余文武各员，赏赉爵秩有差。 



　　温壮勇公守六合 



　　咸丰三年，贼陷金陵，分党往攻六合。知县温公绍源徇于民曰：“吾闻粤贼所至杀掠甚惨，与其束手受屠，不如杀贼而死。今与诸君约：能杀贼者夺得贼所掠物，任自分之。”六合民素悍，一呼而集者数万人。贼以六合下邑，不设备，大败而去。温公以所获辎重，颁之于民。民既获利，又知贼伎俩，气势益壮。贼每至，民团辄败之。一日，贼偃旗息鼓，乘黑夜薄城，而民团未之知。贼竖云梯将登城矣，忽见城上灯火齐明，灯有九江王字样，骤闻天崩地塌之声，贼疑为中伏也，惊遁。盖城内向有九江王英布庙，而火药局在其中。是夕失火，而居民亦见九江王灯在城上，登城视之，始知有贼。 

　　出追之，复大得贼所弃财物军仗。贼前后六犯六合，皆不克。 

　　温擢至道员加布政使衔，仍权六合县事。而江北大帅亦奏请加九江王封号。既而大帅托明阿忌温公威名，疏劾温公纵团肆掠，与贼无异。坐革职，发往军台。何根云制军(桂清)总督两江，疏言温公实有功，请免发遣，仍令守六合；既而清开复原官。八年，悍贼四眼狗围六合，总统张公(国梁)率师援之。至陈板桥，去城三里，大雾不得进。停军一时许，以待之。天明雾开，疾趋六合，则城已先一时陷矣。温公遇害，贼刳其腹，残其尸。闻大军至，即弃城去。事闻，赠温公布政使，谧壮勇。 



　　张忠武公逸事 



　　张忠武公(国梁)谋勇兼优，战无不胜，保障苏浙郡县垂七八年，吴越之人至今尸祝。其后以兵饷大权为共事者所掣肘，功败垂成，卒以身殉。其奇勋伟节，彪炳史册，无待余之赘述。若其年少时逸事，有人所未尽知者，兹特采辑一二，以着英雄之气概焉。公初名嘉祥，广东高要县人，美秀而文，恂恂如儒者。然喜任侠，坼弛不羁。年十五，之粤西从其叔父学贾，顾心弗喜也。日与轻侠恶少年游，其党有为土豪所困者，公往助之，杀人犯法。官捕之急，遂投某山盗薮。盗魁奇其貌，以女妻之。女嫌其疏贱，不可。盗魁欲拔为己副，其党又不可。山中例呼盗魁为老大，其支党皆为兄弟称， 臼二三四五以下，各以才能之大小为次之先后。乃呼嘉祥为老么，么者，第十也。然每出劫必倍获，抗官军必告捷，群党皆惊服。一日山中粮匮，因往劫越南边境，名为借粮。越南人驱象阵来御，盗马皆奔。嘉祥使其党捕鼠数百，明口复战，掷鼠于地，纵横跳踉。象见之，皆慑伏不敢动。遂获全胜，大掠而归。顷之，盗魁病死，群党推嘉祥为盗魁。嘉祥有众万人，以兵法部勒之，与之约曰：“凡劫官商，毋得杀人。财货必留还十之一，俾得为商之资本，官民之旅费。”既而官军讨之，山中仓猝无兵器，嘉祥使人揭一竹竿以御兵器，战益久，则愈削愈锐，以刺人，无不死且伤者，又获大捷。然兵吏为所执者，皆礼而遣之。且具书自陈不得已为盗状，苟蒙赦宥，愿尽死力。及洪秀全反于金田，遣党招之，嘉徉拒不往，曰：“吾之为盗，非得已也。岂从叛贼者哉”向忠武公(荣)提军广西，使绅士朱琦为书招之。嘉祥约官军压其巢，出御而伪败。乃悉括山中财物，散遣其党，使归为良。而自降于布政使劳崇光军前，改名国梁，得旨赏千总衔，归向公差遣。由此战必为士卒先，威名闻天下。盖公年十八而作盗魁，二十八而折节从军，为国虎臣，三十八而致命遂志。平生大小数十百战，善以寡击众，每出己意，坐作进止，率与古兵法暗合云。 



　　李傅相入曾文正公幕府 



　　合肥傅相肃毅伯李公，始以丁未翰林供职京师。其封翁愚荃先生，与曾文正公戊戌同年也。傅相未第时，尝以年家子从文正习制举文。既得翰林’亦常往问业。咸丰二年，文正丁忧回籍，傅相与其封翁从侍郎吕文节公(贤基)奉旨回籍治团练，自是遂不甚通音问。厥后皖北糜烂，吕公殉舒城之难，而团练事遂无可为。傅相旋入皖抚福元修中丞(济)幕府，中丞盖傅相座主也。然中丞本不知兵，措注未尽合宜，傅相亦不甚得志。会粤贼势益横，傅相病官军之退避也，力请大举一战。是时，郑军门(魁士)为总统，谓贼强如此，君既欲战，如能保其必胜，愿书军令状否？傅相毅然书之。官军与贼战而大败，贼漫山遍野而来，合肥诸乡寨皆被蹂躏，傅相所居寨亦不守。封翁先已捐馆，傅相与诸兄弟奉母避之镇江，而白出谒诸帅，图再举，既落落无所合。久之，闻曾文正公督师江西，遂间道往谒焉。谓文正笃念故旧，必将用之。 

　　居逆旅儿一月，未见动静。此时，在文正幕府者，为候补道程桓生尚斋、前翰林院庶吉士陈鼐作梅、今江宁布政使举人许振柿仙屏。陈鼐与傅相本系丁未同年，傅相使往探文正之意，不得要领。鼐因言于文正曰。“少荃以昔年雅故，愿侍老师，藉资历练。”文正曰：“少荃翰林也，志大才高，此间局面窄狭，恐艨艟巨舰，非潺潺浅濑所能容，何不回京供职？”鼐曰。“少荃多经磨折，大非往年意气可比，老师盍姑试之？”文正许诺。傅相入居幕中。文正每曰黎明必召幕僚会食，而江南北风气与湖南不同， 日食稍晏，傅相欲遂不往。一日，以头痛辞，顷之，差弁络绎而来，顷之，巡捕又来，曰：“必待幕僚到齐乃食。”傅相披衣踉跄而往。文正终食无言，食毕，舍箸正色谓傅相曰：“少茎，既入我幕，我有言相告，此处所尚惟一诚字而已。”遂无他言而散。傅相为之悚然。盖文正素谂傅相才气不羁，故欲折之使就范也。傅相初掌书记，继司批稿、奏稿。 

　　数月后，文正谓之曰：“少荃天资于公牍最相近，所拟奏咨函批，皆有大过人处，将来建树非凡，或竟青出于蓝，亦未可知。”傅相亦自谓从前历佐诸帅，茫无指归，至此如识南针，获益非浅＼／既而文正进驻祁门，傅相谓祁门地形如在釜底，殆兵家之所谓绝地，不如及早移军，庶几进退裕如。文正不从，傅相复力争之。文正曰：“诸君如胆怯，可各散去。”会皖南道李元度次青率师守徽州，违文正节度，出城与贼战而败，微州失陷。始不知元度存亡，久乃出诣大营，又不留营听勘，径自归去。文正将具疏劾之，傅相以元度尝与文正同患难，乃率一幕人往争，且曰：“果必奏劾，门生不敢拟稿。，，文正曰：“我自属稿。”傅相曰：“若此，则门生亦将告辞，不能留侍矣，”文正曰：“听君之便。”傅相乃辞，往江西，闲居一年。适官军克复安庆，文正移建军府焉。傅相驰书往贺，文正复书云：“若在江西无事，可即前来。”傅相乃束装赴安庆，文正复延入幕，礼貌有加于前，军国要务，皆与筹商。明年，吴中绅士雇轮船来迎援师，文正奏遣傅相募淮军赴沪，而密疏荐其才大心细，劲气内敛，可胜江苏巡抚之任。抵沪未及一月，奉命署理江苏巡抚。练兵选将，克复苏、常、嘉兴等郡，遂实授巡抚，加太子少保，赏黄马褂、双眼花翎，封一等肃毅伯，勋名几与文正相并。距出幕府时，仅逾两年耳。未几，绩望日隆，卒蒇文正未竟之绪。文正之志业，傅相实继之。同治十一年，文正薨于两江总督官廨。傅相邮寄挽联云：“师事近三十年，薪尽火传，筑室忝为门生长．，威名震九万里，内安外攘，旷世难逢天下才。”盖纪实也。 



　　肃顺推服楚贤 



　　肃顺于咸丰年间始为御前大臣，贵宠用事，后遂入值军机，屡兴大狱，窃弄威福，大小臣工，被其贼害，怨毒繁兴，卒以骄横僭似，获罪伏法，其人固无足论矣。然是时，粤贼势甚张，而讨贼将帅之有功者，皆在湖南。朝臣如祁文端公、彭文敬公，尚瞢焉不察，惟肃顺知之已深，颇能倾心推服。平时与座客谈论，常心折曾文正公之识量、胡文忠公之才略。苏、常既陷，何桂清以弃城获咎，文宗欲用胡公总督两江，肃顺曰：“胡林翼在湖北措注尽善，未可挪动。不如用曾国藩督两江，则上下游俱得人矣。”上曰：“善。”遂如其议，卒有成功。左文襄公之在湖南巡抚幕府也，已革永州镇樊燮控之都察院，而官文恭公督湖广，复严劾之。廷旨敕下文恭密查，如左宗棠果有不法情事，可即就地正法。肃顺告其幕客湖口高心夔碧湄，心夔告衡阳王闾运纫秋，闾运告翰林院编修郭嵩焘筠仙。 

　　郭公固与左公同县，又素佩其经济，倾倒备至，闻之大惊，遣闽运往求救于肃顺。肃顺曰：“必俟内外臣工有疏保荐，余方能启齿。”郭公方与京卿潘公祖荫同值南书房，乃挽潘公疏荐文襄。而胡文忠公上《敬举贤才力图补救》一疏，亦荐文襄才可大用，有“名满天下，谤亦随之”之语。上果问肃顺曰：“方今天下多事，左宗棠果长军旅， 自当弃瑕录用。”肃顺奏曰：“闻左宗棠在湖南巡抚骆秉章幕中，赞画军谋，迭着成效，骆秉章之功，皆其功也口人才难得，自当爱惜。请再密寄官文，录中外保荐各疏，令其察酌情形办理。”从之。宫公知朝廷意欲用文襄，遂与僚属别商具奏结案，而文襄竟未对簿。俄而，曾文正公奏荐文襄以四品京堂襄办军务，勋望遂日隆焉。此说余闻之高碧湄，未知确否？碧湄与纫秋皆尝在肃顺家教其子者也。 



　　巡抚折藩司之焰 



　　咸丰八九年间，昆明何根云制军(桂清)总督两江，王壮愍公(有龄)素为所识拔，以一盐大使，不数年间，荐擢至江苏布政使。总督、藩司互相倚重，而巡抚僎然不能问一事。 

　　壮愍志得气盈，不以巡抚置意中，每诣院谒巡抚，仰面视天，言如泉涌，但自陈其所办之事，而不请示焉。赵静山中丞(德辙)大不能堪，而无如之何，竞引疾以去。归安徐庄愍公(有任)由湖南布政使升抚江苏，素闻壮憋之专横也，思有以折之。壮愍初次上舄，左右两俊仆各执白铜烟筒装送水烟，庄愍谓之曰：“君仕至两司，尚未知官场通例乎？藩司谒巡抚，但许吸旱烟，不准吸水烟。君虽才略无双，定例其未可违也。” 

　　遽挥二俊仆使去，壮憨愕然，出不意无可置辞，丧气而出。然于公事专擅如故。未几，何制军力保壮愍升任浙江巡抚，而庄愍为何制军所压，终不能收回巡抚之权，隐忍而已。俄而，制军失陷常州，庄愍殉节，遗疏劾之，何制军竟伏法。 



　　庚申杭城之陷 



　　咸丰年间，贼扰江西、安徽等省。浙江之军，以常玉山、昱岭关、四安镇三路为重防，其余则觇贼所趋而调拨之。己未十月，江南借浙闱乡试，皖南之人赴浙者，率由广德、四安，径从安吉、孝丰山中抵杭，盖小路也。自是，人始知山中有涂径，而贼亦侦探得之。庚申春，大军围金陵甚急’伪忠王李秀成欲救金陵，乃以悍贼数百，沿路裹胁，由安吉、孝丰、余杭，越山而至杭郡。巡抚罗壮节公(遵殿)以事出仓卒，未暇调兵，不知所措。数日而城陷。贼进攻满城，将军瑞昌悉力固守，而杭城内锡箔匠数万人，群起击贼。又值金陵分大军继至，贼仍由此路遁走，大会群贼，攻陷东坝，乘金陵大军之虚，攻陷老营，而东南遂糜烂矣。 



　　荩臣忧国 



　　有合肥人刘姓，尝在胡文忠公麾下为戈什哈，既而退居乡里。尝言楚军之围安庆也，文忠曾往视师，策马登龙山，瞻眄形势，喜曰：“此处俯视安庆，如在釜底，贼虽强，不足平也。”既复驰至江滨，忽见二洋船鼓轮西上，迅如奔马，疾如飘风。文忠变色不语，勒马回营，中途呕血，几至坠马。文忠前已得疾， 自是益笃。不数月，薨于军中。盖粤贼之必灭，文忠已有成算，及见洋人之势方炽，则膏盲之症，着手为难，虽欲不忧而不可得矣。阎丹初尚书向在文忠幕府，每与文忠论及洋务，文忠辄摇手闭目，神色不怡者久之，曰：“此非吾辈所能知也。”噫!世变无穷，外患方棘。惟其虑之者深，故其视之益难，而不敢以轻心掉之。此文忠之所以为文忠也。 



　　咸丰季年三奸伏诛 



　　怡亲王载垣、郑亲王端华，皆于咸丰初年袭爵，俱官宗人府宗正，领侍卫内大臣。而端华同母弟肃顺，方为户部郎中，好为狭邪游，惟酒食鹰犬是务，无所知名。五年夏，官军既克冯官屯，剿灭粤贼之北犯者。载垣、端华渐以声色惑圣聪，荐肃顺入内廷供奉，尤善迎合上旨。上稍与论天下事，三奸盘结，同干大政，而军机处之权渐移，军机大臣皆拱手听命，伴食而已。惟军机大臣大学士柏莅，资望既深，性颇鲠直，不甚迁就，三奸畏而恶之。戊午科场之狱，竟置柏相大辟，盖三奸以全力罗织之，欲以树威。于是朝臣震悚，权势益张矣。肃顺又借铸铁局一事兴大狱，户部司员皆褫职逮问。京师自措绅以至商店，被其株累破家者甚多，皆怨肃顺次骨。肃顺恃宠而骄，陵轹同列。是时，周文勤公(祖培)以户部尚书协办大学士，而肃顺亦为户部尚书，同坐堂皇判牍。一日，周相已画诺矣，肃顺佯问曰。“是谁之诺也？”司员答曰：“周中堂之诺也。”肃顺骂曰：“唉!若辈馈愤者流，但能多食长安米耳，乌知公事？”因将司员拟稿，尽加红勒帛焉，并加红勒帛于周相画诺之上。累次如此，周相默然忍受，弗敢校也。诸大臣亦往往受其侵侮，无不饮恨于心，而唯诺维谨。 

　　惟大学士翁文端公(心存)引疾乞退，以避之。十年七月，英吉利、法兰西兵船犯大沽，陷东西炮台，入天津，逼通州，焚圆明园。肃顺方以协办大学士兼步军统领，与载垣、端华同劝上举木兰秋弥之典，巡幸热河。热河行宫本湫隘，内外禁防不甚严，三奸益得出入自便，导上娱情声色，实为希宠揽权之计。迨和议成，英法兵退至天津，留京王大臣疏请回跸，上将从之，为三奸所尼，屡下诏改行期。十一年秋七月，上不豫。十六日，上疾大渐，召载垣等及军机大臣至御榻前，受遗诏，立皇太子。是日辰刻，文宗显皇帝崩。三奸辄矫遗诏，与御前大臣额驸景寿、军机大臣兵部尚书穆荫、吏部左侍郎匡源、署礼部右侍郎杜翰、太仆寺少卿焦佑瀛等共八人，自署为赞襄政务王大臣。又擅遏禁留京王大臣恭亲王等不得奔丧。自是，诏旨皆出三奸之意，口授军机处行之，多未进呈御览，中外惶惶。八月十日，御史董元醇疏言：“皇上冲龄，未能亲政，天步方艰，军国事重，暂请皇太后垂帘听决，并派近支亲王一二人辅政，以系人心。”三奸不悦。明日，上奉皇太后召见赞襄王大臣，命即照董元醇所奏行。三奸勃然抗论，以为不可。退，复以本朝无太后垂帘故事，令军机处调旨驳还。 

　　然恭亲王遂得于此时奔赴热河， 叩谒梓宫。端华等颇不以近支视之，以为赞襄政务之权在我，彼虽近支，何足重轻。盖三奸中，肃顺尤专横狂躁，端华之所为，皆肃顺使之，而载垣又为端华所使，二王实皆庸愦无能，其揽权窃柄，一以肃顺为主谋云。恭亲王先见三奸，卑逊特甚，肃顺颇蔑视之，以为彼伺能为，不足畏也。两宫皇太后欲召见恭亲王，三奸力阻之。侍郎杜翰昌言于众，渭叔嫂当避嫌疑，且先帝宾天，皇太后居丧，尤不宜召见亲王。肃顺拊掌称善曰：“是真不愧杜文正公之子矣。”然究迫于公论，而太后召见恭亲王之意亦苌决。太监数辈传旨出宫，恭亲王乃请端华同进见，端华目视肃顺，肃顺笑日：“老六，汝与两宫叔嫂耳，何必我辈陪哉!” 

　　王乃得一人独进见。两宫皆涕泣而道三奸之侵侮，因密商诛三奸之策。并召鸿胪寺少卿曹毓瑛密拟拿问各旨，以备到京即发，而三奸不知也。次日，王即请训回京，以释三奸之忌，兼程而行。州县备尖宿处，皆不敢轻居，惧三奸之行刺也。及抵京，密甚，无一人知者。先是载垣等自陈职事殷繁，实难兼顾，意在彰其劳勘。诏即罢其所管火器健锐营，外示优礼，实夺其兵柄也。两宫俟恭亲王行后，即下回銮京师之旨。三奸力阻之，谓皇上一孺子耳，京师何等空虚，如必欲回銮，臣等不敢赞一辞。两宫曰；“回京后设有意外，不与汝等相干。” 

　　立命备车驾。三奸又力阳，两宫不允，乃议以九月二十三日派肃顺护送梓官回京。上恭送登舆后，先奉两宫问道旋跸，载垣、端华皆扈从。于是大学士贾桢、周祖培、户部尚书沈兆霖、刑部尚书赵光，合疏称：“我朝圣圣相承，从无太后垂帘听政之典，前因御史董元醇条奏，特降谕旨葚晰，臣等复有何议。惟是权不可下移，移则日替，礼不可稍渝，渝则弊生。我皇上冲龄践祚，钦奉先帝遗命，派怡亲王载垣等八人赞襄政务。两月以来，用人行政，皆经该王大臣等议定谕旨，每有明发，均用‘御赏’、‘同道堂’图章，共见共闻，内外皆相钦奉。臣等寻绎‘赞襄’二字之义，乃佐助而非主持也。若事无巨细，皆凭该王大臣之意先行议定，然后进呈皇上一览而行，是名为佐助，而实则主持， 曰久相因，能无后患？今日之赞襄大臣，即昔日之军机大臣。向来军机大臣事事先面奉谕旨，辨驳司‘否，悉经钦定．始行拟旨进呈，其有不合圣意者，朱笔改正，此太阿之柄不可假人之义也。为今之计，正宜皇太后敷宫中之德化，操出治之威权，使臣工有所禀承，不居垂帘之虚名，而收听政之实效。昔汉之和熹邓皇后、晋之康献褚皇后、辽之睿智萧皇后，皆以太后临朝，史册称美。宋朝之宣仁高太后，有女中尧舜之誉。明代穆宗皇后，神宗嫡母，上尊号曰仁圣皇太后；穆宗贵妃，神宗生母，上尊号曰慈圣皇太后。维时神宗十岁，政事皆由两宫裁决施行，亦未尝居垂帘之名也。我皇上聪明天宜，正宜涵泳诗书，不数年即叮亲政。而此数年间，外而贼匪未平，内而奸人逼处，何以拯时艰？何以饬法度？固结人心，最为紧要，傥大权无所专属，以致人心惊疑，是则目前大可忧者。至皇太后召见臣工礼节，及一切办事章程，仍循向来军机大臣承旨旧制，或应量为变通，拟求敕下群臣会议具奏，请旨酌定，以示遵守，庶行政可免流弊’而中外人心益深悦服矣。”会钦差大臣侍郎胜保亦奏请简近支亲王辅政，以防权奸之专擅。 

　　十月朔，车驾至京师。将至之日，诸大臣皆循例郊迎，两宫对大臣涕泣，缕述三奸欺藐之状。周祖培奏曰：“何不重治其罪？”皇太后曰：“彼为赞襄王大臣，可径予治罪乎”祖培对曰：“皇太后可降旨先令解任，再予拿问。”太后曰：“善。”乃诏解赞襄王大臣八人之任，以恭亲王奕沂为议政王，从民望也。垂帘典礼，令在廷大小臣工集议以闻。先召见议政王大臣，上南面稍东席地坐，两宫亦南面坐稍北。皇太后面谕三奸跋扈诸不法状，且泣下。上顾曰：“阿奶，奴辈如此负恩，即斫头可也，请勿悲。”遂与王大臣密定计，即另派大学士桂良、户部尚书沈兆霖、户部左侍郎文祥、右侍郎宝鍪、鸿胪寺少卿曹毓瑛为军机大臣。：初二日，恭亲王率周祖培、文祥等入朝待命，载垣等已先至，尚未知解任之信。盖三奸解任之旨及召见王大臣等，已在初一日之中酉间，特命办事处勿知会怡、郑二王，故二王皆不知。然已微有所闻，见恭亲王等则大言曰：“外廷臣子，何得擅入？”王答以有诏。复以不应召见呵．]七王，王逊谢，却立宫门外。俄诏下，命恭亲王将载垣、端华、肃顺革去爵职，拿交宗人府，会同大学士、六部、九卿、翰、詹、科、道，严行议罪。王捧诏宣示，载垣、端华二人厉声曰：“我辈未入．诏从何来？”王命擒出。复呵曰：“谁敢者” 

　　已有侍卫数人来前，褫二人冠带，拥出隆宗门。尚顾索肩舆及从人，或告已驱散矣。遂踉跄拥至宗人府，幽之。肃顺方护送梓宫，决于密云。逮者至，门已闭，乃毁外户而入，闻肃顺在卧室咆哮骂詈。又毁其寝门，见肃顺方拥二妾卧于床，遂械至京，亦系宗人府。肃顺瞋目叱端华、载垣曰；“若早从吾言，何至有今日!”二人曰：“事已至此，复何言!”载垣亦咎端华曰：‘吾之罪名，皆听汝言成之。”故论者谓三凶之罪，肃顺尤甚，端华次之，载垣又次之。盖肃顺之均悍，过于二人，自忖护送梓宫，仅迟数日至京，不至有变。然使侯肃顺至而图之，彼耳目既广，布置渐密，则措手较难矣。惟车驾至京而即曰下沼，办理神速，为中外人情所不料，尤有疾雷不及掩耳之势云。廷议既上，请均照大逆律，凌迟处死。初六日，诏曰：“载垣、端华、肃顺，朋比为奸，专权跋扈．种种情形，均经明降谕旨，宣示中外。至载垣、端华、肃顺于七月十七曰皇考升遐，即以赞襄王大臣自居。实则我皂考弥留之际，但面渝载垣等立朕为皇太子，并无令共赞襄政务之渝。载垣等乃造作赞襄名目，诸事并不请旨，擅自主持，两宫皇太后面谕之事，亦敢违阻不行。御史董元醇条奏皇太后垂帘事宜，载垣等非独擅改谕旨，’并于召对时有伊等系赞襄朕躬，不能昕命于皇太后，伊等请皇太后看折，亦属多余之语。当面咆哮。目无君上情形，不一而足。且屡言亲王等不可召见，意在离间。 

　　此载垣、瑞华、肃顺之罪状也。肃顺擅坐御位，于进内廷当差时，出入自由， 目无法纪，擅用行宫内御用器物，于传取应用物件，抗违不遵。并自请分见两宫皇太后，于召对时，辞气之间，互相抑扬，意在构衅。此又肃顺之罪状也。一切罪状，均经母后皇太后、圣母皇太后面谕议政王、军机大臣，逐条开列，传知会议王大臣等知悉。兹据该王大臣等按律拟罪，将载垣等凌迟处死，当即召见议政王奕诉、军机大臣户部左侍郎文样、右侍郎宝鍪、鸿胪寺少卿曹毓瑛、惠亲王、惇亲王奕淙、醇郡王奕澴、钟郡王奕诒、孚郡王奕谨、睿亲王仁寿，大学士贾桢、周祖培、刑部尚书绵森，面询以载垣等罪名有无一线可原？兹据该大臣等佥称，载垣、端华、肃顺跋扈不臣，均属罪大恶极，国法无可宽宥，并无异辞。朕念载垣等均属宗支，以身罹重罪，应悉弃市，能无泪下？惟载垣等前后一切专权跋扈情形，谋危社稷，是皆列祖、列宗之罪人，非独欺陵朕躬为有罪也!在载垣等未尝不自恃为顾命大臣，纵使作恶多端，定邀宽典。岂知赞襄政务，皇考实无此谕，若不重治其罪，何以仰副皇考付托之重？亦何以饬法纪而示万世了即照该王大臣等所拟，均即凌迟处死，实属情罪相当。惟国家本有议亲议贵之条，尚可量从未减。姑于万无可宽贷之中，免其肆市，、载垣、端华均着加恩赐令自尽。即派肃亲王华封、刑部尚书绵森，迅即前往宗人府空室传旨，令其自尽。此为国体起见，非朕之有私于载垣、端华也。至肃顺之悖逆狂谬，较载垣等尤甚，亟应凌迟处死，以伸国法而快人心。惟朕心究有所未忍，着加恩改为斩立决，即派睿亲王仁寿、刑部右侍郎载龄，前往监视行刑，以为大逆不道者戒。至景寿身为国戚，缄默不言；穆荫、匡源、杜翰、焦佑瀛于载垣等窃夺政柄，不能力争，均属辜恩溺职。穆荫在军机大臣上行走已久，班次在前，情节尤重。该王大臣等拟请将景寿、穆荫，匡源、杜翰、焦佑瀛革职，发往新疆效力，均属罪有应得。惟以载垣等凶焰方张，受其箝制，实有难与争衡之势，其不能振作，尚有可原。御前大臣景寿，即革职，仍留公爵并额驸品级，免其发遣。兵部尚书穆荫，即革职，改为发往军台效力赎罪。吏部左侍郎匡源、署礼部右侍郎杜翰、太仆寺少卿焦佑瀛，均着即行革职，加恩免其发遣。钦此。”是曰，载垣、端华自缢。肃顺以科场、钞票两案，无辜受害者尤多，都人士闻将杀肃顺，交口称快．其怨家皆驾车载酒，驰赴西市观之。肃顺身肥面白，以大丧故，白袍布靴，反接置牛车上。过骡马市大街，儿童欢呼曰：“肃顺亦有今日乎!”或拾瓦砾泥土掷之。以之，面目遂模糊不可辨云。将行刑，肃顺肆口大骂，其悖逆之声，皆为人臣子者所不忍闻。又不肯跪，刽子手以大铁柄敲之，乃跪下，盖两胫已折矣。遂斩之。 

　　少詹事许彭寿疏请治奸党。诏曰：“前因许彭寿于拿问载垣、端华、肃顺时，请查办党援，当令指出党援诸人实迹。嗣据明白回奏：形迹最著者莫如吏部尚书陈孚恩，最密者莫如侍郎刘琨、黄宗汉等，平曰保举之人如侍郎成琦、德克津太、候补京堂富绩，外问喷有烦言。陈孚恩于上年七月，大行皇帝发下朱谕，巡幸热河是否可行？陈孚恩即有‘窃负而逃，遵海滨而处’之语，意在迎合载垣等，当时会议诸臣，无不共见共闻。大行皇帝龙驭上宾’满汉人臣中惟令陈孚恩一人先赴行在’是该尚书为载垣等之心腹，即此可见。黄宗汉于本年春间前赴热河，皇考召见时，即以危辞力阻回銮。迨闻皇考梓宫有回京之信，该侍郎又以京城情形可虑，遍告于人，希冀阻止，其为迎合载垣等，众所共知。以上二人，均属一二品大员，声名如此狼藉，品行如此卑污，若任其滥厕卿贰，何以表率僚属？陈孚恩、黄宗汉均着革职，永不叙用，以为大僚谄媚者戒口至侍郎刘琨、成琦、太仆寺少卿德克津太、候补京堂富绩，与载垣等虽无交通实据，而或与往来较密，或由伊等保举，或拜认师生，众人耳目共见共闻，伺能置之不议？刘琨、成琦、德克津太、富绩，均着即行革职。许彭寿纠劾各节，朕早有所闻，用特惩一儆百，期于力振颓靡。载垣、端华，肃顺三人事权所属诸臣等，何能与之绝无干涉，此后惟有以宽大为念，不咎既往。尔诸臣亦毋须再以查办奸党等事纷纷陈请’致启讦告诬陷之风。惟当各勤厥职，争自濯磨，守正不阿，毋蹈陈孚恩等恶习。朕实有厚望焉。”未几，查钞肃顺家，得陈孚恩手书，有不臣语，乃复逮戊伊犁。先是载垣等拟进年号曰“祺祥”，已颁宪矣。有言其意义重复者，遂置不用。初九日，甲子昧爽，穆宗毅皇帝御正殿即位，礼成，大赦，以明年为同治元年，上母后皇太后尊号曰慈安皇太后，圣母皇太后尊号曰慈禧皇太后，垂帘听政。先是钦天监奏八月朔旦，日月合壁，五星联珠。登极之日，久阴忽霁，八表镜清。于是权奸既去，新政如旭日初升，群贤并进，内外协力!宏济艰难，遂启中兴之治。 







　　庸盒笔记卷之二 



　　慈安皇太后圣德 



　　慈安皇太后以咸丰初年正位中宫，当时已有圣明之颂。显皇帝万几之暇，偶以游宴自娱，闻中宫婉言规谏，未尝不从；外省军报及廷臣奏疏寝阁者，闻中宫一言，未尝不立即省览；妃嫔偶遭谴责，皆以中宫调停，旋蒙恩眷。显皇帝幸热河，逾年龙驭上宾。当是时，肃顺专大政，暴横不可制，太后与慈禧皇太后俯巨缸而语，计议甚密。于是羁縻肃顺，外示委任，而急召恭亲王至热河，与王密谋两宫及皇上奉梓宫先发，俾肃顺部署后事。既至京师，则降旨解肃顺大学士之任，旋革职拿问，遂诛之。肃顺素蓄异谋，以皇太后浑厚易制，赦忍而少待，不意其先发制之。临刑时，颇自悔恨云。于是两宫太后垂帘听政，首简恭亲王入军机处议政事。当是时，天下称东宫优于德，而大诛赏大举错实主之，西宫优于才，而判阅奏章，裁决庶务，及召对时谘访利弊，悉中窍会。东宫见大臣，呐呐如无语者。每有奏牍，必西宫为诵而讲之，或竟月不决一事。然至军国大计所关，及用人之尤重大者，东宫偶行一事，天下莫不额手称颂。问治初元，鉴曾文正公之贤，自两江总督简授协揆，以正月朔日下诏，凡天下军谋吏治，及总督巡抚之黜陟，事无不谘，言无不用，中兴之业于是乎肇矣。何桂清失陷封疆，欤罪甚重，刑部已论斩矣，阴祈同乡同年及同官京朝者十七人上疏救之，朝廷儿为所惑。东宫太后独纳太常寺卿李棠阶之奏，命斩桂清以警逃将，天下为之震肃。寻以李棠阶硕望名儒，命为军机大臣，一岁中迁至尚书，其后颇多献替。胜保以骄蹇贪淫，逮下刑部狱，亦用棠阶官赐死，天下颇以为宜。金陵、苏浙之复也，曾、李、左三公，锡封侯伯，实出东宫之意，而西宫亦以为然。及太监安得海稍稍用事，潜出过山东境，巡抚丁公宝桢劾奏之．东宫问军机大臣以祖制，大臣对盲当斩，即命就地正法，天下皆服丁公之胆，而颂太后之明。西宫太后性警敏，锐于任事，太后悉以权让之，颓然若无所与者。后西宫亦感其意，凡事必谘而后行。毅皇帝孝事太后，能先意承志，太后抚之亦慈爱备至，故帝亦终身孺慕不少衰，虽西宫为帝所自出，无以逾也。 

　　毅皇后之立，实太后以其端淑选中之，盖其圣德为相近云．迩年以来，太后益谦让未遑，事无巨细，必待西宫裁决，或委枢府主持。或者以天下大定，可以垂拱而治，故益务韬晦欤？ 



　　嘉顺皇后贤节 



　　国朝家法，远轶汉、唐、宋、明之上，而尤有亘古所未睹者，一则开创之功与中兴之业，皆出皇太后训政之力，一则以椒房之贵，而殉大行皇帝于百日之内，如穆宗毅皇后是也。 

　　后为今承恩公崇文山尚书之女，幼时即淑静端慧。崇公每自课之，读书十行俱下。容德甚茂，一时满洲、蒙古右族，皆知选婚时必正位中宫。同治十一年，穆宗皇帝将行大婚礼，后与风秀之女俱选入宫．当是时，后年十九，慈安皇太后爱其端庄谨默，动必以礼，欲立之；凤秀之女年十四，慈禧皇太后爱其姿性敏慧，容仪婉丽，欲立之。两宫意虽各有所属，而相让未决，乃召穆宗俾自定之。穆宗对如慈安旨，于是乃立后为中宫，而封凤秀女为慧妃。大婚之夕，后应对颇称旨，穆宗使后背诵唐诗，无一蹇字，穆宗甚悦。慈禧皇太后怜慧妃之未得尊位也，召穆宗谕以慧妃贤慧，虽屈在妃位，宜加眷遇；皇后年少，未娴宫中礼节，宜使时时学习，帝毋得辄至中宫，致妨政务。穆宗性至孝，重违太后意，而又怜皇后之不得宠于太后也。乃不敢入中官，亦竟不幸慧妃，常在干清官独居无聊。既而有疾，慈安皇太后侦知诸太监越礼状，于是两宫太后轮流省视。帝疾稍瘳，太后回宫，亦召皇后留视之。皇后权素轻，不能以威胁诸太监，又性羞涩，守礼法，帝亦命皇后回宫，每苦口极谏然后去。无何，疾复大作，龙驭上宾，慈禧皇太后召皇后训责备至。盖本朝家法最严，又值太后哀痛之余，故不觉有疑于皇后而责之过深也。今上即位，皇太后懿旨封为嘉顺皇后。而后自穆宗之崩，恸极，誓以身殉，遂不复食，以光绪元年二月二十日崩，年二十二，距穆宗大行末百日也。嗟乎! 自古烈妇殉夫者多矣，若以椒房之贵，猝遭变故，攀龙偕逝，则前古所未闻也，岂不懿欤？ 



　　日月台璧五星联珠之瑞 



　　占验家谓五星同在一次日合，同在一宿曰聚。咸丰十一年八月丁巳朔，有日月合壁，五星联珠之瑞，从填星也。考是日卯正，日月同在张八度，岁星荧惑在张五度，太自在轸三度，填星在张九度，辰星在张七度。盖日月与木火土水四星同聚一宿，惟太自在轸。然与日月及水土二星相距不满三十度，则犹可谓之合也。尤难遇者，五星皆顺行而无迟留退逆之愆，且皆晨见而不伏匿，斯所以为盛瑞也。是岁，官军即以八月朔日卯刻克复安庆，由此各路大帅相继奏捷。甫逾一纪，而粤、捻、苗、回诸巨寇以次荡平。中兴之功，何其伟也! 占验家又谓自张至轸为楚分野。是时辅翊中兴者，如曾文正公、胡文忠公、江忠烈公、罗忠节公、李忠武公、李勇毅公，以及今相国恪靖侯左公、巡抚威毅伯曾公、前陕甘总督杨公、兵部侍郎彭公，皆系楚材，可云极盛。惟今相国肃毅伯李公所属淮部诸将，皆系皖人。然春秋时，皖北安、庐、凤、颍六郡，本皆楚地，则分野占验之说，似不诬矣!沈约《宋志》谓周将伐殷，五星聚房；齐桓将霸，五星聚箕；汉高入关，五星聚东井。大抵皆隆盛治平之象。然则中兴景运尚未艾也! 



　　贼犯岁星致败 



　　天文家又谓岁星所在之分野，其国有福，伐之者败。春秋时，越得岁而吴伐之，史墨以为必受其殃，既而吴果为越所灭。同治丁卯四五月间，捻酋任柱、赖汶光等窜入山东登、莱、青一带，官军依胶莱河筑墙而守，盖欲拘之海隅，而以劲兵驱殄之也。余于五月杪，夜观岁星在危宿，光甚明亮。夫虚危齐之分野，乃济东泰武登、莱、青诸郡也。登、莱、青得岁而贼扰之，理当败灭。余谓论地势则如兽入阱中，论天时则彼自犯岁星，不灭何待？俄而贼乘胶莱河尾海滩干涸，尚有数十里营墙未筑，溃防而出。余拊髀惊叹，以为天时地利究难尽恃也!幸今伯相李公早依运河筑墙，以防贼之窜逸。贼猛扑河墙，不能逞志。迨九月间，铭军会合诸军击之安邱，潍县之间，枪毙任柱，竟歼巨股，仍在虚危分野也。余乃信天时地利，实有可凭云。 



　　威毅伯攻克金陵 



　　宫保威毅伯曾公之围金陵也，猛攻二年，盛暑鏖兵，迄不能下。自朝阳门至钟阜门，开地道三十三处，篝火而入地，崖崩而窟塞，则纵横聚葬于其中。贼或穿隧以迎我，熏以毒烟，灌以沸汤，则题者幸脱，而悫者就歼。盖每穿一穴，为贼所觉，而将士须臾殒命者，率常数十百人。一日，穴地已过城根，贼尚未觉。会贼有以枪插地者，穴内军士见枪首入地，疑贼已觉而刺之也，急以手引枪入地数尺，贼始知官军在地下，复迎击之。官军或退或死，复开他道，或为山石所隔，或将近城根。贼酋李秀成登陴遥望，见其上草色，辄知下有地道。官军既克伪天堡城，即所谓龙膊子者也，在太平门外，高踞钟山之顶，俯瞰城中。提督李臣典与公密商’排巨炮三层于其上，昼夜对城轰击，无一息停。城堞皆颓，贼不能立足。曾公始下令军士，各持柴草一束，掷之城下，高与城齐，示将由此登城者。贼并力严备，不暇他顾，又隔于柴草，不能了望。 

　　官军于近城龙膊子山之下，觅得一隧，乃前数月所开，为贼所觉而中废者。曾公知贼不复防此道，派千人由此挖至城下，实火药三万斤于其中，封筑完固，填以大石。口门留一穴，以粗竹数丈为引线，贯入穴中。竹内用大布数匹，包火药实之。 

　　及期，各军严阵以待，火始入时，但闻地中隐隐若雷声，约一点钟之久，俄而寂然，众又以为不发矣。忽闻霹雳砰訇，如天崩地坼之声。城垣二十余丈，随烟直上，万众属目，咸见是城耸入云霄也。大石压下，击人于一二里外，死者数百人。诸军由缺口冲入，其上有黑云一阵随之。既而城中火起，共见火光中有若金星一个，腾入云端，继有白光一道冲上，盖皆宝气所化也。先是咸丰三年，粤寇之陷金陵也，募得一黔人善掘煤者，掘地道自仪风门入。及官军围金陵，黔人复在军中，曾公使挖地道自太平门入。噫!一省垣也，而得失系于一挖煤者之手，亦异矣。曾文正公既至金陵，修治缺口，馋石识其处，铭日。“穷天下力，复此金汤，苦哉将士，来者勿忘!” 



　　李秀成被擒 



　　金陵之拔也，伪忠王李秀成偕一僮遁走方山，突遇樵者八人，有识之者，喈曰：“若非伪忠王乎？”秀成长跪泣曰：“若能导我至湖州，愿以三万金为寿。”樵夫相与聚谋，以为不如执献大营，金其焉往，且可获重赏。遂麇之以归，其村名日涧西。是时秀成与其僮两臂金条脱皆满，又以一骑负箱箧，皆黄金珠玉宝贵之物，约值白金数十万两。村民尽拘之一室，其珍宝尚未敢分也。村民陶姓者，八人之一也，时有族人在太平门外李臣典营中，将往告之。道过钟山，腹中饥渴。时提督萧孚泅驻营钟山，营中有伙夫素与陶姓相识，遂入少憩，语及献俘事。伙夫以语亲兵，亲兵以告统领，乃使一人留陶姓与之酒食，雅意絷维，不使得行。孚泗自率亲兵百余，驰抵涧西村，以秀成归，尽收其珍宝，将并杀陶姓以灭口。伙夫阴告之，分以宝珠五枚、良马一匹，俾乘夜逸去。孚泗竞以擒获秀成膺一等男爵之封。其后威毅伯曾公微闻其事，赏村民八人白金八百两，复为营中亲兵分去，仅以五十两畀八人者共分之。 



　　张洛行被擒 



　　张洛行为捻寇渠魁，跳梁十年，官军无如之何。同治癸亥，洛行为僧邸所败，以五千人保于尹家沟鲁僧邸率大军围之，洛行自知势不敌，以数百人突围出。僧邸召骑将恒龄率数千骑追之，擒斩贼党略尽。洛行以二十人奔西洋集。圩主陈天保，故贼党也，甫于是日降官军，而洛行夕至，天保纳之，阴遣人驰报宿州署中。时西林宫保(英翰)署宿州知州，率壮丁二百人赴之，直至洛行卧所。洛行方吸洋烟，英公呵之起曰：“汝非张洛行乎？’曰：“然!”曰：“从我走。”乃并其甥侄数人皆擒以归，解送僧邸军前，凌迟处死。僧邸保奖英公，俟补直隶州，后以知府用。朝廷颇嫌其赏薄’未数月，擢知颍州府，旋迁凤、颍、六、泗道，两年间遂至安徽巡抚。 



　　谢忠愍公保卫天津 



　　咸丰三年，粤贼北犯畿辅。长芦盐运使杨霈，为防御计，捐廉制洋枪五百杆，招募壮丁在署教演，号日“芦团”o旋奉旨派前任浙江巡抚梁宝常等，协同天津地方官办理团练。阖县绅商立义民局二十八处，每局五六十名，按期训练。县人张锦文者，前为麟见亭河帅家丁，为司庖政，继以盐荚致富，倡捐团练经费，并上守御策于盐政文谦。盐政善之，发令箭一支给锦文，俾筹布置。锦文自练壮丁三千名，号曰“铺勇”。当是时，天津镇协各兵，连年征调在外，城中惟有“芦团”、“铺勇”。 

　　而义民二十八局，散布一县，通计惟有数千人。天津地平衍，无险可扼。悍贼七八万由南面来，自春徂秋，寇氛日逼，民心大震。八月朔夜，疾风甚雨，城西芥园河堤骤决。天津道张起鹧督率官弁驰往堵筑，见有红灯隐隐前导，奔流随之。北堤高与城齐，地势东洼西仰，乃水不东趋，反灌西南。居民庐舍无恙，而城南弥望汪洋，倏成巨浸。静海、沧州来路，及诸歧径，皆没于水，仅存大道而已。决口前一日，堤上有二人徘徊往来，一人曰；“当在何处？”一人指曰：“此处即可。”众咸异之。次夜堤溃，即所指处也。九月二十六日，侦知贼已入沧州境，锦文夜谒县令谢子澄曰：“寇逼矣，当奈何”谢公曰，“无饷无以办事，为之奈何？”锦文献票钱四千缗，为募勇费。且谓贼势鸱张，非遏其锐气不可。明日募夫万余，掘长濠于小稍直口，复以席裹土如盐包然，叠成炮台，置炮盘六座于台上．即日工蒇，锦文入见县令，令告之曰：“昨夜狱犯喧哗，恐生变，奈何？”锦文曰：“莫若择其罪不至死者出之，激令杀贼赎罪。”从之。回民刘继德者甫出狱，振臂一呼，回民奔集者千余人，遂率赴教场听令。适锦文豫引盐课银二万两至，尽数易钱分写小票，以给勇粮。官绅议谁可督队者？谢公奋然请行，衣短后衣，持枪上马，率练勇至城西小园驻焉。 

　　先是邑人贾庆堂献策，恐贼于水浅处偷渡，村民有弋凫者，善用排枪置小舟上，覆以席，推行水中，百发百中，佥呼之为“雁户”，宜招募设伏以备不虞。官绅皆以为然，仓猝募五百人。 

　　是日，使庆堂率往伏于稍直口之东南。二十八日，阖郡文武齐集教场，忽一老人来营曰：“贼已在城西黄家坟造饭矣o”言讫，不知所往。登台瞭望，果蜂拥而来。谢公率众迎剿，“芦团”抬枪，乘势堵截。县民数万，持械相助。贼首名小秃子者，矫健绝伦，贼中呼为“开山王”，手执黄旗，左右指挥，奋迅剽疾。我军以火枪击之，击上则鼠伏，击下则猱腾，枪甫止则随烟而进。有大沽老卒喏曰：“是贼狡猾，非巧取不可。”乃以两枪上下交击之，立毙。贼气夺，犹奋突而前，至设伏处呼渡。 

　　“雁户”佯应，推舟前行，距贼数武，号锣一声，排枪轰发，贼纷纷倒地，惊以为水雷，遂大溃。是役也，贼因水阻，迂道东走，仅迟至一日，而稍直口得以为备。且歧径皆淹没，可颅料贼所至，而以全力专备一路。斩贼五百余级，而我兵勇无一伤者。由是小稍直口改名得胜口，旌战功也。是时，惜无大军夹击，不能一鼓歼贼。又以贼众我寡，未敢远追。贼遁至杨柳青，旋掘静海之独流镇。十月十七口，督师大臣胜保始统大兵由深州至天津，旋赴独流镇剿贼，并调谢公至大营办理粮饷，带练杀贼。十一月二十三日，副都统佟鉴击贼获胜，杀数百人，因拽取濠板，被贼拥围，手执长矛，杀贼数人而死。谢公驰往援救，身受七伤，赴水而死．胜保奏闻，得旨，谢子澄着赠布政使衔，即照布政使阵亡例赐恤，并给骑都尉世职入祀京师昭忠祠，准于四川原籍建立专祠。佟鉴、谢子澄并准于天津阵亡地方，合立一祠。谢公旋予谧“忠愍”，而天津绅民先于西门外双庙街，建立谢公祠。光绪六年，始合祀佟公，改号双忠祠。然津人尤虔事谢公，每遇诞辰及死之日，皆有赛会。张锦文因频年捍寇，有功桑梓，县人前后赠匾额数十方，大吏入告，赏给一品封典，子汝霖由道员加二品顶戴，孙鸿寿钦赐举人。锦文既卒，县人附祀之双忠祠内。 

　　窃思天津癸丑一役，官绅戮力，天人相应，用能击败粤寇，保全郡城。当时，合群策群力，以有此功。主其事者，殆不止谢公一人。况县令秩稍微，事权所属在名位素高之官绅，厥后谢公独尸其名者，则以其慷慨激发，愿为前驱，成功指顾，旋以杀贼捐躯，合于“能御大患以死勤事则祀”之义，至今庙食一方。而锦文亦得附祀焉，所以报之者隆矣!夫闻鼓鼙之声，则恩将帅。当粤贼披猖时事孔棘之秋，显皇帝侧席求贤，有能倡众杀贼者，往往不次超擢。谢公已升知府将大用矣，忽而临阵死绥，此天津父老所以尤感晞不置也。杨霈以捐募“芦团”，天子谓为知兵，由长芦运使擢湖北巡抚，连擢湖广总督，统兵剿贼。后以遇寇退避，失陷列郡，贻误封疆，褫职逮问。 

　　尤可见偶值事会，侥幸居功者之不足恃也! 



　　星变奇验 



　　天文家每测象纬以占人事之吉凶，其法由来旧矣。西人则谓星行有一定之轨度，与人事毫不相涉。以是习西法者，但精测算，而不言占验。然见于史册者，数千年来治乱祸福，往往十验七八，其说有未能尽废者。余所亲睹，如咸丰十一年五星联珠之瑞，既志之矣。又如咸丰八年九月，彗星出西北，其芒扫三台并及文昌四辅，月余乃灭。余谓三公中必有当其灾者。未几，而科场之狱兴，军机大臣大学士柏菱以失察门丁舞弊，肃顺等复深文周内，竟罹大辟。十年七月，荧惑入南斗。是时，英法兵船犯大沽，北塘陷’踞炮台，入天津，逼通州，天子以秋猕驻跸热河。十一年五月，彗星复出西北，长数十丈，犯紫微垣及四辅。余见其芒焰熊熊，几及帝座一星，心甚忧之。至八月，而文宗龙驭上宾。光绪八年，法兰西始谋越南，端倪大露。是年八月，彗星见于张翼之间。余谓越南分野在翼轸，而彗所以除旧布新，越其为法所并乎了未及三年，而越南全国果尽归于法矣。夫天象变于上，人事应于下，有不期然而然者，孰谓天文家占验之说，不可尽信乎？ 



　　多忠勇公薨子盥屋 



　　钦差大臣西安将军多隆阿忠勇公。由黑龙江马队从征楚皖，浒擢大帅，身经数百战，料敌如神。其奇勋伟绩，尤在庐桐之间，摧灭粤寇陈玉成，实能转移天下全局。曾文正公尝称其智勇兼备，为中兴名将第一。同治元年．提师入关，尝以亲兵七十人解商南之围，以二千人破捻寇五六万之众，伏尸四十里，山前巨壑窈不见底，人马层积，填与路平。驱剿回寇如风扫箨，其计画常出入意表’萃而迫之山谷之间、大川之旁，杀贼动以数万计，陕西叛回几尽。将移剿甘回矣，适滇匪蓝大顺由蜀窜陕，陷踞务屋，城中老贼仅数百人，胁从人数亦不甚多。多公引兵围之，大顺百计守御，城小而固，久不能拔。朝廷既知贼势之衰，又以多公用兵素称神速，讶其师久无功也，严旨诘问。多公起自武员，不耐摧折，又自耻其困于小寇也。同治三年二月二十三日，掘地道燃火药，轰开月城丈余。公自率穆图善、姜玉顺等骤入其城，不意城内尚有坚卡五道，将士力攻不能破。公在炮台亲自擂鼓，贼见其穿黄马褂也，知为大帅，以鸟枪狙击之。头眼受伤，忍创回营，传令诸将；“此城速克，伤重亦可痊，如不克，伤轻亦不欲复活。”诸将四面环攻，以次日三更克复县城。蓝大顺逃至汉阴，为团练所截杀。而公伤病益剧，巡抚刘公(蓉)往视之，见其卧于躺椅，困惫殊甚，竟瞠目不能语．遂以四月十五日薨于盘屋。公生平爱士卒如骨肉，而威令严明，凡所指挥，汤火不敢避。屡殄巨寇’励满海内。而此次忽为小丑所困’殆有数焉。方受伤时，上发内府珍药敷治，并命黑龙江将军传其子双全驰驿往视。而公本无家，双全依戚族而居，身无完衣。将军怜骇，赠以行资，始得驰往，已不及见。公遗疏云：“不使家有长物，身有余财。”洵非虚语也。或曰骆文忠公奏报早称大顺死于四川，守韶屋者实大顺之弟二顺。然陕西兵民，则皆指为蓝大顺云。 



　　曾左二相封侯 



　　曩闻粤寇之据金陵也，文宗显皇帝顾命，颇引为憾事，谓有能克复金陵者可封郡王。及曾文正公克金陵，廷议以文臣封王，似嫌太骤，且旧制所无。因析而为四，封侯、伯、子、男各一。曾文正公封一等毅勇侯，世袭罔替；曾沅甫官保封一等威毅伯，提督李臣典封一等子，提督萧孚泗封一等男。左文襄公之肃清甘肃新疆也，廷议援文襄公长龄平张格尔封公之例，拟封一等公爵。皇太后谓；“从前曾国藩克复金陵，仅获封侯。左宗棠系曾国藩所荐，其所用得力之老湘营，亦系曾所遣，将领刘松山等，又曾所举也。若左宗棠封公，则前赏曾国藩为太薄矣。”乃议左公以一等恪靖伯，晋二等恪靖侯。 

　　所以不获一等者，示稍逊于曾公也。圣明烛照，纤悉靡遗，权衡轻重，适剂其平。虽前后事隔十年，而评量犹不爽铢寸若此，此其所以成中兴之业欤!余昔游京都，闻谈时事者，皆有此说，因忆而录之。 



　　骆文忠公遗爱 



　　骆文忠公(秉章)，以咸丰初年巡抚湖南，适值粤寇鸱张，曾文正公以在籍侍郎，帮办团练，旋创筹饷募勇之议，益阳胡文忠公，新宁江忠烈公实左右之。风气既开，人才蔚起。于是，塔忠武公(塔齐布)、罗忠节公(泽南)、李忠武公(续宾)、李勇毅公(续宜)、王壮武公(鑫)’及前总督杨公(岳斌)、前侍郎彭公(玉麟)等，先后卓著战功，名闻海内。其它以杀贼跻显秩者，尤不可数计。当是时，精卒遍于畎亩，良将布于闯阎，但患招之不能尽，不患其无可用也。骆公以休休有容之度，适莅是邦，而逢其盛。每与诸公共事，颇能不掣其肘，不掩其长，以故勋望刚隆。会今大学士恪靖侯左公以在籍举人，就骆公前任张石卿中丞(亮基)之幕。张公既去，骆公复宾礼之。左公练习兵事，智略辐凑，骆公专任以军谋，集饷练兵，选用贤将，屡却悍贼，两败石达开数十万之众。复分兵援黔援粤援鄂援江西，丰采几与曾、胡二公相并，则左公帷幄之功也。骆公每公暇适幕府，左公与幕宾二三人慷慨论事，证据古今，谈辩风生，骆公不置可否，静听而已。世传骆公一日闻辕门举炮，顾问何事，左右对曰：“左师爷发军报折也。’骆公颔之，徐曰：“盍取折稿来一阅？”此虽或告者之过，然其专任左公可知。惟时楚人皆戏称左公曰“左都御史”，盖以骆公官衔不过右副都御史，而左公权尚过之也。然骆公外朴内明，于贤、不肖之尤著者，口虽不言，而辨之甚精，既能推毂贤才，贤才亦乐为之用。至其清介自守，尤为一时封疆大吏所不及，此其建树之本也。余往尝游湖南，闻楚入皆曰；“骆公治吾楚十年，而吏民安堵，群寇远遁，此吾楚福星也。”厥后督师入蜀，蜀中值蓝朝鼎、李短搭搭等群寇蜂起，揭竿乌合之徒，所在屯聚，全省被蹂躏者四十余州县。骆公仅募楚勇万人以行。是时黄子春观察(醇熙)为统将，刘霞轩中丞(蓉)实以同知佐戎幕，旋超授四川藩司，赞画军事者二年。楚军入蜀，一战大捷，放行而西，驱殄群孽，连解定远、绵州之围。而黄观察亦遇伏战没，骆公选裨将代领其众，会合蜀军，分途追剿。蓝、李等巨酋十余人，以次擒戮。未一年，而全蜀肃清。盖蓝、李各寇皆起于草窃，声势虽盛，并无远略，实不耐战。骆公以楚中节制之师，进与之角，鲜不克捷。既捷之后，群贼望风瓦解，白就夷灭，故其摧陷廓清之功为甚捷也。蜀民见骆公用兵如此之神速，以为诸葛复生，且出水火而衽席之，皆曰。“骆公活我。”石达开率其悍党窥犯蜀疆，自入绝地，诸土司扼守险隘，会合官兵擒灭之．天下闻之，谓石达开著名剧寇，不过稍亚于洪秀全，而骆公擒之，易于反掌，莫不仰其威名。蜀民亦谓骆公用兵果不可测，于是感之如父母，而望之如神明矣。蜀中地大物博，骆公既削平群丑，省中司道建议整理财赋，因而筹饷筹兵，南援滇黔，北援秦陇。当是时’曾文正公督两江，凡湖广两粤闽浙等省大吏之黜陟，及一切大政，朝廷必以谘之。骆公督四川，凡滇黔陕甘等省大吏之黜陟，及一切大政，朝廷必以谘之。二公东西相望，天下倚之为重。而骆公所陈大计，亦多能统筹全局，不愧老成典型。先是蜀中童谣日，“若要川民乐，除非马生角。’盖俗称骆字为马各骆，而南方又各角同音也。然则骆公当立勋名于蜀，其数早已前定矣。骆公既薨，成都为之罢市，居民皆野哭巷祭，每家各悬白布于门前，或书挽联以志哀思．适文勤公崇实，以将军署总督，谓为不祥，遣使禁之。蜀民答曰。“将军脱有不讳，我辈决不敢若此。”闻者为之粲然。迄今蜀民敬慕骆公，与诸葛武侯相等。骆公专祠，蜀民亦呼之为丞相祠堂，虽三尺童子入其祠，无不以头抢地者口或谓骆公生平不以经济自命，其接人神气浑穆，人视之固粥粥无能，而所至功成，所居民爱，在楚在蜀，自有诸贤拥护而效其长，岂其大智若愚耶了抑骆公之旗常俎豆，早有定数，大功之成不在才猷而在福命耶？余谓骆公之当享勋名，固由前定，然其德器浑厚，神明廉静，推诚以待贤俊，亮直以事朝廷，斯其载福之大端也。同时张石卿制军．其初名位与骆公相埒，而才调发越，则十倍骆公。然有为不能有守，好用权术，多谋少晰。又昕居皆贫瘠之地，所与共事多庸妄人，其遭逢不如骆公远甚，崎岖二十年，不能以功名终。盖其德不足以运其才，器不足以载其福，适若与骆公相反云。 



　　劳文毅公善居危城 



　　善化劳文毅公(崇光)为封疆大吏二十年，值咸丰同治用兵之时。其所居亦率多贫窘艰危之境，虽无卓然杰出之经纶，然每能履变不惊，化险为夷，以功名终．则其从容应事之度，有可称者焉。先是文毅以广西布政使统领一军，出省剿贼，招降贼首张嘉祥改名国梁，即后在江南杀贼为名将，殉大节谧“忠武”者也。文毅既擢巡抚．洪秀全、杨秀清等大股悍贼虽已出粤境，而余寇蜂起，群盗如毛。广西饷绌兵弱，措持数年，贼势益炽，与湖南、广西诸省音问阻绝，饷道不通，省城数十里以外皆贼也。文毅与人书云：“忝膺疆寄，困守孤城，不特毫无官趣，抑且毫无生趣。”适蒋果敏公(益澧)以候选知府为罗忠节公(泽南)营官，中道散去。文毅招之赴粤，蒋公请立功后必保至实缺按察使，所需粮械毋稍缺乏，然后愿行。 

　　文毅许之。蒋公乃募楚勇三千人入粤，击平群寇，克复诸府县城，楚粤之路始通。无何而文毅调抚广东，权两广总督。自咸丰七年，叶昆臣使相(名琛)为英吉利所执，英入踞守广东省城者数年。迨庚申和约既定，次年英人交还省城，督抚司道仍驻佛山镇，不敢入城。英人常目笑之，谓两国既和，断不复存恶意，中国大员伺怯也？然是时，上下议论皆谓一入省城，必受洋人挟制，将复如叶相之事。文毅内决于心，独备仪从，呵殿入省城，城外万人夹道观之，将军都统司道府县遂皆从之。洋人既觉其无所惧，诸事稍稍就范。议者亦始知与叶相彼此异时，以是称义毅之毅焉。旋实授总督，量移云、贵。云南自巡抚徐之铭倚叛回以自重，总督潘忠毅公(铎)至：为所戕。厥后之铭虽死，而回党内外盘踞，耳目甚广。巡抚刘公岳昭、藩司岑公毓英，皆统师在外。文毅始驻贵州，既而道路稍通，遂入云南。或劝文毅毋遽入省城，文毅曰：“省城未失，而大吏皆惮不可入，则彼寇将终据之。且彼所以欲害我者，恐或有图之之意也。今我未挟重兵，则彼固无虞矣。” 

　　遂入城莅总督任，终日闭铃阁，以示无事，日写白折三四开，告人曰：“吾以此陶情适性，且泯彼猜疑也。”于是，在位数年而薨。夫文毅治广西最久，其所筹亦殆无遗憾。若在广东，则是时已与英人讲解，入城本无后虑。文毅之智，殆能见及之。 

　　其在云南，盖有不服药为中医之见存焉。总之，两粤及云南三城者，以常见度之，皆危地也。然惟撄之以无心，则虽履至险，而往往能化其险。观文毅之所处，殆犹佛家能狎蛇虎，而蛇虎亦竟不为之害欤。 



　　邓子久中丞被害 



　　江宁邓子久中丞(尔恒)以翰林为云南道员，济擢藩司。咸丰十年十月升授贵州巡抚，未及赴任，明年春，调陕西巡抚。 

　　是时，徐之铭抚云南，纲纪废弛，回寇与营将勾通为患。之铭非但不能禁遏，又从而党庇之，浸遂为所挟制。副将何有保者，始亦为之铭私人，既而党羽日众，势焰纵横，作恶多端，之铭亦无如之何。凡滇中大小官员，以升调病休出境者，有保辄遣其党追之境上，尽劫其宦囊以去，无敢与校，皆以得出虎穴为幸。有保等恃此为生涯者数年矣。中丞之将赴黔也，行李马驮中途被劫，中丞声称俟到京参奏。适调陕抚，行至曲靖，借居府署。何有保闻有参办之言，密嗾其党史荣、戴玉堂夜率练众，拥入署中，戕害中丞。所携衣物旅费，搜括无遗。于是遐迩纷传：之铭以中丞久任云南司道，知其阴事，恐中丞一入都而其劣迹尽闻于朝也，故密讽何有保害之。之铭亦奏中丞被戕之事，大致称：“邓尔恒由滇赴陕，经臣派拨兵练护送，行抵曲靖，在府署偏院居住。署知府唐简等素知府署不甚严密，欲派兵练巡查，邓尔恒自称行李无多，不须防卫，仅留两仆在内伺候。是夜窃贼李宝逾垣而入，邓尔恒闻院内有贼，亲自堵门喊捕。李宝素恨邓尔恒，闻其在内，遂与其伙党一拥而入，遽将邓尔恒杀害。该府闻警，传集兵役拿获各犯，即经就地正法”等语。并将曲靖文武原禀钞呈。文宗谕旨云：“邓尔恒在曲靖府署居住，知府唐简等既欲派兵练巡查，何以辄复中止？窃盗拒捕伤人，固属常有之事，惟邓尔恒系属人员，何以亲身堵门？即谓该犯李宝系因怀恨，故将该抚杀害，然昏夜之中，何以知堵门喊捉之人，即系该抚？且知李宝之杀该抚，实为挟仇起见在场各犯既已就获，该府等自应迅速解省听候审办，何以邃将各犯正法，以致无可质对？邓尔恒既留两仆在内，则被害情形均应目击，何以并未取有供辞？曲靖文武原禀，种种情节支离。徐之铭并未驳斥，辄行入奏。以大员被戕之案，并不彻底严究，草率了事，实堪诧异!新任总督刘源灏已谕令赶紧前往云南，着将邓尔恒被害情形密速访查，据实具奏，务期水落石出，不准稍存徇隐消弭之见。钦此。”源灏竟不敢赴滇，迁延半年，中途乞病而归。台谏交章论列，前任总督张亮基亦疏劾之铭。奉穆宗谕旨云：“邓尔恒被戕之案，日久未予查办，亦无以彰国宪。着张亮基迅速驰赴云南，督办军务，将徐之铭先行撤任，并将邓尔恒被戕之案彻底根究，按律惩办。何有保父子如此跋扈，必须设法剪除。又宜防其设计暗害。钦此。”于是，复起江宁潘忠毅公(铎)于家，驰往查办。先是戴玉堂等既害中丞，掠其行装，何有保以其隐匿赃物，执缚玉堂，拷打甚酷，玉堂气忿潜逃。嗣闻潘公查办之信，同治元年闰八月，纠党夜攻何有保，杀之。史荣、戴玉堂旋皆被潘公拿获，研讯各情，供认不讳，即予正法。潘公据实复奏，并称讯据各犯供称徐之铭并无知情徇纵情事，但以疏于防范，请交部议处；何有保仍戮尸枭示，以儆凶残。遂由此结案。然谓之铭并不知情，世多疑之。潘公或自以万里孤踪，威惠尚未周浃，而之铭在滇日久，私党蟠结，骤难参撒，既须与之共事，不得不为之湔祓，以安其心欤。然余谓何有保等本无甚伎俩，并非难除之贼，一闻潘公查办，其党即自相攻击，而之铭安坐两年，置之不理。 

　　律以春秋诛心之法，虽之铭实不知情，谓之知情可也。 



　　潘忠毅公遇害 



　　潘忠毅公(铎)始自河南巡抚降调湖南布政使。咸丰二年，粤寇之攻长沙也，公尝以藩司护理巡抚守城有功，后乃弓I疾以去，优游林下者十余年。同治元年，云南叛回蜂起，全省分裂，而省城回众亦与叛回相通，鱼肉良民，胁制官府，大小衙门皆有党蟠踞。巡抚徐之铭贪淫昏懦，既巳自失其权，为回人所箝制，因又挟回自重，怙恶不悛。是时，之铭虽已罢斥，而朝廷所新授之巡抚贾洪诏、林鸿年等，皆不能入滇境，侨寓成都，每遥探云南军务具折奏报而已。之铭为诸回所拥护，托言新任未到，不能交篆，踞位奏事如故，如是者三四年。之铭既嗾其党杀升任陕西巡抚邓尔恒于境上，总督张亮基颇有戒心，引疾求退，疾驰而去，深以得出滇境为幸。朝廷方起用旧臣，遂命潘公署云南总督，时同治二年也。潘公不避艰险，毅然入滇，道经曲靖，回弁马联升来谒，面称有人给信，令其设谋杀害总督。联升圆回党之黠悍者，或故为恫喝之言，或徐之铭与省城回众虑公之至早欲害之，均未可知。而公置之不问，行至板桥，署布政使岑毓英、总兵马如龙排队迎入省城。既视事，亟欲力振威权，安辑回汉。而同僚异心，寇盗逼处，殊难措手。回人掌教马复初者，名德新，以字行，昆明县诸生，在回教中行辈最先，推为大酋，滇省群回皆隐听号令。自徐之铭以下无不仰其鼻息，受其挟制。之铭尝与德新遣回人武进士田庆余招抚杜文秀，许割大理、永昌、丽江三府封之口德新复亲至姚州议和。文秀在姚州遍贴伪示，谓马复初已允分给迤西之地矣。马如龙者，亦回众中之渠魁，栗悍好斗，之铭奏署临元镇总兵。潘公家知回党内外盘结，之铭又从旁掣肘，滇事遂无可为，然德新、如龙虽首鼠两端，尚未显露逆迹，颇欲羁縻勿绝。而署督标中军副将杨振鹏亦阴与回通。马德新使人示意，欲封平南王。公严拒之，德新不怿。马如龙恃其徒众，欲兼并迤东诸郡。惟临安土豪梁士美不服，以忠义激励官绅，纠众据险，以抗如龙。如龙屡请剿士美，公不许。如龙怀怨，径率所部往攻临安。公念如龙若踞临安，则回势益强，且梁士美忠义宜保全之，密檄士美固守待援。又檄他郡练众之素与如龙为仇者数千人，阳为会攻临安，实令与士美合图如龙。盖如龙去，则回稍弱，而后滇事可筹也。公念徐之铭虽不足恃，究系同办一事，尝向之铭微露其意。之铭归告其妾，之铭之妾多与回酋狎昵，酋以告德新，德新怨惧交并，密召武定营参将回酋马荣率练党二千余人，即冒公所调练众旗帜，入居省城五华书院，日出骚掠，居民讼之督抚两署。同治三年正月十五日，公亲往书院弹压，渝令出城，请期五日不许，请期三日亦不许，限以即日出城。 

　　是时回众矛戟森列，马荣攘臂大言曰：“即不出，当奈我何” 

　　嗾其众使前，公大骂，身受七伤死之。云南府知府黄培林、昆明县知县翟怡曾上前救护，同及于难。中军杨振鹏在侧，默然无言。是日也，公约徐之铭同往，之铭阳诺之而不至，盖早知其有变云，贼亦不攻其署．岑毓英以兵练数百，扼守藩署。 

　　自臬司以下官吏未死者，皆避入藩司官廨。徐之铭迎马德新入居总督署，号令一切，阳称请其弹压回众。德新以总督关防，送交徐之铭。公尸暴露三日，其家丁哀恳杨振鹏转求德新发回字令旗’始得殡敛，面如生。德新之召马荣，初意欲使官与回相持不下，已乃出而调停之，以市德于总督，并解马如龙之厄，不料其构成大衅。且所忌惟潘公，今公已死，又欲讨马荣以示已无背叛意，乃密召马如龙率师赴省。岑毓英亦致书如龙，奖其忠诚，召之入援。如龙攻临安，数日不克，得书欲退，恐梁士美追袭，乃以情告士美。士美登城谓之曰：“汝若奔援省城，尽心王事，当不汝追也。”如龙折矢与之盟。以二月一日夜回至省城，自南门入，与岑毓英夹攻贼党，贼死伤过半。杨振鹏登城劝止官军勿开枪炮，天明送马荣出城，逃回武定。初五日，众议徐之铭仍署总督，马如龙署提督，疏通道路。厥后马联升以叛闻。是年十二月，林鸿年奏称马联升伏诛，马荣为官军所擒，解至省城正法，杨振鹏受之铭檄，往权鹤丽镇总兵，与回匪通谋作乱，为如龙所擒斩。 



　　任柱、赖汶光伏诛 



　　同治五六年间，捻寇窜突苏、皖、鄂、豫、山东等省，黠猾以赖汶光为最，而栗悍善战莫如任柱，所统马队颇多。方诸军划运河而守。捻众马步约近十万，盘旋济、青、沂、海之间，行踪嵚忽。官军追逐，往往落后，实尚未能制胜。一日，铭军逐贼于安邱、潍县之交，获一贼目曰潘贵升者，讯知为任柱帐下健儿，将杀之，贵升呼曰：“赦我!我愿投诚。”其甥有唐姓者在铭军作哨官，亦愿保而释之。刘省三军门闻之，呼贵升谓曰：“汝能为我杀任柱乎？”对曰：“能。”乃畀以洋枪一枝，曰。 

　　“此去若成功而返，当赏汝三品衔花翎及白金二万两。如不能杀，亦不汝责任。汝相机为之可也。”盖刘军门之意，本非望其必成，以为即不能成，不过弃一洋枪耳。贵升执枪驰马而去，复归任柱。柱信而不疑，仍置帐下。明日复战，贵升忽以枪击任柱，殒于阵前，纵马奔向官军，告刘军门曰：“我已杀任柱矣。”始犹不信，继见捻党不复耐战，铭军与诸军连日大捷，贼势如土崩瓦解，追至赣榆、沭、宿境内，降贼供称任柱实死，乃赏贵升如前约。赖汶光既哭任柱而埋之，其党震惧，溃散略尽。汶光率败贼千余名抢渡六塘河，南趋扬州。诸军水陆穷迫，贼至湾头，手无器械，饥疲已甚，竞入民家掠食。会大雨，吴香畹观察(毓兰)侦知贼无去路，夜率所部华字两营，会同水师急击之。奋勇丁争取牛马财物，怀挟甚富。观察恐为贼所乘，急令撤队，时已二更，归营各释所负，复于三更出队。诸贼冒雨淋漓，阻于河水，正在彷徨饥窘之时，官军缚之如执鸡豕，生擒赖汶光，凌迟处死，东路捻股遂灭。 



　　总兵陈国瑞骄暴取戾 



　　巳革记名提督处州镇总兵陈国瑞，年十余岁为粤贼所虏，既而降于官军，总兵黄开榜养为义子，隶大帅袁端敏公(甲三)部下。未及弱冠，积军功至都司，然栗悍不驯，动辄犯法。是时，吴勤惠公(棠)以漕运总督驻节清江浦，索将于临淮大营，端敏乃以国瑞予之，始将七百人与捻寇追逐于淮、扬、徐、海之郊，每战辄胜，威名日隆。吴公既倚为长城，一切顺其所为，如奉骄子，渐增募其众至二三千人。复隶故科尔沁忠亲王麾下，扫荡练匪苗霈霖及山东白莲池教匪，皆以国瑞为首功，积官至记名提督处州镇总兵，帮办清淮军务。国瑞益自鸣得意，令军中称已曰大帅，自谓名位与吴公相并，有轻之之意矣。忠亲王战没曹南，诸将皆以不能救护主帅获罪，国瑞独以战功素着，免予议处。时曾文正公督师北上’适刘省三军门(铭传)克复济宁之长沟，国瑞率军后至，见淮军将士所携洋枪精利，心独艳之。国瑞向以黠悍自雄，诸将无敢与抗者，既恶淮军之先入长沟也，又思夺其利器。自率亲兵五百人突入长沟，见淮军勇丁即杀之，凡杀数十人。刘军门闻变，亲督所部与战于塞中，淮军尽携火器，发无不中。国瑞亲兵多执长矛，狭巷中不能转掉，五百人皆歼焉。国瑞跃登民屋，刘军门使其众梯而执之，置之空楼三日，给以糜粥，使饥而不至于死。国瑞见军门，泣日：“此五百人皆数年来所纠合四方之精锐，一旦为君所歼，吾军从此衰矣。”军门乃怜而释之。于是，刘、陈二人皆禀诉于曾文正公，互相指讦。文正恶国瑞之犷也，欲摧其盛气而磨励陶成之，凡批牍数千言，大旨奖其长而戒其短，历举其罪恶十余事，俾速自悛改，且明白禀复。并劝其去钦差宇样’勿与英康两军同扎，勿扰民，勿梗调，勿私斗，勿虚报勇额。国瑞具禀，词多巧饰，不肯任过。文正叹曰：“是真不可教也已!”乃具疏弹劾，撤去帮办军务名目，革去提督，褫去黄马褂，仍留处州镇总兵，以示薄惩，而观后效。国瑞悚息听命，驰往徐州．谒见文正，受约束维谨，旋复还驻清江。国瑞驭下严酷，手刃膳夫不下百余人，将士无罪被杀者不可数计。国瑞有养子曰陈振邦，亦积功至总兵。一日，国瑞忽欲杀之，振邦求救于漕帅吴公，为之缓颊，国瑞不听，振邦乃走匿漕帅署中。国瑞再三索之不得，自率亲兵数百驰赴帅署，欲掩执振邦。时已二鼓，署中闻变，急闭大门。国瑞督兵攻之，守门者在内叱日：“汝赖漕帅卵翼扶持以有今日，乃敢反邪？国瑞怒曰：“以子叛父，非反而何？吾捕反父之子，且讨匿反贼之入耳。”力攻久之，坏大门而入。复攻二门’破之。署中人退守宅门，其坚过于大门，国瑞猛攻不克。然署中人情愈急，骂愈厉，国瑞益怒不可忍，自以头触门，痰涌气厥’颓然仆地。吴公乃命开门，使数人异国瑞置一古庙中，派员看管，而檄别将代统其军，疏劾国瑞革职，永不叙用口越二年，捻酋张总愚驰突畿辅山东。是时醇邸方领神机营’密荐国瑞，欲倚以办贼，复召为头等侍卫，俾募数千人讨贼。国瑞之复出也，颇染鸦片烟瘾，兼有好色之称，锐气已大不如前，而性情骄暴如故。倚恃邸眷，陵侮诸将，遇钦差大臣恪靖伯左公营中所运饷银军械’于中途擅自截留。左公具疏劾之，请以都司降补。奉旨留中，而命国瑞归左公节制。国瑞上书左公，历数其短，如排击曾文正公为背恩，裁抑鲍超、蒋益沣为攘功等语，指摘不遗余力。而密致其稿于醇邸，醇邸奏之口朝廷虑国瑞不复能为左公用，乃命改归安徽巡抚英公(翰)调遣。越日，复改归山东巡抚丁公(宝桢)调遣。既而连次改隶大学士官公(文)、将军都公(兴阿)部下，最后隶钦差大臣肃毅伯李公部下。国瑞军实无战功，而捻寇适全股荡平，国瑞亦获受上赏，开复记名提督黄马挂花翎勇号，并赏云骑尉世职。诸军既皆凯撒，国瑞往来南北。 

　　庚午天津焚毁教堂之案，洋人以其激怒津民，致杀领事丰大业，檄索陈国瑞甚急，赖曾文正公严词驳斥，幸得无事。国瑞乃寓居扬州，与提督李世忠过从游宴。先是国瑞在清淮时，尝截留李世忠营中饷盐，值银巨万，又杀世忠部将之攻下蔡圩者，取其军械，而诬其勾通苗霈霖，世忠皆不敢与校。及是欲泄宿憾，而阳与为欢。国瑞不悟，日与狎饮，时时以戏言虐之，世忠积不能平。一日清晨’率亲兵数十突入国瑞之舍，擒国瑞以出，声言解往金陵，听总督曾侯相处置。挟以登舟，扬帆南下，国瑞之兄子陈泽培率众追之。是时，湖北运铜船数百号停泊河干，其水手皆楚人，国瑞同乡也。泽培号于众曰。“孰能追夺吾叔者，赏以万金!”于是应募者数千人，追及世忠于瓜州之四里铺’围其大舟。世忠乘夜挟国瑞登舢板炮船，潜行出口，溯江西上。黎明，泽培登其大船，取世忠妾婢三人以归扬州，扶以游街。官吏驰往弹压’送归世忠本宅。而船中尚有二女于纷呶之际，怀金宝赴水以死。曾文正公既接世忠禀牍，严批。“责令先释国瑞来辕听候讯办。”世忠泊舟芦苇丛中，先自来谒文正。文正拒不见，遣武弁以一令箭偕世忠同至炮船，释放国瑞。始于船底掖出之，饥惫几无人形。时同治十年闰四月十八日也．李、陈二人同交营务处，委员讯具供词，文正衡情剖断。世忠以擅执大员，被劾褫职；国瑞累次滋事，又滥杀世忠部将，因事在赦前，劾以都司降补，均交地方官严行管束；泽培革去监生。时议允之。越数年，国瑞复以詹启纶杀人之案，谳有唆耸主使等情，发往黑龙江充当苦差。伯相合肥李公尝与予论及，陈国瑞经此番磨练，将未有事似尚可用。余答云，“陈国瑞骄暴之性，终不能改，究难任用。且迩来园于烟色，其精锐已销竭矣。万一此番磨折稍久，意气渐平，将来再用多不过将一二千人，非任重之才也o”伯相颇韪其言。其后廷旨密询吉林将军，云陈国瑞是否尚堪起用？将军复奏谓陈国瑞凶暴桀骜，不堪复用。论将材者，皆以为定评焉。 



　　左文襄公晚年意气 



　　左文襄公自同治甲子与曾文正公绝交以后，彼此不通书问。迨丁卯年文襄以陕甘总督入关剿贼，道出湖北，与威毅伯沉浦宫保相遇，为言所以绝交之故，其过在文正者七八，而自认其二三。文襄常与客言；“我既与曾公不协，今彼总督两江，恐其隐扼我饷源，败我功也。”然文正为西征筹的饷，始终不遗余力，士马实赖以饱腾。又选部下兵最练、将最健者，遣刘忠壮公(松山)一军西征，文襄之肃清陕甘及新疆，皆倚此军之力。是则文襄之功，文正实助成之，而文襄不肯认也。 

　　文襄每接见部下诸将，必骂文正。然诸将多旧隶文正者，退而愠曰；“大帅自不快于曾公斯已矣，何必对我辈烦聒？且其理不直，其说不圆，聆其前后所述，不过如是。吾耳中已生茧矣。”迨壬申二月，文正薨于位’文襄寄挽联云：“谋国之忠，知人之明， 自愧不如元辅。同心若金，攻错若石，相期无负平生。”又致书唁劫刚袭侯，措辞颇为恳挚。余谓文襄自此意气可平矣．庚辰，辛巳间，文襄奉旨召入枢廷．文武官僚于中涂进谒者，皆云左相言语甚多，大旨不外自述西陲设施之绩，及砥讥曾文正公而已，谈次不甚及他事。既入军机，文襄奏言直隶永定、滹沱等河，水患日剧，请自出相度机宜，督率旧部数营，挑浚修治。阅数月，文襄奏报河工蒇事，颇多铺张，并有数十年积弊一扫而空之语。于是，清议之士渐多失望，咸谓左相之疏未免虚夸，远不逮李相节次治河之奏周详核实，意者其西陲功绩，皆不过如是乎？余谓议者推崇文襄，始固不免过当，因而责望亦太重。不知北河末流之弊，本非岁月所能奏功，且距京师咫尺，有效无效，众所共知。文襄出笔太易，乃其习惯使然，殆不始于此日也。顷之，文襄总督两江。 

　　官绅有赴金陵者，皆云文襄见宾客无他语，不过铺陈西陲功绩，及历诋曾文正公而已。苏绅潘季玉观察，以地方公事特赴金陵，欲有所陈，归而告人曰：“吾初谒左相，甫寒喧数语，引及西陲之事，左相即自述西陲功绩，刺刺不能休，令人无可插话。旋驾曾文正公，语尚未畅，差弁侍者见日已旰，即举茶杯置左相手中，并唱送客二字，吾乃不得不出。翼日，左相具柬招饮，方谓可乘间言地方公事矣。乃甫入座，即骂曾文正公，迄终席，言尚如泉涌也．既撤席，吾又不得不出。越数日，禀辞，左相始则骂曾文正公’继则述西陲之事，终乃兼骂合肥李相及沈文肃公。然其意若谓本不如已远甚，初无待其力攻也。侍者复唱送客，吾于起立时，方欲陈地方事数语，左相复引及西陲之事，吾乃疾趋而出云。”潘君之言如此，可谓形容惟肖矣。又李相复陈海防事宜一疏，即余代草，刊在《庸盒文编》者也。疏上时，适文襄在关外奉召将至，恭邸及高阳李协揆，以事关重大，静俟文襄至乃议之。文襄每展阅一叶，每因海防之事而递及西陲之事， 自誉措施之妙不容口，儿忘其为议此折者。甚至拍案大笑，声震旁室。明日复阅一叶，则复如此。枢廷诸公始尚勉强酬答，继皆支颐欲卧。然因此散值稍晏，诸公并厌苦之。凡议半月，而全疏尚未阅毕。恭邸恶其暄聒也，命章京收藏此折。文襄亦不复查问，遂置不议凸 



　　枢廷忌满六人 



　　自雍正七年设立军机处以后，必以大学士、尚书、侍郎之干略优长默契宸衷者为大臣，承写渝旨，筹商大政。盖犹唐宋之入中书同平章事，明之入阁预机务也。不入军机’则虽位居大学士，不得谓之真相。顾闻枢廷里外各一室，本不甚宏敞，大臣如满六人，坐位固嫌逼窄，相传必有一人不利者。远者余不能尽知，姑就同治以来言之。同治十三年中，枢臣未有逾五人者，大都自恭邸而外，满汉各二人也。光绪初年，仍循此例。维时军机大臣则恭亲王及大学士文忠公(文祥)、佩衡相国(宝鎏)、协揆沈文定公(桂芬)、李兰生尚书(鸿藻)。 

　　厥后秋屏侍郎(景廉)入军机，既满六人，而文忠薨于位。未几，李尚书丁忧，王赓虞侍郎(文韶)入军机以补之。迨尚书服阕再入军机，又满六人，而文定薨于位矣。辛巳春，左文襄公入军机，复满六人。幸在值未久，即出督两江’所以无事。壬午冬，王侍郎以陈情终养去位，而翁叔平、潘伯寅两尚书同入军机，又满六人。未几，而潘尚书奉讳。甲申春夕军机大臣五人皆出枢廷，而礼亲王及阎丹初尚书(敬铭)飞额筱山尚书(额勒和布)、张子青尚书(之万)同入军机。未几，许星叔侍郎(庚身)入值。又未几，孙莱山侍郎(毓汶)入值，复满六入口阎公已晋东阁大学士，宸眷忽衰，屡奉严旨诘责，乃引疾予告以去。追溯十余年事，则相传之旧说，迨不谬矣。然如阎相之引年归田，优游林下，固大臣所难得者也，不得谓之非福也。 



　　彭尚书回翔文武两途 



　　衡阳彭雪琴宫保，始以诸生佣书营中。道光季年，新宁雷再浩之变，湖南提督率师往剿。事平，彭公获保以把总拔补。曾文正公之起兵讨粤贼也，彭公带水师一营为营官。文正询知其实系诸生，始保候选训导。厥后累立战功。咸丰十一年，由惠潮嘉道擢广东按察使，遂授安徽巡抚。是时，官军初克安庆，彭公尚统领水师，常居舟中，未及莅任。偶至安庆，命府县限三日内，将间巷所贴伪示剔除净尽。届期，首府据知县之禀，上谒销差。彭公驰马通衢视之，果无伪示，及入穷街僻巷，则见伪示张贴者如故，且多悖逆之辞。彭公大怒，知其犹是官场敷衍旧习，召首府擢发骂之，复奋拳殴之。 

　　明日，值衙参之期，大小官员无一至者，皆曰：“恐遭殴骂。” 

　　彭公素志雅，不欲入官场，先已具疏沥请开缺，专意剿贼．继复陈难离水营，力辞巡抚．曾文正公奏称彭某素统水师，一旦舍舟登陆，未免用违其长。于是奉旨允其开缺，以水师提督候补，旋改以侍郎候补补兵部左侍郎。继改漕运总督则辞，授两江总督则辞。复以巡阅长江水师’擢授兵部尚书。光绪十四年，因病请开缺回籍。夫彭公始以把总改训导，：继以提督改侍郎，遂为兵部尚书以归，回翔文武两途之中，亦自古名臣未有之局也。 



　　谈　　相 



　　今世谈麻衣柳庄之术者，于人之贫富贵贱寿夭，言之凿凿，并云某运佳某运不佳，若其事之有定格音。子夏曰：“虽小道，必有可观者焉，致远恐泥。”盖信之过深，求之过详，则泥矣。世俗颇传曾文正精相术，于文武员弁来谒者，必审视其福量之厚薄，以定用舍及所任之大小。余谓文正于相术不必精，然接见一人，每于其才之高下，德之浅深，福之厚薄，往往决之而终身不爽，以是负知人之鉴。夫文正虽不可学，但使阅入稍多而能用心者，亦未尝不可得一二焉。至若并世诸名公，多富贵耆寿，而所蕴又有不止于此者。恐谈相之士，未必能道之，使必执麻衣柳庄之说以求之，则常有合有不合。余不敏，于并世诸名公未能尽接其光仪，而熏其德意，姑就见闻所及者述之：曾文正公器宇凝重，面如满月，须髯甚伟，殆韩子所云。“如高山深林巨谷，龙虎变化不测者。”余所觌当代巨公，无其匹也。知府张澧翰善相人，有癞龙之目，谓公端坐注视，张爪刮须，似癞龙也；惟眉发稍低，故生平劳苦多而逸豫少。威毅伯沅浦尚书，体貌颇似文正，而修硕稍逊焉。 

　　合肥傅相肃毅伯李公，长身鹤立，瞻瞩高远，识敏辞爽，胸无城府，人谓其似仙鹤之相．胡文忠公，精神四溢，威棱慑人，目光闪闪，如岩下电，而面微似皋陶之削瓜。骆文忠公，如乡里老儒，粥粥无能，而外朴内明，能辨贤否。左文襄公，貌亦如老儒，而倜傥好奇，议论风生，适若与骆公相反。盖骆公能用才，而左公喜自用其才者。罗忠节公，貌素不扬，目又短视，不善驰马，衡阳彭雪琴尚书，恂恂儒者，和气蔼然可亲；道州杨厚会尚书，意思深长，貌亦儒雅，鲍武襄公，躯 千不逾中人，文弱如不胜衣：四公之貌，皆与其行事不同，殆非世俗所能揣测也。故相朝邑阎公，短小椅健，辞意恳挚，不改关中敦朴气象，丁文诚公，志节清挺，状貌修伟，绰有威风，岑襄勤公，雄姿沈毅，形容黧黑，老于兵间：三公常度，皆人意料所及，闻其行事，即如见其入焉。又如倭文端公，体亦不逾中人，而洒然出尘，清气可挹，霍邱吴竹如先生，学养完粹，道味盎然；巴陵吴南屏先生，貌虽朴野，而气韵高洁，文似其人：数公道德文章之蕴，亦自有充积流露者。凡余以上所述，谓之尽合相经不可也，谓之尽不合相经亦不可也。余故就耳目所及者，着于篇，俾后有所考焉。若为见闻所不逮者，则不敢论列也。 







　　庸盒笔记卷之三 



　　四千五百余年元鹤 



　　凡人寿不及百年，羽毛鳞介之族寿不过数年至数十年而止，此就寻常人物言之也。若其炼神服气，遁迹深山，年寿既永，而偶显其迹者，今华山有毛女洞，相传毛女是秦始皇时宫人，避乱入山，遍体生毛。罗浮山中有黄道人，相传东晋时葛洪炼丹仙去，道入捞其鼎中余丹吞之，遂为地仙，时时披发敞衣出行山中。又世所传神仙如钟离祖师、吕纯阳，常着灵异，然皆生三代以下，寿不过千岁以外耳。若舍人而论物，今洪泽湖滨之龟山，有井名曰巫支祈井，相传神禹锁巫支祈于此，有大铁链系于井栏，垂入井中，其下深黑，莫窥其底。明季及国初，尝有人拖铁链出而观之，盖一老猴也。此物不知生于何代，然自洪水时至今，厥寿已四千余年矣。犹有前乎此者，甘肃有崆峒山，黄帝访道之地，广成子所居也。广成子既升仙，所养元鹤一双留此不去。每逢朔望，天气晴明，于日出时，自山巅遥望云际，有两鹤张翼如车轮，徘徊翔舞，良久乃去。今出使美国大臣陈荔秋副宪(兰彬)语余云，昔游崆峒，尝亲见之，且曰；“今两鹤外又多一小鹤，道士谓近百年来所添也。”夫两元鹤生于黄帝之世，其寿当在四千五百年以外矣。 

　　今宇宙间动物’此殆其最古者也。副宪壮年好奇，尝匹马游青海，踏冰至龙驹岛，居喇嘛寺数日云。 



　　鬼神默护吉坏 



　　世俗笃信地理家言，谓葬亲得吉壤，则子孙富贵蕃祉，否则贫贱衰绝。故凡稍有力之家，咸汲汲焉寻觅吉壤为务。而地理家稍有学识者，亦往往诵“阴地好不如心地好”之说。谓凡人之获吉壤，必其德足以居之。否则，或失之目前，或虽幸获葬，而鬼神不容也。地理家有所谓《钤记》者，大抵集古地师之言，谓得非常吉壤而默识之，其说似出于唐宋以前。攻此业者，转相钞习，流传至今不替。《钤记》所登，无锡、金匮两县境内，非常吉壤有二十余处，或出王侯将相，或葬王侯将相，而以鸿山泰伯墓居第一。大约十之七八皆已为前人所用，其十之二三未用者，则今人亦莫能确指其地也。吴塘山滨临太湖，两峰夹峙，为吾锡形胜之地，谓之吴塘门。《钤记》有云：“吴塘东，吴塘西，玉兔对金鸡，代代出紫衣。”乡先辈尤文简公(袤)之封翁，实葬得其穴。文简以清德硕学为南宋名臣，当时既钦其丰采矣。相传封翁葬时，文简庐于墓侧。一夕，隐隐望见神灯无数，有金甲神拥一贵人，从空中过，贵神忽问曰；“近有何入葬此？”金甲神对曰：“无锡人尤时亨也。”贵神诧曰：“此大地将发福三百年，谁敢葬此？速告雷部，明日发之。”文简大戚，涕泣望空遥拜，且祝日，“父既葬此，诚不忍见雷击之惨，愿身受其罚，以保父墓。”金甲神为请曰：“尤氏累世积德，且其子真孝子也。彼既愿膺其罚，盍许之？’贵神曰：“尤氏之德，尚不足当此地，念其子之纯孝，姑许葬之。然彼既关受罚之愿，埃三百年后再议可也。”俄而寂然’神灯亦冉冉而没。文简既卒， 卜葬于无锡孔山湾。尤氏子孙自元迄明入国朝，掇科第入宦途者，蝉联不绝。迨道光年间，尤氏忽控张氏盗买文简公墓余地，有司履勘，连年不能决。盖张氏既葬此数世，年代稍远，并不知尤氏子孙何人所卖。然府县以先贤坟墓，例不能不保护。张氏声势本微，而尤氏以旧绅合全族之力攻之。适有他郡尤姓人为常州府署刑幕，遽与互联宗谱，遂押迁张氏渚墓。数日前，即闻每夜鬼哭声， 日稍昃，鬼声瞅瞅，数月不辍。张氏子孙以黄袱负骨，号泣而去者三十九家。有一家迁至四十九冢，中间一墓稍高者，墓门既启，忽见朱漆巨棺随风而化，随有一白须方面古朝服朝冠者，蹶然坐起，亦随风而化。读其志铭，则宋尚书尤公墓也。是时，距文简没时近七百年矣。或者神鉴文筒之德，又展缓四百年，虽前言必践，而年代既遥，尸早腐化，所以遇风即散也。尤氏子孙因既涉讼，不量重轻，必欲求胜，实则并文简公之主穴，且不能知。后虽懊丧无地，将奈之何？自是之后，尤氏日以式微。盖吴塘墓之旺气，既发泄将尽，而孔山墓又忽被迁，宜其衰也。 

　　尤氏之兴讼者既死，示梦其子曰：“吾将绝嗣矣!吾以一念好胜，至铲平张氏百余冢，罪孽匪轻，已矣，吾其馁矣，汝亦不久于人世矣。”已而果然。近又闻，吴塘门有土豪乘尤氏之衰也，谋占封翁之墓。墓旁有废庵数间，其迹甚古，视其旧记乃某氏所施，土豪姓也。因执此为凭，讼之于官，官骤无以折之。 

　　一日，废庵忽火起，顷刻成灰烬。居民皆见对面屋脊坐一白须老翁，满身孝服，注视火光，群意以为救火者，不之异也。 

　　须臾，火熄，因忽不见。或遂悟曰：“此文简公神也。公以土豪借废庵以谋墓地，故火之以绝祸根。”自此，土豪无辞叮执，竟不敢觊觎。夫文简之纯孝，其灵能保父墓于七百年之后，而不自保其墓。非不能保也，盖因发誓在前，不如此，不酬其愿也。 



　　桂林刘仙岩 



　　出广西省垣文昌门三里，有刘仙岩，幽石玲珑，螭连蜃结，枕清漪，茁芳芷，至此耳目一开。相传：仙，元时人也，名仲远，以屠豕为业。家于岩下，上有小庵，仙每旦闻钟声则起，磨刀霍霍，屠豕趁墟，有年矣。忽一夕，僧梦缁衣老妇跪而泣曰：“我母子八口之命，悬于上人手。”僧骇问故，曰：“勿击晓钟，即生全之德也。”僧起，忆梦中语，因暂缓撞钟，以观其异。日向晨，闻岩下疾呼而至者，刘仙也，问：“晨钟何为失鸣？汝贪高卧，致余废趁墟之业。”僧以梦告，仙斥其妄。归家，则母彘生七子矣。仙恍然有悟，掷屠刀于溪，向僧谢罪，即隐于庵旁岩穴中，炼神服气。久之，为人决休咎，多奇中。京师长春馆道士邱处机，闻其名，致札邀往。岁余而还，后不知所终。村人疑其羽化，改庵为道院，肖像祀之。岩中高旷如大厦，其右有小岩，即刘仙当日坐卧处也。山故多虎，而岩无门垣，仅蔽风雨，虎狼之患终不及云。乾隆中，山阴人俞蛟游此，记其事颇详。 



　　杀 字 碑 



　　四川成都府署中有杀字碑，连书七个杀字，别无他字，相传张献忠手笔。每知府到任，必祭碑一次，否则必受奇祸。 

　　平时，终日关闭，不敢开视，否则必有刀兵之灾。余谓献忠固天地间之诊气所钟，当时全蜀被其茶毒，今其遗碑尚能为祟，是不可解。或者人心畏之过甚，至数百年而不衰，足以感召斯异欤。是当毅然决然投之水火，虽能为祸，亦不过一次，而其祟则从此销灭矣。 



　　学使旧宅 



　　余幼居无锡西溪上外家顾氏宅中，其右邻秦氏，亦巨宅也。父老尝告余曰：“此前福建学政俞鸿图旧宅也。雍正午间，俞君督学闽中，关防颇严，操守亦慎。每扃试之日，戒其仆从分值内外，毋得擅自出入，将以绝传递之弊。乃其妾与仆勾通，作奸犯科。每传递之文，即贴在俞君背后补褂之上，仆役轻往揭取，授之试士，而俞君不觉也。久之，考取益滥，远近大哗，为言路所弹劾。上遣侍讲学士邹升恒往代其任，并令将俞君腰斩。邹君即为监斩官。而邹君与俞君本儿女姻亲，以慑于天威，不敢漏泄。俞君仓猝受刑，及赴市，方知之。刽子手于腰斩之犯，向索规费，得费则可令其速死，不得则故令其迟死。 

　　俞君既斩为两段，在地乱滚，且以手自染其血，连书七惨宇。 

　　其宛转求死之状，令人目不忍睹。邹君据实奏陈，上亦为之恻然，遂命封刀。从此，除腰斩之刑者，盖白俞君止也。俞君既死，其宅鬻于他人，居之者多不利，至今已七八易主矣。前岁，宅主某君正在浴室，忽见半段血人滚出，一惊而绝。其厉气之未散，可知矣。”父老之言盖如此。夫传闻之说，能否翔实无误，固未可知．然其鬼往往见形，且居之者皆不昌，则余固闻之已熟，殆非虚语也。 



　　入相奇缘 



　　乾隆中叶，和坤以正红旗满洲官学生，在銮仪卫当差选，舁御轿。一日，大驾将出，仓猝求黄盖不得，高宗云：“是谁之过欤？”各员瞠目相向，不知所措。和坤应声云：“典守者不得辞其责。”高宗见其仪度俊雅，声音清亮，乃曰：“若辈中安得此解人。”问其出身，则官学生也。和冲虽无学问，而四子：f五经则尚稍能记忆。一路舁轿行走，高宗详加询问，奏对颇能称旨。遂派总管仪仗，升为侍卫，柠擢剐都统，遂迁侍郎，在军机大臣上行走，尊宠用事，旋由尚书授大学士。盖自乾隆四十二三年以后，向用益专。其子丰绅殷德复指尚公主，而权势愈熏灼矣。性贪黩无餍，征求财货，皇皇如不及。督抚司道畏其倾陷，不得不辇货权门，结为奥援。高宗英明，执法未尝不严。当时督抚如国泰、王禀望、陈辉祖、福崧、伍拉纳、浦霖之伦，赃款累累，屡兴大狱。侵亏公帑，钞没资产，动至数十百万之多，为他代所罕睹。其始未必非皆和冲之党，迨罪状败露，和坤不能为力，则亦相率伏法。然诛殛愈众，而贪风愈甚。或且惴惴焉，惧罹法网，惟益图攘夺刻剥，多行贿赂，隐为自全之地。非其时人性独贪也，盖有在内隐为驱迫，使不得不贪者也。当是时，阿文成公以元勋上公首相，为枢府领班，然十余年中，常奉命出赴各省治河、赈灾、查案，席不暇暖。和坤益得潜窃魁柄，行文各省，凡有折奏并令具副封，先白军机处。专政既久，吏风益坏，酿成川楚教匪之变。和蹄复任意稽压军报，并令各路统军将帅，虚张功级，以邀奖叙。 

　　而和冲亦得晋封公爵。且于核算报销，勒索重贿，以致将帅不能不侵克军饷。教匪且愈剿愈多，几至不可收拾。嘉庆四年正月初三日，高宗龙驭上宾。和坤被言路广兴、王念孙等列款纠参，初八日夺职下狱，十八日赐和坤自尽。厥后节次查钞家产，定亲王绵恩奏呈，查出正珠朝珠一挂。仁宗阅之，谓正珠朝珠为乘舆服用珍物， 岂臣下所应收藏，深为骇异。定亲王奏称，曾询之和坤家人，供称和坤曰间不敢带用，往往于镫下无人，私自悬挂，临镜徘徊，对影谈笑，其语言声息甚低，即家人亦不得闻悉。渝旨：“此种情状，竟有谋为不轨之意，若此事败露于正月十八日以前，即不凌迟处死，亦当予以大辟。今巳赐自尽，幸逃显戮，姑免磔尸。伊子丰绅殷德着革去伯爵，赏给散秩大臣衔，当差行走。绵恩等能细心查出，使和坤逆迹不至掩覆，办理甚为认真，均着交部议叙。”未几，广兴由给事中擢左副都御史，旌其纠劾和坤之功也。而和坤在嘉庆三年以前，用事二十余年，竟未一拄弹章。惟乾隆间御史曹锡宝，劾其家人刘全藉势招摇，家资丰厚。高宗派大臣查复，皆曰无之。曹锡宝奉严旨诘责。此时已卒，亦奉仁宗特旨，赠左副都御史云。 



　　查钞和坤住宅花园清单 



　　嘉庆四年正月初八日，江南道监察御史广兴、兵科给事中广泰、吏科给事中王念孙等，参奏和冲弄权舞弊，僭妄不法。 

　　本日奉旨，将和坤、福长安拿交刑部严汛，并查钞家产。本日奉旨派八王爷、七额驸、刘中堂、董中堂讯问，随上刑具监禁刑部，派十一王爷、庆桂、盛住同钞和冲住宅，派绵二爷钞和砷花园。十一日奉上谕：“昨将和坤家产查钞，所盖楠木房僭侈逾制。其多宝阁及隔段式样，皆仿照宁寿宫制度。其园寓点缀，竟与圆明园蓬岛瑶台无异，不知是何居心。又所藏珍宝内，珍珠手串二百余串，较之大内多至数倍。并有大珠，较御用冠顶珠尤大。又有真宝石顶数十颗，并非伊应戴之物。而整块大宝石不计其数，且有内府所无者。所藏金银玉石古玩等类尚未钞毕。似此贪黩营私，从来罕见罕闻。除交在京王、公、大臣会审定拟外，着迩渝各督抚，将指出和坤各款应如何议罪，并此外有何款迹，据实迅速复奏。”同日奉上渝：“据十一王爷、绵二爷、盛住、庆桂等具送查钞和坤住宅及花园，并刘、马二家人宅子等处金银古玩清单进呈。”十六日奉旨：“将和砷罪状二十款传谕王、公、大臣，及在京文武三品以上官员，并翰、詹、科、道阅看。”十七日奉上谕：“前令十一王爷、盛住、庆桂等查钞和砷家产，呈送清单，朕已阅看。共有一百零九号，内有八十三号尚未估价，将原单交八王爷、绵二爷、刘中堂、盛住会同户、工二部，悉心公同估价，另单具奏。已估者二十六号，合算共计银二万二千三百八十九万五千一．百六十两，着存户部外库，以备川陕楚豫抚恤归农之需。”十八日奉上谕：“和砷悖逆专擅，罪大恶极，姑免肆市，赐令自尽。固伦十额驸暂留伯爵，在家闲住，不许出外滋事。钦此。” 



　　附录清单： 



　　正屋一所(十三进七十二间)。东屋一所(七进三十八问)。西屋一所(七进三十三间)。徽式屋一所(六十二间)。花园一所(楼台四十二座)。东屋侧室一所(五十二间)。钦赐花园一所(楼台六十四座、四角楼更楼十二座、更夫一百二十名)。 

　　杂房(一百二十余间)。古铜鼎(二十二座)。汉铜鼎(十一座)。 

　　端砚(七百余方)．玉鼎(十八座)。宋砚(十一方)。玉磬(二十八架)。古剑(十把)。大自鸣钟(十九座)。小自鸣钟(十九座)。洋表(一百余个)。大东珠(六十余颗，每颗十两)。珍珠十八颗手串(共二百二十六串)。珍珠数珠(十八盘)。 

　　大红宝石(一百八十余块)。小红宝石(九百八十畲块)。蓝宝石(大小共四千零七十块)。宝石数珠(一千零八盘)。珊瑚数珠(三百七十三盘)。蜜蜡数珠(十三盘)。宝石珊瑚帽顶(二百三十六个)。玉马二匹(高一尺二寸，长四尺)o珊瑚树十棵(高三尺八寸)。白玉观音一尊。汉玉罗汉十八尊(长一尺二寸)。金罗汉十八尊(长一尺八寸)。白玉九如意(三百八十七个)。砒玺大燕碗(九十九个)。白玉汤碗(一百五十四个)。白玉酒杯(一百二十四个)。金碗碟三十二桌(共四千二百八十八件)。银碗碟(四千二百八十八件)。嵌玉如意(一千六百零一个)。嵌玉九如意(一千零十八个)。 

　　水晶酒杯(一百二二十三个)。金镶玉簪(五百副)。整玉如意(一百二十余枝)。金镶象箸(五百副)。白玉大冰盘(二十五个)。I比玺大冰盘(十八个)。白玉烟壶(八百余个)。I比玺烟壶(三百余个)。玛瑙烟壶(一百余个)。汉玉烟壶(一百余个)。白玉唾盂(二百余个)。金唾盂(一百二十个)。银唾盂(六百余个)。金面盆(五十三个)。银面盆(一百五十个)。金面盆(六十四个)。银面盆(八十三个)。镶金八宝炕屏(四十架)。镂金八宝大屏(二十三架)。镶金炕屏(二十四架)。镶金炕床(二十床)。四季夹单纱帐(全)。老金缕丝床帐(六顶)。镶金八宝炕床(一百二十床)。金镶玻璃炕床(三十二床)。金珠翠宝首饰(大小共计二万八千件)。 

　　金元宝一千个(每个重一百两，计银一百五十万两)。银元宝一千个(每个重一百两)。赤金五百八十万两(估银一千七百万两)。生沙金二百万余两(估银一千八百万两)。元宝银九百四十万两。洋钱五万八千员(估银四万零六百两)。 

　　制钱一千零五十五串(估银一千五百两)。人参六百八十余两(估银二十七万两)。当铺七十五座(查本银三千万两)。银号四十二座(查本银四千万两)o古玩铺十三座(查本银二十万两)。玉器库两间(估银七十万两)。绸缎库两间(估银八十万两)。洋货库两间(五色大呢八百板、鸳鸯一百十板、五色羽缎六百余板、五色哗叽二百余板)。皮张库一间(元狐十二张、各色狐一千五百张、貂皮八百余张、杂皮五万六千张)。磁器库一间(估银一万两)。锡器库一间(共估银六万四千一百三十七两)。珍羞库十六间。铁黎紫檀器库六间(八千六百余件)。玻璃器皿库一间(八百余件)。貂皮女衣(六百十一件)。貂皮男衣(八百零六件)。杂皮男衣(八百零六件)。 

　　杂皮女衣(四百三十七件)。棉夹单纱男衣(三千二百零八件)。棉夹单纱女衣(一千一百零八件)。貂帽(五十四顶)。貂蟒袍(三十七件)。貂褂(四十八件)。貂靴(一百二十双)。 

　　药材房一间(估银五千两)。地亩八千余顷(估银八百万两)。 

　　外钞刘、马二家人宅子，内外大小共一百八十二问。金银古玩(估银三百六十八万六千两)。衣饰器皿(估银一百四十一万三千两)。洋货皮张绸缎(估银三万两)。人参(估银四万两)。当锈四座(本银一百二十万两)。古玩铺四座(本银四万两)。地亩六百余顷(估银六十万两)。市房二十七所(契价银二万五千两)。 

　　以上清单，系近见世俗传钞之本，从友人处录得之。巳估价者二十六号，既有银二万二千三百八十九万余两之多。 

　　内有八十三号，尚未估价。迩阅王益吾祭酒(先谦)所纂《东华续录》，恭读嘉庆四年正月十五日渝旨宣示和坤大罪二十款内，以和坤家内银两及衣服等件数逾千万，为十七罪。夹墙藏金二万六千余两，私库藏金六千余两，地窟埋藏银百余万两，为十八罪。通州、蓟州均有当铺钱店，查计资本不下十余万，为十九罪。查钞家人刘全资产竟至二十余万，并有大珠珍珠手串，为二十罪。则与此单查钞之数，迥不相符。及考此单所录，连日所奉渝旨，与《东华续录》相同。惟十七日上谕宣示查钞家产估价之数，则《东华续录》无之。余犹疑和坤定罪时，其家产尚未钞竣，此系后来陆续所钞之数，世俗所记，或颠倒其月日耳。既又读《东华续录》，是年四月二十五日谕旨云；“前据萨彬图奏，和冲财产甚多，断不止查出之数，必有埋藏寄顿，侵蚀挪移等弊，刑部查审时，司员意存含混，请密派大臣研鞫追究等语。朕当即详加开导。昨又据奏，向伊亲戚问出，和坤家掌管金银内帐使女四名，请交伊一人至慎刑司提讯，更届乖谬。萨彬图系副都统，并非原派籍没和坤之员，忽思越俎，欲以一人独讯数女子，且开列使女之名，形之奏牍，实从来未有之事。朕特派怡亲王永琅、尚书布彦达赉同萨彬图提集使女等，再三究讯，仍无指实，果不出朕所料。王、大臣从未于朕前奏及和坤财产隐寄，乃萨彬图屡以为言，岂视朕为好货之主，以此尝试乎？自古有籍投之例，所以惩戒贪黩，初不计多寡而事株连。此项查钞资物’纵有隐寄，自朕观之，亦不过在天之下地之上耳，何以辗转根求，近于搜括耶？萨彬图折内有和砷窖藏金银不离住宅之语。和坤之宅巳赏庆郡王永璘居住，和砷之园已赏成亲王永星居住。以王府寓园，令番役多人遍行掘视，断无此事。萨彬图谬妄冒渎之咎，实难宽贷，着交部严加议处，先将副都统开缺另简。嗣后大小臣工，不得再以和砷资产妄行渎奏。钦此。”大哉皇言，洵足昭垂万世。由斯以观，则查钞和坤家产似已尽括于正月十五日谕旨之中，放萨彬图疑其尚多隐匿。然和坤花园及其珠玉宝玩等类，亦最为精华所萃，当时尚无估价，再合之地亩八千余顷，及随后查出当铺银号之资本，其数亦已不资，岂实有数万万两之多，而萨彬图尚以为少耶？抑此皆陆续查钞，随即赏赐王、大臣及公主，未必尽发明谕，故萨彬图有所未及知耶T又岂查钞之物，呈明入官者不过如正月十五日之数，而世俗私相传钞之本，乃其实数耶？抑或当时共谂和坤之富，遂于查钞清单之下，浮写其估价之数， 曰久相沿，遂莫能辨真伪耶？总之，此单传钞已旧，余所见数本大致相同，断非凭空捏造，而与《东华续录》又似不无抵牾之处。盖私家记载颇资耳食，难尽为凭，官书又外间所不能多见。事隔九十余年，见闻巳歧异若此，兹特兼志于此，以待搜考，并质世之博物洽闻者。嗟乎!乾隆中叶最为天下全盛之时，不幸和坤入相，倚势弄权，贪婪罔忌。自督抚以至道府，往往布置私人。或畏其势焰，竞营献纳，以固其位。浸至败坏吏治，刻剥民生，酿成川楚教匪之变，元气一腔，至今未复。和坤卒伏其辜，一朝籍没，多藏厚亡，岂不信哉。亦书之以为黩货无餍者戒也。 



　　学政、总裁先后甄拔得人 



　　诸城窦东皋先生(光鼐)学行深纯，尤长于制艺，屡掌文衡。乾隆五十一年，因浙江州县仓库亏空，特派大臣阿文成公与姜晟、曹文埴，伊龄阿，先后驰往查办。伊龄阿旋留为巡抚。 

　　是时，窦公以吏部右侍郎督学浙江，甄拔名宿，声誉翔起。高宗密敕将仓库事据实陈奏。窦公严劾平阳知县黄梅丁忧演戏，借弥补仓库为名，科敛肥橐，赃款累累。温旨褒其不避嫌怨’而阿公等查复，则谓并无其事。窦公具疏执辩不休，并亲赴平阳访查。伊龄阿劾其在明伦堂招集生监，询以黄梅劣迹，答以不知，则咆哮发怒，用言恐吓，勒写亲供。奉旨褫职。窦公未及复奏，伊龄阿又劾其在乎阳城隍宙多备刑具，传集书役，追究黄梅款迹，生监平民，一概命坐，千百为群。及回省时，携带多人，昼夜兼行，致水手堕河淹殒，并有不欲作官不要性命之言。奉旨拿交刑部治罪。窦公抵杭，旨尚未到，而官民皆知学使被谴，巡抚已密遣人守其衙署。忽有归安诸生王以衔、王以铬以门生投刺来谒。窦公见之，二生请问入内，脱留棉袄一件，称报老师识拔之恩。窦公拆视，则皆黄梅按亩勒捐之田单、印票、图书、收帖二千余张，喜极欲狂。盖窦公虽亲赴平阳，而自抚藩以至府县，早巳豫为布置，故于黄梅赃款，虽略得佐证，仍未获其确实凭据。二王以邻郡诸生，密为收积，人固不及防也。窦公于是奏称黄梅以弥补亏空为名，按亩捐钱，户给官印田单一张，在任八年，侵赃二十余万。因将田单、印票、图书、收帖，各检一纸呈递。奏甫出，而中丞派员押解，锒铛就道矣。上谓凡事可伪，而官印与私记不可伪，且断不能造至二千余张之多，况字帖俱有业户花名排号，确凿可据。因命阿公中道折回浙省，且免窦公拿问，同往审讯。阿公旋奏黄梅勒借民钱，侵用田单、公费是实。奉旨伊龄阿与前抚福崧皆严议革职，阿公等亦皆议处。窦公回京，署理光禄寺卿。乾隆六十年，窦公以左都御史为会试正总裁。副考官二人皆资望较浅，一切悉推窦公主政。榜既发，则第一名王以悟，第二名王以衔也。和砷在上前指出，上查知为同胞兄弟，则大疑之。因派大臣复试。王以衔列二等第四，王以牾列三等七十一名。磨勘大臣奏称：王以梧中式之卷，次艺参也鲁，后比用一日万几，一夜四事等字，肤泛失当，疵累甚多。遂罚停王以梧殿试。 

　　谕旨斥窦公年老昏愦，先行开缺，听候部议；副考官交部议处。 

　　越八日，进呈殿试卷十本，名次既定，拆视弥封，则第一名乃王以衔也。和坤与诸大臣瞠目相视，因奏曰：“此次阅卷诸臣，皆秉公认真，毫无私弊，如有失当，何妨易置？”上曰：“若此，则彼之兄弟联名，或出偶然。科第高下，殆有命焉，非人意计所能测也，何必易置？且既拆弥封，而再易置．则转不公矣。”胪唱之日，舆论翕然，盖以二王素着才名也。自是窦公之取士，与王氏兄弟之得会状，遂传为佳话。余幼闻故老娓娓谈此事，听之熟矣。然考《东华续录》，窦公奏称印票、收帖皆由平阳生监缴出，岂因王氏兄弟大魁天下，而世俗率相附会欤？抑窦公陈奏，不能不归其事于平阳生监欤因遍阅诸家纪载，尚无详志此事者，姑录之，以广异闻。确否？则未敢悬揣也。 



　　某制军为乞丐 



　　乾隆中，有某制军者，八旗人也。其盛时，姬侍僮仆服饰饮食玩好之属，穷奢极侈，日费不资。及罢官归京师，数年成穷窭子。又数年，成乞丐。王公贵人皆严绝之，惟大兴朱文正公戒阍人勿却。每旬日必一至，文正辄手赠青蚨二百。 

　　一日，制军入文正书室，窥其无人，窃取小镜而出。从者觅不得，喧言制军实来。文正命勿觅，且勿声，如制军至，伺候侍茶而已。或曰：“人生实难’古人豪侈逾度，势穷则死。”若制军之寿，不如其速死也。闻昔有嗜鸭者，每饭必杀生。忽梦一处，有数大池浴鸭，守者告以皆君口中物也。醒益自喜，恣杀弗止。后复梦至故处，则一池数鸭而已，遽命勿杀。适有疾，亲故馈食，皆鸭也。数之，适符梦中所见，遂惊悸而死．嗟乎!人乌知已鸭之将尽？又乌知鸭尽而己尚不与之俱尽耶？ 



　　东方三大 



　　吾锡秦小岘侍郎(瀛)，博学，工古文，而书法素非所长。始以孝廉家居，闻纯皇帝东巡泰山，特赴召试之典。过清江浦，偶于市中见钞白破书一本，皆记零星典故，以五钱得之。归而略翻视之，有一条曰：“东方三大者，谓泰山也，东海也，孔林也。”及试，题为东方三大赋。侍郎首段挥冒三项，以下分点三段。大臣拟取十余卷，纯皇帝阅之，无当意者。因问大臣。“通场试卷，竟无知题义者乎？”大臣对曰。“有一卷分点三大，以书法太劣摈之。”上曰：“顾学问如何耳，何以书法为哉了”命亟以进。览之称善，御笔加圈点，拔置第一，遂授中书舍人，入值军机处。不数年，授杭嘉湖分巡道，数迁而为仓场总督。噫!人之名位， 自有生以来，冥冥中皆前定矣。又何容存得失于心哉！ 



　　四子书集注宜熟读 



　　今世教童子读四子书者，往往摘朱注精要者读之，其圈外注及稍无涉于举业者，皆不读也。乾隆年间，大考翰詹，题为“也作乎赋”。诸名手皆搁笔，不知其出于何书。一老翰林独从容交卷而出，语人曰；“吾每试辄后于诸君，此次当稍出一头地。”榜发，果居第一。盖《论语》“子张问十世可知也”注内陆氏日：“也一作乎。”读者皆易忽略，故通场无第二人知也。又有乡先辈某太史，以拔贡生举乾隆元年博学鸿词科，授翰林院庶吉士。一日，高庙问某太史；“增广生员始于何代？见于何书？’太史错谔不知所对。高庙谓：“《论语集注》且不能熟读，何以得为博学。”遂散馆，改授知县以终。盖“子适卫”章圈外注，有“唐太宗增广生员”句也。合此二事观之，居文学侍从之职者，可不熟读朱注及圈外注哉？ 



　　穷达有命 



　　湖口高碧湄大令(心夔)，少有才名，其骈文、书法及散体诗，均造深际，惟古文尚未成家。晚以知县分发江苏，权吴县数年，颇有声绩。然性偏而政酷，卒以此被劾，忧愤而卒。碧湄以咸丰己未科会试中式，复试因试帖诗出韵，遂列四等，罚停殿试一科。因留京师，入户部尚书肃顺幕中，为课其子读书。次年为庚申恩科殿试，碧湄列在二甲。及朝考前一日，肃顺问碧湄日：“子向来写作迟速何如？’答以文思尚不甚钝， 曰中以后当可交卷。明日，肃顺监场，仅交未刻，见碧湄卷已交，即命抢诸人之卷，高才宿学，以不完卷被黜者甚众。然碧湄因急欲交卷，心手忙乱，试帖诗又出韵，遂列四等，以知县归班用。然后，知巍科上第，有命存焉，非可勉强得也。碧湄两次出韵，皆在十三元韵中。衡阳王纫秋孝廉(阊运)赠以诗曰：“平生两四等，该死十三元。” 



　　学使以快短明衡文 



　　今之督学使者，按临各郡考试生童，每次须分十余场，往往因公事繁冗，期限迫促，不能从容评阅，悉心搜校。康熙雍正以前，功令未严，格式未备，院试尚无试帖，仅四子书题文一篇而已。江苏为人文渊薮，闻昔学院有以快短明三宇衡文者，大抵交卷愈快愈妙，篇幅愈短愈妙，而意义则取其明白轩爽。 

　　题纸一下，不可构思，振笔疾书，奔往交卷，取额一满，则不待终场而出案。往往考者方据案尹唔，研墨润笔，忽鼓吹聒耳，龙门洞开，始知出红案也，乃皆踉跄不终卷而出。一日，文题为“山梁雌雉”，有一卷文仅十六字，曰：“春秋绝笔，西狩获麟，乡党终篇，山梁雌雉。”遂拔取冠军。又一日，题为“孟之反不伐”，有一卷文曰：“不矜功，良将也。夫伐，情也，反不然，良将哉。春秋时，不伐者二：一介子推，一盂之反。之推不贪天功以为己功，之反不假人力以为己力。吁!良将哉。”又拔取冠军。盖以其仅五十五字，而全篇规模已具，文乃劈分两比格也。又有垫童五六人同赴试，一送考之佣二仁，年近四十，盖因学业未成，改读而耕者也。好论文，贪饮食，偶见塾师评改诸童文，或试不前列，则亦从而指摘之。诸童使具酒食，每先自饮啖。诸童皆恶之，相与谋曰：“佣工喜自炫其能，当有以困之。”乃用佣工姓名，密为购备一卷，俾携考具，若令送考者。既唱名，一童在佣工后代应之，而推佣工使前。佣工不得已，接卷而入，且笑曰：“若辈欲困我乎了当显我才学矣。” 

　　是臼，题为“夫微之显”。佣工犹忆少时在塾读此题旧文，起讲下，既承上文，接笔曰：“天然而微矣，夫然而显矣，夫然而微之显矣。”提比后用复笔，亦如之。后比后之结笔，亦如之。 

　　佣工因钞袭之，而其它皆不知所云也。首先交卷。学使见三复笔，即提笔圈之，亦不暇细阅其它处，拔取冠军。诸童见已出案，仓皇交白卷而出。佣工已在门外为接考具，且谢曰：“承诸君厚意，使我游庠。”诸童皆丧气，垂头而返。 



　　河工奢侈之风 



　　余尝遇一文员老于河工者，为余谈道光年间，南河风气之繁盛。维时南河河道总督驻扎清江浦，道员及厅汛各官环峙而居，物力丰厚。每岁经费银数百万两，实用之工程者十不及一，其余以供文武员弁之挥霍、大小衙门之酬应、过客游士之余润。凡饮食衣服车马玩好之类，莫不斗奇竞巧，务极奢侈。即以宴席言之，一豆腐也，而有二十余种；一猪肉也，而有五十余种。豆腐须于数月前购集物料，挑选工人，统计价值非数百金不办也。尝食豚脯，众客无不叹赏，但觉其精美而已。一客偶起如厕，忽见数十死豚枕藉于地，问其故，则向所食之豚脯一碗，即此数十豚之背肉也。其法：闭豚于室，每人手执竹竿追而抆之，豚叫号奔绕，以至于死，亟划取其背肉一片，萃数十豚，仅供一席之宴。盖豚被扶将死，其全体菁华萃于背脊，割而烹之，甘脆无比。而其余肉，则皆腥恶失味，不堪复食，尽委之沟渠矣。客骤睹之，不免太息，宰夫熟视而笑曰：“何处来此穷措大，眼光如豆。我到才数月，手扶数千豚，委之如蝼蚁，岂惜此区区者乎？”又有鹅掌者，其法：笼铁于地，而炽炭于下，驱鹅践之，环奔数周而死，其菁华萃于两掌，而全鹅可弃也，每一席所需不下数十百鹅。有驼峰者，其法：选壮健骆驼，缚之于柱，以沸汤灌其背立死，其菁华萃于一峰，而全驼可弃。每一席所需不下三四驼。有猴脑者，豫选俊猴，被以绣衣，凿圆孔于方桌，以猴首入桌中，而拄之以木，使不得出，然后以刀剃其毛，复剖其皮，猴叫号声甚哀，亟以热汤灌其顶，以铁椎破其头骨，诸客各以银勺入猴首中探脑嚼之。每客所吸不过一两勺而已。有鱼羹者，取河鲤最大且活者，倒悬于梁，而以釜炽水于其下，并敲碎鱼首，使其血滴入水中，鱼尚未死，为蒸气所逼则摆首摇尾，无一息停。其血益从头中滴出，比鱼死，而血已尽在水中，红丝一缕连绵不断。然后再易一鱼，如法滴血，约十数鱼，庖人乃撩血调羹进之，而全鱼皆无用矣。此不过略举一二，其它珍怪之品，莫不称是。食品既繁，虽历三昼夜之长，而一席之宴不能毕。故河工宴客，往往酒阑人倦，各自引去，从未有终席者。此仅举宴席以为例，而其余若衣服，若车马，若玩好，豪侈之风，莫不称是．各厅署内，自元旦至除夕，无日不演剧。 

　　白黎明至夜分，虽观剧无人，而演者自若也。每署幕友数十百人，游客或穷困无聊，乞得上官一名片，以投厅汛各署，各署无不延请。有为宾主数年，迄未识面者。幕友终岁无事，主人夏馈冰金，冬馈炭金，佳节馈节敬。每逾旬月，必馈宴席。幕友有为棋博樗蒲之戏者，得赴帐房领费，皆有常例。每到防汛紧急时，有一人得派赴工次三日五日者，则争羡以为荣，主人必有酬劳，一二百金不等。其久驻工次与在署执事之幕友，沾润尤肥，非主人所亲厚者，不能得也。新点翰林有携朝贵一纸书谒河帅者，河帅为之登高而呼，万金可立致。举人拔贡有携京员一纸书谒库道者，千金可立致。嗟乎!国家岁糜巨帑以治河，而曩者频年河决更甚于今日，竭生民之膏血，以供贪官污吏之骄奢淫僭，天下安得不贫苦？以佛氏因果轮回之说例之，则向之踞肥缺、饱欲壑者，安知其不为豚，为猴，为驼，为鹅鱼也？余又见一京员论清江浦之盛衰，今昔顿异，尝切齿扼腕，谓漕运、河工：二者不复，天下不可得而治也。夫复漕运、河工，不过京员往来南北，足以润其囊橐而已，而谓遂可治天下乎？ 



　　县令意外超迁之喜 



　　武进赵厚子廉访(仁基)以道光六年进士为江西知县，时年且四十矣。旋调知安徽泾县，权怀宁县事。道光十三年，以捕获桃源掘河奸民陈端，优沼褒勉，赏戴花翎，以直隶州升用。明年，补滁州直隶州，召见便殿，宣庙嘉之，归任滁州六安州。甫越数月，升平阳府知府。又数月，升江西南赣兵备道。 

　　盖去为县令时，未一年也。又数年，迁湖北按察使，未赴任而卒。向使稍假之年，方且锓骏大用，存擢封疆。而其所以腾跃天衢者，则实因捕获陈端一事，膺特达之知也。先是江苏桃源县有聚众挖河之事，大吏遂以入奏，奉旨严檄各省擒捕，久之不获，官吏稍稍懈弛矣。陈端弃妻子，变姓名，去须毁形，潜附漕艘，为句读师以自给，家于怀宁之某乡。一日，有捕役过一．茅舍，闻有妇人微呼陈先生者，．一老学究开门应之。捕役正迫岁暮，思得额外赏项以白赡，因私忖此人，殆既陈端邪？欲乘其不虞以试之，遂直前呼之曰：“陈端，汝在此邪？”陈端出其不意，错愕应之曰：“唯。”捕役乃擒之以归，逮入县城，已夜半矣。 

　　赵廉访方为县令，署门已闭，捕役呼而启之，见县令，先贺有升迁之喜，且请曰：“速赏我三百金，俾我得以度岁，则异日之事我概不问矣。”廉访如数予之，而置陈端于狱，时道光十二年除夕也。廉访素为人吏所赏识，至是遂优列剡章，超迁不次。盖时运既至，则宦途通达。初非意料所及，其事亦并非人谋所得为也。 



　　名医治中消病 



　　祥符孙雨农孝廉(育均)尝为余言，昔汴人有得中消病者，日食米一二斗，腹曰以彭亨，面日以黄瘦，而身日以饥惫，人无能救药者。闻某县有名医，往就之诊。医开一方，仅砒霜四两，别无他物。且戒之曰：“汝忍饥不食两日，然后食之。 

　　食必尽，否则不救。”众无不骇且怪者，又以其名医也，姑减半食之，则瞰然大壳，吐出白虫数十枚，其长六七寸不等，皆死矣。于是腹稍小，饥稍瘳，而尚未霍然也。复诣名医请诊，医啃曰。“汝必食药未尽也。凡汝之一食即消者，皆此虫为之。今仅杀其半耳，余不能救矣。”问再食之可乎？医曰：“不可。夫虫既食人之食，亦有知识。吾之开砒霜四两者，乃酌量虫数而投之。虫惯食人之食，故于久饥之后，一见即食。彼已见前虫之死，肯再食乎了虫既不食，则砒毒汝自当之口今汝食之则以砒而死，不食则以虫而死，均之死也，复何言!”病者不听，食之果死。 



　　猛药不可轻尝 



　　益阳汤海秋侍御(鹏)，雄于制举文。道光年间，以少年捷科第，登言路，高才博学，声名藉甚。一时胜流，如曾文正公及王少鹤、魏默深、邵位西、梅柏言诸君子，皆与之交。侍御气甚豪，旬日间章屡上，遂由御史改都曹，颇郁郁不乐，然不见于面也。乃研精著述，所著《浮邱子》，尤自憙。一日，诸友集其舍，或言大黄最为猛药，不可轻尝，如某某等为庸医所误，皆服大黄死矣。侍御曰：“是何害？吾向者无疾，常服之，谓予不信，请面试之。”命奚奴速购大黄数两来，诸友苦止之，不可。 

　　及既购到，诸友竞起止之，侍御已连取大黄六七钱吞之矣。一友飙起夺之，侍御复攫吞大黄一块，且骂夺之者，遂皆反唇，诸友不欢而散。抵暮，闻侍御泄泻不止。黎明，诸友趋往问疾，始知侍御已于中夜暴卒矣。故曾文正公祭文有曰：“一呷之药，标我天民。”惜哉：侍御以戏服猛药，杀其身，年仅四十有四。不然，则所就固未可量也。 



　　禄命同而不同 



　　节相恪靖侯左公，有中表弟曰吴伟才，与侯相同以嘉庆十七年十月初七日寅时生。所居相距九里许，两家报喜者相遇于适中之地。其八字则壬申辛亥丙午庚寅也，少有奇童之目，与侯相同。道光壬辰，侯相与兄景桥中书(宗植)同举于乡，而伟才改业屠豕。侯相督闽浙时，伟才尝一至闽。侯相勋业烂然，杀贼以千万计，而伟才禄命中之杀刃，仅用之于屠豕。昔有与文潞公同命者，仅得同席而食者数十日，以此类也。伟才好大言，尝曰；“太公隐于屠沽，何独余也了”同治八年，巳不在屠肆，而亲旧岁时用牲或召之，辄欣然鼓刀而往云。侯相在泾州军次，与王孝凤(家壁)言之。 



　　谳狱引律同而不同 



　　刑部律例，凡调奸妇女未成，致妇女羞忿自尽者，厥罪应绞，而有情实、缓决之分，其手足勾引者入惰实，语言调戏者入缓决，此中区别盖甚微矣。近闻友人述两案，其事相似，而其情实不相同。有一人便旋于路，偶为妇人所见，其人对之而笑，且以手自指其阳物，妇人归而自缢。有司谳狱，以其人既无语言调戏，又非手足勾引，拟入缓决。刑部司员驳之云：“调戏虽无言语，勾引甚于手足。”狱遂定，论者咸以为乎允。又一训蒙师设帐委巷中，偶至僻处便旋，其对面有楼翼然，一年少女子适俯窗下窥，训蒙师仰首见之，莞然一笑，女子即变色闭窗。俄闻邻家一女子忽雉经而死。女子之弟方在馆读书，仓皇返视，其师不觉拍案呼曰；“噫!今日误矣!”童子归告其父母。父母疑其别有他故，遂鸣之官。官研讯得实，以为调戏勾引，均无实事，亦拟入缓决。刑部司员驳之云，“虽无实事，其心可诛。”训蒙师遂绞决焉。越一年，司员方与人为叶子戏，忽瞠目作退避状曰：“冤鬼至矣!”已而复作楚音曰：“汝以刀笔杀人，吾已诉于上帝，不汝宥也。”言未终，气已绝矣。盖训蒙师乃湖南人也。余合二事观之，前之所断不愧南山铁案，盖其情实可诛，则虽死而无怨也；后之所断不免深文周内，罪不当死而死，故其鬼得索命于既死之后。观于训蒙师之拍案惊呼，则岂惟笑出无心，抑且有自悔之意，其与调戏者有问矣。 

　　大抵谳狱虽依律例，不外情理。善折狱者，斟酌于天理人情，然后衡之以律例，不容毫发偏倚于其间，故杀之而不能怨，亦生之而不必感也。噫!难言之矣。 



　　六指人冤狱 



　　嘉庆年间，浙江某县乡人有娶妻者，合卺之夕，新郎自洞房出如厕，至夜半，家人皆已倦卧，始闻新郎返入房中。黎明，家人方起，见洞房已开，汹知新郎早出门矣，亦未知异也。既而数日不归，家人始怪之，相与迹至厕中，积薪之下忽见一／’，则新郎也。大骇，诘问新人，云：“花烛之夜，新郎入房片时，旋出入厕，夜半始入房就寝。天将明，详问我金银首饰共有若干，藏于何所？我一一告之。彼云：‘性喜早起。’嘱我且睡，少顷则闻其已出。今检视首饰皆无有矣。”家人问其状锐若何？答云：“夜半灯影朦胧，未能谛视。但见其右手六指。”盖新郎方如厕时，适有贼藏厕中，欲俟夜深行窃，既见新郎，恐其号，而执之也，遽前攒其项杀之。因假其衣，以入洞房，次早席卷而去。是时，村中有一六指人，素无行，为众所不齿。家人闻新人之言，以为必此人矣。遂鸣之官，捕六指人加以刑讯，遂自诬服。狱既具，论如律。新人以新郎既死，复遭污辱，遂自缢。新郎之母惟一子，见子妇俱亡，亦自缢。越数年，郡人有商于闽者，遇一人于逆旅，询之同乡也。其人忽问曰：“吾乡有一新郎被杀之案，其贼已得否？”郡人曰。“狱早定矣，贼且伏诛矣。”其人面有喜色，方盥沐，不觉自匿其右手。骤视之，六指也。郡人觉有异，因穷诘之，且告以有人抵死，今虽告我何害？贼具吐其实，盖贼与新郎相隔一村， 自杀新郎后，远适闽省。既遇同乡，乃欲探一实音也。郡人许以不泄于他人，阴遣人报本地有司执贼，一讯即伏。闽省督抚为之具奏，移案至浙江核办，论贼如律。于是知县以失入抵罪，自巡抚至知府皆照例议处云。 



　　戊午科场之案 



　　咸丰八年，顺天乡试主考为大学士柏菱、尚书朱凤标、左副都御史程庭桂。甫入场，监临顺天府尹梁同新、提调顺天府丞蒋达，即因细故，意见不合。达径开龙门而出，疏劾同新口知贡举侍郎景廉，又具疏并劾二人。二人皆被吏议降调以去，而至公堂，于某夕哗传大头鬼出见。都人士云：“贡院中大头鬼不轻出见，见则是科必闹大案。”榜既发，有旗籍满洲乎龄，中式在前十名中。平龄素娴曲调，曾在戏院登台演戏。盖北方风俗，凡善唱二黄曲者，虽良家子弟，每喜登台自炫所长，与终岁入班演戏者，稍有不同。然京师议论哗然，谓优伶亦得中高魁矣。御史孟传金疏劾乎龄朱墨不符，请特覆试。奉朱谕派载垣、端华、全庆、陈孚恩查办，牵涉柏菱之妾及其门丁靳祥。于是考官及同考官之有牵涉者，皆解任听候查办。是时，载垣，端华、肃顺方用事，与柏菱不相能，欲藉此事兴大狱以树威。前刑部尚书陈孚恩终养起复，候补年余，上意不甚向用。孚恩窘，乃自昵于肃顺，得补兵部尚书，遇事每迎合其意。孚恩素与程庭桂相善，方言路未劾之前，孚恩驰往见庭桂曰：“外间喧传，此科中者，条子甚多，有之乎？’条子者，截纸为条，订明诗文某处所用文字，以为记验。凡与考官、房官熟识者，皆可呈递，或辗转相托而递之。房、考官入场，凡意所欲取者，凭条索之，百不失一。孟自条子兴，而糊名易：书之法几穷矣!庭桂闻孚恩之言，以为无意及之，乃答曰；“条子之风不始今日矣，：奚足为怪。今科如某某等，皆因条子获售者也。某某等，皆有条子而落第者也。吾辈衡文取士，文章之力，仍居七八，条子不过辅助一二耳。”孚恩问：“然则吾子亦接条子乎Y”庭桂笑臼：“不下百余条。”乃出而示之。 

　　孚恩曰：“盍借我一观？”袖之而去。不数日，孚恩奉旨审问此案，按条传讯，株连益多。庭桂之次子秀尝递数条，孚恩谓但到案问数语即无事。庭桂召其长子炳采谓之曰：“汝弟气性不驯，若令到案，必且获罪，汝姑代汝弟一行。陈公与我至厚，必无事也。”炳采既到堂，孚恩穷诘不已，且命用刑，遂一一吐实。而孚恩之子亦有条子，托庭桂之次子递之，孚恩知不能隐，奏请回避严议，并请革伊子景彦职。诏即革景彦员外郎，孚恩交部议处，毋庸回避。孚恩乃请载垣等设法开释其子，而拟炳采以重辟，并奏言此案情节甚多，非革职逮问不能澈究。奉旨柏褛，、朱凤标、程庭桂皆革职下狱，而孚恩于庭桂用刑讯焉。柏俊之门丁靳祥闻案出，即逃逸至潼关，为陕西巡抚曾望颜所拿获，解至刑部，归案审讯。案未结，先死狱中。大抵平龄之中式，靳祥实为经营，而柏菱不知也。若仅失察之罪，不过褫帜而止。肃顺与载垣、端华必欲坐柏菱大辟，锻炼久之，终无纳贿实迹。上意亦以柏萑老成宿望，欲待以不死。肃顺等力言取士大典关系至重，亟宜执法，以惩积习。九年二月狱成上闻，大旨以柏菱虽无纳贿情事，而靳祥之求请柏菱撤换试卷，其弊显然；靳祥未伏厥辜而死，当即以靳祥罪名加之柏菱等语。于是上召诸王大臣，谕以不得已用刑之故。柏蓓及同考官浦安、中式举人平龄、罗鸿译，及为罗鸿译行贿之主事李鹤龄、程庭桂之长子炳采，皆弃市。程庭桂发往军台效力。朱风标从宽，革职未及一年，旋复起用。其余各员获咎褫革降调者数十人．程炳采既出狱，将赴西市，乃大哭曰：“吾为陈孚恩所绐，代弟到案以至于此。陈孚恩谄媚权奸，吾在冥问当观其结局也。”闻者皆为挥泪。当咸丰之初午，条子之风盛行，大庭广众巾不以为讳。敏给者常制胜，朴讷者常失利。往往有考宫夙所相识，闱中不知而摈之，及出闱而咎其不递条子者。又有无耻之徒，加识三圈五圈于条上者，倘获中式，则三圈者馈三百金，五圈者馈五百金。考官之尤无行者，或歆羡之。余不知此风始自何时，然以余所见，则世风之下，至斯极矣。识者早虑其激成大狱，而不知柏相之适当其冲也。然自戊午严办考官之后，遂无敢明目张胆显以条子相授受者。迄今三十余年，乡会两试，规模尚称肃穆，则此举诚不为无功，然肃顺等之用意，在快私憾而张权势，不过假科场为名，故议者亦不以整顿科场之功归之也。 



　　良吏平反冤狱 



　　胡文忠公抚鄂时，尝明保东湖县令张建基之治行，游擢府道，至湖北布政使。以贪黩着闻，大府勒令告病归田，世颇讶胡公之滥保。其后，乃知胡公之保建基，以其乎反东湖冤狱，而实则理是狱者，建基之前任张君也。先是，东湖有民妇某氏者，事姑素孝。每晨起，洒扫庭除治中馈，然后适姑寝问安，以盥水一盆，鸡卵两枚，置案上，如是以为常。一日，清晨排闼入，见姑床下有男子履，大骇，亟低声下气，为掩门而出。姑已觉之，羞见其妇，自缢而死。乡保以妇逼死其姑，鸣于官。妇恐扬其姑之恶，不复置辩，遽自诬服，已按律定谳矣。 

　　此张君前任事也。及张君莅任过堂，见此妇神气静雅，举止大方，谓必非逼死其姑者。疑共有冤，再三研诘，矢口不移。因渝之曰：“汝若有冤，我能为汝直其事。此时不言，不得活矣。’妇答曰，“负此不孝大罪，何面目复立人世，愿速就死。”令终疑之，沉思累日。县有差役某甲者，其妻素以凶悍着。令忽召某甲云：“有公事须赴某县一行，俾还家束装，速来领票。”顷之，某甲到署，令忽大怒曰。“汝在家逗遛，误我公事，必为汝妻所縻也。”即发签拘其妻，鞭之五百，血流浃背，收入狱中，与获罪妇同系。某甲之妻终夜诅骂，谓县令如此昏暴，何以服人。妇闻其絮聒不休，忽言曰；“天下何事不冤？即如我任此死罪，尚且隐忍不言。鞭背小事，盍稍默乎了”县令使人潜听于户外，闻言来告，令大喜。明旦，提妇与某甲之妻同至堂上，诘以昨夕所闻之言，妇不能隐。令悉心鞫问，尽得其情，平反此狱，而薄犒某甲之妻，慰而遣之。迩省惊为神明。及胡公抚鄂，访知东湖张令之事，而其时张建基适令东湖，胡公误以为平反此狱者也，遂登之荐牍。而前任之张令已卒，竟致湮没不彰，其籍贯名字至今已不可考矣。惜哉! 



　　墨吏设誓受谴 



　　咸丰年间，有某刺史在遵化直隶州任，自撰一联，悬之堂皇，曰：“我如枉法脑涂地，尔莫欺心头有天。’’然刺史黩货枉法之事，不止一端，州人皆能道之。既谢事归田，饶于资财，享林下之福者近十年。家在河南某县，适值捻寇扰乡里，刺史率其儿孙登一山顶避寇，失足颠陨，触于巨石而死，头破脑裂焉。又有某大令宰江南之青浦，欲加漕费，每石钱数百，县民不听。县令谓：“所加公费出于不得已，非以肥私橐也。” 

　　乃率胥吏等二十人． 自誓于城隍神前，曰：“办漕加费，涓滴归公．有沾染一钱者，官不能保首领以没，胥吏等皆立受显罚。” 

　　相传青浦城隍神，乃筑堤御水，以死勤事之周太仆也。太仆生为循吏，殁为明神，廉惠最着，威灵显赫。县民素所敬信。又闻大令誓语迫切，乃各输费如数，官吏以是大获赢余。未一岁，胥吏二十人相继夭亡，大令生疡于头，日益危笃。一夕，阍者见一人，白面黑须，酷似城隍庙神塑像，手挽大令头，出门徐步而去。阍者惊愕失措，奔入询问，则哭声已举于内，大令颈烂头落而死矣。人始知漕费之多侵蚀云。夫天网恢恢，岂能求贪墨之吏而尽殛之？然既肆其贪，复行其伪，甚且以伪济贪，则鬼神有断不能容之理。彼假誓语以欺人者，方自喜得售其术，而名利可两全也。然终至罚及其身，而名利因之两失。呜呼!贪伪之吏，亦可以知所警矣。 



　　早慧不寿 



　　安庆诸生有盂昭暹者，年甫十二，补博士弟子员。其诗文书法具臻完美，尤善属对，尝以盘庚对箕子，名噪一时。曾文正公适驻安庆，闻而召见之。询其家世，知其祖亦诸生也。文正口占四字使属对，曰：“孙承祖志。”昭暹应声对曰：“孟受曾传。”文正大加激赏，谓此子必可有成。乃自甲子至癸酉科，四应乡试，皆不售。癸酉出场后，遽以疾卒。古人谓早慧不寿，于此益信，殊足令怜才者惋惜也。 

　　太监安得海伏法 

　　子前有《太监安得海伏法书事》一篇，已选入《庸会文续编》矣。兹再辑其崖略，补记于此。先是丁文诚公闻安得海将过山东，密属德州知州赵新，如见其有不法情事，可一面擒捕，一面禀闻。赵新，能吏也，阅事多，计较利害亦颇熟。及鸯得海过境，欲勿察．则惧为丁公所怒；欲显禀，则恐不能去之，反撄其祸。因与幕客商用夹单密禀，意谓丁公如不参奏，则夹单非例行公事可比，既不存卷，安得海断不知之。若竟参奏，则祸福丁公白当之，与地方官无涉也。及丁公疏既上，两宫皇太后召军机内务府大臣议之，皆力请就地正法。留中两日未下，醇亲王复诤之。同治八年七月某曰，奉上谕：“丁宝桢奏太监在外招摇煽惑一折，据德州知州赵新禀称，有安姓太监坐太平船二只，声势恒赫，自称奉旨差遣，织办龙衣。船旁有龙凤旗帜，带男女多人，并有女乐品竹调丝，观者如堵。又称本月二十一日，该太监生辰，中设龙衣，男女罗拜，该州正访拿问，船已扬帆南下，该抚已饬东昌、济宁各府州，跟踪追捕等语，览奏曷胜诧异。该太监私自擅出，并有种种不法情事，若不从严惩办，何以肃宫禁而儆效尤？着山东、江苏、直隶各督抚迅派干员，于所属地方，将六品蓝翎安姓太监严密查拿，令随从人等指证确实，毋庸审讯，即行就地正法，不准任其狡饰。傥有疏纵，惟该督抚是问。其随从人等，有迹近匪类者，并着严拿，分别惩办。钦此。”安得海既在济南伏法，籍其辎重，有骏马三十余匹，最良者日行六百里，黄金一千一百五十两，元宝十七个，极大珠五颗，真珠鼻烟壶一枚，翡翠朝珠一挂，碧霞朝珠一挂，碧霞犀数十块，最重者至七两。其余珍宝甚伙，陆续解归内务府。历城县令为安得海购地葬之，营一小坟。越数年，历城乡人有病者，忽为鬼所附，聆其口音，京腔也。众怪病者素不习京腔，环集问之，鬼自言；“安姓南皮人，在北京内廷供职多年，有要差赴广东，留滞于此，寓屋数间，久不修理，天雨下漏，令人难住，烦诸君为我稍加补茸。”众问到此后曾回京否？答曰：“吾曾回京两次，宫中景象不异曩时，守宫之金甲神，因苦时习见吾面，不吾御也r)惟黄河难渡，往反不易，故仅行两次耳。”众往视其坟，果有两洞，为拾泥土补之。明日，鬼复来附病者，谢曰。“烦诸君厚意。 

　　为我葺屋，可勿漏矣。”拱手而别。 



　　曾文正公挽联 



　　曾文正公以同治壬申二月四日，薨于两江总督署内。其世子绩刚通侯(纪泽)，以五月中旬奉丧南旋，余送之江干而别。其在金陵百日之内，远近吊者，络绎前来，殆无虚日。 

　　余为襄理丧事，以各省巨公名流挽联佳者，美不胜收。厥后同幕有汇刻为《荣哀录》者，又觉瑕瑜同登，甄取稍滥。兹忆其周密无疵，为当时所推诵者录之左方。恪靖伯左公挽联云：“谋国之忠，知人之明，自愧不如元辅。同心若金，攻错若石，相期无负平生。”盖左公始为文正所荐举，中间以事相龃龉，不通函问者已九年矣。如此措词，既合分际，亦颇善于斡旋。 

　　孙琴西太仆，文正门下士也，时为江宁盐巡道，其挽联云：“人间论勋业，但谓如周召虎、唐郭子仪，岂知志在禹皋，别有独居深念事。天下大文章，殆不愧韩退之、欧阳永叔，却恨老来提轼，更无便坐雅谈时。”见者以为澹雅无俗气。李眉生廉访(鸿裔)挽联云：“位冠百僚，而劳谦自牧，威加四海，而盛德若愚，不震不腾，隐几独居勋业外。年垂大耋，而神观弗衰，病至弥留，而鞅掌靡息，如临如履，易箦犹在战兢中。”郭筠仙中丞挽联云：“论交谊在师友之间，兼亲与长，论事功在唐宋之上，兼德与言，朝野同悲惟我最。其始出以夺情为疑，实赞其行，其练兵以水师为着，实发其议，艰难未与负公多。’谢麟伯编修(维藩)挽联云：“吾楚多武功，新宁伟节，罗山邃学，益阳雄略，湘阴衡阳，皆卓荤勋名，相度恢然众贤汇。国朝六文正，睢州巨儒，渚城名相，大兴贤傅，歙县滨州，并承平宰辅，公时独较昔人难。”李次青廉访(元度)挽联云：“是衡岳洞庭间气所钟，为将为相为侯，自吾乡蒋安阳后，历三唐两宋迄元明，二千年仅见。与希文君实易名同典，立功立言立德，计昭代汤睢州外，较诸城大兴暨曹杜，一个臣独隆。”蒯子范太守(德模)时将赴夔州之任，送挽联云：“公今与皋夔伊傅同游，翳古元勋齐俯首。我正诉江汉沱滞而上，每经遗垒辄伤心。”以上渚联，均能扫去陈言，别具机杼。今坊本所刻《荣哀录》，不分优劣，采辑太滥，故余重甄叙之。然余所选诸联，亦有《荣哀录》所未登者。 



　　曾文正公劝人读七部书 



　　昔曾文正公尝教后学云：“人自六经以外，有不可不熟读者凡七部书，曰《史记》、《汉书》、《庄子》、《说文》、《文选》、《通鉴》、《韩文》也。余尝思之，《史记》、《汉书》，史学之权舆也；《庄子》，诸子之英华也；《说文》，小学之津梁也；《文选》，辞章之渊薮也；《史》、《汉》，时代所限，恐史事尚未全，故以《通鉴》广之；《文选》骈偶较多，恐真气或渐漓，故以《韩文》振之。 

　　曾公之意，盖注于文章者为重。此七部书：即以文章而论，皆古今之绝作也。人诚能于六经而外，熟此七部书，或再由此而扩充之，为文人可，为通儒可，为名臣亦可也。 

　　《圣武记》叙川楚教匪谋篇尚未尽兽 

　　邵阳魏默深先生(源)著作等身，所著《圣武记》、《海国图志》，尤风行海内．然《海国图志》采辑虽博，未经剪裁，尚不及《圣武记》熔化之精。盖记事诸篇，各有章法，似皆已烹炼而出之，惟所记川楚教匪事，不免烦碎。尝闻曾文正公论及之，文正之言曰：“凡记事之文，须先定章法，然后落笔。《史记》樊、郦、滕、灌诸传，另是一种体裁。盖诸人所经战事，不尽关系大局，若必逐事而记之，则太繁琐，放必立一简法以综贯之。诸传文虽不长，而所包举者实广。魏君嘉庆川湖陕靖寇记八篇，病在逐事登记，而无去取，无提掇消纳、虚实布置之法，以致头绪不甚明显，线索不甚清晰。试思教匪所窜之地，忽川忽楚，所纠之人，忽多忽少，其能综举之而无挂漏乎？知此，则必有谋篇之诀矣。”文正之说如此，录之以志记事文之法。 



　　《盾鼻随闻录》当毁 



　　《盾鼻随闻录》者，苏州人汪堃所著也。堃于咸丰初年任四川永宁道员，以性情乖僻，不孚舆望，屡挂弹章。始为学使何子贞太史(绍基)所纠，恨之次骨，继以地方公事忤黄制军(宗汉)，被劾罢官。堃于是刊布此事之始末，及督院批札、道署禀牍，诋言箕制军。制军固非大吏中之贤者，然天下阅堃书者’皆谓此事制军未必非，而堃未必是也。堃又借记粤匪之事，着《盾鼻随闻录》，而附益以子虚乌有、凭空编造之辞，其命意专为道州何氏而发，兼以谤一二平生所憾之大吏。如吴文节公(文熔)贤督抚也，而堃亦毁之。何氏自文安公(凌汉)以下并逮其家妇孺，无不痛诬丑诋，至令人不忍观。所以报太史纠参之怨也。何根云制军(桂清)督两江时，曾伤禁其书，毁其板。然余见书贾仍刻售之，改其书名日《钞报随闻录》。 

　　余恐其流传于世，疑误后学，混淆黑白，不能不志其崖略，以着其当毁。余弟季怀属纩时，口中喃喃，谓将往审汪堃一案，俄而遂卒。意者!吾弟素性正直，生平最恶人之挟私诬谤．故阴间尚需其勾当此事欤？ 



　　《庸闲斋笔记》褒贬未允 



　　《庸闲斋笔记》数卷，海宁陈子庄大令所著也。大令名其元，为金华教官二十年，以卓异荐为知县，历任江苏大缺，复调上海，数年告归。陈氏为浙江第一旧族，故大令于先朝掌故、家世渊源，述之较详，又颇能留心时务，阅历既深，凡所纂论，均惬人意。惟每于左文襄公事，颇觉推崇过当。又其问所论文襄与曾文正公龃龉一条，则更持议偏颇，褒贬失当。余固疑大令当尝受文襄私恩者也。后又阅之，果言文襄于去浙时，保荐浙士三人，丫丙、陈政钥与大令也。然文正实尝访得大令，而荐之文襄者，何以大令又不知感？窃谓文正之宏奖素广，广则受之者不以为奇，文襄之荐剡素隘，隘则得之者益以自惠。即大令于涉笔之时，亦时存一沾沾之意，曰：“我左公所荐也。” 

　　且文襄意气之矜忮，素着于时，彼意以为偶一纪述，毋宁抑曾而扬左，抑曾则断无后患，抑左则或招尤悔。此又因畏之之心转而为誉，亦人情所时有也。呜呼!世风之偷薄久矣。余常怪世之议者，于曾、左隙末之事，往往右左而左曾，此其故亦有两端：一则谓左公为曾公所荐，乃致中道乖违，疑曾公或有使之不堪者，而于其事之本末，则不一考焉；一则谓左公不感私恩，专尚公义，疑其卓卓能自树立，而群相推重焉。斯皆无识者流也。夫公义所在，不顾私恩，可也。若既受其荐拔之恩，复挟争胜之意以求掩之， 又得群无识者助之以取胜，而名实两全，则人何惮而不背恩哉余恐后之在上位者，以文正为鉴，而不敢荐贤也。此亦世道之忧也。 



　　微员食禄有定数 



　　李筱泉制军巡抚湖南时，有一捐班选得某郡通判者，来谒上官。制军循例，出题考试。通判一到花厅，即掩卷高卧。制军召首府使往问之，通判对曰：“吾侪若能考试，早以科第得官矣!今因不解文字，故以捐例得之，何考之有？”制军谓此等劣员亟应参革，遂于发月折时，具一片参之。及批折已回，不见此片，旋于书案抽屉内得之，盖拜折时忘封入也。制军欲复上，时马端敏公巡抚浙江，与通判有旧，适驰书为之说项，制军谓其命运尚佳，遂饬令到任，食禄八年。及王夔石侍郎(文韶)巡抚湖南，复调通判考试，以不完卷，劾罢之。盖通判之不才，当以考试被斥，而尚有八年之禄，故始不能劾而终竟被劾云。 



　　死生有命 



　　余弟季怀，以戊寅夏初入蜀，赴丁稚璜宫保之约，由沪趁轮船至宜昌，四月十一日由宜昌买舟西上，正值水势未旺，号为行船最稳之时。十五日行至巴东以下三十里之巴斗滩，闻其险也，乃登陆傍舟而行，未数十步，舟忽为下水船所撞，立即沉溺，仅将衣物捞起。随与下水船理论撞船之事，忽闻空中雷声隆隆，水势汹恶异常，烈风暴雨，随之而至，败舟坏屋，蔽江而下，望之神怖，询知上游五里之牛口滩，蚊水陡发．是日，舟过巴斗滩者，无不覆溺，惟季怀以坐船被撞之故，始而捞物，继而理论，停住江边，幸免奇厄。盖使舟不被撞，则必过滩而遇蚊水，使不先舍舟登陆，则人与被撞之舟俱溺口此皆偶然之事， 间不窖发，而冥冥中若或有使之者。嘻，异矣!因忆季怀幼时常居小书房中，房墙外乃荒场也，驿舍中常以清晨牧马墙外。一日黎明，墙忽轰然崩塌，盖为马所腥触也。季怀适以首抵墙而寝，忽于梦中蹶然而起，跃至床外，醒而回顾，忽见残月，俯视其床，已被坏墙压破矣。家人惊问其故，自云。“梦与人斗，其人执梃将击之，一人在后大呼曰：‘汝被击必死，胡不速走!’乃始怵然，尽气而奔，而不知自梦中跃起也。”书此以志死生有命，有非人力所及谋者矣。 



　　戒鸦片烟良法 



　　自鸦片烟盛行中国，而染其瘾者，如饥者之不能去食，渴者之不能去饮。甚有饮食可减，而烟瘾必不可缺者。每见瘾到之人，涕泗交颐，寝馈难适，故吸烟者为瘾所牵缚，皆沉迷不返以终其身。近世有为戒烟丸者，其方药品不一，然能绝去真瘾者十无一二。或谓丸中须置烟膏，故吞丸而瘾不发，却丸而瘾复来，其说似非无因。余尝闻蜀人傅丽生别驾(诚)论戒烟之法，凡为人戒烟，必先审其岁月之浅深、精气之强弱飞饮食之多寡，然后依方以定药品之加减，必与其人同室卧起，顺其气候而调摄之，察其宜忌而去留之，逾一月则瘾可绝矣。通计一生，拯拔者不下数十百人。此其用心甚仁，用力甚劳，然恐不能遍及也。伯兄抚屏论戒烟之法尤为简便，凡人烟瘾至重者，不过数两而止。初戒之吋，每曰减去五厘，两旬则减去一两矣，四旬则减去二两矣。继则每日减去一厘，一月则减去三钱矣。最后每曰减去五毫，两旬则减去一钱矣。中等之瘾，阅三月而可以尽去。其瘾多于此者，则阅时稍久焉，瘾少于此者，则阅时亦稍短焉。惟矢志欲诚，校秤欲准，用力欲果，自始戒以至绝瘾，毫无所苦，不必用药也。 

　　不问其人之老弱羸壮也，如法行之，无有不效，其后亦竞无他疾。此可谓最便最捷之法矣，惜乎知之者尚鲜，而行之者犹未专一者。安得有心世道之君子，家喻户晓以行其博施济众之术也乎？ 

　　又：庚寅十一月二十九日，沪报载有人每日吸烟须五六钱，获瘾五载矣。一日，见救生烟方，只用盐汤一味。忽悟盐之为用，利于润肠，兼有清火解毒之功。盐与烟如水火格格不相入，故吸烟者多喜甜而恶盐。自得此方，晨起饮盐汤一碗，每欲吸烟，又饮一碗。甫逾二日，便觉吸烟少味，六钱之瘾，减至三钱。又数日，减去日间二次，止留晚间一次，仅吸一钱，亦觉无味。又数日，竟绝瘾矣。 



　　右旋白螺 



　　右旋白螺，乾隆年间西藏班禅额尔德尼所进也。凡螺皆左旋，而此螺纹独右旋，谓为定风之宝。乾隆五十二年，林爽文之变，福文襄王以陕甘总督奉命为将军，赴台湾征剿，特颁给右旋白螺。携以渡台，风稳涛平，迅速抵岸，遂由鹿仔港前进，擒灭爽文全殷。事既平，文襄内渡亦极稳顺。调为闽浙总督，已将白螺恭折缴进。五十三年十一月己卯，高庙以闽省总督、将军、巡抚、提督等，每年轮往台湾巡查一次，均须涉历重洋，特再将右旋白螺发交总督，俾于署内洁净处，敬谨供奉。每年大臣赴台湾时，无论何员即令带往渡海，俾资获佑。差竣内渡，仍缴回督署。并谕云：“巡查大臣亦不必因有白螺，冒险轻涉，总视风色顺利时，再行放洋，以期平稳。”旋赐号大利益吉祥右旋螺。厥后又不知何年缴进。嘉庆十一年，特授将军赛冲阿为钦差大臣，驰赴福建剿海寇蔡牵，颁发此螺以资扩值。既而赛公不果赴闽，螺亦末出。而册封琉球使臣，亦问右获只领携用者，大抵事竣，必恭缴回京供奉焉。 



　　孤竹古松(附) 



　　古孤竹城，在永平府大滦河西岸，山上有夷齐庙，庙前有清风台。下望滦水，晶莹如镜，深一二尺，中有一泉可七八尺，相传此即海眼，其深无底，流沙不能淤淀。寺中古松一株，久已枯死，后乃自根下复生新芽，将枯树包裹在内，外长新皮，厚尺许，树大四五围，或谓此树寿已一千余岁云。 



　　古冢现宝(附) 



　　蜀汉后主降晋，封安乐公，殁而葬焉，墓在今山东乐陵城南之五里村。村方圆一亩，近有耕氓拾得钢枪头，长二尺许，宽约二寸半；钢刀头长三尺余，宽约五寸；又有杯孟等物，皆古磁，极华美，夏时存肉不臭。入都售之，因得小康。又有惠王冢，在乐陵城南四十余里，相传冢内有金人男女十二，骡马鸡犬及一切器皿皆系黄金。有人得金鸽一只，售之亦小康。 

　　每年立冬后，五更报晓。又有夜明珠，深宵出现，行路疑为皓月落地，趋至其处，浑黑无所见，远观之仍如明月焉。 





　　庸盒笔记卷之四 



　　述　　异 



　　曾文正公始生 



　　曾文正公之生也，以嘉庆辛未年十月十一日亥时。曾祖竞希封翁，年已七十，方寝，忽梦有神虬蜿蜒自空而下，憩于中庭，首属于梁，尾蟠于柱，鳞甲森然，黄色灿烂，不敢逼视，惊怖而寤，则家人来报添曾孙矣。封翁喜召公父竹亭封翁，告以所梦，且曰：“是子必大吾门，当善视之。”是月，有苍藤生于宅内，其形天矫屈蟠，绝似竟希封翁梦中所见。厥后家人每观藤之枯荣，卜公之境遇。其岁枝叶繁茂，则登科第转官阶，剿贼迭获大胜。如在丁忧期内，或迫寇致败屡濒于危，则藤亦兀兀然作欲槁之状。如是者历年不爽，公之乡人，类能言之。饶州知府张澧翰，善相人，相公为龙之癞者，谓其端坐注视，张爪刮须，似癞龙也。公终身患癣，余在公幕八年，每晨起，必邀余围棋。公目注楸枰，而两手自搔其肤不少息，顷之，案上肌屑每为之满。同治壬申二月初二日申刻，公偶游署中花园，世子劫刚侍，公忽连声称脚庥脚麻，一笑而逝。世子亟与家人扶公入室，盖已薨矣。是吋，城中官吏来奔视者，望见西面火光烛天，咸以为水西门外失火。 

　　江宁、上元两县令，亟发隶役赴救，至则居民寂然，遍问远近，无失火者。黄军门(翼升)祭文有曰：“宝光烛天，微雨清尘。” 

　　盖纪实也。自后，庞观察(际云)来自清江浦，成游戎(天麟）来自泰州，皆云初二日傍晚见大星西陨，光芒如月，适公骑箕之夕云。 



　　左侯相之梦 



　　左侯相未遇时，梦应省试，领解额，甚觉得意。既而连举进士不第，忽遇干戈扰攘，参佐戎幕，大帅言听计从，勋望隆然，中外大臣交章推荐，遂出而典兵，屡摧悍寇，进膺方面之任，爵列五等。其始旌麾所莅，皆山水灵淑，人物秀美；驱除数省，忽调赴西北，所历皆岩关、险塞、雄镇、名都，渐移渐远。但见黄沙莽莽，一望无际，复笞兵万里，长驱而进，扫荡边氛，功名益盛，累荷超迁封拜之宠。收地愈广，设宫置防，布置粗定，然后振旅入塞，返其故镇。蘧然而觉，乃知是梦。是岁，秋试举于乡，自知无翰林之望。会试一两次后，遂不复上公车。旋入骆文忠公幕府，名声籍甚。曾文正、胡文忠两公交章论赞，起家四品京堂襄办军务，超授浙江巡抚。及克杭州，至西湖之上，恍然如素履其地者，盖其景皆梦中所见也。其后，以所历之境，印证前梦，一一吻合。及关陇肃清，议者皆谓新疆地势辽远，转运艰难，颇以进取为疑。而左公慷慨出师，无少顾虑，盖自知大功之必成也。噫!凡人一金之获，一第之荣，莫非前定，而况奇勋伟业如左公者乎! 



　　汉惠帝后裔在爪华岛 



　　定海某茂才，为粤寇所虏，逃出后改业为贾。尝赁夹板船运货，至南洋之新加坡，遭风触礁，飘至爪华岛，即《瀛环志略》之噶罗巴也。流寓五年，然后得归。尝言爪华南境有刘庄者，其民皆刘氏，约数千家，聚族而居，盖前汉惠帝之苗裔也。茂才素有文学，兼习方言．西洋及巫来由文字，皆能翻译，为土人所敬。适刘氏重修宗谱，属茂才为之序。茂才阅其首卷载刘氏入岛颠末，其事甚奇。茂才已不能记其详，因稍述其崖略焉。其谱曰：汉宣平侯张敖，尚惠帝姊鲁元公主为嫡室，而以其前妇陈馀之女为次妻。陈氏生一女，美而贤，公主爱之如己出，惠帝亦见而悦之。吕太后乃托言公主所生，年仅十三，聘以配帝。在中宫四年，无子。后官美人得宠者十余人，共生七子。吕太后取帝之第六子，付皇后育之，名为皇后子。惠帝崩，太子立为皇帝，时年二岁。又四年，太后幽杀之，所谓前少帝者也。复立惠帝庶长子宏，是为后少帝。越四年，吕太后病笃，以将相大权付吕产、吕禄。太后崩，张皇后年方二十五，产、禄欲拥之临朝，以制诸大臣，后坚不允。诸大臣攻杀产、禄，遂灭吕氏。当是时，惠帝尚有四子。少帝年已十五，其三弟皆为王。少帝后宫生一子，甫三月。张皇后居长乐宫，忽闻金鼓喧扰之声，语其侍女曰：“太后结怨于人深矣，今大臣既灭诸吕，并灭惠帝之嗣，吾孙生甫三月，外间尚不知，可亟驰至未央宫取之。”须臾，侍女取帝予以来，藏之密室。诸大臣果诬少帝及诸王为吕氏子，以车一乘载少帝出宫，遂与诸王皆被杀，迁张皇后于北宫。后既入北宫，携儿同寝，躬自哺之。以重金许宦者，乘夜抱儿出宫，径送南宫侯张偃之家。偃，乃后之弟也，收儿密养之。 

　　稍稍成立，适南粤使者入贡于汉。张偃夜见使者，俾挟儿入南粤。南粤王赵佗，询知为惠帝长孙，官以列卿，封之南海蛮夷中地方四百里。后传数十世，失其故地，遂为编户。然族姓蕃衍，虽辗转迁徙，而二千年宗谱秩然可稽。其家祠所藏有三宝：一日汉玉小玺，方不盈寸，盖高祖立惠帝时，取蓝田玉制玺赐之，惠帝奉为至宝，常付皇后藏之，一日圆径五尺之古铜镜，惠帝召巧工为之，而镂皇后像于中间，时后年仅十七，端艳无匹，以显微镜照之，宛如生人；一日三尺长之玉如意，相传惠帝初纳皇后，定情之夕，以此赐之。及帝崩，皇后每夕必捧之而泣，积泪所渍，古采五色，斑驳可爱。 

　　此三宝皆张皇后授之，帝子既乃载以南奔，遂永为传世之宝。 

　　刘氏祠宇宏敞，前祀帝子为始祖，后祀惠帝及张皇后塑像，皆极精致云。盖茂才所述如是，予谓惠帝本汉贤主，若使享国稍久，其布德当不后于文帝。而张皇后亦贤后也，二千年后尚血食千万里之外，其泽长于汉之诸帝后远矣。 



　　徐庶成真 



　　《翼驹稗编》载罗军门(思举)追贼终南山，遇真人徐庶馈粮一事。以余所闻，世俗所传者尚有数则焉。干嘉之际，广东某县某村忽到一道士，衣衫褴褛，向村人乞食，莫之应者。 

　　一老媪以盂饭饷之，道士曰：“我欲救此一方人，孰知天数难回，不可强也。”村人异其言，稍稍聚观之。道士吃一孟饭至尽，已而复呕之石上，指谓人曰：“今岁天降大疫，死者无算，此饭每吞一粒，可救一人。汝等欲生乎？”村人乃争食之。问道士姓名，对曰：“徐庶。”遂翩然而去。既而县中果大疫，而啜是饭者皆不死。又闻康熙中三藩之变，有某将剿贼而败，贼追之甚急，自分必死。忽有一古衣冠者立于道旁，须眉浩白，道貌伟然．谓之曰，“汝勿怖!此贼甚剧，非助汝一臂之力，不能灭此贼。”因解佩剑授之，曰：“贼至此，汝但拔剑，剑即飞去，自能取贼将之头矣。”问：“剑何以归还？”日：“余自能取之。” 

　　因指某山曰；“与汝相会于此。”问其姓名，曰；“吾徐庶也。汝前生与吾有旧，吾故特来救汝，勉之!”俄而，众贼麇至，某将仓卒拔剑，剑即飞去。须臾，贼众纷纷弃甲倒戈而北，询知贼酋已击死矣。追至某山，果见古衣冠者已先在，捧剑拱手作别曰：“吾去矣!”遂不知所往。又有训蒙师顾洪山先生者，余之外曾叔祖也。余六七岁时，从之受业，时先生已八十余矣。尝自言少时寓无锡城内药王庙读书，庙有道士数人。一日，忽一外来道士求暂寓，古心古貌，神气洒然，博谈古今，无所不通，尤喜谈三国时事，感慨淋漓，令人歌泣。所述事迹，每有出诸史之外者．叩其姓名，笑而不答口越数月，一小道士病且死，其人命取桑叶十余石，置大锅中，熬其汁以灌之，霍然而愈，遂辞去。老道士觉为异人，固留之，不可。遂行，老道士犹力挽之，其人曰：“实告汝，我徐庶也。小道土二十一世前为刘豫州部下小校，我念其樊城之役颇有战功，故来救之。与汝何缘，而欲强留我也？”徐步而去。老道士疾走追之，终不能及，数十步外，遂失所在。 



　　郭汾阳王墓被掘 



　　同治元年，关中回寇蜂起，屠戮之惨，甚于粤寇。是的，督师大臣胜保由豫入陕，其随员洪观察贞谦过华阴，曾呼一整容匠，问以汾阳王后人如何？其人怃然曰：“我即郭姓，汾阳王后裔也。从前合族有十余家，皆零落不振，无读书者。今遇此大变，存者无几矣。乡人以惨遭茶毒，无所泄愤，则群哗曰：‘始引回人入中国者，是汾阳王之咎也。’乃相率往掘王墓，其中羌无所有，惟得古剑一柄，亦已幽黯朽折矣。今虽稍加修葺，竟无力能复旧观。”感晞不已。洪观察为余述之如此。余谓汾阳王虽借回纥兵复两都，然回纥之入中国，实不始于汾阳。且回回与回纥又是两种，乡愚无知，偶闻谰语，信为实然，一唱百和，且奋其愤毒之气，何所不至？当时，虽其子孙不能御，官法不能禁也。而自唐迄今已逾千年，则墓中一无所有，亦理之固然，无足怪云。 



　　桃花夫人示梦 



　　湖南郡县往往有桃花夫人庙，盖祀春秋时息妫也。长沙某生，偶因游山，借宿古庙，视其额则桃花夫人。默念：息妫不能殉夫，隐忍事仇，为生二子，纵使终身不言，无补于其失节，而况其未尝无言也，此等淫祠，安得起狄梁公而毁之？是夕，某生梦夫人遣使召之，至殿上，夫人服饰古雅，环佩穋然，南面高坐，侍女十余人植立两旁。某生窃视，夫人端丽无匹，而懔若冰霜，谓某生曰：“《春秋左氏传》一书纪事失实，或因传闻稍误，而毁人名节者甚多，汝知之乎？即如我从息侯入楚，不甘受辱，自杀以殉，志节瞰然，可表天日。其始而守身如玉，幽饿空宫。继而徐遭诱胁，屈志为楚夫人。生有二子者，乃我之侄也。左氏不考其详，而混我姑侄为一人，俾我受千古之讥评，岂不冤哉!又如左氏所称卫宣公烝于夷姜，晋献公烝于齐姜，后人辩之，以为夷姜、齐姜实宣公、献公之夫人，其说甚为确凿。此等烝淫大恶，岂可轻诬古人？又如僖公十五年传，晋惠公燕于贾君。注者以为贾君即献公之妃贾女也，其人是矣。然所谓烝者，则又有讹谬焉。夫献公初娶于贾为元妃，齐姜乃其次妃，其入宫在贾女之后。 

　　贾女甚美而贤，与卫庄姜相仿佛。厥后献公既得骊姬，立为夫人，乃幽贾女于宫中，然其初实晋之小君也，故称之曰贾君。 

　　当惠公入立之时，贾君年已七十左右。秦穆姬念其嫡母之幽忱孤苦，故属惠公善视之。孰知惠公并不加礼，复逼淫其侍婢，致令贾君愤郁而卒，穆姬所以怨之也。然竞曰燕子贾君，则诬贾君甚矣。又如楚平王为太子建聘妇于秦，曰伯嬴，容德甚美，王乃自娶之。此在王为惭德，而非秦女之罪也。厥后吴人入郢，以班处宫夫人，伯嬴独能闭门白守，称说礼义，俾吴王惭而退舍。秦亦以其女之故，发兵救楚，卒复楚国。 

　　是夫人既有功于社稷，而贞毅明达，葆全节于危难之中，实巾帼中所罕觏，宜其能生昭王为中兴之令辟也。左氏不着一字，使如此贤媛几至湮没，亦其疏漏之失也。凡吾所述，子之博雅，自能知之。吾所以复言之者，欲子转告世人，俾知书之不可尽信也。大抵以一人之才智，纂二百余年数十国之事，岂能一无舛误。然被其诬者，则奇冤莫白矣。此左氏晚年所以有失明之罚也。”夫人举袖一挥，某生遽醒。归而检《列女贞顺传》曰：“楚伐息，破之，虏其君，使守门将妻其夫人而纳之于宫。楚王出游，夫人遂出宫，见息君曰：‘人生要一死而已，妾终不以一身更贰醮，生离于地上，岂如死归于地下哉？’乃作诗曰：‘谷则异室，死则同穴。谓予不信，有如皎日。’遂自杀，息君亦自杀。楚王贤其夫人守节有义，以诸侯礼合葬之。 

　　君子谓夫人说于行善，故序之于诗。”某生因思刘向博极群书，其言必有根据，何以与《左传》相凿枘？今知为姑侄二人之事，则疑义涣然矣。盖古者诸侯一娶九女，息夫人虽死，而其娣侄未必能俱死，人但知为楚夫人者亦号息妫，而不知其截然两人也。若息夫人之贞固不二，则庙食千秋宜矣。又楚平伯嬴亦列于《贞顺传》，曰：“伯嬴者，平王夫人，昭王之母也。 

　　吴入郢，昭王亡，吴王阖闾尽妻其后宫，次至伯嬴。伯嬴持刃曰；‘君王弃仪表之行，纵乱亡之欲，犯诛绝之事，何以行令训民？妾闻生而辱不若死而荣，妾若有淫端，则无以生世。一举而两辱，妾以死守之，不敢承命。’吴王惭，遂退舍。伯赢与其保阿闭永巷门三旬，秦救至，昭王复矣。君子谓伯嬴勇而精一。”某生因思夫人之言，与此传适相吻合。又检《春秋大事表》，于卫夷姜、晋齐姜论之颇详。玩夫人之言，似已知有此书矣。淮贾君之事，无书可考，后读《史记．晋世家》云，自献公为太子时，重耳固已成人矣。献公二十二年，重耳年四十三，出奔狄国。某生始憬然悟曰：“重耳在鲁僖公四年，年已四十有三。申生乃重耳之兄，秦穆姬又其女兄，则其母齐姜年必在六十以外。贾君乃献公初娶之夫人，其年又当长于齐姜。惠公入国，在鲁僖公九年，则贾君年在七十左右无疑矣。 

　　惠公淫其侍婢，而左氏误信传闻，以为燕于贾君，其诬贾君实甚，宜夫人为之表白也。”某生常以所梦语人，复作文，考论其事甚核。后数年，复梦夫人召之，出彩笔一枝赠之曰：“此翰苑笔也，聊赠一枝．以报发潜阐幽之厚意。’是秋，果捷乡试。明年，成进士，入翰林。 



　　马端敏公被刺 



　　同治九年七月：二十七日，为两江总督月课武职之期，马端敏公(新贻)亲临校场阅射。校场在督署之右，有箭道可通署后便门。端敏阅射毕，步行由箭道回署，将入便门，忽有跪伏道左求助川资者，乃一武生，端敏同乡也。接呈状阅之，谓曰：“已助两次矣，今胡又来？”言未毕，忽右边有人大呼伸冤者，未及询问，已至端敏身前，左手把其衣，右手以小刀椹其胸。端敏谓从人曰：“我已被刺，速拿凶手!”言讫而绝。 

　　从人舁端敏入室，武校闻声奔集，执缚凶犯，并执武生，付首县熬审。凶犯为张汶祥，河南汝阳县人。武生，实不知情，盖适逢其会耳，乃先释武生使去。是时，人情汹汹，讹言朋兴，朝廷调曾文正公还督两江，两发重臣按此狱。越半年，事乃定。先是，有丹阳某生者，梦见吏役持名单一纸，所录殆数十人口第一名为张汶祥，第三名为马新贻，而己则在数十名以外。寤而告人，决计不与秋试。未半月，而端敏被刺，某生以是冬十月卒。惟张汶祥名列第一，而死在明年二月，咸莫测其故也。端敏骑箕之夕，张子青漕帅(之万)在清江浦，忽梦端敏以年愚弟名帖来拜。端敏故与漕帅丁未同年也，神色惨澹，久之默然，徐曰：“吾事专托同年。”拱手而去。未几，得旨前赴金陵熬审凶犯。漕帅至金陵，时以语人，谓凡事莫不有定数云。是年，又有湖州人费以耕，字馀伯者’以鬻画游上海，病卧客舍。马公被刺之日，费忽语人曰：“制府马公今日已死，一百二十余年前之案发矣。此案共数十人，吾名亦在其中，不能久居人世矣。”越三日，而费卒。 



　　张汶祥之狱 



　　马公未被刺之前数日，忽接到公文一角，其封模糊，不知为何署印章。拆视之，并无文书，但画死马一匹而已。亟命执投文者讯之，已不知所往。盖即张汶祥所为也。及马公薨，汶祥所持刺刀深入胸中四寸，从人为之拔出，刀已剜曲，刀首敷毒药，人遇之立死，并不见血云。意其处心积虑，非一日也。是时，事出非常，讹言四起，或谓必有指使之人，或有以帷薄事疑马公者。盖谓汶祥奋不虑死，非深仇不至此也。 

　　方狱急时，余在金陵，颇加意访察此事。其谓有指使者，固全无影响，谓涉及帷薄事者，尤大谬不然。盖汶祥所自供之籍贯踪迹，已与世所传不相应，且马公果有隐慝，汶祥尽可昌言之，不必为之隐讳也。先是朝廷命漕师张公(之万)赴江南莅狱，既定谳矣，会言路有异议者，复遣刑部尚书郑公(敦谨)赴江南，谳如前。乃以辛未二月十五口，磔汶祥于金陵城北之小营，摘心致祭于马公柩前。而马公先已奉旨建祠予湓，饰终典礼甚优云。方汶祥之被执也，江宁将军魁玉公诘问主使，汶祥张目答云：“我为天下除一通回匪者。”盖以马公先世出于回教，故诬之也。及星使至，与承审司员先后熬问，汶祥终无一词，或时为夸谩不逊语而已。或劝刑讯，星使以汶祥重犯，傥未正典刑而瘐死狱中，谁执其咎？故始终不敢用刑。 

　　定案之日，孙观察(衣言)、袁观察(保庆)皆以承审大员不肯画诺，以未刑讯故也。二公皆尝受知于马公者，然当是时推究汶祥踪迹，并遍逮其姻戚支党，供证确凿，所谳已十得七八，殆无甚疑义云。汶祥始为粤匪所虏，继而逃出至宁波，以押当贸利自给，并与诸海盗通，食其粮者数年。值马公巡抚浙江，擒斩海盗颇众，复禁歇押当。汶祥益贫无赖，乃时思为海盗报仇。汶祥又有妻为人诱之以逃，汶祥追而执之，复以失物诉巡抚，求为追缴。马公以此小事不宜烦渎，格其诉不纳。其后，汶祥妻又谋逃逸，汶祥迫令自杀，既而怒曰：“巡抚不为我追赃，使吾妻有轻我心，是杀吾妻者巡抚也。”遂怀必报之志。会马公总督两江，汶祥千里间关，候伺两年，而始遂其志。天下固有以睚眦之忿，结滔天之衅者，其张汶祥之谓乎？ 



　　知府被刺 



　　同治八年，青州府知府王君汝讷被刺而死，其凶犯乃青州营步兵也。营中定制，凡马兵出阙校阅，步兵精骑射者补之。有一步兵，武艺绝伦，发矢连中，而参将抑之，竟不得补马兵阙。步兵怀恨，常欲刺之而未得间。会某月某日丁祭之期，步兵私念此其时矣。因磨白刃，先埋诸学官方砖下。 

　　至期，文武官皆已就位，步兵取白刃径往祭所。于时黑夜中，虽有灯烛，眼光朦胧，步兵平素又但知参将为最贵，乃就首席一官，猛力刺之，应手而倒，则知府王君也。步兵日：“误矣。”亟往刺参将，参将负重伤，疾走以免。其下兵丁仓猝格斗，死且伤者数人。步兵驰出庙门，左执刀，右挟矢。以御追者，每发一矢无不中，复杀数人，于是追者不敢迫。至东门，门者呵之，复杀门者，斩关而出。遇一农夫驱驴负柴将入城，又杀农夫，推柴于地，而骑其驴以行。驴至水边不肯渡桥，步兵亦若迷不识道者，盘旋往返，自晨至午仍在水边追者愈聚愈众，乃就执。讯之，则瞠目直视，但云欲杀参将而已。遂置之极典。初，王太守之父为山东某县令，接印之夕，灭烛将就寝，时窗外月明如昼，月光映射室中，忽见有人持白刃自屋檐飞下，破窗而入。太守之父自帐内窥之，见其在室中摸索，知欲刺人也。大骇，屏息移出帐后，伏于床下，刺客摸至床边，果连斫之。旋觉无人，复破窗而去。既而询知，此室为前任县令所居，其仇家不知其移寓，故欲刺之。然使不见几速避，已代人受刺矣。因是寒心，即日告病弃官归，亦可谓哲于保身者。乃阅数十年，而其子仍在山东代人受刺，岂冥冥中果有定数欤？ 



　　知县被戕 



　　同治九年，两江总督马公被刺于金陵。是年三月初五日，先有浙江嵊县知县严君被戕之事。严君名思忠，镇江人，治嵊县颇着政声。有栉工庞姓，设铺县城，而令其子学技于新吕。 

　　会清明节，其子由新昌回家？至中途，忽发疯疾。栉工赴乡省墓，俾一徒与疯子居铺中。夜将半，疯子忽放火自焚其屋。邻人奔救，火既灭，而疯子不见。人皆谓其怀惭白遁，末之觅也。是时，嵊县令无公廨，僦民室以居。疯子窃菜刀置；之怀，径趋县令公馆。登馆后土山，坏后门以入，馆中人皆不觉，倏入县令正寝．寝室凡七间，皆有帘帷而无门户。县令与一妾居东，县令之女年约二十，与佣媪居西。疯子先遇一媪，斫之，负伤仆地，遂趋县令卧床，遽斫之。其妾闻声呼救，复趋斫之，皆在床呻吟。疯子见床后花裙一条，遂取而自束之，复趋西室，见县令之女，斫之数十下，负重伤未死。仍入东室，斫杀县令。其女闻声匍匐往救，疯子出遇之，复被斫以死。县令与其女皆受七十余刀以死，而面目模糊，不可辨云。 

　　疯子取印佩之，开箱取宝银一枚，复出后门而去。天既明，有豆腐店翁方开店门，忽见一人满身血污，腰束花裙，执刀来扑，店翁以门板御之，坠其印及刀于地。疯子挟银而遁，居民拾印与刀来叩县令公馆，则大门犹未启也。既知县令已死，遂报典史，先来相验，发捕役严缉凶手。疯子泅伏水中，执而汛之，若茫然不自知前事者。县令之妾，逾一日而死。置疯子于极典，然终莫解其由来也。或曰：“严君少时，其父为山东博山县令。严君读书学官之魁星阁，阁有三层，严君居中层，其上为人迹所罕到，而严君每若见人凭栏眺望，知为狐也。阴戒其仆踪迹之，知其窟在数里外之古墓中。归而告其母曰：‘某处有狐窟，儿将召猎户歼彼丑类。’其母先一夕梦一老人来见曰：‘吾族与郎君夙无嫌怨，两不相位，郎君居心阴狠，吾旅气数已到，恐遭毒害，然吾!公有以报之。’其母既感是梦，乃叱止之曰：‘彼虽异物，然无害于人，何必歼之？敢若此，非吾子也。’严君重违母教，数月末发。厌后技痒不能自己，遣其仆阴购火荮，藏之墓中，乘夜以引线发之。清晨往观，则死狐枕藉穴内。人有知其事者，以为庞疯子之案，老狐为之也。”严君被戕之岁元旦，馆中阶石忽裂为二，血痕殷然。严君白占一课，谓县中当有逆伦重案，亟召其吏役教诫之，俾各慎厥职，而不知其身自当之也。 



　　水神显灵 



　　鬼神为造化之迹，而迹之最显者莫如水神。黄河工次，每至水长之时，大王、将军往往纷集河干，吏卒居民皆能识之，曰某大王、某将军，历历不爽。同治七年，捻贼张总愚窜入直隶、山东交界，今伯相合肥李公扼守黄、运两河，设大围以困之。当是时，各营兵勇不满十万，而汛地绵广数千里，人数不敷甚。巨贼以全力并冲一处，一处失防，则全局皆废，固非确有把握也。然竟以灭贼者，是的大雨时行，河水泛溢，平地积潦，往往盈丈，贼四面奔突，皆为水所阻，官军因得以合力痛剿，盖若有神助焉。李公调长江水师提督黄军门(翼升)率舢板炮船北上，至张秋，阻浅不能进，众人咸请军门诣大王庙行香。舟人忽报曰：“党将军至矣。”日：“何在？”曰：“在河干。”先是北运河涸如乎地，至是河水骤涌，船随水进，所向无阻。隐隐于数十步外，见一红旗在前，大书党字。军门祝曰：“此役若灭贼，必请于大帅奏加封号o”于是，李公调军门扼守泊头镇至捷地坝，共河墙一百二十里。军门既至，审视形势，谓将吏曰：“吾水师力尚单薄，而汛地颇广，且运河水旺，尚无可虞。贼若由减河北窜，则大局坏矣。吾欲决捷地坝，引运河水入减河，则吾可高枕无虞。又恐居民不愿，致启争沦。”正踌躇间，众又请军门拈香，曰：“大王现矣。”军门登河墙拈香毕，凭墙下望，见若有一蛇婉蜒河侧，长不过尺余，或曰党将军也，或曰杨四将军也，或曰某某大王也。方欲遣人谛视，忽对岸堤上有一蛇长十丈余，首如七石巨缸，鳞彩灿烂，三昂其首，骤闻天崩地塌之声，则捷地坝陷矣。运河水滔滔滚滚灌入减河，贼果北窜，阻水不得皮，望洋叹恨而去。贼既灭，军门以语李公，清为党将军奏加封号。末及举行，但为奏请南书房书一匾额而已。及李公总督直隶，岁辛未，畿辅大水。一日，天津吏民欢言党将军见于河干，请郡守、县令往迎之。县令让以坐轿，不肯入；郡守乃以坐轿让之，送入大王庙中。既而大王、将军陆续踵至，津民连日焚香演剧以侑之。已逾两月，李公谓属史曰：“今值饥馑之年，物力艰贵，与其耗之演剧．不如赈济饥民。”欲将大王、将军送之河干。正在商议，外间尚未知也。一优人忽自庙中戏台跳至台下，大言曰：“我党得住也，李少荃与我有旧，本是一会之人。戊辰之役，我为出力不少。灭贼成功，得有今日。乃既不为我请封，今者演剧为乐，复欲驱我，何太无情谊也？”言毕，优人偃卧于地，良久乃醒。问以前事，茫然不知。于是，属吏力请李公听其演剧，凡三阅月，而大王、将军乃渐去。津民复相与醵钱重修大王庙，焕然一新。 



　　贾庄工次河神灵迹 



　　同治甲戌，河决贾庄，山东巡抚丁稚璜宫保亲往堵塞，以是年冬十二月开工，颇见顺手。而大王、将军绝不到工，至光绪乙亥二月问，险工叠出，用秸料至五千六百七十万斤、蒜料至二百七十万斤：十三日后，停工待料，，与埽或蛰或走，或似呕吐。连日西北风大作’大溜自引河直射口门，万夫色沮。十五日午刻，口门里许，河水清忽见底，毫发可鉴。十七日，栗大王至。越日，党将军至。又明日，金龙四大王至。 

　　自十六至十九日，桃汛忽发，口门深至五丈四五尺，种种奇险，兵弁员役束手相向。二十一日，大溜忽入引河，口门水势日平。 

　　二十三日以后，蒜料大集，各大王、将军亦云集两坝。二十六日夕南坝开工。二十八日，北坝开工。是日，金门中流忽浮黑鸭一对，游泳上下，几一时许，倏不复睹。河员谓系抱鸭将军，每遇堵口，出现最利。越曰，复有虎头曹四将军端坐捆箱船上，形同绿蛙，而体较长，请入香盘，毫不惊跃。又有杨四将军者，状如蜥蜴，长只寸余，双眸怒突，遍体生花，从檐际跃入宫保帽中，遣官送至大王庙，行七八里伏不稍动，安坐供盘数日。三月初六日寅刻正，两坝合龙，然坝基尚未压到河底，河水自坝下渍涌而出，形势岌岌。初八日，雷雨大作，共言陈九龙将军至矣。是夜，雷雨不止，龙占打下丈余，随即添培高厚土柜，边坝一齐填压到底，即刻断流。盖人力无所不施，不得不借于神力也。闻河工凡见五毒，皆可谓之大王、将军，如蛇、蝎虎、熔蜍皆是也。然托于蛇体者为最多，但其首方，其鳞细，稍与常鳞不同。位愈尊，灵愈显，则形愈短。 

　　金龙四大王长不满尺，降至将军有长三尺余者。又如金龙四大王金色，朱大王朱色，黄大王黄色，栗大王栗色，皆偶示迹象，以着灵异。各就其神位之前，蠕伏盘中，而昂其首，或一二十日不动，或忽然不见，数日复来，其去来皆无踪迹。 

　　而鳞色璀璨，或忽然黄变为朱，朱变为绿，谓之换袍；或忽然死于盘中，谓之脱壳。其死蛇须送水滨，即白沉于河底，或数日后仍现于河干，盖其所附之蛇偶死，而大王实未死也。 

　　又有某大王在盘中，生数蛋而去者。此次大功告成，宫保即专折请加封号，奉旨金龙四大王封号，着礼部查照康熙二十三年加封天后成案办理；其黄大王、朱大王、陈九龙将军、杨四将军、党将军、刘将军、曹将军，着礼部一并议奏，并建立栗大王专祠，以答神庥云。 



　　武员唐突河神 



　　丁稚璜宫保在lu东两次治河，前则侯家林工，后则贾庄工也。侯家林之役，大王、将军来集工次，每日演剧敬神。有众蛇各就神位之前昂首观剧，优人或以戏单呈上，请大王、将军点戏。蛇以首触戏单，所点之剧往往按切时事，非漫无意味者也。而点第一曲者，必金龙四大王，其次第亦不稍紊。 

　　有总兵赵三元者，戟手谓人曰：“此皆蛇耳，何神之有了”言未已，忽叫云：“不敢不敢!”群趋视之，则有蟠其颈者，有绕其背者，成劝总兵跪神座前自责，且愿演剧三日以赎罪。倏忽间，已见大王复位矣，然未见其去来之迹。贾庄之役，有某提督驻河干，忽见大鼋顺流而下，或谓此元将军也，宜设香案，望空叩祷，可获神助。提督怒曰：“吾乃将军耳，彼区区介族，何足惧焉？”命军士举火枪击之，鼋遽返而上驶，若畏避者。提督方自鸣得意，忽见大小鼋数千，蔽流而至，波涛汹涌。提督正命举枪，则向所见之巨鼋已倏忽近岸，昂首渍沫，众鼋随之，奔流箭激，声势震荡，军士皆惊恐奔溃。提督知不可御，亟策马登高避之。而其所驻之河滨草屋十余间，皆被水卷去，沉汩无余矣。噫!宇宙间灵迹昭然者，莫如河神。 

　　彼武人粗卤，不知敬畏，车而未降之罚，乃着异于俄顷之间，以示薄惩，神顾可慢乎哉？ 



　　河上旋风 



　　光绪丁丑七月，余偕诸昆季，谨扶先太夫人灵柩，由济南回里。舟经张秋黄、运之交，适值戴村坝决陷，运河口门水深一尺，内外河沙淤淀，舟不得进，泊口门外十有四日。乃假振字营勇丁百余名。浚挖淤沙。越一日，曳舟入运河十里堡闸，仍不得进，此闸乃运河入黄之口也。明日午刻，天晴无纤云’忽见旋风扬沙起，南岸顿成白云一道，若有白鸟及蝴蝶翔舞其中者。时有舟人以芦席为舍，舍河之滨，顷刻间卷入云霄间，其下风沙相薄，如旋辘轳，渐迫挖河诸勇丁。诸勇丁鸣金拒之，风息云散。而河之北岸，复有飞沙冲起，横亘天半，有若白龙之飞游者，或曰；“此旱龙也。”其首偃仰向日，两目炯炯如巨盎，谛视之，即芦席两方也，其身如数百匹白练舒布空中，谛视之，则扬沙映日光也。其下尘沙乱刮，若以尾扫地，而南岸芦席七八方，须臾尽至北岸，飘转青冥间，久之始杳口余初疑此以为水怪，盖畏挖河勇丁之逼其巢穴而迁徙者．或又告余曰：“此风自南而北，先至戴家庙。是日适逢市集之期，乡人麇聚，风不敢过，人知其神也而避之，风乃旋转而北”云。然不知其所止息，亦不知果何神也。 



　　忠灵破贼 



　　江忠烈公既殉庐州之难，其弟达川方伯(忠浚)率援兵千余，为贼所阻，距城数十里。越八日，遣一勇丁微服入城，出公尸于塘水，面如生，负以出城，敛之归葬。官军初次克复庐州，于水西门内建公专祠。数年，庐州复陷。同治壬戌，将军多隆阿忠勇公率大军围庐州，俾其裨将石清吉攻西门外之得胜卡。贼以全力守之，坚不可拔。忽见卡后有一枝人马，皆执白旗，旗心有江字，袭贼之背，贼乃大溃，官军遂克庐州。是时，贼与居民皆望见之，后知官军并无白旗队者。 

　　而破贼之所，实与江公祠相近，其旗白色，则公生平行军所用也。至今庐人道公遗威，犹懔懔有生气。每议大事，必在江公祠。祠中铸胡元炜铁像跪阶下云。 



　　已死七日复生 



　　苏州西洞庭山陆某，妻家在苏城内。一日入城，暴病而卒。其妻家遣舟至洞庭山，迎其妻来视含敛，阻风中途，越七日然后至。时天气严寒，尸尚未变。将大敛矣，开棺忽苏，又十余年乃卒。人尝问以死后情状，自言将死之时，魂从头顶钻出，急切不能离身，奋力挣去，甚觉苦楚，已乃辖然解脱，遂与身判为二矣。由是入冥漠之乡，若有知，若无知，似入睡着后光景。有时随风飘荡至洞庭山家中，自觉其身已死，忽念及父母兄弟妻子，凄然以悲，则魂气为之一聚，若炯然有知者，已而渐复昏昏。然或遇大风吹散，或被铙钹及铜铁器声惊散，凝聚最觉费力。不见有日月，不知有昼夜，凡所称阴界地狱及阎罗王，俱未之见，亦未遇一鬼。既复飘至一处，若有两人痛哭者，其下赫然一尸，丑恶可畏，不觉骤与之近，陡合为一，遂复生矣。哭者，则其妻与妻母也。陆某所述颇为近理，其未至阴界，盖以阳寿未尽，故无引导之鬼，所以能复生者，亦即以此欤。施叔愚广文为余言之。 



　　狱囚囚官 



　　各郡县狱中重囚，例皆镣其足而桎其手，钳其口而锁其颈。晚近狱规不肃，每一囚入狱，狱卒皆有例定规费。仅于州县典史巡狱时，为上刑具，官去即便弛之，习以为常，官亦知之而不深究也。广东有某县令，欲察狱中积弊，一日屏去仪从，突入狱中，狱卒未及知也。狱囚百余人见之曰：“汝来甚善。”群起缚县令，宣言曰：“官欲出狱，须纵我辈百余人与之同出。如门外人有来前者，我辈先扼杀县官以待死，均之一死耳。 

　　与其束手而死，不如与官同死。”复连缚狱卒数人。有饷县令饮食者，狱囚数人传递而入。狱囚口粮或不时给，则亦绝官铺啜以相抵。县中幕吏，皆无如之何。典史至门外遥呼狱囚，始而婉渝，继而哀祈，囚皆不应。不得已，禀达郡守。郡守亲自赴县，至狱外渝囚曰：“县令白到任后，并未苛待汝等，汝等入狱皆在前令手中。今如致县令于死，汝等罪名益重，岂得幸全，不如速释县令。汝等有冤抑者，必为伸理。其犯重辟者，亦当设法超拔。决不汝欺也。”狱囚皆曰：“今日我辈与县官出则同出，死则同死，不必多言。”郡守徘徊莫措，相持已及旬日，恐县令死于狱中，酿成重案。不得已，密禀大府，请发兵两营到县。许赦囚罪，尽纵出狱。囚复言，当携官同行五十里，至某山头，方能释官。亦许之。狱门既启，群囚拥县令，欢呼疾走，官吏尾之而行。行五十里至某山头，囚乃释县令，欲遂分道扬去。官兵伏隘以待，四面兜围，百余人皆就擒，惟逸去三人而已。郡守、县令携囚回城，尽法惩治，加以酷刑，死于杖下者二十余人，其余皆从重拟罪，克期处决。此光绪六年事也。夫蛟龙失水，蝼蚁困之。县令之所以威伸令行者，以有堂皇仪仗之尊严，吏卒仆隶之拥卫耳。微行入狱，俾狱卒等不及掩其弊，用意非不勤也。不幸逢意外之变，致蹈危机，遭僇辱。吁!为官者可不慎哉。 



　　闸刀杀人 



　　今之药店皆有闸刀．刀重数十斤至百斤，联于铁架之上，关捩灵便。刀每切下，则与架相吻合，以剖各种药料，虽巨材无不立断。咸丰年间，某县药店有一童子方六岁，配一童养媳方五岁，两小无猜，时共嬉遨。一日，童子拉童媳陪出门外，童媳不从。童于曰：“不从，将杀汝。”童媳以首凑闸刀架上，戏谓之曰：“请汝杀我!”不意闸刀猪然落下，首领竟断焉。盖店伙之置闸刀，本未妥帖，忽有人倚其架，触动关捩，乃猝堕而杀人也。童子惊惧号哭，店主执以报官，童子自愿抵偿。 

　　闯将定以误杀之罪，俟及岁吋按律办理，后不知究竟如何也。 



　　蕈毒一日杀百四十令人 



　　寒山寺在姑苏城外，唐人诗已累累见之，千余年来，为吴下一大禅院。道光年间，寺僧之老者、弱者，住持者、过客者，共一百四十余人，忽一日尽死寺中。既已无人，乡保为之报县。县令前来相验，适一灶下养死而复苏，县令问，“诸僧今日食何物？”对曰：“食面。”县令复详询煮面之人与浇面之汤，灶下养对曰：“今日值方丈和尚生日，特设素面以供诸僧。我适见后园中有蕈二枚，紫色鲜艳，其大径尺，因撷以调羹浇面。但觉其香味鲜美异常，未及亲尝，忽然头晕倒地，不省人事。今甫醒而始知诸僧食面死矣，不知是何故也了”县令使导至后园采蕈处，则复见有蕈二枚，其大如扇，鲜艳无匹。命役摘蕈，蕈下有两大穴。县令复集夫役，持锹镢，循其穴而发掘之。丈余以下，见有赤练蛇大小数百尾，有长至数丈者，有头大如巨碗者。盖两穴口为众蛇出入之所，蕈乃蛇之毒气所嘘，以自蔽其穴者。诸僧既皆食之，故无一生。灶下养仅嗅其香味，故幸而复苏。县令乃命储火种，发鸟枪，一举焚之，蛇之种类尽灭，而寒山寺由此亦废。 



　　愚民含忿轻生 



　　通州东乡农人，有佃富家之田者，一日，入城还租，因米色不佳，颇受斥辱，农人忿不欲生。其家有一妻三子三女，长女已嫁，合家尚有七人。农归告其家人曰：“吾虽贫贱，义不受辱。今因佃人之田，无端被其凌辱，吾不欲居人世矣，汝等当如之何？”家人皆曰：“愿同死!”农乃尽鬻其谷米器物，得钱百缗，赴匠室买棺七具，匠人不问其故，贸然与之。棺既到家，先一日告其邻人曰：“明日吾家有事，请子一来!”邻人于清晨入其家，则见七棺陈于中庭，合家七人各卧棺中，盖皆已服毒矣。邻人惧而反奔出，遇其已嫁之女于陌上，告以其家父母弟妹皆已死矣。长女号哭入门，见其幼弟气尚未绝，灌救得生。其余六人，则已长往。此光绪五年事也。夫愚民因一朝之忿，自轻其生，固已慎矣，乃至合家殉之，则尤愚之甚者。然愚者难以骤觉，而死者不可复生，故君子不轻斥辱人也。 



　　柁工谋财酷报 



　　无为州有舟子两人，合伙驾一舟往来江上，一在船首为篙工’一在船尾为柁工。一日，有孤客雇船，行囊甚富。柁工瞰其累累也，谋之篙工，欲杀孤客而取其财，篙工以为不可，柁工再四强之，篙工曰：“吾两人虽同舟，不妨各行其是，我不问汝事，亦不泄汝谋也。”是夜，客到船尾溲溺，柁工推而堕之于江，大呼撩救，篙工亦起，客已沉没无踪。柁工乃检其财物，欲分少许与篙工，不受；欲以其舟赠之，又不受。 

　　且曰：“吾自知贫穷有命，不敢冀骤富以速灾也。”柁工乃挟所有以归，置买田产，家道日隆，子孙鼎盛。篙工亦归耕于家，每见柁工添丁益产之喜，辄叹日：“天道无凭。”篙工之妻子闻而怪之，以为忌其富也。既而柁工之孙以武举得进士，还乡宴客，贺者盈门，篙公亦往焉。柁工率其子孙妇女，将往某处敬神酬愿，自无为滨江之白马嘴登舟，离岸仅数十武，大风骤起，遽覆于江，合家男妇老幼三十余口，无一免者。送者犹未旋踵也。篙工叹曰：“天道果有凭也!”人怪而问之；篙工笑而不答。后其妻子私问之，乃具言其颠末。噫!柁工仅杀一客，而全家之死于江者三十余人，其报似太酷矣。然柁工得不义之财，以肥其家，以长其子孙，享荣富之乐者数十年，天将待其时而降之罚，殆犹借债者之愈久，而息愈厚欤？ 



　　娶妾得泥佛 



　　吾乡有某生者，中年无子，谋置篷室，乃买舟渡江，赴通州一带访购。某生既省小费，又欲速成，会有客来言一乡民愿鬻其女。导往观之，其色甚美，问其价则甚廉，但须以花轿迎娶。某生大喜，亟与定议。届期以花轿迎至舟中，女家有二媪来扶女出轿登床，衣裙楚楚，红帕障首。某生但觉其脓纤合度而已，然二媪方伴坐床上，不能遽前揭帕。某生犒舆夫等既毕，二媪亦即辞去。某生步至床前，见新人端坐不动，私念此必因羞畏而矜持也。乃以手微撼之，仍不动，遽揭其帕，则一泥像，甚为端丽，盖系百年前所塑，近时无此良工也。某生懊闷已极，正欲追媒媪理论，已有村人数十欢噪而至，且曰，“此吾村观音庵之大士像也，环而祈福者且千户，汝何得擅抬至此？”或欲锁其舟，或欲絷其人，某生惶遽失措。 

　　一老翁出为排解，某生乃苦诉其见绐之状，老翁对众言曰：“姑念此人异乡远客，愿诸君稍恕其亵嫒菩萨之愆，但令出洋银二百圆，以示薄罚。吾辈自舁佛回村，何如？”众作勉强允许之状。某生不得已，出洋银二百圆付之，众共舁泥像欢呼驰去。某生踉跄归里，大丧资斧，而妾仍未得。此可为见小欲速、谋事不慎者戒。 



　　雷震总兵 



　　同治五年二月初六日，有皖南镇总兵张志邦赴金陵拜年，将返，乘船由江中自上而下。陕甘总督杨厚禽宫保之委员，由上海制办军械，乘船自下而上，相遇于棉花堤，因避风雨，同泊堤边。又有一船先泊者，共为三船。忽空中霹雳一声，先泊之船锚练缆索皆断，飘至对岸。其二船摄起空际。再击一声，并皆粉碎。张镇及船中三十余人同震死，其骨肉指节寸寸坠下，布满田野。惟船户一子一妇，堕地皆无恙。彭雪琴宫保驰书告曾文正公于徐州军中，余亲见而录之。或谓张镇及委员有隐恶焉。然未必同死三十余人皆有隐恶者。则西人偶触电气之说，较为近之。而何以飘至对岸之一船与船户之子妇同免于难？在苍苍者，似又非无意也，是真不可妄测矣。 



　　雷殛恶人 



　　同治戊辰岁杪，合肥东南乡地名府大圩者，有一贫人，无以度岁，步行二十余里告贷于戚友家，得米数斗、钱两贯以归。中涂迫于饥渴，叩一村户乞茶。有张氏妇，方与其幼子共饭，见贫人有饥色，问其放而怜之，留给午餐。其钱米在筐巾，置于门外。是时，张妇之夫远出贸易。其邻有秃子者，素游荡无赖，见门外钱米一筐，私念夫不在家，而其妇容留外客，必有他故，遂担其筐以去。盖既利其钱米，又欲藉为异日婪索之具也。然张妇素勤俭持家，好行方便，实并无他意。 

　　贫人饭毕而出，不见钱米，惶窘欲死。妇又侧然悯之，遂给以钱米如原数，并畀一器使担之，贫人感泣而去。越数日，其夫自外归，秃子布造蜚语，谓张妇有外遇，并以私给钱米为证。其夫以妇平时素贤淑，尚未之信，姑诘其盛米之器所在，则云已借贫人矣。夫谓秃子言果不谬，颇加斥责。妇无以自明，遂自缢。其夫悲愤交集，又迫岁事，遂草草厝于祖茔之侧。明年正月四日，贫人感张妇之德，备微礼往其家贺年，并归其盛米之器，始知妇死，遂痛哭，力白其诬。其夫亦悟，泪下如雨。 

　　遂二人同至妇坟前哭奠，且呼曰：“善人遭诬，何天道之无知耶!”忽见黑云迷漫，迅雷骤作，霹雳一声，从空中摄秃子至坟前，跪而自诉其情甚详，然后击死。又霹雳一声，将妇棺自坟中掀出’棺开而妇遽苏，与其夫相见，恍如梦觉。俄而，远近奔走来观。蔡子方司马(家矩)，合肥人也，目睹其事，为余述之，且云张妇至今尚存，其子亦秀慧能读书云。 



　　雷救人命 



　　无锡北乡有农家养一童媳，其姑遇之甚虐，督使拈棉放纱，每日以十索为度。一日，忽少纱一索，苦搜不得。其姑谓其偷卖邻家也，既严挞之，又将置之死地。忽阴云四合，雷声陡作，震死家中一老牛，其腹亦已劈开，有纱一索宛在腹中，盖牛实吞之也。然后，养媳之冤始白。天道以人命为至重，牛固无知，吞纱一索，亦罪不至死。然因吞纱而将致人于死，则不能不速击之，以救人也。 



　　剧盗婉言辞雷击 



　　吾锡东乡有巨盗曰林增嬉，常只身行劫江湖间，血案累累。尤善采花，常自言良家妇女为所污者甚众。一日，雷火绕其前，增嬉跪而辞曰：“以增嘻之罪，当死国法。若以雷击死，太便宜矣!”雷遽收声，阴云尽散。越一年，果为金匮县令许君(诵宣)所弋获，问以积案，坚不肯承，曰：“增嬉将全身而死。”加以夹棍、鹰架、吊梁及诸酷刑，无不受。最后燃烛脐中，遂死。时方暑热，比拖出狴户，尸已腐矣。 



　　雷疑 



　　蔡子方司马(家矩)语余云：甲戌之夏，尝读书金陵清凉山之阳惜阴书院，用老苍头，秣陵关乡人也。日午后，因事回里，与其邻人结伴偕行。邻人买一乳驴，中途遇雨，驴不肯前，邻人乃身披旧蓑衣，负驴子肩，屈躬而行。忽觉雷声殷然，电光奔掣，两人疾行十数里，则雷电常在左右，若相追逐者。然有欲下不下之象，而声势愈逼愈近。两人大惊，皆停趾以觇其异。邻人因暂释驴脱蓑，小憩道旁，雷遽收声，电光亦敛，云中现出无数神灵之像。须臾，则浓云尽散矣。两入于是豁然大悟，曰：“此雷疑也。夫蓑衣状本蒙茸，复加驴于其上，则人首为所遮蔽，而蒙茸益甚焉。神灵见之，疑以为怪物，奋欲一击。又以谛视未审，不能遽下也。迨见释驴脱蓑，始悟为人而速去之.)”盖邻人、虽无好怪之心，只以一时事忤类，几蹈不测之祸，然则人之背常袭怪，以干神灵之怒者，岂不愚哉？吁，可畏也! 



　　雷殛学徒 



　　光绪四年七月十三H，无锡贾人计氏子，年十六，在塾中忽被震雷击死。方雷之未发也，众闻有硫磺气味甚烈，计氏子告同学友云：“我今日微觉寒噤，不知何故？’遂不待晚餐，入帐高卧，吋在申酉问也。天既瞑，忽迅雷闪电，挟狂风骤雨而来，其势震荡汹涌，如百万甲兵从空而下，又如排山倒海之声，内外房屋，辖然洞开，虽有木闩铜锁者，皆自解脱。有一老者年八十余矣，谓人曰：“吾闻人有当受雷击者，其地之城隍土地及诸鬼神无不毕集，门户皆能自开。今雷声若此，大非佳事。”言未既，忽闻霹雳一声，提计氏子出帐中，闷伏于地。同学友亦自投于床下，惊悸已绝。雷声殷殷，如千百火星散进一室。又如无数烛龙，闪烁不定。而计氏子床帐，则已如巨灯照耀。塾师深恐雷火烧帐及屋，与其家人尽力扑救，迨帐已掀下，则固无焦痕，但见四角有龙爪迹而已。又闻霹雳一声，则计氏子已震死，而同学友苏矣。于是其父闻信，偕一店友奔赴塾中，遂与塾师共三人，皆执香长跪，仰而祝曰：“此子素谨愿无大过，极知上天降殃决无误罚之理，彼若有隐慝，尚祈雷神击而活之，使彼自言，然后受殛。或朱书数字，志其过恶，既使吾人明白无疑，亦可以为世炯戒。”三人苦祝，久之无应。又久之，而云散雨止，天已霁矣。计氏以其子被雷击为大耻，乃书冤单千余言，分贴四门，表厥子之无罪也，方雷之初至，有一大火球堕入东邻邹氏之大庭外，旋腾跃而上，从一人头上滚过，其人并无所苦。又觉耳边有雷针擦过，亦并无微伤．然里人皆谓此次天威之隆赫，实数十年来所未睹也。论者搜求计氏子之恶而不可得。若以西人电气之说当之，则雷似有所专注，并非偶然相触者。或为之解曰：“此子前生必负大罪孽，或是大奸慝而幸逃显戮，漏天网，故于今生致罚焉。”或又曰：“世传人于天瞋日受胎者，必遭雷击’其即此子非耶？”夫天地之大，造化之理之博，固无所不有，然皆并无左证云。 



　　雷击水缸 



　　宁波，水国也。然甬江与海潮相吞吐，厥水皆咸，故凡取淡水者，必上溯鄞江，其源乃清。居民则户列巨缸，积受雨水而用之。余任宁绍台道五年，署中用水，皆以船载之十里之外，府县署中亦然。丙戌之夏，雷声殷殷，忽将道署厨房外一水缸击碎，其缸容水十余石，进流满地，缸外有八九尺之蛇蜕一条，余乃悟曰：“是缸之水，阖署之人饮食皆取给焉，蛇浴于缸，行至缸外而脱壳，其水必毒，可以杀人，故骤击之。 

　　天之爱人甚矣!淡水固养人之物，蛇初入浴，人尚未知，而苍苍者早已知之，奋雷一击，俾阖署之人免罹其害。于戏!何其仁与明之无弗周也。” 



　　一日中雷殛三人一死：活 



　　光绪十五年五月十七日，武进戚氏堰田陇中，有一人被雷击死。须臾，又一人奔至，状似疯颠，自诉前事。众人听之，始知死者一素愿无能之铁工，其一人则佣工也。先是铁工运铁数担，由无锡南乡驾一野航，回至戚氏堰。有一素识之乡人来求附行，铁工问：“来此何事？”曰：“索逋账。”问：“索得几何？’曰：“得洋银七十四圆。”铁工乃招令登舟，中夜与其子及佣工密谋，欲杀之而取其财，佣王以为不可，其子依违其间。俄闻、汩然一声，则已乘客出溺而堕之水中矣。客首自波间冒出，则春之以篙，凡三冒三春之，客尸遂飘没不见。铁工因取其财，分佣工以洋银十圆。及闻铁工之被殛也，佣工自念既分其利，必同受其殃，惊悸发狂，奔至田畔，尽言其隐。众人以质诸其子，犹嗫嚅不肯吐实。世传人被雷击，三日内必有回复阵。次日，果有飘风奔电，雷声隐隐旋绕，铁工之子大惧，众人皆为跪求，且谓之曰：“上天欲汝白陈其父之恶，为世炯戒也。”其子长跪自诉，一一与佣工之言相符。久之，雷始收声，云散天霁矣。同曰，无锡城内有一学徒在塾中忽被迅雷旋绕，众皆望见金甲神挺鞭，围坐四檐，又有奇形异状似仙佛者，往末空中。于是，父兄及塾师皆为执香跪求，且使学徒自言过恶，愿立即改悔。学徒言：“昨日大解，偶不检点，有制钱二百堕入溷中，未及捞取，愿速往捞之。”雷仍不散，学徒乃跪祝曰：“我有欲害人之事，今已悔悟，晰不敢再作妄想。”雷声渐止，众随往淘粪坑，果得制钱二百。其害人之事，则坚不肯言，后有人在其枕边搜得锸刀一柄，盖与旧友某甲为仇，欲刺杀之而未发。闻雷声后，决计销毁，尚未得暇，适为人所见云。同日，又有一茂才因丧其妻，肆口怨尤，忽迅雷击其足。茂才跣走以免，回视一履已毁矣。盖因茂才罪不至死，故烧其一履以警之。以上三事同在一日，余检时宪书，是日为天刑曰。而盛夏又纯阳当令之时，雷部于此宣其威柄，亦所以救人道之变，而济王法之穷。天道神明，岂不信哉？ 



　　宁远府城地震 



　　道光季年，四川宁远府地震，环府城数十里，城垣房屋倾陷尤甚，人民牲畜死者无算。前此三年，有一道士呼于市曰：“牛鸣地裂!”人以其颠狂，不之界也。及是，知宁远府事牛雪樵先生(树梅)压于坏垣之下，三日后遇救而苏，遂有跛疾，而全家皆已压死，终以无嗣。知西昌县事鸣谦，及其全家皆死。有人夜睡，忽觉床屋混漾，如在舟中，已而堕于床下，骤闻天崩地裂之声，房屋倾倒，竞被床板撑拄，因得不死。徐自挖开坏墙而出，思其父在某街某店，欲往救之，而街道几不可辨，仅志仿佛，既而见某店招牌卧地，因呼其父，忽闻有应者曰：“速救我出!汝父尚在我下一层，救我乃可救汝父也。”如其言救之，复救其父，皆得不死。是时，天色朦胧，莫辨昼夜，冥然孤往。凡诸戚尚朋友恍惚遇之，与相慰劳，知其无恙。旋见大地划然进裂，海水涌现，奇鬼突出，有头大如车轮者、长身蟠腹者，百般怪异之状，森然可怖。须臾，地合如故。久之，有炮声震耳者三，闻人言天炮鸣矣。于是，豁然开朗，复见天日，知已晦冥三日矣。向所遇之戚墉朋友询其无恙者，实皆鬼物云。牛太守尝自悼曰：“我生平行事不背古人，为官未尝不勤民事，而遽构此厄，天道庸可问乎？”一夕忽梦城隍神拜会，告之曰：“子之所遇诚酷矣，然此定数，不可违也。吾奉上帝命已三年，迭请展缓。至于无可延宕，而后行事。此三年中耗尽心血，其不在数而居此地者，既须设法遣去，其在数而未到此地者，又须引之使来。终日忙碌，刻无暇晷，即如吾子本在数中，然吾以子刚方诚笃，力请上帝仪免其身，亦已煞费苦心矣。”太守自是遂不复怨尤，后仕至四川按察使。宁远淫风最盛，地震之后，有司督率吏役检尸于瓦砾中，凡得男女合抱之尸三千余具，而实系夫妇者不过八百余具。淫慝之风，上千天怒，故有此劫云。 



　　长沙火药局灾 



　　同治九年二月某日，长沙城中火药局不戒于火。其骤发也，十里之内，忽闻天崩地坼之声，墙屋震撼，门户动摇。人皆奔向天井，仰视则如黑云遮空，又如群鸦蔽天而过，寥然辖然，其声砰然，间有堕地者，则皆门窗砖瓦器皿，及死人血肉。烟雾迷漫空际，阅两时始散。长沙府城隍铁像，素称灵异，碎铁群飞，不知所往。府学教授某君方在署步忽一巨石，洞壁而入，中其头颅，脑浆流出。巡抚骆文忠公延医以兼金良药疗之，得不死。有一人自半空坠下，适在巡抚署前，依然徐步而行。署外人怪而执讯之，答云。“我乘气而上，乘气而下，初不自觉也。”距城二十里以内，皆有死人手足肩股诖罾屋脊树枝，累累不可胜数。先是局中火药，皆藏地窖，不知火从何入。有一最大之窖，相去较远，幸未引动火气，否则轰陷全城矣。然环局二三里外，居民无一免者。局外本有溪河，今亦变为平陆。是日也，管理局务委员某同知与某都司相约赴局，某同知忽忆公馆中有未了之事，半途而返，某都司行抵局门，未及下马，火发歼焉，而某同知竟免于难。 



　　火药之灾 



　　同治六年四月初五日，河南荥阳县城中忽闻轰声，震空迅厉，似从东来。县令派差四出查问，始知城东七八里，有甘肃委员运解洋药及铜帽车十二两，正．F石坡，骡惊车覆，擦动铜帽，洋火进发，连及五车同时轰烈。车夫、居民死者二十余人，民房震坏三四十间，洋药轰失百二十桶，铜帽轰失一箱十万颗云。是年十月二十五日武昌火药局灾，询系陕甘火药局晒药不检，延及城内之制药局，轰动半里外之药库，附近居民死伤不少。又闻同治四五年间，山东省城有委员解火药至济宁者，舟泊泺口，厉城县知县陶某往送之，登舟与委员叙谈，良久乃别。既登岸，委员在船首拱揖，陶某登舆还揖，忽闻辖然震动之声，烟焰迷目，船与委员皆已不见，岸旁有一古庵亦不见。须臾，则本片砖瓦与人之骨节纷然堕下，盖船与庵及委员俱为火药所轰矣。陶某之舆，夹在庵船之中央，独得无恙，不解其故，惘惘然驰归县署。呜呼!自枪炮盛行以来，火药之害既酷矣，而局库舟车偶因失慎而遭劫者，亦复不少。然其所遭似有定数焉，又有遭之而仍免于难者。彼鄂省被害之民，迫于地势者，无论矣。若荥阳城外之居民，何其不幸？而登舆之陶某，又何其幸也？盖一则无妄之灾，一则非望之福也。 



　　龙阵风之灾 



　　同治十年三月二十二日，湖州有龙阵风，自西方起至于南浔，约及百里。同时折木发屋，扬沙石，死者甚众。有数村被风卷去，变为平地，数百年大树有拔者。四月十三日，有六龙斗于高淳之石臼湖，湖水飞腾，声势震荡，坏舟数十、茅屋数百问，人有死者。而嘉兴亦于是日有龙阵风，坏屋千余间，死伤颇众。夫高淳与嘉兴相距数百里，同日遇龙阵之灾，岂高淳之斗者，即嘉兴起风之龙，追至石臼湖中而始相斗耶？不可知矣! 



　　己丑八月祈年殿灾 



　　京师天坛，在正阳门外之左隅，缭以长垣，周九里十三步。圜丘在坛中，形圆象天。南向三成，内胪形亦圆，外地形方。北为皇穹宇，环转八柱，圆檐上安金顶，基高九尺，径五丈九尺九寸，石栏四十九，陛各十四级。北门外为祈年殿，殿在坛上，其制俱圆，坛南向三成，面铄金砖，围以石栏，殿高九丈九尺，共八十一楹，上安金顶，瓦均蓝色琉璃。 

　　每岁上辛，皇上祀天祈谷之所也。后为皇干殿斋宫，在殿之东南。光绪十五年八月二十四日寅刻，雷电交作，大雨如注，西便门外有一槐树陡被雷击，树中有蟒蜕一具，长约丈余。 

　　或曰蛇已被雷收去，或曰避而之他。喧传之际，雷又大震，岳撼山摇，霹雳一声，直击祈年殿前所悬之额，碎堕陛上，雷火燃着悬额之楣木。未刻，殿内火起，烟焰从福扇窗檑冒出，烧着梁柱，其光熊熊如赤虹亘天。守坛官弁鸣锣报警，步军统领发令箭传集官兵及五城坊官水会奔救。殿宇过高，水激不到，虽雨势倾盆，又为琉璃亭顶所隔。奉祀刘世印率人进殿，将列祖列宗楠木雕刻之九龙大宝座抢出，而皇天上帝之宝座火已燃及，无从措手。戌刻后，祈年殿八十一楹及檀木雕成之朱扉黄座’悉为灰烬。数十里内光同白昼，香气勃发。盖其橡栋皆以香楠木为之，大逾合抱，乃前明成祖吋所建，今世无其材也。夜过半，火势犹未衰，至天明乃熄。丹陛上之汉白玉石栏杆’悉皆炸裂。二十六日奉诏，惩处太常寺各官，及坛户有典守之责者，嘉奖五城水会绅董，并以寅畏天灾君臣交儆之意，宣示内外大小臣工。于是，都人士皆言祈年殿额后有蜘蛛精，或云有蛇蝎踞之。连日见雷电围绕殿顶’盘旋空际数日矣。余谓坛殿规模宏敞，终岁空闭．且其地愈尊严．向为妖精避雷之所，或者蜘蛛蛇蝎夙踞其中，或者西便门外树中之蛇尚未死，逃匿殿额之后，天威显赫必歼之，以除民害，固未可知。然竟延烧是殿，何也？尤可异者，苏浙鄂诸省本皆大稔，乃殿灾以八月二十四日，而各省亦多于是日始逢阴雨，淫霖奇潦四旬有余，迨十月初五日始放晴光，而岁事已无可救矣。天心仁爱，未必非先以殿灾示警也。恭读诏旨，力戒因循，励精图治，正与殷中宗、高宗遇灾修省之意相同。固宜弭变无形，岁虽歉而民不至大病也。 



　　太平火药局灾 



　　自枪炮兴，而各省各郡之火药局林立，然必择空旷僻静之区，俾离城市稍远，所以重民命而避凶危也。长江水师提督衙署建在安徽太平府城中，而火药局亦设于东门内，盖赳桓之武员但图取携之便，不复顾及民生也。当设局之初，绅民屡具公禀，请移建城外，不听。光绪十六年九月二十一日巳刻，忽闻天崩地裂之声，烟焰弥空，两时始散，远近数里街衙屋舍，荡为平地。有大炮数尊飞起，与各种钢铁弹及巨石砖瓦，击人于数里或十里之外，有阅两时始坠下者。是日，有木匠、泥水匠各数人在局作工，轰然一震，皆不知所往。守局之卒数人与其全家，亦皆不见，并不知火所由起。一灌园叟，方在菜畦，其首与左臂忽不见，俄坠在城墙上。一妇人在水滨捣衣，骤闻震声，起立仰视，其首倏已不见。知府吴潮治宁国十余年，今岁忽奉大府檄，调署太平，莅任甫数月，因修衙署，赁居公馆，正坐厅事理官书，忽一巨匾堕下，压伤头颅臂膊，痛极而晕．既而复苏’明日遂卒．上南门夫子庙，及学使考棚、县署大堂，悉皆摧毁。监狱亦毁大半，监犯有逸去者。局旁有一浴堂，当火发时，药弹为水所压，皆从地底冲过，泥土竟被淘空，遂成巨沼。此次被毁者约一百数十家，死者无从查考，约有三百余人，死于轰焚与死于摧击覆压者各半。其生者亦多焦头烂额，露宿风栖，搭蓬席而居之。至于各处残肢断体’血肉模糊者，令人目不忍睹。居民以祸起提督之药局，往往舁死者之尸，入中军署中哭詈，中军宛转避之。又有提督巡捕委管火药局差事，居民哗入其家，击毁器皿以泄忿。迨各官捐资赈恤，乃稍止焉。呜呼!失慎难防，生灵何罪了可不审度于缔造之时哉？ 



　　福星轮船沉没 



　　光绪元年二月二十八日，招商局福星轮船放洋北上，将至黑水洋，逢大雾，为西洋澳顺轮船所撞，沉没海中，海运员董死者二十四人。伯相李公既为奏请优恤，且建祠津沪矣。 

　　其后上海道冯峻光与英领事再三理论，断令澳顺船主赔偿银五万六千余两，抚恤一款：职官二十四员，每人家属给银三百两，共银七千二百两，搭客死者三十八名，每人恤银一百两，共三千八百两。此案方结。委员长榇者，需次苏州，家亦在焉。沉之次日，长君之妻忽作呓语曰，“吾已死于黑水洋矣，速请吾友顾竹臣大令来!”大令者，知元和县事顾思贤也。家人谛其音，知为长君之魂，相与环泣，鬼曰：“此乃定数，岂能幸逃。吾在水府已有职事，亦无所苦，何必悲也？”因将家事一一嘱付家人，且使劝其妻勿悲念。顾君既至，寒暄数语毕，即自道其已死，且以其子托之，俾代为教督。颐君唯唯。 

　　鬼因曰；“吾在水府事极繁，偶趁闲暇到此，不能久稽，请从此别矣。”遂拱手而去。其妻如梦初觉，问以前事，亦不知也。 

　　于是苏人喧传福星失事。越一日，而上海始得信。又越一日，而苏垣始得信云。又一委员某君，于正月初六夜梦至一衙署，官册填委，左旁一公案尚虚无人’有老吏指示之曰。“此君之位也，不久即来矣。”某君匆匆出门，回顾门额大书“水府”二字，遽然而醒。至是亦及于难。又一委员江姓，甫上轮船，见各舱已满，行李几无可位置。且见在船诸人面目模糊，形状可怖，即而视之，则皆人也。乃决意搬行李回逆旅’俟下届轮船再往，竟获免焉。 



　　附录江浙员董死事者姓名： 



　　蒯光烈、张潜，朱声槐、黄尔祉、齐岳、王绶、谢鸣凤、觉罗绰勒欢保、荣椿．吕廷宰飞胡权立、贵成、刘齐煜、长椁、张培生，李松年、李锡田、甘立功、许懋身、姚浚源、赵德辂、叶锦泉、石师铸、魏文彬。 



　　轮船失火 



　　呜呼!生民之厄，惟水火为无情，无妄之灾，惟焚溺为尤惨。故知命者，恒有戒心焉。若夫被回禄者，即有焚庐毁物之惊，而逃生者十有八九，以其出路较宽也。涉江海者，即有触礁遇风之险，而幸免者十常六七，以其待援较易也。若以轮船行水，而遇猝然之火，则两厄交乘，不死于火即死于水，诚人生之至不幸也已。自有轮舰以来，外洋行海各船，防火之法，规例极严，失慎之事，所闻尚寡。惟上海长江各船公司愈众，生意愈艰，往往自紊其规例，以广招揽。同治丙寅，旗昌洋行之湖广轮船在长江失火被焚，当时诧为创见之事。 

　　光绪庚寅之春，宝清轮船又在长江被焚，因其揽载自来火若干箱，货舱失慎，延及舱面，燃着自来火，遂至不可扑灭，死者近二百人，其尸未能捞获者约数十人。冬间复有上海轮船被焚之事，其得祸之酷，更甚于宝清。一年之中，焚轮两见，且同在镇江大河口左右，吁!可怪也，亦可伤也。是年十一月十三日，太古公司之上海轮船由沪开驶，搭客约逾三百人，是晚十二点钟抵镇江码头装卸货物，而搭客踵至者一百数十人，统计近五百人，合之全船执事及水手等，则近六百人。人数既多，客舱实不能容，司事者遂以钥启大舱，俾暂宿焉。 

　　大舱装货之处，平时不轻启橘，火禁更严密异常。此时既有客入，遂不能禁其举火。十四日早四点钟，由镇江趸船开行，至七点钟，始过大河口十余里，近铁板洲之旁’距泥炮台尚十八里，距镇江约九十里，距仪征约六十里。司事者正验收客票，暂闭楼上下诸舱门，以便稽查。忽闻警钟乱击，其声口皇隍，急起视之，惟见黑烟红焰，从大舱直冲而上。据司舱人云，火起时，但见近桅杆处有铺盖约二十具，火从铺盖中出，一经搬动，火益炎炎，延及棉纱大包。须臾，烟焰遂成火球，往来奔突。大副令水手急曳救火皮带，是时诸客纷纭扰攘，多站立皮带上，遂致不能吸水。水手急以桶取水泼之，骤闻辖然一声，舱板进裂。船主急令转舵向江滩。须臾，船头已近岸上，欲解舢板船，已无所及，乃以粗绳系于船首，俾诸客得缘之而下。是时东北风大作，倏忽之间，全船皆火，船首船尾猝已烧断，而客舱多近船尾，诸客无可存身，纷纷跳入水中。 

　　天寒浪急，游泳为难，十不活一。时有在旁炮船、盐船、渔船，皆坐视不救。惟船主及水手等，得扶绳登岸。船上人死者，惟茶房、庖丁，司舱各一人。诸客在船首者，皆因心慌意乱，不知奔避，以及于难。故扶绳而生者仅半之，若在船尾诸客，则生者甚少。此次火起迅捷，未及十五分时候，已全船俱烬，死者约逾三百人。上海仁济堂绅董遣人雇救生船连日打捞，得尸二百数十具，敛以棺衾，并有善士为一一照相存留，家属由远至者，尸虽腐坏而得以认领。其无人认领者，则丛葬于义冢。生者约二百余人，除去本船诸人外，则搭客之遇救者仅百余人而已。越七八日，烬余之船，由两轮船帮扶拖带行泊镇江之七濠口。船中尚有余烟，亦有焦臭，莫不掩鼻而过。论者推究起火之由，传闻臆测，言人人殊。或曰，“有客在大舱吸水烟，遗火煤纸于舱板，觅之不见，以壶中茶灌之，以为熄矣。不虞少时烟焰迷漫，火仍冒起。”或曰：“有人吸鸦片烟既毕，置灯于鞋篮中，未之熄也。骤见鞋篮燃着，遽取掷之水中，而余火已延及棉花包矣。”或曰：“客每以炭置炉中煮食物，其旁有棉纱二百包，一经燃着，遂致蔓延。”要皆揣测之辞，均非目睹。以目睹者，皆巳葬身火中也。或又谓此船之火，殆匪徒所纵，因其缉捕扒手，立即严办，匪徒衔恨，施此毒手。然此小窃之辈，岂不知一经种火，四面波涛，无可逃避，将必同归于尽。彼计虽凶很，未必若是之愚也。此次逃出者，有洋人聂勿来挈同日本细崽二名，语人云。“事急时，欲回入房取要件，而势已无及，只得舍弃一切，尽力逃生。既获登岸，回顾诸华人，或缘上船畔护栏，或立舱面，呆若木鸡，并不逃生，盖骇极而神志昏瞀也。”乡人欲褫细崽衣物，洋人助御之，乃免。副将贾君由台湾来，奉檄招勇，见船头巳近岸，逃者悉缘船侧之绳缒而下水，水浅仅及腰际，少壮者遂一跃而下，均获生全。贾君既隔在船尾，见船后波涛与江心无异，恐无生理，姑捉巨绳坐在船旁铁栏上，一被拥挤，即悬空际，幸绳在手中，徐徐溜下，和衣倒卧水面，浮沉半里许，经一小船救起。盖彼先见直下者，无不沉没。因思横卧衣不尽濡，或可幸免，亦一时之急智也。又有邓姓者，与李姓并榻而卧，见火巳逼，促李速行。李始则结袜，继乃觅带，彷徨无措。邓恐其迷于所向，趋捉其袂，反仰面而坐。邓遂冲火突出，回顾则火已封门矣，意其必死于火。 

　　蹶后载尸回沪，裘在身而履在足，盖亦跃入水中者也。又有一人逃出，见某县令衣已着火，后闻亦颇得生，然已受惊不浅。其罹此厄者，则有权瓜州司之陈少尉，晋省缴委，与一人同抱木板，浮巨浪中，谓其人曰：“我与若同归于尽，不如让尔幸登彼岸。当赴江宁石坝街陈公馆，告以瓜州司三字，俾得收吾骨于江滨。”其人曰：“诺。”陈即撒手，攸然而逝。此人附板得生，回顾陈沉而复起者再，乃哀红船拯之，船上人不应。遂告诸其公馆，其妻亲往打捞，半月始获少尉之尸。又有江西候补某官胡姓挈同眷属仆从、安徽候补主簿潘姓、金陵怡昌公绸号主人陈茂才，皆死焉。又有仪征某观察亦在此船，未卜生死。又有扬州某店主，本欲往附轮赴芜湖，途中因事稍迟，小车复推挽不前，比至江岸，轮船甫过，将责车夫，忽闻警信，乃转怒为喜，盖若有定数云。于是，有为轮船防火议者：一、轮船勿装引火之物，凡洋油、自来火、棉纱、棉花等类，概宜坚拒，勿贪水脚，一、货舱中勿纳搭客，一、搭客人等概勿吸烟、点灯，船中本别有吸烟之地，所有旱烟、水烟、鸦片烟、雪茄烟、纸卷烟，不得随地呼吸、随手乱抛。此外，如救火皮带宜随时试练，小舢板船宜多备几艘，舱面舱下宜不吋巡察。所论固多扼要，余谓江海轮船之规例本是如此，特法久弊生，或废弛而不能恪守耳。夫苟能恪守成法，则何事不可防，岂独轮船失火也哉？ 



　　中泠泉真迹 



　　中泠泉在金山下，金山本在江南岸，故过客皆得汲水烹茶，所由品为第一泉也。厥后长江愈趋而南，金山既在江中，而中泠泉遂不可得见。取水之法，常别制机器，以长绳缒入江中，既得泉水，以盖盖之，然后取出，所以不为江水所混。 

　　近来汲泉者，既无其人，而知制此器者亦绝少，中泠泉乃在若有若无之间。同治九年三月，江水浅涸，过客皆于此停舟，汲泉煮茗，始知泉上护栏曲槛，布置绝佳。乃日夜被江水冲啮，而不损坏，盖数百年前之工程，其坚致实不可及。而中泠泉之真迹，殆阅数十百年而始见也。是时，吴竹庄方伯(坤修)方由皖入觐，过此酌茗，尝为余言之。 



　　徐州府暑中苏姑墓 



　　余以乙丑八月，随曾文正公驻营徐州。太守汪君(尧辰)招幕府同人饮于府署，署中有东坡祠，又有苏姑墓。相传东坡知徐州府时，河水骤决，城将没矣。其幼女年甫十三，投河而死，水遽退，城获全，至今知府岁祀其墓。墓在一室中，有砖级如螺旋然。室外有一树，其根高二丈余，其干不上出而旁出，夭矫蟠曲如龙蛇。有一大干引而南，约二丈许，复曲而上出，共四五曲，悬在空中而不坠。其一小于北趋，亦然。 

　　墓后有霸王楼，高三层，无级可缘而上。楼上祀霸王、虞姬焉。 

　　窃思苏姑有御灾捍患之功，乃正史既不载，而东坡诗文集中未尝一见，亦异矣!岂其偶遗之欤徐人至今凿凿言之，且不废其墓祀，似非附会无稽者。若其树之奇古，殆灵气之所化也。 



　　湄洲大鱼献灯油 



　　天后威灵显赫，佑庇生民，其神力着于南北海面者二三万里，盖近千年矣。福建莆田之湄洲，为天后故里，有天后宫，素称闳丽。每岁三月二十三日，为天后圣诞。先期数日，辄有大鱼暴髻濒海之沙滩，声如牛吼，闻十余里，媚洲之人皆曰：“大鱼来献灯油矣。”庙祝率数十人，担筒挈缶而往。大鱼长十余丈，或数十丈，开口，驯伏不动，若有待者。人皆携寻丈巨木撑柱其上下腭，恐其一罄而杀人也。遂各负担秉烛而入，两足皆穿草鞋，恐其被滑倾跌也。诸人皆历鱼喉，抵鱼腹，观其脏腑问，积油甚多，无不任意挹取，满器而出，或既出复入者数次。大约取油至数十石，可敷神前数年点灯之用，即不复入。去其口中拄木，鱼即扬鬓鼓鬣而逝。观其意，若甚自适者。或曰：“鱼腹中滞油过多，其气不能舒畅,去其有余，则鱼意自乐也。”或曰：“鱼以得献悃于神为快也。若人谋捕而杀之，必有殃咎，故相戒不敢萌此意。即偶有此意，而鱼亦似知之，必飘然而去也o”据闽人述之如此。 



　　蛟龙利害悬殊 



　　余弟诚伯知兴国州年余，告我曰：“凡有泉水之地，其下皆有伏龙。兴州民皆于山间或平地，搜得一泉，可以致富。其水或溉数百亩，或溉千余亩，凡泉水经行之地，其两旁田皆可沽善价。夏秋苗长之时，则有泉者，尤得居奇。州民或妒其邻之得佳泉也’适逢岁早以求雨为名，杀黑犬滴其血入泉中。龙大怒，挟风雷而出，骤降大雨，四乡沾足，视其泉则已为平地矣。其邻甚恚，将讼之官，父老劝慰之，且按田家之得雨者，敛财以偿之，乃已。”诚伯又逢黔人谈及蛟水，则之色变。盖黔居万山之中，常受蛟害也。据述出蚊之地，有去巨川稍远者。水既去，而蛟犹涸在山间，其首似牛，其身在龙蛇之间，乡民畏其为患，皆焚香跪祷其旁。久之，知其蠢蠢然无知觉，祷之无灵，乃纵枪炮击之。蛟或大吼奔入巨水，或激其暴怒，尚能于平地出水，则田庐民人必有伤损。 

　　余曰：“然则龙与蛟之为利害，相去悬殊矣。蛟有害无利者也；龙降泽于民，为利甚溥，有时激之亦能为害，然非其本意也。” 



　　白龙朝山(附) 



　　浙江上虞县之西门外，居民多遵海而处。海之石塘西自夏盖山而止，山巅有夏盖夫人庙，俗传为夏禹王妃涂山氏也。 

　　海中向有一白龙，每年于中秋前后，例必朝山一次，居民于此数日内，见云脚鳞生即指为龙，然其形，卒不得而见也。光绪四年八月十四日下午，凉雨新霁，海波如镜，忽西北方云叠鱼鳞，极其整密。俄有白光一道上冲霄汉，至半空夭矫腾拿，变化不测’四爪毕现，全身尽露，鳞甲万点尤觉分明，但其首则模糊不辨。顷之，龙尾亦随波而上，盘旋空际，陡见其掉尾一扫，霎时间黑风卷地，海水壁立，狂雨猛至，雷电交作，震山撼谷。迨雨过天霁，则已月出东山。县中父老皆谓四五十年来未见此瑞，见则岁必大熟。道光二年曾见一次，是岁禾稼倍登，棉花丰稔。今兹岁必大穰矣，已而果然。 



　　发蛟(附) 



　　湖北黄陂县之西有邝山者，层峦滴翠，高矗云霄，与木兰山对峙。山之麓有古寺曰“清净庵”，地仪半弓，编茅为屋，一老僧卓锡其中。同治十三年四月二十五日，天朗气清，旷无云翳。甫交亭午，忽闻庵后石壁如裂，声震远近，屋瓦皆飞。僧亟出探望，但见石崖内水势滔天，飞流直下，霎时山门已冲去。僧随手攀一板片，浮沉其间。俄有逐浪而来，其头如牛，仰露水面，偶触木石，则波涛激起丈余。由蔡店而至黄邑西濠，沿岸民房冲塌无算，漂没不下千人。盖自邝山至河口，被灾者几及二百余里云。 



　　巨蛇出游 



　　无锡西定桥，跨梁溪上，当溪水入五里湖之口，有桥洞五，俗称五环洞桥。由城望之，如亘虹天半。吾邑邹敬甫先生(安鬯)尝言，某年月日，与友人坐桥上纳凉，忽见湖水骤涨，若将漫桥者。谛视之，一大蛇乘水而来，长数十丈，不见其尾。大骇，急与友人趋避，未及下桥，蛇昂首一跃，越桥而过，盖桥洞不足以容其身也。方其跃时，空中似大雨下注，衣为之湿。其行甚驶，向苏州河而去，倏忽不见。此蛇盖居五里湖及太湖中，近桥居民常常见之，然犹其次也，谓之二将军。又有称为大将军者。乾隆年间，有一煤客泊船北门外之缸尖嘴，夜望见旷野中挂两红灯，问舟人曰：“彼处有店户乎？”舟人曰。“无有。”煤客夙工弹丸，姑以弹击之。甫一发，两灯忽不见。舟人曰：“吾瞩之久矣，凡灯在风中，其光辄晃漾不定，惟此灯光极定，且一击而两灯俱灭，此必怪也!” 

　　越半月，居民多觉腥臭不可耐，相与搜寻至深山丛莽之中，一大蛇长近百丈，死焉。盖此蛇方挂林间小憩，其两眼如红灯，及中煤客之弹，负痛疾走入山，然后死,今仅存其次者，然亦未尝为人害云。 



　　物性通炅 



　　北方人以狐、蛇、猬、鼠及黄鼠狼五物为财神。民家见此五者不敢触犯，故有五显财神庙，南方亦间有之。钱子莲大令(青)，江苏通州人也，尝言年十七八时，独寝书斋，忽若有物压其胸者，欲言不能，欲起不得，如是数日。张眼微望，见一黄鼠狼高一尺以外，踞地而坐，对床嘘气，人即被魇’精神疲倦异常。饮日，子莲觅一铁尺暗置床隅，坐以待之。三更以后，黄鼠狼复至帐外对床嘘气。子莲出其不意，以铁尺猛力击之，脑裂而死。次夕，复有一黄鼠狼绕室哀鸣，旋至床前嘘气，盖其雄者既死，而雌者来求其侣，且意欲报仇也。子莲以铁尺驱之不去，乃觅一铁夹，追而钳得之，仍以铁尺捶击，每击一下则放一屁，黄烟缭绕，厥臭令人难耐．子莲忍臭击之十余下，遂死。魇人者由此始绝。又尝与塾友数人由城赴乡作会课文，因天时炎暑，五更即起，步月而往。 

　　行至桥边，忽见萤火无数，起自草间’渐眯人目。诸友在后者，见此而惧，避入村祠中。惟子莲与一塾友业已过桥，忽见一物长尺余，头蓬松，不知所顶何物，踯躅而前。塾友谓子莲曰：“此猬也。可脱新鞋以左手击之。”子莲迫于无奈，如法一击，颓然而倒。遂驰至村祠中，呼诸友举火烛之，猬已缩成一团，其头所顶则河泥与水草揉杂而成者也。遂以带絷之，携至乡间，聚薪围而焚之。良久，猬在火中毫无伤损，盖其刺足以自卫也。乃过药铺假一大闸刀，剖其身为二，然后死。先是村人皆言桥边有水鬼，行旅死者数人，盖即此猬为祟，至是遂绝。设使仓猝之间，震于所见，进退失措，则必为所陷矣。子莲又言，所居天津房屋，有书室三间，平时常锁其门，家人或于户下见有女子弓鞋在内移动。一日，忽闻室内如有数人谈心者，家人穴窗窥之，见有一大鼠踞坐坑桌上，两中鼠在坑左右踞坐，其余小鼠踞坐于地，若隐分少长之序焉。噫，异矣!夫物性有灵蠢之别，若此诸物，其性较灵，阅世稍久，往往能着怪异。人见其怪而能不改常度，则怪自绝矣。 



　　物性相制 



　　尝见一蜘蛛布网壁间，离地约二三尺，一大蛇过其下，昂首欲吞蜘蛛，而势稍不及。久之，蛇将行矣，蜘蛛忽悬丝而下，垂身半空，若将追蛇者。蛇怒，复昂首欲吞之，蜘蛛引丝疾上。久之，蛇又将行矣，蜘蛛复悬丝疾下，蛇复昂首待之，蜘蛛仍还守其网。如是者三四次。蛇意稍倦，以首俯地，蜘蛛乘其不备，奋身飙下，踞蛇之首，抵死不动，蛇狂跳颠掷，以至于死。蜘蛛乃盐其脑，果腹而去。又见一壁虎与一蝎相遇，蝎素无目，贸然前行。壁虎故以其尾略逗之，蝎怒，猛力螫之，壁虎之尾圆转光滑，即被蝎螫，毒亦不能骤入。而壁虎又性黠而行捷’早已缩避。蝎尾适自中其身，而怒愈不可遏，欲得壁虎而甘心焉。壁虎复以其尾逗之，迅速缩去，蝎螫之不中，又自中其身。如是者三次，蝎遂不复动，盖已死矣。壁虎于是恣啖其躯，仅存壳焉。闻壁虎以是术制蝎，百不失一，盖其以蝎为粮也久矣，故又谓之蝎虎云。又见一蜈蚣，盘旋蚓穴之上，蚓匿穴中，忽探首拔去蜈蚣一足。蜈蚣怒，欲入穴，而穴小不能容。正彷徨旋绕，蚓复乘间拔其一足，蜈蚣益怒而无如之何，守穴口不肯去，蚓遂渐拔其足。阅一时许，则蜈蚣已无一足，身虽未死，而不能转动，横卧于地，如僵蚕焉。蚓乃公然出穴，噬其腹而吸食之。噫!万物并生并育，一相食之机也。余偶见之而偶志之，其未为余所见者，固不可以殚述，殆变态无穷矣。夫物之大小强弱有定，而相制之机则无定，得其机则小可以制大，弱可以制强，盖斗智不斗力云。 



　　雷击巨蝎 



　　咸丰乙卯之夏，京师暴风雨，咸见一绯衣小儿腾空南行，如有翼能飞者，迅雷闪电随之，声势惊人．越一日一夜，小儿集于天津之城楼，手执一帕，挥舞不已，雷声轰轰，然旋绕左右，不敢下击。如是者又一日，有一猎户在其下，试发一鸟枪，小儿出不意’方俯首下视，忽闻霹雳一声，则已堕死城下矣。众共视之，乃四尺长巨蝎也。其所执，则妇人之骑马布云。 



　　生吞壁虎(附) 



　　俗称壁虎在五毒中，亦日蜥蜴，亦曰守官，亦曰旋龙。恒在阴湿墙壁问，大者长二三寸，尾则倍之。平湖县北有豆腐店伙，常食此物，以博好事者之酒食银钱。一日，有人捕得最长大者，与赌洋蚨四圆，并有洒肉，向来常用腐皮卷而嚼之，此次不许包裹。店伙因赌数之较丰也，毅然任之。未及举齿，壁虎本极活泼，倏已下咽，久之，竟无他患。一年后，渐觉消瘦无力，有江湖走方医见而惊问之，谓腹中必有动物。其妻颇忆之日；“得毋所吞壁虎乎？”医曰；“是矣。”索谢洋蚨十六圆，将病者各窍闭塞，仅留其口而倒悬之，咽喉周围搽以药粉。少顷，物从咽喉探出，急欲捉取，物既滑腻，一时不及措手，忽已缩入。医曰；“难矣!人倒悬久则发晕，若坐起彼必不肯再出。’家人恳之，医即多搽药粉于咽喉，物冉探出，立用铁钳夹住。众人围视，壁虎通身红色血艳。医曰：“此物食吋未死，彼即涵养血中。人正血旺之时，不能翻动。偶或血枯，彼即摇动。犹幸是雄物，苟食其雌，能于血中散子，早巳不可为矣。”众人相视而嘻，皆知毒物之不可妄食也。 



　　蛇跌鳖(附) 



　　世传蛇跌鳖，性最毒，食之能杀人。买鳖时，须以绳穿其尾，倒挂两吋许试之。如蛇也，则顿复原形矣。上海乡人，素以贩鸡为业，一日担笼遇雨，避大树下。忽闻橐然一声，有物自树巅坠下，视之鳖也，大如九寸盆，首尾皆伸出五六寸，尚系蛇形，乡人捕置笼中。比归，则笼鸡皆死。鳖之头尾已与鳖无异，惟腹带红线耳，遂埋诸土，而弃死鸡于地。明日有黄鼠狼、野猫各一，死于鸡旁，盖皆食鸡而致毙者。其毒如此! 



　　永平古迹(附) 



　　沪报云，永平府城内，三山不显，四门不对。有黑水井，一石柱巍然竖于井旁。柱上有铁链一条入井，乡老称神禹治水时，捉一水怪锁于井底，人如掣链向上，水即上涌，故无敢掣者，且有人看管。又有铜壶滴漏，每日按时滴水，如自行钟表，自古至今，并不添水，而壶中之水常滴不竭．即藏壶之楼，日久亦不塌坏。又丰润县城内十字街上，有串心十字阁一座，共三层。下层铁人，铁马各一，又有宝塔一座，直通阁之上层、中层，三层阁中，石碣甚多，燕雀过此阁，皆不敢飞落，周围并无雀粪，相传阁内有辟雀珠云。 





　　庸盒笔记卷之五 



　　魁星为学徒换心 



　　无锡顾响泉廉访(光旭)以乾隆间名进士，由御史历官甘肃按察使，归而享林下之福，一时风流文采，岿然为江左灵光。 

　　相传廉访幼时，资性极钝，年十四五，读书无成，封翁使在市廛学贾。吴俗，凡初入廛者，一切洒扫传餐杂役皆任之，并须为先入廛者涤溺器。越日，廉访悻悻辞去，告人日：“杂役吾所不敢辞，涤溺器胡为者？”请于封翁，誓必奋志读书，虽饿死不愿学贾。于是，下帷攻苦，读书不熟，焚香跪而读之；犹不熟，则夜以继曰。稍欲睡，则以水沃面，以锥刺股，至旦不休。及诣塾师背诵，茫如也。塾师为讲解书义，每至舌敝唇焦，戒以牢记勿忘，明日试之，又茫如也。越一年，塾师谢封翁曰；“此子笃志有余，而吾力已竭，愧无寸效。盍早改业，毋徒自苦。”廉访涕泣，固请卒业，塾师怜而许之。适吴中大饥，封翁家素清贫，欲赈济而无力，仅存古帖一通。 

　　闻某学使酷嗜书画，欲售与之，而无从也。书贾有曹姓者，里人呼之曰曹作恶，常游学使之门．。封翁谓作恶曰：“吾帖价值千金，因急欲赈饥民，虽减价亦当鬻之。”作恶携以呈学使，且告之故。学使曰：“此帖本值千金，吾亦欲救饥民，当倍与之价。’以二千金购之。作恶还告封翁曰：“学使谓此帖仅值百金，特因赈饥而倍其价，今有二百金在此。”封翁不得已而受之，设厂施粥，继以劝募，躬自经画，劬劳万状，全活颇多。 

　　当封翁筹赈时，作恶忽得疾而死，示梦于其妻曰；“吾一生干没人财多矣，然尚在可原之列。此次侵蚀顾先生帖价千八百金，数非甚多，阴司以民命至重，吞赈不仁，谴罚甚酷，既夺余寿，又将绝余后嗣。顾先生虽限于财力，施济未周，然仁心发于至诚，善机充溢，福在其子，不曰可掇科第，登显秩。吾一念贪财，累及妻子，曹氏之祖宗馁矣．”啜泣而去。 

　　里中微闻其事，或谓顾氏子顽钝如此，岂能骤得科第，疑信参半。未及一年，作恶之妻及其三子相继天没，曹氏遂绝。 

　　廉访年十七八，学业无所成，塾师教以作文，每命一题，穷日夜之力，仅成一起讲，且格格不成文理。廉访发愤研思，每忘寝食。一夕作文，苦索不得一字，倦极隐几而卧，忽见一神如学宫所塑魁星状，左手执盘，内盛人心一枚，右手执利刃，蹀躞而前，骤刳其胸，划然中开，遽以手探其心去，复以盘内心补入之，拊摩数周，胸前吻合如故，魁星徐步而去。廉访惊醒，则一灯荧然，觉户外尚有足音也。自扪其心，始而怦然，继而豁然，注视所构之题，则已彻上彻下，融会贯通，振笔疾书，遂成全篇。明日以呈塾师，塾师疑骇，谓为剿袭，欲挞之。廉访请试他题，顷刻间援笔成篇。塾师读之，惊曰：“汝可以为吾师矣!此吾所百思不到者也。”自是，廉访读书十行俱下，博览多识，为文章操笔立就，冰雪聪明，名震一时。 

　　往应小试入泮，联捷乡会试，成进士，入部曹，年未弱冠也．管子云：“思之思之，又重思之，思之不通，鬼神将通之。”以廉访之诚心向学，固无不通之理，所谓诚至则金石开也。然苟非封翁有大阴德，则感通不能若是之速。盖必二者兼至，而读书断无不成矣。呜呼!孰谓天道之无报施邪？ 



　　亡兵享关帝庙血食 



　　咸丰年间，贵州贵筑县一马兵，因事伏法。越一年，其同营一步兵，奉差道出某村，宿于逆旅，有老媪忽发狂呓语，谛听之，马兵音也。对步兵拱手曰；“贤弟!相别一年矣。我此来无他事，我生前在伍当差，扣至某月某日尚有应领钱粮银六两八钱，吾营把总欺我已死，竟思干没，致令吾母无以度日。 

　　今托吾弟归告把总，速将我名下饷银六两八钱，付与吾母为衣食资。彼早巳列入报销册内，若欲侵蚀一分，我定不与干休也。”步兵唯唯。因问；“今在何处当差？”马兵曰。“吾虽死于法，然时运所值，非吾罪也。上帝怜我一生忠直，派我在此村关帝庙享受血食，三年后即须有人更替矣。”步兵曰；“关帝乃最显赫之神，何能容汝顶冒？”马兵曰：“天下关帝庙，奚啻一万余处，关帝岂能一一而享之。故选各处有灵之鬼代享血食，以功德之大小，定岁月之久暂，各如其量，不爽分寸。若我所享，不过三年耳。”步兵归营以告把总，把总大惊，查阅饷册，果巳列销，其数果得六两八钱。亟召其母，如数予之。后询知某村，果有关帝庙，新着灵异，能祸福其村民。余谓马兵虽死，尚耿耿不忘其母，为谋衣食，则其生前之孝可知，其享血食三年也固宜。 



　　宝应戚烈妇祠 



　　宝应城中有戚烈妇祠，殿宇轩敞，乾隆年间奉旨发帑特建者也。咸丰庚申之岁，有诸恶少在祠中挟妓饮酒，欢呼谐谑。无所不至，乐而忘疲，夜以继日。忽狂风起于殿外，窗户倾倒，灯烛尽灭，诸人惊怖失据，或为窗棂所摧压，或白陨于庭阶，皆血流被面，身负重伤，踉跄奔散。一少年生平恶迹最多，自触殿前石狮，头脑破裂，越日而死．两妓颠顿尘堞中，面目为粪土所污，几失人形，见者无不失笑。城中父老闻而惊叹曰：“嵯乎!诸人敢在烈妇祠中狎饮，宜其自速厥戾矣。”于是，有谈烈妇之事者，云烈妇生于明之季世，不知伺氏女也，幼字戚氏之子，戚子既长而得废疾，仅与一老母同居，贫窘不可言状。父母议别为烈妇择配，烈妇涕泣，请归戚氏，然知其父母意不可回。一日，烈妇乘间自往戚氏，请于其姑，愿留为戚家妇。其姑辞之曰：“吾子既成废人，家贫又不能养汝，当从汝父母另择佳配为便。”烈妇曰：“女子从一而终。吾父母既以妾许字吾夫矣，不幸夫以疾废，妾之命也。 

　　敢冒非义而改字乎？吾从父母之初命也。”遂留戚氏，为主中馈，专以女红养姑与夫，孝敬备至。其姑病卒，其夫早已废在床褥，复侍养数年，而夫亦卒。烈妇叹曰：“吾失所天矣。 

　　一身飘泊，安所归乎？”遂自尽以殉焉。其邻里为之棺敛掩埋，然久未得旌表。乾隆中，高庙南巡，舟至清江浦，高庙望见一妇人举止异常，行不甚速，而常在御舟之前。直过宝应，入高邮境，始不见。及自杭州回銮，将至宝应，复见此妇。高庙使侍卫登岸问之，曰，“汝有冤欲诉乎了抑欲乞钱米乎？’妇人稽首对曰。“我戚家寡妇也。”因忽不见。高庙悟曰：“此必节烈妇人来求旌表者也。”因特旨下院司府县，详求戚寡妇事迹．是夕，梦见妇人在舟前拜谢。惟因岁远人湮，府县访查数年，未得实迹。及高庙二次南巡，复见此妇人，猛忆前事，严旨催问府县，实力访查。父老始有述其事者，府县据以详复，江苏巡抚为之复奏。特旨旌表，颁发帑金建立专祠，规模称宏敞焉口夫宇宙间，惟忠孝节烈历久不磨，烈妇能自达于圣主．以彰潜德幽光于百年之后，其灵爽实足贯终古而不敝，何物恶少，敢在祠中肆其狎戏，其获谴也宜哉! 



　　殉难知县显灵 



　　金匮华君元超，字螯峰，平生为人佚荡，不拘细行。咸丰七年，以拔贡授广西向武州州判，大府檄权平乐县事。未几，贼陷平乐，被执。贼伟其貌，诱之降，不屈，胁以白刃，被伤数处，勃然大骂，贼乃悬之密室，每日毒打，凡十四日。 

　　问以降否？仍大骂不已，乃杀之，而残其尸。其中表弟薛文元，觅得其一足，招魂具棺，奉其妻子悬城而出，沿路乞食以行。适遇蒋廉访(益澧)统兵将赴平乐，文元具禀，稍求资助。廉访瞿然召见之，问曰：“平乐故令姓名是华元超乎？”对曰：“然。”问：“其貌是美髯丰颐，颀然以长者乎？”对曰：“然。’廉访曰：“然则且留此一二日，待吾进剿平乐，克贼而回，然后送行可乎？吾于华令素不相知也，前日忽梦平乐令来谒，见其手版，知其姓名。迨进见，但请一安而退，别无言语。而子适至，意者吾军其捷乎？”越二日，闻官军得胜而回，并絷得害平乐令之二贼。廉访召文元使视之，一则毒打用刑，一则手刃加害者也。廉访乃为华君设位，杀贼摘心致祭。明日，赠白金八两为路费云。 



　　浩劫前定 



　　姑苏顾杏园太守(鸿逵)自部郎出守浔州，由瓜州口浮江西上，舟泊蜗矶。矶上有袅矶夫人庙，祀蜀汉孙夫人。嘉庆二年间，封为崇节惠利灵泽夫人者也。矶在芜湖北岸，并无高冈，遥望之，不过乱石堆耳。相传泊此者多不利，故游宦贾客必越而过之。太守之舟因日暮遇风，不得已而泊焉。是夜，舟人梦入夫人庙，见仪仗森严，执事者奔走杂沓，夫人翠羽明档，俨然高坐。一人古衣冠状如判官者，前禀曰：“今夕泊舟之人将贻误大局，害数千百万生灵之命，不如就此溺之，以救无辜之民。”夫人笑曰：“汝之意则善矣，然此等大劫，虽上帝亦只听其自然，岂我辈所能挽回耶？”遽挥之出。舟人惊醒，太守竟无恙。抵任视事，会金田会匪洪秀全、杨秀清、韦正，冯云山等敛钱惑众，流毒乡里。是时，李武愍公(孟群)知桂平县事，访县中公正绅耆，亲造其庐，询以捕治方略，绅谢不敏，既而曰：“家有善本藏书，请入观之。”李公会意，屏其从者于外，与入密室。绅白曰：“县中自仆从书吏以至皂役，无不为贼耳目者。公能单骑相从，某等愿效力。”李公曰：“诺。” 

　　届期，李公戒从者，出拜某客。至中途，见道旁一骑，呼问之，则某客之骑也。问：“客何在？”曰：“在某处。公如欲防之，请即乘此骑以往。”李公乃悉屏驺从，上马前行。顷之，悉执洪秀全等以归。盖诸绅既与公约，部勒其众，导公掩捕群酋，悉获之，无一免者。遂置之狱，请于郡守，将杀之。郡守不许，固争不听。李公拂衣而出，郡守追，谓之曰；“诸贼皆广东花县人也。子必欲治之，我为子办文递解回籍，斯已矣。”诸贼既出狱门，即被其党劫去，尽灭诸绅之家，遂举兵反。数年，势遂滔天，茶毒生灵数千百万。太守以纵贼殃民，被议遣戍，后复释回，考终牖下。岂劫数前定，冥冥中不以相责耶？然数千百万生灵，贻误于一人之手，而竟不伏其辜，何也？ 



　　故相索命 



　　柏静涛中堂以戊午科场案伏法。其咎只在失察，予以褫革，巳觉情罪相当。若军台效力，则重矣。乃肃顺等用意在修怨以立威，必杀之而后快。天下颇谓用法过当，甚有为之呼冤者。肃顺将败之前数日，在热河直庐独坐，共仆从忽闻室中喧嚷声，仓卒奔入，则见肃顺方作逊避状，但连声曰：“七哥，请勿怪我!七哥，请勿怪我!”七哥者，肃顺平日称柏相者也。两仆前扯肃顺曰，“日尚未入，中堂何惊？”肃顺如醉如醒，谓其仆曰：“汝等见柏中堂乎？顷柏中堂以手自挽其头，对我而笑，口称索命，令人可怖。”因指示之曰：“尚在彼处。”忽复惊曰：“耆中堂垂帛于颈至矣，当奈何？’耆中堂，即耆英，亦因肃顺专疏劾奏，奉旨赐自尽者也。俄而家人环集，肃顺如梦初觉，若已忘前事者，自是神气颓丧，智虑亦大不如前。未十曰，而奉旨褫逮矣。盖死期将至，败气已见，而怨鬼乘之为厉也。 



　　大臣某公转生为光州牧女 



　　钦差大臣某公，于咸丰同治年间督师剿贼。其初颇号能军，既而声望顿减，获罪遣戍。旋释回，仍出督师，功过颇不相掩。继而过多功寡，屡起屡踬，凡三掘大臣关防，终奉严旨逮下刑部狱，遂赐死。其获戾之故，在忌才好胜，恃气陵人。晚年耽于酒色，兼好财货。营中聚贪诈无耻之徒为委员，每日暮．驻营各员四出搜罗妇女以进。明日拔营，复委弃之，所污不可数计。至于纳贼妾，通贼妻，见于弹章者，复累累也。同治甲子，余游大梁，则闻人言某公已转生矣，盖为知光州直隶州某君之女也。某君在光州署中，一夕梦人以某公名刺投入，因素所熟识也，仓猝冠带将出迎之，见金甲神缚送某公白天而下，倏忽入其妾之房中。一凉而醒，内室遣人来报妾生女矣，某君入内，其妾告以所梦，与某君相同。 

　　某公生前面有青记，而此女亦有之，观其神气，宛然某公也。 

　　是说也，余无以审其虚实，或出于世人之附会，固未可知。然以某公生平淫佚，阴间罚令转生为女，或亦理之固然。且其为我言之者，从前实在某公营中当差者也。 



　　鬼骂陈尚书 



　　戊午科场之案，陈孚恩绐杀程庭桂之长子，余既已记之矣。孚恩将败之前两月，其长媳有病，为鬼所附，忽变男子口音，细聆之，苏州话也。鬼骂曰：“陈孚恩老贼，汝杀我以媚权奸，赚得一尚书好官，亦不过做得三岁有零耳!”因拊掌大笑曰：“白头老翁，官兴虽浓，乃亦有此一日乎。我看汝两月之后，必以奸状败露获罪。然此犹其小者，再阅一年，老贼且不能保首领与我相同，我不过死于都中，老贼当死万里之外，我至此怨气方平矣．”自是，鬼无日不至，无日不闹，往往抉其隐微，数其奸慝。一家仆婢，亦掩口而笑。孚恩至不敢归寓，或托辞借宿于外。且使人哀恳之，愿为延僧唪经拜忏超度。鬼曰：“吾既已丧吾首领矣，超度何为？且老贼之祸，皆其所自取，我不过宣播之以出其丑耳。”及肃顺伏诛，孚恩以奸党遣戍伊犁，鬼始寂然，其媳病亦大愈。明年，回寇陷伊犁，孚恩全家死焉。人始知灵鬼之能知一岁前事也。 



　　玩视民瘼酷报 



　　光绪元年，伯相李公以直隶芦僧河淤塞，筹款浚筑，派某观察督办工役。卢星五太守(应楷)为总办，所属有委员数人，分司局务。既清丈河身，及身旁地亩，分段取土筑堤。 

　　有老媪赴局控诉云，“业田十亩，与一媳一孙赖为衣食资。今在所丈河堤之内，请为伸理。”委员以空言慰之日：“已丈之地，不能更改，白当给汝地价。”老媪曰：“给价则无田可种，终非久计，请另拨田十亩以偿之。”委员佯应曰；“诺。”久之，老媪复来，委员仍以空言慰之。久之又来，委员厌其烦渎，厉声斥之，复呼吏役，示将拘执加扑责者，盖欲慑之使退也。老媪号哭而去，自念失田无以为生，递赴水死。其媳见其姑死，不知所为，亦抱其子投水死。此事惟委员以下知之，而督办与总办皆不知也。明年，卢太守权正定府篆，大病几危，忽若有持帖来请者，随往一处，则府城隍庙也。城隍神迎谓之曰：“去岁有一事，君知之乎了”因举其颠末。且见老媪及一少妇一小儿跪阶下，作诉冤状。太守辞以实属不知，城隍神曰：“我亦知君不知也。此事在阳间不过失察处分，虽得小咎’尚无大谴。彼为委员者，经老温屡次申诉，而置之不理，又不以告君。贫民恃田地以资衣食，若坐视其衣食将绝，而漠然不动，于彼岂有不死之理？在委员不过偷懒一时，而致死三命，绝人之祀，是委员虽无欲杀人之心，不能不科以抵命之罪也。” 

　　言未既，闻呼号声甚惨，则见两委员执缚在阶下，鬼卒以炭火灼其遍体，身无完肤，奄奄垂毙。太守一惊而醒。既卸篆晋省，则闻一委员已遍体生疮，溃烂而卒，一委员亦生疮焴甚剧，胸腹已穿，脏腑流出，顷之亦卒。 



　　山东某生梦游地狱 



　　山东某生者，老儒也，以授徒为业，博通古今，性鲠直，好任侠，见世间有不平事，则眦裂发指。少时读《左氏春秋》及《史记》，至楚穆王事，辄拍案呼曰：“嗟乎!商臣罪恶如此，而获保首领，子孙有楚国者数百年，尚得为有天道乎”至为废食泣下。其后读史，至不平之事，辄郁郁不乐，搔首问天，或饮酒至醉，颓然就枕，鼾声如雷。一日方寝，忽见一吏役持柬来邀，不觉随之。至一处，宫殿巍峨，门卒若已豫知，谓吏役曰：“王已坐殿相俟矣o”吏役引某生入殿，见一古衣冠者南面坐，白须颁颜。左右侍立者数十人，仪仗如王者。吏引某生行参谒礼，王者以手招之，使隅坐于旁，谓某生曰：“汝好善恶恶之心，诚属可嘉。然汝每读书辄呼天道无知，使汝徒见之，灰其为善之心，而长其为恶之胆。殊不知造物之理，因人善恶以为报施，铢两悉称。或前世有善恶，而今世报之。 

　　或今世有善恶，而来世报之。其它善恶，或本身受其报，或子孙受其报。变化万殊，不可执一。若夫汝所不平之事，固有罪大恶极，而身享荣富庆流子孙者，非特汝为之不平，即千古人心夕皆为之不平。今非借汝之口，不足以播告世人，故特召汝一游地狱。”某生惧曰：“某生平无大罪孽，应不至入地狱。惟遇愤激不平之事，每呼天道无知，则有之。请从此力改。”王者笑曰：“非欲汝常在地狱夕今遣判官导汝一观，即送还阳矣．”判官请曰：“地狱寒气惨烈’销铄元神，非授以辟冷丹，恐遂不能还阳。”王者付以二红丸，判官以一粒噙之子口，一粒授某生噙之。导至后园，地面有大石板，判官命鬼卒舁去之。俯视洞穴，黝黑如漆。穴有石磴，判官与某生抬级而下，高呼开门，则见两石门豁然洞开。阴风扑面如刀割，门内亦有光，与风雪阴晦之天相似。鬼卒倚门而立，皆突目獠牙，形状可怖。内有牢狱十余所，锁锢严密，某生欲入观之，判官曰：“此为第一层地狱，凡罪孽较轻者与下层地狱罪孽将满而减等者居之，数百年后便可出狱，不必观也。”导至空旷处，复有一石板，鬼卒仍舁去之。石磴、石门及监牢十余所，皆与前无异。如此旋绕而下，凡经十八层。愈下愈冷，渐不可耐，幸口噙红丸，勉强支持。某生瑟缩不前，谓判官曰：“吾不能复下矣。”判官曰：“此为最下一层地狱，无复有冷于此者，汝可放心。’因导观各狱，鬼卒以钥开狱门。其一日暴贼之狱。 

　　入其中’则裸身反接者数百人。鬼卒或锯其项，或剥其皮，或断其手足。一鬼卒提五首枭之长竿，判官曰：“此乃朱粲、黄巢、秦宗权、李自成、张献忠也。天道以人命为至重，凡杀一人者，必使饮刃一次，杀十人者使饮刃十次，其余皆各如所施于人者以报之。五贼杀人最多，今在此每日必斩首一次，明日合其尸首，灌以续命汤则复活，乃复斩之，每年斩首三百六十次。然巢贼杀人八百万，献贼杀人千余万，以一人一日抵之，其罪限正无穷期也。”某生曰：“白起自长平坑卒四十万外，节次杀人复不下四十余万，今其魂何在？”判官曰：“彼居此二千余年，罪孽甫满，今出狱不久耳。”复导观逆子之狱，则见铁架排列，数百人皆裸身反接，倒悬架上。鬼卒以驴粪杂秽水浇之，自踵至顶，淋漓腥臭，令人难耐。及水将滴净，则复浇之。架上皆有牌标姓名，某生多不省识，惟见楚商臣、匈奴冒顿单于、吴孙皓、宋元凶劭及其弟溶，皆在焉。判官曰：“凡人富贵皆前定。商臣即不弑父，亦可得楚国。阴律凡获罪而及身未受其报者，罚加倍焉。子孙未受其报者，罚又加倍焉。商臣为楚君时，尚无过恶。又在此年代久远，本可赦至第十七层狱，然彼得保首领，而子孙又昌炽数百年，兹所以罚愈久也。”问：“孙皓岂尝弒父母乎”判官曰：“以弒其叔母朱太后也。’又遥望一小室，有铁栅，四面冰雪莹然，一人单衣踯躅于其中，口噤项缩，呼曰：“寒甚。”判官曰：“此隋炀帝也。凡曾为一统天子者，未便施之以刑，但使千百万年在此寒冷之中，其苦不减于受刑也。”又导观逆臣之狱，多有三代以前姓名，某生不暇谛视，但就其可记忆者，则寒浞、陈乞、陈恒、华督、王莽、董卓、司马懿、司马师、司马昭、石虎、萧道成、萧鸾、高澄、高洋、侯景、武三思、安禄山、李希烈、朱温、石敬瑭、吴升、吴俦、范琼、胡沙虎、崔立，皆在焉。每数十人共荷一长枷，复桎其乎，梏其足．钳其口，稍一转动，则互相牵掣。判官曰：“此辈生前皆喜专擅权势，故死后束缚拘困，使不得自由。”某生曰：“曹操之恶不减司马懿，胡不在此？”判官曰：“曹操罪恶甚多，然芟刈群雄，使生民不罹兵革，其功亦稍足相抵。且享国未久，其子孙为司马氏所鱼肉，受报巳惨，故在第七层地狱。若司马懿阴险过于曹操，专以狐媚得天下，而东西晋享国至一百六十年，虽其时变乱频生，仍觉便宜太甚，故受罚于死后倍酷也。”又闻夷羿、赵鞅、田和、王凤、梁冀、孙绺、王敦、桓温、桓元、王世充、史思明，在此上一层，即第十七层狱也。又望见冰室两处，如隋炀帝所居，判官指之曰：“此为隋文帝。此明永乐皇帝也。夫隋文帝毫无功德，欺外孙以篡其国，而杀机深险，至尽灭宇文氏之族。明之燕王不过吴王濞、赵王伦之徒，侥幸篡夺，而屠戮忠良，用心惨刻，绝无人理。此二人自隋、明既亡之后，拘到此间。隋文帝阴毒尤甚，故使坐针棘之上，每一动则痛彻心骨，燕王罪孽尤重，故其冰室四旁，独置粪缸百余，俾万古熏蒸于恶臭之中，罚亦酷矣。”言未已，陡遇腥风一阵，浊臭难忍，某生几至呕吐，亟掩鼻疾趋而过。忽闻冰室中呼曰．“某生救我!我往时一逞雄心，罪恶滔天，后悔无及。所尤难受者，此百畲缸皆系驴粪，臭气沁我心脾，于其为我遍告世人，世上多一人知，我亦得早一日离此也。”判官笑谓某生曰；“燕王至此方悔，已晚矣。”生未及答，忽闻左边呼痛声甚惨，则隋文帝也。遥视其室，则四周皆以赤棘为藩，针长数寸，令人心悸。又导观谗佞奸臣之狱，人数不下数千。某生所记忆者，则潘崇、费无极、竖牛、伯讥、郭开、江充、主父偃、息夫躬、贾充、萧遥光、元韶、王伟、虞庆则、杨素、李义府、许敬宗、周兴、来俊臣、李林甫、高尚、严庄、卢杞、柳璨、吕惠卿、章惇、蔡确、蔡卞、邢恕、蔡京、王时雍、徐秉哲、黄潜善、汪伯彦、张俊、万俟岗、韩诧胄、贾似道、胡惟庸、陈瑛、石亨、焦芳、江彬、严嵩、严世蕃、赵文华、魏广微、顾秉谦、温体仁、崔呈秀、许显纯、杨嗣昌、马士英、阮大铖，皆在焉。大抵割舌断腕之罚为最多，以其好用笔舌陷入也。亦每日一次，鬼卒各执一气筒，以生气煦之，则复连续。某生问：“秦桧何在？’判官曰：“此人跪在岳坟前，使万目昭彰，众口唾骂，且日饮过客之溺数十百次，厥味无奇不有，使彼呕逆眩晕，奇苦万状，亦奸臣受罚之变格也。’又导观淫妒悍逆妇人之狱，则园圃一大区，其中多毒蛇猛兽恶鸟，而人数不下万余。鬼卒皆褫其衣，以陈醋灌其背，诸鸟兽闻臭味即来，或吞或啄。明日随鸟兽粪溺而出，鬼卒复以气筒吹之，须臾，复变为人形，则复为鸟兽所食，循环不穷。闻妹喜、妲己、褒姒、赵合德等，皆在其中，而未及睹。有两妇匍匐阶下，忽有豹来恬破其腹，先食其肠胃脏腑，再食其身体。 

　　判官曰：“此晋之贾后，及明天启乳母客氏也。”复指一大酿瓮，有一入浸在酒中，掩面啜泣，腥臭难近。判官曰：“此唐之武后也。此瓮即彼浸死王皇后之瓮，阴司收其瓮与酒之余魄，积年愈久，酒愈臭败，今己隔千余年，故腥秽若此。武后常浸此中，每阅三日，有一蟒一虺一枭轮流食之。食而复生，终不离此瓮。”某生曰：“王皇后何在？”判官曰；“上帝怜其质直柔婉，惨遭残虐，巳列名仙籍矣。”导出狱门，历过酷吏之狱，逃将之狱、贪夫之狱、悍仆之狱、猾隶之狱、陋医之狱、奸商之狱，判官谓某生曰：“汝来此已久，恐不耐冷，无庸一一细观矣。” 

　　又过淫贼之狱、凶僧之狱，某生曰：“此中最著名者何人？”判官曰：“淫贼以北齐主高湛、金主完颜亮受罚为最重；凶僧以杨琏真伽、姚广孝受罚为最重。”最后过奸阉之狱，闻内有呼号声甚厉，判官曰：“此魏忠贤方受炮烙之刑也。”问：“此中尚有何人？”则云：“赵高、曹节、李辅国、仇士良、王振、刘瑾，皆在焉。”于是周览既毕，判官导由原路旋绕而上。 

　　至第三层，适过一逆子之狱，判官曰：“此中亦有一冰室。”某生问：“何人？”判宫曰：“唐宣宗皇帝也。”某生曰：“宣宗乃唐贤主，何以在此？”判宫曰；“以其弒嫡母郭太后也。且宣宗以琐屑治天下，不达人体，始兆衰乱，伺贤之有？”顷之，已至殿上，王者笑问：“汝来此颇增识见否？”某生曰：“某今始知天道之果不爽也。”王者命吏役送还其家，为吏所推，一跌而醒，则厥去已半日矣。觉寒冷特甚，亟煮姜汤饮之，数日始复常度。 

　　某生常语门人：“妒妇之狱，未见吕后，或者在第十七层以上，惜未一问判官也。” 

　　此篇大有功于名教。须看其用笔虚实繁简，精心营度处，文法故自井然。 



　　江南某生神游兜率天宫 



　　相传前明万历年间，江南某生游幕山西，忽接家书，抱断弦之戚。某生固翩翩年少，品高学博，而其妻尤以端丽着于里党。于归之日，见者皆惊叹曰：“天人!天人!”忽有树尼入告曰：“此兜率天宫仙女降凡也。八年后，当返其真。”既而其宫果验。某生感悼不巳，因念神尼之言，有求仙访道之意。 

　　居停与河南济源为邻境，因往游王屋山，搜奇探胜，冀有所遇。寻至岩穴幽处，夕阳在山，独憩神祠，见一伟丈夫昂然直入，土偶神像皆下迎之，称曰大仙。某生膝行而前，以左手捉其右臂，紧握不舍，呼曰：“大仙度我!”伟丈夫始而坚拒，继而熟视之曰。“子尚有夙因，吾当携汝一游天宫，姑坐毋躁。” 

　　乃于神座前席地坐谈，谓某生曰：“我锺离祖师也。汝因丧妻之故，意在求仙。汝妻本天宫仙女，汝亦天宫之人，偶谪此地，俾了尘缘。汝妻今已归天，我数日前游天宫，见其与诸仙女散步玩月也。”某生问曰：“窃观苍苍者，实系清虚之气，而仙佛诸家皆有天宫之说，何也？”祖师笑曰：“汝所谓拘墟之见也。今吾与汝所履之大地，周围凡九万里，浮于太空’仅如沧海之一粟。地面以上有清气包裹，再上则愈清愈轻。人但望见苍苍者则谓之天，不知皆地之清气所浮也。离地百数十里之外，并苍苍者而无睹矣。盖太空无外，固是空之又空。 

　　而观日与地之森布太空，则空者未尝不实。夫地之所以浮于空中而不坠者，以日之阳力吸之也。今吾与汝所仰之日，其力能吸二百数十之大地于空中，终古旋绕不息。而日之阳力，又能自浮空中而不坠，所吸之地，其大有千百倍于吾地者，其小亦有千百分子吾地者。而太空中之日，虽有善算者，亦不能计其数。而在吾辈目力所及，九重天之内，共有八百余日，其大有千百倍于吾所仰之日者，其小亦有千百分于吾所仰之日者。而一日之力，皆能吸引千百之地球，佛家所谓三千大干世界也。汝试仰而视天，其光荧荧者，一星即一地也．地何以有光？日之所照也。又或星体较大其光熊熊者．日也。 

　　日离吾地过远，光不能烛吾地，故视之若星也．而其所吸引之地，大者视如微茫之星，其较小且远，为人目力所不及者，又不知几几也。夫一地即一星，是一地即一天。佛家所谓三十三天，不过就其苦乐等级言之。儒家所谓九重天，就目所能见略分远近言之。其实此地之上下四旁，虽扩之千重万重万万重，皆曰也，皆地也，即皆天也。吾不能究其所极也。” 

　　某生问曰：“然则仙佛家所谓天宫者，实由此地到彼地耶？敢问此地在三十三天中，苦乐如何？”祖师曰：“若分九等，此地当在四五之间。夫佛家之说，有肉界天，有色界天，有无色界天，此地乃肉界天也。若佛家所谓极乐世界者，不在西方，实在兜率天宫，乃儒家所谓第一重天也。盖宗动天中有一大地，为极清极虚之境，即是五色界天。惟其清虚，所以能乐。 

　　古来吾地之神圣仙佛，大半由此天降生，一谢尘世，神仍归天。亦有苦志潜修，功德圆满而升此天者。盖必其充养完粹，纯系太和元气，平生无七情之牵缚，其神乃能居此清虚之境．否则，虽有生天之乐，亦难到此天也。”某生曰：“世俗有上八洞神仙之说，而大仙为之领袖，想皆能到此天。敢问第一天之上，尚可到乎？”祖师日；“吾地开辟以来，神仙不少，皆地仙也。即间有能遨游诸天，然其道力广远，能到第一天者，亦惟余辈数十人，其数不必拘以八也。盖由此地至第一天有数万万里之遥，太空之中无风可御，无云可驾，惟道力最大者，能乘日光一线之所射而至焉。然第一重天之外，虽尚有万万重天，以其过于辽绝，星日之光所不能相接者，虽神圣仙佛．亦终不能到，殆亦犹两地之悬于太空．此地之人不能到彼地也。”某生倾听祖师之言，不觉日已西沉，山空夜静，星斗灿然，因有携游天宫之说，力恳不已。祖师曰，“第一天宫，离此极远。吾以神行而不以迹行，本可缘星光而上，但既须携汝，则非缘日光不可。盍再纵谈俟日出乎？”于是，互相问答，已过夜分。某生多闻所未闻者。祖师出一枕，授之曰：“汝姑就此假寐，先洗汝尘俗气。吾将往东海观日出，与纯阳祖师一叙，即来摄汝神游天宫也。”某生就枕而卧，所历之境，与旧说所传黄粱梦相似，觉而神气洒落，解脱尘虑，修然有凌云之意。祖师适返，正日出也。祖师令某生闭目，在其脑后一拂，某生即自觉入祖师袖中，微闻矢激风飘之音，已而寂然，良久有声，复寂。如是者数次。约两时许，祖师引某生自袖中出，曰；“到矣广则见绮霞成文，奇花异禽，别一天地。谓之曰：“汝向者所闻之声，乃拂大地之罡风所激，迨过太空，则并无风。又闻声数处者，则过数处大地之边也o”于是，祖师导某生御风而行。某生自讶何以忽能御风？祖师笑曰；“汝之形躯何尝到此？吾今摄汝之神也。”忽到一大园林，异香馥郁，树皆大逾十围。祖师曰：“此旃檀树也。”俯视道旁，绿草缤纷，间有幽兰高八九尺，谛审之如世所谓素心兰者，奇芬扑鼻，沁人心脾。又见丛桂数千株，黄英烂漫，金粟飘堕，香风徐拂，每粟一粒，其巨如碗。又过梅坞、荷沼、芍药、牡丹之榭，无不异境特开，黄牡丹、紫荷花，皆大逾车轮。祖师曰：“吾地佳花一开便谢，此间则四时不断，随处皆有。”又指遍地绿草如茵，目光一新者日：“此瑶草也。”大树下轮困斑驳，径逾数丈者曰：“瑞芝也。”又见白鹤、孔雀、锦鸡、鸳鸯之族，巢于巨树，如鸟雀之多。有四五大鸟，五色璀璨，飞鸣而过，声音嘹亮，令人神气一清。祖师曰，“此凤凰也。昔以虞、舜、文王之圣降生吾地，此鸟亦随而下降，今已久不到吾地，此间则随处有之也。”又j吐街街整洁，居民皆熙(镍)〈金替换白〉自得，或在木樨旃檀树下乘凉，或垂钓幽溪曲涧以为乐。黄金、白玉皆以铺地’民家墙壁皆砌以白玉、翠玉，或如大理石之属。祖师指曰：“此间此物到处有之，人人皆得享受，非若吾地之以罕见珍也。”某生问曰：“此间未见有男女同居者，亦未见孺子，何也？”祖师曰，“凡人修到此间，皆已六根清净，无饮食男女之欲，所以永无争端，永无劫数，终古人民不增不减。亦有偶动尘心，谪下诸地者，谪限已满，即返其真。或因昧本根，终于滴堕。或因积世苦修，新升到此，究亦不多。惟此地为上帝所居，凡诸日所摄引之地球，十万有余，其成毁盛衰治乱，悉受上帝之主宰。或欲开辟一大地，或有除旧布新之事，则选此地之大有道力者降生其地，以奉天行事，事毕亦仍返其真。 

　　此地之人，乃十余万大地之人之根柢也。大抵每一地球由开辟而混沌，而复开辟者，或不能以数计。凡地球行到轨道极寒之处，人物不生，即是混沌。阅千万年而轨道又改，即复开辟，即如盘古氏为吾地开辟之祖，已十余次，其为各地开辟之祖，又不知凡几。盖以其性情纯朴，于人生之初，最为相宜。上帝用人，亦各尽所长也。”正谈论间，祖师忽憬然曰：“今日为上帝召乐正后夔奏韶乐之期，凡曾降生吾地，为神圣仙佛者，皆应召往听乐。此会一年一次，不可失也，努力速行，从我听之，且可瞻仰神圣仙佛。”俄至一处，宫阙巍然，冈丽无匹。适闻内殿传呼开门，中门洞启，祖师谓某生曰：“神圣帝王将入矣。吾与汝屏息远立，姑就前史所记之谥号姓名，一一告汝。虽其神皆各返其真，今并无此名号，而欲使汝易知，则非实指其人不可。”俄见由中门入者百余人，祖师所指有身长二丈余者，盘古氏也。天皇、地皇飞人皇，亦皆长一丈以外。又古皇之圣者数十人，多前史所不传者。又有巢氏，燧人氏，无怀氏，葛天氏，伏牺氏，女娲氏，神农氏，轩辕氏，少皡氏，颛顼氏，高辛氏，唐帝尧，虞帝舜，夏王禹、启、少康，商王成汤、太甲、太戊，祖乙、盘庚、武丁、祖甲，周文、武、成、康、宣王，汉高祖、惠帝飞文帝飞武帝、昭帝、光武帝、明帝、章帝、昭烈帝，北魏孝文帝，北周武帝，唐高祖，后周世宗，宋太祖、仁宗、孝宗，金世宗，元世祖，明孝宗。俄有捂笏垂绅而入者，则周公、孔子也。中门既阖，左门复辟。祖师所指，则有古皇之佐数十人。又见有四目者，仓颉也。于是风后，力牧、太山稽、常先飞大鸿、沮诵、稷、契、皋陶、伯益、伯夷、夔、龙、垂、奚仲、女艾、伯靡、相土、关龙逢、伊尹、莱朱、彭祖、咎单、伊陟、臣扈、巫咸、巫贤、甘盘、传说、祖巳、微子、箕子飞王子比干、胶鬲、太公望、召公奭，毕公、荣公，泰颠、困夭、散宜生，南宫括、虢叔、鬻熊、辛甲、周任、史夫、召虎、仲山甫、尹吉甫、张仲、正考甫、苌弘、公孙侨、萧何、张良、曹参、文翁飞汲黯飞丙吉、黄霸、龚遂、邓禹、马援、寇恂、卓茂、袁安、杨震，李固、王允、诸葛亮、鲁肃、蒋琬、羊祜、祖逖、谢安、高允、元勰、苏绰、刘文靖、房元龄、杜如晦、魏征、狄仁杰、徐有功、张柬之、崔元玮、刘幽求、姚崇、宋璟、苏(延页)、张九龄、张巡、郭子仪、颜真卿、李泌、崔佑甫、陆贽、杨绾、杜黄裳、李绛，裴度、韦处厚、李石，王朴、吕端，吕蒙正、李沆、寇准、王旦、王曾、韩琦、富弼，范仲淹、包拯、司马光、邹浩、陈瓘、李纲、宗泽、赵鼎、岳飞、洪皓、陈俊卿、赵汝愚、真德秀、魏了翁、陆秀夫、文天祥、耶律楚材、廉希宪、余阙、刘基、方孝孺、于谦、王恕、刘健、谢迁、刘大夏、王守仁、杨继盛，陆续入门。俄而右扉复辟，则又有太古衣冠者十余人，及南仲方叔、鲍叔牙、管夷吾、先轸、狐偃、百里奚、宁俞、斗谷于菟、孙叔放、士会、叔孙婼，子家鞯、申包胥、沈诸梁、乐毅、田单、魏无忌、李牧、韩信、周亚夫、卫青、霍去病、霍光、赵充国、苏武、张骞、魏相、陈汤、吴汉、贾复、冯异、岑彭、耿弇、来歙、祭遵、班超、皇甫规、孙策、赵云、庞统、张飞、周瑜、陆逊、陆抗、周处、王导、周访、温峤、陶侃、谢元、慕容恪、王猛、韦叡、张须陀、李靖、薛仁贵、苏定方、裴行俭、李光弼、段秀实、李晟、马燧、浑碱、韦皋、李德裕、钱僇、韩通．，L曹彬、狄青、张泳、韩世忠、吴玠、刘绮、虞允文、孟珙、张世杰、穆呼哩、托克托、速不泰、察罕特穆尔、董搏霄、库库特穆尔、徐达、常遇春、铁铉、徐辉祖、张辅、李贤、杨一清、张居正、王崇古、戚继光、俞大猷。随后又有夏禹之佐五人，及李冰、王景、王横、贾鲁、宋礼、潘季训等。随后又有太古衣冠者数人，及僦贷季、歧伯、俞跗、巫彭、伯高、少俞、桐君、太乙、雷公、长桑君、扁鹊、仓公、张机、华陀、王叔和、皇甫谧、葛洪、巢元方、孙思邈、韦慈藏、王冰、钱乙、朱肱，及忘其姓名者十余人，陆续并入口左门复辟，祖师曰：“此经师飞人师与诸孝子将入也。”旋见古衣冠者三十余人，及吴泰伯，仲雍、伯夷、叔齐、柳下惠、季札、蘧瑗、史鯂。又颜子，曾子、闵子、二冉子等三十余人，皆七十二弟子中之尤著者。又子思、孟子、周子、二程子、张子、邵子、朱子，及伏生、大小毛公、董仲舒、辕固、河间献王、刘德、许慎、郑元、郭泰、黄宪、徐稗、陈蹇、庞德公、司马徽、皆宁、陶潜、王通、孔颖达、元德秀、阳城、杨时、罗从彦、李侗、张拭、吕祖谦、陆九渊、黄干、何基、王柏、金履祥、许谦、刘因、许衡、吴澄、薛管、曹端、胡居仁、罗钦顺、陈献章。又有孝子近百人，其能忆其姓名者，仅孝巳、伯奇、董黯、姜肱、王哀、王祥、华宝等数人。亦有史册失载湮没不彰者，皆陆续入门。俄而右扉又启，祖师曰：“此仙佛将入也。”告以释迦牟尼并弥勘诸佛，率文殊、普贤、观世音诸菩萨已入。又古衣冠者十余人，及广成子、许由、巢父、卞随、务光飞善卷、伯成子高、老子、赤松子、浮邱公，洪崖先生、列御寇、王子乔、关尹喜、羡门子高、安期生、魏伯阳、梅福、严光飞梁鸿徐庶、陶弘景，及吕岩、陈搏、邱处机等，共三十余人皆入。祖师携某生手曰：“愿同入乎？”遂诣谒者，观门簿，则祖师本有座在内，复请谒者为某生添一坐于末位。乐之始作，声之以金，俄而八音迭奏，复振之以磬，而条理终焉。乐师复为韶筋之舞飞韶濩之舞、象筋南钥之舞。 

　　某生观听既毕’觉熏陶圣人之德意，穆然神清，陶然气平，其乐不可思议。祖师挈某生随诸宾而散，且谈且行，谓曰：“此即孔子在齐所闻之乐，三月忘味者也。吾地自孔子既往，不能复生圣人，其元气遂不足以存。此盖上帝主宰群地之道妙，惟圣人能与暗合，虽仙佛不能无偏也。”某生默念向见帝王，汉惠帝美丽少年，而昭帝状貌魁梧，因问：“汉宣帝不在此，而转有惠帝飞武帝、昭帝，且又无唐太宗，何也？”祖师曰：“凡人得生此天者，必于诚明二字有一独至之处，譬如精金成色，毫无渣滓。文帝为人，较之惠帝，稍有渣滓，而其功不可没。武帝魄力雄大。宣帝虽察察不如昭帝之自然，今宣帝在第二层天。又第三层天内，有一地球，适逢鼎革，上帝知唐太宗才力雄厚，独俾降生，以扫荡之，事定即仍到此天。 

　　又如元太祖、明太祖，原自此天降生吾地，元祖杀伐过重，上千天和，明祖屠戮功臣，淫刑以逞，今皆降在第三层天矣。” 

　　某生又问：“韩信、张居正等，或不甚纯面生此天，何也？”祖师曰：“汝不知上帝之妙用乎？凡由此间降生者，或偶因获谴，俾下罹灾厄以折磨之，且立功以赎罪，罚满则仍到此，韩信：是也。且左右两班，原不尽拘文武之说，在右班者，或气性稍有不纯，而才力实不可及也。”某生问：“何以未见关公？”祖师曰：“关公为吾地大神，督察不平之事。有时上帝偶召至此，今日适值事务殷繁’不遑暂离。即如湄洲天后，以专顾数万里海面，济危扶倾，亦未暇来此也。”某生仰视天际，忽见红日衔山，云霞五色，层叠而上，如蜀锦之灿烂，或如巨虹横亘天半，五色相间。祖师曰：“此卿云也。吾地数十百年乃一见，诧为异瑞。此间则曰入日出之时，无不有之。盖山川之气至轻且清，薄云偶升’映斜照则为卿云，映明月则为月华，亦惟生此天者，能享此眼福也。”俄见皓月东升，仰视天中，又悬一月。某生问：“有两月何也？”祖师曰：“此天有四月环绕，或此缺而彼圆，或此沈而彼升，故每宵无无月之时。亦有四月俱圆，同时并照者，每月不过两日，则光华逾于白昼。今夕适逢良宵，去此百余里有名胜一区，吾与汝俱往小憩，此区为曾经降生吾地之诸女仙赏月之所，而雅客游人亦俱集于此。汝适值此良缘，或可与汝妻一会也。”乃驾云而行，须臾即到。楼台池榭，引入入胜。路口有一亭，祖师曰：“可在此小住，女仙来者必由此过，吾与汝坐曲槛候之。”于是三月已上，俄而四月齐辉，亭下有一醴泉可鉴须发。亭外有仙人掌，大逾数丈。祖师俯汲醴泉，仰掇甘露，各半相和，与某生分饮，其甘香清冽，非世间所有。顷之，见轻云出岫，蒸为绮霞，掩映四月，如满天锦绣，辉煌五色，异样夺目。祖师曰：“此月华也。”俄而清风徐来，隐隐闻云驳仙乐，诸女仙已簇拥而至，驾轻车者、乘骏马者、坐肩舆者、吹洞箫者、吹玉笛者、击檀板者、挥羽扇者、执麈尾者，或联袂同行，或独自瞻眺，服色各异，鸣佩锵然，皆由此亭径进内殿。祖师一一指示，除太古女仙二十余人外，某生所能忆者，后妃则有华胥、附宝、嫘祖、姜(螈)〈虫替换女〉、简狄、庆都、握登、娥皇、女英、涂山氏、太姜、太任、太姒、邑姜、周宣姜后、卫庄姜、晋献贾姬，楚平伯嬴、鲁吴孟子、代摩笄夫人、秦武皇后、魏姬、齐无盐后、汉戚夫人、孝惠张皇后、邢尹二夫人、孝昭上官皇后、孝哀傅皇后飞孝平王皇后、班婕妤、王昭君、光烈阴皇后、明德马后、宏农王妃唐姬、昭烈帝之孙夫人、吴朱后、全后、晋孝怀梁后、穆章何后、苻秦毛后、唐文德长孙皇后、懿安郭太后、后唐韩淑妃、后周世宗之小苻后、宋开宝宋后、英宗高后、神宗向后、哲宗孟后，钦宗朱后、元泰定帝之巴拜哈斯皇后、宁宗之塔哩雅图默色皇后、明高慈马后、诚孝张后、宣德胡后、正德夏后。公主则有虞霄、明烛、光秦，弄玉，汉鲁元公主、金岐国公主等十余人。命妇约有百余人，因去亭稍远，祖师匆匆仅指示三人曰：“孙伯符之桥夫人，孙翊之徐夫人，周公瑾之桥夫人。”又西王母约同贤母、寿母百余人，登含元阁赏玩月华。祖师约略望见孔子之颜母，及前史所著之孟母、陶母，皆在其中口又闻有节妇、贞女、孝女百余人，在景德楼玩月。如缇萦、窦娥、曹娥、高愍女、岳鄂王之幼女、徐中山王之第三女，皆在其中。惟自楼后幽径入门登楼，未之见也。又有民间妇女无品秩者百余人，三五为群，各在亭榭徘徊凭眺。祖师曰，“此散仙也。”遥指一亭，谓罗敷、木兰、绿珠、红拂，皆在其中。某生旋望见其妻，姗姗来迟。其妻亦已有所见，谓其伴曰：“吾口微渴，当往亭边掇仙人掌甘露饮之。”隔槛谓某生曰：“吾在此甚乐。君夙根甚深，得藉大仙之力，来此一游。然尚有十一年尘限未满，届期可仍到此间，花晨月夕，良觌有缘也。”遂翩然而去。是时，月华益朗，五色之云，蒸为异彩二十余样，或铺如织锦，或亘如桥梁，或矗如七级浮图，或分如千条匹练，诸仙皆鼓掌称奇。某生渐见曩时听乐之帝王将相，亦有来游者，或驾麒麟，或驾角端，或驾神狮，皆文彩彪耀，非世间所得见。俄见汉惠帝与张后同载，昭烈帝与孙夫人同载，周世宗与苻后同载，孙伯符飞周公瑾与二桥夫人同载，皆驰骋笑语以为乐。某生讶问：“大仙才言此间无男女之欲，故无生育，亦永无劫数’适又见夫妇同车，何也？”祖师曰：“彼皆朋友也，非夫妇也。此间本无男女之欲，故男女相友不以为嫌。诸仙皆在此已千万年，各就其性情所近而相与为友。或有相视一笑，偶动尘心’遂下降为夫妇者。夫上帝岂暇一一察之，亦岂有意谪之。盖尘心一动，则此间至轻至清之气自不能居也。至尘缘之久暂，视其情之深浅而定。诸仙在尘世为夫妇，不过数年或数月耳。其暂为夫妇者，幻也。及各返其真，则虽仍相与为友，而其心寂然不动，故虽同车而不以为嫌，以本无嫌之可避也。汝将来到此，与汝妻晤叙之处，亦必在此等名区耳。”俄见蹁跹女仙跨一鸾，持柬飞行。于是汉惠后、昭后、哀后、平后、孙夫人、吴全后飞晋怀后、穆后`唐韩淑妃、周苻后、宋宋后、孟后、朱后、元宁宗后，皆骑凤凰向景德楼而去。但闻人云，曹夫人班昭邀诸后妃往楼中赏月也。某生问：“景德楼中皆贞女，节妇所聚会，何以诸后妃又往？”祖师曰。“此诸后妃皆贞节之最纯者也。人知贫贱之难葆贞节，而不知位至后妃，苟为事势所迫，其艰难有十倍于平民者。此中诸仙以汉惠后之全节为尤苦，向皆在景德楼玩月，今独不在，诸女仙觉寂寞寡欢，故遣使邀之耳。”某生因问：“曩所闻之韶乐，上帝亦一年仅听一次耶？，”祖师曰：“如今日之盛会，固一年一次。上帝又每年自召后夔奏乐四次，并有小会二次，一则五教之师，一则供奉内廷之人，如吾地所谓翰林院是也。”某生问：“吾地但闻有三教，而此有五教，何也？”祖师曰：“孔子为儒教之师，其道默契帝心，最为颠扑不破，虽亘千万古，统千万地球，皆不能易也。佛氏、老氏皆窥见圣道之一偏，所谓失之毫厘，差以千里，然亦未可尽废。佛老之前，本有杨、墨。杨氏近于老，墨氏近于佛’而又各有不同，当时为孟子所辟，其道固已熄矣。然杨子之书虽无传，后世有山林隐逸独善其身者，实杨氏之学也。墨子学虽有弊，而救世之心无穷，自知其道不能行于中国。当时泰西鸿荒初辟，教化未行，乃请于上帝，愿生此土，遂降为耶稣。欧美两洲，皆崇其教。盖圣教不能骤及，得此以维持绝域之人心者几二千年，其功自不可没。虽其形迹又与墨氏之教稍殊，然其原实出于墨氏之学。至天主教实已悖耶稣之旨，尤为彼教之异端，不可同年语也。夫人同此心，心同此理，虽到九重天外，恐不出五教之范围矣。” 

　　某生问：“谟罕默德之教所行广远，亦与耶稣相埒，何以不在此列？”祖师曰：“回教阴鸷悍戾，专尚诈力，究属魔道’其焰将熄矣。今到夜半，游人已散，姑勿多谈。吾导汝往翰林院一访诸贤，待到天明即可送汝归也。”于是复御微风而行，过一甲第，巍如宫殿。祖师指曰：“此孔子及诸大儒所居也。”其左右两旁院稍低，指左院曰；“此释迦牟尼及诸菩萨所居也．” 

　　指右院曰：“此吾师老子及诸仙所居也。”指又左一院曰：“此自占山入隐士所居也。而杨子亦在其中。杨子并不能为此教之首，不过推阐其说耳，且其道力逊于许由等远矣。’指又右一院曰：“此墨子，即耶稣所居也。”某生望见中殿之上瑞气罨护，加黄云缭绕，与月华争辉。左右两院，则云气作紫色。再左右两院，云气作淡红色云。又至一处如衙署者，入一总门，则其内又有千门万户，各自为一署。祖师历指数署曰：“此第二层天人所居也。”又历指数署曰：“此第三层天人所居也，皆非汝所能知。”步行良久，导进一署，其内亦有广厦千余间，一院甚大，诸人皆在此纳凉玩月，吹竹弹丝，宾朋既多，不相闻问。祖师与某生径自入座，而一一指示其人，大抵博收总揽，文武兼资，如容成、大挠、伶伦、隶首、羲和、仲叔、唐都、洛下困、李纯风、僧一行、郭守敬之推步及律算；晏婴、羊舌肝、东方朔之博辩，屈原之辞，庄周、枚乘、贾谊、刘向、韩愈、柳宗元、李翱、欧阳修、曾巩之文；宋玉、司马相如、扬雄、张衡之赋置曹植、左思、郭璞、李白、杜甫、苏轼、黄庭坚、高启之诗，及离娄之明，师旷之聪，垂殳、肵伯与公输般之巧；詹何之钓；弈秋之弈，养由基之射，宜僚之丸；瓠巴之瑟，伯牙、蔡邕、嵇康之琴；孙登之啸；顾恺之、吴道子、张僧繇、倪瓒，唐寅之画，王羲之、褚遂良、虞世南、欧阳询、柳公权之书法；张旭之狂草；凡有专长无不毕集。旋又导至一院，见室中书籍汗牛充栋，排列长案，秉烛钞写如书吏者约千余人。祖师曰：“上帝欲搜罗十万地球之史事，辑为成书。命左史倚相、左丘明、司马迁、班固四人为总纂，郦道元、刘知几、杜佑、刘恕、范祖禹、刘版、宋祁、马端临等十余人为分纂，并有供事三千余人分班轮写。 

　　然方言文字之各殊者，不下九百余万种，翻译已大不易，所以开办将二千年，尚难告成口四君亦为此事所縻，未及降生，吾地久无良史才，职是之故。”某生偶取案上一册翻阅，皆虫书鸟篆，竞不能辨一字。祖师曰：“天明矣!”遂寻原路而行，展袖使某生入其中，阅二时许，仍还王屋山之神祀。某生见一人形骸与己无二，奋力合之，遂蹶然而起，恍然如一大梦。祖师笑曰：“此游乐乎？吾去矣!”纵行数步，忽已不见。某生复游幕阅十一年，果无疾而终。 

　　上篇诛奸谀于已死，此篇发潜德之幽光，非二十四史烂熟于胸中，断不能如此平允的当。两篇虽由佛家地狱天堂之说，推阐而出，然意义宏阔，理解澄莹，实有佛氏所未发挥者。此篇处处归到中和，并无佛经偏驳艰深之弊。前后约六千余字，融会贯通，思议展拓超迈，均为前人所未及。观其点缀情景，令人穆然神往。 



　　汉宫老婢 



　　同洽初年’群寇蔓延秦陇，江西某生。以拔贡从戎．一日，随官军逐贼终南山，穷搜踪迹，涂径幽险，日影西沉。某生单骑落后，彷徨无投宿处，遥望山坡隐约有人家，策马赴之’仅有土室两间。室外花草奇秀，泉石幽胜，系马于树，徘徊四瞩。倏见一人自林中出，以薜萝为衣，毛鬓蓬松，惊为怪物而避之。其人呼曰：“勿走!我乃人也．”返而视之，头面皆有绿毫长七八寸，然疏而不密，见其本质嫣然，盖一妍淑之女仙也。某生告以借宿意，女仙指土室曰：“此吾之敝庐也。” 

　　然男女有别，因导往一石室使居之。俄而皓月腾辉，山空境寂。女仙呼某生坐石上，对谈古今事。某生问女仙里居年岁，女仙曰：“我汉宫旧婢也，居此已久，不复能记岁月矣。我本长安良家女，生于汉高帝入关之岁。惠帝四年，选立中宫。是的，帝姊鲁元公主为宣平侯张敖妻，宣平侯前妇有一女，太后以其美且贤也，欲与张氏为重亲’遂以黄金二万斤为惠帝聘，立为皇后。我亦被选为宫婢，专司椒房之厕。汉制，凡宫中厕数十处，皆以阉人蠲除不洁，惟皇后燕寝之地，虽阉人不得辄入，故别设宫婢四人，我其一也．我侍张皇后十二年，每伺后将入厕，为之洒扫，为之揭裙捧匜’蠲除粪溺。久之，后悦余勤谨，赏赐稠叠。会吕太后崩，大臣诛诸吕，立文帝，用曲逆侯阴谋，诬惠帝诸子为吕氏子，而尽杀之。幽废张皇后于北宫，仅留侍女数人，余乃被遣归家。是时，宫门扃谲牢固，每日仅启小门片时，以通食物。余乃背圆筐，手长馋，为除不洁者。晨起，随食物入宫，皇后见余，悲喜交集。重赂阍者，出入始无所阻。余誓终身不嫁，复侍后居北宫者十七年。后年四十二，无疾而薨。文帝用大臣议，葬之安陵旁域，不发丧飞不起坟、不用珠襦玉匣，其礼与待惠帝后宫诸美人无异。余递披发入终南山，饥啖木实，渴饮泉水，常兀坐土室中。一日，忽见白云护庐，一女仙冉冉而下，谓余曰。 

　　“张皇后巳归无色界天，感汝忠诚，特贻神丹一粒，服之町常为地仙。”余自是遍体生毛，无寒暑，迄于今日不知几经甲子也。”某生曰：‘史言张皇后佯为有身，取后宫美人子名之，而杀其母，有之乎？”女仙曰：“此皆太后所为也。惠帝晚年多病，太后欲定人心，遂告大臣曰：‘皇后已有身矣。’其后，大臣乃诬后佯为有身，实则后并不知有此事也。后配惠帝不及四年，无子乃其常理，而帝所幸后宫美人已先后生子七人，皇后性不妒忌，皆抚如己出口太后乃命后取其一人，立为太子。太后又恐其母有漏言，潜遣宦者缢杀之，后亦未之知也．少帝即位四年，乃自知非后所生，颇出怨言，太后幽杀之，而立常山王宏为后少帝，兹所以讹言纷起也。”某生问：“张皇后既无大过，而废处北宫何也？”女仙曰：“太后敛怨于大臣久矣，后实因太后而波及也。然太后临朝八年，后多所匡正。太后诛诸大臣，又谋害代王、齐王等，后皆泣谏止之。太后欲引宣平侯与产、禄同秉政，后又为之力辞。及吕氏将作乱，张皇后敛诸门钥，使产、禄等不得辄入殿门，吕氏遂败。此其贤德，外廷亦有所闻，所以诸吕及樊伉等皆被诛，而张氏独无恙。少帝兄弟皆被杀，而后但徙北官也。”某生曰：‘张皇后亲则帝嫂，义则母后，文帝独无尊崇之礼，何也？”女仙曰：“一兴一废，疑忌之怀，贤者不免。当是的，或议赐后死，或议出后归张氏。 

　　文帝知其素性柔悫，无足深虑，故置后于北宫，而贬损其礼数，不以后礼供养。又遣一宦官一官婢监护北宫，此两人揣摩时局’肆意陵侮。当惠帝之纳后也，行问名之礼，吕太后赐后之名曰嫣。及是时，两人于北官之宦官侍女，皆改其名曰嫣，并其姓名呼之，后亦默然无言。北宫有一小苑，花草幽胜，后每喜往瞻眺，二人曰：‘彼幽废之入耳，何得辄至殿外瞻眺？’因常锁苑门。后每逢春秋佳日，必再四向二人请钥，始得一往，由是郁闷成疾。余有一宝镜，愿观之乎？”因袖出古铜镜，嘘之以气，忽见镜中千门万户，宫阙巍焕者，未央宫也。有一冕旒者，容貌秀伟，．临御前殿，仪仗甚盛，宫娥数辈，扶一美人，服饰丽都，容仪端艳，向上三跪六肃。女仙曰：“此惠帝临轩册立皇后，后方谢恩也。”某生问：“此时皇后年几何矣？”女仙曰：“惠帝四年，后年十四，然汉初以十月为岁首，若以夏正核之，乃在惠帝三年之冬，是后实年不过十三耳。”某生曰：“后年十三，而如十六七者，何也？”女仙曰：“宣乎侯状貌修颀，后早年长成，实肖其父，是以惠帝见而悦之．太后探帝意而立之。”某生复谛视，见未央宫内一殿陈设精丽，篆额日椒房。皇后方对镜梳装，鬓发如云，侍女数十人，奔走左右。房内有琴书织机，其首饰有玉珥、珠旒、金步摇之属。冠上有一大珠径六七寸，精光夺目。梳装已毕，宫娥以礼服进，佩以琼琚，带以击鉴。女仙指示之曰：“此将朝太后也。后自正位中宫，每日黎明即起，傅姆为修容饰，朝太后官，上食如礼。礼毕，傅姆为述前训及古德，言容功之教。 

　　至于鼓琴习书，每日皆有恒课，有专师。纺织为导民之本，亦宜习之。终日汲汲，几无暇晷。名为皇后，实一女弟子耳。” 

　　忽见后起立更衣，两足露于裙下，其履式圆头方底，织以翠羽，饰以金叶，缀以明珠，履长约五六寸。女仙曰：“此所谓远游之文履也，汉宫后妃皆用之。”某生始悟古者妇女之足，与男子无异云。女仙复拭镜嘘气，忽见宫中如发丧之状，后与美人百余伏哭殿上，群臣数百人伏哭殿下。女仙曰：“此惠帝晏驾时也，张皇后年十七矣。”因指一素服端坐，面有刚猛之象者，曰：“此吕太后也。”须臾，复见后素服在宫，支颐半晌，旁有一妇人年三十余，若与后絮语者。女仙曰：“此后母鲁元公主也。后居丧甚哀，水浆不入口者七日矣．故太后召公主入宫劝慰之。’复拭镜嘘气，忽见宦者八人，以软舆舁后，面有愁容。女仙曰；“此吕太后寝疾时，欲使后临朝称制。后自以稚龄守寡，是时年仅二十有五，不欲接见群臣’尤恐受产、禄、辟阳侯之狎侮，故往见太后，涕泣力辞也。”某生曰：“后之装束，竟与老媪无异，昔何华丽，今何朴略也？”女仙曰：“后自守寡以来，撤环填，去簪珥，屏脂粉，每朝太后只御青素布衫一袭。产、禄、辟阳侯等恒伏两厢窥伺之，后意在白毁其容，首挽椎髻如老媪者，然弥觉澹艳如仙人，后亦益自危也口”于是复拭镜嘘气，见未央宫北又一别宫，盖北宫也。庭阶阒寂，侍女不过二三人，后方手执一编，焚香静坐，女仙曰：“此时后居北宫已八年，年三十三矣。后早年多病，惠帝、太后常微名医购珍药为后疗疾，迄未全愈。及入北宫，每召一医，必敦请宦者转奏天子，然后有司发管钥，启宫门纳医．医官望风希旨，既不尽力，药物亦以滥恶者充数。有时宦者斥后为假病，不肯转奏。后誓不再御医药，卧病一年几致不起。一日，忽理旧箧，得惠帝所遗炼神修性之书，服而习之，遂能导引辟谷，一年以后，已得仙诀矣。”因复拭镜嘘气，见一羽士徘徊北宫门外，瞻望久之，复有美人百余陆续向后再拜出宫。女仙日：“此后年三十七岁，时惠帝后宫美人咸来拜别，羽士乃新垣平也。新垣平得宠于文帝，尝过北宫哂曰：‘此中有幽人焉，吾封侯之机在此矣。’于是入奏文帝，谓北宫有兵气，恐不久有变。文帝曰：‘彼一失势幽废之妇人，复何能为？惟惠帝后宫美人百余聚居北宫，怨气所积，恐干天和o’于是，下诏出惠帝后宫美人，皆令得嫁。新垣平力劝并出张皇后于外，且曰：‘惠帝无后，嫁之亦可。’帝不许。于是，始觉新垣平之奸，后遂诛之，而夷其三族云。”某生曰：“今观后之端丽，虽硕人之诗、洛神之赋，不能罄其形容。即以丰颀而论，何百余美人竟无一及之者？”女仙曰：“此百余人在惠帝时．皆极一时之选，然每见张皇后未尝不白惭也。”某生方凝神注视，女仙忽索镜袖之曰：“日已出矣。’某生欲商借其镜，女仙笑曰。“子尚未悟邪？凡子所欲见者，须臾间皆见之矣。虽千万年以来之事，在吾镜中，犹须臾也。久借何为？”遂策某生之马曰：“走!”马乃绝尘而驰。须臾已归大营，而前事恍如梦境焉。 



　　北齐守宫老狐 



　　莫子偬大令(友芝)常为余言，其同年生有王君者，雅俊士也。会试后，就馆晋阳，所居在巍楼之下。楼有狐仙，终年封闭。时闻楼上有嘻笑声，行步声．既久，与之习，初不以为异也。王生故豪于酒，工于诗，尝储美酒置案上。一夕既寝，簿灯未熄，忽见一美人凭案翻阅新诗，旋吸两壶洒，倾之．须臾，颓然倒地，化为玄狐。王生乃揭帐徐起，抱狐置床上，以衾复之，而危坐吟诗不辍。至四更许．狐已醒，宛转复化为美人，见生大惭，起身欲走，王生止之曰：“今夕可共为乐，何必走也？”美人笑曰：“我尘心已断千余年矣，徒以耽诗嗜酒，为君所卖，令人赧然。然君故风雅士，我与君又比邻也，他日不妨为清谈良友。”遂瞥然而逝。其后每风月之夕，美人辄至，与生对谈，所述古事多有与前史不合者。生问，“居此几何年矣”美人曰：“已千二百余年矣。我乃北齐守宫狐也．始居邺宫，常往来晋阳，后乃定居于此。上帝以我舍身护主，注名仙籍。今再修炼数百年，当可飞升。’王生曰：“吾闻南北朝时，北齐最淫虐无道，汝为之守宫，何也？’美人曰：“固也!以主德论之，当时南有梁、北有周’皆胜干齐远甚。以吾所事之主论之，彼乃兜率天宫仙女，偶谪人间，群仙以其入昏乱之世，选我守宫以护之。伊古以来，自天子诸侯以至卿相之家，皆有狐守宫，人自不见耳。”王生曰。“汝所事何人也？’美人曰：“北齐文宣皇后李祖娥也。后为赵郡李希宗第二女，生于魏孝庄帝二年己酉九月九日，名曰祖娥，即以为字焉。自其幼时，余入希宗之家为婢事之，亦旋知余为狐也，呼余为狐婢。 

　　祖娥年十五，大丞相高欢闻其贤且美，纳为次子太原公洋之夫人。洋兄澄为大将军，见祖娥而惊艳之，乃以其意告洋，愿得一近仙姝而已。洋惧祸，以告祖娥，祖娥日夜啼泣，欲自引决。余不得已，跪告祖娥，愿以身代。祖娥大喜。余耸身一变，态度举止俨然李夫人也。是夕，余代夫人伴大将军寝，大将军甚喜，初不知为伪也。赵郡李氏故礼法名家，既闻祖娥失节，则大訾议之，祖娥亦无以自明也。其后，大将军为奴所杀，太原公代其任，遂废魏主，称号大齐皇帝，立祖娥为皇后，余亦封为守官仙主。祖娥生二于，长曰太子殷，次日太原王绍德，皆温雅韶秀，酷肖其母。而齐主昏暴淫酗，杀人如麻。后宫妃嫔稍不如意，或断其首，或使左右裸而辱之。 

　　惟于皇后则始终敬惮，所言必听。然齐主性奇妒，椒房之中，虽宦者不许辄入。皇后出，则以珠旒蔽面，不使左右得见之。 

　　祖娥性最慈仁，每见齐主嗜杀，或凄然不食，终日不言不笑。 

　　齐主惧，每为之罢杀。或时以片言徐解上意，前后全活不下数万人。齐主在位十年而殂，谥日文宣帝．其弟常山王演．弒太子殷而自立，逾一年殂。其弟长广王湛代立。湛为王时，窥见李皇后之美，及即位，李皇后居昭信宫，湛欲逼淫之，不从。乃谓曰：‘不从，将杀尔子。’后大惧，欲自杀。余复跪告祖娥，愿以身代，耸身一变，态度举止俨然李皇后也。于是齐主常入昭信宫，亦以余为李皇后也，颇甚得宠。如是者半年，每闻齐主入昭信宫，则祖娥仓皇藏匿，惧其久而觉也，乃与余谋诈称有身，以却齐主，齐主果不复入宫。将及一年，齐主怪其久不生子，乃掩其不备，微服驰入昭信宫。是时，余方应东岳之命，至海滨驱疫鬼，未及在宫保护。祖娥方忧思半晌，支颐而坐，见齐主茫然不识，错愕视之。齐主怪其不为礼也，怒曰：‘汝自称有身，今子何在？’左右欲为解围，乃诡对曰：‘昨李皇后生女，一日即自死矣。’齐主愈怒曰：‘尔杀我女，我何不杀尔儿。’立命左右执太原王绍德入宫，乱棒击杀之。祖娥大哭，呼天不已。齐主命左右褫其衣挎，挞之。时值腊月严寒，祖娥身无寸缕，齐主手自挝挞之百余下，流血淋漉而死，投之渠水。余方由东海还宫，忽见祖娥已罹酷祸，亟以真丹置其口中，煦以生气，阅两时而苏。齐主命盛以绢囊，载以犊车，送入妙胜寺为尼。时祖娥年三十四矣，遂终身蔬食，皈依佛教。余亦朝夕调护，不离其侧，凡养伤半年而愈。其后十五年，齐为北周所灭，后妃皆送入关，而周人素慕文宣李后之名，必欲得之。余不得已，随护西行，以重金贿周有司及宦者，后亦敝衣毁容，竟免入宫，置之长安尼寺。而高湛之后胡氏等，皆选入周宫，丑声大播。越二年，祖娥得放还赵郡，盖至是而其滴限始满，其数十年祸患磨折，人所堪也。限满之后，原可还天仙本位，惟其久染腥闻，非一朝夕可以湔涤，当其被挞之时，哀但惊惧，大损元神，是以滞于地仙，必静摄干余年之后，乃可飞升，今亦为期不远。 

　　而余三次设法护主，竟使谪仙完贞守节，群仙感之，上帝嘉之，已得注名仙篆，当与祖娥同时上升矣。’盖王生所闻于狐者如此，以语莫君于偬。子偬曰：“吾观《北齐书．李后传》，言后容德甚美，夫赵郡李氏乃北方第一名家，后又素着贤德，固知姊姊腹大之语，虽后子太原王亦误听传闻也。”因又曰：“狐言李后尚为地仙，则彼当知其所在矣。盍再询之？”王生曰：“诺。” 



　　北齐李后为地仙 



　　其后，美人复至斋中夜谈，王生问曰：“汝言李后为地仙，今果何在？”美人曰；“君十九世前为北周长安令。方祖娥之居长安尼寺也。适周天元皇帝即位，淫侈逾皮，连立五皇后，意犹未餍，谓左右曰：‘古称燕赵多佳人，吾闻高氏诸妇，李后最美。先帝灭齐，得此国色，差快人意。今虽年已五十，吾将选入宫中，立为皇后。’祖娥闻信，欲自杀。余时方为侍婢，复以奇宝赂君，选一老妇诡称李后。天元诧曰：‘此等老物，亦负重名邪了’立遣出宫。祖娥之获葆贞节，君与有力焉。今当有一面之缘，君盍往五台山一游乎？”阅告以路径曲折，且云径旁奇花异草，当以绿丝系之。王生如其言以入，果有绿丝志花草上。行十余里，径将穷，忽见美人俟于道左，笑引之前行。复经数转，异境益开，曲涧飞桥，珍禽驯兽，俨然仙界，巍楼奸立云丧，隐隐如宫殿。至门，宿卫之士皆古衣冠，美人为通姓名，司宾者引入客厅。美人曰．‘我请入内，为君先容．’久之，闻环佩声穋然，有四宫人引一丽人搴帘而出’图画中所未睹也。行礼毕，分宾主坐，相去丈许。王生窃视之，年似未满三十者，亦端庄，亦淑艳，亦静逸。手携佛珠一串，珠皆径寸如明月。未及谛视，忽宫人移…黄纱步障隔于前，始闻有言曰：“老身屏居深山一千二百余年，闭门习静，未尝见一尘世。今日吾子有一．面之缘，亦系前生注定。既承枉顾，宅东有花园一区，当令司宾者导往居之，周游三日，可穷其胜。’因闻嘤然一声曰：“来!”宫人趋面前，移步障随之，环佩声渐远，遂入内矣。王生怅立凝望，司宾者导往花园，床帷几案及一切陈没，皆极精雅奇古。饮膳皆山中果品，尝一二枚即可终日不馁。司宾者导之遍游园中，凡泉池楼阁之胜，鸟兽草木之奇，多人世所未见。过一小屋，门上题黑狱二字，因问。 

　　“此何狱也？”司宾者笑曰：“君欲观之乎？’曰：“然。”因命狱卒开门，窈然深黑，阴风惨澹．狱卒入内之久，取一铜盘以出，其盖镌八字曰“北齐淫贼高湛之魂”。启其盖，有一蛇黑质白章，长尺许，伏盘内。其旁有巨蝎、蜈蚣数十，蛇每一动，辄为所螫夕蛇即辗转缩绕，如不胜其痛者。因问；“此蛇终岁如是乎？”曰：“自一千二百余年以来，无日不如是，此贼淫凶之罪，上适于天，然彼取精用宏，既死之后，分为数魂。群仙议拘其原魂，置之此狱受无量苦。其余魂则生在闽广海滨，为枭徒蛋户之贱妓。稍久，则患紫云大麻疯，其病最剧，至无人形，又十余年而后死。死而复生，世世如是。今广东疯院中有一受病最深者，即高湛之魂也。”王生曰：“如此罚，不太酷乎？且文宣帝之淫虐亦与高湛无异，今果何在？”司宾者曰：“文宣帝之罪孽自然亦在地狱，今不必复提，恐伤吾主之心。 

　　此贼所以受罪尤重者，以其污蔑仙嫒，俾蒙诟辱，至今不街上升，皆彼之所为也。’王生曰：“此贼既废李后为尼，则后发已髡矣。向者见鬓发如云，何也？”司宾者曰。“吾主既入尼寺，恐此贼复起淫心，因敝衣蔬食，不肯留发者七年。此贼已死，始复留发，然茹素诵佛则终身不改也o’言未既，蛇昂首窃听，既而俯首触盘，若服罪哀吁者。忽有两巨蝎从旁刺之，蛇复大痛，旋绕不止。王生不忍复观，狱卒乃阖盘送入狱中，仍键其户。司宾者复导之他游，凡三日观览已毕。忽见一宫人捧樯到院，赠以径寸大珠一颗，巨枣二枚。曰：“此珠佩之，可以辟邪。此枣啖之，可以益寿。吾主无以为赠，聊表微意，请从此别矣!”于是，有两苍头导之，仍循原路送出洞口。王生乃遍游五台，盘桓一月始返晋阳。其大珠珍藏维谨，尝以示莫君子缌口置之暗室中，光如明月，可以观书。洵奇宝也! 



　　后唐韩淑妃为真仙 



　　王生谒见李后之后，美人仍常至斋中，王生问：“太原城内何地最幽胜宁可导我一游乎？’美人索纸剪二驴，叱之曰：“起!”忽毛鬣奋张，清风肃然。美人自跨其一，使王生跨其一，曰：“但闭目勿开视。”须臾至一处，四顾空旷，可十余亩，中有一小山，土皆五色，顶乎如砥，周仅丈余，有石磴五六可列坐。时在春杪夏初，月明如昼，山上下多芝兰，奇芬扑鼻。又有海棠、芍药、山茶、牡丹之属，齐开如锦，花大如盆，皆非人间所有，恍入仙界焉。美人告之日：“此山吾辈名之曰韩丘，世人不知也。昔后唐庄宗为晋王世子时，娶晋阳人韩逵之女为嫡室，而伊氏女为次妃。韩夫人讳情，字静娥，容德尤盛。以余所见，二千年中晋产美人，当以夫人为第一．与赵产李皇后相上下，而贞静端重尤过之。夫人事舅姑甚孝，庄宗既即王位，夫人掌内政十五年，力崇节俭，至自罄妆奁以赡军费，时进直言，谐规阙失，佐庄宗艰难缔造，以得天下。农家女刘氏尝为夫人之侍婢，久从在军中，以妖艳得宠，生子继岌，遂重赂宰相豆卢革、郭崇韬，建议越次立为皇后。 

　　既册刘后，庄宗乃迎曹太妃及韩、伊二夫人，由太原至洛阳，相见有惭色，始诏封韩夫人为淑妃，伊夫人为德妃，位亚皇后一等。明年为同光二年，以中秋节赐后妃宴，适南汉献孔雀二十双，庄宗曰；‘吾闻孔雀见美人则舞。置金唾壶、白玉盘、明月珠于殿上，能得孔雀全舞者赐之。’后宫宠嫔三十人相继至，孔雀有一二舞者，有竟不舞者。虢国夫人夏氏至，孔雀舞者六双。沂国夫人侯氏至，舞者八双，侯氏即夹寨夫人也。刘后艳服盛饰，鸣佩穋然，故作媚态，孔雀舞者三双耳，后颇有惭色。德妃伊氏至，舞者十双。是时，淑妃年四十一，尚如二十许人。妃曰：‘吾老矣，岂能与年少妇人争宠？’屏粉黛，撤簪珥，御敝衣，为宫中老媪装束者，珊珊而来。众皆耸目瞻视，肃然神惊。孔雀二十双皆舒两翼，如锦屏之高张，异彩翔耀，与淑妃容色相辉映。既而和鸣应节，对舞不已。 

　　殿上下皆呼万岁，私相语曰：‘此真足母仪天下矣，乃不得为皇后，而立假皇后耶？’庄宗以诸宝赐淑妃，妃辞不受，刘后竟自取之。庄宗既得天下，志意骄怠，盘于游畋，刘后复导以减削军费，猜戮功臣，激成大变。四年三月，李嗣源引兵西向。四月丁亥朔，庄宗为伶人所弒。节度使朱守殷入宫，选宫女三十人以去。其裨将闯入淑妃宫，见淑妃缭麻哭泣，叹曰：‘天仙!天仙!’乃出引军士复入，欲遂劫取淑妃。忽见宫门有丈六金甲神挺鞭而立，瞋目视之。裨将惊怖走出，三日而死。明宗入洛阳即帝位，遣使赐刘后死。韩、伊二妃在宫中，帝夙闻其贤，不敢失礼，然心畏其逼也，时遣人微讽二妃，欲嫁之。二妃皆啮指自誓，固请徙居太原，以避嫌疑。明宗敕有司供养如礼，而宰相命加防闲，有司遂希上指，又加严焉。 

　　给宅一区，前后广厦各十楹，二妃分居之，各携侍女四人，有圃可十亩，即此地是也。有司于墙外围之以棘，而锢其门户，但于户傍开一穴，每日进饮食，出粪溺焉。顷之，守门卒大言曰：‘吾辈跃马赴沙场立功，取金印如斗大，安能日日担妇人粪乎!’其意盖欲索赂云。德妃予之，卒为出粪如故，淑妃不与，侍女之粪臭气充积，渐致疾病。是时，余奉群仙命，护视二妃。余知淑妃本系真仙，哲谪尘世，真仙之粪轻清灵秀，积之可以祛疫。乃为设法通一阴沟，每日侍女粪溺，由此流出，以水濯之。余以七宝金盆献韩淑妃，受其粪，积之圃中。比及十年，遂成此丘，上皆五色。奇花异卉，甲乎宇内，芳馨异常，盖得真仙之灵气也。”因指稍北一石光明如镜者，曰：“此拜仙石也。当韩淑妃居此室时，每临窗玩月，容颜上映月光，照耀大地’惊动吾族，咸来瞻望。余每率吾族之将成道者百余人，拜于此石上，而淑妃不之见也。迨二妃既去，旧宅遭兵燹为废址，吾族恋此胜境，仍来聚会。偶有人来谋营造者，则出巨蟒、奇鬼以惊惧之。故此地虽在城中，而庸众以榛莽弃之。千年以来，获常留为吾辈会真之所，天上真仙，亦往往间岁一临焉。群仙以其为韩妃积粪所成，故名之曰韩丘也。’王生问曰：“二妃去此后，徙往何处？”美人曰：“此事略见于《五代史》，而后世不能知其详。唐废帝时，石敬瑭举兵反，遣使求援于契丹，许割燕云十六州之地。使者三反，契丹援兵尚未发，或献计曰：‘唐庄宗嫡配韩、伊二妃在此，闻契丹主常称为塞南第一丽人，慕一见而不得，今许献之，契丹主必大喜，赴援必速。’敬瑭曰：‘二妃年已逾五十，奈何？’对曰：‘二妃容颜甚少，盍绘图献之？’敬瑭乃募善画者潜往绘二妃之容，遣使献于契丹，契丹主果大喜，曰；‘昔匈奴得一王昭君，遂为千古佳话。今我一举而得二美人，死且无憾。’即日举兵南下，大败唐兵，册敬瑭为晋皇帝。敬瑭遣其宰相赵莹等迎二妃，将送契丹，军中隐士郑遨闻之曰：‘石氏其无后乎？二妃乃唐庄宗嫡配，天下之母，亦敬瑭之母也。而以赂敌人，不灭何待？”二妃皆哭骂石敬瑭非人也，狗彘不食其余矣。皆欲求死，则已为人所守，无隙可乘。众人强捉登车，契丹主待于穹庐，盛设仪仗。余恐二妃受契丹主之辱，隐形从往，用障眼法迷契丹主。契丹主遥望二妃，皆皤然白发老媪也，乃谓群臣曰：．汝等岂以朕迎唐二妃为好色哉了昔先帝与晋王约为昆弟，是朕与唐庄宗亦昆弟也。庄宗盖世英雄，国灭无后，留此茕茕二嫂，几无立锥之地，朕甚悯之!今迎养北廷，以完二嫂之节。即令二嫂年少色盛，朕亦决无他意，可送二嫂与述律太后同居，常为太后诵说中原旧典，如汉曹大家故事，此朕之志也。’契丹主左右望见二妃，皆额手曰：‘真天人也．唐庄宗若立韩妃为皇后，何至失国。然如此福德之相，而伶仃孤苦，亦可怪也!’契丹主后望见二妃容貌皆如花如玉，然前言已出，不能悔也。淑妃居契丹三年，无疾而薨，年五十六。薨时异香满室，空中音乐嘹亮，卤簿甚盛，盖返其真仙旧位云。太后命以唐皇后礼葬之，表曰‘唐庄宗神闵皇帝嫡配贞淑韩皇后之墓’，建悯节寺于墓旁。明年，德妃亦薨，年五十四，与淑妃同葬焉。”美人方与王生踞石对谈，不觉白露沾衣，鸡唱一声，东方将白。美人乃呼起二驴， 自跨其一，拱手作别，曰：“吾去矣!吾所以来见君者，为表章李、韩二仙也，今吾事毕矣o”遂冉冉向东南白云深处面没。王生跨驴还馆，驴蹶然倒地，视之纸也，乃什袭藏之，美人自是不复至斋中。 



　　神护汉陵 



　　光绪五年，河南巡抚涂宗瀛奏称：盂津县之铁谢镇，相距里许，有汉光武帝陵寝一区，历经遵守。同治十二年，河流冲刷套湾，逼近陵垣，兼冲及铁谢镇寨前．抚臣派员修筑鱼鳞石坝，迄今黄河北岸积有石子滩，其形尖突，挑水南趋，石滩迤东长出鸡心滩．一片，溜势愈形淘刷，致将铁谢镇临河… 

　　面寨墙冲塌，势将沦陷。该镇为顺河船只屯运粮谷码头，居民二千余家。寨内有阴皇后陵寝，已冲去三分之一。亟应筹款修防，估计工料价银四万三千余两。旋奏称抵驰孟津铁谢镇查阅工程，如汉后陵前磨盘石坝，以及陵西石坝五道、陵东托坝一道，均按照原估丈尺抛筑坚实。其寨东崖尖及北岸石子滩尖，亦均刨去。初勘黄河南圈套湾，已咸入神之势。 

　　寨边大溜奔腾，逐日坍塌。兴工以后，河势稍落，大溜北趋，南岸淤垫，工程易施。佥谓灵只效顺，原估需四万余金，现仅用一万七千八百余两等语。先是孟津县令梦见一金甲神，告之曰：“我汉将军贾复也。奉上帝命将以某月某日会同金龙四大王，保护阴皇后陵寝。汝可鸠集人夫先期兴工，并速请巡抚亲临工次，俾我得以成功。”县令问：“将军既有神力，届期行事足矣，何必借助巡抚？”金甲神曰：“不然。夫巡抚为阳世之尊官，所谓当王者贵也。若得千百人夫群集河干，藉其气焰，助我威灵，则事半功倍耳。”县令如言鸠工’并请巡抚莅工。届期风雨骤至，夜见神灯无数，明灭河湄，但闻波涛汹涌，其声如雷。黎明视之，则大溜已北徙四五里，南岸河身皆淤为平陆矣。余尝谓，自古美人往往有容德而无福寿，惟阴皇后则容德与福寿兼着。当时既备极尊崇，身兼五福，足为千古美人生色。至其陵寝，虽在二千年后，尚获神灵呵扩，然后知中兴帝后功德在民，天之报之者厚也。 



　　狐仙谈历代丽人 



　　黔中某孝廉，以博学高才，主持风雅。道光壬辰会试，落第出都，每过名区，辄停骖游览。道出西安，尝策马登眺五陵，且寻秦汉故宫遗址，流连弥月，忽忽已到中秋。是夕月明如昼，孝廉在逆旅独居无聊，跨马出郊玩月，不觉至禾央宫故址，荒烟蔓草，满目苍凉。正欲吟诗凭吊，忽见稍北有巍峨宫殿。前行二里许，见宫门内外阒寂无人，系马门外，步行而入，越室三重，则见华烛满堂，陈设璀璨，有五六丽人，望月而拜。一丽人澹妆靓服，年可三十许，尤觉端艳夺目，甫拜而起，徐步数周，其行如轻云出岫，诸丽人皆注目凝视。 

　　步毕就坐，嘤然细语，口操秦音，其幽韵若微风振箫。孝廉不觉移步上堂，一丽人呼曰：“有生人在此窥伺，如此良夕，被其搅扰，可恨可恨!”言已，堂上灯烛尽灭，复闻暗中有一人曰：“今夕良会，虽作罢论，然此人本系雅士，盍明烛留与一谈？”堂上灯烛复明，有青玉几两座，各设茗碗，清香沁鼻。于是，五六丽入围坐一几，孝廉特坐一几，而向者澹妆靓服之丽人，形状服饰又稍变矣。与孝廉寒暄毕，谓之曰：“实告君，我等皆非人也。我等不幸堕入异类，欲得仙诀，其难过人十倍。 

　　方其致力之初，雄者须求世上忠孝勋业卓著之人，与夫耆儒硕学，择一人而慕效之，雌者须求世上容德兼茂之丽人，择一人而慕效之。謦款笑貌，无一刻忘怀也，言动举止，无一事相歧也。如此步趋不倦，五百年而形似，又五百年而神似，一千年之后，始获离兽而入人。然后修炼益精，扩充益广，访世人之可慕可效者，必往从而取法焉，如是者又一千年，始得超列仙班。我生于世二干六百余年矣，近甫脱离尘俗，略识仙机。”因指其旁丽人曰：“此皆吾弟子也。彼生也晚，见闻尚隘，故吾向者演习第一等丽人之状貌举止言笑以示之。然吾成仙之日浅，尚恐未能逼肖，贻笑大方也。”孝廉问；“向所演习者何人也？”丽人曰：“前汉孝惠张皇后也。此处即北宫故址，张后废居于此者十七年，每逢令序，吾率诸弟子演习于此，冀稍沾其灵淑之气，亦甚于吾道有益也。”孝廉问；“既欲学道，何必慕效丽人？”对曰：“世间名媛有德无容者甚多，刘向《列女传》所载，岂必人人姝丽，皆未尝不可学步。然吾辈结习难忘，必觅丽人而师之。且其人果容德兼美，必系神仙偶谪尘世，故欲求仙以此为较捷也。”孝廉问：“大仙初学道时，所慕效者何人？今之状貌，乃何人也？”对曰：“吾于春秋之世，亦尝游历诸侯之宫。迨战国时所最慕效者，乃秦武王后魏姬也。姬乃魏襄王幼女，吾少时闻其容德，遂隐形入魏宫，而依侍之。迨秦武王聘后于魏，吾亦随之入秦。甫越四年，而武王薨，王弟昭王争立，不以礼待其嫂，始则幽废空宫，继则欲强嫁之。姬誓死不从，遂逐之，始大归于魏。是时，姬年甫十九，复守节八年而卒。吾始终不离一步，故其神态皆能逼肖。向吾方摹仿张皇后，仅仿佛其十之六七，为子所窥，令人恧然，故仍返吾初师魏姬之貌也。”孝廉问；“大仙所见古今丽人，共有几何？”对曰；“吾自魏姬没后二千年来，凡帝王之宫，以及名都大邑，僻壤穷乡，无不周游物色。计吾所常竭力追摹者，不下二百余人。然吾所谓丽人者，必兼容与德言之。若仅美于容而其德不纯，效之适足为害耳。且古所传丽人者，或承帝王之宠，威福惊人；或为文士所褒，揄扬溢量。 

　　及考其实，则真丽者仅居少半，其余幸得美名者，大都不过中人。若其遭逢不偶，或早年守寡，或声势难凭’则其沉沦埋没于深宫之中与穷闾之下者，何可胜数？至若赵飞燕合德之淫妒，武媚娘之悍逆，貌非不丽，而腥闻远播，适增其丑。吾每过之，未尝不唾其背也。西施、杨玉环诚不失为上等丽人，然夫差宠之而吴亡，明皇宠之而唐乱，吾亦无取焉。” 

　　孝廉问：“大仙所见二百余人，请为我述之。”对曰；“吾姑就史册所见之人言之。然有史册未传其美，而吾亲得之目睹者，有端重一流，如卫夫人庄姜，楚武夫人邓曼，晋献夫人贾姬，汉之鲁元公主、孝昭上官皇后、光烈阴皇后、明德马皇后，蜀汉昭烈吴皇后，唐之文德长孙皇后、懿安郭太后，宋钦宗之朱皇后，辽天祚皇后萧多哆罗，元泰定帝之巴拜哈斯皇后、宁宗之塔哩雅图默色皇后，明之高慈马皇后、庄烈周皇后，此其人皆庄丽闲静，其性皆仁慈敦厚、福德兼全．而当以阴皇后为之冠。宋之朱后，随钦宗北狩，艰险备尝，卒于燕京，年仅二十有六。元之塔哩雅图默色皇后，七岁册立，甫一月而宁宗崩，后守节三十六年，实元宫一老贞女，其遇皆有可悯者。有明艳一流，如息夫人烈妫，楚平夫人伯羸，汉之戚夫人、孝武陈皇后、邢夫人、尹夫人，吴周瑜之桥夫人，晋之明穆庾皇后、穆章何皇后、石崇之妾梁绿珠、江南女子罗敷，北周静帝之司马皇后，隋之宣华夫人陈氏，唐庄宗之德妃伊氏，南唐李后主之继后周氏，宋之开宝宋皇后，辽懿德萧皇后，金卫绍王之幼女歧国公主，明福王之选后徐氏，此其人皆体质妍妙，其性皆明慧柔婉，而当以晋何后、金歧国公主、明徐后为之冠。何后讳法倪，庐江何准之女，年二十一，穆帝晏驾，后讽诵佛经，守节四十余年；歧国公主，自其父绍王为强臣所弒，与其母俱幽入高墙。及元兵围燕京，乃以公主归元太祖而议和焉，太祖始舍金而攻西域，金得以延国祚者三十年，实惟公主之力，徐后乃中山王之裔，年甫十五，被选入宫，未及册立而殉南都之难，盖亦一贞女也。有修娉一流，如秦穆夫人穆姬及其女简壁(即弄玉也)，晋文夫人文嬴，西楚之虞姬，蜀汉先主之孙夫人，吴孙翊之徐夫人，晋之孝怀梁皇后，秦苻登之后毛氏，北魏之木兰，隋之红拂，明之费宫人，石硅土司之妻秦良玉，此其人皆天姿伟丽，才识无双’智勇兼备。其未及发摅而赍志以殁者，当以孙夫人为之冠。晋之梁后，字兰壁，安定人，司徒梁芬之女。洛阳之陷，羊后被虏，而梁后殉节，《晋书》失于纪载，亦太疏漏矣。有淡雅一流’如晋文前夫人齐姜、悼夫人杞姒，鲁文夫人哀姜、昭夫人吴孟子，汉孝成许皇后，班婕妤、孝哀傅皇后、孝平王皇后、宏农王之唐妃，吴废主亮之全夫人，唐高宗之王废后，宋哲宗之孟皇后，明宣宗之胡废后，武宗之夏皇后’世宗之张废后，此其人皆窈窕贞悫，虽蒙难居忧，而秉节不回，其德皆足以称其容。而容色之尤姝者，实以全夫人为之冠。夫人钱唐人，讳惠解，十岁立为吴皇后。吴主既废，贬号夫人，年十八而废主卒，崎岖权臣剧寇之间，卒能保身完节，时议怜之。至于许后之狱，由王莽锻炼而成，其不足信也，明矣!以上共六十二人，或端重，或明艳，或修嫣，或淡雅，各有所宜，间世一出，皆山川之间气所钟。吾当年师法已久，皆能幻其形，并能肖其神。若其数体兼备，不可以一格名，如汉之王昭君、吴长沙桓王夫人桥氏、景皇后朱氏、魏之文昭甄后、唐之崔莺莺、后周世宗之继后苻氏，亦端重，亦明艳，亦修嫣，亦淡雅，无美不该。夫昭君遭遇非时，陷身匈奴，世人多惋惜之，不知其寝两国之兵，厥功甚大，甄后以潜养袁氏之孤，致遭谮害，倦倦故夫，其心可原，桥夫人归桓王未及两年，桓王遽薨，夫人哭泣数月亦卒，节烈可钦，朱后舍子立侄，大公无我，可谓盛德，遽遭反噬，逼令自缢，孙皓之罪，上通于天；崔莺莺许字郑恒，从一而终，元微之谋娶莺莺而不可得，乃作《会真记》以诬之，亦见微之心术之不端；苻后，宛丘人，魏王苻彦卿之幼女，年十七，世宗聘以为后，未及行礼而世宗崩，后诣柩前成礼，宋受周禅，迁之西宫，后竟遣出为尼，赐以玉清仙师之号，盖亦一贞女也。以上六人，大抵岳渎之精气所凝，或阅数百年而始一见。余亦尝从而慕效之，然能形似而不能神似也。若出类拔萃，既不以一格名，即以一格求之，亦莫不臻其极者：一曰汉之孝惠张皇后。后讳嫣，大梁人，宣平侯张敖之女，生于赵而长于秦，故在汉宫口操秦音。惠帝崩，后年甚少，辟阳侯及吕产、吕禄入居宫中，后守礼远嫌，如防大敌，卒能自洁其身。又常以仁厚劝吕太后，保护代王及诸功臣，阴德甚大。及被幽废，后亦终不自明，乃其容德之美，史传绝无知之者，斯可怪也!一日北齐文宣李皇后。后讳祖娥，赵郡李希宗之次女，幼不好弄，天性淑惠，为文宣帝所宾礼，尝以婉言谏文宣之暴，保全者数万人。年三十一，文宣之弟高湛即位，慕后容德，欲逼淫之，后以死自誓，然卒遭僇辱者，非后之罪也。其后削发为尼，卒成仙诀。一曰后唐庄宗之嫡配韩淑妃。妃晋阳人，韩逵之女，佐庄宗二十余年，以创大业。妃之侍婢刘氏，交通宰相，得超立为皇后，而妃反居其下，以至败亡。庄宗既殂，妃居晋阳，年五十二，被虏于辽。辽主以母礼事之，妃常悬剑帐中以自防，辽人敬之如神。一日明熹宗之配懿安张皇后。 

　　后祥符诸生张国纪之长女，刚正严明，深恶客氏、魏忠贤而裁抑之。客、魏构机陷害，几为所撼。及熹宗崩，忠贤意欲纂位，后年甫二十一，即能不动声色，密召庄烈帝立之，共诛大憝，竟延明祚。闯贼入都，后得信稍迟，自缢而悬绝，几落贼手，危乎殆哉!幸李岩保护之，始得从容引决，盖若有神助焉。此四人者，大抵乾坤之淑气所萃，或阅数百年而不能一见，且本系神仙中领袖，偶到人间，虽硕人之诗、洛神之赋，不足以磬其形容。如孝惠张后以淡雅胜’文宣李后以明艳胜，韩淑妃以修妈胜，懿安张后以端重胜，虽各擅一格，而未尝不备诸体之妙，吾竭力追摹，但能形似十之六七而巳。 

　　凡吾所举其人，皆见于史册者。此外，委巷之间，幽闺之内，与埋没空宫而不得一见君王者，正复不少。余素所心仪，尚有一百数十人，但其姓字不见于史传，虽欲相告，恐子不能记忆也。”孝廉以为闻所未闻，因与纵谈古今人物，其所评贤否是非，多有出正史之外者。正畅谈间，忽闻远村晨鸡一唱，丽人曰：“子可归寓，吾亦从此逝矣。”孝廉与之揖别．出门上马，但见残星几点，皓月西匿，天已曙矣。回头一望，宫殿巳失所在，惟有畦畛纵横，满目沙砾而已。孝廉自为文纪其事，余从黔人得见之，惜已逸孝廉姓名，因稍删录之如此。 

　　同治癸酉年，余在苏州书局，有友人见此文，携寄上海《申报》馆，刻在《瀛环琐纪》中，已稍被馆中执笔者窜改，今特重着于此，以存原壁。 



　　牛太守前生为战马 



　　吾锡汪写园先生(士侃)以进士为四川县令，其本管知府牛姓，与先生乡榜同年，乃嘉庆甲子科某省亚元也。太守右手系人手，左手系马蹄，能自记三生之事，历历不昧，尝告先生曰：“余前生一将官，因征苗杀戮太多，冥司罚令转生为马。 

　　余既生在枥间，回顾本身，俨然马也。因悲鸣堤啮，不食而死。冥司以其罚不称罪也，仍令为马，不敢复求死。既壮，而为某将官乘马。某将暴戾性成，往往鞭刃交施，受尽百般痛楚。一日与敌战而败，追兵已逼，余负某将疾奔，忽临一山涧，宽约丈余，对面锐石削立如锋。余念跃过则身死，而吾主或可救；不跃，则吾主必为追兵所杀。乃一跃而过，余腹绌于锐石，肠裂而死，某将竟以身免。冥司以余终于所事，许转人身，凡为文官，秩至四品。方余之初为马也，鬼卒以马皮着余身。及余复为人也，鬼卒又将马皮剥去。而余已两世为马，皮肉粘合无间，乃以刀划之，痛彻心骨，划至蹄尖，尤不胜其痛。余因缩去左蹄，鬼卒竟未之觉也。孰意转为人身，而马蹄犹未去乎。”盖太守所自述者如此。太守又告写园先生曰：“吾官终于此，且不久在人世矣，死期在某月某日。”已而果然。 





　　庸盒笔记卷之六 



　　明相沈文恭公故宅 



　　浙江提督驻宁波府城，其署乃明万历年间宰相沈文恭公(一贯)故宅也。有空楼九间，人不敢居，沈氏子孙每于冬至、元旦，入署祭拜，提督不之禁也。相传沈公时见形楼上，若朱衣纱帽，则提督必得议叙加级等事，若蓝袍或便服，则提督必有丁故降革等事。一夕，阴雨晦冥，营兵在楼下支更者，喝号敲锣，适打四更，见楼上有前代弁兵装东者喝号敲锣，亦打四更。营兵大惧，晕绝于地。久之，其伙怪更锣不鸣，群趋视之，始共救醒。余谓沈公相明神宗，偏私多而补救少，且为末季党人之魁，考其相业，殊无足称，何以逾二百年，尚能独着灵怪？盖其为相实专且久，取精用宏，所以遗焰犹未歇绝欤。 



　　嫁女争花轿酿人命 



　　雍正、乾隆间，吾锡颐持国先生(维)以工制举文名于世，然性情颇执拗，既久不得志于场屋，有愤时嫉俗之心，行事益与世背驰。故兄弟四人皆以科第发闻，先生独以诸生终其身。 

　　晚年将嫁其女，当时风俗以用花轿为贵，然如赁之，则婿家约须多用钱十缗。婿之父母未之允也，先生谓媒曰：“若无花轿，我当养此女不嫁。”婿之父母亦谓媒日：“若必索花轿，我当以其费为子买妾．”媒于是奔走两家，陈说百端，皆坚不见听。先生设誓不嫁其女，而婿家竟为其子纳妾，媒亦敬谢不敏，婚事遂作罢论矣。明年元旦，其女方盛服拜贺父母，先生怒目视之曰：“汝尚有颜来见我乎!”其女含泪归房，距户自经。慧山有东岳大帝庙，素着灵异．是夕，庙祝闻殿上有鬼哭声，如是者三夕。于是，婿之父及两媒皆梦至岳庙就质，神研讯良久，其案始定。神谓鬼曰：“花轿于婚事无关轻重。汝父以不得花轿而誓不嫁女，已大误矣。复无端骂汝，迫汝于死，是此案汝父之过为最多。然女无讼父之理，故汝父不必到案。今但以众供确凿，定案可也。汝父命中本无科第，然念其皓首穷经，子孙当有得科名者。今以此事，皆削去之。”谓婿之父王姓者曰：“儿女婚姻非用意气之地，若亲翁一使气，一不使气，则无事矣。今汝激于顾翁之言，不肯相让，酿成人命。且花轿为费无几，何至悭吝若是。汝命中本有一举人，今罚汝三世之后得之。”谓媒某姓者曰；“凡传两家之言，当有斟酌。今汝于其负气之辞，非惟不肯稍隐，又加甚焉。酿成人命，职汝之由。汝尚有十八年阳寿，今减去一纪，以示罚。” 

　　谓媒刘姓者曰：“汝于此事，颇欲排解，然于某媒之传言不谨，不能救正，亦有过焉。汝今年本町捷乡闱，且有进士之望，当罚停十三科，至汝孙方得之。”鬼哀吁曰；“吾父操行廉介，不得一第，其子孙科名可否免其罚去？”神曰：“凡人自诩操行，但见己之是，见人之不是，其居心已薄矣。且汝知执拗之为害，无以胜于操行不正者乎？此案亦犹是也。吾之断狱，虽就案论案，然亦参核其人生平之居心制行而定焉。岂汝所能吁乎？”明旦，婿父往见两媒，以梦相告，无一歧异。厥后，王姓之曾孙果得一举人，逆溯之已三世矣，某媒如期而卒，刘姓之孙名承本者，果捷道光八年乡闱，适符十三科之数，旋成进士，顾氏自持国先生迄其元孙，竟无得一第者。 



　　立誓减寿游摩 



　　锡、金两县，于承平时童生应学院试者一千数百人，而学额仅三十人。世俗之视秀才也颇重，而得之者，亦颇难。往往有文学均优，写作俱佳，而饱得佹失，年至班白犹溷迹于童子军中者。西溪顾氏，无锡旧族也，捷乡会试者近十人。有讳镐者，亦工制举文，县府两试常冠其军，年将四十，未博一衿，既困于贫，又素惧内，颇遭其妻之白眼。意郁郁不乐，乃赴慧山之东岳庙，诣神前立誓曰：“如我命无游庠之望，愿折阳寿以易之，但能一得秀才，虽速死无憾矣。”是年试于学院，果获隽．旧例，凡院试所取者，必由本学教官择日率新生谒夫子庙，始得列于附生之籍。顾生未及谒庙，病不能兴。新生谒庙之日，正顾生垂危之日也。越日而遂卒。余少时尝闻顾氏长老相戒，谓东岳庙威灵显赫，大神之前不可冒昧立誓也。 



　　麻姑缔姻 



　　乾隆年间，无锡陈翁游幕河南，隽雅拔俗，常为郡县上宾。晚岁倦游里居，室有三女皆贤孝工诗，戚党推为国色。其次女，即外祖母陈太夫人，归我外祖顾公愿堂先生者也。实以乾隆丁酉三月三日生，年十九，尚未字。顾氏与陈氏旧为姻娅，顾氏长老每至陈氏，见三女临窗刺绣，俨若神仙，归而叹羡不置，乃为外祖求婚，陈氏未之许也。外祖年十七，学幕山西，会赴京兆试，见燕市中有卜者，因就卜焉。 卜者曰：“于今生于科名无分，然将有非常之福。凡人禄享刀钟，荣居一品者，俗福也；山水怡情，著述寿世者，清福也，其介于俗福清福之间者，莫如艳福，非有夙缘，终身无望。玩此卦象，子若向南方，当：得神仙为嘉耦，亦得神仙为媒妁，岂非常人罕得之福乎？”及榜发落第，南归省亲。先是，曾外祖母供一麻姑像，神彩精雅，数百年物也。曾外祖母朔望炎香展礼，事之甚虔。至是梦麻姑谓曰：“汝年老无妇，当为汝子缔姻。”会陈翁陈母六旬双寿，庆者盈门。凡女宾至，则延之内室，三女周旋迎送。有一女宾，年未三十，澹妆靓饰，翩然入内，三女陪侍于旁，戚党婢媪同声惊讶曰：“今日宾主，真天仙聚会也。”女宾欲见寿母，陈母出而见之，问：“何姓？”答曰：“麻氏。”问：“居何里？”答曰：“余无家’今日为作冰人而来，不必多作寒暄语。顷见女公子皆系天上谪仙，长者端庄，较有世福；季者艳丽，恐难永年，仲氏容德尤备，然八年后恐遭奇厄，此系前定之数也。余所以来者，乃欲为缔姻缘，亦系前定。今日午时有某冠某服，自西方来者，年甫十七，即其人也。”遂翩然而出，陈母追送之，已忽不见。家人相与惊诧，以为遇仙。俄而外祖以姻家子往祝寿，其时地年岁冠服悉合。陈翁亦素高外祖之才，遂以女女焉。陈太夫人既归顾氏，见所供麻姑仙像若素熟识者，盖即见之寿筵者也，益竦然敬之。 

　　其后八年，陈太夫人年二十七，果无故自缢而卒。其姊归沈氏，妹归曹氏，境遇年寿，皆如所言。陈太夫人生一女，后归曹氏。外祖续娶侯太夫人亦生一女，即先妣太夫人也。余幼居顾氏，见顾氏族党每逢元旦，必来拜陈大夫人画像，瞻慕久之始去。有周孺人者，外祖之从母也，年八十余矣。每来淡陈大夫人，则口讲指画，妮娓不倦。因指画像曰：“方陈太夫人自缢时，理妆不异平时，余奔往解救，欲灌姜汤，以刀抉口，坚不可开。上唇渐缩，微露两齿，画工亦遂仍之，此不过肖十之五六耳。然南乡有观音庵者，其比邱尼来营斋奠，延善画者摹绘以去，供为大士像。今闻灵异乃益着，戚党皆知其生有夙因云。” 



　　扶乩问题 



　　道光甲午科江南乡试，题力执圭一节。合肥县诸生，有先期扶乩问题者，乩盘大书唐伯虎三字，遂寂然不动。诸生沉思苦索，有恬者曰：“唐伯虎自号六如，此题中必有六如字也。”因检《论语》，得执圭一节。为文会者十人。是岁，合肥诸生举乡榜者七人，而六在会课中，惟李玉泉封翁以乡居未与于此会。又道光癸卯科浙江乡试，题为子曰加我数年两章。杭州诸生亦先期扶乩问题，乩盘大书“在白云红叶之间”。当时，莫能解者。及题既出，始悟题之上为“于我如浮云”之云字，题之下为叶公之叶字，与红叶之叶字音异而文同。塾师教童子读<<论语》，向于叶字加一小红圈，读作叶公之叶字，则乩书红叶之红字，亦有着落云。 



　　扶乩奇验 



　　曾文正公尝告幕客曰：“余向不信扶鸾等术，然亦有奇验者．李忠武公(续宾)之克九江也，余方衔恤家居。一日，偶至余弟沅甫宅中，塾师方与人为扶鸾之戏，问科场事。余默念此等狡狯，何足为凭？乩盘中忽写赋得偃武修文得闲字。余言：‘此系旧时灯虎，作败字解，所问科场事，其义云何？’乩盘中又写为九江言之也，不可喜也。余诧曰；‘九江新报大捷，杀贼无遗类，何为言败？’又自忖九江去此二千里，且我现不主兵事，忽提及此，亦大奇事。因问：‘所云不可喜者，为天卜言之乎？抑为曾氏言之乎？’乩判为天下大局言之，即为曾氏言之。时戊午四月初九日也，余始悚然异之，而不解所谓。至十月，而果有三河之败，全军尽没，忠武及余弟温甫咸殉焉。乩仙自言彭姓，河南固始县人，新死于兵，将赴云南某城隍之任，道经湖南云。”噫!一军之胜负，关系甚巨，此时文正虽奉讳里居，而东南全局，隐倚以为轻重，忠武固文正旧部，而文正之弟又在军中，半年之前，败征未见，而鬼神早有以告之，凡事莫非前定，岂不信哉。 



　　城隍神世故 



　　李幼泉都转(昭庆)，相国肃毅伯之季弟也，常统刀余人剿贼，以功擢盐运使。将入都候简，遇疾不果。以癸酉之夏，卒子天津。方病笃时，都转厌其困苦，乃密自为一疏’遣人赴城隍庙焚之，大旨谓：“上念老母，不忍遽谢人世。然修短有定数，原难勉强。自揣生平尚无大过，若寿数未绝，请即令痊愈，若寿限已到，亦即早令溘逝，免受此淹缠之苦也。”焚疏未及半时，都转忽梦城隍神遣人持柬来招，随之俱往，与城隍神款语片时即返。伯相适来问疾，尚未知都转焚疏之事也。都转自称疲乏口渴，呼汤饮之，遂语伯相以焚疏之故，且曰：“我向者到城隍庙一行也。’伯相问：“见城隍行何礼？”都转曰：“如世俗宾主相见礼，一揖而已。”因述城隍神之词曰：“人之寿数，非我所能主持，我已将大疏转奏上帝矣。子之寿数，原止于此。然子上念老母，孝意可感，且子多年带兵，有功无过，我料上帝必有延寿之命，子盍归乎？”拱手而别。伯相闻之颇喜，冀其或有转机也。不料是日，都转遽卒。此事伯相亲为余言之， 且曰：“当城隍神转达奏疏之财，彼岂不知上帝之未必能允，而以延寿慰余弟者，盖城隍神之世故也。” 



　　生作城隍三日 



　　嘉兴石莲舫广文(中玉)于同治壬戌移居上海三林塘，病中梦有相迓者，出则旌仗喧阗，隶役拥卫，掖之升舆。视轿前两提灯，则淮安城隍府也。及至署，南面高坐，判官及诸隶役以次参拜。判官捧公牍请判，堆积盈案，茫然不知牍内何词，判官摘纸尾，但令画行标朱而已。判毕，阶下众囚环列，分起就讯。广文不知所为，目视判官，判官曰：“杖。”则杖之。曰：“鞭。”则鞭之。曰：“付某狱。”即牵去。广文偶举首，见对面一戏台，其台上联额，皆默识之。凡在署理事三日，始送之归。未至家数武，有一庙，庙门新贴上海县令告示，广文命停舆视之。俄至家忽苏，则病已三日不食矣。呼其子芳采曰：“上海县令新出告示，其词云云，盍往视之？”芳采往视，果一宇不差。乙丑岁，广文公车北上，过淮安，入城隍庙，视戏台联额，一一如梦中所见。嘉兴人赵桐生太守(铭)为余言之． 



　　死生前定 



　　李忠武公(续宾)三河之败，全军五千人，皆熠于贼。有勇丁某甲，匿积尸中以免。夜半，忽闻传呼声自北而来，以为大股贼复至，战栗不敢出声。窃视其灯，知为本地城隍神，驺从甚盛。既至，神据案南面坐，展阅一簿，土地神阅尸唱姓名，见死者皆能自起应之。唱至某甲，城隍神诧曰：“是人当死于江西萍乡县，胡为在此？”土地神跽曰：“实尚未死。’乃复按簿阅尸，天将明而甫毕．神既去，某甲徐起，四顾无贼，乃负伤匍匐乞食，辗转山谷，逾一月始归衡阳本籍．誓不再出从戎。家居数年，贫乏曰甚，因念男丁某乙有素负若干，索之可以供饱粥。其军时在醴陵，尚非江西境，不妨一往。至则某乙一营甫拔向萍乡。又念萍乡去贼尚远，往留一二日当无恙也。因先致书某乙，俾豫措所负之数，然后往取之。某乙如所瞩，召某甲往，甫留一餐，某甲亟取资斧，柬装将行，忽端坐不起，视之气已绝矣。 



　　蓬莱仙迹 



　　登州蓬莱阁，颇多仙迹，土人往往有所见闻。表弟杨墨卿尝以事至登州，适值溽暑，夜不能寐。黎明，登城纳凉，至蓬莱阁边，红旭方升，见两童子容貌蹁跹，方在雉堞赌跳，每移一堞，迅如鸟飞，捷如猱升，数丈外犹见之。及迫近雉堞，童子忽跳出城外口亟俯视之，固无所见，且城堞离地，殆四五丈，不知其为人欤了为仙欤？抑为狐也？ 



　　缢鬼为祟 



　　余外家顾氏，居无锡城内西溪上，数百年旧族也。相传雍正初年，有一道士过其门，忽植立瞳视，日．“吁!缢鬼入矣。’顷之，连声称缢鬼者七，乃诣阉人告曰：“此宅有七缢鬼入门，自今以后，当有七人自缢者，及今驱之，尚可为也。何不请我作法，以拯此厄？’阍人入报。是时，宅主顾持国先生，先妣太夫人之高祖也，性方严，以道士为妖妄，斥去之。道士笑曰：“固知定数不可挽也。”长叹而去。越数年，持国先生将嫁其女，与婿家争花轿不得，女忽自缢。其后，先生之从孙某，为母所斥责，与其妻同缢于楼上．孙妇高孺人与其夫不相得，遂自缢，其夫旋亦自缢。先生之曾孙某，归自书塾，忽自缢于桑下。七十年中，男女缢死者六人。外祖母陈太夫人，既归顾氏，柔顺静默，终日垂帘刺绣，与诸姑娣姒无间言。每晨起梳妆，窗外桂树一株，常有小鸟鸣其上，若曰．“蜡梅花上街，披里去，披里去。”陈太夫人以问左右，左右不闻也。有吴媪者，陈太夫人之乳母也，目能视鬼，常云：“见一缢妇手持发一绺，短绳一条，徘徊房户外。”陈太夫人斥之曰：“咄!速去，毋妄言!”越数年，媪忽语家人：“宜谨为备。昨见缢鬼拃舞雀跃，扬扬出入者数日矣。而顾氏祖宗皆切切聚谋，若甚有忧者，果何为耶？”于是家人防护维谨。先是，陈太夫人性喜佩蜡梅，以其格高而韵远也。嘉庆八年十二月十七日，陈太夫人晨起盥漱，忽闻门外有卖蜡梅花者，亟遣吴媪出呼之，逮持花入，则陈太夫人已就侧室自缢矣。侧室者，家人所呼为披里者也。自是，鸣鸟不复至．阅年余，家人或梦陈太夫人来告曰，“吾请于上帝，已驱除一方缢鬼矣。”故至今城西数里无缢者云。 



　　淑炅呵护家人 



　　相传缢死之人，往往在其死所为厉，然亦有不尽然者。余闻外祖母陈太夫人之初卒也，每清晨薄暮，家人恍惚见其形影出入家柯中，丰神不异平生。其所缢之披里者，后改为厨房。一夕，灶下养遗火于积薪，夜将半，家人如有闻呼救火者，皆于梦中惊起，则灶前烟焰已迷漫矣。室中固有水缸，缸内有瓢，咸于烟焰内望见一丽人以瓢酌水，连沃丛薪，火已渐熄。家人遽前逼视，见薪边湿水淋漓，瓢亦投在缸外，乃合力倾水灭火，始悟救火者实陈太夫人也。外祖早卒，外祖母侯太夫人艰苦守节．抚育二女，一为从母适曹氏者，一则先妣也。是时家贫赤立，恃女红以度日。侯太夫人旋得臌胀疾，卧在床褥九年未愈。侯太夫人常怨言曰：“彼无端缢死，以后累遗我，使我受百般苦况，求死不得。鬼如有灵，能携我同去乎？”一夕，忽梦有姝一人翩然来前，谓之曰：“我自没后，得返旧位，未尝不乐，然系恋故庐，常来呵护家人。即良人之死，我吁求上帝，跪膝将穿，竟不获允所请。顾氏家运衰矣，所幸者吾妹一女福德兼全，他日外孙鼎盛，吾妹犹及见之，且有三十年阳寿，今疾当全愈矣。”乃以手摩腹，觉冷气自脐间涌出。一惊而醒，则残灯荧然，仿佛有人影瞥然而去，腹中症结觉已尽消。明日，霍然而起，以梦语家人，惊诧良久，终身不复怨陈太夫人。其后，余与诸昆季常从先妣居外家。道光乙巳，余年八岁，陡患烂喉痧症，诸医皆束手以为必死。余忽于病中，见一人仿佛如陈太夫人画像，手执盂水洒之，遍体清凉，未数日痧透痂落，病遂释然。迄今思之，其遗像犹在目中也。光绪五年，始以伯兄抚屏前任山东济东泰武临道二品顶戴，她赠外祖及外祖母如例。距陈太夫人之卒，已七十七年矣。然顾氏已绝无后，余志尚欲为置祭田云。 



　　水鬼白昼拉人 



　　两江总督衙署，在金陵城北，粤贼踞金陵时，尝为伪天王府。内有花园，园内有池。甲子六月，官军克金陵，洪逆伪宫人赴池水死者百余人。辛未十月，复营为督署。余时在曾文正公幕府，幕宾所居之地，与花园相距甚近。余夜观书常至三鼓，往往闻窗外剥啄声，余知为鬼，置之不理。如是者数夕，余厌其烦，乃右手秉烛，左手执棍，出驱之，羌无所见。既返室中，则拊窗声、敲门声与板壁外弹指声，终夜不息。 

　　余亦置不与校，然竟未敢入余室也。其后，余习与相忘，不以为意，而所闻亦转少于前。及李雨亭制军(宗羲)总督两江．甲戌之秋，幕客有遣其仆赴茶炉取水者，怪其久不至，复遗一仆往趋之，行过花园，微闻有呻吟声，则见前仆颠仆池边，两手据地，作竭力支撑之状，黑气一团旋绕其旁，骎骎将入水矣。后仆大呼，同事者闻声奔集，黑气跳入池中，汩然有声。仆闷不省人事，以汤灌之，良久始醒，但云，“行到花园，忽见一鬼出自池中，拉余入水。余惊惧仆地，然口虽不能言，而心尚有所觉。极力挣拄，已为所拖。若再无人呼救，则命休矣。”是日甫值下午，不过二三点钟，天阴微雨，水鬼俨然出池拉人。于是，过此者，咸有戒心。未及两旬，而制军之犹子忽死于池中。犹子年已四十余，先数日接得家信，有丧明之痛，故水鬼得因其戚而祟之。是年冬，制军遂引疾去位。数月之前，衰气已见，故水鬼敢白昼拉人，至其夜间，仅在余窗外剥啄，则犹敛戢之至者矣。 



　　水鬼假冒舢板船 



　　余在曾文汇公幕府时，蜀人中往来较密者，曰李眉生廉访(鸿裔)、萧廉甫大令(世本)、唐柏存大令(焕章)，而三人者又甚相得也。壬申二月，文正公薨。其五月丧舟取道长江南旋时，柏存奉大府檄护送。眉生亦自具一舟，送至洞庭湖口。于是，丧船、眷船及届吏之送别者、水师舢板之护行者，不下数十号。大府调火轮船三号拉之，日驶三四百里。柏存每往来于眉生及曾劫刚通侯(纪泽)之船，昼则聚谈，夜则归其本舟，习以为常。自登舟之后，柏存举措言语，颇改常度，尝谓眉生曰：“吾不久于人世矣，欲以后事相属．．”眉生诘其故，则欲言复止，恒咄咄书空，皆颓丧无聊语也。眉生：百端臂晓，报复豁然自失，言笑如平时。一夕舟泊大通，柏存于二更归舟，舟中人皆寝矣。益柏存踪迹飘忽，时往吋来，舟中人习见之，故不之伺候也。明旦，其从者将进盥水，不见柏存，遍问舟人，有一老者答云：“昨夜三更时，闻船后有人声，称李大人遣舢板船来接唐老爷者，旋闻洞然有水声。余谓彼船以篙激水，未之问也。”是时，船巳开驶百许里，咸谓柏存在眉生船也。是晚舟泊九江，乃赴眉生船问之，不见柏存，且云并未遣舢板船。又遍问水师各舢板，皆云不知。于是，有恬者曰．“噫!柏存死矣。此必水鬼冒为舢板以诳柏存也，柏存今巳入水矣。”既而久之不得确耗，乃悬赏格于沿江上下，有告得柏存尸者，赏银五百两。阅月余，有一木客在金陵告云：“木箄过大通时，忽一浮尸随篙而起，惟失一首，盖巳饱鱼腹矣，因取而埋诸江岸．”木客，亦四川人也。乃遣人随木客，往大通捆视之，衣服靴带皆系柏存之物，靴页内尚有唐焕章名片。乃赏木客，而敛其尸归诸四川云。初柏存之溺也，萧廉甫方为天津县令，未得柏存凶问，忽夜梦见柏存仓皇而至，满身淋漓，如冒大雨者。见廉甫怃然无言，问以适从何来？不答。固问之，乃曰：“吾亦不知何以一滑便下，竟至于底，不能出也。’因不坐而去。既醒，而凶问至。 



　　鬼笑可畏 



　　梅伯官郎中有友某君，素以胭力自负．郎中与之戏，请必以实事为证。是时，金陵城内有一池在旷野中，素号多鬼。 

　　每薄暮，居民相戒不敢行，即有事，必纡道疾趋过之。郎中与某君约，以一物置池滨，俾于深夜往取之，取来则输以酒肴一席，不能者罚亦如之。某君往至池边取物，并立而俟之，以观其异。须臾，水面发泡，顷之，冒出两手及身至踵，一鬼踏水面而行，登岸复前行。某君踵而随其后，入一穷巷，前无出路。某君植立巷口，鬼将返，欲出不得。作诸怪状以怖之，不为动。相持至五更后，鬼披发吐舌，作欲前搏噬之状，某君亦披发吐舌对之，曰：“汝技止此耳。”天将明，鬼技益穷，乃长啸一声，咥然而笑。某君不觉惊惧，昏晕仆地。明旦，巷中人启户，见某君，灌而醒之，送还其家。自是某君胆益小，夜间非有三四人不敢出门，尝谓人曰：“鬼百般怪状，皆尚可耐。 

　　所最难视者，其笑耳。迄今思之，犹令我凄神寒骨毛发俱竖也。” 



　　新鬼回家 



　　朱云甫观察(其昂)以光绪戊寅五月朔日病卒天津招商局。是时，天津疫气流行，死者甚众。观察感受时症，本非甚剧，庸医误以犀角、地黄药之，遂至不起。其家在上海，有两宅，一在城内，一离城二十余里。是月初五日午后，城内宅中一佣媪，忽瞠目呓语，家人环昕之，观察声也。从而问之，乃大哭曰：“我已于初一日辰时死矣．”家人大惊，问既死何以能到此？曰：“我钻在报丧信函中附轮船南来，将近海口，我急欲到家，离船而走，甚劳倦也。”问报丧信何时可到？曰：“明日辰刻。”问以何病死？复哭曰：“今日甫经查明，吾尚有阳寿二十五年。前因母亲大病减借十年，亦尚有十五年’误服庸医之药，遂至枉死。吾到阴间，一无拘束，以生平无罪孽也，亦各不收纳，以死期未到也。可速焚一纸舆给我，我将到城中大王庙及萧王庙一行，即无事矣。我再当赴乡间报知母亲，此事非可久隐，告之则恸在一时，不告则忧疑转无穷也。”家人问债项如何？曰：“我积亏久矣。今既死，不过以不了了之。”问所用钱有细账乎？曰：“无有。我生平用钱，无一不在面子上者。即无细账，朋友自能代我清厘也。”家人如其言，买纸舆焚之。须臾，老媪遂醒，问以前事，茫然不知。是夕，观察之母在乡间宅中，甫晚膳，即倦而就寝，寝甚酣。久之，忽在床上哭曰：“吾儿死矣!”问之，则所盲尽与老媪同。已而报丧之信，果以初六日辰时至。 



　　庸医杀人有定数 



　　同治元年，京师大疫。有某部郎病后汗出不止，身热头晕，忽觉离其寝室，出其大门，门外有驾车以待者，乘之而行，街道皆素所未经。至一巷口，遇同年某孝廉，亦乘车而行。 

　　顷之，至一衙署，则一素识之某主事已先在。三人并不交言语，阍者延入花厅，有一官人方面而白须眉者，非本朝衣冠也。分宾主坐，官人取桌上册检查，忽谓其下曰：“某老爷何以至此？速即送回。”即有两人拥某部郎出门登车，见其亡父立于道左呼曰：“汝何以至此？汝寿命未尽，昨日误服某医生之药，麻黄三钱，足以杀人。吾为汝减去三分之二，速即回家，尚可活也!”言讫而去。车倏忽已至大门，两人者从车上推之，一跌而醒，则偃卧床上，妻子环而哭泣，死已半日矣。忽呼口渴，索粥汤饮之，命取药渣称之，仅得麻黄一钱，视药方则固三钱也。问之药铺，铺中人答云：“麻黄三钱系某伙所称，掌柜疑其太少，复重称之，确系三钱，虽兑去而心终怀疑也。” 

　　又遣人问某主事、某孝廉，皆已死半日，其时刻正同，其药方皆系某医生所定，俱用麻黄三钱云。 



　　村宣夜陪鬼饮 



　　距无锡数十里，有乡镇曰大墙门者，明季富室某氏居之，资雄一郡。其居址自大门以及内宅，占地几五六里，今虽改为村落，而土人犹名其地曰大墙门。光绪初年，有村妇携一七岁子同居，其夫出外贸易，而童子读书村塾。一夕童子自塾归．晚餐后，忽云有记书条忘在塾中，欲往取之。村妇以塾中相隔不过数家，命童子携灯前往。良久不返，俄而雨声淅沥，村妇倚闾盼望，中心如焚，而大雨滂沱矣。待至三更后，雨势稍止，村妇自往塾中询问，塾师则云童子并未到垫。村妇遍走村中，循户问之，皆云未见。复赴溪边呼问，傍岸各船俾以篙撩水，恐其或溺于河也，亦竟杳无踪迹。只得归家，自念只此一子，而无端失之，恐为其夫所斥责，愁闷欲死。其族妇有来伴居劝解者，延至四更，忽闻门外剥啄声，亟启户视之，则俨然童子也。其衣履并无湿痕，详询其故，童子曰：“余方启门欲往塾中，忽有一人从旁突出，挟余而走，其行甚疾。须臾至一处，灯烛满堂，仆婢杂沓，排筵宴十余席。左男右女，忽抱余入座，见其相对言笑，略闻其声，而不辨为何语。一美人款余嘉肴数种，余微嗅之，有泥土气，因嚼而不咽，潜吐于地。久之，见一翁一媪’大呼入门曰：‘何故骗诱我孙？速即还我。’始在堂下与仆婢争论，继而上堂拍案挥拳，灯烛尽灭，男女仆婢，皆不复见。身在暗室，无路可出，适有微光射入窗内，细审之，知为某氏家祠，觉媪与翁尚在堂上，媪谓翁曰：‘何不挟之送往家中？’翁遂挟余而走。斯时窗户关闭，不知何以能出，往返所经街道，似与常路微有不同。倏忽至门，翁遂舍余，回首无见也。’既而童子之父归家，详询翁媪状貌，果童子之祖父与祖母也。益翁媪于粤贼滋扰时投水殉难，宜其灵爽昭著，能护其孙矣．拍案一怒，使某氏之鬼销声匿迹，殆其正气所慑云。 



　　狎游客遇无常鬼 



　　嘉庆中，先祖芗圃府君，设帐无锡北门外。有施生者，年逾二十，荒废学业，为狎邪游，屡诫不俊。先祖摈之门墙外，施生益流连酒色。一夕，在妓室酣饮，四更后肩舆归家，适经一桥，忽见一人身长丈余，白衣高冠，肩挂纸钱，如世所称无常鬼者，植立轿前，对之嬉笑。轿夫皆惊骇狂窜，委肩舆于桥上。顷之，有击柝行夜者，见轿中人已半死，复为呼集轿夫’舁至家中，灌以姜汤，呕绿水一盂而卒，益其胆已破矣。 

　　夫施生困于酒色，神不守舍，死期将至，而后阴气乘之，固非无常鬼之能吓人也。 



　　杨孝廉遇煞神 



　　俗称人死之时，皆有煞神，其气甚凶，而见之者亦往往不利。道光初年，吾锡杨缉甫孝廉(熙)以制艺名干时，为东林书院山长。一日，往其族叔家中问病，未至厅事，陡觉冷气逼面，仰首一望，忽见一物似雄鸡者，集于厅屋之上，其眼中绿光两道，直射人面。凝神视之，渐觉已之眼中，亦有红光两道，出与绿光相接。其始红光甚短。继而渐放渐长，红光放长一寸，则绿光缩短一寸，相持良久，红光将逼鸡身，忽闪怪啸一声，雄鸡奋飞而去，厅屋亦塌倒半间。孝廉始徐步入内，知其族叔病势切甚危殆，既而稍觉平安，盖红光与绿光相持之时也。于是，方悟向者所见，实系煞神，今既逼之使去，病或可愈，欣然将归。甫出门，则哭声举于内矣。夫孝廉之目光，能与煞神相抗而终胜之，其所养必有过人者。然人之生死，业既前定，故其族叔之亡，虽稍缓须臾，而终不能免也。 



　　离婚酷报 



　　湖南某观察，以盐笑致富， 卜居扬州。其长子娶某太守之女，憎其貌寝，纳妓为妾。妾恃宠陵嫡，而其夫常右之。久之，某氏有孕，其母家恐妾之恳之也，迎之以归。观察之子听妾之诉，即令其弟写离婚书，告绝于某氏，而没入其资财甚富．某氏生女，遣人来报，冀观察之子或许其归也。而观察之子执意甚坚，复令其弟作书拒之，曰：“此女非我所生。”某氏闻之，先杀其女，取剪刀自断其喉，大呼一声，由床上自投于地以死。数日，而观察之次子有疾，鬼附言曰：“汝助兄为虐，作书绝我，我将捉汝以去。”病者之妻出诟之，曰：“汝自见弃于夫，不能报怨，乃反欲令我作寡邪？”鬼应之，曰：“夫之恶我，岂舍之哉？我夫不能书，而叔代为书，叔罪实大。且渠阳禄巳尽，吾故先捉之。”言毕寂然，气已绝矣。此同治戊辰年事也。辛未四月，观察大病，死而复苏，召其长子，使速办后事，曰：“我与汝终不免，吾适至阴府，与新妇对质而不胜，以我不能训汝。六十日必来捉我，次当及汝矣。”六月中，观察果卒，盖六十一日矣。后数日，长子亦卒。其妾见鬼谓之曰：“吾将使汝守寡一二年，再来捉汝。”余闻人谈此事时，妾尚未死云。 



　　鬼魅现形 



　　道光季年，扬州盐商有家婢为魅所扰，设法驱之，皆不应。婢言魅有形质，夜半即至，与之共卧，其冷如冰。商命两媪挟与俱寝，夜半魅至，二媪狂呼奔窜。商无如之何。或献计：召优伶四人，使扮王灵官、温元帅、赵元坛、周将军，环坐婢床，而徙婢于他室，以待之。夜三鼓，有风肃然，窗户白启。王灵官知魅已至，挺鞭将起御之，忽见黑气一团，直奔婢床。王灵官惊而颠仆，闷绝于地，而魅亦不复见。于是，商家男女婢仆皆惊起，煮姜汤以灌王灵官，良久始苏，已折去一齿矣。一仆燃烛于室隅，忽大呼曰：“鬼在此!鬼在此!” 

　　群趋视之，则见一鬼影嵌在壁间，其黑如墨，亦有面目鼻口，而不甚清晰。盖魅与王灵官相遇之时，王灵官固为所惊，而魅亦骤见以为真神，慌张失措，故嵌于壁间，以致不能遁去也。众以烛火炙之，唧唧有声，愈炙则黑影愈淡。然其后，壁上终仿佛有鬼形，虽常炙不能去也。自是，魅不复至，婢亦无恙云。 



　　鬼负坏墙 



　　道光年间，浙江臬署花厅屋倒。是时，某廉访方宴客，忽闻小儿在院中大哭，廉访怪而出视之，诸贵客相随趋出，而屋塌然倒矣。后问小儿何哭？小儿云：“适见青面獠牙者数十人，皆以肩背负墙，若甚用力之状，余心怖焉。”盖廉访与诸客不当压死，故群鬼为之负墙，复借小儿一哭，使之惊出而后颓塌也。赵桐生太守从军山东，夜已就寝，风雨暴至，卧室倾崩，声震数里，同人惊起奔救，皆谓桐生必死。有号哭而呼桐生者，微闻有答应声，乃使勇丁拨瓦砾掖出之，则固毫无损伤。众询其故，知桐生方睡熟时，夜半忽醒，披衣起坐，欲取便壶溲溺，未及俯取，而耳中闻排山倒海之声，墙宇四面压下，桐生所坐之旁，适有一柱支拄，廓然中空，仅容一人。向使桐生苗尚在枕，则其脑必被巨砖破裂，而其足亦必为坏梁压断。又使桐生果取便壶，俯身床外，亦不免于压死。乃寝而忽坐，坐而未俯，不先不后，间不容发，非若右使之者乎。然后知人之死于非命者，莫非前定。虽知命者，不立岩墙之下，而人之所以受岩墙之祸者，盖亦其命然也。 



　　旅鬼索路凭归费 



　　陈作梅观察(鼐)尝为余言，少时居山西学院幕，卜，同人有患疟疾者，往往作呓语，人俟其清醒时问之，则云：“尝见有一人年四十余，自称与我同事，三年前曾居此室，因日长无事，特来相访，以破岑寂。”众询诸署中老吏，前任学院果有一幕友，年四十余病死室中，述其状貌衣服，无一不合。一日，鬼复凭病者，对众言曰：“我久客思归，而苦无路凭，恒为关津吏所留阻，诸君如能为我办一文书，感且不朽。”诸幕客言于学使者，用鬼姓名填一路票，盖印既毕，祷而焚之。须臾，病者拱手谢客曰：“诸君惠我甚厚，虽然我欲启行，而苦无旅费，若之何”众复醵资，为买纸钱、纸锭焚之，病者复拱手谢曰：“荷诸君之赠，行囊颇丰，吾今从此逝矣!”言未既，旋风忽起于地上，纸灰乱飞如蝴蝶，浙转渐高，结成圆球，吹入云霄，侠忽不见。病者亦进霍然而愈。 



　　箔江府学署中鬼声 



　　余年十二三岁时，先大夫古镇江府学教授，余兄弟皆在署中读书。署乃数百年旧屋也，前官及眷属多有病殁于此者。 

　　每三更人静，卧室外辄闻履声橐橐然，如着方头靴蹀躞于中庭者。或用户持灯出视，则寂无音响。既人复然，久而与之习惯，不复以为异也。或闻女子弓鞋木底声，又或闻推窗拔门启户声，明日视之，．则掩闭如常。或置算盘及棋筒于桌上，辄闻推算与落子之声，或据案弹指之声，或移动坐椅之声，又若有喂然叹息者。夕，大兄与仆兄方在书室论文，忽闻对面案上有剥啄声，将灯光旋转照之，其声如故。逮移步往视，则无声。既还，则复响。遂置之不理。又一日，大姊因疟疾偃卧床上，忽闻帐后如有人驱猫者，俄一猫白床下走出，乃即署中所畜之黑猫也。至于天阴微雨之夕，夜深刀黑之时，鬼声瞅瞅，若近若远，或在棺际，或在树间，又余所习闻而不措意者矣。 



　　荒微人鬼杂处 



　　咸丰年间，有谒选得广西某上州州判者。是吋，广西有罹锋镝，而此州被祸尤惨。州判既赴省谒见上官，始知历任州判，皆僦居省垣，不之官者十余年矣；上官亦知而不问，或反予之差事，以示调剂。州判以为无论此缺如何瘠苦，总当一莅其地。僚友咸尼其行，适有自州来者告之曰：“此州城中居民仅数十户，荆榛瓦砾，满目萧条，鬼多于人约数十百倍。 

　　惟口中时不见鬼影，及日稍昃，则群鬼已出没墙阳，与人无异，其声啁啾，不甚可辨。终日人鬼杂处，肩摩踵接，不相畏避，亦不相闻问，虽居之，幸无他祸。然此所谓鬼乡也，不如勿往!”州判不信，毅然前往。将至州，行百余里不见人烟’田中树木皆大可合抱，野兽叫啤相逐，州判始有戒心。既入城，忽见阎阁夹道，陈设百货，熙攘往来者几与繁庶之区相似，私念边城有此景象，传闻之言殆不可倌矣。谒见知州，知州吨蹙，谓之曰：“我居此荒城，今已安之若素，乃势有所不得已也。子可以不来而必来，亦太悫矣。”州判问：“向见城中繁庶之象，通都大邑，不过如是，何谓荒城？”知州笑曰：“日后当自知之。既已到此，此间不乏空宅。”呼吏导往署外一甲第居之。征装甫卸，似闻内宅尚有妇女笑语声，私念：当别有官眷赁居此耶？因连日劳顿，遂即酣寝。明旦，甫启房闼，见对面：有一房陈设精丽，揭起锦帘，一美妇人方对镜梳妆，梳毕，呼婢取水盥漱，旋入内室，婢复梳盥如前。忽闻外宅有传呼某太太拜会者，室内妇人冠帔补服出迎。又一妇人年近四十，亦冠帔补服而入，两妇互道寒暄，携手就坐。州判又念：今日天气清明，所见决非鬼物，且鬼多飘忽，而此则形声确凿，鬼多阴惨，而此则容貌华美。土城中有此等官眷，正不得以荒僻概之，何知州之欺我也？移步前进，将谛视之，两妇一婢忽皆以手自挈其头，对州判而笑。州判魂不附体，尽气狂奔，径诣州署，复见知州，告以所见，即日启行。知州复遣两吏，以小车送之出城。州判欲觅向所经之阌阆，但见颓垣破瓦、蔓草荒烟而已。始悟前日所见，乃鬼市也。于是，疾驰出境，返至省垣，即日引疾归里，终身不仕。 



　　人鬼对谈 



　　无锡南乡人有过七者，以卖锅席为业，设肆宝应数代矣，因寓居焉。年近五十，忽丧其妻，过七鳏居一室。有婢曰小蛮，年十四五，尝使展衾寝于床下，以备不吋役使。一夕三更后’过七睡醒，呼小蛮进茶，忽闻小蛮连呼七官，谛而视之，其妻音也。过七乃披衣起坐，与之对谈。小蛮忽近握其手曰：“七官别来半年，我因思念不置’今夕特来一会。”问以死后情景，对曰：“我生平为人直道，尚无大恶，故死后并无拘束，大概情形与在阳世无异，惟不见日光耳。”问以死后曾回无锡否？对曰：“我曾还乡数次，往来迅速，自较阳世为便易。惟族中穷人见我回家，纠缠借钱者不少，是以我不敢久留，仍来宝应。”盖过七之妻向以俭啬闻于乡，故为鬼而其性不变也。问以今居何处？有人相伴否？对曰：“我即在此宅间壁，赁一室居之，雇一老媪相伴。媪即宝应乡人，口音与我不对，又不善煮饭，诸多不便，亦勉强用之耳。”问以家有要紧契据某件，遍觅不见，今果何在？对曰；“在某匣某抽屉内隔层之下，因索契者但搜寻抽屉，而不观其下层，是以不见也。” 

　　问以店伙查姓，领本钱百余缗回南置货，乃一去不来，自在无锡开张席店，殊属可恨，我将赴无锡呈控严追，可乎了对曰：“我专为此事而来，断断不可涉讼。凡事让人一分，在我受益三分。若一经官府，则受人气恼，耗费钱财，经年累月不得休息，殊非长策。且查某居心险诈，殆将自毙。若往追前账，则祸及吾家，恐所费不止数百缗已也。”既而曰：“吾去矣!吾两人不久可仍相会，尘世之事，劝君看破，亦劝君千万保重。 

　　小蛮年已及笄，可即配人，勿久留也!”于是，小蛮如眠初醒，甚觉疲倦，问以前事，则曰：“我方将进茶之时，忽见一媪手执纱灯，自壁角走出。主母随后而行，近及吾身，主母忽以手击吾脑后，遂已不省人事，亦不自知作何语也。”明日，检查某匣抽屉之下层，契据宛然在焉。末及两月，闻查姓为他债主所逼，服毒而死，债主多受波累。过七始悟其妻言之不爽也。 

　　逾年，过七亦以疾卒。 



　　旧鬼玩月 



　　无锡北乡有村曰胡家渡者，一塾师训蒙于其问。每曰暮，有一挑杂货担者至村，如糖果蜜饯之类皆有焉。训蒙师与其徒各稍买食物以为消遣，每日入至三更而返， 曰以为常。一夕忽不至，盼之两月，而杂货担始来。塾师问其故，挑担人曰：“此次一病几死，幸而痊愈，余从此往来此道夕不免有戒心也。”盖挑担人之家，距村约十里，是夕三更后，由村回家，月明如昼，道经一桥，忽见两人凭栏玩月，身长不及三尺，而须眉皓白，相对啁瞅夕其语了不可辨。挑担人心知为鬼，然四顾旷野，欲退无路，只得放胆，挑担上桥径过，且曰：“请先生稍让!”闻一人曰：“是人可恶，速击之!”挑担人由此晕倒，人与担直坠至桥下。五更以后，有行夜者见而呼醒之，送之回家，一病两月。夫须眉皓白，而长不满三尺，《春秋左氏传》所谓新鬼大故鬼小者，岂不信欤？ 



　　鬼买糕晡子 



　　句容乡妇有以产死者，厝棺荒墟。其邻近卖糕店，每日见一妇人，来买糕两枚，及晚穿钱，必有纸钱灰，适如妇人买糕之钱数，店主怪之。明日复来，乃以盆水受其钱，妇遽泣日：‘实告君，我非人也。我以产死，既入棺，而子生。每日买糕哺之，当佑店中多获生意。几买客夜来者，皆我所为也。”因复哀吁曰：“吾家现已无人，此子久在棺中，终难得活，且与店主同姓，如蒙救出，抚育为子，则生生世世铭此大德矣。”店主侧然许之，因曰：“吾恐以开棺获罪，奈何？”妇人曰：‘方感大恩，开棺何害？”因告以地址方向，呜咽拜谢，瞥然而没。店主依言觅之，果得一棺．启之，尸尚未朽，即买糕妇也。一孩微有温气，灌以姜汤，始能啼能动。店主遂抚为于，而葬妇棺。及儿巳长，颇以贸易致富，店主告以其母墓所在，使往祭焉．夜梦其母告曰：“吾昔为汝买糕，每过某溪，浮水而渡，甚觉苦楚。汝今宜建一桥，以便行人。”其子乃建桥溪上，名之曰买糕桥。句容人至今能道其事。 

　　鬼欺衰老 

　　吾锡北门外大桥，县令决死囚之地也。道光中，有顾君字云萼者，以书画名，年七十余矣。一日三鼓后，提灯烛过大桥，阴风忽起于桥上，灯光陡灭，有数十五头鬼逐之，大骇。奔至桥下，背一店门而立，鬼已踵至，皆手挈其头，对之而笑。顾君魂不附体，颓然倒地，忽见红光两道，自远而至，鬼皆散走。近而视之，则所素识之王氏兄弟也。惊喜呼救，乃送之归，未数月而病卒。顾君尝语人谓王氏兄弟必贵，既而一举孝廉，一以监生终，颇以干涉讼事，见轻乡里。岂其根基虽厚，而行事有以折减之欤？抑年少气盛，不必有大福禄，而亦为鬼所畏欤？ 



　　东平州牧相尸遇鬼 



　　余友朱伟度太守(祖骏)之权知东平州也，颇有能名．一日，赴乡间相一老媪尸，冒雪前往。伟度向有喘病，又饥寒半日，及回署，气息奄奄，面无人色。伟度之妻捧姜汤进之，甫啜数口，陡然大吐，喷及其妻之面，其妻晕倒于床，而伟度则爽然神清矣。其妻忽作呓语，审其音，若六十余老媪者，俨然东平人也。瞪目言曰：“余子无状，终日在外赌博，不问家事，致余气忿寻死。乃复移余于富家某氏之门，藉尸图诈，生不能事，死又暴露之。且远劳太爷之驾，若不严治余子，余死不瞑目。”伟度谓之曰；“汝子固当严治，但衙署深严，汝何敢至此？”对曰：“余抱憾无穷，亟欲申理，太爷在尸场时，余钻入轿中。惟时太爷遍身发冷，畲乘间入太爷之口，由口入腹。适饮姜汤半碗，余热不可耐，由喉间冲出，不意适值太太。今特借之以宣余意。”伟度怒曰：“汝混入衙署，又缠扰太太，不自知罪乎!”因呼日；“速取杖来，我将扑之。”其妻作惶怖叩头状曰。“我速去，我速去。但求太爷处治余子。”伟度问曰；“汝子洵有罪，将绝其性命乎？”对曰；“不必绝其性命，但求杖之一百夕警其将来而已。余欲出署，惧为门神所执，求太爷遣人炷香引余则出矣。”伟度命如其言，其妻遂醒。明日，伟度为断是狱，杖其子而遣之，州人多服其公明云。 



　　冤鬼鸣冤 



　　余弟诚伯之知汉川县也，去城三十里之蚌湖口，有劫盗数人，拒杀事主一案。盗首何大安逃奔十五里，天尚未明，为兵役所盘获，收禁狱中，供称伙党五人已逸。正在缉捕，会有形迹可疑者三人前来探狱，禁卒怪而羁留之。执而讯之，皆盗伙也。明日，又在河边盘获二名．数日之间，劫盗六名，全数擒获。县民惊谓：“非鬼神默佑，不能至此。”时壬午十月初六日也。先是十月朔四更，诚伯在内寝将卧时，闻后墙外有喊冤者，若近若远，乍左乍右，其声惨厉，意其必非鬼物。连喊三夜，姑遣差往查，皆云墙外离居民甚远，此殆非人，不日当有重案。初四夜，喊声较早，阖署无不闻者。然鬼声无若是之发扬，佥谓当系更夫与冬防巡勇警夜声也。初五夜，尚有喊声。初六臼，堵贼悉被擒后，即寂无音响，而查事主被杀之期，乃初一夜也。其鬼既能鸣冤于县署，又使诸盗不缉自获，鬼亦灵矣。诚伯又细询更夫巡勇，并无警喊之事云。 



　　厅署猫精 



　　外叔祖顾半厓先生，游幕河工，尝言道光年间，居南河某厅署内，屋上常有一猫精，长二尺许，头戴毡笠，肩挑两小筒，效担水夫之状。每晨起，必从檐前经过，人亦习与相忘。后因偷吃食物，庖人狙击杀之。庖人即担水夫也。视其毡笠，盖拾取败毡缉成者，其两小筒，则取小木片捆扎为之。 

　　夫猫而成精，其阅世当已久矣，然担水夫能击杀之，究尚无甚伎俩。至其所慕效，不过担水夫之属，猫之心目间，但知有此人，盖亦积威压之渐也。 



　　怪物幻形 



　　忆余十一岁时，居西溪顾氏宅中，闻邻右秦氏言狐为祟。 

　　每至初更，举族健男十余人执刀枪剑槊，各持灯火升屋四望，方纷呶时，邻舍左右忽闻有人在屋檐上咳且笑者，又有见两苍头从高楼跳下者。余在家方辍读，亦闻有人履屋瓦而行，声甚厉。余亟推窗视之，则闻踉跄奔避声益厉，迄无所见。明日，又有邻翁言，天甫黎明，见巨盗四人，面绘五色，开秦氏大门而出，扬扬向西去。及天明后视之，秦氏门固未开也。于是形声变幻，倏忽无定。比邻十余家，皆云有所见闻，疑惧不敢安寝。如是者匝月。一夕四更后，余家寝室外，一铜盆忽在：桌上旋转不已，时惟先太夫人与一戚媪分两室而居，余与诸弟亦居室中。太夫人闻铜盆旋转声，觉有异，乃唤戚媪取床，‘锣鸣之，锣声起则无所闻，锣声止则铜盆旋转如故。太夫人唯戚媪曰，“吾与汝不可不出。”乃皆启寝门而出，闻物自窗隙奔选，共声甚惶遽，窗外大桂树珊珊摇动。天已微明，大夫人自窗隙窥之，树下原有一大缸覆地，忽见缸巾透出黄爪在地爬搔。须臾，一物闯然而出，固家中所畜黄猫也，四顾而嗅，遂忽不见。未数日，太夫人右腕患一疽，危笃异常。家人复取所畜黄猫，覆之大缸以试之，猫呜呜在内叫号，竟不能出也。他闩，猫遍身发肿几死。而外祖母侯太夫人素不信鬼怪，闻之叱曰：“乌有是事!”未几，外祖母亦发毒，数月甫愈。太夫人病转剧，医治年余乃愈，怪亦不复至。不知是何物也？或以为狐，或以为蛇云。异哉!物之自窗间突出，似尚有所畏忌，乃太夫人一病几殆，岂其毒气所中欤？然自是比邻左右不复闻怪物为幻，盖已殴之远去矣。 



　　蒙阴狐报仇 



　　东蒙阴县之蒙山，向多狐，猎户以冬令入山，围而猎之。 

　　定例：蒙阴县令于一月前出示晓谕，准于某日开猎，某日封山，俾诸狐知之，得以先期徙避。盖古者网开三面之意，而狐亦必故留其老者、病者、有罪当死者，以供猎户之求，岁以为常。 

　　众猎户虽执业在一时，皆足供终岁之食。淮所获多草狐，类皆贱品，欲骤致重利不能也。某大令方莅任，颇以好货闻，猎户相与合谋，敛资赂之，缓其出示之期，而准猎户入山纵猎。狐出不意，狂奔惊窜，骈死于火枪之下。于是，罗列珍品，有青狐、黄狐、火狐、玄狐之属，猎户皆获利数倍，大令亦遂餍其所求。一日，大令方坐衙斋治文书夕有一白须老人突入，谓之曰：“余狐祖也申汝为县令，凡事当循旧章办理，乃贪利骽法，忍徇猎户之请。余之子孙，为汝所歼多矣，余必有以报汝!”怫然而去。出户数步，遂忽不见。越数日，大令之子方在浴室，忽堕水死。末一月，大令遂丁外艰以去。论者谓大令之父老病侵寻，其子无故堕水，殆狐之所为，若丁忱则偶值其时也。厥后，同里许君国瑞往权蒙阴县篆，见署中有空室三楹，相传狐祖所居，往往现形一叟，青衫毡笠，貌颇朴野云。 



　　宁绍台道暑内狐蛇 



　　余将赴宁绍台道任时，即闻宁波有三将军之说，皆巨蛇也。其在提督署中者，曰大将军，在道署中者，曰二将军；在府署中者，曰三将军。然向不轻出见。及余到署，细察形迹，惟署后有小屋，供财神，其旁塑白须而坐者三人。询之旧吏，乃云狐也。署室承尘上，常有声响，始以为鼠，久而谛之，与鼠稍异。或于板壁及桌椅上作剥啄声，余厉声呵之，乃稍止。然既止复响。既而试得一诀，但若无所闻者，置之不理，再响数次，即不复响矣。仆婢有失小物，及头足微疾者，均往财神祠中燃香烛，亦颇有奇验。但事稍重大，则不灵。一日，余方午食，仰指承尘，谓内子曰：“彼已数月不响矣。”盲未已，而闻堕尘之声若撤豆者，各室中多有微响，旬余乃止。乙酉上元之晨，余起盥沃，忽闻板壁有响甚厉，与平时不同。余大声斥之，亦不稍止。适接电报，知法将孤拔率五战舰已入蛟门，来攻镇海，余乃悟彼来报信也。因曰：“此后如有警信，即能来报。待到事平，当书一匾额送之。”自是，凡闻室中有厉响者，必接警电。法船既退，余乃撰书一匾，悬之祠中。余久欲察巨蛇踪迹，而无听见。惟盛暑之夕，署中人每见一乌蛇，长丈余，横卧院中乘凉。欲呼众人往观，则忽不见，然并无他异，似不足当将军之目。又闻前任某观察，有一族侄女在署，一夕忽不见。明日，东城外十余里之乡人来报，有一女堕于田中，遣人验之，乃迎以归。女云：“三更睡熟后，忽觉御空而行，鼻中微闻有腥风，然并无所见’天将明，乃坠下”云。 

　　众意此乃蛇之所为，惟余所闻署中之响，不知其果为狐欤？为蛇欤？余无以考其实矣。 



　　蛇死为祟 



　　无锡南门外，窑户甚多，俗呼之曰老窑头。同治丙寅，有某甲买一古窑，窑已闭弃数百年矣。将启而用之，忽见窑中大小蛇无数，皆毒虺也。尽击毙，而火之。有一蛇大如瓮盎，亦死于火。顷之，某甲大病，将死，蛇附之而言曰：“我已修百余年，未尝出为人害。汝不与我一信，而突来开窑，使我不及迁避，无故杀我，且杀我子孙甚众，今日必索汝命。”盖俗例，凡起造动土，必于数日前祀土神，则百虫无不徙避。某甲开窑，实未祭土也。于是，家人涕泣哀吁．许蛇以讽经超度，不可，许以拜七日梁王忏，又不可，许以拜忏而兼立蛇王庙，蛇乃允之。某甲寻愈，于是军将山有蛇王庙云。 



　　巨蚌咸精 



　　上海萧家浜，水通黄浦。咸丰五六年间，土人往往于晦冥之夕，见河滨有光烛天，俨同月夜。河滨有大榆树，数百年物也。一日，有客向土人欲买此树，愿输钱百缗。土人异而诘之，客曰。“此树腹空已久，中有灵草一茎，而此河由黄浦通大海，汝等独不见夜有宝光如明月者乎？此巨蚌也。彼在海中修炼多年，来此欲食仙草，以成正果。吾所以买树者，将取草以钓蚌也。”土人闻之，皆谓明月之珠乃无价之宝，吾辈何爱于百缗乃谢客勿售，相与锯树取草。复筑坝截断河流，戽水使涸。河底果有两巨蚌，皆如百斛之舟，相对翕张，作欲裹人之状。上人既不敢近，乃悬仙草于长竿以诱之。蚌来逐草，其行如风，竿与草皆为所吸食。持竿人骇极，幸而跳免。 

　　土人以为蚌不出坝，终当涸死，欲持久以困之。数日后，蚌忽不见，盖已腾跃而越坝矣。然每夜宝光仍见于黄浦，相去不过数十里耳。俄有两女子，美丽绝伦，赴县署投状，自称立愿出家修道，有恶少年邬生，强占为妻，不令得归母家，求县主速赐拯拔。问其居址，云在黄浦。既而一书生来诉状，自称邬姓，幼聘彭氏二女为妻，今欲赖婚，求县主速赐清理。问其居址，亦云黄浦。既而县役持票拘人，则浦滨固无彭、邬二姓者。遍询舟人，亦皆无之。遂置之不理。越半月，两女子复来县催讯，并诉于道署。诘以邬生既难拘到，作何处治？女子称：但书黄纸声明邬某应按律惩办，钤以县印，以某日某时焚而投之黄浦，则可矣。县令如其言试之，忽见血涌水面，则一大黑鱼，长五六丈，巳浮水死矣，身似被刀斫者。是夜宝光遂不复见，后常见于海外之蛇山。始知蚌之久不出黄浦者，为黑鱼所阻也。而彼此赴诉’先得县印者胜，印之威灵亦赫矣哉。 



　　树炅报仇 



　　光绪辛巳三月初五日，天津府署附近，民居失火，烧死四人，其居主则盐运司署之书吏也。先是，书吏所居院中有老树一株，书吏以其侵蔽日光，将伐去之。或言此系百余年旧物，不宜斩伐。书吏不听。斧寻既纵，红水喷溢，殷如血痕，亦不顾以。将发火之前数日，书吏每于清晨梦见白须老人。戟手谓之曰：“汝与我为仇，我亦当与汝为仇；汝剿绝我命，我亦当剿绝汝命。”如是者三日。书吏怪之，出以告人，亦莫喻其故也。及火发，即在伐树之处，亦不知其所自来，书吏及其二孙一佣媪，皆死焉．其大门及比邻屋舍，均无恙。赵桐孙告余曰：“凡百年以外老树，往往能为人祸福，史册固常见之，而近事则尤可征。浙江义乌县署中，有大树侵碍屋檐。某大令莅任，命伐去杈丫旁出之两枝．大令有已嫁守寡之女，携其三岁子在署，忽呓语曰：‘方今某氏家运尚旺，我固无如之何。 

　　若汝家则门祚衰矣，姑借汝子以显吾之手段，彼去我两臂，我亦当取汝子一臂，以泄吾恨。’官毕，瞋目切齿，取利剪断其子之左臂，鲜血淋漓，旁人奔救不及，女亦醒而大哭．不白知其所以然，盖为树神所凭云。嘉兴人有陈姓者，由孝廉入赀为中书舍人，家有老槐一株，数百年物也。舍人有妹婿，为狐所扰。一日赴陈氏，狐不复至，比归则狐扰如初。家人研诘其故，狐始不肯言，继乃曰：‘陈氏有黑将军，气象雄猛，吾甚畏之。’舍人乃迎妹婿下榻书室，其居适与老树相对，狐久不至。陈氏每岁祭树神一次，以其庇萌全宅也。祭树之日，狐忽来扰，家人复诘之，对曰：‘今日乘黑将军之醉，姑再来一叙．’众始知黑将军者，实树神也。厥后数年，树被雷击，而陈氏亦渐衰替。人谓陈氏前此家道殷实，人口蕃祉，颇得树之呵护；一旦雷神致罚，岂树之精灵，历岁久而将为祟欤？固未可知。而要之陈氏数十年之盛衰’实与此树为始终云。”余谓桐孙之所闻，固不诬矣。夫草木无知之物也，然老树阅世至百年，得日月之精华，受雨露之滋培，其灵气愈积愈厚，则无知面若有知，亦理之可凭者。如谓老树尽不宜斩伐，伐之必撄其祸，则苴古以来，参天之木将充塞乎宇宙，揆之于理，当不其然。凡人之偶尔获祸者，或其平日所为背弃常道，殃咎将至，而树灵乘之为祟，所谓其气焰以取之也。抑闻古圣人断一树杀一兽必c真其时，盖以天地所生之物，不忍无故残损也，面况老树阅世至百年以外者乎？彼违天地好生之德，肆意戕物，可以无伐而必伐之，则获祸宜矣。若夫循自然之势，审当然之理，而行以恻然不忍之心，树灵有知’当晓然于气数之不可逃也’夫孰得而祟之？ 



　　孝子获福 



　　湖南宁乡农民谢上达，生不识字，而有至性。其母病，掌腕不能动作，上达佣赁以养母。每鸡鸣起，炊黍熟，．调甘旨一簋，温盥汤，烹茶，备巾盂盏箸’豫置母榻旁。察命毕，乃趋佣所。佣甚勤，功常倍他佣。日未暮，白佣主返奉母，餐毕，然后盥濯休息。佣主与酒肉，必归遗母。佣不远去，以二三里为率，便定省也口母发乱，躬为栉沐，衣襦垢，躬浣濯之。暑月为母澡浴，不少厌怠。母病寒，苦鼻塞，口承母鼻，以气吸通之。暇则坐母旁，说委巷琐屑之事，以悦母。乡村有灯会或演剧，必背负往观之。虽暑雨祁寒深夜，不以为劳．如是者二十余年。母既卒，每值当祀之辰，出市酒肉楮帛，晚出田胧间，迎神慰问其母，且语且笑如生时。既设奠，则躬坐筵侧，劝加餐焉。祀毕，则涕泣哽咽，送之田陇间。上达有兄早世，至是乃呼兄祝曰：“母老矣，病不能行，兄其背负之，毋使疲于道路。”言至此’辄恸哭不能止。道光二十年，长沙人有扶乩者，或问天下有几许孝子？乩书某某等二十余人，俱获天佑，及身富贵。谢某已老， 当以来生获报，可拥八驺也。 

　　上达初赤贫，晚乃小康，且健甚，年八十始没。夫孝为百行之先，寿为五福之冠。天之所以报纯孝者，亦何必待来生哉？ 



　　李游戎遇魅(刚) 



　　广州有李游戎名承烈者，从军黔省，偶失道，天且暮矣。 

　　遥望里许，有寺隐约林际，趋赴之，扃闭严固，抉扉入，殿宇宏壮，然蓬蒿没径，似绝行踪者。西廊停一柩，东厢颇洁，而空洞无床几，仅一琵琶悬壁上，弗之异也。席地而寝，命兵役秣马殿后。夜半，若有扶之者，惊寤。适月色横窗，辉耀若昼，见琵琶盘旋空际，战战有声。异之，危坐谛视，忽扑面来挞其额。游戎跃起，拔刀挥之，忽裂为二，复两相腾绕，往来如织。连击之，辄上下闪脱，莫能中。如是者久之，遂无所见。游戎亦倦极，将就枕，闻院中格格作响。穴窗窥之，见柩凭两凳若足，踯躅而前，已至户侧，抵触甚厉，墙宇震摇，即破窗跳出。柩即旋转随其后，骇极。奔避殿内，柩亦踵至。乃蹑登神龛，甫搴幔，见一红裳女子立龛内，向之而嘘，寒风刺骨，晕绝仆地。天明，兵役入救，则东厢琵琶与西廊之柩，皆如故也。游戎大怒，火其寺而去。 



　　苏州瑞光塔蟒蛇(附) 



　　苏州盘门有瑞光塔，乙亥之夏，大府筹费将重修之。届期，工匠缘梯至塔顶，忽见一巨蟒，头大如巴斗，腰围三尺，蟠踞塔心，腥秽特甚。骤触其气，皆昏晕坠地，死一人，伤一人。董其事者无可奈何，遂设酒肴香案祷之，曰：“今日奉大府之命，一郡风水所关，且恐倾欹而妨民居也。请暂避以蒇此役，俾获复命。”夜梦一老人衣冠而前，曰：“君此举诚美，但余在此修炼已千年，未尝贼一命戕一物，早知今日有此劫，过此，便可得道。惟两匠因我而死伤，又须迟三百年。乞君成全，后当图报。”董事者以此复大府，遂命辍役。后数年，吴子健中丞饬局修建。己卯六月，塔顶被旋风吹折云。 



　　蔷薇祟人 



　　驻英二等参赞官黄遵宪公度之弟，名遵路，字公望者，嘉应州诸生也。年三十余，忽发狂疾，医调渐愈。越三年复发，人劝之服药，不应。谓所亲曰：“吾疾岂药所能治耶？自吾始疾，常见一白头翁，又为天神鬼魅之状，多方误我，耳目心口，皆束缚不能自主。此数月来，则宛然一十七八好女也，日就扰我，诚不知何孽？然幸勿语人，恐人疑我生平有遗行也。”又言：此女自道其姓名及橡饰，甚悉。有时忽瞋目拊床曰：“幸吾有把鼻，不然者殆矣。”先是，公度从祖家有蔷薇花一株，或见其化为人，而其家有发狂疾者，乃移植于东偏，与公望居相近。而公望又发狂疾，家人疑此花为妖，议芟夷之。光绪十五年五月十七日，日加午，家人潜伐树，掘其根，将弃之野，公望不知也。忽于是时刺刃于腹，大叫倒地，创不甚深，越日而卒。 



　　陈光淞跋 



　　余既刻薛公《海外文编》，明年公子慈明复以笔记相属，亟为校理，期年蒇事。笔记之作由来旧矣，大抵尊闻谈故，间涉寓言。此编体例、分类、编目，悉公手定。其论事平正通达，涉笔谨严，与文编相表里。余虽随笔札记？类皆驰骋精核，自备一格。回忆一镫侍侧，听论往事，妮妮不倦。今仅得于此编读之，前日之乐，渺焉如梦幻之不可复接，可慨也夫。 

　　光绪二十四年三月甲申朔萧山陈光淞谨跋
