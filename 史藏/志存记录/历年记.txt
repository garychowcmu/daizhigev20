
《历年记》 清 姚廷遴　著



　　历年记自叙


　　历年记上


　　历年记中


　　历年记下


　　续历年记


　　记事拾遗

　　先祖御医公，乃太祖封君公长子，叔祖方伯公之胞兄也。性静心慈，行端表正，亡于余之周岁，为孙之不幸甚也。稽阅家
谱，知祖九岁时遭太祖病，遂废学，学医。二十一岁复训蒙，四十四岁因弟贵始解馆，设帐二十四年，共得生徒三百有余。但
入门者更不易师，虽有出仕之弟，而清贫如故，不肯作非理事。居处必恭夕遇事必敬，再勿以势为介意也。修葺半室，题曰：
“从我嗜馆。”

　　亲笔砚，著处世经闻、人情经闻、识见须知、日用须知四卷，编玉符记、夺魁记二本，集医学、四书，如袖珍字帖及寿祭
诗文，皆怡闲之漫录，共十套，分内外正集共三十本，俱亲笔腾楷。就医而活者，亦不可胜数。与事而随处方便者，今存录一
本。然性盛亲友，百无希冀，甘贫苦、守清白而已。观其图逸古风及出世词，大约可见，更所难得，言明宇字号者，莫不以善
字称之。先朝恩授太医院御医。嘉靖丙辰三月二十三日生，娶朱氏，生而即死。

　　继娶张氏，无出。又娶赵氏，生二伯、三姑及父。我父常病，而二伯俱亡无嗣，故我初生即爱如掌珠。未周岁而祖竟逝矣
，寿七十二岁，终于崇祯二年七月十三日正寝。八年十二月初八日举葬斜桥祖山之西。

　　先父信甫公，乃大父之幼子，曾祖封君公之冢孙也。幼多病，而先伯等俱夭亡，故先祖惟恐其不寿而名寿。貌俊秀，能聪
察，故自少即失欢于祖母，六岁时抚于乳母黄文家，予幼时据父所述已不忍书。至十二岁聘周浦金宅亲，已知人事，私自借债
增六礼、益赏封，趋迎言貌，无不赞之者。十三岁过门，达礼体、识时务，不独一家称，即一镇莫不称羡也。十六岁毕姻，是
时叔祖礼垣奉敕巡视京营，告养在家。贵宪门楣，不必说矣。外祖及愚公亦以千金厚赠，另起大宅以备往来。征鞍画舫，时刻
驱驰；重裀列鼎，终朝言笑。至十八岁秋月，患泻痢症，祖母随令自爨，不送饮食。明日叔祖闻知，送白米十担、钱十千。外
祖知，亦送白米柴炭鱼肉酒莱。而作家自此始。继后虽受叔祖外祖等提携，而身弱多病，先祖虽爱而权柄母操。至二十三岁时
，叔祖起山西太原道，六月发行上任，七月没旬祖竟逝矣。是时父亦大病卧床，祖母与次倩(婿)李公繁飞家人陈胜、钱山等，
暗将家内细软什物并铜锡器皿尽数藏顿，家人文契、田房约券大半焚烧。幸有不平者露其谋，白之大伯、二伯，即拘陈胜到黄
文家研讯，随搜出首饰什物等件，而与谋者带羞而去，家人量责而逐，查出金珠首饰，仍还祖母收管。自此而祖母之恨益深。
二十七岁，曾祖封君公崇祀乡贤，而父应承祀。二十九岁血症复发，移居周浦，至十月，叔祖朝觐归途宁家，故复归住。三十
二岁，叔祖龙藩述职被论，幸当道表白误参，得复职上任。即使大伯、二伯归，举祖父殡葬斜桥山。大概费用虽系叔祖，而开
丧五日并各项杂用支应，我父亦大费。三十四岁正月，往浙江任上候叔祖。二月归家，吐血大病。至七月甚危，献神服药，倾
家医救，至九月稍可。不料岁暮，恨赵观放火烧屋，祖母反加咒詈，卧床五日，值叔祖归家，正许医救照顾，而祖母又言多舛
错，即于庚辰正月初二夜呕血而亡，是年三十五岁。虽丧葬杂费俱属叔祖周全，今家荡流离，皆系祖母所使。二十八日举殡葬
斜桥祖山。


　　历年记自叙


　　不肖廷遴字纯如，其先系浙之慈溪籍也，功名将相，代不乏人。据家谱云：有十一世祖讳颐者始居海上。颐生谷，谷生经
，经生谏，号杏坡，由医显名而仕于明为太医院御医。侍宣宗、英宗两朝，每多宠遇。及土木之难，正统帝北狩，扈从沙漠。
车驾还京复登大宝，赐一品服俸。年高乞归，朝夕咏诗读书以终其身。敕赐御祭御葬，在斜桥之西，宮室树木巍然郁然，今日
久湮废矣。谏生寰，寰生煦，煦生高祖，讳一祥，号筠石公，由太学生授江西临江府知事，尝兼摄司狱。曾鬻产救囚，削除苛
敛，监司褒奖，迁九江知事，以疾终，今诰赠通奉大夫。顺治十年二先伯至山西辽州，买小说一本，有高祖救囚实事载焉。诰
封夫人吴氏，生曾祖继禄，号思筠公，业儒博学，娶夫人陈氏，三锡荣封。生祖父讳永丰，号明宇公，及叔祖讳永济，号通所
，即方伯公也。同胞兄弟，早岁家贫，俱馆谷为业。叔祖幼年向随兄读书，天资英敏，十四岁即入泮，至三十五岁而科甲联登
。仕宦廿载，世翼两朝，勋猷事业竟如泡幻，百岁而终。祖父虽有出仕之弟，而甘守清白，不涉非理，设帐二十四年，著书一
十二卷。更有难者，无论遐迩，莫不以善人称之。先娶朱氏病故，继娶赵氏祖母，生二伯、三姑及父。二伯早死，惟存我父讳
崇明，字信甫，行虽幼子，分系冢孙，英姿美质，人前表表者，不幸青年谢世。娶母亲金氏，育生廷遴，廷遴今四十有一岁矣
。睹日月之推迁，世事之更易，人情之冷暖，涉历之风波，思此能无感慨而委之笔札乎！是以记历年之所经及身之所闻于左。




　　历年记上


　　余自大明崇祯元年、岁次戊辰、七月二十三日始生。是的祖父毋及父母重庆下，叔祖方任湖广荆岳道副使，终养在家。忆
此时光景，如隔世矣。

　　二年已巳，是年二岁。叔祖起山西太原兵备道，七月初旬上任。临行时祖父患痢卧床，兄弟执手，依依不忍别。至十三日
祖亡。呜呼!胡天不悯，残我大父。惨余周龄，哀哀失怙。倘如天眷，锡之耄年。俾余兄弟，毋若斯焉。是时叔祖还在苏郡，闻
讣欲归，二伯劝云：“太原乃近边之地，兵备系军务之职，奉旨起行，不宜潜归”等语而止。一应丧中之费，俱属叔祖发银应
用，至暮年而常念及，不无泪下。先辈手足之情，其重如此。其年冬，虏入山西塞，越太原直抵京师，杀掠异常而去。叔祖幸
进表在途，斯兔于难。凡任边方险要之地者，一年即可铨转故。

　　三年庚午，余三岁。叔祖即转浙江温处道参政，归家至任。

　　余父母俱守制在家，祖母将祖父所遗细软，俱托次婿李公繁、家人陈胜等，尽数窝藏寄顿，田房及家人文契尽皆焚烧。幸
有知者白知家父，家父即会同大伯、二伯，在管账黄文家讯究，追出十分之二三。竟碍祖母在前，恐伤和气，仍交收管，但将
家人赶去。是时三位姑夫俱在我家，有此一番，似难再住，各各搬归。临行，唐姑夫将铺陈箱椇等俱开明，言请尊舅一看，以
示不染之意。其二位染指者，顷刻置身无地矣。余幼年记得家父常述此事，故并录之。

　　四年辛未，四岁。四月，余出痘。八月，二弟生。春，叔祖升驿传道按察使。冬，升本省按察使。

　　五年壬申，是年五岁。外祖与火姓官司，大半年在我家，所费数百金，应酬甚体面。又值外伯祖金宪愚被访砌，知府方( 
名
岳贡，任松江知府最久，自崇祯元年至十四年)、知县吕俱清酷非凡，大费周折，幸得无害。

　　六年癸酉，六岁。是年正月，请浙师赵新台开蒙，教读《大学》。时父性最严，先期在家教读程子曰：而“初学”句，“
而”字音声未谙，读作“鱼”字。不知责过几何，至今思此惨然。九月，定二十二保黄家湾黄宅亲，行聘过家，父舆皂踵门谢
亲。岳父黄君佐当许奁田二百亩，收在官甲，家人十当到宅见礼服役，使女二人先来伏侍。后来答拜，面授余廿金，盛款筵待
而去。往来之稠密，岳父之俛爱，不数年而成梦矣。可叹，可叹!十二月，五姑娘再嫁沈慕春，而拒绝往来。叔祖升浙江右布政
而往候任上。

　　七年甲戌，是年七岁，从赵先生读书。叔祖转左布政使。七夕，大雨风潮，城内街道水盈二尺许。八月，二弟出痘。外祖
家有官司，住在我家。

　　八年乙亥，是年八岁。余颇知人事，仍从赵先生读书。八月，随父亲往周浦，各骑一马，父在前，余在后，见者谓余小而
能骑马，住足观之。至今若由此路，宛然似昔，而物在人亡，不胜惨悼。十二月初八，举祖父殡，在家做功德，成服开丧。三
日排五糖饭执事，祭奠送丧者甚多，并各宅家人无不到。临期台棹多，天气冷，扛者从缓。二伯大怒，将总齐家人责二十板，
而各执事奋力俱齐矣。可见举大事能果断者自不可少。

　　九年丙子，九岁。是年父亲移住在周浦镇外祖家之新宅，从蔡淡然读《孟子》起。淡然系小儿科名医蔡承泉之子也。住宅
后有大花园竹园，书房俱精洁。同馆者即母舅及如珪母舅，并朱天襄兄弟、朱鼎玉共五位，学生之中惟余最幼。更记得做口对
，先生曰笔，天襄假以纸糊窗，欲教以纸对也，余曰纸窗。至今思之乡甚怒时可以解颐。周浦之地，风俗虽嚣然，动用食物皆
贱，较之城内大不相同。门头交际又少，更可以做商意。假如一客载米至，一时无售主，行家来寻，必贱其价而籴，明日有主
，必增其价而粜，总不论货物，大约此法。所以父亲住在周浦者，一就住宅周围外祖造有廒房，可以积货；二因食物贱而交际
少；三因城内住宅风水不利，多少亡故也。未满经年，甚有利息。冬因叔祖朝觐，便道归家。父恐祖母有言，先期归里。

　　十年丁丑，十岁。是年二弟读《大学》起，先从杨虞卿家黄先生。先生浙之余姚人也，形伟貌严，声洪性暴，馆中学生又
多，教读生书不过四遍，稍不如法即以竹爿敲之。前从赵先生几年，坐必案右，书必训熟，凡有点心必分惠之，凡遇寒暑必体
谅之，推爱尊重，与众生不同，所以相得。今黄师同类而推，余中心不服。白之父亲，仍从赵先生读书，竟还其束脩而已。冬
，大母姨受郡中黄三相聘。

　　十一年戊寅，十一岁。正月上元节，嫁大母姨。家父母另雇大舡，俱送至郡外伯祖家。外伯祖金宪愚住在府城东关外，开
张典铺。黄三相即沈犹龙之妻舅，时犹龙正任福建抚台，所以外伯祖与彼结亲，两相较胜，不必言矣。三朝后归至周浦，值二
十四日人家俱祀灶。二月，家父往杭州天竺进香，并候叔祖，余从元之，伯家姚先生读《诗经》起。四月，黄姨夫及母姨归宁
，跟随快舡四只，从者廿人，极盛极美之礼，撤金如土之用，外祖如接官府，亲戚靡不喝采。盘桓四五日，姨夫先去，母姨满
月而归。余因读书，不随母到周浦，但记得母去日，余同祖母往龙华进香，登宝塔、看石梁而归。值父亲养芍药，在瓶中赏玩
，遗我福橘饼百果糕，皆外祖母寄来，恐余思母，先此相慰者也。七月，余与父俱如周浦。

　　七夕乞巧时，父亲自外抱三弟而入，口中连连吐痰，痰中有血。

　　自此起病，时常举发。九月，同父母至东乡舍内，及看新得南舍房屋，并取租而归。

　　十二年已卯，十二岁。是年正月，四妹生。时黄姨夫与父未曾会面，两边送礼，相约以新年贺节，俱如周浦相会。十一日
，黄姨夫先到。十二日，家父正要起身，值生四妹，以致联襟不能相见。可怜，可怜!二十日，请长桥陆先生开馆。先生字黄池
，性仁厚，貌和朴。教完《诗经》，开讲四书，宾主生徒意气相得，约以无尽之交。至次年亦竟去世，堪叹，堪叹!二月，父往
杭州，在任上大病，呕血几殆而归。归家吐血不止，服药祷神，建醮禳斗，无件不为。举家仓皇，使费无算，稍缓而复重，才
愈而更发。四月，黄姨夫被方知府冤死于狱，母姨才生奎官，闻讣几死。沈宅恐母姨惨痛，竟自殡殓出丧，从门首经过，母姨
还未知也。直至下午方知，赶到山上，已钉棺矣。不能一面，故时时痛哭。哭不二年，亦竟死之。可怜，可怜!六月，天气炎热
，父病更危，请唐姑娘归，托嘱后事。言及赵思槐父母葬在我田，与彼完粮，经今十八年矣，倘有所危，子幼难与再赔之理。
由此一言，祖母忿怒，直至后来气死。可恨，可恨!八月，聘妻黄氏病亡，时父亲有病，不及问候，及至死后来回。可惜，可惜
!嗟哉黄氏，命也如何。虽未成姻夕意托丝萝。投之聘礼，维玉维金。尔虽年幼，岂独无心。师氏东归，述汝所为。言犹在耳，
花落成灰。九月，父病稍可，不与家事，日与二三知己，或棋友，或鸽友，闲游取悦。夜则与先生评究古今，惟恐忧心囊竭而
不为语也，更恐惹气，长幼惟是承欢。十月，往周浦外祖家，俱庆以为更生。数日从东乡取租归。二十六日，与母舅定东门外
殷宅亲。殷系崇明籍，侨居海上已三代矣。

　　业有沙舡几只，开贩柴行生理，家甚厚，有女姿色。父亲、母舅情义最厚，向要觅一好亲与。母舅因徐妈妈之言，缉访确
实，立意要定。茶礼虽出自外祖，往来交际廿人，动用盘内应增添润色者，父亲备办。如借已亲娘银镯一对，后卖西宅，将屋
价赔偿，件件体面行去。及至谢亲，两相过门酬答，我父赔费廿金，实系为好也。后不三年，其女竟死，反遭外祖之恨。十二
月，父竟强健。腊月二十六日，谢邑神于庙中，献家堂于厅内。正在得意之时，忽有家人徐寿在东乡归，报称赵思槐放火烧坏
舍房等语，父亲大怒，立时吐血，自此而旧病复起，不能痊可矣。二十九日，叔祖任上归，余同母亲过去候问，蒙叔祖云：“
汝等放心，今我归家，凡应动用者，皆我支应，不必忧虑也。”随将人参一大包，及任上所合调理丸药参膏一瓶，并银十两，
先付母亲，着妇女送归。即刻又将火腿十只并茶食藕粉之类送到，又请乔三余来看视。对父亲说：“汝因家乏用，多忧多虑，
遂成此病。今我归家，件件在我，还汝做小财主耳。”叔祖出任廿年，从未归家，亦未分析，此番归，欲有惠及我父也。不料
言犹在耳，竟成泡幻。

　　十三年岁次庚辰，余十三岁。正月初二日戌时，父亡。其日外祖亦到，与父面言半日，至黄昏而问祖母还在南宅，越加气
忿，遂连连吐血。时余睡在父床，见云：“如此吐怎得好?”时婢秋云执烛，换郎妇捧头，忽上视曰：“不好了!快唤娘娘来。
”及母亲到时，把脚一挺，遂断气矣。呜呼痛哉!吁嗟我父兮敏质英姿，序叨冢嗣兮九鼎一丝。育我兄弟兮甘食美衣，持家雍睦
兮上下欢愉。胡冲年之撄疾兮医祷难期，才半世而仙游兮天地为悲。捐高堂之只燕兮廿载仳离，抛数龄之稚子兮无限惨凄。此
时举家怆惶，报叔祖已半夜时候。叔祖即起叹曰：“我说此儿养不大的。”

　　时父生年三十有五，而叔祖年八十，故如此说。记此见得少者亡，老者视之原不多时也。随即发银四十两付管账黄文，又
请西宅定庵叔祖来同去买寿具，及备办殡殓之物。初三日早，叔祖同二伯父俱到，抚尸大哭。哭毕曰：“汝等不必忧，有我在
不妨耳。待丧事毕，大官我领去读书，二官大房抚养，娘娘独领小者守孝。”就择日成服，凡家人俱分布两疋，仆妇婢女俱做
白绵绸衫，因绵绸任上带归甚多，省得买布也。又择二十八日举殡。母亲不肯，叔祖立定主意，凂大伯、二伯来劝，凡亲族俱
来劝，余与母亲俱不得已而勉从。先做功德三日，开丧两日，排五糖饭执事，无论南宅北宅家人俱到，亲戚男女送丧者甚多。
先日定庵叔祖题主，次早发引。余此时虽少亦大哭，悲痛之甚，家人陈胜、张胜搀扶退蹜，直送至斜桥祖山。大伯祀土葬毕而
归。此番大费虽系叔祖，而我家亦大费矣。二月，祖母请大伯、二伯分家私。先使次婿李公繁将厅内衣橱台桌俱扛在祖母处。
余知大怒，未免费气。故祖母借此为由，请伯父来，其意要将父亲所遗交付掌管。一入其手，可使我母子无噍类矣。蒙大伯、
二伯作主，竟分膳田十五亩于祖母，其余悉母亲管业。幸脱奸谋之计，深感二伯之情。四月，祖母欲将西宅与晚婿沈暮春居住
，故家人黄文即先父乳伯、管数刘洪等共商议，将西宅借与姚君锡，得价银三十五两。其三十两完甲内漕粮，存五两还已亲娘
，因前母舅定亲借银镯一对也，从此僦去为失业之始。东宅后即元之伯住宅，元之者同族五服外伯也，邑庠生，曾中副车，据
云拔贡，亦未必然。势利炎凉，虚铺门面。至如我叔祖家居时，两日一次，必来作揖，问候起居，大都如此，人皆呼之为大爷
。面红鼻赤，貌陋心险。他因住近，先父在日，每事必来商议，甚是亲热。有子一，字习卿，不幸早世。遗孙三，长馨远、次
思雍、幼西苓，向欲与吾父同请先生，我父欲自便不允。不料父亡后，定庵叔祖云：“父七已终，学不可废。元之家有先生，
不妨相从。”而元之竟云：“学生已众，明年同请可也。”我虽不肖，视其孙作为虽同调，而视彼不屑也。蒙父友罗三官来说
，往褚武举家从罗先生读古文文章开笔起。先父在日，时常有病，服药调治及亲友往来交际，门面大，家内虚。及至亡后，清
理当票，共典银九十五两，因将西宅僦价完漕外，余存白米廿担。其年米价顿贵，每担二两八钱。母将此米粜去，赎取当物回
家。门头交际又省，甚觉安然。无奈祖母三日一吵闹，五日一费口，习以为常。故叔祖主意，要将母亲与祖母各自住开，我等
不肯而止。二十三保家人顾酉有一妹，年已十三岁，正好役使，九月内母亲着人去唤，其母约定十月初二送来。约初二者，世
俗以十月初一为下元节，大家小户必祭其先，为农事告成也。祭其先必有祭余，使其女吃过而送来者，亦母女之至情也。不料
祖母知觉，先期自己下乡，将此女轿中带归，藏在家中，并无人知。才过两日，我见黄妈妈袖钱一千，后领一人，将袱裹钱数
千竟到祖母家去。细访之，乃知卖其女也。卖不数日，即与外甥五姑娘之子叶官定亲，盘去盘来，甚是体面，请友请客，闹热
异常，竟将我母子视为陌路，普天之下再无第二家矣!未逾月。又将二十三保田二十三亩，朦混于叔祖处，批授外甥叶官。此田
系先祖用价买者，向来是先父取租。祖母因分家不遂，假先祖在日，曾许五姑娘者，节次要叔祖批照。叔祖一时误听，觉批。
及余知问，悔无及矣，明明夺占。今叶官亦死，可以舒恨，岂料祖毋老景伶仃，当为偏爱者戒。

　　崇祯十四年辛巳，十四岁。其年正月，家人妇女传送是非，祖母与母亲不和。叔祖立定主意，要母亲搬去老宅内居住。老
宅在馆驿弄，门前有照壁、旗杆、大厅，厅后即楼，共三进两厢，原系我祖与叔祖同住者，乃曾祖所遗，后因叔祖中后各买新
宅住，将此做祠堂。在楼下门面周围尚有六七家人分住，内中一应修理砌灶等项，俱叔祖发工料支应，及至临去又送银米柴炭
食物之类，三朝五日必来看视，又要将余兄弟与大伯二伯分养。此议才举，祖母即去谤言，道我等素性顽劣，不学好，不习上
，若一来连学堂内多不好也，故尔遂止。二月初旬，从瞿先生读书。先生讳警臣，老儒也，案首入泮，甚用功，学生皆成材者
。唯有韩雨泰及朱修可与余年齿相若，情义相投，意气相合，今二友俱入学夕余不肖及今犹恨也。三月至九月无雨，江南大早
，草木皆枯死。

　　我地向来无蝗，其年甚多，飞则蔽天，止则盈野，所到之处无物不光，亦大异事也。是时闻四方流贼大乱，我地戒严，百
姓惊惶。年岁大荒，冬，道上饿者无算。章知县设法赈济，男子在城外演武场、山川坛等处，搭盖草厂，煮粥给食；女子在广
福寺、积善寺给食。有等不屑去关粥者，赴县领票往各铺贱买官米。官米者，大户乡绅捐助之米也。种种惨状，难以尽述。死
者日在城门口数之，必以百计。西南北三门外义冢处，皆掘大坎土坑，周围筑墙，土工每日用草索一扛三尸，横拖竖抛，不日
填满。桥头路口，遗弃小儿无数，真所谓父子不相顾，兄弟妻子离散，余乃目击者也。九月，外祖借当物，言坐吃山空，须得
生意动用便好。母亲即将金坠领一副、金看簪、金丝髻、金簪、金梅碗、金灯笼环、银帐钩、银油注、银杯、银油碟、银裙带
、银镯、珠髻、珠花、珠龙、珠冠、珠钏、珠看花、蜜珀珠花四对、蜜珀念珠等项，收拾在一大宝匣内，并绸缎软衣一大皮箱
，在二伯母处押银八十两，付外祖持去。后竟无还，而二房又被荆兵抢光，此项竟化为乌有。余家金珠细软之物，实完于此。

　　十五年壬午，余十五岁。是年春，民死道路、填沟壑者无算。

　　大家小户俱吃豆麦，面皆菜色。孟子谓民有饥色，此言始信。沿街满路，有做烧饼卖者、做豆粞饼卖者、杀牛肉卖者、将
牛血灌牛肠而卖者、将牛皮煮烂冻糕而卖者。更有可惨者，卖诸可食之物，稍随意即被人抢去。买者亦然，在手捏不坚牢，即
被人夺去如飞，赶着必然咬坏。余此时幸有陈米数担及豆麦数石，日逐动用。

　　二十三保家人妇女数口来就食，一日两餐，渐渐扑地而死。余家墙门外有深廊，又有照壁隙地，每晚将水泼湿则可，稍乾
即有就死于此地者矣。又有身上衣冠端正，肩负包裹，俨然步履，顷刻倒地而死。余其年初出交与，夜必饮酒，更深而归，若
从馆驿桥过，必有死尸几个在焉。更有暗处，或脚踢着，或身上走过，知必死尸。至今见死人而不惧者，因经见多也。四月，
往东乡舍内斫麦。有租户范杏者，有努力、有急智、有乖巧，在村中呼么喝六。其年，余亲见其将榆树皮做饼食，并蚕豆叶亦
炒食，掘草根茅根大把食之，其惨如此。地之广也，掘草根剥树皮者，所在皆然。光景萧条，人心思乱，桥头巷口，遗孩满路
。如县桥阁老坊尚未造完，上搭荣架，下弃小儿，日有百数。章知县(按：名光岳，字茂暗，临安人)经过则群聚而哭，知县即
停舆着管班买饼赏之，一日两次，日以为常，然终无救于死。不料有恶贼拣肥壮抱去，杀而食之。如火神庙一人迁移，将小儿
肉煮烂，冻一瓦钵，偶有见者，肉内有指头在焉，故尔败露，拿出送官。荷花池上一人，不知杀过许多，邻家常见其抱小儿回
去，此时有疑其歹意者，俊其出，直入视其灶，煮小儿肉熟焉，亦拿出送官。西关外有一老妪，常抱小儿回去，亦有疑者，伺
而察之，亦杀而净洗焉。南门外夫妇二人，亦常抱去，邻人疑之，闻其家有香味，异于常者，怪而问之，则遭詈骂，强而视之
，烹小儿在锅也，其惨又如此。幸章知县立将此三男二妇杖毙在县场上，其日大雨，看者甚多，杖至二百方死，人人忿恨。至
半夜，又大雨，其妇复活，扒至县东街上，天明被众人打死。又有村中放火杀人者，章知县亦将其立在木桶内，活活烧死，抢
劫者立时枷死，幸而不至大乱。五月，有友沈烈卿来盟。沈家计富厚，父母惟一子，少年毕姻，意气慷慨，情义相投，家中财
帛任其所为，从四牌楼王先生读书，先生住宅在四牌楼，即今沈懋石居也。前有大厅，厅后有池，池后周围俱峰石砌驳，池中
有大假山，峰岚叠翠，水中蓄朱鱼。池北乃一敞轩，临水两傍皆精浩书房。同馆者蒋公孝、陆佛官。佛官系余家近邻，先同沈
烈卿来候，我亦答拜，彼此往来，遂成知己，因择十友而盟焉。此时王室凌夷，人情叵测，非党不行。如流贼猖獗于中原，即
我省庐、凤、安庆等处，俱遭屠戮；李闯挥戈于川陕，地方失守，草木皆兵，民心惶惑，强梁蜂起。有志之士，皆欲攘臂而(下
缺半页计一百六十八字)。酒间言及余事，余听说今不拘管，将来必有覆宗之祸，今不肯住我家，而不听我约束者，有母在也。
今将母托亲家领归，则无所依借矣，自然住我家也。住我家而严禁书房不容外出，市井之类可绝，保全善策无过于此。故外祖
即将母亲请归周浦，余不得已而住叔祖家矣。沈烈卿亦被县公拿出，因曾取过童生案首，故尔垂情，薄责十五板，经画数月竟
成瓦解。

　　十六年癸未，十六岁。是年在叔祖家从东阳卢先生读书，同馆者叔祖幼子三叔也，外甥杨于宣也，杨有韩也。三叔字寅龙
，于宣初字以清，有韩尚未有字。余自父亡之后，名曰读书，任情放荡，顽梗异常，十五年分竟废务外，心散气浮，口无好语
，及至叔祖拘管之后，一字写不出矣。初在馆中，足不至外，厌闷之极。

　　几月之后，三叔、于宣与我情投气合，另有一番缱绻之情。三叔已亲娘所生，此时年尚幼，极巧利，初学书即写好宇，读
文数遍无不烂熟，但性不常。因继于大伯，称长兄为父，故称我为兄。一月之内或有两日疏焉，其余则心腹视我，肝胆吐我，
欲期无限之相处也。后不数年，竟如泡幻。大伯生姊嫁杨孟途之长君，字龄如，生于宣、有韩兄弟。于宣此时年仅十三，眉清
目秀，志大性聪，有心腹，有情意。因曾继于我二伯，故亦称我为兄，待余甚厚，曾盟于皓月之下，期我于云霄之上，愧余不
肖，负彼初心。

　　是时兵戈载道，风鹤皆惊，惟恐远离，魂牵梦寐，倏经廿载，各无变更。八月，议三十保何宅亲。何住江桥之西南，地名
王家庵，有竹园百亩，因役重差烦，欲将竹园六十亩送于叔祖。叔祖此时正欲避兵于三十保，为地多梅竹而可躲藏故也，特凂
何嗣宗作伐，亦经卜吉，求取大月帖，又恐余有不允之意，令我自去观看，三骑马早去晚归。其年太旱，虬江底下尚掘深井打
水。约定八月二十四日行聘，送去报帖，而余心中自有别约牵挂，又不敢形之口角，偶与天飞兄有小嫌，借此不问叔祖，竟如
周浦。叔祖疑我不悦此亲，因而遂止。后闻其女四德俱全，可惜错过。余自八月中至周浦，九月没旬方归叔祖家，不一月而卢
先生回浙，徐先生来权冬。

　　十七年甲申，十七岁，是年多雨。三月，同叔祖往杭州，时因松郡董羽宸开府浙江，叔祖为任内旧未完而往也，经月而返
。周浦做目连戏，母亲来寻，我亦不去。五月五日，余在捧日堂内，正同叔祖、大伯、二伯、三叔、大兄及先生于宣家晏，俱
用金杯酌酒，日色照耀，光如闪电。忽报沈伯雄来，觉怆惶之状，手持小报云：四月二十五日，闯贼攻破京师，崇祯帝自缢煤
山等语。叔祖闻之大惊，大伯、二伯俱失色无措，遂收拾杯盘，斟酌避难。不一日有大报到，民间吽闻。又不一日，报福王监
国南京。又闻即位称帝，先红诏，次白诏，俱到，乡绅官府哭临带孝。是时我郡太平日久，民不知兵，饥荒连岁，人思奔窜，
老幼不宁，讹言日至。倏传城市夜有猴精作怪，到处敲锣击竹，更有目见其形者，群起而赶，赶至天明，毫无影向。如此而大
家小户，卧不贴席矣。又闻山海关总兵吴三桂请借清朝兵马入关，攻破京师杀剿，闯贼畏势不战，竟将宮中库藏并各衙门及公
侯伯家金银宝贝尽数掳掠，装载车马之上，驱而之西。吴三桂追之，清兵又分兵南下矣。又闻四镇兵马抵敌不住，败由海道而
来抢掠矣。时常夜半讹传，怆惶奔走。士大夫之家，俱练习家丁，教之枪棍，树兵设械，鸣金击拆，张威耀武，各为防护焉。
七月，有川沙乔氏之世仆顾六，年将六十，赤贫无赖，创为乱首，假索契为名。惟是上海靠人者甚多，一呼百应，统领千人。
不论乡村城市，士夫富室，凡有家人，立刻要还文契。或有平日待家人刻薄者，则必要杀要打，名曰报冤。

　　稍有避而不还契者，千人围拥，烧杀立至。即徐元扈家(按：徐光启，字子先，号元扈，崇祯时官礼部尚书、文渊阁大学 
士
，七年十月卒，谧文定)系属相府，尚遭茶毒。更有威逼其主，要请酒算工钱者，坐家主之上呼号呼表者，稍不如愿，即打骂凌
辱，成群逐队，无法无天。忽有吴淞贝游击闻知，星赴上海，飞擒顾六等五六名斩首，方得解散。余凡索契诸奴，仍将文书送
还，或家法治者，或官法惩者，失形失状，亘古未闻。但此番变起，仍有忠义家人，见人则云我契已索，背地即将其契送还其
主，有玉有石，于此可见。

　　京师之变，未及两月，即有卖剿闯小说一部，备言京师失陷，先帝将国母及公主俱手刃，然后出后斋门自缢于煤山。诸臣
有殉难受祸之惨，贪生降虏从贼反遭夹打之辱。我郡有宦朱早服(按：朱积，字早服，华亭人，时为翰林院庶吉士)、李逢申(按
：逢申，上海人，万历四十七年进士，时官工部郎中)任京宪要而受辱者。忽有粘一对于府前云：“朱帝失朝，皆为群臣早服。
李贼篡位，只因太岁逢申。”其年乃甲申年也，其对亦巧。弘光即位南京，无一善政，用马士英为相，卖官鬻爵，贿赂公行。
民间传诵，京中有西江月词一阕云：“弓箭不如私荐，人材怎比钱财。吏兵两部挂招牌，文武官员出卖。 四镇按兵不举，东奴
西寇齐来。虚传阁部过江淮，天子烧刀醉坏。”歌谣甚多，余但录此，以见时事大都如此。四镇者：黄得功号昌之，最骁勇忠
义，在淮安镇守；其次高杰守海州，在东路；又次刘泽清守徐州、左良玉守庐州，在西路。皆阁部史可法统辖，以御清兵者也
。屡闻战败，后调高杰守徐州，泽清守东路沿海等处，我邑于是惊惶。

　　弘光元年，岁次乙酉，余十八岁。正月初八日，叔祖请卢九似到，因南京府尹王回溪、左都御史叶震寅有书回来，言及马
阁部屡欲起我叔祖做部堂官，必须的当人打点故也。十六日，大伯、二伯俱往京师。三月，闻史阁部与清兵打仗，用襄阳大炮
打死兵 马甚多。据云一炮打去成一条血路，炮烟初收，兵马又立满其地，如此难敌。阁部败死，黄得功亦战死，高杰、刘泽清
俱降顺清朝，左良玉退保江西。此信一到，分头奔窜，老幼凄惶。上海人性恶薄，凡村中与城中亲友往来，必受亏几分，目其
为乡人也。惟是此时依亲及亲，卑辞厚礼，觅得一间半页，即挈家而栖，以为万幸。于宣欲往诸翟去避难，余亦欲往周浦，三
叔要随叔祖往三十保。向来同堂聚首，为遭乱离，各欲分散，经月依依不忍相别。五月，清兵渡江。先一日，明总兵郑之龙、
郑之彪、左良玉等会集战舡，在扬子江打仗，大败散去。初二夜，清兵在江北，将木台桌等四脚扎火把浮于水面，大兵随后而
进。江南放炮射箭，忙至天明，炮亦完，箭亦少矣。清兵济师，由镇江登陆。初五日，弘光与阁部大臣俱走太平、宁国等路而
去。豫王入据南京，后改为江宁府。唐姑夫此时任龙潭营参将，故知其详。初十日，彭知县(按：彭长宜，浙江海宁人，时任上
海知县，有惠政，清兵下浙江，不食而死)闻知此信，即欲归家，万人留之不住，涕泣两日，合县老幼执香而送其去。自去之后
，村间豪恶结党插盟，或烧或杀，或劫或抢，或报仇雪怨，或倚强凌弱，青天白日放炮杀人，竟无忌惮。

　　有力者各就其地而树兵马，大者千人，小者亦数百人，扬威耀武，名曰乡兵，实为防守。李都督(按：李成栋原为高杰部 
下总兵，降清后，清兵用以攻苏常，时尚为吴淞副总兵)统兵破苏常等处，屠昆山，由狼福山刘河而至吴淞。嘉定侯乡绅起义，募
兵守城，攻之不破，四面乡兵起应，李都督亦大窘，差杨副总领五十骑，六月十五日至上海。五十骑者乃一旗也。此时有陶照
磨署县事，见清兵骤至，惊愕无措，乃见其在徐家桃园(按：徐光启所辟，在北门外沿黄浦)内住扎，着地方人进城打话，要供
应等项，其意要招降也。岂料众人见其好说话，更不多人马，视同儿戏。或曰：他少我众，手到拿来。或曰：百人拿一个，自
然拿尽。或曰：不要杀他，死活捉来，将链锁颈，留待耍玩倒好。一吽千人出城，有披单衣而空手，有穿汗衫而执杖，有跣足
而肩竹竿，有衣冠齐楚而袖短械，欢呼笑语，呼朋拉伴而往打仗焉。谁知清兵看见，纵马而出，劲弩利箭，远射近砍，砍不数
人，而狂呼奔走，挤拥而退。有跳水逃命者、怆惶奔窜者、砍伤头臂者、带血淋漓者、哀哭乞命者、绕城喊救者、人践马踏者
、惊呆任杀者，不一时而死百人焉。

　　自此才知清兵厉害，方求陶照磨出城打话，送给供应而去。余此时在周镇闻得此信，即出城探望。有友数人死其事，邑人
怜而祭之。十八日，有败残监军道荆本彻，系丹阳人，领沙舡百号，由大江而至吴淞，吴淞而至上海。初意要我叔祖助饷，因
叔祖在三十保，而大伯、二伯又不睬他，所以假意来拜，将大伯款之上舡。更有把总沈虎臣者，与潘我其相厚，商及我叔祖九
年浙江左藩，家内金山银穴，煽动贼兴，统领兵丁，将三大宅围住，打开内室，搜抢金银财宝，扛负绫罗缎疋，鸣金呐喊，分
旗捱队而肆掠焉。沉香犀玉，狼藉满途；牙珀珍珠，多余撒路：数千人搬运三昼夜不停。更有在城之恶少，及村野之强徒，趁
彼匆忙，混入党而掳劫。

　　又将富厚家人，锁厅拷打，逼献金宝。又寻我二伯，拥之上舡，逼要买命助饷焉。此时有家人潘龙等商议，发掘窖金一万
两，觅人装载，星夜赶赴吴淞，央田总兵关说，得见本彻，送金验收，方得大伯、二伯归来。此番一抢，连叔祖任宦已久，亦
不知家有多少藏蓄也。抢劫之后，余出邑探望，惟见满地皆沉香速香、玉簪玉杯、牙箸京墨等物。大堆皆员领农服之类，系彼
所弃之物而不取者也。后楼之下，石青、石绿、朱砂、雄黄、珈南、色玉之类，又彼不识而倾之满地者也。总之，一家内遭数
千人乱抢，百号舡装载，三昼夜不停，余剩者还有论换之货，其富可知矣。江南郡县，闻清兵厉害，皆弃城而逃。李都督初来
，皆据而有之。兵马虽多，分守地方则少矣。苏州既破，亦分兵镇守而已。此时有太湖白头兵起，白头者用白布缠头也。与苏
府杨学官策应，杀人苏府，镇守拒敌。我郡有沈犹龙，坐察院，行兵部尚书事。犹龙乃南京戎政尚书也，在任逃回，散家财，
招兵买马，招结湖泖诸寇，征勇力谋士，连络吴淞田总兵、羊肠湖总兵黄蜚，收大号战舡数百只，由太湖而至黄天荡、陈湖、
淀湖等处，扎住营寨。小快舡数百只，往来策应。毋论乡镇城市，或聚廿人，或装械船，即往从焉，授为将军者、为监军者、
为参谋者、为赞画者。我邑有潘公权，乃尚书(按：潘恩在嘉靖朝曾任南京工部尚书)公后，亦授为监军，镇守上海。

　　此衔一署，狐假虎威，晓谕六门，查点营兵，阅视城池，坐察院，名然理事燥脾。不两月而逃遁。约数载，金山卫指挥侯
怀玉(按：名承祖，世袭金山卫指挥同知)亦起义，募兵守城。周浦西六里苏家桥，此地有陆寅、王六者，棍徒也，截抢客米，
周镇乡兵出擒而即斩其地，余目击其斩首。故虽乱离，不可犯法，记此为戒。周浦地方虽小，打降极多。大富者虽少，而小康
者亦多。故强梁者立起议论，倡为先锋之说。分一镇为四境，每镇之富商店铺，或两数或钱数，各就其地，每目送与强梁为防
护焉。整备刀枪器械，置造旗帜衣甲，编十家为甲，练集乡兵，铸成大炮，以御抢掠。

　　此时余正在镇，日见其扬兵耀武。俄闻苏家桥纠合梁家角，并塘口诸乡兵，来报陆寅之仇。二更时分，东西发号炮，各家
惊愕。余起视之，见人人结束执械，思图混战。余亦同蔡超宗、唐鸣岐各持利械，从小路抄去，欲图杀一快畅。至会龙桥(按：
一作汇龙桥，跨周浦塘上)，见上下戈矛旗帜随风飘扬，肃然待敌，睹此知地方之协力也。七月，闻李都督攻破嘉定，屠其城。
又闻破太仓，屠昆山，并复据苏州。八月初十日，闻破金山卫，侯指挥死难。后会一金山友言：清兵将红衣大炮及大小火炮竟
打东北面，打至一昼夜，城为火热，守者不能站，随倒两处，而兵马俱登。侯怀玉犹然巷战，杀伤者多，力竭就擒。李总督欲
使其降，不屈，而戮于府中府学之前，亦松郡之生色也。叔祖到周浦，随到黄窑湾刘洪家，要余同去，因在三十保内，地方烧
杀者多故也。杨于宣亦至周浦来会，方知亦移在赵行之西。阔别三月，无日不思，无夜不梦，及至相会，所言亦然。八月初三
日，李都督破松江府，沈犹龙力竭死之。据云：清兵俱用小舡载兵，将芦席遮盖，直至西门外登岸，府内人未知。马兵亦到，
杀入城中。有翁探花(按：翁英，华亭人，崇祯四年武会元)有勇力，背负犹龙奔出东门，被马兵追及而杀死，尸首亦无寻处。
清兵自秀野桥起火，直烧至东门外。南门起火，直烧至府前谯楼，俱为灰烬。北门四周俱烧尽，存者只有十分之一二。杀戮之
惨，较别郡更甚。余幼年到郡，看城中风俗，池郭虽小，名宦甚多，旗杆稠密，牌坊满路。至如极小之户，极贫之弄，住房一
间者，必有金漆桌椅、名画古炉、花瓶茶具，而铺设整齐。

　　无论大家小户，早必松萝芫荽，暮必竹叶青状元红。毋论贵贱男女，华其首而雅其服焉；饮食供奉，必洁其器而美其味焉
。真所谓云间锦绣，顷刻化为瓦砾之区。伤哉!伤哉!二十五日，李都督领兵破上海。先有本邑贡生王章侯(按：王世焯，号章侯
，官大理寺寺副)住居四牌楼，后移王伯达园内、近叔祖大西边。因他在扬州降清，豫王授为太常寺官，削发小袖、摆列仪卫、
乘坐宪轿而归，见者谓奇形异服也，欲招抚上海。不料起义者多，因而遁去。是日，潘公权领兵围王家宅，正欲烧剿其家，忽闻清兵已到，骇散而逃。

　　有奔至城边者，只见城上一派鲜红，乃马兵周围驰骤，寻人厮杀也。笳吹互应，喊杀连天。幸而大雷大雨，不至放火，杀
死数百人，即出令封刀。任凭掳掠，四五日而出示安民。城中自府城破后，奔走一空，今杀者潘公权兵居多。或有出外久而回
望者，有贫无去所者，应遭此劫，杀在其数。及晓谕安抚之后，有大胆者进城，抢而致富者亦多。大约李都督用兵，屡见其破
各府县，每每神出鬼没。如明日要攻一城，再不预先泄漏，直至黄昏，号角一响，各将官齐集，集毕即上马起行，星驰百里，
奠敢后至，敌人皆措手不及，无不取胜，未尝有打探的实而准备之者。破一城或由一处，必任意抢掠，满载而止。所以人人为
争利而先也，人人为夺取子女玉帛也，人人爱战而不爱守也。非比他人之兵，未出号令，敌已先知；未曾举步，敌早备之；或
有微功，将必夺之，所以人心解散，畏死而不肯战。成败之机，于此可见。我地自闰六月起，远商不至，米价甚贵，花布贱极
。八九月多雨。余同母亲避难在黄窑湾之西、外祖家坟山上，山在镇北六七里之地，周围多大河及危桥僻路，料兵马难至。树
木森郁，前有石墙，四面皆水，更有桂花廿株、苍松古柏、香橼橙橘，无所不有。照山高耸，可以望远，若曰避难，可云得所
。但连月阴雨，愁云惨雾，未免往来镇上，跋涉泥途。时恐兵临，难免乱离之祸。叔祖常使人至，要余赴镇买办食用诸物。一
日，正同徐凤在镇买物，忽闻如倒万丈之墙，裂声震耳，人皆狂窜，路口挤拥，儿啼女哭，直奔镇外里许，方知为大兵到也。
村间大宅，俱竖起降旗，上写“大清顺治二年顺民”。方知如倒墙之声，乃合镇关门下闼之声也。如此惊恐，亦非一次。每至
夜深人静，闻天上如砻米之声，四远皆闻，将近两月。自此而大户店铺，俱凑出银两，买猪羊各数口、米面各数担，舡载至县，投见李都督，称言周浦镇居民感荷天恩，不致骚扰，薄具犒赏
之礼，情愿归顺等语，因此至今太平，从无兵扰之患。九月，有孔尊伯(按：孔思，字贞伯、周浦人)者，系本县秀才，弘光时
有兵科时敏，乃海盐人也。题准一疏，为开海裕国事。内云招募农民开垦海中瞿山，能聚百人者，即授以宫而统辖之。孔尊伯
即倾家应募，招结百人，准备沙舡黄伞四轿，拜别亲友，前往下海而至瞿山。瞿山周五百里。元时有海盗方国珍据宁、绍、台
、温四府，僧号称王。如海内金堂、马迹、舟山等处，俱系彼巢穴，而瞿山有王府基在焉。朱太祖差汤和平方国珍，因见海道
诸山，风水攸利，故将百姓迁于内地，凿坏龙脉，禁绝三百年。而时敏欲垦以裕国，岂不难乎!尊伯竭资借贷，纠集多人而往。
一至其处，只见浩荡无际、人烟寥落，惟有柴苇树木、飞禽野兽而已。放火烧进四五日，惟见牌坊柱基、砖堆瓦砾犹在。砍得
柴薪，又无卖处。渔舡虽有，难与往来。羁留月余，败兴而返。返时不独羞见江东，而本县清兵已至，逗留在护塘相知家，适
逢其会。护塘一带海蛮，不肯剃头，正欲抗拒官兵，意图抢掳。值尊伯书腐之余，大言阔论，峨冠博带，情愿为首倡。杀牛宰
马，祀告天地，乌合起义。先攻新场镇，交锋得胜。次抢陆君宁及六灶顾良方家，绸缎布疋甚多，遂做成大帐旗帜等项。虎皮
交椅，号令指挥，攻打川沙南汇两城，究觉不能破，啸聚月余。李都督于九月二十日发兵，由黄昏渡浦，天明已至川沙。南门
外开刀杀起，不分男女老幼，直杀至南汇而定。东西约二十里，南北约四十里。可怜数万生灵，俱遭惨戮。更有避难在此地者
，亦遭此劫。沿路妇女，污辱不可言。

　　幸李都督预期筹划，先有界牌在兵马之前，插其地，则兵不敢越境焉。孔尊伯据闻死于河中。杀剿之后，竟不究其余党家属，亦新朝之善政也。廿四日，外祖母亡后三朝，母亲同母姨正在祭享
之时，忽大兵转，合镇惊忙，如飞下舡。见红缨帽者数人，从东而西。来奔者拥挤路口，舡塞河下，驮包肩担者惨不可述。有
生以来，未曾见此打扮。过后，据有听得出他的说话者云：“救他们不要走了。”乃知此辈系跟随大兵掳掠之人，由捷径至县
者也。

　　自清兵临县后，毋论城市村镇人家，俱用黄纸写“大清顺民”四字，粘在门上。忽闻孔兵来，即扯去。又闻大兵来，再粘
上。如此光景，非一朝一夕，朝秦暮楚，亲历其时。毋论贵贱老幼，皆剃头编发。余此时留发初扎起，见人初剃者，皆失形落
色、秃顶光头，似乎惨状。甚有哭者，因怕剃头，连日不归。不料家中被贼挖进，盗窃一光。为此即移母亲归镇，锅灶碗杓之
类从新备起，如新做人家一般。自此而新朝管事矣，自此而国运鼎革矣，自此而辫发小袖矣，自此而富且贱、贱且贵矣，自此
而边关羌调、夜月笳吹、遍地吸烟矣，自此而语言轻捷、礼文删削，另自一番世界，非复旧态矣。即称顺治二年。有华亭县县
丞张昌祚来署印掌县事，初到宛然纱帽员领，至十二月方换清服。十一月出城，见兵马丛聚街道驰驱，风景大不相同。会元祥
伯言及东乡舍内田房事，彼欲得为避兵，我欲卖为生意，一言就定交易，收银一百二十两持归，即在家人沈月舡上往苏州买腕
猪肉回。十二月十八日卖起，数日即完，使下俱钱，彼时钱价每千值银三钱三分。才过新年，每千值银二钱七分，钱价内趸折
二十余金。

　　清顺治三年，岁次丙戌，余是年十九岁。初三日出邑，叔祖亦在十二月归城，于宣、寅龙亦归。此会如再世、如更生，十
八日方归周浦。因钱价大贱，急忙收布，载至苏州，仍换腌猪回来。此番直卖至五月，尚剩两帮，撺与徽人店去。初学生意，初任家事，动用颇大，生活竟少，不半年而费六十余金。思无措处，偶
如圭母舅有米店一间，肇篮升斗之类，件件俱全，即借开米店。其时米价二两有零，至六七月每石四两。米到店内，其价日浮
，日可去三石，则有六钱之利。不满一载，偶与外祖不和，即停止。因家中气闷，有友杨尚息劝余往外，一则做生意，二则好
散心，三则冷赌债，即同往嘉兴。因泖湖白腰党猖獗，由苏州而南。见吴江宝带桥、白龙桥俱拆断，上搭木牌而渡兵马，盔甲
照耀，锦绣华彩，水中浮起死尸，有无头无手者、砍坏身体者，种种无数。余茶饭俱不敢吃，为见此恶心故也。客舡有千号，
自葑门外蜜陀桥开出，官兵舟师护送至平望镇，俱停泊。余独要南去，幸遇大盐舡数百只，皆大如运粮舡一般，上插大黄旗，
书字曰“通商裕国、煮海疏漕”，大牌高插，金书“盐漕察院”。商人如同官府，随人俱腰刀弓箭，门枪旗帜亦如官兵一般。
余舡行十八里，此舡方过完，则商人之燥脾。明日至嘉兴，遇见家人沈月，生意甚好。下午放舡至烟雨楼，惟见寂静无人，垂
杨弄烟、波光带雨，因兵马之后，绝无游人。楼势荒坍，壁上题咏甚多，余但记律诗一首，今忘其半，题曰：“楼压重湖壮矣
哉，楼前图画若天开。鸥从沙际冲烟去，燕向花边掠雨来。”余亦感慨而醉，玩至月上而下舡，失去银簪一枝。明日开舡到王
店，盘桓半月而返。归家不料身冒风寒，病卧经月有余。至十月初一日，偶有瞽者为余推算云：还有小晦。至明日忽觉喉中发
痛，食不能下，气不能通，顷刻大危急。请外科姚豫凡医治，乃双乳瘼也，用刀开出紫黑血一二碗，吹药于内，渐渐而愈，献
神服药，已大费周折矣。二十后，唐姑夫归，老宅来请我与赵伯昌、叶华封等同去，因兵乱之后不曾相会故也，聚会数日而归。此时闻清兵渡钱塘江，破金华府，弘光被擒，兵部尚书张国维、阮大成、朱大典等死节。

　　顺治四年丁亥，二十岁。是年在周浦开米店，夏间讹传朝廷采选秀女，府县城镇乡村僻壤，有女在家者俱惊惶无措，早说
暮成，俱幼婚配。不必三杯水酒，只用一鼓一笛，甚至良贱不拘，岂论贫富难匹。限时限刻，从早至暮，从暮达旦，无论日之
吉与不吉，周堂利与不利，遍地结亲，亦希遇之事。当时有人将诗一首传诵云：“一封丹诏未为真，三杯淡酒便成亲。夜来明
月楼头塑，只有嫦娥未嫁人。”时事大都如此。二月之后，讹传渐息。是时有张江栅顾长者，系唐姑夫外甥，来求大姑娘八字
。据姑夫云：我家人姊幼年即许姚大官的，若有确信，就去寻来结亲。顾长回家，在渡口会见，述姑夫之意。因此一语有几头
好亲，我竟坚辞不就，表妹亦不许人。

　　顺治五年戊子岁，是年余二十一。春三月，找西宅屋价五十金，赎钱清之梅爱溪田，即与舍内人分种，俱大有收，因而思
种田甚好。在八月初一日，迁住东乡舍内，收获花稻，稻约每亩三石，花约八十斤。又有花沟豆等，紫苏、芝麻，皆我爱之物
。柴火又便，从此住起。四月，本府吴提督谋反，杀死杨海防(按：松江府海防同知杨之易，应山人)、方理刑(按：松江府推官
方重朗，临清人)，其时天下初定，人心不一。吴提督名著，陕西人，统兵来守苏、松等府地方，用心腹部将戴辅公、李奎等谋
，招结湖泖诸寇为党援，约定海内贼舡为救应，同时起兵。设法粮草，乃遍地访拿富户，俱要助饷，名曰“拔富”。稍有迟延
，性命顷刻。此时因唐姑夫亦在军门，做听用官，故余常到府中去看见。驻扎衙门在府后朱宦大宅内，今为娄县者是也。周围
铁桶把守，白日尚且提铃喝号，里边天井上用木栅遮架，装钉坚固，恐防奸细行刺。出入标下诸官，俱遍体锦绣，威灵赫奕，大声章著，招兵买马。更有
湖泖贼首及江南各府杰出者，俱往投用，伪授印札，为文官者、为武官者、为总兵者、为将军者，无天无日，另有一番光景。
三月内先差官来请姚老爷，此时叔祖不得不去，去时款留在军门内，止容一小厮出进，传言服侍。外边声言，如无助饷将有不
利之语，故大伯、二伯惊忙，被他诈去三千金，周全使费倍之。于是将捧日堂及东西三大厅俱拆去，恐冒富名也。四月十五夜
，请杨海防、方理刑，名为饮酒，在里边实逼他同事，想必难从，李奎持刀大言曰：“不从者照此样。”劈头砍之，砍时更余
时也。守至五更，候泖湖内杀起，及海中接应舡到，讵料泖贼被守口嘴兵放炮拒敌，心中怀疑，竟不敢进，海贼舡亦被风阻失
期。詹大厅(按：名天祥，时为副将)见事不济，即部本队本旗兵马，杀入军门，生擒提督及李奎戴辅公等，分兵搜剿各营党逆
者，闭守城门，捱户拿捉，至天明就擒者数百，杀死者数百。搜出册籍，株连与事者、受伪札者，身遭惨戮，家口抄没。我邑
乔公定、浦东沈济仲等家是也。府中名士名宦，如陈卧子、夏彝仲等是也。身受杀戮，妻被淫污，流放满州，惨切之甚。陈工
部(按：工部侍郎陈有明，奉天人，时督理苏杭织造)、土部院(按：江苏巡抚土国宝，大同人)坐在西仓城内，日杀百人，半月
方止。此事失败，幸我邑得全。上海镇守乃佘参将也，亦系吴党。十四夜人人晓得此夜举事，伹见日中买桐油竹扫帚等，皆属
放火之物。余亦不敢睡，至半夜时去探消息，但见城门不闭，若有待等光景。明日信到，余参将亦就擒。自清朝来，就考者少
，而入学者甚易。是年岁考，奉旨与考者作准，不与考者竟不作准矣，故上海秀才若老若幼、若贵若贱，俱抱佛脚赴考。时有作诗嘲之者云：“一队夷齐下酋阳，六年观望已凄凉。当时惟耻食周粟，今日何妨补鞑粮。头上商量新结束，胸中打
点旧文章。自知薇蕨终难咽，悔杀当初骂武王。”此诗虽俚，而切中时事，可以观民风。八月，又闻选采女，婚配者更甚于前
。其时大惊惶，唐姑娘家将大姐寄在城外姚侍山家，我去望时，曾私对我云：“父母有更变之意，何不去寻赵伯昌来说亲。”
余从其言，去会伯昌。据云：“我正要来商此事，明日即到城中。”过两日来回覆道：“此事皆叶官附会祖母，从中交构，谤
你在周浦串戏，看来其事难矣，因而我亦不问。”后来两相错配，大家悔恨，迟矣。又闻满汉联姻，朝廷将关外并满州女子，
驱逐而南，配与中国男子，天下一家，华夷为眷。

　　顺治六年己丑，二十二岁。是年五月，五姑娘之晚夫沈暮春作伐，表妹唐大姐许配褚文余，一说就成，即日招赘结亲。甫
二载，文余血症死，大姐寡居。二月，将东宅借银三十五两，赎元祥田。元祥弟元升挽婿褚留出头，将梅爱溪告准在高知县处
，虽不受亏，大费精神。五月，又与赵思槐相打，亦告在县。其时米价每石三两五钱，食物俱贵，余一家数口俱坐食，兼之种
稻十二亩、花豆数亩，排牛车约费二十金，件件雇人，即插秧一节，亦费几两。及至收成时，俱已秀出，多被蛀虫咬死，花豆
歉收。十月结算，当头二十余金，欠债五十余金，渐觉狼狈矣。十月定亲，虽叔祖授银礼十六两，其余钗环缎疋羊酒之类，并
杂项使用，又费二十金。

　　顺治七年庚寅，二十三岁。是年大水多雨，五六月更甚，平地水深二尺，经月不退。东乡出门者，俱手竹竿，缉水而走。
四月，有祖母膳田六亩六分，在舍房周围，出户即是，向系祖母之弟赵思槐霸种，凡住我屋之人，或有鸡犬出户，即遭其打骂，被其驱逐而去者已数辈矣。今我亲往其地，奚肯受其放肆乎，所以余
要种此田。祖母必竟要使我置身无地，必欲使我性命须臾，谋约已定，故意将车在我宅河内戽水，我起而视之，彼即不逊，手
持锄头，砍伤我脑后。余即出邑白知叔父叔祖，岂料祖母先在宅内，正说我不好，岂非约定乎!叔祖亦大怒云；“大老官只有此
孙，看汝屡屡摆布，快叫管数王成来，同去禀官。”祖母忿恨而去，余即呈准高知县，差严铨提审。差人即十一官，系我好友
，到祖母家去寻赵官。祖母对他说：“姚大官是有银子用的，我的兄弟是没银子用，人自在我家，见官时我去说。”天下有祖
母留兄弟在家，而与孙子打官司者乎?将祖遗之田与外人，而摆布孙子者乎?总之世上必无，我家独有。此番官司，直至十月而
定，彼田亦荒，揭债使费，自此破家，而后夫妇贫极而死。余虽破家，亦稍舒先父之气。十一月，二弟在城患腹痛，病几死，
幸归家，自此卧床不起矣。

　　十二月，卖地栗大获利，年夜归，其年将西边傍宅田四亩五分，种地栗甚好，每亩约二十担。在家卖六钱一担，载至西乡
，每百斤换米一石。当年米价初贱，每石价一两也。

　　顺治八年辛卯，二十四岁。是年在七宝遇张天若大舡归，留我在其舡上，与其弟张菊官同睡。明日约待，等我同归。一路
殷勤惓惓，情投意合，亦村间之秀，是夙世之缘。今天若与弟家业大富，住在我舍后刘娘子桥，即其表兄金木官者，住亦相近
。有一亲戚，住在陆家行，屡受人欺。地方有孙庆云者，系先祖嫡亲联襟，是陆行镇巨伯，出言人重。庆云之子号元之者，是
余表伯也。特同唐桥表伯张元枢往候，托他周全，得保无恙。此人姓张，送余谢金六两，记此知在东乡另有亲邻相与之人。五
月初一日送端午礼。八月，外祖亡，母亲归周浦。九月，家人朱继来乡索旧逋，见余与母亲不在，俨然放肆。适值余归，三弟述知，被
余狠打，涉水逃窜而去。明日余出邑白知叔祖，叔祖曰：“我正要你来与我管拆陈市安桥楼房。”此房乃刘猛将住宅，周围上
下共十八间，叔祖要我将梁椽柱槛等项，逐一数明登账，然后拆卸。谁知法立弊生，正梁之上有帮脊木，湾椽之上仍有椽，墙
内有木，地下有砖。初时有匠人来买，只肯出八十两，叔祖之意要九十两，所以不卖。余零卖有一百六十两，将一百两还叔祖
，已忻然望外。又零板零木及卖不去者，俱扛送叔祖，叔祖喜不自胜矣。又将昼锦坊一带店房基地，及平屋廿间，尽数卖去，
正价之外，不无另有，共三个月内约得数十金，俱还债务去。十一月，母亲在周浦患疟疾而归，卧枕不起，幸煎白术膏加参在
内，久服而愈。十二月往朱泾买米，叔祖银百两，二伯母七十两，共籴米百石。往来二十日，交卸外只存斛口米担余，可见生
意亦难做。

　　顺治九年岁次壬辰，二十五岁。是年春，母病竟好。正月十六日，叔祖请母姨夫谈季勳出邑，备酒南坐相待。十八日，送
纳币礼二十两，并报日结亲。三月，又付银三十两，赎祖母膳田卖钱清芝者。初十日，叔祖备酒送余往乡，临行，大伯送铺盖
一副，二伯送银四两，叔祖又赠我四两。唐家姑娘因曾寄我，故向称唐家娘，实幼时乳我，抚育备至，此时送新衣二件。大姑
娘做鞋袜等件，临别俱淌泪而哭。叔祖、大伯、二伯、大兄等送我起身，皆依依不忍，各各泪下而别。余此时因想父亲早丧，
叔祖与先祖同胞兄弟，只我一孙，从幼抚养，不为娶妇归家，反将我赘入他家，自此出门，断不思返也。念居乡之始，承母姨
夫待我甚厚，俨如叔伯之礼。初择是三月十二日，不料余初十下乡，母姨夫为娶妾故，被松城杨赞王讼在本府，又讼华亭，又讼海防，诈而又诈，不服其翰林之势。趁十六日告期，要余苏州去，因而同至松城
，另择十九日申时。不料十六日军门发苏粮厅收状，明朝即挂出。

　　余星夜归来。十九日辰时，候母姨夫大喜，当日酒筵开面，送余过结亲。三朝往东乡候母亲，盘桓数日，又往南。叔祖见
余不归，着人到母亲处寻，又自到唐姑娘家去说，因姑娘系我寄母故也，自幼乳我，若三日不见，必来寻问，待我甚厚，故叔
祖去对他说。

　　姑娘即着人到乡寻我出城，即去候叔祖。叔祖曰：“汝不来者是气我也，我实穷，怪你不得。”随从我到大房、二房去，
是日大伯、二伯亦有喜。二伯母留我同老爷饮酒半日，叔祖要我到花园内福亲娘、已亲娘、东宅寅龙处作揖。四亲娘备夜饭，
笑对我说：“大官半月不来，老爷甚气，口中自咒，今见了孙子，就欢悦半日。”叔祖曰：“你是痴的，可以赶你去乎?我抚养
完聚，竟去而不来，自然着恼。”因此似乎骨肉之情，故仍住叔祖家。四月十四，大伯六十三岁大庆。其时有张提督、韩理刑
、姚知县，俱来拜门生、认年侄孙者、通谱者。上台显要如张抚台、黄江院、张按台等，时常馈送，来礼必重，门墙重新热闹
，余亦大有利益。六月，寅龙三叔呕血病死，可伤，可伤!嗟哉三叔兮丧胡青年，幼叨友爱兮涕泣涟涟。

　　情如手足兮誓期永好，遽然杳别兮路隔重泉。十二月廿二，叔祖九十大庆。其日天色又好，本县文武多宫及乡绅士庶，及
别郡门生故旧亲戚，男女毕集，称觞拜贺，拥挤一日，家晏戏酌而散。先期二伯在京师，亦归请酒数日而止。自此盛后，再不
能见此光景矣!气运盛衰，人事得失，倏尔变幻。故余感慨于心，特将身之折经者，序年次日，分为三节，此上节也。


　　历年记中


　　世有繁华靡丽，顷刻而化为冰消瓦解；风波万丈，转睫而形影皆无。更阅东坡诗云：“世间何物最相似?一似飞鸿宿岸泥 
。
泥上偶然留爪迹，雁飞曾不记东西。”余记此乃鸿迹也，虽不能高飞远举，而身涉兵火灾荒、人情恶薄之候，记此以待后人之
览焉。

　　清顺治十年癸巳，余二十六岁。審问母亲三疟觉好，哄闻满州之女发配中国男子，中国女子要配满州男子，名曰满汉联姻
。

　　人家养女者，父母着急，不论贫富，将就成亲，遍地皆然，真亘古未闻事也。二月，有褚良臣者，二伯母堂侄，其父褚集
之，亦有名老古板，向来自恃秀才，二子俱补廪，自道自能者也。有友陈长卿，系住在我东乡舍房之东，相去二里，向与我情
投意合，时常往来。偶然言及褚良臣有来路银廿两，曾托长卿欲买田数亩，彼时我欲借债，承长卿云：将田五亩抵彼银十五两
，冬间有银，还五分加利，倘无银，竟除粮找租，亦便事耳。不料三年米价甚贵，每担价二两六七钱，被他算去银二十七两，
本银尚在，其时来讨，被我大骂尽畅。明早他父子来上覆，又被我与叔祖大挥，父子受气无奈，只得恳唐姑夫周全，姑夫力劝
，故将陈市安桥市房两间作价十五两还之。我债非独此项也，安得不完!此时我身或在城，或在东乡舍内，或在南乡赘地。四月
间，小阿舅假装痴病，实要分家自爨，故我置备锅灶碗碟等物及动用家伙，即同岳母自爨起。因上司与叔祖相好，我在城数日，即有银几两南归，遂逐件拣动用者买，方晓得做人家起。

　　顺治十一年甲午，二十七岁。四月十四日，长子生，名曰政儿，承诸亲送礼，做满月请酒三日。此儿甚易长。九月初六日
，余在城唐姑夫家，未时候，有表兄叶华封来报曰：“海贼舡进来了!”闻者皆失色惊愕，余急出问，门口只见新到李主簿(按
：李宙皋，嘉鱼人)领着多人，在街飞走，往北去关城门。我于此时即奔到北城上镇武台，向东望去，只见先有多人挤排在城垛
上，忽听海舡上炮响一声，看者滚下来。望见浦内一派通红，因舡上布篷俱用檞皮染红者，自东北而来，往南而去。又见天妃
宮(按：是时宫在东北城外沿浦)前火起，因王总镇(按：吴淞总兵官为王燝)掌提督印，他到吴淞去，留大座船在浦边，海舡上
看见，射火箭来烧也。又见提标兵四五百名，傍天妃宫扎营，前有大旗八面，一字摆开，大旗后有七八十面小旗，每小旗后鱼
贯十兵，各依队伍扎住，听舡上一炮起，俱蹲倒在地。城上百姓大喊曰：“扎甚营，献甚势，岂不惹他来相杀。”因此兵马亦
往西，退到北门去。又见营中马匹，俱散放在北门外，一时着急，四面赶捉，你认我认，急忙形状。真所谓攻其无备，出其不
意者如此也。余即奔往宅内，见叔祖惊惶无措，我曰：快唤轿人来，且出城去再处。”先着潘龙往西关，致嘱管城门者，要他
轿到即开。幸而送得叔祖出城，往寿山去，心中方得稍安。余回转，即到东门城上去探，只见阎知县(按：名绍庆，鲁山人，顺
治十年至十四年任上海知县)在城上官厅内，眠倒在地，草荐垫着，一家丁与他敲背，各役俱无，唯言有死而已。顺臾黄昏，城
内惶惑，更有几个老鹅头说讹话云：“方才舡上送起纱帽一顶，员领一件，安民告示一道，要知县穿戴投降，他明日竟到松江去也。”又有老人说：“此王者之师也，不用相杀，竟来招抚，明日通耍包戴网巾了。”纷纷讹说不一。忽至更余
，潮来，贼舡俱开，南行，半夜到闵行镇，将一镇团团圈住，尽情抢掳。镇民出其不意，妇女受累异常。及至天明，近镇者亦
受抢掳羞辱之害。辰时分即开船北行，未时分过县北去，竟出海矣。城中百姓方知是贼，重新惊惶起来，各挟细软衣资，俱出
西门逃难。余同唐姑娘家表妹挤出西门，由西转北，过野栗树，至长浜姚侍山家安插。路上又逢大雨，狼狈逃命，甚有内眷从
未经走路者，小脚泥泞，一步一跌，牵丝赶队，冒雨而奔，惨状可怜。从来说兵火逃难，不料目睹身经。余既将表妹安放，即
归城，东过董家渡，到浦东舍内，探望母亲，幸而地方安妥，并无惊吓。随即由北蔡抄小路至家，家内亦乎安。住一日即出城
，是日乃九月十五日也。先到寿山，叔祖、大伯俱平安，大兄亦在，余即进城。才到姑夫家，值周抚台(按：名国佐，奉天人)
到，又有许多官员及兵马几千，骆驿不绝俱到，将城周围围住。此时就有人说，不象好光景。是夜姑夫家人多在城外，独我与
姑夫及二使童而已。姑夫曰：“大官，看来局面不好，我和你明日早些出城避难去。”谁知周抚院竟要是夜屠城，约子时开刀
，险遭此劫，幸苏府杨理刑、本府崔海防极力哀求。据后述云：“此系海贼突入，并非百姓勾引，廿万生灵皆朝廷赤子，何忍
屠戮?求至半夜，抚台方允，要二公及阎知事保结。二公出对人曰：“你们今日，百万人多生日。”闻者无不大惊。天明即有安
民告示云：“逆贼张名振志图抢掠，突入江浦，谅此海底游魂，何难摧枯拉朽。尔百姓与官兵当协力防御，乃有无知奸猾之徒
，从而猖獗，有执梃而阻遏官兵者、有包戴网巾者、有讹言惑众者、有恐喝官府者，种种悖逆，本应荡洗，今姑网开一面，令
尔自新，着即还家复业”等语。自此而民心稍定；渐归复业。嗣后调防各处兵马，屯扎于浦滨等处，我邑竟为疆场战地矣。自此以
后，贼舡时常突入，沿浦村镇皆被抢掳，两岸官兵防战，亦常杀获首级来报。一日贼舡在陆家嘴抢掠，小张副总领数人渡舡上
过去，与贼相杀，竟遇一贼，系藤牌手，长刀锋利，与他对杀，将有一个时辰。张副总马立稻田，不能行走，此贼赤脚轻便，
岂不危险!，幸有南门张敬宫者，在城守营吃粮，跟随副总，独自将藤牌连人攀倒，副总下马割取首级，方得平安回来。张副总
感张敬官救命之功，赏银五十两、花缎两疋。后提督到，要拔他做把总，因不识字，固辞，又赏银二十两、缎两疋。看来相杀
，无论大小，不可轻忽。十月，张提督在福建回，即到上海来，令沿浦筑成桥梁马路，浦岸摆列大炮，浦中嘴上打木桩，又在
东沟下铁链，横于浦面。大铁链本县每图派二丈，官府严比，不数日俱有，用滩舡载去，费许多钱粮人工。后贼舡进时，竟将
大斧砍断，究竟无用。十二月，提督在杨家嘴与贼打仗，丧失战兵千余、披甲者五百，提督子号小张飞(按：名宗，天禄养子)
者死在其内。闻在海口打仗时，风狂浪大，披甲身重，入水多沉，小张飞用挠钩拖住贼舡，狠杀多人，跳在贼舡，因而遇害。
此回死战甚狠，亦失坏战舡数只。

　　顺治十二年乙未，余二十八岁。是年二月初一日长男出痘，至初八日黄昏死，惜哉!五月初二日，二伯卒于京师，七月初 
二方有信，丧舆亦已到青浦，大兄二兄多去接。初七日，在日辉桥登岸，停寿山堂屋内，重新成服，做三朝、做七，开丧五日。
此时二伯母竟要将褚安立嗣，二兄夫妇不敢声言，叔祖平日亦不喜尔，放任凭二伯母作为。宗族有贪伯母私馈附和者甚多，惟
我与大兄不忍坐视，强出头，讲正理，使褚安不敢带孝承立，少挫其气。八、九、十月，余向在城，在馆驿弄大兄家楼上安顿，二兄亦住后楼，所以每晚便于商议，时常为家私事，笔难尽述。冬
十一月二十一日，发太冷，浦水皆冰，两岸丈许。十二月初八日嫁四妹时，二伯母还我黄子张招房屋数间，当有沈观舍来僦三
间，得银十五两，备办衣饰用去。

　　顺治十三年丙申，余二十九岁。是年正月十五夜珠儿生，乃十六日丑时也。春夏之间，余学种田起。八月，二兄要我商议
。

　　九月，往东乡五图舍内。因二兄大兄得一确信，二伯母藏银在后，及要夺二伯母租米也。其日到时已值更余，叫起讨账者
陆二、谈二，问他几日斛过租米多少，并要收拾房内安置，谁料房系二伯封锁，被我打进，只见堆着好家伙。有花梨凉床一只
、椐榆凉床一只、董字插屏六扇、金漆椐榆大椅六把、花梨椅六把、黄杨小桌两只、水磨椐榆长书桌两只、椐榆书架四个、椐
榆官桌六只、小副桌二只，及动用什物，件件皆有。因前鼎革时，二伯曾住此故也。

　　其夜一面二家兄先睡，我与二家人在西厢房内第二根柱下掘土二尺余，只见有大斜沟瓦一片覆着，余喜甚，忙促二位兄同
来经目。岂料将大瓦挖起，有一锡瓶，瓶中皆泥，自是错兴。谁知我等归来未两日，二伯母同元祥伯来，竟在堂屋后檐起去藏
银一甏，以前藏处又移在彼也，到底花散亦有定数。明日即同管租者至租户家，斛米至晚，约有百石。自大滩舡一只，中沙河
舡一只，并搬前项家伙，俱由横沔往南到周浦，因在舡上几日。是夜在青楼饮酒过宿，及至到城，叔祖大怒费气，余索撒泼打
家人，告陈行之等，因此西宅与我稍有微嫌，二伯母恨极。其年棉花大熟。

　　顺治十四年丁酉，余三十岁。是年四月，因老家人吴元受、顾明甫等商议，对大兄二兄曰：“看来我家官私还有，不如将
大官进一房科，一可识熟衙门人面，二可习熟文移律例，后日好去作幕，每年可得百金，比处馆者差几倍。”因此乘阎县将去，随
入供招房，拜徐翰远为师，学习律例起，自此沦落十五年，后悔无及。

　　四月初十，商知县(按：名显仁，浙江淳安人)到任，严州府人，系成化时三元商辂之后，大有才名，中乙未进士，因登答
皇上，口音不懂，故不能选着翰林，除授上海。初到立比较法，三限一算，分别完欠，不道入帘反为才名所误。五月郎二省到
县，为出巡事也。七月同大兄二兄在南翔镇为傅姓赎身也，其时同去者；计来明、褚文超、吴元受等，因他事中说合者，俱在
李毓和家。毓和一镇之杰，家甚富。十四日，将银二两，设席妓馆。一妓名沈四娘，向与大兄相与者；一名沈六娘，亦雅丽，
大兄要余在彼，即就六娘宿焉。不道至九月，发起便毒广疮，将有四个月受累，吃药吃参大费。九月初十，有坍石桥陆秀才名
杉者，世称大族，家资几万，不道赋役繁重，顷刻荡费，作孤穷无告录。其日商知县比较，刎死县堂，合邑哄然，可见征科之
迫。十二月二十日长女生。十二月二十三日，本府高海防(按：松江府海防同知高凌云)到，为科场事发，拿问商知县也。是年
商公入帘，有关节者甚多，及至揭晓，只中赵半眉、叶苍崖(按：赵子瞻、叶映榴均上海人，顺治十八年同成进士)，不料各省
科场俱事发，南场更甚。皇上将是年举人俱廷试，果有才者留之，次者革退，更不如式者亦拿问几名，至明年商公绞死。

　　顺治十五年戊戌，余三十一岁。二月初旬，高海防来掌印。四月，余同大兄在苏州，为庆贺张抚台(按：名中元，正黄旗 
人)寿也。

　　归因内人病，参药并进，又大费。奉上行禁大袖大头顶始如法。

　　八月初一，水涨异常，平地水深二尺，低处更甚。九月，同大兄在嘉定，为抚台荐与宋知县抽丰故也。不料停舡在县学前，水次有面北小房四五间，住此房亦系上海人，所以认得大兄。其人有
女年约二十余，许配嘉定县做门子者。其女不甚做作，自然幽雅。虽料非正路，难免情痴，举动言貌，另有一种迷人处。初到
，大兄去拜县官。少顷，县官及衙官城守营俱来拜，送礼。及送寓於积善寺，农民来请，和尚来接。因迷恋此女，大兄曰：“
和尚寺有甚趣，到不如浪舡内好，情愿出钱五百文一日，以供眼饱也。”住约二十日，扰乡绅酒数席，因朝廷差满州官到嘉定
，清查历年拖欠钱粮，飞马即到，官府匆忙，因此而归。余赋芙蓉如面诗十首，今录其四於后，以供一笑。“红叶媚秋林，迢
迢一鹚轻。琵琶江上调，砧杵客中声。斜月松梢外，寒风水面生。依依无限态，不尽梦余情。”袅袅凌波小，亭亭玉体轻。不
胜移步处，更是动人情。立月沾花露，临流倚彩旌。栖迟江岸上，尘迹印来明。”“将别芙蓉岸，漫上木兰舟。离情犹耿耿，
余思复悠悠。萍合岂无意，波飘总带愁。凄凉归故国，梦为是人留。”挟剑携琴兴自豪，南归乘月渡江潮。闲情欲罢情偏重，
愁思难推思更劳。梦里见来犹绰约，镜中剩影又潜逃。回纹奠挽肠回处，木落寒风赋木桃。”是月，海水泛涨异常，闻崇明淹
死者甚多。

　　顺治十六年已亥，余三十二岁。四月，大伯七十大庆。来贺者先拜叔祖，次及大伯。叔祖曰：此大相公带挈者也。五月十
六日，申时分，有大星在东南坠地，有声如雷。六月，海寇郑成功突入大江，战舰几千号，破镇江府，围江宁府，沿江府县被
害异常。

　　新到蒋抚台(按：名国柱，正黄旗人)在镇江交战，全军覆没。管提督(按：名效忠)江宁城守营昂邦章京大战亦败。时海兵
登陆扎营，在南京城东北一带，约有二十日。各府县恐其分兵来寇，戒严特甚。本县黄浦营有马兵二百，其时奉抚台撤去，系刘中军统领。是日出兵到苏州，抚台赏中军银二百两、花缎八疋，领
先锋印，扎营在浒墅关外望亭桥。不几日，闻梁提督偷营一战，成大功，杀死贼兵廿万，郑成功逃至镇江下船，遁出海去。其
时有张名振者，在金山寺题诗，有“十年浮海一孤臣”之句。自此杀败后，绝不闻起，想必杀死。各府、州、县钱粮俱停比，
我邑幸马提督保全。八月，余因同房徐翰远子字仲爵者，性质不常，虽极相好，时常见他自道自能，故听唐君聘及倪习之之言
，于十五日改入兵房。不料兵房最难做也，此时来必军机重务，性命须臾者，余心粗胆壮，略无畏忌。来路甚有顶接马提督，
非同小可，反得二十金。二十四日，余在大兄家，值孙酉来报曰：“老爷方才回宅内了，大相公大官人该去会。”余就要走，
大兄曰：“我同去。”不料大兄进内换衣，竟不速去。余即先去叔祖，叔祖曰：“你几日出城的?家内如何?”我曰：“在城内
多日了，家内俱好。”叔祖曰：“我正要与你商议。你是有见识的，不要忌讳，世无百岁人，倘我天年，还是在城便?在乡便?
”我曰；“倘若天年，不独本地官府乡绅来吊奠，抑且有外府乡绅官府，如吴淞赵总兵、松江提督之类，未免来到，乡中如何
接待?还是城内的便，但多出丧费耳。”

　　叔祖曰：“见识不差，我为此归来的。”至九月初一，叔祖忽患泻痢之疾，卧床不起。初二日，即请周浦医生闾芝林看脉
讫，只说无事易好的；徐子沾来看，亦说不妨。初五日，李修之府中回来看，就说难可。初七日，闾芝林要去，再四坚留，强
住一日，初八早起，辞别要行，叔祖曰：“我明日的事了。明日是霜降，到肃杀之候，凡有病者难过此缺，所以闾先生要去，
我已知道了。”是日竟平安，大便不过三四次，忽言“我要菊花看”，顷刻各家人处及亲眷家，俱星飞送来，排满楼上床之周围。叔祖忽云：“为何我眼睛竟不见了?”众人惊讶。至晚有几个老家人来说：“老爷年大，
今夜大官人两相公，俱该在老爷房中照望，伏侍终年为是，岂可各归安睡乎!”大兄二兄俱曰：“此言有理。”是夜在楼上床前
坐守一夜。叔祖独谓我曰：“知县为何不来望我?”我对曰：“知县昨日来的，管门人回答去的。”又曰：“我家穷甚，怎好!
”我曰：“公公不要忧，我们各人多是穷得来的。”半夜后，叔祖又曰：“你们坐久了，竟自睡罢，我今夜不妨。”因此余同
大兄俱在二兄家吃点心，将就睡去。至初九日早，叔祖亦如昨日，竟清爽些，至晚仍旧在床周围坐守。半夜后，叔祖曰：“大
爷年大，几夜劳苦了，我好在这里，你们各去睡罢。”说了几次，余与大兄仍旧到西宅二兄家去。

　　此时惟二兄搬进在宅内，大兄还住在馆驿弄老宅，我亦在大兄家，所以夜深不便归，在二兄家吃点心。将要收拾睡去，有
老家人潘龙来报曰：“老爷病凶了，相公等快去。”余急急走到床前，只见公公大声曰。“我热甚，可把柿子来吃。”大伯说
道：“柿冷的，不可食。”我曰：“病已如此，就吃何妨。”大伯必不肯。倏尔叔祖曰：“我不适意，可把枕头垫高些。”四
亲娘便把绵被垫高，放老爷睡下去，竟气绝矣，时年九十七岁。呜呼痛哉!吁嗟叔祖兮维岳降神，功名政绩兮四海知闻。运逢鼎
革兮明哲保身，两朝贵重兮百岁名臣。荣封三代兮荫及家门，抚我育我兮情意弥殷。胡天不憋兮泰山其倾，自今以后兮无复仪
型，瞻仰吴天兮奠慰我心。

　　又有怀方伯公五言一首；“忆昔繁华日，时叨雨露新。画堂铺锦绣，书阁毓麒麟。维识妍和丽，安知贱与贫?可怜今寂寞 
，回首泪沾襟。”是时大伯在床前椎胸号恸，三位亲娘及一家上下俱各大哭，簇拥在床前，随将八十岁时做好寿衣穿换端正。做
荆岳道时买归沙板，九十岁时做成四片，藏好在楼下，此时抬出。真香花紫实，价值几百金，人人说虽有千金亦无处买者，是老爷之
福。

　　记此凡送终之物必该预备。至天明各乡绅俱到，惟陆云翔放声大哭，可见情义之重。未时入殓，大伯付我银二两，买布十
疋，结孝堂。大伯将凉床一只摆在孝堂内东边，余藤条一只在西边，家人等俱地上睡，看守孝堂，随择九月二十日成服。叔祖
未满六十岁时，叔祖母去世，终身不娶，只有三位姨娘。长者四姨娘，奶奶在时就是有的，更识几字，所以重用，凡银钱出入
，俱系他经手。

　　其次者福姨娘，性仁厚，温重端雅，待我甚好，其意要我承继也，不道内有力阻者。凡有星卜者，必私自与我算命，问我
后日好否，如此至情，不料不能报答，至今心中怏怏。其三即已亲娘，生寅龙三叔者，因性直口快，所以见怒于群小。后三叔
进学，又毕姻，故去姨娘而称亲娘。叔祖亡后，三位亲娘斩衰守孝，朝夜哭临化纸，亦少他不得。十月二十开丧五日，松江提
督来，府厅来，吴淞赵总兵来。请陆知县题主，本地乡绅祭奠。每日支宾酒席执事家人工食，件件减省，费去二百七十余金，
送来助丧者百金，亦开销在内。阀灵之后设处举殡之费，大家忙极。西宅伯母卖程中甫行屋一百五十金，我与二兄同去，要刘
仲赎身银一百八个两，四面八方极力收拾，方得摆九糖饭执事礼仪。十一月初七日，余往府城，为迟盐院考察也。初八日，天
大冷，考察时余同去者，倪孝则独累。初九日归，不料马提督在吴淞，要过浦滩舡五十只，差夜不收在县等待我归。又因县公
还在府候送盐院，叶时无主，只得同小甲王仲自去提拿。幸潮小，城河内有六七十只，明日派定，造好册子。不料摇出郎家桥
，四散摇去，因无押差，故提督差甚着急。王仲叫唤来者止有二十六只，是夜在东沟过夜，鸡鸣时叫各舡户放舡北去，不料西北风大，天昏寒重，竟摇不下。余舡由小甲自摇先往，将至界浜，只得近北岸，忽闻赞
号声响，差人着急，同我上岸。无处寻路，幸闻犬吠声，料是人家，走近叫问，方上大路。直至吴淞，面复提督，几乎受累，
幸旗鼓厅徐燕公据他说。“你们陆大爷与我最好，方才自我说了发到这里来的。十六日老爷准要过浦，五十个舡，少了一个砍
你的头。”余同差人回至界浜，星夜赶回上海，县公已回。重新出牌，着六门四渡口各舡户及各镇耍船，又判封皮五十张。此
系军机，说着马提督，谁敢有误。两日齐集，十五日到界浜渡口扎营，仍有二百兵马。先渡两马过去打探，牟参将走到舡边来
与我商议曰：“你在此辛苦了，舡内俱要垫草便好。”我曰：“有银子没处去买。”冯把总曰：“那里去买?人家有，找了些就
是。”我随分付曰：“摇舡的，你们快去打垫草。”顷刻之间，近岸人家十余堆稻草，搬抢无存，亦利害事也。少顷探马回报
：提督由大场镇回松江府去了。

　　此番虽受辛苦，仍有廿金。自此不愿做，大伯手书一封，除去兵房卯簿。十二月初一忙起，此时有表兄顾在公精于丧礼，
件件妥当。孔孝伯系赞唱礼仪者，送来仪注一本更详细，并应用物俱开载，或备或借。先五日应做事件，先三日应做事件，先
一日、本日，详密备载，纤毫无漏，可谓能事人也。凡书写告示，皆俞文叔派拨，队伍整齐，管摄备办等项，皆在公斟酌，设
处银钱发工食、点什物，我与大兄二兄参酌料理。先期仍开丧三日，至十六日半夜，孔孝伯同大伯祭开路神起，祭丧舆，祭大
门，告祠堂，别家堂，别灶，弄到天明起灵落旒，方欲发引，天即下雨。及至出城，竟大雨，纸作俱坏，一时送丧者多泥泞难
走。到山时雨止，县中送执事人役，营中送兵马队伍旗炮等，兵马队吹手俱冒雨送至寿山。

　　少顷雨止，大兄招返，仍摆队进城，我是亏薛舍搀扶。费无数心机，竟被雨坏。下午大兄出城看老爷落圹，大伯曰：“大
相公快去收拾祭桌上收来东西。”大官照管封金门，谁料匠人七八个，俱不晓得打三色土的，看来不像。连叫老家人陆孝来，
方晓用细石灰三斗、黄土二升、砂一斗，糯米粥老酒炒和，手捏去可成团，抛去要散开，然后用夹板夹住，畚二斗半在板内，
杉木槌慢慢打成，直要其声如钟磬之声，方再畚进去，再打如前。封一金门，数人用力，两日方完，用老酒数坛、糯米一石。
当初打成此山，费几百金矣。记此使日后作事者知识其法。余自十一岁时痛遭父亡，十三岁十月在叔祖处起，供给读书，抚养
定亲。至结亲时，因叔祖竟将我入赘乡间，为此稍拂我意，所以一心竟住在乡，时常往来，倘有事则我必在，共二十余年抚养
之恩，至此休矣，何所倚赖乎?其年官收官兑起，上海县漕粮十万七千有零，向来民收民兑。通县三百余图，每图审定五年里役
，周而复始，轮年承值：如兑收也、里催也、总甲也、塘长也，其余办粮者谓之排年，收兑专管收本图粮米，运贮漕仓，兑与
旗运，不独交兑时旗军勒掯，甚至每石加增米色。纲司话会、淋尖趯斛等项，约费二三四钱一担，抑且粮道衙门及本府督兑衙
门，上下俱有使费。本县粮厅总书管班等项，亦有旧例。廒口斛手、仓门总小甲、巡仓等役，亦有使费。

　　种种破家者甚多。分催者专管一图白银，完欠自他比较；总甲者专管地方人命强盗打抢等件，有则先出报单，若犯人逃走
亦要他捉拿；塘长者专管开河修筑力役之征，皆每年轮充，费银难料者。

　　有新场乡绅朱绍风，此时任户科给事，采访民情，特建议官收官兑，革除兑收名色，件件经画详细，朝廷依准，奉旨颁行
。自顺治十六年起，本县用收粮官四员，分派十万漕粮。因初时立法，其弊甚多，所以各区图粮里有杰出者，动公呈攻击四收官及总书张万里、周仲仁。不料收官漕总，竟将公呈为首者二名，贿嘱宫
兵道(按；分巡苏松兵备道宮家壁)砌列仓棍，送马按院(按：名腾升，时为江南苏松巡按)访，时值按院到县趱运故也。其年运
官周三略与陆县公(按：名宗贽，临清人)鼓噪几番，旗丁打死百姓，百姓亦打死旗丁，申报上司，溜院会审，周三略问斩罪。

　　顺治十七年庚子，余三十三岁。是年二月初八日，母姨夫谈季勋，为攻击漕粮弊窦，被陆知县送按台访，受累过不得脱身
。

　　有沈养萱、叶伯皋求陆知县出释放文书，顷刻央人写就，盖印发出，此时谈门宗族及亲友，仍有廿人在寓，众口交推，我
去得妥，立刻动身。沈养萱、叶伯皋送我出小南门，往北，由北门至静安寺，时寺僧蔡淡然欠我房价十两也，见我远去，极力
设法银一两还我。谁知幸有此项，星飞赶到苏州，闻按院已过江去矣。直至丹阳，方晓得在泰兴行事。随至泰兴，把文书投进
，明日发出，仰县释放，又星夜兼程赶回。一往一来，不过十四日。在镇江值清明日，看男女游山，景色绝佳，归时有征途十
咏以记之。七月又与大兄在南翔镇，在妓女沈四娘家住两日，六娘已适人矣，到此旧地，不无闲想。八月，崇明水师营提督拨
右营王副总(按：名光前，崇明水师营副总兵)驻防上海，据虹桥南艾宅(按：即明通政使艾可久宅)作大衙门，带来都司二飞千
总四、把总八，传宣内丁材官之类，约有万人。民房略大者尽被占去无遗，东门内陆家大宅(按：即陈所蕴日涉园故址)为周都
司衙门；北门褚家人宅向开标行者，为杨都司衙门。千把总合城住到，甚至每十家出房一间，供养一兵。每日清晨，六处衙门
吹打，乐声鼎沸。其六处者，黄浦营参将也、都司也、亦有二千总、四把总、水师营副总及二都司，海防又驻扎上海在西察院内，记此知百姓骚扰之苦也。十二月初二往苏州，为母姨夫官司也。母姨夫自受害之后，即告陆
县公及四收官、邓县丞、唐照磨、及城守营王把总、乔斐翘，并漕粮总书张万陵等在淮都处，发粮道及兵道二衙门会审。当时
同事者有颐凤图、沈仰萱、叶舜芳、沈尔强、孙仲仁、赵圣庸、闵条侯、颐宪臣等，俱在苏州寓双桂堂内，粮里被害人等，过
差等项，约有百人。支应动用，非同小可。四收官情急，仍将银来买和，惟求少执款头。守至半月，是日元妙观内会审，凡系
告被及收粮书办，俱芦枷锁项，点名进审。苏州人看者亦多。陆县公被粮道声言几句，再不敢说，惟顾凤图与母姨夫侃侃长说
，逐件对质，以兵道粮道甜言安慰，将总书资三十板，随发松江府画供。时张按台(按：巡按苏松六府御史张凤起)亦到松江，
因而俱归。直至二十二日太守及理刑会审，亦责总书三十板，备文详覆。记此知为合县之公事，亏几人费心力，至今受益也。

　　顺治十八年辛丑，余三十四岁。是年正月初七日，帝崩。不数日有报到，新君登极，时年八岁，改元康熙。一切军国人事
，四大臣互相赞画，摄行相事，竟致太平。正、二、三月多雨，小熟歉收。其时涂知县(按：涂贽，临清人)征粮甚迫，比较严
切，百姓无措，多借营债，情愿加二利息，如过期还有小利，稍不如法，拿到家去吊打，惨状万千，顷刻几倍，破家者甚多。
三月内唐姑娘家表妹，自褚文余死后，即归守制娘家，至此数年，不料与弟妇不睦，渐有口舌，余再四劝解。准约四月初五日
要会我，竟随意在乡，至初六日竟寻短见。幸余初七日到邑，忙去劝归，送至东乡老宅。隔数日，姑夫付我银二两，备办锅灶
碗碟及一应动用家伙，我又贴银一两有余，方得载老亲娘亦到老宅，与大妹同居。我隔数日必往东探候一次，住几日方归。六月初十日，兵部尚书苏、刑部尚书索、大将军刘、总督部院即抚院朱、提督梁，为
遵旨会阅江南事，按临沿海等处。是日所到之处，下属迎接，供应浩繁，从古未有。兵马亦多，经过处人家俱搬入腹内避去，
及至到并无骚扰。四、五、六、七月大旱，城市乡镇异常祈雨，直至七月十五日方雨，本县地界尚有不及者。十六日大风，高
昌渡覆渡舡一只，溺者百人，死者六十五人，二十一保限上归者居多，我地梁君实与焉。尸首九日方起，甚有奇异等说。是月
二十七日次女生，其日我在松城考察回。八月奏销官儒钱粮，本转，凡欠分厘者俱革退。本县只留完足钱粮秀才二十八名，孥
问欠多秀才十二名，欠多乡宦一人，其在任者俱削去缙绅之籍，休官回家。此奏销之始，可见催科利害。所存秀才名曰与考生
员。十月十三日王知县(按：名孙兰，洮州卫人)到，余管办刑房例。十一月，抚院朱自他起奏销例，坏江南乡绅无数，不料亦
被论，拿问去。

　　康熙元年壬寅，余三十五岁。審问因旧岁大小熟全荒，米价骤贵，民大饥，流离就食者甚多。县公设法在广福寺、积善寺
二处给粥，日两餐，惨极。又耍奏销各项钱粮，有产者亦窘甚。四月，麦大有收，至秋间风雨不时，种晚花者俱大荒，早花仍
有担外者，稻竟好。三月二十八日，唐姑夫六十大庆。其时有嘉兴府南浔镇人朱姓，据说其家有几万之富，养一子，少年聪慧
，无书不读，为擅修国史事发，全处死。连累浙直二省富宦名家廿户，并害现任宪司官府俱削籍，构成大狱，处死者百人。妇
女皆发配满州，用囚车解北，见闻颇惨。此江南第一巨案也。七月二十二夜，遍地鬼声，余在城中听得，及至明日，街坊深巷
，无不说者，及至归乡亦然。八、九月疫痢盛行，十家九病，献神化纸，并送鬼者满路。九月二十八日，寄母唐姑娘六十大庆，时表妹已再嫁吴元官矣。十一月，吴元官为赌输营债，同大姑娘潜住吴冲泾口，
使李二来通信。

　　康熙二年癸卯，余年三十六岁。是年春雨连旬，夏间甚凉，至秋疫病时行，连村合户俱病倒，家家献神送鬼，甚多奇异。
如献神送鬼，用火酒建烟羊肉之类，更相讹言神鬼系外省来者，俱属阵亡之鬼。不意内人于七月二十六日病起，至八月初六忽
然见凶，不省人事，问卜献神。初八日，死去复苏。初十又死去，备办衣服棺木等项。十一日，抬柩回来，各家关门掩户。岳
母亦病，至亲无一人，夜深时气绝，我去叫两人来收拾入棺，而身尚溫。至明蚤省视，微微有气，已复醒转矣，声息低微，极
听方得。

　　数日不食，即参汤亦不能下咽。一时醒来，忙促无措，只得先将米汤来灌在口内，竟咽下去，渐次救转。又献神送鬼，更
多鬼话，我从来不信者，至此方知真有鬼也。虽幸不死，卧床两月方得复元，从前所做之事，及所放物件，毫不记忆，亦一异
也。此时阴雨数日，水涨，出入俱跣足。东去寻母亲，母亲亦病，三弟亦病，家无健人。九月十九夜，东头蔡兔来回报母亲病
稍愈，忽灶下火起，惊吓转凶，连夜去候。至二十日辰刻到舍内，母亲曰：“你来了，我家穷，放你不下，倘我去世，你一时
无措怎好?”我曰：“母亲不妨，只要你健，倘有疏虞，件件是我料理。”母亲曰：“你可料理，我就放心了。”因我到，宅上
人及近邻俱来望，我出去谢他。只听连声叫我，我进房，母曰：“不适意，你来把枕放低，使我睡。”我连忙放低，母亲睡去
，不料从此逝矣。呜呼痛哉!吁嗟母亲兮罔极之恩，育我抚我兮爱惜弥殷。念之望之兮祈我高腾，愧余不肖兮有负母心。早年丧
父兮只影孤形，祖母构隙兮忍气吞声。培植三子兮历尽艰辛，冀得成人兮郁志可伸。东西悬隔兮甘旨未曾，胡天不吊兮遽赴幽冥，号天长恸兮无复遗音。此时有乡邻陈后
愚者，当初伊父因为官司，投我祖父而来住我舍内，后自起屋，在我舍房之西，知我到，即来候。有钱子云者，现住我屋，俱
年六十有余，向来老成，见我哀痛，劝云：“大官人不是竟哭，快收拾终具要紧。”我即就央他两个替我去看，不一时回来。
据云：铺中虽有，皆不中用，想得唐姓者新做寿具一口，鼓吹上寿，倘借得来，即日照式做还，仍将银八两付作铺潘凤愚就是
，临期叫吹手送去，虽多周折，然其物坚固。我即应允。他二人即去借来，星飞差人到城中买布，并成殓事件，夜半入木。余
过首七享祀毕，然后南归，中心苦极，不两日亦大病甚危，幸饮糖汤而上下气通，得不死。是月内，有方秀才是新场镇巨族，
因欠钱粮，奉陈知县(按：名以恪，山东峄县人)签拿出邑，刎死在县南差人陈五官家。

　　余自十月初一病起，内人尚未离床，儿女又小，心中焦躁，数日即起身走去，竟扑倒，可见病极。急欲东去，无奈何而止
。十五日云官来报，妹夫何念修死，钱子云死，并其子钱佛官亦死，妹亦大病，宅上无健人，可惨可畏!而岳母劝我再过几日东
去，直至二十二日往东舍内，过五七享祀，随就近至县中。承好友倪习之云：“十月初一，陈县公将你名字改工房经制矣，如
不愿做，快去周全。”不料新官将到，卯簿已送去，无可挽回。随又病于祖母处五六日，窘状异常而归。十二月二十六日，邹
知县(按：名宏，江西庐陵人)到任，余在城中过年。

　　康熙三年甲辰，余三十七岁。是年正月十六日，大表妹到祖母家，与余同住。为吴元惹祸，被族中兄弟赶打出来，竟在伊
母舅王侍元家，寄母寻我去要我请归同住。不料晦气进门，其夫乃十恶不赦之人，住我家八个月，了我百金，又为他受累，姑夫知道方寻去。县宫拿我做工房，余不愿，将余收铺。在铺内会见
一友蔡宗玉者，年十七，聪俊异常，亦系读书之家，尚未弃书本，更善吟诗，与我同志相得，颇不寂寞。二月初一，递过愿充
甘状而放，又要周全宗玉出来，陪伴五六日归家。值乡间拜仟做驱瘟道场，疏内云：“百年之内，无去岁之瘟灾；廿里之中，
无一家之安泰。”

　　四月十四日，安缉大人王巡临南汇地方，是余承值，一人兼管供应铺设，繁难异常。忙有半月，费一百三十金，又为槽刀
误事受累。此番出门时，表妹大姑娘曰：“供应事烦，可带元官同去，要他照望，亦是好的。”不料同去，托他银子，竟多存
匿，约有十五两，又将料刀十四把藏过，以致误事。随巡人等将跟官管班打坏，余又费数金。后县官归，又着我立赔槽刀三十
副。及至元宮匿去者，只当得八分一把，伊所得一两二钱，害我费四十余金。

　　记此知无良之人，断断不可与近。五月初五日，在苏州寓府前顾思耕家，为解杉炭价也。初到即会见张若书，偶然说起，
岂料若书与局官父子相好，随凂他与局官说合，必不肯收折色。是日扰若书，出胥门看龙舟，直挤至阊门。酒舡并内眷看舡，
挤满城河，有四里长，比我县大不相同。明日由松江而归，扰府工房周奕甫，而东归至家。初十日，即往坍石桥东，买沈晋生
宅房三进，拆归烧炭。时值黄梅，人又忙，天又热，搭盖凉棚烧炭，不五日满一千斤，星夜拿舡解去，方得太平。此时因大将
军吊取火药十万斤，郎二省又要解去江西十五万斤，军令严切，火药局都司着急，日日禀抚台，发木签，催提各县杉炭。未几
差提经承严比，所以华、娄、青三县，俱受责三十板，惟我有炭到，抚台面谕，发局验收。局官钱姓，系嘉定县人，向随孙初
暘(按：孙元化，嘉定人，从徐光启受西学，精火器，崇祯时为登莱巡抚)在辽东，惯习火攻，精造各项火具，如火箭、火雷、火砖、火罐飞火球等件，余得
逐一看到。其子钱振公在局内监造，其父另有衙门，在局之西。两边俱耍使用，有管班、门子、长随各役，局内有验炭、称炭
、筛炭、药匠等费，又送钱振公藕粉、桂花饼、凉鞋、糕饼等项，共约费数金。

　　解过即有批回。钱振公曾做苏松道差官，与张若书同事，故甚相知，有意气，请我与若书饮至夜深而别，亦可谓善全矣。
六月二十八日，九十五图秦汉如、沈人全、王元祯等，来包图内一年杂差，言定一百六十两，陆续交代，不满七十两，而此时
杂差义多，故辞去。七月，康行之为钱粮急迫，将住宅卖我，当日定局，七月交割我收管。我为迁移尚未定，仍让他再住。是
月海潮泛涨，冲坏黄家湾护塘三里，并零星坏处。镇守苏州祖大将军(按：名大寿)撤回京，捉舡甚急，要大座舡数百、小舡千
号，惊天动地，与韩抚院(按：名世琦，康熙元年任江苏巡抚)作对，幸善全而去，舡连几百里。苏州东北半城，向为满兵住扎
，号为满州城。自进娄门直至齐门南大街止，皆兵马所驻，民居多被占去，百姓无一人敢住。其地每年三月，放来马一千匹，
赶至川沙一带，沿海牧养。

　　凡至每月初三日，又来马一千换班，着县要渡舡渡夫，并要供应，管马官兵房受累之极，幸得太平。九月中，闻韩抚台出
巡，县公派我承值南汇一团，忙甚。至十一月十五，方到松江府，私行亲访，府县各役重责五十起八十止，共二十五名。二十
四日余在南汇，赶到府城考察，登答许久，幸而太平。据抚台说：“本官填你懒惰，免你几个板子。”方晓得填坏贤否也。至
晚，就县公舡上同回，又星往南汇，铺设民房十二座，收拾守府衙门演武场等处。

　　二十八日起马至金山，飞马来报，即齐集厨子，分派各衙门；供应事物：宰猪十口、羊十只、鸡一百只、鹅十只、鸭二十只，分包白米、红烛、山炭等项至一夜。初二日辰刻，头站到，差官姓
张，据说是千总，甚好。相送银四两，竟不要，彼云：“只要不误，就是好的，何苦要你银子!”余挺身承值，又承南汇营守备
及阮把总亦甚好，凡内传出，有一时无者，彼即着蕾中管班去，曰：“姚纯如在那里忙，你们通去帮衬一帮衬，若要银子，到
我处来领。”营中几人，尽力来料理，惟有管马者姓曹，系抚院内司，将余并粮房直至四鼓，逼去银共十两，得银后即曰：“
快收拾，我们要去了!”头站去不多时，随巡各役俱起。天乍明，抚院亦起，兵马先行，然后发炮起马，往川沙去讫。即忙进察
院检点，失去绣帐一顶，并后堂被一条、银镶杯六只，外边收拾槽刀三十付，止存小马槽五个，刀无一把。此番接官又费一百
五十两，本无讨处。初五日，归家。初十日，闻抚院拿兵房、工房各书重惩，打至五十起八十止，俱收大铺候发审，余幸无人
告发而免。十二日，至东乡，将舍房拆去，因无人住而门扇俱被偷去故也。将母亲灵柩权厝基地上。十五日出邑，县中另是一
番光景，同房七八人俱被访收禁，事件又多，又奉严禁，不许如前滥差。又值岁暮，凡行过事件，各上司俱要岁终册。千难万
难，独余一人承值，倩人书写，直至二十七日方完，打发府差去讫。其年花稻俱歉收。

　　康熙四年乙巳，余三十八岁。是年正月初六日，在乃臣家吃年酒，县差董成来云：“太爷有票。”差人在县故也。即时骑
马出邑，会见府差戴二如，并签差陆君甫，言及太守初四日差票，初五日有签，着册房要该县应差图分册，并要开填某系志载
荒图，向来免差等式；着工房耍府志一部，同册赍送抚院，以便查对。初七日，城中遍觅并无府志，只得买县志一部，装钉送
去。初八日，县公请各乡绅在明伦堂公议，抄筑漴缺(按：时漴缺为海舶辐辏之所，阛阓綦联，百货骈集)石海塘事件。议毕，官即带余至后
衙，与我商议云；“抚院要册子，计开应差、免差者，其意耍官儒图一体当差也。若论抄筑海塘，自然应你去登答。只说本县
自十六保起三十保止，共有三百余图数，内有二十八、二十九、三十等三保，因吴淞江淤塞，向系荒图，漕粮通是没有的，止
征白银尚且完不起，那里还当得杂差?若问起官儒图，你只说：虽是奉旨与民一体当差，但本官在地方，未免作养他一番。凡系
小差，如小夫、钻夫、水夫等不差；凡属大差，如修筑等项差的。你去只说是新到房科，上年事俱不晓得。小心些，你去即来
回覆我，着册房冯伯先同去。”说罢，出宅门，府差亦在，册房冯伯先亦在，即刻出城，至七宝镇已是黄昏。饭店过夜，明早
起，四个人飞走。由凤凰山落北，至北干山，趁一苏州舡，十二日到昆山，遇见太守舡回，星忙收拾，上太爷舡去。因太守睡
去，直转至陆家浜，方得投文进去，奉谕青浦回话。是日大冷，余在太守舡上，承管班姚仁甫好意，说：“上海两位经承在此
，汪厨司你可暖酒一壶，与点心请他。”不料被他多劝几杯，一时头晕身热，起来异样不快。又承座舡婆年约三十许，颇洁净
，说道：“相公身体不快，可就在此舱内，把绵被盖暖，睡至出汗就好了。”余果听他言睡觉，只听岸上准有百人接太守，及
县宫、儒学、城守营等官，俱在岸上唱喝迎接。至青浦南门停泊，天将明矣，尚有更夫击柝。我同冯伯先即时唤起差友，上岸
进城。县前亦有卖羊肉面者，随叫他速下起来，吃过如飞出城。太守已会过知县送出，在舡头声言，竟将府差戴二如及冯伯先
重打三十。余幸无事。冯伯先立刻发批解抚院讫。余曰：“解抚院不是空身去的，且今日转到府中设处盘费，明日叫舡星赴苏州未迟。”府差听我即同回转，由天兴庄至神山。

　　因冯伯先打坏，故难到，直至黄昏进城，在戴二如家过宿。明日一面设处往苏，我又扰二如。独自东归，经过提督衙门，
见各营将官俱到，人披锦绣，马挂雕鞍，挤拥辕门，扬威耀武。向闻阃外将军令，今日方知是不虚。二月，县公着我后衙修理
，并备办日用什物。二十八日霹(以下疑有脱漏)有本府火票立提押解，抚院批差张顺立要起身。余曰：“府差何人?不先说蓦地
送批押解。”

　　张顺曰：“府友谢茂生。昨夜发我批，上填明日到的，故此速去为妙。”余想，到府即要苏州去，抚院处未免有使费，一
时无措，同差人泥途南归。明日多方凑处，叫舡一只，动用食物俱备舟中，星夜前往。初一日早到府城，会见包玉衡，方知有
抚院差坐提也。遂央玉衡并周奕甫周全，费银几两而不去。其夜在府城北门外，扰顾继贤家。继贤系海防厅差友，为烟墩、桥
梁、马路，并修护塘，因自他原差也，所以为我即请府房包玉衡、周奕甫相商。

　　其家内亦体面，是夜设酒三席，十大十小，列东、西、南而坐，总是为我，约费他三两有余，亦见多情。不两日有苏常道
差官到府，因镇江大将军巡视江海，故差官来，着府县修理桥梁、马路、烟墩等项也。余见华、娄二县工房，竟被他诈，余心
甚不平。及至同我回县时，余诱他曰；“上海有三百余图，每图一两，就是三百，只要随我往沿海沿江去。”彼意欲得之急，
即会过县公，随我与赵巡检出北门，连道差、府差、厅县科房，共马七匹，由沿浦而往东北，相验马路桥梁，着落该图填筑坚
固。如有桥处所，俱要帮搭栏杆，铺垫平阔，先有差人在前唤桥路，该图总甲起夫修筑，并供应等项。是夜至太平寺过宿，总
甲送供应来。赵巡司曰：“你们几个是有体面的，你们快去，我转来即要完工的，后面有道差、府、厅差，通是要银子的，你们不要见他，我与姚相公是不要银子的。”自此一说，哄闻传去，竟修桥路，不用馈送。道
差随了两日，见此光景，竟要我回县备文回覆。谁知我与赵巡检照会，巡检曰：“姚相公，你去我也去，面禀大爷，若是要修
桥路，要不得银子，若要银子，修不得桥路，就是道爷处，亦讲得过。”道差无奈，只得先回县去。次日，余同巡检至寨城，
因大雨，夜扰张尔垂家。尔垂系沈慕春亲家，亦是总甲，所以款留。明日过浦至庆宁寺。十五日至高行镇，适逢迎会盛极，又
做戏。是日总甲来会请酒，明日即至护塘会章巡司，托他趱修护塘一带桥路及水洞处所。余与赵巡司由界浜南岸沿浦而回，即
往龙华而南，修筑马路、修葺桥梁。因天雨，住宁国寺两日，着差唤集傍浦一带总甲，星夜完工。随至邹家嘴，往西至闵行镇
而归。讵料县公为将军事宜，差徐昌到家同大郎出邑回覆，官已晓得我在闵行，着差人送大儿到祖母处，此时因年仅九岁也。
五月，因督修后衙，派乡图十个顶值，出银备料，免其一年杂项差徭。每图初议六十两料价，内扣缴公费银二十四两，与本官
存四百两，在房承值，一应逐日动用物件及修理料价，不料差人收侵，杂备又多，反多受气。十月初八日，李大将军(按：名显
贵，镇守京口等处)在镇江圈山起马巡临，催修桥路、烟墩、城垣甚急，星夜往护塘，填满蔡家水洞。赵家浜对直顾家水洞，因
上年海潮冲坏，上虽搭木桥，恐不坚固，余又恨他久不修理，立起地头夫百人，三日填满一个。如护塘一式高广，使塘外人家
舡只，不便往来，所以警其后也。城垣烟墩，图中顶修者俱有完工呈递，余始放心。韩抚院差官来看，俱无异论矣。同在沿海
及沿浦归县，即结状与彼，即往府城去。十一月十二日，府中又发火签到，为岁修道署银两也。十四日，同签差往府。十五日冬至节，用银六钱，改限二十日比。归时值大将军到县，连夜要一团南汇去，同四五人在外过宿，约半夜起来，不
料至渡口，传说将军兵马俱往松江去。因而飞回打探，惟见兵马挤出南门往西，此时喜极，省费百金。十二月初二日，县公苏
州回，差周君远、龚惠卿要顶修公费，甚急，将我收大铺。是日家中岳母病亡，不及见面盛殓，初十日即出厝基宅之东。十六
日，寄母唐姑娘因要往乡，抬轿到铺，前来望我，滴泪而去，可怜可怜!十九日得释。二十二日，缴公费五十两、布三十疋、银
镯一对、绸衣数件、黄珠数粒，可见官府之贪。其年种田在康家宅，新得田八亩，花豆俱荒，幸米价甚贱，每担两许。邹县公
比较，一概三十板，当役者破家。至二十八日，始得南归。二十九日，至周浦上店，匆匆过节。

　　康熙五年丙午，其年余三十九岁。因旧岁跋涉，异常辛苦，不愿至县。正月二十四日有签来，因县公要我管比各项修理，
故特差人来也。明日到邑，实对官说：“二年多费，欠营债百金，难于措处，若充役在县，将何抵补?”承县公曰：“案上无人
，你比各项完工，自有另处。”余无奈，勉强管比一月有余，受责差人及图中诸友，似觉生怨。故余官之里宅，外之班头，再
四嘱托，案上有未完者，件件托好友带管。三月十五日，一意回家，绝不至县。

　　是时，有明季封在河南为安昌王者，自清平定河南，其子改为徐二官，逃匿已久。不料潜居泗泾东北龙居庵地方，结识无
赖匪人，有周浦塘口凌天、梁家角王安等，纠党打劫败露，招出徐二官谋逆一案，连累多人：问凌迟者二十七命，斩者七、八
十人，子女及妻俱发配满州(按：曾羽王《乙酉笔记》亦有记载可参看)。周浦镇西三里，有蔡宿一者，向系巨富，因好侠好客
，结交宫府，虽系秀才，竟如乡宦。有徐上欣来谒，宿一款留之，甚欢洽。后值天寒，曾借绵衣一件与之，后其人复来，宿一他出，内使人索
取前借绵衣，其人怀恨。后其人亦系贼党，谋逆事败，指扳宿一，宿一全家籍没，身死江宁狱中，妻子流满州，至六年分十一
月十四日处决，死者俱戮尸，骨殖抛弃。记此为交不择友之戒。四月二十九日，谈季历告御状，江南哄闻，将邹知县、张天德
、张涵生等二十五人告准，亦奇事也。邹县公差沈豹远、徐大受往京打点，不料季历又在五城兵马司出首，连夜差满兵围住大
有字号，会同各衙门听审，夹打招成行贿一案。连累店主张期凤，即张提督第六子也，系上海潘公畏之婿，所以投之，并余可
如等俱收监，沈豹远死焉，徐大受发回候审。六月十五夜，余在大兄家，大伯着妇女来寻，随即去会。疑有事故，不料竟言久
不见侄，思想故也，并无他事。岂意自此会后，至七月即患痢，至八月大凶。我去会，只说：“我家穷怎好?”可见长辈临危只
言穷者，岂自忧哉，忧后入耳!九月初九，官差管班来传我，修满州公署也。是时朝廷差刺叭章京三员、笔帖式二员，巡视江南
南界，住剳上海。星夜修理衙门，太守亦在县，日来两次，半夜又来一次，自初九日起至二十四日，方得完事。交割总甲铺设
，幸我承值修理者，乃学宮西卢明仲住房，直通沈兰若住房，两大宅通连，内在厅上做地步，后厅造火坑，西厅做厨房、各披
甲住房。每日夜值匠夫几十名：大木匠廿人，泥水匠廿人，锯匠廿人，漆匠数人，铜匠、铁匠、糊裱匠等廿人。每夜油烛，总
甲支应，至天明放出。昨日值匠小夫、三铺总甲，又拨每铺三十名，逐名点进，余一身承应几百人，半月不合眼，手中不停笔
，廿名听差，星飞摄取物件。此时各色铺户亦苦极。二十五日，出公署，竟睡一日。二十七日，满州大人已到。

　　二十八日，公座毕，又有许多要用事件。二十九日，毕集五处经承，进后衙，与官商议造修理衙门及一应铺设物件，备办
料价。

　　蒙官慰劳云：“你们五个书办，真正劳苦费心了，本县把十五两银子赏你，你们去谢个天地，大家饮一会安心酒。”谁知
官意因章京到县，馈送供应等费约有五百金，竟要增在料价内开销。如我止领过料价八十两，如何增得一百，故议而再议，凭
官酌判。凡领银百两，带增供应银九十，故余增银七十二两，星夜造册三套，备文详府讫，始得完事。岂料二十五日大伯病亡
，又忙几日，十月十二日成服，即开丧两日。十一月二十日出殡，其日天色甚好。

　　是月初六日，邹县公辞印，去江宁府审御状。十四日，安水利(按：松江府水利通判安承启)来掌印。二十六日，天发大冷
，河水连底冻结，经月不解。十二月十八日大雪，初下如粉之细，至天明，大地皆白，河水结冰，冰上积雪，两岸莫辨，路无
寻处。十九日，余往新场镇归，两足不湿，其冷可知。二十一日出邑，知安水利拿我充役，为旧未完也，放不至县中即归。有
下砂族人来，为有人在祖山之东造圹也，因而同去。其年种田，大地俱有收，花在九月初旬方捉起，收两担者甚多。米价贱极
，每担七钱。

　　康熙六年丁未，余四十岁。觉得大半生虚度，涉历异常辛苦，而至此尚一事无成，有感于心，赋《除夕》《元旦》二首，
附录以记况焉：“经月寒风着意吹，更逢今夕是何时。饮来杯酒无兼味，坐对妻儿费远思。成败纷纭缘有数，繁华颠倒莫相疑
。心灰未冷狻猊火，漏转新声志可期(丙午除夕)。”“试笔拈将红帖题，廿年犹借一枝栖。历来世味愁堪数，想到人情思亦迷
。对镜自怜缘淡薄，掩扉懒向逐高低。檐前乍觉春风暖，梅发寒香渐可携(元旦)。”正二月间，工吏陈君，尚累次禀官，要我
去理未完。签差金奎、张茂逸等，大兄与他说明而止。三月十五日，余往东舍内标墓，在北蔡遇见吴元宫，言及唐老亲娘病重，遂同去候问
。

　　到时已黄昏，表妹阶平等接见，因久不会面，另有一番依依之情。

　　至半夜，姑娘又有许多病语，余同表妹即着人送鬼几位而稍可，至明日病竟好一半矣。四月，先是大女出痘甚少，又次女
发痘亦稀，又停两日，三女放痘样竟有一二百颗矣。结后珠儿发痘多甚，其势险极，幸如圭母舅用心调治，献神谢天地而得活
，吓人异常，调理两月，家中大费。五月初六日，大兄家大侄，在江阴考归，忽然起病，实从未出门弱质，在船几日，在江阴
几日，劳顿故也。岂料被庸医黄鼎臣竟误以风寒药投之，遂至不起。惜哉!六月初六日，迁居康家宅，此房得之三载，因我城中
事多，不能常住家内，所以久未迁移。灶虽砌就，未免收拾房舍，借钞脱花，不料是月初三日落雨后，至次月初七方雨，故惟
我种独歉收。六月二十日起，接连往吴门二次，为母姨夫官司事也，至七月初七日方归。月望后即有花捉，初价二分，后贱至
一分二厘，沿街塞路皆是，载去外方者更贱。米价每担六钱，要完钱粮者，银子竟无觅处。是时朝廷革除天下理刑官并道缺一
百零八员，单留驿传道、粮道、盐法道共四十余员。又闻杀苏大司马，籍没其家，与其党者皆坏。是先帝临崩，将帝托四大臣
辅佐，因帝年止数岁故也。四大臣者，即苏阿代、哈喝必龙、索宜、巴海也。苏阿代为兵部尚书，党羽甚盛，以致败露，遂有
诛戮抄没之祸。于是帝于是月初六日亲政，大赦天下，海内诸贼皆来归顺，投降者即授之以官，立选到任，如本府水利粮捕通
判、青浦知县(按：是年到任者松江水利通判为龙溪人赵晟，粮捕通判为南安人傅为霖，青浦知县为建安人魏球)是也。因赦到
，邹知县复来，坐不三月，又被科臣论，按察司自到苏州来拿去。八月，余在苏州胥江，见荷兰国进贡大船六只，伴送兵舡数只。荷兰人品略似西洋天主等形象，但衣
服竟短齐膝，小袖，胸前密排钮扣，两胁肋下有衣缝，见人把两手插入。发长至肩，自然卷转。头戴毡笠，足履无跟，如我地
之拖鞋，鞋跟上有木底一块，上高走跳如飞。其袜如绒，甚小，脚上胫骨俱突出，据人说此系绒布织成，其形虽小，凭你大脚
，可以穿进，又暖又软，所以筋骨俱露也。有一珈楠香树，约长三丈，根如栲栳大，梢如斗大，用桃红绸结彩其上，有二牛二
马，看去甚小，闻说奇异。又闻有圈屏一架，华彩奇特，亦非中国所有，藏在舱内不得见。记此知外邦人物如是也。十六日归
家，不料第三女患痢而殇，惜哉!

　　康熙七年戊申，余四十一岁。算计坐守，就近有四、五学生，开馆在家。正月内即有文到，汰革水师营兵二千四百名。水
师营者，系崇明镇守提督右营也。顺治十六年间，拔来镇守海邑，有二都司、四千总、八把总，城中略可房宅，尽被占去，十
家供养一兵，兵丁之可恶特甚，而莫敢声言。盘放营债，民受茶毒者不独城内，村中破家者更多。甚至淫妇，大张明著与彼往
来；又有贪其利，将如花似玉之女，与彼结亲；又有将男女卖彼为奴婢；又有非亲非故，任其出入房户，一家妇女无分老幼与
之淫媾，种种可恶，罄竹难书。今一闻尽汰，失色丧气，甚有结党而欲谋王副总者；有私为窃盗而城中一夜廿家被盗者；一时
将家伙什物塞路贱卖者；又有不肯缴纳军器、日日挤副总衙门要领钱粮为盘费者；其内丁家丁之类，恐惧冤家而先去并挟重资
而逃者。请梁提督拨李副总，领马兵三百，及委黄浦营副爷，率领各将官，分防汛地，昼夜戒严。直至三月十六日，在演武场
逐名唱点，缴纳军器，立着捕衙，督同居民，驱逐出城。地方除害，万民称快。帝自亲政后，即上太皇太后徽号，故正月郊天后即有赦，三月初方到
。

　　三月二十九日天雨起，至五月二十五日止，两月阴雨，早花多死。

　　余为完粮出邑，值姑夫亦到城，偶尔会见。姑夫曰：“三年不会，几不相见矣!”岂料别后即亡，可叹，可叹!六月十六夜
，谈家牌楼之西有送鬼者，抢食而立时打死，连累地方富户。母姨夫惟恐我与杜祥甫相好，有首尾，因而要我与今如同出，在
城寓所，约一月有余而完事。二十一日，传闻松城遍地鬼叫，不知应何吉凶。十七日黄昏时地动，初如头晕，继而屋木户榻俱
有声，食顷而定。又闻京中七月初二日大雨起，初八止，平地积水一、二尺。又闻风阳府虹县地陷。又闻山东地震，墙屋坍倒
甚多，登、莱二府地陷廿里，不数日而渐涨满。淮安、徐州有几县水决。八月初三夜，天上有白虹，自西湾北，食顷而没。其
年二月十七夜起，白虹现，西方日落，直射东南，如此几夜而息。八月初六日天雨，城中人言下雪，冷可穿絮。本县有乡绅张
人龙者(按：张宸字青琱，上海人)系秀才出身，在京数年，加纳贡生。时任兵部职方司主事，深知水师营兵丁及满州衙门受投
献、诈百姓、毒害地方，出力谋为，汰水师营兵，撤巡察大人回京，肯做好事，这两件造福无穷，万民感戴。先期旨下，中秋
日去完，大座舡几只，装载玩器什物并投靠男女，俱要上舡长往，父母亲戚送别者大声啼哭，惨状可观，亦足以警小人趋炎之
戒。凡倚藉满州衙门用事听差者，借势诈人者，或先逃躲，或被告发，丧气不堪。但满州官五员，亦好歹不同，惟正主姓肯者
，名赤黑，婪诈横行；副章京姓爱者，名爱银打里，略次之；姓马者比两位略谨慎些；笔帖式两名竟好，一姓挖、一姓奥，后
来俱升。姓肯者究竟被带去之人告准御状，发刑户二部会审，将逼勒去妇女男子俱奉旨发回原籍。九月初九日天阴，余在大兄家见风飘雨丝，将衣盛看，俱雪也。是夜次儿生。十一月
二十一日，偶然出邑，在虹桥遇见嘉平表弟，言及正候我去，为是夜举殡，载姑夫柩往乡，二十五日造圹下葬也。故尔同去，
相帮料理数日而归，已报平日之情矣。

　　康熙八年岁次已酉，是年四十二岁。仍坐守在家开馆。正月二十日始出邑，大儿同往，先扰大兄，次二兄，往城隍庙、丹
凤楼、真武台、积善寺等处游玩，而俨然有乡城之别矣。大兄、二兄同我父子竟日遨游，直饮至夜半而止，故乡同气，怡然在
念。三月二十一日起，水山前做戏五本。五月有朱卿来下地词告陆华海等，因其家人忽死而不使人知，暗将尸首埋藏，明占其
妻为妾，故其宗族来告状也。此时有匪人在内交搆，故与母姨夫不睦，同事者吴俊超、吴大疏、谈今如也。陆姓费二百金，至
八月初才完此事。九月多雨。十月内有花捉，早者担外，晚者二三十斤，价上号者一分四厘，晚者八厘，贱之极矣。豆好者有
两担一亩，价止五钱五分。米七钱一担。十一月二十四日，闻乾清宫告成，大赦天下，元、二、三年钱粮亦赦在内。十二月，
有坟地在西关外十三图内，图书陈子敬，将余砌宕图甲首，名列比簿。历安水利范董漕(按：松江府督粮同知范念祖)等来县掌
印，无从声说，直至朱县公(按：名光辉，义州人)在任一年，从新按比簿硃票拿花名。

　　时杨永生管比漕粮，唐阶平管白银，二人与我周全，付陈子敬银三两。未及一月，又大火签拿出。十二月十四日当堂拿到
，押认管办八年漕粮起，一日一比，如火之急，二十四日方销得归家。

　　二十六日即大雨，直至除夕亦大雨，而岁事草草。时本府张太守(按：名羽明，宁远卫人)掌粮道印，正在常州得意，岂料
马抚台(按：马祜，正黄旗人)差苏府海防朱(按：名用励，山阴人)、松府海防彭(按。名可谦，杏山人)拘拿，又差吴县典史追印，立
刻捉见抚部院。幸朱海防保出，候旨发落。

　　康熙九年庚戌，余四十三岁。是年正月多雨，五四五日晴。

　　十六日出邑，二十三日归家。二十八日戌时分，有大星陨地，远近皆有亮光。二月初八日，撤黄浦营马参将驻防靖江，向
本营目兵八百名、马兵二百在内，今分去四百，存四百，属守备统领。十七日，寄母唐姑娘急中身亡。余在城即往看，时见一
家匆忙，阶平表弟其时有来路，备办衣衾盛殓。入棺时，余思自幼乳我抚育我，若几日不去，即着人来寻，一番至情，今日别
矣，安得而不悲悼乎!十九日，又值大兄五十寿期，未免应酬。晚晏归祖母处，不料身发寒热，卧床数日而归。二、三月多雨水
涨，飘没甚多，小熟件件半收。四、五月又多雨。六月十一日，大风潮，平地水涨，坍坏草房及旧屋无算。小东门木行，木牌
飘散，乱木塞路，从来风潮未有如此之大者。即如余宅，住门面房者，南壁俱倒。又闻吴江平地忽水涨四五尺，又云宜兴地方
出蛟。七、八月又多大雨，花豆俱烂。八月三十日又生一女，内人忽血晕，急救而苏，因此随将此女过继与邻人黄定官领去，
不及两月死。九月，耿太守初到，吴秀裔将县蠹嚼民事告准，唐君瑞用我与朱元美，做干证在内，发县提审。二十六日，同秀
裔到城，臀上忽痛，发一腿痈。

　　十月初一，秀裔因谢天地，至晚戏酌，请我等及同事者，不料戏甚好看，毒痛难禁，明日即归。耐至初八日，谈章吉将刀
开下寸许无血，奇痛非凡，又请谈来医治，至十五日方开出血脓几碗，其痛稍可。不料二十一日又重新身上发热，其毒胀痛，
直足致命。六七日又复出血几碗，十一月初四日勉强起身，坐家四日。又为秀裔事，县中要提到听审，只得出邑。在寓候久，竟不能即审，不料臀上偶因戏谑，被范尔传趯伤，重又发寒热作脓起，痛不可
言。

　　幸有小友梁寿平，少年多情，虽系同事，异常周旋伏侍，请外科康君行服药，又用刀开，当时出血脓几碗，其痛少止。十
二月初四日方起身，十五日见官，因两造俱有分上，竟着干证处明，当堂吩咐押出，次日干证发帖，请两边至亲在邑庙议明。
十九日拜庙，晚间在艾宅内摆酒甘桌，做戏，二十一递准和息，是夜即下舡而归。二十六日又出邑，为安放未完，次日即归，
匆匆过年。先是十一月初，即发大风冰冻起，非风即雨，非阴冻即大雪，雪下数次，经旬不消；又闻浙江及常镇等处雪丈许。
阶平表弟往京朝觐北上，据云一路雪冻七八尺，冻死者甚多。山东巡抚题疏觐期宽限一月，二月初七尚有不到者，疑冻死在途
也。

　　康熙十年辛亥，余四十四岁。是年春旱，三月方雨，小熟竟有收。四月间，有地邻孙佛者，兄弟皆贫苦人也，伊叔孙四无
子，四亡后，存妻张氏，亦村中骚妇，吴俊超欲娶作妾，孙佛借此哄其逃出，扛嫁东图赵君辅。俊超搆孙族往府告状，赵寅买
孙佛往苏，在抚院告，为号宪治乱事，准发本县拘解，俊超等俱诉余为四邻。六月初八日听审，先唤我进后衙，问其详细。余
秉公细剖，官亦心服，将孙佛、孙仲责四十板一个，拟孙佛诬告律，热审减等问徒，详抚院，批发吴江平望驿。四、五月雨竟
少，六、七月大旱，稻苗干枯，东土更甚。我地幸潮到，可以救旱，岂知七月初一起竟无潮，稻田枯。二十日方有潮来，所以
亦歉收。豆全荒，我种豆，俱早发，苗茂盛，至立秋后，天气热极，豆俱眠倒，颗粒无收。乡间及城内，祈雨甚虔，朱知县一
日两次步祷，神佛俱用肩舆抬出，自昏达旦，合城迎转，千万人哀叫拜求，竟无雨而止。是月裔事，县中要提到听审，只得出邑。在寓候久，竟不能即审，不料臀上偶因戏谑，被范尔传趯伤，重又发寒热作脓起，痛
不可言。

　　幸有小友梁寿平，少年多情，虽系同事，异常周旋伏侍，请外科康君行服药，又用刀开，当时出血脓几碗，其痛少止。十
二月初四日方起身，十五日见官，因两造俱有分上，竟着干证处明，当堂吩咐押出，次日干证发帖，请两边至亲在邑庙议明。
十九日拜庙，晚间在艾宅内摆酒甘桌，做戏，二十一递准和息，是夜即下舡而归。二十六日又出邑，为安放未完，次日即归，
匆匆过年。先是十一月初，即发大风冰冻起，非风即雨，非阴冻即大雪，雪下数次，经旬不消；又闻浙江及常镇等处雪丈许。
阶平表弟往京朝觐北上，据云一路雪冻七八尺，冻死者甚多。山东巡抚题疏觐期宽限一月，二月初七尚有不到者，疑冻死在途
也。

　　康熙十年辛亥，余四十四岁。是年春旱，三月方雨，小熟竟有收。四月间，有地邻孙佛者，兄弟皆贫苦人也，伊叔孙四无
子，四亡后，存妻张氏，亦村中骚妇，吴俊超欲娶作妾，孙佛借此哄其逃出，扛嫁东图赵君辅。俊超搆孙族往府告状，赵寅买
孙佛往苏，在抚院告，为号宪治乱事，准发本县拘解，俊超等俱诉余为四邻。六月初八日听审，先唤我进后衙，问其详细。余
秉公细剖，官亦心服，将孙佛、孙仲责四十板一个，拟孙佛诬告律，热审减等问徒，详抚院，批发吴江平望驿。四、五月雨竟
少，六、七月大旱，稻苗干枯，东土更甚。我地幸潮到，可以救旱，岂知七月初一起竟无潮，稻田枯。二十日方有潮来，所以
亦歉收。豆全荒，我种豆，俱早发，苗茂盛，至立秋后，天气热极，豆俱眠倒，颗粒无收。乡间及城内，祈雨甚虔，朱知县一
日两次步祷，神佛俱用肩舆抬出，自昏达旦，合城迎转，千万人哀叫拜求，竟无雨而止。是月二伯母病亡，停柩在家。时江南江西总督麻（按：麻勒吉，满族人）奉旨复任，初因镇江李大将军被披甲告御状拿问，累
及二省江北百姓千人到京保留，得复任，奉旨面谕开吴淞江。朱县公年仅十八岁，到任系恩生官，辽东出身，属正黄旗，到县
三载，倜傥豁达，文武技艺件件皆能。如上海，最苦接上司也，由沿海来者，一团交界，要换夫马。其时有巡海大人同总督抚
台将军等，由青村而来，乍到一团，县公挺身而接。有总督头站勒要扛夫，朱县公劈面就打，满洲大人看见说道：“这是朱尖
嘴，怎么在这里？”左右曰：“他在这里做县官。”满洲大人曰：“他在这里，不要他供应。”

　　竟把华亭送来夫马，直送到上海县中。至如每年运军，交兑运官及伍长，多精勒加耗，竟日在仓内酌议，谓之讲兑。朱公
见运官到仓，必南坐，要他谒见，因他是武职，县公之父系正黄旗都统，所以视卫官如草芥也。一日，旗军在南仓，与收胥角
口，另有人回报县官，朱公飞走不等人随，赶到南仓，亲手拿住几个，脚踢手打，撇脱非凡。即刻运官来跪求，方免解上司，
嗣后旗军再不敢放肆。即如上司来差，抚院差、布政使差要与县公抗礼，中厅分宾主留茶；w朱公必要县堂参见，立谈而已，道
差、府差竟要跪禀。一日布政使差将本官给发封皮二张，到县封库，又封一柜，此必奉布政吩咐也。朱公知道，竟叫县总陆寅
亮到他船中，请到后衙说话。司差不知是计，来至后衙，被朱公自动手狠打一顿，竟将县印箱交付他曰：“我不做官了。”那
人吃亏，两手捧着印箱，呆立在宅门之外。其时天色将晚，各乡绅知道，俱来劝解，立着其人动手仍将封皮揭去，种种如此，
方便各项经承。朱公待百姓甚好，知民间疾苦，如比较时，必深黄昏，堂上不许点烛，坐在暗处，看各梖完纳，惟皂隶棚内，
挂灯两盏，凡人进仪门，不许咳嗽声响，直见完纳稀少，然后呼粮房来。粮书走上堂，又不敢则声，静候官曰比某项，然后唱比。如欠多者，比过一次，即几
月不比，恐其腿坏也。竟有经年比不着者，如粮舡开后，竟把漕粮比簿束起，不再比矣。在任三载，代兑漕粮二万八千。六月
间，造汇比簿，正要严比，忽京报：“着革职，该部议处？，此信一到，民间哄传，慕布政行府追印。此时上海欠粮者，俱匍
匐吴门，赴都院及布政使处保留，共约千人，直有涕泣者。七月二十六日，有进京保留朱县公者二百余人，在城隍庙演戏，祀
神发行。当有沈主簿、马学官，送舡六只，每舡赠钱二千、白米两担。如我地今如、吴大疏、蔡雨九等廿人，另叫舡去，至九
月初二到京。值帝往满州谒陵，阁部大臣俱随往，朱太太虽在京，见人众不敢留，只得在登闻院进一呈而各归，亦奇事也。八
月初七，朱县公将陈漕火票拿出，当日即将差人责二十板。余此时三年代兑共十二名，幸差好友顾君信周全。十一日，又差家
丁李叔锁押，火票差人，日日要完。黄昏时会串，如不完者锁项索颈，吊打惨状，县场上竟如地狱，至天明散去，到晚亦然。
日日如此，约一月而止。九月二十六日，朱县公迁居潘家宁寿堂（按：即潘恩旧宅）内，修理焕然，俨如衙门。新县公到任后
，犹将各役吊打，正身缘事他出，必将其家小阱在门楼上，亦泼横之极矣！十二月初，都院及苏常道到邑，为开吴淞江故也。
此江在邑北三里，东出浦，西至苏州，自嘉靖年间都院海瑞设法开浚，疏通百年，至今又湮塞。今因连岁水灾，杭、嘉、湖及
苏、松，俱遭太湖水溢，泄泻由浦而出，逶远迢递，水难速退。故旧年嘉定太仓开刘家河，今年题疏，蒙发部议，将浙直漕折
银三万两，抵给河工，奉旨开濬。九、十月就忙起量河段，造河面册，堆垛册，除粮册，自二十一日破土开挑起，至岁暮二十


　　六日暂止。其年花歉收，价每斤三分，后卖至五分。白米每担价一两四钱。

　　康熙十一年壬子，是年余四十五岁。正月初八日就到邑，开吴淞江起，工次极大。上海地界应河夫二万，每区要耆老一名
、里书一名、捆首十名，每捆首领挑夫七名。初时犹可，后应夫一名，添加二名，甚有远处人来挑者，一文三担，担又重，走
又快，又省备畚箕等项。我河初包与姚观舍，挑至二月初十，尚去得三、四尺深，两边俱开深，惟我与张哲生、陈子敬者独高
，故我与大儿立定主意，与彼分段各自开挑，并力发工钱，冒雨开深，幸得如法。

　　我河派在头段十二号内，道爷自小东门出往北，由演武场至河，旧谓宋家桥地，即头段第八号河也，自此沿河往西，即我
十二号。

　　正所谓参官之前，捆首打者甚多，我幸太平。每日在河督工。不知百万军兵，如何光景，只就开吴淞江，人夫竟如蚁聚之
多也。三月，有报朝廷蠲免十年分白银三分。三月，有唐姓者，在封君山做坟，念其旧地，认完钱粮，而竟许其葬亲。五月，
传闻四团海岸获一人首鱼，口中如叹气，见者异之，复放入海去。旧年十月，梁提督病亡，各营兵要发粮，将耿太守鼓噪一番
，朝廷差满洲官来会审。其年四月内复命，称言江南省与别省不同，粮重差烦，更遭连岁奇荒，有司征粮甚迫，百姓流离苦甚
等语，故感动皇上，特降旨将七、八、九年陈钱粮暂行停止。五月，即有抚院告示张挂，百姓欢悦，喜出意外。但只江南省，
别省不在此限。康知县（按：康文长，吉安人，康熙十年至十一年任上海知县）比较，辰时分起，直比至明日天明进去，少顷
又出来，投文毕，即比起，日日如此，昼夜不停。合县人俱曰：“康鸡啼，康打杀！”六月初旬，慕布政到县，为祭坝造闸也
。当有三十保粮户列款告康知县；第一匿蠲；第二私征，每区一两一甲；第三听审时，邹知县过财受贿八十两，将人命苦主立时打死。布政即委师粮捕到县堂，拆封朱
知县在县场售封银，送布政，亲验加一。此时康公大窘，好看之极。七月，慕布政将康知县揭参在牙税款内，马抚院具题革职
，此信到，知上台将无才干之酷吏，从轻打发出去，以苏民困也。嗣后，康县将欠粮者从早至暮，逐件逐名严比。直至九月初
，接官者发行，然后保家有锁门而不到者，差人有每限千文而不到者，其势方休。二十日，太仓州单同知来掌印，明日即比较
起。此官乃进士出身，降级来者，竟是臭粪。东乡舍内蔡兔，其时来赎身，念其三代服役，方便其去。十月初三日，母舅亡。
先于八月内病甚，料不起，竟着表弟来寻我三四次。我又为钱粮，在城时多，故不能即去。及至去时，见颜色枯槁矣。但曰：
“我不寻母姨夫及婿谈继官者，因他家富而错认我起发也，故来寻你。第一要与我看寿具，第二要家人冯寿赎身，第三我把表
弟托你，每事要商量照顾。”

　　自此以后，仍与舅母商酌做几件正经。不料表弟四个，异常顽劣，不务正路，不听好言，将祖父遗业荡费殆尽。记此不忘
母舅另眼耳。十二月初十，陈知县（按：陈之佐，故城人，进士出身）到任。

　　十六日，迎春，因见在仓漕米只有三万有零，心中着急。余同大兄在旧仓南看春，陈县公在轿中曰：“你们看春者，多是
村里边出来的么？”余曰：“是村中来的。”县公曰：“烦你回去与本县传一声，漕舡又到，廒内无米，将何交兑，叫你们亲
戚朋友星夜弄米出来。”随处见人，即如此说。自此后星夜进米，各乡各保俱到，陈县公竟不比较，但花红、银牌，赏进米完
足者。不两月，十万漕粮、三万白粮俱已兑足，开帮去矣。在仓演戏待仓神，备酒请完足保家，重责欠溜顽户，自此以后，竟
不好矣。但是斛过漕米，每石算石，不加升合，从古以来未尝有也。至明年，欠代兑者俱完轻粮，每担千文，完粮价贱，亦未之有也。其年米价一两
一钱，花价二分八厘。吴淞造闸，自四月起，每日趸百工，至明年二月方完，真大事也。

　　康熙十二年癸丑，余四十六岁。是年正月十二日出城，元宵灯竟盛，十八日交粮。二、三月多雨，四月内大儿出赤痘，病
数日方起。五月初一日，内人及次儿、幼儿、大女、次女俱病倒，时值黄梅，探望者俱不敢入内。又多雨，花多草没，寻钮花
者竟无人，幸有邻人庄伯显，偶荐一人，将现钱包与他，要脱二次，然后自脱，因得不荒。六月初一日，内病方起，余与大儿
在北车作油归，知内人又跌坏头颅，过两日浮肿起，至二十日方好。七、八月无雨，棉花竟好。九月内捉起，霜黄霜白俱捉完
，价贱极，晚者七、八厘。

　　豆每亩有双担者，稻亦好，米价六钱一担，豆价六钱一石。九月初九闻京师地震，二十六日又震，及太白经天，故赦到，
为星变地震事，惟钱粮不在赦内。十月十七日，限上大横，其夜因陈县公比白银，已比过七保十七区，差人竟不到，签差徐平
拘拿。明日早，在后衙传出，唤十七区进比。现到者五图杨安官、侯二官，我图张峙山，三人各责四十；保家包明暘，因甲户
不到，打一百零八板，又差人押拿，午堂比。次日清早又唤进后衙，将十一图倪履贞、陶爱，各打四十，又一夹棍，四十杠子
。又将皂隶两名，因夹棍索来迟，打六十木棍，又守衙传迟，又打二十板。五图赵完生亦一夹棍，十图张曙亦四十板，差人亦
一夹棍，又十六图内徐奉山、王君茂，各三十板，独我与黄君仲幸太平。记此见陈知县之酷。十一月保家逃走讫，县公又差人
押出溜粮单。

　　康熙十三年甲寅，余四十七岁。正月十一日，往周镇舅母处拜年，因天雨，十五日踏冰归。十六日出邑，即闻吴三桂谋反，又闻传出旨意云：吴三桂负恩反叛，其子族亲戚，并伊旗
下等官，皆系我朝臣庶，不必连坐等因。陈县公在苏州归，即阅城点兵，禁夜行及内眷出城者，因此将漕粮一日一比，如火之
急。二月二十八日开完漕舡，又闻朝廷差亲王统满兵十万征剿，吴逆在荆州拒敌，时常相杀，总督蔡毓英调拨满汉大兵，挤拥
其地。三月，闻福建耿王谋反，把守仙霞岭，山贼应者有衢州马千总，直掳掠至龙游县，闻官兵进剿而散去。七月，陈县公比
十一年陈漕，急如星火。八月，闻耿精忠结海中郑仅，攻温、台等府，我松提标前营陈副总，被炮打死。据传领兵马二千，在
温州浮桥上过去，被贼一炮打来，打成血路，陈副爷打去一腿，好不利害！江南各府县征比兵饷更甚急。

　　康熙十四年乙卯，余四十八岁。正月，朝廷差四王子统大兵往浙东，由苏州经过，捉舡甚急。二月，陈知县比漕急迫，我
幸太平。崇明水师营有王副总者，系上年随梁提督在江宁打仗时，活擒海寇大将甘辉，以致叙功，立授水师营副总兵之职，向
来在我邑放营债，相与人多，号曰“王虎山”。其时因四方盗贼窃发，故复拨崇明左营驻防上海，仍旧有兵二千四百。都司千
把总官，住北门香花桥褚姓标行内，今其宅曹七房得，功名富贵顷刻而成。

　　春多雨。夏间闻陈知县被董漕揭参在杨仓款内，漕抚军门疏题革职。陈县酷虐异常，打人不论大小，概必四十。伊妻贪上
海华丽，对陈县令曰：“这里不做官，你想到那里去？”将平日刻剥百姓的银子，尽数馈送抚院及布政衙门，又央昆山徐乾学
京中谋干。不料任公（按：名辰旦字待庵，浙江萧山人，康熙六年进士）选出，及至到任，陈公还想复任，出示曰：“本县现
奉各宪题留，旨下在即，仰各差凡系本县差出签票，不可遗失，候日查比”等语。可笑，可笑！四月，有谈宝被人打死，累及钟登一。谈周调告准
按察司，发本府提审，其时母姨夫要与周全，知我与赵圣庸相好，登一即圣庸亲家，两面周全。七月，任知县到任。八月，在
长寿寺与谈周调、钟登一讲和，备酒议明。时府中新到刘太守（按：刘名名标，奉天人），性暴乖戾，难于听审，故余与赵圣
庸同至府中，费银十二两，做得发县，不料任公又认真人命，将被告俱打成招，后虽和息，大费银钱。九月十一日，四儿生。
二十五日，唐家表妹病亡。其月初八日，余在妹家吃早饭归来，十六日出邑，知妹病重，即去陪伴数日，医卜无效，诀别而死
。惜哉！时闻耿精忠归顺，献福建四府，即与郑仅相杀，四王统兵过仙霞岭去，直抵建宁。十月，好友赵圣庸病亡。

　　康熙十五年丙辰，余四十九岁。正月二十日，漕舡俱开完，极年高老人亦云从未曾见。二月，漕欠摘比差何茂功父子，五
日一限，大费周折。三月，雨，日夜不止，无四、五日晴。十八日，与徐孚于作伐定母姨夫家表妹为媳，忙有数日。次儿、三
儿、四儿同时出痘，俱上号稀朗。四麦件件半收，寒豆全荒，种俱无觅。四月，水师左营撤回崇明，限定日期，立刻要去，逃
散者亦多。任县公见久雨农忙，日日祈晴，将各年陈欠停比。初六日，大兄在万斛斋内看书，因雨大无人出入，忽一时晕去，
急救而醒，遂得半身不遂之疾，至八月间方能坐起，竟不能移步矣。我与二兄忧甚，相商调理，吃药吃参、献神打醮，件件做
到，不能速好。其年三月二十五日，大女受谈姓纳允。七月，次女许赵姓行纳允礼。八月二十三日，马抚台死，慕布政转升抚
院。九月二十六日公座，其时任县摘比十年、十一年钱粮。余与同役张峙山，代逃里催图书张哲生，已死里书陈子敬，拖欠白银一百三十七两，因比簿合额，受累费气足有三年。是年春夏多雨，雨大极，出入难行，
水溢有半月而退。及至八月，大雨一日夜，平地水深二尺许，种稻者竟不踏车而收成，种花竟荒，好者不过六十斤。米价初时
止六钱一担，后竟大涨，至岁暮价一两。晚花二、三十斤一亩，又低价，止二分。豆价八钱。十一月冬至起，落大雪，以后九
九落雪。十二月初一大西北风，天寒甚，余出邑走未一里，须上结冰成块，及至周家渡，黄浦内冰排塞满，无渡舡，因而转至
余秀官家过夜。初八日又大雪，平地有尺余。十七又大雪。十九日踏冰而归，路上积雪经月不消，人难行走。二十九夜又大雪
。除夕半夜，大雨大雷大电，岁事俱草草。

　　康熙十六年丁巳，余五十岁。元旦大雨，拜年者无一人。初二日阴，初三日又雨，至十一日方有日色。县公十二日回县，
即出示悬灯。十四夜无人点放，竟寂寥。十五夜略盛，初八夜看见参星，十五夜果然有灯。自旧年十一月冬至冷起，直至二月
中旬方可。其年小麦秀出皆死，荒甚，至秋麦种俱无。圆麦、菜子俱好，花不独异常易种，草亦不生，八月初即有捉，十月中
止，俱是好花，上号者每亩两担，次者担外，晚者满担。豆有石外，稻早晚俱好。冬亦不大冷，米价七钱五分，花价二分，豆
六钱零。七月，都院奉旨造鸟舡于江宁西门外，各府太守俱往督工，独本府鲁太守（按：鲁超，会稽人）工次先完。本县拘摄
各匠，忙甚，每图要完青树银八、九两。县公自下乡寻觅大树，八月要火药炭甚急，每甲完三斤，又要茄根灰。十月二十七日
有虹见西北，十一月二十五又虹见东南。是时鲁太守在江宁归，承造大沙舡十五只，甘限两月完工。十一月中旬起，四县封摄
大树，拘拿各匠，如火之急。


　　搭厂在蒋泾桥，各官俱在厂内督工，至元旦仅停一日，次日即做工起，各匠俱在厂中过年。舡之两傍做绵帘，用新布四层
，内夹厚絮八寸，锥锁打眼，皮匠把麻线缝紧，竖起，八尺长、五尺阔，画虎头在上，挂于沙舡之两傍，相杀时将水澜湿，以
御火炮者也。余年五十，方见而录之。每日千工，三个月完竣，亦非轻易事，正所谓见所未见、闻所未闻，故略记之于中节之
末，但有关系者，只记其大要，而不敢细述也。

　　历年记下


　　“廿年一枕甚支离，回首邯郸事事非。涉世徒劳心上计，生几唯供眼中痴。已知豺虎无恩爱，未若鵾鹏有远期。极目风烟
吹鬓老，觉来无限恨难追。”此余《写恨》诗也。劳心廿载，不独一事无成，抑且皆不遂意，虽气运之盛衰，亦人事之得失耳
，谨录为下节之首云。

　　康熙十七年岁次戊午，余五十一岁。正月初三日即雨，元宵竟好。春间多雨，圆麦菜子俱好，蚕豆亦好，小麦坏有一半。
四月十九日大雨，雨后地震。十二夜，落雪珠。五月十六大雨后，竟大旱，至七月十六日方雨。有潮水地，花、稻飞豆件件俱
好，甚至倍收，近护塘各区图有两分旱坏者。七月中旬即有花捉，是时任县公因慕抚台荐为博学宏词，奉旨赴京殿试。二十日
长往，即日唐海防（名朝宣，锦县人，松江府海防同知）来署印，又奉抚院宪牌，为天时亢旱，停比半月，至二十四日比起，
每日约完银二千有零。

　　八月初九飞初十、十一日黄昏时，天上空中闹甚，如千军万马之声。二十一日早，有黑虹亘南北，二十四日黑虹见东南。
是月棉花早晚捉完，价每斤一分五厘。闻岳州打仗。是月二十八日起，九月初二日止，飓风大作，我朝坏舡数十只。十三夜又
有黑虹见，十四夜月蚀。十月二十一日母姨夫大病复发。二十五日县中出示，为塘报事，内云吴逆三桂于八月十七申时病痢身
死。十月二十九漕舡到，亦未尝见如是之早也。十二月十八日开漕舡起，岁暮去完。是月十一日落雪起，冷冻不消，幸不雨而方便小
户。米价九月内八钱，后至一两二钱，圆麦每斗价七十，小麦种直粜一百四十，我地棉花满担者多，惟我种晚，歉收。

　　康熙十八年已未，是年余五十二岁。正月十五夜大雷雨。二十日，唐海防比较起，漕粮结数十万七千，无廿担欠者，征粮
之法亦未之有也。春雨竟少，即雨亦不大，河内水日浅，欲种稻者俱种花、豆。三月内同缉臣侄在闸港，为加叹事也。十九保
一图大伯、二伯各有田百亩零，上年卖去久矣，因金子英死，买主无查，故二兄浼我去二房者，查出加三十金而归。夏竟无雨
，黄梅雨亦不大，踏车者甚苦，小熟件件倍收。六月任县回任。二十五日，母姨夫病亡，往来廿载，意气相投，我在南土，亦
母姨夫之提挈也，今一旦别矣，呜呼惜哉！七月，在横沔，唐阶平来，亦为韩家荡加找事也。是时慕抚台题准将数年拖欠钱粮
，除十年、十一年、十二年俱赦免，十三年起十六年止俱停征，递年带比，亦第一件美政也。是月二十八日起八月初一止，传
闻京师地震，坍倒居民房屋，压死多人；通州沉地，山海关外亦地陷。十月初四，母姨夫开丧，甚体面，建侯表弟大费，余相
帮五六日即出城去。当时有海贼舡八只在黄浦口，抢去新造沙舡一只，在舡兵廿人。其月二十五日忽发大冷，至岁暮而可，九
九雪落。其年种稻者歉收，八月初即有花捉，好者担外，迟者二三十斤，棉价贱至一分五厘，米贵甚，价二两，豆价一两七钱
，完漕每担纹银二两五钱。

　　．康熙十九年庚申，余五十三岁。正月初六日，余秀官来，为江境庙前朱奎打死姚三官也。三官之弟瑞官来寻，初八日至
北，初九日出邑。十二日告准本县，差康旭初，时有陆文宗、周裕凡调停，当官和息，虽不近钱，竟有人感激。二月初摘出白银，初十外摘出漕粮，漕舡奉上行停在水次，候开完京口河，然后方
去。米贵极，完漕者俱空，闻常州、镇江荒，府县俱停比较，大发赈济。二月十五日起，本县亦在广福寺关粥，日给两餐，至
麦熟而止。春雨竞调，自交五月雨久不止，种稻者不踏车竟熟；种花者大荒，因草没难锄，致用刀割，立秋后方得脱出，白露
时发苗，而早晚俱无望矣。米至六月，每斗二百七十文，人人叫苦。五月，有海舡八只进浦投降。六月，东土石亲家送大八字
来。八月初三大雨，平地水深三尺，南门东倒城数丈。二十一日，母姨家表妹大姑娘死。

　　其时天竟秋凉，晚稻秀者皆死，直有对半全无者。九月二十五日县公发雷签，比十八年白银，急极。十月二十三任知县报
行取。十一月初三，有本府宋粮捕（按：宋士标，钱塘人，松江府粮捕通判）来到县，坐在白粮仓内，专比十九年漕白粮。是
月初一日，次儿行纳吉礼。是夜起西天有一星放白光如吼，直指东南，数日后，此星渐明亮，离旧位，在半天，经月而灭。十
二月初三早，大雪约八寸，至初五又大雪两次，有尺外。

　　康熙二十年辛酉，余五十四岁。是年初一，微雪即大，初二日阴，至十二日大雨，十三晴，十五又大雨，十九大雨，拜年
者竟寥寥。正月十七日，任县公去任，运宫俱来把酒脱靴。二十日，谢经历来署印。其时漕粮贵极，每担要纹银二两，白钱要
二千一百。

　　余数担漕米，急极，又被朱默公诱做轻粮，反将去钱四千，填补川沙营仓糙。谁料四月初一重新放出，立时征比，如火之
急。役友顾強甫急欲走避，余再四劝阻，大家设处重完，幸不败坏。四月初八月，史知县到任（讳彩，会稽人，吏书出身），
立刻加纳，顶选上海。其时初到，抚院布政即要他起解白银三万两，县公竟不比较，合县区图争先完纳，每日约完一千八百有余，二十日外即解足，方去谢印。五月，始发纸皂催十九年、二十年白银，余发
着两个，幸六、七两月停限不比，至后缴讫。五月十七日，大兄家侄寿官死。六月十五日西宅阿嫂病亡，系松城章氏，大族也
，科甲世传，不料嫁入我门，遭二伯母难为至极，后虽生男育女，亦无得意日，待上抚下极好，可惜贤惠倏尔化去，曷胜怜悯
。六月二十四日，同康孟振舡归。据云：十八日早起，见西天一日，约三丈许复沉下去。七月初，余疟疾，起初寒热，忽凉，
隔两日复寒热，因而方知是三疟，久不能愈。至八月初又泻痢，一昼夜无次数，初五日方好，然疟疾如故，形消骨立，面有黑
色，而气血虚极矣。八月二十八日，未天明时，海贼舡八只入浦，抢劫伊祥港（按：即今引翔港）一带人家，维周家最甚，姚
华甫家布客失去布三千疋。时有进士顾令修亦在此地泊舡，其夜张天和家请酒，就留宿在彼家，幸不遇难，而浪舡行李多被抢
去。周家掳去一媳，年二十，因穿绣裙而出，故抢去，后隔半载赎回。九月十九日，在邑归家，承三林塘烟铺乔右梁荐，有一
走方者医疟，据云已立效数人，何不要他一看，因而买其药而归，归即饮，其夜大吐大泻，至二十一夜疟来更甚，然自后竟不
来矣，忽变为夜夜发热，知乃虚极之故。至十月初三，因饮酒一日，又到夜深觉倦懒，疟又来，直至明年六月方好。

　　康熙二十一年壬戌，余五十五岁。是年元旦大好。初八日谈亲家请酒，去两日，元宵亦好。正月内米价渐落，白米八钱二
分，花价三分八厘。十六日，有徐四官来说东土石亲家病亡。三月十四日，海贼舡四只，因大雾，早进大浦，打劫漕米，掳去
粮舡上姑嫂两人，嫂年二十二，姑年十八，俱有姿色，并劫漕米四百余担，时漕舡还有百只，竟不救护。司守备（按：名起尨）、陈千总（按：名圣策）在浦内抢小舡数只，追至陆家嘴打仗，射死海贼
七、八十人，营兵亦死数人。司守备追到曹家渡，舡上大急，将抢去尖粜船一只装米在内者，砍断绳索放脱，欲买路去，岂料
司守备小舡一只，陈千总舡一只，顶紧追去。初时贼舡有七、八十人，来时乘潮，去时潮未落急，所以两舡追去，箭射者必倒
，渐渐人少，将欲钩住，被贼就近发一小炮，把司守备打死，陈千总舡回。二十六日，杨将军（按：即昭武将军杨捷）到，将
捉住海贼四人斩首在东关外小武当前，因司守备柩在内也。城中哄动，两日而止。次日，将军将陈千总责十五板，本营两把总
捆打三十棍，发落安民而去。又闻吴淞守汛参将，亦令箭去锁拿。四月初二日有赦到，赦免十三年至十七年民欠钱粮，因荡平
云南、杀尽吴三桂子孙也。

　　初三日，县公到苏州，为余抚台到任公座。十二日二兄亡，竟无所存，而侄辈俱病，不胜惨极！侄妇瞿姑娘死，侄女二姑
娘亦死，时症害人，可惧如此。五月初二完漕清，几月无害者，承粮书李方英用情。余疟至此时尚不能好，疲倦极矣！限上俱
大郎出去，此时闻有小报：“奉部议，据报贼舡四只，何难扑灭，而声张若是，将军降级”等语。江南江西总督于成龙到任，
公正严明，清察利害，各府县官畏极，从来见上司未尝如是。府县不敢行一事，时时闻私行在某处，、又在某处。及至各府县
有事，未几．即有文到，如亲见者，知之详细，委曲备至，大都两省遍地俱有细作。据余见其作为大，每府必有百人，所以缉
访确实。再无差误，拿问两省县官二十余员，青浦知县亦与焉。至如衙蠹、土豪，拿去千人，到必三十板，枷号三月，死者居
多。居恒布衣菜饭，作事精于决断，比前海瑞更好十倍。七月二十六日，至长寿寺，看并头莲，此种在缸内，起花四、五枝，有四朵并开、有二朵并开者，叹所罕见。

　　又往吴秀裔宅后看大蜂窠，蜂异于常，而窠大如大灯笼。外边月白色，内做叶子如蜜蜂，伹蜜蜂所为，逐片横挂在内，此
只有底一窍，如碗口大，内叶子层层，悬在其上，亦见所未见。棉花青苗起初极好，是月多大雨，竟减分数。八月，花有捉，
价三分，好者担外，还租只二十八斤，作米一石，米价每担六钱，可谓贱极。史知县自十月开仓征漕起，从未比一限，至岁暮
已完过九万六千，至新年已足十分，从来所未见。白银十二月既比，二十日停限，是年革除合县区图保家，每年省费几万金，
第一善政也。十一月初四日，次女出嫁，忙有一月，方草草完事。十一日，大伯、二伯造圹落葬。归备年物，匆匆过节。

　　康熙二十二年癸亥，余五十六岁。正月二十一日方出邑。史县公在正月内竟不比漕粮，十分完足。二月十五漕舡开完，其
年漕舡俱停在吴淞江内，因上年被劫故也。二月二十日，内侄谈二官猝死，可惜！其年开馆在家，亦无外事。至六月十三日，
大儿惹一事，幸地方亲友帮衬者多，卸官司一场于他人。七月初三夜，日将没，有黑虹一条，西南弯转，直到底。八月初旬即
雨起，望后竟冷，九、十月旱。十一月十一日，发大冷冰冻，南宅价人家出嫁，一嫁妆舡胶住杜家行河内，五六日后始得出去
。黄浦内生冰，冰排胶断，周家嘴闸港口坏舡数只，县公停比较。初时冰冻，即委捕衙至各渡吩咐，不许装载多人，若风大，
即禁不许摇渡。随有白渡上一船，被冰排冲围在内，飞报县中，知县亲到渡口，着舡往救，救出多人？因而直至岁暮，竟宽比
。十二月初旬稍有暖意，初十夜大雷雨，十四夜又大风雨雷电，十八日迎春。是月初六日，杨将军黍中营张副总征剿海贼，发
兵在吴淞开船，调集大沙船六十号。据海边人说：二十后在东海内打仗，贼舡败去。

　　岁暮，年货件件皆贵。

　　康熙二十三年岁次甲子，余年五十七岁。元旦天晴，此上元甲子第一日也。初八日风太冷，夜雷电下雪，至十二日方有日
色，十四夜又大雨雷电。十六日出城，值余秀官留饮，十七日方到邑中。在大兄家会见董先二叔，言及岁暮海内打仗，捉住贼
舡三只，贼头姓周，亦就擒，解都院过，转解江宁总督去讫。随会营中一友，说知其细：旧年十二月杨将军差川沙营汤参将为
先锋，中营张副爷为都总兵，督战舡二十四只、兵一千五百名。崇明水师提督，亦差先锋一名、都督一名，统领水兵一千二百
、战舡二十四只，下海会剿。岂料贼舡止有七只，做两处停开。汤参将领兵竟攻三只头舡，追赶南去。崇明兵舡只得攻打四只
头舡，亦追赶逼近。贼舡打一炮来，竟有声无弹；官兵舡上打一炮去，正中桅樯，舡不能去，又发一炮去，打死舵工。贼舡怆
惶，大叫投降，官兵上舡逐一活擒，谁知为首者已在擒数，崇明将官竟获头功。

　　搜检舡上有贼百人，止有米七石，牛肉甚多，银子亦有，人参亦有，只少米粮。舡上之人亦苦极，审系海边捉来者居多。
上年漕粮舡抢去二女，一女仍在，刘提督着人唤运军家属去领归完叙，其姑曾配一贼，已死矣。正月初八日，开完粮舡，其年
系上海领头帮，故旧冬漕米急如星火。县公十一日方去上司拜节，数日而归，二月初四即往海上，迎接巡海大人事宜忙极，比
前大不相同。

　　十九日余同次儿往邑，为清明标墓也。次日余同次儿早出小南门，见吴淞兵马、川沙兵马及将军营兵马挤拥在仓上，迎接
上司。早膳后，于总督同巡海侍郎金、都察院图到县，由南黄浦而来，竟进吴淞江，过闸而西，往太仓去。百姓万人执香而接
，许多将官盔甲跪地，总督竟不以为意。在闸东停舡，打扶手起岸，往西步行两箭之地，坐在大王庙内，放舡过闸西，又走到西边下
舡，并不作色，又不要供应。余见其身长面白，须髯皓然，又同走一人，一样长须大面，寸步不离，据人说，是长随也，俱穿
天青布箭衣，旧素缎外套。乃去未两月，闻四月十八日病亡。于公年已望八，向来有痰疾，十七日还坐堂理事，十八早卯时身
故。布政按察等官进内衙检视，所遗惟存白米六斗、银几两、布衣一箱、朝服一箱、字画一箱而已，两省总制，一贫如洗，此
千古未有。六月十一日，史县公在铎庵，做五昼夜功德，追荐于总督，报答知遇也。

　　开丧五日，乡绅庶人等及百工技艺，俱来吊奠，放声拜哭，至诚之动人如此，亦未有事也。又闻江南、江西两省所有各府
县俱开丧，百姓哀恸亦如我邑。江宁城内罢市几日，各寺庙庵观俱做功德追荐，百姓随地哭泣，情愿敛银为助丧费，夫人公子
俱不肯受，云：“老爷在日，尚且不要一钱，今死后忍害其名？”后来连吊礼俱不肯受，止受拜哭。如此两月，朝廷赐银千两
助其丧，回山西绥德州去。八月十七日大兄病亡，是日大儿在城归报我知。随于十九日出邑，正值三朝，幸而寿具以前备完，
亦算全美。虽家道清况，铺设孝堂、享祭等项，亦稍稍尽礼，然亦苦极矣。大伯一生好善，口中未尝出一恶言，有生未尝行一
恶事，仁厚存心，谦和处世，而惟生大兄。大兄亦端方谨慎，育养多男，俱属夭亡。故在病中因西宅二嫂死，即继西房次子为
嗣，五七期做五昼夜功德，开丧两日，停柩在家。是年捉棉花极盛，可称大有，亩三百斤，次者二百斤，极晚极低者亦担外，
米豆俱倍收，价俱贱极。九月二十四日，圣驾南巡，颁赦，凡是日以前词讼俱赦免。又有宪示，内开云：“奉旨，南巡耑为问
民疾苦，观风问俗，并不骚扰民间。各府州县不得借名科派迎接，其供应已差部堂官备办赍给。

　　经过桥路，差工部尚书萨，沿途填筑如常，不必拆毁居民房屋及铺设行宫等项。随又奉旨蠲免二十四年所运漕米三分之一
，念江南百姓自十三年起供应兵饷劳苦故也。”十月初八日，汤抚台（按：即江苏巡抚汤斌，睢州人）新到，公座毕，即往扬
州接驾去。杨将军先到淮上，二十一日圣驾渡江，在镇江府即下小飞仙舡一只，有扈从等官舡共五十六只，独皇帝舡上用黄白
绸结一大毬，拽纤者俱穿青毡衣，脚穿布靴。二十四日过奔牛镇，凤君祥目击者。二十六日至苏州，由北童子门登陆，即上马
进阊门大桥，往南至瑞光寺，进山门下马行香，三拜即出。此时随驾及抚院布政等官，共马六、七十匹，即在盘门上城，往北
过胥门、阊门，西北过齐门，转东至娄门，下城，随请到铺设行宫内去。行宫系吴三桂婿王额驸住房，内有花园，凡造厅堂俱
仿佛宫中样式，今为逆产府第，因而铺设为行宫。皇上进内，竟至河亭上坐，抚院送抬饭到，上曰：“这里东西，用不中的。
”唤工部曰：“祁和尚（按：即祁国臣，奉天人，时任苏州织造），我到你家用饭罢。”即起身，同工部出行宫，上马南去。
到工部衙门，进内至堂上，自将公椅移在东壁，西向而坐。工部叩头禀曰：“请皇爷坐正了。”皇上曰：“正是这等坐，你不
知道，这是你的衙署，若我南面坐了，你后日不便坐了。”工部妻子出来朝拜，拜毕即抬出小饭来。上曰：“不必用你的，叫
朕长随来煮。这里有唱戏的么？”工部曰：“有。”

　　立刻传三班进去，叩头毕，即呈戏目，随奉亲点杂出。戏子禀长随哈曰：“不知宫内体式如何？求老爷指点。”长随曰：
“凡拜耍对皇爷拜，转场时不要将背对皇爷。”上曰：“竟照你民间做就是了。”随演“前访”、“后访”、“借茶”等二十
出，已是半夜矣。上随起，即在工部衙内安歇。是日随驾官俱到，宿于工部之周围。镇江将军杨将军（按：即杨凤翔，满州人），在皇爷马前护驾，
即如顶路。此时各宫齐集姑苏城内，多极矣。次日皇爷早起，问曰：“虎丘在那里？”工部曰：“在阊门外。”上曰：“就到
虎丘去。”祁工部曰：“皇爷用了饭去。”因而就开场演戏，至日中后，方起马。抚院传百姓：俱要执香跪接，候圣驾。上亦
着头等哈传谕百姓：不论男女，尽他们看，不许拦赶，大小店肆，仍旧开张，不许掩闭。自此传闻，百姓挤拥街道，圣驾过，
百姓叩首俯伏曰：“愿我皇万岁！”上曰：“你们百姓多有寿。”妇女多在楼窗内挤看。驾出阊门，到山塘上，人挤难行，河
内舡亦挤满，上在马上又传旨曰：“百姓不要跪。”竟到虎丘，到山门即下马进去，自己上山，并无扶援者。登大殿，拜三世
佛。拜毕，即到后殿看宝塔，又走至四贤祠，回出到大殿，对正门东向坐。抚院及两将军、工部、布政、兵道、并随从官员，
俱两行立。传苏州清客打十番，打完，上曰，“好，果然好。但是只晓得南方的音，还不晓得我北方的音。叫小番来，打一番
与你们看。”即刻飞传舡上小番来，俱十五、六岁俊俏童子，一样打扮，俱穿酱红缎衣，头戴红纬貂帽，共一十六个。各持乐
器上山，在大殿前两旁边立，打一套十番，果然好绝，姑苏极老班头，亦从未闻见者。约有一个时辰方毕，时已黄昏矣。上起
而出，到天王殿，见下边百姓拥挤，塔上俱点红灯，照耀满山，看者不肯散去。

　　上曰：“上边百姓都已听见了，下边的还没有听见，再打一套去。”随坐千人石上，打起十番。上南动手打鼓，后乃连打
数套，逐件弄过，直打至二更时方完。即随二将军及长随哈等，在人丛中挤出山门，竟下舡，如飞开去，星夜出关，转至常州
府，甚是戒严。二十八日到丹阳，竟往江宁去，多官拥护，一路戒严异常。初三日回到镇江口，渡江北去。记此亦难见事也。

　　康熙二十四年乙丑，余五十八岁。是年岁朝春，余生于戊辰年，其年亦岁朝春，至此而复遇。元旦晴，下午细雨。二十日
出邑，知董先二叔亡，即往探。二十二日成服，就于是日公分祭奠而归。二月初八赴郡，十一日归，即开馆于内甥黄道生家。
四月二十二日，汤抚台访上海土豪丘德元、沈扶远、衙蠹徐伯英、马仲芳共四名，立时拿去。后丘德元服毒死，子配驿；沈扶
远亦配驿；徐伯英、马仲芳因无被害实据，责三十板，枷责号两月，释放讫。

　　五月初九日，小妻兄谈茂甫家大官娘子死，可惜，可惜！娘子系余秀官之嫡姨，自幼承继与秀官为女，认姊为母，自幼有
志气，识礼体，人人叫好。谈大官系秀官之甥，亦为继子，因而配为夫妇，结亲嫁女，俱秀官所费。不道小阿舅亦无子，晚娶
杜氏，竟无生育，因内侄归宗。岂料姑媳不睦，偶为二斗糯米起见，气感成疾，七日而亡，众口惜之，余有挽诗八首，志其怨
意焉。六月二十二日，朝廷谕祭施岩山（按：即施维翰，号岩山，上海人，任浙江总督，廿二年卒）、沈绎堂（按：即沈荃，
号绎堂，华亭人，官礼部侍郎，善书，名满海内，二十三年卒）司守备等。是日苏常道去闸上，要到守备坟上设祭，因司守备
子力辞，又天雨，故在闸上搭厂设祭。闻施岩山、沈绎堂亦在普照寺（按：寺在松江城内）内设祭。七月二十五日起风，二十
九日止，比风潮略小，而花豆俱减分数。八月初二，大阿舅家二官娘子急病死，初八出殡。十月二十九，天上七条龙取水。十
一月初一，日食，因下午未吐而没。十六日卯时月食。

　　康熙二十五年岁次丙寅，余五十九岁。岁朝甚好，有日色，惟地上因雨后尚湿。初二日往母姨家拜年，值黄道生领学生来贺节，因而即回。初八日李升之请酒，因而往西馆地贺节。十三日天色甚冷，余同内甥黄道生在杜行归，值大嫂差寿郎来寻我
出邑。十四日到城已晚，即至大嫂处，会见子逊弟，言及旧冬因囧如事，我甚不平，大家表白，各各冰释。十五同缉臣大侄至
于宣斋头，知大嫂要寻大兄遗婢之子到宅，当日备酒四席请亲族，余因内甥托买庚帖，十六日受聘，迟误不得，因此连夜归家
。十六日在内甥家吃酒。十七日钱君显请酒，亦为长女受聘也，连饮两日而归。二十四日又出邑，因大嫂商议，将唐湾坟屋五
间拆卖银二十五两，内中官扣去一两，存二十四两，三分均剖，大嫂一分，我一分，缉臣一分也。二月初旬，日日阴雨，初七
日趁舡归，即至馆，初八日开学。三月，上谕严禁五圣庙，立毁其像，民间如有私藏容隐，则十家连坐；禁除太保，着令改业
；巫祝、卜店不许判断，违者以逆旨论罪。此事因旧年春间，苏州上方山有五圣庙，香火极盛，合郡及外省客商都去祈祷，日
日挤拥祭赛，血食千年。时有周秀才者，独生一女，将出嫁，而被神摘魂去，故恨极，遂告准汤抚院。抚台即差人将其庙中神
像锁项，庙门封闭。值张真人到苏，周秀才又告准。两边题疏，奉旨着各省府县将五圣淫祠拆毁、淫像毁灭。情由到苏，汤抚
台随将上方山五圣像碎而焚之。

　　行文各府县：凡城市村镇乡僻去处，但有五圣庙堂者，立时拆毁，屋料砖瓦等共着该地运送入官，备修学宫及公馆。自此
而遍地俱拆毁矣。又闻上方山五圣，赶在嘉兴府南鳗鱼堰地方，在一石桥下堍。嘉兴、秀水两县，疫症盛行，哄传五圣作祟，
日日做戏宴待，酌献者每日数十家。忽云病者吃甘蔗即愈，甘蔗一时贵极，直有到松江、上海来贩去者。三月二十日，钦召汤
抚院进京，加升礼部尚书、兼詹事府大学士，因太子出阁读书，特召还京，教辅东宮也。在苏二年，官声极好，百姓几万，每日挤拥辕门，号啕大哭，故抚台另有告示，晓谕百姓，委曲安慰，惨切倍常，即
如班超脱靴之语，刊布民间传诵。四月初旬发行，百姓将农具塞断街路。抚院曰：“朝廷召我，不得不去。”自此各洒泪而送
。其去，行李不满数担，老夫人穿青布衫，俭朴如此，见者俱哭。四月十二，新任抚院赵（按：名士麟，云南人）公座，戒谕
府县宫严切，各官惊惧，不敢舞弊。各衙门词讼及钱粮牌票销尽，一事不敢行，吏书在衙门，有名目者俱远避，我本县从未有
如是之寂静。皂隶要寻蠢笨者，站班、跟随、快手、吏书，革去三分之一，县前卖烟卖糖者俱不容，两月不比较。每日官坐堂
，但牧状而已，事毕即退，冷静严肃，亦从古未见。十九日，次儿结亲，天色甚好，更值小庙前做戏、请酒，三日即到馆。闰
四月，各项钱粮俱停比，抚院之惠也。访拿六灶两人，名傅明初、张德如，拿到打三十大板，枷到上海。两月后，傅姓问流，
张姓着移居五十里。五月，县衙宁静，并无差人下乡，亦不比较。六月中，史知县详准抚院，拘比十八年白银，仰原差拘比。
史知县报升河道，督理开浚汴河。二十八日即出示严比十八年。二十四年，其年春多阴雨，夏旱，花俱草没，及至六月脱出，
晚发枝苗，所以八月尚未有捉。赵部院严禁巡捕私盐，及都司营舡巡盐。向来奉旨，凡系肩挑手提食盐，不许巡获。岂料盐商
买出营舡管舡者，名曰巡盐都司。更有至恶无赖之人，驾列多舡，附会勾引，不独卖者受其茶毒，即买食盐三斤二斤者，盐巡
撞见，必拿到舡上，极刑吊打，还要连累地方，必婪诈满壑而后已。今奉赵抚台大张告示：凡地方贫难小民，准其负盐易米。
”有肩挑手提食盐，假借巡盐名色，着该地方救护协拿处死。如该地居民不救受难之人，竟赴辕门告理，该管官吏居民，一体连坐。自此一番，卖盐者如蚁，只卖每斤五文，亦奇事也。八月三十日，府中西关外抄没盐商三家。是日有穷民挑盐一担
，在西门街上，被盐商拿去吊打，哄动百姓。有乡绅黄机右，立时去会太守。鲁知府（按：名超，会稽人）曰：“有司衙门，
遵奉抚院，从未有巡盐人役，惟盐宪近日有禁止私卖告示一道，本府亦未张挂。”机右曰：“此盐商之弄巧也。”众百姓忿恨
之极，即时蜂拥，抄没盐商三家，尽将家伙什物打碎，并不抢劫。九月初一日，上海小东门外，亦抄盐商一家。商人陶尧初，
原系贫贱出身，今为盐商，蓦然大富，一子入学，凡上海各盐商，是他为首。挽出蕾兵舡只，禀办府巡、县巡等各项巡盐名色
，将私盐禁绝。即住近海，亦不得私盐到口，任其官价抬高，直有每斤卖至五六分，获利数倍，安得不富。今奉抚院告示，容
肩挑步担贫难小民负盐易米，方便百万户口。而尧初狠心未餍，于八月十八日备酒在家，约齐备盐商会议，凑出银两，往杭州
盐院衙门打点，要仍旧禁绝。是日申刻，忽大雷，震破尧初家住房，打碎屋柱。众商惊恐，而犹不知改悔，仍去请盐院告示下
来，所以府中抄没三家，而彼亦不得免焉，此天理昭彰也。两日间内，闻平湖县及嘉定县，亦抄盐商，岂非物极则反！其日抄
陶尧初时，先一日贴报告于县前，约某日至城隍庙公议，以除民害。忽闻东门外许多人，哄然至尧初家，挤满街路。知县及城
守陈千总往弹压，见百姓众口恨极，竟打其家伙什物，有盐几包，俱扛去抛入城河内。县公坐在木行中，传谕任其打毁，不许
抢物，约有一时方散去，县公亦进城。隔一日，尧初将平日有隙仇者列数人为首，告在盐院，发本县审解。史知县拿五六人收
禁，竟在私宅内审问，尽情夹打，逼招成案。合县百姓不服，罢市三日。县公立放出禁，亦觉得临去做差。有朱单粘在大门东首，云：本县莅任六载，从无过误，惟盐商一事，亦奉上行。尔百姓见疑，本县有不肖之心，本县不独无其事，倘
有私心，阳有国法，幽有鬼神，必碎我身尸于歇浦江畔。但县宰无设誓之体，自思六载苦心，一旦化为灰冷，不得不痛心耳。
自此人家俱复开门，至晚，又有人粘四句在朱票之后云：“罢市三朝世所稀，村郊随处说萋菲。若非身死江边咒，安得清名万
古题。”十月初一，王知县（按：名锬，归德柘城人）到任，系河南归德府人，贡生出身，向在满洲旗下教书，但其家亦大族
，惟口音两不相懂。

　　初三日史知县长行，合县百姓搭彩相送，把酒脱靴，自县场起至县桥，即有数处人来把酒。县桥东铺设公署把酒，典衣行
东西两处铺设公署把酒，蔓笠桥东及东门内外共三处亦铺设公署数十处。结彩张乐，百姓居民簇拥，脱靴把酒号恸，官亦大哭
。出城，在吊桥下亦设公署，浦东百姓挤塞哀号，官苦极，不能言语。至小东门，典商、木商、盐商三处备酒席饯别。至北门
，往西转北，寸寸节节，把酒脱靴，鼓乐候送，百姓无不嗟叹涕泣者，史公亦哭。一日至闸上，乡绅祖饯，脱去靴四十余只，
我亦未尝看见如是之官去者。其日天色又好，满县人如失父母，做人得上进，必该如此。九、十月多雨，田荒，收成甚难，至
十一月二十后方好。所以新县公见无漕米进，急极，粮舡又到，出纸签火票追漕。十二月初四，在漕仓交粮米，承收书李芳英
用情，米色俱不看，租斛每石出六升，盘桓四五日，归值岁暮，有几处来路竟不到，窘甚。幸年货俱贱；鲜肉每斤二十二文，
枣每斤十二文，桃二十文、糖二十文、栗十五文、橘十五文、桂圆四分，不满千文而货一担。物价之贱，从未有也。

　　康熙二十六年岁次丁卯，是年余六十岁。正月十一出邑，在大嫂家三日，与西宅三侄分家，存田不满百亩，除第二侄继于大房，竟以三股分之。心甚戚然，念其贫也，后日赔荒又多，亲
事未定，活计奈何？诗云：“贻厥孙谋，以燕翼之。”皆因先人只算目下之富贵，不知日后长久之难支。二月初一日到馆，因
四位学生出痘新好，功课稍宽。二十一日，西宅逊弟，被王总督（按：名新命，潼川人）拿访，二十二日早即解去。因屡次告
史知县，而史公求总河尚书孙在丰，转托总督砌访也，虽有款头，无真大冤家。二十四日在府转批，至次月十二日方有信，幸
不打，迎风发按察司，按察司又转发江宁府，审问即释。二月二十三日清明，余于二十五日至东乡舍内，标母亲墓。二十六日
到城，值大嫂亦未到山上去；据说俟我出邑同去也。一则标墓，二则要看唐湾祖坟及寿山气概，在今冬欲造圹葬兄也。次日同
至各山标墓毕，即进城，是夜扰于宣，至明日而归。三、四月竟少雨，落亦不大，小熟件件有收，惟是种花者，因土干难种，
种者亦难出。府城乡绅黄机右，报升都察院大堂，兴头之甚，封钉大行，华、娄两县受累。当此盛时，竟不做好事。住宅周围
，遍买居民房屋，拆去改造花园，不论人家愿与不愿，概以势压之，故使人甚有恨者。县公比十九年陈欠，急甚，我幸内衙人
错填少额四两，故有三个月太平。四月内，闻子逊弟江宁府审，已脱然无罪，解按察司亦太平，详过总督，总督亦将去任，故
得平安，但未免多费耳。端午日午刻，在家过节。

　　中饭后，北天起阵，因久无雨，喜极。不料有龙过，自龙华起望东南而来，过王家渡，由三林塘南七间头，东向至太平庵
而止，约十五里长、一里阔。花头俱被冰块打光，止存根桩而已，我地竟无雨。初六日，余欲出邑，因早间有小雨，故在南宅
闲耍一日。次日早起即大雨，竟数日不止，故被雹打坏花、豆，俱翻种禾稻，买秧者贵极，四远去觅。五月十八，赵抚院进京，方督捕左侍郎。二十三早，雷击杜家行杜允公家，震之许久而止，并不伤人，
只将家中塞板四壁俱打坏，下来时在西边披叶内及中间房内震击，打出中门而去。据允公说：“自揣无罪，听之天数。”在床
上偷眼见烟火亮极，似觉许多人影，半刻而去，可骇，可骇！五月二十八日，新到董总督（按：名讷，平原人），江宁公座，
系都察院大堂，因姓耿而降来者。六月十二日府尊书到，传上海黄知县去过堂，县公十三日下舡而去。又闻一起传七个知县，
未知其细。朝廷开汴河，工程大极，自旧年起差工部尚书孙在丰为总河，总河之下河道四，我邑史公其一也。河道之下，又有
许多候选监生、革职官府，俱借河工效劳为由，俟功成而叙功补官也。相传此系宋时因金国在燕，此河若通至汴梁，一水之程
，故塞断其来路。今五百余年，朝廷费廿万钱粮开浚，限三年完工。六月，自初三小雨后，竟旱，豆难出，出亦不齐。我幸而
早种，然有低处被雨落实，竟不出，连补三次，到底不全。二十后，大儿患气虚饱胀卧床，头面四肢发肿，腹内实，幸康文玉
定方，吃药四帖，竟有效，随又服之。四儿腹上生疖，次儿头上生疮，俱难即好，受累异常。自五月初八大雨两日后，竟旱，
豆难出，至六月初三仅下微雨，五、六月后乃大旱，遍地祈祷，村镇大户各扎亭台赌胜。至七月初九、初十日大风潮，不独人
家墙壁俱倒，抑且田中早稻及棉花俱大坏，早豆亦荒尽，花铃花盘摇落成堆，后收成好者仅四五十斤，晚者不满数斤，到处叫
苦。又疫痢盛行，遍地患病。余自六月二十起泻痢，在馆中不便，欲归家调理。承李升之劝云：“此时疫症，请放心在馆中调
养好回去，恐回府缠开不便故也。”余然之，在馆中一日，有一二十次，夜四五次，因起身冷静，至初六归家。初时用杜行胡先生药几帖，竟不见效，归时南赎药，亦竟不效。余因想时刻要出恭者，因大便不爽快，正所谓里急后重故也，余竟用当
归、泽泻、黄芩、木通四味煎服。只一帖，腹中宿粪泻出，适意异常。

　　十二日即出城去候大嫂，知将三益斋转主。十四日归家。十五日祭祀先灵毕，即至馆。二十一日归家，打发印儿往周镇备
办，为贱诞故也。二十二日沈亲家来。二十三日天高气爽，日暖风和，承诸亲友赐顾，欢笑竟日。至明日又备礼祭祖父毋祖先
。七月二十六日午时，印儿生男，即元文，大儿病亦好，值大女归家，两日开乳便极。二十九日为大儿谢土，此时献神者家至
户到，更有用空相马张代五圣者。道士、太保等忙极，一夜数家。棉花无捉，遍地叫苦，价色骤长。米价每石涨至一两三钱；
豆向来每石六钱，忽涨至一两有零；花初价二分，涨至四分。八月二十六日孙男剃头，其日天气亦好。九月十六日次媳东去，
因其父母来请也。十二日赵亲母患痢死。十月初县公比白银甚急。初二日，余出邑，即闻朝廷因首相宋登宜之言，有蠲免二十
七年钱粮之说。本府朱太守（按：名雯，浙江石门人）拿访土豪：新场镇方八官、周浦镇唐贵溪、许平、杜行镇杜祥甫、马桥
钮星石等。十月二十九日余往小女家，奠赵亲母，因三十日断七也。城中几客到，留饮一日。十一月初二归，即至馆。初九日
发大冷，故于十一日解馆，学生皆依依不忍别。十七日出邑完漕，至十二月十七日倒串。十二月十五日黄昏时，抚院差官到县
堂，立要二十六年比簿及串根流水堂簿等。此时黄知县窘甚，直至半夜，将各项件件封固交割，共十六担，同差押送至闸下舡
，方知朝廷赦免二十六年及二十七年钱粮。十八日到田抚院告示张挂，内云为钦奉上传事。十一月二十六日奉旨传出；“朕御
极以来，二十有六载。夙夜兢兢，维图尔百姓安居乐业，时跻雍熙。不料迩来灾荒荐臻，纷纷杂沓，如江苏等处，钱粮尤重，黎庶困苦。今将二十七年
分地丁钱粮尽行蠲免，其漕项钱粮仍旧征比。又二十六年分地丁钱粮，除所征在官者尽行起解，所欠在民者亦尽蠲免，其溜项
钱粮仍旧征比。至陕西等处连年用兵，民亦劳苦，其二十七年二十六年地丁钱粮，亦如江苏蠲免，其漕项仍旧征比。”此示一
挂，百姓大悦，欢呼载道，稍可拯荒岁之危。连年有收，独是年一荒，百姓窘极异常，卖身卖子女者甚多。至岁暮时诸色货物
皆贱，只有棉花陈者每斤四十文，新而好者三十五文一斤；米价糙者八钱，白者九钱；豆六、七钱；布贱极。自冬至起九无雨
，日日晴暖，所以小户赶布者犹易，但花贵布贱耳。至二十六日，余至周浦镇，见诸色店中甚清闲，年货无人买，则知荒甚。
田抚院（按：即江苏巡抚田雯，德州人）八月初三到任，即行文要荒册，董总督亦要荒册，其如本府朱太守委董漕到县，反索
馈仪，不遂，竟报大熟有收。江宁科场事发，大主试被人鼓噪，后竟弥缝。本县张悦峰中式。十二月二十四日，太皇太后崩，
至明年正月十四日到遗诏。十一月初一日，小阿舅家内侄大官死，随出浮厝，可惜无嗣。


　　余思六十年来涉历多矣，经见亦多矣，忽然成老翁。惟是家业倾颓，不能复振，吁嗟命耶，抑亦数耶？故于贱诞之时，不
敢云自寿，偶赋俚言以记所遭云尔：“花甲俄惊六十秋，深惭事业属虚浮。谋生曾涉风波险，学圃难将荆棘抽。着意营为多背
戾，无端羁绊足淹留。名花开落经多少，对镜私欣半白头。”检历欣看度已周，依稀重忆少年游。黄金抛掷思难复，赤壤轻遗
委不收。无限关情终是幻，每深感慨忆沈浮。栖迟南土柴门迥，幸有相知慰白头。”此时承诸相知有诗见投，并录于此，以记村落之间亦有文风洋溢，虽不能白雪阳春
，亦足仿空谷足音也。朱凤彩诗云：“至人本希夷，岿然抱奇质。遁迹浦之东，一往寄高逸。德望名乡邦，烟霞仍第一。月照
重汝南，天香发后秩。岁运曾几何，沧桑忽异陌。乘流任所如，河清邈难测。甲子记桃源，历日忘月白。欢然酒一樽，三万六
千日。”周西卷诗云：“羡君风雅擅名流，文种书香孰与侔。彩笔有情生梦里，青萍无恙啸床头。闲消岁月诗成帙，颐养襟怀
发未钩。方伯家声浑不改，会看难老觅封侯。”谈象昭诗云：“花甲欣看玉露流，精神龙马倍添筹。庭前连理乔松茂，席上飘
香丹桂优。世泽簪缨门第远，家声诗礼德星侔。从此履夷登杖国，年年春酒祝千秋。”赵鹤偕诗云：“秋色满庭灿画堂，君家
初度寿而康。逸怀不减陶彭泽，幽吟何逊杜工郎。漫夸总宪家声远，更喜河东有凤良。愧无芝药三伸祝，惟进新芳桂子觞。”

　　续历年记


　　“尧夫非是爱吟诗，诗是尧夫志喜时。明着衣冠为士子，高谈仁义作男儿。敢于世上明开眼，肯向人间浪皱眉。

　　六十七年无事日，尧夫非是爱吟诗。”又曰：“羲轩之书未尝去手，尧舜之谈未尝离口。当中和天，同乐易友。吟自在诗
，饮欢喜酒。百年升平，不为不偶。七十康健，不为不寿。老境从容，惟我独有。”此二首乃邵康节所作，余喜其意若相似，
故录为后历年记之首云。

　　余所编记事一书，分作上中下三卷，自幼年而至六十，意谓花甲一周，可以止矣。不意天假之缘，又经数载，时事，益奇
，风俗益薄，涉历更难矣。幸而荷天之休，耳目无恙，多所见闻，身亦康健。每有涉历，随于窗下援笔记之，不觉又是十载。
古稀之岁，联缕而附于历年之后，使后之览者，未必非涉世之一助云耳。

　　康熙二十七年岁次戊辰，是年余六十一岁。自元旦至初七日，日晴暖。初八日阴，初十夜落雪二寸。十二日细雨起，至十
六日方晴。十四日太皇太后崩，遗诏到，县堂上结做孝堂，文武官聚哭三日而撤去。奉诏；不论军民人等，及在任在乡官员，
俱摘去红缨，素服二十七日；妇女摘去耳环，亦素服二十七日。二月十一日，大雪尺许，后竟连次落冰块及雪，致使果树、牡
丹俱不盛。三月初一日蚀，是日沈阿舅来请儿妇下午东去。初五日清明，初七日余同大儿出邑，标墓毕，即至浦东标母亲墓，由
周镇而归。十五夜月蚀，此时县中方比代兑起，摘出我名，幸而在邑设处完纳，幸太平。三月二十五日，余将田一亩五分卖于
谈柏年，得价三两五钱，备完代兑。四月初三日完清漕，销去签票。次儿欲傍外家种田，载去动用家伙，打灶自住，四月初十
炊爨起。初十日，邑中大嫂六十诞辰，因天雨不能去贺。王知县有信到，立刻打发家眷内司等出署，小轿四十乘、扛八十抬、
舡四十只，由闸上下舡而去，方知其官坏也。即于初六日往苏州，见抚院、布政，皆大哭，说出朱太守押定要割堂簿，换欠额
，实与四县官无涉，不料董总督提参，奉旨一府四县印官俱革职，该督抚查究奏夺。十二日王知县回，唤各经承造交盘册。十
三日又往苏缴印，值庄布政升湖广巡抚，即日上任，委刘粮道署印，田抚台又降贵州巡抚，俱星火离任前往。至五月十一日，
按察署抚院事，差官来追去县。二十六日苏州李粮捕到，署县事。时闻朝政严肃，坏去许多大臣，如鄞总河、慕漕院、吏部尚
书佛伦、北直军门小于成龙、工部尚书孙在丰等，后闻俱开复，独慕天颜父子俱受夹打削籍。六月初六未时候，天上有黑路如
虹。此时闻湖广汰兵反，杀死巡抚、布政及府、县等官，我乡叶炳霞（按：名映榴，即顺治十四年中举人、十八年成进士者）
系翰林，转湖广荆岳道副使，升左布政使，在任殉难，自刎而死，幸家眷先出城，无恙。十八日，川沙营发兵征湖广，奉总督
来文也。谁知海兵一名，必带四五人，方出城就抢，凡经过之地，受累之极。不料换舡载回，被人识破，北蔡镇截住两舡，三
桥头亦截住两舡，吴淞江内亦捉住两舡，俱连人解县收铺，县官审时，夹打成招，枷号示众。七月初七日未刻，西南天上五色云现片时，余在刑房前，范子芳见而异之，招余同看，约未时候，刻许而散。时为赵舜来官司，与姚彦侯弟德明赎
田事也。

　　十七夜，天上有黑虹见西北，时月在东南，明亮之极。八月十六，西邻赵明贤为盗犯朱七打伤捕快朱君甫，两相诘讼，粮
捕厅又有朱票来提，余同毛八起、吴允之周全约两月，方得安贴，共费百金。不料后日获住朱七招扳赵芳令，又费二百余金。
记此凡系盗贼之人，切不可与之近。八月二十六日，新县尊到，公座姓朱，名万锦，系潮广举人。府中因朱太守换欠额败露，
俱坏去，今赵府尊（按：即松江知府赵宁，浙江人）与四县同日座，亦奇事也。十月二十七日起，为松年官司事，直至十二月
十五日方完。十三日大兄举殡，十五日卯时落葬，余忙四五日而归，又值岁暮矣。二十八日落雪，一冬无雨，至是而仅有小雪
。是年棉花好极，上号者每亩三担，次者两担，最低者亦担外。惟晚稻被蛀干虫咬坏，有全荒者，幸别路大熟，米价每石六钱
，白米七钱，豆价五钱半，花价一分八厘。二十五日印儿夫妇归来过节。

　　康熙二十八年岁次己巳，余六十二岁。元旦天色甚好，拜年者多有气色。初二日将夜，邑中徐四官、五官，因明晨母姨谈
老亲娘七十寿诞，故备礼来贺。十二日余出邑贺节，竟无灯看，故十四日即归。闻朝廷于初六出京，南巡江、浙，并看开浚汴
河工次，飞骑而来，提督杨将军十三日出去接驾，抚台俱往，各府县俱备彩色布幔、纤夫等项。二月初即闻驾在宿迁，传各大
臣面谕云：“朕未出京时询户部，知江南全省所欠历年钱粮，自十九年起，共结二百二十余万两。昨入宿迁境内，观民比往岁
南巡稍加富庶，则知朕连年蠲免钱粮，大有益于民也。今再将历年积欠钱粮，尽行蠲免，使官无参罚之累、民无催科之扰。朕
在宫中，一丝一粟，不敢虚耗。伹古人藏富于民，使民安居乐业，可慰朕心”等语。真天语煌煌。即日有总督、抚院、漕院、总河等印
刷告示，到处粘贴，民情大悦。二月初二日，圣驾到苏州，住四日，游虎丘，看万寿亭。初三游灵岩，至元墓，大和尚接见，
上问曰：“你在山中曾见龙虎么？”和尚答曰：“虎是时常见的，龙是今日始见。”又问和尚曰：“你有老婆否？”和尚启曰
：“和尚有两个老婆；一个姓汤，一个姓竹。”上笑而是之，赐白金二百两。初到时，苏州百姓迎接，见驾到，俱呼万岁。上
答曰：“你们江南百姓俱有寿。”初七日到嘉兴。初十日至杭州，进城看吴山，往行宫。十一日游西湖，遍看诸名山。十四日
过钱塘，至绍兴，祭大禹皇帝陵庙。十五日转驾回杭州，在西湖内过夜。十六日至云栖，又至灵隐。凡至一处，即有乞丐挤跪
，哀求赏赐。朝廷见此，即令每个赏银一锭。至次日，杭城孤贫者俱来求乞，圣上差官吊取关税银三千两，备赏给孤贫，人给
五钱，如是者三日。十八日大宴扈从各官。

　　十九日清晨，圣驾回銮至嘉兴。二十日至苏州。一路渔舡傍近接驾，随驾各官舡，俱用栲栳贮大钱，每舡见渔船，即捧散
钱赏之，不计其数，民心大悦。初上欲南巡，有大臣谏曰：“圣驾一出，恐劳民伤财。”上曰：“我去，必益于民。”于是乍
入江南境界，即在宿迁，赦免江南省历年拖欠白银二百二十余万两。至浙江，赏给孤贫乞丐渔舡等项，真有益于民。又谕各官
曰：江浙乃人文之薮，每岁科考试，秀才入学，与乡试举人中式，必该放额，尔督抚酌议名数具奏。其南巡经由府县官，量给
优赏。其犯罪囚禁者，除十恶不赦外，其余死罪徒流，尽行释放，如重见天日。纤夫轿夫，俱有赏赐。尧舜之君，亦不过如是
。黄浦内每逢午节，有龙舟胜会，看者极多。午时分在海关前抢鸭演武，有浦东内眷舡一只，因傍在洋舡边，人多踏翻，救起三十余人，死者半焉。五月二十四日，余出邑候大嫂，先是四月二十六迁出，在寿
山住也。因连雨三日，至二十七日进城，即闻朱知县到苏见抚台，立时摘印，吴江、青浦两县保领回县，造册交盘。先时抚台
欲参朱知县，赵太守在内周全，馈银三千两可保无虞。朱知县已解过一千，疑赵府尊有首尾，故至苏面禀，致抚台大怒，立刻
摘印。记此为不托人之戒。六月初一夜，黑虹竟天。初二夜白虹竟天。十二夜又有黑虹竟天。十五日李海防到，署县事。七月
十一日皇太后崩，二十九日文到，即搭结孝堂。八月初一日，文武官哭临三日而辍。李海防比较，严极，用大板夹棍，把差人
难为。九月，朝廷差刑部、都察院、大理寺等官，满州大人共五员，到苏州审陈瞻甫一起。为圣驾南巡时，有邱仲告准御状，
当发抚院、总督审讯，因瞻甫浼势宦转托各衙门，竟问坐诬。达部去，圣意大怒，特差法司来审，惊恐异常，先见者谓松府大
绅也。前七月二十七日大风起，余出邑，因渡舡拂摇，住余秀官家。二十八、二十九，风大潮涌，傍浦水涨，斫稻在田者俱氽
去。余至八月初一，方别秀官往马头过渡，风犹大极，至邑中为赵仲伟作山事也。是日在西林庵备素酌定契，先交押契与曹用
和而归。初四日又往寿山候大嫂，闻有微疾也，因住一日，明晨即往浦东看母浮厝，幸无恙，遂由陈村而至赵元官家过夜。一
路见花盘花铃俱脱落在田，多者成堆；晚稻亦被虫咬死，直有全荒者，竟变为大荒年矣。九月，棉花好者捉四五十斤，其余中
等二三十斤者居多，豆亦半收，稻死过半，人情窘极，收成如此结局。天又无雨，要种麦者俱戽水车田，更多有费，遍地叫苦
。十月十七日，满州官在苏审结陈瞻甫一案，邱仲之父系陈瞻甫谋陷问徒，在路毒药装蛊死，原解招出，瞻甫子亦招认，因瞻甫死，俱推在他名下。其子同差人俱拟流徙，邱仲为父报冤，满州官与之同坐同食，虽前议惊驾拟流，今俱
开释。十七日审结，十九日即回京。朝廷犹以为迟，差官来拿问，此一事连累抚院、按察使、本府赵太守，及前问官鲁知府、
霍县公、兵道、按察司等，俱大费周折，看来做官也不是容易。十一月，余往东乡梅耀先处，加银十两，先交一半，其半系云
官叮嘱，留待当面交也。十二月，李海防见新官不到，比较漕、白，如强盗用刑，粮、白银，双飞单日比，打过经行，又要打
正身，正身来迟，又要打管班，种种了人家，粮户苦极。十二月因粮迫，年货件件皆贱，至二十后件件皆贵：米价一两一钱，
花价二分六七厘，豆一两二钱。二十八日，董知县（按：名鼎祚，正白旗人）到，系正白旗出身，辽东籍，年仅十七岁，其父
任湖广总督，其兄弟数人皆任知府知州等官，家住北京，大富，有巨第在扬州。自六月二十五日选，因漕务重大，故迟至岁暮
方到。此时闻朝廷举养老之礼，八十岁以上者，给白米一石、猪肉十斤、黄绢一疋，九十以上倍之，着该地方举报，此亦圣驾
南巡时有此念也。即就上海，有二千余名，普天之下，不知其开销几十万两也。

　　康熙二十九年岁次庚午，其年余六十有三岁。元旦微雨天阴，初二有月光，初三又雨，初四晴。初十起尔师与建侯兄弟不
睦，极劝三日而和好。十六日出邑，先至寿山候大嫂，明日进城，知李海防将漕粮拿出，幸差姚声远，数日完清得太平。二月
初四日，海防比足漕粮，回府去讫。二月，董知县比较起，利害之甚，少年心性，初拿到只打十板，第二限即要枷，又要打差
人。民畏特甚，凡摘出者无不立时完足，即足亦要打板。二十八日清明出邑，先至寿山，值缉臣侄亦在，同至斜桥、唐湾诸山
，化纸毕而进城。三月初一，印儿夫妇同孙儿三元东归，先期载柴草家伙等归，即砌灶自爨起。四月初旬，有人在抚院前及府前，粘贴
董知县十三款，据云件件逼真。四月十六日大雨起，嗣后绵绵不绝，花俱草没，脱花者忙甚。五月二十后方晴，二十六、七、
八日又大雨，看来种花者又要荒矣。六月，董知县比二十九年份白银，严甚，时难年荒，此番大户田多者，窘迫异常。乡镇各
当铺，当价大跌，担挑当物，送来送去，值一两者，仅押一二钱，亦不肯当。则民穷财尽，无计设法可知。十五夜有黑虹。十
六日日将落时，有黑虹竟天，自东南起直贯西北，久而不灭，日边有云，日光照耀，如金光闪烁之状，未知是何吉凶。闻洪抚
台（按：名之杰，湖广人）为审山阳县乡绅胡建景削职。十六日新太守李（按：名元瑨）到任，山东德州人，年约六十外，不
久即坏去。自胡建景处斩后，各府州县乡绅敛迹，为朝廷差心腹密访也。七月初三日立秋后，大热数日，晚稻皆死，直有死完
者。二十四日大风雨，花俱吹倒，嫩铃花盘俱落光。八月初三大雨起，至初六日止，重新水涨，平地水深二尺，兼之大潮，城
内俱没。初八日又雨，至十二日止，水大异常，闻余姚起蛟故也。初七日同毛八起、吴允之冒雨涉水出邑，为秀裔与陈元宰官
司也，苦劝三日不能就议，后至九月十七日，在顾天禧家备酒说妥。二十九日在邑酒馆演戏和分，比前劝和时两边各多费几十
金，今如旧相好，何苦乃尔！闻余姚、宁波出蛟，田禾、花、豆、屋舍俱坏，利害之极，海中洋舡，据云坏二百余只。岸上水
高丈余，海船泊在近岸者，被水冲下，不及起锚，而遭此一劫。九月初，谈庆官为争近房家私事，告叶姓藏蓄什物者。不料寡
婶与谈成官有兴打官司，两相讦告，俱发捕衙，差路文卿，至九月二十八日谈门族长投进一词而患其事。成官与继母费二十余金，到底无益。是时编审，余将所办田俱推去，方得卸担。其年秋成又荒，余种稻四亩，荒三亩；花每亩约四
五十斤；豆亦斗数。幸而米价白者两许；豆价七钱；花价初时一分四厘，后至二分。九月至十一月无雨。十一月初七冷起，十
二月发大冷，黄浦内俱结冰，条条河俱连底冻紧，过渡金涨至每人十文，竟性命相博。余年六十有三，遇大冷惟三次：顺治十
二年、康熙二十年及二十二年而巳。年货件件皆贵，因客舡胶断故也。十二日，董知县在任结亲，盛极。十六日，县南街失火
，烧房二百余间，东至茶亭沿河一带俱尽，打坏房屋甚多，惨极。俞观参家大富，开南北杂货、纸扎、糕饼等店，为邑中第一
，枣子被烧一千二百余斤，火腿三百余只，及山珍海错、衣饰细软之类，约略三千余金，而邻里恨其起火，忿怒之极。十七日
，浦内粮舡被冰牌割断篾缆，被大西北风打开，飘坏粮舡五只：一沉于龙华港口，水面露樯梢三四尺；二刮坏在邹家嘴，坏米
四十余担；一在孙家湾，一在南马头渡，一在高昌庙北，共坏米三千余担。县公不肯赔，各出文书，候漕院批转定夺。十八日
出邑，值四保一区，贮元字号厫内米二百五十石腐烂，签拿甲户。余极力周旋，幸收书侯鼎臣及差友俱系平素相知，共费二十
五两，得将热米兑去，存烂米十四担，籴好米换出，又赔折空米六石，方得安妥。二十二日归家，二十七、二十八两日，夜大
雪，冷甚，年货件件皆贵，雪途难走，故遣两儿到杜行镇买年货而归。二十九、三十日亦冷甚，至除夕大概寥寥，即烧旺盆者
，四面皆无，可见民穷财尽之惨。

　　康熙三十年岁次辛未，余年六十有四岁。元旦晴，阴冻，拜节者俱踏膏而来，至元宵后犹非雨即雪，并无日色。初三日闻
好友赵君禄吐血甚危。初六月立春，董知县方出去贺节。余自幼至老未尝见如是之冷。初二、三即有人卖布籴米者。十二日西去候赵君禄，值城中请到金医生，问起病症，一口说无事，但
要参药调理耳。二月初二日，往东乡去，归由赵元官家住一日，又至周浦镇看戏而回。二十二日又出邑，为姚君宠官司事，同
王兰甫周全安放与顾天喜而回。三月初六日清明，因连日天雨，至十二方出标墓，又值大雨。三月十五日早至斜桥山化纸毕，
即往浦东舍内，将到又大雨，鞋袜衣服俱湿，至晚稍停，而化纸锭。明晨即归，未及三里又下雨，冒雨走三十余里方到小姐家
过夜，至明日方回。是月初六日小庙前演戏四本，看者尽多，我家惟大女儿及二妻嫂而已。二十五日西边三官堂内做戏，此时
余同毛八起在邑，为康定官家官司事也，直至四月初三日归家。五月初十，董知县比较，横极，打过经行，必要打正身，县前
如地狱，锁者、缚者、枷者、拶者甚多。粮户一时无措，受差人如狼似虎，打骂横行。余欠二十九年白银，止得九钱六分，必
要印封，一封完足。幸有小俊官应串银六钱六分，自有串银一封完足，其如明日完者，俱原银发还。十一日申刻，董知县往苏
，为布政寿诞也。半夜，董知县舡到黄渡，遇见苏府李粮捕舡，因而通报。时县公已睡去矣，粮捕自己跳上舡，说道：“必要
会的。”为此唤醒来会。粮捕曰：“你苏州不必去了，奉抚院要到你县拿几个人。”知县说：“有凭么？”

　　粮捕曰：“有。”就把牌来与看。知县道：“不妨，待本县至苏贺藩台寿诞过，回县拿解就是。苏州毕竟要去的。”粮捕
曰：“我说你不要去了，大老爷另有一票，教我先来，追你的印。”知县闻之，登时吓昏，两眼垂泪，竟要将印交与。粮捕曰
：“做官的谁望得无事，，我若竟拿去，你造交盘册如何了？还是同你回县，飞钉光册几十本，用印完时，我将去交与抚台，
你大事不误矣。”董知县不胜感泣。

　　十二日午后回县，粮捕不肯放知县入内衙，随传各衙官及黄浦营李守备到，面同着落，进点家口，验在库钱粮，逐一封记
。然后拿家丁二人，并县役刘大来、姚声远、曹君才等共七名，收在监内。

　　又拿被款廿人收铺讫。二更时粮捕转身闸上，下舡而去。十三日，闻董知县革职，合县百姓、秀才，挤拥县堂，将董知县
骂詈，挑水净洗县堂及公座案桌等，大叫大骂。闻后衙家丁百人，各欲持刀杀出拚命，有老成幕宾极力劝阻，竟受此一番羞辱
。下午因李海防到，将知县家口点明，又盘诘仓库，取各衙看守结状及六门结状，着落看守，将仪门及私宅门俱封去，不许一
人出入。是日众百姓自净县堂过，即又去打陈粮衙，将他执事、桌椅、轿伞及屏门、家伙等项，件件打碎，大叫大骂，羞辱异
常，真快事也。因陈粮衙在上海数载，贪婪无厌也。平日做作可恶，婪赃必要一名两名十二两至二十四两也，再无轻放，又要
许多转折，并无一些情面。凡奉正堂发比，必用大板三十、四十狠打，无论堂差、管班，一色要陪打，贪酷非凡。结纳正堂，
彼实取利，民恨莫舒，不料物极则反，大出其丑。十四早，李海防回府去。十六日晚，忽有人鸣锣道董知县好处，顿时聚集千
人，将县场上石皮叠断县门，又将库上龙亭扛至明伦堂上，又挤至北察院，骂关部官，因他去路坏董知县也，又到城守营求倪
千总，要李守备出文书保留董知县。李守备随即备文，五更时差马兵飞递。是时李守备云：“须得你百姓出名，我据详为妥。
”因而开报几名，后竟认真受累矣。十九日，李海防复到，拿为首十三人为乱民，着城营拨兵十三名，粮衙拨批差解抚院去。
二十四日，海防亦到苏，亲解叠县门扛龙亭者十三名到抚院，抚院就发与李海防审。海防在姑苏驿内，将总书霍元龙夹四夹棍
，招出将银四钱买秀才陈五葵写董知县德政好处等语，内将三人审系无辜释放讫，其十人海名十五板，取具的保，竟将白银总书霍元龙、漕总张允生、库夫沈其官解抚院发落。嗣
后闻抚台又出一疏，开列霍元龙等行贿在内，幸董县极力周旋，方得无恙。十八日，董知县搬出署，移住漕仓西楼内，其家人
俱住空厫内，因乡绅不肯借房与他也。半年后始移在太卿坊张仲和宅之西偏。二十六日，青浦黄县丞来署印，系正黄旗人，年
虽四十以下，而老成持重，甚得民情。六月初一日起限，改为十日一限，迥异董令之严酷，见得掌印官好处。大寒之后，必有
阳春乎！初二日放告毕，即往上台谢印。今岁自五月初十立梅后，时常有雨，至十九大雨竟日，连连不绝，直至七月花俱草没
，水亦大极，出入艰难。我家墙门外阶沿石，从未水没其上，惟是年两次没入，经月不退，岁事又荒矣。七月初三日今如归，
为子三官纳监，并迎谈允白父神主入祠祭祖也。初七申时分，有白虹东西竟天。初八日辰刻，次孙亡。先于初四日病起，惟呕
吐而已，不料三日而天，殊为可惜！十三日，今如来寻，为谈酉官事。十四日，同吴允之出城，先到寓所，算登门输诚，即归
。十七日，备礼送出城去，今如即备酒请刑房及允之、曹君荣等，允之等辞不赴席，至晚随请李声湘、谈仲伦等，至明日早回
，此事可谓体面矣。不料今如即日北上，亦殒于外，而吴晋超唆谈酉复告准本府，连累为好者，大费周折。八月初旬多雨，初
八、九两日大风潮，花铃尽脱，中秋后稍稍有花，亦嫌雨多。棉收不过廿斤，低者二、三十斤；稻亦虫蛀，好者仅担许，低者
谷几斗而已，苦不可言。八月，二十四日，新县尊梁（按：名以坍，上海县志作广宁人，误。）公座，系广东人，乡榜，向在
都中旗下处馆，与董知县有旧，故营谋而来。幸不脱乎好人，谨慎把细，但无判断才，到任一载有余，未尝审明一事，大概可知。九月十一即起限，票摘欠多者按名唱比，余亦被摘出，幸限限有完，竟太平。十一月初发冷起，至二十后
冷极，黄浦内亦有冰牌。十二月初二，余家刷布，稍有日色。初三日又刷希布，日色更好。初六日因希布不好，重新再刷，未
时分，天忽大雾，布经俱湿，留至岁暮，不道霉蒸难织。因棉花荒，价又贱，年底银根大紧。肉价每斤二分半，米价每石一两
，豆每石六钱，柴每担一钱，因雨多水大，家家断薪。县中漕舡二十四日开帮，二十四日封印。

　　康熙三十一年岁次壬申，是年余六十有五岁。元旦天色甚好，辰时候日蚀，蚀后即有日。初二亦好。初三竟日大雪。初二
余往南宅建侯家拜母姨节，值内甥黄道生父子兄弟俱来贺节，留茶，时忽胸痛，至下午更甚而卧。痛则一身冷汗，如是三日，
幸煎棟树菌汤，饮而稍愈。二月十八日清明，余又胸痛数日而止，身虚倦极，面色消瘦矣，因此标墓俱不去。三月十六赵元官
来，要余东去，为伊族叔赵奎官与族伯赵天寓加叹事也。十七日在陈村观音堂说明，再找虚价一两，因元官在叔伯之间不善调
停，罚他出也。十八日往舍内去，赵定官、还官竟非旧日，家道骤长，另自一番局面矣。又闻梅爱溪长孙梅韫韬，于旧冬赌输
三百金，家中大空，布行俱不开，田亦卖去，成败顷刻，可叹，可叹！十九日由城中完漕以归，其年因无事，孙男三元又要读
书，敞开馆在家，甚适余意。些须钱粮，儿辈去承值，可以清闲娱老。不料第三儿子四月十五日忽然走出，当即遣印儿往周镇
找寻，并无踪迹。是月二十五日，今如有信到，说病在署中，三官即时动身往山东去。五月初一，金三官来，为弟兄不和也，
余念母舅面，留数天而去。其年春熟件件俱好，天色帮衬，不数日而俱收成在家。

　　初时小麦每石三百文，圆麦四百文，蚕豆每斗二十文，菜子每斗五十文，贱之极矣。春夏无大雨，种稻者忙于戽水。至秋
花、稻大熟，花每斤一分二厘，豆每石五钱半，米每石七钱，布亦贱极，只有货色，银钱尊贵，有识者谓之熟里荒。余于六、
七月足不至邑，八月初出邑，候大嫂，会缉臣侄。据云：要往东乡加叹，因天色不好，余即归。九月初旬又出邑，大嫂云：两
姓将三房楼房拆卖，清明时将坟傍地卖人作山，二项大事，竟不通阿叔知之，可见日远一日，疏落之甚。故将钱一千付我，买
果而归。今如丧舆到家，宅西搭厂开丧三日，而出到坟上浮厝。九月初，宋抚台（按：名荦，商丘人）到任，两月并无片纸到
县，至开漕仓后，始有告示到仓场，禁旧例每石五升头，脚价五分头，又禁收漕家丁不许借看米为由，揹勒粮户，并一切陋规
，县官凛然。九月初九，余与毛八起，在长寿寺登高，有姚彦侯来寻，为姚孟官子申官物故，其媳出门也。是夜在赵舜来家定
婚书，明晨交物色过门，不料孟官次子对官于十月中又死，可惜，可惜！此时闻朝廷选妃，差大学士明珠索额图往江南、浙江
及陕西、湖广、四川等处，凡系满州旗下官员，自三品以上一品以下，凡有亲生女子，先期开报，候二大人选择进用。实与民
间毫不干涉，无奈愚夫愚妇，有无谓之惊惶。

　　十一月二十日起，十二月初十止，迎亲、并亲日夜不停。并亲者着忙之甚，百物皆贵。甚至不论贫富，不计礼仪，以不择
门当户对，不管男女年纪大小，大约茶二斤、礼银四两为最，更有不费分文者。十二月初五，小婿家娶弟妇，请我去三日。天
气至岁暮竟好，亦不大冷，布价贱极，年货虽不大贵，人家总总拮据。十一月初五，老亲陆心泉寿终，其年八十九岁，受朝廷
恩赉，可谓天民中之福寿双全者矣。

　　康熙三十二年岁次癸酉，其年余六十六岁。元旦好日色，直至初十天阴。元宵日小姐家请内人去，二月初三日舡回，从周
浦镇过，见大寺、大石桥等，内人从未出门，见得希奇也。二月二十九日清明，天亦好。余其时因孙男要读书，仍坐馆在家。
正日祭先，至初四日天阴，恐雨，故即归。值姚孟官次媳计氏出门，要余动笔，送来银一两，又分分头钱三百文正。二、三月
总无甚大雨，至四月初五方有小雨寸许，人家俱种早花，蚕豆亦熟，初十边俱斫圆麦，自后竟无雨。四月二十出邑，为毛三官
官司也，同毛八起、吴允之在城与曹子建议明，二十五日定局。四月，傅总督要到上海看闸，并看宝山城，梁知县忙甚，因无
才干而如是着急。

　　五月初三日，梁知县报丁谢事。十九日李海防（按：即松江府海防同知李经正）来署印，公座毕，即收拾接总督，忙又半
月方到。

　　初五日有雨一二寸，脱花甚忙，菜麦俱收完，无风雨狼藉。初七日周浦迎岳王甚盛，余同陆尔万去看，有名班演戏，因夜
间开场，故不看而归。二十一有小雨，六月初一亦小雨，闻南方有几寸，是时河水枯涸，稻苗皆坏。初四日傅总督到上海，明
晨往宝山去。是日东房康传官死，因无子，继北宅兰官子为嗣。近房康二官要分远近服制承管家私，未免争论。当有亲毛八起
、谈建侯等面同康行之酌议两三日，二官竟分田二亩、榆树两株，余俱不涉。

　　未几日，而传官妻张氏上覆图中邻甲称言：传官系黄天官咒死情由，当日即有甲首赵文九、赵明点、赵鹤阶、谈建侯、尔
师、陆尔万、毛八起、天锡及康门合族并黄门合族公议，天官年幼无知，发言仓猝，总罚他备酒输情丽已，至于生死大数，人
命不可提起。初七日，邻人争水，扛张伯英家水车两部，因伊在上水头，每潮到，两部牛车戽水，下流无涓滴故也，图中邻里
又议三日而扛还其车。当此旱甚之际，终日当总甲府县镇村到处求雨。初八日，赵元官来，言及天气大旱，稻苗俱死，豆亦枯槁，直至护塘
，赤地几百里，河水干涸，舡只不通。诸物皆贵，即如米价向来八钱，今则一两二钱；豆价五钱半者忽涨至八钱半。二十六日
，黄君才将钱一千五、银二两九钱，坚恳余备酒，余再四坚辞。又黄天官母子俱来，要余代其酧答。岂意吃酒之后，竟将此项
做告状装头，黄君才咬紧要执赃银五两，幸而官府清廉，余登答快便，脱然无累。记此为无良心者之戒。七月初四，次儿出邑
买果及杂物，其日热极。

　　初二日余自到周镇买办，是日大热。初六日请客，天气热甚，常恐肴馔味变，幸而还好。初十日，毛八起、毛天锡、康行
之仍至黄君才家，要赎黄天住房，致使黄天亦去上覆图中邻里要去告状。十七，有浦西塘湾彭虞宾来，系黄天母族，亦递帖相
闻，一次又一次欺侮孤儿寡妇之言。十八日，独有康子英来，同余过去，答帖相劝，候至下午，并无人来，因而到城。十九日
，县中进呈不准。

　　二十三日在府进状，此时农忙停讼，尚未开戒，不料龚太守竟准批发海防厅。时李海防在上海掌印，二十九日批行到上海
。初二日有牌差李元英陈上捕案承行，初三日差人到，初六日出邑会差友，初十投文。十二日早堂听审，两造共有数人，海防
独叫我上去声说一番，着在我身上要与他处明。本日即至邑庙议处，写和息议单，至明日各出钱二千五百文，共五千，送捕案
经承，暗递和息，备文详府，俱批黄天谎告，本应重惩，念亲邻哀恳呈息，更系农忙，如详发落。不数日而此事完矣，两造各
费廿金，甚是可惜，亦可笑。自此一番，朋友相与之情可见。其年自五月二十一落雨寸许，后竟大旱，直至六月二十八有小雨
，仅沾尘而已。七月初七有雨寸许，因旱极不能济事。十九日有大雨，稻枯死复生。梁知县交盘与李海防，竟不亏空，亦奇事也，因梁公把细，又无家眷，不敢浪用，故能如此。八月中旬合县称奇：稻
苗枯死者忽长而转盛，豆苗亦然，遍地种绿豆、米赤。立秋一月，俨若黄梅光景，不料九月十一日大雨如注，落至午后，河溢
涨起，申时分平地水高二尺，俨如混沌之状。上则大雨倾盆，下则潮水泛滥。合宅仓皇，至晚更甚，人家俱收拾，忙至半夜后
而渐止，我家墙门客堂内从未没着，今至尺许，房中亦有水，地板俱浮，至天明水始退，而人庆重生。低处甚有水及灶面而至
半壁者，东西望去，竟同沧海，利害之甚。本日退去五寸，十三日后竟不退矣，每日只退寸许，经月始退见地面，棉、稻、豆
之重生者尽腐烂，变成奇荒，惨不可言，余六十余岁从未遇此。不独秋收罄尽，即园蔬亦被淹浸一空，欲求小菜而不可得，即
野菜亦无寻处。傍浦之水易退，犹有东洋菜，直卖每担五百文，亦从未曾见，人家苦极。壁邻黄佐官做人甚好，不道死后有二
子黄天官、黄留官，好好住此三十余年，所挣田四十亩，甚可过日。不料康传官死后，康秀富要赎黄天所住之房，两相口角，
因此告准本府，累余在内，结讼之后，将宅傍田出卖。毛三官要图方圆，将祖遗田贱价卖去，凑银定局，宅南五亩：西三亩、
东二亩，共银四十两，余在中作保定妥。十月，出邑候大嫂，知嫂弟乔董公急中身亡，可惜，可惜！真有胆气、有作用人，待
我甚厚，不意未满六十，无疾而逝。次日至东乡，见傍浦者因水退快，不至没坏，到舍内时，会赵定梅、耀先等，俱说今年之
水从来未有。田内水深四尺，经月不退，花、豆、稻俱坏，柴亦无有，人头窘极。由陈村归小姐家，所种俱荒，言及水大时用
舡渡去，在王晋卿家住二十余日而归，家中水尚未退尽，殊骇听闻。新知县陈善九月二十六日公座，系福建泉州府人，加纳贡
生出身，实枭棍也。伊父亦由加纳任平湖知县，贪婪异常，不一载而革职。其子将父征钱粮，到京营谋上海县职，到任即开漕仓，
贪酷无比，上海百姓不意又遭此恶劫。此时闻朝廷准浙江抚台疏，蠲免江南省应征漕米三分之一。十月二十日，由陈村归至苏
家桥，为姚君宠作中，卖去所住东边瓦房一间一页于族弟，价银六两，先交钱五千，后又找钱二千，作银五两，留存一两作日
后送终之用。

　　受主即后弟官，念其穷，周全得此屋，不料住在此开赌，反多不美。十二月十五日，陆尔万造圹葬亲，并打自己寿圹，所
费二百五十金，约略忙有两月，看来生地作山，非容易事也。其年自水没后，至十月初旬有小雨两次，天气亦不冷，直至岁暮
温暖如春，所以东乡百姓穷民，俱赶纱布，以御荒年。食物件件俱贱：白米每担九钱五分，花价每斤一分六厘，鲜肉每斤二分
三厘，咸肉每斤二分五厘，烛每斤五分，糖每斤二分，笋干每斤三分，果品俱贱极。二十五日使印儿、全儿往周镇买年货而归
，据云各色店铺极其清闲，无人买年货，则知民穷财尽矣。

　　康熙三十三年岁次甲戌，是年六十七岁。元旦有微日，将午复阴。初二下午有细雨，初三小雨竟日，至十五日方睛暖，才
一日复阴雨连旬。正月内天好只两日，二月初好起，倒发大冷做二月八，初十后梅花盛开。县中摘出余名，差鲍如官来会，随
限限有完，完至十串方足消票。漕粮差赵庆，系老邻，亦不来催，竟完仓收，他去比较。正月二十五日谈亲母病故，二月二十
五日做功德开丧，余往吊奠，就请余点主，住两日而归。三月初十清明，因连日阴雨，远处不及，自去标墓，使次儿出邑代之
。老邻黄佐官子黄天同母搬去浦西唐湾住，廿年邻比，临别依依。四月，种花者易出，出亦易长而茂盛，有识者知其必变也。
五月，陈县将历年陈欠钱粮，尽数票押起比，非常之酷，彼意落得希冀者也，真强盗心肠，何曾念民穷财尽。值农忙之候，差人如狼似
虎。每区数傥，耗费民间什物、银钱无数，当粮役窘极无措，幸龚太守（按：即松江知府龚嵘，闽县人）知此，特颁上行，六
月停忙，不许比较，幸得稍苏。二十六日，总督傅邋遢卒子江宁公署，可惜，可惜！总督两江，莅任五载。民安吏肃，不偏不
党。官畏其威，民怀其德。

　　太守、道尊，皆往省中烧纸。督学御史邵（按：名嗣尧，山西人）在昆山考试，因总督死，羁迟在江宁一月有余，至八月
初八方考松江府。与考者在玉峰两月，家中设处盘费，寄而又寄，尚有狼狈而归者。好友赵圣庸次子明官第四名入泮，今讳林
松字荆石。九月，有李舍官子陈三官，系余学徒也，被杜行陈姓者告为拐孀诱逃事，差捕朱与王等行拘，央我及孙礼先出邑周
全劝和，数日而归。嗣后又出邑，往返数次，而其事竟未能完绪。因移关华亭，要陈王氏到官，王氏之父住居萧塘，亦在官司
中好事者也，所以不能完局，后杜祥甫担当茶礼而止。二十二日大风雨，水涨至阶沿石上而止，幸三日即退，故无恙。十月初
，闻新总督范（按：名承勋，沈阳人）到任，西川调来者，系大皇爷脚力，公座后即要到上海看闸，县中收拾公馆，铺供应等
项，忙甚。闸上搭四座大厂，砌灶十二，供应者俱在厂中，摆满汉饭，张五色绸幔，红毡铺地，席面犒等靡费千数金，百人伺
候，数百人迎接。谁知在苏州府祭祖游山，盘桓二十余日方到上海，系十一月初一黄昏时到，在厂中饮酒，点戏三出，即起身
下舡，知县送下程、犒赏、土仪之类，件件皆受，县中约费五千金。海关官另往苏州，雇大座舡来，摆酒在内，演戏饮酒而去
，亦费五百金。作用如此，做到两省总督，下寮送礼，一概全收，贪婪极矣。自称文正公之后，岂料文正公之子孙，有如是之不肖哉！初八日近邻姚福官死，因无子，凭众议将带来之子姚高为嗣，授田三亩及家中动用之物悉付之。
不料姚高竟将什物私运藏匿，而三朝羹饭俱无，故姚惠官弟兄出棺招座去。十一月二十一日发大冷，冰冻。十二月，备官侄造
圹葬亲，并作自己寿山，在鹤颈湾南，系二十一保二十图也。经谋两月，因大冷冰冻，河水胶断，砖货未足，忽于初九夜，被
计通官家借去作新山葬亲。初十早姚彦侯来回，可骇之甚。直至十八造圹，体面之极，青天白日，鸣锣放炮，并无一人来闲话
。不料备官嫡叔凤官声言侄借叔位，故众议将凤官之母，即备官第三位继祖母也，浮厝已久，今做好事，再附葬于祖穴之西，
此乃曲体为孝，凤官亦不得余言矣。下午方完，天即大雨，直至岁底亦无好日也。

　　二十日立春，二十一日下午大风雨雷电，或云臈震，或云春雷十日阴，及至新年正月，竟多雨雪。其年米价，春夏一两二
钱，至九月方粜八钱五分糙米，闻西路只粜六钱半；花又荒，价又贱，好者一分六厘，低者每斤一分；豆好者直有倍收，价五
钱半；晚稻歉收，因被虫患之故；早稻十分收成。岁暮食用之物，件件皆贱，独自米涨至九钱一石。

　　康熙三十四年岁次乙亥，其年余六十八岁。自旧年十二月十八日雨起，至二十八日微有日色，二十九日即阴。除夕大雨，
元旦起至十一日，非雨即雪，再无日光。初六日表弟尔师与建侯，因杜南乘家人起见，遂至口角相闻，亲友宗族极力相劝，四
日杜南乘将丁小要打输情而稍定。二十一日出邑候大嫂，二十四日归。二十八日至谈仁甫家开馆。二月二十一日清明，十九日
余归家备办纸货，正日享祀祖先，二十三日同全儿出邑标墓，并候大嫂。二十五日至东舍内，值大雨三日，二十八日方归，次
日到馆。二十八日遍地鬼叫，府县人回俱云：“是夜到处皆然，不知是何吉凶？”建侯造新宅成，择四月十五日迁入。自正
、二、三月多雨起，至五月半方晴，五个月阴雨，水大没岸，出入涉水，小熟件件腐烂，百姓荒极。五月二十八日建侯、尔师
口角，二十九日两边相劝，一日即至馆。不料建侯于初二日告准本县，十五日差人到，是日会见奠孟嘉。据云曾见小报内有山
西平阳府洪洞等三县，于四月初六、七、八三日，大雨地震，房屋坍倒，压死多人，既而地中出火，烧死人畜、树木、房屋、
什物无算，随又水发，淹死人畜又无算。闻有亢姓者，系敌国之富，亦遭此劫。地俱沉陷，朝廷差官勘验，发帑赈济，拯救难
民，查报只存活六万口有零。又云系火龙作祟，地陷山崩，如此灾异，古今罕见。六月二十三日清晨，有黑云在北天做阵起，
大风雨约有三寸，午后又大雨大风，竟变而为风潮矣。二十四日更甚，平地水涨四尺有余，二十五日中午停止，低处田亩俱荒
，水至半月方退，甚有播种晚豆者，有种绿豆者，百姓又叫苦矣。七月内方脱花，以前因旱脱不下也。七月初六日大西北风，
有小雨，初七亦有小雨，至十六、十七两日大雨，水复涨没。余因中元享祀归家，十八日至馆，高地泥泞，低处涉水而至馆，
自此后竟无大雨，直至九月，花、豆又干死。七月二十四日出邑，为劝尔师飞建侯官司也，盘桓三日，亲戚俱到，苦口极劝，
终不得就绪而归。八月二十五日又出邑候大嫂，在寿山两日而归。九月初五日黄昏时，东南有大星，坠地有声。十五日后五更
时，有彗星现，自东天起至天河，至天色已明，其影方没，至十月初八夜尚未息。又九月二十八夜，有白虹南北连接，三夜而
隐。十月初五夜，亦有大星，自南而北坠地有声。闻朝廷发兵出塞，亲征北靼喀尔赤、西靼巴休。此时张学院（按：名鹏翮，
遂宁人）系兵部右侍郎，特差提督江南学宪来考试，清慎自持，威严素著，提拔孤寒，我家大房衡臣侄得取入泮。此日尚无花
捉，田家窘极，米谷大贱，谷每斗粜小钱三十文，米价每石小钱七百文，兑银不满六钱，因无花卖，不得不贱价出脱动用，惨
极！十一月初四，大儿病亡。先一日次儿寻余归家，言大儿病久将危，看来不能活矣。余因对他说：“明曰印儿同备官侄去看
寿木，倘汝不起，后日兄弟及三元传尔香火。”大儿声声称谢曰：“我今安乐矣。”明日大姐归候，清清有头，各各致谢，及
吃饭时，竟气绝矣。可叹，可叹！四十余年抚养，俱付东流。余即去买棺木，收拾成殓，承宅上小兄弟俱来相帮。忽东头赵元
官来言：小姐病危，要速去见面。余因自家有事，且待其毕，随连夜同印儿星赴元官家，亦已死矣。一日之内，连丧一子一女
，单差一时，心痛异常，宛如梦境。

　　初五日，俟女入殓，初六清早即冒雨而归，值大嫂着人来报，二阿侄进学，送喜帖也。初十日将大儿出在宅后，浮厝田内
。十二日出邑，看二侄，尚在江阴未回，候送督学部院。十四日，松年请我去萧塘，为逃奴陆成逃在萧塘地方，领二女私卖，
故呈本县移关华、邑两县捕快，业已行拘着落。是日同祥甫舡至萧塘，夜扰王君德家，因君德有女嫁杜祥甫家人陈六为妻，上
年陈六死，半年后其母领去，连累李舍官父子官司，约费三十余金。闻其女甚美，年止二十一岁，不意有事至其家，得见人物
仪容，果然雅洁，奈何配非其偶，以致青年守寡，红颜薄命，信不诬矣。十五日冬至节，在王君德家用饭毕，即下舡归，值浦
内风狂浪大，幸得安然到家。

　　本府龚太守奉旨陛见，十八日长行，府城结彩把酒者盛极。是日姚惠官弟兄与方未家相打，各被重伤。方未官于二十日击
鼓告准，差陆中符子，二十日姚惠官央我出邑会差友。二十八日，在邑庙中与他说明，写和息议单，至十二月初四出城，收拾衙门，初十方回。是年种棉花者荒甚，十一月内方有花捉，俱是
霜黄色者。好者每亩二三十斤，次者数斤一亩，价每斤数文；豆亦荒大半。当年黄花织成黄纱布，价贱极，每匹只卖一百二、
三十文，合银只值钱许多百姓遍地叫苦，寂寥之甚，花种俱无觅处。独闻浦旁花田，因浦中朝朝雾起，不至乾坏，仍有四五十
斤一亩者，要他花种，索价二十文一斤，亦奇异事也。陈花此时价银三分五厘一斤，钱看大小作价；豆价每石五钱五分；白米
每石价八钱；惟有鱼大者每斤十文，池鱼每斤十三文；腌鲜肉每斤各二十文；糙米六钱三分，年货件件皆贵。十二月十七日，
朝廷颁赦，赦免三十三年以前至二十八年止陈欠，在民银米与历年所欠尽行蠲免，罪囚亦赦。闻朝廷北征得胜，故有此赦。

　　康熙三十五年岁次丙子，是年六十九岁。元旦天色甚好，其夜子时立春，故历上载岁朝春。初三日雨雪，初四日即晴，至
初十日天气温和，竟似春景矣。十一日，陈知县江宁会范总督，二十七日方回，闻龚太守陛见过，奉旨回任，各官俱往吴门去
接。正月十九夜月团圆，二十夜月亦团圆，宅上康兰官、康秀官、毛三官，因康行之病，每夜去相伴，将及天明时归，故此得
见，至二十一日寅时分即亏矣。朝廷赦历年拖欠钱粮，此时方有报到，赦款多极。二十五至馆开学，仍在仁甫家，有学生九个
。二十七日往拓林去，为松年家人事也。二十八日看南海金山，此地只有一护塘，护塘外即水，险极。询之土人，俱言海中潮
大，即护塘过水，亦时常被水冲倒，腹内人民尽遭水淹，所以常派修筑。柘林西有石塘六里，柘林南门起，往东有木塘六里，
用大杉木密密打桩，桩内用竹笆木梢实泥筑成，其高阔如我邑小护塘相等，所以时常要修。二月、三月无大雨，到处水小，开河掘生泥者，遍地皆然，人皆云乌龙翻身，未知年岁若何？初五日清明，余同全
儿出邑标墓，候大嫂，由东舍内及陈村小姐处化锭帛而归。十一日至馆。

　　此时闻朝廷与靼喀尔赤打仗，在沙漠北千里，扎三大营：东，费将军统领，西，孙将军统领，朝廷营在中，两路运粮草运
水接济，小于成龙兼督运粮草策应。有诏：不论军民人等，赴通州仓领米十五石，自备马匹，运至军前交卸者，准贡一名，其
运水亦然，可见转运之劳。四月初四日立夏，竟无雨，花、稻俱难种，河内水小，周浦市河俱干，件件用驳舡进去。初八日略
有小雨，种花者多，花子贵极，每斤十五文，更无觅处，直有籴客花子种者。时无大雨，早稻俱干坏。五月初三日余回家，端
午节日，日俱好。初六，小孙女受毛三官求允帖，许配其第三子也，斋佛留媒人饭。余欲出邑，因胸中痛甚，身体倦极，故不
去。十一日至馆。二十八日北天有阵起，人人皆喜，将谓有大雨来也，岂料竟是风潮。二十九日大东北风。六月初一大风潮，
大雨竟日，河中皆满，至夜更大。宝山至九团，南北二十七里，东海岸起至高行，东西约数里，半夜时水涌丈余，淹死万人，
牛羊鸡犬倍之，房屋树木俱倒，风狂浪人，村宅林木什物家伙，顷刻漂没，尸浮水面者，压在土中者，不可胜数，惨极，惨极I
．更有水浮棺木，每日随潮而来，高昌渡日过百具，四五日而止。川沙营有文书来，报称异常水灾，沿海飘没房屋，淹死人畜
，不可胜数。陈知县云；“不过风雨罢了。”

　　可见陈知县残忍处。六月初五停忙起，至二十三日，一日发签四百枝，俱要着甲首保家追比三十四年白银，限三、六、九
日严比。

　　幸太守到县，百姓赴禀，因而停止。概县区图共算，凡出签钱每区三千，则又花费民间几千金矣。太守同知县载钱五百千
，前去沿海赈济归，方知水之利害。闻太仓崇明水灾更甚，嘉定次之。

　　崇明撼去二沙，沙上人家数万、房屋飞树木，皆无影响。自风潮后，东土人家方插秧，大小河港皆通，水皆咸，因护塘上
进来水也。自后天色常阴，日日有小雨，直至七月半方好，田中件件茂盛，芝麻更多措脱者，草亦盛。六月二十一日，陈县往
苏州去，因报水灾，只称大雨潮涨淹死廿人。不料川沙营报上司云：风狂雨大，横潮汹涌，平地水泛，以演武场旗杆木水痕量
之，水没一丈二尺，淹死人畜不可数计。故上司特委太守到上海查看，死者数万，故知上司有言，特去周全，闻其大费周折，
馈送多金，始弥缝过去。七月二十三日，又大风潮，水涨如上年九月十二日，平地水深三尺，花豆俱坏，稻减分数，秀者皆揿
倒，房屋坍者甚多。同泾上之大树数百年物矣，五人合抱之身，亩许盘结之根，一旦拔起。闸港有跃龙禅院，东边之银杏一株
，亦数百年之物，其大约四五人合抱，根盘正殿之下，一旦均被拔起，则廿年内未尝见者也。大风大雨之时，府中张提督，身
穿油衣，三步一拜，拜至西湖道院，祈求玉帝，命道士诵经设醮，至风息而止。太守等宫俱惊惶，独上海陈知县不以为意，风
乍息即要比较。二十五飞六日有被灾饥民万人，挤拥县堂，要求赈济，喧噪竟日。二十六日更甚，只得在城隍庙每人发米一升
。次早，太守火烧鸡毛文书到，传知县去，知县只是要比较，不肯去。又有府差到，立刻要动身。知县无奈，捱至初三日往府
，进见太守。太守传各厅到齐，将陈知县挥咤一番，限停比一月。此时有到松府递荒呈者百姓百人，在太守堂上，面同各厅说
上海陈县贪酷异常等语，又去张提督府控察。提督云：“我即日上告矣，你百姓且回。”值陈县亦来谒见提督，被灾民拦住辕
门大骂，将臭河泥抛甩满身而归，此番大无体面，亦不以为羞辱。及至九月初三起限，严酷非凡。忽有九团等处难民数百，来要常平仓每年积贮米谷赈济，日日挤拥县堂吵闹
。陈知县无奈，只得将存仓米二千石，每人一升，贫甚者将去，稍可者不屑受，悻悻而去。九月二十六日，新提督到任，即甘
肃提督张勇之子也。张勇封侯，其子有战功，故袭封爵侯，调来镇守江南全省，兼摄文武事务。初到，人以为奇，及至坐后，
件件要贱买。带来家丁、内司等，约有千余，每日支用白米、柴炭、油、烛、鱼、肉、鸡、鹅、牛、羊、果品、酒、面之类，
件件要贱买，且当场取货，后日领价，百姓受累之极。我郡自顺治十八年马提督去后，从无各色当官及贱买供给之例，其如新
提督带来人多，需用绸缎、骚帽、布匹等项，动辄要准百铺行难堪，重新议当官，与匠工等项亦议当官，百姓苦极。一月之后
，有大学士沈绎堂夫人，系张提督师母，每至朔旦，张必往候安，因而相见言及；百姓苦极，你在此镇守，抚绥为是，何苦要
贱买民物？绸缎、布匹等项及米、酒、豆、面、鱼、肉之类，铺行本业有限，所趁之利亦有限，一旦货物奉命取去，候领价时
辕门森密，伺候烦难。况松郡连岁灾荒，即田中二麦，民命攸赖，今营马千匹，纵放食践，为民上者，你何忍心至此乎！提督
于是将买办兵丁捆打，插箭游城，自后俱发现银平买，各营不许放马出城，民命稍苏。是年荒甚，不独小户无从设处，即大户
无不亏空，捉襟露肘，烦难异常，而陈知县贪酷并行，征漕用大斛，急甚，苦甚。十二月初四日出邑，为收拾谈公瑛官司，明
日逐件安放讫。初六下午，大雪大冷，黄浦内有冰牌塞断，乘潮至华泾口过夜，明朝到叶家桥踏膏而归。此时有人将陈知县劣
迹贴到苏州、松江，府城、省城遍地俱有，而府厅官不以为意。贴云：“封封拆欠，斛斛淋尖。官官相护，说也徒然。”此四
句捷径好极，上台亦置不问。向来我地生产棉花，纵有荒岁，从未绝种，惟是乙亥、丙子二年全荒，花种俱绝，陈花卖尽。四处八路，
俱贩客花来卖。要花种者俱到太仓嘉定，沿乡沿镇田户人家，零星收买，尚有将客花插入混卖者。时花价三分，如本地及真太
仓花，直要每斤纹银三分六厘，或大钱四十文，花核每斤卖二十大钱。我年七十，未曾见我地人，俱到外边贩花归来卖者，真
奇事也。其年米价幸亦贱甚，每石糙者六钱半，白者七钱三分。豆价每担五钱半，后竟涨至七钱有零。腌鲜肉价每斤二分五厘
。果品年货俱贱，独是银钱甚贵。兼之花价贵而布贱，民命难堪。更遭陈知县贪酷无比，与百姓为仇，每区连次差人需索无休
，另将大斛斛漕，必要加色耗增，无害不为。至岁暮，忽讹闻本年漕粮朝廷有蠲免之意，大家小户无不欢悦，仓内亦停兑，后
因旗军噪闹，只得又兑，不道虚传。及至新年，贱米不完，反完贵代兑，大误苍生。

　　康熙三十六年岁次丁丑，是年余七十岁。正月甚冷，元旦三日竟好，嗣后非大风即小雨，十二日立春，亦雨雪竟日。元宵
有月色，邑中陈知县挂灯，闻说极甚。十七日县中开印，余于是日出邑，到寿山候大嫂毕，即进城。是夜因地上泥泞穿钉鞋，
由县东西看过，至曲尺湾而南，至店衣行，东至东门而返，转至县桥西，觉得足上劳顿矣。每逢路口，必有灯台，城内外共三
十余座，俱搭五色布幔，密挂珠灯纱灯。自史公去后，无复盛灯，至此又一再见耳。十九日，往东舍内去，因旧年风潮后未曾
去看也。二十日即由周镇而归。陈知县亦于十九出门往上台拜节，直至江宁候范总督，至次月初五日方回。二十七日至馆中开
馆。二月初六日祭丁。初七日即比较起，酷甚，一概责差人三十板，自此以后，日日如此，民间窘甚，大家小户俱无设法。二月初九日，莫孟嘉与吴允之之子陈上宫递和息，十二日请酒定局。些须
小事起见，孟嘉子三官一时短见，竟领几人将吴允之一打，岂料允之原来有病，因而卧床五十日而死。先期保甲在县投准人命
，知县自来相验，带县收铺，顷刻将奠孟嘉做几千金，人财、家业、田地、屋宅变卖殆尽。幸而讲和，两受其益。十四日，毛
八起邑中病归，二十日身故，亦为于中议和，勉强出城，感冒风寒而卒，可惜，可惜！未半月而孟嘉亦死。记此可见打人非好
事也。此时闻皇上岁暮回京，见旧秋张提台报水灾疏，发部议赈。又闻部驳：据巡抚、总督疏称水灾，止言水高四尺，今提督
报称水高一丈二尺，与督、抚两疏大不相符，合着该地方官核实，以议欺诳隐匿之罪。

　　因此张提台星夜着人到松江，取旧秋百姓所控荒呈，并石董漕（按：名文焯，正白旗人）署府印时所收荒呈，飞送到京备
审。三月十三日清明，余十一日下午馆中归，十二日同平侯北去候莫孟嘉，闻其病甚也，值李茂芝王君藩俱在，亦为安放亏空
债务，并分析所存些须耳。几千金事业顷刻而尽，而性命找接，惨极，惨极！十五日出邑，因天雨坐在寿公家一日。十七早印
儿到，即出城标墓，在寿山吃饭过，即往东舍内去。十八日又雨，住一日。十九日由周浦镇而归。二十日到馆。时陈知县比较
，夹拶并行，民间三十四年分溜、白，三十五年分漕、白，四项并征，逼死逼活，典铺俱当空，田地无卖处，大户人家俱准备
打板子矣。突有浦西一带饥民，遍贴报条，约合县饥民，要与知县讨常平仓每年所积之谷赈济，日有几百在县堂挤拥。初时陈
县亦馁，以后竟不作准矣。时有北桥镇秀才黄象九者，到堂应比，语言不逊。知县自己动手，两相结扭，将陈县大骂，出丑尽
畅。知县自己扭到大铺收禁，彼犹骂不绝口。明日学官各衙来劝，不肯出来，可谓笑柄。坐有半月，值闰三月二十二日，陈县正在比较，忽有百姓
几百人，扛龙亭到仪门，知县喝拿，皂隶出，扛者俱逃开，只得拿候比者四人上去，每人责二十板，亦知冤屈，随即释放。此
番震动，密访为首者浦西郭复可、丁纪超等六名，备文申报上台，俱批着府审覆。申文内将黄象九亦砌在内，及至解府时，龚
太守细问批差，问黄象九几时收铺的，批差答曰：“前月收铺的。”太守曰：“他在铺里又出来扛龙亭么？一虚则百虚，竟皆
释放归农，本府详报上台就是了。”一哄而出，各自归家。自后太守恐陈知县不合民情，详请上台分拨府佐贰官下县比，上海
拨董海防来。又闻朝廷北征大捷，班师回京，有颁赦之意。四月十七日龚太守关门，为有科臣姓屠，系海盐人，论太守七款，
凿凿有据，幸发总漕审。又闻范总督亦坏。五月初一日，余馆中归，初六日出邑，值董海防到在知县处吃酒，候比者挤路求董
海防。知县对海防说：“上海民苦处，故初不比，以后每日抽比几区而已。”此时有宋抚台停忙告示到县中，匿不张挂。比三
十四年漕白、三十五年漕白并杂项，件件酷比，海防、知县各衙，下午起打至天明而退。海防随来青红班、青红帽，俱要讲贯
，每区有钱四千者，有二千者，差人要纸包者，种种花费，概县约费万金。二十日内，四个限期共完有三万余，海防之意要分
县中火耗，及至二十六日要去，因此项不到，改期二十七日。知县往送，揪住就打，将陈县外套都扯碎，陈县忍气而回。

　　出堂比较，海防亦不去。不料比至半夜时，打死一人。百姓群起拍手喧噪，知县急退，被百姓赶至宅门外大骂，随将堂上
什物桌椅顷刻打尽，并石碑亦推倒。俄闻有家丁持刀杀出，被百姓打倒，夺其刀，拥出又挤倒廿人，垂死，因人众践踏坏者。
随将时辰亭、仪门、头门、县场、照壁俱打毁，大叫拥至南仓，喊禀海防。海防只得起身出坐公堂，百姓乱禀。海防曰；“能事者
上来几个，慢慢的说。”随有能事者说太爷：“上海百姓从来不是欠粮的，只因自陈老爷到任，连遭四载奇荒，民困已极。而
陈县不惜民隐，滥差酷刑，重勒火耗，当此民穷财尽，飞签火票，每区差人廿名，坐索酒饭，又要包儿，所以耗费正项，限受
血杖。今值农忙之候，五日一限，又改三日一限。凡系粮户，逐限候比，无暇回家设处，惟有听其杖死而已。更有奇者：旧冬
完过漕米，业经倒串者，执据在手，不意今又飞签来催，即现在打死者是也。至今新年以来完过代兑漕粮，临限将仓收收进，
不付甲户半些凭据，及至唱比，仍照旧额追比。似此欠粮者断无完清之日，如此作为，真白日之强盗，万姓之仇敌也。”海防
曰：“你们且去，我就写文书申详上台就是。”百姓方出，又往禀白守备。守备安慰曰：“陈县我曾极力劝他宽比，其如素性
执顽，不纳好言，怪你们不得，但事有关系的所在，你们不可去。”众人谢了一声出来，又去海关。海关曰：“你们百姓且散
，明日嘱陈知县，耍他宽比就是了。”众人一哄而转，复至县场，拥进私宅门外，大骂尽畅。然后又到他书院，书院者陈县所
买王家园也。其园系乡绅乔古江所建，其后属于王氏。

　　王氏衰落，拆去大半，今卖陈县，做退居之地，将厅堂通新修整，窗槅精华，描金彩漆，重铺地平，光滑坚固。西侧两间
，平顶地阁，纱窗绣槅，似乎洞天。厅前原有高山四座，峰岚耸翠，旁临深池，布种木石，叠成径路。沿池傍山，密栽花卉。
池之西南种桃廿株，又于厅后拟造大楼五间，新料俱已完备，堆在厅内。自乙亥年起经营三载，刮尽民脂民膏，役使工匠扛负
大石，搬运木料，挑堆泥土，装石为山。将宝山城载回大城砖，在旧墙之外另砌高城砖为墙。城外造仪门，仪门内另有客座，别成清净世界，供设佛像在内，请和尚住持，厨房、精舍，件件完备，书画、
玩器充塞。其意欲于官退之日，在此受用者也，故将锦屏、桌、椅、床、橱等项，间阅塞满，书籍、画片、玩器诸物，先藏其
中。讵料百姓恨已彻骨，在县中大骂，竟至书院，将大门打开，叫出和尚，登时放火。烧至明日下午，火犹未息。其时白守备
并城守千总俱到，对众百姓曰：“但烧陈县之物，烧尽罢了，不要害傍近居民，快些救。”因此把火打断，并不延烧。合邑通
称有天理，真大快事也！五更时，海防公即发三梆，传马快，送发文书报上台矣。次日早，海关法主事来候海防，众口皆云：
“此是陈县央来致嘱周全者。”讵料海防报文已去远。早饭时海防传陈县，只得勉强家丁皂快簇拥而去，相见时想必埋怨几声
。随后即去谢白守备，谢海关，谢学官，此番大费周折。二十九日即往苏州去。据跟官者回说，抚台不相见，陈县被大厅埋怨
尽情，又去求藩司周全，破费三千金而回。一面先托张捕衙门工房，星夜将照壁、太门、仪门及时辰亭修好，遮掩上司耳目；
一面由府中周致，托人打点各衙门。初六日回县，初七日总督差到，要陈县上去，此时在九团相尸，捕衙星飞赶去同回，即下
舡前去。因朝审事例，各宪俱在常州，因而知上海之事，想必又费周折而回。二十一日起限，即将原差签一概二十板，将白销
摘票俱销，独漕粮签押不销，每区仍差人四五队，惟是板子稍轻而已。又将十梖溜粮倒串，串书收押，查出梖上侵吞漕粮七千
有余，俱称后司家丁等通同舞弊，已至朋侵，其后司有心，先已辞去。有一家丁系陈县信任总管，闻知侵粮事露着急，在闸上
投水而死。嗣后收书夹打备至，开出所侵甲户名下欠额，五日一比，而甲户欠额如旧。陈县投文时，每朝禀单准百，只不肯除额，益见如强盗之所为。自六月二十一日比起，依然严刑痛比粮户，上台置若罔闻。六月二十六日，太守辞印赴审。
董海防署府事，二十八日公座。七月四日府中考童生。

　　记事拾遗


　　抬遗何为而作也？余有《历年记》一书，备载身之所经，耳之所闻、目之所见者，志之详矣。然有未尽者，如风俗之盛衰
、世态之更易，古之所无者，今忽有之，昔之所弃者，今忽尚之，种种变幻，于记事之中，未免遗失。故又作此拾遗，附于记
事之末，使后人一览了然，庶几乎涉世之一助云尔。


　　余生于崇祯元年戊辰之秋。自一岁至十岁，尚未识人事。至十四岁，大旱年荒，白米每石价五两，豆、麦每石俱二两六钱
，百姓饿死者，上海六门，日出数百尸，此城中死者，余所目见，不知村野之间又几何也！孟子云：“野有饿莩”，又云：“
父子不相见”，可见大贤之言不谬，是时乃崇祯十四、十五年也。时尚奢华，宽衣大袖，衣长四尺，袖长二尺，袜皆大统，鞋
必浅面。男子十六岁方留发，发长披在肩上，如今时妇女无异。亦梳三把头、泛心头，发少者用髴益之，甚有发团如冰盘大者
，亦如今妇女梳妆一般。

　　插簪带花，将披发掳扎起，即名曰“直掳头”。二十岁外方冠。更有老童生赶未冠之队者，号曰“老扒头”。三十岁外始
戴帽。未几而鼎革。大清定鼎后，削发打辫，箭衣小袖，深鞋紧袜，幼童俱戴帽，此衣服之一变也。明季重文轻武，如吴淞总
兵官要受松江府理刑节制，谓贤否册在其掌握，以致武将不肯用命，而国家倾覆。大清政令一新，如提督、总兵等官，府、县
印官相见，用揭帖，走角门，行庭参矣，此又仕途体统之一变也。明朝人命强盗及万恶访犯，新犯死罪，皆三推六问，情真罪当，始上长枷监候。凡巡按
及巡抚、盐院、江院等宪，审录罪囚一次，截去长枷一寸，俟长枷截完方解。决囚必在冬至之前几日，因冬至后，一阳生也，
所以不决。临刑时稍有可矜可疑者，刀下留还，朝廷又差刑部官为恤刑，按临各省，必开豁几百件，甚至廿余年而未处决者。
今我朝法律，极恶大罪，俱限一年奏销，或决或处，不两载而结案，不独原差省盘驳起解之费，而承行者亦省略节造册之劳，
实为简便，此又罪囚处决之一变也。明时赋役繁重，倾家者甚多。每审役时，县公坐察院，慎重推求。一图内先要开报公正一
名，管理里役。图书一名，管理册籍并稽核田之多寡。又有总催一名，管收本区钱粮。

　　细布一名，管买官布解京。北运一名，管收白粮解北。收兑一名，管收本图溜粮。分催一名，管收本图白银，以答官府比
较。

　　总甲一名，管本图地方杂事、呈报人命强盗。塘长一名，管开河筑造及力役之征。其余谓之排年，分五年为五囤，轮年催
办细户。

　　更有种种差徭、杂派，如辽饷练饷、沿海城垣、烟墩寨台、桥梁马路、修筑护塘、打造战舡、制合火药、置造军器，及一
应匠班棘刺、弓箭棕麻、小夫水夫钻夫、图马槽刀、草豆青树梗木等项，每南应出银五六钱。正额钱粮，又加二三火耗，漕、
白二粮，每石二两七八钱。当役破家，业户受累，所以有空写文契，将产业送人矣。今清朝定例，北运白粮改为官收官解，细
布改为官买官解，漕粮改为官收官兑，总催白银改为自封投棋，总甲、分催、公正、图书、塘长、排年等项，悉皆裁革。此在
康熙六年，由本府太守张羽明、华亭知县李复兴各捐俸千金，仿嘉、湖事例，奏办成功也。废旧日之区图，革前日之陋习，免
诸项之苦役，禁额外之科派，任从民便，归并当差。编田五十亩为一甲，一百甲为一区，三十区为一保。概上邑分为十保，共三百区，计三万甲
户，皆称为甲首。通县归入一处完粮，旧规田在某图，则版充某图之役，同限者还可，如各限者不离县前矣。故谚云：“家有
千亩田，不离府县前。”自此一番改革，大除往日之害。正所谓政令维新，一府四县，亿万粮户及有田业者，子子孙孙俱受惠
无疆矣。故李知县死在任所，华、娄两县民，呈请上台敕为娄县城隍，塑像奉祀，千百年瞻仰靡穷。此又大反局面，亘古所无
之善政，今乃创而有之，此赋役之一大变也。至于比较钱粮，向在分催名下责成，动辄以该图计算，挂额盈百盈千，而排年办
粮入橐，置若罔闻，痛累分催血杖，使费赔纳，种种破家，各县皆然，不独我邑。今行摘比之法，但拣欠多者票拘带比。又有
挂比之法，摘出票拘之户，临限完多者亦免比。一限之内、一保之中，应责者不过百人而已。简便不烦，此又亘古未有之良法
，受用无尽也。又于钱粮各款，向来逐项祭征，致有逐项使费。今则地丁银、折漕项、驿站及各衙门俸薪、新红、仙舡、水夫
、马快等役，工食总入在存留起运款内，一条鞭起比，免得逐项造册应比。又：经收钱粮之棋书，向有上台及本官公费；起解
钱粮，有贴解、兑亏等费；院差、司差、道府差到县，有馈送、请酒等费，本官拆封时，有管班、守衙、门子、轿、伞夫等使
用，稍有不遂，在官府前三言两语，立见奇祸。所以不得不重勒火耗，以填空壑，每两止喝串银六钱，大约加三火耗，又要加
色。纳户忍气吞声，不敢不从，无由申诉，苦之极矣。岂料张太守悉知此弊，痛念民瘼，立法自封投棋，迄今二十余载，既省
民间廿万耗费，又省棋书供应，此完纳正赋之一变也。又如起解钱粮，向来各项各有经承，凡上司差承一到，即是他供应支持
；领解钱粮，途路是他盘费；到司弹兑，是他铺垫馈送；及至兑亏，批不能掣，挂欠解额，身羁在外，而本县五日一比批回，本
府十日一比批回，倾家荡产，赔补兑足，而家属受累几次矣。故当经承者无有不空。时朱知县到任，其时年仅十九岁，家甚富
，有才干，此时有总书唐公孙禀曰：“钱粮托经承办解，无不亏空，不如差内丁解去，面同经承销号，倘有亏空，竟自补足，
即掣批回，万无一失。”

　　朱县见说有理，竟从其言，嗣后永以为例，免经承破家之苦。公孙一言，造福无穷，未几年而选授成安知县，俨列缙绅，
或者上天降福以报之也。总之目今征科之法，更易至精，非复旧辙，今儿童妇女，皆可立户完粮。后之生长斯土者，毋忘前日
之苦，特略举数款以记之。至如明季服色，俱有等级。乡绅、举、贡、秀才俱戴巾，百姓戴帽。寒天绒巾，绒帽，夏天鬃巾，
鬃帽。又有一等士大夫子弟，戴“飘飘巾”，即前后披一片者，“纯阳巾”前后披有盘云者。

　　庶民极富，不许戴巾。今概以貂鼠、骚鼠、狐皮缨帽，不分等级，佣工贱役及现在官员，一体乱戴，并无等级矣。又如衣
服之制，载在会典。明季现任官府，用云缎为圆领。士大夫在家，亦有穿云缎袍者。公子生员辈，止穿绫绸纱罗。今不论下贱
，凡有钱者任其华美，云缎外套，遍地穿矣，此又衣服之一变也。又如食用，明季请客，两人合一桌，碗碟不甚大，虽至廿品
，而肴僎有限，即有碗上丰盛者，而两人所用亦有限。至顺治七、八年，忽有冰盘宋碗，每碗可容鱼肉二斤，丰盛华美，故以
四人合一桌。康熙年间，又翻出宫碗洋盘，仍旧四人合一桌，较之冰盘宋碗为省。二十年后，又有五簋碗出，其式比前宋碗略
大，又加深广，纳肴甚多，可谓丰极，未知后日又如何样式。此又食用之一变也。至于明季所无，而今忽有且多者：如吃烟之
器具，烟筒、烟袋、火刀、火石之类。余幼时取火惟用撩黄纸，今用粗膏纸，则便易多矣。又如冠上之红缨，明时虽有，独用于马鞍辔上，及梅条枪头，今
人人用以饰帽矣，遍地皆是，更有胎缨、拔缨，美细之极者。至海獭、骚鼠、海驴皮之类，人人用以制冠矣，从前不知此种在
何处也。即凉帽初用藤席制成，以后或用细篾丝编者，康熙年间或用踏马芦皮织成，滑亮之极，独出于江宁等处。今用编绒，
其制尤巧，华美亦至矣。更有织成盘龙锦片、袍领、袍袖、及三镶袜样式，并月华裙、月华膝之类，备极精巧。以上诸物皆廿
年前所未曾见者也，今遍地多且贱矣，未知后又如何局面也！总之一代之制度，较之往日巧便、华美至极，此又日用什物之一
变也。松江一府，向来三县。顺治十三年，太守李正华，一清如水，系北直河间府人，因见华亭钱粮额大难比，每每累县官参
罚，故详准上奏，奉旨分华亭一半，设立娄县。今华、娄、上、青四县，每年额征地丁银百万有零，而漕粮在外。倘遇凶年，
为民上者难矣，地方安得不穷？官府定必参罚，安得不坏？上海逼近海边，顺治年间，海贼猖獗，乘潮突入，抢掠沿浦村落及
市镇，一时调来客兵防守，民间受累非浅。李太守洞悉民瘼，又详准上台，奏设黄浦营，初时额兵八百、参将一员、守备一员
、千总二员、把总四员、马兵二百、战兵四百、守兵二百，制造盔甲、器械、布帐、旗帜、战具等项，统辖操演，甚是精锐。
余亲见梁提督按临，在演武场二百马兵一色装束，比试时俱箭中三枝。后因海寇荡平，康熙八年九月调黄浦营兵四百、马十八
匹。今只守备一员、千总一员、把总二员，由上海城守带管而已。又于康熙六年间，有苏宜索三位满洲大人，为遵旨会阅江南
事，巡视海岸。时值六月，供应烦难，其如不要一件，不用一些，而本县花费几千金矣。回京复命，奏准川沙至南汇，

　　海滩涨出数里，旧墩在内护塘者，瞭望辽阔难周，故增筑烽墩十座于海岸；黄浦设寨城一座，于东沟沿浦要处，设立炮台
三座，拨兵防守。此又防守之一变也。我朝兵马整齐，操演驯熟，盔甲用彩缎绣龙，天鹅绒镶边，锦绣簇拥五色，列队自然严
整；即马之鞍辔间，金间银染五色丝打成辫带，描金刺绣为串皮，备极精华；及旗帜标纛之威严、弓箭刀枪之利害，较之明季
兵马；身穿大袖布衣一件，外披黄布背心，名曰号衣，头戴五色布扎巾，手执狼筅，系毛竹竿有枝在上者，长枪即毛竹竿上有
铁枪头者，或有执棍者，或有执腰刀者，或有用藤牌者，或有用单刀者，种种如是之兵，仍旧耗费钱粮。余幼时曾见上海城守
营，仍有官兵四百名，止有一把总掌管，霜降后在演武场操练，惟放炮呐喊排阵捉倭而已，如同儿戏。武备废弛，一至于此，
较之今日气概，又是一变也。其把总衙门，今岳王庙基是也。元朝市舶司原设于上洋，收海商之税，即今之海关也。彼时上海
未有县治，亦未有城池，据志所载，海外诸国俱来贸易。至明嘉靖年间，倭夷作乱，烧杀抢掳，沿海及内地无不受累，四面调
兵征剿，每多败绩，故于嘉靖三十年始筑上海城及川沙城（按：上海城系嘉靖三十二年筑，川沙城系嘉靖三十五年筑）。又一
年而倭夷方扑灭。自此后而市舶废，禁通番，迄今百余年而重开海禁，康熙二十年仍设海关于上海，至今十五年矣。洋货及闽
、广货物俱在上海发客，小东门外竟为大马头，此又市面之一变也。倭乱自嘉靖十七年起，至三十一年八月而方杀尽，我邑受
十四年之荼毒，此时百姓未知如何过日？今则共享太平日久，而百姓反觉繁难，此又气运之一变也。

　　凡圣皇御世，有贤才挺出，如帝舜五臣，帝尧十人是也。今上御极以来，贤才济济，好官莫如两江总督于成龙，系山西绥
德州贡生，才干非凡，一丝不染，布衣菜饭，操凛冰霜，上任时经由本省地方，住宿饭店，禁绝两省官员迎接及送供应馈遗陋习
。及至公座后，东西几千里，所辖州县肃然畏惧，毋论大小衙门，无不凛遵法纪，改过自新。即如上海史知县，貼班皂隶俱换
村野之人，每早投文毕即退堂，不敢轻易出入，书吏不许进内衙，县前烟台糖担俱不许停留，出门不用执事，不敢轻易赴宴，
一年之内访拿贪官廿人，打死豪强衙蠹数百，皆亲访确实，自康熙二十年到任后，下属皆廉洁自好。此又吏治之一变也。


