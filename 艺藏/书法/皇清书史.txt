《皇清书史》　（清）李放 纂录　（清）叶眉 纂录　

　　●目录 

　　叙例 
　　卷首 
　　卷一 
　　卷二 
　　卷三 
　　卷四 
　　卷五 
　　卷六 
　　卷七 
　　卷八 
　　卷九 
　　卷十 
　　卷十一 
　　卷十二 
　　卷十三 
　　卷十四 
　　卷十五 
　　卷十六 
　　卷十七 
　　卷十八 
　　卷十九 
　　卷二十 
　　卷二十一 
　　卷二十二 
　　卷二十三 
　　卷二十四 
　　卷二十五 
　　卷二十六 
　　卷二十七 
　　卷二十八 
　　卷二十九 
　　卷三十 
　　卷三十一 
　　卷三十二 
　　卷末 
　　附录 
　　别号录 

　　●皇清书史叙例 

　　仓曹肉谱世推绝业亚相书品人号雅宗李氏多贤唐代为盛猗欤休哉蔑以加矣不佞幼治国闻喜稽氏族长研字学嗜记师承缅怀旧德思继前修爰辑书人藉存文献博征典坟近参知见每遘一姓如获兼金时垂两纪书尽万签铅椠既勤篇帙斯富犹虑缄縢不广耳目未周致有遗材故无定本逮遭丁巳水厄羣书悉没此稿独存亟取翻夗巾畧无亡失私幸前哲英灵不致终閟后贤模楷有所取资于是排比题平校核名状汇登众说备着一编庶几一代风雅缘此足凭十朝品流因之可考蒙叟集诗埜公录画体虽各异志则无殊凡所漏载仍冀续收敢质高明勿嫌局狭其例如左 
　　一宋陈思有书小史 【米芾书史体例不同】 明陶宗仪有书史会要皆纪录前古不及当世此编虽沿用书史之名而专详昭代一朝与两家体例迥别故仿皇明书画史之例冠以皇清二字 
　　一宋董史尝辑两宋书人为皇宋书录三卷凡诸书所有平论书法者悉加采摭汇次每传之后为四库全书提要所称钦定佩文斋历代书家传即用其例此编从之 
　　一唐李嗣真撰书后品于高祖太宗两帝谓身所伏事不敢寓言而窦臮撰述书赋纪四帝暨诸王书学甚备此编从之 
　　一彭蕴璨历代画史汇传于列圣御制别录弁首不入卷数此编从之 
　　一明代书人有为佩文斋书家传所遗者仿张庚画征录纪黎遂球等之例另为附录亦不入卷数 
　　一国书不宜与书人同列另寘卷末之首内臣一人附焉 
　　一书人有不在搢绅韦布之列者另寘卷末外夷及姓字不具者附焉 
　　一唐张彦远法书要录纪其高祖东河公以下甚备他如蔡希综法书论窦臮述书赋亦各详及亲族今此编虽亦袭用其例惟必引证他人成说以示非私放不敢僭妄加评 
　　一书人姓氏仿明画韵编之例按韵编次以便寻检 
　　一汪辉祖三史同姓名录于蒙古色目诸人均以其姓之首一字分韵两浙輶轩续录杭郡诗三辑两书亦然此编从之 
　　一释道一门家数无多统为一卷不复分韵 
　　一妇女一门室人徐旧辑有续玉台书史四卷所收略备兹不重出以省卷帙 
　　一每一姓中均略次时代但家数过多恐不免有后先倒置者阅者正之 
　　一每传末标举之词或标书目或举人名昉诸董氏非我作古 
　　一凡标举之词提行另书者其传皆放所缀缉必较原文加详 
　　一书家署款多有只书别号不记姓名者故此编于别号一类搜录加详但仍有阙略不备者知者补之 【近见新修清史传稿仍沿官书体例不书字号恐数十百年以后将无人能知涤生咏芝季高少荃即为曾胡左李者矣然则私家之记述诚不可缓也　已另辑得皇清书人别号录一卷以资检阅本传未详者附见录中】 
　　一善画者多善书皇清一代画人最盛画史之行于世者盖不下廿余种今若仿前人之例不加别择一致著录则此编卷帙将增其泰半而纪画诸书亦尽可废矣书史之谓何兹遇有书胜于画 【如傅山王铎诸人】 及素有书名而画传未详者 【如王学浩恽秉怡诸人】 始着于编其余槩不滥采 【释子中如八大山人大涤子诸人皆不入录正欲力矫诸书滥抄充数之弊阅者谅之】 
　　一善篆刻者亦多善书观周亮工汪启淑两印人传及冯承辉历朝印识阮充云庄印话所载者大致可见顾亦有铁笔甚工而书法不称者杭人某有广印人传十六卷放又辑有补印人传八卷搜辑较备此编从略 
　　一唐之官手楷书贻讥于酉阳杂俎宋之三馆楷书见诟于梦溪笔谈而本朝之馆阁体书亦腾笑于北江诗话故此编于未谙八法徒工干禄者流纵有成说甄录从严 
　　一盖棺论定不志见存史传之例所以慎冒滥杜标榜也此编亦然惟所采用之书颇有时人著作恐不免有一二误登者知者削之 
　　一本朝纪录画家之书几于指不胜屈至品录书家者则仅有金元钰之国朝法书考 【见李赓芸嘉定竹人录序】 梁章巨之国朝书录 【见张之万梁中丞事实】 沈复粲之熙朝书家姓氏纂 【廿一卷见李慈铭越缦堂日记】 及某氏之名人法书考 【见李玉棻书画过目考序】 四书而已第传本并希无从购觅海内藏书家如有副本惠抄见寄以证异同何啻百朋之锡 【或谓名人法书考即孔氏玉虹楼刻国朝名人法书十二卷内所附小传】 
　　一近日坊间所出之甄钵罗室书画过目考国朝书人征略清朝书画家笔录广印人传诸书于近代书人纪录颇详均酌采一二以补未备其原文有讹舛者悉加刊正不敢盲从 
　　一放旧尝仿李兆洛敬梓录之例辑有八旗书录畿辅书录各三卷又仿宝真斋法书赞艺苑卮言两书之例撰有木叶厱法书记四卷郁栖书话二卷今俱散附此编不复单行 【此编自光绪甲辰着手至丙午得人三百有奇详先公跋文祝合璧卷中今廿一年矣始断手焉】 
　　一此编成于一手虽意在求备而挂漏政多续有所得当为补遗 
　　甲子元旦郁楼居士李放浪翁氏自识于津寓之木叶厱时年四十有一 

　　●皇清书史卷首 

　　花翎三品衔度支部库藏司员外郎臣李充国恭录 

　　圣制 

　　○圣制 

　　世祖章皇帝 

　　康熙十五年圣祖恭跋世祖章皇帝御书正大光明四大字云结构苍秀超越古今仰见圣神文武精一执中发于挥毫之间敬摹 勒石垂诸永久 
　　顺治中世祖善欧阳询书而壬辰状元邹忠倚戊戌状元孙承恩皆法欧书者也 【王士祯分甘余话】 
　　善果寺壁上有世祖御书唐岑参诗洞房昨夜春风起一首自署臆庵道人 【前人渔洋精华录】 
　　世祖从武康玉林通琇禅师言禅因以慧橐为名山臆为字幼庵为号刻玉章凡书画则用之 【董含莼乡偶笔】 
　　书擅锺王 【蓝瑛图绘宝鉴续纂】 
　　唐太宗书功备三说宋太祖书妙尽八法我世祖宸翰英气奇采不啻过之 【臣充国不 【不：木】 叶厱法书记】 

　　圣祖仁皇帝 

　　精娴细楷妙擅擘窠 【东华录】 
　　康熙十九年六月甲申上以御书六轴赐大学士索额图勒德洪明珠李霨杜立德冯溥谕曰朕万几余暇留心经史时取古人墨迹临模虽好慕不衰未窥其堂奥岁月既深偶成卷轴卿等佐理勤劳朝夕问对因思古之君臣美恶相劝故以平日所书者赐卿方将勉所未逮非谓书法已工也卿等其知朕意又以御书卷轴赐学士库勒纳叶方蔼詹事格尔古德沈全侍读学士牛钮常书崔蔚林蒋宏道侍讲学士张玉书严我斯侍讲董讷王鸿绪各一谕曰尔等日侍讲筵夙夜匪懈启沃之暇每以朕书为请朕万几余闲研精典籍闲取古人墨迹临摹尔既为文学侍从之臣即有成就德业之责故所请辄以颁赐朕意其悉之 【同上】 
　　康熙四十一年十月召翰林院侍读学士陈元龙侍讲学士揆叙侍读宋大业谕德查升编修汪士鋐陈壮履庶吉士励廷议等入行宫令各书绫字一幅进呈上谕曰学书须临古人法帖其用笔时轻重疏密或疾或徐各有体势宫中古法帖甚多朕皆临阅有李北海华山寺碑字极大临摹虽难朕不惮劳必临摹而后已诸臣请瞻仰御书上亲书大字联对以示之诸臣奏曰御书洵如龙飞凤舞岳峙渊渟赞扬难罄又令内侍引诸臣至行宫左厢恭视皇四子皇十三子书联诸臣环立谛视无不欢跃钦服 【同上】 
　　康熙年间有林太监者逮见董文敏作书后侍从玉几每蒙垂询故万几清暇留意董书睿藻贞珉敻逴邃古而一时翰苑珥笔诸臣大率以董书为程准卓然成家媲美胜朝者十余人 【成王诒晋斋集】 
　　张玉书恭跋御书卷后云精研书法自晋唐以迄近代凡属能书之家悉皆虚怀临仿而经纬在手变化从心挥毫独运包举众美所临旧迹视原本尝百倍过之非天纵生知兼以逊志时敏之学　安能臻此 
　　又云自晋唐以来诸臣遗迹无不刻意规橅其苏轼米芾赵孟俯董其昌书临者尤多 
　　孙岳颁恭跋御临米芾千文卷云皇上万几余暇寄兴临池或大书题额或直挥长幅无不元气浑涵八法具备 
　　宋骏业恭跋御临米芾千文卷云臣忝列禁廷十余年每捧天章日辉星灿擘窠大字行楷笺幅或仿古临摹或机轴独运富有日新尽善尽美即如今年春夏一两月间所书宸翰约逾十三万字之多而所赐扁额不与焉臣思古今书家日得五百字者遂以善书名世圣功逊敏数倍于斯此亘古未闻之神异也 
　　康熙间取内府所藏旧拓与名人墨迹编次摹刻题曰懋勤殿法帖凡二十八卷内恭判 【判：刊】 世祖圣祖御书诸皇子之书迹 【脱亦字】 附焉 【吴振 【脱棫字】 养吉斋棫 【棫：衍文】 丛录】 
　　康熙四十一年十一月初八日圣祖御干清宫发御书一千四百二十七幅命大学士张玉书吏部尚书陈廷敬工部尚书王鸿绪副都御史励杜讷右谕德查升展阅以备颁赐盖自魏晋六朝以逮唐宋元明诸名迹无不手摹心赏凡纸尾必署云临某某书 【同上】 
　　曾国藩先正事畧序云圣祖尝自言年十七八时读书过劳至于咯血而不肯少休老耄而手不释卷临摹名家手卷多至万余写寺庙扁牓多至千余虽寒畯不能方其专 

　　世宗宪皇帝 

　　高宗恭跋世宗御书五言律诗轴云皇考每当明窗净几辄弄翰作书凡晋唐宋元诸名家迹罔不心摹手追实集古今书法之大成较之汉帝唐宗径庭过之 【石渠宝笈三篇】 
　　书法遒雅妙兼众体 【东华录】 
　　雍正中刻御书法帖四卷圣祖最爱世宗宸翰每岁命书扇百余柄进呈不令书名并用闲字图章 【养吉斋余录】 
　　谨按世宗宸翰规抚晋唐奄有众美其用破尘居士小玺者则在潜邸时书也 【木叶厱法书记】 

　　高宗纯皇帝 

　　蒋溥汪由敦嵇璜钦定三希堂法帖跋畧云皇上性契羲爻学贯仓史每于万几之暇深探八法之微宝翰所垂云章霞采凤翥鸾腾综百氏而集其成追二王而得其粹　于敏中跋畧云皇上宵旰几余时亲翰墨于古今诸大家临仿殆徧 
　　谨按高宗宸翰专橅右军他体罕见 【木叶厱法书记】 

　　仁宗睿皇帝 

　　嘉庆己未御笔楷书豳风七月篇一册引首题稼穑艰难四字后有朱文正珪跋 【养吉斋丛录】 
　　谨按仁宗宸翰笔踪腴润源出永兴 【木叶厱法书记】 

　　宣宗成皇帝 

　　秦承业直上书房最久受知遇最深尝论书法宣宗曰予喜柳师传 【传：傅】 工小欧皆未得书家正格因以赵孟俯书净土颂赐之 【陈作霖金陵通传】 
　　谨按宣宗正书学柳公权劲直端凝至有法度当时翰宛诸臣争学柳书人因戏呼清秘堂为深柳读书堂云 【木叶厱法书记】 

　　文宗显皇帝 

　　谨按文宗妙于翰墨体兼欧柳八法具备窦洎述书赋所谓书法正体不尚浮华者也 【木叶厱法书记】 

　　德宗景皇帝 

　　御书昉欧阳询峻整端劲 【况周仪蕙风簃杂记】 
　　御书结体甚长秀削有致 【慈禧传信录】 

　　王公宗室附 

　　理密亲王允礽圣祖次子立为皇太子后以疾废 
　　永璥敬跋先王祖临董字卷云王祖每爱临池染翰瓣香一以思翁为式此临其书唐氏六家书后凡六百八十余字笔力清劲刚健端庄直欲与思翁媲美矣 【益斋集】 
　　汤斌家书云皇太子自六岁学书至今八载未尝一日间断字画端楷在欧虞之间 【汤子遗书】 
　　青宫睿学孰 【孰：敦】 敏即法书一端亦超越前古而冠弁百王臣英蒙恩礼眷注为书日涉兰轩丛二额睿笔挥洒落墨天成结构精严神采飞动 【张英笃素堂集】 
　　王石谷客京师写巡方图青宫召见顾问移时特作山水清晖四大字赐之笔势飞骞允称墨宝 【同上】 
　　王□曰书法绝伦超今越古 【清晖阁赠言】 
　　诚隐郡王允祉圣祖第三子 
　　王士祯曰上以御制广济寺碑文赐观字方径寸遒美研 【研：妍】 
　　妙绝似虞永兴末署皇三子多罗诚郡王允祉奉敕书上好书学宸翰集帝王之大成乃东宫及诸皇子皆工书如此盖唐宋明以来仅见之盛事也 【池北偶谈】 
　　怡贤亲王允祥圣祖第十三子 
　　康熙四十一年十月令内侍引诸臣至行宫左厢恭视皇四子皇十三子书联诸臣环立谛视无不欢跃钦服 【东华录】 
　　庄恪亲王允禄圣祖第十六子别号爱月主人楷法晋人尤擅行草纵横肆恣有渴骥怒猊气象 【木叶厱法书记】 
　　杭世骏题庄恪亲王手书清凈经石刻诗云妙墨媲黄庭 【道古堂集】 
　　果恭郡王弘瞻世宗第六子别号经畬道人工真书所作七言楹帖厚重端凝不失矩矱但不免宋人厚皮馒头之嘲耳 【木叶厱法书记】 
　　荣纯亲王永琪高宗第五子别号筠亭主人工楷法虚和妍妙类唐经生 【同上】 
　　履端亲王永珹高宗第六子书法亦佳 【同上】 
　　仪慎亲王永璇高宗第八子真行书笔致遒丽几入沤波之垒周旋质成二王间殆无媿色 【同上】 
　　按质庄亲王书法徐季海然不逮其画故不录紫琼瑶华皆仿此 
　　成哲亲王永瑆高宗第十一子初号镜泉一号幼庵别号诒晋斋主人嘉庆九年八月初八日内阁奉上谕朕兄成亲王自幼精专书法深得古人用笔之意博涉诸家兼工各体数十年临池无间近日朝臣之工书者罕出其右早应摹勒贞珉俾广流传而王撝谦自矢不肯遽付钩镌昨特令军机大臣传旨谕令将平日所书各种自行选择刻石始据王具折陈谢遵旨于回京后觅工摹刻着照所请以诒晋斋名颜其卷帙王即缮朕此旨勒冠简端以当制序本日王所奏之折亦着另书一通附刻于后以志一时翰墨欣赏之盛钦此 
　　成亲王为今上之兄端醇儒雅书法擅长论者谓国朝自王若霖以下一人而已 【啸亭杂录】 
　　王善书法幼时握笔即波磔成文少年工赵文敏体又尝见康熙中某内监言其师少时犹及见董文敏握笔惟以前三指握管悬腕书之故王推广其语作拨镫法谈论书法俱备名重一时士大夫得片纸只字重若珍宝上特命判 【判：刊】 其帖序行海内以为荣云 【同上】 
　　定敏亲王诒晋斋集序略云书法晋唐名播海内 
　　麟魁序略云临池不倦书法尤高每于扈从之余退居之暇俊民满席吮墨擘笺一时名公巨卿莫不退避三舍 
　　诒晋斋书素未究心但知其从赵承旨上溯欧阳率更虽偶涉诸家终不离两家宗旨篆隶亦有法度 【杨翰息柯杂着】 
　　成邸早师赵董晚学大欧 【嘉庆壬戌王年五十一始改学欧书见英和恩福堂诗钞】 醴泉化度二碑尤所得力间作篆分及刻画印章亦骎骎入古 【木叶厱法书记】 
　　成王因藏有陆机平复帖故以诒晋名其斋诒晋斋帖有大小两种大者系历代名人墨妙小者乃王自书摹者金匮钱泳刻者吴人汤锡荣故其精妙胜于他帖云 【拙著郁栖书话】 
　　惠端亲王绵愉仁宗第五子工诗文尤精鉴别金石碑帖所藏名迹至富其自作书亦甚工盖宋人所谓好集古刻因得笔意者也 【木叶厱法书记】 
　　阮元春海程公墓志云在上书房行走课惠亲王学为诗古文书法皆日有进 【揅经室集】 
　　恭忠亲王奕欣宣宗第六子书法率更 【近代名人小传】 
　　恭邸自负其书以不能得翰林为恨 【郁栖书话】 
　　锺端郡王奕詥宣宗第八子能书 【近代名人小传】 
　　亲王衔孚敬王 【王：郡】 郡 【郡：王】 奕譓宣宗第九子能书法董其昌尤绵丽 【同上】 
　　康修亲王崇安别号友竹主人 
　　先祖修亲王自幼秉母妃教习二王书法临池精妙余尝覩所书心经用圣教笔法体势遒劲又其所书友竹说会心斋言志记皆用率更体盖效王若霖笔意尊时尚也 【啸亭杂录】 
　　礼恭亲王永恩字惠周别号兰亭主人康修亲王崇安子 
　　韩是升曰书法精妙 
　　追封礼亲王镇国将军永■〈奎上心下〉字嵩山别号延芬居士康修亲王崇安子字摹荣禄 【啸亭杂录】 
　　郑慎亲王乌尔恭额别号石琴道人书法赵荣禄兼精鉴别遇有法书名帖亲加平跋得者珍之 【木叶厱法书记】 
　　郑邸石琴道人工诗善书 【袁洁蠡庄诗话】 
　　斌良谢郑邸雏凤楼主人书扇诗云容台二妙那足数置身北海平原间 【抱冲斋集】 
　　按郑邸有惠园园有雏凤楼见履园丛话 
　　简亲王德沛字济斋任两江总督 
　　德沛书石渠宝笈著录 
　　肃忠亲王善耆字艾堂别号如当舍主人晚号偶遂亭主人善真行书规橅晋唐法韵两胜 【木叶 【脱厱字】 厱法书记】 
　　宁良郡王弘晈怡贤亲王允祥子 
　　查礼宁郡王过访诗云四字峥嵘辉土壤千秋郑重宝银钩注王曾书七政争光赐额悬先七烈祠 【铜鼓书堂遗集】 
　　荣恪郡王绵亿荣纯亲王永琪子精八法姿媚遒劲绰有晋人风度尝自制松烟墨远胜艺粟斋函璞斋诸家 【木叶厱法书记】 
　　善书法 【啸亭杂录】 
　　荣王书法亚于成王极为所推重 【梁章巨退庵书画跋】 
　　包世臣跋荣郡王临快雪内景二帖云今观荣邸书虽橅戏鸿木本而笔势逆入平出江左风流僾然若接不受毡墨之愚可谓诸城而后再逢通识者已 【艺舟双楫】 
　　瑞愍 【一作敏】 郡王奕志别号西园主人书兼欧赵喜晋接名流所藏金石书画往往招人吟赏 【木叶厱法书记】 
　　洒翰极工 【释达受宝素室金石书画编年录】 
　　贝勒奕绘字子章号幻园别号妙莲居士一称观古斋主人荣纯亲王永琪孙任正白旗都统风雅好事诗及书法皆有声其妾西林 
　　清亦工词翰尝合刻诗集名西山樵唱东海渔歌云 【木叶厱法书记】 
　　潘曾绶赠诗云诗宗韩吏部篆学蔡中郎 
　　贝子衔镇国公奕谟号心泉惠端亲王孙任右宗令 
　　李鸿章丁亥春日醇邸召游适园诗云同游得汝阳 【原注心泉贝子】 久擅羣公誉捷句争欧梅妙墨兼褚虞凌云标巨榜一一皆染濡 【原注园中题额大半皆贝子笔】 
　　追赠贝子镇国公吞 【一作屯】 珠字拙斋晚号髯翁温良贝子子任礼部尚书谥恪敏 
　　以书法为圣主赏识沈磵房诗所谓传得前人磔与波臣书第一在銮坡者也 【杨锺羲雪桥诗话】 
　　辅国公弘曣理密亲王第六子别号思敬主人任宗人府丞谥恪僖工书曾于友人处见其楷书八屏字大如掌师法欧虞而深入阃域 【木叶厱法书记】 
　　思敬上公工飞白有万古流清篆张文敏为作赞 【张燕昌飞白录】 
　　辅国公永璥字文玉号益斋别号素菊道人又号钦 【熙朝雅颂集小传作清误】 训堂主人理密亲王孙精赏鉴书法亦佳尝见其篆分真草诸体并秀逸可喜所著诗文名益斋集仅上下两册而刊刻极精熙朝雅颂集诸书作清训堂集者并误 【木叶厱法书记】 
　　辅国将军永忠字良辅号癯 【一作渠】 仙恭贝勒弘明子 
　　书法遒劲颇有晋人风味 【啸亭杂录】 
　　宗室文昭字子晋号紫幢别号香婴居士自署北柴山人镇国公百绶子辞爵读书酷嗜吟咏为新城王文简公高足晚年尝合文简所选唐选诸种为广唐贤三昧集手写成帙虽书法未为当行而姿致雅逸转胜于馆阁甜俗一派亦足尚也 【拙著清乐堂随笔】 
　　宗室永■〈王恭 〉字昆亭别号松月主人淳度亲王□□孙 
　　永璥索松月主人诗云君书超绝杳难攀退笔多年积似山北海心神原启赵南宫腕力本宗颜清吟雅与将军并妙墨应追宗伯班 【谓问亭与拙斋】 自愧临池空学步涂鸦窃比换鹅顽 【益斋集】 
　　宗室果齐斯欢字益庭一字友三满洲厢蓝旗人嘉庆七年进士官工部侍郎黑龙江将军谥文僖 
　　工书 【汤用中翼駉稗编】 
　　宗室载龄字鹤峯满洲厢蓝旗人道光二十一年进士官至文渊阁大学士谥文端 
　　喜颜鲁公书每日必临颜家庙碑数纸阅数十年不辍 【继昌行素斋杂记】 
　　宗室耆英字介春满洲厢蓝旗人官文渊阁大学士坐法赐自尽喜法书督粤时曾翻刻宋拓澄清堂残帖又好为径丈寿字宗越岘躬耻斋集中有赞 【郁栖书话】 
　　宗室盛昱字伯羲 【一作熙又作兮】 号意园一号韵莳满洲厢白旗人光绪三年进士官国子监祭酒工书体势方峻源出欧苏 【拙著永怀堂先友记】 
　　宗室岐元字子惠满洲正红旗人官成都将军工书摹锺王 【近代名人小传】 

　　皇清书史卷首 

　　●皇清书史卷一 

　　抱竹居丛辑第二 
　　义州李放无放纂录 

　　上平（一） 

　　一东 
　　二冬 

　　○【上平】 一东 【童　崇　弓　宫　熊　冯　洪　丛　翁　隆】 

　　童 
　　崇 
　　弓 
　　宫 
　　熊 
　　冯 
　　洪 
　　丛 
　　翁 
　　隆 

　　童 

　　童均字平子号绛岩上元人雍正十年举人官武冈知县工隶书有隶辨一卷 【金陵诗征】 
　　童应复字来占号石村龙游贡生书法遒劲逼真颜柳 【两浙輶轩录】 
　　童心言顺天人善书小字曾见一团扇画招鹤图逼视须麋羽翼以及衣纹皆小楷写两都赋共万余字极染翰之能事 【孙橒余墨偶谈】 
　　童顺祺字寿臣江宁诸生工古篆 【念陵通传】 
　　童志鈜字敦甫顺祺子诸生仰承家学参以完白山人笔意人争宝之 【同上】 

　　崇 

　　崇恩觉罗氏字仰之有雨舲敔铃澹园涧村诸号别号香南居士亦称语铃道人满洲正红 【一作蓝】 旗人由廪贡生官至山东巡抚何绍基赠诗云香南居士诗字格于眉阳叟最服膺 【东洲草堂诗钞】 书法坡公 【瓯钵罗室书画过目考】 
　　精鉴碑帖香南精舍藏宋元佳拓极富其自作书初学晋人中年于颜书致力颇深晚年始法东坡故能不尽染欹侧习气 【木叶厱法书记】 
　　崇实完颜氏字朴山内务府厢黄旗满洲人道光三十年进士官刑部尚书谥文勤工书 【近代名人小传】 

　　弓 

　　弓巽字惠夫安平人能篆书 【深州风土记】 

　　宫 

　　宫尔铎号农山怀远人官延安知府升道员书法甚工 【清乐堂日记】 

　　熊 

　　熊文登字于岸新建人明季官学博 
　　宁庶人娄妃精书翰有人得其手写黄庭经失其下函熊于岸学博以隶书续成之施于佐清寺中 【南昌县志】 
　　熊文举字辨序略云伯兄自十岁好为雕刻古文之学宦斯土者求画求书户限几折遭世迭变兄亦百罹俱困而日事篆刻古文所癖躭者如此何处躬之不休乎 【雪堂集】 
　　朱子庄精心八法作各体书盖师事于岸熊学博而得其微 【李元鼎石园集】 
　　熊文举字公远号雪堂文登弟明崇祯四年进士本朝官兵部左侍郎惟嗜书必手自钞写小楷如毫发一日多或十余纸终其身不作一草书 【施闰章学余堂文集】 
　　熊鼎华字梅卿小字乞儿文举子 
　　作书右手微弱不类楷颓然自放亦微有致一日见文太青赠予诗卷大笑曰此书法何乃大肖儿盖予典试关中时太青先生病中赠予诗卷书法摆风捩雨最豪于不羁云 【熊文举亡儿鼎华殉义志】 
　　熊赐履字素九一字敬存号青岳一号愚斋孝感人顺治十五年进士官至东阁大学士谥文端 
　　官国史院学士时上召入命作大字先生书敬天法祖知人安民八字上顾侍臣曰书法亦如其人顾不自炫耳 【孔继涵撰年谱】 
　　熊元文字姬添新建籍诸生工书法挥毫疾书神妙独绝 【南昌县志】 
　　熊方瓒字锡功诸生尤工书法裘文达谓熊先生得锺王神髓行楷俱为西江后来第一 【同上】 
　　熊昌梦字磻渔工书法 【同上】 
　　熊有道字允中宜黄贡生 
　　精研书法自谓得拨镫诀 【蓝千秋蓝户部集】 
　　熊集贤善米书 【六合县志】 
　　熊方受字介兹号定峯一号梦庵广西永康人乾隆五十五年进士官兖沂兵备道 
　　书法在董笪之间喜用浓墨直透纸背装潢后则精神愈出矣 【谢堃书画所见录】 
　　熊之勋字桂卿号晴栏一号清来江宁人 
　　善书 【李斗扬州画舫录】 
　　熊可象字简庭号江皋庠生善书法 【六安州志】 

　　冯 

　　冯铨字伯衡一字振鹭号鹿庵涿州人明万历四十一年进士官武英殿大学士本朝官中和殿大学士加少师兼太子太师谥文敏 
　　文敏人不足道而书法精好翁阁学极口称服家芝阶太守藏有所临乐毅论笔致古秀不减赵沤波所刻快雪堂帖称墨林瑰宝 【木叶庵法书记】 
　　冯鼎如字孝杓娄县诸生工二王小楷为董文敏入室弟子 【松江府志】 
　　冯班字定远号钝吟常熟人书法四体皆能尤工小楷有晋唐风致 【苏州府志】 
　　按一号二痴 
　　善书有日记及诫字帖论书法入微 【陶贞一虞邑先民传】 
　　钝吟老人论书大概祖陈绎曾翰林要诀十二章本以执笔为第一是以钝吟训于家庭有笔法结法二说 【大瓢偶笔】 
　　冯云骧号讷生代州人顺治十二年进士官四川提学佥事康熙十八年举鸿博 
　　善书法有与曾大父小笺写高丽纸上笔性类坡翁 【鹤微录】 
　　冯行贤字补之 【一作圃芝幼名无咎】 班子康熙十八年举鸿博工书法尤精篆刻匹文三桥 【苏州府志】 
　　工书 【王士祯居易录】 
　　尤工篆隶 【虞邑先民传】 
　　今虞山冯氏一派莫不以圭峰碑为师是以圭峰碑拓一时纸贵 【大瓢偶笔】 
　　补之清秀无俗气但不知笔法一以分间布白为主未免贻误后学又曰亡友冯补之昔者馆于吴门尝过予论书每多不合盖予所主者笔法而补之所讲者间架间架之说起于欧阳信本而补之之间架又与信本不同此其所以不能服予之心也 【同上】 
　　何焯冯补之丈所书弥陀经跋云此冯丈三十一岁时所书用笔圆润稳秀盖不减唐经生微恨失之太拘乏映带飞动之势此由见元以前人真迹少耳 【义门题跋】 
　　善书得鲁公筋力而徐南徐 【州】 善镌刻刀法亦彷佛伏灵芝补之尝书金刚经全部而南徐镌诸石一时称为二绝 【王应奎柳南随笔】 
　　善书 【海虞诗苑】 
　　冯武字窦山号简缘班从子善书着书法正传二卷 【苏州府志】 
　　翁为钝吟之侄善书工诗又为毛氏馆甥吾邑自钝吟后以诗字训迪后进者有陆敕先陈在之然皆原本冯氏刻核不少贷迨两公没后进推公为硕果争以诗字相质翁循循善诱见辄道佳有司马德操之风 【海虞诗苑】 
　　冯樾字个臣鼎如从子诸生善书 【松江府志】 
　　冯燧 【江苏诗征作鐩】 字天垂 【诗征作字闳览】 樾弟诸生工书行楷学褚河南草宗怀素遒媚有致宫詹沈荃雅重其人 【同上】 
　　书法承家学技愈工名愈高游日广乃年未五十而卒 【松江诗钞】 
　　以书法名世张昊东王农山沈绎堂诸名绅交重之 【叶鱼闲鱼闲闲录】 
　　冯守礼字惕存鼎如孙官无极知县书承家学精研八法 【松江府志】 
　　冯守贞 【闲渔闲闲录作守真】 字宝初守礼弟诸生工书圣祖尝问王文靖曰詹事沈荃后谁为善书者文靖以守贞对促入都已前没矣 【同上】 
　　冯淇字颖明娄县人善书 【同上】 
　　冯廷櫆字大木德州人康熙二十一年进士官中书舍人善书法其题山谷书有句云少时苦爱赵吴兴中岁纔师李北□泻宗法之正可知 【木叶厱法书记】 
　　王士祯曰善摹赵承旨书又曰诗名书法擅一时 
　　冯泳字敏公淄川人善书 【山左诗抄】 
　　冯光裕字叔益代州人康熙五十年举人官湖南巡抚精六书篆籀之学 【彭启丰芝庭集】 
　　冯崧字维申长洲人书学吴兴 【何义门先生集】 
　　冯士翘字怀远号秬山长子诸生善书法尝摹右军字集为千字文刻石行世其擘窠书遒劲有力至今临摹者甚众 【潞安诗抄】 
　　冯植字心田号筠村缪篆与徐寅马行素齐名 【嘉兴县志】 
　　精篆籀 【续梅里诗辑】 
　　冯霦大字麟书号蓼村兴化人每酒酣搦管作大书有龙蛇飞舞之势识者争购之 【广陵诗事】 
　　冯学浩字养吾号孟亭桐乡人乾隆二十五年进士官监察御史工分隶 【木叶厱法书记】 
　　冯华字位三号秋船乌程人乾隆二十五年举人官仙居教谕书法得唐贤矩度 【两浙輶轩录】 
　　戴璐曰秋船在京佣书自给酒后挥毫落纸兴会尤高 
　　冯斯衡字崇基号崇山南海人乾隆四十二年举人官南安同知工书法人咸珍之 【岭梅诗抄】 
　　冯克巩号松恬一号七研又号小鲁嘉兴监生由四库馆议叙历官丽江知府工书逼似赵文敏 【续梅里诗辑】 
　　工书法 【戴延年抟沙录】 
　　冯溥字容大一字积囦平湖诸生书法率更 【两浙輶轩录】 
　　冯志字绣虎皋兰人善作擘窠大字 【孙云桂撰传】 
　　冯学淳字璞斋大兴国子生善行楷书得董思翁笔意尝为伍尧祭酒法式善代笔 【木叶厱法书记】 
　　冯元曦字天衢号花桥晚号陆舟植从子嘉庆三年举人候选教谕书法得赵董神髓 【梅里诗续辑】 
　　冯光曦字礼堂号春泉元曦弟监生工楷书 【同上】 
　　冯璟字小宋一字玉章号药生慈溪人嘉庆六年进士官安东知县 
　　善书 【宋咸熙耐冷谈】 
　　冯高椿字春木嘉庆十八年拔贡书法秀挺 【嘉兴县志】 
　　冯鼎祚字新斋嘉庆二十三年副贡官八达州同知降盐经历工书法 【同上】 
　　冯源植字引泉岁贡生工书有晋人法度 【同上】 
　　冯侨字翰青后遭回禄改字劫仙武诸生善书宗米南宫 【同上】 
　　冯瑜字鸣和江宁人 
　　张云璈跋冯瑜所刻名人尺牍云君于书法极深故摹刻及毡椎之妙迥出时手 
　　冯云鹏字宴海南通州增贡生工篆隶 【崇川诗抄汇存】 
　　辛从益金石索序略云沇州试院见壁间字幅科斗龙鸟诸体悉备喜其奥博审为晏海先生所作 【寄思斋藏稿】 
　　又题冯晏海红雪词自注云善古篆工橅拓 
　　按晏海所著之金石索讹谬满纸而摹拓甚精句勒亦肖 
　　冯尔蔼武诸生年九十犹能作小楷 【柏乡县志】 
　　冯志沂述仲一字鲁川代州人道光十六年进士官皖南道 
　　善书 【吴昆田漱六山房稿】 
　　朱琦酬冯鲁川比部诗云闻君近写阴符经毫端倔强蛟龙形乘兴一挥数纸尽床头醉倒双玉瓶 【来鹤山房集】 
　　冯桂芬字林一号獧甫一号景亭晚号懁叟吴县人道光二十年以第二人及第官中允 
　　李鸿章撰墓志云书宗率更兼工篆隶四方求书者踵至 【显志堂集附录】 
　　冯誉骥字仲良一字展云号崧湖晚号钝翁高要人道光二十四年进士官陕西巡抚善书法精鉴赏收藏名迹最富 【木叶厱法书记】 
　　中丞八法精绝岭南人士翕然宗之自李仲约侍郎以书雄一时而冯派稍稍不竞其实冯优于李一则气韵自疏隽一则标格太矜持也 【续昭代名人尺牍小传】 
　　冯达昌字巨凌号介厓顺德诸生工书法仿王大令 【岭梅诗抄】 

　　洪 

　　洪承畯别号紫农山人南安人明诸生国朝定鼎时授以官辞不赴康熙初又欲官之仍固辞有两朝隐士印善临池行草蜿蜒遒劲时人目为龙虵字 【梁章巨退庵书画跋】 
　　放按山人兄文襄公承畴亦工行草书 
　　洪玕字琅友歙人由进士授吏部主事 
　　善书法 【陈廷敬午亭山人集】 
　　洪文炳字观六仁和人乾隆三十二年举人官鄞县教谕书法由香光上追晋唐 【两浙輶轩录】 
　　洪亮吉字君直号稚存一号又蛣幼名莲字华峯号藕庄又名礼吉字梦殊号对岩别号北江居士阳湖人原籍歙县乾隆五十五年第三人及第官编修以言事遣戍伊犂释归自号更生居士卒年六十四太史与孙伯渊兵备皆因研讨小学之故而习篆籀虽气力少伤婉弱而笔画停匀自不失为正宗咸同以来学此体者竞趋于狂怪怒张一派遂斥太史及兵备所作者为说文篆书过矣 【木叶厱法书记】 
　　工篆书 【吴修昭代名人尺牍小传】 
　　钱泳曰本朝篆书献之渊如后若洪稚存编修万廉山司马严铁桥孝廉及邓石如吴山子俱称善手 
　　洪梧字桐山 【一作叔】 号东湖歙人乾隆五十五年进士官沂州知府工词翰 【歙县志】 
　　洪梧小真书佳品上 【包世臣国朝书品】 
　　洪莹字宾华号铃庵梧从子嘉庆十四年第一人及第授修撰改官知府楷法遒润 【木叶厱法书记】 
　　洪上庠字序也歙人官两淮盐运判工书于篆隶尤深嗜自少至壮日为之不辍 【梅曾亮柏枧山房集】 
　　按号芹野 
　　洪福字海如歙人本茶店学徒酷好学书朝夕不倦卒以成家 【近人笔记】 

　　丛 

　　丛大为字祥子文登人顺治十二年进士官句容知县工临池草书得右军遗意 【山东通志】 

　　翁 

　　翁历字纪长号逸伦自称蛰园叟华亭人论诗尊唐辟宋其稿甚多手录精楷 【檇李诗系】 
　　翁栻字犹 【按一作又】 张震泽人酷嗜藏书玉峯徐司寇苏城顾维岳陆其清两家钞本皆乞借钞字画端楷 【吴定璋七十二峯足征集】 
　　翁纯华字南金号霞亭震泽人尤工书法于晋唐至今数十家深窥其所以然落笔蹊径迥不犹人远近称善者如出一口 【王允文北溪文集】 
　　翁振翼字树复号迂伯常熟人康熙三十五年举人官内阁中书孙原湘题朱秋坪洗砚图诗云吾乡书法溯二冯 【补之简缘】 翁 【树复】 张 【庭仙】 汪 【杜林】 邵 【味闲】 谁雌雄 【天真阁集】 
　　吴鸿纶曰外高祖邵味闲赠公为世大书家隆贤礼士岁以千金聘义门先生来虞同寓破山古寺竹香泉精庐读书染翰处也偕者汪退谷汪杜林翁迂伯皆书家英俊 【古缘萃录】 
　　翁同龢曰公书与汪退谷何义门为吴门三大家 
　　翁鼒字绍梅号实斋先世休宁人以明经教授江淮间行楷篆籕俱入室 【六安州志】 
　　翁照字朗夫号霁堂原名玉行字子静江阴人乾隆元年举鸿博又荐经学 
　　工书法 【杨锺羲雪桥诗话】 
　　翁方纲字正三一字忠叙号彝斋一号覃溪又号苏斋大兴人乾隆十七年进士官内阁学士左迁鸿胪寺卿重宴琼林加二品衔卒年八十六书法初学颜平原继学欧阳率更隶法史晨韩勑诸碑生平双钩摹勒旧帖数十本是以北方求书碑版者毕归之 【湖海诗传】 书法虞永兴欧阳率更化度一碑尤所得力行书得兰亭神韵晚年以苏米之法行之八十余犹日作蝇头书以自课 【畿辅诗传】 
　　法式善跋覃溪先生临文待诏书云先生书不名一家楷法以橅虞永兴为最行书出于元章山谷之间八分得古钟鼎款识暨汉碑不传之秘以质劲称之犹其浅也先生短视一切皆需眼镜惟作书则去之且能作蝇头细楷书尝为人书兰亭序纸不盈寸而笔画锋铓备极其致真绝艺也予亲见先生为桂未谷题明人扇面字极小移几案于窗下就日光书之人方以为苦先生恢恢然弗以为难数年前予谭艺苏斋有客持方正学草稿墨迹来观尚未展视先生曰余亦藏一卷请以娱客客展视愕然与所持来卷丝毫不爽其间钩抹涂乙无一不肖盖三年前先生曾借此卷重摹一过也其规摹古人遗迹神似皆类此先生今年六十有八朝夕课程一如髫龄时予于并世士大夫中所见读书好古无片时自暇者先生一人而已 【存素堂文集】 
　　先生精蝇头小楷为书家绝技每年于元旦日于四粒胡麻写天下太平字以试目力今七十余矣尚能书之 【赵慎畛榆巢杂识】 
　　先生中年尝仿文待诏故事每岁元旦用瓜子仁书坡公金殿当头紫阁重绝句一首六旬后又以胡麻十粒粘于红纸上每粒作天下太平四字至戊寅元旦书至第七粒目倦不能成字叹曰吾其衰矣果于是年正月二十七日归道山云 【梁章巨归田琐记】 
　　翁方纲小真书佳品上行书能品下 【国朝书品】 
　　先生能于一粒脂麻上写天下太平四字每逢元旦辄书以为吉庆自少至老岁岁皆然 【方浚颐梦园丛说】 
　　相传翁覃溪学士垂老康强目力尤胜六七十时犹能灯下作细书阅蝇头字不假叆叇每岁元旦必用瓜子仁书四楷字五十后曰圣寿无疆六十后曰天子万年七十后犹能写天下太平云可谓异禀按翁氏家事略记载英和案语云先生每于一粒胡麻上作一片冰心在玉壶七字则尤为神技矣 【陈康祺郎潜纪闻】 
　　响榻之法久绝苏斋阁学独擅其技吾家有所摹落水兰亭叙长卷凡古今题识印记悉行钩摹纸墨之色亦皆曲肖先生自题数万言有蜹脚书四彝斋记及桂未谷刻及见落水兰亭印记此外有朱笥河书又一彝斋四字引首宋芝山细笔落水兰亭图及张瘦同诸家题跋都长五丈许诚剧迹也 【木叶厱法书记】 
　　翁树培号石峯性嗜古泉币自号宜泉方纲子幼育于秀水钱氏名申锡字申之乾隆五十二年进士官刑部郎中 
　　翁方纲撰小传云笃好摹写篆隶 【复初斋集】 
　　又哭儿诗云分书效史晨 【同上】 
　　翁春字曙鸠一字澹生号石瓠又号辨堂华亭人 
　　王苞孙撰传云作字好孙过庭 【王惕夫未定稿】 
　　翁大年字叔均号陶斋震泽人 
　　工书法精篆刻 【释达受宝素室金石书画编年录】 
　　翁同爵号玉圃振翼裔孙由荫生累官湖北巡抚工小篆 【拙辑郁栖书话】 
　　翁同龢字叔平一字声甫号瓶生一号瓶庐又号均斋晚号松禅老人同爵弟咸丰六年第一人及第官至户部尚书协辨大学士补谥文恭 
　　松禅相国悬臂学书其得意之作神采飞动直逼苏黄 【邵□古缘萃录】 
　　端方曰工书以赵董意而参以平原气魄足继刘墉 
　　善书法幼年专习欧褚中年用力于平原虽蝇头小楷皆能悬臂书之五十后更出入苏米沈浸北朝碑像汉隶礼器乙瑛张迁诸碑晚年益趋平淡几与刘文清抗衡 【近人书画家笔录】 

　　隆 

　　隆科多氏佟汉军正蓝旗人袭一等公爵任吏部尚书兼步军统领总理事务加太保雍正五年坐法死 
　　书法秀整近晋唐人 【吴振棫养吉斋丛录】 

　　○二冬 【宗　佟　锺　松　容　龙　龚】 

　　宗 
　　佟 
　　锺 
　　松 
　　容 
　　龙 
　　龚 

　　宗 

　　宗其仪字斗枢号北山嘉定人能书 【国朝练音初集】 
　　宗蔚生字石华一字思堂工书有大令风 【兴化县志】 
　　宗庆余字积山号癖石工篆书 【同上】 
　　宗圣垣号芥颿会稽人乾隆三十九年举人官雷州知府书宗裴柳而别成一体在米董间 【宗稷辰躬耻斋集】 
　　按本字价藩 
　　宗维垣字秀庭嘉庆十四年进士历蓬溪雅安知县弟维翰字树百举人少时并以才隽称书法皆工 【南昌县志】 
　　宗稷辰字迪甫号涤楼圣垣孙道光元年举人官山东运河道查冬荣泲上同宗迪甫话旧诗云学邃品高书入圣自注工书 【诗禅室诗集】 

　　佟 

　　佟世南 【一作男】 号梅岑辽阳人隶正蓝旗汉军着有篆字汇 【抱竹居检书记】 
　　佟介福字受兹号景葊汉军正蓝旗人雍正十一年进士官吏部侍郎 
　　钱载挽诗云真书赵董论 【□石斋集】 
　　佟玉绶字守斋汉军旗人工书能诗大兴龙铎舒位诸名流皆与交善 【郁栖书话】 
　　舒位与佟五论书诗云守斋公子锐于书 【瓶水斋集】 
　　佟强谦字谦六一字毅斋号文玺满洲人杭州驻防府学生 
　　工篆籀 【杭州驻防八旗志略】 
　　工大篆 【杭郡诗三辑】 
　　佟徽年汉军旗人着有草字汇 【抱竹居检书记】 

　　锺 

　　锺文明字朗庵娄县人书法得锺王遗意 【松江府志】 
　　锺秉用字上诠瑞金人雍正元年举人年十八聪明如壮时灯下作细小楷字刚健清整不苟 【罗有高念台集】 
　　锺曙字孟阳号溪堂先世自浙迁京师为宛平人官宿迁知县书法尺牍佳绝 【雪桥诗话】 
　　锺晼字励暇号蔗经 【按一号集虚】 
　　曙弟雍正六年进士官礼部员外郎书亦有晋人法 【同上】 
　　锺凤翔字千仞号梧村海宁人乾隆七年进士官任邱知县 
　　钱泰吉书谱跋云朱书释文为锺梧村先生笔秀劲绝伦 【甘泉乡人稿】 
　　锺德澄舒城人候选布政司理问善书法 【庐州府志】 
　　锺光华舒城诸生工书客维扬碑版大书多出其手 【同上】 
　　锺华字实园芜湖诸生工行楷书 【黄钺台斋集】 
　　锺崇基字莘田庐江人道光二十四年举人官四川同知善隶 【庐州府志】 
　　锺士奇字震来钱塘诸生粤匪陷城骂贼被害书法独造朋辈中鲜有其匹钟鼎碑版鉴别尤精 【杭郡诗三辑】 
　　高望曾曰工书近人中难得者 【茶梦盦稿】 

　　松 

　　松筠玛拉特氏字湘浦蒙古正蓝旗人由笔帖式官至武英殿大学士谥文清 
　　喜为擘窼书尤好作大虎字每觅大幅纸尽幅为之自谓可驱邪镇鬼 【梁章巨归田琐记】 
　　陆长春曰能以一笔书大虎字悬之可辟邪魅得者珍逾球璧平阳濮栩生者都门之赏鉴家也间于小巿中得敝联一幅句云竹声爽到天笔致飞舞为倪文正公元璐手书印章款字真迹无疑然双幅不完以廉直得之时故辅松相国养疴西城濮以素缣求其补书出句松许大书酒浪醲于雨五字并识其收拾之因缘约五十余字飞洒奇古与文正真相伯仲在琉璃厂装裱观者如堵高丽贡使郑元容愿以二百千购之濮吝勿许也 【倪鸿桐阴清话】 

　　容 

　　容有度字量禹正字庠生工楷书 【正定府志】 
　　容安字澜止文毅公那彦成子官副都统充伊犂参赞大臣能书自谓其书法由骑射入嗣出征西域归而所学益进 【雪桥诗话】 

　　龙 

　　龙为霖字雨苍号鹤坪巴县人康熙四十五年进士官湖州知府工书法草学二王真行学鲁公时游弋于虞欧颠素之间而指书尤为绝诣 【张邦伸锦里新编】 
　　龙式熙字寅谷高邮增广生鲲子以善书世其家 【高邮耆旧诗存】 
　　龙铎字振升号雨樵大兴人乾隆二十四年举人官吴县知县落职 
　　书法米襄阳 【瓶水斋集】 
　　龙汝言字子嘉号锦珊桐城人嘉庆十九年第一人及第授修撰官终内阁中书工八分予藏其集汉碑文六言楹帖气息古秀在其乡五不居士之上 【木叶厱法书记】 
　　龙启瑞字辑五号翰臣别号妙香居士临桂人道光二十一年第一人及第官江西布政使书法平原予藏其真书楹帖云真儒读书万卷神仙饭酒百斛字大如斗类颜家庙碑所著澣月山房集有与苏虚谷论书诗云仆也十年来于此躭研穷知其致力者深矣子继栋号松琴官户部主事能为小篆 【同上】 
　　楷书最优 【池上草堂笔记】 

　　龚 

　　龚鼎孳字孝升号芝麓合肥人明崇祯二年进士国朝官至刑部尚书谥端毅书法纵逸有涪翁漫士两家笔意虽不必工而气息自古 【木叶厱法书记】 
　　龚壂懋字克廉福清人与郭鼎京同时以书法擅名 【福建通志】 
　　龚佳宪仁和人官威县典史工书 【广平府志】 
　　龚克庸字叔度常熟人由贡生官竹溪知县工诗善书华亭王司农同里蒋相国悉爱重之 【海虞诗苑】 
　　龚炳字虎臣由新建籍中康熙五十七年武进士官浙江游击暇则饮酒赋诗临池羣目之为儒将杭州镇海楼额炳书也 【南昌县志】 
　　龚秀章字友仙工书法 【同上】 
　　龚正字慎修号松文拔贡生荐鸿博工欧王书 【同上】 
　　龚渭字望滨号竹溪西安人乾隆三十七年进士官萍乡知县精书法 【两浙輶轩录】 
　　龚玲号蘅皋西安人工真草书得锺王笔意 【同上】 
　　龚元忠字进思号退庵江宁诸生书法秀逸 【江宁府志续纂】 
　　龚琛号鹿樵元忠从弟诸生工书 【同上】 
　　龚寅号小舲江宁诸生工书 【金陵诗征】 
　　龚乃琦字亦韩江宁诸生字学二王 【陈作霖金陵通传】 
　　龚显祖字孝申号晓升武进诸生工书初法率更晚入宋四家之室偶橅古迹可以乱真 【赵怀玉亦有生斋集】 
　　龚諴字羽阶常熟人侨居江阴工诗及书法得之醉后者尤佳 【书画家笔录】 
　　龚大夏字声和号小槎无锡廪贡书法端庄流丽 【同上】 
　　工书法 【无锡县志】 
　　龚鸣夏字声扬号少琴无锡岁贡生工书 【书画家笔录】 
　　龚麓正字旸谷号闇斋仁和人嘉庆元年进士官苏松太道 
　　军机章京除缮写谕旨外一切笔墨皆不同楷书闇斋一以精楷行之绝不作一行草字 【梁章巨南省公余录】 
　　龚烈字仲扬号楚香武进人嘉庆元年举制科赐六品顶带工书精鉴别 【亦有生斋集】 
　　龚镗字声甫阳湖人嘉庆十四年进士官内阁学士善小楷笔意似赵文敏 【书画家笔录】 
　　按号屏侯一作官鸿胪寺卿 
　　龚公襄初名袗改名橙字孝拱号昌匏又有小定孟夌半伦刷刺太息诸号丽正孙廪生 
　　书法直追晋魏 【王韬瀛壖杂志】 
　　赵烈文跋公让篆书一瓯沧海横流外环堵楼台蜃气间楹联云叟幼从宦京师以小楷著名中年通许氏学作真隶皆以六书篆分文之奇宕可喜按壬戌冬客有以此联求售者放因恶其为人却之然其书亦实不佳也 【郁栖书话】 
　　龚显曾号茞孙一号咏樵晋江人同治二年进士官赞善 
　　陈庆镛曰生而慧未龀能提腕作大字 【籀经堂集】 

　　皇清书史卷一 

　　●皇清书史卷二 

　　义州李放浪公纂录 

　　上平（二） 

　　三江 
　　四支 
　　五微 
　　六鱼上 

　　○【上平】 三江 【江　庞】 

　　江 
　　庞 

　　江 

　　江楷字云凭号雪庵嘉定诸生初有声庠序后弃去学诗学隶篆 【练音初集】 
　　江宏文字书城嘉定人九龄即能书擘窠大字未弱冠以诗受知九重命入武英殿纂修将得官矣缘放浪被劾归 【国朝诗别裁集】 
　　顾嗣立纪恩诗自注云康熙三十八年圣祖南巡至苏州老人褚篆年九十童子江宏文年九龄皆以能书召见赐金 【闾邱诗集】 
　　书成九岁时于云翔寺书白鹤来飞四大字今其额尚存非具千百斤腕力不能作也 【垣赤道人吹隐编】 
　　江湑字佩水号蒿坪江都人江宁籍诸生乾隆元年举鸿博工小楷 【淮海英灵集】 
　　江菼字景韩号补堂江都人乾隆六年举人官侍读学士善书能于马上草奏 【同上】 
　　江起权字起权甘泉人王虚舟门生扬州府学七十二贤神主为其所书 【李斗扬州画舫录】 
　　江焘号石兰徽州人书法米颠 【同上】 
　　江嘉理字文密徽州人工书 【同上】 
　　江昱字宾谷号松泉江都诸生 
　　郑燮诗云扬州江七无书名余独爱其神骨清欧阳体质褚性情藐姑冰雪光莹莹 【板桥诗抄】 
　　江嗣珏字兼如号荔田一作丽田徽州人住黄山数十年自号天都山人善鼓琴能擘窠书精于刻石尝于山中悬崖令采炭人缒己下临万丈于崖壁上刻方丈大字或曰荔田读书处或曰荔田弹琴处 【徐璈撰传】 
　　能隶书 【潘弈隽三松堂集】 
　　放按扬州画舫录误作江士珏稍后歙县有江珏字兼甫工篆隶书以善画故不录 
　　江振箕字符韬号星畴歙县人江都籍候选州同知工书 【阮元揅经室集】 
　　江振鹭字起堂号玉华振箕兄弟行盐运同知衔 
　　善楷法 【揅经室集】 
　　江庆澜甘泉人占籍仪征为诸生以书法名世 【甘泉县志】 
　　江虎文歙人工指头书 【程瑶田通艺录】 
　　江厚字豫堂松江诸生工书 【杨氏杂录】 
　　江式之松江府学增广生工书 【汪启淑飞鸿堂印人传】 
　　江声字淑澐一字■〈鱼畺 〉涛号艮庭吴县 【一作元和】 
　　人嘉庆元年举制科赐六品顶带 
　　君竺信说文作字参用篆体 【三松堂集】 
　　不为行楷者数十年凡尺牍率皆依说文书之不肯用俗字 【孙星衍五松园集】 
　　精六书以世所行隶楷多俗作字必本许叔重 【吴翌凤怀旧集】 
　　精于小学以许叔重说文解字为宗说文所无者必求叚借之字以代之生平不作楷书即与人往来笔札亦作古篆见者讶以为天书符箓尝着六书说一首自书勒石喜为北宋人小词亦以篆书书之 【江藩汉学师承记】 
　　生平不为楷书虽日用记帐皆小篆故所刻书皆篆书焉 【杨州画舫录】 
　　予尝雪中过访见先生着破羊裘戴风巾正录尚书集注音疏笔笔皆用篆书虽寻常笔札登记亦无不以篆书之读者辄口噤不能卒也尝言许氏说文为千古第一部书除九千三百五十三字之外无字除说文之外无学问也其精信如此毕秋颿尚书闻其名延至家校刘熙释名亦用篆体书之 【钱泳履园丛话】 
　　彭蕴章尚书集注音疏书后云先生工篆书手书是书刊板行世凡有大篆之字必书大篆大篆不足继以小篆不独疏解精核兼可识大篆其有功于世不浅也 【归朴龛文稿】 
　　方朔周宰辟父第三敦名跋云近日江艮庭所书释名疏曾经经训堂传刻其篆法大有此铭意度以此更服艮庭篆籀之学深也 【枕经堂题跋】 
　　江艮庭先生生平不作楷书虽草草涉笔非篆即隶也一日书片纸付奴子至药肆购药物字皆小篆巿人不识更以隶书往仍不识先生愠曰隶本以便徒隶若辈并徒隶不如耶予生平亦有先生之风寻常书札率以隶体书之湘乡公述此事戏予因录之以自嘲焉 【俞樾春在堂随笔】 
　　其自书已集者尤以江声自书篆字尚书集注音疏十二卷经师系表一卷释名疏证八卷补遗一卷为刻版中别树一帜 【近人书林清话】 
　　江凤彝字秬香晚号盥道老人钱塘人嘉庆三年举人官景宁教谕工篆隶嗜金石搜罗考撰既富且精 【杭郡诗三辑】 
　　工汉人隶法楷书亦深于唐人碑版 【陈文述颐道堂文抄】 
　　隶书至今日浙江有黄小松司马江秬香孝廉皆能以汉法自命者 【履园丛话】 
　　江青原名步青字云阶 【一作云甫】 
　　号听香钱塘诸生精楷法得力砖塔铭佳者不亚高垲 【木叶厱法书记】 
　　善小楷 【王衍梅绿雪堂遗稿】 
　　工书尤擅细楷 【两浙輶轩续录】 
　　江培字浣秋临海诸生候选训导善临池工书札虽求者环集援笔立应无不称心而去 【同上】 
　　江德地字井叔号墨君江都诸生侍御德量从弟篆隶并精兼擅铁笔尝为侍御仿汉碑式制印侍御曾作文记之 【木叶厱法书记】 
　　江元文吴县人小真书笔致工秀类唐经生尝手写王苞孙碑版广例刊板 【里竹居检书记】 
　　江锦城字云村建阳廪生精书法得力尤在东坡 【福建通志】 
　　江名世全椒诸生工书年八十余犹日临圣教序得者珍之寿九十四 【安徽通志】 
　　江镠字贡廷号补僧声子诸生精小学书法颇肖其文 【文：父】 【木叶厱法书记】 作字苟不合六书者不下笔 【揅经室集】 
　　江烺字丹畦泾县诸生工书 【朱珔小万卷斋稿】 
　　江湄字伊人嘉定人工分隶篆刻 【齐学裘见闻随笔】 
　　江忠源字岷樵新宁人道光十七年举人由大挑教职从军累官安徽巡抚殉庐州之难谥忠烈 
　　书法苍秀 【叶廷管鸥陂鱼话】 
　　江文熙字缉庵江宁人原籍桐城道光二十年举人诗文书法冠绝当时 【江宁续志】 
　　江清骥字小云号颐园钱塘人道光二十年举人官常镇道工篆隶行草 【书画过目考】 
　　江沅字伯兰号铁君一号韬庵镠子廪贡生工小篆笔力颇健非其祖父粗能描画者所可比伦 【木叶厱法书记】 
　　能为大小篆 【归朴龛稿】 
　　篆书自名一家 【苏州府志】 
　　江有兰字贻之号待园诸生官黟县教谕工楷隶 【近人桐城耆旧传】 
　　尤工书法能明古人用笔之妙而变化之气清神逸意思闲远与其诗相近 【方宗诚柏堂集】 
　　江文炜字彤甫沅孙金匮籍贡生咸丰九年殉难 
　　治说文工小篆 【许溎祥狷叟诗录】 
　　江湜字弢叔长洲附生官浙江候补县丞工诗亦能书自以为不染赵董习气不肯轻应人索 【清乐堂随笔】 
　　湜所作索书七律云索书未是知书者强试为渠数十行见役此心方作恶既书得意又全忘秀难掩弱怜元宰熟始呈能陋子昂此手何当杀贼用漫同笔墨斗毫芒 【伏敔堂诗录】 
　　江澍畇字韵涛弋阳人光绪三年进士官济南知府工书学颜平原 【郁栖书话】 

　　庞 

　　庞景芳字饮文号介轩吴江岁贡生官池州训导工行草书 【松陵诗征】 
　　庞叙典字慎五景芳子亦能书 【同上】 
　　庞涟字静涵号钵湖钱塘人工书精篆籀分隶尤善指书瘦硬圆秀人争购之 【杬郡诗续辑】 
　　庞绶章字绂庵仁和诸生工小楷 【杭郡诗三辑】 
　　书法甚工 【庞祖文干惕厉斋诗稿】 
　　庞际咸字浚卿咸丰元年举人官户部员外郎书法冠时求者日不暇给 【宁津县志】 

　　○四支 【支　仪　施　池　危　时　祁　郗　伊　司徒　司马】 

　　支 
　　仪 
　　施 
　　池 
　　危 
　　时 
　　祁 
　　郗 
　　伊 
　　司徒 
　　司马 

　　支 

　　支凤岐字梧村昆山人府庠生工书 【昆新合志】 
　　支南熏昆山人工书能作擘窼大字 【同上】 

　　仪 

　　仪堉字则厚山西人侨居邗上书学十七帖 【扬州画舫录】 

　　施 

　　施武字鲁孙号百灵长洲人善草书 【苏州府志】 
　　善草书郑孝廉士敬谓曰君书直逼二王不杂唐宋以下笔法鲁孙大喜于同人广坐中大题笺扇呼士敬曰君颇知书吾书究谁似士敬谬曰今日书不见佳鲁孙瞠目左右视掷笔而去 【朱彝尊静志居诗话】 
　　施天骅字河采芜湖诸生善书法 【吴德旋初月楼闻见录】 
　　施万字大千号汗漫子钱塘人善篆隶摹印尤在何震陈士衡上 【杭群诗辑】 
　　施闰章字尚白号愚山一号屺云宣城人顺治六年进士官湖西道参议康熙十八年举鸿博官至侍读学士 
　　书法二王 【鹤征录】 
　　施闰毓字泛郎一字每余号北檐闰章弟诸生工书 【宛雅】 
　　施端教字匪莪泗州人以贡为宣城训导升范县知县迁东城兵马司指挥精六书工草隶 【安徽通志】 
　　施士恺字澄如娄县国学生善擘窼书 【松江府志】 
　　施彦恪字孝虔一字少慕号逊岩闰章子恩贡生 
　　时艺书法俱工 【宛雅】 
　　善书 【翟大程桃花潭文征】 
　　施世纶字文贤号南堂一号浔江晋江人由荫知泰州累官漕运总督曾见公四言楹帖体势遒峻可喜 【郁栖书话】 
　　施敬宗拔贡生善书法 【唐山县志】 
　　施安字竹田号石友一号静岩别号南湖老渔仁和监生 
　　善隶书 【扬州画舫录】 
　　施克建字道敏号虚斋山阴诸生书法朴茂 【两浙輶轩录】 
　　施文渠字蓼怀号春壑钱塘人官清江闸官善书 【同上】 
　　施万玉字温卿号咸瑜晋江人由拔贡考取咸安宫教习用知县楷法在大令率更间碑版缣素索者无虚日 【张九钺陶园文集】 
　　施凤起字朗亭号客台一号迂圃仁和人乾隆二十四年举人官江山教谕工书 【两浙輶轩录】 
　　施韡字佩蘅一字棣庄阳湖人乾隆三十六年举人官虞城知县能楷书 【孙星衍问字堂集】 
　　施炌字涵若号澹珍钱塘人乾隆三十九年举人书宗晋贤山舟学士至称为今之广陵散 【两浙輶轩录】 
　　施炘字慕白号罗阳炌弟诸生工书 【同上】 
　　王嗣勋曰善书法 【继芸轩遗稿】 
　　施玉章字御颁号拙安孝丰人善书得米元章真迹书益进其擘窼题额屏巾穴登多称于时 【两浙輶轩录】 
　　王以衔研露斋书评跋略云拙安家万山中终日居所谓研露斋者挥毫拂素唇齿皆墨无倦容早岁工楷书于崔琼八法深入微至好搜剔金石碑版过目即能鉴别家故藏唐宋时名流手帧吉光片羽往往而有临池之暇辄集诸家为之推评审定积卷若干大旨祧晋以前诸公而宗王氏于古人师承临摹之旨颇具堂奥视姜白石之续书谱庐陵曾氏石刻铺叙更能度人以金针者匪独嗜古之笃也 
　　放曾见一白寿山大方印阴文研露斋三字刻手甚佳当是拙安遗物 
　　施遇时字辅清号芝麓孝丰诸生书法绝似米海岳见珍于时 【两浙輶轩录】 
　　施遇銮字金门号筠庄孝丰诸生书法古劲尤工篆刻 【同上】 
　　施城号稻香长洲人工真行书得唐人矩矱 【木叶厱法书记】 
　　城少与毛怀闻诗钱泳同学书于林蕃锺年不永故名不着 【苏州府志】 
　　施兰字芝泉国子生工书值万寿节巡抚陈桂生以其所书无量寿佛经进呈得旨有神似赵孟俯之褒 【无锡县志】 
　　施霞川乌程人工书 【方熊飞厓诗删】 
　　施建烈字叔愚金匮人道光二十九年优贡官华亭教谕七岁能书 
　　楹帖比长书法益进 【书画家笔录】 
　　施南金字献琛号少谷城子诸生亦工书有种纸图题者甚众 【木叶厱法书记】 
　　亦以书名吴中不及乃翁矣 【苏州府志】 
　　施焞字孟余会稽人宛平籍官东河候补通判作字好习颜平原 【躬耻斋集】 

　　池 

　　池生春字钥庭号剑芝楚雄州人道光三年进士官国子监司业广西学政书宗柳诚悬方严峭劲 【吕璜月沧文集】 

　　危 

　　危衡字载余南昌人 
　　江西能书者以危载余衡为最其草书本之张伯英王大令 【大瓢随笔】 

　　时 

　　时亮工号佛山赵州人康熙三十八年举人字学圣教序 【师范滇系】 

　　祁 

　　祁骏佳字季超别号净超居士一号西遯道人山阴人 
　　小楷精整绝伦 【朱彝尊明诗综】 
　　祁寯藻字淳甫避讳改实甫一字叔颖号春圃晚得翁方纲旧藏宋拓大观残帖自号观斋寿阳人嘉庆十九年进士官至体仁阁大学士谥文端善书初工晋唐小楷笔致秀妩出入黄庭灵飞两经中年取径涪翁而直摩诚悬之垒瘦硬通神尤精小篆可与云芬侍郎颉颃惜不多作 【木叶厱法书记】 
　　莫友芝乞寿阳相国篆郘亭牓诗云维公引笔契苍雅倔僵蛟龙起东绢榜书乞取付犍山他日抵披南阁卷 【郘亭遗稿】 
　　祁文藻字浩泉元和廪贡官清浦训导精篆隶着有篆学举隅 【广印人传】 
　　祁廷璐字国宝增生工书 【永年县志】 

　　郗 

　　郗宝字楚玉号迂村屯留人乾隆间岁贡生善书 【潞安诗抄】 

　　伊 

　　伊辟字卢源号翕庵山东新城人顺治十二年进士官云南巡抚喜摹晋人帖合处入能品 【蚕尾山房文抄】 
　　伊都立字学庭伊尔根觉罗氏满洲正黄旗人康熙十四年举人官云贵总督书学李北海 【八旗文经作者考】 
　　伊为皋字景陵宁化人撰着文字精楷黍粟积成卷册者尺余 【姚鼐惜抱轩文集】 
　　伊永国字缵侯满洲人官内阁侍读学士升侍郎西征阵亡工书法 【高斌固哉草堂集】 
　　伊朝栋初名恒缵字用侯号云林为皋孙乾隆三十四年进士官光禄寺卿晚病右臂以左手作书有左手写经图同时名流咸有题咏 【木叶厱法书记】 
　　伊秉绶字组似一字墨卿号默庵亦号秋水又号南泉朝栋子乾隆五十四年进士官扬州知府 
　　善分隶书逼真秦汉与同时桂馥齐名 【福建通志】 
　　赵怀玉撰墓表云尤善隶法乾隆十九年正月十一日生嘉庆二十年九月十一日卒年六十二 
　　阮元曰善古书嗜金石 
　　焦循曰时濡墨作隶书如汉魏人旧迹 
　　徐鑅庆送墨卿典试还朝序云工篆隶 
　　书似李西涯尤精古隶独不喜赵文敏盖不以其书也 【名人尺牍小传】 
　　梁章巨张迁碑跋云墨卿太守以善汉隶名一时而全得力于此碑 【退庵书画跋】 
　　伊墨卿桂未谷出始遥接汉隶真传伊能拓汉碑而大之愈大愈壮桂能缩汉而小之愈小愈精 【退庵随笔】 
　　伊秉绶行书逸品下 【国朝书品】 
　　篆隶名当代劲秀古媚独剙一家楷书亦入平原之室 【蒋宝龄墨林今话】 墨卿每朝起举笔悬画数十百圈自小累大以极匀圆为度盖谓能是则作书腕自健其隶法骖汉走唐无一俗笔 【谢章铤赌棊山庄词话】 
　　善分隶而精于铁笔其所用印皆手制 【徐康前尘梦影录】 
　　予有太守临孔彪碑穆穆我君十二字长帧字径七八寸方峻茂密可称神品其早年真行书纯法晋人曾见其缩临兰亭序极精 【木叶厱法书记】 
　　伊兴额原名英升额宣庙命改今名号松坪和特弩特氏蒙古正白旗人后隶满洲官正红旗副都统与捻匪战死东平好为擘窠大字 【躬耻斋集】 

　　司徒 

　　司徒棠字际周号补山溧水岁贡精书法 【江宁续志】 
　　按金陵通传作司空棠 

　　司马 

　　司马庠字坦溪上元人官青县知县 
　　司马高字俯庵庠弟以诸生官虞城县丞皆工书 【江宁续志】 
　　司马必售字鹤岩上元人生而右臂不举以左腕书 【金陵通传】 
　　司马騊字溶川号云皋必售子官东河总督善书 【同上】 

　　○五微 【韦　归】 

　　韦 
　　归 

　　韦 

　　韦尚宾字于王巢县人尤工草书 【庐州府志】 
　　韦新谟号具山芜湖岁贡生年八十犹能作蝇头字 【韦谦恒传经堂诗选】 
　　韦谦恒字慎旃号约轩一作药仙又号药斋晚号木翁芜湖人乾隆二十二年召试赐内阁中书二十八年殿试第三人及第官贵州布政使书师晋唐笔致清婉 【木叶厱法书记】 
　　谦恒许生乞书走笔示之五古云六书艺之一礼乐同其精真行体递变皆自篆籕生俗笔恒苦骄罔知关性情心正则笔正斯言良可铭锺王固圭臬褚颜亦典型始必宗专家久乃几大成临摹法虽异兼之斯通灵仆本不学久谬窃能书名学古讵神似譬论画以形感尔请业意醉墨随纵横书罢复长啸仰看霜月明 【传经堂诗选】 
　　韦震蒙字昆泉谦恒弟官训导 
　　工大小篆兼擅铁笔 【同上】 
　　韦带湘谦恒从子诸生 
　　嗜临池 【同上】 
　　韦光黻字君绣号涟怀别号洞虚子长洲诸生 
　　少从顾耕石侍讲游书法酷类于师 【墨林今话】 

　　归 

　　归庄字符恭一作元功又作元公更名祚明号恒轩昆山人明诸生甲申后野服终身或称归藏或归妹或归乎来或园公或悬弓尝僧装号普明头陀或普头陀又号鏖鏊巨山人与同邑顾炎武友善有归奇顾怪之目 
　　工草隶 【顾炎武亭林先生集】 
　　工草书 【同上】 
　　工书 【吴伟业梅村诗集】 
　　善行草书 【静志居诗话】 
　　诗文行草无不遒丽卓绝 【王士祯倚声集】 
　　元公以诸生高隐不出好酒能诗文工书醉辄骂人人呼为狂生予谓君有三狂诗狂酒狂草狂也元公笑曰其狂不可及 【尤侗艮斋杂说】 
　　偶同家弟石公过一装潢匠家见归元公草书一幅虚和圆熟不忍舍去 【大瓢偶笔】 
　　兼工行草诸体 【全祖望鲒崎亭集】 
　　行草甚工乞书者每作极不羁语应之以是宝其墨妙多藏庋于家不敢轻易示人 【吴翔凤人史】 
　　善擘窼大字及狂草 【吴郡名贤图传赞】 
　　予藏元恭行草书所作西洞庭山题咏长卷诗皆写景常语书法在裴徐之间亦略无险怪之态 【木叶厱法书记】 
　　归允肃字孝仪号惺厓熟人康熙十八年第一人及第官少詹事 
　　书法黄庭经乐毅论 【王士祯分甘余话】 
　　善楷法 【王士祯居易录】 
　　归梁字孟游号嵩霄一号南岑嘉定人康熙二十六年举人官宜兴教谕工书法 【练音初集】 
　　归鸿字既垣允肃从子上海籍康熙四十二年进士官南华知县诗文书法俱工 【苏州府志】 
　　归熙字缉之允肃曾孙官山东盐经历能书 【同上】 

　　○六鱼上 【初　居　余　疏　如　诸　储　茹】 


　　初 
　　居 
　　余 
　　疏 
　　如 
　　诸 
　　储 
　　茹 

　　初 

　　初彭龄字绍祖号颐园莱阳人乾隆四十五年进士官工部尚书 
　　法式善赠诗云工书从不笔墨使 【存素堂集】 
　　又题颐园尺牍后诗云生平绝少行草书笺问往往烦抄胥大廷对策字严整小楼写经字森挺寄我小札亲手裁艳比梅花开未开霜雪棱棱满岩壑天地清气时往来 

　　居 

　　居寿山字印石海宁诸生楷法尤工 【杭郡诗三辑】 
　　居葆椿字次仙海宁诸生工篆隶非汉唐弗摹也真楷亦瘦硬通神尺幅寸缣为时宝贵 【同上】 

　　余 

　　余绍祉字子畴别号疑庵居士婺源人工行草 【安徽通志】 
　　余思复字不远将乐人侨寓庐州善书法 【庐州府志】 
　　善书 【安徽通志】 
　　王遵扆曰先君子性好书画闽人黄处安晋良余不远思复两公之书皆先人所赏 【陆心源穰梨馆书画录】 
　　余怀字无怀号淡心一号广霞又号云壑别号鬘持老人人称鬘翁莆田人侨居江宁 
　　工书 【书画过目考】 
　　余惟枢婺源人由贡生官永年知县善书 【永年县志】 
　　余子锦字陶石辰溪贡生善草书 【沅湘耆旧集】 
　　余甸字田生初名祖训字仲敏福清人康熙四十五年进士官顺天府丞 
　　好铭砚文章书法并冠一时 【福建通志】 
　　丁父艰既免丧犹庐墓侧不归集古今法书作篆隶行草 【先正事略】 
　　放藏田生府丞五云砚 【铭系小篆】 
　　一方又有所刻结翰墨缘四字阳文方印详拙著补印人传 
　　余谠字汉班 【按江苏诗征一字扆箴】 
　　昆山人官巩昌同知工行草书 【苏州府志】 
　　余熙字次修扬州人善书 【扬州画舫录】 
　　余大观号松屏仁和人乾隆二十一年副贡私淑周征君穆门而字与诗为尤肖 【两浙輶轩录】 
　　余珩字珍南岷州拔贡生 
　　善临池 【孙扩图一松斋文集】 
　　余尚德字武南休宁人书学北海李思训碑清挺拔俗 【吴翌凤怀旧集】 
　　余亩松婺源人工篆隶 【安徽通志】 
　　余其本字熏图字工欧柳 【霍山县志】 
　　余明升字治生号云庵建宁人手录华严诸经蝇头细字端楷可法 【徐时作撰墓志】 
　　余梦星字酉岩昆山岁贡生行草书圆劲古朴 【书画家笔录】 
　　余鸿春字卉山监生善书法 【霍山县志】 

　　疏 

　　疏昌会字腾霄号云亭桐城人善书后生以为楷则 【桐城耆旧传】 

　　如 

　　如格字榘庵纳剌氏满洲人官御史善小楷 【郁栖书话】 

　　诸 

　　诸锦字襄七号草庐秀水人雍正二年进士由庶常改金华教授乾隆元年举鸿博授编修历赞善书法腴润得虞秘监笔意 【木叶厱法书记】 
　　先生官金华八年士论翕然归之至今犹有传其遗着墨迹者 【金华诗录】 
　　诸克绍字文漪仁和人雍正十三年举人乾隆十九年中明通榜任武义长兴两县教谕工于楷法 【钱泰吉甘泉乡人稿】 
　　诸自谷号固堂青浦人工书 【明斋小识】 
　　诸祖均号琴溪青浦人工书 【同上】 
　　诸可权字肖鞠号谨斋一号澹翁钱塘人官湖北知县 
　　黄云鹄东湖墨刻跋略云四体书豪岩雄奇并臻妙境 
　　翁同龢跋略云书亦奇古雄杰奄有众长 
　　诸旅可权兄子早卒 
　　精小楷 【诸可宝璞斋集】 

　　储 

　　储廷椿字秀千荆溪人工书得欧阳询笔意与吴孝恪埒 【荆宜续志】 
　　以能为率更书擅名 【初月楼闻见录】 
　　储人珑字仲一荆溪人能书与季千上下而稍近颜平原 【同上】 
　　储桂荣字向之宜兴廪膳生工楷法尝为赵味辛司马书大悲呪上石 【木叶厱法书记】 
　　储家亨字赓献宜兴人精分隶学使胡高望属其从子以百金求书家亨书而还其金高望赠额曰廉洁可风 【荆宜续志】 
　　储杏元字宫垣宜兴诸生工各体书 【同上】 
　　储瑗字淦泉宜兴诸生工书初学松雪继参颜欧晚年喜作草书 【同上】 

　　茹 

　　茹棻字稚葵号古香会稽人乾隆四十九年一甲第一人及第官兵部尚书真行书雅而有致予藏其手札一册 【木叶厱法书记】 
　　茹蘂字韵香号也园别号玉笥山农棻弟乾隆五十一年副贡官松阳训导 
　　善细书一花笺书唐人绝句百首一便面书萧选词赋数篇或于胡麻上书鼋鼍蛟龙四字八法精劲行白井然极目力始可辨同时翁覃溪雅擅斯技无以过之 【玉树庐咫闻】 
　　杜煦曰善脂麻小楷其自述诗云美人纨扇中楷隶飞虮虱 
　　茹赞元初名芸字襄廷诸生能书尤善擘窠大字 【嵊县志】 

　　皇清书史卷二 

　　●皇清书史卷三 

　　义州李放狷厓纂录 

　　上平（三） 

　　六鱼下 

　　○【上平】 六鱼下 【徐　涂　舒　闾邱】 

　　徐 
　　涂 
　　舒 
　　闾邱 

　　徐 

　　徐世溥字巨源新建人明诸生国初征辟不起旋死于盗 
　　工书法 【江西通志】 
　　有书名 【袁枚新齐谐】 
　　徐夜字长冥号嵇庵初名元善字长公号东痴山东新城人明诸 
　　生康熙十八年举鸿博以老辞 
　　书法逼虞永兴 【蚕尾山房文】 
　　徐树丕字武子号石农晚号埋庵别号墙东居士一号活埋庵道人 
　　长洲人明诸生 
　　善楷书兼工八分 【苏州府志】 
　　八分书高古近驾文彭远师梁鹄 【静志居诗话】 
　　徐作肃字恭士商邱人顺治八年举人工书 【郑濂寒村文集】 
　　以善书名 【宋荦西陂类稿】 
　　徐元粲先世姓林字道力号韦庵海宁人明崇祯十二年举人顺治 
　　十二年进士官编修 【一作庶吉士】 
　　吾里汤邻初前辈善八法与董文敏齐名为先生外祖先生因得 
　　其指授廷试日上见其起草奇之 【紫硖文献录】 
　　徐喈凤字鸣岐号竹逸宜兴人顺治十五年进士官永昌府推官真行书出入华亭而加妩媚为词所掩故名不甚着 【木叶厱法书记】 
　　徐元文榜姓陆字公肃号立斋昆山人顺治十六年进士第一人及第官文华殿大学士 
　　韩菼撰墓碑云书法瘦硬通神见者藏弆 【有怀堂集】 
　　相国神貌庄重作书尤极端楷即便纸小札从无一笔潦草 【人史】 
　　徐邻唐字迩黄号我庵商邱诸生好写经传古文针铓细楷无一笔苟 【蔡觉春撰墓志】 
　　老犹能蝇头书 【刘榛虚直堂集】 
　　徐淑字善生号东田宣城人善书法 【宛雅】 
　　施闰章序略云善书法大或丈余小或豆许皆得古人笔意尤精六书能篆刻 
　　徐冕字表圣娄人善隶书 【松江府志】 
　　徐启晃字震初娄人分书学王西庐 【同上】 
　　徐佶平湖人以善书名 【陆洽原话山诗稿】 
　　徐咸清字仲山上虞诸生康熙十八年举鸿博 
　　刘正谊过传是斋忆徐征君咸清诗自注云先生授予汉隶书法 【宛委山人诗集】 
　　徐林鸿字大文号宝名海宁人其先莆田林氏赘徐袭其姓由诸生举鸿博工词翰 【海昌备志】 
　　徐大文曰吾遇鸿都惜子安已没无可与言诗者客或乞吾书正恐麻姑碑版羞见吾耳其简傲如此 【玉晫今世说】 
　　徐旃字石林吴人能书学万年少 【周亮工印人传】 
　　徐真 【本作贞】 木字士白号白榆秀水人小楷法黄庭可称具体至于篆刻海内宗仰实出程邃许容之上 【嘉兴府志】 
　　书法宗锺王工篆籀每书一幅人争购之 【浙江通志】 
　　李镜撰传云有姊以废疾工书闻于时白榆效之积精会神腕病不觉者数岁竟以此成其功又习篆偰其手镌者每拟之文寿承何雪渔 【愿学斋小品】 
　　书诗并妙所镌图章综文何而集其成 【缪元英梅花溪踏春词注】 
　　篆刻书法诗歌世称三绝 【梅里诗辑】 
　　孙瀜曰书法登善后宗右军以篆刻名海内 【两浙輶轩录】 
　　钱仁荣曰书法通魏晋篆刻直溯秦汉尝见其与包长明尺牍论书法云书至唐人而法备而书之意遂以微矣盖其于书非晋人不取也 【同上】 
　　徐煌字芾斯工书法手临黄庭道德二经石经刻石行世 【南昌县志】 
　　徐州字南徐常熟人工于晋唐小楷凡六书篆籀之学无不通习又以古人碑碣多自镌刻每摹勒法书刻石印皆极工 【苏州府志】 
　　徐允哲号西厓上海诸生工书法以晋人为宗 【松江府志】 
　　徐树本字道积号忍斋元文仲子康熙三十六年进士官编修 
　　寓京邸每日膳罢跪几前习写御试策一通其书端匀遒媚小误则重写如是者一月而后廷对心以象贤为期一甲第二入翰苑非其志也 【屠元淳昭代旧闻】 
　　徐昂发榜姓管字大临号畏垒长洲人康熙三十九年进士官编修精书翰 【苏州府志】 
　　书法工秀 【常熟县志】 
　　徐鹏字鸣九号药川一号逸休江宁人康熙四十二年武进士善书 【金陵通传】 
　　能书法 【金陵诗征】 
　　徐用锡字画堂初名杏字坛长一字鲁南宿迁人康熙四十八年进士官侍讲 
　　书法颇工集中字学札记二卷皆自道其心得 【四库全书总目提要】 
　　同人中书学大进者莫如徐坛长丁亥夏五偶过维扬哈氏见座中一联乃坛长书苍劲飘逸兼有之对坐半日至不忍归予与坛长别四五年而其书遽至于此所谓三日不见当刮目相看者也 【大瓢偶笔】 
　　太史与张文敏同登馆选文敏早以书雄太史朝夕熏染自能合虞戈柳脚为一手大江南北操管者翕然宗之予友伊墨卿论康熙年间书家尝以太史与汪退谷何义门并举 【退庵书画跋】 
　　有书名 【名人尺牍小传】 
　　坛长从金坛高齐东生游倩顾瑟如作京江负笈图宋射陵为题三山在望于卷端跋谓坛长书三年必成大楷宜法庙堂碑小楷宜颍上褚本真书成行草随之盖尝与宋讨论书法也 【雪桥诗话】 
　　放曾见陈文恭鄂文端诸公寿坛长诗文册坛长生于顺治丁酉除夕乾隆元年政八十 【郁栖书话】 
　　徐葆光榜姓潘字亮直号澄斋长洲人康熙五十一年第三人及第官编修工书法 【苏州府志】 
　　徐大本字泉长益阳人康熙五十三年举人精书法 【湖南通志】 
　　徐陶璋字端揆一字达夫号蘅圃长洲人昆山籍康熙五十四年一甲第一名及第官修撰书法工秀类汪杜林【木叶厱法书记】 
　　徐寅字虎侯号秋田贞木子工书精篆刻有名于时 【檇李诗系】 
　　徐维祯字广安学书于徐贞木端雅较胜有小楷金经石本 【嘉兴县志】 
　　徐珏美以书名 【宜兴县志】 
　　徐应樨字桂林工书法 【衢州府志】 
　　徐文衡字绮平号鹿幢别号葭庵居士上元诸生工书尝言吾之于书犹鱼之于水 【金陵通传】 
　　徐熙■〈日上永下 〉字唐运上海人善书长于缪篆尝背临逸少誓墓帖自谓夺真其子里刻之于石 【松江府志】 
　　徐时夏字丙文号常于吴江人工书 【松陵诗征】 
　　徐元肃初名征肃字梦符一字括庵上元人雍正二年举人官玉环同知署台州知府书法峻整 【金陵诗征】 
　　陈兆仑怀徐括苍诗云诗成便作大小书龙蛇攫拏走风雨又寄徐括苍诗云书入米家颠 【紫竹山房集】 
　　徐良字邻哉初名观光字乘万晚号又次居士娄县人雍正十年 【尺牍小传作乾隆十七年殊误】 
　　举人官夔州知府 
　　精八法致仕后客都门法源寺四方求书者塞门限云间董张两文敏后殆鲜其匹 【松江府志】 
　　钱载撰墓志云工于书小楷锺王行董文敏 
　　陈兆仑送徐夔州邻哉之任诗题下自注云名良工书临晋唐帖无不佳妙 
　　工书 【查礼铜鼓书堂集】 
　　工书似董文敏 【名人尺牍小传】 
　　徐梁栋字宗海雍正十一年进士官辰州府同知工书法 【无锡县志】 
　　徐绍洵字二泉雍正十三年举人官汝宁知府书由颜米追踪二王 【赣县志】 
　　徐抡元字不夜号南畺贞木孙岁贡生官宁海训导隶书法汉魏 【梅里志】 
　　徐洪钧字双南宜兴诸生喜抄书年六十右手病挛左手书勿辍 【别裁诗集】 
　　徐钧字均亭娄县人九龄工署书早夭 【松江府志】 
　　徐柱臣字题客号雅宜元文从孙贡生 
　　书法得晋人风骨 【苏州府志】 
　　书法苏米 【扬州画舫录】 
　　徐流芳字玉川号杉泉常从蒋衡王澍学书 【无锡县志】 
　　徐朝栋字涧松号柯亭工四体书尤长于篆 【兴化县志】 
　　徐朝献字干之工草书 【同上】 
　　徐庆升字孟安小楷行书在待诏华亭之间 【同上】 
　　徐润苍字云侬行书仿董思白 【同上】 
　　徐镕章字白斋号海翁书法超逸 【同上】 
　　徐念祖桐乡人官蒙阴知县诗文书法力追古人 【陈康祺郎潜纪闻】 
　　徐筠字云耕昆山人善真行二体 【张氏卮言】 
　　徐宏音字次徽龙溪诸生居鹭门工小楷 【厦门志】 
　　徐奕兰娄人父僖工篆刻奕兰能世其学兼擅分书 【松江府志】 
　　徐本仙字曲辰蕲水人官云南盐道善书 【滇系】 
　　徐桂馨字依云娄县诸生工书 【松江府志】 
　　徐虎臣字炳文号燕超昆山人书学锺繇不轻作 【徐鑅庆撰家传】 
　　徐履安歙人工篆籀 【扬州画舫录】 
　　徐步云字蒸远号礼华乾隆二十七年召试举人官中书书尤精妙楷似乐毅论行似圣教序 【兴化县志】 
　　徐滂字小白镕章子亦能书 【同上】 
　　徐长发字玉崖娄人乾隆三十六年进士官建昌道工小楷 【木叶厱法书记】 
　　徐大榕字向之号惕庵武进人乾隆三十七年进士官济南知府改部员字学虞褚 【孙星衍问字堂集】 
　　工书 【卷葹阁集】 
　　喜作草书 【陆继辂崇百药斋集】 
　　善书 【蠡庄诗话】 
　　徐恩堂字秋檀上海人乾隆五十四年举人工书 【松江府志】 
　　徐庆超字星溪粤人乾隆五十九年武进士官建宁镇总兵 
　　喜为朱书大寿字 【朱珔小万卷斋稿】 
　　端木国瑚题庆超春波洗砚图云能书大寿字阔寻丈 
　　书学颜平原 【初月楼闻见录】 
　　工擘窠书所到名山辄有摩崖大字 【池上草堂笔记】 
　　徐准宜字仲平号泉初武进人乾隆六十年举人官顺天粮马通判工书涉历魏晋唐宋而于赵松雪书尤精研有得刻宝雪斋帖 【武阳合志】 
　　徐准宜真书佳品上 【国朝书品】 
　　徐堂字纪南号秋竹一号南徐仁和人从杭太史学诗从丁隐君学篆隶治印均称入室康熙初虞山徐州字南徐亦以铁笔著名两人姓字技艺皆同亦奇 【清乐堂随笔】 
　　徐宗镐吴县人工书 【彭希郑酌雅斋文集】 
　　徐如洙字乐源铜仁人乾隆中国子生善书 【黔诗纪略】 
　　徐裕基字肇周嘉定诸生善行楷 【金元钰竹人录】 
　　徐起字仙客歙人精六书工摹印 【安徽通志】 
　　徐来字子复精米体书及擘窠大字 【和州志】 
　　徐复初册名伯锴字铁卿庠生好临池摹黄庭终日不倦 【六安州志】 
　　徐表字升州上元人以书名 【金陵诗征】 
　　徐国镐字翼子建宁诸生家藏名迹甚多精心临摹遂兼众长 【福建通志】 
　　徐锐国镐弟亦善书工小楷 【同上】 
　　徐之裒宇恭益贵溪诸生工书求者辄应 【江西通志】 
　　徐鸣珂字竹乡步云子八岁即工擘窠书比长词赋诗文楷法皆有父风 【兴化县志】 
　　徐日簪号柳塘大榕弟与兄先后守济南尤工书法 【蠡庄诗话】 
　　徐容字可大石门诸生精书法 【两浙輶轩续录】 
　　徐寿名字介堂号眉洲一号笠农蓬莱人嘉庆六年举人官曹县教谕着书法集腋 【山东通志】 
　　徐元礼号淞桥桐庐人嘉庆六年拔贡官河南知县 
　　淞桥深于中令书其灵俊处实出天赋 【郭尚先芳坚馆题跋】 
　　书法直追晋唐与郭兰石大理齐名小楷或胜之 【韩泰华无事为福斋随笔】 
　　尤长于书尝有高丽人踵门求笔法 【查人渶知畏斋存稿】 
　　姚椿赠诗云徐侯作书风雨快平澹从容出奇怪 
　　徐松字孟品号星伯大兴人 【原籍上虞】 嘉庆十年进士官潼商道书法遒美源出欧虞予藏一帧字大如小儿拳墨色绝佳又有朱笔平 
　　点苏诗小字尤精 【木叶厱法书记】 
　　工书 【书画过目考】 
　　徐鉴字镜人号藕船顺天人嘉庆十年进士官荣泽知县升直隶州知州 
　　徐车宏号裴园工书法 【盐城县志】 
　　徐景沅字湘舲工书法 【同上】 
　　徐殿文号画溪监生工书法 【六安州志】 
　　徐宗郑字叔瞻号泷槎武进举人官山西知县工小楷 【木叶厱法书记】 
　　徐嘉楷字履之江宁诸生工书 【金陵通传】 
　　徐廷锡字贡南号秋雪仁和诸生从奚铁生学隶书 【墨林今话】 
　　徐奕韩字豫堂娄人以拔贡官歙县教谕工书 【冯承辉印识】 
　　徐锡可字可叔一字叔献号子申一号邻哉又号荩臣嘉兴贡生精分隶铁笔 【嘉兴县志】 
　　工篆刻晚年行楷八分益遒古得金石气 【吴仰贤小匏庵诗话】 
　　徐荣宸号雅泉诸生擅分隶 【嘉兴县志】 
　　徐梦熊字渭堂号汉云诸生书法出入米蔡间 【平湖县志】 
　　徐淳健字师蔺善书 【宜兴县志】 
　　徐宝诚字实善诸生善擘窠大字 【昆山县志】 
　　徐中运字澄清德庆人官晋州知州善书 【梁九图十二石山斋诗话】 
　　徐青字又白嘉应州人工书 【汤贻汾琴隐园集】 
　　徐星煌自谓性鲁质野因号鲁野专意临池徧学晋唐诸大家积五十年不懈尤得王右军颜太师神髓 【宜兴县志】 
　　工书法 【初月楼文抄】 
　　徐锟号秋潭汉军正蓝旗人官福州将军 
　　善书 【蠡庄诗话】 
　　徐昼堂字少韩嘉庆十二年举人官安乡训导工书 【湘潭县志】 
　　徐楚瑛昼堂弟举人亦工书 【同上】 
　　徐镛字咏之嘉庆十四年进士官太仆寺卿善草隶能左手书 【桐城耆旧传】 
　　徐望璋号芸亭丽水人嘉庆二十一年举人工行楷 【张作楠梅簃随笔】 
　　徐培深字松泉石阡人嘉庆二十二年进士官御史乞病客扬州主梅花书院有年号梅花主人工书得晋唐人笔法老益遒劲 【甘泉县志】 
　　徐暐字云倬号少薇钱塘人嘉庆二十四年举人年十六即工篆隶铁笔二十四而没 【杭郡诗三辑】 
　　徐绍曾字慎初号寿鱼海宁廪生 
　　周春曰寿鱼诗古文为宗师阮公所赏识而字学之兼通钟鼎古文汉唐分法尤为深许一时书名飞噪如近人作飞白者张芑堂飞而不白陈仲鱼白而不飞寿鱼斟酌合度殆与宜山主人竞爽矣 
　　徐光灿字凤辉号絅斋晚号颓然居士平湖诸生书法遒媚得晋人遗意年逾九十灯下犹作蝇头字 【徐熊飞撰墓志】 
　　徐鼐谱名祖锡字圣植号松严一号杉泉仁和人官南汇知县工篆隶性喜制墨得二李法着墨源墨辨 【杭郡诗三辑】 
　　徐伯舄诸城人着书法一得 【山东通志】 
　　徐昀字培元号又次杭郡庠生 
　　黄模曰工书 
　　善书 【李联琇好山楼集】 
　　徐汉苍字荔庵合肥诸生道光元年举制科书法颜平原 【庐州府志】 
　　徐思庄字孟舒号柳臣龙南人道光二年进士官山东布政使善行楷书为何道州所称 【木叶厱法书记】 
　　古人论书以为最难工者小楷柳臣先生此册如蚊睫之螟棘端之猴而笔笔法度字字具寻丈之势具斯神勇古人所难 【蒋琦龄空青水碧斋文集】 
　　徐承恩顺天人道光二年举人书法端庄又善古篆 【于克襄铁槎山房闻见录】 
　　徐夔典原名镛字石林仁和人道光十五年进士官户部主事以楷法受知于林文忠 【杭郡诗三辑】 
　　徐镐号石樵仁和人道光十五年举人官卢氏知县善擘窠书神似东坡 【同上】 
　　徐寿彝原名兆顺一名思元字汉卿一作翰青别号迟悔道人天津人道光二十三年优贡官河南知县 
　　孙葆田始存草序略云书法出入欧褚与永兴鲁公四家 【校经室文集】 
　　放尝见大令楷书程子四箴娉婷绵密近褚中令同时擅书名者如郭廷尉林文忠诸公皆不能及之以限于名位故知者甚尠云 【郁栖书话】 
　　徐銮号兰儒道光二十四年北榜举人书学欧柳 【荆溪县志】 
　　徐同柏原名大椿字寿臧号籀庄岁贡生精篆籀 【嘉兴县志】 
　　徐楙字仲号问蘧别号问年道人钱塘诸生 
　　工篆书 【印识】 
　　精于隶古 【丁丙善本书室藏书志】 
　　徐元号兰舟会稽岁贡生书法松雪 【两浙輶轩续录】 
　　徐乔林字值庵震泽人官嘉定教谕 
　　周诵芬曰笔法自唐碑中来不染宋元后习气 
　　徐锡琛号恬存震泽人 
　　锡琛朱指山临池心解序略云余弱冠即喜学书今四十余年古人笔意不得毫末观此编使余惭且感焉 
　　徐祖圻字安之宜兴人工书 【沈铭石子璠文抄】 
　　徐邦彦字孟花大兴副贡生官高淳典史殉粤逆之难喜临橅古帖书法秀劲 【江宁续志】 
　　徐瑛原名玉瑛字国瑞诸生工篆隶粤匪破城骂贼被害 【昆山县志】 
　　徐慎独字迂伯死粤匪之难善篆隶 【宜兴县志】 
　　能篆隶及钟鼎尝以碎布扎绵絮书寻丈龙凤字人莫能及 【齐学裘见闻随笔】 
　　徐赓臣初字良卿改字乃皋号韵初所居名东沙河村人称东沙先生复州人咸丰三年进士由庶常散馆授肥乡知县以办理彰德盐纲有年加四品衔晋二品工诗赋楷法人得其遗墨咸珍弆之 【张振纲撰事略】 
　　放按是为放之外王父未馆选时曾主复州横山书院一时秀异咸出其门张君其一也有遗集四卷先大父为之序今藏放家尚无力梓行 
　　徐用仪字吉甫号小云海盐人咸丰九年举人官户部右侍郎总理各国事务大臣庚子死于巿追谥忠愍 
　　工小楷 【近代名人小传】 
　　徐友膺字少云原名石麟字子黻一名汝金字丽川义宁州人咸丰十一年拔贡官户部云南司主事善书法大楷学欧阳信本小楷摹灵飞经几于莫辨性简傲恭忠亲王及阎文介公皆以绢素乞书并不报子佐清字仲怡官广东巡检书法赵文敏 【清乐堂随笔】 
　　徐邦光字紫谷友膺兄由诸生官慈利知县入国史循吏传亦工楷法 【同上】 
　　徐汉章字伯昭巴陵人工书翰 【吴敏树柈湖文集】 
　　徐照号瘦生桐乡诸生工书 【泠庐杂识】 
　　徐鍷号松岩仁和诸生工书 【杭郡诗三辑】 
　　徐鸿度字小杉号佑庵鼐子副贡生官昆山典史精篆隶 【同上】 
　　徐必名字声仲仁和监生善章草 【同上】 
　　徐允森字艮生仁和诸生工篆隶 【同上】 
　　徐家佑字谱唐号来清海宁诸生工八法 【同上】 
　　徐本义字申之号芗圃仁和诸生书得颜鲁公法 【同上】 
　　徐礼堂字定生号馨甫海宁诸生少从管庭芬游遇金石文字辄毡蜡而题识之间作隶籀摆脱尘俗 【两浙輶轩续录】 
　　徐葆龄字仲眉侯官人官副将工小篆 【石遗室诗话】 
　　徐鸣时号镜湖工篆隶 【荆溪县志】 
　　徐应钟字桐村诸生工篆行楷 【昆山县志】 
　　徐士燕字谷孙同柏子廪生擅分书 【嘉兴县志】 
　　徐三庚字辛谷号袖海一号井罍又号金罍道人上虞人 
　　精写篆隶刻画金石 【王韬瀛壖杂志】 
　　工篆隶刻印摹镌金石文字有似鱼室印谱 【广印人传】 
　　徐惟琨号锷青平湖诸生工篆隶治印子拜昌字善问有父风 【同上】 
　　徐琦字绍韩金匮诸生书名噪一时临帖无间寒暑 【书画家笔录】 
　　徐鄂字午阁别号汗漫生嘉定人光绪十年举人工小篆 【郁栖书话】 
　　徐传经字颂鱼号小琴德清人工书学刘文清一点一拂纯任自然方之吴昙绣舒铁云有过之无不及也 【张鸣珂谈艺琐录】 
　　徐锡尧号啸畴一号筱墀永嘉人精书法 【广印人传】 
　　徐奉世榜名侍清字小谷号长曼一号无敧别号公之野循吏邦光季子光绪二十九年举人天资颖悟精小学及诗古文词书法古拙神似焦山铭有乞书者率录己作应之人珍为二妙叔兄家模字幼瑞官湖北通判楷法峻整师张猛龙碑弟当世字季伟能为四体书年十四篆说文部首已可观并蚤卒 【清乐堂随笔】 
　　徐酡仙自号四明醉客鄞人善饮工书 【释敬安八指头陀诗集】 

　　涂 

　　涂大言乃字允恒江西新城人明诸生行楷得王米笔意 【魏禧魏叔子文集】 
　　涂逢震字京 【一作惊】 伯号石溪南昌人乾隆四年第二人及第官工部侍郎 【通志作通政使】 
　　蒋士铨撰墓志云精书翰 
　　涂以辀字楘轩号瀹庄江西新城人嘉庆四年进士官福州知府 
　　善书 【法式善存素堂集】 
　　吴照赠诗云况子工作书真草别难易 【听雨斋集】 
　　涂令闻字啸石优贡生真楷行草皆极其能 【南昌县志】 
　　涂鸿占号松门奉新人有论书录 【江西通志】 

　　舒 

　　舒位初名佺字立人小字樨禅别号铁云山人大兴人乾隆五十三年举人 
　　善书 【蠡庄诗话】 
　　陈文述曰善书法 
　　书法亦秀挺绝伦 【冷庐杂志】 
　　善书各体皆工 【墨林今话】 
　　舒元达黟县人书法得圣教序及怀素笔意老更入神 【安徽通志】 

　　闾邱 

　　闾邱王言字纶宣一字文长号毅庵上海人乾隆元年恩贡生 
　　能书 【松江府志】 

　　皇清书史卷三 

　　●皇清书史卷四 

　　义州李放潄霜纂录 

　　上平（四） 

　　七虞（一） 

　　○【上平】 七虞 【虞　于　朱　符】 

　　虞 
　　于 
　　朱 
　　符 

　　虞 

　　虞世璎号虞山一号寄园昆明人工书法受知世祖特授光禄寺署 
　　正仕至通政司参议告归康熙二十二年年八十六卒于家有墨池琐言小笔阵图说 【滇系】 
　　王弘祚跋寄园十帖石刻云虞山舞象时即好字学得残碑断碣如获拱璧壮游四方风尘之暇临摹古人法书上自元常下迄征仲手泐之石而拓以自随名曰寄园十帖寄园者虞山所自为名也 
　　放按四明陈美训南湖文集有虞人玉草书跋云工于文尤工于诗时或挥洒锺王而字日益工盖得古人之体势而自成一家每酒酣耳热心手相得辄濡毫落纸顷刻数千如不经意而曲折离奇整齐幽秀能令见者心旷神怡所谓字如其人而人不如其诗者也人玉疑是世璎之字 
　　虞潢字已凡号倚颿一号西湖晚号师竹老人杭州人流寓直隶之魏县廪生工书张廷玉荐授翰林院待诏书名徧都中 【大名府志】 
　　虞书字石渠阳湖人善四体书兼工篆刻苍劲雅秀 【武阳合志】 
　　虞汝霖字雨人里居未详官湖北知县书法香光 【书画家笔录】 

　　于 

　　于琨字胜斯号瑶圃大兴诸生以工书授秘书院中书历官常州知府 【大清畿辅先哲传】 
　　于衣字不尘号木绢堂别号芙蓉衲子胶州诸生善画精篆籀 【山左诗钞】 
　　于征字有生江宁人工行草嗜酒饮酣伸纸疾书数十幅不倦 【金陵通传】 
　　于成龙字振甲汉军镶红旗人由荫生官至左都御史谥襄勤 
　　金世纯曰公书颜筋柳骨真可宝爱 
　　于振号秋田一号鹤泉亦号连漪金坛人雍正元年第一人及第授修撰举鸿博廷试一等官至侍读学士 
　　于振行书佳品上 【国朝书品】 
　　于敏中字重裳一字仲常号叔子又号耐圃金坛人乾隆二年第一人及第官大学士谥文襄善真行书由董赵上窥二王高宗每命代笔 【木叶厱法书记】 
　　段玉裁存素堂集序畧云公夙慧绝人弱冠时诗文书法固已倾动一时以文学受圣主知称公之书类褚遂良 【经韵楼文集】 
　　于文襄书华严楞严经宝塔盖先画成塔形小楷写经于画格内凡阑柱檐瓦窗阶铃索皆有字宛转依线读之成文此尚非难所难在每有佛字皆算定写在阑柱顶及檐际诸尊处不得乱为填写凡排算将二年写将一年宝为巨制 【阮元石渠随笔】 
　　于灏金坛人书近董文敏 【木叶厱法书记】 
　　于令淓字箕来别号方石山人文登人乾隆四十八年举人官莘县教谕嘉庆初赐检讨工书着有方石书话予藏一小幅行书渔洋论诗绝句三首用笔瘦健迥异恒蹊钤有于氏九髯阳文方印 【同上】 书法精妙 【山东通志】 
　　于令淓行书能品下 【国朝书品】 
　　于昆旸文登人官福建候补知府 
　　于克襄曰先大人雅善临池有手临十七帖兰亭及米南宫书已刻石行世 【铁槎山房闻见录】 
　　又曰先大人日临颜鲁公书次及逸少子昂诸法帖晚年专学米南宫见者惊为神似 【同上】 
　　于安庆字乐田号松斋诸生工书法专心王赵自成一家为一时推重 【沧州诗钞】 
　　于凌斗字峻山江浦诸生善书 【江宁续志】 
　　于圣期苏州贡生工书 【丰暇笔谈】 
　　于书佃号泉南令淓子举人 
　　善书 【山东通志】 
　　于书佃行书能品下 【国朝书品】 
　　济南鹊华桥旁有石刻大明湖三字登州孝廉于书佃书 【王贤仪家言随记】 
　　于祉字燕受号澹园潍县人书法二王所蓄书画最多着揽古轩书画录 【山东通志】 
　　于铭书字宝泉号润斋潍县人候选训导工书临摹晋唐求者踵接 【校经室集】 
　　于式枚字晦若贺县人光绪六年进士官吏部侍郎谥文和书势方峻得力隋碑 【清乐堂随笔】 
　　按李文忠神道碑文和所书 

　　朱 

　　朱之瑜字鲁玙号舜水余姚人明诸生鼎革后赴日本乞师不成遂居于其国以经术教授学者康熙壬戌卒年八十三私谥文恭先生书法古厚遒劲似颜鲁国麻姑碑日人至今尚宝其刻 【木叶厱法书记】 
　　朱金芝字汉生鄞人明亡后别署道人不知所终能书 【宁波府志】 
　　朱用纯字致一号柏庐昆山人明诸生尝用精楷手书孝经数十本教学者 【苏州府志】 
　　朱万祺字敬迓号范瞻明诸生国朝官本州岛参将封镇国将军善书 【涿州志】 
　　朱宗文号迦陵海盐人顺治九年明通榜举人官余杭教谕工草书 【两浙輶轩录】 
　　朱昌绪字缵庵号骏文林宁人顺治十六年拔贡官武昌知府 
　　朱为弼曰工书家藏临米董帖一册手扎一卷点画古劲 【新安先集】 
　　朱延祚桐城诸生善草书 【安徽通志】 
　　朱选字万青进士官保定推官善行楷八岁即书庙额鉴空亭三字笔力遒逸 【江阴县志】 
　　朱彝尊字锡鬯号竹坨一号醧舫别号金风亭长又称小长芦钓师秀水人康熙十八年举鸿博授检讨四十八年卒年八十一 
　　善八分书 【昭代名人尺牍小传】 
　　朱竹坨如效折角巾聊复尔尔 【国朝隶品】 
　　汉隶在前明几成绝学至竹坨力思复古而曲阜任城诸刻始盛行于时曹全碑以晚出完好故刻意摹仿同时如程穆倩吉林人顾云美郑谷口辈自命为书八分者皆先生为之提倡也桂未谷谓如折角巾云云亦一时戏言耳 【退庵书画跋】 
　　林则徐跋朱竹坨先生手稿云气韵浑雅出于天然殆东坡平争坐帖瓦注果胜于金注者耶 
　　国初有郑谷口始学汉碑再从朱竹坨辈讨论之而汉隶之学复兴然谷口学汉碑之剥蚀而妄自挑趯竹坨学汉碑之神韵亦擅自增损识者病之 【履园丛话】 
　　朱彝尊分及行书逸品下 【国朝书品】 
　　予藏竹坨太史分书楹帖文曰崇情符远迹清气溢素襟彝尊下押朱彝尊印文恪曾孙两方印虽不免穉弱而气息自佳何屺瞻最不喜竹坨分法及所纂明诗综一书尝见其与人札云是书若成此老再以八分亲题书面即可称两绝矣然屺瞻八分亦殊不工此政所谓五十笑百耳 【木叶厱法书记】 
　　朱士曾字敬身别号鉴湖渔子又号越州髯僧山阴人由布衣举鸿博 
　　彝尊兰亭行赠朱大士曾诗云吾宗髯也书绝伦频过论书兼论文临池就我一题扇世上俗学徒纷纷朱 【朱：衍文】 
　　工书法朱竹坨有长歌赠之 【鹤征前录】 
　　幼时见故乡能书者有朱敬身祁止祥诸君 【大瓢偶笔】 
　　朱尔迈字人远号日观海宁诸生楷法劲妩有唐贤矩矱 【木叶厱法书记】 
　　康熙中海宁陈允文熹陈子文弈禧朱人远尔迈杨端木中讷十余人为临池会十日一举各携所习互相鉴定散则留于主会之家 【大瓢偶笔】 
　　朱国琦号鹤山号懒翁兴化人工书 【诗观】 
　　朱伟字骏侯自号烟火神仙万祺子工书法 【畿辅通志】 
　　放曾见烟火神仙小象卷国初名人题者数十家 
　　朱中柳工篆隶 【南昌县志】 
　　朱襄字赞皇号啸园无锡诸生八岁作擘窠书来悦楼额一时目为神童 【吴县志】 
　　按一号汗朱其书为吴莲洋所重 
　　朱绍字遵王震泽诸生工篆隶 【七十二峯足征集】 
　　朱士炘字式亭上海诸生工行草国初诸家如张泌周金然释兴澈周诠 【按当作铨】 
　　皆法二王而式炘独好米南宫下笔恣肆结体遒劲与傅廷彝抗行 【松江府志】 
　　朱墉一名城又名堪字若张号鹿冈一号与游又号仅可别号鹿田农上元武生 
　　善擘窠大字使笔如剑雄快无匹 【金陵诗征】 
　　朱圻字次郊别号研北老生墉弟诸生 
　　工书翰 【江宁读老 【老：志】 】 
　　书宗平原行楷遒劲 【陈毅金陵闻见录】 
　　行书逼古 【刘旗锡白下丛话】 
　　书法逼古人 【金陵诗征】 
　　书法古雅人争乞之圻曰以字遗人必有称谓非其人不可书江宁知县某挟重贿来怒碎其绢摽使者出 【金陵通传】 
　　朱昆田字文盎号西畯彝尊子九岁善书得推拖捻拽法 【钱林文献征存录】 
　　朱彝尊丧子诗云儿兮洵聪慧闾党夸宁馨九龄善学书楷法工拨镫按镫去声谓马镫也此误用 
　　朱浩字于人一作千人善八分书 【黄岩县志】 
　　朱国权字平物工书其行草与伯氏砥石不多让 【同上】 
　　戚学标曰工书似文待诏 
　　朱衣客字纬章号若邪余姚人康熙三十五年举人书法亦佳 【两浙輶轩录】 
　　朱扆字劻孺号界淘宝应人康熙三十六年进士官诸暨知县 
　　书法类苏长公刚健婀娜颇堪藏弆 【汪惟宪积山杂记】 
　　朱良康熙三十九年进士官太平知县善草书 【无极县志】 
　　朱伦瀚字涵斋号亦轩一号一三汉军正红旗人康熙五十一年武进士官正黄旗副都统 
　　程晋芳闲青堂集序畧云书法兼该众体蝇头擘窠各极其妙 
　　朱景字亦山号鹿坪江都人官安陆府同知工书 【淮海英灵集】 
　　朱淇字武瞻号蕺山上海诸生授州判工书法临米海岳可乱真 【松江府志】 
　　朱伯琛字琳长单父增广生 
　　孙勷曰书法给事涉笔奇妙 【山左诗抄】 
　　朱鹤鸣字声仲号雪蕉浦江人雍正四年举人官太平教谕工书 【金华诗录】 
　　朱颎初名元度字景略上元人雍正初以诸生入都馆大学士朱轼家精行楷书充会典馆誊录考授州同分发湖南官武冈州州同署知州 【金陵通传】 
　　朱元象字月峯号文安圻侄官天门县丞精行楷尝摹孙过庭草书朱文端惊为神品 【金陵诗征】 
　　朱存章字亦仁昆山人雍正间由选贡官靖州州判书法秀劲 【苏州府志】 
　　朱泉字飞涛建宁诸生工书法 【朱仕琇梅厓文集】 
　　书法能变化古法自成一家 【福建通志】 
　　朱文仪字羽皇建宁人从同邑吴游学书具得古人笔意后师上海周铨铨书自负冠本朝独奇文仪 【同上】 
　　朱文仁文仪弟贡生其书茂密淳健尤自喜其大书谓能寻常丈尺无不如志顾世无识之者 【梅厓文集】 
　　朱祉字肇繁江宁人工书 【金陵诗征】 
　　朱厚章字以载号药亭长洲 【一作昆山】 人乾隆元年由廪生荐鸿博未试卒工书 【苏州府志】 
　　朱荃字子年号香南桐乡人乾隆元年由监生举鸿博授庶吉士官编修 
　　工书 【书画过目考】 
　　朱稻孙字稼翁号芋陂一号娱村文盎子由贡生荐试鸿博 
　　盛百二撰行略云先生三世以能书名而先生书法不由家学初从汪编修土 【土：士】 鋐问津后自取柳诚悬米南宫书晨夕抚之遂自成一家小楷尤精 
　　楷书在褚欧间尤工分隶 【鹤征录】 
　　顾陈垿题娱村稿云尤工八分小篆 
　　书法得唐人墓铭逸趣兼工分隶 【湖海诗传】 
　　隶书得家法 【名人尺牍小传】 
　　朱道新字净私本溧水人居江宁乾隆元年岁贡书法苍劲与胡旨齐名 【金陵通传】 
　　朱世瑞字辑廷号拙存乾隆六年拔贡工书 【成安县志】 
　　朱珪字石君号南厓晚号盘陀老人大兴人乾隆十三年进士官至体仁阁大学士谥文正 
　　汤金钊文正墨迹跋云字体宽博厚重元气浑然有道者之形容也 【寸心知室文集】 
　　朱珪真书逸品上 【国朝书品】 
　　朱景英字幼芝武陵人乾隆十五年乡试第一人官福建北路理番同知工汉隶 【湖南通志】 
　　朱嵇字又康号竹坪一号此筠单县人乾隆十六年进士官给事中 
　　孙扩图曰书天分极高宋贤学晋人处往往有之 【一松斋集】 
　　朱休度字介裴号梓庐别号小木子秀水人乾隆十八年举人官广灵知州卒年八十一 
　　先生晚年书多自署手战然腕力益遒劲 【甘泉乡人稿】 
　　大令系竹坨太史裔孙工诗及书予尝见其七言楹帖字体在颜米之间自署七十九老人朱某手战书 【郁栖书话】 
　　朱筠字竹均一作竹君又字美叔号笥河珪兄乾隆十九年进士官侍读学士降编修 
　　朱珪撰状云书法一本六书自然劲妩 
　　孙星衍曰书法参通六书有隋以前体 
　　又曰世人訾朱学士筠及江征君艮作字兼篆体盖少见多怪耳秦以隶书更易五帝三代之文传之既久忘其本真汉人犹见科斗籀文著录于说文解字证之先秦钟鼎皆自符合壁书漆简之逸迹犹有什一存焉而或以不合于行楷訾之何必舍三代古人而为秦功臣乎自隋以前刻石皆篆隶行楷相杂如朱学士及江征君书者不知凡几盍博考以证吾言之不诬 
　　李威从游记云六书之学不绝如线近代著作家或以楷画效篆体为书盖楷画难明仓史遗意往往从类不分故不得不杂篆法为之波折纵横并出新意先生深病学者不明文字所由生其叙刻说文推论原委有半讹全讹之叹故亦喜为此书每摹勒入碑版古趣盎然见者辄不能句读先生尝言吾非嗜奇欲得古人制字意耳及出视学士争慕效不知故而貌袭之诡异乖违若瓦缶与彝鼎并陈鳝鳅与虫离龙同舞朱筠稿书逸品上 【国朝书品】 
　　朱瑞字鹳羣海宁人由实录馆议叙候选主簿能书 【沈廷芳隐拙斋文抄】 
　　朱逢年字大有号云圃颎子工平原书法嗜尔雅尝手写之 【金陵诗征】 
　　朱华字邺古江宁诸生善书 【江宁府志】 
　　朱纶字浩钦善行楷 【川沙厅志】 
　　朱岷字仑仲一字导江武进 【一作无锡】 人占籍天津 
　　工隶书 【天津县志】 
　　朱道江如齐人闻有簿 【簿：薄】 管仲者则掩耳走避 【国朝隶品】 
　　朱芳衡海盐人工楷法尝手写朱竹垞鸳鸯湖棹歌付梓 【抱竹居检书记】 
　　朱士敏字立符吴县人晚年目双瞽能作擘窠大字挺然洒落有出尘之致 【朱海妄妄录】 
　　朱之朴字宁周南汇诸生居石笋里东故号东村工分隶 【松江府志】 
　　朱修字德甫喜作书购古今石墨真迹手自临摹无不神似 【泾县志】 
　　朱斗南字星堂扬州武诸生工书 【扬州画舫录】 
　　朱棫字敬亭元和人善书 【同上】 
　　朱休奕字永之号梅厓竹垞裔孙工分隶克承家学 【梅里诗辑】 
　　朱丕襄秀水诸生工楷隶亦竹垞太史后人也 【郁栖书话】 
　　钱载赠朱文丕襄诗云八分集千文体括冰斯长 
　　朱玮字石甫南通州布衣少即工书初规仿衡山后乃入香光之室善作擘窠大字姿态遒媚 【崇川诗抄汇存】 
　　五合朱玮石父好诗与字率尔之笔好事者辄装置屏幛 【雪桥诗话】 
　　朱爚字郁川一字霞川上元人精音律篆书铁笔 【江宁府志】 
　　朱统安福人以父荫官户部主事工书 【江西通志】 
　　朱绂字辑五一字章甫南昌 【一作新建】 
　　人乾隆三十七年进士官中允改御史 
　　工书有索辄应 【江西通志】 
　　朱楷字圣模号琴川泾县人乾隆四十二年优贡生书得二王法碑版名贵甚自珍重辄拒权要之请 【赵绍祖兰言集】 
　　朱邦经字友鹤乾隆四十四年举人官国子监学录工篆分 【嘉兴县志】 
　　朱上林字根石一号苍岩又号晚樵钱塘人乾隆四十五年举人官天长知县行楷婉秀有唐贤风且工篆刻 【杭郡诗续辑】 
　　朱文翰字屏之一作屏滋号良甫一号沧湄又号见庵歙县人乾隆五十五年会元官两淮盐运使工篆隶 【木叶厱法书记】 
　　朱会东字星五武进人以善书名 【武阳合志】 
　　朱研字子成一字子存号紫岑休宁人居吴县贡生 
　　张熙纯曰工篆书 【国朝词综】 
　　朱火鼎字秋岩诸生　宗二王临池不倦 【嘉兴县志】 
　　朱协禾字少坪一字少萍海宁人官巴陵知县 
　　善草书 【杭郡诗三辑】 
　　宋钟鸣字声宏号虚斋海宁诸生书法得二王笔意 【同上】 
　　朱邦瑾字镇楚号梅坡平湖国子生书法苏米从舅周山茨先生亟称之 【朱壬林撰行述】 
　　朱镳号竹楼丹徒监生工书得米襄阳法 【京江耆旧集】 
　　书类米颠 【江苏诗征】 
　　姚姬传先生掌教钟山书院尝谓学者曰丹徒朱竹楼诗如其字字如其人 【云门馆帖跋】 
　　朱鹏字南溟原籍常熟书法雄健兼工各体 【湘潭县志】 
　　工书以篆隶名 【沅湘耆旧集】 
　　李元度曰善各体书法 
　　朱文藻字映漘号朗斋仁和人精六书自说文系传佩觿汗简及钟鼎款识博古图诸书无不贯串源流会其指要又能手亲摩写非徒以形声点画自名小学者可比 【湖海诗传】 
　　朱耒员字香稻号井菽秀水人 
　　戚芸生曰工书法年未冠能作大字 
　　有自刻所临玉版十三行 【钱载□石斋集】 
　　朱诚之字家梅号耕可海盐人工隶书 【张廷济清仪阁题跋】 
　　朱振飞字南九秀水人有书名 【同上】 
　　朱振起字方韩振飞弟诸生有书名 【同上】 
　　朱光曜字昱初娄人候选教谕喜晋唐人书旁涉篆隶 【王惕夫未定稿】 
　　朱凤起字振翙吴县诸生楷法清谨 【同上】 
　　朱瑀号介亭历城国子生擅临池 【山左诗续抄】 
　　朱声希字廉夫号吉雨休度从子 
　　俟宁居偶咏吉雨书体兼颜赵 【钱泰吉暴书杂记】 
　　朱叔鸿字弋青一字幼度新阳岁贡生候选训导工书行楷有晋唐风骨 【苏州府志】 
　　朱叔凫字次山叔鸿弟诸生善分隶 【昆新合志】 
　　朱凤森号韫山临桂人嘉庆六年进士官浚县知县以守城功升同知 
　　陈庆镛朱韫山遗诗序云工临池其笔法颇近米蔡之间 【籀经堂集】 
　　朱鑜字锡章嘉庆九年副贡工书法 【泾县志】 
　　朱万均号渔珊诸生精楷法 【嘉兴县志】 
　　朱茂堂字永叔火鼎从子诸生用笔圆和规模大令 【同上】 
　　朱积号蕉窗善书法 【六合县志】 
　　朱橒号逸休老人舒城人善书法 【庐州府志】 
　　朱竑号漪同一号敬斋无为人书宗董法以明经授沭阳教谕屡署县事 【同上】 
　　朱晖无为诸生工书 【同上】 
　　朱凤芝字少云善书 【黄岩县志】 
　　朱履贞号闲云秀水人 
　　赵魏书学捷要序略云闲云以布衣而工书法尝纂书学捷要一篇殚思古法发挥意旨于孙过庭书谱尤精研确核辨析微茫发前贤秘奥为后学津梁 
　　朱景周号秋坪常熟贡生工书法酷类赵松雪有洗砚图征人题咏 【天真阁集】 
　　朱澧字涛生成都举人官教谕 
　　工书法 【小万卷斋稿】 
　　朱昌颐字朵山海盐人道光六年第一人及第官给事中楷法工秀如小唐碑予有所书曲阜孔孺人传册 【木叶厱法书记】 
　　朱燮号柳溪仁和人道光八年举人官南雄直隶州知州楷法尤美 【杭郡诗三辑】 
　　朱瑞崧字子峻号生甫一号颐庵仁和人道光八年优贡官教习知县工楷法 【同上】 
　　朱兰字久香号耐庵余姚人道光九年第三人及第官内阁学士以文学受知宣庙尝偕许文恪戴文节入内上出扇命书之 【家传】 
　　朱其镇字九山万均子道光九年进士官巩秦阶道署按察使书法出入晋唐晚年尤嗜颜柳 【嘉兴县志】 
　　朱琦字伯韩号濂甫一号敬庵凤森子道光十五年进士官御史告归以守城功议叙道员咸丰十一年总理杭州团练局城陷殉难 
　　伯韩于本朝书家甚嗜刘文清学焉与之神似然刘书之妙实宗米法伯韩则益入平原之室故于逸宕之中特饶雄直之气余尤爱其小楷谨严奄有晋人风规 【空青水碧斋集】 
　　朱次琦字稚珪号子襄南海人所居镇名九江学者称九江先生道光二十九年进士官署襄陵知县赐五品卿衔 
　　先生于书道用工甚深其书导源于平原蹀躞于欧虞而自出新意 【续艺舟双楫】 
　　朱和羹号指山吴县人 
　　陆绍景临池心解序略云指山自幼嗜书深究笔法道光间介何生长庚从余游其作书刻挚有力知其探讨于书者久故能窥见古人精神之所寄如是也 
　　徐锡璋序略云工诗善书 
　　朱运鸿跋略云先人善书自欧赵入门假途颜柳复由颠素希踪二王旁及篆籀莫不究心 
　　朱省三吴县洞庭山人工书法喜藏右军帖昕夕临摹其子竹吟克承家学 【翠薇花馆词抄】 
　　朱芬字香初石门廪贡官感恩知县工古篆石刻 【宋咸熙耐冷谈】 
　　朱载荣字学麟归安人书学米董颇得神似 【埋忧集】 
　　朱鋐字震伯江都人精隶书篆刻法邓完伯笔意生动殊有士气顾性傲岸不屑肩随熙载之后又不愿见富室达官以是扬人不甚知之 【阮充云庄印话】 
　　按震伯为包安吴弟子 
　　朱大韶字虞卿娄县贡生 
　　姚椿灵壁石磬歌送朱虞卿入都诗云怜君生平嗜篆隶绝艺如今叹谁继 【通艺阁诗续录】 
　　朱逢丙原名伯凤字桐生华亭人书兼真行篆隶镌石几夺简甫之席 【冯承辉印识】 
　　朱钦号逸云吴江人工篆隶刻印 【同上】 
　　朱逢泰号柳堂吴江人工书 【翁维小蓬海诗钞】 
　　朱锡均号芷湘沛县拔贡官饶州府同知书法鲁公劲健圆足时罕其匹 【徐州府志】 
　　朱启房字恪孙叔鸿子诸生少习柳公权书风骨遒健比长古今碑帖靡不临摹尤爱汪士鋐称其善用退笔藏锋而秀媚在骨仿之惟肖 【昆新合志】 
　　朱荫培字熙芝无锡人有书名 【近人笔记】 
　　朱荣恩字少廉秀水诸生善书 【余楙白岳庵诗话】 
　　朱承厚歙县人以书名于时 【柏枧山房集】 
　　朱烈字毅甫号觐扬金匮人幼习茶叶业耻之奋志学书规抚欧颜功力甚深以书教授里中延者踵接 【书画家笔录】 
　　朱麟书字景曾宜兴人候补县丞工书得华亭笔意年八十余卒 【同上】 
　　朱澄元字少芸其镇子由诸生议叙为吴县县丞 
　　楷法酷似其父髫龄即能作擘窠大字 【嘉兴县志】 
　　朱衍绪字镇夫余姚人同治六年举人工篆隶 【两浙輶轩续录】 
　　朱承绶字槐叔海宁人同治八年岁贡精小楷工秀绝伦 【杭郡诗三辑】 
　　朱允元字克庵仁和廪生书法出入晋唐 【同上】 
　　许溎祥曰书法入晋贤之室 
　　朱启连字棣垞诸暨人广东集诗文隶草无不工绝 【倪鸿桐阴清话】 
　　按字跂惠一作萧山人 
　　朱如白字晓东汉阳人工汉隶 【傅守谦撰家传】 
　　朱启焘号云门文正公珪元孙官广东候补道书法颜鲁公 【近人笔记】 
　　朱颖字秀峯歙人官深州吏目工楷隶吴挚父京卿亟赏之 【清乐堂随笔】 
　　朱淕号啸麓富阳诸生书法颜平原 【广印人传】 
　　朱家桢字维周号少东如白子与弟家懋字实丞皆诸生并工书法传家学 【傅守谦达可斋文抄】 
　　朱鲁铭家懋子与子馨谷皆传家学长书法为名诸生有声称 【同上】 
　　朱福诜字桂卿海盐人光绪十六年进士官翰林院侍读学士精楷法李爱伯侍御于书不轻许人独称桂卿书以为能得唐贤妙处 【木叶厱法书记】 

　　符 

　　符曾字幼鲁号药林晚号贯翁钱塘人雍正六年举贤良方正乾隆元年荐鸿博以丁忧未试官户部郎中 
　　裘曰修张文敏临苏帖跋略云国朝书法余所及见者云间绎堂不越思翁矩范虚舟笔笔唐人然字中无字香泉怪丑风斯下矣汪退谷先生脱胎于褚而融筋化骨乃绝不乞灵摹拓后得泾南司寇逸气鼓荡天马不羁药林民部书学退谷而最善泾南 
　　符劲字茂刚号竹畦雍正七年举人工隶篆 【黄岩县志】 
　　符简字申福号懒松雅好临池神明于晋唐诸家之法尤爱颜鲁公书与同里吴琨夏畴相师友而奇古过之 【同上】 
　　符之恒字圣几号南竹钱塘廪生喜抄书笔迹渊妙 【道古堂集】 
　　符旌字浚城号雨岩嘉庆间由郡庠选庐江训导字临晋人 【兴化县志】 

　　皇清书史卷四 

　　●皇清书史卷五 

　　义州李放真放纂录 

　　上平（五） 

　　七虞（二） 

　　○【上平】 七虞 【胡　辜　屠　吾　吴】 

　　胡 
　　辜 
　　屠 
　　吾 
　　吴 

　　胡 

　　胡从中字师虞号天放一号栋居山阳人明崇祯时举人善书法初万历中有熊斗阳者以书名一时至从中出而书体一变与陈心益胡奏肤崔宏荫宏撰宏揆齐名长笺短扎皆宝藏之年八十余卒 【淮安府志】 
　　胡宋字妙峯江宁人旨之父世世授书法 【金陵诗征】 
　　胡正言字曰从别号十竹主人休宁人迁霍山明宏光时荐授武英殿中书舍人遂居江宁年八十余康熙中卒 
　　吕大器曰工篆法 
　　精究六书其所摹金石古文大小篆推重一时 【南强逸史】 
　　精篆籀尤工铁笔尝缩古篆籀为小石刻以行人争宝之八十余犹为人作篆籀不已 【印人传】 
　　吾家抱竹居藏有曰从所着重订六书正讹初印本篆书系其手写者字可径寸绝工又藏其花落花开只读书白文冻石方印隶书边款云海阳胡正言曰从氏篆乃故城贾退厓方伯遗物德州封荻唐定为真迹曰从又着有书法必稽一书传本甚希与所辑印谱并不易得云 【木叶厱法书记】 
　　胡世安字处静号秀岩一号菊潭井研人明崇祯二年进士国朝官大学士工书法喜学东坡尤精鉴赏碑帖着有褉帖综闻 【同上】 
　　胡兆龙字子衮号宛委顺天人原籍山阴顺治三年进士官吏部右侍郎计东撰传云书摹晋人 【改亭文集】 
　　胡珪字符明庆云人顺治十二年武进士官万城守备工八分书 【畿辅通志】 
　　胡献征字存人武陵人顺治时由荫生官至江苏布政使善仿松雪行楷 【扬州画舫录】 
　　胡介初名士登字彦远钱塘人 【或曰明诸生】 
　　方丈哭友诗云书法更无伦 【嵞山集】 
　　胡旨字易简号燕江宋子诸生书法逼近晋唐与顾梦游龚贤往来倡和 【金陵通传】 
　　胡其毅字致果改名澄字静夫正言子 
　　曹楝亭书目旧京风雅六卷胡其毅手录 【金陵诗征】 
　　胡夏客字宣子号鲜知海盐太学生好摹籀篆 【檇李诗系】 
　　胡鹏字师礼诸生善书 【南昌县志】 
　　胡秉文字次衡上元人行书亦工 【金陵诗征】 
　　胡学汪原名望字小牙号磻溪黎平人康熙八年岁贡隶篆白描及青乌日者家言贯穿洞悉 【黎平府志】 
　　胡会恩字孟纶号苕山德清人康熙十五年第二人及第官刑部尚书 
　　徐倬清芬堂记云七岁时即能作擘窠大书学董文敏几欲乱真 【道贵堂集】 
　　胡奉衡字平玉学汪子康熙二十三年举人官黄州府教授工草书 【黎平府志】 
　　胡奇字德常号正庵扬州 【按一作太仓】 
　　人从征闽逆有功保守备不就工书法 【唐孙华撰传】 
　　胡正笏号吟江康熙时举人官盛京刑部主事年八十九犹能作细字楷书县人多藏之者 【湘潭县志】 
　　胡同夏字九高精楷法周璕白描九歌图同夏书辞可称二妙 【菘垞日记】 
　　胡良瑚字葆光号勖堂兴化诸生善书 【淮海英灵集】 
　　胡玑山阴人 
　　天津关帝庙越人造为燕会所俗呼乡祠祠后阁三楹壁书擘窠字四曰进德修业字画遒劲类欧阳率更款署胡玑传为山阴人寓祠中无所事事一日僧出为人家作佛事留小沙弥居守胡持墨渖一盎上阁又敛寺中坐具悉移置阁中半日出谓沙弥曰我将去若师遇我厚无以酬壁上已为涂鸦师归幸为我致之遂幞被去沙弥亦不解所谓僧归告以客言上阁字在壁上墨犹未燥也 【高继珩蝶阶外史】 
　　胡宝瑔初名金兰字泰舒号颐斋晚号瓶庵歙人雍正元年举人官河南巡抚谥恪靖 
　　陈浩撰神道碑云篆隶行草无所不工 【生香书屋集】 
　　胡道用钱塘人擅篆籀之学 【两浙輶轩录】 
　　胡方字大灵新会人番禺岁贡生私谥文介先生能书 【岭海诗抄】 
　　惠士奇曰工书 
　　胡镶兰字乙皋号介根胶州人乾隆三十九年举人官长宁知县书法根柢篆分力追晋唐灵笺片楮岭南宝之 【山左诗续抄】 
　　蔡之定跋刘文清公书卷云山左书家尚有胡介根文清之书海内皆知之介根之书知者绝少岂限于名位欤至今岭南人极重其书 
　　胡克家字果泉鄱阳人乾隆四十五年进士官江苏巡抚 
　　工书法力追锺王与三梁一王齐名 【蠡庄诗话】 
　　胡时显字行偕号晴溪武进人以军功官至鸿胪寺卿善书踵门求者不绝名转在馆阁诸公上 【洪亮吉更生居士集】 
　　胡金诰字晋嘉号蛟门又号密庵娄诸生精楷法尝手书楞严黄庭诸经 【汪彦傅撰墓志】 
　　胡秉谦枝江上舍生能为堆墨书一书运数次恰如初写墨明如漆 【秦武域闻见瓣香录】 
　　胡光勋字载竹西华诸生好学书见古法帖碑版穷力摹写不知疲 【张远览桐邱文稿】 
　　胡廷森字衡之号西棽江都人工书 【定香亭笔谈】 
　　胡穰圃海盐人书学虞永兴 【甘泉乡人稿】 
　　胡作谋字嘉士号芰亭天台人有书名 【两浙輶轩录】 
　　胡唐一名长庚字子西号城东歙人官国子监典籍工诗尤工篆学制印与巴慰祖齐名兼工楷隶 【木叶厱法书记】 
　　胡元交一名炎照号海渔精篆刻工楷隶王梦楼洪稚存两先生尝称之 【泾县志】 
　　胡成浚字在郊黟县岁贡工书法 【安徽通志】 
　　胡显澍字静庵英山监生年九十能作蝇头细字 【六安州志】 
　　胡寿芝号七因临安人由拔贡分发州判升知州被议复官夏邑知县 
　　尝从梁闻山学书 【雪桥诗话】 
　　胡正基字巽亭号岫青平湖岁贡 
　　黄安涛曰书法率更 
　　胡澄字芸泉江宁人钟子嘉庆十八年举人官婺源教谕精篆籀八分 【金陵通传】 
　　胡沛字燮园澄弟亦善四体书咸丰三年城陷合家赴水死 【同上】 
　　胡林翼字贶生号咏芝益阳人道光十六年进士官两湖总督谥文忠真行书风格英爽亦足名家 【木叶厱法书记】 
　　胡祁号剑津武进人工笔扎 【斌良抱冲斋集】 
　　胡仁颐号扶山光山人道光十六年进士官给事中工小篆与何子贞太史友善楷隶亦佳 【木叶厱法书记】 
　　丁巳春杪由历下至都距扶山寓庐仅数十武一握手外即纵谈古今书势互证两人别后八法进境 【何绍基东洲草堂集】 
　　胡光筠号小秋江都人精隶古 【云庄印话】 
　　胡丕显字学周号拙庵江阴布衣幼未学书三十外得柳诚悬玄秘塔帖朝夕临摹数月而书成笔法离奇劲可屈铁 【亦复如是】 
　　胡锡燕字伯蓟号蓟门湘潭人书法眉山尝摹苏写陶诗腴润可喜后投水死 【抱竹居检书记】 
　　胡震字不恐号胡鼻山人富阳诸生精篆隶八分之学书绝佳即行楷亦不涉唐后一笔习摹印见钱塘钱松作乃大惊服 【蒋敦复撰传】 
　　胡澍字荄甫一字甘甫号丹伯又号石生绩溪人咸丰元年举人官户部郎中精刻印工篆书得秦汉人遗意 【胡培系撰状】 
　　胡义质号铁龛仁颐子咸丰六年进士官顺天府丞善篆分 【木叶厱法书记】 
　　胡豫昌字定庵江宁人善行楷 【金陵通传】 
　　胡良铨字衡甫绩溪人由诸生官大埔知县 
　　精篆隶 【广印人传】 
　　胡镢号匊邻一号老匊别号晚翠亭长石门诸生善书尝钩摹宋拓圣教仙坛醴泉诸碑均不失神韵 【同上】 
　　胡宗成字梦庄号止安会稽人能八分 【同上】 
　　胡锦曦字蓉初华亭人善作唐篆 【同上】 
　　胡然原名乃尧字卓哉号印髯亦号幻翁又号可庐钱塘人工书翰 【同上】 

　　辜 

　　辜启文秀水人书仿柳诚悬朱梓庐小木子诗系其手书付刻 【暴书杂记】 
　　辜典韶字夔珍号乳溪平湖恩贡精六书日本国人尝求其字着篆隶备考 【两浙輶轩续录】 

　　屠 

　　屠文林山阳附贡生工书 【淮安府志】 
　　屠鹓字丹山武进诸生精行楷有晋唐人风致 【武阳合志】 
　　屠鉴字保三仁和诸生以篆隶名 【两浙輶轩续录】 

　　吾 

　　吾德懋字子勉号南园海盐人乾隆五十九年举人书宗苏米 【两浙輶轩录】 
　　吾德涵原名德宁号笏山一号芝石海盐人嘉庆二十二年进士官进贤知县书法精妙一时碑版皆出其手老年犹日书心经一篇人争求之 【同上】 

　　吴 

　　吴永旭字伯高明岁贡鼎革不仕善草书 【泾县志】 
　　吴兆仑字悬璞广济人明诸生书法仿其舅刘幼凝秉珍 【金德嘉居业斋集】 
　　吴道凝字子远顺治四年进士官奉化知县草书横绝自谓似李北海 【桐城耆旧传】 
　　工行草自谓得李北海笔意 【安徽通志】 
　　吴之纪字小修一字天章号慊庵吴江人顺治六年进士官湖广按察司佥事 
　　书法米芾 【苏州府志】 
　　吴兴祚字伯成号留村山阴人隶汉军正红旗顺治七年年十八由贡生授萍乡知县官至两广总督 
　　秦松龄撰状云书学颜尚书杨少师当其得意揎袖挥洒旁若无人 【苍岘山人集】 
　　放按钱泳履园丛话以兴祚为顺治五年进士殊误 
　　吴爌初名元日英字天朗歙人顺治十五年进士官平乐府推官书法率更 【安徽通志】 
　　吴国对字玉随号默岩全椒人顺治十五年进士官侍读善书 【同上】 
　　熊赐履赐书楼集序略云工书法 
　　吴维哲字浚之号茹庵南皮人顺治十八年明通榜进士官汝阳知县工书法 【南皮县志】 
　　吴养浩字孟甫莆田人顺治中诸生荐授内阁中书官户部员外郎工小楷尝摹醴泉铭刻石行世 【莆风清籁集】 
　　吴在字公之金山诸生书学北海 【周亮工印人传】 
　　吴士旦号托园海盐人工书 【昭代名人尺牍小传】 
　　吴凤鸣字声远号安石人娱情飞白精穷八法 【吴绮林蕙堂集】 
　　吴琦字魏公襄陵人徙江都风期简淡以古人自期旁及阴阳术数及琴奕篆籀翰墨诸技而不以之骄人 【诗观】 
　　吴允蒿长洲人工小楷 【木叶厱法书记】 
　　吴雷发字起蛟号夜钟震泽诸生工书法 【苏州府志】 
　　吴铖字玉嗣别号耕心老人归安人善擘窠大书晚更喜作小楷得者珍之 【归安县志】 
　　吴思震字坦士号讱斋嘉定人工小楷 【练音初集】 
　　吴世基字念祖无为人康熙十二年进士工书行楷绝妙 【庐州府志】 
　　吴雯字天章号莲洋先世辽阳人其父官蒲州学正遂籍蒲州康熙十八年荐试鸿博 
　　征君尝集古人嘉事为一编名曰莲洋乌丝集手寄先公一小册书法古雅惜佚去 【鹤征录】 
　　留意书学所著莲洋诗集中论书平帖者几十之一敝藏有自书诗稿一册诗共数十首皆集中所未收者 【详清乐堂随笔】 
　　淡墨斜行萧散有异趣王秋史进士称其书皆颜柳戈磔不虚也自署别号为学无学人亦奇 【木叶厱法书记】 
　　吴宁谧字静公山阳人康熙二十三年举人官广德州学正工书法求者无虚日一日方执笔作字未竟疾发而卒年六十八 【淮安府志】 
　　吴之振字孟举别号黄叶村农石门贡生荐授中书 
　　精书法 【寒村集】 
　　工书 【浙江采集遗书目】 
　　吴旦字卿云国对子增监生考授州同知 
　　吴德旋曰侍读故工书卿云承家学书亦工论者谓侍读之有卿云犹右军之有大令 
　　吴廷桢字山抡号南村长洲人康熙三十九年进士官谕德 
　　吴德旋曰书法少师赵董 
　　喜作书书必有跋所著古剑书屋文集中曾附刻十余首 【木叶厱法书记】 
　　吴学礼字履和号慕林一号立亭休宁人仁和籍康熙四十四年应御试于苏州赋诗四章书皇图巩固四大字钦取一等第二官兵马司指挥 【杭郡诗辑】 
　　吴锐字颖长当涂人康熙五十年举人官江都教谕荐鸿博工书法 【安徽通志】 
　　吴拜字一斋觉罗正蓝旗人康熙五十一年进士官左都御史 
　　德厚一斋公书心经跋云雅好临池得晋人三昧一时书名大振踵门来索者日不暇给 
　　吴襄字七云一作辑耘号悬水青阳人康熙五十二年进士官至礼部尚书谥文简 
　　吴襄行书能品下 【国朝书品】 
　　吴元春汝阳举人康熙中任礠州学正善书 【广平府志】 
　　吴越彦字季舒高淳人康熙中以学行荐固辞书法苍劲 【金陵诗征】 
　　工书法 【江宁府志】 
　　吴三省原名■〈日上永下 〉字旦清娄人官溧阳教谕 
　　工书 【松江府志】 
　　吴其炎字恒叔号学圃吴江人由拔贡官清涧知县 
　　李重华曰弱冠时已突出流辈每促席谈燕洒翰辄惊座人 
　　吴游字士林建宁增生善书法 【福建通志】 
　　吴涟字水岩龙岩人由举人官衡山知县工楷法 【同上】 
　　吴珊字里人 【按晚号非非老人】 
　　安平人由贡生官唐县知县能书酒后纵腕挥毫字迹若鸾翔凤翥 【深州风土记】 
　　吴大来号味泉宜兴人 
　　大来以平原为宗书特苍郁 【吴德旋初月楼轮书随笔】 
　　十数年前见吾乡吴味泉书辄爱玩不释手以其熟于二王草法也近觉其有不足处盖行笔学平原而未能透露香色反不如曹湛斯 【同上】 
　　吴大来行书能品上 【国朝书品】 
　　吴濂字莲洲号淳园江都人官兵部职方司员外郎晚年右臂不仁左书尤妙 【广陵诗存】 
　　吴应本字潢序钱塘诸生工左笔书 【杭郡诗辑】 
　　吴允嘉字志上号石仓仁和人手抄书可数百册楷法醇古毫无俗焰 【两浙輶轩录】 
　　按一字州来 
　　书法醇茂之中挟萧散之趣 【杭郡诗续辑】 
　　吴爟长洲人工楷书合晋唐人法 【张大受匠门书屋集】 
　　吴邦域苏州人官句容教谕工书法 【江宁府志】 
　　吴守相字尔琢号西岑武进人由诸生考取景山宫教习候选知县吴龙见撰行畧云间学晋唐楷法各具体格 【薜帷文抄】 
　　吴延熙字铭佩号敬斋雍正二年进士官云南道监察御史工书法 【归安县志】 
　　吴云栋字东木雍正六年岁贡工书 【宜兴县志】 
　　吴之棫字镐臣三省子游闽中冒籍入延平府学 
　　工书得其父笔法瘦硬通神 【松江府志】 
　　能作擘窠怀草 【福建通志】 
　　吴成九字和仲号耕岩南汇诸生以子左都御史省钦贵赠如其官吴省钦撰墓版文云书法李北海 【白华前后集】 
　　书宗云麾娑罗二碑 【白华年谱】 
　　吴成栋南汇诸生楷法秀逸 【松江府志】 
　　吴世语字圣默江宁武举人工楷书字法似率更大者径三四尺小者方寸千字 【金陵通传】 
　　吴焯号凌洲扬州人工书退翁 【按谓汪退谷】 
　　门弟子子溥字恭溪继之 【扬州画舫录】 
　　吴作樟字文洁萧县人工书能悬肘作小楷与郑燮善燮甚钦服之尝醉后于金陵佛寺作大雄宝殿四字大径数尺观者悚然 【徐州府志】 
　　吴子乐字德卿增生善擘窠书 【嵊县志】 
　　吴容字端公钱塘诸生书摹李北海 【杭郡诗三集】 
　　吴龙见字恂士一字惺士守相子乾隆元年举鸿博未遇中本年进士官河间知县 【一作陕西布政使】 
　　龙见丙辰会试诗自注云某亲王监试行至看卷称书法好 
　　吴高峻字韶钧号斋亭嘉兴人乾隆六年举人官桃源知县 
　　沈业富曰楷法锺王流传甚广 
　　吴鹏南字懋仝福清人乾隆七年进士官吏科给事中暇则以笔札自娱所遗行草艺林宝之 【福建通志】 
　　按一字省旃号芝冈馆选录作连江人 
　　吴偀字轶伦号检斋钱塘人乾隆十二年举人官金华教谕闭门却扫惟以临池作诗自遣 【杭郡诗辑】 
　　梁同书曰工楷法 
　　吴志鸿号双溪休宁人居芜湖乾隆十六年南巡召试授中书通篆隶 【壹斋集】 
　　吴楷字荣木号一山仪征籍徽州人乾隆十六年南巡召试二等授中书 
　　善小楷 【扬州画舫录】 
　　吴钺字爱棠全椒贡生捐知县乾隆二十四年借补无锡知县升奉天治中工诗古文及书 【无锡县志】 
　　吴玉搢字藉五号山夫山阳岁贡官凤阳教谕 
　　李宗昉撰传云精篆隶古文着有金石存 【妙香室集】 
　　吴翼成字礼园青阳附贡官中书充武英殿分校官善小楷行草八分大小篆诸体 
　　吴湘号逍遥庠生书法古朴遒劲人争宝之 【六安州志】 
　　吴上尊字典彝仁和诸生工草书及大小篆 【杭郡诗续辑】 
　　吴琨黄岩人善书与同邑夏畴齐名 【木叶厱法书记】 
　　吴之垲字月岩岁贡生书宗欧阳一时碑版每出其手 【嵊县志】 
　　吴熊号梅颠歙人幼不知书中年得杜诗笺注兰亭石拓遂工古今体诗兼学作书皆工 【初月楼见闻录】 
　　吴璘都字九仪安仁拔贡生少孤学书苦无楮以筯画石习久遂工楷法 【福建通志】 
　　吴牧元字耕民建宁人隶书得古法 【同上】 
　　吴世膺号一峯宁化武生死林爽文之变工书 【同上】 
　　吴兆楠字朴园号小梅国子监生工篆隶 【高邮耆旧诗存】 
　　吴中州萧县人工书法 【徐州诗征】 
　　吴庆集昭文人着书法归宗 【苏州府志】 
　　吴鹏字南池如皋人官汉阳县丞 
　　吴文溥赠诗云诗豪兼书圣窃比张米颠 【南野堂诗话】 
　　吴廷楷字宪揆青浦人官吏部主事仓场监督工篆隶 【明斋小识】 
　　吴孝恪字恭十诸生工书法寺观碑碣多出其手 【宜兴县志】 
　　吴练江钱塘人篆法闻于京师 【张九钺陶园集】 
　　吴仰唐别号灭初老人歙人居扬州工篆隶刻章尤擅场 【程瑶田通艺录】 
　　吴兆杰本姓汪字隽千号漫公徽州 【飞鸿堂印人传作歙县】 人肆力于籀篆工摹刻行楷八分皆有法度 【同上】 
　　吴绍淓字淯南徽州人书法孙过庭 【扬州画舫录】 
　　吴迁号松乔官刑部司狱司工行草书善摹孙过庭祝枝山法迹 【泾县志】 
　　吴鉴字保三号玉青举人小楷工而捷日可得二万字旁及篆刻靡不工整 【同上】 
　　吴大绅字笏巢廪生小楷秀整参酌文董之间行书则摹海岳 【同上】 
　　吴抡字汝材庠生工行楷书篆隶亦古雅可喜有求之者穷日夜应之无倦色有拙山印谱一卷 【同上】 
　　吴锡麒字圣征号谷人钱塘人乾隆四十年进士官国子监祭酒 
　　宗室毓本曰先生不以书名而神韵秀雅波磔生动殆与诗古文词相等 
　　祭酒真行书圆秀自然兼有山舟梦楼两家长处 【郁栖书话】 
　　吴绍灿字澄野号苏泉歙人寄籍扬州乾隆四十年进士官编修工隶书 【吴锡麒撰传】 
　　吴俊字奕千号昙绣一号蠡涛吴县人乾隆四十年进士官山东布政使工行楷书于同时名家最近刘文清 【木叶厱法书记】 
　　吴俊行书佳品下 【国朝书品】 
　　吴纯字葆良号春林钱塘人乾隆四十二年拔贡生工书 【杭郡诗续辑】 
　　吴璥字式如号菘圃钱塘人乾隆四十三年进士官吏部尚书协办大学士 
　　钱仪吉曰林少穆尚书叹公笔意超妙入古初未尝以书名 【衍石斋记事稿】 
　　吴树萱字春晖一字寿庭初名杰字寅万号少甫 【一作黼】 俊弟乾隆四十五年进士官四川盐茶道 
　　工篆隶 【飞鸿堂印人传】 
　　吴廷选字戛韶号石亭荆溪人乾隆四十九年进士官侍读能书 【木叶厱法书记】 
　　吴云字润之号玉松长洲人乾隆五十五进士官卫辉知府 
　　林则徐跋吴玉松书册云年九十四神明强固灯下作蝇头书累纸不辍劲秀朗润几莫知为老翁笔也 
　　晚岁尚能作精楷 【师友集】 
　　吴文新字涤崖号近斋上元人乾隆五十六年拔贡授建平教谕工楷书 【江宁府志】 
　　吴名凤字竹庵乾隆五十七年举人官景德镇同知署抚州知府工篆隶 【宁津县志】 
　　吴芳培字霁菲号云樵乾隆五十九年进士官兵部右侍郎仁宗称其写作俱佳 【泾县志】 
　　吴华字松州钱塘人乾隆中由诸生官滕县知县书名噪都下 【杭郡诗辑】 

　　皇清书史卷五 

　　●皇清书史卷六 

　　义州李放■〈日良 〉逸纂录 

　　上平（六） 

　　七虞（三） 

　　○【上平】 七虞 【吴　乌　邬　殳　俞　喻　卢　苏　瞿】 

　　吴 
　　乌 
　　邬 
　　殳 
　　俞 
　　喻 
　　卢 
　　苏 
　　瞿 

　　吴 

　　吴映奎字文躔昆山贡生精六书篆隶 【苏州府志】 
　　吴翌凤字伊仲号枚盦本休宁人侨居吴郡乾隆三十一年入吴县学道光中卒年七十八 
　　鲍廷博曰书法秀逸手书秘册几及千卷今之钱罄室也 
　　吴岑渚吴人 
　　钱大昕半砚斋记云善行楷嗜金石刻 【潜研堂集】 
　　吴钧字陶宰别号玉田生华亭人篆隶入古摹古名印虽吴亦步苏啸民未之或先 【松江府志】 
　　隶法初唐苍劲秀润刻印师何雪渔 【飞鸿堂印人传】 
　　篆隶并工自可传世 【张祥河关陇舆中偶忆编】 
　　吴兆模字式之上元诸生七岁能书擘窠大字 【江宁府志】 
　　吴山字六峯江浦人工行草书 【同上】 
　　吴讱字搢书号芜衫晚号龙门山樵江浦诸生喜作擘窠大字 【同上】 
　　吴近光字训行号邵窠上元 【按金陵通传作江宁】 
　　诸生工书 【同上】 
　　吴鋐字云门上元诸生工书 【同上】 
　　吴浃字双溪上元诸生书学米氏天马赋 【同上】 
　　吴国俊字伯英上元人官福建盐大使书学文衡山一派 【同上】 
　　吴锺嵩宁阳人工小楷 【山东通志】 
　　吴茂黟县附贡生工书 【安徽通志】 
　　吴震黟县增生工书 【同上】 
　　吴干临淮诸生善真行书 【同上】 
　　吴肇凤阳人善书 【同上】 
　　吴苏桥歙人善书精篆籀 【赵怀玉亦有生斋集】 
　　吴继宽字小匏甫里人书法遒劲似张文敏 【苏州府志】 
　　吴三锡字师中号秋村长洲人以善书名行押师圣教序楷法宗砖塔铭俱能超诣 【吴翌凤怀旧集】 
　　少从郑迂谷廷旸学遂以书名尤工小楷求者麏集 【吴门耆旧集】 
　　有临池之癖有乞书者必求当意否则不惮屡易纸也 【苏州府志】 
　　吴锡嘏字介祉号菜香吴门人能书工篆刻 【吴门耆旧记】 
　　吴珽号啸峯元和人工书 【木叶厱法书记】 
　　吴耿光字秋河小楷秀劲 【同上】 
　　吴韺南海人工四体书 【同上】 
　　吴鑅字征甫增生字初法松雪继程率有刚健含婀娜之势 【川沙厅志】 
　　吴嵘字介如号石斋海宁诸生善书 【杭郡诗辑】 
　　吴廷榕字青士钱塘人官泰州知州精楷法 【师友集】 
　　吴琨字师钦号素吾诸生书宗颜鲁公晚师米家父子 【黄岩县志】 
　　吴冕字黟山歙人居杭州工草圣 【杭郡诗三辑】 
　　吴飞鹏字九程号远庵钱塘人尤工小楷书方整似颜鲁公予少时喜写书因延之于家日课数千字今架上读史方舆纪要续通鉴长编皆所写也 【李兆洛养一斋文集】 
　　吴宏基字让斋江宁人工书法 【金陵通传】 
　　吴乘诸生以书名 【无锡县志】 
　　吴昆榕字怀亮号茗香江西东乡人 
　　精篆隶 【江西通志】 
　　吴履字公之坦号竹虚别号苦茶头陀又号瓦山野老嘉兴人善作小篆予藏其为曾庶蕃中丞篆书七言楹帖文云无欲在心为至乐有功于世不虚生并篆书题款云宾谷中丞正捥瓦山埜老吴履书篆于苦木茶盦下押吴履竹虚两朱文方印此联纸本如新字大可七寸许匀圆秀健视渊如稚存两公殆又过之然诸书仅称其诗画及铁笔无及其能篆者故备着之 【木叶厱法书记】 
　　吴邦庆字霁峯霸州人嘉庆元年进士官河东河道总督喜临橅古帖寒暑不辍 【大清畿辅先哲传】 
　　按一字景唐 
　　吴荣光字伯荣号荷屋一号殿坦别号石云山人晚号拜经老人南海人嘉庆四年进士官湖南巡抚 
　　吴式芬撰墓志云书法出入欧苏诸家去肤存液 
　　粤东百余年来论书法推四家冯鱼山黎二樵吴荷屋张澥山鱼山字有气魄然执笔横卧全用偏锋二樵字有逸气而无腕力荷屋澥山皆能运腕皆得晋人用笔之意荷屋晚年老笔颓唐然字有意味澥山初时为欧所缚晚岁深于晋帖颇得帖意吴张二公一生所长自以书法为最也 【张维屏艺谈录】 
　　荷屋暇则学书取诸家法帖鉴别参证之 【张维屏松心文抄】 
　　按中丞刻有筠清馆法帖又着有帖镜辛丑消夏记历代名人年谱诸书惟帖镜未见传本 
　　吴嵩梁字子山号兰雪昆榕弟嘉庆五年举人官黔西知州不以书名而所作小行楷亦秀健不失法度 【木叶厱法书记】 
　　书法苏米 【书画过目考】 
　　吴玉堂字黼庭光州人嘉庆七年进士官殿试考试试差皆左手书奏折小字更奇 【姚元之竹叶亭杂记】 
　　吴荫松字景岚号联厓嘉庆七年进士官襄城知县善楷法 【抚宁县志】 
　　吴存楷字端父号缦云钱塘人嘉庆十年进士官当涂知县善隶书纯用汉人法与曲阜桂馥绝相似 【杭州府志】 
　　吴侍曾字泰孙号竹泉海丰人嘉庆十三年进士官吏部文选司主事 
　　吴重憙曰书法平原日临争座帖一过 【石莲庵文钞】 
　　吴慈鹤字巢松号韵皋别号岑华居士又号凤巢山樵吴县人嘉庆十四年进士官国子监祭酒 
　　刘杰曰工书 
　　褚逢椿曰所临黄庭经龙藏寺碑结体精密字势飞动盖得力于锺绍京而参以董香光 【行素斋文集】 
　　吴其浚字瀹斋一字季深号雩娄农固始人嘉庆二十二年第一人及第官山西巡抚 
　　郭尚先曰工小楷 【芳坚馆题跋】 
　　吴瀹斋奉敕临柳诚悬大达师碑特赐松雪斋砚屡奉敕书马赞心经 【祁寯藻谷曼谷九亭集】 
　　有书名 【铁槎山房闻见录】 
　　予藏中丞楷书楹联文云快史独披千古论异花分占四时天上款融甫五兄字大如小儿拳纸长不盈二尺笔致秀健可入佳品 【木叶厱法书记】 
　　吴介祁字希三嘉庆二十四年举人官合肥训导工书翰尤精李少温篆法 【宜兴县志】 
　　吴式敏字平山侍曾子嘉庆二十五年进士官安襄郧荆道工楷法 【山东通志】 
　　按一字逊甫号春巢 
　　吴涟字筱川如皋诸生书法华亭 【潘际云清芬堂集】 
　　吴瑗字云侍工书 【无锡县志】 
　　行楷有晋唐风格 【戴延年抟沙录】 
　　吴绍唐字叶峯无为庠生书法秀健近率更 【庐州府志】 
　　吴召宏无为附贡生选从九品不就工书 【同上】 
　　吴询字重约号湘麓一号画溪县学生工隶楷 【桐城耆旧传】 
　　吴巨珩字儒怀号白厓书法得晋人遗意 【同上】 
　　吴培因全椒诸生善行楷 【安徽通志】 
　　吴逊三飞鹏子亦工书 【养一斋集】 
　　吴育字山子号艾斋吴江诸生 
　　常州李兆洛泾县包世臣盛称山子古文及篆隶 【苏州府志】 
　　工四体书篆法尤美 【常州府志】 
　　刘逢禄曰心通仓籀笔勒金石吾不如吴山子 【刘礼部集】 
　　吴育篆及行书佳品上 【国朝书品】 
　　吴德旋字仲伦宜兴贡生 
　　自云少年时笃好韩退之诗文见退之有性不喜书之语即亦绝不措意三十后有所激发于为书亦甚嗜之而在侪辈中质最劣然以质之劣也而思之较深于古人之所以离合得失实能心知其故但运之于手不能如吾意之所欲出耳 【初月楼文钞】 
　　又云余年三十余始留意书学即好东坡思白两家然苦无入处学淳化阁帖爱大令文皇之驰骋自得而益迷其源自是泛滥于唐宋元明诸家十有余年而私心所好仍在东坡思白包慎伯又导余学杨少师步虚词日临一过觉于苏董两家意趣时有所会直不知手之舞之足之蹈之也 【初月楼论书随笔】 
　　又云余受书法于阳湖钱伯垧鲁斯 【初月楼闻见录】 
　　吴德旋行书能品下 【国朝书品】 
　　吴楚望字屏山庠生工书法 【泾县志】 
　　吴煜三字泰符海宁诸生工颜柳书 【杭郡诗续集】 
　　吴龙辅字楚材海盐人工书 【吴熙春星草堂诗集】 
　　吴宗赞字与参太学生善书法 【甘泉府志】 
　　吴宪澄昭文人蔚光子诸生善隶书 【苏州府志】 
　　按澄一作澄号筱轩贡生 
　　吴鳌字青鳌号味琴归安人喜李北海书每日必临摹数百字后得赵文敏行书胡笳十八拍长卷宝爱之寝食恒于斯中年以后书法益进 【俞樾撰传】 
　　工书法初学李北海后学赵吴兴虽率尔命笔动合法度 【春在堂随笔】 
　　吴昌海号苏士一号莼浦海宁岁贡善书 【杭郡诗三辑】 
　　吴膺洛字宝书号宓川一号子樵诸暨诸生工临池行草尤浑劲尝书三帙贻三子名曰笔权意颇自负 【两浙輶轩续录】 
　　吴展成字庆咸号螟巢一号二瓢 【按晚号磨兜老人】 
　　嘉兴岁贡善隶书 【同上】 
　　吴鹏飞字孚轩道光初拔贡充武英殿校录官太平教谕善书法 【嵊县志】 
　　吴春焘字荀慈号恒叔存楷子道光十二年举人官山阴教谕幼工八法中年力造古劲得滇中爨龙颜碑拓本珍如璠玙 【杭郡诗三辑】 
　　吴安业原名树杞榜名樽字杖仙钱塘人道光十四年举人官内阁中书工书法 【两浙輶轩续录】 
　　吴式芬字子苾号诵孙侍曾从子道光十五年进士官内阁学士金石之学为天下宗所作真行书亦遒秀有宋贤风致 【木叶厱法书记】 
　　吴嘉洤字清如吴县人道光十八年进士官户部员外郎丙午考试差宣庙谕诸大臣曰吴嘉洤写作俱佳何以不入翰林 【亢树滋撰传】 
　　吴台朗字次垣丹徒人道光二十年进士官山候补道 
　　工小楷 【方浚颐二知轩集】 
　　吴受藻字凫士号撷蘅仁和人道光二十六年优贡考取八旗官学教习在籍死粤逆之难 
　　工书入唐人之室 【浙江忠义录】 
　　吴可读号柳堂皋兰人道光三十年进士官御史善书法 【蔡寿祺撰传】 
　　吴汝庚字巽先育子工篆书 【吴江县志】 
　　吴孙挺字子方一字伯搢桐城贡生 
　　姚莹曰通六书作字多用古法尤善狂草 【后湘集】 
　　吴廷扬字熙载号让之 【一作攘之】 
　　晚号让翁别号晚斆居士仪征诸生 
　　包世臣曰熙载篆分刻印皆绍法完白先生其石印见者以为乱真 
　　书法之妙直欲凌轹时辈方驾古人 【伯山诗话】 
　　善书大篆及十七帖效法完伯摹印另有秀韵 【云庄印话】 
　　书名徧海内小篆铁笔尤佳盖先生为安吴弟子尽得其传故能上窥秦汉六朝而于北魏尤近 【汪鋆十二砚斋随录】 
　　善各体书兼工铁笔邗上近无与偶 【蒋茝生墨林今话续编】 
　　吴璜字礼北山阳人官都司工书包安吴弟子 【木叶厱法书记】 
　　吴国宝号秀峯一号雪锋长洲人 
　　阮元题摹碑图句云雪锋吴氏善篆隶奏刀砉騞亲磨治 【揅经室集】 
　　先兄文达公曾摹李斯张迁诸碑分置北湖祠塾郡城文选楼多出钱梅溪吴秀峯手秀峯行书法兰亭叙篆刻皆其余事 【云庄印话】 
　　吴上翰字卫宝号蓉廷诸生工书法赵文敏 【宜兴县志】 
　　吴金字佩华上翰弟幼即工书得蔡襄怡和之致 【同上】 
　　吴受泰字林楷岁贡七岁能书大字 【荆溪县志】 
　　吴咨字圣俞武进人官山东盐大使年十四立毛毛登上作篆书劲老有法及长四体皆工尤精刻印 【武阳合志】 
　　汪昉撰传云年八九岁即习为篆籀总角据案握管作楹帖成巨幅无懦色官山左盐知事卒年四十六所为印曰适园印印又尝作续三十五举 
　　吴儆字子慎咨弟擅铁笔篆书 【墨林今话续编】 
　　吴廷康字符生一字康甫号赞府 【一号晋斋晚号茹芝】 
　　桐城人官浙江县丞工篆分善摹印皆得秦汉人遗意所作一笔大虎字及晋斋印谱钱警石学博并为作歌尤嗜古甓辑有摹陶轩砖录 【木叶厱法书记】 
　　吴登鹏号丽樵年八十犹能灯下作细字楷书 【湘潭县志】 
　　吴廷枢字星垣增广生书宗欧柳 【霍山县志】 
　　吴坤修字子厚号竹庄新建人官安徽布政使 
　　善橅书谱 【二知轩集】 
　　吴廷香字兰轩庐江人咸丰元年举制科与粤逆战死追赠太仆卿工诗及书予曾藏其墨刻 【木叶厱法书记】 
　　吴凤藻字蓉圃钱塘人咸丰三年第二人及第官礼科给事中善书 【两浙輶轩续录】 
　　按一字蓉波 
　　吴唐林字子高号晋壬一号苍缘阳湖人咸丰十一年举人官浙江知府工分隶茂古奇恣于汉碑源流笔法无不毕备 【续名人尺牍小传】 
　　吴宗麟字子绂号冠云钱塘人钦赐举人官户部郎中善书 【杭郡诗三辑】 
　　吴崇俊原名春海字岫云钱塘诸生工辞翰善笔札 【同上】 
　　吴云字少甫号平斋一号退楼又号愉庭鳌子由诸生官苏州知府过班道员 
　　俞樾两罍轩尺牍序略云平斋言语妙天下而书法之工又足以副之人得其片纸只字视同球璧 
　　顾文彬致平斋尺牍云书法之妙轶伦超羣所摹十七帖浑厚古雅直偪右军 
　　书法平原 【书画过目考】 
　　吴同午字午生精篆分行楷 【荆溪县志】 
　　吴融字子明诸生工书兼学北海平原而于北海尤近 【同上】 
　　吴赞诚号春颿庐江人官广州知府书法整秀 【林昌彝海天琴思录】 
　　吴企宽字洛生武进人嗜金石工篆书官邹县知县与其邑绅同辑邹县金石志 【金石学录续补补】 
　　吴庭树字云松号半圃巴陵诸生喜学书 【吴敏树柈湖文钞】 
　　吴麟字仁卿号祥苑诸生工行楷以古为师自阁帖至宋元大家无不逼肖年八十余犹日执笔 【厦门志】 
　　吴重憙字仲怡 【一作饴】 号蓼舸晚称石莲老人式芬子同治元年举人官邮传部侍郎书法镕铸篆分自成一体尝为予作词龛二字斋额正书字大如箕而遒秀古媚如出宋元人手自云生平未尝作擘窠大书此盖破例为之者又为予作联额十余事不必尽工而金石之气盎然非专门书家所能及也卒年八十一 【木叶厱法书记】 
　　吴绳曾字墨宾号正斋光州人同治三年举人官交河知县工楷法 【同上】 
　　吴大澄字清卿号愙斋一号恒轩吴县人同治七年进士官湖南巡抚 
　　俞樾撰墓志云少从陈硕甫学篆书中年以后又参以古籀文书法益精进 
　　工小篆笔力清劲一洗完白山人之习酷爱杨濠叟而秀逸微有不逮 【张鸣珂谈艺琐录】 
　　吴观礼字子儁号圭庵仁和人同治十年进士官编修先后娶道州何子贞太史子敬太守之女书法得其妻指授 【杭郡诗三辑】 
　　吴坚字瓠伯号铁梅海宁人同治十一年岁贡精楷法初仿灵飞经娟秀无匹自毛庚西堂避寇来硖相与游处书格为之一变 【硖川诗续抄】 
　　吴讲字介唐山阴人同治十三年进士官侍读学士 
　　小楷遒劲得晋唐人意 【李慈铭越缦堂日记】 
　　吴长庆号小轩廷香子由难荫官至广东水师提督谥武壮 
　　善擘窠书 【二知轩集】 
　　吴凤仪字子轩无锡诸生工行书 【书画家笔录】 
　　吴淦字鞠潭钱塘廪贡官嵊县训导以书名 【谭献复堂日记】 
　　吴兆泰字阶平麻城人光绪二年进士官御史楷法甚工 【鄂渚纪闻】 
　　吴树棻字移香历城人由翰林 【按光绪六年进士】 
　　官湖南学政书法李北海 【近代名人小传】 
　　吴宝钧字子和别号耕石农阳湖庠生 
　　刘炳照曰工书临摹郑文公碑不下百通每作篆用长管羊毫累裀高坐悬肘而书瘦硬通神尤极其妙 
　　吴纶字霁亭江阴人工书 【金武祥陶庐五忆】 
　　吴鸿纶字儒卿别号知稼翁昭文诸生候选训导 
　　翁同龢曰书出入唐宋诸家 
　　吴承溥号苓溪鳌孙诸生官江苏候补同知 
　　吴云曰于金石篆刻殆有天授所作篆隶古趣横生 【两罍轩彝器图释】 
　　吴保初字彦复号瘿公一号君遂长庆子以荫补刑部郎中书摹褚赵 【近人撰传】 
　　吴豳字稼生重憙子光绪十九年举人官广东佛山同知署潮州知府工篆籀其祖子苾阁学所辑攟古录其中金文皆稼生手摹上版者 【金石学录续补补】 
　　吴传经字伯生石门诸生篆隶古雅 【广印人传】 
　　吴祥麟字石侣号玉侯桐城人工隶书 【同上】 

　　乌 

　　乌拉布字少云满洲镶黄旗人同治十三年进士官工部侍郎工楷法 【事略】 

　　邬 

　　邬维新字锺远又字立凡丹徒人康熙四十四年召试官新宁知县与刘上驷周而衍同以工书受上知遇 【江苏诗征】 
　　邬维肃大兴人官瓯宁知县善书 【福建通志】 

　　殳 

　　殳讷字安世号木斋吴江人工诗及书 【松陵诗征】 

　　俞 

　　俞时笃字企延号近苏钱塘人明诸生同郡许光祚严调御皆工书时笃尽穷其妙请乞满门至废七箸老而贫颇资之 【杭郡诗辑】 
　　俞塞字吾体号无害国变后改姓独孤婺源人居江宁 
　　张自烈曰少工戈法小楷草书颉颃锺王挥毫立就 
　　工书 【金陵通传】 
　　俞世赟字若海号容庵本姓姚武康人书法甚工 【魏礼季子文集】 
　　俞森字汇嘉号存斋仁和人由贡生官至湖广布政司参议 
　　以善书入实录馆议叙得官 【两浙輶轩续录】 
　　观察书长于小楷刻星聚楼帖行世于古人小楷无不临仿虽不甚似然丰润匀称亦有可观者 【大瓢偶笔】 
　　俞弘道字曾唯号贯斋洞庭东山人作书不名一家而自言得力于过庭 【七十二峯足征集】 
　　俞廷谔初名经字夔千号葵轩因眇一目遂号眇狂桐乡凤栖里人工书精篆法 【张宏牧篆学渊源】 
　　俞庆维字孔彰贡生得州判不就书法逼近怀素得酒辄书书无恒语口占手挥顷刻千言各有意致 【兴国州志】 
　　俞信字克友娄人书橅颜柳 【松江府志】 
　　俞廷槐字拱三号巩山嘉兴廪生性耽六书凡古文钟鼎及岐阳石鼓手自规摹 【飞鸿堂印人传】 
　　俞瀚字楚江绍兴人精篆籀 【扬州画舫录】 
　　俞养直字集万号及之江宁人由铜板馆议叙官朝城典史工书 【金陵通传】 
　　俞圣时连江人以善书名 【福建通志】 
　　俞琦全椒诸生善行楷 【安徽通志】 
　　俞长缨字名世号逊庵仁和监生工书 【两浙輶轩录】 
　　俞雍字小邵建德岁贡官平阳训导工书子赞皇有父风 【同上】 
　　俞班笋字震森号玉亭海宁监生 
　　俞廷藻字翰采号掞亭工真草书与从父班笋相亚 【海昌备志】 
　　工临池 【杭郡诗三辑】 
　　俞大器字万菉能书着有笔阵图 【川沙厅志】 
　　俞祥元吴趋人尝为桐城汪制府志伊缩临元靖先生碑刻石茅山 【郁栖书话】 
　　俞凤喈字丹梧善书 【宜兴县志】 
　　俞肯堂字东躔初名坊字人表金匮人嘉庆十四年进士官御史 
　　善书 【闺秀正始集】 
　　俞思源字原水号稻乡平湖诸生 
　　朱壬林曰善书 
　　俞昌烈字鸿甫宛平人官黄冈知县死粤逆之难书法学东坡酷似 【黄冈县志】 
　　俞樾字荫父号中山一号曲园德清人道光三十年进士官编修河南学政 
　　樾临终自喜七律诗自注云文宗曾与故大学士英桂语及臣樾谓人颇聪明写作俱佳 
　　江艮庭先生不作楷书虽草草涉笔非篆即隶也一日书片纸付奴子至药肆购物字皆小篆巿人不识更以隶书往仍不识先生愠曰隶本以便徒隶若辈并徒隶不如耶余平生亦有先生之风寻常书札率以隶体书之湘乡公述此事戏余因录之以自嘲焉 【春在堂随笔】 
　　李瀚章曰精篆隶 
　　晚年求书者甚多率以行草应之篆隶不轻作也 【书画家笔录】 
　　俞林字壬甫号芝石晚号何九老人樾兄道光三十三年举人官福宁知府工书法 【俞樾撰家传】 
　　俞凤翙字梧生番禺人工篆隶书 【郁栖书话】 
　　俞保安字焕明江宁人好藏名人书画工句勒飞白能以腕力挥洒行之点画毕肖见者几以为真迹尤精镵刻竹石 【金陵通传补遗】 
　　俞粹蕴字子纯上元诸生字亦秀润 【同上】 
　　俞镇字弇山会稽人书法香先 【先：光】 【广印人传】 

　　喻 

　　喻周字京孟号介邱康熙初举人官共城知县工书 【南昌县志】 
　　喻燮字理堂官署西隆州吏目工书精篆刻 【同上】 
　　喻宗仑字东白号桐乡江西新 【按一作南】 
　　城优贡生候选知县十三能擘窠书尤精小楷兼善八分 【东白小像记】 
　　喻福基字少白宗仑子官广东府经历 【一作知县】 
　　自云鲍叟东方谓予字得瘦金体 【海天楼诗抄】 

　　卢 

　　卢光泮字用献义乌人以诸生辟幕参军善书 【金华诗录】 
　　卢廷对字赓扬淮安监生与兄芬涵俱以能书称芬涵先没廷对益自专精昼夜一坐小楼临摹越三寒暑乃豁然有得人谓其弱不胜衣而笔力乃转千钧之弩 【淮安府志】 
　　卢炜字浚明诸生善书法 【嵊县志】 
　　卢文弨字召弓号矶渔一号檠斋别号抱经居士余姚籍仁和人乾隆十七年进士官侍读学士 
　　藏书多至万卷其尤精者则以精楷录之无一讹字破体 【怀旧集】 
　　放案或谓抱经书殊不工所藏精本皆佣人所写未知孰是 
　　卢标字菊人东阳人乾隆五十四年拔贡官宁海教谕工小楷 【两浙輶轩录】 
　　卢枫字升云东阳人留心古篆刻刀法苍劲有古意字亦端整不苟 【同上】 
　　卢谟德州人雅雨都转次子十岁工诗善擘窠书 【扬州画舫录】 
　　卢思顺廪生工楷书 【兴国州志】 
　　卢之玫字东玉舒城岁贡授山阳训导未任卒工书法 【庐州府志】 
　　卢恬字虚斋卢江庠生字学锺王笔意圆劲与族人文炽书法相颉颃有大卢小卢之目 【同上】 
　　卢裕楫工行书 【三河县志】 
　　卢贽字公雉江宁人工书 【金陵诗征】 
　　卢宣旬字幼眉武宁贡生工八分 【木叶厱法书记】 

　　苏 

　　苏滨字岷江先世新安由诸生历官行人善书 【江阴县志】 
　　苏仝许字友燕号补园高邮人工诗善行草书 【木叶厱法书记】 
　　苏楞额字智堂纳喇氏满洲正白旗人隶内务府由笔帖式官至工部尚书 
　　以书名家 【扬州画舫录】 
　　苏小山常熟人善书 【柳南随笔】 
　　苏珥字瑞一号古侪顺德人乾隆三年举人 
　　吴应逵撰传云工书法求其书并得其诗者称为二绝 
　　苏士藻字万汇工书郡中三吴第一楼额出其手 【江阴县志】 
　　苏轮字子旋杭州人工书 【金华诗录】 
　　苏春字伦五山饶人善书 【福建通志】 
　　苏荣垣字师维号珠浦石屏人乾隆四十四年举人工书 【滇南诗畧】 
　　苏宁阿字寿泉号迂庵满洲人乾隆间官天津镇总兵善书 【天津县志】 
　　苏汝砺字商卿一作商弼号潄亭常熟拔贡官湖北知县 
　　何忠相撰墓志云工书 
　　苏咸额字云耕瓜尔佳氏满洲正红旗人官广西巡抚 
　　斌良浣香小墅即景赠云耕二兄诗云翰墨求人意未如自家风范转萧疏楼台联额亲题就半是兄书半弟书 【抱冲斋集】 
　　苏许堂字展亭仁和诸生少工书其友黄模尝效之许堂曰君书他日必工且享寿考勿效吾书吾书非寿者相自知之而不能改也已而果然 【杭郡诗续辑】 
　　苏缙号瘦生钱塘诸生善书 【夏之盛留余堂诗钞】 
　　苏云征字祥卿鄱阳人官浙江县丞工书 【江西忠义录】 
　　苏惇元字厚子号钦斋道光三十年由诸生举孝廉方正子求庄字强甫号毅庵求敬字懋甫皆县学生文行书法俱能传父业 【桐城耆旧传】 
　　苏汝谦字虚谷灵川举人官知州 
　　龙启瑞与苏虚谷论书诗云君书本娟秀得自王与锺 【澣月山房诗钞】 
　　苏哲保字明甫江阴廪生工书仿华亭毕肖 【书画家笔录】 

　　瞿 

　　瞿然恭字钦我号核园青浦诸生书学李北海时楚人重新岳阳楼有仙降乩云必得云间瞿某书榜好事者访得之俱币乞书洵佳话也 【松江府志】 
　　书师颜鲁公 【六瓢偶笔】 
　　瞿然畏字观我号萍庵然恭弟 
　　瞿天潢字爰楫然恭从子 
　　并工书 【松江府志】 
　　瞿渟字瀛若岁贡生授凤阳训导善书法 【川沙厅志】 
　　瞿应咸号海农松江人官湖南知县 
　　潘际云曰善书法 【清芬堂集】 
　　瞿世瑛字良玉号颖山钱塘人议叙道衔候选知府楷法精整手抄罕见古书以为日课积数十年成几千册 【杭郡诗三辑】 
　　按瞿氏藏吉金最富其拓本上皆钤有清吟阁印 
　　瞿树本字根之嘉定人工书亦精铁笔 【墨林今话】 
　　皇清书史卷六 

　　●皇清书史卷七 

　　义州李放冬井纂录 

　　上平（七） 

　　八齐 
　　九佳 
　　十灰 
　　十一真（一） 

　　○【上平】 八齐 【齐　西　倪　嵇　黎】 

　　齐 
　　西 
　　倪 
　　嵇 
　　黎 

　　齐 

　　齐大勇字养浩号凤岩由诸生应乡试不第乃就武学为武生雍正七年武闱又不第大学士马齐为之称屈上闻之特命与新科武举一体考试钦赐武举人明年会试殿试俱第一官至湖广提督工书法于旧拓碑帖名笔尤精鉴别 【昌黎县志】 
　　齐祖顼字若水鸡泽诸生工隶篆 【永平府志】 
　　齐召南字次风号琼岩晚号息园天台人乾隆元年进士官礼部侍郎乾隆前叶两浙名流如全谢山杭堇浦厉樊榭诸公皆不善书惟齐宗伯颇留意书法予旧藏其集陶五言楹帖笔致苍逸不减陈句山太仆 【木叶厱法书记】 
　　在蕺山临摹兰亭法帖去序中复字成三言诗十七章 【杭世骏道古堂集】 
　　齐宏字士猷号耕六无为选贡生官崇明教谕工书得徐天池笔法 【庐州府志】 
　　齐秉锐字弹怀无为廪生尤工书行草俱妙 【同上】 
　　齐彦槐字荫三一字梦树号梅麓别号罨画溪渔婺源人嘉庆十四年进士官金匮知县署苏州督粮同知过班知府 
　　方浚颐撰墓表云工八法藏弆既多临摹入化颇得海岳华亭两家神髓求书者无虚日又倩钱梅溪双句松雪墨迹上石尤为艺林所宝贵云 
　　放按太守之子学裘字子冶又刻有宝禊室帖子冶书法黄米兼工山水见拙辑缋境轩画董 

　　西 

　　西兰泰满洲人由侍卫任河东都司工八法 【雪桥诗话三辑】 

　　倪 

　　倪会宣字尔猷号恒园上虞人明文贞公元璐子工隶书 【越风】 
　　倪长犀字六通康熙九年进士官谷城知县善书尤精篆刻 【赣榆县志】 
　　倪耿字觐公 【按号雪田】 无锡人精于篆籀 【印人传】 
　　倪正字方公号观湖宣城人书法极苍劲 【宛雅】 
　　倪粲一名灿字闇昭一字闇公号雁园上元人原籍钱塘康熙十六年举人十八年举鸿博授检讨书法得米董之神与同时名家极类查梅壑 【木叶厱法书记】 
　　诗文书法秀绝一时 【国史本传】 
　　乔莱撰墓志云善书法尝奉勑作行草大书及小楷皆称旨 
　　工楷书 【鹤征录】 
　　书法诗格妙绝一时 【同上】 
　　工八法行草书蚤岁即名重海内 【金陵通传】 
　　楷法尤工 【金陵诗征】 
　　倪来周吴人 
　　康熙间有倪来周者以书法教人其诀七十有二将笔法分开每笔另造形象若干而异其名故得此数也 【朱象贤见闻偶录】 
　　放曾见海昌管氏花近楼丛书抄本内有倪氏杂记笔法一卷培兰茂才庭芬手跋云倪氏未详其人盖少尝亲受笔法于董华亭系胜国之遗民也康熙甲寅临橅古帖云云则耄不废书其造诣之深可知何世遂泯灭其名独使华亭辈得为海内山斗殊可慨焉未知即来周否 
　　倪叔思长洲人 
　　何焯曰从先叔学书 
　　倪霱字亦云吴县人尝用赵文敏楷法书明文在一百卷附刊 【暴书杂记】 
　　倪国琏字子珍号穟畴钱塘人雍正八年进士官给事中 
　　京师花木最古者首给孤寺吕氏藤花 【元时所植有大德四年刻字】 
　　倪穟畴年丈尝为题一联云一庭芳草围新绿十亩藤花落古香书法精妙如渴骥怒猊 【纪昀阅微草堂笔记】 
　　倪涛字山友号昆渠钱塘贡生官遂安训导着六艺之一录四百六卷分金器款识石刻文字法帖论述古今书体历朝书论历朝书谱六集又续编十二卷见四库全书总目提要及两浙輶轩录善本书室藏书志诸书按倪氏此编可谓集书学之大成然卷帙太繁竟无副本传播艺苑殊可惜也 【清乐堂随笔】 
　　倪炳生一名嘉楠字任斋象山庠生楷书学董思白 【倪劢彭姥诗搜】 
　　倪官字衣川工书法 【盐城县志】 
　　倪承宽字余强号敬堂国琏子乾隆十七年进士官仓场侍郎工真行书笔法腴润近虞秘监予藏一联一幅 【木叶厱法书记】 
　　邵晋涵撰墓志云书法尤为人珍重片纸辄藏弆 
　　以诗文书法着于时 【杭郡诗续辑】 
　　倪为贤号小迂崇明人乾隆四十二年拔贡官玉田知县 
　　沈宝麟曰善书 
　　今公署听事有手书含生草堂额笔意秀婉如见其人 【玉田县志】 
　　倪桂馨字又兰号小山象山人乾隆四十二年拔贡官广西州判工小楷 【彭姥诗搜】 
　　倪仲榜号墨海无为太学生工书能作擘窠大字 【庐州府志】 
　　倪伟望江贡生官休宁训导书法入晋唐之室 【安徽通志】 
　　倪琇字尚莹号竹泉昆明人嘉庆六年进士官厦门道 
　　书主兰亭晚年似董思白 【谢堃书画所见录】 
　　倪师旦字符卿号幻庵会稽人官江苏候补知县喜篆刻之学兼擅小篆八分 【两浙輶轩续录】 
　　倪掌书字文博号伯瑛无锡人善篆隶着篆体歌诀 【书画家笔录】 
　　倪承璐字佩生湖州诸生官直隶候补知县书法香光篆刻亦工秀光绪末年卒 【紫泥庵补印人传】 

　　嵇 

　　嵇庆淳字文高上海人工书学黄庭经片纸只字人争宝之 【松江府志】 
　　嵇璜字尚佐号黻廷一号拙修无锡人雍正八年进士官文渊阁大学士乾隆五十九年七月卒年八十四赐谥文恭工唐人楷法和珅乞书公卒不应其书故可贵也 【木叶厱法书记】 
　　袁枚撰神道碑云精小楷能于胡麻上作书 
　　善书法尤工小楷 【吴郡名贤图传赞】 
　　公书晚似徐季海 【亦有生斋集】 
　　嵇文恭璜少年时能于瓜子上写五言律一首麻粒上写天下太平四字 【张燮小乡嬛福地随笔】 
　　曾乞文恭写楹联至今刊悬如对古贤余尝谓文恭字体出于碑刘文清出于晋帖而世不悟今读此帧当晓然矣 【揅经室集】 
　　嵇璜真书佳品上 【国朝书品】 
　　嵇璋字南玉号养生无锡诸生 
　　工书远法晋唐不择纸笔 【墨林今话】 
　　嵇承谦字受之号晴轩璜子乾隆二十六年进士官侍读学士 
　　嵇承豫字介于号笠轩璜子官兵部郎中 
　　嵇璜故工书子承谦承豫并以书名 【无锡县志】 
　　嵇承濂字莲叔璜季子国子生工行草书 【同上】 
　　嵇承浚字导昆从华淞学书得其法以受孙介福 【同上】 

　　黎 

　　黎元宽字博庵号左岩南昌人明祯 【祯：崇】 崇 【崇：祯】 元年进士官浙江提学道佥事以事罢归国变不出 
　　诗文书法皆怪倔人呼黎体 【南昌县志】 
　　黎简字未裁一字简民号二樵顺德人乾隆五十四年拔贡 
　　张维屏曰其书意态欲追晋人中年兼学李北海晚年写苏黄二家之体居多 
　　黎松寿字子赤号彦白龙阳人 
　　姚春曰善书 
　　黎吉云原名光曙字樾乔湘潭人道光十三年进士官监察御史工八分予有所书近来海内为长句天下几人画古松七言楹联上款酉山五兄后赠陈苍虬侍御以侍御于此两艺皆擅长也 【木叶厱法书记】 
　　黎宗铭零陵人学左季高书绝肖 【曾国藩求阙斋日记】 

　　○九佳 【柴　怀】 

　　柴 
　　怀 

　　柴 

　　柴邦直字豹文仁和人罗江籍乾隆三十年举人官崇庆州教授善书 【四川通志】 
　　柴象天字培竹山西武生作字苍劲而不择笔能以败草书大字破竹头书行楷求者踵接其门 【管世铭韫山堂文集】 

　　怀 

　　怀履中字庸安号慵庵别号兰坡居士娄县诸生工六法 【飞鸿堂印人传】 

　　○十灰 【来　雷　梅　裴　崔　魁　邰】 

　　来 
　　雷 
　　梅 
　　裴 
　　崔 
　　魁 
　　邰 

　　来 

　　来蕃字成夫号北沙萧山人幼精六书能作古文鱼籀大小篆殳隶入神不轻为人作人亦不匄写之 【毛西河集】 
　　精六书能作篆隶八分第不轻为人写 【今世说】 

　　雷 

　　雷畹字蕙楼华亭人工草书 【松江府志】 
　　雷良树号砚农松江人工书 【黄协埙□芸精舍零墨】 
　　雷宣化字着廷汉阳庠生精书法 【达可斋稿】 

　　梅 

　　梅兆颐字淑伊宣城庠生荐鸿博书法图篆皆能入古 
　　【安徽通志】 
　　梅镠字既美号石居一号青溪宣城人上元籍诸生 
　　工八分 【江宁府志】 
　　工篆隶 【赵绍祖兰言集】 
　　梅釴号隅庵镠弟恩赏举人 
　　从何国宗受笔法 【梁巘评书帖】 
　　梁巘肆力于书初得笔法于宣城梅釴 【安徽通志】 
　　梅人鉴字文衡号苏庵天台岁贡精书法 【两浙輶轩续录】 
　　梅调元字赞臣永嘉岁贡官云和训导工词翰 【温州府志】 
　　梅承祚字荫堂廪贡生以善书重当时 【阜宁县志】 
　　梅曾亮初名曾荫字葛君改字伯言镠后道光二年进士官户部郎中书法醇古毫无俗焰颇类孙夏峯汤荆岘两先生 【木叶厱法书记】 
　　孔宪彝谢伯言惠书诗扇诗云晋帖时一橅妙句同深醕我持六角扇欣然点笔新 【对岳楼诗草】 
　　梅植之字蕴生号嵇庵江都人道光十九年举人工书 【刘文淇撰墓志】 
　　包世臣曰君书跌宕遒丽颇宜观者然煅炼旧拓必见其血血瓜所注精气所聚使奔赴指腕下则非观者所能知吴熙载与君同昌江左遗法所得至深醇而持论每不敢先君 
　　梅植之行书佳品上 【国朝书品】 
　　孝廉受琴学于颜夫人遐慕叔夜故号嵇庵所为诗与书皆高秀俊逸类其为人有答程秋樵论书说九则载文集中 【木叶厱法书记】 
　　梅炳洵字同苏诸生举制科官浙江府知事工书初仿率更晚习北魏 【南昌县志】 
　　梅元捷字子骏天津人精八法 【书画家笔录】 
　　梅调鼎字修予号友竹慈溪 【一作仁和】 恩贡书法华亭 【近人笔记】 

　　裴 

　　裴玠字景祁号祉亭句容人 【金陵通传作诸生】 工篆书 【江宁府志】 

　　崔 

　　崔干城号兔床睢宁人明季官游击御流寇有功国变归隐卖字自给予藏行书便面一事纵横肆恣笔可屈铁【木叶厱法书记】 
　　董樵赠中州崔兔床先生诗自注云诗词书翰俱奇古自矜绝艺 【蔗园集】 
　　崔如岳字宗五号雪峯康熙十四年举人举鸿博授检讨工楷书运笔如风仍不失法度 【获鹿县志】 
　　崔甲默字成轩号认庵安平人康熙二十一年进士官中书 
　　窦克勤曰诗古文词下达书法皆有所宗 【静庵文集】 
　　崔旬心字汉雍霸州人康熙二十九年举人官中书书法尤能得二 
　　王真诀 【畿辅通志】 
　　储在文撰墓志云书法得二王意 
　　书法锺王 【大清畿辅先哲传】 
　　崔缉麟字振侯号段垣一号备庐大名人康熙二十九年举人官大城教谕着有书法辑说 【畿辅通志】 
　　崔起潜字际云正定人康熙五十六年武进士授三等侍卫工书法上召至南书房曰此乃翰林文人往来地尔可为武翰林遂赐南书房行走衔复赐观二米墨迹书法愈进后官衡州副将 【正定府志】 
　　崔纪本名珺圣主命改今名字南有号虞村永济人康熙五十七年进士官副都御史江南学政 
　　庄存与撰行状云书法遒劲有体 【味经斋文稿】 
　　崔思唯字解一南通州岁贡生官连州知州幼学书浸淫于二王法【崇川诗抄】 
　　崔衍江宁德诸生工书法 【福建通志】 
　　崔澐铜山诸生善书 【徐州府志】 
　　崔龙见字翘英号曼亭纪子居常州乾隆二十六年进士官荆宜施道 
　　赵怀玉撰墓志云五岁能作擘窠大字 
　　崔书黼字仲纶荆溪副贡生以善书称 【荆宜续志】 
　　崔绍坛字杏园一字泗村拔贡生工书法 【南乐县志】 
　　崔曾益龙见从孙 
　　陆继辂崔公子楷书歌云崔郎楷书妙入神气挟秋肃无春温团团纨扇月满轮中结方阵排句陈层台复阁围重闉井九百亩田初耘一纵一横经界均谛视不见乌丝痕直内方外象取坤玉盂置水波粼粼细于瑟瑟抛轻尘徐察翠羽数锦鳞粲乎隐隐含嶙峋各具柳骨兼颜筋猗嗟此技应无伦俗体绮丽不足珍 【崇百药斋集】 
　　崔灏字云程平湖人善擘窠大字腕力至老不衰 【吴仰贤小匏庵诗话】 
　　崔树宝字子玉咸丰九年举人官四川知县书法尤苍古 【迁安县志】 

　　魁 

　　魁玉字时若傅察氏满洲镶红旗人荆州驻防由军功官至四川将军谥果肃 
　　书法赵松雪 【行素斋杂记】 

　　邰 

　　邰鏊字师恪江宁诸生工书法人比之文待诏 【金陵通传】 
　　邰家珠字星联江宁诸生书仿苏米几欲乱真 【同上】 

　　○十一真 【辛　斌　申　陈】 

　　辛 
　　斌 
　　申 
　　陈 

　　辛 

　　辛炳晟字融初万载人嘉庆时进士官抚州教授工书得唐人用笔三昧好事者为集藤石斋石刻 【江西通志】 

　　斌 

　　斌良字备卿号笠耕一号梅舫瓜尔佳氏满洲正红旗人由荫生官至刑部侍郎驻藏大臣善鉴别工书法刻有寿金盦袌冲斋诸帖 【木叶厱法书记】 
　　自云予游厂店见香光梅花诗册丰致绝佳以金一镒购得之归家细玩知是予庚辰自书散失阛阓间客以思白赝章钤于册尾遂误为真迹不禁呀然失笑因作长歌纪之 【抱冲斋集】 
　　廷桂抱冲斋诗集序畧云参法书于赵董 

　　申 

　　申涵先字孚孟一作符孟亦作和孟又作凫盟晚号卧樗老人永年人明诸生 【四库书目提要作顺治中恩贡疑误】 以父太常佳胤殉国难不复出 
　　书法仿颜鲁公尤工分隶 【年谱】 
　　申如岳字嵩生号学山黎城诸生官崞县教谕 
　　精楷法与长治魏玠并名一时 【潞安诗抄】 
　　娴楷法年八十余尚能作蝇头书及擘窠大字 【靳荣藩缘溪文稿】 
　　申兆定字图南号绳斋一号铁蟾阳曲人乾隆二十五年举人官定远 【一作白水】 知县 
　　工书法精篆刻 【山右诗存】 
　　工八分 【阅微草堂笔记】 
　　工分书遇有汉魏碑碣必于厌齿缺寻常点画凡偏旁波磔反复考证临橅数十过始已 【湖海诗传】 
　　善八分亦善飞白书 【飞白录】 
　　善八分手摹汉碑数十种着涵真阁金石文字 【金石学录】 
　　申振奎字步垣号朗园长治附贡生嘉庆元年举制科善书 【潞安诗抄】 
　　申廷埙岁贡生工楷书 【六安州志】 

　　陈 

　　陈煌图改名鸿字鸿文生时有冬兰之瑞乳名兰荪晚号干木老人常熟人明崇祯十五年副贡官翰林院典籍兼待诏事本朝征山林隐逸以亲老不赴 
　　精六书学着隶篆释韵 【虞邑先民传】 
　　尤精篆法 【海虞诗苑】 
　　杨旡咎曰镌刓朱白文印亦迥异恒蹊有离骚香奁印谱 
　　工篆隶书 【铁琴铜剑楼藏书目】 
　　陈王宾字天倪号雷塘定海人明诸生 
　　工草书 【宁波府志】 
　　陈苞字竹墅海盐籍徙嘉兴明诸生工草书 【檇李诗系】 
　　陈确字干初初名道永字非元海宁人明诸生善篆刻书法酷似孟俯而得晋唐遗意 【两浙輶轩录】 
　　工书法直逼锺王兼工篆刻居母丧手写孝经百余册以志痛戚 
　　友争宝藏之 【陈其元庸闲斋笔记】 
　　陈恭尹字符孝号半峯别号独漉山人又称罗浮布衣顺德人 
　　工书法 【广东通志】 
　　行草分隶皆有法 【王士祯居易录】 
　　工汉隶 【王士祯香祖笔记】 
　　尤工书法尝以端石寄予手自篆刻云独漉所遗渔洋宝之 【同上】 
　　元孝法蔡中郎腕力甚劲可与谷颉颃 【陈弈禧隐绿轩题跋】 
　　独漉书法赵文敏 【何樗凉踽堂集】 
　　陈元孝八分颇入流宕未为近古 【翁方纲粤东金石记】 
　　陈之遴字彦生号素庵海宁人明崇祯十年榜眼国朝官大学士书近思翁 【书画过目考】 
　　陈宏范字乃锡一字伯子长沙人明诸生国初佐洪承畴招抚黄州山砦事讫荐授偏沅副将不就书法险劲似陶蜜庵而浑融过之阮相国题其墨迹有句云书法似枝山香光未多让祁文端跋略云善草隶此卷坚苍峭秀想见其人 【沅湘耆旧集】 
　　陈爌字公朗一字去■〈火立〉孟津人顺治三年进士官礼部尚书 
　　魏裔介撰杨思圣墓志云世祖留心翰墨召词臣能书者面给笔札公与陈宫詹爌所书独称旨 
　　陈胤虞字锡振号次弓一号貌弱又号猊翁长汀人明诸生顺治八年拔贡 
　　书法逼似率更令今汀州之言书学者率宗陈氏学尝诣一僧舍仓卒为人作三十纸日就晡时侍者咸怠欲去一僧踌躇执卷不敢进君察其意曰公将毋欲之耶可添墨其豁达类如此数千里外每得陈氏书数行皆宝如拱璧 【黎士弘托素斋集】 
　　陈貌弱杨宛怀皆工为小楷陈学率更杨学大令 【同上】 
　　楷书拟欧阳率更为时所珍 【福建通志】 
　　陈焯字默公号涤岑一号越楼桐城人明季授部职不就国初以拔贡生授中书舍人中顺治九年进士官兵部主事乞归 
　　善草隶 【桐城耆旧传】 
　　陈廷敬本名敬因同榜中有同名者御笔特加廷字字子端号说岩别号午亭山人泽州人顺治十五年进士官文渊阁大学士谥文贞 
　　王士祯曰书法圆美苍劲恣态横生与其诗称二绝 
　　钱大昕陈文贞诗跋云公翰墨世不多见丁酉秋于申浦黄氏斋中见此卷词翰双美傥仿凤墅之例列入名相帖中奚谢古人哉 
　　陈一安江宁人顺治十七年武举人官海盐游击善书 【金陵诗征】 
　　陈士雅字伯彦顺治间贡生草书得旭素体 【庆云县志】 
　　陈上善字符水苏州人侨居东湖工篆隶 【施愚山集】 
　　按印人传作嘉定人 
　　陈鏦字太始德清诸生善书法 【陈鼎留溪外传】 
　　陈进字篑山吴江人隐居阳山精篆书 【苏州府志】 
　　陈万勖字念兹工真草书 【和州志】 
　　陈檀禧字延喜丹徒人书法尤工 【京江耆旧集】 
　　陈菁字幼木 【金陵诗征云号梅巢】 江宁人康熙二年举人官惠安知县行取御史着有书法文法训 【江宁府志】 
　　陈雄略昆山人康熙九年武进士官广抚标守备善书 【苏州府志】 
　　陈敬求字士简连江人康熙二十年举人官酃县知县工诗文翰墨 【福建通志】 
　　陈元龙字干斋一字广陵晚号高斋海宁人康熙二十四年第二人及第官文渊阁大学士谥文简 
　　侍班干清宫圣主顾谓曰朕素知尔工楷法其作大书一幅命就御前作书上嘉奖以御书阙里碑文示之 【先正事略】 
　　梁同书曰本朝不以书名而书必传者陈文简公与陈句山先生也 
　　书法绝似香光 【随园诗话】 
　　陈迁鹤字声士号介石晋江人康熙二十四年进士官庶子 
　　陈万策撰行状云府君书晚嗜李北海且临且摹工夫少间骨劲天成汪文漪与同年论字学曰吾辈徒操翰墨惟陈介石字入古人堂奥耳同宗子文公书法擅一代以法帖数种请府君曰此先君子所遗乞吾兄跋其后使家珍逾重何屺瞻先生赞府君书曰精诣不杂直入晋域其为识者所推重如此 【近道斋集】 
　　陈工亮胤虞子康熙二十八年贡生工诗字 【福建通志】 
　　陈鹏年字北溟号沧洲康熙三十年进士官河道总督谥恪勤工书江南人重之计字酬金 【湘潭县志】 
　　善书法 【沅湘耆旧集】 
　　张伯行曰书师颜鲁公而草圣尤妙求书者踵接片简行字宝若珪璧 【正谊堂集】 
　　储大文曰工真草书举颜鲁公浯溪碑李北海岳麓寺碑欧阳率更九成宫醴泉铭绿天仿二张体而胥擅之 【存研楼集】 
　　郑任钥曰尤善行草书尝游焦山出瘗鹤铭于江波且为之考 
　　曹一士曰善行草书罢官时持易酒米人争藏弆以为荣要人乞书屏幛阳诺之历三年迄不可得 【四焉斋集】 
　　陈鹏年行书佳品上 【国朝书品】 
　　恪勤书余藏一卷一幅皆行草自书所作七言近体诗书宕逸而诗超妙可称双美 【木叶厱法书记】 
　　陈祺昌字吉大号蓼野仁和人康熙三十年进士官大名知县书摹董华亭 【两浙輶轩录】 
　　陈上遴字简儒武进人以习篆书荐授中书舍人历官河南兵备副使 
　　陈玉璂曰以能书名 【学文堂集】 
　　陈奕禧字六谦一字子文号香泉又号葑叟海宁人由贡生官至南安知府 
　　王士祯曰工锺王书法 
　　又曰门人陈子文书法著名当世其书专法晋人以户部郎中分司大通桥一日东宫舟行往通州特召之登舟命书绢素后亦召至大内南书房赐御书 
　　又曰张瑶星题程青溪画云唐六如画学周东村不啻过之只为胸中多数百卷书耳予评子文书品亦如此 
　　又曰书法名当代人尤豪隽 
　　查慎行曰君为部郎时屡召赴南书房作行楷书前后再赐宸翰 
　　杨宾曰工行楷尤为京师所重 
　　又曰陈香泉气味好作小楷亦稳称但留心字样而不知笔法故媚而少骨 
　　又曰香泉专取姿致然与苏州库官王羽大书一条幅沉着浑融绝无轻佻之态阿云举尊人西公楞言碑学崔敬邕墓志亦深厚有六朝气何焯予宁堂法书跋云国朝书学远迈前规香泉先生尤足雄长一时搜集金石文字视金薤琳琅石墨镌华诸编不啻倍焉当其下笔上下古今举篆籀分隶真草行押之奥无所不有承学者获之而坐卧耽玩即古今诸体不可由之以通乎 
　　香泉专学松雪而厚实妍媚无出其右至于骨力虽极讲究却其次也 【朱象贤闻见录】 
　　书法名天下 【查为仁莲圾诗话】 
　　张宗柟曰先生柟之外从祖柟犹及见其作擘窠大字长笺巨幅运腕如飞尝为先慈淑人书一金扇楷法工细放笔辄自诧曰吾一岁中为人作此种书未数数然也盖其矜贵若是 
　　香泉以书名天下求书者争以赀购之 【两浙輶轩录】 
　　陈子文如田舍翁说古事往往傅会 【国朝隶品】 
　　陈奕禧行书佳品上 【国朝书品】 
　　工书有予宁堂帖行世 【名人尺牍小传】 
　　香泉天瓶当时并负盛名而风骨未换 【初月楼论书随笔】 
　　俞宝华曰香泉少时梦升一楼满贮隃麋一神人谓之曰供子一生挥洒觉而书法大进遂以书名天下 
　　康熙间书家何义门外首数陈香泉香泉与吾乡林吉人并驾齐驱同为王渔洋先生门弟子渔洋每欲作书辄令两人代笔可以一望而知然吉人以精楷胜香泉以行草胜大幅尤奇恣不可方物署名奕禧二字连文仿古押字自成一体予尝与郭兰石论香 
　　泉字兰石极称其结构奇诡予曰此即香泉之不及诸家处古人论书有宁拙毋巧之诀惜香泉忘之耳兰石为之首肯 【退庵书画跋】 
　　雍正十一年世宗勑以公书泐石为梦墨楼帖十卷高宗爱其书与张天瓶汪时晴鼎峙焉 【庸闲斋笔记】 
　　陈熹字允文号星垣海宁监生 
　　陈焘字允太号澹园熹弟附监生 
　　康熙中海宁陈允文允太陈子文朱人远杨端木杨语可沈羽侯 【子丰】 郑子政 【官治】 聚十余人为临池会允文端木俱有书名 【大瓢偶笔】 
　　陈逢午字方中煌图子工楷隶 【江西通志】 
　　陈檝世字鼓涛确子工书 【蠡塘渔乃】 
　　陈孝字仲则诸生草书有米襄阳风致尝旱琴溪傅木架空起三十余仞书仙峯二字于厓腹长一丈二尺阔一丈石工赵宣就刻之深入五寸许宣亦名工也 【泾县志】 
　　陈玉齐字在之常熟人 
　　吾邑自钝吟后以诗字训廸后进者有陆敕先陈在之然皆原本冯氏刻核不少贷 【海虞诗苑】 
　　陈希稷字育民号简庵夏邑人 
　　书学万寿祺 【印人传】 
　　工书 【张英笃素堂集】 

　　皇清书史卷七 

　　●皇清书史卷八 

　　义州李放葵心纂录 

　　上平（八） 

　　十一真（二） 

　　○【上平】 十一真 【陈】 

　　陈 

　　陈 

　　陈占字几先康熙三十二年岁贡生工草书飞舞生动 【临□县志】 
　　陈壮履子礼叔号幼安一号潜安廷敬子康熙三十六年进士官侍读学士四十一年十月召陈元龙揆叙宋大业查升汪士鋐陈壮履励廷仪等各书绫字一幅进呈 【东华录】 
　　陈邦彦字世南号匏庐元龙从子康熙四十二年进士官礼部侍郎幼即工楷法官编修侍直内廷缮写圣制碑版文字笔意酷似董文敏晚年几乱真乞书者踵相接 【两浙輶轩录】 
　　书法酷类华亭尤工小楷 【名人尺牍小传】 
　　书法酷似香光 【退庵书画跋】 
　　行草出入二王而得香光神髓即颜欧虞褚及宋四家无不研究若遇真迹必拨冘仿写无间寒暑书名倾动寰宇夷酋土司金潾玉巑咸欲邀公尺幅以为家宝南中赝手不下数百辈公闻之畧不计也 【庸闲斋笔记】 
　　学董思翁中年书几欲乱真予所藏大小七八种无特殊者亦无甚差者惟方地山尔咸藏其奉勑书文选全帙高广不逾二寸而字画精美首尾如一在匏庐书中为最难得者盖思翁书自谓因生得秀岩匏庐者政嫌其太熟耳 【木叶厱法书记】 
　　陈大谟字圣洋保德州人康熙四十七年举人官庆符知县善书 【诗观】 
　　陈随贞字孚嘉号克亭绛州人康熙四十八年进士改庶吉士 
　　陈太史随贞阳城人文贞公犹子也 【按以上二语并误】 游艺翰墨以董元宰为宗每书辄署董款后游京师得一董帖爱之至购以五百金以为董氏之最佳者细玩数日则己所书也 【徐昆柳厓外编】 
　　按右一则可疑俟再考 
　　陈廷栋字南士海宁人康熙五十二年武进士官侍卫工书仿松雪 【紫硖文献录】 
　　陈世泰字岱宗奕禧子 
　　门人陈子文以书法著名当世子世泰以书名世其家 【王士祯分甘余话】 
　　陈纯仲吴人 
　　时下极重董文敏书究竟购入内府者皆阊门专诸巷陈纯仲书非文敏也曾见闽中督抚门报大书假写董字陈某进见不觉为之喷饭 【大瓢偶笔】 
　　放按三希堂所藏刻董书孝经后有长至日一跋者予与友人各藏一本定有纯仲之笔 
　　陈体白永安人工草书嗜陈白沙故名 【福建通志】 
　　陈位坤字惕公吴江人吴县籍官宁州州判工楷法 【松陵诗征】 
　　陈良翰字季宣庆云拔贡生善书 【津门诗抄】 
　　陈玠字实人号石汀天津贡生书学陈香泉 【同上】 
　　善书绰有古致自成一家 【天津县志】 
　　陈如登山阳人工书 【淮安府志】 
　　陈守让字心逸郡庠生书尤名一时总督蔡士英延题龙光阁 【阜宁县志】 
　　陈炳字虎文吴县人隐居阳山人称陈阳山工篆书有赵寒山笔意予藏独往客山水册引首四大字及每开对题皆其一手所篆 【木叶厱法书记】 
　　镌印类顾苓晚喜效赵凡夫作草篆 【苏州府志】 
　　陈世治字师洛吴县人书法秀劲得褚河南笔意 【同上】 
　　陈金函字越风嘉定诸生善楷书 【练音初集】 
　　陈王曾庠名元震字又沂由海宁迁吴阊就婚嘉定善临摹书法 【同上】 
　　陈戴高字山止亦称山朗号鹤厓仁和人赘于濮因家焉书法锺太傅篆刻私淑白榆 【张宏牧篆学渊源】 
　　按濮系秀水濮院 
　　陈时贞字符复善隶篆 
　　【黄岩县志】 
　　陈鋐字宁薇号省庵别号存存子吴江国子生工书法初学柳诚悬中年以后爱旧本兰亭洛神十三行帖清晨盥潄摹画数纸始进朝饔历寒暑不辍故楷法极精 
　　【松陵诗征】 
　　陈弘谋字汝咨号榕门临桂人雍正元年进士官东阁大学士乾隆三十六年卒年七十七谥文恭 
　　袁昶曰尝见陈文恭大草诗牌劲逸冲融一见惊绝 
　　【渐西村人集】 
　　陈祖范字亦韩号见复常熟人雍正元年进士乾隆十七年举经学官国子监司业 
　　袁景辂曰蝇头小楷精整绝伦 
　　陈浩字紫澜号未斋一号生香昌平人雍正二年进士官少詹事郭益崝序畧云书法颜李徐柳四家而不袭其形貌 
　　工书法得苏文忠墨妙 【湖海诗传】 
　　王杰紫澜于役草手跋云书亦骨法凝重肌肉丰妍有北海东坡胜处 
　　陈其掦字禹对号航斋益阳人雍正四年武举人工书法 【沅湘耆旧集】 
　　陈兆仑字句山号星斋钱塘人雍正八年进士乾隆元年由福建知县举鸿博授检讨官至太仆寺卿 
　　七岁好作字遇楮墨辄淋漓挥洒大父越石公雅好古藏碑帖甚富遂令日夕纵观时为讲画故于擘窠大字自幼即工 【年谱】 
　　工行书得力古人尝自谓吾书法第一文次之世但知以文誉吾未可谓真知吾者 【杭世骏榕城诗话】 
　　先生性与学俱臻绝顶故笔墨之外别有一种色香味不求工而自工本朝不以书名而书实可传者太仆及陈文简公元龙也 【梁同书频罗庵题跋】 
　　书法兰亭取意简远 【湖海诗传】 
　　先生论书有云唐拘于法宋取意晋韵千秋竟谁辨于唐言法于宋言意于晋言韵是真得书家三昧者又尝谓本朝书家首推何义门次则姜西溟赵大鲸也 【张维屏松轩随笔】 
　　陈太仆紫竹山房帖予家木叶厱有之似是木版不类石刻 【郁栖书话】 
　　陈倓字定先号爱川仪征人雍正十一年 【按甘泉县志作甘泉人又误其科分为康熙癸丑荒谬极矣此从馆选录】 第一人及第官修撰 
　　精楷法 
　　陈梓字俯躬一作俯恭亦作敷公又作簠公号古铭一作古民又号一斋别号客星山人余姚人雍正间举孝廉方正不就 
　　李虹舟撰传云行草书直造晋人堂奥 
　　工书 【绍兴府志】 
　　书法柳诚悬出入于长史怀素之间圆劲苍秀为时所重 【紫硖文献录】 
　　书法参颜平原米襄阳 【杭郡诗续辑】 
　　书体古别与李锴齐名称陈北李 【名人尺牍小传】 
　　朱型家曰在吴中见古民所书论诗画册游云惊鸿几入神品书法得晋唐之遗晚右臂病挛常运左笔家秀水之濮院晚居姚江以老 【吴骞拜经楼题跋】 
　　书法晋贤左臂所书尤高妙超隽 【赵廷济清仪阁题跋】 
　　陈典谟字赓虞号芥亭海宁人书法陈香泉遇得意处几可乱真 【紫硖文献录】 
　　陈沅字湛斯号澄斋海宁监生善八分书 【杭郡诗辑】 
　　陈王谟原名璘字朗行号阆林一号半村仁和诸生 
　　吴锡麒半村老人兰亭模本诗序云书法逼近晋人予幼时多仿写之吴振棫曰书逼晋人有兰亭摹本一卷老辈题跋殆徧吴谷人祭酒之祖与半村为僚壻祭酒小时尝仿写其字 
　　以工书名古帖临摹殆徧尤得力于率更承旨有缩本兰亭一卷 【两浙輶轩录】 
　　陈景元号石闾辽东人隶汉军正红旗作字效晋 【八旗通志】 
　　李锴曰工古隶 
　　陈基字澄宇奉贤诸生贡成均工八法 【松江府志】 
　　陈筠字友石吴县人能字 【张氏卮言】 
　　陈远村苏州人 
　　沈德潜曰摹锺傅书 【归愚诗抄】 
　　陈震字彦瑜号竹坡长洲诸生从何焯游工书法 【李绂穆堂类稿】 
　　陈海峯金陵人年八十善作擘窠草书佩缁布囊盛巨笔来游广平醉后纵笔淋漓如有神助后不知所终 【广平府志】 
　　陈煜字东生六合恩贡生工行楷 【江宁府志】 
　　陈遵字尚滨一作上宾无锡国子生书法二王 【梁溪诗征】 
　　陈湘珩字岳青号鹤汀岁贡生工篆书尤善铁笔 【无锡县志】 
　　陈思相字勷天号憩庵一号蕉梦又号筥萍云南人隶内务府以举人供职武英殿 
　　唐英撰传云善书法不择纸笔率意挥洒致趣天成喜作米海岳草书而奇峭古劲过之人丐索者磨墨濡毫饮之以酒立就五七十纸不勌常戏署芾款裱工仿旧装潢货之多获重值虽博古家不能辨也间有获重值而分其余羡以遗之者笑而却之曰写字破闷饮我一醉大可人意我不惯使襄阳钱也此时米字日下盛行多出其手购求贡之大内甚多竟至上动宸□垂问索察势不能隐人皆为之寒心彼则贸贸自若及核其伪冒射利事书则有之利则无与也圣明奇而宥之第戒其勿再作米家书款而勷天之名由是益着 【陶人心语】 
　　永璥书憩庵临英光帖后云憩庵与葛用霖同时供职武英殿初以布衣校对曾视府篆善书法米南宫 【益斋集】 
　　陈树芝字琼田恪勤公鹏年子官平越知府以书法受知仁庙 【沅湘耆旧集】 
　　陈树萱字慈云树芝弟官兵部左侍郎 
　　余廷灿撰陈恪勤行状云上传旨陈鹏年二子诗字俱好 【存吾文集】 
　　陈树蓍字学田树萱弟以父荫授刑部员外郎累官鸿胪寺卿 
　　鹏年故善书多藏碑帖树蓍尤喜临橅高自矜置每书不过数行不应求请今无藏其遗书者 【湘潭县志】 
　　陈旬心字寅天长垣人乾隆元年进士官苍梧知县工楷书 【畿辅诗传】 
　　陈士璠字鲁章一字鲁斋号泉亭钱塘人乾隆元年由附生举鸿博授庶吉士历官瑞州知府 
　　工书 【书画过目考】 
　　陈章字绂斋号授衣一号竹町钱塘布衣乾隆元年荐鸿博 
　　尤工楷法作诗文属稿不作行书 【甘泉县志】 
　　工楷法 【严遂成海珊诗抄】 
　　姚世钰撰象赞云写正锋字 【孱守斋遗稿】 
　　陈黄中字和叔晚号东庄谷叟吴江人乾隆元年荐鸿博兼精楷法手写其父少章先生文集付刊 【抱竹居检书记】 
　　昌黎先生集长洲陈景云点勘其子黄中重为手录字如蝇头其拙可爱 【丁丙善本书室藏书志】 
　　陈大■〈日仑〉字紫山溧阳人乾隆四年进士官侍读学士 
　　袁枚曰能书 
　　陈玙字焕若号双厓海宁人乾隆九年举人官国子监学录尝品评晋唐宋元明法帖仿唐诗品汇式曰正统曰绝轨曰会通曰拾遗曰资献分为五部论者谓其鉴别精审在渤海藏真玉烟堂诸帖之上 【杭郡诗辑】 
　　陈孝泳字赓言号枫厓娄县人乾隆十七年顺天举人官光禄寺卿博雅工篆隶乾隆十年汪文端荐修西清古鉴十七年举顺天乡试书成复奏留供奉懋勤殿裘文达荐为学正累官光禄寺卿孝泳侍直内廷凡奏御笔札用篆隶八分者多奉勑书进 【松江府志】 
　　光禄博古多识世咸推之工隶籀八分书 【沈初西清笔记】 
　　陈憬号蟾客 【按一号云煓】 娄县人乾隆十七年顺天举人官吏科给事中巡视中城工草隶 【松江府志】 
　　冯金伯曰工汉隶以书名世 【墨香居画识】 
　　陈淼宇耐畬号师渭江宁人乾隆十八年举人官泾县教谕善书 【江宁府志】 
　　陈淮字望之号药洲商邱人乾隆十八年拔贡累官江西巡抚 
　　能书 【王文治快雨堂题跋】 
　　陈淮行书逸品下 【国朝书品】 
　　中丞本宜兴人其年检讨幼弟子石大令宗万之后工书善鉴所藏碑版书画之富与毕氏经训堂相埒官江右时定制白地青花瓷轴头甚多 【有药洲楷书款识】 
　　偶有佳迹用此别之 【木叶厱法书记】 
　　陈初哲字在初号永斋吴县人乾隆二十四年第一人及第官荆宜施道工书日写千文一册 【苏州府志】 
　　钱大昕撰墓志云书法似颜鲁公晚年不轻下笔友朋得其寸楮争藏弆之 
　　陈圣修字念祖号岸亭山阴人山西平乐籍乾隆二十五年举人官云南通判善书 【法式善存素堂文集】 
　　陈嵇字符山号雪庐初名仑仁和人钱塘籍乾隆三十年举人右大指骈以左手作字别有奇趣 【杭郡诗辑】 
　　陈冕世字周志号雪涛晋江人由举人选郫县知县引见以越奏被劾降抚州府经历精书翰 【梅厓文集】 
　　陈坤昆明诸生 
　　郑燮送陈坤入都诗云怜君书法有古意历落不顾时贤嗔 
　　陈孚哀字符成号允苍钱塘人精大小篆隶 【夏之蓉半舫斋文抄】 
　　陈璘字昆玉号溪斋海宁监生工书嗜古篆刻尝见率更书姚辨墓志刻石爱不忍释脱所衣美裘易之不足则益以玉斚人皆笑其癖 【吴骞撰墓志】 
　　陈京字次冯号稚峯钱塘人篆籀金石莫不研究 【郭□撰家传】 
　　陈时初名晋字履中号汾川钱塘诸生工书法在襄阳东坡间 【陈文述撰行状】 
　　陈策字嘉谋钱塘人着篆文纂要 【杭州府志】 
　　陈受培江夏优贡生官宣城知县工唐人书法 【家传】 
　　陈念本字厚培号寄园邦彦孙官惠州府经历 
　　戚芸生曰善行楷颇得祖阁学匏庐家法易箦时作书别友犹能悬腕作字 
　　陈起文字退山江都人工篆隶 【扬州画舫录】 
　　陈可大字余庭绍兴人工篆隶 【同上】 
　　陈实孙字又羣号师竹如皋诸生善书法 【同上】 
　　陈炼字在专号西葊别号炼玉道之 【之：人】 日安人流寓华亭 
　　善书能以素师法写古钟鼎文高古奇雅章法绝妙其得意者远过金寿门 
　　书法怀素有古致可观 
　　【飞鸿堂印人传】 
　　陈渭字桐野号首亭平湖人工隶书顷刻百余纸 【同上】 
　　陈鸿宾字可仪一作用仪号玉池钱塘诸生 
　　工书 【丁敬砚林印款】 
　　陈桂森字和叔号耕岩常熟人乾隆三十一年进士官大理寺少卿书学得力于李北海赵吴兴 【苏州府志】 
　　陈濂字澄之淮弟乾隆三十一年进士官编修未馆选时与王梦楼太守同居京师始订异姓昆弟之欢继联儿女婣娅之好互相师友真行书极似梦楼四十后忽患手战不复能作楷矣 【家传】 
　　按一字周庵号春田 
　　陈昌齐字宾臣号观楼海康人乾隆三十六年进士官浙江温处道能书着有临池琐谈一卷 【木叶厱法书记】 
　　陈崇本字伯恭号榕圃一号弢园淮子乾隆四十年进士官宗人府丞署左副都御史精楷法深于唐人碑版银钩铁画劲妩绝伦所居名万墨斋图籍碑帖收藏极富成哲亲王翁阁学诸公皆极推重之 【同上】 
　　擅书名 【退庵书画跋】 
　　陈崇本小真书佳品下 【国朝书品】 
　　陈柄德字伯谦一字吉甫江阴人乾隆四十二年拔贡官旌德知县工书出入苏米而归之颜柳以画沙印泥力透纸背为宗 【李兆洛养一斋集】 
　　陈廷庆字兆同号古华晚号非翁基孙乾隆四十六年进士官辰州知府升道员精八法名所居曰肄书簃尝倩人刻书隐及五十方能学晋书两小印又有五十学书图题咏如林赵收庵司马为之赞云云间之书籍籍董陈君处厥后几轶其尘罢官后游西湖卒于圆庆山房 【木叶厱法书记】 
　　善书初师赵董后专学晋人出入锺繇皇象间有法帖集古录若干卷 【松江府志】 
　　陈万青字远山号湘南浙江石门人乾隆四十六年进士官侍讲学士 
　　潘学敏曰湘南幼时蔡梓南先生授以笔法故兄弟俱有书名 
　　陈万全字轶羣一作越羣号梅垞一号悦琴万青弟乾隆四十九年进士官兵部左侍郎 
　　杨伦贺陈梅垞侍讲纳姬诗云银钩楷法擅临池自注云善书 【九柏山房集】 
　　二陈书学赵荣禄而失之软媚杨大瓢平孙树峯书谓有巿井气吾于二陈亦云 【木叶厱法书记】 
　　陈吉冠字嘉甫江西新城人乾隆五十四年举人工书法尤擅八分劲厚有韵非常人所能逮 【姚鼐撰墓志】 
　　陈元字廷扬号椒厓江阴人乾隆五十四年副贡 
　　吴龙见赠句云书逼容台待酒醺 【薛帷诗抄】 
　　陈桂生字芗谷号云柯兆仑孙乾隆五十四年优贡官江苏巡抚署总督工八法 【杭郡诗三辑】 
　　陈希祖字稚孙一字敦台号玉香一号玉方江西新城人乾隆五十五年进士官浙江道监察御史 
　　陈用光撰事畧云玉方十一二岁从塾师鲁东生学擘窠书辄工里中人辄来求书及成进士书益进嘉庆壬戌癸亥以后遂大成踵门求书者益多书名满京师识者谓自刘石庵相公外无与颜行者也玉方于书笃好董思白闻人有董氏墨迹辄从假观之当其观时寝食俱废其所别董书之真伪辄当凡董氏书之流传者其为中岁及晚年作玉方辄以意决之不假考证年月而人皆以为有神契也 【太乙舟文集】 
　　顾莼撰墓志云书名独盛四方来都者多方求得片纸只字以为荣其论书二王后独董香光得真传近时惟张文敏刘文清为法嗣识者亦谓本朝书家可与张刘鼎足者惟先生 【思无邪堂文集】 
　　工书得董文敏晚年神髓 【名人尺牍小传】 
　　包世臣书陈云乃集其先公写废寿幛字为四言诗卷后云故侍御玉方先生以书名宇内称为华亭后身华亭为近世书宗执笔者莫不学劣者不能似优者得其形盖由未悉华亭源流所自也华亭受箓于季海参证于北海襄阳晚皈平原而亲近于柳杨两少师故其书能于姿致中出古淡为书家中朴学然能朴而不能茂以中岁深染襄阳跳荡之习故行笔不免空怯出笔时行偏竭也侍御酷似华亭而导源平原故形神皆肖异于世之学华亭者然侍御尝谓世臣曰二百年士大夫善学华亭者惟诸城耳则其宗旨盖亦主于求变而侍御之卒不变者则年为之也然侍御终身未染襄阳故姿致逊华亭而下笔实近茂则其自得固别有在矣 
　　陈希祖行书能品下 【国朝书品】 
　　侍御书远宗右军鲁公近法董思白得晋人空圆之妙自张司寇刘相国外无有伦比 【见闻随笔】 
　　陈楙本字季驯崇本弟乾隆五十七年乡试第一官范县泰安等知县善鉴能书喜蓄名砚多至数百方好事家争以诗乞之着有归云草堂诗集乐莲裳刘芙初吴兰雪包慎伯诸人皆有平识稿本今藏其从孙宝生大令实铭处予曾假读并署观款于册尾云 【清乐堂随笔】 
　　陈希曾字集正号雪香一号锺溪希祖弟乾隆五十八年进士官工部右侍郎亦学思翁晚年书得其冲和之致惟天资学力俱逊于乃兄故第五之名不及骠骑之烜赫耳然就其所得者已足与潘榕皋吴竹桥辈相轧矣 【木叶厱法书记】 
　　陈廷桂字子犀号梦湖乾隆六十年传胪官至奉天府丞兼提督学政善书 【和州志】 
　　按一字犀林又字香谷 
　　陈楘字洛如海宁人官直隶布政司经历 
　　髫年能作擘窠书方观承督直时尝延其入署令书清慎勤三大字今节署所悬九龄童子书之榜是也 【庸闲斋笔记】 
　　陈大用字树斋华亭人世袭一等子爵官松江提督 
　　书法赵松雪 【朱海妄妄录】 
　　钱大昕题树斋听雨图云英卫之武虞褚文威名儒雅兼一身朝挽强弓午挥翰腕力劲欲回千钧 
　　陈广宁字靖侯号默斋山阴人由世袭云骑尉官至腾越镇总兵文章词翰金石图书无不研究 【履园丛话】 
　　疏景埙号除夫江宁人官雷州知府书法自成一家大小字俱别致 【咫闻录】 
　　陈明善号野航一号亦园阳湖人官知府 
　　洪亮吉曰工书 
　　陈以纲号竹庵海宁贡生 
　　善分隶学鲁峻碑着隶释又续若干卷 【复初斋集】 
　　工篆隶 【徐书受教经堂集】 
　　陈阶琛字琅璈号韬山吴江国子生精六书 【吴锡麒有正味斋文集】 
　　陈元基字复生号小梧吴县诸生工晋唐小楷 【吴翌凤怀旧集】 
　　陈屺望字垔斋娄县诸生寓青浦与兄屺瞻咸以诗字鸣 【明斋小识】 
　　陈墉山阳人着有国朝人书平 【淮安府志】 
　　陈允昌号悟堂庠生善书 【阜宁县志】 
　　陈启明字旭东工草书 【同上】 
　　陈其纲字纪堂历城诸生善书法 【山左诗合抄】 
　　陈风字抡章号巽来建宁增生善书 【徐时作撰墓志】 
　　陈昂泰字青夫诸生书法苍劲类颜柳玉屏石碑是其遗迹 【厦门志】 
　　陈基贤号竹友善大小书笔法端凝一时独擅 【同上】 
　　陈治灿字奎峯能篆书 【同上】 
　　陈章字丹绮桐城诸生善楷书 【安徽通志】 
　　陈世芳字香圃江宁人工书尤善擘窠大字 【江宁府志】 
　　陈凤翥字行一江宁人长子缃字石房次子纬字星罗皆工吟善擘窠书 【金陵通传】 
　　陈庆生字谷原廪贡生工书法 【六合县志】 
　　陈克恕字体行一字健清号目耕一号吟香海宁人 
　　查莹篆刻针度序畧云吟香博雅能文好集古名人法帖尤工篆隶摹印其余技也 
　　陈沆庠生以善书闻 【黄岩县志】 
　　陈同文字翰青号诵帚慈溪副贡生官靖安知县书法右军晚年尤朴茂可喜 【两浙輶轩续录】 
　　陈华祝仁和举人嘉庆初官宁津知县以善书名 【宁津县志】 
　　陈鳣字仲鱼号简庄璘子嘉庆元年举制科三年举人工各体书兼擅飞白 【木叶厱法书记】 
　　周春曰近人作飞白者张苞堂飞而不白陈仲鱼白而不飞 
　　陈希濂字秉衡号瀔水钱塘人嘉庆三年举人工饿隶书 【杭郡诗续辑】 
　　陈寿祺字恭甫号梅修一号苇行又号左海晚号隐屏山人闽县人嘉庆四年进士官御史书亦苍逸 【郁栖书话】 
　　陈文述原名文杰字隽甫一字云伯号遹庵晚号退庵钱塘人嘉庆五年举人官全椒知县所作真行书笔拙而姿秀宜于题跋 【木叶书 【书：厱】 厱 【厱：书】 
　　法记法】 
　　按时之子 
　　自云予幼时尝从曹墨琴夫子学书 【西泠闺咏】 
　　陈用光字硕士一作石士又作实思号瘦石希祖从父嘉庆六年进士官礼部侍郎 
　　法式善题用光尺牍后诗云君不工书书特妙亦拙亦涩亦危峭 
　　陈嵩庆原名复亨字复庵号荔峯一号声谷文述族兄嘉庆六年进士官吏部侍郎 
　　擅八法名噪海内 【杭郡诗三辑】 
　　陈杲字宣叔濂子嘉庆六年进士官编修善真行书酷似其妇翁王梦楼太守 【家传】 
　　陈黻字伯已号农补 【一作补农】 
　　定远人嘉庆六年举人 
　　方浚颐曰翁覃溪先生能于一粒脂麻上写天下太平四字予又闻表叔祖陈补农先生自言曩在京师有某贵以四便面索书玉茗堂四梦酬以重资书至三梦觉目力腕力俱竭矣 【梦园丛说】 
　　陈鸿寿字子恭号曼生文述族兄嘉庆六年拔贡官江苏同知 
　　于篆隶真草书悬然有天得世争宝弆之 【杭郡诗续辑】 
　　隶书酷类古摩厓行楷古雅有法度篆刻精严古宕人莫能及 【墨林今话】 
　　方朔开通褒斜道石刻跋云明以前人无人肄习此体近则陈曼生司马心摹手追几乎得其神骏惜少完白山人之千钧腕力耳 【枕经堂题跋】 
　　曼生各体书俱有纵横习气隶书尤甚其篆刻亦欠古雅 【郁栖书话】 
　　陈彬字谨斋濂子嘉庆十六年进士官天津知府署天津河间兵备道精八法新城陈尚书孚恩以书名一时实为公弟子其笔法胥受自公 【家传】 
　　陈焯字度光彬从子嘉庆十六年进士官浙江道御史能书 【同上】 
　　按号紫垣 
　　陈燕字乙葊彬子嘉庆二十二年进士官刑部郎中书承家学 【同上】 
　　陈沆字太初号秋舫蕲水人嘉庆二十四年第一人及第官修撰书法古淡无馆阁气稿书佳者可入逸品盖乾隆以后鼎甲中所少者 【木叶厱法书记】 
　　陈继昌初名守壑字哲臣号莲史宏谋元孙嘉庆十八年解元二十五年会状官江苏布政使楷法秀劲出入欧赵黄米诸家予有其真书四言楹帖 【同上】 
　　陈銮字仲和一字玉生号芝楣受培子嘉庆二十五年第三人及第官江苏巡抚署总督书类其父尝集刻历代名贤抚楚帖十卷 【同上】 
　　彭久余撰墓碑云书似李北海米襄阳中年更入颜平原之室 
　　陈铣号莲汀秀水人工书平生折服山舟学士尝刊频罗弟子小印遇得意书辄用之刻有瓣香楼梁帖六卷 【木叶厱法书记】 
　　陈豫锺字浚仪号秋堂钱塘诸生 
　　精六书篆得李阳冰法阮元抚浙时作丁祭乐器豫锺摹古文以勒铭元叹赏不置 【杭州府志】 
　　陈樟字豫林清河人以廪贡入太学司成法式善刊其文以为程序书尤工 【淮安府志】 
　　陈宝舒城庠生善楷书 【安徽通志】 
　　陈应鸿凤阳人善草书风骨遒劲 【同上】 
　　陈一鹏凤阳诸生子元亦诸生俱善行草兼工八分 【同上】 
　　陈伯飞常州人能书 【亦有生斋集】 
　　陈廷珪号竹亭嘉善诸生 
　　题陈竹亭茂才事实后诗云十岁学大字字体尤倔奇卖文兼卖字举室赖举炊 【甘泉乡人稿】 
　　陈纯字贞白一字贞甫江苏举人官潍县知县善书 【家言随记】 
　　醇苏州人官滋阳知县工书法 【蠡庄诗话】 
　　陈寓字新箊嘉兴人 
　　尝用文衡山体书朱梓庐壶山自吟稿付刊 【暴书杂记】 
　　钱泰吉谢陈新箊丈寓摹石印见赠诗云陈君小篆乃无匹八分真草兼精通铮铮余技到铁笔秋毫神妙天无功 【甘泉乡人稿】 
　　分书极工 【同上】 
　　陈襄字敬夫号红樵雅擅临池久客江右穹碑巨制多出其手 【嘉兴县志】 
　　以书法擅名 【两浙輶轩续录】 
　　陈燧字春榆仁和诸生工书 【同上】 
　　陈珉字石民海宁岁贡生工书求者辄书先正格言应之 【同上】 
　　陈元瑜字瑾侯号蜕霞会稽诸生擅草圣 【同上】 
　　陈敬璋字奉莪一字半圭号惺葊海宁诸生工小楷日课万余字故书多精妙 【同上】 
　　陈廷表字星华号西朴海宁诸生工书法 【杭郡诗续辑】 
　　陈杞字菊叟号韫川仁和人工八法 【同上】 
　　陈椿字春木余杭廪生工八法妩媚韶秀远规山阴 【杭郡诗三辑】 
　　陈肇钫字凫冶钱塘人年逾八十犹能作蝇头细书 【同上】 
　　陈智学字兼三号书城钱塘诸生善书 【同上】 
　　陈灼奎号芷芗新会人工小楷 【续冈州遗稿】 
　　陈文瑞字云史南海举人工小楷有醴泉铭神骨 【梁九图十二石山斋诗话】 
　　陈宗彝初名秋涛字雪峯别号嗜古江宁诸生孙渊如观察弟子嗜金石精六书着有续古篆重编六书偏傍析疑 【清乐堂随笔】 

　　皇清书史卷八 

　　●皇清书史卷九 

　　义州李放箫士纂录 

　　上平（九） 

　　十一真（三） 
　　十二文 
　　十三元（一） 

　　○ 【上平】 十一真 【陈　秦】 

　　陈 
　　秦 

　　陈 

　　陈延恩字登之号云乃一号邃臣希祖子官淮安知府署两淮盐运使 
　　陈用光曰少工作字得其父笔法 
　　齐彦槐曰善书能继玉方先生之学 【双溪草堂诗集】 
　　亦善书先大夫谓其手中有字胸中无字 【见闻随笔】 
　　云乃自成童时已骎骎发家尊之势侍御每作书云乃必侍从伸纸和墨之役 【艺舟双楫】 
　　文采书名克继前武 【梁章巨浪迹丛谈】 
　　陈学洪字充之一字伯海江西新城人官淮南新兴场盐大使真行书不失家法 【木叶厱法书记】 
　　陈之瑞字信吾贵池人由选拔贡生官教谕擢知县作字宗山谷 【方浚师蕉轩杂录】 
　　陈祖望字冀子号拜乡晚号目宰翁会稽诸生 
　　书法直逼香光 【两浙輶轩续录】 
　　陈宪曾字子敏号铁桥兆仑曾孙道光二年进士官詹事工书法 【栢枧山房集】 
　　陈孚恩字少默号子鹤一作紫藿希曾子道光五年拔贡官吏部尚书戍新疆死逆回之难 
　　善书 【东洲草堂诗抄】 
　　书法董文敏名重一时 【冰台笔记】 
　　陈其锟字棠溪番禺人道光六年进士官礼部员外郎诗文为书名所掩 【艺谈录】 
　　陈潮字东之泰兴人道光十一年举人爱李阳冰篆法每晨起必作篆三百字己未卒年三十四 【杨亮撰家传】 
　　陈澧字兰甫番禺人道光十二年举人官河源训导赏五品卿衔篆隶真行书无不研究 【儒林传稿】 
　　粤东篆书二百年来当推黄石溪石溪作古当推陈兰甫 【艺谈录】 
　　书法酷类苏斋篆法圆劲古厚非时手所及 【小匏庵诗话】 
　　精四体书兼擅铁笔着有摹印述 【木叶厱法书记】 
　　陈焵字寅甫号月垞太仓人迁元和道光十二年举人工四体书行楷初学华亭后兼颜柳 【金有容撰传】 
　　按一字宾侯 
　　陈坛字杏江御史焯子道光十五年进士官礼科给事中工真行书 【家传】 
　　按号约斋 
　　陈焯字镜秋道光十七年拔贡官太平教谕工隶书 【和州志】 
　　陈源兖字岱云茶陵人道光十八年进士官池州知府死庐州之难暇则学草隶为诗歌古文 【徐子苓敦艮吉齐集】 
　　李元度书陈岱云太守所书罗太乙寿序后云先生治古文辞书法锐欲自成一家 【天岳山房集】 
　　陈文楷更名景崧字宪廷号揆卿鄞人道光二十三年举人官国子监学正工楷书初法颜鲁公后仿乐毅论所临诸帖必终卷都中习试卷者奉为矩矱 【陈劢运甓斋文稿】 
　　陈庆藩字德屏号慕韩銮子道光二十四年举人官内阁中书 
　　陈宝树撰行述云工书吾家自先曾王父及先王父世习颜平原李北海府君擩染家学参以宋元以来诸大家名噪一时粤西陈莲史先生来楚其书多倩府君代论者谓不啻买王得羊也 
　　陈惟亨号浣江海宁人道光二十四年岁贡生工书法摹梁山舟得其神似 【两浙輶轩续录】 
　　工八法酷似频罗 【杭郡诗三辑】 
　　陈介祺字寿 【一作受】 卿号簠斋别号海滨病史一称齐东陶父潍县人道光二十五年进士官编修赏五品卿衔行楷瘦秀间作篆籀亦有奇趣 
　　【木叶厱法书记】 
　　工书法摹钟鼎文字惟肖 【山东通志】 
　　陈政典字章轩四川举人道光二十八年任清丰知县 
　　书摹砖塔铭遒秀有姿 【清丰县志】 
　　陈政揆谱名政鍨字子端又字冕三慈溪人迁月湖道光二十九年拔贡生工小楷 【陈劢撰墓志】 
　　陈艾字虎臣号勿斋七十后自号悔翁石埭人道光二十九年拔贡生官知府加道衔工书学颜平原 【抱润轩文集】 
　　陈载字季堃乌程人善书法 【孙燮愈愚剩稿】 
　　陈金镛字画溪荆溪人工书少受法于吴德旋行草尤有名 【荆宜续志】 
　　陈汝翼字伯辅宗彝子诸生 
　　能作篆分书 【何绍基东洲草堂金石跋】 
　　陈松龄字静斋江宁诸生工书法 【金陵通传】 
　　陈维藩字价之江宁廪贡生官训导工书 【同上】 
　　陈授字石渠江宁诸生工楷法 【同上】 
　　陈继德字晋亭国子生工篆书精铁笔 【江阴县志】 
　　按着有绳斋印谱阳羡许杞为之序 
　　陈劢字子相鄞人官广西知县工书法善篆刻有二十里云山馆印谱 【徐时栋烟屿楼集】 
　　陈暄字葵阳号月邻新昌廪生精书法 【两浙輶轩续录】 
　　陈鸿诰字曼寿秀水诸生篆隶八分俱有法度 【同上】 
　　陈至言字谔士昆山人工行草书 【昆新合志】 
　　陈春熙字明之号桼安一号雪安秀水人工八分飞白等书与杨龙石王石香翁陶斋齐名 【历朝印识】 
　　陈建蕃原名漳字郇皆无锡诸生议叙八品官少即善书寸烛能写试卷一本于古大家无不临摹晚年擘窠大书追踪颜柳年登大耋阖门殉难 【书画家笔录】 
　　陈奂字硕甫号师竹晚号南园老人长洲诸生咸丰 【一作道光】 
　　元年举制科善小篆笔力苍健在江铁君父子之上吴愙斋少时尝师之兴陈东塾先生皆以经师而娴翰墨当时论篆法者称二陈云 【木叶厱法书记】 
　　能为篆书其书甚佳非如老辈人翦笔头为之者亦非时下人专摹邓完白一派者可比 【春在堂随笔】 
　　陈景雍字希唐坛从弟咸丰二年进士官通山 【脱知字】 县殉难 
　　公虽不以书名然欹斜历落亦有古致论者谓似检讨公 【家传】 
　　陈重字子蕃彬孙咸丰二年举人官天津河防同知洊升道员总督李鸿章奏补通永道已前卒书有祖风 【同上】 
　　陈执字敬持重弟诸生咸丰三年粤匪陷归德阵亡年二十四工诗与书 【同上】 
　　放按茂才阵亡之次日即降乩有七律一章汴人多传诵之 
　　陈亮畴字德生号鲁农武进人咸丰三年进士官编修记名御史楷法整秀 【武阳合志】 
　　陈光甲字瀛舫蓬莱人寓怀来咸丰三年进士改庶吉士工书有临灵飞经一册赏鉴家宝惜之 【怀来县志】 
　　陈国瑞字庆云应城人由发匪投诚累官至提督衔处州镇总兵降都司戍黑龙江能作擘窠大字又喜收画幅遇有心爱者辄以狂草题于画身或署年月或记价值满幅狼藉不之恤也 【清乐堂随笔】 
　　陈其蔺长洲人 
　　旧藏右军小楷金刚经宋拓罗文纸中缺一叶陈生其蔺补其经 【徐康前尘梦影录】 
　　陈延益字容叔归安人同治三年举人官湖北知县精楷法学董思白得其研 【研：妍】 秀之致 【永怀堂先友记】 
　　陈寿昌字崧佺宛平人同治七年进士官无锡知县 
　　书法四体皆工晚年尤长分隶有醴泉铭临本几可乱真 【书画家笔录】 
　　陈兆熙号耘芬江宁人同治九年举人官广东知县精书法 【金陵通传】 
　　陈光煦字学黯号菽原萧山人同治十三年进士官福建候补道其兄伯蕴精八法君与相师友尤精小楷 【两浙輶轩续录】 
　　按字乙斋馆选录作钱塘人 
　　陈昌沂字茀堂号大篪山阴诸生 
　　鲍临曰通六书攻篆隶究心金石精于赏鉴 
　　留心金石能刻印 【越缦堂日记】 
　　陈雷原名彭寿字震叔号老菱别号瘤道人钱塘人书学陈曼生 【广印人传】 
　　陈春晖字寅东临海人官山阴教谕隶学礼器碑 【同上】 
　　陈晋蕃字仲庶号莱仙萧山人工书 【同上】 
　　陈景濂字莲舫号华庵旌德人书仿赵悲庵 【同上】 
　　陈凤号西山无锡人勤学书一生浸润于右军圣教序争坐位诸帖年登大耋犹挥毫不辍祠庙扁榜多出其手【书画家笔录】 
　　陈璚字鹿笙一作六笙贵县人由廪贡生官至四川按察使工书法得力于圭峯碑而稍变之笔意凝炼挺秀 【同上】 
　　公曾书划山二字文广丈余刻于浯溪厓壁 【八指头陀诗集】 
　　陈恩浦字子青修撰沆孙太学生以子侍郎曾寿贵赠如其官真行书工秀腴润得力欧虞其配周佩云夫人亦精八法时人以渊雅夫妇目之 【永怀堂先友记】 
　　陈玠璋号鹿侪大兴人工篆隶治印 【清乐堂随笔】 
　　陈有霖字子青江宁诸生工分隶 【同上】 
　　陈曾望改名金字畏斋恩浦子光绪十九年举人善蝇头书可与翁复初茹蕊香诸子争长 【同上】 
　　陈恩培字绍卿天津人善书 【书画家笔录】 
　　陈树菱字松谱里居未详官湖北知县书法锺王 【同上】 
　　陈毓瑛字润章天津人善书 【同上】 

　　秦 

　　秦渔原名德滋字以巽明季副贡生善楷法似欧阳率更尝汇刻前人各种书曰梁溪秦氏帖甚精妙 【无锡县志】 
　　书法颜褚 【印人传】 
　　秦鉽字克绳号补念无锡人顺治十二年第三人及第官至湖南布政使司参政工行楷为世祖所赏其书苍雅具宋元人体格 【木叶厱法书记】 
　　秦龙文合肥人康熙间与高士奇同官年未三十卒工书法 【庐州府志】 
　　秦昭绩字仲山嘉定诸生书摹颜柳 【练音初集】 
　　秦汝泌字邺仙鉽子官虹县教谕书兼米赵 【无锡县志】 
　　秦栗工小篆尤精行草楷法着篆刻简 【同上】 
　　秦德轓字子卫号伊莪江都人善书法似张即之 【淮海英灵集】 
　　秦道然字洛生号南沙无锡人康熙四十八年进士官礼科给事中书法出入平原北海间尤工汉隶为世宝重 【梁溪诗征】 
　　善分隶王虚舟有跋所临曹全碑 【顾文彬过云楼书画记】 
　　按别号泉南山人 
　　秦彬字中皇吴江贡生善章草得长史素师遗意着草书备考 【苏州府志】 
　　秦蕙田字树峯号味经道然子乾隆元年第三人及第官刑部尚书谥文恭工分隶虽笔力稍弱而气息近古 【木叶厱法书记】 
　　按卒于乾隆二十九年九月九日年六十三 
　　秦大士字鲁一号鉴泉更号涧泉晚号秋田老人江宁人乾隆十七年第一人及第官侍读学士工四体书尤擅行楷出入欧柳精美绝伦 【同上】 
　　秦大士行书佳品下 【国朝书品】 
　　秦公精篆隶行草之学未贵时卖以自给求者踵至客有知公贫以厚币请者公微察其有德色遽还之客谢罪至再终不许 【郎潜纪闻】 
　　秦大成字澄叙号簪园嘉定人乾隆二十八年第一人及第授修撰乾隆癸未春闱报捷房师戴太史第元见其字甚劣谓之曰子字仅可三甲速学焉或可望二甲耳乃昼夜临池工日进比殿试对策字益工竟大魁多士 【冷庐杂识】 
　　秦锡淳字沐云一作抹云临海人工篆法 【木叶厱法书记】 
　　秦白峤江都人官知县工书法 【赵人麟玉尺轩诗钞】 
　　秦瀛字凌沧号遂庵别号小岘山人无锡人乾隆三十九年举人官刑部侍郎 
　　工行楷有思翁意兼善隶书 【书画过目考】 
　　秦承业字补之号易堂大士子乾隆四十六年进士官侍讲学士卒赠礼部尚书谥文悫工唐人楷法着有字学启蒙 【木叶厱法书记】 
　　法式善题易堂尺牍后诗云细楷肯为誊碑文留傍石鼓镌贞珉溧阳笔札匆匆寄晒药移花住山寺我有蛮笺十丈长腕力闻君酒半强奎章阁下诋虞褚芾也真个成颠狂自注曾为余书太学碑记文 
　　直上书房最久受知遇最深尝论书法宣宗曰予喜柳师傅工小欧皆未得书家正格因赐以赵孟俯净土诗真迹一册 【金陵通传】 
　　秦震钧号蓉庄金匮人以国子生充誊录议叙州判官至两浙盐运使 
　　能书得张天瓶司寇法尝聚古今名迹刻寄畅园法帖十卷 【履园丛话】 
　　秦国柱字士桢庠生幼喜八法兼擅诸体时作大草更为雄健老年笔法殆入化境学宪吴芳培嘱书扁额奖为一时无偶 【万全县志】 
　　秦宜关故吴人徙湘潭工署书当时题榜多出其手 【湘潭县志】 
　　按沅湘耆旧集云秦关字百二湘潭人嘉庆十三年副贡当即此人 
　　秦缃武字省吾瀛子以国子生历官江西知县善擘窠书 【无锡县志】 
　　秦瀚字秋槎山阳人移居嘉兴工书 【嘉兴县志】 
　　秦镇金匮诸生工小楷 【无金合志】 
　　秦光第原名廷槱字次游瀚子咸丰元年举人候选同知书法苏米参以飞白 【嘉兴县志】 
　　按别号小微云君继又云旧藏宋拓娄寿碑有其签题 
　　秦国桢字春圃无锡人咸丰二年副贡殉粤逆之难工书 【书画家笔录】 
　　秦鹤字声子无锡诸生工书摹率更工力甚深 【同上】 
　　秦宝玑字姚臣号潜叔金匮人同治六年优贡五龄能悬腕作大字笔意秀劲 【同上】 
　　秦云字肤雨号西脊山人长洲诸生工书学褚河南 【近人撰传】 

　　○十二文 【文　闻　闻人　殷　荀】 

　　文 
　　闻 
　　殷 
　　荀 

　　文 

　　文仓长洲人 
　　周靖篆隶考异二卷未有刊版此本为康熙丙辰长洲文仓所录篆文颇为工整迥非钞胥所能验其私印有小停云字盖征明之裔故笔法犹有家传欤 【四库全书总目提要】 
　　文泰运字建中号西圃昆明人乾隆二十四年举人官元江学正 
　　书亦一时之选 【滇南文略】 
　　文祥号绮园满洲人官粤海关监督三品卿喜临池摹玄秘塔能神似 【师友集】 

　　闻 

　　闻元晟号茗厓雍正元年举人荐鸿博不赴后铨授知县文章书法为世所称 【嘉善县志】 
　　闻诗号蓉田嶲工书王虚舟尝主其家 【江阴县志】 
　　闻诗字过庭长洲人少与毛怀施城钱泳同学书于林蕃锺后又从吴三锡游其书似三锡而笔力较大专工楷法吴人或不满之然楷书大至数寸外者自诗没后吴中数十年无替人也 【苏州府志】 
　　闻诗礼字退学尤精楷法篆籀 【英山县志】 
　　闻益字省谦号星聚一号锦峯镇洋廪贡官含山教谕 
　　善书 【叶裕仁归盦文稿】 
　　闻人 
　　闻人名夏余贤埭人雍正四年举人书法规橅圣教序中年后学董华亭姿态横出铁笔古雅绝伦 【嘉兴县志】 

　　殷 

　　殷之纽字伯芽号樊桐晚号确堂鸡泽人明天启四年副贡甲申后绝意仕进七奉部檄催就选坚卧不起年八十卒小楷类颜鲁公麻姑坛行书得米颠遗意 【申涵盼撰传】 
　　殷辅字佐尧晚号东海潮夫山阳人居阜宁能作擘窠书小楷法欧阳询 【阜宁县志】 
　　殷俊扬徽州人以筯书称 【扬州画舫录】 
　　殷载丹号湘圃工书法 【盐城县志】 
　　殷用霖号柏堂常熟人官安吉典史工篆籀刻印 【广印人传】 
　　殷宝龢字纪平丹徒人工端书 【清乐堂随笔】 

　　荀 

　　荀士佺字台平一字叔衡宣城诸生尤工隶法与汤陟齐名 【宛雅】 

　　○十三元 【袁　言　存　温　恩　樊　孙】 

　　袁 
　　言 
　　存 
　　温 
　　恩 
　　樊 
　　孙 

　　袁 

　　袁于令字令昭号缊玉一号萚庵吴县人官荆州知府 
　　工隶书 【扬州画舫录】 
　　袁睡屏江宁人工草书与胡旨齐名 【何梦篆思无邪斋诗集】 
　　袁启旭字士旦号中江宣城人侨居芜湖 
　　诗及书法皆警迈与同邑施闰章梅庚同负盛名都下人得片纸辄藏弆之 【宛雅】 
　　诗才雄健文格与书法皆然 【靳治荆思旧录】 
　　工书 【宋荦西陂类稿】 
　　袁又安字汉公启旭从弟国学生诗及书法亦有名 【宛雅】 
　　袁佑字杜少号霁轩东明人康熙十八年由中书举鸿博授编修官中允楷法工秀 【木叶厱法书记】 
　　袁魁陕西人由行伍官常州游击善笔札 【武阳合志】 
　　袁良谟字叔文号倚少河内诸生善书 【范泰恒撰墓志】 
　　袁枚字子才号简斋晚号存斋自称随园老人钱塘人乾隆元年荐鸿博未遇中四年进士改庶吉士出知溧水县历江浦沭阳江宁等县小真书随心结构而自成馨逸予藏其诗稿尺牍十余通 【木叶厱法书记】 
　　袁枚行书逸品上 【国朝书品】 
　　随园老人不以书名而船山太史盛称其书以为雅淡如幽花秀逸如美女一点着纸便有风趣其妙盖在神骨间 【张祥河关陇舆中偶忆编】 
　　袁泓字上简一作让肩号云书无锡人 
　　工篆书 【无锡县志】 
　　上简从王虚舟游精小篆工汉隶 【飞鸿堂印人传】 
　　袁彤字谢庭号前湖钱塘诸生得笔法于蒋湘帆以能书名 【两浙輶轩录】 
　　书学唐碑 【杭郡诗续辑】 
　　袁缙字介庵南通国子生善书法 【崇川诗钞汇存】 
　　袁位诸生工行书 【六合县志】 
　　袁乐观字怡亭号木生太学生善科斗字 【阜宁县志】 
　　袁邦玺深泽人工书 【广平府志】 
　　袁通字达夫号兰村枚嗣子官汝阳知县楷法雅健类其父兼工治印 【木叶厱法书记】 
　　袁宫桂字阮山泓子诸生 
　　篆书仿佛虚舟 【飞鸿堂印人传】 
　　袁翊文号双榕桂林人候选知县 
　　法式善曰从刘松岚学书予诗成每倩君手写 
　　袁步先字天墀号东峤平湖人嘉庆三年举人官甘肃知县书法董香光 【朱壬林撰传】 
　　袁路先字骥呈号翥亭步先弟嘉庆九年副贡书法绝似灵飞经 【同上】 
　　袁祖惠字少兰通子官夔州知府工书法 【随园琐记】 
　　袁芳瑛字潄六道光二十五年进士官松江知府翰林书尚白折小楷惟芳瑛及赵畇能使笔入纸 【湘潭县志】 
　　袁保恒字小午一字筱坞项城人道光三十年进士官刑部左侍郎谥文诚与父端敏公甲三皆工书同喜作擘窠大字 【郁栖书话】 
　　袁丹鼎号澹缘河南人工指书姿致圆润秀挺不异于笔为之 【书画家笔录】 
　　袁灏字济之号石根番禺廪贡官贵州县丞 【一作知县】 
　　书学米漫士 【清乐堂随笔】 
　　书法为巨公所重 【艺谈录】 
　　袁思韠字锡臣修文人崇明籍同治八年举人官广西知府书法晋唐遒妩可爱大小字皆工 【同上】 
　　颜嗣徽曰曾见太守缩临兰亭高超俊逸 【望眉草堂集】 
　　袁建荦字德崇号心葩黄岩人同治九年副贡善八分书 【两浙輶轩续录】 

　　言 

　　言朝楫字耐偲常熟人乾隆二十七年举人官浦江知县工书归田后惟以古帖自娱卒年七十有八 【孙原湘撰墓表】 
　　言尚炜字管香朝楫子举人官儋州知府 
　　孙原湘哭言管香诗自注云君少与稚存渊如交契俱工篆书 【天真阁集】 
　　言向焜号可樵常熟人官闽县知县工诗善书 【袁洁蠡庄诗话】 

　　存 

　　存诚字义门蒙古人同治初官清丰知县以端楷作扁亦工 【清丰县志】 

　　温 

　　温文铨字金叔归安诸生咸丰十年骂贼死工书 【书画家笔录】 
　　温汝扬字凤廷钱塘人工书法 【广印人传】 

　　恩 

　　恩福字竹溪满洲正白旗举人官山东知县工书 【家言随记】 

　　樊 

　　樊明征字圣谟号轸亭句容诸生 
　　精篆隶之学 【随园诗话】 
　　樊绍堂字砚云号淡香长洲人 
　　善隶书工篆刻 【随园诗话】 
　　樊椿生字少安仁和诸生工小楷日写文选千字无间寒暑积至数十册 【杭郡诗三辑】 
　　樊有莘字介保廪贡善书法 【六安州志】 

　　孙 

　　孙奇逢字启泰号锺元容城人明万历二十八年举人国初以国子监祭酒征不赴隐居苏门人称夏峯先生楷法淳古予曾见其手书送玉霄道兄闻捷归省序卷子下款顺治壬辰首夏朔日通家弟容城孙奇逢启泰甫题于苏门之留云舍下押孝友堂白文印点画精匀无一笔苟 【郁栖书话】 
　　汤斌题孙征君诗卷云字法苍秀坚老如岁寒松柏盘纡楮墨间汪楫题夏峯老人书卷长歌云老笔生硬转妩媚直欲处处藏其锋 
　　孙朝肃字恭甫更字功父号本芝常熟人明万历四十四年进士累官江西布政使未赴值鼎革遂不出康熙中叶年九十始卒书法尤工得者皆藏弆以为荣 【虞邑先民传】 
　　草书法孙过庭 【常熟县志】 
　　孙永祚字子长号雪屋常熟人明崇祯八年拔贡生授推官不赴鼎革后屡荐不起工书法 【苏州府志】 
　　孙仲璧字摘星雩都人明诸生鼎革后弃去书法摹锺王 【易学实犀厓文集】 
　　孙经字阿麟号中日宣城人明诸生工书法 【愚山集】 
　　孙于王字羽宸号萍庵宣城人明诸生书法出入锺王远迩重之 【宛雅】 
　　孙旭字景初号宝林上元人明诸生字仿大苏 【金陵通传】 
　　孙昭朴旭从弟明诸生工篆法镌印逼古 【同上】 
　　孙骞字龙湖胜国名士行草尤精 【和州志】 
　　孙崧字峻中长洲人工八分书从戴南枝游 【苏州府志】 
　　孙治字宇台号鉴庵仁和人甲申后隐居不试自署武林西山樵者 
　　吴百朋西泠十子咏云草字同右军 
　　孙博雅字君侨奇逢子 
　　汤斌曰征君著书不下数百卷尝数易稿皆君手书字体古健无一笔苟 

　　皇清书史卷九 

　　●皇清书史卷十 

　　义州李放墨禅纂录 

　　上平（十） 

　　十三元（二） 
　　十四寒 

　　○【上平】 十三元 【孙】 

　　孙 

　　十三元 【孙】 

　　孙承泽初名泽字思仁一字耳伯号北海晚号退谷一称退道人益都人因世隶上林苑籍遂为大兴人明崇祯四年进士官给事中本朝官至左都御史加太子太保 
　　王崇简题孙北海临米千文云北海少宰自谢政来十余年纂述之余惟喜仿古人法书书法之超胜自足名一时传后世予不谙书偶观其仿元章千文法度之外饶为神合 【青箱堂集】 
　　卢文弨庚子消夏记序畧云予于黄昆圃先生家见退谷手书畿辅人物志稿数十帧秀逸可喜此书自云晚得米襄阳墨迹始悟晋法其书之工宜也 
　　自作行草书虽不为工而亦不俗良由耳濡目染意趣自超 【退庵书画跋】 
　　少宰酷嗜米书尝刻知止阁米帖故其书多用米法佳者可入能品 【郁栖书话】 
　　孙旸字赤厓一字赤霞号蔗庵常熟人顺治十四年举人 
　　科场事发旸为人牵连戍尚阳堡圣祖东巡献赋万余言召至幄前赋东巡诗试以书法上叹息其才大学士宋德宜疏荐不果用久之还里 【苏州府志】 
　　工书 【名人尺牍小传】 
　　孙承恩原名曙字扶桑一字辰东旸弟顺治十五年第一人及第授秘书院修撰 
　　书法欧阳 【苏州府志】 
　　书法欧阳能深得其笔法 【谌瑶述闻】 
　　孙一致字惟一号止澜一号萚安顺治十五年第二人及第官侍读学士书法俊逸 【盐城县志】 
　　孙复始字承公阳湖人 
　　从祖为文介公再从子生万历戊申年卒康熙十二年此出师表卷书于八年用文介公笔法亦得苏米神韵 【孙星衍平津馆书画记】 
　　孙竑禾字稚均无锡人国初邑中书家称孙高严华稚均推第一矩薙 【薙：矱】 森然秀劲如铁初师率更晚用虞法 【梁溪诗征】 
　　孙丕猷号方壶以岁贡授肥城知县未任卒工于临池 【威县志】 
　　孙清字廉西休宁人官韶州副将工颜柳书法 【廖燕撰传】 
　　孙岳颁榜姓李字云韶号树峯吴县人康熙二十一年进士官礼部侍郎善书受知圣祖每有御制碑版必命书之 【苏州府志】 
　　孙树峯十年前书甚可观近有巿井气 【大瓢偶笔】 
　　善书受知圣祖御书笔端垂露四字赐之 【名人尺牍小传】 
　　书学赵董肥而近俗大字尤劣 【郁栖书话】 
　　孙勷字子未一字予未号莪山又号诚斋德州人康熙二十四年进士官通政司参议善真行书尤擅擘窠大字予藏其耆德裕昆四字横牓大径三尺余遒健苍雅能兼欧柳之胜海丰吴仲怡侍郎酷爱之尝仿其体势为予作词龛斋额神形俱似予因以此榜为侍郎八十寿云 【木叶厱法书记】 
　　孙致弥初名翙字恺似号松坪新安人迁嘉定康熙初被荐以太学生 
　　赐二品服充朝鲜采诗使二十七年成进士官至侍读学士 
　　工书得董其昌笔法 【国史本传】 
　　以书名得董其昌之法 【四库全书总目提要】 
　　孙宝儒益都人工八分 【木叶厱法书记】 
　　孙祖诒字子逸常熟人善书与蒋星来扬孙昆季友善 【同上】 
　　星来兄诗成辄求予逸书之 【蒋廷锡西谷诗抄】 
　　子逸为吾邑书家 【柳南随笔】 
　　孙世仪号渔曹南通国学生工书法 【崇川诗钞汇存】 
　　按江苏诗征作字虞朝 
　　孙璟字宋光号蒿生丹阳人徙金坛 
　　王汝骧曰于书法尤有独得 
　　孙有庆字介福庠生工书法 【吴桥县志】 
　　孙益谦字虚谷别号卧云山人贡生书学颜鲁公得其神髓而以松雪绚其貌 【沧州志】 
　　孙述祖字绍庭正定庠生工书法 【正定府志】 
　　孙西林常州人书窥晋人堂奥 【故城县志】 
　　孙序皇字子黄嘉善庠生工书 【两浙輶轩录】 
　　孙大登字于鲁号桤浮昆山诸生 【一作布衣】 
　　工分书 【苏州府志】 
　　工篆隶 【恽珠国朝闺秀正始集】 
　　孙颖字也鲁号笔峯一号竹山又号蜕蝉石屏贡生楷书匀健清和较率更有生气行书盖颠素之遗 【张汉撰传】 
　　孙中础字省武桐城人荐鸿博不赴工书法 【安徽通志】 
　　孙百代字牧堂蓬莱人乾隆初官马平知县署象州知州善书法 【山东通志】 
　　孙起栋字天擎号白沙新化人乾隆十八年拔贡生书法险劲 【沅湘耆旧集】 
　　孙维龙字两髯号勖堂宛平人乾隆二十五年进士官凤阳知县改四川试用死金川之难赠道衔 
　　管干珍撰传云工书 
　　孙士毅字致远一字智冶号补山仁和人乾隆二十六年进士官四川总督文渊阁大学士封伯爵嘉庆元年六月卒年七十七赠公爵谥文靖词藻法书皆可付诸石刻 【小仓山房集】 
　　孙兆龙庠生善书楷法绝精制军方恪敏叹为绝伦卒年八十五只字片纸邑人多宝藏之 【万全县志】 
　　孙云栋增生工书法尤嗜古人墨迹闻人藏有真笔必求见之 【定兴县志】 
　　孙健字卓如号双树钱塘诸生学书于郑筠谷 【两浙輶轩录】 
　　孙芑华子凤林号传轩长兴岁贡生工书治 【同上】 
　　孙满堂字聚玉东阳人以书名 【同上】 
　　孙克述字汝明黟县人书以晋人为师深鄙纤巧侧媚之态 【飞鸿堂印人传】 
　　孙朱疐台湾诸生工行草书 【福建通志】 
　　孙永清字宏图一作宏度号絜斋一号宝严又号春台无锡人乾隆三十三年顺天榜举人官广西巡抚 
　　孙尔准撰行状云最工书尤好颜平原有神解少日橅东方象赞为擘窠大书见者神悚又敛其间架波磔用之蝇头书纵横排奡之气于规矩庄严中一洗赵承旨侧媚之态文待诏方整之习斟酌古今之门而自名一体姓尤喜临池少摹颜平原中年师李北海晚尤好争坐帖每数日必模一过 【泰云堂集】 
　　孙玉庭字嘉树号寄圃济宁人乾隆四十年进士官至两江总督体仁阁大学士道光十四年冬卒于家年八十三谥文定 
　　梁章巨曰道光癸巳引疾家居日向旧书摊中搜求故纸得寄圃阁老楹帖一对阁老手迹予所认识非他手所为而笔法腴润是作翰林时书不如后此之苍劲也 【楹联续话】 
　　孙绳号抱琴乾隆五十一年武举人官江南卫守备善草书总督铁保甚称许焉 【广昌县志】 
　　孙星衍字伯渊一字渊如又字季逑亦作季仇号薇隐阳湖人乾隆五十二年第二人及第官兖沂曹济道工篆书气息古雅似胜北江 【木叶厱法书记】 
　　工六书篆籕之学 【洪亮吉北江诗话】 
　　习篆籀 【毕沅吴会英才集】 
　　善篆书 【苏州府志】 
　　工篆隶 【名人尺牍小传】 
　　观察篆书守定旧法当为善学者微嫌取则不高为梦英所囿耳 【履园丛话】 
　　孙晋宁字在鉴号半峯钱塘人乾隆五十三年举人工书 【杭郡诗三辑】 
　　孙星海号邃堂星衍从弟通字学能篆书着有广复古编 【郁栖书话】 
　　孙琪字玉厓号少白华容监生书法米南宫颇有劲气 【吴翌凤怀旧集】 
　　少白因避仇改姓李龙阳人精书淋漓酣畅有颠张狂素之雅 【书画所见录】 
　　按法式善朋旧及见录又作湘潭人 
　　孙辅元字俌之号寻云仁和附贡生工翰墨规模香光窥见堂奥 【两浙輶轩续录】 
　　俌之藏香光真迹最富自运之笔颇能入室 【潘奕隽三松堂集】 
　　工真行书学董文敏得其妍秀之致有醉墨图吴谷人祭酒为之序 【木叶厱法书记】 
　　孙桂芬字岭秋嗜草书尤喜临十七帖 【玉田县志】 
　　孙淇字右泉诸生善书 【清丰县志】 
　　按淇真书颇秀劲无俗气予有所写小楷便面 
　　孙良懿字仲山举人兄良忠选拔贡生弟良惇举人良慧进士良棻诸生皆工书而良懿书名尤着 【桐城耆旧传】 
　　孙志遐字旷中号敬庵南通布衣少居巿廛寻厌之避居深巷以观书摹帖自娱 【崇川诗钞汇存】 
　　孙有智字星珠号雪堂廪贡生署桃源教谕嘉庆元年举制科不就 
　　善作擘窠大字 【六合县志】 
　　孙讱字仲言安邱人嘉庆九年举人官与 【与：兴】 义知县着篆隶笔法摹印述闻 【山东通志】 
　　孙尔准字平叔一字莱甫号戒庵永清子嘉庆十年进士官浙闽总督道光十二年卒年六十三谥文靖工书由吴兴上窥北海不徒以妍媚见长 【木叶厱法书记】 
　　林则徐孙平叔宫保六十寿序云英词妙墨殚见洽闻金石腾声云烟落纸众所推为能事此第出之绪余 
　　孙承勋字子勤钱塘诸生工书 【两浙輶轩续录】 
　　孙玉检字仲雅仁和诸生着悬腕论一卷 【同上】 
　　孙祖珍字宝三海宁人翰墨妙绝 【同上】 
　　孙元培字宾华仁和附贡生从高爽泉学书得褚文忠笔意 【同上】 
　　孙元凝初名元恺字心筠海宁贡生楷书圆劲可爱 【同上】 
　　孙复元字敏斯号耦梅仁和附监生议叙通判书法端劲年七十五犹能灯下握管写梵夹也 【杭郡诗三辑】 
　　孙曰点字春沂钱塘诸生官雎宁典史工书 【同上】 
　　工书 【冷庐杂识】 
　　孙廷棨号笈船有智子廪贡生工书 【六合县志】 
　　孙韡子棣英号潄石又号怡堂六合人工书着有潄石印存皆竹根印 【冯承辉印识】 
　　孙理字绪之号少初镇洋诸生工书 【盛大士蕴素阁集】 
　　孙汝樾字二林盐城人 
　　包世臣曰小正书遒丽圆足兼工八分 
　　孙鉴号一帆大兴人工书 【蠡庄诗话】 
　　孙怀思字予亭毕节人道光十一年举人 
　　莫友芝赠诗云孙郎小楷日二万 【　亭遗诗】 
　　孙锵鸣字韶甫号蕖田晚号止庵瑞安人道光二十一年进士官侍讲学士三品卿衔兼工翰墨 【郁栖书话】 
　　善书 【瑞安县志】 
　　孙毓溎字梧江玉庭从孙道光二十四年第一人及第官浙江按察使署布政使工书晚用左手 【木叶厱法书记】 
　　孙鼎臣字子余号芝房善化人道光二十五年进士官侍读学士与先大父光禄公为同年友有赠公五言古诗一首书作长卷笔势雄伟似米海岳 【同上】 
　　孙思九四川诸生 
　　生手录十三经皆庄楷无一误字其子道南纔十五岁能全读背诵是父是子吾所未见也 【东洲草堂集】 
　　孙守信字小石长沙人由军功保道员在三河与发逆战死赠太常寺卿工书 【李元度撰别传】 
　　孙长和字小云寿州廪贡咸丰元年举制科署池州教授黟县教谕善隶书 【安徽通志】 
　　孙毓汶字莱山号迟庵玉庭孙咸丰六年进士官兵部尚书协办大学士谥文恪有书名兼精鉴别收藏冠于当时 【木叶厱法书记】 
　　孙诒经字子授钱塘人咸丰十年进士官户部左侍郎书法欧颜尤 
　　工擘窠大字 【同上】 
　　孙家瑴字小楚凤台廪生官甘肃知县以道员用精篆隶 【安徽通志】 
　　孙磵泉桐城人工行草书 【方宗诚柏堂集】 
　　孙九逵字坦衢庠生善书 【广昌县志】 
　　孙禄增字叔茀号镜江归安人同治十年进士官宜春知县嗜金石所居宝汉斋收藏碑版甚富兼工篆籀 【清乐堂随笔】 
　　工篆书 【越缦堂日记】 
　　孙毓骥字展云一字孟远盐山人官署金匮知县工篆书 【书画家笔录】 
　　孙汝梅字问羹号春山大兴人光绪六年进士官兵部主事嗜古善隶能鉴别金石与张仰山布衣称二山尤精歌曲当时名伶多师之者 【清乐堂随笔】 
　　孙云锦字质先吴江人书法米董 【广印人传】 
　　孙梁字吟笙号苦匏吴县人善书 【同上】 

　　○十四寒 【安　官　观　潘　韩　檀　团　端　端木】 

　　安 
　　官 
　　观 
　　潘 
　　韩 
　　檀 
　　团 
　　端 
　　端木 
　　关 
　　颜 

　　安 

　　安行字及成南平诸生工小楷诸家法书手追心摹无不宛肖 【福建通志】 
　　安俊字颙石无锡人工篆书 【书画家笔录】 
　　安燊字东云无锡人工篆书 【同上】 
　　安昶字叶琴号蓉溪金匮诸生喜临摹古帖草书尤有名 【同上】 
　　安鸿勋字小琴昶子附贡生官训导有书名 【同上】 

　　官 

　　官德润字永槐号小樵黄严人善书翰 【王棻柔桥文抄】 

　　观 

　　观保字伯容号补亭一号蕴玉索绰络氏曾祖都图赐姓石隶内务府正白旗乾隆二十年进士官礼部尚书谥文恭 
　　观保字　石渠宝笈著录 

　　潘 

　　潘尔夔字友龙吴江人明季诸生流寓乌程 
　　工书 【浔溪诗征】 
　　潘凯字仲和号岂几一号贻令吴江人以子检讨耒贵赠如其官潘耒撰行述云工笔札生平未尝作草书 【稼堂类稿】 
　　朱彝尊撰墓志云工尺牍虽悤遽不作草书 
　　潘询益字仲撝凯弟 
　　工楷书 【稼堂类稿】 
　　潘宗洛字书原号巢云一号垠谷宜兴人康熙二十三年进士官至湖南巡抚 
　　储大文撰墓碑云侍直南书房上命作大书丁亥选书渊鉴类函序 
　　潘美发字彦征归安人康熙三十八年举人官中书书法遒媚尤工小楷 【姚氏前徽录】 
　　潘宗海号石痴精篆隶铁笔 【宜兴县志】 
　　潘鹤字玉堂号鹤巢吴江诸生真草隶篆无不工 【王元文北溪文集】 
　　书法瘦劲尤工篆隶 【苏州府志】 
　　潘皜字雪鸿昭文廪生善书 【同上】 
　　潘宁字仲宁号陋夫一号退翁山阴人工各体书兼善摹印尤以精鉴碑帖得名 【木叶厱法书记】 
　　蒋宗元曰八法毋穿篆隶精通 【古缘萃录】 
　　潘远字雪僧建宁人工书 【福建通志】 
　　潘廷埙字雅奏号讱斋吴江诸生 
　　书法真草兼礼 【礼：衍文】 擅 【苏州府志】 
　　潘锺皞字西白上海人擅书法 【松江府志】 
　　潘西凤字桐冈号老桐 【按一号悔桥】 
　　新昌人居扬州善刻竹受业于王虚舟之门虚舟十七帖成命桐冈书丹以竹简摹之名曰竹简十七帖后归大内 【飞鸿堂印人传】 
　　潘襄字抡英新城人乾隆十五年恩贡善篆书 【杭郡诗三辑】 
　　潘宗硕字在涧歙人乾隆三十年举人精六书着有说篆 【木叶厱法书记】 
　　潘思齐字希三仁和岁贡工书取法不落晋以后人 【杭郡诗辑】 
　　潘学敏字阆仲号初晴别号湛然道人钱塘廪贡官遂昌训导精书法 【杭郡诗三辑】 
　　潘作梅字戒平归安岁贡官海宁训导善书 【两浙輶轩续录】 
　　潘世懋字功赏西安人善书法 【同上】 
　　潘世恩字槐庭号芝轩吴县人乾隆五十八年第一人及第官至武英殿大学士咸丰四年四月卒年八十六谥文恭 
　　自云予素不工书少时光禄公授以晋唐诸帖临摹久之无所得辛亥科试胡文恪师拔置第一谓予书似韩城相国予感旧诗有自媿羊欣未有名漫夸书法似韩城之句省厓同年见而异之曰曾记癸丑榜后寓文端第公尝谓今年读殿试卷第一名书法颇似予笔意与文恪师之言暗合 【思补斋笔记】 
　　潘呈雅字雅三别号秣陵山人济宁人善书尤工汉隶篆刻 【山东通志】 
　　潘呈询济宁人着篆学辑要 【同上】 
　　潘云垂字达斋青浦诸生工书 【明斋小识】 
　　潘师随字子贞号雪垞长洲人官太常寺博士受书法于韩君梅坡 【怀旧集】 
　　潘泰上字景最顺德上舍生 
　　善草书 【陈广逊静斋小稿】 
　　潘正亨字伯临番禺人官刑部员外郎工书法 【艺谈录】 
　　潘廷与字骧云昆山诸生精书法兼工铁线篆 【苏州府志】 
　　潘鸿宝字鼎如桐城人工书 【方东树仪卫轩集】 
　　潘铭字述堂华亭附贡生候补布政司经历好临书尤喜作擘窠大字 【姚椿通艺阁集】 
　　潘华字菉芗一字可叔号井翁海宁廪贡官秀水训导工书初临文董后习米颜行草以笺箑求者相踵 【两浙輶轩续录】 
　　潘诵先字薇卿海宁廪贡官太平训导善书 【同上】 
　　潘恭寿字履谦号带铭仁和人道光十一年乡试第一官天台教谕工书 【越缦堂日记】 
　　潘遒祁字顺之号西京一号西圃吴县人道光二十五年进士官编修加侍读衔以先公禄同年友真行书笔致秀挺远法柳少师近轧祁文恪 【木叶厱法书记】 
　　潘斯美新阳儒童以能书称死粤匪之难 【苏州府志】 
　　潘存字孺初文昌人咸丰元年举人官户部主事精八法镕今铸古卓然名家予尝以孺初书与邓铁香鸿胪遗翰合装题曰海南二妙后为梁节庵丈假去不还孺翁着有楷法溯源予藏有最初印本为渐西村人遗物云 【木叶厱法书记】 
　　杨守敬楷法溯源识语云精笔法为岭南第一手 
　　工书尝病集帖展转句摹不得古人作书本意乃集汉晋六朝至唐之石刻摘摹其字依说文部目双钩上木名楷法溯源 【金石学续录补】 
　　潘震乙字心潭号莲舫渤滨钓叟咸丰元年举人善隶书 【南皮县志】 
　　潘祖荫字伯寅号郑盦世恩孙咸丰二年进士官工部尚书谥文勤文勤帅人谓其字学苏灵芝则怒谓其学二蔡 【蔡京蔡卞】 则大喜 【叶昌炽语石】 
　　文勤论书喜宋高宗而极称蔡元长 【雪桥诗话续集】 
　　潘霨字伟如吴县人官贵州巡抚书法平原又时得华亭笔意 【续名人尺牍小传】 
　　潘贞敏字伯时歙人侨寓鄱阳官知县 
　　善书 【粟香二笔】 
　　潘锺瑞字麐生号瘦羊晚号香禅居士吴县诸生书法魏隋精雅罕匹长于金石考证 【近人撰传】 

　　韩 

　　韩馨字幼明一字清谐晚号少微真人长洲人明诸生私谥贞文郑敷教交游籍云善书乞者填门吴中牓额悉出其手 
　　八岁作擘窠大字书阳山长云峯虎丘五人墓碣陈元素赋诗以赠十三游郡庠第一入南雍司成平其文曰文兼韩柳书擅羲献 【吴郡名贤图传赞】 
　　少时习字董香光见而悦之曰此子以后必以书法擅名年七岁书五人之墓碑碣人争异之 【礼王昭槤啸亭杂录】 
　　八岁能作擘窠大字五人墓碑即其所书 【亦有生斋集】 
　　韩廷锡字晋之侯官人明诸生尝以字学坏于锺王故悉力于大小篆终身不作行草虽朋友往来书札无非大小篆也 【余甸撰传】 
　　韩泳字文潜号恕斋章邱人明诸生少工临池而最长于擘窠书 【张贞撰墓志】 
　　韩馚字诵先号幼徽馨弟顺治间诸生 
　　韩菼撰状云草书入圣兼精篆隶 
　　韩日英字公昶号忥庵晚号中山牧叟泾阳人官右军都阃率师入闽以五百人破山贼十万众后以母疾告归八岁能临锺王书 【陈鼎留溪外传】 
　　韩霖字雨公绛州人 
　　霖撰绛帖考一卷盖知讲求书法者 【复初斋集】 
　　韩菼字符少号慕庐馚子 【入泮姓名为陈成】 康熙十二年第一人及第官至刑部尚书谥文懿善行草书予旧藏其七言楹联及绢本长幅各一事驎腾凤翥无惭世珍 【木叶厱法书记】 
　　韩诗字子固号固庵一号圣秋泾阳籍三原人官兵部郎中 
　　吴雯简韩子固诗云君家墨妙谁能及片牍携归山舍中千里相思比相见几回叉手对屏风 
　　韩芸书字芳南号借绿善书法摹颜鲁公争坐帖得其神骨 【无锡县志】 
　　韩骐初名绳祖字其武号筠圃晚号补瓢吴县贡生 
　　韩是升 【骐子】 撰行述云书习晋唐楷法 
　　韩锡祚字介圭号湘岩青田人乾隆十二年顺天举人官苏松常镇道工各体书博疋能文每自负刘文成公后一人 【郁栖书话】 
　　工书 【无金石志】 
　　汪树琪飞鸿堂印谱跋云工篆 
　　韩蘅字馨若蒲州人官晋州教谕加意临池 【晋州志】 
　　韩梦桂黟县增生书得董文敏笔意 【安徽通志】 
　　韩溎字桂水山阴太学生 
　　陈芝图与溎论书诗云韩君独有画被癖出入唐人好风力出入颜筋柳骨间颇谓临摹贵正笔 
　　韩键初名是本字裕生号可庵又号香麓骐子诸生候选通判书宗颜柳 【韩是升撰家传】 
　　韩敏字仲敏号梅坡骐族孙 【同治苏州府志作常熟人】 
　　韩是升撰家传云幼不肯为举子业见名贤法帖心摹手追忘寝食舅氏孙信夫家多藏古帖悉假临摹吾家自明中叶少宗伯敬堂公以草书擅长以后能书者踵出至曾王父贞文公负重名于时今仲敏亦退笔成冢户限欲穿余特书大略冀操史笔者列其名于艺苑中 
　　幼耽八法后寓郡城月声僧舍吮毫濡墨每四鼓就枕及门不下数百人 【苏州府志】 
　　以善书名吴中人得其片纸拱璧视之 【怀旧集】 
　　自赵霞门以善董元宰书名吴中而吴中学书者皆师董氏梅坡名亚于霞门霞门卒而梅坡独以书擅名 【初月楼闻见录】 
　　韩丰字宾宇菼四世孙酷嗜临池得颜忠烈三昧人争宝之 【苏州府志】 
　　韩诗字婴传丰族兄能书 【同上】 
　　韩昆字文瑜骐孙 
　　韩是升撰事略云好读书皆手自抄写字画端楷中法度年十六卒 
　　韩崶字禹三号桂舲晚号种梅老农昆弟乾隆四十二年拔贡官刑部尚书 
　　自云余幼从家梅坡学书而苦不能工 【还读斋诗稿】 
　　行草书学孙过庭书谱予以初拓褚兰亭赠之每日必手临一过 【师友集】 
　　韩光乘字仲孺号惴斯归安人随其父居吴中 
　　工书 【怀旧集】 
　　韩修桐字子音嘉庆十八年拔贡道光元年举制科朝考以知县用未及仕而卒精八法 【赣县志】 
　　韩修槐工诗字母没哀毁卒 【同上】 
　　韩镛字声南萧山诸生喜作小楷 【汤金钊寸心知室稿】 
　　韩崇字履卿别号南阳学子崶弟官山东雒口批验所大使咸丰初以办团练积劳加盐运使衔赏戴花翎博雅工书尤嗜金石着有宝铁斋金石跋尾 【木叶厱法书记】 
　　工书入香光之室 【苏州府志】 
　　韩燕及荆州人 
　　工怀素草书 【刘士璋三湖渔人集】 

　　檀 

　　檀一清望江诸生工楷法 【安徽通志】 

　　团 

　　团升字冠霞号鹤笯泰州人康熙五十九年副榜官训导晚年病目惟日午就窗作诗文易米字大如胡桃得者宝之年八十八卒 【淮海英灵集】 

　　端 

　　端方托活洛氏号午桥一号悟樵又号陶斋别号浭阳陶父满洲正白旗人光绪八年举人官至直隶总督坐事罢辛亥起为川粤汉铁路大臣署四川总督行至资州为乱兵所害谥忠敏书法李北海牓书尤擅绝一时先公在鄂总办书局时忠敏曾为作三邕翠墨簃斋额字大如箕见者神悚放手自模刻悬听事中后全家去鄂时梁节庵丈谓此榜宜留置局中垂示方来今殆不可究诘矣 【木叶厱法书记】 

　　端木 

　　端木一韩剑邑人善蝇楷 【木叶厱法书记】 
　　端木守谦字梅和号梅庵一号黎山高邮岁贡生 
　　善行草书 【淮海英灵集】 
　　端木采字子畴上元人道光二十九年优贡官内阁侍读书得颜平原法小楷尤工 【金陵通传】 
　　十五删 【关颜】 

　　关 

　　关箖字子箊号旧雨乾隆四十五年举人官宝应教谕工诗字 【六安州志】 
　　关嵩祺字茂如号农人道光十六年优贡就职训导善楷法刻有篆诀歌 【同上】 
　　关瑞瑚字铁珊仁和廪贡官平阳教谕工小楷丰神奕奕恣态横生 【杭郡诗三辑】 
　　关棠字季华汉阳人光绪十一年举人官浙江知县行草书清润圆活脱尽折卷习气寸缣片楮人争藏弆 【游鄂纪闻】 

　　颜 

　　颜光敏字逊甫更字修来号乐圃曲阜人康熙六年进士官吏部考功司郎中工书小行楷清圆妙丽出入赵董与德州冯大木颉颃 【木叶厱法书记】 
　　王士祯曰书法擅一时 
　　朱彝尊曰九龄工行草书 
　　工书翰 【山东通志】 
　　张宗柟曰吾家涉园门内题榜曰蒿径后有跋语数行笔意秀逸考功当日为先给谏作也 【带经堂诗话附识】 
　　李克敬曰工书翰十三岁已擅行草人得其片札犹珠玉 
　　颜元初名园字浑然号习斋博野人初育于蠡县朱氏补诸生名朱邦良后归宗尝谓彭好古曰吾得石继搏而作字不苟 【大清畿辅先哲传】 
　　宋代大儒无不善书者本朝理学诸公如魏敏果魏文毅汤文正李文贞陆清献以及夏峯桴亭习斋恕谷亦皆彬彬可观予尝欲集以上诸贤手迹刻成一帖而绌于物力此愿恐未易偿耳 【郁栖书话】 
　　颜希濂字廉甫博野人尝从颜元学书 【后辅先哲传】 
　　颜鐀字懋简嘉定人善书法 【练音初集】 
　　颜尧揆字孔叙永春人由拔贡官无为知州能书 【福建通志】 
　　颜懋龄字引年曲阜恩贡生候选州判善隶书 【孔宪彝曲阜诗抄】 
　　颜祟榘字运生号心斋曲阜人乾隆三十五年举人官兴化知县工书 【名人尺牍小传】 
　　颜崇沩字东虞号酌山曲阜人乾隆三十七年进士官侍读书法东坡尤工分隶 【曲阜诗抄】 
　　颜检字惺甫号岱云连平州人乾隆四十二年进士官直隶总督吏部尚书与弟模樾皆工书擘窠大字模官巡抚樾兼擅分隶 【木叶厱法书记】 
　　颜怀珠字葱符号丹泉曲阜人嘉庆五年举人官卢氏知县工八分 【山左诗续抄】 
　　颜崇衡号湘帆嘉应州人嘉庆二十一年优贡工八分 【木叶厱法书记】 

　　皇清书史卷十 

　　●皇清书史卷十一 

　　义州李放筑史纂录 

　　下平（一） 

　　一先 
　　二萧 

　　○ 【下平】 一先 【先　全　田　年　边　延　连　钱】 

　　先 
　　全 
　　田 
　　年 
　　边 
　　延 
　　连 
　　钱 

　　先 

　　先着字渭求一字迁夫号蠲斋一号染庵别号盍旦子亦称之溪老生江宁籍泸州人 
　　书得晋人遗意 【息柯杂着】 
　　先着行书佳品上 【国朝书品】 

　　全 

　　全培之山阴人工分隶湘潭重修宋李忠节公芾祠碑出其手 【郁栖书话】 
　　全介醇涿州人字体精秀 【赵国华青草堂集】 
　　全庆字小汀叶赫拉氏满洲正白旗人道光九年进士官体仁阁大学士谥文恪工分隶 【郁栖书话】 

　　田 

　　田雯字子纶一字纶霞号漪亭又号蒙斋别号山强子德州人康熙三年进士官户部左侍郎 
　　田需撰行状云早年善书小楷得十三行笔意老以腕痛不复作少农于书喜橅官奴帖晚喜黄培翁 【木叶厱法书记】 
　　田云鹤字轮长号云抱别号金鎞词客又号蓬壶居士泰州太学生纪恺曰工书 
　　田林字志山美须髯自号髯农上元人年八十余犹能作小字 【郁栖书话】 
　　工篆籀 【江宁府志】 
　　工诗文篆刻 【金陵通传】 
　　田逢礼字敬舆上元人字专学米 【金陵诗征】 
　　字学沈文亦瘦劲 【金陵通传】 
　　田同之字在田一字彦威号砚思一号西圃亦称小山姜雯孙康熙五十九年举人官国子监学录 
　　查礼赠田在田助教诗八体摛文迥出羣砚思清韵旧谁闻何时泼墨晴窗下看写羊欣白练裙注砚思斋集有论书绝句三十首 【铜鼓书堂集】 
　　书学陈香泉 【山左诗抄】 
　　田征舆字孟扶号清漪别号香孤山人同之子工各体书州治庙碑及戚友墓铭多其手迹尤工铁笔苦心研摹五十余年计镌小印数千余方有豆花书屋印谱磨砻顽钝稿两册 【山左诗续抄】 
　　田锡田字守田号青蓑一号坚瓠襄城诸生 
　　张邦伸曰日取晋唐墨宝临橅不辍然有意不如无意每用毛笔任意挥洒作擘窠大书纵横超逸不减古人著书学偶录 
　　田治字古田书法浑古有魏晋人风味 【六合县志】 
　　田腴字字 【字：衍文】 育民号西畇上元诸生入赀为县丞工行楷八分 【江宁府志】 
　　田世容字书升号守庐钱塘布衣以孝闻 
　　陈鸿寿曰工书法予见其千文长卷绝佳并能以松枝蘸墨作书 
　　田嘉修字敏斋庆元岁贡生工楷法 【两浙輶轩录】 
　　田宝裔字小坡安阳人官徐州知府 
　　金谔曰工书 【笃慎堂烬余稿】 
　　田懋锡监生工书法 【城武县志】 
　　田云璐字力生廪膳生工书尤精鉴赏残碑断碣双钩摹拓珍如拱璧家藏名人法帖一一临之风神逼肖 【六安州志】 
　　田大年字汉川山阴人官泰和知县 
　　翁同书曰宋水云清隐丹阳葛刚正撰重续千字文自为撰注予得精抄本于维扬盖从宋刻影写者爱其工妙乃属幕僚山阴田汉川大年摹其篆袁江李行之镇安录其注篆书视原本不爽毫发真书腴秀殆欲过之 【□宋楼藏书志】 

　　年 

　　年羹尧字亮工号双峯广宁人隶汉军镶黄旗康熙三十九年进士官至宁远大将军封一等公加太保雍正三年降杭州防御旋赐自尽 
　　析津姚氏藏有太保小楷书杜诗册子笔致秀媚偪近赵荣禄予又见其七言楹帖及寿春孙陟夫民政新得之行书小幅苍逸秀拔极似其同年友史文靖公亦精鉴赏今世所传之宋元名迹往往有其藏印 【木叶厱法书记】 

　　边 

　　边纯任邱人永康知县大乂子甫成童即能通诗古文及书法 【庞垲丛碧山房集】 
　　边乂禧字子招号次山任邱人乾隆二十四年举人官桂阳知县善书 【任邱县志】 

　　延 

　　延君寿本名寿字子椿号荔浦阳城人官长兴知县工诗与张隽三晋齐名着六砚草堂集书法亦佳予曾藏其自书诗卷笔致古澹如明嘉隆间人 【木叶厱法书记】 
　　张晋为荔浦赋六砚草堂歌云主人不独书法好主人诗歌更矫矫 【艳雪堂集】 

　　连 

　　连国奇字秀锺乾隆五十四年举人官静海教谕工书 【永年县志】 
　　连成字绪斋满洲正黄旗人武勋王扬古利十世孙袭封一等英诚公任杭州将军精篆刻书法专师右军能作左书 【严辰墨花吟馆感旧怀人诗】 
　　连木生 【或曰名性惇】 
　　居于圣墓港之蕉园工于草书 【海岛逸志人物考略】 
　　按海岛指厦门 

　　钱 

　　钱朝延字殷求号定林钱塘人明崇祯十年进士官句容知县国变不出工书法其师漳浦黄公 【杭郡诗辑】 
　　钱■〈甹只〉初名士馨字稚农 【一作拙】 
　　平湖人明崇祯十五年贡生国变不出 
　　冯秉恭挽诗云天真草圣传 
　　钱仲选字禹田号石庵无锡人明诸生善擘窠大书年九十书古南禅寺额字大如斗笔法遒劲 【梁溪诗征】 
　　钱谦贞字履之常熟人善书法 【苏州府志】 
　　工书 【冯舒怀旧集】 
　　钱谦益字牧斋一字受之号蒙叟一称东涧遗老常熟人明万历三十八年进士官至礼部尚书加宫保本朝授内秘书院学士兼礼部侍郎 
　　牧翁诗文皆法坡公其书亦然寿州孙民政多巘藏有绫本直幅字大如拳有飘风捩雨之势亦足名家 【郁栖书话】 
　　钱孙艾字颐仲谦贞子书儗颜鲁公篆刻似文彭 【怀旧集】 
　　钱陆灿字尔弢号湘灵自号圆沙老书生谦贞族孙顺治十四年举人当得通判不仕 
　　王昶跋钱湘灵先生旧藏宋拓争座位帖云后书山谷居士诗文其书法亦多学黄者 
　　湘灵先生晚岁逃禅其手校之书每押以明经别驾书经解元临济三十四彭祖九十七世一印又曰陆终彭祖后人予藏有先生手批元遗山集有跋云云甲辰献岁十有八日圆沙老书生记书法纵横盖老年笔也先生着有调运斋集其手稿予获藏之 【蒋光煦东湖丛记】 
　　放按先生手评左氏传曾为李申耆大令传录者今藏予家抱竹居 
　　钱谷字子璧号后江一号内史晚号东海逸民华亭诸生 
　　本朝来我郡以艺名者书学则有曹斯貇钱谷沈楫钱曹皆名宿而结构精劲当推钱第一晚年名益重求书者户常满 【三图志略】 
　　精八法尝摹古人名迹书孝经一卷注明某字某帖点画皆有依据人争宝之又集王羲之书作感应篇勒石司农王鸿绪跋其后 【松江府志】 
　　钱二白字天逸号东皐武进人康熙十八年进士官伊阳知县工书 【武阳合志】 
　　钱霍字去病号荆山上虞人山阴籍贡生 
　　幼时见故乡能书者有朱敬身祁止祥陆子和董叔迪钱去病鲁仲集僧月华诸君 【大瓢偶笔】 
　　钱纶光字珠渊号廉江太学生工书 【海盐县志】 
　　钱以坚更名以堳字鲁直嘉善人书法秀逸 【家传】 
　　钱黼字印香娄人以善书名 【松江府志】 
　　钱鏄字受明太仓州庠生入太学 
　　吴伟业赠诗云裘马无他好诗书别有神 
　　钱洪源谷孙诸生亦善书 【同上】 
　　钱尔复字肯斋别号密道人海盐人楷法精谨尝写普门品经子标字警庵亦工书又续写一册褒于后标子元昌复以八分续之时谓之三世写普门品经元昌从子载为赋长歌 【郁栖书话】 
　　钱长丰字问耕专仿书谱 【兴化县志】 
　　钱志迁康熙四十六年南巡献所著衢歌集荷诗字俱好之褒取入纂修馆 【甘泉县志】 
　　钱万选字一公号野樵陈州人康熙五十四年武进士官颍州卫守备书法精良 【中州诗钞】 
　　钱陈羣字主敬号集斋一号香树别号拓南居士纶光子康熙六十年进士官至刑部侍郎加尚书衔赠太傅谥文端 
　　书法苍老家居后每岁上录寄诗百余篇命之和陈羣既和韵必亲缮册以进册必有跋体或兼行草屡蒙奖赏 【国史本传】 
　　庄有恭曰行楷妙一时人得其尺缣寸楮不啻吉光片羽 
　　钱文端年臻耄耋所进诗册自缮行书极有风致 【沈初西清笔记】 
　　赵魏贾刻玉枕兰亭跋云此本为文端公家拓公手书苍深雄老不减平原尤为宝刻增重 
　　善书 【名人尺牍小传】 
　　钱泰吉旧拓多宝塔碑跋云先文端公中年以后笔多仿鲁公 
　　钱思骏字骥良善篆籀铁笔得徐贞木家法 【嘉兴县志】 
　　钱志朗字于高号玉峯象山人雍正元年拔贡生善书 【两浙輶轩续录】 
　　钱亦嘉名鸿宾以字行号鹿野象山人善擘窠书 【彭姥诗搜】 
　　余 【余：钱】 浩字乐天巢县太学生工草书 【庐州府志】 
　　钱汝诚字立之号东麓陈羣子乾隆十三年进士官户部侍郎 
　　钱陈羣挽芗林相公诗自注云愚父子与先生同直秘殿承以李峤与苏氏父子为比先生偶与汝诚论书法曰汝翁愈拙愈老足下书姿性固拙运笔又笨惟临仿不倦方可换凡骨耳汝诚闻训即发愤攻苦凡二年先生复以小欧阳许之 
　　钱汝悫字安叔陈羣三子 
　　少颖悟十三岁工擘窠书十八岁即世 【钱泰吉先祖考妣行述】 
　　钱汝鼐号东原陈羣从子太学生 
　　阮元撰墓志云年十岁能作径尺大书　嗜作书始为蝇头小楷以目疾改学欧柳法帖常侍文端座论波磔钩□之法文端称之晚年书益工□素流传得者宝之 
　　钱大昕字及之一字晓征号辛楣别号竹汀居士嘉定人乾隆十九年进士官少詹事嘉庆九年十月卒年七十有七 
　　四十三岁间作篆隶书 【竹汀居士年谱】 
　　精汉隶 【墨林今话】 
　　端木国瑚书钱竹汀先生隶书后诗云竹汀先生此奇笔书味醰醰古经出长洲文学顾八分跪进珠盘行以膝 
　　善分隶深得汉人气息予藏有言无俗韵清而劲笔有神锋老更奇一联用笔古茂转在翁桂诸名家上行楷书苍逸朴健亦有宋元风致 【木叶厱法书记】 
　　钱□字思赞一字讷生号鹚滩吴县人乾隆二十七年南巡召试举人授中书 
　　潘奕隽曰书名重吴下 【三松堂集】 
　　严长明挽钱思赞同年诗自注云以书法名吴下 【归求草堂集】 
　　精楷法尝翻刻砖塔铭世推善本 【木叶厱法书记】 
　　钱廷锦六合诸生工小楷 【江宁府志】 
　　钱璋字达卿巢县诸生工书 【庐州府志】 
　　钱尊彝字司六号叙堂江宁诸生手抄经史盈尺皆工楷 【金陵通传】 
　　钱沣字东注一字约甫号南园昆明人乾隆三十六年进士官通政司副使 
　　程含章撰传云楷仿十三行灵飞经行宗争座帖后肆力于家庙露筋祠碑人得其一纸珍如拱璧 
　　法式善曰书入颜平原之室 
　　陶澍曰先生书苍劲似鲁公争座位帖 
　　吴嵩梁曰先生书法专效鲁公争座帖遒丽可爱 【石溪舫书话】 
　　钱沣行书佳品上 【国朝书品】 
　　书法直逼鲁公 【谌瑶述闻】 
　　书法优入鲁公之室书不择纸皆端楷类家庙碑珍如拱璧 【小匏庵诗话】 
　　书法逼平原 【先正事略】 
　　张小帆中丞藏有通副分书八言楹帖笔致古秀近曹景完碑 【木叶厱法书记】 
　　钱樾字抚棠号黼堂嘉善人清苑籍乾隆三十七年进士官礼部侍郎 
　　李宗昉撰墓志云喜作擘窠大字 【妙香室文集】 
　　书法方驾董文敏一时推重 【袁洁蠡庄诗话】 
　　工书 【履园丛话】 
　　钱桂字丹庭号淦严仁和人乾隆四十二年举人官思州知府善书为成亲王代笔 【杭郡诗三辑】 
　　钱栻字希南号次轩一号静园仁和人乾隆四十三年进士官御史精楷法 【木叶厱法书记】 
　　钱世锡字慈伯号百泉秀水人乾隆四十三年进士官检讨工书 【同上】 
　　案陈羣从曾孙其先世籍海盐至世锡之父侍郎载始着籍秀水云 
　　钱棨字振威号湘舲本名起字湘灵长洲人乾隆四十三年解元四十四年会元殿试第一人及第官侍读学士 【一作礼部侍郎】 
　　精楷法 【池上草堂笔记】 
　　钱师曾字唯传号蕙窗钱塘人乾隆五十七年举人工书法 【木叶厱法书记】 
　　钱复字景颜一字象缘自号蓉裳汝悫嗣子官大兴知县 
　　钱泰吉撰行述云学赵文敏书 
　　钱坫字献之号十兰大昕从子官干州州判嘉庆丙寅卒年六十三 
　　翁方纲曰精篆法 
　　朱文藻曰精篆隶 
　　工篆书然自负不凡尝刻一石章曰斯冰之后直至小生 【洪亮吉北江诗话】 
　　工于小篆不在李阳冰徐铉之下晚年右体偏枯左手作篆尤精世人藏弆其书如拱璧云 【江藩汉学师承记】 
　　精小学工篆书右手废辄用左手尤妙 【刘嗣绾尚絅堂诗集】 
　　篆书得汉人法孙渊如称为本朝第一晚年用左腕书笔力苍厚款或署泉坫 【名人尺牍小传】 
　　献之自负其篆为直接少温　篆书自邓山人外莫与比 【艺舟双楫】 
　　钱坫篆书佳品上 【国朝书品】 
　　工篆书兼铁笔 【墨林今话】 
　　王虚舟吏部颇负篆书之名既非秦非汉亦非唐非宋且既写篆书而不用说文学者讥之近时钱献之别驾亦通是学其书本宗少温直可突过吏部老年病废以左手作书难于宛转遂将钟鼎文石鼓文及秦汉铜器款识汉碑题额各体参杂其中忽圆忽方似篆似隶亦如郑板桥将篆隶行草铸成一炉不可以为训也 【履园丛话】 
　　竹汀詹事之家学其兄子坫实为嫡传坫邃于经学小学金石之学篆书尤空绝前后然在家未尝学篆也初入都省詹事詹事授以李阳冰城隍庙碑昼夜习之三月不能成字忽患癎医者诊之脉无病而手足厥冷目张视鼻微有息而已如是者七日忽中夜跃起濡笔作篆书干卦象毕不胜饿而寝翌早詹事来视病君尚未寤见案上篆大惊呼问病状君答曰儿故无病梦至石室见唐巾老者指授篆法七日夜作成辄批抹最后书干卦象老者曰可矣儿遂觉追忆笔势中夜作此幅檐事细询梦中所见盖即少温云时都中能作篆者惟翁学士方纲闻是事索君书叹绝以为神授君篆书遂名天下 【陈康祺郎潜纪闻】 
　　予藏钱十兰中年所篆铸错轩三字横额字大如箩笔法绝类李少温而参以汉金款识题款隶书两行字径三寸许亦精十兰篆书当以此为第一　十兰所居曰篆秋草堂关中马振为之图翁毕孙洪诸公咸有题咏着有篆师录若干卷　十兰少年时有斯冰之后直至小生一印本袭李秘监语但改翁字为冰耳晚病风又取荀子禹跳汤扁语刻跳扁病夫印 【木叶厱法书记】 
　　钱东壁字星伯号饮石又号梦渔大昕子国学生书法精真行晚年专书兰亭日必一本寒署无间 【竹汀居士年谱附注】 
　　钱东垣字既勤号亦轩嘉定人 【按竹汀詹事弟可庐先生大昭之子】 嘉庆举人历知松阳上虞等县 
　　工篆隶其家学也 【张作楠梅□随笔】 
　　钱绎初名东墉字以成一字小庐诸生善真行篆籀有信芳馆印存四卷 【嘉定县志】 
　　按亦可庐子 
　　钱伯垧字鲁斯 【一作思】 号野予又号樵陂别号仆射山樵武进太学生嘉庆十七年六月十七日年七十五 
　　善书雄健豪放似唐李邕 【武阳合志】 
　　恽敬撰墓志云书颜平原李北海 
　　吴育撰传云先生书初学董文敏后学颜鲁公旁及徐季海李北海诸家既沉潜数十年复归之宋四家蔡苏黄米其为书若风雨骤至飒然有声纵横驰骛顷刻数十纸 
　　吴翌凤曰以书名家雄伟峻拔得力于李北海人争宝贵之 【怀旧集】 
　　吴德旋曰鲁斯以书名海内四十余年初学香光继学北海后乃出入于颜清臣苏子瞻黄鲁直能扫世俗谬种流传见解可谓书之豪杰惜其未参褚河南杨少师笔意气息稍粗而有时肌理细腻则又涉于凡艳书品不无小减耳然其沉着痛快固是一时无两 【论书随笔】 
　　又曰鲁斯弱冠以能书名以李北海为宗亦时似苏子瞻黄鲁直董玄宰所至笺素填委嗜饮酒酒酣作书往往至数十幅不倦 【闻见录】 
　　包世臣曰君书由董文敏黄文节以追李北海颜平原本于梁巘坚实不及而流宕转换时或过之 
　　又曰鲁斯以正行书名自刘文清厌世论者推为第一 
　　钱伯垧行及牓书能品下 【国朝书品】 
　　鲁斯论书得四人首梁闻山大尹次石庵相国次李司马宝矞次乔别驾耿甫论隶得四人曰桂未谷馥吕龙潭培夏芳原之勋翟文泉云升 【雪桥诗话续集】 
　　钱泳初名鹤字立羣号台僊一号梅溪金匮人居常熟官候选府经历道光二十四年卒年八十有六 
　　工分隶行楷客京师为成邸所知诒晋斋帖皆泳刊定手书碑版几徧江浙又所摹汉唐碑及缩临本刻石传世者尤多 【无锡县志】 
　　数岁即喜为隶古书从礼器碑入手徧临汉魏诸碑时南伊北桂之名噪天下泳先识伊太守秉绶颇易之后遇桂大令馥乃折服遂避而学唐人所书碑版满天下尝仿蔡邕石经写孝经论语大学中庸刻石置郡学又尝缩临有唐一代真行诸碑为细书扬州鲍观察崇城刻之 【苏州府志】 
　　工于八法尤精隶古与山左桂未谷齐名欲以八分写十三经复鸿都旧观 【定香亭笔谈】 
　　善琴兼工分隶书 【王芑孙渊雅堂编年诗】 
　　工分隶攀云阁帖临汉隶四十余种缩临唐碑亦不下百种广陵鲍氏刻之 【金石学录】 
　　梅溪尝仿熹平石经写论语孝经大学中庸章句文字谨遵圣祖高宗钦定本初欲勒石于阙里题曰阙里石刻今在苏州府学敬一亭凡一百二十四石 【甘泉乡人稿】 
　　工书隶法尤为纸贵 【历朝印识】 
　　晚岁以八分书十三经拟复鸿都旧观工力甚巨刻石未半而止平生所摹唐碑及秦汉金石断简不下数十百种俱已行世 【墨林今话】 
　　工书缩本唐帖至其分书一昧妍媚不求古雅名虽远播终不近古 【见闻随笔】 
　　善赵吴兴体曾为成邸捉刀 【徐唐前庆梦影录】 
　　泳自记家刻一则云余生平无所嗜好最喜阅古法帖及古人墨迹见有佳札辄为双钩入石以存古人面目乾隆五十三四年间始出门负米初为毕秋帆尚书刻经训堂帖十二卷又自临汉碑数种刻攀云阁帖二册便为海内风行嘉庆四年游京师钩刻成亲王法书为诒晋斋帖四卷十年复至京师又增益二集三集四集共十六卷又得成王书一鳞片爪集成小册为诒晋斋巾箱帖四卷是年七月仁宗命吏部右侍郎刘镮之刻其叔父文清公墉平生所为书予时在京师为之钩勒名曰清爱堂石刻四卷十三年为铁冶亭宫保刻惟清斋帖四卷是年予始命两儿曰奇曰祥将予历年所临汉碑五十余种模刻名曰攀云阁帖十四年为英煦斋相国钩刻松雪斋帖六卷十六年自取唐宋元三代墨迹或旧拓本择其尤者辄为模刻命曰小清秘阁帖十二卷十八年为云间沈绮云司马刻小楷集珍帖八卷十九年山居多暇偶取蔡君谟诸书帖刻为四卷曰福州帖以寄汪稼门制府王南陔中丞时二公为闽中督抚也二十年自刻写经堂帖起于锺王终于松雪凡八卷是年八月为韩城师禹门太守刻秦邮帖四卷皆取苏黄米蔡诸公书而殿以松雪华亭二家时太守正摄篆秦邮是年萧山施秋水少府曾以余所临汉魏隶书大小数十种刻成四卷曰问经堂帖二十一年南城黄两峯嵋为昭文令介余选集山谷大小行书六册曰黄文节公帖盖蔡苏米三家各有专刻而文节无之耳二十二年婺源齐梅麓太守彦槐令吾邑偶见前英相国所刻松雪斋帖而爱之视相国所未备者又续刻松雪斋帖六卷是年冬锺祥彭毓圃志杰为乌程令余为刻吴兴帖六卷赠之二十三年又自刻述德堂帖自唐人临本黄庭颜鲁公竹山联句及宋四家赵荣禄俞紫芝张伯雨吴仲圭郭天锡倪云林等书合而为一计八卷以续写经堂帖之后是年九月攀云阁帖刻成计十六卷二十四年为长白斌笠耕观察取赵董两文敏墨迹刻为抱冲斋帖十二卷道光元二两年之内为歙县鲍让斋观察刻余所缩临唐代诸碑三十二册至四年而始成是时仪征巴朴园宿厓昆仲索视余所刻诸帖余因检六十四石赠之藏之朴园壁间命曰朴园藏帖八卷次儿曰祥所刻枕中帖四卷亦于是时成焉七年为嘉善周又山观察刻其尊甫山茨先生遗墨大小楷行草书六册为仁本堂墨刻八年为肤施张河帅芥航先生刻文与可苏东坡画竹题跋计两大册分装四卷曰澄鉴堂石刻是年又自刻学古有获之斋帖四卷自钟鼎款识并周秦两汉魏晋六朝以及有唐一代诸书各摹数字略备体格本为课孙而刻亦以便初学观览为书法之源流也其余所摹刻者尚多有古碣有今碑有墓志传诔有诗刻题名如秦会稽刻石与碣石门刻石泰山琅琊之罘东观诸刻石汉熹平石经残字郭有道陈仲弓杨伯起曹娥诸碑及缩本汉碑定武兰亭褚橅兰亭旧本乐毅论醴泉铭砖塔铭孙过庭书谱之类不可枚举俱别载写经楼金石刻目录中 【履园丛话】 
　　钱若泉浩子诸生亦善草书 【松江府志】 
　　钱泰吉字辅宜号警石复子廪膳生官海宁州训导晚年酷喜临帖 
　　笔致清隽可喜予旧藏其杂稿甚多点画皆有帖意 【木叶厱法书记】 
　　钱洒轩嘉定人工书 【墨林今话】 
　　钱本诚字惟寅海盐人工行楷书 【张廷济清仪阁题跋】 
　　钱人杰字子仁号藙庵晚号东湖钓鱼师嘉兴人嘉庆十年进士官海阳知县工汉隶手橅数十种 【两浙輶轩续录】 
　　工汉隶 【嘉兴县志】 
　　钱林字东生原名福林号志枚金粟仁和人嘉庆十三年进士官侍读学士 
　　阮元曰工词翰 
　　钱侗字同人号赵堂绎弟嘉庆十五年举人议叙知县以忧归能书篆刻亦古雅有续隶续集古印证乐斯堂印存【嘉定县志】 
　　钱锦山字莲峯嘉庆十八年举人能书 【嵊县志】 
　　钱馥字广伯号缘窗又号幔亭海宁人精六书有集古钟鼎千文一卷 【金石学录补】 
　　钱阶泰字平斋嘉善诸生以隶书擅名于时刻有读书乐歌帖行世 【两浙輶轩续录】 
　　钱尔琳号特斋一号耕良秀水恩贡生少工楷法老益端严曰攲侧以求媚我不取也道光二十四年卒年七十有九 【钱泰吉撰墓表】 
　　钱攀龙字辰田一字超衢平湖人道光九年第二人及第官侍读学士 
　　朱壬林撰墓志云暇即手一编或临古帖孜孜不倦 【小云山房文集】 
　　钱步文号冬士一号冬墅钱塘人道光十二年进士官署江苏督粮道工六书 【杭郡诗三辑】 
　　钱宝清号萍矼嘉善人道光二十一年进士官副都御史工小篆 【木叶厱法书记】 
　　钱宝□字少泉道光二十四年举人拣选知县工书法 【嵊县志】 
　　钱时颖号剑云仁和人书薄赵董钩摹者悉开皇时故碣 【杭郡诗续集】 
　　钱台字铁珊仁和廪贡候选训导年未冠即能作擘窠大字时有郁诗钱字魏文章之语称湖墅三杰 【两浙輶轩续录】 
　　钱祖荫字莆生号壬桥平湖岁贡书法苍秀 【同上】 
　　钱松字贡青号友梅嘉兴人工书似郭频伽 【两浙輶轩续录】 
　　钱松原名松如字叔盖号耐青别号西郭外史钱塘人殉发逆之难精铁笔篆隶 【谭献复堂集】 
　　工篆分精刻印与富阳胡震齐名有钱胡印谱 【木叶厱法书记】 
　　钱棫改名寿昌字朴之上元人由军功保县丞幕游天长死粤逆之难工书 【续纂江宁府志】 
　　按时有同姓名者号云寿泰吉族兄官教谕熟精诸经古注疏摘录至数十册皆端楷不苟 
　　钱瑶鹤字白仙号子霞长洲国子生楷书精绝得意处往往出耕石太史上 【褚逢椿行素斋集】 
　　钱以让字颖季丹徒人寓宣城临池不倦书亦秀劲 【周腾虎飡苔华室遗稿】 
　　钱若浩字观涛金匮国子生侨寓江阴善书法工大小米 【书画家笔录】 
　　钱鸿声字听初无锡国子生工书法学王右军米襄阳名噪一时 【同上】 
　　钱勖字揆初无锡人咸丰五年北榜举人以内阁中书参李鸿章戎幕累保知府卒赠太仆寺卿工书 【同上】 
　　钱庆曾字友三金匮人官教谕咸丰庚申骂贼死 
　　许溎祥感旧诗注云师好钞书精缮太平寰宇记全部 【狷叟诗续存】 
　　钱侍宸字杏君祥符人官教谕工分隶 【郁栖书话】 

　　○二萧 【萧　刁　焦　饶　姚　昭　招　乔】 

　　萧 
　　刁 
　　焦 
　　饶 
　　姚 
　　昭 
　　招 
　　乔 

　　萧 

　　萧春生字兰若善书 【泾县志】 
　　萧引凤字梧冈乾隆中以举人献赋选知县善署书每举酒数斗悬臂擘窠自谓有神 【湘潭县志】 
　　萧瑾字芝三号梧轩山阴人官江阴知县工书法所蓄唐晋碑帖数十百种公暇率以临橅 【两浙輶轩续录】 
　　萧维箕字诚宇号稚公庐陵诸生 
　　万承苍撰墓志云书摹黄庭得其神理 
　　萧镇字栎庄上元人字摹米南宫 【金陵通传】 
　　萧谏字榄轩温江籍番禺监生工书出笔潇洒出尘之致 【艺谈录】 
　　萧景云字亦乔寿州人道光元年举孝廉方正未及赴都而卒工书 【安徽通志】 
　　萧铭卣字秬芗号伟侯福山人侨居玉田道光二十七年进士入词林 
　　廪贡生谭巨得其书法官曲周时城中为之纸贵 【玉田县志】 
　　萧元怡字和臣上元人光绪二十四年进士官长子知县善书 【金陵通传补遗】 

　　刁 

　　刁戴高字拱 【一作共】 辰号约山常熟 【一作慈溪】 诸生 
　　张大受撰墓志云受笔法于赵东溪自少即以能书名　字法颜柳结体劲正腕力独健尤善大书索书者屦填户亦藉润笔资以佐药饵终不为显者署名尝曰吾书五尺童子望而识之奈何俾捉刀乎遇亲故有求欣然应之无吝色大幅尺素无不餍所望而去 【匠门书屋集】 

　　焦 

　　焦熹字效朱号定斋世居江都黄珏桥分县为甘泉人康熙五十一年武进士官居庸关都司执笔为小楷细若蝇头秀韵绝俗 【焦循北湖小志】 
　　每效欧阳率更体作蝇头小楷工妙绝伦 【阮元广陵诗事】 
　　书法在欧柳间小楷最精 【淮海英灵集】 
　　焦继轼字应瞻一字凭轩号熊符熹侄书法入欧颜之室擘窠大字挥笔立成纵横皆如铸铁长于六书一依许氏说文 【北湖小志】 
　　焦继辙字鉴前继轼弟诸生善书法 【同上】 
　　焦芳字时若甘泉人善书法 【同上】 
　　焦循字理堂晚号里堂老人甘泉人嘉庆六年举人书法晋唐气息隽雅 【木叶厱法书记】 
　　焦守文字肖甫太平人工书法 【安徽通志】 
　　焦迪曾章邱人嗜古善书 【万福分隶偶存跋】 

　　饶 

　　饶曙字爽轩上元诸生工行书 【续纂江宁府志】 
　　饶从泰顺昌人工楷书名闻都下 【福建通志】 

　　姚 

　　姚孙棐字纯甫号戊生桐城人明崇祯十三年进士官兰溪知县升兵部职方司主事国变隐居龙眠山人称瑞隐先生 
　　张英曰能以左臂摹阁帖秀劲有古趣 【存诚堂集】 
　　张玉书书瑞隐先生卷后云左腕作书古质清劲令人肃然敛容 
　　姚孙森字珠树孙棐弟明季举孝廉方正国朝官龙泉训导 
　　张英曰书法朗润高秀入晋人之室 
　　姚文然字弱侯号龙怀桐城人明崇祯十六年进士国朝官刑部尚书谥端恪 
　　莫友芝姚端恪公墨迹跋云予平生论书不尽右书家以书本心画可以观人书家但笔墨专精取胜而昔人道德文章政事风节著者虽书不名家而一种真气流溢每每在书家上国初同时诸老魏敏果书近元常而快魏文毅书近信本而舒端恪此卷近登善而质皆不以书名家而气韵胜者 
　　姚文虞字德善一字舜庵仁和人书善狂草 【杭郡诗辑】 
　　姚士陛字玉阶号别峯桐城人康熙三十二年举人 
　　书仿赵吴兴神骨逼肖尝摹吴兴体作伪迹熏闇其纸赏鉴家弗能辨 【纪昀阅微草堂笔记】 
　　姚浩字谨行吴县人康熙中官澧州州判以书法名闻四邑自谓得黄庭九宫遗法晚益以平原钗股漏痕自负学者咸宝贵之 【苏州府志】 
　　姚孔嵚字岱云号髯樵桐城人书法尤端重一笔未尝苟且 【姚莹先德传】 
　　姚世钰字玉裁号薏田归安诸生尤长书法 【前徽录】 
　　姚世錧号易堂世钰兄弟行 
　　姚文田登法华山诗自注云望湖亭额字大径六尺为先从祖世錧书全用欧法太守沔阳李公绝爱赏之每政暇辄纵马往观不能去 【邃雅堂集】 
　　放按世錧之号姚集不载后见其题高南阜砚史名款下用易堂方印因缀缉成传他皆类此 
　　姚譢字逊若书有气骨为时宝贵 【永年县志】 
　　姚鸿字耘谷南通州诸生工书尤精篆刻 【崇川诗钞汇存】 
　　姚兰泉字栽亭号秋塘南汇诸生 
　　善书 【松江府志】 
　　姚公燮字云亭吴人精篆法字仿董香先 【朱海妄妄录】 
　　姚玉调苏州人工小楷 【杨州画舫录】 
　　姚鼒字季调号樗园长洲人善草隶 【飞鸿堂印人传】 
　　姚鼐字姬传 【或作稽川】 
　　号梦谷晚号惜翁所居室名惜抱轩人称惜袌先生桐城人乾隆二十八年进士官礼部郎中与鹿鸣宴晋四品衔 
　　吴鼒曰先生小楷为临池逸品 
　　屠倬曰先生文章行海内固不仅以书重然其书亦自可传年近八十犹能作楷 
　　张岑曰先生自惜其书如爱其身苟非其人绝不轻与故书最难得而楷为尤难 【以上俱见姚先生小楷金刚经册跋】 
　　毛岳生曰先生学行文章深醇简洁务以理道见诸平易书翰亦然脱去思翁柔靡习气即率尔笔札皆有儒者游艺气象 【休复居文集】 
　　工书 【名人尺牍小传】 
　　书逼董元宰苍逸时欲过之 【初月楼论书随笔】 
　　惜抱京堂晚而工书专精大令为方寸行草宕逸而不空怯时出华亭之外其半寸以内真书洁净而能恣肆多所自得 【艺舟双楫】 
　　姚鼐行草书妙品下小真书逸品下 【国朝书品】 
　　包先生世臣善评书推邓山人刘文清公及先生为国朝书家之冠故先生非独诗文美也其翰墨亦绝为世重【桐城耆旧传】 
　　惜翁书古澹清淳类其文格予家两世所收不下廿余种大小真行各体具备俟物力稍裕拟刻惜抱轩集帖传之【木叶厱法书记】 
　　姚吁字君俞鼐弟官吏目 
　　姚鼐撰墓志云工真行书 
　　姚颐字震初号雪门一号息斋乾隆三十一年一甲二名进士官甘肃按察使擅书 【泰和县志】 
　　姚梁字甸之一作佃芝庆元人居永嘉乾隆三十四年进士官河间知府工书 【木叶厱法书记】 
　　姚令仪字心嘉号一如娄人乾隆四十二年拔贡生官四川布政使姚鼐撰墓志云工书至老不倦 
　　姚士奇诸生考授州同善书 【赣县志】 
　　姚文田初名加畬字经田一字社畬号秋农晚号梅漪老人世钰从孙嘉庆四年第一人及第官至吏部尚书谥文僖 
　　文僖官内阁中书时常至阁取历科状元殿试卷观之日必书卷一本嘉庆己未科大魁天下论者谓殿试卷字为本朝状元之冠 【冷庐杂识】 
　　许正绶题姚文僖公闭目书幅绝句云文章游戏大神通一线心光默识功尽有悬珠谁解此泰山不见负双曈 
　　精小楷有临笔阵图石刻 【木叶厱法书记】 
　　姚光烈原名珣字伯瑾号东石仁和人嘉庆十八年优贡 
　　姚光晋曰善篆书 
　　姚光霁字新柔钱塘诸生与胡次庵并以书名 【杭郡诗三辑】 
　　姚本智字四愚号子因余杭诸生工隶书 【同上】 
　　姚思寿字小荷仁和诸生精小楷 【同上】 
　　姚承祖字我署开化岁贡官武康训导工书法 【两浙輶轩续录】 
　　姚卓字立卓桐乡举人善真草书 【木叶厱法书记】 
　　姚大勋字受东号学耐昭文人以书法名吴中其行楷结构严密纯学思翁 【墨林今话】 
　　孙原湘曰工书法类董香光 
　　姚洙楷字鲁培号同人梁子诸生 
　　戚学标撰墓志云幼受书法于其父运笔已得古人意比齿渐壮腕力益苍劲徧觅晋唐间碑刻及名贤墨迹自临仿兼昕夕孳孳于古年十九卒 
　　姚楗字子枢一字建木令仪子诸生官卢氏知县 
　　姚椿曰先公素精楷法梁侍讲以为似赵集贤意颇以此望后来予弟子枢虽不足仰希先人然以较拙书则超轶远甚矣 【通艺阁集】 
　　姚柬之字幼榰一字佑之号伯山一作檗山别号且看山人桐城人道光二年进士官大定知府 
　　书学坡翁胜廌青总宪远甚惜知者甚少 【书人辑略】 
　　姚配中字仲虞旌德贡生 
　　包世臣曰嗜书为书学拾遗四千余言又注智果心成颂以传立书大幅执笔之法又和予论书次东坡韵五言十四韵实如亲授法于晋唐诸公扫宋以来谬说而自书亦足践其言时流无比者 
　　姚孟起字凤生吴县贡生以书法教授里中从学者甚众着有字学忆参篆刻亦工整 【木叶厱法书记】 
　　凤生言碑版至唐中叶后可等诸自郐其诏学童未尝以石刻但以自书大小字贻之为书觚之法程 【语石】 
　　凡遇名帖心摹手追得悟晋唐相承原委遂以善书名所临皇甫碑砖塔铭枯树赋闻皆付刊余未之见得见者惟醴泉铭间架逼肖笔亦劲挺温润可为初学津梁 【书画家笔录】 
　　姚觐元字裕万一字彦侍文田孙道光二十三年北闱举人官广东布政使工小篆善铁笔着有再续三十五举尤嗜金石宦蜀时尝得晋杨阳石阙因名其居曰晋石堪 【木叶厱法书记】 
　　姚正镛字仲声一字仲海盖平人官南河同知嗜金石工篆隶铁笔与吴攘之友善 【同上】 
　　姚诗志字叔言番禺人光绪八年举人官山东知县工篆书铁笔 【同上】 
　　姚鹏图字古凤号柳坪 【一作屏】 太仓人光绪十七年举人官山东知县工书喜金石着有襄阳张氏世系表 【金石学录续补补】 

　　昭 

　　昭南字尊鲁满洲人杭州驻防官镶黄旗协领善书 【杭郡诗三辑】 

　　招 

　　招灿扬名为业以字行号曜石南海人工八分篆刻 【岭海诗钞】 

　　乔 

　　乔世埴字子方号遗民顺治中以岁贡廷对未仕卒工八法 【上海县志】 
　　乔崇烈字无功号学斋宝应人康熙四十五年进士改庶吉士善书 【淮海英灵集】 
　　朱彝尊题乔孝廉崇烈书离骚诗云舍人工楷书法在去肥软三真六草间用意带章篆年来日临池真迹满巾衍离骚思所寄一写一百卷 【暴书亭集】 
　　太史精楷法得汪舟次方伯之传又嗜考订碑版敝藏宋拓云麾碑后有其细字长跋 【木叶厱法书记】 
　　乔崇修字介夫号念堂晚号固翁崇烈弟雍正元年以学行闻于朝召见授铜陵教谕 
　　工楷法精隶书 【淮海英灵集】 
　　乔邃宝应人工行草 【木叶厱法书记】 
　　乔耿甫字默公号五桥天津诸生善书神似湻化阁帖能以绵絮濡毫作擘窠大字人以为奇 【津门诗抄】 
　　善草书于肆放之中含秀绝之致 【天津县志】 
　　胡七因与钱鲁斯论书得四人首梁闻山大令次石庵相国次李司马宝矞次乔别驾耿甫 【雪桥诗话】 
　　善擘窠草书今天津巿肆尚有其所书牌楄 【木叶厱法书记】 
　　乔重禧号鹭洲上海贡生官教谕 
　　王韬曰精书法得平原风骨当涂尚书新安太傅先后延写御制集六十万字沪人得其寸缣尺素珍如拱璧 
　　乔晋芳字春皋号心农闻喜人道光十五年第三人及第官长沙知府署粮储道善行楷 【山西通志】 
　　乔树柟字茂轩华阳人光绪二年举人官学部左丞工书摹苏灵芝 【当代名人小传】 

　　皇清书史卷十一 
  
　●皇清书史卷十二 

　　义州李放孝实纂录 

　　下平（二） 

　　三肴 
　　四豪 

　　○【下平】 三肴 【茅　茆　包】 

　　茅 
　　茆 
　　包 

　　茅 

　　茅元铭字耕亭号栗园丹徒人乾隆三十七年进士官内阁学士兼礼部侍郎河南广东学政书法尤工所临三希堂帖馆阁名流无不叹服 【京江耆旧集】 
　　按耕亭一作赓廷 
　　茅埙号藕亭历城人书名重一时 【家言随记】 

　　茆 

　　茆吉旋本姓茅明初因遣戍改姓溧水诸生工书 【金陵通传】 

　　包 

　　包尔庚字长明号宜壑青浦人上海籍明崇祯十年进士官兵科给事中顺治间巡抚土国宝荐山林隐逸不起 
　　工书 【松江府志】 
　　书法似米芾 【青浦诗传】 
　　包秉德原名启桢字饮和号即山萧山人字类宣示帖波折不苟 【两浙輶轩录】 
　　包明葆号大川蒙古镶黄旗太学生 
　　赵青藜撰祭云幼嗜古书法帖工八法 
　　包眉龄字松岩工篆法有自镌图书谱一卷 【泾县志】 
　　包槐字植三泾县人 
　　包世臣述书云余年十五家无藏帖习世俗应试书十年下笔尚不能平直以书拙闻于乡里族曾祖槐植三独违时尚习唐碑余从问笔法 
　　包全字福泉号蓝田钱塘诸生字学剧佳 【杭郡诗辑】 
　　包闻诗字在庭号师竹鄞县岁贡生选教谕未赴而卒善正书为先君书朱氏治家格言平正而苍劲 【徐时栋撰传】 
　　包世臣字慎伯一字慎斋晚号倦翁别号小倦游阁外史泾县人嘉庆十三年举人官署新喻知县咸丰乙卯卒年八十一 
　　工书法为当世所推服 【安徽通志】 
　　书法宗二王晚年得卫夫人法学益进扬州受其学者有杨亮梅植之吴熙载皆名重一时 【甘泉县志】 
　　李兆洛复包慎伯书云所写真能导源元常合分隶而一之以六朝门户开迪后来不朽之业也 
　　谢应芝书安吴包君云君学书四十年尽交天下能书之士备得古人执笔运锋结体分行之奇其法双钩悬腕实指虚掌逆入平出峻落反收而归于气满盖兼秦篆汉隶以为六朝正宗书遂为书家大宗 【会稽山房集】 
　　何绍基张黑女碑跋云慎翁之写北碑盖先于我二十年功力既深书名甚重于江南从学者相矜以包派 
　　包诚先集跋略云先君中年学书由欧颜入手转及苏黄后肆力北魏晚习二王遂成绝业其诱掖后进教诲不倦就其所学多所成就如凌晓楼汪孟慈刘孟瞻薛子韵张司衡王西御王勾生杨季子梅蕴生吴熙载朱震伯其最著者也 
　　泾县古名安吴故时人仿王良常之例称包慎伯大令为包安吴大令所著述书三篇抉千古不传之秘蕴有功于书学甚巨惟自信太过持论太偏评品古今书家尤类兵曹臆断定远方蕉轩以书家申韩目之非过也其作书本以遒丽虚和为主后人学之不至乃竞变遒丽为怪丑易虚和为犷悍凡书中所有冲融婉穆诸妙处一扫无余以故陈兰甫何青耜两公皆深恶北体书青耜尝有句云今日纷纷谈北魏可知北魏是何时而张文襄公疾之尤甚至目大令为书妖皆若预知有今日之乱者孰谓书为小道不足以觇世变乎 【郁栖书话】 
　　包世荣字季怀世臣弟道光元年举人拣选知县 
　　包世臣撰状云君又嗜书肆力率更而转换则兼大令北海有蕴藉然常以阑入中岳为歉于书推怀宁邓完白其次则刘文清公道光六年九月十八日卒年四十三 
　　包家丞原名诚字兴实号欣石世臣子由拔贡生官宿迁知县 
　　亦善书 【甘泉县志】 
　　包承善字缵甫归安诸生 
　　吴受福曰尤工篆法俞曲园年丈亟称赏之谓其籀古可与愙斋抗手天不假年惜哉 
　　包希蔺字子如世臣从孙官湖北知县工书微变家法 【游鄂纪闻】 

　　○四豪 【陶曹高】 

　　陶 
　　曹 
　　高 
　　毛 
　　劳 

　　陶 

　　陶匏字不食初名■〈王尹〉字子白秀水人善书 【檇李诗系】 
　　陶世济字子齐常熟人书法得古人意 【冯舒怀旧集】 
　　陶澄字昭万一字季深又以生在季世单字曰季宝应人书法为顾黄公所称擘窠大字尤苍逸可喜 【木叶厱法书记】 
　　陶之典一名大云字五徽号澹庵宁乡人汝鼐子顺治间为安亲王府教习授内阁中书不就善书 【沅湘耆旧集】 
　　陶士朴字茂怀号曲村宁乡人康熙中由岁贡官武陵训导书法酷类密翁 【同上】 
　　陶碧字石公晋江人精篆印尤工小楷人称其奏刀入妙用笔入神 【福建通志】 
　　陶守谦字自牧无锡诸生工书 【梁溪诗征】 
　　陶南望字逊亭上海人书法出入颜柳间徧观古人法帖集草韵汇编若干卷未成而没其子锟续成之 【松江府志】 
　　号一篑山人尤工书尝辑录秦程邈迄明朱克诚三百四十一家草法分韵编次名曰草韵汇编 【上海县志】 
　　陶思永字慎庵会稽诸生雅好法帖善临摹腕具神力坚且秀人以辈前世褚虞 【陶元藻撰家传】 
　　陶世铭字西岩号双峯会稽人工书年十五书彭阳公署碑即有声于蜀晚年书法尤精 【家传】 
　　陶章焕号石湖一号秋佳又号菊坡会稽贡生工书作行草虽小如蝇必悬其腕故能圆转无殢姿态绝伦 【家传】 
　　陶廷琡字韫川号南园会稽人乾隆四十六年进士官清平知县以善书名 【汪辉祖病榻留痕录】 
　　陶迈祖字振渚号宜斋会宁人乾隆五十二年进士官宝庆知府书法遒劲 【木叶厱 【厱：记】 法书记【记：厱】 】 
　　陶步蟾南望从孙诸生亦善书 【松江府志】 
　　陶瑛山阳人府学增广生以善书名 【潘德舆养一斋文集】 
　　陶澍字子霖号云汀一号髯樵别号桃花渔叟安化人嘉庆七年进士官至两江总督谥文毅 
　　陈銮撰状云书法李北海尝书余忠宣墓碑勒石大观亭 
　　陶章沩字季寿号琴垞宁乡人官凤台知县工书法 【沅湘耆旧集】 
　　放藏章沩致李松圃尺牍一通法梧门增选其诗入朋旧及见集 
　　陶福恒字履安号松君南昌人道光三年进士官开归陈许道工楷隶兼精鉴赏 【木叶厱法书记】 
　　陶庆章字定轩会稽人道光十九年副贡官鹿港同知书法入逸品 【家传】 
　　陶良翰字海琴号邵庵会稽人道光二十三年顺天举人官兴化知府工楷法 【家传】 
　　陶庆仍号安轩会稽人道光二十六年顺天举人官江西候补知府 
　　工书 【孙德祖撰墓表】 
　　陶庆禾号静轩会稽人官当涂典史殉发逆之难工楷书 【家传】 
　　陶才字菲才海盐诸生工楷法 【两浙輶轩续录】 
　　陶慧寿名保贤以小字行文毅公澍子四岁能踞地作擘窠大字 【沅湘耆旧集】 
　　陶浚宣字文冲号心云晚号东湖会稽人同治六年举人分省道员工书好学北碑尝论北朝书以现存碑刻为证作论书诗一百首并为注释采辑繁富足广安吴之绪论 【金石学录续补】 
　　陶在宽号七彪会稽人官部郎工楷隶书兼精轮捩之学 【清乐堂随笔】 

　　曹 

　　曹思貇原名嘉字鲁元华亭人明诸生工书某郡守以百金请书寿屏却不往 
　　【松江府志】 
　　书学孙虔礼 
　　【大瓢偶笔】 
　　曹玉珂字禹疏号陆海一号绶斋富平人明诸生顺治十六年进士官寿张知县内召为中书科中书 
　　杨端本曰雅善临池摹古拓名帖如其真 【潼水阁集】 
　　曹大濩字尚白能左腕作颜米书 【顾景星白茅堂诗集】 
　　曹鉴伦字彝士号蓼怀嘉善人康熙十八年进士官吏部侍郎 
　　词翰并优 【王晫今世说】 
　　曹重暻字孝需思貇子五岁能草书吴骐周茂源皆以诗赠 【松江府志】 
　　曹联字芳白 【按号仿村】 
　　上元人喜高谈及夜坐言取有味不必征实尝自辟书室请鲍元方署名元方曰谎斋联笑而书之元方家种玉堂多联大字焉 【金陵通传】 
　　曹璜字相侯高淳诸生作书奇恣可喜有白毫山人笔意 【续纂江宁府志】 
　　曹三才字希文号廉让海宁人康熙三十八年举人官湖州教授词翰并工 【木叶厱法书记】 
　　曹寅字子清号栋亭一号荔轩别号柳山聱叟汉军正白 【一作镶蓝】 
　　旗人官通政司使江南织造兼理盐政 
　　工书 【扬州画舫录】 
　　曹曰瑛字渭符号恒斋贵池人大兴籍官翰林院待诏内廷纂修工书 【昭代名人尺牍小传】 
　　善汉隶 【汪文柏柯庭余习】 
　　曹源郊字尹东号东牧一号东木嘉善人康熙五十七年进士官编修擅书法 【续檇李诗系】 
　　曹煊字天生号仑山庠生工书精篆刻 【嘉善县志】 
　　曹曰瑚字仲经秀水人嗜金石工书法米竹垞检讨之高疋弟子也 【木叶厱法书记】 
　　按孙伯观察谓汉人高足弟子足字是疋字之讹 
　　曹炎字彬侯常熟人精楷法手钞秘籍甚富 【同上】 
　　曹公绶平湖人草书苍古 【沈彩春雨楼集】 
　　曹上颖上元人以行草名 【金陵诗征】 
　　曹家琮太仓人工楷法 【木叶厱法书记】 
　　曹建中字心一工书法集诸家法帖刻石为愈愚斋萃珍帖四卷碎锦二卷又刻先世名人留题记咏为愈愚法帖四卷 【青浦县志】 
　　曹杰士上海人能书 【松江府志】 
　　曹培廉字敬三号松滨上海诸生官内阁中书 
　　培廉重刻松雪斋集小引云家大人尝教廉学书从松雪入有规矩可守然后徐议晋唐又曰须得公笔力逐貌失神流于姿媚昔人所谓奴书也廉退而临摹愧未肖公一二 
　　曹近宸字臣表书法遒逸 【江阴县志】 
　　曹绳柱字匪石号介岩晚号寿安新建人雍正八年进士官至福建布政使 
　　沈廷芳撰墓志云书法遒劲 【隐拙斋文抄】 
　　曹秀先字绣仙一字芝田号地山又号冰持晚号恒所别号鹿门子新建人乾隆元年进士举鸿博官至礼部尚书四十九年七月卒年七十七谥文恪彭元瑞撰神道碑云书法高古求者不少吝碑版照耀海宇自刻石书课若干种 【恩余堂稿】 
　　宗伯工书与先君善故得其墨迹颇多 【吴嵩梁石溪舫诗话】 
　　工书法上尝召问及之因进所刻敬恩堂移晴堂书课蒙赏御临黄庭坚尺牍二幅以公籍江西故也 【先正事略】 
　　曹在丰字湛斯宜兴人候选州同知乾隆元年举孝廉方正工书作行草暨题署大字独嗜森瘦端劲蕲上宗汉扶风曹世叔曰必如此方为有骨其它姿媚肥腯及黄鲁直所诮弄笔旋绕自称草书者雅不屑也 【储大文存砚楼文集】 
　　曹湛斯稍嫌薄弱而气韵颇似杨少师 【初月楼论书随笔】 
　　曹培亨字汝咸号孺岩嘉兴人乾隆三年举人 
　　精篆隶 【嘉兴县志】 
　　工篆隶 【甘泉乡人稿】 
　　曹森字卓亭震泽人乾隆十七年举人官南陵教谕工行楷隶书 【苏州府志】 
　　曹学闵字孝如号慕堂汾阳乾隆十九年进士官宗人府府丞 
　　陶然亭外汾阳曹宗丞学闵题联云窗前绿树分禅榻城外青山到酒杯句甚清丽字亦生动 【越缦堂日记】 
　　曹文埴字近薇号竹虚一号荠原歙人乾隆二十四年进士官至户部尚书谥文敏工书石渠宝笈著录 
　　曹锡璜字伯熊杰士子诸生亦工书 【松江府志】 
　　按一号书圃 
　　曹芝字茎九号荔帷一号晚客钱塘贡生 
　　书法远宗晋人寸缣尺素人争宝之 【杭郡诗辑】 
　　按荔帷与丁砚林友善砚林为其治印甚多 
　　曹士琪桂林诸生工书有摹米临兰亭石刻 【木叶厱法书记】 
　　曹允泰字履开号研香又号半禅苏之葑门人年七十八犹能书蝇头小楷 【吴门耆旧集】 
　　曹开泰字佩卿号珩圃金华岁贡生工行草 【两浙輶轩录】 
　　书法米南宫蛟龙盘拏淋漓飞动 【梅簃随笔】 
　　曹掌字紫纶乾隆二十七年举人官盱眙教谕工草隶 【宜兴县志】 
　　曹师曾字云浦秀先子贡生官至兵部左侍郎降四品京堂转通政副使工书有家法 【江西通志】 
　　曹振镛字俪笙号怿嘉文埴子乾隆四十六年进士官至武英殿大学士谥文正 
　　孙鼎臣跋曹文正小楷诗册云书法特稳秀六十余岁人犹能作此殊不易及 
　　曹世俊字勖斋乾隆五十九年举人官无极教谕书法尤工 【清丰县志】 
　　曹德华字迪谐号山甫绳柱孙乾隆六十年进士官刑部主事善篆书不恒作行书正书皆精 【惮敬撰墓志】 
　　工篆刻书法得米颠神趣 【江西通志】 
　　按震钧所辑国朝书人征略一书予尝以漏陋谬三字评之其于曹德华传误作裘姓且谓系文达公曰修之子科分官阶皆阙略不具殆袭西清笔记之谬而未能刊正者亦太孟浪矣 
　　曹宗闵字云谷号庐峯海宁人乾隆六十年举人书法秀润酷摹思翁 【紫硖文献续录】 
　　曹善字复堂歙人 
　　法式善赠曹善诗自注云曾赠书扇石印又曰西涯祠成拟请曹君书麓堂扁 
　　曹钦字时懋监生从吴上翰学书遂以书名 【宜兴县志】 
　　曹忻字季昭号兰垞海宁诸生工楷书 【郁栖书话】 
　　曹大经号海槎秀水人工隶书 【两浙輶轩续录】 
　　曹锦堂字杏庭海宁廪生善书 【同上】 
　　按忻子 
　　曹寿字明籛号十松仁和诸生善书 【杭郡诗续辑】 
　　曹源字匀村江都人楷法宗黄庭经 【正雅集】 
　　曹怀珍贵池贡生工篆隶书 【木叶厱法书记】 
　　曹毓瑛字子瑜号琢如江阴人道光二十三年举人官至兵部尚书谥恭悫 
　　工书 【近代名人小传】 
　　曹籀原名金籀字葛民号柳桥仁和诸生书学北碑有论书绝句二十首喜讲金石着有籀书内外篇同治中卒年七十余 【清乐堂随笔】 
　　杭州石屋洞题壁诗大半剥落不可读惟道光二十年郡人曹籀隶书铭十三字尚可辨识云嵚■〈山奇〉兮石屋中有素书留我读 【泠庐杂识】 
　　曹载奎号秋舫吴人工书好古癖嗜奇石所居曰怀米山房藏钟鼎彝器多至七十余品有吉金图及恽帖两种石刻行世又尝得祝京兆小楷书三种特葺三祝吾庐藏之 【清乐堂随笔】 
　　喜作擘窠大字 【见闻随笔】 
　　曹应钟字念生号耳山歙人咸丰元年举制科 
　　精篆书 【安徽通志】 
　　工篆籀八分笔势古雅 【吴式芬八种日记】 
　　潘祖荫曰工篆书 
　　曹鸿勋字竹铭一字仲铭潍县人光绪二年第一人及第官陕西巡抚书法得晋唐三昧名震一时 【山东通志】 
　　曹廷杰字彝卿枝江诸生分省知县工书好金石文 【金石学录续补】 

　　高 

　　高世泰字汇旃无锡人明崇祯十年进士官湖北提学佥事国变不出 
　　善楷书得黄庭法 【梁溪诗征】 
　　高鐈字荐馨号渊颖清苑人善书得米襄阳笔法 【畿辅通志】 
　　王士祯曰工书好游名山题名赋咏辄手自镌刻 
　　高兆字云客号固斋俟官人 
　　周亮工曰以楷书名能自书而自开之 【闽小纪】 
　　高斗魁字旦中号鼓峯鄞诸生 
　　工诗古文及书法 【宁波府志】 
　　小楷类乐毅论东方朔象赞行书逼米海岳间追颜尚书印章摹秦汉间作南唐图书记或抚松雪朱文篆法古雅可爱 【吕留良撰墓志】 
　　高裔字素侯宛平人康熙十五年进士官大理寺卿善草书 【方苞撰墓志】 
　　放尝见大理所制贮云堂墨款云武安高素俟真赏宛平或其寄籍 
　　高士奇字正公号淡人一号江村赐号竹窗钱塘人平湖籍由诸生入太学以能书称旨授詹事府录事历升詹事赐同博学鸿儒科加礼部侍郎谥文恪 
　　按晚号江村抱瓮翁一称藏用老人 
　　钱仁荣曰善锺王小楷 
　　书法名于时 【方熏山静居画论】 
　　文恪以八体取进遂跻显职其书早学二王晚师思白予尝见其为衍圣公楷书兰堂二字扁骨劲而神逸非同时学董者所能逮也所藏思白书画最多本单为一卷附于江村消夏记之后后竟未刻近年见其手编家藏书画目一册 【仅卷册两种非完书】 大致分进呈送人留玩及永存秘玩四类进呈类中书画据其自注竟无一真者送人类中真迹亦少则其一生事君交友之道概可知矣 【清乐堂随笔】 
　　高承爵字子懋号一庵铁岭人隶汉军镶白旗官安徽巡抚 
　　善擘窠书官扬州知府时每岁暮乡民求书福字以为瑞一民伺太守出持所书请曰求易一福字承爵熟视之曰书此字时笔不好一时传为美谈 【扬州画舫录】 
　　高菖生字节培世泰仲子诸生工书得父之楷法 【梁溪诗征】 
　　高方字义 【志作广】 
　　立江阴人 
　　善二王书法及大小欧阳体小楷尤工 【江阴县志】 
　　高义立于古人无所得微有僧气 【大瓢偶笔】 
　　高方小真书佳品下 【国朝书品】 
　　高京字德立方弟亦以书名 【江阴县志】 
　　高培字棱原号西畴常熟人凡汲古阁所藏秘本辄誊录精好令人不敢手触盖深精楷法也 【海虞画苑录】 
　　高佑釲字念祖秀水贡生考授州判八十外犹能灯下作蝇头楷行 
　　七八十字非离娄几不能读 【高孝本撰传】 
　　高缉睿字尧臣号镜庭一号愚谷静海人大学士尔俨子由荫生官至福建布政使 
　　杨宾高镜庭方伯西湖碑跋云余生平最好圣教学之几四十年而临池握管即不类方伯亦好圣教而此碑则无一字不酷肖岂欧阳公所谓得其形者耶 【铁函斋题跋】 
　　工书好事喜翻刻古碑帖有圣教序翻本三年始成又有褉帖亦精 【木叶厱法书记】 
　　高不骞字查客号小湖华亭人官翰林院待诏 
　　黄之隽曰予始居乡见其书慕若古人及其归也问字求诗笔书翰者限几穿 【□堂记】 
　　高其佩字韦之号且园承爵从子以父忠烈公天爵难荫官至刑部侍郎谥恪勤 
　　中年小楷学锺王风神闲远气味醇厚榜书可敌朱文公 【高秉指头画说】 
　　公拳能书额曾为某相国书勺庭二字后以指书高某某拳书 【同上】 
　　高■〈山浮〉字艮孚号亘夫世泰孙优贡生幼颖异其祖亲授以书法 【梁溪诗征】 
　　高为阜字守村铅山人雍正时举人官姚安知府工书 【江西通志】 
　　高瑾字方贡号山颜晚号留夫历城岁贡生书法瘦劲苍逸自成一家名噪海内 【山左诗抄】 
　　高汝澥胶州人凤翰侄工书兼精铁笔 【木叶厱法书记】 
　　高瀛洲字翰起号悬圃晚号愿圃仁和人乾隆三年顺天举人官太平同知书法精美 【杭郡诗辑】 
　　高绳武字启新号湘纫一号兰陔仁和廪贡工书 【同上】 
　　高嵩字三台一字峻斋士奇孙 
　　朱为弼曰工书与姊壻张得天尚书齐名 
　　高端书字颜林号后村善行草得二王法 【无极县志】 
　　高稽别号鹤湖渔长嘉善贡生善书 【冯金伯墨香居画识】 
　　高天佑字南龄号柟溪海宁人工八法积数十年之功寒暑无间每当挥毫时必索酒快饮然后伸纸疾书虽极放纵而谨严之度自具 【紫硖文献录】 
　　高雅埙字殿英乾隆五十一年举人官灵壁教谕工书 【无锡县志】 
　　高夔字谱虞吴县廪生精书法非其人虽重资不能购 【苏州府志】 
　　高星紫字次薇武进人嘉庆十八年举人官甘泉训导工隶书刻有玉堂楷法帖 【武阳合志】 
　　高粹曾字纯士武进诸生善书法 【同上】 
　　高垲字爽泉一字子高又字子才钱塘人道光己亥卒年七十一 
　　一意八法于晋唐名迹心摹手追阮文达翻宋本薛尚功钟鼎款识属陈秋堂摹欵识爽泉录识跋书成人皆宝之北游京师恭遇仁宗巡幸淀津暨万寿庆典卿士进御文册争属缮写凡沾恩赐者咸以得佳书相贺晚馆禾中方氏载金币乞书者屦满户外 【杭郡诗三辑】 
　　以楷法名一时有妾数人俱擅色艺晚年纳柴氏女更工界乌丝为高司笔墨焉 【同上】 
　　工书楷法绝似虞永兴夫子庙堂碑 【阮元定香亭笔谈】 
　　行草无不工大概树骨于率更河南而取姿于吴兴临摹得力别有会心子廷兰书有父风门下士有师法者为汪岱孙蒋焜潘承霈胡垲项尔康徐之铭许森方惟寅惟清惟祺惟吉兄弟也 【黄安□撰墓志】 
　　工小楷 【程荣南村帖考】 
　　书法褚河南柳诚悬刚健之中复含婀娜继梁学士同书之后与张国裕江步青齐名 【诸可宝东轩吟社小传】 
　　爽泉先世为某官以事见法故不复为应试干禄之学生平肆力于书姿韵韶美得力于唐人最深予曾见其书跋一则畧谓小时学书际严寒手指冻僵衣袖重沓尤极猛进每置杯水腕上欲笔势无敧侧异日便于驾轻就熟暑夜畏蚊纳足瓮中如是者数年云云亦可见其成功之不易矣 【木叶厱法书记】 
　　高复贤庠生工书法 【阜宁县志】 
　　高征号茝舲高邮人侨居扬州 
　　陈文述曰君得玉版佳拓数行专心学之贯通诸家遂以名世曾书唐文明鉴进呈本 【颐道堂诗选】 
　　高曾炬字茞舲高邮人书法圣教序 【云庄印话】 
　　工书扬州所刊明鉴样本是其手缮曾蒙睿赏 【冯承辉历朝印识】 
　　高如陵字镜芙仁和人字则规模唐人以返汉隶 【家传】 
　　高学润字雨生仁和人工书得城武庙堂碑孔冲远碑精旧本日事临橅悟其神理 【两浙輶轩续录】 
　　高学洛原名世恩字素生仁和人候选县丞从同族爽泉先生习唐碑笔法工整 【杭郡诗三辑】 
　　高兰原名廷兰字佩生垲子诸生书法神似其父精舍名蓝碑版 
　　之文半出手书 
　　高桢字贞甫号饮江仁和人殉辛酉之难工八法 【同上】 
　　丁立诚曰书法宗孙过庭书谱 
　　高望曾曰书法锺王海内争购之 【茶梦盦诗稿】 
　　工书法亦喜为人作印 【历朝印识】 
　　高攀字林一庠生咸丰时殉难善书 【霍山县志】 
　　高心夔字伯足号碧湄一号东蠡又号陶堂湖口人咸丰四年进士官江苏候补直隶州知州署吴县知县精治汉隶尝集孔宙韩敕史晨三碑字为联凡五百余通名汉碑求九 【木叶厱法书记】 
　　善书又擅篆刻 【广印人传】 
　　高均儒字伯平闽县人秀水籍贡生 
　　工书 【见闻随笔】 
　　墓志铭每乞显者为之多饰说不可信吾友高伯平明经自为妻墓志铭手书命其子行信篆额并刻语独简质铭辞尤真挚动人 【冷庐杂识】 
　　高绳曾字子农号墨芗仁和诸生候选州同善书 
　　【杭郡诗三辑】 
　　高缵曾字仰周仁和人工小楷运笔如飞日逾万字 【同上】 
　　高保应原名孟麟字祥伯学润侄 
　　高保康 【保应兄】 
　　曰作书喜效坡公长者许其规模大似 
　　高保康字龚甫仁和诸生候选训导工篆书 【金石学录续补】 
　　高式亮字南耕诸生善书 【昆山县志】 
　　高秉钧字锦庭无锡人喜摹争座帖能得神趣 【书画家笔录】 
　　高连升字果臣宁乡人官甘肃提督谥勇烈 
　　史耜孙曰雅慕左文襄手翰军暇辄临摹之 
　　高泽瀛字蓬仙上元人生平好许氏学下笔皆遵说文 【金陵通传】 
　　高行信字实甫均儒子 
　　吴昆田撰高伯平先生行状云子行信工篆法 【潄六山房集】 
　　工四体书兼精铁笔尝以精楷书惜抱轩尺牍篆书杨至堂河帅志学箴刊板 【清乐堂随笔】 
　　高行笃字叔迟秀水人工篆书 【广印人传】 
　　复古编二卷从嘉靖本影写篆文则闽中高叔迟鹾尹行笃所作笔法入古可宝也 【丁丙善本书室藏书志】 
　　按行笃系行信之弟 
　　高树森字又村原名蔼然仁和人官道员工书 【近人笔记】 

　　毛 

　　毛晋原名凤苞字子九改字子晋常熟人明诸生工草书题跋经籍苍雅可喜 【木叶厱法书记】 
　　毛扆字斧季晋子精小学亦能书 【同上】 
　　毛会建字子霞武进人浙江籍诸生 
　　工篆刻尤喜擘窠书往往作斗大字勒岩石题名其后尝摹岣嵝碑立石汉阳大别山颠 【武阳合志】 
　　杨椒园谓明末京师有毛会建者留寓汉阳能书曾书千文勒石真行草错杂其中 【大瓢偶笔】 
　　京师报国寺松下有会建石刻四大字 【同上】 
　　毛重倬字卓人武进人顺治二年举人官石门知县降贑州府经历工书 【武阳合志】 
　　毛宗文字建平号半山又号皋亭钱塘人 
　　朱文藻曰楷法精整 【两浙輶轩录】 
　　毛宗旦字扆再仁和监生 
　　吴颖芳曰与汤少宰西崖书法相似常为代笔 【同上】 
　　毛栋字侣骞号迂轩川沙诸生书法米襄阳与叶凤毛齐名 【川沙厅志】 
　　工书年九十余染翰临池无倦有石刻翼经堂帖行世 【松江府志】 
　　毛汉齐字峄苍贡生善楷法 【川沙厅志】 
　　毛鹤翀字寄庭号珠川江山恩贡工书精篆刻 【两浙輶轩录】 
　　毛仪点字圣与号悠斋遂昌贡生官浦江训导工书 【同上】 
　　毛宇衡字紫玖丰城岁贡生工书 【江西通志】 
　　毛渐逵武进人工篆隶 【亦有生斋集】 
　　毛克勤江都人工书 【李兆洛养一斋集】 
　　毛恒字冀符号立峯山阳人工行楷尤善隶书 【淮安府志】 
　　毛弢采字华阶山阳诸生寓六安善隶书 【安徽通志】 
　　毛翔耀栋子诸生工楷法 【川沙厅志】 
　　毛振翧成都举人官古州厅同知书法秀逸 【黎平府志】 
　　毛怀字士清号意香长洲人工书得董文敏笔意以书名吴下五六十年当其兴至儿童厮养持扇索书辄挥洒捷若飞鸟见者惊叹以为化人手迹也年七十余卒 【苏州府志】 
　　按别号铁道人喜收小品书画鉴赏颇精 
　　工书不下于吴师中 【吴门耆旧记】 
　　毛树棠字芾村武陟人嘉庆二十二年进士官仓场侍郎工楷法与郭元闻廷尉齐名称北毛南郭 【木叶厱法书记】 
　　毛长龄字仰苏余姚人 
　　述书笔谈稿出录副者多梅植之吴廷扬杨亮黄洵毛长龄姚配中杨承汪皆得其法所作时与余相乱 【艺舟双辑】 
　　毛庚原名雝字西堂钱塘诸生以筹防功保训导 
　　西堂为建平扆再 【按已见前】 先生族裔作书是其家法年十三能作擘窼大字比长遂以书名尤工石刻 【杭郡诗三辑】 
　　少以书名尤工刻石城陷被戕粤人有慕君书名者贼中以千金来赎君已死 【高望曾茶梦盦诗稿】 
　　毛昶熙字煦初号镜海树棠子道光二十五年进士官至兵部尚书谥文达楷不逮父而行草颇工 【木叶厱法书记】 
　　毛夔字子球号南谷庚弟同治五年举人官铁岭知县与兄西堂同有善书之名 【杭郡诗三辑】 
　　蒋学坚曰书法之妙不让乃兄 
　　毛承基原名明字守和号华孙钱塘人候选通判工篆隶 【广印人传】 

　　劳 

　　劳潼字莪野南海举人工书 【梁九图十二石山斋诗话】 

　　皇清书史卷十二 

　　●皇清书史卷十三 

　　义州李放蕨乡纂录 

　　下平（三） 

　　五歌 
　　六麻 

　　○ 【下平】 五歌 【　多　罗　戈　阿　柯　何　过　倭】 

　　多 
　　罗 
　　戈 
　　阿 
　　柯 
　　何 
　　过 
　　倭 

　　多 

　　多文佟佳氏号木庵满洲正白旗人官贵州知府工书法 【黎平府志】 

　　罗 

　　罗惟善字淑士号四乐别号友兰西昌人明诸生 
　　张贞生曰书法草隶逼真大家 【山左诗钞】 
　　按兼工篆刻有摹林鹤田语石轩集印一册见山东通志 
　　罗鸿图字文河别号寓意子掖县人康熙十一年拔贡生精六书工缪篆其金石刻画士大夫争购而什袭之有铁笔谱二卷行世 【山左诗钞】 
　　罗淇字卫水会稽人康熙十八年武科一甲第一人官湖州副将能作擘窠大书气魄如米襄阳 【商盘越风】 
　　罗源汉字南川号方城长沙人雍正十一年进士官至工部尚书尤喜临池书法为时所重 【沅湘耆旧集】 
　　按一号静轩 
　　书法苍古遒劲卓然成家 【谌瑶述闻】 
　　罗沛字竹溪酃县岁贡生寄居衡阳乾隆六年任湘潭训导工书法求笔迹者无虚日今郡城烟雨池前左右石碑郡邑人士宝若鼎彝 【湖南通志】 
　　罗琼章字玖常酃县人乾隆二十四年举人官四川知县楷法秀劲得者奉为拱璧 【同上】 
　　罗焘字荀四上海监生工行草 【松江府志】 
　　罗士珏字庭珠号雪香歙人善书 【杨州画舫录】 
　　罗会恩字际叔号南耕石屏人乾隆时举人嗜书法尝辑法帖数十种临摹考证孳孳不倦 【木叶厱法书记】 
　　罗周字也蝶工草书知名于时 【赣榆县志】 
　　罗凤藻字抑山上元诸生工书手书其诗勒石 【金陵诗征】 
　　罗统字继业嘉庆十二年年七十九赴本科乡试钦赐举人次年会试钦赐国子监学正七十外精神不衰犹能写蝇头楷书日以千字为率 【万全县志】 
　　罗枚字声甫富阳诸生善书工刻印 【家传】 
　　罗志谦字静贮长沙人官礼部主事 
　　喜讲汉隶 【退庵书画跋】 
　　善书工分隶 【亦复如是】 
　　罗天池字六湖号性湖新会人道光六年进士官云南迤西道精鉴赏书法得华亭神髓 【木叶厱法书记】 
　　余书初法香光兼师海岳后得南唐祖拓澄清堂帖一意以右军为宗 【六湖笔记】 
　　罗惇衍字星斋一字椒生顺德人道光十五年进士官户部尚书谥文恪书法雄厚圆浑岭南后学惟梁斗南学士近似之 【续名人尺牍小传】 
　　罗弼亮字辅臣上元诸生工楷法 【金陵通传】 
　　罗榕字石林凤藻子诸生工书 【同上】 
　　罗浮字静南晚喜作篆搜查金石 【湘潭县志】 
　　罗萱字伯宜以诸生从军屡保至江西候补知府死黔苗之难恤赠太常寺卿弱冠习欧阳通楷隶 【同上】 
　　曾国藩曰真草皆有法 
　　李元度曰工诗文书法 
　　罗芝字季子 【按萱从弟】 
　　工篆书 【湘潭县志】 
　　王闿运跋欧阳述临三门记石刻云吾乡罗氏二子并工说文篆法虽仿邓氏仍存古式 
　　罗学成原名钊字吉孙号芦舫钱塘人同治四年举人官内阁中书 
　　工书法 【杭郡诗三辑】 

　　戈 

　　戈中颜字鲁公原名湛字又度平湖诸生善书工篆刻 【檇李诗系】 
　　工篆书精印章为时所称 【平湖县志】 
　　按冯承辉历朝印识误戈为弋荒谬之至 
　　戈守智字达夫号汉溪平湖诸生素擅临池少师欧阳率更晚乃出入诸家于颜平原称嫡嗣目施叆叇犹日课蝇头楷三四千字少时着书法通解金陵书肆珍之与江村销夏录埒游屐所历碑版联额匄请无虚日　又性好临摹古帖家藏碑版皆手自抚勒目遇手追积二百余本名曰帖海沈归愚尚书有长歌题赠 【胡昌基撰传】 
　　女士沈云汉溪书跋云戈君着有汉溪书法通解辨晰源流世称赅洽又尝临帖一千余册贮满十六箱沈归愚尚书谓其临摹出宝晋上有诗赠之 【春雨楼集】 
　　戈涛字芥舟号蘧园献县人乾隆十六年进士官刑科给事中书法张得天尚书 【畿辅诗传】 
　　书法驰骋笔力自成一家尤长于扁额 【雪桥诗话】 
　　戈廷模字式之涛子乾隆四十八年举人官教谕 
　　诗格书法并有父风 【纪昀阅微草堂笔记】 

　　阿 

　　阿桂字广庭号云岩章佳氏满洲正白旗人乾隆三年举人官武英殿大学士封一等诚谋英勇公赠太傅谥文成 
　　成哲亲王跋阿文成书乐毅论云右文成公遗迹四十二字绎堂詹事见示云先祖手书家藏止此纸余惟公天才高迈神彩远到加之将相勋业卓然当代及瞻寻心画乃谨严如此忆嘉庆丁巳八月届公八旬概绝贺仪独索余言为寿盖谓余颇能窥公毫末又夙爱余书也余惟呈功高心转小劳久质弥坚十字乃大为喜赏几欲逢人道之覩迹追感临纸怅然 【诒晋斋集】 
　　孙星衍书阿文成公遗事云画诺至恭慎每署日稿尾虽遇仓卒运末笔如有力千钧 【五松园文集】 
　　文成少时尝从王良常蒋湘蘩诸君游故其书亦足称 【木叶厱法书记】 
　　阿克敦布字固斋满洲人官正黄旗汉军都统 
　　年八十余颇善书法行草大小皆秀劲有法 【李慈铭越缦堂日记】 

　　柯 

　　柯耸字素培嘉善人顺治六年进士官通政司左参议工行草书 【郁栖书话】 
　　柯锷字清士嘉善人乾隆五十七年举人官龙泉训导书法学徐季海 【两浙輶轩录】 
　　柯应泰字履安象山人善书与邑中赵振和王士达齐名 【彭姥诗搜】 

　　何 

　　何谦贞原名兆清字圣征崇明人明崇祯十六年贡生宏光时官国子助教鼎革不出 
　　廷试御批有字逼锺王之目 【吴郡名贤图传】 
　　何述皋字公迈常熟人善八分 【怀旧集】 
　　何采字涤原号南涧一号省斋亦号醒斋又号芦庄晚号乖厓桐城人寓金陵顺治六年进士官右中允精楷法有得意者辄钤第五小印识之 【木叶厱法书记】 
　　工书法 【池北偶谈】 
　　善书得欧褚法为世所重 【江宁府志】 
　　工书法 【金陵通传】 
　　何元英字蕤音秀水人顺治十二年进士官通政司参议工书 【名人尺牍小传】 
　　何五云字郇公号蜀山合肥人以国子教习官泗水知县书法自成一家不屑屑规橅前人 【靳治荆思旧录】 
　　何铁字龙若一名靇又名镠字金雨号忍冬子丹徒人寓泰州牛巿自号牛巿长者工铁笔名重宇内与程穆倩相埒吴野人作篆隶印章歌赠之 【江苏诗征】 
　　按小字阿黑陈检讨赠词所谓小字又闻呼阿黑讵王家处仲君其亚是也 
　　何范字放翁河北人家东阳墨迹古劲有法 【金华诗录】 
　　何远字维重曹州人康熙二十三年副贡善书得永兴笔意著书大指一卷 【山东通志】 
　　何龙文字信周晋江人康熙三十年进士改庶吉士工颜柳书 【福建通志】 
　　何杓廪生字学自成一家 【正定府志】 
　　何瀚庠生字法锺王 【同上】 
　　何梦璋廪生工书法笔力峻洁自成一家求者踵接及老犹力疾学书 【同上】 
　　何蒲廪生工书法 【同上】 
　　何天枚庠生淹通古今书法 【同上】 
　　何焯初字开 【一作润】 
　　千因哭其母改字屺瞻号无勇一号茶仙别号香案小吏先世曾以义门旌学者称义门先生长洲人康熙四十二年赐进士授编修六十一年卒年六十二赠侍讲学士 
　　沈彤撰状云喜临摹晋唐法帖所作真行书并入能品圣祖尝命书朱子四书章句奏御嘉奖命即锓板 【果堂集】 
　　方婺如撰墓表云书法精妙与人尺牍皆藏弆以为荣 
　　书法出入欧褚 【吴郡名贤图传】 
　　杨宾曰予书与时流较严整不如何屺瞻 【大瓢偶笔】 
　　义门未得执笔法结体虽古而转折欠圆特秀蕴不俗非时流所及 【梁巘评书帖】 
　　近时善学欧书者惟何义门先生然蝇头书至妙纔过径寸即未免痴冻蝇 【王文治快雨堂题跋】 
　　书入能品吴人与汪退谷并称汪何 【名人尺牍小传】 
　　国朝书家自张文敏外不能不推何义门当时义门与吾乡林吉人并以精楷擅名而义门较有骨气至于行草大幅挥洒自如动中矩矱吉人又当让其独步矣 【退庵书画跋】 
　　先生书出自湜盦得意处遂青于蓝 【芳坚馆题跋】 
　　陈星斋论本朝书家首推何义门次则姜西溟赵横山也 【张维屏松轩随笔】 
　　何焯小真书佳品上 【国朝书品】 
　　翁覃溪谓国朝人善学虞书者惟何义门义门少受学于邵僧弥僧弥出自牧斋其书法精妙则得之冯定远父子徐坛长诗所谓邹氏固无师毛公有所授君学谨派别虞山切研究也 【雪桥诗话】 
　　尔雅山无草木曰峐疏峐当作屺集韵峐口己切同屺故屺瞻印文作峐瞻其作书惟用陆灿若一人所制笔见与曹仲经尺牍此可补笔史之所未及予藏有楷书玉溪生七绝小幅字大如小儿拳逼真虞永兴又有小行书何仲言诗长卷后有成王跋以义门及姜西溟王退谷王虚舟为国朝四大书家云 【木叶厱法书记】 
　　何国宗字翰如号约斋大兴人康熙五十一年赐进士官至礼部尚书笔法得张照指授 【评书帖】 
　　何煌字心友号仲子一号小山晚称仲老焯弟 
　　手写绛云楼书目一卷甚工雅 【士礼居藏书题跋】 
　　何畋字道林号学山常人书法橅褚河南颇得神似 【海虞诗苑】 
　　何志澄字得亮莆田人工书法 【莆风清籁集】 
　　何斌字觐扬昆山贡生少学书于长洲姚浩得欧阳率更法仿醴泉铭不失方寸有九十字书法镌石行世 【苏州府志】 
　　何煜字耀生雍正十年贡生工书法 【邯郸县志】 
　　何志伟字五如道州人 
　　何绍基曰曾伯祖以书名于时今多传宝 
　　何文韬字渭亭施秉人官陕西都司工书有二王家法 【严如煜撰传】 
　　何其偀字天成号六谷别号洞虚子石屏廪贡生善苏黄书法 【滇系】 
　　何人麟字玉书号瑞庵绵州人工楷书兼草隶 【李调元童山集】 
　　何琦字礼康仙游人书法自成一家每醉后泼墨挥洒自如 【福建通志】 
　　何飞凤号雨厓泸州人乾隆九年举人官和州州同字学圣教序兰亭十三跋各自成家 【锦里新编】 
　　以能文善书名 【和州志】 
　　何茹连字萃拔号吉茅江山人乾隆三十年拔贡官潮州知府工书法出入欧褚颜柳 【两浙輶轩录】 
　　何异兰字固木号锦山萧山人乾隆四十年武进士官山东台庄参将书法绝工 【同上】 
　　何潜修字梅村益都人乾隆四十二年拔贡 
　　北齐临淮王象碑记潜修所书书法瘦劲 【丁培基益都金石记附识】 
　　何煟本名炜字千子一作谦之山阴人辰州籍诸生官至河南巡抚谥恭惠 
　　工楷法 【赵季莹涂说】 
　　何安邦字德荫号凤山宜兴人官玉环营参将能书 
　　【赵怀玉撰传】 
　　何霟字雨望号小山新会贡生工书 
　　【续冈州遗稿】 
　　何邻泉字岱麓号萍野历城人善书尤工八分 
　　【山左诗合钞】 
　　工唐隶与桂未谷齐名 
　　【王贤仪家言随记】 
　　何琪字东甫号春渚别号小山居士一称南湾渔叟以藏有明伎马湘兰遗砚亦号湘砚生 
　　【或署湘砚主人】 
　　又慕宋贤唐子方石守道之为人称二芥居士钱塘人方熏题何东甫小山居图诗自注云君书宗董思翁 
　　书法绝似董文敏尤工八分以世鲜知者不轻作 【杭郡诗续辑】 
　　小山春渚并何氏旧称东甫特袭之亦如同时海盐吾进之号竹房也予藏其楷书后赤璧赋横卷冷金笺本圆美流利极似华亭中年笔 【木叶厱法书记】 
　　何凌汉字仙槎号云门道州人嘉庆十年进士官工部尚书谥文安书法重海内所书碑版学者珍习之 【阮元撰神道碑】 
　　何绍基智永千文跋云先文安公四十岁时得此帖宋拓本遂专习之垂二十年晚年笔法乃少变 
　　书法由欧褚以进于右军智永尝奉命书唐文御制序晚年刻忠义堂颜帖 【雪桥诗话】 
　　国初孟津王铎掖县张端皆谥文安 【王张皆二臣】 
　　阮文达撰道州何文安公神道碑谓本朝得此谥者止公一人殊失考三文安皆善书其手迹予皆有之 【木叶厱法书记】 
　　何绮字高斋浙江西安人嘉庆二十三年举人善书法 【两浙輶轩续录】 
　　何桂馨字一山号见复吴县人嘉庆二十五年进士官御史 
　　工书今京师松筠庵杨忠愍公祀典记桂馨书也 【苏州府志】 
　　字画整秀 【彭蕴章归朴龛集】 
　　何豫伦号荔舫武进人道光八年举人官建平知县工真行书 【武阳合志】 
　　何桂清字根云昆明人道光十五年进士官两江总督坐失地殃民伏法书法颜柳 【木叶厱法书记】 
　　何绍基字子贞晚号蝯叟别号东洲居士凌汉子道光十六年进士官编修 【书画过目考云官洗马误】 
　　何庆涵 【绍基子】 
　　撰墓表云书法胎原鲁公融会北海东坡自成一家兼工篆隶 
　　林昌彝撰小传云书法具体平原上溯周秦两汉古篆籀下至六朝南北碑皆心摹手追卓然自成一家草书尤为一代之冠海内求书者门如巿京师为之纸贵师作书执笔用悬腕若开强弓劲拏取李广猿臂弯之义故自号猿叟 
　　东洲师书法遒劲是盖得力于北魏人笔法者于唐人喜李北海颜鲁公两家常教人学书先从和尚碑道因碑两家入手而后归宿于颜或归宿于李作书用悬腕悬腕则臂有力他人不能悬腕所以不能用笔而转为笔用也师自号猿叟盖取乎李广猿臂翁之意作猿臂翁歌 【海天琴思录】 
　　唐人书法以颜鲁公李北海为二大家道州何子贞师于二家书法均所私淑 【林昌彝砚耒圭绪录】 
　　梁章巨曰工书无帖不摹尤喜临争座位 
　　曾国藩曰子贞现临隶字每日临七八叶今年已千叶矣必传千古无疑 【求阙斋日记】 
　　贞老书专从颜清臣问津积数十年功力探源篆隶入神化境此册书黄庭经圆劲精浑仍从琅玡上掩山阴数百年书法于此一振如此小字人间不能有第二本 【杨翰息柯杂着】 
　　贞老书探源篆隶晚年尤自课勤甚摹衡兴祖张公方多本神与迹化笔笔有汉人风味 【同上】 
　　猿叟书虽信手涂抹皆有一段真率之趣息柯居士极力摹拟尚不过得其皮毛耳 【梦园丛说】 
　　太史大楷喜学道因碑细楷师麻姑仙坛记能悬肘回腕作蝇头书宽展遒丽明以来所廑见行书师争座帖分隶摹张僊礼器诸碑小篆学汉碑额亦间治印及摹钟鼎文独草书未能中程盖国初书家自青主觉斯诸公后即无工草书者故虽以太史之天资学力亦不能不为时代所囿也　太史书以中年为佳罢官后所作略有习气 【木叶厱法书记】 
　　太史尝与汉军阎砚香太守德林同游百泉太守亦书家也偶见太史悬臂回腕作蝇头楷乃大惊服亟呼衣冠向之下拜太史有诗记之晚年取李广传猿臂善身矢之语自署猿叟其仇家吴人汪堃遂于所著寄蜗残赘小说中极口凌蔑余旧譔论印绝句六十首中有一绝云偶拈猿字戏镌章自诩平生臂力强不意吴儿太轻薄竟将异种诋欧阳即咏此事也 【同上】 
　　何绍业字子毅号砚芸绍基弟 【沅湘耆旧集云候选县主薄　　书画过目考云荫生兵部员外郎】 
　　工书篆刻尤妙 【沅湘耆旧集】 
　　杨翰曰文与子贞文孪生兄弟笔墨超拔流俗幼年即著名坛坫善书嗜琴 
　　何绍祺字子敬号勖潜绍基弟道光十四年举人官浙江粮储道 
　　书法平原能承家学 【续名人尺牍小传】 
　　何绍京字子愚绍基弟道光十九年举人官湖北道员兄弟书皆宗鲁公绍京晚兼华亭时称何氏四杰 【书画过目考】 
　　何栻字廉昉号悔余江阴人道光二十五年进士官建昌知府 
　　书亦倜傥权奇自成风格 【求阙斋日记】 
　　何兆瀛字通甫号青士一号青耜又号心盦江宁人道光二十六年举人官广东盐运使工书学赵董张三文敏 【木叶庵法书记】 
　　何文焕嘉善人精小楷 【雪桥诗话】 
　　何湘字仙帆山阴贡生候选同知 
　　陈文述怀人诗句云书法平原劲 【颐道堂诗钞】 
　　何杰年字虎臣番禺明经工书 【张维屏松心集】 
　　何世英字人杰号春园娄县廪生 
　　善书端楷有法 【姚椿通艺阁集】 
　　何昶字舒卿荆州诸生 
　　姚椿曰与王子螺邱论文字书学相得又赠句云妙书鸾鹄耸冰斯 【同上】 
　　何溱字方谷一作芳谷钱塘贡生工楷书尝与李节贻书吴山崇义祠门榜墙界书法宽平见者叹绝 【杭郡诗三辑】 
　　何澄字心伯号竟山晚年齿落自号牙禹伯山阴廪贡官福建候补同知俞樾双钩汉碑额序云篆隶并工 
　　何文治字静斋无为副贡生同治元年举制科不就工篆隶 【庐州府志】 
　　何琨玉字伯瑜高要人工书 【金石学录续补】 

　　过 

　　过泽充字涵辉号沧谷平湖贡生工书嗜酒有请书者必置饮酒半援毫或作大书淋漓四壁 【檇李诗系】 
　　善草书 【汪文柏柯庭余习】 
　　紫髯伟躯工诗作擘窠书偶不当狂呼骂坐人皆摇手避之 【叶之溶本朝诗话】 
　　过日充曹公绶二公为姻家各以草书相黾勉遂各成家过渐纵逸曹渐苍古皆足与杨少师米元章争雄 【沈彩春雨楼集】 
　　按泽原误作日 
　　过鹏飞无锡诸生以书名 【书画家笔录】 
　　过鸣冈字正锷号石天无锡人善晋唐小楷兼工擘窠大字 【同上】 
　　过润号柳桥鸣冈孙平生致力黄庭经玉版十三行惟大书不如乃祖 【同上】 
　　过官桂字印川金匮恩贡生工唐隶今书名噪一时 【同上】 

　　倭 

　　倭仁字良峰蒙古正红旗人河南驻防道光九年进士官至文渊阁大学士谥文端晚年喜作擘窼大字端凝正直可谓书如其人 【木叶庵法书记】 

　　○六麻 【沙车查巴】 

　　沙 
　　车 
　　查 
　　巴 

　　沙 

　　沙木字青岩嘉兴人工篆书铁笔与吴白庵诸人友善 【木叶厱法书记】 
　　沙神芝字笠甫青岩子青岩有艺文通览一书神芝考据碑版助父校雠而成工篆隶刻印 【冯承辉印识】 
　　父木精小学神芝克承家学下笔中锋不以险僻取势石刻绝精 【嘉兴县志】 
　　工行草篆隶嗜金石老而弥笃见有临书谱立帧极有停顿 【书画过目考】 

　　车 

　　车万育字与三一字敏州号云厓又号鹤田邵阳人官江宁康熙三年进士官兵科给事中掌登闻院事 
　　善书法所藏明代墨迹最富刻有萤照堂法书十卷 【沅湘耆旧集】 
　　车氏集明代名臣刘青田以下手翰刻石 【金陵诗征】 
　　车鼎晋字丽上号平岳万育子康熙三十年进士官编修车氏世擅书名编修笔力尤超绝人以比大令之于右军 【沅湘耆旧集】 
　　车聘贤滋阳人亦工飞白得舒卷之法惜乏沈郁之妙 【张燕昌飞白录】 
　　车书字辂公江阴监生善真草二体晚益遒劲为时所重 【书画家笔录】 
　　车鸣銮字去非书子诸生书绍家传 【同上】 

　　查 

　　查志咸字明志泾县人明诸生善仿米海岳书 【安徽通志】 
　　查继昌号醉白海宁诸生擅书 【海昌备志】 
　　工临池 【今世说】 
　　查嗣璂字肇五号石丈海宁人以子詹事升贵赠如其官 
　　黄百家撰传云暇则临摹法帖以自遣有临池摩搨若干篇丁亥夏仲宫詹出惠先生所书黄庭经石刻本当世名公善书家咸啧啧谓宫詹书法妙天下不知其所成就实由受乎家庭也 
　　查璇继字寅工号介龛晚号髯仙海宁人 
　　工篆籀 【海昌备志】 
　　查升榜姓邱字仲韦一字汉中号声山嗣璂子康熙二十七年进士官少詹事 
　　工书得董其昌神韵圣祖屡称赏之 【国史本传】 
　　徐倬撰传云工书法片纸只字人争宝贵 【道贵堂集】 
　　方苞撰墓志云以诗词书法四六名 【望溪文集】 
　　沈廷芳撰状云书法晋人而出入于米元章董元宰间每进呈帝辄曰查某书无俗气他人莫及也有孝经兰亭考山居篇诸石刻海内获片褚 【褚：楮】 零缣者争宝贵之 【隐拙斋文钞】 
　　杨宾曰吾书与时流相较灵活不如查声山 【大瓢偶笔】 
　　查声山一本于董而灵秀亦相似 【同上】 
　　书法得董文敏之神入直南书房圣祖屡称赏之 【国朝诗别裁集】 
　　四方求书者塞户常然烛以应其请不肯假手他人至今流传争宝之 【紫硖文献录】 
　　书法秀逸为时所珍 【名人尺牍小传】 
　　康熙间上喜二王书鼎甲皆取习二王书体者戊辰榜以少詹书为最 【杭郡诗三辑】 
　　查人汉述祖德诗自注云尤工书法直内廷时凡有御制必命观览宠锡甚优 【知畏斋稿】 
　　少詹书余藏有小行楷御制廉静论纸本长幅并跋语数行钤有静学斋咏歌圣世共沐恩波凤池上为善无近名查升之印声山翰墨日讲官起居注等印盖其得意笔也 【木叶厱法书记】 
　　查奉璋字髦士南宁人康熙三十八年举人官路南州学正善书 【滇南诗略】 
　　查嗣瑮字德尹号查浦一号晚晴晚号益睡翁升族父康熙三十九年进士官侍讲 
　　笔意近苏长公 【红豆树馆书画记】 
　　德尹如杨玉环华清浴罢娇不胜体 【国朝隶品】 
　　查慎行字悔余号初白一号查田原名嗣琏字夏重号他山嗣瑮兄康熙四十二年进士官编修早年尝同杨晚研陈香泉辈讨论书法故其书笔致雅饬视阮亭竹垞两公亦无愧色 【木叶厱法书记】 
　　查祥字星南一字谷斋号存畏一号云在慎行从子康熙五十七年进士官编修原名休致乾隆元年荐鸿博充律例馆纂修官 
　　书法董思白精诣所至直欲乱真 【杭郡诗辑】 
　　陈浩序略云朋游处见其片纸爱其文词之工并书迹之美辄展玩移日而不能释 【生香馆集】 
　　查思道字圣原号恭默泾县人工书从翟草田问楷法 【赵青藜撰传】 
　　查果字致堂海宁人官山左吏目 
　　陈朗曰年八十九犹能作楷 【琴柯山馆集】 
　　查泽祺字介寿号转庵娄人嗜习书一纸辄作千百字反复纵横受墨无间 【吴省钦撰墓表】 
　　查莹字韫辉号映山海宁人寄籍海丰乾隆三十一年进士官吏科给事中 
　　王文治题查映山黄门学书图诗云草圣书仙夙擅场玉堂洒输烂银光谁知高馆梧阴下犹自临书日数行 
　　查淳字厚之号梅舫因嗜篆刻故又号篆仙宛平人原籍海宁官大理寺少卿工书予藏其致李韦庐先生尺牍笔致似赵鸥波 【木叶厱法书记】 
　　查昌毅字刚中号瑶圃海宁监生工书宗徐浩不空碑端严有法 【杭郡诗续集】 
　　查世官字怀忠号南庐海宁诸生工书 【两浙輶轩续录】 
　　查世沣字熙台号穰园海宁恩贡楷法工整 【同上】 
　　查崇华字九峯号实庵泾县人官陕西凤邠道翰札隽妙 【包世臣撰墓志】 
　　查奕懃字肩吾号让斋海宁监生工行草有乞楹帖者辄乘醉挥洒有怒骏渴骥之势 【杭郡诗三辑】 
　　查传蓉原名传莹字宝珊号仙麋 【一作眉】 海宁人道光十五年举人考取官学教习 
　　书法锺王 【杭郡诗三辑】 
　　查人渶撰家传云工晋唐楷书 
　　查光熊字子祥号渭卿升六世孙诸生善楷法兼精篆刻 【杭郡诗三辑】 
　　查懋桐字琴斋怀宁贡生 
　　学曹全碑不下三十年无论诗文序跋皆集此碑中字为之积有成书不下数卷其径寸内外诸字娟秀绝伦有美人不胜罗绮之致是又得此中之一体者 【方朔枕经堂题跋】 
　　查复字见初海宁人善行楷出入黄米 【木叶厱法书记】 

　　巴 

　　巴慰祖字予藉一字子安号隽堂一号晋堂亦号莲舫歙人候补中书 
　　工篆隶得之者珍为墨宝 【歙县志】 
　　少好刻印务穷其学旁及钟鼎款识秦汉石刻遂工隶书劲险飞动有建宁延熹遗意 【注中述学】 
　　工篆隶摹印 【黄钺画友录】 
　　工隶书 【金石学录】 
　　巴慰祖分书能品下行书逸品下 【国朝书品】 
　　巴树谷字艺之一字孟嘉慰祖子候选训导 
　　黄钺曰工篆隶 

　　皇清书史卷十三 

　　●皇清书史卷十四 

　　义州李放太弥纂录 

　　下平（四） 

　　七阳（一） 

　　○【下平】 七阳 【杨　扬　光　良　章　方　羊】 

　　杨 
　　扬 
　　光 
　　良 
　　章 
　　方 
　　羊 

　　杨 

　　杨春华字友声更名越字安城山阴人明诸生国初坐事徙宁古塔余懋杞曰年六十八灯下能作小楷 【东武山房集】 
　　杨宾曰幼时见故乡能书者有朱敬身祁止祥陆子和董叔迪钱去病鲁仲集释月华诸君然无临圣教者惟先府君临之最熟然书名不出朱祁之右以近晋故也又曰余家高曾以来多有书姿而皆不学惟先府君学曹娥圣教而圣教尤熟虽造次颠沛不失规模 【大瓢偶笔】 
　　杨乔岳字季平龙溪人明诸生侨居杭州善楷法 【福建通志】 
　　杨廷鉴字冰如号静山武进人明崇祯十六年第一人及第官修撰顺治间官江宁府教授工书法予藏有所书格言绫本卷子 【木叶厱法书记】 
　　杨麟武字公振江陵人国初为化州知州民叛死之本朝死节之臣自麟武始少有异姿九岁仿十三行有子敬风骨 【韩程愈撰传】 
　　杨思圣字犹龙号且亭别号雪樵子巨鹿人顺治三年进士官四川布政使 
　　魏裔介撰墓志云擅晋人书法世祖方留心翰墨召词臣能书者面给笔札公与陈宫詹爌所书缣素独称旨 
　　擅书法 【王晫今世说】 
　　予藏方伯小楷书文赋卷子笔致秀润直摩华亭之垒方伯于明季尝避兵南宫辛壬之际放奉亲徙居此邑时拟以此卷句摹上石寘之学宫后竟不果 【木叶厱法书记】 
　　杨大鲲字九抟号陶云又号秋屏廷鉴子顺治六年进士官至山东按察使 
　　工诗赋书法 【江西通志】 
　　杨雍建字自西号以斋海宁人顺治十二年进士官至兵部右侍郎书偕褚薛 【暴书亭集】 
　　按初字同玄 
　　杨二溥字希之武进人以岁贡授宁国训导善书与薛奕白铭唐宇昭齐名有薛白杨唐之号是为前四家圣祖尝见所书佛经诏诣京先一月卒 【武阳合志】 
　　李兆洛曰邑中书人国初则有薛耳白瑀杨二溥为薛白杨唐四大家 
　　杨允大余姚人得力大令而善书千文 【大瓢偶笔】 
　　杨僊枝字简人宁山人康熙六年进士官检讨 
　　张英曰工草书 【笃素堂集】 
　　杨瑄字玉符 【按号楷庵】 
　　华亭人康熙十五年进士官内阁学士坐事遣戍工书法行楷俱入妙 【松江府志】 
　　又按一号玉斧见戴梓耕烟草堂诗 
　　杨大鹤字九皋号芝田大鲲弟康熙十八年进士官谕德 
　　工书与薛搢白铭唐宇肩称薛白杨唐是为后四家 【李兆洛养一斋文集】 
　　杨还吉字六谦即墨贡生康熙十八年举鸿博未遇能书 【山东通志】 
　　杨乔年武进人工书与薛搢白铭唐宇肩齐名号称后四家 【武阳合志】 
　　杨佩玉武进人工书 【江苏诗征】 
　　杨子水字西池昆山诸生善草书得邱龙门之传 【苏州府志】 
　　杨玉辉字文叔长汀贡生善草书得东海笔法尤工摹印自李斯以下能分别流派而自成一家 【福建通志】 
　　杨陛字幼清娄人工金石刻书宗二王沈文恪荃见其书徒步往访纵论书法日晡不去 【松江府志】 
　　杨锡观字禺若瑄侄诸生尤精篆隶成金石辨通等凡八种 【同上】 
　　杨组字又綦宣城诸生书法苍劲有故致 【宛雅】 
　　杨中讷字端木号晚研雍建子康熙三十年进士官右中允书橅晋唐于纵横中具有法度 【查傎行撰墓志】 
　　晚研工书所至楮墨堆案 【查慎行敬业堂诗集】 
　　工草书 【大瓢偶笔】 
　　俞宝华曰晚研学书于范骧 【两浙輶轩续录】 
　　书学米南宫 【名人尺牍小传】 
　　杨化元字善长内江人康熙四十一年举人官刑部郎中善草隶书 【四川通志】 
　　杨绪字冑远号朗溪武陵人康熙四十二年进士官编修 
　　字写争坐位 【随园诗话】 
　　杨士徽大鲲子康熙五十一年进士官编修书法有晋唐人风 【武阳合志】 
　　按字若猷号藕塘 
　　杨湝字汇南江都人康熙五十一年进士官检讨备四体书法 【甘泉县志】 
　　按号掌亭 
　　杨维宁字紫澜别号管社山人喜作擘窠书 【无锡县志】 
　　杨珽字搢珽益都人章草纯质古雅得皇索遗意 【张贞撰墓志】 
　　杨颉遐字玉持嘉定人能书 【练音初集】 
　　杨匡字又衡号渔山苏州洞庭东山人工篆书其铁笔奄有顾云美之长后游京师汪退谷徐畏垒诸名士皆乐与之饮酒意稍不惬拂衣竟去而金石犀象之章非瞿端叔手制纽不屑下笔 【七十二峰足征集】 
　　杨宾字可师号大瓢一号耕夫又号小铁眷华子寓苏州 
　　善书法八岁能作擘窠书 【苏州府志】 
　　书法不染宋元习气 【国朝诗别裁集】 
　　大瓢自晋至明无不涉猎其得力者楷则黄庭行则圣教专用二帖之笔意仿各家之形势工勤力足而无懈笔不知者谓自成一家实则专攻二帖者也能悬肘撮管排荡不羁蝇头小楷与寻丈大字一例挥洒 【朱象贤闻见录】 
　　杨宾得执笔法学右军长公圆润自然亦弱 【梁巘评书帖】 
　　任兆麟曰大瓢山人家于吴下求书者日踵于门自谓得晋贤三昧祝枝山王雅多一外不足多也 【江苏诗征】 
　　宾自云予书与时流较气概不如宋射陵父子间架不如冯补之纵横不如褚研云姿态不如陈子文缠绵不如黄自先儒雅不如姜西溟跳脱不如金赤莲秀润不如汪文升灵活不如查声山严整不如何屺瞻古奥不如八大山人厚重不如汪文漪而瘦劲淳古则余亦不敢多让不知当世以为何如也 【大瓢偶笔】 
　　杨希曾工楷法献诗行在蒙录用供奉武英殿 【无锡县志】 
　　杨锡绂字方来号兰畹清江人雍正五年进士官漕运总督谥勤悫工书法没后人刻以行世 【湖海诗传】 
　　按乾隆二十三年卒年六十八 
　　杨二酉字学山号西园一号恕堂太原人雍正十一年进士官兵科给事中诗文书法俱负重名 【三邕翠墨簃题跋】 
　　放藏给谏自书巡视台湾诗册已摘录于随笔中行草亦妙 【木叶厱法书记】 
　　杨法字孝父 【一作甫】 号已军上元人 
　　工草隶 【江宁府志】 
　　工篆籀 【扬州画舫录】 
　　工草篆 【江苏诗征】 
　　己军如左手持螯睥睨食肉人 【国朝隶品】 
　　杨廷果字令贻无锡 【按一作金匮】 
　　人善书学宋人微乏风骨 【无锡县志】 
　　工书喜购名人墨迹苏黄米蔡暨赵祝文董无不备 【梁溪诗征】 
　　工八法 【秦朝釪消寒诗话】 
　　杨文淳字一斋诸生隶书与曹元亨齐名 【嘉兴县志】 
　　杨度汪字若千号勖斋别号蓦鼻道人无锡人乾隆元年由拔贡举鸿博授庶吉士改德兴知县 
　　工擘窠书 【无锡县志】 
　　杨潮观字宏度号笠湖希曾子乾隆元年举人官泸州知州工书法 【无锡县志】 
　　杨开鼎字峙堂 【一作塘】 
　　号致堂一号玉坡晚称奯竹居士江都人乾隆四年进士官衡永郴桂道 
　　工八分书 【扬州画舫录】 
　　杨宏声柏乡人乾隆十六年进士官金山知县七岁工草书 【畿辅通志】 
　　杨应龙字成甫邯郸人乾隆十八年拔贡善擘窠书 【广平府志】 
　　杨惟增字益能山阳人乾隆二十七年迎銮献诗试取二等后由拔贡官丰县教谕工书法 【淮安府志】 
　　杨懋珩号桐舫清江人乾隆三十六年进士官长洲知县工书临米元章得用笔之妙 【潘世恩思补斋日记】 
　　杨垂字统甫号载春一号可庵别号五泄山樵诸暨人乾隆三十六年举人钦赐国子监学正 
　　戴殿泗撰墓志云工行楷得欧赵法 【风希堂文集】 
　　杨炜字槐占号星园武进人乾隆四十三年进士官广东候补道善书临池无倦 【赵怀玉撰墓志】 
　　杨元恺号湘石钱塘人乾隆四十三年进士官叶县知县工隶书尤善擘窠作寻丈大字 【杭郡诗续缉】 
　　杨瑞莲字芝圃常州人工篆隶梁文庄荐入懋勤殿修西清古鉴上嘉其书赏举人书成议叙官湘潭知县升知州 【翼駉稗编】 
　　杨芳灿字才叔号蓉裳金匮贡生官户部员外郎 
　　法式善题杨蓉裳尺牍后短古云蓉裳短札姿态多生平从不书擘窠婀娜有似风中柳臃肿宛比秋江藕 
　　放按芳灿似是潮观之侄俟考 
　　杨抃优贡生擅小楷 【无锡县志】 
　　杨锜又名王安字集三阳湖人工篆隶 【袁汝璧易堂集】 
　　杨大镛号辛庵青浦人工书法 【明斋小识】 
　　杨世纬号汐浦南通州国子生工临池爱作擘窠书笔力遒逸 【崇川诗抄汇存】 
　　杨皋兰字露滋号香谷山阳举人工书翰 【淮安府志】 
　　杨蕖字清远号瓣香廪贡生官金山训导工书楷隶尤精 【六安州志】 
　　杨瑛昶字印蘧号米人桐城人由诸生官天津盐运同工书善篆刻所著印谱赵味辛司马序之 【木叶厱法书记】 
　　杨芬字九滋号畹耕海宁诸生善书 
　　【两浙輶轩录】 
　　杨绍裘字学良号冶堂一号余山余姚人官遵义知府精于临池出入晋唐晚年转遒媚别自成家人谓不减董文敏 【同上】 
　　杨蟠字旅吉号文朴 【一作璞】 嘉兴诸生 
　　以左手作书娟秀绝伦 【两浙輶轩录】 
　　以左手书楷法工妙 【嘉兴县志】 
　　杨汝谐字端揆号退谷华亭人以赀授通判 
　　书摹李北海岳麓云麾诸碑 【松江府志】 
　　少年多病壹意学书瘦硬独出时流 【墨林今话】 
　　书学米董粗笺秃笔波磔得神 【张祥河偶忆编】 
　　汝谐一号柳汀予藏其行书七言楹帖笔意极类张文敏 【木叶厱法书记】 
　　杨晤字与可萧人书法锺王老益遒劲尤善擘窠大字 【徐州府志】 
　　杨章字岫心山阴籍武进人官署宁乡典史勤于捕盗暇即作真草书 【湖南通志】 
　　工书法 【吴翌凤怀旧集】 
　　杨淡庵临淮人善行草 【安徽通志】 
　　杨玉会理州人善楷书 【四川通志】 
　　杨仙铎字木庵湘阴人嘉庆五年举人官桃源教谕工书 【湖南通志】 
　　杨振麟字桂山宛平人嘉庆九年举人官山西布政使善行楷书收藏旧拓碑帖甚富 【木叶厱法书记】 
　　书法古厚 【钱仪吉衎石斋记事稿】 
　　杨道生字仁甫号干村德清人嘉庆九年举人官金华训导书法出入晋唐以香光为归宿 【两浙輶轩续录】 
　　杨景曾字荫棠一字召林自号竹栗园丁嘉庆十七年拔贡好古博雅晚辟稚园藏晚香堂淳化阁右军六十帖苏书醉翁亭记名刻尤世所罕见日日临摹恍得神髓着有书品 【六安州志】 
　　杨芳字诚村松姚人由军功官至湖南提督封果勇侯谥勤勇 
　　刘鸿翱赠序云善书法 【绿野斋文集】 
　　林则徐跋宋拓圣教序帖赠杨诚村通侯云通侯书规摹圣教序深得三昧 【云左山房文抄】 
　　杨玉麟顺天诸生年幼善书邵寿民桥东草中有诗赠之 【木叶厱法书记】 
　　杨汝麟字春垓一字春皆由教习报满官知县工书法 【新化县志】 
　　杨受廷字咸之历城人由进士官如皋知县书法银钩铁画 【家言随记】 
　　杨振初名振甲号蕉隐阳湖贡生书法劲秀在欧褚间尝作后书谱序孙过庭论所未及深得书家秘要 【墨林今话】 
　　杨尚文字墨林灵石人官通判家富于资喜刊书籍亦能鉴别书画 
　　其自作书学翁苏斋颇不俗 【清乐堂随笔】 
　　斌良怀杨墨林别驾诗云插架琳琅笃耨熏风廊小榭凈尘氛墨香时与花香杂写徧羊欣白练裙 
　　杨峥嵘字绍祖高淳诸生工书晚更遒劲 【江宁府志】 
　　杨懋建字掌生嘉应人道光十一年举人工篆分铁笔 【木叶厱法书记】 
　　杨能格字简侯 【按一字仲良】 
　　别号玉堂种竹生铁岭人隶汉军正红旗道光十六年进士官江宁布政使工书初法右军晚兼鲁公 【书画过目考】 
　　书法名重一时子子通侍郎儒子和太守霁均能传其衣钵 【继昌行素斋杂记】 
　　杨沂孙字子与号咏春别号观濠居士晚号濠叟常熟人道光二十三年举人官凤阳知府光绪七年八月卒年七十 
　　咏春治说文手书五百四十部至老不倦 【顾文彬过云楼书画记】 
　　篆法高古一时无两实出邓完白之上 【越缦堂日记】 
　　先生书郁乎如少温足使山民却步 【谭献复堂日记】 
　　篆书名天下笔意出猎碣及各钟鼎款识临摹篆刻者凡数十种 【续名人尺牍小传】 
　　杨翰字伯飞号海琴晚号息柯新城人大兴籍道光二十五年进士官镇筸辰永道 
　　杨彝珍撰墓志云尤工书法缣素日贲其门流及殊域 【栘芝室文集】 
　　工书求者尝数年不得积纸至数十箱奴婢窃以糊壁翰弗知也 【儒林琐记】 
　　工书 【金石学录补】 
　　蝯叟书虽信手涂抹皆有一段真率之气息柯居士极力摹拟尚不过得其皮毛耳 【方浚颐梦园丛说】 
　　顾南雅先生有瘗琴铭石刻词翰精美托名为唐人顾升人多信之海琴太年丈尝仿瘗鹤铭体为瘗鹿铭刻石辰州予曾见其拓本亦有古致 【木叶厱法书记】 
　　杨致祺字征甫受廷子贡生候选教谕精究八法着有论书卮言五十则 【木叶厱法书记】 
　　按东州草堂金石跋云杨征和专仿书谱能作大字以其时舆地考之当即此人 
　　杨海更名澥字龙石吴江人 
　　书仿天发神谶碑刻印似汪尹子兼精刻竹 【云庄印话】 
　　杨大受字子君号复庵嘉兴人工隶书 【同上】 
　　杨德荣字华庭会稽诸生工楷法 【两浙輶轩续录】 
　　杨礼荣字桓伯号柯亭海宁人候选训导工篆籀 【杭郡诗三辑】 
　　杨自超号竹岩桐乡诸生工八法非其人不轻书 【桐溪诗述】 
　　杨秀兰字益声号曙轩合肥人工书 【庐州府志】 
　　杨湘字春帆能作擘窠书遒逸豪迈 【无锡县志】 
　　杨勋字竹书吴人善书 【翁雒小蓬海诗抄】 
　　杨泗孙字中鲁号滨石沂孙弟咸丰二年榜眼官编修工楷书 【书画家笔录】 
　　按官至太常寺少卿 
　　杨岘字见山号季逑一号庸斋晚号藐翁归安人咸丰五年进士官常州知府 
　　以汉隶名一时高自标置末流展转摹效如优孟衣冠而庐山真面则固嵯峩云表也 【续名人尺续小传】 
　　曩见庸斋太守书喜其秀逸及见巴州杨百药摩厓石刻面目精神毕肖始知君家果自有种也其源出于韩勑碑 【叶昌炽语石】 
　　杨大墉字伯厚武进国子生咸丰七年骂贼死善书 【武阳合志】 
　　杨亮字季子甘泉人殉粤匪之难工书包安吴弟子 【木叶厱法书记】 
　　杨步洲号吟仙山阳人亦安吴弟子楷胜于行 【同上】 
　　阳承汪字挹之松姚人从包慎伯学书所作可与之相乱 【同上】 
　　杨松更名夫渠号莲卿山阴人家长芦隶宗邓完白习之三十年不辍纳粟为丞簿不获上弃去拜客剌篆隶楷三种篆剌皆所敬之人隶则所爱者楷刺则不屑与交者也 【高继珩续□阶外史】 
　　边浴礼哭杨莲卿诗云学殖周秦古书揅篆籀勤笔精摹猎碣腕力运神斤 
　　杨笃号秋湄阳曲人工小篆王轩弟子 【郁栖诗话】 
　　杨翼亮字尧门宜兴人书法颠素 【见闻随笔】 
　　杨凤苞字傅九号秋室又号萸沜别号小玲珑山樵晚称西园老人归安廪生尤工小学每作文必端楷精审六书不苟迁就伪体 【浔溪诗征】 
　　笔翰尤美 【近人笔记】 
　　杨岳斌字厚庵原名载福善化人官陕甘总督谥勇悫善书临摹阁帖书谱皆极神似得者宝之 【王先谦撰神道碑】 
　　杨廷球字鸣轩厦门诸生吕世宜壻亦工隶书 【杨没冠梅堂集】 
　　杨浚号雪沧侯官举人以中书参左文襄戎幕保道员工隶篆 【木叶厱法书记】 
　　杨宝臣号湘云侯官人官道员能擘窠大书杨雪沧有诗咏之 【同上】 
　　杨笙阶字咏兰善书求者踵至同治十一年卒年仅十八 【保安州志】 
　　杨调元字孝羹一字龢甫又字仲和贵筑人光绪三年进士官华州知州保道员调署渭南知县国变殉难善篆书 【罗振钧辛亥殉节录】 
　　杨让棃字邵钦湘乡人由世袭云骑尉官镇筸中营游击辛亥被害善篆书 【同上】 
　　杨文莹号雪渔钱塘人光绪三年进士官编修工书宗宋四家行草矫健以廋 【廋：瘦】 硬取姿 【近人撰墓志】 
　　杨治安字可陈无锡廪贡生工小楷 【书画家笔录】 
　　杨宗瀚字浩农号藕舫无锡人官河南遇缺题奏道工书娟秀类锺王 【同上】 
　　杨宗瀛字凌洲宗瀚弟光绪五年举人官安南知县精书仿右军小楷颇见功力 【同上】 
　　杨绍正字次璞临榆人官河南候补知县精楷法 【木叶厱法书记】 

　　扬 

　　扬帆字秋浦建宁人书法为金坛王澍所称 【福建通志】 

　　光 

　　光熙字稷 【一作缉】 甫咸丰九年进士官永州知府学颜鲁公书甚有名 【桐城耆旧传】 

　　良 

　　良弼字赉臣满洲镶白旗人荆州驻防官镶白旗汉军副都统兼军谘使工书 【辛亥殉节录】 

　　章 

　　章美号拙生 【即日别峰药树】 
　　吴县人书学章草与邵弥朱之赤友善 【木叶厱法书记】 
　　章五夏吴门人康熙初书家 【大瓢偶笔】 
　　章勖字我朋昌化诸生诗词骚赋矢口而成墨迹亦为时所重 【杭郡诗辑】 
　　章全人字勉成会稽诸生官建宁知县书法追摹二王 【越风】 
　　章德棨字卿闾松江人工书 【杨氏杂录】 
　　章醇字淡若宁国诸生以书法得名尝寓金陵报恩寺浮图绝顶三年目之所见一泄之于书故下笔有奇气而于草法尤精 【安徽通志】 
　　章坤字静山仁和贡生工书法 【两浙輶轩录】 
　　章达字廷三号南垞海宁布衣精隶书 【同上】 
　　章金字益斋秀水人 【官教谕】 
　　年逾古稀钞书不辍二十年前尝钞乐书全部影宋精绝共计一十二百余叶阅两年乃成 【暴书杂记】 
　　章攀桂字华国一字淮树桐城人官松太兵备道子维极候补知府 
　　维桓乾隆四十四年举人兵部武选司员外郎父子并工书法精赏鉴姚惜抱王梦楼诸公皆推重之 【木叶厱法书记】 
　　章承熙原名辰字秋伯钱塘诸生工小楷精篆隶 【杭郡诗续辑】 
　　章杞号午桥江阴人嘉庆四年武进士官广东总兵工楷法 【书画家笔录】 
　　章鼎字宝吾江宁廪生咸丰初为粤匪所掠至河南界投磵死善书并工铁笔 【金陵通传】 

　　方 

　　方拱干初名若策字肃之号坦庵晚号苏庵桐城人明崇祯二年进士官左谕德顺治九年荐补翰林学士官至少詹事最工书法罢官后卖以自给陈年为赋卖字行 【郁栖书画】 
　　方文字尔止号嵞山一名一未字明农号忍冬又号淮西桐城人书法鲁公 【同上】 
　　方祖玄字翼祚号心水莆田人明崇祯间恩贡生顺治中官怀远教谕精楷法 【莆风清籁集】 
　　方国栋字干霄号艾贤顺天人顺治二年举人官苏松太道善书 【汪□尧峰类稿】 
　　方元成一名元澄改名孝标号楼冈拱干子顺治六年进士官侍读学士元成罢官后游食于滇逐羣狂吠几赤其族其为人殆不足齿予家有所书自作仿唐人拟古乐府 【原题如是】 
　　五律三首诗翰并佳又见其七言楹帖及大字屏幛笔势遒美最近褚文忠遗山谓心画心声总失真信然 【木叶厱法书记】 
　　按元成与其父拱干皆因其弟章钺康熙九年江南科场案获谴 
　　方畿字奕于顺治间以恩贡授河南府推官工为诗书法锺王人得之目为二宝 【桐城耆旧传】 
　　方其义字植之桐城人书摹鲁公直得其神 【印人传】 
　　方中通字位白号陪翁郡诸生考授州同知着篆隶辨从二卷 【桐城耆旧传】 
　　放按中通系其义兄以智子 
　　方天禩字周卜康熙四十四年举人候选知县工楷书 【遂安县志】 
　　方苞字凤九号灵皋一号望溪桐城人康熙四十五年进士官内阁学士兼礼部侍郎 
　　方宗诚曰书法非先生所尚然挺拔清健圭角方廉无柔媚圆熟之态 【柏堂文集】 
　　予斋有宗伯大书楹帖气韵古淡而笔踪健举极类前代王文恪申文定诸巨公书 【木叶厱法书记】 
　　方楘如字若文号文辀一号朴山淳安人康熙五十四年进士官丰润知县乾隆元年荐鸿博不与试书法倜傥俊逸而不以为名 【同上】 
　　方观承字遐谷一字嘉谷号宜田一号问亭桐城人雍正间为平郡王记室以布衣召见赐中书衔寻以军功补实乾隆元年荐鸿博不就试官至直隶总督谥恪敏 
　　善书 【江宁府志】 
　　工诗及书 【惜抱轩集】 
　　善为书 【桐城耆旧传】 
　　方观承行书佳品下 【国朝书品】 
　　方贞观原名世泰以字行别字履安号南堂桐城诸生荐鸿博不就试 
　　善书 【安徽通志】 
　　书法唐人近汪通谷 【扬州画舫录】 
　　书法唐人小楷 【同上】 
　　江鹤亭方伯延之学诗字有小行楷唐诗十二帙方伯刊之石 【同上】 
　　善行楷书与汪退谷王箬林友善 【桐城耆旧传】 
　　方朝字东华号寄亭别号芬灵山人番禺太学生寓苏州 
　　李果撰传云书法行草疏宕可爱类晋人落笔争为人携去 【在亭丛稿】 
　　方超然字苏台淳安人官盐大使工书 【板桥诗抄】 
　　方象琮字玉宗淳安诸生贡成均廷试第二书仿锺王 【严州府志】 
　　方士颖字伯阳淳安人善楷法并其诗为双绝 【同上】 
　　方赐豪字染露桐城人乾隆三十年举人官清溪知县工书里中少年多效其法 【惜抱轩集】 
　　方本字立堂仪征人乾隆五十年举人善楷书 【扬州画舫录】 
　　方原博字邴鹤桐城人官泗川学正工八分 【同上】 
　　按一字亮书寓扬州 
　　方辅字密庵歙人书法苏米能擘窠大书善制墨 【同上】 
　　方仕煌字又辉号晴岩歙诸生工小楷 【同上】 
　　方自然歙之开骚村人有道术字作怀素体遒逸不凡 【王友亮双佩斋集】 
　　方云骏字甘三江宁人工书 【金陵诗征】 
　　方兰南通州诸生工书 【崇川诗抄汇存】 
　　方省三字效曾号蓉镜仁和诸生少负不羁之才贫不能自存遇淮商贡玉字屏为双钩御制西湖十景诗遂得兼金数百 【杭郡诗续辑】 
　　方其润字朗秋廪膳生工书初师吴兴继效欧阳皆神肖最后乃窥晋人堂奥索书者无虚日 【六安州志】 
　　方本礼字子香诸生书有风骨意在平原率更之间 【嘉兴县志】 
　　方溥字湛厓歙人官盐大使 
　　工小楷 【阮元定香亭笔谈】 
　　方廷瑚字铁珊一字幼樗石门人嘉庆十三年举人官平谷知县 
　　徐联奎撰方樗庵先生传云子廷瑚书法入晋人之室 
　　善小楷 【阮亨瀛洲笔谈】 
　　方士淦号莲舫定远人嘉庆十三年召试举人官湖州知府 
　　自订啖蔗轩年谱云戊辰二十二岁师事鲍觉生先生学词赋肄楷法又云尝阅梁闻山先生论书笔法记知得天诸老师承有自予闲居学书二十余年因追悟香光执笔之法有啖蔗居士小印方浚颐曰先大夫工书法有临本玄秘塔等石刻 
　　方士鼐字调臣号羹梅士淦从弟官东流教谕 
　　孙鼎臣撰墓志云书法工绝 【苍筤室文存】 
　　方履籛字彦闻号求民大兴人原籍阳湖国栋元孙嘉庆二十三年举人官永定知县 
　　方骏谋 【履籛子】 
　　撰行状云善隶书于同时独推邓完白 
　　李兆洛彦闻隶书跋云为隶书慕完白邓先生为之传赞精心仿之既又不能出完白上思别出一奇变为古瘦亦未成也此其学完白时所为体势逼肖而古俊之气流于豪楮要能自成一家 
　　方履籛分书佳品上 【国朝书品】 
　　方茂元字季默桐城人工书刚健苍古无柔媚态 【方东树仪卫轩文集】 
　　方翿字翚如工隶书 【芳坚馆题跋】 
　　方燮字子和号台山南安文学侨居吴中行楷法二王姿致魄力俱胜尤工径丈大字年七十后益臻老境矣 【墨林今话】 
　　以善书名 【石溪舫诗话】 
　　方骘字玉裁号云泉晚号颐翁钱塘诸生善楷法 【杭郡诗三辑】 
　　方永号玉屏定远人居江宁工书法 【方浚师蕉轩杂录】 
　　方浚颐字子箴号梦园士淦子道光二十四年进士官四川按察使嗜书画收藏甚富着有梦园书画录其自作书亦遒健有法 【木叶厱法书记】 
　　方惟寅字兰垓八法得高垲指授有书名 【嘉兴县志】 
　　方惟清惟寅弟 
　　方惟祺字莲卿惟寅弟诸生 
　　方惟吉惟寅弟 
　　黄安涛撰高垲传云门下士有师法者为汪岱孙等及方惟寅惟清惟祺惟吉兄弟也 
　　程荣曰高爽泉工小楷晚馆方氏有年方氏羣从皆师之 【南村帖考】 
　　方骏谌字仲棐履籛次子 
　　周腾虎曰擘窠大字得颜柳之腴 【餐芍华馆诗集】 
　　方宗城字子维号碧珊隲子道光二十九年拔贡楷法精妙 【杭郡诗三辑】 
　　方鼎录字符仲号剑渔一号悟斋又号董龛仪征举人官凤邠道李慎董文敏书画册跋云元仲都转同年自幼绩学能文尤工书法中岁得香光真迹爱其神韵独绝遂专心学之每一纸出直欲夺画禅之席 
　　方玑字敬时号松厓嘉兴人兼事书翰溯本斯貇导源萧张官候选同知 【姚爕复庄文榷】 
　　方朔字小东怀宁附贡生候选州同工隶篆书 【符保森正雅集】 
　　朔自云予于八九岁时问隶法于吾乡云衫上人盖完白山人及门弟子也上人示以孔庙三碑遂刻意摹之后晤查琴斋明经丈亦善隶者又问欲学小隶书如小楷式当法何碑丈云熟临礼器即可作小隶书矣予于是无日不摹此碑里人见予能是多出倒素乞书无论长短广狭概摹此书应之加以玩味敛以格式后即能作细书五寸之砚一尺之笺皆可缩临千余字之汉碑一通矣张迁碑雄厚朴茂予童时已极醉心继游南北见伊墨卿太守所作各书皆极力摹仿此碑遂亦偶一学之盖既不寒俭亦不痴肥清庙明堂之间仍有夏鼎商彝之气固可贵耳　云衫上人出完白山人油素手钩泰山石刻二十九字见示喜不可言遂常临仿继又出琅玡台石刻复并临之自此知山人篆学在是 【枕经堂题跋】 
　　方　凝字仲坚歙诸生精于书翰 【汪士铎梅村文集】 

　　羊 

　　羊咸熙字黼堂海宁诸生工书 【杭郡诗三辑】 

　　皇清书史卷十四 

　　●皇清书史卷十五 

　　义州李放萧士纂录 

　　下平（五） 

　　七阳（二） 

　　○【下平】 七阳 【张】 

　　张 

　　张 

　　张昉字于东号匏客商邱人明崇祯三年举人甲申后居一土室不入城巿书学颜平原 【蚕尾山房文】 
　　张斐字非文初名宗升号霞池别号客星散人余姚人明亡阴结奇士欲再造明室曾两至日本乞师卒无成后莫知所终 
　　丁敬曰飞白歌空庭映竹绕奇花云云在鬻古肆中钞得于册子者绫书以空心行草代飞白殊谬书者姓张名斐字非文歌岂此人所作耶 【飞白录】 
　　张名世字时可号五云晚号爱云老人又称东皋野叟宣化人明崇祯四年考授文华殿中书舍人以父病告归我朝定鼎中丞欲登荐剡固辞隐去善行草书 【宣化府志】 
　　张令闻字誉公明崇祯九年举人官荆门州学正迁洪县知县不赴书法奇古 【兴国州志】 
　　张载字子容号湖上桐城人明诸生 
　　张英 【载弟】 曰作字早岁学锺繇目力至老不衰尝作舆图博采沿革故事方寸作数千字小于蝇头予时年五十不能辨也 【笃素堂集】 
　　又曰年七十二能作极细字尺幅可数千朗整有法度善书法尤精小楷年七十余着地舆图尺幅作数千字细如秬黍精工绝伦 【初月楼闻见录】 
　　张弨字力臣号亟斋山阳人明诸生书法唐贤世称能品 【江藩汉学师承记】 
　　朱彝尊曰精书法尝为顾处士写广韵及音学五书 
　　又曰工六书手拓瘗鹤铭而考证之又入秦徧览昭陵表碣联缀成篇真草隶篆均入妙品 【图绘宝鉴续纂】 
　　张人熙字长仁一作长人号藕湾广济人明诸生国初荐隐逸以疾辞 
　　金德嘉曰书法纵横自得人以为在苏米间 
　　张洪干字九临号媿庵晚号浮休居士又称枯木道人吴江人明诸生国初大学士陈名夏以中书舍人荐以疾辞 
　　张汝瑚曰书法宗颜鲁公笔力劲挺而拙肖其为人 【匏野文集】 
　　张廷化字君雨龙游人居滕县善书法明亡隐微山改名逸字朱张 【山东通志】 
　　张盖字覆舆号命士永年人 
　　申涵光曰善草书所遇无不尽或求之乃遂不书故旧每欲得书辄匿楮纨不令见已自寻得之便索笔急书惟恐夺去书成辄啧啧自喜稍忤意即立毁之 【聪山文集】 
　　为诗哀愤过情恒自毁其稿或作狂草累百过至不可辨识乃己 【暴书亭集】 
　　杨翰曰覆舆书如枯藤怪石空山老衲如虫蚀木如锥画沙如龙如象如利戈予如强弓矢可谓奇矣先生之书奇先生之行尤奇于书见先生不仅于书见先生也 【息柯杂着】 
　　张继伦字汉萄一字学海安邱人明崇祯三年副贡例得知县大就顺治乙酉复游太学书学苏米晚得二王之神 【蚕尾文】 
　　张安茂字子美号蓼匪华亭人顺治四年进士官西宁道 
　　工书 【杨氏杂录】 
　　张永祺字尔成大兴人顺治九年一甲二名进士官大理寺少卿书法得唐人遗矩 【木叶厱法书记】 
　　张橓南和人顺治十四年举人官国子监助教工书 【畿辅诗传】 
　　张衡字羲文一字友石号晴峰景州人顺治十八年进士官榆林道 
　　张澧 【衡子】 撰行状云精锺王笔法 
　　张玉书字素存丹徒人顺治十八年进士官文华殿大学士谥文贞王文治焦山水晶庵题故相张文贞公手迹诗序云公故不以书名而兹幅字画古媚神采奕然为后学日夕临池者所不能及乃知前辈于书法一道未有不留意者 
　　张文钺字以韬新安人侨居虞山工诗善书 【梅村文集】 
　　张羽明字升衢宁远州举人官江宁知府 
　　康熙初官松江者知府则张羽明同知则彭可谦皆好书牒素积与案等废百事而书之传为美谈 【大瓢偶笔】 
　　张晳字子白官清远知县工书傅青主弟子 【浚县志】 
　　刘榛赠张子白先生诗云余技染霜毫羲献走捥指 【虚直堂集】 
　　张孕美字仲质号紫澜掖县贡生官淮安府通判 
　　仲质书圣草书行楷并为时所珍 【涛音集】 
　　雅善临池翩翩自喜金山寺绝顶云近蓬莱四字乃其笔也 【掖海诗传】 
　　张绂字孔绣淄川人工书法尤精篆隶 【蚕尾文】 
　　张怀祖松江人 
　　宋征舆唐僧义道书法华经卷跋云怀祖书法本于黄庭乐毅与书是经者同师右军也 
　　张应泰字佐明号青轩先世寿光人徙景州 
　　卢世隺撰墓志铭云平生精力专注于书制一古锦囊举得意书纳其中曰我死则用以徇葬 
　　张士埙字心友鄞人康熙三年进士候选司理善书喜购古碑名迹 【宁波府志】 
　　张英字敦复一字梦敦号乐圃又号圃翁载弟康熙六年进士官文华殿大学士谥文端 
　　张鹏翮撰神道碑云尤工书法行楷并绝伦上集历代名人书为懋勤殿法帖独采公书入本朝 【张文端公遗集】 
　　张秉干字治平江宁人康熙九年由武进士官象山左营守备海寇犯邑触石死工书法 【宁波府志】 
　　张斌金字太阿襄城人康熙十五年拔贡生 
　　吟咏之暇辄濡笔为张颠草书四方匄诗与书者踵相接 【刘宗泗抱膝庐文集】 
　　张恂字完朴一字符璞号翼夫景州人康熙九年进士官泰兴知县献县戈懋伦称其古文翰札俱可名世 【景州志】 
　　张鹏翮字运青号宽宇麻城人遂宁籍康熙九年进士官大学士谥文端扈驾东巡至济南府从观趵突泉诏部院诸臣留题扁额以志一时之盛先生奏以字拙不敢书上云朕昔年曾召尔书小楷未见尔写大字试写何妨先生起立云臣昔在翰林曾奉上命今不习久矣内侍以笔砚至先生敬书源清二字以进上顾谓裕亲王曰彼字颇佳 【张文端公遗集】 
　　张榕端字子大号朴园一号兰樵礠州人康熙十五年进士官礼部左侍郎 
　　书法精绝得二王神髓 【畿辅先哲传】 
　　张廷瓒字卣臣号随斋英子康熙十八年进士官少詹事兼侍讲学士 
　　张英撰行略云幼而朗慧先封大夫见其童时作字每谓之曰此子学书可以成就又云每奉敕作字作文时蒙嘉奖汝小字可学乐毅论前见所写乐志论大有进步汝作联字亦颇有丰秀之致令专学松雪亦可望其有进 【聪训斋语】 
　　张在辛字子舆号卯君一号兔公号柏庭继伦孙康熙二十五年拔贡生官观城教谕 
　　工篆隶精铁笔 【山左诗钞】 
　　从郑簠学隶书事周亮工传授印法得其三昧 【山东通志】 
　　卯君如曾子七十闻觉子贡宰我之智俱无用处 【桂馥隶品】 
　　父杞园待诏贞善治印在辛能世其学高南阜目为一绝又从郑汝器受分法专学曹景完碑工力甚深着隶法琐言 【木叶厱法书记】 
　　张在戊字申仲在辛弟亦嗜金石工篆籀着印谱典宝四十八卷安邱孙自务赠诗云鹤铭搜到焦山尾石鼓摹从国子门七十归来余结习自删宝典送朝昏 【郁栖书话】 
　　张宿字纬一宣城庠生工书法颜鲁公 【宛雅】 
　　张朗上海人善行楷自成一家 【松江府志】 
　　张德宿字聚征一字贤聚号青在石屏贡生书法明张孝廉含 【储大文撰墓志】 
　　张宾羽字振翎晚易振公阳曲人工楷书 【同上】 
　　张履素字子旦号雯来嘉定诸生 
　　朱彝尊曰工楷书 
　　张士枋字鲁望原名熙东山人松郡学廪贡生工八分书以孝正金先生为宗晚年传其笔法于门生席夔 【七十二峯足征集】 
　　张灿惠安人以善书名 【福建通志】 
　　张廷珪号枫岭别号仙华子南通州人工书 【木叶厱法书记】 
　　张廷璇字清绍桐城人官淮南盐运通判善楷书 【惜抱轩集】 
　　张泌字长源上海廪贡生善草书极拏攫之态 【上海新志】 
　　张湘芷字香厓蔚州副贡生善苏书魏一斋每倩其捉刀 【苏州志】 
　　张霔号念艺一号艺史又有笨山帆斋帆史秋水道人诸号抚宁人天津籍由贡生官中书 
　　故工书年十二善临锺王石刻古逸苍劲草书神骨似张颠 【畿辅先哲传】 
　　草书得颠旭神骨 【畿辅通志】 
　　张坦字逸峯号青雨 【按别号眉洲散人】 
　　霔从子康熙三十二年举人官内阁中书学书于赵宫赞执信 【天津县志】 
　　张埙字声伯坦弟康熙三十二年举人官内阁中学善草书 【同上】 
　　张廷玉字衡臣号砚斋英子康熙三十九年进士官保和殿大学士谥文和工楷法 【木叶厱法书记】 
　　张季长字琢庵龙溪人康熙四十四年举人官临颖知县工书法 【蔡新缉斋文稿】 
　　张璨字岂石号湘门湘潭人康熙四十七年举人官大理寺少卿查为仁曰工书法能悬腕作小楷 【莲坡诗话】 
　　年八十余始卒予见其悬腕小楷手录黄庭经 【欧阳兆熊榾柮谈屑】 
　　张照初名默字得天一字长卿号泾南别号天瓶居士娄人康熙四十八年进士官刑部尚书谥文敏康熙壬申生乾隆乙丑卒年五十五 
　　乾隆四十七年正月上谕昨阅进呈一统志国朝松江人物止载王顼龄王鸿绪诸人而不载张照其意或因张照曾经获罪遂从删削殊属非是张照诚非大臣公忠体国精白一心之道然其文采风流实不愧其乡贤董其昌即董其昌亦岂纯全之人哉使竟不登志乘传示艺林一代文人学士不数十年竟归泯灭可乎即将来国史中亦当令载笔之臣将伊事迹详晰编入何此时纂办一统志转佚其名耶总之张照虽不得谓为醇儒而其资学明敏书法精工实为海内所共推重瑕瑜不掩公论自在 【东华录】 
　　书法雄跨百代尤被宸奖御制及廷臣之作必命缮录成册藏之内府八九岁能临橅历代名家碑帖作擘窠书十三补诸生入国子监时祭酒孙岳颁擅书名见照书击赏之曰华亭复得思翁矣 【松江府志】 
　　公直内廷最久每奉敕作书皆称旨后坠马伤右臂几折时方进呈落叶倡和诗遂用左手书楷浑厚蕴蓄上尤嘉之卒后御制怀旧诗列公五词臣中诗有云书有米之雄而无米之略复有董之整而无董之弱羲之后一人舍照谁能若即令观其迹宛似成于时精神贯注深非人所能学其见重如此 【先正宁略】 
　　得天得执笔法于王鸿绪 【评书帖】 
　　得天学米以硬笔临其硬笔去其软笔可谓善于去取 【同上】 
　　得天书早年学董中晚年学米遂成一代大家祇执笔是入门正耳然劲挺太 【太：不】 粗野有含蓄极蕴秀 【同上】 
　　公书有刻意见长之病若出自率意尽有神妙之作 【频罗庵题跋】 
　　天瓶居士从颜法入手颜用弱翰而先生用强笔庄楷之作往往不如行书 【同上】 
　　得天临晋人书萧散闲远其神韵却在张长史授颜鲁公用笔处 【苏斋题跋】 
　　得天作褚中令体极有韵胜处却是郎宫石记本色 【同上】 
　　文敏嗜饮有醉中作书极得意者内府所藏临争座帖自题谓酒气拂拂从十指间出上甚赏之 【沈初西清笔记】 
　　书法初从香光入手继乃出入颜米天骨开张气魄浑厚雄跨百代 【书画纪略】 
　　阮元曰司寇书自是我朝一大家然间有剑拔弩张之处 
　　顾学海曰先生书本朝无出其右者殁于乾隆八年身后尤蒙圣明鉴赏至评其书在宋元明人以上为刻天瓶斋法帖虽片纸亦蒙收录是以在人间者绝少人皆珍重如拱璧云 
　　张司寇书名最烜赫其笔力沉鸷信足追步香光而气韵远不逮矣 【初月楼论书随笔】 
　　书宗颜米得董文敏真传为世所珍 【名人尺牍小传】 
　　得天能大能小然学之殊令人俗何也以学米之功太深故也至老年则全用米法至不成字 【履园丛话】 
　　张文敏行草楷书俱为本朝书家之冠故论者谓元有赵松雪明有董思翁我朝有张得天三人皆谥文敏而功力悉敌 【退庵书画跋】 
　　公书法为本朝之冠实足上继赵吴兴董华亭故易名之典亦得文敏不愧前后鼎足 【梁章巨制义丛话】 
　　多宝塔碑颜鲁公最少年之作泾南尚书书当从此入手也 【清仪阁题跋】 
　　公之书法予夙所服膺予尝论本朝书法前则文敏后则刘文清欲求鼎足而三未敢轻许 【张维屏艺谈录】 
　　尝闻横云山人每见其壻张得天之书辄呵斥得天请笔法山人曰苦学古人则自得之得天因匿山人作书之楼上三日见山人作书时先使人研墨盈盘即出研墨者而键其门乃启箧出绳系于阁枋以架右肘得天出效为之经月又呈书山人笑曰岂见吾作书耶 【艺舟双楫】 
　　放按志称得天八九岁即能临晋唐各帖十三入国学祭酒孙树峰击赏其书叹为思翁复出云云得天童年既已如是授室之后必且大进岂有反遭其妇翁呵斥之理即令不知笔法而妇翁之于爱壻亦断不至有所恡惜秘而不宣安吴所记殆不足信又案得天配平湖高氏士奇女孙并非横云之壻李爱伯谓包氏记事半由臆造今乃信其非诬 【郁栖书栖】 
　　张照行书能品下 【国朝书品】 
　　文敏临米西园雅集图记小行楷乌丝阑款一芾字下押张照朱文小联印 【木叶厱法书记】 
　　张泰字克广泌子康熙五十二年举人能书 【松江府志】 
　　张梦征字鹤来华亭人康熙五十七年进士官行人司副书法尤工【松江府志】 
　　张新政字欣运字 【字：衍文】 介休人康熙五十七年武进士官侍卫工书精篆隶得太原傅青主先生法【山右诗存】 
　　张友闻字增朋增生工楷书 【广昌县志】 
　　张星吴人 
　　朱彝尊送吴下张生星诗看君用笔形交让足比西京缪篆痕 
　　暴书亭集张星写刊字体绝似褚临乐毅论 【莫友芝郘亭知见传本书目】 
　　张燕吉以善书名与金坛王澍相亚 【清河县志】 
　　张廉公闽抚仪山仲子七岁时余授以笔法一年后即佳 【大瓢偶笔】 
　　放按仪山名仲举汉军镶红旗人 
　　张圣济字愿博号砚樵仁和诸生书法锺王大至方丈小如蝇头无不入妙 【杭郡诗续辑】 
　　张迪字恂叔丹徒人由举人官武定府同知工诗及书 【武阳合志】 
　　张光曙字淇园云间人寓嘉善之斜塘镇徙居梅花庵工书 【嘉庆府志】 
　　张棻号雪峯由贡生考授州判书法秀硬得二王丰骨 【沧川志】 
　　张宏保号石村海盐诸生书法秀逸酷摹董文敏 【硖川诗钞】 
　　张书字东白号巽亭岁贡生工书法尤精草隶 【安吉县志】 
　　张韬字权六海盐陕石人官休宁知县长于书法 【前徽录】 
　　张鹤字两松当涂人善书 【安徽通志】 
　　张元榜字杏村芜湖人善书法 【同上】 
　　张佩字鸣珂寿州庠生工书精篆刻 【同上】 
　　张邦极字斗枢宁国人工书 【同上】 
　　张彪字越千别号鬘持山人书类香光仿颜平原其转折处更多奇气 【平湖县志】 
　　张拙字任天号庸山工草书飞白擘窠大字 【江阴县志】 
　　张世铉字听玉篆书摹秦汉 【同上】 
　　张云章字汉瞻号朴村履素子康熙乙未征入尚书馆以年老告归雍正元年举孝廉方正以衰病辞 
　　能书 【练音初集】 
　　姜宸英跋乐毅论拓本云张子汉瞻别去两年其临池增妙今相见吴门出此令题予谓张子宝爱此书正恐其作书便落唐以后气格耳 【湛园题跋】 
　　赵俞谢朴村以祝京兆草书滕王阁序见贻诗云朴村鉴别具精识具于草隶尤肆力 【绀寒亭集】 
　　张江字百川号晓楼南城人雍正元年进士入史馆工书法尝于笔筩上书前后赤壁赋质之得钱 【余廷灿撰传】 
　　按一号晴川官编修 
　　张礨字石邻号止山天津人雍正元年进士官昭文知县善书得篆隶意 【畿辅先哲传】 
　　张如鉽字彝伯号兰谷宛平人雍正四年举人官武邑教谕书法率更传自梁崇此先生 【津门诗钞】 
　　工书学欧阳率更体津邑学欧阳体者前有李应斗后有周步瀛皆逼真而兰谷称最 【天津县志】 
　　张元彪字虎文一字肇炳永嘉人雍正七年拔贡官海康知县善草书 【两浙輶轩录】 
　　张湄字鹭洲号南漪一号柳渔钱塘人雍正十一年进士官兵科给事中书法秀逸当时殿试无出右者 【同上】 
　　张瑗字昆石号晚闻一号东皋灿弟雍正十一年进士官襄阳同知 
　　手钞经传诗文皆精楷 【湘阴县志】 
　　张机字省度别号情田农山阴人 
　　自跋宋拓佛遗教经拓本云余学书近二十年初学晋人中间复入唐室数年比年又爱宋人 【古缘萃录】 
　　张延年松江人 
　　郭嗣龄题松江童子张延年小言集五古云八岁小童子书卷不释手更能运妙腕筋骨运颜柳字大径如箕下亦圆于斗一时贤长令延致惟恐后亲见落笔时惊呼曾未有 【述堂拾存稿】 
　　张庚昶大兴举人官祁州学正善书 【祁州志】 
　　张廷相字仪九归安人与鲁一贞同辑玉燕楼书法 【木叶厱法书记】 
　　张参鲁字唯一号后村吴江监生书法得晋唐笔意 【江苏诗征】 
　　张韵字谐石号浮邱江都人善书 【同上】 
　　张澎字飞涛号莪存江都诸生工六书 【灵 【灵：淮】 海英淮 【淮：灵】 集】 
　　张绪增字敬业临潼人居扬州工书 【扬州画舫录】 
　　张裔增字封蘐临潼诸生居扬州工书法 【同上】 
　　张元贞字仲醇号畏庵仪征人住江都 
　　朱重庆曰善书 
　　工书法兼二王二米之妙 【广陵诗事】 
　　张位字立人号艮思又号青芝苏州人官新乐知县 
　　喜钞书书法工秀 【士礼居藏书题跋记】 
　　陆心源跋张位手钞范太史文集云立人何义门门人字学褚河南精圆秀逸酷似义门自始至终数十万言无一讹夺尤为难得 【仪顾堂题跋】 
　　张士捷字明凯福清人以贡生官顺昌教谕善书法每书所为诗见者争藏弆以为宝 【梅崖文集】 
　　张济川字东之别号南皋生仁和诸生工书法 【桑弢甫集】 
　　张忠掌字逸岩娄县人善书 【松江府志】 
　　张泽榕字楚年号荫海华亭监生 
　　善书 【松江府志】 
　　张大金字舜岩南汇人由例贡授刑部主事迁郎中京察一等以道府用移病归工翰墨 【南汇县志】 
　　工书翰 【松江府志】 
　　张墉字石宗号西园官雄县知县楷书圆美有大令之法 【邹平县志】 
　　张纯字吾未别号苦竹山人工大小篆偶即竹根为印随方圆修短刻之类古法物人争宝焉着有篆会 【桐城耆旧传】 
　　张汉字月槎号蛰存石屏人康熙五十二年进士官河南府知府乾隆元年举鸿博授检讨改山东道御史 
　　精草法 【赵慎轸榆巢杂识】 
　　张庚字长庚号公之午初名焘字溥三 【一作浦山】 别号瓜田逸史弥伽居士白苎村桑者秀水人乾隆元年举鸿博 
　　庚强恕斋集自序云好书则无择篆隶八分正楷行草飞白 
　　工八分飞白飞白宗唐高纪功碑刻着有飞白赋 【张燕昌飞白录】 
　　张陈典字徽五号毅庭嘉定人乾隆元年进士官铜仁知县善书 【练音初集】 
　　张镠字完质号企斋海丰人乾隆四年进士官中书舍人工书法求无不应 【山左诗钞】 
　　张端本字昆乔上海人乾隆七年进士官临海知县善书 【松江府志】 
　　张孝源字俨思娄人宛平籍乾隆三年领乡荐选永平教谕七年复中明通榜仍回任秩满以知县用工书法张尚书照极称之 【娄县志】 
　　张世荦字寓春 【一作遇春又作寓桩】 
　　号无夜一号无垢又号妙峰别号梦莲生钱塘人乾隆九年解元 
　　书法东坡 【杭州府志】 
　　书法仿大苏气势豪纵性嗜酒匄书者必饮之尽醉醉后辄随笔作书弥有风力 【杭郡诗辑】 
　　张凤孙字少仪号宝田青浦人雍正十年中顺天副榜乾隆元年召试鸿博旋举经学九年复中副榜官刑部郎中 
　　袁枚曰书法率更平原 
　　张继曾字衣吉霍山举人以孝廉方正征不乐就知县改合肥训导乾隆十三年迁华亭教谕八法直追黄庭经 【松江府志】 
　　号味青拔贡生华亭教谕书摹涪翁 【霍山县志】 
　　继曾字依言由拔贡为合肥华教谕书摹黄山谷 【安徽通志】 
　　张模字符礼按一字丽建号晴溪宛平人乾隆十七年进士官吏部郎中书法南宫尝摹刻贯经堂米帖行世 【畿辅诗传】 
　　张大武字威远号东山高平人乾隆十七年武举人能草书 【山右诗存】 
　　张敉字立人号笠民一号蠡艇又号斗堂上元人乾隆十八年拔贡官萍乡知县 
　　工书 【江宁府志续纂】 
　　李衍孙蠡艇集序略云君罢官归来家綦贫乡里重其书日进甘旨以助养 
　　熊宝泰云敔 【按敉季弟】 
　　少年在历城尝为人画屏伯作书仲作文人呼为三绝 
　　张敟字念手敉弟诸生工书 【江宁府志续纂】 
　　张湘字楚山号础珊天津人乾隆十九年进士官余干知县改教授 【一作官新城训导】 
　　书法最工 【津门诗钞】 
　　工书法 【天津县志】 
　　书法尤冠一时 【畿辅先哲传】 
　　张昌字与皆滕县人乾隆二十一年举人官汀州知府八岁能作擘窠书晚益苍秀 【山左诗续钞】 
　　张士范字仲模号芷亭蒲城人乾隆二十一年举人官芜湖巡道平昼闲居或取古人法书临摹自喜所临有十七帖绝交书三种 【小仓山房集】 
　　行楷兼颜柳 【荷塘集】 
　　张庆源字昆白号愚髯秀水人乾隆二十六年进士官莱芜知县九岁即通五经兼工真草 【两浙輶轩录】 
　　张大福字秉五号醉白新会人乾隆二十七年举人工书 【续冈州遗稿】 
　　张埙字商言号瘦同 【一作铜】 亦号湖庄又号吟芗别号石公山人吴县人乾隆三十年举人官中书舍人与覃溪为金石友孙陟夫藏其七言楹帖清挺绝俗 【郁栖书话】 
　　诗瘦秀可爱书法亦然 【吴嵩梁石溪舫诗话】 
　　张曰恒字宝山号南坪仪征人乾隆三十年拔贡生工书法 【淮海英灵集】 
　　张直方云章子工书 【苏州府志】 
　　张虞字秀峰玉书从曾孙由举人官永安知县工楷书善篆刻 【同上】 
　　张宾鹤字仲谋号云汀又号尧峯钱塘人书法颜鲁公 【扬州画舫录】 
　　查礼送张仲谋上舍诗云八分工孔宙 【铜鼓书堂集】 
　　张辂字朴存江都布衣善草书 【扬州画舫录】 
　　张四履字表东临潼人居扬州善书 【同上】 
　　张瑾扬州举人善仿退翁 【同上】 
　　张襄字少平 【一作白】 
　　诸生工擘窠书 【兴化县志】 
　　张雪堂诸生善书法 【甘泉县志】 
　　张諴名山诸生放浪不羁醉后或歌或泣人呼为颠口不言书人莫知其能书兴至每于古寺中研墨数斗缚帚蘸以书壁盘结回环有虬龙之势 【锦里新编】 
　　张鲤字子鱼号禹门抚宁监生书学赵秋谷 【津门诗钞】 
　　张梓字干庭号瞻园上海人隶仿曹全碑工谨而古致盎然 【飞鸿堂印人传】 
　　能百家书其汉隶专攻曹全碑尤为世重 【朱海妄妄录】 
　　张锡珪字禹怀号雨亭一号逊雪震泽诸生精书法 【飞鸿堂印人传】 
　　张树桢号晓窗仁和诸生字效苏文忠荔支碑 【妄妄录】 
　　张承谏字方绳号信庵东阳恩贡生工书法 【两浙輶轩录】 
　　张柯字晋樵号东谷海盐人官杭州府训导善书 【同上】 
　　张玉谷字荫嘉吴县诸生精楷法尝以赵松雪体写孙仲益内简尺牍及国朝词选等书付梓 【木叶厱法书记】 
　　张书勋字在常吴县人乾隆三十一年状元官右中允书法赵文敏肖其神 【苏州府志】 
　　按号西峰 
　　张敬敟弟乾隆三十一年进士工书 【江宁府志续纂】 
　　张虎拜字召臣号啸厓一号锡山天津籍抚宁人乾隆三十四年进士官宗人府主事 
　　工楷书 【天津县志】 
　　大学士阿桂极重其品凡其家先人碑铭墓志篆刻皆出虎拜手 【先哲传】 
　　张制宜兴人乾隆三十五年举人工篆书 【宜兴县志】 
　　张震亨字惊伯号小敷乌程人乾隆三十五年举人拣选知县书法赵吴兴 【浔溪诗征】 
　　张世焘字木父号馥仙江浦人乾隆三十六年举人书与同榜县人尹式玉齐名喜为人刻草纽 【金陵通传】 
　　张廷禄号雪川湘阴人乾隆三十六年北闱副榜善草书游京师大学士蔡新激赏之性豪嗜饮数以所书易酒不足则质以衣不苟取焉 【沅湘耆旧集】 
　　善草书尝醉顾所亲曰可将去藏之二十年后必有知宝贵之者 【湖南通志】 
　　张敦仁字仲畐号古余阳城人乾隆四十年进士官吉安知府升云南盐法道 
　　吴县论书诗云阳城张古余真行晋人逼 【听雨斋集】 
　　张敦仁草书通鉴补识误三卷为刻版中别树一帜 【书林清话】 
　　张丙震字鉴庵南皮人乾隆四十五年进士官严州知府究心六书能辨金石真赝 【吴锡麒撰传】 
　　张灼字未克号丙斋一号柳洲安肃人乾隆四十六年进士官浙江盐运使书法出入晋唐自成一家梁山舟学士见之目为同时劲敌 【畿辅诗传】 
　　张问安字季门号亥白遂宁人乾隆五十三年举人官教谕 
　　吴荣光跋刘文清书燎蚊诗卷后云张船山前辈曰吾兄亥白书逼真文清公手笔 【梦园书画录】 
　　放案船山书虽有名而不免纵横习气六法超逸胜其八法故不入录郑板桥同此 
　　张宗泰字登封江都人乾隆五十四年拔贡官天长训导与弟海观字筱轩并能精究六书 【扬州画舫录】 
　　张士登字蔚园江宁人乾隆五十八年贡生工书 【金陵诗征】 
　　张铎字椒卿号春庐镇洋人乾隆五十九年副贡生工分隶 【木叶厱法书记】 
　　张松孙字稚赤号鹤坪长洲人官河南府知府工书生于雍正八年五月四日卒于乾隆六十年五月八日年六十六 【亦有生斋集】 
　　张若渟字寿雪一字圣泉廷玉四子由贡生官至刑部尚书年七十五卒谥勤恪工书类张文敏予藏其行书五言楹帖云超迹绝尘网高情属天云上款丁巳新秋笠颿大哥老先生下款七十叟张某 【木叶厱法书记】 
　　张师范号晴湖武进人官四川知县工书 【武阳合志】 
　　张虞字秀峯玉书从曾孙由举人官永安知县工楷书善篆刻 【苏州府志】 
　　张偗来平定人官永丰县丞 
　　张穆 【偗来从子】 
　　曰从梁松斋大令受笔法 【 【：】 斋文集】 
　　张志仁字季良号铁冶一号铁耕敦仁弟诸生议叙县丞善真行书予藏其洗砚图小象上有恽子居延荔浦张隽三诸家题 【木叶厱法书记】 
　　工书 【张晋艳雪堂集】 
　　张位号莲溪青浦人工书法 【诸联明斋小识】 
　　张思孝字南陔号白华长洲岁贡生酷嗜书籍精钞秘笈数百种终日校雠不去手顾君千里之师也 【江苏诗征】 
　　张铭字新盘南城人乾隆举人官苏松太道署按察使工书 【江西通志】 
　　张涛字见沧南昌人乾隆举人官乐安教谕工书临池三十年不自懈弛尝铸铁管三大二十四两次十四两又次五两长尺有一寸以羊毫为颖撮五指运掉如飞自谓得古人不传之秘在都门时为铁笔作书图观者题咏殆徧 【同上】 
　　涛着有书学直诠书评辑录 【南昌县志】 
　　张浔字数可一字素舸涛从兄楷法整秀行草亦绝特喜写佛经有心经金刚经数十册传于世 【南昌县志】 
　　张钧字右衡号镜潭歙人工摹石鼓 【飞鸿堂印人传】 
　　张世恩字茀园景州人官丽江知府能诗嗜酒尝南游醉登焦山俯视大江兴勃发涤拗石为砚束松枝濡墨书七言古诗六十韵瑰奇伟丽游者竞传写之骇为神怪 【畿辅先哲传】 
　　张达九字非闻江都武举人抄书数百种笔画严整 【淮海英灵集】 
　　张赐宁字坤一号桂岩晚号十三峰老人沧州人官南通州州判 
　　张桂岩行书逸品下 【国朝书品】 
　　张茂东字涵生无锡人工书法精铁笔 【见闻随笔】 
　　张基云字龙嘘岁贡生工书 【嵊县志】 
　　张鸣皋字松云诸生工书法 【同上】 
　　张宝镕号花农娄人以词翰称 【松江府志】 
　　张廷桂字翊唐号贮香秀水优贡生官江苏桃源主簿工书法为梁山舟所称许 【两浙輶轩续录】 
　　张时中字立臣象山诸生工书法尝于郡试时用旧纸作擘窠书冒前辈名悬之巿立售去 【同上】 
　　张树勋号星桥秀水廪生官商州知州工书法 【同上】 
　　张慎字谨臣号南庐海盐诸生工书得二王笔法尝以所书署文衡山款贾人携去得重值以售子敦善有父风 【同上】 
　　按柯子 
　　张灏字又梁号鹤林钱塘人工书法类郑板桥 【同上】 
　　张介福字海曙诸生工书出入颜柳间 【硖川诗续钞】 
　　张之桢字石公江宁人工篆草 【金陵通传】 
　　张复纯字仁斋号止原江宁诸生善书嗜金石有翻宋夏承碑传于世 【木叶厱法书记】 
　　善镌刻工书法 【金陵通传】 
　　张维宗字悫如号柳村嘉兴人尝临淳化阁帖孙过庭书谱俱得神髓 【梅里诗辑】 
　　张友柏号霁山大兴人官浙江知县 
　　斌良过坡上 【京师地名】 怀张霁山明府诗云飞鸿戏海势难降妙墨南宫竟有双不见当年老张仲只余垂柳修空矼 【抱冲斋集】 
　　亦善书 【干克襄铁槎山房闻见录】 
　　张桐字云门埙子工楷书 【潘遵祁西圃集】 
　　张煌曾字立诚号笠城别号废道人会稽人工书喜收宋拓碑帖有玉枕兰亭翁覃溪为之题又有澄心堂拓洛神全文今归于予 【木叶厱法书记】 
　　张志龄字白泉庠生工书尤善擘窠大字一时坊额多其所书 【六安州志】 
　　张燕昌字芑堂号文鱼别号金粟逸人海盐人乾隆四十二年优贡生嘉庆元年举制科 
　　工飞白书古致磊落 【飞鸿堂印人传】 
　　翁方纲曰工飞白 
　　张廷济曰善八分飞白行楷书着有飞白书录 
　　张燕昌小真书佳品上 【国朝书品】 
　　张炯字季和号惺斋宣城诸 【一作监】 
　　生嘉庆元年举制科仿石经文体隶书孝经一册进呈奉旨褒奖 【安徽通志】 
　　工篆刻善八分 【兰言集】 
　　张廷济初字汝霖号说舟又字未亭更字叔未别号海岳庵门下弟子晚号眉寿老人嘉兴人嘉庆三年解元 
　　书法米南宫草隶独出冠时 【嘉兴府志】 
　　书法宗鲁公优入南宫之室尤工八分 【吴仰贤小匏庵诗话】 
　　书法得襄阳神韵兼工汉人佐书 【东轩吟社小传】 
　　张惠言初名一鸣字皋闻一作皋文号茗柯武进人嘉庆三年进士官编修 
　　恽敬撰墓志云工篆书初学李阳冰后师汉碑额及石鼓文今皇帝加上列圣尊号太庙旧藏宝例磨治篆所加尊号君以能篆书受廷推 
　　陆继辂曰完白山人篆书横绝千古代起者张皋文吴山子也张惠言篆书能品下 【国朝书品】 
　　予藏皋文行楷书卷笔致近赵松雪 【木叶厱法书记】 
　　张琼英字珩宾号鹤舫永丰人嘉庆六年进士官天长知县改饶州府教授 
　　字法亦有别致 【泰和县志】 
　　张聪贤字爱涛嘉庆十一年进士官潼关同知时成亲王以书法擅名推毂士类见公书欲招致门下谢不往 【桐城耆旧传】 
　　按一字哲甫 
　　张岳崧字子骏号翰 【一作韩】 山安定人嘉庆十四年进士官湖南布政使书法欧虞当时碑版多出其手 【书画过目考】 
　　翰山生平书法第一吴山尊谓刘石庵之外罕有其比余谓石庵书能入能出自开面目翰山尚未能化也 【张维屏艺谈录】 
　　文章书法为世所称 【铁槎山房闻见录】 
　　按别号海山道人晚年修道有得又号觉盦 
　　张心渊字达泉嘉善人嘉庆十五年举人官邳州知州素以书名片纸只字嗜书家咸珍如鸿宝 【两浙輶轩续录】 
　　善行楷由华亭上窥河南俊逸可喜 【木叶厱法书记】 
　　张琦初名与权又名翊字翰风 【一作丰】 号宛邻惠言弟嘉庆十八年举人官馆陶知县 
　　善书 【武阳合志】 
　　工八分晚以分法入真行又以北朝真书敛分势尤沈酣蹈厉完固而不可犯 【包世臣撰墓志】 
　　己卯与翰风同客济南得北朝碑版甚伙因又为历下笔谈翰风故工书改用此法以习北碑观者每谓与予书莫辨然予书尚缓翰风尚峻微立异同 【艺舟双楫】 
　　张琦真行及分书能品上 【国朝书品】 
　　诗词书法皆能得其深 【梅曾完撰墓表】 
　　蒋彤曰字画遒厚风格类北朝人 【丹棱文抄】 
　　莫德旋曰长于分隶盖怀宁邓石如之亚而真行书与泾包慎伯齐名慎伯推之以为举世莫与比 
　　张荐粢字子稷一字子絜敦仁子嘉庆二十一年举人官费县知县 
　　嗜金石兼工篆隶飞白书予斋有所集同人书册 【木叶厱法书记】 【曾燠咏张子絜鸟头飞白歌云翩如燕差池矫如□●飞又如戏羣鸿烟雪纷葳蕤子云飞而白献之白而飞间谁为之者阳城张荐粢鸟迹实为文字始鸟书创作自周史缑山碑字尚摹拟足为古人存此体呜呼钱坫亡伊秉绶亦死篆隶之书几绝矣不期继起得吾子惜哉此体非世须欲掇巍科宜俗书　　赏雨茅屋集】 
　　张潾字石澜嘉祥人嘉庆二十四年举人精书法 【山左诗续钞】 
　　书法之清诗笔之隽一时无二 【蠡庄诗话】 
　　张森字召棠号笑山和州人嘉庆二十五年进士官吏部员外郎喜读书作字至老不辍 【和州志】 
　　张德凤字子韶号梧冈上元人嘉庆二十五年进士官仁化知县工书法据案悬腕几无虚日 【金陵诗征】 
　　张汝伟字信奇诸生工分隶精篆刻 【嘉兴县志】 
　　按梅里诗辑云号兰岩 
　　张应鼎字同甫廪膳生博学能文诗学史学制义骈文章奏词曲书法无不工擅 【归安县志】 
　　张锡龄桐乡人以能书名小楷精绝 【暴书杂记】 
　　张仁埙长沙监生能隶书 【王昶使楚丛谈】 
　　张辰字眉山吴人学书于韩梅坡子同轩兄子见南皆能承其家学 【还读斋集】 
　　辰苏州诸生工书韩敏弟子也乾隆中吴中以书友教者三人吴三锡韩敏林蕃锺蕃锺教人学碑帖故其弟子之书各不相似三锡韩敏教人学己书故闻诗似三锡辰似韩敏辰传其子泰初泰初亦诸生书名亚于辰辰没泰初以哭父死 【苏州府志】 
　　张元辂字虬御桐城人官广西州吏目工书雄古奇纵全得晋唐人笔法甚备当嘉庆之季逮于道光之世海内书家未之有或过者以名位卑故不显小篆逼秦相快剑长戟颇自矜贵钱坫孙星衍极所嗟服 【方东树先友记】 
　　号石倚工小篆 【桐城耆旧传】 
　　字虬驶官广西从九品精六书之学工篆书行草有六书正讹补五卷 【安徽通志】 
　　张龙光淮安人书宗颜平原颇秀润 【淮安府志】 
　　张龙光字赓和庠生善书 【阜宁县志】 
　　按右当是一人 
　　张鹏翎字愚斋岁贡生善米书 【玉田县志】 
　　张履将字秀含庠生工书法碑铭扁额多出其手子源孙大镛俱诸生并有书名 【同上】 
　　张祖樾字小云胶州国子生考授驿丞精小楷 【山左诗续抄】 
　　张暿初字左黄诸城诸生着书法论畧三卷 【山东通志】 
　　张廷兰高密监生有书法正传批注 【同上】 
　　张擢奎字扬休岁贡生官开原训导善书法 【南皮县志】 
　　张世德字丽卿号南村拔贡生书得松雪神髓子观生亦拔贡生善八分及篆刻 【直隶赵州志】 
　　张霖字云岩嘉兴拔贡生官乐亭知县善书法 【乐亭县志】 
　　张祉字敬斋南汇人工行楷 【木叶厱法书记】 
　　张杰字伯良湖南人官直隶知州善书 【蠡庄诗话】 
　　张恕字铭一陕西人字亦秀劲可爱 【同上】 
　　张庆焘字裕之号拙余别号张山樵夫嘉兴诸生精通六书 【两浙輶轩续录】 
　　张问源字二渔无为庠生学书四十年不倦 【庐州府志】 
　　张国裕字宾连钱塘人工书 【阮元定香亭笔谈】 
　　张世绂字紫垂以书名 【嘉兴县志】 
　　张慧号梅叔鄞县人任青田训导工楷法 【梅簃随笔】 
　　张肇岑号兰坡江都人官按察司照磨工篆隶足迹几徧全国喜金石文字吾兄督滇时大理石画镌刻皆出其手有石鼓斋印谱 【云庄□话】 
　　张廷邴号渔村合肥恩贡生精四体书兼工铁笔 【庐州府志】 
　　张熙字子和号紫禾山阴人寄居金陵陶谷官丹徒兴化等县善篆隶镌章 【云庄印话】 
　　张颿字用敷号野人纯孙篆隶有祖风 【桐城耆旧传】 
　　张鹔字程万亳州人书法二王深得圣教遗意 【安徽通志】 
　　张元藻原名杓字中阶善化廪生道光元年举制科沈栗仲亟称其书法 【沅湘耆旧集】 
　　张洵字亦苏号雨农海丰人道光二年进士官玉环同知善书笔意在欧虞之间尤能鉴别碑版书画 【山东通志】 
　　张维屏字子树号南山别号松心子珠海老渔番禺人道光三年进士官江西同知署南康知府书法河南其平书议论翩翩多心得语 【郁栖书话】 
　　诗文书法声称一时 【岭南羣雅】 
　　工书法 【玉壶山房诗话】 
　　维屏自云王铁夫诗云打门一辈但求书又云书好何曾换得鹅又云苦教磨墨累家僮铁夫负重名故书虽不甚工而求者甚众予名不及铁夫乃索书者亦日踵于门甚至如索逋之急予尝倩区方山陈丹厓沈竹坪袁寿山诸君代笔自予观之诸君书皆工于予而索书者必欲得予手书凡善书者多乐此不疲予不善书但觉疲而不乐可笑也 【听松庐诗话】 
　　张恕字贯一号铁峰鄞人道光八年举人工书晚年神明变化姿态秀逸见者不知其为老人书也 【两浙輶轩续录】 
　　张穆初名瀛暹字子介一字诵风又字廉友号石洲 【一作石舟又作硕洲】 晚号斋平定人道光十一年优贡生用知县未就 
　　书法劲逸冠绝一时得者宝贵之 【平定州志】 
　　何秋涛 【：】 斋文集序畧云工于草隶每书所作无识与不识争宝藏之 
　　工篆隶 【金石学录补】 
　　予收石洲楷书楹帖数事笔致遒美出入柳黄 【木叶厱法书记】 
　　张晋暹字仲明号补庵穆兄廪生 
　　张穆撰行述云年十三作擘窠书顿挫独出又云善行楷自孩幼弄笔已惊其长老稍长摹绘松雪惟妙惟肖既以鄙其为人痛自荡涤登善清臣两家外不屑规仿也尤喜写书抄撮等身而蝇头细字无一笔苟 【斋文集】 
　　张丽暹字叔正晋暹叔弟庠生 
　　张穆祭三兄文云年十岁学大欧书英拔出羣 
　　张芾字黼侯号小浦泾阳人道光十五年进士官江西巡抚罢归回乱殉难谥文毅书法平原 【木叶厱法书记】 
　　张林尉字桂圃道光十七年贡生七岁能书擘窠大字 【天津县志】 
　　张际亮一名亨辅字亨甫别号松寥山人建宁人道光十八年举人何栻曰能书 【悔余诗钞】 
　　张逢亨号适园庐陵诸生工书 【张维屏桂游日记】 
　　张祥鉴字寿卿号韶台维屏第三子道光十九年举人 
　　陈澧曰精小楷 
　　张金镛字笙伯一字韵笙号海门原名敦瞿字良士平湖人道光二十一年进士官侍讲学士工隶楷 【木叶厱法书记】 
　　张庆荣字稚春廷济子道光二十六年解元书法得父传 【嘉舆府志】 
　　朱锦春曰诗文书法并得叔未先生之传 
　　张裕钊字廉卿号濂亭武昌人道光二十六年举人官内阁中书贺涛曰先生取法北魏而隶于汉篆于秦以上契乎取象造体之旨而古法遂得其真嘉兴沈子培嗜先生书如性命恐人之不知也欲着文以明其恉趣 【松坡文集】 
　　工书力希魏晋自唐宋以下蔑如也 【抱润轩文集】 
　　张世准字叔平永绥人道光二十六年举人官刑部员外郎工书善篆刻 【续名人尺牍小传】 
　　张熙龄黎平人道光二十九年举人官隰州直隶州知州善书 【黎平府志】 
　　张近光字训斋榆关河西人道光三十年由诸生举制科力辞不就年八十能作擘窠书 【抚宁县志】 
　　张璆字文玉号森庄别号清河酒徒太仓人工草篆神似赵凡夫 【季锡畴小石山房印谱序】 
　　张步云字东涯工书法年八十三无疾而终 【昆新合志】 
　　张安保字怀之号石樵一号叔雅晚号潜翁仪征贡生工隶书精篆刻 【漱六山房集】 
　　博古工书铁笔法浙派 【云庄印话】 
　　张锡封号远山灵山诸生工草书颇有论坐帖笔意 【十二石山斋诗话】 
　　张玉堂字翰生归善人官香山协副将 【一作总兵】 
　　精指头书 【十二石山斋诗话】 
　　善指书 【洞阴清话】 
　　书名噪甚 【文星瑞啸剑山房诗钞】 
　　张曰斑原名梅字蔚亭号苔山馆陶贡生官兖州府学训导书师怀素 【王东槐王文直公遗稿】 
　　张禄卿号六琴长洲人官山东灵山司巡检善摹汉碑有牛空山之风 【师友集】 
　　案翟云升隶篇序作元和人 
　　张凤韶字研侯钱塘人书法二王人争藏弆 【两浙輶轩续录】 
　　张槤字成周号琴斋仁和诸生素精于书上宪晋人 【杭郡诗三辑】 
　　张筮元原名梓字桐孙仁和诸生书逼松雪艺林爱之 【同上】 
　　张国伟字来士号梅谱杭州诸生官太仓州同知精隶篆 【同上】 
　　张堃字厚斋仁和人官琼山县丞工书法 【同上】 
　　张鼎元字梅身号味庵仁和诸生官嘉善训导善楷法 【同上】 
　　张维嘉字孚吉号颖仲仁和人工八法得唐人三昧晚嗜汉隶徧摹碑版别有逸趣 【家传】 
　　许溎祥曰善书 
　　张步高字卓山诸生以书名 【无锡县志】 
　　张承恩善书与翟彬齐名 【永年县志】 
　　张秉衡字尚平山阳人 
　　包世臣曰初学柳少师后学张猛龙碑 
　　张铨字司衡仪征人工书包世臣弟子 【木叶厱法书记】 
　　张庆澜字海颿山阴诸生工八分 【两浙輶轩续录】 
　　张愻字拜莼敦仁孙江宁籍诸生官南昌典史钟鼎篆隶各体书俱高古 【金陵通传】 
　　张楹字书存号纯甫锺祥诸生作字好摹率更平原进而右军历千百徧得其遗笔莫不珍为楷则 【躬耻斋集】 
　　张泰来字瑞阶号包轩桐城诸生书法亦工 【方宗诚柏堂集】 
　　张经字庚拜仁和人擅书兼工隶篆 【杭郡诗三辑】 
　　张国梁字殿臣原名家祥高要人由发匪投诚官至江南提督帮办军务大臣在丹阳阵亡谥忠武 
　　军暇辄作虎字大径丈中直墨半枯屹如铁柱名书家所不及 【冯桂芬撰小传】 
　　殿臣副帅书大虎字能辟邪祟 【戴熙习苦斋画絮】 
　　张錀字子金江宁诸生咸丰元年举孝廉方正工书 【金陵通传】 
　　张曰衔号秋粟仁和人威丰三年进士官嘉应直隶州知州年十二即能作擘窠书 【两浙輶轩续录】 
　　按一字冰子又字隺书 
　　张丙炎字午桥号竹山安保子咸丰九年进士官廉州知府工篆籀 【木叶厱法书记】 
　　按丙炎藏碑之室名唐石堪其石后俱归匋斋矣 
　　张宗沂字与亭无锡人咸丰九年举人官东明知县自幼勤学书无间寒暑临帖功深笔意圆厚 【书画家笔录】 
　　张灏字子耕工书八分法娄寿碑 【云庄印话】 
　　张丰玉字秋田辰子咸丰十年殉难以善书名 【苏州府志】 
　　张凤藻巴县诸生 
　　何绍基诗云异哉张秀才写赋小篆缛 【宋洲草堂诗钞】 
　　张先甲字与乙荆溪人书宗李北海 【书画家笔录】 
　　张宸辉字朝翰新阳庠生工行楷书 【同上】 
　　张曜字朗斋上虞人迁杭州自其祖始占籍大兴由军功官至山东巡抚谥勤果 
　　笔力遒劲仿颜平原 【功臣别传】 
　　少长能诗习颜平原书甚工 【谭献撰神道碑】 
　　工书临颜平原争坐帖绝工【周寿昌思益堂日札】 
　　勤果为先光禄公门生学光禄公书具体而微 【木叶厱法书记】 
　　张文治字王在号慎斋上海人工书法瓣香率更兼参赵王诸体 【王韬瀛壖杂记】 
　　张之洞字孝达号香涛南皮人同治二年探花官体仁阁大学士谥文襄工书法笔意清挺开展 【书画家笔录】 
　　按一号香岩亦号无竞晚年又号牛翁尝谓今世书法不谙笔势假托包派隶楷杂糅习为诡易险怪欺世乱俗天下无宁宇矣老成远见与何青耜陈兰甫议论略同 
　　张景祁原名左钺字孝威号蘩叔 【一作甫】 一号韵梅别号新蘅主人钱塘人同治十三年进士官连江知县升道员 
　　字法锺王兼工篆隶 【陈增撰事略】 
　　张联桂字丹叔一字弢叔江都人官广西巡抚书学董文敏日临仿之 【俞樾撰墓志】 
　　张保慈字敬堂常熟人官安徽候补道善书法 【近人笔记】 
　　张宝诚字朴耘无锡人官浙江知县喜临摹古帖笔意流丽端庄颇有书卷气 【书画家笔录】 
　　张玙字玉斧归安诸生通金石之学工篆籀铁笔 【木叶厱法书记】 
　　吴云曰工书 
　　张廷桢字溯周深州岁贡好临摹汉魏人书法晚年尤进 【畿辅先哲传】 
　　张琴字鹤泉天津人书仿郑板桥 【余墨偶谈】 
　　张日焜字梓钦号遯庵永安人官湖北直隶州知州通金石刻印尤精分隶为闽人士所推重称曰三百年来有伊张盖谓伊秉绶墨卿得君与之并也 【散原文抄】 
　　张启泰因得汉张齐铜印遂改名齐字仰山大兴人精赏鉴兼工隶楷 【木叶厱法书记】 
　　张式曾字孟则惠言曾孙官河南知县性巧慧能为六朝小文篆分行楷书亦不失家法 【永怀堂先友记】 
　　张绍绪字柳堂天津人精八法 【书画家笔录】 
　　张祖翼字逖先号磊盦桐城人文端九世孙篆宗石鼓钟鼎隶法汉碑刻印师邓完白 【广印人传】 
　　张鸣珂字玉珊一作玉山别号公之朿晚号寒松老人亦号窳翁嘉兴拔贡官新淦知县书法苍秀年八十犹能挥洒不倦 【清乐堂随笔】 
　　张肇文字梓亭乐山诸生 
　　谭宗浚尊经书院十六少年歌云清河才调万斛舟余事笔札追鹄繇 
　　张敬修字子简燕昌曾孙 
　　蒋寅昉假得汲古阁影宋本北山酒经属张子简影写月而成并毛氏藏印摹之惟妙惟肖两本并观几不能辨但纸色新旧异耳子简为予旧友受之长子童年患疽一足偏废遂弃举子业传受之篆刻之学已能继美 【甘泉乡人稿】 

　　皇清书史卷十五 

　　●皇清书史卷十六 

　　义州李放莲幢纂录 

　　下平（六） 

　　七阳（三） 

　　○【下平】 七阳 【王】 

　　王 

　　王 

　　王棨字伟长昆山人明崇祯三年举人授怀仁知县不赴工行草 【苏州府志】 
　　王民字式之一名度字玉式号斯村江宁人官中书舍人明亡隐于朝天宫工书 【金陵通传】 
　　王仍缙字伯云浦诸生明亡终身不出善大书 【福建通志】 
　　王余佑字介祺一字申之别号五公山人直隶新城人明诸生 
　　王源撰传云书法遒逸 【或庵文集】 
　　王猷定字于一别号轸石子南昌人明贡生 
　　猷定自云予少学书于董文敏公 【四照堂集】 
　　韩程愈撰传云天资善书临池之技可以笼鹅而远近之慕于一 
　　名者笔秃可数十瓮计 
　　书法亦擅名一时 【江西通志】 
　　行书草法亦自通神 【静志居诗话】 
　　精楷法 【明遗民诗钞】 
　　书法遒劲有晋人风度 【今世说】 
　　书法在晋唐之间 【国朝诗别裁集】 
　　善书得李北海笔法 【名人尺牍小传】 
　　王光承字玠右上海 【按一作金山】 人明诸生善草书王贻上斋中三吟咏徐昭法金孝章画及玠右草书 【初月楼闻见录】 
　　王昌纪字永侯上海人明诸生手辑藏书万余卷蝇头细书至老不衰 【松江府志】 
　　王用俊长洲人明诸生工书法 【苏州府志】 
　　王运泰字开儒当涂人明岁贡生工行楷 【安徽通志】 
　　王鸿业字君调号千秋鄞人明诸生楷书遒逸晚岁犹能作蝇头小字 【郑梁寒村文集】 
　　王弘嘉字玉质号云隐华阴人工书法 【华岳志】 
　　屈大均宗周游记云玉质善大书以予爱华中古丈夫洞因书古丈夫洞草堂六字见赠 【翁山文外】 
　　王弘撰字文修号无异一号山史弘嘉弟明监生康熙十八年荐鸿博以疾辞 
　　工书法 【带经堂诗话】 
　　书法逼真右军 【鹤征前录】 
　　工书 【名人尺牍小传】 
　　王锡阐字寅旭一字昭奂号晓庵又号余不吴江人乙酉以后忍饥杜门着古衣冠尺牍多用篆体作楷书 【雪桥诗话】 
　　王楫字汾仲黟县人居江宁年近九十书法尤妙 【遗民集】 
　　王伯和别号龙邱山人工书过铭簠有诗赠之 【檇李诗系】 
　　王嗣翰字侍臣邵阳人善临池 【沅湘耆旧集】 
　　王瑞国字子彦号书城别号麋径先生太仓人明天启元年举人顺治十四年选增城知县 
　　吴伟业寿王子彦五十云九成宫体银钩就自注云善欧体 
　　王铎字觉斯号石樵别号痴僊道人一号雪山道人孟津人明天启二年进士宏光时入阁国朝官礼部尚书顺治壬辰卒年六十一谥文安 
　　正书出自锺元常虽模范锺王而能自放胸臆 【无声诗史】 
　　王觉斯写字课一日临帖一日应请索以此相间终身不易 【倪氏杂记】 
　　工书法有儗山园石刻诸体悉备 【画征录】 
　　王铎书得执笔法学米南宫苍老劲健全以力胜然体格近怪祇为名家 【梁巘评书帖】 
　　善八分其真行书尤深入南宫之室近代学米者无以过也 【亦有生斋文集】 
　　此老小楷流传绝少予尝以华山碑册索题于张韩山方伯张见王跋叹为至宝过于本碑谓可扫却琅华各种恶字张南山郡丞见之亦自诧眼福之奇 【退庵书画跋】 
　　孟津书苍郁雄畅兼有双井天中之胜观儗山园帖乃知孟津于古法耽玩之功亦自不少其诣力与祝希哲正同 【芳坚馆题跋】 
　　书宗魏晋名重当代与董文敏并称有儗山园帖行世 【名人尺牍小传】 
　　王觉斯如壮夫挽强徒以力矜不必中的 【国朝隶品】 
　　王铎草书能品下 【国朝书品】 
　　吾家先世藏孟津真迹至富如诗笺尺牍各种大半刻入敬和堂法帖中后此又得宝鸡党于姜相国崇雅所藏华原雪山图纨扇边纸有孟津小楷跋百余名遒丽精严视长乐梁氏所称之华山碑跋尤为神妙又有王氏家诫文稿一篇雄奇跌宕在争坐非花诸帖之间亦复胜琅华诸刻 【木叶厱法书记】 
　　近又见文安为程功所作山水册画皆细笔题皆小楷允称墨宝 【同上】 
　　王无咎字藉茅铎子顺治三年进士官江南左布政使工草书 【一统志】 
　　今京师懒眠胡同水月庵之扁系王藉茅所书翁苏斋诗所谓孟津王学士那遽献追羲者也 【郁栖书话】 
　　王士祯 【本从示从真避讳追改】 字子真一字贻上号阮亭别号渔洋山人一号厂羴提居士晚号诗亭逸老山东新城人顺治十二年进士官至刑部尚书乾隆中补谥文简 
　　宋荦撰神道碑云书法高秀似晋人雅不欲以此自多人以绢素求书辄令子弟代惟二三同好间答书必亲作其手迹皆藏弆之【西陂类稿】 
　　王弘撰王雅宜字卷跋云阮亭于书得老宗家外拓特胜以视此卷不啻过之 【砥斋题跋】 
　　陈奕禧褚河南枯树赋拓本跋云今人惟新城总宪学之极得其神先生海内文儒不肯以一艺名有求书者必命门弟子代笔从不轻作门弟子欲得先生书辄假问字奏记先生随意落札便藏弆以为至宝或稿纸传写即涂抹点勘者皆装潢成册 【隐绿轩题跋】 
　　楷书之精逼真褚公枯树赋 【鹤征录】 
　　孙星衍撰传云九岁能作草书 【五松园文集】 
　　先生本不以书名亦有若无意于书而柔闲萧散有晋唐风味虽名书巨手亦不能不让其出一头地此其故不在行墨间也 【退庵书画跋】 
　　予藏文简楷书小直幅描金蔚蓝笺本自书所作寿刘太夫人七律一首字大如钱逼褚公枯树赋下款刑部尚书王某盖公晚年笔也 【木叶厱法书记】 
　　王士鹄字志千号太液士祯族兄诸生 
　　少工书于楷法尤精好自写书至老不衰尤嗜古法书每得一旧拓本装潢藏弆暇即展玩临摹以为娱乐 【王士祯蚕尾山房文】 
　　王悃字纯生号点苍广宗人顺治十四年举人工行草 【畿辅通志】 
　　王勖字次重顺治十六年进士官编修书法颜鲁公 【大兴县志】 
　　王维坤字幼舆号鹅知长垣人顺治十八年进士 
　　工书 【聪山集】 
　　王九鼎字金铉号菉庵陕西咸宁人顺治十八年进士官吏部稽勋司郎中工书法 【蚕尾文】 
　　王之梅字雪棱郴州人顺治中贡生善篆书 【沅湘耆旧集】 
　　王南伯余姚人文成后国初官游击工书 【上同】 
　　案陈迦陵有赠溧阳王参戎满江红词题下自注云名嘉善余姚人新建后裔有儒将风未知即南伯否 
　　王以恩字霖苍永年人书学黄庭得其神骨 【申涵光聪山集】 
　　王言字纶紫休宁人工篆书出赵凡夫之上隶追中郎行楷亦各尽其妙 【寄园寄所寄】 
　　王炳鄞县国学生善书 【陈劢运甓斋文稿】 
　　王乃昭别号乐饥翁常熟人善书法 【黄丕烈士礼居藏书题跋】 
　　按乃昭喜钞书有懒髯槐隐诸印 
　　王熹儒字歙州号勿斋兴化人工书 【扬州画舫录】 
　　小行楷书神似山阴擘窠入颜柳之室人得其翰墨珍逾尺璧 【兴化县志】 
　　王方魏字大名号芗城江都人工书得晋人最深 【扬州画舫录】 
　　善书法有朱释十七帖一部里人重其人得其所书至今传之 【北湖小志】 
　　书法学柳谏议 【淮安英灵集】 
　　王涵埙字汉珠 【按号慕劬】 
　　官榆林府神木同知工书 【曲周县志】 
　　王元镳字玉乘康熙二年进士 【按畿辅先哲传云官中书】 
　　草书楷法皆工 【成安县志】 
　　王宾字仔园江都人康熙二年举人善书法 【甘泉县志】 
　　王鸿绪原名度心字季友号俨斋别号横云山人华亭人康熙十二年进士官户部尚书 
　　张百行撰神道碑云精研书法奄有魏晋以来诸家之长挥毫落纸人争藏弆 
　　宋琬横云山人集序畧云善行草 【安雅堂集】 
　　徐倬序畧云工八法在北海南宫之间 【道贵堂集】 
　　王俨斋师米而失其秀润之气 【大瓢偶笔】 
　　王鸿绪得执笔法学董玄宰腴润有致然不免弱耳 【梁巘评书帖】 
　　王昶俨斋司农临李北海米元章书册跋云擅鉴别工书翰与高江村相上下钱文端公尝谓其大书行草绝类襄阳信然 【春融堂集】 
　　以词翰负盛名 【江苏诗事】 
　　王鸿绪行书佳品上 【国朝书品】 
　　王斗机字仲璇号云岩华阳人康熙十五年进士官滕县知县学鲁公书法笔力苍劲有神 【刘荫枢炳烛子集】 
　　王奂曾字符亮又字思显号诚轩太平人康熙十五年进士官湖广道监察御史 
　　王士颙曰伯祖年八十四岁所书点画端楷大如豆许虽少年人不及也 【旭华堂集附录】 
　　王方谷字金粟直隶新城人明贡生康熙十八年举鸿博授中书善书获其只字者如获重宝家苦贫时典字餬口片纸辄数十金衣食稍裕必赎而焚之 【畿辅通志】 
　　王顼龄字颛士号瑁湖晚号松乔老人鸿绪兄康熙十五年进士由太常博士举鸿博授编修官至大学士谥文恭书法香光秀劲有体 【木叶厱法书记】 
　　王喆生字甫醇一字醇叔号素岩青浦人康熙二十一年进士官编修工分隶 【同上】 
　　王睿章字贞六号曾麓上海诸生精大小篆摹印精工浑厚足继何雪渔苏啸民之后年九十八 【海曲诗钞】 
　　南汇人工铁笔学古而无迹自谓妙处全在神韵名与莫秉清张智锡鼎峙有醉爱居印赏 【松江府志】 
　　王岳生仁和人善书与丁景鸿齐名 【杭郡诗辑】 
　　王道醇字利仁号岩求少工篆隶不轻以酬应朱竹垞请见不可曰吾宝吾技人知何为哉后竟不复见人以布衣终年四十六 【江南通志】 
　　王瓒字子中号洁斋增广生童时即工书法 【王耕心正定王氏家传】 
　　王鼎字禹夫凤阳岁贡生工篆籀 【安徽通志】 
　　王瑷怀远人好古精篆书 【同上】 
　　王云字青士号南溪六合廪贡生工书 【六合县志】 
　　王亦将一名翼将字义将上元人字体飘逸 【金陵诗征】 
　　王养性上元人以行草名 【同上】 
　　王谢字晋人上元人善篆隶 【金陵通传】 
　　王上谋字贻孙庐陵人 
　　王赠芳曰有书名 【慎其余斋文集】 
　　王启睿字圣临一字圣思号玉琴又号玉烟淄川诸生书法绝似邢太仆 【山左诗钞】 
　　王序原名式字石文福山廪贡生善书法 【山东通志】 
　　工书法摹右军笔意得其神 【车云墓撰传】 
　　王永誉字孝扬西安人隶汉军旗镇海将军国光子袭一等男爵官松江提督 
　　能书 【三冈识略】 
　　王闻晋字晋侯丹徒人康熙三十一年任江浦训导工琴书 【江宁府志】 
　　王荣赐字履臣号樗庵正定人康熙三十五年举人官莱州知府工书学苏子瞻得其神似 【家传】 
　　王荣遘字逢年别号萝村居士正定人由国子监生考授县丞书法米元章得其神髓题璧尤工 【同上】 
　　王荣增号梅蹊别号杯隐子正定人官古田县丞工擘窠书 【同上】 
　　王庭侯字绍公号晴壑高密人康熙三十七年拔贡官蒙阴教谕书法争座位帖得其神仁皇帝东巡于店壁见之叹赏移时诏有司访其人先生以老病辞 【山左诗续钞】 
　　王采初名寀字同侯康熙四十三年贡生书法逼晋人 【宝坻县志】 
　　王苹字秋史号蓼谷历城人康熙四十五年进士官成山卫教授五十九年卒年六十 
　　彭维新曰工隶书 【墨香阁集】 
　　王謩字孝征太仓人康熙四十五年进士官广东巡抚书法劲妩得力香光 【木叶厱法书记】 
　　放按謩为侍郎原祁之子 
　　王遵扆字箴六号秋厓一号问狂太仓人康熙五十一年进士官检讨 
　　王俊 【遵扆子】 曰先太史壮年书法酷似董临颜平原晚岁爱恽南□书谓得山谷之洁戏仿之形神毕肖 【穰梨馆过眼录】 
　　放按遵扆为烟客太常之孙 
　　王澍字若霖 【一作箬林】 号虚舟亦号竹云别号良常山人晚号恭寿老人又称二泉寓客金坛人移寓无锡康熙五十一年进士官吏部员外郎 
　　王步青撰墓志云雅善书法一时独步自汪退谷何义门率推先之既假还书益工远近士大夫家榜于庭镌于石必求君书以金币请殆无虚日积书岩帖六十册集书家之大成 
　　善行楷书兼工篆隶喜成就后进邑之工书者华瀚王游皆其弟子也 【无锡县志】 
　　良常未得执笔法专学欧字扁削浮弱而乏圆劲然结构稳称火候纯熟虽未上偪古人自属一时好手 【梁巘评书帖】 
　　翁方纲曰虚舟以书名篆为第一行书次之楷又次之 
　　又曰若林之书惟篆法不苟而偏于瘦细至于正书学率更而未能入室晚年自命学褚而益失褚法尚不及行书之学米 
　　篆籀八分真书皆极能品兼善飞白 【飞白录】 
　　书入率更之室篆法李斯为一代作手 【名人尺牍小传】 
　　虚舟楷草篆隶无所不通我朝以小篆名者自当推之为巨擘然是以剪毫秃笔为之其自溯师承不过李阳冰则并未曾远窥籀史 【退庵书画跋】 
　　虚舟如窗明几净炉烟缕缕 【国朝隶品】 
　　王良常行书能品下 【国朝书品】 
　　成哲亲王论国朝人书以姜西溟汪退谷何义门王虚舟为四大家予藏虚舟峄山碑会稽石刻临本自题为第一百十七过可见其功力之深 【木叶厱法书记】 
　　王图炳字麐照顼龄子康熙五十一年进士官礼部侍郎降侍读加詹事衔工八法出入赵董两文敏间 【松江府志】 
　　书得董华亭笔意 【名人尺牍小传】 
　　按图炳号澄川 
　　王枚字卜子慈溪 【一作鄞】 人康熙五十七 【一作顺治十五】 年进士官赣州 【一作县】 知府 【一作县】 
　　工书体势苍劲尝缕竹丝为笔以书号四明书格 【江西通志】 
　　王兰生字信芳号振声文安人康熙六十年进士官刑部侍郎精楷法 【刘绍攽九□古文】 
　　按侍郎私谥文诚后人竟有称公为王文诚公者殊谬晚年亦号坦斋 
　　王籍渠字典在嘉兴贡生方伯庭曾孙幼时书擘窠大字于壁方伯喜以大端石砚授之曰他日必以能书名中年闭户不与世事晨夕临摹从米南宫之手参以虞褚卓然成家手钞书积案盈箱一笔不苟 【嘉兴县志】 
　　嘉兴李子中光映观妙斋金石文字明经手书付刻明经别号华村 【抱竹居检书记】 
　　王道字时行号山佳嘉兴人善章草 【梅里志】 
　　山佳为典在明经之弟亦工书年九十余犹挥洒不倦 【木叶厱法书记】 
　　王德昌字历长号心逸长山诸生工隶书 【山左诗钞】 
　　山逸别号研北老人工汉分尤善装治字画高南村目为一绝 【木叶厱法书记】 
　　王家瓒字端臣号缄斋长洲人工晋唐楷法 【沈德潜竹啸轩文抄】 
　　王峻字次山号艮斋常熟人雍正二年进士官江西道监察御史书法初宗北海后师东坡晚年自谓窥古人用 
　　之意所书碑版盛行吴下片纸只字人知珍之乾隆十六年二月卒年五十有八 【钱大昕撰墓志】 
　　工书 【名人尺牍小传】 
　　王检字思及号若斋一号西园福山人雍正十一年进士官广东巡抚署湖广总督书法鲁公 【家传】 
　　王光国字文载清泉人雍正十三年举人官国子监学录书法端方老重如其人相传能辟祟疫人争宝之 【湖南通志】 
　　王荣绩字丕公号澄斋一号立亭雍正十三年举人官处州知府工诸体书于今体隶书最好李北海 【正定王氏家传】 
　　王元士字麒书高淳庠生工书 【金陵诗征】 
　　王兆鱼字端翼岁贡生官吴县训导工书法 【江阴县志】 
　　王起祚字赓韶诸生工小楷 【无锡县志】 
　　王世芳字徽德号南亭一号芝圃临海岁贡生官遂昌训导钦赐国子监司业加翰林院侍讲生于顺治己亥年百二十余岁始卒其还山也道经苏秀及杭州人争迓之辄书寿字以赠大如擘窠得者与陈希夷所书碑本并宝贵焉 【梅簃随笔】 
　　沈大成曰能作擘窼大寿字所至人争求之 【学福楼集】 
　　好事者多索书寿字形长而笔劲 【吴翌凤逊志堂杂钞】 
　　王燮字赞元号远亭钱塘名宿年七十余字必蝇头小楷一笔不苟 【金甡静廉斋诗集】 
　　王作霖字雨臣号绳岩一号怡斋杭州诸生官丹徒主簿少即工书父曾期官中州有碑刻行世 【桑调元五岳集】 
　　王观字子由吴县洞庭山人精书法慕文衡山小楷临橅不辍夜则画腹穿被反复不得则再临又不得则更为之三折对勘然后纸墨相发极变化离合之致 【张云章朴村集】 
　　王尔达字通侯号虚亭嘉定诸生以子鸣盛贵赠如其官真书似裴柳行书似李北海 【潜研堂集】 
　　书法险劲不肯作圆熟态乾隆三十三年捐馆春秋七十有六 【同上】 
　　王嗣贤常熟人工书法喜钞录古书 【铁琴铜剑楼藏书志】 
　　王诚字伯承南汇诸生工书得李北海米襄阳笔意刻有香雪园帖 【松江府志】 
　　王禧字子发浙江西安人郡庠生书法得晋人笔意 【衢州府志】 
　　王作人字育才钱塘人官黔阳知县乾隆元年举鸿博工书法 【词科掌录】 
　　王显绪号芝岩福山人乾隆元年进士官安徽布政使署巡抚工书 【家传】 
　　王荃字景芳号介盘昆山人乾隆元年恩科举人官御史真行草书皆有古人尺度 【苏州府志】 
　　王皜字又皜号雪鸿乾隆五年岁贡行楷书得晋唐遗法孙近仁精篆学 【六安州志】 
　　王永熙字映庚号小史清河人乾隆六年拔贡官高要知县书近褚河南深自贵重 【淮安府志】 
　　王国栋字殿高号竹楼乾隆六年副榜善书索字者满户外王氏一门多诗人及能书者自其祖贵一后世精翰墨兄嘉树宝檀并以书名 【兴化县志】 
　　王右弼字钦邻莱阳人乾隆九年举人官安徽库大使书法秀逸 【山东通志】 
　　王际华字秋瑞号白斋别号梦舫居士钱塘人乾隆十年进士官户部尚书谥文恭 
　　施学濂曰钱文敏王文恭皆学苏字 【杬郡诗辑】 
　　王元枢字斗南号书门济宁人乾隆初官海南道副使工书 【山东通志】 
　　王宣猷字甸旬乾隆初岁贡生书法得欧阳笔意 【宁津县志】 
　　王燕绪字冀子号诒堂检子乾隆十六年进士官福建按察使书法鲁公 【行述】 
　　王日杏字丹宸号潄田无锡人乾隆十八年举人官刑部主事从征金川殉难十岁学书小楷已能规仿晋人 【梁溪诗征】 
　　程晋芳曰善书法于魏晋以降墨迹石刻无不临摹毕肖官中书时每扈从行围遇公事旁午坐马上盘膝置纸膝上信笔作小楷迅疾如飞而工秀独绝 【蕺园集】 
　　王藻零陵人乾隆十八年拔贡官保靖学正以书法名 【湖南通志】 
　　王又曾字受铭号谷原秀水人乾隆十九年进士官刑部主事书法亦有逸趣 【木叶厱法书记】 
　　王鸣盛字凤喈号西庄晚号西沚一号礼堂尔达子乾隆二十年一甲第二人及第官光录寺卿分隶亦有汉人气息顾无书名 【同上】 
　　王大鹤字露仲号啸笠北通州人乾隆二十二年进士官少詹事书法米赵 【书画过目考】 
　　少詹一字子野又字羽仲行楷颇工而笔致近俗 【木叶厱法书记】 
　　王杏舒字倚云号念庵乾隆二十四年举人官郁林知州书法北海 【合肥县志】 
　　王綍号雪庐晋宁人乾隆二十四年举人官合水知县工书善篆隶尤精刻印有雪庐红书 【滇系】 
　　王文治字禹卿号梦楼丹徒人乾隆二十五年一甲第三人及第官云南临安知府 【按丹徒柳谊对山楼集有闻王禹敷文治自海外来归五律一首禹敷当是太守旧字】 
　　姚鼐撰墓志云自少以书法称天下尝渡海至琉球琉球人传宝其翰墨又云其诗与书尤能尽古今之变而自成体尝自言吾诗与字皆禅理也 
　　楷法河南行书效兰亭圣教 【湖海诗传】 
　　书法遒逸名重海内 【王豫京江耆旧集】 
　　太守书法与刘文清石庵钱制府梅庵梁学士山舟齐名 【王豫羣雅集】 
　　工书法初师董香光后出入兰亭圣教之间儛书侧笔姿态横生 【吴翌凤怀旧集】 
　　书秀逸天成得董华亭神髓与钱塘梁学士齐名世称梁王学士每自谓不如盖天分不可及也 【名人尺牍小传】 
　　工书法天然秀发得松雪华亭用笔至老年则全学张即之未免流入轻佻一路然较刘文清梁侍讲两公似有过之无不及耳 【钱泳履园丛话】 
　　太守天资清妙本学思翁而稍沾笪江上习气中年得张樗寮真迹临摹遂入轻佻一路而姿态自佳 【同上】 
　　国朝书家石庵相国专讲魄力梦楼太守专取风神时有浓墨宰相淡墨探花之谣 【粱绍壬两般秋雨盦随笔】 
　　四明郡城楼榜曰望海郡人初求梁山舟学士书嫌气局弱小殊不壮观适王梦楼太守游鄞都人士亟求书之悬榜之日于楼中设燕器皿纯用银制饮罢即彻以持赠可称豪举郭频伽论书有不见堂堂望海楼之句即指此事 【徐康前尘梦影录】 
　　王梦楼方寸真书能品下 【国朝书品】 
　　王宝序字璇初号秋农华亭人乾隆二十五年举人官南靖知县工书法远近争藏弆之 【松江府志】 
　　王杰字伟人号葆淳一号惺园又号畏堂韩城人乾隆二十六年一甲第一人及第官至东阁大学士嘉庆十年正月十日卒年八十一谥文端 
　　八岁能书扁额大字 【年谱】 
　　葆淳师在浙每晨起书真体百字再理他事 【汪辉祖病痕余录】 
　　工书 【名人尺牍小传】 
　　曹文恪书如瘠人举重筋竦骨张王文端书如多牛村父体貌充实后人乃与张文敏并称为书家之天 【得天】 地 【地山】 人 【伟人】 宁非滥名 【木叶厱法书记】 
　　王广益字守谦华阳人乾隆三十年举人善书 【四川通志】 
　　王树政字建中平武人乾隆三十年拔贡官通江教谕工篆楷 【同上】 
　　王岐 【按义门弟子记云学姓薛】 
　　字斗文长洲诸生书宗晋唐尤得力于李北海徐季海两家遒劲中有排荡之致蝇头小楷悬臂疾书最为能品 【苏州府志】 
　　王寄亭秀水布衣工草书 【吴文溥南野堂笔记】 
　　王仪清苑人善书 【畿辅先哲传】 
　　王册自号燕山小摩诘北平人工诗及书 【木叶厱法书记】 
　　王安昆 【一作昆】 
　　字平圃河间人工书嗜古收藏甚富 【同上】 
　　张煌曾澄心堂本右军洛神赋全文跋云善书 【木叶庵碑帖过眼录】 
　　夕照寺在万柳堂西北殿右壁陈寿山画双松左为王安昆所书双松赋皆一时名手也 【何兆瀛鸿雪录】 
　　安昆于京师名照寺书沈约高松赋作行草婉劲有米襄阳董文敏之风 【李慈铭越缦堂日记】 
　　王裕昆嘉定人善小楷能作素纸便面写西厢全部虽小若蝇头而行次井然笔画端劲 【垣赤道人吹隐编】 
　　王肇庆昆山人善书 【苏州府志】 
　　王游字景言号镜岩一号素园官州同知工书善铁笔王良常弟子有青箱堂临古帖四本堂印谱 【金匮县志】 
　　王相英字鹤亭号淙云无锡国子生善书 【梁溪诗征】 
　　王涑字实生号可亭任邱人官镇江府照磨善草书 【畿辅通志】 
　　王楫字巨川由岁贡授怀柔教谕书逼右军名驰京师 【巨鹿县志】 
　　王甡工草隶 【同上】 
　　王发甲字殿扬号石鲸一号古狂正定廪膳生工书法 【家传】 
　　书法仿东坡 【正定府志】 
　　王发燕增生能书 【正定府志】 
　　王守正字景韩号兰村恩贡生书宗右军间杂欧阳笔意行草尤工 【东光县志】 
　　王彤字霞峯幼记前生事为禹城诸生故又号禹城别号醉乡居士增生工书 【同上】 
　　王廷梧字逢源清河庠生善行草笔力苍老 【广平府志】 
　　王廷枢字贯仲人称柳溪先生广平岁贡生性嗜书以崔段垣所著丰考功笔诀为法橅圣教序四十余年得其奥妙 【同上】 
　　工书尤长行草有赵董遗意 【同上】 
　　王时舟字雪舫广平人工书 【同上】 
　　王煜经字常甫晚号望善老人广平岁贡以书名临摹古帖老而弥笃 【同上】 
　　王作肃字雨叔曲周恩贡生工书年近古稀犹手抄经史皆蝇头小楷 【同上】 
　　王敬德字栗庵武生加千总衔健于草书晚年不辍 【玉田县志】 
　　王谐字宜秋镇洋人喜篆刻师王寄亭具体而微家贫不干人一富家缄白金馈之请书其堂怫然叱使者曰而主视我何等耶竟不往 【镇洋县志】 
　　王衍恒字毅庵号雪堂观城廪贡官滋阳训导着论字一编 【山东通志】 
　　王琛字献南号玉杭清河拔贡生工分隶着有汉隶今存录汉隶释经诸书 【淮安府志】 
　　王宪字可法号楷亭江都人以双钩法效曾贯之书可以乱真 【扬州画舫录】 
　　王宗献字起津杭州人工书 【同上】 
　　王芾江宁副贡生喜学书 【袁枚新齐谐】 
　　王至华字叔渊上元诸生工书 【金陵通传】 
　　王世字字兰亭号写蕉东湖诸生真草隶篆昕夕临摹盖不忘高曾之规矩也 【飞鸿堂印人传】 
　　王芬橘江宁太学生工八分书 【金陵诗征】 
　　王致望字少吕吴江人特喜篆书 【苏州府志】 
　　王世钧字志载吴县人官进贤县丞辨正篆隶着家塾须知二卷 【同上】 
　　王玉临号梅樵潍县诸生工书法 【阎循观西涧草堂集】 
　　王墨临字讷庵玉临弟书学其兄人称大小王 【同上】 
　　王曾祥字麐征号茨檐仁和人府学生书法颜欧 【杭州府志】 
　　王景华字夏声号可斋钱塘人工书法 【杭郡诗续辑】 
　　王谟字景文海宁诸生工书 【同上】 
　　王又曾字世纶仁和人擅长书法 【同上】 
　　王猷字惠南号竹士仁和人善左笔书 【同上】 
　　王集字午堂汉军正红旗官学生官都御史 
　　善书 【随园诗话】 
　　王禄朋字翼飞号秋坪天津人乾隆三十四年进士官云南迤东道工书为翁阁学所赏 【津门诗抄】 
　　工真行篆隶诸书 【天津府志】 
　　工篆法 【后初斋集】 
　　王家榕字广荫泗水人乾隆三十六年进士官竹溪知县工书 【安徽通志】 
　　王尔烈字仲方一字君武号尧峯一作瑶峯辽阳人乾隆三十六年进士官顺天府丞 
　　太史书千峯记二册可称二宝 【家言随记】 
　　王申年字锡周乾隆三十六年举人官兴宁知县工书法 【城武县志】 
　　王元亮字揆伯号希陶乾隆四十二年拔贡官延长知县工楷书 【阜宁县志】 
　　王声扬字龙溪长沙人乾隆四十二年拔贡官安乡教谕 
　　王先谦撰赞云书接右军 【虚受堂集】 
　　王文源字学海文治弟乾隆四十四年举人 
　　王文治曰能书而不欲以书名尤工小楷得晋人意 【快雪堂题跋】 
　　王鼎字祖锡一字山甫号条山华亭人 【按宝序兄】 
　　乾隆四十五年举人善书 【松江诗征】 
　　王锡奎字文一 【按号荔亭】 
　　娄人乾隆四十九年进士官颍州知府工篆隶 【松江府志】 
　　王沅字春洲号雁街钱塘人乾隆四十九年进士官候补主事善行楷 【杭郡诗续辑】 
　　王学浩字孟养号椒畦昆山人乾隆五十一年举人 
　　先生于书无不工篆隶古劲直接秦汉而不自谓能真书从欧入褚晚探二王之秘行书更得瘗鹤铭笔意坚苍浑朴自成一家嘉定令吴盘斋集杜句书联赠之曰白也诗无敌褚公书绝伦正不独推其画也 【鸥坡渔话】 
　　王宗淦字名川号韵雪鄞人乾隆五十一年武举人官连阳游击工行楷书悬笔中锋腕力圆劲 【陈劢运甓斋文稿】 
　　殳庆源曰善书 
　　王宗植字子培号意香宗淦弟官玉环营参将善书法 【运甓斋文稿】 
　　王育琮字秉玉武进人乾隆五十三年进士官兵部主事能篆书 【恽敬大云山房文集】 
　　王申来字钦文乾隆五十三年举人书法冠绝一时 【宜兴县志】 
　　王芑孙字念丰号铁夫更号惕夫一作惕甫别号楞伽山人长洲人乾隆五十三年召试举人官华亭教谕 
　　书仿刘石庵相国具体而微 【湖海诗传】 
　　书法第一文次之诗又次之 【偶忆编】 
　　我吴明秀以来书家用笔皆以清秀俊逸见长至惕翁始以浑厚遒古矫之遂为三百年所未有虽退谷义门犹当让出一头何况余子 【鸥坡渔话】 
　　石庵相国书专用纯紫毫墨渖稠腻真一点如漆人笑王惕甫用浓墨王曰汝未见相国作书耳 【前尘梦影录】 
　　予曾见惕夫年二十余时所临明人寿李长沙母诗文册不下四五十家一一逼真不异双钩响拓令人爱不释手至其自作之书仅及能品与其诗文品格畧同而深自矜贵动辄夸诩未免取憎 【木叶厱法书记】 
　　王懋昭字明远乾隆五十四年拔贡官巨鹿教谕工楷法于历朝草书罔弗留意暇则临池摹拟以不能追古墨妙为歉 【保安州志】 
　　王肇奎字文叔号鹤屿乾隆五十四年拔贡官青阳教谕善书 【全椒县志】 
　　工书 【羣雅集】 
　　善书法 【金望欣清惠堂集】 
　　王惟球字序东丽水人乾隆五十四年拔贡官鹤峯知州工书能篆刻有印谱 【两浙輶轩续录】 
　　王志瀜字幼海华阴人乾隆五十七年举人官冀宁道工书嗜碑版有契兰图题者甚众 【木叶厱法书记】 
　　善书 【汤贻汾琴隐园集】 
　　王以衔字署冰号勿庵归安人乾隆六十年进士官礼部右侍郎工书体兼欧柳 【木叶厱法书记】 
　　王佩锺字颍川号鹤汀三原人乾隆朝举人官安塞教谕精篆法 【陕西通志】 
　　王启焜字南明一字东白号秋汀嘉善人官四川盐茶道署布政使工书仿董华亭人弆为墨宝 【春融堂集】 
　　王子音武宁人乾隆中官饶阳知县与子瑞鼎俱善真书 【郁栖书话】 
　　王光晟号柏厓皋兰廪贡生官江宁典史 
　　工汉隶 【冯金伯墨香居画识】 
　　放按光晟祖拙庵太守工书有大字千文钱竹汀詹事曾为之题见潜研堂集 
　　王毂子御軨号东莲黟县人官荷泽县丞 【按后官至淮安府知府】 
　　嗜临池端谨庄秀 【飞鸿堂印人传】 
　　王乔荫字梧冈号峄峰贡生官曲江县丞善书 【沧州诗抄】 
　　王祥奎字翌辰号桂潭候选翰林院待诏工书法旁及篆刻天趣盎然 【同上】 
　　王原毅字叔果正定廪膳生工书 【家传】 
　　王原让字逊之号退庵正定增广生书由赵孟俯追溯二王临摹碑帖高可等身 【同上】 
　　王介眉字鹤侪监生工书法 【宁津县志】 
　　王一峯字图南号仁山工书法小楷尤精年九十六卒 【无锡县志】 
　　按仁山有缩本兰亭叙石刻 
　　王樾字玉溪诸生以书法教授乡里从游甚众 【同上】 
　　王霖字雨苍樾弟国子生官浙江按察司照磨亦能书 【同上】 
　　王玉树沛县岁贡生善书 【徐州府志】 
　　王家驹字超羣工书 【盐城县志】 
　　王士禄字奕蕃合肥庠生生平肆力于书 【庐州府志】 
　　王邦霖舒城诸生书法冠时乡里交称之 【同上】 
　　王泽溥黟县人楷书工妙 【安徽通志】 
　　王增字颠如怀宁人能书得董文敏笔意 【同上】 
　　王超祖字珠泉岁贡生工书法 【六合县志】 
　　王烜歙人居常州以书名 【武阳合志】 
　　王孝咸字小阮宜兴诸生工小楷临摹黄庭乐毅无不精妙 【书画家笔录】 
　　王牧吉号碧城长洲人年十二三即以佣书自食其于书性能好之日写数千字敏速他人莫及也 【惕甫未定稿】 
　　王永古苏州洞庭东山人作字端严类其为人 【同上】 
　　王堂字音元号肯斋海宁诸生 
　　陈焯曰书法流利 
　　王士达字日上号可轩象山庠生书法松雪尤善行草 【彭姥诗搜】 
　　王世华字亦良号翠岩别号夷白山人东阳岁贡生 
　　戴璐曰东阳士鲜工书独世华爱临松雪每以字试列前茅 
　　陈焯曰书法颜鲁公 
　　楼上层曰工书骨节外劲肌理内润至晚尤卓 
　　王如华字蔚南诸生性嗜书法深得晋唐诸名家肯綮然不择笔晚年所造益精 【东岩县志】 
　　王士禔字介卿刻印冠一时章草飞动 【湘潭县志】 
　　王树英字毓才云和恩贡生文藻书翰并擅绝一时 【两浙輶轩续录】 
　　王镇字泰岩娄人善隶书 【松江府志】 
　　王国泰字星阶会稽人工擘窠书为时所珍 【两浙輶轩续录】 
　　王鼎字定九一字幼赵号省厓蒲城人嘉庆元年进士官至东阁大学士谥文恪公余必读儒先书摹碑帖为娱 【冯桂芬撰神道碑】 
　　王引之字曼卿一字伯申高邮人嘉庆四年进士官礼部尚书谥文简 
　　李慈铭曰宗师龙树寺有王引之曼卿篆书水月清华一额 【越缦堂日 【脱记字】 】 
　　王宗敬字礼思别号未了山人济宁人嘉庆五年举人官晋州知州工八分专学桂冬卉大令予曾藏其五言楹帖可与郭小华翟云生鼎峙 【木叶厱法书记】 
　　王衍梅字律芳号笠舫别号红杏村人又称苍梧下吏会稽人嘉庆十二年进士授武宣知县改教谕 
　　所著绿雪堂遗集云栖题壁诗下自注每夜借董文敏手书金刚经摹数过 
　　善书法专摹右军 【倪鸿桐阴清话】 
　　王景章字星甫号睢园嵊人嘉庆十三年举人官郴州知州候选知府善篆隶 【邓显鹤撰墓志】 
　　王毓麟字玉海号匏生昆明人嘉庆十五年举人工书法 【戴絅孙味雪斋集】 
　　王赠芳字曾貤号霞九庐陵人嘉庆十六年进士官云南盐法道 
　　书法似兰石庶子 【王贤仪家言随记】 
　　王韵芳字音也负号纶堂上谋四世孙庠生 
　　王赠芳撰行状云十岁作擘窠大字求书者踵至 【慎其余斋文集】 
　　王芝林字人月无锡人嘉庆十八年拔贡善书 【无锡县志】 
　　金匮人兼精八分 【书画家笔录】 
　　王兆辰字申曾号康民吴县人庆 【庆：嘉】 庆二十二年进士官颍州教授 
　　工书法 【历朝印识】 
　　王任之字莘农嘉庆二十四年举人工书 【元氏县志】 
　　王铸原名敷字蕴成号雪浦乌程国子生嗜金石工篆隶 【南浔镇志】 
　　工篆隶为钱竹汀先生所赏家藏金石甚富 【施国祁礼耕堂集】 
　　王正榘岁贡生官卢龙训导喜临池书法直抉二王之奥 【正定府志】 
　　王履字际昌嘉兴人书学徐季海得其神髓 【张廷济感逝诗】 
　　王玉墀字凤翰精篆隶旁及摹印制砚靡弗深究 【昆山县志】 
　　王潢字聚五号慎斋秀水人善书子桢诸生亦工书 【两浙輶轩续录】 
　　王鉁字宝臣号懒痴秀水诸生善书法 【同上】 
　　王士锦号铁舟晚号枉生居士归安人书法羲献 【同上】 
　　王标字汇东号立斋归安人仁和籍诸生善书 【归安县志】 
　　王涑更名景字讲泉号枣坡归安人官河池知州能书得欧柳法与钱塘高垲齐名 【同上】 
　　王曰升字云阶一作筠皆号师竹又号懒竹晚号筠叟镇海庠生试用训导以书名 【木叶厱法书记】 
　　王铭字裴山国泰子郡庠生两世胥以能书擅誉 【两浙輶轩续录】 
　　王觐字赠玙一字五玉海宁诸生工擘窠大字且通印八法 【杭郡诗续辑】 
　　钱清涟曰笔法秀劲端凝饶有大令风 
　　王尚赓字云舫丽水诸生嗜金石精篆隶 【李遇孙括苍金石志】 
　　王尚忠字荩臣号芝庭丽水岁贡 
　　按二王当是昆季 
　　董游曰工篆隶真草并精铁笔 
　　留心金石篆隶行楷皆有门径 【梅簃随笔】 
　　精篆隶志中篆书皆芝庭手摹 【括苍金石记】 
　　王昭麟字公符别号小弇山人太仓人官江山知县善真草书天台雁宕间碑刻往往出其手 【萧抡撰传】 
　　王惠升宿迁人善擘窠大字尤癖金石 【王褧之芬响阁初稿】 
　　王景曾字介然号香泉萧山诸生 
　　蔡英曰书法二王得其神理 
　　王远松字峻斋声扬孙诸生以孙祭酒先谦贵赠如其官 
　　以书名 【虚受堂集】 
　　王嘉禄字绥之号井叔芑孙子诸生 
　　陈文述曰书法得其母曹墨琴指授 
　　王城字伯坚号小鹤肇奎子优贡生充镶蓝旗教习 
　　金望欣曰亦善书 
　　工书所临各楷刊入胪云仙馆集帖中 【安徽通志】 
　　朱 【朱：王】 劭定字静山志瀜子亦工书有碧落翫箴图 【郁栖书话】 
　　王星南字季耀武进人幼即攻书比长书既成坐巿肆中为人作书 
　　以给食予与论书甚洽 【初月楼文集】 
　　王旭升字丽峯直隶人官济宁知州工书法 【蠡庄诗话】 
　　王淑元号秋查鄞人道光元年举人官龙州同知巨盗陈三破城死之工书 【王拯龙壁山房文集】 
　　书法名天下 【徐时栋烟屿楼文集】 
　　王大纶字雪泉历城人道光元年举人官湖南同知以书名尤工擘窠 【家言随记】 
　　王琦字小韩历城诸生善书与王大纶齐名抚院牌楼齐鲁总制四大字郭兰石先生典试时极赏之 【同上】 
　　王煦字渻厓昌黎人道光二年进士官署武进知县书法苍秀 【畿辅先哲传】 
　　王化起字基之号云圃历城人道光七年举人书法秀劲有欧褚风格 【山左诗合钞】 
　　王言铸字伯陶道光十七年顺天举人官内阁中书工小楷 【无锡县志】 
　　王引孙字伸仲号小竹曰升子道光十七年拔贡工书法与其父师竹先生有羲献之目 【两浙輶轩续录】 
　　王荫昌号五桥正定人道光二十年举人官武定同知以文词书法名当世 【家传】 
　　王式言原名家琼字月亭号柳坪瑞昌人道光二十三年举人官刑部主事书法精工 【正雅集】 
　　王堃字小铁钱塘人道光二十四年举人官澄江知府 
　　丁丙曰堃先世丹徒梦楼太守曾孙书法克绍祖风官中书时派书文宗陵寝神道碑定陵隆恩门隆恩殿扁额端庄雄伟同志叹服 
　　王 【自王字下：另行顶格】 士仪字心如阳湖人道光间以书名 【武阳合志】 
　　王龙蟠字香潭海宁人以书名 【甘泉乡人稿】 
　　香潭翁挽诗云翁年已八十我始来海上贻我径尺字腕力逾健将 【同上】 
　　王梓字楚材以字行更名梓材号雘轩鄞人高祖炳善书先生禀承家学究心六书谓书法盛于晋唐亦坏于晋唐盖专讲结构任意增损而六书之法寖失惟颜鲁公尚有典型耳 【运甓斋稿】 
　　王廷彦字容斋钱塘人精小楷 【木叶厱法书记】 
　　王竹岩字鸣岗号芥舟杭郡庠生善隶古摹万九沙先生笔得其神似 【杭郡诗三辑】 
　　王震亨字韵亭钱塘庠生工小楷尝集唐人志铭数十种置诸明窗凈几间一一临摹无不神似足继江听香称名于时 【同上】 
　　王寿征原名斯恩号虎生钱塘优贡署从化知县字体秀劲暮年尤工远似文甫田近学翁复初 【两浙輶轩续录】 
　　王英澜字紫生号杏泉 【一作庭】 晚号景瑗老人铭子廪贡生官鄞县教谕以子知府继香贵赠如其官工行草书 【木叶厱法书记】 
　　王英涛字念亭英澜从弟增生 
　　王继香曰工书 
　　王僧保字西御仪征人工书包世臣弟子 【木叶厱法书记】 
　　王翼凤字勾生仪征廪生善学北碑得包安吴执笔法 【同上】 
　　王云号石香吴人书法六朝兼精铁笔与杨龙石齐名 【同上】 
　　王承录字铁卿号铁史上海诸生以助饷功赐举人授沭阳训导改内阁中书工书法尝蓄良砚自为铭识 【上海县志】 
　　王礼字礼仲江都诸生篆宗张谦仲吴承嘉八分雅整擘窠正草靡不精妙 【广印人传】 
　　王焕庚原名焕星字心谷无锡增贡生工隶书 【书画家笔录】 
　　王光植字莳门岁贡生尤精翰墨历游广东诸郡县人得其只字如拱璧 【霍山县志】 
　　王云表砀山诸生工楷法 【徐州府志】 
　　王朝忠字梦霞号月山一号蕴香东洞庭老布衣也能书细字一粒芝麻上初写天子万年四字继写鼋鼍蛟龙四字老来目光更明于如麻两粒大牙牌上惯写数十字署双款年月日时以赠友人予馆海上也是园时得交其弟雪香布衣希濂相与谈及心甚慕之越半月吾友徐逸生来园袖出牙牌大仅如麻二粒二面各四行云子曰君子不可小知而可大受也小人不可大受而可小知也戊辰二月十七日己刻书于小石山房之北窗玉溪仁兄大人正月山年六十九共五十五字分行布白廓乎有余地真古今来绝无仅有之奇艺也可载无双谱矣 【齐学裘见闻随笔】 
　　按朝忠年七十六始卒 
　　常熟王朝忠年六十余能于一粒芝麻上书数十字曾见其三一书今夫水一段以显微镜测之点画分明于鼋鼍蛟龙等字无一苟笔一书君子不可小知一节一书十亩之间兮一章仍各具年及落款又有十余字较之昔人于一粒芝麻上能写天下太平四字者又远过之矣 【汪堃寄蜗残赘】 
　　观常熟王君朝忠书细字二事一以瓜子仁书滕王阁序一以粒麻书中庸今夫天一节 【孙周大瓠堂诗录】 
　　王希濂字雪香震泽人工书法 【墨林今话】 
　　王赋都字太冲三水贡生通六书 【岳震川撰传】 
　　王宪中字叔和常熟人咸丰元年举制科以疾未与试善书 【苏州府志】 
　　王荫丰字子京号石庐正定人咸丰九年进士官检讨能书 【家传】 
　　王彦起原名起号砚香堃弟咸丰九年举人官会稽教谕 
　　谭献曰书势雅令有梦楼遗风 
　　王维珍字席卿号颖初一号莲西 【一作溪】 别号大井逸人天津人咸丰十年进士官通政司副使书法率更参以米董 【书画过目考】 
　　以书名 【墨花馆感逝怀人诗】 
　　王轩字霞举号顾斋洪洞人同治元年进士官兵部主事工篆书学石鼓文 【木叶厱法书记】 
　　王观国监生同治二年死枭匪之难书法刚劲 【宁津县志】 
　　王鼎华字铸言号尘庵秀水人同治四年优贡官内阁中书工楷书何太史绍基称其入晋人之室 【两浙輶轩续录】 
　　王兰升字芷庭莱阳人同治十三年进士官编修 
　　书法文章并为当世所重 【孙葆田校经室文集】 
　　王执让福山岁贡生着古今字模 【山东通志】 
　　王具民字子备莱阳诸生着历代书谱一卷书赞百首 【同上】 
　　王廷栝丰润拔贡生工行草书 【赵国华青草堂集】 
　　王维嘉字式燕号宾叔杭州诸生生有夙慧初临玄秘塔及灵飞经旬日间即得神似未冠遽没 【杭郡诗三辑】 
　　王德炳字子范鹿邑人由进士官成安知县工书 【永年县志】 
　　王锡骥字伯厚无锡诸生书法劲挺能用鸡毫 【书画家笔录】 
　　王声雷字鸣夏荆溪人书法率更笔意 【同上】 
　　王寿康字保之号二如别号还独老人上海人工书凡晋唐及宋元名迹莫不心摹手追晚年神似刘文清徧购遗墨勒石为曙海楼帖四卷 【王韬瀛壖杂志】 
　　王堃号瘦石秀水人工八法 【黄协埙鉏芸精舍遗墨】 
　　王震甲号葭沚昆山诸生书宗颜柳擘窠大字秀劲奇突 【书画家笔录】 
　　王龄原名锡龄字九亭号啸篁萧山人书学冬心 【木叶厱法书记】 
　　王星諴字孟调初名于迈又名章字平子山阴诸生楷法亦工 【同上】 
　　王兰森字蔗乡一作柘香怀宁人官河南知县精小楷 【同上】 
　　王仁堪字可庄号公定一号忍庵闽县人光绪三年一甲一名进士官苏州知府 
　　王君楷法近日馆阁第一 【越缦堂日记】 
　　谢章铤为王可庄同年书扇诗自注云君近治小学多作篆籀 【赌棋山庄诗集】 
　　光绪一朝状元书迹予只取两家一为王可庄丈一则吾友刘伯崇福姚也 【木叶厱法书记】 
　　王懿荣字廉生一作莲生号正儒福山人光绪六年进士官国子监祭酒殉庚子之难谥文敏 
　　书名最盛 【梁节庵生遗集】 
　　工行楷书尝云作一字须含十二意入直南书房尚方贴落所需其章幅稍大者孝钦必降口敕令公书醇贤亲王栗主特旨命缮写供奉 【雪桥诗话】 
　　王瓘字孝禹一作孝玉晚以字行别号遯庵铜梁人光绪八年举人官直隶道员嗜金石篆临猎碣 【永怀堂先友记】 
　　王继香字子献号止轩一号醉颠又号醉盦英澜子光绪十三年进士官河南知府 
　　自云予年十九喜弄柔翰张鲁封丈亟赏之里党中遂争以纸素索书 【醉盦砚铭】 
　　沈宝森醉盦砚铭序云尤工八法 
　　张庆澜醉草行赠王子献自注云令曾祖星阶赠公善作悬臂书令祖裴山赠公小楷绝似闲邪公家传尊甫杏庭广文尝临孙过庭书谱得其神似再从叔父念亭茂才尤工书令兄根仙文学 【按名继本】 
　　书绝类柳公权令弟子诒 【按名继谷号漱六郡诸生母疾欲以身代投河自尽奉旨旌表】 
　　初学执笔即浑劲可喜 
　　王臣弼字右星太仓人官湖北知县工篆书俨然完白 【书画家笔录】 
　　王元铸字桂芬无锡国子生能书 【同上】 
　　王元吉字履祥无锡国子生勤学书临摹右军功候甚深 【同上】 
　　王宗藩号晓初无锡人能隶书 【同上】 
　　王锡棨字戟门诸城诸生官户部郎中幼工篆刻评者比之邓完白尤娴书法籀篆隶楷各体俱工 【石言】 
　　王代豊小名庆来字仲章湘潭廪生早卒 
　　王代功撰墓碣云六岁受许氏字书贯识偏旁十岁篆书礼记四十五篇 【湘绮楼文集】 
　　王祖杰字伯刚更字伯庚继香子诸生父子献入翰林以书名重于时四方朋友及九夷使臣方外缁衣之流以楮素求书者踵相接不能徧应则命伯庚代书其于四体书无不工小篆则初法完白山人进而求之当涂又进而求之石鼓文王文敏以为张皋文一辈人 【孙葆田撰传】 
　　王仪郑字伯恭因避御名以字行改字伯弓盱眙举人官湖北知县工楷隶苍雅可爱 【朋旧诗传】 
　　王万芳字季远号南泉襄阳人光绪十五年进士官御史有书名 【游鄂纪闻】 

　　皇清书史卷十六 
   
●卷十七 

　　下平（七） 

　　七阳（四） 

　　○【下平】 七阳 【黄　梁　庄】 

　　黄 
　　梁 
　　庄 

　　黄 

　　黄周星初字景明改字景虞号九烟上元籍广东人幼育于湘潭周氏及第后疏请复姓明崇祯十三年进士除户部主事鼎革后入粤为道士变姓名曰黄人字略似号半非一号圃庵别号笑苍道人一称汰沃主人又曰石头黄人思为园名以将就复署将就主人康熙庚申五日忽自投南浔河中为人救出越日卒年政七十董其昌曰周郎八岁书兰亭曹娥有二王笔意虽纸成堆笔成冢者未能过也 【容斋随笔】 
　　善草书 【江宁府志】 
　　七岁善真行草隶江南盛传周郎帖 【湘潭县志】 
　　工篆隶求者如巿 【南浔镇志】 
　　工书法篆刻 【归元恭文续抄】 
　　擅篆籀工图章 【今世说】 
　　黄逐字天放别号荡道人成都人迁江宁明诸生工秦汉文钟鼎玉箸大小二十四家篆法无不精妙人以铁笔公尊之与程穆倩为世外交 【陈鼎留溪外传】 
　　黄修字人闇吴县人明诸生好蓄古法书初学赵临川董北苑 【疑是赵吴兴董华亭之讹】 小楷及孙过庭草书晚乃参学圣教序云麾将军两家所摹画得其笔法 【魏禧叔子文集】 
　　黄澄之初名师先字帅先改字波民号静宜建阳人 
　　周亮工曰工书 
　　予尝见波民先生自书诗册其造句结体迥不犹人似在顾与治唐祖命诸公之右先生以布衣为史阁部幕府上客相传阁部报我朝摄政王书即其代作 【木叶厱法书记】 
　　按彭士望耻躬堂集阁部报书乃乐平王 【纲】 干维代作 
　　黄晋良字处安一作处庵晚称井上老人建安人 【一作闽县人】 诸生唐王时官工部主事万历乙卯生康熙己巳卒年七十有五 
　　书法得二王精蕴 【寒村集】 
　　字有晋唐风致愈潦草而愈高妙一时艺林鲜有其匹惟吴中汪退谷颇与相似而知汪者多知黄者少则其地为之也 【退庵书画跋】 
　　按处安年辈在退谷之前梁氏相提并论由未详处安之身世耳 
　　黄辂字孟誉号复园一号无隐莆田人顺治中布衣工八分书瘦硬有古意 【莆风清籁集】 
　　黄仍玉字云沼号隐斋别号拜石道人嘉定人陶庵先生令子善书工篆刻康熙丙申卒年七十五 【练音初集】 
　　黄世春字木正余姚人忠端公从子楷篆草俱精 【两浙輶轩录】 
　　黄子云字士龙号野鸿昆山人居吴县精书法与释正诣埒为世所重 【苏州府志】 
　　黄云字仙裳号旧巢 【一作樵】 泰州人书法苏米 【书画过目考】 
　　黄垍字子厚号澄庵康熙二年举人书法晋唐 【即墨诗钞】 
　　着有书法办体草法辑略等书 【山东通志】 
　　黄嘉爵字勖兹晋江人康熙十二年以例贡与修一统志授歙县丞摄贵池县书法亦苍劲 【福建通志】 
　　黄衮江都人工草书求者辄以鹅字应之 【扬州画舫录】 
　　予幼见黄山补 【衮】 
　　刻石印数方山翁于康熙朝迎銮献书法 【阮充云庄印话】 
　　草书入怀素之室圣祖南巡衮年九十迎銮献字赏大缎二匹 【北湖小志】 
　　黄楷黟人工汉唐隶法与郑谷口齐名 【安徽通志】 
　　黄生字扶孟号黄山别号虎耳山人歙人 【或云明诸生】 工六书 【飞鸿堂印人传】 
　　真草细逾蝇头而笔力挺秀 【甘泉乡人稿】 
　　白山先生书法如龙虎盘崛得晋人不传之秘视唐以后书家皆烟视媚行也 【黄崇惺草心楼读画集】 
　　黄仪字子鸿常熟人 
　　王士祯曰精书法予刻渔洋续集将仿宋椠苦无解书者门人盛诚斋闻子鸿多见宋刻独工此体因礼致之子鸿欣然而来都无厌倦令续集自首迄尾皆其手书也 
　　黄帝臣字敬卓号忆趋莆田诸生工篆隶书 【莆风清籁集】 
　　黄任字于莘号莘田永福人康熙四十一年举人官四会知县 
　　工书 【福建通志】 
　　陈兆仑序略云书法疏秀称其文章 
　　工书法 【杭世骏榕城诗话】 
　　陈寿祺撰传云工书法初学于林吉人后得笔法于汪退谷 
　　先生以诗名于书法非所注意而信手挥洒自有晋唐风榘与同时林吉人谢古梅周瑞峰诸君子较量腕力实未易轩轾其间 【退庵书画跋】 
　　黄铨字叔度钱塘人康熙五十一年武进士官陈州守备书法遒媚 【杭郡诗辑】 
　　黄国袍原名袍字衮衣号澹峯如皋人工书法 【江苏诗征】 
　　黄衍字昌宗一字长原常熟人工书法精篆刻并经妇翁冯补之指授而篆刻尤为擅场一等侯秦中张公见之叹为绝伦聘至云间署中为留数月以尽其技而京师贵人寄石请镌郑重致币岁恒不绝所著六书探原识者谓其功不在周伯琦下焉 【同上】 
　　黄复字来初诸生善书学者争师之 【江阴县志】 
　　黄元瑶字玉舟吴江人善书卖以糊口 【松陵诗抄】 
　　黄河字詹吉上海太学生善书 【松江府志】 
　　黄厚燧字复光号千顷其先同安人占籍华亭为诸生书法二王 【同上】 
　　黄森字小涪庠生工楷书 【川沙厅志】 
　　黄纯源号铁樵庠生楷法黄庭乐毅行草近董文敏 【同上】 
　　黄炜字彤章号岐亭南通州诸生举贤良方正不就善书郡学中明伦堂额其笔也或曰缚布蘸墨为之结体遒媚擘窠书罕有其匹 【崇川诗抄汇存】 
　　黄守悫字方甫即墨诸生着临池管窥 
　　【山东通志】 
　　黄元治字涵斋歙人由副榜官澄江知府诗字俱可传 
　　【滇系】 
　　黄昭干字健修桂东人善书 
　　【湖南通志】 
　　黄日辉诸生善小楷 
　　【厦门志】 
　　黄秉元调叔号春潭龙溪诸生书法遒媚 
　　【同上】 
　　黄建中字懋德陕西咸宁人雍正十年拔贡官海州知州 
　　钱陈群曰书法工秀 
　　【香树斋文集】 
　　黄树谷字培之号松石一号黄山别号瘿楷居士钱塘人 
　　以篆隶名家 【复初斋集】 
　　钱大昕撰传云所作篆隶用笔淳厚有古法张文敏推为第一手精篆隶 【两浙輶轩录】 
　　精于篆隶 【扬州画舫录】 
　　阮元曰与张得天司寇为莫逆交张书间出其手人莫能辨尤工小篆八分得者珍如球璧 
　　工真行书尤善古今篆尝主张文敏家文敏酬应之笔半出其手亦善飞白书客思敬上公府与上公同作飞白深得唐人笔势 【张燕昌飞白录】 
　　工隶书 【墨林今话】 
　　黄孙懋字训昭济宁人占籍曲阜乾隆元年第二人及第官内阁学士兼礼部侍郎书法妍劲为人宝贵 【山东通志】 
　　黄涛楫字逢源吴县人乾隆元年贡生举鸿博书效率更 【苏州府志】 
　　黄腾达字云衢休宁人寓苏州乾隆二十六年进士官礼科给事中善书 【同上】 
　　黄轩字日驾腾达弟乾隆三十六年一甲第一人及第官川东道工书法 【同上】 
　　轩号小华一号蔚塍书法赵松雪 【木叶厱法书记】 
　　黄寿龄江西新城人乾隆三十七年进士官国子监司业工书 【江西通志】 
　　放按号挺山一号筠庄 
　　黄昭著字次明桂东人乾隆四十六年进士官宝庆府教授工书 【湖南通志】 
　　黄坚宝字介卿号惺全一号心泉晚号遯园长沙人乾隆四十八年举人官零陵教谕作书劲直有平原规矩 【躬耻斋集】 
　　黄丕烈字绍武一字绍甫号荛圃又号复翁长洲人乾隆五十三年举人分部主事 
　　顾广圻跋丕烈所书百宋一廛赋云荛翁手写有别趣但此君不晓楷法美哉犹有憾 
　　荛圃手书季沧苇书目付刻 【书林清话】 
　　黄鹏年字翼云号敬斋上元人乾隆五十九年岁贡嘉庆元年有司将以孝廉方正荐辞不就工书法 【金陵通传】 
　　以书法重于时 【续纂江宁府志】 
　　工书 【金陵诗征】 
　　黄因莲 【按一作琏】 
　　字东秀新城人乾隆六十年进士官编修工书为诸生时学使翁方纲称赏之 【江西通志】 
　　按号初甫 
　　黄景仁字汉镛一字仲则别号鹿菲子武进诸生候选县丞 
　　王昶哭黄仲则诗自注云工八分极古质 
　　书法在东坡山谷间分隶古雅有致 【澹然居笔记】 
　　旁通篆刻有西蠡印稿 【飞鸿堂印人传】 
　　黄经树谷仲子幼时尝集古篆百二十寿字以寿王茨檐曾祥高绳武曾为作长歌其伯兄庭号梦珠工刻印弟即小松司马也 【木叶厱法书记】 
　　黄易字大易号小松一号秋盦经弟督 【督：监】 生官兖州府运河同知 
　　精金石六书之学手自钩摹汉魏诸碑附以题跋曰小蓬莱阁金石文字 【翁方纲撰传】 
　　工汉隶书尤邃于金石之学 【履园丛话】 
　　熟娴隶法又一变焉为人精于考古故隶法中参以钟鼎尤见古雅 【谢堃书画所见录】 
　　蓄金石文字最富且精隶书尤得古法铁笔直追奏汉 【墨林今话】 
　　黄占济号槎山歙人工各体书 【扬州画舫录】 
　　黄琮字二卿华亭人着有篆考 【华亭县志】 
　　黄寿仁字若山吴县人工隶书篆刻 【朱海妄妄录】 
　　黄烈临淮岁贡生善行草 【安徽通志】 
　　黄惟钦廪生工篆隶 【六安州志】 
　　黄靖字竹轩荆溪人官永嘉知县工书 【书画家笔录】 
　　黄世则字正衡号可亭无锡监生 
　　所著半舫诗钞自序云文得所师向不成艺书得所师而不成体至于诗则未有师也 
　　黄启兴号石香婺源廪生通六书篆隶 【安徽通志】 
　　黄钟号竹虚无为人工书行草逼近怀素 【庐州府志】 
　　黄传纮号梅村无为人善书 【同上】 
　　黄本初字既园楷书仿率更爱写朱伯庐家训行书似山谷兼华亭风致 【兴化县志】 
　　黄恩怿字望庭鹏年弟书法极工 【金陵通传】 
　　黄鼎字秋园江宁人精篆刻工书法 【同上】 
　　黄鉴字耀寰号云泉一号瀞怀休宁人迁长洲性嗜篆隶初学陆绍曾后入都得识翁覃溪余秋室诸先生笔法乃大变以荐入馆供事居京师二十载晚年书极谨严得汉人古质趣着有云泉篆草及汉隶考 【顾承撰传】 
　　黄彬号梅桥钱塘诸生 
　　山舟学士称其书神似松雪 【两般秋雨盦随笔】 
　　黄为霖字益庵临海诸生善书法结构严整其得意处酷似颜鲁公 【两浙輶轩录】 
　　黄恩普字云峰善籀篆 【川沙厅志】 
　　黄道熊字符飞宁德贡生工书法 【福建通志】 
　　黄巅字小山龙溪诸生草书学怀素 【同上】 
　　黄玉绳字汉征顺德诸生 
　　黎简曰精汉隶 【五百四十二峰草堂诗抄】 
　　黄伸号东园贡生官静海训导跻上寿嘉庆初累赐举人进士翰林院编修行草最知名得十七帖神髓 【玉田县志】 
　　黄瑞字留村常熟人嘉庆六年举人善草法 【苏州府志】 
　　黄安涛字宁舆号霁青晚号葵衣老人嘉善人嘉庆十四年进士官高州知府 
　　精书法 【见闻随笔】 
　　黄旭字昭人宜黄人嘉庆十四年进士入词林尝进万寿诗册书用双钩小楷蒙上赏 【江西通志】 
　　黄寿凤字桐叔丕烈子诸生工篆书能摹印 【苏州府志】 
　　篆书学钱十兰刻印仿文何 【冯承辉印识】 
　　黄锡蕃字椒升一字普蕃海盐人官福建候补布政司都事署上杭典史工八分 【海盐县志】 
　　擅分隶 【金石学录】 
　　刘星高飞白录序云究心博雅与吴趋陆白斋同里张文鱼并以飞白擅名 
　　黄浩字天木萧山诸生 
　　工书法 【王端履重论文斋笔录】 
　　黄言兰字秋浦番禺人嘉庆二十一年举人官四川知县工小楷 【艺谈录】 
　　黄钊字香铁镇平人嘉庆二十四年举人官内阁中书 
　　蒋湘南诗云新雨有老铁其诗如其字筋盘骨崛中时时见古致 【春晖阁诗钞】 
　　黄密字公谨号山堂平湖诸生工书 【两浙輶轩续录】 
　　黄模字相圃号书厓钱塘岁贡工书学其友苏许堂 【杭郡诗续辑】 
　　黄承锡字二梧扬州太学生能书发愿写九经 【青惠堂集】 
　　黄日宾歙人善学王梦楼书见者以为毕肖 【草心楼读画集】 
　　黄遐龄歙人工书效王梦楼尤逼真与汪竹坪齐名 【同上】 
　　黄家达字小谷江宁人精篆刻工书法 【续纂江宁府志】 
　　黄光燮字绣溪鼎子善书 【金陵通传】 
　　黄廉字从清号南浦顺德太学生善书作王渭川体 【岭海诗抄】 
　　黄乙生字小仲景仁子道光元年举孝廉方正 
　　工八分 【洪饴孙青埵山人集】 
　　包世臣撰墓志云嗜书攻之甚力志在复古予尝从君问笔法近之能书者踵出而君实为始事君善病每病辄三四月不饮食亦不困惟手古拓作书然自以为不工书成辄涂抹以故传世甚少又述书云乙亥夏与小仲同客扬州小仲攻书较予更力年亦较深小仲谓予书解侧势而未得其要予病小仲时出侧笔小仲犹以未尽侧为憾因诘其笔法小仲曰书之道妙在左右有牝牡相得之致一字一画之工拙不计也余学汉分而悟其法以观晋唐真行无不合者其要在执笔食指须高钩大指加食指中指之间使食指如鹅头昂曲者中指内钩小指贴名指外拒如鹅之两掌拨水者故右军爱鹅玩其两掌行水之势也大令亦云飞鸟以爪画地此最善状指势是故执笔欲其近布指欲其疏吾子其秘之小仲又云唐以前书皆始艮终干南宋以后书皆始巽终坤予初闻不知是何语服念弥旬差有所省 
　　黄乙生行榜书能品上小真行书能品下 【国朝书品】 
　　黄树宾原名之骧更名洵再名棣昌字修存吴川人大兴籍道光十八年进士官介休知县 
　　述书笔谈稿出高凉黄洵修存等得其法所作时与予相乱 【艺舟双楫】 
　　黄考祥字履上号缵亭贡生官金山训导书仿香光 【兴化县志】 
　　黄廷兰字畹九号馥斋乌程人八岁能书大字长工篆隶求者立应 【书画笔录】 
　　黄子高字叔立号石溪番禺优贡各体书工羣推小篆 【谭莹乐志堂集】 
　　粤东二百年来篆书当推石溪石溪作古当推兰甫 【艺谈录】 
　　按着有续三十五举 
　　黄润昌字邵坤以军功官道员加布政使衔殉叛苗之难恤赠巡抚 
　　衔善草隶日书万字 【湘潭县志】 
　　黄德符字应侯鹏年孙亦善书 【续纂江宁府志】 
　　黄观澜原名泰清字侣峰杭州诸生书仿率更秀整不苟 【杭郡诗三辑】 
　　黄凤池原名冈字竹楼钱塘监生善楷法 【同上】 
　　黄体芳字潄兰瑞安人同治二年进士官兵部右侍郎降通政使 
　　袁昶曰作书体势与晚香堂帖相近 【渐西村人集】 
　　黄自元字觐虞安化人同治七年一甲第二人及第官宁夏知府书法欧柳所刻碑版行世颇多 【书画家笔录】 
　　黄福懋字豫斋号松泉仁和人光绪九年进士官编修书法直追率更得其神似 【两浙輶轩续录】 
　　黄士陵字穆父黟县人官广东布理问工篆书 【金石学录续补】 
　　按牧甫工铁笔在湖北时为先公及放刻印甚多子石字问经能世其业 

　　梁 

　　梁惟枢字慎可号西韩生正定人明工部主事本朝官山东按察司佥事于书酷嗜欧阳率更得其楷法世祖知其能命书数纸以进天语褒嘉传为盛事 【梅村文集】 
　　梁清标字玉立号苍岩一号蕉林 【所居室名蕉林书屋】 
　　又号棠村别号冶溪渔隐维枢从子明崇祯十六年进士本朝官保和殿大学士 
　　嗜书画古器鉴别最精诗词书翰并精妙 【王士祯蚕尾集】 
　　书学晋人自具清旷之致 【陶梁红豆树馆书画记】 
　　精于鉴赏所藏法书名画甲天下刻秋碧堂帖 【名人尺牍小传】 
　　梁相国刻秋碧堂帖未成而卒其石覆在廊西绝无知者金桧门侍郎督学京畿过此发而视之乃属太守洗拓遂行于世 【春融堂集】 
　　梁天爵字世臣顺治十二年岁贡例授司训辞不就工行草 【泰和县志】 
　　梁舟字西楂号木天略阳籍安塞人由进士官安肃知县工书 【安肃县志】 
　　梁佩兰字芝五号药亭一号郁洲南海人康熙二十七年进士改庶吉士散馆归班 
　　书法大令 【书画过目考】 
　　梁泽字恒白号采山顺德举人官海盐知县工分书 【桑弢甫集】 
　　梁洪字崇此号芰梁天津诸生 
　　张如鉽书法率更传自梁崇此先生 【津门诗抄】 
　　梁文泓字深父号秋潭一号萚园亦号龙泓钱塘贡生 
　　天性孤介寡交游日以临摹法帖背诵经书为事晚岁书法益精到曾钞说文数过 【杭州府志】 
　　生平诗古文词多为人代作且为书法所掩 【两浙輶轩录】 
　　工书真行隶篆无所不能而于篆尤致力 【杭郡诗辑】 
　　梁诗正字养仲号芗林文泓从子雍正八年一甲第三人及第官至东阁大学士乾隆二十八年十一月卒年六十七赠太傅谥文庄杭世骏代刘文正公撰墓志铭云公临池初学诚悬继参文赵晚师颜李凡三变奉命编校石渠宝笈秘殿珠林二书益得纵观天府收储诣力精专天情流美经进时独蒙睿赏屡勒贞珉同列推为第一 【道古堂集】 
　　王昶撰行状云公常言往在上书房为今上作擘窠大字适宪皇帝驾至诸臣鹄立以俟宪皇帝命作书墨渍于袖又命今上曳之令 【令：今】 弆此衣三十年矣他时服以就木庶存没志君恩也卒如其言 【春融堂集】 
　　钱陈羣曰先生与诸城刘相国皆以书名自任予一日于直庐偶论后贤书法曰近观刘梁公子崇如山舟恣态雅饬恐有出蓝之誉先生笑掩予口曰里名胜母曾子回车香树独不见过庭书谱耶同直闻者谓予知言 【香树斋集】 
　　梁徽字慎五介休人官处州知府善真草书 【清仪阁题跋】 
　　梁国治字阶平号瑶峰一号丰山会稽人乾隆十三年一甲第一人及第官至东阁大学士谥文定 
　　书法深得唐人精诣 【绍兴府志】 
　　朱珪撰墓碑云年十四以书法制艺见赏于学使崔公纪 【知足斋文集】 
　　公于唐人楷法真有得力在直庐少暇即展临法帖一日临颜鲁公书郭氏家庙碑后书予款予即索而藏之 【西清笔记】 
　　工书 【吴璜黄琢山房诗钞】 
　　洪樨存太史以梁文定彭文勤两公楷法比之为堆墨书 【见北江诗话】 
　　意至不满实则厚重雍容具有峩冠博带气象道咸以来之宰辅乃并此亦不可多得矣 【木叶厱法书记】 
　　梁同书字符颖因得元贯酸斋山舟二字石刻遂号山舟晚年取心经不生不灭不垢不净之语自号不翁九十岁后又号新吾长翁诗正子乾隆十七年赐进士及第官至侍讲学士告归嘉庆十二年重宴鹿鸣加学士衔二十年卒年九十三 
　　许宗彦撰传云公于书出天性十二岁即能为擘窠大字求文庄书者不得暇辄命公代书徐文穆夫人墓志铭即公少作公少作书法颜柳中年用米法七十后愈臻变化纯任自然名满天下本朝能书人鲜有长于大字者公作字愈大结构愈严九十一岁为无锡孙氏书家庙额忠孝传家四字字方三尺魄力沈厚观者莫不叹绝公书刻石者至伙刻工往往不称公意惟陈如冈所刻谢侍郎王兵备两志最得公笔法 
　　【鉴止水斋集】 
　　善书法远近驰名日本朝鲜诸国争以重价购之论者谓近日善书者石庵相国朴而少姿梦楼侍读艳而无骨翁覃溪临摹三唐面目仅存汪时斋谨守家风典型犹在惟公兼数人之长出入苏米笔力纵横浑如天马行空汪文端张文敏后一人而已 【啸亭杂录】 
　　侍讲以书名重海内余过其家见笺素塞满两屋余笑曰君须有八百年之寿纔还清此债梁为一笑赋诗自忏云云语似谦而实傲 【随园诗话】 
　　王昶梁山舟八十寿序云法书独出冠时上溯锺王下兼赵董东南碑版及琳宫梵宇有所题署悉以求君君欣然捉笔各得所求以去而节镇之索书者往往累岁不报年八十明灯矮纸犹复能书细楷与欧阳信本文衡山并传千古 
　　耆年能作蝇头楷杭人媍人童子无不知先生善书者尝言古书家皆有代笔者我独无之盖不欲以伪欺人我性如是然托名以售者众矣作书喜用许虚白纸夏岐山潘岳南笔刻石必陈云杓陈如冈冯鸣和今虚白斋纸盛行潘陈皆因以致富 【钱林文献征存录】 
　　先生性厌酬酢投赠征逐饮食求书者尤忌以物通敬同里沈君工摹先生书借以自给先生宁失期约不假手欺人 【蒋知让妙吉祥室诗集】 
　　工书法超绝前后名满天下虽儿童走卒皆知公书 【张云璈简松草堂集】 
　　书出入颜柳米董自成一家负盛名六十年所书碑版徧寰宇与刘石庵相国王梦楼太守并称刘梁王 【名人尺牍小传】 
　　尤工于书日得数十纸年八十余尚为人书碑文墓志终日无倦容 【履园丛话】 
　　近日所称海内书家者有三人焉一为刘文清公一为梁山舟侍讲一为王梦楼太守也或论侍讲书如布帛菽粟此论太苛侍讲早年亦宗赵董惟自壮至老笔笔自运不屑依傍古人故所书全无帖意如旧家子弟循规蹈矩饱暖终身而已然见文清笑侍讲为灶下老婢侍讲亦笑文清为滕公佳城太守笑两公两公亦笑太守文人相轻自古而然 【同上】 
　　先生碑版照四裔其简牍尤精妙先生尝示余名人书札数册云十数岁时金冬心见贻明人数札始有集录尺牍之意今致精者以千计盖酝酿深故下笔神化乃尔 【清仪阁题跋】 
　　查人渶梁山舟先生论书册跋云学士论本朝书以姜西溟为第一兹与莲汀论书谓姜何汪查陈各有至佳处又云前辈皆比我高数倍以未及为叹噫先生之虚怀好学如此宜其超轶等夷也鄙意公书六十以前与诸公颉颃七十而从心化刚为柔纯是精液而神气飞动不可思议高出诸公上文董以后一人而已盖公书熟处与待诏相似虽书至千万字无出入其生秀又类文敏生秀者资性高无出入者功夫到也功夫与资性相济又得四五十年林下清逸之气笃志深玩宜乎非他家所能及呜乎成绝诣者固以有命存耶 【知畏斋文稿】 
　　山舟先生书予所见者只有真行两体大概其于篆分章草皆未尝留意晚年所作小真书如旧藏李忠毅公国史本传及神道碑两种气静神完不媿佳品包安吴因其不写生纸遂于所撰书品中不登其名过矣卒后其门人秀水陈莲汀铣刻瓣香楼梁帖海盐吴修刻青霞馆帖 【木叶厱法书记】 
　　梁巘字文山一作闻山号松斋毫州人乾隆二十七年举人官巴东知县 
　　肆力于书初得笔法于宣城梅釴后以工力精专苍健遒劲釴与弟鉁皆自叹为不及楷宗晋唐草法二王于李邕张从申摹仿尤久几于神似碑版徧天下真迹人尤宝之 【安徽通志】 
　　工书与钱塘梁学士会稽梁文定有三梁之目 【名人尺牍小传】 
　　书学李北海 【扬州画舫录】 
　　书法润泽骨肉均匀 【同上】 
　　以工李邕书名天下 【艺舟双楫】 
　　梁巘真及行书能品下 【国朝书品】 
　　方士淦曰近时书家工力之深无如闻山先生者诒晋王以书名天下尝散步厂肆见先生折扇遗迹于古画楼爱玩不置谓其入手得法自嗟衰老谦挹不遑形诸词色虽成邸虚怀善下而先生八法精通洵不朽云 【蔗余偶笔】 
　　张穆李思训碑跋云梁松斋大令以善学北海书名世先伯考永丰君实从受笔法故吾家松斋书最多其临思训碑者亦不下数十册 
　　胡寿芝少从闻山大令学书谓大令爱书生纸每作书辄先就榻假寐醒则挥十余纸极迅快再书则再睡否则止 【雪桥诗话】 
　　松斋大令书名盛一时与曲阜孔东山主事亦称南梁北孔着有评书帖一卷持论甚公 【木叶厱法书记】 
　　又见大令于丈二疋纸作擘窠大草书具见神通 【同上】 
　　梁履绳字处素号央庵诗正孙乾隆五十三年举人 
　　卢文弨曰书法虽不名家然端谨不苟如其为人 
　　梁天培乾隆五十四年拔贡年登耄耋犹作小楷细书 【正定府志】 

　　庄 

　　庄廷鎏字美三乌程南浔人坐法死 
　　翁广平书湖州庄氏史狱云词翰皆妙 
　　庄廷机字子善廪生书法宗二王 【川沙厅志】 
　　以书名 【松江府志】 
　　庄廷枢廷机兄亦善书 【川沙厅志】 
　　庄克征晋江人善楷书学王右军 【福建通志】 
　　庄柱字书石号南村武进人雍正五年进士官浙江海防兵备道善书 【彭启丰芝庭文集】 
　　庄有恭字容可号滋圃番禺人乾隆四年一甲第一人及第官至刑部尚书书法圆劲出入颜平原赵吴兴之间片纸只字人争藏弆以为荣 【潜研堂集】 
　　滋圃先生任浙江巡抚日以作真书为晓课 【汪辉祖梦痕余录】 
　　庄培因字本淳一字仲淳柱子乾隆十九年一甲第一人及第官侍讲学士工书法每扈跸于行帐中录章奏事有急宣或不能据几案手一折匣疾书而工整无疾遽态 【武阳合志】 
　　庄勇成撰传云早从舅氏钱太拙习书得晋唐人握管法学黄庭即追橅右军学庙堂碑即神似永兴其楷书若明珠鲜露见者钦爱 
　　庄诚字立先元和举人官考城知县 
　　王昶曰善隶书予所藏汉魏晋唐石刻皆其题签 
　　庄宝书字然乙武进人由四库馆议叙官聊城县丞善书初取法于董文敏后直窥晋人之室崛强夭矫无一平笔 【武阳合志】 
　　工书法与蒋丞齐耀齐名武进每旦启门则索书者已累累盈户外 【洪亮吉玉尘集】 
　　书法欧阳父子 【初月楼文集】 
　　庄曾仪字传永号心厓武进人篆书学碧落碑真行学赵文敏 【陆继辂崇百药斋集】 
　　庄缙度字眉叔武进人道光十六年进士官户部主事改东河同知工楷书 【武阳合志】 
　　裴斋司马工楷法善倚声尤善金石收藏甚富尝得黄小松司马小蓬莱阁石印遇精拓本辄钤于上予家所宝之宋拓郭有道碑残字即其旧藏者着有裴斋碑目 【木叶厱法书记】 
　　庄受祺字卫生武进人道光二十年进士官浙江布政使善书 【书画家笔录】 
　　按原字惠生浙江一作湖北 
　　庄又朔字稚蓂培因孙工篆籀楷书 【武阳合志】 
　　庄桂字香海海宁人善八法 【两浙輶轩续录】 
　　庄家增号葭渡诸生工细楷肆力赵董嘉兴张廷济书名擅一时见家增书辄称之因订莫逆交 【昆山县志】 
　　庄缤树字玉繁阳湖贡生咸丰十年骂贼被戕年七十八 
　　隶书学唐人 【谢应芝会稽山房集】 
　　善分书 【陆黼恩读秋水斋诗集】 
　　庄凤威字耀采号巢阿武进人官归安知县书法得晋唐笔意名重一时 【续名人尺牍小传】 
　　庄怡孙字心吉武进人官刑部郎中工草隶临摹汉碑凡数十百通笔意栩栩欲生 【同上】 
　　放按心吉一作省吉栩栩欲生四字评语绝奇 
　　庄鼎彝号苕夫武进举人善书法 【近人笔记】 

　　皇清书吏 【吏：史】 卷十七 

●皇清书史卷十八 

　　义州李放公乃纂录 

　　下平（八） 

　　七阳（五） 

　　○【下平】 七阳 【房　常　姜　汤　汪　臧　杭　瑭　仓　郎　皇甫　强　康　商　唐】 

　　房 
　　常 
　　姜 
　　汤 
　　汪 
　　臧 
　　杭 
　　瑭 
　　仓 
　　郎 
　　皇甫 
　　强 
　　康 
　　商 
　　唐 

　　房 

　　房可壮字海客益都人明万历三十二年进士官副都御史乞休顺治初以大理寺卿起用官至刑部侍郎谥安恪 
　　以书名鲁中 【李镜愿学斋小品】 

　　常 

　　常维桢字晋臣号白山广宁人康熙初官万载知县工诗及书 【江西通志】 
　　常执桓字友伯号酉北一号菜畦江都人明开平王遇春后 
　　书法圣教序 【扬州画舫录】 
　　书法章草 【同上】 
　　乾隆初扬州贺吴村君召性嗜奇石常自入山采凿遇有佳品辄手自磨砻令朋辈书而刻之予曾得三方皆高三寸广二寸余如图章式四周皆同时名流如黄松石张得天李复堂赵饮谷诸人题字其一为古斌临出师颂常执桓小楷释文尤为精绝李艾塘只称常善行草而不及其楷法何耶 【木叶厱法书记】 
　　常如楷字司直饶阳人咸丰五年举人官宝庆知府善书兼苏米法 【常堉璋撰墓表】 

　　姜 

　　姜君献字轶简官剿御山海都督同知工楷书善行草 【嵊县志】 
　　姜宸英号西溟一号湛园又号苇间慈溪人康熙三十六年第三人及第官编修敝藏太史小楷书一卷杂录宋人诗话及坡公煎茶定惠寺海棠古近诗体六七首又临大令十三行一字一牟尼真令人探翫不厌款云丁丑夏日随书 【书：兴】 兴 【兴：书】 此宸英下押苇间书屋白文湛园仿书朱文畦风吹馨白文三印引首及押角用漫与白文丁丑年后书朱文人书俱老朱文三印山舟居士跋云此卷先生暮年之作毕竟不同可宝也同书识下押梁印同书朱文方印 【木叶厱法书记】 
　　书法锺王尤入神品 【国史本传】 
　　钱澄之序略云姜子学书得执笔之法心手疲劳至于眩陨欲绝临摹攻苦寝食俱废盖至今而始成可谓得之难矣姜西溟少时学米董书有名至戊辰方用第四指学晋人书丁丑后方听余言用大拇指专工小楷是时年已七十矣使其少时即知笔法力学至老岂非丰考功后一人哉 【大瓢偶笔】 
　　金祖望曰书法入神直追唐以前风格 
　　张宗柟曰工笔札瘦硬自成一家 
　　梁同书曰本朝书以苇间先生为第一先生书又以小楷为第一妙在以自己性情合昔人神理初观之若不经意而愈看愈不厌亦其胸中书卷浸淫酝酿所致 【频罗庵题跋】 
　　赵怀玉曰先生之书在汪退谷之上识者推为本朝第一 
　　本朝书家姜西溟最为娟秀气韵与香光为近而笔力不足以副之 【初月楼论书随笔】 
　　书法尢逼公权有乞片纸者宝若拱璧 【文献征存录】 
　　书法锺王诸体临摹无不入妙 【宁波府志】 
　　书法锺王于唐宋诸家亦靡不临写晚尤加意章草及篆隶人得片纸藏弆以为宝 【慈溪县志】 
　　书入晋人之室长于摹古小楷尤工称重一代 【名人尺牍小传】 
　　西溟书拘谨少变化 【履园丛话】 
　　姜宸英行书能品上 【国朝书品】 
　　姜熙文苏州人杨宾弟子书得其传 【苏州府志】 
　　姜奋渭字腾上诸生工书法楷隶草篆各擅其胜 【遂安县志】 
　　姜廷举字士雄号古城龙游拔贡生善行草所书碑版甚伙 【两浙輶轩录】 
　　姜炜字若彤上元人嗜篆籀于六书八法研究甚精 【飞鸿堂印人传】 
　　姜有庆字誉甫岁贡生工书法 【盐城县志】 
　　姜左熊字子望南汇诸生精铁笔工四体书 【黄协埙锄芸精舍零墨】 

　　汤 

　　汤燕生字元翼号岩夫太平人精汉隶 【明遗民诗抄小传】 
　　篆书古淡入妙不在伯琦子行下与谷口翁同究各体书 【新治荆思旧录】 
　　汤铉字鼎辅号念水南皮人国初以明经选章邱知县升大同府同知左迁缙云县丞工锺王书法 【南皮县志】 
　　汤斌字孔伯号荆岘一号潜庵雎州人顺治九年进士由岭北道参政举鸿博授侍讲官至工部尚书康熙二十六年十月卒年六十一补谥文正文正不以书名而笔笔正锋字字圆劲 【退庵书画跋】 
　　汤文正小楷书梅溪绮罗香双双燕词一纸装为长卷黄勤敏钺题签刘师陆楷书潜庵遗墨引首四大字郭仪霄跋畧云予观菁园所刻法帖内有文正手书王伊璜先生寿序笔姿秀腻骨韵俊拔而赵文恪所藏文正手录礼书一通公自跋云夙不工书友人教以留心二王法自是专意临仿云其字体半用章草高雅疏秀与此卷迥异岂公中年以前书耶周作楫跋畧云苏门夏峰祠夏峰先生象上有文正题赞书法苍古不似此卷之软媚扬振麟跋略云笔法逼近锺太傅又出入颜鲁公此外题名者尚不下数十家详拙著清乐堂随笔予曾藏文正日记册中有细楷十余页与此卷笔迹正同桂山方伯锺颜之评最允其余均不曾搔着痒处予又尝见公大楷楹帖亦佳其印文中斌作份盖因说文无斌字如洪稚存太史印亮吉作谅吉也 【木叶厱法书记】 
　　汤右曾号西厓仁和人康熙二十年进士官吏部侍郎 
　　王士祯曰书法遒媚似东坡此册少宰公缩东坡春帖子意端庄流丽绝无对御矜持之态足见老辈风度不凡越人远甚 【频罗庵题跋】 
　　工行楷书 【名人尺牍小传】 
　　汤陟字郇书号研山宣城廪生善书法尤精隶体识者谓其突过郑谷口 【宛雅】 
　　汤第字眉山永新人书法绝似锺王 【吉安府志】 
　　汤溥字符博文正公子诸生工书初学颜后摹右军苍老秀劲不轻为人书故存者甚少 【汤准临漪园类稿】 
　　汤相尹字聘三零陵人雍正七年拔贡官嘉禾教谕善书法 【湖南通志】 
　　汤苍字云山江夏人生于明万历四十四年至乾隆十五年始卒寿一百四十五岁工擘窠大书喜作福寿字得者宝之翁苏斋集中有题百三十八叟江夏汤翁书福字挂轴诗 【清乐堂随笔】 
　　汤先甲字蕚南号辛斋宜兴人乾隆十六年进士官侍读学士书法工秀尝手写赵秋谷谈龙录一卷卢雅雨授之梓 【郁栖书话】 
　　梁敦书蓬壶朝旭为汤少光禄先甲赋文石诗云书法恰与光禄匹 
　　汤御龙字荣光乌程人乾隆二十一年武解元 
　　精书法 【野语】 
　　汤克敬字望贤萧山国子生 
　　王宗炎跋克敬遗墨云笔画端劲深入肤理 
　　汤昆字瀛洲号筠生优贡生官池州府教授工书 【和州志】 
　　汤玉侯旌德人与同邑刘圣立同写刻陆洽原话山诗稿三十六卷 【抱竹居检书记】 
　　汤雪樵嘉定人 
　　钱大昕雪樵五十诗云玉筯争传李监书 
　　汤金钊初字敦山改字敦甫号勖兹萧山人嘉庆四年进士官协办大学士谥文端 
　　鲁一同撰神道碑云善楷隶自七十五岁后每日晨起抄经二百字凡抄论语大学中庸尔雅礼记毛诗尚书周易孝经孟子左氏传尤好抑戒之诗写至数百过 【通父类稿】 
　　吴昆田汤文端公手写尔雅跋云公于七十五岁后每日写经书二百字终公之身编中书法似非公之极笔然秀劲有端凝之致足令姚冶纤媚者顾之失步 【潄六山房集】 
　　汤溶字纡洲嘉庆十五年举人善书 【宜兴县志】 
　　汤锡蕃字昼人仁和人嘉庆十六年进士授庶吉士工书法为梁山舟学士所赏以妹妻之 【杭郡诗续辑】 
　　按一字昼三号皴山馆选录作钱塘人 
　　汤铭字警斋旌德人 
　　汪承谊曰爱习香光书每见妙品随时钩摹刻有如兰馆董帖四卷 
　　工书学董文敏兼擅铁笔刻有三星赞印谱 【紫泥庵补印人传】 
　　汤潞字少博荆溪廪贡官嘉定教谕书法得十三行神髓 【荆宜合志】 
　　汤莲渚字茗仙南通州人道光二十九年举人楷法端正 【崇川诗抄汇存】 
　　汤亦中字子惠长沙人摹古篆隶得其浑拙之趣又喜章草 【吴敏树柈湖文集】 
　　汤中孚字理云宜兴诸生工篆隶秦汉碑碣无不研求 【书画家笔录】 

　　汪 

　　汪挺字无上更字尔陶明崇祯十六年进士宏光时授工部主事书法规橅两晋名流争赏晚以自给 【嘉兴县志】 
　　书法似欧阳率更 【欈李诗系】 
　　尤精小楷 【名人尺牍小传】 
　　汪涛字山来号梦龙休宁人真草隶篆以及诸家书法无所不精 
　　每写一家从不致杂入一笔大则一字方丈小则径寸千言铁笔之妙包罗百家前无古人 【寄园寄所寄引啸虹笔记】 
　　汪炳字虎文休宁人其兄既明为中翰精四体书是以虎文于书法特有家学焉甲申以后侨居武林见朱修能印谱即仿之一捉铁笔即能度越其妙再游维杨遇程子穆倩出印谱相证穆倩叹服 【同上】 
　　汪鸣瑞字旃来又号黄山白叟着有然石草与陈老莲友善集中有谢友人索飞白诗余观其诗不佳飞白亦可见矣 【丁敬飞白录】 
　　汪继昌字征五号悔岸歙人居钱塘顺治六年进士官湖广下江防兵备道 
　　顾景星曰酷嗜书集古金石文日仿数纸 【白茅堂集】 
　　汪璲初名璇字文仪号默庵晚号顽叟新安诸生 
　　叶良仪撰状云少年书法率更自谒高学宪汇旃后师其小楷益遒逸古秀几于莫辨 
　　汪洋度字文治书法仿晋人 【歙县志】 
　　汪延运字徙之潜山诸生工书法 【安徽通志】 
　　汪来许字昭兹嘉定诸生书法擅晋唐风致 【练音初集】 
　　汪浚字秋涧徽州人居扬州 
　　善抚古帖 【孙枝蔚溉堂集】 
　　汪镐京字宗周号快士一号西谷休宁人工篆籀精治印有黄山山水篆及红朮轩印谱 【木叶厱法书记】 
　　张英曰工篆籀 
　　汪懋麟字季用号蛟门仪征籍休宁人康熙十五年进士官刑部主事 
　　王士祯曰在史馆时一日禁中出宣德纸百幅命翰詹及羣僚书择其尤者二十四幅为御屏君书与焉 
　　蛟门以八分书平山堂额夜梦欧公命书联句云登斯楼也大哉观乎八字 【扬州画舫录】 
　　汪尚铭字新又康熙十七年举人官丰城知县善书 【泾县志】 
　　汪楫字舟次一号耻人晚号悔斋别号觉堂居士懋麟同族康熙十八年由赣榆训导举鸿博授检讨充琉球正使赐一品服官至福建布政使 
　　朱彝尊撰墓碑云书法以骨胜有杨凝式米芾之神尝为琉球国王书殿榜纵笔为擘窠大书王惊以为神 
　　唐绍祖曰工书 
　　文章翰墨妙天下 【今世说】 
　　汪灏字文漪一字天泉号畏庵临清人康熙二十四年进士官河南巡抚 
　　杨宾曰吾书厚重不如汪文漪 【大瓢偶笔】 
　　汪立名号西亭婺源人官工部主事通六书有钟鼎字源 【安徽通志】 
　　放按水部钱塘籍喜刻书有白香山集汗简翻校宋本极精 
　　汪于高字昭武号睡庵钱塘人 
　　仇兆鳌撰传云善书大字制笔长丈许肩背并用有五字勒石天竺寺门纵横寻丈笔法入古 
　　放按樊榭山房集有碧山草堂椽笔歌自注云天竺寺墙观自在菩萨五大字睡庵书 
　　汪沈琇号西京常熟岁贡官宣城训导工隶书 【苏州府志】 
　　宋杨备得古文尚书释文读之大喜于是书讯刺字皆用古文僚友多不之识指为怪物近吾友汪西京沈琇喜为古字诗文书牍无不用之盖今之杨备也 【柳南随笔】 
　　汪士鋐原名僎字文升号若谷改号退谷又号秋泉别号松南居士长洲人康熙三十六年会元官中允 
　　沈彤撰状云为书有奇势纵横自放而分间布白无分寸失名公卿碑版多出其手 
　　吴门汪文升宫允用冯补之之说学赵文敏恶言执笔见予书辄贬以为不知分间布白一日同予送梁质人于京师玉皇胜境质人尚在内城相与坐车箱待之因论书法乃大服明日延予至邸舍问笔法遂授之然分间布白之说终不能破也 【大瓢偶笔】 
　　余书秀润不如汪文升 【同上】 
　　退谷得执笔法书绝瘦硬颉颃得天诸子莫及曾见其沈凡民印谱自谓初学停云馆麻姑仙坛记及阴符经入都后友人陶子师讥为木板黄庭因一变学赵得其弱再变学褚得其瘦晚年尚慕篆隶特悬阳冰颜家庙碑额于壁间观玩摹拟而岁月迟暮精进无几噫先生书学本末尽于此矣 【梁巘评书帖】 
　　书法为国朝第一与姜西溟称姜汪 【名人尺牍小传】 
　　偶与石琢堂先生论书先生曰吾吴前辈书家林立君以何人为巨擘余谓义门最严谨而有伤于窘处惟汪退谷书宽博有余而复不稍轶于规矩之外似较义门为游行自在先生以为知言 【退庵书画跋】 
　　退谷大楷直合颜柳为一体不特义门无以相胜即泾南司寇亦当视若天际真人也 【同上】 
　　退谷书中年后益沉着 【松轩随笔】 
　　退谷书能大而不能小 【履园丛话】 
　　予于本朝吴人书极爱秋泉宫允藏其手迹亦最多有细楷两册尤为铭心绝品一系为蒋绣谷书千文一系为沈凡民书乾坤二卦沈册高仅四寸弱字小如指顶乌丝阑格精美绝伦宫允自跋数行其字尤小畧云人苦作大字而予则苦细书以其费时更甚于大字也予写大字屏幅十二纸多或至千余字只十二刻可了而小字千余言为时须倍之尝闻赵文敏日写万字巙巙子山日写三万字不知何以神速如此古今人不相及大抵如此况区区鄙拙乎后有阎朝邑小楷题识亦精又有河南段春湖学士晴川跋语数则兹录其一云退谷先生书法为国朝第一小楷尤矜贵其出笔沈劲遒逸超脱古隽字体如指顶而气势若尺丈此细书费时所以更甚于大字也彼时姜汪齐名以此册观之西溟应让一步盖学士颇工书故此评极为惬当乃钱梅溪氏竟谓宫允书能大而不能小岂非唐人所谓耳误目穷者乎宫允生于顺治戊戌卒于雍正甲辰年六十六 【木叶厱法书记】 
　　汪绎字玉纶号东山别号百药居士常熟人康熙三十六年进士以外艰归三十九年廷试第一人及第官修撰 
　　绎休宁人书法遒劲 【安徽通志】 
　　书法秀润与赵文敏争席 【苏州府志】 
　　彭定求撰墓志云书法秀整直超吴兴而上之 
　　书法工秀 【名人尺牍小传】 
　　汪应铨字杜林一作度龄号默林常熟籍休宁人康熙五十七年进士第一人及第官至赞善 
　　蒋涟撰行状云书法圆劲秀逸人争宝之 
　　工小楷 【名人尺牍小传】 
　　汪德容初名抡甲字云尺号重阆一号蔚亭钱塘人雍正二年第三人及第官编修坐事谴戍 
　　楷法初学黄庭行书学率更诸帖晚年则一意平原在塞上时有请作擘窠者苦乏巨笔以竹筯夹絮濡墨汁为之可谓书道之厄运矣 【频罗庵题跋】 
　　先生书法为吾乡第一卒无有知之者盖自登第后被事谪戍不还故笔墨流传绝少 【同上】 
　　汪由敦初名良金字师茗一字谨堂号松泉钱塘籍休宁人雍正二年进士官至东阁大学士谥文端 
　　钱陈羣曰松泉宫傅书法擅名当代各体俱有师授而楷则尤精又曰松泉太宰楷法师黄庭麻姑坛记二十年来承校秘殿墨宝辄为摹仿至废寝食无倦意 
　　又曰松泉先生手书千字文十余年来京师粤中皆有石刻后进能讲求笔法者每得一本奉为枕秘 
　　又曰书法力追晋唐大家兼工篆隶公既没上命集公书为时晴斋法帖十卷勒石内廷云 【以上并见香树斋集】 
　　钱维城撰传云工书笔法深稳端劲如其为人 
　　翁方纲曰文端书衣被天下然人皆知其出于颜而不知其于虞褚最深也 
　　沈初曰前辈书学擅名而又勤进不懈者无如汪文端内府所藏小楷成册者数十而时斋少司农家藏者尚多【西清笔记】 
　　汪惟宪字子宜号积山一号水莲仁和人雍正七年拔贡生 
　　胡兟曰书法不拘古人绳尺远似苏长公近似李檀园 
　　书法尤称于时 【杭郡诗辑】 
　　工书仿苏长公 【名人尺牍小传】 
　　书法清挺苍秀梁学士同书其壻也 【善本书室藏书志】 
　　汪师韩字韩门号抒怀一号上湖又号坦桥德容弟雍正十一年进士官侍读罢复授编修太史不以书名予藏其集世说八分书楹帖深稳古秀极有汉人气息上款系小松九兄先生盖为黄秋盦司马作者尤可宝也 【木叶厱法书记】 
　　汪郊字浚臣号南野归安人官汀州府同知善书 【道古堂集】 
　　汪俊字吁三号山樵苏州人官醴泉知县 
　　山樵明府献圣祖南巡诗蒙召入南书房一日上坐内廷取榻上册顾诸臣曰卿等试看此册是何人笔墨皆奏曰似翰林陈邦彦上笑曰非也此是邦彦内弟汪俊所书诗字俱佳其受知如此 【随园诗话】 
　　汪士锽号筠川休宁人乾隆元年由副贡生举鸿博官庶吉士工书 【名人法书考】 
　　放按字君宣 
　　汪廷玙初名璇字衡玉号持斋镇洋人乾隆十三年进士官工部侍郎精行楷 【郁栖书话】 
　　汪廷玙书石渠宝笈著录 
　　汪得稻榜名又铨字少白号步山钱塘人乾隆二十一年举人 
　　书法尤有名 【杭郡诗辑】 
　　戴熙曰书品在李檀园吴塞翁之间 【习苦斋画絮】 
　　汪大经字书年号秋白一号西村秀水诸生赘于娄县朱氏因家焉乾隆三十年南巡召试二等充四库缮修嘉庆十四年卒年六十九 
　　能书 【湖海诗传】 
　　王芑孙曰西村之书纵横跌宕所涉非一家大要归本于二米 
　　洪亮吉撰墓志云虎卧龙跳腕有羲之之鬼 
　　书学香光继而专学先文敏求书者接踵于门以贫取润岁入百金 【张祥河关陇舆偶忆编】 
　　兼擅书法 【阮亨瀛洲笔谈】 
　　汪肤敏字公硕号攻石一号春泉江都人 
　　书法欧褚性廉介安麓村延之弗就就之弗见使人要于路掖之入见则命书戏目数出公硕为其所迫书而进之命掖入密室中良久延至一堂安迓于阶下曰先生古君子前特相戏耳乃款留堂上笙歌错陈所奏戏文即所书戏目也尽欢而罢归为安母书寿序一通 【扬州画舫录】 
　　汪舸字可舟别号礰石居 【一作崖】 山人晚号客吟老人江都籍婺源人书法与公硕齐名 【扬州画舫录】 
　　工吟咏杭检讨序其集尤精楷法予藏紫云出浴图摹本立幅其上国初人题咏如林皆可舟一手所缮不施阑格而精整异常款云乾隆廿九年岁次甲申秋九月展重阳节客吟老人汪舸手录诸前辈题咏时年六十有四[可舟] 【木叶厱法书记】 
　　汪中立字砥峰号泊庵婺源诸生 
　　赵青藜撰传云工楷法 
　　汪肇龙初名肇漋字稚川号松麓婺源贡生 
　　郑虎文曰通六书能篆刻于尊彝钟鼎各古篆云鸟科斗之文遇目辄辨暗中可手扪而识之盖古今绝学也 【吞松阁文集】 
　　又曰稚川尤精篆尝得岣嵝碑石鼓文援据精碻能正古人所讹阙 【同上】 
　　程瑶田撰传云少孤贫甚学篆刻卖艺以养其母六书之学用是得其要领既通其义又能书之浑浑噩噩同时人莫能过者精究石鼓文多所考定 
　　汪成字洛占歙人工篆刻善小楷 【飞鸿堂印人传】 
　　汪大黉字斗张号损之徽州人工隶书 【扬州画舫录】 
　　汪来斋以字行江宁人为石经供俸 【金陵通传】 
　　汪孟鋗字康古号厚石秀水人乾隆三十一年进士官吏部主事善草隶书 【秀水县志】 
　　汪本直字让庭阳湖人乾隆三十三年副贡官忻州知州工书 【常州府志】 
　　汪端光本名龙光字剑潭号磵昙以原籍休宁故又号丛睦江都 【一作仪征】 
　　人乾隆三十六年举人官镇安知府 
　　书法米襄阳 【扬州画舫录】 
　　汪之选题磵昙先生书札后五古云磵昙今书家书法极苍老不择笔而书其妙在潦草一字如一押字字皆生造结交十年来翰墨颇不少藏诸箧衍中爱玩若至宝临摹虽不能亦以志交道 【小诗龛集】 
　　汪中字容甫一作容夫镐京孙由江都籍充乾隆四十二年拔贡生 
　　按一号思复 
　　孙星衍撰传云诗文书翰无所不工 
　　精六书说文金石之学 【名人尺牍小传】 
　　汪中行书逸品下 【国朝书品】 
　　汪如洋字润民号云土孟鋗从子乾隆四十五年第一人及第官修撰精楷法为王述庵少寇所称 【木叶厱法书记】 
　　汪步蟾字汝骧号香岩又号衲庵仁和人乾隆四十八年举人工书 【同上】 
　　汪龙字叔辰歙人乾隆五十一年举人拣选知县熟于许氏说文所著书数自手写点画悉宗六书无一笔苟 【胡培翚撰传】 
　　按号蛰泉 
　　汪璐字仲连号春园晚号九一翁钱塘人乾隆五十一年举人候选太常寺博士工词翰 【杭郡诗续辑】 
　　汪树谷字西农一字亦耕别号石甑山樵仁和诸生喜写书寒暑不辍 【同上】 
　　张椿年曰学书于先君子 
　　放按椿年为无夜解元世荦子 
　　汪苍霖字易堂钱塘人由国子监生官句容县丞工诗及书 【洪亮吉卷施阁文集】 
　　汪介寿字纯甫号芥圃仁和优贡生善笔札 【杭郡诗续辑】 
　　汪天与字苍孚号畏斋歙人居仪征官刑部郎中善楷法 【淮海英灵集】 
　　汪焜字象炎号亭山歙人书法圣教序 【扬州画舫录】 
　　汪文锦字绣谷歙人工篆籀精于铁笔 【同上】 
　　汪元长仪征人书得唐人法所书石碣碑刻最多 【同上】 
　　字敬堂江都诸生承其高祖舟次先生家学博雅淹贯书法步趋欧柳 【江苏诗征】 
　　汪锡勇歙人从程瑶田学书 【通艺录】 
　　汪真理字慰亭旌德人候选盐知事书法魏晋遒劲古朴 【安徽通志】 
　　汪思道字履堂黟县诸生工各体书与歙巴慰祖齐名 【同上】 
　　汪图字将南祁门诸生某邸以宾礼延之教书赐有晋贤风度印 【同上】 
　　汪照初名景龙字羽青号岑华嘉定贡生 
　　通金石能八分如临潼张子祠堂记及修长武县学记皆其所书 【湖海诗传】 
　　工书尤擅八分 【王廷谔翠微精庐集】 
　　汪师曾字省三号鲁堂秀水人官余姚训导善书 【两浙輶轩续录】 
　　汪心一字尔清浮梁人着书法集 【江西通志】 
　　汪兰圃歙人工书法为程香南高弟子 【扬州画舫录】 
　　汪谷字心农号琴田别号渐门居士休宁人居吴中善行楷书与王梦楼友善爱其书法为刻试墨斋帖制墨亦佳 【木叶厱法书记】 
　　汪本豫号春泉大经子诸生父擅书法本豫能世其学 【瀛洲笔谈】 
　　汪小峰扬州人以刻石为生绘山居卖篆图许春卿题云二篆淹通擅八分云云 【云庄印话】 
　　汪湛字廷宣号再澄武生工书法人皆珍之 【黄岩县志】 
　　汪禧字琢之无为庠生书法有右军遗意 【庐州府志】 
　　汪廷桂字瑶甫号古香歙廪生工书得董香光笔意尤精篆刻 【兰言集】 
　　汪廷桂分书能品下 【国朝书品】 
　　汪莱字孝婴号衡斋歙优贡生官石埭教谕精小学工篆书 【木叶厱法书记】 
　　汪伟黟诸生行草古雅 【安徽通志】 
　　汪烈黟增生书法米南宫人争宝之 【同上】 
　　汪焘号蘅洲黟诸生工书法 【同上】 
　　汪守和字凯南一字惟衣号巽泉乐平人嘉庆元年第二人及第官礼部尚书工书 【木叶厱法书记】 
　　汪喜孙字慈伯改名喜荀字孟慈中子嘉庆十二年举人官怀庆知府工书得包慎伯之传 【同上】 
　　包诚 【世臣子】 曰先君诱掖后进教诲不倦就其所学多所成就如凌晓楼汪孟慈等其最著者也 
　　汪能肃字雨人山阴人广西籍嘉庆十三年解元改归原籍官嘉善教谕 
　　黄安涛曰善草书 
　　汪香圃苏州人善橅碑版尤长于率更 【潘遵祁西圃集】 
　　汪搢字大绅号家南一号爱庐元和贡生 
　　顾承曰书有别趣 
　　汪金字铁山诸生善草书尝以冠缨作笔长六七寸而腕力直达毫颠坚劲苍秀即笔力未到处亦勃勃有生气如龙蛇捉不住殁数十年人犹宝其遗迹 【和州志】 
　　汪铭彝字仲蜼诸生善书 【六安州志】 
　　汪汝鋆字均之桐城诸生工楷隶 【木叶厱法书记】 
　　汪兆锦字文叔扬州人书法极似梦楼 【古缘萃录】 
　　汪坤裳字源杜宜兴附贡生好书得定武兰亭石刻时时摹之 【初月楼文集】 
　　汪廷楷字端揆号籍庵别号节安居士元和廪贡道光元年举制科书有家法予藏其桃式小砚背楷书铭云一卷石作绥山桃煮而食之为文豪节安居士 【木叶厱法书记】 
　　书法摹退谷 【苏州府志】 
　　明经系退谷后人学退谷行书极得神人亦高雅有凂其伪作退谷字者夷然不屑 【退庵书画跋】 
　　汪谷字小城仪征诸生嗜作书约锺梁分法为真行风发蹈厉有不可控勒之势而遒丽一应楷则 【包世臣撰墓志】 
　　按谷卒于道光八年十二月年三十五 
　　汪寿字子黄秀水人道光十二年举人书法华亭 【国朝词综续编】 
　　书法秀挺 【冷庐杂识】 
　　按一字载坤号季云孟鋗曾孙 
　　汪度字邺楼上元诸生工楷法 【金陵通传】 
　　汪先觉字牖民廪膳生书法出入颜柳之室晚以右军父子为归 【六安州志】 
　　汪箴字季铭别号留下村农钱塘人书法仿褚兰亭绝肖 【春星堂集】 
　　汪梦心一名廷恩字说启号仲房钱塘诸生能作饿隶书年二十四卒 【杭郡诗续辑】 
　　陈鸿寿曰工隶书 
　　汪敦崇字仲山号仲清仁和人七岁能悬腕作大字 【杭郡诗三辑】 
　　汪鉽字式金号剑秋钱塘诸生书有倪高士风 【同上】 
　　汪武曾字思泉钱塘监生善书 【同上】 
　　汪玉璋字七莪号小竹仁和监生善章草入晋人之室 【同上】 
　　汪士骧号铁樵钱塘人官城守千总工篆隶晚年作小楷日可六千细如麻粟兼具颜筋柳骨之妙 【同上】 
　　工篆刻古劲处直逼秦汉晚年作小楷尤精 【两浙輶轩续录】 
　　善书法 【释达受宝素室金石书画编年录】 
　　汪立功字懋斋钱塘人书仿晋唐小楷韶秀亦精铁笔 【两浙輶轩续录】 
　　汪岱孙仁和人工楷书高垲弟子 【木叶厱法书记】 
　　汪云官字纪君江宁人书法鲁公 【汪士铎梅村文集】 
　　汪申字自庵全椒人工书 【云庄印话】 
　　汪承元字慕杜甘泉人咸丰三年进士官编修五品京堂书宗平原 【甘泉县志】 
　　平时专讲求笔墨精写大卷白折 【墨花吟馆怀人诗】 
　　汪果嘉兴人工书 【徐子苓敦艮吉斋集】 
　　汪泰基号岚坡归诸生 
　　吴云曰工书及篆刻 
　　汪鸣銮号柳门一号郋亭钱塘人同治四年进士官吏部侍郎 
　　能篆书官司成日用佳墨罗文纸精拓石鼓饷人得者以为瓌宝 【张鸣珂景行录】 
　　汪洵字子渊号渊若阳湖人光绪十八年进士官编修书法摹仿平原得其神骨又参以他帖而变化之兼精篆隶 【书画家笔录】 
　　汪子渊太史初名学瀚中年弃官居沪上鬻字为生利巿百倍人多羡之然其书实板而俗小篆尤甚 【木叶厱法书记】 
　　汪瑔字玉泉号芙生一号谷庵别号无闻子山阴人寓广州 
　　文格书品在圣征元颖之间 【粟香五笔】 

　　臧 

　　臧振荣字君仁号岱青又号惟一诸城人顺治八年进士官宁州知州笔法简古得其书者多藏弆之 【张贞半部稿】 
　　臧耀初诸城人着字学根力论 【山东通志】 
　　臧锡辂字鸣銮宿迁诸生工书 【徐州府志】 
　　臧鲁高字不羣宿迁岁贡生书法二王 【同上】 
　　臧寿恭字眉卿长兴人嘉庆时举人 
　　杨岘曰喜钞书日五六千字端整无讹夺 

　　杭 

　　杭玄字又玄别号太玄居士苏州马迹山人工草书 【七十二峰足征集】 

　　瑭 

　　瑭瑹满洲正白旗人官户部主事书法遒劲 【小仓山房集】 

　　仓 

　　仓兆彬号茝坪中牟人候选知县善书法少时坠马伤右臂因以左手书晚称左手老人有式好堂石刻 【家传】 

　　郎 

　　郎大干字容岩昌平人康熙五十三年举人善书 【山左诗抄】 

　　皇甫 

　　皇甫钦字尧臣号密安归安县学生工书法 【松陵诗征】 
　　皇甫鲲字翼苍号筠坡一号瓶城仁和人乾隆六年拔贡生工书能为擘窠大字 【杭郡诗辑】 
　　朱文藻曰有书名 
　　皇甫琛字澹庵钱塘人旅食四方卖字为活 【杭郡诗三辑】 

　　强 

　　强惟良字真长善书北门关帝庙有所书碑 【甘泉县志】 
　　强上林字杏斋顺天通州人嘉庆十九年进士官海城知县 
　　斌良行抵榆树诗自注壁悬强上林所书楣语甚佳 

　　康 

　　康桓字瑞公礠州诸生字师颠米 【礠人诗】 
　　康基田字仲耕号茂园兴县人乾隆二十二年进士官河道总督工书得力于欧苏为多篆书亦复不苟 【包安吴集】 
　　康基田行书佳品上 【国朝书品】 
　　康凤声漳浦人居厦门善草书笔势飞舞 【厦门志】 
　　康曾定字麦生号少侯基田曾孙官修武知县工诗尤善书笔致遒秀极近吴圣征居先祖河南抚幕最久与先君友善吾家藏其手迹甚多 【木叶厱法书记】 

　　商 

　　商仰山拔贡生工书 【平山县志】 

　　唐 

　　唐时字宜之上元人官楚府长史弃归筑室乌龙冈侧号妙意老人兴至则行书数幅高吟远眺以为常明亡不出 【金陵通传】 
　　唐宇昭字孔明号云客一号半园武进人崇祯九年举人国变不出善书法与同里薛奕白铭杨二溥称薛白杨唐四大家 【武阳合志】 
　　唐宇肩字若营宇昭弟 
　　李兆洛曰兆洛始识字辨姓名辄留意邑中能书人自明相传有唐荆川孙文介邹衣白国初则有薛白杨唐四大家前有薛耳白踽杨二溥唐宇昭后有薛搢白铭杨大鹤唐宇肩又有恽南田张均叔岳花村李蠡塘李棣原钱鲁思庄然乙毕焦麓而蠡塘子鹿耔赵季由徐仲平吴山子其后起也向欲集本邑能书前后序之名曰敬梓碌碌尚未能成此千文盖后四家唐营若先生书也予多见先生书盖导源登善而多参以松雪法者真可为后来楷则也 【养一斋集】 
　　工书与薛搢杨乔年白万齐名号称后四家 【武阳合志】 
　　唐允甲字祖命号耕坞一号山茨晚号握椒老人宣城人明季官中书舍人国变后喜读释氏书法名大剑自称宣城羼提汉 
　　施闰章曰善书法一扇作小楷数百字客皆藏弆 
　　书法名海内笺箑盈几酒酣落笔应之不厌获者不啻拱璧 【宛雅】 
　　晚年以书名得之者如获拱璧 【安徽通志】 
　　唐梦赉字济武号豹岩淄川人顺治六牟进士官检讨善诗文兼工书予藏一绫本长幅书自作浣溪纱小令一阕字大如盌笔势纵逸在苏米之间 【木叶厱法书记】 
　　唐玉虬更名念祖字式公号髯孙允甲子书学智永千文又学虞永兴破邪论欧阳率更心经篆学峄山碑隶学曹景完碑虽未能入室时时有合作 【宛雅】 
　　唐诗字盛唐工书法 【甘泉县志】 
　　唐熙绩字赓咸嘉定诸生善小楷及八分书 【练音初集】 
　　唐瑀字仙佩号孺含一号雪井嘉定人原籍常熟能书 【同上】 
　　唐景字静安号匏叟娄举人官资州州判工隶书 【松江府志】 
　　唐鲲字质夫娄人工隶书 【同上】 
　　唐绍祖字次衣号改堂诗子康熙四十五年进士官湖州知府内用刑部郎中旋补礼部工书法 【木叶厱法书记】 
　　唐执中贵池廪生工书 【安徽通志】 
　　唐大沛字醴泉上元拔贡官蒙城教谕工书 【江宁府志】 
　　唐云栋字松雨高淳诸生以工书名 【同上】 
　　唐仁永字缉誉仙游岁贡生官崇安训导精草书为人所珍 【福建通志】 
　　唐承华原名丕承字旦仲南汇人华亭籍乾隆三十五年举人工行草书小楷学黄庭经 【松江府志】 
　　唐为坤字虎臣武进人乾隆三十六年举人 
　　吴德旋曰虎臣不以书名然其书脱然町畦之外以书专门名家者或不逮也 
　　唐仲冕号六枳又号陶山善化人乾隆五十八年进士官陕西布政使署巡抚 
　　工书法 【崇川诗钞汇存】 
　　唐人最字章甫乾隆间召试举人楷法精工 【和州志】 
　　唐为垣字麟臣号见山阳湖诸生工楷隶 【北江文集】 
　　唐昭俭号友石早岁工书与从子祖价齐名 【湘潭县志】 
　　唐祖价字介人湘潭国子生 
　　欧阳兆熊曰工书能悬腕作小楷初学颜平原后乃骎骎入晋人之室时沈栗仲大令以书名嘉道间极称之 
　　唐梦龄字锡之新会增贡生候补训导小楷珠圆玉润 【艺谈录】 
　　唐其年号小迦武进人工篆隶善镌刻 【枕经堂题跋】 
　　唐传猷字晋徽邹县人咸丰十一年拔贡官吏部员外郎家本寒素初官京师佣书自给名震都下醇亲王大学士宝鋆屡索分篆 【山东通志】 
　　唐曾颐号听泉长洲人官福建县丞词章翰墨俱工 【木叶厱法书记】 

　　皇清书史卷十八 

　　●皇清书史卷十九 

　　义州李放巢客纂录 

　　下平（九） 
　　下平（十） 

　　◆下平（九） 

　　八庚 
　　九青 

　　○ 【下平】 八庚 【彭　英　行　成　清　平　荆　程】 

　　彭 
　　英 
　　行 
　　成 
　　清 
　　平 
　　荆 
　　程 

　　彭 

　　彭德先字敬舆别号玉遮山樵长洲人明贡生甲申后隐居不出彭绍升撰家传云善书 【二林居集】 
　　彭行先字务敏一字贻令号竺 【一作竹】 里德先弟明崇祯中以贡生授知县不就甲申后不出与金俊明郑敷教称吴中三老卒年九十二 
　　彭定求撰行状云自幼长于六书凡蓼蔚府君手迹临摹酷肖更出入于晋唐诸家不屑为时下俗笔寿跻九十为人作擘窠大书腕力遒劲人以为精强少年弗如 【南畇文稿】 
　　汪琬撰墓志云五岁能仿率更书　善书得暇即帘阁据几摹晋唐诸家莫不酷似 【钝翁类稿】 
　　善书法出入晋唐 【苏州府志】 
　　彭绍升撰家传云善真草书脱弃凡近别具神解 
　　又彭氏先贤遗墨跋云书得晋人遗意 
　　彭城字兴祖别号云母山人行先从兄弟 
　　善隶书瘦硬奇古 【苏州府志】 
　　彭绍升先贤遗墨跋云善八分 
　　彭会冲字毓真行先从兄弟善书工汉隶 【家传】 
　　工楷书通篆隶 【彭绍升先贤遗墨跋】 
　　彭之炳蠡县人能诗字 【畿辅通志】 
　　彭苍侯会冲子亦善书 【二林居集】 
　　彭珑字云客号一庵行先子顺治十六年进士官长宁知县私谥仁简先生 
　　书类柳诚悬 【彭绍升先贤遗墨跋】 
　　字极挺秀 【池上草堂笔记】 
　　彭孙遹字骏孙号羡门海盐人顺治十六年进士康熙十八年荐鸿博廷试第一官编修官至吏部侍郎 
　　小楷神似董香光 【鹤征录】 
　　彭可谦字益甫杏山贡生官大名通判 
　　吴伟业曰善书 【梅村诗集】 
　　松江海防同知彭可谦书绝似符箓大醉乃书及醒自亦不识名胜如虎邱西湖皆制扁往悬虎邱僧毁之闻其至则迎而告之曰公扁为人盗去请再书之彭笑而不问郡斋故有赵文敏书赤壁赋中断二石彭补而刻之戊子后拓本是也 【大瓢偶笔】 
　　康熙初官松江者知府则张羽明同知则彭可谦朱若一通判则范念祖皆好书凡遇临民争以牒素投公案旁积与案等则废百事而书之至今传为美谈 【同上】 
　　彭定求字访濂一字勤止号止庵又号南畇珑长子康熙十五年第一人及第官侍讲 
　　彭绍升先贤遗墨跋云书类虞伯施颜清臣 
　　彭会淇字四如号菉洲溧阳人康熙十五年进士官至工部右侍郎书法二王 【京江耆旧集】 
　　放按一号琢庵 
　　彭宁求字文洽号瞻庭一号约斋行先孙康熙二十一年第三人及第官翰林院侍读书法在山阴永兴间 【彭定求撰行状】 
　　放按江苏诗征作侍讲 
　　彭志求字文健号息庵宁求弟 
　　彭绩撰传云祖贻令先生以善书名吴中翁童子时日以磨墨侍祖书学作点画精劲祖奇之授以法 【秋士先生遗集】 
　　彭廷训字尹作南昌人康熙时进士官右赞善以书法受上知 【江西通志】 
　　放按号补堂康熙四十五年王云锦榜进士尹作一作伊作 
　　彭元瑞字辑五一字掌仍号云楣别号身云居士南昌人乾隆二十二年进士官至工部尚书赠太子太保协办大学士谥文勤 
　　彭元瑞书石渠宝笈著录 
　　今楷书之匀圆丰满者谓之馆阁体类皆千手雷同乾隆中叶后四库馆开而其风益盛然此体唐宋已有之段成式酉阳杂俎诡习篇内载有官楷手书沈括梦溪笔谈云三馆楷书不可谓不精不丽求其佳处到死无一笔窃以为此种楷书在书手则可士大夫亦从而效之何耶本朝若沈文恪姜西溟之在圣祖时查詹事汪中允之在世宗时张文敏汪文端之在高宗时庶几卓尔不羣矣至若梁文定彭文勤之楷法则又昔人所云堆墨书也 【北江诗话】 
　　彭元璂南昌人官中书工书 【南昌县志】 
　　彭绍升字允初号尺木别号二林居士又号知归子定求曾孙乾隆三十四年进士 
　　书法古拙近褚登善伊阙佛龛碑 【吴翌凤怀旧集】 
　　彭蕴章跋从祖二林公书邵康节诗稿云二林公书初学香光后学苏长公进似颜鲁公锺太傅结体严整气象浑厚最后学汉隶于衡方碑得力尤多武进庄宝琛尝言公书不受右军笼罩即以一艺而论空前绝后可想见其为人相传公举笔悬臂指尖向鼻故直笔皆短好古而不好奇仍归谨严端正而多参隶意耳又按公书应方外者最多惟不书红色纸不书扇 【归朴龛丛稿】 
　　彭希濂字溯周号修田绍升从子乾隆四十九年进士官福建按察使 
　　彭蕴章曰伯父修田公书秀润挺泽得力于承旨而不袭其貌 
　　彭祝华字秋岳希濂弟监生 
　　彭蕴章曰伯父秋岳公书法浑朴止追晋人尝手书华严经一部阅两载而成平居无事竟日染翰有求书者必却之曰吾非书家何堪应之虚衷若此非他人所及 
　　彭希郑字会英号苇间一号雅田别号武陵退叟祝华弟乾隆五十四年进士官常德知府护常澧道 
　　彭翊撰行述云书名着于吴中 
　　彭蕴章曰叔父苇间公家居日临醴泉铭不下数十本公书学鲁公浑厚凝重一笔不苟如其为人 
　　彭希韩字守约一字玉擎希濂兄乾隆五十四年举人议叙知县 
　　彭希郑撰传云工楷法 
　　姚鼐撰墓志云善楷书 
　　孔宪彝曰卒后其子蕴辉摹刻其楷书为退密斋帖五卷 【韩斋文钞】 
　　彭蕴章退斋墨刻跋云书法平原出入香光于近代书家逼肖张得天以书名吴中 
　　彭希莱字絜平号竹坡希郑弟元和学附贡生 
　　彭希郑撰墓碣云书法宗率更令参以永兴故秀劲中有蕴蓄 
　　彭蕴章曰叔父竹坡公年三十余即弃举业惟观史鉴及染翰而已所临兰亭及赵承旨枯树赋不下千本秀挺中仍带藏锋结体纯乎承旨惟用笔谨严瘦削不类他人学赵但痴肥 
　　彭浚字映玙号宝臣衡山人嘉庆十年进士第一人及第官户部员外郎书法鸥波 【木叶厱法书记】 
　　干嘉间尚松雪体破体字亦不以为嫌曾见彭状元浚殿试卷破体字极多甚至恶书作悪所书作□今则一笔不可苟且矣 【冷庐杂识】 
　　彭邦畴字范九号春农元瑞子嘉庆十年进士官礼部侍郎 
　　书宗赵董 【书画过目考】 
　　彭承谟号挹梅上元增生工隶书 【金陵诗征】 
　　彭德嗣字继堂别号奕云山人江夏籍先世溧阳人爱大苏书晨起辄临数十纸 【沈兆霖撰传】 
　　彭鸣九字鹤皋衡阳人官合肥梁园镇巡检以子刚直公玉麐贵赠如其官 
　　王闿运撰彭刚直公神道碑云父鸣九善书 
　　彭蕴章字琮达号咏莪晚号诒谷老人希韩从子道光十五年进士官至武英殿大学士谥文敬 
　　自订年谱云二十三岁学篆书于严介堂先生寅二十四岁始购篆隶碑版兼习隶字与杜拙斋厚交 
　　文敬着有书学札记议论平实有裨初学所作小篆佳者不减孙洪但笔力微弱耳 【木叶厱法书记】 
　　彭炯字鉴之号秋湖萍乡岁贡生工书法远近以缣素至者踵接于门 【正雅集】 
　　彭兴绪字符乔湘乡人书宗率更体 【沅湘耆旧集】 
　　彭履成字勉吾新化拔贡考取教习知县 
　　书法精到 【彭旭暄坞诗钞】 
　　彭洋中字彦深号晓杭兴绪子由举人官潼川知府书法卓绝 【郭嵩焘养知书屋集】 
　　彭树炳字晋篪长沙人咸丰三年举人工诗赋楷法 【李元度撰传】 

　　英 

　　英和幼名石桐字树琴号煦斋别号粤溪生晚号脀叟文庄公德保子乾隆五十八年进士官户部尚书协办大学士 
　　自云予幼时字临多宝塔及冠于先人书箧中得松雪与子英学士手札墨迹遂日日仿之是为学赵之始后列诸城文清公门尝领论书余绪又尝侍公挥毫略窥作字用笔之道一日公出赵迹二赞二图诗大字卷董华亭所称以鲁公送明远序兼米海岳法者示观予不忍释手公即慨赠有一生学之不尽聊当衣钵之语予拜受归因名书舍曰藏松 【恩福堂笔记】 
　　师精于临池少壮时书法得松雪之神晚年兼以欧柳自成一家当与成哲亲王刘文清公并垂不朽 【于克襄铁槎山房闻见录】 
　　协揆书法松雪而失之痴肥尝倩钱梅溪为摹刻清华斋赵帖公子奎照玉庭奎耀芝圃并习赵书 【木叶厱法书记】 

　　行 

　　行有条字植南号乐山曲沃人候选同知工书法 【王杰葆淳阁文集】 

　　成 

　　成充大字子来大名人顺治十七年举人官镇远知府善颜书 【大名府志】 
　　成德避东宫嫌名改性德字容若别号楞伽山人纳喇 【或书作兰】 
　　氏满洲正黄旗人康熙十五年进士官头等侍卫 
　　徐干学撰墓志云书法褚河南临本禊帖间出入于黄庭内景经当入对殿廷数千言点画落纸无一笔非古人者 【憺园文集】 
　　韩菼撰神道碑云工书妙得拨镫法临摹飞动 【有怀堂集】 
　　成桂觉罗氏号雪田满洲人乾隆二十一年举人 
　　宗室永忠谢雪田隶书诗云秦汉日远古法失石鼓文字半有无中郎残碣今仅见两穿藓剥青模糊维君心古笔复古龙种自与常人殊锋铓峻极想吞篆不然肘后悬金壶点如坠石折钗脚一牵直作枯藤枯会当庙廊铭钟鼎龙蛇起蛰惊腐儒岂堪局束唤饿隶酒气拂拂十指马匠君不见行狎章草岁余闰五云绚烂胡为乎 
　　工草书 【法式善梧门诗话】 
　　法式善雪田尺牍书后云此卷雪田自书其诗粗服乱头具有逸趣 【存素堂文集】 
　　成世瑄字师薛梦兰而生故小字兰生石阡人嘉庆二十二年进士官江宁布政使 
　　刘淳撰传云癸酉拔萃登乡举入郭兰石大理之门大理书为一时宗工公仿之绝类大理对客常自叹弗如 
　　成沂字芷青别号古顽道人兴化人工书尤善篆隶 【书画家笔录】 

　　清 

　　清安泰费莫氏字平阶满洲镶黄旗人乾隆四十六年进士官浙江巡抚 
　　钱泳曰喜隶书苍劲入古 【履园丛话】 

　　平 

　　平弼侯满洲人官郎中 
　　塞尔赫八艺咏咏平郎中弼侯云清影常书白练裙折钗画沙屋漏痕 【晓亭诗钞】 
　　平翰号樾峰山阴人官常州 【书画过目考作遵义】 知府书学褚河南刻来青馆帖行世 【正雅集】 

　　荆 

　　荆权字伯衡号可立雍正二年恩贡考取咸安宫教习期满以知州用尤工于书 【安肃县志】 

　　程 

　　程志灊字若岷歙人国初迁霍书法古劲出入晋唐 【霍山县志】 
　　程芳朝初名钰字其相号立庵桐城人顺治四年进士官太常寺卿尝奉宣于御前作大字上嘉其端劲 【桐城耆旧传】 
　　程正绪字缵烈长治人顺治五年举人官定南知县书摹颜鲁公黄山谷得者奉为墨宝 【长治诗钞】 
　　程可则字周量一字湟溱号石曜南海人顺治九年进士官桂林知府 
　　可则颜鲁公广平碑跋云予幼不善书长涉锺王诸家茫然无得最后沈酣鲁公几忘寝食神采之间若或遇之比来京师观诸名公笔法莫不以率更为宗询知为宸眷所属因弃学学焉然凿圆枘方贻讥画虎矣 【海日堂集】 
　　程嵋字禹开一字眉山常熟监生书学九成宫醴泉铭最为神似时同邑孙公扶桑以率更笔法邀当宁睿鉴遂得大魁君与扶桑僚婿也当时有求孙状元书者家人辄倩君代之几不辨真赝云 【海虞诗苑】 
　　程守字非二号蚀庵歙人 
　　书法生硬少姿态似其诗文 【靳治荆思旧录】 
　　程文度白下人行草古隶皆劲逸不俗至图章一道妙绝当时亦自矜慎不苟作 【刘体仁七颂堂集】 
　　程飞璧上海人书学怀素 【大瓢偶笔】 
　　程彦例字莪孙德州诸生书法似文待诏 【山左诗钞】 
　　程震字耕野吴江人善书法 【松陵诗征】 
　　程斯冕字既莘号易斋小字拐祖歙人 
　　程御龙 【斯冕子】 
　　撰行述云书法喜遒婉宗谢先生绍烈篆刻由族祖征上追秦汉 【枫溪遗文】 
　　程增更名世华字亚韩号朗亭江都人书法尤工 【江苏诗征】 
　　程文正字范村号笏山江都人康熙三十年进士官工部主事 
　　善书法 【扬州画舫录】 
　　程世泽字跂宗号定夫吴江人康熙四十四年南巡御试楷书钦取十三人世泽名列第七命入内廷办事以终养未赴 【松陵诗征】 
　　程垍字鲁朋长治人康熙间贡生官安平知县善临池 【长治诗钞】 
　　程翔龙字谪僧一号寄庐斯冕子 
　　程襄龙曰善书 【澄潭山房文】 
　　程京蕚字韦华一字韡老号祓斋上元人先世休宁 
　　程晋芳绵庄先生墓志云善书 【勉行堂集】 
　　京蕚得执笔法学山谷空灵瘦硬然结体倾斜亦未成家 【梁巘评书帖】 
　　程京蕚行书逸品下 【国朝书品】 
　　夙工书法友人贫寠者月书数幅使鬻之或欲其假托董香光墨迹答曰吾生平不解作伪织造曹寅欲致之不可得也 【金陵通传】 
　　绂斋为绵庄先生之父有书名予家藏行书五律便面款丙戌清和月 【康熙四十五年】 
　　程京蕚下押 【程京萼】 
　　白文小方印笔势奇逸而微近于怪 【木叶厱法书记】 
　　程日华原名裔祖又名安行字洪叙号洪厓秀水人书法生秀 【梅里诗辑】 
　　工书 【嘉兴县志】 
　　程亶字实夫号秋槎江都人工书与汪肤敏齐名 【扬州画舫录】 
　　程师羲字子春松江诸生举制科工书 【杨氏杂录】 
　　程伯銮初名中铮字次坡垫江人乾隆十年进士官思恩知府工锺王书法 【李惺撰传】 
　　程沆字瀣亭号琴南一号晴岚安东人居山阳乾隆二十八年进士改庶吉士 
　　阮葵生赠诗云酒酣忽漫夸猿臂捉笔能为左右书 【七录斋集】 
　　程瑶田生而有文在手曰田故名瑶田字亦田一名易更字易田五十后字伯易又曰易畴号让掌一号葺荷或称葺郎或称葺翁别号辨谷老民亦号宝强道人歙人乾隆三十五年举人官嘉定教谕 【一作太仓学正】 
　　自撰小传云工书自谓得晋人笔法著书势五事以说其指一曰虚运二曰中锋三曰结体四曰点画五曰顿折能篆刻不欲擅场故人无知之者 【通艺录】 
　　夏炘撰别传云诗歌书法无一妙著书势五事梁侍讲同书谓发前人所未发 
　　工八法颇得晋人笔法 【飞鸿堂印人传】 
　　精铁笔书法步武晋唐 【扬州画舫录】 
　　字体直逼唐人 【士礼居藏书题跋】 
　　工隶书小楷出入晋唐精妙无匹 【文献征存录】 
　　程瑶田小真书逸品下 【国朝书品】 
　　学博本字易田因王文端跋其临董字卷署款时误于田旁加寿字故遂字易畴亦称益寿翁制墨最有名详拙辑续墨史中予藏其小真书卷子自记试新造让堂写经墨书 【木叶厱法书记】 
　　程世淳原名清鹗字端立改字澄江斯冕孙乾隆三十六年进士官御史引疾归道光癸未卒年八十六 
　　书法二王有云姿鹤态 【扬州画舫录】 
　　张维屏曰年八十二犹作小楷 
　　程世淳行书逸品下 【国朝书品】 
　　程赞和字中之号燮斋江都人乾隆四十二年拔贡生 
　　工书 【定香亭笔谈】 
　　程瑜字宝擎一字去瑕号少海钱塘人乾隆四十五年举人官义乌教谕八岁工书 【杭郡诗续辑】 
　　程文淦字子质海宁人乾隆五十四年举人官缙云教谕能悬腕作草书别饶古趣 【两浙輶轩录】 
　　程纶字伯垂号苇村桐乡岁贡工书 【同上】 
　　程嘉贤字少伯歙人书效董文敏 【扬州画舫录】 
　　程元豸字直斋如皋人官嘉兴批验所大使草书仿孙过庭书谱几于入化 【冯金伯墨香居画识】 
　　程朝征字叔献歙人迁安东工书 【淮安府志】 
　　程邦宪字穆甫号竹庵晚号拙存居士吴江人嘉庆七年进士官鸿胪寺少卿 
　　张履撰墓表云书法得晋人遗意持缣素求者踵相接 
　　工书法每于扇头写小楷洛神赋人争宝之 【戴延年抟沙录】 
　　阮元复程竹庵编修书云书法益进笃志欧褚喜与鄙见相合 【揅经室集】 
　　程恩泽字春海号云芬一号梅春歙人嘉庆十六年进士官户部侍郎 
　　阮元撰墓志云工篆法精许氏说文之学道光十九年卒年五十三 
　　篆字必须正锋须用饱笔浓墨为之近人率用秃笔或竟剪去笔尖不可为训王虚舟篆体结构甚佳惟用剪笔枯毫不足以见腕力今人中惟赵谦士侍郎近惟程春海侍郎得其法而春海笔力尤壮 【退庵书画跋】 
　　我朝以小篆名者自当推王虚舟为巨擘然是以剪毫秃笔为之其自溯师承不过李阳冰则并未曾远窥籀史愚谓凡事取法乎上乃仅得其中学篆自以石鼓文为鼻祖李丞相为大宗许氏说文为职志近人如钱献之赵谦士皆深知此理以纯毫浓墨为之钱以古质胜赵以精润胜而吾友程春海司农则兼二者之长自言退食余闲无日不作篆非纯羊颖不落纸非满瓯墨不濡毫以此日见精进使虚舟有知亦当前贤畏后生矣 【同上】 
　　侍郎今体书学柳诚悬 【同上】 
　　予斋有少农楷书进选句八言楹帖逼真柳太保 【木叶厱法书记】 
　　程光熊字莲寿嘉善恩贡官富阳训导工篆隶着有篆隶指掌 【两浙輶轩录】 
　　程云路字迅之乌程诸生 
　　陈焯曰工书 
　　程鼎字方雨仁和诸生官河南县丞工书 【国朝闺秀正始集】 
　　程增字维高朝征从子工书 【淮安府志】 
　　程善庆号蘧园铜山岁贡生书法颜鲁公为时所重 【徐州府志】 
　　程誉庆字吉元善庆弟由廪生应顺天试取誊录官福建州判亦以能书名 【同上】 
　　程应科字冠亭号竹墅别号半笠山人婺源人官铁岭典史好观古人法书名画遇晋唐石刻之佳者辄购之暇则帘阁据几摹仿之 【吴德旋撰家传】 
　　程鼐字调梅旌德诸生书法初学赵董后自成家大字扁额尤为能品 【安徽通志】 
　　程光奇全椒诸生善八分 【同上】 
　　程绍栋凤阳人候选州同善行草 【同上】 
　　程奂轮字雅扶歙县岁贡候选训导工大小篆八分书手写小篆十三经说文解字又工刻石有二十四诗品印谱及槐濒印存 【同上】 
　　程汝矢爰字石冶诸生通钟鼎金石文字篆籀得古意铁笔苍劲一时称绝技 【六安州志】 
　　程远大字水秋一字容卿诸生生平嗜学右军书晚所习益上工八分得汉碑遗法 【同上】 
　　程铎字振凡诸生精篆籀之学尤工篆刻 【昆山县志】 
　　程鋐号侣蓬仁和诸生工书法 【杭郡诗三辑】 
　　程晋字稚昭号少山杭州诸生善八法精铁笔 【同上】 
　　善书法行楷篆隶无不精妙尤工铁笔 【十二石山斋诗话】 
　　程荃字兰佩号蘅衫怀宁拔贡生居扬州 
　　方朔曰蘅衫明经释云衫上人皆受业于完白山人之门数十年二公皆在吾邑西门外予于暇日尝造庐亲访叩其所习俱云先研许氏之学次究秦相诸刻然后出入古今自得矣 【枕经堂题跋】 
　　蘅衫篆书尚不及陈东之更无论吴熙载矣隶体尤差 【木叶厱法书记】 
　　程铣字伯凫合肥人从包慎伯学书用北魏笔参唐人体积三十年不辍书始善 【庐州府志】 
　　程恭寿字容伯别号人海隐君钱塘人道光十九年举人官光禄寺少卿书法在南宫北海之间都中盛称之 【杭郡诗三辑】 
　　程荣字兰川嘉兴人官江宁通判咸丰初城陷殉难赠知府衔 
　　前需次吴门时出示绛帖残本三四册即庚子销夏记中所录者每卷有朱笔小字退谷手迹也兰川悉心排比着绛帖考及南村帖考两书城陷珍庋各件悉毁于兵惜哉 【前尘梦影录】 
　　程绍昌字文伯泰州人善书专摹东魏李仲璇修孔子庙碑大草尤妙 【汪鋆十二砚斋杂录】 
　　程兼善字达卿嘉善贡生精篆籀 【广印人传】 

　　○九青 【丁邢铭】 
　　丁 
　　邢 
　　铭 

　　丁 

　　丁思孔字景行号泰岩广宁人隶汉军镶黄旗顺治九年进士官云贵总督 
　　赵俞撰墓志云工书翰 【绀寒亭集】 
　　丁良授 【一作绶】 无为贡生书苍劲入古 【庐州府志】 
　　丁清度字端如号梅滨无锡诸生工书法 【梁溪诗征】 
　　丁敬字敬身号钝丁别号龙泓山人一称砚林外史钱塘人 
　　分隶皆入古而于篆尤笃善摹印然非性命之契不能得其一字 
　　【杭州府志】 
　　工大小篆笔如屈铁精刻印章人得其一宝若璆琳 【两浙輶轩录】 
　　工分隶而篆法尤入古 【杭郡诗辑】 
　　篆籀八分师法周秦行草则尤爱杨少师尝作飞白书有霞举鹤舞之势着飞白录未脱稿 【张燕昌飞白录】 
　　龙泓如和璞未剖无以示信 【国朝隶品】 
　　工分隶精篆刻印章不轻为人作 【名人尺牍小传】 
　　好金石文穷厓绝壁手自摹拓着武林金石录分隶入古于篆尤笃嗜啸堂集古吾氏学古兼入其室非性命之契不能得其一字收古泉多异品尢长于诗其铁笔有求之者白镪十金为鑴一字方制府观承索一二方不得 【扬州画舫录】 
　　丁一焯字日峯诸生工草书初学怀素苦不能脱窠臼一日偶观剧有悟遂大进人以比颠旭故事云 【清泉县志】 
　　丁若兰孝感诸生习擘窠书为时所重 【王椷秋灯丛话】 
　　丁佺字致尧号松老敬子 
　　八分得父家法 【杭世骏道古堂集】 
　　善分隶工缪篆 【黄士珣东隅掌录】 
　　善八分书 【扬州画舫录】 
　　丁元采字掇英桐乡人归安籍乾隆四十二年举人官秀水训导 
　　耽楷书生平书殿试卷不下二千本 【冷庐杂识】 
　　丁润字子如初名玉琳字儒珍新阳诸生工诸体书 【苏州府志】 
　　丁云蕚黟县附贡善篆书尝篆阴隲文刻石 【安徽通志】 
　　丁履恒字若士一字道久号东心武进人嘉庆六年拔贡官肥城知县生而颖异四岁能升几作擘窠书 【吴育撰家传】 
　　丁芮模字鹭庭号晓楼道光初由训导改县丞分发安徽署太平通判潜山休宁等县工篆隶得两汉笔法 【归安县志】 
　　丁士元原名遐福字辛臣号谔卿钱塘人道光二十五年进士官兵部主事工书 【杭郡诗三辑】 
　　丁庄字莅堂号蝶身钱塘监生官吴江巡检喜篆籀旁及词章无不工妙 【同上】 
　　丁莱年字采堂仁和人工楷法 【同上】 
　　丁柱号澄庵吴县人刻印苍劲卖篆巿中问奇者履常满焉 【历朝印识】 
　　丁本宗号晓山宜兴诸生工书 【书画家笔录】 

　　邢 

　　邢尚忠字朴庵一字省三无为庠生善书法刻有程子四箴行世 【庐州府志】 
　　邢凤阳字丹峰高淳诸生工书 【江宁府志】 
　　邢祥凤字子仪高淳诸生工四体书 【同上】 

　　铭 

　　铭岳字东屏号瘦仙苏完瓜尔佳氏汉军正白旗人道光十五年进士官南康同知保道员援浙阵亡 
　　吴昆田师友记云嗜金石篆刻尤喜橅金石残字画印章尝集毛诗句成印列于屏幅日下祝寿者争得之以为荣一时为之纸贵 

　　◆下平（十） 

　　十蒸 

　　○【下平】 十蒸 【承　应　曾　恒　凌】 

　　承 
　　应 
　　曾 
　　恒 
　　凌 

　　承 

　　承培元字守丹江阴人 
　　祁刻说文系传写楷书者苏州蒋芝生篆文者江阴承培元吴江吴汝庚 【暴书杂记】 
　　承龄字子久一字叔度号尊生一号藏庵别号净业渔人裕瑚鲁氏满洲镶黄旗人道光十六年进士官贵州按察使 
　　恩元藏庵石刻跋云攻书尤力从政之暇临池自娱 
　　子久欠蚕词为饮水之亚兼工北体书卒后其子恩元搜集遗墨成藏庵石刻一册其中有摹黄涪翁体者远胜郭频伽 【木叶厱法书记】 

　　应 

　　应麒字石祥号顽谷宜黄人康熙五十六年举人雍正元年举孝廉方正复举鸿博并力辞不就 
　　纪大奎撰家传云工书法 【双桂堂稿】 
　　善书 【江西通志】 
　　应振声号枫岩晚号超然子诸生工篆隶尤善铁笔 【黄岩县志】 
　　应为字慎初丹徒诸生词翰工秀 【江苏诗征】 
　　应文虬字柳庚号秋泉海宁人官工部主事工书法 【两浙輶轩录】 
　　应澧字好传号叔雅一号藕泉 【一作庄】 仁和 【一作海宁】 岁贡官新昌训导 【一作安吉教谕】 
　　书法遒劲一宗锺王至老精力不懈 【两浙輶轩录】 
　　书法赵松雪 【杭郡诗续辑】 
　　应让原名谦字地山号退庵为子诸生 
　　书法极工 【京江七子集】 
　　书法绝似梁文定 【京江耆旧集】 

　　曾 

　　曾驹字人谷乌程人书学锺王 【湖州府志】 
　　曾异撰字弗人晋江诸生喜作草书纵笔自如久之不能自读袁亦人评其文不如诗诗不如字则欣然自喜以为无法者胜 【郑梁撰传】 
　　曾姓名不传以其目幽页绿睛顶发秃人呼洋和尚南丰人趫勇能左右射率乡兵御流寇有功醉作擘窠草书甚怪 【张九钺撰传】 
　　曾曰唯字贯之江都人善楷书特造建隆寺须书大雄之殿四字人以为非贯之不可贿以重金不能动然往往巿贾屠贩之流以牛肉白酒供之则为之作大幅 【阮元广陵诗事】 
　　精楷法 【扬州画舫录】 
　　曾廷枚字升三一字循 【一作修】 吉号香墅一作芗屿南城廪膳生 
　　以善书名 【江西通志】 
　　郭尚先曰书体遒媚郡中题榜多出其手人得数字宝如珍璧楷法洞精予藏其所著各书如字原征古禊帖绪录香墅漫钞西江诗话之类皆其手书付刻者工雅可喜 【木叶厱法书记】 
　　曾恒德字省轩嘉祥人原籍闽县乾隆十七年举人官郧阳知府 
　　工书法刻有滋蕙堂帖行于世 【曾衍东小豆棚闲话】 
　　杨复吉滋蕙堂题跋书后云一门济美即闺阁中亦俱娴句拓临摹之法 
　　工书 【芳坚馆题跋】 
　　按履园丛话以为江西人误 
　　曾燠字唐蕃号宾谷廷枚从子乾隆四十六年进士官贵州巡抚吴照论书赠曾宾谷诗云独于西溪渔 【曾别号】 
　　喜其脱绳墨腕生姿逾妍疏密匀不得乃其逸态生扫去依傍迹最后得一书叹其拙有力 【听雨楼集】 
　　工书笔意兼率更华亭遒劲可爱相传公书多王文治代作 【书画过目考】 
　　曾祜字赉亭号寿田临川人乾隆五十九年副贡工四体字 【纪大奎撰家传】 
　　曾世谦字受之晋江人工书法 【福建通志】 
　　曾冠英字觐轩号云峯广东和平人嘉庆十三年进士官肥城知县工书 【蠡庄诗话】 
　　曾朝瑞字楚珍一字白珩号山亭凤皇厅岁贡生以军功甄叙州同楷法得松雪笔意长沙府署墙外列有真西山石刻其遗迹也 【湖南通志】 
　　曾艾字同俊号虎卿一号云溪新化人官贵州永防州州同为狆苗所害工书法绝类华亭 【沅湘耆旧集】 
　　工书 【湖南通志】 
　　曾国藩原名子城字居武一字伯涵改字涤生湘乡人道光十八年进士官大学士晋太傅封毅勇侯谥文正 
　　孙鼎臣曰文正公书未尝有法而严正秀伟如王商坐汉殿廷文忠烈见北使令人望而起敬中国巨人固当如是 
　　又曰公书笔法近山谷 
　　文正一生书凡三变初学柳诚悬中年学黄山谷晚年学李北海而参以刘石庵故挺健之中益饶妩媚 【欧阳兆熊榾柮录】 
　　文正生平于书法极为留意尝云时贤一石 【刘石庵】 
　　两水 【程春海李春湖】 
　　古法二祖 【羲献】 
　　六宗 【欧虞褚柳李黄】 
　　有补阙斋石刻弟忠襄公国荃亦能书 【木叶厱法书记】 
　　曾慎字敬成新化人道光十九年四川榜举人工书法人争慕之 【沅湘耆旧集】 
　　曾彰泗字孔林号巨川慎子由德阳籍充嘉庆六年拔贡生朝考即用知县分发陕西署洋县死宁陕镇新兵之难书法遒秀似其父 【同上】 
　　按子不可以先父故列彰泗于慎之后 

　　恒 

　　恒裕字益之一字惇夫满洲人乾隆三十五年举人官中允书以小楷名家合乐毅论黄庭经十三行为一手得其神而不袭其貌时贤无与抗衡者醉后则泼墨如云作颠素狂草春蚓秋蛇不可思议得意辄伏地跪拜昂首狂笑继之以泣曰吾惜吾精神也 【铁保撰小传】 

　　凌 

　　凌竹字南楼常熟人性敏多技书学东坡而篆刻仿三桥尤为神似持以入质库每印辄得一金莫能辨其为赝也 【海虞诗苑】 
　　按竹本字此君南楼盖其号也晚年自署平安老人 
　　凌燽号泉庄定远人官江西按察使 
　　王子安滕王阁序范文正岳阳楼记胜地高文江山生色我朝凌泉庄廉使翁覃溪阁学书序张文敏书记皆刻诸屏风信三绝也 【蔗余偶谈】 
　　凌世景字方渠天台岁贡生书法初学颜欧继爱米襄阳且好为人作书户外履满与梅苏庵齐名苏庵藐视一切不轻为人捉笔而先生求无弗得以是人皆惮梅之严而乐先生之宽 【天台诗存】 
　　凌存淳字鲲游号竹轩上海附贡官雷州同知能擘窠大字题榜尤工 【潜研堂集】 
　　凌质字君受号朴庵南通岁贡生官华亭教谕善书 【崇川诗钞汇存】 
　　凌志珪字竹泉江宁诸生善擘窠书 【金陵通传】 
　　凌铨字冲谷号虚台仁和人嘉庆十六年进士官兵部郎中工为行楷书 【杭郡诗续辑】 
　　凌克誾字步骞号悦庵钱塘人学书不用纸以退笔蘸水临帖于琴砖日必千字 【杭郡诗三辑】 
　　凌浚字柳江钱塘诸生能书 【同上】 
　　凌德初字杭生仁和诸生书法精妙 【同上】 
　　凌曙字晓楼江都国子生从包安吴学书得其执笔之法 【木叶厱法书记】 
　　凌钦明字丽天号讱言乌程人善篆籀工铁笔名动公卿求者不绝年八十九 【书画家笔录】 
　　凌有章字叔英号素行海宁人工八分书 【广印人传】 

　　皇清书史卷十九 

　　●皇清书史卷二十 

　　义州李放古冥纂录 

　　下平（十一） 

　　十一尤（一） 

　　○【下平】 十一尤 【尤　牛　楼　游　刘　邱】 

　　尤 
　　牛 
　　楼 
　　游 
　　刘 
　　邱 

　　尤 

　　尤侗字同人更字展成号海庵一号艮斋晚号西堂老人一号鹤楼老人长洲人顺治五年拔贡生官永平府推官康熙十八年举鸿博授检讨加侍读衔卒年八十七 
　　书有天趣 【书画过目考】 
　　尤本钦字上官号伯谐吴江人少游周忠毅之门善草书得祝枝山笔意 【松陵诗征】 
　　尤桐字于冈书摹平原鹿晡帖 【嘉兴县志】 
　　尤兰英临淮诸生善真行书 【安徽通志】 
　　尤兴诗宇肄三号春樊一号月舫长洲人乾隆五十一年举人官内阁中书 
　　诗学眉山书学山谷皆不相似石竹堂谓愈不似愈工 【梁章巨师友集】 
　　尤崧镇字豫山号榕畴兴诗子吴县廪生工分隶似石独学老人 【木叶厱法书记】 

　　牛 

　　牛运震字阶平号空山一号卓然又号真谷滋阳人雍正十六年进士举鸿博官泰安知县工分隶精古文及碑版之学着有金石图说卒年五十二 【木叶厱法书记】 
　　牛卓然如廉颇善饭以示可用 【国朝隶品】 
　　牛翊祖号湘南一号挥云天津人官扬州清军同知 
　　书法锺繇 【扬州画舫录】 
　　牛廷枢字伦阁曲周岁贡生工书法得唐人逸致 【广平府志】 
　　牛应昌字汝谐曲周岁贡生同治元年以经明行修荐工篆隶 

　　楼 

　　楼镇字叔重号悔庵余姚岁贡工书法所临怀素千文深得折钗遗意 【两浙輶轩录】 

　　游 

　　游光绎字彤卣号磳田霞浦人先世长乐乾隆五十四年进士官御史工行楷书瘦劲自成一家诸城相国极称之 【福建通志】 
　　按一号非熊 

　　刘 

　　刘元化字季雅号斗杓诸城人明万历三十七年举人官高陵知县明亡不仕尤长草书欲求书者多载酒以往醉后淋漓挥洒人人得满意去 【张贞半部稿】 
　　刘文照号雪舫宛平籍海州人明孝纯皇太后侄新乐忠恪侯文炳弟 
　　魏禧赠序云工书 
　　工书 【畿辅通志】 
　　按明诗综小传作任邱人此从明史后妃传 
　　刘淓字学海三原人明诸生遭乱弃去 
　　刘绍攽撰家传云年八十余能书细字 【九畹古文】 
　　刘上延字宾仲芜湖人 
　　家藏宾仲为方邵村小真书文赋卷子精丽匀圆逼肖华亭中年手笔阮晋林跋略云宾仲先生书秀上遒逸张壶山跋略云士大夫多师华亭未有神似如刘先生者何第五跋略云宾仲学书于华亭而青于蓝华亭书满人间宾仲则吉光片羽未易数遘三君皆善书而推服宾仲如此即宾仲之书可知矣 【木叶厱法书记】 
　　刘今度字象先上元人工章草 【名人尺牍小传】 
　　工草书 【金陵通传】 
　　刘光昱字伯阳宣城人工书法 【施闰章愚山集】 
　　刘友光原名自煜字杜三号鱼计一号鸾佣又号辋庵攸县人明崇祯九年举人国初官沙河知县升行人未赴卒诗文书法所至羣推 【沅湘耆旧集】 
　　诗文书法皆有声于时 【攸县志】 
　　刘楗字玉罍号公愚大城人顺治三年进士官刑部尚书谥端敏善临池 【魏象枢寒松堂文集】 
　　刘芳声字何实号山逋别号未来僧淮安人顺治六年进士官山东提学佥事书法亦隽洁可爱 【金之俊撰墓志】 
　　刘芳躅字增美号钟山宛平人顺治十二年进士官山东巡抚工部侍郎书法晋人 【名人法书考】 
　　刘宗亮字去靡顺治十八年进士官临海知县书学柳诚悬笔力遒健卓然成家 【沧州诗抄】 
　　刘永潇自号友菊居士精书法 【泰和县志】 
　　刘荫枢字乔南一字相斗别号秉烛子韩城人康熙十年进士官贵州巡抚年八十余日书忠孝仁恕等大字阔四五尺许遒劲过于少年所为 【赵元祚撰传】 
　　刘灏字波千号西谷泾阳人康熙十八年进士官河南道监察御史 
　　赵执信曰诗古文书法逼古名人 【因园集】 
　　吴雯题西谷侍御书册诗云西谷先生书最妙冰霜肌肤神绰约 【莲洋集】 
　　小真书气韵隽雅予家所藏宋拓云麾将军碑后有其长跋一首淡墨斜行自成馨逸 【木叶厱法书记】 
　　刘淇字武仲一字龙田又字卫园别号南泉山侣先世确山人隶汉军镶白旗其父毓英官山东按察使遂家济宁 
　　书法会萃众体自成一格 【济宁州志】 
　　刘汶字鲁田号叔子淇弟康熙二十二年举人榜姓何 
　　书法精妙绝伦 【盛百二柚堂续笔谈】 
　　刘季学字班生高淳人康熙二十六年岁贡生工书法 【金陵诗征】 
　　刘诚字存斋江宁人工小篆 【同上】 
　　刘逢源字津逮贡生手抄二十一史又他书千卷雠对精确 【曲周县志】 
　　刘管字昭华号寄园老人山阳人工篆隶 【淮安府志】 
　　刘锡麟字天石宣城岁贡生多识古文奇字大小楷遒劲温润艺林贵重 【宛雅】 
　　刘芳菁字中陵书法秀挺 【同上】 
　　刘仪恕泾阳人官知州工书 【张五典荷塘集】 
　　刘廷柱字成宪号忽庵奉贤附监生尤工书法 【江苏诗征】 
　　刘正谊字戒谋别号宛委山人山阴贡生 
　　自云尝从徐征君咸清受汉隶书法 【宛委山人集】 
　　刘梦金字旉来上海贡生工书 【松江府志】 
　　刘上驷字天闲号志千一号漪园丹徒人康熙四十四年召试举人官知县与周而衍邬维新同以书法受知遇 【润故】 
　　刘青藜字太乙号啸月一号卧庐襄城人康熙四十五年进士改庶吉士 
　　王士祯曰刘太乙翰林书来云欲自作八分书予渔洋蚕尾诗藏于少林 【香祖笔记】 
　　刘森峰字一棣永新人康熙时举人官内阁中书善怀素书法酒酣一挥百幅更入神妙 【吉安府志】 
　　刘涵字湛庵榆林人官绛州知州工书 【蔚州志】 
　　刘冠荀字颍川宝应诸生工楷法尤善双钩 【淮海英灵集】 
　　刘钦字辑五一字勉斋工书法每缚旧竹箬柔其端以代鼠须书小幅及扇喜用嫩柳条细磨之使圆滑如珠字字作垂露态 【南昌县志】 
　　刘湘煃字允恭江夏人 
　　胡虔曰工书 
　　刘橒字文中号澹斋平阳明经官通判工八法 【沈德潜竹啸轩集】 
　　刘嗣圣字泗源善八分书人争宝之 【玉田县志】 
　　刘绍庭字前昭上元人雍正元年拔贡善书晚年病目所作擘窠大字皆以意为之而神致殊妙 【金陵通传】 
　　刘绍庭草牓书能品下 【国朝书品】 
　　刘重选字文叔文登人雍正二年进士官扬州同知 
　　书法学褚河南 【扬州画舫录】 
　　刘统勋字延清号尔钝诸城人雍正二平 【平：年】 进士官东阁大学士谥文正工行楷摹赵承旨与梁文庄齐名 【木叶厱法书记】 
　　王昶曰公常谓少时书仿赵承旨中年慕文待诏晚年不复求工点画然不求工而自工斯天下之至工也 
　　王文治曰刘文正师不多作书然于书家境界甚深且备今石庵前辈书名冠海内谛观之皆自文正出也 
　　赵怀玉曰今世争重刘石庵先生书不知其先文正公亦以书雄一代石庵先生自松雪入手文正则神似松雪学固有自来也 
　　按文正薨于乾隆三十八年十一月年七十五 
　　刘东字长源号古塘宝应诸生雍正二年举孝廉方正发往直隶以知县用 
　　刘洛瑞撰行略云书幼学锺繇兼善章草中年工隶书 
　　刘暐泽号茗柯长沙人雍正八年进士举鸿博官奉贤知县工八法士民得其片纸珍如拱璧 【松江府志】 
　　刘起字韩忬一字昌复晚号可笑老人嘉定人雍正十年贡生书摹大令永兴题榜大字师朱晦翁 【金元钰竹人录】 
　　刘毓珣字苍璞号竹轩宁河人雍正十三年举人好草书日聚古人墨迹而临摹之三十余年无少间笔法遒劲自成一家 【宁河县志】 
　　刘君辅会泽人由行伍官至湖广提督能作径尺大字 【滇系】 
　　刘士贵字芸友号云门山阴诸生书得二王神骨 【越风】 
　　刘纶字宸翰一字眘涵号绳庵武进人乾隆元年举鸿博廷试第一授编修官至文渊阁大学士三十八年六月卒年六十三谥文定 
　　于敏中撰墓志云下笔极端谨点画不如意必再三润色合法乃已 
　　作书方严瘦劲亦不犹人 【西清笔记】 
　　刘星炜字映榆一作印于号国三武进人乾隆十三年进士官至兵部侍郎 
　　赵怀玉唐王训墓志拓本跋略云国三先生虽不以书名而真行整秀如层台缓步高谢尘俗予少时颇爱之然先生谦让未遑每有所书宁使亲串子弟为之不自涉笔故当时亦未敢叩其所学何书及得此碑乃与先生书无毫发不似知前辈临池无论显晦必宗一家也 
　　刘承业字垂恢号鹤田乾隆十三年进士官铅山知县工书 【厦门志】 
　　【自十九行起至七页十四行止皆衍文】 刘墉字崇如号石庵初号木庵又有勖斋青原香岩日观峰道人诸号统勋子乾隆十六年进士官至体仁阁大学士嘉庆九年十二月二十四日卒年八十五谥文清 
　　梁同书曰今之能为魏晋人书者惟石庵先生虽随意书尺亦不可翫视 【频罗庵题跋】 
　　王文治曰石庵功力最深极意追踪古人不肯少趋时径真书法中有寒松古柏之操者石庵之书其佳处辄含藏于笔墨蹊径之外石庵前辈书绝去宋元以来纵横妍媚之态而笔意高古 
　　刘纶字宸翰一字眘涵号绳庵武进人乾隆元年举鸿博廷试第一授编修官至文渊阁大学士三十八年六月卒年六十三谥文定 
　　于敏中撰墓志云下笔极端谨点画不如意必再三润色合法乃已 
　　作书方严瘦劲亦不犹人 【西清笔记】 
　　刘星炜字映榆一作印于号圃三武进人乾隆十三年进士官至兵部侍郎 
　　赵怀玉唐王训墓志拓本跋略云圃三先生虽不以书名而真行整秀如层台缓步高谢尘俗予少时颇爱之然先生谦让未遑每有所书宁使亲串子弟为之不自涉笔故当时亦未敢叩其所学何书及得此碑乃与先生书无毫发不似知前辈临池无论显晦必宗一家也 
　　刘承业字垂恢号鹤田乾隆十三年进士官铅山知县工书 【厦门志】 
　　刘墉字崇如号石庵初号木庵又有勖斋青原香岩日观峰道人诸号统勋子乾隆十六年进士官至体仁阁大学士嘉庆九年十二月二十四日卒年八十五谥文清 
　　梁同书曰今之能为魏晋人书者惟石庵先生虽随意书尺亦不可翫视 【频罗庵题跋】 
　　王文治曰石庵功力最深极意追踪古人不肯少趋时径真书法中有寒松古柏之操者石庵之书其佳处辄含藏于笔墨蹊径之外石庵前辈书绝去宋元以来纵横妍媚之态而笔意高古拙中含姿淡中入妙近时罕有能及之者 【快雨堂题跋】 
　　铁保曰先生书窃用瘗鹤笔意其机趣则出入于杨少师 
　　张廷济曰元明以来书家率被吴兴华亭两家笼住文清相国宗法魏晋直欲抉破赵董藩篱自是数百年一大宗匠 
　　吴德旋曰诸城醇厚有六朝人遗意但未纵逸耳 【论书随笔】 
　　郭尚先曰晋唐元明诸大家得力全是个静字须知火色纯青大非容易国朝作者相望能副是语只有石庵先生 【芳坚馆题跋】 
　　吴修曰书法魏晋笔意古厚嘉庆十年奉旨刻清爱堂帖 【名人尺牍小传】 
　　陈希祖曰二百年士大夫善学华亭者惟诸城耳 
　　包世臣曰乾隆间都下言书推刘诸城翁宛平 【按当作大兴】 
　　两家戈仙舟学士宛平之壻 【按大兴壻戈之侄名宝树】 
　　而诸城门人也尝质诸城书诣于宛平宛平曰问汝师那一笔是古人学士以告诸城曰我自成我书耳问汝岳翁那一笔是自己学士之子以此语质于仆仆曰宛平书只是工匠之细者耳于碑帖无不徧搜默识下笔必具其体势而笔法无闻不止无一笔是自己已也诸城冥悟笔法而微变其体势正是深于古人必云自成我书亦太涉矜张矣仆尝谒诸城于江阴舟次论晋唐以来名迹甚协诸城曰吾子论古无不当者何不一论老夫得失乎仆曰中堂可谓华亭高足诸城曰吾子何轻薄老夫邪吾书以拙胜颇谓远绍太傅仆曰中堂岂尝见太傅书乎太傅书传者惟受禅乙瑛两分碑受禅庄重乙瑛飘逸汇帖惟唐摹戎路略有乙瑛之意季直表乃近世无识者作伪中堂焉肯绍之耶中堂得力在华亭然华亭晚年渐近古淡中堂则专用巧以此稍后华亭耳诸城默然良久曰老夫数十年心力被吾子一语道破矣近刻清爱堂帖被钩摹者以世行伪吴兴法逐字移改至为失真惟其家藏石十二方乃诸城自督良工所镌者皆小真书精妙不减墨迹 
　　放按仙舟官太仆非学士右一则恐不足信又按钱泳刻清爱堂帖 
　　又曰文清少习香光壮迁坡老七十以后潜心北朝碑版虽精力己衰未能深造然意兴学识超然尘外 
　　又曰予在都巿得诸城书许敬宗传三百余言字径小半寸行间颇任意而朴茂中自在恣肆绝去平日作用乃近八十时书几于拙胜老去渐于诗律细亮哉 
　　又曰近世诸城相国祖述华亭虽复结构伤巧较华亭逊其遒逸而入锋洁净时或过之盖山东多北魏碑能见六朝真相此诸城之所以或过华亭也 
　　又书刘文清四智颂后云近世小真书以文清为第一此尤其经心结撰者可珍也黄庭洛神之遗法至谏议护命经而绝坡老思翁有意复古而苏苦出入无操纵董苦布置不变化外此大都胥史之能事矣诸城壮岁得力思翁继由坡老以窥阁本晚乃归于北魏碑志所诣遂出两家之外然其笔法则以搭锋养势以折锋取姿墨法则以浓用拙以燥用巧结法则打迭点画放宽一角使白黑相当枯润亘映以作插花援镜之致卷帘一顾目成万态然其心思悴于字内筯力尽于画中必责以琚珩璜瑀之节则朽不为柱有不能辞其诮者矣 【以上并见艺舟双辑】 
　　刘墉小真书妙品下牓书能品上行书能品下 【国朝书品】 
　　予于丁酉年亲见诸城相国求书先生云余每日早起必临模阁帖数则四十年来未尝少懈学书胡可一日离晋贤师范耶先生论书之言如此 【抱冲斋集】 
　　钱泳曰嘉庆十年七月仁宗皇帝命吏部侍郎刘镮之刻其叔父文清公墉所为书予时在京为之模勒名曰清爱堂石刻四卷 【履园丛话下同】 
　　又曰或论文清书如枯禅入定余谓此论太苛文清本从松雪入手灵峭异常而误于淳化阁帖遂至模棱终老如商鼎周彝非不古而不适于用 【按泳之论书直类盲人辨色殆不可解】 
　　张维屏曰陈星斋先生尝论本朝书法首推何义门次则姜西溟 
　　赵横山似属偏嗜以愚见言之当以王文安刘文清为最次则张文敏陈香泉汪退谷然张陈汪皆不及王刘之厚王犹依傍古人刘则厚而能脱入乎古人而出乎古人其晚年妙境盖先生已归道山不及见矣 【松轩随笔】 
　　又曰文清书初从松雪入手中年后乃自成一家貌丰骨劲味厚神藏不受古人牢笼超然独出 【同上】 
　　吴仰贤曰予尝见文清初入翰林时所作小楷结体全仿吴兴皆左促右舒而劲健过之晚年随意小札则宛然华亭世以公书比熟地黄以随园诗比生甘草聊供雅谑不尽然也 【小匏庵诗话】 
　　放按文清家刻之石名文清手迹又有曙海楼帖刘梁合璧两种皆胜于清爱堂石刻先公极耆公书摹之乱真旧藏多种遭乱悉以易米今所存小楷两卷杂体书一册皆此老至精之品虽千金不与易也 
　　刘伊字莘儒号澹竺南通州人乾隆十七年进士官鹤山知县书法遒逸 【崇川诗钞汇存】 
　　刘銮字殿传号公御保山人乾隆十九年进士书法尤着 【滇南诗略】 
　　刘墫字象山号松崦墉从兄乾隆二十五年进士官江宁布政使善行草书予藏所临十七帖卷子其伯父文正公爱之署为己作后有文清跋称其刻意书法为文正所赏云 【木叶厱法书记】 
　　刘绍锜字继信三原人善书初师颜鲁公继法赵松雪 【九畹古文】 
　　刘奂号瞻山一号石夫别号礼门道人亦称信天翁工书法予尝见所临景龙观钟铭楷书大册笔法古茂非常其自记云是拓人间少藏学者罕见家海南观察有其一余获见于广东右翼都统安府中借归临摹是日共成七本余向学书不求形似惟师其法此在七本之四时乾隆癸亥 【按八年】 六月二十有四日刘奂书于仙城客寓之求放心斋中后有翁覃溪跋谓瞻山是年六十有二 【郁栖书话】 
　　刘允中正定武举人以善书名碑记牌坊多其手迹文人学士莫不敛手推服 【正定府志】 
　　刘之璋字德园别号大翮山人汉军旗人镇江驻防 
　　姜恭寿曰善隶篆 
　　刘安邦山阳人工行草师米芾得其神 【淮安府志】 
　　刘洛瑞字彦符号望舟宝应贡生善书 【清芬集】 
　　刘嘉珏字二如扬州人书法十七帖 【扬州画舫录】 
　　刘宝忠字存愚高邮诸生善草隶书 【高邮耆旧诗存】 
　　刘肇绅字默园洪洞人官浙江同知精书法 【山右诗存】 
　　刘冰字锄雪贡生候选布理问书临锺王 【兴国州志】 
　　刘焕字远岑国学生工书 【同上】 
　　刘承谟字琴斋江宁诸生工书 【续纂江宁府志】 
　　刘栋字函三号雨亭安邱诸生 
　　李季友曰书法端严入古所抄十三经汉书史记唐宋诸集皆装潢成帙 【续山左诗钞】 
　　刘光宇字尧天光化诸生善书一挥三五幅人以张旭拟之 【福建通志】 
　　刘世謩字仿魏号蓼野宝应贡生官靖江训导书法遒劲得孙过庭笔法 【清芬集】 
　　刘跃云字服 【一作伏】 先号青垣纶子乾隆三十一年进士官兵部左侍郎 
　　赵怀玉曰公书不名一家而有天趣 
　　刘大绅号寄庵一号潭西晋宁人乾隆三十七年进士官武定府同知 
　　善书 【刘鸿翱绿野斋集】 
　　善书 【家言随记】 
　　刘大观字正孚号松岚邱县人乾隆四十二年拔贡官河东道工行楷书瘦健不俗予藏其诗翰一卷又得其旧藏何义门朱评宋椠汉文鉴目录及覃溪杜诗附注精抄本并有其题字 【木叶厱法书记】 
　　善书 【阮元揅经室集】 
　　诗笔书法冠绝一时 【吴照听雨斋集】 
　　善书兴酣以往数十幅立尽有怒猊抉石渴骥奔泉之势得者珍为重宝 【搏沙录】 
　　善书挥素擘笺无虚日 【扬州画舫录】 
　　刘召扬字卣于纶季子乾隆四十九年南巡召试举人工唐人楷法 【刘逢禄礼部集】 
　　刘凤诰字金门一字承牧号无庐萍乡人乾隆五十四年进士官兵部侍郎 
　　予尝见其手写五代史注残稿书极端楷点画皆遵字典 【朱克敬瞑庵杂识】 
　　刘耀祖字以山伊子工书 【崇川诗钞汇存】 
　　刘惟容南昌诸生善书法 【妄妄录】 
　　刘专三绍兴人书仿圣教序尤长擘窠大字 【徐承烈听雨轩笔记】 
　　刘恩奎字紫垣承谟子岁贡生工书 【金陵诗征】 
　　子元得其父楷法 【金陵通传】 
　　刘璇安宁州诸生能八分 【述庵年谱】 
　　刘德振景州人善小楷鑴唐人早朝诗于瓜子背刻画如发论者以为绝技 【畿辅通志】 
　　刘俊临淮诸生善书 【安徽通志】 
　　刘志沂字禹甸颖州拔贡生工书法得永兴笔意 【同上】 
　　刘汝选巢县人官县丞善书尤精篆刻 【庐州府志】 
　　按汝选字承清号穆斋飞鸿堂印谱有所制印 
　　刘泗沛字二水巢县布衣工铁线篆所鑴砚铭尤精善 【同上】 
　　刘廷时字若夏舒城诸生工草书 【同上】 
　　刘静年盐山贡生善书 【畿辅通志】 
　　刘敏字子逊庆云贡生工草书 【同上】 
　　刘潜蛟字跃然号雨湖顺德人善书 【岭海诗钞】 
　　刘彬华字藻林号朴石番禺人嘉庆六年进士官编修书法雅健 【木叶厱法书记】 
　　刘华东字三山番禺人嘉庆六年举人家龠闇丈藏三山七言联学唐隶颇肖 【同上】 
　　刘逢禄字申受号申甫一号思误召扬子嘉庆十九年进士官礼部主事书法亦工 【同上】 
　　刘淳字孝长天门人嘉庆二十一年举人官教谕 
　　姚椿草书歌送孝长之宜昌诗云刘生奇气强收拾走入草书作歌泣秋风迅扫妙石粗春雷怒奋龙蛇蛰 【通艺阁诗录】 
　　刘喜海字吉甫号燕庭统勋曾孙嘉庆二十一年举人官浙江布政使 
　　以书名家 【语石】 
　　篆隶尤工 【木叶厱法书记】 
　　刘承宠字麟石逢禄子嘉庆二十四年举人工篆隶 【礼部集】 
　　刘大懿号苇间人官湖北按察使 
　　林则徐跋苇间墨迹云性喜作书 【大云山房稿】 
　　刘麟字鲁青岁贡生官南康训导善行草书 【南昌县志】 
　　刘中泽字悦堂攸县人迁湘潭工行草书偶以易米及酒脯自署铁岩居士不著名氏其后盲犹能作径寸书结构精严年八十七道光中卒 【湘潭县志】 
　　刘绎号詹岩永丰人道光十五年第一人及第授修撰赏三品京堂衔 
　　王锺霖曰子贞太史有学古太过处不及詹岩师书法纯粹 【家言随记】 
　　刘同缨字冕垂号清溪宁都人道光十七年拔贡官上元知县殉难赠太仆寺卿谥武愍 
　　书得晋人风格 【季传琇好云楼集】 
　　刘永观字镜海道光十七年拔贡任满洲正黄旗教习善书法 【赣榆县志】 
　　刘琨字玉昆号蕴斋景东人道光二十一年进士官湖南巡抚 
　　工书劲厚得鲁公意时人比钱南园求书者非其人不与 【瞑庵杂识】 
　　干嘉而后滇中书派多以南园为法力规平原赵蓉舫尚书学颜而流于甜熟然书名满天下韫斋中丞学颜无槎枒习气森张浑厚传世绝少盖其书名为吏治文学所掩矣 【近人乐禅室随笔】 
　　刘熙载字伯简号融斋别号寤厓子兴化人道光二十四年进士官右中允 
　　工书法 【见闻随笔】 
　　萧穆撰传云早年工行楷书法晚年喜橅汉魏人八分篆书久之镕铸一体规模奇古变化无端人有求者亦时应之又尝命工刻一石时以饷人亦自喜也 
　　工各体书法着有艺概一书谈艺多精到语 【木叶厱法书记】 
　　刘翊宸号云樵武进人道光二十四年举人官福建道员署按察使不以书名而极得褚登善笔意 【续名人尺牍小传】 
　　刘怿字申孙武进人道光二十九年举人官雷州知府书得二王真脉 【同上】 
　　刘廷楷字竹史平湖人能书兼工铁笔 【两浙輶轩续录】 
　　刘廉方阳湖人工北朝书 【艺舟双楫】 
　　刘永祯号兰函山阳国学生工书法 【木叶厱法书记】 
　　刘与权字寿庐嘉兴诸生精小篆咸丰庚申死难 【同上】 
　　继又云娄寿碑有与权篆书题签予徧考始得之 
　　刘文淇字孟瞻仪征优贡生工书包安吴弟子 【同上】 
　　刘雨飞字雪厓寿阳人工书法尝模勒傅征君遗墨为尊颉堂帖行世 【同上】 
　　刘东藩字星阶号心葭平湖岁贡书法得香光神髓 【两浙輶轩续录】 
　　刘靖字禹工顺德诸生工擘窠书深得李北海法 【十二石山斋诗话】 
　　刘庠字慈民号钵叟南丰人咸丰元年举人官内阁中书 
　　尝手写十三经复自号写十三经老人 【近人云自在龛笔记】 
　　刘玉策字芸泉盐山岁贡生居沧州咸丰三年死难工书法 【畿辅通志】 
　　刘鹤龄字梅尉安福拔贡生咸丰七年死难工书 【江西忠义录】 
　　刘培显字闇堂滋阳贡生殉发逆之难着书法辑要 【山东通志】 
　　刘廷玉字蕴白宜兴廪生工书 【书画家笔录】 
　　刘廷珍字复唐廷玉弟诸生书法挺秀似其兄 【同上】 
　　刘懋德同治十二年拔贡山东试用知县书法工秀 【无极县志】 
　　刘玉璋字特舟毕节人官建宁知府 
　　路朝霖曰草书 
　　刘汝霖字雨生上元人光绪六年进士官雷州同知升知府善楷书 【金陵通传】 
　　刘树棠字景韩永昌人官浙江巡抚 
　　宗源瀚双清堂石刻序略云精八法自商周以逮隋唐吉金乐石穷摹酷肖 
　　王祖光序略云中丞素喜弄翰于史籀篆隶以及钟鼎行草无不真源洞窥 
　　放按双清堂石刻共两册末卷所临钱通副书最逼真长沙章寿 【彝鼎】 
　　精刻 
　　刘光第字裴村富顺人光绪十二年进士官刑部主事加四品衔戊戌政变坐法死 
　　工书 【近代名人小传】 
　　刘廷彬字子粲天津工行楷书 【书画家笔录】 

　　邱 

　　邱学敏字至山号铁香又号东河鄞人乾隆二十一年举人官临江 【一作南安】 
　　知府善行楷书藏明以来隃麋最伙着有百十二家墨录 【木叶厱法书记】 
　　工书法为梁山舟所推重 【两浙輶轩录】 
　　邱云锦字絅思号玉林长洲人少从父游京师因家焉由一统志誊录官宁州州同善书 【朱珪知足斋文集】 
　　邱孙锦字余甫号质畇吴江人 
　　工书 【苏州府志】 
　　邱重禧字清才山阳人书法冠一时 【淮安府志】 
　　邱开来字觉吾湖南黔阳人嘉庆八年岁贡生 
　　易夔尧曰工书酒酣数十纸立就着有临池心解 
　　邱应奎善草书 【赣县志】 
　　邱廷揆襄阳人善书游豫章求书者日踵于门 【江西通志】 

　　皇清书史卷二十 
  
●皇清书史卷二十一 

　　义州李放憺持纂录 

　　下平（十二） 

　　十一尤（二） 

　　○十一尤 【仇裘牟侯周邹欧阳】 

　　仇 
　　裘 
　　牟 
　　侯 
　　周 
　　邹 
　　欧阳 

　　仇 

　　仇兆鳌字沧柱号知几归安人康熙二十四年进士官吏部侍郎兆鳌书石渠宝笈著录 
　　仇垲字遐昌号霞村兆鳌曾孙 
　　工篆籀 【飞鸿堂印人传】 

　　裘 

　　裘琏字殷玉慈溪人康熙五十四年进士官检讨圣祖称其字尤端楷 【溪上遗闻辑录】 
　　按号蔗村 
　　裘曰修字叔度号漫士一号诺皋新建人乾隆元年由诸生举鸿博未遇四年中进士官至工部尚书谥文达 
　　于敏中撰神道碑云书仿张即之上以内藏即之书华严经残本令公补书人莫能辨 【按此戴东原代作】 
　　书法自成一家其潇洒拔俗之致似不食人间烟火者 【西清笔记】 
　　张樗寮传是水星降生其书能厌火灾文达书极似樗寮而殁后又为燕子矶江神 【见小仓山房诗抄及新齐讲按公最善治水前后奉命勘水共八次】 
　　世遂谓是张氏后身且谓其书亦能禳火云 【木叶厱法书记】 
　　裘镛新建人 
　　金农曰尝从予学书 【冬心日记】 
　　裘义成字酉山官靖江典史公余寄情翰墨饶有逸致 【嵊县志】 
　　裘麟字超然曰修子乾隆二十五年进士官编修上选翰林能书者十人缮御制集麟与焉 【江西通志】 
　　按号青溪 
　　裘曰修撰墓志云上命择翰林能书者凡召数十人至南书房各录一纸上亲览选得十人吾儿与焉吾儿亡后始装潢进呈有文绮之赐太监以既没奏上始知大为悯叹 
　　【裘文达公遗集】 
　　裘椿寿字庄圃钱塘诸生擅书名 【杭郡诗三辑】 
　　裘荫梧字旭先金匮优廪生官河南候补知县工书 【书画家笔录】 

　　牟 

　　牟所号一樵栖霞人道光十七年顺天榜举人官南河同知工书初宗鲁公晚参魏晋纵横离奇自成一家何尚书凌汉称为山东书家第一 【山东通志】 
　　王锺霖曰一樵书法在何子贞之上惜早逝 

　　侯 

　　侯方域字朝宗商邱人顺治八年副贡与弟方岳仲衡方岩叔岱皆工行草书 【木叶厱法书记】 
　　侯铨字秉衡弟永字声虞皆嘉定庠生并以诗文书法称于时 【练音初集】 
　　侯仁朔字棠阴合阳诸生 
　　汪士鋐书品序略云侯君好古博物其于书法抉摘微奥取秦中古帖而甲乙之区为古正奇险四品而各着其语于后其于真行草三者之法备矣 
　　侯堪字大受书法类赵松雪而遒健过之 【南皮县志】 
　　侯大鲲玉田人隶汉军由庠生官府经历以书法诗赋名 【玉田县志】 
　　侯大桐字凤巢上元副贡生选江阴训导工行楷求者踵至没后遗墨犹值巨金 【金陵通传】 
　　侯登元号柱轩湖南石门人乾隆七年举人官清丰知县善书法 【湖南通志】 
　　侯嘉翻字符经号夷门天台人官江宁同知诗文迅疾瞬息百变手迹旁行斜上如长河坚冰风裂成文莫知条理而天趣可爱 【袁枚撰墓志】 
　　侯凤苞字舜威金匮人乾隆四十八年举人官宝应教谕工书临王圣教序颜多宝塔工力最深 【书画家笔录】 
　　侯坤字磻石无为人乾隆五十六年拔贡官广东盐经历署运同善书所橅紫藤书屋古帖千文为后学楷式 【英和撰墓志】 
　　工书法 【庐州府志】 
　　侯錞无为人官山西河东中等场大使善书法 【同上】 
　　侯铸无为人官泰州盐运分司善书法 【同上】 
　　侯士谷字芒生一字懋之号览初无锡人幼喜习字比长益奋力临摹古帖于书谱尤为心得嘉庆初梁山舟学士游经无锡邑之以书法就正者数十人惟先生与吾族公旦蒙其嘉许云【书画家笔录】 
　　侯椿援无为人例授候选未入流粤匪乱投効颍州大营积劳病故工书法尺牍 【庐州府志】 
　　侯度字谨之号晳子一号晳民滁州诸生 
　　今人滁州侯度谨之为剧贼李昭寿断指前皖学使朱公兰旌之曰一节千秋 【谭献复堂日记】 
　　六合侯度以善书十七帖名于时为贼所虏置刃其旁促之书且曰不尔当杀汝侯坚不肯将杀之贼母为缓颊得免遂持刀断巨指落其半因自号断指生名益震既归铸白银作伪指系手上犹能作擘窠书而寸以内之字则不能挥洒如志矣英中丞翰赠一节千秋四字表之 【粟香五笔】 
　　侯度和州诸生工书法尤善草书咸丰季年捻酋某蹂躏和州慕度名索书不允将杀之无惧色引刀自断其指血淋漓旁人以无指永不能书解说遂释之乱平自号断指生书名益噪某学使给一指千秋扁以奖之 【书画家笔录】 
　　放按诸家于度之籍贯所记各异近见某某两说部又有谓系无锡人及苏州之棠溪人者俟再考 【近读上元金亚匏先生和所作断指生歌亦作滁州人先生与侯同时其言可信】 
　　侯炜字景文号石琴无锡人同治六年举人候选教谕工八分书 【无锡县志】 
　　善擘窠书工行草尤精汉隶自言游某氏园见怪石森立老梅古干偃仰忽悟八分笔法书学遂大进擅名一时 【书画家笔录】 
　　侯琫森字玮辰无锡人同治六年举人官浙江知县工书索者辄书先正格言以应 【同上】 
　　侯家凤字翔千炜仲子岁贡生工隶书 【同上】 

　　周 

　　周荣起字伯荣号研农江阴人明诸生 
　　善篆书 【江南通志】 
　　梧溪集七卷细书工致似锺太傅稍杂八分终卷如一是周研农荣起手录周江阴老儒常熟毛子晋刻校古书多其勘正 【居易录】 
　　生沐藏砚农手钞铁网珊瑚全部癸卯十一月十三日六十四老人周荣起楷法颇似魏晋人到底不懈 【暴书杂记】 
　　黄荛圃士礼居藏书记有研农手钞衍极五卷蒋生沐东湖丛记有研农手钞铁网珊瑚十四卷 【书林清话】 
　　周掌文字泽宫江宁人明诸生工楷法小篆 【续纂江宁府志】 
　　周嘉冑字江左上元人工书 【金陵通传】 
　　按着有装潢志四库全书提要作扬州人 
　　周亮工字符亮一字伯安号减斋一号栎园亦号陶庵又有褒庵瞀公笠僧诸号别号栎下先生祥符籍金溪人【或云原籍江宁】 
　　明崇祯十三年进士本朝历官户部右侍郎革职康熙初复佥事历江安督粮道 
　　又按赖古堂诗集自序云生于壬子四月七日眉长垂颊人又呼之为长眉公 
　　何采曰书法逼近汉魏 
　　周亮工草书能品下 【国朝书品】 
　　书法古拙在隶籀之间奇逸可喜 【木叶厱法书记】 
　　周再勋字仲赐号雷泽明季举人国朝官金华知府工书 【长治县志】 
　　周廷鼎字西生颍川人顺治三年举人官嘉定教谕能书 【练音初集】 
　　周体观字伯衡遵化人顺治六年进士官九南道予藏其行书杜诗小册笔致遒秀似华亭晚年书 【木叶厱法书记】 
　　周炳文字文季无锡人顺治十一年举人工书法 【王源或庵集】 
　　周伯允江津人顺治十七年举人官嘉定州教授工小楷年七十三犹精录史记文选成帙 【四川通志】 
　　周伯琮字玉公别号石崖仙吏善行楷书尝见顾震雉画卷有伯琮腕下经纶四字引首精妙不减李贞伯 【木叶厱法书记】 
　　周仪字仪一号确斋又号晚耕震泽 【一作吴县】 人居扬州 
　　工书 【名人尺牍小传】 
　　工蝇头楷兼善刻器北湖孚佑庵碑出其手余藏有秋兴册页笔法精严 【阮充云庄印语】 
　　周宏字子重号缄斋无锡人康熙三年第三人及第官侍讲学士彭定求撰墓志云书法直追右军不作晋以后体 
　　周铭祚江津人康熙八年举人书法精妙 【四川通志】 
　　周清原字浣初号雅楫一号且朴又号蝶园亦号蓉湖武进人康熙十八年举鸿博授检讨官至工部侍郎 
　　工诗与书未遇时奔走四方卖以自给 【鹤征录】 
　　周金然榜姓金名然字砺岩号广居别号九峰山人上海人晚居洞庭之石公山自号七十二峰主人康熙二十一年进士官洗马 【一作中允】 
　　工书法告归后以平日所书字幅进呈圣祖御制五言诗十二韵以示褒嘉 【松江府志】 
　　周而衍字东会晚号白云老人宜兴人金坛籍贡生 
　　书法仿米海岳尤能作擘窠大字康熙中车驾南巡进海晏河清四大字几二丈许 【京江耆旧集】 
　　以临池擅名 【江苏诗征】 
　　周篁字林箊年八十余犹能灯下作蝇头楷 【嘉兴县志】 
　　按篁号鸥塘监生青士先生篔之弟 
　　周在浚字雪客号棃庄一号遗谷亮工子官太原府经历 
　　隶书篆刻名闻于时 【陈玉璂学文堂集】 
　　周霟字雨孚号伯台一号衍溪仁和贡生善书法 【查升澹远堂文集】 
　　周易字在西号莲峰上元人康熙五十九年贡生工书 【金陵通传】 
　　周鸿阳字燮侯号尚和别号东始山人诸生工书风骨遒健 【盐城县志】 
　　周鉴字以人上海人善二王楷法 【松江府志】 
　　周铨字纬苍号晚菘 【一作松】 上海诸生 
　　工书法与建宁朱霦友善寓松谷数年县之善书者咸宗之 【福建通志】 
　　予藏纬苍行书一帧字大如椀极龙跳虎卧之观 【木叶厱法书记】 
　　周棅青浦人学二王书极工 【松江府志】 
　　周永泰字丰来号八峰华亭人精书法垂老犹挥洒不倦 【江苏诗征】 
　　工书法至老不倦有吴某者自武陵来觅食先以所书质用泰用泰怜其贫饮食之且曰君所书未也我代君捉笔或可冀人囊中钱耳已而获资甚厚里中有陈姓者用泰亦怜其贫为代书百纸获资给朝夕又有表侄某者贫不能室用泰解囊赠之始得娶人颂其义云 【松江府志】 
　　周际蟠工书隐居教授年八十三 【阜宁县志】 
　　周祖礼字人仪洞庭人工篆隶 【苏州府志】 
　　周若水字鲈客苏州洞庭人工八法 【七十二峰足征集】 
　　周靖字敉宁号讱斋吴县国子生精六书之学着篆隶考异八卷 【苏州府志】 
　　沈彤撰墓表云工篆书人拟诸赵处士宦光 
　　按靖系孝子茂兰之子所著篆隶考异八卷汪苕文为之序四库所收者仅两卷系文仓手写本疑有删节 
　　周有萃萧山人博雅嗜古雅善墨妙 【陈至言菀青集】 
　　周敬一名惔号柯云海宁人善书 【两浙輶轩录】 
　　周圣瑞字兴岐号桐村象山庠生工小楷 【彰姥诗搜】 
　　周晋玉字连章晋江监生精书法 【福建通志】 
　　周岳字鲁望号天昔一号愚村嘉兴人篁从子 
　　朱求俟赠诗云小楷锺王录断编 
　　周绍龙字允干号瑞峰闽县人雍正元 【一作五】 年进士官顺天府丞 
　　善书法得其尺幅皆藏弆之 【福建通志】 
　　周长发字兰坡号石帆会稽人雍正二年进士举鸿博廷试一等官至侍讲学士书法赵松雪 【书画过目考】 
　　周人骥字芷囊号莲峰天津人雍正五年进士官贵州巡抚精书法人得片纸只字视如珍宝 【畿辅先哲传】 
　　周正思榜名正峰字谦亭号君谏绍龙子雍正十一年进士官编修河南主考 
　　瑞峰父子相继入翰林并工书法而瑞峰自具老成典型初学信本参以诚悬吾乡如林吉人谢古梅诸名辈皆敛手相推即同时海内擅八法者流亦未有能驾其上者谦亭深于濡染亦具体而微而气力微弱 【退庵书画跋】 
　　周助澜字回川号蘅斋仁和人雍正十三年举人官筠连知县通篆隶 【两浙輶轩录】 
　　周振采字白民号菘畦山阳拔贡 
　　手抄九经马班陈范诸史韩柳欧苏诸集积数十帙字画古劲 【淮安府志】 
　　周上治字绥王号铁餐新安贡生善书法 【方楘如撰传】 
　　周廷栋字豫章宿州人书法二王 【安徽通志】 
　　周忠倚娄县人工隶书 【王昶蒲褐山房诗话】 
　　周煌栋子亦工书 【青浦诗传】 
　　周京字西穆一字少穆号穆门一号辛老晚号东双桥居士钱塘监生考授州同知荐鸿博不就试 
　　书法奇逸酒酣兴发数十纸立尽 【杭州府志】 
　　诗成写以长笺醉墨淋漓颇近争坐位得者以为鸿宝 【杭郡诗辑】 
　　字写争坐位 【随园诗话】 
　　周景柱字西擎遂安举人由内阁中书出为潮州同知 
　　工书法 【板桥诗钞】 
　　周于礼字立厓号亦园嶍峨人乾隆十六年进士官大理寺少卿 
　　宗室敦诚曰善书 
　　以书法名公余冥心碑版退笔如山模鑴宋四家法书名听雨楼法帖立都中景忠祠日费骆驼油数斗 【滇南诗略】 
　　书法东坡 【名人尺牍小传】 
　　周于礼行书能品下 【国朝书品】 
　　周鼎枢字凝甫号榆所嘉善人乾隆十八年举人官武功知县工书弟分道升桓以书名擅一时至于小楷自谓不及也 【姚文田撰家传】 
　　周升桓字稚圭号山茨一号晓沧鼎枢弟乾隆十九年进士官苍梧道 
　　王昶曰工书学钱文敏以东坡为法四方人士以絧素乞书者无 
　　虚日长碑短碣得其书写以为荣 
　　嘉庆丁亥为嘉善周又山观察刻其尊甫山茨先生遗墨大小楷行草书六册为仁本堂墨刻 【履园丛话】 
　　周发春字卉含一作惠涵号青原江宁人乾隆三十年南巡召试举人官内阁中书 
　　姚鼐撰墓志云文章书法之美交游中所希见 
　　周在丰字文芑阳湖人官荣阳县丞历署中牟汜水等县工八分尝制竹砚自随以诗和者甚多 【武阳合志】 
　　周榘字于平号幔亭莆田人居江宁 
　　袁枚曰善八分穷六书源流一波一磔不苟下尝登泰岱游黄山镌名最高颠手摹拓以归古奥苍秀宛然开母石阙太室碑也 
　　善八分书 【扬州画舫录】 
　　幔亭如靖节读书不求甚解 【国朝隶品】 
　　周熙字式文扬州人精秦汉篆籀 【亦园笔记】 
　　周焯字月东号七峰天津拔贡生精小篆八分及摹印法 【吴廷华撰传】 
　　查礼曰工大小篆 
　　周寿琏高淳人工书绝似王献之 【续纂江宁府志】 
　　周锟号西桥句容人工书 【同上】 
　　行草尤劲秀 【金陵通传】 
　　周鲁字东山奉贤国子生考授县丞书法似周晚山晚得兰亭十八跋及米襄阳真迹二种钩摹入石陷置壁间兼工篆刻有静观楼印言二卷 【松江府志】 
　　周二学字幼闻号药坡一号晚菘仁和诸生学法学文诗诏精鉴赏收藏书画甚富择其佳者仿珊瑚网江村消夏录之例为一角编两册又别为一书名一粒粟更着赏延素心录详装潢之法甚精 【潘庭筠撰传】 
　　周步瀛天津人工书学欧阳体逼真 【天津县志】 
　　周厚辕字驶远一字载轩号驾堂湖口人乾隆三十六年进士官户科给事中 
　　吴树萱曰先生诗与书神似坡公 
　　书法东坡醉后能作小楷甚工 【石溪舫诗话】 
　　予藏驾堂大楷书七言楹帖上款系柘南老先生疑是钱文端 【木叶厱法书记】 
　　周之冕字丽文号鸿轩荆溪人乾隆五十四年拔贡生官太平知县小楷学文待诏非独神似 【赵绍祖兰言集】 
　　周廷俊字子及号茶农宛平人乾隆五十九年举人官马平知县 
　　李云章序畧云诗文书翰高简有法 
　　周元鼎字勉斋　　人官郎中 
　　工篆书 【法式善存素堂集】 
　　周锦园字振玉诸生书法规橅松雪 【厦门志】 
　　周源字达九一字豫夫句容人善弈而尤长于书 【续纂江宁府志】 
　　周南字汝为号鹤巢桐城诸生书类颜鲁公 【安徽通志】 
　　周廷寀字子同绩溪人工小楷 【木叶厱法书记】 
　　周宗杭号西麋绩溪贡生工书及篆刻 【同上】 
　　周坫嘉兴人工小楷尝见其洛神赋缩本甚精 【同上】 
　　周世琳号客槎嘉兴人工书法 【嘉兴县志】 
　　周师濂字又溪会稽人嘉庆六年拔贡生工书 【两浙輶轩续录】 
　　周济字保绪号介存一号石民亦号春水又号未斋晚年侨居江宁号止庵自署白门逋客荆溪人嘉庆十年进士官淮安府教授丁晏撰传云与包君世臣共学书肆力北碑穷日夜临摹至髀病不少倦窥其用笔换骨易筋尝病大王姿媚唐主好之沿为习尚而古意寖微近世书惟邓完白山人篆隶精妙陵轹古今书家绝而复续与包君论书之秘曰峻曰涩曰中实其书变化腾掷自成一家 【诒志斋集】 
　　周昌祺字诩之号春溪嘉庆十九年进士未及廷试而卒工楷书 【南昌县志】 
　　周汝桢更名诒桢又名铭恩字克生湘潭人嘉庆二十三年副贡生官江华教谕被劾捐赀为广东从九品迁增城主簿 
　　书词俱美 【湘潭县志】 
　　周诒朴字子坚号寄东又号匏翁诒桢弟官广东板浦场盐大使工书 【同上】 
　　周祖培字叔滋号芝台商城人嘉庆二十四年进士官至体仁阁大学士谥文勤 
　　书法高雅 【孔宪彝韩斋文集】 
　　周如春字樾亭武康恩贡生工书法着有书法源流考镜二卷 【两浙輶轩录】 
　　周原号月樵山阴诸生工书 【同上】 
　　周如旋字履祥号稻村海宁诸生工书法 【同上】 
　　周官字渭渔一字梦溪仁和岁贡有书名其擘窠大字径数尺尤纵逸奇恣如孤松之挺柯老鹤之舒翅 【同上】 
　　工书其大字或至寻丈尤纵逸有劲气 【杭郡诗续辑】 
　　周庆承字继千号小塍钱塘监生工笔札精篆刻能于广坐中作小楷界乌丝阑且书且界精整无匹 【同上】 
　　周世绪字克延号小厓又号寿荪鄞诸生工篆隶 【两浙輶轩续录】 
　　工篆刻及隶古书 【蠡庄诗话】 
　　周樽元字南伯号花农嘉善廪生工书 【两浙輶轩续录】 
　　周向荣字葵伯钱塘人工分隶 【郁栖书话】 
　　周蔚起字厚也高淳诸生工书 【续纂江宁府志】 
　　周乔岳字云斋工书法 【阜宁县志】 
　　周梦台字叔斗号柳初吴江诸生正书类颜平原而行草姿致横溢有苏长公笔意然君实未尝临摹二家书或问作书之法君曰书贵率真从临摹而得者譬如优孟衣冠虽能乱古人之真而先自丧其真道光己亥卒年六十 【孙燮愈愚剩稿】 
　　工书学苏而喜为侧锋 【苏州府志】 
　　周尔墉字容斋号赘士晚称赘叟鼎枢孙道光五年举人官户部郎中书承家学尤精蝇楷专法唐贤而微参赵体气静神腴一时无辈 【木叶厱法书记】 
　　愈樾曰工书 
　　书法虞褚落笔不苟尤工楷书为道咸间作手 【书画过目考】 
　　周星莲原名日旿字午亭仁和人道光二十年举人教习知习以书名海内着临池管见一巷发明立法取势用笔行神之意极得妙理 【两浙輶轩续录】 
　　周绍濂字廉泉号质卿宁波人道光二十三年举人官金山知县昧爽兴独坐临阁帖或读书赋诗 【徐时栋撰墓表】 
　　周诵芬字述之震泽人官宁朔知州 
　　徐乔林曰君书工绝 【望云楼诗集】 
　　周为楫字巨川鄱阳诸生书法端秀 【正雅集】 
　　周世锦字素夫桂阳廪生官山东盐运判善书 【同上】 
　　周寅字木斋山阳人习蔡襄书能为方丈字今城门扁即寅所书 【淮安府志】 
　　周浩字直轩宜兴人工书 【书画家笔录】 
　　周家瑚字鼎生荆溪监生死粤逆之难书学柳诚悬 【同上】 
　　周培兰丰县武举人死捻匪之乱工书 【同上】 
　　周祖诰字云笈仁和举人官安义知县殉难 
　　工各体书 【俞樾春在堂杂文】 
　　周祖韶字梓轩合肥诸生咸丰九年与粤逆战死工书 【庐州府志】 
　　周治昌字步丰合肥廪生工书法 【同上】 
　　周襄字心孩仁和诸生精篆法 【杭郡诗三辑】 
　　周兰原名玉麒字兰友号伯荪仁和人同治十二年进士官编修隶篆雄浑颇称于时 【同上】 
　　周士镗字勉民尔墉子由举人官至河南按察使亦能书 【木叶厱法书记】 
　　周浚霖字岐山一作其山番禺人楷法腴秀尝为孔广陶缮写岳雪楼书画录付梓 【抱竹居检书记】 
　　周希祖原名聘珩字楚白泰和人贵筑籍篆书雅劲绝伦深得冰斯意趣进希石鼓文 【黎庶蕃拙尊园集】 
　　周昌富字鹤峯号芸斋乌程国子生善书收藏金石书画经籍甚伙辟友石园自书碑记中藏徐石民紫藤花馆石刻及摹刻严铁桥所摹琅琊台碑 【周庆云浔溪诗征】 
　　周白山字四雪号双庚余姚人工书法善刻石 【王韬瀛壖杂记】 
　　周宝森字阆仙江宁诸生工书 【金陵通传补遗】 
　　周思濂字再山番禺人官河南通判真书学锺繇尤善篆书笔力过王良常远甚名震一时 【永怀堂先友记】 
　　周庆云字湘舲号梦坡昌富从子诸生官瑞安训导 
　　喻长霖浔溪诗征序畧云每晨起必临池数纸书翰逼近古人 

　　邹 

　　邹忠倚字于度号海岳无锡人顺治九年第一人及第官修撰 
　　本朝状元必选书法之优者顺治中世祖喜欧阳询书而壬辰状元邹忠倚戊戌状元孙承恩皆法欧书者也康熙以来上喜二王而己未状元归允肃壬戌状元蔡升元庚辰状元汪绎皆法黄庭经乐毅论者也惟戊辰进士中工二王体者首推查升以其族叔嗣韩兼习五经拔置鼎甲遂抑置二甲 【王士祯分甘余话】 
　　邹森字符春号梁圃上元人乾隆十七年举人官安东教谕书法 
　　古劲 【金陵诗征】 
　　为文简古清刚书法亦善 【江宁府志】 
　　邹方锷字豫章号半谷乾隆二十七年举人行楷书尤工 【无锡县志】 
　　善书 【梁溪诗征】 
　　工书所著大雅堂集中有论书十则多精到语 【郁栖书话】 
　　邹容成字云瞻方锷族人诸生工书能擘窠大字 【梁溪诗征】 
　　邹鸿锡太和人善书能作大字 【安徽通志】 
　　邹廷梅字作和号调庵海宁诸生娴书法 【杭郡诗辑】 
　　邹牧字牧村号北江武进人 
　　习篆籀善刻印 【李兆洛养一斋集】 
　　邹端号竹园南丰人 
　　蔡嘉铨曰精刻印篆并八分书 【明志斋诗草】 
　　邹安鬯字敬甫岁贡生善书 【无锡县志】 
　　邹应华字莲峰清江拔贡生官会昌训导 
　　工书 【粟香随笔】 

　　欧阳 

　　欧阳振字文裔年八十三镫下犹能作蝇头楷 【衡阳县志】 
　　欧阳辂原名绍洛字念祖号磵东新化人乾隆五十九年举人诗名最盛予尝见其行书楹帖笔法亦遒古可观 【木叶厱法书记】 
　　欧阳兆熊字晓岑自号匏道人湘潭诸生书亦险劲如其文 【同上】 
　　按一号晓晴 
　　欧阳利见字健飞祁阳人官浙江提督 
　　字学锺王人多珍之 【王棻柔桥文钞】 
　　欧阳勋字功甫兆熊子诸生 
　　吴敏树曰篆字精奇 
　　欧阳熙字子寿一字仲和勋弟工篆书 【湘潭县志】 
　　欧阳勋撰事略云治说文习小篆博览秦汉以下金石文字皆能得其意 【秋声馆遗集】 
　　吴敏树撰墓志云工篆隶 
　　欧阳述字伯元勋子官江苏候补道工篆书有临三坟记石刻左文襄王闿运皆为之跋 【木叶厱法书记】 
　　左宗棠临本三坟记石刻跋略云结体稳称得古人用笔之法 
　　王闿运跋略云湘人得风气晚于江浙其猛力亦十倍于江浙本朝自干嘉盛治说文孙渊如江叔澐等篆书形具而已包慎伯盛推邓炎其作篆直用拖笔非能篆者也道光末湘中乃识篆文何蝯叟仿碑额体自非当行其时吾县罗氏二子并工说文篆法虽仿邓氏仍存古式左季高丈年四十以后自命能篆其子子重童而习焉乃遒劲过于父伯元作篆亦童时所熏习此临本已经临二百余通以后者初视竟欲乱真技至此乎当在子重上季高不能及也交友中惟莫子偲大篆书大字跋扈婉通余女娥芳差似之今皆绝矣伯元自言手颤己不能书吴愙斋之流妄作耳感吾身及见其兴绝因并论附考之 

　　皇清书史卷二十一 

　　●皇清书史卷二十二 

　　义州李放香岫纂录 

　　下平（十三） 
　　下平十四 

　　◆下平（十三） 

　　十二侵 

　　○【下平】 十二侵 【林音金任岑】 

　　林 
　　音 
　　金 
　　任 
　　岑 

　　林 

　　林绎莆田人明进士国变后变姓名曰唐复思书法老纵 【宋和桥西草堂文集】 
　　林丙春字叔岘号省庵莆田人明季举人工书法 【莆风清籁集】 
　　林宠字异卿闽县人工楷书仿欧阳询而间以黄庭之意一时文士奉为模楷福州题牓多出其手 【福建通志】 
　　善橅麻姑仙坛记 【周亮工书影】 
　　崇祯庚辰叶益荪春昼堂刻陶靖节集六卷林异卿手书上版后有崇祯庚辰中秋既望闽中林宠异卿书于金陵清凉寺两行 【书林清话】 
　　林古度字茂之号那子晚号乳山道士福清人居江宁康熙五年卒年八十八 
　　工楷法 【明遗民诗钞】 
　　林鼎复字道极长乐人顺治初荐授常州通判兼摄县事擅书法 【福建通志】 
　　林本直字燧葊上元人顺治十七年武状元官湖广都督佥事工八分书 【金陵通传】 
　　林森号药樵自号深山野人闽人有山水癖佳句妙楷时与邱壑争奇 【王凯痧书序】 
　　林衡初名玑字羲儒闽县诸生工诗古词及书法 【福建通志】 
　　林时勖字子卿号亚之莆田诸生书法妩媚可爱 【莆风清籁集】 
　　林文豹字斐也号亦山莆田诸生工篆隶书 【同上】 
　　林尚葵字朱臣侯官人通六书着广金石韵府周亮工为之序 【拘竹居检书记】 
　　林侗字同人号来斋侯官诸生工隶书着来斋金石录 【名人法书考】 
　　按曾署尤溪教谕 
　　林佶字吉人号鹿原别号紫微内史侗弟康熙五十一年进士官中书舍人 
　　善篆隶楷法 【福建通志】 
　　工书尤精小楷手写尧峯文钞渔洋精华录午峰文编刊板行世 【名人尺牍小传】 
　　吉人所写三部楷法各不同而精华录为最精 【退庵书画跋】 
　　工小楷而八分妍媚帖妥盖纯学曹景完碑而未臻方劲古拙之最上乘也 【清仪阁题跋】 
　　吉人如茅山道士辛苦求仙恨无金丹换骨 【国朝隶品】 
　　林佶小真书佳品下 【国朝书品】 
　　吾闽林鹿原先生善刻印章先生藏书多见闻博故所刻印见笔而不见刀继而浙江有丁钝丁者盖得先生再传之法也 【砚耒圭绪录】 
　　放按吾与内翰古缘最厚曾藏其凤砚及五云砚各一方又有手制田白石虚怀若谷阳文长印 
　　林菁字莪溪号鹤亭晚号白眉道人阳湖人工书作寻丈大字笔力奇纵 【武阳合志】 
　　林兆斗字天杓号九山永嘉拔贡生工书翰 【两浙輶轩录】 
　　林象观字继瞻仁和廪生字学直入文衡山之室 【同上】 
　　林蒲封字鳌 【鳌：□】 
　　洲号桓次东筦人雍正八年进士官侍讲学士工书法 【广东通志】 
　　林松山桃源人工草书 【淮安府志】 
　　林汉峯字湘青海澄诸生居厦门工小楷 【厦门志】 
　　林枝春字继仁号青圃福清人乾隆二年第二人及第官通政司副使工书法 【龚景瀚撰墓志】 
　　林适中字权先号敬斋先世莆田人迁粤居和平默林镇乾隆十二年举人官南阳同知喜作擘窠书得之者珍逾拱璧 【存素堂集】 
　　林正青字洙云号苍岩佶子以侯官籍岁贡荐授刑部山西司学习行走改淮南小海场大使能诗文工书得父之楷法其弟浯云兼善画 【木叶厱法书记】 
　　能衍家法 【退庵书画跋】 
　　林莪一名在峩号涪云一号陶舫佶三子 
　　陈兆仑曰涪云吉人中翰子生数岁有书名其子十岁复然 【紫竹山房集】 
　　林蕃锺字煜奇号蠡槎长洲人乾隆三十二年举人官娄县教谕善书力追晋唐尤嗜董文敏得其神解 【苏州府志】 
　　喜临仿晋唐碑帖以能书名 【松江府志】 
　　书名藉甚 【吴翌凤怀旧集】 
　　林希贤字槐容宁德诸生工书法 【福建通志】 
　　林枚臣诏安贡生善书 【妄妄录】 
　　林李字九标号铁箫如皋布衣 
　　书法圣教序 【扬州画舫录】 
　　林开字玉珂号霏 【一作霁】 厓甘泉太学生 【一作诸生】 
　　工临池 【淮海英灵集】 
　　书法雅健 【阮亨瀛洲笔谈】 
　　林阆字苑西号兰汀开弟贡生候选同知 
　　善书 【淮海英灵集】 
　　善行楷书 【扬州画舫录】 
　　林道原字仲深号庾泉天长诸生 
　　以诗律书法自豪 【瀛洲笔谈】 
　　工行楷书 【淮海英灵集】 
　　林石易名埙字盘安精篆法拟古篆章正时俗之谬仿秦玺刻之见者惊为李斯笔也 【湘潭县志】 
　　林必昌字少山上元诸生与同县徐表俱工书必昌尝试钟山书院总督铁保赏其书法假以黄山谷真迹旋为邻火延毁明日入署愧谢总督复恤以金 【续纂江宁府志】 
　　少山独得鲁公法 【金陵诗征】 
　　林凤辉字庆韶溧水人官邳州学正好作擘窠大字 【金陵通传】 
　　林应武字维一工书法 【六合县志】 
　　林则徐字少穆一字石麟号元抚一号竢村侯官人嘉庆十六年进士官至两江总督谥文忠 
　　金安清撰传云公在翰林以书名出入欧董尤长小楷为时所重工书具体欧阳远近争宝之 【先正事略】 
　　工小楷 【梁章巨楹联丛话】 
　　陈延恩曰善书 
　　林衍潮字孟韩号太霞蕃锺子诸生 
　　亦工书父遗碑帖墨迹临摹殆徧卒年二十六 【苏州府志】 
　　工书法 【吴门耆旧记】 
　　林建屏字寿峯侯官人善摹金石篆籀 【施邦镇画余诗草】 
　　林必辉字墨香工刻石运刀如笔有清爱堂钟鼎款识四十九山房初二刻行世 【厦门志】 
　　善楷法与兄晴皋太史鹗腾齐名 【杨浚冠悔堂集】 
　　林报曾字小松开从子官直隶典史 
　　善汉隶 【沈涛瑟榭丛谈】 
　　隶书逼似伊墨卿 【古缘萃录】 
　　林述曾字季修号小溪报曾兄弟行官武康知县 
　　善书 【江苏诗征】 
　　工草书 【羣雅集】 
　　林宝原名镐字干生号远峯别号双树生龙岩国子生寓吴门诗字俱佳 【木叶厱法书记】 
　　林从炯初名佩金字子朗号石笥瑞安人道光元年举人工书法 【两浙輶轩续录】 
　　按别号玉甑山人 
　　林昌基字丕承道光五年拔贡生工书 【永年县志】 
　　林鸿年字勿村侯官人道光十六年一甲第一名及第官云南巡抚晚岁目力尤炯复友人书不假手记室落笔精整瘦劲有苍翠欲滴之观 【续名人尺牍小传】 
　　林卓然初名麃字二松仁和诸生书法无体不工虽秃笔亦能作字 【杭郡诗三辑】 
　　林鹗腾字又骞号晴皋同安 【一作厦门】 人道光二十年进士入词林 
　　善楷法 【冠悔堂集】 
　　林鹗翔字宾秋官教谕善书与兄晴皋太史齐名 【同上】 

　　音 

　　音布字闻远别号双峯居士满洲诸生 
　　善书 【板桥诗钞】 
　　工书嗜酒往往不与人书其所善虽弗请亦与也以故多所不合竟以诸生终板桥郑燮为长歌以哀之 【伊福讷白山诗钞】 
　　予藏徐渭墨花卷后有闻远及李谷斋傅凯亭伊肩吾诸家题识闻远书作狂草所署名款几不可识盖醉后笔也 【木叶厱法书记】 

　　金 

　　金俊明原名衮字九章改字孝章号耿庵别号不寐道人初从舅氏姓朱国变后复改姓殷 【有有商孙子小印】 
　　吴县人明诸生卒年七十四私谥贞孝 
　　汪琬撰墓志云幼善书着声吴中小楷师曹娥碑行书师圣教序晚益自名一家三吴碑版旁及僧坊酒肆率多先生笔 
　　性孝友居丧手书孝经数百本以示人 【遗佚录】 
　　康熙初吴门书家有金孝章黄伊旦章五夏僧三近虽时人重之然不及祝文王陈远甚至今日则并金黄诸君不可得矣 【大瓢偶笔】 
　　孝章学祝而自成片段 【同上】 
　　孝章如玉水方折自然中矩 【国朝隶品】 
　　金人瑞本姓张字若釆本名釆 【釆：采】 又名喟字圣叹吴县人明诸生国初坐法死善行草书予曾见其老拳通大道儿口嚼新书纸本楹帖字大如斗气势惊人 【木叶厱法书记】 
　　金令字邑侯洞庭东山人善书其篆法尤古健 【七十二峰足征集】 
　　金申之吴门人工词赋善篆刻字皆绝人 【蓼斋集】 
　　金大震字二何鄞人精书法 【两浙輶轩录】 
　　金逖字祖生更名上震字东宰俊明长子顺治十七年举人 
　　工篆隶 【苏州府志】 
　　金侃字亦陶逖弟精楷法手抄善本书极富有钱少室之风 【木叶厱法书记】 
　　金练字澄江号雪峯晚号珠湖老渔高邮贡生工行楷书 【高邮耆旧诗存】 
　　金友焯字闇公洞庭东山人精通篆隶摹古金玉文奄有文三桥朱修能之长 【七十二峯足征集】 
　　金友谟字献廷号岘亭友焯从弟究心六书之学凡秦汉以来大小篆籀分隶诸家之字书靡不通其意而能散变以出之与从兄闇公俱工铁笔各有印谱行世于吴门之沈石民常熟之林鹤田可以比肩 【同上】 
　　金晜字澹民号书樵青浦人工草书 【青浦诗传】 
　　金恕原名芹字中文号南村嘉定人崇明学岁贡官东流训导善草书 【练音初集】 
　　金俞迈字及王号就圃嘉定诸生书学鲁公 【同上】 
　　金衡字平仲号澄庵洞庭东山人工楷隶 【七十二峯足征集】 
　　金砺字符台令孙增广生究心六书之学尤工篆隶何义门太史极称之 【同上】 
　　金宪邦号迂斋苏州洞庭山人 
　　手抄江月松风集十二卷笔札甚精 【拜经楼藏书题跋记】 
　　金鉷字震方号德山辽阳人隶汉军旗原籍登州官至广西巡抚袁枚曰德山公书仿佛有二王家法 
　　金声武字以立副贡生楷法宗锺元常所读之书皆手自抄录晚任萧县教谕 【霍山县志】 
　　金堂字墨香会稽人善书学陈香泉逼肖 【金郯巾箱说】 
　　金相字琢章天津人雍正年进士官侍读学士以善书名 【天津县志】 
　　按号勉斋 
　　金祖静字会川一字定涛号安安吴县人先世番禺雍正七年由国子生荐授户部主事官至贵州按察使 
　　钱大昕曰善书 
　　工书尝奉命书安南国界四大字径丈有六尺笔势雄浑见者惊服 【吴县志】 
　　书法自幼摹虞永兴继从外舅杨大瓢游专攻晋帖四十后由二王稍降赵集贤而尤近文待诏 【履园丛话】 
　　金熷字邃林江浦人雍正八年进士官随州知州工书 【杭郡诗辑】 
　　金鹏字摇南娄人工书东岳行祠奉高台三字雄肆中仍有笔法 【松江府志】 
　　金肇銮字羽阶号存斋钱塘监生工书 【杭郡诗辑】 
　　金农原名司农字寿门初号香铁改号吉金以生于丁卯又号老丁行二十六自称金二十六郎又有冬心先生嵇留山民昔邪居士龙梭仙客耻春翁曲江外史莲身居士百二砚田富翁心出家盦粥饭僧诸别号钱塘人寓扬州乾隆元年举鸿博 
　　工八分法郑谷口而小变其体 【杭州府志】 
　　分隶独绝一时 【词科余话】 
　　书法尚古劲尤工为饿隶体或截毫端作擘窠大字人尤珍之 【杭郡诗辑】 
　　书出入楷隶本之国山天发神谶两碑 【湖海诗传】 
　　寿门如孔雀见人着新衣辄自顾其尾 【国朝隶品】 
　　方熏曰行草隶书具入古法 
　　朱文藻曰作书奇古得秦汉神髓 
　　朱彭曰书法尚古隶书小变汉人 
　　金农分书逸品上 【国朝书品】 
　　蒋宝龄曰亦精篆刻所作甚少 
　　江湜曰先生书淳古方整从汉人分隶得来溢而为行草如老树着花姿媚百出 
　　寿门有一种字即自诧为古之黍书者横粗竖细头重脚轻如用竹板画成在所作各体中习气最重而世人顾争喜之何耶 【木叶厱法书记】 
　　金德瑛字汝白号桧门一号慕斋仁和人乾隆元年第一人及第官至左都御史 
　　陈兆仑撰墓志云工书法出入晋唐 
　　蒋士铨曰临摹法帖几于等身 
　　王苏曰少时藏先生书元人七律一首笔法类褚河南 
　　金甡字雨叔号海住仁和人乾隆七年第一人及第官礼部左侍郎 
　　书皆手录精楷不苟 【汪惟宪积山杂记】 
　　金世熊字康侯号立农一号竹坡相子乾隆十五年举人官乐陵教谕 
　　行草书初学平原继仿华亭逼真可入神品 【天津县志】 
　　善草书 【畿辅通志】 
　　工书 【津门诗钞】 
　　金辂字以宾号素亭萧山人官安吉训导书法端楷求者踵接 【陶元藻泊沤山庄集】 
　　金庭客字椒仙号恕斋一号晴湖会稽人官主簿临池染翰悉根于古 【同上】 
　　金榜字蘂中号辅之一号檠斋歙人乾隆三十七年第一人及第官修撰 
　　金榜真书佳品下 【国朝书品】 
　　金毓奇字培英号问廷 【一作艇】 上元人乾隆五十四年拔贡官香山知县 
　　严可均曰书法在颜赵间 
　　金绍骥号竹村天津人乾隆五十七年举人官文安训导书法董香光 【津门诗钞】 
　　金铨字钧衡一字汝衡号野田天津诸生 
　　书法褚河南 【天津县志】 
　　工书法精摹晋魏唐宋名贤真迹能得其神韵其印刻刀法一以秦汉为宗与李定业高秉沈铨并为时所重 【畿辅先哲传】 
　　书法锺王 【津门诗钞】 
　　游意六书章草寄情篆刻一以秦汉为宗其刀法苍莽秀劲绝类何雪渔苏啸民着野田印宗 【飞鸿堂印人传】 
　　金铨字量玉号二如娄人青浦学岁贡生候选训导 
　　书亦秀劲 【松江府志】 
　　金嘉玉字汝诚号静斋新宁人寓仁和官都昌巡检善擘窠篆书 【飞鸿堂印人传】 
　　金琛号秋航诸生工书 【天津县志】 
　　金殿字子房江宁诸生工书 【江宁府志】 
　　金台衡号石楼仪征诸生工书 【淮海英灵集】 
　　金时仪字朝九扬州人善书 【扬州画舫录】 
　　金茗字槚山大兴人 
　　程瑶田撰墓志云得予真行书数叶日日临摹之遇汉唐旧碑帖及名人墨迹尤所珍爱心摹手追未尝厌倦 
　　金德与字少权号云庄一号鄂岩桐乡人官刑部主事 
　　赵怀玉撰墓表云喜为人作书乞者无倦色 
　　金奉玺字节堂永年人嘉庆十八年拔贡官房山教谕工书 【广平府志】 
　　工小楷 【永年县志】 
　　金学莲字子青号竽山吴县监生 【一作诸生】 
　　书法华亭 【书画过目考】 
　　金树字荫亭天津人铨子能书有父风 【畿辅先哲传】 
　　金禄字粟九长洲人善笔札 【苏州府志】 
　　金焻字守一长洲人善书以欧阳为宗草书学孙过庭日本国重其名走币乞书者岁恒不绝 【同上】 
　　金作霖字甘叔吴江诸生善书由褚入颜平原旁涉苏米浑厚古朴自成一家 【同上】 
　　诗笔书法皆工篆刻仿汉 【历朝印识】 
　　金炽福字峄安一字逸辰号蘧舫钱塘人道光九年进士官宾州知州书法以逸少为宗 【杭郡诗三辑】 
　　金麟趾字本仁号书巢晚号壶隐山人海宁监生精于临池曾手摹淳化太清二帖颇具神理 【同上】 
　　金胜字栋材号大任海宁人官四川库大使 
　　书法欧柳为时所称 【海昌备志】 
　　金鸿佺字莲生秀水廪贡候选训导 
　　工书穷日力以探原委 【甘泉乡人稿】 
　　擅书 【南汇县志】 
　　金应澍字晴初号澹庵江阴人小楷极工年八十犹能于灯下作之 【自娱草附录】 
　　金溥字韩城常州诸生书法苍劲 【书画家笔录】 
　　金鉴字明斋钱塘人工书似梁山舟宣统辛亥卒年八十 【广印人传】 

　　任 

　　任克溥字海湄聊城人顺治四年进士官刑部侍郎加尚书衔书法秀伟 【木叶厱法书记】 
　　任绳隗字青际宜兴人顺治十四年举人书法端秀深得黄庭乐毅论笔意 【张玉书撰传】 
　　任玥字少玉号希庵高密人顺治十五年进士官御史善书 【暴书亭集】 
　　每朝回辄摹仿晋唐书法数十纸浓淡疏密皆有意 【湛园未定稿】 
　　任枫字木庵号梦道汝州人康熙六年进士官灵石知县候补中书 
　　张雨铭曰工八法 【中州诗钞】 
　　仝轨曰学古行草书笃好王文安他不甚学也 【平山遗文】 
　　任坪字坦公号莱峰高密人康熙三十年进士官御史好临池寒暑不辍 【山左诗钞】 
　　任玑字齐七号讱庵一号啸庵泾阳人官盐运使 
　　工书 【张五典荷塘集】 
　　任髠字名古号半斋江宁人耽诗纵酒尤工书法有乞书者书竟辄付酒家准其直 【金陵通传】 
　　任翔字紫庭乾隆七年进士官员外郎书法苏黄日必临池数百字 【宜兴县志】 
　　任大椿字幼植一字子田兴化人乾隆三十四年进士官御史楷法亦工 【木叶厱法书记】 
　　任之琦华亭人善书 【同上】 
　　任绳祖字万斯官临川知县擅书法行楷皆入妙 【嘉兴县志】 
　　任铨本姓汪字次皋舒城廪生工笔札 【庐州府志】 
　　任泰字阶平号拔茹荆溪人道光六年进士官检讨 
　　太史手书十三经注疏凡十有一年而后成许玉年为作写经图陶文毅集中有诗 【小匏庵诗话】 
　　任延焘字公覆高密人道光十四年岁贡着有临池录 【山东通志】 
　　任惇典字介藩宜兴诸生工书法 【书画家笔录】 
　　任棣华字韡亭宜兴廪生工书笔意似文衡山 【同上】 

　　岑 

　　岑巘字青峰一字遥青别号东阳外史娄人善书以其艺游四方无所遇归老于家 【松江府志】 
　　家藏归元恭行书洞庭杂咏长卷后有东阳楷书长题笔意绝类董文敏 【木叶厱法书记】 
　　岑巘字青岩余姚诸生书法似董华亭 【越风】 
　　放按予顷见宋漫堂旧藏罗饭牛仿米小卷漫堂及同时人题者数十家内有南阳岑廷献小楷题诗书法在虞褚之间与华亭微不类其名下押青岩小方印当即此人越风小传疑误 

　　◆下平十四 

　　十三覃 
　　十四盐 

　　○【下平】 十三覃 【谭谈甘南蓝】 

　　谭 
　　谈 
　　甘 
　　南 
　　蓝 

　　谭 

　　谭宗字公子初名立卿字九子晚号旁方野老余姚人 
　　善书不如其意虽厚币亦却 【明遗民诗】 
　　谭汉字天水番禺人工八分与顾云美程垢区相埒传世甚少 【木叶厱法书记】 
　　朱彝尊赠郑簠诗云句吴顾苓粤谭汉暨歙程邃名相持未若簠也下笔兼经奇 
　　谭孚先字作周工拨镫书结体近玄秘塔碑里人多从受教有述书绝句百篇 【嘉兴县志】 
　　能两指执笔悬腕作颜鲁公书沈毅有千钧力 【沈彩春雨楼题跋】 
　　谭尚忠字因夏号古愚一号荟亭南丰人乾隆十六年进士官至吏部左侍郎 
　　陈用光撰墓碑云公于诗文字无弗善为人作行楷书人争传述之 【太乙舟文集】 
　　谭光祜字子受号栎山亦号午桥又号铁箫 【一作笛】 尚忠子官宝庆知府 
　　工篆隶 【太乙舟文集】 
　　谭祖同字统方号桐舫光祜子道光二年举人官淮安山盱同知咸丰辛酉在浙殉难 
　　隶书实近代所无 【吴毘 【毘：昆】 田漱六山房集】 
　　谭鑫振字丽生衡山人光绪六年第三人及第官编修 
　　精翰墨 【俞樾右台仙馆笔记】 
　　谭巨玉田廪贡生官曲周训导工书 【玉田县志】 
　　谭衡字寿仙衡山人书摹张裕钊逼肖能闭目刻石书细篆若蝇头铁丝刚健婀娜并世无两 【近代名人小传】 

　　谈 

　　谈九干字震方号未庵德清人康熙十五年进士官吏部郎中书法 
　　陈香泉 【两浙輶轩录】 
　　尤工行草书 【前徽录】 
　　谈粹字颖 【颖：颕】 长号一斋江宁诸生书法纯澹入晋人之室 【金陵通传】 
　　谈春池字涧南桃源 【按一作六合】 诸生死粤逆之难工书 【淮安府志】 

　　甘 

　　甘国埏辽阳人康熙二十九年知江浦县升定州知州工诗善书 【江宁府志】 
　　甘时敏字逊庵江宁人由誊录选汾州府经历工书法 【金陵通传】 

　　南 

　　南廷铉字鼎甫晚号六如老人渭南人顺治三年举人官四川按察司佥事善书 【蚕尾文】 
　　南正炎字明高洪洞人善书 【黄易小蓬莱阁金石】 

　　蓝 

　　蓝镏侯官人善篆隶 【福建通志】 
　　蓝理字义府号义山漳浦人官福建提督好书大字濡墨伸纸有求无不应 【蓝鼎元撰传】 
　　蓝瑗理弟官金门镇总兵亦善书大字 【同上】 
　　蓝嘉言字小詹常熟人 
　　朱珔曰诗与书法俱擅长 【小万卷斋稿】 

　　○十四盐 【严阎廉詹】 

　　严 
　　阎 
　　廉 
　　詹 

　　严 

　　严衍字永思号午庭别号拙道人嘉定人明诸生国变不仕书法褚米作擘窠大字更奇伟 【嘉定县志】 
　　严调御字印持更名缶号废翁余姚人 
　　杨廷麟曰书法备法家妙指闻于天下 【穰棃馆过眼录严调御琴述跋】 
　　善书 【名人尺牍小传】 
　　严敏更名武顺字忍公改字讱公又字堪忍号余民一号余人又号息士别号天柱老人调御弟 
　　金之俊撰传云与伯兄俱擅书法正书行及八分篆隶无不臻妙 【息斋集】 
　　严敕 【敏弟】 
　　诗云仲也为兄难无事不尽善五龄解赋诗十岁老隶篆 
　　严滩字孝思常获小玉印曰滩字子矶故又号焉洞庭山人书学章草 【七十二峯足征集】 
　　严我斯字就思号存庵常熟人康熙三年第一人及第官至礼部左侍郎工书法尝奉敕写大字上垂问所学何体并为指授故其纪恩诗云天语亲教八体书谓此事也 【木叶厱法书记】 
　　严曾榘字方贻武顺孙康熙三年进士官至兵部右侍郎 
　　善行楷书 【定香亭笔谈】 
　　严虞惇字宝成号思盦常熟人康熙三十二年第二人及第官太仆寺卿工书 【书画过目考】 
　　严恒字久持号榕斋嘉定诸生工书法 【练音初集】 
　　严文豹字赞夏常熟人乾隆二十一年举人充官学教习善书得李北海笔意 【苏州府志】 
　　严长明字东有一作冬友号道甫江宁人乾隆二十七年召试举人官内阁侍读工行草书 【木叶厱法书记】 
　　严云霄字静澜吴县人善书八分得汉人古拙之趣 【苏州府志】 
　　严光裕号西园清河人善书晓篆刻 【淮安府志】 
　　严枚字树堂庠生工书法 【阜宁县志】 
　　严应霖字雨苍号喜亭龙游诸生书法苍劲入古 【两浙輶轩录】 
　　严咏字啸山乾隆五十年岁贡生书法苍劲古秀年十四时书安国寺大雄宝殿额端严凝重一挥而就 【和州志】 
　　严可均字景文一字非池号铁桥乌程人宛平籍嘉庆五年举人官建德教谕 
　　工秦篆补完琅玡台石刻泰山石刻艺林宝贵 【两浙輶轩续录】 
　　严章福号秋樵可均从弟廪生工小篆 【同上】 
　　严元照字修能一字九能号管香一号悔 【一作晦】 庵又号蕙櫋归安诸生 
　　许宗彦撰传云四岁能作大书八龄据案作诸体书求者盈户外 【鉴水 【水：止】 止 【止：水】 斋集】 
　　四岁作书径尺有规矩十龄于屏风上作四体书擅其艺者莫能及 【钱林文献征存录】 
　　修能三岁时以指取碗中茶汁书几上视之成痰字从此遂能书阮宫保所补表忠观碑乃其笔也 【蒋光煦东湖丛记】 
　　严锡康字伯雅桐乡人官江苏候补知府工楷法 【林则徐大云山房文钞】 
　　严书泰字雨泉历城人咸丰四年死临清之难善书 【山东通志】 
　　严钺号西堂庠生殉难善书 【和州志】 
　　严良怀字亦新号季实吴县诸生 
　　潘曾沂曰工楷书 【西圃集】 
　　严兴鳌 【鳌：鳌】 字驶涛长洲诸生捐赀为主事能擘窠大字 【许起珊瑚舌雕谈】 
　　严威子受安溆浦举人隶书如敬显儁碑 【王闿运撰传】 
　　严振字香荪天津人精八法 【书画家笔录】 

　　阎 

　　阎尔梅字调鼎一字用卿号古古别号白耷山人沛县人明崇祯三 【一作九】 年举人 
　　十岁工书法庐江太守闻之召书学海文澜四大字称其旨赐书千卷 【陈鼎留溪外传】 
　　吾家旧藏古古行书所作别嵩山七言绝句纸本小立幅与集本异三字字体纵健有奇气殆类其人 【木叶厱法书记】 
　　阎若璩字百诗号潜邱太原人康熙十八年举鸿博书法鲁公 【书画过目考】 
　　阎谷年字贻孙扬州人工书以大幅笺作擘窠书己所作诗别具苍凉之致 【扬州画舫录】 
　　阎敬铭字丹初朝邑人道光二十五年进士官至东阁大学士谥文介书法劲直拗拙如其为人 【名人尺牍续传】 
　　文介与先祖光禄公同年交好先伯彦祁先生尝以所藏汪中允小楷书乾坤二卦册请其鉴定公为跋百余字大如樱颗劲妩类麻姑坛碑 【木叶厱法书记】 
　　阎淑立字晴川金乡人光绪五年举人工楷法 【山东通志】 
　　阎乃珏字良荪敬铭从子官署河东盐法道书摹平原 【近代名人小传】 

　　廉 

　　廉可旌字允叔号阆通一号芝田长治岁贡生善书楷法力摹欧柳得者宝之 【潞安诗钞】 
　　廉志勋字云阶嘉庆二十三年举人官兵部郎中工小楷学赵文敏得其神韵 【无锡县志】 

　　詹 

　　詹明章字莪士海澄人善书法 【福建通志】 
　　詹淇字梁池号待堂又号壤翁江督人高邮籍诸生书法雄健 【扬州画舫录】 

　　皇清书史卷二十二 

　　●皇清书史卷二十三 

　　义州李放辛亭纂录 

　　上声（一） 

　　一董 
　　二巩 
　　三讲 
　　四纸 

　　○【上声】 一董 【董孔】 

　　董 
　　孔 

　　董 

　　董杏志字岁星崇祯末官镇平教谕年八十四始卒工隶篆 【赣榆县志】 
　　董文骥字玉虬号易农一号云痴武进人顺治六年进士官至陇右道参议 
　　善书 【武阳合志】 
　　放按吾友蕲水陈仁先侍御曾寿旧藏梅花道人墨松纸本直幅上有玉虬题苍虬二大字笔法绝精仁先别号苍虬以此 
　　董叔迪山阴人能书 【大瓢偶笔】 
　　董大伦 【志作纶误】 
　　字畴叙一字叔鱼文骥族孙诸生 
　　工书 【武阳合志】 
　　董昌龄号竹坡磁州人楷法直逼锺王求者无虚日 【磁人诗抄】 
　　董金瓯字相函洛阳诸生工篆隶飞白书着友汉堂篆法辨尤精金石考据之学藏弆甚富 【木叶厱法书记】 
　　董菽宪金瓯仲子 
　　翁方纲曰金瓯精篆隶菽宪能世其家 
　　董光汾石屏上舍生精楷书 【滇系】 
　　董榕字念青号定岩丰润人乾隆十二年拔贡官赣南道工书法 【桑皮甫集】 
　　董云标字上湖余杭人乾隆四十五年举人工八法名噪一时 【杭郡诗三辑】 
　　董元镜字观我一字用晦号石芝别号农阳外史汉军正黄旗人官户部陕西司员外郎工篆分铁笔藏旧拓碑版甚多黄秋庵所宝之宋拓熹平石经残字即得自石芝者 【木叶厱法书记】 
　　耽六书古文终日临池乾隆戊申开篆字馆家文端公举荐上馆仿写道肯大师三十六种金刚经 【飞鸿堂印人传】 
　　八分古逸善铁笔 【衎石斋记事稿】 
　　董宗武字继甫号果岩增生工书法 【阜宁县志】 
　　董蔚字大文桐城岁贡书法二王 【安徽通志】 
　　董良字良玉亳 【毫：亳】 州人书法雄秀名重一时 【同上】 
　　董怀荃字觐宸合肥岁贡充景山教习候选知县工书法 【庐州府志】 
　　董尔昌庠生善书 【玉田县志】 
　　董湖字一帆六合廪贡官训导善行草书 【续纂江宁府志】 
　　董□字霁堂洪洞人 
　　董云舫太守麟为其祖霁堂翁追绘抚桼肄书图以翁精书法年七十余尚时于膝上演波掠之势因以属题 【越缦堂日记】 
　　董鸿字晴江号愚堂秀水人善书宗怀仁圣教序临摹至千百徧笔力浑厚如其人 【两浙輶轩续录】 
　　董镛字薇雪仁和人嘉庆二十一年举人书入右军之室 【同上】 
　　董琦字绍韩宗武孙以助赈授州同衔工擘窠书一时扁额多出其手 【阜宁县志】 
　　董瑜字瑾怀琦弟庠生楷书得欧阳神髓 【同上】 
　　董欧亭乌程人工书 【浔溪诗征】 
　　董恂字饮之号醇卿改号酝卿又号忱甫甘泉人道光二十年进士官户部尚书工分隶 【木叶厱法书记】 
　　董亮贻字仲明武进人官浙江通判殉粤匪之难工隶书 【武阳合志】 

　　孔 

　　孔尚任字季重号东塘一号岸舫别号云亭山人曲阜人至圣裔官户部员外郎工词翰行楷秀润近赵董 【书画过目考】 
　　孔毓圻字锺在一字翊宸号兰堂曲阜人至圣六十七世孙袭衍圣公爵晋太子少师谥恭悫 
　　工擘窠书 【揅经室集】 
　　放按恭悫兰堂二字额系平湖高詹事楷书予曾寓目 
　　孔继涑字信夫一字体实号东山一号葭谷亦号谷园别号云庐子曲阜人乾隆二十三年举人官候补中书乾隆五十六年十二月卒年六十五 
　　梁同书曰幼聘张文敏公女文敏以书名海内君能得其笔法时以小司寇目之中年进而学苏黄学米晚更学欧虞颜 
　　姚鼐曰值上东巡于中水行宫召使作书及进上称善 
　　乾隆甲辰仲春高宗幸阙里敕孔继涑依张照体作字继涑有纪恩诗 【清仪阁题跋】 
　　工书为张文敏女夫得其笔法有小司寇之目刻文敏书为瀛海仙班帖十卷精于鉴别碑版有玉虹楼帖十六卷鉴真帖二十四卷橅古帖二十卷又国朝名人法书十二卷并行于世 【名人尺牍小传】 
　　曲阜孔氏有宝鼎斋帖孔舍人继涑刻有玉虹楼鉴真帖十六卷又取张文敏照生平所为书曰玉虹楼帖十六卷舍人孙昭熏刻舍人手书为隐墨斋帖十卷 【履园丛话】 
　　孔继涑行书佳品上 【国朝书品】 
　　先生书瓣香天瓶居士高庙南巡临书以进上熟视曰好像张照同时梁文山明府亦学张书故世有南梁北孔之目今人以南梁为山舟学士误矣 【两般秋雨盦随笔】 
　　放按山舟与东山交善故时人有南梁北孔之目非文山大令也文山书亦不学张文敏 
　　孔葭谷临锺王小楷卷后自识云作字不悬臂一世不得佳能悬臂则出笔自然不俗晋宋间人潇洒古淡政得此法也然非日无间断虽学已成功不能精熟前人有谓腕不贴案即得虚圆不在悬之太高此迁就之说耳余学之几三十年旋学旋辍迄于无成正以不能无断续之故要之不能悬臂作蝇头书则三分大字虽能悬不佳不能三分则五六分者不佳推而至于寸许皆是一理又往往冬月衣皮棉服时悬臂极熟一到夏月衣单则虚悬无薄皆未为成直须赤身写得真楷为方得法行草通灵犹未为是也功夫至此以后乃可以用力学字癸巳中伏挥汗作书课　葭谷继涑 【古缘萃录】 
　　孔广森字众仲号撝约一号顨轩继涑侄至圣六十八代孙乾隆三十六年进士改检讨五十一年卒年三十有五 
　　能作篆隶书入能品 【江藩汉学师承记】 
　　孔庆镕字陶甫号冶山曲阜人至圣七十三代孙袭公爵 
　　书名为诗名所掩予见其所书楹帖扁额字愈大而结构愈紧及所书扇头手札字愈小而间架愈□殆天授也公以天授之才加以古今碑帖无不寓目安得不冠冕当代然性懒有酬应之作皆倩杨岳春吕孟烈辈代作故其书雅俗相混惟识者能辨之 【谢堃书画所见录】 
　　孔广居字尧山后得孔千秋铜印又得明文待诏所藏砚山上刻瑶山二字乃改名千秋改号瑶山江阴人精六书工篆隶铁笔着有说文疑疑 【木叶厱法书记】 
　　孔昭虔字符敬号荃溪曲阜人嘉庆六年进士官江西布政使善隶书 【阙里孔氏诗钞】 
　　工分隶 【梁章巨师友集】 
　　孔继鑅字又韩号宥函曲阜人大兴籍道光十六年进士官刑部主事改南河同知保知府殉粤匪之难 
　　能书 【见闻随笔】 
　　孔庆鍸字稷臣号诚甫曲阜人道光十六年进士官贵州按察使幼慧五岁能作大字 【躬耻斋集】 
　　孔宪昂字千里高淳诸生工书法 【续纂江宁府志】 
　　孔宪爵宪昂弟道光十七年拔贡亦善书 【同上】 
　　孔广铭字文箴曲阜人官四川同知书若柳公权 【近代名人小传】 

　　○二巩 【拱】 

　　拱 

　　拱 

　　拱景年号玉樵江浦诸生工书 【续纂江宁府志】 
　　叶铠弟子能得其楷法 【金陵通传】 

　　○三讲 【项】 

　　项 

　　项 

　　项真字不损嘉兴人明季以诸生入国子监顺治间官景陵知县精八法 【珊瑚纲】 
　　项景襄字眉山秀水籍钱塘人顺治九年进士官兵部右侍郎工书法 【杭州府志】 
　　项炳森字友华由诸生官山阳县丞历署安东盐城诸县八法由吴兴上契欧虞兼精分隶铁笔尝从陈鸿寿孙均游所诣益遒古有友华印娱钱宗伯载序以行世 【嘉兴县志】 
　　项金宣字少峰炳森子书法篆刻克承家学 【同上】 
　　项曾庆字慎伯钱塘诸生九龄能作擘窠书吴山文昌庙魁星阁阴隲文屏幅圆劲似颜平原其十二岁时所书也甫冠而殁 【杭郡诗三辑】 
　　项朝棻字聚芬号莲峰仁和人嘉庆十三年岁贡能悬臂作小楷运笔如飞 【杭郡诗续辑】 
　　项继章字莲生钱塘举人书师赵董娟秀可爱 【许善长谈麈】 
　　按改名鸿祚道光十二年举人又按字子彦嘉庆庚申五月二十日生 
　　项灴字作丰瑞安岁贡生好诗及书法 【梅曾亮柏枧山房集】 
　　项初字容初号函江监生以书名 【乌程县志】 
　　项文彦字蔚如号味愚一号幼平别号钵池生山阳人行书学圣教序得其神所诣在杨宾之上隶书古茂篆书精整均有干嘉老辈风韵为山东闸官数十年庚子后卒 【永怀堂先友记】 
　　放按味愚为先公所作篆隶楹帖甚多近又购得八言篆书者一副文云每怀古人自知不足既生斯世岂能无情边跋云连阴室暗不能作画适有索书贻墨者因乘兴作篆虽未敢望虚舟完白之项背而于近世中邓先生流弊者似尚有间质之实秋仁兄鉴家以为何如时光绪廿有三年岁在丁酉三月蔚如弟项文彦于泲宁寄赠并识此联尤佳足与孙洪抗美 

　　○四纸 【纪史李】 

　　纪 
　　史 
　　李 

　　纪 

　　纪映锺字伯紫一作伯子晚改檗子号戆叟别号钟山遗 【印文作式】 老一号卷娄道人上元人移居仪征 
　　工书 【仪征县志】 
　　善书 【名人尺牍小传】 
　　纪映锺行书逸品上 【国朝书品】 
　　纪远字无远一字子深别号白云山人原名遴字亮工乌程诸生善草书 【浔溪诗征】 
　　纪士玉字充持号悬圃一作元圃乌程人归安籍乾隆十五年举人十九年明通榜官攸县知县工书 【同上】 
　　纪南金字小山乌程人善书 【纪磊风雨楼集】 
　　纪嘉孚字尹达句容人工诗文楷法 【金陵通传】 
　　纪丛筠字竹吾句容诸生工书 【江宁续志】 

　　史 

　　史大成字及超号立庵鄞人顺治十二年第一人及第官礼部左侍郎兼翰林学士 
　　毛际可撰墓志云世祖称其字法敬慎尝召对便殿讲周易及赋诗作书 
　　史鹤龄字子修溧阳人康熙六年进士官编修充日讲起居注 
　　工书 【张英存诚堂集】 
　　史夔字冑司鹤龄子康熙二十一年进士官詹事 
　　盘山青沟禅寺碑宋荦撰文朱彝尊篆额史夔书 【近人盘山游历记】 
　　史贻直字儆 【一作敬】 弦号铁厓夔长子康熙三十九年进士官至文渊阁大学士卒年八十三谥文靖 
　　爱作字笔力秀拔 【香树斋集】 
　　史奕昂字吉甫号柳堂贻直子由举人官至兵部右侍郎 
　　高年犹临帖作楷神似晋人 【小仓山房集】 
　　史克封字东崖江都诸生工草隶 【淮海英灵集】 
　　史玉长字宗班吴江人书法晋人 【松陵诗】 
　　史曾期字沂少宜兴人雍正初年举人官福建知府精晋唐楷法 【书画家笔录】 
　　史尔佐高淳人工书法与同邑吴季舒齐名而遒劲险峭过之 【江宁续志】 
　　史超汉字班若高淳人书法在赵董之间 【金陵通传】 
　　史鉴字晋狐号镜湖天津贡生工楷书 【畿辅诗传】 
　　史善载字叔舆号松舟由云骑尉官至甘肃提督工书法 【宛平县志】 
　　史铭庸由拔贡官山东直隶州知州暇则怡情书史或临池寄兴 【直隶赵州志】 
　　史诚字诚斋号山林海宁人能书 【硖川诗续钞】 
　　史兰号双梧嘉兴人以书名喜作藏锋清高深稳上窥永兴 【两浙輶轩续录】 
　　史致谟字彰圣号干甫阳湖人官湖北知县过班道员善篆隶子悠 
　　抚字季育官同知四体书皆工行楷尤瘦硬通神 【书家笔录】 
　　父子相继工篆隶 【金武祥陶庐杂忆】 
　　史恩绵字仲平阳湖人官湖北知县工小篆学邓完白 【游鄂记闻】 

　　李 

　　李天植字因仲改名确字潜夫号蜃园别号龙湫山人平湖人明崇祯六年举人私谥介节先生 
　　工书 【初月楼闻见录】 
　　李孔昭字光四蓟州人崇祯八年进士国变隐居不出善书 【蓟州志】 
　　按晚号潜翁 
　　李尝之字百艰别号五视居士平江人明诸生书得晋人神韵 【先正事略】 
　　李沛字平子年未三十发白如雪自号白头老子兴化人明诸生 
　　工书翰 【兴化县志】 
　　工书法 【遗民诗】 
　　工书 【留溪外传】 
　　李法字子荐博雅善书尺楮寸缣人争宝之 【兴化县志】 
　　李瀚字士翔号籀史兴化人 
　　以书名 【闺秀正始集】 
　　放按法瀚皆沛之弟兄其先本句容人明少师春芳曾孙 
　　又按金陵通传云瀚国变后为僧 
　　李鬯和号寒石西华人耻与逆闯同姓改姓理书法楷法锺太傅行草亦有晋风 【张庚强恕斋文钞】 
　　按同时兴化李公嘉兆耻与贼自成同姓曰吾祖皋陶为大理氏所由出也其复氏理公即退庵和尚宏储之父也 
　　李天衢平湖人 
　　天衢书妙法莲华经七卷为七级浮图偏行释今释随喜赞叹而说偈 【偏行堂集】 
　　李颍字考叔钱塘人工篆隶 【吴骞拜经楼诗话】 
　　按颍号箕山一作泰州人 
　　李楷字叔则号岸翁一号雾堂别号河滨野史朝邑人明天启四年举人国初官宝应知县 
　　李 【李：顶格】 建 【楷子】 【楷子：正行大字】 先集刻成百韵纪事诗自注云善飞白在金山作丈余字王尚书敬哉称之曰一代圣手也 【雾堂集附录】 
　　书学东坡尤善飞白 【居易录】 
　　予藏岸翁行书坡公合江楼诗绫本直幅长八尺余字大如拳遒妩苍逸得坡公之神 【木叶厱法书记】 
　　李震成字森九明崇祯十六年进士本朝官参议善书 【沧州志】 
　　李及秀字公愚顺治三年进士历官河南巡按监察御史善书 【玉田县志】 
　　李鸿勋字勤王号长六磁州人顺治三年进士官阳城知县书法遒劲跌宕不羁 【磁人诗钞】 
　　李缙明字仲卿章邱人顺治四年进士官工部郎中着字学蠡测 【山东通志】 
　　李仪古字淑复号尚友任邱人顺治六年进士官宏文殿侍读学士浙江主考书法师二王亦间出新意 【畿辅先哲传】 
　　李可汧原名开邺字宾侯一字符仗号处厚昆山人顺治十二年进士官候补布政司参议 
　　精草隶善鉴别古帖名画 【徐干学憺园集】 
　　李仙根字予盘一字子静号南津遂宁 【一作潼川】 人顺治十八年进士官户部右侍郎降光禄寺少卿 
　　工书丰神俊秀仿佛香光而结体遒劲别自成家 【锦里新编】 
　　书法遒逸 【苏州府志】 
　　张鹏翮撰祭文云书法遒劲在率更河南之间 
　　储大文撰墓志云八岁工书晚年日书径二尺字观者惊为神 
　　李可城字卫公号大樗湘乡人顺治朝贡生官武冈州训导工草书 【沅湘耆旧集】 
　　李毓奇字少颖 【颖：颕】 
　　鹤庆岁贡工词翰吴三桂闻其名以百金招致毓奇却之 【滇南诗畧】 
　　李嘉胤字尔孚号孟泰 【一作齐】 一号草楼泰州人工诗文与宋漫堂友善兼工草法学书谱而无剑拔弩张之习 【木叶厱法书记】 
　　李式予归化人有俊才而书法尤着时称李字 【福建通志】 
　　李恒光字正阳西宁人工擘窠大字有径丈者 【畿辅通志】 
　　李长琨字越石善书狂草尤妙 【兴化县志】 
　　李悦扬州人居江宁工书 【金陵诗征】 
　　李上林松江诸生书师杨景度 【大瓢偶笔】 
　　李春阳工书法 【南昌县志】 
　　李九经字心源号近云临川人书法图篆皆成家 【李来泰莲龛集】 
　　李桢字玉木本姓谢从外氏姓武进人康熙初以能书授云南教授弃而归卜居泲宁号东山逸人工书法 【山东通志】 
　　李光地字厚庵一字林卿又字晋卿号榕村安溪人康熙九年进士官至文渊阁大学士谥文贞 
　　姚文田曰李文贞书亦有伯安石斋遗意 【邃雅堂集】 
　　李录予字山公介休人大兴籍康熙九年进士官吏部侍郎诗文书法皆古雅绝伦 【山右诗存】 
　　李因笃字天生改字孔德一字子德富平籍洪洞人明诸生康熙十八年举鸿博授检讨 
　　西岳下访宗人山史山居洁朴无纤尘联额皆孙锺元郑谷口李天生诸名士善 【王士祯秦蜀驿程后记】 
　　李永绍字衣言一字绳其晚号痴愚老人宁海人康熙二十四年进士官工部尚书书法苍劲 【家传】 
　　李令字孝先嘉定诸生善诗文小楷 【练音初集】 
　　李渔字笠翁兰溪人居杭州晚寓江宁工行草及分隶书 【木叶厱法书记】 
　　李如泌改名柏字雪木别号太白山人郿县诸生 
　　好作书自云吾希觏前贤名迹而以山中之见闻发之于书盖以山为骨水为肉云 【衎石斋记事稿】 
　　先生喜作书而山居纸苦不给因拾槲叶代之所著书即名槲叶集云 
　　按宋李书楼行简微时尝拾木叶学书 【予藏法书之处曰本叶厱本此】 
　　先生之高躅足继前修矣 【木叶厱法书记】 
　　李如泌字次邺号节珊娄诸生明忠节公待问孙以草书知名于时 【松江府志】 
　　李邺字泌仙上元人工书法有墨池编金陵明人字学记 【金陵诗征】 
　　李尧臣字希梅号约庵淄川诸生着有笔势一卷明书谱一卷 【山左诗钞】 
　　李雍熙字淦秋长山人晚年竺好内典手写金刚法华观音诸经 【山东通志】 
　　李士岸临川人 
　　李来泰撰亡儿士岸旅厝志云五岁授经书即能作蝇头小楷方寸数百字无跛踦见者称之　予初授儿以欧阳帖能逼真后乃以意为行楷偪李北海董华亭若有神授年十八卒 【莲龛文集】 
　　李应斗天津人工书学欧阳体逼真 【天津县志】 
　　李塨字刚主号恕谷蠡县人康熙三十九年举人官通州学正 
　　自云予学书于彭通 【恕谷后集】 
　　李基塙字露园景州人康熙五十三年举人官永定知县 
　　边连宝怀基塙诗云剧怜诗笔兼书法屈指当前少一人 【随园诗钞】 
　　李清藻字信侯号疑之光地孙康熙五十六年举人举鸿博官兴国知县少游徐坛长何圮瞻之门尤精于音学书法 【先正事略】 
　　李学思字述圣康熙时岁贡善书法 【南昌县志】 
　　李专字知山遵义人康熙中拔贡选教官不就工书不轻为人作好事者谓可避水火修文东台寺烬于火知山书榜独存开州火焚百余家有悬知山书独无恙笔墨通灵奇幻乃尔 【黔诗纪略后编】 
　　李允清号六桥恩贡生书法善效率更体 【盐城县志】 
　　李凤彩字圆南号铁船建昌人由廪生改中武科官至平凉镇总兵善书 【福建通志】 
　　李凤雏字紫翔号梧冈东阳人康熙中由拔贡官曲江知县坐事戍五仙驿自号仙驿狂徒 
　　晚年书法尤佳 【征献略】 
　　李凤池字圣衡东阳人留心六书工篆隶 【金华诗录】 
　　李基简字雍南号雪邻高邮举人晚构偏枯疾作字用左手字迹端正 【淮海英灵集】 
　　李才蕡字去华号椒砦高阳诸生工书临摹古迹经年不履户限 【高洪钧撰传】 
　　李煦字旭东号莱嵩一号竹村汉军旗人先世山东昌邑本姓姜广东巡抚士桢子以荫为中书洊至户部右侍郎苏州织造坐亏帑谴戍雍正己酉没于戍所年七十五字有米友仁意 【李果撰行状】 
　　李征临字凤洲亦字凤渚德州人雍正元年进士改检讨八分书得竹垞先生神髓 【山左诗钞】 
　　李廷栋字简之号拙庵辽东人雍正初官佐领尤精于书尝摹颜鲁公书为其父辅公墓志识者谓与多宝塔无二云 【刘绍攽撰传】 
　　李寿演字斌亭惠民人雍正二年武进士官杭州副将工书讲于篆分之法 【山左诗续钞】 
　　李学裕字余三洛阳人雍正五年进士官安徽布政使书法拔俗 【望溪文集】 
　　按号周南 
　　李远玺字甸西肥城人雍正七年武举人工书法 【山东通志】 
　　李法孟字峄山号亦山亦号凤庄任邱人雍正十年举人官西林知县工书学颜鲁公至今邑人多宝藏之 【畿辅诗传】 
　　尤工书法当时以边连宝诗李学礼骈文法孟书法为三绝 【畿辅先哲传】 
　　李天秀字子俊号焦娄华阴人雍正十一年进士官历城知县暇则临晋唐各帖 【王杰撰墓志】 
　　按号进晏 
　　李宜民字丹臣号厚斋临川人书法董其昌 【李联琇叙传】 
　　赠公丹忱先生幼未学书自得古人笔意芸甫见示数种有极得董意者 【桂游日记】 
　　李肇夏字西闻嘉定人诗文书法并为张松江司寇赏识 【练音初集】 
　　李鸣字宗复书效欧柳 【兴化县志】 
　　李噩字伯裔号雪堂杭州人书法遒劲 【杭郡诗三辑】 
　　李尔兰字云佩海丰增例太学生考授州同知自缚笔为草书遒劲有神 【山左诗钞】 
　　李光国字智周号定斋由副贡官祁门教谕善悬肘书 【兴化县志】 
　　按江苏诗征云乾隆丙辰荐举鸿博 
　　李呆字东也宝坻人 
　　学书于姜西溟又问笔法于予酷好予书当未识面时即藏予书数纸 【大瓢偶笔】 
　　李其永号漫翁卢龙人吴县籍诸生充武英殿校书卒年八十七 
　　擅书法 【吴翌凤怀旧集】 
　　李如冰贡生工二王书法 【沧州志】 
　　李仙榜字皇士号东渚一号松萝仪征贡生工楷隶 【木叶厱法书记】 
　　李旭本名庚字旦初无为人由诸生充图书集成校阅授蓟州州判改两淮盐知事权泰州分司 
　　书法奇崛 【查为仁莲玻诗话】 
　　李鉴字明古吴县人何焯弟子 
　　何焯与友人札云弟之八分所谓秦吉了也字稍多则查帖甚苦外间书扇大抵倩李明古代笔 【义门先生遗集】 
　　同学李鸣古诚竺能文八分书为一时冠 【徐大椿洄溪医案】 
　　李正捷字逊之同安 【一作厦门】 人 
　　工书 【福建通志】 
　　工书 【厦门志】 
　　李苏字西眉上元人精书 【金陵通传】 
　　李永龄江宁人短身伛偻草书奇纵俗传其书能避火焉 【同上】 
　　李锴字铁君号眉山别号豸青山人樵明子后髯生幽求子襄平人隶汉军镶白旗官库笔帖式弃去隐居盘山荐试鸿博复举经学 
　　陈梓曰工草书 【删后稿】 
　　袁枚曰书法二王 【随园诗话】 
　　铁保曰书法晋人 【惟清堂集】 
　　李果字实夫一作硕夫号客山一号在亭又号石闾长洲布衣举经学善诗文工楷隶书 【木叶厱法书记】 
　　李为栋字缙云一字郢夫号即山巴县人乾隆元年进士官潞安 【一作蒲州】 知府工临池 【新荣藩绿溪稿】 
　　李兆吉号雨村甘泉人乾隆三年举人官湖南知县以善书名 【淮海英灵集】 
　　李应熙字缉安乾隆七年进士改庶吉士书法遒劲 【兴国州志】 
　　李堂字肯庵沔阳人乾隆七年进士官湖州知府 
　　诗字尤工 【蔗余偶笔】 
　　李英字御左号蓣 【一作芋】 圃一号蠡塘宜兴人乾隆十年进士授检讨 
　　善书厚劲 【常州府志】 
　　袁枚撰墓志云书法清劲得晋人遗意 
　　李蕚字秋岑 【一作塍】 英弟岁贡生 
　　与其兄蠡塘检讨并以能书名蠡塘书学率更而秋岑师颜平原 【初月楼闻见录】 
　　李杰龙字光四济宁人乾隆十年武进士官浙江提督 
　　孙圹图曰书宗李北海颇有大家笔意 【一松斋文集】 
　　李培源号道园一号蕙亩兴化人乾隆十九年拔贡官训导 
　　工书力追颜平原尝言作字须读书数日方可落笔郑燮推为邑中三百年楷书第一镌印章亦精好 【兴化县志】 
　　李敬跻字翼兹号载庵马龙州人乾隆二十二年进士官将乐知县字体端劲有晋人意 【滇南文略】 
　　李奉翰字芗林汉军旗人官两江总督 
　　工诗善书 【随园诗话】 
　　放旧藏牛舌墨一挺一面文曰香林尚书吟诗之墨一面文曰随园叟袁枚制并楷书尚书兼精翰墨予曾藏其行书斗方 【木叶厱法书记】 
　　李天澄字公襄号瘦仙一号九渊南康人寓江都 
　　李天澄行书逸品下 【国朝书品】 
　　李锡勋字瑞五娄诸生善书 【松江府志】 
　　李鲲字化鹏工行草篆隶 【济宁州志】 
　　按号活斋 
　　李桂土坒精楷书 【三河县志】 
　　李词垣字掌丝乐亭廪贡生官晋宁州吏目工书法 【乐亭县志】 
　　李上瑞岁贡生善书法 【无极县志】 
　　李虎变字啸谷号海峰工书尤精草法求者或酬以金却不受 【邢台县志】 
　　李纶字宸音岁贡生字迹骨力风神颇似松雪 【唐山县志】 
　　李士清字廉堂诸生善书法 【同上】 
　　李澄字练江号梦花贡生书法魏晋 【甘泉县志】 
　　李纯锦字云章善书邑中扁额对联多出其手 【广昌县志】 
　　李芳园字成荫庠生书法端楷 【同上】 
　　李景元原名元珪字叔子号云巢别号东皋老农番禺人工八分 【岭海诗钞】 
　　李承祖字绳武号迂斋海阳诸生善书法郑板桥谓得古人之意而能独成一家者 【两浙輶轩录】 
　　李榕字镜湖海宁诸生书法怀素见称于时 【海昌备志】 
　　李来翰字墨林号默吟南通州诸生工书 【崇川诗钞汇存】 
　　李尧栋字东采一字伯和号松云山阴籍上虞人乾隆三十七年进士官湖南巡抚召入京以三品京堂用 
　　法式善曰松云二十年来舟车之暇曾写十三经一过更写孝经庄子老子离骚数过 
　　杨芳灿字松云先生写十四经室记云虽羁旅行役无间濡翰寒署晦明不忘提椠然烛而驱烟墨拨镫而散焰缯妙析六书尤工八体 【芙蓉山馆文集】 
　　家松云先生年七十三楷书白石词字画秀健一笔不苟平生尝手写十三经有印曰写十三经室告归后又手写大戴礼更曰写十四经室 【越缦堂日记】 
　　李廷敬字敬止一字景叔号味庄又号宁圃沧州人乾隆四十年进士官苏松太道酷嗜名人法书尝集历代名迹刻平原山房帖墨林宝之 【木叶厱法书记】 
　　李宪乔字子乔一字少鹤高密人乾隆四十一年召试举人官归顺知州 
　　书法黄米 【山东通志】 
　　祝德麟题李宪乔诗册句云诗能摹贾岛字可乱邢侗 
　　李镇字安工吴县人乾隆四十二年副贡入太学书宗率更令参以鲁公端庄凝重如其人 【彭希郑酌雅斋文集】 
　　李威字凤岗号畏五一号述堂龙溪人乾隆四十三年进士官广州知府 
　　工八法真草隶篆并绝精 【池上草堂笔记】 
　　字宗山谷 【听秋声馆词话】 
　　李鼎元字味堂号墨庄绵州人乾隆四十三年进士官宗人府主事法式善题墨庄兵部尺牍后诗云人似老松诗似梅作书却比兰抽荄 
　　李光谦字撝吉号敬箴任邱人乾隆四十五年举人官绵州知州书法颜柳骨力苍劲求者户限几穿 【畿辅诗传】 
　　李鸿诗字道敦号蓉浦侯官人乾隆五十一年举人书学米襄阳得其神似 【梁章巨师友集】 
　　李邦燮字赞庭号虎观别号梅梁湖长长洲人乾隆五十一年举人官景东厅同知署楚雄知府 
　　盛大士曰书学山谷从弟邦炽亦酷肖焉 【蕴素阁文集】 
　　李景澄一名景程字豹仲号余山基塙子乾隆五十一年举人 
　　工书 【畿辅诗传】 
　　善书亦能诗有索书者辄书所作与之时称二绝 【畿辅先哲传】 
　　李景潞号石友景州诸生工草隶 【畿辅通志】 
　　按当是景澄之弟兄行 
　　李如林字望峰南通州人乾隆五十四年进士官四川知县改华亭教谕精书法结体遒媚 【崇川诗钞汇存】 
　　李梦松字梅偕号歉夫临川人乾隆五十四年举人书有别趣尤擅细书曾手写其歉夫诗文集梓板以行 【木叶厱法书记】 
　　翁覃溪阁学视学江西稽察坐号见一生于指甲上写四书文一篇其字细如蚊脚阁学本以蝇头书擅名自言不及此生生姓李名梦松 【种李园诗话】 
　　李步蟾字敬跻号桂苑龙门人乾隆五十四年拔贡官泰州三岔镇州判工楷法 【畿辅诗传】 
　　李赓芸字书田号生甫一号鄦斋嘉定人乾隆五十五年进士官福建布政使 
　　张跃鳞撰行略云楷法秀劲小篆尤精 
　　李銮宣字凤书号石农静乐人乾隆五十五年进士官云南巡抚未到任卒真行书秀健有法予曾见其集陶楹帖 【郁栖书话】 
　　法式善题李石农尺牍后诗云诗卷题签画跋尾行草匆匆愈奇伟 
　　李书明字启东号拙斋济宁人乾隆五十七年举人官祁门知县着字学考略十卷 【山东通志】 
　　李芳梅字采蘅号拙斋南通州人乾隆五十七年北闱举人官礼部主事考取军机章京工楷法初学灵飞经及御服碑晚乃兼善诸体在京时与玉赐山辂齐名有南李北玉之目 【崇川诗钞汇存】 
　　精于行楷书一时名冠都下 【梁章巨南省公余录】 
　　小楷之精辇下同人盖无出其右者 【师友集】 
　　赵怀玉谭宜人墓表书后云唐陶山方伯母谭夫人墓表王惕夫撰李拙斋书王文李书为世所推重必传无疑 
　　按一号雪岩南省公余录作如皋人 
　　李宗瀚字北溟号公博亦号春湖宜民孙乾隆五十八年进士官礼部侍郎道光己卯三月四日卒年六十三 
　　工书受拨镫法于翁方纲与郭尚先何凌汉顾莼齐名 【江西通志】 
　　陈用光撰墓志云于书博究唐宋以来支派而于欧虞为尤近所搜辑字画石刻名迹盈箧笥索书者踵相接也 
　　邓显鹤撰墓碑云书法尤推重一时人得其片纸藏弆以为荣论者谓本朝书家自张文敏照王吏部澍外得公而三百余年来前后辉映为他家所不及殆不诬也公尝得元康里氏所藏唐拓庙堂碑及唐拓化度寺碑皆亲自钩摹上石均极神妙 【南村草堂文钞】 
　　李联琇叙传云书法在本朝论者谓继张照王澍而三少时泽笔赵董秀韵天成继恐为其所囿念善书先在捉笔得法因问古法于大兴翁方纲乃改从拨镫式初改甚苦夜卧自帐顶系绳下悬肘于空以平展其势作书欲全身力到肘不附几五指紧撮于管密持不通一缝而回掔使指尖向胸指死而臂活指实而掌虚虚可容卵又可安杯置水于杯运掉而水不倾泻习之始不能成字久之纯熟全易旧迹遂徧玩隋唐人书以上窥晋贤而讨源于汉隶无日不展帖挥毫末乃纯法锺王自开生面而于其中习世南最久主羲之独专嘉庆间在京与新城陈希祖俱擅书名而论书不与同谓陈书不先立墙壁终囿于董道光间都下目朝官之善书者有李郭何顾之称谓府君及莆田郭尚先道州何凌汉吴县顾莼也然时俗云尔三家皆自愧非府君敌也 
　　放案春湖笔法受自覃溪包慎伯谓覃溪笔法无闻过矣 
　　李光琼字瑜华庐江监贡生弟光玖字敦谊廪生均工楷法高宗南巡曾献赋 【庐州府志】 
　　李奉尧字赓堂汉军旗人官总督 
　　蔡坦赠诗云拨镫书何妙 【渊雅堂诗附录】 
　　李知敬字斯立号礼舆秀水太学生 
　　工书法 【梅里志】 
　　学书于王太学籍渠 【梅里诗辑】 
　　李震鹭字友鸥号云客一作筠客嘉兴人 
　　工书似率更隶摹郑固礼器诸碑 【嘉兴县志】 
　　隶书得礼器诸碑法 【梅里志】 
　　以善书名 【梅里诗辑】 
　　李栋天津人官浙江典史精楷法 【木叶厱法书记】 
　　李端颐字伊卿号松泉诸生候补从九品工书 【沧州诗钞】 
　　李逡字来轩监生以书法名 【城武县志】 
　　李华国字懋德牂牁人 
　　赵怀玉赠诗云龟文工篆法 
　　李昆字玉峰号琴颠杭州人本汉军改入民籍善书有逸趣 【杭州诗续辑】 
　　李埙寿光人 
　　李琬 【曾官温州知府】 
　　隶书石刻墨池二大字跋云石刻岁久剥落余修葺公廨恐前人之意遂湮命儿子埙作隶体重镌焉 【浪迹续谈】 
　　李鹏飞字凌九号高斋长治岁贡善书 【潞安诗钞】 
　　李之品字卓林号坚麓铅山人府学生工书刻画金石皆尽其妙 【江西通志】 
　　李清华字宝生号湛园嘉兴庠生精楷法 【续梅里诗辑】 
　　李鹤龄字展成一作专城号四香嘉兴诸生精楷法工篆刻 【同上】 
　　李宝矞字佩三号监榆惠民人官安徽州同升直隶州州判 
　　善书 【山左诗续钞】 
　　胡七因谓司马少时读书僧寺储砖瓦百千辄反复书竟又谓钱鲁斯论书得四人首梁文山大令次刘石庵相国次李司马宝矞次乔别驾耿甫 【雪桥诗话】 
　　李东琪号铁桥鲲子克承父学隶书尊经阁屏风圣经一章其所书也尝佐同知黄易搜得金石甚富易极重之 
　　【济宁州志】 
　　善隶 【阮元小沧浪笔谈】 
　　李克正字端勖号梅村洪洞人善篆刻尤长分隶尝游紫云山得汉武梁石室画象多洪迈隶释所未及者晚年手拓古碑八十余种颇资考核子学曾字省斋书印谱学高字愚山亦工篆刻所藏金石书画甚富手拓镜铭成册签题印文并皆精妙 【洪洞县志】 
　　黄易曰梅村善书嗜碑 【小蓬莱阁金石文字】 
　　李庆来字章有号鹿耔一作乐只蕚子为其伯父英后阳湖籍附贡书法初学欧阳后出入于宋四家有观复斋临帖石刻行世 【阳湖县志】 
　　郭麐撰墓志云于书尤工初规摹阁帖出入李北海宋四家纵横变化无不如意 【灵芬馆集】 
　　吴德旋撰墓志云书承家学幼而能之先是同州钱鲁斯以书名天下三十年矣鹿耔年二十许最后出而名与之齐时称钱李至京师见推于翁覃溪学士而韩桂舲尚书王勿庵侍郎尤重其书宝之与刘文清公书并云 
　　陆继辂左右修竹斋集序略云君二十有三其时方锐意学宋四家书悬腕纵笔如风雨 
　　鹿耔以钱鲁斯为师学宋四家书名出二父上 【初月楼论书随笔】 
　　赵怀玉曰工书 
　　李兆洛撰传云家世工书君能承之挈一砚游诸侯以为养君纔舞象已有工书名辈中相引重矣 
　　六岁能擘窠书予家听事亦政堂三字径方八尺乃其十七岁所书 【翼驷裨编】 
　　李复来字心陔蕚子诸生幼孤从其伯兄鹿耔受学鹿耔善书以蔡君谟为宗而心陔书由天授略涉历初唐诸家已过人远甚 【吴德旋撰传】 
　　李菼字芬字号瘦人江宁诸生 
　　善书 【江宁府志】 
　　李御字琴夫号萝村别号小花山樵丹徒诸生 
　　工书法 【弋戟翠薇花馆词钞】 
　　李震甲字东木益都人文藻子由举人官信阳知州有摹古法书十卷 【家言随记】 
　　李佳言字谨之善楷书游京师董文恭招入第奏疏尺牍半出其手乾隆五十八年补缮御制诗二十七册数日而毕嘉庆元年恭缮太上皇圣制古文计字六千有奇时方炎暑晨受诏日未昃进呈仁宗异之后官福建县丞 【兴化县志】 
　　李瑴字中玉号介石嘉兴廪贡嘉庆元年举孝廉方正少喜肄书初学张文敏后得褚公枯树赋旧拓本暇则临摹笔法益苍劲 【钱仪吉撰状】 
　　书法褚河南晚眚一目犹能伏案作细楷书 【嘉兴县志】 
　　楷仿率更里中碑版多出其手 【续梅里诗】 
　　按卒于道光二十年十二月二十日年七十有六 
　　李世淳字静堂临武人嘉庆六年举人八旗官学正黄旗教习工行楷书 【木叶厱法书记】 
　　李文耕字心田号复斋晚号垦石老人嘉庆七年进士官贵州按察使 
　　王赠芳撰行状云善书法端严凝重肖其为人 
　　作书方劲如其人 【师友集】 
　　李兆洛字申耆晚号养一老人阳湖人嘉庆十年进士官凤台知县兆洛自题草书临本后云予偏嗜临池逮经三纪古人之作所见日多摹勒之勤不间寒暑 
　　蒋彤养一子述云于古人之书无不学得颜尤深率十日以挥洒辄数十百纸 【丹棱文钞】 
　　毛岳生曰先生书势骞逸从容围范包慎伯书奇峭劲质运以沈实虚邈自到神骏若李先生则雅整坦白不刻意求工便得古贤渊妙慎翁所不逮者大约在此求工一境耳 
　　李兆洛行书佳品上 【国朝书品】 
　　予有大令行书七言楹帖笔势健举书味盎然似康雍间入手笔 【郁栖书话】 
　　李福字备五号子仙一号兰室吴县人嘉庆十五年举人 
　　工书由虞褚以逮晋人 【苏州府志】 
　　精书法晋唐名碑临摹神肖侨庽拱玉楼求书笺幅积案如山 【昆山县志】 
　　善诗词及行楷书书宗褚河南圆劲多姿 【墨林今话】 
　　长洲李福为士礼居写明道本国语付刊 【书林清话】 
　　李在青字贯时号白桥一作柏乔湘潭人嘉庆十六年进士官中书书法入赵吴兴室 【陶澍印心书屋集】 
　　以书名京师 【湘潭县志】 
　　李彦章字则文号兰卿一号榕园侯官人嘉庆十六年进士官山东盐运使 
　　汤鹏曰善书 【海秋文集】 
　　李敷荣字春晖历城人嘉庆十八年恩赐举人官海丰训导工书 【山东通志】 
　　李沆训字伊 【一作彝】 卿沅陵人嘉庆十八年拔贡官黄州教授 
　　书法超隽 【李元度天岳山房集】 
　　李汝砺字贡三武进人嘉庆时拔贡书法娟秀 【金捧阊守一斋笔记】 
　　李英字花影号他山兴义人嘉庆中拔贡工书神似米颠 【黔诗纪略后编】 
　　李筠嘉字修林号笋香上海人候选光禄寺典簿 
　　工书 【墨林今话】 
　　李蔚秀字筠坞一作篔屋义州诸生以子维藩官礼部郎中赠如其官精楷法学赵吴兴闲邪公家传得其神凡所读之书皆手自缮写高可等身 【文祥撰家传】 
　　谨按高祖筠坞公所钞经籍尽毁于庚子之乱今仅存所评同时名人制义一册 
　　李炘字心斋吴人学书于韩梅坡 【还读斋集】 
　　李聘字一征号作舟一号静庵嘉兴人 
　　擅隶书 【嘉兴县志】 
　　工分隶 【金石学录】 
　　书法追秦汉而铁笔是三桥的派较张文鱼征君有过之无不及 【计楠墨余赘稿】 
　　李琮字玉昆工小篆铁笔 【嘉兴县志】 
　　李春冋临川人春湖族侄工篆书精刻竹石 【桂游日记】 
　　李宗照青州人有摹古法书书十卷 【家言随记】 
　　按宗照益都人南磵司马文藻之孙 
　　李汝璜号佛云大兴人官扬州盐场工隶书 【蠡庄诗话】 
　　李堂字允升号西斋仁和人 
　　王槐赠诗云小笔衡山工新词玉田尚 
　　李效昉字静远号东初别号荧台山人河曲人善书 【黄宅中撰传】 
　　李观正字端友别号云壑山人湘潭人工书嗜酒醉即作字顷刻百幅不轻与人 【沅湘耆旧集】 
　　李芝生合肥人工书仿梁巘法 【庐州府志】 
　　李登瀛舒州岁贡生工楷书 【同上】 
　　李永谦字吉庵号蕴山贡生诗词书法俱堪赏味 【清丰县志】 
　　李能白通江贡生善二王书 【四川通志】 
　　李锡绅字啸山荆溪诸生善书 【书画家笔录】 
　　李文炜荆溪武生能作颜平原行书 【同上】 
　　李廷铨字啸筠昆山诸生笔法宗欧柳二家为同里朱启房弟子 【同上】 
　　李敬中字允卿杭州诸生工书法 【杭郡诗辑】 
　　李隆蕚字棣春号劭青宁乡人道光五年拔贡官贵州同知书逼平原 【天岳山房集】 
　　李清淑字小泉词垣孙道光十一年举人官房山训导诗词书法俱有高曾矩矱 【乐亭县志】 
　　李佐贤字贻隽号竹朋一号石泉利津人道光十三年进士官汀州知府 
　　鲍康曰书名重一时 
　　放按太守喜书画及古泉币着有书画鉴影古泉汇诸书 
　　李鸿畴原名受彭字小岚历城人道光十五年顺天榜举人官楚雄知府 
　　善书法 【山东通志】 
　　李彤字星桥邹平举人道光十八年任怀来知县工书 【怀来县志】 
　　李鹤年字子和号雪岑蔚秀孙道光二十五年进士官浙闽总督 【李孺填讳】 
　　许振祎撰家传云公于书学极为留意端严奇崛如其人同年中如阎文介毛文达周自庵侍郎杨海琴观察举非其敌 
　　德林曰公书天骨开张学争坐位帖得其神理论者谓堪与南园 
　　通副颉颃擘窠大书尤擅绝一时 
　　尹耕云曰公幼即善书尝与郭兰石包慎伯辈研究笔法能悬笔作蝇头楷初学赵承旨兼法柳少师继爱王孟津行草摹仿毕肖嗣因鄙其为人乃改学颜鲁公书日临争座位帖一过不间寒暑计人间当有数千本也 
　　邵琦曰公性喜作书兼精鉴赏尝辑刻文征仲祝希哲董玄宰王觉斯四家书为敬和堂法帖四卷 
　　吴重憙曰此邵典史传系公少年官翰林时所书蝇头小楷妙绝人寰 
　　李泰来字次卿仁和人道光二十六年副贡善书 【杭郡诗三辑】 
　　李鸿章字少荃 【一作泉】 
　　号仪叟合肥人道光二十七年进士官大学士封一等肃毅侯谥文忠 
　　朱孔彰撰功臣别传云每日昧爽起案上有一宋拓兰亭必临摹百字吴汝纶与李季皋尺牍云惠书并寄示师相临摹圣教一册宝气怪发照耀池馆真旷代奇珍也往年与曾栗諴私论吾师书法栗諴以为最有马匠迈淋漓之气吾尝叹为知言今又垂二十年师门老而好学日进无疆近年所见人家屏幛辄疑是唐人手笔不惟功伐盖世即偶尔飞翰故亦当代一人 【吴挚甫尺牍】 
　　李彭龄汉军正红旗人道光中为无锡知县工书 【书画家笔录】 
　　李文喆字吉甫武进举人道光中官盐城教谕善书法 【同上】 
　　李愿字慰望兆洛子工篆书 【武阳合志】 
　　李欣荣字陶村南海岁贡小楷匀整 【艺谈录】 
　　李景云字篔川番禺人工楷法有书名 【同上】 
　　李文杏字实庵号少石瑴子官易州知州工书尝为钱警石学博摹徐季海隶书多宝塔碑额不爽毫发学博以永奉无疆瓦当砚酬之并媵以诗有李侯落纸日万字六砚一箧书益工之句 【木叶厱法书记】 
　　李渫字小宝吴县人宝之司训瑶子工篆隶铁笔着有印谱何廉昉序之 【同上】 
　　李基字德容江阴人幼习贾暇即临池得二王笔法 【书画家笔录】 
　　李翔鸿字遵陆别号祝鸡翁砀山诸生工书法 【同上】 
　　李砥柱字子中廪生工书法 【乐亭县志】 
　　李臣霖字春泉溧水人楷法平原能作擘窠大字 【金陵通传】 
　　李世谦字吉人江宁诸生工书法 【同上】 
　　李仁曾字符建广德诸生工书 【安徽通志】 
　　李洽字舜卿新化举人官教谕 
　　周寿昌曰能悬臂内擫作小楷 【思益堂日札】 
　　彭旭曰书法精到 【暄坞诗钞】 
　　李宪字圣时优贡生书师董赵能窥其堂奥邑侯陈华祝以善书名极钦佩之 【宁津县志】 
　　李鼎元字月生钱塘诸生工书 【杭郡诗三辑】 
　　李鸿裔字眉生号香严又号苏邻中江人咸丰元年举人官江苏按察使 
　　俞樾撰墓志云十岁能书无一笔苟简咸丰元年应顺天乡试名动都下士大夫所持便面不得君书则以为媿 
　　黎庶昌撰墓志云书法甚精 【拙尊园集】 
　　工书 【金石学录续补】 
　　工行楷书自北朝以至唐宋无不临仿有石刻一册 【木叶厱法书记】 
　　李庆滋字春农咸丰元年举人官山西候补同知书法秀整 【抚宁县志】 
　　李念孙字节贻号元李 【一号杏帘】 
　　钱塘人咸丰二年举人殉粤逆之难书学颜真卿 【杭郡诗三辑】 
　　李承瀚字枚仲号子鹤仁和人咸丰二年举人教习知县工书 【同上】 
　　李慎字勤伯号柏孙铁岭人隶汉军旗咸丰三年进士官陕西布政使西宁办事大臣工篆隶精鉴赏收藏名迹极富 【木叶厱法书记】 
　　李文田字仲约号药 【一作若又作箬】 农更号芍农顺德人咸丰九年第三人及第官礼部左侍郎补谥文诚善书法致力北碑而无剑拔弩张之态时秦中新出隋苏孝慈墓志字体绝精王可庄太守疑系侍郎所伪即侍郎之书可知矣 【同上】 
　　书法唐贤精严似信本遒丽似登善尝为汪郎亭师摹苏孝慈墓志一通能乱真一时丰碑巨制皆出其手 【叶昌炽藏书记事诗】 
　　李文达号竹泉仁和诸生书法宗松雪城破巷战死 【杭郡诗三辑】 
　　李钧原名成善字小白仁和诸生喜名人集帖临摹辄似 【同上】 
　　李镇安字行之袁江人 
　　翁同书曰真书腴秀 
　　李光霁字品咸号雅深乌程增广生善草书 【浔溪诗征】 
　　李士棻字重叔号芋仙忠州人官江西知县历署彭泽临川等县 
　　工书曾文正自言诗不如冯子良书不如李芋仙 【南昌县志】 
　　李士馨字诏斋岁贡生工小楷 【永年县志】 
　　李宗庚字子长同治六年以优贡朝考得知县分发广西官至明江同知精唐人真行书 【嘉兴县志】 
　　李善兰字秋纫号壬叔海宁诸生官户部郎中赏三品卿衔 
　　草法奇险劲峭若黄瘿瓢 【近代名人小传】 
　　李秉衡字鉴堂海城人官山东巡抚巡阅长江水师光绪庚子率师勤王兵溃自尽谥忠愍后夺书法劲挺有气能为擘窠大书予藏其七言楹帖一幅绝工 【木叶厱法书记】 
　　李光瑜字彦琦一作砚祁义州人子龢督部长子同治十二年拔贡官江苏特旨道精楷法体格妍秀似查声山【端方撰家传】 
　　李光琳字石臣一作诗臣号岳生光瑜弟诸生由荫生官怀庆知府善书学颜平原争座帖逼真八九岁时即能为龙虎鸾凤诸大字兼工左笔 【徐名世旧石庵文存】 
　　李葆恂幼名恂字宝卿号文石更字叔默号戒庵一号猛庵别号红螺山人五十后号熙怡叟辛亥后改名理字寒石号凫翁又称孤笑老人光琳弟官直隶存记道乙卯八月卒年五十七 
　　陈三立撰墓表云书则贯输古今之能峕而自成一体 【散原续合文钞】 
　　袁思韠曰书法由天授予尝见其九岁时仿锺太傅书已能乱真项文彦曰先生于各体书并造精入微大致篆师二李隶摹史晨韩敕孔伷乙瑛诸碑行楷则自魏晋六朝以逮昭代翁刘梁王凡五十余家靡不形神毕肖 
　　陆□曰君书幼学锺王继师唐宋二十岁后复遍仿本朝诸大家融会贯通自成一体 
　　吴重憙曰君书法亦有北地第一顾性懒 【懒：頼】 不能多作敝藏尺牍数十通异日当择其佳者泐石以传 
　　王仁俊曰公书名重当世顾深自秘惜不轻应人乞索予数年中竟得三联一为隶书一北朝体似崔敬邕碑一行楷者逼肖陈玉方 
　　李世祥字云庄贵阳人光绪九年进士官礼部郎中善书搜藏兰亭百二十种 【黔诗纪诗后编】 
　　李恩祥字吉珊号宜庐河内人善书法得襄阳诚悬神髓 【近人诗话】 
　　李凤苞字丹崖号海客崇明人官三品卿衔记名海关道篆隶音韵靡不通晓 【俞樾撰墓志】 
　　李滨字古余号少堂江宁人官浙江通判博综经史并考篆隶源流 【金陵通传】 
　　李继翔字宾甫华亭举人工书 【广印人传】 
　　李世忠本名昭寿固始人由发匪投诚累官江南提督后以不法伏诛 
　　陈诗曰晚岁能草书大虎字长径二尺攫拿飞动奇伟绝伦 
 
●皇清书史卷二十四 

　　义州李放天逋纂录 

　　上声（二） 

　　六语 
　　七麌 
　　八荠 
　　九蟹 
　　十一轸 
　　十二吻 
　　十三阮 
　　十四旱 
　　十五澘 

　　○【上声】 六语 【吕　褚　许　楚】 

　　吕 
　　褚 
　　许 
　　楚 

　　吕 

　　吕缵祖字峻发号修祉顺治三年榜眼官弘文院侍讲学士工书 【沧州志】 
　　吕宫字长音一字金门号苍忱长洲人明崇祯六年举人顺治四年状元官至弘文院大学士 
　　吕星垣撰传云书法类率更晚学董玄宰 【白云草堂文钞】 
　　吕师濂字黍宇号守斋山阴人 
　　王士祯序略云善书不依古法尝醉而自数曰诗一字二酒三文四词五 
　　吕爚字蓼怀新昌人康熙十八年进士官兵科给事中书法类董华亭嶀沃土人得其片纸重若璆琳 【越风】 
　　吕高培字柏庭以诸生从平吴逆官陇上知县兵兴供亿不继罢家本贫罢归后益无憀没后惟书法篆刻间有存者人辄珍之 【无锡县志】 
　　吕翥字苞羽旌德人工书能得米南宫遗法年十三至吴门尤西堂学士赠以诗云宛陵童子世无双大字能书一丈强是也 【安徽通志】 
　　吕昌际字峄亭沭阳人官冀宁道字写东坡 【随园诗话】 
　　吕璜字月沧永福人嘉庆　　　进士官浙江海西塘海防同知工行草 【梅簃随笔】 
　　吕天贶字符宠瓯宁人善楷书得黄庭遗法 【福建通志】 
　　吕培号龙潭顺德人工分隶钱鲁斯最推重之以为亚于桂未谷 【木叶厱法书记】 
　　吕贞字正也无为诸生工书法 【庐州府志】 
　　吕机字斗三旌德人善书 【赵绍祖古墨斋金石跋】 
　　吕士元号梅阁善破笔隶书嗜酒必醉而后肯作字有贾人置酒请书举笔毫落投笔管以二指拈毫纵横书之反自喜以为精妙徧临唐以前碑而自出体势 【湘潭县志】 
　　吕世宜字可合晚称髯可一号西村又号不翁厦门人道光二年举人 
　　陈庆镛爱吾庐笔记序略云精篆隶尝手摹汉碑数十种刊石得之者珍如拱璧 【籀经堂集】 
　　又题髯可我我图云篆隶皆名于世 【同上】 
　　善八分书盖得力于鄐君碑及杨宗阙也隶书大字如张公去思碑吕孝子碑与汉人楮叶莫辨小字如四十九石亦不让鲁公小麻姑坛 【杨浚冠梅堂集】 
　　吕迪字长吉余姚诸生书法卓绝何子贞见其墨迹以为足与石庵覃溪抗行 【两浙輶轩续录】 
　　吕成忠字子恬阳湖人 
　　陆继畧曰工小篆 
　　吕铭勋字昆麓士元从子得其笔法然专汉隶且变其体如龟鳖形因自更名策鳌其诡异如此 【湘潭县志】 
　　吕绍奎号少庵北平人工小篆 【木叶厱法书记】 
　　吕佺孙字尧仙阳湖人道光十六年进士官福建巡抚工书法嗜金石有红岩碑缩临本及秦汉百专考 【同上】 
　　吕宪栋字隆甫号松岩莱芜人同治十二年拔贡光绪元年举制科官河南候补知县以善书名 【校经堂文集】 

　　褚 

　　褚廷管字砚耒员亦称砚民嘉兴人明祟祯六年举人兵后杜门不出以善书名于时 【檇李诗系】 
　　杨宾曰予书与时流较纵横不如褚砚云 【大瓢偶笔】 
　　以草书擅名 【名人尺牍小传】 
　　褚篆字苍书长洲人明诸生所居松吟堂前人碑版罗列棐几暇则作书求者辄应康熙己卯圣祖南巡召见命篆书行草各一幅上喜奖赐海鹤风姿四大字时年九十三矣又一年而终 【苏州府志】 
　　顾嗣立纪恩诗自注云康熙三十八年上南巡至苏州老人褚篆年九十童子江宏文年九龄皆以能书召见赐金 【大小雅堂诗集】 
　　苍书天爵自尊淬砺古学韩文懿以父执敬礼之康熙己巳 【按当作卯】 
　　圣祖南巡召见于行在所命书笺二幅御书海鹤风姿赐之时年已九十六 【按此与志未知孰是】 矣越岁卒 【别裁诗集】 
　　褚峻字千峰合阳人 
　　尤工飞白书颇得古贤遗法 【冬心诗钞】 
　　牛氏金石经眼录卷首五字飞白峻所书也 【飞白录】 
　　千峯如江西窑器工于仿古 【国朝隶品】 
　　褚廷璋字左莪号筠心长洲人乾隆二十八年进士官侍读学士书法出入右军大令之间 【吴郡名贤图传赞】 
　　王昶撰墓志云书宗欧虞上溯二王 
　　褚正训舒城人书法仿信本尤善大字人多珍之 【庐州府志】 
　　褚明迁峄县诸生着书法指南 【山东通志】 
　　褚逢椿字锡庚号仙根长洲增广生隶楷并浑厚秀润 【苏州府志】 
　　张肇辰迂褚小传云隶学夏承诸碑楷师晋人 
　　工隶书 【墨林今话】 
　　按逢椿系廷璋从孙 
　　褚成宪字孟章号孝矩余杭诸生精擘窠篆书 【广印人传】 

　　许 

　　许旭字九日太仓人明诸生 
　　吴伟业与王士祯尺牍云九日书法之妙见者倾倒 
　　许箕字巢友号庞庵一号西岩海宁人移居梅里书法遒劲 【檇李诗系】 
　　行楷书瘦硬通神人以卷册乞书者多写己诗应之盖欲借书法以永其传也曹侍郎洁躬尝称其诗格书法秀挺追配古人 【梅里志】 
　　许珌字天玉号星斋一号铁堂侯官人明崇祯十二年举人国朝官安定知县 
　　吴镇铁堂集序略云书法奇古始学鲁公后乃自成一家 
　　许裔蘅字杜邻合肥人顺治十一年拔贡尤工楷书 【庐州府志】 
　　许岳字方平江宁人工书 【金陵诗征】 
　　按金陵通传作上元人 
　　许国干字靖尔歙人官兰州知州工书大字尤苍劲 【汪应铨闲绿斋文稿】 
　　许祖修字闻孙号余斋上元廪生工诗文书法 【金陵诗征】 
　　许惟枚字铁山号南台海宁人康熙五十六年进士官江南知县行取工部主事书法亦工 【硖川诗钞】 
　　许朝字光庭常熟人昭文籍康熙时进士官德州通判书法得十七帖之神 【苏州府志】 
　　许棠字惠南华亭诸生工书法 【松江府志】 
　　许焞字醇夫号慕迂海宁人雍正元年进士官编修书法秀骨天成卓绝一时 【紫峡文献录】 
　　按一字纯也 
　　许煌字朴亭又名炳字虎若 【按号清溪】 
　　嘉兴人例授登仕郎未仕书法初学锺元常继学董元宰 【梅里诗辑】 
　　许雯龙改名云鹤字名夏号石涛嘉兴太学生书临松雪 【同上】 
　　许廷诰字八兼常熟诸生工楷隶 【苏州府志】 
　　许宪字显明闽县人居无锡官碣石同知工书临摹不辍 【无锡县志】 
　　许兆椿字茂堂号秋岩云梦人乾隆三十七年进士官浙江巡抚 
　　善书 【陈其元庸闲斋笔记】 
　　许嘉猷字儒吟 【按一作珍】 号顺庵海宁人乾隆五十四年举人官沛县知县喜行楷书老而益工远近乞书者麕集靡不欣然应之 【杭郡诗三辑】 
　　许以恭字敦夫号陶庵江都诸生乾隆五十五年钦赐检讨年四十妻亡不再娶八十二始出痘齿落重生善饭健步灯下能作蝇头小楷极工秀年一百四岁奉旨加级建坊【江苏诗事】 
　　许坚嘉兴太学生善书近任大令绳祖笔法 【梅里志】 
　　许士观字我生南通诸生书法出入祝京兆董香光间 【崇川诗钞】 
　　许登蓬字亦士舒城人书法工妙 【安徽通志】 
　　许雯泽字时甫江宁诸生工书 【江宁府志】 
　　工书法求者踵至 【金陵通传】 
　　许雄字汉阳诸生工书 【荆溪县志】 
　　许敬持号画桥摹云麾碑逼肖 【同上】 
　　许汉章字倬云书得赵文敏法 【宜兴县志】 
　　许鸣凤廪生工草书 【定兴县志】 
　　许邦光字汝韬号莱山晋江人嘉庆十七年进士官光录寺卿书法噪一时为同辈推重内廷绢帖出自公缮为多 【陈庆镛撰墓志】 
　　许乃赓字念扬号藕舲钱塘人嘉庆二十二年进士官右庶子 
　　工书 【洪饴孙青埵山人集】 
　　许乃普字季鸿号滇生一号经厓乃赓兄嘉庆二十五年第二人及第官吏部尚书谥文恪 
　　善真书 【杭州府志】 
　　程恩泽曰书似永兴 【程侍郎遗集】 
　　书法晋唐时与祁寯藻陈孚恩赵光称四书家 【书画过目考】 
　　许懋稼棠孙工篆隶 【松江府志】 
　　许岱登蓬子庠生工书翰 【庐州府志】 
　　许生倬号晴江石门人善书 【安徽通志】 
　　许轶潜临海人善书工摹仿 【蒋履蔚霞室诗钞】 
　　许翰屏吴人以书法擅名当时刻书之家皆延其写样如士礼居黄氏享帚楼秦氏平津馆孙氏萟芸精舍汪氏以及张古余吴山尊诸君所刻宋本秘笈皆为翰屏手书一枝足以成名信然 【徐康前尘梦影录】 
　　嘉庆中胡果泉方伯议刻文选校书者彭甘亭顾千里影宋写样者为许翰屏极一时之选 【同上】 
　　享帚楼刻吕衡州李翱等集顾涧翁更觅得足本沈亚之等集七家皆用昌皮纸凂翰屏精写 【同上】 
　　许元恺字宾门廷诰子国子生八分书得家传 【苏州府志】 
　　许正绶字少白号齑生道光九年进士官湖州教授工书 【上虞县志】 
　　许槤字叔夏号珊林海宁人道光十二年进士官署江苏粮道同治壬戌卒年七十六 
　　海昌许珊林槤校勘笠泽丛书手写付梓字体仿欧阳率更良可悦心 【钱泰吉暴书杂记】 
　　谭献传略云工篆隶书势茂密与弟楣齐名 
　　许槤写元李文仲字鉴六朝文絜吴玉搢金石存 【书林清话】 
　　善篆书既不类钱篆秋亦不学邓完白跋扈婉通自成一体正书体势方劲似欧阳率更尤嗜古石刻着有古均阁宝刻录 【木叶厱法书记】 
　　许楣字辛木号金门槤弟道光十二年会官户部主事 
　　程畹撰传云工篆隶与兄齐名 
　　工篆隶然不多作人或得其片纸珍若拙璧 【杭郡诗三辑】 
　　许乃钊字信臣号贞恒晚号邃翁乃普弟道光十五年进士官江苏巡抚降光禄寺卿书亦不俗 【木叶厱法书记】 
　　许瀚字印林日照人道光十五年举人官峄县教谕工书尤精于篆籀形声之学 【同上】 
　　许彭寿原名寿身字仁山乃普子道光二十七年进士官内阁学士兼礼部侍郎入直南书房文宗赏其书法有颇似汝父之谕 【杭郡诗三辑】 
　　许乃兴谱名立纶又名良字保斋仁和人府庠生精笔札 【同上】 
　　许光清初名洪乔一名丙鸿字云堂号心如改号藑那别号天田牧海宁人道光三十年府学岁贡生 
　　工篆隶 【海宁州志】 
　　汪曰桢曰着有法帖辨正瓦当文类考 
　　许鲁原名鼎字子秀号玉峰桐城人善书 【方宗诚柏宗集】 
　　许观身字子宾号宾伯钱塘人咸丰二年举人官兵部主事楷书工秀绝伦 【杭郡诗三辑】 
　　许宗慎字孟远无锡诸生以善书名从学者甚众 【书画家笔录】 
　　许瓒字玉盘工小篆 【甘泉县志】 
　　江都人师六太史从孙工小篆善铁笔着有南亭印谱 【云庄印话】 
　　许振袆号仙屏奉新人同治二年进士官广东巡抚谥文敏善行楷书笔致秀挺得祁文端曾文正两家法有玉芝园集古法帖 【木叶厱法书记】 
　　许承勋字子华号红常钱塘人同治六年举人官内阁中书善八法 【杭郡诗三辑】 
　　许颂鼎原名诵原字子曼槤子同治六年举人官胶州知州 
　　许溎祥曰工小楷 【狷叟诗删存】 
　　许友麟字石卿仁和人同治七年进士官郧阳知府字近褚临黄庭经 【书画家笔录】 
　　许诵咸字应甫槤子工篆隶 【两浙輶轩续录】 
　　许诵敦号竹平 【脱槤字】 子官盐运判工分隶 【木叶厱法书记】 
　　许映鸿字绂田汉阳岁贡工书法摹颜鲁公神似 【傅守谦撰传】 

　　楚 

　　楚炳然无锡人咸丰元年举制科官五河教谕精书法 【庐州府志】 

　　○七麌 【杜鲁伍古武浦虎】 

　　杜 
　　鲁 
　　伍 
　　古 
　　武 
　　浦 
　　虎 

　　杜 

　　杜浚字逢源原名绍先字于皇号茶村一号黄民又号西止晚年足跛自号半翁黄州人明崇祯十二年副贡鼎革后隐居金陵康熙丙寅卒年七十七 
　　熊赐履曰大书矫健亦复生动从壁上观之有龙蛇风雨之势 
　　予藏先生楷书五言楹帖文曰卷帘风动叶疏雨墨香花字径三寸许骨干坚苍得率更之精 【木叶厱法书记】 
　　杜首昌字湘草山阳人善行草书 【名人尺牍小传】 
　　工书法及文词卓绝一时 【今世说】 
　　工书法 【阮葵生传余客话】 
　　杜立德字纯一号敬修宝坻人明崇祯十六年进士本朝官大学士谥文端书法鲁公 【名人法书考】 
　　杜漺字子濂号湄村滨州人顺治四年进士官河南参政书法遒劲得大令之神 【蚕尾山房文钞】 
　　杜臻字肇余号遇徐嘉兴人顺治十五年进士官至礼部尚书 
　　赵士麟大司马杜肇余先生文集序略云公有文则示余序有诗则示余和每临晋唐人草书则示余观 【读书堂记】 
　　范光阳大司马杜公六十寿燕序云好摹临古法书屡纸不倦 【双云堂集】 
　　杜越字君异号紫峰定兴人明诸生康熙十八年举鸿博以年老赐中书舍人放归 
　　李兴祖撰墓志云性喜饮醉后往往挥毫素爱藏真帖而苍秀飞动实过之求者户限几穿不书缣帛精楮然薄蹏不啻珠玉 
　　杜振门蒲州人书学欧阳父子 【吴雯莲洋诗集】 
　　杜陈常擅隶书 【嘉兴县志】 
　　杜文原字汇川无锡贡生工小楷屡为督抚主章奏 【无锡县志】 
　　杜钧江西人官太和知县工篆书嗜碑版 【王述庵年谱】 
　　杜文斗号春亭长沙诸生工篆隶 【春融堂集】 
　　杜大本长沙诸生隶书亦工 【王昶使楚丛谈】 
　　杜穗岁贡生擅书名 【清丰县志】 
　　杜煦字棣君号天庄山阴人嘉庆十二年举人截取知县道光元年举制科书得香光神髓逮七十尚能作蝇头书 【两浙輶轩续录】 
　　按一字春晖嗜金石喜摹刻古迹 
　　杜薇之字紫垣号浣花昆明人嘉庆十四年进士入翰林 
　　喜讲汉隶 【退庵书书 【书：画】 跋】 
　　杜棠字萨南一字召亭巴陵人嘉庆二十一年顺天举人官大宁知县善楷书 【吴敏树撰墓表】 
　　杜厚字载焉号拙斋长洲人专攻汉隶书汉世诸碑临写无虚日吴中好事者往往家有其书 【吴门耆旧记】 
　　彭蕴章撰小传云习汉隶三十余年苍劲有法人多珍之 
　　顾承借月楼记云平生不治他技而专攻于书其于汉隶书治之尤精既以善书名吴中求其书者无虚日载焉一一应之帘阁据几挥洒不倦亦借以自娱焉 
　　工分隶善铁笔 【墨林今话】 
　　按彭文敬少时尝从拙斋学书 
　　杜鼎新昆山增生工书善擘窠大字 【书画家笔录】 
　　杜学颐字子贞无锡诸生能书笔致娟秀 【同上】 
　　杜锡三字晋斋无锡附贡工小楷 【同上】 
　　杜宝田字小石以军功保县丞精书法 【和州志】 
　　杜求煃字晋卿海宁诸生书学六朝得秀媚之致 【近人三借庐笔谈】 

　　鲁 

　　鲁光被改名詹号云石一号青岑嘉定诸生工书 【练音初集】 
　　鲁一贞字亮侪太湖人与张廷相同辑玉燕楼书法 【木叶厱法书记】 
　　鲁杏秀字毓林会稽廪贡官兰溪训导工书法 【两浙輶轩续录】 
　　鲁琪光字芝友南丰人同治七年进士官济南知府工书法以率更之遒秀兼海岳之姿致乞书者积纸盈屋日挥数十幅未尝厌倦 【名人尺牍续传】 
　　鲁友柏余杭人分隶苍古楷书法颜鲁公擘窠巨字尤有魄力尝于琵琶上手写琵琶行全篇为时所称 【广印人传】 

　　伍 

　　伍弥泰氏伍弥蒙古正黄旗人雍正间袭封三等伯官至东阁大学士谥文端 
　　万应馨曰公精于篆籀之学 【鸡肋编】 
　　伍正阿字怿山江宁驻防旗人由诸生官至佐领精篆法 【江宁续志】 
　　伍承宣字力臣上元优贡官桃源训导书法极工 【金陵通传】 

　　古 

　　古斌一名典字慎五号剩楼江都 【一作宁】 举人 
　　工草书 【扬州画舫录】 
　　予藏小石一方高约四寸广半之一面古斌为临汾贺君召缩临出师颂一面常执桓楷书释文大仅如蝇可称珍玩 【郁栖书话】 

　　武 

　　武绪字无念明崇祯六年举人本朝官吉水知县书法遒劲 【南乐县志】 
　　武玠字锡宝工书法 【同上】 
　　武云别号石湖渔叟溧水人善鼓琴尤精镌刻凡诸家法帖镌石无不神肖县署有二小碑皆云所集右军书也 【江宁续志】 
　　武隆阿瓜勒佳氏字骏亭满洲正黄旗人官山东巡抚和阗办事大臣 
　　喜作擘□ 【□：窠】 大字 【师友集】 
　　武荫棠字美如永年人嘉庆十八年拔贡工楷法 【广平府志】 
　　武士仁工书法 【肥乡县志】 

　　浦 

　　浦承恩号情田上元人无锡籍由世袭云骑尉官至三山营参将工四体书学邓完白得其形似亦能诗 【木叶厱法书记】 

　　虎 

　　虎坤元字子厚成都人官通永镇总兵在秣陵关与发逆战死谥忠壮 
　　常被创断其巨指然犹能执笔作径寸书苍劲有骨其所书大虎字人争求之谓可辟邪 【陈继聪功臣别传】 

　　○八荠 【米】 

　　米 

　　米 

　　米汉雯字紫来号秀峰宛平人顺治十八年进士官长葛知县康熙十八年举鸿博授编修官至侍讲 
　　王士祯曰书仿南宫尤工金石篆刻 
　　宋荦唐拓圣教序跋云紫来书为当时第一 
　　书学米南宫径寸外者尤妩媚或谓其天才造诣当在友石先生之上 【汪琬说铃】 

　　○九蟹 【解】 

　　解 

　　解 

　　解勖号湘渠武进诸生耄年犹能作蝇头小楷 【武阳合志】 
　　解道仔号铁樵天津人流庽南昌工篆分精铁笔有红椒馆印存曾燠吴照等皆为之题 【木叶厱法书记】 
　　吴照赠诗云偶窥团扇上细字书八分筋瘦芒角隐气逸疏密匀袖中出小印变化无古人 

　　○十一轸 【闵　尹】 

　　闵 
　　尹 

　　闵 

　　闵声原名中正字毅夫号雪蓑乌程诸生 
　　张鉴曰以庄氏史案下狱年余始解贫益甚而踵门求书及篆刻者未尝绝也 
　　闵麟嗣字宾连歙人精书法 【安徽通志】 
　　闵益字又损别号髯道人又曰雪岩居士新都人书法精妙 【涿州志】 
　　闵应铨字长六南昌人自号湖上散人善书一时碑版多出其手士林珍之 【江西通志】 
　　杨宾曰江西能书者以危载余衡为最八大山人次之闵长六应铨又次之 
　　又曰闵学圣教兴福碑惜乎指动 
　　闵道隆字宛中号南窗歙县岁贡生 
　　吴定撰传云工书 【紫石泉山房集】 
　　吴骞曰以八分擅名于歙与方密庵行楷相匹 【拜经楼藏书题跋记】 
　　朱筠撰汪绂传云道隆工隶书 【笥河文集】 

　　尹 

　　尹鋘号迂夫上虞人工临池 【邵青门集】 
　　尹元贡号种雨雩都人康熙时举人官房山知县工书不轻作顾性嗜茗得佳茗酣啜疾书舒卷自如 【江西通志】 
　　尹远望字渭佐工书法 【嵊县志】 
　　尹继善章佳氏字符长号望山满洲镶黄旗人雍正元年进士官文华殿大学士乾隆三十六年卒年七十六谥 【谥：谥】 文端 
　　袁枚与继善尺牍云公书肆力文董非专门名家所可企及 【随园尺牍】 
　　尹帝锡字晖吉宜兴人善欧阳率更书而名不甚显 【初月楼闻见录】 
　　尹式金字听泉江浦人乾隆三十六年举人书法遒劲 【江宁府志】 
　　式金工书与同榜县人张世焘齐名 【金陵通传】 
　　尹式玉更名正字方水号赘士式金弟以岁贡选天长教谕 【按通传作训导】 
　　书法亦工时称二尹 【江宁府志】 
　　工书法 【扬州画舫录】 
　　尹廷宣字小廉式金子诸生 
　　尹开二字汉翀式玉子诸生均能书 【江宁府志】 
　　尹济源字霁园号竹农历城人嘉庆十三年进士官湖北巡抚善书 【山左诗续抄】 
　　尹效先字绍伊式金孙诸生 
　　尹燕喜字雨亭式玉孙诸生均以能书名 【江宁府志】 
　　尹彭寿字慈经号竹 【一作祝】 年诸城人光绪十四年副贡嗜金石工篆隶着石鼓文汇 【木叶厱法书记】 

　　○十二吻 【恽】 

　　恽 

　　恽 

　　恽敬字子居号简堂武进人乾隆四十八年举人官吴城同知 
　　予藏阳城张志仁洗砚图上端有子居八分书赞颇古秀有致 【木叶厱法书记】 
　　恽秉恬改名秉怡字洁士号梧冈武进人道光元年举制科 
　　吴德旋曰梧冈受书法于同里庄然乙然乙师率更父子而君以徐季海为宗论者以为各有胜处 
　　恽汇昌字子辨一作子骈秉怡子增生殉粤匪之难 
　　陆继辂曰工篆书 【合肥学舍札记】 

　　○十三阮 【阮苑】 

　　阮 
　　苑 

　　阮 

　　阮鲁士字一儒太湖人明诸生甲申后不出工书法 【安徽通志】 
　　阮濎号晋林江都人 
　　工书法有临西园雅集叙 【李国宋螺隐居集】 
　　晋林尝仿米芾作续书评 【曹溶静惕堂集】 
　　阮玉铉字爱耳别号玉钩外史江都 【一作甘泉】 人 
　　工书有碑在县学 【甘泉县志】 
　　余过七里泷谒严子陵祠堂见玉铉所书天子故人扁于众中最矫矫独出而郡中诸碑碣往往为其手书 【焦循北湖小志】 
　　放按志乘不载玉铉之字予见张小帆中丞藏有萧灵曦为王西樵画三舟图卷子引首行书系玉铉所题自署玉钩外史阮某下押名印及爱耳两印始得为之补传 
　　阮匡衡字瑶岑江都人康熙四十二年武进士官滁州守备工十七帖年七十余犹日临不倦 【扬州画舫录】 
　　阮金堂字宣廷一字怀州号容髯匡衡侄仪征增广生工草书 【同上】 
　　阮元字伯元一字梁伯号云 【一作芸】 台别号雷塘盦主揅经老人颐性老人节性老人金堂从孙乾隆五十四年进士官至体仁阁大学士晋太傅道光二十九年十月卒年八十六谥文达 
　　工分隶 【扬州画舫录】 
　　方朔石门颂碑云此碑近日学者少得者亦少姜玉溪先生藏有阮文达旧赠一联波澜无二始知公之寝馈于此刻者深矣 
　　又百石卒史碑云阮文达公中年亦力学此碑鲁孝王石人有乾隆甲寅阮元移置八字尚未臻极至西湖之诂经精舍横额擘窠四大字则纵横排荡无一不神合此碑也 
　　伍崇曜阮文达石渠随笔跋云公书法郁盘飞动间仿天发神谶碑 
　　文达精书学自所著北碑南帖论出学者奉为圭臬数百年之风气为之一变力亦伟矣予藏文达临龙藏寺碑一通兼有险峻冲和之胜盖能融会南北而一之者 【木叶厱法书记】 
　　阮爽字开美玉田诸生原籍会稽善篆书 【玉田县志】 
　　阮亮字叶舟仁和人书法秀逸似梁山舟学士名重于时 【两浙輶轩续录】 
　　阮常生字寿昌一字彬甫号小云元嗣子荫生官至清河道 
　　工铁笔书法柳公权着团云书屋印谱 【云庄印话】 
　　隶书浑厚铁笔古雅在三桥修能伯仲之间 【历朝印识】 
　　阮汝昌字寿鹤奉贤诸生官直隶知府善摹钟鼎文字 【广印人传】 

　　苑 

　　苑体曾字祚长乾隆五十四年选贡成均官新津知县书法王褚 【宁津县志】 
　　苑韵古字际唐太学生工草书初法兰亭怀素后专法十七帖其用笔用意直入古人之室 【同上】 
　　苑中和字东泉廪生工颜鲁公书法庙堂名胜之地每有其遗迹 【沙河县志】 

　　○十四旱 【管　满】 

　　管 
　　满 

　　管 

　　管士昌字宏道娄人真草隶篆皆工 【松江府志】 
　　管联字思复号鳌 【鳌：鳌】 
　　峰海宁人乾隆二十一年武举人官澎湖千总加守备衔书学颜柳寸缣尺幅人犹宝之 【杭郡诗续辑】 
　　管镛字西雍上元诸生工书 【江宁府志】 
　　管凤冈字上九号菊堂晚号晚香老人海宁诸生善书摹灵飞经韭花等帖垂老不倦暮年爱读释氏书每手写楞严金刚诸经以舍兰若 【杭郡诗续辑】 
　　善书好写经笔法颇近董华亭 【两浙輶轩续录】 
　　管成鸾字彩若望江廪生工书法 【安徽通志】 
　　管学湛字乐斯武进人善小楷得文征明法尤精篆刻似邓完白 【初月楼文集】 
　　管鼎号佛容长洲人居城东之管家园有亭临池南面其中一榻一几榻上杂置古帖卷帙几方广而泽光可以鉴惟置笔砚而已时摹古人名迹以自娱 【行素斋集】 

　　满 

　　满心斋满洲人承袭武职兼摄佐领稍闲临摹古帖端庄刚健不杂流丽婀娜之派曰此书法正体也 【常安驻淮集】 

　　○十五澘 【简】 

　　简 

　　简 

　　简经纶字琴斋番禺人八分古致似陈曼生篆刻亦似之 【广印人传】 

　　皇清书史卷二十四 

　　●皇清书史卷二十五 

　　义州李放海桴纂录 

　　上声（三） 
　　上声（四） 

　　◆上声（三） 

　　十六铣 

　　○【上声】 十六铣 【单】 

　　单 

　　单 

　　单宗元字绍伯号愚溪高密人善擘窠大书结体遒古 【山左诗续钞】 
　　单楷字书田高密岁贡生善书法然不轻作豪贵家求之不可得则巿以重值有以所藏鬻之者先生益大恚终身不为人作曰藉吾书以牟利污吾名矣 【同上】 
　　单恩培字沅华萧山诸生楷书秀整雅近唐贤 【硖川诗续钞】 
　　单为鏓字伯平号芙秋高密人嘉庆十八年拔贡官栖霞教谕擅临池 【山左诗续钞】 
　　单为濂字廉泉高密人善书 【同上】 
　　擅临池道光间高丽国王命使臣求其书酬以裘珠不受王以诗酬之 【山东通志】 
　　廉泉晚号半翁着有字学一得予藏其楷书东坡绝句高丽笺本直幅字颇遒健 【木叶厱法书记】 
　　单可琚字佩中号雪舫高密例贡举制科着草均类辨一卷 【山东通志】 

　　◆上声（四） 

　　十七筱 
　　十八巧 
　　十九皓 
　　二十哿 
　　二十一马 

　　○ 【上声】 十七筱 【赵　绍】 

　　赵 
　　绍 

　　赵 

　　赵士麟字麟伯号玉峰河阳人康熙三年进士官吏部左侍郎 
　　徐文驹撰状云著述之暇又复濡毫染翰出入于李西台赵承旨之间时复摹石以惠后学今所传读书堂石刻是也 
　　张英曰草书有张长史怀上人遗法 
　　庞垲跋赵玉峰少宰书迹云先生此帖根柢二王参以虞褚用法而不局于法惊鸿游龙兔起鹘落殆不足尽其致 【丛碧山房集】 
　　张石虹读书堂集跋云先生最工草书融会伯高张王秃素诸家而得其神髓落纸挥毫极龙蛇飞动之致千文草帖其一种也 
　　赵申乔字松伍号慎旃武进人康熙九年进士官户部尚书谥恭毅赵怀玉曰恭毅虽不以书名而骨干坚苍时得颜柳笔意 
　　赵执信字伸符号秋谷益都人康熙十八年进士官右赞善未壮去官更号澹修别号无想道人晚年自署召山老人卒年八十三 
　　汪由敦撰墓志云所至冠盖逢迎乞诗文书法者坌至 
　　冯补之不知笔法一以分间布白为主赵秋谷守其法而不变 【大瓢偶笔】 
　　精书法 【名人尺牍小传】 
　　宋弼寄赵秋谷先生诗云诗名杜工部书法赵王孙 
　　因园赞善于书亦极尊冯钝吟自作之书可与冯氏相乱予藏其小真书一幅书昌黎南山石鼓酬曲江荷花七古三首又跋语二行都不下两三千字大仅如樱颗而不施阑格行气精整异常真剧迹也 【木叶厱法书记】 
　　赵炯字子藏号鹤斋盐山人康熙三十年进士官来宾知县书法酷爱华亭杂不可辨 【畿辅诗传】 
　　赵崇弼字梦求诸生工书 【泾县志】 
　　赵廷珂字声佩 【作一倍】 号东溪一号恒山常熟太学生 
　　善书法行草尤入妙品 【苏州府志】 
　　书法尤为邑中所推重 【海虞诗苑】 
　　赵士英字鼎望号伟堂昆明人康熙四十五年进士改庶吉士 
　　袁文揆曰工楷法曾蒙圣祖命书前赤壁赋于象牙笔筒士英求授笔砚即于御前跪书进呈大蒙嘉赏尝见鼎望与马宣臣太史赵玉峰少宰遗书楷行法皆本右军并虞虞山可称四杰此外如阚东白李厚居皆善十七帖怀素近年来如周立厓廷尉刘公御进士钱南园侍御陈孝廉源文学博泰运皆称书家亦一时之选也 【滇南文畧】 
　　赵知希字大音 【按号环石】 
　　康熙五十九年举人官晋州知州善草书 【泾县志】 
　　赵青藜撰行述云工书法草圣尤佳间作径丈大字遒劲不减颠 
　　米扁额几遍邑中 【潄芳居集】 
　　赵知希草书佳品上 【国朝书品】 
　　赵浚字哲侯泾诸生 
　　赵仁曰书法右军 
　　赵润泾人 
　　赵润草牓书能品下 【国朝书品】 
　　放按泾县志及潄芳居集均不载赵润其人吾疑润即浚字之误 
　　赵汝榘字仲方泾增生书法古劲得右军遗意 【泾县志】 
　　赵青藜曰肆力圣教序临摹数百本往往乱真 
　　赵继葵字心日句容例贡生书法遒劲得颜柳之遗 【金陵诗征】 
　　赵及字蓝虹号墨庄别号觉非贡生工行草书为时所重 【长子县志】 
　　赵作楫字载公号荃子益都人候选州同知能书 【山左诗钞】 
　　赵震元字伯彦号彦公雎州诸生能小楷 【中州诗钞】 
　　赵植字大生号仔上一号天游吴江诸生工行楷 【松陵诗征】 
　　赵大鲸字横山号学斋仁和人雍正二年进士官左副都御史 
　　袁枚曰楷法秀韵如铺春云 
　　陈兆仑曰义门先生真行书甲于本朝学斋其高弟 
　　彭启丰撰墓志云书法秀劲得赵董遗法 
　　杭董浦挽学斋诗云四海尚知求笔迹九京何处挹文澜云云盖学斋有工书名而没时堂上犹健在也 【杭郡诗辑】 
　　陈星斋先生论本朝书首推何义门次则姜西溟赵横山 【松轩随笔】 
　　赵之璧宁夏人以世袭一等子官两淮运司字学退翁 【按谓汪退谷】 
　　能擘窠大书 【扬州画舫录】 
　　赵如山字镇寰以字行上虞诸生 
　　陈兆仑曰喜为擘窠大书竟以冒寒作书中疾而卒 
　　赵震字鸿仪太仓人 
　　顾成志曰工楷书 
　　赵谦字古狂上元人工书 【金陵诗征】 
　　赵秀字文楚贡生周洗马金然其外祖也金然嫁女练裳竹笥女乞父所书充满箱箧及生秀教之书秀肆力临摹得其神似后从泾南司寇游所学益进 【南汇县志】 
　　赵绍武字铁厓凤台布衣工书 【山右诗存】 
　　赵善述字季良号间斋德州太学生学书精工 【山左诗钞】 
　　赵与羔字不党南丰人能行草书 【江西通志】 
　　赵起鲲字云大恩贡生工草书游屐所至必有留题 【嵊县志】 
　　赵云孙字瑶草深州诸生善楷书 【畿辅通志】 
　　赵大学字曾淑善草书 【兴化县志】 
　　赵殿成号松谷仁和人 
　　李发枝王右丞集笺注序略云松谷工书 
　　赵青藜字然乙号星阁浚子乾隆元年进士官御史 
　　青藜真及行书逸品下 【图 【图：国】 朝书品】 
　　赵希文字季重号怡斋青藜弟乾隆元年举人 
　　赵青藜撰行述云喜作草书专事劲健猛厉无软俗如其人 
　　赵金简字玉书一字石函又字赤绣上虞人嘉善籍乾隆四年进士官通许知县改杭州教授 
　　工书见笔砚即索书多书其所作诗 【杭郡诗续辑】 
　　朱彭曰工书小楷法米襄阳大字法颜鲁公苏玉局而运以己意 
　　赵佑字启人号鹿泉仁和人乾隆十七年进士官左都御史书法赵董予藏其七言楹帖引首押 【玉音】 
　　谨慎人长印名印下押再生人方印 【木叶厱法书记】 
　　赵翼字云松一作耘菘号瓯北阳湖人乾隆二十六年进士官贵西道庚辰科大魁为毕沅次诸重光皆军机中书也忌者为蜚语上闻比先生应廷试虑以嫌摈乃变易书法作率更体既首选读卷官刘文定公微疑之以语刘文正文正笑曰赵君书吾能辨之此必非也既揭晓乃叹曰能者固不可测耶 【先正事略】 
　　赵同翮字振六常熟人乾隆三十年举人官张掖知县善楷法 【苏州府志】 
　　赵绅字垂书号晴川上海诸生以子文哲官中书赠如其官 
　　善书 【上海县志】 
　　善书 【有正味斋骈体文】 
　　赵绳男字东武号缄斋申乔孙官刑部郎中 
　　赵怀玉撰行状云书学率更后师北海作字多端楷 
　　又曰书初学率更后更法海岳于近人中雅近张得天司寇 
　　赵讷字蛟亭以书名 【南汇县志】 
　　赵天德凤阳诸生善真行书 【安徽通志】 
　　赵之恬字雍度书法松雪得其神髓晚益苍老求书者户不绝迹 【东光县志】 
　　赵赐珍字天庚号春帆原名珍仁和人乾隆三十六年副贡工篆籀行楷与修西清古鉴 【杭郡诗三辑】 
　　赵怀玉字映川号亿孙一号味辛晚号收庵又号涒皋剩人绳男子乾隆四十五年召试举人官兖州同知书法雅健体兼苏米 【木叶厱法书记】 
　　赵曾字庆孙一字庆之号北岚莱阳人乾隆五十四年举人官江南候补同知 
　　陈文述撰墓志云工隶书 
　　王芑孙曰能为隶古书着隶辨辨一卷汉隶拾遗若干卷摹刻莱阳先贤手迹为莱阳人帖置鹤涧姜先生祠 
　　赵履泰字平三乾隆六十年钦赐检讨工书法 【泾县志】 
　　赵鉽字象庵官中书科中书性好书手抄十三经至五易 【易州志】 
　　赵秉冲字谦士号砚怀绅孙由国子生召入懋勤殿行走赐举人授内阁中书累官户部右侍郎加翰林衔 
　　博雅嗜古工篆隶能摹印 【履园丛话】 
　　梁章巨曰善篆书以精润胜 
　　赵庭槐字植三顺天人用书游江淮间字体雄秀宕逸出苏米二家 【淮安府志】 
　　赵瑶舟震泽人善书有明珠赋石刻 【墨林今话】 
　　赵彤字霞门吴县人书学董玄宰 【初月楼闻见录】 
　　赵振鲸字载坤钱塘人寿百有五岁得旨建坊能书大寿字 【杭郡诗三辑】 
　　赵绩成都庠生工书法嘉庆初死教匪之难年八十八 【四川通志】 
　　赵丙棫字芃若一字仰才别号养拙居士山阴人小篆宗李阳冰隶书仿韩择木 【飞鸿堂印人传】 
　　太学生幼耽六书之学终日枯坐作小篆忘寒暑者几三十年着说文韵钞百余卷又善篆刻乡里争宝之 【越风】 
　　赵学辙字季由号蓉湖怀玉从子嘉庆四年进士官湖州知府 
　　书法颜米赵董兼工篆隶 【阳湖县志】 
　　善书学米南宫而上窥颜平原晚年兼法思翁幼习篆刻精朱文自谓得沈凡民秘传恐妨于目三十后即弃去 【墨林今话】 
　　赵在田字光中一字谷士侯官人嘉庆四年进士官编修最工行楷书有唐贤风味 【师友集】 
　　赵本扬字直夫号靖安一号禹门瓮安人嘉庆十三年举人官江宁知县书法亦有时名 【黔诗纪略后编】 
　　赵席珍字子聘号响泉合肥人嘉庆十五年举人官旌德教谕与包慎伯研究书法深得其奥 【庐州府志】 
　　赵文彬初名安止号菊松新阳人嘉庆十八年举人工书年甫舞勺即能作擘窠大字笔力秀劲弟安礼号梅溪亦工书兼精篆隶 【昆新合志】 
　　赵云球字炳南吴江人嘉庆十八年拔贡授刑部七品小京官工书 【苏州府志】 
　　赵光字仲明号蓉舫晚号退盦昆明人嘉庆二十五年进士官刑部尚书谥文恪书法鲁公 【书画过目考】 
　　以书法名天下 【严辰墨花吟馆集】 
　　赵魏字洛生一作菉森号晋斋仁和人嘉庆二十五年恩贡 
　　精篆籀 【杭州府志】 
　　精隶古 【定香亭笔谈】 
　　工篆隶 【许槤古均阁宝刻录】 
　　隶真书俱精老有古法着有古今法帖汇目竹崦盦碑目 【杭郡诗续辑】 
　　赵之琛字献甫号次闲钱塘人 
　　善书填篆 【云庄印谱】 
　　精心嗜古邃金石之学篆刻得陈秋堂之传能尽各家所长曼生司马首推之兼工隶法善行楷 【墨林今话】 
　　精各体书尤擅铁笔有补罗迦室印谱阮文达极重之所著积古斋钟鼎彝器款识即次闲手摹付刊者予藏有隶书四小屏临灵台碑古瘦绝俗 【木叶厱法书记】 
　　赵琳字梦倩天津人工书 
　　【同上】 
　　赵培梓字丹宸岁贡选武清教谕工书 
　　【南乐县志】 
　　赵士鳌 
　　【鳌：鳌】 
　　字芳洲昆山诸生以能书名 
　　【昆新合志】 
　　赵京锡字子谦学辙子官灵寿知县书学率更汤雨生都督金陵琴隐园门联为成一代作者将终身隐焉十字出子谦手书 【木叶厱法书记】 
　　亦工书专学欧阳询体秀劲毕肖 【阳湖县志】 
　　赵子谦过访为书楹帖甚工 【琴隐园集】 
　　赵懿字懿子号谷庵钱塘人 【按之琛从子】 
　　工书能于径寸中作数百字尤精篆刻见赏于翁覃溪 【溪：溪】 阁学 【杭郡诗三辑】 
　　按初名祖仁 
　　工隶法篆刻虽名逊次闲其苍秀古拙亦有独诣处尤精边款每遇佳石辄于径寸中作数百字毫不费力篆书间仿钟鼎款识亦佳 【墨林今话】 
　　摹印学陈曼生书亦似之 【印识】 
　　赵丙字辛梅钱塘诸生楷法极精 【杭郡诗三辑】 
　　赵振盈字镜塘号白亭仁和监生以工书名 【同上】 
　　赵树吉字沅菁一作沅鶄宜宾人道光三十年进士官云南迤西道书法得香光神髓 【越缦堂日记】 
　　赵大晋号梦庵别号梦道人钱塘人工篆隶铁笔 【历朝印识】 
　　赵之骏字月卿文彬子诸生书法酷肖褚河南 【昆新合志】 
　　赵丙字曰修号莲溆甘泉诸生 
　　王僧任曰书有晋唐人风范自以为不工而善书者往往称之 
　　赵嘉淦字燕谋号雁湄仁和诸生殉粤逆之难工书法尤精小楷着有阁帖源流考证四卷 【杭郡诗三辑】 
　　姚世隆曰工书临晋唐碑版虽细如麻粟而雍容宽绰不失神韵兼擅铁笔竹头石乳人争宝之 
　　赵彦伦字云村席珍子咸丰元年举制科亦工书 【庐州府志】 
　　赵基复字子原新城人咸丰五年举人官东安教谕书法重神骨全得晋唐人笔法甚备小篆尤精何绍基书名震一世见之自叹为弗及 【畿辅通志】 
　　赵之谦字益甫一字撝叔号悲庵一号梅庵又有冷君无闷诸号会稽人咸丰九年举人官鄱阳知县书学北碑兼擅篆分铁笔 【木叶厱法书记】 
　　尤长篆隶 【金石学录补】 
　　赵惇字旬心甫士鳌 【鳌：鳌】 子廪生左右手兼能书细楷得欧柳笔意 【昆新合志】 
　　赵烈文字惠父晚号能静阳湖人官易州知州晚居常熟书法北碑 【木叶厱法书记】 
　　赵穆字仲穆一字穆父常州人工书刻印追秦汉 【广印人传】 
　　赵宝善号也闲顺天 【一作山东】 人官河南知县工书学褚登善有石刻 【郁栖书话】 

　　绍 

　　绍諴字葛民别号云龙旧衲马佳氏满州镶黄旗人官山西布政使工楷隶精鉴赏 【木叶厱法书记】 

　　○十八巧 【鲍】 

　　鲍 

　　鲍 

　　鲍历字思远康熙十四年入上海学第一书法亦工 【川沙厅志】 
　　鲍倚云字薇省号苏亭歙县优贡生乾隆四十二年卒年七十一 
　　阮元寿藤斋集序云先生亦工书此集稿本皆先生以行书自钞者 
　　鲍元标字云表歙人工小楷书 【扬州画舫录】 
　　鲍之俊舒城增生工书法 【庐州府志】 
　　鲍楹字觉庭余杭人由副贡官淳安训导善书 【淳安县志】 
　　鲍橚楹弟亦淳安训导工草书得张旭之遗 【同上】 
　　鲍骏字声来号桐石平湖诸生工书离奇夭矫得颠素神髓 【两浙輶轩续录】 
　　鲍懋芳字芝山仁和诸生工书人争宝之 【杭郡诗续辑】 
　　鲍楷字端书号兰村仁和诸生书法入晋唐之室 【同上】 
　　鲍为鲤字海门增生工楷法索者无虚日 【六安州志】 
　　鲍为鲲字阆苑岁贡生尤精书法 【同上】 
　　鲍镇方字东方繁昌人官广东经历 
　　喻福基曰善书为阮相国所重宇内碑版多出其手 【海天楼诗钞】 
　　又曰东方从事刘石庵日耴 【日耴：最】 久厥后阮芸台相国极礼重之每以碑文命书 【同上】 
　　鲍沺凤阳诸生善真行书 【安徽通志】 
　　鲍桂星字双五号觉生一号琴舫倚云孙嘉庆四年进士官工部右侍郎兼工八法定远方太守士淦尝从之学书 【木叶厱法书记】 
　　鲍崇城号让斋歙人居扬州官道员 
　　扬州皮巿街广济水仓门上勒石扁字极佳询之乃鲍崇城所作字体极得诚悬法因增其名入随安室书录中 【浪迹丛谈】 
　　按鲍氏刻有安素轩帖 
　　鲍桂孙字古香黟人善篆隶八分尤入妙着有石鼓文考仿汉印谱 【安徽通志】 
　　鲍俊字宗垣号逸卿香山人道光三年进士官刑部主事以工书名于时殿试卷在进呈十本之内其工小楷如此而大小行草以及擘窠大字靡弗工故远近求者踵相接 【岭海诗钞】 
　　案主事南山艺谈录作员外 
　　鲍煋字韡伯号白华杭州诸生篆隶冠绝一时 【杭郡诗三辑】 
　　鲍蘅号逸农歙人工小篆 【广印人传】 

　　○十九皓 【宝　保】 

　　宝 
　　保 

　　宝 

　　宝日旬字东山马佳氏满洲镶黄旗人道光二十一年进士官兵部侍郎楷法欧褚予藏其为绍葛民所作七言楹帖葛民其从子也 【清乐堂随笔】 
　　宝昌伊尔根觉罗氏字兴谷一字朗轩满洲正黄旗人同治十三年进士官礼部侍郎精分隶铁笔 【木叶厱法书记】 

　　保 

　　保嘉正字天吉南通武生书工章草印章摹雪渔笔法苍古 【崇川诗钞汇存】 

　　○二十哿 【左】 

　　左 

　　左 

　　左天墉字御青宁德人康熙三十五年举人精书法 【安徽通志】 
　　左冕字子弁诸生善书法兼吴兴华亭之长康熙四十四年上南巡诏善书者集贡院考取入南书房或劝冕行冕曰我不愿以书法进身也不就 【泾县志】 
　　左亭号筠溪江宁人善八法工篆刻 【飞鸿堂印人传】 
　　左兰城丹徒人学书于王梦楼 【三松堂集】 
　　左坚吾字叔固一字君昫桐城监生 
　　方东树先友记云书法俊逸倜傥兼徐季海欧阳信本两家笔势 
　　左仁字青峙号清石原名辉春湘乡人道光八年举人官署淮徐海兵备道 
　　善书纯法坡公 【见闻随笔】 
　　左宗棠字季高号朴存湘阴人道光十二年举人钦赐翰林官至东阁大学士封恪靖侯谥文襄书法雄伟晚年喜为小篆予藏其七言楹帖一副 【木叶厱法书记】 
　　左孝威字子重宗棠子举人荫主事 
　　王闿运跋欧阳述临王坟记石刻云左季高丈年四十以后自命能篆其子子重童而习焉乃遒劲过于父因语左云中年出家一举笔辄有楷隶意故远不及小儿女君亦可以巳矣左傲不信今其父子书具存高下可定也 
　　案子重弟子异方伯孝同亦工小篆甲子冬卒年六十余 

　　○二十一马 【马夏贾】 

　　马 
　　夏 
　　贾 

　　马 

　　马骏字图求号西樵山阳人康熙八年举人荐鸿博未试卒善行楷仿汉魏人作小印章无不精好 【淮安府志】 
　　马孔怀字士雅康熙十二年进士书法精工 【东光县志】 
　　马孔掦 【掦：扬】 字王烈号釆 【釆：采】 公一号兰庄康熙十五年岁贡官真定教谕工书法 【同上】 
　　马雄镇字锡蕃号坦公辽阳人隶汉军镶黄旗总督鸣佩子以父荫累官广西巡抚孙延龄叛不屈全家悉被害谥 【谥：谥】 文毅 
　　陈仪马文毅公汇草辨疑题后云书凡十二卷集晋唐以来法帖依梅氏字汇一一钩勒之一字而诸家之草具一草而纤毫之异别其精工妍辨虽明窗净几之间意恬手闲之顷亦未易办况如公所处之时与地哉 【学士集】 
　　马西斋刺史出示尊人文毅公草书字汇盖公被絷粤西时所集目录小楷顾夫人笔也 【石维崧樊山诗集】 
　　张思问题马文毅公汇草办 【办：辨】 疑诗自注云汇草辨疑者其狱中所临晋唐草书也旁注小楷出姬人顾氏之笔姬亦从公死 
　　厉鹗书汇草辨疑后云公工草法当蒙难日取宣城梅氏字汇为前人草书各体分其部居一一精审公之从容就义由于所养有素此足征矣 
　　马天游苏州人艺事无所不能晓篆隶精印章善双钩影拓诸长而为镌刻曲尽其妙翻古帖能乱真刻今书如手写凡书学源流笔法要妙皆能言其所以然某书本某家某字某体出某碑某帖如指诸掌 【潘耒稼堂集】 
　　马思赞本姓朱字寒中号衎斋一号南楼海盐人工诗及书法 【两浙輶轩录】 
　　按一字仲安 
　　马汝为字宣臣元江人康熙四十二年进士官检讨改知府工书与虞虞山赵鼎望赵玉峰称四杰 【滇南文略】 
　　马兆羲字圣则号雪航上元人书法酷似董香光 【金陵诗征】 
　　工书 【金陵通传】 
　　马元文字季甫以训导参年羹尧幕府将奏荐擢官谢词翰敏速马上日可作二万字 【桐城耆旧传】 
　　马荣祖字力本号石莲江都人雍正十年举人官鹿邑知县 
　　善书法 【扬州画舫录】 
　　马文坛字杏堂扬州人能擘窠书 【同上】 
　　马位字思三号南垞武功人居亳州官刑部员外郎书法深入晋人之室 【安徽通志】 
　　马负书官福建陆路提督性耽翰墨稍暇即临池 【阅微草堂笔记】 
　　马慧裕字朗山一字朝曦汉军正黄旗人乾隆三十六年进士官礼部尚书谥清恪宋咸熙曰书法摹右军 【耐冷谈】 
　　马尔森字槐卿诸生毕生精力瘁于毫楮规则率更时窥其藩尝手书澹轩集二函藏于家精妙无匹 【临胸县志】 
　　马时俊字民章南昌廪生书法出入锺王怀素督学汪廷玙尝令代书滕王阁记勒石阁西檐下 【江西通志】 
　　马亮字超亭号春冈奉贤诸生工诗善书客吴门三十年以书名一时士夫靡不以得其笔迹为屏幛光嘉庆六年归松病卒 【江苏诗征】 
　　陈廷庆曰春冈诗以明丽秀雅与其书法异曲同工盖其书不袭唐人筋骨而于宋元诸明名家之秀劲者实能遗貌取神进而益上 
　　马春生字宣和 【按号复堂】 
　　岁贡生书法秀劲得黄庭意 【桐城县志】 
　　善书 【安徽通志】 
　　马春田字雨耕号晴田廪贡生工诗及书 【桐城耆旧传】 
　　马步蟾字广周一字籋云又字桂甫号渔山会稽人嘉庆十六年进士官徽州知府 
　　孙德祖曰善书得香光笔法在史馆应诏写经特荷仁宗嘉叹宣庙御极奉命恭书七庙神牌拜白金文绮之赐盖吾乡以善书膺懋赏者先生为最云 
　　马燮堂号闲林钱塘人工书 【两浙輶轩续录】 
　　马鋐字芝亭海宁人候选州同善飞白书好古石刻 【杭郡诗三辑】 
　　擅飞白篆隶书 【金石学录】 
　　马振裕字惇园号玉岑钱塘诸生工八法 【杭郡诗三辑】 
　　马洵字小眉海宁人书学山谷 【同上】 
　　马瑞圣字世祥廪生工书法 【广昌县志】 
　　马恒谦字砚臣廪生工书 【同上】 
　　马履中字庸斋诸生嗜书法 【怀安县志】 
　　马德潜字复堂号兰谷庠生举孝廉方正不就书法近晋人 【东光县志】 
　　马桂龄字沤生官秦州州判能书 【硖川诗续钞】 
　　按沤生有更展芭蕉夏学书图题者甚众 
　　马沅字湘帆号韦伯上元人道光九年进士官监察御史善八分 【何兆瀛撰墓志】 
　　马昂霄字雨峰 【一作林】 吴县人道光十五年举人署杭州知府未兼旬粤逆破城投井死 
　　工书 【庸闲斋笔记】 
　　马三俊字命之桐城人咸丰元年举制科书法始好颜鲁公继好北碑继好先秦古文于国朝书家初爱刘文清继独好邓完白山人而其精神气魄妙悟笔力直有超出二家之外者 【方宗诚泊堂集】 
　　马起升字慎甫号慎庵一号趣园从仪征吴攘之问八法而私淑怀宁邓山人以县学生议叙同知着慎庵字范四卷 【桐城耆旧传】 
　　马景涛一名瀛字海秋江宁岁贡生尤考究古文篆籀之学 【金陵通传】 

　　夏 

　　夏闻政字青宇号西涯高邮国子生书法苍劲求者常满户外 【夏之蓉半舫斋文钞】 
　　夏光洛字禹书号秘庵别号云卧道人又号梅巢居士益阳诸生曹耀珩曰善书飞白远近争购之 
　　善书偶为飞白体时人乃盛称之有益阳书法推三绝李真郭草夏飞白之语 【沅湘耆旧集】 
　　夏之蓉字芙裳号醴谷 【按一号南芷】 
　　高邮人雍正十一年进士乾隆元年举鸿博授检讨工书法 【书画过目考】 
　　夏润长洲人少从何义门习欧阳率更书着肄书纪闻是编即述义门语 【苏州府志】 
　　夏晋字书林高淳人能书 【江宁府志】 
　　夏煜字晓亭高淳人工书 【同上】 
　　善小楷 【金陵通传】 
　　夏宗澜字起八诸生以经学荐授国子监丞善擘窠书 【江阴县志】 
　　夏挺芝字再阳诸生工二王书 【同上】 
　　夏渚字爱溪无为人工书与梁巘相颉颃 【庐州府志】 
　　夏日长字龙门六安人嗜诗及酒尤工书书成辄毁去间有得其完纸者携至都门大学士刘墉极赞叹数以缣素寄州守属日长书竟不报 【安徽通志】 
　　诸生书法尤臻绝诣遘狂疾歌哭不常人谓之为风遂以风自号作字更出神入化求者率不应兴至则向人乞纸书之顷刻竟数十幅书竟则悉取而毁之今藏其遗迹者殆珍如拱璧云 【六安州志】 
　　夏畴有书名 【黄岩县志】 
　　夏齐林之蓉孙工楷书书其祖南芷编年诗付镌 【惜抱轩集】 
　　夏朝坐字理堂江浦诸生着有字学拾遗 【金陵通传】 
　　夏永年字鹤仙号松岩别号鹿埜耕夫贡生书翰绝伦篆学尤精州城榜额碑铭多经题署着篆海一隅集 【保安州志】 
　　夏宝全字惺元号榕孙吴江人道光八年北闱举人官国子监学正丁艰归咸丰三年与粤逆战死赠助教书工欧阳率更体 【叶裕仁归盦文稿】 
　　夏呈图字洛泉青田人官桐乡训导书法绝佳 【耐冷谈】 
　　夏锡宝字丙亭号四泉江浦副贡生工书 【金陵通传补遗】 

　　贾 

　　贾国维字奠坤号千仞一号毅庵高邮人康熙三十五年顺天举人圣祖南巡献赋称旨取入内廷纂修丙戌榜后特旨一体殿试遂以一甲第三人及第授编修 
　　工书 【余金熙朝新语】 
　　贾珩字玉行号东瀛高邮人康熙三十八年举人书法工妙 【广陵诗事】 
　　贾如玺字珥峰雍正二年进士官主事喜宾客馆常州孙西琳河南畅中抡于家畅工篆刻孙书窥晋人堂奥如玺初仿之乱真既橅董尚书晚年风痹结字险绝有古趣榜署书尤工 【故城县志】 
　　工篆刻字险绝入古 【畿辅通志】 
　　工秦汉北魏篆隶诸体晚年字益险怪有古趣 【畿辅先哲传】 
　　贾延泰字开之号怿堂故城人雍正十年举人官中书书初仿欧阳信本继仿松雪能以劲婉驿骑两家 【纪昀文达公遗集】 
　　书法率更每有所作辄以赫蹏纸自书旋即弃置曰聊以寄吾意耳 【畿辅先哲传】 
　　贾六奇字罕蘅如玺子乾隆十七年副贡生官恩施知县书能传父法 【故城县志】 
　　书橅米赵得其父笔法 【畿辅先哲傅 【傅：传】 】 
　　贾埙字振武号丙塘歙人杭州籍工大小篆八分书 【飞鸿堂印人传】 
　　贾炎字午桥号蕉园故城人候选布经历书法东坡 【畿辅诗传】 
　　贾汝愚号柳溪故城举人工金石篆隶 【畿辅通志】 
　　官署浑源州知州工汉隶喜为缪篆不失古法 【畿辅先哲传】 
　　贾丰绶诸生工小楷 【金匮县志】 
　　贾臻字运生号退厓汝愚子道光十二年进士官安徽布政使署巡抚书承父学兼精鉴赏家有竹屏风馆藏金石文玩甚富 【木叶厱法书记】 
　　贾文郁字习侯上元 【一作江宁】 诸生殉粤匪之难 
　　工诗 【江宁续志】 

　　皇清书史卷二十五 

　　●皇清书史卷二十六 

　　义州李放陶邻纂录 

　　上声（四） 

　　二十二养 
　　二十三梗 
　　二十五有 
　　二十六寝 
　　二十九豏 

　　○【上声】 二十二养 【蒋】 

　　蒋 

　　蒋 

　　蒋允睿字圣思一字瞻武宜兴人明诸生参议如奇子 
　　陈维崧曰善书法与其父盘初先生有二王之目 【湖海楼集】 
　　蒋超字绥和号虎臣一号绥庵别号无嗔道人又号华阳山人金坛人顺治四年第三人及第官修撰告归入峩眉山以终 
　　施闰章曰酷嗜书法见人屏壁间一字可喜必句勒藏之心摹手追于晋唐行楷得其笔意 
　　尤侗曰语云善书者不择笔不可为训智永以秃笔作家蒋虎臣每过书斋拣秃笔袖去洒墨作书予尝笑之然其书如苍松古柏又当别论 【艮斋续说】 
　　书法得晋唐行楷笔意 【锦里新编】 
　　国初沈绎堂蒋虎臣齐名沈书传者多而蒋不多见 【茶余客话】 
　　蒋宗玺字玉峰工篆隶 【宜兴县志】 
　　蒋瑛字懋旃号文河吴郡西洞庭山人康熙二十四年拔贡官候选知县书法仿佛赵董 【李绂穆堂集】 
　　蒋仁锡字静山临汾人居京师康熙四十八年进士官礼部主事 
　　张大受曰精书法 【匠门书屋集】 
　　蒋继轼字蜀瞻号西圃甘泉人 【按江苏诗征作江都人】 
　　康熙五十二年进士官编修工书法 【甘泉县志】 
　　蒋典字于学号季虎宣城人康熙六十年岁贡工书名擅一时 【宛雅】 
　　蒋于京字敏士常熟人善书 【苏州府志】 
　　蒋梦兰字芳似号香山金坛人吴县籍诸生书法瘦硬蝇头小楷率皆悬臂书之 【吴县志】 
　　蒋兆鲤字龙门舒城庠生善书 【庐州府志】 
　　蒋其昌临淮人善行草 【安徽通志】 
　　蒋振鹭字子羽雍正二年进士官翰林精八法 【嘉善县志】 
　　按一作平湖人 
　　蒋衡字湘帆 【一作蘩 【□：蘩】 】 改名振生号新了凵了一号拙存晚号拙老人亦称凵了潭老布衣又称再生人超从子钦赐国子监学正衔 
　　杨宾曰湘帆十五岁从予学书今小楷冠绝一时予不及也 【大瓢偶笔】 
　　余集撰传云吴中书家推大瓢山人杨宾先生师之而博涉晋唐以来名家之迹积学既久名噪大江南北同时王吏部澍极推重之有拙存堂临帖二十八卷为帖三百六十六种又续临若干卷其它手迹甚伙具详所著临帖目录书后篇先生书宗欧柳尤善擘窠大字名擅一时碑版照耀四裔年五十六岁时矢志书十三经共八十余万言阅十二年而讫事南河河道总督高斌特疏进呈奉旨以墨刻颁行天下授衔国子监学正当写经时以恩贡选英山教谕又举鸿博皆力辞不赴其专精如此 
　　拙存善读书工书法尝入秦摩挲碑洞诸石刻慨然曰十三经皆当时经生所书非欧虞笔也中有舛谬且残缺当今圣天子崇儒重道必校正一手重书庶佐文明之治遂矢志键关历一纪书十三经成奏呈御览藏懋勤殿阅五十年乾隆壬子上命刊石列辟廱御制序文以传万世先生初以写经故蒙恩授国子监学正未就年七十卒 【梁溪诗征】 
　　卢见曾曰拙存书与良常王太史澍齐名而每自谓过之应让曰湘帆写十三经于扬州兴教寺奉旨刻石太学洵荣遇也 
　　蒋师渊字星泉衡从弟工篆书及钩橅法帖为王良常高足 【木叶厱法书记】 
　　善篆书 【拙存堂帖跋】 
　　蒋季润更名润字桂宫一作桂工号青隅吴县人 
　　韩骐哭蒋青隅诗序云潜心篆隶周秦以下金石文字无不搜讨而详辨之每得拓本闭户临仿匝月无不神肖镌刻印章直追秦汉不论金晶玉石辄利刃深入如乔松翠柏绝无桃李柔媚之习得者奉为至宝 【补瓢文稿】 
　　蒋琦字素园阳湖人乾隆九年举人官德兴知县 
　　洪亮吉曰工楷法 【外家纪闻】 
　　蒋树诚字实君琦兄弟行国子监生 
　　实君素园两舅氏皆工楷法三十内所钞书籍几至百种皆藏于家 【外家纪闻】 
　　蒋延宁字于璜琦兄弟行 
　　舅氏中工书以先生为最缮笺奏尢 【尢：尤】 工 【同上】 
　　蒋士铨字定甫号苔生一号心余又号清容铅山人乾隆二十二年进士官编修 
　　袁枚曰晚年虽病废而神明不衰左手作字横斜入古 
　　蒋仙根字蟠漪一字奕兰长洲贡生官同知 
　　袁枚曰善书法 【小仓山房诗钞】 
　　王昶曰以工书闻于时 【春融堂集】 
　　王鸣盛曰亦好事善书所居桃花坞林亭幽靓四方君子过吴者必造焉 【西庄始存稿】 
　　蒋齐耀字敬五阳湖人官海澄县丞有书名 【武阳合志】 
　　工书 【外家纪闻】 
　　赵怀王曰工书 
　　蒋重耀字星次齐耀弟乾隆三十三年副贡官钱塘知县 
　　工书 【外家纪闻】 
　　蒋骐昌字云翔号莹溪武进人官汉阳通判能书着篆隶偏傍考 【赵怀玉撰墓志】 
　　蒋宝善字定安阳湖人 
　　成童时作书即酷似二王 【外家纪闻】 
　　蒋知廉字用耻士铨子乾隆四十二年拔贡官临清州同知工作书 【惜抱轩集】 
　　蒋祥墀字盈阶号丹林天门人乾隆五十五年进士官吏部尚书书法欧虞 【书画过目考】 
　　蒋仁原名泰字阶明 【一作平】 后得古铜印有蒋仁字遂改今名字山堂别号吉罗居士一称女床山民仁和人 
　　工书楷法在锺元常索幼安之间善铁笔以汉人为宗人得片名寸楮珍若拱璧 【西泠怀古集】 
　　彭绍升曰山堂书品甚高予见其为友人所作扇头书心醉累日因藉介索得山堂书肇论二篇予以天真野逸评之盖节取杜子美赠李太白语也昔亡友陆佩鸣善评书或问当代擅名书家者谁为第一流佩鸣曰擅名者都无第一流老死深山古巷中者或有之如山堂非其人邪 【二林居集】 
　　生平书最精由南宫上窥二王参以孙过庭颜平原杨少师遇兴到时若以墨渖倾纸不能辨字人益重之有某中丞乞书坚不应后某以贿败咸服其高识 【叶廷管沤波渔话】 
　　放按某中丞当是王亶望 
　　郭麐曰山堂精研八法古雅绝伦 
　　又曰书法篆刻妙绝一时而不以为名 
　　吴德旋曰近人之书刘诸城浑厚淳实自足名家而仁和蒋山堂书古秀在骨如以墨汁倾纸上又时似枯藤挂壁思翁暮年神理也世人于笔法墨法皆所不讲而务求匀称见此等妙迹鲜不嗤怪有志之士所以穷老尽气于荒江老屋中惟求有以自信而不肯轻为人应酬笔墨也 
　　又曰山堂以善书名浙中初学米元章继以淳化阁二王帖晚宗孙过庭及颜平原又往往兼杨少师风格每作书如以墨渖倾纸上至不能辨间架然人益重之 
　　工篆刻而行楷书尤佳绝不趋俗媚彭进士绍升推为当代第一郭频伽论书诗中频罗早达吉罗穷一首亦大为山堂吐气也 【杭郡诗辑】 
　　邵志纯曰工篆刻尤善书法 
　　性孤冷寡言笑善书工铁笔阿雨窗运使重其人延之入署偶书苏句白发苍颜五十三遂病辞归没年适符其数【墨林今话】 
　　梁山舟晚年专用羊毫蒋山堂亦用羊毫即小楷亦由之转健 【前尘梦影录】 
　　予藏山堂行书八言楹帖苍古秀逸真有枯藤挂壁之势乾隆一朝韦布之书当以山堂为第一安吴书品不登其名何耶 【木叶厱法书记】 
　　蒋宏铭字思声宜兴国子生书法欧颜一时碑碣皆出其手 【书画家笔录】 
　　蒋泰字秋坪宜兴诸生书工欧阳率更体尝背临醴泉铭十余本与元拓丝毫无爽 【同上】 
　　蒋开字径三号冰壶海宁人工临池精篆刻 【杭郡诗续辑】 
　　蒋次云字汉阶号槎客嘉兴监生工书 【续梅里诗辑】 
　　蒋权字子持号丹山乐安诸生工书 【山东通志】 
　　蒋嗣曾阳湖诸生精楷法孙渊如重摹宋椠历代钟鼎彝器款识法帖二十卷嗣曾写释文严可均摹古篆 【郁栖书话】 
　　蒋云宽原名云官字撷五号牧叔永明人嘉庆四年进士官主事能书 【木叶厱法书记】 
　　蒋名芳字兰洲遂安诸生工书法 【书画家笔录】 
　　蒋百春字伯华金匮廪贡生工分隶 【同上】 
　　蒋曰豫字侑 【一作友】 
　　石阳湖监生官署蔚州知州花翎知府衔候补直隶州知州 
　　工篆隶书 【阳武合志】 
　　蒋芝生苏州人祁刻说文解字汪远孙校注国语皆其缮写授梓 【抱竹居检书记】 
　　蒋芳字篆云举人官万载教谕书法宗柳公权挺拔劲健 【南昌县志】 
　　蒋树培字芳原博野人道光十九年举人官内阁中书精书法宗颜鲁公 【畿辅通志】 
　　蒋琦龄原名琦淳字申甫号石寿一号月石全州人道光二十年进士官顺天府尹书法学颜柳欧褚诸家后专宗香光笔法 【空青水碧斋附录行述】 
　　蒋梅字琴溪仁和人 
　　邹粟园赠诗云能饮酒一斗独工书八分 【杭郡诗三辑】 
　　蒋士燮字理斋号蔼人海宁人 
　　蒋葆炘字寿庐士燮从兄 
　　许溎祥曰并以能书名 
　　蒋学谦字益斋仁和人精篆隶正书兼虞永兴颜平原之法温厚严重如其为人 【杭郡诗三辑】 
　　蒋坦字平伯号蔼卿钱塘诸生殉粤逆之难 
　　陈继聪撰传云工书法 
　　蒋镕经字砚诒吴县诸生候选训导咸丰六 【一作十】 
　　年骂贼死工书法得晋人笔意 【苏州府志】 
　　蒋世镛字莲州归安恩贡授直隶州州判自喜其书以为得逸少之神 【陆心源仪顾堂集】 
　　蒋堂原名维城号海珊乌程人字学怀素 【浔溪诗征】 
　　蒋康圻字子通士燮子诸生 
　　蒋学坚曰先伯父蔼人公以书鸣里中见擩染家学不俟临摹而书自工 【硖川诗续抄】 
　　蒋师辙字绍由上元人同治十二年拔贡官无为知州究心小学隶篆楷书无不工妙 【金陵通传补遗】 
　　蒋师轼字幼瞻师辙兄光绪元年举人精楷法着有印谱一卷 【江宁续志】 
　　蒋锡绅字书箴别号婴宁居士乌程人光绪五年举人官内阁中书嗜金石碑版终日临摹 【浔溪诗征】 
　　蒋人彦号莲溪秀水举人工书法 【寒松阁谭艺琐录】 

　　○二十三梗 【景井炳耿】 

　　景 
　　井 
　　炳 
　　耿 

　　景 

　　景考祥字履斋江都人汲县籍康熙五十二年进士官福建转运使工书天宁寺榜杏园石额是所书也 【扬州画舫录】 
　　景星杓字亭北 【一作北亭】 
　　号雪农晚号菊公仁和人 
　　书类山谷 【桑弢父集】 
　　景云字舜卿余姚人妙究六书精穷八法 【两浙輶轩续录】 
　　景士铨字廷选恩贡生善书法得力于圣教序 【元氏县志】 
　　景晖字春旭汉军正黄旗生员善书法 【文文忠公年谱】 
　　景惠字重甫号畅亭博尔古济特氏满洲正黄旗人官巩昌知府工楷书逼真右军乐毅论 【桂霖撰行述】 
　　景其浚字剑泉兴义人咸丰二年进士官礼部侍郎工楷法精赏鉴 【郁栖书话】 

　　井 

　　井其演字恺一文安人官学博书宗赵董秀健有法 【木叶厱法书记】 
　　汪启淑曰以书名于时 

　　炳 

　　炳咸觉罗氏字集之满洲人五十后以左耳重听自号半聋童年尝从桐城吴康甫二尹廷康习篆隶识钟鼎字学篆刻官都察院笔帖式退居城南龙树院莳花养鱼时称高士 【清乐堂随笔】 

　　耿 

　　耿愿鲁字公望号又朴馆陶人康熙九年进士官编修工楷法九岁学右军书 【蚕尾山房文】 
　　书法尤工人争宝之 【山东通志】 
　　耿于彝字舜中太原庠生书法精妙 【窦克勤遯斋集】 
　　耿国藩字湘门长沙上舍生居广州 
　　张九钺曰以书擅名岭南三十年 【陶园集】 
　　张维屏曰工书 

　　○二十五有 【柳钮】 

　　柳 
　　钮 

　　柳 

　　柳芳武进人佣书于新喻县署能日书一万字无涂注凡投谒及诗文词草稿皆主之后为狂人所害 【恽敬撰传】 

　　钮 

　　钮树玉字匪石吴县布衣精小学工小篆及行楷书俱有逸致 【木叶厱法书记】 
　　钮福保字右申号松泉道光十八年第一人及第官少詹事少工文词书法 【乌程县志】 
　　钮福畴字西农道光十一年拔贡官全椒 【一作舒城】 知县工词翰 【同上】 
　　工篆籀铁笔 【紫泥庵印话】 
　　钮玉庚字润生山阴人大兴籍同治四年进士官侍讲学士山东学政喜肄书楷法工秀得率更松雪两家笔意 【查尔崇撰家传】 
　　钮金庚字丽生精小楷泛滥晋唐而以沤波为归宿视其弟润生学士书较为近古 【石莲闇题跋】 

　　○二十六寝 【沈】 

　　沈 

　　沈 

　　沈寿旭字镜天号馥岩宣城人明崇祯十五年副榜 
　　自作临池学草书绝句云挥洒风云气纵横怒猊奔骥此中行兴来不禁惟濡发指顾丝丝剑影生 【天籁集】 
　　沈中畏字警存号荆门嘉兴人明诸生擅书 【樵李诗系】 
　　沈信字警涛别号借园翁平湖人明庠生工草书 【同上】 
　　沈机字尔任号海鸥自号梅花逋客桐乡人明诸生擅书 【同上】 
　　沈鸣求字与可上海人明诸生工书 【松江府志】 
　　沈楫字宏济华亭人明诸生度后工书晚年日书千字文易钱千文为薪水资 【同上】 
　　沈谦字玉矜号东江仁和人明诸生 
　　先生手书诗卷后缀小跋字画苍劲诗格浑成允为名迹 【两般秋雨盦随笔】 
　　沈自友字君张吴江人明季国子生书法居苏米间 【沈氏诗录】 
　　沈鹜字飞霞江阴布衣善飞白 【李介撰传】 
　　沈正春字泽民仁和人顺治三年岁贡官兴国知县工书法有金光明经石刻 【木叶厱法书记】 
　　沈荃字贞蕤号充斋一号绎堂又号位庵华亭人顺治九年第三人及第官詹事兼侍读学士加礼部侍郎谥文恪 
　　圣祖御跋董其昌书昼锦堂记云此屏装潢既成尚余缣素詹事沈荃亦华亭人素习其昌笔法题跋数语命之续书以见朕意 【佩文斋书画谱】 
　　荃以善书受上知凡命书命跋及缮录进呈者不可胜纪 【国史本传】 
　　书法尤有名 【一统志】 
　　王熙曰书法最工上自锺王下迄苏蔡皆得神骨晚年于米海岳董文敏两家至深然终不自满每书成旁人指其瑕处辄喜动颜色 
　　邵长蘅曰善书法自名公巨卿碑版下至遐陬荒徼琳宫梵宇争得其书以为荣以是名动天下与赵承旨董文敏相埒 
　　吴伟业送沈绎堂太史之官大梁诗自注云明宣庙时云间有大小沈学士以布衣善书入翰林皆著名迹大学士名度小学士名粲绎堂小学士后亦有书名 
　　方苞曰书法尤有名圣祖尝召入内殿赐坐论古今书法凡御制碑版及殿廷屏幛辄命公书之每侍圣祖书下笔即指其獘兼析其由上深嘉其忠益其后公子宗敬以编修入直上命作大小行楷犹忆及前事使内侍传谕安溪李公曰朕初学书宗敬之父荃实侍屡指陈得失至今每作书未尝不思荃之勤也 
　　杨宾曰沈绎堂学董而无其气韵 
　　王昶曰公以书名海内三十余年被圣祖特达之遇日或一再召见赐茶赐坐上或自作大书令题其后所赐御书笔墨貂裘文绮不可胜纪殿廷屏幛以及御座箴铭皆属书之 
　　工书继董文敏而起为时所重 【名人尺牍小传】 
　　沈荃真书佳品上 【国朝书品】 
　　沈兆连字器先号鹤沙钱塘人顺治十一年举人工书立格高妙 【湖墅诗钞】 
　　善书 【今世说】 
　　沈功宗字孚先萧山人善书法遇缣素必移易书满 【同上】 
　　沈兼又名参字两之号无诤道人嘉定人精心篆隶所镌印章直逼秦汉 【竹人录】 
　　沈翰字林士号西园一号寂庵青浦诸生能书 【青浦诗传】 
　　沈遴奇字子常号观侯一号章溪慈溪人工于书尤精于篆印 【郑梁寒村集】 
　　沈之法字汉章号葑野山阴诸生工书得雪瓢笔法 【越风】 
　　沈士栋字梁叔华亭诸生精小楷 【松江府志】 
　　沈中黄娄县诸生工真草书 【同上】 
　　按字岩仪号墨痴 
　　沈永禋字克将号醒公吴江县学生为诗及八分书皆有祖风 【沈氏诗录】 
　　按一号渔庄 
　　沈俊字士伟吴江学生好作阁体书 【同上】 
　　沈良友字笠岑号畏叟吴江诸生工篆隶笔法遒劲直追汉唐 【江苏诗征】 
　　袁景辂曰吾乡以隶书擅名者有两人笠岑以风秀胜陆赠翁以苍古胜盖沈之取法在唐而翁则直逼汉体矣 
　　沈寿国字治先号竹厓宣城人康熙元年岁贡工书 【宛雅】 
　　沈胤范字康臣号肯斋山阴人康熙六年进士官刑部郎中书学褚河南兼擅篆隶 【张英撰墓志】 
　　书法工柳颜欧钩画摹脱尽变极神旁通篆籀偶刻石为印士林宝之 【今世说】 
　　沈三曾字尹斌归安人康熙十五年进士官赞善工行楷书 【两浙輶轩录】 
　　沈涵字度汪号心斋别号彖余居士康熙十五年进士官内阁学士兼礼部侍郎工书 【归安县志】 
　　沈支炳字惕若阳湖人康熙十五年进士工书法 【武阳合志】 
　　沈长祚字存斋号芝田舒城人圣祖南巡献诗赋钦取一等第七名召入南书房办事丁艰归复荐鸿博工书法 【卢州府志】 
　　沈嘉然字滕友山阴人以能书名 【绍兴府志】 
　　沈祖尹字莘有吴江人能书 【沈氏诗录】 
　　沈绍文字孺休华亭人工行楷书得董文敏笔意 【木叶法书记】 
　　沈家福号涤尘之法子以善书名 【越风】 
　　沈虬字次雪号双庭一号茧村吴江岁贡生官嘉善知县善书初学文待诏既学董文敏皆能乱真 【松陵诗征】 
　　工书得文征明法盛行于时 【震泽新志】 
　　沈皡字皋日号融谷平湖贡生官辰州同知能书予藏其自书所作诗词小册秀健可喜 【木叶厱法书记】 
　　沈颔字骊珠号大瓢如皋贡生尤精书法有赵董两文敏之风 【江苏诗征】 
　　沈聃开字亦季泰州人 
　　王大经撰小传云工楷书遒劲秀逸不事摹仿自成一家而绝无蹊径 
　　沈圣宣字宏昭仁和人善书 【两浙輶轩录】 
　　按圣宣系谦之子 
　　沈翼原名敬字寅中一字习之号菜畦晚号凿坏嘉兴岁贡生举孝廉方正不赴 
　　隶书得汉人笔法 【梅里志】 
　　八分雄宕篆刻高古绝伦行草亦精妙 【梅里诗辑】 
　　书学涪翁自成高格八分学于朱太史为清溪李氏临汉唐分书殆徧尤自矜其篆刻非诇其绝粮时郑重求之不能得也 【春风录】 
　　书工四体篆刻高古绝伦 【晦堂诗话】 
　　工八分行草为竹坨入室弟子书法酷似之 【名人尺牍小传】 
　　沈国琇字吕璜吴江国子生日摹汉隶以自娱 【苏州府志】 
　　沈天中字兰初吴县诸生善章草悬腕中锋得魏晋人笔意 【同上】 
　　沈锺彦字美初号庄樗长州人工分隶书 【别裁诗集】 
　　沈德潜撰行述云工分隶一波一磔神与古会 【竹啸轩文钞】 
　　李崧沈庄樗古隶歌云银光横陈泻寒玉力排龙虎断鳌足兵甲销磨古战场折戟沈沙遗锈镞是谁作此古隶书庄樗先生出凡俗先生耆年鬓萧骚手抚碑版情偏豪苍厓古庙及破冢每过其处常周遭一点一画无假借心摹手追不轻下青霄纷纷乱粟雨罔两呼号神鬼诧秦有程貇汉蔡邕锺繇梁鹄称神工有唐鼎足韩蔡李兼擅数子堆元宗 【封禅碑直追汉人】 
　　国初顾苓与郑簠大江以南称两雄苓也谨严手屈铁簠也流宕徒横从先生奋起更超越网罗今古无遗踪贻予长笺并短幅大如盆盎细如粟玉轴牙签座上陈周鼎商彝眩人目海阳程旭吾及门善写丹青颇得名一见书法狂呌绝临摹面壁授杳冥苦心经营忘昼夜形枯神瘁戕其生呜呼造物毓才禀正气君之精力雄健谁能争 【芥轩集】 
　　沈斆敬字理存秀水诸生工楷法 【两浙輶轩录】 
　　沈廷文字元蘅号芝溪秀水人康熙三十七年第一人及第官修撰范光阳曰工书 【双云堂集】 
　　沈天宝字竹西虬子康熙四十四年举人与其父并工书法 【松陵诗征】 
　　亦以善书名 【震泽新志】 
　　沈元沧改名名沧字麟洲号东隅晚号晚闻翁仁和人查升女夫康熙四十四年举人官文昌知县以事戍宁夏卒于戍所 
　　书法赵董入武英殿书局时上尝语廷臣曰沈元沧书法与其外舅正同 【本朝名家诗钞小传】 
　　沈士凤字羽皇号南塘之法孙 
　　沈士熊号六峰士凤弟 
　　俱以书法名于世 【越风】 
　　沈允康字孟嘉钱塘诸生善作小楷 【清波小志】 
　　沈渊进字汉鸿号南亭海宁人候选州同知擅八法酷摹陈香泉佳者几欲乱真 【硖川诗钞】 
　　沈征俊字子甸嘉定诸生精小楷 【练音初集】 
　　沈日赞华亭人工书 【松江府志】 
　　沈芳字纫佩号水村吴江芦墟诸生究心六书王虚舟称其篆学可继斯冰 【苏州旧志】 
　　多蓄古书及金石文字工篆隶尝言隶书有折无转篆书有转无折时称至论 【苏州新志】 
　　游何侍讲义门之门工小篆及隶书王虚舟以篆书雄视海内见水村书叹为可继斯冰云 【松陵诗征】 
　　沈壬字斯立翼子工分篆铁笔 【嘉兴县志】 
　　沈大修字齐先号春田江都布衣善书 【淮海英灵集】 
　　沈青厓字良思号寓舟秀水人雍正元年举人官开归道 
　　工书法 【九畹古文】 
　　沈谦字去争号也山长洲人雍正七年举人官内阁中书书学颜鲁公尤负盛名于时 【陆耀撰墓志】 
　　沈鲲吴县人工书 【苏州府志】 
　　沈友士字艺林号春颿无锡贡生善隶 【江苏诗征】 
　　沈梅字良佐华亭监生工书小楷有晋人法度 【松江府志】 
　　沈大骥工书法 【泾县志】 
　　沈澹所苏州人工草隶其家归愚宗伯有诗咏之 【郁栖书画 【画：话】 】 
　　沈廷芳字畹叔号俶园一号荻林亦号慎旃又号晚芝晚号盥蒙元沧子乾隆元年召试鸿博授编修官山东按察使 
　　书法在兰亭丙舍间 【胡 【胡：湖】 海诗传】 
　　沈德潜字确士号归愚一号岘山锺彦子乾隆元年举鸿博四年中进士官礼部侍郎加尚书衔谥文悫分隶承家学尤擅真行精丽圆润有晋唐法度 【木叶厱法书记】 
　　沈志祖字学基号毅斋一号籋云吴县人乾隆十年进士官编修精八法探讨碑版名重于时 【苏州府志】 
　　林则徐跋沈毅斋墨迹云江左先辈能欧柳碑版乾隆时则拙老人与毅斋先生其最着也先生书深得唐人法今手迹亦不多见 
　　沈湖字镜涵号心崦一号小顽日赞子乾隆十三年进士官颖州府教授 
　　父日赞工书湖承家学真草隶篆皆擅能事 【青浦县志】 
　　沈栻字钦伯一字佩文号古云又号宗晏常熟人乾隆十六年进士官河东转运使善行楷书与昭文邵齐然齐名予藏其胸无一点事眼有数行书五言楹帖逼肖张文敏兼工八分 【木叶厱法书记】 
　　沈业富字既堂高邮人乾隆十六年进士官河东转运使工行书风韵天然 【扬州画舫录】 
　　按晚号味灯老人一字方谷 
　　沈维镛字荆范华亭人乾隆二十五年举人官凤翔知县工篆隶在凤翔日尝集坡公书凤翔八观诗以忧归自号石村山人 【松江府志】 
　　沈初字景初号云椒一号萃严平湖人乾隆二十七年召试授中书二十八年以第二人及第官至户部尚书谥文恪工书法与梁文定相颉颃尝见旧青田石两方上刻文恪蝇楷兰亭叙精美可喜 【木叶厱法书记】 
　　沈煌字升中余杭诸生以孝称工行楷 【道古堂集】 
　　沈春字既堂嘉兴人久居扬州工书 【扬州画舫录】 
　　沈祚昌原名御天字乘时别号虹桥居士吴县诸生隶临曹孔楷摹褚柳皆能得其堂奥 【飞鸿堂印人传】 
　　沈均安字际可高邮人官莲花厅同知工书 【随园诗话】 
　　沈石庵山阴人 
　　孙德祖曰精书法 
　　沈理治字子元号芝台合肥庠生善书法 【庐州府志】 
　　沈章泗字东鲁金坛人工楷法尝手钞续通鉴长编四十册 【清乐堂随笔】 
　　沈然乙湖子诸生亦以隶书称 【松江府志】 
　　沈世炜字吉甫号南雷又号沈楼廷芳子乾隆三十一年进士官礼部郎中 
　　万福曰善楷法酷似颜平原 
　　沈世燕字芑孙廷芳族子官武陟典史 
　　工诗及左手书 【盛百二柚堂续笔谈】 
　　沈恩湛字培元别号静天居士钱塘人乾隆三十七年以举人中明通榜官内阁中书以书名于时 【杭郡诗续辑】 
　　沈峻字存圃号丹厓天津人乾隆三十九年副贡官吴川知县书法王赵端凝有骨尝拓墨刻行世 【畿辅诗传】 
　　精书法 【天津县志】 
　　书法宗王赵索者踵至有问石山房墨刻 【畿辅先哲传】 
　　沈步垣字薇轩娄人乾隆四十六年进士官礼科给事中工篆隶 【松江府志】 
　　沈益字友三号竹亭钱塘籍嘉兴人乾隆六十年副贡 
　　工书是时山舟学士书名重天下以金帛求之者踵相接于是真赝杂糅然惟竹亭所作尤能乱真今士大夫家弆藏为秘玩者大抵多兔毛褐也 【杭郡诗续辑】 
　　以书名于时 【耐冷谈】 
　　沈昭兴字砚怡秀水诸生游福康安幕从征西藏积功官泸州知州工书鬻以自给 【嘉兴府志】 
　　沈懋敏字襄周清浦人工小楷 【明斋小识】 
　　沈旬心字云洲六合诸生善书行法圣教序楷学灵飞经年七十犹能灯下作蝇头楷 【金陵诗征】 
　　沈可均字师衡号雪鸿别号半桐居士一号竹林村学究嘉兴人工八分书以汉人为宗参以韩蔡史梁诸家着有唐隶辨八卷 【清仪阁题跋】 
　　沈锡字涵春号养梧海宁监生书法亦佳 【紫硖文献续录】 
　　沈士模字岫云嘉兴监生喜临池行草逼似查声山先生 【梅里诗续辑】 
　　沈莘乐字觉斯号任斋仁和人少工行楷书遒媚酷似赵松雪 【杭郡诗续辑】 
　　沈香龄字北岩仁和人善楷法 【同上】 
　　沈植基字绣渟杭州人工于札翰 【同上】 
　　沈道先字岸生廪生善悬腕作蝇头楷书 【霍山县志】 
　　沈炳皆字南爔有千字文集篆二卷刊刻行世 【六安州志】 
　　沈应彤本名潮号味蔗嘉庆五年举人官署商州知州善书 【嘉兴县志】 
　　沈酉字书山吴县人嘉庆六年进士官遂平知县书法遒媚 【苏州府志】 
　　沈厚字心田会稽人宛平籍嘉庆十八年拔贡改归本籍官松阳教谕工书 【两浙輶轩续录】 
　　沈鑅原名鑅彪字蔚堂号听篁仁和人嘉庆二十四年进士官汉黄德道书法晋唐得其风骨人获片纸珍如拱璧 【杭郡诗三辑】 
　　沈道宽字栗仲鄞县人大兴籍嘉庆二十五年进士官湖南桃源知县工书求者踵门不肯轻作一缣片纸人得之珍如拱璧着有八法筌蹏一卷 【方浚颐撰墓志】 
　　栗仲作书直入大令之室 【周仪暐夫椒山馆集】 
　　工书报慈寺壁间多其手迹有集鹤铭句贻寺僧联 【杨翰袌遗草堂诗集】 
　　沈兆澐字云巢峻子嘉庆三十二年进士官浙江布政使引疾归同治九年宴鹿鸣赏头品顶带光绪三年卒年九十四谥文和作字不苟有索者辄录格言相赠亲没每逢祭日辄端楷书心经 【畿辅先哲传】 
　　按号莹川 
　　沈钧字铁山桐乡诸生擅书名出入欧褚间 【桐溪诗述】 
　　沈铭彝字纪鸿号竹岑嘉兴诸生隶书尤妙 【耐冷谈】 
　　沈学诗字筠垞平湖廪贡生官海城知县工书 【两浙輶轩续录】 
　　沈钫字方锺号凫村岁贡生工书 【高邮耆旧诗存】 
　　沈淮字台簪桐乡人官山东知县工书精铁笔所蓄古印甚多名其居曰三千岁印斋 【木叶厱法书记】 
　　陈光绪赠诗云桐乡沈君酷嗜古不独能书擅虞褚临池余兴及篆刻精妙欲夺颜姜谱 【拜石山巢诗钞】 
　　沈学善字遵生号乐庵益子善承其父竹亭明经书学 【杭郡诗三辑】 
　　沈兆祥字吉人号又坡一号孟翯钱塘诸生长于篆刻善八分行楷学欧阳率更又仿黄庭乐毅论得其骨格而变为苍老 【沈兆霖撰传】 
　　沈蓥原名杰字秋白号殅庚书学山谷兼能篆刻 【无锡县志】 
　　沈照字小庾道光五年举人官汤溪知县工书 【盐城县志】 
　　沈炳原名厚塽字薇雨钱塘人道先八年岁贡楷法精整 【杭郡诗三辑】 
　　沈兆霖字尺生一字雨亭号子莍又号朗亭别号萸井生兆祥弟道光十六年进士官陕甘总督谥文忠 
　　自订年谱云篆隶刻印皆喜涉猎 
　　自题所摹禊帖及十三行诗注云少时喜涉猎不甚喜学书三十后始学为之 
　　又曰八分篆刻十余岁时已好之 
　　篆隶刻印奕棊子平无不通晓 【杭郡诗三辑】 
　　沈亨惠字慕琴道光二十年举人官南雄直隶州知州升知府书宗颜柳尤善擘窠大字 【嘉兴县志】 
　　沈熙龄字玉士道光二十三年优贡官山西知县许文恪赏其写作俱佳 【归安县志】 
　　沈炳垣字紫卿海盐人道光二十五年进士官中允督学广西殉粤匪之难恤赠礼部侍郎谥文节 
　　炳垣初授职编修上命词臣之工书者缮朱子全书炳垣与焉 【海盐县志】 
　　沈葆桢原名振宗字翰宇号幼丹侯官人道光二十七年进士官两江总督谥文肃书法唐人晚年于欧阳兰台道因碑致力尤深所作擘窠大字似在其妇翁林文忠公之上 【木叶厱法书记】 
　　沈莲字搴芙江阴诸生官香山巡检善书 【姚莹后湘集】 
　　沈林字安云号帅竹元和庠生书宗率更虽少年苍劲若老宿 【彭蕴章撰传】 
　　沈秉钰字式如吴县庠生楷法师锺太傅 【同上】 
　　沈爱蘐字琴伯嘉兴人善书尤精篆刻 【余楙白岳庵诗话】 
　　沈嘉霖字芝山川沙人府增生精于小楷 【川沙厅志】 
　　沈桢长洲人工楷法 【褚逢椿行素斋集】 
　　沈曰彬号逸楼吴江诸生 
　　善书师闻诗作大字楷法教弟子从之学者甚众诗专宗率更曰彬稍参褚法其工不亚于师 【苏州府志】 
　　沈恕字韵楼海宁诸生书学刘文清其得意处几欲乱真 【杭郡诗三辑】 
　　沈清藻字蔼如海宁廪生书法尤工 【同上】 
　　沈寿榕字朗山号意文海宁人官云南盐法道 
　　善八分 【小匏庵诗话】 
　　沈廷钰号藕庄诸生楷法尤精有晋唐矩矱兼擅篆刻徐锡可高足 【嘉兴县志】 
　　沈廷琪字澄斋廷钰族兄工书瘦硬通神 【同上】 
　　沈锡庆改名桂铣字咸中号秋峦可均子书法篆刻皆其所长 【同上】 
　　沈　雷号筤溪工分书 【同上】 
　　沈近光字石甫诸生行草峭拔喜摹黄涪翁兼工篆刻 【同上】 
　　沈用熙字薪甫号石坪八十后自号石翁合肥人以岁贡选宁国训导少而笃学时从其乡先生赵席珍响泉问八法赵故以学行闻于时荆溪周教授保绪有高名尝过合肥翁年二十余偕赵诣周邸舍周为言今天下书宗当属安吴包慎伯翁以诸生应试江宁访安吴不遇遇其高第弟子吴熙载就询笔法精心习之其后安吴罢官寓江宁翁亦客江宁因从受业于是年三十矣安吴之论书探微抉奥开辟一家前古无有翁性颛笃既亲承绪论则屏弃百为以为艺不独绝无所见虽年六十后辍汉分一意真草临摹晋唐北朝碑刻秒黍不失八十后精能之极乃趋简变人之得之者犹拱璧也翁生三十年而始工书又六十年年九十而后卒自三十以逮卒年无一日不学书然七十前犹谓不工不轻为人作至八十后书乃以颇自喜张文运刘泽源 【按字访渠】 张敬文 【按字琴襄】 皆传其业刘之笃信翁亦如翁之笃信安吴也 【马其昶撰传】 
　　张文运述沈先生书学云先生性专而能恒既悉安吴法锐精攻习昕夕不间初尚喜汉分六十后恐多务不精遂辍不习一意真草临摹各碑刻北朝则郑羲刁遵元公姬氏龙藏寺唐则自皇甫诞醴泉铭同州圣教序道因法师不空和尚褚摹禊帖吴郡书谱卒不下百数十本又时有所旁及盖先生于道专矣深矣然先生恒不自足不恒为人书晚于国朝书家爱刘文清之缛厚梁亳州之沈挺姚惜抱之宽宕邓完白之和静临摹不求形似必得其精真所在至善者四家无以过也然先生早守安吴法过谨于平纡转换有余刚直浑劲或不足八十后得亳州书精习历二三年用法稍趋简变书诣遂大进故人之得先生书者亦以八十后为尤可珍  
　　沈树镛字韵初号郑斋川沙举人官中书工楷隶书酷嗜金石藏弆之富冠于江左 【木叶厱法书记】 
　　沈基庶字玉森苏州人工隶书 【蠡庄诗话】 
　　先 【先：沈】 秉成字仲复号耦园归安人咸丰六年进士官安徽巡抚工楷法精鉴赏闻吴中一浴室有沈未遇时细楷书西厢记屏心后欲以重价购归不可得 【郁栖书话】 
　　沈景修字蒙叔号寒柯秀水人咸丰十一年拔贡官宁波训导作字真行入古少时吴江沈逸楼示君书翰俛仰古法纵横正变于是书鸣一时迨老而墨本流传踵越近代展卷如遇晋唐名笔男赓藻书法绝肖君 【谭献撰墓志】 
　　工书得率更神髓 【近人两浙词人小传】 
　　沈复粲号霞西山阴人鬻书为业嗜金石务博览著书甚多李爱伯侍御极重之曾辑有熙朝书家姓氏纂二十一卷惜无刊本南宋书估陈思有书小史魏鹤山为之序霞西殆不让古人矣子宗昉号寄凡亦好金石兼工分隶铁笔乱后弃其故业入赀为江苏县丞 【清乐堂随笔】 
　　沈炳荣字少庵号韵初海宁人同治四年举人工书 【硖川诗续钞】 
　　沈佑丹字梓堂江阴人书法逼近欧阳尤长于擘窠大字 【书画家笔录】 
　　按粟香笔记佑作又 
　　沈曾植字子培号乙庵晚号睡庵一号寐叟又号余翁嘉兴人光绪六年进士官安徽布政使丁己 【己：巳】 复辟授学部尚书于书初爱张廉卿尝欲着文以明其旨趣既遭国变乃专学黄忠端倪文贞两家而参以章帝史游索靖诸体古奥遒丽自成风格亦喜作草篆多参钟鼎文不袭寒山窠臼意在独树一帜真书中豪杰也 【郁栖书话】 
　　沈元章字孟牧一字黼庭仁和人光绪十一年拔贡官甘肃知县书法苍劲 【两浙輶轩续录】 
　　沈庆慈字仲田平湖诸生官仁和训导工书能自成家 【同上】 

　　○二十九豏 【范】 

　　范 

　　范 

　　范荃本名恒美字德一号石湖别号盟鸥野老甘泉人明诸生 
　　五岁能作擘窠字 【甘泉县志】 
　　范骧字文白号默庵晚号爱日老人海宁人明季岁贡生国朝举贤良方正科不就书名重一时然非其人不轻作 【海昌备志】 
　　书法仿锺王 【紫硖文献录】 
　　工书 【名人尺牍小传】 
　　放曾见文白手平中州集小行书苍秀可爱 
　　范风仁字梅隐嘉兴人书法酷似米海岳 【两淅 【淅：浙】 輶轩录】 
　　范印心字正其温县人顺治四年进士官河东道书法遒逸 【范瑶撰墓表】 
　　范岗字石虹鄞人顺治八年举人家故多晋唐法帖一见俱能摹写得真 【范光阳撰墓志】 
　　范承谟字觐公号螺山一号蒙谷沈阳人隶汉军镶黄旗顺治九年进士官福建总督为耿逆所害谥忠贞 
　　陆光旭曰字则骨劲神清法兼颜米 
　　张宗柟曰书法端庄娜直直逼平原 【带经堂诗话按语】 
　　梁同书曰公不以书见长而字里行间一种方正严毅之气令人起敬 
　　张廷济曰字画劲健郁勃纯似颜书 
　　予曾在俞廙轩侍郎座上见忠贞行书所作武夷杂咏卷子郁盘飞动笔意在颜柳之间即同时书法专家亦未能远过后有汪武曹先生份小楷题识亦佳侍郎旋以此卷寄赠端忠敏不三年忠敏即殉国难此卷竟似为之谶者亦异事也 【郁栖书话】 
　　范承勋字铭公号眉山一号苏公又号九松承谟弟以荫官至兵部尚书储大文代张廷玉撰神道碑云仿锺王米书尤工方丈字 
　　田雯龙淙帖跋云予虽不知书而于世之以书名者辄敢论其工拙今在夜郎见范公龙淙帖褚公绝伦遂惊叹为莫及雪消风柔茶花二本大放安得此老解衣盘礴疾书澄心堂纸百幅饷我耶 【古权堂集】 
　　范卜年字斯昌号岵瞻一号拙园山阴人康熙六年进士官永丰知县书法奇古苍劲中有姿致 【两浙輶轩录】 
　　范秉秀字伊璜号苏溪桂阳人康熙初拔贡工草书 【沅湘耆旧集】 
　　范在文字用和号质夫一号枋口河内人工书 【范泰恒撰墓志】 
　　范芝沔阳人嗜酒能文作字摹华亭笔法 【湖北通志】 
　　范瑞五会稽人指虽不能不动而能用意 【大瓢偶笔】 
　　范超字同叔青浦人能隶书 【青浦诗传】 
　　上海人工隶书 【江苏诗征】 
　　范凯字允静太和庠生善草书 【安徽通志】 
　　范君植字稼庵吴县人工楷法手书汤子遗书付刻 【抱竹居检书记】 
　　范蔚原名宏秀字文然号西山乌程国子监生少爱临池深得楷法 【浔溪诗征】 
　　范永祺字凤颉号莪亭鄞人乾隆五十年举人工于汉唐篆隶尤精摹印远近得者咸珍袭之 【潜研堂集】 
　　范棫士字祖年号芃野娄县人华亭籍乾隆五十七年以第二人及第官工科给事中善行楷远近争购之 【松江府志】 
　　按一字思皇 
　　范崇阶字升伯号小湖钱塘诸生善草书 【两浙輶轩续录】 
　　范为金字兰宫号衣垞仁和诸生善八法其擘窠大字几乱山舟学士之真 【同上】 
　　范辇云字楞阿一字云泉嘉兴人书圆劲得晋人笔法 【张井二竹斋集】 
　　范鸿藻字巢寓号次湖海宁诸生工篆隶刻印 【硖川诗续钞】 
　　范邦干字佐廷号蔗亭鄞县恩贡生工书学文待诏 【陈劢运甓斋稿】 
　　范显文甘泉人善八法咸丰三年城破饿死 【甘泉县志】 
　　范承志字小桥钱塘人与吴蓉圃同学书法颇饶后见笪晓山书执贽请业字学大进咸丰十年死难 【杭郡诗三辑】 

　　皇清书史卷二十六 

　　●皇清书史卷二十七 

　　义州李放寄镵纂录 

　　去声（一） 

　　一送 
　　二宋 
　　四寘 
　　五未 
　　六御 
　　七遇 

　　○【去声】 一送 【贡】 

　　贡 

　　贡 

　　贡震字文闇一字息甫江阴人乾隆十二年副贡官安徽知州 
　　善书 【江阴县志】 
　　工书法 【陶园集】 

　　○二宋 【宋】 

　　宋 

　　宋 

　　宋曹字彬 【一作邠】 臣号射陵一号蔬枰别号耕海潜人盐城人明宏光时荐授中书舍人年甫二十有六国初举山林隐逸及博学鸿词科并以疾辞卒年九十余 
　　善书 【淮安府志】 
　　有真草书石刻行世 【盐城县志】 
　　善书法 【遗民诗钞】 
　　精书法 【名人尺牍小传】 
　　工书法至今淮阴人家往往珍藏其书 【初月楼闻见录】 
　　精真行书着有书法琐言予家缋境轩所藏张壶山山水小册引首正书云岩结赏四大字出其手结体近米南宫 【木叶厱法书记】 
　　宋咸初名斌字二完后字尔恒号觉非平湖人工临池笔法遒劲 【檇李诗系】 
　　宋时旌字君召交城人工书法 【留溪外传】 
　　宋权字经公一字玄平亦作平公号雨恭晚号归德老农商邱人明天启五年进士官顺天巡抚国朝累官至大学士赠少保兼太子太保谥文康 
　　永年李氐藏宋文康手翰廿四通末附真书某氏像赞一首漫堂太宰荦装为上下两册沈文恪荃题其签曰宋文康公法书有文恪及同时诸老题识兹摘录于左 
　　胡贞开跋略云每一临池体兼众妙博奥如锺王萧散如虞褚既多颜李之沈雄复带米苏之超轶精能之至归于自然世称南董北米东邢西黄中央一位非公而谁 
　　方大猷跋略云吾师手札其运腕也圆而劲其结体也紧而逸 
　　刘体仁跋略云公手迹如化工埴物妙极自然 
　　朱彝尊跋略云沈文恪称文康书兼擅苏蔡二家之胜今观公遗墨信然公评吴通微书落捥松而结体极严此则公自道也 【以上上册】 
　　沈荃跋略云尺牍之古逸书法之遒妙出入唐宋而尤擅苏蔡二家之胜真可宝也 
　　施闰章跋略云书翰精妍得古人笔意 
　　王士祯跋略云公书重规迭矩而有奔轶绝尘之气 【以上下册】 
　　宋之绳字其武号紫雪溧阳人明崇祯十六年进士授编修国朝官江西布政司参议分守南瑞道 
　　计东撰行状云天下贵重公书比于董文敏 【改亭文集】 
　　吴县徐姜庵沅藏其武手书所辑汉书字句一册后有姜西溟太史跋云冯生道济为余言先生读书无一字苟且见人摘觖其谬误辄疏其指于卷上曰某人为予云云其虚怀乐善如此余恨不及见先生是日扁舟访计子于学山草堂出此卷相示展纸慨然想见其生平盖距先生没时已二年矣辛亥六月六日记明州后学姜宸英又跋云细玩此册真得赵文敏遗法非力学数十年不能到此 
　　宋琬字玉叔号荔裳一号漫人莱阳人顺治四年进士官四川按察使书法得晋人意 【书画过目考】 
　　宋德宜字右之号蓼天长洲人顺治十二年进士官文华殿大学士谥文恪 
　　文恪不以书名而书法出入季海思白间至一种宽博古浑温润秀劲之致后之擅名临池者莫之能过 【三松堂集】 
　　文恪书石坞山房四大字墨彩焕发 【渊雅堂编年诗】 
　　宋实颖字既庭号湘尹长洲人顺治十七年举人举鸿博官兴化教谕书法苍秀 【木叶厱法书记】 
　　宋思宏字汉鹭华亭诸生早卒 
　　七岁挥毫作擘窠字 【湖海楼集】 
　　宋思璟字唐鹗思宏弟五岁即奋笔作方丈字以神童称早殇 【江苏诗征】 
　　宋师祁字中郎枣强人康熙六年进士官获嘉 【一作修武】 知县署开化知府 
　　王士祯曰丁未进士工书者枣强宋师祁而不与鼎甲终于一令可惜也 
　　又曰工各体书后遘风疾遂以左手把笔其工不减于旧 
　　宋世勋胶州人广东布政使可发子 
　　巡行墙柱间见胶州宋童子世勋题壁大字方圆径寸势甚飞动东粤艾石方伯幼子华阴见之未及羁贯 【王士祯秦蜀驿程后记】 
　　由南安二十五里至庾岭路甚平有雁回人远碑为南雄府界从此入粤碑为山东八岁儿宋世勋行书广东藩司宋某之子 【吴震方岭南杂记】 
　　宋陆字海叔一字鸿仪权孙尚书荦子诸生 
　　宋荦撰行畧云同里徐孝廉恭士以善书名有题予东园诗云干叶闲中落虚堂冷色侵予最爱之他日陆窃书二语于壁劲拔可观后不署名予颇疑恭士书问知为陆书则益惊喜予又讶其能书也死时年二十一 
　　宋着字锦含荦子诸生 
　　宋荦撰圹志云工书法 
　　宋至字山言号方庵荦子康熙四十二年进士官编修工真行书尝为其父捉刀 【木叶厱法书记】 
　　宋恭贻字穉恭号芸夫一号滋庵曹子康熙五十九年北榜举人官鄢陵知县书法步武二王 【盐城县志】 
　　宋凯字符友曹子诗文书法有父风 【同上】 
　　宋射陵父子虽有毡裘气然亦江北之杰 【大瓢偶笔】 
　　宋发其字亩登嘉定太学生临池赋诗并为名流推许 【练音初集】 
　　宋庆曾字沂公号鲁斋莆田岁贡官宁洋训导精楷书 【莆风清籁集】 
　　宋寿图字南衡德宜孙官云南按察使九岁能作擘窠大书 【芝庭文集】 
　　宋楷字端夫长治诸生善书 【潞安诗钞】 
　　宋来会字清源一字清远号秋圃德州人雍正元年拔贡生书入能品年八十犹日抄书为蝇头字子弼世其业不名他师 【山左诗钞】 
　　宋镕字亦陶号悦研一号奕岩长洲人乾隆三十七年进士官兵部左侍郎降鸿胪寺卿 
　　宋镕行书逸品上 【国朝书品】 
　　宋永浩字沛苍号栎斋杭州诸生 
　　精于楷法 【三松堂集】 
　　宋希贤字天成庠生善书得柳公权笔意 【嵊县志】 
　　宋殊勋号秋田仁和诸生精六法 【杭郡诗续辑】 
　　宋湘字焕襄号芷湾一号蓬之嘉应人嘉庆四年进士官湖北粮道 
　　所作书奔放雄逸魄力气韵直到古人 【戴絅孙味雪斋文钞】 
　　工书晚年作字兴到随手取物书之不用笔而古意磅礴 【蔗余偶笔】 
　　挥毫洒翰皆具倜傥权奇之槩 【张维屏诗人征略】 
　　书由二王泛滥各家 【书画过目考】 
　　本朝书家自康熙中叶以后即无工作大草者惟汉阳琴台壁上有宋芷湾草书所作琴台诗石刻四屏笔致恣肆而魄力雄厚颇有明人气息相传当日作此时系用蔗渣代笔尤奇 【郁栖书话】 
　　宋廷楷字朝干清河人嘉庆十九年武进士官沔阳守备善书法 【淮安府志】 
　　宋馵字人龙尝以径寸寿山石摹禊帖笔意工致几欲驾玉枕而上之着意园印谱 【高邮州志】 
　　宋茂初字实甫高邮人官中书工篆分 【木叶厱法书记】 
　　人龙茂才实甫中翰均深于篆隶之学名驰吴越燕赵间 【云庄印话】 
　　宋恭敬吴江人书师金作霖其磅礴郁积之气不减作霖也 【苏州府志】 
　　宋锦鄂原名锦岳字小宋余杭诸生死粤匪之难善楷法 【杭郡诗三辑】 
　　宋经畬字心芝临海拔贡官乐清训导 
　　工书兼精篆刻 【冷庐杂识】 
　　宋灿字星源丰润人精书欧阳帖规橅殆绝 【赵国华青草堂集】 
　　按菁衫碑帖不分其于书学盖全未研讨观此欧阳帖一语已可概见 
　　宋庆字祝三蓬莱人由军功官至四川提督封三等男爵谥忠勤能作擘窠大字气势遒劲人皆宝贵 【功臣别传】 
　　宋士心字芗宾湘潭人工楷法 【木叶厱法书记】 

　　○四寘 【瑞季冀秘】 

　　瑞 
　　季 
　　冀 
　　秘 

　　瑞 

　　瑞元字容堂一字少梅号春山栋鄂氏满洲正黄旗人总督铁保子道光元年举人官湖北按察使署布政使咸丰二年城陷阖门殉难书本家学 【宗辰撰稷传】 

　　季 

　　季振宜字诜兮号沧苇泰兴人顺治四年进士官御史 
　　小行书绝无俗韵 【天禄琳琅】 
　　季麟字绣绂号晴郊江阴人乾隆五十九年举人官巨鹿知县缘事遣戍以子文敏公芝昌贵赠如其官 
　　少日即工诗文楷法 【江阴县志】 
　　书法在鸥波衡山之间 【衎石斋记事稿】 

　　冀 

　　冀燧字长石邯郸诸生少即工书法古帖临摹不下数千徧每构一笔必凝聚精神而成之阅十余年技益进出入于褚河南米襄阳之间而自成一体求书者趾相错年仅三十二而卒 【郑方坤邯邑人士小传】 

　　秘 

　　秘丕笈字仲员故城人康熙十二年进士官工部郎中工书 【畿辅通志】 
　　秘云书字篆鸿别号轩卿故城人官浙江海防同知善书法 【故城县志】 

　　○五未 【费　魏　贵】 

　　费 
　　贵 
　　魏 

　　费 

　　费经虞字仲若新繁人明崇祯间由举人官昆明知县升同知乞休归遇乱间道走秦晚年流寓扬州着临池懿训三卷 【甘泉县志】 
　　费密字此度号燕峰经虞子书法古劲人得其片纸辄珍藏之 【锦里新编】 
　　费俊字慧先号鹘峰归安人由武进士官福宁镇总兵书法文董 【道古堂集】 
　　费南英字希文号道峰一号敬庵归安人乾隆八年进士官内阁侍读学士晚年日临晋宋人帖数纸以为清课 【白华前后集】 
　　费震川字禹门草书纵逸 【兴国州志】 
　　费念慈字屺怀号西蠡又号趛斋武进人光绪十五年进士官编修工楷法精鉴赏 【清乐堂随笔】 
　　工书法出入欧褚旁通魏晋各碑坚凝卓朗独出冠时 【张鸣珂谭艺琐录】 

　　贵 

　　贵庆字月三 【一作山】 
　　号云西一号梦萸满洲厢白旗人嘉庆四年进士官礼部尚书能诗及书有砚癖所居名醉石龛藏佳石甚富 【木叶厱法书记】 

　　魏 

　　魏卫字廓公仪征人善草书 【遗民诗】 
　　魏裔介字石生号昆林一号贞庵相乡人顺治三年进士官至保和殿大学士谥文毅 
　　相国既休沐归鄗上谢绝一切益专力于读书四方求文求诗求法书者接踵于门无不人人厌其意以去 【申涵光聪山文集】 
　　魏象枢字环极一字环溪号庸斋晚号寒松老人蔚州人顺治三年进士官刑部尚书谥敏果 
　　莫友芝曰予平生论书不尽右书家以书本心画可以观人书家但笔墨专精取胜而昔人道德文章政事风节著者虽书不名家而一种真气流溢每每在书家之上国初诸老魏敏果书近元常而决魏文毅近信本而舒姚端恪近登善而质皆不以书名家而气韵胜者 
　　魏学渠字子存号青城嘉善人顺治五年举人官湖西道举鸿博善书法 【鹤征录】 
　　魏力仁字山公顺治十四年举人官庐江知县工小楷 【南乐县志】 
　　魏体仁字仲一号筠圃贡生官永清训导工书法赵松雪 【同上】 
　　魏桓字虎臣诸生小楷遒媚 【同上】 
　　魏养志工小楷 【同上】 
　　魏陶瑾字亮友工二王书以绢素请者无虚日 【南昌县志】 
　　魏曰梁字秦立号补轩副贡工二王书法 【同上】 
　　魏麏征字苍书溧阳人家济宁康熙六年进士官杭州知府善书 【山东通志】 
　　魏学诚字无伪号一斋象枢子康熙二十一年进士官谕德 
　　张湘芷善学苏书魏一斋每倩其捉刀 【蔚州志】 
　　魏学谦字无盈象枢子诸生善书时人得其片纸辄什袭宝之 【同上】 
　　魏勷字亮釆 【釆：采】 号苍霞裔介子以荫授刑部员外郎历官临洮道书摹欧李笔法晚年纵横于苏米之间 【柏乡县志】 
　　魏裔介示勷嘉二子诗云长者颇知书欧李笔法好 【兼济堂集】 
　　魏嘉琬字篁中江都人康熙三十五年举人书法精整似王雅宜 【淮海英灵集】 
　　魏挹葵字松龄晚年重听号龙耳散人南通州人康熙三十六年武进士好白毫庵 【按张瑞图斋名】 
　　书法维时衡书法者以散人为第一 【崇川诗钞】 
　　魏挹芹字鹿野挹葵弟诸生挹葵工书挹芹善诗文兼习草圣时称二难 【同上】 
　　魏坤字禹平号水村嘉善人康熙三十八年举人善书 【金华诗录】 
　　魏万字大千龙溪人工书学颜鲁公得其筋骨展之可寻文约之药针铓于家庙麻姑二碑尤为神肖 【福建通志】 
　　魏廷基别号冷灰道人汾州诸生工行草 【山右诗钞】 
　　魏灿字焕庭凤阳诸生书宗赵文敏年七十犹能作楷 【凤阳府志】 
　　魏琇字廷璋获鹿人乾隆二十一年举人善楷书得右军遗意 【畿辅禺传】 
　　魏成宪字宝传号香松仁和人乾隆四十九年进士官兖沂道工行楷 【木叶厱法书记】 
　　魏维惠侯官人工书 【魏秀仁陔南山馆诗话】 
　　魏锡昌六合人道光二年北榜举人善书法 【江宁续志】 
　　魏耆字伯孺号刚己一号纲纪邵阳人官两淮盐知事 
　　工书 【云庄印话】 
　　诗文书法皆有法度 【寒松阁谭艺琐录】 
　　魏彦字盘仲耆弟官江苏知县书法北魏 【清乐堂随笔】 
　　魏谦升字滋伯一字雨人晚号无无居士钱塘廪贡官仙居训导 
　　工书继妻周亦能书时以鸥波夫妇目之 【杭州府志】 
　　尤精于书 【茶梦盦稿】 
　　魏兆琮字璇叔钱塘人咸丰元年副贡工书善篆刻 【杭郡诗三辑】 
　　魏锡曾字稼孙号鹤庐以癖嗜印篆又号印奴仁和贡生官福建浦南场盐大使精于金石之学兼工书法篆刻着有书学绪闻 【清乐堂随笔】 
　　魏赓元字伯扬江宁人同治九年举人工笔札 【金陵通传】 
　　魏本存字道门一字稻门又字性之锡曾子诸生官建阳县丞工楷法时赵撝叔书宗北魏颇得其传锡曾所编绩语堂碑录本存摹写登木丝毫不走传布艺林 【杭郡诗三辑】 
　　魏光辰字子元龙岩人精小楷所钤印文曰龙岩小魏 【郁栖书话】 

　　○六御 【预】 

　　预 

　　预 

　　预立字粒民觉罗氏满洲镶蓝旗人由笔帖式官至镇江知府革职后官浙江知府死粤逆之难精于书尤善行草尝集颜鲁公多宝塔碑字作诗数十首勒石笔法遒劲逼真鲁公 【戴燮元撰传】 

　　○七遇 【路　素　顾　傅】 

　　路 
　　素 
　　顾 
　　傅 

　　路 

　　路元升字廷彦曲周人康熙二十一年进士官检讨善书 【畿辅通志】 
　　路元暹字封岩荆溪岁贡草书效怀素一时纸贵甲申死难年八十 【荆宜续志】 
　　路宽字舆瞻宜兴人善草书似李北海 【同上】 
　　路宇字在寰宽弟精书法铁笔得秦汉遗意 【同上】 
　　路恭寿号篴江善蝇楷斌笠耕侍郎有诗赠之 【郁栖书话】 
　　路朝霖字覃叔号访岩一号蕙櫋毕节人光绪二年进士官河南候补道尤工行楷书 【校经室文集】 

　　素 

　　素讷字孟詹一字孟蟾满洲人官直隶布政使 
　　牛坤跋素讷所藏宋拓圣教序云孟蟾工书法 

　　顾 

　　顾炎武字宁人居亭林镇自署亭林别号蒋山佣初名继绅字忠清又名绛字圭年昆山人明诸生宏光时官兵部司务鲁王时授兵部职方郎中何焯与人札云宁人字迹乃学傅青主 
　　胡虔跋亭林先生肇域志手稿云字小如蝇头无一率笔每行夹注旁缝之字尤精妙 
　　顾炎武正书逸品上 【国朝书品】 
　　顾苓字云美号浊斋吴县人明诸生 
　　精篆隶书予常过之山塘偕入骨董肆中见鼎彝刀尺款识悉能诵之文从字顺每叹为不可及 【静志居诗话】 
　　晚而篆隶益精临摹秦汉铜章玉印佳者不减吾衍文彭 【苏州府志】 
　　行楷仿赵吴兴留心汉碑作印得文氏之传 【印人传】 
　　云美隶学夏承碑 【大瓢偶笔】 
　　沈德潜评王士禄顾云美八分书歌云云美志高节坚不独分隶篆刻上追古人 
　　顾云美如深闺娇女搔头弄姿不愿与大家儿周旋 【国朝隶品】 
　　云美八分折筋截铁极有古致 【清仪阁题跋】 
　　国初习卒史碑者有顾苓云美其大小之隶无不刻意摹仿 【枕经堂题跋】 
　　顾梦游字与治江宁人明贡生善行楷凡燕游饯送之会有诗必手书名流争相推重从子友惺亦工词翰 【金陵通传】 
　　书法古劲妙绝一时 【赖古堂集】 
　　善行草书闲逸自喜所至笺素委积无少长贵贱方伎女史咸应之晚年闭关以书易米求者成巿将没前一日犹为僧作大书从容如平时 【学余堂集】 
　　书法精劲 【遗民诗钞】 
　　顾圤字竺公亦字琢公号山臣钱塘人工缪篆 【静志居诗话】 
　　善大小篆 【杭郡诗辑】 
　　顾大纲字君常长洲人工书法 【苏州府志】 
　　顾柔谦字刚中更名隐字耕石号逋翁无锡人明诸生善行草尤善篆刻着六书考定 【梁溪诗征】 
　　顾大仲字成之号天目晚号佚老人东台诸生嗜作书年七十六尚能作小行楷于便面尺幅中累累如蝇头 【王大经独善堂文钞】 
　　顾伯鲤吴江人尝以金书金刚经浮图虽细入毫发而秀劲端整无一笔苟 【同上】 
　　顾开雍字伟南娄诸生顺治八年贡入太学书法古劲 【松江府志】 
　　顾宏毅字任之江浦诸生工小楷 【金陵通传】 
　　顾惺 【按一作友惺】 字警旃号种纸江宁诸生 
　　【按系梦游从子】 
　　工书法 【同上】 
　　按江苏诗征作顾自惺 
　　顾藻字懿朴号观庐无锡 【按一作崇明】 人康熙十五年进士官工部左侍郎精书法在米芾赵孟俯间尝奉命书御屏金笺又书泉林福陵昭陵神功圣德碑上览辄称善 【暴书亭集】 
　　顾嗣立字侠君长洲人康熙二十一年进士改庶吉士工行楷书出入赵董 【木叶厱法书记】 
　　顾图河字书宣江都人康熙三十三年第二人及第官编修湖广学政书法得虞褚风格 【甘泉县志】 
　　按晚号花翁别裁诗集小传云字叔兰皋兰人 
　　顾悦履字丹宸 【按号秋厓】 
　　海宁人康熙三十三年进士官礼部右侍郎工临池馆选后召写御制诗文集 【公举事实】 
　　顾蔼吉字畹先 【一作仙】 号南原一号天山大纲子贡生官仪征教谕 
　　善隶书有孔庙诸碑意致 【枕经堂题跋】 
　　精缪篆工八分书着有隶辨 【画征录】 
　　顾南原如骨董主人遇物能名未免英雄欺人 【国朝隶品】 
　　按蔼吉画亦甚工以所著隶辨有功于书学甚巨故录之他皆类此 
　　顾松字以青号贯斋初名札字延季新阳人侨居嘉定上海籍诸生 
　　陈宏谋曰工书法 
　　顾求懿字子我长洲诸生善书法笔力遒劲绝肖率更 【□□□瑗堂文述】 
　　顾士荣字文宁号甘樵常熟人父沧洲善书临摹赵吴兴尤为神似君自少即有志于学六义八法并习兼攻 【王应奎柳南文集】 
　　顾石屏长洲人书学颜柳 【颜承行素居文钞】 
　　顾寿逸长洲人书亦学颜而有古拙之趣 【同上】 
　　顾处芸长洲人书法欧柳颇似南漪老人而遒劲过之 【同上】 
　　顾雪村长洲人少学柳少师笔意古淡类晋人尤工篆籀 【同上】 
　　按右四家原文皆不着其名苏州府志又失收承所辑尚有顾氏诗存一书其中当备载之俟觅得查补 
　　顾湂字克家号尧夫改号毅夫无锡人雍正七年举茂异官滨州知州书法浑劲 【无锡县志】 
　　工书于颜鲁公争坐帖得其神骨纵横肆恣独擅一时 【梁溪诗征】 
　　顾仙根字藕怡诸生书法晋唐 【兴化县志】 
　　按仙根系图河之子 
　　顾于观字澥陆号万峰书法出入魏晋 【同上】 
　　按扬州画舫录作顾锡躬疑误 
　　字尤奇古图牧山谓其书似所藏汝帖高庙灵器元守元年郡守十字即以赠之 【雪桥诗话】 
　　工诗少时与郑燮李觯称楚阳三才子行草得十七帖之神而不袭其迹予藏一小方幅名印下押有观于海者四字方印 【木叶厱法书记】 
　　顾宾兴字鹿嘉上海监生工书 【海曲诗钞】 
　　顾行字书绅上海人善书人求之易以兼金不轻畀也 【勉行堂集】 
　　顾尊德字广周无锡诸生工书学晋帖卒年七十三 【梁溪诗征】 
　　顾隽字汾阳无锡诸生工于书尝教人作字经其指示无不光润可喜弟子至数十百人 【同上】 
　　顾諟字稼梅无锡人善书真行篆隶俱入格吾乡自王蒋两寓公后推稼梅矣 【同上】 
　　顾光旭字华旸号响泉又号晴沙金匮人乾隆十七年进士官巩秦道署四川按察使书法出入兰亭圣教尤为人所宝贵 【王昶撰墓志】 
　　今世以工书名者北则刘相国崇如孔主事东山南则梁侍讲山舟王太守梦楼而嘉兴周观察稚圭及晴沙颉颃其间殆无愧色 【湖海诗传】 
　　精书法深入右军平原堂奥 【无金合志】 
　　工书出入香光松雪间得者奉为至宝 【锦里新编】 
　　工书求者必索润笔亦甚廉即取以巿大布制绵衣以施寒者 【履园丛话】 
　　顾光旭行书能品下 【国朝书品】 
　　顾彬字讷斋号南华光旭从兄乾隆二十二年进士工书为人无疾言遽色殿试时纔书数行观者如堵谓第一人无疑以笔误置三甲遂淡然不仕 【梁溪诗征】 
　　顾宫蟾字玉亭毅夫先生子国子生先生工书于争座帖得其神似玉亭可谓肖子 【同上】 
　　顾树本字伦昭无锡诸生工书得毅夫笔法甚多 【同上】 
　　顾进字彦湘文有奇气书法亦工 【兴化县志】 
　　顾道含原名晳字同束号懒云南通诸生楷法直逼锺王 【崇川诗钞】 
　　顾廷骏字玉沙南通诸生楷法宗御服碑得其形似 【同上】 
　　顾子瀛字洲山松江诸生工书 【杨氏杂录】 
　　顾光烈字开周号枫林钱塘人精六书篆刻 【飞鸿堂印人传】 
　　顾士云字汝堂吴县诸生工诗善书 【妄妄录】 
　　顾世攽字贡来 【按号芥亭】 
　　昆山人由监生例铨翰林院待诏尤工书楷法师率更行书师衡山风骨坚苍 【苏州府志】 
　　顾兰辉吴趋人工楷法手书吴廷桢古剑书屋诗钞上板 【抱竹居检书记】 
　　顾勤墉字既垣号醒庵嘉定人所作书深得黄庭乐毅神韵 【程廷鹭小松园阁题跋】 
　　顾士杰号云岩江宁人为布肆主会计暇则摹帖咏诗书法劲厚 【江宁府志】 
　　顾震字鸣夏号敬斋一号苇田晚号苇杭钱塘人乾隆三十六年进士官刑部员外郎 
　　工书法为梁山舟学士所赏 【两浙輶轩录】 
　　顾澍号伴檠钱塘人乾隆五十一年举人官蕲州知州诗学随园书学山舟心摹手追至以随山名其居 【杭郡诗三辑】 
　　顾耀号笠岑石门诸生隶书绝似郑谷口 【两浙輶轩录】 
　　顾高字念哉号南村平湖诸生书法宗仰大欧后脱去町畦变为苍莽古秀而不知者嗤为迂拙也 【胡奕勋撰传】 
　　顾有谷字翼堂诸生以书名 【昆山县志】 
　　顾麟瑞字仲嘉号芝衫拔贡生隶书得汉人遗意 【兴化县志】 
　　顾家珠诸生善书 【无锡县志】 
　　顾学海字悔田吴人工书学汪退谷张天瓶 【木叶厱法书记】 
　　顾大礼号曲台工书法 【盐城县志】 
　　顾树声字秋圃庠生工八分 【阜宁县志】 
　　顾皋字晴芬号缄石一号歅斋金匮人嘉庆六年第一人及第官户部侍郎书宗晋唐尤精细楷时与吴中顾南雅通副顾耕石侍讲有三顾之目予藏其真书便面一事银钩铁画出入虞褚 【木叶厱法书记】 
　　顾莼字希翰一字吴羹号南雅晚号息庐吴县人嘉庆七年进士官通政司副使道光十二年卒年六十八精楷法橅仿欧虞一波一磔动与古会少时尝伪造唐庄宁夫妇真书心经及瘗琴铭石刻当时诸书家金石家如翁覃溪 【溪：溪】 梁退盦王笠舫黄虎痴诸公靡不以为佳迹至乔河督松年始发其覆其书之精妙可槩见矣 【同上】 
　　程恩泽撰墓志云书由欧阳率更入晚乃效褚登善 
　　秦中时有隋唐墓志出土而作伪者亦多书皆拙惟瘗琴铭字极妍秀颇行于世人谓是顾南雅通政少年时所书 【乔松年萝□亭札记】 
　　书工楷法师欧阳率更下笔英挺早为竹汀宫詹所赏行草分隶亦沈郁入古 【墨林今话】 
　　顾莼为钱大昕写元史艺文志初刻初印直欲方驾宋元 【书林清话】 
　　顾师竹字倚山嘉庆十年举人铨太平训导截取知县不赴工书 【江阴县志】 
　　顾震字子克号苍竹长洲人嘉庆十三年举人行草书妙绝一时 【行素斋集】 
　　顾元熙字丽炳号耕石长洲人嘉庆十四年会元官翰林院侍讲工书学欧阳率更而近文待诏人颇重之 【苏州府志】 
　　耕石学士传停云书派工于小楷予曾见缩临虞庙堂碑精谨绝伦无一笔不神似 【语石】 
　　顾广圻字千里以字行号涧薲别号一云散人亦号思适居士又号天闷子长洲诸生曲阜圣公府奎文阁典籍书有逸趣篆隶亦不俗 【木叶厱法书记】 
　　毛叔美庆善以红豆书楼图属篆册首复录绝句博粲 【思适斋集】 
　　华亭以不负今生四字为押角章属予篆之 【同上】 
　　顾蘩字薲洲莼弟诸生工八法 【木叶厱法书记】 
　　顾坤字含章桐城人 
　　书学董以秀媚胜 【姚元之竹叶亭杂记】 
　　顾文彬字子山号艮庵元和人道光二十一年进士官宁绍台道书法溯源欧褚所藏碑版卷轴乌阑小字题识殆徧 【名人尺牍续传】 
　　按文彬精鉴别富收藏有过云楼法帖及书画记 
　　顾登俊字翰云号迈庵又号对岩钱塘诸生候选训导善小楷由唐入晋神似乐毅黄庭虽至蝇头亦不失章矩 【杭郡诗三辑】 
　　顾思来原名凤起字竹贤仁和廪生精小篆直追完白山人 【同上】 
　　顾文澄字星湄号寄翁余杭人咸丰八年岁贡工篆隶 【同上】 
　　顾焱字俊夫无锡优贡工书 【书画家笔录】 
　　顾印愚字华园改字印伯号所持晚号塞向翁华阳人光绪五年举人官湖北知县行楷秀逸所作诗札人争藏之 【永怀堂先友记】 

　　傅 

　　傅山初名鼎臣字仁仲改字青主一字青竹号啬庐一号公之他别号石道人亦曰朱衣道人 【按丁宝铨撰年谱云先生别号又曰随厉六持丹崖翁丹崖子浊堂老人青羊庵主不夜庵老人傅侨山侨黄山侨黄老人酒道人酒肉道人以喜苦酒称老檗禅以受道法于龙池还阳真人故一名真山或署侨黄直山又曰五峯道人曰龙池道人曰龙池闻道下士曰观化翁曰大笑下士前尘梦影录云先生又号西北之西北老人放所见先生书画款识又有侨山松侨空山九峰虹窠土堂犹人诸号】 
　　阳曲人明贡生康熙十八年举鸿博征至都称病不与试授官中书辞归自作家诫云吾八九岁即临元常不似少长如黄庭曹娥乐毅论东方赞十三行洛神下及破邪论无所不临而无一近似者最后写鲁公家庙碑略得其支离又溯而临争坐颇欲似之又进而临兰亭虽不得其神情渐欲知此技之大槩矣老来不能作小楷然于黄庭日庌其微裁欲下笔又复千里 【霜红龛集】 
　　书法宗王右军得其神似赵秋谷推为当代第一时人宝贵得片纸争相购先生亦自爱惜不易为人写不得己多为狂草□之非所好也惟太原段帖乃其得意之笔母丧贵官致赙作数行谢贵者喜曰此一字千金也吾求之三年矣其宝重如此 【刘绍攽撰传】 
　　工书自大小篆隶以下无不精尝自论其书曰弱冠学唐晋人楷法皆不能肖及得松雪香山墨迹爱其圆转流丽稍临之则遂乱真矣己而乃愧之曰是如学正人君子者每觉其觚棱难近降与匪人游不觉其日亲者松雪曷尝不学右军而结果浅俗至类驹王之无骨心术坏而手随之也于是复学颜太师因语人学书之法宁拙毋巧宁丑毋媚宁支离毋轻滑宁真率毋安排君子以为先生非止言书也 【全祖望撰传】 
　　工分隶及金石篆刻 【池北偶谈】 
　　书法晋魏正行草大小悉佳曾见其卷幅册页绝无毡裘气 【大瓢偶笔】 
　　嵇曾筠曰临池得二王神理 
　　傅青主如蚕丛栈道级幽梯峻康衢人裹足不进 【国朝隶品】 
　　先生为国初第一流人物世争重其分隶然行草郁勃更为殊观也尝见其论书一帖云老董只是一个秀字知先生于书未尝不自负特不欲以自名耳 【芳坚馆题跋】 
　　隶体奇古与郑谷口齐名 【沈涛瓢庐诗话】 
　　傅山草书能品上 【国朝书品】 
　　放按先生之书以小正书为第一行草次之分隶又次之予旧藏其手书霜红龛诗稿小楷卷子绝精辛亥秋为人盗去惜哉 【又藏山水一册多以古篆题款】 
　　傅以渐字于盘号星岩聊城人顺治三年第一人及第官武英殿大学士加太子太保书法瘦硬秀骨天成仿佛邢太仆 【山左诗钞】 
　　傅亶初字上生顺治十五年进士官池州府推官善书 【高密县志】 
　　傅眉 【按惠栋松厓笔记作眉宗】 字寿毛 【按桂馥国朝隶品作德髦】 一字须男号竹岭别号眉道人亦号我道人山子 
　　傅山撰行略云书法篆则李斯玉着隶则孔宙宗圣侯梁鹄锺繇楷草急就则张芝索靖二王欧褚北海鲁公皆无所不临图印不大为朱文专为白文汉章甚精尤妙于铜者大得八分玺法之意 【霜红龛集】 
　　刘绍攽曰亦精书法 
　　傅德髦如小欧阳作集古录目录不失家法 【国朝隶品】 
　　王椒畦尝述傅青主征君一事征君偶于醉后作草书而卧其子眉亦能书见而效之潜以已书易置几上征君醒而起见几上书愀然不乐眉请其故征君叹曰我昨醉后偶书今起视之中气已绝殆将死矣眉惊愕跽白易书事征君曰然则汝不食麦矣后果如言 【鸥陂渔话】 
　　傅仁字寿元眉弟 
　　傅眉哭弟诗云小楷爱遒媚专心习破邪 【我诗集】 
　　傅廷彝字禹叙上海人工行草与朱士炘抗行 【松江府志】 
　　真法锺草法大王 【大瓢偶笔】 
　　傅上襄字波平号匡山兰邑人康熙八年举人官嵩县教谕工书法 【张伯行撰墓志】 
　　傅瑜字握玉号拙士太平例贡生寄意临池前代法书颇事向往 【王奂曾撰墓志】 
　　傅莲苏字长芳山孙官灵石训导 
　　卢文弨曰莲苏逮事乃祖书法亦有祖风青主笔倦往往令其代作署己名非故旧具精鉴者莫能辨也 
　　傅王露字良木号阆林一号玉氏晚号信天翁会稽人康熙五十四年第三人及第官中允诗翰俱妙 【木叶厱法书记】 
　　傅琳字玉良号菱湖建水人临安府学生工楷书清刚瘦劲有晋人意 【傅为纻撰家传】 
　　傅有铎字天木英山贡生善草书 【六安州志】 
　　傅寿彤字青余一字玉叔号淡琴贵筑人咸丰三年进士官河南按察使工书师何道州 【清乐堂随笔】 
　　傅以让字颖季丹徒人寓宣城临池不倦书亦秀劲 【餐 【餐：飡】 芍华馆诗钞】 
　　傅之奇字凝人宜兴人善行楷 【书画家笔录】 
　　傅瀚字兰槎山阴人官江苏知县工书法用笔在米董之间 【同上】 

　　皇清书史卷二十七 

　　●皇清书史卷二十八 

　　义州李放篱裳纂录 

　　去声（二） 

　　八霁 
　　九泰 
　　十卦 
　　十一队 
　　十二震 
　　十三问 
　　十四愿 
　　十五翰 
　　十六谏 
　　十七霰 
　　十八啸 

　　○　 【去声】 八霁 【计　继　惠　桂　厉　励　卫】 

　　计 
　　继 
　　惠 
　　桂 
　　厉 
　　励 
　　卫 

　　计 

　　计南阳字子山号罍斋华亭人明诸生 
　　善书 【松江府志】 
　　朱彝尊曰顺治初云间几社诸子多有存者后进领袖诗称吴懋谦益六书称计南阳子山 
　　工行楷 【江苏诗事】 
　　计士耆 【按江苏诗征误其姓为许】 字少颖丹旋 【旋：徒】 人 
　　汪树琪飞鸿印谱跋略云予与临海秦抹云论篆法抹云尝语其所知青田韩君介圭丹阳计君少颖皆工篆 
　　计保斋一号梅癯秀水人善书 【计楠墨绿赘稿】 

　　继 

　　继昌拜都氏字述之一作述亭号莲龛满洲正白旗人嘉庆五年举人宫 【宫：官】 浙江布政使 
　　书尤得晋唐风味于近人独逼肖刘文清公 【师友集】 

　　惠 

　　惠桢祥延安人年二十三以勋冑任川沙营参将工书 【川沙厅志】 
　　惠绳 【按南浔刘氏所刻叶渔闲闲录绳作纯】 
　　佑字岘阳元和人工书宗颜柳着法帖平 【苏州府志】 
　　惠龄萨尔图氏字椿亭号瑶圃蒙古正白旗人由翻译官至陕甘总督谥勤襄 
　　工书 【王文治快雨堂题跋】 
　　工书 【吴文溥南野堂笔记】 
　　惠兆壬原名润字秋韶仁和人道光二十年举人工书精鉴别 【木叶厱法书记】 
　　工书徐西涧赞叹不去口 【墨林今话】 
　　近惠秋翁集古类帖编次成四卷手书四巨册搜罗宏富足资考证 【前尘梦影录】 
　　惠庆滋字春农咸丰元年举人官山西候补同知书法秀整 【抚宁县志】 

　　桂 

　　桂馥字冬卉号未谷一号老菭别号渎井复民亦曰肃然山外史曲阜人乾隆五十四年进士官永平知县善分隶得孔寅碑之神论者以为山左第一着有国朝隶品兼工指书复初斋集有题桂未谷指头八分歌行楷书亦瘦秀飘逸自成一家尝自撰楹语云愿与不解周旋人饮酒难为未识姓名者作书吴谷人洪稚存皆为之书予并得寓目尤精篆刻所著续三十五举及缪篆分韵印人咸奉为圭臬云 【木叶厱法书记】 
　　按嘉庆七年卒年七十 
　　诗才隶笔同时无偶 【阮元小沧浪笔谈】 
　　马履泰序略云工八分脱手辄为人持去 
　　孔宪彝序略云工书分隶窥汉人堂奥片楮只字海内争购之得其传者历城郭敏盘掖县翟云升称最 
　　以分隶篆刻擅名 【名人尺牍小传】 
　　伊墨卿桂未谷出始遥接汉隶真传桂能缩汉碑而小之愈小愈精 【退庵书画跋】 
　　张维屏曰百余年来论天下八分书推桂未谷为第一 【松轩随笔】 
　　未谷分书平者谓百余年来无出其右 【甘泉乡人稿】 
　　隶书直接汉人零篇断楮可作两京碑碣观济南五龙潭上有先生篆书一联云上荫乔木下翰寒泉坐待禅僧暝留野客乃集水经注与白香山语就一枯木擘为二片以指书其上刻之故较他书尤古茂 【息柯杂着】 
　　钱泳自幼即喜隶古书时南伊北桂之名噪天下泳先识伊太守颇易之后遇桂大令乃大折服遂避而学唐人 【苏州府志】 
　　胡七芝记钱鲁斯语谓未谷作书迟缓一刻只成五六字 【雪桥诗话】 
　　桂芳字子佩号香东满洲镶蓝旗人嘉庆四年进士官漕运总督谥文敏行楷书颇流丽可喜 【木叶厱法书记】 
　　桂青万字鷟文贵池岁贡官宣城训导善书 【安徽通志】 

　　厉 

　　厉鹗字太鸿一字雄飞别号樊榭山民钱塘人康熙五十九年举人荐鸿博 
　　厉鹗东城杂记手稿本涂乙审善缮写雅逸又在宋椠元刊之外 【善木书室藏书记】 
　　按予家抱竹居藏征君辽史拾遗稿本书法古拙有致松生以雅逸目之不缪也 
　　厉志字心甫号骇谷别号白华山人定海诸生 
　　王焘曰书法寝馈晋唐别开蹊径林文忠许为王梦楼后一人戴醇士谓如杨少师得意笔 
　　书法学明人尤精行草 【墨林今话】 

　　励 

　　励杜讷字近公 【按号澹园】 静海人初以杜姓为生员精楷法康熙二年纂世祖实录诏选善书之士公试第一书成议叙授福宁州同命留南书房行走食六品俸举博学鸿词科未中选会殿门易额敕翰林官书禁扁皆不称旨惟公书报可十九年特旨授编修官至刑部右侍郎四十二年薨于任年七十有六谥文恪赠礼部尚书 【先正事略】 
　　工书 【静海县志】 
　　闻励文恪公剪方寸纸一百片皆书一字于其上片片向日迭映无一笔丝毫出入 【阅微草堂笔记】 
　　励廷仪字式令号南湖杜讷子康熙三十九年进士官至刑部尚书谥文恭 
　　公书尤超学王圣教而兼涉虞褚 【扬翰归石轩画谈】 
　　王芑孙论书绝句十二首其论励文恭一首云元晖迥不逮元章老励当初果擅埸 【埸：场】 曾见琉球笺一幅河南墨法极清苍 
　　励宗万字滋 【一作子】 大号衣园廷仪子康熙六十年进士官刑部侍郎以事落职复官光禄寺卿 
　　陈兆仑撰神道碑云善作大小字自六七岁时即以书为戏尝题其家塾门阖曰有敢持尺绢寸纸过此者必取书不贷书法力追晋人得其韵度每奉敕写经书及自进诗册辄蒙褒异赏赐无算励氏世仿米书 【复初斋集】 
　　尤工书法出入二王父子间按文恪文恭俱以善书名世衣园幼承指授故深悉其规范而殚心造微视其祖父殆有过之无不及也 【畿辅诗传】 
　　书圆劲秀挺专学圣教及兴福寺碑 【归石轩画谈】 
　　书法褚颜苏米与张照齐名称南张北励 【书画过目考】 

　　卫 

　　卫德盛字讷旃顺天人善书 【顺天府志】 

　　○九泰 【赖　蔡　贝　艾】 

　　赖 
　　蔡 
　　贝 
　　艾 

　　赖 

　　赖鹏飞字程九号豫仙象山诸生工书法 【两浙輶轩录】 

　　蔡 

　　蔡方炳字九霞号息关昆山人明诸生康熙十八年荐鸿博以疾辞工篆草 【苏州府志】 
　　善行草 【名人尺牍小传】 
　　尝见黄忠端小楷书所作近体诗卷后有垢道人长跋其前蔡息关先生篆书石斋遗墨四大字笔力屹如铁柱精劲绝伦 【郁栖书话】 
　　蔡天槎字羽明青浦人官太医院孔目工篆书吴梅村赠诗云一经传汉相八法继秦碑 【松江府志】 
　　蔡启僔字石公号昆旸德清人康熙九年第一人及第官右赞善工书法得颜鲁公遗意凡所读书俱以小楷钞录 【徐倬道贵堂集】 
　　蔡升元字征元号方麓启僔从子康熙二十一年第一人及第官礼部尚书工书法予曾藏其行书七律长幅笔致苍秀可与沈文恪抗美 【木叶厱法书记】 
　　王士祯曰书法黄庭经乐毅论 【分甘余话】 
　　蔡仍王字甘泉江宁人康熙三十九年进士官瓯宁知县工书法 【陈毅闻见录】 
　　蔡世远字闻之世居漳浦之梁山人称梁山先生亦称梁村先生康熙四十八年进士官礼部右侍郎雍正十二年正月八日卒年五十二谥文勤 
　　按馆选录作南靖人卒赠尚书 
　　全祖望漳浦黄忠烈夫人蔡氏写生画卷诗序云往者同馆前辈蔡文勤公梁村书甚工盖夫人之羣姓故其书由夫人以摹石斋 
　　蔡埙字和衷乐陵人康熙四十八年举人官靖安知县 
　　工书 【山左诗钞】 
　　蔡嵩字宣问号中峰康熙五十二年进士官宗人府丞工书初法诚悬后参香光苍秀超逸为浦东书家之冠 【川沙厅志】 
　　蔡耀字远士一作远是号懒人德清监生移居嘉兴诗歌书法皆有声 【梅里诗辑】 
　　蔡琦字魏公汉军旗举人工分隶 【木叶厱法书记】 
　　蔡书升字廷彦长洲人官通政司经历工隶书 【同上】 
　　蔡轼字眉瞻号怡斋德清诸生书法得眉山阃奥 【两浙輶轩录】 
　　蔡诒来字厥修号友苏德清人官太湖县丞 
　　陈焯曰先生书法力追羲献梁侍讲跋其墨迹曰比前辈工力精到书也同邑戴氏勒石行世 
　　蔡兆昌字思旦嵩从子雍正元年进士官灵飞知县改太平府教授工书 【川沙厅志】 
　　蔡兆时兆昌弟庠生亦工行草 【同上】 
　　蔡光绪诸生工书 【同上】 
　　蔡应彪字炳侯号嵩霞仁和人乾隆二年进士官贵州布政使善书 【两浙輶轩集 【集：录】 】 
　　蔡溎字视侯号青岩漳浦人乾隆十年进士改庶吉士工书法求索者无虚日 【蔡新缉斋文稿】 
　　按一号双湖 
　　蔡源字鲁山青浦人乾隆二十四年副贡生工隶书 【松江府志】 
　　蔡履元字梵珠号梓南石门人乾隆二十八年进士官湖广道御史工书有资敬堂法帖十余种行世 【两浙輶轩录】 
　　按本字万资 
　　工楷法不失唐人榘矱陈万青万全兄弟皆其弟子 【木叶厱法书记】 
　　蔡淮英字桐江合肥人乾隆三十年拔贡官杞县知县工书法 【庐州府志】 
　　蔡之定字麟昭号生甫一号谷山别号铁华居士又号积谷山人德清人乾隆五十八年进士官侍讲工各体书 【木叶厱法书记】 
　　工篆隶 【书画过目考】 
　　蔡泳字珠渊一字一帆金坛拔贡生篆隶真草皆工图章尤工绝 【段玉裁经均楼集】 
　　蔡观潮字伯海上元人精行草工篆刻 【木叶厱法书记】 
　　蔡世松字伯乔号友石一号听涛又号寿公上元人嘉庆十六年进士官顺天府尹降太仆寺少卿 
　　翰墨精妙尝手摹名人墨迹刊墨缘堂法帖 【江宁续志】 
　　蔡名衡字陆士尝得旧竹印刻诗船二字即以为号萧山诸生工楷隶书善鉴别金石书画所蓄甚伙 【清乐堂随笔】 
　　蔡绍周字步濂号藕船仁和人 
　　诗字俱学郑板桥 【王乃斌红蝠山房诗钞】 
　　蔡朱源字旨韶号芷桡一号雪鸿钱塘人工章草 【杭郡诗续辑】 
　　蔡云桂字静香道光八年举人官潜山教谕字法欧阳 【川沙厅志】 
　　蔡振龙字海澜仁和诸生精篆刻好摹钟鼎文字有神似处 【杭郡诗三辑】 
　　蔡盛俦字鹤亭龙泉人官署龙游训导工书法擘窠大字笔意劲挺雅近欧柳 【茶余漫录】 
　　蔡篪字仲吹号竹轩黄岩人同治六年举人授教职 
　　工篆隶 【王棻柔桥文钞】 
　　蔡廷槐字荫廷金匮附贡大楷行书笔摹仿平原 【书画家笔录】 
　　蔡锺玮号朴盦常熟人 
　　沈汝瑾哀朴盦诗云三十年临汉碑字 
　　蔡偁字季举号黄楼监利上舍生工隶楷 【木叶厱法书记】 

　　贝 

　　贝墉字既勤号磵香一作简香长洲人工书嗜古收藏极富刻有千墨庵帖 【清乐堂随笔】 

　　艾 

　　艾之马臾字德臣号间斋上元人康熙五十二年举人工书 【金陵通传】 
　　艾显号无山居桃源深谷别号石耕小隐武陵人 
　　陈长镇撰传云金石之传斯冰而来不绝如线翁痼于金石篆籀独深入篆室与古相见 【白云山房集】 
　　艾友竹字卫瞻建宁贡生书法有潇洒出尘之致 【福建通志】 
　　艾舟东乡举人官江苏知县善书 【江西通志】 

　　○十卦 【蒯】 


　　蒯 

　　蒯 

　　蒯文麐字韵春扬州人篆隶法邓完白与其兄蕉庵齐名特称二蒯 【云庄印话】 

　　○十一队 【戴】 

　　戴 


　　戴 

　　戴易号南枝原名冠字峩仲山阴人明季官赞画同知国变不出自号西照头陀 
　　潘耒撰传云来游吴门年七十矣能作径寸八分书徐俟斋特与山人相得称老友为俟斋营葬地募于人无应者乃矢愿卖字以买地初求山人八分书者非其人多不应得者必厚酬至是榜于门书一幅止受银一钱人乐购之赀稍稍集凡四十金而地毕入山人为之培土栽树伐石立表又费三十余金而意犹未已 
　　善隶书 【遗民诗钞】 
　　易来吴与杨无咎善又因无咎与徐枋定交枋没卖字为营葬常冬月衣葛终日不再食积连岁卖字金卒葬枋于直如坞 【苏州府志】 
　　戴廌字羲臣明诸生精楷法得锺王颜柳骨格而又变化于赵董之间内坚外秀识者珍之 【青县志】 
　　戴廷栻字枫仲号维吉一号补岩祁县人官闻喜训导举鸿博未遇博学嗜古与傅青主父子友善予藏青翁父子画册枫仲行书愚翁轮蜕四大字酷类焦山铭 【郁栖书话】 
　　戴王纶字彣极号经碧一号一斋沧州人顺治十二年进士官江西粮道荐鸿博 
　　书法颜鲁公风骨遒劲 【沧州旧志】 
　　书法宗晋唐而潇洒遒媚如宋人旋里后每晨起书心经一本郡人争模楷之 【沧州新志】 
　　放按王纶为尚书明说子明说行草书亦学米南宫予曾见一绫本长幅较其画格为高 
　　戴有祺字丙章号珑岩娄人原籍休宁康熙二十七年进士三十年补行殿试进呈本列第二上以书法工置第一授修撰后以大考左迁知县乞假归遂不复出 【松江府志】 
　　按晚号慵斋野老馆选录作金山人 
　　书学北海 【安徽通志】 
　　戴暻字俛孳号晦叔康熙四十七年举人摹诸家书法曲尽其致 【沧州志】 
　　戴贞字小异阜宁 【按一作山阳】 人郡庠生工小楷 【淮安府志】 
　　戴亨字通干号遂堂仁和人沈阳籍中康熙六十年进士官齐河知县 
　　金兆燕曰工草书 
　　袁枚曰工草书 【随园诗话】 
　　雍干间吾乡称诗者有戴遂堂陈名 【名：石】 闾李廌青时人谓之辽东三老三老非独诗工其翰墨亦足重 【郁栖书话】 
　　戴世道字法秀劲 【和州志】 
　　戴高字楚山以善书名 【昆山县志】 
　　戴夔字拜石南通布衣工书法 【崇川诗钞】 
　　戴彬原名楠字楚材诸生工书法失明后犹能握笔作擘窠书 【嘉兴县志】 
　　戴纯字莼浦丹徒人乾隆十二年举人官鸣鹤场盐大使工词翰 【京江耆旧集】 
　　戴临官户部郎中以工书供奉内庭 【阅微草堂笔记】 
　　按临字监之其传于世者草书为多 
　　戴衢亨字荷之号莲士大庾人乾隆四十三年第一人及第官大学士谥文端 
　　孙尔准为陈伯恭题戴文端临争座帖册子诗云笔法真从玉枕寻十番遗墨认悬计须知正色芒寒处总是平生笔谏心 【泰云堂集】 
　　戴敦元字士旋号金溪简化人乾隆五十五年进士官刑部尚书谥简恪五龄能写大字 
　　【池上草堂笔记】 
　　戴三锡字晋藩号羡闩 【闩：门】 丹徒人乾隆五十八年进士官四川总督署工部左侍郎工行楷尤工分隶 【程侍郎遗集】 
　　戴延年字寿岂号药砰长洲人 
　　杨复吉曰工书法 
　　戴经嘉兴人手写吴文溥靃林一人诗集付刻字皆行楷洵佳本也 【小匏庵诗话】 
　　戴尧恒常州人赵怀玉弟子 
　　工小楷 【亦有生斋集】 
　　戴衍祉字申之 【按金陵通传云一字思瞻】 
　　上元人由文颍馆誊录议叙官新泉县丞工书尤精篆刻 【江宁续志】 
　　戴文灿字云轩六合 【按淮安府志作桃源】 人道光元年举人工书着有竹斋印谱 【同上】 
　　九龄作蝇头书即工善好橅印章有竹斋印谱 【淮安府志】 
　　戴光曾号松门 【按一号谷原】 
　　嘉兴岁贡生书法出入欧虞腕力遒劲 【嘉兴府志】 
　　按光曾尝手书万年少墨表付刻 
　　戴光绪光曾弟官河工同知精八法 【嘉兴县志】 
　　戴金南字赤宝丽水人以书名 【两浙輶轩续录】 
　　戴树谷书名与吴上翰相埒尤长草书自比张长史因号仿颠 【宜兴县志】 
　　戴嶤字一夫南通州拔贡生因杀人亡命湖南隐于星相之流字仿率更 【榾柮谈录】 
　　戴望字子高德清诸生生平不作徒隶书点画尽本小篆见者以为江氏艮庭复生 【张星鉴撰传】 
　　戴世煐字少逵光曾族孙岁贡生八法克继家学结构谨严规率更令 【嘉兴县志】 
　　戴德坚字礼庭岁贡生候选训导工书摹颜平原 【同上】 
　　书法出入平原 【谭艺琐录】 
　　戴正奇字希斋婺源人能书最喜写其乡贤余疑庵所著之元村素话有数十卷传于世 【郁栖书话】 

　　○十二震 【晋印闰】 

　　晋 
　　印 
　　闰 

　　晋 

　　晋康戴佳氏字安舟号少谷一号蔗存满洲正黄旗人道光三十年进士官右庶子书摹砖塔铭 【书画过目考】 
　　按字锡侯正黄馆选录作镶黄 

　　印 

　　印学礼字顺庭号茅斋嘉定人善书法 【飞鸿堂印人传】 

　　闰 

　　闰郎索绰络氏满洲正白旗人文庄公德保兄弟行 
　　十岁学方恪敏书波磔宛然十四堕井死 【雪桥诗话】 

　　○十三问 【靳】 

　　靳 

　　靳 

　　靳廷谏字匡明广宗人善行楷尤长大书骨法遒劲若岩松古石年八十六卒卒之前犹作斗大字气势不减少壮时 【畿辅通志】 
　　靳理纯字健伯一字见白合肥人学书于同邑程铣亦有名于世袁甲三督师淮上延入幕一时碑刻多出其手 【庐州府志】 

　　○十四愿 【万】 

　　万 

　　万 

　　万泰字履安晚号悔庵鄞人明崇祯三年举人官户部主事国变后以遗民终 
　　书法斐亹 【今世说】 
　　万斯备字允诚泰第七子 
　　善书工篆印 【寒村文集】 
　　悔庵书法诸子中惟允诚得其传 【今世说】 
　　万睿徐州人寿祺子唐允甲女夫 
　　书似其父 【印人传】 
　　万邦翰字羽张吴桥人国初官乐陵知县授户部主事善临池效法锺王而独出新意 【吴桥县志】 
　　万士炼字伯雅号公阮曹县布衣工书 【山左诗钞】 
　　万经字授衣号九沙泰孙康熙四十二年进士官编修贵州学政乾隆元年荐鸿博 
　　万福分隶偶存跋略云先太史自叙年十三时见友人案头曹全碑假归仿之及少长游学出仕以逮归田编求古今名迹临摹规画实有惬心以故兴酣落笔挥洒自如 
　　全祖望曰求汉隶原委于郑君谷口 
　　晚岁精研分隶时人宝贵若拱璧 【词科掌录】 
　　梁文泓分隶偶存跋略云先生尤邃于经书学非其甚屑意者若隶书又书学中一节耳而世人特宝贵之求者往往趾踵相接 
　　陆耀万九沙先生分隶偶存序略云先生于读书考古而外覃精于分隶之书余童年即尝奉其零缣断楮为家藏珍秘 
　　万九沙如张平山画喜作渔樵间话图 【国朝隶品】 
　　【全行皆衍文】 
　　万九沙如张平山画喜作渔樵闲话图 【国朝隶品】 
　　袁钧曰工隶书得郑谷口之传 
　　万崇义字宜也号拙庵太和岁贡官山习峩教谕善书 【滇南诗略】 
　　万连枝无为诸生工书 【庐州府志】 
　　万世宁字枚卜江陵人官泾县知县工书 【泾川诗话】 
　　万年福州人工篆书书百寿图以遗予 【吞松阁集】 
　　万春字雨皋高邮诸生工隶书 【高邮耆旧诗存】 
　　万涵字石书 【按一字少沧】 仪征人工草书 【扬州画舫录】 
　　万承天字石梁号讷庵经长子雍正七年拔贡官阳谷知县 
　　万福分隶偶存跋云伯兄能嗣先太史临池之学 
　　万福字近蓬号玉仓经子诸生 
　　胡敬曰尊人九沙公善八分先生尽传其笔妙 
　　万承风字卜东号和圃宁州人乾隆四十六年进士官兵部左侍郎书学黄文节 【崇百药斋文集】 
　　万承纪字畴五号廉山南昌人乾隆五十七年副贡官河南同知 
　　冯承辉曰篆书有石鼓峄山遗意 【印识】 
　　篆书行草皆精妙篆法得钱十兰指授而体势力量过之 【墨林今话】 
　　司马篆书传世甚希予仅见有楹帖两事虽非纯粹汉篆而结体古茂用笔崛突于同时钱邓孙洪诸家外能自成一格陈云伯大令目为一绝非过誉也题款作狂草亦佳 【郁栖书话】 
　　近又见司马为法司成七言篆联真书题款称诗弟子予为作缘归之万徯园 【同上】 
　　万国经安仁廪生工书 【江西忠义录】 
　　万青选初名启甸字泉甫号随庵一号少筠承纪从子官安东知县署淮安知府 
　　工各体书精篆刻有印谱 【南昌县志】 
　　工草书 【寒松阁谈艺琐录】 
　　万启进字兼之号吉云官盐运司知事借补张家湾盐巡厅工书得锺王之遗 【南昌县志】 
　　万斛源字海舟诸生以军功保训导咸丰八年死三河之难赠知府衔工书 【兴国州志】 

　　○十五翰 【段】 

　　段 

　　段 

　　段麟标 【按号蠡屋】 
　　南宁人康熙二十一年举人官滦州知州工二王书法 【滇系】 
　　段玉立字鹤台金坛贡生 
　　段玉立小真及草书能品下 【国朝书品】 
　　段儒林字翰臣同治元年进士官上高知县工书 【蔚州志】 

　　○十六谏 【晏】 

　　晏 

　　晏 

　　晏启林字叔立号筠唐新化贡生 
　　善书 【暄坞诗钞】 

　　○十七霰 【练　卞　善】 

　　练 
　　卞 
　　善 

　　练 

　　练廷璜字立人连平人道光五年拔贡官松江知府书宗颜柳为时所重 【师友集】 

　　卞 

　　卞毓碧庠生善右军书法 【南乐县志】 
　　卞文焕字云士上元诸生工书 【江宁府志】 
　　卞岩字慎旃上元诸生工篆籀论古今金石甚悉 【金陵通传】 
　　卞寅清字静波天津人善书 【书画家笔录】 

　　善 

　　善庆字积卿南京驻防旗人官骁骑校尉与粤逆战死精颜柳书法 【忠义□】 

　　○十八啸 【邵】 

　　邵 

　　邵 

　　邵潜字潜夫别号五岳外臣南通州布衣 
　　陈维崧曰精篆籀善八分书最攻字学点画不少舛有皇明印史四卷 
　　邵浺字翁源号昆皇盐山人顺治十五年进士官陕州知州工行楷书 【畿辅通志】 
　　邵以发字德愚号颐斋余姚人诗笔清隽字复遒劲维扬人得其题笺称为双绝 【姚江诗存】 
　　邵泰字峙东号北崖大兴人侨居吴中康熙六十年进士官编修能作擘窠大字吴中碑刻多出其手 【陈宏谋培远堂稿】 
　　邵韡字士棣更字萼庭其师何焯额其书室曰味闲因别号味闲昭文人官候补主事 
　　陶正靖曰工行楷得晋唐人笔法 【先民传】 
　　郑虎文曰善书得二王法 【吞松阁集】 
　　孙原湘曰吾邑以书名者赠公居首尝与汪杜林宫允结伴入山临池十年尽得古人交奥奄有众长诸子咸禀家学各臻绝诣 【天真阁集】 
　　邵大业字在中号厚庵一号思余大兴人雍正十一年进士官徐州知府能书 【吞松阁集】 
　　邵干字公木南通州诸生工书临大苏柳侯碑观者服其神化 【崇川诗钞】 
　　邵曾训字衷彝号园客晚号瓞园无锡诸生 
　　书法入右军之奥蒋衡王澍俱推之 【秦瀛无锡县志】 
　　书学右军若欧柳颜虞褚薛一涉猎而已吾邑书家自孙高严华而后至瓞园起而汇晋人之精华成一家矣王蒋两寓公俱以为不及今上初年偶于书画小册中见瓞园小楷并诗深加赞赏将诏举之而瓞园已没矣惜哉 【梁溪诗征】 
　　邵其德字学明号质堂保山人乾隆四年进士官保德州知州书法专摹右军 【滇系】 
　　按一字学民又号新亭 
　　邵齐焘初字叔宁改字叔勉号荀慈士棣次子乾隆七年进士官编修 
　　郑虎文撰墓志云章草入晋人之室 
　　孙原湘曰善草书 
　　邵齐烈字亶承齐焘兄乾隆十年进士官兵部武选司员外郎 
　　孙原湘曰工楷法 
　　邵齐然榜名焕字光人号闇谷齐焘弟乾隆十年进士官杭州知府书法类欧褚行书直逼眉山虽得自家传而风格一变 
　　【昭文县志】 
　　工书学苏文忠公时与河东运使沈栻齐名今维摩兴福诸寺遗碑具在中吴人士所当摩挲把玩也 
　　【湖海诗传】 
　　孙原湘曰善擘窠大字 
　　邵齐熊初名炳字方虎一作芳浒号耐亭齐然兄乾隆十二年举人官中书 
　　孙原湘曰中翰以古文名家不以书名而书亦绝古雅盖得于庭训者深也 
　　邵树本号薲村钱塘人乾隆十三年进士官御史善书 【两浙輶轩录】 
　　按字立人 
　　邵申宝字汝琮宜兴太学生工书法专学苏文忠与吴匏庵相上下 【初月楼闻见录】 
　　邵之鹏字上九号南池曾训子岁贡生 
　　亦工书 【无锡县志】 
　　书学右军率更 【书画家笔录】 
　　黄世则曰大令书法无惭右军造门请者几于铁叶裹限 
　　邵圣珪字锡禹齐熊子乾隆三十三年举人 
　　孙原湘曰学书于闇谷太守绝类苏文忠 
　　邵廷侃字秩青芜湖诸生与弟廷仕 【一作任】 并能文章工书翰以法书名帖为性命 【安徽通志】 
　　邵廷仕字未斋廷侃弟由副贡官含山教谕 
　　祁寯藻曰见遗札六种道德孝经小楷尤精绝 【谷曼谷九亭集】 
　　邵正笏字艮庵号鱼竹 【按一号容水】 仁和人嘉庆二十四年进士官工科给事中工楷法 【两浙輶轩续录】 
　　邵自鏻号健庵　人官金乡知县工书法 【蠡庄诗话】 
　　邵辰焕字星城曾训孙诸生娶于江阴因侨寓焉工书 【江阴县志】 
　　邵涵初字吟泉道光五年拔贡官阜宁训导升南和知县不赴能小篆与同郡先辈孙洪为近 【无锡县志】 
　　工大小古篆 【书画家笔录】 
　　邵式谷字子良山阳人工书包安吴弟子 【木叶厱法书记】 
　　邵隆伯怀宁诸生工楷法 【安徽通志】 
　　邵松年字伯英号息庐士棣裔孙光绪九年进士官编修 
　　许溎祥曰工书年七十二犹日书精楷千余字 【□叟诗存】 
　　又曰君年七十有四犹工小楷日书心经 
　　按松年辑有古缘萃录即其手书付印者 
　　邵瑞澄字镜波天津人精八法 【书画家笔录】 

　　皇清书史卷二十八 

　　●皇清书史卷二十九 

　　义州李放剩山纂录 

　　去声（三） 

　　二十号 
　　二十一个 
　　二十二禡 
　　二十三漾 
　　二十四敬 
　　二十五径 
　　二十六宥 

　　○【去声】 二十号 【冒　暴】 

　　冒 
　　暴 

　　冒 

　　冒襄字辟疆号朴庐改号朴巢晚号巢民如皋人明崇祯三年副榜用台州推官未就国变不出卒谥潜孝先生 
　　词章及行草书流传海内年八十犹作擘窠大书体势益媚又三年卒 【如皋县志】 
　　韩菼撰墓志云书法特妙喜作擘窠大字人皆藏弆珍之 
　　董樵寿冐 【冐：冒】 
　　巢民先生八十诗云墨妙灯传文敏法 【蔗园集】 
　　年八十余犹能楷书 【遗氏诗钞】 
　　宋实颖辟疆八袠乞言云兼擅锺王之笔 
　　王士禄曰临池妙绝一时 
　　王士祯曰小行楷极尽态正使华亭复生不免兴积薪之叹 
　　又曰小楷之工足与云间雁行 
　　方亨咸曰书接南宫之席 
　　卢香撰传云寿八十犹作擘窠大书体势遒媚突过中年 
　　巢民师事华亭从受笔诀故于大小真行无不擅长最奇者予藏其烟云供养四大字草书直帧边跋先师董文敏公云云末署年开九秩目暗复明强书吴石莲侍郎亦藏一帧文略同惜火火尾其端又藏其山水三幅详拙辑缋境轩画董中尚有一天然树根笔尊底刻篆书方印曰思翁之赠巢民之珍口内横刻隶书爱根二字直刻行书定生题三字一玩具耳而有三名人款识真文房瑰宝也 【郁栖书话】 
　　冒国柱字缔尘号芥园如皋贡生工楷书 【江苏诗征】 

　　暴 

　　暴昭字方子长沙人由军功官知县善书气骨开张略似古摩厓 【厓：崖】 【近人笔记】 

　　○二十一个 【贺　那】 

　　贺 
　　那 

　　贺 

　　贺光黻字禹咸号雪畦益阳诸生工行草书善飞白 【沅湘耆旧集】 
　　贺椿字灵木山阴人无目能诗能书予见其简二树山人童钰诗字画结构行款位置一丝不乱即使有目者书之亦可谓佳真足奇也 【秦武域闻见瓣香录】 
　　贺长龄字耦耕号西涯一号耐庵又号啮缺叟善化人嘉庆十三年进士官云贵总督降河南布政使 
　　罗汝怀撰传云专习草书效孙虔礼属草作札皆用之无一笔苟 
　　贺寿慈初名于逵继名霖若字云甫号赘叟别号楚天渔叟蒲圻人道光二十一年进士官工部尚书 
　　王定安撰墓志云工书 
　　贺仲諴字美恒号葛山长龄侄官陕西同知署同州知府善书得力于北海故又自号虎师 【沅湘耆旧集】 

　　那 

　　那彦成字韶九一字东甫号绎堂文成公阿桂孙乾隆五十四年进士官直隶总督谥文毅楷法隽雅有晋唐风致匪特在英协揆之上即铁督部亦未能远过顾为功业所掩世人不甚知之耳兼精鉴赏刻有莲池书院法帖 【木叶厱法书记】 
　　徐士芬撰传云能书 

　　○二十二禡 【谢　华】 

　　谢 
　　华 

　　谢 

　　谢羽辛字尔翼号恕园会稽人迁江都明诸生真草书入怀素之室 【唐绍祖改堂文集】 
　　谢珩字楚白歙人康熙十五年武进士官陕西榆林堡守备工篆隶 【霍山县志】 
　　谢师昌字维贤镇海人官南雄经历书学锺王 【宁波府志】 
　　谢培字宛鄂华亭人善书 【松江府志】 
　　谢道承字又绍 【一作超】 号古梅别号种芸 【按谢章挺词话作芋误】 晋江 【一作侯官】 人康熙六十年进士官内阁学士 
　　从舅氏林佶游诗文轶出流辈书法尤工 【福建通志】 
　　梁章巨曰吾闽国朝论书者以林吉人谢古梅为两大家林之书名着于谢而谢之书品高于林其沉着顿挫处则吉人实尚逊一筹也两家八分亦工力悉敌似皆不免如桂未谷所云垫角巾者又曰书学褚河南国朝闽人善书者当以先生为巨擘 
　　又跋薛曜石淙石刻云古梅晚年全学此碑 
　　又曰书学褚河南得其神似间学薛曜宴石淙诗刻尤逼肖得其遗迹者如获拱璧 
　　阁学为林鹿原先生之甥书法初学舅氏娟秀流丽 【桐阴清话】 
　　诗文书法俱臻胜妙 【赌棋山庄词话】 
　　谢廷宾字稻孙号遯庵余姚太学生 
　　陈梓曰工楷篆 
　　谢元昌字康山湘潭拔贡康熙四十一年雍正元年两中副榜工书法 【沅湘耆旧集】 
　　谢璈字征云一字琅亭道承子乾隆十三年进士官户部主事 
　　能衍家法 【退庵书画跋】 
　　谢墉字昆城号丰圃一号金圃又号东墅晚号西髯嘉善人乾隆十七年进士官吏部侍郎降编修工书着有六书直说 【木叶厱法书记】 
　　谢仕骥字宏卿闽县人善草书波折清劲好蓄端溪砚材又择寿山美石随意琢镂动合古制 【福建通志】 
　　谢佑份字文川镇海诸生工诗古文书法悬腕运笔极其娟秀 【蛟川诗钞】 
　　谢震字甸男侯官人乾隆五十四年举人官顺昌教谕篆隶金石靡不通晓 【陈寿祺撰传】 
　　谢曦字育万号发川仕骥子诸生嘉庆元年举制科诗字皆承家学 【福建通志】 
　　善楷法 【吉梦熊研清堂集】 
　　谢崧字骏生祁门人嘉庆十年进士入词林工行楷书 【木叶厱法书记】 
　　谢阶树字子玉号向亭宜黄人嘉庆十四年第二人及第官侍讲工书 【同上】 
　　谢炎字曰上 【按志云号蒙溪】 宜兴诸生善行楷书宗法率更时观而摹之以揣其离合之分数至老不倦 【初月楼文集】 
　　谢骙字秀英号逸圃吴县增贡生书法超隽不落恒蹊 【归朴龛文稿】 
　　谢文英字景张甘泉人善书由宋元上及晋唐 【北湖小志】 
　　谢海东沔阳诸生草书法晋人 【王柏心百柱堂集】 
　　谢鏊字海门杭州诸生善书 【杭郡诗三辑】 
　　谢应之字子阶号浣村晚号蒙求子武进廪贡生书学北碑 【清乐堂随笔】 
　　谢晋涵字虚斋南城人官广西知县同治中寇乱死于难书学柳诚悬锋锐骨秀已复习隶篆为书旨十二篇于邓石如张廷济诸家皆有微词独重桂未谷翟文泉谓其不乖于古 【近代名人小传】 

　　华 

　　华渚字方雷吴县人明诸生工书法 【苏州府志】 
　　华长发字商原号沧江无锡诸生善行草名亚严藕渔 【梁溪诗征】 
　　工书与邑人孙稚均竑禾高汇旃世泰严荪友绳孙称孙高严华四大家 【听秋声馆词话】 
　　华硕宣字养圣别号东篱居士金匮诸生写作俱佳 【履园丛话】 
　　华庆远字子嘉别号静慧居士无锡人书有晋人笔意 【梁溪诗征】 
　　华炳泰字若虚无锡人能四体书 【同上】 
　　华绅曾字进思无锡太学生工欧阳率更书王虚舟先生高弟 【同上】 
　　按号东里 
　　华淞字半江号淀山 【按湖海诗传作淀峰】 
　　无锡诸生受业王虚舟先生最久大小篆书有出蓝之誉兼擅铁笔仿秦汉章几不能辨 【同上】 
　　工篆书能以尖颖运枯墨兼工铁笔 【无锡县志】 
　　袁枚曰精篆隶之学 
　　邹炳泰曰工大小篆兼精铁笔 【午风堂丛谈】 
　　华渠字师厚无锡人 
　　纯翁说铃一卷师厚楷书不用乌丝格 【鲍鉁稗勺】 
　　华希曾无锡人工书 【李兆洛养一斋文集】 
　　华文纬字有条无锡诸生书学卫夫人 【江苏诗征】 
　　华嘉植字少坪金匮廪贡署震泽训导工书法年八十一卒 【书画家笔录】 
　　华季梁宇 【宇：字】 湘圃无锡人工书所临柳诚悬帖风骨遒劲几欲乱真 【同上】 
　　华国琛号筠如无锡廪贡工书得笔意于赵文敏复神会于董思翁小楷尤有名 【同上】 
　　华庆成字云虬号啸云无锡人咸丰五年四川籍举人官建德知县工行草古朴浑厚有天然雄放之趣 【同上】 
　　华锡三字子承铅山人官兵部主事工书 【江西忠义录】 

　　○二十三漾 【向　尚　况】 

　　向 
　　尚 
　　况 

　　向 

　　向兆隆字山丰山溆浦人嘉庆十年进士官东阳知县殚精书法有东阳本兰亭十七跋又作何氏兰亭记 【沅湘耆旧集】 

　　尚 

　　尚元弼号雪窗诸生善书 【南昌县志】 

　　况 

　　况祥麟字皆知号花矼临桂人嘉庆五年举人精篆籀六书之学着六书管见二十卷 【广印人传】 
　　况仙根初名桂本以字行号幼梅自号味道人祥麟孙廪生官昭平训导篆摹彝器款识隶学礼器史晨 【同上】 

　　○二十四敬 【盛　庆　郑　孟】 

　　盛 
　　庆 
　　郑 
　　孟 

　　盛 

　　盛于斯字此公南陵人工书病右臂以左手书益工晚目盲以笔濡墨纳手中兔起鹘落视不盲时有加 【周亮工撰传】 
　　盛远字子久号宜山一号鹤江嘉兴诸生善书 【两浙輶轩录】 
　　书法董香光其勒石者有实懒传王氏感应篇普明寺碑 【嘉兴县志】 
　　工书 【名人尺牍小传】 
　　盛宏邃字紫翰临安人康熙四十二年进士官福建兴化知县工书 【杭郡诗集 【集：辑】 】 
　　盛唐字一槎江都布衣工书 【扬州画舫录】 
　　盛本字伦先号小垞慈溪人乾隆五十四年拔贡官闽县知县工书法遗墨流传人争宝之 【溪上诗辑】 
　　杭州吴山上城隍庙门外有墙四面甚高盛小垞以大颖书作赏善罚恶四大字极奇伟此庙不毁此字亦当不磨也 【梁章巨浪迹续谈】 
　　盛承雷字南圃文学其师戴世道字法劲秀盛得其秘传名盛一时 【和州志】 

　　庆 

　　庆霖字伯苍容安子举人以荫补官刑部工楷法矩度森然无乾隆以后书家习气与其尊人澜止取径各殊而力存古法不事奔放固波澜莫二也程春海极赏其书 【雪桥诗话】 
　　庆勋号渔衫汉军正白旗人道光九年进士官武昌知府善书及诗 【清乐堂随笔】 
　　斌艮广惠寺诗云闻道城东老开士挥毫时借赞公房自注寺与渔山主事宅相近每借寺中禅舍作书 

　　郑 

　　郑敷教字士敬一字南孙号桐庵长洲人明崇祯三年举人晚岁隐居教授私谥贞献先生 
　　书法在苏米间 【苏州府志】 
　　尤精楷草书 【吴郡名贤图传赞】 
　　郑承诰字纶如号省庵慈溪人明诸生能草八分篆刻皆有法度 【寒村文集】 
　　郑澹居山阴人工书吾郡自徐青藤王谑庵 【按王思任别号】 
　　以书名海内先生起而继之几与之埒 【余懋杞东武山房集】 
　　郑圃字薇令初名玉琬东山人明季府学生书学二王遇得意处能乱真 【七十二峰足征集】 
　　郑方字正叔号无隅别号韵谷主人杭人工篆文澹折近古 【查继佐东山钓业】 
　　郑簠字汝器号谷口上元人工八分书得曹全碑法好金石文章东岱西华孔庙诸碑皆策驴远至手自摹拓构灌木楼以藏 【金陵通传】 
　　工汉隶为海内名家 【金陵诗征】 
　　放尝见谷口所临乙瑛史晨前后碑郙阁颂刘熊 【以上上册】 
　　张迁校官景君衡方尹宙 【以上下册】 
　　九种汉隶册子每碑后并有小楷题识后有汤岩夫汪钝翁颜乐圃三家跋兹备录于左 【册藏孙氏小墨妙亭】 
　　汤燕生跋云谷口先生作隶确乎以东汉人为师下笔极纵横俯仰飞掦 【掦：扬】 之致而轨于至正矩步不失所临汉碑诸种攲斜老丑反正疏密结构在心经营己 【已：巳】 极殆无纤毫遗憾所谓貌古人而并其性情得之者欤先生澹然于世一无所求仙岩遗字古壁残文靡不搜讨忘劬收藏恐后加以巧手临池无间寒暑濡毫对客夜以继旦先生于古碑真不减书之滛 【滛：淫】 而传之癖矣 
　　汪琬跋云谷口先生小楷似出入麻姑坛而八分则直宗东汉用笔既员且劲深得古意尽破自唐以来方整之习真希世之墨宝也东南士大夫初不知爱重传之异时虽零缣断楮必有出千金相购者世无数百岁人孰征吾言为不妄哉 
　　颜光敏跋云篆隶书人皆以为博雅嗜古之所为而不知为行楷宿源故鲜有好者己未岁余在里中见东汉诸碑剜苔剔藓锋铩毕出较往昔遂大不同人言此谷口郑子过阙里坐卧其下手自磨洗者也因知先生好古竺志如此比观所摹诸碑古人堂奥殆无余地矣结体运笔尽态极妍究心者当自得之 
　　谷口分隶之学以汉为宗占地甚高故用笔自古 【靳治荆思旧录】 
　　谷口晚书奇变殆是游刃之余未有舍规矩而能成巧者也 【湛园题跋】 
　　张在辛 【按簠之弟子】 
　　曰先生作字正襟危坐肃然以恭执笔在手不敢轻下下必迟迟敬慎为之半日一画每成一字必气喘数刻先生自言学者不可尚奇其初学隶书是学闽中宋比玉见其奇而悦之学二十年日就支离去古渐远深悔从前及求原本乃学汉碑家藏古碑四厨摹拟殆徧始知朴而自古拙而自奇沈酣其中者三十余年溯流穷源久而久之自得真古拙真奇怪之妙及至晚年醇而后肆其肆处是从困苦中来非易易也 【隶法琐言】 
　　谷口学曹全碑专以弱毫描取形貌善学曹全者正当以沈痛求之沈痛之极便可透入骨髓 【竹云题跋】 
　　八分学汉人间参草法为一时名手王良常不及也然未得执笔法虽足跨越时贤莫由追踪前哲 【梁巘评书帖】 
　　郑谷口如淳于髠东方曼倩滑稽谐谑口无庄语 【国朝隶品】 
　　以八分擅名 【名人尺牍小传】 
　　分隶为国初第一手 【金石学录】 
　　郑簠分及行书逸品上 【国朝书品】 
　　隶书元明人皆似未见汉隶习者止学锺法国初有郑谷口始学汉碑又从朱竹垞辈讨论之而汉隶之学复兴然谷口学汉碑之剥蚀而妄自挑趯识者病之 【履园丛话】 
　　本朝习史晨碑者甚众而天分与学力俱至则推上元郑汝器同邑邓顽伯汝器戈撇参以曹全碑故沉着而兼飞舞吾郡余忠宣公所撰城隍庙碑是其手书 【枕经堂题跋】 
　　谷口专精曹全一体足以名家当其移步换形觉古趣可挹至于联扁大书则又笔墨俱化为烟云矣 【同上】 
　　郑兰谷字在宜号主一临安人康熙十一年拔贡官凤县知县工书 【杭郡诗辑】 
　　郑开字子明莆田人康熙三十五年举人官清流教谕工行草书 【清籁集】 
　　郑江榜姓钱字荃若号玑尺又号筠谷钱塘人康熙五十七年进士官侍读工八法秀润类小唐碑 【木叶厱法书记】 
　　郑许捷字神文一作宸闻海宁诸生工书法 【樵石诗话】 
　　郑其谊字董惟号思圃济宁诸生工书法 【一松斋集】 
　　郑方城字则望号石幢建宁人雍正元年举人官新繁知县少持重外祖黄处安公授以书法 【刘绍攽撰传】 
　　郑大清字天一庠生工书法 【泾县志】 
　　郑禧字锡五江都人工董文敏楷法 【广陵诗事】 
　　郑昌言字俞斋书似香光 【兴化县志】 
　　郑文兰字香岩乾隆二十七年举人官邵武知县善书法 【嵊县志】 
　　郑际唐字子虞一字大章号云门侯官人乾隆三十四年进士官内阁学士善鉴别古书画工行楷书兼精篆隶 【福建通志】 
　　书法由欧而米 【飞鸿堂印人传】 
　　长于篆籀 【三松堂集】 
　　郑宸字箴衣号三云慈溪人乾隆四十二年拔贡以四库馆誊录议叙得布理问候补江南历署苏松常三府通判掦 【掦：扬】 州同知阳湖知县借补徐州府经历以目疾告归 
　　王文治曰擅书 【快雨堂题跋】 
　　郑柏字新甫扬州人乾隆五十三年举人善小楷书洛神赋不下数百本 【扬州画舫录】 
　　郑本茂字居实号秋岩其谊子廪膳生少即善书 【一松斋集】 
　　郑来字寿朋一字鹏戢号松莲颍州人楷法虞赵圆润多姿余曾藏其书孙溉堂溪南八咏直幅又见其篆书鲍明远飞白铭小帧亦佳 【木叶厱法书记】 
　　郑来行书佳品下 【国朝书品】 
　　郑基成字大集号东江长泰人居青浦性耽金石文字穷岩绝壁手自摹拓以故篆刻私印字字师承秦汉 【飞鸿堂印人传】 
　　郑基成字玉汝号履占歙县人曲阜籍候选县丞工书善篆刻 【曲阜诗钞】 
　　郑廷旸字嵎谷号竹泉长州监生 
　　书法褚中令尤工小楷 【苏州府志】 
　　书法褚中令小楷尤工与予书疏往来率作蝇头小字而银钩铁画出力藏棱同时如蒋蟠漪钱思赞皆不逮也 【湖海诗传】 
　　日光仅一寸而所作小楷书端庄流丽出入赵模王知敬之间人争宝贵之 【吴翌凤怀旧集】 
　　精小楷 【戴延年抟沙录】 
　　郑勉字勖旃号墨泉济宁人嘉庆九年举人工书尤精隶古 【山左诗续钞】 
　　郑如榛字苓西 【按通传作西苓】 
　　溧水廪贡工书法 【江宁府志】 
　　郑筠字竹初钱塘诸生书法赵文敏 【两浙輶轩续录】 
　　郑兆珏扬州人善六书 【扬州画舫录】 
　　郑元昆字明若英山监生官大同府同知工书法 【六安州志】 
　　郑岳字晓园归安人工草圣 【姚学塽镜塘集】 
　　郑增修号竹坡道光五年举人官曲阳教谕酷嗜颜鲁公书法能得其神味 【永年县志】 
　　郑如海字颉苏仁和人道光十五年举人官国子监学正楷书精美鲜有其匹 【杭郡诗三辑】 
　　郑珍字子尹号柴翁别号五尺道人遵义人道光十七年举人官荔波教谕保知县分发江苏不赴篆法远绍斯冰从容合矩钱邓而下未见其俦 【黔诗纪略后编】 
　　郑增连江人以善书名 【福建通志】 
　　郑琨字少白号睦堂诸生工书 【萧山县志】 
　　郑国鸿字雪堂凤凰厅人由云骑尉世职官处州镇总兵与英人战死谥忠节工书 【先正事略】 
　　郑钤字廉卿号拜鹃嘉兴人工小楷尤精八分书 【黄协埙零墨】 
　　郑维杰字伯英江宁诸生候选训导字亦工整秀润 【金陵通传补遗】 


　　孟 

　　孟宗舜字亦若顺治十六年进士官萍乡知县书法宗羲献后学多宗之 【天津县志】 
　　孟鐌九字百聚济宁籍上元人工字学为李文襄所知荐授教习着有书法源流辨 【金陵诗征】 
　　孟尚邻字锦巢上元人工书以武英殿校书议叙泗水知县 【金陵通传】 
　　孟智佺字颖仙顺天人乾隆六年拔贡官兴国州知州工楷法 【复初斋集】 
　　孟周祚 【一作周衍】 字廉夫一字素臣太谷人官平越知府嗜学书勒石十余种 【吴省钦撰墓志】 
　　李中简序略云于书尤得古人不传之秘所临兰亭序及宋元诸家名迹皆已上名 
　　孟经国字且愚号莲友会稽人善书法 【两浙輶轩录】 
　　孟芾字绎山江宁岁贡生工楷书行草督学邵嗣尧重之曰与米南宫同名不媿也 【金陵通传】 
　　孟志诗字龙溪上元人工欧书 【同上】 
　　孟广沅字茗山浙江人由进士官盐城知县工书 【盐城县志】 
　　孟乙青平湖人工书精鉴别吴侃叔张文鱼皆与之交 【金石学录续补】 
　　孟鸿光字蒲生番禺举人工书及篆刻 【木叶厱法书记】 
　　孟起凤号渔矼江阴诸生以善书名 【书画家笔录】 
　　孟耀廷号心闲归湖诸生工大小篆及行楷书 【墨林今话】 
　　褚逢椿孟心闲书自着临池杂说跋略云往亡友钱子霞论近时书家独心折孟心闲谓其学识兼到腕力清遒后世必有重之者 

　　○二十五径 【邓　宁】 

　　邓 
　　宁 

　　邓 

　　邓良材字干霄江宁人甲申之变绝意仕进工楷法小篆 【江宁府志】 
　　邓秉恒字符固号忍庵一号泷江历城 【一作东昌卫】 人顺治六年进士官湖南布政使 
　　顾栋高撰传云自少临摹阁帖晚益善 
　　邓锺岳字东长号悔庐聊城人康熙六十年第一人及第官礼部侍郎工书法求无不应 【山左诗钞】 
　　邓士锦字太初南城人雍正初举孝廉方正由廪生授琼州额外教授复举博学鸿词召试罢归自以俸满升知县坐事降为湘潭县丞善行楷书至今人珍藏之 【湘潭县志】 
　　邓琬泰州人性迂人呼为呆子以指书 【扬州画舫录】 
　　邓汝勤改名汝功字谦持号午厓锺岳子乾隆四十年进士书法笔札足继家学 【抽堂续笔谈】 
　　邓一枝字木斋怀宁人石如父工四体书善摹印 【李兆洛撰邓石如墓志】 
　　邓纶采字玉如昆山人精书法亦工篆刻 【苏州府志】 
　　邓石如原名从玉从炎避讳以字行更字顽伯别号完白山人亦号笈游道人龙山樵长凤水渔长一枝子嘉庆乙丑卒年六十三 
　　李兆洛撰墓志云君书真气弥满楷则具备其手之所运心之所追绝去时俗同符古初津梁后生一代宗仰世多能言之至京师欲以篆籀古法劘切时俗公卿多非笑之者惟刘文清深契焉 
　　吴育撰传云不详其世所出亦不读书初学刻印忽有悟放笔为篆书视世之名篆书者已乃大奇遂一切以古人为法放废俗学其才其气能悉赴之往来扬州上下二十余年益工各体书无不得神诣 【艾斋文集】 
　　方履籛邓氏隶书赞云完白先生四体书俱足绝世而分隶尤美寓奇于平囿巧于朴因文以起意信笔以赋形左右不能易其位初终不可改其步体方而神圆毫刚而墨柔枯润相生精微莫测先生自云吾篆不迨阳冰而隶不减梁鹄夫逊德少温乃其撝抑比踪孟皇庶为有征然梁书今所存者惟受禅上尊号孔羡三碑凝重有余而汉人隽逸之神已不可见若先生则孕篆之理萃汉之华万状千名金声玉振以今拟古殆犹过之 【万善花室文集】 
　　又撰墓表云考先生之书实始于篆由篆出隶由隶出真由真出行故其意则同条共贯其美则自叶流根情质宣融修短起伏力不外傅险必内含 【同上】 
　　包世臣撰传云山人馆于江宁梅氏得纵观金石善本推索其意明雅俗之分乃好石鼓文李斯峄山碑泰山刻石汉开母石阙炖煌太守碑苏建国山及皇象天发神谶碑李阳冰城隍庙碑三坟记每种临橅各百本又苦篆体不备手写说文解字二十本复旁搜三代钟鼎及秦汉瓦当碑额以纵其势博其趣五年篆书成乃学汉分临史晨前后碑华山碑白石神君张迁潘校官孔羡受禅大飨各五十本三年分书成山人篆法以二李为宗而纵横阖辟之妙则得之史籀稍参隶意杀锋以取劲折故字体微方与秦汉当额文为尤近其分书则遒丽淳质变化不可方物结体极严整而浑融无迹盖约峄山国山之法而为之故山人自谓吾篆未及阳冰而分不减梁鹄余深信其能择言也山人移篆分以作今隶与瘗鹤铭梁侍中阙同法 【按后又云吾见山人正书方寸以上者简肃沈深雁行登善非徐裴以下所及】 草书虽纵逸不入晋人而笔致蕴藉无五季以来习气张编修惠言见山人篆书曰今日得见上蔡真迹曹文敏公请山人作四体千文横卷字大径寸一日而成文敏叹绝徧赞于诸公曰先生四体书皆为国朝第一山人至都相国刘文清公左副都御史陆锡熊见山人书大惊皆曰千数百年无此作矣嘉定钱坫自负其篆为直接少温然见山人篆书心经摩挲逾时曰此非少温不能作阳湖钱伯垧正行书名自文清厌世论者推为第一及见山人行草叹曰此杨少师神境也 
　　又论书绝句后自记云顽伯篆隶分真狂草五体兼工一点一画若奋若搏盖自武德以后间气所锺百年来书学能自树立者莫或与参非一时一州之所得专美也 
　　邓石如隶及篆书神品分及真书妙品上草书能品上行书逸品上 【国朝书品】 
　　山人篆法直接周秦继六书之绝学片楮只字世宝尚之余与其嗣守之交得钩本数种如阴符经弟子职西铭皆为重刻以逮后学 【息柯杂着】 
　　完白真书深于六朝人盖以篆隶用笔之法行之姿媚中别饶古泽固非近今所有 【同上】 
　　方朔石鼓文跋云本朝工摹此体者完白山人为空前绝后盖能得其朴老浑逸之妙继此者张皋文翰风兄弟吴山子陆祁孙诸君亦称能手 
　　又题山人四体书册云山人四体书皆高古绝伦诚如曹文敏所定国朝第一诚第一也考山人篆云云隶云云 【畧同包氏】 
　　真法南北六朝草由章帝索靖而下及颠素行则锺王徐李而下亦染指苏米此一生大较耳 
　　诒晋斋谓近世书家止二人一山右宰相一皖南布衣其倾倒可知自曾文正公重之广为搜罗声价愈增而赝鼎层出矣 【书画过目考】 
　　邓时字荪洲崇仁人寄居郡城由拔贡官义宁州学正能各体书仿汉隶有神会督学翁方纲称之 【江西通志】 
　　邓廷桢字维周号嶰筠江宁人嘉庆六年进士官两广总督小篆行楷皆有法度 【木叶厱法书记】 
　　林则徐曰年已七十而细书精妙犹不肯用眼镜 
　　邓传密初名尚玺字守之号少白石如子同治庚午卒年七十余 
　　作篆有家法 【东洲草堂集】 
　　篆法近承家学远绍斯冰 【息柯杂着】 
　　邓琛字献之黄冈人道光二十三年举人官蒲县知县捐升郎中年七十余作字秀健如少年 【越缦堂日记】 
　　邓辅纶字弥之武冈人咸丰元年副贡官浙江候补道兼工行楷书尝为先君书所作别梁园故人五言古诗笔法颇近何东洲 【永怀堂先友记】 
　　邓承修字伯讷号铁香归善人由举人官至鸿胪寺卿 
　　善书能诗萧远有尘外之致 【越缦堂日记】 
　　邓濂字石臞金匮诸生年少工诗书法亦佳 【同上】 
　　按濂字似周 
　　邓嘉缉字熙之江宁优贡候选训导善楷隶 【金陵通传】 
　　邓嘉缜宇 【宇：字】 季重江宁人光绪元年举人官奉天巡警道善行楷 【同上】 
　　邓世昌字重卿番禺人由军功官至总兵甲午之役与日人战死谥壮节工书遗迹流传人辄珍之 【清乐堂随笔】 

　　宁 

　　宁良骥字德称建宁人由贡生官郁林州州判工书法 【朱仕琇撰墓表】 
　　宁楷字栎园江宁人明通榜进士官庐州教谕 【按疑作授】 善书法 【庐州府志】 
　　宁祜昌字荫庥乾隆二十七年武解元酷嗜书翰黄文恪谓大似柳诚悬笔法 【乐亭县志】 
　　宁巨年祜昌子嘉庆时拔贡生以善书世其家 【乐亭县志】 

　　○二十六宥 【富后窦廖缪】 

　　富 
　　后 
　　窦 
　　廖 
　　缪 

　　富 

　　富允谐字信和晋江贡生工书法 【福建通志】 
　　富乐贺字崇轩杭州驻防满洲正蓝旗人官福建知府善隶书 【杭郡诗三辑】 

　　后 

　　后吕僊芜湖人精六书善摹印 【安徽通志】 

　　窦 

　　窦光鼐字符调号东皋诸城人乾隆七年进士官左都御史工擘窠大书点画不苟望之知为端人 【山左诗续钞】 
　　窦廷槐字宫三号公旦无锡国子生勤学书摹智永千文右军圣教序俱满千徧晚年深入晋唐之室卒年七十四 【书画家笔录】 
　　窦廷栋字勷宸号湘漘金匮诸生官兖州通判书学苏文忠 【同上】 
　　窦宏媚字赞皇号研存廷栋从弟善书初学颜柳后临二王兼工篆隶卒年三十九 【同上】 
　　窦廷朴字璋士金匮人道光二年岁贡书学圭峰碑玄秘塔笔意劲挺 【同上】 
　　窦承焯字俊三金匮恩贡候选直隶州州判书得颜苏两家三昧晚年更精草法咸丰庚申死难 
　　【同上】 
　　窦继勋字玉芝号春峤廷栋子无锡廪贡生九岁能擘□ 【□：窠】 书少长名益盛小楷亦妩媚动人求者接踵 【同上】 
　　窦光勋字佩椒无锡国子生有书名至老挥毫不倦卒年八十一 【同上】 
　　窦维镛字伯英无锡诸生徐绍韩弟子读书之暇兼勤习字临苏逸士田公德政碑颇得其神趣摹仿他帖亦能肖似卒年二十 【同上】 

　　廖 

　　廖如燕改名燕字人也号柴舟曲江诸生尤善草书状如古木寒石笔笔生动遒劲 【二十七松堂集附曾璟撰传】 
　　廖枫字祝三永定增生工行草 【福建通志】 
　　廖自达监生善书 【阜宁县志】 
　　廖廷相字容庵庠生工书 【兴国州志】 
　　廖纶字养泉巴州人官无锡知县精书法仿颜平原颇肖 【书画家笔录】 

　　缪 

　　缪师伋字子思嘉兴人工书 【梅里诗辑】 
　　缪其器字受兹号倦锄师伋子国子生八十后尚能作蝇头细楷钞书不辍 【同上】 
　　缪启武字庚先 【按一作根仙】 号崖略 【按其器族子】 贡生官汶上知县书法工妙 【同上】 
　　工书法 【梅里志】 
　　缪元英原名绥武字侣峰 【按本字履丰又有水樵雪堂晚安诸号其器子】 
　　庠生工篆刻虽细若牛毛而体大法密八分爱江宁郑簠晚年尤奇横而态益秀润 【嘉兴县志】 
　　缪曰藻字文子别号南有居士吴县人康熙五十四年进士官洗马甫胜衣即能为擘窠大字西禅寺题额是其十岁所书 【小仓山房集】 
　　缪浚号芷桥元和人官蓬莱县丞善行楷得赵董两家法尝为法梧门代笔 【木叶厱法书记】 
　　缪坚字艮山鄞人能书年八十余犹为人题墓碑 【徐时栋撰传】 

　　皇清书史卷二十九 

　　●皇清书史卷三十 

　　义州李放怃园纂录 

　　入声（一） 

　　一屋 
　　二沃 
　　三觉 
　　四质 
　　五物 

　　○【入声】 一屋 【谷　陆　陆费　卜　祝　鞠　郁】 

　　谷 
　　陆 
　　陆费 
　　卜 
　　祝 
　　鞠 
　　郁 

　　谷 

　　谷元调字士和康熙元年进士官宝丰知县精书法 【丰润县志】 
　　谷凌云字仪霄诸生工草书放笔如有神 【同上】 
　　谷际岐字凤来号西阿云南赵州人乾隆四十年进士官礼科给事中 
　　包世臣撰状云性耽作书出入于平原眉山而得其浑逸其稿草不经意者尤工 
　　谷际岐行书佳品上 【国朝书品】 

　　陆 

　　陆世仪字道威号桴亭太仓人明诸生私谥文潜 【亦曰尊道】 
　　先生行楷极精 【木叶厱法书记】 
　　陆从龙字五云号吟只一号可庵华亭人明诸生私谥怡情先生 
　　工书法 【松江府志】 
　　陆贻典字敕先号觌庵常熟人 
　　工书法汉隶尤胜 【苏州府志】 
　　吾邑自钝吟先生后以诗字训迪后进者有陆敕先陈在之 【海虞诗苑】 
　　陆英标字彦威平湖人明诸生 
　　善书 【檇李诗系】 
　　陆嘉淑字子柔号冰修一号射山又号辛斋海宁人明嘉兴府学生国朝荐鸿博不起 
　　以书法名 【居易录】 
　　数岁能作径尺大字 【两浙輶轩录】 
　　书法苍劲中时露丰靘 【杭郡诗辑】 
　　按冰修为查查田太史妇翁书负盛名尝题汪舟次字卷误用拨镫为拨灯 【上□字作马凳解】 
　　陈香泉题其后有借问如何是拨灯之句冰修见之怃然见渔洋笔记 
　　陆售字高仲钱塘人善书 【今世说】 
　　陆光旭字始旦号鹤田平湖人顺治九年进士由御史出为江安粮道 
　　山阴宝严寺孟禅师塔铭山西参议前御史陆光旭篆额释名行宣 【越缦堂日记】 
　　陆光宙字巨石平湖诸生书法结构奇古时贤所不及有好事者求其书辄怒曰吾安能为人作佣至富贵俗子厌斥尤甚故时人罕得称其妙 【陈国政撰传】 
　　陆廓如字天衢号椒山苏州东山诸生书学文衡山 【七十二峰足征集】 
　　陆铨字公衡吴江芦墟人能作蝇头小楷手书徐师曾莫旦二吴江志丹黄标识笔墨灿然 【陆耀撰行畧】 
　　陆漻字其清吴县人博闻多藏书手抄及千卷有朱存理钱谷之风 【苏州府志】 
　　陆天锡字思顺上海诸生文裕公六世孙工书得俨山家法远近珍之八十余犹临橅不倦 【松江府志】 
　　陆琳字右庭上海人书宗文裕家法兼得张东海之秘朝鲜人重价购之丝毫不取 【同上】 
　　陆陇其原名龙其谱名世穮字稼书平湖人康熙元年进士官四川道监察御史追赠内阁学士兼礼部侍郎谥清献云 
　　王昶题陆清献公书余斋耻言卷后云公不以书名而此书古质清劲肖其为人所谓蓄道德而能文章发于不自觉者邪 
　　张廷济陆清献公诗笺跋云公不以书学擅名故无巨幅其确然可信为真者惟简牍之作耳予购之数十年仅有其与族人书一纸然不署款也右寿诗金笺本端谨中露华亭笔意自是真迹夫公为国朝真儒学行著述垂示寰区即一二行短札世已藏弆为荣况此带名书一十六行纸墨完好不尤珍于球璧耶 
　　龙启瑞跋杨椒山先生书兰亭序卷子云此卷入国朝有清献陆公题跋陆公不以书名而行笔特超妙于公固有沆瀣之合者古来名人无不能书信哉 【经德堂文集】 
　　陆祖修字孝武号敬峰一号愚山晚年皈心干竺号老是头陀青浦人康熙十八年进士官山东道监察御史能书 【青浦诗传】 
　　陆攀字威咫平湖人康熙二十五年拔贡生工书 【携 【携：檇】 李诗系】 
　　陆篆字少秦号涤村康熙三十七年拔贡生官清苑知县书法力追晋魏 【兴化县志】 
　　陆箕永号诗城吴人官厦门同知 
　　圣祖南巡箕永献九峰赋召试行在令随祭酒孙岳颁赴京再试畅春苑命书大小字以进赐御书孝经衣服笔砚食物甚伙乙酉复遇南巡献庐山赋赐监生入直武英殿食七品俸在翰林院行走纂修佩文韵府赐第于旃檀寺书成授绵竹知县洵异数也 【□汀录】 
　　陆大痴逸其名字云龙娄人善作擘窠书圣祖南巡献策行在人目为大痴因以自号凡书扁联辄署其尾曰大痴 【松江府志】 
　　陆文然天锡子世其学 【同上】 
　　陆震字仲子号种园攻行草贫而好饮辄以笔质酒家索书者出钱为赎笔 【兴化县志】 
　　按仲子郑克柔大令之师 
　　陆诗字以言江宁人以习宋字供事蒙养斋书局考授州同学柳书点画无毫发不似 【望溪文集】 
　　陆瓒初名无咎一名廷瓒字虔实一作干日铨子官保德州吏目何发撰墓志云善隶书游何焯之门得其指授遂博综正变各体并臻其妙 
　　袁景辂云吾乡以隶书擅名者有两人沈笠岑以风骨胜陆赠翁以苍古胜盖沈之取法在唐翁则直逼汉体矣闻翁作书快意狂呌起舞不能自禁出游过山石可砻者大书深刻题名其下知翁因以千古自命者也 
　　何子怀曰工隶书凡三变初学曹全史晨诸碑以流丽胜中变而风格峻整仿佛衡方尹宙诸碑再变为奇古夏承戚伯其宗也晚年出入纵恣正变乖合无所不可远近求者无虚日故其书徧海内 
　　陆耀东顾新阡记云先人于书未尝一日少辍摹西岳华山碑至三百余通自书千字文称是其它散在缣楮不计其数本朝自顾云美郑谷口以来未有若先人之勤且多者也 
　　又序万九沙先生分隶偶存云先君子昔日亦酷嗜作隶每得汉人一碑临摹不数百徧不辍持论以光和为宗下此者弗尚也 
　　又序张友桐隶使云先君子之学书自弱冠以还未尝一日废临摹中岁得商邱宋尚书家华山碑双钩本立意摹三百通行世幼时以硬黄纸临曹景完碑至满一大椟平日应人索书皆节临古拓不得已乃自为书亦必悬拟一碑故先君款识类有碑铭 
　　王昶曰精分隶直入古人堂奥 
　　阮元曰生平竺嗜尤在汉隶临华山碑至三百余本令嗣朗夫中丞官山左时尝以公手书徐干中论治学篇刻石于济宁州学笔法古劲足与诸汉碑相颉颃也 
　　陆虔实如韩康卖药守价不移 【国朝隶品】 
　　方朔曰迩时学华山碑者有陆芦墟予获其缩临一百第一本石刻字大不过三分而神气遒古直是具体而微 
　　陆瀛龄字景房上海人雍正元年拔贡官石埭教谕署知县善书法 【松江府志】 
　　陆宗潍字维水号蔚庭嘉定人雍正元年举制科力辞诗文行楷悉合先民矩矱 【练音初集】 
　　陆祖锡字念劬平湖人雍正七年拔贡举鸿博书摹褚永兴 【鹤征录】 
　　按褚永兴或是褚河南之误否则褚字当是虞字原文如是姑仍之 
　　陆廷锟字德纯号瑶圃嘉定诸生能书 【练音初集】 
　　陆廷镛字声远号慎斋嘉定太学生临池赋诗并为名流推许 【同上】 
　　陆昌时字运承平湖诸生工书法 【张云锦撰传】 
　　陆明睿字若璇一字文玉别号无闻生华亭诸生工分隶 【松江府志】 
　　工隶书 【绪南笔谈】 
　　陆思诚字希正上海岁贡生晚岁钞书自课小楷盈箧 【上海志】 
　　陆琰卓字蕴渠一字运鲲号东村别号颓石翁嘉兴人 
　　善书学鲁公 【梅里诗辑】 
　　陆时化曰临摹米帖已至入室 【吴越所见书画记】 
　　陆秩字宾之号抑斋仁和人乾隆四年进士官工科给事中善书不肯貌袭古人亦不刻意一家兴到笔随动有奇气 【两浙輶轩续录】 
　　陆广霖字用宾号补山阳湖人乾隆四年进士官恭城知县署百色同知四十五年卒年七十有五 
　　陆继辂曰先君书出入平原华亭间流传甚少 
　　陆耀字朗夫号青来瓒子乾隆十七年进士官湖南巡抚 
　　陆应榴哭陆朗夫中丞五言排律自注云尊翁虔实先生精隶书公能继其学 
　　陆惇宗字望之号莆塘青浦人乾隆二十一年举人官闽县知县篆隶尤工 【青浦诗传】 
　　陆骖字白义号左轩善书楷法率更行摹山谷尤工狂草有龙蛇夭矫之势兼工文世罕知者尝镌私印云逸少文章字掩将为人谦退和平书与郑燮顾于观埒郑顾没后膺本纷纷惟陆书不能伪也 【兴化县志】 
　　书法怀素 【扬州画舫录】 
　　陆元李字联郭号缄斋书瘦硬有神擘窠尤善 【兴化县志】 
　　陆立字竹民山阳诸生工八分 【淮安府志】 
　　陆长发字香筠上元副贡生 
　　工书 【江宁府志】 
　　陆鸿绣字春谷青浦人工书法 【明斋小识】 
　　陆思诚字希正上海岁贡生工小楷 【松江府志】 
　　陆绍曾字贯夫号白斋吴县人工篆隶书精于赏鉴余幼时喜八分尝师事之先生平生所见书画碑帖皆为抄录成编凡二十四函曰续铁网珊瑚曰吉光片羽曰不惑编名扇录又有游杭书画录刻碑姓名录及搴云笼烟记之类皆作小楷书其精勤于翰墨如此毕秋帆尚书以千金购得之 【履园丛话】 
　　擅分隶 【金石学录】 
　　张燕昌曰作飞白飘逸有神 【芑堂印跋】 
　　自锺鼎古文下及八分行楷靡不研究尤工蝇头八分有人勒之盘盂几砚以进御纯皇激赏之八分之为蝇头自白斋始一时声价大重学八分者多师之晚年尤好飞白有飞白录二卷 【鸥陂渔话】 
　　陆甲林字缙乔高邮人乾隆五十四年拔贡书学颜平原 【扬州画舫录】 
　　陆坤骖字亦能作怀素体 【兴化县志】 
　　陆维垣字皋叔一作皐旭号者山琰卓子秀水籍贡生 
　　工书法 【梅里诗钞】 
　　陆元溥字季海号少室吴县人工小楷书 【吴翌凤怀旧集】 
　　陆九龄字佩鸣元和诸生工书法 【苏州府志】 
　　善评书 【二林居集】 
　　彭续赠诗云善书闻国都千金无可致 【秋士先生遗集】 
　　陆以康字敦士长发子诸生亦工书 【江宁府志】 
　　陆元錞号芗畇桐乡廪贡善书尤精隶法 【两浙輶轩续录】 
　　先君子精八分书法求者坌集应之无倦 【冷庐杂识】 
　　陆成栋字迈伦号芝云萧山诸生 
　　以能书名天下纵横变化不拘一格 【永兴集】 
　　陆介眉号方山元和诸生工书手写其师吴兼山红雪山房诗钞刊板行世 【抱竹居检书记】 
　　陆筠号瓠尊本贯吴江寄居秀水精抄旧籍至老不辍 【暴书杂记】 
　　陆隆字用升以字行别字厚斋宜兴人善行楷书兼法赵子昂董思白子与乔亦善书 【吴德旋撰传】 
　　陆绳字直之号古愚耀子官山东主簿 
　　秉承家学隶书直逼汉人 【小沧浪笔谈】 
　　陆继辂字祁孙号修平一号季木广霖五子嘉庆五年举人官贵溪知县 
　　方朔曰本朝工摹石鼓以完白山人为空前绝后继此者张皋文兄弟吴山子陆祁孙诸君亦称能手 
　　陆炯字照岩号篴村一号驾三平湖人嘉庆二十五年进士官光化知县 
　　工书 【杜文澜曼陀罗阁琐记】 
　　陆楏字冰庵晚号栖谷老人海宁人候选布理问少工书既得见孔继涑桂馥从之讲贯书益工 【甘泉乡人稿】 
　　陆煃易名损之号东萝吴县诸生 
　　戈载感旧词序云小楷精妙兼欧褚之长 【翠徽 【徽：薇】 花馆词钞】 
　　损之为士礼居写汪本隶释刊误刻板 【书林清话】 
　　陆绍景字念初号研北吴县 【一作元和】 人 
　　工书为李福入室弟子福书由虞褚以逮晋人绍景书亦于虞褚尤深从游者至四百余人 【苏州府志】 
　　陆与乔字子卿隆子字体奇逸 【宜兴县志】 
　　陆宗麟字铭轩太仓人道光八年北榜举人官江浦训导工楷法 【江宁续志】 
　　陆长春字向荣号瓣香一号箫士乌程人道光二十四年副贡工书法 【两浙輶轩续录】 
　　陆增祥字魁仲号莘 【一作星】 农太仓人道光三十年第一人及第官辰永道加布政使衔幼见父 【放按名树熏举人】 
　　作篆籀书效为之父喜授以六书之学辄通晓其义着篆墨述诂古今字表八琼室金石补正等书 【俞樾撰墓志】 
　　陆一钧字秉之号一哉 【一作一斋】 晚号尚左生海宁监生中年以右臂病废习左手书摹锺王极古媚可爱 【杭郡诗三辑】 
　　陆云程号澹园诸生工小楷 【无锡县志】 
　　陆聪应字小晋继辂孙 
　　陆继辂曰完白山人篆书横绝千古代起者张皋文惠言吴山子育也近日少年中恽汇昌子辨薛仲德可久庄又朔稚蓂吴咨圣俞及余孙聪应皆羊毫悬肘纵横莫当骎骎乎追山子而及之老辈秃笔之陋庶几一洗矣 【合肥学舍札记】 
　　陆堃字简庵萧山岁贡 
　　陶浚宣曰君为芝云先生孙以能书世其家 
　　陆士朴字少华无锡廪生有书名邑中禅房神庙多其扁联而收藏家少留其迹 【书画家笔录】 
　　陆润庠字凤石元和人同治十三年第一人及第官至大学士谥文端 
　　书法腴润 【近代名人小传】 
　　有书名 【书画家笔录】 
　　陆士霖字引南一字沛甘金匮附贡生候选训导幼喜临池无间寒暑于圣教序醴泉铭临摹最久深得其神髓间亦涉历他帖而草书及擘窠大字尤佳中年以书法教授里中学者数百人所书八十四法一部已付印行于世【同上】 

　　陆费 

　　陆费林字彦青桐乡人书学董文敏 【广印人传】 
　　陆费垓字烦垓号蘧盦桐乡诸生善篆隶 【同上】 

　　卜 

　　卜尔昌号芗门钱塘人精八法 【两浙輶轩续录】 

　　祝 

　　祝德麟字趾堂号芷塘海宁人乾隆二十八年进士官监察御史所作真行书笔迹清润类其诗格 【木叶厱法书记】 
　　祝庆蕃字晋甫号兰畦固始人嘉庆十九年榜眼官礼部尚书楷法率更尝用精铜剏为墨盒学者便之 【同上】 
　　祝富明字公选号兰台海宁人攻篆籀之学 【杭郡诗三辑】 
　　祝泰来号半帆又号一帆仁和人道光八年副贡工书 【同上】 
　　祝懋敦字上临号果山一号虚谷海宁贡生工书 【耐冷续谈】 
　　祝应玑字贰璇江阴廪贡通六书善篆籀 【书画家笔录】 
　　祝土坒芸字艺芳江阴优贡生工小篆 【同上】 
　　祝麒字尔英江阴人以善书名 【同上】 
　　祝吕训慈溪人 
　　谭献祝生歌为吴子珍作云前年祝生偃蹇死酒瓢诗卷归飘零平生篆隶以神授风雷拿攫蛟螭惊吴生薄暮叩门入称说祝生时在口下言八分与小篆斯邈为师韩蔡友顾苓郑簠今已矣不知位置谁先后 

　　鞠 

　　鞠林字垲臣诸生精行草八分书 【泾县志】 
　　鞠曜秋号石农奉贤诸生工汉隶 【云庄印话】 

　　郁 

　　郁兆桂号良补娄县岁贡生工书 【松江府志】 

　　○二沃 【玉　粟】 

　　玉 
　　粟 

　　玉 

　　玉保字德符号阆峰栋鄂氏满洲正黄旗人乾隆四十六年进士官吏部左侍郎 
　　工书法出入吴兴堂奥 【亦有生斋集】 
　　玉辂字赐山满洲正白旗人嘉庆五年举人官云南布政使小真书娉婷绵密得力赵董 【木叶厱法书记】 
　　李芳梅工书法在京师与玉辂齐名有南李北玉之目 【崇川诗钞】 

　　粟 

　　粟大成黎平府贡生工书法 【黎平府志】 

　　○三觉 【乐　卓】 

　　乐 
　　卓 

　　乐 

　　乐绎字宗虞庠生工书 【盐城县志】 
　　乐钧初名宫谱字符淑号莲裳临川人嘉庆六年举人 
　　精小楷 【陈楙本归云草堂集】 
　　乐蘅字兰史东乡人道光时举人官建德知县善书 【江西通志】 

　　卓 

　　卓禺字宵生号海幢瑞安人居仁和 
　　吴伟业曰精书法 
　　卓秉恬字晴波一字静远号海颿华阳人嘉庆七年进士官大学士谥文端工书法刻有快霁堂集古帖 【木叶厱法书记】 
　　卓橒字云木号鹤溪秉恬子道光二十年进士官工部侍郎 
　　书法河南兼襄阳晚逼刘文清有松簃学书图何贞老曾为题诗 【书画过目考】 

　　○四质 【吉　毕　岳】 

　　吉 
　　毕 
　　岳 

　　吉 

　　吉梦熊字毅扬号渭厓丹阳人乾隆十七年进士官通政司使善作蝇头小楷 【研经堂集附事实】 
　　吉梦兰字香畹号会亭梦熊弟乾隆二十二年进士改庶吉士书初学颜平原继学锺大理其临摹赵承旨差能神似 【吉梦熊撰事状】 
　　按一字燕生 

　　毕 

　　毕大生字豫瞻一字雨稼监生书法李北海苏灵芝 【青浦县志】 
　　书得颜鲁公李北海行楷法 【青浦诗传】 
　　毕宏述初名述宏字既明一作季明号念园歙人后迁海盐 
　　工书篆隶尤直逼秦汉尝手写六书通篆文以行 【海盐县志】 
　　精篆隶着有六书通 【名人尺牍小传】 
　　毕沅字湘蘅号秋颿别号灵岩山人镇洋人乾隆二十五年第一人及第官两湖总督小真书笔致秀妩蝇头八分尤佳 【木叶厱法书记】 
　　钱泳曰尤好法书名画尝命余集刻经训堂帖十二卷 
　　毕考祥字旋之仪征诸生小正书学山舟梦楼两家形神俱似胜汪竹坪兼工篆籀尝为阮文达制小印 【木叶厱法书记】 
　　精小楷 【扬州画舫录】 
　　毕敦号艮庵吴县人以诸生为四库馆誊录补开化县丞居官经年过钱塘江堕水死善书法 【黄承吉梦陕堂集】 
　　毕星海号昆园宏述孙贡生工篆隶铁笔着有六书通摭遗 【海盐县志】 
　　工八分与沈可均齐名 【清仪阁题跋】 
　　毕文亭吴人工篆隶兼精铁笔 【翠薇花馆词钞】 
　　毕贵生字成之号孝伯仪征诸生日能作正书二万字 【艺舟双楫】 
　　毕道远字东河淄川人道光二十一年进士官工部尚书书法襄阳 【书画过目考】 
　　按字仲任号东河 

　　岳 

　　岳锺琪字东美号容斋临洮人祖籍汤阴由需次同知官至四川提督加太子少保封威信公谥襄勤工书 【四川通志】 
　　书亦遒古 【随园诗话】 
　　按乾隆十九年卒年六十九 
　　岳澜字宗瀛武进诸生工书 【武阳合志】 
　　按李申耆大令记其邑中能书人有岳花村未知是宗瀛别号否 
　　岳昭垲号蓉村嘉兴诸生书法尤胜 【墨花吟馆怀人诗】 

　　○五物 【屈】 

　　屈 

　　屈 

　　屈大均字介子号翁山一号冷君番禺人明诸生国变为僧名今种字骚余号一灵后返初服工行草分隶与独漉相埒集中有臂阁铭云龙跳虎卧势之所至凤阁天门在吾一臂其自负可想 【木叶厱法书记】 
　　屈九曦字祉堂石门廪生善草书 【两浙輶轩续录】 

　　皇清书史卷三十 

　　●皇清书史卷三十一 

　　义州李放兀厂纂录 

　　入声（二） 

　　七曷 
　　八黠 
　　九屑 
　　十药 
　　十一陌 
　　十二锡 
　　十三职 
　　十六叶 
　　十七洽 

　　○【入声】 七曷 【葛　噶　萨　笪】 

　　葛 
　　噶 
　　萨 
　　笪 

　　葛 

　　葛行夏字宾嵎吴县洞庭武山人一龙犹子吟诗作字皆能仰承家学戛戛自异 【七十二峰足征集】 
　　葛震字旉之一字振千祖籍句容明时迁宁远卫本朝定鼎复迁陕西巩昌之徽州康熙五年中云南榜举人供奉武英殿真书师锺太傅分书法蔡中郎草如铁干铜柯风韵溢于笔墨之外 【赵玉麟读书堂集】 
　　葛振千如江左诸贤风流蕴藉 【国朝隶品】 
　　葛洪业原名覃字方夏海盐 【嘉兴县志作嘉兴人】 诸生 
　　马思赞曰精篆籀行楷不轻落笔寸缣尺纸人争藏弆 
　　精楷法 【嘉兴县志】 
　　葛祖亮字超人号闻桥一号雨亭上元人乾隆元年进士官户部主事晚岁家居富商以金币求书怒而麾之 【金陵通传】 
　　按江苏诗征超人一字弢仁 
　　葛用霖字沃野宁陵人供奉武英殿 
　　擅锺楷笔力遒劲古茂有元常遗意 【永璥益斋集】 
　　葛丰字禹皐嘉兴诸生 
　　诸锦曰字学颜平原 
　　葛柱字二峰行三体胖人呼为葛牛甘泉人善章草 【扬州画舫录】 
　　葛正笏字搢书号信天昆山太学生 【一作上舍生】 
　　工书法得褚河南李北海两家神髓以进窥二王堂奥刻有仁聚堂法帖行世卒年八十三 【苏州府志】 
　　诗史书圣各极其妙 【查礼铜鼓书堂集】 
　　书法极肖汪退谷 【同上】 
　　顾承曰搢公早年受笔诀于汪退谷徐畏垒两先生临摹不已工力日深初学李北海后师颜鲁公又参之宋元诸大家神与古会 
　　葛峻道字际天昆山人官署莱阳知县工书法 【苏州府志】 
　　葛泳字孝思 【按号荪田】 
　　娄县太学生工书喜仿张司寇照笔意极得神髓偶假司寇名署款见者莫辨真赝 【松江府志】 
　　葛璇字仲达别号橘星山人海宁诸生工书 【两浙輶轩录】 
　　葛继常字奕祺号辛南海宁诸生 
　　近时海昌喜抄书而端楷不苟者莫如葛辛南 【暴书杂集】 
　　葛光字用林上元人书学涪翁其摹古逼肖处虽赏鉴家无以辨也 【江宁府志】 
　　字与凌上元诸生工书 【金陵诗征】 
　　葛云飞字雨田山阴人道光三年武进士官定海镇总兵与外寇战阵亡谥壮节 
　　公官瑞安副将时尝书一联揭于治事之堂并自作擘窠大字颜其堂曰威惠 【冷庐杂识】 
　　葛天民字小巢好为钟鼎字以刻印名家变明人文何之法尤不喜邓石如石如方有重名人顾以此轻之 【湘潭县志】 
　　葛元煦字理斋仁和人工篆隶 【广印人传】 

　　噶 

　　噶尔杭阿字森如江宁驻防旗人官协领精汉隶字体古拙如其人 【江宁续志】 

　　萨 

　　萨迎阿号湘林钮祜禄氏满洲镶黄旗人嘉庆十三年举人官户部侍郎谥恪僖幼即善书成王以郡主配之诒晋斋所藏法书名帖半为所有 【郁栖书话】 
　　善书 【吴荣光石云山人集】 
　　先生昔守长沙公余惟作书平帖而已 【东洲草堂诗钞】 
　　工八法精鉴赏平书有卓识悬解 【师友集】 
　　萨杭阿江宁驻防旗人官协领嗜法书晚年尤苍劲可爱 【江宁续志】 

　　笪 

　　笪重光字在辛号君宣道号蟾光别号江上外史或署江上逸光又称郁冈扫叶道人亦号始青道人句容人顺治九年进士官御史告归康熙壬申卒年七十 
　　江上书格超妙小字尤佳盖先生自解组后隐居句曲山中读丹书学导引游神于尘滓之外故所作书飘然有凌云之气国朝善书之家如先生者未可数觏 【快雨堂题跋】 
　　放曾见宛平查峻丞观察 【尔崇】 
　　家藏邹衣白水墨山水册 【计四版】 
　　后有江上精楷长题梦楼亦有两跋乃专平江上书法者兹录于左本朝书家吾尝推笪江上先生为第一殆以先生休官最早隐居茆山小九华之间故涉笔自有尘外远致其胎乳古人处皆得骨得髓不似他人廑涉皮毛也江上故句容人晚复家于京口今其后人分占丹徒句容两县之籍不知余论书之意者当谓余左袒乡人也 
　　小楷学晋人甚难由唐企晋则尤难之难者前明文祝诸公非不力学晋人但不从唐人门限跨入譬之杜撰禅和不由师度虽复机锋迅利终带野狐气此书笔笔晋人政复笔笔唐人有明香光而外视此无非担板西溟得天诸公复何论哉 
　　笪江上解元刻有东书堂帖 【履园丛话】 
　　予藏侍御行书千文一卷出入东坡南宫之间超逸绝伦王梦楼太守虽极力摹仿亦仅得皮毛而已后人以侍御与姜汪何并称为四大书家着有书筏一卷曲尽精微六安杨召林有覆刻本 【木叶厱法书记】 
　　笪以煊字晓山句容人重光裔孙书学渊源名噪江浒 【同上】 
　　范承志与吴蓉圃同学书法颇饶后见笪晓山书执贽请业字学大进 【杭郡诗三辑】 

　　○八黠 【滑】 

　　滑 

　　滑 

　　滑汝谋字夏古号定庵仁和贡生工书 【杭郡诗辑】 

　　○九屑 【铁　哲　薛】 

　　铁 
　　哲 
　　薛 

　　铁 

　　铁保字冶亭一字铁卿号梅庵一称梅翁又称老铁玉保兄乾隆三十七年进士官至两江总督吏部尚书 
　　那彦成撰神道碑云楷书摹平原草法右军出入怀素孙过庭临池之工天下莫及论书云丰者无骨瘦者少肉尚气魄者失怒张矜风韵者趋柔媚皆非书之正格也论者谓惟公不愧其言云 
　　汪廷珍撰墓志云工书法于晋唐诸家无不临橅而其宗旨要以香光为归所刻惟清斋帖艺林宝之 
　　工书北人论书者以石庵相国覃溪鸿胪及君为鼎足 【湖海诗传】 
　　笪立枢梅庵年谱跋云公素喜书与及门言名书如名士必容貌气骨精神脉络色色完备始争上流近日丰者无骨瘦者不腴气魄胜者剑拔弩张风韵胜者柔姿媚态皆非书家正格吾知之愧未能也公书碑版大楷真得颜法草书学怀素及十七帖书谱当兴会所到有上下百年纵横万里之概 
　　鄂恒曰先生书法高妙窥清臣室得之者如获宝 
　　铁龄字希梅号铁庵苏完瓜尔佳氏汉军正白旗人同治十二年举人官左部员外郎 
　　工书翰 【雪桥诗话】 

　　哲 

　　哲尔 【一作勒】 肖鄂济氏满洲正白旗人康熙时官兵部尚书 
　　国史本传云上与大学士马齐衡论在廷诸学士为不及昔年因追忆哲尔肯为学士时批本最速且以其草书敏捷咸称飞手为褒美云 

　　薛 

　　薛奕字若昧武进人 
　　与同里白铭杨二溥唐宇昭称薛白杨唐四大书家 【武阳合志】 
　　薛耳字仔铉号固翁武进人 
　　李兆洛曰邑中能书人国初则有薛白杨唐四大家前有薛耳白瑀扬 【扬：杨】 二博唐宇昭后有薛搢白铭杨大鹤唐宇肩 
　　薛搢武进人 
　　薛搢白万杨乔年唐宇肩工书齐名号称后四家 【武阳合志】 
　　薛僖号梅亭周鸿阳弟子精二王楷法尝作小楷千文数百本书家争传之擘窠大书广轮径尺者一笔挥就人欲得之大率在佛舍僧寮中纨袴子弟售以金帛不屑也 【盐城县志】 
　　薛嘉猷字若采定远诸生善草书 【安徽通志】 
　　薛尧夫字企范无锡诸生工书王虚舟高弟 【梁溪诗征】 
　　薛国秀字廷章号枫山晚号梵村居士钱塘人嗜金石文字往往临摹不倦 【尊闻录】 
　　薛鸿字鸿雪一名洪字淀山仁和人 
　　卢文弓台曰书法各体俱工 
　　薛廷吉字蔼人号渔庄仪征人乾隆二十二年召试二等工书巨幅细行皆臻妍妙六十年卒年七十六 【淮海英灵集】 
　　薛稻孙字渼澳号颠楼先世居蜀之苍溪从父徙无锡遂为无锡人后居江宁乾隆二十五年举人卒年四十四 
　　书法娟秀似赵松雪佳书其源盖出于褚登善 【初月楼闻见录】 
　　薛廷瓒字敬居工书法 【盐城县志】 
　　薛联元字稚曾号琴溪岁贡生诗文书翰兼擅长 【兴化县志】 
　　薛联科字蕚楼联元兄字宗书谱与其弟齐名 【同上】 
　　薛玉堂字又洲号画水稻孙子乾隆六十年进士官庆阳知府 
　　李兆洛曰书法仿颜鲁公 
　　薛起蛟字牟山号炎洲一号焰万顺德贡生临摹古帖人争宝之 【岭海诗钞】 
　　薛仲德字可久武进人工小篆 【合肥学舍札记】 
　　薛成荣字晓筠无锡人官知府工篆隶 【近人笔记】 

　　○十药 【薄　郭　霍　莫　鄂　郝　骆】 

　　薄 
　　郭 
　　霍 
　　莫 
　　鄂 
　　郝 
　　骆 

　　薄 

　　薄有德字聿修大兴籍江宁人康熙四十二年进士官侍读学士工楷法与王图炳颉颃 【木叶厱法书记】 
　　吴雯西谷侍御为聿修书册诗以代跋云西谷先生书最妙冰雪肌肤神绰约我书动如墨褚耳肉重自嫌无处着独有吾子能兼爱西谷书索莲洋跋那识吾子书亦妙茧纸兰亭致不恶自注聿兄曾惠我自书茧纸兰亭 
　　薄海字图南号隅谷有德子康熙五十一年进士官太常寺卿亦工书 【木叶厱法书记】 

　　郭 

　　郭维翰字均卫号石溪上元人工书法挥毫落纸人争宝之 【留溪外传】 
　　郭棻字芝仙号快圃清苑人顺治九年进士官内阁学士兼礼部侍郎私谥文清 
　　潘应宾撰传云善书法与同年沈文恪有南沈北郭之号圣祖命书唐人早朝诗搨为屏风署便殿不时观览赞赏人以赵吴兴董文敏目之 【放案潘号雪石山东济宁人康熙十八年进士官赞善钱氏碑传集录此文误标其目曰郭文清公传盖潘氏原文如此未加刊正者钱氏不详潘之为人故附识于此】 
　　郭宏岐字文充益阳人都贤孙康熙十一年武举人以善书名一时 【沅湘耆旧集】 
　　郭鼎京字去问福清人精于蝇头楷尝以一幅楮写楚词全部又于一幅写陶诗全集纸皆高不逾尺横不过二寸许又书苏蕙织锦回文诗纵横数十图诗字五万余笔笔仿欧阳率更法无少局促态尤奇绝 【福建通志】 
　　郭元釪字于宫号双村江都人康熙四十四年南巡由诸生考试书法取入纂修馆预修佩文韵府授中书舍人【名人尺牍小传】 
　　郭雍字仲穆号书禅一号约园福清人康熙五十二年举人 
　　书法锺王 【福建通志】 
　　郭廷绶字慎庵雍正十三年岁贡工率更书法神与俱化 【邯郸县志】 
　　郭廷翕字虞受号桹庵即墨人乾隆六年举人官南城知县善书所藏古帖甚富高南阜集乡先辈墨迹三册颜曰桑梓之遗以授桹庵桹庵搜辑宋元以来成八十三册今藏莱阳左氏 【山左诗续钞】 
　　善书工篆刻 【山东通志】 
　　郭青垲字岱瞻别号香山老人棻孙乾隆三十六年钦赐举人尤长于书长笺巨幅人争宝贵 【畿辅先哲传】 
　　郭希洛字宗程号南瀍海澄人居鹭门乾隆四十八年举人书法匀净生平不作草书 【厦门志】 
　　郭伟绩字熙虞潍县人乾隆五十四年以年届九十赐举人明年赐检讨工篆隶印章 【山东通志】 
　　郭灿字荆山海宁人精小楷 【张为儒虫获轩笔记】 
　　郭荣光字怀熙号根梅长洲人官镇海县县丞工书小楷初师吴兴继乃出入二王运管若飞日书数万字无一苟且隶古传者尤多所书前后赤壁赋石本传入琉球后贡使过浙以紫晶端石为贽乞书孝经书名远及如此 【沈文忠公遗集】 
　　郭张勋瓯宁诸生工行楷书 【福建通志】 
　　郭峻字篑山六合人善楷书粤中碑版多其手迹 【六合县志】 
　　郭凤鸣号研圃海宁人书法直逼赵文敏 【陈莱孝谁园诗话】 
　　郭世通丹阳人书法闲雅得晋人意度 【吉梦熊研经堂集】 
　　郭敏盘字小华历城人嘉庆九年举人官益都教谕 
　　小华未谷弟子于隶古尤得其传为余书郑公祠碑记颇具古法 【小沧浪笔谈】 
　　隶书专师未谷予于山左近人隶未谷之外殊好小华 【息柯杂着】 
　　郭尚先字符闻一字伯抑父号兰石莆田人嘉庆十四年进士官大理寺卿道光壬辰卒年四十八 
　　林则徐撰墓志云慕先生者大抵首推书法谓当颉颃元明两文敏间 【云左山房文钞】 
　　兰石入翰林院后书名最着每以彻夜之功临醴泉铭一过于同时张韩山陈玉方顾南雅林少穆诸书家如骖之靳也 【师友集】 
　　行楷书倾动一时 【制义丛话】 
　　长于书法鉴古家非得尚先书不为贵然非其人亦不轻与 【福建通志】 
　　先生以书名于时嘉庆馆阁书多宗赵承旨先生独宗率更后进争相仿效京师书法为之一变晚喜作篆隶 【归朴龛文稿】 
　　龚显曾芳坚馆题跋序略云先生以工八法名嘉道间作字甫脱手辄为人持去书法娟秀逸宕直入敬客砖塔铭之室行书嗣体平原论坐帖中年以后几与董思翁方驾齐驱在京师时索书者趾接于户先生每呼酒饮至醉方濡染落纸故生平应酬书时有不经意处惟署跋金石恒矜庄研究不肯率意下笔独得晋唐无诤三昧 
　　许彭寿跋兰石小楷册云此乃兰石中年书馆阁得此无不决胜 
　　林少穆梁茞林皆闽人三君书绝相似 
　　书法尤着道光壬辰主试山左乞书者繁将回都求者长跪皆书而后行惜不永年故片楮皆贵 【家言随记】 
　　王锺霖曰书家近称郭何惟子贞太史有学古太过处 
　　兰石书似欧阳询以骨力胜间作小楷颇深别趣亦书家之不可无至临摹诸家悉可乱真 【书画所见录】 
　　予藏大理小真书阙里孔孺人墓志册大如指顶精妙绝伦孺人系绣山舍人宪彝之母龚定庵撰文梅伯言书后可称三绝又有所临砖塔铭册亦佳 【木叶厱法书记】 
　　郭书字湘帆嘉庆二十四年举人官宣恩教谕书临赵董 【兴国州志】 
　　郭麐字祥伯号频伽一号蘧庵晚号复翁吴江诸生 
　　深章巨沈石田自书元旦诗轴云友人郭频伽字专师涪翁时亦伪为沈迹而枯瘦柴立不足当白石翁之重儓 【退庵书画跋】 
　　郭辙字季苏号眉公长洲监生书学平原有秋声馆帖年九十三而卒 【苏州府志】 
　　秋声馆帖兵燹后石多散佚其门人浙江宓某取所藏遗墨刊石名传琴堂法书 【书画家笔录】 
　　郭绍高字憩仙号弃翁吴县人工八分 【冯承辉印识】 
　　郭泰舟字仙航南海诸生工书 【十二石山斋诗话】 
　　郭宝勋字忠山纳溪人道光五年举人官无极知县工书法片纸只字人争宝之 【无极县志】 
　　郭沛霖字雨三蕲水人道光十八年进士官淮扬道扬州陷夺职効力安徽军营殉定远之难工书法 【甘泉县志】 
　　按一字仲霁 

　　霍 

　　霍备字易书号揖轩雍正二年举人官奉天府尹书法尤名重一时 【东光县志】 
　　霍隆阿字吉如斌良堂弟官刑部 【斌良万寿寺诗云钉壁阿吉书笔阵凌千军奔腾突龙象古茂侪皇坟自注庭中联额吉如二弟霍隆阿书甚佳】 

　　莫 

　　莫远别号雅里山人华亭人工书 【木叶 【脱厱字】 法书记】 
　　莫秉清字紫仙华亭人云卿孙明诸生 
　　书学晋人得其家法 【松江府志】 
　　善书法 【遗民诗钞】 
　　紫仙法其父 【按常作祖】 
　　云卿书而少拘 【大瓢偶笔】 
　　书妍媚可爱 【冯金伯海曲诗钞】 
　　莫琛字人玉华亭人明诸生本朝官辰州教授工书 【松江府志】 
　　莫亚夫蒲州人官知县 
　　吴雯曰莫亚夫先生赠我临帖二册皆山阴父子书也用笔特妙几欲乱真 
　　莫澧奉贤诸生工书法极似叶进士松亭 【松江府志】 
　　莫晋字锡三号宝斋会稽人乾隆六十年榜眼官户部侍郎书法海岳 【书画过目考】 
　　莫兆琼字瑶昭号玉峰新会人嘉庆十五年优贡工楷书精铁笔 【续冈州遗稿】 
　　莫芝云字子青新会诸生工书法 【艺谈录】 
　　莫巡字励轩临桂诸生工行草 【况澄梅卿杂记】 
　　莫友芝字子偲号聑叟一号郘亭独山人道光十一年举人截取知县工真行篆隶书求者肩相摩于门 【张裕钊撰墓志】 
　　尝集汉碑头篆刻百余通所作篆书多从此出于当代名家别构一体为时所重 【黔诗纪略后编】 
　　莫庭芝字芷升友芝弟道光二十九年拔贡官思恩府教授工小篆八分书自得天趣 【黎庶昌撰墓志】 
　　莫绳孙字仲武友芝子官江苏同知过班道员书承家学 【木叶厱法书记】 

　　鄂 

　　鄂尔泰字毅庵西林觉罗氏满洲镶蓝旗人康熙八年举人官至保和殿大学士谥文端 
　　管同书鄂文端所临米帖后云古厚苍劲类董文敏晚年之笔 【管异之文集】 
　　长白鄂公西林为陕西巡抚时刻有环香室帖 【履园丛话】 
　　鄂容安字休如号虚亭鄂尔泰子雍正十一年进士官西路参赞大臣死阿逆之难谥刚烈 
　　王昶撰传云往在云南过嵩明州海潮寺寺悬刚烈海暗云无叶山寒雪有花楹帖是从西林相国督黔时书笔力峻拔在欧颜间想见横身绝域透爪握拳之状咋又见所作诗稿本间有涂乙改窜瘦硬通神藏锋出力与所见书法风格不殊 
　　法式善鄂刚烈遗墨跋云刚烈遗墨散在人间者甚伙余于西山苍雪庵见公手迹谋勒诸石未果也后令子五峰侍郎持公遗稿见贻余既抄其诗入选复装为两巨轴珍藏之所余残楮虽涂改过半而笔势飞动英爽之气逼人真可宝也蓉庄观察欲寿贞珉为检楮墨完整者畀之庶足以传公之真焉 
　　书类张文敏 【八旗文经作者考】 
　　伯熙尝谓张鄂相攻而虚亭书法瘦硬通神乃大类天瓶居士亦足异也 【雪桥诗话】 
　　鄂忻字怡云鄂尔泰第五子官工部侍郎 
　　书法意致苍古有锺太傅之风 【益斋集】 
　　鄂云布字虚亭伊尔根觉罗氏满洲正黄旗人由笔帖式官至贵州巡抚充叶尔羌办事大臣 
　　工书 【衎石斋记事稿】 
　　鄂恒字松亭伊尔根觉罗氏满洲正黄旗人道光六年进士官陕西知府好作擘窠书或径七八尺 【锡缜撰墓志】 
　　善大书或径丈一字与何蝯叟相善 【震钧天咫偶闻】 

　　郝 

　　郝浚正定人康熙四十五年进士善书法 【正定府志】 
　　郝宁安号一亭汉军镶黄旗人官山东通判书学颜鲁公 【蠡庄诗话】 

　　骆 

　　骆肇正字万春号西庚苏州人手书感应篇善书者称之 【三松堂集】 

　　○十一陌 【石　白　席　柏　易　郄　喀】 

　　石 
　　白 
　　席 
　　柏 
　　易 
　　郄 
　　喀 

　　石 

　　石继搏字孚远蠡县人 
　　颜元曰吾得石继抟 【抟：搏】 而作字不苟 
　　石盖南字笠夫官武冈教谕善米体书其迹颇为当时所贵 【湘潭县志】 
　　石璞玉云梦诸生长于左腕书挥洒张草纵横飞动转胜右手 【秦武域闻见瓣香录】 
　　石韫璧字完璞号藏峪曹县诸生有手写分书十三经渔洋全集 【山东通志】 
　　石韫玉字琢如一作执如号琢堂一作竹堂晚号独学老人长洲人乾隆五十五年第一人及第官山东按察使年登大耋始卒 【印识作吴县人】 
　　工隶书 【书画过目考】 
　　铁笔古雅如其为人其品在穆倩年少之间 【冯承辉印识】 
　　石钧字秉纶号远梅吴人 
　　工书法为诗名所掩 【杨文鼎畸人志略】 
　　石凌汉字静溪岁贡工书 【乐亭县志】 
　　石昆山武陵人工书法 【周劼瓶岗草堂诗钞】 

　　白 

　　白铭字筠心武进贡生 
　　与同里薛奕杨二溥唐宇昭俱工书称薛白杨唐四大家 【武阳合志】 
　　白万武进人 
　　与薛搢杨大鹤唐宇肩工书齐名称后四家 【武阳合志】 
　　白瑀武进人 
　　邑中能书人国初有薛耳白瑀杨二溥唐宇昭四大家 【李兆洛养一斋文集】 
　　白柟字让木武进人善楷法 【陈玉璂撰墓志】 
　　白斑字玫玉清涧人以拔贡授高陵教谕不就幼工书得魏晋人遗意 【望溪文集】 
　　白德馨字上闻号季子 【按一号香山】 江宁人工草书 【金陵通传】 
　　书法二王 【金陵诗征】 
　　白云上字凌苍号秋斋河内人乾隆十六年武进士官漕标副将 
　　作擘窠字亦有法 【松江府志】 
　　善草书于慧因寺书了然二字刻石陷于壁 【扬州画舫录】 
　　包世臣曰善草书人争藏弆为秘玩 

　　席 

　　席夔苏州洞庭东山人张士枋门生传其八法笔法 【七十二峰足征集】 
　　席襄字成叔号蓼塘苏州洞庭东山人官浙江盐运判自少能擘窠书 【桑弢甫集】 
　　席鏊字宝箴常熟举人官内阁中书书法遒古 【苏州府志】 
　　席世昌字子侃号稚湶常熟人乾隆六十年举人工篆书铁笔 【木叶厱法书记】 
　　席元禧字洁人昆山人工汉隶大小篆兼精铁笔 【书画家笔录】 
　　席存忠字赓扬上元人幕游河南以善行楷名求书者辄写刘念台人谱与之 【金陵通传】 
　　席元銮字锦泉存忠子官鄢陵知县过班知府书如其父 【同上】 
　　放按席氏父子并先祖幕宾主写章奏 

　　柏 

　　柏谦字蕴高江苏崇明人雍正八年进士官编修工楷法有唐人风矩庄舒取之伯施刚劲参之信本融此二妙方幅擅长 【邵斋焘撰墓志】 
　　按本字撝庵一号东皋 
　　善楷书得欧虞两家之妙 【苏州府志】 
　　柏润之字少梅海宁监生书宗柳诚悬得其神似 【杭郡诗三辑】 

　　易 

　　易学实字去浮号犀厓雩都人明季举人有书名年七十犹能灯下作小楷 【木叶厱法书记】 
　　易东字田授泰州人顺治五年八年两中副榜 
　　学通仓籀书法卓绝古今 【诗观】 
　　易至字与几诸生工书 【蔚州志】 
　　易亨字礼臣以优贡官陕西知县县加运同衔工书 【兴国州志】 

　　郄 

　　郄泽生嘉庆十三年副贡通篆隶 【阜平县志】 

　　喀 

　　喀尔喀字警斋满洲正白旗人康熙三十年翰林书近思翁 【木叶厱法书记】 

　　○十二锡 【锡　翟　狄　戚】 

　　锡 
　　翟 
　　狄 
　　戚 

　　锡 

　　锡缜榜名锡淳字厚庵号渌矼博尔济特氏满洲正蓝旗人咸丰六年进士官驻藏大臣 
　　满洲近日如郎中德林砚香之八分锡缜厚庵之篆亦称能事 【越缦堂日记】 
　　书法兼颜柳之长而变化之笔力古掘 【行素斋杂记】 
　　工四体书尝临苏斋手摹落水兰亭卷长三丈余亦剧迹也 【雪桥诗话】 
　　放按苏斋响搨兰亭卷今藏木叶厱 

　　翟 

　　翟君舞泾县人 
　　吴梦极曰善书原宗二王 
　　翟可昌字得甫泾县太学生授迪功郎喜临池尤工大书 【翟大程桃花潭文征】 
　　翟守藩字维人泾县人精楷书 【同上】 
　　翟锡 【锡：赐】 履字非熊泾县诸生精草书变化十七帖 【同上】 
　　鲍倚云曰工书法 【寿藤斋集】 
　　善草书 【泾川诗话】 
　　翟锡 【锡：赐】 履草书能品下 【国朝书品】 
　　翟斗生字干若可昌子善章草时以子敬目之 【桃花潭文征】 
　　书法尤精片纸只字人咸宝贵 【泾县志】 
　　翟汾字晋源泾县人由拔贡拣选两淮临兴场大使工书法 【桃花潭文征】 
　　善楷法入唐晋人室 【赵青藜潄芳居集】 
　　翟本琅字树西善书法 【泾县志】 
　　翟裕国字惇成庠生工书法 【同上】 
　　翟永机字秋浦国学生四库馆议叙南安州吏目署东川府经历字法精工 【同上】 
　　翟永字密以泾县人工书法 【桃花潭文征】 
　　翟扶九汾侄真行草并臻妍妙得力唐贤而李北海尤所心摹手追者 【潄芳居集】 
　　翟咏参字星文一名复川字少涯号草田赐履子 
　　赵青藜撰传云书喜行草愈大愈工 
　　鲍倚云曰居间无他嗜好独喜临池尤工大书客金陵李仙李殿撰之孙求书其家祠联额字高五尺余联字亦径二尺挥毫立就气如龙虎李君惊拜曰某空走半天下何意得笔于此宛陵吴叔琦在座作大书歌有先生绝技天下无之句同乡赵然乙寄怀诗下笔扫千军往往兔毫秃其倾倒一时可想也 【寿藤斋稿】 
　　翟潢生字容清号岸舫咏参弟 
　　篆书廋硬通神笔力直逼李阳冰 【潄芳居集】 
　　善小篆颇得瘦硬之旨 【飞鸿堂印人传】 
　　翟梦青字燕符泾县诸生工各体书 【同上】 
　　擅真行草隶 【宁国府志】 
　　赵绍祖曰工书 【金石文钞】 
　　翟之瑞字龙文号瀣含仁和人幼摹古人笔迹作擘窠大书 【道古堂集】 
　　翟金兰字同甫号太虚泾县人 
　　包世臣述书云嘉庆已 【已：己】 未冬见邑人翟金兰同甫作书而善之记其笔势问当何业同甫授以东坡西湖诗帖云学此以肥为主肥易掩丑也余用其言习两月书逼似同甫 
　　翟渐鸿字少鹤巢县廪生精书法 【庐州府志】 
　　翟凝字麟江历城人嘉庆九年举人官浙江知县善书 【山左诗续钞】 
　　工书 【家言随记】 
　　翟灏字笠山淄川人官福建藩经历工书法临阁帖 【山左诗续钞】 
　　翟云升字舜堂号文泉掖县人道光二年进士授广西知县以母老不赴荐授国子监丞亦力辞 
　　钱鲁斯论隶得四人曰桂馥吕培夏之勋翟云升 【雪桥诗话】 
　　孔宪彝桂未谷分书窥汉人堂奥得其传者郭敏盘翟云升称最杨以增隶篇序略云文泉性耽六书尤嗜隶古 
　　隶书为世所宝 【家言随记】 
　　文泉桂未谷弟子亦以分法着于时然笔性拙滞不副其名其署款喜作草书人或戏称之为崔三叔云 【郁栖书话】 
　　翟学易字韦卿号鼎林道光十七年拔贡善书 【直隶赵州志】 
　　翟伯恒字保之泰兴人同治十三年翰林所书楹联开展倜傥意近南宫 【书画家笔录】 

　　狄 

　　狄松江字听涛贵筑人同治六年举人官正安州学正工书 【黔诗纪略后编】 

　　戚 

　　戚汉广字沧亭江阴诸生善草书笔力遒劲 【书画家笔录】 
　　戚贞字子固号小蓉钱塘人道光二十年进士官平度泾道精楷法 【杭郡诗三辑】 
　　戚士元字曼亭德清贡生工书法 【谈艺琐录】 

　　○十三职 【德　勒】 

　　德　 
　　勒 

　　德 

　　德保字仲容一字怀玉号润亭一号定圃又号庞村索绰络氏满洲正白旗人乾隆二年进士官礼部尚书谥文庄 
　　法式善德文庄公遗墨跋云此吾师文庄公遗墨而煦斋侍郎所缀缉成卷者汇数十年所书笔法前后不无稍异要皆吾师手迹故足宝也又云一日诣丰台芍药盛开倡和成卷师一一点定辄用余韵赋诗二首今载在乐贤堂集诗草乃畀余余亦装潢为册当与此卷并传 
　　德保字干和号慎斋别号勺园居士满洲正蓝旗人乾隆七年进士官侍讲 
　　泰武域曰雅擅临池兼苏米之胜 【闻见瓣香录】 
　　德进字修庵号椿亭汉军旗人 
　　富森泰谢篆歌云祖龙已前不复论体尊上蔡光桥门风剥霜蚀输猎碣临摹妙手今无存修庵嗜古尤嗜篆师承张有法不乱惠我长幅若蛟螭展拓盘拏笔笔变诗才奥博妙入神法书复可追先民燕山之铭高十丈不待霄宾只待君 
　　德宣姓蒋氏字子浚号朗山一号西磵汉军旗人嘉庆十八年举人官江阴知县 
　　工书 【退庵书画跋】 
　　德厚原名宁字宗维号远村觉罗氏正红旗满洲人嘉庆十九年进士官工部侍郎 
　　前见远村临闲邪公小扇颇得松雪笔意 【抱冲斋集】 
　　德林姓阎氏号研香汉军旗人官河南道员工各体书兼精鉴别先祖抚汴时延之入幕爱其书法每倩捉刀 【永怀堂先友集】 
　　满洲近日如郎中德砚香林之八分锡厚庵缜之篆亦称能事 【越缦堂日记】 
　　德庆字干甫号一村满洲正白旗人由笔帖式官乌程知县大书得山谷笔意 【行状】 

　　勒 

　　勒方锜字怡九号少仲新建人道光二十四年举人官河道总督每作书澄思静坐自研墨渖盈器然后染翰墨隔宿即不用故其缣素流传光气奕奕龙宾十二与有功焉 【名人尺牍小传】 
　　河帅与先督部乡榜同年其书学华亭而不袭其貌得瘦秀之致精于用墨自制太素斋墨予斋有之 【郁栖书话】 

　　○十六叶 【叶　聂】 

　　叶 
　　聂 

　　叶 

　　叶仑字羽遐苏州洞庭东山人性嗜六书与赵灵均交灵均父凡夫变玉筯为草篆着说文长笺灵均世其学羽遐能得其笔法其八分初规模宋比玉而以文衡山为宗后游虞山见冯定远定远通明字学相与讲贯源流派别乃又弃其所学于是篆法一遵季斯玉筯而八分以尹宙曹全为归晚年八分书瘦劲古秀迥非文宋所可几有佛母准提颂鸳鸯冢碑南叶螺峰阡石土地碑阴大得曹尹笔致有名山印谱 【七十二峰足征集】 
　　胡世安题叶羽遐二体心经跋云胸腕之间具有禅理构此二体超然笔径外 【秀岩集】 
　　叶弥广字博之江都人明贡生国变后弃去与强惟良阮玉铉称三高士康熙十二年卒年七十五 
　　善书 【明遗民诗】 
　　叶树廉一名万字石君号道毂别号毂道人苏州洞庭人明诸生工书手钞秘籍甚富兼嗜金石着有续金石录 【木叶厱法书记】 
　　汗简叶石君由牧斋藏本手写而成字体古秀较冯己苍本款式稍大而点画特为精妙洵奇书也 【杨绍和楹书隅录】 
　　叶国华字德荣号白泉昆山人官工部侍郎楷法古秀 【木叶厱法书记】 
　　叶封先世王姓字井叔一字晋原号慕庐晚号退翁嘉兴人黄陂籍顺治十六年进士官工部虞衡司主事 
　　王士祯撰墓志云工于篆隶 【蚕尾集】 
　　叶映榴字炳霞号苍岩上海人顺治十八年进士官湖北督粮道参议死叛兵夏包子之难谥忠节 
　　字体姿媚 【范镕丰暇笔谈】 
　　叶奕苞字九来国华子康熙十七年举鸿博善书法集秦汉以来金石碑刻辨证隶释最详核 【苏州府志】 
　　按号二泉 
　　叶长芷字馨古闽县人精楷法类林异卿游京师名重公卿间 【木叶厱法书记】 
　　叶之恒字公亮武山人书学二王 【七十二峰足征集】 
　　叶修字祖德东山人书学颜鲁公用笔颇似之 【同上】 
　　叶长源字天来南汇人圣祖南巡长源仿古隶书献寓宇颂百韵曾蒙恩奖 【松江府志】 
　　叶柱字起潜南汇诸生十龄能作擘窠书 【同上】 
　　叶超字志高诸生书学襄阳兼得河南笔意尝谓其友恽寿平曰学米先须从褚入是从源以溯流吾今先学米而后学褚欲因流以穷源其趋一也 【宜兴县志】 
　　叶旗霍山人 
　　范泰恒曰能诗与书 
　　叶潢字天来号息洲无锡诸生晚年尤长于行草 【梁溪诗征】 
　　叶欣字鉴堂 【诗征作亭】 一字云汀溧水诸生工书 【金陵通传】 
　　小楷直逼衡山 【金陵诗征】 
　　叶世荣字森亭江浦诸生工书 【金陵通传】 
　　叶敬字义方江都诸生善书所书墨迹石刻郡人奉为模楷 【淮海英灵集】 
　　叶雯字蔚村号钝夫泰州优贡生以箸书 【扬州画舫录】 
　　叶永 【一作勇】 复字英多江都诸生后弃举子业易名英字霜林好欧阳通书得宋拓片纸每日必临虽庆吊亦于稠人中摹写不辍 【淮海英灵集】 
　　好小欧阳书摹之逼肖 【扬州画舫录】 
　　叶天赐字孔章号咏亭歙人移籍江都书运中锋法锺王多逸趣 【同上】 
　　善书法 【广陵诗事】 
　　叶懋字蕙楼松江诸生工书 【杨氏杂录】 
　　叶修赠字耘石乾隆十二年举人官黄梅教谕保知县书法秀劲 【兴国州志】 
　　叶信字师权号可亭乾隆十三年武进士官临清州副将能八分 
　　善擘窠书 【虔州志】 
　　叶汝兰字香浦号退庵沧州人乾隆四十二年拔贡官广东粮道改户部郎中书仿右军务讲中锋临圣教序至老不辍赏鉴家多宝之 【沧州志】 
　　叶光奕初名之桧字宣林江宁诸生能以左腕作大字兼工小楷 【江宁府志】 
　　叶鸿政字平卿号次香西安廪贡有书名 【两浙輶轩录】 
　　叶绮山长洲人原籍新安书法出入晋唐大字尤雄秀 【行素斋集】 
　　叶文麟字圣植号星槎会稽人官汉阳通判工楷法 【孙星衍撰墓志】 
　　叶容字手麓闽县贡生书法远有源流别具神解 【惕园集】 
　　叶载赓长洲人年甫十六书已入格 【亦有生斋集】 
　　叶之承字缵夫号秋水仁和人嘉庆三年举人官商河知县工书 【杭郡诗续辑】 
　　叶铠字介夫江浦人嘉庆十八年拔贡官教谕善书 【江宁续志】 
　　号小山工书好用淡墨娟娟楚楚瘦硬通神自署款为髯道人 【金陵通传】 
　　叶道春字晓湖钱塘人嘉庆二十一年岁贡官嘉兴教谕书法赵文敏 【杭郡诗三辑】 
　　叶志字东卿诜汉阳人由进士官兵部武选司郎中书法率更收藏金石之富冠于两湖 【木叶厱法书记】 
　　叶椿字寿昌道光二年举人书法师平原兼摹董香光体 【南皮县志】 
　　叶龙光字古潭杭州诸生书法香光名重艺林 【杭郡诗三辑】 
　　叶治字寿伯杭州人工书 【同上】 
　　叶源浚字树东江宁人官主事驻美参赞尝从包世臣问书法得闻篆隶八分之秘 【金陵通传】 
　　叶昌炽号菊裳一号缘督长洲人光绪十五年进士官翰林院编修甘肃学政博学好古取邠州大佛寺唐以下题名手摹诸题更为考证成邠州石室录四卷 【金石学录续补】 
　　邠州石室录缩临各题名皆出叶先生手尤为精雅绝伦 【近人梦碧籁石言】 

　　聂 

　　聂侃字与直永安人由拔贡为八旗官学教习考授知县擅临池雅有师法 【黎土宏撰墓志】 
　　聂邦然字阿辅栾城诸生所为书古劲异恒蹊晚年苦无纸日于木版上临摹古碑帖以为常 【柏堂集】 

　　○十七洽 【法】 

　　法 

　　法 

　　法式沙太字研农江宁驻防旗人善行草书得米南宫笔意擘窠大字尤妙尺幅片纸人争宝之款署赵庸即法式沙太也 【江宁续志】 
　　法良字可庵斌良弟官江南河库道能诗嗜古所蓄钟鼎彝器甚多其书远法松雪近师山舟自号沤罗侍史以松雪临池处曰鸥波亭山舟所居名频罗奄也 【木叶厱法书记】 

　　皇清书史卷三十一 

　　●皇清书史卷三十二 

　　义州李放真放纂录 

　　释道 

　　○释道 

　　陈于泰字大来宜兴人明崇祯四年廷试第一人及第官修撰国变后为僧 
　　思陵赏其字曰笔笔锺王 【碎金集】 
　　陶汝鼐字仲调号燮友一号密庵宁乡人明崇祯六年举人两中会试副榜宏光时由翰林院待诏改职方郎任监军授检讨国变后薙发伪山号忍头陀善行草书予藏一纸本小幅书五言绝句云高树覆清溪松亭延落照为闻京华人欲返思鲈棹陶汝鼐下押陶印汝鼐白文方印字如胡桃夭矫可喜 【木叶厱法书记】 
　　诗文书法名驰海内有楚陶三绝之誉 【沅湘耆旧集】 
　　书法险劲 【先正事畧】 
　　金堡字道隐仁和人明崇祯十三年进士初授临清知州后官行朝给谏以言事杖戍清浪卫桂林即下平南王孔有德欲官之辞不就乃度为僧法名今释字性因号澹归别号借山野衲又称茅坪衲僧往来庐山丹霞间以终 
　　周荇老藏有澹归制茅笔诗长卷凡五绝句字作行草以茅笔书之极飞舞之观 【越缦堂日记】 
　　钱邦芑字开少丹徒人明诸生唐王时授御史大兵破闽奔粤授都御史复奔滇官巡按国变入鸡足山为僧号大错禅师于瓮安山寺 
　　行草遒劲 【刘銮五石瓠】 
　　沈明初字东生华亭人明诸生 【按江苏诗征作青浦诸生】 
　　忠烈公犹龙子荫袭锦衣卫千户国变为僧名浩然字雪峯住超果寺 
　　尤工书法 【松江府志】 
　　书学董宗伯 【大瓢偶笔】 
　　诗品书格一如其人 【江苏诗征】 
　　弘储字继起号退翁南通州僧开法灵岩 
　　李东阳书种竹诸诗卷纸尾有弘储一跋字亦不俗 【安岐墨缘汇观】 
　　董说字若雨号俟庵一号西庵八岁时谒开元寺闻谷大师广印锡名智龄乌程人明诸生国变后改姓林名蹇字远游别号鹧鸪生又名本号枫巢亦号南村后为僧灵岩名南潜字宝云又有月函月岩漏霜补樵诸号 
　　嗜草书所著砚雪录中论草书法甚备其手稿皆奇逸可喜 【衎石斋记事稿】 
　　行弥字芥子号鈯斧明季诸生眉庵僧工书 【梅里志】 
　　工行楷书 【嘉兴县志】 
　　智遯又名剖雪字天山号拙厓平湖沈姓明季诸生居别溪为僧通篆隶 【梅里志】 
　　诠胜字大山嘉兴僧构净业于梅溪俗姓孙名肩字培庵明诸生工草书 【檇李诗系】 
　　能书一时颜额多出其手 【嘉兴县志】 
　　今沼字铁机番禺人俗姓曾名暐字子昭诸生工行楷 【广东通志】 
　　今锡字解虎新会人海云寺僧俗姓黎名国宾诸生工行书临帖以指画襟襟为之穿 【同上】 
　　杲头陀字剑庵江阴人明诸生鼎革为僧工书法 【留溪外传】 
　　瀣庵不知何许人或曰明之遗逸书法奇纵 【李介撰传】 
　　吕留良初名光轮字用晦改字庄生号晚村别号南阳村翁又简称南村石门人顺治初郡守欲以隐逸荐乃削发为僧名耐可字不昧号何求老人 
　　吕保中撰行述云工书法逼颜尚书米海岳晚更遒密变化余至拨阮弹琴摹印琢砚技艺之事皆精绝 
　　留良自撰卖艺文云石印 【方三钱】 小楷 【每扇满面三钱】 册页 【三钱】 手卷 【每尺三钱】 行书 【每扇面二钱册页手卷同】 单条 【三钱】 草书 【每扇面三钱册页手卷同】 单条 【三钱】 
　　净孑不知何许人时称空幻时称寄痴顺治初寓上海浦滨顾氏喜以左手运笔作行草极工后终于上海或曰毘陵诸生有托而逃者 【松江府志】 
　　通门字牧云号澹翁一号樗叟常熟张氏子剃度于破山洞间 【间：闻】 和尚为天童密云法嗣开法秀水古南院 
　　善书法 【常熟县志】 
　　书亦秀劲 【梅里志】 
　　古岩曰善书 【江苏诗征】 
　　笑鲁杭州法喜院 【一名笑隐庵】 僧 
　　自言从董宗伯陈征君游故其书法不落恒蹊 【清波小志】 
　　海明字懒愚号破山梁山人俗姓蹇佛思寺僧世称小释迦工书法相传能辟火灾 【绵里新编】 
　　破山和尚诗幅名海明四川人主嘉兴东塔寺后入蜀书法奇古 【韩泰华玉两堂书画记】 
　　净范字为则东塔寺僧善书法 【嘉兴县志】 
　　省三嘉兴僧工书 【同上】 
　　文贞字莲生号梦堂桐乡人秀水精岩寺僧工书从秋潭老人游 【檇李诗系】 
　　通复字文可别号冬关老人嘉兴僧俗姓胡书法松雪好事者争乞之 【同上】 
　　如本字南询嘉兴白莲寺僧善书 【同上】 
　　寂观字内惺嘉兴大云庵僧精古籀 【同上】 
　　溥良字去六一字合岩攸县僧工书 【沅湘耆旧集】 
　　法知号破门结茅南岳自名其庵曰石浪工草圣 【同上】 
　　今璧东莞僧俗姓温字仞千后住匡庐工楷书 【广东通志】 
　　今覞字石鉴栖霞僧天然老人法嗣俗姓杨名大进新会人 
　　释今释题石鉴和尚遗墨后云字出于苏 
　　素道人栖霞僧 
　　释今释题素道人临帖云寄意临池得形神俱似之妙 
　　原志 【一作元志】 
　　字硕揆号借巢盐城孙氏子杭州云林寺僧赐谥净慧自作示学书诸子诗云字学无定体肯变规矩陈亦由广读书洗其笔端尘区区事临摩与字且隔身世称王逸少天门龙虎蹲岂不有师法毋乃师其神譬之纪昌射视虱如车轮百发百贯虱安在轮逼真惜哉未忘法羊欣晋大臣物议不可掩如婢作夫人 
　　金张寿硕揆禅师诗云英气仍然消不尽颜公书法杜公诗 
　　钱湘灵先生晚年卜宅虞山老屋三楹奇书万卷室中榜一联云名满天下不曾出户一步言满天下不曾出口一字为三峰老衲硕揆书 【郁栖书话】 
　　智柟字蒿山会稽僧 
　　绍兴天花寺联为蒿山和尚智柟所书曾知此法无人与深谢高贤特地来十四字笔法直逼华亭深处 【越缦堂日记】 
　　大威华亭僧 
　　山阴宝严寺愚庵盂禅师塔铭云间僧大威书 【同上】 
　　读彻字苍雪昆明妙湛寺僧俗姓赵字见晓呈贡人晚住苏州中峰山 
　　王士祯曰书法遒古 
　　邱山字三近号湜盦吴人后为僧名正诣书法方劲得力率更 【木叶厱法书记】 
　　国初吴门书家有金孝章僧三近 【大瓢偶笔】 
　　工书法何义门幼时业师 【履园丛话】 
　　释邱山真及行书能品上 【国朝书品】 
　　老藏丹贝蒙古人入卫籍为赵氏顺治中挂锡五台工翰墨 【一统志】 
　　溥畹字兰谷昆明人康熙初奉旨开剏昆明法界报国寺善书 【滇南诗略】 
　　澹雪杭州僧灵岩继公高足晚主南昌北兰寺 
　　邵长蘅撰八大山人传云澹公亦工书 
　　月溪归德僧善草书 【西陂类稿】 
　　自知江宁僧工书 【金陵诗征】 
　　居溟字去息苏州人王伯谷穉登孙出家邓尉后退居锡山 
　　邑中楚禅庵额释居溟所书 【梁溪诗征】 
　　佛眉字符惺秀水香海寺僧丁原躬法裔 
　　善书篆刻不驽弱能左手持巨石右手握管腕力愈劲 【篆学渊源】 
　　心璧字超渊云南人游江西结茅庵东湖上名曰憇云工书法 【南昌县志】 
　　方宜字梦曙秀水人出家于法相寺 
　　左笔善书 【西湖志】 
　　兴彻字犀照号晶溪宏觉弟子住江州能仁寺晚主上海铎庵俗姓刘江右甲族书法瘦峭清削笔力过人 【毛祥麟对山书屋墨余录】 
　　书学圣教序 【大瓢偶笔】 
　　大壑松江僧 【脱草字】 
　　书学右军 【同上】 
　　月华山阴僧能书 【同上】 
　　明光广东僧草书学大令骨肉兼备几欲夺枝指生三百年来一席予见其书刘献庄遗诗册子始终无一懈笔而又不为法度所囿 【同上】 
　　明光号上中同安涌幢庵僧工草书 【福建通志】 
　　按此与上当是一人疑大瓢误记 
　　如寿同安涌幢庵僧精于楷书摹赵文敏笔法与同寺明光齐名时称明光草如寿真 【同上】 
　　智暹又名剖雪字一筠别号南峰道者松陵甲族飞锡槎上能书兼精琴棋篆刻 【练音初集】 
　　胜依号溪堂钱塘人大仁寺僧 
　　张竞光序略云笔札超轶三有 
　　又赠诗云手札妙入神 
　　大惺字十彰凤阳人淮上极乐禅院僧晚主历城甘露禅林于书爱思白 【唐梦赉撰传】 
　　大嵩字好山蜀僧主泾县水西道场工书 【泾县志】 
　　成榑字奚林诸城僧工隶书 【东洲草堂金石跋】 
　　澄瀚字印明一字郢子济宁僧工诗及书 【木叶厱法书记】 
　　慧光沁水榼山大云寺僧 
　　白胤谦曰寺有明常评事伦墨迹慧光摹写一幅笔意宛肖 
　　际得字松野平遥超山僧工行楷 【山右诗存】 
　　六溶河南僧晚居常州俗姓李 
　　邵长蘅曰草书奔放似怀素 
　　本月号旅庵宁波人驻锡昆山泗州塔院字无蔬笋气 【董含莼乡赘笔】 
　　心正澧州刻木山僧善作草书仿佛怀素 【沅湘耆旧集】 
　　明景字义林芷江景星寺僧书法妙绝 【同上】 
　　英发常州崇法寺僧善书法 【武阳合志】 
　　元志字寓谷余干菩提寺僧 
　　康熙中上南巡元志迎驾命赋篆香诗次日又书一人有庆四大字以进上喜赐御书金字心经令住平阳后迁金粟 【江西通志】 
　　元璟字借山号红椒一号晚香平湖人天童寺僧 
　　康熙癸未南巡召至吴门舟中赋诗书擘窠大字 【雪桥诗话】 
　　超际字衍灯南通州人金陵西陀岭僧工诗字 【江宁府志】 
　　申和尚无锡准提阁住持能书 【无锡县志】 
　　达乘字志清披薙崇安寺文昌宫能书 【同上】 
　　德新字懒牧无锡僧宋村朱氏子诗及书法皆老 【梁溪诗征】 
　　复亭永州旧家子峨嵋伏虎寺僧后主南昌药师院能作擘窠草书 【张九钺撰传】 
　　慧琳字寰宗泾县幕山小天竺庵僧工书 【泾川诗话】 
　　赵青藜序略云十岁即解吟工书法 
　　如疾字疵己崇安僧善书 【福建通志】 
　　元亮字浩则顺德宝林寺僧俗番禺黄姓善大字 【广东通志】 
　　成鉴字圆德南海光孝寺僧善书法 【岭海诗钞】 
　　湛福字介庵昆明僧驻锡京师传经院 
　　工镌刻善篆隶正书学锺太傅望溪老人碑铭文字多出其手并作序以赠 【滇系】 
　　李锴题湛福书扇云锺傅书惟宣示季直二帖他不多见其浑融古劲或有可到而斌媚跳脱妙意远神迥非后人所可及也介师学之三十年可谓攻坚破的具大猛力 
　　陈景元题湛福书扇云怀素草书法本张芝湛福楷字派出东武学书必至汉晋乃得其趣上下千载两开士各擅一长 
　　善八分有史晨孔和遗意小楷绝肖锺元常恒书栗里饮酒贫士诸诗勒诸贞珉人争宝之 【飞鸿堂印人传】 
　　宏字蘧然苏州僧唐寅六世孙居西郭小云栖 
　　云间僧瞿然自云六如六世孙镌牙章极佳善诙谐亦雅人也 【汪绍烙纪墨小言】 
　　工隶书篆刻宗文三桥 【娄县志】 
　　按刻牙印尤擅长所著印谱卢雅雨为之序 
　　篆玉字让山号岭云杭州南屏万峰山房僧 【一作净慈寺僧】 
　　杭世骏撰塔铭云善行草 
　　精书法作隶能摹汉人 【杭郡诗续辑】 
　　善书深明拨镫之诀由颜入手摹云麾碑雄健古致 【飞鸿堂印人传】 
　　工隶字 【梁绍壬两般秋雨盦随笔】 
　　文山扬州静慧寺僧书学退翁受知于卢雅雨公子谟十岁师事之能擘窠书 【扬州画舫录】 
　　昌泰六安人主扬州法净寺以三指撮管端作书法鲜于伯几 【同上】 
　　牧山字只得扬州法海寺僧 
　　牧山题东园醉烟亭联遶槛溪光供潋滟隔江山色露嵯峨 【同上】 
　　天池扬州僧 
　　东园有僧天池书林外野人家五字 【同上】 
　　一庵扬州僧 
　　书东园对薇亭额 【同上】 
　　湛泛一名湛性号药根一号药庵俗姓徐丹徒人住扬州祇园庵善书手镌图章尤精妙 【甘泉县志】 
　　书法亦工学于秦学士涧泉得其指授 【湖海诗传】 
　　书法精美类秦剑泉 【飞鸿堂印人传】 
　　字学蒋湘蘩 【扬州画舫录】 
　　禅一字心舟号小颠杭州净慈寺僧 
　　擅草书 【桐乡县志】 
　　重渊字天池俗姓许海门人居吕四场之碧云庵受戒于杭州云林寺能书 【亦有生斋集】 
　　按此疑即扬州画舫录所载在东园书林外野人家五字者 
　　化纯宝应东门外观音庵僧书法颜柳 【同上】 
　　觉普字照月湘潭僧善书 【湘潭县志】 
　　觉慧字涤尘工楷秀劲又精篆刻 【同上】 
　　智澄字渠隐号樵隐辰州人焦山僧能书 【焦山志】 
　　圣教字友渠甘泉卢氏子焦山玉峰庵僧字仿王梦楼 【焦山续志】 
　　达瑛字慧超号练塘丹阳人 
　　上人自主摄山后屏谢俗氛惟以摹写古帖为清课 【仰止轩杂记】 
　　秉正字止一号止庵丹徒杨氏子瓜洲青莲庵僧工书有龙蛇飞舞之势最近米颠俗人求之不得也 【淮海英灵续集】 
　　露芳字本悟号心潭丹徒人工楷法 【京江耆旧集】 
　　光定字德芳号戒庵太平小明因寺僧诗学四素老人书法亦神似 【台山梵响】 
　　按四素老人太平黄壶舟浚别号浚道光二年进士官南安同知善书翰能诗画见王棻柔桥文钞拙辑绘境轩画董收之 
　　明敦字大憨号冷斋嘉兴慈竹庵僧 
　　吾禾前辈能诗善书者明季则秋潭国初则冬关自二公后仅见憨师而已 【田衣诗话】 
　　了学字小石钱塘僧善诗书工篆刻 【幽光集】 
　　工篆法 【云庄印话】 
　　实踪字指西杭州净慈寺僧朝夕清修闭户写经净慈有石刻董香光金刚经日临一卷数年充满三大箧 【杭郡诗三集 【集：辑】 】 
　　友月化城寺僧书法出入颜柳以北海为宗钱伯垧常与之游 【宜兴县志】 
　　谦虚京师戒坛寺僧善书 【胡豹变柳渠文集】 
　　悟诠号柳桥乌程南浔东藏寺僧嗜古精鉴工书所蓄端石多上品 【墨林今话】 
　　量云又名定涛字莲衣汉阳人杭州灵芝寺僧曾主天竺方丈 
　　工书 【冷庐杂识】 
　　工隶书 【颐道堂集】 
　　悟本字云衫怀宁大观亭僧 
　　方朔曰予于八九岁时问隶法于吾乡云衫上人盖完白山人及门弟子也 【枕经堂题跋】 
　　若源镇洋普济寺僧工书法 【盛大士蕴素阁集】 
　　定志号鹰巢金陵承恩寺僧善张旭草书生气远出 【正雅集】 
　　如慧京师石灯庵僧 
　　斌良石灯庵与明申长老相晤偶题诗自注明申能赏鉴古书画其徒如慧工书又游吉祥寺石灯禅林句云妙书虿尾僧伽擅注寺额皆沙弥某所书 
　　慈海京师拈花寺僧 
　　工四体书 【抱冲斋集】 
　　海云扬州僧 
　　方浚颐题海云种蕉学书图云得笔法于吴攘之 【二知轩集】 
　　颖勤南海永寿寺僧工篆书 【文树星啸剑山房诗钞】 
　　法华京师西山灵光寺僧草书得张颠神髓 【余墨偶谈】 
　　法云京师夕照寺僧本不识字常往来于贺云甫尚书寿慈第观尚书作书有所悟遂能自运尚书奇之指授笔法且聘为代笔一时书名大噪然胸既无书目又无帖遂流入甜熟一路矣 【天咫偶闻】 
　　静涛扬州平山堂方丈 
　　方浚颐曰海云弟子能传法乳 
　　显清字谨庵秀水人天童山僧曾主天津海光寺 
　　工诗善隶 【黄曾瓶隐山房诗钞】 
　　月潭金陵僧工书 【鉏芸精舍零墨】 
　　笠云长沙僧工诗及书 【清乐堂随笔】 
　　释敬安曰师机敏捷而书法尤工 【八指头陀诗集】 
　　觉禅字普超号了尘江右戴氏子庐山海会寺僧苦行精进尝刺指血书华严经八十一卷宣统己酉卒年四十七 【昭代名僧小传】 
　　寄禅宜兴人长沙龙潭山僧 
　　释敬安曰工草书能诗貌癯予体丰甚时人有大小寄禅之称 【八指头陀诗集】 
　　诺瞿名贯彻扬州人住狮林寺喜予书索作册页昕夕摹之颇得用笔之法后至虞山主方丈与翁叔平尚书极相得 【张鸣珂景行录】 
　　李傲机失其字明宗室明亡变姓名为道士隐汉阳年百余岁卒工书法每书必署九江王世子欲求其书须美酝饮之大醉然后书不醉终不书也 【留溪外传】 
　　章枝字云萍号松鹤不知何许人或曰周藩裔居新建至德观后徙居庐山玉帘洞善书喜吟咏酒酣诗字益豪放 【江西通志】 
　　靳某临潼人明季贡生国变后蓄发为道装人称靳毛头喜作擘窠大字 【张四科三异人诗序】 
　　王姓太华山莎萝坪道院道士善书 【阎尔梅白耷山人集】 
　　绣发真人甘肃汉龙山道士相传曾为谏职以劾权相去官善书法 【啸亭杂录】 
　　韩十洲本名登瀛游庠后乃易道服云游不返工草隶 【直隶通州志】 
　　张清夜字子还别号自牧道人先名尊长洲诸生易羽服于成都武侯祠字学颜鲁公尝摹古柏行嵌于祠壁不减唐人手笔 【锦里新编】 
　　李赤脚四川道士客泾阳有道术字甚遒劲似晋唐人手笔 【同上】 
　　马道人本姓上官法名道常蜀人住居南昌青云谱书法飞动有生气 【南昌县志】 
　　杨大纶字心易号集虚道人吴江栖真院道士工书得欧阳率更笔意 【松陵诗征】 
　　卢清佩别号紫庭山人不知其里居乾隆初流寓怀远住东岳宫在邑数十年儿童樵牧无不知有卢道人者一夕有客过访携登卞和亭大哭声闻数里后遂不复见工书法行草入神 【安徽通志】 
　　江之翰字羽白建德道士善书 【同上】 
　　袁守中钱塘人苏州城隍庙道士善小楷 【妄妄录】 
　　放按守中号月渚 
　　善小楷 【池上草堂笔记】 
　　张礼恭字友桐吴县清真观道士尝从陆廷瓒学书八分出入锺蔡之室 【苏州府志】 
　　陆耀张友桐隶便序略云张君受笔法于先君 
　　张逸初字远晖苏州娄真人弟子结庵九仙山若诗余若篆若符箓若琴若弈并皆精妙 【李宪暠撰传】 
　　蒋清山字云石别号烟霞散人江南人劳山百福庵道士工书 【山东通志】 
　　吴雨田扬州关帝庙道士从郑板桥学字可以乱真 【扬州画舫录】 
　　王至淳字朴山江宁隐仙庵羽士书法如米襄阳 【同上】 
　　管本厚字吟松甘泉人邵伯九松道院住持工琹书 【甘泉县志】 
　　赵本立字桐门丹徒人蒜山道人 
　　王文治曰善书 
　　王蘅字湘草号鹤巢嘉兴人居灵观道院善书法 【嘉兴府志】 
　　吴升感逝诗云诗文篆隶字习业忘辛劬 【小罗浮山馆诗钞】 
　　金镛字倬章号蕴庵吴山元妙观道士好学书摹赵文敏颇神似 【杭郡诗三辑】 
　　按吴山道士有金月舟者工篆刻与陈秋堂赵次闲同时或即此人 

　　皇清书史卷三十二 

　　●皇清书史卷末 

　　义州李放怃园篡录 

　　国书 
　　内臣 
　　工匠 
　　吏役 
　　僮仆 
　　游民 
　　优伶 
　　偏阙 
　　属国 

　　○国书 

　　额尔德尼纳喇氏满洲正黄旗人从太祖讨蒙古诸部能因其土俗语言文字传宣诏令又从攻明叙功授男爵创立清书以蒙古字合满洲音联缀成字国书传布自此始卒谥文成 【国史本传】 
　　达海巴克什 【按或简称达海或称榜式大海】 
　　世居觉尔察氏以地为氏满洲正蓝旗人九岁读书能通满汉文义太祖时召值同文馆凡与明及蒙古朝鲜辞命悉出其手详定清书字体授三等轻车都尉世职卒谥文成 【同上】 
　　麻虎满洲人官中书 
　　国初翰林学士达海巴克什翻译最着内阁中书麻虎工楷法壬申初入馆时得其手迹装卷甲戌夏以赠朱春圃题其卷前曰逸少兰亭 【复初斋集】 
　　诺木欢正黄旗侍卫道光二十一年任广昌都司工于国书 【广昌县志】 

　　○内臣 

　　二格乾隆朝小珰善钩摹碑帖为裕陵所赏某侍郎曾藏所模禊帖卷上有御笔褒题三希堂石刻后题衔有监刻臣二格者即此人也 【郁栖书话】 

　　○工匠 

　　张姓闽人 
　　闽中近有集碎石嵌为联扁巨书者钩趯波磔神理皆具益都赵韫退进美官福建按察使携清音阁一扁归置园中予为青城韩燕翼副使庭芑志墓其家以一联为润笔乃人意淡如菊诗怀清似梅观者咸谓绝技闻剏者张姓云 【居易录】 
　　宁逊公景州人能以琉瓈春碎调漆为擘窠书凹凸皴皱俨若石纹【阅征 【征：微】 草堂笔记】 
　　孙二常熟人写书根最精一手持书一手写小楷极工 【孙庆增藏书纪要】 
　　沈存周字鹭雝春波里人善治锡尝从盛远学诗书亦有致 【嘉兴县志】 
　　锺世俊号云扉鄞县锡工能诗书亦遒媚时称镴隐 【两浙輶轩续录】 
　　冯瑜字鸣和江宁刻工 
　　君于书法极深故摹刻及毡椎之妙迥出时手 【张云璈昭代名人尺牍石本跋】 
　　张立夫歙人以剞劂为业模刻书画不爽毫发立夫不惟精刻而又兼通书法故其字画波磔神采飞动无不如志 【黄质四巧工传】 
　　马少宣顺天人周乐元弟子周善画烟壶少宣独以细楷自负曾见其作醴泉铭数十字极精丽 【旧学盦笔记】 
　　陈远字鸣远工制壶杯瓶合手法在徐沈之间而所制款识书法雅健胜于徐沈故其名虽未老而特为表之 【徐喈凤宜兴县志】 
　　按同时惠孟臣郑宁侯壶款皆精 
　　邓渭字得璜别号雪樵山人所刻竹秘阁行草得羊欣法度 【嘉定竹人录】 
　　吴亨字荆国上元人隐于衣工善八分书 【金陵通传】 
　　罗汉长葛薙工善度曲兼晓篆隶 【池北偶谈】 

　　○吏役 

　　张时魁沭阳礼房吏工书 【随园诗话】 
　　张允恭莱州司柬吏书法欧柳劲秀入能 【张问陶船山诗钞】 
　　黄应仁归顺吏 
　　李宪乔寄刘正孚诗云归顺有小吏应仁其姓黄颇自喜为书意态亦翱翔闻有能书者乞取日不遑 【少寉诗钞】 
　　沈世字卜周号瘦生钱塘人其家世为屠伯卜周喜从文士游工篆刻 
　　书法得晋唐风韵 【飞鸿堂印人传】 
　　按屠伯当即掌刑刽子 

　　○僮仆 

　　郑小邑儿会稽人金农仆工抄书 【陈文述画林新咏】 
　　顾福元和韩旭亭仆作字吟诗雅能自好 【吴氏怀旧集】 
　　纪昌献县纪氏仆作字工楷 【阅微草堂笔记】 
　　张泰吴县黄荛圃阍人曾在京师佣书字迹颇不恶尝为荛圃抄得月楼书目传是楼抄本宋板书目荛翁为之跋 【黄荛圃年谱】 
　　窥园阳湖洪太史亮吉家僮 
　　洪亮吉哭窥园诗云汝才工料事兼复习科斗每写百幅书人疑出余手 【卷葹阁集】 
　　顾真字璞帘丹徒余廷梁仆能诗工楷 【周恩绶享帚斋诗词】 
　　花凤儿浙江陆氏家僮工书 【余墨偶谈】 
　　朱升祥符人幼侍先君酷嗜翰墨学陈冕楷书不啻过之喜抄元明人词曲多至百余册年二十侍游杭州甫到三日遘暴疾歾 【郁栖书话】 

　　○游民 

　　张来乞食平望市工行草书张文敏见之以为类己欲延为书记来不可乃止 【苏州府志】 
　　西溪匄 【匄：匈】 不传名字字学文董 【杭郡诗续辑】 

　　○优伶 

　　佳郎从吴震一学书 【查嗣瑮查浦诗钞】 
　　顺郎张敬止歌僮年十八见余作书辄来观未半岁即能擘窠大书 【大瓢偶笔】 
　　沈文振苏州集秀班伶能书仿赵松雪天冠山石刻 【扬州画舫录】 
　　王式序苏州伶工楷隶 【同上】 
　　周仲昭为十番教师工小楷 【同上】 
　　吴福田字大有扬州伶工八分 【同上】 
　　周成元字畹卿常熟伶能作擘窠大字席心青庶常天真阁扁即其手书心青集中有诗纪事 【郁栖书话】 
　　桂喜字佩秋皖人京师三庆部伶 
　　工书 【杜金澜曼陀罗阁琐记】 
　　楷书学醴泉铭 【赵季莹涂说】 
　　朱延禧小名福寿号莲芬江阴人京师春台部伶 
　　工书 【许宗衡玉井山馆诗钞】 
　　雅喜作字后乃益工得者珍如拱璧 【怀芳记】 
　　梅巧龄 【一作玲】 原名恺一名芳字慧 【一作蕙】 仙又有雪芬灵芬丽芬诸字号小坡别号蕉园居士自署梅道人泰州人京师伶 
　　能作字 【怀芳记】 
　　善分隶 【明僮续录】 
　　喜购汉碑工八分书远在其乡人董尚书之上光绪八年死年四十一 【越缦堂日记】 
　　钱青字秋菱小字桂蟾吴人京师伶 
　　能作小行书有魏晋人风格 【越缦堂日记】 
　　工书法笔意似赵王孙 【评花新谱】 
　　万芷侬京师伶工小楷 【赌棊山庄词话】 
　　能作晋唐小楷 【越缦堂日记】 
　　张芷荃字湘航吴人京师四喜部伶工书 【评花新谱】 
　　张三福字梅生吴人京师伶颇解作字 【怀芳记】 
　　张兰仙字纫香京师伶字作欧阳率更体清拔有致 【长安看花诗】 
　　乔蕙兰字纫仙号郑芗京师伶工楷法秀劲可玩 【评花新谱】 
　　放按乔伶既老以教歌餬口闻于近岁始卒其年盖七十外云又秦伶五九自遭百石斋主人之变即不复以色相示人所居曰北 
　　柳巷终日闭户学书久之遂摩唐人之垒闻亦于前岁病卒 
　　窦阿兰浚义人中州庆福部伶工书 【黎承忠喟园诗钞】 

　　○偏阙 

　　沈姓苕溪人 
　　京师天宁寺隋时建在彰义门外三里塔高三十七丈大小风铃三千三百有奇国初苕溪士人沈姓者以蝇头楷书书此塔影迭拱飞檐雕阑花楯无形不肖无笔不精所书乃法华经一部今寺僧传为世宝 【王椷秋灯丛话】 
　　放按刘佳钓鱼篷山馆集记此塔系明嘉靖时虞山许德所书其说近似故本书两收之 
　　赵公受勤事佛工书与予同官岭南 【曹溶洁躬堂集】 
　　王宛虹书临征仲 【郑寒村集】 
　　按王疑是慈溪人 
　　金赤莲双钩指实而其拇指横顶有力余见其书多宝塔碑甚佳草书亦俊拔飞动惜乎不知用意遂多草率之笔 【大瓢偶笔】 
　　张绶以箸书扇 【同上】 
　　姜镛 
　　从孟玉生处购得旧拓焦山铭一册存二十五字前有姜镛题八分字似是康熙年间所作惜未详其人 【浪迹丛谈】 
　　吴龙不知何许人隶书笔笔有汉意 【书画所见录】 
　　朱六典善钩摸碑帖为良常山人所契 【郁栖书话】 
　　李同人以比部郎出守姚安郡工书 【铜鼓书堂集】 
　　马负书性耽翰墨官福建陆路提督暇即临池 【阅微草堂笔记】 
　　姚宗灏号冷红 
　　钱塘魏叔子鉽得一便面蝇楷书末署癸亥秋尽日录海昌女史同僖龄落花诗三十律于林清书舍冷红姚宗灏书书甚精楷冷红未知何人 【拜经楼题跋】 
　　胡童子胡松溪之子年十岁即能大书 【有正味斋集】 
　　曹寿先 
　　王衍梅题涂菊人明府鸡山小集图诗有擘窠书草蕨拳成句注图为五龄童子曹寿先标题 【绿雪堂集】 
　　石康不知何许人同治末卖药都市所处方书法遒丽若张黑女碑 【近代名人小传】 
　　樵烟野客居韬光灵隐之间字法遒劲秀逸于宋大家中绝似山谷 【盛大士撰传】 
　　云峯 
　　西洋显微镜虽至微之物视之历历可数尝见绣针剌芝麻一粒以镜照之麻大如杯上写唐五言绝句一首行楷书一笔不苟款云峰二字不知其如何写也 【毛祥麟墨余录】 
　　掦 【掦：扬】 州布客 
　　建隆寺掦 【掦：扬】 州八大剎之一本朝已圮歙人黄氏因感异梦发愿建如旧观乾隆乙丑落成欲于大殿书大雄之殿四大字字长丈许以千金索曾贯之书贯之弗许布客某分四字书之以大之二字皆少笔宜结体厚重雄殿二字多画宜结体瘦劲使各相称书成合之今之殿额是也 【扬州画舫录】 
　　云南人 
　　颖州太守王含溪集有嘴字诗其序云曩在云南府一寺内见壁挂一子字画圆劲有二王家法但笔势稍纵耳款曰嘴字诧之因讯寺僧乃对其人能以齿齩笔鼓颐摇颔书之快如风雨亦异技矣 【戈守智书法通解】 
　　村畬 
　　厉征君城东杂记二卷乃门人村畬手钞书法秀劲展玩如新余嘉其好古之笃而深痛其短年也因作此词吊之 【陈嵇壶春词】 

　　○属国 

　　金履度字松园朝鲜人乾隆中使臣 
　　工书 【刘锡五随俟书屋集】 
　　李熹明朝鲜人乾隆末使臣 
　　杨 【伦】 观三韩使者李熹明书七古云金壶汁洒飞龙鸾八分更赏师宜官王 【梦楼】 
　　梁 【山舟】 骖靳直无媿言谈餔餟俱可观 【九柏山房集】 
　　郑晚锡号竹涧朝鲜人嘉庆中使臣予尝见其自书行卷盖投赠我国朝官者诗甚清绮书亦不俗后有胡嘿轩 【九思】 
　　跋极推重之并称其书法董宗伯云 【郁栖书话】 
　　金姬保字梅隐朝鲜人光绪初使臣善指书临桂龙松琴户部继栋为作长歌 【同上】 
　　蔡温琉球法司能诗善书 【食旧堂集】 

　　皇清书史卷末 

　　●皇清书史附录 

　　义州李放古冰纂录 

　　明 
　　中涓 
　　释子 
　　土司 
　　杂流 
　　偏阙 
　　附记 

　　○明 

　　朱以海太祖九世孙鲁肃王寿墉之子称监国于绍兴事败遁依郑成功于金门岛为成功所害 
　　王乃斌明监国鲁王墓诗题下自注云墓在金门岛石城东浦石镌王所书汉影云根四大字用笔极苍劲 【红幅山房诗钞】 
　　朱敬镒字进文秦愍王八世孙 
　　书学右军今西安有其圣教序兰亭草诀歌心经诸石盛行于世与晋唐碑同价真右军之的子孙也 【大瓢偶笔】 
　　朱怀宾隹字季凤　怀土字长生　谊斗字子斗　谊汜字仲宗皆秦府王孙 【按诗综小传谊斗秦愍王九世孙】 
　　屈大均宗周游记云诸王孙彬彬作者以工诗及四体书相矜尚而宗才之英尤以仲宗为最 【翁山文外】 
　　朱梅峻　梅容　梅川　对掦 【掦：扬】 皆晋府宗室 
　　晋中名能书者宗室则新增 【抑甫齐】 梅峻梅容兄弟 【二人以画名兼习书】 又宗室梅川专写米颠而不得颠之原本颇熟而俗甚老宗室有对扬者步趋文待诏字上七八寸者径欲逼真 【霜红龛集】 
　　朱禋黎衡阳宗室 
　　书法妙绝 【王夫之船山诗集】 
　　朱议谛庠名容重字子庄南昌宗室袭奉国中尉鼎革后变服隐居精心八法各体书盖师事于岸熊学博而得其微国中凡赠送庆颂以文章介兕觥勒金石者靡不以子庄书为重 【李元鼎石园集】 
　　朱议雨汸字用霖句容宗室国变后变姓名为林时益字确斋与邱维屏魏禧等同隐于宁都翠微峰 
　　工二王书法 【魏叔子文集】 
　　孙道明 【一作易误】 字明叔 【一作景周】 
　　华亭人居泗泾博疋好古藏书万卷遇秘本辄手自抄录皆小楷齐截名其斋曰映雪自号停云子人称清隐处士元之遗逸也 【松江府志参清乐堂题跋】 
　　郎成锡山人 
　　张翥蜕庵集四卷洪武三年郎成抄本书法研妙偪真佛遗教经 【居易录】 
　　孙贲字仲衍南海人洪武中官苏州经历谪辽东坐党祸死 
　　宋克书工部柟木为秋风所拔歌后有孙蕡一跋字大一寸及三四寸者书亦苍劲 【墨缘汇观】 
　　景清本姓耿真宁人洪武时举进士第二授修撰官至御史大夫燕王即位谋行刺不成磔死追谥忠壮 【一作烈】 
　　忠壮诗文翰札世无知者此轴行书唐人太乙近天都五律一首后署洪武二十八年乙亥秋日在其殉节之前八年书格清腴兼有逸气信乎日星虹月之照丹心碧血之垂非徒翰墨之珍已也 【复初斋集】 
　　黄子澄名湜以字行更字伯渊分宜人洪武十八年赐进士第三授编修官至太常寺卿兼翰林学士靖难师至磔死弘光时追谥节愍 
　　书画壮观录载黄子澄论书九则小行书七百余言自跋云此帖出自圣恩匆忙带至洞庭亦自有定数新构草堂于销夏湾日一展玩暂忘所忧世无知书者与之语书况天下事乎建文三年清和既望 【鸥陂渔话】 
　　廖平襄阳人建文朝官兵部侍郎为从亡诸臣之一 
　　廖平双钩唐太宗孝经序册纸本隶书后幅题跋云襄阳廖平侍师出奔吴江驻黄溪史氏之清远轩改题曰水月观亲书隶额自称生平视诸珍宝如粪土惟喜唐太宗隶书孝经序墨迹特携自随患难不置因出视命 【平】 法唐人双钩笔意以书览之忻喜甚留赠史氏令藏之毋失时建文四年七月甲午日也 【胡敬西清札记】 
　　严嵩字惟中号介溪分宜人弘治十八年进士官至武英殿大学士 
　　六必居三字扁相传为严嵩书端正秀劲不类其人 【燕京杂记】 
　　翰林院清秘堂扁世亦传为严嵩所书此与六必居三字皆清严古逸绝不类其为人元秀容诗心画心声总失真诚有见之言也嵩在当时既以文艺邀誉而翰墨之工亦复不减二蔡 【京卞】 
　　故弇州乐府变中特着孔雀虽有毒不能掩文章二语以寓诗史直笔予又见明季马士英阮大钺手迹其书画皆不失法度而钦定佩文斋明书家传并削而不载世有元恶巨憝其罪恶远浮三奸而犹以翰墨自喜者亦庶乎可以自返矣 【郁栖书话】 
　　吴兰字卿佩号东石嘉靖十七年进士官翰林典籍洒翰尤遒劲有法 【霍山县志】 
　　沈炼字纯甫号青霞会稽人嘉靖十七年进士官锦衣卫经历以劾严嵩被陷谪佃保安州后为嵩党窜其姓名于白莲教中论斩隆庆初赠光禄少卿天启初谥忠愍善画梅传世极少兼善行草书苍郁清遒如霜筠雪木令人敬悚 【木叶厱法书记】 
　　杨继盛字仲芳号椒山容城人嘉靖二十六年进士官兵部员外郎以劾严嵩被陷弃市追赠太常寺卿谥忠愍 
　　忠愍书唐人绝句五十四首七古一首后书己酉夏月椒山继盛为柳村友弟索书以唐句应之用章草兼飞白笔法作字备飞动之致予所见世人托名忠愍书甚多得此乃知真迹之妙 【孙星衎平津馆书画记】 
　　椒山公书法淳古其流传于今者赝本固多而真迹亦尚非希有即予三十年中所曾寓目者如李季云旧藏之示儿书狱中所写之梅花赋光山胡氏所藏之杜诗册及赤牍诗笺之属约七八种并题咏纷纭传流有绪更无论上石者矣龙辑五方伯经德堂集载有忠愍公书兰亭序后有平湖陆清献公跋语惜未一见 【郁栖书话】 
　　慈溪某氏集帖内所刻忠愍自书七绝盖极拙劣之钦家款耳 【同上】 
　　梅继勋字峄阳嘉靖二十八年举人官黄州通判善草书 【宛雅】 
　　许德虞山人嘉靖间夫媍同书华严经作宝塔图凡十兆九万四十三字字细如蚁阅十三年乃成今藏京师天宁寺中 【刘佳钓鱼蓬山馆集】 
　　海瑞字汝贤号刚峰琼州人由乡举官至南京都察院佥都御史卒赠太子少保谥忠介 
　　海瑞书楹帖册纸幅大行书清操日饮廉泉水长啸时登横翠楼款海瑞印一海瑞此书以粉笺楹帖横装册中字极奇伟有如其人 【西清札记】 
　　鹫峰寺壁上有海刚峰赠竹隐者诗末书海瑞二字笔力苍秀 【随园诗话】 
　　翁方刚 【刚：纲】 海忠介书金刚经卷跋云右海忠介书金刚经万历十一年是其抚吴归后里居时书年七十矣字亦清介拔俗公之手迹世所罕传虽前有阙文毋伤于法宝也 【吴荣光辛丑销夏记】 
　　海忠介公令兴国时省敛至澄塘憩诸生王应时家题诗于壁字大如宛皿瘦硬有生气今犹存王氏宗祠 【黄燮清倚晴楼诗钞】 
　　吾家三世收藏仅得海忠介公真迹两事一纸本直幅行楷书两行半字大三寸许文云白居易贬江州时 【残一字】 云 【残首画】 吾匡庐在念久矣今得青山绿水间为风月主人幸甚琼山海瑞书 【海瑞白汝米之印文贤文】 两方印一绫本楹联文云茶声细和花丛雨帘影晴通竹坞烟上款可南老词坛引首用 【但恨无过王右军朱文长印】 下款隆庆二年五月海瑞 【海瑞之印刚 【刚：白】 白 【白：刚】 朱文峰文】 此联字大如碗清刚秀劲称其为人先君子跋云明贤楹帖不概见忠介手迹尤为希有此联端劲方严有正笏垂襟气象定为真迹无疑按公生于正德九年甲戌卒于万历十五年丁亥年七十有四隆庆二年年五十有五政官南北左右通政时也 【木叶厱法书记】 
　　放按忠介此联予曾钩摹上板 
　　邓子龙字武桥丰城人隆万间官副总兵援朝鲜战死赠都督佥事善书 【王士祯皇华纪闻】 
　　书法遒劲人多宝之 【黎平府志】 
　　李宓字羲民龙溪人工诸体书琳宫碑额挥洒最多董文敏尝具书币请其书自叹弗及也晚以黄庭内外景经一经一纬右军书外景而不书内景遂续三千字补之结体工妙纤入无伦王箬林于燕得片石为玉枕兰亭极叹其精但不知为漳人耳黄庭一石数年前为郡守张西圃 【镇】 
　　购去允为近代绝手 【福建通志】 
　　李宓缩本兰亭后题万历丙子秋九月重阳前李宓临并勒于万松山房王澍跋云用褚本缩成径寸刻于青田石四面细若蝇头而宽绰容与能尽笔势以较原本不失毫发此又玉枕后一奇玩也 【复初斋集】 
　　陈日炳与李宓同时相伯仲 【通志】 
　　顾从德字汝修号芸阁上海人官鸿胪寺序班与兄汝由光少从礼汝和理评从义并风雅好事博古善书汝修有集古印谱汝和刻玉泓馆帖皆为艺林所重 【紫印庵补印人传】 
　　王穉登集古印谱序略云书流望迈夫皇象博物誉隆于茂先 
　　韩子祁字心克号肖南平湖人万历四年举人官苏州同知善草书得醉翁遗意 【檇李诗系】 
　　许天叙字伯伦号伦所上元人万历七年举人官裕州知州行书师孙过庭子延祖字无念孙岳皆以书名 【金陵通传】 
　　高攀龙字云从号景逸一号存之无锡人万历十七年进士官左都御史忤逆阉魏忠贤削籍家居旋复矫旨逮问惧辱自投池中死谥忠宪书法亦工予藏诗翰两纸点画遒古颇近范文正道服赞 【木叶厱法书记】 
　　许维新字周翰堂邑人万历十七年进士官户部侍郎行书有古法 【松江府志】 
　　按号绳斋 
　　杨继礼号石闾华亭人万历二十年进士官庶子子汝成号方壶天启五年进士官户部侍郎父子皆以书名 【叶渔闲渔闲闲录】 
　　放按曹家驹说梦云杨继孔字彦履号石庐官谕德子汝成字符玉 
　　又按明词综小传杨继礼娄县人官谕德三则各不同当再考之志乘 
　　孙学诗楚雄人万历二十二年举人官四川永宁监军参议道工书法 【滇南诗略】 
　　徐嗣爱字符德万历二十二年举人癖好欧阳询书日临数千字瘦硬如其人 【陆继辂鄈城志人物传稿】 
　　曹学佺字能始号石仓侯官人万历二十三年进士官陕西副使留任桂平道天启中除名为民崇祯初复官不赴唐王时授礼部尚书明亡入山自缢谥忠节 
　　公不以书名而中锋独运足以自张其军今琉球夷舶至福州每购求名人墨迹必以曹石仓与张果亭并论 【退庵书画跋】 
　　熊廷弼字飞伯号芝冈江夏人万历二十六年进士官兵部尚书授经略以王化贞兵败论死传首九边追谥襄愍 
　　予家藏有襄愍所书东园十咏卷子结构离奇倾敧俊逸有剑拔弩张之势有龙抟虎跃之气望而知为英雄笔也 【闻见瓣香录】 
　　熊江夏东园十咏草书卷白纸本字大一二寸不等用笔神奇夭矫如怒隼惊蛇起落不定奇迹也戊午三月有人持来求售值窘乏不能得留二日还之 【郁栖书话】 
　　王来仪字仲威昆明人万历二十八年举人官应州知州丁亥流寇入滇骂贼死书法得阁帖笔意今昆明白塔街魁星阁有题额无限青云四字真龙跳虎卧也 【滇南诗略】 
　　刘宗周字启 【一作起】 
　　东号念台学者称蕺山先生山阴人万历二十九年进士累官左都御史罢归宏光时起原官旋乞骸骨还里乙酉六月不食卒私谥正义乾隆补谥忠介 
　　兰臣得忠介家书二通其第一通用笔夭矫离奇回异先生平昔而细观结构竟无可疑敬跋一诗于后 【杜煦苏甘廊诗集】 
　　放曾见忠介小真书自作淮南赋纸本小卷虽非书家当行而刚方不折之气流溢楮墨间后题万历癸丑清明后二日书于高邮舟次有伊墨卿书引首并跋又有姚梦谷汪孟慈两家跋 【郁栖书话】 
　　杨涟字大洪号文孺应山人万历三十五年进士官副都御史以劾魏忠贤被诬卒于狱谥忠烈 
　　崇效寺有杨忠烈公涟榜书无尘别境四大字极遒劲 【渔洋诗话】 
　　海丰吴氏藏有杨大洪击阉疏稿半篇以真行书之梁补山舟为完后有冯柳东诸君题跋 【越缦堂日记】 
　　张慎言字金铭号藐姑阳城人万历三十八年进士官南吏部尚书国亡后疽发背卒放同乡张叟石船藏有太宰小册行书自作诗花绫本用笔雅逸以伯生善之不经意书昔人谓有明士大夫无不留意翰墨者信然 【郁栖书话】 
　　文翔凤字天瑞号太青三水人万历三十八年进士官光禄寺少卿予典试关中时文太青赠予诗卷书法摆风捩雨豪放不羁 【雪堂集】 族侄祚兴贻予文太青书扇字画甚奇怪 【王士祯秦蜀驿程后记】 
　　张嗣伦字勉斯号绍海章邱人万历四十年举人书本大苏而实神明于褚登善欧阳信本诸家至运腕如飞日可万字则有赵荣禄所不能及者 【张贞娱老集】 
　　瞿式耜字起田号稼轩别号媿林居士常熟人万历四十四年进士官佥都御史巡抚广西死国难谥忠宣 
　　既系狱中与江陵张公同敞悲歌酬和互作草书笔飞墨舞联为行看予尝见之吴下 【静志居诗话】 
　　放按张公字别山江陵文忠公孙以荫补中书舍人桂王时以兵侍经略楚粤两省兵马桂林既下与忠宣同死 
　　李贞休宁人 
　　细书法华经塔款万历四十五年新安弟子李贞熏沐敬书 【秘殿珠林】 
　　李华汝阳进士万历四十五年任饶阳知县善书 【饶阳县志】 
　　孙傅廷字侍国号百雅一号白谷振武卫人万历四十七年进士官兵部尚书总督各省兵马崇祯十六年在潼关与李闯战殁年三十九谥忠靖 
　　张晋读孙白谷先生手钞诗册敬赋长歌云忧国心真子美同濡毫神与清臣肖 【艳雪堂集】 
　　忠靖公名上一字或作传或作傅刻本纷歧莫衷壹是 【梁茞林主传字最力然无左证但边臆说】 吾家旧藏有公草书白纸本七言楹帖文云竹雾晓笼衔岭月苹风日耎送过江春矫厉横发极飞云舞雪之奇上款书似六猷盟契一笑下款崇祯丙子 【九年】 夏孙傅廷下押 【孙传 【传：傅】 廷印侍国】 两白文方印俱作傅不作传此可订历来钞工之误侍国之字政与其名文义相配亦足补传状之阙不徒其翰墨足珍也 【木叶厱法书记】 
　　范景文字文若号更生一号香令上海人万历四十七年进士官光化知县家居为恶奴所害善书 【说梦】 
　　按此人与吴桥范文贞同名 
　　乔一琦字伯珪松江人善书工诗 【按曾中武科】 以辽渖游击于万历乙未四月三路出师援朝鲜与刘綎杜松同战没浑河 【同上】 
　　袁崇友字太玉东筦人万历间进士官太常寺丞书法之妙绝似争座位帖以不用意为工米角服乱头皆有绝世独立之致斯乃神于法者可宝也 【翁山文外】 
　　吴盘字大雍号桐江归安人神庙时以经济召再征不起工行草得者珍如拱璧 【归安县志】 
　　善书 【钮琇觚剩】 
　　高维岳字君翰万历时由举人官兴国州知州尤长书法 【宛雅】 
　　秦四麟字季公号酉岩常熟人万历时诸生 
　　孙江钞本吹剑录书后云秦公手钞甚富笔法流逸是盖老年笔也宝之宝之 
　　熊斗阳山阳人万历中以书名一时 【淮安府志】 
　　巩永固字鸿图宛平人尚光宗女乐安公主官驸马都尉京师陷公主已先卒于柩旁自刭合家焚死南都赠侯爵谥贞愍都尉风流文采焜耀一时翰墨词藻琴道酒德无不胜人而虚衷善下所与游者咸有才不遇之士人益多之乾隆中嘉定赵饮谷得乐安长公主小玉印篆刻极精桐乡金云庄比部得巩固私印桥纽小方玉印帝甥二字虎纽胡卢式玉印樊榭箨石集中咸有诗道咸间歙县程侍郎恩泽又得都尉行楷书七言楹帖诧为鸿宝同时名流亦争为之题咏云 【郁栖书话】 
　　王道焜字昭平钱塘人天启元年进士官光泽知县 【一作邵武同知】 后还里乙酉六月城陷自缢谥忠愍 
　　徐釚曰书法香光 
　　黄学谦字又谦号天益善化人天启元年副贡官兴平知县精书法晚病痹以左手书更遒逸有致 【沅湘耆旧集】 
　　卢象升字建斗号九台别号湄隐居士宜兴人天启二年进士官兵部尚书总督各路援军战死巨鹿赠太子少师谥忠肃 
　　张廷济卢忠肃书跋云公临右军草书帖在备兵天雄之时即以书论已足嗣响山阴况义胆忠魂尤不可磨灭哉 
　　倪元璐字玉汝一字鸿宝上虞人天启二年进士官户部尚书京师陷自经初谥文正本朝定谥文贞善书真行源出急就章出师颂草法得力于自叙书谱诸家而俱另出新意变化无方商宝意 【盘】 所选越风载陈老莲诮公字如菱公亦诮陈如绳虽属一时雅谑实各道着短处也 【木叶厱法书记】 
　　褚德泮杭州人 
　　德泮楷书金刚经款壬戌春日西湖弟子 【秘殿珠林】 
　　侯峒曾字豫瞻号广成嘉定人天启五年进士官通政遭乱归里乙酉起兵城陷殉难谥忠洁二子元演元洁同日死家藏公手简数通皆与友人 【无上款】 论兵事者悲愤激昂令人扼腕至其书亦行笔高古转胜娄子柔归文休诸家此其故不在点画间也 【木叶厱法书记】 
　　归安陆氏所藏忠节 【一作洁】 视学江右时父子四人为僮宾所书长卷予凡两见之卒不能得至今耿耿公所书刘勰专学遇不遇两论伯子演书自撰闲家箴印曰几道仲子洁书自作古柏行印曰字云俱叔子瀞书所撰效陈思王乐府印曰智含氏每段书后俱有识语盖宾亦能诗工书疏彬彬有学子之风故主人书此以勖之也 【郁栖书话】 
　　陆澄原字嗣端平湖人天启五年进士官兵部员外郎善书 【陆洽原话山文集】 
　　范文苂 【即古光字】 字仲闇内江人天启举人永明王时以右佥都御史巡抚川南事败仰药死谥文愍 
　　诗及草书有高致 【刘銮五石瓠】 
　　按邠州檀峪有蜀范文光题名书法精整又其地姜嫄公刘庙碑后有崇祯六年川西范文光谒庙题字叶昌炽氏着邠州石室录因范系明人例不入录而亦不详范之为人 
　　谢国桢字屏石号颐斋天启间诸生值世变退居土室写录天文地志方伎之书盈尺许字画楷正 【桐城耆旧传】 
　　魏广衡字括囊号原平允贞四子以父荫仕南京都察院照磨通唐晋书法 【南乐县志】 
　　万世祺字介如以选贡入太学工草书 【同上】 
　　席瞻长于书法有铁画银钩之誉 【同上】 
　　周伯达绍兴人清丰籍以岁贡官南宫训导工词藻翰墨 【同上】 
　　洪邦基平湖人蝇头小楷笔法清劲法颜鲁公麻姑坛记 【墨缘汇观】 
　　邓耀字新 【一作彰】 甫上元人方寸之楮作千百字结构波折不失毫厘顾起元平其书谓有晋蜹脚唐令狐绹九经铁筩之妙 【金陵通传】 
　　明南京陈别驾钢书小诗于牡丹玉簪花瓣太史沂手背为册邓新甫书洛神赋纵横仅寸许又能于粒米上书一绝句黄长睿跋华严经云尺纸作七万字以为奇今观此安在今人不古人若耶 【大瓢偶笔】 
　　施生雨 
　　能于方寸之楮写小楷数千于粒麻上宛转书之成五言诗一首即有炯眸非极视专瞪数拭屡翕蓄而后张不可得其仿佛 【宋荦筠廊偶笔】 
　　童心字菱石滁州人少工楷书摹文待诏几于神似年八十余犹于灯下写唐人七言绝句于瓜子上 【安徽通志】 
　　邱华林宣城老儒工书法 【渔洋诗话】 
　　吴桢字周生休宁人 
　　博雅好古尤精八法 【董其昌容台集】 
　　黄朝聘字上珍休宁诸生所书札子扇头极大雅不俗气予藏其十六罗汉赞一卷字径寸余亦真亦行不晋不唐亦不宋元而风韵高迈于今南士习书罕有其比然此君实不以书名 【霜红龛集】 
　　叶云谷等 
　　晋中名能书者大前辈毋论矣以予所记而亲见其笔者则叶云谷山人张凤举翔彭世隆辉宇 【三人皆晋府人】 老诸生则王道行洛南广文则李溥云麓 【此两人最能真书一笔一画端正可敬不知者则曰板也】 诸生又有郭守谦守训 【亦晋府人】 谦有正经训则恶骋矣先伯星履先生临唐太宗疏爽豪举梁乐甫 【按名檀号大廛】 先生字不用古法率性操觚清真瘦劲字如其诗文如其人品格在倪瓒上三四倍非人所知别一天地也宗室对扬步趋文待诏七八寸者尤偪真此格传之崔仲升李通两先生而崔不肯以为名 【同上】 
　　李河官知事善隶书 【嵊县志】 
　　袁师孔善真草书 【同上】 
　　卢云生字玉润诸生精楷书 【同上】 
　　周邦胜字凝夫善草书 【同上】 
　　顾初字太初蕲州人工书 【顾景星家传】 
　　彭集长洲诸生工书 【彭绍升先贤遗墨跋】 
　　沈士立字贞石嘉兴池湾人楷法精妙虞永欧颜靡不融贯出入笔端遇其合作且将肩随大令后矣年三十余卒故书未洽 【李日华味水轩日记】 
　　俞恩晔宇二酉号五如平湖人诸生书法酷似董文敏文敏欲致之笑曰予宁作董氏客耶 【檇李诗系】 
　　殷仲春字方叔号东皋子秀水人书法晋唐 【同上】 
　　刘允号古雪德清庠生善书 【吴兴诗存】 
　　沈商丞秀水人 
　　弘嘉子工篆隶八分早世 【汪砢玉珊瑚网】 
　　李惟中字允时号心唐祥符人由举人官大名府通判性好书挥洒淋漓自谓得张颠之致 【中州诗钞】 
　　仇云庆字腾宇号雪庐河南新安人善书老而弥精以孝闻 【孙夏峰集】 
　　王尚循字淡父颖州人南雍太学生草书作孙过庭法 【刘体仁七颂堂文集】 
　　王埏字广生汝阴人善行楷书 【同上】 
　　张大同字子正一字同甫颖州人工八法或一字规摹累日署书尤雄强蕴藉袜村姥扇挥应无忤 【同上】 
　　沈寿崇字公山崇祯九年武进士官江西都司佥书忤巡按被劾未行而贼至及于难工书法 【宛雅】 
　　高眉字完生阳城人崇祯九年副榜官平山知县工书法 【白元谦东谷集】 
　　邵鹏图字羽南崇祯元年拔贡工书墨迹有家鸡临笔两种 【城武县志】 
　　邵鹏举廪生壬午城破遇害工书 【同上】 
　　史可法字宪之号道邻大兴人崇祯二年进士官东宫大学士督师扬州城破被执不屈见杀初谥忠靖本朝赐谥忠正善行草书瘦硬通神得十七帖遗意 【木叶厱法书记】 
　　林大有三山人崇祯己巳临洪度三十二体金刚经篆法高浑笔力迥出寻常 【秘殿珠林】 
　　许豸字玉斧侯官人崇祯四年进士官浙江参议道提督学政 
　　玉斧行书七言绝句直幅题曰仙桥柳色盖自书所作用笔如天马行空毫不依傍宋四家门户在明季书品当居张二水王孟津之右惜书家著录均未之详也 【退庵书画跋】 
　　放按予藏有玉斧公子瓯香友自书诗册绝奇因瓯香画亦有名故书史不复著录云 
　　张绪伦字彝叙号观海嗣伦弟崇祯四年进士官湖广道监察御史书才天纵学大令素师髯苏皆各各神似之 【娱老集】 
　　陈子龙字人中一字卧子号大樽一号轶符华亭人崇祯十年进士官兵科给事中国变谋起事不成曾于嘉禾水月庵为僧名信衷号瓢粟又号颖川明逸后被逮投水死谥忠裕 
　　成哲亲王跋忠裕尺牍云书法古拙可爱 【诒晋斋集】 
　　祝渊字洵美号月隐海宁人崇祯六年举人国变投缳殉年三十五通谥忠节 
　　善作小篆楷法尤秀劲有姿颇似董宗伯 【柴绍炳撰传】 
　　小楷似黄庭经小行书有唐人笔意 【渊雅堂集】 
　　徐日隆字从道崇祯六年岁贡官景宁知县升沂州知府未任卒工书法 【宛雅】 
　　倪长圩字伯屏平湖人崇祯十年进士官兵部主事善书法 【檇李诗系】 
　　阳镇字山公湘乡人崇祯十五年举人殉国难工行草书 【沅湘耆旧集】 
　　黄淳耀初名金耀字蕴生号陶庵嘉定人崇祯十六年进士国变与侯峒曾同起义师城破自缢谥忠节 
　　钱大昕黄陶庵先生手札跋云黄忠节公文章节义彪炳两间字画亦得颜鲁公三昧 
　　黄宗庠字我周号仪庭 【按别号镜岩处士】 即墨人崇祯十六年进士书类平原人争藏弆 【山东通志】 
　　王象咸号洞庭山东新城人官光禄寺署正 
　　王士祯曰工草圣尝奉召写御屏 
　　王与玫字文玉新城人 【按象咸从子】 善行草尺牍有苏黄之风嗜书画古器城陷死节 【山东通志】 
　　王世纯字孤绛与玫子殉壬午之难 
　　书法李北海 【渔洋诗话】 
　　书法擅绝一时 【古夫于亭杂录】 
　　王士和字允协象咸从孙诸生殉难 
　　书学李北海能神似 【暴书亭集】 
　　陈邦彦字令斌号岩野顺德人崇祯末举人永明王时官兵科给事中起兵与陈子壮等攻广州败退清远城破被戮谥忠愍光绪己亥正月游厂甸画棚见悬有花绫本狂草七律直幅款署崇祯丁丑陈邦彦笔墨怪伟而诗则典雅可诵售者以为系陈匏庐赝本以当十钱十二千归于予维时纱帽书无人过问草书价值尤低真所谓不抵装潢钱者后又在武昌购得南海陈文忠子壮行书金箑东莞张文烈家玉箑真书短卷其书皆别有天趣宣统初在京一达官借看未还至今犹萦人魂梦间也 【木叶厱法书记】 
　　睦明永字嵩年丹阳人崇祯时举人官华亭教谕乙酉八月城破自经不死投泮水擒出不屈见杀 
　　工真草书 【京江耆旧集】 
　　睦赵州小楷内景经册款崇祯癸酉八月杪赵州睦明永书第十三过 【古缘萃录】 
　　吴泰字延之诗文书法为董文敏陈征君所推重摹董迹勒石成帖崇祯末征入太医院后归隐郡之南城 【上海县志】 
　　吴易字素侯上海人官中书舍人 
　　以善书为思白捉刀 【说梦】 
　　按画史汇传素侯作素友称其学董画莫辨而不及其能书 
　　吴从明字侍宇武山人学书于莫云卿 【七十二峰足征集】 
　　邹嘉祉字果成武进贡生工书 【存砚楼集】 
　　吴梦旸字允兆号北海归安人 
　　陆心源吴北海遗札跋云北海不以书名今观三札笔笔皆导源阁帖洵可贵也 【仪顾堂题跋】 
　　陈心益山阳人善书法崇祯中与胡从中胡奏肤崔宏荫宏撰宏揆齐名 【淮安府志】 
　　朱简更名闻字修能号畸臣休宁人 
　　陈继儒曰修能博雅尤精古篆予山中花户鸟巢悉令题志璆琳钟鼎烂然空谷 
　　姜应凤字太阿慈溪人工书法行楷皆入能品并工篆隶仿文三桥印章 【宁波府志】 
　　杨当时字汉卿 【按号海客】 鄞人能篆书兼工镌印为时所称 【同上】 
　　张子舆字公路鄞人能篆书镌印 【同上】 
　　郭宗昌字胤伯号沚园别号宛委山人华阴人 
　　朱怀□宋拓华山碑跋云胤伯嗜古甚于餐饮其分法为当代第一每出游无论远近必以三代彝器秦汉人书晋唐人画数种随行税驾处必先展一过 
　　善鉴书画金石篆刻分法为当时第一 【王世祯秦蜀驿程后记】 
　　东肇商字云驹华阴人 
　　博雅能诗善汉分法 【郭宗昌金石史】 
　　乔彬初名桢字毓华号集公阳城诸生行书得右军法 【东谷集】 
　　韩梦麟字汝瑞号景云一号一麐金城人官宁羌州训导字学文衡山王雅宜皆追其妙 【郝璧兰石集】 
　　马煊字澧水蔚州人流寓广昌官拔黔都司书法摹拟右军 【广昌县志】 
　　翁德洪字纤若萧山人书继二王 【蔡仲光谦斋诗集】 
　　徐弘基字绍公号六岳应天人中山王达后袭爵魏国公闻北都之变感怆卒谥庄武 
　　诗字有晋唐人风 【金陵通传】 
　　李唐禧字长浚华阴人世袭千户鲁王时拜镇南大将军兵溃被执不降而死善书 【松江府志】 
　　王匡字就之号介庵上海人郡庠生城破被难善书 【同上】 
　　顾辉祖字顺甫洞庭东山人为南京礼部儒士崇祯庚午客临清遇暴兵至被难精篆楷 【七十二峰足征集】 
　　邹苏字建之江都诸生死于兵善书 【林蕙堂集】 
　　韩默字文适号绣虎临汾人江都籍诸生城破投井死 
　　王岩撰传云史公可法驻兵扬州谨重国书求法书最善者君名声绝出督师延致军门文武咸集君摄衣冠督师以宾礼见君授笔点画尽二王众皆异焉督师欲官之辞去 【异香集】 
　　工书 【南疆逸史】 
　　工 
　　书法胎骨锺王善临摹先辈人得其片纸只字莫不奉为圭璧 【留溪外传】 
　　张缵字公绪武进人国变不食卒工书 【桑梓潜德录】 
　　姚诚字孝威慈溪人由礼部儒士授中城兵马司吏目城陷自经工书 【宁波府志】 
　　陈时字九若句余人住海盐城破死于兵大草书遒劲有致 【檇李诗系】 
　　王朝唐字敬一太康人流寇破城死善小楷 【韩程愈撰传】 
　　王志道字念泰夹江诸生死流寇之难工书 【蜀碧】 
　　杨廷麟字伯祥号机部一号兼山清江人崇祯时编修改兵部主事赞卢象升军隆武中授兵部尚书兼东阁大学士开府南赣率兵攻复吉安未几复失退保赣州顺治三年城破死难谥忠节 
　　书法出入两晋仿索靖体 【吴伟业梅村诗话】 
　　诗文书法有一种抑塞磊落之气必传无疑 【西陂类稿】 
　　翁方纲杨忠节公手迹跋云文辞翰墨世传绝少书法遒劲足以昭示艺林 
　　朱士鼎字玉节休宁人由武进士官汉阳巡江都司 
　　城陷士鼎被执戟手骂贼贼断其两手不死贼退令人缚笔于臂能作楷字 【通鉴辑览】 
　　传信录云巡江都司朱士鼎张献忠攻武昌被获戟手骂贼贼断其右手以左手染血洒贼贼复去左手弃之江滨而士鼎不死尚能缚笔于臂作楷书亦一奇也 【莼乡赘笔】 
　　予曾见明季断捥将军休宁朱玉节士鼎真书东坡罗汉象赞纸本长卷字大如钱体势方峻有明初二沈学士之风我辈虽手爪森如即再致力十年亦未必遽臻此境真宇宙间奇迹也赞后将军自跋云幼读坡仙集匪惟喜其诗文奔放奇妙而禅喜诸偈一如罗汉现身自非戒禅后身不能也余腕解时意谓从此得免灾纸诮及览坡仙语有云真手不坏又若公悬知今日有除手骂贼之人乎蒙某翁程先生命录罗汉赞颂即用不假手而挥之颇得悬笔中锋法虽未获要旨似领畧大意时值严冬呵冻书成是日甲午腊八日也因作颂曰太空之虚三光而居金石之实五音可入谓虚不虚是寔不实佛法无边那用知识更欲举似坡公于数百载之上相视一笑某翁以为何如解腕道人玉节朱士鼎方印二 
　　【玉节】 朱文 【解腕人】 白文后幅有兴化郑克柔大令燮行书程某伯赠断臂将军朱玉节序略云玉节莅都护于楚献贼怒其不降去双手三十二日不死乃捆笔于腕传檄号召杀贼复城已而还归闲居用其下马作露布余法制钏着腕钳笔补天地未有之奇作画作书以写胸中不平风烈以供入山遣兴余欢又复淋漓宕放夷然自得其书画器名曰不假手手去而千百之手存为之铭曰以之为手且复为口烟云盘旋天地都走猨臂燕颔瞠乎其后道人无心手口不有其余尚有武林张无夜解元世荦王梦楼及嘉兴曹仲谋学博秉钧题不具录 【郁栖书话】 
　　李思揆字崔胎南宁人善草书流贼陷曲靖不屈断左右手绝复苏后以笔缚肘钞书六十余万言 【滇南诗略】 
　　刘彬字玉章永北诸生书法亦著名 【同上】 
　　王僴字无竟胶州人乱时为仇家所害 
　　大珠山石门寺有王无竟先生题卧象二字大径尺八分绝苍古【高凤翰南阜山人集】 

　　○中涓 

　　萧敬天崇时内监 
　　工草书 【姜绍书韵石斋笔谈】 

　　○释子 

　　释明训书法华经 【秘殿珠林】 
　　释觉便书法华经款万历四十八年庚申比丘觉便 【同上】 

　　○土司 

　　左文臣字黄山蒙化土知府善小楷 【滇南诗略】 

　　○杂流 

　　侯宾嘉定侯忠洁公峒曾仆习诗工书疏 【清乐堂杂钞】 
　　金铉吴江周安期仆工书 【叶绍袁湖隐外史】 
　　锺晓字人雅或曰淳厓不知何许人流寓昆山混迹驵侩屡易姓名食鲜一饱而行吟不辍见岩墙垩粉辄以所作题擘窠书人争恶之夏日大醉溺死 【静志居诗话】 
　　陆万龄字子寿松江人有才藻工书能诗以诸生援例入监上疏请于国学建祠以魏珰配宣圣后事败磔于市 【说梦】 

　　○偏阙 

　　何上舍扶沟人住界首辟地为五亩园树蕉百本性喜学书所宗吴兴渔阳颇非苏米 【李日华紫桃轩杂缀】 
　　东篱生歙友耽嗜法书终日挥洒 【紫桃轩又缀】 

　　○附记 

　　杨凤　方卫　周慈　吴曜 
　　明人刻书亦有极其慎重书刻并工者如天禄琳琅后编十一元板 【此以明版误作元版】 文心雕龙十卷末刻吴人杨凤缮写弘治间衢州推官贺志同刻续博物志十卷卷末有开化庠生方卫谨录张志瞿目明刻杨维桢铁厓文集五卷卷末有姑苏杨凤书于扬州之正谊书院一行孙记明版论衡三十卷版心有通津草堂四字末卷后有周慈写陆奎刻丁志缪记明嘉靖王敦祥刻王楙野客丛书三十卷卷末有长州吴曜书 【书林清话】 

　　皇清书史附录 

　　●皇清书人别号录 

　　词龛侍书叶眉散愁氏纂录 

　　小引 

　　○皇清书人别号录小引 

　　昔贤字以表惪号及别号以寓志行之所存是故细人率有名而无字常人皆一名一字其或有号及别号者必其人之志行能超乎常人而卓然有以自异者也徧考别号最多若元季之杨维桢倪瓒明季之傅山归庄之四先生者其志行之奇特即见诸一二别号之中而黄略似董鹧鸪之流亦其比也放尝欲参用宋人自号明人实宾两录体例辑皇清名人别号录一书或谓吴中徐康氏已先为之乃止因念书人署款每有只书别号不出姓名者收藏家及稗贩家以莫详其人多弃而不顾名迹因之残毁者盖不少矣顾安知其中无自署侨黄真山龙池下士归乎来鏖鏊巨山人 【并见本书】 诸别号者乎是可嘅也爰命侍史就拙辑书史所著录家数分类依韵次为此编附刊于本书之后既以资书苑之博闻且以补史家之阙略 【史馆新修之传不书字号】 征文考献之君子幸諟正之 
　　丙寅四月释迦生日寒乡先生李真放自识于析津寓邸之朱鸟庵时年四十又三温症初校力疾强书 

　　人 
　　学无学吴雯 羼提学王士祯 
　　少微真韩馨 王杏村王衍梅 
　　甘泉乡钱泰吉 大井逸王维珍 
　　涒皋剩赵怀玉 石头黄黄周星 
　　再生蒋衡 辨谷老程瑶田 
　　民 渎井复桂馥 
　　东海逸钱谷 乳山道林古度 
　　深山野林森 龙池闻道下傅山 
　　东山逸李桢 大笑下前人 
　　金粟逸张燕昌 君 
　　小微云秦光第 西韩梁维枢 
　　人海隐程恭寿 砚北老朱圻 
　　生 兰雪吴嵩梁 
　　汗漫徐鄂 双树材宝 
　　净业渔承龄 汗漫施万 
　　士 洞虚韦光韨 
　　玉田吴钧 芙蓉衲于衣 
　　之溪老先着 鉴湖渔朱士曾 
　　圆沙老书钱陆灿 小木朱休度 
　　湘砚何琪 东海潮殷辅 
　　玉堂种竹杨能格 跳扁病钱坫 
　　南皋张济川 粤溪英和 
　　梦莲张士荦 断指侯度 
　　钵池项文彦 秉烛刘荫枢 
　　后髯李锴 寤厓刘熙载 
　　萸井沈兆霖 云庐孔继涑 
　　尚左陆以钓 白头老李沛 
　　鹧鸪董说 焦明李锴 
　　夫 幽求前人 
　　存存陈鋐 鹿野耕夏永年 
　　南阳学韩崇 耕海潜宋曹 
　　张山樵张庆焘 子 
　　盍旦先着 忍冬何铁 
　　山强田雯 雪樵杨思圣 
　　鹿门曹秀先 仙华张廷珪 
　　寓意罗鸿图 海岳庵门下弟张廷济 
　　松心张维屏 鹿菲黄景仁 
　　轸石王猷定 无闻汪璟 
　　杯隐王荣曾 知归彭绍升 
　　天闷顾广圻 超然应振声 
　　丹厓傅山 东海钓鱼钱人杰 
　　蒙求谢应之 主 
　　师 雷塘盦阮元 
　　小长芦钓朱彝尊 青羊庵傅山 
　　曲江外金农 史 
　　东阳外岑巘 海滨病陈介祺 
　　农阳外董元镜 肃然山外桂馥 
　　河滨埜李楷 江上外笪重光 
　　玉钩外阮玉铉 吏 
　　香案小何焯 鹿田朱墉 
　　苍梧下王衍梅 玉笥山茹蘂 
　　石厓仙周伯琮 黄叶村吴之振 
　　冶溪渔梁清标 雩娄吴其浚 
　　石耕小艾显 金鎞词田云寉 
　　客 二泉寓王澍 
　　四明醉徐酡仙 白门逋周济 
　　西郭外钱松 龙梭仙金农 
　　小倦游阁外包世臣 梅花逋沈机 
　　瓜田逸张庚 农 
　　龙泓外丁敬 归德老宋权 
　　砚林外前人 渔 
　　隐 南湖老施安 
　　石溪吴嵩梁 西溪曾燠 
　　耕石吴宝钧 珠海老金练 
　　种梅老韩崶 长 
　　情田张机 金风亭朱彝尊 
　　虚舟老王澍 晚翠亭胡镢 
　　留下村汪箴 寉湖渔高稽 
　　东皋老李景元 东皋野张名世 
　　梅梁湖李邦燮 黄山白汪鸣瑞 
　　龙山樵邓石如 齐东陶陈介祺 
　　凤水渔前人 浭阳陶端方 
　　父 老 
　　罨画溪齐彦槐 瓦山埜吴履 
　　珠海老张维屏 东涧遗钱谦益 
　　诗亭逸王士祯 江村抱瓮高士奇 
　　曼方野谭宗 观化前人 
　　钟山式纪映锺 叟 
　　盟鸥野范荃 艺园翁历 
　　慵斋野戴有祺 东庄谷陈黄中 
　　武陵退彭希郑 渤滨钓潘震乙 
　　熙怡李保闲李孺填讳 中山牧韩日英 
　　石湖渔武云 桃花渔陶澍 
　　啮缺贺长龄 柳山聱曹寅 
　　楚天渔贺寿慈 南湾渔何琪 
　　翁 益睡查嗣瑮 
　　知稼吴鸿纶 初白查慎行 
　　鉏菜曹溶 颓石陆炎卓 
　　南阳村吕留良 白苎村桑张庚 
　　者 南峰道释智暹 
　　武林西山樵孙治 僧 
　　牛市长何铁 越州髯朱士曾 
　　耻春金农 苦茶吴履 
　　百二砚田富前人 未来刘芳声 
　　晚闻沈元沧 心出家盦粥飰金农 
　　塞向顾印愚 茅坪衲金堡 
　　丹厓傅山 衲 
　　乐饥王乃昭 云龙旧绍诫 
　　新吾长梁同书 借山野金堡 
　　益寿程瑶田 先生 
　　信天翁刘奂傅王露 白学曹溶 
　　麋径王瑞国 冬心金农 
　　十砚黄任 妙香龙启瑞 
　　栎下周亮工 净超祁骏佳 
　　南郭郭锺灵 疑庵余绍祉 
　　居士 墙东徐树丕 
　　素菊宗室永璥 葭庵徐文衡 
　　延芬宗室永■〈奎上心下〉 又次徐良 
　　妙莲宗室奕绘 颓然徐光灿 
　　幻园前人 岑华吴慈寉 
　　香婴宗室文昭 晚斆吴攘之 
　　瓶庵翁同龢 更生前人 
　　香南崇恩 香禅潘锺瑞 
　　北江洪亮吉 蓬壶田云寉 
　　柘南钱陈羣 节安汪廷楷 
　　竹汀钱大昕 太玄杭玄 
　　惜抱姚鼐 身云彭元瑞 
　　小山何琪 二林彭绍升 
　　东洲何绍基 观濠杨沂孙 
　　声山查升 息柯杨翰 
　　奯竹杨开鼎 浮休张拱干 
　　抱经卢文弨 天瓶张照 
　　兰坡怀履中 弥伽张庚 
　　啖蔗方士淦 萝村王荣遘 
　　松南汪士鋐 梦舫王际华 
　　百药汪绎 醉乡王彤 
　　渐门汪谷 枉生王士锦 
　　瘿楷黄树谷 觉堂汪楫 
　　友菊刘永潇 昔耶金农 
　　石庵刘墉 莲身前人 
　　东双桥周京 五视李尝之 
　　双峰音布 雪岩闵益 
　　半桐沈可均 养拙赵丙棫 
　　无无魏谦升 梅巢夏光洛 
　　思迈顾广圻 吉罗蒋仁 
　　铁华蔡之定 南有缪曰藻 
　　东篱华硕宣 梵村薛国秀 
　　静慧华庆远 频伽郭麐 【尘：麐】 
　　佞宋黄丕烈 勺园德保 
　　山舟梁 【粱：梁】 同书 婴宁蒋锡绅 
　　彖余沈三曾 十竹胡正言 
　　虹桥沈祚昌 雏凤楼郑慎亲王 
　　静天沈恩湛 如当舍萧忠亲王 
　　主人 偶遂亭前人 
　　爱月庄恪亲王 西园瑞敏郡王 
　　筠亭荣纯亲王 观古斋奕绘 
　　诒晋斋成哲亲王 将就前人 
　　友竹康修亲王 七十二峯周金然 
　　兰亭礼恭亲王 韵谷郑方 
　　思敬弘曣 散人 
　　钦训堂永璥 客星张斐 
　　松月永■〈王恭 〉 两罍吴云 
　　梅花徐培深 万墨陈崇本 
　　湘砚何琪 罗浮陈恭尹 
　　新蘅张景祁 午亭陈廷敬 
　　汰沃黄周星 客星陈梓 
　　凵了潭老蒋衡 隐屏陈寿祺 
　　山人 泉南秦道然 
　　北柴文昭 鏖鏊巨归庄 
　　紫农洪承畯 铁云舒位 
　　天都江嗣珏 方石于令淓 
　　眉洲张坦 胡鼻胡震 
　　龙耳魏挹葵 石云吴荣光 
　　一云顾广圻 独漉陈恭尹 
　　烟霞蒋清山 管社杨维宁 
　　布衣 芬灵方朝 
　　鬘持张彪 松寥张际亮 
　　苦竹张纯 五公王余佑 
　　小岘秦瀛 龙邱王伯和 
　　西脊秦云 渔洋王士祯 
　　卧云孙益谦 横云王鸿绪 
　　秣陵潘呈雅 良常王澍 
　　香孤田征兴 大翮刘之璋 
　　且看姚柬之 九峯周金然 
　　一篑陶南望 东始周鸿阳 
　　楞伽王芑孙性德 小弇王昭麟 
　　夷白王世华 虎耳黄生 
　　未了王宗敬 礰石居汪舸 
　　石公张埙 云母彭域 
　　奕云彭德嗣 豸青李锴 
　　半笠程应科 雅里莫远 
　　龙泓丁敬 紫庭卢清佩 
　　宛委刘正谊 红螺李保恂李孺题讳 
　　荧台李效昉 华阳蒋超 
　　云壑李观正 石村沈维镛 
　　玉甑林从炯 白华厉志 
　　壶隐金麟趾 积谷蔡之定 
　　白耷阎尔梅 云樵邓渭 
　　云亭孔尚任 完白邓石如 
　　白云纪远 灵岩毕沅 
　　龙湫李天植 橘星葛璇 
　　太白李柏 五泄杨垂 
　　山民 小花李御 
　　稽留金农 老人 
　　无虑李葆恂李孺填讳 钝吟冯班 
　　女床蒋仁 覃溪 【溪：溪】 翁方纲 
　　樊榭厉鹗 石莲吴重憙 
　　山樵 柯九俞林 
　　龙门吴讱 曲园俞樾 
　　凤巢吴慈寉 盘陀朱珪 
　　仆射钱伯垧 耕心吴钺 
　　逸休朱橒 非非吴珊 
　　小玲珑杨凤苞 火初吴仰唐 
　　石甑汪树谷 拜经吴荣光 
　　玉遮彭德先 磨兜吴展成 
　　松禅翁同龢 井上黄晋良 
　　盥道江凤彝 干木陈煌图 
　　鬘持余怀 南园陈奂 
　　师竹虞潢 秋田秦大士 
　　卧樗申涵光 随园袁枚 
　　眉寿张廷济 退谷孙承泽 
　　寒松张鸣珂魏象枢 里堂焦循 
　　松乔王顼龄 梅漪姚文田 
　　恭寿王澍 藏用高士奇 
　　砚北王德昌 西园杨凤苞 
　　望喜王煜经 爱云张名世 
　　景瑗王英澜 葵衣黄安涛 
　　还独王寿康 客吟汪舸 
　　妙意唐时 孙笑李葆恂李孺填讳 
　　握椒唐允甲 揅经阮元 
　　诒谷彭蕴章 可笑刘起 
　　平安凌竹 写十三经刘庠 
　　西堂寉栖尤侗 白云周而衍 
　　寄园刘管 饴山赵执信 
　　頣 【頣：颐】 节性前人 江南拙蒋衡 
　　晚香管凤冈 写十三经拙前人 
　　十三峯张赐宁 味灯沈业富 
　　左手仓兆彬 道人 
　　痴愚李永绍 经畬果恭亲王 
　　垦石李文耕 石琴郑慎亲王 
　　养一李兆洛 素菊永璥 
　　太素奕绘 活埋庵徐树丕 
　　语铃崇恩 迟悔徐寿彝 
　　竢村林则徐 问年徐楙 
　　六如南廷铉 金罍徐三庚 
　　天柱严敏 笑苍黄周星 
　　爱日范骧 荡黄逐 
　　佚顾大□ 拜石黄仍玉 
　　侨黄浊堂傅山 古顽成沂 
　　不夜庵前人 宝疆程瑶田 
　　西北前人 玉池郭嵩焘 
　　栖谷陆楏 独学石韫玉 
　　香山郭青垲 何求吕留良 
　　西遁祁骏佳 冬□释通复 
　　炼玉陈炼 味况饷根 
　　退孙承泽 五尺郑珍 
　　湛然潘学敏 笈游邓石如 
　　密钱尔复 枯木张拱干 
　　铁毛怀 秋水张霔 
　　蓦鼻杨度汪 废张煌曾 
　　目观峰刘墉 澥山张岳崧 
　　礼门刘奂 痴僊雪山王铎 
　　匏欧阳兆熊 卷娄纪映锺 
　　白眉林菁 髯闵益叶铠 
　　不寐金俊明 无想赵执信 
　　拙严衍 梦赵大晋 
　　眉我廉傅眉 云卧夏光洛 
　　郁冈扫叶笪重光 苦茶吴履 
　　始青前人 西照戴易 
　　毂叶树廉 普前人 
　　自牧张清夜 老是陆祖修 
　　集虚杨大纶 忍陶汝鼐 
　　无嗔蒋超 杂称 
　　无诤沈兼 竹栗园丁杨景曾 
　　冷灰魏廷基 龙眠学圃张英 
　　酒石傅山 公之干张庚 
　　酒肉青竹前人 归乎来归庄 
　　头陀 公之野徐奉世 
　　五峯龙池朱衣傅山 竹林村学究沈可均 
　　普明前人 蒋山佣顾炎武 
　　公之佗傅山 宣城孱提汉唐允甲 
　　西北之西北老人前人 南泉山侣刘淇 
　　老蘗禅前人 长眉公周亮工 
　　侨黄真人前人 天田牧许光清 
　　小蘗禅傅眉 烟火神仙朱伟 
　　五岳外臣邵潜 公之坦吴履 
　　江上逸光笪重光 小山强田同之 
　　清河酒徒张璆 

　　皇清书人别号录一卷 

