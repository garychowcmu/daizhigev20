
《匋雅》（清）陈浏着
　　《陶雅》（匋雅初名瓷学）；书贵山房重刋；江埔寂园叟初稿
　　●匋雅原序一
　　叙曰。重译译华瓷为支那。盖既支那瓷之省文也。于是环球之人逐皆目支那为瓷国。吾华之瓷业近益凋瘵矣。其犹能以其瓷蜚声于环球而为环球之人所称道弗衰者则国初之旧瓷也。居中国之人不能使其国以坚船利炮称雄于海上。其次又不能以其工业物品竞争于商场。其国初所出之瓷之声誉以相与夸耀。至使环球之人目其国为瓷国者则有司者之辱也。居瓷国而不通瓷学又使环球之人嗤其生长于瓷国而并不知其国之瓷之所以显名。则吾党之耻也。京师者一国精华之所在也。寂园叟者江浦之鄙人也。叟居京师二十余年。若将终其身执胥吏之役而不敢逾越者。军国之事宜非所留意。所宜留者仍吾党之旧学而已。叟近年以来箸录益多子京绘图笠亭说器名称不一。卷帙乃繁世有考吾华之绝业者。未尝一窥斯编盖亦不能辄读叟所著之他书也。叟于是乎有瓷学之作
　　光绪丙午十有一月二十三日。寂园叟自序

　　●匋雅原序二
　　文之高尚者谋篇为要。画家之千严万壑。兵家之千乘万骑。必也大山宫小山。大营包小营。未有不分门类。不序列前后。首尾。纷緰糅杂。落落而自成一家言者也。寂园叟之在都下也。竿牍填委日且仆仆于车尘马足间。以餬其数十口之生。亦至云惫矣。乃犹一二耆古之士。昌明绝学为剖析。毫芒以彰閳我国工艺之精美。物产之殷富。康雍干三朝制作之宏伟。都丽足以上掩朱明弹压五洲。岂不有卓然可傅者。在欤叟穷感著书一日而得二万言。析而为十有二种演之得十余万言。皆说古器者瓷学其一也。其有一则而散见行各种者。词气则同而意趣各有属也。是编综其大凡不名一物乃空谈名理之作。顾又以薄书鞅掌之故。思想所届纵笔之所如初。未尝厘订体例。区别部分斞斠章法。一以质直简率为主。而一切无所润饰。盖劳人草草忧心如捣。诗三百篇大氏烦怫牢抑不得于时者之所言。固与研都炼京多得著书岁月者迥不侔矣。嗟乎嗟乎。海盐朱氏昔所著录者今兹所存百不得一焉。叟所目覩而手记之者亦不能以多觏。则后之读叟书者其感喟无聊又当何如也。吾宗剑潭孝亷见而讶日。子抑何言之不雅驯也。则笑应之日。吾宗著作等身。类多经济为世用之书。鄙人硁硁说瓷乃自以为择言尤雅。或且过于笺注唐律。校勘各国条约。修正法志之时也。若夫治丝冶金梭栉化合比而附之各自为篇。此则后生小子积日累月之事。恐非叟之所能为役者矣。
　　宣统庚成上已。寂园叟题于雄树堂

　　●匋雅自序
　　江浦寂园叟曰。有虞上匋器不苦窳。匋之坚致者厥名日瓷。缥瓷酌酃。赋于潘岳。盖在西晋初叶。青器所自始也。渔洋谓汉有瓷琖。殆非率尔之词。随唐以来。作者盖伙。绿瓷紫瓷并入歌咏。柴赵雅制。至元而稍衰。永宣大振。遂重彩画。终明之世。精光不泯。康雍官窑。穷极美丽。万国周通。名益大显。乃元汴绘图。断自胜国。朱琰撰说不及本朝自余诸子。语焉弗详。三百年间阙而无征。其奈之何。又以山僻眊儒。劬考古制而物力既涩。开见亦窘。驵侩贵游。虽略知鉴别。意有所会。尠能笔之于书。则区区著录。乌容已哉。起丙午二月。迄辛亥正月。都凡得书三卷。大氐朴实说理无取修饰。儿子辈刊而存之。以省钞胥云尔。不曰瓶而曰匋者。从其朔也。命之曰雅。盖有志而未逮也。是书体例芜杂。初以迫于吏事。今更沈湎杯酒。尚不暇厘析。既已言之矣。

　　匋雅之一【卷上匋雅一】-【卷上匋雅十】
　　匋雅之二【卷上匋雅十一】-【卷上匋雅二十】
　　匋雅之三【卷上匋雅二十一】-【卷上匋雅三十】
　　匋雅之四【卷上匋雅三十一】-【卷上匋雅四十】
　　匋雅之五【卷上匋雅四十一】-【卷上匋雅四十七】
　　匋雅之六【卷下匋雅一】-【卷下匋雅十】
　　匋雅之七【卷下匋雅十一】-【卷下匋雅二十】
　　匋雅之八【卷下匋雅二十一】-【卷下匋雅三十】
　　匋雅之九【卷下匋雅三十一】-【卷下匋雅四十】
　　匋雅之十【卷下匋雅四十一】-【卷匋雅五十二】

　　●匋雅上卷

　　【卷上匋雅一】
　　印合（通盒）谓之印池。（以盛印泥者也）
　　水孟之小者。谓之水丞。（日水盛者误）又谓之水中丞。大者日洗。
　　康熙彩硬。雍正彩软（沿用厂人通行之名称）。
　　软彩者。粉彩也。彩之有粉者。红为淡红。绿为淡绿。故日软也。惟蓝黄亦然。
　　康彩恢奇。雍彩佚丽。戈甲恢奇。花鸟佚丽。
　　五彩华贵。青花幽靓。朱红华贵。粉定幽靓。
　　蓝色之最淡者。曰天青。青色之较浓者曰天蓝。
　　青花也者。系以浅深数种之青色。交绘成文。而不难以他采。亦犹画山水者之尃用墨笔也。
　　天青也者。幽靓中之佚丽者也。胭脂红也者。华贵中之佚丽者也。乾隆有一种金酱色之釉。其汁浆之薄。有以于胭脂水。而往往描以金彩。
　　豆青。柬青。茶叶末。蟹甲青。数者又各有古雅之气韵。而不能以相掩。
　　若美人祭。苹果绿。则又佚丽中之佚丽者也。苹果绿。犹时或遇之。而所谓美人祭者。则真景星庆云莫之能觏者也。
　　五采能力最大。纵横变化。层出而未有穷也。而所谓一道釉者。凡系高尚之品。又各各不相侔。并如一花之有一世界。莫之能名言者也。岂非不可思议之尤者乎。细入毫芒。苦心分别。久之又久。虽暗中摸索而亦能辨之。斯可以穷天地之精徽。泄造化之秘錀矣。粉定与建窑。均以肉红色为贵。而闪黄者次之。闪黄者谓之牙色。宋瓷中。雨过天青一种。葸褃靓丽中。有蚯蚓走泥纹。回非康雍朝所能摹仿。去柴周近也。明窑一道釉之瓶罐。青色较浓。间有牛毛直纹。甚有类于道光窑。论其式杨。则又颇蠢劣。不及康雍之淡而隽也。
　　成化粉定夹彩一种。以小碟为最佳。定窑仿宋。碟形正圆而有底足。周围并无边墙。殆如一片厚瓷也者。制度之妙。乃不可方物。
　　式样绝矮。而口径颇巨者。谓之奶子盌。以盛牛乳者也。奶子盌大氏凸雕者居多。以西湖水色。仿汉铜叟纹者为佳。
　　定窑素碟中。有凹雕之阴文花纹。所谓划花者也。惟印合之上盖亦然。
　　宣德青花园印合。以六字三行款。花作一龙一。鳞羽细致而生动者为上品。一风者亦难得。一龙则较为录常矣草虫人物又次之。山水为下。

　　【卷上匋雅二】
　　盔。钵也。
　　宣德康熙积红器皿。红中之有绿点者无纶已。其不化为绿者。则变为深色之红癜。（红瓷之中有红癜亦犹天青中之有蓝星也）然不足贵也。
　　水丞。谓之水滴。又谓之蟾注。有蟾滴。有龟滴。皆水滴也。凡滴各有水管。安插于龟蟾等物之背上。用时以食指按其管。吸水而注之于砚。故日滴也。又而日注也。
　　古之尊与壶皆酒器也。今人不之辨。而一切强名之日瓶
　　古以瓶贮酒。今以瓶插花。
　　水丞之高者。锐上而丰下。俗谓之田难篓。
　　积红小孟。而有天然之缺口。以搁水挑者。惟雍正官窑有之。是乃制坯时特别经营。故其缺处。亦涂有釉质。并非因损坏磨砺而致此缺也。

　　【卷上匋雅三】
　　笔架。谓之笔格。
　　镤纸。谓之压尺。铜与瓷玉皆有之。亦多肖生物者。
　　臂搁。剖巨竹之半成之。亦有制以瓷品者。
　　琖托。谓之茶船。
　　明制如船。康雍小酒盏。则托作圆形。而不空其中。宋窑则空中矣略如今制而颇朴拙也。
　　粔籹餦餭。（俗谓之糕点）谓之寒具。而星罗棋布于瓷品之中。状如七巧之版。则谓之盘格。（即俗所谓果盒者也）以干窑为最多。有洋瓷采绘花鸟者。笔意绝工。有通体瓷质豆青地。金绘叟龙者。篆书金欵。典重矞皇。
　　官窑器皿。下以之贡献于上。上以之赏赐于下。故同一颜色式样之物。官窑必颇贵于客货者半倍。或且倍蓗之。
　　客货有有欵者。官窑有无欵者。
　　印合馒头式。以扁如荸荠者为佳。其下层颜高。底足敛缩者。又谓之馒头抓。
　　钵式亦以浑圆而略扁者为贵。
　　瓷以黄黑相间者。谓之茶叶末。其黑色较浓。而又有黄色碎点于底足内外围绕一遭。瓷致活泼者。则谓之鳝鱼发。以成化仿宋者为上。绿多而无碎点者。厥为蟹甲青。有垂沫星若水眼。或如栈眼者。命日新橘。其绿色亦较浓也。
　　雍正积红之最淡者。谓之粉红。其尤艳者。谓之美人霁。有如牡丹花瓣之娇娆，极为难得。
　　苹菓绿也者。积红之巧化（即窑变之谓）者也。豇豆红也者。苹绿之熏黦（即窜烟之谓）者也。

　　【卷上匋雅四】
　　苹果绿。亦谓之苹果青。其不变为绿色者。则谓之美人霁。所谓美人霁者。穦红之淡粉色最娇艳者也。积红即明之祭红。积霁音通。故又谓之美人霁。
　　明瓷青花龙小印合。以大如栗者为可爱。　小合而开大片者贵。大合而开小片者劣。
　　宣德积红盘。两面皆作丹砂色。宝光逼人。而又满带浓艳之苔点绿。波碟甚伟。足与康熙苹青。方辔而聊鏕也。
　　胭脂双螭水孟。爪握灵芝。沿口皆画云头形。如荸蕨式之红孟而稍大。瓷地白如雪。而紫釉凸起。若堆料者然。声望甚伟。盖雍正官窑之无欵者也。
　　云头略似如意头。其制嫌俗。而雍孟有之。
　　雍正年代不多。而官窑欵式凡三变。初年大扺双圈六字楷书款。中叶则不用款识。盖以瓷器易缎。不愿将一代年号。委诸粪土中（康熙初亦曾禁用款识）也。晚季仍复着款。诚以国初瓷品之美。上掩朱明。阙而不书。后世何征。惟再变而用篆书。盖骎骎乎入乾隆矣。乾隆篆书款十居六七。然亦有用楷书者。雍正之季。始改用篆书款而在康熙朝亦偶一见之。惟系雕款之罩釉者。则真绝无仅有者也。或曰是雍正之仿康熙者。
　　胭脂红亦粉彩之亚。粉彩以雍正朝为最美。前无古人。后无来者。鲜妍夺目。工致殊常。骨董家每矝言康熙硬彩。而薄雍正之粉彩为软彩。实则娱同仍怀。粉彩正不多让。闻明代有彩料存库中。（世只知有苏泥勃青及回青）康雍犹取以烧瓷。至乾隆朝。而已不可复得矣。

　　【卷上匋雅五】
　　厂人昔轻粉彩。谓其易于残蚀。不能耐久。其实硬彩性刚正。亦时虞剥落也。有鉴家。当不论彩之软硬。但能完全无缺。则硬者固甚耐看。软者亦殊美观。
　　东青小孟。亦有大如栗者。望望蔚然深秀。亦雍正之无款者也。
　　若宣德款如栗之小孟。又有青花夹紫之三鱼。紫釉中且现有苔点绿也。
　　官窑画片之与款识。其底面对径。两两居中。不稍偏斜。取其正也。乃所以谨贡献也。
　　曷贵乎康熙之青花。其色艳也。曷取乎有明之青花。其画工也。而西商重画之心。不如其重色。是以康窑梅花罐。颇有声价。
　　宣德成化嘉靖隆庆青花之秾艳者。又非康熙所及。
　　有明截筒之瓶。其式最蠢。（形如竹筒沿口微凹）而彩画恢奇极矣。望而知为胜朝物也。
　　乾隆窑变。半青紫。金彩双狮。凝（去声）于釉里。乃小水丞之美者。
　　天青一种。以康雍官窑为最美。所谓卵色天者也。
　　底足内之篆书雕款。先刻年号。后乃罩釉。以康雍天青为多。雕法有凸有凹。乾隆天青三足之爵。则系凸雕。蟹甲器皿之雕款。则皆雍正窑。亦有仿成化者。乃篆书黑款罩釉者也。雍正凹雕。又颇有细沙底不罩釉者。
　　红郎窑。华而不俗。郎廷极之所仿制者也。色正朱。若黯败似猪肝者。即不足宝贵矣。大盘以直径过一尺者为佳。有正圆者。有六角圆者。粉定开片大盘。亦以径尺许者为佳。
　　康熙彩。画手精妙。官窑人物。以耕织圆为最佳。其余龙凤番莲之属。规矩准绳。必恭敬止。或反不如客货之奇诡者。盖客货所画。多系怪兽老树。用笔敢于恣肆。西人多喜购之。若康熙六旬万寿节所制彩盘。边系淡抹红色之锦纹。中有万寿无疆四篆字。花卉毛。画法精绝。一空前古。

　　【卷上匋雅六】
　　国初官窑之大瓶。多系一道釉之仿古者。今世所贵之大凤尾瓶。大棒锤瓶。大颧音尊。皆客货之施彩者。官窑以雅饬为贵。客货彩画。则不嫌其诙诡也。是以康雍五彩之官窑。以盘盌为多。而有款大瓶。甚不易见（康窑豆彩人物大瓶又多仿成化款也）
　　古铜彩独推乾隆朝。花纹皆凸雕。夔龙云雷。青绿殊可珍玩。款皆篆书六字。或凸雕。或以金写之。
　　康熙客货彩盌。有画四五水鸦。或飞或起。一田父张两手欲捕之者。神情生动。橱石苍秀。真杰构也。康熙朝。画手佳矣。然客货所画类皆水浒西厢之故实为多。似此荒率野趣之笔。更不易购也。
　　康熙画龙。其眼较长。乾隆朝之龙眼。则正圆矣。西人之论中国贡物。均以雕绘龙形为至尊贵。而畸人逸士嗜瓷品者。又往往不喜龙也。
　　人物之大纤细者。往往面貌模糊。无所可观。新瓷釉汁较麤。尤易剥落。道光间。有一精于画瓷之良工。能将名人书画。摹入瓷茶杯之上。一方寸间。辄画五六人。眉目如生。工笔殊绝。较之秋声赋诸图。弥复精妙。亦异宝也。杯底篆有作者别号。惜余忘之矣。今则不能辄见也。
　　苹果绿之品凡十种。曰大瓶。高尺许。下半截多有荷花瓣。曰小瓶。口亦如大瓶之微侈。高不及尺而甚瘦。底足小而深置诸几上。患其不稳。唯应横陈于绫匣之中以供赏玩。釉汁滋润极矣。颜色亦淡雅可爱也。曰花盆。有圆有方。既高且深。曰苹果尊。状如苹果。口与项缩。隐于其肩之下。或有巨口者。则亦不缩项矣。曰太白尊。口小不及寸。项长不及半寸。肩腹及足。愈趋下亦愈大。足之围径尺余矣。有平雕围螭三面。以供折技梅。可以入画。曰盘。有极厚而极巨者。日盌。以状如草帽者为佳。即压手大杯也。日盂。即荸荠扁也。腹较皤。口与足略杀。曰印合。当时殊不贵印合。盖印合以宋之粉定。明之青花为最良。取其瓷颇旧。而不坏印泥也。未有新制印盒。以为珍秘者。是以苹绿小合。既见轻于当时。亦遂不增重于来叶。余初入京时。水盂大白尊之价值。皆远过于印合。余宁以四十金购青花龙凤之印合。不以三十二金留苹绿之印合。盖有由也。自后西人发明苹绿之说。而印合较少。阅时亦浸久。价乃比盂尊尤贵。且御窑只尚朱红其化为绿者。窑官以为变成它色。即挑出斥去。不得入于贡箱。孰知西人之贵重。变化若此其甚哉。吴婴公尝诵洪兆江咏苹果句曰。
　　绿如春水初生日。红似朝霞欲上时。
　　以况瓷之苹果绿。最为神妙。官窑只有朱红一种。一变为苹果绿。再变为豇豆红。皆朱红之化身。古无此名称也。苹果绿一合值千金。犹屡见之。而青花龙凤合璧之印合。竟不能再见。亦一奇也。豇豆红昉于明。而康熙末年。则往往有之。制小而色败。俗所薄为乳鼠皮者是已。然亦颇有苍润可喜之品。其甚劣者。则黯敝似灰。大氐豇色瓷类。有绿则润。无绿则枯。有绿则真。无绿则膺。绿而不润。燕石居多。润而不绿俗所谓美又霁者非欤。

　　【卷上匋雅七】
　　真坏假彩。俗谓之后上彩。以过枝盘盌为最多。固也。若彩瓷之伤釉者。亦可用后上彩之法以补之。则谓之补彩。
　　印合以方为贵。以大为贵。以白刃贵。以凸雕为贵。
　　茶叶末中。有绿色一种。瓷质甚细。异于常品。而与新桔蟹甲鳖裙三者。又迫不相侔。
　　明粉定印合。有形如战鼓者。上盖面平。面与下底又各皆微杀。是以颇贵于磨盘式也。磨盘之与战鼓。毫厘之差。千里之谬。式样之不可苟也如此夫。宣德祭红。色匀而釉厚。光采动人。底足之釉。垂垂如漆。所谓大红宝石釉者也。

　　【卷上匋雅八】
　　瓷品最重画工。绣品亦然。刻玉刻木。莫不皆然。明瓷画手。皆奕奕有神。康熙青花五彩。亦颇仿明瓷。至雍正则画益美。然以花卉为最工。人物则不及康熙远甚。尤以画美人之瓶罐。不能见重于后世。康熙彩画。钩勒面目。亦用蓝笔。久而弥彰。雍正易以淡頳。于画理则甚合矣。而易于模糊。往往鬙鬟高耸。衣裳如新。面目已不复可辨矣。其纒足作新月形者。社会恶状。为外人所笑。且仕女文弱之态。千篇一律。无诙诡尚武之精神。是以其人物较逊于往代也。至如花卉之妙。巧夺造化。尤以秋海棠为独步。鲜红嫣润。真绝代尤物。足以超前古越来今矣。
　　豆青釉净而色美。雍正官窑所制两耳之瓶。若礼记投壶之壶式。底有两眼。可以穿带也。西人重豆青。不重东青。（柬窑所造之青色）以柬青多有牛毛纹。乃谓釉质之不均。由于瓷力之不称。是以哥窑虽古。几无过而问者。吾华重柬青。先亦不甚重豆青。重之则近年事也。始于目本人。而欧美做之。
　　康熙初年之太白尊。满身多有牛毛纹。其式样亦较晚年加大。晚年之大白尊。制小色劣。肩颇削垂。而不甚耸起也。
　　青花画片。以一鹰一熊为佳。瓶曰英雄瓶。罐曰英雄罐。亦有作三兽者。兽之佳者。嘘气为云。毛縿欲动。又五采之所不能及也。

　　【卷上匋雅九】
　　洗者。洗笔者也。敞口而巨者。谓之洗。而面盆近之。盆以洗手。且洗面者也。其口敛而加小者。谓之水丞。则盂之属也。
　　瓷品书画。鉴家品评精审。往往逾越市人。至其收藏家魄力雄厚。亦远胜于肆廛。一皿之小。一帙之傲。一为考究渊流。每津津其乐道之。是以征求典籍必于耆旧之门。捜剔珍奇。颇笑暴富之子。
　　苹果绿小瓶。每枚只数寸。而在美洲之圣鲁意斯会场。则值美金五千。今且倍之。圆印合亦值美金千圆也。
　　美国赛会税重。凡物价五分之二。故获值亦昻。西人虽甚重吾华旧瓷。然以之赴赛，则嗤之以鼻。抱残守缺，骨董家所谓卖一件即少一件。于工商新学。毫无进步思想。彼其赛胜宗旨。亦盲人骑马而已。并不能如矮子观场也。
　　庚子后。所出五彩遇枝之盘盌甚伙。有桃实八枚缀于枝上者。索价亦甚鉅。过枝云者。自此面以达于彼面。枝干相连。花叶相属之谓。皆雍正官窑也。桃实虽华腴。而究少风趣。较之癞葡萄之茗盌。抹红缨桃之杯碟。（三者道光窑之过枝者也）又有霄垠之殊。持比红梅鹌鹞雍正枝盌。则又自惭形秽矣。
　　厂人所谓硬片云者。盖指瓷品而言。又目字画为胶卷。犹之硬彩软彩之别。皆市声也。
　　成化彩盌。表里各画葡萄果一枝。果凡五六朶。朶紫而基碧。光景常新。枝叶虬结处。袅袅欲动。最难得者。内外彩色花纹。不走一丝。映日光照之。不知其为两面彩画也。又有抹红青花画龙者。盌式有如押手杯。四角各有凹痕一道。此种式样。有影青龙物薄如纸者。又于过枝夹彩两种外。别树一幭。真明窑也。以意揣之。仙葩珍卉。当时盖无奇不有。决不止此数种。昔人每谓成化款。皆康雍所仿。而使今世之人。抱有生晚之悲者。非确论也。殆因嘉靖万历采画太麤。遂谓成化之精美者。尽出自摹本。青胜于蓝。而岂其然哉。康熙抹红。其色正朱。鲜明夺眼。断非雍干所能及。若官窑彩盌。尤为佳绝。

　　【卷上匋雅十】
　　永乐影青脱胎盌。最为可贵。脱胎乃瓷质极薄之谓。若画之没骨者。盌形往往不能正圆。亦脱胎岁久所致。其所影之花。两面莹澈。可以互鉴。惟款识亦然。康熙且无从学步。足见胜朝盛时。工业精良。亦颇陵越奕禩也。
　　草帽式之盌。状似押手杯而大。以康熙三彩为最多。釉质画片。均嫌麤糙。鱼子蓝表里一色。要亦不甚可贵。其宣德六字款者。书法绝佳。豇豆苔绿。又多水眼。乃希世之珍。
　　两面苹绿之果盘。有直径七寸者。宣德以华贵胜。成化以幽靓胜。康熙在二者之间。雍正则望尘莫及矣。
　　釉裹红一种。以康熙朝为独擅胜埸。雍正朝亦间有之。后此则广陵散矣。芦菔尊。苹果尊。二者尺。寸颇小。几与苹绿争价。大鱼缸可容五斗。油葫芦瓶。高不及尺。价相若也。器不论大小。小者之价。或且逾于大者数倍焉。
　　彩瓷先上底釉。后画花采。
　　釉里红之制法。系以花采融入底釉之中。白地红龙者居多。亦有作双螭及串枝莲者。红之中又往往有苔点绿。纯庙以来。所不能仿也。

　　【卷上匋雅十一】
　　芦菔尊。似梅瓶而瘦。形如白芦菔。梅瓶。小口宽肩长身短项足微敛而平底。
　　历代瓶式。不相沿袭。递嬗递变。可得而言。
　　明之祭红。厂人误为郎窑者也。其瓶式有观音尊。有油锤。有饽饽凳。而无大棒锤。康窑青花五采。略同明祭。而皆有大棒锤。其大棒锤一种。初年较巨。晚年较小。晚年之青花棒锤。又多有画草虫者。下逮雍正朝。五采则多软棒锤。纯釉则多仿古。至乾隆又一变。其花瓶式样。则在观音尊软棒锤之间。望见其式样。即可决为某朝之物。不必于彩色画笔中求之。而况于款识也耶。
　　乾隆九江瓷大瓶。多有形如竹筒。而特宽博。上下收缩。作圆式。若盘之一覆一仰者。俗谓之蹬笼罩。亦寻常式样耳。
　　明瓷花觚。与康雍迥别。康雍觚式。腰际凸起。而明瓷直下。无波折也。
　　乾隆柬青窑变各瓶。有匀配三羊头于肩际者。有无羊赏者。形式又在饽饽凳玉壶春之间。其较小者。更有积红积蓝茶叶末诸色。
　　康熙人物。衣褶最为生动。树则老斡槎枒。花则风枝袅娜。而作者姓氏湮佚无闻。可喟也。
　　永乐款之器血。有长方盂。椭圆盂。及瓶盌。顺治款则甚不易见。
　　旧瓷款识。有满文。有洋文。有喇嘛文。
　　款有边者。有无边者。有方圈者。有圆圈者。有长方圈者。而扁方圈线。甚不多见。
　　雍正官窑彩盘。外层若系花卉。其内层之底。亦往往有彩花一二朶。或茉莉。或兰。更有画樱桃数枚者。则三果盌也。康窑亦时一有之。

　　【卷上匋雅十二】
　　慎德堂匙。以画鹤二十四双者为上。一二三四鹤者次之。一儿捧桃者又次之。荷花瓣为下。
　　慎德堂。系道光官窑。而价侔雍干之高品。亦一时风尚使然。以三字直款者为贵。
　　广窑羹匙极别致。惜柄太短耳。明建亦然。
　　宋瓷水盌。高足细腰质如千年之王。
　　豆彩人物大瓶。康熙之仿成化款者。画稿甚美。而多录华文于瓶上。西人遂不甚重之。
　　羹匙绝少佳品。崩竹主人所制（在嘉庆道光间）每画甚蠢之彩蝠。殊不足贵也。
　　圴窑。独花盆为多。秘色葱蒨。雍正仿之。且犹不能逼肖。况其后耶。
　　康熙彩绘人物。多用蓝笔勾出面目。甚为耐久。美人两頬。又往往晕以淡赭。亦颇娇娆。
　　康窑最善画松。茄色之干。墨色之铖。渲以硬绿。浓翠欲滴。其壮彩老笔。又足令人惊叹者。起石谷地下。作意为之。殆无以复过也。人物精妙诙诡。亦匪夷所思。
　　补彩之法诡矣。五彩之涉绘事者易补。纯色之上一道釉者。较为难补。
　　康雍天青。淡而弥隽。且中有秾蒨之小点。殊可喜也。惟广窑亦然。干雍窑变瓶罐。口际每有蟠螭一条。乃全身凸起者。
　　太白尊。腹有团螭三个。系浅凹雕也。康窑而后。遂无仿制者。
　　软棒锤之式。口略撇。肩略垂。底足略敛而无胫。此其所以异于硬者。

　　【卷上匋雅十三】
　　成化万历五彩。皆画献出之习战斗者。洋商所谓刀马人者也。波矞云诡。牛鬼蛇神。又似宋代法画。一一有故事可指。
　　青花又名淡描。同一色也。见深见浅。有一瓶一罐。而分至七色九色之多者。娇翠欲滴。西人甚重梅花罐。画笔虽基麤劣。而容光姣丽。一涉灰黯。则索然寡味矣。其画兽也。毛细于发。竦然直立。有绘水绘声之妙。雍正朝已欲步。而况于干嘉以后耶。
　　康熙积红大碗。厚有过二分者。雍正胭脂红小碗。薄有如卵幂者。
　　干雍大瓶。有以白粉涂地。而上绘九秋图者。花枝生动。最有书卷气。彩釉亦鲜艳异常。其豆青地而夹以彩绘者。又不如寻常白地之足珍也。
　　粉地虽甚美观。惟易于剥蚀。亦一病也。
　　康窑大梅瓶。有豆青地。而晕以釉里红龙者。
　　康熙青花观音尊。其有人物工细者。又皆官窑之仿成化款者也。瓶底可作小盂。碎瓷可作带版。（其尤碎者以装画躞）
　　大笔筒可作花盆。小笔筒可代酒杯。
　　日本喜素洁之瓷。若豆青。若建窑。若广窑。若茶叶末。皆谓之日本庄。法商则尚五采。虽极破碎。亦不甚计较。英商爱青花。近则价锐减。而上品者仍不减。美商则以红色天青色官窑之有款者为上。俗谓之一道釉。尤重瓶罐。德人又喜毡包青之瓶罐也。
　　豆青地而加以彩绘。以干窑为多。康熙朝亦时一见之。
　　世界之瓷。以吾华为最。吾华之瓷。以康雍为最旧。世界之瓷。以质朴为贵。新世界之瓷。以彩画为贵。学术不同。文章因之而变。今吾华瓷业。盖甚凋瘵矣。工既弗良。质亦粗劣。此丧其本有者也。守常蹈故。销路阻滞。此懵于今情者也。

　　【卷上匋雅十四】
　　康窑有青花大盘。椭圆而长。长可二尺。宽及尺。盖西餐所用。颜色美好。笔法工细。为国初教士所特制。或即南怀仁汤若望之流亚欤。盘中画皇冕徽章。旁有两翼之狮狗。分攀于其上。载有腊丁古文。阳历年月。吾华业瓷者。宜知所取材焉。,（详见世界瓷鉴）
　　洋瓷种类亦不一。康乾以来。输入良多。大氐为粤海关监督所定制精细绝伦。或谓近世洋瓷。亦颇退化。非讆言也。
　　洋瓷亦分粗细两种。其乾隆贡品。颇有华字年识。续于料欵。柬西人皆争购之。尤以女神像之属。为极珍秘。
　　康窑有瓜皮绿一种。满开小片。以大罐形如西瓜。盖上有瓜藤者为佳。其它瓶类。转无定贵也。
　　道光窑。喜于茶杯。或鼻便壶上。画极小之人物。树木楼台。船只旗帜。颇参用泰西画法。人大如蚊。树小于齐。纤毫毕现。亦夯品也。
　　明瓷大采盒。底藇盖表与里各画故事一则。有若宋画也。
　　康窑青花耕织图大盌。妇孺鸡犬。神情宛。五彩尤奇美。中外珍之。
　　雍正粉彩大盌。亦多画西厢风景。盘制最浅。宜于张挂。大氐粉彩人物。每苦面目漫漶。若釉汁完美。无少缺蚀。而古妆女子。又不作社会恶态者。亦能于康画之外。独树一帜。惟客货多系锦边。殊觉麤糙。
　　圆印合之式样。无论高矮。以上盖作馒头形者佳。磨盘式（圆形而平者谓底面皆之磨盘）为下。其上盖为平面瓷片。而有子口（平面瓷片内有圈口关阑者谓一圈形如底足以作之子口）者。亦殊不见其佳也。
　　或谓宋瓷有以香质入料。久则异香喷发。且香气随年代而改变。嗅而知办某代之物。其说非也。盖瓷胎净细。闲岁浸久。自发古香。书籍亦然。非另有香料也。

　　【卷上匋雅十五】
　　（附录瓷香馆记）
　　（昔南田草衣有鸥香馆居常不得其解说云茶香者非也辛卯岁余家草帽胡同得一苹果绿之印合盛以愎匣袭以锦囊已而发异香非兰非麝盖瓷香也嘻异哉或日是檀匣之香其说非也余所藏檀匣伙矣有与斯合之匣同一檀材而别制为数匣者胡他匣之寂寂无闻也且檀梨之檀非沈檀之檀檀质不同臭味逈别其芬芳郁烈浮现于锦囊之际者悠然以清至为微妙异乎木质所发之香盖可评量而得之也或日宋瓷胚胎原质往往杂以香料时或喷溢嗅而知为某代之物其说近是而亦非也瓷质之净细而优美者积年既多乃吐幽馥亦如名书法帖古香醰醰自在流露并非别有药料麝入土坯中而始有此异也盖料屑微末离其本体渐即漫灭非若瓷质所发之香久而弥浓鼻观参详心知其故一经识着道破世文钝根人犹莫不点首会意斯为无上上乘禅矣余蓄古瓷日益富香各不同瓶盂尊罍往往而有而以此合为第一余二十年来所见苹果绿印合以百十计均陈康熙六字三行横款此合独双行直款定为仁庙初年物颜色妖丽当世殆无其比一若流露倒映白波中碧苔数十点容与其际西人所谓天然之三彩在康熙三彩中最为贵重洪北江咏苹果句云绿如春水初生日红似朝霞欲上时足以形容其百一矣馆三谥花木深秀以嘉名宠之复诠次其说而为之记）
　　瓷器之画龙者。雅不足为奇。惟釉里红官窑。无论大小器皿。皆为绝品。且又杂有苔点也。其施诸彩画者。亦略分两种。譬如同一康窑。有拏空夭矫。状态恢奇者。有呆板拙滞。无足挂眼者。有抹红描金。典重名贵者。（其抹红釉中亦杂泥金故釉带黄光）有一红（亦系抹红但釉色深滞低取厌耳）一绿触处多有者。大氐物稀为贵。而昼笔灵蠢之辨。又微乎其微。
　　印合之一龙一凤者。以青花为绝品。惟宣德有之。成化尚避三舍。雍窑直是麤材。若盘盌之一龙一凤者。虽日官窑。康彩亦适嫌其俗耳。明窑亦然。
　　青红瓶盌之口际。有白釉一线。状如灯草。谓之灯草边。
　　瓶罐盘盌之类。皆有底。且有圈形之足。故厂人号称之日底足。器皿之作方式者。其底足亦方。又底足着物之处。必有圈线一围。亦谓为灯草边。鉴家于此辨别土坯之精粗焉。

　　【卷上匋雅十六】
　　瓷质有浆（泥浆也）胎磁（石粉也）胎之别。宋之粉定。明之青花印合。多系浆胎。其开片也较易。然致于漏油。（印泥之油促开片处漫出谓之漏油）则又患其敝矣。
　　某朝某代。署款者。必于底足之内。足高者或且题字于垂跗内层之边际。亦有在口上及腰腹者。年号堂名人名之外。大小罐头多有在底足内。题一天字。盛行于康熙朝。昰为天字罐。康熙客货。（非御窑所造谓御之客货）有但画双圈者。于双圈内但画一叶者。命日秋叶底。雍正亦有天字小罐。凡罐以不失原。盖为可贵也。
　　粉定印合。都无款识。而合盖之内。往往有焦黄似略痕者。亦颇有淡墨细点。望之若麃星然。
　　雍正官窑。大小盘盌。白胜霜雪。既轻且坚。上画彩花数朶。每一朶横斜萦拂。袅娜多姿。笔法绝不板滞。花作茄紫蛋黄天青各色。皆非乾隆朝所能几及。尤以粉红秋海棠为绝艳。
　　豆彩（豆青色之彩画也）串枝莲中盌。杂以抹红之点画。精彩逼人。章法工致。亦绝代奇品也。小酒盌略作压手式。尤为可爱。
　　客货有款。官窑无款。已甚奇矣。乃有明明官窑。而画稿了无意味者。有的真客货。而笔意工细绝伦者。瓷虽小道。亦微乎微矣。
　　圆印合之最大者。对径一尺弱。双钩懋勤殿三字。左右蟠二龙。金彩为贵。青花夹彩者次之。底有嘉庆六字蓝篆款。
　　康熙朝酒器多卖饮中八仙。类皆恢奇恣肆。惟贺知章骑马落井一幅。最为可鄙。按少陵原诗语意谐妙。谓尔如眼花。必且落并。而眼于水中矣。画手呆着迹相。辄于马前画一井。己不可通矣。又忌讳落井二字。特画一极小之井于马前。以示不至作溺鬼之意。尤堪齿冷。

　　【卷上匋雅十七】
　　康雍蛋黄器皿。颜色俱极鲜明。康窑小酒杯。皆有双耳。款字精细凹雕龙螭。亦有凸雕者。茶叶罐甚精。然颇罕见。
　　雍窑青花盘盌。乃极能耐久之品。
　　明之粉定押手大杯。椠有阴文暗花。若鱼若蝶。类仿宋制浆胎。大开片质亦甚轻。若大笔洗。大水丞。又有凸雕花卉。或古纹者。印合所椠笔锭之属。虽甚麤简。而无伤大雅。
　　早年软彩一种。殊不足贵。近则雍正粉彩。声价陡增。惟豆彩亦然。然均以画笔之优劣为轩轻。
　　雍正络子罇。甚有名望。豆青色者。篆款六字甚精美。高不及尺。状类绍兴酒坛。而殊无底足。腹亦微皤。又似惠泉山所制之不倒翁也。肩花作本色绳圈。凸纹数道。具有条理。另有一种雪地彩络者。较豆青大及数倍。有两耳。有底足。其络纹如带。宽及半寸。墨绿相间。杂以他彩。若古锦所裁。有双圈六字款。甚可宝也。
　　胭脂水酒杯。有雍正御制款者。往往夹以花彩。或谓不若净地之佳。然画笔工整吾见亦罕。收藏家每视为珍品。
　　胭脂水为康熙以前所未有。釉薄于蛋膜者。十分之一。匀净明艳。殆无伦比。紫晶逊其鲜妨。玫瑰无其娇丽。客货虽系疙疸釉。而鲜妍古润。声价亦高。干嘉以后。每况愈下。不堪入目。若乾隆初年御制之品。亦尚有追踪雍窑者。然而仅矣。
　　雍正套杯。有粉彩花卉或人物。有黄地而夹绘花蝶者。其夹彩一种官窑。客货又不甚悬殊也。
　　套杯小至大。一至十。
　　瓶罐亦有浆胎者。仍以粉定与青花为多。彩绘则偶一遇之耳。
　　浆胎青花。以画兽者为最细。不仅以色胜也。

　　【卷上匋雅十八】
　　青花之浆胎者。必开片。西人甚重之。
　　青花开片之花瓶。尺寸每不甚高大。又俱无款识。朱明康雍。皆有之。亦有下逮干窑者。若雍窑鼻烟壶。形式虽劣。画片殊佳。殆皆当时药瓶耳。
　　雍窑胭脂水夹彩之小盌。逊于御制小酒杯运甚。盖画笔麤也。干窑又多系绿里。嘉庆仿之。画笔均劣。亦殊可憎。
　　吾华瓷品尚矣。而今不古若者。原因甚繁复也。曰胚胎。昔之土质细腻。今则麤劣矣。曰手工。昔之模范精整。今则苦窳矣。曰釉质。昔之垩泽莹润。今则枯燥矣。曰彩色。昔之颜料鲜明。今则黯败矣。曰式样。昔之古意深厚。今则俗恶矣。曰画手。昔之写生雅致。今则蠢谬矣。曰火侯。昔之出窑完美。今则薛暴矣。居今稽古。度越前修。要其大恉。厥有二端。康雍两朝瓷业。空前绝后。乾隆雕绣最工。独于瓷器退化。唐英着说。朱琰述文。或详当时之制度。或考往代之流傅。彩绘弗彰。惟矜朴素。非其文字之不工。亦时世有以限之也。先乎康雍而生者。不知有康雍之昌明。后乎康雍而生者。不能臻康雍之绝诣。不先不后。而生于康雍之朝者。虽文美之可观。而又无古雅之足言。瓷犹园也。富人润屋。广厦万间。终不若旧家池馆。衰柳残荷之别饶野趣也。又况佳山胜水。岩壑万千。异草奇皑。珍禽怪兽。如游艮岳。如入山阴。绝非经营拳石。拂拭盆松者。所能梦见也耶。积三百余载之菁华。一旦大暴于世。先朝美术。触手如新。斯其难得者欤。华瓷冠绝全球。而华人初不知其可宝。殆真所谓圣不自圣。民无能名者也。列强交通。东西角腾。而吾华独占最优之名誉。于昰欧美斐澳。恐后争先。一金之值。腾涌千百。茗瓯酒盏。叹为不世之珍。尺瓶寸孟。视为无上之品。且又为之辨别妍媸。区分色目。探赜索隐。造精诣微。豇红苹绿。则析及豪芒。御窑客货。则严其等第。浣纱贫女。一入吴宫。射钩贱士。遂为齐相。容光焕发。熏沐有加。吹嘘判其莞枯。顾盼增其声价。波斯碧眼。隔重泽而输将。饭酸儒。掷重金而弗吝。椎理发冢之子。亏玉盗库之夫。凿险缒幽。以真换赝。或豪夺虞剑。或巧赚兰亭。教子升天之杯。实为祸苗。清明上河之图。且兴大狱。已亥丙午。辇致避暑山荘法物于都下。凡数十万件。以每件三五百金计之。至谓可抵甲午庚子两次大赔款。其较为蕴藉者。亦谓创设一大博物院。足以辉映五洲。万口同声。有由来矣。其难谓者又一也。嗟嗟寂翁。平生已矣。缁尘憔悴。雪刺盈颠。远念故邱。百无可说。独此区区眼福。在现在世界中。亦几几乎登峯造极。斯亦京华二十载之薄有所得也。偶忆宗伯船娘事。母亦哑然失笑也耶。

　　【卷上匋雅十九】
　　旧瓷疵颣百出。足为盛德之玷。驵侩奸商。诪张为幻。弥复出人意表。今者摘隐抉伏。几于禹鼎铸形。又考古者所宜知也。揣形剂色。诣苦心孤。羼赝迷真。抽新换旧。润者而使之枯。整者而使之缺。熏百道。瘗浸三年。虚冒仿古之称。阴陁作伪之技。此其较易然暁者也。纯色(即所谓一道釉者是也)之皿案磨布擦。细纹如毛。或若枯腊。则所谓之伤釉。硬彩大绿。年久坼裂。粉墨亦然。厥价锐减。则谓之崩釉。崩釉者可施描补。伤釉者独无挽救。瓶盂口径。微有剥落。大醢小疵。不亏全体。则谓之毛边。（亦谓之茅边）瓶颈跌损。截之使齐。配以它盖改而为罐。则谓之磨边。毛边者十折二三。磨边者十折八九。沸浆注盌。潘不及半。底遂裂。状如难爪。则谓之爪纹。沈满其盌。口乃惊破。或触或震。亦成直缝则谓之冲口（腹纹亦有冲裂者）爪纹者无足重轻。冲口者须分长短。嘉道之物。嫌于近代。或艰摹拟。伪去其款。则谓之磨底。破盌之底。嵌于新瓶。款真物假。天衣无缝。则谓之假底。磨底者有值鉅金。假底者一文不值。火候骤紧。敛釉露骨。既稀且微，若断若续则谓之缩釉。随意挂釉。不令到底。宋元器皿。往往有之。则谓之短釉。缩釉者苦心鍳别。短釉者一览而知。坯质偶松。土浆不匀。火力折之。厥有短缝。则谓之窑缝。釉初离火。冷气骤袭。鸾纹不透。止在一面。则谓之冷纹。冷纹者瓷质未伤。窑缝者不为亏缺。釉汁未干。两皿相并。黏而为一。擘之使开。则谓之黏釉。物相擎触。幸未啸裂。但损釉质。或及胎骨。则谓之磕碰。黏釉者病在先天。磕碰者不至瓦解。良釉经火。变为他色。浓烟熏翳。乃如泼墨。则谓之串烟。釉汁星星。光未发亮。火气蒙罩。如饧和饴。则谓之麻癞。串烟者浓淡攸分。麻癞者精神顿减。其有素瓷真款。加绘彩釉。重复入窑。烘之使干。命曰真坯假彩。尤为翻空出奇。他若补耳补足配颈配嘴换梁换盖义环（用义髻之例）义柄。则又百出不穷。莫之能究诘者已。

　　【卷上匋雅二十】
　　近出雍正仙女小盌，树叶为衣。眉目佼好。手携锄药之铲。鲁之谗鼎也。
　　雍正豆彩酒杯。仿明成化六字款。多画极精致之人物。每只各有故事一则。若陶渊明林和靖米元章周茂叔之类。不可枚举。以视道光无双谱。有仙凡之别。精麤雅俗。盖不可以道里计。且彩色式样。无一相同者。款字神似隋碑。尤令人叹为妙绝。
　　明祭有榎眼厚釉。满开小片而深紫者。有无眼无纹片之薄釉。而明如镜赤如血者。则谓之亮釉。尤为希世之珍。
　　明祭薄釉。又有赤色中微带金黄色者。纹如牛毛。亦颇雅饬也。
　　雍正小瓶。色似白非白。鑴有暗螭。灯下辄露异光。所谓影青（一作隐青）者也。
　　均窑笔洗。紫蒨弥望中。作曲蟮走泥纹。底有数目号码。糊以芝麻浆釉。其底上鑴有横直字样者。皆非人世间物也。
　　胭脂红盌碟。多系内层洁白。薄几如纸。其小碟有作两面脂红者。四角凹圆。尤为难能可贵。
　　脂红小盌。以荷包式六字圆款者为佳。其盌口徽侈者。谓之栗子杯。时或椠有暗龙系四字方款。色亦较深。各有妙趣也。

　　【卷上匋雅二十一】
　　苹果绿瓶盂等件。有似老苔荡漾积水中。徽放金色毫光者。洵为凤毛麟角。不易经眼者也。
　　雍正官窑葵绿小碗。亦系楷书方款。高二寸。口径寸半。底徽弱。俗谓之筩子杯。
　　筩子杯高。墩子杯矮。而上下分寸。相悬无几。若口下敛缩至底足而颇小者。则谓之莲子杯。
　　莲子杯以盛莲子得名。亦犹之栗子杯。盖果盌之小者。非谓其状如莲子也。莲子杯也者。又即所谓荷包式小盌者也。以胭脂红荷包式之小盌。厕诸葵绿筩子杯之列。则真秀美无伦矣。
　　日本颇贵重广窑。目为泥均。价或逾于真均。亦可诧也。
　　干窑如来宝相。金碧荘严。穷工极巧。其素瓷观音像。容色沉沉。亦能使人肃然起敬。大氐窑烧佛像。亦推雍干两朝为绝诣。后有作者。蔑以复加。叹观止矣。
　　康窑客货瓷块。亦多画单个人物。大氐小说家言。
　　今之螭虎。其古者夔龙之流亚欤。欧人重鹰狗。华人则重鹰熊。独至于狮。中西兼重之。雕绣皆然。此不第画之瓷品也。
　　唐康熙无款豆青大盌。中现四鱼。釉里红之仿元瓷者也。雍正小碗。白地红鱼。又有四幅三果三菱者。皆釉里红也。系官窑六字款。三果以画桃子荔支石榴者为多。亦有杂以他果。不拘一格者。
　　康熙御制款小饭碗。款系红紫天青湖水各色。四字堆料。笔法整饬。古月轩款所由昉也。碗地各色俱备。而以粉红淡黄天青深紫为最娇美。盌上夹绘彩花。有四巨朶者。有整枝花朶者。价颇不赀。所谓夹彩者也。其花朶中嵌有万寿长春等字者。价为之稍减。近亦不能多觏云。

　　【卷上匋雅二十二】
　　有一种采盘直径不及尺。四围绝宽展。高约二寸强。系淡色胭脂水。细腻熨贴。极平而极匀。在雍正朝。宜准为特色。每盘亦各画鹌鹑梅竹之属。红碧鲜艳。望而决为宪庙时代物。余自覩眼力。百不失一。瓷界推为名宿者也。及翻枧款识。则天青堆料。干雍年制四字。书法工整。与雍正精绘之杏林春燕盌款字。正复相似。所谓古月轩料款者也。翻覆端详。不禁骇叹。康熙有硬彩。无粉彩。有软棒锤（此式惟雍正以后始有之）瓶。周身硬彩。仅于肩上画云气一遭。钩以粉彩。余定为雍正初年所制。间者叹服。此种彩盘。当是世宗末年。造坯绘彩。迨纯庙临御。始填款耳。世宗御宇十三载。写此款者。当即是康熙时人。惟康熙款似虞永兴。此款略似伊阙佛龛。不知是否一人。若寻常官窑之楷款。康熙初年为一人。未叶主雍正为一人。雍正篆款。与乾隆初年。又为一人。余所见胭脂水佳者。皆雍正官窑。而乾隆以后。客货居多。虽有款识。往往颓败似肝。颇深厌其堆垜疙疸。了无意味。实则乾隆朝之胭脂水官窑。绝少经见者。岂显晦不时。前此未尝发现耶。抑过此以往。彩色全非。不谨一胭脂水耶。学问之道。至无穷尽。颀儿谓骨董家学。无所谓毕业。真有味乎其言之也。宫盘彩色奇丽不但脂水神肖雍正。即粉墨红绿各彩。亦无一不肖者。惟画手亦然。余定为乾隆元年所填款。岂虚语哉。有识者不当以乾隆朝物目之也。（许见世界瓷鉴）

　　【卷上匋雅二十三】
　　苹青尊盂。往往有绿片漫阔甚属难得。而一串浓烟。则颜色黯败。声价为之败损矣。
　　康雍彩画瓶件。以花鸟或野兽为最上。以人物论。则袍笏不如甲胄。若美女之纤纤玉笋。则品斯下矣。
　　乾隆积红水盂。有似康熙荸荠扁而颇巨者。但无款耳。
　　雍正官窑。有一种天青小钵。颜色较深。直径五寸弱。无底足而有六字篆款。釉质甚细。其绝佳处。正在不开纹片。
　　豆青小石榴尊。雍正六字楷款。向来众人遇之。今不然矣。但使项无残缺。虽失去上盖。犹为奇货可居。
　　雍正御制盌之抹红夹彩者。亦殊精绝。
　　康熙六字蓝款。荸荠扁之水盂。有天青薄釉者。表里一色。声价一如苹果绿。其天青小观音尊。口内亦上色釉。康熙六字款。（状色亦绿之如苹果小瓶）价又相若也。康窑天青如意尊。并系内外薄釉。且有凹雕篆款。底上亦罩以天青色釉者。
　　雍正橄榄罐。茶叶末之深绿者。上锐下丰。有凹线三道。系墨色篆款。其内外及底。三者皆一色。与天青如意尊。正复相同。
　　郎窑仿成化之豆彩大瓶。有画花鸟者。彩色笔法。皆有矩度。以视寻常人物。尤为可宝。
　　像生器皿。色目非一。人物鸟兽。指不胜屈。
　　干窑白兔。微现青色。雍窑洋狗。疙疸（釉也）较白。康窑之狗。有黑有红。乾隆瓷佛。珍于范铜。

　　【卷上匋雅二十四】
　　天青雍正款小花盆。另有盆底。表里及底皆一色。较之积红各盆。弥堪贵重。
　　有一种豆青色之小豆。盖祭品也。细腰丰跌。旁有小圆耳二。上有盖。式样殊特。雍正双圈六字款。款在豆盖之内。特比青花乾隆篆款者。又有上下床之别矣。
　　茄紫色颇鲜艳。有一种小盘。表里一色。外雕暗龙。雍正六字款。惬心悦目。良足欣赏。近已不多见矣。
　　豆青凸螭圆洗。及小笔筒诸物。有嘉靖雍正各款。釉光刀法。并为后来所不及。
　　均窑渣斗。亦分青紫二色。式巨而价亦不亷。
　　康熙款之天青云罍尊。雕纹精细。而古雅。惜其两耳带有铜环也。铜镶盌口。宋明御用物始有之。粉定也。明之祭红也。数见不怪。但去其铜片。直如磨口。为可惜耳。而顺治官窑之淡描大茶盌。亦有磨口。似曾经铜镶者。
　　官窑客货。界限绝严。其必严之故。所分在款识。而亦不尽在款识也。盖官窑画工雅致。价亦大增。若一道釉者。苹果绿胭脂水而外。不易区别。但贵品釉汁。又非客货所能辨。譬如天青小瓶。客货沿口多作黄黑色。则又显分轩轾矣。
　　康熙黑釉之大瓶。上画梅花。笔意麤恶。西人目为三彩。每一只动辄万余金。其硬绿凤尾大瓶。或棒锤开光。（仿古锦纹中夹圆式长式扇面式别绘人物花卉于其中则谓之开光）亦往往一瓶五七千金。非必士夫之所嗜也。士夫亦尠有此种物力者。
　　康熙朝之红色尊盂。当时一有绿斑。即应贬损其价值。可见古昔不重窑变。市侩竞趋西商。投其所好。巧立名目。争相谀媚久之又久。亦遂成为定评。是非好恶。贵贱美丑。而岂有真哉。然康雍以前客货。无有朱红者。是纯色之釉。亦颇有精麤之不同。不独彩画然也。

　　【卷上匋雅二十五】
　　宋哥茗具。盌上各有盖。满身皆褐色细斑。盌边作老黄色。或即所谓紫口者欤。
　　道光彩笔筒。画秋声赋。一翁灯下读书。童子秉烛。开门侧耳而听杂树环屋。笔意良美。虽不及雍窑豆彩人物之精。亦可赏也。其画入鼻烟壶者。较逊一筹。篇幅太小故也。
　　嘉庆窑画手最俗。不如道光窑远甚。
　　康窑人物。恢诡似陈老莲。道光画手。则如改七芗之工致矣。
　　乾隆豆青凸花方杯。旁有两耳。制甚古奥。款系墨彩。作宝啬二字。笔意秀整。其抹红杯碟。而描画金龙者。殊不足观也。
　　豆青三孔小瓶。乾隆六字款。口颇侈而大。釉汁粒粒如细珠。所谓唾沫星者也。别有东青牛毛纹一种。形式较巨。腹且愈扁而愈博。尤为可贵。
　　雍正豆青各色花盆。面面作凸花。六字篆书蓝款。颇落落大方。其花中微泛蓝色者。又较逊也。
　　豆青金彩。干窑瓶罐多有之。慎德堂此种花盆。即系金款。
　　慎德堂为道光窑中无上上品。足以媲美雍正。质地之白。彩画之精。正在伯仲间。然亦有劣下者。直不如道光寻常官窑本色也。
　　有以瓷制为溲溺器。盖酒具也。且皆绘画猥亵。亦太伤雅哉。
　　套环之瓶。奇巧能转动。或于瓶上嵌列小儿。（乃揑成儿形黏诸瓶上非画也）为内府所珍。价亦不赀。然不为吾党所重。
　　乾隆古铜彩笔筒。凸雕双龙。涂以泥金。六字篆书金款。极为难得。近日宜均绝昂贵。大印合有浑圆者。有四方者。盖内蓝晕。有甚美丽者。

　　【卷上匋雅二十六】
　　雍正粉彩小碟。直径约二寸。各画红白秋海棠数枝。娇润欲滴。平底而周遭作压手杯式。有有款者。有无款者。皆官窑也。
　　抹红瘦身之天球瓶。品格绝佳。乃雍正朝物。虽无款识。而所值不赀。乃逾于积红也。
　　凡所谓均窑笔洗者。皆盆连耳。
　　雍正豆青色浑圆小钵。（亦谓之圆罐）平雕串枝莲。而无款织。亦颇古雅。凡小罐口际稍一佚突。或线边凸起。即无足观者。而明祭往往犯此病。
　　洋商喜购瓷佛。大小彩素。层出不穷。京内外庙宇。遂为之一空。
　　器皿之佳者曰瓶。曰盂。曰罐。曰合。曰炉盎杯盘之属。至于不可胜纪。而以瓶之种族为最多。瓶之佳者曰观音尊。（以上均另有图式）曰天球。曰饽饽凳。曰油锤。曰大凤尾。曰瞻。曰美人肩。曰棒锤。曰投壶之壶。曰背壶之壶。曰荷包。曰如意尊。曰石榴尊。曰萝卜尊。曰牛头尊。曰鸡心。曰络子尊。曰梅瓶。曰仿周秦罍缶。若玉壶春。若软棒锤。抑其次也。凡诸名称。皆沿用市俗之语。无足深论。此外炉罐等类。亦不一其式。盖未可一二数也。古窑之存于今世者。在宋曰均。曰汝。曰定。曰官。曰哥。曰龙泉。曰建。曰元之紫釉。曰明之祭红。积红。鸡油黄。青花五彩。鳝鱼皮。六朝及唐瓷。犹偶一遇之。柴则无可征考。官哥虽甚古茂。而不甚见重于当世。盖仿制较多。真者千不得一。上所胪列。釉质之润。颜料之美。既已各擅胜场矣。本朝在康熙曰硬彩。曰青花。曰青花夹紫。曰豇豆红。曰苹果绿。曰雨过天青。曰茄皮紫。曰龙裙。曰葡萄水。曰朱红。曰抹（读如摩上声）红。（有柿红枣红之别）曰抹蓝。曰瓜皮绿。曰鱼子蓝。曰秋葵绿。曰蛋黄。在雍正曰美人祭。曰胭脂水。曰西湖水。曰松花绿。曰东青。曰豆青。曰仿均。曰仿龙泉。曰茶叶末。曰鱼肚白。曰蟹甲青。曰毡包青。曰鹦哥绿。曰新橘。曰各色豆瓣。曰金酱。曰芝麻酱。曰豆彩。曰墨彩。曰粉彩。曰铁绣花。在干雍曰古月轩料彩。曰古铜彩。曰窑变。在道光曰慎德堂彩。若此之伦。更仆难罄。嘉咸两朝。罕足称述。手工之佳妙者。画家写生而外。曰平雕。曰凸雕。曰雕款。曰套环转动之瓶罐。曰影青。曰釉里红。亦皆以康雍为最精。

　　【卷上匋雅二十七】
　　天家府库尚矣。此外则热河之避暑山荘。陪京殿座。实为仙都灵域。两藏喇嘛。颁赐骈阒。毡裹殷富。颇入龙动。（译音）曲阜孔门。囤拥亦厚。满蒙藩邸。被赏无算。下此则琳宫绀宇。戚啘主第。窖藏繁阜。飘散何穷。发捻之乱。所至残破。东南诸省。尤患其贫。比岁以来。输出弥伙。晋秦旧旧邦。罗掘殆尽。毁屋发瓦。剖墓求珍。足使神荒其居。鬼泣其宅。于是尸脚漆灯。厕于宫熏之次。玉几陈列。乃有黄肠之器。嘻足异矣。
　　雍正白瓷水仙盆。（长方面作横式者）六字篆款。凸雕花卉翎毛。亦有作松花绿者。若墨彩六方大花盆。花卉竹树。杂以题跋。各占一面。乃书画大家笔墨也。
　　乾隆初年。积红器皿。每多无款者。有一种圆钵。大如西瓜。又有美人肩大瓶。满身牛毛纹。皆色鲜而釉润。所可宝贵藏弄者也。
　　康窑储秀宫款之三采（淡黄大绿茄紫为三采，黑白绿及红白绿之属亦皆谓之三采，有画果者有画梅者变者）大盘。画桃榴佛手三果。果各三枚。枝叶衬之。中画香橼亦三枚。直径可四尺。堪庋西瓜十数枚。近出青花及粉桃大盘。与储秀宫盘相埒者。又比比是也。皆宫内以盛各种鲜果者。
　　雍窑大盘。厚及三四分。直径不及二尺。六字双圈楷书款。中画滕王阇诸图。雉堞风墙。交互若织。俨然一幅石谷画也。又客货面盆。中画十六子。衣着如一。乃雍正最鲜之粉彩。盖奁具也。

　　【卷上匋雅二十八】
　　均窑压手大杯。细腰丰趺。亭亭玉立。并有蚯蚓走印泥。内青而外紫。鲜妍罕匹。真宋物也。
　　有雍款饭盌。上画腊梅过枝。下绘牡丹之属。盖真肧而假彩者。余能于绿釉辨之。
　　冲（北音读去声）口。一作衔口。
　　宋土定壶盂。亦甚古雅。而色较黄。质较麤。下于粉定一等。
　　干窑萝卜尊。式样绝佳。高不及尺。上画水仙天竹豆月季腊梅之属。月季含苞吐蕚。秀美天成。底系乾隆年制四字。为堆料篮款。画笔亦与古月轩无异。古月轩之小瓶。才二寸耳。花彩颇相若。价亦不赀。（详见世界瓷鉴）
　　款识字数之最多者。有粉彩小坛。杂画羣卉。凹雕楷书道光某年定府行有恒堂珍赏十余字。外罩釉质。殊可把玩。定府又有扁豆红之如意尊。抹红写款字数亦较多。士于豇豆红一等。
　　雍正仿均。紫釉散漫。虽不及真均之美丽。而颜色苍浑。亦别有一种刚劲之气。其所摹式样。又皆古雅绝伦。
　　雍正官窑小瓶。青花绿螭。二者之外。有豆彩花卉。上画二鸟。一绿而一紫。瓶系镫笼式。圆身而方口。不甚可贵也。
　　惊纹多在盌之内层。而外层曾未穿透。细审盌边。亦复无所觉察。又谓之冷纹。与冲口迥不相同。其曲折有致者。可以目为开片。
　　粉彩及釉里红。亦有串烟之病。
　　明窒影青压手杯。其薄如纸。即万历吴十九之卵幂杯也。

　　【卷上匋雅二十九】
　　康熙青花酒杯。画十二个月花卉。一杯一花。铢两颇轻其施彩绘者。价尤昻贵。大抵以有黄兔者为殊尤。菊花荷花为较逊。余皆平等视之。余初入京时。十二杯若缺其一。即不易售出。已而成对。或得四枚六枚者。亦颇视为难得。近则一枚二枚。且不能辄遇之矣。汝窑小杯。垩泽虽不甚莹润。而下有瓷座。纹如蚯蚓走泥。亦堪宝重。
　　雍正积红花浇。牛毛纹酷似宣祭之佳品。篆款亦与小花盆相似。分列上下左右。若有眼之钱文也。
　　明瓷仿哥之鲜艳者。厂人俗称谓之绿郎窑。沪渎谓之果绿。
　　均窑盆连。大都圆式八角。边墙坡陀。数见不鲜。身价转巨。有一种均窑笔洗。长方六角。檐围较深。稍稍直下。有似相人经所谓颧骨插天仓者。极为别致。不得竟以盆连目之也。釉质青葱紫蒨。若蜡泪之成堆。椶眼含水。底有阴文数目字之号码糊以芝麻酱。真宋物也。古物之美者。以釉质手工时代三者为最要。三者毕精。约而弥珍。不必觥觥大器。始足惊心动魄也。均洗高约二寸许。宽不过三寸。长不及五寸。马脚船唇。便于行匣。寂娱清秘。亦殊可贵。
　　乾隆青花之提梁酒壶。画片式样。均尚有可取。
　　乾隆豆青花鼓式之茶罐。双耳作兽头。亦寻常式样也。六字篆款。价不甚贵。近亦不能多见。
　　内平外凸之雕花豆青海盌。雍干皆有之。式样绝巨。而甚为精致。价亦甚廉。
　　雍干积红大碗。底足约高寸许。各有六字款。干窑鲜丽。雍窑浑厚。而有牛毛纹。一经庚子之变。价值乃骤加数倍。
　　以刀刻画花纹于未经糊釉之先。阳文为凸雕。阴文为平雕。隐于瓷质之内。而瓷质极薄者上釉之后内外皆平以手指按摩之故不能觉也。若向日光。或灯光照之。始见花纹。则谓之影青。大氐小盌隐龙者居多。而龙往往作青色。宣德康熙。又均尚白色。地薄于纸。雍正仿之。有楷画方圆款。而外抹以燕支水者。

　　【卷上匋雅三十】
　　辗石为粉。不易开片者。命曰瓷胎。泥酱之质。易于开片者。命曰浆胎。
　　浆胎开片。开在肧胎。代远年湮。垩泽亦因之迸开。
　　有小开片。有大开片。开有先后。片有新旧。翳后开之新片。证历年之久远
　　小片之细碎者。曰鱼子纹。大片之稀疏者。曰牛毛纹。
　　鱼子纹最为劣下。不以厕诸作者之列。牛毛纹微带黄色。若隐若现。毫厘未拆。其釉质也。
　　积红佳皿系属瓷胎。而康雍两朝之积红多有牛毛纹也。雍窑窑绿。不如康窑远甚。亦颇含有绿意也。
　　红中有绿。谓之苔点。其最佳者。晕成一片。则谓之苹果绿。
　　白中有黑。谓之尘星。苔点之中。亦杂尘星。
　　彼积红牛毛之纹。釉似坼而未坼。揽麈星其如墨。夐不可以拂拭。浆胎大片。年久龟坼。鱼子细文。烘坏而拆。
　　龟坼者。坼及肧胎。若鱼子与牛毛。其坼也。于肧胎无涉也。
　　哥窑瓷胎。大片入骨。出窑经风。随时迸裂。其裂也。乃具有殊特之性质。肧胎与釉泽而俱坼。渺不关乎经年与累月。是以西人重其古而嫌其拙。
　　哥窑之真者。光彩照人。式样亦最古雅。今所以见轻于世人者。皆赝作也。

　　【卷上匋雅三十一】
　　迩来青花大开片之瓶罐。所在多有。亦并不见其古旧。盖作伪之技。晚近弥工。记者于此。可以观世变矣。
　　宣红小盌。以两面红者为佳。若苔点枯黄。竟可僧矣。
　　压手杯。或作押手杯。于羲亦通。一音之转也。
　　印池之透油者。自内片以逹于外片。虽足为历年久远之确证。然直体已亏。不适于用。声价亦为之稍贬
　　印池浆胎者居多。开片之后。时或透油。且有底足透油者。
　　大凡透油之印池。其印泥中所研之朱砂。往往随油质以浸入釉质。时作肉红色。故印池一种。无论宋瓷明瓷青花粉定均以大开片肉红色。而又未至透油时代者。乃如初写黄庭。恰到好处。
　　釉质之厚者曰堆脂。（即宝石釉）曰疙疸釉。薄者曰胭脂水。曰抹红抹蓝。曰淡刷天青。
　　疙疸釉之白者。较为可贵。惟雍正以前始有之。若胭脂水而疙疸者。则乾隆以后之劣品过。黄釉亦然。
　　釉汁之美者曰水眼。甚次曰棱眼。曰橘眼。若垂沫星。又其次也。至若康熙天然之三彩。乃造化偶作游戏。不可必得者也。其自在活泼之妙。直使后人无从摹仿。仙乎仙乎。
　　鱼子蓝。（旧者惟康熙有之）小油锤（油锤似天球腹作浑圆形但口及项较细）形。开圆光三个。彩画花卉虫鸟。大棒锤瓶。则开长光。两面彩画人物。并皆精妙。
　　淡描乃青花之疏简者。简其词曰描青。
　　鹧鸪斑。不能仿制。若犀尘与褐斑。犹时一遇之。白瓷釉汁中。满含最细之墨点。而不凹下者。最为可贵。命曰犀麈。大氐雍正以前物。宋明粉定多有之。（其凹下者系釉质为火力所缩。黏有黑灰近于麻癞所在，多有逋足为累也）或点形较大。而于白汁中泛出老米色一簇。如牛脂之垜成碎末者。命曰褐斑。亦惟乾隆时物间或有此特色。其底釉里釉晕作圈线。似皴非皴。且有淡黄似烙痕者。则谓为炒米釉。亦多历年所之一证也。伪为者须以明眼辨之。

　　【卷上匋雅三十二】
　　干窑积红小水丞。口敛底平。皤其腹。六字双圈款。方之天然缺口之雍窑小红盂。不啻婢见失人。而价值颇昂。
　　郎窑无所谓之绿也。乃明瓷之葱翠者耳。
　　康熙客货之彩瓶。大凤尾式有梅鹊。棒锤式有十美图。弓鞵高髻。分琴祺书画。与笙管笛箫两种。又有采莲者。大氐俗不可耐。而每双辄数千金。
　　东青颜色幽靓。冰纹亦极古雅。非近代所能仿制。虽有官窑款识。而西人亦不知宝贵之也。
　　敬畏堂所制器皿。俱系豆青。以视薢竹彩瓷。较为雅饬。
　　雍窑有种蓝瓶。较广窑为匀细。而色比天青稍深。底足高半尺。六字篆款极精美。式方而分作两截。若花盆垛于觚斗之上。亦异品也。
　　涂以抹红之釉。而虚其中。若为空白也者。又似乎阴文之花纹。谓之盖雪。亦锦纹之亚。余亦甚不喜之。别有一种盘盌。以抹红写生，绘为细碎花枝者。犹为彼胜于此。
　　近出雕蓝雕丹之奶子小盌。内涂以金。大氐麤糙而质厚。亦无足述者。
　　广窑也者。仿均之浅蓝者也。窑变也者。仿均之深紫者也。窑变往往有蓝色。而广窑不见紫釉。抑独何欤。
　　鸡缸款识。为大清乾隆古六字。盖篆书也。而字体特巨。
　　鸡缸小儿。淡红衣。黄裤。左脚扬起。右手亦然。而手藏袖内。其袖覆右手而下垂。乾隆仿制者。已称为奇货。成化故物。渺不可以一见。而何万历五彩之触眼纷拏也耶。

　　【卷上匋雅三十三】
　　紫黑之釉。满现星点。灿然发亮。其光如铁。则谓之铁绣花。
　　汉唐故物。出自邱墓。满身土斑。瓷无釉汁。则谓之土花绣。
　　铁绣花大盂。高约六七寸。口径三寸许。底径不及尺。口蟠一螭。雍正物也。其官窑方圈耳之方式大瓶。高约二尺。亦均无款识也。
　　雍款东青大方瓶。丰上而杀下。双如意瓢带耳。式极古雅。满身牛毛纹。较之铁绣花方瓶。不翅奴隶命騒。
　　雍窑积红瓶。细沙底。（惟乾隆以前始有之）盖无款时代物。状似天球。而项弥短。腹弥皤。颜色深厚而鲜明。
　　或者谓均窑红朱二色。以一三五七九单数为号码。蓝青二色。以二四六八十双数为号码。着之编章。视为秘诀。今以宋物证之。殊不必皆然。盖六角花盆。往往如或者所言。自余均器。大都青其里而紫其外。及翻底足之号码。则又单数双数。无甚区别。厂人误呼天青为月白。点金成铁。沿而不改。无如之何。
　　康窑彩画。往往官窑不如客货。亦一奇也。官窑力求工细。下笔不肯苟率。自其所长。客货信手挥洒。老笔纷披。时或有独到之天趣。令人不可方物。
　　康窑青花。亦虽颇有天趣。而笔意老辣。终不如彩画之奇。
　　康窑彩画。时亦工细绝伦。而兽毛毵动。口喷云气。又不如青花之妙。
　　雍窑异地万花中碗。光彩夺目。价值奇鉅。盖雍正彩之最有精神者。
　　宋均之紫。汗漫全体。元瓷之紫。聚于二鱼。
　　宋均之紫。汗漫全体。仿均（雍窑也）之紫。漫晕其丰。
　　宋均之紫。多在外层。仿均之紫。内外各半。
　　宋均之紫。汗漫全体。仿均之紫。自成片段。

　　【卷上匋雅三十四】
　　龙泉官窑。代有仿制。坯质泥松。物多罅窳。
　　雍窑有一种小瓶。式极修雅。上画八卦太极。色亦幽褃。下画海水则系釉里红。苔点线。是为青花夹紫之特色。盖雍正初年物也。
　　鸡缸为酒器中珍品。昉于成化。今惟有乾隆仿古之作。详见朱笠亭所撰陶说。今缸有纯庙御制七言古风一章。是其殊特之旌帜也。庚子以前。每对不过白金。今且二三倍矣。然犹不易见。收藏家所宜究心者也。伪品充斥。要亦煞费苦心。卒之摹儗艰辛。难逃鉴家之眼。正未知成化旧物。其生动颕妙。又当何如也。缸之真者。字迹亦分两种。一派为簪花格。蝇头小楷。笔笔韶秀而美致。一派较为古拙。至价值之高底。以小孩眉目之狞佼为断。此则千夫之所易辨者也。
　　海盐朱泣亭（琰）所撰陶说。援古证今。详赡博治。虽亦有蓝本。要于宋元以前。研究颇审。笠亭生长乾隆。彼时康雍瓷品尚未受发明。即明瓷亦多简略。后有蓝浦者。篡袭诸家之说。恩以恶札。辄易其名曰景德镇陶录。体例极为芜谬。
　　以皿入缸淘荡其汁。是为蘸釉。蘸油者厚若堆脂。截竹或角。嘘气匀之。昰为吹釉。吹釉者薄于卵幂。
　　昔惟大器用吹釉之法。次数多至十余起。取其匀也。釉汁旋吹而旋添。其告成也缓。其程功也易。后则小器用吹釉之法。遍数亦有三四次。欲其匀且薄也。釉质但吹而不添。其运腕也速。其奏效也难。
　　釉薄者。火候稍差。则有渗黄之患。釉厚者。手法一钝。辄多干枯之虞。干枯之理由有三。火力过（平声）则枯。手法钝则枯。釉汁有渣滓则枯。

　　【卷上匋雅三十五】
　　有浆胎。有瓷胎。
　　浆胎质松。瓷胎音脆。雍干瓷胎之细腻者。谓之细沙底。颇不亚于浆胎也。而刚劲过之。
　　有沙底。有钢底。
　　沙底贵白。钢底贵亮。（光亮也）沙底贵细。钢底贵响。（声响也）
　　今之雍正豆青。仿龙泉之最美丽者也。而乾隆以后。往往间以金。绘夔龙古文。价称昻贵。
　　釉质凸起。形如水泡。手法未匀。火力鼓之。此暴（与爆同见周礼）釉也。若在士女眉目之间。则几乎毁矣。
　　仁庙六旬万寿。所制瓷品颇多。盘盌碟盏。花鸟虫鱼。几于无美不备。迨纯庙时代屡次举行盛典。物力之厚。名匠之多。取材之宏。历时之久。又不斤斤于瓷品一种求之。是以瓷品转逊于往代也。
　　厂肆通称。嫌于俚谬。而相沿相袭。竟不能改也。口小腹大者谓之瓶。口腹相若者谓之尊。今则尊之于瓶。混合为一。呼马呼牛。由来旧矣。其口大腹小者。谓之花觚。亦谓之花插。觚之小者曰渣斗。渣斗之小者。则潄具也。潄具亦分二种。一为似觚者。唾水于地。不分两层。或者腹微皤耳。此中西之所通也。一为分两层者。噙净水于小盌。而唾其沫液于下层之小罐盌它安罐上。合而为一。推凿（读若楷）合缝乃成套之物。此则西人之所哂，皆漱具也。
　　花浇也者。浇花之壶也。
　　官窑痰合。惟嘉庆独多。合式有二。一紫地彩花。一淡茄地金彩花。紫地者较大。分为两屉。覆以瓷盖。中凹而置孔。淡茄色者。似面盆而小。盆有盖。盖有顶似罐盖也。

　　【卷上匋雅三十六】
　　鱼缸。以距京不远之长辛店。长和窑为最佳。缸面封径二尺强。底微杀。沿边四面有兽头二。篆文寿字二。余则鼓钉十数个而已。
　　瓷缸自数寸以至四五尺。式样不一。有仿寻常水缸者。有状类荸齐扁。而容水石余者。以釉里红龙官窑为贵。釉里红而杂青花水草者次之。广窑又次之。然皆不若长和陶器之与鱼相得也。（详世界瓷鉴）
　　饲鸟瓷品安于篾笼之内。如水罐。粟罐。皆小于银杏。而有胭脂红天青诸色。其穿篾纟处。各有圈形二。圈各有小眼。亦可借作水中丞也。大氐最精极细之佳皿。如豇红胭脂水之类。亦只小品为多。无觵觵巨器者。
　　桃形而有嘴与柄。无上盖也。底足内有一圆孔。可以灌水于其中。则谓之醋壸。所以防虫蝎之入也。以深绿及茄色者为佳。然不见有款识者。
　　明瓷青花人物。以笔筒花觚为甚诙诡。
　　料款分两种。曰某某年制。曰某朝御制。康雍及乾隆初叶皆有之。料款某某年装之盘盌。素地精绘往往胜于色釉夹彩者。不可不知。
　　御装款亦分雨种。日堆料。日描青。
　　雍正料款之精品。远在康熙之上。康窑色釉夹彩者。多系黄地。,或作番连四朶。甚且花朶中分嵌篆字。颇皆有可议。雍窑色釉夹彩若胭脂水秋葵绿之质地。皆美丽无伦。画笔殊觉生动。
　　康熙御制盌。有宝相花三朵大小不一。阴阳向背。偏反秾艳生香活色。纯合乎西法。亦殊非后世所能几及。若连枝带干。律以恽派。或又不如雍窑耳。

　　【卷上匋雅三十七】
　　料款至贵重。康雍精品。皆画以粉彩。孰谓粉彩不足重耳。
　　料款之盘盌有题句。上下有胭脂印章三。雍窑曰月古。曰香清。干窑曰金成。曰彤映皆方印也。在题句之下。其引首长方曰佳丽。在题句之上，则雍干之所同也。
　　慎德堂款之器皿。若采花之旁。有墨彩题句者。其下必有小印。道光二字。多作椭圆形。
　　康熙十二月花之洒杯。无论官窑客货。皆于描青题句下。印一篆书赏字。殊不足赏也
　　胭脂水夹彩之雍窑大盘。有仿康熙五采花篮者。奇丽无比。直可舆干雍鹌鹑盘。方轨而齐镳也。
　　宣德龙凤之青花印合。名望甚伟。近今仿制者，画笔工致而生动。几于突过雍干。王公贵人。颇亦饰为陈设。寂者年垂半百。老眼无花。要难逃鉴家之犀照也。
　　都下有玻璃窑。专制黄缘砖瓦。以供殿座之用。螭头鸱吻。麟凤狮狗等物。大氐殿瓦边脊皆有之。又偶造坐礅以饷朝贵。其尤为适用者。莫如冰桶。各色俱备。且甚美观。冰桶制方。而盖分两半。各有钱窍五孔者二枝。木桶有铜箍两道瓷桶亦摹仿箍式。横现凸文。瓷价遇巨。抑亦不如窑瓦之悦目也。（详见钵庵忆语及世界瓷鉴）
　　红有百余种就抹红一种而论有柿红枣红橘红之别。就橘红一种而论。又有广橘福橘瓯橘之殊。深浅显晦细人毫芒。巧历之所不能祘也。琴蹄生谓寂者曰。君舆北山瘿公品评瓷器。争妖鬬丽。细入毫芒，无非本其好色之天性。而益发挥之耳。曰然哉然哉天地之道。一生二。二生四。緃横变化。无有穷竟。参伍错综，是成文理。文理之美者。宜莫画若也。故一切形形色色。惟画师为能状其微妙。惟文人为能闻其精深。画师而不通文学者。直命之曰匠而己矣。有道之士，所夷然不屑者也。瘿公曰。岂独吾土为然哉。欧美大画家，亦多善属文者。琴归初不研究瓷学。近则造精诣微。为当代所希。

　　【卷上匋雅三十八】
　　一切官窑等。诸秘色。上方珍品寳贵甚至。自非近籞侍从。贵戚巨邸。不能蒙被恩泽。赏赉频仍。若彼穷县酸儒。风尘騒客。虽或生逢并世。躬际埾明。冈覩灵威。莫窥禁脔。近则远人弋篡，不惜重金。于是宵小生心。遂多窃履盗簪之土。故家中落，不少典琴卖剑之人。有此数因。郁之愈久。泄之愈奇。肮脏一翁。有此眼福，亦云幸矣。有以唐诗赞圴窑者曰。夕阳紫翠忽成岚。此可以知其釉汁之美矣。
　　盘盌佳品不少概见。今世所存者。磨边缺足之盆连而巳。夺我胭脂山。妇女无颜色。可为今世之盆连悲也。而今世磨边缺足之盆连。且尤纷纷超越太平洋而西迈矣。
　　康雍瓷品照耀四海而独于紫均一种不能仿制。夫亦有所限于天者欤。有一种果盘五寸。其紫透骨。并无号码及蚯蚓走泥之纹片。乃真正宋物。曰广窑者非。唐英曾于景德缜仿制广窑。是否乌泥为坯。未从考证。
　　仿哥之麤糙者。片纹入骨。亦谓之冰纹。
　　瓷有瓷骨。釉有釉骨。青花能入釉骨。而抹红不能。
　　青花能入釉骨。釉意里红则更入釉骨。
　　近出癞瓜遇枝小盌，皆道光官窑。亦殊不足贵。袛取憎耳。
　　雍正仿明之压手小杯。一边采凤。一边翠竹。亦颇照过枝画法。但略胜于过道光窑之癞瓜耳。非奇品也。

　　【卷上匋雅三十九】
　　酒壶之佳者。历代少有。亦不知其曷故。雍窑有篆款仿圴者。有提梁豆彩者。有蒸绿开光墨彩者。差堪入目。龙泉壶亦甚古雅。近日壹价翔贵。曰以东邻之故。
　　瓷器式样，守常蹈故无可省览。若力求新奇。又适形其俗。此中妙谛有匪可名言者也。
　　范铜为质。嵌以铜丝。花纹空洞。杂填彩釉。昔谓之景泰篮。今谓之珐琅。（当作佛郎，一作法蓝。盖此种蓝彩以巴黎为最美）大氐朱碧相辉。镂金错采。颜觉其富贵气太重。若真系明器。亦殊古趣盘然。
　　近日窑变甚贵。乾隆朝则颇有佳品。式样亦较嘉道为优。
　　苹果尊有雨种。式样相若。惟口径不同。缩项者口径不及寸。巨口者口径可二寸。
　　余所见成化彩之佳妙者。大都雍正朝所仿制。郎仿已不易得。近则真迹流传者不少。若万历彩，若嘉靖青花，若宣德祭红。舆积红。眼福亦未为悭也。
　　雍正仿均之品。紫色较褪而晕成一片。细若犀尘。瓷质清刚。雅非后来所能及。
　　康熙有抹红金彩十六子大盌。三儿在鱼缸捉鱼。一儿携松鼠。尤有神致。而嘉道两朝。俱能仿之。价亦不甚相远也。
　　五采三果礅式中盌。昉于乾隆而道光仿之。亦无甚区别。若雍正之三果大碗，则波峭有味矣。筩杯，酒杯。画法极滞。亦殊寻常也。近乃价值昻贵。

　　【卷上匋雅四十】
　　画纸绢者，不屑于画瓷也。而能画瓷者。又往往不能画纸绢。国初刻玉笵铜之俦。率皆姓氏流芳。表扬弈禩。而画瓷者。多湮没不彰。致可慨喟。画者且不能傅。又况于制坯掌火者乎。其宝绝技通神。艺进于道。若明季陶人吴十九者。不可以其手工而少之也。成化彩瓷。吾见亦罕矣。证以康雍两朝所临仿者。笔意生动活泼，宜高出乎嘉靖万历之上。康熙彩之颜料。固非后世所常有。论其画手高妙。不但窑器皿。髣髴王恽。即平常客货。亦莫不出神入化，波澜老成。应雍正花卉殊尤。又颇饶画卷气。干雍而后虽有缜票奇丽之品。而匠心所运。未能脱去町畦。近岁以来。海市交通，摹儗古画。精诚团结。时或迷离扑朔。几致乱真。洵可以凌轑咸同。抗衡嘉道。亦云桀矣。康雍国家闻暇。乾隆不惜工本。其制作之精美豪宕。由于朝命专官。监督其任。百尔执事。媚兹一人。今则列雄富商。涨力旁魄。区区藏弃。不足以供无画之取求。巧伪繁舆，并色揣称殚竭工致。矻矻穷年。非夫在上位者。有以宏奬而提倡之也。营利之心亟。因而考古也诣深也。嘉靖万历之五彩。麤枝大叶。画笔草草。宣德官窑之青花印合。龙翔凤翥。细意熨贻。较诸嘉靖双螭。殊为秾纤绝特。自余朱明之无款。淡描人物。心细于髪。笔亦足以达之。所画多故事，颇似宋人翰墨。直是突遇康熙。或曰是雍正之仿制者。殆不然矣。世傅明代青料。当时已不给于用。雍干两朝之青花。盖远不连康窑。然则青花一类。康青虽不及明青之秾美者。亦可以独步本朝矣。
　　瓷画之结。作团彩者。最无风趣。豆彩圜花。固非佳品。若釉里红之团鹤。亦甚恶劣。转不若串技莲之为愈也。五彩团龙亦末能免俗。惟团螭较为生动。或者彼善于此耳。
　　木之有肌理者。尖峰重迭颇似浪纹。名为野鸡翅。略分黄黑赤三色。有明祭红。釉汁较厚。其火力烟气。参差觏会。往往有鸡翅木之纹理。望之蔚然而深。此亦如迟之有星。玉之有颣。树之有瘿。而西商重之。

　　【卷上匋雅四十一】
　　祭红瓶盌之底。略分二色。微缘者。频果底。曰宣德也。混白者。米汤底。曰万塺也。又有开片不开片之别。大氐苹果底。罕有不开片者。惟皆无款识，郎仿亦然。
　　康熙白瓷酒盏。口径二寸弱，沿口画红蝠百只。曰洪福齐天。盘碟亦有作此式者。中央凸雕四字。乃篆画也。而双圈六字款。特为精美。
　　瓷有瓷学，父不得傅之子。厂肆徒伙。有终身由之。而不得其道者。彼顗悟之学者。亦必先见真迹。始能辨别臀赝器。一贵人以贩瓷起家。至圭顿之富。因缘奸利。匪可穷诘。其子亦掌管花月。于此道盖茫然也。
　　黄地青花。雍正窑之所重视者。匪独盘盌然也。大瓶亦有之。
　　热河藏瓷之所。有御题曰梨花伴月。曾刻有界画山荘之图。精美绝伦。厥中佳皿充斤。以盘碟一宗而言。最下层之盘。直径四尺许。五彩璀璨。以次递小。垜至殿春。有如瓷塔。它物称是。皆康雍窑也。乾隆以后之贡品。大都未尝开箱。堆积庑下。余友守承德时。尚未辇运入都。贾胡之游历至境者。时或华商兴俱。故官吏防之甚严。而软红窟中。往往于无意中见奇品。盖郎第所自出也。其进溢口岸者。则又不可胜记矣。
　　茄紫甚难摹拟。往往不能仿制。
　　康窑大盘直径三尺强。彩画左傅五覇戦争之事。两阵有多至二百余人者。光华眩睛，亦殊怪积特。

　　【卷上匋雅四十二】
　　唐瓷缥青小瓶。高才及尺。颜色幽蒨。形式甚佳。在马蹄尊饽凳二者间。而瓷质弥复坚厚。殊可宝也
　　明祭大瓶。有鲜红如鸡血者。或即鸡红之称之所由来欤。新瓷之不甚细者。亦间有疙疸釉。但釉质发青。不难辨也。
　　釉汁中有小沫。起泡如碎珠者。谓之唾沫星。边圈不起泡沫。而若含泪盈眶者。谓之水眼。凹而缩者曰櫌眼。浅土而滋润者日橘眼。康窑青花三兽瓶罐。有浑写大意者。周身但作云片。并不以毛细如发为工致。语其娇翠，虽蔚蓝洒雨，无其丽也。
　　康窑客货大彩盘。所画人物。每诙诡可怖。怪怪奇奇。千态万状。余不谙戏曲。不能名其妙。
　　百禄尊上画百鹿。又名百鹿尊。
　　雍正仿均大瓶，有掌大秘色釉数块。殊为奇特，惜满身小片耳。百鹿罅以抹红鹿头为两耳。画鹿百尾。杂以树石。盖无足纪者。且新制甚伙，几不挂鉴家之眼。
　　淡黄色之釉。微微发绿者。谓之秋葵绿。
　　乾隆以后之胭脂红，往往釉质粗厚，颜色黯晦。明窑无所谓胭脂水。康窑亦然。惟康熙御制饭盌。有脂水写款，或有粉红为地。杂以采绘者。其寻常康瓷，无粉彩之说也。
　　脂水之杂以粉料者。是为粉红。命曰粉彩，若淡红宝石为末。则又不杂粉料矣。
　　墨彩之浓厚而发亮者。厂伙异其名日黑彩。黑彩之淡。薄而无光者。又区而别之墨彩。其寳一物而已。曰墨曰黑。虽分犹之不分也。
　　墨彩专指画笔而言。黑彩则兼及质地矣。

　　【卷上匋雅四十三】
　　先挂绀色厚釉。再挂微黄淡墨子绿釉则为虌
　　康熙十二月花卉酒杯。一杯一花。有青花。有五采。质地甚薄。铢两自轻。采花以有黄色小兔者为最美，菊与荷鸳者为下。昔者十二杯不不过十数金。所在多有。今则黄兔者一只。巳过十笏矣。若欲凑合十二月之花。諴戛戛乎其难。青花价值。且亦不甚相悬也。
　　定窑子牙色者。鱼藻纹。有似浆胎也。其白色者。质地较脆。大开片乃瓷胎也。
　　蛇蝎蜈蚣癞虾蟆守宫谓之五毒。万历道光。颇杂发以人物。康窑但有花草。画法尤恢诡。
　　雍窑白瓷大尊。凸雕仿汉六字楷款。甚精美。
　　秋葵绿小瓶。乃无康雍窑者。今世所觐。大氐道光密耳。葵绿至道光。虽官窑小盌亦殊不觉其可喜。
　　点作米形而放大者。攒凑成圈。在豆彩中殊为低劣。其有凹雕影青。仿作此等花様者。填以淡碧。亦下骃也。
　　康熙官窑彩盌。上画过海八仙。而并无海水。面目秀异。身纹灵活。乃叹康窑画手。非后世所及。吕岩有一第子。捧画立吕
　　旁。俗呼柳树精。顶上生柳枝。殊怪特也。又有一鹤一鹿。鹿旁立一画子。鹿前一女。当是麻姑。后一翁脑绝巨。当是南极老人。寿星舆麻姑。何时成一家眷属。世俗祝嘏者。辄为子撮合。使人哑然。此则六旬埾寿贡品也。衣褶皆系淡色抹红。
　　亦颇不恶。此后画笔益工。而殊嫌板滞。且一蟹不如一蟹。
　　釉汁忌搀粉，亦忌矾质二者黏合力不足。时或径行蜕落。如泥金然。非磨擦之病也。粉质太厚。久而剥蚀。矾质遇薄，自然飘散。圴于手工火力不相干涉。
　　涂粉为地。上绘杂花。粉固易于残褪。花亦因之不牢。若将粉质羼于它色釉汁之中。则为粉彩。且或较本质尤形娇艳而露冷莲房。亦殊可惜也。

　　【卷上匋雅四十四】
　　矾质少而他汁多者。又或上釉较厚。尚不至有此蜕之虞。
　　康窑彩画红。为深色之抹红。不知何故。且与它色釉质。有平凸之殊容易褪落。直如泥金。雍正以后红釉凸起而又皆系粉彩。舆明祭之大红宝石釉。积红之鲜红釉。又圴不相侔。岂大红鲜红二种。迄不能施之于彩画耶。今无谓大红鲜红者矣。恨不得古人而问之。
　　釉里红。即是鲜红釉。而颜色略淡。岂鲜红之釉。仅能施之釉襄耶。
　　近世红釉之劣。殆无舆伦比。
　　粉彩云者。不专指红色而言。黄绿茄紫。亦皆有粉也。
　　搀粉之釉。不独彩绘为然。所谓一道釉者。亦莫不有粉也。
　　有浓深之釉。有浅淡之釉。有和以粉质。而成浅淡者。有不和粉质。而自来浅淡者。有和以他汁。而成浅淡者。
　　同一手也。用之此釉则鲜明，用之彼釉则黯败。则釉质之有美恶也。同一釉也。此人画之则鲜明，彼人画之则黯败。则画手之有优劣也。画瓷者之用釉。犹之画家之用墨，绣工之用铽。此就绒光墨采言之。尚未及美术之作用也。
　　优劣相去万里。其发端甚微。此人之结构。巧亦恢奇也。拙亦恢奇也。彼人则无巧无拙。圴堕入恶劣一派。一则颦笑皆工。一则笑皆罪。东施捧心。未免唐突。夷光矣。画家之舆瓷品，大氐不甚远耳。
　　宋元器皿。不厌古拙。近世官窑胎骨。以薄为贵。（宋元亦甚簿者）以轻为贵。釉汁以匀为贵。以润为贵。

　　【卷上匋雅四十五】
　　先挂绀色厚釉。再挂微黄淡墨之绿釉为虌裙。
　　罩釉一次者命曰纯色。所谓一道釉者是也。而虌裙一种系以此一色之釉，蒙而罩之。彼一色之釉。则仍谓子纯色也。
　　红黄蓝黑绿。是分五色。得其一色者。谓之色釉。参伍而错综之。则成彩矣。凡挂一色之釉者。皆谓之纯色釉。
　　白釉谓之本色。若茄色。葵色。皆间色也
　　先画彩花。后填色釉。则谓之夹彩。
　　先施圈阑。内绘花彩。外填色釉则谓之开光。
　　开光器皿。亦有不填色釉而于界阑之外满画各色锦纹者。锦纹类仿宋制。色目繁多。名称不一。而以卍字舆串枝莲为较多。
　　釉汁中含有水星。如小珠历历可数曰水眼。若起泡沫舆膜质。则不得冒此名称矣。棱眼较巨缩而凹。亦谓之发眼。
　　豇豆红与淡茄不甚相远。而较之淡茄。尤觉雅驯。以满含水眼者，为最难得。若稍涉厌贬则命之曰鼠腊。俗谓之耗子皮。斯其劣下者矣。
　　宣德以红胜。有似康熙成化以彩画胜。有似雍正。成采固不易多见。近则宣红之佳者。亦寥寥如晨星矣。
　　明瓷青花笔筒，往往凹雕一围填以影青。画笔工致无款识，瓶觚亦然。而官窑之有款者。笔意转麤。抑何也。
　　瓶中之观音尊一种。高二尺以外。三尺以内，式样佳妙。羣相推重。以青花五彩而最多。其较小者。高不过一尺。青花犹时一遇之。五采则罕觏矣。红色厥夸明祭。大小毕备。再小者不过数寸。颀瘦而织趺。所谓豇红苹緑者也。棒锤为通常格式。青花五彩。与观音尊略同。惟盈尺小瓶。亦颇多彩画耳。

　　【卷上匋雅四十六】
　　粉定种类不一。胎有厚薄。色有牙黄粉白二种。花纹分凸雕平雕彩画三种。有开片有不开片。宋为上。明次之。至乾隆而止
　　永栾窑有一种素盌。假露瓷骨。（瓷骨云者未上釉之白瓷也）以质簿如纸。而内有影青雕花者为上品。
　　有一种积红瓶。高才及尺。色颇鲜艳。寻常白釉。底而有青花一天字。然又甚小。不得以康熙朝之天字罐为比例。其式样盖左饽饽凳玉壶春之间。乾隆东青茶叶末两种。多有作此式者。则仍乾隆时物也。
　　雍正窑变远摩像。高尺余。袈裟宽慱兜风尤巨。似步行江风中。飘飘欲动。赤脚草履。头上戴有软兜。面貌秀野。无狰狞之态。面及手足未上釉。刻工精妙。一物隐肩后。系以芦干络草帽。而扛之肩上者。
　　干窑如来趺坐像。亦高尺余，金身蓝髻。座涌莲花。袒一臂，披袈裟。系乾隆初年之胭脂水。亦颇鲜艳也。
　　协理窑务笔帖式六十四。（人名也）所塑神像。奕奕有精彩，軓用青色题名于神之背后。盖雍正以前之官窑也。六十四。乃窑官之监塑者。非工人也。
　　郎世寗。系法国人。康熙年间所制之郎窑。乃江西巡抚郎廷极所仿。亦不止祭红一种。非世寗也。世寗游雍干间。善用中国笔作画。尝为纯庙造像。亦颇参用泰西界画法。今之厂人。以明祭为郎窑荒矣。又以郎廷极为郎世寗。尤为可哂。

　　【卷上匋雅四十七】
　　近日官窑之劣。不如摹古假伪者远甚。通常器皿。大小二千余件。销价至六万金。尚属减之又减。核实开报。亦云巨矣。
　　日本甚重广窑。大氐盂罐瓶垆。颇称珍秘。而以灰地之晕蓝色者为贵。若紫黑之大鱼缸状如荸荠。灰白之大瓶状又如方式之鱼缸。皆容水数石。颇饶古趣。及无通而问者。
　　瓶之绝大者高与人齐。西人置谓楼梯之侧以为陈设。其二尺上下者。云以安顿电灯于几案之间。若五六寸者。视为最合格之珍品。以多为贵。既供玩赏。且播花也。

　　●匋雅下卷
　　江浦寂园叟初稿

　　【卷下匋雅一】
　　明永乐有凹雕款。青花楷款两种。成化楷法峭劲。姿态飞动。嘉靖万历款字苍拙。惟官窑有之。宣德款如宋椠昼。最有意昧其客货署年者。又颇瘦硬倜傥也。宋盌有政和款字。亦未穷其究竟。
　　康熙小盆孟。皆青花六字款。不加变圆圈，笔意浑成绝似宣德青花印合款也。若盘盌则皆加双圈，亦仿宣窑。但楷法清刚耳。雍窑大楷。时复瘦硬通神。论其工整有姿骨。或且过于康熙时。其康雍之仿成化者。康极飞动，雍极雅隽。
　　康熙方圆楷款。则未之见也。仿明之外。又有开元年号。殆仿唐时铜器而题此款耳。
　　雍正各款自以变圆圈六字台画为最多。亦有作方圈小指者。皆蓝款也。其凹雕篆款。而罩以釉汁者。甚为名贵。
　　乾隆款识。多系青花六字篆画。初年亦多双圈楷画者。若堆料楷款凸雕篆款。弥足珍贵。其绿底抹红之篆款。亦官窑也。乾隆又有抹红款而非绿底者。较为希罕。
　　慎德堂制四字楷款。款外不画方圆之圈。笔法工穏。以抹红为最多。亦有泥金者。
　　嘉庆以后。官窑亦系抹红篆书款。殊不足贵。
　　康雍青花彩瓶客货无款者居多。而盘盌之采画者。又频皆官窑。若官窑有款之瓶件。以一道釉为最伙。
　　嘉靖坛供盌。黄地红龙，细腰高足。盌内青花篆画一寿字。笔意飘瞥。
　　康窑之粗者。仪黄绿茄三色为素三采。近出莲实三采吸杯（莲实莲叶各居其半数。于莲叶莲实之外别有莲茎。茎细而中空。以口就茎而吸洒以饮谓之吸杯）甚多。既非官窑。又未经人用。不知所自来。惟一种不带莲实。但作莲叶式。底缀三小螺，中蹲一小蟆者，亦别有莲茎仪通吸饮。较为细润（近又出鸭子吸杯颇多）

　　【卷下匋雅二】
　　圴窑有紫青两种。青者俗谓之月白。实渊源于柴周之雨过天青。康雍两窑。青色益淡。再淡则为鱼肚白矣。其较深者。厥称东青。至干窑而有纹片，实月白天青子化身也。后此则绝响矣。新制崛起。颇有可观，亦仅能仿天青而巳。月白一种演为两派，天青东青双标声峙。东青一派又分而为二。近于绿色者曰豆青。近于蓝色者日积蓝。绿之种类益繁。枝条百万辈作朋生。而锁錀于雍干之窑变。蓝紫交汇而成章。紫之黯晦者为墨彩。为黑彩稍稍鲜明者。为祭红。为积红。自白而黑。舆自红而白。相距径庭。循环合轨，涂辙四出，五采混同，理有固然，无足怪者。
　　慎德堂十六子中盌。笔法甚俗，彩色亦劣。
　　成丰官窑款之中盌，有大有小，各画十八罗汉。虽未能免俗。亦殊为精致。多系恩侯家故物。揣其年戚，当在洪杨倡乱以前。维时距道光甚近。瓷地雪白。乃与慎德堂不相上下。
　　瓷品之画花鸟者。鸟不甚可大，花不可甚小。反是则于画理欠合。又画龙不宜于写正面。虫鱼鸟兽。又莫不然也。
　　海盐朱氏陶说。谓吕爱山冶金。朱碧山冶银。蒋抱云冶铜。赵良璧冶锡。今则铜器且不得一见。所谓金银器锡器，更属无徙寓目。大低金银各器，典守颇严，不至遗失。其流落人间者，又必镕化兑用，销归乌有。此金银不如瓷铜之证也。
　　市肆之颇巨者。以萨阁学子尚古斋为最早。国老子尚德堂为最久。若顾少洲之永珍齐。穆老（恩禄）之瑞珍齐。亦其次也。乱后贾氏兄弟。瓷品尚多。而海王村则日益萧瑟。自延清堂外。或几乎息矣。大吉祥齐，弢光匿景。西商犹颇从迹之。

　　【卷下匋雅三】
　　西人贩古瓷者。美曰陆安格。即红客也。英曰大巴。法曰小郎。犹太曰讨饭鬼。皆商贩耳。若法之樊国棎。美之皋德格。则一为教士。一为舌人。庚子后。日本商渐多。亦沪客之流亚耳。
　　古之瓷学家。吾不得而见之矣。绍兴倪小舫暑正。与大宗伯延煦同时。一则贮储较俭。一则散亡略画。此后则胡葵甫方伯（湘林）暨张樵野尚画。并有声于时。吏人史某。谣伶余紫云，亦薄有藏弃。粤东通商最久，湔染欧风。一时研究瓷学者，时或多于他省。张故粤人，风流递衍。于是黎颜两君。涉猟藩篱。窥见奥密。小车入雒，各擅胜场。若香山尚书。新会中丞。皆鉴别精审，摆脱凡近。以视某相其大臣某侍郎兄弟出身秘苑。殆尤过之。郑部郎识力亦佳。第微近市道。市道之极者。莫如某卿矣。某大臣以监守自盗起家。贵后，不肯居其名。某卿彰明较着。惟利是视。而风騒衰歇矣。市侩习舆西人居。乃为效颦之态。殆不可以一二数。浔有两太史。又颇知描意斯道。惜愧力稍弱。复不能专精一致耳。陶氏附庸风雅。近更稍稍蓄瓷。婴公比部。昔唯以石雄于世。藏瓷甚不多，而品格殊妙。琴归端居研究。所诣颇深。渭南眼界如何，虽不得而知。本其素蕴以发为诗歌。自是雅人深致。老夫阅历三十年。当代瓷学家。盖无一不知名者。倦游人海。著述自娱，可喟也已。
　　美术尊重画工。古人锦玉瓷铜四者迭互临摹。此锦纹开光之瓶罐之所自也。踵事增华。精仿宋元绢画人物故事。几于笔有来厯。后之客货推波助灁。圆绘小说演义。泛滥及于戏剧。虽曰荒唐不径。要其熊度俶诡。足以发扬蹈厉。使人忘倦。盖自朱明以来。而已然矣。

　　【卷下匋雅四】
　　崩釉者。暴也。色釉五彩皆患之。
　　瓷玉瓶件。模范式样亦都规橅汉铜。不独画片然也。余所见白玉器皿。多舆西青古鉴所绘之罍缶斝卣。形状相侔。每件价值千数百金不可。覼缕记述，类多纯庙时物，物力良厚。西人亦颇以重价购之。余每觉玉器趣味，颇少减于古瓷。故亦略而不详。其实周汉铜器。又皆渊源于有虞氏之陶工。由陶而铜。由铜而玉复由玉而瓷。更迭循环，终亦合而为一。不过精麤工拙。大有不同耳。
　　釉里红虽甚希罕。而人多知之。釉里蓝。知者盖尠。此种康窑大瓶。龙身夭矫。青云缭之。
　　磨底之物。证以细沙。定为雍正朝所造作。亦甚有特识矣。浮梁县境土膏告竭。层累而降。益属麤林。而不画可凭也。此非后世亦有细沙底之谓也。有一种粉白小罐。口上蟠有胭脂红凸螭。细沙磨底。盖雍正小瓶之绝脰者。运以真坯假彩之法。脂红粉白。悉系伪为。螭亦新坯黏合。沿口薄上釉汁。皆赝制也。物希为贵。而太不经见者。必有可疑。盖匪独罐也。瓶亦有之。
　　近日雍正粉彩小罐。数见不鲜。脖有细项。似有盖而遗失者。以巨德堂制四字蓝款为较多。彩色画工。亦似雍正时物。余以底足之沙眼甚麤。决为赝本也。
　　仙女之杯。粉红为衣。绕以彩云。款系墨彩。如坦齐之类。杯阴或书富贵神仙杯字样。大同小异。多系赝作。飘公持论主宽。特具极新极旧之职。宵民之作奸者多也。余惟刻苛峭深。日抱极旧极新之愳。奸人之作伪者盛也。
　　近曰伪制风行。胭脂红几胜嘉道。但微闪黄色。渣滓未清。颇欠澄静。究远逊于雍正。望而知为新釉。其浅刷天青一种弥足夺真粉彩。最有揣摩。瓷地洁白质亦极薄。成沙甚细腻而碧色不鲜。颇似菜绿。语其茄黄。又皆黯寝不扬。能辨之者。微乎微矣。

　　【卷下匋雅五】
　　康熙彩盘上绘山水人物。有似斩然未经人用者。殆一瓢所谓极新极旧者也。太阳一轮。金彩夺睛。决非近代所能仿制。盘系客货。不得辄疑为禁品，岂真三晋旧家。藏庋至二百余年之久。而不一开箱龙者耶。
　　玫瑰紫盘。直俓约五寸。表里如一圈，足扶以芝麻酱。虽无蚯蚓走泥印。亦宋物也。以广窑呼之枉矣。
　　雍正官窑款之素瓷杯盌。较之未经上釉之明瓷瓶罐。尤为繁伙。一入精于伪制者之手。而素者彩矣。杯则现极精之花鸟。盌则一例过枝。最喜用紫墨淡頳，不甚习见之彩料。猝然相遇。难以辨别。若责以朱红硬绿，则圆穷而匕首见矣。
　　雍干料款精品。多画月季蔷薇诸名卉。秾繊繁艳。鉴家宝之。书者自署印曰金成。然则瓷界中之作手。亦有偶传其姓氏者矣。
　　宝啬主人。舆诗人李儒青（锴）交颇密。故制瓷不俗。
　　彩瓷册页。以康窑为最精。花树几榻。色色奇妙。颜料亦极为鲜明。其画手之高，直有匪夷所思。至于不可思议着。嫌于亵渎。绅先生难言之。（详见世界瓷鉴）
　　近时发现雍正款积红瓶甚伙。皆玉壶春式。颜色斩新。经售者常悚然。不寗。不敢以视明眼人也。今亦十不存一矣。
　　监守自盗者。以新换旧。以赝换真。虽有削瓜者之严明，而亦未从研诘者也。
　　苹绿花瓶。满身苔点。泛泛于桃花春浪间，岂不美哉。惜大者下刻荷瓣。小者底足不穏耳。其略似油锤而哆口者。殊不经见。
　　雍正天青大瓶。有能容五斗米者。状似玉壶春。而口逾侈。腹逾皤。又有豆青小瓶。高不及尺。状亦如之。而价相若也。

　　【卷下匋雅六】
　　雍正官窑款茶叶未大扁瓶。有凸纹甚巨。系仿汉铜者。式既修饬，色尤殊艳。
　　官窑款识之彩瓶，甚不经见。雍窑粉彩大瓶。双圈六字。款高二尺。式样绝美。颇似美人肩而略肥。上画白桃花一枝。红桃花两枝。所谓碧桃者也。画笔生动娇丽无匹。使南田命笔。难以复过。惜不着画者姓名。以视蝴蝶落英四字雍正款式。不啻海若之于河伯矣。（蝴蝶落英瓶自项至口每作竹节式）
　　雍窑鼻烟壶，多浑圆而长。有青花。有夹紫。有开片人物戏剧。皆奕奕有神。
　　道光窑鼻烟壸以蝈蝈著名。以有篾丝笼及葫芦（冬月养蝈蝈之具）花草者为最佳。其彩画二女各弹琵琶者。大氐一满装。一汉装。虽未能免俗。而神采如生。
　　元瓷大盘。中晕紫色一大片。殊为艳绝。不必其为鱼也。边墙浅而直。与今式迥异。其宋瓷无紫釉。纹片雅靓，光色幽沈。尤足倾倒辈流。盖哥哥窑也。
　　康熙棒锤式黑瓶。金彩山水。密林陡壑。甚似黄鹤山樵。
　　均窑紫色与月白并重。后人则尤重紫色。其实紫釉之干涩。而无蚯蚓走泥纹者。远不及月白莹润者也。月白而能莹润则仿柴之雨过天青者也。
　　蚯蚓走泥直下者。又谓之泪痕。盖泪痕之润者，亦可称为蚓走泥。若非蚓走泥之干枯者，不得概以泪痕目之也。

　　【卷下匋雅七】
　　瓷器之别致而残缺者使人可惜。玉器之完全而恶劣者。使人可嫌。世之君子。宁使人可惜，毋使人可嫌。
　　山魈未客。狰狞可怖者也。蜰虫冀，龌龊可憎者也。余所见瓷画标本多矣。有可怖之鬼怪而无可憎之蜰蛆。
　　骨董家最重别致。一变而为俶诡。再变而为华贵。华贵不已流于糜费。误入歧趋。遂成恶劣，而不可救药矣。雅郑之辨，理本循环。清浊之殊，造于一念。差之毫厘，谬以千里矣。园蔬舆珍馐。瓦缶胜金玉。所谓别致者也。披萝带荔。吞刀吐火。俶诡之谓也。金题玉躞。威凤祥麟。华贵之说也。翠羽饰于屏幄，白玉镂为楹联，则糜费矣。珊人之面目皆红。玉女之眉发尽白。则恶劣矣。大氐山川人物花鸟虫鱼。不写生于画师。而乞灵于珊玉。此恶劣所自也。卧游代车马之劳。尺幅有千里之势。则写生之妙也。绫绢之寿。不如纸幅。纸幅之寿。不如瓷品。瓷品太脆又娇于纸绢。素纸纸绢。不如素瓷纯色之釉。更仆难数。较之彩纸彩绢。其为优劣。何翅宵垠。且瓶可插花。炉可焚香，杯壶尽斟酌之欢。盂合佐书画之兴。又非若纸纸二者。仅能张之粉壁，装潢卷册而已也。然则騒人墨客。矜为画师。而耻为瓷工。果何故耶。寄托在笔墨之表。傅神于阿堵之中。固非纸绢不足以发其奇也。纸绢之与瓷品。其能巍然并存。而不至偏废者。其在斯乎。其在斯乎。中西书法迥异。故西人之重纸绢。初不逮于瓷品。晶玉之陋于瓷品。亦犹之锦绣之亚于纸绢也。以人物言之。纸绢瓷品而外。檀梨，木也。脂翠，玉也。浅雕者，添配陈设花木之类。即稍愈于透雕（镂空者谓之透雕）。透雕者又颇逊于单个（即佛像一尊之谓）。单个者不乏华贵之姿。而镶嵌（警如雕檀梨为山水而别以玉人银嵌其上）者宾菇恶劣之毒。水晶羊脂。弗及檀梨紫铜之为雅驯也。铜寿最久。而数采设色。难比瓷绢。遂让一筹。至以珊瑚翠王。雕为士女。则至恶极劣，莫之能医者矣。彼以刻工为能事者。刻士女不若刻樵收。刻樵收不若刻佛像。刻佛像不若刻鸟兽。刻鸟兽不若刻双龙。盖双龙颇仿古文。不棘于目也。蛟螭胜于龙凤。锦纹胜于蛟螭。花木胜于山水。鳞介胜于人物。此檀梨雕刻之大凡也。就瓷品而论。青花则取其沈静。五彩则喜其豪宕。士女之丈秀。莫如甲士之尚武。亦各有所取材。难以限于方隅者也。凡之四足。而琢为琴剑之式。树之花叶。而缀以象具之珍。摹雅而愈形其俗。求华而逍以得窘。此之谓恶劣。今因说瓷而牵连及之。

　　【卷下匋雅八】
　　康熙青花大瓶。西人亦甚重开片。若下半有牛毛纹者。不以开片论。盖西人之所也。
　　康窑青花人物。以身段较巨。诙诡尚武者为可喜。
　　近代官窑。莫非景德镇物产。而市人以彩瓶之绿裹绿底干红（即抹红）款识者。不论官窑客货。辄其称谓曰九江瓷。可哂孰甚焉。瓷之绿裹绿底及黑边黄边者。皆取人憎厌。未能免俗者也。喇嘛庙中所出之先朝供品。式样花纹。亦颇嫌其俗。又多系绿裹绿底者。
　　宋均之均通作钧。以其出自钧台也。惟均字沿用己久。是以今世新窑。款称钧窑均制。实不可通也。若书作宋钧。人反不知谓矣。乾隆款小盌。画墨彩喜鹊二十只。妍丽无匹。又杂绘他色花木。较之慎德堂黄地羣鹤饭盌，有龙昭之别。
　　土坯而发现金碧之光彩者。殆亦岁久使然。近出奇式甚伙。如盌有横柄，非圆非方。杯有两翼。既平且长。此外屋形塔形。并猪鸭狗马肖生之像。均甚古拙，大氐家中物居多。
　　一切器皿皆谓之陈设。

　　【卷下匋雅九】
　　盌开圆光。各画一欧罗巴人。且有盌外涂以胭脂水。盌内画一西国装东者。皆系乾隆客货。画笔较麤。殊不足珍也。
　　乾隆官窑瓶件。有画极精美之洋人。更有牵一洋狗。而狗脸涂粉，神采奕奕者。
　　康窑抹红地之彩瓶。往往开有圆光。红既残褪，彩亦黯淡。而大腹贾实之。
　　唾沫星之所以异于水眼者。则以釉汁中所凝之水质。有无泡沫为别。
　　唾沫星之起沫者。其泡质中空。水汁不匀。有似卵幕。（即蛋膜也）若水汁晕于四周。逼成无数圆形之小点，而星星不散者。则精华之所疑冱也。故水眼为旷代一遇之绝品。
　　窑变仿均。青紫交匴。如残烛之泪，涓涓下垂。
　　茶叶末纹理之佳妙。有若干（音甘）泥团之疏散于水中者。且其渐渐晕开。汇于底足，围绕周遭。直如鲜鱼腹皮之姿态流动。又于窑变外得少佳趣。若广窑釉汁。本系青灰质地。而有极艳之蓝色。晕成纹片，亦足为苹果色之款绿务者。助其后劲。
　　茶叶末以滋润鲜明活泼三者为贵矣。而泛于广窑乎。泛于茶叶末乎。
　　茶叶末黄杂绿色。娇娆（句）而不俗。艳于花。美如玉。笵为瓶。最养目。嘉庆窑小洒杯。抹红六字款。至无足贵。而能备赤金茄紫粉红抹红天青蛋青鹅黄硬绿及赭墨诸色。画笔亦甚有可喜者。（详见杯堂礼记）

　　【卷下匋雅十】
　　干窑瓷品。不但画碧睛椶髪之人。其于楼台花木。亦颇参用界算法命日洋彩。
　　笵铜为质。嵌以铜丝，制为花纹。中填色釉。厥为景泰蓝。范铜为质。不嵌铜丝。满浇釉汁。加以彩绘。厥为洋瓷。质系华瓷。笔法迥异。参用西算。有类界画，厥为洋彩。铜地而瓷画者。洋瓷也。瓷地而界画者，洋彩也。
　　道光窑人物。喜画无双谱。甚不见佳。
　　康窑无款小采瓶。作美人肩式。长不过三寸。杂画草虫。沙底螺纹十数道。雍正官窑小采瓶，式样甚多。以马蹄尊画二绿螭者为较美。
　　豇豆红之黯败如乳鼠皮者。（指康熙小瓶太白尊扁盂而言）积红之黯败似猪肝者。（指康雍干三朝盘盌瓶罐而言）虽有官窑六字款。而价亦甚低。若仿制之宾石釉。果其颜色鲜艶。虽斩新皿，物值又颇昂。公卿舆台。本无种子。人贵自立。岂不信哉。以道光彩画之殊绝者。且与康彩比贵也。
　　某一朝之玉器。其形式状态。亦略与某一朝之瓷器相仿佛。有黄玉盖盌。遥而望之。知为乾隆时代物。盖于其式样决定之也。
　　乾隆墩子式之三果彩盌。语其式样。则宽慱敦厚。衡其画法。则整饬工致。论其采色。则鲜腴停匀。亦普通之佳品也。道光仿制乃不差絫黍。非翻视款识。几莫之能辨。嘉道之抹红地十六子彩盌。直追康窑。是以价值。亦不甚相悬。
　　新瓷式様。以仿旧为能事。而旧瓷式样。又以翻新出奇。为画态极妍。于是乎一代，有一代之制度。一朝有一朝之精神。
　　雍窑东青钵缸。厥底浑圆。余所拟为不倒翁者是也。上有圆盖，盖内有双圈六字楷款。其舆豆青瓷豆复相同。
　　青花夹紫，盛于康窑。釉汁之最能耐久者也。或青云而紫尤或青斡而紫花。或青爪而紫翎。或青字而紫印。（贤臣颂之笔筒是也）此种紫釉。多夹绿点。直与釉里红无异。

　　【卷下匋雅十一】
　　洋瓷以乾隆朝有款者为最精。盒则锦地开光。小瓶则黄地。花朶皆系妙品。然不如女神像之珍秘也。
　　洋瓷款识，亦以胭脂红为佳品。天青次之。
　　乾隆堆料款。有天蓝鐡线篆。笔意精美绝伦。惟所画花卉。圃簇繁丽。略如古之锦灰堆。且多系黄地不如白地者之疏若纤秀也。白地花卉，以有翎毛或草虫者为弥旨。而西人固又不重白地也
　　一瓶之式样。千变万化。无有穷期。故瓶独尊于他品。
　　籞内瓶破，若沟中红叶，流出人间。瓷片作浅青色。质厚而麤。盖唐窑也。较之霜雪轻竖。扣如哀玉者。殊不侔矣。
　　均窑方式坐礅紫色亦美。而坯质泥松同符朱说。
　　宋紫最秾丽。至元世犹有鱼釉之称。然已婢学夫人。后此竟绝响矣。康红最嫣。超轶有明。雍窑亦颇能嗣音。乾隆以来。江河日下。故好紫者必推宋元。怡红者止于止于雍干。
　　粉定至沈静。而边有三魔。一犯之则蹉跌矣。曰黑边曰黄边。所谓紫口者也。曰铜边之三边者。古之所重。今之所轻。
　　墨釉狻猊。身如狮而角如羊。极有威猛。
　　釉之剥落者。彩绘之釉。其釉易补。纯色之釉。其釉难补。
　　苹果绿者。三百年物也。苔衣成片。杂以霞珠。寂坐丛台怪石间，沦茗焚香。眷言相对。较之明祭华贵，粉定幽娴，益觉隽而弥旨。
　　红瓷奇彩舷眼。不能过视者。盖明祭也。
　　祭红不始于郎廷极。厂人乃误为郎世寗。且以雍正干雍间之欧罗巴人为明人。又况郎廷极所仿者。以成化彩为最多。何独以祭红属之郎窑耶。明瓷红碗。类多铜镶其口。雍干时代。何尝有此制度。或曰郎窑乃南窑之讹。譬彼绿色底裹者。曰九江瓷。也官窑品物。无论采绘与色釉。今孰不自景德镇来者。而必于绿底绿里之瓷。乃区而别之曰九江耶。南之于郎。亦恐蹈望文生义之诮。今遇朱紫伟厚之器皿。若苹果底。若米汤底者。倘不以朗窑之名名之。则市人皆弗详所栺。且鲜不诧为倒绷孩儿者。呼马呼牛。余惟从众云尔。

　　【卷下匋雅十二】
　　明祭之鲜红而亮者。为玻璃釉。其黯晦者为桔皮釉。
　　明祭之鲜红而亮者。亦有厚釉薄釉之分。
　　红之中有绿。亦窑变耳。其细碎而凝结者。曰苔点缘。其饮散若烟雾者。曰苹果缘。
　　瓶高约二尺。口有双边。项较细而颇短。自肩及踵占七分之五。直若截筒圆径二尺弱，曰硬棒锤。上杀下丰。口巨躯短。长约六七寸者。曰如意尊。二十余倍如意尊之大。而有两鹿头为耳。彩绘百鹿者。为百禄尊。
　　似如意尊而肩长及项。项长及口。由瘦以入肥。而又苗条有姿致者。曰美人肩。似太白尊。而口大数寸。状如马蹄者。曰矮马蹄。盖水中丞也。
　　状似美人肩。而项短腹大。口颇侈者。曰玉壶春。
　　状似美人肩。而自口至项。均甚细瘦。并不以次递加。直至腰腹而突然膨脝者。为油锤。
　　形如油锤。而项甚肥。直下若截筒者。曰饽饽凳。
　　瓶高二尺许。口侈项较短。肩圆宽博，下及于胫。以次稍稍递减，自肩至胫占五分之三。胫与项相若也。口与底相若也。胫及于底。又稍稍加丰。则谓之观音尊。

　　【卷下匋雅十三】
　　器无论方圆。周遭量之。谓之圆径。对直量之。谓之直径。亦谓之对径。
　　康窑蓝缘皆绿浓厚。故曰硬彩。雍窑则浅淡而美观有粉故也。其无粉者。亦羼以他质之淡汁。在着色中。推为妙品。乾隆初年。去雍未远。倡条冶叶，不乏奇丽之观。中叶以后。深厚固不如康熙。美丽亦不及雍正。惟以不惜工本之故。犹足以容与中流。嘉道而降。画工彩料。直愈趋越愈下。而极精之品。犹自有不可埋没处。
　　万历五彩。草昧初开。往往显其拙相。康窑画笔老横。雍正一出以峭丽。皆非寻常匠手所能几及。乾隆惟以工致擅场。殆少奇趣。此事难细。亦颇关气数。不可强也。嘉道以后循规蹈矩。未尝不勉学步。而出神入化之绝艺。或几乎息矣。
　　康雍彩盌。边作古锦纹而开光三五。中绘花枝者。皆客货也。式样极浅。宜于张挂。论盘中之画花卉。更劣于人物。而杂绘牡丹锦鸡。此种康窑画笔。尤为麤率。千篇一律。所在多有。且赝品至多。极为可憎。若雍窑之面盆，往往并无款讥。而作彩花数朶。疏密相问。美丽殊伦。其盆又皆细沙底也。
　　康窑佳式之瓶。以颧音尊大捧锤为最多。然多系客货。有双圈底。有双圈秋叶底。亦有无圈无叶者。偶过有款之瓶。大都仿题成化。或且于款之四周。彩绘龙物。要皆一例豆彩。无所谓硬彩也。其所谓硬彩者。盖往往无款识也。豆彩成化款者。郎窑也。
　　康彩小棒锤瓶。画笔尤粗。若小観音尊。则不经见也。
　　粉定盂洗。凸雕花卉。而以双鱼为名贵。其双鱼之中，雕有篆书富贵大吉祥。或宜子孙宜侯王等字者。弥复难得。若康熙以前之白瓷大开片。而又有双鱼者。亦足珍也。

　　【卷下匋雅十四】
　　洗面者谓之洗(即面盆也)。其次洗手。其次洗笔。亦皆谓之洗。小至荸扁式之红孟。乃水丞耳。而亦谓之洗。故洗之大者曰盆。洗之小者盂。
　　乾隆积红。略分三时代。初叶似康雍。末叶似嘉道。嘉道之积红。已属亡赖之尤。再后即无所谓积红者也。
　　何以谓之豆彩。豆者豆青也。谓釉色之青。如豆青者也。豆之青者。有深有浅。厥色亦至有不齐。大氏淡于康窑硬绿也。纯色曰豆青。杂以他色曰豆彩。康窑之仿明人物,颇多绘画豆彩者。大氏杂彩花纹独以豆青一色,占其多数。故别其名曰豆彩。豆彩始于康熙,盛于雍正。而式微于乾隆。嘉道以后。殆未之见也。或谓豆彩声价。远逊粉彩。盖又不尽然.豆彩花样,如果与硬彩无异,诚不能及硬彩之昂贵。至于粉彩相较量。更当以画手之工拙为论。断非仅就彩色言之也。彼次等官窑之盘盌,往往点绘花纹。无所取义。近似攒凑观者。视如劣品。遂有目豆彩为逼彩者。言其彩色碎点姘逗而成者也。亦名之曰鬬彩。言杂彩鳞比。若鬬者之争竞激烈也。古者瓷学迄少专书。辽村贾胡望文生义。洵可哂也。
　　豆彩言人人殊.大氐市侩俗流,转相附会。古书散佚,久而失传。近代绩学之士.又都有力者尠也。其稍有力者亦见不及此。鹜远谈高.罕有专家之考据。自笠亭传本外。此调乃成绝响矣。至祭红积红。均以宝石为垩泽。笠亭犹不免自歧其说。矧其下焉者乎。尘星之晕成黄色。自为片段。若炒米釉者。或亦谓之鹧斑。不独兔毫琖可与嫓美。近出建窑鸟泥变盌。类多有兔毫者。
　　有釉里红。有釉里蓝。有红蓝相间者。有独为蓝色者。

　　【卷下匋雅十五】
　　乾隆之釉里红。亦偶有苔点绿。然退化甚锐。后此则真黯淡无聊者矣。
　　苔点绿始于宣德。而迄于康熙.若雍窑之粉色积红。偶难苔点。亦殊患有尘星也。
　　尘星在白瓷中。为历年久远之证。若羼入苔点绿中。殊为减色。
　　宣窑之苔点大而鲜。雍窑之苔点细而暗。
　　若晕成一片之苹果绿。惟有康窑有之。此其所以独绝也。近世欧美所发明之新理。必非亡谓矣。
　　雍窑之美人祭乃祭红之淡而艳者。美人霁其俗称也。康熙实只有苹果绿。初无所谓美人霁。沪滨以美人祭属之苹果绿。不误而误也。祭红之淡而艶者。有似牡丹之嫩蕊。熹微朝露。而又光采焕发。至为匀净。丝毫不杂以他色。
　　豇豆红与茄皮紫之所以分别。辨色甚易。而名言甚难.豇豆在若鲜若黯之间。过鲜则为茄皮紫。稍黯又成乳鼠皮。语其难能可贵。至于不能形容。宜乎世之重苹果绿者。相提而并论之也。
　　登峯造极。各有独到之处。而不能以相掩也。曰均紫。曰宝石红。（即有明之祭红国初之红郎窑也）曰频果绿。曰豇豆红。曰美人祭。（皆积红也）曰胭脂水。曰雨过天青。曰粉定。曰吴十九之卵幕杯。至于硬彩粉彩。则又争妍竞胜。各出其奇。不可执一端以为言者也。
　　别致而有特色者。曰粉定夹彩。曰胭脂水夹彩。曰凸雕粉定。曰葡萄水。
　　若积红、西湖水、秋葵绿、茄皮紫、新桔抹蓝、生蛋黄、鸡油黄、窑变仿均、抑其次也。若茶叶末、鳝鱼黄、古铜彩、东青、豆青、影青、又其次也。下至积蓝鱼子蓝抹红建瓷之属。又次之次也。惟青花一种。优劣相去万万。亦正与五彩同。

　　【卷下匋雅十六】
　　有一种盘碟。表里皆如浓深之积蓝。而釉质发亮。亦名曰玻璃釉。康雍干三朝皆有之。略有似于毡包青也。
　　料质烟壶。有倭瓜（即俗所渭北瓜也）瓤。西瓜水（红色）各色。而瓷质曾不经见。（余不贵料质烟壶，而有时亦破蓄之者。则以瓷品瓶件所未备之色。不得不借料质烟壶，以弥其缺憾也）
　　轮隆古月轩料器。彩画之工。旷世一遇。若瓷器之填料款者。亦只祗曰仿古月轩款耳。不必其轩中藏庋之品也。
　　明祭之与郎制。后先晖映。桔釉不如亮釉。薄釉不如厚釉。
　　宣红桔釉近紫。虽甚黯晦。实颇高于郎制。
　　红瓷大颧音尊。及盘盌之属。无论苹果底。米汤底。皆有仿哥冰纹。大氐朱明故物。其白釉涂底。而并无冰纹者。或又郎制为多。雍正朝。年希尧所制青花小罐绝伙。彩瓶亦精致。今世肆中惟一种积红小瓶。目为年窑。他不之省也。
　　雍正官窑大瓶。式样略似如意尊。所画红梅水仙石草地。与雍窑过枝彩盌甚相似。有天竺豆而无翠竹。此其小异者也。水仙精妙绝伦。葳蕤垫角。尽态尽妍。梅树下鹌鹑厥数有九。三只在地觅食物。二只交翅宛颈。两吻相接。其一高张两翼飞且行。又非脂水宫盘所能几及其矣。
　　后周雨过天青。不可得而见之矣。赵宋所仿之青瓷。即今所谓东青者也。宋哥弟窑之雅靓者。殊耐人咀味。
　　日本绝重广窑。谓其国某氏来华所制。声价乃过于宋均。亦好事者欺人之语耳。
　　积红器皿红釉中，杂现白花。微微凸起。乃本色之釉。命曰露骨。而以蝶形为雅饬。即博物要览所载西红宝石，烧出鱼形者也。

　　【卷下匋雅十七】
　　影青双龙小杯。凹雕大明宣德年制楷款。而款上又颇罩有釉汁也。
　　纯庙御笔所铃极小玺章。上圆而下方。圆者阳文（即朱文也）曰干。（用卦文三作画）。方者阴文（即白文也）曰隆。亦多有施瓷器者。
　　康熙彩瓷之画人物。女不如男。文不如武。
　　胭脂水两面色釉之器皿。最为殊特。宝与夹彩珍品。同称罕觐。雍窑海棠圆式小碟。直径可四寸。六字双圈楷款者。四角各有凹直线一道。鲜艳殊绝。
　　凡所谓六字款者。皆大清某某年制六字。所谓双圈款者。皆大字楷书。圈作圆形两道。其方圈两道皆小楷也。篆书六字方式者。俗谓之图书款。
　　万厯小酒杯四字楷款。画两儿于上。一衣抹红。一衣豆绿。绿彩尤鲜明。亦希罕之品。
　　康窑影青双龙怀。虽不如吴十九卵窠之精。亦颇称难得。雍窑豆彩番莲杯。嵌有喇嘛奇字者。式様尤极可爱。
　　雍窑天青酒缸。高五六寸。口径三寸，弱底径二寸，强底系六字。篆画凹雕。款上蒙色釉，亦贵品也。
　　雍窑积红酒怀。内作鸡心窠（杯心圆而略深，以次边鋭谓之鸡心）者。式样绝美。六字双圈款。沿口泛白色。在积红釉中。亦最为鲜妍。式样最小，宜斟汾醸。子在王城二十余年。特仅一遇耳。
　　成化四字款酒怀。冰纹入骨。颜色葱翠。俗之所谓绿郎窑者。紫口铁足。世人乃不知实贵。
　　六字款横者三行。直者双行。
　　东青唾具。雍正六字篆款。高尺余。口径半尺强。牛毛纹绝雅余。又神似甚矮之花觚也。

　　【卷下匋雅十八】
　　雍正仿均花盆。状如灵芝。大如扫帚折。而有四足。篆款极优美。
　　雍正仿均。以淡色东青为质地，和以紫釉。散如杂星。亦颇夹灰墨小点。而青紫交晕。天然浑合。甚难觅也。
　　釉质甚平。而内现麤纹。屈曲蝠折。若蚯蚓之走沙泥中。均窑汝窑皆有之。均窑之莹润而直下者。则谓之泪痕。鉴家辨乎此。恒决为真宋物也。
　　雍窑扁瓶。腹之左右。两端作圆形。口横而方。较腹为小。底相若也。双耳式若飘带。柬青色。牛毛纹。古趣盎然。耐人寻味。
　　圆锥之稍长者。高及尺。肩从博。左右各有半圆形。盖凸雕而罩以釉汁者。俗谓之日月罐。以东青色乾隆篆款者为多。惟康窑始有积红耳。
　　深绿之有椽眼者。谓之新橘。（橘之未黄者也）近墨者为丽裙。近黄者为蟹甲。此三者为一类。
　　瓜皮缘分二种。一小开片。一无片。而皆有光彩。
　　雍窑新橘小缸。表裹一色。周身髪眼。细沙底。刻篆款其上。
　　抹红款甚不足贵。而慎德堂独为秾艳。楷法亦不恶。
　　广窑凹棱小酒杯。中有篮晕。外有极淡色之朱砂斑。若指螺所印者。价值奇昻。
　　乾隆积红美人肩式花瓶。六字篆款。颜色微紫。而有金彩梅花。笔法良美。其特色也。
　　绿瓷造端于青瓷。绿之浓厚者为瓜皮绿。为新橘。其微黄者为蟹甲青。稍黑者为龟裙。若鹦哥绿则近于浅蓝。亦殊葱翠。然不为时论所重。若葡萄水。若频果绿则超超玄箸矣。秋葵绿，舆西湖水二者亦颇足珍也。此外茶叶末。又分深浅数种。且有鼻烟舆菜尾之殊。殆难可一二数也。惟豆青一门。宜以绿色当之。若东青鱼肚白则渐远渐淡。入于素瓷本色矣。频果绿不在诸绿之中。而独超然于诸绿之土。不亦奇耶。

　　【卷下匋雅十九】
　　积蓝玻璃蓝（即亮釉之盐）最深。有芝麻星者为子蓝。天青乃蓝色之甚浅者。东青色颇淡。而可入于蓝可入于绿。
　　积红夹彩一种。宣窑时一见之。较胜于祭红之夹彩者。何也。一开片一不开片耳。
　　明祭有玻璃釉。种蓝有玻璃釉。窑变亦玻璃釉。
　　有一种小罐。釉质略似芝麻酱，底系螺纹十余道。中微凹而有光线一道。闪皪活泼。在若隐若现之间，名日指南针。无纶如何摆动。光缐所指方位不移。特晃漾如空际金蛇，不可捉摸耳。此等绝艺。云只一人能为之。盖在雍正年间云。余曾于某先生座上。一觇其异。
　　雍窑粉彩盘碟于牡丹门。无美不备。径寸者。三寸者。五寸者。七寸者。三寸又分二种。或平底。或凹底。各极其妙不相掩也。
　　有一种小虫。翠羽红襟，织丽波峭。头尖如舵尾。两眼微细。生于锐额之顶上。双须较短。能飞而不能呜也。余儿时。軓闻塾童呼其名曰桂花贲胭脂。盖随俗沿傅无开典要者也。此虫入画绝少。绢绣颇不经见。道光浅蓝款之中盌。绘有此虫。又杂以豆花蝈蝈之属，光采甚都。
　　鹦哥绿。甚不似鹦哥也。色微近于浅蓝。宜正名日翠羽。然较其秾艳。又弗若真翠。具新制夺古。无足贵也。
　　有一种翠地紫纹之垩质。细碎若鱼子。或若鸡翅木之纹理。市侩强名之日均釉。殊可憎也。
　　宜兴砂皿。上罩釉汁。多甜白淡青二色。乃欧氏所仿。曰宜均也。或以属之瓯越误矣。欧氏原制。尚有可观者。后人转相摹拟。纹片日益琐细。亦殊可厌。

　　【卷下匋雅二十】
　　广窑谓之泥均。其蓝色甚似灰也。日本以为其古先国人。来至吾华。手所创制。特宝贵之。宝无根之谈。近则方寸小品。几于媲价苹青。亦自有说以处此也。于灰釉之中。旋涡周遭。颇露异采。较之雨过天青。尤极秾艳。目为云斑霞片。不足以方厥体态。视彼窑变泪痕。若零雨之直下者。匪可相提并论。洛神赋曰。神光离合乍阴乍阳。彼其潆洄。缭绕之姿致。以苹青之珠晕例之。斯其流亚者欤。又有时于灰釉中露出深蓝色之星点。亦足玩也。
　　以绿里瓷（即俗所别为九江瓷者也）伪具.作为酒器.至猥极亵.万于鞵杯.而西人嗜之，蔑矣。
　　葡萄水甚似西湖水。而市俗所名为西湖水者。色又近于松花石。并不似西湖水也。且有略泛蓝色者。
　　蓝与紫相和。而蓝色浓厚者。谓之毡包青。德人嗜之。
　　余他书所载青范花。不注时代。皆康熙之无款者。大氐双圈。或圈内有秋叶者。
　　乾隆大字篆款天球瓶。青花夹紫。桃实嫣然。
　　雍彩花卉。干作墨彩。久而褪落。面盆画有络律娘。意态生动。不减康窑之蝈蝈也。盆底有指螺印数页。是其特色。
　　康窑七寸碟。四围淡赭锦纹。分嵌万寿无强篆字。盖六旬庆典所制。以赐大小臣工者也。画笔各体皆工。人物乌兽山水博古。乃无一不备。而以花卉草虫为绝生动。且贤于雍窑彩盒也。
　　康窑青花粥罐。左右各有雨眼。以穿铜环，故不甚可贵。而画笔生动，颜色鲜艳者。亦颇为鉴家所珍。

　　【卷下匋雅二十一】
　　雍窑天青渣斗舆圆盂。皆堪实贵。供盘细腰丰跃跃之内层。六字横楷款。笔法整饬。近出天青中盌。表里一色。质薄而色丽故可藏也。
　　供盌作鱼肚白者。裹外凸雕古纹。精美无伦。亦雍窑也。
　　雍窑天青高酒缸。质绝厚而色殊浅淡。高半尺许直径三寸弱。底径二寸弱。外容舆底一色。底有阴纹雕篆六字。罩以釉汁。亦有作鱼肚白者。
　　小花浇之似爵者。可用为酒器也。
　　道光窑墨床。每画一人牵懒驴过桥。极有种态。若茗盌所画骑驴少年。频拖辨髪。则康雍所未有也。康雍所画风雪寻梅之一翁一僮。又非道光窑所能几及者矣。
　　蟹甲青以雍窑为最美。有瓶垆盆罐之属。
　　古瓶何以无底。晋人赛会。以媚偶像。壮夫义手于腰。短衣健步。用示威猛。复以铁縆围于腰际。绕臂膊而出诸肩上。肩有瓶。铁縆从瓶底上出瓶口。则敲碎瓶底。以贯穿之。更饰彩衣小儿立瓶上。大抵装点戏曲。命之曰台阁。铁縆至末渐细瘦。又缚于儿之腰际。儿赖以不坠。于是以台阁媚神者，崴必壤多瓶。不问其为康窑，为雍窑也。嘻其僿矣。
　　康熙硬彩蟋蜶罐。每画故事一则。山水树木。俱有精神。盖上亦画人物。内容沙痕细腻。底则隐隐现有螺纹。皆康窑磪证。题识系青色楷画绍闻堂三字横款。笔法浑成。最有别趣。倘用作印泥巨合。亦殊奇特。

　　【卷下匋雅二十二】
　　硬彩草虫大盘。青花窄边。拙存斋三字直款。康窑也。
　　静镜堂三字直款子天青小酒盌。乾隆窑也。内有青花番蓬。画笔亦甚古雅。
　　豇豆红之于茄皮紫。差别在几希微忽之问。茄皮紫之于毡包青也亦然。
　　玉仿铜。锦仿玉。瓷仿锦。四者迭互为用。而铜器之式样。又出于陶。乾隆六字脂红大篆款之洋瓷巨盘。封径几二尺。四周黄地碎锦纹。约及四寸。工细殊绝。背面亦然。盘心画海屋添寿之属。仙山楼阁缥缈凌虚。盖参用泰西界画法也。敷彩之精。用笔之奇。有匪夷所思者。吾恐孟俯十洲。均当望风低首。惜当时不著作者姓名耳。粉定夹彩小罐。浆胎极轻色又洁白。盖干窑未开片者。仿成化四字款。墨彩殊艳。盖上亦有彩花一圈也。
　　雍窑积红大小花盆皆系圆式四字款。其有三足小盆座。（句）底系色釉六字款。尤为纤秾可喜。
　　西人于青花。笃啫番莲。康窑则有小渣斗。小观音尊。流光正碧。独称妖冶小观音尊高及尺。其细颈而博肩者。尤为奇特。
　　康熙无款采盘。有画后赤壁贼者。笔意苍雅。又非武装人马所能雁行聱价者矣。
　　盌有作仰钟式者。谓如钟之倒置几上者也。
　　祭红夹彩。振古所希。惟宝石釉之开小片者。尤不宜于人物。
　　均窑洗外紫内青。蚓纹呈露。底抹芝麻醤。有横镌永安寺。直镌悦生殿用七字者。殆圆明之役。流出人间者欤。
　　海王村旧名燕下乡。辽御史大夫李内贞之墓在焉。
　　瓯窑之冰纹古靓者。又非欧氏阳羡砂所能摹拟。

　　【卷下匋雅二十三】
　　胭脂水有款小瓶。绝不俓见。其有似如意尊而稍大者。高及尺。雨耳颇肥如象鼻。然彩釉汁不甚鲜美。且略有疙疸。盖雍正客货也。脂水只有小盌碟。偶遏遇水丞。诧为异宝。可见此种彩料之难得。
　　奶子盌之青花无款者。盖卑之无高论。
　　宋瓷亦有奶子盌。檐矮而质厚。当时不必以盛牛乳也。而满现紫黑色之淡斑。且有细碎纹片。或曰安南瓷也。
　　积红即祭红。同为祭品中贵重之器皿也。祭蓝亦然。(今惟以积蓝称之)自项子京古瓷图说出。遂以有纹无款之宝石红为祭红。而以无纹有款之鲜红为积红.俗亦有以积红作醉红者。又谓之鸡红。不知语其血其冠其羽也。大氐随其品色以定名称。望文生义。通人嘲之。
　　乾隆初叶款系楷画。中年以后。始用篆昼。
　　雍正初叶。款系圆圈。季叶乃改用方圈。
　　康熙小红合。非用以感印泥也。私家仿制。每舆官窑无别。亦以盛荳蔻砂仁之属。
　　茶叶末一种。雍正乾隆皆凹雕篆款。新橘则系细沙底。而雕款不罩以釉汁。
　　茶叶未一种。本合黄黑禄三色而成。以雍正仿成化者为贵。然则成化之有茶叶末也明矣。仿明者略偏于黑。雍正官窑则仿于黄矣。而尤以绿色独多者。最称希罕。盖乾隆窑也。嘉道以俊。取人憎厌。亦莫名其所以然。大氐色黯败而扳滞。釉汁不润。质又颇麤。顾康熙一代。不见有茶叶末之瓷品。抑独何欤。
　　瓶之碎者。瓶底可作小盂。瓶身可改带版。其尤碎者。以装画也。盘盌之属亦然。

　　【卷下匋雅二十四】
　　笔筒之大者。宜作花盆。其小而矮者。亦可代酒杯也。雍正小酒杯。口侈底敛。式样极美。六字楷画款。以素他无花着为真品。然不甚可贵。其有彩画鹌鹑芦苇者。景色甚佳。仅墨粉淡赭数色。不可多得。惟虑有后上彩者。（所谓真坯假彩者也）
　　雍干青花官窑。多作串枝莲者。颜色较浓。画亦少味。故声价亦为之不掦。
　　雍正官窑红梅过枝盌。双圈六字天青款。斜枝远出。亦画有鹌鹑二双。杂以草石。舆脂水吏夹彩官盘。盖出自一人之手。益足信官盘之为雍坯干款矣。（详见钵庵忆语）
　　康窑大笔筒。乃有淡描媟嬻之画。可以为亵矣。
　　康窑白罐盖有顶如桃。周身疙疸釉。颇称雅靓。盖德化（建窑也）之旧者。今德化所出白瓷花盆。瓷质雪白。价亷而式様不俗。
　　康窑无粉彩。而御制料款之盌。则有粉彩。而又浑成耐久。不似雍干之易于褪落。且有粉红为地。夹绘他彩卉者。尤为难得。盖脂水之醲醨者也。孰谓康熙朝无粉红并无脂水耶。亦惟见之于御制饭盌而巳。
　　万历朝多彩瓷笔管。上画云气。且有蓝款。而康雍无之。惜其笨重也。至若五色龙之笔格。则又诋为麤材矣。
　　雍正凸螭豆青大盘双圈六字款。近出最穆。皆官窑之仿龙泉者也。
　　康熙彩画。其红为深色之抹红易于磨擦。乃反谓之硬彩。盖指蓝绿各色不杂以粉质也。其蓝绿二彩，堆起甚厚。时亦有暴（舆凸池爆釉略有不同）裂之患。若龟拆者然。是又釉汁太净。黏力减少故也。

　　【卷下匋雅二十五】
　　素瓷有四种。一为粉定。以浆胎为正宗。瓷胎者次之。一为白釉。而内有影青雕花者。（亦有刻花者）一为白釉，而内无影青雕花者。而吴十九之卵摹杯，犀尘肉色。（略有红意）薄无可薄。则又贵于粉定。一则显露胎骨未上釉汁者也。其于卵幕各有影青不影青之别。大氐影青者质必加薄。粤若填白。（盖堆花之属作甜白者非）则凸雕（印花绣花之类是也）之亚也。
　　干窑背壶式之瓶。多画串枝莲。及花鸟果品。亦殊可赏也。
　　有一种泥金釉之瓷品。厥状类钟。而无追蠡。且顶上有孔。又一物形如巨钵。而浑圆其底。并无圈足。仰而置诸几上。则东西摇曳。乃真个不倒翁也。上绘杂彩。釉汁甚美。皆纯庙时物。然不知其何用。以意揣之。金釉者当系浆糊之盖碟。碟已失而盖尚存。其似钵者。或系墨罩菜罩之流亚矣。然不透空气。甚不宜于夏也。盖雍正东青钵。多有作此式者。上有盖。盖内有款。可以盛棋子。锦座或檀架宜可以承之。不必其有底足也。此则状式过巨。必非盛棋子之用。乾隆款红中盌，以有鸡心窝者为贵。小酒杯之有窝者为尤贵。宋定明祭。及仿哥。皆有纹片。而夹以彩画。甚无谓也。纹片而施于观世音之面部。则弥为无理。
　　彩地彩花。谓之夹彩。要贵于相因相避。如粉红地者。花必天青。天青地者。花必茄紫
　　康熙马蹄尊式之尺许小瓶。长项巨足。两面各画巨蝠。厥状极蠢。蝠色有似釉裹红。亦杂现绿点。虽有官窑六字款而聱价不高。其有釉裹红花朶。而名为矮马蹄者。涤去长项粗劣之状态。堪舆小酒坛式之水盂并重。
　　康熙官窑六字款之小罐短项小口。只绿叶数片。釉裹红花一两朶。厥名曰小酒坛。价稍逊于矮马蹄。状则罐也。用则盂也。
　　马蹄尊有二种。一为瓶一为盂。盂口巨，瓶项长。瓶价低。盂价昂瓶。有项。盂无项盂之画似小坛。别其名曰矮马蹄。红花碧叶固优于两蠢蝠也。

　　【卷下匋雅二十六】
　　歴朝瓷画人物。其面目神采。大氐相同。缘当时画手不过一二人。惜姓氏不传耳。至运笔不同。代有宗派。不独石树花鸟。颇分王恽也。
　　北人呼龟为忘八。色釉之有龟裙。俗乃谓之忘八绿（北音谓绿若虑）宜乎。吾宗剑潭之嘲为不雅驯也。
　　康窑御制饭盌。有淡红作粉色者。非客货所能有也。厂伙皆知康熙无粉彩。焉知康熙之粉彩，绝无暴裂褪落之虞。以视雍正官窑尤为难能可贵。第寻常康熙官窑，已不见有粉红之影响。况客货耶，志之以穷其变。
　　窑变器皿。有碧色玻璃釉。堆厚若绿晶者。殊可宝也。近虽伪制绝伙。而能仿雍干之窑变者。则未之一见。
　　宣祭之变绿者。惟盂独多。丑其词曰翻江。要亦大有不同。譬如盂绿而沿口泛红若缐一圈者。边檐宽博。口径甚小。质多麤劣。盖嘉道以后所制之劣品。若盂绿而中心泛红。乃窑变之奇特者。式如康窑之荸荠扁。釉汁精美而滋润。国初佳皿。仅一见之。未宜漫加菲薄。其有芳烈拂拂。发为古香者。尤足舆频香馆之康窑红合。并傅不朽。皆绝品也。近日赝鼎纷陈。被欺者众。又非嘉道以后之劣品。所可同语者也。或曰翻红乃矾红之转音。解人不在兹乎。
　　宣祭小孟。苹果底而底有红釉一片者。亦希世珍也。
　　康熙仿明款之豆彩。大抵郎制为多。往往绿色含有渣滓。盖余膜会等之料也。雍正官窑则不然。特用甚佳之釉质。以供其挥洒。故精粗美恶。万有不同。所谓斗胜者非欤。至其余用之料汁。或时作次等器皿之用。亦不画系上品。所谓姘逗之彩点者也。以斗释豆。以逗解豆。均之一音之转而巳。

　　【卷下匋雅二十七】
　　青花大笔筒。或者用以种花。可谓善于作用。康窑四体画笔筒。多写王铁箫圣主得贤臣颂。款系釉裹红篆画。作熙朝傅古四字。颇杂绿点。行楷又有多作圣教序者。
　　乾隆胭脂水酒杯。系海棠方式。内外舆底皆一色。四角各有深凹缐一道。质地甚平。而釉汁深紫。沿口灯草边。底沙绝细腻。亦可贵也。置诸海裳式小碟中。直是一家眷属。
　　海棠式成窑压手大杯。有紫垣仿制，有真成化窑。但真者绝少。
　　有宝石红[即祭红也]。有朱红[又曰鲜红即积红也]。有美人祭[即粉红也]，有豇豆红[近于茄紫也]。有胭脂水，有抹红[即珊瑚釉也]，抹红亦分两种。其带黄色者。直同于杏子衫矣。若频果绿。则鲜红之化身。不可方物者也。
　　康窑山水似王石谷。玄雍窑花卉似恽南田。康窑人物似陈老。道光窑人物似改七芗。
　　菜盘有四季花果。而果盘则数止一双。果盘之画鸟盘各二尾者。乃具有飞鸣食宿之态。此其明徽也。
　　有紫建。有鸟泥建。有白建。
　　明建窑之白地者。瓷质颇厚而映日照之。能见指影在外闪动者。非雁鼎也。
　　近世有以真正粉定。用后上彩之法者。其彩必不鲜。非不能鲜也。不敢鲜也。不敢鲜也。鲜则露其为雁矣。
　　青花印合。以宣德为上。成化次之。正德嘉靖之画法。皆不能及也。若雍干官窑，膛乎后矣。
　　粉定而描以青花者。印合为独多。他器亦有之。亦夹彩之遗意也。而惜乎粉定印合之，绝无夹彩者也。

　　【卷下匋雅二十八】
　　宋定圆斗式之小孟。纹亦凸凹如藤斗。
　　民间所卖之瓷器。厂人则谓之曰客货。凡所以别于官窑也。官窑之尤精者命曰御窑。御窑也者，至尊之所。御也窑也者妃嫔以下之所得用者也。
　　曰馒头。曰饽饽（北音读勃曰波）皆厂人象形语也。即馎面之类
　　梵音谓脂益为多罗。疑即钵也。
　　宣红之有款者。厂人亦沿项子京之说。呼之曰积红。其无款而宝石釉者，则误呼之曰郎窑。
　　万塺有所谓宝石红，而无所谓积红者。康熙有所谓积红，而无所谓宝石红者。惟宣德兼之。
　　厂者琉璃厂也。京师骨董市场也。是曰辽村，辽之海王村也。亦曰燕乡，燕下乡之海王村也。
　　西乡青花重仿古。而五彩则重武装。
　　明彩之不如康彩者。瓶式劣也。
　　宣万无款宝石釉。亦有娇娆如娃娃脸者，又皆谓之美人祭也。
　　雍正蟹甲青之器皿，有黑色篆款者。
　　厂人所称广窑以沙泥为胎，故谬曰泥均。其产于宜舆者，又曰宜均。泥宜者相近，而阳羡砂遂舆广窑混合矣。
　　成化而有篆款，乃凹雕上釉者也。
　　以鳝鱼皮色为较多。或曰雍正仿也。
　　康熙末叶。彩画盘碟。有中央藻绘。四圈空白者盖巳浸入雍正矣。故验其采色碓系康熙，而款识则雍正也。
　　宋官窑绝不经见。铁足鳝血纹之押手杯。则异宝也。世人罕能识之者。若厂村所谓哥舆龙泉。大氐明仿为多。

　　【卷下匋雅二十九】
　　雍正之粉彩仿成化者。其盘碟之属。类皆中央藻绩。四周空白。且于空白内，雕有影青螭虎。
　　康熙苹绿小合。以盛荳蔻槟榔之属。不必其为印泥池也，若属之于匙着三件。则小劈沈檀。此其部聚。有瓶有合。何独无小炉也耶。殆不然矣。
　　印合重哥窑。若泥均亦可喜也。雍正之仿哥者。聱价不在东青下。宋龙泉之佳者。日本人谓之砧手（手者式样之谓）
　　磨盘式之印合。古所谓甘蔗段也。
　　宋窑粉定圆印合。式样极扁。殆如两片厚瓷。周遭圂笋合缝。内容征凹。其底下一片。略有圈形之足而巳。
　　绿者、谓之苹果绿也。而厂人于竟体朱红者。亦以苹果绿呼之。粉红者，谓之美人祭也。而沪商之于竟体变绿者。亦以美人祭呼之。绿点者。谓之苔点绿。其款若绿雾者。则谓之苹果绿。厂人则不知有苔点也。而概以苹果呼之。
　　无款宝石釉之宣祭万祭。舆宣康两朝之积红。其浅淡似桃花者。则皆谓之美人祭。西人又呼美人祭为桃花色也。牡丹芍药。亦无非形容其粉红而巳。
　　九江瓷者。景德镇窑之通称也。官窑胥于是乎出。此外若越、若建、若广、若均、若汝、若定。或几乎息矣。
　　康熙苹果绿六字款之印合。初年两行。行三字。中年三行。行二字。皆无圆方边缐者也。
　　慎德堂瓷器皆抹红楷款。亦有金款者。
　　宋之粉定凸雕者。翔鳯固不如鱼藻也。其作桐油色者又不必皆为玛瑙釉。

　　【卷下匋雅三十】
　　俗以泥均为广窑实则二物也有细纹者。宜舆砂居多
　　广窑有似景德镇者。嘉道间十三行开辨。初筑有阿芙蓉馆，其所设茗盌。皆白地彩缋，精细无伦。且多用界画法，能分深浅也。
　　棒锤名称俗恶已极。再有软硬之别，可谓至蠢极鄙。然厂人象形相沿巳久。亦实无以易之也。
　　瓜皮绿，有绿裹者其乾隆窑欤。
　　宣祭中有葡萄水一种。外碧而内紫。（句）釉垂垂如漆，光亮而满含唾星。其香尤烈
　　康窑有以鱼子蓝为质地，而夹填釉裹红三果者。
　　古窑釉汁往往露其瓷骨。其露出质地之较小者，谓之缩釉。
　　釉形相亦有长短麤细之不同。大抵明瓷较长，康窑较细，雍干官窑已绝少缩釉者矣。
　　宋元釉汁。往往不到底足。其露出瓷骨处。皆大块片段。且多半有釉半无者。
　　抹红之盘，厥色甚深。开以青花串枝番莲，古雅名贵。真明瓷也。
　　庚子后流出蛋黄果盘。触眼若新，有弘治款，有雍正款，雍正又皆夹有青花也。
　　有以细眼如尘。为瓷地之粟纹者。殆不然也。
　　宣红之有纹无款者，曰宾石釉。无纹有款者，曰美人祭。
　　宋土定纹如鱼子。然不害其佳。
　　有一积正德款龙凤印合。香味甚浓。非瓷质所发香也。蓝当时以盛髪泽（即梳头油也）者。曰油香也。
　　有一种浆胎青花龙凤之祭品。若豆登之属。其底足露骨虑。往往有异香。若藏香也者。

　　【卷下匋雅三十一】
　　红花浇非用以致祭也。仿其色焉耳。
　　别致云者。厂人语也。犹言逸趣也。此二字虽俗。故可以傅世。
　　明代祭红分两种。宝石釉者，无款识，或红或紫。俗所称郎窑者也。其有款识者，以康雍干三朝言之，所谓公惭卿，卿惭长者也。若宣德精品。则又崔颢题诗矣。
　　宝石釉之祭红。乃有似于小开片。
　　康彩饮中八仙酒杯。小者多系官窑。画笔特为生动。彩亦精美，极为难得。其高数寸者。皆民窑也。
　　日本人重泥均。而以有纹者为贱。细如鱼子者为下。盖纹片细碎。乃阳羡砂之上釉者。欧氏之所仿也。要不得以广窑目之。
　　西洋亦重东青舆天青。而皆以无纹片者为贵。
　　嘉靖青花。有绝秾艳者。画笔亦美。盖官窑久藏内府。近始流出者也。若用之径久。则光彩就晦矣。
　　宣德有款之积红大盘。有质厚而式巨者寻是以推。则大瓶大壶之属。时必所在多有。
　　近世亦偶见越窑小盌。其色微青。两面透映。所谓越瓷如冰者也。其殆唐窑欤。盌有龂缐纹甚多。惟卷口不卷口。与古说有异耳。纹如袜缐。短细而屈曲者。谓之断线纹。唐窑有之。垩泽垂垂直下者谓之泪痕。蟠屈麤拙者，曰蚯蚓走泥印。宋窑有之。若水眼。若棱眼，宣红有之。
　　票纹。盖即橘眼棱眼之类。曰如灰如面者。殆非也。
　　歙县程啠。字埾跂者，所著窑说，类舆朱琰陶说相同。而不及朱说之富。朱说亦有蓝本。政不知其孰先孰后也。惟程说内。有宣青为麻叶青二语。乃朱说所无。余皆舆朱说无少区别。练川唐氏。窑器肆考。于朱说互相出入。较朱说尤多。

　　【卷下匋雅三十二】
　　项子京瓷器图说。为西人所重。绘有英国文字。其称祭红为积红。自后乃有鲜红宝石红之别。南村随笔。以祭红为祭品所用。理故可通。当有所本。项说或仍音之转耳。
　　隆庆顺治瓷品绝少。隆庆青色秾艳。画笔幽靓。顺治淡描美人。其衣带裙褶。飘飘然有凌云之气。
　　坯之坦口拆腰者。古谓之压手怀。今之所谓马铃式（俗谓之铃铛杯）者也。后人以压手杯专属之于甓盌。正必其折腰也。
　　南村随笔。谓正德弘治隆庆三朝。皆有宝石釉之祭红。而沪人专以属之宣德万历。其于郎紫坦之所仿者。正复相思。笠亭陶说亦不详祭红舆积红之区别。至祭红何以无款。朱氏更未叙及。
　　朱说所载隆庆藏器。美不胜收。今则青花琖托一枚。好事者亦珍同拱璧。
　　兔毫琖即鹧鸪斑。第鹧斑痕宽。兔毫针瘦。亦微有不同。或称近有闽人掘地所得古琖颇多。质厚色紫黑。茶盌较大。山谷诗以之斗茶者也。酒杯较小。东坡诗以之盛酒者也。证以蔡襄茶餯。其为宋器无疑。曰瓯寗产。曰建安所造，皆闽窑也。底上偶刻有阴文。供御楷画二字。格古要论。谓琖多瓷口。则不折腰之压手杯也。
　　慱物要览。谓宣盌红鱼。系寳石为未。宜即今之釉里红也。釉襄红也。釉里红又舆项说之积红无异。然则子京所说之积红。舆南村所说之祭红。自是一物。但造法舆胎骨不同耳。若事物绀珠。所称鲜红土绝一语。宝石果得以土视之耶。
　　有明祭红之胎骨。（瓷之本质曰胎骨）最为坚致而洁白。
　　西珐音同。西红宝石。或即碧霞珐耳。

　　【卷下匋雅三十三】
　　宋均之无紫而有异光发现者。盖仿柴天青之佳品也。何必玫瑰紫始为悦哉。今以月白俗名污之。謲妄甚矣。盖世人俚语。不知世有紫窑者也。
　　私家制作。以堂名人名为佳。不宜用公司字样。
　　粉彩有天然生成之淡红石质。不必皆以白粉料犀入红釉之内。大红鲜红。皆宝石釉也。（今则专以寳石釉属之明祭）一道釉之器皿。最为珍贵。康窑非御制饭盌，不肯轻以寳石釉施诸彩画。其明微也。御制盌上之脂水颜色。或即碧霞珐之类。康之硬彩。雍之粉彩。其红绿蓝黄茄紫各品。大氐寳石釉为多。寳石无美不备。不专属之于大红也。或曰。彼时民窑之所以能发异采者。亦盗用官料搀入石汁中也。国初库存颜料。多系胜朝留贻。虽不必画为寳石。亦断非后来所能有。重以土膏秾腻。工作坚致。画法精妙。历年久远。安得不驰誉寰球，为我曹著作生色耶。
　　成庙喜鸽，而贵嫔喜小狗。故当时瓷盌多画此二物。
　　瓶盌之黑边黄边者。祗取人憎耳。而宋瓷紫口铁足。又颇异常名贵。
　　干窑有以胭脂红。制成荷花瓣九片。外红而内白。偏反掩映。姿态横生。茎作葵绿色。迎面另有一瓣，作为上盖。子口胎质极细腻。乃画碟也。
　　胭脂红一种。在乾隆初叶。亦神似雍窑之细腻鲜艳。盖仍雍正朝制胚罩釉。迨乾隆御极。始填款耳。末叶渐入嘉庆。其官窑脂水品物。类皆边围闪黄。垩泽粗黯，满雕阴文。细花绘以杂彩。中间相隔五十年。直不可以道里计。嘉庆尚有此种小瓶。绿底绿裹。抹红篆款。而声价不少眨损。

　　【卷下匋雅三十四】
　　康窑双耳黄酒杯。双龙耳固不易得。其寻常双耳。以小如豇豆仁者为佳。款字以如蝇头者为贵。
　　柴窑所谓青如天，明如镜，薄如纸三者，均指釉汁而言。不指胎骨而言。元以前之瓷皿。虽亦偶有薄胎者。要亦不能如明瓷脱胎之薄也。此言薄如纸者。蓝谓所上之釉。其薄如纸也。清袐藏所述绦环一片。竟以纸薄属之于胎骨。殆不其然。
　　项子京（元汴）瓷器图说。所载瓷灯甚多。大氐摹仿两汉铜器。
　　西人以康熙黄茄绿三色之瓷品为素三采。声价极高。寳则中才以下之麤材也。特波磜老到，颜料浑朴耳。非精品也。所画花卉。亦寻常式样。绝少恢奇飞动之趣。西商又以此种素三彩为明彩。明明康熙款识。而谓之为胜朝物。嘻其异矣。
　　绿色瓶罐。西商亦以明瓷为贵。实则乾隆无款者居多。
　　嘉靖款字似严分宣。万历橱叶似沈石田。皆一时风尚使然。
　　成化亦有描金瓷品。康雍仍之。乾隆亦尚名贵。嘉道以后，虽寻常器皿。殆无不描金者。殊使人可憎。
　　雍窑有一种菊瓣小盘。各彩具备，边若锯歯。余雅不喜之。
　　天生之淡红石质。非搀以粉质者。黏合力较足。固不易于残褪也。若粉红色寳石为末。又非淡红石质所可比拟者矣。青绿亦然。
　　事物绀珠。谓嘉靖间鲜红土断绝。盖寳料之鲜红者。焉得以寻常红土视之。
　　盌有外绿内红。绿如湖水红如火者。盖宣祭窑变之怪伟者。非秘色也。吴越秘色。当属之青器。仍柴周遗风也。朱说疏证甚详。
　　沪商呼雍正仿龙泉之品曰哥绿。以弟为兄。以章生一为章生二也。或又谓之果绿。乃哥音之转。非苹绿之省文。窘陋殊甚。或又曰哥绿者。鹦哥绿也。于义亦通。

　　【卷下匋雅三十五】
　　嘉靖黄釉。不如成化之尤为浓厚。康雍只浅黄为超妙耳。
　　万历彩画。自不如成化之工。要其颜色深厚。画笔雄迈。亦迥非后世所及。
　　美人霁之名。羌无故寳。市俗同音相呼。以讹傅谬。亦殊不易改变。近人所指目者。约分三种。曰寳石釉（俗所谓之郎宝）之粉红者。曰豇豆红之鲜艳者。（绿多及红色艳者厂人皆谓之苹绿）曰胭脂水之浅淡者。其寳非也。当时呼粉红为娃娃脸一拟人比之牡丹芍药。西人所谓桃花片海棠红者也娃娃脸一变而为美人脸。（作俗又谓之杨妃色）再变而为美人祭。霄者祭之转音。而又祭之讹字。言如美人之开笑脸者也。此种美人脸之祭红瓷品。只有雍正官窑。无款时代。曾特制天球式小瓶一次。高约一尺以内。其娇艳不可形容。式様亦极优美。盖于明祭红苹果绿胭脂水二者之外。独树一帜。以瓶之式様论。脂水近似橄搅尊。苹绿则为小颧音尊。及下半凸雕荷瓣者。明祭红则大颧音尊及油锤等件。以颜色论。明祭红有红瘯，豇豆苹绿。皆杂以绿色斑点。其无绿色者。窑之名称。亦不能以有无绿色为区别。胭脂水则色近于紫。且均系至薄之吹釉。惟然而美人祭之颜色。其即项氏所谓积红者耳。积红之浅淡美丽者耳。至其容光焕发。自非屑浅红寳石（如碧霞弘之类）为。亦何得惊心动魄至于此极。今未见庐山真面。辄以豇红苹绿之属当之。正不能日呼逢人。而一一告语之也。时方以宣康有款之粉红。为美人脸祭红。而焉知豇苹佳皿。皆朱红之化身耶。

　　【卷下匋雅三十六】
　　永乐款盖盌。有青花夹彩。表里绘龙者。形式绝巨。庾子前一见也。厂人初不知其可寳贵也。
　　子口二字。今以阉笋合缝者为子口。乃紫口之讹音盖紫口铁足。宋瓷所艳称者也。
　　宋均满涂紫釉。元则于青釉中夹以紫色一二片。以成鱼形者为佳。
　　傅闻汉口人家藏有一柴窑器皿。或即冰玉主人之天青盌。盌为湖北人买去或即万（航）欤。盌为怡贤亲王故物。仍宋器之精美者。未必即为柴窑也。怡邸自号冰王。岂藏有越州窑欤。
　　宋龙泉青器。亦浓淡不一其色。
　　今之堆花。以手工做成人物。粘于瓶罐之上。与以笔蘸粉堆坯者不同。划花则凹雕也。印花凹凸皆有。往往于宋定得之。镂花镂空玲珑。殊乏天然之趣。盖魔道也。锥花以锥尖戳成花纹。绣花针工加细。此种古法近世巳不甚踵用。
　　粉定凹雕者多。凸雕者少。有一种小合。底盖均凸雕。牡丹式様。浑圆而略扁。满身大开片。亦足藏也。
　　近世所称果绿。其色葱翠。有碎冰纹片。而无款识。以小坛为多。在当时并非精品。近则声价颇昂。
　　欧罗巴人之于瓶件。颇喜彩地夹彩者。是以黑地独尊。黄地次之。若素地五釆。则巳不甚重视。英商之言如此。
　　古者蘸釉之法。以器皿置诸釉之汁中。一浸而捉起。是以厚若堆脂。而短釉处甚多。不似后世涂釉必匀。且有截竹豢沙。细细吹匀者。补彩者易。补釉（纯色之釉所谓一道釉者是也）者难。
　　黄茄紫三彩之盘盌。式様寻常。画笔亦较粗。略似诸秀宫之庋果大盘。庚子后流出最伙。几于坑谷皆满。每封尺索四金。近则涨至百余倍。实则中下之官窑耳。有一种黄地六方瓶高不及二尺。式样恶劣。每方所绘之人物故事。若孤山放鹤。又颇形其鄙。虽亦有康熙款识。只取憎耳。乃至落釉缺口。声价犹及数千金。西国嗜好之不可思议。顾如是耶。盖储秀大盘，至为伟大。一二贵人争藏之。久乃不复可得。而寻常大盘聱价十倍矣。又久而寻常小盌。亦增利市。市僧忽见破瓶。自必异常居奇。殊堪齿冷。

　　【卷下匋雅三十七】
　　古月轩所藏之套料鼻煌瓶。款皆乾隆年制字样。其直题古月轩款者。雁鼎也。料款之瓷皿亦然。
　　翻红乃鬈红之讹。瓷无专画。市侩以音相呼而巳。
　　建窑原系建宁。乃黑色兔毫琖也。后以属之德化。则皆白瓷矣。
　　有硬棒锤。有软棒锤。市侩多称。至为劣恶。
　　肩耸拥肿。身如截筒。口有凸边一道者。为硬棒锤。肩亸口哆足稍饮者。为软棒锤。
　　苹绿荷花瓣之瓶。皆凸雕也。宋龙泉撇口盌，亦有此式者。
　　苹果尊于苹果绿之外又有天青，釉里红两种。皆珍玩也。
　　苹果尊以形式言。厥分两种。有缩项者。有巨口而无项可缩者。
　　康采水中丞有二种。一则口小而腹皤。釉裹红花数朶。枝叶亦罗罗清疏者。曰小酒坛。一则巨口丰下。高约二寸。花叶亦如之。曰矮马蹄。
　　物希为贵。固也。然孤高之品。举世无其俦匹。悠悠者转莫名其妙。此硬彩软彩黑彩素三彩之所以轰动一时。而葡萄水一种。世人迄无有知其名者。而况于唐之白器。宋之青器耶。
　　明人欧子明所制宜舆花盆之属。每有阳文子明仿古字样。是曰欧瓷。亦犹之葛明祥也。葛乃干嘉时人。欧葛瓷釉略相似。在灰墨蓝绿之间。厂人鄙之。以为溺壶色。日本人美之。以为海鼠色。且谓四时花光。皆舆之相宜。

　　【卷下匋雅三十八】
　　时大彬所制砂壶。紫泥中有白点。若花生果也。陈曼生壶。式样较为小巧。所刻书画亦精。壶嘴不淋茶汁。一美也。壶盖转之而紧闭，拈盖而壶不脱落。二美也。
　　明瓷釉汁滋润者。谓之蜜淋釉。
　　香瓷种类不一。凡泥浆胎骨者发香较多。瓷胎亦偶一有之。要必略磨底足。露出胎骨。而后香气歆溢。鉴家又安肯一一试之耶。
　　香瓷最不易得。有土胎香者。有泥浆胎香者。有瓷胎香者。此自然之古香也。有藏香胎者。有沈香胎者，有各种胎香者。此人工之香也。然亦希世之珍有梳头油香者。古宫奁具。虽颇伤大雅。却别有一种风流佳活。
　　太白尊惟康窑有之。各色俱备。惟红独多。
　　乾隆有五福堂。堂中饭盌。内画红蝠五只。外系万花攒密。若锦灰堆也。款为堆料铁缐篆。
　　乾隆未叶。款始改用抹红。初惟绿底者红款。继乃白地者亦写红款。遂开嘉道先声。殊不见其佳。此种白地抹红。乾隆款有小酒杯。外画绿色海水内画红鱼十数头。亦尚别致。
　　李唐越器人间无。赵宋官窑晨星看。殷周鼎彝世颇多。坚脆之质于马辨。坚构脆巧久度蹔分。立德琖行义可玩。朱明去此弗甚遥。宣成雅具时犹见。寒芒秀釆总称珍。就中鸡缸最为冠。牡丹丽日春风和。雌鸡逐隧雄鸡绚。全尾铁巨首昻藏。怒势如听贾昌唤。良工物态肖无遗。趋华风气随时变我独警心在斋诗。不最眈安舆以晏。此乾隆丙申御题仿古鸡缸诗也。缸有大有小。小者尤尠。

　　【卷下匋雅三十九】
　　揠苗鄙宋人。抱瓮惭豪荘。何如街尾鸦。倒流竭池塘。椤稏舞翠浪。遽荫生晨凉。斜阳耿疏柳。笑歌问女郎。此康窑耕织图灌溉诗也。图凡多幅。有青花。有五彩。以康彩为最精。官窑盘面。有泥金篆款。或者以西商不喜华字。辄将各图诗字。磨刷而去之。殊不知近数年来。西人颇研考华文。见有御制原诗者。矜为完壁。往者彩盘彩盌触眼而有。今则青花亦如星凤矣。海上画箱益尠。求一刻本图诗而亦不易得。况盘盌也耶。
　　器弇口谓之雅。明粉定盂多肖之。朱说有所谓磬口者。磬亦曲折之义也。
　　余初着画时。宋均且不见重于西商。今则宋元瓷品。声价陡增。然犹必沾沾于紫釉。犹未得天青之三眯也。
　　乾隆有五福堂。御制文以记之。堂内所藏盌，万花攒绕。所画皆外国奇卉。天青堆料四字篆款盌，系黄地内画红蝙蝠五尾。犹五福之义也。
　　青器有于粉青上。杂绘深青色之古篆。参差错落。若寿字者。然其元明间物。而即青花之所自舆。
　　宋汝有甚薄者。宋定多印花者。
　　瓷钉有二种。有垂垂如足者。所谓爪者是也。又有以竹签支撑皿底而入窑者。迨火候圆满。撒去竹签。则亦有釉如钉形。（即挣钉也）
　　阳文花纹凡数种。有凸雕者。有印花者。有填白者。以粉料堆填瓷上。再罩釉汁。则谓之填白。
　　刻花用刀。锈花用针。印花用版。堆花用笔。堆花者填白也。
　　镂花则两面洞透。所谓玲珑瓷者也。
　　划花纹凹。印花纹凸。雕花有凹有凸。

　　【卷下匋雅四十】
　　客货者。民窑也。
　　官窑别于民窑。御窑别于官窑。
　　章氏兄弟窑。近世皆谓哥窑。色白而有冰裂纹。实则赝本甚多。哥窑有粉青一种。较弟窑更为幽靘。弟窑色绿即龙泉窑也。东西商人以无纹者为贵。雍正所仿龙泉。皆无纹者也。制佳而款精，后起者胜。岂不然欤。
　　明仿弟窑有一种色极葱精。厂人妄呼为绿郎窑。则又满身纹片。且甚细碎。价乃奇贵。即雍干所仿。亦珍同拱壁。其实皆粗材也。
　　口绝奓而无肩。亭亭玉立。腰敛缩直下。及于足者谓之觚。此明制也。康雍则腰际凸起。较有不同。
　　永栾长式横盂。有青花而方者。有仿哥而椭圆者。
　　康窑御制彩盌。有一种薄釉，甚似雍正之胭脂水。惟微作金酱色。若谓康窑无粉红。亦无脂水。何以御制彩盌中。有脂水料款粉红花蕊。且釉汁极腴润。其故何哉。自御制彩盌外。虽康熙官窑。亦不见有粉红脂水二色。其所谓硬彩者。抹红而已矣。
　　西狮得其真相。华狮出于理想。此为可鄙耳。然较诸四爪双角之龙。犹为此胜于彼。亦瓷画刻绣之魔也。
　　康雍干三朝料款。初似永舆。继似宋椠。后乃作鐡缐篆。
　　太白尊即鱼捕尊。盖渔父罾也。小而瘦者。曰田鸡篓。
　　雍正窑极精之脱胎瓷画。有四绝焉。质地之白。白如雪也。一绝也。薄如卵幕。口嘘之而欲飞。映日或灯光照之。背面能辨正面之笔画彩色。二绝也。以极精之显微镜窥之。花有露光。鲜艳繊细。蜨有耸毛。且茎茎竖起。三绝也。小品而题极精之楷篆，各款细如蝇头。四绝也。

　　【卷下匋雅四十一】
　　深红浅红。参差相间。而异采发越。若断若续。曰桃花浪。雍正窑为多。亦桃花片。英人祭之亚匹也。
　　纹片滋润活泼。其纹之两旁。闪闪有光者。曰蜻蜓翅。
　　宣德浆胎小盌。内外大开片。有外画有花三圜龙者。有内作釉襄红石榴一枚者。且带有贵花枝业也。
　　抹红釉质薄如脂水。其微黄者。曰珊蝴釉。
　　脂水影青票子杯。犹偶一遏之。若莲子杯。则不易见也。
　　厌胜瓷画至猥也。以康彩为最活泼。雍窑次之。道光以后骏蠢不可名。
　　以抹红精画串枝连之盘盌。皆雍正官窑也。论其品格。在才不才之间。
　　抹红为地。内外夹以青花古纹。若串枝莲之属。每题为宣德款。此舆蛋黄地夹。以青花之雍正款者。正复不甚相远。若黄地大小盘盌。成化甚浓。嘉靖次之。弘治又次之。似均在康雍之上。康雍以淡胜。明瓷以浓胜。
　　纯色之釉盘盌绝伙。有红有蓝。（分天青深蓝两种）有黄有白，惜绿为较少。黑者更不易见。见之亦不足珍也。
　　道光窑小盌。有浅雕海水夹绘杂彩人物者。亦魔道也。
　　康窑御制盌。以画红黄宝相花者。为最精寳。相似月季。而蕊片较巨。往往反卷若锦纹。
　　串枝莲者。西番莲也。
　　近有抹红地青花盘。宣德六字款。红色颇深。
　　颧世音有彩画者。有建窑坐像立像者。有素衣而蓝风兜（风兜者巾帽之属兜风者俗谓之斗篷）者。像以似美女者为劣。似美男者为贵。

　　【卷下匋雅四十二】
　　青花瓷画绝幽蒨。偿以篮笔临摹之矜。为稿本。亦雅人深致也。
　　雍干茶叶末之花浇。高可及尺。而无上盖。胫肥腰细。无异雍红。口小柄圆。尤为波峭。雍窑闪黄。干窑惨绿。闪黄者贱。惨绿者贵。
　　有一种黄釉小罐。亦有仿哥纹片。曰黄郎窑也。其说亦不经。盖明制也。当于色式二者辨之。
　　采盌之奇者。曰彩夹彩。曰两面彩。曰料款之古月轩彩。
　　两面彩亦分二种。有各绘各彩者。以一面青花为稍寻常。若两面同一花纹。映日光照之不走一绿者。真绝品也。
　　彩瓷之最薄者。一面本色一面花彩。映日光照之。在本色之一面。能分出背面之五色。又舆两面彩有别。盖卵幂之精者也。
　　瓷之白且薄者。有二语赞之曰。只恐风吹去。还愁日炙销。花耶人耶。不可得而名言之矣。
　　轩中藏弆之烟壶料款。亦分年号。大氐皆乾隆年制也。初不直题为古月轩制。其直题为古月轩者赝也。
　　西湖水。又舆松花绿。不甚相远。
　　洪福齐天。茶盌亦有彩绘人物者。
　　弘治有硬彩花鸟七寸。盘凹雕款。盖郎制也。贤于黄瓷远矣。
　　楷款之似虞永舆者。永栾也。宣德也。康熙之初叶也。
　　官盘者果盘也。其数只双。非若菜盘之有四季花果也。于何验之。以每盘二鸟。而具有飞鸣食宿之态也。
　　脂水之黯淡者。有豇豆红舆云豆红之别。云豆者扁豆也。
　　苹果尊之巨口者。无项颈之可缩也。
　　乳鼠色浅，窑豆色深。豇红色润。淡茄色鲜。四者相似而不相似。区而别之微之微矣。

　　【卷下匋雅四十三】
　　名为矮马蹄。而有釉裹红花朶者。涤去长项粗劣之状态。堪舆小酒坛式之水盂并重。
　　宣德红中多苔点。而成化则款若绿雾。康熙兼之。
　　宣祭万祭。厂人所谓郎窑者也。祭红多有橘眼者。其无橘眼之有款。官窑则据项氏之说。以积红别之。
　　明祭皆无款识。议郎窑亦然。
　　鸡缸式样有二。其一种较小者。弥为尠见。
　　某贵人之朴者。振雅大狱也。贵人死舆一大府。矑大府为。顿置之戚。而振雅乃蹶。
　　康窑鸡杯不仿古。有深如斗者。有高二寸弱。封径三寸弱者。有高寸弱径寸强者。雍窑粉彩大盌。有如马铃式。而画笔甚细者。
　　盌之绿其外而赤其内者。其赤如火。盖上釉法。如抹盘而兼之窑变者也。
　　孰非开闽以来之土舆石哉。是故质地之无异。于寻常者。其瓷虽颇旧，而价值甚卑。
　　清都秘府藏之千百年。一旦骤入人世。其激赏可知。所谓会也。可以遇而不可以求。
　　李荐青为乾隆时人。谓宣德朝，有三佛齐之紫。琉球之安润砂。渤泥之紫矿胭脂石。皆非后世所有。
　　曰豇豆红。曰苹果青。曰苹果绿。曰红郎窑。曰美人霁。曰朱红。曰鸡红。曰醉红（二说尤无根乃者转也）曰大红。曰鲜红曰宝石红。曰积红。兹十有二者。皆南村随笔所谓。宣德祭红。系以西红寳石。来入釉者也。自项氏天籁阁。瓷器图说。有积红名称。遂乃舆祭红区而为二。今人以寳石釉之无款者为祭红。其汁较厚，俗所概称为郎窑者也。其鲜红朱红粉红。或变为青绿之有款者。纹片不少慨见。则皆谓之为积红。于是乎同一红宝石。而有祭红舆积红之判矣。既决其皆为寳石未。而事物绀珠。又以鲜红为土质。笠亭仍之。不其缪欤。

　　【卷下匋雅四十四】
　　厂人以明祭为郎窑。一误也。以郎廷极之窑属之郎世寗。二误也。郎窑不仅仿宣祭寳石釉一种。五彩青花之仿明款者。郎窑实居多数。尤以仿成化之粉彩豆彩为绝精。亦有硬彩题红治款者。盖郎廷极字紫垣（一作紫衡）者之所制也。见刘廷玑。在园杂志。及阮葵生茶余客话。紫垣以康熙四十四年巡抚江西。至五十一年调漕运缌督。世知有世寗而不知有紫垣者。世寗界画盛行于时也。世寗乃雍正时代之西洋人。乾隆初犹供奉内廷。昔有以景德镇为南窑者。所以别于定汝也。今厂人犹呼绿底者为九江瓷。亦可笑也。瓷少专画厂人。同音相说。要不足为异。
　　以箸叩瓷盌。其音悠然无画者谓之韵。舆声音响三者各有不同。宋以前之瓷泥土为胎。然颇多有韵者。大邑瓷扣如哀玉。柴窑声如磬皆是也。明以后之瓷皆系瓷胎。敲之亦有韵，但不能如古韵之悠长之尤可贵耳。
　　陶制为铃其大如票。含丸如豆。振之则响动九幽。数百年物也。
　　嘉道间鸦片烟馆始设于广东馆中。所用茗具。皆画以洋彩。工细殊绝。并于盌上题字曰粤东省城十三行。门曰靖远。曰荳栏。又题字曰粤东海珠。凡十有五字。其盌盖之上。别题句曰美味偏招云外客。清香可引洞中仙。或曰广窑也，非景德镇所制。
　　矾红不详厥用。亦未究其所自出。或曰即抹红也。又曰胭脂水也二说无所依据。大抵鲜红既绝。而明代有纹无款之祭红。或郎所谓矾红者欤。弟弗省胭脂红。是否即胭脂石耳。且矾红非料也。以青翠之颜料入窑。迨出窑则为矾红色。或谓雍正朝胭脂水之吹釉者。（舆厚胜之疙逗釉不同）乃系茜草汁。真理想语谙耳。今亦不能再有雍正朝之胭脂水矣。
　　瓷撇通喻其浅也。

　　【卷下匋雅四十五】
　　广窑也。宜均也泥均也。今所或行者。朱明之器也。有小片可憎者有厚釉无片者。有纹片疏密古雅者。有薄釉灰黯而旧者。惟有款识者较少。此种器皿。似非宫府所藏。其新若未触手者。大抵旧家祠庙。什袭珍秘者也。
　　朱笠亭于本朝瓷品。未详厥说。其于宋明各器。要亦语焉。弗详陶说初无所谓广窑也。老于厂甸者。相傅以乌泥胎骨。蒙罩灰蓝淡色之釉者厥为广窑。自日本人予以重价。遂群目之为泥均。盖此种胎骨。系以乌泥抟成，而仿用宋均青色之釉汁。故曰泥均，或谓系阳羡砂所制。泥宣音本相近。乃宜舆所仿之均窑。其说近似有理，或又谓嘉道间广窑瓷地白色。略似景德镇所制。厂人所指之广窑。盖官（宋之官窑也）窑之转音。斯说也浩无津涯。广窑亦必有乌胎，当不止白色一种。宋官冰裂鲜鳝血。慱物要览，谓青色分青白。格古要论。又谓宋官窑黑色。朱竹坨又谓其頳如余霞，润如海棠，似宋官已有红器。今以灰蓝一种之色当之，必不其然。蓝浦陶录谓广东之阳江瓷有青点釉一种。亦舆今所盛行之灰蓝色不同。以胎骨言之，宜舆砂紫有似乌泥。广窑未经实验，殊难臆断。且各地窑制。古存今废者。何可胜数。无从得明窑之真相。笠亭说古有功于瓷学者甚伟。其所谓明时宜舆欧氏。仿造官哥均窑采色甚多。是曰欧窑。是宜砂亦不止仿均一种，更不止灰蓝一色。时人又讹欧为瓯。则竟以阳羡为瓯越矣。会稽大郡，邑县要自不同。东瓯色青故曰东青。此种灰蓝色之瓷品，颇有觥觥大器。瓶盂尊炉。各种俱备。要自舆时为变远。总之市人名称。亦都无掌。故可言宜砂广窑不一其制。转相摹仿。各能乱真。即无専家之画，难以十分穿鉴。厂人师承相傅。其相指为广窑者。亦必有说以处此也。若果以有纹片者为广制，殊非惬心贵当之语阳羡阳江。彼此互仿。唐英又在景德镇兼仿阳江阳羡两窑之器。参伍错综，益复不易辨析。今兹所风行海外者。或者其唐仿乎。

　　【卷下匋雅四十六】
　　近今山庄溢出之名瓷。往往走入西人之台。其康窑而明款者。郎廷极之所进也。匪独民窑有之。
　　历代瓷器谱。乃嘉间厂人所述。不著作者姓名。文理謭陋。殊不足观。其所列各种古窑。自谓出于景德镇陶录蓝浦。本舆同时是谱剿袭蓝说。而于明代祭红并属之于郎世宁。则非蓝说之所有。此实近世傅讹所由来。嘉庆去古未远。郎世宁虽确为雍干时代人，其入中国或较早。郎廷极虽确为康熙朝之江西巡抚。安知雍干时代，不尚存于世耶。郎窑虽确在抚赣时，又安下逮雍干郎遂不再摹仿耶。朱瑛生长乾隆。蓝浦亦在干嘉间，均于本朝瓷品未考证。此郎廷极之所以不显于世也。谱载郎世宁所造红瓷以绿底冰纹为贵，米汤底次之，白底又次之。岂三底兼仿之耶。抑两郎俱仿之耶，考古之难如此。
　　郎世宁仿制寳石釉之祭红。是说也。可以舆紫垣之郎窑并存。惟历代瓷器谱，初未述明郎世宁所仿之红器。即系有明宝烧之祭红。则历代瓷谱之略也。或曰苹果底者，宣德祭红也。米汤底者，万历祭红也。其寻常白底。则郎世宁所仿者也。然耶，否耶。沪商以苹果米汤两底属之明代。学识似颇优于厂肆。第明代祭红。亦不止宣德舆万历两朝。其正德成化宏治隆庆。皆有此等寳石釉之祭红。当于何辨之。或谓沪人妄以郎窑之绿底者为宣德。米汤底者为万历。此种寳石釉之祭红。寳只郎窑而已。明代无此制也。亦未免太武断矣。铜镶盌口，岂本朝物哉。孰为明制，孰为郎仿，要在鉴者自辨之耳。

　　【卷下匋雅四十七】
　　米汤底龂为万祭。亦苦别无考证。则以近代瓷学之无専画也。郎造红瓶。以观音尊式为最多。固明明舆康窑之青花相似矣。观音尊非明代式样。饽饽凳舆油锤。则亦皆为康制矣。或谓此种青花瓶式。乃仿有明之祭红而为之者。是又一说也。郎世宁在雍干间。犹供奉内迁。岂所仿红器。仅在初入中国时。后此遂绝笔耶。而亦无人马以转相摹效做耶。是在雅善鉴别者矣。
　　豇红大笔筒。实为康熙朝有数之品。
　　太白尊又名鸡爪尊。
　　永乐款之盌。有青花。有五采，有仿哥，有脱胎暗龙。
　　黑色瓷皿较少。有乌金釉马钤盌，差堪鉴录。惟瓶亦有之
　　阳羡壶。以时大彬（监浦误作寳）李仲芳，徐友泉，陈仲美，陈俊卿。为最着。若陈曼生者。本朝一人而巳。
　　积红者。鲜红也。有款无纹者也。寳石红者，祭红也。无款有纹者也。四者其本一也。自项氐积红之名笔之于画。而后分而为二。
　　吸杯者。鼻饮杯也。
　　建瓷于盌内作人立形。其陆鸿渐耶。下有小孔。酒满则漏去，曰平心盌也。
　　磬口者。弇口也。磬者折也。弇者内向也。
　　褐色种类甚多。有黑褐。有绿褐。有黄褐。有粉青褐。

　　【卷下匋雅四十八】
　　陶人若晋赵叔明。唐之陶玉霍仲。初宋之章生一、章生二。元之彭均寳。明之周丹泉、殴子明、翟志高、吴十九、陈仲英。吴明官、数子者。得傅其姓名。若唐之盛姓。明之崔公舒，翁舒娇者。则仅传其姓。或并姓而不传焉。亦有幸有不幸矣。成嘉康雍之画瓷者。佚而不彰，则大憾事也雍干间之书墨彩者红印。曰陶其姓耶。（或曰陶钧乃人名也）乾隆朝画古月轩彩之金成字彤映者。亦人名耶。有脂水小篆印文在。
　　或谓明祭之有纹无款者为矾红。然则无纹有款为鲜红耶。岂嘉靖以后。鲜红己绝。至康雍而复现耶。康雍而降，又益不鲜耶。
　　六朝瓶往往似葬器。高二尺许。口起厚棱。项颈细长。附项每作人物形。别黏于瓶上。刀法甚麤。釉作青白色。近于赝本纷陈矣。
　　瓶有刻隶画云麓等字者。盖庙名也。六朝瓶盌每有刻字者。其字往往在正面。不在底足也。
　　陶为胎骨。略有灰质之釉质盌。似甆制有刀纹如鱼笔法。若武梁刻石曰汉之葬器也。
　　元以前之瓷。无碹坯之器。但以竹刀旋之而已。
　　守宋瓷天青色之滋润者。不独泪痕可爱也。青光中闪有紫光。若隐若现。则谓之异采。盖异寳也。
　　脱胎之最薄者。可以映出指尖之螺蚊。
　　嘉靖官窑素彩之盌，表裹皆大绿（即硬绿也）为地。满画圆圈。螺蚊，若凤眼。墨有彩，笔有力。（赝者墨凤无笔力无意致）渭之海涛。表里各有怪兽二尾，歕散若扇，头有须，如猛狮也。又有海马二盌。心龙有翼。凡四兽。四马一龙。尾须蹄爪皆黑色。身则或深紫若墨。或（音诊上聱）绿。（绿中略泛黄色若蟹甲也。非官窑不能有此绿，盖寳料也）或碧绿。（较硬绿淡翠，俗谓之三绿）或蜜蜡黄绿。涛中浪头皆白，为玻璃白。沿盌底一图绿中。有梅花八朶。白质黄心。浪花中又皆有梅花也。此盌有十异马焉。曰素三彩（实则素七彩也）曰彩夹彩。曰两面彩。曰绿地。曰绿套绿。曰海马。曰嘉靖六字官窑款。曰真明瓷。曰恢奇。曰硬札。（兼彩色笔力二者而言）

　　【卷下匋雅四十九】
　　正德嘉靖万历青花印合。每画一龙一凤。均不及宣德也。
　　均盎不如盆盎者盆连也。即盆座也。
　　万历有海马盌，画四马。杂以海水。有五彩。有青花状。似奶子盌
　　天青贵于均紫。而均紫贵于鼻涕釉。今之宋均盆盎。其颜色劣者。皆鼻涕釉也，非天青也。是以有月白之诡称。
　　元代紫鱼紫姜釉之器皿。其质地颜色。亦只能于月白分优劣。而不能如宋均之追摹天青矣。去柴周远也。
　　厂人不知宋以前之窑。亦不知明有几帝。其遇晋唐五代器。则以宋窑赅之。遇永栾正德弘治隆庆诸器。则以明窑赅之。而不知其希贵。
　　古瓷犹古钱也。不徒论年代久远。而又颇珍。惜夫享暦短少之帝者之年号也。
　　元代之胭脂石宝料。存者盖寡，珍惜倍至。昰以仅仅作鱼形。其劣者作姜形。不能如宋器之满紫矣。
　　元瓷之紫釉双鱼。即釉裹红之所始也。
　　釉之薄者曰脱胎。曰吹釉。曰卵幕。其厚者曰垂漆。曰堆胎。曰寳石釉之绝佳者。南人曰肥。北人曰滋润。东人曰蜜淋。西人曰寳光。皆吾党所谓古色者也。
　　绿釉黑釉之有异采者。映天光视之。闪有紫片金银片。
　　吴音读雍如熊，遂曰粉彩为熊窑。熊何人哉。亡是公矣。

　　【卷下匋雅五十】
　　郎窑之仿成化者。有硬彩。有豆彩。而无粉彩。粉彩者雁也。
　　历代瓷器谱。谓晋州王衡以造祭器著名。又谓朱元佐者。成化朝之制瓷者也。
　　宋以前瓷器有浑身缩釉如虫画者。然虫画云者。虫蠧之谓也。
　　历代瓷器谱谓郎世宁所制器皿。有青蓝墨绘各种。盖不仅寳石红也。又谓永栾时已绘五彩。亦不仅有鲜红也。
　　以茄黄绿三色晕成杂斑。曰虎皮班也。法国人初颇嗜之。此素三彩之权舆也。近日素三彩腾踊百倍。以怪兽为上。人物次之。花卉又次之。而所谓虎皮斑者。转致无人问津。
　　素三彩亦以大瓶大罐为上。大盘大盌次之。若肖生之单个人物。较逊一筹。
　　洪武酒缸，有老僧衣一种，亦茶叶末之亚流也。
　　兔毫琖有一种绝小者。口径寸许。殊可翫也。或谓此种宋器。乃闽人掘地所得。亦躗说也。
　　宋元紫器。明官窑。大抵流出蘖沟，歕溢海国。岂有世家乔木。能历数朝者耶。虬髯碧眼，重译来寳，一掷万金。昌言罔讳。守者盖藏。不谨很者亡命。以求偶一拜章辄报闻罢。盖难言之矣。所从来远矣。
　　建瓷以无字无花纹者为贵。以正圆者为贵。坛罐有仿武梁画象者。或黑质白章。或丹质白章。曰附近中国之小国之沙胎器也。以年考之。殆已在康雍上矣。
　　中和堂拙存斋。皆在康熙朝。值本堂之茶叶末，盖在嘉道间。又与彩华堂同时也。

　　【卷下匋雅五十一】
　　卵幂俗名鸡蛋壳。兔毫即是鹧鸪斑。
　　浆胎者。煨瓷也。浆胎所开之片为细片。仿哥所开之片为麤片。
　　葡萄水之外绿而内红者。麤片垂釉。雁制风行。被赚者伙。某馆西人惩羹吹。虽遇有明真本。而亦目为燕石。不足怪也。若康熙初叶之太白尊。式样既巨。款字仿明。尤不甚经见。亦竟以藉为茄。则试有目无珠者矣。又奚诧其于新造之素三彩。爱不忍释手耶。某馆颇以贬瓷获利。或者辗转售伪。匪伊朝夕。彼都贵族。争相贡谀。盖直道不行久矣。区区陈列品。其一端焉耳。
　　瓮托者。琖托也。宋官窑之仿剔红者也。剔红漆托始于宋。
　　柴窑出河南郑州。七颂堂识小録。称其光色黝然。又谓马布奄目之为绛霁。曰黝曰绛。又不仅一雨过天青矣。
　　缩釉之虫画者。又如蛇者灰。海南人以蛇骨研未，和入绿香中焚之，则香灰不落。且屈曲蟠绕，若蛇形。
　　泥均宜均唐均。各应正其名日蓝均。
　　素三彩之盘盌。各有凹雕暗龙。其浅碧一色。最为鲜艳。
　　卵摹茗盌。盖有圆式影青之细纹。较寻常式様为尤小。铢两最轻。光色如良玉。近亦赝本孔多矣。
　　康熙臧窑乃臧应选鹰也。
　　唐时秦窑。亦有凸鱼杯盌。历代瓷谱，谓系纯青冰纹。舆阮亭所述之隗宫二鱼盌，迥乎不同。凝斋业话。则称宋安雅得古瓷。一窑随手散尽。仅余三器，大小花素皆有之。初来指为隗盌也。刘体仁识小录，又言器墓有陶器数十。见一酒琖于京师。如龙泉之淡黄者，又未尝有鱼藻纹也。

　　【卷匋雅五十二】
　　博物要览十二卷。明末谷应泰撰事物绀珠四十一卷。明扬州黄一正字定父者撰万历辛卯始成画。
　　清秘藏二卷。明昆山人张应文字茂宝者撰。其子谦德者润色之。谦德原名丑。
　　格古要论三卷。明松江人曹昭字明仲者撰。画成于洪武十二年。
　　留青日札三十九卷。明田艺衡撰。
　　妮古录。明陈眉公撰
　　六砚斋笔记十二卷。明李日华撰。
　　考御余事四卷。明屠隆撰。
　　辍耕录元陶宗仪撰。画成于至正十六年。载在津远袐画。
　　南村随笔六卷。国初嘉定人陆廷灿字秩昭者撰。

　　终

　　附录：

　　陶雅　瓷器专着。原名《古瓷汇考》。寂园叟着。分上下二卷，共八百八十九条。刊于清末宣统二年。一物一条，文字简炼，以谈清代瓷器为主，涉及到器物名称、釉色、款识、特征等各个方面，对研究清瓷有一定参考价值，并便于初学者获得鉴定要领。但前后前重复较多，眉目不清，翻检不便。
　　陈浏，字湘涛，别署寂园叟，望云轩、唐经室，丹徒（江苏镇江）人。

　　陈浏别号寂园叟，清同治、光绪间古陶瓷研究家。作《陶雅》一书，对我国陶瓷起源、瓷器胎质、釉色、装饰、历代名窑及古瓷市场情况均有记载，还涉及瓷器款识及制瓷工匠，对清康熙、雍王、乾隆官窑瓷记录尤详。因时代局限，内容有讹误。又因属札记性质，随于记录，故未将内容系统归类。尽管如此，仍为占陶瓷研究的重要参考史料。

