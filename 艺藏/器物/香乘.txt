香乘明　周嘉冑　撰
　　
　　香乘原序
　　石友周江左为香乘所载天文地理人事物产囊括古今殆尽矣余无复可措一辞叶石林燕语述章子厚自岭表还言神仙升举形滞难脱临行须焚名香百余觔以佐之庐山有道人积香数斛一日尽发命弟子焚于五老峰下默坐其傍烟盛不相辩忽跃起在峰顶言出子厚与所谓返魂香之说皆未可深信然诗礼所称燔柴事天萧　供祭蒸享苾芬升香椒馨达神明通幽隐其来久远矣佛有众香国而养生炼形者亦必焚香言岂尽诬哉古人香臭字通谓之臭故大学言如恶恶臭而孟子以鼻之于臭为性性之所欲不得而安于命余老矣薄命不能得致奇香展读此乘芳菲菲兮袭余计人性有同好者案头各置一册作如是鼻观否天以香草比君子屈宋诸君骚赋累累不绝书则好香故余楚俗周君维扬人实楚产两人譬之草木吾臭味也李维桢序
　　余好睡嗜香性习成癖有生之乐在兹遁世之情弥笃每谓霜里佩黄金者不贵于枕上黑甜马首杂红尘者不乐于炉中碧篆香之为用大矣哉通天集灵祀先供圣礼佛籍以导诚祈仙因之升举至返魂祛疫辟邪飞气功可回天殊珍异物累累征奇岂惟幽　破寂绣阁助欢已耶少时尝为此书鸠集一十三卷时欲命梓殊欺挂漏乃复穷搜遍辑积有年月通得二十八卷嗣后次第获　洪颜沉叶四氏香谱每谱卷帙寥寥似未赅博然又皆修合香方过半且四氏所纂互相重复至如幽兰木兰等赋于谱无关经余所采通不多则而辩论精审叶氏居优其修合诸方实有资焉复得晦斋香谱一卷墨娥小录香谱一卷井全录之计余所纂颇亦浩繁尚冀海底珊瑚不辞探讨而异迹无穷年力有尽乃授剖劂布诸艺林卅载精勤庶几不负更欲纂睡　一书以副初志孝先生所为序正在一十三卷之时今先生下世二十年惜不得余全书而为之快读不胜高山仰止之思焉周嘉冑序
　　钦定四库全书
　　臣等谨案香乘二十八卷明周嘉冑撰嘉冑字江左扬州人此书初纂于万历戊午止一十三卷李维桢为作序后自病其　略续辑为二十八卷以崇祯辛巳刊成嘉冑自为前后二序其书凡香品五卷佛藏诸香一卷宫掖诸香一卷香异一卷香事分类二卷香事别录二卷香绪余一卷法和众妙香四卷凝合花香一卷熏佩之香涂传之香共一卷香属一卷印香方一卷印香图一卷晦斋香谱一卷墨娥小录香谱一卷猎香新谱一卷香炉一卷香诗香文各一卷采摭极为繁富考南宋以来有洪刍叶廷珪诸家之谱今或传或不传真传者亦篇帙廖廖故周紫芝太仓稊米集称所征香事多在洪谱之外嘉冑此编殚二十余年之力凡香名品故实以及修合赏鉴诸法无不旁征博引一一具有始末自有香谦以来惟陈振孙书录解题载有香严三昧十卷篇帙最富嘉冑此集乃几于三倍之谈香事者固莫详备于斯矣干隆四十六年六月恭校上
　　钦定四库全书
　　香乘卷一
　　明　周嘉冑　撰香品随品附事实香最多品类士交广崖州及海南诸国然秦汉巳前未闻惟称兰蕙椒桂而已至汉武奢广尚书郎奏事者始有舍鸡舌香及诸夷献香种种征异晋武时外国亦贡异香迨炀帝除夜火山烧沉香甲煎不计数海南诸香毕至矣唐明皇君臣多有用沈檀脑麝为亭阁何多也后周显德间昆明国又献蔷薇水矣昔所未有今皆有焉然香一也或生于草或出于木或花或实或节或叶或皮或液或又假人力煎和而成有供焚者有可佩者又有充入药者详列如左沈水香考证一十九则木之心节署水则沈故名沈水亦曰水沈半沉者为栈香不沉者为黄熟香南越志言交州人称为蜜香谓其气如蜜脾也梵书名阿迦嚧香香之等凡三日沉曰栈曰黄熟是也沈香入水即沉其品凡四曰熟结乃膏　凝结自朽出者日生结乃刀斧伐仆膏　结聚者日脱落乃因木朽而结者日虫漏乃因蠹隙而结者生结为上熟脱次之坚黑为上黄色次之角沈黑润黄沉黄润蜡沉柔韧华沉纹横皆上品也海岛所出有如石杵如肘如拳如凤雀龟蛇云气人物及海南马蹄牛头燕口　栗竹叶芝菌核子附子等香皆因形命名耳其栈香入水半浮半沈即沉香之半结连木者或作煎香番名婆菜香亦日弄水香甚类煟刺鸡骨香叶子香皆因形而名有大如笠者为蓬莱香有如山石枯槎者为光香入药皆次于沈水其黄熟香即香之轻虚者俗讹为速香是矣有生速斫伐而取者有熟速腐朽而取者其大而可雕刻者谓之水盘头并不可入药但可焚爇本草纲目岭南诸邵悉有傍海处尤多交干连枝冈岭相接千里不绝叶如冬青大者数抱木性虚柔山民以构茅庐或为桥梁为饭　有香者百无一二益木得水方结多有折枝枯干中或为沉或为栈或为黄熟自枯死者谓之水盘香南息高窦等州惟产生结香益山民入山以刀斫曲干斜枝成坎经年得雨水浸渍遂结成香乃锯取之刮去白木具香结为斑点名鹧鸪斑燔之极清烈香之良者惟在琼崖等州俗谓之角沈黄沉乃枝木得者宜入药用依木皮而结者谓之青桂气尤清在土中岁久不待创剔而成薄片者谓之龙鳞削之自卷咀之柔韧者谓之黄蜡沈尤难得也同上诸品之外又有龙鳞麻叶竹叶之类不止一二十品要之入孳惟取中实沈水者或沈水而有中心空者则是鸡骨谓中有朽路如鸡骨血眼也同上沉香所出非一真腊者为上占城次之渤泥最下真腊之香又分三品绿洋极佳三泺次之勃罗间差弱而香之大　生结者为上熟脱者次之坚黑为上黄者次之然诸沉之形多异而名不一有状如犀角者有如燕口者如附子者如梭子者是皆因形而名其坚致而有纹横者谓之横隔沉大抵以所产气色为高而形体非以定优劣也绿洋三泺勃罗间皆真腊属国叶廷珪南番香录蜜香沉香鸡骨香黄熟香栈香青桂香马蹄香鸡舌香按此八香同出于一树也交趾有蜜香树干似榉柳其花白而繁其叶如橘欲取香伐庂经年其根干枝节各有别色木心与节坚黑沈水者为沈香与水面平者为鸡骨香其根为黄熟香其干为栈香细枝紧实未烂者为青桂香其根节轻而大者为马蹄香其花不香成实乃香为鸡舌香珍异之本也陆佃埤雅广要太学同官有曾官广中者云沉香　木也朽蠹浸沙水岁久得之如儋崖海道居民桥梁皆香材如海桂橘柚之木沈于水多年得之为沈水香本草谓为似橘是已然生采之则不香也绩博物志琼崖四州在海皇上中有黎戎国其族散处无酋长多沉香药货孙升设困水沉出南海凡数种外为断白次为栈中为沈今岭南岩峻处亦有之但不及海南者清婉耳诸夷以香树为槽以饲鸡犬故郑文宝诗云沉檀香植在天涯贱等荆衡水面槎未必为槽饲鸡犬不如煨烬向豪家陈谱沉香生在土最久不待剜剔而得者孔平仲谈苑香出占城者不若真腊真腊不若海南黎峒黎峒又以万安黎母山东峒者冠绝天下谓之海南沉一片万钱海北高化诸州者皆栈香耳蔡臻几谈上品出海南黎峒一名土沉香少有大块其次如玺栗角如附子如芝菌如茅竹叶者佳至轻薄如纸者入水亦沉香之节因久蛰土中滋液下流结而为香采时香面悉在下其背带木性者乃出土上环岛四邵界皆有之悉冠诸番所出又以出万安者为最胜说者谓万安山在岛正东钟朝阳之气香尤酝藉丰美大抵海南香气皆清淑如莲花梅英鹅朵蜜脾之类焚博山投少许氛翳弥室翻之四面悉香至煤熆气不焦此海南之辩也北人多不甚识益海上亦自难得省民以牛博之于黎一牛博香一担归自择选得沈水十不一二中州人士但用广州舶上占城真腊等香近来又贵登流眉来者余试之乃不及海南中下品舶香往往腥烈不甚腥者气味又短带木性尾烟必焦其出海北者生交趾及交人得之海外番舶而聚于钦州谓之钦香质重实多大块气尤酷烈不复酝藉惟可入药南人贱之范成大桂海虞衡志琼州崖万琼山定海临高皆产沉香又出黄速等香大明一统志香木所断岁久朽烂心节独在投水则沉同上环岛四邵以万安军所采为绝品丰郁酝藉四面悉皆翻爇烬余而气不尽所产处价与银等稗火汇编大率沈水万安东洞为第一品在海外则登流眉片沉可与黎峒之香相伯仲登流眉有绝品乃千年枯木所结如石杵如拳如肘如凤如孔雀如龟蛇如云气如神仙人物焚一片则盈室香雾越三日不散彼人自谓无价宝多归广帅府及大贵势之家同上香木初一种也膏　贯溢则沉实此为沈水香有日熟结其问自然凝实者脱落因木朽而自解者生结人以刀斧伤之而复膏　聚焉虫漏因虫伤蠹而后膏　亦聚焉自然脱落为上以其气和生结虫漏则气烈斯为下矣沈水香过四者外则有半结半不结为弄水香番言为婆菜因其半结则实而色重半不结则不大实而色褐好事者谓之鹧鸪斑婆菜中则复有名水盘头结实厚者亦近沈水凡香木被伐其根盘结处必有膏　涌溢故亦结但数为雨淫其气颇腥烈故婆菜中水盘头为下余虽有香气不大凝实又一品号为栈香大凡沈水婆菜栈香尝出于一种而每自有高下三者其产占城不若真腊国真腊不若海南诸黎峒海南诸黎峒又不若万安吉赐两军之间黎每山至是为冠绝天下之香无能及之矣又海北则有高化二邵亦产香然无是三者之别第为一种类栈之上者海北香若沈水地号龙龟者高凉地号浪滩者官中时时择其高胜试爇一炷其香味虽浅薄乃更作花气百和旖旎同上南方火行其气炎上药物所赋皆味辛而嗅香如沉栈之属世专谓之香者又美之所钟也世皆云二广出香然广东香乃自舶上来广右香产海北者亦凡品惟海南最胜人士未尝落南者未必尽知故着其说桂海志高容雷化山间亦有香但白如木不禁火力气味极短亦无膏乳土人货卖不论钱也　史汇编泉南香不及广香之为妙都城市肆有詹家香颇类广香今日多用全类辛辣之气无复有清芬韵度也又有官香而香味亦浅薄非旧香之比已下九品俱沉香之属生沈香即蓬莱香出海南山西其初连木状如栗棘房土人谓之刺香刀刳去木而出其香则坚致而光泽士大夫日蓬莱香气清而且长品虽侔于真腊然地之所产者少而官于彼者乃得之商舶　获焉故值常倍于真腊所产者云香录蓬莱香即沈水香结未成者多成片如小笠及大菌之状有径一二尺者极坚实色状皆似沉香惟入水则浮刳去其背带木处亦多沈水桂海虞衡志光香与栈香同品　出海北及交趾亦聚于钦州多大块如山石枯槎气粗烈如焚松桧曾不能与海南栈香比南人常以供日用及陈祭享同上海南栈香香如猬皮栗蓬及渔蓑状盖修治时雕镂费工去木　香棘刺森然香之精钟于刺端芳气与他处栈香迥别出海北者聚于钦州品极凡与广东舶上生熟速结等香相埒海南栈香之下又有重漏生结等香皆下色同上番香一名番沉出勃泥三佛斋气矿而烈价似真腊绿洋减三分之二视占城减半矣香录占城栈香栈香乃沉香之次者出占城国气味与沉香相类但带木颇不坚实亚于沉而优于熟速香录栈与沉同树以其肌理有黑　者为别太草拾道黄熟香亦栈香之类但轻虚枯朽不堪也今和香中皆用之黄熟香夹栈香黄熟香诸番出而真腊为上黄而熟故名焉其皮坚而中腐者其形状如桶故谓之黄熟桶其夹栈而通黑者其气尤胜故谓夹栈黄熟此香虽泉人之所日用而夹栈居上品香录近时东南好事家盛行黄熟香又非此类乃南粤土人种香树如江南人家艺茶趋利树矮枝繁其香在根剔根作香根腹可容数升实以肥土数年复成香矣以年逾久者逾香又有生香铁面油尖之称故广州志云东筦县茶园村香树出于人为不及海南出于自然速暂香香出真腊者为上伐树去木而取香者谓之生速树仆木腐而香存者谓之熟速其树木之半存者谓之暂香而黄而熟者谓之黄熟通黑者为夹栈又有皮坚而中腐形如桶谓之黄熟桶一统志速暂黄熟即今速香俗呼鲫鱼片以雉鸡斑者佳重实为美白眼香亦黄熟之别名也其色差白不入药品和香用之叶子香一名龙鳞香益栈香之薄者具香尤胜于栈水盘香类黄熟而殊大雕刻为香山佛像并出舶上有云诸香同出一树有云诸木皆可为香有云土人取香树作桥梁槽甑等用大抵树本无香须枯株朽干仆地袭　沁泽凝膏蜕去木性秀出香材为焚爇之珍海外必登流眉为极佳海南必万安东峒称最胜产因地分优劣益以万安钟朝阳之气故耳或谓价与银等与一片万钱者则彼方亦自高值且非大有力者不可得今所市者不过占腊诸方平等香耳沉香祭天梁武帝制南郊明堂用沉香取天之质阳所宜也北郊用土和香以地于人亲宜加杂馥即合诸香为之梁武祭天始用沈香吉未有也沈香一婆罗丁梁简文时扶南传有沉香一婆罗丁云婆罗丁五百六十斤也北户录沉香火山隋炀帝每至除夜殿前诸院设火山数十车沈水香每一山焚沉香数车以甲煎沃之焰起数丈香闻数十里一夜之中用沉香二百余乘甲煎二百余石房中不燃膏火悬宝珠一百二十以照之光皆日杜阳　　太宗问沉香唐太宗问高州首领冯盎云卿去沉香远近盎曰左右皆香树然其生者无香惟朽者香耳沉香为龙马希范构九龙殿以沉香为八龙谷长百尺把柱相向作趋捧势希范坐其间自谓一龙也　头脚长丈余以象龙角凌晨将坐先使人焚香于龙腹中烟气郁然而出若口吐然近古以来诸侯王奢偕未有如此之盛也绩世说沉香亭子材长庆四年敬宗初嗣位九月丁未波斯大商李苏沙进沉香亭子材拾遗李汉谏云沉香为亭子不异瑶台琼室上怒优容之蕉纪沉香泥壁唐宗楚客造一宅新成皆是文柏为梁沉香和红粉以泥壁开门则香气蓬勃太平公主就其宅香叹曰观其行坐处我等皆虚生浪死朝野佥载屑沈水香末布象状上石季伦屑沈水之香如尘末布象床上使所爱之姬践之无迹者赐以珍珠百琲有迹者节以饮食今体轻弱故闺中相戏曰尔非细骨轻躯那得百琲珍珠拾遗记沉香叠旖旎山高丽舶主王大世选沈水香近千觔叠为旖旎山象衡岳七十二峰钱俶许黄金五百两竟不售清巽录沈香翁海舶来有一沈香翁剜镂若鬼工高尺余舶酋以上吴越王王目为清门处士发源于心清闻妙香也同上沉香为柱番禺有海獠杂居其最豪者蒲姓号曰番人本占城之贵人也既浮海而遇风涛惮于复返遂　中国定居城中屋室侈靡踰禁中堂有四柱皆沈水香程史沉香水染衣周光禄诸妓掠鬓用郁金油傅面用龙消粉染衣以沉香水月终人赏金凤皇一只传芳略记炊饭洒沉香水龙道千卜室于积玉坊编藤作凤眼窗支床用荔枝干年根炊饭洒沉香水浸酒取山凤髓青州杂记沉香甑有贾至林邑舍一翁姥家日食其饭浓香满室贾亦不喻偶见甑则沉香所剜也清异录又陶谷家有沉香甑鱼英酒醆中现园林美女象黄霖曰陶翰林甑里熏香醆中游妓可谓好事矣桑木根可作沉香想裴休符桑木根曰若非沉香想之更无异相虽对沈水香反作桑根想终不闻香气诸相从心起也常新录鹧鸪沉界尺沉香带斑点者名鹧鸪沈华山道士苏志恬偶获尺许修为界尺清异录沉香似芬陀利华显德末进士贾颙于九仙山遇靖长官行若奔马知其异拜而求道取箧中所遗沈水香焚之靖曰此香全类斜光下等六天所种芬陀利华汝有道骨而俗缘未尽因授炼仙丹一粒以柏子为粮迄今尚健同上砑金虚沈水香纽列环晋天福三年赐僧法城跋遮那袈裟环也王言云勒法城卿佛国栋梁僧坛领袖今遣内官赐卿砑金虚镂沈水水香纽列环一枚至可领取同上沉香板床沙门支法存有八尺沉香板床刺史王淡息切求不与遂杀而藉焉后淡息疾法存出为祟沉香履陈宣华有沉香履箱金屈膝三余帖屧衬沉香无瑕屧屧之内皆衬香谓之生香屧沉香种楮树永徽中定州僧欲写华严经先以沉香种楮树取以造纸清赏集蜡沉周公谨有蜡沉重二十四两又火浣布尺余云　遇眼录沉香观音像西小湖天台教寺旧名观音教寺相传唐干符中有沉香观音像泛太湖而来小湖寺僧迎得之有草绕像足以草投小湖遂生千叶莲花苏州旧志沉香煎汤丁晋公临终前半月已不食但焚香危坐默诵佛经以沉香煎汤时时呷少许神识不乱正衣冠奄然化去史轩笔录妻斋沈香美隐之为广州刺史及归妻刘氏斋沉香一片隐之见之即投于湖天游别集牛易沈水香海南产沈水香香必以牛易之黎黎人得牛皆以祭鬼无脱者中国人以沈水香供佛燎帝求福此皆烧牛也何福之能得哀哉东坡集沉香节江南李建勋尝蓄一玉磬尺余以沉香节按柄叩之声极清越澄怀录沉香为供高丽使慕倪云林高洁屡叩不一见惟开云林示之使惊异向上礼拜留沉香十勇为供叹息而去云林远事沉番烟结七鹭鸶有浙人下番以货物不合时疾灰遗失尽倾其本叹息欲死海容同行慰勉再三乃始登舟见水濒朽木一块大如钵取而嗅之颇香谓必香木也漫取以枕首抵家对妻子饮泣遂再求物力以为明年图一日邻家秽气逆鼻呼妻以朽木爇之则烟中结作七鹭鸶飞至数丈乃散大以为奇而始珍之未几宪宗皇帝命使求奇香有不次之赏其人以献授锦衣百户赐金百两识者谓沈香顿水次七鹭鸶日夕饮宿其上积久精神晖入因结成形云广记巽编仙留沉香国朝张三丰与蜀僧广海善寓开元寺七日临别赠诗并留沉香三片草履一双海并献文皇答赐甚腆
　　香乘卷一
　　钦定四库全书
　　香乘卷二
　　香品随品附事实
　　檀香陈藏器曰白檀出海南树如檀苏颂曰檀香有数种黄白紫之异今人盛用之江淮河塑所生檀木即其类但不香耳李时珍曰檀香木也故字从亶亶善也释氏呼为旃檀以为汤沐犹言离垢也番人讹为真檀李杲曰白檀调气引芳香之物上至极高之分檀香出昆仑盘盘之国又有紫真檀磨之以涂风肿以上集本草叶廷珪曰出三佛斋国气清劲而易泄爇之能夺众香皮在而色黄者谓之黄檀皮腐而色紫者谓之紫檀气味大率相类而紫者差胜其轻而脆者谓之沙檀药中多用之然香材头长商人截而短之以便负贩恐其气泄以纸封之欲其湿润也香录秣罗矩咤国南滨海有秣刺耶山崇崖峻岭洞谷深涧其中则有白檀香树旃檀你婆树树类白檀不可以别惟于盛夏登高远瞩其有大蛇萦者于是知之由其木性凉冷故陀盘踞既望见以射箭为记冬蛰之后方能采伐大唐西城记印度之人身涂诸香所谓旃檀郁金也同上剑门之左峭岩间有大树生于石缝庂中大可数围枝干纯白皆传为白檀香树其下常有巨虺蟠而护之人不敢采伐玉堂间话吉里地闷其国居重迦罗之东连山茂林皆檀香树无别产焉星槎胜览檀香出广东云南及占城真蜡爪哇渤泥暹罗三佛斋回回等国大明一统志云南临安河西县产胜沉香即紫檀香同上檀香岭南诸地亦皆有之树叶皆似荔枝皮青色而滑泽紫檀诸溪峒出之性坚新者色红蓓者色紫有蟹爪文新者以水浸之可染物旧者揩粉壁上色紫故有紫檀色黄檀最香俱可作带骻扇骨等物王佐格古论旃檀楞严经云白　檀涂身能除一切热恼今西南诸蕃酋皆用诸香涂身取其义也檀香出海外诸国及滇粤诸地树即今之檀木益因彼方阳盛燠烈钟地气得香耳其所谓紫檀即黄白檀香中色紫者称之今庂紫檀即格古论所云器料具耳檀香止可供上真道书言檀香乳香谓之真香止可烧祀上真旃檀逆风林公曰白旃檀非不馥焉能逆风成实论曰波利质多天树具香则逆风而闻檀香屑化为金汉武帝有透骨金大如弹丸凡物近之便成金色帝试以檀香屑共裹一处置李夫人枕旁诘旦视之香皆化为金屑拾遗记白檀香龙唐玄宗尝诏术士罗公远与僧不空同祈雨校功力俱诏问之不空曰臣昨焚白檀香龙上命左右掬庭水嗅之果有檀香气西阳杂　檀香床安禄山有檀香床乃上赐者白檀香末凡将相告身用金花五色绫纸上散白檀香末翰林志白檀香亭子李绛子璋为宣州观察使杨收造白檀香亭子初成会亲宾观之先是璋潜遣人度具广　织成地毯其日献之杜阳杂编檀香板宣和间徽宗赐大王御笔檀香板应游翫处所并许直入云檀香架宫人沈阿翘进上白玉方响云本吴元济所与也光明皎洁可照十数步其犀槌亦响犀也凡物有声乃响应其中焉架则云檀香也而又彩若云霞之状芬馥着人则弥月不散制度精妙固非中国所有者同上雪檀六尺南夷香槎到文登尽以易疋物同光中有舶上檀香色正白号雪檀长六尺土人买为僧坊剎竿清巽录熏陆香即乳香熏陆即乳香其状垂滴如乳头也镕塌在地者为塌香皆一也佛书谓之天泽香言其润泽也又谓之多伽罗香杜鲁香摩勒香马尾香苏恭曰熏陆香形似白胶香出天竺者色白出单于者夹绿色亦不佳宗　曰熏陆木叶类棠梨南印度界阿叱厘国出之谓之西香南番者更佳即乳香也陈承曰西出天竺南出波斯等国西者色黄白南者紫赤日欠重叠者不成乳头杂以砂石其成乳者乃新出未杂砂石者也熏陆是总名乳是熏陆之乳头之今松脂枫脂中有此状者甚多李时珍曰乳香今人多以枫香杂之惟烧时可辩南番诸国皆有宋史言乳香有一十三等以上集本草大食勿拔国边海天气暖甚出乳香树他国皆无其树逐日用刀斫树皮取乳或在树上或在地下在树自结透者为明乳番人用玻璃瓶盛之名曰乳香在地者名塌香　雅熏陆香是树皮鳞甲采之复生乳头香生南海是波斯松树脂也紫赤如樱桃透明者为上广志乳香其香乃树脂以其形似榆而叶尖长大斫树取香出祖法儿国华夷续考熏陆出大秦国在海边有大树枝叶正如古松生于沙中盛夏木胶流出沙上状如桃胶夷人采取卖与商贾无贾则自食之南方异物志阿叱厘国出熏陆香树树叶如棠梨也西域记法苑珠林引益期笺木胶为熏陆流黄香熏陆香出大食国之南数千里深山穷谷中其树大抵类松以斧斫脂溢于外结而成香聚而为块以象负之至于大食大食以舟载易他货于三佛斋故香常聚于三佛斋三佛斋每年以大舶至广与泉广泉舶上视香之多少为殿　而香之品有十其最上品为拣香圆大如指头今世所谓滴乳是也次曰瓶乳其色亚于拣者又次曰瓶香言收时量重置于瓶中在瓶香之中又有上中下之别又次曰袋香言收时只署袋中其品亦有三等又次曰乳塌益镕在地杂以沙石者又次曰黑塌香之黑色者又次曰水湿黑塌益香在舟中为水所侵渍而气变色败者也品杂而碎者砍硝颠扬为尘者曰缠香此香之别也叶廷挂者录为乳香以白胶香搅糖为之但烧之烟散多叱声者是也真乳香与茯苓共嚼则成水皖山石乳香灵珑而有蜂窝者为真每先爇之次爇沉香之属则香气为乱香烟罩定难散者是否则白胶白也熏陆香树异物志云枝叶正如古松西域记云叶如棠梨华夷续考云似榆而叶尖长一统志又云类榕似因地所产叶干有异而诸论着多自传闻故无的据其香是树脂液凝结而成者香录论之详矣独广志云熏陆香是树皮鳞甲采之复生乳头香是波斯松树脂也似又两种当从诸说为是斗盆烧乳头香曹务光见赵州以斗盆烧乳头香十斛曰财易得佛难求旧相泽学录鸡舌香即可香陈藏器曰鸡舌香与丁香同种花实聚生其中心最大者为鸡舌击破有顺理而解为两向如鸡舌故名乃是母可香也苏恭曰鸡舌香树叶及皮并似栗花如梅花子似枣核此雌树也不入香用其雄树虽花不实采花酿之以成香出昆仑及交州爱州以南李珣曰丁香生东海及昆仑国二月三月花开紫白色至七月始成实小者为丁香大者如巴豆为母丁香马志曰丁香生交广南番按广州图上丁香树高丈余木类桂叶似栎花圆细黄色凌冬不凋其子出枝　上如钉长三四分紫色其中有粗大如山茱萸者俗呼为母丁香二八月采子及根一云盛冬生花子至次年春采之雷敦曰丁香有雌雄雄者颗小雌者大如山茱萸名母丁香入药最胜李时珍曰雄为丁香雌为鸡舌诸说甚明以上集本草丁香一名丁子香以其形似丁子也鸡舌丁香之大者今所谓母丁香是也香录丁香诸论不一按出东海昆仑者花紫白色七月结实产交广南番者花黄色二八月采子及盛冬生花次年春采者益地土气候各有不同亦犹今之桃李开越燕齐开候大异也愚谓即此中丁香花亦有紫白二色或即此种因地产非宜不能子大为香耳辩鸡舌香沉存中笔谈云予集灵苑方据陈藏器本草拾遗以鸡舌为丁香母今考之尚不然鸡舌即可香也齐民要术言鸡舌俗名丁子香日华子言丁香治口气与含鸡舌香奏事欲其芬芳之说相合及千金方五香汤用丁香鸡舌最为明验开宝本草重出丁香谬矣今世以乳香中大如山茱萸者为鸡舌香略无气味治疾殊乖老学庵日记云辩鸡舌香为丁香亹亹数百言竟是以意度之惟元魏贾思勰作齐民要术第五卷有合香泽法用鸡舌香注云俗人以其似丁子故谓之丁子香此最的确可引之证而存中友不及之以此知博洽之难也存中辩鸡舌已吊齐民要术而老学庵云存中反不及之何也总之丁香鸡舌本是一种何庸聚讼舍鸡舌香尚书郎舍鸡舌香伏奏事黄门郎对揖跪受故称尚书郎怀香握兰汉官仪尚书郎给青缣白绫被或以锦被舍香汉官典职桓帝时侍中刀存年老口臭上出鸡舌香与含之鸡舌颇小辛螫不敢咀咽嫌有过赐毒药归舍辞决家人哀泣莫知其故僚友求其药出口香咸嗤笑之嚼鸡舌香饮酒者嚼鸡舌香则量广浸半天回而不醒酒中空奉鸡舌香魏武与诸葛亮书云今奉鸡舌香五斤以表微意五色缘鸡舌香木刀靶张受益所藏篦刀其靶黑如乌木乃西域鸡舌香木也云烟遇眼录丁香末圣寿堂石虎造垂玉佩八百大小镜二万枚丁禾香末为泥油瓦四面垂金铃一万枚去邺三十里羊头山记安息香安息香梵书谓之拙贝罗香西域传安息国去洛阳二万五千里北至康居其香乃树皮胶烧之通神明辟众恶汉书安息香树出波斯国波斯呼为辟邪树长二三丈皮色黄黑叶有四角经冬不凋二月开花黄色花心微碧不结实刻其树皮其胶如饴名安息香六七月坚凝乃取之自阳杂组安息出西戎树形类松柏脂黄黑色为块新者柔韧本草三佛齐国安息香树脂其形色类核桃　不宜于烧而能发众香人取以和香一规志安息香树如苦栋大而直叶类羊桃而长中心有脂作香同上辩真安息香焚时以厚纸覆其上烟透出是否则伪也烧安息香咒水襄国城堑水源暴竭西域佛图澄坐绳床烧安息香咒愿数百言如此三日水泫然微流高僧传烧安息香聚鼠真安息焚之能聚鼠其烟白色如直上不散笃耨香笃耨香出真腊国树之脂也树如松形又云类杉桧香藏于皮其香老则溢出色白而透明者名白笃耨盛夏不融香气清远土人取后夏月以火炙树令脂液再溢至冬乃凝复收之其香夏融冬结以瓠瓢盛置阴凉处乃得不融杂以树皮者则色黑名黑笃耨一说盛以瓢碎瓢而爇之亦香名笃耨瓢香杳录瓢香三佛齐国以瓠瓢盛蔷薇水至中国碎其瓢而爇之与笃耨瓢略同又名干葫芦片以之蒸香最妙琐碎录詹糖香詹糖香出晋安岑州及交广以南树似橘煎枝叶为香似糖而黑如今之沙糖多以其皮及蠹粪　之难得纯正者惟软乃佳其花亦香如茉莉花气本草　齐香　齐香出波斯国佛林呼为顶勃梨　长一丈围一尺许皮青色薄而极光净叶似阿魏每三叶生于条端无花实西域人常八月伐之至腊月更抽新条极滋茂若不剪除反枯死七月断其枝有黄汁其状如蜜微有香气入缶疗百病酉阳杂　麻树香麻树生斯调国其汁肥润其泽如脂膏馨香馥都可以熬香美于中国之油也罗斛香暹罗国产罗斛香味极清远亚于沉香郁金香郁金香金光明经谓之荼矩么香又名紫述香红蓝花草麝香草郁香可佩宫嫔每服之于褵　许慎说文云郁芳草也十叶为贯百二十筑以煮之为鬯一曰郁鬯百草之英合而酿酒以降神乃远方郁人所贡故谓之郁郁今郁林邵也郁金生大秦国二月三月有花状如红蓝四月五月采花即香也魏略郑玄云郁草似兰郁金香出罚宾国人种之先以供佛数日萎然后取之色正黄与芙蓉花果嫩莲者相似可以香酒杨孚南州异物　唐太宗时伽毗国献郁金香叶似麦门冬九月花开状如芙蓉其色紫碧香闻数十步花而不实欲种者取根赛玛尔堪西域中大国也产郁金香色黄似芙蓉花方舆胜略柳州罗城县出郁金香一统志伽毗国所献叶象花色与时迥异彼间关致贡定又珍异之品亦以名郁金郁金香手印天竺国婆陀婆恨主有宿愿每年所赋细　并重叠积之手染郁金香拓于　上千万重手印即透丈夫衣之手印当背妇人衣之手印当酉阳杂组
　　香乘卷二
　　钦定四库全书
　　香乘卷三
　　香品
　　龙脑香龙脑香即片脑金光明经名羯婆罗香膏名婆律香西方抹罗短咤国在南印度境有羯婆罗香树松身异叶花果斯别初采既湿尚未有香才干之后循理而析其中有香状如云母色如冰雪此所谓龙脑香也大唐西域记咸阳山有神农鞭药处山上紫阳观有千年龙脑叶圆而背白无花实者在树心中断其树膏流出作坎以承之清香为诸香之祖龙脑香树出婆利国婆利呼为固不婆律亦出婆斯国树高八九丈大可六七围叶圆而背白无花实其树有肥有瘦瘦者有婆律膏香亦曰廋者出龙脑香肥者出婆律膏也在木心中断其树劈取之膏于树端流出斫树作坎而承之酉阳杂　渤泥三佛齐国龙脑香乃深山穷谷中千年老杉树枝干不损者若损动则气泄无脑矣其土人解为板板傍裂缝脑出缝中劈而取之大者成斤谓之梅花脑其次谓之速脑脑之中又有金脚其碎者谓之米脑锯下杉屑与碎脑相杂者谓之苍脑取脑已净其杉板谓之脑木札与锯屑同捣碎和置磁盆中以笠覆之封其缝热灰煨逼其气飞上凝结而成块谓之熟脑可作面花耳环佩带等用又有一种如油者谓之油脑其气劲于脑可浸诸香香谱干脂为香清脂为膏子主去内外障眼又有苍龙脑不可点眼经火为熟龙脑续博物志龙脑是树根中干脂婆律香是根下清脂出婆律国因以为名也又曰龙脑及膏香树形似杉木脑形似白松墙作杉木气明静者善久经风日或如鸟遗者不佳或云子似荳蔻皮有错甲即松脂也今江南有杉木末经试或入土无脂犹甘蕉之无实也本草龙脑是西海婆律国婆律树中脂也状如白胶香其龙脑油本出佛誓国从树取之同上片脑产暹罗诸国惟佛打泥者为上其树高大叶如槐而小皮理类沙柳脑则其皮间凝液也好生穷谷岛夷以锯付　就谷中寸断而出剥而采之有大如指厚如二青钱者香味清烈莹洁可爱谓之梅花片鬻至中国擅翔价焉复有数种亦堪入药乃其次者华夷续考渤泥片脑树如杉桧取之者必斋沐而往其成冰似梅花者为上其次有金脚脑速脑米脑苍脑札聚脑又一种如油名脑油一统志有人下洋遭溺附一蓬席不死三昼夜泊一岛间乃匍匐而登得木上大果如梨而芋味食之一二日颇觉有力夜宿大树下闻树根有物沿依而上其声灵珑可听至颠而止五更复自树颠而下不知何物乃以手扪之惊而逸去嗅其掌香甚以为必香物也乃俟其升树解衣铺地至明遂不能去凡得片脑斗许自是每夜收之约十余石乃日坐水次望见海踪过大呼求救遂赏片脑以归分与舟人十之一犹成巨富广艳异编藏龙脑香龙脑香合糯米炭相思子贮之则不耗或言以鸡毛相思子同入小瓷罐密收之佳相感志言杉木炭养之更良不耗也相思子与龙脑相宜相思子有蔓生者与龙脑香相宜能令香不耗韩朋拱木也搜神记龙脑香御龙罗子春欲为染武帝入海取珠杰公曰汝有西海龙脑香否曰无公曰奈之何御龙帝曰事不谐矣公曰西海大船求龙脑香可得梁四公记献龙脑香乌茶国献唐太宗龙香方　胜略龙脑香藉地唐宫中每欲行幸即先以龙脑郁金涂其地赐龙脑香康玄宗夜宴以琉璃器盛龙脑香赐群臣冯谧曰臣请效陈平为宰自丞相以下皆跪受尚余其半乃捧拜曰勒赐录事冯谧玄宗笑许之瑞龙脑香天宝末交址国贡龙脑如蝉蚕形波斯言乃老龙脑树节方有禁中呼为瑞龙脑上惟赐贵妃十枚香气彻十余步上夏日尝与亲王弈碁令贺怀智独弹琵琶贵妃立于局前观之上数枰上子将输贵妃放康国猧子于座侧猧上局局子乱上大悦时风吹贵妃领巾于贺怀智巾上良久回身方落怀智归觉满身香气非常乃卸幪头贮于锦囊中及上皇复宫阙追思贵妃不已怀智乃进所贮幪头具奏前事上皇发囊泣曰此瑞龙脑香也酉阳杂　遗安禄山龙脑香贵妃以上赐龙脑香私发明驼使遗安禄山三枚余归寿邸杨国忠闻之入宫语妃曰贵人妹得佳香何独吝一韩司掾也妃曰兄若得相胜此十倍杨妃外传瑞龙脑碁子开成中贵家以紫檀心瑞龙脑为碁子碁该食龙脑香宝历二年浙东国贡二舞女冬不纩衣夏不汗体所食荔枝　实金屑龙脑香之类宫中语曰宝帐香重重一双红芙蓉杜阳杂编翠尾聚龙脑香孔雀毛着龙脑香则相缀禁中以翠尾作帚每幸诸阁掷龙脑香以避秽过则以翠尾帚之皆聚无有遗者亦若磁石引针琥珀拾芥物类相感然也墨庄漫录梓树化龙脑熙宁九年英州雷震一山梓树尽枯中皆化为龙脑香宋史龙脑浆南唐保大中贡龙脑浆云以缣囊贮龙脑悬于琉璃瓶中少顷滴沥成冰香气馥烈大补益元气江南异闻录大食国进龙脑南唐大食国进龙脑油上所秘惜耿先生见之曰此非佳者当为大家致之乃缝夹绢囊贮白龙脑一觔垂于栋上以胡瓶盛之有顷如注上骇叹不已命酒泛味逾于大食国进者绩博物志焚龙脑香十觔孙承吴越王妃之兄贵近用事王常以大片生龙脑香十觔赐承佑承佑对使者索大银炉作一聚焚之曰聊以祝王寿及归朝为节度使俸入有节无复向日之豪侈然卧内每夕燃烛二炬焚龙脑二两乐善录龙脑小儿以龙脑为佛像者有矣未见着色者也汴都龙兴寺僧惠乘宝一龙脑小儿雕装巧妙彩绘可人清异录松窗龙脑香李华烧三城绝品炭以龙脑裹芋魁煨之击炉曰芋魁遭遇矣三贤典语龙脑香与茶宜龙脑其清香为百药之先于茶亦相宜多则掩茶气味万物中香出其右者华夷草木考焚龙脑归钱青蚨一名钱精取母杀血涂钱绳入龙脑香少许置柜中焚一炉祷之其钱井归于绳上麝香麝香一名香麛一名麝父梵书谓之莫诃婆伽香麝生中台山谷及益州雍州山中春分取香生者益良陶弘景云麝形似麛而小黑色常食柏叶又噉蛇其香正在阴茎前皮内别有膜袋裹之五月得香往往有蛇皮骨今人以蛇蜕皮裹香厔弥香是相使也麝夏月食蛇虫多至寒则香满入春脐内急痛则以爪剔出着屎溺中覆之常在一处不移曾有遇得乃至一斗五升者此香绝胜杀取者昔人云是精溺凝结殊不尔也今出羌夷者多真好出随邵义阳晋溪诸蛮中者亚之出益州者形扁仍以皮膜裹之多伪凡真香一子分作三四子刮取血膜杂纳余物裹以四足膝皮而货之货者又复伪之彼人言但破看一片毛共在裹中者为胜今惟得真者看取必当全真耳本草苏颂曰今陕西益州河东诸路山中皆有而秦州文州诸蛮中尤多靳州光州或时亦有其香绝小一子缠若弹丸往往是真盖彼人不甚作伪耳同上香有三种第一生者名遗香乃麝自剔出者其香聚处远近草木皆焦黄此极难得今人带真香过园中瓜果皆不实此其验也其次脐香乃捕得杀取者又其次为心结香麝被大兽捕逐惊畏失心狂走山巅坠崖谷而毙人有得之破心见血流出作块者是也此香干燥不堪用华夷草木考嵇康云麝食柏故香黎香有二色番香蛮香又杂以黎人撰作官市动至数十计何以责科取之责所谓真有三说麝群行山中自然有麝气不见其形为真香入春以脚剔入水泥中藏之不使人见为真香杀之取其脐一麝一脐为真香此余所目击也香谱商汝山中多麝遗粪常在一处不移人以是获之其性绝爱其脐为人逐急即投岩举爪剔其香就絷而死犹拱四足保其脐李商隐诗云投岩麝自香谈苑麝居山麛居泽以此为别麝出西北者香结实出东南者谓之土麝亦可入药而力次之南中灵猫囊其气如麝人以杂之本草麝香不可近鼻有白虫入脑患癞久带其香透关令人成异疾水麝香天宝初渔人获水麝诏使养之脐下惟水滴沥于斗中水用洒衣衣至败香不歇每取以针刺之捉以真雄黄香气倍于内麝绩博物志土麝香自邕州溪洞来者名土麝香气燥烈不及他产桂海虞衡志麝香种瓜尝因会客食瓜言瓜最恶麝香坐有延祖曰是大不然吾家以麝香种瓜为邻里冠但人不知制伏之术耳求麝二钱许怀去后旨日以药末搅麝见送每种瓜一窠根下用药一捻既结瓜破之麝气扑鼻次年种其子名之曰土麝香然不如药麝香耳清异录瓜忌麝瓜恶香香中尤忌麝郑注太和初赴职河中姬妾百余骑香气数里逆于人鼻是岁自京至河中所过路瓜尽死一蕾不获酉阳杂　广明中巢寇犯关僖宗幸蜀关中道傍之瓜悉萎盖宫嫔多带麝香所熏皆萎落耳负暄杂录梦索麝香丸桓誓居豫章时梅玄龙为太守梦就玄龙索麝香丸续搜神记麝绝恶梦佩麝非但香辟恶以真香一子置枕中可绝恶梦麝香塞鼻钱方义如厕见怪怪曰某以阴气侵阳贵人虽福力正强不成疾病亦当少有不安宜急服生犀角生玳瑁麝香塞鼻则无苦方义如其言果善续玄怪录麝遗香走麝以遗香不捕是以圣人以约为记续韵府麝香不足黄山谷云所惠香非往时意态恐方不同或是香材不精乃婆律与麝香不足耳麝橙晋时有徐景于宣阳门外得一锦麝橙至家开视有虫如蝉五色两足各缀一五铢钱酉阳杂　麝香月韩熙载留心翰墨四方胶煤多不合意延歙匠朱逢于书馆制墨供用名麝香月又名玄中子清异录麝香墨欧阳通每书其墨必古松之烟末以麝香方下笔李孝美墨谱已下曰木曰檀曰草皆以香似麝名之麝香木出占城国树老而仆埋于土而腐外黑内黄赤者其气类于麝故名焉其品之下者盖缘伐生树而取香故其气劣而劲此香宾童龙尤多南人以为器皿如花梨木类香录麝香檀麝香檀一名麝檀香盖西山桦根也爇之类煎香或云衡山亦有不及海南者琐碎录麝香草麝香草一名红兰香一名金桂香一名紫述香出苍梧郁林二邵今吴中亦有麝香草似红兰而甚香最宜合香速异记郁金香亦名麝香草此以形似言之实自两种魏略云郁金状如红兰则非郁金审矣而述异记又谓龟甲香即桂香之善者
　　香乘卷三
　　钦定四库全书
　　香乘卷四
　　明　周嘉冑　撰
　　香品
　　降真香
　　降真香一名紫藤香一名鸡骨与沉香同亦因其形有
　　如鸡骨者为香名耳俗传舶上来者为番降
　　生南海山中及大秦国其香似苏方木烧之初不甚香
　　得诸香和之则特美入药以番降紫而润者为良
　　广东广西云南安南汉中施州永顺保靖及占城暹罗
　　渤泥琉球诸番皆有之集本草
　　降真生聚材中番人颇费坎斫之功乃树心也其外白
　　皮厚八九寸或五六寸焚之气劲而远真腊记
　　鸡骨香即降真香本出海南今溪洞僻处所出者似是
　　而非劲瘦不甚香溪蛮聚话
　　主天行时气宅舍怪异并烧之有验海药本草
　　伴和诸香烧烟直上感引鹤降醮星辰烧此香妙为第
　　一小儿佩之能辟邪气度录功德极验降真之名以此
　　仙传
　　出三佛齐国者佳其气劲而远辟邪气泉人每岁除家
　　无贫富皆爇之如燔柴维在处有之皆不及三佛齐国
　　者今有番降广降土降之别
　　贡降真香
　　南巫里其地自苏门答刺西风一日夜可至洪武初贡
　　降真香
　　蜜香
　　蜜香即米香一名没香一名木蜜一名阿　一名多香
　　木皮可为纸
　　木蜜香蜜也树形似槐而香伐之五六年乃取其香法华
　　经注
　　木蜜号千岁树根本甚大伐之四五岁取不腐者为香
　　魏王花小志
　　没香树出波斯国拂林国人呼为阿　树长数丈皮表青
　　白色叶似槐而长花似橘而大子黑色大如山茱萸酸
　　甜可食酉阳杂
　　肇庆新兴县出多香木俗名蜜香辟恶气杀鬼精广州志
　　其叶如桩树生千岁斫仆之历四五岁乃往看已腐败
　　惟中节坚贞者是香异物志
　　蜜香生永昌山谷今惟广州舶上有来者他无所出
　　蜜香生交州大树节如沉香
　　蜜香从外国舶上来叶似薯蓣而根大花紫色功效极
　　多今以如鸡骨坚实啮之粘齿者为上复有马　铃根
　　谓之青木香非此之谓也或云有二种亦恐非耳一谓
　　之云南根
　　前洎香部交人称沉香为蜜香交州志谓蜜香似沉
　　香盖木体俱香形复相似亦犹南北橘枳之别耳诸
　　论不一并采之以俟考订有云蜜香生南海诸山中
　　种之五六年得香此即广人种香树为利今书斋日
　　用黄熟生香又非彼类
　　蜜香纸
　　晋太康五年大秦国献蜜香纸三万幅帝以万幅赐杜
　　预令写春秋释例纸以蜜香树皮叶作之微褐色有纹
　　如鱼子极香而坚韧水渍之不烂晋吉
　　木香
　　木香草本也与前木香不同本名蜜香因其香气如蜜
　　也缘沉香类有蜜香遂讹此为木香耳昔人谓之青木
　　香后人因呼马　铃根为青木香乃呼此为南木香广
　　木香以分别之本草
　　青木香出天竺是草根状如甘草南州异物志
　　其香是芦蔓根条左盘旋采得二十九日方硬如朽骨
　　其有芦头丁盖子色青者是木香神也本草
　　五香者即青木香也一株五根一茎五枝一枝五叶一
　　叶间五节五五相对故名五香烧之能上彻九星之天
　　也　　　　
　　梦青木香疗疾
　　崔万安分务广陵苦脾泄家人祷于后土祠是夕万安
　　梦一妇人珠珥珠履衣五重皆编贝珠为之谓万安曰
　　此疾可治今以一方相与可取青木香肉荳蔻等分枣
　　肉为丸米饮下二十丸又云此药太热疾平即止如其
　　言即愈稽神录
　　苏合香
　　此香出苏合国因以名之梵书谓之咄鲁瑟剑
　　苏合香出中台山川谷
　　今从西域及昆仑来者紫赤色与紫真檀相似坚实极
　　芳香性重如石烧之灰白者好
　　广州虽有苏合香但类苏木无香气药中只用有膏油
　　者极芳烈
　　大秦国人采得苏合香先煎其汁以为香膏乃卖其滓
　　与诸国贾人是以展转来达中国者不大香也然则广
　　南货者其经煎煮之余乎今用如膏油者乃合治成香
　　耳巳上集本草
　　中天竺国出苏合香是诸香汁煎成非自然一物也
　　苏合油出安南三佛齐诸番国树生膏可为香以浓而
　　无滓者为上
　　大秦国一名掣鞑以在海西亦名云海西国地方数千
　　里有四百余人俗有类中国故谓之大秦国人合香
　　谓之香煎其汁为苏合油其滓为苏合油香西域传
　　苏合香油亦出大食国气味类笃耨以浓净无滓者为
　　上番人多以涂身而闽中病大风者亦傲之可合软香
　　及入药用香录
　　今之苏合香赤色如坚木又有苏合油如黐胶人多用
　　之而刘梦得传信方言谓苏合香多薄叶子如金色按
　　之即止放之即起良久不定如虫动气烈者佳沉括笔谈
　　香本一树建论互殊其云类紫真檀是树枝节如膏
　　油者即树脂膏苏合香苏合油一树两品又云诸香
　　汁煎成乃伪为者如苏木重如石婴真是山葡萄至
　　陶隐居云是狮子粪物理论云是兽便此大谬误苏
　　合油白色本草言狮粪极臭赤黑色又刘梦得言薄
　　叶如金色者或即苏合香树之叶抑番禺珍异不一
　　更品外奇者乎
　　赐苏合香酒
　　王文正太尉气赢多病真宗面赐药酒一瓶令空腹饮
　　之可以和气血辟外邪文正饮之大觉安健因对称谢
　　上曰此苏合香酒也每一斗酒以苏合香丸一两同煮
　　极能调五脏却腹中诸疾每胃寒夙兴则饮一杯因各
　　出数榼赐近臣自此臣庶之家皆效为之苏合香丸因
　　盛行于时彭乘墨客挥犀
　　市苏合香
　　班固云窦侍中令载杂彩七日疋市月氐马苏合香一
　　云令贲白素三百疋欲以市月氐马苏合香太平御览
　　金银香
　　金银香中国皆不出其香如银匠揽糖相似中有白蜡
　　一般白块在内好者白多低者白少焚之气味甚美出
　　旧港华夷绩考
　　南极
　　南极香材也同上
　　金颜香
　　金类熏陆其色紫赤如凝漆沸起不甚香而有酸气合
　　沉檀焚之极清婉西域传
　　香出大食及真腊国所谓三佛齐国出者盖自二国贩
　　去三佛齐而三佛齐乃贩至中国焉其香乃树之脂也
　　色黄而气劲盖能聚众香今之为龙涎软香佩带者多
　　用之番人亦以和香而涂身
　　真腊产金颜香黄白黑三色白者佳方舆胜略
　　贡金颜香千团
　　元至元问马八儿国贡献诸物有金颜香千团香乃树
　　脂有淡黄色者黑色者劈开雪白者为佳解醒录
　　流黄香
　　流黄香似流黄而香吴时外国传云流黄香出都昆国
　　在扶南南三千里
　　流黄香在南海边诸国今中国用者从西戎来南州异物志
　　亚湿香
　　亚湿香出占城国其香非自然乃土人以十种香捣和
　　而成体湿而黑气和而长爇之胜于他香香金录
　　近有自日本来者贻余以香所谓体湿而黑气和而
　　长全无沉檀脑麝气味或即此香云
　　颤风香
　　香乃占城香品中之至精好者盖香树交枝曲干两相
　　戛磨积有岁月树之渍液菁英凝结成香伐而取之节
　　油透者更佳润泽颇类蜜渍最宜熏衣经数日香气不
　　歇今江西道临江路清江镇以此为香中之甲品价常
　　倍于他香
　　迦阑香一作迦蓝水
　　香出迦阑国故名亦占香之类也或云生南海补陀岩
　　盖香中至宝价与金等
　　特遐香
　　特遐香出弱水西形如雀卵色颇淡白焚之辟邪去秽
　　鬼魅避之五杂　
　　阿勃参香
　　出拂林国皮色青白叶细两两相对花似蔓青正黄子
　　如胡椒赤色研其脂汁极香又治癞
　　　纳香
　　广志云生南海剽国魏略云出大秦国　纳香草类也
　　　娄香
　　异物志云　娄香出海边国如都梁香亦合香用茎叶
　　似水苏
　　按此香与今之　娄香不同
　　红　娄香
　　按此香即麝檀香之别名也
　　艾纳香
　　出西国似细艾又有松树皮上绿衣亦名艾纳可以和
　　合诸香烧之能聚其烟青白不散而与此不同
　　艾纳出剽国此香烧之饮香气能令不散烟直上似细
　　艾也北户录
　　异物志云叶如栟榈而小子似槟榔可食有云松上寄
　　生草合香烟不散
　　所谓松上寄生即松上绿衣也叶如栟榈者是
　　迷迭香
　　广志云出西域魏略云出大秦国可佩服令人衣香烧
　　之拒鬼魏文帝时自西域移植庭中帝曰余植迷迭于
　　中庭喜其扬条吐秀馥郁芬芳
　　藒车香
　　尔雅曰藒车　舆香草也生海南山谷又出彭城高数
　　尺黄叶白花楚词云畦留夷与藒车则昔人常栽　之
　　与今兰草零陵相类也
　　齐民要术云凡诸树木虫蛀者煎此香冷淋之即辟也
　　都梁香
　　都梁香曰兰草曰简曰水香曰香水兰曰女兰曰香草
　　曰燕尾香曰大泽兰曰兰泽草曰煎泽草曰雀头草曰
　　孩儿菊曰千金草均别名也
　　都梁县有山山下有水清浅其中生兰草因名都梁香
　　盛弘之荆州记
　　兰兰也诗方秉简兮尔雅翼云茎叶似泽兰广而长节
　　节赤高四五尺汉诸池馆及许昌宫中皆种之可着粉
　　藏衣书中辟蠹鱼今都梁香也稗雅广要
　　都梁香兰草也本草纲目引诸家辩证叠叠千百余
　　言一皆浮剽之论盖兰类有别古之所谓可佩可纫
　　者是兰草泽兰也兰草即今之孩儿菊泽兰俗呼为
　　奶孩儿又名香草其味更酷烈江淮间人夏月采嫩
　　茎以香发今之兰者幽兰花也兰草兰花自是两类
　　兰草泽兰又亦异种兰草叶光润根小紫夏月采阴
　　干即都梁香也古今采用自殊其类各别何烦冗绪
　　而藒车艾纳都梁俱小草每见重于标咏所谓　　
　　五木香迷迭艾纳及都梁是也
　　零陵香
　　熏草麻叶而方茎赤花而黑实气如靡芜可以止疠即
　　零陵香山海经
　　东方君子之国熏草朝朝生香博物志
　　零陵香曰熏草曰蕙草曰香草曰燕草曰黄零草皆别
　　名也生零陵山谷今湖岭诸州皆有之多生下湿地常
　　以七月中旬开花至香古所谓熏草是也或云蕙草亦
　　此也又云其茎叶谓之蕙其根谓之熏三月采脱节者
　　良今岭南收之皆作窑　以火炭焙干令黄色乃佳江
　　淮间亦有土生者作香亦可用但不及岭南者芬熏耳
　　古方但用熏草而不用零陵香今合香家及面膏皆用
　　之
　　古者烧香草以降神故曰熏曰蕙熏者熏也蕙者和也
　　汉书云熏以香自烧是矣或云古人袚除以此草熏之
　　故谓之熏虞衡志言零陵即今之永州不出此香惟融
　　宜等州甚多土人以编席荐性暖宜人按零陵旧治在
　　今全州全乃湘之源多生此香今人呼为广零陵香者
　　乃真熏草也若永州道州武冈州皆零陵属地今镇江
　　丹阳皆莳而刈之以酒洒制货之芬香更烈谓之香草
　　与兰草同称零陵香至枯干犹香入药绝可用为浸油
　　饰发至佳
　　零陵香江湘生处香闻十步一统志
　　芳香
　　芳香即白芷也许慎云晋谓之虈齐谓之茞楚谓之蓠
　　又谓之药又名莞叶名蒿麻生于下泽芬芳与兰同德
　　故骚人以兰茞为咏而本草有芳香泽芬之名古人谓
　　之香白芷云
　　徐锴云初生根干为芷则白芷之义取乎此也
　　王安石云茞香可以养鼻又可养体故茞字从臣臣音
　　怡怡养也
　　陶弘景曰今处处有之东南间甚多叶可合香道家以
　　此香浴去尸虫
　　苏颂云所在有之吴地尤多根长尺余粗细不等白色
　　枝干去地五寸以上春生叶相对婆婆紫色阔三指许
　　花白微黄入伏后结子立秋后苗枯二八月采曝以黄
　　泽者为佳
　　蜘蛛
　　出蜀西茂州松潘山中草根也黑色有粗须状如蜘蛛
　　故名气味芳香彼土亦重之本草
　　甘松香
　　金光明经谓之苦弥哆香
　　出姑臧凉州诸山细叶引蔓藂生可合诸香及裛衣
　　今黔蜀州邵及辽州亦有之丛生山野叶细如茅草根
　　极繁密八月作汤浴令人身香
　　甘松芳香能开脾郁产于川西松州其味甘故名巳上集本
　　草
　　藿香
　　法华经谓之多摩罗跋香楞严经谓之兜娄婆香金光
　　明经谓之钵怛罗香涅盘经谓之迦筭香
　　藿香出海辽国形如都梁可着衣服中南州异物志
　　藿香出交址九真武平兴古诸国民自种之榛生五六
　　月采日晒干乃芬香南方草本状
　　吴时外国传曰都昆在扶南南三千余里出藿香
　　刘欣期言藿香似苏合谓其香味相似也
　　顿逊国出藿香插枝便生叶如都梁以裛衣国有区拨
　　等花十余种冬夏不衰日载数十车货之其花燥更芬
　　馥亦末为粉以傅身焉华夷草木考
　　芸香
　　说文云芸香草也似苜蓿尔雅翼云仲春之月芸始生
　　礼图云叶似雅蒿又谓之芸蒿香美可食淮南说芸草
　　死可复生采之着于衣书可辟蠹老子云芸芸各归其
　　根者盖物众多之谓沉括云芸类豌豆作藂生其叶极
　　芳香秋复生叶间微白如粉郑玄曰芸香草世人种之
　　中庭
　　宫殿植芸香
　　汉种之兰台石室藏书之府典略
　　显阳殿前芸香一株徽音殿前芸香二株含英殿前云
　　香二种洛阳宫殿簿
　　太极殿前芸香四畦式干殿前芸香八畦晋宫殿名
　　芸香室
　　祖钦仁检校秘书郎持三笔终入芸香之室陈子昂集
　　芸香去虱
　　采芸香叶置席下能去蚤虱子续博物志
　　殿前植芸香一株二株疑是木本又云殿前芸香四
　　畦八畦则又草本岂草木本俱有此香名也今香药
　　所用芸香如枫脂乳香之类即其木本膏液为香者
　　蘹香
　　江淮湖岭山中有之木大者近大许小者多被樵采叶
　　青而长有锯齿状如小蓟叶而香对节生其根状如枸
　　杞根而大煨之甚者
　　櫰香
　　櫰香即杜蘅香人衣体生山谷叶似葵形如马蹄俗名
　　马蹄香药中少用陶隐居云惟道家服之令人身衣香
　　嵇康卞敬俱有櫰香赞
　　右二香音同而本有草木之殊
　　香茸
　　汀州地多香茸闽人呼为香莸客曰孰是余曰左传言
　　一熏一莸十年尚有臭杜预曰莸臭草也汉书熏以香
　　自烧颜籀曰熏香草也左氏以熏对莸是不得为香草
　　今香茸自甲拆至花时投殽俎中馥然谓之臭草可
　　按本草香薷薷香柔注云家家有之主霍乱今医家用
　　香茸正疗此疾味亦辛但淮南为香茸闽中呼为香莸
　　此非当以本草为是客曰信然孙氏谈国
　　香茸又呼为薷香菜蜜蜂草其气香其叶柔故又名香
　　葇
　　香薷香菜一物但随所生地而名尔生平地者叶大生
　　岩石者叶细可通用之本草
　　茅香
　　茅香花苗叶可煮作浴汤辟邪气令人身香生剑南道
　　诸州其茎叶黑褐色花白即非白茅香也根如茅但明
　　洁而长用同　本尤佳仍入印香中合香附子用
　　茅香凡有二此是一种香茅也其白茅香别是南番一
　　种香草
　　香茅南掷
　　谌姆取香茅一根南望掷之谓许真君曰子归茅落处
　　立吾祠仙佛奇踪
　　白茅香
　　白茅香生广南山谷及安南如茅根亦今排草之类非
　　近代之白茅及北土茅香花也道家用作浴汤合诸名
　　香甚奇妙尤胜舶上来者
　　排草香
　　排草出交址今岭南亦或莳之草根也白色状如细柳
　　根人多伪杂之淮海志云排草香状如白茅香芬烈如
　　麝人亦用之合香诸香无及之者
　　瓶香
　　生南海山谷草之状也
　　耕香
　　耕香茎生细叶出乌浒国
　　茅香白茅香排草香瓶香耕香当是一类
　　雀头香
　　雀头香即香附子叶茎都作三棱根若附周匝多毛多
　　生下湿地故有水三棱水巴戟之名出交州者最胜大
　　如枣核近道者如杏仁许荆湘人谓之莎草根和香用
　　之
　　玄台香
　　陶隐君云近道有之根黑而香道家用以合香
　　荔枝香
　　取其壳合香最清馥香谱
　　孩儿香
　　一名孩儿土一名孩儿泥一名乌爹泥按此香乃乌爹
　　国蔷薇树下土地本国人呼曰海今讹传为孩儿盖蔷
　　薇开花时雨灵滋沐香滴于上凝结如菱角块者佳
　　　本香
　　　本香古人用之和香故名本草
　　
　　香乘卷内
　　钦定四库全书
　　香乘卷五
　　明　周嘉冑　撰
　　香品
　　龙涎香
　　龙涎屿望之独峙南巫里洋之中离苏门答刺西去一
　　昼夜程此屿浮滟海而波激云腾每至春间群龙来集
　　于上交戏而遗涎沫番人挐驾独木舟登此屿采取而
　　归或风波则人俱下海一手附舟旁一手揖水而得至
　　岸其龙涎初若脂胶黑黄色颇有鱼腥气久则成大块
　　或大鱼腹中刺出若斗大亦觉鱼腥和香焚之可爱货
　　于苏门答刺之市官秤一两用彼国金钱十二个一觔
　　该金钱一百九十二个准中国钱九千个价亦匪轻矣
　　昆搓胜览
　　锡兰山国卜刺哇国竹步国木骨都束国刺撒国矢佐法
　　儿国忽鲁谟斯国溜山洋国俱产龙涎香同上
　　诸香中龙涎最贵重广州市值每两不下百千次等亦
　　五六十干系番中禁榷之物出大食国近海旁常有云
　　气罩住山间即知有龙睡其下或半年或二三年土人
　　更相守候视云气散则知龙已去矣往观之必得龙涎
　　或五七两或十余两视所守之人多寡均给之或不平
　　更相仇杀或云龙多蟠于洋中大石龙时吐涎亦有鱼
　　聚而潜食之土人惟见没处取焉稗史汇编
　　大洋海中有涡旋处龙在下涌出其涎为太阳所烁则
　　成片为风飘至岸人则取之纳于官府同上
　　香白者如白药煎而腻理极细黑者亚之如五灵脂而
　　光泽其气近于燥似浮石而轻香本无损益但能聚烟
　　耳和香而用真龙涎焚之则翠烟浮空结而不散坐客
　　可用一剪以分烟缕所以然者入蜃气楼台之余烈也
　　同上
　　龙出没于海上吐出涎沫有三品一曰溾水二曰渗沙
　　三曰鱼食泛水轻浮水面善水者伺龙出没随而取之
　　渗沙乃被波浪漂泊洲屿凝积多年风雨浸淫气味尽
　　渗于沙土中鱼食乃因龙吐涎鱼竞食之复作粪散于
　　沙碛其气虽有腥燥而香尚存惟泛水者入香最妙同上
　　泉广合香人云龙涎入香能收敛脑麝气虽经数十年
　　香味仍存同上
　　所谓龙涎出大食国西海多龙枕石而卧涎沫浮水积
　　而能坚鲛人采之以为至宝新者色白稍久则紫其久
　　则黑岭外杂记
　　岭南人有云非龙涎也乃雌雄交合其精液浮水上结
　　而成之
　　龙涎自番舶转入中国炎经职方初不着其用彼贾
　　胡殊自珍秘价以香品高下分低昂向南粤友人贻
　　余少许珍比木难状如沙块厥色青黎厥香鳞腥和
　　香焚之乃交酝其妙袅烟蜒蜿拥闭缇室经时不散
　　旁置孟水烟径授扑其内斯神龙之灵涎沫之遗犹
　　微异乃尔
　　古龙涎香
　　宋奉宸库得龙涎香二琉璃缶玻　母二大篚玻　母
　　者若今之铁滓然块大小犹儿拳人莫知其用又岁久
　　无籍且不知其所从来或云柴世宗显德间大食国所
　　贡又谓真庙朝物也玻　母诸珰以意用火煅而融泻
　　之但能作珂子状青红黄白随其色而不克自必也香
　　则多分锡大臣近侍其模制甚大而外视不甚佳每以
　　一豆大爇之辄作异花香气芬郁满座终日略不歇于
　　是太上大奇之命籍被赐者随数多寡复收取以归禁
　　中因号古龙涎为贵也诸大珰争取一饼可直百缗金
　　玉为穴而以青丝贯之佩于颈时于衣领间摩婆以相
　　示繇此遂作佩香焉今佩香盖因古龙涎始也铁围山藂谈
　　龙涎香烛
　　宋代宫烛以龙涎香贯其中而以红罗缠炷烧烛则
　　飞而香散又有令香烟成五彩楼阁龙凤文者华夷草木考
　　龙涎香恶湿
　　琴墨龙涎香乐器皆恶湿常近人气则不然山居四要
　　广购龙涎香
　　成化嘉靖问间僧继晓陶仲文等竞奏方伎广购龙涎香
　　香价腾溢以远物之尤供尚方之媚
　　进龙涎香
　　嘉靖四十二年广东进龙涎香计七十二两有奇嘉靖开见
　　录
　　甲香
　　甲香蠡类大者如瓯面前一边直缠长数寸犷壳岨峿
　　有刺共掩杂香烧之使益芳独烧则味不佳一名流螺
　　诸螺之中流最厚味是也生云南者大如掌青黄色长
　　四五寸取靥烧灰用之南人亦煮其肉噉今各香多用
　　谓能发香复聚香烟须酒蜜煮制去腥及涎方可用法
　　见后
　　甲香惟广东来者佳河中府者惟阔寸许嘉州亦有如
　　钱样大于木上磨令热即投酽酒中自然相趣是也若
　　合香偶无甲香则以鲎壳代之其势力与甲香均尾尤
　　好
　　香露即蔷薇露
　　海国所产为胜出大西洋国者花如中州之牡丹
　　蛮中遇天气凄寒零灵凝结着地草木乃冰澌木稼殊
　　无香韵惟　　花上琼瑶晶莹芳芬袭人若甘露焉夷
　　女以泽体发腻香经月不灭国人贮以铅瓶行贩他国
　　暹罗尤特爱重竞买略不论值随舶至广价亦腾贵大
　　抵用资香奁之饰耳五代时与猛火油俱充贡谓蔷薇
　　水云华夷绩考
　　西域蔷薇花气馨烈非常故大食国蔷薇水虽贮琉璃
　　瓶中蜡蜜封固其外犹香透彻闻数十余步着人衣袂
　　经数十日香气不散外国造香则不能得蔷薇　取素
　　馨茉莉花为之亦足袭人鼻观但视大食国真蔷薇水
　　犹奴婢耳稗史汇编
　　蔷薇水即蔷薇花上露花与中国蔷薇不同土人多取
　　其花浸水以代露故伪者多以琉璃瓶试之翻摇数四
　　其泡周上下者真三佛齐出者佳一统志
　　番商云蔷薇露一名大食水本土人每晓起以爪甲于
　　花上取灵一滴置耳轮中则口眼耳鼻皆有香气终日
　　不散
　　贡蔷薇露
　　五代时番将蒲诃散以蔷薇露五十瓶效贡厥后罕有
　　至者今则采茉莉花蒸取其液以代之
　　后周显德五年昆明国献蔷薇水十五瓶云得自西域
　　以之洒衣衣敝而香不减二者或即一事
　　饮蔷薇香露
　　榜葛刺国不饮酒恐乱性以蔷薇露和香蜜水饮之星槎
　　胜览
　　野悉蜜香
　　出拂林国亦出波斯国苗长七八尺叶似梅叶四时敷
　　　其花五出白色不结实花开时遍野皆香与岭南詹
　　糖相类西域人常采其花压以为油甚香滑唐人以此
　　和香髣　蔷薇水云
　　橄榄香
　　橄榄香出广海之北橄榄木之节因结成状如胶饴而
　　清烈无俗旖旎气烟清味严宛有真馥生香惟此品如
　　素馨茉莉橘柚稗史汇编
　　橄榄木脂也状如黑胶饴江东人取黄连木乃枫木脂
　　以为橄榄香盖其类也出于橄榄故独有清烈出尘之
　　气品格在黄连枫香之上桂林东江有此果居人采香
　　卖之不能多得以纯脂不杂木皮者为佳虞衡志
　　榄子香
　　出占城国盖占城香树为虫蛇镂香之英华结于木心
　　虫所不能蚀者形如橄榄核故名焉
　　思劳香
　　出日南如乳香沥青黄褐色气如枫香交址人用以合
　　和诸番
　　熏华香
　　按此香盖海南降真劈作薄片用大食蔷薇水渍透于
　　甑内蒸干慢火爇之最为清绝樟镇所售尤佳
　　紫茸香
　　此香亦出于沉速之中至薄而腻理色正紫黑焚之虽
　　数十步犹闻其香或云沉之至精者近时有得此香回
　　祷祀爇于山上而山下数里皆闻其芬溢
　　珠子散香
　　滴乳香中至莹净者
　　胆八香
　　胆八香树生交址南番诸国树如稚木樨叶鲜红色类
　　霜枫其实压油和诸香爇之辟恶气
　　白胶香
　　白胶香一名枫香脂金光明经谓其香为须萨析罗婆
　　香
　　枫香树似白杨叶圆而岐分有脂而香子大如鸭卵二
　　月花发乃结实八九月熟曝干可烧南中异物志
　　枫实惟九真有之用之有神乃难得之物其脂为白胶
　　香南方草木状
　　枫香树有脂而香者谓之香枫其脂名枫香华夷草木考
　　枫香松脂皆可乱乳香但枫香微白黄色烧之可见真
　　伪其功虽次于乳香而亦可髣　
　　香
　　江南山谷间有一种奇木曰麝香树其老根焚之亦清
　　烈号　　香清异录
　　排香
　　安南志云好事者种之五六年便有香也按此香亦占
　　香之大片者又谓之寿香盖献寿者用之香谱
　　乌里香
　　出占城地名乌里土人伐其树劈之以为香以火焙干
　　令香脂见于外以输贩夫商人刳其木而出其香故品
　　次于他香同上
　　豆蔻香
　　豆蔻树大如李二月花仍连着实子相连累其核根芬
　　芳成壳七八月熟曝干剥食核味辛香南方草木状
　　豆蔻生交址其根似姜而大核如石榴辛且香异物志
　　熏衣豆蔻香霍小玉故事余按豆蔻非焚爇香具其
　　核其根味辛烈止可用以和香而小玉以之熏衣应
　　是别有香剂如豆蔻状者名之耳亦犹鸡舌马蹄之
　　谓至如都梁郁金本非名香直一小草而操觚者每
　　藉以敷藻资华因迹典名雅递相祖述不复证非究
　　是也
　　奇蓝香
　　占城奇南出在一山酋长禁民不得采取犯者断其手
　　彼亦自贵重乌木降香樵之为薪昱槎胜览
　　宾童龙国亦产奇南香同上
　　奇南香品杂出海上诸山盖香木枝柯窍灵者木立死
　　而本存者气性皆温故为大蚁所穴蚁食蜜归而遗渍
　　于香中岁久渐浸木受蜜香结而坚润则香成矣其香
　　本未死蜜气未老者谓之生结上也木死本存蜜气凝
　　于枯根润若饧片谓之糖结次也其称虎皮结金丝结
　　者岁月既浅木蜜之气尚未融化木性多而香味少斯
　　为下耳有以制带　率多凑合颇若天成纯全者难得
　　华夷绩考
　　奇南香降真香为木黑润奇南香所出产天下皆无其
　　价甚高出占城国同上
　　奇蓝香上古无闻近入中国故命字有作奇南茄蓝
　　伽南奇南棋　等不一而用皆无的据其香有绿结
　　糖结蜜结生结金丝结虎皮结大略以黑绿色用指
　　搯有油出柔韧者为最佩之能提气令不思溺真者
　　价倍黄金然绝不可得倘佩少许缠一登座满堂馥
　　郁佩者去后香犹不散今世所有皆彼酋长禁山之
　　外产者如广东端溪研举世给用未尝非端价等常
　　石然必宋坑下岩水底如苏文思所谓千夫挽绠百
　　夫运斤之所出者乃为真端溪可宝也奇南亦然
　　倘得真奇蓝香者必须慎护如作扇坠念珠等用过
　　燥风霉湿时不可出出数日便藏防耗香气藏法用
　　锡匣内实以本体香末匣外再套一匣置少蜜以蜜
　　滋末以末养香香匣方则蜜匣圆蜜匣圆则香方
　　香匣不用盖蜜匣以盖总之斯得藏香三昧矣
　　奇南见水则香气尽散俗用热水蒸香大误谬也
　　唵叭香
　　唵叭香出唵叭国色黑有红润者至佳爇之不甚香而
　　气味可取用和诸香又能辟邪魅以软净色明者为上
　　唵叭香辟邪
　　燕都有空房一处中有鬼怪无敢居者有人偶宿其中
　　焚唵叭香夜闻有声云是谁焚此香令我等头痛不可
　　居后怪遂绝五杂俎
　　国朝贡唵叭香
　　西番与蜀相通贡道必由锦城有三年一至者有一年
　　一至者其贡诸物有唵叭香益部谈资
　　唵叭香前亦未闻于杂俎益部谈资二书近出
　　撒　兰
　　撒　兰出夷方如广东兰子香味清淑如香最胜吴恭
　　顺寿字香饼惟增此品遂为诸香之冠
　　干岛香
　　出滇中树类榆取根皮研末作印香味极清远幽窗静
　　夜每一闻之令兴出尘之想
　　
　　香乘卷五
　　钦定四库全书
　　香乘卷六
　　明　周嘉冑　撰
　　佛藏譇香
　　象藏香
　　南方有鬻香长者善别诸香能知一切香王所出之处
　　有香名曰象藏因龙　生若烧一九即起大香云众生
　　　者诸病不相侵害
　　又云若烧一九兴大光明细云覆上味如甘灵七昼夜
　　降其甘雨释氏会要
　　无胜香
　　海中有无胜香若以涂鼓及诸螺贝其声发时一切敌
　　军皆自退散笔严经
　　净庄严香
　　善法天中有香名净庄严若烧一圆普使诸天心念于
　　佛华严经
　　顶上有一穴恒以絮窒之夜则去絮香从顶穴中出烟
　　气满房非常芬馥及晓香选入顶穴中仍以絮室之本
　　传
　　结愿香
　　有郎官梦谒老僧于松林中前有香炉烟甚微僧曰此
　　是檀越结愿香香烟尚存檀越已三生三荣朱紫矣陈
　　去非诗云再烧结愿香
　　所拈之香芳烟直上
　　会稽山阴灵宝寺木像载逵所制郗嘉宾撮香咒曰若
　　使有常将复睹圣颜如其无常愿会弥勒之前所拈之
　　香于手自然芳烟直上极目云际余芬徘徊馨闻一寺
　　于时道俗莫不感厉像今在越州嘉祥寺法苑珠林
　　香似茅根
　　永微中南山龙池寺沙门智棱至谷闻香莫知何所深
　　讶香从涧内沙出即拨沙看形似茅根里甲沙土然极
　　芳馥就水抖拨洗之一涧皆香将返龙池佛堂中堂皆
　　香极深美神州塔寺三宝感应录
　　香熏诸世界
　　莲花藏香如沈水出阿那婆达多池边其香一九如麻
　　子大香熏閰浮提界亦云白旃檀能使众欲清凉黑沉
　　香能熏法界又云天上黑旃檀香岩烧一铢普熏小千
　　世界三千世界珍宝价直所不能及赤土国香闻百里
　　名一国香绀林
　　香印顶骨
　　印度七宝小　堵波置如来顶骨骨周一尺二寸发孔
　　分明其色黄白盛以实函置窣堵波中欲知善恶相者
　　香末和泥以印顶骨随其福感其文焕然
　　又有婴疾病欲祈康愈者涂香散花至诚归命多蒙瘳
　　瘥西域记
　　买香弟子
　　钦定四库全书
　　香乘卷七
　　明　周嘉冑　撰
　　　　官掖诸香
　　　　　熏香
　　庄公曹缚管仲以予齐使受而以退比至三衅或为熏齐语
　　魏武令云天下初定吾便禁家内不得熏香三国志
　　　　　西施异香
　　西施举体异香沐浴竟宫人争取其水积之　瓮用洒
　　惟幄满室皆香瓮中积久下有浊滓凝结如膏宫人取
　　以晒干锦囊盛之佩于宝抹香踰于水采兰杂志
　　　　　迫驾香
　　戚夫人有迫驾香
　　　　　烧香礼神
　　汉武故事昆都王杀休屠王来降得金人之神置之甘
　　泉宫金人者皆长丈余其祭不用牛羊惟烧香礼拜
　　金人即佛武帝时已崇事之不始于成帝也
　　　　　龙华香
　　汉武帝时海国献龙华香
　　　　　百蕴香
　　赵后浴五蕴七香汤婕好浴荳蔻汤帝曰后不如婕
　　体自香后乃燎百蕴香婕妤傅灵华百英粉赵户外传
　　　　　九回香
　　婕妤又沐以九回香膏发为薄眉号远山黛施小朱号
　　慵来妆
　　　　　坐处余香不歇
　　赵飞燕杂熏诸香坐处则余香百日不歇
　　　　　昭仪上飞燕香物
　　飞燕为皇后其女弟在昭阳殿遗飞燕书曰今日嘉辰
　　贵姊懋膺洪册谨上檖三十五条以陈踊跃之心中有
　　五层金博山炉青木香沈水香香螺　九真雄麝香等
　　物西京杂记
　　　　　绿熊席熏香
　　飞燕女弟昭阳殿卧内有绿熊席其中杂熏诸香一
　　此席余香百日不歇同上
　　　　　余香可分
　　魏王操临终遗令曰余香可分与诸夫人诸舍中无所
　　为学作履组卖也三国志
　　　　　香闻十里
　　隋炀帝自大梁至淮口锦帆过处香闻十里炀帝开河
　　记
　　　　　夜酣香
　　炀帝建迷楼楼上设四宝帐有夜酣香皆杂宝所成南
　　部烟花记
　　　　　五方香
　　隋炀帝观文殿前两厢为堂各十二间于十二间堂每
　　间十二宝橱前设五方香床缀贴金玉珠翠每驾至则
　　宫人擎香炉在辇前行锦绣万花谷
　　　　　拘物头花香
　　大唐贞观十一年罽宾国献扣物头花丹紫相间其香
　　远闻唐太宗
　　　　　敕贡杜若
　　唐贞观槉下度支求杜若省郎以谢晖诗云芳洲生杜
　　若乃责坊州贡之通志
　　　　　助情香
　　唐明皇正宠妃子不视朝政安禄山初承圣睠因进助
　　情花香百粒大小如粳米更色红每当寝之际则含香
　　一粒助情发兴筋力不倦帝秘之曰此亦汉之慎恤胶
　　也天宝遗事
　　　　　叠香为山
　　华清温泉汤中叠香为方丈瀛洲明皇杂录
　　　　　碧芬香裘
　　玄宗与贵妃避暑于兴庆宫饮宴于灵阴树下寒甚玄
　　宗命进碧芬之裘碧芬出林氐国乃驺虞与豹交而生
　　此兽大如犬毛碧于黛香闻数里太宗时国人致贡上
　　名之曰鲜渠上沮鲜渠华言碧上沮华言芬芳也明皇
　　杂录
　　　　　浓香触体
　　宝历中帝造纸箭竹皮弓纸间蜜贮龙麝末香每宫嫔
　　群聚帝躬射之中者浓香触体了无痛楚宫中名风流
　　箭为之语曰风流箭中的人人愿清异录
　　　　　月麟香
　　玄宗为太子时爱妾号鸶儿多从中贵董逍遥微行以
　　轻罗造梨花散药袬以月麟香号袖里春所至暗遗之
　　文许录
　　　　　凤脑香
　　穆宗思玄解每诘旦于藏真岛焚凤脑香以崇礼敬后
　　旬日青州奏云玄解乘黄牝马过海矣杜阳杂编
　　　　　百品香
　　上崇奉释氏每春百品香和银粉以涂佛室又置万佛
　　山则雕沈檀珠玉以成之同上
　　　　　龙火香
　　武宗好神仙术起望仙台以崇朝礼复修降真台焚龙
　　火香荐无忧酒同上
　　　　　焚香读章奏
　　唐宣宗每得大臣章奏必盥手焚香然后读之本传
　　　　　步辇缀五色香囊
　　咸通九年同昌公主出降宅于广化里公主乘七宝步
　　辇四面缀五色玉香囊囊中贮辟寒香辟邪香瑞麟香
　　金凤香此香异国所献也仍杂以龙脑金屑刻镂水晶
　　玛瑙辟尘犀为龙凤花其上仍络以真珠玳瑁又金丝
　　为流苏雕轻玉为浮动每一出游则芬馥满路晶荧昭
　　灼泡者眩惑其目是时中贵人买酒于广化旗亭忽相
　　谓曰坐来香气何太异也同席曰岂非龙脑耶曰非也
　　余幼给事于嫔御宫故常闻此香未知由何而致因顾
　　问当垆者遂云宫主步辇夫以锦衣换酒于此也中贵
　　人共视之益叹其异杜阳杂编
　　　　　玉髓香
　　上迎佛骨焚玉髓之香香乃诃陵国所贡献也同上
　　　　　沈檀为座
　　上敬天竺教制二高座赐新安国寺一为讲座一为唱
　　经座各高二丈砑沈檀为骨以漆涂之同上
　　　　　刻香檀为飞帘
　　诏迎佛骨以金银为宝剎以珠玉为宝帐香舁刻香檀
　　为飞帘花槛瓦木阶砌之类同上
　　　　　含嚼沉麝
　　宁王骄贵极于奢侈每与宾客议论先含嚼沈麝方启
　　口发谈香气喷于席上天窗遗事
　　　　　升霄灵香
　　公主薨帝哀痛今赐紫尼及女道冠焚升霄灵之香击
　　归天紫金之磬以导灵升同上
　　　　　灵芳国
　　后唐龙辉殿安假山水一铺沉香为山阜蘅薇水苏合
　　油为江池苓藿丁香为林树熏陆为城部黄紫檀为屋
　　宇白檀为人物方围一丈三尺城门小牌曰灵芳国或
　　云平蜀得之者清异录
　　　　　香燕
　　李璟保大七年召大臣宗室赴内香燕凡中国外夷所
　　出以至和合煎饮佩带粉囊共九十二种江南素所无
　　也同上
　　　　　爇诸香昼夜不绝
　　蜀主王衍奢纵无度常列锦步障球其中往往远适而
　　外人不知爇诸香昼夜不绝久而厌之更爇皁英以乱
　　香气结缯为山及宫观楼殿于其上续世说
　　　　　鹅梨香
　　江南李后主帐中香法以鹅梨蒸沉香用之号鹅梨香
　　　　　焚香祝天
　　后唐明宗每夕于宫焚香祝天曰某为众所推戴愿早
　　生圣人为生民主五代史
　　　　　香孩儿营
　　宋太祖匡荫生于夹马营赤光满室营中异香人谓之
　　香孩儿营稗雅
　　　　　降香岳渎
　　国朝每岁分遣驿使斋御香有事于五岳四渎名山大
　　川循旧典也岁二月朝廷遣使驰驿有事于海神香用
　　沈檀具牲　主者以祝文告于神前礼异使以余香回
　　福于朝清异录
　　　　　雕香看果
　　显德元年周祖刱造供荐之物世祖以外姓继统凡百
　　物从厚灵前看果雕香为之同上
　　　　　香药库
　　宋内香药库在謻门外凡二十八库真宗御赐诗一首
　　为库额曰每岁沈檀来远裔累朝珠玉实皇居今辰御
　　库初开处充牣尤宜史笔书石休燕语
　　　　　诸品名香
　　宣政间有西主贵妃金香得名乃蜜剂者若今之安南
　　香也光宗万机之暇留意香品合和奇香号东阁云头
　　香其次则中兴复古香以占腊沉香为本杂以龙脑麝
　　身荐卜之类香味氤氲极有清韵又有刘贵妃瑶英香
　　元总管胜古香韩钤辖正德香韩御带清观香陈司门
　　木片香皆绍兴干淳间一时之胜耳庆元韩平原制阅
　　古堂香气味不减云头番禺有吴监税菱角香乃不假
　　印手捏而成当盛夏烈日中一日而干亦一时之绝品
　　今好事之家有之释史汇编
　　　　　宣和香
　　宣和时常造香于肤思束阁南渡后如其法制之所谓
　　束阁云头香也冯当世在两府使潘谷作墨名曰福庭
　　束阁然则墨亦有束阁癸辛杂识外集
　　宣和间宫中所焚异香有亚悉香雪香褐香软香瓠香
　　猊眼香等
　　　　　行香
　　国初行香本非旧制祥符二年九月丁诏曰宣祖昭
　　武皇帝昭宪皇后自今忌前一日不坐群臣进名奉慰
　　寺观行香禁屠废务累朝因之今惟存行香已王采
　　燕算胎谋录
　　　　　斋降御香
　　元佑癸酉九月一日夜开宝寺塔表里通明彻旦禁中
　　夜遣中使斋降御香行营　录
　　　　　僧吐御香
　　艺祖微行至一小院旁见一　大醉吐秽于地艺祖密
　　召小珰往某所觇此　在否且以其所吐物状来至御
　　前视之悉御香也铁冈山旅话
　　　　　麝香小龙国
　　金章宗宫中以张遇麝香小龙团为画眉墨
　　　　　祈雨香
　　太祖高皇帝欲戮僧三千余人吴僧永隆请焚身以救
　　免帝允之令武士卫其龛隆书偈一首取香一瓣书风
　　调雨川四字语中侍曰烦语阶下遇旱以此香祈雨必
　　验乃秉炬自焚骸骨不倒遇香逼人群鹤舞于龛顶上
　　乃宥僧众时大旱上命以所遗香至天禧寺祷雨夜降
　　大雨上嘉曰此真永隆雨上制诗美之永隆苏州尹山
　　寺僧也剪胜野闻
　　子休氏曰汉武好道遐邦慕德贡献多珍奇香叠至
　　乃有辟瘟回生之异香云起处百里资灵然不经史
　　载或谓非真固当事秉笔者不欲以怪异使闻于后
　　世人君耳但汉制贡香不满觔不收似希多而不冀
　　精遗笑外使故使者愦愦不再陈异怀香而返仅留
　　香豆许示异一国明皇风流天子笃爱助情香至创
　　作香箭尤更标新宣政诸香极意制造芳郁昭胜天
　　都珍异之品充贡尚方者应上清大雄受供之余自
　　非万乘之尊昌能享其熏烈草野潜夫犹得于颖楮
　　间挹其芬馥殊为幸矣
　　
　　香乘卷七
　　定四库全书
　　香乘卷八
　　明　周嘉冑　撰
　　香异
　　沉榆香
　　黄帝使百辟群臣受德教者皆列珪玉于兰浦席上燃
　　沉榆之香春杂宝为屑以沉榆之胶和之为泥以涂地
　　分别尊卑华戎之位也封禅记
　　茶药香
　　燕昭王二年波戈国贡茶芜香焚之着衣则弥月不绝
　　浸地则土石皆香着朽木腐草莫不茂蔚以熏枯骨则
　　肌肉立生时广延国贡二舞女帝以茶芜香屑铺地四
　　五寸使舞女主其上弥日无迹王子年拾遗记
　　恒春香
　　方丈山有恒春之树叶如莲花芬芳若桂花随四时之
　　色昭王之末仙人贡焉列国咸贺王曰寡人得恒春矣
　　何忧太清不一恒春一名沉生如今之沉香也
　　遐草香
　　齐桓公伐山戎得闻遐草带者耳聪香如桂茎如兰
　　西国献香
　　汉武帝时弱水西国有人乘毛车以渡弱水来献香者
　　帝谓是常香非中国之所乏不礼其使留久之帝幸上
　　林苑西使千乘兴闻并奏其香帝取之看大如燕卵三
　　枚与枣相似帝不悦以付外库后长安中大疫官中皆
　　疫病卒不举乐西使氙见请烧所贡香一枚以辟疫气
　　帝不得已听之宫中病者登日并瘥长安百里咸闻香
　　气芳积九月余日番犹不歇帝乃厚礼发遣饯送张华
　　博物志
　　返魂香
　　聚窟州有大山形如人鸟之象因名为人鸟山山多大
　　树与枫本相类而花叶香闻数百里名为返魂树扣其
　　树亦能自作声声如群牛吼闻之者皆心云神骇伐其
　　木根心于王釜中煮取汁更微火煎如黑　状令可丸
　　之名曰惊精香或名震灵香或名返生香或名震檀香
　　或名人鸟精或名却死香一种六名斯灵物也香气闻
　　数百里死者在地闻香气即活不复亡也以香熏死人
　　死加神验延和三年武帝幸安定西胡月支国王遣使
　　献香四两大如雀卵黑如淼椹帝以香非中国所有以
　　付外库使者曰臣国去此三十万里国有尝占东风入
　　律百旬不休青云干吕连月不散者当知中国时有好
　　道之君我玉固将贱百家而好道儒薄金玉而厚灵物
　　也故搜奇蕴而贡神香步天林而请猛兽乘毳车而济
　　弱渊策骥足以度飞沙契阔途遥辛劳蹊路于今已十
　　三年矣神香起天残之死疾猛兽却百邪之魅鬼又曰
　　灵香虽少斯更生之神九疫病灾死者将能起之及闻
　　气者即活也芳又特甚故难歇也后建元元年长安城
　　内病者数百亡者大半帝试取月支神香烧于城内其
　　死未三月者皆活芳气经三月不歇于是信知其神物
　　也乃更秘录余香后一旦又失捡函封印如故无复香
　　也陆佃埤雅
　　永乐初传闻太仓刘家河天妃宫有鹳卵为寺沙弥
　　窃烹将熟老僧见鹳哀鸣不已急令取还经时雏出
　　僧异之探其祟得香木尺许五彩若锦持以供佛后
　　有外国使者见之以数百金易去云是神香也焚之
　　死人可生即返魂香木也益太仓近海鹳自海外负
　　至者
　　庄姬藏返魂香
　　袁运字子先尝以奇香一丸与庄姬藏于笥终岁润泽
　　香达于外其冬合中诸虫不死胃寒而鸣姬以告袁袁
　　曰此香制自宫中当有返魂
　　返魂香引见先灵
　　同天主簿徐肇遇苏氏子德哥者自言善为返魂香手
　　持香炉怀中以一贴如白檀香末撮于炉中烟气袅袅
　　直上甚于龙脑德哥微吟曰东海徐肇欲见先灵愿此
　　
　　香烟用为引导尽见其父母曾高德哥曰但死经八十
　　年以上者则不可返矣洪刍香谱
　　明天发日香
　　汉武帝尝夕望束边有云起俄见双白鹄集台上化为
　　幻女舞于台握凤管之箫抚落霞之琴歌青吴春波之
　　曲帝开暗海玄落之席散明天发日之香香出胥池寒
　　国有发日树日从云出云来掩日风吹树枝即拂云开
　　日光
　　百和香
　　武帝尝修除宫掖燔百和之香张云锦之惟燃九光之
　　灯列玉门之枣酌蒲萄之酒以候王母降汉武外传
　　干陀罗耶香
　　西国使献香名干陀罗耶香汉制不满觔不得受使乃
　　私去着香如大豆许在宫门上香自长安四面十里经
　　月乃歇
　　兜木香
　　
　　兜木香烧之去恶气除病疫汉武帝时西王母降上烧
　　兜木香末兜木香兜渠国所献如豆大涂宫门上香闻
　　百里关中大疾疫死者相抌藉烧此香疫则止内传云
　　死者皆起此则灵香非中国所致标其功用为众草之
　　首焉本草
　　西国献香返魂香干陀罗耶香兜木香其论形似功
　　效神异略同或即一香诸家载录有异耳姑并录之
　　以俟博采
　　龙文香
　　龙文香武帝时所献忌其国名杜阳杂编
　　方山馆烧诸异香
　　武帝元封中起方山馆招诸灵异乃烧天下异香有沉
　　光香祇精香明庭香金磾金涂魂香帝张青檀之灯青
　　檀有膏如淳漆削置器中以蜡和之香燃数里
　　沉香香涂魂国贡暗中烧之有光故名性坚实难碎
　　以铁杵春如粉而烧之祇精香亦出涂魂国烧之魑
　　魅畏避明庭香出胥池寒国金磾香金日磾所制见
　　下涂魂香以所出国名之
　　金磾香
　　金日磾既入侍欲衣服香洁以自变其气特合此香帝
　　果悦之日磾尝以自熏宫人见者以增其媚洞宴记
　　熏肌香
　　熏人肌骨至老不病洞宴记
　　天仙椒香彻数里
　　虏苏割刺在答鲁之右大泽中高百寻然无草木石皆
　　赭色山产椒椒大如弹丸然之香彻数里每然椒则有
　　鸟自云际蹁跹五色名赭尔鸟益凤凰种也昔汉武帝
　　遣将军赵破奴逐匈奴得其椒不能解诏问东方朔朔
　　曰此天仙椒也塞外千里有之能致凤武帝植之太液
　　池至元帝时椒生果有异鸟翔集炖煌新臻
　　神精香
　　光和元年波岐国献神精香一名荃蘼草亦名春芜草
　　一根而百条其枝间如竹节柔软其皮如丝可为布所
　　谓春芜布又名白香荃布坚蜜如冰纨也握之一片满
　　官皆香妇人带之弥年芬馥也鸡跖集
　　辟寒香
　　丹丹国所出汉武帝时入贡每全大寒于室焚之暖气
　　翕然自外而入人皆减衣任坊迷舆记
　　寄辟寒香
　　齐凌波以藕丝连　锦作囊四角以凤毛金饬之实以
　　辟寒香为寄钟观玉观玉方寒夜读书一佩而遍室俱
　　暖芳香袭人清异录
　　飞气香
　　飞气之香玄脂朱陵返生之香真檀之香皆真人所烧
　　之香三洞琴囊隐记
　　蘅薇香
　　汉光武建武十年张道陵生于天目山其母初梦大人
　　自北魁星中降至地长丈余衣绣衣以蘅薇香授之既
　　觉衣服居室皆有异香经月不散感而有孕及生日黄
　　云笼室紫气盈庭室中光气如日月复闻昔日之香浃
　　日方散列仙传
　　蘅芜香
　　汉武帝息延凉室梦李夫人授帝蘅芜香帝梦中惊起
　　香气犹着衣枕间历月不歇帝谓为遗芳梦拾遗说
　　平露金香
　　右司命君王易度游于东板广昌之城长乐之乡天女
　　灌以平露金香八会之汤琼凤玄脯三洞珠囊
　　诃黎勒香
　　高仙芝伐大树得订黎勒香五六寸置抹肚中觉腹痛
　　仙芝以为祟欲弃之问大食长老长老云此香人带一
　　切病消其作痛者吐故纳新
　　李少君奇香
　　帝事仙灵惟谨甲帐前置灵珑十宝紫金之炉李少君
　　取彩蜃之血丹虹之涎灵龟之膏阿紫之丹捣幅罗香
　　草和成奇香每帝至檀前辄烧一颗烟绕梁栋间久之
　　不散其形渐如水纹项之蛟龙鱼鳖百怪出没其间仰
　　视股栗又然灵音之烛众乐迭奏于火光中不知何术
　　幅罗香草出贾超山奚囊橘柚
　　如香草
　　如香草出繁缋妇女佩之则香闻数里男子佩之则臭
　　海上有奇丈夫拾得此香　其臭弃之有女子拾去其
　　人迹之香甚欲痔之女子疾走其人逐之不及乃止故
　　语曰欲知女子强转臭得成香吕氏春秋云海上有逐
　　臭之夫疑即此事奚囊橘柚
　　石叶香
　　魏文帝以文车十乘迎薛灵芸道侧烧石叶之香其香
　　重叠状如云母其香气辟恶厉之疾此香腹题国所进
　　也拾遗记
　　都夷香
　　香如枣核食一颗历月不饥以粟许投水中俄满大盂
　　也洞寒记
　　茵墀香
　　汉灵帝熹平三年西域国献茵墀香煮为汤辟疠宫人
　　以之沐浴余汁入渠名曰流香渠拾遗记
　　九和香
　　天人玉女捣罗天香持擎玉炉烧九和之香三洞珠囊
　　五色香烟
　　许远游烧香皆五色香烟出同上
　　千步香
　　南海山出千步香佩之香开千步今海隅有千步草是
　　其种也叶似杜若而红碧间杂贡藉曰南邵贡千步香
　　述异记
　　百濯香
　　孙亮作绿琉璃屏风甚薄而莹彻每于月下清夜舒之
　　常宠四姬皆振古绝色一名朝姝二名丽居三名洛珍
　　四名洁华使四人坐屏风内而外望之了无隔惟香气
　　气不通于外为四人合四气香殊方异国所出凡经践
　　蹑宴息之处香气沾衣历年弥感百浣不歇因名曰百
　　濯香或以人名香故有朝姝香丽居香洛珍香洁华香
　　亮每游此四人皆同与席来侍皆以香名前后为次不
　　得乱之所居室名思香媚寝拾遗记
　　西域奇香
　　韩寿为贾充司空掾充女窥见寿而悦焉因婢通殷勤
　　寿踰垣而至时西域有贡奇香一着人经月不歇帝以
　　赐充其女蜜盗以遗寿后充与寿宴闻其芬馥意知女
　　与寿通遂秘之以女妻寿
　　韩寿余香
　　唐晅妻亡悼念殊甚一夕复来相接如生平欢至天明
　　诀别整衣闻香郁然不与世同晅问此香何方得答言
　　韩寿余香广艳异　
　　罽宾国香
　　咸通中崔安潜以清德峻望为镇时风宰相杨收师重
　　焉杨召崔饮宴见厅馆铺陈华焕左右执事皆双发珠
　　翠前置香一炉烟出成楼台之状崔别闻一香气似非
　　炉烟及珠翠所有者心异之时时四顾终不谕香气移
　　时扬曰相公意似别有所瞩崔公曰某觉一香气异常
　　酷烈扬顾左右令于厅东间合子内缕金案上取一白
　　角碟子咸一漆球子呈崔曰此是罽宾国香崔大奇之
　　卢氏杂记
　　西国异香
　　僧守亮通周易李衡公礼敬之亮终时卫国率宾客致
　　祭适有南海使送西国异香公于龛前焚之其烟如弦
　　穿屋而上观者悲敬语林
　　香玉辟邪
　　唐肃宗赐李辅国香玉辟邪二各高一尺五寸奇巧殆
　　非人间所有其玉之香可闻于数百步虽　之于金函
　　石匮终不能掩其气或以衣裾误拂则芬馥经年纵澣
　　渥数回亦不消歇辅国尝置于座侧一日方巾栉而辟
　　邪忽一大笑一悲号辅国惊愕失据而冁然者不已悲
　　号者更涕泗交下辅国恶其怪碎之如粉其辅国所居
　　里巷酷烈弥月犹在益春之为粉而愈香故也不周岁
　　而辅国死焉初碎辟邪辅国嬖孥慕容宫人知异尝私
　　隐屑二合鱼朝恩以钱三十万买之及朝恩将伏诛其
　　香化为白蝶升天而去唐书
　　刀圭第一香
　　康昭宗尝赐崔胤香一黄绫角约二两御题曰刀圭第
　　一香酷烈清妙焚豆大许亦终日旖旎益咸通中所制
　　赐同昌公主者清异录
　　一国香
　　赤土国在海南出异香每烧一丸香闻数百里号一国
　　香诸番记
　　鹰嘴香一名言罗香
　　番禹牙侩徐审与舶主何吉罗洽密一忍分判临岐出
　　如鸟嘴尖者三枚赠审曰此鹰嘴香也价不可言当时
　　疫于中夜焚一颗则举家无恙后八年番禺大疫蜜焚
　　香阖户独免余者共事之呼为吉罗香清异录
　　特迦香
　　马愈云余谒西域使臣乃西域钵灵　国人也坐卧尊
　　严言语不苟饮食精洁遇人有礼荼叙毕余以天蚕丝
　　所缝折叠葵叶扇奉之彼　翫再四拱手笑谢因命侍
　　者移熏炉在地中抌内取出一黑小盒启香爇之香虽
　　不多芬芳满室即以小盒盛香一枚见酬云此特迦香
　　也所爇者即是佩服之身体常香神鬼畏服不香经百
　　年不坏今以相酬祇宜收藏护体勿轻焚爇国语特迦
　　唐言辟邪香也余缔视之香细腻淡白形如雀卵嗅之
　　甚香连盒受之拜手相谢辞退间使臣复降床蹑履再
　　揖而出归家爇香米许其香闻于邻屋经四五日不歇
　　连盒春于先母先母纳　笥中衣服皆香十余年后余
　　尚见之先母即世　惟盒存而香已失矣
　　香乘卷八
　　钦定四库全书
　　香乘卷九
　　明　周嘉冑　撰
　　香事分类上
　　天文香
　　香风
　　瀛洲时有香风冷然而起张袖受之则历年不歇着肌
　　肤必软滑拾遗记
　　香云
　　员峤山西有星池池有烂石常浮于水边其色红质虚
　　似肺烧之有烟香闻数百里烟气升天则成香云遍润
　　则成香雨物类相感志
　　香雨
　　萧总遇神女后逢雨认得香气曰此从巫山来
　　香灵
　　炎帝始百谷滋箪神芝发其异色灵苗摧其嘉颖陆地
　　丹药骈生如益香灵滴沥下流成池拾遗记
　　神女擎香露
　　孔子当生之夜二苍龙　天而下来附征在之房因而
　　生夫子有二神女擎香灵空中而来以沐浴征在同上
　　地理香
　　香山
　　广东德庆州有香山上多香草一统志
　　香水
　　香水在并州其水香洁浴之去病吴故宫亦有香水溪
　　浴云西施浴处呼为脂粉塘吴王宫人濯妆于此溪上
　　源至至馨香古诗云安得香水泉濯郎衣上尘俗说魏
　　武帝陵中亦有泉谓之泉水述异记
　　香溪
　　归州有昭君村下有香溪俗传因昭君草木皆香唐书
　　明妃秭归人临水而居恒于溪中盥手溪水尽香今名
　　香溪下惟短牒
　　曹溪香
　　梁天监元年有僧知药泛舶至韶州曹溪水口闻其香
　　尝其味曰此水上流有胜水开山立名宝林乃云
　　此去百七十年当有无上法宝在此演法今六祖南华
　　是也五车韵瑞
　　香井
　　卓文君闺中一井文君手自汲则甘香沐浴则滑泽鲜
　　好他人汲之则与常井等抹兰　志
　　泰山有上中下三庙庙前有大井水极香冷异于凡井
　　不知何代所掘从征记
　　浴汤泉异香
　　利州平痾镇汤泉胜他处云是朱砂汤他则硫黄也昔
　　有两美人来浴既去异香郁郁累日不散
　　香石
　　卞山在湖州山下有无价香有老母拾得一文石光彩
　　可爱偶角火中异香闻于远近收而宝之每投火中异
　　香如初海诸
　　湖石炷香
　　观州倅武伯英尝得宣和湖石一窍窍穿漏殆若神　
　　鬼凿炷香其下则烟气四起散布盘木上浓淡霏拂有
　　烟江叠嶂之韵元遗山集
　　灵壁石收香
　　灵壁石能收香齐阁之中有之香云终日不散　古点谕
　　张香挢
　　张香桥昔有女子名香与观会此故名一曰女子姓
　　张名香族楼杂抄
　　香木梁
　　佛　国王都城八十里门高二十丈以香木为梁黄金
　　为地
　　香城
　　香城金简龙宫玉牒三教论
　　香柏城
　　孟养之地名香柏城一统志
　　沉香洞
　　新都白岳山有沉香洞本志
　　香洲
　　香洲在朱崖邵洲中出诸异香往往不知名焉述异记
　　香林
　　日南邵有千亩香林名香往往出其中同上
　　香市
　　日南有香市商人交易诸香处同上
　　成都府十二月中皆有市六月为香市成都记
　　香户
　　南海邵有采香户述异记
　　海南俗以贸香为业东城集
　　香界
　　佛寺曰香界亦曰香箪因香所生以香为界楞严经
　　众香国
　　朱元章临逝端坐合掌曰众香国里来众香国里去朱
　　襄阳志林
　　草木香
　　遥香草
　　岱与山有遥香草其花如丹光耀如月叶细长而白如
　　忘忧之草其花叶俱香扇馥数里故名曰遥香草拾遗记
　　家茱香
　　家茱叶大而长开红花作穗俗呼草荳蔻其叶甚香俗
　　以蒸米粮
　　兰香
　　一名水香生大吴池泽叶似兰尖长有岐花红白而香
　　俗呼为鼠尾香煮水浴以治风香谱
　　葱香
　　广志云葱花紫茎绿叶魏文帝以为香烧之
　　右兰香蕙香乃都梁之属非幽兰芳蕙也
　　兰为香祖
　　兰虽吐一花室中亦馥郁袭人弥旬不歇故江南人以
　　兰为香祖清异录
　　兰汤
　　五月五日以兰汤沐浴大载礼浴兰汤兮沐芳梵解
　　兰佩
　　纫秋兰以为佩楚辞记曰佩帨　兰
　　兰畹
　　既滋兰庂九畹兮又树蕙之百晦楚辞
　　兰操
　　孔子自卫反鲁隐谷之中见香兰独茂喟然叹曰夫兰
　　当为王者香今乃独茂与众草为伍乃止车援琴鼓之
　　自伤不逢时托辞于幽兰云
　　蘼芜香
　　蘼芜香草一名薇芜似蛇床而香骚人借以为譬魏武
　　以藏衣中
　　三花香
　　三花香嵩山仙花也一年三花色白美道士所植也
　　五色香草
　　济阴园客种五色香草服其食忽有五色蛾集生华蛰
　　蚕食香草得茧大如瓮有女来助缫缫讫女与客俱仙
　　述异记
　　八芳草
　　宋民欺八芳草曰金娥曰玉蝉曰虎耳曰凤尾曰素馨
　　曰渠　曰茉莉曰含笑
　　聚香草
　　独角仙人居汽州仙池池边起楼聚香草植楼下汽州国
　　经
　　芸薇香
　　芸薇一名芸芝宫人采带其茎叶香气历月不散拾遗记
　　钟火山香草
　　钟火山有香草汉武思李夫人东方朔献之帝怀之梦
　　见因名怀梦草
　　蜜香花
　　生天台山一名土常香苗茎甚甘人用为药香甜如蜜
　　百草皆香
　　于阗国其地百草皆香
　　威香
　　威香瑞草一名葳蕤王者礼备则生于殿前又云王者
　　爱人命则生
　　孙氏瑞应图
　　真香茗
　　巴东有真香茗其花白花如蔷薇煎服令人不眠能诵
　　无忌述异记
　　人参香
　　邵化及为高丽国王治药云人参极坚用斧断之香馥
　　一殿孔平仲设苑
　　睡香
　　庐山花始缘一比丘画寝盘石上梦中闻香气酷烈不
　　可名既觉寻香求之因名睡香四方奇之谓乃花中祥
　　瑞以瑞易睡洪异录
　　牡丹名香
　　庆天香　西天香　丁香紫　莲香玉　玉兔天香
　　芍药香名
　　蘸金香　叠英香　掬香琼　拟香英　聚香丝
　　御蝉香
　　御蝉香瓜名
　　万岁枣木香
　　三佛齐产万岁枣木香树类丝瓜冬取根晒干者香一
　　统志
　　金荆榴木香
　　隋炀帝令朱宽等征琉球得金荆榴木数十觔色如真
　　金蜜致而丈彩盘盛如美锦甚香极细可以为枕及案
　　面虽沉擅不能及朝野无载
　　素松香
　　密县有白松树一株祌物也松杜枝极香名素松香然不
　　敢妄取取则不利县令每登祷庂取制带甚香密县志
　　水松香
　　水松叶如桧而细长出南海土产众香而此木不大香
　　故彼人无被服者岭北人极爱之然爱其香殊胜在南
　　方时植物无情者也不香于彼而香于此岂屈于不知
　　已而伸于知己者欤物类之难穷者如此南方草木状
　　女香树
　　影娥池有女香树细枝叶妇人戴之香终年不减男子
　　戴之则不香华夷草木考
　　水香异地则香女香因人而馥草木无情之物乃征
　　异如此八卷内如香草亦然
　　七里香
　　树婆娑略似紫薇蕊如碎珠红色花开如蜜色清香袭
　　人置发间久而益馥其叶捣可染甲鲜红仙游县志
　　君迁香
　　君迁子生海南树高丈余其实中有乳汁甘美香好
　　香艳各异
　　明皇沉香亭前牡丹一枝二头朝深碧暮深黄衣粉白
　　香艳各异帝曰此花木庂妖赐杨国忠以百宝为栏华
　　夷花木考
　　木犀香
　　捄花阴干以合香甚奇
　　方载十八卷
　　木兰香
　　生零陵山谷及泰山一名林兰一名杜兰状如楠皮似
　　桂而甚薄味辛香道家用以合香
　　丹桂子香
　　月桂子今江东诸处至四五月后每于衢路得之大如
　　狸豆破之辛香古老相传是月中下也本草
　　海棠香国
　　海棠故无香独昌州地产者香乃号海棠香国有香霏
　　亭
　　桑椹甘香
　　张天锡云北方桑椹甘香鸱鸮革响淳醇养性人无
　　心世说新语
　　栗有异香
　　殷七七游行天下人言久见之不测其年寿偶于酒间
　　以二栗为令接者皆闻异香绩仙传
　　必栗香
　　内典云必栗香花木香又名詹香生高山中叶如老椿
　　叶落水中鱼暴死木取为书轴辟蠹鱼不损书本草
　　桃香
　　史论出猎至一县界憩兰若中觉香气异常访其僧僧
　　云是桃香因出桃啖论仍共至一处奇泉怪石非人境
　　也有桃数百株枝干拂地高二三尺异于常桃其香破
　　鼻酉阳杂俎
　　桧香蜜
　　毫州太清宫桧至多桧花开时蜂飞集其间作蜜极香
　　谓之桧香蜜欧阳公守毫州时有诗云蜂采桧花村落
　　香必学　笔记
　　三名香
　　千年松香闻十里谓之十里香亦谓之三名香述异记
　　杉香
　　宋淳熙年间古杉生花在九座山其香如兰华夷草木考
　　槟榔苔宜合香
　　西南海岛生槟榔木上如松身之艾　单爇不佳交址
　　人用以合泥香则能成温　之气功用如甲香杜海虞
　　衡志
　　苔香
　　太和初改葬基法师初开冢香气袭人侧卧砖台上形
　　如生砖上苔厚二寸余作金色气如旃　酉阳杂俎
　　鸟兽香
　　闻香倒挂鸟
　　瓜哇国有倒挂鸟形如雀而羽五色日问焚好香则收
　　
　　而藏之羽翼夜间则张翼尾而倒挂以放香星搓胜览
　　越王鸟粪香
　　越王鸟状似鸢口勾末可受二升许南人以为酒器珍
　　于文螺此鸟不践地不饮江湖不唼百草不下饵虫鱼
　　惟噉木叶粪似熏陆香南人遇之既以为香又治杂疮
　　竺法真登罗山疏
　　香象
　　百丈禅师曰如香象渡河截流而过无有滞疑慧忠国
　　师云如世大匠斤斧不伤其手香象所负非驴能堪
　　牛脂香
　　周礼云春膳膏香注白脂香
　　骨咄犀香
　　骨咄犀以手摸之作岩桂香若摩之无香者为伪物也
　　云烟过眼录
　　骨咄犀碧犀也色如淡碧玉稍有黄色其丈理似角扣
　　之声清越如玉磨刮嗅之有香格古论
　　灵犀香
　　通天犀角镑少末与沉香爇烟气袅袅直上能抉阴云
　　而　青天故抱朴子云通天犀角有白理如线置米群
　　鶪中鶪往啄米见犀辄惊却故南人呼为骇鶪犀也
　　香猪
　　香猪建昌松潘俱出小而肥其肉香益部设宝
　　香猫
　　契丹国产香猫似土豹粪溺皆香如麝西使记
　　香狸
　　香狸一名灵狸一名灵猫生南海山谷状如狸自为牝
　　牡其阴如麝功亦相似
　　灵狸一体自为阴阳刳其水道连囊以酒洒阴干其气
　　如麝若人入麝香中罕能分别用之亦如麝焉异物志
　　狐足香囊
　　习凿齿从桓温出猎时大雪于江陵城西见草上有气
　　出向一物射之应弦而毙往取之乃老雄狐足上带绛
　　
　　缯香囊渚宫故事
　　狐以名香自防
　　胡道洽体有臊气恒以名香自防临绝戒弟子曰勿令
　　犬见敛毕棺空时人咸谓狐也异记
　　猿穴名香数斛
　　梁大同末欧阳纥探一猿穴得名香数斛宝剑一双美
　　妇人三十辈皆绝色凡世所珍靡不充备续江氏传
　　獭掬鶪舌香
　　宋永兴县吏钟道得重病初瘥情欲倍常先悦白鹤墟
　　中女子至是犹存想焉忽见此女振衣而来即与燕好
　　复数至道曰吾甚欲鶪舌香女曰何难乃掬满手以授
　　道道邀女同含咀之女曰我气素芳不假此女子出户
　　犬忽见随咋杀之乃是老獭广艳异编
　　香鼠
　　中州产香鼠身小而极香
　　香鼠至小仅如指擘大穴于柱中行地上疾如激箭桂
　　海虞衡志
　　蜜县间出香鼠阴干为末合香甚妙乡人捕得售制香
　　者蜜县志
　　蚯蚓一奁香
　　孟州王双宋文帝元嘉初忽不欲见明常取水沃地以
　　菰蒋覆上眠息饮食悉入其中云恒有女着青裙白帮
　　来就其寝每听荐下历历有声发之见一青色白缨蚯
　　蚓长二尺许云此女常以一奁香见遗气甚清芬奁乃
　　螺壳香则菖蒲根于时咸以双渐同阜螽矣异苑
　　
　　香乘卷九
　　钦定四库全书
　　香乘卷十
　　明　周嘉冑　撰
　　　香事分类下
　　　　宫室香
　　　　　采香径
　　王阖闾起响屧郎采香径邵国志
　　　　　披香殿
　　汉宫阙名长安有合欢殿披香殿同上
　　　　　柏梁台
　　汉武帝作柏梁台以柏香闻数里
　　　　　桂柱
　　武帝时昆明池中有灵波殿七间皆以桂为柱风来自
　　香洞冥记
　　　　　兰室
　　黄帝传岐伯之书于玉版蒋诸灵兰之室
　　　　　兰台
　　楚襄王游于兰台之宫风赋龙朔中改秘书省曰兰台
　　　　　兰亭
　　王右军诸贤修褉会于会稽山阴之兰亭
　　　　　温室
　　温室以椒涂壁被之文绣香桂为柱设火齐屏风鸿羽
　　帐规地以罚宾　　西京杂记
　　　　　温香集
　　石虎为四时浴室用　石　　为堤岸或以琥珀为缾
　　杓夏则引渠水以为池池中皆以纱縠为囊盛百杂香
　　药渍于水中严冰之时作铜屈龙数十枚各重数十觔
　　烧如火色投于水中则池水恒温名曰焦龙温池引凤
　　文锦步障萦蔽浴所共宫人宠嬖者解媟服宴戏弥于
　　日夜名曰清娱浴室浴罢泄水于宫外水流之所名曰
　　温香渠渠外之人争来汲取得升合以归其家人莫不
　　怡悦拾选记
　　　　　宫殿皆香
　　西域有报达国其国俗富庶为西域冠宫殿皆以沉檀
　　乌木降真为之四壁皆饰以黑白玉金珠珍贝不可胜
　　计西使记
　　　　　大殿用沉檀香贴遍
　　随开皇十五年黔州刺史田宗显造大殿一十三间以
　　沉香贴遍中安十三宝帐并以金宝庄严又东西二殿
　　瑞像所居并用檀贴中有宝帐花距并用真金所成穷
　　极宏丽天下第一三宝感通录
　　　　　沉香堂
　　杨素东都起宅穷极奢巧中起沉香堂
　　香涂粉壁
　　秦王俊盛治宫室穷极侈丽又为水殿香涂粉壁玉砌
　　金阶梁柱楣栋之间周以明镜间以宝珠极荣饰之矣
　　每与宾客妓女弦歌于其上隋书
　　　　　沉香亭
　　唐明皇与杨贵妃于沉香亭赏木芍药不用旧乐府召
　　李白为新词白献清平调三章
　　　　　四香阁
　　杨国忠用沉香为阁檀香为栏以麝香乳香筛土和为
　　泥饰壁每于春时木芍药盛开之际聚宾友于此阁上
　　赏花马禁中沉香亭远不侔此壮丽也天宝遗事
　　　　　四香亭
　　四香亭在州治淳熙间赵公建自题云永嘉何希深之
　　言曰茶蘼香春芙药香夏木犀香秋梅花香冬华夷续
　　考
　　　　　含熏阁
　　王元宝起高楼以银镂三棱屏风代篱落密置香槽香
　　自花镂中出号含熏阁清异录
　　　　　芸辉堂
　　元载末年造芸辉堂于私第芸辉者草名也出于阗国
　　其香洁白如玉入土不朽烂春之为屑以涂其壁故号
　　芸辉焉而更构沉檀为梁栋饰金银为户牖　　　　
　　　　　起宅刷酒散香
　　莲花巷王珊起宅毕其门刷以醇酒更散香末盖礼神
　　之至宣武盛事
　　　　　礼佛寺香壁
　　天方古筠冲地一名天堂国内有礼佛寺遍寺墙壁皆
　　蔷薇露龙涎香和水为之馨香不绝方舆胜览
　　　　　三清台焚香
　　王审知之孙昶袭为闽王起三清台三层以黄金铸像
　　日焚龙脑熏陆诸香数觔五代史
　　　　　绣香堂
　　汴废宫有绣香堂清香堂汴故宫记
　　　　　郁金屋
　　戴延之西征记云雒阳城有郁金屋
　　　　　饮香亭
　　保大二年国主幸饮香亭赏新兰诏苑令取沪溪美土
　　遥救护弟子复还云某月某日某处为盗所劫垂当
　　见杀忽闻香气贼无故自惊曰救兵已至弃之而走高
　　僧侍
　　　　　以香薪身
　　圣帝崩时以劫波育毡千张缠身香泽灌上今泽下彻
　　以香薪身上下四面使其齐同放火阇维检骨香汁洗
　　盛以金瓮石为　　佛灭度棺纹葬送
　　　　　戒香
　　烧此戒香令熏佛慧又戒香恒馥法轮常转龙葳寺碑
　　　　　戒定香
　　释氏有定香戒香韩侍郎赠僧诗一灵今用戒香熏
　　　　　多天香
　　波利质多天树其香则逆风而闻戒实论
　　　　　如来香
　　愿此香烟云遍满十方界无边佛土中无量香庄严具
　　足菩萨道成就如来香内舆
　　　　　浴佛香
　　牛头旃檀芎藭郁金龙脑沈香丁香等以为汤置净器
　　中次第浴之浴佛功德经
　　　　　异香成穗
　　二十二祖摩挐罗至西天印上焚香而月氐国王忽异
　　香成穗传灯录
　　　　　古殿炉香
　　问如何是古殿一炉香宝盖约师曰广大勿人　曰　
　　如何师曰六根俱不到
　　　　　买佛香
　　问动貌沈古路没乃方知此意如何师曰例佛钱买佛
　　香曰学人不会师曰不会即烧香供养本爹娘
　　　　　万种为香
　　永明寿公云如捣堣种而为香爇一尘而已具足众气
　　无生论
　　　　　合境异香
　　杯渡和尚至广陵遇村舍李家合境闻有异香仙奇
　　踪
　　　　　烧香咒莲
　　佛图澄取盆水烧香咒之顷刻青莲涌起
　　　　　香光
　　鸟窠禅师母朱氏梦日光入口因而有娠及诞异香满
　　室遂名香光焉仙佛奇踪
　　　　　自然香洁
　　伽耶舍多尊者其母感娠七日而诞未尝沐浴自然香
　　洁同上
　　　　　临化异香
　　忍能大师跏趺而化异香袭人白虹属地同上
　　　　　又
　　智感禅师临化室有异香经旬不散
　　香乘卷六
　　　
　　为馨烈俟拥培之具清异录
　　　　　沉香暖阁
　　沉香连三暖阁窗隔皆镂花其下替板亦然下用抽替
　　打篆香在内则气芬郁终日不散前后皆施锦绣帘后
　　挂屏皆官　妆饰侈靡举世未有后归之福邸烟云过眼录
　　　　　迷香洞
　　史凤宣城美妓也待客以等差甚异者有迷香洞神鸡
　　枕钻莲灯次则交红被传香枕八分羊下列不相见以
　　闭门羹待之使人致语曰请公梦中来冯垂客于凤鏧
　　囊有铜钱三十万尽纳得至迷香洞题九迷诗于照春
　　屏而归常伒录
　　　　　厨香
　　唐驸马宠于太后所赐厨料甚盛乃开回仙厨厨极馨
　　香使仙人闻之亦当驻也故名回仙解醒录
　　　　　厕香
　　刘寔诣石崇如厕见有绛纱帐茵褥甚丽两婢持锦香
　　囊寔遽走即谓崇曰向误入卿室内崇曰是厕耳世说
　　又王敦至石季伦厕十余婢侍列皆丽服藻饰置甲煎
　　粉沉香汁之属无不毕备癸辛杂识外集身体香１
　　　　　肌香
　　旋波移光越之美女与西施郑旦同进于吴王肌香体
　　轻饰以珠幌若双鸶之在烟雾
　　　　　涂肌拂手香
　　二香俱出真腊占城国土人以脑麝诸香捣和成或以
　　涂肌或以拂手其香经数宿不歇惟五羊至今用之他
　　国不尚焉叶谱
　　　　　口气莲花香
　　颍州一异僧能知人宿命时欧阳永叔领邵事见一妓
　　口气常作青莲花香心颇异之举以问僧僧曰此妓前
　　生为尼好转妙法莲华经三十年不废以一念之差失
　　身至此后公命取经令妓读一阅如流宛如素习乐　
　　录
　　　　　口香七日
　　白居易在翰林赐防风粥一瓯剔取防风得五合余食
　　之口香七日金鸶密记
　　　　　橄榄香口
　　橄榄子香口绝胜鸡舌香　疏梅含而香口广州廉姜
　　亦可香口北户录
　　　　　汗香
　　贵妃每有汗出红腻而多香或拭之于巾帕之上其色
　　如桃花
　　　　　身出名香
　　印度有妇人身婴恶癞窃至窣堵波责躬礼忏见其庭
　　宇有诸秽集掬除洒扫涂香散花更采青莲重布其地
　　恶疾除愈形貌增妍身出名香青莲同馥大唐西域记
　　　　　椒兰养鼻
　　椒兰芬苾所以养鼻也又前有睪芷以养鼻兰槐之根
　　是谓芷注云兰槐香草也其根名芷
　　　　饮食香
　　　　　五香饮
　　隋仁寿间筹禅师常在内供养造五香饮第一沉香饮
　　次檀香饮次泽兰香饮次丁香饮次甘松香饮皆有别
　　法以香为主
　　　　　又
　　大业五年吴邵进扶芳二树其叶蔓生缠绕他树叶圆
　　而厚凌冬不凋夏月取叶微火炙使香煮以饮深碧色
　　香甚美令人不渴筹禅师造五色香饮以扶芳叶为青
　　饮大业杂记
　　　　　名香杂茶
　　宋初团茶多用名香杂之蒸以成饼至大观宣和间始
　　制三色芽茶漕臣郑可间制银丝冰茶始不用香名为
　　胜雪茶品之精绝也
　　　　　酒香山仙酒
　　岳阳有酒香山相传古有仙酒饮者不死汉武帝得之
　　东方朔窃饮焉帝怒欲诛之方朔曰陛下杀臣臣亦不
　　死臣死酒亦不验遂得免鹤林玉露
　　　　　酒令骨香
　　会昌元年扶余国贡三宝曰火玉曰风松石及澄明酒
　　酒色紫如膏饮之令人骨香宣室志
　　　　　流香酒
　　周必大以待制侍讲赐流香酒四斗玉堂　记
　　　　　糜饮香酒
　　真陵山有糜钦枣食其一大醉经年东方朔游其地以
　　一斛归进上上和诸香作丸大如芥子每集群臣取一
　　丸入水一石顷刻成酒味踰醇醪谓之糜饮酒又谓真
　　陵酒饮者香经月不散清赏录
　　　　　椒浆
　　桂醑兮椒浆离骚
　　　　　椒酒
　　元日上椒酒于家长称觞举寿椒玉衡之精服之令人
　　却老崔寔月令
　　　　　聚香团
　　扬州太守仲端啖客以聚香团扬州事述
　　　　　赤明香
　　赤明香世传仇士良家脯名也清异录
　　　　　玉角香
　　松子有数等惟玉角香最奇同上
　　　　　香葱
　　天间山上有葱奇异辛香所畦陇悉成行人拔取者
　　悉绝若请神而求即不拔自出春秋元命　
　　　　　香盐
　　天竺有水其名恒源一号新陶水特甘香下有石盐状
　　如石英白如水精味过香卤万国毕仰南州异物志
　　　　　香酱
　　十二香酱以沉香等油煎成服之神仙食经
　　　　　黑香油
　　伽蓝北岭傍有窣堵坡高百余尺石隙间流出黑香油
　　大唐西域记
　　　　　丁香竹汤
　　荆南判官刘或弃官游秦陇闽粤箧中收大竹十余颡
　　每有客则斫取少许煎饮其辛香如鸡舌汤人坚叩其
　　名曰丁香竹非中国所产也清异录
　　　　　米香
　　淡洋与阿鲁山地连接去满刺加三日程田肥禾盛米
　　粒尖小炊饭甚香其地产诸香星槎胜览
　　　　　香饭
　　香积如来以众香钵盛香饭
　　　　　又
　　西域长者子施尊者香饭而归其饭香气遍王舍城大
　　唐西域记
　　　　　又
　　时化菩萨以满钵香与维摩诘饭香普熏毗耶离城及
　　三千大千世界时维摩诘语舍利佛诸大声闻仁者可
　　食如来甘露味饭大悲所熏无以限意食之使不消维摩诏经
　　　　器具香
　　　　　沉香降真钵木香匙筋
　　后唐福庆公主下降孟知祥长兴四年明宗晏驾唐避
　　乱庄宗诸儿削发为苾刍间道走蜀时知祥新称帝为
　　公主厚待犹子赐予千计敕器用局以沉香降真为钵
　　木香为匙筋锡之常食堂展钵众僧私相谓曰我辈谓
　　渠顶相衣服均是金轮王孙但面前四奇寒具有无不
　　等耳清异录
　　　　　杯香
　　关关赠俞本明以青华酒杯酌酒有异香或桂花或
　　梅或兰视之宛然取之若影酒干不见矣清赏录
　　　　　藤实杯香
　　藤实杯出西域味如荳蔻香美消酒国人宝之不传于
　　中土张骞入宛得之炙毂子
　　　　　雪香扇
　　孟昶夏日水调龙脑末涂白扇上用以挥风一夜与花
　　蕊夫人登楼望月　坠其扇为人所得外有效者名雪
　　香扇
　　　　　香奁
　　孙仲奇妹临终授书云镜与粉盘与郎香奁与若欲其
　　行身如明镜纯如粉誉如香太平御览
　　　　　又
　　韩偓香奁序云咀五色之灵芝香生九窍饮三危之瑞
　　露美动七情古诗云开奁集香苏
　　　　　香如意
　　僧继颙住五台山手埶香如意紫檀镂成芬馨满室名
　　为握君清异录
　　　　　名香礼华
　　诜射策第一拜笔为龙须友云犹当令子孙以名香
　　礼之龙须志
　　　　　香璧
　　蜀人景焕志尚静隐卜筑玉垒山下茅堂花圃足以自
　　娱常得墨材甚精止造五十团曰以此终身墨印文曰
　　香璧阴篆曰墨副子
　　　　　龙香剂
　　元宗御案墨曰龙香剂陶家饼余事
　　　　　墨用香
　　制墨香用甘松藿香零陵香白檀丁香龙脑麝香李孝
　　美墨谱
　　　　　香皮纸
　　广管罗州多栈香树其叶如橘皮堪作纸名为香皮纸
　　灰白色有纹如鱼子笺刘侚岭表异录
　　　　　枕中道士持香
　　海外一国贡重明枕长一尺二寸高六寸洁白类水晶
　　中有楼台之形四面有十道士持香执简循环无已
　　　　　飞云履染四选香
　　白乐天作飞云履染以四选香振履则如烟雾曰吾足
　　下生云计不久上升朱府矣樵人直说
　　　　　香囊
　　帏谓之胜即香囊也楚辞注
　　　　　白玉香囊
　　元先生赠韦丹尚书绞绡缕白玉香囊松窗　录
　　　　　五色香囊
　　后蜀文澹生五岁谓母曰有五色香囊在吾床下往取
　　得之乃澹前生五岁失足落井今再生也本传
　　　　　紫罗香囊
　　谢遏年少时好佩紫罗香囊垂里子叔父安石患之而
　　不欲伤其意乃谲与赌碁赌得烧之小名录
　　　　　贵妃香囊
　　明皇还蜀过贵妃葬所乃密遣棺椁葬焉启　故香囊
　　犹在帝视流涕
　　　　　连蝉锦香囊
　　武公崇爱妾步非烟贻赵象连蝉锦香囊附诗云无力
　　妍妆倚绣栊暗题蝉锦思难穷近来赢得伤春病柳弱
　　花欹怯晓风非烟传
　　　　　绣香袋
　　腊日赐银合子驻颜膏牙香筹绣香袋韩偓集
　　　　　香缨
　　诗亲结其褵注曰香缨也女将嫁母结褵而戒之
　　　　　玉盒香膏
　　章台柳以轻素结玉盒实以香膏投韩君平柳氏传
　　　　　香兽
　　香兽以涂金为狻猊麒麟　鸭之状空中以燃香使烟
　　自口出以为玩好复有雕木埏土为之者
　　　　　又
　　故都紫宸殿有二金狻猊盖香兽也晏公冬宴诗云狻
　　猊对立香烟度鷩鷟交飞组绣明老学庵笔记
　　　　　香炭
　　扬国忠家以炭屑用密捏塑成双凤至冬月燃炉乃先
　　以白香末铺于炉底余炭不能参杂也天宝遗事
　　　　　香蜡烛
　　公主始有疾召术士米賨为灯法乃以香蜡烛遗之米
　　氏之邻人觉香气异常或诣门诘其故賨具以事对其
　　烛方二寸上被五色丈卷而爇之竟夕不尽郁烈之气
　　可闻于百步余烟出其上即成楼阁台殿之状或云蜡
　　中有蜃脂故也杜阳杂编
　　　　　又
　　秦桧当国四方馈遗日至方滋德帅广东为蜡炬以众
　　香实其中遣驶卒持诣相府厚遗主藏吏期必达吏使
　　俟命一日宴客吏曰烛尽适广东方经略送烛一奁未
　　敢启乃取而用之俄而异香满座察之则自烛中出也
　　亟命藏其余枚数之适得四十九呼驶问故则曰经略
　　专造此烛供献仅五十条既成恐不佳试其一不敢以
　　他烛充数秦大喜以为奉已之专也待方益厚谈采
　　余
　　　　　又
　　宋宣政宫中用龙涎沉脑和蜡为烛两行列数百校艳
　　明而香溢钧天所无也闻见录
　　　　　又
　　桦桃皮可为烛而香唐人所谓朝天桦烛香是也
　　　　　香灯
　　援神契曰古者祭祀有燔燎至汉武帝祀太乙始用香
　　灯
　　　　　烧香器
　　张伯雨有金铜舍利匣上刻云维梁贞明二年岁次丙
　　子八月癸未朔二十日壬寅随使都教练使右厢马步
　　都虞侯亲军左卫营都知兵马使捡校尚书右仆射守
　　崖州剌史御史大夫上柱国谢崇勋舍灵寿禅院益有
　　四窍出烟有环若含锁者是烧香器李商隐诗云金蟾
　　啮锁烧香入又云锁香金屈戍是则烧香为验此盖烧
　　香器之有锁者研北　志
　　
　　香乘卷十
　　钦定四库全书
　　钦定四库全书
　　香乘目录
　　卷十一‥‥‥香事别录
　　卷十二‥‥‥香事别录
　　卷十三‥‥‥香绪余
　　卷十四‥‥‥法和众妙香
　　卷十五‥‥‥法和泉妙香
　　卷十六‥‥‥法和众妙香
　　卷十七‥‥‥法和众妙香
　　卷十八‥‥‥凝合花香
　　卷十九‥‥‥熏佩之香
　　涂傅之香
　　卷二十‥‥‥香属
　　香乘卷十一
　　明　周嘉冑　撰
　　　　香事别录事有不附品不分类者于香为别录焉
　　　　　香尉
　　汉雍仲子进南海香物拜雒阳尉人谓之香尉述异录
　　　　　含嚼荷香
　　昭帝元始元年穿淋池植分枝荷一茎四叶状如骈益
　　日照则叶低荫根茎若葵之卫足名低光荷实如玄珠
　　可以饰佩芬馥之气彻十余里食之令人口气常香益
　　人肌理宫人贵之每游宴出入必皆含嚼拾遗记
　　　　　含异香行
　　石季伦使数十艳姬各含异香而行笑语之际则口气
　　从风扬同上
　　　　　好香四种
　　秦嘉贻妻好香四种洎宝钗素琴明镜云明镜可以鉴
　　形宝钗可以耀首芳香可以馥身素琴可以娱耳妻答
　　云素琴之作当须君归明镜之鉴当待君还未　光仪
　　则宝钗不列也未侍帷帐则芳香不发也书记洞荃
　　　　　芳尘
　　石虎于大武殿前造楼高四十丈以珠为帘五色玉为
　　佩每风至即惊触似音乐高空中过者皆仰视爱之又
　　屑诸异香如粉撒楼上风吹四散谓之芳尘独异志
　　　　　逆风香
　　竺法深孙兴公共听北来道人与支道林瓦官寺讲小
　　品北道屡设问疑林辩答俱爽北道每屈孙问深公上
　　人常是逆风家何以都不言深笑而不答林曰白旃檀
　　非不馥焉能逆风深夷然不屑　波利质国多香树其
　　香逆风而闻今友之云白旃檀非不香岂能逆风言深
　　非不能难之正不必难也世说新语
　　　　　奁中香尽
　　宗超尝露坛祷神奁中香尽自然溢满香烟炉中无火
　　烟自出洪刍香谱
　　　　　令公香
　　荀彧为中书令好熏香其坐处常三日香人称令公香
　　亦曰令君香襄阳记
　　　　　刘季和爱香
　　刘季和性爱香尝如厕还辄过香炉上熏主簿张坦曰
　　人言台公作俗人不虚也季和曰荀令君至人家坐席
　　三日香坦曰丑妇效嚬见者必走公欲坦遁去邪季和
　　大笑同上
　　　　　媚香
　　张说携丽正文章谒友生时正行宫中媚香号化楼台
　　友生焚以待说说出文置香上曰吾文享是香无忝征
　　文玉井
　　　　　玉蕤香
　　柳宗元得韩愈所寄诗先以蔷薇露灌手熏玉蕤香后
　　发读曰大雅之文正当如是好事集
　　　　　桂蠹香
　　温庭筠有丹瘤枕桂蠹香
　　　　　九和握香
　　郭元振落梅妆阁有婢数十人客至则拖鸳鸯撷裙衫
　　一曲终则赏以糖鸡卵取明其声也宴罢散九和握香
　　叙关系
　　　　　四和香
　　有侈盛家月给焙笙炭五十觔用锦熏笼藉笙于上复
　　以四和香熏之癸辛杂　
　　　　　千和香
　　峨嵋山孙真人然千和之香三洞珠囊
　　　　　百蕴香
　　远条馆祈子焚以降神
　　　　　香童
　　元宝好宾客务于华侈器玩服用僣于王公而四方之
　　士尽仰归焉常于寝帐前雕矮童二人捧七宝博山炉
　　自暝焚香彻曙其骄贵如此天宝遗事
　　　　　曝衣焚香
　　元载妻韫秀安置闲院忽因天晴之景以青紫丝绦四
　　十条各长三十丈皆施罗纨绮绣之服每条绦下排金
　　银炉二十枚皆焚异香香至其服乃命诸亲戚西院闲
　　步韫秀问是何物侍婢对曰今日相公与夫人晒曝衣
　　服杜阳杂编
　　　　　瑶英啖香
　　元载宠姬薛瑶英攻诗书善歌舞仙姿玉质肌香体轻
　　虽旋波摇光飞燕绿珠不能过也瑶英之母赵娟亦本
　　岐王之爱妾后出为薛氏之妻生瑶英而幼以香啖之
　　故肌香也元载处以金丝之却帐尘之褥同上
　　　　　蜂蝶慕香
　　都下名妓楚莲者国色无及每出则蜂蝶相随慕其香
　　天宝遗事
　　　　　佩香非世所闻
　　萧总遇巫山神女谓所衣之服非世所有所佩之香非
　　世所闻入朝穷怪录
　　　　　贵香
　　牛僧孺作周秦行记云忽闻有异气如贵香又云衣上
　　香经十余日不散
　　　　　降仙香
　　上都安业坊唐昌观有玉蕊花甚繁每发若瑶林琼树
　　元和中有女仙降以白角扇障面直造花前异香芬馥
　　闻于数十步之外余香不散者经月余日时华夷草木
　　考
　　　　　仙有遗香
　　吴兴沉彬少而好道及致仕恒以朝修服饵为事尝游
　　郁木洞观忽闻空中乐声仰视云际见女仙数十冉冉
　　而下径之观中遍至像前焚香良久乃去彬匿室中不
　　敢出仙既去彬入殿视之几案上有遗香悉取置炉中
　　已而自侮曰吾平生好道今见神仙而不能礼谒得仙
　　香而不能食之是其无分欤稽神录
　　　　　山水香
　　道士谈紫霄有异术闽王昶奉之为师月给山水香焚
　　之香用精沉上火半炽则沃以苏合香油清异录
　　　　　三匀煎去声
　　长安宋清以鬻药致富尝以香剂遗中朝缙绅题识器
　　曰三匀煎焚之富贵清妙其法止龙脑麝末精沉等耳
　　同上
　　　　　异香剂
　　林邑占城阇婆交趾以　出异香剂和而焚之气韵不
　　凡谓中国三匀四绝为乞儿香同上
　　　　　灵香膏
　　南海奇女卢眉娘煎灵香膏杜阳　编
　　　　　暗香
　　陈邵庄氏女精于女红好弄琴每弄梅花曲闻者皆云
　　有暗香人遂称女曰庄暗香女因以暗香名琴清赏录
　　
　　　　　花宜香
　　韩熙载云花宜香故对花杰香有风味相和其妙不可
　　言者木犀宜龙脑酴醾宜沉水兰宜四绝含笑宜麝薝
　　卜宜檀
　　　　　透云香
　　陈茂为尚书郎每书信印记曰玄山典记又曰玄山印
　　捣朱矾浇麝酒闲则匣以镇犀养以透云香印书达数
　　十里香不断印刻胭脂木为之玄山记
　　　　　暖香
　　宝云溪有僧舍盛冬若客至则然薪火暖香一炷满室
　　如春人归更取余烬云林异景志
　　　　　伴月香
　　徐铉每遇月夜露坐中庭但爇佳香一炷其所亲名之
　　曰伴月香清异录
　　　　　平等香
　　清泰中荆南有僧货平等香贫富不二价不见市香和
　　合疑其仙者同上
　　　　　烧异香被草负笈而进
　　宋景公烧异香于台上有野人被草负笈扣门而进是
　　为子韦世司天部洪谱
　　　　　魏公香
　　张邦基云余在扬州游石塔寺见一高僧坐小室中于
　　骨董袋取香如芡实许注之觉香韵不凡似道家婴香
　　而清烈过之僧笑曰此魏公香也韩魏公喜焚此香乃
　　传其法墨庄漫录
　　　　　汉宫香
　　其法传自郑康成魏道辅于相国寺庭中得之同上
　　　　　僧作笑兰香
　　吴僧罄宜作笑兰香即韩魏公所谓浓梅山谷所谓藏
　　春香也其法以沉为君鸡舌为臣北苑之鹿秬鬯十二
　　叶之英铅华之粉柏麝之脐为佐以百花之液为使一
　　炷如芡子许焚之油然　然若　九畹之兰百亩之蕙
　　也
　　　　　　香会
　　中宗朝宗纪韦武间为雅会各携名香比试优劣曰　
　　香会
　　　　　闻思香
　　黄涪所取有闻思香益指内典中从闻思修之义
　　　　　狄香
　　狄香外国之香谓以香熏履也张同声歌鞮芬以狄
　　香鞮履也
　　　　　香钱
　　三班院所使臣八千余人莅事于外其罢而在院者
　　常数百人每干元节醵钱饭僧进香以祝圣寿谓之
　　香钱京师语曰三班吃香归田录
　　　　　衙香
　　苏文忠云今日于叔静家饮官法酒烹团茶烧衙香皆
　　北归喜事苏集
　　　　　异香自内出
　　客来赴张功甫牡丹会云众宾既集坐一虚室寂无所
　　闻有顷问左右云香已发未答曰已发命卷帘则异香
　　自内出郁然满座癸辛杂识外集
　　　　　小鬟持香球
　　京师承平时宗室戚里岁时入禁中妇女上犊车皆用
　　二小鬟持香球在傍而车中又自持两小香球车驰过
　　香烟如云数里不绝尘土皆香老学庵华记
　　　　　香有气势
　　蔡京每焚香先令小鬟密闭户牖以数十香炉烧之俟
　　香烟满室即卷正北一帘其香蓬勃如雾缭绕庭际京
　　语客曰香须如此烧方有气势
　　　　　留神香事
　　长安大兴善寺徐理男楚琳平生留神香事庄严饼子
　　供佛之品也峭儿延宾之用也旖旎丸自奉之等也檀
　　那概之曰琳和尚品字香清异录
　　　　　癖于焚香
　　袁象先判衢州时幕客谢平子癖于焚香至忘形废事
　　同僚苏收戏刺一札伺其忘也而投之云鼎炷郎守馥
　　州百和参军谢平子同上
　　　　　性喜焚香
　　梅学士询在真宗时已为名臣至鹿历中为翰林侍读
　　以卒性喜焚香其在官所每晨起将视事必焚香两炉
　　以公服罩之撮其袖以出坐定撒开两袖郁然满室浓
　　香归田录
　　　　　燕集焚香
　　今人燕集往往焚香以娱客不惟相悦然亦有谓也黄
　　帝云五气各有所主惟香气凑脾汉以前无烧香者自
　　佛入中国然后有之楞严经云所谓纯烧沉水无令见
　　火此佛烧香法也癸章杂识外集
　　　　　焚香读孝经
　　岑文敬淳谨有孝行五岁读孝经必焚香正坐南史
　　　　　烧香读道书
　　江表传有道士于吉来吴会立精舍烧香读道书制作
　　符水以疗病三国志注
　　　　　焚香告天
　　赵清献公平生日所为事夜必露香告天其不敢告者
　　不敢为也言行录
　　　　　焚香熏衣
　　清献好焚香尤喜熏衣所取既去辄数日香不灭尝置
　　笼设熏炉其下不绝烟多解衣投上公既清端妙解
　　禅理宜其熏习如此也淑清录
　　　　　烧香左右
　　屡烧香左右令人魄正真结
　　　　　夏月烧香
　　陶隐居云沉香熏陆夏月常烧此二物
　　　　　焚香勿返顾
　　南岳夫人云烧香勿返顾忤真气致邪应也真结
　　　　　焚香静坐
　　人在家及外行卒遇飘风暴雨震电昏暗大雾皆诸龙
　　经过入室闭户焚香静坐避之不尔损人
　　　　　焚香告祖
　　戴弘正每得密友一人则书于简编焚香告祖号为金
　　兰簿宣武盛事
　　　　　烧香拒邪
　　地上魔邪之气直上冲天四十里人烧青木香熏陆安
　　息胶香于寝所拒浊臭之气却邪秽之雾故天人玉女
　　太乙随香气而来洪谱
　　　　　买香浴仙公
　　葛尚书年八十始有仙公一子时有天竺僧于市大买
　　香市人怪问僧曰我昨夜梦见善思菩萨下生葛尚书
　　家吾将此香浴之到生时僧至烧香右绕七匝礼拜恭
　　敬沐浴而止仙公起居注
　　　　　仙诞异香
　　吕洞宾初母就蓐时异香满室天乐浮空仙佛奇踪
　　　　　升天异香
　　许真君白日拔宅升天百里之内异香芬馥经月不散
　　同上
　　　　　空中有异香之气
　　李泌少时能屏风上立熏笼上行道者云十五岁必白
　　日升天一旦空中有异香之气音乐之声李氏之亲爱
　　以巨杓扬浓蒜泼之香乐遂散郭侯外传
　　　　　市香媚妇
　　昔王池国有民面奇丑妇国色鼻齆婿乃求媚此妇终
　　不肯迎顾遂往西域市无价名香而熏之还入其室妇
　　既齆岂知分香臭哉金楼子
　　　　　张俊上高宗香食香物
　　香圆香莲木香丁香水龙脑镂金香药一行香药木瓜
　　香药藤花砌香樱桃砌香萱草拂儿紫苏奈香砌香葡
　　萄香莲事件念珠甘蔗奈香砌香果子香螺煠肚玉香
　　鼎二益全香炉一香盒二香球一出香一对
　　　　　贡奉香物
　　忠懿钱尚甫自国初至归朝其贡奉之物有乳香金器
　　香龙香象香囊酒瓮诸什器等物春明退朝录
　　　　　香价踊贵
　　元城先生在宋杜门屏迹不妄交游人罕见其面及没
　　耆老士庶妇人持香诵佛经而哭父老日数千人至填
　　塞不得其门而入家人因设数大炉于厅下争以香炷
　　之香价踊贵自编
　　　　　卒时香气
　　陶弘景卒时颜色不变屈伸如常香气累日氤氲满山
　　仙佛奇踪
　　　　　烧香辟瘟
　　抠密王博文每于正旦四更烧丁香以辟瘟气琐碎录
　　　　　烧香引鼠
　　印香五文狼粪少许为细末同和匀于净室内以炉烧
　　之其鼠自至不得杀
　　　　　茶墨俱香
　　司马温公与苏子瞻论奇茶妙墨俱香是其德同也高
　　齐漫录
　　　　　香与墨同关纽
　　邵安与朱万初帖云深山高居垆香不可缺退休之久
　　佳品之绝野人惟取老松柏之根枝叶实共捣治之斫
　　枫肪羼和之每焚一丸亦足以助清苦今年大雨时行
　　土润溽暑特甚万初至石鼎清昼然香空斋萧寒遂为
　　一日之乐良可喜也万初本墨妙又兼香癖盖墨之于
　　香同一关纽亦犹书之与画谜之与禅也
　　　　　水炙香
　　吴茱萸艾叶川椒杜仲干木瓜木鳖肉瓦上松花仙家
　　谓之水炙香
　　　　　山林穷四和香
　　以荔枝壳甘蔗滓干柏叶黄连和焚又或加松球枣核
　　梨皆妙
　　　　　焚香写图
　　至正辛卯九月三日与陈征君同宿愚庵师房焚香烹
　　茗图石梁秋瀑翛然有出尘之趣黄鹤山人写其逸态
　　云王蒙题画
　　
　　　香乘卷十一
　　钦定四库全书
　　香乘卷十二
　　明　周嘉冑　撰
　　　　香事别录下
　　　　　南方产香
　　凡香品皆产自南方南离位离主火火为土母火盛则
　　土得养故沉水旃檀熏陆之类多产自岭南海表土气
　　所钟也内典云香气凑脾火阳也故气芬烈清暑筑谈
　　　　　南蛮香
　　诃陵国亦曰阇婆在南海贞观时遣使献婆律膏又骠
　　古朱波也有川名思利毗离芮土多异香王宫设金银
　　二钟冠至焚香击之以占吉凶有巨白象高百尺讼者
　　焚香自跽象前自思是非而退有灾疫王亦焚香对象
　　跽自咎无膏油以蜡杂香代炷又真蜡国客至屑槟榔
　　龙脑香蛤以进不饮酒唐书南蛮传
　　　　　香槎
　　番禺民忽于海傍得古槎长丈余阔六七尺木理甚坚
　　取为溪桥数年后有僧识之谓众曰此非久计愿舍衣
　　钵资易为石桥即求枯槎为薪众许之得栈数千两洪
　　谱
　　　　　天竺产香
　　獠人古称天竺地产沉水龙涎炎傲纪闻
　　　　　九里山采香
　　其山与潘刺加近产沉香黄熟香林木藂生枝叶茂翠
　　永乐七年郑和等差官兵入山采香得径有香树长六
　　七丈者株六香味清远黑花细纹山中人张目吐舌言
　　我天朝之兵威力若神星槎胜览
　　　　　阿鲁国采香为主
　　其国与九州岛山相望自满刺加顺风三昼夜可至国人
　　常驾独木舟入海捕鱼入山采冰脑香物为生同上
　　　　　喃　哩香
　　喃　哩国名所产之降真香也同上
　　　　　旧港产香
　　旧港古名三佛齐国地产沉香降香黄熟香速香同上
　　　　　万佛山香
　　新罗国献万佛山雕沉檀珠玉以为之
　　　　　瓦矢实香草
　　撒马儿早产瓦矢实香草可辟蠹
　　　　　刻香木为人
　　彭坑在暹罗之西石崖周匝崎岖远望山平四寨田沃
　　米谷丰足气候温和风俗尚怪刻香木为人杀人血祭
　　祷求福禳灾地产黄熟沉香片脑降香星槎胜览
　　　　　龙牙加貌产香
　　龙牙加貌其地离麻逸冻顺风三昼夜程地产沉速降
　　香同上
　　　　　安南产香
　　安南国产苏合油都梁香沉香鸡舌香及酿花而成香
　　者方舆胜略
　　　　　敏真诚国产香
　　敏真诚国其俗日中为市产诸异香同上
　　　　　回鹘产香
　　回鹘产乳香安息香松谈纪闻
　　　　　安南贡香
　　安南贡熏衣香降真香沉香束香木香黑线香一统志
　　　　　瓜哇国贡香
　　瓜哇国贡香有蔷薇露琪楠香檀香麻藤香速香降香
　　木香乳香龙脑香乌香黄熟香安息香同上
　　　　　和香饮
　　卜哇刺国戒饮酒恐乱性以诸花露和香蜜为饮
　　　　　香味若莲
　　花面国产香味若青莲花同上
　　　　　香代爨
　　黎洞之人以香　
　　　　　涂香礼寺
　　祖法儿国其民如遇礼拜寺日必先沐浴用蔷薇露或
　　沉香油涂其面方舆胜览
　　　　　脑麝涂体
　　占城祭天地以脑麝涂体同上
　　　　　身上涂香
　　真腊国或称占腊其国自称曰甘孛智男女身上常涂
　　香药以檀麝等香合成家家皆修佛真真腊风土记
　　　　　涂香为奇
　　缅甸为古西南夷不知何种男女皆和白檀麝香当归
　　姜黄末涂于身及头面以为奇一统志
　　　　　偷香
　　僰人偶意者奔之谓之偷香炎徼纪闻
　　　　　寻香人
　　西域称娼妓曰寻香人韵藻
　　　　　香婆
　　宋都杭时诸酒楼歌姑阗集必有老姬以小炉柱香为
　　供者谓之香婆武林旧事
　　　　　白香
　　化州产白香一统志
　　　　　红香
　　前辈戏华云有西湖风月不如东华软红香土
　　　　　碧香
　　碧香王晋卿家酒名诗注
　　　　　玄香
　　薛稷封墨为玄香太守篡异记
　　　　　观香
　　王子乔妹名观香
　　　　　闻香
　　入芝兰之室久而不闻其香国语
　　　　　馨香
　　其德足以昭其馨香国语至治馨香感于神明尚书
　　　　　飶香
　　有佖其香邦家之光诗经
　　　　　国香
　　兰有国香人服媚之左传
　　　　　夕香
　　同琼佩之晨照共金炉之夕香江淹集
　　　　　熏烬
　　香烟也熏歇烬灭卓氏藻林
　　　　　芬熏
　　花香也花芬熏而媚秀同上
　　　　　宝熏
　　宝熏帐巾香也同上
　　　　　桂烟
　　桂烟起而清溢同上
　　　　　兰烟
　　麝火理珠兰烟玫熏初学记
　　　　　兰苏香
　　兰苏香美人香带也兰苏　蠁云藻林
　　　　　绘馨
　　绘花者不能绘其馨鹤林玉露
　　　　　旃檀片片香
　　琼枝寸寸是玉旃檀片片皆香
　　　　　前人不及花香
　　木犀山矾素制馨茉莉其花之清婉皆不出兰芷下而自
　　唐以前墨客椠人曾未有一话及之者何也鹤林玉露
　　　　　　萧无香
　　古人之祭　萧酌　鬯取其香而今之萧与　何尝有
　　香盖离骚已指萧艾为恶草矣同上
　　　　　香令松枯
　　朝真观九星院有三贤松三株如古君子梁阁老妓英
　　奴以丽水囊贮香游之不数日松皆半枯事略
　　　　　辩一木五香
　　异国所传言无根柢如云一木五香根旃檀节沉香花
　　鸡舌叶藿香胶熏陆此甚谬旃檀与沉水两木无异鸡
　　舌即今丁香耳今药品中所用者亦非藿香自是草叶
　　南方有之熏陆小木而大叶海南亦有熏陆乃其谬也
　　今谓之乳头香五物互殊元非同类也墨客挥犀
　　　　　又
　　梁元帝金楼子谓一木五香根檀节沉花鸡舌胶熏陆
　　叶藿香并误也五香各自有种所谓五香一木即沉香
　　部所列沉栈鸡骨青桂马蹄是矣
　　　　　辩烧香
　　昔人于前祭焚柴升烟今世烧香于迎神之前用炉炭
　　爇之近人多崇释氏益西方出香释氏动辄烧香取其
　　清净故作法事则焚香诵咒道家亦烧香解秽与吾教
　　极不同今人祀夫子祭社稷于迎神之后奠帛之前三
　　上香古礼无此郡邑或用之云丽漫抄
　　　　　意和香有富贵气
　　贾天锡宣事作意和香清丽闲远自然有富贵气觉诸
　　人家香殊寒乞天锡屡惠此香惟要作诗因以兵卫森
　　回戟燕寝凝清香韵作十小诗赠之犹恨诗语未工未
　　称此香尔然余甚宝此香未尝妄以与人城西张仲谋
　　为我作寒计惠骐騱院马通薪二百因以香二十饼报
　　之或笑曰不与公诗为地耶应之曰人或能为人作祟
　　岂若马通薪使冰雪之辰铃下马走皆有挟纩之温耶
　　学诗三十年今乃大觉然见事亦太晚也山谷集
　　　　　绝尘香
　　沉檀脑麝四合加以棋楠罗合滴乳螽甲数味相合分
　　两相匀炼蔗浆合之其香绝尘境而助清逸之兴洞天
　　清录
　　　　　心字香
　　番禺人作心字香用素馨茉莉半开者着净器薄劈沉
　　水香层层相间封日一易不待花蔫花过香成蒋捷词
　　云银字筝调心字香烧范石湖骏鸶录
　　　　　清泉香饼
　　蔡君谟既为余书集古录序刻石其字尤精劲为世所
　　珍余以鼠须栗尾笔铜丝笔格大小龙茶惠山泉等物
　　为润笔君谟大笑以为太清而不俗后月余有人遗余以
　　清泉香饼一箧者君谟闻之叹曰香饼来迟使我润笔独
　　无此一种佳物兹又可笑也清泉地名香饼石炭也用
　　以焚香一饼火可终日不绝欧阳文惠集
　　　　　苏文忠论香
　　古者以芸为香以兰为芬以郁鬯为裸以萧脂为樊以
　　椒为涂以蕙为熏杜蘅带屈菖蒲荐文麝多忌而本膻
　　苏合若芗而实荤本集
　　　右与范蔚宗和香序意同
　　　　香药
　　坡公与张质夫札云公会用香药皆珍物极为行商坐
　　贾之苦盖近造此例若奏免之于阴德非小补予考绍
　　圣元年广东舶出香药时好事创例他处未必然也同
　　上
　　　　　香乘
　　沉檀罗縠脑麝之香郁烈芬芳苾茀絪缊螺甲龙涎腥
　　极反馨荳蔻胡椒荜拨丁香杀恶诛臊郁离子
　　　　　求名如烧香
　　人随俗求名譬如烧香众人皆闻其芳不知以自焚
　　焚尽则气灭名立则身绝夏诗
　　　　　香鸙喻
　　鹤为媒而香饵也鹤之贵香之重其宝于世以高洁清
　　远舍是为媒饵于人间鹤与香宝邪王百谷集
　　　　　四戒香
　　不乱财手香不淫色体香不诳讼口香不嫉害心香常
　　奉四香戒于世得安乐玉茗堂集
　　　　　五名香
　　梁萧撝诗云烟霞四照叶风月五名香不知五名为何
　　香
　　　　　解脱知见香
　　解脱知见香即西天苾刍草体性柔软引蔓傍布馨香
　　远闻黄山谷诗云不念真富贵自熏知见香
　　　　　太乙香
　　香为冷谦真人所制制甚虔甚严择日炼香按向和剂
　　配天合地四气五行各有所属鸡犬妇女不经闻见厥
　　功甚大焚之助清气益神明万善攸归百邪远遁盖道
　　成翊升举秘妙匪寻常焚爇具也其方藏金陵一家前
　　有真人自序后有罗文恭洪先跋余屡虔求秘不肯出
　　聊纪其功用如此以待后之有仙缘者采访得之
　　　　　香愈弱疾
　　玄参一觔甘松六两为末炼蜜一觔和匀入瓶封闭地
　　中埋窨十日取出更用炭末六两炼蜜六两同和入瓶
　　更窨五日取出烧之常令闻香弱疾自愈又曰初入瓶
　　中封固煮一覆时破瓶取捣入蜜别以瓶盛埋地中窨
　　过用亦可熏衣本草纲目
　　　　　香治异病
　　孙兆治一人满面黑色相者断其死孙诊之曰非病也
　　乃因登溷感非常臭气而得治臭无如至香今用沉檀
　　碎劈焚于炉中安帐内以熏之明日面色渐别旬日如
　　故证治准绳
　　　　　卖香好施受报
　　凌途卖香好施一日旦有僧负布囊携木杖至谓曰龙
　　钟步多蹇寄店憩歇可否途乃设榻僧寝移时起曰略
　　到近郊权寄囊杖僧去月余不来取途潜启囊有异香
　　末二包氛氲扑鼻其杖三尺本是黄金途得其香和众
　　香而货人不远千里来售乃致家富葆光录
　　　　　卖假香受报
　　华亭黄翁徒居东湖世以卖香为生每往临安江下收
　　买甜头甜头香行俚语乃海南贩到柏皮及藤头是也
　　归家修治为香货卖黄翁一日驾舟欲归夜泊湖口湖
　　口有金山庙灵感人敬畏之是夜忽一人撦起黄翁速
　　拳殴之曰汝何作业造假香时许得苏月余而毙闲窗
　　搜异
　　　　　又
　　海盐倪生每用杂木屑伪作印香货卖一夜熏蚊虫移
　　火入印香内傍及诸物遍室烟迷而不能出人屋俱为
　　灰烬同上
　　　　　又
　　嘉兴府周大郎每卖香时缠与人评值或疑其不中周
　　即誓曰此香如不佳出门当为恶神扑死淳佑间一日
　　遇府后桥如逢一物绊倒即扶持气已绝矣同上
　　　　　阿香
　　有人宿道傍一女子家一更时有人唤阿香忽骤雷雨
　　明日视之乃一新冢韵府群玉
　　　　　埋香
　　孟蜀时筑城获瓦棺有石刻隋刺史张崇妻王氏铭曰
　　深深　玉　　墦土乎日且口
　　　　　墓中有非常香气
　　陈金少为军士私与其徒发一大冢见一白髯老人面
　　如生通身白罗衣衣皆如新开棺即有白气冲天墓中
　　有非常香气金视棺盖上有物如粉微作硫黄气金掬
　　取怀归至营中人皆惊云今日那得有香气金知硫黄
　　之异旦辄汲水服之至尽后复视棺中惟衣尚存如蝉
　　蜕之状稽神录
　　　　　死者燔香
　　堕波登国人死者乃以金缸贯于四肢然后加以波律
　　膏及沉檀龙脑积薪燔之神异记
　　　　　香起卒殓
　　嘉靖戊午倭寇闽中死亡无筭林龙江先生鬻田得若
　　千金办棺取葬时夏月秽气逆鼻役从难前请命龙江
　　龙江云汝到尸前高唱三教先生来了如语往香风四
　　起一时卒殓亦异也
　　　香乘卷十二
　　钦定四库全书
　　香乘卷十三
　　明　周嘉冑　撰
　　　　香绪余
　　　　　香字义
　　说文曰气芬芳也歁从黍从甘徐铉曰稼穑作甘黍甘
　　作香隶作香又芗与香同春秋传曰黍稷馨香凡香之
　　属皆从香
　　　香之远闻曰馨　香之美曰　音使
　　　香之气曰馦火兼反
　　　曰馣音淹　曰馧于云反曰馥扶福反
　　　曰　音爱　曰　方减反曰　音宾
　　　曰　音笺　曰　步末及曰馝音弼
　　　曰　上同　曰馞音悖　曰　天含反
　　　曰　音焚　曰　上同　曰　奴昆反
　　　曰　音彭磅谤大香　　曰　他胡反
　　　曰　音倚　曰馜音你　曰　普没反
　　　曰　满结反曰　普减反曰　乌乳反
　　　曰馞音瓢　曰馡甫微切曰　音欧
　　　曰　音含　香也　　　曰　毗招切
　　　曰　鱼胃切
　　　　　十二香名义
　　吴门于永锡专好梅花吟十二香诗今录香名清异
　　录
　　　万选香拔枝剪折逍休繁种　冰玉香清水玉缸参差如雪
　　　二色香帷幔深置脂粉同妍　自得香蔗　窥蔽独享馥然
　　　扑凸香巧扮插鬓妙丽无比　筭来香采折凑然计多受赏
　　　富贵香簪龃其赏金玉挥映　混沌香夜室映灯暗中拂鼻
　　　盗唔香就树临瓶至减窃取　君子香不假风力芳誉速闻
　　　一寸香醉藏怀袖馨闻断续　使者香专使贡待临门远送
　　　　　十八香喻士
　　王十朋有十八香词广其义喻之以士
　　　异香牡丹称国士　温香芍药称治士
　　　国香兰称芳士　　天香桂称名士
　　　暗香梅称高士　　冷香菊称傲士
　　　韵香荼蘼称逸士　妙香薝卜称开士
　　　雪香梨称爽士　　细香竹称旷士
　　　嘉香海棠称隽士　清香运称洁士
　　　梵香茉莉称贞士　和香含笑称粲士
　　　奇香腊梅称异士　寒香水仙称奇士
　　　柔香丁香称佳士　阐香瑞香称胜士
　　　　　南方花香
　　南方花皆可合香如茉莉阇提佛桑渠那花本出西域
　　佛书所载其后本来自闽岭至今遂盛又有大含笑花
　　素馨花就中小含笑花香尤酷烈其花常若菡　之末
　　放者故有含笑之名又有麝香花夏开与真麝香无异
　　又有麝香木亦类麝香气此等皆畏寒故北地莫能植
　　也或传芙家香用此诸花合香
　　温子皮云素馨茉莉摘下花蕊香才过即以酒噀之复
　　香凡是香蒸过为佳每四时遇花之香者皆以次蒸之
　　如梅花瑞香酴醾栀子茉莉木犀及橙橘花之类皆可
　　蒸他日爇之则群花之香毕备
　　　　　花熏香诀
　　用好降真香结实者截断约一寸许利刀劈作薄片以
　　豆腐浆煮之俟水香去水又以水煮至香味去尽取出
　　再以末茶或叶茶煮百沸滤出阴干随意用诸花熏之
　　其法用净瓦　一个先花一层铺香片一层又铺花片
　　及香片如此重重铺盖了以油纸封口饭甑上蒸少时
　　取起不可解开待过数日以烧之则香气全美或以旧
　　竹壁篑依上煮制代降真采橘叶捣烂代诸花熏之其
　　香清古若春时晓行山径所谓草木真天香者殆此之
　　谓与
　　　　　橙柚蒸香
　　橙柚为蒸香皆以降香为骨去其夙性而重入焉各有
　　法而素馨之熏最佳稗史汇编
　　　　　香草名释
　　遁斋闲览云楚辞所咏香草曰兰曰荪曰茞曰药曰嚣
　　曰芷曰荃曰蕙曰蘼芜曰茳蓠曰杜若曰杜蘅曰藒车
　　曰　荑其类不一不能尽识其名状识者但一谓之香
　　草而已其间亦有一物而备数名亦有举今人所呼不
　　同者如兰一物传谓其有国香而诸家之说但各以已
　　见自相非毁莫辨其真或以为都梁或以为泽兰或以
　　为兰草今当以泽兰为正山中又有一种叶大如麦门
　　冬春开花极香此别名幽兰也荪则溪涧中所生今人
　　所谓石菖蒲者然实非菖蒲叶柔脆易折不若兰荪叶
　　坚劲杂小石清水植之盆中久而愈　茂可爱茞药虈
　　芷虽有四名止是一物今所谓白芷是也蕙即零陵草
　　也蘼芜即芎藭苗也一名茳蓠杜若即山姜也杜蘅今
　　人呼为马蹄香惟荃与藒车　荑终莫穷识骚人类以
　　香草比君子耳他日求田问舍当遍求其本刈植栏褴
　　以为楚香亭欲　芬芳满前终日幽对想见骚人之雅
　　趣以寓意耳
　　通志草木略云兰即蕙蕙即熏熏即零陵香楚辞云滋
　　兰九畹植蕙百亩互言也古方谓之熏草故名医别录
　　出熏草条近方谓之零陵香故开宝本草出零陵香条
　　神农本经谓之兰余昔修之本草以二条贯于兰后明
　　一物也且兰旧名煎泽草妇人和油泽头故名焉南越
　　志云零陵香一名燕草又名熏草即香草生零陵山谷
　　今湖岭诸州皆有又别录云熏草一名蕙草名熏蕙之
　　为兰也以其质香故可以为膏泽可以涂宫室近世一
　　种草如茅香而嫩其根谓之土续断其花馥郁故得名
　　误为人所赋咏泽芬曰白芷曰白茞曰虈曰莞曰苻蓠
　　楚人谓之药其叶谓之蒿与兰同德俱生下湿
　　泽兰曰虎兰曰龙枣兰曰虎蒲曰水香曰都梁香如兰
　　而茎方叶不润生于水中名曰水香
　　花胡曰地熏曰山采曰葭草叶曰芸蒿味卒可食生于
　　银夏者芬馨之气射于云霄间多白鹤青鸶翔其上
　　琐碎录云古人藏书辟蠹用芸芸香草也今七里香是
　　也南人采置席下能去虫虱香草之类大率异台所谓
　　兰荪即菖浦也蕙今零陵香也茞白芷也
　　朱文公离骚注云兰蕙二物本草言之甚详大抵古之
　　所谓香草必其花叶皆香而燥湿不变故可刈而为佩
　　今之所谓兰蕙则其花虽香而叶乃无气其香虽美而
　　质弱易萎非可刈佩也
　　　四卷都梁香内兰草泽兰余辩之审矣今复捃拾诸
　　　论似赘而欲其该备自不避其繁渎也
　　　　修制诸香
　　　　　飞樟脑
　　樟脑一两两盏合之以湿纸糊缝文武火　半时取起
　　侯冷用之次将樟脑不拘多少研细筛过细劈拌匀捩
　　薄荷汁少许酒土上以净　棡合定湿纸条固四缝甑
　　上蒸之脑子尽飞上　底皆成冰片
　　樟脑石灰等分用研极细用无油铫子贮之磁盘盖定
　　四面以纸封固如法勿令透气底下用木炭火　少时
　　取开其脑子已飞在盘盖上用鸡翎扫下称再与石不
　　等分如前之凡六七次至第七次可用慢火　一日
　　而止扫下脑又杉木盒子铺在内以乳汁浸二宿封固
　　口不令透气掘地四五尺窨一月不可入药又樟脑一
　　两滑石二两一处同研入新铫子内文武火　之上用
　　一器册盖之自然飞在盖上其味夺真同上
　　　　　笃耨制
　　笃耨白黑相杂者用盏盛上饭甑蒸之白浮于面黑沉
　　于下琐碎录
　　　　　乳香制
　　乳香寻常用指甲灯草糯米之类同研及水浸钵研之
　　皆费力惟纸裹置壁隙中良久取研即粉碎矣
　　又法于乳钵下着水轻研自然成末或于火上纸裹略
　　烘同上
　　　　　麝香
　　研麝香须着少水自然细不必罗也入香不宜多用及
　　供神佛者去之
　　　　　龙脑
　　龙脑须别器研细不可多用多则掩夺众香沉谱
　　　　　檀香制
　　须拣真者剑如米粒许熳火　令烟出紫色断腥气即
　　止每紫檀一斤薄作片子好酒二升以慢火煮干略　
　　檀香劈作小片　茶清浸一宿控出焙干以蜜酒同拌
　　令匀再浸慢火炙干
　　檀香细剑水一升白蜜半斤同入锅内煮五七十沸控
　　出焙干
　　檀香砍作薄片子入蜜拌之净器炒如干旋旋入蜜不
　　住手搅动勿令炒焦以黑褐色为度俱沉谱
　　　　　洎香制
　　沉香细剑以绢袋盛悬于铫子当当中勿令着底蜜水浸
　　慢火煮一日水尽更添今多生用
　　　　　藿香制
　　凡藿香甘草零陵之类须拣去枝梗杂草曝令干燥揉
　　碎扬去尘土不可用水煎损香
　　　　　葇香制
　　茅香须拣好者剑细以酒蜜水润一夜炒令黄燥为度
　　　　　甲香制
　　甲香如龙耳者好自余小者次也取一二两先用炭汁
　　一盘煮尽后用沉煮方同好酒一盏煮尽入蜜半匙炒
　　如金色
　　黄泥水煮令透明遂片净洗焙干
　　炭不煮两日净洗以蜜汤煮干
　　甲香以米泔水浸三宿后煮煎至赤沫颜沸令尽泔清
　　为度入好酒一盏同煎良久取出用火炮色赤更以好
　　酒一盏泼地安香于泼地上盆盖一宿取出用之
　　甲香以浆水泥一块同浸三日取出候干刷去泥更入
　　浆水一盘煮干为度入好酒一盏煮干于银器内炒令
　　黄色
　　甲香以及煮去膜好酒煮干
　　甲香磨去龃龉以胡麻膏熬之色正黄则用蜜汤洗净
　　入香宜少用
　　　　　炼蜜
　　白沙蜜若干绵滤入磁　油纸重叠蜜封　口大釜内
　　重汤煮一日取出就　于炭火上煨煎数沸使出尽水
　　气则经年不变若每斤加苏合油二两更妙或少入朴
　　硝除去蜜气尤佳不可太过过即浓厚和香多不匀
　　　　　　炭
　　凡治香用炭不拘黑白熏　作火罨于蜜器令定一则
　　去炭中生薪二则去炭中　秽之物
　　　　　　香
　　　香宜慢火如火紧则焦气沉谱
　　　　　合香
　　合香之法贵于使众香咸为一体麝滋而散挠之使匀
　　沉实而腴碎之使和檀坚而燥揉之使腻比其性等其
　　物而高下之如医者之用药使气味各不相掩香史
　　　　　捣香
　　香不用罗量其精粗捣之使匀太细则烟不永太粗则
　　气不和若水麝波律硝别器研之同上
　　　　　收香
　　水麝忌暑波律忌湿尤宜护持香虽多须置之一器贵
　　时得开阖可以诊视同上
　　　　　窨香
　　柏非一体湿者易和燥者难调轻软者然速重实者化
　　迟火炼结之则走泄其气故必用净器拭极干贮窨令
　　密掘地藏之则香性相入不复离群新和香必须入窨
　　贵其燥湿得宜也每约香多少贮以不津磁器蜡纸密
　　封于净室中掘地　深三五寸　月余逐旋取出其香
　　尤骑馜也沉谱
　　　　　焚香
　　焚香必于深房曲室用矮桌置炉与人膝平火上设银
　　叶或云母制如盘形以之观香香不及火自然舒慢无
　　烟燥气香史
　　　　　熏香
　　凡欲熏衣置热汤于笼下衣覆其上使之沾润取去则
　　以炉爇香熏毕叠衣入笥箧隔宿衣之余香数日不歇
　　洪谱
　　　　烧香器
　　　　　香炉
　　香炉不拘金银铜玉锡瓦石各取其便用或作狻猊獬
　　象凫　之类随其人之意作项贵穹窿可泄火气置窍
　　不用太多使香气回薄则能耐久
　　　　　香盛
　　盛即盒也其所盛之物与炉等以不生　枯燥者皆可
　　仍不用生铜之器易腥溃
　　　　　香盘
　　用深中煮以沸汤泻中令其蓊　然后置炉其上使香
　　易着物
　　　　　香匕
　　平不置火则必用圆煮取香抄末则必用锐者
　　　　　香筋
　　和香取香总直用筋
　　　　　香壸
　　或范金或埏土为之用藏匕筋
　　　　　香罂
　　窨香用之深中而掩土
　　　　　香范
　　镂木以为之以范香尘为篆文燃于饮席或佛像前往
　　往有至二三尺者
　　　右颜史所载当时尚自若国朝宣炉敝盒筋等
　　　器精妙绝伦惜不令云龛居士赏之
　　　古人茶用香料印作龙凤团香炉制狻猊凫鸭形以
　　　口出香古今去取若此之不侔也
　　
　　香乘卷十三
　　钦定四库全书
　　和乘卷十四
　　明　周嘉冑　撰
　　　　法和众妙香
　　　　　汉建宁宫中香上
　　黄熟香四觔　　香附子二觔　　丁香皮五两
　　藿香叶四两　　零陵香四两　　檀香四两
　　白芷四两　　　茅香二觔　　　茴香二觔
　　甘松半觔　　　乳香一两研　　生结香四两
　　枣半觔焙干　　又方入苏合油一两
　　　右为细末炼蜜和匀窨月余作丸或饼爇之
　　　　　唐开元宫中香
　　沉香二两细剑以绢袋盛悬于铫子当中勿令着底蜜水浸慢火煮一日
　　檀香二两清茶浸一宿炒令无檀香气味
　　龙脑二钱另研　麝香二钱　　　甲香一钱
　　马牙硝一钱
　　　右为细末炼蜜和匀窨月余取出旋入脑麝丸之爇
　　　如常法
　　　　　宫中香一
　　檀香八两劈作小片将茶清浸一宿取出焙干再以酒蜜浸一宿慢火炙干
　　沉香三两　　　生结香四两　　　甲香一两
　　龙麝各半两另研
　　　右为细末生蜜和匀贮磁器地窨一月旋丸爇之
　　　　　宫中香二
　　檀香十二两细剉水一片白蜜半觔同煮五七十　控出焙干
　　零陵香三两　　藿香三两　　　甘松三两
　　茅香三两　　　生结香四两　　甲香三两法制
　　黄熟香五两炼蜜一两非浸一宿焙干
　　龙麝各一钱
　　　右为细末炼蜜和匀磁器封窨二十日旋爇之
　　　　江南李王帐中香
　　沉香一两剉如炷大　苏合油以不津磁器盛
　　　右以香投油封浸百日爇之入蔷薇水更佳
　　　　　又方一
　　沉香一两剉如炷大　鹅梨一窗切碎取汁
　　　右用银器盛蒸三次梨汁干即可热
　　　　　又方二
　　沉香四两　　　檀香一两　　　麝香一两
　　龙脑半两　　马牙香一分研
　　　右细剉不用罗炼蜜拌和烧之
　　　　　又方补遗
　　沉香末一两　　檀香末一钱　　鹅梨十枚
　　　右以鹅梨刻去穰核如瓮子状入香末仍将梨顶签
　　　益蒸三溜去梨皮研和令匀久窨可爇
　　　　　宣和御制香
　　沉香七钱剉如麻研大　檀香三钱剉如麻研大炒黄色
　　金颜香二钱另研　　　背阴草不近土者如无则用浮萍
　　朱砂各二钱半飞　　　龙脑一钱另研
　　麝香另研　　　　　　丁香各半钱
　　甲香一钱制
　　　右用皂儿白水浸软以定盘一只慢火熬令极软和
　　　香得所次入金颜脑麝研匀用香脱印以朱砂为衣
　　　置于不见风日处窨干烧如常法
　　　　　御炉香
　　沉香二两剉细以绢袋盛之悬于铫中勿着底蜜水浸一盘慢火煮一日水尽更添
　　檀香一两切片以脑茶清浸一宿稍焙干
　　甲香一两制　　生梅花龙脑二钱另研
　　麝香一钱另研　马牙硝一钱
　　　右捣罗取细末以苏合油拌和令匀磁盒封窨一月
　　　许入脑麝作饼爇之
　　　　　李次公香武
　　　香不拘多少剉如米粒大脑麝各少许
　　　右用酒蜜同和入磁　蜜封重汤煮一日窨一月
　　　　　赵清献公香
　　白檀香四两劈碎　乳香缠末半两研细
　　元参六两温汤浸洗慢火煮软薄切作片焙干
　　　右碾取细末以熟蜜拌匀令入新磁　内封窨十日
　　　爇如常法
　　　　　苏州王氏幛中香
　　檀香一两直剉如米豆大不可斜剉以清茶清浸令没过一日取出窨干慢火炒紫
　　沉香二钱直剉　乳香一钱另研　龙脑另研
　　麝香各一字另研清茶化开
　　　右为末净蜜六两同浸檀茶清更入水半琖熬百沸
　　　复秤如蜜数为度候冷入麸炭末三两与脑麝和匀
　　　贮磁器封窨如常法旋丸爇之
　　　　　唐化度寺衙香洪谱
　　沉香一两半　　白檀香五两　　苏合香一两
　　甲香一两煮　　龙脑半两　　　麝香半两
　　　右香细剉捣为末用马尾罗炼蜜搜和得所用之
　　　　　杨贵妃帏中衙香
　　沉香七两二钱　　香五两　　　鸡舌香四两
　　檀香二两　　　麝香公钱另研　藿香六钱
　　零陵香四钱　　甲香二钱法制　龙脑香少许
　　　右捣罗细末炼蜜和匀丸如豆大爇之
　　　　　花蕊夫人衙香
　　洎香三两　　　　香三两　　　檀香一两
　　乳香一两　　　龙脑半钱另研香成旋入
　　甲香一两法制　麝香一钱另研香成旋入
　　　右除龙脑外同捣末入炭皮末朴硝各一钱生蜜拌
　　　匀入磁盒重汤煮十数沸取出窨七日作饼爇之
　　　　　雍文彻郎中衙香洪谱
　　沉香　　　　　檀香　　　　　甲香
　　　香各一两　　黄熟香一两半　龙脑
　　麝香各半两
　　　右件捣罗为末炼蜜拌和匀入新磁器中贮之密封
　　　地中一月取出用
　　　　　苏内翰贫衙香沉
　　白檀四两砍作薄片以蜜拌之净器内炒如干碇旋入
　　乳香五皁子大以生绢裹之用好酒一钱同煮候酒干至五七分取出
　　麝香一字
　　　右先将檀香杵粗末次将麝香细研入檀又入麸炭
　　　细末一两借色与元乳同研合和令匀炼蜜作剂入
　　　磁器实按密封地埋一月用
　　　　　公塘僧日休衙香
　　紫檀四两　　　沉水香一两　　滴乳香一两
　　麝香一钱
　　　右捣罗细末炼蜜拌和令匀如豆大入磁器久窨可
　　　爇
　　　　郁金粟衙香洪
　　梅　香一两　　檀香一两　茶煮五七沸二香同取末
　　黄丹一两　　　乳香三钱　　　片脑一钱
　　麝香一字研　　杉木炭五钱为末枰
　　净蜜二两半
　　　右将蜜于　器密封重汤煮滴水中成珠方可用与香
　　　末拌匀入臼杵百余作剂窨一月分爇
　　　　　衙香一
　　沉香半两　　　白檀香半两　　乳香半两
　　青桂香半两　　降真香半两　　甲香半两制过
　　龙脑香一钱另研麝香一钱另研
　　　右捣罗细末炼蜜拌匀次入龙脑麝香搜和得所如
　　　常爇之
　　　　　衙香二
　　黄熟香五两　　　香五两　　　洎香五两
　　檀香三两　　　藿香二两　　　零陵香三两
　　芋松二两　　　丁皮三两　　　丁香一两半
　　甲香二两制　　乳香半两　　　硝石三分
　　龙脑三钱　　　麝香一两
　　　右除硝石龙脑乳麝同研细外将诸香捣罗为散先
　　　量用苏合香油并炼过好蜜二觔和匀贮　器埋地
　　　中一月取爇
　　　　　衙香三
　　檀香五两　　　洎香四两　　　结香四两
　　藿香四两　　　零陵香四两　　甘松四两
　　丁香皮一两　　甲香二钱　　　茅香四两烧
　　脑麝各五分
　　　右为细末炼蜜和匀烧如常法
　　　　　衙香四
　　生结香三两　　　　香二两　　　零陵香三两
　　甘松三两　　　　藿香叶一两　　丁香皮一两
　　甲香一两制过　　麝香一钱
　　　右为粗末炼蜜放冷和匀依常法窨过爇之
　　　　　衙香五
　　檀香三两　　　元参三两　　　甘松二两
　　乳香半觔另研　龙脑半两另研　麝香半两另研
　　　右先将檀参剉细盛银器内水浸火煎水尽取出焙干
　　　与甘松同捣罗为末次入乳香末等一处用生蜜和
　　　匀久窨然后爇之
　　　　　衙香六
　　檀香十二两剉茶清炒　　沉香六两
　　　香六两　　　　　　　马牙硝六钱
　　龙脑三钱　　　　　　　麝香一钱
　　甲香六钱用炭灰煮两日净洗再以蜜汤煮干
　　蜜比香片子量用
　　　右为末研入龙麝蜜搜令匀爇之
　　　　　衙香七
　　紫檀香四两润浸一昼夜焙干零陵香半两
　　川大黄一两切片以甘松酒浸煮焙甘草半两
　　元参半两以甘松同酒焙　　　　白檀二钱半
　　　香二钱半　　酸枣仁五枚
　　　右为细末白蜜十两微炼和匀入不津磁盆封窨半
　　　月取出旋丸爇之
　　　　　衙香八
　　香檀香八两细劈作片子以脂茶清浸一宿控出焙令干用蜜酒中拌令得所再浸一宿慢火焙干
　　沉香三两　　　生结香四两　　龙脑半两
　　甲香一两先用灰煮次用一生土煮次用酒蜜煮沥出
　　麝香半两
　　　右将龙麝另研外诸香同捣罗入生蜜拌匀以磁　
　　贮窨地中月余取出用
　　　　　衙香武
　　茅香二两去杂草尘土　元参二两　根大者
　　黄丹四两细研已上三味和捣节拣过炭末半觔令用油纸罗裹窨一两宿用
　　夹沉　香四两　　　　紫檀香四两
　　丁香一两五钱去硬己上三味捣末
　　滴乳香一钱半细研　　真麝香一钱半细研
　　　蜜二觔春夏煮炼十五沸秋冬煮炼十沸取出侯冷
　　　方入　香等五味搅和次以硬炭末二觔拌搜入臼
　　　杵匀久窨方爇
　　　　　延安邵公蕊香洪谱
　　元参半觔净洗去尘土于银器中水煮令熟捏干切入　中慢火炒冷微烟出
　　甘松四两细剉拣去杂草尘土秤
　　白檀香二两剉　麝香二钱　者　别药或未方入研
　　滴乳香二钱细研同麝入
　　　右并用新好者杵罗为末炼蜜和匀丸如鸡头大每
　　　香末一两入熟蜜一两未丸前再入臼杵百余下油
　　　纸封贮磁器中旋取烧之作花香
　　　　　婴香武
　　洎水香三两　　丁香四钱　　　制甲香一钱各末之
　　龙脑七钱研　　麝香三钱去皮毛研旃檀香半两一方无
　　　右五味相和令匀入炼白蜜六两去末入马牙硝末
　　　半两绵滤过极冷乃和诸香令稍硬丸如芡子扁之
　　　磁盒密封窨半月
　　　香谱补遗云昔沉推官煮因岭南押香药纲覆舟于
　　　江上几丧官香之半因刮治脱落之余合为此香而
　　　鬻于京师豪家贵族争而市之遂偿值而归故又名
　　　曰偿值香本出汉武内传
　　　　　道香出神仙传
　　香附子四两去须　藿香一两
　　　右二味用酒一升同煮候酒干至一半为度取出阴
　　　干为细末以查子绞汁拌和令匀调作膏子或为薄
　　饼烧之
　　　　　韵香
　　沉香末一两　　麝香末二钱
　　　稀糊脱成饼子窨干烧之
　　　　　不下阁新香
　　　香一两　　　丁香一钱　　　檀香一钱
　　降宜香一钱　　甲香一字　　　零陵香一字
　　苏合油半字
　　　右为细末白芨末四钱加减水和作饼如○此大作
　　　一炷
　　　　　宣和贵妃王氏金香售用录
　　古腊沉香八两　檀香二两　　　牙硝半两
　　甲香半两制　郁金颜香半两　　丁香半两
　　麝香一两　　　片白脑子四两
　　　右为细末炼蜜先和前香后入脑麝为丸大小任意
　　　以金箔为衣爇如常法
　　　　　压香补
　　沉香二钱半　　脑子二钱与沉香同研
　　麝香一钱另研
　　　右为细末枣儿煎汤和剂捻饼如常法玉钱衬烧
　　　　　古香
　　柏子仁二两每个分作四片去仁脂茶二钱沸汤半盏浸一宿重汤煮焙令干
　　甘松蕊一两　　檀香半两　　郁金颜香三两
　　韶脑二钱
　　　右为末入枫香脂少许蜜和如常法窨烧
　　　　　神仙合香沈谱
　　元参十两　　　甘松十两去土　白蜜加减用
　　　右为细末白蜜和令匀入磁　内密封汤釜煮一伏
　　　时取出放冷杵数百如干加蜜和匀窨地中旋取入
　　　麝香少许焚之
　　　　　僧惠深湿香
　　地榆一觔　　　元参一觔米泔浸二宿
　　甘松半觔　　　白茅一两
　　白芷一两寮四两河水一盆同煮水尽为度切片焙干
　　　右为细末入麝香一分炼蜜和剂志窨一月旋丸爇
　　　之
　　　　　供佛湿香
　　檀香二两　　　　香一两　　　藿香一两
　　白芷一两　　　丁香皮一两　　甜参一两
　　零陵香一两　　甘松半两　　　乳香半两
　　硝石一分
　　　右件依常法调治碎剉焙干捣为细末别用白茅香
　　　八两碎劈去泥焙干火烧之嫍将绝急以盆益手巾
　　　围盆口勿令泄气放冷取茅香灰捣末与前香一处逐
　　　旋入经炼好蜜相和重入臼捣软硬得所贮不津器
　　　中旋取烧之
　　　　　久窨湿香武
　　　香四两生　　乳香七两拣净　甘松二两半
　　茅香六两剉　　香附一两拣净　檀香一两
　　丁香皮一两　　黄熟香一两剉　藿香二两
　　零陵香二两　　元参二两拣净
　　　右为粗末炼蜜和匀焚如常法
　　　　　湿香沉
　　檀香一两一钱　乳香一两一钱　沉香半两
　　龙脑一钱　　　麝香一钱　　　桑紫灰二两
　　　右为末铜筒盛蜜于水锅内煮至赤色与香末和匀
　　　石板上槌三五十下以熟麻油少许作丸或饼爇之
　　　　　清神湿香补
　　芎须半两　　　　本半两　　　　活半两
　　独活半两　　　甘菊半两　　　麝香少许
　　　右同为末炼蜜和剂作饼爇之可愈头风
　　清远湿香
　　甘松二两去枝　茅香二两枣肉研为膏浸焙
　　元参半两黑细煮炒降真香半两　　　三柰子半两
　　白檀香半两　　韶脑半两　　　　丁香一两
　　香附子半两去颊微炒　　　　　　麝香二钱
　　　右为细末炼蜜和匀磁器封窨一月取出捻饼爇之
　　　　　日用供神湿香新
　　乳香一两研　　蜜一觔炼　　　干杉木烧麸炭细筛
　　　右同和窨半月许取出切作小块子日用无大费其
　　　清芬胜市货者
　　　香乘卷十四
　　钦定四库全书
　　香乘卷十五
　　明　周嘉冑　撰
　　　　法和众妙香二
　　　　　丁晋公清真香武
　　歌曰四两玄参二两松麝香半分蜜和同圆如弹子金
　　炉爇还似千花喷晓风
　　　又清室香减去玄参三两
　　　　　清真香新
　　麝香檀一两　乳香一两　　干竹炭四两带性烧
　　　右为细末炼蜜搜或厚片切作小片子磁盒封贮土
　　　中窨十日慢火爇之
　　　　　清真香沉
　　沉香二两　　　香三两　　檀香三两
　　零陵香三两　藿香三两　　玄参一两
　　甘草一两　　黄熟香四两　甘松一两半
　　脑麝各一钱　甲香二两半泔浸二宿同煮油盖以清为度后以酒浇地上置盖一宿
　　　右为末入脑麝拌匀白蜜六两炼去沫入焰硝少许
　　　搅和诸香丸如鸡头子大烧如常法久窨更佳
　　　　　黄太史清真香
　　柏子仁二两　甘松蕊一两　白檀香半两
　　桑木麸炭末三两
　　　右细末炼蜜和九磁器窨一月烧如常法
　　　　　清妙香沉
　　洎香二两剉　檀香二两剉　龙脑一分
　　麝香一分另研
　　　右细末次入脑麝拌匀白蜜五两重汤煮熟放温更
　　　入焰硝半两同和磁器窨一月取出爇之
　　　　　清神香
　　玄参一觔　　　茶四胯
　　　右为末以糖水搜之地下久窨可爇
　　　　　清神香武
　　青木香半两生切蜜浸降真香一两
　　香檀香一两　　　　香白芷一两
　　　右细末用大丁香二个槌碎水一琖煎汁浮萍草一
　　　掬择洗净去须研碎裂汁同丁香汁和匀搜拌诸香
　　　候匀入臼杵数百下为度捻作小饼子阴干如常法
　　　爇之
　　　　　清远香局方
　　甘松十两　　零陵香六两　茅香七两局方
　　麝香木半两　玄参五两拣净丁香皮五两
　　降真香系紫藤香已上三味局方六两藿香三两
　　香附子三两拣净局方十两　香白芷三两
　　　右为细末练蜜搜和令匀捻饼或末爇之
　　　　　清远香沉
　　零陵香　　藿香　　　甘松　　　茴香
　　沉香　　　檀香　　　丁香各等分
　　　右为末炼蜜丸如龙眼核大加龙脑麝香各少许尤
　　　妙爇如常法
　　　　　清远香补
　　甘松一两　丁香半两　玄参半两　番降香半两
　　麝香木八钱茅香七钱　零陵香六钱香附子三钱
　　藿香三钱　白芷三分
　　　右为末蜜和作饼烧窨如法
　　　　　清远香新
　　甘松四两　　玄参二两
　　　右为细末入麝香一钱炼蜜和匀如常爇之
　　　　　汴梁太乙宫清远香
　　柏铃一觔　　茅香四两　　甘松半两
　　沥青二两
　　　右为细末以肥枣半觔蒸熟研如泥拌和令匀丸如
　　　芡实大爇之或炼蜜和剂亦可
　　　　　清远膏子香
　　甘松一两去土茆香一两去土炒黄藿香半两
　　香附子半两　零陵香半两　玄参半两
　　麝香半两另研白芷七钱半　丁皮三钱
　　麝香檀四两即红兜娄大黄二钱　　乳香二钱另研
　　　香三钱　　米脑二钱另研
　　　右为细末炼蜜和匀散烧或捻小饼亦可
　　　　　刑太尉韵胜清远香沉
　　沉香半两　檀香二钱　麝香半钱　脑子三字
　　　右先将沉檀为末次入脑麝钵内研极细别研入金
　　　颜香一钱次加苏合油少许仍以皁儿仁二三十个
　　　水二琖熬皁儿水候粘入白芨末一钱同上件香料
　　　加成剂再入茶碾贵得其剂和熟随意脱造花子香
　　　先用苏合香油或面刷过花脱然后印剂则易出
　　　　　内府龙涎香补
　　沉香　　　檀香　　　乳香　　　丁香
　　甘松　　　零陵香　　丁香皮　　白址各等分
　　龙脑　　　麝香各少许
　　　右为细末热汤化雪梨糕和作小销脱花烧如常法
　　　　　王将明太宰龙涎香沉
　　金颜香一两另研石脂一两为末须西出者食之口　生津者是
　　龙脑半钱生　　沉檀各一两半为末用水磨细再研
　　麝香半钱绝好者
　　　右为末皁儿膏和入模子脱花样阴干爇之
　　　　　杨吉老龙涎香武
　　沉香一两　　　紫檀即白檀中紫色者半两
　　甘松一两去土挭净脑麝各二分
　　　右先以沉檀为细末甘松别碾罗候研脑麝极细入
　　　甘松内三味再同研分作三分将一分半入沉香末
　　　中和合匀入磁瓶密封窨一宿又以一分用白蜜一
　　　两半重汤煮干至一半放冷入药亦窨一宿留半分
　　　至调合时掺入搜匀更有苏合油蔷薇水龙涎别研
　　　再搜为饼子或搜匀入磁盒内掘地坑深三尺余窨
　　　一月取出方作饼子若更少人制过甲香尤清绝
　　　　　亚里木吃兰脾龙涎香
　　蜡沉二两蔷薇水浸一宿研细龙二钱另研龙涎香半钱
　　　共为末入沉香泥捻饼子窨干烧
　　　　　龙涎香一
　　沉香十两　　檀香三两　郁金颜香二两
　　麝香一两　　龙脑二两
　　　右为细末皁子胶脱作饼子尤宜作带香
　　　　　龙涎香二
　　檀香二两紫色好者剉碎用鹅梨汁并好酒十琖浸三日取出焙干
　　甲香八十粒用黄泥煮二三沸洗净油煎赤为末沉香半两
　　生梅花脑子一钱麝香一钱各另研
　　　右为细末以浸沉梨汁入好蜜少许拌和得所用筋
　　　盛窨数日于密室无风处厚灰益火烧一炷妙甚
　　　　　龙涎香三
　　沉香一两　郁金颜香一两　笃耨皮一钱半
　　龙脑一钱　　麝香半钱研
　　　右为细末白芨末糊和剂同模范脱成花阴干以牙
　　　齿子去不平处爇之
　　　　　龙涎香四
　　沉香一觔　　麝香五钱　　龙脑二钱
　　　右以沉香为末用碾成膏麝用汤研化细汁入膏内
　　　次入龙脑研匀捻作饼子烧之
　　　　　龙涎香五
　　丁香半两　木香半两　肉荳蔻半两官桂七钱
　　甘松七钱　当归七钱　零陵香三分藿香三分
　　麝香一钱　龙脑少许
　　　右为细末炼蜜和丸如梧桐子大磁器收贮捻扁亦
　　　可
　　　　　南蕃龙涎香又名胜芬积
　　木香半两　　丁香半两　　藿香七钱半晒干
　　零陵香七钱半香附二钱半盐水浸一宿焙
　　槟榔二钱半　白芷二钱半　官桂二钱半
　　肉荳蔻二个　麝香三钱　　别本有甘松七钱
　　　右为末以蜜或皁儿水和剂丸如芡实大爇之
　　　　　又方与前颇小异两存之
　　木香二钱半　丁香二钱半　藿香半两
　　零陵香半两　槟榔二钱半　香附子一钱半
　　白芷一钱半　官桂一钱　　肉荳蔻一个
　　麝香一钱　　沉香一钱　　当归一钱
　　甘松半两
　　　右为末炼蜜和匀用模子脱花或捻饼子慢火焙稍
　　　干带润入磁盒久窨绝妙煎可服三钱饼茶酒任下
　　　大治心腹痛理气宽中
　　　　　龙涎香补
　　沉香一两　　檀香半两胜茶煮金颜香半两
　　笃耨香一钱　香芨末三钱　脑麝各三字
　　　右为细末拌匀皁儿胶鞭和脱花爇之
　　　　　龙涎香沉
　　丁香半两　　木香半两　　官桂二钱半
　　白芷二钱半　香附二钱半盐水浸一宿焙
　　槟榔二钱半　当归二钱半　甘松七钱
　　藿香七钱　　零陵香七钱
　　　右加荳蔻一枚同为细末炼蜜丸如菉研大兼可服
　　　　　智月龙涎香补
　　沉香一两　　麝香一钱研　米脑一钱半
　　金颜香半钱　丁香一钱　　木香半钱
　　苏合油一钱　白芨末一钱半
　　　右为细末皁儿胶鞭和入臼杵千下花印脱之窨干
　　　新刷出光慢火玉片烧
　　　　　龙涎香新
　　速香十两　　泾　子香十两沉香十两
　　龙脑五钱　　麝香五钱　　蔷薇花不拘多少阴干
　　　右为细末以白芨琼栀煎汤煮糊为九如常烧法
　　　　　古龙涎香补
　　洎香六钱　　香檀三钱　郁金颜香二钱
　　苏合油二钱　麝香半钱另研龙脑三字
　　浮萍半字阴干青苔半字阴干去土
　　　右为细末拌匀入苏合油仍以白芨末二钱冷水调
　　　如稠粥重汤煮成糊放温和香入臼杵百余下模范
　　　脱花用刷子出光如常法焚之若供佛则去麝香
　　　　　古龙涎香沉
　　沉香一两　　丁香一两　　甘松二两
　　麝香一钱　　甲香一钱制遇
　　　右为细末炼蜜和剂脱作花样窨一月或百日
　　　　　古龙涎香一
　　沉香半两　　檀香半两　　丁香半两
　　金颜香半两　素　花半两广南有之最清奇
　　木香三分　　思笃耨三分　麝香一分
　　龙脑二钱　　苏合油一匙许
　　　右各为细末以皁儿白浓煎成膏和匀任意造作花
　　　子佩香及香环之类如要黑者入杉木麸炭少许拌
　　　沉檀同研却以白芨极细末少许热汤调得所将笃
　　　耨苏合油同研香如要作软香只以败蜡同白胶香
　　　少许熬放冷以手搓成链煮酒蜡尤妙
　　　　　古龙涎香二
　　古蜡沉十两　拂手十两郁金颜香三两
　　蕃栀子二两　龙涎一两　　梅花脑一两半另研
　　　右为细末入麝香二两炼蜜和匀捻饼子爇之
　　　　　白龙涎香
　　檀香一两　　乳香五钱
　　　右以寒水石四两　过同为细末梨汁和为饼子
　　　　　小龙涎香一
　　沉香半两　　　香半两　　檀香半两
　　白芨二钱半　白　二钱半　龙脑二钱
　　丁香二钱
　　　右为细末以皁儿水和作饼子窨干刷光窨土中十
　　　日以锡盆贮之
　　　　　小龙涎香二
　　沉香二两　　龙脑五分
　　　右为细末以鹅梨汁和作饼子烧之
　　　　　小龙涎香新
　　锦纹大黄一两檀香　　　乳香
　　丁香　　　　玄参　　　甘松已上各五钱
　　　右以寒水石二钱同为细末梨汁和作饼子爇之
　　　　　小龙涎香补
　　沉香一两　　乳香一钱　　龙脑五分
　　麝香五分　茶清研
　　　右同为细末以生麦门冬去心研泥和丸如梧桐子
　　　大入冷石模中脱花候干　盒收贮如常法烧
　　　　　吴侍中龙津香沉
　　白檀五两细剉以脑茶清浸半月后用蜜炒沉香四两
　　苦参半两　　甘松一两洗净丁香二两
　　木麝二两　　甘草半两炙　焰硝三分
　　甲香半两洗净先以黄泥水煮次以蜜水煮复以酒煮各一伏时更以蜜少许炒
　　龙脑五钱　　樟脑一两　　麝香五钱并焰硝四味各另研
　　　右为细末拌和令匀炼蜜作剂掘地窨一月取烧
　　　　　龙泉香新
　　甘松四两　　玄参二两　　大黄一两半
　　丁皮一两半　麝香半钱　　龙脑二钱
　　　右捣罗细末炼蜜为饼子如常法爇之
　　
　　香乘卷十五
　　钦定四库全书
　　香乘卷十六
　　明　周嘉冑　撰
　　　　法和众妙香三
　　　　　清心降真香局
　　紫润降真香四十两剉碎　香三十两
　　黄熟香三十两　　　　丁香皮十两
　　紫檀香三十两剉碎以建茶末一两汤调两盘拌香令湿炒三时辰勿焦黑
　　麝香木十五两　　　　焰硝半觔汤化开淘去滓熬成霜
　　白茅香三十两细剉以青州枣三十两新汲水三斗同煮过后炒令色变去枣及黑者用十五两
　　拣甘草五两　　　　　甘松十两
　　藿香十两　　　　　　龙脑一两香成旋入
　　　右为细末炼蜜搜和令匀作饼爇之
　　　　　宣和内府降真香
　　蕃隆真香三十两
　　　右剉作小片子以　茶半两末之沸汤同浸一日汤
　　　高香一指为约来朝取出风干更以好酒半盘蜜四
　　　两青州枣五十个于磁器内同煮至干为度取出于
　　　不津磁盒内收顿密封徐徐取烧其香最清远
　　　　　降真香一
　　蕃隆真香切作片子
　　　右以冬青树子布单内绞汁浸香蒸过窨半月烧
　　　　　降真香二
　　蕃降真香一两劈作平片　本一两水二盘银石器内与香同煮
　　　右二味同煮干去　本不用慢火衬筠州枫香烧
　　　　　胜笃耨香
　　　香半两　　黄连香三钱　檀香一钱
　　降真香五分　龙脑一字半　麝香一钱
　　　右以蜜和粗末爇之
　　　　　假笃耨香一
　　老柏根七钱　黄连七钱研置别器丁香半两
　　降真香　茶煮半日紫檀香一两　　香一两
　　　右为细末入米脑少许炼蜜和剂爇之
　　　　假笃耨香二
　　檀香一两　　黄连香二两
　　　右为末拌匀以橄榄汁和湿入磁器收旋取爇之
　　　　　假笃耨香三
　　黄连香白胶香
　　　以极高煮酒与香同煮至干为度
　　　　　假笃耨香四
　　枫香乳一两　　香二两　　檀香一两
　　生香一两　　官桂三钱　　丁香随意入
　　　右为粗末蜜和令湿磁盒封窨月余可烧
　　　　　冯仲柔假笃耨香售
　　通明枫香二两火上溶间桂末一两入香内搅匀
　　白蜜三两匙入香内
　　　右以蜜入香搅和令匀泻于水中冷便可烧或欲作
　　　饼子乘其热捻成置水中
　　　　　江南李王煎沉香沉
　　沉香吹咀　　苏合香油各不拘多少
　　　右每以沉香一两用鹅梨十枚细研取汁银石器盛
　　　之入甗蒸数次以晞为度或削沉香作屑长半寸许
　　　锐其一端丛刺梨中炊一饭时梨熟乃出之
　　　　　李王花浸沉香
　　沉香不拘多少剉碎取有香花若酴醾木犀橘花或橘
　　叶亦可福建茉莉花之类带露水摘花一盘以磁盒盛
　　之纸盖入甑蒸食顷取出去花留汁沉香日中曝干
　　如是者数次以沉香透烂为度或云皆不若蔷薇水浸
　　之最妙
　　　　　华益香补
　　歌曰沉檀香附兼山麝艾　酸仁分两同炼蜜拌匀磁
　　器窨翠烟如盖可中庭
　　　　　宝球香洪
　　艾　一两松上青衣是　酸枣一升入水少许研汁煎成
　　丁香皮半两檀香半两　茅香半两　香附子半两
　　白芷半两　　香半两　草荳蔻一枚去皮
　　梅花龙脑　麝香各少许
　　　右除脑麝别研外余者皆炒过捣取细末以酸枣膏
　　　更加少许熟枣同脑麝合和得中入臼杵令不粘即
　　　止丸如梧桐子大每烧一丸其烟袅袅直上如线结
　　　为球状经时不散
　　　　　香球新
　　石芝一两　艾　一两　酸枣肉半两沉香五钱
　　梅花龙脑半钱另研　　甲香半钱制麝香少许另研
　　　右除脑麝同捣细本研枣肉为膏入熟蜜少许和匀
　　捻作饼子烧如常法
　　　　　芬积香沉
　　丁香皮二两硬木炭二两为末　　　韶脑半两另研
　　檀香五钱末麝香一钱另研
　　　右拌匀炼蜜和剂实在罐器中如常法烧
　　　　　芬积香
　　沉香　　　　　香　　　　藿香叶
　　零陵香各一两丁香三钱　　芸香四分半
　　甲香五分灰煮去膜再以好酒煮至干捣
　　　右为细末重汤煮蜜放温入香末及龙脑麝香各二
　　　钱拌和令匀磁盒密封地坑埋窨一月取爇之
　　　　　小芬积香武
　　　香一两　　檀香半两　　樟脑半两飞过
　　降真香一钱　麸炭三两
　　　右以生蜜或熟蜜和匀磁盒盛地埋一月取烧之
　　　　　芬馥香补
　　沉香二两　　紫檀一两　　丁香一两
　　甘松三钱　　零陵香三钱　制甲香三分
　　龙脑香一钱　麝香一钱
　　　右为末拌匀生蜜和作饼剂磁器窨干爇之
　　　　　藏春香武
　　沉香二两　　檀香二两酒浸一宿乳香二两
　　丁香二两　　降真制过者一两榄油三钱
　　龙脑一分　　麝香一分
　　　右各为细末将蜜入黄甘菊一两四钱玄参三分剉
　　　同入瓶内重汤煮半日滤去菊与玄参不用以白梅
　　　二十个水煮令浮去核取肉研入熟蜜匀拌众香于
　　　瓶内久窨可爇
　　　　　藏春香
　　降真香四两腊茶清浸三日次以香煮十余沸取出为末
　　丁香十余粒　龙脑一钱　麝香一钱
　　　右为细末炼蜜和匀烧如常法
　　　　　出尘香
　　沉香四两　郁金颜香四钱　檀香三钱
　　龙涎禾二钱　龙脑香一钱　麝香五分
　　　右先以白芨煎水捣沉香万杵别研余品同拌今匀
　　　微入煎成皁子胶水再捣万杵入石模脱作古龙涎
　　　花子
　　　　　出尘香二
　　沉香一两　　　香半两酒煮麝香一钱
　　　右为末蜜拌焚之
　　　　　四和香
　　沉檀各一两　脑麝各一钱如常法烧
　　　香枨皮荔枝壳槙摅核或梨滓甘蔗滓等分为末名
　　　小四和
　　　　　四和香补
　　檀香二两剉碎蜜炒褐色勿焦滴乳香一两绢袋盛酒煮取出研
　　麝香一钱　　　　　　　茶一两与麝同研
　　松木麸炭末半两
　　　右为末炼蜜和匀磁器收贮地窨半月取出焚之
　　　　　冯仲和四和香
　　锦纹大黄一两玄参一两　　藿香叶一两
　　蜜一两
　　　右用水和慢火煮数时辰许剉为粗末入檀香三钱
　　　麝香一钱更以蜜两匙拌匀窨过爇之
　　　　　加减四和香武
　　沉香一两　　木香五钱沸汤浸檀香五钱各为末
　　丁皮一两　　麝香一分另研龙脑一分另研
　　　右以余香别为细末木香水和捻成饼子如常爇
　　　　　夹　香沉
　　夹　香半两　甘松半两　　甘草半两
　　沉香半两　　白茅香二两　　香二两
　　梅花片脑二钱另研藿香三钱　　麝香一钱
　　甲香二钱制
　　　右为细末炼蜜拌和令匀贮磁器密封地窨半月逐
　　　旋取出捻作饼子如常法烧
　　　　　闻思香武
　　玄参　　　荔枝皮　　　松子仁
　　檀香　　　香附子　　　丁香各二钱
　　甘草二钱
　　　右同为末查子汁和剂窨爇如常法
　　　　　闻思者
　　紫檀半两蜜水浸三日慢火焙枨皮一两晒干
　　甘松半两酒浸一宿火焙　　苦练花一两
　　榠查核一两　紫荔枝皮一两龙脑少许
　　　右为末炼蜜和剂窨月余焚之别一方无紫檀甘松
　　　用香附子半两零陵香一两余皆同
　　　　　百里香
　　荔枝皮千颗须闽中未间用盐梅者
　　甘松三两　　　香三两　　檀香半两
　　制甲香半两　麝香一钱
　　　右为末炼蜜和令稀稠得所盛以不津磁器坎埋半
　　　月取出爇之再捉少许蜜捻作饼子亦可此盖裁损
　　　闻思香也
　　　　　洪驹父百步香又名万斛香
　　沉香一两半　　香半两　　檀香半两以蜜酒　另炒极干
　　零陵叶三钱用杵罗过制甲香半两另研脑麝各三钱
　　　右和匀熟蜜搜剂窨爇如常法
　　　　　五真香
　　沉香二两　　乳香　　　蕃降真香制过
　　旃檀香　　　藿香已上各一两
　　　各为末香芨糊调作剂脱饼焚供世尊上圣不可亵
　　　用
　　　　　禅悦香
　　檀香二两制　柏子未开煮酒煮阴干三两
　　乳香一两
　　　右为末香芨糊和匀脱饼用
　　　　篱落香
　　玄参　　　甘松　　　枫香　　　香芷
　　荔枝壳　　辛夷　　　茅香　　　零陵香
　　　香　　　石脂　　　蜘蛛香　　白芨面
　　　各等分生蜜捣成剂或作饼用
　　　　　春宵百媚香
　　母丁香二两极大者白笃耨八钱　詹糖香八钱
　　龙脑二钱　　麝香一钱五分榄油三钱
　　甲香制过一钱五分广排草须一两花露一两
　　茴香制过一钱五分梨汁　　　　玫块花五钱去蒂取瓣
　　干木香花五钱收紫心者用花瓣
　　　各香制过为末脑麝另研苏合油入炼过蜜少许同
　　　花露调和得法捣数百下用不津器封口固入土窨
　　　春秋十日夏五日冬十五日取出去片隔火焚之旖
　　　旎非常
　　　　　亚四和香
　　黑笃耨　　香芸香　　榄油　　郁金颜香
　　　右四香体皆粘湿合宜作剂重汤融化结块分焚之
　　　　　三胜香
　　龙鳞香梨汁浸隔宿微火隔汤煮阴干柏子酒浸制同上
　　荔枝壳蜜水浸制同上　　　制法如常
　　　　　逗情香
　　牡丹　　玫瑰　　素馨　　茉莉
　　莲花　　辛夷　　桂花　　木香
　　梅花　　兰花
　　　采十种花俱阴干去心蒂用花瓣惟辛夷用蕊尖
　　　为末用真苏合油调和作剂焚之与诸香有异
　　　　　远湿香
　　苍朮十两茅山出者佳　　　龙鳞香四两
　　芸香一两白净者佳　　　　藿香净末四两
　　金颜香四两　　　　　　　柏子净末八两
　　　各为末酒调白芨末为糊或脱饼或作长条此香燥
　　　烈宜霉雨溽湿时焚之妙
　　香乘卷十六
　　钦定四库全书
　　香乘卷十七
　　明　周嘉冑　撰
　　　　法和众妙香四
　　　　黄太史四香
　　　　　意和
　　沉檀为主每深一两半檀一两斫小博骰体取榠滤液
　　渍之液过指许浸三日及煮泣其液湿水浴之紫檀为
　　屑取小龙茗末一钱沃汤和之渍碎时包以濡竹纸数
　　重炰之螺甲半弱磨去龃龉以胡麻熬之色正黄则以
　　蜜汤遽洗无膏气乃以青木香为末以意和四物稍入
　　婆津膏及麝二物惟少以枣肉合之作模如龙涎香样
　　日熏之
　　　　　意可
　　海南沉水香三两得火不作柴柱烟气者麝香檀一两
　　切焙衡山亦有之宛不及海南来者木香四钱极新者
　　不焙玄参半两剉　炙甘草末二钱焰硝末一钱甲香
　　一分浮油煎令黄色以蜜洗去油复以汤洗去蜜如前
　　治法为末入婆津膏及麝各三钱另研香成蔙入右皆末之用
　　白蜜六两熬去沫取五两和香末匀置磁盒窨如常法
　　　山谷道人得之于东溪老东溪老得之于历阳公其
　　　方初不知得之所自始名宜爱或云此江南宫中香
　　　有美人曰宜娘甚爱此香故名宜爱不知其在中主
　　　后主时耶香殊不凡故易名意可使众不业力无度
　　　量之意鼻孔绕二十五有求觅增上必以此香为可
　　　何况酒　玄参茗熬紫檀鼻端以濡然乎且是得无
　　　主意者观此香莫处处穿透亦必为可耳
　　　　　深静
　　海南沉水香二两半胫炭四两沉水剉如小博骰入白
　　蜜五两水解其胶重汤慢火煮半日浴以温水同炭杵
　　捣为末马尾罗筛下之以煮蜜为剂窨四十九日出之
　　婆律膏三钱麝一钱以安息香一分和作饼子以磁盒
　　贮之
　　　荆州欧阳元老为予制此香而以一斤许赠别元老
　　　者其从师也能受匠石之斤其为吏也不剉庖丁之
　　　刃天下可人也此香恬澹寂寞非其所尚时下帷一
　　　炷如见其人
　　　　　小宗香
　　海南沉水一两剉　香半两剉紫檀二两半生半用银
　　石器炒令紫色三物俱令如锯屑苏合油二钱制甲香
　　一钱末之麝一钱半研玄参五分末之鹅梨二枚取汁
　　青枣二十枚水二盆煮取小半琖用梨汁浸沉檀　煮
　　一伏时缓火煮令干和入四物炼蜜令少冷搜和得所入磁盒埋窨一月用
　　　南阳宗少文嘉遁江湖之间援琴作金石弄远山皆
　　　与之同响其文献足以追配古人孙茂深亦有祖风
　　　当时贵人欲与之游不可得乃使陆探微画其像挂
　　　壁间观之茂深惟喜闭闾焚香遂作此香馈时谓少
　　　文大宗茂深小宗故名小宗香云大宗小宗南史有
　　　传
　　　　　蓝成叔知府韵胜香售
　　沉香一钱　　檀香一钱　　香梅肉半钱焙干
　　丁香半钱　　木香一字　　朴硝半两另研
　　麝香一钱
　　　右为细末与别研二味入乳钵拌匀密器收每用薄
　　　银叶如龙涎法烧少歇即是硝融隔火器以水匀浇
　　　之即复气通氤氲矣乃郑康道御带传于蓝蓝尝括
　　　为歌曰沉檀为末各一钱丁皮梅肉减其半拣丁五
　　　粒木一字半两朴硝柏麝拌此香韵胜以为名银叶
　　　烧之火宜缓苏韬光云每五料用丁皮梅肉三钱麝
　　　香半钱重余皆同且云以水滴之一炷可留三日
　　　　　元御带清观香
　　沉香四两末郁金颜香二钱半另研石芝二钱半
　　檀香二钱半末龙脑二钱　　麝香一钱半
　　　右用井花水和匀　石　细脱花爇之
　　　　　脱俗香武
　　香附子半两蜜浸三日慢焙干枨皮一两焙干
　　零陵香半两酒浸一宿慢焙干栋花一两晒干
　　榠滤核一两　荔枝壳一两
　　　右并精细拣择为末加龙脑少许炼蜜拌匀入磁盒
　　　封窨十余日旋取烧之
　　　　　丈英香
　　甘松　　　藿香　　　茅香　　　白芷
　　麝檀香　　零陵香　　丁香皮　　元参
　　降真香以上各二两　　香檀半两
　　　右为末炼蜜半觔少入朴硝和香焚之
　　　　　心清香
　　沉檀各一大拇指丁香母一分　丁香皮三分
　　樟脑一两　　麝香少许　　无缝炭四两
　　　右同为末拌匀重汤煮蜜去浮泡和剂磁器中窨
　　　　　琼心香
　　　香半两　　丁香三十枚　檀香一分腊茶清浸煮
　　麝香五分　　黄丹一分
　　　右为末炼蜜和匀作膏焚之
　　　　　太真香
　　沉香一两　　　香二两　　龙脑一钱
　　麝香一钱　　白檀一两细剉白蜜半琖相和蒸干
　　甲香一两
　　　右为细末和匀重汤煮蜜为膏作饼子窨一月焚之
　　　　　大洞真香
　　乳香一两　　白檀一两　　　香一两
　　丁香一两　　沉香一两　　甘松半两
　　零陵香二两　藿香叶二两
　　　右为末炼蜜和膏爇之
　　　　　天真香
　　沉香三两剉　丁香一两新好者麝檀一两剉炒
　　元参半两洗切微焙生龙脑半两另研麝香三钱另研
　　甘草末二钱另研焰硝少许　　甲香一钱制
　　　右为末与腊麝和匀白蜜六两炼去泡沫入焰硝及
　　　香末丸如鸡头大爇之熏衣最妙
　　　　　玉蕊香一　一名百花新香
　　白檀香一两　丁香一两　　　香一两
　　元参二两　　黄熟香二两　甘松半两净
　　麝香三分
　　　右炼蜜为膏和窨如常法
　　　　　玉蕊香二
　　元参半两银器煮干再炒令微烟出甘松四两　白檀二钱剉
　　　右为末真麝香乳香二钱研入炼蜜丸如芡子大
　　　　　玉蕊香三
　　白檀香四钱　丁香皮八钱　韶脑四钱
　　安息香一钱　桐木麸炭四钱脑麝少许
　　　右为末蜜剂如油纸裹磁盒贮之窨半月
　　　　　庐陵香
　　紫檀七十二铢即三两屑之熬一两半　香十二铢即半两
　　甲香二铢半即一钱制苏合油五铢即二钱二分无亦可
　　麝香三铢即一钱一字沉香六铢一分元参一铢半即半钱
　　　右用沙梨十枚切片研绞取汁青州枣二十枚水二
　　　　熬浓浸紫檀一夕微火煮泣入炼蜜及焰硝各半
　　　两与诸药研和窨一月爇之
　　　　　康漕紫瑞香
　　白檀一两为末羊胫骨炭半秤捣罗
　　　右用九两磁器重汤煮热先将炭煤与蜜搜和匀次
　　　入檀末更用麝半钱或一钱别器研细以好酒化开
　　　洒入前件香剂入磁罐封窨一月取爇之久窨尤佳
　　　　　灵犀香
　　鸡舌香八钱　甘松三钱　　零陵香一两半
　　藿香一两半
　　　右为末炼蜜和剂窨烧如常法
　　　　　仙萸香
　　甘菊蕊一两　檀香一两　　零陵香一两
　　白芷一两　　脑麝各少许乳钵研
　　　右为末以梨汁和剂捻作饼子曝干
　　　　　降仙香
　　檀香末四两蜜少许和为膏　元参二两
　　甘松二两　　川零陵香一两麝香少许
　　　右为末以檀香膏子和之如常法爇
　　　　可人香
　　歌曰丁香沉檀各两半脑麝三钱中半良二两乌香杉
　　炭是蜜丸爇处可人香
　　　　　禁中非烟香一
　　歌曰脑麝沉檀俱半两丁香一分重三钱蜜和细捣为
　　圆饼得自宣和禁闼传
　　　　　禁中非烟香二
　　沉香半两　　白檀四两劈作十块胯茶清浸少时
　　丁香二两　　降真香三两　　郁金二两
　　甲香三两制
　　　右细末入麝少许以白芨末滴水和捻饼子窨爇之
　　　　　复古东阁云头香售
　　真腊沉香十两金颜香三两　拂手香三两
　　蕃栀子一两　梅花片脑二两半龙涎二两
　　　右为细末蔷薇水和匀用石　之脱花如常法爇之
　　　如无蔷薇水以淡水和之亦可
　　　　　崔贤妃瑶英胜
　　沉香四两　　拂手香半两　麝香半两
　　金颜香三两半石芝半两
　　　右为细末同和　作饼子排银盆或盘内盛夏烈日
　　　晒干以新软刷子出其光贮于锡盆内如常爇之
　　　　　元若虚总管瑶英胜
　　龙涎一两　　大食栀子二两沉香十两上等者
　　梅花龙脑七钱雪白者　　　麝香当门子半两
　　　右先将沉香细剉　令极细方用蔷薇水浸一宿次
　　　日再上　三五次别用石　一次龙脑等四味极细
　　　方与沉香相合和匀再上石　一次如水　稍多用
　　　纸糁令干湿得所
　　　　　韩钤辖正德香
　　上等沉香十两末梅花片脑一两蕃栀子一两
　　龙涎半两　　石芝半两　郁金颜香半两
　　麝香肉半两
　　　右用蔷薇水和匀令干湿得中上　石细　脱花子
　　　爇之或作数珠佩带
　　　　　滁州公库天花香
　　玄参四两　甘松二两　檀香一两　麝香五分
　　　右除麝香别研外余三味细剉如米粒许白蜜六两
　　　拌匀贮磁罐内久窨乃佳
　　　　　玉春新科香补
　　沉香五两　　　香二两半　紫檀香二两半
　　米脑一两　　梅花脑二钱半麝香七钱半
　　木香一钱半郁金颜香一两半丁香一钱半
　　石脂半两好者白芨二两半　胯茶新者一胯半
　　　右为细末次入脑麝研皁儿仁半觔浓煎膏硬和杵
　　　千百下脱花阴干刷光磁器收贮如常法爇之
　　　　　辛押陀罗亚悉香沉
　　沉香五两　　兜娄香五两　檀香三两
　　甲香三两制　丁香半两　　大石芎半两
　　降真香半两　安息香三钱　米脑二钱白者
　　麝二钱　　鉴临二钱另研详或异名
　　　右为细末以蔷薇水苏合油和剂作丸或饼爇之
　　　　　瑞龙香
　　沉香一两　　占城麝檀三钱占城沉香三钱
　　迦阑木二钱　龙涎一钱　　龙脑二钱金脚者
　　檀香半钱　　笃耨香半钱　大食水五滴
　　蔷薇水不拘多少大食栀子花一钱
　　　右为极细末拌和令匀于净石上　如泥入模脱
　　　　　华益香
　　龙脑一钱　　麝香一钱　　香附子半两去毛
　　白芷半两　　甘松半两　　松　一两
　　零陵叶半两　草荳蔻一两　茅香半两
　　檀香半两　　沉香半两
　　酸枣肉以肥红小者湿生者尤妙用水熬成膏汁
　　　右件为细末炼蜜与枣膏搜和令匀木臼捣之以不
　　　粘为度丸如鸡头实烧之
　　　　　宝林香
　　黄熟香　　　白檀香　　　　香
　　甘松　　　　藿香叶　　　零陵香叶
　　荷叶　　　　紫背浮萍以上各一两
　　茅香半觔去毛酒浸以蜜拌炒令黄
　　　右件为细末炼蜜和匀丸如皁子大无风处烧之
　　　　　巡筵香
　　龙脑一钱　　乳香半钱　　荷叶半两
　　浮萍半两　　旱莲半两　　瓦松半两
　　水衣半两　　松　半两
　　　右为细末炼蜜和匀丸如弹子大慢火烧之从主人
　　　主以净水一琖引烟入水琖内巡筵旋转香烟接了
　　　去水琖其香终而方断
　　　已上三方亦名三宝殊熏
　　　　　宝金香
　　沉香一两　　檀香一两　　乳香一钱另研
　　紫矿二钱　郁金颜香一钱另研安息香一钱另研
　　甲香一钱　　麝香二钱另研石芝二钱
　　川芎一钱　　木香一钱　　白荳蔻二钱
　　龙脑二钱
　　　右为细末拌匀炼蜜作剂捻饼子金箔为衣
　　　　　云益香
　　叶艾　　　　艾　　　　　荷叶
　　扁柏叶各等分
　　　右俱烧存性为末炼蜜作别香剂用如常法
　　
　　香乘卷十七
　　钦定四库全书
　　香乘卷十八
　　明　周嘉冑　撰
　　　　疑合花香
　　　　　梅花香一
　　丁香一两　　藿香一两　　甘松一两
　　檀香一两　　丁皮半两　　牡丹皮半两
　　零陵二两　辛夷半两　　龙脑一钱
　　　右为末用如常法尤直佩带
　　　　　梅花香二
　　甘松一两　　零陵香一两　檀香半两
　　茴香半两　　丁香一百枚　龙脑少许另研
　　　右为细末炼蜜合和干湿皆可焚
　　　　　梅花香三
　　丁香枝杖一两零陵香一两　白茅香一两
　　甘松一两　　白檀一两　　白梅末二钱
　　杏仁十五个　丁香三钱　　白蜜半觔
　　　右为细末炼蜜作剂窨七日烧之
　　　　　梅花香武
　　沉香五钱　　檀香五钱　　丁香五钱
　　丁香皮五钱　麝香少许　　龙脑少许
　　　右除脑麝二味乳钵细研入杉木炭煤二两共香和
　　　匀炼白蜜杵匀捻饼入无渗磁瓶窨久以玉片衬烧
　　　之
　　　　　梅花香沉
　　玄参四两　　甘松四两　　麝香少许
　　甲香三钱先以泥浆慢煮次用蜜制
　　　右为细末炼蜜丸如常法爇之
　　　　　寿阳公主梅花香沈
　　甘松半两　　白芷半两　　牡丹皮半两
　　　本半两　　茴香一两　　丁皮一两不见火
　　檀香一两　　降真香二钱　白梅一百枚
　　　右除丁皮余皆焙干为粗末磁器窨月余如常爇
　　　　　李王帐中梅花香补
　　丁香一两新好者沉香一两　　紫檀香半两
　　甘松半两　　零陵香半两　龙脑四钱
　　麝香四钱　　杉松麸炭末一两制甲香三分
　　　右为细末炼蜜放冷和丸窨半月爇之
　　　　　梅英香一
　　拣丁香三钱　白梅末三钱　零陵香叶二钱
　　木香一钱　　甘松五分
　　　右为细末炼蜜作剂窨烧之
　　　　　梅英香二
　　沉香三两剉末丁香四两　　龙脑七钱另研
　　苏合油二钱　甲香二钱制　硝石末一钱
　　　右细末入乌香末一钱炼蜜和匀丸如芡实大焚之
　　　　　梅蕊香
　　檀香一两半建茶浸三日银器中炒令紫色碎者旋取之
　　　香三钱半剉细末入蜜一琖酒半琖以沙盒盛蒸取出炒干
　　甲香半两浆水泥一块同浸三日取出再以浆水一　煮干更以酒一　煮于银器内炒黄色
　　玄参切片入焰硝一钱蜜一琖酒一琖煮干为度炒令脆不犯铁器
　　龙脑二钱另研　　　　麝香当门子二字另研
　　　右为细末先以甘草半两搥碎沸汤一觔浸候冷取
　　　出甘草不用白蜜半觔煎拨去浮蜡与甘草汤同煮
　　　放冷入香末次入脑麝及杉树油节炭二两和匀捻
　　　作饼子贮磁器内窨一月
　　　　　梅蕊香武　又名一枝梅
　　歌曰沉香一分丁香半烰炭筛罗五两灰炼蜜丸烧加
　　脑麝东风吹绽一枝梅
　　　　　韩魏公浓梅香洪谱又名返魂香
　　黑角沉半两　丁香一钱　　腊茶末一钱
　　郁金五分小者麦麸炒赤色　麝香一字
　　定粉一米粒即诏粉白蜜一琖
　　　右各为末麝先细研取腊茶之半汤点澄清调麝次
　　　入沉香次入丁香次入郁金次入余茶及定粉共研
　　　细乃入蜜令稀稠得所收砂瓶器中窨月余取烧久
　　　则益佳烧时以云母石或银叶衬之
　　　黄太史跋云余与洪上座同宿潭之碧厢门外舟冲
　　　岳花光介仁寄墨梅二幅扣舟而至聚观于下予曰
　　　祇欠香耳洪笑发囊取一炷焚之如嫩寒清晓行孤
　　　山篱落间怪而问其所得云东坡得于韩忠献家知
　　　子有香癖而不相授岂小谴其后驹父集古今香方
　　　自谓无以过此予以其名未显易之云
　　　　　香谱补遗所载与前稍异今并录之
　　腊沉一两　　龙脑五分　　麝香五分
　　定粉二钱　　郁金五钱　　　茶末二钱
　　鹅梨二枚　　白蜜二两
　　　右先将梨去皮姜擦梨上捣碎旋扭汁与蜜同熬过
　　　在一净琖内调定粉　茶郁金香末次入沉香龙脑
　　　麝香和为一块油纸裹入磁盒内地窨半月取出如
　　　欲遗人圆如芡实金箔为衣十圆作贴
　　　　　笑梅香一
　　　桲二个　　檀香五钱　　沉香三钱
　　金颜香四钱　麝香一钱
　　　右将　桲割破项子以小刀剔去穰并子将沉香檀
　　　香为极细末入于内将原割下项子益着以麻缕缚
　　　定用生面一块裹　桲在内慢灰火烧黄熟为度去
　　　面不用取　桲研为膏别将麝香金颜香研极细入
　　　膏内相和研匀雕花印脱阴干烧之
　　　　　笑梅香二
　　沉香一两　　乌梅一两　　芎藭一两
　　甘松一两　　檀香五钱
　　　右为末入脑麝少许蜜和瓷盒内窨旋取烧之
　　　　　笑梅香三
　　　香二钱　　丁香二钱　　甘松二钱
　　零陵香二钱共为粗末朴硝一两　　脑麝各五分
　　　右研匀次脑麝朴硝生蜜搜和瓮盒封窨半月
　　　　　笑梅香武一
　　丁香百粒　　茴香一两　　檀香五钱
　　甘松五钱　　零陵香五钱　麝香五分
　　　右为细末蜜和成块分爇之
　　　　　笑梅香武二
　　沉香一两　　檀香一两　　白梅肉一两
　　丁香八钱　　木香七钱　　牙硝五钱研
　　丁香皮二钱去粗皮麝香少许　　白芨末
　　　右为细末白芨煮糊和匀入范子印花阴干烧之
　　　　　肖梅韵香补
　　韶脑四两　　丁香皮四两　白檀五钱
　　桐灰六两　　麝香一钱
　　　别一方加沉香一两
　　　右先捣丁香檀灰为末次入脑麝热蜜拌匀杵三五
　　　百下封窨半月取爇之
　　　　　胜梅香
　　歌曰丁香一两真檀半降真白檀松炭筛罗一两灰熟蜜和
　　匀入龙脑东风吹绽岭头梅
　　　　　鄙梅香武
　　沉香一两　　丁香二钱　　檀香二钱
　　麝香五分　　浮萍草
　　　右为末以浮萍草取汁加少许蜜捻饼烧之
　　　　　默林香
　　沉香一两　　檀香一两　　丁香枝杖三两
　　樟脑三两　　麝香一钱
　　　右脑麝另器细研将三味怀干为末用　过硬炭末
　　　香末和匀白蜜重汤煮去浮蜡放冷旋入臼杵捣数
　　　百下取以银叶衬焚之
　　　　　淡梅香沉
　　丁香百粒　　茴香一捻　　檀香二两
　　甘松二两　　零陵香二两　脑麝各少许
　　　右为细末炼蜜作剂爇之
　　　　　肖兰香一
　　麝香一钱　　乳香一钱　　麸炭末一两
　　紫檀五两白尤妙剉作小片炼白蜜一觔加少汤浸一宿取出银器内炒微烟出
　　　右先将麝香乳钵内研细次用好　茶一钱沸汤点
　　　澄清时与麝香同研候匀与诸香相和匀入臼杵令
　　　得所如干少加浸檀蜜水拌匀入新器中以纸封十
　　　数重地坎窨一月爇之
　　　　　肖兰香二
　　零陵香七钱　藿香七钱　　甘松七钱
　　白芷二钱　　木香二钱　　母丁香七钱
　　官桂二钱　　玄参三两　　香附子二钱
　　沉香二钱　　麝香少许另研
　　　右炼蜜和匀捻作饼子烧之
　　　　　笑兰香武
　　歌曰零藿丁檀沉木一六钱　本麝差轻合和时用松
　　花蜜爇处无烟分外清
　　　　　笑兰香洪
　　白檀香一两　丁香一两　　　香一两
　　甘松五钱　　黄熟香二两　玄参一两
　　麝香二钱
　　　右除麝香另研外令六味同捣为末炼蜜搜拌为膏
　　　爇窨如常法
　　　　　李元老笑兰香
　　拣丁香味辛者一钱木香一钱鶪骨者沉香一钱刮去软者
　　白檀香一钱脂腻者肉桂一钱味辛者麝香五分
　　白片脑五分　南鵙砂二钱先研细次入脑麝
　　回纥香附一钱如无以白荳蔻代之同前六味为末
　　　右炼蜜和匀更入马孛二钱许搜拌成剂新油单纸
　　　封裹入瓮瓶内一月取出旋丸如菀豆状捻饼以渍
　　　酒名洞庭春每酒一瓶入香一饼化开　叶密封春三日夏秋一日冬七日可饮其香特美
　　　　　靖老笑兰香新
　　零陵香七钱半藿香七钱半　甘松七钱半
　　当归一条　　荳蔻一个　　槟榔一个
　　木香五钱　　丁香五钱　　香附子二钱半
　　白芷二钱半　麝香少许
　　　右为细末炼蜜搜和入臼杵百下贮磁盒地坑埋窨
　　　一月旋作饼爇如常法
　　　　　胜肖兰香
　　沉香拇指大　檀香拇指大　丁香二钱
　　茴香五分　　丁香皮三两　檀脑五钱
　　麝香五分　　煤末五两　　白蜜半觔
　　甲香二十片黄泥煮去净洗
　　　右为细末炼蜜和勺入磁器内封窨旋丸烧之
　　　　　胜兰香补
　　歌曰甲香一分煮三者二两乌沉一两檀冰麝一钱龙
　　脑半蜜和清婉胜芳兰
　　　　　秀兰香武
　　歌曰沉藿零３陵俱半两丁香一分麝三钱细捣蜜和为
　　饼子芬芳香自禁中传
　　　　　兰蕊香补
　　　香三钱　　檀香三钱　　乳香二钱
　　丁香三十枚　麝香五分
　　　右为末以蒸鹅梨汁和作饼子窨干烧如常法
　　　　　兰远香补
　　沉香一两　　速香一两　　黄连一两
　　甘松一两　　丁香皮五钱　　紫胜香五钱
　　　右为细末以苏合油和作饼子爇之
　　　　　木犀香一
　　降真一两　　檀香一钱另为末作　脑茶半胯碎
　　　右以纱囊盛降真香置磁器内用新净器盛鹅梨汁
　　　浸二宿及茶候软透去茶不用拌檀窨烧
　　　　　木犀香二
　　采木犀未开者以生蜜拌匀不可蜜多实搽入磁器中
　　地坎埋窨日久愈奇取出于乳钵内研拍作饼子油单
　　总裹收逐旋取烧采花时不得犯手剪取为妙
　　　　　木犀香三
　　日未出时乘露采取岩桂花含蕊开及三四分者不拘
　　多少炼蜜候冷拌和以温润为度紧入不津磁罐中以
　　蜡纸密封罐口掘地深三尺窨一月银叶衬烧花大开
　　无香
　　　　　木犀香四
　　五更初以竹箸取岩花未开蕊不拘多少先以瓶底入
　　檀香少许方以花蕊入瓶候满花脑子糁花上皁纱幕
　　瓶口置空所日收夜露四五次少用生熟蜜相拌浇瓶
　　中蜡纸封窨烧如法
　　　　　木犀香新
　　沉香半两　　檀香半两　　茅香一两
　　　右为末以半开桂花十二两择去蒂研成泥搜作剂
　　　入石臼杵千百下即出当风阴干烧之
　　　　　吴彦庄木犀香武
　　沉香半两　　檀香二钱五分丁香十五粒
　　脑子少许另研金颜香另研不用亦可麝香少许茶清研
　　木犀花五琖已开未披者次入脑麝同研如泥
　　　右以少许薄面糊入所研三物中同前四物和剂范
　　　为小饼窨干如常法爇之
　　　　　智月木犀香沉
　　白檀一两　茶浸炒木香　　　　金颜香
　　黑笃耨香　　苏合油　　　麝香
　　白芨末已上各一钱
　　　右为细末用皁儿胶鞭和入臼捣千下以花脱之依
　　　法窨爇
　　　　　桂花香
　　用桂蕊将放者捣烂去汁加冬青子亦捣烂去汁存查
　　和桂花合一处作剂当风处阴干用玉版蒸俨是桂香
　　甚有幽致
　　　　　桂枝香
　　沉香　　　　降真香等分
　　　右劈碎以水浸香上一指蒸干为末蜜剂烧之
　　　　　杏花香一
　　附子沉　　　紫檀香　　　　香
　　降真香已上各一两甲香　　　　熏陆香
　　笃耨香　　　塌乳香已上各五钱丁香二钱
　　木香二钱　　麝香五分　　梅花脑三分
　　　右捣为末用蔷薇水拌匀和作饼子以琉璃瓶贮之
　　　地窨一月爇之有杏花韵度
　　　　　杏花香二
　　甘松五钱　　芎藭五钱　　麝香二分
　　　右为末炼蜜丸如弹子大置炉中旖旎可爱每迎风烧之尤妙
　　　　　吴顾道侍郎杏花香
　　白檀香五两细剉以蜜二两热汤化开浸香三宿取出于银器内裹紫色入杉木炭内炒同同捣为末
　　麝香一钱另研　茶一钱汤点澄清用稠脚
　　　右同拌令匀以白蜜八两搜和乳槌杵数百贮磁器
　　　仍镕蜡固封地窨一月久则愈佳
　　　　　百花香一
　　甘松一两　　沉香一两　茶同煮半日　香一两
　　丁香一两　茶煮半日玄参一两洗净槌碎炒焦麝香一钱
　　檀香五钱剉碎鹅梨二个取汁浸银器内蒸龙脑五分
　　砂仁一钱　　肉荳蔻一钱
　　　右为细末罗匀以生蜜搜和捣百余杵捻作饼子入
　　　瓴盒封窨如常法爇之
　　　　　百花香二
　　歌曰三两甘松别本作一两一两芎别本作半两麝香少许蜜和
　　同丸如弹子炉中爇一似百花迎晓风
　　野花香一
　　　香一两　　檀香一两　　降真一两
　　舶上丁皮五钱龙脑五分　　麝香半字
　　炭末五钱
　　　右为末入炭末拌匀以炼蜜和剂捻作饼子增窨烧
　　　之如要烟聚入制过甲香一字
　　　　　野花香二
　　　香三两　　檀香三两　　降真香三两
　　丁香一两　　韶脑二钱　　麝香一字
　　　右除脑麝另研外余捣罗为末入脑麝拌匀杉木炭
　　　三两烧存性为末炼蜜和剂入臼杵三五日下磁罐
　　　内收贮旋取分烧之
　　　　　野花香三
　　大黄一两　　丁香　　　　沉香
　　玄参　　　　白檀已上各五钱
　　　右为末用梨汁和作饼子烧之
　　　　　野花香武
　　沉香　　　　檀香　　　　丁香
　　丁香板　　　紫藤香已上各五钱麝香二钱
　　樟脑少许　　杉木炭八两研
　　　右蜜一觔重汤炼过先研脑麝和匀入香搜蜜作剂
　　　杵数百入瓮器内地窨旋取捻饼烧之
　　　　　后庭花香
　　白檀一两　　　香一两　　枫乳香一两
　　龙脑二钱
　　　右为末以白芨作糊和印花饼窨干如常法
　　　　　荔枝香沉
　　沉香　　　　檀香　　　　白荳蔻仁
　　西香附子　　金颜香　　　肉桂已上各一两
　　马牙硝五钱　龙脑五分　　麝香五分
　　白芨二钱　　新荔枝皮二钱
　　　右先将金颜香于乳钵内细研次入脑麝牙硝另研
　　　诸香为末入金颜香研匀滴水和作饼窨干烧之
　　　　　洪驹父荔枝香武
　　荔枝壳不拘多少　　　麝皮一个
　　　右以酒同浸二宿酒高二指封盖饭甑上蒸之酒干
　　　为度日中燥之为末每一两重加麝香一字炼蜜和
　　　剂作饼烧如常法
　　　　　柏子香
　　柏子实不计多少带青色未开破者
　　　右以沸汤焯过酒浸蜜封七日取出阴干烧之
　　　　　酴香
　　歌曰三两玄参二两松一枝滤子蜜和同少加真麝并
　　龙脑一架荼蘼落晚风
　　　　　黄亚夫野梅香武
　　降真香四两　　茶一胯
　　　右以茶为末入井花水一　与香同煮水干为度筛
　　　去　茶碾真香为细末加龙脑半钱和匀白蜜炼熟
　　　搜剂作圆如鸡头实或散烧之
　　　　　江梅香
　　零陵香　　藿香　　　丁香怀干　茴香
　　龙脑已上各半两　　　麝香少许钵内研以建茶汤和洗之
　　　右为末炼蜜和匀捻饼子以银叶衬烧之
　　　　　江梅香补
　　歌曰百粒丁香一掫茴麝香少许可斟裁更加五味零
　　陵叶百斛浓香江上梅
　　　　　蜡梅香武
　　沉香三钱　　檀香三钱　　丁香六钱
　　龙脑半钱　　麝香一字
　　　右为细末生蜜和剂爇之
　　　　　雪中春信
　　檀香半两　　　香一两二钱丁香皮一两二钱
　　樟脑一两二钱麝香一钱　　杉木炭二两
　　　右为末炼蜜和匀焚窨如常法
　　　　　雪中春信沉
　　沉香一两　　白檀半两　　丁香半两
　　木香半两　　甘松七钱半　藿香七钱半
　　零陵香七钱半白芷二钱　　回鹘香附子二钱
　　当归二钱　　麝香二钱　　官桂二钱
　　槟榔一枚　　荳蔻一枚
　　　右为末炼蜜和饼如棋子大或脱花样烧如常法
　　　　　雪中春信武
　　香附子四两　　郁金二两　　檀香一两建茶煮
　　麝香少许　　樟脑一钱石灰制羊胫灰四两
　　　右为末炼蜜和匀焚窨如常法
　　　　　春消息一
　　丁香半两　　零陵香半两　甘松半两
　　茴香二分　　麝香一分
　　　右为末蜜和得所以瓮盒贮之地穴内窨半月
　　　　　春消息二
　　甘松一两　　零陵香半两　檀香半两
　　丁香十颗　　茴香一撮　　脑麝少许
　　　和窨如常法
　　雪中春泛水平壸子新方
　　脑子二分　　麝香半钱　　白檀二两
　　乳香七钱　　沉香三钱　　寒水石三两烧
　　　右件为极细末炼蜜并鹅梨汁和匀为饼脱湿置寒
　　　水石末中磁瓶内收贮
　　　　　胜茉莉香
　　沉香一两　　金颜香研细　檀香各二钱
　　大丁香十粒研细末脑麝各一钱
　　　右麝用冷脑茶清三四滴研细续入脑子同研木犀
　　　花方开未离披者三大盏去蒂于净器中研烂如泥
　　　入前作六味再研匀拌成饼子或用模子脱成花样
　　　密入器中窨一月
　　　　　薝菊香
　　雪白芸香以酒煮入元参桂末丁皮四味和匀焚之
　　　　　雪兰香
　　歌曰十两　香一两檀枫香两半各秤盘更加一两元
　　参末硝蜜同和号雪兰
　　
　　香乘卷十八
　　钦定四库全书
　　香乘卷十九
　　明　周嘉冑　撰
　　　　熏佩之香
　　　　　笃耨佩香武
　　沉香末一觔　金颜香末十两大食栀子花一两
　　龙涎一两　　龙脑五钱
　　　右为细末蔷薇水细细和之得所臼杵极细脱范子
　　　　　梅蕊香
　　丁香半两　　甘松半两　　藿香叶半两
　　香白芷半两　牡丹皮一钱　零陵香一两半
　　舶上茴香五分微炒
　　　同咬咀贮绢袋佩之
　　　　　荀令十里香沉
　　丁香半两强　檀香一两　　甘松一两
　　零陵香一两　生龙脑少许　茴香五分略炒
　　　右为末薄纸贴纱囊盛佩之其茴香生则不香过炒
　　　则焦气多则药气太少则不类花香逐旋斟酌添使
　　　旖旎
　　　　　洗衣香武
　　牡丹皮一两　甘松一钱
　　　右为末每洗衣最后泽水入一钱
　　　　　假蔷薇百花香
　　甘松一两　　檀香一两　　零陵香一两
　　藿香叶半两　丁香半两　　黄丹二分
　　白芷五分　　香墨一分　　茴香三分
　　脑麝为衣
　　　右为细末以熟蜜和稀稠拌得所随意脱花
　　　　　玉华醒醉香
　　采牡丹蕊与酴花清酒拌浥润得所风阴一宿杵
　　细捻作饼子阴干龙脑为衣置枕间
　　　　　衣香洪
　　零陵香一觔　甘松十两　　檀香十两
　　丁香皮五两　辛夷二两　　茴香二钱炒
　　　右捣粗末入龙脑少许贮囊佩之
　　　　　蔷薇衣香武
　　茅香一两　　丁香皮一两剉碎微炒零陵香一两
　　白芷半两　　细辛半两　　白檀半两
　　茴香三分微炒
　　　同为粗末可佩可爇
　　　　　牡丹衣香
　　丁香一两　　牡丹皮一两　甘松一两为末
　　龙脑二钱另研麝香一钱另研
　　　右同和以花叶纸贴佩之
　　　　　芙药衣香补
　　丁香一两　　檀香一两　　甘松一两
　　零陵香半两　牡丹皮半两　茴香二分微炒
　　　右为末入麝香少许研匀薄纸贴之用新帕子裹着
　　　肉其香如新开莲花临时更入麝龙脑各少许更佳
　　　不可火焙汗吧愈香
　　　　　御爱梅花衣香售
　　零陵香叶四两藿香叶三两　沉香一两剉
　　甘松三两去土洗净秤檀香二两　　丁香半两捣
　　米脑半两另研白梅霜一两捣细净秤麝香三钱另研
　　　以上诸香并须日干不可见火除脑麝梅霜外一处
　　　同为粗末次入脑麝梅霜拌匀入绢袋佩之
　　　此乃内侍韩宪所传
　　　　　梅花衣香武
　　零陵香　　　甘松　　　　白檀
　　茴香已上各五钱丁香　　　　木香各一钱
　　　右同为粗末入龙脑少许贮囊中
　　　　　梅萼衣香补
　　丁香二钱　　零陵香一钱　檀香一钱
　　舶上茴香五分微炒木香五分　　甘松一钱半
　　白芷一钱半　脑麝各少许
　　　右同剉候梅花盛开晴明无风两于黄昏前择未开
　　　含蕊者以红线系定至清晨日未出时连梅蒂摘下
　　　将前药同拌阴干以纸裹贮纱囊佩之旖旎可爱
　　　　　莲蕊衣香
　　莲蕊一钱干研零陵香半两　甘松四钱
　　藿香三钱　　檀香三钱　　丁香三钱
　　茴香二分微炒白梅肉三分　龙脑少许
　　　右为细末入龙脑研匀薄纸贴纱囊贮之
　　　　　浓梅衣香
　　藿香叶二钱　早春芽茶二钱丁香十枚
　　茴香半字　　甘松三分　　白芷三分
　　零陵香三分
　　　同剉贮绢袋佩之
　　　　　裛衣香武
　　丁香一两另研郁金十两　　零陵香六两
　　藿香四两　　白芷四两　　苏合油三两
　　甘松三两　　杜蘅三两　　麝香少许
　　　右为末袋盛佩之
　　　　　裛衣香琐碎录
　　零陵香一觔　丁香半觔　　苏合油半觔
　　甘松三两　　郁金二两　　龙脑二两
　　麝香半两
　　　右并须精好者若一味恶即损诸香同捣如麻研大
　　　小以夹绢袋贮之
　　　　　贵人浥汗香武
　　丁香一两为粗末　川椒六十粒
　　　右以二味相和绢袋盛而佩之辟绝汁气
　　　　　内苑蕊心衣香事林
　　藿香半两　　益智仁半两　白芷半两
　　蜘蛛香半两　檀香二钱　　丁香三钱
　　木香二钱
　　同为粗末裹置衣笥中
　　　　　胜兰衣香
　　零陵香二钱　茅香二钱　　藿香二钱
　　独活一钱　　甘松一钱半　大黄一钱
　　牡丹皮半钱　白芷半钱　　丁香半钱
　　桂皮半钱
　　　以上先洗净干再用酒略喷碗盛蒸少时入三　子
　　　二钱豆腐浆水蒸以琖益定檀香一钱右为细末剉
　　　合和匀入麝香少许
　　　　　香爨
　　零陵香　　茅香　　　藿香　　　甘松
　　松子搥碎　茴香　　　三柰子豆腐蒸檀香
　　木香　　　白芷　　　土白芷　　　桂肉
　　丁香　　　牡丹皮　　沉香各等分
　　麝香少许
　　　右用好酒喷过日晒令干以刀切碎碾为生料筛罗
　　　粗末瓦坛收顿
　　　　　软香一
　　笃耨香半两　檀香末半两　苏合油三两
　　金颜香五两牙子者银朱一两　　麝香半两
　　龙脑二钱
　　　右为细末用银器或磁器于沸汤锅釜内顿放逐旋
　　　倾出苏合油内搅匀和停为度取出泻入冷水中随
　　　意作剂
　　　　　软香二
　　沉香十两　　金颜香二两　　香二两
　　丁香一两　　乳香半两　　龙脑五钱
　　麝香六钱
　　　右为细末以苏合油和纳磁器内重汤煮半日以稀
　　　稠得中为度入臼捣成剂
　　　　　软香三
　　金颜香半觔极好者于银器汤煮化细布扭净汁苏合油四两绢扭过
　　龙脑一钱研细心红不计多少色红为度麝香半钱研细
　　　右先将金颜香搦去水银石器内化开次入苏合油
　　　麝香拌匀续入龙脑心红移铫去火搅匀取出作团
　　　如常法
　　　　　软香四
　　黄蜡半觔溶成汁滤净却以净铜铫内下紫草煎令红滤去草滓
　　金颜香三两拣净秤别研细作一处檀香一两碾令细却筛过
　　沉香半两极细末　　　银朱随意加入以红为度
　　滴乳香三两拣明块者用茅香煎水煮过令浮成片如膏倾冷水中取出待水干入乳钵研细如粘钵
　　则用　醋淬的赭石二钱入内同研则不粘矣
　　苏合香油三钱如临合时先以生萝卜擦了乳钵则不粘如无则以子代之
　　生麝香三钱净钵内以茶清滴研细却以其余香拌起一处
　　　右以蜡入瓮器大　内坐重汤中溶成汁入苏合油
　　　和了停匀却入众香以柳棒颜搅极匀即香成矣欲
　　　软用松子仁三两搡汁于内虽大雪亦软
　　　　　软香五
　　檀香一两为末沉香半两　　丁香三钱
　　苏合香油半两
　　　以三种香拌苏合油如不滓再加合油
　　　　　软香六
　　上等沉香五两金颜香二两半龙脑一两
　　　右为末入苏合油六两半用绵滤过取净油和香旋
　　　旋看稀稠得所入油如欲黑色加百草霜少许
　　　　　软香七
　　沉香三两　　　香三两末　檀香三两
　　亚息香半两末梅花龙脑半两甲香半两制
　　松子仁半两　金颜香一钱　龙涎一钱
　　笃耨油随分　麝香一钱　　杉木炭以黑为度
　　　右除龙脑松仁麝香耨油外余皆取极细末以笃耨
　　　油与诸香和匀作济
　　　　　软香八
　　金颜香三两　苏合油三两　笃耨油一两二钱
　　龙脑四钱　　麝香一钱
　　　先将金颜香碾为细末去滓用苏合油坐熟入黄蜡
　　　一两坐化逐旋入金颜坐过了入脑麝笃耨油银朱
　　　打和以软昏箨毛缚收欲黄入蒲黄绿入石绿黑入
　　　墨欲紫入紫草各量多少加入以匀为度
　　　　　软香沉
　　丁香一两加木香少许同炒　沉香一两
　　白檀二两　　金颜香二两　黄蜡二两
　　三柰子二两　心子红二两作黑不用龙脑半两或三钱可
　　苏合油不计多少生油不计多少白胶香半觔灰水于沙锅内煮候浮上
　　掠入凉水搦块再用皁角水三四　复煮以香白为度秤二两香用
　　　右先将蜡于定磁碗内溶开次下白胶香次生油次
　　　苏合搅匀取碗置地候温入众香每一两作一丸更
　　　加乌笃耨一两尤妙如造黑色者不用心子红入香
　　　墨二两烧红为末和剂如常法可怀可佩置扇柄把
　　　握极佳
　　　　　软香武
　　沉香半觔为细末金颜香二两　龙脑一钱研细
　　苏合油四两
　　　右先将沉香末和苏合油仍入冷水和成团却搦去
　　　水入金颜香龙脑又以水和成团再搦去水入臼杵
　　　三五千下时时搦去水以水尽杵成团有光色为度
　　　如欲硬加金颜香如欲软加苏合油
　　　　　宝梵院主软香
　　沉香三两　　金颜香五钱　龙脑四钱
　　麝香五钱　　苏合油二两半黄蜡一两半
　　　右细末苏合油与蜡重汤溶和捣诸香入脑子更杵
　　　千下用
　　　　　广州吴家软香新
　　金颜香半觔研细苏合油二两　沉香一两末
　　脑麝各一钱另研黄蜡二钱　　芝麻油一钱腊月经年者尤佳
　　　右将油蜡同销镕放微温和金颜沉末令匀次入脑
　　　麝与合油同搜仍于净石板上以木槌击数百下如
　　　常法用之
　　　　　翟仁仲运使软香
　　金颜香半觔　苏合油以拌匀诸香为度
　　龙脑一字　　麝香一字　　乌梅肉二钱半焙干
　　　先以金颜脑麝乌梅肉为细末后以苏合油相和合
　　　临时相度硬软得所欲红色加银朱二两半欲黑色
　　　加皁儿灰三钱存性
　　　　　熏衣香
　　茅香四两细剉酒洗微蒸零陵香半两　甘松半两
　　白檀二钱　　丁香二钱半　白梅三个焙干取末
　　　右共为粗末入米脑少许薄纸贴佩之
　　　　　熏衣香二
　　沉香四两　　　香三两　　檀香一两半
　　龙脑半两　　牙硝二钱　　麝香二钱
　　甲香四钱灰水浸一宿次用新水洗过后以蜜水　黄
　　　右除龙脑麝香别研外同为粗末炼蜜半觔和匀候
　　　冷入龙脑麝香
　　　　　蜀熏御衣香洪
　　丁香一两　　　香一两　　沉香一两
　　檀香一两　　麝香二钱　　甲香一两制
　　　右为末炼蜜放冷温令匀入窨月余用
　　　　　南阳公主熏衣香事林
　　蜘蛛香一两　白芷半两　　零陵香半两
　　砂仁半两　　丁香三钱　　麝香五分
　　当归一钱　　荳蔻一钱
　　　共为末囊盛佩之
　　　　　新料熏衣香
　　沉香一两　　　香七钱　　檀香五钱
　　牙硝一钱　　米脑四钱　　甲香一钱
　　　右先将沉香　檀为粗散次入麝拌匀次入甲香牙
　　　硝银朱一字再拌炼蜜和匀上掺脑子用如常
　　　　　千金月令熏衣香
　　沉香二两　　丁香皮二两　郁金香二两细剉
　　苏合油一两　詹糖香一两同苏合香油和作饼子
　　小甲香四两半以新牛粪汁三升水三升火煮三分去二取出净水淘刮去上肉焙干又以清酒二升
　　蜜半合火煮令酒尽以物挠　候干以水淘去蜜暴干别末
　　　右将诸香末和匀烧熏如常法
　　　　　熏衣梅花香
　　甘松一两　　木香一两　　丁香半两
　　舶上茴香三钱龙脑五钱
　　　右拌捣合粗末如常法烧熏
　　　　　熏衣芬积香和剂
　　沉香二十五两剉　白二十两　藿香十两
　　檀香二十两脑茶清炒黄１零陵香叶十两丁香十两
　　牙硝十两　　米脑三两研　麝香一两五钱
　　梅花龙脑一两研杉木麸炭二十两
　　甲香二十两炭灰煮两日洗以蜜酒同煮令干蜜炼和香
　　　右为细末研脑麝用蜜和搜今匀烧熏如常法
　　　　　熏衣衙香
　　生沉香六两剉　香六两　　生牙硝六两
　　檀香十二两　茶清炒生龙脑二两研麝香二两研
　　蜜比香觔两加倍炼熟甲香一两
　　　右为末研入脑麝以蜜搜和令匀烧熏如常法
　　　　　熏衣笑兰香事林
　　藿零甘芷木茴香茅赖芎黄和桂心檀麝牡皮加减用
　　酒喷日晒绛囊盛
　　　零以苏合香油和匀松茅酒洗三赖米泔浸大黄蜜
　　　蒸麝香逐旋添入熏衣加檀殭瓥常带加白梅肉
　　　　涂傅之香
　　　　　傅身香粉洪
　　英粉另研　青木香　　麻黄根　　附子炮
　　甘松　　　藿香　　　零陵香各等分
　　　右件除英粉外同捣罗为末以生绢袋盛浴罢傅身
　　　　　和粉香
　　官粉十两　　蜜陀僧一两　白檀香一两
　　黄连五钱　　脑麝各少许　蛤粉五两
　　轻粉二钱　　朱砂二钱　　金箔五个
　　鹰条一钱
　　　右件为细末和匀傅面
　　　　　十和香粉
　　官粉一袋水飞朱砂三钱　　蛤粉白熟者水飞
　　鹰条二钱　　蜜陀僧五钱　檀香五钱
　　脑麝各少许　紫粉少许　　寒水石和脑麝同研
　　　右件各为飞尘和匀入脑麝调色似桃花为度
　　　　　利汗红粉香
　　滑石一觔极白无石者水飞过心红三钱
　　轻粉五钱　　麝香少许
　　　右件同研极细用之调粉如肉色为度涂身体香肌
　　　利汗
　　香身
　　丁香一两半　藿香叶　　　零陵香
　　甘松各三两　香附子　　　白芷
　　当归　　　　桂心　　　　槟榔
　　益智仁各一两麝香二钱　　白荳蔻仁二两
　　　右件为细末炼蜜为剂杵千下丸如桐子大噙化一
　　　丸便觉口香五日身香十日衣香十五日他人皆闻
　　　得香又治遍身炽气恶气及口齿气
　　　　　拂手香武
　　白檀三两滋润者剉末用蜜三钱化汤用一盏炒令水干稍觉浥湿焙干杵罗极细
　　米脑五钱研　阿胶一片
　　　右将阿胶化汤打糊入香末搜拌令匀于木臼中捣
　　　三五百捏作饼子或脱花窨干中穿一穴用彩线悬
　　　胸前
　　　　　梅真香
　　零陵香叶半两甘松半两　　白檀香半两
　　丁香半两　　白梅末半两　脑麝少许
　　　右为细末糁衣傅身皆可用之
　　　　　香发木犀香油事林
　　凌晨摘木犀花半开者拣去茎蒂令净高量一斗取清
　　麻油一觔轻手拌匀置磁罐中厚以油纸蜜封罐口坐
　　于釜内重汤煮一饷久取出安顿稳燥处十日后倾出
　　以手泚其青液收之最要封闭紧密久而愈香如以油
　　匀入黄蜡为百脂尤馨香也
　　　　　乌发香油此油洗发后用最妙
　　香油二觔　　柏油二两另放诃子皮一两半
　　没石子六个　五棓子半两　真胆矾一钱
　　川百药煎三两酸榴皮半两　猪胆二个另放
　　旱莲台半两
　　　右件为粗末先将香油熬数沸然后将药末入油同
　　　热少时倾油入罐子内微温入柏油搅渐入猪胆又
　　　搅令极冷入后药
　　零陵香　　　藿香叶　　　香白址
　　甘松各三钱　麝香一钱
　　　再搅匀用厚纸封罐口每日早午晚各搅一次仍封
　　　之如此十日后先晚洗发净次早发干搽之不待数
　　　日其发黑绀光泽香滑永不染尘垢更不须再洗用
　　　之后自见也黄者转黑旱莲台诸处有之科生一二
　　　尺高小花如菊折断有黑汁名猢狲头
　　　　　又此油最能黑发
　　每香油一觔枣枝一根剉碎新竹片一根截作小片不
　　拘多少用荷叶四两入油同煎至一半去前物加百药
　　煎四两与油再熬冷定加丁香排草檀香辟尘茄每净
　　油一觔大约入香料两余
　　　　　合香泽法
　　清酒浸香夏用令春秋酒令暖冬则小热鸡舌香俗人以其似丁予故为丁子香也
　　藿香苜蓿兰香凡四种以新绵裹而浸之夏一宿春秋二宿冬三宿
　　用胡麻油两分猪胆一分内铜铛中即以浸香酒和之
　　煎数沸后便缓火微煎然后下所浸香煎缓火至暮水
　　尽沸定乃熟以火头内浸中作声者水未尽有烟出无声者水尽也泽欲熟时下
　　少许青蒿以发色绵羃铛嘴瓶口泻贾思勰齐民要街
　　香泽者人发恒枯瘁此以濡泽之也唇脂以丹作之象
　　唇赤也释名
　　　　　香粉
　　法惟多着丁香于粉盒中自然芬馥同上
　　　　　面脂香
　　牛髓牛髓少者用牛脂和之若无髓只用脂亦得温酒浸丁香藿香二种浸法
　　如煎滓法煎法一同合脂亦着青蒿以发色绵滤着磁漆盏
　　中令凝若作唇脂者以熟朱调和青油裹之同上
　　　　　八白香金章宗宫中洗面散
　　白丁香　　白僵蚕　　白附子　　白牵牛
　　白茯苓　　白蒺　　　白芷　　　白芨
　　　右等分入皁角去皮弦共为末菉豆粉半之日用面如玉矣
　　　　金主绿云香
　　沉香　　　蔓荆子　　白芷　　　南没石子
　　踯躅花　　生地黄　　苓苓香　　附子
　　防风　　　覆盆子　　诃子肉　　莲子草
　　芒硝　　　丁皮
　　　右件各等分入卷柏三钱洗净晒干各细剉炒黑色
　　　以绢袋盛入磁罐内每用药三钱以清香油浸药厚
　　　纸封口七日每遇梳头净手蘸油摩顶心令热入发
　　　窍不十日发黑如漆黄赤者变黑秃者生发
　　　　　莲香散金主宫中方
　　丁香三钱　　黄丹三钱　　枯矾末一两
　　　共为细末闺阁中以之敷足久则香入肤骨虽足纨
　　　常经浣渥香气不散
　　　金章宗文房精鉴至用苏合香油点烟制墨可谓穷
　　　幽极胜矣兹复致力于粉泽香膏使嫔妃辈雩鬓益
　　　芳莲踪增馥想见当时人尽如花花尽皆香风流旖
　　　旎陈主隋炀后一人也
　　
　　香乘卷十九
　　钦定四库全书
　　香乘卷二十
　　明　周嘉冑　撰
　　　　香属　香饼香珠　香煤　香药　香灰香茶
　　　　　烧香用香饼
　　凡烧香用饼子须先烧令通红置香炉内候有黄衣生
　　方徐徐以灰覆之仍手试火气紧慢沉谱
　　　　　香一
　　坚硬羊胫骨炭三觔末　　　黄丹五两
　　定粉五两　　针砂五两　　牙硝五两
　　枣一升煮烂去皮核
　　　右同捣拌匀以枣膏和剂随意捻作饼子
　　　　　香饼二
　　木炭三觔末　定粉三两　　黄丹二两
　　　右拌匀用糯米为糊和成入铁臼内细杵以圈子脱
　　　作饼晒干用之
　　　　　香饼三
　　用栎炭和柏叶葵菜橡实为之纯用栎炭则难熟而易
　　碎石饼太酷不用
　　　　　香饼沉
　　软炭三觔末　蜀葵叶或花一觔半
　　　右同捣令粘匀作剂如干更入薄糊少许弹子大捻
　　　饼晒干贮磁器内烧香旋取用如无葵则炭末中拌
　　　入红花滓同捣以薄糊和之亦可
　　　　耐久香饼
　　硬炭末五两　胡粉一两　　黄丹一两
　　　右用捣细末煮糯米胶和匀捻饼晒干每用烧令赤
　　　炷香经久或以针砂代胡粉煮枣代糯胶
　　　　　长生香饼
　　黄丹四两　　干蜀葵花二两烧灰干茄根二两烧灰
　　枣肉半觔去核
　　　右为粗末以枣肉研作膏同和匀捻作饼子晒干置
　　　炉内大可耐久而不息
　　　　　终日香饼
　　羊胫炭一觔末黄丹一分　　定粉一分
　　针砂少许研匀黑石脂一分　分字去声
　　　右煮枣肉拌匀捻作饼子窨二日便于日中晒干如
　　　烧香毕水中蘸灭可再用
　　　　　丁晋公文房七宝香饼
　　青州枣一斤去核木炭二斤末　黄丹半两
　　铁屑二两　　定粉一两　　细墨一两
　　丁香二十粒
　　　右用捣为膏如干时再入枣以模子脱作饼如钱许
　　　每一饼可经昼夜
　　　　　内府香饼
　　木炭末一觔　黄丹三两　　定粉三两
　　针砂二两　　枣半觔
　　　右同末熟枣肉杵作饼晒干用如常法每一饼可度
　　　终日
　　　　　贾清泉香饼
　　羊胫炭一觔　定粉四两　　黄丹四两
　　　右用糯粥或枣肉和作饼晒干用如常法或茄叶烧
　　　灰存性用枣肉同杵捻饼晒干用之
　　　用香煤
　　　近来焚香取火非　下即踏中者以之供神佛格祖
　　　先其不洁多矣故用煤以扶接火饼香史补遗
　　　　　香煤一
　　茄蒂不计多少烧存性取四两定粉三钱
　　黄丹二钱　　海金砂二钱
　　　右同末拌匀置炉上烧纸点丁终日
　　　　　香煤二
　　枯茄荄烧成炭于瓶内候冷为末每一两入铅粉二钱
　　黄丹二钱半拌匀和装灰中
　　　　　香煤三
　　焰硝　　　黄丹　　　杉木炭
　　　右各等分糁炉中以纸烬点
　　　　　香煤四
　　黑石脂一名石墨一名石涅古者捣之以为香煤张正
　　见诗香散绮幕室石墨雕金炉
　　　　　香煤沉
　　干竹筒干柳枝烧黑灰各二两
　　铅粉二钱　黄丹三两　焰硝六钱
　　　右同为末每用匕许以灯爇着于上焚香
　　　　　月禅师香煤
　　杉木烰炭四两硬羊胫炭二两竹烰炭一两
　　黄丹半两　　海金砂半两
　　　右同为末拌匀每用二钱置炉纸灯点候透红以冷
　　　灰薄覆
　　　　　阎资钦香煤
　　柏叶多采之摘去枝梗洗净日中曝干剉碎不用坟墓
　　间者入净罐内以盐泥固济炭火　之石剉细研每用
　　一二钱置香炉灰上以纸灯点候匀遍焚香时时添之
　　可以鉖日
　　　香饼香煤好事者为之其实用只须栎炭一块
　　　　制香灰
　　　　　香灰新
　　细叶杉木枝烧灰用火一二块养之经宿罗过装炉
　　每秋间采松须曝干烧灰用养香饼　未化石灰搥碎
　　罗过锅内炒令红候冷又研又罗一再为之作养炉灰
　　洁白可爱日夜常以火一块养之仍须用益若尘埃则
　　黑矣　矿灰六分炉灰四分和匀大火养灰焚炷香
　　莆烧灰装炉如雪　总石灰杉木灰各等分以米汤同
　　和　过用　头青朱红黑煤土黄各等分杂于纸中装
　　炉名锦灰　纸灰炒通红罗过或稻梁烧灰皆可用
　　干松花烧灰装香炉最洁　茄灰亦可藏火火久不息
　　　蜀葵枯时烧灰妙
　　　炉灰松则养火久实则退今惟用千张纸灰最妙炉
　　　中昼夜火不绝灰每月一易佳他无需也
　　　　　香珠
　　香珠之法见诸道家者流其来尚矣若夫茶药之属
　　岂亦汉人含鸡舌香之遗制乎兹故录之以备见闻
　　度几一物不知之意云
　　　　　孙功甫廉访木犀香珠
　　木犀花蓓蕾未全开者开则无香矣露未晞时用布幔
　　铺如无幔净扫树下地面令人登梯上树打下花蕊择
　　去梗叶精拣花蕊用中样石磨磨成浆次以布复包裹
　　榨压去水将已干花料盛贮新磁器内逐旋取出于乳钵内研令细软用小竹筒为则度筑剂或以滑石平片
　　刻窍取则手搓员如小钱大竹签穿孔置盘中以纸四
　　五重衬藉日傍阴干稍健可百颗作一串山竹弓絣挂
　　当风处吹八九分干取下每十五颗以洁净水略略揉
　　洗去皮边青黑色又用盘盛于日影中映干如天阴晦
　　纸隔之于慢火上焙干新绵裹收时时观则香味可数
　　年不失其磨乳喕洗之际忌秽污妇铁器油盐等触犯
　　　琐碎录云木犀香念珠须少入西木香
　　　　　龙涎香珠
　　大黄一两半　甘松一两二钱川芎一两半
　　牡丹皮一两二钱藿香一两二钱柰子一两一钱
　　　以上六味并用酒泼留一宿次日五更以后药一处
　　　拌匀于露天安顿待日出晒干
　　白芷二两　　零陵香一两半丁皮一两二钱
　　檀香三两　　滑石两二钱另研白芨六两煮糊
　　均香二两洗干另研白矾一两二钱另研好　香二两
　　春皮一两二钱樟脑一两　　麝香半字
　　　圆晒如前法旋入龙涎脑麝
　　　　　香珠一
　　天宝香一两　土光香半两　　速香一两
　　苏合香半两　牡丹皮二两　　降真香半两
　　茅香一钱半　草香一钱　　白芷二钱豆腐蒸过
　　三柰二钱同上丁香半两　　藿香五钱
　　丁皮一两　　　本半两　　细辛二分
　　白檀一两　　麝香檀一两　零陵香二两
　　甘松半两　　大黄二两　　荔枝壳二钱
　　麝香一拘　　黄蜡一两　　滑石量用
　　石羔五钱　　白芨一两
　　　右料蜜梅酒松子三柰白芷　糊夏白芨春秋琼枝
　　　冬阿胶　黑色竹叶灰石羔　黄色檀香浦黄　白
　　　色滑石麝檀　菩提色细辛牡丹皮檀香麝檀大黄
　　　石羔　沉香噀湿用蜡圆打轻者用水噀打
　　　　　香珠二
　　零陵香酒洗　甘松酒洗　　木香少许
　　茴香等分　　丁香等分　　茅香酒洗
　　川芎少许　　藿香酒洗此物夺香味少用
　　桂心少许　　檀香等分　　白芷面裹煨熟去面
　　牡丹皮酒浸一日晒干　　　三柰子如白芷制少许
　　大黄蒸过此项收香味且又染色多用无妨
　　　右件圈者少用不圈等分如前制度晒干和合为细
　　　末用白芨和面打糊为剂随大小圆越湿穿孔半干
　　　用麝香檀稠调水为衣
　　　　　收香珠法
　　凡香环佩带念珠之属过夏后须用木贼草擦去汗垢
　　庶不蒸坏若蒸损者以温汤洗过晒干其香如初温子皮
　　　　　香珠烧之香彻天
　　香珠以杂香捣之丸如桐子大青绳穿此三皇真元之
　　香珠也烧之香彻天三洞珠囊
　　　　　交趾香珠
　　交趾以泥香捏成小巴豆状琉璃珠间之彩丝贯之作
　　道人数珠入省地卖南中妇人好带之
　　　余曾见交趾珠外用朱砂为衣内用小铜管穿绳制
　　　极精严
　　　　香药
　　　　　丁沉煎圆
　　丁香二两半　沉香四钱　　木香一钱
　　白荳蔻二两　檀香二两　　甘松四两
　　　右为细末以甘草和膏研匀为圆如芡实大每用一
　　　圆噙化常服调顺三售和养荣卫治心胸痞满
　　　　　木香饼子
　　木香　　　　檀香　　　　丁香
　　甘草　　　　肉桂　　　　甘松
　　　砂　　　　丁香　　　　莪木各等分
　　　莪木醋煮过用盐水浸出醋浆水浸三日为末蜜和
　　　同甘草膏为饼每服三五枚
　　　　　荳蔻香身
　　丁香　　　　青木香　　　藿香
　　甘松各一两　白芷　　　　香附子
　　当归　　　　桂心　　　　槟榔
　　荳蔻各十两　麝香少许
　　　右为细末炼蜜为剂入少酥油丸如梧桐子大每服
　　　二十丸逐旋噙化咽津久服令人身香
　　　　　透体麝脐丹
　　川芎　　　　松子仁　　　柏子仁
　　菊花　　　　当归　　　　白茯苓
　　藿香叶各一两
　　　右为细末炼蜜为丸如桐子大每服五七丸温酒茶
　　　清任下去诸风明目轻身辟邪少梦悦泽颜彩令人
　　　身香
　　　　　独醒香
　　干葛　　　　乌梅　　　　甘草
　　　砂各二两　枸杞子四两　檀香半两
　　百药煎半觔
　　　右为极细末滴水为丸如鸡头大酒后三二丸细嚼
　　　之醉而立醒
　　　　香茶
　　　　　经进龙麝香茶
　　白荳蔻一两去皮白檀末七钱　百药煎五钱
　　寒水石五钱薄荷汁制麝香四分　　沉香三钱
　　片脑二钱　廿甘草末三钱　上等高茶一觔
　　　右为极细末用净糯米半升煮粥以密布绞取汁置
　　　净碗内放冷和剂不可稀软以硬为度于石板上杵
　　　一二时辰如黏用小油二两煎沸入白檀香三五
　　　片脱印时以小竹刀刮背上令平卫州韩家方
　　　　　孩儿香茶
　　孩儿香一觔　高茶末三两　麝香四公
　　片脑二钱五分或糠米者韶脑不用薄荷霜五钱
　　川百药煎一两研极细
　　　右六件一处和匀用熟白糯米一升半淘洗令净入
　　　锅内放冷水高四指煮作糕糜取出十分冷定于磁
　　　盆内揉和成剂却于平石砧上杵千余转以多为妙
　　　然后将花脱酒油少许入剂作饼于洁净透风筛子
　　　顿放阴干贮磁器内青纸衬里密封
　　　　　香茶一
　　上等细茶一觔片脑半两　　檀香三两
　　沉香一两　　　砂三两　　旧龙涎饼一两
　　　右为细末以甘草半觔剉水一碗半煎取净汁一碗
　　　入麝香米三钱和匀随意作饼
　　　　　香茶二
　　龙脑　　　　麝香雪梨制　百药煎
　　拣草　　　　寒水石各三钱高茶一觔
　　硼砂一钱　　白荳蔻二钱
　　　右同碾细末以熬过熟糯米粥净布巾绞取浓汁匀
　　　和石上杵千余方脱花样
　　香乘卷二十
　　钦定四库全书
　　
　　钦定四库全书
　　香乘目录
　　卷二十一‥‥印香方
　　卷二十二‥‥印香图
　　卷二十三‥‥晦斋香谱
　　卷二十四‥‥墨娥小录香谱
　　卷二十五‥‥猎香新谱
　　卷二十六‥‥香炉类
　　卷二十七‥‥香诗汇
　　卷二十八‥‥香文汇
　　香乘卷二十一
　　明　周嘉冑　撰
　　　　印篆诸香附旁通香图二　信灵者
　　　　　定州公库印香
　　　香　　　　　檀香　　　　　零陵香
　　藿香　　　　　甘松已上各一两　　大黄半两
　　茅香半两蜜水酒炒令黄色
　　　右捣罗为末用如常法
　　　凡作印篆须以杏仁末少许拌香则不起尘及易出
　　　脱后皆做此
　　　　　和州公库印香
　　沉香十两细挫　　　檀香八两细挫如棋子　生结香八两
　　零陵香四两　　　藿香叶四两焙干　　甘松四两去土
　　草茅香四两去尘土　香附二两色红者去黑皮　麻黄二两去根细剉
　　甘草二两粗者细剉　　乳香缠二两高头秤　龙脑七钱生者尤妙
　　麝香七钱　　　　焰硝半两
　　　右除脑麝乳硝四味别研外余十味皆焙干捣罗细
　　　末盒子盛之外以纸包裹仍常置暖处旋取烧之切
　　　不可泄气阴湿此香于帏帐中烧之悠扬作篆熏衣
　　　亦妙别一方与此味数分两皆同惟脑麝焰硝各增
　　　一倍草茅香须茅香乃佳每香一两仍入制过甲香
　　　半钱本太守冯公由义子宜行所传方也
　　　　　百刻印香
　　　香一两　　　　檀香　　　　　沉香
　　黄熟香　　　　零陵香　　　　藿香
　　茅香以上各二两　　土草香半两去土　　盆硝半两
　　丁香半两　　　　制甲香七钱半一本七分半龙脑少许细研作篆时旋入
　　　右为末同烧如常法
　　　　　资善堂印香
　　　香三两　　　　黄熟香一两　　　零陵香一两
　　藿香叶一两　　　沉香一两　　　　檀香一两
　　白茅香花一两　　丁香半两　　　　甲香制三分
　　龙脑香三钱　　　麝香三分
　　　右杵罗细末用新瓦罐子盛之昔张全真参政传张
　　　瑞远丞相甚爱此香每日一盘篆烟不息
　　　　　龙麝印香
　　檀香　　　　　沈香　　　　　茅香
　　黄熟香　　　　藿香叶　　　　零陵已上各十两
　　甲香七两半　　　盆硝二两半　　　丁香五两半
　　　香三十两剉
　　　右为细末和匀烧如常法
　　　　　又方沉谱
　　夹　香半两　　　白檀香半两　　　白茅香二两
　　藿香二钱　　　　甘松半两去土　　　甘草半两
　　乳香半两　　　　丁香半两　　　　麝香四钱
　　甲香三分　　　　龙脑一钱　　　　沉香半两
　　　右除龙麝乳香别研余皆捣罗细末拌和令匀用如
　　　常法
　　　　　乳檀印香
　　黄熟香六两　　　香附子五两　　　丁　皮五两
　　藿香四两　　　　零陵香四两　　　檀香四两
　　白芷四两　　　　枣半觔焙　　　　茅香二觔
　　茴香二两　　　　甘松半觔　　　　乳香一两细研
　　生结香四两
　　　右捣罗细末烧如常法
　　　　　供佛印香
　　　香一觔　　　　甘松三两　　　　零陵香三两
　　檀香一两　　　　藿香一两　　　　白芷半两
　　茅香五钱　　　　甘草三钱　　　　苍脑三钱别研
　　　右为细末烧如常法
　　　　　无比印香
　　零陵香一两　　　甘草一两　　　　藿香一两
　　香附子一两　　　茅香二两蜜汤浸一宿不可水多晒干微炒过
　　　右为末每用先于模擦紫檀末少许次布香末
　　　　　梦觉庵妙高印香共二十四味按二十四　用以供佛
　　沈速　　　　　黄檀　　　　　降香
　　乳香　　　　　木香已上各四两　　丁香
　　捡芸香　　　　姜黄　　　　　玄参
　　牡丹皮　　　　丁皮　　　　　辛夷
　　白芷已上各六两　　大黄　　　　　　本
　　独活　　　　　藿香　　　　　茅香
　　荔枝壳　　　　马蹄香　　　　官桂已上各八两
　　铁面马牙香一觔　官粉一两　　　　炒硝一钱
　　　右为末和成入官粉炒硝印用之此二味引火印烧无断灭之患
　　　　　水浮印香
　　紫灰一升或纸灰　　黄蜡两块荔枝大
　　　右同入锅内　尽为度每以香末脱印如常法将灰
　　　于面上摊匀以裁薄纸依香印大小衬灰覆放敲下
　　　置水盆中纸自沉去仍轻手以纸炷点香
　　　　　宝篆香洪
　　沈香一两　　　　丁香皮一两　　　藿香叶一两
　　夹　香二两　　　甘松半两　　　　零陵香半两
　　甘草半两　　　　甲香半两制　　　紫檀三两制
　　焰硝三分
　　　右为末和匀作印时旋加脑麝各少许
　　　　　香篆新　一名寿香
　　乳香　　　　　干莲草　　　　降真香
　　沈香　　　　　檀香　　　　　青皮片烧及作炷
　　贴水荷叶　　　男孩胎发一个　　瓦松
　　木律　　　　　麝香少许　　　　龙脑少许
　　山枣子　　　　　　　　　　底用云母石
　　　右十四味为末以上枣子搽和前药阴干用烧香时
　　　以玄参末蜜调　梢上引烟写字画人物皆能不散
　　　从其散时以车前子末弹于烟上即散
　　　　　又方
　　歌曰乳旱降沈檀藿青贴发山断松雄律字脑麝馥空
　　间
　　　每用铜　引香烟成字或云入针砂等分以　梢夹
　　　磁石少许引烟任意作篆
　　　　　丁公美香篆
　　乳香半两别本一两　　水蛭三钱　　　　郁金一钱
　　壬癸虫二钱科斗是　定风草半两即天麻苗　龙脑少许
　　　右除龙脑乳香别研外余皆为末然后一处和匀滴
　　　水为丸如梧桐子大每用先以清水湿过手焚香烟
　　　起时以湿手按之任从巧意手要常湿
　　　歌曰乳蛭壬风龙欲煎兽炉爇处发祥烟竹轩清夏
　　　寂无事可爱翛然逐昼眠
　　旁通香图
　　四和　　　　百花　　　　花蕊　　　　清真
　　文苑沉一两一分檀半两　一分甘松一分玄参二两丁皮一分麝三钱
　　常枓　　降真半两　　檀半两甘松半两枫香半两芸香四钱
　　芬积檀三钱　半两沉一分降真半两麝一分脑一分甲香一分
　　清速　　萫茅香半两生结三分脑半钱沉一分麝一分檀半两
　　衣香脑一钱零陵半两麝一钱木香半钱檀一分藿一分丁香半两
　　清神　　藿半两　　麝一钱脑一钱　一两沉半两
　　凝香麝一钱丁香半两檀一两半甲香一钱结香一钱甘草一钱脑一钱
　　　　　　降真　　　　百和　　　　实篆
　　旁通香阁
　　　　　　四和　凝香　百花　碎琼　云英　宝篆　清真
　　文苑　　沉香二两一钱　檀香半两　　香一分　甘松一分　玄参一两　丁皮一分　麝香一分
　　新料　　　　　降真半两　　　檀香半两　甘松半两　白芷半两　茅香四两
　　笑兰　　檀香三钱　　香半两　沉香一分　降真半两　麝香一钱　脑子一钱　甲香半两
　　清远　　　　　茅香半两　　　生结二分　沉香一分　麝香一钱　檀香半两
　　锦囊　　脑子一钱　零陵半两　麝香一钱　木香半两　檀香半两　藿香一分　丁香半钱
　　醒心　　藿香一分　麝香六钱　脑香一钱　　香一两　沉香半两　脑子一钱
　　凝和　　麝香一钱　丁香半两　檀香两半　甲香一钱　结香一钱　甘草一分　脑子一钱
　　　已上碾为细末用蜜少许拌匀如常法烧于内惟宝
　　　篆香不用蜜
　　　旁通二图一出本谱一载居家必用互有小异因两
　　　存之
　　　　　信灵香一名三神香
　　汉明帝时真人燕济居三公山石　中若毒蛇猛兽邪
　　魔干犯遂下山改居华阴县庵中栖息三年忽有三道
　　者投庵借宿至夜谈三公山石　之胜奈有邪侵内一
　　人云吾有奇香能救世人苦难焚之道得自然玄妙可
　　升天界真人得香复入山中坐烧此香毒蛇猛兽悉皆
　　遯默忽一日道者散发背琴虚空而来将此香方写于
　　石壁乘风而去题名三神香能开天门地户通灵达圣
　　入山可驱猛兽丁免刀兵瘟疫久旱可降甘霖渡江可
　　免风波有火焚烧无火口嚼从空喷于起处龙神护助
　　静心修合无不灵验
　　沈香　　　　　乳香　　　　　丁香
　　白檀香　　　　香附　　　　　藿香
　　甘松已上各二钱　　远志一钱　　　　　本三钱
　　白芷三钱　　　　玄参二钱　　　　零陵香
　　大黄　　　　　降真　　　　　木香
　　茅香　　　　　白芨　　　　　柏香
　　川芎　　　　　三柰各二钱五分
　　　用甲子日攒和丙子日捣末戊子日和合庚子日印
　　　饼壬子日入盒收起炼蜜为丸或刻印作饼寒水石
　　　为衣出入带入葫芦为妙
　　　　　又方减四香分两稍异
　　沈香　　　　　白檀香　　　　降真香
　　乳香各一钱　　　零陵香八钱　　　大黄二钱
　　甘松一两　　　　藿香四钱　　　　香附子一钱
　　玄参二钱　　　　白芷八钱　　　　　本八钱
　　　此香合成藏净器中仍用甲子日开先烧三饼供养
　　　天地神祇毕然后随意焚之修合时切忌妇人鸡犬
　　　
　　　见
　　
　　　香乘卷二十一
　　钦定四库全书
　　香乘卷二十二
　　明　周嘉冑　撰
　　　　印篆诸香
　　　　　五夜香刻宣州石刻
　　穴壸为漏浮木为箭自有熊氏以来尚矣三代两汉迄
　　今遵用虽制有工拙而无以易此国初得唐朝水秤作
　　用精巧与杜牧宣润秤漏颇相符合后燕萧龙图守梓
　　州作连花漏上进近又吴僧瑞新创杭湖等州秤漏例
　　皆疏略鹿历戊子年初预班朝十二日起居退宣许百
　　官于朝堂观新秤漏因得详观而默识焉始知古今之
　　制都未精究盖少第二秤之水奁致漏滴有迟速也亘
　　古之关由我朝　求而大备邪尝率愚短窃仿成法施
　　于婺睦二州鼓角楼熙宁癸丑岁大旱夏秋愆雨井泉
　　枯竭民用艰饮时待次梅溪始作百刻香印以准昏晓
　　又增置五夜香刻如左
　　　　　百刻香印
　　百刻香印以坚木为之山梨为上楠樟次之其厚一寸
　　二分外径一尺一寸中心径一寸无余用丈处分十二
　　界迂曲其文横路二十一重路皆阔一分半锐其上深
　　亦如之每刻长二寸四分凡一百刻通长二百四十分
　　每时率二尺计二百四十寸凡八刻三分刻之一其近
　　中狭处六晖相属亥子也丑寅也卯辰也巳午也未申
　　也酉戍也阴尽以至阳也戍之未则入亥以上六长晖外各相连阳时六
　　皆顺行自小以入大从微至着也其向戍亥阳终以入
　　阴也亥之末则至子以上六狭处内各相连阴时六皆逆行从大以入小
　　阴生减也并无断际犹环之无端也每起火各以其时
　　大抵起什正第三路近中是或起日出视历日日出卯视卯正几刻不定断
　　际起火处也
　　　　　五更印刻十三
　　上印最长自小雪后大雪冬至小寒后单用其次有甲
　　乙两丁四印并两刻用
　　中印最平自惊蛰后至春分后单用秋分同其前后有
　　戊巳印各一并单用
　　末印最短自芒种前及夏至后小暑后单用其前有庚
　　辛壬癸四印并两刻用
　　大衍篆香图
　　邹象浑见授此图象浑名继隆字绍南豫章人也宦寓
　　丰之慈利好古博雅善诗能文尤善于易贤士大夫多
　　所推重岁次已巳天历二年良月朔旦中齐居士书
　　百刻篆香图
　　昔尝着香谱叙百刻香未甚详广德吴正仲制其篆刻
　　并香法见　较之颇精审非雅才妙思孰能至是因　
　　于石传诸好事者　熙宁甲寅岁仲春二日右谏议大
　　夫知宣城郡沉立题　其文准十二辰分一百刻凡燃
　　一昼夜
　　五夜篆香图
　　小雪后十日连大雪
　　冬至反小寒后三日
　　　上印六十刻径三寸三分长
　　　二尺七寸五分无余
　　小寒后四日至大寒后二日
　　小雪前一日至后十一日同
　　　甲卯五十九五十八刻径三
　　　寸二分长二尺七寸
　　大寒后三日至十二日后
　　立冬后四日至十三日同
　　立春前三日至后四日
　　立春前五日至后三日同
　　　乙印五十七五十六刻径三
　　　寸二分长二尺六寸
　　立春后五日至十二日
　　霜降前四日至后十日同
　　雨水前三日至后三日
　　霜降前二日至后三日内
　　　丙印五十五五十四刻径三
　　　寸二分长二尺五寸
　　雨水后四日至九日
　　寒露后六日至后十二日内
　　雨水后十日至惊蛰节日
　　寒露前一日至后五日同
　　　丁印五十三五十二刻径三
　　　寸长二尺四寸
　　惊蛰后一日至六日
　　秋分八日至十三日同
　　惊蛰后七日至十二日
　　秋分后三日至后八日同
　　　戊印五十一刻径二寸九分
　　　长二尺三寸
　　惊蛰后十三日至春分后三日
　　秋分前二日至后二日同
　　　中印五十刻径二寸八分长
　　　二尺二寸五分无余
　　春分后四日至八日
　　白露后七日至十二日内
　　　巳印四十九刻径二寸八分
　　　长二尺二寸无余
　　春分后九日至十二日同
　　白露后一日至六日同
　　　庚印四十八四十七刻径二
　　　寸七分长二尺一寸五分
　　清明前一日至后六日
　　处暑后十一日至白露节日同
　　清明后七日至十二日
　　处暑四日至十日同
　　　辛印四十六四十五刻径二
　　　寸六分长二尺五分
　　清明后十三日至谷雨后三日
　　立秋后十二日至处暑后三日同
　　谷雨后四日至后十日
　　立秋后五日至十一日同
　　　壬印四十四四十五刻径三
　　　寸五分长一尺九寸五分
　　谷雨后十一日至立夏后三日
　　大暑后十二日至立秋后四日　同
　　立夏后四日至十三日同
　　大暑后二日至十一日同
　　　癸印四十二四十一刻径二
　　　寸四分长一尺八寸五分
　　小满前一日至后十一日
　　小暑后四日至大暑后一日同
　　芒种前三日至小暑后三日
　　　未印中十刻径二寸三分长
　　　一尺七寸五分无余
　　福鹿香篆
　　寿征香篆
　　长春篆香图
　　延寿篆香图
　　万寿篆香图
　　内府篆香图
　　　炉熏散馥仙灵降而邪恶遁清修之士室间座右固
　　　不可一刻断香烟炉中一丸易尽印香绵篆氤氲特
　　　妙雅宜寒宵永昼而下帷工艺者心驰铅椠不资焚
　　　爇时觉飞香浮鼻诚足助清气爽精神也右图范二
　　　十有一供神祀真宴叙清游酌宜用之其五夜百刻
　　　诸图秘相授受按晷量漏准序符度又当与司天侔
　　　衡璇玑　巧也
　　香乘卷二十二
　　钦定四库全书
　　香乘卷二十三
　　明　周嘉冑　撰
　　　　晦斋香谱
　　　　　晦斋香谱序
　　　香多产海外诸番贵贱非一沈檀乳甲脑麝龙　名
　　　虽书谱真伪未详一草一木乃夺乾坤之秀气一干
　　　一花皆受日月之精华故其灵根结秀品类靡同但
　　　焚香者要谙味之清浊辨香之轻重迩则为香迥则
　　　为馨真洁者可达穹苍混杂者堪供赏玩琴台书几
　　　最宜柏子沈檀酒宴花亭不禁龙涎　乳故谚语云
　　　焚香挂画未宜俗家诚斯言也余今春季偶于湖海
　　　获名香新谱一册中多错乱首尾不续读书之暇对
　　　谱修合一一试之择其美者随笔录之集成一帙名
　　　之曰晦斋香谱以传好事者之备用也景泰壬申立
　　　春月晦斋述
　　　　　香煤
　　凡香灰用上等风化石灰不拘多少罗过用稠米饮和
　　成剂丸如球子如拳大晒干用炭火　通红候冷碾细
　　罗过制炉次用好青棡炭灰亦可切不可用　灰及积
　　下除灰恐猫鼠秽污地气蒸发焚香秽气相杂大损香
　　之真味
　　　　　四时烧香炭饼
　　坚硬黑炭三觔　　黄丹　　　　　定粉
　　针砂　　　　　软炭各五两
　　　右先将炭碾为末罗过次加丹粉砂硝同碾匀红枣
　　　一升煮去皮核和捣前炭末成剂如枣肉少就加煮
　　　枣汤杵数百作饼大小随意晒干用时先埋于炉中
　　　益以金火引子小半匙用火或灯点焚香
　　　　　金火引子
　　定粉　　　　　黄丹　　　　　柳炭
　　　右同为细末每用小半匙益于炭饼上用时着火或
　　　灯点然
　　　　五方真　香
　　　　　东阁藏春香按东方青气属木主春季宜华筵焚之有百花气味
　　沉速香二两　　　檀香五钱　　　　乳香
　　丁香　　　　　甘松各一钱　　　玄参一两
　　麝香一分
　　　右为末炼蜜和剂作饼子用青柏香末为衣焚之
　　　　　南极庆寿香按南方赤气属火主夏季宜寿筵焚之此是南极真人瑶池庆寿香
　　沉香　　　　　檀香　　　　　乳香
　　金沙降各五钱　　安息香　　　　玄参各一钱
　　大黄五　　　　丁香一字　　　　官桂一字
　　麝香三字　　　　枣肉三个煮去皮核
　　　右为细末加上枣肉以炼蜜和剂托出用上等黄丹
　　　为衣焚之
　　　　　西斋雅意香按西方素气主秋宜吉节经阁内楚之有亲灯火阅简编消酒襟怀
　　　　　　之趣云
　　玄参酒浸四钱　　檀香五钱　　　　大黄一钱
　　丁香三钱　　　　甘松二钱　　　　麝香少许
　　　右为末炼蜜和剂作饼子以　过寒水石为衣焚之
　　　　　北苑名芳香按北方黑气主冬季宜用炉赏雪焚之有幽兰之馨
　　枫香二钱半　　　玄参二钱　　　　檀香二钱
　　乳香一两五钱
　　　右为末炼蜜和剂加柳炭末以黑为度脱出焚之
　　　　　四时清味香按中央黄气属土主四季月宜尽堂书馆酒榭花亭皆可焚之此香
　　　　　　最能解秽
　　茴香一钱半　　　丁香一钱半　　　零陵香五钱
　　檀香八钱　　　　甘松一两　　　　脑麝少许另研
　　　右为末炼蜜和剂作饼用　铅粉黄为衣焚之
　　　　　醍醐香
　　乳香　　　　　沉香各二钱半　　　檀香一两半
　　　右为末入麝少许炼蜜和剂作饼焚之
　　　　　瑞和香
　　金沙降　　　　檀香　　　　　丁香
　　茅香　　　　　零陵香　　　　乳香各一两
　　藿香二钱
　　　右为末炼蜜和剂作饼焚之
　　　　　宝炉香
　　丁香皮　　　　甘草　　　　　藿香
　　樟脑各一钱　　　香芷五钱　　　　乳香二钱
　　　右为末入麝一字白芨水和剂作饼焚之
　　　　　龙涎香
　　沉香五　　　　檀香　　　　　广安息香
　　苏合香各二钱五分
　　　右为末炼蜜加白芨末和剂作饼焚之
　　　　　翠屏香宜花馆翠屏间焚之
　　沉香二钱半　　　檀香五钱　　　　速香略炒
　　苏合香各七钱五分
　　　右为末炼蜜和剂作饼焚之
　　　　　蝴蝶香春月花园中焚之蝴蝶自至
　　檀香　　　　　甘松　　　　　玄参
　　苍朮二钱半　　　丁香三钱
　　　右为末炼蜜和剂作饼焚之
　　　　　金丝香
　　茅香一两　　　　金沙降　　　　檀香
　　甘松　　　　　白芷各一钱
　　　右为末炼蜜和剂作饼焚之
　　　　　代梅香
　　沉香　　　　　藿香各一钱半　　　丁香三钱
　　樟脑一分半
　　　右为末生蜜和剂入麝一分作饼焚之
　　檀香　　　　　沉速香各二两　　甘松叶一两
　　　右为末炼蜜和剂作饼焚之
　　　　瑶华清露香
　　沉香一钱　　　　檀香二钱　　　　速香二钱
　　熏香二钱半
　　　右为末炼蜜和剂作饼焚之
　　　　三品清香已下皆缘香
　　　　　瑶池清味香
　　檀香　　　　　金沙降　　　　丁香各七钱半
　　沉速香　　　　速香　　　　　官桂
　　　本　　　　　蜘蛛香　　　　羌活各一两
　　三柰　　　　　良羔　　　　　白芷各一两半
　　甘松　　　　　大黄各二两　　　芸香
　　樟脑各二钱　　　硝六钱　　　　麝香三分
　　　右为末将芸香脑麝硝另研同拌匀每香末四升兑
　　　柏泥二升共六升加白芨末一升清水和杵匀造作
　　　线香
　　　　　玉堂清霭香
　　沈速香　　　　檀香　　　　　丁香
　　　本　　　　　蜘蛛香　　　　樟脑各一两
　　速香　　　　　三柰各六两　　　甘松
　　白芷　　　　　大黄　　　　　金沙降
　　玄参各四两　　　羌活　　　　　牡丹
　　官桂各二两　　　良姜　　　　　麝香三钱
　　　右为末入焰硝七钱依前方造
　　　　　璚林清远香
　　沈速香　　　　甘松　　　　　白芷
　　良姜　　　　　大黄　　　　　檀香各七钱
　　丁香　　　　　丁１　　　　　三柰
　　　本各五钱　　　牡丹皮　　　　羌活
　　蜘蛛香二钱　　　樟脑　　　　　零陵各一钱
　　　右为末依前方造
　　　　二洞真香
　　　　　真品清奇香
　　芸香　　　　　白芷　　　　　甘松
　　三柰　　　　　　本各二两　　　降香三两
　　柏苓一觔　　　　焰硝六钱　　　　麝香五分
　　　右为末依前方造　加兜娄香泥白芨
　　　　　真和柔远香
　　速香末二升　　　柏泥四升　　　　臼芨末一升
　　　右为末入麝三字清水和造
　　　　　真全嘉瑞香
　　罗汉香　　　　芸香各五钱　　　柏铃三两
　　　右为末用柳炭末三升柏泥白芨依前方造
　　　　　黑芸香
　　芸香五两　　　　柏泥二升　　　　柳炭末二升
　　　右为末入白芨三合依前方造
　　　　　石泉香
　　枫香一两半　　　罗汉香三两　　　芸香五钱
　　　右为末入硝四钱用白芨柏泥造
　　　　　紫藤香
　　降香四两　　　　柏铃三两半
　　　右为末用柏泥白芨造
　　　　　榄脂香
　　橄榄脂三两半　　木香酒浸　　　　沉香各五钱
　　檀香一两　　　　排草酒浸半日炒干　　枫香
　　广安息　　　　香附子炒去皮酒浸一日炒干各二两半
　　麝香少许　　　　柳炭八两
　　　右为末用　娄柏泥白芨红枣煮去皮核用肉造
　　　　　清秽香此香能解秽气避恶
　　苍朮八两　　　　速香十两
　　　右为末用柏泥白芨造一方用麝少许
　　　　　清镇香此香能清宅宇辟诸恶秽
　　金沙降　　　　安息香　　　　甘香各六钱
　　速香　　　　　苍朮各二两　　　焰硝一钱
　　　右用甲子日合就碾细末兑柏泥反芨造待干择黄
　　　道日焚之
　　　首序自云此谱得从湖海中多错乱首尾不续似
　　　得其全全者收之其五方五清翠屏蝴蝶等香更又
　　　备诸家之所未载殊为此乘之一助云
　　
　　　香乘卷二十三
　　钦定四库全书
　　香乘卷二十四
　　明　周嘉冑　撰
　　　　墨娥小录香谱
　　　　　四叶饼子香
　　荔枝壳　　　松子壳　　　梨皮　　　　甘蔗柤
　　　右各等分为细末梨汁和丸小鸡头大捻作饼子或
　　　搓如粗灯草大阴干烧妙加降真屑檀末同尤佳
　　　　　造数珠
　　徘徊花去汁秤二十两烂捣碎　　沉香一两二钱
　　金颜香半两细研　　　　　脑子半钱另研
　　　右和匀每湿秤一两半作数珠二十枚临时大小加
　　　减合时须于淡日中晒天阴令人着肉干尤妙盛日
　　　中不可晒
　　　　　木犀印香
　　木犀不以多少研一次晒干为末每用五两　　　　檀香二两
　　赤苍脑末四钱　　金颜香三钱　　　麝香一钱半
　　　右为末和匀作印香烧
　　　　　聚香烟法
　　艾纳大松上青苔衣　　　　　酸枣仁
　　　凡修诸香须入艾纳和匀焚之香烟直上三尺结聚
　　　成球氤氲不散更加酸枣仁研入香中其烟自不散
　　　　　分香烟法
　　枯荷叶
　　　凡缸盆内栽种芞花至五月间候荷叶长成用蜜涂
　　　叶上日久自有一等小虫食尽叶上青翠其叶纱枯
　　　摘取去柄晒干为细末如合诸香入少许焚之其烟
　　　直上盘结而聚用　任意分划或为云篆或作字体
　　　皆可
　　　　　赛龙涎饼子
　　樟脑一两　　　　东壁土三两捣末　　薄荷自然汁
　　　右将土汁和成剂日中晒干再捣汁浸再晒如此五
　　　度候干研为末入樟脑末和匀更用汁和作饼阴干
　　　为香钱隔火焚
　　　　　出降真油法
　　将降真截二寸长劈作薄片江茶水煮三五次其油尽
　　去也
　　　　　制檀香
　　将香剉如麻粒慢火炒令烟出候紫已去尽腥气即止
　　又法劈片用酒慢火煮略炒
　　又法制降檀须用脑茶同浸滤出微炒
　　　　　制茅香
　　择好者剉碎用酒蜜水洒润一宿炒令黄色为度
　　　　　香篆盘
　　春秋中昼夜各五十刻篆盘径二寸八分蟠屈共长二
　　尺五寸五分不可多余但以此为则盛欲增减量昼夜刻数为之
　　　　　取百花香水
　　采百花头满甑装之上以盆合盖周回络以竹筒半破
　　就取蒸下倒流香水贮用谓之花香此乃广南真法极
　　妙
　　　　　蔷薇香
　　茅香一两　　　　零陵一两　　　　白芷半两
　　细辛半两　　　　丁皮一两微炒　　　白檀半两
　　茴香一钱
　　　右七味为末可佩可烧
　　　　　琼心香
　　白檀三两　　　　梅脑一钱
　　　右为末面糊作饼子焚之
　　　　　香煤一字金
　　羊胫骨　　　　杉木炭各半两　　韶粉五钱半
　　　右和匀每用一小匙烧过如金
　　　　　香饼
　　纸钱灰　　　　石灰　　　　　杉树皮也烧灰
　　　右为末米饮和或饼子
　　　　　又
　　羊胫骨一斤　　　红花泽　　　　定粉各二两
　　　右为末以糊和作饼子
　　　　　又
　　炭末五斤　　　盐　　　黄丹　　　针砂各半斤
　　　右以糊捻成饼或捣蜀葵和尤佳
　　　　　又
　　硬木炭十斤　　　盐十两　　　　　石灰一斤
　　干葵花一斤四两　　组花十二两　　　焰硝十二两
　　　右为末糯米糊和匀模脱烧香用之火不绝
　　　　　驾头香
　　好　香五两　　　檀香一两　　　　乳香半两
　　甘松一两　　　　松纳衣一两　　　麝香三分
　　　右为末用蜜一觔炼和作饼阴干
　　　　　线香
　　甘松　　　　　大黄　　　　　柏子
　　北枣　　　　　三柰　　　　　藿香
　　零陵　　　　　檀香　　　　　土花
　　金颜香　　　　熏花　　　　　荔壳
　　佛泥降真各五钱　　香二两　　　　麝香少许
　　　右如法制造
　　　　　又
　　檀香　　　　　藿香　　　　　白芷
　　樟脑　　　　　马蹄香　　　　荆皮
　　牡丹皮　　　　丁皮各半两　　　玄参
　　零陵　　　　　大黄各一两　　　　甘松
　　三赖　　　　　辛夷花各一两半　　芸香
　　茅香二两　　　　甘菊花四两
　　　右为极细末又于合香石上挞之令十分稠密细腻
　　　却依法制造前件料内入蚯蚓粪则灰烬奉连不断
　　　若入松树上成窠苔藓如圆钱者及带柄小莲蓬则
　　　烟直而圆
　　　　　飞樟脑
　　樟脑不问多少研细同筛过细壁土拌匀摊碗内捩薄
　　荷汁洒土上又一碗合定湿纸条固缝了蒸之少时其
　　樟脑飞上碗底皆成冰片脑子
　　　前十五卷内已载数法兹稍异亦存之
　　　　　熏衣笑兰梅花香
　　白芷四两碎切　　　甘松　　　　零陵一两
　　三赖　　　　　檀香片　　　　丁皮
　　丁枝半两　　　　望春花辛夷也　　金丝茆香三两
　　细辛　　　　　马蹄香二钱　　　川芎二块
　　麝香少许　　　　千斤草二钱　　　粞脑少许另
　　　右各　咀　和筛下屑末却以脑麝乳极细入屑末
　　　和匀另置锡合中密盖将上项药随多少作贴后却
　　　撮屑末少许在内其香不可言也今市中之所卖者
　　　皆无此二味所以不妙也
　　　　　红绿软香
　　金颜香牙子四两　檀香末半两　　　苏合油半两
　　麝香五分
　　　右和匀红用板朱绿用砂绿约用三钱以黄蜡镕化
　　　和就古人止有红者盖用辰砂在内所以闻其香而
　　　食其味皆可以辟秽氛也
　　　　　合木犀香珠器物
　　木犀拣浸过年压干者一斤锦纹大黄半两　　黄檀香炒一两
　　白墡土折二钱大一块
　　　右并挞碎随意制造
　　　　　藏春不下阁香
　　　香二十两加速香三两　黄檀并射檀各五两乳香二钱
　　金颜香二钱　　　麝香一钱　　　　脑子一钱
　　白芨二十两
　　　右并为末挞极细水和印成饼一个一个摊漆桌上
　　　于有风处阴干轻轻用手推动翻置竹筛中阴干不
　　　要揭起若然则破碎不全
　　　　　藏木犀花
　　木犀花半开时带露打下其树根四向先用被袱之类
　　铺张以盛之既得花拣去枝叶虫蚁之类于净桌上再
　　以竹篦一朵朵剔择过所有花蒂及不佳者皆去之然
　　后石盆略春令扁不可十分细装新瓶内按筑令十分
　　坚实却用干荷叶数层铺面上木条擒定或枯竹片尤
　　好若用青竹则必作臭如此了放用升水浸冬月五日
　　一易水春秋三二日夏月一日切记装花时须是以瓶
　　腹三分为率内二分装花一分着水若要用时逼去水
　　去竹木去荷叶随意取了仍旧如前收藏经年不坏颜
　　色如金
　　　　　长春香
　　川芎　　　　　辛夷　　　　　大黄
　　江黄　　　　　乳香　　　　　檀香
　　甘松去土各半两　　丁皮　　　　　丁香
　　广芸香　　　　三赖各一两　　　千金草一两
　　茅香　　　　　玄参　　　　　牡皮各二两
　　　本　　　　　白芷　　　　　独活
　　马蹄香去土各二两　藿香一两五钱　　　荔枝壳新者一两
　　　右为末入白芨末四两作剂阴干不可见大日色
　　　　　太　香面
　　木香　　　　　沉香各一两　　　丁香
　　甘草　　　　　砂仁　　　　　藿香各五两
　　白芷　　　　　干桂花　　　　茯苓各二两半
　　白朮一两　　　　白莲花一百朵取须用　甜瓜五十个捣取自然汁
　　　右为细末用面六十觔糯米粉四十觔和匀瓜汁拌
　　　成饼为度每米一斗用面十两下水八升
　　　　　制香薄荷
　　寒水石研极细筛罗过以薄荷二觔交加于锅内倾水
　　二碗于上以瓦盆益定用纸湿封四围文武火蒸熏两
　　倾饭久气定方开微有黄色尝之凉者是加龙脑少许
　　用扬州崔家方
　　　采诸谱于重复外随类附部独晦斋谱与此全收之
　　　墨娥内香饼删去二方移本集香薄荷附香面后
　　
　　　香乘卷二十四
　　钦定四库全书
　　香乘卷二十五
　　明　周嘉冑　撰
　　　　猎香新谱
　　　　　宣庙御衣攒香
　　玫瑰花四钱　　　檀香二两咀细片茶叶煮　木香花四两
　　沉香二两咀片蜜水煮过　茅香一两酒蜜煮炒黄色　茴香五分炒黄色
　　丁香五钱　　　　木香一两　　　　倭草四两去土
　　零陵叶三两茶卤洗过　甘松一两蜜水蒸过　　藿香叶五钱
　　白芷五钱共成咀片　　麝二钱　　　　　片脑五分
　　苏合油一两　　　榄油二两
　　　共合一处研细拌匀秘传
　　　　　御前香
　　沉香三两五钱　　　片脑二钱四分　　　檀香一钱
　　龙涎五分　　　　排草须二钱　　　唵叭五钱
　　麝香五分　　　　苏合油一钱　　　榆面五钱
　　花露四两
　　　　印饼用
　　　　　内甜香
　　檀香四两　　　　沉香四两　　　　乳香二两
　　丁香一两　　　　木香一两　　　　黑香二两
　　郎苔六钱　　　　黑速四两　　　　片麝各三钱
　　排草三两　　　　合油五两　　　　大黄五钱
　　官桂五钱　　　　金颜香二两　　　陵叶二两
　　　右入油和匀加炼蜜和如泥磁罐封一次二分
　　　　　内府香衣香牌
　　檀香八两　　　　沉香四两　　　　速香六两
　　排香一两　　　　倭草二两　　　　苓香三两
　　丁香二两　　　　木香三两　　　　官桂二两
　　桂花二两　　　　玫瑰四两　　　　麝香三钱
　　片脑五钱　　　　合油四两　　　　甘松六两
　　榆末六两
　　　右以滚热水和匀上石碾碾极细窨干雕花如用玄
　　　色加木炭末
　　　　　世庙枕顶香
　　　香八两　　　　檀香　　　　　藿香
　　丁香　　　　　沈香　　　　　白芷已上各四两
　　锦纹大黄　　　茅山苍朮　　　桂皮
　　大附子极大者研末　辽细辛　　　　排草
　　广零陵香　　　排草须已上各二两　甘松
　　三柰　　　　　金颜香　　　　黑香
　　辛夷已上各三两　　龙脑一两　　　　麝香五钱
　　龙涎五钱　　　　安息香一两　　　茴香一两
　　　共二十四味为末用白芨糊入血结五钱杵捣千余
　　　下印枕顶式阴干制枕
　　　余屡见枕板香块自大内出者旁有嘉靖某年造填
　　　金字以之锯开作扇牌等用甚香有不甚香者应料
　　　有殊等上用者香珍至给宫嫔平等料耳
　　　　　香牌扇
　　檀香一觔　　　　大黄半觔　　　　广木香半觔
　　官桂四两　　　　甘松四两　　　　官粉一觔
　　麝五钱　　　　　片脑八钱　　　　白芨面一觔
　　　印造各式
　　　　　玉华香
　　沉香四两　　　　速香四两黑色者　　檀香四两
　　乳香二两　　　　木香一两　　　　丁香一两
　　郎苔六钱　　　　唵叭香三两　　　麝香三钱
　　龙脑三钱　　　　广排草三两出交趾者　苏合油五钱
　　大黄五钱　　　　官桂五钱　　　　金颜香二两
　　广零陵用叶一两
　　　右以香料为末和入苏合油揉匀加炼好蜜再和如
　　　湿泥入磁瓶锡盖蜡封口固每用二三分
　　　　　庆真香
　　沉香一两　　　　檀香五钱　　　　唵叭一钱
　　樟脑一钱　　　　降香五分　　　　白荳蔻一钱
　　大黄一钱　　　　乳香一钱　　　　硝一钱
　　榆面一两二钱
　　　散用如印饼和蜜去榆面
　　　　　恭顺寿香饼
　　檀香四两　　　　沉香二两　　　　速香四两
　　黄脂一两　　　　郎苔一两　　　　零陵二两
　　丁香五钱　　　　乳香五钱　　　　藿香三钱
　　黑香五钱　　　　肉桂五钱　　　　木香五钱
　　甲香一两　　　　苏合一两五钱　　　大黄二钱
　　三柰一钱　　　　官桂一钱　　　　片脑一钱
　　麝香一钱五　　　龙涎一钱五分
　　　以白芨随用为末印饼
　　　　　臞仙神隐香
　　沉香　　　　　檀香各一两　　　　龙脑
　　麝香各一钱　　　棋楠香　　　　罗合
　　榄子　　　　　滴乳香各五钱
　　　右味为末炼蔗浆和为饼焚用
　　　　　西洋片香
　　黄脂一两　　　　龙涎二钱　　　　安息一钱
　　黑香二两　　　　乳香二两　　　　官桂五钱
　　绿芸香三钱　　　丁香一两　　　　沉香二两
　　檀香二两　　　　酥油一两　　　　麝香一钱
　　片脑五分　　　　炭末六两　　　　花露一两
　　　右炼蜜和匀为度乘热作片印之
　　　　　越邻香
　　檀香六两　　　　沉香四两　　　　黑香四两
　　丁香一两五钱　　　木香一两　　　　黄脂
　　乳香一两　　　　藿香二两　　　　郎苔二两
　　速香六两　　　　麝香五钱　　　　片脑一钱
　　广零陵二两　　　榄油一两五钱　　　甲香五钱
　　　以白芨汁上竹蔑
　　　　　芙蓉香
　　龙脑三钱　　　　苏合油五钱　　　撒　兰三分
　　沉香一两五钱　　　檀香一两二钱　　　片速三钱
　　生结香一钱　　　排草五钱　　　　芸香一钱
　　甘麻然五分　　　唵叭五分　　　　丁香一钱
　　郎苔三分　　　　藿香三分　　　　零陵香三分
　　乳香二分　　　　三柰二分　　　　榄油二分
　　榆面八钱　　　　硝一钱
　　　和印或散烧
　　　　　黄香饼
　　沉速香六两　　　檀香三两　　　　丁香一两
　　木香一两　　　　乳香二两　　　　金颜香一两
　　唵叭香三两　　　郎苔五钱　　　　苏合油二两
　　麝香三钱　　　　龙脑一钱　　　　白芨末八两
　　炼蜜四两
　　　和剂印饼用
　　　　　黑香饼
　　用料四十两加炭末一觔　　　　蜜四觔
　　苏合油六两　　　麝香一两　　　　白芨半觔
　　榄油四觔　　　　唵叭四两
　　　先炼蜜熟下榄油化开又入唵叭又入料一半将白
　　　芨打成糊入炭末又料一半然后入苏合麝香揉匀
　　　印饼
　　　　　撒　兰香
　　沉香三两五钱　　　龙脑二钱四分　　　龙涎五分
　　檀香二钱　　　　唵叭三分　　　　麝香五分
　　撒　兰一钱　　　排草须二钱　　　苏合油一钱
　　甘麻然三分　　　蔷薇露四两　　　榆面六钱
　　　印作饼烧之佳甚
　　　　　玫瑰香
　　花一觔
　　　入丸三两磨汁入绢袋灰干有香花皆然
　　　　　聚仙香
　　麝香一两　　　　苏合油八两　　　丁香四两
　　金颜香六两另研　　郎苔二两　　　　榄油一觔
　　排草十二两　　　沉香六两　　　　速香六两
　　黄檀香一觔　　　乳香四两另研　　　白芨面十二两
　　蜜一觔
　　　已上作末为骨先和上竹心子作第一层趁湿又滚
　　　檀香二觔排草八两沉香八两速香八两为末作滚
　　　第二层成香纱筛掠干一名安席香俗名棒儿香
　　　　　沉速棒香
　　沉香二觔　　　　速杳二觔　　　　唵叭香三两
　　麝香五钱　　　　金颜香四两　　　乳香二两
　　苏合油六两　　　檀香一觔　　　　白芨末一觔八两
　　炼蜜一觔八两
　　　和成滚棒如前
　　　　　黄龙挂香
　　檀香六两　　　　沉香二两　　　　速香六两
　　丁香一两　　　　黑香三两　　　　黄胭二两
　　乳香一两　　　　木香一两　　　　三柰五两
　　郎苔五钱　　　　麝香一钱　　　　苏合五钱
　　片脑五分　　　　硝二钱　　　　　炭末四两
　　　右炼蜜随用和匀为度用线在内作成炷香银丝作钩
　　　　　黑龙挂香
　　檀香六两　　　　速香四两　　　　黄熟二两
　　丁香五钱　　　　黑香四钱　　　　乳香六钱
　　芸香一两　　　　三柰三钱　　　　良姜一钱
　　细辛一钱　　　　川芎二钱　　　　甘松一两
　　榄油二两　　　　硝二钱　　　　　末四两
　　　以蜜随用同前铜丝作钩
　　　　　清道引路香
　　檀香六两　　　　芸香四两　　　　速香二两
　　黑香四两　　　　大黄五钱　　　　甘松六两
　　麝香壳二个　　　飞过樟脑二钱　　硝一两
　　炭末四两
　　　右炼蜜和匀以竹作心形如安席大如蜡烛
　　　　合香
　　檀香六两　　　　速香六两　　　　沉香二两
　　排草六两　　　　倭草三两　　　　零陵香四两
　　丁香二两　　　　木香一两　　　　桂花二两
　　玫瑰一两　　　　甘松二两　　　　茴香五分炒黄
　　乳香二两　　　　广蜜六两　　　　片麝各二钱
　　银朱五分　　　　官粉四两
　　　右共为极细末香皁如合香料止去朱一种加石膏
　　　灰六两炼蜜和匀为度
　　　　　卷灰寿带香
　　檀香六两　　　　速香四两　　　　片脑三分
　　茅香一两　　　　降香一钱　　　　丁香二钱
　　木香一两　　　　大黄五钱　　　　桂枝三钱
　　硝二钱　　　　　连翘五钱　　　　柏铃三钱
　　荔枝核五钱　　　蚯蚓粪八钱　　　榆面六钱
　　　右共为极细末滚水和作绝细线香
　　　　　金猊玉兔香
　　用杉木烧炭六两配以栎炭四两捣末加炒硝一钱用
　　米糊和成揉剂先用木刻狻猊兔子二塑圆混肖形如
　　墨印法大小任意当兽口开一线入小孔兽形头昂尾
　　低是诀将炭剂一半入塑中作一凹入香剂一段再加
　　炭剂筑完将铁线针条作钻从兽口孔中搠入至近尾
　　止取起晒干狻猊用官粉涂身周遍上盖黑墨兔子以
　　绝细云母粉胶调涂之亦益以墨二兽俱黑内分黄白
　　二色每用一枚将尾向灯火上焚灼置炉内口中吐出
　　香烟自尾随变色样金猊从尾黄起焚尽形若金妆蹲
　　踞炉内经月不散触之则灰灭矣玉兔形俨银色甚可
　　观也虽非雅供亦堪游戏其中香料精粗随人取用取
　　香和榆面为剂捻作小指粗段长八九寸以兽腹大小
　　量入但令香不露出炭外为佳
　　　　　金龟香灯新
　　香皮　每以好烰炭研为细末纱筛过用黄丹少许和
　　却使白芨研细米汤调胶烰炭末勿令太湿　香心　
　　茅香藿香零陵香三柰子柏香印香白胶香用水煮如
　　法去柏烟性漉上待干成堆碾不成饼以上等分剉为
　　末和令占独白胶香中半亦研为末以白芨末水调和
　　捻作一指大如橄榄形以烰炭为皮如枣馒头入龟印
　　却用针穿自龟口插从尾出脱出龟印将香龟尾捻合
　　焙干时从尾起自然吐烟于头灯明而且香每以油灯
　　心或油纸捻点之
　　　　　金龟延寿香新
　　定粉半钱　　　　黄丹一钱　　　　烰炭一两半为末
　　　右研和薄糊调成剂雕两片龟兑印脱里别香在腹
　　　内以布针从口中穿到腹香烟出从龟口内烧过灰
　　　冷龟色如金
　　　　　窗前省读香
　　菖蒲根　　　　当归　　　　　梓脑
　　杏仁　　　　　桃仁各五钱　　　芸香二钱
　　　右研末用酒为丸或捻成条阴干读书有倦意焚之
　　　爽神不思睡
　　　　　刘真人幻烟瑞球香
　　白檀香　　　　降香　　　　　马牙香
　　芦香　　　　　甘松　　　　　三柰
　　辽细辛　　　　香白芷　　　　金毛狗脊
　　茅香　　　　　广零陵　　　　沉香已上各一钱
　　黄卢干　　　　官粉　　　　　铁皮
　　云母石　　　　磁石已上各五分　　水秀才一个即水面写字　
　　小儿胎毛一具烧灰存性
　　　共为细末白芨水调作块房内炉焚烟俨垂云如将
　　　萌花根下津用瓶接津调香内烟如云垂天花也若
　　　用猿毛灰桃毛和香其烟即献猿桃象若用葡萄根
　　　下津和香其烟即献葡萄象若出蔗外焚之其烟高
　　　丈余不散如喷水烟上即结蜃楼人马象大有奇异
　　　妙不可言
　　　　　香烟奇妙
　　沉香　　　　　藿香　　　　　乳香
　　檀香　　　　　锡灰　　　　　金晶石
　　　右等分末成丸焚之则满室生云
　　　　　窨酒香丸
　　脑麝二味同研　　　丁香　　　　　木香
　　官桂　　　　　胡椒　　　　　红荳
　　缩砂　　　　　白芷已上各一分　　马　少许
　　　右除龙麝另研外余药同捣为细末蜜为丸和如樱
　　　桃大一斗酒置一丸于其中却封系令密三五日开
　　　饮之其味特香美
　　　　　香饼
　　柳木灰七钱　　　炭末三钱
　　　用红葵花捣烂为丸此法最妙不损炉灰烧过莹白
　　　如银丝数条
　　　　　又
　　槿木灰一两五钱　　杭粉六钱　　　榆树皮六钱
　　硝四分
　　　共为极细末用滚水为丸
　　　　　烧香难消炭
　　　中烧柴下火取出坛闭成炭不拘多少捣为末用块
　　子石灰化开取浓灰和炭末加水和匀以猫竹一筒劈
　　作半合脱成钉晒干烧用终日不消
　　　　　烧香留宿火
　　好胡桃一枚烧半红埋热灰中经夜不减
　　　香饼古人多用之蔡忠惠以未得欧阳公清泉香饼
　　　为念诸谱制法颇多并摷入香属近好事家谓香饼
　　　易坏炉灰无需此也止用坚实大栎炭一块为妙火
　　　炉可经昼夜小炉亦可永日荧荧聊收一二方以备
　　　新谱之一种云
　　　　　煮香
　　香以不得烟为胜沈水隔火已佳煮香逾妙法用小银
　　鼎注水安炉火上置沉香一块香气幽微翛然有致
　　　　　面香孳除雀斑酒刺
　　白芷　　　　　　本　　　　　川椒
　　檀香　　　　　丁香　　　　　三柰
　　鹰粪　　　　　白藓皮　　　　苦参
　　防风　　　　　木通
　　　右为末洗面汤用
　　　　　头津香内府秘传第一妙方
　　新菜油十觔　　　苏合油三两众香浸七日后入之黄檀香五两槌碎
　　广排草去土五两细切　甘松二两去土切碎　　茅山草二两碎
　　三柰一两细切　　　辽细辛一两碎　　广零陵三两碎
　　紫草三两　碎　　　白芷二两碎　　　干末香花一两紫心白旳
　　干桂花一两
　　　将前各味制净合一处听用屋上瓦花去泥根净四
　　　觔老生姜刮去皮二觔将花姜二味入油煎数十沸
　　　碧绿色为度滤去花姜渣熟油入坛冷定纳前香料
　　　封固好日晒夜露四十九日开用坛用铅锡妙
　　　　　又方
　　茶子油六觔　　　丁香三两为末　　　檀香二两为末
　　锦纹大黄一两　　辟尘茄三两　　　辽细辛一两
　　辛夷一两　　　　广排草二两
　　　将油隔水微火煮一炷香取起待冷入香料丁檀辟
　　　尘茄为末用纱袋盛之余切片入封固再晒一月用
　　　　　两朝取龙涎香
　　嘉靖三十四年三月司礼监传谕户部取龙涎香百觔
　　檄下诸藩悬价每觔偿一千二百两往香山澳访买仅
　　得十一两以归内验不同姑存之亟取真者广州狱夷
　　因马那别的贮有一两三钱上之黑褐色密也都密也
　　山夷人　上六两褐白色开状云褐黑色者采在水褐
　　白色者采在山皆真不赝而密地山商周鸣和等再上
　　通前十七两二钱五分驰进内辩万历二十一年十二
　　月太监孙顺为备东宫出讲题买五觔司札验香把总
　　蒋俊访买二十四年正月进四十六两再取于二十六
　　年十二月买进四十八两五钱一分二十八年八月买
　　进九十七两六钱二分自嘉靖至今夷舶闻上供稍稍
　　以龙涎来市始定买解事例每两价百金然得此甚难
　　广东通志
　　　　　龙涎香补遗
　　海旁有花若木芙蓉花落海大鱼吞之腹中先食龙涎
　　花咽入久即胀闷昂头向石上吐沫干枯可用惟粪者
　　不佳若散碎皆取自沙渗力薄欲辨真伪投没水中须
　　臾突起直浮水面或取一钱口含之微有腥气经一宿
　　细沫已咽余结胶舌上取出就淖称之亦重一钱将淖
　　者又干之其重如故虽极干枝炙银簪烧热钻入枯中
　　抽簪出其涎引丝不绝验此不分褐白褐黑皆真东西洋考
　　　　　丁香补遗
　　丁香东洋仅产于美洛居夷人用以辟邪曰多置此则
　　国有王气故二夷之所必争同上
　　　　　又
　　丁香生深山中树极辛烈不可近熟则自角雨后洪潦
　　漂山香乃涌溪涧而出捞拾数日不尽宋时充贡同上
　　　　　香山
　　雨后香角沿流满山采拾不了故常带泥沙之色王每
　　檄致之委积充栋以待他坏之售民间直取余取同上
　　　　　龙脑补遗
　　脑树出东洋文莱国生深山中老而中空乃有脑有脑
　　则树无风自摇入夜脑行而上瑟瑟有声出投叶间承
　　露日则藏根柢间了不可得盖神物也夷人俟夜静特
　　革索就树底巩束震撼自落同上
　　　　　税香
　　万历十七年提督军门周详允陆饷香物税例
　　檀香成器者每百觔税银五钱不成器者每百觔税银
　　二钱四分
　　奇楠香每觔税银二钱四分
　　沉香每十觔税银一钱六分
　　龙脑每十觔上者税银三两二钱中者税银一两六钱
　　下者税银八钱
　　降真香每百觔税银四分
　　束香每百觔税银二钱一分
　　乳香每百觔税银二钱
　　木香每百觔税银一钱八分
　　丁香每百觔税银一钱八分
　　苏合油每十觔税银一钱
　　安息香每十勇税银一钱二分
　　丁香枝每百觔税银二分
　　棑草每百觔税银二钱
　　万历四十三年恩诏量减诸香料税课
　　　余发未燥时留神香事锐志此书今幸纂成不胜种
　　　松成鳞之感诸谱皆随朝代见闻修采此所收一惟
　　　国朝大内及勋珰夷卖以至市行时尚奇方秘制略
　　　备于此附两朝取香税香及补遗数则题为猎香新
　　　谱好事者试拈一二按法修制当悉其妙
　　　香乘卷二十五
　　钦定四库全书
　　香乘卷二十六
　　明　周嘉冑　撰
　　　　香炉类
　　　　　炉之名
　　炉之名始见于周礼家宰之属宫人寝中共炉炭
　　　　　博山香炉
　　汉朝故事诸王出阁则赐博山香炉
　　　　　又
　　武帝内传有博山香炉西王母遗帝者事物纪原
　　　　　又
　　皇太子服用则有铜博山香炉一晋东宫旧事
　　　　　又
　　泰元二十二年皇太子纳妃王氏有银涂博山连盘三
　　升香炉二同上
　　　　　又
　　炉象海中博山下有盘贮汤使润气蒸香以象海之回
　　环此器世多有之形制大小不一考古图
　　　古器款识必有取义炉益如山香从益出宛山腾岚
　　　足盘环以呈山海象
　　　　　绿玉博山炉
　　孙总监千金市绿玉一瑰嵯峨如山命工治之作博山
　　炉顶上暗出香烟名不二山
　　　　　九层博山炉
　　长安巧工丁缓制九层博山香炉镂为奇禽怪兽穷诸
　　灵异皆自然运动西京杂记
　　　　　被中香炉
　　丁缓作卧褥香炉一名被中香炉本出防风其法后绝
　　至缓始裀为之为机环转运四周而炉体常平可置于
　　被褥故以为名即今之香球也同上
　　　　　熏炉
　　尚书郎入直台中给女侍史二人皆选端正指使从直
　　女侍史执香炉熏香以从入台中给使护衣汉官议
　　　　　鹊尾香炉
　　法苑珠林云香炉有柄可执者曰鹊尾炉
　　　　　又
　　宋王贤山阴人也既禀女质厥志弥高年及笄应适女
　　兄许氏密具法服登车既至夫门时及交礼更着黄巾
　　裙手执鹊尾香炉不亲妇礼宾客骇愕夫家力不能屈
　　乃放还出家梁大同初隐弱溪之间
　　　　　又
　　吴与费崇先少信佛法每听经常以鹊尾香炉置膝前
　　王琰冥祥记
　　　　　又
　　陶弘景有金鹊尾香炉
　　　　　麒麟炉
　　晋仪礼大朝会即镇官阶以金镀九天麒麟大炉唐薛
　　能诗云兽坐金床吐碧烟是也
　　　　　天降瑞炉
　　贞阳观有天降炉自天而下高三尺下一盘盘内出莲
　　花一枝十二叶每叶隐出十二属益上有一仙人带远
　　游冠披紫霞衣形容端美左手搘颐右手垂膝坐一小
　　石石上有花竹流水松桧之状雕刻奇古非人所能且
　　多神异南平王取去复归名曰瑞炉
　　　　　金银铜香炉
　　御物三十种有纯金香炉一枚下盘自副贵人公主有
　　纯银香炉四枚皇太子有纯银香炉四枚西园贵人铜
　　香炉三十枚魏武上杂物疏
　　　　　梦天帝手执香炉
　　陶弘景字通明丹阳秣陵人也父贞孝昌令初弘景母
　　郝氏梦天人手执香炉来至其所已而有娠
　　　　　香炉堕地
　　侯景篡位景床东边香炉无故角地景呼东西南北皆
　　谓为厢景曰此东厢香炉那忽下地议者以为湘东军
　　下之征梁书
　　　　　覆炉示兆
　　齐建武中明帝召诸王南康侍读江泌忧念府子琳访
　　志公道人问其祸福志公覆香炉灰示之曰都尽无余
　　后子琳被害南史
　　凿镂香炉
　　石虎冬月为复帐四角安纯金银凿镂香炉邺中记
　　　　　　藻炉
　　冯小怜有足炉曰辟邪手炉曰　藻冬天顷刻不离皆
　　以其饰得名
　　　　　瓦香炉
　　衡山芝冈有石室中有古人住处有刀锯铜铫及瓦香
　　炉传先生南岳记
　　　　　祠坐置香炉
　　香炉四时祠坐侧皆置卢　祭法
　　　　　迎婚用香炉
　　婚迎车前用铜香炉二徐爰家仪
　　　　　熏笼
　　太子纳妃有熏衣笼当亦秦汉之制东宫旧事
　　　　　筮香炉
　　吴邵吴泰能筮会稽卢氏失博山香炉使泰筮之泰曰
　　此物质虽为金其象实山有树非林有孔非泉闾阖风
　　至时发青烟此香炉也语其至处求即得之集异记
　　　　　贪得铜炉
　　何尚之奏庾仲文贪贿得嫁女具铜炉四人举乃胜
　　　　　焚香之器
　　李后主长秋周氏居柔仪殿有主委宫女其焚香之器
　　曰把子莲三云凤折腰狮子小三神卍字金凤口玉　
　　太古容华鼎凡数十种金玉为之
　　　　　文燕香炉
　　杨景猷有文燕香炉
　　　　　聚香鼎
　　成都市中有聚香鼎以数炉焚香环于前则烟皆聚其
　　中清波杂志
　　　　　百宝香炉
　　洛州昭成佛寺有安乐公主造百宝香炉高三尺朝野佥载
　　　　　迦业香炉
　　钱镇州诗虽未离五季余韵然回旋读之故自娓娓可观
　　题者多云宝子弗知何物以余放之乃迦业之香炉之
　　有金华华内有金台即台为宝子则知宝子乃香炉盖
　　耳亦可为此诗张本但若圜重规岂汉丁缓之制乎黄长
　　睿集
　　　　　金炉口喷香烟
　　贞元中崔炜墬一巨穴有大白蛇负至一室室有锦绣
　　帏帐帐前金炉炉上有蛟龙鸶凤龟蛇孔雀皆张口喷
　　出香烟芳芬蓊郁太平广记
　　　　　龙文鼎
　　宋高宗幸张俊其所进御物有龙文鼎商　高足　商
　　文　等物
　　　　　肉香炉
　　齐赵人好以身为供养且谓两臂为肉灯台顶心为肉
　　香炉异录
　　　　　香炉峰
　　庐山有香炉峰李太白诗云日昭香炉生紫烟来鹏诗
　　云云起香烟一炷州
　　　　　香鼎
　　周公谨云余见薛玄卿示以铜香鼎一两耳有三龙交
　　蟠宛转自若有珠能转动及取不能出益太古物世之
　　宝也
　　张受益藏两耳　炉下连方座四周皆作双牛文藻　
　　起朱绿交错花叶森然按此制非名　当是敦也又小　一
　　内有款曰※且　文藻甚佳色青褐
　　赵松雪有方铜炉四脚两耳饕餮面回文内有东宫二
　　字款色正黑此鼎博古图所无也又圆铜鼎一文藻极
　　佳内有款云瞿父癸鼎蛟脚
　　又金丝商嵌小鼎元贾氏物纹极细皆云烟过眼录
　　季雁山见一炉幕上有十二孔应时出香
　　
　　　香乘卷二十六
　　钦定四库全书
　　香乘卷二十七
　　明　周嘉冑　撰
　　　　香诗汇
　　　　　烧香曲　　　　　　　　　　李商隐
　　细龙蟠蟠牙比鱼孔雀翅尾蛟龙须章宫旧样博山炉楚娇捧
　　笑开芙蕖八蚕融绵小分炷兽焰微红隔云母白天月色寒未冷金
　　虎含秋向东吐玉佩呵光铜照昏帘波日暮邪冲门西来欲上茂
　　陵树柏梁已失栽桃魂露庭月井大红气轻衫薄袖当君意蜀殿铜人
　　伴夜深金銮不问残灯事何当巧吹君怀度襟灰为土填清露
　　　　　香　　　　　　　　　　　　罗　隐
　　沉水良材食柏珍博山炉暖玉楼春怜君亦是无端物
　　贪作馨香忘却身
　　　　　宝熏　　　　　　　　　　　黄庭坚
　　　　　　页天锡惠宝熏以兵卫森画戟燕寝数清香十诗赠之
　　险心游万仞躁欲生五兵隐九香一炷灵台湛空明
　　画食鸟窥台晏坐日过砌俗气无因来烟霏作与卫
　　石蜜化螺甲榠滤煮水沉博山孤烟起对此作森森
　　输因香事已都梁着书画谁能入吾室脱汝世俗秽
　　贾侯怀六韬家有十二戟天资喜文事如有我香癖
　　林花飞片片香归衔泥燕闭合和风春还寻蔚宗传
　　公虚采芹宫行乐在小寝香光当发闻色败不可稔
　　床帐夜气馥衣桁晚香凝瓦沟鸣急雨睡鸭照华灯
　　雉尾应鞭声金炉拂太清班近开香早归来学得成
　　衣篝丽沉绮有时乃芬芳当念真富贵自熏知见香
　　　　　帐中香　　　　　　　　　　前　人
　　百炼香螺沉水宝熏近出江南一穗黄云绕几深禅相
　　对同参
　　螺甲割昆仑耳香村屑鸢鸪班欲雨鸣鸠日永下帷睡
　　鸭春闲
　　　　　戏用前韵　　　　　　　　　前　人
　　　　　　育闻帐中香以为熬蜡香
　　海上有人逐臭天生鼻孔司南但印香岩本寂丛林不
　　必遍参
　　我读蔚宗香传文章不减二班误以甲为浅俗却知麝
　　要防闲
　　　　　和鲁直韵　　　　　　　　　苏　轼
　　四句烧香偈子随风遍满东南不是文思所及且令鼻
　　观先参
　　万卷明窗小字眼花只有斓班一炷香烧火冷半生心
　　老身闲
　　　　　次韵荅子瞻　　　　　　　　黄庭坚
　　置酒未容虚左论诗时要指南迎笑天香满袖喜君先
　　赴朝参
　　丹青已非前世竹君时窥一班五字还当靖节数行谁
　　是亭闲
　　　　　印香　　　　　　　　　　　苏　轼
　　　　　　子由生日以檀香观音像新合却香银篆盘为寿
　　栴檀波律海外芬西山老脐柏所熏香螺脱压来相群
　　能结缥缈风中云一灯如莹起微焚何时度尽缪篆文
　　缭绕无穷合复分丝浮空散氤氲东坡持是寿卯君
　　君少与我师皇坟旁资老　释迦文共厄中年点蝇蚊
　　晚遇诗书何定云君方论道承华勋我亦旗鼓严中军
　　国恩当报敢不勤但愿不为世所矄尔来白发不可耘
　　问君何时返乡枌收拾散亡理放纷此心实与香俱焄
　　闻思大士应已闻
　　　后卷载东坡沉香山子赋亦为子由寿香供上真上
　　　圣者长公两以致祝盖敦友爱之至
　　　　　沉香石
　　壁立孤峰佑砚长共疑沉水得顽苍欲随焚客纫兰佩
　　谁信吴儿是木肠山下曾闻松化石玉中还有辟邪香
　　早知百和皆灰烬未信人间弱胜刚
　　　　　凝斋香　　　　　　　　　　曾　巩
　　每觉西斋景最幽不知官是古诸侯一樽风月身无事
　　千里耕桑岁共秋云水洗心鸣好鸟玉泉清耳激长流
　　沉烟细细临黄卷凝在香烟最上头
　　　　　肖梅香　　　　　　　　　　张吉甫
　　江松招得玉妃魂化作金炉一炷云但觉清芬暗浮动
　　不知碧篆已氤氲春收东阁帘初下梦想江湖被更熏
　　真似吾家雪溪上东风一夜隔篱闻
　　　　　香界　　　　　　　　　　　朱　熹
　　幽兴年来莫与同滋兰聊欲洗光风真成佛国香云界
　　不数淮山桂树丛花气无边矄欲醉灵芬一点静还通
　　何须楚客纫秋佩坐卧经行向此中
　　　　　返魂梅次苏藉韵　　　　　　陈子高
　　谁道春归无觅处眠斋香雾作春昏君诗似说江南信
　　试与梅花招断魂
　　花开莫奏伤心曲花落休矜称面妆只忆梦为蝴蝶去
　　香云密处有春光
　　老夫粥后惟耽睡灰暖香浓百念消不学朱门贵公司
　　鸭炉烟里逞风标
　　鼻根无奈重烟绕偏处春随夜色匀眼里狂花开底事
　　依然看作一枝春
　　漫道君家四壁空衣篝沉水晚朦胧诗情似被花相恼
　　入我香奁境界中
　　　　　龙涎香　　　　　　　　　　刘子晕
　　瘴海骊龙供素沫蛮村花露浥清滋微参鼻观犹疑似
　　全在炉烟未发时
　　　　　焚香　　　　　　　　　　　邵康节
　　安乐窝中一炷香凌晨焚意岂寻常祸如许免人须谄
　　福若待求天可量且异止　　庙貌又殊女裛衣裳
　　非图闻道于至缺金玉谁家不满堂
　　　　　又　　　　　　　　　　　　杨庭秀
　　琢瓷作鼎碧于水削银为叶轻似纸不文不武火力均
　　闭阁下帘风不起诗人自炷古龙涎但令有香不见烟
　　素馨欲开茉莉折底处龙涎和檀　平生饱食山林味
　　不奈此香殊　媚呼儿急取蒸木犀却作书生真富贵
　　　　　又　　　　　　　　　　　　郝伯常
　　花落深庭日正长蜂何撩乱燕何忙匡床不下凝尘满
　　消尽年光一炷香
　　　　　又　　　　　　　　　　　　陈去非
　　明窗延静昼默坐消诸缘即将无限意寓此一炷烟当
　　时戒定慧妙供均人天我岂不清友于今心醒然炉香
　　袅孤碧云缕霏数千悠然凌空去缥缈随风还世事有
　　过现熏性无变迁应是水中月波定还自圆
　　　　　觅香
　　罄室从来一物无博山惟有一铜炉而今荀令真成癖
　　秖久清芳袅坐隔
　　　　　又　　　　　　　　　　　　颜博文
　　　　　　王希深合和新禾烟气清洒不类寻常可以为道人开笔端消息
　　玉水沉沉影铜炉袅袅烟为思丹凤髓不爱老龙涎皁
　　帽真闻客黄衣小病仙定知云屋下绣被有人眠
　　　　　香炉　　　　　　　　　　　古　诗
　　四座且莫諠听我歌一言请说铜香炉崔嵬象南山上
　　枝似松柏下根据铜盘雕文各异类离娄自相连谁能
　　为此器公输与鲁般朱火燃其中青烟檐其间顺风入
　　君怀四座莫不欢香风难久居空令蕙草残
　　　　　博山香炉　　　　　　　　　刘　绘
　　参差郁佳丽合沓纷可怜蔽亏千种树出没万重山上
　　镂秦王子驾鹤乘紫烟下刻盘龙势矫首半衔莲旁为
　　伊水丽芝盖出岩间后有汉女游拾翠弄余妍荣色何
　　杂糅褥绣更相鲜　麚或腾倚林薄草芊　掩华如不
　　发含熏未肯然风生玉阶树灵湛曲池莲寒虫飞夜室
　　秋云漫晓天
　　　　　和刘雍州绘博山香炉诗　　　沉　约
　　范金诚可则摛思必良工凝芳俟朱燎先铸首山铜环
　　奇信罍崿奇态实玲珑峰磴互相拒岩岫杳无穷赤松
　　游其上敛足御轻鸿蛟螭盘其下骧首盼层穹岭侧多
　　奇树或孤或复藂岩间有佚女垂袂似含风翚飞若未
　　已虎视郁余雄登山起重障左右引丝桐百和清夜吐
　　兰烟四面充如彼崇朝气触石绕华嵩
　　　　　迷香洞　　　　　　　　　　史　凤宣城妓
　　洞口飞琼佩弱霓香风飘拂使人迷自从邂逅芙蓉帐
　　不数桃花流水溪
　　　　　傅香枕
　　韩寿香从何处传枕边芬馥恋婵娟休疑粉黛加鋋刃
　　玉女旃檀侍佛前
　　　　　十香词出焚椒录
　　青丝七尺长挽出内家妆不知眠枕上倍觉绿云香
　　红绡一幅强轻关白玉光试开　探取犹比颤酥香
　　芙蓉失新艳莲花落故妆两般总堪比可似粉腮香
　　蝤蛴那足并长须学凤皇昨宵欢臂上应惹领边香
　　和羹好滋味送语出宫商定知郎口内含有暖甘香
　　非关兼酒气不是口脂芳却疑花解语风送过来香
　　既摘上林蕊还亲御苑桑归来便携手纤纤春　香
　　咳唾千花酿肌肤百和装元非噉沉水生得满身香
　　凤　抛合缝罗襛解轻霜谁将暖白玉雕出软钩香
　　解带色已战触手心愈忙那识罗裙内消魂别有香
　　　　　焚香诗　　　　　　　　　　高　启
　　艾纳山中品都夷海外芬龙洲传旧采燕室试初焚奁
　　印灰萦字炉呈玉镂文户飘犹掩冉将断更氤氲薄散
　　春江雾轻飞晓峡云销迟凭宿火度远托微熏着物元
　　无迹游空忽有纹天丝垂袅袅地浪动沄沄异馥来千
　　和祥霏却众荤岚光风卷碎花气日浮焄灯灺宵同歇
　　茶烟午共纷褰惟嫌放早引匕记添勤梧影吟成见鸠
　　声梦觉闻方传媚寝法灵着辟邪勋小阁清秋雨低帘
　　薄冕矄情惭韩掾染恩记魏王分宴客雷鹤侣招仙降
　　鹤群曾携朝罢袖尚浥舞时群囊称缝罗佩篝宜覆锦
　　熏尽堂空捣桂素壁漫涂芸本欲参童子何须学令君
　　忘言深坐处端此谢尘氛
　　　　　焚香　　　　　　　　　　　文征明
　　银叶荧荧宿火明碧烟不动水沉清纸屏竹榻澄怀地
　　细雨轻寒燕寝情妙境可能先鼻观俗缘都尽洗心兵
　　日长白展南华读转觉逍遥道味生
　　　　　香烟六首　　　　　　　　　徐　渭
　　谁将金鸭衔侬息我只磁龟待尔灰软度低窗领风影
　　浓梳高髻绾云堆丝游不解黏花落缕嗅如能若蝶来
　　京贾疏包亦尽空余红印一梢梅
　　午坐焚香枉连岁香烟妙赏始今朝龙挐云雾终伤猛
　　蜃起楼台不暇飘直上亭亭　伫立斜飞冉冉忽逍遥
　　细思绝景双难比除是钱塘八月潮
　　霜沉檽竹更无他底事游魂演百魔函谷迎关　紫气
　　雪山灌顶散青螺孤萤一点停灰冷古树千藤写影拖
　　春梦婆今何处去凭谁举此似东坡
　　薝匐花香形不似菖蒲花似不如香揣摩蔚宗鼻何暇
　　应接王郎眼倍忙沧海雾蒸神仗暖峨眉雪挂佛灯凉
　　并侬三物如堪促促付孙娘刺绣床
　　说与焚香知不知最怜描画是烟时阳成罐口飞逃汞
　　太古空中刷袅丝想见当初劳造化亦如此物辨恢奇
　　道人不解供呼吸间香须臾变换嬉
　　西窗影歇观虽寂左柫笼穿息不遮懒学吴儿　银杏
　　且随道士袖青蛇扫空烟火香严鼻琢尽玲珑海象牙
　　莫讶因风忽浓淡高空刻刻改云霞
　　　　　香球　　　　　　　　　　　前　人
　　香球不减橘团圆橘气香球总可怜虮虱窠窠逃热瘴
　　烟云夜夜辊寒毡兰消蕙歇东方白炷插针牢北斗旋
　　一粒马牙联我辈万金龙脑付婵娟
　　　　　诗句
　　百和裛衣香　金泥苏合香　红罗复斗帐四角垂香
　　囊古诗卢家兰室桂为梁中有郁金苏合香梁武帝合欢襦
　　熏百和香陈后主彩墀散兰麝风起自生香鲍照灯影照无
　　寐清心闻妙香　朝罢香烟携满袖　衣冠身惹御炉
　　香杜燕寝凝清香韦袅袅沉水烟　披书古芸馥　守
　　帐然香着　沉香火暖茱萸烟义山豹尾香烟灭陆厥重熏
　　异国香李廊多烧荀令香张正见烟斜雾横焚椒兰　然香
　　气散不飞烟陆踰罗衣亦罢熏胡增沉水熏衣白壁堂胡宿丙
　　舍无人遗炉香温庭筠夜烧沉水香　香烟横碧缕东坡蛛
　　丝凝篆香山谷焚香破今夕　燕坐独焚香商齐焚香澄神
　　虑韦群仙舞即香　向来一瓣香敬为曾南丰后山博山
　　炉中百和香郁金苏合及都梁吴筠金炉绝沉燎　熏炉
　　鸡舌香　博山尚尚吐香雾古龙炉传日香　炉烟添
　　柳重　金炉兰麝香沉佺期炉香暗徘徊　金炉细炷通
　　　睡鸭香炉换夕熏　荀令香炉可待熏义山博山吐香
　　五云散韦蓬莱宫绕玉炉香陈陶喷香瑞兽金三尺罗隐绣
　　屏银香蓊朦温浥浥炉香初泛夜韦日烘荀令炷炉
　　香山谷午梦不知缘底事篆烟烧尽一盘香屏山微风不动
　　金猊香放
　　　　　冷香拈句
　　苏老泉一日家集举香冷二字一联为令首唱云水向
　　石边流出冷风从花里过来香东坡云拂石坐来衣带
　　冷踏花归去马蹄香颍滨云钦　　　　　冷梅花弹
　　遍指头香小妹云叫月杜鹃喉舌冷宿花蝴蝶梦魂香
　　　谢庭咏雪于此两见之
　　　　　木犀鹧鸪天　　　　　　　　　　元裕之
　　桂子纷翻浥露黄桂花高静爱年芳蔷薇水润宫衣软
　　婆律膏清月殿凉　云岫句海仙方情缘心事两难忘
　　襄莲枉误秋风客可是无尘袖里香
　　　　　龙涎香天香　　　　　　　　　王沂孙
　　孙峤盘烟层涛蜕月骊宫夜采铅水讯远槎风梦深薇
　　露化作断魂心字红瓷候火还乍识冰环玉指一缕萦
　　帘翠影依稀海风云气　几回娇半醉翁青灯夜寒花
　　碎更好故溪风飞雪小窗深闭荀令如今顿老总忘却
　　尊前旧风味慢惜余熏空篝素
　　　　　软香庆清朝谩　　　　　　　　　詹大游
　　熊讷斋赋且曰赋者不少愿扫陈言
　　红雨争飞香尘生润将春都揉成泥分明惠风微露花
　　气迟迟无奈汗酥浥透温柔香里湿云痴偏厮称霓裳
　　霞佩玉骨冰肌难品处难咏处蓦然地不在着意闻时
　　　款款生绡扇底嫩凉动　些儿似醉浑无气力海棠
　　一色睡胭脂甚奇绝言般风韵韩寿争知
　　　　　词句
　　玉帐鸳鸯喷兰麝太白沉檀烟起盘红雾徐昌国寂莫绣屏
　　春一缕韦衣惹御炉香薛昭蕴博山香炷融　炉香烟冷
　　自亭亭李中主香草续歹炉谢希深炉香静逐游丝转　四
　　和袅金　　尽日沉香水一缕　玉盘香转看徘徊
　　金鸭香凝袖谢无逸衣润费炉烟周美成朱射掌中香　长
　　日篆烟消　香满云窗月户炉熏熟水　看　绣被熏
　　香透
　　　香乘卷二十七
　　钦定四库全书
　　香乘卷二十八
　　明　周嘉冑　撰
　　　　香文汇
　　　　　天香传　　　　　　　　　　丁谓
　　香之为用从上古矣所以奉神明可以达蠲洁三代禋
　　享首惟馨之荐而沉水熏陆无闻焉百家传记萃众芳
　　之美而萧芗郁鬯不尊焉礼云至敬不享味贵气臭也
　　是知其用至重采制粗略其名实繁而品类丛脞矣观
　　乎上古帝王之书释道经典之说则记录绵远赞颂严
　　重色目至众法度殊绝西方圣人曰大小世界上下内
　　外种种诸香又曰千万种和香若香若丸若末若涂以
　　香花香果香树天合和之香又曰天上诸天之香又佛
　　土国名众香其香比于十方人天之香最为第一道书
　　曰上圣焚百宝香天真皇人焚千和香黄帝以沉榆蓂
　　荚为香又曰真仙所焚之香皆闻百里有积烟成云积
　　云成雨然则与人间共所贵者沉香熏陆也故经云沉
　　香坚株又曰沉水香坚降真之夕傍尊位而捧炉香者烟高
　　丈余其色正红得非天上诸天之香耶三皇宝齐香珠
　　法其法杂而末之色色至细然后丛聚杵之三万缄以
　　银器载蒸载和豆分而丸之珠贯而曝之旦日此香焚
　　之上彻诸天盖以沉香为宗熏陆副之也是知古圣钦
　　崇之至厚所以备物实妙之无极谓变世寅奉香火之
　　荐鲜有废者然萧茅之类随其所备不足观也祥符初
　　奉诏充天书状持使道场科蘸无虚日永昼达夕宝香
　　不绝乘舆肃谒则五上为礼真宗每至玉皇真圣圣祖位前皆五上香馥烈
　　之异非世所闻大约以沉香乳香为本龙脑和剂之此
　　法实禀之圣祖中禁少知者况外司耶八年掌国计而
　　镇旄钺四领枢轴俸给颁　随日而隆故苾芬之羞特
　　与昔异袭庆奉祀日赐供内乳香一百二十觔入　副都知张
　　继能为使在宫观密赐新香动以百数沉乳降真黄香由是私门之
　　内沉乳足用有唐杂记言明皇时异人云蘸席中每爇
　　乳香灵祇皆去人至于今传之夏宗时新禀圣训沉乳
　　二香所以奉高天上圣百灵不敢当也无他言上圣即
　　政之六月授诏罢相分务西雒寻迁海南忧患之中一
　　无尘虑越惟永昼晴天长霄垂象炉香之趣益增其勤
　　素闻海南出香至多始命市之于闾里间十无一有假
　　板官裴鸮者唐宰相晋公中令之裔孙也土地所宜悉
　　究本末且曰琼管之地黎母山奠之四部境域皆枕山
　　麓香多出此山甲于天下然取之有时售之有主益黎
　　人皆力耕治业不以采香专利闽越海贾惟以余杭船
　　即香市每岁冬季黎峒待此船至方入山寻采州入役
　　而贾贩尽归船商故非时不有也香之类有四曰沉曰
　　　曰生结曰黄熟其为状也十有二沉香得其八焉曰
　　乌文格土人以木之格其沉香如乌文木之色而泽更
　　取其坚格是美之至也曰黄蜡其表如蜡少刮削之黳
　　紫相半乌文格之次也牛目与角及蹄曰雉头洎髀若
　　骨此沉香之状土人则曰牛目牛角鸡头鸡腿鸡骨曰
　　昆仑梅格　香也此梅树也黄黑相半而稍坚土人以
　　此比　香也曰虫镂凡曰虫镂其香尤佳益香兼黄熟
　　虫蛀及攻腐朽尽去菁英独存香也曰伞竹格黄熟香
　　也如竹色黄白而带黑有似　也曰茅叶有似茅叶至
　　经有入水而沉者得沉香之余气也然之至佳土人以
　　其非坚实抑之为黄熟也曰鹧鸪斑色驳杂如鹧鸪羽
　　也生结香者　香未成沉者有之黄熟未成　者有之
　　凡四名十二状皆出一本树体如白杨叶如冬青而小
　　肤表也标末也质轻而散理疏以粗曰黄熟黄熟之中
　　黑色坚劲者曰　香　香之名相传甚远即未知其旨
　　惟沉水为状也骨肉颖脱芒角锐利无大小无厚薄掌
　　握之有金玉之重切磋之有犀角之劲纵分断琐碎而
　　气　滋益用之与臬块者等鸮云香不欲大围尺以上
　　虑有水病若觔以上者中含两孔以下浮水即不沉矣
　　又曰或有附于柏　隐于曲枝蛰藏深根或抱真木本
　　或捉然结实混然成形嵌如穴谷屹若归云如矫首龙
　　如峨冠凤如麟植趾如鸿餟翮如曲肱如骈指但文彩
　　致密光彩射人斤斧之迹一无所及置器以验如石投
　　水此宝香也千百一而已矣夫如是自非一气粹和之
　　凝结百神祥异之含育则何以群木之中独禀灵气首
　　出庶物得奉高天也占城所产　沉至多彼方贸迁或
　　入方禺或入大食贵重沉　香与黄金同价乡耆云比
　　岁有大食番舶为飓所逆寓此属邑首领以富有自大
　　肆筵设席极其夸诧州人私相顾曰以赀较胜诚不敌
　　矣然视其炉烟蓊郁不举干而轻瘠而焦非妙也遂以
　　海北岸者即席而焚之其烟杳杳若引东溟浓腴湒湒
　　如练凝淹芳馨之气特久益佳大舶之徒由是披靡生
　　结香者取不候其成非自然者也生结沉香与　香等
　　生结　香品与黄熟等生结黄熟品之下也色泽浮虚
　　而肌质散缓然之辛烈少和气久则溃败速用之即佳
　　若沉　成香则永无朽腐矣雷化高窦亦中国出香之
　　地比海南者优劣不侔甚矣既所禀不同而售者多故
　　取者速也是黄熟不待其成　　不待其成沉益取利
　　者戕贼之也非如琼管皆深峒黎人非时不妄翦伐故
　　树无夭折之患得必皆异香曰熟香曰脱落香皆是自
　　然成者余杭市香之家有万觔黄熟者得真　百觔则
　　为稀矣百觔真　得上等沉香数十觔亦为鸡矣熏陆
　　乳香长大而明莹者出大食国彼国香树连山野路如
　　桃胶松脂委于石地聚而敛之若京坻香山多石而少
　　雨载询番舶则云昨过乳香山彼人云此山下雨已三
　　十年矣香中带石末者非滥伪也地无土也然则此树
　　若生于涂泥则无香不得为香矣天地植物其有自乎
　　赞曰百昌之首备物之先于以相禋于以告虔熟歆至
　　荐熟享芳焰上圣之圣高天之天
　　　　　和香序　　　　　　　　　　范蔚宗
　　麝本多忌过分即害沉实易和过斤无伤零藿燥虚薝
　　糖黏湿甘松苏合安息郁金捺多和罗之属并被于外
　　国无取于中土又枣膏昏蒙甲　浅俗非惟无助于馨
　　烈乃当弥增于尤疾也
　　　此序所言悉以比士类麝本多忌比庾景之枣膏昏
　　　蒙比羊玄保甲　浅俗比徐湛之甘松苏合比惠休
　　　道人沉实易和益自比也
　　　　　香说
　　秦汉以前二广未通中国中国无今沉脑等香也宗庙
　　　萧茅献尚郁食品贵椒至荀卿氏方言椒兰汉虽已
　　得南粤其尚臭之极者椒房郎官以鸡舌奏事而已较
　　之沉脑其等级之高下甚不类也惟西京杂记载长安
　　巧工丁缓作被中香炉颇疑已有今香然刘向铭博山
　　香炉亦止曰中有兰绮朱火青烟玉台新咏集亦云朱
　　火然其中青烟扬其间好香难久居空令蕙草残二文
　　所赋皆焚兰蕙而非沉脑是汉虽通南粤亦未有南粤
　　香也汉武内传载西王母降爇婴香等品多名异然疑
　　后人为之汉武奉仙穷极宫室帷帐器用之属汉史备
　　记不遗若曾制古来未有之香安得不记
　　　　　博山炉铭　　　　　　　　　刘　向
　　嘉此王气崭岩若山上贯太华承以铜盘中有兰绮朱
　　火青烟
　　　　　香炉铭　　　　　　　　　　梁元帝
　　苏合气氲飞烟若云时浓更薄乍聚还分火微难烬风
　　长易闻孰云道力慈悲所熏
　　　　　郁金香颂　　　　　　　　　古九嫔
　　伊此奇香名曰郁金越此殊域厥弥来寻芬芳酷烈悦
　　目欣心明德惟馨淑人是钦窈窕淑媛服之褵襟永垂
　　名实旷世弗沉
　　　　　藿香颂　　　　　　　　　　江　淹
　　桂以过烈麝似太芬摧沮夭寿夭抑人文讵如藿香微
　　馥微熏摄灵百仞养气青云
　　　　　瑞香宝峰颂非序　　　　　　张　建
　　臣建谨按史记龟策传曰有神龟在江南嘉林中林中
　　者兽无狼虎鸟无鸱鸮草无螫毒野火不及斧斤不至
　　是谓嘉林龟在其中常巢于芳莲之上胸书文曰甲子
　　重光得我为帝王观是书文岂不伟哉臣少时在书室
　　中雅好焚香有海上道人白臣言曰子之沉香所出乎
　　请为子言益江南有嘉林嘉林者美木也木美则坚实
　　坚实则善沉或秋水泛溢美木漂流沉于海底蛟龙蟠
　　伏于上故木之香清烈而恋水涛濑淙激于下故木形
　　嵌空而类山近得小山于海贾　岩可爱名之瑞沉宝
　　峰一敢藏诸私室谨斋庄洁诚跪进玉陛以为天寿圣
　　节瑞物之献臣建谨拜手稽首而为之颂曰
　　大江之南粤有嘉林嘉林之木入水而沉蛟龙沉之香
　　列自清涛濑漱之峰岫乃成海神愕视不敢閟藏因朝
　　而出瑞我明昌明昌至治如沉馨香明昌睿算如山久
　　长臣老且耄圣恩曷报歌此颂诗以配天保
　　　　　迷失香赋　　　　　　　　　魏文帝
　　播西都之丽草兮应青春之凝晖流翠叶于纤柯兮结
　　微根于丹墀方暮秋之幽兰兮丽昆仑之英芝信繁华
　　之速游兮弗见凋于严霜既经时而收采兮配幽兰以
　　增芳去枝叶而寺御兮入销谷之雾裳附玉体以行止
　　兮顺微风而舒光
　　　　　郁金香赋　　　　　　　　　传　云
　　叶蒌蒌以翠青英蕴蕴以金黄树庵蔼以成阴气芬馥
　　以含芳凌苏合之殊珍岂艾纳之足方荣播帝寓香耀
　　紫宫吐芳扬烈万里望风
　　　　　芸香赋　　　　　　　　　　傅　盛
　　携脆枝以逍遥兮览伟草之敷英慕君子之弘覆兮超
　　托躯于朱庭俯饮泽于月环兮仰吸润乎太清繁兹绿
　　叶茂此翠茎叶　　以　　兮枝媚妍以回萦象春松
　　之含曜兮郁蓊蔚以葱菁
　　　　　鸡舌香赋并序　　　　　　　　颜博文
　　沈括以丁香为鸡舌而医者疑之古人用鸡舌取其芬
　　芳便于奏事世俗蔽于所习以丁香之状于鸡舌大不
　　类也乃慨然有感为赋以解之云
　　嘉物之产潜窜山谷其根盘行龙阴蛇伏期微生之可
　　保处幽翳而自足方吐英而布叶似千世而无欲醮醮娇
　　黄绰绰疏绿偶咀嚼而味以奇功而见祸攘肌被逼粉
　　骨遭辱虽功利之及人恨此身之莫赎惟彼鸡舌味和
　　而长气烈而扬可与君子同升庙堂发胸臆之藻绘粲
　　齿牙之冰霜一语不忌泽及四方朔日月而止征与鸳
　　鸯而同翔惟其施之得宜岂凡物之可当世以疑似犹
　　有可议虽二名之靡同眇不失其为贵彼凤颈而龙准
　　谓蜂目而乌喙况称谓之不爽稽形质而实类者也殊
　　不知天下之物窃名者多矣鸡肠乌喙牛舌马齿川有
　　羊脐山有鸢尾龙胆虎掌猪膏鼠耳鵖脚羊眼鹿角豹
　　足　颅狼跌狗脊马目燕颔之黍虎皮之稻莼贵雉尾
　　药尚鸡爪葡萄取象于马乳波律胶称于龙脑荀鸡胵
　　以为珍瓠牛角而贵早亦有鸭脚之葵狸头之瓜鱼甲
　　之松鹤翎之花以鸡头龙眼而充果以雀舌鹰爪而名
　　茶彼争工而擅价咸好大而喜夸其间名实相叛是非
　　迭居得其实者如圣贤之在高位无其实者如名器之
　　假盗躯嗟所遇之不同亦自贤而自愚彼方逐臭于海
　　上岂芬芳之是嫉嫫姆饰貌而荐食西子掩面而守阁
　　饵酰酱而委醍醐佩碔砆而捐琼琚舍文茵而卧籧篨
　　习薤露而废笙竽剑作锥而补履骥垂头而驾车蹇不
　　过而被跨将栖栖而为图是香也市井所缓廊庙所急
　　岂比马蹄之近俗燕尾之就湿听杰雨之淋淫若苍天
　　为兹而雪泣若将有人依龟甲之屏炷鹊尾之炉研以
　　凤咮笔以鼠须作蜂腰鹤膝之语为鹄头虫脚之书为
　　兹香而解嘲明气类之不殊愿或用于贤相蔼芳烈于
　　天衢
　　　　　铜博山香炉赋　　　　　　昭明太子
　　方夏鼎之　异类山经之俶诡制一器而备众质谅兹
　　物之为侈于时青女司寒红光翳景吐圆舒于东岳匿
　　丹曦于西岭蕙帷已低兰膏未屏　松柏之火焚兰麝
　　之芳荧荧内曜芬芬外扬似卿云之呈色若景星之舒
　　光齐姬合欢而流盼燕女巧笑而蛾扬超公闻之见锡
　　越文若之留香信名真而器美永服玩于华堂
　　　　　博山香炉赋　　　　　　　傅　縡
　　器象南山香传西国丁缓巧铸兼资匠刻麝火埋朱兰
　　烟毁黑结构危峰横罗杂树寒夜含暖清霄吐雾制作
　　巧妙独称珍俶景澄明而袅篆气氤氲长若春随风本
　　胜千酿酒散馥还如一硕人
　　　　　沉香山子赋子由生日作　　　　　苏　轼
　　古者以芸为香以兰为芬以郁鬯为裸以脂萧为焚以
　　椒为涂以蕙为熏杜蘅带屈菖蒲荐文麝多忌而本膻
　　苏合若香而实荤嗟吾知之几何为方入之所分方根
　　尘之起灭常颠倒真夫君每求似于髣　或鼻劳而妄
　　闻独沉水为近正可以配薝卜而并云矧儋崖之异产
　　实超然而不群既金坚而玉润亦鹤骨而龙筋惟膏液
　　而内足故把握而兼斤顾占城之枯朽宜　釜而燎蚊
　　宛彼小山　然可忻如太华之倚天象小姑之插云往
　　寿子之生朝以写我之老懃子方面壁以终日岂亦归
　　田而自耘幸置此于几席养幽芳于帨　无一往之发
　　烈有无穷之氤氲益非独以饮东坡之寿亦所以食黎
　　人之芹
　　　　　香丸志
　　贞观时有书生幼时贫贱每为人侮害虽极悲愤而无
　　由泄其忿一日闲步经观音里有一妇人姿甚美与生
　　眷顾侍儿负一荤囊至曰主母所命也启视则人头数
　　颗颜色未变乃向侮害生者也生惊欲避去侍儿曰郎
　　君请无惊必不相累主母亦素仇诸恶少年欲假手于
　　郎君生愧谢弗能妇人命侍儿进一香丸曰不劳君举
　　腕君第扫净室夜坐焚此香于炉香烟所至君急随之
　　即得志矣有所获须将纳于革囊归勿畏也生如旨焚
　　香随烟而往初不觉有墙壁碍行处皆有光亦不类暗
　　夜每至一处烟袅袅绕恶少年颈三绕而头自落或独
　　宿一室或妻子共床寝或初就枕侍儿执巾若尘尾如
　　意围绕未敢退悉不觉不知生悉以头纳革囊中若梦
　　中所为殊无畏意于是烟复袅袅而旋生复随之而返
　　到家未三鼓也烟甫收火已寒矣探之其香变成金色
　　圆若弹倏然飞去铿铿有声生恐妇复须此物正惶急
　　间侍儿不由门户忽尔在前生告曰香丸飞去侍儿曰
　　得之久矣主母传语郎君此畏关也此关一破无不可
　　为姑了天下事共作神仙也后生与妇俱徒去不知所
　　之
　　　　　上香偈道书
　　谨焚道香德香无为香无为清洁自然香妙洞真香灵
　　宝惠香朝三界香香满琼楼玉境遍诸天法界以此真
　　香腾空上奏　焚香有偈返生宝木沉水奇材瑞气氤
　　氲祥云缭绕上通金阙下入幽冥
　　　　　修香陆放翁义方训
　　空庭一炷上达神明家庙一炷曾英祖灵且谢且祈特
　　此而已此而不为吁嗟已矣
　　　附诸谱序
　　　河南陈氏曾合四谱为书后二编为陈序者并为余
　　　蓦建勋序汇此以存异代同心之
　　　　　叶氏香录序
　　古者无香燔柴　萧尚气臭而已故香之字虽载于经
　　而非今之所谓香也至汉以来外域入贡香之名始见
　　于百家传记而南蕃之香独后出焉世亦罕知不能尽
　　之余于泉州职事实兼舶司因蕃商之至询究本末录
　　之以广异闻亦君子耻一物不知之意
　　绍兴二十一年左朝请大夫知泉州军州事叶廷珪序
　　　　　颜氏香史序
　　焚香之法不见于三代汉唐衣冠之儒稍稍用之然返
　　魂飞气出于道家旃檀伽罗盛于缁庐名之奇者则有
　　燕尾鸡舌龙涎凤脑品之异者则有红蓝赤檀白茅青
　　桂其贵重则有水沉雄麝其幽远则有石叶木蜜百濯
　　之珍罽宾月支之贵泛泛如喷珠雾不可胜计然多出
　　于尚怪之士未可皆信其有无彼欲刳凡剔俗其合和
　　窨造自有佳处惟深得三昧者乃尽其妙因采古今熏
　　修之法厘为六篇以其叙香之行事故曰香史不徒为
　　熏洁也五脏惟脾喜香以养鼻通神观而去尤疾焉然
　　黄冠缁衣之师久习灵坛之供锦鞴纨　之子少耽洞
　　房之乐观是书也不为无补云龛居士序
　　　　　洪氏香谱序
　　书称至治馨香明德惟馨反是则曰腥闻在上传以芝
　　兰之室鲍鱼之肆为善恶之辨离骚以兰蕙杜蘅为君
　　子粪壤萧艾为小人君子澡雪其身心熏祓以道义有
　　无穷之闻余之谱香亦是意云
　　　　　陈氏香谱序
　　香者五臭之一而人服媚之至于为香作谱非世官博
　　物尝阅舶浮海者不能悉也河南陈氏香谱自子中至
　　浩卿再世乃获博采洪颜沉叶诸谱具在此编集其大
　　成矣诗书言香不过黍稷萧脂故香之为字从黍作甘
　　古者自黍稷之外可　者萧可佩者兰可鬯者郁名为
　　香草者无几此时谱可无作楚辞所录名物渐多犹未
　　取于遐裔也汉唐以来言香者必南海之产故不可无
　　谱浩卿过彭蠡以其谱视钓者熊朋来俾为序钓者惊
　　曰岂其乏使而及我子再世成谱亦不易宜遴序者岂
　　无蓬莱玉署怀香握兰之仙儒又岂无乔木故家芝芳
　　兰馥之世卿岂无岛服夷言夸者诧宝之舶官又岂无
　　神州赤县进香受爵之少府岂无宝梵琳房闲思道韵
　　之高人又岂无瑶英玉蕊罗襦芗泽之女士凡知香者
　　皆使序之若仆也灰钉之望既穷熏习久梦久断空有
　　庐山一峰以为炉峰顶片雪以为香子并收入谱矣每
　　忆刘季和香癖过炉熏身其主簿张坦以为俗坦可谓
　　直谅之友李和能笑领其言亦庶几善补过者有士如
　　此如荀令君至人家坐席三日香如梅学士每晨以袖
　　覆炉掫袖以出坐定放香是富贵自好者所为未闻圣
　　贤为此惜其不遇张坦也按礼经容臭者童孺所佩茞
　　兰者妇佩所采大丈夫则自有流芳百世者在故魏武
　　犹能禁家内不得熏香谢玄佩香囊则安石恶之然琴
　　窗书室不得此谱则无以治炉熏至于自熏知见抑存
　　乎其人遂长揖谢客鼓棹去客追录为香谱序至治壬
　　戍兰秋彭蠡钓徒熊朋来序
　　　　　又
　　韦应物扫地焚香燕寝为之凝清黄鲁直隐几炷香灵
　　台为之空湛从来韵人胜士炉霏昼牧道心纯净法应
　　如是汴陈浩卿于清江出其先君子中斋公所辑香谱
　　如铢熏初襚缥缈愿香悟韦郎于白傅之香山识涪翁
　　于黄仙之叱石是谱之香远矣浩卿卓然肯构能使书
　　香不断经传之雅馥芳韶骚选之觅馡初曙方遗家谱
　　可也袖中后山瓣香亦当询龙象法筵拈起超方回向
　　至治壬戍夏五长少梅花溪道人李琳书
　　　辛已岁诸公助刻此书工过半矣时余存友海上归
　　　则梓人尽毙于疫板寄他所复遘祝融成毁数奇可
　　　胜太息癸未秋欲营数椽苦资不给甫用桔据偶展
　　　鹤林玉露得徐渊子诗云俸余拟办买山钱复买端
　　　州古研砖依旧被渠驱使在买山之事定何年颇嘉
　　　渊子之雅尚乃决意移赀剞剽因叹时贤著述朝成
　　　暮梓木与稿随余兹蓦历壮逾衰岁月载更梨枣重
　　　灾何艰易殊人太甚耶友人慰之曰事物之不齐天
　　　定有以齐之者脱稿日用书颠末云尔是岁八月之望
　　　香乘卷二十八
　　
　　
