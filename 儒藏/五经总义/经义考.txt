御制题经义考　朱彝尊
　　秦燔弗絶殆如绳未丧斯文圣语曾疑信虽滋后人议述传终赖汉儒承天经地纬道由托一贯六同教以兴藜阁炎刘校诚韪竹垞昭代撰堪称存亡若彼均详注[彝尊号竹垞秀水人康熈己未以博学鸿词授检讨入直内廷博闻淹贯是书通考厯代诸儒说经书目每书先列撰人姓氏书名卷数次列题注曰存曰阙曰佚曰未见次列原书序跋诸儒论断及其人爵里彝尊考正按语载于末而附以逸经毖纬拟经诸目凡三百卷自汉迄今说经诸书存亡可考文献足征编辑之勤考据之审网罗之富实有禆于经学惟所注阙佚未见者今四库所録往往其书尚存盖册府储藏外间难觏不足为彝尊病至卷首冠以我朝世祖御注孝经圣祖日讲解义自属体制应尔若臣工著述则当按时代先后彝尊于编次时亦未及详订即如本朝成徳所著之大易集义粹言合订列于前而朱子元亨利贞说列于后殊为参错苐已刋布成书难以改刻惟令于四库全书提要内声明以正体例至其义在尊经不惟汲古之助并将昭示来兹矣]文献于兹率可征逺绍旁搜今古会焚膏继晷岁年増考因晰理求其是义在尊经靡不胜枕葄宁惟资汲鉴阐崇将以示孙曽
　　经义考提要
　　经义考三百卷，国朝朱彝尊撰。彝尊字锡鬯，号竹垞，秀水人。康熙己未荐举博学鸿词召试，授检讨，入直内廷。彝尊文章淹雅，初在布衣中，已与王士祯声价相齐。博识多闻，学有根柢，复与顾炎武阎若璩颉颃上下。凡所撰述，具有本原。是编统考歴朝经义之目，初名经义存亡考，惟列存亡二例。后分例曰存曰阙曰佚曰未见，因改今名。凡御注勅撰诸书一卷，易七十卷，书二十六卷，诗二十二卷，周礼十卷，仪礼八卷，礼记二十五卷，通礼四卷，乐一卷，春秋四十三卷，论语十一卷，孝经九卷，孟子六卷，尔雅二卷，羣经十三卷，四书八卷，逸经三卷，毖纬五卷，拟经十三卷，承师五卷，宣讲立学共一卷，刋石五卷，书壁镂版着録各一卷，通说四卷，家学自述各一卷。其宣讲立学家学自述三卷，皆有録无书，葢撰辑未竟也。每一书前列撰人姓氏书名卷数，其卷数有异同者，次列某书作几卷，次列存佚阙未见字，次列原书序跋、诸儒论说，及其人之爵里。彝尊有所考正者，即附列案语于末。虽序跋诸篇与本书无所发明者，连篇备録，未免少冗，而源委详明，足称博赡。至所注佚阙未见者，今以四库所録校之，往往其书具存，彝尊所言不尽可据。然册府储藏之秘，非人间所得尽窥，又恭逢我皇上稽古右文，搜罗遗逸，嫏嬛异笈、宛委珍函莫不乗时毕集，图书之富旷古所无。儒生株守残编，目营掌録，穷一生之力，不能测学之津涯，其势然也。至其编次，首以御注御纂诸经冠于卷首，其义允矣。乃一经之中多析门类，又未显为标识，致使朱子所撰元亨利贞说，转列于本朝成徳所辑大易集义粹言合订之后，一展卷而时代先后多有舛错。但久经刋板，几于家有，其书故不复移正而纠之如右云
　　
　　经义考卷一翰林院检讨朱彝尊撰
　　御注
　　御注孝经一卷顺治十三年二月十五日
　　世祖章皇帝御制序曰朕惟孝者首百行而为五伦之本天地所以成化圣人所以立教通之乎万世而无斁放之于四海而皆凖至矣哉诚无以加矣然其广大虽包乎无外而其渊源实本于因心遡厥初生咸知孺慕虽在颛蒙即备天良故位无尊卑人无贤愚皆可以与知而与能是知孝者乃生人之庸徳无甚玄竒抑固有之秉彝非由外铄诚贵乎笃行而非语言之间所得而尽也虽然降衷之理固根于凡民之心而觉世之功必頼夫圣人之训苟非著书立说以廸天性自然之善抒人子难己之情使天下之人晓然于日用之恒行即为大经大法之所存而敦行不怠以全其本始夫亦孰由知孝之要尽孝之详以无忝所生也哉此孔子孝经之书所由作也朕万几之暇时加三复自开宗明义迄于终篇见其言近而旨逺理约而该博本之立身以行道推之移风而易俗爱敬所著公卿士庶皆得循分以承欢感应所通东西南北罔不渐被而思服诚万世不刋之懿矩百圣不易之格言自天子以至于庻人不可一日阙者夫子所谓吾志在春秋行在孝经良有以也自汉以来去圣日逺诠释滋多厥旨寖晦孔安国尚古文郑玄主今文互有异同各矜识解魏晋而降诸儒羣兴析疑阐奥代不乏人源流攸分不无繁芜迨及开元更立注疏亦既萃一代之菁英垂表章于奕世矣而详畧或殊讵云至当宋之邢昺元之吴澄辈标新领异间有发挥然揆之美善或未尽焉至于明季著述纷纭或拾前贤之绪余文其謭陋或摘古人之纰缪肆彼讥弹不知天怀既薄问学复疎因心之理未明空文之多奚补其于作经之意均未当耳夫亲恩罔极高厚难酬徳至圣人犹虞未尽同为人子孰不佩至教而兴永锡之感乎然则训诂未确渐摩弗力欲其相观而善厥路无由朕为此虑爰集古今之注更互考订其得中而窽綮者采辑之其妄逞而臆说者删除之譬诸沙砾既披美镠始出稂莠尽剪嘉禾乃登至若浏览之余时获一是或足以补未发之藴者輙为增入聊备参观总以孝之道甚大而平故不必旁求隐怪用益高深夸示繁缛徒滋复赘惟以布帛菽粟之言昭广大中正之理虽未知于作者之旨能尽脗合可无枘凿与否然而前代诸儒之书瑕瑜难掩与夫近代羣言之失淆乱不稽者于兹正之庶几发蒙启锢四方亿兆咸知效法而允廸共底于大顺之休焉夫如是将见至徳要道由此而广和睦无怨由此而成矣
　　 臣谨按尚书孝经均有古今文鲁国三老所献刘向所录卫宏所校此古文孝经也卫文侯所受颜芝所藏唐石台所勒此今文孝经也
　　御注孝经因石台本注经
　　世祖章皇帝亲自删定文简而义该顺治中镂板印行而民间流传甚少臣同里礼部尚书杜臻购得寳藏臣谨录之以弁经义考之首
　　勑撰
　　日讲四书解义二十六卷康熙十六年十二月八日
　　皇帝御制序曰朕惟天生圣贤作君作师万世道綂之传即万世治綂之所系也自尧舜禹汤文武之后而有孔子曾子子思孟子自易书诗礼春秋而外而有论语大学中庸孟子之书如日月之光昭于天岳渎之流峙于地猗欤盛哉葢有四子而后二帝三王之道传有四子之书而后五经之道备四子之书得五经之精意而为言者也孔子以生民未有之圣与列国君大夫及门弟子论政与学天徳王道之全修己治人之要具在论语一书学庸皆孔子之传而曾子子思独得其宗明新止善家国天下之所以齐治平也性教中和天地万物之所以位育九经逹道之所以行也至于孟子继往圣而开来学辟邪说以正人心性善仁义之旨着明于天下此圣贤训辞诏后皆为万世生民而作也道綂在是治綂亦在是矣歴代贤哲之君创业守成莫不尊崇表章讲明斯道朕绍祖宗丕基孳孳求治留心问学命儒臣撰为讲义务使阐发义理裨益政治同诸经史进讲经歴寒暑罔敢间辍兹已告竣思与海内臣民共臻至治特用校刋用垂永久爰制序言弁之简首每念厚风俗必先正人心正人心必先明学术诚因此编之大义究先圣之微言则以此为化民成俗之方用期夫一道同风之治庻几进于唐虞三代文明之盛也夫
　　臣谨按四书解义总裁官二人经筵日讲官起居注翰林院掌院学士兼礼部侍郎加一级教习庶吉士资政大夫喇沙里经筵日讲官起居注翰林院掌院学士兼礼部侍郎教习庶吉士通议大夫陈廷敬分撰官十一人日讲官起居注詹事府詹事兼翰林院侍读学士沈荃日讲官起居注翰林院侍读学士加三级通议大夫色冷日讲官起居注翰林院侍读学士叶方蔼日讲官起居注翰林院侍读学士加二级蒋弘道经筵日讲官起居注翰林院侍讲学士加一级奉政大夫库勒纳日讲官起居注翰林院侍讲学士食正四品俸张英日讲官起居注右春坊右庶子兼翰林院侍讲张玉书日讲官起居注翰林院侍读加一级奉政大夫牛钮日讲官起居注翰林院侍讲承徳郎韩菼日讲官起居注右春坊右中允兼翰林院编修董讷儒林郎日讲官起居注左春坊左赞善兼翰林院检讨王鸿绪
　　日讲书经解义十三卷康熙十九年四月十二日
　　皇帝御制序曰天生民而立之君非特予以崇髙富贵之具而已固将副教养之责使四海九州岛无一夫不获其所也是故古之帝王奉若天道建都树屏以立其纲设官置吏以张其纪经天纬地以尽其才亲亲尊尊以弘其业黎民阻饥而为之教稼五品不逊而为之明伦为礼乐以导其中和为兵刑以息其争讼事未然而预为之备患已至而急为之驱葢治天下之法见于虞夏商周之书其详且密如此宜其克享天心而致时雍太和之效也所以然者葢有心法以为治法之本焉所谓敬也诚也中也敬则神明有主而物欲不能揺诚则孚信在中而伪巧不能间中则公正无偏而衺说不能移凡书中曰钦明曰寅恭曰祗惧曰廸畏皆敬之属也曰允塞曰至诚曰一徳曰惇信皆诚之属也曰义制事礼制心曰沉濳刚克高明柔克曰寛而有制从容以和皆中之属也性之者为尧舜禹文身之者为汤武高宗困而学之者为太甲成王悖而去之者为太康桀纣呜呼心法之存亡治道之升降分焉天命之去留系焉曷其奈何弗鉴朕万几余暇读四代之书惕若恐惧爰命儒臣取汉宋以来诸家之说荟萃折衷着为讲义一十三卷逐日进讲兹特加锓梓颁示臣民俾知朕仰法前代圣王志勤道逺然夙夜兢兢思体诸身心措诸政治以母负上天立君之意夫岂敢一日忘哉是为序
　　臣谨按书经解义总裁官二人经筵日讲官起居注翰林院掌院学士兼礼部侍郎教习庻吉士库勒纳经筵日讲官起居注翰林院掌院学士兼礼部侍郎教习庻吉士叶方蔼分撰官十三人通议大夫日讲官起居注詹事府詹事格尔古德日讲官起居注詹事府詹事兼翰林侍读学士加一级沈荃日讲官起居注翰林院侍读学士加二级蒋弘道日讲官起居注翰林院侍读学士食正四品俸张英经筵日讲官起居注翰林院侍读学士奉政大夫牛钮日讲官起居注翰林院侍读学士奉政大夫常书日讲官起居注翰林院侍讲学士食正四品俸崔蔚林日讲官起居注翰林院侍讲学士奉政大夫严我斯日讲官起居注翰林院侍讲学士朱马泰日讲官起居注左春坊左庻子兼翰林院侍读张玉书日讲官起居注翰林院侍读阿哈逹日讲官起居注翰林院侍讲董讷日讲官起居注翰林院侍讲王鸿绪
　　日讲易经解义十八卷康熙二十二年十二月十八日
　　皇帝御制序曰朕惟帝王道法载在六经而极天人穷性命开物前民通变尽利则其理莫详于易易之为书合四圣人立象设卦系辞焉而广大悉备自昔庖牺神农黄帝尧舜王天下之道咸取诸此葢诗书之文礼乐之具春秋之行事罔不于易会通焉汉班固有言六艺具五常之道而易为之原讵不信欤朕夙兴夜寐惟日孜孜勤求治理思古帝王立政之要必本经学尝愽综简编玩索精藴至于大易尤极研求特命儒臣叅考诸儒注疏传义撰为解义一十八卷日以进讲反复卦爻之辞深探作易之旨大抵造化工用不外阴阳而配诸人事则有贞邪淑慝之别运数所由盛衰风俗所由治乱君子小人所由进退消长鲜不于竒偶二画屈伸变易之间见之若乃体诸躬行措之事业有观民设教之方有通徳类情之用恐惧修省以治身思患豫防以维世引而伸之触类而长之而治理备矣于是刋刻成书颁示天下朕惟体干四徳以容保兆民且期庻司百职事矢于野涣羣之公成拔茅允升之美则泰交嫓于明良而太和溢于宇宙庻称朕以经学为治法之意也夫
　　臣谨按易经解义总裁官三人经筵日讲官起居注翰林院掌院学士兼礼部侍郎加一级支二品俸教习庻吉士牛钮经筵日讲官起居注翰林院掌院学士兼礼部侍郎教习庻吉士孙在丰日讲官起居注翰林院学士兼礼部侍郎张英分撰官十八人通议大夫经筵日讲官起居注詹事府詹事加一级傅腊塔日讲官起居注詹事府詹事兼翰林院侍读学士加礼部侍郎降一级留任沈荃资政大夫日讲官起居注詹事府少詹事兼翰林院侍讲学士仍加詹事府詹事蒋弘道通议大夫日讲官起居注詹事府少詹事兼翰林院侍讲学士仍加詹事府詹事严我斯经筵日讲官起居注翰林院侍读学士奉政大夫常书日讲官起居注翰林院侍读学士加一级又加一级支四品俸奉政大夫朱马泰日讲官起居注翰林院侍读学士王封濚日讲官起居注翰林院侍讲学士加二级中宪大夫阿山日讲官起居注翰林院侍讲学士加一级朝议大夫邵吴逺日讲官起居注翰林院侍讲学士徐干学日讲官起居注翰林院侍讲学士高士竒日讲官起居注翰林院侍讲加侍读学士加一级董讷日讲官起居注翰林院侍讲翁叔元日讲官起居注左春坊左中允兼翰林院编修秦松龄日讲官起居注右春坊右赞善兼翰林院检讨王顼龄日讲官起居注翰林院修撰儒林郎归允肃日讲官起居注翰林院编修文林郎曹禾日讲官起居注翰林院检讨征仕郎严绳孙
　　孝经衍义一百卷康熈二十九年四月二十四日
　　皇帝御制序曰朕缅维自昔圣王以孝治天下之义而知其推之有本操之有要也夫孝者百行之源万善之极
　　书言奉先思孝诗言孝思维则明乎为天之经地之义人性所同然振古而不易故以之为己则顺而祥以之教人则乐而易从以之化民成俗则徳施溥而不匮帝王奉此以宰世御物躬行为天下先其事始于寝门视膳之节而推之于配帝飨亲觐光扬烈諴万民而光四海皆斯义也孔子教孝之言散见于六籍而綂会于孝经曾子以纯孝亲承斯训其词约其指逺条贯终始综括羣论言孝之义于斯为备自颜芝藏本出于汉初考注笺释代有其人如孔安国郑康成皇侃邢昺辈无虑百余家大约皆训诂章句辨论古今文同异而求其推广义藴逹之于万事万物而皆莫出其范围者则尚未之备也世祖章皇帝弘敷孝治懋昭人纪特命纂修孝经衍义未及成书朕缵承先志诏儒臣搜讨编辑仿宋儒真徳秀大学衍义体例征引经史诸书以旁通其说窃以仲尼称至徳要道以顺天下又曰教之所由生而后详列天子诸侯卿大夫士庻人之五孝此则一经之大旨亦犹大学之言明徳新民格致诚正修齐治平也是故衍至徳之义则仁义礼智信之说备矣衍要道之义则父子君臣夫妇昆弟朋友之论备矣衍教所由生之义则礼乐政刑之属备矣衍五孝而皆以爱敬为本明贵贱之所同也由天子之敬亲推之则郊丘宗庙典礼之义备矣由天子之爱亲推之则仁民育物抚绥爱养之义备矣无非敬也无非爱也即无非孝也递而至于诸侯之不骄不溢卿大夫之法服法言法行士庻人之忠顺事上谨身节用何一非爱敬之义推而极之通于神明贯乎天地夫宁有涯际乎哉书成凡一百卷镂版颁行并制序言冠于简端庻几嘉与海内共遵斯路家修子弟之职人奉亲长之训协气旁流休风四逹以成一代敦厚鸿龎之治斯则朕继述先烈尊经崇本之志也夫
　　臣谨按孝经衍义总裁官二人经筵讲官翰林院学士兼礼部侍郎加礼部尚书管部右侍郎事叶方蔼日讲官起居注翰林院学士兼礼部侍郎张英纂修则日讲官起居注翰林院侍讲韩菼凡例目録一卷经旨总要二卷衍义一百卷康熙二十一年三月进呈所衍之目曰至徳曰要道曰教之所由生曰天子之孝曰诸侯之孝曰卿大夫之孝曰士之孝曰庻人之孝曰大顺之征至徳之目曰仁曰义曰礼曰智曰信要道之目曰父子曰君臣曰兄弟曰夫妇曰朋友师弟子附焉教所由生之目曰礼曰乐曰政曰刑天子之孝一曰爱亲爱亲之义曰早谕教曰均慈爱曰敦友恭曰亲九族曰体臣工曰重守令曰爱百姓曰课农桑藉田附焉曰薄税敛曰备凶荒曰省刑罚曰恤征戍二曰敬亲敬亲之义曰事天地曰法祖宗曰隆郊配曰严宗庙曰重学校飬老附焉曰崇圣学曰教宫闱曰论官材曰优大臣曰设諌官曰正纪纲曰别贤否曰制国用曰厚风俗诸侯之孝曰爱亲敬亲不骄不溢卿大夫之孝曰爱亲敬亲法言徳行士之孝曰爱亲敬亲事君忠事长顺庻人之孝曰爱亲敬亲用天道分地利谨身节用终以大顺之征者因经有以顺天下之文也
　　
　　经义考卷二翰林院检讨朱彝尊撰
　　易一
　　连山 唐志十卷司马膺注 佚
　　周礼太卜掌三易之法一曰连山二曰归藏三曰周易其经卦皆八其别皆六十有四又曰簭人掌三易以辨九簭之名一曰连山二曰归藏三曰周易
　　山海经伏羲氏得河图夏后因之曰连山
　　杜子春曰连山宓羲
　　桓谭曰连山八万言归藏四千三百言夏易烦而殷易简又曰连山藏于兰台
　　淳于俊曰连山似山出内气连天地也
　　姚信曰连山氏神农得河图夏人因之曰连山
　　阮籍曰庖牺氏布演六十四卦之变后世圣人观而因之象而用之禹汤之经皆在而上古之文不存
　　皇甫谧曰炎帝营都于鲁重八卦之数究八八之体为六十四卦又曰夏人因炎帝曰连山连山易其卦以纯艮为首艮为山山上山下是名连山云气出内于山夏以十三月为正人统艮渐正月故以艮为首
　　干寳曰帝出乎震齐乎巽相见乎离致役乎坤说言乎兑战乎干劳乎坎成言乎艮此连山之易也
　　梁元帝曰杜子春云连山伏羲也归藏黄帝也按礼记我欲观殷道得坤干焉今归藏先坤后干则知是殷明矣归藏既系殷制连山理是夏书
　　北史刘炫传时牛弘奏购求天下遗逸之书炫遂伪造书百余卷题为连山易鲁史记等录上送官取赏而去后人有讼之经赦免死坐除名
　　孔颕逹曰连山起于神农又曰周世之卜杂用连山归藏周易连山归藏以不变为占占七八之爻二易并亡不知实然与否
　　贾公彦曰洪范云择建立卜筮人三人占从二人之言盖筮时连山归藏周易三易并用夏殷以不变为占周易以变者为占三人各占一易士丧礼筮宅东面旅占旅众也与其属共占之春秋演孔图云孔子修春秋九月而成卜之得阳豫之卦宋均注云夏殷之卦名故今周易无文是孔子亦用二代之筮也
　　刘敞曰艮其背不获其身人之道也以寅为正穆姜之筮遇艮之入是谓艮之随者此连山之易
　　邵子曰夏以建寅之月为正月谓之人綂易曰连山以艮为首艮者人也
　　方悫曰连山首乎艮其卦具内外而一体其位居东北之两间则向乎人之时焉夏用人正故其书以之黄裳曰阐幽者易之仁也故夏曰连山象其仁而言之也山者静而生养乎物者也有仁之道焉
　　沈括曰卦爻之辞皆九六惟连山归藏以七八占
　　陆佃曰连山始于艮故曰连山易曰兼山艮是也先儒以为象云气之出于山连连不絶非是又曰连山易长安人家有之其卦皆纵
　　邵博曰连山易意义浅甚其刘炫之伪书乎
　　李纲曰连山归藏以静为占故爻称七八七八者少阴少阳之数也阴阳之少虚而未盈故静而不变
　　朱震曰连山首艮者八风始于不周实居西北之方七宿之次是为东壁营室于辰为亥于律为应钟于时为立冬此颛帝之厯所以首十月也
　　郭雍曰夏易曰连山啇易曰归藏而不名曰夏啇易者时未有易之名故也
　　张行成曰夏曰连山天易也太玄义取之
　　郑谔曰连山以艮为首夏人之易其卦艮上艮下故曰连山言如山之相连也又曰周易以九六为占而连山归藏以七八为占周易占其变者连山归藏占其不变者
　　郑樵曰连山夏后氏易至唐始出今亡
　　程逈曰连山归藏冝与周易数同而其辞异先儒谓周易以变者占非也连山归藏以不变者占亦非也古之筮者兼用三易之法卫元之筮遇屯曰利建侯是周易或以不变者占也季友之筮遇大有之干曰同复于父敬如君所此固二易辞也既之干则用变矣是连山归藏或以变者占也
　　程大昌曰周官纪三易其经卦皆八其别皆六十有四连山夏也归藏啇也夏啇之世八卦固已别为六十四矣
　　蔡元定曰连山首艮归藏首坤意其作用必与周易大异然其为道则同
　　郑东卿曰自包牺至夏啇八卦虽重而未知七八九六之常变也连山始艮归藏始坤夏啇用之皆以不变为占其数止于六十四而已
　　罗泌曰炎帝神农氏令司怪主卜巫咸巫阳主筮于是通其变以成天地之文极其数以定天地之象八八成卦以酬酢而佑神以通天下之志以断天下之业谓始万物终万物者莫盛乎艮艮东方之卦也故重艮以为始所谓连山易也
　　罗苹曰春秋演孔图孔子成春秋卜之得阳豫之卦史记始皇得镐池君壁言明年祖龙死卜之得游徙吉阳豫游徙连山卦也又曰连山之文禹代之作
　　陈藻曰夏有连山筮昉于此乎故夏未代虞而舜廷有之矣
　　李过曰易钞云有天地然后有万物夏易首艮是物先乎天地矣夏易所以不传其说固善然未免为率尔之谈夏商周易首卦不同葢寓三綂之义夏后氏建寅以正月为歳首为人纪天地二十四位艮连于寅万物终乎艮又始乎艮也夏正建寅艮连于寅故首艮尔
　　刘炎曰或问连山归藏之眞伪曰汉志不录连山唐志则有之汉志不录归藏晋中经隋唐志则有之昔无今有其伪可知况其言之不经耶
　　王应麟曰连山首艮艮万物之所终始也八风始于不周卦气始于中孚冬至为厯元黄钟为律本太玄纪日于牛宿纪气于中首而以罔冥为元艮之终始万物也又曰意夏商卦下亦各有辞故周人并存以为占
　　葛寅炎曰连山包羲先天易也
　　朱元升曰连山者三易之首也又曰连山易之作兼取则于图书又曰连山作于伏羲用于夏归藏作于黄帝用于商周公相成王设官分职命太卜簭人与周易并掌不以周用周易而置连山归藏于无用又曰周礼疏贾公彦释连山之义曰连山其卦以纯艮为首艮为山山上山下是名连山即贾氏之疏稽之说卦之辞夏时之候夏建寅正纯艮实应立春春为时之首艮所以为连山易之首乎考之汉律厯志述三綂谓人綂寅木也太簇律长八寸象八卦虙牺氏之所以顺天地通神明类万物也以是知虙牺氏巳用寅正夏后氏因之而巳公彦谓连山作于伏羲因于夏后氏此之谓也又曰连山易亡久矣因周礼得存其名因说卦传得存其义因夏时得存其用又曰连山二篇自复至干为阳仪自姤至坤为阴仪其策万有一千五百二十系辞二篇之末万有一千五百二十举连山策言之也又曰连山易夏时之取则也尧典一书分命羲和亦夏时之取则也以书考易其义一也书曰日中星鸟以殷仲春日永星火以正仲夏宵中星虚以殷仲秋日短星昴以正仲冬葢取中星以定四时者也今即连山易而布以二十八宿冬至其卦也复其宿也虚夏至其卦也姤其宿也星春分其卦也临其宿也氏房秋分其卦也遯其宿也昴四时之二至二分以卦凖宿即尧典之中星又曰长分消翕者连山易至精至变至神之理寓焉干与坤对干之长即坤之消干之分即坤之翕坤之长即干之消坤之分即干之翕兑与艮对离与坎对震与巽对余六十四卦两两相对长分消翕悉凖八卦
　　金履祥曰连山归藏其辞不复可考学者谓邵氏互体既济卦诸图即连山之遗法也后世纳甲归魂之法即归藏之遗法也
　　胡一桂曰连山十卷见唐艺文志自唐以前并无其书则唐之连山似隋世伪书
　　吴澄曰连山夏之易
　　吴莱曰易占以变故其数但用九六而尚老连山归藏占以不变故其数但用七八而尚少连山七而首艮归藏八而初坤亦不过伏羲之旧及推其所用之策连山三十有六归藏四十有六易则四十有九又若不相为用者
　　朱隐老曰连山神农之易也以艮为首而凡建寅者宗之虽唐虞亦然不独夏后氏为然也
　　雷思齐曰连山归藏之易其筮法同而繇辞异也
　　朱升曰连山首艮终始之际也
　　王袆曰易自伏羲始画八卦因而重之为六十四卦当时葢有图而无书也后圣因之作连山作归藏作周易皆本于伏羲之图而取用各不同
　　何乔新曰唐艺文志有连山十卷出于长孙无忌次述文多阙误其书不传久矣然求之周易尚有可言者所谓兼山艮即连山之遗意也六爻皆别人象书虽不存象可得而推焉
　　王道曰连山首艮说者皆谓艮寅位与建寅之义合此殊不然艮在寅文王后天卦位夏何由而预取之且六子皆属人道独首艮何也葢三女无论震以一阳动于二阴之下坎以一阳陷于二阴之中俱不足以当人道之正也惟艮一阳止二阴之上既有符于一君二民之象而又深契夫惟止能止众止之妙人道之最善也首艮取此
　　湛若水曰夏之连山知止者始终之要程子所以取艮卦也
　　孙宐曰解连山者谓如山出云连绵不绝夫出云连绵奚足尽天下之理又曰八卦以序相循环连山归藏亦各有序而其义未偹
　　胡应麟曰连山易十卷见唐艺文志按班氏六经首周易凡夏啇之易绝不闻隋牛弘购得寓内遗书至三十七万卷魏元成等修隋史晋梁以降亡逸篇名无不具载皆不闻所谓连山者而至唐始出可乎北史刘炫传隋文搜访图籍炫因伪造连山及鲁史记上之马端临据此以为炫作或有然者葢炫后事发除名故隋志不録其书尚传后开元中盛集羣书仍入禁中尔
　　沈懋孝曰夏易首艮以成终而胎出震之用
　　郝敬曰连山六画艮卦艮为山上下两艮故曰连山焦竑曰连山艮也夏时讲学者所重在止
　　孙竒逢曰连山首艮艮止也天下事不日新于行而日新于止惟其时止则止所以时行则行也成始成终之义也
　　黄宗炎曰桓谭谓连山八万言归藏七千三百言是殷书与周易等夏之文字几二十倍于文王周公之辞岂古昔之方册乎为此说者亦不明古今之通义矣
　　顾炎武曰连山归藏非易也而周官云三易者后人因易之名以名之也犹之墨子言周之春秋燕之春秋宋之春秋齐之春秋周燕齐宋之史非必皆春秋也而云春秋者因鲁史之名以名之也
　　尤侗曰连山首艮归藏首坤序卦略殊卦名未尝异也
　　黄与坚曰易周之所命名则连山归藏亦周以易名之而谓之三易也
　　按连山归藏汉志不载则其亡已久而郦道元注水经引连山易云有崇伯鲧伏于羽山之野是元魏时尚有其书矣若司马膺所注度即刘炫伪本尔李淳风乙巳占云有冯羿者得不死之药于西王母姮娥窃之以奔月将往枚筮于有黄有黄占之曰吉翩翩归妹独将西行逢天晦芒无恐无惊后且大昌姮娥遂托身于月是亦伪本连山之文今其书亦亡毛渐所序三坟首列山坟谓是连山之易伏羲所作其象有崇山君伏山臣列山民兼山物濳山阴连山阳藏山兵疉山象等义其言曰天皇始画八卦连山名易君臣民物阴阳兵象始明于世荒诞不足信也
　　又按黄佐六艺流别载连山繇辞复初七曰龙濳于渊存神无畛象曰复以存神可致用也剥上七曰数穷致剥终吝象曰致剥而终不知变也姤初八曰聚蛇于洼滋孽之牙象曰阴滋牙不可长也中孚初八曰一人知女尚可以去象曰女未归孚不中也不知本于何书岂有连山之易乃效王弼易传之体乎作伪者拙且为刘炫笑矣
　　又按杜子春以连山为宓羲归藏为黄帝姚信以列山为神农而班孟坚古今人表既于圣人列宓牺神农黄帝又于仁人着列山归藏不应复出乃尔
　　
　　经义考卷三翰林院检讨朱彝尊撰
　　易二
　　归藏 隋志十三卷晋太尉叅军薛贞注[唐志同崇文书目三卷] 佚
　　礼记孔子曰吾欲观殷道是故之宋而不足征也吾得坤干焉
　　山海经黄帝氏[姚信作归藏氏]得河图商人因之曰归藏
　　杜子春曰归藏黄帝
　　桓谭曰归藏藏于太卜
　　郑康成曰殷阴阳之书存者有归藏
　　淳于俊曰归藏者万物莫不归藏于其中也
　　于寳曰初干初奭初艮初兑初荦初离初厘初厘此归藏之易也
　　阮孝绪曰归藏载卜筮之书杂事
　　刘勰曰归藏之经大明迂怪乃称羿毙十日嫦娥奔月
　　隋书归藏汉初已亡按晋中经有之惟载卜筮不似圣人之旨
　　孔颕逹曰归藏起于黄帝又曰圣人因时随宜不必皆相因故归藏名卦之次亦多异又曰孔子曰吾得坤干焉殷易以坤为首故先坤后干又曰归藏伪妄之书非殷易也
　　贾公彦曰殷人因黄帝曰归藏归藏易以纯坤为首坤为地万物莫不归而藏于其中殷以十二月为正地綂故以坤为首
　　元稹曰穆姜遇艮足征麟史之文尼父得坤亦验归藏之首
　　邢昺曰归藏者成汤之所作是三易之一也
　　刘敞曰坤者万物所归商以坤为首礼运吾得坤干焉此归藏之易
　　欧阳修曰周之末世夏商之易已亡汉初虽有归藏已非古经今书三篇莫可究矣
　　邵子曰商以建丑之月为正月谓之地綂易曰归藏以坤为首坤者地也
　　方悫曰归藏首乎坤各归其根密藏其用皆殷之所为则合乎地之时焉殷用地正故其书名之
　　黄裳曰微显者易之知也故商曰归藏者以其藏诸用而言之也
　　王观国曰礼记孔子曰吾得坤干焉郑氏注得商阴阳之书其书存者有归藏尔雅释羊属有牡羭郭璞注引归藏曰两壶两羭初学记云部引归藏曰有白云出苍梧入于大梁举此可以见矣
　　中兴书目归藏隋世有十三篇今但存初经齐母本蓍三篇文多阙乱不可训释
　　朱震曰归藏之书其初经者庖牺氏之本旨也卦有初干初奭[坤]初艮初兑初荦[坎]初离初厘[震]初巽卦皆六画周礼三易经卦皆八所谓经卦则初经之卦也又曰归藏之干有干大赤干为天为君为父又为辟为卿为马为禾又为血卦又曰归藏小畜曰其丈人乃知丈人之言三代有之
　　张行成曰商曰归藏地易也元包义取之
　　郑锷曰归藏以坤为首商人之易其卦坤上坤下故曰归藏言如地道之包含万物所归而藏也
　　郑樵曰连山亡矣归藏隋有薛贞注十三卷今所存者初经齐母本蓍三篇而已言占筮事其辞质其义古后学谓为不文疑而弃之独不知后之人能为此文乎
　　杨简曰孔子之时归藏犹存故曰之宋而得坤干焉罗泌曰黄帝正坤干分离坎倚象衍数以成一代之宜谓土为祥乃重坤以为首所谓归藏易也
　　罗苹曰归藏初经卦皆六位其卦有明夷营惑耆老大明之类昔启筮明夷鲧治洪水枚占大明桀筮营惑武王伐商枚占耆老曰不吉是也又曰归藏之文有干为天为君为父为大赤为辟为卿为禾为血卦之类知与今易通矣又曰归藏黄帝之书而坤启筮乃有尧降二女以舜妃之语节卦云殷王其国常母谷月之类其卦是也其文非也葢归藏之文汤代之作
　　林学蒙曰易疏论连山归藏一以为伏羲黄帝之书一以为夏商之书未知孰是
　　蒋君实曰商之序易以坤为首其尚质尚白之制皆自此出也
　　李过曰易钞云天尊地卑乾坤之定位也商易首坤是地尊乎天也商易所以不传不知商人建丑以十二月为岁首取丑未之冲为地綂坤为地商用地綂只得首坤又曰夏后氏连山易不可得而见商人归藏易今行于世者其经卦有八重卦已有六十四经卦八谓坎为荦荦者劳也以万物劳乎坎也谓震为厘厘者理也以帝出乎震万物所始条理者也余六卦同其六十四卦干屯蒙溽讼师比小毒畜履泰否同人大有很厘大过颐困井革鼎旅丰小过林祸观萃称仆复毋亡大毒畜瞿散家人节奂蹇荔贠諴钦恒规夜巽兑离荦兼分归妹渐晋明夷岑霁未济遂大壮蜀马徒四卦阙名与周易卦同者三之二曰屯蒙讼师比小畜履次序大畧相同卦名不同者如谓需为溽小畜为小毒畜大畜为大毒畜临为林祸之类如此则文王重易止因商易之旧今以周易质之归藏不特卦名用商卦辞亦用商如屯之屯膏师之帅师渐之取女归妹之承筐明夷之垂其翼皆因商易旧文则六十四卦不在文王时重自伏羲以来至于夏商其卦已重矣乃知系辞所载取象十三卦皆当时所有之易也
　　王应麟曰越绝外传范子曰道生气气生阴阴生阳愚谓先阴后阳即归藏先坤之意阖而辟静而动也马端临曰连山归藏乃夏商之易本在周易之前然归藏汉志无之连山隋志无之葢二书至晋隋间始出而连山出于刘炫伪作北史明言之度归藏之为书亦类此尔
　　葛寅炎曰归藏黄帝中天易也
　　家铉翁曰归藏之书作于黄帝
　　朱元升曰归藏易黄帝演伏羲连山易而作也孔子曰吾得坤干焉斯归藏易之谓矣又曰归藏虽自黄帝作实循伏羲之卦序汉律厯志曰伏羲画八卦由数起至黄帝而大偹是知伏羲易与黄帝易一以贯之而已又曰周礼太卜掌三易之法簭人掌三易以辨九簭之名初未尝以周易废归藏也鲁襄公九年穆姜为筮而遇艮之八杜预释之曰是杂用连山归藏周易也以此见春秋之时归藏尚无恙也又曰归藏取则河图者也河图藏十不具是以归藏去十不用又曰归藏易以纯坤为首坤为地万物莫不归而藏于中说卦曰坤以藏之葢造化发育之眞机常于此藏焉然而一元有一元之造化癸亥甲子之交为之藏一岁有一岁之造化冬夏二至之交为之藏一日有一日之造化夜半日中之交为之藏是又归藏易无所往而不用其藏也六十四卦藏者十有六用者四十有八干为六十四卦之父坤为六十四卦之母坤綂藏卦干綂用卦坤干所以首六十四卦也有藏者斯有用者纯坤又所以首纯干也又曰归藏易以六甲配六十四卦所藏者五行之气也所用者五行之象也又曰归藏易首坤尾剥又曰归藏二篇自甲子至癸巳为先甲自甲午至癸亥为后甲其策万有八百
　　吴澄曰归藏商之易又曰夏商二易葢因羲皇所画之卦而用之以占筮卦序与先天自然之序不同故连山首艮归藏首坤朱子易赞曰降帝而王传夏歴商有占无文民用勿彰以为二易无繇辞也或曰春秋左氏传所载繇辞与周易不同者葢夏商之易则有繇辞矣然今莫可考证世俗所传归藏易伪书也
　　吴莱曰归藏三卷晋薛贞注今或杂见他书颇类焦赣易林非古易也
　　赵道一曰轩辕黄帝取伏羲卦象法而用之据神农所重六十四卦之义帝乃作八卦之说谓之八索求其重卦之义也帝一号归藏氏乃名所制曰归藏书此易之始也
　　朱隐老曰归藏黄帝之易也以坤为首而凡建丑者宗之不特殷人为然也
　　朱升曰归藏首坤静动之首也
　　何乔新曰隋经籍志有归藏十三卷出于刘光伯所上意甚浅陋书虽不传易所谓坤以藏之即归藏之遗意也
　　何孟春曰殷易先坤后干有静斯动阴阳之定理也杨愼曰连山藏于兰台归藏藏于太卜见桓谭新论则后汉时连山归藏犹存不可以艺文志不列其目而疑之
　　胡应麟曰七畧无归藏晋中经簿始有此书隋志因之称此书惟载卜筮不类圣人之旨葢唐世固疑其伪矣
　　邓元锡曰归藏首坤藏而后发孔子曰吾欲观商道得坤干焉葢善之也然于易为褊矣
　　沈懋孝曰商易首坤以藏敛而发动直之机
　　郝敬曰归藏坤卦坤为地百昌归土曰归藏
　　焦竑曰归藏坤也商时讲学者首重在静
　　董斯张曰归藏易今亡惟存六十四卦名而又阙其四与周易不同需作溽小畜作小毒畜大畜作大毒畜艮作很震作厘升作称剥作仆损作员咸作諴坎作荦谦作兼遯作逯蛊作蜀觧作荔无妄作毋亡家人作散家人涣作奂又有瞿钦规夜分五卦岑霁林祸马徒三复卦名不知当周易何卦也
　　孙竒逢曰归藏首坤坤以藏之天下事不竭于发而竭于藏退藏不密生趣所以日枯也故藏者飬也坤元所以资生也
　　黄宗炎曰归藏六十四卦名其间不同于周易者需为溽云上天而将雨必有湿溽之气先见于下大畜小畜为<大/毒>畜<小/毒>畜毒取亭毒之义艮为狠艮有反见之象无言笑面目可征故取其刚狠之义与震为厘离当为厘于震则不近岂以雷厘地而出以作声与升为称地之生木土厚者茂土瘠者瘁言木与土相称也剥为仆坎为荦坎为劳卦故从劳谐声而省物莫劳于牛故从牛但此乃夫子之说卦岂殷人之所取义与家人为散家人则义不可考损为员咸为諴谦为兼涣为奂古字或加偏旁或不加偏旁因而互易也遯为逯形意本通无有异义蛊为蜀蜀亦蛊也但蛊之义深逺矣觧为荔荔亦有聚散之义无妄为毋亡毋即无亡即妄非有他也又有瞿钦规夜分五卦岑霁林祸马徒三复卦名不知作周易何卦再以愚测之瞿当属观钦当属旅规当属节夜当属明夷分当属暌岑霁当属贲其它则不可详也
　　徐善曰归藏之亡久矣有求之古三坟及司马膺薛贞之书者失之讹有即指归魂纳甲之书为归藏者失之陋有谬觧干君坤藏之语而谓方图即归藏者失之傅会若卫氏之操笔妄拟则失之肆矣又曰子复丑临寅泰卯大壮辰夬巳干午姤未遯[归藏本文作逯]申否酉观戌剥[归藏本文作仆]亥坤此归藏十二辟卦所谓商易也辟者君也其法先置一六画坤卦以六阳爻次第变之即成复临泰大壮夬五辟卦次置一六画干卦以六阴爻次第变之即成姤遯否观剥五辟卦十辟见而纲领定矣于是又置一六画坤卦以复辟变之成六卦之一阳以临辟变之成十五卦之二阳以泰辟变之成二十卦之三阳以大壮辟变之成十五卦之四阳以夬辟变之成六卦之五阳更进为纯干而六十四卦之序已尽变矣徐而察之干之六位巳为递变之新爻而坤之六位犹为未变之旧画即卦中阳爻已变而阴爻犹故也于是复置新成之干卦以姤辟变之成六卦之一阴以遯辟变之成十五卦之二阴以否辟变之成二十卦之三阴以观辟变之成十五卦之四阴以剥辟变之成六卦之五阴更进为纯坤而坤之六位已更新矣卒之非有两营也止此六十四虚位顺而求之由坤七变得阳爻一百九十二而纯干之体见逆而遡之由干七变得阴爻一百九十二而纯坤之体见一反一覆而三百八十四爻之易以全矣又曰归藏卦序坤震坎艮兑离巽干葢震下一阳生于纯坤之后进坎而中进艮而上乃交于中五而得兑之二阳然一阴犹在上也至离而中阳进上至巽而初阳进中于是纯干体成此阳气渐长之序也反而推之巽下一阴生于纯干之后进离而中进兑而上乃交于中五而得艮之二阴然一阳犹在上也至坎而中阴进上至震而初阴进中于是纯坤体成此阴气渐长而阳气归藏之序也归藏之名之义殆本诸此其数则自下而上者始八终二由于阳气之生自无而有其理为知来之逆也自下而上者始二终八由于阳气之归自有而无其理为数往之顺也圣人命归藏之名葢告人以反本复始之道焉
　　按归藏隋时尚存至宋犹有初经齐母本蓍三篇其见于传注所引者如荣荣之蕐徼徼鸣狐离监监燂若雷之声有鸟将至而垂翼上有高台下有雝池有鳬鸳鸯有雁鹔鷞有白云自苍梧入大梁空桑之苍苍八极之既张乃有夫羲和是主日月职出入以为晦明旧言之择新言之念君子戒车小人戒徒有人将来遗我货贝以至则彻以求则得有喜将至若以贾市其富如河汉昭昭九州岛日月代极平均土地和合四国不利出征惟利安处彼为狸我为鼠勿用作事恐伤其父鼎有黄耳利取<鱼旦>鲤剥良人得其玉小人得其粟瞿有瞿有<鱼瓜>宵粱为酒尊于两壶两羭饮之三日然后苏士有泽我取其鱼凡此辞皆古奥而孔氏正义谓归藏伪妄之书亦未尽然若三坟书以归藏易为气坟其爻卦大象曰天气归地气藏木气生风气动火气长水气育山气止金气杀各为之传则较传注所引大不伦矣
　　又按归藏之书有本蓍篇亦有启筮篇有齐母经亦有郑母经今见于郭景纯山海经注曰瞻彼上天一明一晦有夫羲和之子出于阳谷曰共工人面蛇身朱髪曰丽山之子青羽人面马身曰羽民之状鸟喙赤目而白首曰滔滔洪水无所止极伯鲧乃以息石息壌以塡洪水曰鲧去三岁不腐剖之以吴刃化为黄能[一作龙]曰昔彼九冥是与帝辨同宫之序是为九歌曰不得窃辨与九歌以国于下此启筮之文也[太平御览载启筮文曰夏后享神于晋之灵台作璇台]曰夏后启筮御飞龙登于天吉曰昔者羿善射毕十日果毕之此郑母经之文也隋志谓归藏汉初已亡故班固艺文志不载又谓晋中经簿有之斯景纯得援之以释山经也
　　又按太平御览引归藏文曰蓍末大于本为上吉蒿末大于本次吉荆末大于本次吉箭末大于本次吉竹末大于本次吉蓍一五神蒿二四神荆三三神箭四二神竹五一神筮五犯皆藏五筮之神明皆聚焉当属本蓍篇中语
　　又按归藏六十四卦其名或异然亦皆依反对为序以谦作兼而分次之则分为豫也以蛊作蜀而马徒次之则马徒为随也以损作员而諴次之则諴为益也林祸在观之前则临也钦在恒之前则咸也瞿在散家人之前则暌也岑霁在未济之前则既济也唯规夜二名不审当何卦非夬姤则噬嗑贲当之矣
　　
　　经义考卷四翰林院检讨朱彝尊撰
　　易三
　　周易 汉志十二篇 存
　　山海经曰列山氏得河图周人因之曰周易
　　易通卦验曰文王得赤乌而演易
　　易辨终偹曰煌煌之耀干为之纲合凝之类坤握其方雄雌呿吟六节揺通[谓六子]万物孶甲日营始东[震也]易干凿度曰易者其徳也变易者其气也不易者其位也
　　春秋说题辞曰易者气之节含五精宣律厯上经象天下经计厯文言立符彖出期节象言变化系设类迹
　　孝经援神契曰易建八卦序六十四卦转成三百八十四爻运机布度其气转易故称经也又曰易长于变
　　论语比考谶曰孔子读易韦编三絶铁摘三折漆书三灭
　　程本曰出于一立于两成于三连山以之而呈形归藏以之而御气周易以之而立数
　　司马迁曰西伯拘而演周易
　　扬雄曰易始八卦而文王六十四
　　班固曰商道弛文王演周易又曰秦禁学易为卜筮之书独不禁故传授者不绝又曰诗书礼乐春秋五者五常之道易为之原
　　许愼曰日月为易象阴阳也
　　王逸曰易与春秋同经摠一机之织经营天道以成人事
　　郑康成曰易一名而含三义易简一也变易二也不易三也
　　刘表曰易惟谭天入神致用故系称旨逺辞文言中事隐韦编三绝固哲人之骊渊也
　　徐干曰伏羲作八卦文王增其辞
　　淳于俊曰包羲因燧皇之图而制八卦神农演之为六十四黄帝尧舜通其变三代随时质文各繇其事故易者变易也
　　阮籍曰文王系其辞于是归藏氏逝而周典兴上下无常而刚柔相易不可为典要惟变所适故谓之易
　　虞翻曰易字从日下月
　　陆绩曰孔子易云有四易一世二世为地易三世四世为人易五世六世为天易游魂归魂为鬼易
　　皇甫谧曰文王在羑里演六十四卦着七八九六之爻谓之周易
　　纪瞻曰昔庖牺画八卦阴阳之理尽矣文王仲尼系其遗业三圣相承共同一致称易凖天无复其余也
　　葛洪曰九圣共成易经足以弥纶阴阳不可复加也褚澄曰易弥天地之道通万物之情虽有异家之学同以象数为宗葢无体不可以一体求屡迁不可以一迁执也
　　颜延之曰淳象始于三画兼卦终于六爻
　　梁武帝曰周易文言是文王所制
　　郦道元曰羑水出荡阴西北东流经羑城北故羑里也昔殷纣纳崇侯虎之言囚西伯于此散宜生南宫适见文王乃演易用明否泰始终之义焉
　　王通曰圣人于易没身而已
　　隋书秦焚书周易独以卜筮得存惟失说卦三篇后河内女子得之
　　陆德明曰周代名也周至也徧也偹也今名书义取周普
　　颜师古曰上下经及十翼故十二篇
　　贾公彦曰夏殷易以七八不变为占周易以九六变者为占
　　孔颕逹曰郑氏释周易言易道周普无所不偹虽有此释更无所据按世谱等书神农一曰连山氏亦曰列山氏黄帝一曰归藏氏既连山归藏并是代号则周易称周葢取岐阳地名又文王作易之时正在羑里周徳未兴犹是殷世故题周以别于殷易纬云因代以题周是也十翼谓上彖下彖上象下象上系下系文言说卦序卦杂卦
　　虞世南曰不读易不可为宰相
　　崔憬曰易之为书明三才广无不偹大无不包悉偹有万物之象
　　张怀瓘曰易者太古之书先贤说八卦非伏羲自重易曰圣人立象以尽意设卦以尽情伪八卦成列象在其中矣因而重之爻在其中矣刚柔相推变在其中矣伏羲自重之验也易又曰昔者圣人之作易也观变于阴阳而立卦发挥于刚柔而生爻故易六画而成卦六位而成章又伏羲自重之验也
　　韩愈曰易竒而法
　　宋理宗曰易六十四卦大象之义各有攸属自出治而言则谓之后自定位而言则谓之上自创法而言则谓之先王自继体而言则谓之大人余则总谓之君子皆主于人君而言也
　　杨绘曰虞书之文曰龟筮恊从筮云者非八卦之可为也必六十四之然后为筮矣舜禹之际而曰龟筮恊从则何文王重卦之有乎
　　代渊曰彖与大小象诸卦本同干卦例皆于六爻后相继而列之聚为一处至郑康成王弼注时谓彖与大象本论卦体故置六爻前小象在释爻故各退在逐爻后使人易晓惟留干卦不移者用存其本体令后世知之
　　陆秉曰易字篆文日下从月取日月二字交配而成日往月来迭相为易之义言易则万物变化之用尽在其中矣
　　胡瑗曰易系辞云易穷其变变则通又云生生之谓易是大易之作专取变易之义伏羲画卦文王重之又从而为之彖辞至周公又为之爻辞仲尼又十翼之数圣相继道偹于周故曰周易
　　石介曰易题作上下二篇当是文王周公时已然后人又自干至履自泰至观之类别离为卷则干传第一是后人题也
　　欧阳修曰易理无尽以象谈易占筮者之事以数谈易推算者之事以理谈易学士大夫之事皆不可不兼也又曰易者文王之作也其书则经也其文则圣人之言也其事则天地万物君臣父子夫妇人伦之大端也大衍筮占之一法耳非文王之事也孔子生于周末惧文王之志不见于后世而易专为筮占用也乃作彖象发明卦义必称大人君子王后以当其事而常以四方万国天地万物之大以为言葢明非止于卜筮也若十翼之说不知起于何人自秦汉以来大儒君子不论也非圣人之言也
　　王开祖曰或曰易系辞果非圣人之言乎曰其原出于孔子而后相传于易师其来也逺其传也乆其间失坠而增加者不能无也
　　勾微曰周之一字一取代号之称二取周普之义
　　袁建曰易者易也不易也变易也谓一义而含三名则非谓一名而含三义何损于易哉
　　陈皋曰干为君为父坤为臣为母艮为子为少阳圣人设教以尊为先则顺故周易先干
　　薛温其曰彖累圣相传之意大象孔子独出之事
　　李清臣曰十翼皆孔子之言乎不得而知也然有疑焉序卦者韩康伯虽已明非易之藴而未明其所以然也易卦之序二二相从今序卦之名葢不恊矣有义之苟合者有义之不合而强通者是岂圣人之言耶
　　周子曰圣人之精画卦以示圣人之藴因卦以发卦不画圣人之精不可得而见微卦圣人之藴殆不可悉得而闻易何止五经之源其天地鬼神之奥乎
　　邵子曰周以建子之月为正月谓之天綂易曰周易以干为首干者天也又曰上古圣人皆有易但作用不同今之易文王之易也故谓之周易又曰易者圣人长君子消小人之具也
　　张子曰易乃是性与天道其字日月为易易之义包天道变化又曰易非止数又曰系辞所以论易之道既知易之道则易象在其中故观易必由系辞又曰易与君子谋不与小人谋
　　程伯子曰易起于数非也有理而后有象有象而后有数易因象以明理由象以知数得其义则象数在其中矣
　　程子曰周者着代也言文王之书以别连山归藏也苏轼曰易者圣人所以尽人情之变而非所以示神于卜筮也
　　龚原曰上经始于乾坤终于坎离言天道也故卦象以体为主若天行地势水洊至明两作是也下经始于咸恒终于既济未济言人道也故卦象以用为主若洊雷兼山随风丽泽是也
　　刘安世曰今之学者言象数则讳谈义理言理义则耻说象数若象数可废则无易矣若不说义理又非通论又曰文王拘于羑里而演六十四卦之辞如干元亨利贞坤元亨利牝马之贞是也非重六爻也至于爻辞则恐周公所作若爻辞是文王作不应曰王用享于西山又不应曰箕子之明夷也
　　林之竒曰易序卦虽若有可疑者然其间自有深旨陆佃曰伏羲用蓍占法惟用七八六十四卦皆不动若干止于乾坤止于坤不能变也夏商因之皆以七八为占连山归藏是已后至文王占法始用九六葢不如此不足应天下之变也今易是已又曰说文云蜥易蝘蜓守宫也象形周易之义疑出于此取其阴阳构合而名一曰蜥易日十二时变色故曰易也旧说蜥易呕雹葢龙善变蜥易善易故干以龙况爻其书谓之易爻者言乎其变也象之义出于象彖之义出于豕易之义出于易皆取诸物也
　　朱震曰连山神农氏之别号也归藏轩辕氏之别号也并是代号所以易题周以别余代犹周书周礼之谓也
　　郭雍曰易者道贯三才理该万物其实行处要湏以人事明之
　　郑厚曰易从日从月天下之理一竒一偶尽矣天文地理人事物类以至性命之微变化之妙否泰损益刚柔失得出处语黙皆有对敌故易设一长画一短画以总括之所谓一阴一阳之谓道者此也
　　张行成曰易有四体一用三伏羲先天体也连山天易归藏地易周易人易用也
　　郑东卿曰上经起乾坤至坎离三十卦下经起咸恒至既济未济三十四卦杂卦无上下经之分然自乾坤至困亦三十卦自咸恒至夬亦三十四卦
　　郑樵曰连山用三十六策归藏用四十五策周易用四十九策
　　李郁曰易有辞同而旨异前发而后明举此而见彼者多矣大扺有类于春秋
　　程逈曰易以道义配祸福故为圣贤之书阴阳家独言祸福而不配以道义故为技术又曰朱待制新仲尝谓逈曰序卦非圣人书唐僧一行易纂引孟喜序卦曰阴阳飬万物必讼而成之君臣飬万民亦讼而成之然则今序卦亦出于经师可知也又曰张芸叟疑大观在上之文且言陆希声深病爻辞之不类輙欲去取欧阳公童子问王景山儒志亦疑易文圣人之道逺如天固难知也谓不类非也
　　吴沆曰重卦之说自古为疑然以理推之六十四卦或自古而有而六十四卦之名则自文王始也葢卜筮之书随世而变其所起之法所占之辞代有不同其不得而异者惟六十四变以成易尔周礼太卜掌三易连山归藏周易其经卦皆八其别皆六十有四考此则连山归藏之卦自重于三皇之时而周易之卦乃重于文王之世故其书谓之周易理亦明也文王以前易道止于卜筮文王而后始用之修身治人为国而易道始兴于此则谓之易兴于中古可也
　　罗泌曰易者庐<虫廛>之名守宫是矣身色无恒日十二变是则易者从其变也彖者茅犀之名豨神是已犀形独角知几知祥是则彖者取于几也而象则直取其身形相象逺近不变若有成位胆应四时而已是则易者象也取诸物以为象圣人之意见矣又曰三易之书其书一其法异其为卦皆六位经卦皆八而别卦皆六十四书一也易尚变连山归藏尚不变法异也变老也不变少也易用九六尚老也连山用七归藏用八尚少也尚变之占三百八十有四不变之占亦三百八十有四古以三易叅而占之连山归藏其数皆六十四与易同也惟易则变故一可六十四而六十四可以为一是故以六十四乘六十四得四千九十有六其与连山归藏倍一之理殊矣
　　吕祖谦曰古者教人之道法诗书礼乐而已至于易则未尝躐等与人是以孔子孟子之问答初未尝及易也若如魏晋相尚虚浮谈老者遍天下则秦焚之久矣又曰读易当观其生生不穷处
　　吴仁杰曰连山归藏以不变者占其占不出于本卦周易以变者占其占必通于两卦春秋传之文可考也又曰易始乎伏羲成乎文王六十四正卦伏羲之所作也卦外六爻及六十四覆卦文王之所作也伏羲有正卦有象卦自干至未济象如天行健之类是也夫子未赞易以前史墨对赵简子曰在易卦雷乘干曰大壮是有卦则有此象矣如曰君子非礼勿履则孔子所系也文王有爻有覆卦爻如干初九至上九覆卦如用九之类是已
　　郑耕老曰周易二万四千二百七字
　　李舜臣曰班马只言文王演卦又曰人更三圣世歴三古止言包牺文王孔子未尝及周公也马融陆绩王肃姚信始有周公作爻辞之说绝不经见孔颕逹始引韩宣子见易象与鲁春秋而知周公之徳与周之所以王为周公爻辞之证审尔谓周公作爻辞可也而春秋又将属之周公乎
　　陆九渊曰后世言伏羲画八卦文王始重之为六十四其说不然且如周礼虽未可尽信若筮人之言三易经卦皆八其别皆六十有四龟筮恊从亦见于虞书必非伪说如此则卦之重久矣葢伏羲既画八卦即从而重之然后能通徳类情扶持天下之理文王葢因繇辞而加详以尽其变尔
　　朱子曰周代名也易书名也其卦本伏羲所画有交易变易之义故谓之易其辞则文王周公所系故系之周以其简袠重大故分为上下两篇经则伏羲之画文王周公之辞也并孔子所作之传十篇凡十二篇中间颇为诸儒所乱近世晁氏始正其失而未能尽合古文吕氏又更定着为经二卷传十卷乃复孔氏之旧云又曰易本卜筮之书故先王设官掌于太卜而不列学校所教诗书礼乐而已又曰易自伏羲始画八卦文王重为六十四作系彖辞周公作系爻辞孔子作彖象文言系辞说卦序卦杂卦而彖象系辞各分上下是为十翼又曰文王所系之辞以断一卦之吉凶所谓彖辞周公所系之辞以断一爻之吉凶所谓爻辞又曰窃疑卦爻之辞本为卜筮者断吉凶而因以训诫至彖象文言之作始因其吉凶训戒之意而推说其理义以明之
　　陈淳曰伏羲之易本无文字始于干而终于坤每卦惟有六画而已文王于羑里乃取而衍之始于乾坤终于未济若今所传之序以彖辞列六十四卦之吉凶若干元亨利贞之类是也周公继志述事于逐卦之爻又分别爻义而系之爻辞以断六爻之吉凶若初九濳龙勿用之类是也以文字始着于文王周公因谓之周易又以简帙重大分为上下经两篇周之衰易道不明孔子乃黜八索而作十翼以赞之曰彖上传曰彖下传所以释文王所系彖上下经文之辞若大哉干元以下等是也曰象上传曰象下传所以释伏羲卦之上下两象若天行健等类及周公所系两象六爻之辞若濳龙勿用阳在下也等类是也曰系辞上传曰系辞下传所以述文王周公所系卦爻辞之传而通论一经之大旨上自天尊地卑以下下自八卦成列以下是也曰文言传所以申言乾坤彖象之旨而为诸卦之例若元者善之长以下是也曰说卦传所以详其所未尽之意若昔者圣人之作易也幽赞于神明而生蓍以下是也曰序卦传所以序其先后若有天地然后万物生焉以下是也曰杂卦传所以错杂而言之若干刚坤柔比乐师忧以下是也
　　林学蒙曰伏羲画卦以写阴阳之变化文王周公作卦爻辞以决天下之疑孔子作彖象以推明事物当然之理然爻画既具而三者已备乎其中先圣后圣互相发明耳
　　陈善曰易之为书无所不有或以厯数或以卜筮葢不但性命之说也
　　叶适曰周官三易经卦皆八其别皆六十有四则六十四卦自舜禹以来用之而后世谓伏羲氏始画八卦文王重为六十四卦又谓纣囚文王于羑里始演周易学者因之有伏羲先天文王后天之谓不知何所本始又曰班固用刘歆七略记易所起伏羲文王作卦重爻与周官不合葢出于相传浮说言孔氏为彖象系辞文言序卦之属亦无明据论语但言假我数年五十以学易而已易学之成与其讲论问答乃无所见所谓彖象系辞作于孔氏者亦未敢信也又曰以乾坤为父母坎离震艮巽兑为男女皆卜筮牵合之虚文非孔氏之书所道又曰易之始有三而已自然而成八有六而已自然而成六十四一成一反而名义出焉一画对分而为十二二卦对立而为六十四画之始终具焉圣人非罔民以自神者而学者多异说不知之过也又曰易传惟序卦最浅鄙于易有害按诸卦之名以象取之圣人重复殷勤其辞以训释之多至数十百言未已葢其难明如此今序卦不然鳞次栉比而言之使其果若是则束而联之一读而尽矣又曰卦之次序无系乎易之损益又曰易有上下经因简帙繁重分之是也序卦既错举以附合之又为之说曰有男女然后有夫妇有夫妇然后有父子学者因是谓上经首乾坤下经首咸恒者父母夫妇之象也夫关雎鹊巢明指义类自家刑国以是为后妃夫人者葢以其事言也若天地阴阳则象之而已其父母夫妇男女安在耶又曰序卦至未济乃言易不可穷审如其序则易已穷于此所谓不可穷者从孰求之
　　李心传曰文言传者十翼之第七篇也先儒以其首章八句与春秋传所载穆姜之言不异疑非孔子之言故梁武帝以此篇为文王所作
　　髙似孙曰易曰元者善之长也左传曰元者体之长也易曰嘉会足以合礼左传曰嘉徳足以合礼善之与体会之与徳其字不同其义则别易之文言以为孔子所作然孔子生于襄公二十二年史作此筮乃襄公九年二语葢在孔子之先也
　　真徳秀曰易者阴阳变易之谓日往月来寒往暑来昼夜昏明循环不息此天道之常也圣人拟之以作易不过推明阴阳消长之理而已阳长则阴消阴长则阳消一消一长天之道也人而学易则知吉凶消长之理进退存亡之道矣
　　魏了翁曰周易偹三易之义阖戸谓之坤即归藏终万物始万物莫盛乎艮即连山
　　章如愚曰圣人作易本以明道其绪余可以卜筮而已而后之言阴阳者言星厯者言乐律者莫不于易求之求之自以为得配之自以为合然于圣人之意则非也
　　李过曰六经中惟大易一书可见圣人之心葢自秦人焚灭先王典籍后汉兴逐旋收拾虽能畧偹如诗书二礼春秋皆不免有散失抵牾惟易以卜筮独存故大易一书不经秦火为圣人全书学者欲见文王孔子之心当于此书求之又曰文王演易虽在商末自武王革命之后周之子孙所世守以为卜筮之书与三易并藏故称周以别余代亦犹周书周礼之立名耳其所谓周普之义果安在哉赵汝楳曰周官太卜三曰周易则知为周人之所自名以别于连山归藏也
　　王应麟曰易十二篇今易干卦至用九即古易之本文郑康成始以彖象连经文王辅嗣又以文言附乾坤二卦至文辞连属不可附卦爻则仍其旧篇目自康成辅嗣合彖象文言于经学者遂不见古本又曰迂斋讲易谓伏羲未作易之前天下之人心无非易伏羲既作易之后天下之万事无非易愚按尔雅小罍谓之坎大琴谓之离万物之象无非易也
　　陈普曰易者交易而化阴阳寒暑治乱生死之大体也万变无穷日夜相代无停止也
　　胡一桂曰晁氏谓古者竹简重大以经为二篇然经分上下诚有至理上下经虽有三十卦三十四卦之不同以反对计之各十八卦一也上经反对五十二阳爻五十六阴爻下经反对五十六阳爻五十二阴爻二也上经以四正卦为主首乾坤而终坎离与先天图南北东西四方卦合下经以二变卦为主震变为艮巽变为兑首咸恒而终既济未济与先天图四维之卦合而坎离之交不交亦可见伏羲先天一图大旨偹见于文王序卦首尾中三也若是者岂以竹简重大之故耶
　　胡炳文曰解易者或以周字为普徧之义或以卦为文王所重子朱子本义出然后其说始定葢周礼三易夏曰连山商曰归藏文王之易命之曰周以别夏商也交者阴阳之对待变者阴阳之流行经之分为两也皆自然而然合三百八十四爻观之上下经多少不齐在上经者宜阳多于阴今阳爻八十六阴爻九十四而阴之多于阳者八在下经者宜阴多于阳今阴爻九十八阳爻百有六而阳之多于阴者亦八以反对推之上下经各十八卦各一百八爻可谓齐矣在上经者阳爻五十二阴爻五十六而阴之多于阳者四在下经者阴爻五十二阳爻五十六而阳之多于阴者亦四或四或八互为多少自然有阴阳相交之象焉上经首乾坤气化之始也乾坤而后十卦阴阳各三十画然后为泰为否而天地之交不交者可见矣下经首咸恒形化之始也咸恒而后十卦阴阳亦各三十画然后为损为益而少男少女长男长女之交不交可见矣至若上经终坎离乾坤中爻之交下经终既济未济又坎离中男中女交不交也本义谓易有交易变易之义先交而后变其旨深矣哉俞琰曰吕东莱谓经分上下始于文王郭白云谓序卦已分其来尚矣故不言分经之由邵康节曰重卦之象不易者八反易者二十八故卦有六十四而止用乎三十六爻有三百八十四而用止乎二百一十有六知此则知所以分上下者葢有由焉非苟然也或疑上经卦三十下经卦三十四多寡不均殊不知卦有对体有覆体何谓覆体屯倒转为蒙需倒转为讼之类是也何谓对体乾坤坎离颐大过中孚小过相对而不可覆者是也余皆一卦倒转为两卦故上经卦三十约之则十八下经卦三十四约之亦十八谓之不均可乎卦分内外二体凡六十四阳六十四阴约为三十六则上经纯阳卦六纯阴卦四下经纯阳卦四纯阴卦六阴阳相重之卦上下经皆八不亦均乎上经阳爻八十六阴爻九十四约为十八则五十二阳五十六阴共一百八下经阳爻一百六阴爻九十八约为十八则五十六阳五十二阴共一百八其均如此孔颕逹谓系辞分上下无异义直以简帙重大是以分之晁以道乃曰古者竹简重大分经为二篇今又何必以二篇成帙葢皆不知六十四卦约之则为两十八也 
　　王申子曰古今诸家说易往往求之太过或以性理或以气候或以歩占或以老庄虽切近如太玄濳虚经世亦各得其一偏耳系辞之文先儒多疑其错乱以为非夫子所作然其间发明作易之要示人用易之法委曲详尽有条有理非胸中有全易者不能道若夫经中序卦之文义乖理浅决非圣人之旨也又曰易有圣人之道四而伊川易传止尚其辞康节数学止尚其象汉上易说止尚其变晦庵本义止尚其占
　　熊良辅曰易卦下之辞谓之彖彖曰以下谓之彖传爻下之辞谓之象象曰以下谓之象传系辞传无经可附葢总括卦爻之大意而云汉以来以系辞名之今谓之系辞亦可欧阳公谓非圣人作殊不思道德性命之藴六经之理皆自此出而天地事物之情状亦靡所不载矣
　　王希旦曰善读易者要识圣人画卦作易来处无非太极河图理数自然之妙则系辞启蒙是其机括又湏分别四圣之易通卦名义然后以本义程传相叅考沿流泝源由粗探精分合看之逺近取之则数存象列言尽理得上极天地自然之易于是始信易与天地凖穷理尽性开物成务内圣外王之学偹于斯易何止五经之原其天地鬼神之奥岂欺我哉
　　袁桷曰五经言理莫详于易其辞深且密阐幽显微不以直易言之
　　吾丘衍曰俗儒谈易多鄙象数夫干九坤六干天坤地非象数而何又曰夜游录有言彖象皆假畜兽以彖为大豕行则俯首一望而全体皆见故綂论一卦之体取以喻之象有六牙故六爻之义取以喻之又按说文苍颉制易字象蜥蜴形蜥蜴善变则知古人托之以喻其变不疑也或言日月为易按易字无从日月之说而伏羲画卦时但云八卦重卦之后以其变化无尽故有变易之名不可以日月为惑也
　　刘夏曰庖牺氏作易易何在也今六十四卦爻之所以为象六十四卦名之所以取义此则庖牺氏之易书文字矣至周时文王周公孔子俱各系以辞始谓之周易是故设六十四卦爻以示象命六十四卦名以示义往古来今数千万年治乱兴亡理势情状之所必至者举不出六十四卦六十四义之中矣
　　梁寅曰易之为书上以原造化之微下以该人事之着君子明之以决进退庶民頼之以知吉凶然非静之至不能明之非诚之至不能用之
　　薛瑄曰圣人言天地之造化莫偹于易论天地之造化而不本于易皆妄也
　　章懋曰易不为小人谋特不为之谋为小人之事尔小人而欲为君子易固未始不为之谋也
　　丘浚曰易之为易有理有数言理者宗程子言数者宗邵子明理者虽不知数自能避凶而从吉学数者倘不明理必至舍人而言天且将流为技术易虽告以卜筮而未闻以推歩汉世纳甲飞伏卦气凡推歩之术无不倚易为说而易实无之不若以理言易则日月常行无往非易矣
　　邵寳曰周之易为筮而设也故仲尼论圣人之道四而占后焉后之者归重之也又曰有周易故羲易有先天之名有羲易故周易有后天之名此后世学易者之议非易之本义也
　　蔡清曰易自彖象文言传亡今易有彖曰象曰文言曰字后之读者不知为后之所加此今易之所以失而古易之不可复也
　　胡居仁曰天下之变无穷惟易可以尽之葢易阴阳竒耦变易无穷若天地之阖辟气运之盛衰日月之更迭寒暑之往来阴阳之消长人物之死生国家之兴亡世道之今古其消息盈虚升降屈伸吉凶消长进退存亡幽明终始善恶邪正惟易能尽也
　　郑善夫曰易也者用于君子而勿用于小人者也
　　何孟春曰周易先干后坤阳尊阴卑天地之定位也杨时乔曰重卦始于伏羲彖辞出于文王爻辞出于周公周易名经始于周分上下经为二篇彖象四传十翼作于孔子古易二经四传十翼各自为篇取彖象传作注解经文附经下自费直始而定于刘向成于郑康成取文言乾坤二卦附于乾坤彖传后始于王弼以系辞附于象传后改说卦上中作系辞加传字以文言十八条附系辞传削去彖象传文言之名成于韩康伯至宋晁以道疑分二经为非吕伯恭以分二经为是朱子本义从之吴澄分四传以系辞为大象以爻辞为小象合为象传亦皆未安
　　郭子章曰书皆始于人惟易始于天
　　吴安国曰易天地人之理偹焉圣人之精藴也以卜筮而存者易之幸尔而遂以卜筮言易也可乎
　　钱一本曰周易汉费直本画一全卦系以彖辞再画本卦系以爻辞又画覆卦系以用九用六之辞后以一传字加彖传之首郑康成本省去费夲六爻之画又省用九用六覆卦之画移上下体于卦画之下又移初九至用九爻位之文加之爻辞之上又合彖传象传于经于彖传加彖曰字于象传加象曰字王弼本同郑但移文言附乾坤二卦之后加文言曰字以孔子赞爻之辞本以释经乃各附当爻每爻加象曰字歴代因之是为今易汉艺文志云易经十二篇吕大防定为经二卷传十卷晁说之厘为八卷吕祖谦复定为十二卷一以古为断是为古易呜呼易夲羲画虽无文辞八卦相错刚柔杂居之中郁郁乎为天下之至文乃宇宙间开辟第一文字是谓之古尔若文周孔子之辞凡皆以明羲画之象合于一处匪今厘于二处匪古讵在辞之离合间耶
　　郝敬曰春秋传韩宣子适鲁观书于太史见易象曰吾乃知周公之徳与周之所以王然则易象系自周公乆矣孔颕逹作正义辨之甚详而班固云易更三圣世歴三古说者以伏羲文王孔子为三圣周公不与焉尝观孟子序尧舜以来闻知止称文王亦不及周公葢二圣父子同世言父则不复及子言三古则不复列四圣立言应尔岂谓周公不与于斯文乎说者因大传云作易者有忧患当文王与纣之事其辞危因谓危辞多在爻爻辞亦文王作非也文王序易逐卦系彖周公承考逐爻系象易始大偹公尝自言文王我师孔子亦谓文王无忧父作子述即此类也今检爻辞如随云王用享于西山升云王用享于岐山指文王岐周也明夷云明夷于南狩得其大首指武王诛纣也箕子之明夷指箕子为奴也小畜履随蛊皆隐用文武之象泰之六五归妹之六五引商王帝乙是文王所亲臣事者也岂以系爻凡此皆足以征爻辞之非出自文王甚明也葢周公相武王诛纣伐商晚遭流言忧患与文考同故摹冩往事真切如此凡周公之辞孰非文王之辞惟彖作自文王故夫子为文王作彖传为乾坤二卦作文言其象传则为周公作又甚明也圣人修辞立诚言不尽意伏羲画卦无辞以俟文王文王系彖无爻以俟周公周公系象无传以俟孔子三圣皆以未尽之意递相传述若使文王系彖又系爻则周公作象亦宜作翼孔子成春秋修经亦宜修传如后世自为纲自为目识者讥之矣又曰孔子神明天纵读易三絶韦编而作十翼羲圣卦位爻画未明而作说卦文王演易次第未明而作序卦彖辞未明而作彖传周公爻象未明而作象传恐作者泥于爻又约其旨而作大象虑学者局于序又错其序而作杂卦无所不用其极而世儒犹谓孔子有未尽之易以待夫陈搏魏伯阳邵尧夫先天后天方圆等图出而后羲易见吁亦愚且悖矣又曰卦八而已无所谓六十四也六十四者八之错耳经苐言八卦未尝言六十四周礼太卜八为经六十四为别即经之别耳邵尧夫横图相生是经与别浑无分也既以序生如干有枝枝有叶则不应言八卦相错既序矣焉用错一生二二生四四生八犹强引两仪四象八卦语解至八生十六十六生三十二三十二生六十四则凿空漫说矣其实八卦错成六十四安所得十六与三十二乎
　　樊良枢曰尚书断自尧始而钦天敬人以一中体干元之大四诗并始文王而徽柔懿恭以小心法坤元之至春秋正乾坤之大义经礼立阴阳之大防易兼三才之撰故是五经之原圣人神而明之贤者黙而识之
　　陆振竒曰天地定位而易行乎其中矣故文王之易首乾坤阴阳合徳刚柔有体或谓易扶阳抑阴必尽去阴而后快未之然矣去之不如用之之尊阳也故天用地而泰男用女而咸雷用风而恒火用水而济则一阴一阳之谓道而生生之谓易宇宙所以至今不毁尔
　　徐三重曰晋人以老易并言然易是道老是术易是顺理老是用智
　　罗喻义曰易是蜥蜴陆佃云蜴善变易吐雹有阴阳析易之义一名蜥蜴周易之名葢取于此小者长七八寸生山石间无所取之近之使可玩也其所谓彖乃是毛牛杨愼云状如犀而角小善知吉凶交广人谓之猪神是也彖曰犹断曰也彖者于神断则人尔象者大荒之兽也今夫人希见象也想象之而已无所取之逺之使不可玩也或逺或近若逺若近皆有妙理爻者爼也错杂陈之有觕有精犹文之有吉有凶也系者维也诗曰泛泛杨舟绋纚维之舟系于杙若可系也亦可解也系解舟发随所之适岂有极哉五者皆寓名也
　　陈一洙曰秦以卜筮小易而易获不火
　　洪化昭曰易上经首乾坤天地定位也下经首咸恒山泽通气雷风相薄也上经终坎离下经终既济未济水火不相射也上经首乾坤终坎离天地絪缊万物化醇也下经首咸恒终既济未济男女构精万物化生也易之有彖象文言也犹文家之有注释也易之有系辞也犹文家之有评论也若夫说卦序卦杂卦则非圣人之言王元美谓为汉河上公所增入者理或然也又曰易彖象文言有就其辞而重发明之者不嫌其为同也有反其辞而别发明之不嫌其为异也必欲强文言以合彖象又强彖象以合卦爻易之理不若是固矣
　　黄淳耀曰自汉以降言易者无虑千百家其精者发挥理性其觕者为阴阳术数之言然亦不可谓之非易也
　　钱澄之曰易理无所不藴凡得其一端皆足以入神如卫元嵩元包扬雄太玄京房卦气之类是已至于星厯音律之学无不以易为本故朱子尝欲于纳甲飞伏之类皆欲穷其理虽非易之本旨要亦可以见易也
　　徐在汉曰世谓包羲作八卦文王重为六十四文王系彖辞周公系爻辞俱非也周礼虽未可尽信如簭人言三易经卦皆八其别皆六十四则重卦其来久矣葢包牺始作八卦即因而重之故能通神明之德类万物之情文王则设卦观象系辞明吉凶以成其变化尔传曰易之兴也当文王与纣之事传中累举包牺文王不及周公则爻辞系于文王无疑夫文王演易演包牺之易也孔子翼易翼文王之易也虽然牺之象简而文之辞微学易者舍孔子十翼孰从观象而玩辞观变而玩占知其书之不可逺而道之屡迁者乎故学易者不必舍彖传而求彖辞舍爻传而求爻辞也惟彖传明而彖辞得矣爻传明而爻辞得矣分言之为包牺文王孔子三圣之易其实孔子之易明而牺文之易无余藴矣又曰世儒有今易古易之分夫文王演羲皇之易孔子翼文王之易后学由孔子之易求文王之易由文王之易求羲皇之易则知三圣人无二易千万世无二易圣人先得我心所同然天地之道可一言而尽和顺道德而理于义穷理尽性以至于命先立乎大者则小者不能夺不此之求而以文孔之易合于一为今分于二为古矻矻终身卒无定论不揣其本而齐其末惑之甚已
　　黄宗羲曰易者范围天地之书也广大无所不偹故九流百家之学俱可窜入焉自九流百家借之以行其说而于易之本意反晦矣
　　黄宗炎曰上古朴直如人名官名俱取类于物象与以鸟记官之意及夔龙稷契朱虎熊罴之属是也易者取象于虫其色一时一变一日十二时改换十二色即今之析易也亦名十二时因其倐忽变更借为移易改易之用易易之为文象其一首四足之形周易卦次俱一反一正两两相对每卦六爻两卦十二爻如析易之十二时一爻象其一时在本卦者象日之六时在往来之卦者象夜之六时取象之竒巧精确不可拟议无踰于此俗儒反病其一物之微不足以包含大道妄解日月为易开端于虞仲翔而圣人之取义渐隐夫日月合体其字为明日升于东月生于西故明者不特指其昼夜之光蕐而兼指其光蕐所生之位置一在东一在西也今以上日下月为易其舛谬有七如以日为天上之日月为地下之月是于时为望为昼日丽中天万象具陈而独取九渊之藏魄以配太阳不见其得宜何从而变化舛谬一也如以日往月来月往日来相推代明则亦当以左右为出入南北为躔道甚无关于上下舛谬二也如以谓日月同在天上同经不同纬则月为暗魄于义无补同经同纬则日有食之又灾变而非变化舛谬三也况其为文原从勿但象四足之形不成字与□逺甚舛谬四也揆厥所由实因□昜字而讹易从旦从勿旦者日之始出离于沧海其光芒灼烁为五采而注射于八方勿者指其象若旗斿也昜且不可为月岂可因昜而转及于易乎舛谬五也日将出谓之昧爽史记作昒爽日入处谓之昧谷古作昒谷则是日将出将入映于海水但有光芒四逹也岂可亦指为月乎舛谬六也按说文有□旸字声同易注云日覆云暂见也则原有日之易矣易上之日自为虫首非日无疑舛谬七也罗泌云日月为易而文正为勿勿者月光之散者也是犹疑勿与月之不同仅指为月光也其后戴侗周伯琦辈袭夫新竒竟改作□冐字矣圣人至理悉去其饩羊可不辨哉又曰他书引用易语今不可考者未知是篇章偶逸或纬书依托之文也左传疏伏羲作十言之教曰乾坤震巽坎离艮兑消息刘向传诬神者殃及三世说苑建其本而万物理失之毫厘差以千里又有一道大足以守天下中足以守国家小足以守其身谦之谓也夫天道毁满而益谦不损而益之故损自损而终故益又天地动而万物变化风俗通其亡斯自取灾说文地可观者莫可观于木东方朔正其本万事理失之毫厘差以千里盐铁论小人处盛位虽髙必崩不盈其道不恒其徳而能以善终者未之有也是以初登于天后入于地细绎诸所引之辞不但不佀彖象亦且不佀大传大约为后儒解经者所述而引用之人遂浑呼之为经尔
　　王弘撰曰古篆文易从日从月则日月为易明矣叅同契亦如此说若罗泌云易于文为勿月采之散者也则凿矣或云易蜥蜴也身色无恒日十二变易取其变也赵撝谦亦云然陈苐曰夫易开物成务冐天下之道乃借义微虫不亦鄙乎是其取义虽得而释文实谬以易为蜴陆佃之过也又曰孔子言伏羲始作八卦因而重之二语本自明白其为伏羲重卦无疑若复别有人孔子岂得无一言乎又如八卦相错明八卦已错为六十四矣周礼太卜掌三易经卦皆八别皆六十有四明夏商已有重卦矣扬雄从司马迁之说谓文王重卦而胡安定诸人以为然皆非也
　　按连山归藏惟其不着时代致儒者纷纶或以为宓牺或以为神农或以为黄帝或以为夏商之书迄无定说周易成于殷之末世虑其与归藏淆也爰以代名葢无俟外史逹书名于四方灼然共信为文王周公孔子之作述是可法也郑氏周普之义殊为牵率
　　又按六经自秦火之后惟周易为完书虽费直更之于前王弼乱之于后其余无可议者而欧阳永叔王景山乃疑及系辞张芸叟疑及爻辞李邦直朱新仲王巽卿疑及序卦传皆高明之过也
　　
　　经义考卷五翰林院检讨朱彝尊撰
　　易四
　　竹书易经五篇 佚
　　晋书太康二年汲郡人不凖盗发魏襄王墓或言安厘王冡得竹书数十车其易经二篇与周易上下经同易繇阴阳二篇与周易畧同繇辞则异卦下易经一篇似说卦而异
　　杜预曰汲郡汲县有发旧冡者大得古书周易上下篇与今正同别有阴阳说而无彖象文言系辞疑于时仲尼造之于鲁尚未播之于逺国也
　　竹书公孙氏[叚]邵氏[陟]论易二篇 佚
　　晋书竹书公孙叚二篇公孙叚与邵陟论易
　　卜子[商]易传伪本 隋志二本[唐志同中经簿四卷七录六卷释文序录三卷国史志中兴书目十卷] 佚[今存别本十一卷]
　　家语卜商卫人字子夏好论精微时人无以尚之
　　刘歆曰汉兴韩婴传
　　荀朂曰丁寛所作
　　张璠曰或馯臂子弓所作薛虞记[陆徳明曰虞不详何许人]
　　唐会要开元七年三月六日诏子夏易传近无习者令儒官详定四月七日刘知几议曰按汉志易有十三家而无子夏作传者至梁阮氏七录始有子夏易六卷或云韩婴作或云丁寛作然据汉书韩易二篇丁易八篇求其符会则事殊隳刺者矣夫以东鲁服膺文学与子游同列西河告老名行将夫子连踪而岁越千龄时经百代其所著述沉翳不行岂非后来假凭先哲亦犹石崇谬称阮籍郑璞滥名周寳必欲行用深以为疑司马贞议曰按刘向七畧有子夏易传但此书不行已久今所存多失眞本又荀朂中经簿云子夏传四卷或云丁寛所作是先逹疑非子夏矣又隋书经籍志云子夏传残阙梁六卷今二卷知其书错谬多矣又王俭七志引刘向七畧云易传子夏韩氏婴也今题不称韩氏而载薛虞记又今秘阁有子夏传薛虞记其质觕畧旨趣非逺无益后学不可将帖正经五月五日诏子夏传逸篇令帖易者停
　　崇文总目此书篇第畧依王氏决非卜子夏之文又其言近而不笃然学者尚异颇传习之
　　国史志子夏易传假托真子夏传一行所论定然残阙
　　中兴书目按隋志周易二卷魏文侯师卜子夏传残阙唐志卜商传二卷今乃十卷考陆徳明音义所引与今本间有合者若云地得水而柔水得地而流故曰比今本作地藏水而泽水得地而安但小异尔至束帛戋戋作残残又云五匹为束三玄二纁象阴阳今本并无此文葢后人附益者多
　　孙坦曰世有子夏易传以为亲得孔子之藴观其辞畧而不粹间或取左氏春秋传语证之晚又得十八占称夫子则曰县官尝疑汉杜子夏之学及读杜传见引明夷对策疑始释然不然班固序儒林何以言易始于商瞿子木而遽遗卜商也哉
　　程伯子曰子夏易虽非卜商作必非杜子夏所能为必得于师传也
　　晁说之曰古今咸谓子夏受于孔子而为易传然太史公刘向父子班固皆不论著唐刘子玄知其伪矣书不传于今今号为子夏传者唐张弧之易也弧唐大理评事亦不详何时人
　　晁公武曰子夏传唐艺文志已亡今此书约王弼注为之者止杂卦
　　洪迈曰孔子弟子惟子夏于诸经独有书虽传记杂言未可尽信然要为与他人不同矣于易则有传于诗则有序而毛诗之学子夏授高行子四传而至小毛公或云传曾申五传而至大毛公于礼则有仪礼丧服传一篇于春秋所云不能赞一辞葢亦尝从事于斯矣公羊髙实受之于子夏榖梁赤者风俗通亦云子夏门人于论语则郑康成以为仲弓子夏等所撰定也后汉徐防上疏云诗书礼乐定自孔子发明章句始于子夏斯其证云
　　按洪氏申明子夏传经之功可谓得其要矣韩非子自孔子之死有子张之儒有子思之儒有颜氏之儒有孟氏之儒有漆雕氏之儒有仲良氏之儒有公孙氏之儒有乐正氏之儒而子夏之门人若高行子曾申公羊高榖梁赤传诗及春秋者反不与焉不得其解也
　　程逈曰子夏易传京房为之笺先儒疑非卜商也近世有陋儒用王弼本为之注鄙浅之甚亦托云子夏凡先儒所引子夏传此本皆无之熈宁中房审权萃训诂百家凡称子夏者乃取后赝本
　　吕祖谦曰崇文总目剟去子夏名以祛误惑最为有理
　　陈振孙曰子夏易传陆徳明李鼎祚亦时称引考汉志初无此书其经文彖象爻辞相错正用王弼本决非汉世书以徳明所引求之今传皆无有岂惟非汉世书亦非隋唐所传书矣
　　章如愚曰子夏易传窃意非古所传观其书不依古易经次乃遵费氏郑氏王氏所合彖象文言于爻下而传之
　　赵汝楳曰易家有子夏传先儒多引以断疑虽于其书不于其人然亦不容不辨葢由隋志以为卜商故后人承而弗察信之者以为京房为之笺疑之者以为近世人以王弼本冐为之传世有两书今观诸儒所用二书中语皆不类洙泗气象纵微后人冐作亦决非卜商之书孙坦疑子夏传为杜子夏之学按杜钦杜邺与邓彭祖王商万章禽庆皆字子夏二杜于易未闻师授孙氏之论尚为可疑惟彭祖传梁丘之学如以子夏为彭祖犹有彷佛以为钦邺则无所依据
　　王应麟曰帝乙归妹子夏传谓汤之归妹也京房载汤嫁妹之辞曰无以天子之尊而乘诸侯无以天子之富而骄诸侯阴之从阳女之顺夫本天地之义也往事尔夫必以礼义荀爽对策引帝乙归妹言汤以娶礼归其妹于诸侯也张说鄎国公主铭云帝唐降女天乙归妹
　　何乔新曰子夏之易不依古易篇次而遵费氏则为后人之假托可见
　　按子夏易传见于隋经籍志止二卷释文序录止三卷尔至宋中兴书目益为十卷而今本多至十一卷不独篇第悉依王弼并其本亦无异辞考陆氏释文所引如屯六二乘马班如乘音绳班如相牵不进貌比传地得水而柔水得地而流故小畜九五有孚挛如挛作恋思也上九月几望作近望履九四愬愬恐惧貌泰六四翩翩轻举貌上六城复于隍作堭大有九四匪其彭作旁谦卦作嗛云嗛谦也豫六三旴作纡九四盍簪疾也噬嗑九四胏作脯贲六五束帛戋戋作残残传云五匹为束三玄二纁象阴阳复上六有灾眚传云伤害曰灾妖祥曰眚颐六二拂经作弗云辅弼也六四逐逐作攸攸坎上六寘于丛棘寘作湜离六五戚作磩咨惭也咸初六拇作<足母>遯上九传云肥饶裕晋九四鼫鼠作硕明夷六二夷于左股用拯马壮吉夷作睇传云旁视曰睇拯作抍暌六二其牛掣作契传云一角仰也夬九四牵作掔姤初六柅作鑈九五包作苞困九四徐徐作荼荼传云内不定之意井九二鲋传谓虾蟇六四井甃传云修治也丰九三沛传云小也沬传云星之小者旅九四资斧作齐斧既济六二茀作髴六四繻有衣袽繻作□袽作茹今文皆不然又王氏困学纪闻引泰六五传云汤之归妹也今亦无之且书中引周礼春秋传其伪不待攻而自破矣
　　又按孙坦疑是杜邺徐几赵汝楳疑是邓彭祖葢两人俱字子夏也然绎其文义总不类汉人文字并不类唐人文字谓为张弧所作恐非今本
　　周易子夏十八章伪本一卷[崇文总目三卷] 佚
　　按绍兴阙书目亦有之五行家言托名子夏尤不伦矣
　　汉淮南王刘[安]道训 汉志二篇[刘向别录七畧作十二篇] 佚
　　刘向曰九师道训者淮南王安所造王聘善为易者九人从之采获故中书着为淮南九师书
　　王通曰九师兴而易道微
　　洪迈曰寿春有八公山正安所延致客之所传记不见姓名而高诱序以为苏飞李尚左吴田由雷被毛被伍被晋昌等八人
　　何乔新曰九师之易王通以为易道因之而微则无资于圣经可知
　　按陆氏释文于需蛊遯损诸卦其所引称师者当即九师本而鸿烈解引易曰剥之不可遂尽也故受之以复此则道训之序卦传文矣
　　田氏[何]易传 佚
　　汉书自鲁商瞿子木受易孔子以授鲁桥庇子庸子庸授江东馯臂子弓子弓授燕周丑子家子家授东武孙虞子乘子乘授齐田何子庄何以齐田徙杜陵号杜田生
　　崇文总目田何之易卦象爻彖与文言说卦等离为十二篇而自为章句易之本经也
　　晁说之曰商瞿受易孔子五传而至田何汉之易书葢自田何始何而上未尝有书
　　王氏[同]易传 汉志二篇 佚
　　汉书杜田生授东武王同子中洛阳周王孙丁寛齐服生同授淄川杨何齐即墨成广川孟但鲁周覇莒衡胡临淄主父偃
　　皇甫谧曰自孔子授易五传至田何何以授弟子东武王同子中
　　晁说之曰易家著书自王同始
　　周氏[王孙]易传 汉志二篇 佚
　　汉书丁寛至洛阳从周王孙受古义号周氏传
　　丁氏[寛]易传 汉志八篇 佚
　　汉书儒林传寛字子襄梁人从田何受易复从周王孙受古义景帝时为梁孝王将军距吴楚号丁将军作易说三万言训故举大义而已今小章句是也寛授同郡砀田王孙王孙授施雠孟喜梁丘贺由是易有施孟梁丘之学又曰丁寛易家之始师
　　胡一桂曰寛师田何而复师其同门之友以受古义可谓见善如不及者矣然所谓易说三万言不过训故大义又曰小章句窃意其学只是文义章句象数之学恐非所及也
　　何乔新曰丁寛作易说三万言而训诂之学兴
　　服氏[光]易传 汉志二篇 佚
　　汉书儒林传曰王同周王孙丁寛齐服生皆着易传数篇
　　杨氏[何]易传 汉志二篇 佚
　　史记杨何以易征官至中大夫齐人即墨成以易至城阳相广川人孟但以易为太子门大夫鲁人周覇莒人衡胡临淄人主父偃以易至二千石然要言易者本于杨何之家
　　汉书杨何字叔元菑川人元光中征为大中大夫
　　晁说之曰易得立学官自杨何始所谓易杨者是也
　　韩氏[婴]易传 汉志二篇 佚
　　汉书韩婴燕人孝文时为愽士景帝时至常山太傅婴言诗亦以易授人推易意而为之传燕赵间好诗故其易微惟韩氏自传之孝宣时涿郡韩生其后也以易征待诏殿中曰所受易即先大夫所传也尝受韩诗不如韩氏易深太傅故専传之
　　王应麟曰葢寛饶受韩氏易其上封事引韩氏易传言五帝官天下三王家天下
　　施氏[雠]周易章句 汉志二篇 佚
　　汉书施雠字长卿沛人从田王孙受易拜博士甘露中与五经诸儒杂论同异于石渠阁雠授张禹琅琊鲁伯禹授淮阳彭宣沛戴崇子平鲁伯授太山毛莫如少路琅琊邴丹曼容繇是施家有张彭之学
　　隋书施氏易亡于西晋
　　按施氏易见于后汉书者沛人戴宾以授陈留刘昆桓公又广汉景鸾亦受施易
　　孟氏[喜]周易章句 汉志二篇[梁七录十卷隋书八卷释文序录十卷新旧唐书志同] 佚
　　周易灾异 汉志十一篇又六十六篇[葢合京房言之] 佚
　　汉书孟喜字长卿东海兰陵人从田王孙受易举孝亷为郎曲台署长病免为丞相掾喜授同郡白光少子沛翟牧子兄繇是有翟孟白之学
　　陆徳明曰无上经七录云又下经无旅至节无上系隋书孟氏京氏有书无师
　　释一行曰十二月卦出于孟氏章句其说易本于气而后以人事明之
　　王应麟曰许氏说文称易孟氏其文多异
　　胡一桂曰孟既师田又不择所从复受之于赵赵死而遂倍之以至不见信于友不获用于上亦其宐矣
　　按许氏说文解字序言易称孟氏则所引皆孟氏易也其与今文异者如夕惕若厉无咎作夕惕若夤[句]泣涕涟如涟作慗再三渎作黩以往吝作遴履虎尾愬愬终吉愬愬作虩虩下有恐惧二字百榖草木丽乎土作<艹丽>于地日昃之离昃作<厂伯>罔孚裕无咎罔作有其牛掣作觢天且劓作<臬刂>君子豹变其文蔚也蔚作斐用拯马壮吉拯作抍无用字繻有衣袽繻作需袽作絮夫干确然确作寉服牛乘马服作□重门击柝作<木橐>天地絪缊作壹壹杂而不越作<戉辶>莫暵乎火作离为的颡的作馰为黔喙之属无之属字又如孰饪[句]埶□[句]地可观者莫可观于木则今本无是文不知当日何所属也又按陆氏释文孟氏易咸其辅颊舌颊作侠晋卦作齐惩忿窒欲作恎浴偏辞也作徧辞日中则昃作稷阒其无人阒作窒隤然作退然大寳作保包牺作伏戏皆与今文异
　　又按东汉之为孟氏易者南阳洼丹子玉中山觟阳鸿孟孙广汉任安定祖
　　梁丘氏[贺]周易章句 汉志二篇 佚
　　汉书梁丘贺字长翁琅琊诸人为武骑从太中大夫京房受易[颜师古曰别一京房非焦延寿弟子]房者淄川杨何弟子也房出为齐郡太守贺更事田王孙宣帝时闻京房为易明求其门人得贺贺时为都司空令坐事论免为庶人待诏黄门数入说教侍中以召贺贺入说上善之以为郎贺以筮有应繇是近幸为大中大夫给事中至少府贺传子临临代五鹿充宗君孟为少府充宗授平陵士孙张仲方沛邓彭祖子夏齐衡咸长宾繇是梁丘有士孙邓衡之学
　　隋书梁丘易亡于西晋
　　洪迈曰晋永嘉之乱梁丘之易亡
　　胡一桂曰梁丘初师京房后虽更事田王孙卒以京显至其子临专行京法可见也再传而五鹿结党小人兼官受讥三传而衡咸为莽讲学大夫梁氏易至此扫地矣
　　董真卿曰商瞿受易孔子传至田何又传至施孟梁丘为最着乃古易也又转而为费直则今易权舆矣若是则施孟梁丘之后正古今易因革之一会也
　　按东汉之为梁丘易者代郡范升辨卿升上疏曰臣与愽士梁恭山阳太守吕羌俱修梁丘易又京兆杨政子行颍川张兴君上亦传其学
　　五鹿氏[充宗]周易畧说 汉志三篇 佚
　　汉书少府五鹿充宗[字君孟]贵幸为梁丘易自宣帝时善梁丘氏说元帝好之欲考其异同令充宗与诸易家论充宗乘贵辩口诸儒莫能与抗
　　汉纪元帝时五鹿充宗与石显皆贵幸治梁丘易帝令诸易家考合异同充宗乘贵口辨诸儒莫敢与抗皆称疾不会有荐朱云能说易者云摄齐升堂抗辞而请音动左右旣论连折充宗诸儒为之语曰五鹿岳岳朱云折其角
　　张蕐曰五鹿充宗受易于弘成子成子少时尝有人过之授以文石大如燕卵成子吞之遂大明悟为天下通儒成子后病吐出此石以授充宗又为硕学也
　　
　　经义考卷六翰林院检讨朱彝尊撰
　　易五
　　焦氏[延寿]易林 隋志五行家十六卷[新旧唐书志崇文緫目同七録作三十二卷殆合变占十六卷言之] 存
　　易林变占 隋志五行家十六卷 佚
　　汉书延寿字赣梁人以好学得幸梁王学既成为郡吏察举补小黄令举最当迁三老官属上书愿留赣有诏许増秩留卒于小黄其说长于灾变分六十四卦更直日用事以风雨寒温为候各有占验
　　费直曰六十四卦变占者王莽时建信天水焦延寿之所撰也夫易广矣大矣以言乎逺则不御以言乎迩则静而正以言乎天地之间则偹矣然易谓六十四卦也推而言之则由说卦之所未尽故连山归藏周易皆异辞而同卦虽三家并行犹举一隅耳赣善于阴阳复造此以致易未见者其射存亡吉凶遇其事类则多中至于靡碎小事非其类则亦否矣赣之通逹隐几圣人之一隅也
　　班固曰焦延寿独得隐士之说托之孟氏不相与同孟康曰分卦直日之法一爻主一日六十四卦为三百六十日余四卦震离兑坎盖为方伯监司之官所以用震离兑坎者是二至二分用事之日又是四时各专王之气各卦主一时其占法各以其日观其善恶也
　　王俞序曰大凡变化象数莫逃乎易惟人之情伪最为难知筮者尚占忧者与处赣明且哲乃留其术俞岩畊东鄙目前困蒙客有枉驾蓬庐以焦辞数轴出示予尝读班史列传及歴代名臣谱系诸家杂说之文盛称自夫子授易于商瞿仅十余辈延寿经传于孟喜固是同时当西汉元成之间凌夷厥政先生或出或处辄以易道上于梁王遂为群察举诏补小黄令而邑中隐伏之事皆预知其情得以宠异蒙迁秩亦卒于官次其着大易通变其卦总四千九十六题事本弥纶同归简易其辞假出于经史其意雅合于神眀但斋洁精专举无不中而言近意逺易识难详不可渎蒙以为辞费后之好事如君行者则子云之书为不朽矣圣唐会昌景寅岁
　　崇文緫目焦赣以一卦转之六十四卦各有繇言着吉凶占验然不传推用之法
　　叶梦得曰焦赣易林京房易二书大抵皆卜筮阴阳气候之言不复更及易道
　　黄伯思曰易林十六篇其法每卦变而之六十四为林三千八百世凡筮得某卦之某卦则观其所之卦林以占吉凶或卦爻不发则但观本卦林辞初未尝分四时节候至于汉书京房传所云六十四卦更直日用事者葢爻主一日六十卦当三百六十日余四卦为监司此法但以风雨寒温为候而占灾变耳若房封事所谓辛酉太阳精明丙戌蒙气复起之类孟康注之甚详此是延寿占灾祥一法非闗易筮也后世昧者勿悟乃合二术一之而于直日卦中求所得卦以考人之吉凶谬托燕蓟士之秘法岂不误甚与葢真日之法分至外余日惟一爻用事而易林变卦则非止一爻也乃知林自林直日灾祥之法自直日灾祥之法二者虽皆本于易同出延寿而初未尝一其用也又曰焦延寿易林中或字误以快为怏以羊为手以喜为嘉以鹳为鹊义可两存延寿名赣梁人以好学得幸梁王王共其资用令极意学既成为郡吏察举补小黄令但有盗先知盗遂无敢举者考最当选吏民上书乞留诏许增秩卒于小黄世人谓延寿之法凡筮得某卦则观其所之卦林以占吉凶或卦爻不动则但观本卦林辞有王佖者于雍熙二年春遇异人筮得观之贲林云东行无门西出蕐山道寒于难游子为患之语最为有凖后之观者不可不辨延寿所著虽卜筮之书出于阴阳家流然当西汉中叶去三代未逺文辞雅澹颇有可观
　　程逈曰汉天水焦延寿传易于孟喜此其所著书也书皆韵语与左氏传载鳯凰于飞和鸣锵锵汉书所载大横庚庚予为天王之语絶相类岂古之卜者各有此等书耶
　　陈振孙曰又名大易通变唐会昌景寅越五云溪王俞序凡四千九十六卦葢一卦可以变六十四也又曰旧见沙随程氏所纪绍兴初诸公以易林筮时事竒验求之多年寳庆丁亥始得其书于莆田録而藏之皆韵语古雅颇类左氏所载繇辞间尝筮之亦验独恨多脱误无他本是正嘉熙庚子自呉门归霅川偶为乡守王寺丞侑道之因以家藏本见假虽复多脱误而用两本叅互相校十颇得八九于是两家所藏皆成全书其间亦多重复或数爻共一繇莫可稽究校毕归其书王氏而志其校正本末于此淳佑辛丑五月
　　薛季宣序曰汉焦赣易林十六卷卷有四林林六十有四繇凡六十四卦之变四千九十有六以所传中秘书孙氏藏书叅校中书繇多亡佚以孙氏书铨补圆偹故书屡经传写字多舛误以羊为缶以快为决若此者众为是正其晓然者其不可知以喜为嘉以鹊为鹳以乌为鸟一卦两占之类并两存之无所去取具已刋定可缮写汉儒传易明于占候者如赣费直许峻崔篆管辂数家易俱有林惟焦氏林今传于世东观汉记孝明帝永平五年少雨上御云台自为卦遇蹇以京氏易林占之繇曰蚁封穴戸天将下雨沛献王辅用体说卦谓蚁穴居知雨京房延寿弟子今书蹇繇实在震林林为焦氏可不疑赣延寿字也其学本以六十四卦更直日用事以风雨寒温为候易林用之卜筮尚其占与变者政和间校书郎黄伯思校中秘书论林自林直日灾祥自直日灾祥其法虽同出于赣初未尝一其用昧者勿悟乃合而一之于直日卦中求所得卦谬托燕蓟士之秘本朝王佖于雍熙二年春遇异人为筮得观之贲其占乃观中贲林观贲皆白露之卦非春所宜用不当于观中求之异人之占固不应误是知直日之说非可用之占筮伯思言若简易其实非也簭法固于直日林中求所遇卦于遇卦林中求变所之观从初决从终则雍熙异僧之占初未尝与术戾僧论一幕掀天一同扫地自有得之繇林之外者未可以一术齐也直卦之法畧在汉京房郎顗传天朝班歴尚取其象或者直以周易卦爻占数犹屡有符验至用林筮颇多不合伯思之说未易循也京氏学以卦爻分配期日坎离震兑用事自分至之首皆得八十分日之七十三頥晋井大畜皆五日十四分余皆六日七分岁既有之日亦宜然于直日卦中分卦直时如日之次日凡十卦一时八刻三分刻之一配卦时有一刻二分頥晋井大畜皆五刻二分坎离震兑用事于日卦贞悔初爻之首中爻之中皆四刻一分是又卜数一法不待筮而占者自可通用易经并论风雨阴阳占候不必专取诸林汉儒林传孟喜授易于田王孙得易家候阴阳灾变书诈言田生且死时枕喜厀独传喜同门染丘贺疏通证明之曰田生絶于施雠手中时喜归东海安得此事延寿尝从孟喜问易京房以为延寿即孟氏学翟牧白生不肯皆曰非也刘向校书以为诸易家说皆祖田何杨叔丁将军大义畧同惟京氏为异党延寿独得隐士之说托之孟氏不相与同艺文志易有孟氏京房诸篇无复分异京氏书世尚有之虽阴阳家不特灾变之候论以汉儒林传艺文志自有不可诬者诸儒党同伐异可尽信邪延寿行事畧在京房传中举最小黄诏听留増秩矣其曰得我道以亡身者京生也知人见事未可以明经学士视之易林近古占书既自可尚缀辞引类尤尔雅可喜尚其辞者于汉氏西京文字又可忽诸干道六年八月
　　项安世曰焦氏卦法自干至未济并依易书本序以一卦直一日干直甲子坤直乙丑至未济直癸亥乃尽六十日而四正卦则直二分二至之日坎直冬至离夏至震春分兑秋分不在六十卦轮直之数此即京房六十卦气之法但京主六日七分此但主一日京用商易之序此用周易之序尔
　　赵汝楳曰焦延寿不袓田杨不用筮卜自成一家又曰焦延寿作易林以三百八十四爻之辞不能周四千九十六变之吉凶故外易而别为之辞又杂以纳甲飞伏之说是舍人事义理而专于占者也
　　胡一桂曰延寿卦变法以一卦变为六十四卦六十四卦通变四千九十六卦而卦变之次本之文王序卦首乾坤而终既济未济且如以干为本卦其变首坤次屯蒙以至未济又如以坤为本卦其变首干次屯蒙以至未济又如以末一卦未济为本卦其变亦首干次屯蒙以至既济每一卦变六十三卦通本卦成六十四卦且每一卦变成诗六十四首六十四卦变共四千九十六首以代爻辞而文王周孔辞并不复用又曰焦氏卦变卓然自为一家而又托于孟者恶其无传也
　　刘诚曰焦赣易林専取纳甲飞伏非圣人法
　　何乔新曰焦延寿述阴阳灾异而穿凿之弊起
　　彭蕐曰易之道无所不该学者各得其一偏耳然皆不可谓非易也易自夏商周已有三易其后连山归藏不传惟周易独传周易至汉儒分而为三有田何易焦赣易费直易何之易传自孔子分上下经以孔子所作为十传而有章句赣之易专于占察易林凡十六卷直之易长于卦筮无有章句徒以彖象文言等叅入卦中以解经汉末田焦之学微絶而费氏独存葢费之后有郑康成王弼辈为之注故也宋程伊川据弼易为传固出于费朱氏晦庵据吕伯恭古易为本义则本之田何于是田费之易皆盛行于世而赣独不幸无传者近于内阁阅书得易林观其辞韵皆非后人所能到颇类左传中所载繇辞因録而藏之异日间有事以占亦未尝不验也然则赣之易岂无所本者耶惜乎末学浅识不能为之传注使之盛行以为夫人之趋吉避凶一助也成化癸巳夏五月韩邦竒曰焦氏四千九十六变孔氏之正传也京氏直爻则以己意衍之
　　杨愼曰焦氏易林西京文辞也辞皆古韵与毛诗楚辞叶韵相合或似诗或似乐府童謡观者但以占卜书视之过矣
　　郑端简公曰易林十六卷世传出焦延寿虽隋唐经籍志亦然今考汉书儒林传艺文志及荀氏汉纪皆不言焦氏着易林疑今之易林未必出于焦氏延寿为京房师今明夷之咸林云新作初陵踰蹈难登三驹推车跌损伤颐乃成帝时事节之解林云皇母多恩字养孝孙脱于襁褓成就为君似言定陶傅太后育哀帝事皆在延寿后不应延寿预言之也刻本易林载东莱费直曰六十四卦变占者王莽时建信天水焦延寿所撰然刘向当成帝时校书已有延寿易说延寿非莽时人明矣况直虽后于延寿与髙相同时虽直亦非莽时人也唐王俞序易林云延寿与孟喜同时又云当在西汉元成间喜与梁丘贺同门岂元成间人耶
　　姜恩曰焦氏易林演六十四卦为四千九十六卦而辞变象占皆具其意精而深其文简而古
　　马粦曰日兵宪蓉川齐公讯疑未决顾予曰发伏若焦延寿无遁情矣予退而筮之得讼之随云甲乙丙丁俱归我庭三丑六子入门见母后五日狱得稽其日乃乙丑讼之者仅六人焉焦易之神如此
　　于愼行曰焦氏易林其辞古奥尔雅而旨趣深愽有六经之道非汉以下文字然世徒以为占卜之书学士弗诵也
　　杨时乔曰焦氏之学溺于阴阳占察不类圣人之经锺惺曰焦延寿用韵语作易占似谶似謡有数十百言所不能尽者回翔于一字一句之中寛然有余其鍜炼精简未可谓无意为文也
　　顾炎武曰易林疑是东汉以后人撰而托之焦延寿者延寿在宣昭之世其时左氏未立学官今易林引左氏语甚多又往往用汉书中事如曰彭离济东迁之上庸事在武帝元鼎元年曰长城旣立四夷宾服交和结好昭君是福事在元帝竟寜元年曰火入井口杨芒生角犯歴天门窥见太微登止玉床似用李寻传语曰新作初陵踰蹈难登似用成帝起昌陵事又曰刘季发怒命灭子婴又曰大蛇当路使季畏惧则又非汉人所宜言也
　　陈廷敬曰焦赣易林言吉凶与圣经绝相悖葢术数之学谬妄乖离之尤可鄙者沙随程氏偶有验乃神竒其书以为与左氏传载鳯凰于飞和鸣锵锵汉书载大横庚庚予为天王之语相类今考其言多俚谚如程氏所称亦未之能及也
　　王弘撰曰自焦氏为诗以代占辞而后之筮者不复用文王周公孔子之辞矣此焦氏之罪也
　　按汉易惟焦氏独全至李鼎祚易集解于随卦采赣之说云汉髙帝与项籍具明征也当属变占中语
　　
　　经义考卷七翰林院检讨朱彝尊撰
　　易六
　　京氏[房]易传 通志三卷[汉志十一篇马氏通考四卷] 存
　　周易章句 隋志十卷[七録十卷録一卷目释文序録十二卷] 佚
　　周易错卦 隋志五行家七卷[七録经部八卷] 佚
　　周易妖占 隋志五行家十二卷[七録十三卷] 佚
　　按晋书宋书五行志及水经注太平御览俱引之
　　周易占事 隋志五行家十二卷 佚
　　周易守林 隋志五行家三卷 佚
　　周易飞候 隋志五行家九卷又六卷[七録八卷新旧唐诗志六卷] 佚
　　周易飞候六日七分 隋志五行家八卷 佚
　　按京氏飞候太平御览每引之
　　周易四时候 隋志五行家四卷[新旧唐书志二卷] 佚
　　周易混沌 隋志五行家四卷 佚
　　周易委化 隋志五行家四卷 佚
　　周易逆刺占灾异 隋志五行家十二卷[汉志灾异孟氏京房六十六篇京氏段嘉十三篇] 佚
　　易传积算法杂占条例 通考一卷 存
　　汉书京房字君明东郡顿丘人受易梁人焦延寿延寿云尝从孟喜问易喜死房以为延寿易即孟氏学翟牧白生皆曰非也房以明灾异得幸石显五鹿充宗皆疾房欲逺之元帝于是以房为魏郡太守为石显所谮诛房授东海段嘉河东姚平河南乘弘繇是易有京氏之学又曰房本姓李吹律自定为京氏刘向曰诸易家说皆祖田何杨叔丁将军大义畧同惟京氏为异党
　　东观汉纪曰沛献王辅善京氏易永平五年京师多雨上御云台自为卦以周易林占之其繇曰蚁封穴戸大雨将至上以问辅辅上书曰蹇艮下坎上艮为山坎为水山出云为雨蚁穴居知雨将至故以蚁兴荀悦曰京房受易于梁人焦延寿独得隐士之说托之孟氏刘校易说云不与孟氏同
　　王通曰京房郭璞古之乱常人也
　　金君卿曰京生分六十四卦更值日用事以候风雨寒温非圣人设卦垂敎之本意矣
　　胡旦曰京房以卦气言事皆有效验
　　宋咸曰京房郎顗闗子明辈假易之名以行其壬遁卜祝阴阳术数之学圣人之旨则无有焉呜呼好怪之甚也
　　李清臣曰自焦延寿京房毛爽祖孝孙之徒为六日七分之说日辰之支干律吕之清浊风雨寒暑节气之候与夫天文厯法以为皆从易而生故术者咸自托于易五行家曰我之术出于易也太乙家曰我之术出于易也律家亦曰然厯象所云又然已而叅同方伎卜相筮占之流莫不持筹衍图指画天地自以为知易谓之伎术非圣人之徒也
　　晁说之曰是书兆乾坤之二象以成八卦凡八变而六十四而酬酢乎万物之表者炳然在目也大抵辨三易运五行正四时谨二十四气悉七十二候而位五星降二十八宿其进退以几而为一卦之主者谓之世竒耦相与据一以起二而为主之相者谓之应世之所位而阴阳之肆者谓之飞阴阳肇乎所配而终不脱乎本以隐赜佐神明者谓之伏起乎世而周乎内外叅乎本数以纪月者谓之建终之始之极乎数而不可穷以纪日者谓之积会于中而以四为用一卦偹四卦者谓之互干建甲子于初坤建甲午于上八卦之上乃生一世之初初一世之五位乃分而为五世之位其五世之上乃为游魂之世五世之初乃为归魂之世而归魂之初乃生后卦之初其建刚日则节气柔日则中气其数虚则二十有八盈则三十有六葢有可言者如此若夫象遗乎意意遗乎言则错综其用唯变所适或两相配而论内外二象若世与内若世与外或不论内外之象而论其内外之位或三相叅而论内外与飞若伏或相叅而论内外世应建伏或不论内外而论世建与飞伏或兼论世应飞伏或专论世应或论世之所忌或论世之所生于其所起见其所灭于具所形见其所生故曰死于位生于时死于时生于位苟非彰往而察来微显而阐幽者曷足以与此
　　叶梦得曰按授梁丘贺学者亦京房颜师古谓别一人今世有京房易皆阴阳厯数之书又有京房杂算数十篇其言龎杂专主卜筮两人莫知为谁审为授延寿学者
　　晁公遡曰明于象数而不达于进退者京房是也房深于易惜非善用易者也
　　晁公武曰汉艺文志易京氏凡三种八十九篇隋经籍志有京氏章句十卷又有占候十种七十三卷唐艺文志有京氏章句十卷而易占候存者五种二十三卷今其章句亡矣乃畧见于僧一行及李鼎祚之书今传者曰京氏积算易传三卷杂占条例法一卷或共题易传四卷而名皆与古不同今所谓京氏易传或题曰京氏积算易传者疑隋唐志之错卦是也错卦在隋七卷唐八卷所谓杂占条例法者疑隋志之逆刺占灾异十二卷是也至唐逆刺三卷而亡其八卷元佑八年髙丽进书有京氏周易占十卷疑隋周易占十二卷是也
　　林光朝曰先秦之为易者未有及理义也自田何而后章句传说多矣见于今者独有费氏之书费氏旧亡章句而学者宗王弼之说至于京氏之阴阳占筮其书虽存视之为术数之流矣易有圣人之道四焉理义之学以其辞耳王弼而下其说纷纷不若象数之粗有所明也
　　陈藻曰汉有二京房皆出焦延寿之门
　　陈振孙曰京房易传三卷积算杂占条例一卷呉郁林太守陆绩注京氏学废絶乆矣所谓章句者既不复传而占候之存于世者仅若此较之前志十百之一二耳
　　赵汝楳曰京房传焦氏之学专明卦气占验极而至于苏竟郎顗杨由景鸾樊英之徒则以易兼河洛图纬风角七政而易侪于谶讳矣
　　项安世曰以京易考之世所传火珠林者即其法也以三钱掷之两背一面为拆即两少一多少阴爻也两面一背为单即两多一少少阳爻也俱面为交交者拆之聚即三多老阴爻也俱背为重重者单之积即三少老阳爻也葢以钱代蓍一钱当一揲此后人务径捷以趋卜肆之便而本意尚可考其所异者不以交重为占自以世为占故其占止于六十四爻而不能尽三百八十四爻之变尔又曰京氏易法只用八卦为本得本卦者皆以上为世爻得归魂卦者皆以三为世爻亦因下体复得本卦而三在本卦为上也其余六卦皆以所变之爻为世世之对为应凡其所谓变者非以九六变也皆自八纯卦积而上之知其为某爻之所变耳如干本卦上九为世九三为应干初变姤为一世卦初六为世九四为应再变遯为二世卦六二为世九五为应三变否为三世卦六三为世上九为应四变观为四世卦六四为世初六为应五变剥为五世卦六五为世六二为应剥之四复变为晋谓之游魂卦九四为世初六为应晋下卦皆变为大有坤复归干谓之归魂卦九三为世上九为应余仿此又曰京房于世爻用飞伏法凡卦见者为飞不见者为伏其在八卦止以相反者为伏干见伏坤之类皆以全体相反也至八卦所变世卦则不然自一世至五世同以本生纯卦为伏葢五卦皆一卦所变至游魂二卦则又近取所从变之卦为伏如干一世姤姤下体巽飞为巽初辛丑伏仍用干初甲子二世遯飞为艮遯二丙午伏仍干二甲寅之类至五世皆以本卦干爻为伏者也自五世复下为游魂卦剥四变晋是艮变其飞为离四己酉伏为艮四丙戌矣又下为归魂卦晋下三爻变为大有自坤变干故飞为干三甲辰伏为坤三乙卯矣二卦皆近即所从变之卦不用本生纯卦也余卦仿此
　　胡一桂曰京氏易以八宫卦为序分上中下三卷上卷首干宫八卦[干姤遯否观剥晋大有]次震宫八卦[震豫解恒升井大过随]次坎宫八卦[坎节屯既济革豊明夷师]次艮宫八卦[艮贲大畜损睽履中孚渐]中卷首坤宫八卦[坤复临泰大壮夬需比]次巽宫八卦[巽小畜家人益无妄噬嗑頥蛊]次离宫八卦[离旅鼎未济蒙涣讼同人]次兑宫八卦[兑困萃咸蹇谦小过归妹]葢专八纯卦变六十四卦也下卷杂论卜筮一篇首论圣人作易揲蓍布卦次及纳甲法次二十四气候配卦与夫天地人鬼四易[一二世地易四世人易五世八纯天易游魂归魂鬼易]父母兄弟妻子官鬼等爻龙德[十一月子在坎卦左行]虎刑[五月午在离卦右行]天官[甲乙庚辛之类]地官[甲乙申酉之类]与五行生死所寓之类[寅中有生火丑中有死金之类]此晁氏读书志所谓星行气候之学非章句也又一本题曰京氏易传其间论积算法[亦无起例可推]及卜筮新条例[占求官家宅之类]及列六十四卦定三百八十四爻断法与前下卷同而尤详偹者但如汉志所载京房易传论集中尤无此岂其所谓章句者欤
　　陆深曰京房易传于易无所发明葢亦自成一家言卦分世应起星气算位即今世钱卜五乡六亲之术小数也而文理微密比太玄颇为易简
　　韩邦竒曰京氏易传至百余卷必于其四千九十六卦俱有所附五星众星之经留顺逆迟速守犯自开物以至闭物俱有定局惜无所考也
　　朱睦<木挈>曰京房有二其一顿丘人其一不知何许人皆以易学显为大中大夫者颜师古谓书字误耳大
　　王弘撰曰京易扬雄皆以卦配气候而为说各异唯以卦气起于中孚则同
　　徐善曰京房以十二辟主十二月而佐以公侯卿大夫除离南坎北震东兑西分主四季余六十卦以五卦主一月正月侯小过大夫蒙卿益公渐辟泰二月侯需大夫随卿晋公解辟大壮三月侯豫大夫讼卿蛊公革辟夬四月侯旅大夫师卿比公小畜辟干五月侯大有大夫家人卿井公咸辟姤六月侯鼎大夫丰卿涣公履辟遯七月侯恒大夫节卿同人公损辟否八月侯巽大夫萃卿大畜公贲辟观九月侯归妹大夫无妄卿明夷公困辟剥十月侯艮大夫既济卿噬嗑公大过辟坤十一月侯未济大夫蹇卿頥公中孚辟复十二月侯屯大夫谦卿暌公升辟临其法每爻主六日又八十分日之七三百六十爻当一岁三百六十五日四分日之一用中孚初爻起冬至
　　按京氏易传君子体仁作体信利物作利之福谦作富谦不忒作不贷殷荐作隐荐盱豫作污豫朋盍簪作攒剥床以肤作簠君子得舆作德舆朋来作崩来朶頥作瑞頥水洊至洊作瑧袛既平袛作褆大耋作绖憧憧作<忄重>夷于左股夷作胰先张之弧后说之弧弧作壶赦过宥罪作尤罪劓刖作劓刽吾与尔靡之作之月几望作近望繻有衣袽作絮旁行而不流作留天下之頥作啧行其典礼作等礼再扐而后挂作卦可与酬酢作醋易以贡作工洗心作先心包犠作伏戏坎为豕作彘为瘠马作柴马为吝作遴为馵足作朱足为矫輮作柔豫怠也怠作治皆与今易异辞见陆氏释文
　　段氏[嘉]易传 汉志十二篇 佚
　　汉书京房授东海段嘉河东姚平河南乘弘皆为博士
　　苏林曰东海人为博士
　　颜师古汉书注嘉即京房所从受易者也见儒林传及刘向别録
　　任氏[良]易旗 汉志蓍龟家七十一卷 佚
　　汉纪京房荐上弟子姚平任良愿以为刺史
　　
　　经义考卷八翰林院检讨朱彝尊撰
　　易七
　　费氏[直]周易注[释文序録新旧书志作章句] 七録四卷 佚[释文残阙]
　　易林 隋志五行家二卷[七録五卷] 佚
　　周易筮占林 七録五行家五卷 佚
　　易内神筮 隋志五行家二卷 佚
　　汉书费直字长翁东莱人治易为郎至单父令长于卦筮亡章句徒以彖象系辞十篇文言解说上下经琅琊王璜平中能传之刘向以中古文易经校施孟梁丘经或脱去无咎悔亡惟费氏与古文同
　　隋书费直传易其本皆古字号曰古文易行于人间而未得立后汉陈元郑众皆传费氏之学马融又为传以授郑玄玄作易注荀爽又作易传魏代王肃王弼并为之注自是费氏易大兴
　　欧阳修曰易至汉分为三有田何之易焦赣之易费直之易今行世者惟有王弼易其原出费氏费氏兴而田学遂息古十二篇之易遂亡其本
　　邵愽曰古易卦爻一彖二象三文言四系辞五说卦六序卦七杂卦八其次第不相杂也先儒谓费直专以彖象文言叅解易爻今入彖象文言于卦下者自费氏始
　　朱震曰隋书经藉志汉费直注周易四卷郑康成注周易九卷魏王弼注周易六卷韩康伯注系辞三卷郑王二家之易本于费氏康伯之学卒于辅氏则费氏之后易经上下离为六卷系辞五篇合为三卷矣是以二家所注皆九卷也
　　晁公武曰焦赣费直传受皆不明汉末焦氏之学微而费氏独存其学无章句惟以彖象文言等十篇解上下经凡彖象文言等叅入卦中皆祖费氏东京荀刘马郑皆传其学王弼最后出或用郑说则弼亦本费氏也
　　呉仁杰曰费直易省去彖传象传系辞传之目但总以一传字加于彖传之首王弼王肃易皆存传字葢本于此又曰费直易亡章句崇文总目序云以彖象文言杂入卦中者自费氏始按郑康成易以文言说卦序卦合为一卷则文言杂入卦中康成犹未尔非自费直始也
　　冯椅曰直传徒以彖象系辞十篇之言解说上下经
　　崇文总目云以彖象文言杂入卦中自费始葢误以之言为文言且康成易犹以文言说卦序卦杂卦合为一篇则不始直明矣彖象系辞之名一没而汨乱古经则始于此
　　章如愚曰费氏兴而余学息今所传即费氏易也
　　赵汝楳曰汉兴羣经残阙惟易为全书孰谓其纷揉反甚于他经刘向以中古文易经较施孟梁丘经或脱去无咎悔亡独费氏经与古文同施梁丘髙氏亡于西晋孟京亦不传陈元郑众皆传费学马融郑玄荀爽王肃王弼皆为之注今易乃费氏经也
　　熊朋来曰汉艺文志易经十二篇上下经十翼各自为篇也以彖象杂入卦中者自费直始郑康成之徒因之古易遂紊然其初不过如今干卦之例未入小象于各爻王弼不知小象是韵语自坤以下六十三卦輙分入各爻自乾坤二卦各附文言而诸卦文言散逸今见于大传者无几也
　　胡一桂曰费直以彖象文言叅入卦中古经变乱实权舆于此
　　朱睦桔曰费直自为易以相授受原无师传
　　髙氏[相]易说 佚
　　汉书相沛人治易与费公同时其学亦亡章句专说阴阳灾异自言出于丁将军传至相相授子康及兰陵母将永繇是易有髙氏学髙费皆未尝立于学官隋书髙氏易亡于西晋
　　朱睦桔曰髙相易自言出于丁将军寛寛景帝时人相平帝时人相去甚逺或亦私淑者也
　　赵氏[宾]易论 佚
　　汉书蜀人赵宾好小数书后为易餙易文持论巧慧易家不能难皆曰非古法也宾死莫能持其说
　　周必大曰文王重爻之时纣虽虐而商未危箕子尚为商臣其明未夷卦之六五已曰箕子之明夷利贞此赵宾所以凿为荄滋之说也
　　于陵氏[钦]易吉凶 汉志着龟家二十三卷 佚
　　伏氏[万寿]周易集林 隋志五行家十二卷 佚
　　阮孝绪曰易集林伏万寿撰
　　按太平御览引集林文云占天雨否外卦得阴为雨得阳不雨其爻发变得坎为雨得离不雨坎化为巽先风后雨
　　严氏[遵]周易骨髓决 通志一卷 佚
　　髙士传严遵字君平蜀人也隐居不仕尝卖卜于成都市日得百钱以自给卜讫则闭肆下帘以著书为事扬雄少从之游屡称其徳
　　何孟春曰严君平卜筮于成都市以为卜筮贱业而可以惠众人有邪恶非正之问则依蓍龟为言利害与人子言依于孝与人弟言依于顺与人臣言依于忠各因其势导之以善夫易为卜筮作以卜筮征诸易之所言岂曰贱哉后世占验纷论之为则有不假易者此君平所谓贱业尔
　　崔氏[篆]易林 六十四篇 佚
　　后汉书篆涿郡安平人王莽时为郡文学以明经征诣公交车太保甄丰举为歩兵校尉篆投劾归后为建新大尹建武初幽州刺史举篆贤良篆自以宗门受莽伪宠惭愧汉朝遂辞归不仕客居荣阳闭门濳思着周易林六十四篇用决吉凶多占验
　　连丛子孔子和为临晋令其友崔骃以其家卦林占之谓为不吉语子和曰盍辞乎答曰学不为人仕不择官所以为吉也且卜以决疑不疑何卜吉凶由人而由卦林乎径往之官
　　李石曰篆骃之祖着易林六十四篇或曰卦林或曰象林
　　洼氏[丹]易通论 本传七篇 佚
　　后汉书洼丹字子玉南阳育阳人世传孟氏易王莽时常避世教授专志不仕徒众数百人建武初为博士稍迁十一年为大鸿胪作易通论七篇世号洼君通丹学义研深易家宗之称为大儒
　　东观汉记丹作通论七卷
　　景氏[鸾]易说 佚
　　后汉书景鸾字汉伯广汉梓潼人能理齐诗施氏易兼受河洛图纬作易说及诗解文句兼取河洛以类相从名为交集
　　益部耆旧传鸾少随师学经渉七州之地作易说及诗解文句兼取河洛以类相从名曰奥集
　　袁氏[太伯]易章句 佚
　　王充曰东番邹伯竒临淮袁太伯袁文术会稽呉君髙周长生之辈位虽不至公卿诚能知之囊槖文雅之英雄也观伯竒之元思太伯之易章句文术之咸铭君髙之越纽録长生之洞厯刘子政扬子云不能过也
　　袁氏[京]易难记 佚
　　后汉书京字仲誉汝阳人习孟氏易作难记三十万言初拜郎中稍迁侍中出为蜀郡太守
　　彭氏[宣]易传 佚
　　册府元龟彭宣字子佩淮阳人为大司马长平侯作易传
　　胡一桂曰张禹授易于宣位为上公见险而止异于苟患失之者
　　戴氏[崇]易传 佚
　　册府元龟戴崇字子平沛人为少府作易传
　　樊氏[英]易章句 佚
　　后汉书樊英字季齐南阳鲁阳人习京氏易兼明五经七纬隐于壶山之阳安帝初征为博士顺帝时拜五官中郎将以光禄大夫赐告归着易章句世名樊氏学
　　许氏[峻]易新林 隋志五行家一卷[七録十卷] 佚
　　易决[七録作易要决] 隋志五行家一卷[七録三卷] 佚
　　易杂占 七録七卷 佚
　　易灾条 隋志五行家二卷 佚
　　后汉书峻字季山汝南平舆人善卜筮之术时人方之京房所著易林至今传于世
　　按北堂书钞引许氏易灾条云母病腹胀蛇在井旁当破缾瓮井沸泥浮五色玄黄又初学记引易灾条云井中有鱼似虫出流若当井沸五色玄珠葢亦焦氏易林类也
　　马氏[融]周易注[或作传] 七録一卷[释文序録新旧唐书作章句十卷] 佚
　　后汉书马融字季长扶风茂陵人桓帝时为南郡太守着三传异同说注孝经论语诗易三礼尚书
　　荀悦曰孝桓帝时故南郡太守马融着易解颇生异说
　　朱震曰费氏之易至马融始作传融传郑康成康成始以彖象连经文
　　按马氏易传见于释文与今易异者圣人作而万物覩作圣人起婚媾作冓云重婚也击蒙作系蒙血去作恤去履愬愬作虩虩天道亏盈作毁盈介于石介作扴云触小石声由豫作犹豫云疑也盍簪作臧天命不佑作右百果草木皆甲拆作甲宅云根也萃亨旡亨字徳之修也修作循
　　
　　经义考卷九翰林院检讨朱彝尊撰
　　易八
　　郑氏[玄]周易注 隋志九卷[七録十二卷旧唐志同释文序録新唐书十卷] 佚[王应麟録成一卷]
　　后汉书郑玄字康成北海髙密人师事京兆第五元先始通京氏易公羊春秋又从东郡张恭祖受周官礼记左氏春秋韩诗古文尚书以山东无足问者乃西入闗因涿郡卢植事扶风马融公交车再征不至征为大司农所注周易尚书毛诗仪礼礼记论语孝经尚书大传又着六艺论毛诗谱驳许愼五经异义答临孝存周礼难凡百余万言
　　淳于俊曰郑玄合彖象于经欲使学者寻省易了
　　陆澄曰王弼注易玄学之所宗今若弘儒郑注不可废
　　王俭曰易体微逺实贯羣籍施孟异闻周韩殊旨岂可专据小王便为该偹依旧存郑意谓可安
　　萧子显曰康成生炎汉之季训义优洽一世
　　李延寿曰郑玄并为众经注解大行于河北魏末大儒徐遵明门下讲郑氏所注周易遵明以传卢景裕及清河崔瑾景裕传权会郭茂权会早入邺都郭茂恒在门下教授其后能言易者多出郭茂之门
　　隋书郑康成王弼二注梁陈列于国学齐代惟传郑义至隋王注盛行郑学寖微今殆絶矣
　　崇文总目今惟文言说卦序卦杂卦合四篇其余皆逸
　　朱震曰郑氏传马融之学多论互体
　　呉仁杰曰郑康成易省去六爻之卦又省去用九用六覆卦之画移上下体于卦画之下又移卦名于两体之下又移初九至用九爻位之文加之爻辞之上又合彖传象传于经于彖传加彖曰二字于象传加象曰二字
　　冯椅曰郑氏易隋志九卷唐志十卷不知何縁増一卷崇文总目止有一卷惟文言说序杂合四篇余皆逸旨趣渊确去圣人未逺也中兴书目亡
　　王应麟曰康成注易九卷多论互体江左与王辅嗣学并立颜延之为祭酒黜郑置王齐陆澄贻王俭书云易自商瞿之后虽有异家之学同以象数为宗数年后乃有王弼之说王济云弼所误者多何必能顿废前儒河北诸儒专主郑氏隋兴学者慕弼之学遂为中原之师唐因之今郑注不传此景迁晁氏所慨叹也李鼎祚云郑多叅天象王全释人事易道岂偏滞于天人者哉合彖象于经葢自康成始其说间见于鼎祚集解及释文易诗三礼春秋义疏后汉书文选注乃于读易之暇辑为一卷庶使先儒象数之学犹有考焉又曰郑康成诗笺多改字其注易亦然如包蒙谓包当作彪文也泰包荒谓荒读为康虚也大畜豮豕之牙谓牙读为互大过枯杨生稊谓枯音姑山榆也晋锡马蕃庶读为蕃遮谓蕃遮禽也解百果艹木皆甲柝作甲宅皆读如解解谓坼呼皮曰甲根曰宅困劓刖当为萃一握为笑握读为夫三为屋之屋系辞道济天下之道当作导言天下之至赜赜当为动说卦为干卦干当为干其说多凿
　　按郑氏之易与王辅嗣本不同者甚多如为其嫌于无阳也嫌作谦君子以经纶作论君子几作机包蒙包作彪需读为秀需于沙作沚致宼作戎患至掇也掇作惙终朝三褫之褫作拕王三锡命锡作赐乘其墉作庸明辨晳也晳作遰裒多益寡裒作捊舍车而徒车作舆贲如皤如皤作蹯频复作颦复枯杨生梯作荑不鼔缶而歌作击缶则大耋之嗟下无凶字离王公也离作丽浚恒作浚恒或承之羞或作咸羸其角羸作累不详也详作祥失得勿恤作矢得勿恤文王以之作似之夷于左股夷作睇其牛掣作<挈-手+牛>先张之弧后说之弧弧作壶宜待也作宜待时也惩忿窒欲窒作懫壮于頄作頯其行次且作趀且姤作遘后以施命诰四方作诘四方升作升劓刖作倪<亻兀>其形渥作剭列其夤作<月寅>遇其配主配作妃丰其蔀作菩丰其沛作韦日中见沫作眛天际翔也翔作祥丽泽兊作离泽所乐而玩者玩作翫故君子之道鲜矣鲜作尟藏诸用藏作臧议之而后动作仪之有功而不德作不置冶容作野容又以尚贤也作有以暴客作客杂物撰德撰作算为广颡作黄为科上槁作稾为黔喙之属作黯喙蛊则饬也饬作节当日河北诸儒专主郑学今则王伯厚所集一卷外见于陆氏释文者仅此尔
　　荀氏[爽]周易注 隋志十一卷[新旧唐书志十卷] 佚
　　后汉书爽字慈明一名谞颍川颍阴人延熹五年拜郎中献帝即位就拜平原相行至宛陵复追为光禄勲视事三日进拜司空着礼易传诗传尚书正经春秋条例又作公羊问及他所论叙凡百余篇
　　张璠曰爽起自布衣九十五日而至三公
　　荀恱曰臣恱叔父故司徒爽着易传据爻象承应阴阳变化之义以十篇之文解说经意由是兖豫之言易者咸传荀氏学
　　虞翻曰汉初以来海内英才其读易者解之率少至孝灵之际颍川荀谞号为知易臣得其注有愈俗儒又南郡太守马融有俊才其所解释复不及谞
　　邹湛曰易箕子之明夷荀爽训箕为荄诂子为滋漫衍无经不可致诘
　　程逈曰荀爽于说卦添物象以足卦爻所载查元章谓不须添添亦不尽
　　九家易解 隋志十卷[释文序録新旧唐书志作集解] 佚
　　陆德明曰荀爽九家集注十卷不知何人所集称荀爽者以为主故也其序有荀爽景房马融郑玄宋衷虞翻陆绩姚信翟子元注内又有张氏朱氏并不详何人其说卦传本干后更有四为龙为直为衣为言坤后有八为牝为迷为方为囊为黄为裳为帛为浆震后有三为玉为鹄为鼓巽后有二为扬为鹳坎后有八为宫为律为可为楝为丛棘为狐为蒺藜为桎梏离后有一为牝牛艮后有三为鼻为虎为狐兑后有二为常为辅颊注云常西方神也
　　朱震曰秦汉之时易亡说卦孝宣时河内女子发老屋得说卦至后汉荀爽集解又得八卦逸象三十有一
　　李心传曰九家易说卦坤有为牝为迷为方为囊为裳为黄为帛为浆字牝阴阳也迷先迷之意方地之形囊所容物裳下服黄地之色帛桑土所生浆未详其义
　　吴仁杰曰易爻三百八十六诸儒但知三百八十四爻耳独苟爽论八纯卦之爻通用九用六而为五十他未有以为言者按说卦所论二篇之策此三百八十四爻之策也乾坤之策则用六用九两爻之策也注疏旣通乾坤之策为两篇之策朱氏又破荀爽之说谓用九用六皆在八卦爻数之内若尔则乾坤之策未免于重出而用九用六两爻亦几于赘而可削矣夫有是爻则必有是策今三百八十六爻具在而独置两爻不论圣人之意岂若是乎
　　王应麟曰荀爽易其说见于李鼎祚集解若干升于坤曰云行坤降于干曰雨施干起坎而终于离坤起离而终于坎离坎者乾坤之家而阴阳之府故曰大明终始皆诸儒所未发
　　董真卿曰荀爽有周易章句十卷又集九家集解十卷
　　郝敬曰九家者流附会穿凿迂僻无当
　　按荀氏易注见于释文所引其文不同于今者阴疑于阳疑作凝为其嫌于无阳也嫌作嗛财成天地之道作裁成裒多益寡裒作桴朋盍簪作宗贲如皤如皤作波蔑贞凶蔑作灭其欲逐逐作悠悠大耋之嗟作差下戚嗟若亦尔出涕沱若沱作池咸其拇作母解而拇同咸其腓作肥有疾<偹心>也<偹心>作偹文王以之作似之家人嗃嗃作确确其牛掣作觭以正邦也为汉讳作国已事遄往遄作颛愓号愓作钖包有鱼包作胞聚以正也聚作取君子以除戎噐除作虑劓刖作臲□井谷射鲋射作耶井收勿幕收作甃震来虩虩作愬愬震遂泥作队列其夤作肾厉熏心熏作动妇孕不育孕作乘归妹以须作孺月几望作旣望中孚同虽旬作均匪夷所思夷作弟妇丧其茀作绂言天下之至赜而不可恶也恶作亚可与佑神矣佑作侑六爻之义易以贡作功为矫輮作挠为亟心作极心丰多故亲[句]寡旅也别为句
　　刘氏[表]周易章句 隋志五卷[新旧唐书同中经簿录易注十卷七録九卷目録一卷] 佚
　　后汉书刘表字景升山阳髙平人鲁恭王之后也为镇南将军荆州牧封成武侯闗西兖豫学士归者千数表起立学校博求儒术綦母闿宋忠等撰立五经章句谓之后定谢承后汉书表受学于同郡王畅
　　汉末英雄记州畧羣宼旣尽表乃开立学官博求儒士使綦母闿宋忠等撰定五经章句
　　宋氏[衷]周易注[或作忠] 七録十卷[新旧唐书志同释文序録九卷] 佚
　　隋志梁有汉荆州五业从事宋忠注周易十卷亡
　　虞翻曰北海郑玄南阳宋忠虽各立注忠小差玄而皆未得其门难以问世
　　陆德明曰衷字仲子南阳章陵人
　　李氏[譔]古文易 佚
　　蜀志李譔字钦仲梓潼涪人父仁字德贤与同县尹默俱游荆州从司马徽宋忠等学譔具传其学又从黙讲论五经延熙元年为庶子迁仆射转中散大夫右中郎将着古文易尚书毛诗三礼左氏传太玄指归皆依凖贾马异于郑玄与王氏殊隔初不见其所述而意归多同
　　张氏[满]周易林 唐志七卷 佚
　　按张满未详何代人唐志列于许峻之前姑附于此
　　魏氏[伯阳]周易叅同契 唐志二卷[崇文总目一卷通考三卷] 存
　　陆德明曰虞翻注叅同契云易字从日下月
　　三洞珠囊魏伯阳撰叅同契其说以周易爻象论作丹之事而儒者不知神丹之事多作阴阳注之殊失其旨
　　中兴书目叅同契明金丹之诀篇题葢仿纬书之目词韵皆古奥雅难通首言乾坤坎离四卦槖钥之外其次言屯蒙六十卦以见一日用功之蚤晚又次言纳甲六卦以见一月用功之进退又次言十二辟卦以分纳甲六卦而两之葢内以详理月节外以兼统歳功此书大要在坎离二字
　　彭晓序曰魏伯阳会稽上虞人修真潜黙养志虚无慱赡文词通诸纬候得古人龙虎经尽获妙旨乃约周易譔叅同契三篇复作补塞遗脱一篇所述多以寓言借事隐显异文密示青州徐从事徐乃隐名而注之桓帝时公复传授与同郡淳于叔通遂行于世叅杂也同通也契合也谓与周易理通而义合也其书假借君臣以彰内外叙其离坎直指汞鈆列以乾坤奠量鼎噐明之父母保以始终合以夫妻拘其交媾譬诸男女显以滋生析以阴阳导之反复示之晦朔通以降腾配以卦爻形于变化随之斗柄取以周星分以晨昏昭诸刻漏莫不托易象而论之故名周易叅同契云
　　晁公武曰汉魏伯阳撰按神仙传伯阳会稽上虞人通贯诗律文辞赡愽修真养志约周易作此书凡九十篇徐氏笺注桓帝时以授同郡淳于叔通因行于世彭晓为之解隋书不载按唐陆徳明解易字云虞翻注叅同契言字从日下月今此书有日月为易之文其为古书明矣
　　郑东卿曰伯阳之叅同契意在鍜炼而入于术于圣人之道为异端
　　朱子曰叅同契本不为明易姑借此纳甲之法以寓其行持进退之候其言纳甲之法则今所谓京房占法见于火珠林者是其遗法所云甲乙丙丁庚辛者乃以月之昏旦出没言之非以分六卦之方也此虽非为明易而设然易中无所不有苟其言自成一家可推而通则亦无害于易又曰叅同契文章极好葢后汉之能文者为之其用字皆根据古书非今人所能解
　　范成大曰伯阳作叅同契五行相类凡三卷其说似周易其实假借爻象以论作丹之意而世人不考丹事每作阴阳决之殊失其旨
　　黄震曰叅同契者汉世上虞人魏伯阳所造其说出于神仙传不足凭为之注释者五代末彭晓则此书必出于五代之前也叅杂也同通也契合也此方士炼丹之书谓与诸丹经理通而义合也然必冐周易为为称者炼丹取子午时为火候是坎离因用乾坤坎离四正卦于槖钥之外其次言屯蒙六十卦以见一日用功之早晚又次言纳甲六卦以见一月用功之进退又次言十二辟卦以分纳甲六卦而两之要皆附会周易以张大粉餙之其实炼丹无符于易易本无预于炼丹而今世言火候者因以三百八十四爻为一周天以一爻值一日而爻多日少终不相合其妄可知近日蔡季通学慱而不免于杂尝留意此书而晦庵与之游因为校正其书颇行然求其义则终无之呜呼炼丹之说盛于唐而唐世人主若士大夫凡惑之者无不速其死此书又可尚乎道书魏伯阳传言伯阳将三弟子一白犬入山作金丹及成与犬犬死伯阳自服自死弟子继服又死二弟子不服而出山为伯阳求棺敛至则伯阳已活矣其鄙如此且或有之人主奈何以一死试丹而伯阳之再活者今安在寿几何耶
　　刘辰翁曰古书惟叅同契似先秦文
　　俞琰曰叅同契文委时去害与鬼为邻委鬼魏字也郑焕改鬼为仙误矣百世一下遨游人间百一之下为白人乃其旁之立人合之则伯字也汤遭阨际水早隔并汤遭早而无水易字也阨之厄际为阝合之则阳字也此自解魏伯阳三字也
　　胡一桂曰叅同契三篇补塞遗脱一篇大概借易以明火候炼丹修养之法孟蜀彭晓为之分九十一章解义朱文公又隐名而为之注雠定考辨正文复为上中下三篇
　　薛瑄曰叅同契假易论长生之术若指诸掌然终是方技之书
　　陆深曰魏伯阳作叅同契本之纬书文字结构颇为古质时作韵语多所根据过于文人蕐靡之作
　　罗钦顺曰叅同契有彭晓陈显微储蕐谷阴真人俞琰陈致虚六家注皆能得其微旨
　　按叅同契本道家之言不当列于经义然朱子尝为之注且谓无害于易故附载之是书诸家注解颇众则槩畧而不记也
　　亡名氏古五子传 汉志十八篇 以下俱佚
　　汉律厯志日有六甲辰有五子
　　刘向别録所校雠中古五子书除复复位着十八篇分六十四卦着之辰自甲子至壬子凡五子
　　汉书艺文志注自甲子至壬子说易阴阳
　　古杂传 汉志八十篇
　　神输 汉志五篇
　　刘向曰神输者王道失则灾害生得则四海输之祥瑞
　　梁元帝曰易则神输道训
　　杂灾异 汉志三十五篇
　　周易汉志蓍龟家三十八卷
　　蓍书 汉志蓍龟家二十八卷
　　周易明堂 汉志蓍龟家二十六卷
　　周易随曲射匿 汉志蓍龟家五十卷
　　汉书东方朔传上尝使诸数家射覆朔自赞曰臣尝受易请射之乃别蓍布卦而对
　　大筮衍易 汉志蓍龟家二十八卷
　　大次杂易 汉志三十卷
　　易卦八具 汉志蓍龟家卷未详
　　鼠序卜黄 汉志蓍龟家二十五卷
　　周易版词 通考一卷
　　陈振孙曰不知名氏当是汉魏以前人所为其间官名皆东京制也
　　
　　经义考卷十翰林院检讨朱彝尊撰
　　易九
　　王氏[郎]易传 佚
　　魏志王朗字景兴东海郡人魏国初建以军祭酒领魏郡太守迁御史大夫改司空进封兰陵侯谥曰成着易春秋孝经周官传咸传于世正始五年十二月诏故司徒王朗所作易传令学者得以课试
　　魏畧朗本名严后改为朗
　　董氏[遇]周易注[释文序録作章句] 七録十卷 佚
　　魏畧遇字季直建安初举郡孝廉稍迁黄门侍郎黄初中出为郡守明帝时入为侍中大司农遇善左氏传更为作朱墨别异人有从学者遇不肯教而云必当先读百遍言读书百遍而义自见从学者云苦渇无曰遇言当以三余或问三余之义遇言冬者歳之余夜者日之余阴雨者时之余也由是诸生少从遇学无传其朱墨者
　　魏志明帝时大司农弘农董遇歴注经传颇传于世
　　陆徳明曰遇弘农蕐阴人
　　朱震曰天地之数五十有五董遇谓其六以象六画之数减卦之六画为四十九不知五十有五天地之极数大衍之数五十其一太极不动而四十九运而为八卦重而六十四若去六画即说不通
　　按董氏易注君子体仁作体信与京氏荀氏同裒多益寡裒作桴与郑氏荀氏同洗心退藏于密洗作先与京氏荀氏虞氏张氏同夫坤隤然示人简矣隤作妥与陆氏姚氏同余如拔茅茹以其彚征彚作夤贲如皤如皤作盘君子得舆作徳车妇丧其茀作笄为干卦作干卦与诸家别
　　刘氏[邠]易注 佚
　　管辂别传故郡将刘邠字令先清和有思理好易而不能精与辂相见自说注易将讫辂言今明府欲劳不世之神经纬大道诚富美之秋然辂以为注易之急急于水火水火之难登时之验易之清浊延于万代不可不先定其神而后垂明思也自旦至今聴采圣论未有易之一分易安可注也邠因易系辞诸篇之理以为注不得其要辂寻声下难事皆穷柝曰夫乾坤者易之祖宗变化之根源今明府论清浊者有疑疑则无神恐非注易之符也邠言数与何平叔论易及老庄之道至于精神遐流与化周旋清若金水郁若山林非君侣也
　　管氏[辂]周易通灵决 隋志五行家二卷 佚
　　周易通灵要决 隋志五行家一卷 佚
　　周易林 唐志五行家四卷 佚
　　隋书魏少府丞管辂撰
　　赵汝楳曰梁丘贺以占筮显名汉宣时费直长于卦筮髙相専说灾异其后虞翻闗子明之徒尤注意于占至管辂虽分筮八卦乃絶口不及易中辞义矣
　　胡一桂曰公明精于卦筮穷极幽微占言吉凶祸福无毫髪爽杂以射覆说相一皆神妙
　　郝敬曰管辂分蓍占象援引易理自谓得其源遂渉其流然此实一人一家之学其于民义物则至徳要道无与焉圣人所谓隐怪弗为者也
　　锺氏[会]周易无互体论 七録十卷 佚
　　周易尽神论 隋志一卷 佚
　　魏志锺会字士季颍川长社人太傅繇小子也为司徒初会弱冠与山阳王弼并知名会尝论易无互体孙盛曰荀顗尝难会易无互体见称于世
　　王氏[肃]周易注 隋志十卷 佚
　　周易音 佚
　　魏志肃字子雍年十八从宋忠读太玄而更为之解黄初中为散骑黄门侍郎后以常侍领秘书监兼崇文馆祭酒出为广平太守征还拜议郎顷之为侍中迁太常后迁中领军加散骑常侍肃善贾马之学而不好郑氏采会同异为尚书诗论语三礼左传解及撰定父朗所作易传皆列于学官
　　李延寿曰郑玄易大行于河北王肃易亦间行焉
　　陆徳明曰子邕东海兰陵人魏卫将军太常兰陵景侯又注尚书礼丧服论语孔子家语述毛诗注作圣证论以难郑玄又曰为易音者三人王肃李轨徐邈
　　王应麟曰王肃注易十卷今不传释文云自系辞讫于杂卦肃本皆有传字汉儒林传云孔子晚而好易读之韦编三絶而为之传肃本是也其注噬干胏得金矢曰四体离阴卦骨之象骨在干肉脯之象金矢所以获野禽故食之反得金矢君子于味必思其毒于利必偹其难见太平御覧
　　胡一桂曰王肃撰定其父成侯朗所作易传列于学官本义所引有曰王肃本者是也又曰王肃注周易十卷崇文总目乃十一卷题王肃传云后人算陆徳明释文所取者附益之非肃本书
　　按王氏易注易音皆不传见于释文所引者六爻发挥作辉其惟圣人乎作愚人后结始作圣人即鹿作<楙鹿>云上于天作云在天上致宼至宼作戎鞶帯作盘帯承天宠也宠作龙比之匪人作匪人凶天下随时作之随时之义作随之时义君子以向晦入宴息向作郷君子以振民育徳育作毓有子考无咎以考絶句盥而不荐作观荐王用出征以正邦也下更有获匪其丑大有功也八字有戾<偹心>也<偹心>作毙羸其角羸作缧不详也详作祥失得勿恤作得失勿恤夷于左股作般其人天且劓作臲中行告公用圭作用桓圭后以施命诰四方诰作诘系于金柅作抳来徐徐作余余劓刖作臲<臬兀>女归吉也作女归吉利贞君子以居贤徳善俗作善风俗天际翔也翔作祥干知大始大作泰而成位乎其中矣而下有易字范围天地之化作犯违开物成务开作闿洛出书作雒何以守位曰人人作仁妙万物而为言妙作眇为臭作为香臭蛊则饬也饬作节自系辞上讫于杂卦皆有传字与诸家多不同
　　王氏[弼]周易注 隋志六卷[七志十卷] 存
　　魏志弼好论儒道辞才逸辨注易及老子为尚书郎年二十余卒
　　何劭曰弼注易往往有髙丽言太原王济好谈易老庄常云见弼易注所悟者多然弼为人浅而不识物情
　　孙盛曰易之为书穷神知化非天下之至精其孰能与于此世之注解殆皆妄也况弼以附会之辨而欲笼统玄旨者乎故其序浮义则丽辞溢目造阴阳则妙赜无闻至于六爻变化羣象所效日时岁月五气相推弼皆摈落多所不闗虽有可观者焉恐将泥夫大道
　　王俭曰易体微逺实贯羣籍施孟异闻周韩殊旨岂可专据小王便为该偹
　　李延寿曰河南即青齐之间儒生多讲王辅嗣所注师训益寡
　　孔颕逹曰传易者西都则有丁孟京田东都则有荀刘马郑大体更相祖述非有絶伦惟魏世王辅嗣之注独冠古今所以江左名儒并传其学河北学者罕能及之
　　陆徳明曰弼字辅嗣山阳髙平人魏尚书郎年二十四卒注易上下经六卷作易畧例一卷
　　石介曰王弼多取康成旧解为之训说今之易葢出于费说也
　　李石曰王弼注易刻木偶为郑玄像见其所误輙呼叱之
　　册府元龟顾悦之难王弼易义四十余条京口闵康之申王难顾逺有情理
　　宋祁曰王弼着易直发胸臆不知郑康成等师承有自
　　陈皋曰易本上下二篇王弼注释之时以孔子十翼文相错因离为六篇谓之干传泰传夫旣称经又何以名传案郑康成本并无干传泰传字葢辅嗣加之也
　　代渊曰彖与大小象诸卦本同干卦例皆于六爻后相继而列之聚为一处至郑康成王弼注时谓彖与大象本论卦体故列六爻前小象以释爻故各退在逐爻后使人易晓唯留干之一卦不移
　　金君卿曰弼出于马郑马郑出于费氏
　　程伯子曰王弼注易玄不见道但却以老庄之意解说而已
　　司马光曰辅嗣好以老庄解易恐非易之本旨其以雷动风行运变万化为非天之心然则为此者果谁邪
　　张子曰以老氏以有无论易自王弼始
　　晁说之曰易杂老庄而专明人事则自王弼始弼好老魏晋谈玄皆弼辈倡之使当暴秦之时则易岂能以卜筮免乎
　　郭雍曰汉兴诸儒仅能训诂举大义或复归于阴阳家流大失圣人言易之旨正始中王辅嗣一切革去易以髙尚之言然辅嗣祖述虚无其辞虽美而无用于天下国家于是易为空言矣又非三圣人所谓易之道也
　　邵愽曰孔颕逹谓王辅嗣之意象本释经宜相附近分爻之象各附当卦葢古易旣乱于费氏又乱于王氏也
　　李纲曰弼有得意在忘象得象在忘言之论深斥象数之学谓互体不足遂及卦变变又不足推至五行义无所取而近世学者遂废象而不谈失圣人之意多矣
　　朱震曰弼去旧说杂以老庄之言于是儒者専尚文辞不复推大传天人之道自是分裂不合
　　王炎曰焦延寿京房孟喜之徒遁入于小数曲学无足深诮而郑玄虞翻之流穿凿附会象既支离理滋晦蚀王弼承其后遽弃象不论后人乐其说之简且便也故汉儒之学尽废而弼之注释独存于今
　　吴仁杰曰王弼易用康成本谓孔子赞易之辞本以释经宜相附近乃各附当爻每爻加象曰以别之谓之小象又移文言附于乾坤二卦加文言曰三字于首而以系辞上下传字施之说卦前后二篇分上经干传第一泰传第二噬嗑传第三下经咸传第四夬传第五丰传第六而无卷字
　　朱子曰王弼周易巧而不明又曰古易彖象文言各在一处至弼始合为一后世诸儒遂不敢与移动陈振孙曰自汉以来言易者多溺于占象之学至弼始一切扫去畅以义理于是天下宗之余家尽废然弼好老氏魏晋谈玄自弼辈倡之易有圣人之道四焉去三存一于道阙矣况其所谓辞者又杂异端之说乎范谓其罪深于桀纣诚有以也
　　章如愚曰三易同祖伏羲而文王之易独以理传五家同传周易而费氏之学独以理传马王诸儒同释易之学而王弼之注独以理传然则明易之要在理而已矣
　　赵汝楳曰西汉之末向长范升诸人好谈老易东都则折象魏则何晏王弼裴徽皆以玄说易后至杜弼王希夷王绩武攸绪辈皆好之开元初诏张说举通易老庄者则易侪于老庄矣
　　税汝权曰易经羲文周孔之手可谓最古而篇第不明葢汉魏以来诸儒之辠而王韩尤其著者魏志谓郑康成始合彖象于经厥初犹如今干卦附之于后至王弼则自坤以下各爻聮缀之标题乃以上经干传至下经丰传为六卷已不知于义何居及康伯又以上下系为七八卷说序杂为第九卷畧例为第十卷使羲文周公上下二篇之经不成二篇而孔子十翼不成十翼汉魏迄今几千余年列于学官专置愽士无一人能辨其非者惑世诬民抑何甚哉
　　刘克庄曰京房费直诸人皆舍章句而谈阴阳灾异往往揆之前圣而不合推之当世而少验至王辅嗣出始研寻经旨一扫汉学然其弊流而为玄虚矣
　　王应麟曰程子谓学易先看王弼葢辅嗣之注学者不可忽也其以寂然至无为复又云冬至阴之复夏至阳之复蘓子美辨其非愚谓先儒云至静之中有动之端所以见天地之心与寂然至无之说异矣
　　黄震曰易圣人之书也所以明斯道之变易无往不在也王弼间以老庄虚无之说叅之误矣
　　丁易东曰汉去古未逺诸儒皆以象变言易矣言象变而遗理不可也王辅嗣一扫而去之以其遗理而去之可也并象变而去之则后之学者不知三圣命辞之本心矣
　　俞琰曰易初九潜龙勿用此爻辞也文王之所作也濳龙勿用阳在下也此爻传也孔子之所述也古易爻传自为一篇不以附经自费氏以此解经而郑康成传费氏之学始移附各卦经文之后犹未若王弼以之分附于诸爻之下也弼更以象爻置于爻辞之前又于象辞之首并爻传之首皆冠以象曰二字于是后人以象辞为大象爻辞为小象象安有所谓大小哉又曰文王之辞谓之经孔子之辞谓之传传者所以释经之辞也经有彖传即文王所系于卦下之辞孔子释文王卦下之辞而传述其意故谓之彖传古者经与传各为一书自费直以传解注而后郑康成以彖传连经文然犹若今干卦次序至王弼乃自坤卦而始每卦以彖传移缀于彖辞之后又加以彖曰二字冠之后之人遂不谓之彖传而直谓之彖夫以孔子之彖传为彖则文王之彖辞当复谓之何哉学者惟弼是从竟莫敢移动吕汲公王原叔晁以道李巽岩吕东莱朱紫阳皆以分经合传非古吴仁杰税汝权编周易古经亦皆极论弼之失读易者要当审其是不可纽以旧说而以彖传为彖也
　　吴源曰五经惟易最古至费氏而古易遂变为今至郑康成王弼而今易不可复古噫使天下后世不知圣人作易系易之藴皆汉晋诸儒之过也
　　王袆曰弼注髙谈理致以老庄之意为解
　　何乔新曰王弼之传祖尚清虚
　　杨时乔曰魏晋间王弼说行依易谈玄虚名虽为易圣人卜筮尚占理象数皆失之矣
　　郝敬曰魏汉以还学者迷习训诂独王辅嗣超然窥十翼之藩而说者谓其于象太踈又曰易者象而已矣而弼曰得意在忘象弼惩汉魏诸家之附会矫枉过直毁绳墨而尚清言习气使然不可以为训也
　　黄宗羲曰王辅嗣注易得意忘象得象忘言日时岁月五气相推悉皆摈落顾论者谓其以老庄解易试读其注简当而无浮气何曽笼络玄言故能逺歴于唐发为正义其廓清之功不可冺也
　　黄宗炎曰易以卜筮独不罹秦火其民间自相授受亦止言卜筮而不敢及乎理义故汉儒易学大扺皆论灾祥祸福以象数为重葢其由来使然也然其章句之沿习与训诂之垂传者固未尝废也乃宋人竟诋之谓秦火焚书而书存汉儒穷经而经絶岂其然哉辅嗣生当汉后见象占之牵强拘泥有乖于圣教始一切扫除畅以义理天下之耳目焕然一新圣道为之复覩唐太宗诏长孙无忌与诸儒刋定义疏十余家凡辞尚虚诞者皆所不取惟王注独冠古今亦其学其辞有足以折服羣贤岂徒以当时习尚而漫为回护之者哉乃宋儒竟诋之谓崇尚虚无杂述异端曲说晋魏谈玄自王倡始至神州陆沉中原鱼烂皆辅嗣所肇甚或拟其罪为桀纣噫亦太过矣夫谈象数则斥之如彼诠辞理则咎之如此为宋以前之儒者不亦难乎
　　陈廷敬曰费直以彖象释经附于卦后今干卦大哉干元至用九天徳不可为首是其例也虽其初加一传字以别于经然十二篇之经直已乱之矣至郑康成注易合彖象于经而所谓彖象不连经文者犹在至王弼注易用康成本又増入乾坤文言虽加彖曰象曰文言曰以别于经然直之所旣乱者弼又从而乱之若说卦等篇仍其旧总曰繋辞自是宋儒知有弼易而不知有古经矣
　　周易畧例 隋志一卷[新旧唐书合周易注作七卷] 存
　　邢璹曰略例者举释纲目之名统明文理之称略不具也例举并也辅嗣以先儒注二十余家虽小有异同而迭相杂述推比所见特殊故作略例以辨诸家之惑错综文理略録之也
　　项徳棻曰王辅嗣周易略例明象辨位二篇渊乎邃也邢氏称其总一部之指归明六爻之得失可以经天纬地探测鬼神推辟咎悔自愽士宗宋而此书尘土矣
　　沈珩曰辅嗣明卦明爻诸篇举义明彻不特扫象占之溺亦出汉经师训之上
　　周易穷微论 通志一卷 佚
　　国史志王弼论一卷大类略例而不及
　　易辨 中兴书目一卷 佚
　　陈振孙曰世称王辅嗣凡为论五篇馆阁书目王弼易辨一卷论彖论象亦颇略例意即此书又言此书已亡至晋得之王羲之承诏録藏于秘府世莫得见未知何据
　　何氏[晏]周易私记 二十卷 佚
　　周易讲说 十三卷 佚
　　册府元龟何晏撰周易私记二十卷周易讲说十三卷
　　孙氏[炎]周易例 佚
　　魏志乐安孙叔然授学郑玄之门人称东州大儒惩为秘书监不就作周易春秋例毛诗礼记春秋三传国语尔雅诸注
　　裴松之曰叔然与晋武帝同名故志称其字
　　荀氏[辉]周易注 七録十卷 佚
　　荀氏家传辉字景文[又云字长倩]太子中庶子与贾充共定晋律又作易集解
　　魏志辉官至虎贲中郎将
　　阮氏[籍]通易论 宋志一卷 存
　　魏志籍才藻艳逸而倜党放荡行已寡欲以庄周为模则官至歩兵校尉
　　胡一桂曰阮嗣宗易通论一卷凡五篇
　　嵇氏[康]周易言不尽意论 一篇 佚
　　晋书嵇康字叔夜谯国铚人拜中散大夫
　　虞氏[翻]周易注 隋志九卷[释文序録十卷] 阙
　　吴志虞翻字仲翔会稽余姚人尝与少府孔融书并示以所著易注融答书曰易自啇瞿以来舛错多矣去圣弥逺众说骋辞曩闻延陵之礼乐近覩吾子之治易乃知东南之美非徒会稽之竹箭也孙权以为骑都尉数犯颜諌争权不能悦又性不恊俗多见谤毁坐徙丹阳泾县权积怒非一遂徙翻交州虽处罪放而讲学不倦门徒尝数百人又为论语国语训注皆传于世
　　别传曰翻初立易注奏上曰臣髙祖父故零陵太守光少治孟氏易曾祖父故平舆令成缵述其业至臣祖父鳯为之最密臣先考故日南太守歆受本于凤最有旧书世传其业至臣五世臣生遇世乱长于军旅习经于枹鼓之间讲论于戎马之上蒙先师之说依经立注又臣郡吏陈桃梦臣与道士相遇放髪披鹿裘布易六爻挠其三以饮臣臣乞尽吞之道士言易道在天三爻足矣岂臣受命应当知经所覧诸家解不离流俗义有不当实輙悉改定以就其正
　　宋咸曰先儒如虞翻崔憬辈之用互体京房郎顗辈之用五行皆去圣人逺矣
　　张根曰三代之书或曰连山或曰归藏或曰周易而易之名莫之或改岂非变通之义不可易与此八卦所以为易之本而三代同之也虞翻好易遇饮三之梦而不得其说猥曰易道在天三爻足矣岂真知易者哉
　　朱震曰虞氏论象太密则失之于牵合牵合之弊或至于无说
　　王应麟曰虞翻注说卦云乾坤五贵三贱故定位艮兑同气相求故通气震巽同声相应故相薄坎戊离巳月三十日一会于壬故不相符坤消从午至亥故顺干息从子至巳故逆葢用纳甲卦气之说
　　易律厯 隋志五行家一卷 佚
　　陈振孙曰虞翻注京氏叅同契律厯志一卷专言占象而不可尽通字亦多误未有别本校
　　王弘撰曰纳甲之说京氏易传魏氏叅同契皆有之而虞氏之说较备
　　周易集林 隋志五行家一卷 佚
　　周易日月变例 七録六卷 佚
　　隋志注周易日月变例六卷虞翻陆绩撰
　　按虞氏世治孟氏易然释文所引其文或不尽依孟氏若阴凝于阳为其嗛于无阳也则同荀氏本累其角得失勿恤冶容作野则同郑氏夲萃亨无亨字则同马氏郑氏本易以工则同京氏本先心则依京氏荀氏本余若匪其彭作尫明辨晳也作柝朋盍簪作戠咸其辅作<面甫>滕口说也滕作媵己事遄往已作纪刚揜也作弇坤作成物作坤化系辞焉而明吉凶下有悔吝二字刚柔者昼夜之象作昼夜者刚柔之象也易之序也作象所乐而玩者作所变乐天知命作变天慢藏诲盗冶容诲淫作悔天地之文作爻为龙为駹为科上槁科作折谦轻而豫怠也怠作怡此与诸家不同易注凡九卷虽不传而李氏集解摭采独详録之尚可得二三卷其大畧尚存也
　　陆氏[绩]周易注[释文序録注作述] 隋志十五卷[释文序録新旧唐书志十三卷会通一卷] 佚[盐邑志林载有一卷]
　　注京氏易 三卷 存
　　呉志陆绩字公纪吴郡呉人为郁林太守加偏将军虽有军事著述不废作浑天图注易释玄皆传于世朱震曰陆绩之学始论动爻
　　按陆氏易注已亡今盐邑志林载有一卷乃系抄撮陆氏释文李氏集解二书为之所存者几希矣其经文异诸家者履帝位而不疚作疾明辨晳也晳作逝纳约自牖作诱丧羊于易作场妇子嘻嘻作喜喜君子以惩忿窒欲作疗欲吾与尔靡之作<糹麻>之三年克之<偹心>也作备也曹侍郎秋岳曾见藏书家有存三卷者惜侍郎没无从访求矣
　　程氏[秉]周易摘 佚
　　吴志程秉字徳枢汝南南顿人逮事郑玄后避乱交州与刘熙考论大义遂愽通五经权闻其名征拜太子太传着周易摘尚书驳论语弼凡三万余言
　　姚氏[信]周易注 隋志十卷[七録十二卷] 佚
　　阮孝绪曰姚信字符直吴兴人吴太常卿
　　陆徳明曰信字徳佑
　　按阮氏七录有姚信集二卷又尝着士纬十卷吴志陆绩传注有表请赐绩女郁生以义姑之号又陆逊传姚信以亲附太子枉见流徙又孙和传寳鼎二年十二月遣守丞相孟仁太常姚信等备官僚中军歩骑二千人以灵舆法驾东迎神于明陵又晋书范平传平研览坟索遍该百氏姚信贺部之徒皆从受业又南史姚察传让选部书曰臣九世祖信名髙往代云云今易注已亡见于释文者盱豫作旴云日始出引诗旴日始旦夷于左股作右盘君子以顺徳作得折其右肱作股閴其无人作阋日月运行作违行言语以为阶作机贞胜者也作贞称为弓轮作伦为蠃作蠡
　　尚氏[广]周易杂占 隋志五行家九卷[唐志八卷] 佚
　　翟氏[玄]易义[九家易有翟子元] 佚
　　陆徳明曰子元不详何人为易义
　　按翟氏易义先张之弧后说之弧弧亦作壶愓号作钖号云赐也来徐徐作荼荼云内不定之意正位凝命作拟命云度也
　　张氏易义 佚
　　按张氏易见九家易注不详其名陆氏释文载有张伦本直方大上有易曰二字合车而徒车作舆寘于丛棘寘作置振恒作震恒羸其角羸作虆妇子嘻嘻作嬉嬉往蹇来誉宜待也待作时范围天地作犯违云犹裁成也未审即其人否考之序録又未列其姓氏不敢臆定也
　　朱氏易义 佚
　　陆徳明曰荀爽等九家集注注内又有张氏朱氏并不详何人
　　按李鼎祚集解引诸家易中有朱仰之疑即其人也
　　杨氏周易集二王注 隋志五卷 佚
　　周易马郑二王四家集解 隋志十卷 佚
　　
　　经义考卷十一翰林院检讨朱彝尊撰
　　易十
　　裴氏[秀]易论 佚
　　文章叙录秀字季彦年二十五为黄门侍郎累迁散骑常侍尚书仆射令光禄大夫咸熈中封广川侯晋室受襌进左光禄大夫改封巨鹿公迁司空着易及乐论又画地图十八篇传行于世
　　卫氏[瓘]易义 佚
　　晋书卫瓘字伯玉河东安邑人太康初司空侍中尚书令惠帝即位加太保録尚书事
　　王氏[宏]易义 佚
　　晋书王宏字正中高平人粲从孙泰始初为汲郡太守迁卫尉河南尹大司农太康中为司隶校尉后为尚书
　　陆德明曰宏弼之兄晋大司农赠太常为易义
　　邹氏[湛]周易綂畧 隋志五卷[新旧唐志綂畧论三卷] 佚
　　晋书邹湛字润甫南阳新野人仕魏歴通事郎太学愽士太康中为散骑常侍国子祭酒转少府
　　刘氏[兆]周易训注 佚
　　晋书刘兆字延世济南东平人武帝时五辟公府三征愽士皆不就撰周易训注以正动二体互通其文
　　向氏[秀]周易义 佚
　　晋书向秀字子期河内怀人为散骑侍郎转黄门侍郎散骑常侍
　　按向氏易文王以之依郑氏荀氏本作似
　　阮氏[咸]周易难答论 唐志二卷 佚
　　晋书咸字仲容歴仕散骑侍郎出补始平太守
　　唐书阮长成阮仲容难答
　　应氏[贞]明易论 唐志一卷 佚
　　晋书应贞字吉甫汝南南顿人魏侍中璩之子武帝初置太子中庻子官以贞为之后迁散骑常侍
　　王氏[济]周易义 佚
　　晋书王济字武子善易尚长山公主起家拜中书郎累迁侍中出为河南尹寻使白衣领太仆
　　皇甫氏[谧]易解 佚
　　晋书皇甫谧字士安安定朝郡人有高尚之志以著述为务号玄晏先生
　　胡一桂曰见正义
　　阮氏[浑]周易论[释文序録论作义] 隋志二卷 佚
　　陆徳明曰阮浑字长成籍之子晋太子中庻子冯翊太守为易义
　　袁氏[凖]周易传 佚
　　袁氏世纪凖字孝尼著书十余万言为周易周官传及论五经滞义圣人之微言以传于世
　　荀绰曰凖有隽才泰始中为给事中
　　庾氏[运]易义 佚
　　陆德明曰庾运字玄度新野人官至尚书为易义
　　郭氏[琦]注京氏易 一百卷 佚
　　册府元龟郭琦字公伟为著作佐郎注榖梁春秋京氏易百卷郷人王游等皆就琦学
　　徐氏[苖]周易筮占 七録五行家二十四卷 佚
　　晋书徐苖字叔胄高密淳于人与弟贾就愽士济南宋钧受业遂为儒宗作五经同异评郡察孝亷州辟从事治中别驾举异行公府五辟愽士再征并不就
　　栾氏[肇]周易象论 隋志三卷[唐志一卷] 佚
　　陆徳明曰肇字太初泰山人晋太保掾尚书郎为易论
　　李氏[充]周易音 六篇 佚
　　晋书李充字弘度江夏人辟丞相王导掾转记室叅军累迁中书侍郎注尚书及周易音六篇行于世
　　王氏[廙]周易注 隋志三卷[残阙七录十卷释文序録十二卷] 佚
　　晋书王廙字世将丞相导从弟为荆州刺史征为辅国将军加散骑常侍进左卫将军
　　按王氏易注明辨晳也晳作晰利用侵伐作寝伐繻有衣袽繻作□见释文又其注云驳马能食虎豹取其至健也正义引之又艮为径注云物始改为径路又震为大涂注云大涂万物所生太平御览引之
　　杨氏[乂]周易卦序论 隋志一卷[新旧唐志同] 佚
　　陆徳明曰乂字符舒汝南人晋司徒左长史
　　王应麟曰御览尝引之
　　按徐坚初学记引乂易卦序论云险而止山也险而动泉也动静皆蒙险故曰山
　　郭氏[璞]周易洞林 隋志五行家三卷[宋志一卷] 佚
　　周易新林 隋志五行家九卷[又四卷] 佚
　　周易林 七録五行家六卷 佚
　　易立成林 隋志五行家二卷 佚
　　周易玄义经 宋志一卷 佚
　　易斗图 隋志五行家一卷 佚
　　易八卦命录斗内图 隋志五行家一卷 佚
　　晋书郭璞字景纯河东闻喜人博学有高才而讷于言论好古文竒字妙于阴阳算歴有郭公者客居河东精于卜筮璞从之受业公以青囊中书九卷与之由是遂洞五行天文卜筮之术为著作佐郎迁尚书郎婴王敦之祸璞撰前后筮验六十余事名为洞林又抄京费诸家要撮更撰新林十篇卜韵一篇注释尔雅别为音义图谱又注三苍方言穆天子传山海经及楚辞子虚上林赋数十万言皆传于世
　　王廙曰璞之爻筮虽京房管辂不过也
　　胡一桂曰景纯得靑囊书遂洞五行天文卜筮之术尝撰前后筮验六十余事名为洞林断法用靑龙朱雀勾陈腾蛇白虎玄武六神及太岁诸煞神时日旺相等推算灵验无比又抄京费诸家撮要更撰新林十篇卜韵一篇大扺只用卦爻不假文字然杂以说相塟法行符压胜之术往往流于技艺而易道日以支离卑下矣
　　按郭氏洞林初学记尝引之双湖胡氏撰启蒙翼传云世罕有其书从王楚翁才古抄得之则元时此书尚存也洞林之文有三言者如簪非簪钗非钗有四言者如同人之革曰朱雀西飞白虎东起奸猾衘璧敌人束手占行得此是谓无咎随之升曰虎在山右马过其左驳为功曹猾为主者垂耳而濳不敢来下爰升虚邑遂释魏野豫之小过曰五月晦日羣鱼来入州城寺舍既济曰小狐汔济垂尾累衰初虽偷安终靡所依案卦言之秋吉春悲又有七言者如否曰乾坤闭塞道消长虎刑挟鬼法凶乱乱则何时时建寅僵尸交林血流漂此占行者入涂炭小过之坤曰小过之坤卦不竒虽有卦气变阳离初见勾陈被牵覊暂过则可覊不宐将见刧追事几危頼有龙徳终无疵遯之姤曰卦象出墓气家囚变身见绝鬼濳游爻墓充刑鬼煞俱卜病得此归蒿丘谁能救之坤上牛若依子色吉之尤贲之豫曰时阴在初卦失度杀阴为刑鬼入墓建未之月难得度消息卦爻为扶助冯马之师乃寡妪自然竒救宐餐兎子若恤之得守故豫之解曰有釡之象无火形变见夜光连月精濳龙在中不游行案卦卜之藻盘鸣金爻所凭无咎庆验其占法靡不竒中所谓林者自为韵语占决之辞犹存左氏传遗意
　　葛氏[洪]周易杂占 七录五行家十卷 佚
　　晋书葛洪字稚川丹阳句容人元帝为丞相辟为掾以平贼功赐爵关内侯咸和初转司徒掾迁咨议叅军于寳荐洪才堪国史选为散骑常侍领大著作洪辞不就闻交趾出丹砂求为勾漏令止罗浮山炼丹积年著述不辍
　　孙氏[盛]易象妙于见形论 一篇 佚
　　晋书刘惔传时孙盛作易象妙于见形论简文帝使殷浩难之不能屈惔与抗答辞甚简至盛理遂屈
　　本传孙盛字安国太原中都人桓温留为叅军从入关平洛以功封吴昌县侯出补长沙太守累迁秘书监加给事中时殷浩擅名一时与抗论者惟盛而已盛着易象妙于见形论浩等竟无以难之
　　袁氏[宏]周易畧谱 旧唐书志一卷[新唐书同] 佚
　　晋书袁宏字彦伯谢尚为安西将军引宏叅军事寻迁大司马桓温府记室自吏部郎出为东阳郡
　　宣氏舒通易象论[陆氏经典序录作通知来藏往论] 唐志一卷 佚
　　陆徳明曰舒字幼骥陈郡人晋宐城令为通知来藏往论
　　张氏[辉]易义 佚
　　陆徳明曰辉字义充梁国人晋侍中平陵亭侯为易义
　　杜氏[育]易义 佚
　　陆徳明曰育字方叔襄城人晋国子祭酒为易义
　　杨氏[瓒]易义 佚
　　陆徳明曰瓒不知何许人晋司徒右长史为易义
　　邢氏[融]易义 佚
　　裴氏[藻]易义 佚
　　许氏[适]易义 佚
　　杨氏[藻]易义 佚
　　陆徳明曰邢融裴藻许适杨藻四人不详何人并为易义
　　张氏[轨]易义 佚
　　崔鸿曰轨字士彦安定乌氏人汉常山王耳十七世孙凉州刺史谥武穆
　　按凉武公易得其资斧资作齐云齐斧黄钺斧也
　　张氏[璠]周易集解 七志十卷[隋志八卷残缺新旧唐书志仍云十卷] 佚
　　畧论 一卷 佚
　　陆徳明曰璠安定人东晋秘书郎参著作集解十二卷集锺会向秀庾运应贞荀辉张辉王宏阮咸阮浑杨乂王济卫瓘栾肇邹湛杜育杨瓒张轨宣舒邢融裴藻许适杨藻二十二家序云依向秀本[七録云集二十八家]
　　按璠尝撰后汉纪三十卷所为易注有云险而止山也险而动泉也太平御览引之
　　干氏[寳]周易注 隋志十卷 佚[今止存一卷盐邑志林载之]
　　周易宗涂 七録四卷 佚
　　周易爻义 隋志一卷 佚
　　周易问难 二卷 佚
　　周易玄品 二卷 佚
　　晋书干寳字令升新蔡人为著作郎平杜弢有功赐爵关内侯领国史补山阴令迁始安太守王导请为司徒右长史迁散骑常侍为春秋左氏义外传注周易周官凡数十篇
　　册府元龟干寳为散骑常侍领著作撰周易问难二卷周易玄品二卷周易爻义一卷
　　中兴书目寳之易学以卦爻配月或配日时传诸人事以前世已然之迹证之训义颇有据
　　胡一桂曰干寳周易传十卷复别出爻义一卷宣和四年蔡攸上其书曰其学以卦爻配月或以配日时传诸人事而以前世已然之迹证之训义颇有所据若大有九三本左传训晏享乃与古合房审权亦采录之
　　屠曾序曰吾师草庐先生谓易为五经冠而吴晋英旧以易解闻吾盐得两君子为陆郁林公纪于常侍令升苐干氏易有注者仅三十卦卦惟干偹六爻余止一彖一爻而已要皆自古易类萃中摘抄然亦羲文象数幸衍一脉于蛟潭海澨间不可谓东南易髓不自令升标揭之也况骏心雄理遣词英上不逊辅嗣録之不啻起晋儒而清言也乎
　　项皋谟跋曰尝览羣经干子十卷干令升寳周易注十卷周易宗涂四卷爻义一卷问难二卷玄品二卷有其名亡其书及从里中太史氏后借读文渊阁书目易类一百十种晋以上惟存京君明传郑康成注王辅嗣畧例并注而子夏传唐张素履伪作不覩有于氏易略见李鼎祚易传集解中海盐樊侯愽综坟典专精譔述录示干常侍易解似于载籍节比句栉者绝无仅有希世竒书也令升新蔡人徙吴郡海盐仕吴为著作郎赐爵关内侯入晋领国史为散骑常侍补山阴令迁始安太守所著晋纪总论搜神记具在志林必悉之凌稚哲万姓綂谱干于二姓俱收令升干氏宗干犨于氏宗于定国干裔有居海盐有居嘉善以搏埴为业干窑镇由是得名是干非于无疑
　　按隋志周易玄品二卷不着撰人姓名当即干氏之书又有王氏周易问难二卷疑讹干为王也其文水洊至洊作荐井牧勿幕勿作网丰其沛作韦云祭祀之蔽膝为科上槁作熇干氏易已无传惟散见于陆氏释文李氏集解近海盐胡氏编盐邑志林乃抄撮其仅存刋行之
　　殷氏[融]象不尽意论 一篇 佚
　　按南史殷景仁传云陈郡长平人曾祖融晋太常隋志有晋太常卿殷融集十卷
　　黄氏[颕]周易注 隋志四卷[七録唐志十卷] 佚
　　隋志晋儒林从事黄颕注今残缺
　　陆德明曰南海人晋广州儒林从事
　　按黄氏易贲于丘园作世豚鱼作遯鱼
　　宋氏[岱]周易论 隋志一卷 佚
　　隋志晋荆州刺史宋岱撰
　　徐氏[邈]周易音 隋志一卷 佚
　　晋书徐邈东莞姑幕人孝武帝招延儒学之士谢安举以应选补中书舍人撰正五经音训学者宗之迁中书侍郎太子前卫率安帝即位拜骁骑将军所注榖梁传见重于时
　　陆徳明曰邈字仙民
　　按徐氏于诸经皆有音颜氏家训书证音辞篇屡引之
　　范氏[宣]周易论难 佚
　　晋书范宣字宣子陈留人博综众书尤善三礼太尉郄鉴命为主簿诏征太学愽士散骑郎并不就着礼易论难皆行于世
　　李氏[颙]周易卦象数旨 七录六卷 佚
　　晋书充子颙郡举孝亷亦有文义多所著作
　　隋志东晋乐安亭侯李颙撰
　　陆徳明曰颙字长林江夏人东晋本郡太守
　　顾氏[夷等]周易难王辅嗣义 七录一卷 佚
　　隋志晋扬州刺史顾夷等撰
　　李氏[轨]周易音 隋志一卷 佚
　　隋志东晋尚书郎李轨撰
　　陆徳明曰轨字弘范江夏人东晋祠部郎中都亭侯
　　宋氏[处宗]通易论 唐志一卷 佚
　　李氏[悦之]易音 佚
　　晋书悦之字符礼陈郡阳夏人始为谢玄参军后为会稽王道子所亲爱每劝道子专揽朝权俄而见诛册府元龟悦之注系辞又为易音
　　沈氏[熊]周易谱 唐志一卷 佚
　　周易杂音 唐志三卷 佚
　　范氏[长生]周易注 隋志[作蜀才]十卷[旧唐志同] 佚
　　颜之推曰易有蜀才注江南学士遂不知是何人王俭四部目録不言姓名题云王弼后人谢炅夏侯该并读数千卷书皆疑是谯周而李蜀书一名汉之书云姓范名长生自称蜀才而方以晋渡江后北间传记皆名为伪书不贵省读故不见也
　　十六国春秋西山范长生岩居穴处李雄欲迎立为君而臣之长生固辞曰推歩大元五行大会甲子祚锺于李非吾节也雄即成都王位长生乘素舆诣成都即拜丞相尊曰范贤长生善天文有术数民奉之如神
　　华阳国志李雄克成都迎范贤为丞相尊为天地太师封西山侯贤名长生一名延久又名九重一曰支字符涪陵丹兴人
　　按释文引蜀才注大车以载作大舆官有渝官作馆君子以明庶政明作命大耋作咥羸其角羸作累箕子之明夷箕作其二簋作轨惩忿窒欲惩作澄壮于頄作<亻丸>苋陆夬夬陆作睦系于金柅作尼孚乃利用禴作跃在天成象成作盛知崇礼卑礼作体研几作揅几参天两地而倚数作竒数
　　
　　经义考卷十二翰林院检讨朱彝尊撰
　　易十一
　　宋明帝集羣臣讲易义疏 隋志十九卷[七录唐志二十卷] 佚
　　国子讲易议 七録六卷 佚
　　宋书帝好读书爱文义在藩时撰江左以来文章志又续卫瓘所著论语二卷行于世及即位才学之士多引进参侍文籍应对左右于华林园芳堂讲周易常自临听
　　张氏[该]等羣臣讲易疏 隋志周易义疏宋明帝集羣臣讲唐志二十卷 佚
　　荀氏[柔之]易音 佚
　　陆徳明曰颕川颍阴人宋奉朝请
　　册府元龟荀柔之注周易系辞并为易音
　　按释文议之而后动荀本作仪之
　　雷氏次宗周易注 佚
　　豫章古今记雷次宗字仲伦入庐山事沙门惠逺笃志好学屡征不起注礼记周易
　　何氏[諲之]周易疑通 七録五卷 佚
　　阮孝绪曰宋中散大夫何諲之撰
　　张氏[浩]周易占 隋志一卷 佚
　　按南史张畅子浩官至义阳王昶征北咨议叅军融之兄也
　　徐氏[爰]易音 佚
　　陆徳明曰爰字季玉琅琊人
　　窦蒙曰爰字长玉本名瑗避傅亮讳除玉宋大中大夫
　　范氏[歆]周易义 隋志一卷 佚
　　隋志宋陈令范歆撰
　　齐国学周易讲疏 七録二十六卷 佚
　　阮孝绪曰齐永明中国学讲
　　祖氏[冲之]易义 佚
　　南齐书冲之字文逺范阳蓟人少稽古有机思宋元嘉中用何承天所制厯比古十一家为密冲之以为尚疎乃更造新法孝武令朝士善厯者难之不能屈出为娄县令谒者仆射永明中转长水校尉着易老庄义释论语孝经注九章造缀述数十篇
　　顾氏[欢]注王弼易 佚
　　南齐书欢字景怡吴郡盐官人笃志好学躬耕诵书夜则然糠自照母亡庐于墓次遂隐遁不仕于剡天台山开馆聚徒受业者常近百人太祖辅政征为扬州主簿及践阼乃至称山谷臣请退东归上赐麈尾素琴永明元年诏征为太学愽士不就卒于剡山欢注王弼易二系学者传之
　　沈氏[驎士]易经要畧 佚
　　南齐书驎士字云祯吴兴武康人少好学家贫织帘读书口手不息隐居余干吴差山讲经教授从学者数十百人各营屋宇依止其侧升明末诏征为奉朝请永明六年征为太学愽士建武二年征著作郎永元二年征太子舍人并不就着周易两系庄子内篇训注易经礼记春秋尚书论语孝经丧服老子要畧数十卷
　　徐氏[伯珍]周易问答 七録一卷 佚
　　南齐书伯珍字文楚东阳太末人究寻经史游学者多依之太守王昙生张淹并加礼辟伯珍应召乃退如此者凡十二焉吴郡顾欢摘出尚书滞义伯珍酬答甚有条理永明二年刺史豫章王辟议曹从事不就卒年八十四
　　周氏[颙]周易论 隋志十卷[七録三十卷] 佚
　　南史颙字彦伦顗七世孙元徽中为剡令齐高帝辅政为齐殿中郎建元初为文惠太子中军录事叅军转太子仆兼著作撰起居注迁中书郎转国子博士
　　梁武帝周易大义 隋志二十一卷[唐志二十卷] 佚
　　大义疑问 唐志二十卷 佚
　　周易讲疏 隋志三十五卷 佚
　　梁书高祖文思钦明能事毕究少而笃学洞逹儒玄虽万几多务犹卷不辍手然烛侧光常至戊夜造制旨孝经义周易讲疏及六十四卦二系文言序卦等义乐社义毛诗答问春秋答问尚书大义中庸讲疏孔子正言老子讲疏凡二百余卷并正先儒之迷开古圣之旨王侯朝臣皆奉表质疑高祖皆为解释大同中于台西立士林馆领军朱异太府卿贺琛舍人孔子袪等递相讲述于是四方郡国趋学向风
　　简文帝易林 十七卷 佚
　　南史帝愽综羣言善谈玄理弘纳文学之士赏接无倦尝于玄圃述武帝所制五经讲疏听者倾朝野所著礼大义二十卷易林十七卷[诸非经义不録]并行于世
　　元帝周易讲疏 梁书十卷 佚
　　南史元帝性爱书籍既患目多不自执卷置读书左右番次上直昼夜为常畧无休已虽倦卷犹不释五人各伺一更恒致逹晓常眠熟大鼾左右有睡读失次序或偷卷度纸帝必惊觉更令追读着周易讲疏十卷连山三十卷筮经十二卷
　　颜之推曰元帝在江荆间召置学生亲为教授废寝忘食以夜继朝至于倦剧愁愤輙以讲自解
　　连山 隋志三十卷 佚
　　叚成式曰梁元帝易连山每卦引归藏斗图立成委化集林及焦赣易林
　　洞林 隋志三卷 佚
　　元帝自序曰葢闻玄枵之野鬼方难测朱鸟之舍神道莫知而缇缦晓披既辨黄锺之气灵台夕望便知玉井之色复以谈乎天者虽绝名言之外存乎我者还居称谓之中余幼学星文多歴歳稔海中之书畧加寻究巫咸之说偏得研求虽紫微迢递如观掌握青龙显晦易乎窥览羡门五将亟经玩习韩终六王常所寳爱至如周王白雉之筮殷人飞燕之卜蓍名聚雪非关地极之山卦有密云能拥西郊之气文通七圣世经三古山阳王氏真解谈玄河东郭生纔能射覆兼而両之窃自许矣
　　筮经 梁书十二卷 佚
　　南平王萧[伟]周易几义 隋志一卷 佚
　　周易发义 唐志一卷 佚
　　梁书南平元襄王伟字文逹太祖第八子也天监元年封建安郡王十七年改封南平郡王
　　萧氏[岿]周易义记 佚
　　隋书岿字仁逺梁昭明太子綂之孙也父詧周太祖以为梁主都江陵詧薨岿嗣在位二十年梁之臣子谥曰孝明皇帝着孝经周易义记行于世
　　萧氏[子政]周易义疏 隋志十四卷 佚
　　册府元龟萧子政为都官尚书撰周易义疏十四卷系辞义疏三卷
　　伏氏[曼容]周易注 七録八卷 佚
　　周易集林 唐志十二卷[又一卷] 佚
　　南史伏曼容字公仪平昌安丘人善老易常云何晏疑易中九事以吾观之晏了不学也为骠骑行叅军宋明帝好周易尝集朝臣于清暑殿讲诏曼容执经曼容素美风采明帝恒以方嵇叔夜使吴人陆探微畵叔夜像以赐之齐建元中仕为太子率更令与河内司马宪吴郡陆澄共撰丧服建武中拜中散大夫曼容宅在瓦官寺东施高坐于厅事有宾客輙升高坐为讲说生徒常数十百人梁台建召拜司徒司马出为临海太守为周易毛诗丧服集解老庄论语义
　　陶氏[弘景]易髓 宋志三卷 佚
　　南史陶弘景字通明丹阳秣陵人齐高帝作相引为诸王侍读除奉朝请永明十年脱朝服挂神武门上表辞禄诏许之止于句容之句曲山号蕐阳隐居时人谓为山中宰相大同二年卒诏赠太中大夫谥贞白先生
　　褚氏[仲都]周易讲疏 隋志十六卷 佚
　　南史仲都钱唐人善周易为当时之冠梁天监中歴位五经愽士
　　按褚氏易钱唐全缓弘立受之正义每引其说其云雷资风而益逺风假雷而增威颇与子夏传地得水而柔水得地而流辞义相近
　　何氏[胤]周易注 隋志十卷 佚
　　梁书胤字子季庐江濳人师事沛国刘瓛受易及礼记毛诗起家齐秘书郎迁太子舍人出为建安太守迁司徒主簿注易又解礼记于卷背书之谓为隐义累迁左民尚书领骁骑中书令髙祖践阼诏为特进右光禄大夫遣领军司马王果宣旨果至胤单衣鹿巾执经卷下床跪受诏书就席伏读谓果曰吾年已五十七月食四斗米不尽何容得有宦情果还以报有敕给白衣尚书禄胤注周易十卷毛诗总集六卷毛诗隐义六卷礼记隐义二十卷礼答问五十五卷
　　贺氏[玚]周易讲疏 佚
　　梁书贺玚字徳琏会稽山阴人天监初为太常丞四年初开五馆以玚兼五经愽士七年拜歩兵校尉领五经愽士所著礼易老庄讲疏朝廷愽议数十篇
　　朱氏[异]集注周易 七录一百卷 佚
　　梁书朱异字彦和吴郡钱唐人遍治五经尤明礼易明山宾表荐异髙祖召见使说孝经周易义甚悦之召直西署俄兼太学愽士其年髙祖自讲孝经使异执读累迁右卫将军时城西开士林馆以延学士异与左丞贺琛递日述高祖礼记中庸义皇太子又召异于玄圃讲易改加侍中迁左卫将军迁中领军侯景举兵反以讨异为名及寇至文武咸尤之异惭愤发病卒所撰礼易讲疏及仪注文集百余篇乱中多亡逸
　　孔氏[子袪]续朱异集注周易 一百卷 佚
　　梁书孔子袪会稽山阴人通经术尤明古文尚书初为长沙嗣王侍郎兼国子助教累迁散骑侍郎兼中书通事舍人寻迁歩兵校尉髙祖撰五经讲疏及孔子正言専使子袪简阅羣书以为义证事竟敇子袪与右卫朱异左丞贺琛于士林馆递日执经累迁通直正员郎舍人如故着尚书义二十卷集注尚书三十卷续朱异集注周易一百卷续何承天集礼论一百五十卷
　　庾氏[诜]易林 二十卷 佚
　　南史庾诜字彦寳新野人梁武帝少与诜善及起兵署为平西府记室叅军诜不屈普通中诏以为黄门侍郎称疾不起卒谥贞节处士撰易林二十卷
　　费氏[元珪]周易注 七录九卷 佚
　　隋书梁有齐安叅军费元珪着周易
　　陆徳明曰蜀人
　　尹氏[涛]周易注 七录六卷 佚
　　陆徳明曰不详何人
　　姚氏[规]周易注 隋志七卷 佚
　　崔氏[觐]周易注 隋志十三卷 佚
　　周易綂例 隋志十卷 佚
　　马氏[楷]周易爻 七録一卷 佚
　　沈氏[林]周易义 七录三卷 佚
　　武氏[靖]周易杂占 七录八卷 佚
　　梁氏[蕃]周易开题义[唐志作开题论序疏] 隋志十卷 佚
　　周易文句义疏 唐志二十卷 佚
　　周易释序义 唐志三卷 佚
　　周氏[弘正]周易义疏 隋志十六卷 佚
　　陈书周弘正字思行汝南安城人起家梁太学博士累迁国子博士时于城西立士林馆弘正居以讲授听者倾朝野焉弘正启梁武帝周易疑义五十条又请释乾坤二系诏答曰知与张讥等三百一十二人释乾坤文及二系万几小暇试当讨论大建五年授尚书右仆射卒于官谥曰简子所著周易讲疏十六卷论语疏十一卷孝经疏二卷颜之推曰梁世老庄周易总谓三玄武宣简文躬自讲论周弘正奉赞大猷化行郡邑学徒千余实为盛美
　　张氏[讥]周易义[或作讲疏] 隋志三十卷 佚
　　南史张讥字直言清河武城人受学于汝南周弘正梁武帝尝于文德殿释乾坤文言讥与陈郡袁宪等与焉敕令论议诸儒莫敢先出讥乃整容而进谘审循环辞令温雅帝异之赐裠襦绢云表卿稽古之力为士林馆学士简文发孝经题讥论议往复甚见嗟赏陈天嘉中为国子助教后主嗣位为国子愽士东学宫士陈亡入隋终于长安所撰周易义三十卷尚书义十五卷毛诗义二十卷孝经义八卷论语义二十卷后主尝敇就其家写入秘阁
　　鲁氏[弘度]易林 隋志三卷 佚
　　
　　经义考卷十三翰林院检讨朱彝尊撰
　　易
　　崔氏[浩]周易注 隋志十卷 佚
　　北史浩字伯深明元初拜愽士祭酒常授帝经书明元好阴阳术数闻浩说易及洪范五行善之因命筮吉凶叅观天文考定疑惑浩总核天人之际举其纲纪者数家多有应验袭爵白马公进爵东郡公拜太常卿加侍中特进抚军大将军左光禄大夫迁司徒浩自序曰国家西平河右敦煌张湛金城宗钦武威叚承根三人皆儒者并有隽才见称于西川每与余论易余以左氏传卦解之遂相劝为注故因退朝之余暇而为之解焉十二
　　阚氏[骃]集王朗易传 佚
　　魏书阚骃字玄阴敦煌人愽通经传三史羣言经目则诵时人谓之宿读注王朗易传学者藉以通经撰十三州志行于世沮渠蒙逊重之常侍左右拜秘书考课郎中给文吏三十人典校经籍刋定诸子三千余卷加奉车都尉牧犍待之弥重拜大行台迁尚书
　　刘氏[昞]周易注 佚
　　魏书刘昞字延明敦煌人隐居酒泉不应州郡之命弟子受业者五百余人李暠署为儒林祭酒从事中郎注周易行于世蒙逊平酒泉拜秘书郎筑陆沉馆于西苑躬往礼焉号玄处先生月致羊酒牧犍尊为国师亲自致拜命官属以下皆北命受业焉世祖平凉州拜乐平王从事诸郎
　　按释文引刘氏注丰初九虽旬作钧
　　卢氏[景裕]周易注 佚
　　魏书卢景裕字仲孺小字白头范阳涿人也专经为学居拒马河将一老婢作食妻子不自随从又避地太宁山居无所业惟在注解世号居士前废帝初除国子愽士甚见亲遇待以不臣之礼永熙初以例解天平中还郷里河间邢摩纳与景裕从兄仲礼据郷作逆逼其同反以应元寳炬齐献武王命都督贺拔仁讨平之闻景裕经明行着驿马特征既而舍之使教诸子在馆十日一归家随以鼎食先是景裕注周易尚书孝经论语礼记老子其毛诗春秋左氏传未讫齐文襄王入相于第开讲招延时隽令景裕解所注易景裕义理精微吐发闲雅时有问难或相诋呵大声厉色言至不逊而景裕神采俨然风诵如一从容往复无际可寻由是士君子嗟美之普泰初复除国子愽士兴和中补齐王开府属卒于晋阳景裕虽不聚徒教授所注易大行于世
　　关氏[朗]易传 宋志一卷 存
　　张晞河东先贤传关朗字子明河东解人有经济大噐或以占算示人而不求宦逹魏太和末并州刺史王蚪奏署子明为记室因言于孝文帝帝曰张彝郭祚昔尝言之朕以卜筮之道不足见尔蚪曰此人言微道深非彝祚所能知也召见帝问老易子明寄言玄象实陈王道翼日帝谓蚪曰关朗管乐之噐岂占算而已使蚪与子明着成疑筮论数十篇[即今易传]孝文帝崩明年蚪卒子明遂不仕居临汾山授门人春秋老易号关先生学
　　中兴书目关子明易传一卷唐赵蕤注阮逸诠次刋正
　　陈师道曰世传王氏玄经薛氏传及关子明易传李卫公对问皆阮逸所著逸尝以草示蘓明允而子瞻言之
　　晁公武曰关子明易传四库书不载李邯郸始着之目云王通赞易葢本此也
　　陈振孙曰关氏易隋唐志皆不録或云阮逸伪作朱子曰关子明易伪书也
　　项安世曰唐李鼎祚集解易尽偹前世诸儒之说独无所谓关子明者葢阮逸伪作也
　　王应麟曰子明易传卜百年义第一次以统言易义大衍乾坤策盈虚阖辟理性时变动静神义终于杂义第十一吴莱后序曰予始读文中子中说颇载关朗子明事后得天水赵蕤所注关子易传十有一篇大槩易上下系之义疏耳首述其出处本末次分卜百年数别为一篇似皆出之王氏或曰王氏中说本于阮逸关氏易传肇于戴师愈师愈江东老儒也观其传綂言消息盈虚爻象策数之类独与张彝相问答彝尝荐之魏孝文而王氏之赞易世传关氏学也是又岂尽假托而后成书欤夫易之道大矣世之言易者往往不求其道之一卒使其学凿焉而各不同是故谈理数者多溺于空虚守象数者或流于谶纬此岂圣人之意哉葢天地之初未始有物也圣人特因其自然之理故推而为七八九六之数非苟画焉将以着其未尽之妙而已后之儒者苟造其理而过为其画之求太玄凖易者也洞极则又拟玄者也玄之数起于三而洞极之数亦起于三生以配天育以配地资以配人犹易所谓三极之道也故凡三体九变三九二十有七始于萌而实讫于几正且通焉今其书世见之者亦少中说所载殆未尝及此然而王氏每尊其学之所自且欲自当逹者以为圣人复出王道复行而洙泗礼乐之教复明于斯世毋乃徒托于此而侈言之欤至于考之以典礼稽之以龟策即人事以申天命悬厯数以示将来关氏之学葢深于易者也虽然昔者子张尝欲知来圣人但言其既往者以告之是故三代常因其礼之大体而或损益其制非谓王者有是礼也必过其所卜之数夏以金王得数之生商以水王周以木王得数之成圣人不敢知也为其说者尊周汉废介酅且以明真主正綂之所归后世谶纬之流耳楚灵欲并天下既不得卜则役龟而诟天孙皓亦命尚广卜焉且曰庚子之岁青葢入洛彼二君者曾不悟其已之不修而徒欲惟天之决也故天命吉凶命歴年必以其类应亦可见其槩耳元魏以下争夺扰攘乃若灼然亲覩其事无有少差忒者张彝之杀乱端见矣曾不告之以避祸者何也其数也耶铨削选格排沮武人不可谓之数也果其理有以召之故耶虽然法自此立命由此出圣人人而合天者也关氏犹拳拳于天人相与之际今之言天者类曰是莫之为而为者终至于废人事而不之讲呜呼关氏之学殆孤矣吾欲削其不合者而着其合者且书此以质于人焉
　　胡应麟曰新旧唐书志并无关氏易传则此书为阮逸伪撰无疑
　　李氏[铉]周易义例 佚
　　北史李铉字寳鼎渤海南皮人从浮阳李周仁受毛诗尚书章武刘子猛受礼记常山房蚪受周官仪礼渔阳鲜于灵馥受左氏春秋诣大儒徐遵明受业居门下五年称高弟撰定孝经论语毛诗三礼义疏及三传异同周易义例合三十余卷举秀才除太学愽士文襄征诣晋阳天保初兼国子愽士卒特赠廷尉少卿
　　权氏[会]周易注 佚
　　北齐书权会字正理河间鄚人少受郑易探赜索隐妙尽幽微诗书三礼文义该洽魏武定初贡孝亷策居上第解褐四门愽士皇建中转加中散大夫每为人占筮小大必中但用爻辞彖象以辨吉凶易占之属都不经口注易一部行于世
　　何氏[妥]周易讲疏 隋志十三卷[北史三卷] 佚
　　北史何妥字栖鳯西城人入周仕为太学愽士封襄城县男文帝受禅除国子愽士加通直散骑常侍进爵为公出为龙州刺史以疾请还诏许之寻为国子祭酒卒官谥曰肃撰周易讲疏三卷孝经义疏二卷并行于世
　　王氏[通]赞易 十卷 佚
　　杜淹曰文中子续诗书正礼乐修玄经赞易道九年而六经大就门人自逺而至河南董常太山姚义京
　　兆杜淹赵郡李靖南阳程元扶风窦威河东薛收中山贾琼清河房玄龄巨鹿魏征太原温大雅颍川陈叔逹等咸称师北面受王佐之道焉
　　王谠曰文中子隋末隐于白牛溪着王氏六经北面授学者皆时伟人国初多居佐命之列而王氏六经卒不传至元和初刘禹锡撰宣州观察使王赟碑盛称文中子能昭明大道以大中立言游其门者皆天下俊杰自余士大夫拟议及史册未有言文中子者司马光补传曰王通字仲淹河东龙门人受书于东海李育受诗于会稽夏玙受礼于河东关朗受乐于北平霍汲受易于族父仲蕐仁寿三年西入长安献太平十二策帝不能用罢归寻复征之焬帝即位又征之皆称疾不至专以教授为事乃着礼论二十二篇乐论二十篇续书百有五十篇续诗三百六十篇玄经五十篇赞易七十篇谓之王氏六经大业十年尚书召通蜀郡司户十一年以著作郎国子愽士征皆不至十四年病终于家门人谥曰文中子
　　黄震曰文中子之书以易老并言以释老与儒为三教葢亦六朝流俗耳
　　王应麟曰王通仲淹赞易七十篇赞易道以申先师之旨
　　吴师道曰程子曰王通隐徳君子也其言为人傅会不可谓全书论其粹处非荀杨所及续经之类皆非其作朱子极论续经之僭而又曰至于假卜筮象论语而强引唐初文武名臣以为弟子是乃福畤之所为而非其意二先生所以论王氏者当矣愚尝观韩子送王含序谓读醉郷记悲其托于昏冥以逃不遇圣人为之归者以为绩葢通之弟通之学以尊孔氏与韩同科何以无一言及之称醉郷之文辞而续经中说乃反不道耶因是而思福郊福畤与其门人既傅会成书当时耳目犹近故藏于家而不敢出意数世之后殆不复有辨之者故刘禹锡李翱始举其名二人与韩同时而韩独未见葢其传犹未广唐季皮日休司空图好之而始章其出没隐显之故可知矣然其岁月事实抵牾乖刺终不足以揜后世之耳目也夫子之于亲弟子之于师其所以尊崇褒美之者固无不极其至然当以诚心不欺为主虚美诬辞岂所以为爱哉不惟自陷于妄伪而反为父师之累至有不信其真有是人者郊畤门人之罪可胜诛哉因书之以为世戒
　　杨时乔曰诸儒谓文中子之易出于关朗自言赞易道以申先师之志所赞者亦易之末节尔不知易理故也
　　陆世仪曰世之论文中子者多不同有极诋之者有极称之者其言皆不平惟程子谓王通隐徳君子当时言语后来为人傅会其粹处殆非荀杨所及若续经之类皆非其所作此为至当不易之论
　　王氏[又玄]周易注 唐志十卷 佚
　　王氏[凯冲]周易注 唐志十卷 佚
　　侯氏[果]易说 佚
　　王应麟曰朋盍簪簪疾也至侯果始有冠簪之训晁景迂云古者礼冠未有簪名
　　虔氏[薛]周易音注 佚
　　胡一桂曰虔薛音注见陆徳明引
　　临氏[孝恭]孔子马头易卜书 一卷 佚
　　隋书艺术传临孝恭京兆人明天文算术高祖甚亲遇之今考定阴阳官至上仪同
　　何氏六象论[以下失名] 一篇 佚
　　玉海何襄城为六象之论曰实象曰假象曰偏象曰圆象曰义象曰用象萧氏难之不取偏象圆象而立四象之论
　　谢氏周易注 七录八卷 佚
　　庄氏易义 佚
　　按庄氏易解正义屡引之其论彖曰彖断也断定一卦之义所以名为彖也凡有一十二体孔氏称其理密所诠巽卦谓得正旨刘瓛分系辞下为十二章庄氏定为九章正义从之至于释豫利建侯行师谓建侯即元亨行师即利贞孔氏以屯元亨利贞文后别云利建侯以庄氏为非是
　　又按正义所引庄氏说每与禇仲都同惟王弼注恒而亨以济三事褚氏为三事为无咎利贞利有攸往庄氏谓三事无咎一也利二也贞三也意见不同
　　傅氏周易注 隋志十三卷[启蒙翼传作十四卷] 佚
　　按释文泰初九引傅氏注彚古伟字美也贲卦辞引傅氏注贲古斑字文章貌萃初六引傅氏注一握作渥
　　卢氏周易注 隋志十卷 佚
　　范氏周易音 隋志一卷 佚
　　颜氏周易立成占 隋志三卷 佚
　　颜氏周易孔子通覆决 隋志三卷 佚
　　郑氏易脑经 隋志二卷 佚
　　晋易髓 八卷[今止存二卷] 阙
　　冯椅曰前志无之中兴得于民间题晋人撰
　　周易杂论 七录十四卷 以下俱佚
　　周易问 隋志二十卷[唐志十卷]
　　拟周易义疏 七录二十卷
　　周易文句义 隋志二十卷
　　按此疑即梁蕃书
　　周易新图 七录一卷
　　周易谱 隋志一卷
　　周易杂占 隋志十三卷[又十一卷]
　　易要决 隋志二卷[七录三卷]
　　周易新林 隋志一卷[又二卷]
　　周易林 隋志十卷[七录三十三卷]
　　易赞林 隋志二卷
　　易立成 隋志四卷
　　神农重卦经 隋志二卷
　　文王幡音 隋志一卷
　　易三备 隋志三卷[又一卷]
　　郑樵曰上备言天文中备卜筮下备地理
　　宋志题孔子师徒所述葢依托也
　　易占 隋志三卷
　　易射覆 隋志二卷[又一卷]
　　易林要决 隋志一卷
　　周易厯 隋志七卷
　　周易初学筮要法 七录一卷
　　易厯决疑 隋志二卷
　　周易卦林 隋志一卷
　　易新图序 隋志一卷
　　易通綂图 隋志二卷[又一卷]
　　易綂卦验玄图 隋志一卷
　　易八卦斗内图 隋志二卷[又二卷]
　　周易八卦五行图 七录一卷
　　周易斗中八卦絶命图 七录一卷
　　周易斗中八卦推游年图 七录一卷
　　周易髓脑 隋志二卷
　　周易分野星图 隋志一卷
　　
　　经义考卷十四翰林院检讨朱彝尊撰
　　易十三
　　魏氏[征]周易义 六卷 佚
　　旧唐书魏征字玄成巨鹿曲城人李密召典书记窦建徳署为起居舍人隐太子引直洗马太宗引为詹事主簿及践祚拜諌议大夫迁秘书监代王珪为侍中加左光禄大夫封郑国公特进知门下事拜太子太师薨赠司空相州都督谥文贞
　　按是书新旧唐志均不载葢即史证口诀义惟因荆南田镐藏书目误云魏郑公撰而绍兴中秘书省续编到四库阙书目亦载之昭徳晁氏郡斋读书志已紏其谬矣今仍着于录虑洽闻者擿其阙漏也
　　孔氏[颕逹]等周易正义 旧唐志十四卷[中兴书目同新唐志作十六卷] 存
　　新唐书传孔颕逹字仲逹冀州衡水人太宗平洛授文学馆学士迁国子愽士贞观初封曲阜县男转给事中除国子司业岁余以太子右庶子兼司业加散骑常侍爵为子久之拜祭酒后致仕卒陪葬昭陵赠太常卿谥曰宪初颕逹与颜师古司马才章王恭王谈受诏撰五经义训凡百余篇号义赞诏改为正义云虽包贯异家为详愽然其中不能无谬冗愽士马嘉运较正其失至相讥诋有诏更令裁定功未就永徽二年诏中书门下与国子三馆愽士弘文馆学士考正之于是尚书左仆射于志宁右仆射张行成侍中高季辅就加增损书始布下
　　新唐书志国子祭酒孔颕逹颜师古司马才章王恭太学愽士马嘉运太学助教赵干叶王谈于志宁等奉诏撰四门愽士蘓徳融赵弘智覆审
　　崇文总目唐太尉长孙无忌与诸儒刋定宋朝端拱初国子祭酒孔维等奉诏是正其言主申王学云
　　颕逹序曰夫易者象也爻者效也圣人有以仰观俯察象天地而育群品云行雨施效四时以生万物若用之以顺则两仪序而百物和若行之以逆则六位倾而五行乱故王者动必则天地之道不使一物失其性行必恊阴阳之宜不使一物受其害故能弥纶宇宙酬酢神明宗社所以无穷风声所以不朽非夫道极玄妙孰能与于此乎斯乃乾坤之大造生灵之所益也若夫龙出于河则八卦宣其象麟伤于泽则十翼彰其用业资九圣时歴三古及秦亡金镜未坠斯文汉理珠囊重兴儒雅其传易者西都则有丁孟京田东都则有荀刘马郑大体更相祖述非有絶伦惟魏世王辅嗣之注独冠古今所以江左诸儒并传其学河北学者罕能及之江南义疏十有余家皆辞尚虚玄义多浮诞原夫易理难穷虽复玄之又玄至于垂范作则便是有而教有若论住内住外之空就能就所之说斯乃义渉于释氏非为教于孔门也既背其本又违于注至若复卦云七日来复并解云七日当为七月谓阳气从五月建午而消至十一月建子始复所歴七辰故云七月今按辅嗣注云阳气始剥尽至来复时凡七日则是阳气剥尽之后凡经七日始复但阳气虽建午始消至建戌之月阳气犹在何得称七月来复故郑康成引易纬之说建戌之月以阳气既尽建亥之月纯阳用事至建子之月阳气始生隔此纯阴一卦卦主六日七分举其成数言之而云七日来复仲尼之纬分明辅嗣之注若此康成之说遗迹可寻辅嗣注之于前诸儒背之于后考其义理其可通乎又蛊卦云先甲三日后甲三日辅嗣注云甲者创制之令又若汉世之时甲令乙令也辅嗣又云令洽乃诛故后之三日又巽卦云先庚三日后庚三日辅嗣注云申命令谓之庚辅嗣又云甲庚皆申命之谓也诸儒同于郑氏之说以为甲者宣令之日先之三日而用辛也欲取改新之义后之三日而用丁也取其丁宁之义王氏注意本不如此而又不顾其注妄作异端今既奉勑删定考察其事必以仲尼为宗义理可诠先以辅嗣为本去其蕐而取其实欲使信而有征其文简其理约寡而制众变而能通仍恐鄙才短见意未周尽谨与朝散大夫行大学愽士臣马嘉运守大学助教臣赵干叶等对共叅议详其可否至十六年又奉勑与前修疏人及给事郎守四门愽士上骑都尉臣蘓徳融等对勑使赵弘智覆更详审为之正义凡十有四卷庻望上裨圣道下益将来故序其大略附之卷首尔
　　欧阳修曰于志宁撰孔颕逹碑质于唐书列传字有不同传云字仲逹碑云字冲逺可以正传之谬
　　张唐英曰颕逹周易正义发明三圣之旨通贯万化之藴其亦深于易乎
　　陈振孙曰序云十四卷馆阁书目亦云今本止十三卷按五经正义本唐贞观中颕逹与颜师古等受诏撰五经义赞后改正义愽士马嘉运驳正其失永徽二年中书门下于志宁等考订增损书始布下其实非一手一足之力世但称孔疏耳其说専释一家注文为正
　　程珌曰自王弼以后江南义疏祖尚虚无至唐孔颕逹辨析音义颇为当时所宗然至于圣贤用心斯道大綂固未之深及也
　　黄震曰陆徳明颜师古孔颕逹训诂之学用意良苦如汉马郑之流矣
　　胡一桂曰易正义大槩因王弼韩康伯注为之解释敷演于义理象数之学未能卓然有所见也
　　王袆曰孔颕逹撰定诸经之疏号曰正义自是以来着为定论凡不本于正义者谓之异端诚学者之宗师百世之所取信也
　　按叶氏菉竹堂书目有长孙无忌周易要义五册凡十八卷无钖秦对岩前軰今有其书大略与正义相同考正义即系无忌刋定非别一书也
　　周易玄谈 六卷 佚
　　董真卿曰颕逹与颜师古等同撰周易正义又撰玄谈六卷
　　按绍兴书目有之
　　陆氏[徳明]周易文句义疏 唐志二十四卷[本传二十卷] 佚
　　周易大义[唐志作文外大义] 隋志二卷 佚
　　旧唐书陆徳明苏州吴人太宗征为秦府文学馆学士贞观初拜国子愽士封英县男
　　新唐书陆元朗字徳明以字行隋大业初为太学愽士世称左氏有徐文逺礼有褚徽诗有鲁逹易有陆徳明皆一时冠
　　周易释文 唐志一卷 存
　　陈振孙曰多援汉魏以前诸家说葢唐初诸书皆在也卦首注某宫某世用京房说
　　王氏[玄度]周易注 旧唐志十卷 佚
　　册府元龟王玄度为校书郎贞观十六年十月上其所注尚书毛诗周易并义次三卷与旧解尤别者一百九十余条付学官详其可否诸儒皆因习先师讥其穿凿玄度随方应答竟不肯屈太宗欲广见闻并纳之秘府
　　任氏[希古]周易注 唐志十卷 佚
　　计敏夫曰任希古字敬臣棣州人举孝亷虞世南噐其人为弘文阁学士终太子舍人
　　薛氏[仁贵]周易新注本义 唐志十四卷 佚
　　旧唐书仁贵绛州龙门人右领军卫将军检校代州都督赠左骁卫将军
　　欧阳棐曰苖仁客撰薛仁贵碑云薛礼字仁贵河东汾阳人
　　李氏[淳风]周易玄义 通志三卷 佚
　　周易薪冥轨 通志一卷 未见
　　旧唐书李淳风岐州雍人愽渉羣书尤明天文厯算阴阳之学贞观初直太史局除太常愽士寻转太史丞迁太史令
　　按是书一斋书目有之
　　袁氏[天纲]易镜玄要 通志一卷 佚
　　旧唐书袁天纲益州成都人隋大业中为资官令武徳初蜀道使詹俊赤牒受火井令
　　阴氏[弘道]周易新论传疏[弘或作洪] 唐志十卷 佚
　　新唐书志颢子临涣令
　　崇文总目洪道世其父颢之业杂采子夏孟喜等十八家之说叅订其长合七十二篇于易有助云
　　按绍兴阙书目有之
　　王氏[勃]周易发挥 唐志五卷 佚
　　杨烱曰君所著周易穷于晋卦
　　旧唐书勃字子安綘州龙门人年未及冠应幽素举及第上元二年往交趾省父渡南海堕水而卒勃好著书撰周易发挥五卷亡后并多遗失
　　新唐书勃尝读易夜梦若有告者曰易有太极子勉思之寤而作易发挥数篇至晋卦会病止
　　崔氏[憬]周易探玄 佚
　　李鼎祚曰崔氏探玄病诸先逹[谓大衍说]及乎自料未免小疵
　　按崔憬时代莫考李鼎祚集解引用最多称为新义中援孔疏其为唐人无疑矣
　　赵氏[蕤]注关子明易传 一卷 存
　　蕤自序曰蕤非圣人五十安能知天命然从事于易虽乱离中未尝释卷葢天命深微莫研其极而子明之传蕤粗通之然恨此书亡篇过半今所得者无能诠次但随文义解注庶学者触类而长当自知之尔
　　孙光宪曰蕤梓州盐亭人愽学韬钤长于经世夫妇俱有隐操不应辟召
　　祝穆曰蕤笃学不仕与李白善尝著书号长短经
　　曹学佺曰蕤梓州人李白尝师事之所谓赵征君也
　　张氏[弧]周易王道小疏 宋志五卷[绍兴书目十卷] 佚
　　按世所传卜子夏易晁景迂谓是张弧伪作而弧自有王道小疏惜其书不传无从辨其辞旨之异同也弧未详何时人所著素履子三卷题曰唐将仕郎试大理寺评事考子夏易传开元中即诏儒官详定而资州李氏集解屡引之意其为唐初人乎
　　王氏[隠]周易要削 宋志三卷 佚
　　胡一桂曰自题丘园子王隐自序云总康成辅嗣辈所说曰要削者言撮其要也称天宝庚寅知为唐人
　　李氏[鼎祚]周易集解[新唐书作集注周易] 新唐志十七卷[中兴书目通考十卷] 存
　　中兴书目集解十卷唐著作郎李鼎祚集子夏孟喜京房马融荀爽郑康成刘表何晏宋衷虞翻陆绩干寳王肃王辅嗣姚信王廙张璠向秀王凯冲侯果蜀才翟玄韩康伯刘瓛何妥崔憬沈驎士卢氏崔觐孔颕逹等凡三十余家附以九家易干凿度凡十七篇其所取苟虞之说为多
　　中兴艺文志李鼎祚易宗郑康成排王弼
　　鼎祚自序曰原夫权舆三教钤键九流实开国承家修身之正术也自卜啇入室亲授微言传注百家绵歴千古虽竞有穿凿犹未测渊深惟王郑相沿颇行于代郑则多叅天象王乃全释人事且易之为道岂偏滞于天人者哉致使后学之徒纷然淆乱各修局见莫辨源流天象逺而难寻人事近而易习则折杨皇蕐嗑然而笑方以类聚其在兹乎臣少慕玄风游心坟籍歴观炎汉迄今巨唐采羣贤之遗言议三圣之幽赜集虞翻荀爽三十余家刋辅嗣之野文补康成之逸象各列名义共契玄宗先儒有所未详然后辄加添削每至章句佥列发挥俾童蒙之流一览而悟逹观之士得意亡言当仁既不让于师论道岂惭于前哲至如卦爻彖象理渉重玄经注文言书之不尽别撰索隐错综根萌音义两存详之明矣其王氏畧例得失相叅采葑采菲无以下体仍附经末式广未闻凡成一十卷以贻同好冀将来君子无所疑焉计用章后序曰易之为书无所不通大焉天地之变细之鳞介之动数宜象索惟神之测圣师殁七十弟子丧后出之师各専其习故同异派焉晋魏之际传者尤众独王氏为异摘去拘滞特论人事葢得圣人所以为易之意是以歴代贵之列诸学官学者诵焉诸儒章句遂废不着非好古愽雅人间鲜有传者庆历壬午相府策贤良六题一出此书素未尝见贤良多下者是冬予放謪北归复官汉东至淮安太守平阳公馆焉公先徳学士蜀之儒宗名为愽古因间以请遂出先学士所藏李氏易本俾予与其子彦孚习焉其书会数十章句取其合者着之其解卦异者家世变正时来旁通互采颇为烦悉若何范之为春秋者其所取荀慈明虞仲翔为多而斥王氏李氏之志也彦孚既授卒业且欲中都官文与先学士之意因缄别本属所亲眉阳孙景初募工刋刻以广传布噫此书意例虽异其精者连环错综者有理证似非一人之学所能举意仲尼之后师师相承以及翻爽岂易之道天地人鬼神万化巨细无不贯后之学者不能兼明直顺所闻言之邪古之能事亡逸者多矣后或有惜之者况此书圣贤之遗旨所存乎他日有沉深志古得之怡然以自广斯亦平阳氏之世徳也庆历甲申七月
　　晁公武曰鼎祚集解皆避唐讳又取序卦各冠杂卦之首其序云刋辅嗣之野文补康成之逸象葢宗郑学者也隋书经籍志所录易类六十九部今所有五部而巳关朗不载于目干凿度自是纬书焦贑易林又属卜筮子夏书或云张弧伪为然则隋志所录舍王弼书皆未得见也独鼎祚所集诸家之说时可见其大旨唐录称鼎祚书十七卷今所有止十卷葢亦失其七惜哉
　　李焘曰鼎祚自序止云十卷无亡失也
　　陈振孙曰隋唐以前易家诸书逸不传者頼此书犹见其一二而所取于荀虞者尤多九家者汉淮南王所聘明易者九人荀爽尝为之集解陆氏释文所载说卦易象本于九家易
　　朱睦桔序曰唐艺文志称李鼎祚集注周易十七卷据鼎祚自序云十卷而首尾俱全初无亡失不知唐史何所据而云十七卷也崇文总目及邯郸图书志亦称七篇逸葢承唐史之误耳鼎祚解经多避唐讳又取序卦冠于各卦之首所引有子夏孟喜焦赣京房马融荀爽郑玄刘表何晏宋衷虞翻陆绩干寳王肃王弼姚信王廙张璠向秀王凯冲侯果蜀才翟玄韩康伯刘瓛何妥崔憬沈驎士卢氏崔觐伏曼容孔颕逹凡三十二家又引九家易干凿度诸说义有未详鼎祚乃加增削予尝综其义例葢宗郑学者也自商瞿之后注易者百家而郑氏玄王氏弼为最显郑之学主象数王之学主名理汉晋以来二氏学并立至刘宋初颜延之为祭酒黜郑置王时陆澄王济軰皆以为不可自是汾阳诸儒多主于郑江左及青齐多主于王唐兴孔颕逹受诏撰定五经正义于易独取王传而郑学遂废先代専门之业亦复不传可胜叹哉夫易有圣人之道四焉世之言理义之学者以其辞耳象变与占其可阙乎昔吴季札之鲁观乐见易象喜曰周礼尽在鲁矣是故象者易之源也象成而有辞辞着而后有变变见而后有占若乃颛尚文辞不复推原大传天人之道岐而为二可乎康成去古未逺其所纂述必有所本鼎祚恐其失坠以广其说均之为有裨于易者也是编刻自宋季人间希有存者顷岁予得之李中麓氏复用校梓以传欲使圣人之道不致偏滞而自汉迄唐三十家之言亦不至埃灭弗闻也鼎祚资州人仕唐为秘阁学士以经术称于时及阅唐列传与蜀志俱不见其人岂遗之耶抑别有所载耶因附论著于此以俟愽雅者考焉
　　潘恭定公序曰此唐李氏鼎祚所辑易解刻之者我明宗室西亭氏也六经之道大矣而易之为原自古庖牺氏之王天下始画八卦重之为六十四周文王作卦辞公旦作爻辞孔子系之以十翼所以阐阴阳之秘发天地之房者斯其至哉语有之乾坤毁则无以见易言易与天地相始终也自卜商以后传注百家惟王郑为众所宗颇行于代李氏谓郑则多叅天象王乃全释人事易之为道岂偏滞于天人哉于是采摭遗言歴汉迄唐集虞翻荀爽三十余家刋辅嗣之野文补康成之逸象其用意勤矣夫二气运行彰往察来莫赜于天道而八象备之消息盈虚其数不可略也贞悔相因杂物撰徳莫辨于人事而六位穷之乘承失得其理不可遗也故曰易也者天人之间者也孰或合之而孰或离之李之宗郑斥王过矣迨及有宋儒道彰明若正叔程氏之易传晦庵朱子之本义皆渊源王学而二书沛然大行于时近世因之立于学官凡师之所以教弟子所肄习者独宗朱子是故童幼而颛一艺白首而或未能言葢安于所习毁所不见卒以自蔽此学者之通患也儒先有言隋唐以前易家诸书逸不复传頼李氏此书犹见其一二然则是编何可废哉西亭氏者负陈思之轶才慕河间之大雅词翰踔絶跻古作者之涂迩年好易濳心韦编遂以所得宋本募善工刻之以广传布讵不谓知本者耶今夫昆仑之水其发源也溔瀁无垠演而为河流汇而为沧海至于海而水之观尽矣羲文周孔之易辟则昆仑之源也李氏之集解辟则河之众流也程朱之传义辟则海之会归也是故由集解而溯四圣之微言则其端倪可测矣由集解而征程朱之著述则其脉络益明矣传云先王之祭川先河而后海或原或委之谓务本然则是编之刻其先河之义也夫刻既完授余读之且属余序余遂诠次其畧俾后之览者有所考焉
　　按资州有李鼎祚读书台见袁桷清容居士集易集解所采中兴书目止列三十家此外尚有伏曼容姚规朱仰之及彭城蔡景君说
　　易髓 宋志三卷 佚
　　郭氏[京]易举正 宋志三卷 存
　　崇文总目唐苏州司户叅军郭京撰京世授五经得王辅嗣韩康伯手写易经比世所行或颇差驳故举正其讹而着于篇
　　中兴书目京自序言得王辅嗣韩康伯手写定本比校今所习者或将经入注用注作经小象中间以下句反居其上爻辞注内移后义却处于前兼有脱遗二字顚倒谬误者并依定本举正其讹总一百三十五处二百七十三字
　　晁公武曰京自称家藏王韩手札周易本及石经校正一百三十五处二百七十三字盖以繇彖相正有阙漏处可推而知托云得韩王手札及石经耳如涣之繇利渉大川下有利贞字而彖辞无之则增入渐之繇女归吉下无也字而彖辞有之则削去他如此类
　　洪迈曰易举正三卷云曾得王辅嗣韩康伯手写注定传授真本比校今世流行本及国学郷贡举人等本举正其讹凡一百三节今畧取其明白者二十处载于此坤初六履霜坚氷至象曰履霜阴始凝也驯致其道致坚氷也今本于象文霜字下误增坚氷二字屯六三象曰即鹿无虞何以从禽也今本脱何字师六五田有禽利执之无咎元本之字行书向下引脚稍类言字转写相仍故误作言观注义亦全不作言字释也比九五象曰失前禽舍逆取顺也今本误倒其句贲亨不利有攸往今本不字误作小字刚柔交错天文也文明以止人文也注云刚柔交错而成文焉天之文也今本脱刚柔交错一句坎卦习坎上脱坎字姤九四包失鱼注云有其鱼故失之也今本误作无鱼蹇九三往蹇来正今本作来反困初六象曰入于幽谷不明也今本谷字下多幽字鼎彖圣人亨以享上帝以飬圣贤注云圣人用之上以享上帝而下以飬圣贤今本正文多而大亨三字故注文亦误增大亨二字震彖曰不丧匕鬯出可以守宗庙社稷以为祭主也今本脱不丧匕鬯一句渐象曰君子以居贤徳善风俗注曰贤徳以止巽则居风俗以止巽乃善今本正文脱风字丰九四象遇其夷主吉志行也今文脱志字中孚彖豚鱼吉信及也今本及字下多豚鱼二字小过彖柔得中是以可小事也今本脱可字而事字下误增吉字六五象曰密云不雨巳止也注阳巳止下故也今本正文作巳上故注亦误作阳巳上故止也既济彖曰既济亨小小者亨也今本脱一小字系辞二多誉四多惧注云惧近也今本误以近也字为正文而注中又脱惧字杂卦蒙稚而着今本稚误作杂字予顷于福州道藏中见此书而传之及在后省见晁公武所进易解多引用之世罕有其书也
　　李焘曰京此书使经传不相混乱残阙复为眞全颇有益于学者然能研诸侯之虑衍侯之字成言乎艮当作诚若此等京葢未知岂王韩旧本固不免讹舛耶京开元后人故所为书不得著录本末亦未详要可惜云
　　赵汝楳曰郭京作举正自以为得王弼韩康伯手写注定传授眞本于今易有所损益凡一百三条坤初六象曰履霜坚氷阴始凝也京本无坚氷二字按此乃举爻辞以通文义谓言履霜而遽及氷者霜为阴凝之极故言始凝以明坚氷之渐傥云坚氷但云始凝则始字无因而发或者京因魏许芝之对而云尔卜史一时之言可据以改经耶比九五象曰舍逆取顺失前禽也京本失前禽在舍逆取顺之上意彼以释辞在上爻辞在下乃倒顚之案小象类此颇多恒九四曰田无禽象曰久非其位安得禽也解初六曰无咎象曰刚柔之际义无咎也旅九三曰丧其僮仆象曰以旅与下其义丧也凡是与此正同此圣人互文明理之妙庸可臆改夫易全书也后人犹挟王韩之名以更古文他经何望焉
　　王应麟曰旅初六斯其所取灾王辅嗣注云为斯贱之役郭京谓斯合作<亻斯>愚按后汉左雄传职斯禄薄注云斯贱也不必改<亻斯>字
　　黄宗炎曰郭氏易举正文其义较长于今本
　　
　　经义考卷十五翰林院检讨朱彝尊撰
　　易十四
　　东乡氏[助]周易物象释疑 唐志一卷 未见[一斋书目有]
　　助自序曰易以龙象干以马明坤随事义而取象是故春秋传辞多因物象而六十四卦三百八十四爻之文触类而长洎甲子以六十为运而卦则六十四为周六十四而叅六十合九百六十年为一元纪助今采于往疏未释后学滞懵者标出目为周易释疑属象比事约辞理伸云尔朝散大夫守江陵少尹柱国赐金紫金鱼袋东乡助上
　　蔡攸序曰昔者圣人之作易也始画八卦而象在中象与卦并生以寓天下之赜故曰易者象也葢俯仰以观逺近以取神明之徳可通鬼神之情状可得而况于人乎况于万物乎及因而重之发挥于刚柔而生爻则拟诸形容者其变不一而象亦为之滋矣故邑屋宫庭舟车噐械服带簪屦下至鸟兽虫鱼金石艹木之类皆在所拟至纤至悉无所不有所谓其道甚大百物不废者此也其在上古尚此以制噐其在中古观此以系辞而后世之言易者乃曰得意在忘象得象在忘言一切指为鱼兎之筌蹄殆非圣人作易前民用以教天下之意也助之作书尽推互体变卦之法以明爻象可谓有意于此矣而学之不明言之不择往往传致牵合先后抵牾学者葢疑焉虽然后之学易而观易者必自助发之故着其书以示来者
　　崇文总目唐东郷助撰取变卦互体开释言象葢未始见康成之学而着此书
　　中兴书目唐守江陵尹东郷助撰其说以象之所生生于义也有斯义然后明之以物如以龙叙干以马明坤之类
　　陈振孙曰东卿一作东阳馆阁书目又云守江陵尹东阳东郷皆复姓也其序言随事义而取象若以龙叙干以马明坤凡注疏未释者标出为此书
　　董眞卿曰宋宣和四年蔡攸上其书
　　崔氏[良佐]易忘象 佚
　　唐宰相世系表良佐湖城簿
　　唐志注良佐深州安平人日用从子共居白鹿山门人谥曰贞文孝父
　　元氏[载]集注周易 唐志一百卷 佚
　　刘昫曰载谄辅国以进身弄时权而固位众怒难犯长恶不悛家亡而诛及妻子身死而殃及祖祢虽着文章殊乖徳行
　　项徳棻曰丁子襄注周易全书二三万言而元载集注则一百卷
　　李氏[吉甫]易象异义[一作注一行易] 佚
　　旧唐书李吉甫字弘宪赵郡人金紫光禄大夫中书侍郎平章事集贤殿大学士监修国史上柱国赵国公尝讨论易象异义附于僧一行集注之下
　　刘氏[禹锡]辨易九六论 一卷 存[载中山集]
　　新唐书刘禹锡字梦得自言系出中山擢进士第登愽学宏词科淮南杜佑表管书记入为监察御史擢屯田员外郎贬连州刺史裴度荐为礼部郎中集贤直学士度罢出为苏州刺史以政最徙汝同二州迁太子宾客会昌时加检校礼部尚书
　　毕氏[中和]揲蓍法 佚
　　朱子曰毕氏揲法视疏义为详其论三揲皆挂一正合四营之教惟以三揲之卦扐分措于三指间为小误然其大数亦不差也
　　按刘梦得与董生言易辨易九六曰干之爻皆九而坤六何也生曰我闻诸毕中和云举老而称也又谓董生言本毕中和本其师师之学本一行云柳子厚与梦得书以为中和承一行僧得此说子厚诋为肤末而梦得称其不诬叅以朱子所云则毕氏之说未为妄矣绍兴书目有不为子揲蓍法通考又有青城山人书未审较毕氏得失何如也
　　李氏[翱]易诠 宋志三卷 佚
　　旧唐书翱字习之凉武昭王之后贞元十四年登进士第太和初为谏议大夫寻拜中书舍人九年检校戸部尚书襄州刺史充山南东道节度使会昌中卒于鎭谥曰文
　　王得臣曰李翱作易诠论八卦之性古今说易者未尝及曰自古小人在上最为难去葢得位得权而势不得揺夺以四凶尚歴尧至舜而后能去尝玩易之夬夬一阴在上五阳并进以刚决柔宐若易然乃爻词俱险而肆葢一小人在上故易曰刚长乃终也又曰道生一一生二二生三三生万物故自道而下数至于三则天地人之道偹矣圣人画卦始止于三谓三才之道因而重之乃可以观变予观重卦之内至于三位则有小成变革之理如干之九四则曰干道乃革革之九三曰革言三就是也推此而求其变则可以思过半矣
　　董眞卿曰李氏易七卷先说八卦次列六十四卦并杂卦
　　蔡氏[广成]周易启源 宋志十卷 未见[一斋书目有]
　　周易外义 宋志三卷 佚
　　晁公武曰蔡广成撰李邯郸云唐人田伟置于王昭素之下今从李说有徳恒徳言徳肤徳翰四目皆作问对凡三十六篇
　　胡一桂曰广成唐太子左谕徳其书皆问答语
　　按二书绍兴书目俱有之外义止一卷
　　韦氏[顗]易藴解 佚
　　旧唐书顗字周仁精阴阳象纬经略风俗之书以门荫补千牛偹身歴吏部侍郎着易藴解推演濳亢终始之义甚有奥旨
　　钱希白曰顗见素孙
　　徐氏[郧]周易新义 三卷 佚
　　唐会要太和元年六月直讲徐郧上周易新义三卷
　　裴氏[通]易书 新唐志一百五十卷 佚
　　新唐书注通士淹子文宗访以易义令进所撰书
　　宰相世系表通字又玄检校礼部尚书
　　王应麟曰通自祭酒改詹事因中谢上知通有易学因访以精义仍命进所习经本着易元解三卷并总论二十卷易御宼十一卷易洗心二十卷
　　陆氏[希声]周易传 新唐志二卷[宋志十三卷中兴书目六卷周易会通作十卷] 佚
　　希声自序曰予干符初任右拾遗岁莫端居梦在大河之阳旷野数百里有三人偃卧东首长各数十丈有告者曰上伏羲中文王下孔子也三圣皆无言意中甚愕寤而震悸伏而思之河与天通图之自出三圣衡列干之象也天道无言示人以象天将以易道畀予乎由是考核少小以来所集诸家注说贯以自得之理着易传十篇传上经为第一下经为第二所以列彖象之微辞测卦爻之奥义第三篇演文言之纯粹[一作精]以显圣人之赜第四篇伸系辞之微意以彰易道之神第五篇原作易之始述列卦之序第六篇释说卦之义辨反对之相资第六篇穷画卦象之由生蓍竒耦之极第八篇明权舆律吕之末制作礼乐之原第九通天下之理第十成天下之务别撰作易图一卷指说一卷释变一卷微旨一卷又以易经文字古今谬误又撰证一卷
　　崇文总目唐右拾遗陆希声撰希声作易传十篇易图指说释变微旨四篇初陇西李阮学其说以为上下经传二篇思属甚妙故希声自为之解余篇差显不复为注葢近世之名家欤今二篇外余篇逸
　　中兴书目希声着易传十篇传上经为第一篇下经为第二篇又有演文言伸系辞等八篇又易图一卷指说一卷释变微旨各一卷通为十卷又文证一卷非十编之目今惟存上下经传分为六卷微旨分为三卷
　　晁说之曰虞翻梦吞三爻而通易陆希声梦三圣人而舍彖象作传意夫二子者可语伏羲之易也翻乃蔽于互体旁通希声不出王辅嗣之藩篱惜哉
　　朱震曰陆氏易传削去爻象自谓弥缝其阙谐音以发其辞体正如子云作太玄俾学者为进易之梯阶至于言义则自有中否
　　晁公武曰希声大顺中弃官居阳羡自号君阳遁叟着传十卷别撰易图一指说一释变一微旨通十卷葛立方曰希声隐居宐兴君阳山今金沙寺其故宅也尝着易传十卷自序谓梦在大河之阳有三人偃卧东首上伏羲中文王下孔子以易道畀予遂悟八卦小成之位质之象数有符契且云今年四十有七已及圣人之年于是作易传以授门人崔澈王赞之徒复自为注今观其书无可取者而怪诞如此后避难死于道路葢不能终君阳之居也
　　陈振孙曰按唐志有易传二卷中兴书目作六卷别出微旨三卷今所谓解说者上下经共一册不分卷有序言着易传十卷七篇以上解易义之精微八篇以下广易道之旁行第为六卷又撰易图指说释变微旨各一卷通为十卷其上下经葢第一第二篇经文一句传亦一句门人以为难晓故复为之解然则其全书十卷不尽传矣家旧惟有微旨续得解说一编始知其详
　　冯椅曰希声本苏州吴县人
　　周易微旨 通志三卷 佚
　　晁公武曰微旨皆设问答
　　按绍兴书目有之
　　高氏[定]周易外传 唐志二十二卷 佚
　　旧唐书高定郢子仕至京兆府叅军
　　王谠曰高贞公之子定通王氏易为图合入出以画八卦上圆下方合则为重转则为演七转为六十四卦六甲八节偹焉又着外传二十二篇定小字董董时人多以小字称
　　卢氏[行超]易义 唐志五卷 佚
　　新唐书注字孟起大中年六合丞
　　邢氏[璹]周易正义补阙 宋志七卷[崇文目同] 佚
　　周易略例疏[绍兴书目作正义] 宋志三卷[绍兴书目二卷] 存[止一卷]
　　璹自序曰王辅嗣略例大则总一部之指归小则明六爻之得失承乘逆顺之理应变情伪之端用有行藏辞有险易观之者可以经纬天地探测鬼神匡济邦家推辟咎悔虽人非上圣亦近代一贤臣谨依其文輙为注解虽不足敷弘易道庻几有裨于教义亦犹萤磷增辉于太阳涓流助深于巨壑臣之志也
　　陈振孙曰唐四门助教邢璹撰按蜀本略例有璹所注止有篇首释略例二字文与此同余皆不然此本亦浅近无义理姑存之
　　张氏[辕]周易启玄 宋志一卷 佚
　　程逈曰唐人张辕作周易启玄曰老阳变成少阴老阴变成少阳
　　赵汝禖曰张氏筮法初揲挂一次两揲不挂左手不揲右手但以右手之蓍足满左手之余初揲余一余二足满五余三余四足满九次两揲余一余二足满四余三余四足满八为九为六者各八为七为八者各二十四按次两揲不挂则不合四营不挂右手则不合再扐且初变左余一右必余三左余二右必余二与挂而为五者乃左右揲四之所余葢理之自然势有不容易者今既不揲右但视左所余而益之则多寡直可任情何必满五满九耶
　　按绍兴书目有之
　　任氏[奉古]周易发题 通志一卷 佚
　　杨绘曰荘遵以易传扬雄雄传侯芭至沛周郯郯传乐安任奉古
　　按绍兴书目有之
　　苏氏[鹗]周易开玄关 通考一卷 佚
　　晁公武曰唐苏鹗撰鹗自序云五代祖晋官至吏部侍郎学兼天人尝制八卦论为世所传遭乱遗坠而简编尚有存者鹗乃畧演其旨于此
　　陈振孙曰武功苏鹗徳祥唐光启进士
　　梁氏[运]周易杂占筮诀文 唐志二卷 佚
　　史氏[证]周易口诀义[宋志作史文徽] 宋志六卷 佚
　　崇文总目河南史证撰不详何代人其书直钞孔氏疏以便讲习故曰口诀
　　晁公武曰史证抄注疏以便讲习田氏乃以为魏郑公撰误也
　　陈振孙曰三朝史志有其书非唐则五代人也避讳作证字
　　李氏[含光]周易义略 三篇 未见
　　刘大彬曰唐正议大夫玄静先生姓李名含光江都人本姓弘避则天讳易焉神龙初为道士居龙兴观寻居嵩阳二十年玄宗召诣阙诏居阳台观岁余称疾乞还勾曲勑居紫阳观赐号着周易义略三篇
　　王氏[逺知]易总 十五卷 佚
　　龙城录上元中台州道士王逺知善易于观感间曲尽微妙善知人死生祸福作易总十五卷
　　成氏[玄英]周易穷寂图 宋志五卷 佚
　　晁公武曰唐成玄英撰错综六十四卦演九宫以直年月日推国家之吉凶玄英道士也故道藏录之或云释仁英撰未知孰是
　　易流演 宋志五卷 佚
　　按绍兴书目有之
　　释[一行]易传 十二卷 佚[今惟大演易义本义一卷存]
　　旧唐书僧一行姓张氏先名遂魏州昌乐人襄州都督郯国公公谨之孙也精历象阴阳五行之学时道士尹崇愽学先逹一行出所撰大衍玄图及义决一卷示崇崇大惊因与一行谈其奥赜甚嗟伏之谓人曰此后生颜子也寻出家为僧隐于嵩山睿宗即位以礼征固辞以疾开元五年玄宗令其族叔礼部郎中洽赍勑书强起之一行尤明著述撰大衍论三卷卒赐谥大慧禅师
　　中兴书目一行易传十二卷元阙四卷
　　朱震曰孟喜京房之学其书槩见于一行所集大约皆自子夏传而出
　　按绍兴阙书目有唐易论一卷疑卽一行书
　　杜氏[失名]新易林古 唐志三卷 佚
　　任氏[正一]周易甘棠正义 宋志三十卷 佚
　　崇文总目任正一撰以孔颕逹为本甘棠者正一为陜州司马故名其书
　　蒲氏[干贯]易轨[刘恕十国纪年干贯作虔观] 一卷 佚
　　晁公武曰伪蜀蒲干贯撰専言流演其序云可以知否泰之源察延促之数葢数学也
　　陆游曰：易学自汉以后寖微，自晋以后与老子并行其说，愈高愈非易之旧。宋兴，有酸枣先生以易名家，同时仲豹林亦开门传授，传至邵康节遂大行于时。然康节欲以授伊川，程先生乃拒勿受。而伊川每称胡安定、王荆公易传，以为今学者所宐读惟此二家。王公乃自毁其说，以为不足传，着论悔之。易之难知如此。夜读蜀蒲公易传老子解，葢各自立说，迹若与晋诸人同，而实异也。
　　周易指迷[绍兴书目作周易轨革指迷诀] 宋志三卷[绍兴书目二卷] 佚
　　释[希觉]周易会释记 通志二十卷 佚
　　郑樵曰伪吴僧陆希觉撰
　　按绍兴书目有之
　　麻衣道者正易心法 宋志一卷 存
　　程凖序曰姑溪太守李公出麻衣说关子明传曰吾得二书不敢私诸己今用广于人凖窃幸管窥信神物也公得其传行其道又以传于世葢将救易学之病而还易之本旨岂诵说云乎哉 正易者正谓卦画若今经书正文也每章四句者心法也训于其下消息也
　　李濳曰麻衣道者羲皇氏正易心法顷得之庐山一异人或云许坚
　　戴师愈曰五代李守正陷河中周太祖亲征麻衣语赵韩王曰李侍中安得久其城中有三天子气未几城陷时周世宗与宋朝太祖侍行钱文僖公若水陈希夷每见以其神观清粹谓可学僊有升举之分见之未精使麻衣决之麻衣云无僊骨但可作贵公卿耳夫以神僊与帝王之相岂易识哉麻衣一见决之则其识为何如也即其识神僊识帝王眼目以论易则其出于寻常万万也固不容于其言矣
　　朱子曰麻衣心易顷岁尝见之固已疑其辞意凡近不类一二百年前文字所谓雷自天下而发山自天上而坠之类皆无理之罔谈所谓一阳生于子月而应在卯月之类乃术家之小数所谓由破体炼之乃成全体则炉火之末技所谓人间万事悉是假合又佛者之幻语耳其它比比非一不容悉举要必近年术数末流道听途说掇拾老佛医卜诸说之陋者以成此书而其所以托名于此人者则以近世言象数者必宗邵氏而邵氏之学出于希夷于是又求希夷之所敬得所谓麻衣者而托之以为若是则凡出于邵氏之流者莫敢议已而不自知其说之陋不足以自附于陈邵之间也夫麻衣方外之士其学固不纯于圣贤之意然其为希夷所敬如此则其为说亦必有竒絶过人者岂其若是之庸琐哉后二年假守南康始至有前湘阴主簿戴师愈者来谒老且躄使其壻自掖而前坐语未乆即及麻衣易说其言暗涩殊无伦次问其师传所自则曰得之隐者问隐者谁氏则曰彼不欲世人知其姓名不敢言也既复问之邦人则皆曰书独出戴氏莫有知其所自来者予省前语虽益疑之然亦不记前已见其姓名也后至其家因复扣之则曰学易而不知此则不明卦画之妙而其用差矣予问所差谓何则曰坎兑皆水而卦画不同苟煑药者不察而误用之则失其性矣予了其妄因不复询而见其几间有所著杂书一编取而读之则其词语气象宛然麻衣易也其间杂论细事亦多有不得其说而公为附托以欺人者予以是始疑前时所料三五十年以来人者即是此老既归急取观之则最后跋语固其所为而一书四人之文体制规模乃出一手然后始益深信所疑之不妄又曰麻衣道者本无言语秪因小说有陈希夷问钱若水骨法一事遂为南康军戴师愈者伪造正易心法之书以托之也
　　陈振孙曰旧传麻衣道者授希夷先生崇宁间庐山隐者李濳得之凡四十二章葢依托也朱侍讲云南康戴主簿师愈撰
　　王炎曰洛水李寿翁侍郎喜论易炎尝问曰侍郎在当涂板行麻衣新说如何李曰程沙随见属炎曰恐托名麻衣耳以扑钱背面喻八卦阴阳纯驳此鄙说也以泉云雨为阳水以泽为阴水与夫子不合李曰然然亦有两语佳炎曰岂非学者当于羲皇心地上驰骋不当于周孔脚迹下盘旋耶然此二语亦非也无周孔之辞则羲皇心地学者何能探之李无语李名椿
　　胡一桂曰正易心法四十二章章四句句四言题希夷先生受并消息李寿翁刋于当涂干道间南康戴师愈孔文始为之跋以行未可据也
　　张萱曰道者五代末人宋嘉定间胡岩起前序李濳后序谓得之庐山野人
　　亡名氏周易服药法 唐志一卷 佚
　　周易杂图序 唐志一卷 佚
　　周易内卦神筮法 唐志二卷 佚
　　
　　经义考卷十六翰林院检讨朱彝尊撰
　　易十五
　　陈氏[抟]易龙图 宋志一卷 未见
　　东都事略陈抟字图南亳州真源人举进士不第隐武当山移居华山周世宗闻其名召见命为谏议大夫辞不受尝乗白驴欲入汴中涂闻太祖登极大笑坠驴曰天下于是定矣太祖召之以羽服见于延英殿赐号希夷先生抟好读书常自号扶揺子
　　抟自序曰原夫龙马负图出于羲皇之代在太古之先今存已合之位犹或疑之况更陈其未合之数耶然则何以知之答曰于仲尼三陈九卦之义探其旨所以知之也且天之垂象的如贯珠少有差忒则不成次序故自一至于盈万皆累累然如丝之于缕也使龙图本合则圣人不得见其象矣所以天意先未合而形其象圣人观象以明其用是龙图者天散而示之伏羲合而陈之仲尼黙而形之者也其未合也惟五十五数上二十五天数也中贯三五九外包十五尽天三天五天九并五十之用后形一六无位又显二十四之为用也兹所谓天垂象矣下三十地数也六分五位皆明五之用也十分而为六形地之象焉六分而成四象地六不配在上则一不动形二十四在下则六不用亦形二十四其既合也天一居上为道之中地六居下为气之本天三干地二地四为之用三若在阳则避孤阴在阴则避寡阳大矣哉龙图之变岐分万途今略述其梗槩焉
　　王湜曰先天图传自希夷前此则莫知其所自来也邵伯温曰希夷先生学易生于意言象数不烦文字解说止有一图先天方圆图亦非创意以作孔子繋辞述之明矣真穷理尽性之学也
　　朱子曰先天之学康节得于李之才挺之挺之得于穆修伯长伯长得于希夷
　　魏了翁曰先天之学秦汉而后惟魏伯阳窥见此意至华山陈处士始尽发其秘
　　吴澄曰河图洛书邵所传原于穆刘所传原于种皆得自希夷者也
　　胡一桂曰按龙图序希夷正以五十五数为河图则刘牧以四十五数为图托言出于希夷者盖亦妄矣王申子曰先天圆图阳左阴右易之体也后天横图阴左阳右易之用也此二图不知希夷以前何所托至希夷始出亦已竒矣
　　雷思齐曰宋初陈图南始创意推明象数自谓因玩索孔子三陈九卦之义得其遗旨新有书述特称龙图离合变通图余二十贯穿易理
　　黄宗炎曰周茂叔之太极图邵尧夫之先后天图同出于陈图南夫阴阳老少之说未尝见于十翼不过后人以揲蓍求卦着于版上以为分别纪数也故称其名俗而不古然犹强解曰画卦自下而上有一画始有二画以至三画故作此影响之论若夫六画之卦一干为主为下卦是为贞卦而递以八卦加之为上卦为是悔卦其它七卦莫不皆然安得于此时拆去其上二画而为四画拆去其上一画而为五画也哉如既已重之则一卦各错八卦显然成六十四卦安得于此中有先后去取之殊而为十六为三十二也哉图南本黄冠师此图不过仙家养生之所寓故牵节候以配合毫无义理再三传而尧夫受之指为性天窟宅千古不发之精藴尽在此图本义崇而奉焉证是羲皇心传置夫大易之首以言乎数则不逮京房焦赣之可征以言乎理则逺逊辅嗣正叔之可据且曲为之说曰此图失自秦火流于方外自相授受不入人间夫易为卜筮之书不在禁例宜并其图而不禁岂有止许民间藏卦爻而独不许藏图之事朱元晦与王子合书云邵氏言伏羲卦位近于穿凿附会且当阙之乃易学启蒙本义又如此其敬信不可解也
　　徐善曰图南之书已亡度其目约二十一篇而图书二象居其末马氏经籍考不载则由其徒秘不示人故当时未传尔其序文义晦涩叶梦得以为伪作良是又曰图书得图南而始显乃昧者縁之复滋异辞有谓天地十数列九五位之图为伏羲自造者范谔昌也有谓河图止一圈而九宫非河图者丰坊也有谓九宫五位二象皆河图者章俊卿王采也有谓撰十图以尽河图变体妄相传述者赵以夫黄镇成熊朋来也至雷思齐则但信九数为图而不信有书蒋徳之则但信十数为书而不信有图其持论皆不能无疵及乎西山蔡氏反易之后异解更多有托言青城隐者阴阳相含就其中八分之以当八卦谓之河图用井文界分九宫谓之洛书者罗源也有谓河图即太极图者赵谦也有彷佛八卦作坎离中画交流谓之真河图得于异人传授者谢枋得也若乃图书形状亦人人殊袭汉人者谓图呈于龙甲信星点者谓龟文如瑇瑁杨龟山谓图书但出于水无龟与龙俞琰谓河图之文镌于寳石若近世喻国人谓泉脉上涌而纹成水面则益怪矣呜呼又奚怪司马君实欧阳永叔王子充归熙甫诸人之欲尽废图书也哉
　　王氏[昭素]易论 宋志三十三卷 未见
　　长编开寳三年三月以处士王昭素为国子博士致仕昭素酸枣人笃学有志行着易论三十三篇学者多从之游上闻其名召见便殿时年已七十余上问曰何以不仕致相见之晚昭素谢不能上令讲干卦至九五飞龙在天则敛容曰此爻正当陛下今日之事援引证据因示风諌微旨上甚悦留月余数求归故有是命年八十七乃卒于家
　　崇文总目昭素易论取诸家之善叅以其言折衷之中兴书目昭素以王韩注易及孔马疏义或未尽乃着此论
　　胡旦曰京房学于焦赣七日来复其说则源于易矣东汉郎顗明六日七分之学最为精妙自扬子云马融郑康成宋衷虞翻陆绩范望并传此学至昭素独非之
　　晁公武曰昭素隐居求志行义甚高史臣以王烈管宁比之太祖时尝召令讲易其书以注疏异同互相诰难蔽以己意
　　吕中曰古今言易者失之拘在陛下则为飞龙在天在臣下则为利见大人善言易者莫如王昭素矣古今言阴阳者失之泥时事未判时属阳已判时属阴善言阴阳者莫如张咏矣
　　王应麟曰王昭素谓序卦有离者丽也丽必有所感故受之以咸咸者感也凡十四字晁以道古易取此三句增入正文谓后人妄有上下经之辨吴仁杰亦从王晁之论
　　胡一桂曰此书专辨注疏同异徃徃只是文义之学而朱文公语録云太祖一日问昭素干九五飞龙在天利见大人常人何可占得此爻昭素曰何害若臣等占得则陛下是飞龙在天臣等利见大人是利见陛下此说得最好以此观之解中说象占必有可观者
　　刘氏[遵]周易异议论 通志十卷 佚
　　朱震曰七日来复之义自子夏京房陆绩虞翻皆以阳渉六阴极而反初为七日王昭素畅其说胡旦难之刘遵谓天行躔次有十二阴行其六阳行其六当于阴六阳失位至于七则阳复本位此周天十二次环转反复其数如此施之于年月日时并同故一日之中七时而复一月之中七日而复一年之中七月而复一纪之中七岁而复胡旦复难以为妄论然遵论阴阳运行之数得天道之行七日必复之理但不本于乾坤二卦消息之象以论之是以其言漫漶要之亦有所长未可斥之为妄也
　　胡氏[旦]周易演圣通论 宋志十六卷 佚
　　晁公武曰胡旦字周父渤海人太平兴国三年进士第一人知海州上河平颂先是卢多逊赵普罢颂有逆逊投荒奸普屏外之句太宗怒贬商州团练副使上平燕入议召复官再迁知制诰终秘书监景徳初以目疾致仕
　　王偁曰旦隽辨强敏退老汉上既丧明犹令人读经史凭几听之未尝少辍着演圣通论七十三卷
　　朱震曰先儒数十篇之次其说不一独胡旦为不失其旨长编天圣四年正月秘书监致仕胡旦言撰成演圣通论七十卷以驳正五经家贫不能缮写奏御庚子赐旦钱十万米百斛五年十二月旦上所撰演圣通论七十二卷景佑九年七月旦妻盛氏上旦所撰续演圣论
　　董真卿曰旦字周父濵州人仕宋知制诰易演圣通论经二篇传十篇彖一大象二小象三干文言四坤文言五上繋六下繋七说卦八序卦九杂卦十多引经疏及王昭素论为之商确
　　李氏[溉]卦气图一篇 存
　　朱震曰李溉卦气图其说原于易纬类是谋通卦验
　　杨时乔曰溉得易图于种放放得之陈希夷希夷诸图皆易说卦所言者此图与之不同想溉所自作无闗于易之大义然亦依傍易说可以节取
　　龙氏[昌期]周易注 通志十卷 佚
　　周易絶笔书 通志四卷 佚
　　文彦博曰武陵先生龙君平陵阳人也藏器于身不交世务闭闗却扫开卷自得著书数万言穷经二十载名动士林高视西蜀
　　范仲淹曰岷山处士龙昌期论易深逹微奥福唐部将延与郡人讲易率钱十万遗之范公雍以所著书奏御遂行于时
　　陈振孙曰蜀人龙昌期其学迂僻专非周公妄人也王辟之曰龙昌期陵州人祥符中别注易诗书论语孝经阴符道徳经携所著游京师范雍荐之朝不用韩魏公安抚剑南奏为国子四门助教文潞公又荐授校书郎讲说府学明镐再奏授太子洗马明堂泛恩改殿中丞又注礼论政书帝王心鉴八卦图精义入神絶笔书河图照心寳鉴春秋复道三教图通天保正名等论昌期该洽过人着撰虽多而所学杂驳宋史昌期尝注易诗书论语孝经阴符经老子其说诡诞穿凿至诋斥周公初用荐者补国子四门助教文彦博守成都召至府学奏改秘书省校书郎后以殿中丞致仕著书百余卷嘉佑中诏取其书昌期时年八十余野服自诣京师赐绯鱼绢百疋欧阳修言其异端害道不当推奨夺所赐服罢归卒
　　四川总志龙昌期字起之仁寿人
　　高氏[志宁]周易化源图 佚
　　韩琦志墓曰志寜字宗儒河南洛阳人幼通六经尤深于大易咸平中举明经应识洞韬畧运筹决胜科召对龙图阁言兵事莫备于师卦因讲其卦于上前真宗大悦授大理评事又应才识兼茂明于体用科执政罢之改太子左赞善大夫天圣中充河北沿边安抚副使以右领军卫大将军致仕享明堂恩转卫尉卿所著周易化源图行于世
　　刘氏[牧]新注周易 宋志十一卷[绍兴书目十卷] 佚
　　卦徳通论[绍兴书目作统论] 宋志一卷 存
　　周易先儒遗论九事 一卷 存
　　按九事者太皥受龙马负图第一重六十四卦推荡诀第二大衍之数五十第三八卦变六十四卦第四辨阴阳卦第五复见天地之心第六卦终未济第七蓍数揲法第八阴阳律吕图第九
　　易数钩隐图 宋志一卷[读书志绍兴书目作三卷今本同] 存
　　牧自序曰夫易者阴阳气交之谓也若夫阴阳未交则四象未立八卦未分则万物安从而生哉是故两仪变易而生四象四象变易而生八卦重卦六十四于是乎天下之能事毕矣夫卦者圣人设之观于象也象者形上之应原其本则形由象生象由数设舍数则无以见四象所由之宗矣是故仲尼之赞易也必举天地之极数以明成变化而行鬼神则知易之书必极数以知其本也详夫注疏之家至于分经析义妙尽精研及乎解释天地错综之数则语惟简畧与繋辞不偶所以学者难晓其义也今夫摭天地竒偶之数自太极生两仪而下至于复卦凡五十五位点之成图于逐图下各释其义庻览之者易晓耳夫易道渊邈虽徃哲难窥于至微牧也蕞生祖述诚愧其狂简然则象有实位变有定数不能妄为之穿凿者博雅君子试为详焉
　　朱震曰刘牧画图为干者四为坤者四干天左旋坤地右转乾坤上下自然相交而成六子则夫数策之义也
　　晁公武曰皇朝刘牧长民撰仁宗时言数者皆宗之庆厯初吴秘献其书于朝优诏奨之田况为序又有钩隐图三卷皆易之数也凡四十八图并遗事九有欧阳永叔序而文殊不类
　　陈振孙曰黄黎献为之序又为畧例图亦黎献所序又有三衢刘敏士刻于浙右庾司者有欧公序文浅俚决非公作其书三卷与前本大同小异牧易学盛行庆厯时
　　林千之曰孔安国马融郑康成闗子明诸儒皆谓自一至十为河图自一至九为洛书惟刘牧反是牧非无见而然也按春秋纬河图之篇有九洛书之篇有六河以通干出天苞洛以流坤吐地符河图本于天宜得竒数而居先洛书本于地宜得偶数而居后此其所据依以为左验者也
　　王应麟曰牧撰易数钩隐图黄黎献受于牧摭为畧例一卷隐诀一卷吴秘受于黎献作通神一卷以释钩隐奏之凡三十四篇
　　胡一桂曰钩隐一篇自易至河图洛书二图外余皆破碎穿凿
　　雷思齐曰自图南五传而至刘长民増至五十五图名以钩隐师友自相推许更为唱述各于易间有注释曰卦徳论曰室中语曰记师说曰指归曰精微曰通神亦总谓周易新注每欲自神其事及迹而究之未见其真能有所神竒也
　　黄瑞节曰杨鼎卿彚六经为图唐仲友辑经世图谱并守刘牧之说
　　王道曰牧以九为图十为书朱蔡不能辨倒仍为两可之辞以支吾可见牧之所执者是也
　　按刘长民河图数九洛书数十此受于师者然尔西山蔡氏乃更之非长民易置也
　　宋氏[咸]易训 宋志三卷 佚
　　易补注 宋志十卷 佚
　　王刘易辨 一卷[绍兴书目二卷] 佚
　　闽书宋咸字贯之建阳人天圣二年进士庆厯初知尤溪县移知韶州转职方员外郎官至都官郎中所著有易注毛诗正纪外义论语増注所注易大为欧阳文忠所称赏咸自序易训曰予既以补注易奏御而男亿请余义凡百余篇端因以易训名之盖言不敢以传世特教其子而己
　　咸自序易辨曰近世刘牧既为钩隐图以画象数尽刋王文直以己意代之业刘者实繁谓刘可専门王可焚窜咸闻骇之摘乾坤二卦中王刘义及钩隐图以辨之也凡二十篇为二卷题曰王刘易辨云
　　余靖序补注曰易之道深矣自汉兴有施孟梁丘京氏费高诸家之学列于庠序而传异端师异说徃徃入于五行谶纬之术故其学中絶焉王氏之学传自魏晋盛于隋唐之际大都言阴阳变化人事得失不悖于三圣不荡于术数故独为学者所宗近世言易者复以竒文诡说相尚自成一家之言考之卦繇爻象彖系之微有所不通矣今广平宋君贯之补注周易盖惩诸儒之失而摘去异端志在通王氏之说合圣人之经字有未安意有未贯必引而伸之用明文王周公之旨初着易明数十篇后得唐郭京举正之说意与己合遂采郭氏举正与易明相叅缀于经注之下辨坠简之所缺启后人之未悟朱墨发端粲然可观其自叙详矣于戏古之儒者以明经为本两汉名臣未尝不以经进自儒林文苑派分以来缙绅之士视经为蘧庐耳贯之学必稽古言必贯通以词章取科第以通博副名实皇佑元年岁在荒落补注既成闻于旒扆俄颁中旨附邮投进其明年蛮事平息因谈经义遂得副本为示乃周而研之尝观刘氏钩隐图言宓羲氏因龙图龟书之文以画八卦又言天五地五大衍之用其深于数者及观贯之之释以为宓羲稽象于天取法于地观鸟兽之文通万物之情以画卦奚独取于龙马之文耶又其言乾坤之策生于四象其于尼父之经辅嗣之注亡所戾而有所明焉固可秘之藏室流之学官宁止是正文字而已哉叹其言近旨逺故题而序之
　　胡旦曰咸读易疏恶易纬之学而并废消息之卦岂得为善观书者乎
　　晁公武曰易训凡三卷颇论陆希声刘牧鲜于侁得失云
　　陈振孙曰咸尝撰易明凡一百九十三条以正亡误及得郭京举正于欧阳公遂叅验为补注十卷皇佑五年表上之别有易训未见易辨凡二十篇为一卷刘牧之学大抵求异先儒穿凿破碎故李宋或删之或辨之
　　玉海至和元年十二月宋咸上注周易十卷诏褒谕
　　胡一桂曰咸以既补注易以其余百余篇大可疑者三十有六题曰易训谓训其子而已易辨康定元年自序宣和四年蔡攸上其书曰咸引正义以辨然颕逹专以弼为宗非所以辨二家之得失至谓孔子不繋小象于干卦以尊文王周公不知易本各自为篇岂孔子旨哉咸尝注扬子法言纠李轨之误五百余义盖亦工于诃人者
　　李氏[见]易枢 十卷[蜀中著作记五卷] 佚
　　玉海天禧二年七月戊寅富顺监言李见撰易枢十卷诏附驿以闻
　　曹学佺曰江阳李见读易于神龟山着易枢五卷天禧中令附驿以闻不起乃终隐焉
　　邵氏[古]周易解 通考五卷 未见[一斋书目有]
　　晁公武曰古字天叟雍之父也世本范阳而卒于洛其学先正音文云
　　古孙伯温曰大父伊川丈人年七十有九以治平四年正月一日捐馆先公谋葬大父与正叔程先生同卜地于伊川神阴原
　　纵氏[康乂]周易会通正义 宋志三十二卷 佚
　　按绍兴书目有之
　　林氏[巽]易范 八篇 佚
　　姓谱林巽字巽之海阳人天圣中应才识兼茂明于体用科庆厯中投匦论事仁宗异之除徐州仪曹不就南归读易著书八篇曰卦元卦经卦纬丛辞起律吹管范余叙和总名曰易范人称为草范先生
　　陈淳曰林贤良草范之书度越流俗恨学无本原用心良苦无加损于易
　　孙氏[坦]周易析藴 十卷 佚
　　玉海皇佑三年九月评事孙坦上周易析藴十卷帝嘉其勤博
　　陈振孙曰坦不知何人国史志及中兴书目皆不着
　　代氏[渊]周易指要 宋志二十卷 佚
　　隆平集代渊字仲颜永康军人天圣二年登进士第累迁至太常丞知益州田况表其所著周易指要二十卷朝廷特授祠部员外郎
　　长编皇佑四年五月太常丞致仕代渊为祠部员外郎渊导江人举进士甲科得清水主簿叹曰禄不及亲何所为耶还家教授着周易指要翰林学士田况上其书诏优加两官渊晚年日菜食巾褐山水间自号虚一子
　　陆氏[秉]周易意学 宋志十卷 佚
　　晁公武曰秉字端夫旧名东寳元二年以此书奏御勑书嘉奨秉尝通判蜀州首篇论易之名颇采叅同契之说
　　陈振孙曰其说多异先儒穿凿无据
　　胡一桂曰秉周易意学十卷云欲撰易决缊难就今秪成此书亦如前代传易之法自题曰齐鲁后人
　　吴氏[秘]周易通神 宋志一卷[闽书作五卷] 佚
　　闽书吴秘字君谟瓯宁人景佑元年登第歴侍御史知谏院以言事出知濠州提点京东路刑狱因乞闲郡除守同安
　　黄氏[黎献]续钩隐图一卷 佚
　　略例义 一卷 佚
　　室中记师隐诀 宋志一卷 佚
　　胡一桂曰黎献学于刘牧采摘其纲宗以为略例又笔其隐诀目为室中记
　　按宋志载黎献钩隐图略例一卷绍兴书目分载续钩隐图略例义各一卷今从之
　　
　　经义考卷十七翰林院检讨朱彝尊撰
　　易十六
　　李氏[觏]易论 集一卷 存
　　删定易图序论 宋志六卷[通考一卷] 存
　　东都事略李觏字泰伯盱江人有富国强兵之学着礼论易论行于世以海门簿召赴太学说书以卒
　　觏自序曰觏尝着易论十三篇援辅嗣之注以解义盖急乎天下国家之用毫析幽微所未暇也世有治易根于刘牧者其说日不同因购牧所为易图五十五首观之则甚复重假令其说之善犹不出乎河图洛书八卦三者之内彼五十二皆疣赘也而况力穿凿以从傀异考之破碎鲜可信用大惧诖误学子壊隳世教乃删其图而存之者三焉所谓河图也洛书也八卦也于其序解之中撮举而是正之诸所触类亦复详说成六论庻乎人事修而王道明也其小得失不足喜愠者不尽纠割别有一本黄黎献为之序者颇増多诞谩自郐以下可无讥焉牧又注易所以为新意者合牵象数而已其余则攘辅嗣之指而改其辞将不攻自破矣先代诸儒各自为家好同恶异有甚宼雠吾岂斯人之徒哉忧伤后学不得已焉耳范仲淹进状曰伏见建昌军草泽李觏前应制科首被召试有司失之遂退而隐竭力养亲不复干禄乡曲俊异从而师之善讲论六经博辨明逹释然见圣人之旨著书立言有孟轲扬雄之风义实无愧于天下之士而朝廷未赐采收识者嗟惜可谓遗逸者矣臣窃见徃年处州草泽周启明攻于词藻又江寜府草泽张元用及近年益州草泽龙昌期并老于经术此三人者皆蒙朝廷特除京官以示奨劝臣观李觏于经术文章实能兼富今草泽中未见其比臣今取到本人所业礼论七篇明堂定制图一篇平土书三篇易论十三篇共二十四篇为十卷谨缮写上进状望圣慈当乙夜之勤一赐御览则知斯人之才之学非常儒也其人以母老不愿仕伏乞朝廷优赐就除一官许令侍养亦可光其道业荣于闾里
　　胡一桂曰宋志不载其说与钩隐图同刋不过文义之学象数槩乎其未闻也
　　雷思齐曰李泰伯着六论以驳刘长民非是至谓愳其诖误学子壊隳世教而删其图之重复存之者三焉河图也洛书也八卦也夫长民之多为图画固未知其是而泰伯亦元未识此图之三本之则一耳
　　徐氏[庸]周易意藴凡例总论 宋志一卷 佚
　　卦变解 宋志二卷 佚
　　庸自序卦变解曰皇佑初述周易凡例觕验彖辞然未罄万事之变阅唐李氏所集诸儒易注遂成周易卦变解二卷益明卦有意象爻有变通以矫汉魏诸儒旁通互体推致之失云
　　晁公武曰皇朝徐庸以春秋凡例易亦有之故著书九篇号意藴凡例总论其学祖刘牧陆秉云
　　陈振孙曰庸皇佑时人凡为论九篇馆阁书又有卦变解未见
　　胡一桂曰庸东海人皇佑初撰以注疏漶漫故着论九篇始于易缊终于大衍
　　赵镗衢州府志徐庸其先汴人有名炼者仕钱氏官于衢因家焉庸直集贤院尝表上周易意藴
　　李氏[之才]变卦反对图 八篇 阙
　　六十四卦相生图 一篇 存
　　东都事略之才字挺之青州人举进士后为殿中丞佥书泽州判官初华山陈搏读易以数学授穆修修授之才之才授邵雍
　　晁说之曰挺之师河南穆伯长时苏子羙亦从伯长学易其专授受者惟挺之伯长之易受之种征君明逸征君受之希夷先生陈图南其源流为最逺究观三才象数变通非若晚出尚辞以自名者
　　林至曰李挺之卦变反对图公篇六十四卦相生图一篇汉上朱氏以为康节之子伯温传之于河阳陈四丈陈传之于挺之长杨郭氏序李氏象学先天变卦曰陈图南以授穆伯长伯长以授李挺之挺之以授邵尧夫陈安民安民以授兼山
　　杨时乔曰杨甲六经图谓之才卦图传之邵子邵子传之河阳陈氏是图不独八卦能生六十四卦又旁通相生得此然后易之彖辞可知其所从来所谓象学也
　　范氏[谔昌]大易源流图 宋志一卷 佚
　　易证坠简 宋志一卷 佚
　　东都事略华山陈抟读易以象学授种放放授许坚坚授范谔昌
　　晁说之曰谔昌受易于种征君以授彭城刘牧而聱隅先生黄晞及陈纯臣之徒皆由范氏知名者也其于康节之易源委初同而浅深不伦矣
　　晁公武曰皇朝天禧中毘陵从事建溪范谔昌撰其书酷类郭京举正如震卦彖辞内云脱不丧匕鬯四字程正叔取之渐卦上六疑陆字误胡翼之取之自谓其学出于湓浦李处约庐山许坚意者果有师承故程胡有所取焉
　　朱震曰范谔昌着易证坠简曰诸卦彖象爻辞小象乾坤文言并周公作自文言以下孔子述也以经传考之明夷之彖曰内文明而外柔顺以蒙大难文王以之利艰贞晦其明也内难而能正其志箕子以之则彖非文王作断可知矣盖彖者孔子赞易十篇之一先儒附其辞于卦辞之下故加彖以明之谔昌以干彖释元亨利贞文言又从而释之疑其重复谓非孔子之言且引穆姜之言证之此又不然文言者文其言也犹序彖说卦之类古有是言或文王或周公之辞孔子因其言而文之以垂后世尔穆姜之言曰元体之长也亨嘉之会也利义之和也贞事之干也体仁足以长人嘉徳足以合礼利物足以和义贞固足以干事以今易考之删改者二増益者六则古有是言孔子文之为信然矣谔昌遂以六十四卦之彖皆出于周公则误也又谓干卦答问以下为孔子赞易之辞非文言也此亦误也孔子作十篇以赞易彖也大象也小象也繋辞上下也干文言也坤文言也说卦也序卦也杂卦也若以答问以下为非文言则先儒未以文言附于乾坤之下其辞当列于何篇耶盖文言之后又有此言赞乾坤六爻之义故通谓之文言如繋辞之中广述困解否豫复五卦之爻是也圣人以易之藴尽在乾坤而六十二卦由此而出故详言爻义以例诸卦耳又谓大象小象皆出于周公亦误也且八卦成列象在其中矣因而重之爻在其中矣圣人有以见天下之赜拟诸其形容象其物宜是故谓之象有卦之象焉有爻之象焉彖也者言乎其象者也言卦之象也爻象动乎内言爻之象也方设卦变爻之时其象已具乎卦爻之中如曰君子以非礼勿履则孔子所繋之大象也何以明之且以复卦大象言之曰雷在地中复先王以至日闭闗商旅不行后不省方考之夏小正十一月万物不通则至日闭闗后不省方夏之制也周制以十一月北廵狩至于北岳矣以是知繋大象之时非周公作也崔杼欲娶东郭偃之姊筮之遇困之大过陈文子曰不可娶也且其繇曰困于石据于蒺藜入于其宫不见其妻凶其繇与今困卦六三爻辞正同是时小象未作故文子曰困于石徃不济也据于蒺藜所恃伤也入于其宫不见其妻凶无所归也使小象亦周公作则文子必稽之矣故曰误也
　　陈友文曰十翼先儒皆谓夫子作独范谔昌王昭素乃谓彖象爻辞小象文言并周公作不知何据
　　王应麟曰范谔昌证坠简震彖辞脱不丧七鬯四字程子取之渐上六疑陆字误胡安定取之
　　胡一桂曰大易源流图一卷其说先定纳甲之法以见纳音之数证坠简一卷谓诸卦彖象爻辞小象乾坤文言并周公作自文言以下孔子述也朱汉上极辨其非谔昌建溪人天禧中毘陵从事
　　雷思齐曰谔昌着大易源流称龙马负图出河羲皇穷天人之际复位五行生成之数定地上八卦之体故老子自西周传授孔子造易之源天一正北地二正南天三正东地四正西天五正中央地六配子天七配午地八配卯天九配酉地十配中寄于末乃天地之数五十有五矣
　　徐氏[复]林氏[瑀]等周易会元纪 佚
　　东都事略徐复字复之建州人常游京师举进士不第退而学易通流衍卦气之法自知无禄故不复进取庆厯初范仲淹过润州问以衍卦占西边用兵日月无少差其后与郭京同召对问以天时人事复举京房易卦推今年所配年月日时当小过刚失位而不中宜在强君徳仁宗又问明年主何卦复对曰干卦用事说至九五而止明日特除复大理评事固辞乃赐号冲晦处士
　　曾巩曰徐复字希颜莆田人康定中李元昊叛诏求有文武材可用者叅知政事宋绶天章阁侍读林瑀皆荐复诏赐装钱州郡廹趣上道既至仁宗见复于崇政殿因命讲易乾坤既济未济又问今岁直何卦西兵欲出如何复对岁直小过而太乙守中宫兵宜内不宜外仁宗善其言欲官之复固辞乃留复登闻鼓院与林瑀同修周易会元纪岁余固求东归仁宗礼以束帛赐号冲晦处士因家杭州以周易太玄授学者
　　叶梦得曰京房易世久无通其术者复遇隐士得之而杂以六壬遁甲自筮终身无禄遂罢举仁宗召见命以大理评事不就赐号冲晦处士归杭州万松岭其故庐也
　　闽书林瑀莆田人举天圣二年进士授太常博士康定初仁宗亲擢天章阁侍读寻命与徐复同修周易天人会元纪赐五品服
　　长编景佑末灾异数起上忧之瑀言灾异皆有常数不足忧依周易推演五行阴阳之变为书上之叅知政事程琳言瑀所挟书多图纬之言而上大好之
　　庆厯二年二月太常博士天章阁侍读林瑀落职通判饶州先是瑀奉诏撰周易天人会元纪其说用天子即位年月日辰占所直卦以推吉凶且言自古圣王即位必直干卦若汉高祖及太祖皇帝皆是也书成上之诏学士院看详皆言瑀所编定事渉图纬乞藏秘阁诏赐瑀银绢各五十两疋御史中丞贾昌期尝面折瑀所言不经瑀与昌期辨于上前由是与昌期忤及是瑀又言上即位其卦直需其象曰云上于天需君子以饮食燕乐臣愿陛下频出宴游极水陆玩好之羙则合卦体当天心矣上骇其言因问太宗即位直何卦瑀对非干卦问真宗对亦然上始厌瑀之迂诞昌期即劾奏瑀儒士不师圣人之言专挟邪说罔上听不宜在经筵上乃谓辅臣曰人臣虽有才学若过为巧伪终渉形迹遂罢绌瑀
　　按冲晦处士徐复以荐召见于崇政殿留登闻鼓院与林瑀同修周易会元纪亦见杜大圭名臣琬琰之集
　　胡氏[瑗]易传[宋志作易解] 宋志十卷[又口义十卷繋辞说卦三卷] 口义存
　　东都事略胡瑗字翼之泰州如皋人为人师言行而身化之景佑明道以来学者有师惟瑗与孙复石介三人瑗以布衣召见论乐拜校书郎嘉佑中迁太子中允充天章阁侍讲以太常博士致仕
　　晁公武曰安定易解甚详或云门人倪天隐所纂非其自着也无繋辞
　　陈振孙曰新安王晦叔尝问南轩曰伊川令学者先看王辅嗣胡翼之王介甫三家易何也南轩曰三家不论互体故云尔然杂物撰徳具于中爻互体未可废也南轩之说虽如此要之程氏专主文义不论象数三家者文义皆坦明象数殆于扫除略尽非特互体也
　　朱子曰胡安定易分晓正当伊川亦多取之
　　赵汝楳曰易画备于包牺辞详于三圣性命道徳之藴夫子尽已发之顾乃灾异于西汉图纬于东都老庄于魏晋之交頼我朝王昭素胡安定诸儒挽而回之伊洛益闳其说究极指归然后始复为性命道徳之言
　　黄震曰先生明体用之学用范文正荐白衣召对教授湖学又主太学师道之立自先生始然其始读书泰山十年不归及既教授犹夙夜勤瘁二十余年人始信服立已立人之难如此
　　胡一桂曰安定口义解中好处甚多
　　董真卿曰胡氏易传十卷经二篇传十篇上彖一下彖二大象三小象四文言五上繋六下繋七说卦八序卦九杂卦十又曰胡氏着周易口义十卷繋辞说卦三卷授其弟子记之大抵祖王弼
　　李振裕曰宋艺文志既列胡瑗易解复列口义十卷繋辞说卦三卷而扬州志亦仍其目误也盖安定讲授之余欲著述而未逮倪天隐述之以其非师之亲笔故不敢称传而名之曰口义传诸后世或称传或称口义各从其所见无二书也
　　阮氏[逸]易筌 宋志六卷 佚
　　长编景佑三年正月诏镇江节度推官阮逸校定旧钟律八月以逸为镇安节度掌书记皇佑五年九月复勒停人阮逸为户部员外郎以制钟律成特迁之
　　陈振孙曰逸字天隐每一爻各以一古事繋之颇多牵合
　　王应麟曰易着人事皆主商周帝乙归妹高宗伐鬼方箕子之明夷商事也密云不雨自我西郊王用享于岐山周事也阮逸云
　　胡一桂曰易筌六卷凡三百八十四筌
　　王氏[洙]周易言象外传 宋志十卷 佚
　　宋史王洙字原叔应天宋城人举进士为翰林学士以兄子尧臣叅知政事改侍读学士兼侍讲学士卒谥文着易传
　　崇文总目皇朝王洙原叔撰洙以通经侍讲天章阁乃集前世诸儒易说折衷其理依卦变为类其论以王弼传为内故自名曰外
　　中兴书目周易言象外传十卷侍讲王洙撰凡十二篇序云论次旧义附以新说以王弼传为内摘其要者表而正之故云外也
　　陈振孙曰其序言学易于处士赵期论次旧义附以新说凡十二篇十卷
　　古易 宋志十二卷 存
　　叶梦得曰吾尝于睢阳王原叔家得古易本自乾坤而下分咸恒为二篇但有六爻之文如乾坤首言初九潜龙勿用九二见龙在田之类至繇辞彖辞大象小象序卦说卦杂卦文言与今上下繋辞皆别为卷今本各以彖象之辞繋每卦之下而取孔氏之传谓之繋辞者王辅嗣之误也
　　陈振孙曰古易十二卷亦出王原叔家上下经惟载爻辞外卦辞一彖辞二大象三小象四文言五上繋六下繋七说卦八序卦九杂卦十叶石林以为此即艺文志所谓古易十二篇者按隋唐志皆无古易之目当亦后人依仿录之耳
　　范氏[仲淹]易义 一卷 存[阙]
　　张唐英作传曰范仲淹字希文苏州人祥符八年登进士第曰朱说者是也累迁大理寺丞召试秘阁校理出通判河中府迁陈州擢为右司諌降知睦州迁苏州召为礼部员外郎天章阁待制命知开封府落职知饶州事寳元初复职知永兴军道授陜西都转运迁龙图阁直学士兼领延安军寻以四路都招讨委之开府于泾召为枢密副使拜叅知政事
　　按范公易义载集中仅存干咸恒遯大壮晋明夷家人暌蹇解损益夬萃升困井革鼎震艮渐丰旅巽兑二十七卦
　　张氏[公裕]周易注解 佚
　　范纯仁墓志曰公裕字益孺蜀之江源人皇佑中应进士举中甲科为戎州军事推官调忠武军节度掌书记改太子中允知定州唐县以韩魏公荐英宗选充秘阁校理同知太常礼院改判吏部丐郡知嘉州迁太常博士以父丧哀毁致疾服除请闲官就医授管勾成都府玉局观会改官制为承仪郎终于官公于书无所不读而于诗易春秋尤能究逹其义各为之注解共三十三卷
　　郑氏[升]易学释疑 佚
　　兴化府志郑升字符举仙游人皇佑元年进士试秘书省校书郎
　　桂氏[询]周易畧例 通志一卷 佚
　　江西通志贵溪人皇佑五年登第
　　按凌氏万姓统谱称是晋人误
　　于氏[房]易传 佚
　　按房易传载王氏续文献通考姓谱有景佑四年知奉化县事者系定襄人金华志有嘉佑四年进士官屯田员外郎者系江浦人不知谁为易传者
　　杨氏[绘]易索藴 佚
　　范祖禹志墓曰杨绘字元素汉州绵竹人治经济尢长于易春秋皇佑五年进士第二人终天章阁待制陈师道曰杨内翰绘云庄遵以易传扬雄雄传侯芭自芭而下世不絶传至沛周郯郯传乐安任奉古奉古传广凯凯传绘所著索藴乃其学也
　　丁未録杨绘过池阳见丘璇璇曰明年当改元以周易歩之丰卦用事必以丰字纪年果改元丰
　　陈氏[希亮]钩易图辨[绍兴书目作辨刘牧易] 一卷 佚
　　制器尚象论 通志一卷 佚
　　东都事畧陈希亮字公弼眉州青神人天圣中举进士歴京西京东转运使
　　胡一桂曰希亮长于易谓韩康伯着十三象徒释名义莫得尚象之制故作论以明之
　　曹学佺曰希亮官太常少卿季常慥之父也
　　周氏[孟阳]易义 通志一卷 佚
　　宋史周孟阳字春卿其先成都人徙海陵第进士为潭王宫教授加直秘阁同知太常礼院迁集贤殿修撰兼侍读神宗初立拜天章阁待制
　　长编治平元年十月屯田员外郎直秘阁同知礼院周孟阳引对于延和殿自是数召见最后至隆儒殿在迩英殿后苑中羣臣未尝至也
　　龚氏[鼎臣]易补注 宋志六卷 佚
　　姓谱鼎臣字辅之郓州人景佑初进士为泰宁军节度掌书记石介死谗者谓其北走辽诏兖州劾状鼎臣愿以阖门证其死寻知谏院以忤王安石出知兖州再知青州
　　陈氏[襄]易讲义 二卷 存[阙]
　　李纲曰古灵先生未仕刻意于学得乡士陈烈周希孟郑穆相与为友以古道鸣于海隅四先生名动天下既登第累官剧邑所至修学校率邑之子弟身为横经讲说士风民俗翕然丕变官至枢密直学士尚书右司郎中累赠少师
　　按陈述古易讲义载古灵先生集中仅存师大有谦豫随五卦而已
　　周氏[希孟]易义 佚
　　蒋垣曰希孟字公辟侯官人通五经尤邃于易与陈襄陈烈郑穆为友称为海濵四先生诏授国子监四门助教力辞弟子七百余人着有易诗春秋义
　　黄氏[晞]易义 通志十卷 佚
　　姓谱晞字景微建安人
　　长编嘉佑元年十一月黄晞为太学助教致仕晞少通经聚书数千卷学者多从之游着聱隅书十卷自号聱隅子庆厯中石介在太学遣诸生以礼聘召不至至是枢宻使韩琦表荐之受命一夕而卒
　　掌氏[禹锡]周易集解 十卷 佚
　　周易流演遁甲圗 一卷 佚
　　苏颂志墓曰许之郾城有儒学之老曰尚书工部侍郎致仕掌公讳禹锡字唐卿起布衣取进士第凡仕四十六年由太子宾客迁贰卿谢事还里所著述有周易集解十卷生平笃信推命之学自撰周易流演遁甲圗一卷
　　长编至和元年禹锡以太常少卿掌集贤院嘉佑三年以光禄卿直秘阁
　　黄氏[通]易义 通志一卷 佚
　　姓谱通字介夫邵武人嘉佑初进士除大理丞
　　刘氏[彝]周易注 佚
　　董真卿曰彝字执中福州人有易注一部安定门人也
　　蒋垣曰懐安刘彝邵武游烈汀州徐唐俱从安定胡先生受业
　　皇甫氏[泌]易解 宋志十九卷[通考十四卷] 未见
　　晁公武曰泌官至尚书右丞有述闻一卷隐诀一卷补解一卷精微三卷又有纪师说辨道通为八卷
　　朱震曰皇甫泌谓互体不可取
　　陈振孙曰其学得之常山抱犊山人而莆阳游中传之刘彝钱藻皆为之序山人不知名盖隐者也泌尝守海陵治平以前人
　　玉海治平三年四月工部侍郎皇甫泌上所著周易精义赐帛
　　令狐氏[揆]易疏精义 佚
　　王得臣曰先生字子先安陆名儒筮仕齐安理椽岁满还里卜筑涢溪之南耕钓之外弹琴著书而已于书无所不读着易疏精义予尝从同堂兄伯芑假观
　　石氏[汝砺]干生归一图 宋志十卷[通考二卷] 佚
　　晁公武曰皇朝石汝砺撰先辨卦彖爻象之别后列数图颇杂以释老之说
　　陈振孙曰汝砺嘉佑初人序取干为生生之本万物归于一也有论有图亦颇与刘牧辨然或杂以释老之学其所谓一者自注云一则灵寂真元首篇论道専以灵明无体无生为主又曰因灵不动而生寂体岂非异端之说乎
　　胡一桂曰石氏画图着论先辨卦彖爻象之别后列数图颇杂释老之说
　　广东通志石汝砺英徳人号碧落子五经都有解说于易尤契微妙尝曰易不须注但熟读自见互相发明总一干元亨利贞之道晚年进所著易解易图于朝为荆公所抑苏轼谪恵州遇之圣寿寺与之谈易至暮方散
　　
　　经义考卷十八翰林院检讨朱彝尊撰
　　易十七
　　石氏[介]周易解[宋志作口义建本作解义] 宋志十卷[绍兴书目卷同题曰易义通考作五卷] 佚
　　晁公武曰石介字守道兖州奉符人天圣八年登进士第迁直集贤院作庆厯圣徳诗专斥夏竦其后守道死竦因诬以北走契丹请剖棺验视云又曰景迂云易古文十二篇先儒谓费直专以彖象文言叅解易爻以彖象文言杂入卦中者自费直始孔颕逹云王辅嗣又分爻之象辞各附当爻则费氏初变古制时犹若今干卦彖象系卦之末欤古经始变于费氏卒大乱于王弼惜哉今学者曽不之知也石守道亦曰孔子作彖象于六爻之前小象系逐爻之下惟干悉属之于后者让也呜呼他人尚何责哉家本不见此文岂介后觉其误改之欤
　　陈振孙曰所解止六十四卦解亦无大发明晁景迂言守道云云今观此解义言王弼注易欲人易见使相附近他卦皆然惟干卦不同者欲存旧本而已更无他说不知景迂何以云尔也按宋咸补注首章颇有此意晁殆误记耳
　　黄震曰先生竒士也折节师事泰山孙先生拜起必扶侍躬耕徂徕山下葬不葬者七十丧高风笃行有益世教为多惟其志存忧国作为文章极陈古今指切当世自谓我言不用虽获祸死不悔致夏竦軰深憾之几不免身后剖棺之祸悲夫
　　董真卿曰徂徕传孙明复学周易口义十卷建本作解义说本王弼旨
　　欧阳氏[修]易童子问 宋志三卷 存
　　东都事畧修字永叔吉州庐陵人举进士试国子监礼部皆第一遂中甲科嘉佑五年为枢密副使明年拜叅知政事以观文殿学士太子少师致仕卒赠太子太师谥文忠修于六经长于易诗春秋其所发明多古人所末见有易童子问三卷诗本义十四卷
　　施徳操曰欧阳公论易谓文言大系皆非孔子所作乃当时易师为之韩魏公心知其非然未尝与辨但对欧阳公终身不言易
　　陈振孙曰欧阳永叔撰设为问答其上下卷专言系辞文言说卦而下皆非圣人之作
　　程逈曰陆希声深病卦辞之不类輙欲去取欧阳公童子问王景山儒志亦疑于易文圣人之言固难知也谓不类非也
　　朱子曰欧阳作易童子问正王弼之失数十事然因图书之疑并系辞不信此是欧公无见处
　　公之孙谦益曰初公作易或问三篇第二篇论卦爻彖象其后删去别作一篇论系辞集所载是也元论卦爻彖象一篇诸本皆不载恐遂弃遗今编入外集王应麟曰欧阳公以河图洛书为怪妄东坡云着于易见于论语不可诬也南丰云以非所习见则果于以为不然是以天地万物之变为可尽于耳目之所及亦可谓过矣苏曽皆欧阳公门人而议论不苟同如此
　　胡一桂曰易之不可无十翼审矣欧阳公乃致疑于其书童子问中直以系辞与文言为非夫子作是何其无见于易一至此耶
　　张氏[巨]易解 续通考十卷 佚
　　欧阳修序曰易之为书无所不备故其为说者亦无所不有盖滞者执于象数以为用通者流于变化而无穷语精微者务极于幽深喜夸诞者不胜其广大苟非其正则失而皆入于贼若其推天地之理以明人事之始终而不失其正则王氏超然逺出于前人惜乎不幸短命而不得卒其业也张子之学其勤至矣而其说亦详焉其为自序尤多所发明昔汉儒白首一经虽孔子亦晚而学易今子年方壮所得已多而学且不止其有不至者乎
　　王圻曰巨武进人从胡瑗游嘉佑中举明经荐为国子监直讲王安石新法行巨乃引去时论高之
　　毘陵志张巨字微之擢嘉佑二年第与蒋之竒胡宗愈丁隲为四友学易于欧阳公易解十卷公为之序
　　赵氏[承庆]周易注 二十卷 佚
　　杨杰撰碑畧曰天水郡公承庆字佑之秦悼王之孙武信军节度使追封循国公谥康简生平博览坟典尝注易二十卷极天人性命之理天子览而嘉叹赐以金币国朝以来宗室著述自公始也
　　鲍氏[极]周易重注 宋志十卷 佚
　　朱震曰鲍极论卦变之义曰遯阴长之卦邪道并兴圣人易一爻而成无妄欲以正道止其邪也
　　胡一桂曰周易重注十卷治平中建昌军司户鲍极撰右司谏郑獬表进秘阁校理钱藻序宣和中秘书少监孙近重行改定取赞附经之末以全一家之书
　　孙氏[载]易释解 五卷[姑苏志作五十卷] 佚
　　龚明之曰孙载字积中昆山人举治平二年进士及第大观中迁朝议大夫着易释解五卷
　　叶氏[昌龄]周易图义 宋志二卷 未见
　　中兴书目二卷治平中叶昌龄撰以刘牧钩隐图之失遂着此书凡四十五门
　　胡一桂曰昌龄钱唐人治平中职方员外郎
　　按郑氏艺文畧有叶子长易义二卷当即昌龄之字
　　王氏[晳]周易衍注 四卷
　　周易纲旨 二十篇 俱佚
　　胡一桂曰晳为兵部郎中集贤校理周易衍注四卷周易纲旨二十篇名卦在第二谓伏羲作八卦则八卦之名伏羲所制也因而重之则六十四卦盖亦然也或假其象或举其义或以一言而定或以二字而成随义象名之也蔡攸上其书曰晳着易衍注又撮纲要成此书其论名易之义信能不惑于多岐者末有脱误一篇大率稽述郭京范谔昌之说间出己意断以去取
　　石氏[牧之]易解 佚
　　绍兴府志石牧之字圣咨新昌人庆厯二年进士试校书郎移天台令时王安石知鄞陈襄知仙居号江东三贤后知温州
　　按赵清献公集有温守石牧之以诗见寄次韵之作
　　李氏[畋]易义 佚
　　晁公武曰畋蜀人张咏客也与范镇友善熙宁中致仕归编该闻録
　　宋史张咏传初蜀士知向学而不乐仕宦咏察郡人张及李畋张逵者皆有学行为乡里所称遂敦勉就举而三人者悉登科士由是知劝
　　四川总志李畋字渭父华阳人淳化中登第知荣州尝着孔子弟子传赞六十卷
　　罗氏[适]易解 佚
　　台州府志罗适字正之宁海人治平中进士提点两浙刑狱
　　王氏[存]易解 佚
　　宋史新编王存字正仲丹阳人登进士第累迁尚书左右丞进资政殿学士吏部尚书
　　按王氏易解宋志不载见尤氏遂初堂书目
　　朱氏[长文]易意 佚
　　张景修志墓曰乐圃先生朱伯原讳长文擢嘉佑四年进士第为苏州教授歴五考召为太学博士改宣徳郎除秘书省正字兼枢密院编修文字伤足不果仕安贫乐道因旧圃葺台榭池沼竹石花木有幽人之趣太守章伯望表所居曰乐圃坊乡人尊之称乐圃先生
　　子发曰先人自少年登科即婴足疾絶意仕进以著书立言为事受春秋于孙明复得发微深旨作通志二十卷书有赞诗有说易有意礼有中庸解乐有琴台志自成一家书
　　庄氏[绰]揲蓍新谱 一卷 佚
　　薛季宣序曰圣人之道行于古圣人之法具于经学者不务穷经泥夫师说故圣经法则晦以不明士当以经为据依断然不惑于习畧去众多之论以尽其心夫然后圣典森然无不得也易六经之原委也揲蓍之法详系辞可按以考也自脱于秦火师法纷纶而经闇不通举世罔知攸定士服先儒为用久且不疑旅出一途而蓍法隐矣揲蓍新谱毅然易大传之从始谓一三为竒二四为偶得竒偶之正无偏陂之失契于经旨有足多者其引征以张辕揲蓍之法可以为审矣而师春氏说又畧与符同其法用蓍四十九茎总箸把之以意中分扐一小指间四揲之第一指揲余一二足满五余三四足满九第二第三指揲余一二足满四余三四足满八四五为少八九为多三多老阴交分三少老阳重分两少一多少阴拆分两多一少少阳单分是法最为近古然而余二足五余三足九与张氏说皆不与易通走尝闻巫山隐者袁道洁先生言特与庄氏会第以四八为多为未尽走甚疑而叅考之惟策数几庄氏何则干之策三十有六坤之策二十有四庄氏荚悔亏二袁氏则二差而为干矣以知庄氏之说容有未当何哉系辞之云盖十八变而成卦夫爻一三少变六爻而数通矣不必皆大变也先儒自陈图南邵尧夫辈爻之再变已用四十有八庄氏则尽用四十九故从先儒则合于策而四十九之用失矣从庄氏则合于用而二篇之筴赢矣惟刘禹锡辨易九六论揲以三指其法与师春同既用无四十八之伪而筴复与二篇叶是则庄氏之竒偶师春之变卦既可信皆可从作易之道其不外是矣
　　赵汝楳曰庄氏新谱三揲皆用四十九数挂一不在竒偶数中为九为六者各八为七为八者各二十四按古法次揲用初揲挂扐余蓍三揲用次揲余蓍今三揲皆用四十九又挂一不用是与古戾矣
　　按陈傅良作薛季宣行状称其校雠是书且为之序今存浪语集中绰尝着鸡肋编者也
　　陈氏[皋]易论 通志十卷 佚
　　按陈皋字希古见文同梓州处士张公墓志当是蜀人
　　勾氏[微]周易广疏[绍兴书目作句徽] 通志三十六卷 佚
　　董真卿曰陈皋勾微郑氏通志不载何代
　　按凌氏万姓统谱以微为南北朝人观其论周易义云唐卫元嵩作元包以坤卦为首干卦后之疑是宋初人
　　薛氏[温其]易义 佚
　　按薛氏易说散见周易义海其释蛊二云危行言孙信而后谏非梁公之徒孰能与此又释涣彖云二以身入险四则辅君任事上下同济厥事乃济李晟入险陆贽辅后二爻之象又释既济彖云衰乱之起必自逸乐开元之盛继以天寳初吉终乱之验也皆引唐事以为之证当属宋初人
　　金氏[君卿]易义 佚
　　洪迈曰君卿策高科歴郡守部使者积代至度支郎中
　　江西通志金君卿字正叔浮梁人登庆厯二年进士歴官秘书丞太常博士知临州权江西提刑入为度支郎中尝着易说
　　按曽氏元丰类藳有卫尉寺丞金君墓志文曰皇佑二年祀明堂推恩羣臣秘书丞金君得以其父为大理评事五年郊金君为太常博士又得以其父为卫尉寺丞惟卫尉府君有四子曰君卿博士也兄弟皆举进士
　　冀氏[震]周易义畧 宋志十卷 佚
　　陈氏[良献]周易发隐 宋志二十卷 佚
　　胡一桂曰周易发隐二十卷嘉佑中良献自序云第一卷首序乾坤至十二卷有疑义者輙着于篇所以尊卦徳也自第十二卷至末明天地之数阴阳五行之变所以终其要也
　　常氏[豫]易源 宋志一卷 佚
　　胡一桂曰豫字伯起为太常博士易源一卷范阳卢泾序之云易之缊数世莫得传刘既窥其端常乃善继其绪总斯大旨着乎六篇命曰易源刘谓牧也
　　张氏[简]周易义畧 通志九卷 佚
　　易问难二十卷 佚
　　王氏[锜]周易口诀 通志六卷 佚
　　何氏[维翰]易义 佚
　　四川总志何维翰字叔良成都人韩魏公安抚剑南荐授四门助教
　　刘氏[纬]易义 佚
　　四川总志刘纬遂宁人
　　陈氏[文佐]易义 佚
　　四川总志陈文佐普州人
　　袁氏[建]易义 佚
　　卢氏[穆]易义 佚
　　白氏[勲]易义 佚
　　薄氏[洙]易义 佚
　　汪氏[沿]易义 佚
　　于氏[弇]易义 佚
　　按王锜袁建卢穆白勲薄洙汪沿于弇俱义海所引时代爵里莫考
　　邓氏[至]易义 佚
　　四川总志邓至双流人通六经翰林学士绾之父尚书左丞洵仁知枢密院事洵武之祖
　　彭氏[宗茂]易解 佚
　　长沙府志彭宗茂字尚英湘阴人隐居好学作易解始于屯蒙终于乾坤吴猎吴旗序之漕使邓汝谠置之学宫
　　
　　经义考卷十九翰林院检讨朱彝尊撰
　　易十八
　　周子[惇頥]易通[即通书] 一卷 佚
　　东都事畧周惇頥字茂叔舂陵人以荫为将作监主簿调南安军司理叅军后通判永州擢广南东路转运判官移提点刑狱以病求知南康军病剧上南康印分司南京惇頥酷爱庐阜买田其旁筑室以居号曰濓溪倡明道学着通书行于世
　　胡宏序曰通书四十章周子之所述也周子名惇頥字茂叔舂陵人推其道学所自或曰传太极图于穆修修传先天图于种放放传于陈抟此殆其学之一师欤非其至者也希夷先生有天下之愿而卒与凤歌荷筱长徃不来者伍于圣人无可无不可之道亦似有未至者程明道先生尝谓门弟子曰昔受学于周子令寻仲尼颜子所乐者何事而明道先生自再见周子吟风弄月以归道学之士皆谓程颢氏续孟子不传之学则周子岂特为种穆之学而止者哉粤若稽古孔子述三五之道立百王经世之法孟轲氏辟杨墨推明孔子之泽以为万世不斩人谓孟氏功不在禹下今周子启程氏弟子以不传之妙其功盖在孔孟之间矣人见其书之约也而不知其道之大也见其文之质也而不知其义之精也见其言之淡也而不知其味之长也顾愚何足以知之然服膺有年矣试举一二语为同志者起予之益乎患人以发策决科荣身肥家希世取宠为事也则曰志伊尹之所志患人以知识见闻为得而自画不待价而自沽也则曰学颜子之所学人有真能立伊尹之志修颜子之学者然后知通书之言包括至大而圣门之事业无穷矣故此一卷书皆发端以示人者宜其度越诸子直与易书诗春秋语孟同流行乎天下是以叙而藏之遇天下之善士又尚论前修而欲读其书者则传焉
　　朱子跋曰通书者濓溪夫子之所作也夫子姓周氏名惇頥字茂叔自少即以学行有闻于世而莫或知其师传之所自独以河南两程夫子尝受学焉而得孔孟不传之正统则其渊源因可槩见然所以指夫仲尼颜子之乐而发其吟风弄月之趣者亦不可得而悉闻矣所著之书又多放失独此一篇本号易通与太极图说并出程氏以传于世而其为说实相表里大抵推一理二气五行之分合以纪纲道体之精微决道义文辞利禄之取舍以振起俗学之卑陋至论所以入徳之方经世之具又皆亲切简要不为空言顾其宏纲大用既非秦汉以来诸儒所及而其条理之密意味之深又非今世学者所能骤而窥也是以程氏既殁而传者鲜焉其知之者不过以为用意高逺而己熹自蚤岁即幸得其遗编而伏读之初盖茫然不知其所谓而甚或不能以句壮岁获游延平先生之门乃始得闻其说之一二比年以来潜玩既久乃若粗有得焉虽其宏纲大用所不敢知然于其章句文字之间则有以实见条理之愈密意味之愈深而不我欺也顾自始读以至于今岁月几何倐焉三纪慨前哲之益逺惧妙旨之无传窃不自量輙为注释虽知凡近不足以发夫子之精藴然创建大义以俟后之君子则万一其庻几焉
　　邵子[雍]古周易 八卷[宋志无见周易会通因革] 未见
　　宋史雍字尧夫河南人事北海李之才受河图洛书宓牺八卦六十四卦图象探赜索隠妙悟神契玩心高明以观天地之运化阴阳之消长逺而古今世变微而飞走草木之性情深造曲畅庻几所谓不惑而非依仿象类亿则屡中者遂演宓牺先天之旨著书十余万言行于世嘉佑诏求遗逸留守王拱辰以雍应诏授将作监主簿复举逸士补颍川团练推官皆固辞乃受命竟称疾不之官卒赠秘书省著作郎元佑中赐谥康节
　　程子曰先生之学得之李挺之挺之得之穆伯长推其源流逺有端绪今穆李之言及其行事槩可见矣而先生纯一不杂汪洋浩大乃其所自得者多
　　张崏曰先生覃思于易经夜不设寝日不再食三年而学以大成大名王豫天悦博逹之士尤长于易闻先生之笃志爱而欲教之既与之语三日得所未闻始大惊服卒舍其学而学焉北面而尊师之卫人乃知先生之有道也
　　邵博曰古易卦爻一彖二象三文言四系辞五说卦六序卦七杂卦八其次序不相杂也予家藏大父手写百源易实古易也百源在苏门山下康节读书之处
　　王炎曰邵氏之学长于古易夫文王之演易不专为占筮用也静而正心诚意动而开物成务易皆具焉惟以占筮论之则古人如管辂郭璞闗朗之徒足以尽易之道矣不特邵氏能之也
　　魏了翁曰众人以易观易而滞于易先生以易观心而得于心其方圆图皇极经世诸书消息阴阳之几贯融内外之分盖洙泗后絶学也
　　黄震曰易言天地定位者天尊而上地卑而下其位一定而不可易易取其象于卦为乾坤凡二者为天地之气之统宗譬诸父母虽若无所施为实主宰乎一家而居其尊者也山泽通气者山泽一高一下水脉灌输而其气实相通通之为言贯也易取其象于卦为艮兑雷风相薄者雷风一迅一烈气势翕合而其形实相薄薄之为言逼也易取其象于卦为震巽水火不相射者水火一寒一热宜若相息灭而下然上沸以成既济之功乃不相射不相射者言不如射者之相射[音石]害也易取其象于卦为坎离凡六者皆天地之气之为譬如六子迭相运用而悉出于父母者也圣人设此章以释八卦之义似不过如此而已歴汉唐以至本朝伊洛诸儒未有外此而他为之说者惟邵康节得陈希夷数学创为先天之图移易卦之离南坎北为干南坤北曰此取易之天地定位也然易曰离也者明也南方之卦也坎者水也正北方之卦也则离南坎北经有明文矣天地定位于经未尝明言其为南北也何以知其此为先天之卦位言徒以卦言位或彼或此犹固未可知今以事理之实可见者考之则风一从南即盎然以温风一从北即冷然以寒南方属夏其热如此北方属冬其冻如此离南坎北信乎其如今易经之言矣康节移之以位乾坤将何所验以为信耶康节既移乾坤于南北又移艮以居西北移兑以居东南曰此取易之山泽通气也然易曰艮东北之卦也又曰兑正秋也则艮居东北兑居正西经有明文矣若山泽通气特言其通气而已于经未尝明言艮为西北兑为东南也康节何所考而指此为先天之卦位若以事理之实而考之山必资乎泽泽必出乎山其气相通无徃不然岂必卦位与之相对而后气可相通耶康节既移东北之艮于西北遂移震于东北而移巽于西南曰取易之雷风相薄也然易曰震东方也又曰巽东南也则震居东方巽居东南经有明文矣若雷风相薄特言其相薄而已于经未尝明言震为东北巽为西南也康节何所考而指此为先天之卦位若以事理之实考之震惟居正东巽惟居东南逼近而合故言相薄若逺而相对安得相薄而东北为寅时方正月又岂雷发之时耶康节既移离坎之位以位乾坤乃移离于正东移坎于正西曰取易之水火不相射也然南方为离北方为坎经文万世不磨水火不相射特言其性相反而用则相资耳于经未尝明言离为东方之卦坎为西方之卦也康节又何所见而指此为先天之卦位说者虽指火为日遂以离为东指水为月遂以坎为西然按说卦先言离为火然后言离为日独言坎为水而未尝言坎为月盖日乃太阳之精非特可以离言月乃太阴之精非特可以坎言月虽阴而其出必于东日虽阳而其没必于西周流运转昼夜不停非若水火之定位于一方者比也又可借日月以代水火为言耶易画于伏羲演于文王系于孔子传之天下万世惟此一易而己未闻有先天后天之分也虽曰未有天地已有此理然而作易始于伏羲不言先天康节特托易以言数诸儒未有以此而言易者也晦庵以理学集诸儒之大成原圣人因卜筮而作易始兼以康节之说而详之若据门人所録语类乃因康节之先天而反有疑于文王孔子之易及有疑于伊川之易传且有疑于易经此章八卦之位然按晦庵先生答王子合书明言康节言伏羲卦位近于穿凿附会且当阙之以此槩彼门人所録其一时之言尔抑録之者未必尽当时之真耶盖易所言者道而康节所言先天者数也康节虽贤不先于文王孔子也康节欲传伊川以数学伊川坚不从则不可以其数学而反疑伊川之易学又可知也学者且当以晦庵亲答王子合之言为正毋以门人记録晦庵之言为疑又曰邵子无易解不过观物经世先天图又曰邵易不藐之为象数则惮其难知
　　董真卿曰邵子古周易八卷与晁氏说之本同
　　朱升曰邵子发明易之数而一动一静之间天地人之至妙邵子固以理而妙是数矣
　　王袆曰自周秦以来伏羲之图鲜或传授而沦落于方技家孔子于系辞说卦固尝言之学者不察也邵子始发挥之盖邵子得之李挺之挺之得之穆伯长伯长得之陈希夷所谓先天之学也自先天之学明人知有伏羲之易而学易者不断自文王周公始矣王廷相曰易虽有数圣人不论数而论理要诸尽人事尔故曰得其义则易数在其中故邵子以数论天地人物之变弃人为而尚定命以故后学论数纷纭废置人事别为异端害道大矣
　　杨慎曰易图先天始于希夷后天续于康节盖康节因孔子易传难明因希夷之图又作后天图以示人如周子因孔子易有太极一句而作太极图朱子所以不明言者因其出于希夷而讳之恐人疑其流于神仙也
　　杨时乔曰希夷所传诸图旧秪存图而已康节始以圆者为天方者为地次序为横图乃皆还之于易自此而说卦自天尊地卑至天地定位诸书辞变象数之学皆粲如指掌不然孰从而知所为位所为象数哉
　　郑氏[夬]周易传 通考十三卷[读书志玉海俱作十二卷宋志不列易传别着时用书二十卷明用书九卷易传辞三卷易传辞后语一卷] 佚
　　司马光札子曰伏见并州盂县主簿郑扬庭自少及长研精易道譔着所传成易测六卷不泥阴阳不渉怪妄专用人事指明六爻求之等伦诚难多得臣不敢蔽輙取进呈
　　沈括曰江南人郑夬字扬庭曽为一书谈易其间一说曰乾坤大父母也复姤小父母也干一变生复得一阳坤一变生姤得一阴云云至干六变生归妹本得三十二阳坤六变生渐本得三十二阴乾坤错综阴阳各得三十二生六十四卦夬之为书皆荒唐之论独有此变卦之说未知其是非予后见兵部员外郎秦玠论夬所谈骇然曰何处得此法玠曰尝遇一异人授此厯数推徃古兴衰运厯无不皆验尝恨不能尽其术西都邵雍亦知大畧己能洞知吉凶之变此人乃形之于书必有天谴此非世人所得闻也
　　邵伯温曰先君易学微妙玄深不肖所不得知也其传授本末则受易于李之才挺之挺之师穆修伯长伯长师陈抟图南先君之学虽有传授而微妙变通则其所自得也平时未尝妄以语人惟大名王天悦荥阳张子望尝从学又皆蚤死秦玠郑夬尝欲从先君学先君以玠颇好任数夬志在口耳多外慕皆不之许玠尝语夬以王天悦传先君之学夬力求之天悦不许天悦感疾且卒夬赂其仆于卧内窃得之遂以为已学着易传易测明范五经明用数书皆破碎妄作穿凿不根尝以变卦图示秦玠夬窃天悦书入京师补国子监解试策问八卦次序夬以所得之说对有司异之擢在优等既登第以所著书投贽公卿之门后以赃罪窜秦谓必有天谴恐指此秦既知夬窃书乃谓夬何处得此法又谓西都邵某闻大畧近乎自欺矣然谓得之异人盖指希夷而言也
　　晁公武曰姚嗣宗谓刘牧之学授之吴秘秘授之夬邵雍言夬窃其学于王豫沈括亦言夬之学似雍云吴仁杰曰郑夬以序卦为文王六十四卦杂卦为伏羲六十四卦其说非是
　　马中锡曰夬著书谈易变曰干一变生复得一阳二变生临得二阳三变生泰得四阳四变生大壮得八阳五变生夬得十六阳六变生归妹得三十二阳坤一变生姤得一阴二变生遯得二阴三变生否得四阴四变生观得八阴五变生剥得十六阴六变生归妹得三十二阴乾坤错综阴阳各三十二乾坤大父母也复姤小父母也归妹者归宿之地也一时无人解其旨独秦玠者知之谓所亲曰此天地之秘藏西都邵雍稍知粗迹已能洞逹吉凶之变郑君何敢笔之于书当必有天谴吾因逹是动遭坎轲恐亦不久于世矣已而郑与秦果俱死此即焦延寿所谓四千九十六卦者耶
　　张子[载]横渠易说 宋志十卷 存
　　东都事畧张载字子厚长安人学古力行笃学好礼为闗中士人所宗世所谓横渠先生者也举进士为祁州司法叅军神宗召见除崇文检书以疾求去筑室南山下敝衣疏食专精治学召还同知太常礼院复以疾请归道病卒
　　宋史先生之学以易为宗以中庸为体
　　晁公武曰载居横渠故以名书其解甚畧系辞差详程珌曰宋兴百年名儒辈出胡安定得其义邵康节得其数程明道伊川得其理周濓溪得其体张横渠得其用然后易之道大明于天下
　　董真卿曰横渠易说三卷发明二程所未到处
　　吕柟曰横渠易说简易精实于发经开物修身教人甚切当为先生之书无疑窃谓易本为人事而作虽歴四圣其究一揆非专说天以道阴阳也故孔子以君子行此四徳解干元亨利贞示诸卦爻皆此例尔今以质诸易说益笃信焉
　　杨时乔曰今本止六十四卦无系辞实未全之书
　　王氏[安石]易解 宋志十四卷[通考作二十卷] 佚
　　晁公武曰王安石字介甫抚州临川人庆厯三年进士熙寜三年拜中书门下平章事七年罢明年再入相九年罢卒谥文介甫三经义皆颁学宫独易解自谓少作未善不专以取士故绍圣后复有龚原耿南仲注易三书偕行于场屋
　　杨时曰荆公于易只是理会文义未必心通易不比他经须心通始得
　　黄震曰荆公释易中字义甚详卦名解始于刚柔始交之屯展转次第用序卦之法而论其次颇有牵强处
　　顾氏[棠]周易义类 宋志三卷 佚
　　陈振孙曰叔思未详何人序言先儒论说甚众而其旨未尝不同卦爻或有不同而辞意未尝不一各立标目总而聚之
　　胡一桂曰周易义类三卷以先儒论易不同因取其辞说同者分目而聚之凡九十五条
　　吴中人物志棠字叔思与张仅几道皆为王安石门下士安石作三经义仅棠与焉
　　沈氏[季长]周易新义 通志二卷 佚
　　长编纪事季长钱唐人王安石妹壻也判国子监
　　按曽氏元丰类藳有贵池县主簿沈君夫人元氏墓志子三人曰季长越州司法叅军
　　王氏[逄]易传 通考十卷 未见
　　王安石作墓志曰逢字会之太平州当涂县人以进士起家权南雄州军事判官留为国子监直讲于书无所不观而尤喜易作易传十卷干徳指说一卷复书七卷名士大夫多善其书者
　　晁公武曰逢尝为国子直讲着易传十卷其学宗王弼
　　董真卿曰逢为王介甫客官国子直讲易传十卷宗王弼
　　司马[光]易说 宋志十卷[又三卷] 佚
　　晁公武曰司马光君实陜州夏县人初以父荫入官举进士甲科除馆阁校理神宗即位擢翰林学士御史中丞后除枢密副使力辞而去元佑初拜门下侍郎继迁尚书左仆射卒谥文正易说杂解易义无铨次盖未成书也
　　朱子曰尝得温公易说于洛人范仲彪炳文尽随卦六二之半其后缺焉后数年好事者于北方互市得版本始亦喜其复全然无以考其真伪也
　　陈仁子序曰九师兴而易道微易之微岂专九师咎哉彖翼而下旁薄深广留七分者亡几田丁施费脉脉师授俾勿坠龙龟图书或左用之而不悟京房守纬数其失也泥韩康伯谈名理其失也浮二千年间易道伥伥如蒙雾行述而不论河汾犹难之厯越五闰真人御宇王泽萃锺异人间出希夷抉羲画而成于邵濓溪泄周经而融于程以至汇为汉上而尚变演为考亭而尚占支析为合沙而尚象三圣玄藴剖抉靡遗而读者了然如生三代之世晚得温公易说一编视诸老犹最通畅今流传人间世藳虽未完其论太极阴阳之道乾坤律吕之交正而不颇明而不凿猎猎与濓洛贯穿中间分刚柔中正配四时微疑未安学者宜心会尔易之作圣人吉凶与民同患之书也非隠奥艰深而难见也谈易而病其隠且艰非深易者也参习是编易道庻其明乎
　　吕氏[大防]周易古经 通考二卷[书录解题十卷] 存
　　大防自序曰周易古经者彖象所以解经始各为一书王弼专治彖象以为注乃分缀卦爻之下学者于是不见完经而彖象辞次第贯穿之意亦缺然不属予因案古文而正之凡经二篇彖象系辞各二篇文言说卦序卦杂卦一篇总一十有二篇
　　晁公武曰吕大防字微仲京兆蓝田人皇佑初中进士哲宗即位召知制诰翰林学士拜尚书左仆射兼门下侍郎绍圣初谪授舒州团练副使循州安置未踰岭卒古经凡十二篇别无解释
　　尤袤与吴仁杰书曰顷得吕东莱所定古易一编朱元晦为之跋尝以板行乃与左右所刋吕汲公古经无毫髪异而东莱不及微仲尝编此书岂偶然同耶
　　陈振孙曰吕大防微仲所录上下经并録爻辞彖象随经分上下为六卷上下系二卷文言说卦各一卷
　　胡一桂曰古易之乱肇自费直继以郑玄而成于王弼古易之复始自元丰汲郡吕微仲嵩山晁以道继之最后东莱先生又为之更定实与微仲本暗合而东莱不及微仲尝编此盖偶未之见也
　　董真卿曰吕氏周易古经上经第一下经第二上彖第三下彖第四上象第五下象第六系辞上第七系辞下第八文言第九说卦第十序卦第十一杂卦第十二其所次序本末并与东莱定本同但东莱只分上经下经而无第一第二字又东莱称彖上传第一至杂卦传第十小有不同尔
　　王氏[岩叟]易传 佚
　　东都事畧岩叟字彦霖大名清平人举明经元丰末为监察御史元佑六年拜枢密直学士佥书枢密院事七年罢为端明殿学士卒赠正议大夫绍圣中坐元佑党追贬雷州别驾
　　鲜于氏[侁]周易圣断 宋志七卷 佚
　　东都事畧侁字子骏阆州人举进士第元佑初拜左谏议大夫以请外除集贤殿修撰知陈州卒
　　晁公武曰鲜于子骏景佑中登进士乙科元佑中仕至谏议大夫是书本之王弼刘牧而时辨其非且云众言淆乱折诸圣故名其篇曰圣断
　　陈振孙曰其书本于王弼刘牧而时辨其非又乾坤二卦不解爻象欲学者观彖象文言而自得之
　　魏了翁曰鲜于子骏裕陵称其文学司马文正公称其政事苏文忠公称其文章泰山孙先生称其经术其为人大畧可概矣
　　孙氏[觉]易传 佚
　　游酢序曰易之为书该括万有而以一言蔽之则顺性命而已阴阳之有消长刚柔之有进退仁义之有隆污三极之道皆原于易而会于理其所遭者时也其所托者义也其所致者用也知斯三者而天下之理得矣斯理也仰则着于天文俯则形于地理中则隠于人心而民之迷日久不能以自得也冥行于利害之域而莫知所尚圣人有忧之此易之所为作也伏羲象之而八卦成文王重之而六爻具周公系之辞仲尼训其义自伏羲至于仲尼则易之书不遗余旨矣盖将领天下于中正之涂而要于时措之宜也居则观象而玩辞动则观变而玩占以研心则虑精以应物则事举天且助之人且与之而何凶咎之有故曰是兴神物以前民用又曰因贰以济民行此四君子之用心也孙公莘老少而好易常以是行已亦以是立朝或进或退或语或黙或从或违皆占于易而后行也晚而成书辞约而旨明义直而事核又将于学者共之盖亦先圣之所期岂徒为章句以自名家而已此先生传易之意也学者宜以是观之
　　晁公武曰高邮孙觉字莘老元丰末自秘书少监除右谏议大夫元佑初迁给事中吏部侍郎莘老素与王介甫善后为谏官论新法遂絶
　　邹氏[浩]易解 佚
　　毘陵人品记邹浩字志完晋陵人登元丰进士颕昌教授元佑中擢右正言以谏立刘后忤旨覊管新州大观初召还迁左司谏进中书舍人迁吏部侍郎以寳谟阁待制知江寜府再谪衡州别驾寻窜昭州五年始归以疾卒高宗即位赠寳文阁直学士
　　浩自序曰余元佑中为太学博士讲易讲未终篇俄以罪去然易之大旨盖尝潜心矣后十年崇宁二年窜处昭州因以循省余隙北面于易而承教焉始也怳若三圣亲以指授然而犹有易也中也卦爻象数一念氷释然而犹有易也终也在天而天在地而地在人而人在物而物不知何者非易耶不知何者是易耶索之而不得也简之而不得也然则昔之作易者其谁乎今之学易者其谁乎不知谁之所以谁者又其谁乎不得已而喙鸣焉盖作易者以忧患兴而学易者以忧患入也作易者以忧患兴经着之矣学易者以忧患入未有过于孔子者故曰吾再逐于鲁伐木于宋削迹于卫穷于周围于陈蔡之间亲戚益踈徒友益散其所以韦编三絶是乃易之所不得遯也五十而学易有易可学也七十而从心所欲不踰矩则不可为典要惟变所适矣孔子易也易孔子也孔子与易虽大智迷矣予未得为孔子徒也然自元佑以来黜于襄州窜于新州又窜于永州昭州亲老不得养兄弟妻子离散举夫言罪戾者必归焉行年四十有五又适近于孔子言加我数年之时也孔子于是时前言学易予以是时愿学焉幸而得之以进于学则所谓可以无大过者尚窃庻几焉不瞠若乎其后也庄子曰果有言邪其未尝有言耶予既以夫未尝有言者容声于笔端矣于是又为之序
　　苏氏[轼]易传 宋志九卷[通考十一卷] 存
　　东都事畧苏轼字子瞻眉山人试礼部第二中甲科除大理评事佥书凤翔判官召试秘阁直史馆判官诰院通判杭州徙知密州徐州湖州言者摭轼诗谓之讪上坐贬黄州团练副使安置徙汝州哲宗即位起知登州召为礼部郎中除起居舍人迁中书舍人寻迁翰林学士兼侍读以龙图阁学士知杭州召为翰林学士承旨兼侍读复请外以龙图阁学士知颕州徙扬州俄以兵部尚书召还兼侍读寻迁端明翰林侍读二学士守礼部尚书绍圣初落职知英州又以寜逺军节度副使惠州安置贬琼州别驾昌化军安置徽宗即位移亷州改舒州团练副使徙永州未几提举玉局观寻致仕卒父洵晚读易作易传未究疾革命轼述其志卒以成书复作论语说最后居海南作书传三书既成抚而叹曰后有君子当知我矣苏籀记其祖辙遗书曰公言先曽祖晚岁读易玩其爻象得其刚柔逺近喜怒逆顺之情以观其辞皆迎刃而解作易传未完疾革命二公述其志东坡受命卒以成书初二公少年皆读易为之解说各仕他邦既而东坡独得文王伏羲超然之志公乃送所解于坡今蒙卦犹是公解
　　晁公武曰东坡自言其学出于父洵且谓卦不可爻别而观之其论卦必先求其所齐之端则六爻之义未有不贯者未尝凿而通之也
　　陆游曰苏氏易传方禁苏氏学故谓之毘陵先生
　　冯椅曰苏洵作传未竟命轼卒其业朱子有辨苏氏易即此书也
　　胡一桂曰晁以道问东坡曰先生易传当传万世曰尚恨其不知数学耳东坡亦可谓不自欺者矣
　　苏氏[辙]易说 三篇 存
　　宋史苏辙字子由与兄轼同登进士科又同策制举又代轼为翰林学士寻擢吏部尚书使契丹还为御史中丞拜尚书右丞进门下侍郎哲宗朝落职知汝州再知袁州责筠州居住又责化州别驾雷州安置移循州徙永州岳州崇寜中致仕筑室于许号颕濵遗老政和二年卒追复端明殿学士淳熙中谥文定
　　
　　经义考卷二十翰林院检讨朱彝尊撰
　　易十九
　　程氏[頥]易传 通考十卷[宋志传九卷系辞解一卷] 存
　　东都事畧頥字正叔以经术为诸儒倡哲宗即位司马光吕公着上其行事于朝授汝州团练推官西京国子监教授頥力辞又以为秘书郎召至京师除崇政殿说书罢职监西京国子监父丧服除寻以直秘阁判西京国子监主管崇福宫绍圣中党论兴頥坐贬官涪州安置元符末放还崇寜初复判西京国子监屏居伊阙山数年卒年七十五学者尊之称为伊川先生有易传六卷诸经解说未成编者附于集
　　程子自序曰易变易也随时变易以从道也其为书也广大悉备将以顺性命之理通幽明之故尽事物之情而示开物成务之道也圣人之忧患后世可谓至矣去古虽逺遗经尚存然而前儒失意以传言后学诵言而忘味自秦而后盖无传矣予生千载之后悼斯文之湮晦将俾后人沿流而求源此传所以作也易有圣人之道四焉以言者尚其辞以动者尚其变以制器者尚其象以卜筮者尚其占吉凶消长之理进退存亡之道备于辞推辞考卦可以知变象与占在其中矣君子居则观其象而玩其辞动则观其变而玩其占得于辞不逹其意者有矣未有不得于辞而能通其意者也至微者理也至著者象也体用一源显微无间观会通以行其典礼则辞无所不备故善学者求言必自近易于近者非知言者也予所传者辞也由辞以得其意则在乎人矣
　　尹焞曰先生平生用意惟在易传求先生之学观此足矣
　　杨时跋曰伊川先生着易传方草具未及成书而先生得疾将启手足以其书授门人张绎未几绎卒故其书散亡学者所传无善本政和之初予友谢显道得其书于京师示予错乱重复几不可读东归待次毘陵乃始校定去其重复踰年而始完先生道学足为世师而于易尤尽心焉其微辞妙旨盖有书不能传者恨得其书晚不及亲受旨训其谬误有疑而未逹者姑存之以俟知者不敢辄加损也然学者得其书得其意忘言可尔
　　晁公武曰朱震言頥之学出于周惇頥惇頥得之穆修亦本于陈抟与邵雍之学本同然考正叔之解不及象数颇与胡翼之相类景迂云胡武平周茂叔同师润州鹤林寺僧寿涯其后武平传其学于家茂叔则授二程与震之言不同
　　陈造曰程氏之学与苏氏角立通儒硕士不可偏废多所发明
　　吕祖谦跋曰伊川先生遗言见于世者独易传为成书传摹浸舛失其本真学者病之某旧所藏本出尹和靖先生家标注皆和靖亲笔近复得新安朱元晦所订雠校精甚遂合尹氏朱氏书与一二同志手自叅定其同异两存之以待知者既又从小学家是正其文字虽未敢谓无遗憾视诸本亦或庻几焉会稽周汝能尧夫鄮山楼锷景山方职教东阳乃取刋诸学宫又曰程氏易传理到语精平易的当立言无毫发遗憾
　　冯当可曰王辅嗣蔽于虚无而易于人事疏伊川专于治乱而易与天道逺又曰近有伊川然后易与世故通而王氏之说为可废然伊川徃徃舍画求易故时有不合又不会通一卦之体以观其全每求之爻辞离散之间故其误十犹五六
　　陈振孙曰伊川止解六十四卦不解大传而以序卦分置诸卦之首唐李鼎祚集解亦然
　　朱子跋曰易之为书更三圣而制作不同若包羲氏之象文王之辞皆依卜筮以为教而其法则异至于孔子之赞则又一以义理为教而不专于卜筮也是岂其故相反哉俗之淳漓既异故其所以为教为法不得不异而道则未尝不同也然自秦汉以来考象辞者泥于术数而不得其弘通简易之法论义理者沦于空寂而不适乎仁义中正之归求其因时立教以承三圣不同于法同于道者则惟伊川先生程氏之书而已
　　陈淳曰自秦以来易幸全于遗烬道则晦而不章卑者泥于穷象数而穿凿附会为灾异之流高者溺于谈性命而支离放荡为虚无之归程子盖深病焉于是作传以明之一扫诸儒之陋见而传即日用事物之着发明人心天理之实学者于是始知易为人事切近之书
　　魏了翁曰程易明白正大切于治身切于用世未易轻议故无智愚皆知好之
　　马端临曰伊川之易精于义理而畧于卜筮象数此固先儒之说然愚尝以为易之象数卜筮岂出于义理之外盖有此理则有此象有此数而卜筮之说其所谓趋吉避凶惠廸从逆云者又未尝不一出于义理平时本诸践履则观象玩辞此义理也一旦谋及卜筮则观变玩占亦此义理也初不必岐而二之然言出圣贤之口则单辞词组皆有妙理假借旁通悉为至教徃徃多借易以明理初不拘于说易也自夫子而然矣何也君子学以聚之问以辨之寛以居之仁以行之为干九二而言也而干之九二岂有学问寛仁之义乎日徃则月来月徃则日来日月相推而明生焉寒徃则暑来暑徃则寒来寒暑相推而岁成焉为咸九四而言也而咸之九四岂有岁时代谢之义乎盖其初因讲易遂借易以言理言理虽精而于易此卦此爻之旨则逺矣如程子因君子豹变而发为自暴自弃之论因君子得舆而发为匪风下泉之论亦是意也晦庵所谓不看本文自成一书者是已董真卿曰程传正文只据王弼本亦只有六十四卦系序传有及爻卦者掇入传中故无系辞以后至东莱吕氏始集周子二程子张子诸家经说语録及程子门人共十四家之说为精义以补之
　　朱升曰京房吹律其为数也徒烦于推衍王弼亡象其为理也遂荒于高虚程子发明易之理而加一倍法之言则知数者莫程子若也
　　王袆曰邵子之易本于数程子之易本于理为得先天后天之秘而理数二者未始相离也
　　何乔新曰自汉以来考象占者泥于术数而不得其弘通简易之法谈义理者沦于空寂而不适乎仁义中正之归迨程子作易传易之义理始大明朱子作本义易之象占始益着盖程子之易发挥孔子之十翼者也朱子之易则推三圣教人卜筮之旨者也后世有功于易道非程子而何哉
　　李瓒曰伊川之易有用之学也自是程氏之易与孔子十翼同功非特解经而已或者例以注疏观之非真知程子者矣
　　杨时乔曰程传说理精到而于卜筮未合又曰程伯子论易理叔子着易传惟举所闻于周子太极之说与自家体贴发明无遗理
　　郝敬曰程正叔易传大抵因王辅嗣之旧廓而充之于象数阔畧徒执君子小人治乱生解其于三极之道殊觉偏枯
　　龚氏[原]易传 宋志十卷 未见
　　续解易义 宋志十七卷 未见
　　东都事畧龚原字深文处州遂昌人举进士绍圣初为国子司业迁秘书少监改起居舍人擢中书舍人徽宗朝为兵部侍郎原力学以经术尊敬王安石始终不易也有易传春秋解论语孟子解各十卷
　　邹浩序曰易之旨不明于世久矣神宗皇帝以道莅天下于是造士以经表通经者讲于太学以训廸四方时陆公佃诗孙公谔书叶公涛周礼周公常礼记而先生专以易授诸公咸推先焉先生盖王文公门人之高弟也三圣之所秘文公既已发之于前文公之所畧先生又复申之于后始而详说之终以反说约故自熙寜以来凡学易者靡不以先生为宗师因以取上科跻显位为从官为执政被明天子所眷遇而功名动一时者踵相蹑而起至于今不絶也先生之于斯文岂曰小补之哉某获从先生游二十余年矣始见之广陵乃先生废黜之后也听其言而观其貌未尝戚然犹在太学也中见之京师乃先生复用之初也听其言而观其貌未尝欣然犹在广陵也晚见之西垣又见之东省又见之中台先生之所以出入进退数数然矣恬不以为欣戚亦无异于前日也顷闻其殁初无甚苦一旦正坐若隠几然而逝矣庄子曰死生无变于已而况利害之端乎然则先生之于易非徒言之躬行之矣是以言天下之至赜而不可恶言天下之至动而不可乱使人拟议以成其变化亦易而已后之学者果忘言而忘象虽捐书可也若犹笃志于韦编则先生之说方且与易皆行而不朽亦何待于序乎姑以夫可以容声者塞其子见属之意云
　　杨时曰龚深父说易元无所见一生用功都无是处陈振孙曰原字深之嘉佑八年进士初以经学为王安石引用元符后入党籍
　　董真卿曰龚侍郎易续解义十七卷晁氏志作二十卷
　　胡一桂曰一十五卷后乃杂义有释卦释彖释象辨重卦辨上下位辨上下系等说学者多师之
　　浙江通志原少从王安石游笃志明经以经学为邑人倡是时周程尚隠于濓洛永嘉先軰之学以经鸣者渊源皆出于原
　　邵氏[伯温]周易辨惑 宋志一卷 未见
　　宋史邵伯温字子文洛阳人康节处士雍之子也以荐授大名府助教提点成都府刑狱除利路转运副使提举太平观绍兴四年卒赵鼎表墓曰以学行起元佑以名节居绍圣以言废于崇寜三语尽伯温出处云
　　陈氏[瓘]了翁易说 宋志一卷 存
　　子正同跋曰先公晚年益絶世念致一性命之理尝着易说以遗诸孤正同谨以家藏刋于毘陵官舍庻几流传不没先志绍兴十二年十月
　　晁公武曰陈瓘字莹中南延平人建中靖国初为右司谏移书责曽布及言蔡京及卞之奸章疏十上除名编隶合浦以死靖康中赠谏议大夫瓘自号了翁易数言天下治忽多验
　　杨时曰了翁说易多以一字贯众义
　　陈振孙曰了翁晚年所著止解六十四卦辞旨深晦冯椅曰尝从其孙大应见了翁有易全解不止一卷也多本卦变与朱子发之说相类
　　胡一桂曰了翁子正同绍兴十二年知常州刋于官舍刋本止题云了翁易说初不分卷
　　李氏[贲]易义 通志二卷 佚
　　按杨仲良长编纪事本末崇寜二年编管党人子弟李贲单州又元佑党籍余官中有贲又中书省开具元符臣僚章疏分正上正中正下邪上尤甚邪上邪中邪下七等贲名在邪上尤甚中其后追复元佑党人贲名在余官二等
　　李氏[平]西河图传 宋志一卷 未见
　　胡一桂曰政和中撰
　　按崇寜中籍党人又诏中书省开具元符臣僚章疏姓名列邪中一百五十人李平与焉
　　晁氏[说之]录古周易 宋志八卷[通考作十二卷] 存
　　晁氏世谱说之字以道一字伯以元丰五年进士累官中奉大夫徽猷阁待制卒累赠至光禄大夫平生慕司马公为人自号景迂生
　　说之自序曰周易卦爻一彖二象三文言四系辞五说卦六序卦七杂卦八案晋太康初发汲县旧塜得古简编科斗文字散乱不可训知独周易最为明了上下篇与今正同别有阴阳说而无彖象文言系辞杜预疑于时仲尼造之于鲁尚未播之逺国而汉艺文志易经十二篇施孟梁丘三家颜师古曰上下经及十翼故十二篇是则彖象文言系辞始附卦爻而传于汉欤先儒谓费直等专以彖象文言叅解易爻以彖象文言杂入卦中者自费氏始其初费不列学官惟行民间至汉末陈元方郑康成之徒皆学费氏古十篇之易遂亡孔颕逹又谓辅嗣之意象本释经宜相附近分爻之象辞各附当爻则费氏初变乱古制时犹若今干卦彖象系辞之末欤古经始变于费氏而卒大乱于王弼惜哉奈何后之儒生尤而效之杜氏分左氏传于经宋衷范望辈散太玄赞与测于八十一首之下是其明比也揆观其初乃如古文尚书司马迁班固序传扬雄法言序篇云尔今民间法言列序篇于其篇首与学官书不同槩可见也唐李鼎祚又取序卦冠之卦首则又效小王之过也今悉还其初庻几学者不执彖以狥卦不执象以狥爻云昔韩宣子适鲁见易象是古人以卦爻綂名之曰象也故曰易者象也其意深矣岂若后之人卦必以象明象必以辞显纷纷多岐哉呜呼学者曽未之知也刘牧云小象独干不系乎爻辞尊君也石守道亦曰孔子作彖象于六爻之前小象系逐爻之下惟干悉属之于后者让也呜呼他人尚何责哉若夫文字之传始有齐楚之异音卒有科斗籕篆隶书之四变因而讹谬者多矣刘向曽以中古文易经校施孟梁丘经至蜀李譔又尝注古文易则今之所传者皆非古文也安得覩夫刘李之书乎其幸而诸儒之传今有所稽考者具列其异同舛讹于字下亦庻几乎同复乎古也或曰子能古文何不以古文写之曰有改于华而无变于实者予不为也如古者竹简重大以经为二篇今又何必以二篇成帙哉谨录而藏诸以俟博古君子
　　晁公武曰从父詹事公讳说之撰以诸家易及许氏说文等九十五书考正其文字且依汉田何本分易经上下并十翼通为十二篇以矫费氏王弼之失谓刘向尝以中古文易经校施孟梁丘经至蜀人李譔又尝注古文易遂名曰古易
　　程逈曰晁说之作古易彖象别异于卦爻欲学者不执彖以论卦不执象以论爻
　　李焘曰晁氏专主北学凡故训多取许叔重说文解字陆徳明章义僧一行李鼎祚陆希声及本朝王昭素胡翼之黄聱隅辈论亦时采掇吕公书文字句读初无増损景迂则辑诸家异同或断以已意有増有损篇第则放费长公未解辅嗣未注以前旧本并十二篇为八篇吕晁各有师承初不祖述而其指归则徃徃暗合
　　陈振孙曰卷首列名二十余家文字异同则散见于诸卦
　　董真卿曰济北晁以道东坡尝以著述科荐之其易学本康节
　　易规 一卷 存
　　说之自序曰某山县无事輙以所闻读易自娱若著书则不敢而又未能忘言于斯世也作易规十有一篇
　　京氏易式 佚
　　说之自序曰元佑戊辰仲冬在兖州初学京氏易乃据其传为式以便其私何敢示人其后江淮间有好事者颇传去今三十年矣既校正其传而前日之式亦不得不修定也惟是其已出者殆未容改过奈何益知昔人自期死而后传其所著之书其用意深矣嗟夫按式以求传因传以明易可不敬诸
　　晁子健曰先大父平生着易书曰易商瞿大传曰易商瞿小传曰商瞿易传曰商瞿外传曰京氏易式曰易规曰易玄星纪谱靖康后悉为灰烬建炎二年乔寓海陵作周易太极传外传因说是年渡江寓金陵疾亟终于舟中建炎三年七月也子健访求遗文编成一十二卷又得京氏易式并周易太极传外传因脱藳缮写藏于家
　　朱子曰晁氏吕氏大同小异互有得失先儒虽言费氏以彖象文言参解易爻然初不言其分传以附经也至谓郑康成始合彖象于经则魏志之言甚明而诗疏亦云汉初为传训者皆与经别行三传之文不与经连故石经书公羊传皆无经文而艺文志所载毛诗故训传亦与经别及马融为周礼注乃云欲省学者两读故具载本文而说经为注焉郑相去不逺盖仿其意而为之尔故吕氏于此义为得之而晁氏不能无失至晁谓初乱古制时犹若今之干卦彖象并系卦末而卒大乱于王弼则其说原于孔疏而吕氏不取也盖孔疏之言曰夫子所作彖辞元在六爻经辞之后以自卑退不敢干乱先圣经世之辞及至辅嗣之意以为象者本释经文宜相附近其义易了故分爻之象辞各附其当爻下言之此其以为夫子所作元在经辞之后为夫子所自定虽未免于有失而谓辅嗣分爻之象以附当爻则为得之故晁氏舍其半而取其半也其实今所定复为十二篇者古经之旧也王弼注本之干卦盖存郑氏所附之例也坤以下六十三卦又弼之所自分也吕氏于跋语虽言康成辅嗣合传于经然于音训乃独归之郑氏而不及王弼则未知其何以为二家之别而于王本经传次第两体之不同亦不知所以为说矣岂非阙哉
　　
　　经义考卷二十一翰林院检讨朱彝尊撰
　　易二十
　　王氏[湜]易学通考 一卷 存
　　湜自序曰余生平喜易内求于已外求于人非一日矣晚得邵康节易学喜不自禁昼夜覃思未尝暂舍方其有所得也或不寐逹旦然圣人至理万物取之不竭而康节先生遗书或得于家之草藁或得于外之传闻草藁则必欲删而未及传闻则有讹谬而未实傥不能用心精择则是非杂扰而至理终不出矣于是平心如权衡无今古无物我无智愚无彼此惟道是从而轻重之自希夷先生陈公而下如穆伯长李挺之以至刘长民钩隠图之类兼而思之罔或遗
　　
