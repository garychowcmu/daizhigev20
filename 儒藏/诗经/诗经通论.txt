诗经通论 清 姚际恒 

 序 
 卷前 
 卷一 
 卷二 
 卷三 
 卷四 
 卷五 
 卷六 
 卷七 
 卷八 
 卷九 
 卷十 
 卷十一 
 卷十二 
 卷十三 
 卷十四 
 卷十五 
 卷十六 
 卷十七 
 卷十八 


诗经通论序　　　　　　　　　　　　　　　　
顾颉刚
　　古人习熟于口耳者惟诗，无往而不引，无事而不歌。以其托物抒情，宛转掩抑，辞义不若他经之彰者，故经师所为恒多索隐行怪之论。汉人治学，其标的为通经致用。三百篇之教，儒生所极意经营者，惟在如何而使天子后妃诸侯王蹈夫规矩，故一意就劝惩以立说，不得其说则实其人事于冥漠之乡，信之不疑，若曾亲接。自今日视之，固当斥其妄诞，而在彼时则自有致治之苦心存焉。世代推嬗，史事积累日多，其可为劝惩者何限，奚必犹以髣之词求之于经。然纠缠既甚，摆脱为难。以晦庵朱子魄力之雄，举毛传、卫序、郑笺、孔疏而悉摧陷之，自为集传，独树赤帜，顾察其所言，因仍旧说者复不，知荡涤之功非一日之事矣。姚首源先生崛起清初，受自由立论之风，遍考九经，存真别伪，其诗经通论十八卷，实承晦庵之规模而更进者，其诋之也即所以继之也。序中谓涵泳篇章，寻绎文义，以从是黜非，明非先悬一成见而曲就之者。其以文学说诗，置经文于平易近人之境，尤为直探讨人之深情，开创批评之新径。自标论旨，谓宁可获罪前人，不欲遗误后人，何言之伟也！遭时不造，汉学勃兴，回复于信古之途，其书为儒者所排摈，若存若亡，不见录于诸家。百年后韩城王笃督学四川，出所藏钞本刻之，世始见其书，而行犹未广。云南方玉润游蜀得之，喜其立说之新，扩之为诗经原始。凡其传播与推崇者不出雍、梁一隅，盖传统束缚之力稍微，始得吸受其豪杰之精神尔！二十年前，适之先生读方氏言而善之，知天壤间有一姚氏通论在，索之于藏书最富之北平，久而不获。其后新繁吴又陵先生北上，行箧中携有王刻本，适之、玄同两先生欢跃相告，予乃得假归读之，当时曾钞一本，施以标点、欲重刊之而未能也。民国十四年，编录古史辨，以适之先生与予讨论姚氏遗着，实开予等治史之门，因缀往还函牍于书首。一时波涛激荡。人咸知有姚氏其人与通论其书矣。十六年，双流郑氏之覆刻本遂出。岁月迁流，迄今又十八年，郑氏举所刻版赠北泉图书馆，馆长杨家骆先生辑印丛书，列之为第一集，以予与有夙契也，命作弁言。噫，此书版刻三嬗皆在蜀中，兹予避寇托廛于此，而新印本适出，其偶然之遇合耶﹖抑洵有所待耶﹖姚氏九经通论，竭一生心力为之，积稿等身，未付劂氏，竟亡佚而难求。予寻访之至今日，可得为同好告者：古文尚书通论，阎百诗疏证中曾附载十数条；礼记通论，杭大宗集说中散入各篇，玄同先生欲辑录之而未成，予当完其遗志；春秋通论，民国十八年东莞伦哲如先生购自北平某书肆，惜已残缺六之一；仪礼通论，民国二十三年余登杭州崔氏藏书楼所发见，复写一本，观其纸张行格与春秋书悉同，知并为海峰阁中清稿。以沈霾近三百年之物，而历劫不磨，天假吾手而出之，为之喜而不寐。计九经中惟诗、礼两经独全。倭寇侵浙，崔氏一楼书闻已被席卷而去，余所钞者尚留旧京，他日燕云收复，倘青楼无恙，愿归家骆先生并刊之，俾与此书若珠之贯，若瑞之辑，其克豫许我乎﹖顷莅北泉，得休静室，遥望峡中风物，想见当年湖山一角，阁照残霞，首源先生栖止其中，矻矻一经会心微笑之情状。此间秀甲巴渝，岳岳者缙云，汤汤者嘉陵，潺潺者温塘，此书之版藏于斯，裒然居籍之首，若明珠之在骊颔，腾其光辉，摄人心目，况又得贤主人为之护持而宣扬之，先生其当释久閟之憾于九京哉！
中华民国三十三年八月三十一日顾颉刚序于北碚北泉公园之木屋
自序　　　　　　　　　　　　　　　　　　　　　　　　　　
姚际恒
　　诸经中诗之为教独大，而释诗者较诸经为独难。
　　曷言乎诗之为教独大也易、诗、书皆夫子前所有。夫子一言易曰：「五十学易，可无大过。」一引书曰：「孝乎惟孝，友于兄弟。」如是而已。于诗异是。诏子曰：「学诗乎」又曰：「女为周南、召南矣乎」诏门人曰：「小子何莫学夫诗！」其平日自论，一则曰「诗三百」，再则曰「诵诗三百」，又曰「兴于诗」，又论关雎之义，又论乐而言关雎，言雅、颂，其与门人问答及见于孟子之引其说诗者，且数十而未已焉，谓非夫子于易、诗、书三者独重于诗不可也，间尝窃窥之，易与书之外不复有易与书，即夫子春秋之外亦不复有春秋；后世之史固与书异体，扬雄太玄、王通元经，直妄作耳。是彼三经者，一传不再。惟诗也旁流而为骚，为赋；直接之者汉、魏、六朝，为四言、五言、七言，唐为律，以致复旁流为ㄠ么之词、曲，虽同支异派，无非本诸大海，其中于人心，流为风俗，与天地而无穷，未有若斯之甚者也。夫子之独重于诗，岂无故哉！
　　曷言乎释诗为独难也欲通诗教，无论辞义宜详，而正旨篇题尤为切要。如世传所谓诗序者，不得乎此，则与瞽者之伥伥何异。意夫子当时日以诗教门人，弟子定晓然明白，第不知载在简编而失之，抑本无简编而口授也其见于经传，如所谓诗序者，略举言之：鸱鹗之为周公贻王，见于书；载驰之为许穆夫人，硕人之为美庄姜，清人之为恶高克，黄鸟之为殉秦穆，见于左传；时迈、思文之为周公作，见于国语；若此者真诗之序也。惜其它不尽然，意此必孟子时已亡。说者咸谓孟子之释北山必有所本；予谓非也，此亦寻绎诗意而得之。不然，胡为有「以意逆志，是为得之」之训乎自东汉卫宏始出诗序，首惟一语，本之师传，大抵以简略示古，以浑沦见该，虽不无一二宛合，而固滞、胶结、宽泛、填凑，诸弊丛集。其下宏所自撰，尤极踳驳，皆不待识者而知其非古矣。自宋晁说之、程泰之、郑渔仲皆起而排之。而朱仲晦亦承焉，作为辨说，力诋序之妄，由是自为集传，得以肆然行其说；而时复阳违序而阴从之，而且违其所是，从其所非焉。武断自用，尤足惑世。因叹前之遵序者，集传出而尽反之，以遵集传；后之驳集传者，又尽反之而仍遵序；更端相循，靡有止极。穷经之士将安适从哉予尝论之，诗解行世者有序，有传，有笺，有疏，有集传，特为致多，初学茫然，罔知专一。予以为传、笺可略，今日折中是非者，惟在序与集传而已、毛传古矣，惟事训诂，与尔雅略同，无关经旨，虽有得失，可备观而弗论。郑笺卤莽灭裂，世多不从，又无论已。惟序则昧者尊之，以为子夏作也，集传则今世宗之，泰为绳尺也。予谓汉人之失在于固，宋人之失在于妄；固之失仅以类夫高叟，妄之失且为咸丘蒙以北山四言为天子臣父之证矣。间观周颂潜之序曰：「季冬荐鱼，春献鲔」，本于不韦月令，明为汉人所作，奈何玷我西河！世人固可晓然分别观之，无事凛遵矣。集传纰缪不少，其大者尤在误读夫子「郑声淫」一语，妄以郑诗为淫，且及于卫，且及于他国。是使三百篇为训淫之书，吾夫子为导淫之人，此举世之所切齿而叹恨者。予谓若止目为淫诗，亦已耳，其流之弊，必将并诗而废之。王柏之言曰：「今世三百五篇岂尽定于夫子之手！所删之诗，容或存于闾巷游荡之口，汉儒取以补亡耳。」于是以为失次，多所移易；复黜召南野有死及郑、卫风集传所目为淫奔者，其说俨载于宋史儒林传。明程敏政、王守仁、茅坤从而和之。嗟乎，以遵集传之故而至于废经，集传本以释经而使人至于废经，其始念亦不及此，为祸之烈何致若是！安知后之人不又有起而踵其事者乎此予所以切切然抱杞、宋忧也。夫季札观乐，与今诗次序同，而左传列国大夫所赋诗，多集传目为淫奔者，乃以为失次，及汉搀入，同于目不识丁，他何言哉！
　　我尝缅思，如经传所言可为诗序者，而不能悉得，渺无畔岸，蠡之测海，其与几何!又见明人说诗之失在于凿，于是欲出臆论则仍邻凿空，欲喜新谭则终涉附会，敛手缩笔，未敢昌言，惟是涵泳篇章，寻绎文义，辨别前说，以从其是而黜其非，庶使诗意不致大歧，埋没于若固、若妄、若凿之中；其不可详者，宁为未定之辞，务守阙疑之训，俾原诗之真面目悉存，犹愈于漫加粉蠹，遗误后世而已。若夫经之正旨篇题固未能有以逆知也。论成，因详述其所以释诗为独难之故，且以志吾媿。
　　康熙四十四年乙酉冬十月，新安首原姚际恒识。
序　　　　　　　　　　　　　　　　　　　　　　　　　　　　
鄂山
　　余制蜀六年，恒以公余课士。蜀士颖异者众；求所为根柢之学则十无二三。窃念朱子小学可以端其趋，王伯厚困学纪闻、顾亭林日知录可以扩其识而练其才，先后镂板贮之。文翁石室旧有藏书；鄙意尤欲于御纂诸经及十三经注疏外，求所未见者增刻数种，志焉而未之逮也。
　　王宝珊侍御来督学，其校士一以通经为主。今年秋。取新安姚氏诗经通论十八卷刻之。此书为侍御家藏，外间未有刻本，侍御意在嘉惠士林，故不以自秘。夫崇厉经术，助流教化，学臣之责，亦守土者责也。顾余志焉而未之逮，侍御既自尽其职，并能匡余之不逮，谓非余之厚幸耶!
　　工竣，侍御属弁言，因志其颠末如此。至此书宗旨，姚氏自序已晰，善学者必有得焉，不复赘云。
　　道光十七年，岁次丁酉，孟冬，长白鄂山谨序。
序　　　　　　　　　　　　　　　　　　　　　　　　　　　
苏廷玉
　　温柔敦厚，诗教也。孟子之说诗曰：「不以文害辞，不以辞害志，以意逆志，是为得之。」数语已括其全。后人或泥古而疑其辞，或求奇而昧其义，或执一偏而近凿，或汇众说而易浠，诂经者其说互异，而作诗之意几晦。
　　新安姚首源着诗经通论十八卷，力排众说，以求合于温柔敦厚之旨；而世无刻本。韩城王宝珊侍御督学蜀中，出其家藏抄本，校而梓之，不以自秘，其嘉惠士林之意，即其羽翼诗教之功也，而侍御之心可见矣。
　　道光丁酉小春，同安苏廷玉序于四川渖廨。
序　　　　　　　　　　　　　　　　　　　　　　　　　　　
周贻徽
　　余与宝珊先后入词馆，嗣复同在谏垣。癸巳冬，余外补来蜀。明年，宝珊亦来视学，公余过从益密。宝珊通经术，尤善说诗，每出一语，辄非恒解。余谓匡鼎说诗解人颐，今乃于君见之，毋亦有枕中秘耶宝珊因言家有姚氏通论藏本，行且付梓以广其传。越日：手一卷见示。余读之而跃然曰：今而知读书贵乎能疑；非能疑之贵，贵乎疑而能自析其疑，并能以释人之疑。即以关雎章言之，序以为后妃作，集传则以为宫人作，朱子非有所受之也，心疑之而因以析其疑已耳。今姚氏不以序为然，并不以集传为然，抑岂有所受之耶心疑之而因以析其疑已耳。吾人读古人书，未尝不窃有所疑；然重视古人，不敢排击，非不敢也，不能也。偶获创解，而不能贯串全书，综核众说，自成一家言，则平日之窃有所疑者与一无所疑者何异!若姚氏者，真善疑者也。夫姚氏善疑古人，安知后人不又以所疑疑姚氏然姚氏之疑自诸家启之，析其疑而姚氏之心一快；人之读是书者亦为之一快。后人有善疑者，倘复自姚氏启之，析其疑而后人之心一快；而姚氏亦可以无憾也。夫姚氏岂以排击为能哉!天下之理无穷，人心之灵不蔽，亦惟其是焉已耳，亦存乎人之好学深思已耳。若姚氏者，真善说诗者也。
　　宝珊言：「姚氏固六义之功臣，诸家之诤友；先生此言，亦姚氏之知己矣。即以此言序此书，可乎」余曰：「诺！」遂录之。
　　道光丁酉仲冬，桂林周贻徽拜序于锦江鹾署。
序　　　　　　　　　　　　　　　　　　　　　　　　　　　　
王笃
　　余髫龄就外傅张筱原师，首以毛诗训。渐长，稍解字义，每读蓼莪、风雨诸章，辄有所感，欲歌欲泣，不能自已。而于他诗虽习诵而仍无所悟。窃以为诗之感人，或然或不然耳。
　　嘉庆癸酉秋，霪雨浃旬，书楼渗漏，重整旧籍，移置他所。于时得诗经通论十八卷，伏而诵之，如历异境，如获奇珍。始悟向者读诗，但以备取材之路，即世所传体注、大全，亦祇训诂字句，于兴、观、群、怨之旨究无当也。先大父文端服官四十年，他无嗜好，独于书籍搜罗殆遍，购藏凡数十万卷，而此书独有钞本。意或有刊行者，偶未之见。洎通籍入词馆，供职余暇，每于坊肆留心物色，欲再购以备考订，而卒不可得，藏书家亦迄无知者。余益什袭珍之，偶于友人聚谈时拈一二章说之，听者欣然，以为得未曾闻。由是劝余付梓者颇众，余亦慨然思肩其任，数年来，輶车驰骤，未遑也。今岁试竣，旋锦官，新秋荐爽，居多闲晷，检行箧出此，悉心校，并命子福征襄其事，两阅月而辑定无讹，亟付锓工，以广其传。
　　夫诗之为用，与天地而无穷，况三百篇乃诗之祖，苟能别具心眼，何妨标举以为好学深思之助。则是书之作也，诚所谓叹赏感激不能自已耳，非有意标奇示异也。读者于此潜心体玩，庶有以得作者之微情，窥删存之本旨，感发善心，惩创逸志，于是乎益验，亦可见先达苦心着论，其有裨于诗教正复不浅。若谓旁着圈评，有类月峰、竟陵之见，是岂知言者所肯出哉！刊成，因缀数语以弁其首。
　　道光十七年，岁在丁酉，季秋上浣，韩城宝珊王笃谨序于四川督学署。

诗经通论卷前
　　　　　　　　　　　　　　　　　　　　　　　　
新安首源姚际恒着
　　诗经论旨
　　诗有赋、比、兴之说，由来旧矣，此不可去也。盖有关于解诗之义，以便学者阅之即得其解也。赋义甚明，不必言。惟是兴、比二者，恒有游移不一之病。然在学者亦实无以细为区别，使其凿然归一也。第今世习读者一本集传，集传之言曰：「兴者，先言他物，以引起所咏之辞也。比者，以彼物比此物也。」语邻鹘突，未为定论。故郝仲舆驳之，谓「先言他物」与「彼物比此物」有何差别是也。愚意当云：「兴者，但借物以起兴，不必与正意相关也。比者，以彼物比此物也。」如是，则兴、比之义差足分明。然又有未全为比，而借物起兴与正意相关者，此类甚多，将何以处之严坦叔得之矣。其言曰：「凡曰『兴也』，皆兼比；其不兼比者，则曰『兴之不兼比者也』。」然辞义之间，未免有痕。今愚用其意，分兴为二：一曰「兴而比也」，一曰「兴也」。其兴而比也者，如关雎是也。其云「关关雎鸠」，似比矣；其云「在河之洲」，则又似兴矣。其兴也者，如殷其雷是也；但借雷以兴起下义，不必与雷相关也。如是，使比非全比，兴非全兴，兴或模拟，比或类兴者，增其一途焉，则兴、比可以无浠乱矣。其比亦有二：有一篇或一章纯比者，有先言比物而下言所比之事者，亦比「比」疑系「分」之误。之；一曰「比也」，一曰「比而赋也」。如是，则兴、比之义了然，而学者可即是以得其解矣。若郝氏直谓兴、比、赋非判然三体，每诗皆有之，混三者而为一，邪说也。
　　兴、比、赋尤不可少者，以其可验其人之说诗也。古今说诗者多不同，人各一义，则各为其兴、比、赋。就愚着以观，如卷耳旧皆以为赋，愚本左传解之，则为比。野有死，旧皆以为兴，无故以死为兴，必无此理，则详求三体，正是释诗之要。愚以贽礼解之，则为赋。如是之类，诗旨失传，既无一定之解，则兴、比、赋亦为活物，安可不标之使人详求说诗之是非乎！诗序者，后汉书云，「卫宏从谢曼卿受学，作毛诗序。」是东汉卫宏作也。旧传为子夏作，宋初欧阳永叔、苏子由辈皆信之；不信者始于晁说之。其后朱仲晦作为辨说，极意诋毁，使序几无生活处。马贵与忽吹已冷之烬，又复尊崇，至谓有诗即有序，序在夫子之前，此本王介甫。以有序者存之，无者删之，凡数千言；无识妄谈，不顾世骇。其末云：「或曰：『诸小序之说固有舛驰鄙薄而不可解者，可尽信之乎』愚曰：『序非一人之言也。或曰出于国史之采录，或出于讲师之传授，如渭阳之首尾异说，丝衣之两义并存，其舛驰固有之；择善而从之可耳。至于辞语鄙薄，则序所以释经，非作文也，古人安有鄙薄辞语。祖其意可矣。』」按贵与尊序若此，而犹为是遁辞，盖自有所不能揜也。愚欲驳序，第取尊序者之言驳之，则学者可以思过半矣。诗序庸谬者多，而其谬之大及显露弊窦者，无过大雅抑诗、周颂潜诗两篇，并详本文下。抑诗前后诸诗，皆为刺厉王，又以国语有武公作懿戒以自儆之说，故不敢置舍，于是两存之曰「刺厉王」，又曰「亦以自警」；其首鼠两端，周章无主，可见矣。潜诗则全袭月令，故知其为汉人。夫既为汉人，则其言三百篇时事定无可信矣。观此两篇，犹必尊信其说，可乎！
　　毛传不释序，且其言亦全不知有序者。毛苌，文帝时人；卫宏，后汉人，距毛公甚远。大抵序之首一语为卫宏讲师传授，即谢曼卿之属。而其下则宏所自为也。毛公不见序，从来人罕言者，何也则以有郑氏之说。郑氏曰：「大序是子夏作，小序是子夏、毛公合作」。自有此说，人方以为毛公亦作序，又何不见之有乎！嗟乎，世人读书卤莽，未尝细心审究，故甘为古人所愚耳。兹摘一篇言之。郑风出其东门，小序谓：「闵乱，思保其室家」；毛传：「『缟衣』，男服；『綦巾』，女服。愿为室家相乐。」此绝不同。余可类推。今而知诗序既与子夏无干，亦与毛公不涉矣。郑又曰，「诗序本一篇，毛公始分以置诸篇之首。」其言并无稽。
　　诗序来历，其详见于古今伪书考，兹不更述。郑氏于序「关雎，后妃之德」下曰：「旧云起此，至『用之邦国焉』，名关雎序，谓之小序；自『风，风也』讫末，名为大序。」然郑诗谱意大序是子夏作，小序是子夏、毛公合作，又以小序为大序，大序为小序，不可晓。又或谓关雎序为大序，余为小序，尤非。今小、大之名相传既无一定，愚着中仍从旧说，以上一句为小序，下数句为大序云。或又以小序名前序、古序，大序名后序。愚着于小序必辨论其是非；大序颇为蛇足，不多置辨。宋人不信序，以序实多不满人意；于是朱仲晦得以自行己说者着为集传，自此人多宗之。是人之遵集传者，以序驱之也。集传思与序异，目郑、卫为淫诗，不知已犯大不韪，于是近人之不满集传者且十倍于序，仍反而遵序焉。则人之遵序者，又以集传驱之也。此总由惟事耳食，未用心思，是以从违靡定。苟取二书而深思熟审焉，其互有得失，自可见矣。
　　集传使世人群加指摘者，自无过淫诗一节。其谓淫诗，今亦无事多辨。夫子曰「郑声淫」，声者，音调之谓，诗者，篇章之谓；迥不相合。世多发明之，意夫人知之矣。且春秋诸大夫燕享，赋诗赠答，多集传所目为淫诗者，受者善之，不闻不乐，岂其甘居于淫佚也!季札观乐，于郑、卫皆曰「美哉」，无一淫字。此皆足证人亦尽知。然予谓第莫若证以夫子之言曰：「诗三百，一言以蔽之，曰『思无邪』。」如谓淫诗，则思之邪甚矣，曷为以此一言蔽之耶盖其时间有淫风，诗人举其事与其言以为刺，此正「思无邪」之确证。何也淫者，邪也；恶而刺之，思无邪矣。今尚以为淫诗，得无大背圣人之训乎!乃其作论语集注，因是而妄为之解，则其罪更大矣。见论语通论。
　　集传每于序之实者虚之，贞者淫之。实者虚之，犹可也；贞者淫之，不可也。
　　今有人非前人之书，于是自作一书，必其义胜于彼乃得。集传于其不为淫者而悉以为淫，义反大劣于彼，于是仍使人畔而遵序，则为计亦左矣。况其从序者十之五，又有外示不从而阴合之者，又有意实不然之而终不能出其范围者，十之二三。故愚谓「遵序者莫若集传」，盖深刺其隐也。且其所从者偏取其非，而所违者偏遗其是，更不可解。要而论之，集传只是反序中诸诗为淫诗一着耳，其它更无胜序处。夫两书角立，互有得失，则可并存；今如此，则诗序固当存，集传直可废也。
　　集传主淫诗之外，其谬戾处更自不少。愚于其所关义理之大者，必加指出；其余则从略焉。总以其书为世所共习，宁可获罪前人，不欲遗误后人，此素志也。天地鬼神庶鉴之耳!
　　毛传依尔雅作诗诂训，不论诗旨，此最近古。其中虽不无舛，然自为三百篇不可少之书。第汉人于诗加以其姓者，所以别齐、鲁、韩。齐、鲁、韩原本无此「齐鲁韩」三字，疑脱，今补。诗既皆不传。俗犹沿称毛诗，非是。人谓郑康成长于礼，诗非其所长，多以三礼释诗，故不得诗之意。予谓康成诗固非长，礼亦何长之有!苟使真长于礼，必不以礼释诗矣。况其以礼释诗，又皆谬解之理也。夫以礼释诗且不可，况谬解之理乎!今世既不用郑笺，穷经之士亦往往知其谬，故悉不辨论，其间有驳者，以集传用其说故也。
　　欧阳永叔首起而辨大序及郑之非，其诋郑尤甚；在当时可谓有识，然仍自囿于小序，拘牵墨守。人之识见固有明于此而闇于彼，不能全者耶其自作本义，颇未能善，时有与郑在伯仲之间者，又足哂也。
　　苏子由诗传大概一本于序、传、笺，其阐发处甚少；与子瞻易、书二传亦相似。才人解经，固非其所长也。
　　吕伯公诗记，纂辑旧说，最为平庸。
　　严坦叔诗缉，其才长于诗，故其运辞宛转曲折，能肖诗人之意；亦能时出别解。第总囿于诗序，间有龃龉而已。惜其识小而未及远大；然自为宋人说诗第一。
　　近日昆山新刊唐、宋、元人诗解，约十余种，竟少佳者，似亦不必刊也。
　　郝仲舆九经解，其中莫善于仪礼，莫不善于诗。盖彼于诗恪遵序说，寸尺不移，虽明知其未允，亦必委曲迁就以为之辞，所谓专己守残者。其书令人一览可掷，何也观序足矣，何必其书耶!其遵序之意全在敌朱。予谓集传驱之仍使人遵序者，此也。大抵遵集传以敌序，固不可；遵序以敌集传，亦终不得。
　　子贡诗传、申培诗说，皆丰道生一人之所伪作也。名为二书，实则阴相表里，彼此互证，无大同异。又暗袭集传甚多；又袭序为朱之所不辨者，见识卑陋，于斯已极，何苦作伪以欺世既而思之，有学问识见人岂肯作伪，作伪者正若辈耳!二书忽出于嘉靖中，称香山黄佐所得；当时人翕然惑之，几于一哄之市。张元平刻之成都，李本宁刻之白下，凌蒙初为诗传适冢，邹忠彻为诗传阐，姚允恭为传说合参皆盛行于世。道生又自为鲁诗世学，专宗说而间及于传，意以说之本传也。又多引黄泰泉说，泰泉即佐，乃道生座师，着诗经通解者，故二书多袭之。因谓出于佐家，又以见佐有此二书，故通解中袭之也。其用意狡狯如此，今世此二书已灰冷，然终在世，故详之，无俾后人更惑焉。其尤可恶者，在于更定篇次，紊乱圣经，又启夫何玄子以为之先声焉，丰氏鲁诗世学极骂季本。按季明德诗学解颐亦颇平庸，与丰氏在伯仲间，何为骂之想以仇故耶
　　朱郁仪诗故，亦平浅，间有一二可采。
　　邹肇敏诗传阐，文辞斐然；惜其入伪书之魔而不悟耳。何玄子诗经世本古义，其法紊乱诗之原编，妄以臆见定为时代，始于公刘，终于下泉，分列某诗为某王之世，盖祖述伪传、说之余智而益肆其猖狂者也。不知其亲见某诗作于某代某王之世否乎苟其未然，将何以取信于人也即此亦见其愚矣。其意执孟子「知人论世」之说而思以任之，抑又妄矣。其罪尤大者，在于灭诗之风、雅、颂。夫子曰：「女为周南、召南矣乎」又曰：「雅、颂各得其所」。观季札论乐，与今诗编次无不符合。而乃紊乱大圣人所手定，变更三千载之成经，国风不分，雅、颂失所，罪可胜诛耶!其释诗旨，渔猎古传，摭拾僻书，共其采择，用志不可谓不过勤，用意不可谓不过巧；然而一往凿空，喜新好异，武断自为，又复过于冗繁，多填无用之说，可以芟其大半。予尝论之，固执之士不可以为诗；聪明之士亦不可以为诗。固执之弊，人所知也；聪明之弊，人所未及知也。如明之丰坊、何楷是矣。抑予谓解诗，汉人失之固，宋人失之妄，明人失之凿，亦为此也。凿亦兼妄，未有凿而不妄者也，故历叙古今说诗诸家。于有明丰、何二氏诪张为幻，眩目摇心，不能无三叹焉，何氏书刻于崇祯末年；刻成，旋遭变乱，玄子官闽朝、为郑氏所害时，逃去，或云郑氏割其耳，或云中途害之。印行无多，板亦毁失。杭城惟叶又生家一帙，予于其后人重购得之。问之闽人，云彼闽中亦未见有也。大抵此书诗学固所必黜，而亦时可备观，以其能广收博览。凡涉古今诗说及他说之有关于诗者靡不兼收并录；复以经、传、子、诗所引诗辞之不同者，句栉字比，一一详注于下；如此之类，故云可备观尔。有志诗学者于此书不可惑之，又不可弃之也。然将来此书日就澌灭，世不可见，重刻亦须千金，恐无此好事者矣。
　　以上论列自汉至明诸诗解，皆能论其大概如此。若夫众说纷纭，其解独确，则不问何书，必有取焉。
　　诗韵一道，向靡有定，罔知指归，予谓亦莫不善于宋人矣。吴才老始为音之说，而集传奉为准绳焉，音者，改其本字之音以他字之音也。盖其但知有今昔，不知有古韵变音，强以求而读之，此古韵所以亡也。如「天」、「人」本同韵，乃于「天」字为「铁因反」，以「人」字；「将」、「明」本同韵，乃于「明」字为「谟郎反」，以「将」字。此不知古韵之本同而妄为其说也。夫同为一韵，奚之有!且世无呼「天地」为「订地」，「明德」为「盲德」者。又既曰，此彼，彼亦宜此。今试以「天」字为主而改「人」字之音以之，以「明」字为主而改「将」字之音以之，不知「人」、「将」二字又当作何音耶不可通矣。古人用韵自有一定之理，一字不可游移，亦无邦土殊音之说，亦非人可以私智揣摩而自为其说者。大抵字有其音，音出于口，皆从喉、●、舌、齿、唇分别得之。如今韵之东、冬、江、阳、庚、青、蒸，属喉；真、文、元、寒、删、先，属●；鱼、虞、歌、麻、尤、萧、肴、豪，属舌；支、微、齐、佳、灰，属齿；其鱼、虞、歌、麻、尤又以舌兼齿，故与支、微亦共为一韵；侵、覃、咸、盐，属唇。如此之类，凡直呼其音则自然相，不必改音纽捏以为音也。若夫音，必其韵之本不通者，始可加以名。愚今分为三：一曰「本韵」，见上。一曰「通韵」，此以韵之自为通者而通之也；有入声与无入声自为通，见后。一曰「韵」，此则其本不相通者也。大抵诗中为本韵者十之九而有余，为通韵者十之一而不足，为韵者尤寥寥无几。此或古之字音原与今别，今不可考耳，究竟不可谓之韵。韵者，不相通者也。古人决不以不相通之韵为韵。自此而三百篇之韵可以一意贯通，畅然无疑，使古韵昌明于世；其余纷纷之说可尽废矣。详见后诗韵谱。
　　诗何以必加圈评，得无类月峰、竟陵之见乎曰：非也，予亦以明诗旨也。知其辞之妙而其义可知；知其义之妙而其旨亦可知。学者于此可以思过半矣。且诗之为用与天地而无穷，三百篇固始祖也，苟能别出心眼，无妨标举。忍使千古佳文遂尔埋没乎!爰是叹赏感激，不能自已；加以圈评，抑亦好学深思之一助尔。
　　孔子曰：「多识于鸟、兽、草、木之名。」予谓人多错解圣言。圣人第教人识其名耳；苟因是必欲为之多方穿凿以求其解，则失矣。如「雎鸠」，识其为鸟名可也，乃解者为之说曰「挚而有别」，以附会于「淑女」、「君子」之义。如「乔木」，识其为高木可也，乃解者为之说曰「上疏无枝」，以附会于「不可休息」之义。各详本文下。如此之类，陈言习语，凿论妄谈，吾览而辄厌之鄙之。是欲识鸟、兽、草、木之名，或反致昧鸟、兽、草、木之实者有之；且或因而误及诗旨者有之；若此者，非惟吾不暇为，亦不敢为也。故编中悉从所略，并志于此。作是编讫，侄炳以所作诗识名解来就正，其中有关诗旨者，间采数条，足辅予所不逮；则又不徒如予以上所论也；深喜家学之未坠云。
诗韵谱
　三百篇自为古韵。今从约法，以今韵该之，分本韵、通韵、韵三者，各注于诗句之下；检此可一览而辨云。
本韵
　　平声凡五部。
　东、冬、江、阳、庚、青、蒸。
　支、微、齐、佳、灰、鱼、虞、歌、麻、尤。
　鱼、虞、歌、麻、尤、萧、肴、豪。
　真、文、元、寒、删、先。
　侵、覃、盐、咸。
　　上、去声
　即同平声。惟入声不通。
　　入声
　与去声通。不与平、上通。其无入声之去声，与有入声之去「去」，原作「入」今改。声，见下通韵。此二声尤通用。
通韵
　　东、冬、江、真、文、元、寒、删、先、阳、庚、青、蒸、侵、覃、盐、咸。有入声者自为通。
　　支、微、鱼、虞、齐、佳、灰、萧、肴、豪、歌、麻、尤。无入声者自为通。
韵
　不相通者偶通之，谓之。间有四声通用者，即同音。
诗经通论卷一
　　　　　　　　　　　　　　　　　　　　　　　　
新安首源姚际恒着
　　国　风
　　大序曰：「王道衰，礼乐废，政教失，国异政，家殊俗，而变风、变雅作矣。」说者遂以二南为正风，十三国为变风。此谬也。诗无正、变。孔子曰：「诗三百，一言以蔽之，曰『思无邪』。」变则必邪，今皆无邪，何变之有!且曰：「可以群，可以怨。」未尝言变也。季札论诗，论其得失，亦未尝言变也。夫风者，假天运之风以名之者也。天行之风递运乎四时，安有正、变乎!若夫雅既分大、小，未有大、小中又分正、变也。果尔，当时何不直分正、变而分大、小耶故谓风、雅有正、变者，此自后人之说；质之圣人，无是也。
　　周　南
　　周南、召南，周家王业所本，以文王时当其中，上之为太王、王季，下之为武王，皆该其内。故孔子曰：「人而不为周南、召南，其犹正墙面而立也与!」周、召皆雍州岐山下地名，武王得天下以后，封旦与奭为采邑，故谓之周公、召公。此诗当日言周、召，只属采诗地名，不属周公、召公也。郑氏乃谓文王受命，作邑于丰，分岐邦周、召之地为周公旦、召公奭之采邑，非也。文王为诸侯，安得辄封公之采地!诗第称文王「作邑于丰」，非有所他及也。孔氏为之说曰：「文王既迁于丰，而岐邦地空，故分赐二公以为采邑。」此属臆测，无所证据。故知文王之世未封周、召，则释二南之诗者不必切合于二公亦明矣。召地后封召公，故以甘棠之召伯者附焉。若周南，则固无周公事也。孔氏曰：「周南无美周公，或时不作，或录不传也。」此遁辞。大序曰：「关雎、麟趾之化，王者之风，故系之周公。鹊巢、驺虞，诸侯之风也，先王之所以教，故系之召公。」既以二南系之二公，遂以其诗皆为文王之诗；见关雎、葛覃为妇人，诗序以他诗亦皆为妇人。文王一人，何以在周南则以为王者，在召南则以为诸侯太姒一人，何以在周南则以为后妃，在召南则以为夫人皆不可通也。集传最恶小序，而于此等大端处皆不能出其藩篱，而又何恶而辨之之为!故愚谓遵序者莫若集传也。「南」者，雍岐之南，即周、召地也。又或因鼓钟「以雅以南」，礼「胥鼓南」，左传「见舞象箾、南钥者」，遂谓二南为南，十三国为风，甚至谓诗有南无国风，皆邪说。鼓钟及诸语皆以乐惟用南，而不及他国之风，故名之；岂可漫据以乱夫风、雅、颂之名，而且以灭夫十三国之风哉!周南、召南，同为国风也。大抵诗因说诗者致晦，且以致亡。此等陈言习语，在在皆是，固辨之不胜辨云。
　　关雎
关关雎鸠，在河之洲。窈、窕、淑女，君子好逑。本韵。○兴而比也。
参差荇菜，左右流之。窈窕淑女，寤寐求之。兴而比也。
求。之。不。得。寤。寐。思。服。如字读。集传云「蒲北反」，非；后皆放此。悠。哉。悠。哉。辗。转。反。侧。本韵，赋也。[评]通篇关键在此一章。
参差荇菜，左右采之。窈窕淑女，琴瑟友本韵。之。兴而比也，下同。
参差荇菜，左右芼之。窈窕淑女，钟鼓乐本韵。之。
　　小序谓「后妃之德」，大序曰：「乐得淑女以配君子，忧在进贤，不淫其色。哀窈窕，思贤才，而无伤善之心焉。」因「德」字衍为此说，则是以为后妃自，以淑女指妾媵。其不可通者四。「雎鸠」，雌雄和鸣，有夫妇之象，故托以起兴。今以妾媵为与君和鸣，不可通一也。「淑女」、「君子」，的的妙对，今以妾媵与君对，不可通二也。「逑」，「仇」同，反之为「匹」。今以妾媵匹君，不可通三也。棠棣篇曰：「妻子好合，如鼓瑟琴。」今云「琴瑟友」，正是夫妇之义。若以妾媵为与君琴瑟友，则僭乱；以后妃为与妾媵琴瑟友，未闻后与妾媵可以琴瑟喻者也。不可通四也。夫妇人不妒则亦已矣，岂有以己之坤位甘逊他人而后谓之不妒乎!此迂而不近情理之论也。集传因其不可通，则以为宫中之人作。夫谓王季之宫人耶淑女得否何预其哀乐之情!谓文王之宫人耶诸侯娶妻，侄娣从之，未有未娶而先有妾媵者。前人已多驳之。况「琴瑟友之」，非若妾媵所敢与后妃言也。集传云：「故其喜乐尊奉之意，不能自已，又如此云。」盖遁辞。并说不去。于此「此」字疑衍。是伪子贡传出，以为姒氏思淑女而作，欲与集传异，而不知仍归旧说也。要之，自小序有「后妃之德」一语，大序因而附会为不妒之说，以致后儒两说角立，皆有难通；而关雎淑女、君子相配合之原旨竟不知何在矣!此诗只是当时诗人美世子娶妃初昏之作，以见嘉耦之合初非偶然，为周家发祥之兆，自此可以正邦国，风天下，不必实指太姒、文王，非若大明、思齐等篇实有文王、太姒名也；世多遵序，即序中亦何尝有之乎！大抵善说诗者，有可以意会，不可以言传。如可以意会，文王、太姒是也；不可以言传，文王、太姒未有实证，则安知非大王大任、武王邑姜乎!如此方可谓之善说诗矣。或谓：如谓出于诗人之作，则寤寐反侧之说云何曰：此全重一「求」字。男必先求女，天地之常经，人道之至正也。因「求」字生出「得、不得」二义来，反复以形容君子求之之意，而又见其哀乐得性情之正。此诗人之善言也。
　　[一章]诗意只以雎鸠之和鸣兴比淑女、君子之好匹。「关关」，和声。或言「关关」者，彼此相关，是声中见意，亦新。雎鸠有此关关之和声，在于河洲游泳并乐，其匹偶不乱之意自可于言外想见。毛传云「挚而有别」，夫曰「挚」，犹是雎鸠食鱼，有搏击之象。然此但释鸠之性习，不必于正意有关会也。若云「有别」，则附会矣。孟子述契之教人伦，曰：「夫妇有别」，此「有别」字所从出，岂必以夫妇字加于雎鸠上哉!诗人体物纵精，安能择一物之有别者以比夫妇，而后人又安知诗人之意果如是耶!列女传因云：「雎鸠之鸟，人未尝见其乘居而匹处也。」尤附会。夫谓之有别，犹云「不乱群」之谓耳，非异处之谓也。今云未尝见其乘居匹处，则非所以比夫妇，亦大乘关关之旨矣。欧阳永叔曰，「不取其挚，取其别。」苏子由曰：「物之挚者不淫」。若然，又不取其别，取其挚也，其无定论如此。大抵皆从传之「挚而有别」而舍经之「关关」以为说也。集传曰：「言其相与和乐而恭敬，亦若雎鸠之情挚而有别也。」此依郑氏以「挚」作「至」，谓情至之至。其谬欧阳氏已辨之。以「和乐」贴「至」字；以「恭敬」贴「有别」字。按下尚有「求之」与「求之不得」二义，此遽作成妇以后立论，谓之「和乐恭敬」，且引匡衡疏语，而谓之善说诗，亦老大孟浪矣。此亦因「挚而有别」一语展转失真，以至于此也。「窈窕」字从穴，与「窬」、「窝」等字同，犹后世言「深闺」之意。鲁灵光殿赋云：「旋室便娟之窈窕」，骆宾王诗云：「椒房窈窕连金屋」，元稹诗云：「文窈窕纱犹绿」，皆是。毛传训「幽闲」，「幽」或有之，「闲」则于窈窕何见乎!
　　[二章]毛传曰：「后妃有关雎之德，乃能供荇菜，备庶物，以事宗庙也。」若然，以荇菜为共祭祀用，故后妃及之，则是直赋其事，何云兴乎!是误以采苹释关雎矣。自毛为此说，郑氏执泥「左右」字，附会为妾媵助而求之，以实其太姒求淑女之说。详下。或不从其说者，谓荇菜取喻其柔，又谓取喻其洁，皆谬。按「荇菜」只是承上「雎鸠」来，亦河洲所有之物，故即所见以起兴耳，不必求之过深。毛传云：「流，求也。」此本尔雅；今惟据毛传言，不更及尔雅。后放此。未闻「流」之训「求」者。且下即言「求」，上亦不应作「流」也。「寤寐求之」下，紧接「求之不得」，则此处正以荇菜喻其左右无方，随水而流，未即得也。集传云：「流，顺水之流而取之也。」不从「流」之训「求」，是已。「取之」二字则又添出。
　　[三章]前后四章，章四句，辞义悉协。今夹此四句于「寤寐求之」之下，「友之」、「乐之」二章之上，承上递下，通篇精神全在此处。盖必着此四句，方使下「友」、「乐」二义快足满意。若无此，则上之云「求」，下之云「友」、「乐」，气势弱而不振矣。此古人文章争扼要法，其调亦迫促，与前后平缓之音别。故此当自为一章；若缀于「寤寐求之」之下共为一章，未免沓拖矣。且因此共一章为八句，亦以下两章四句者为一章八句，更未协。
　　[四章、五章]两章言「荇菜」既得而「采之」、「芼之」，以兴淑女既得而「友之」、「乐之」也。此两「左右」亦顺承上「左右」字用来，不必泥。诗多有如此者。自旧解皆实泥左右为助义，故致上以「流」训「求」之误，又致此末章以「芼」训「择」之误。芼为熟义，非择义，甚明。今毛必以为择者，以其可谓之助而择，不可谓之助而熟故也。按第二章为左右无方之义，此两「左右」即谓以制荇菜之宜，亦无不可。必执泥求之，所谓「固哉为诗」矣!
【关雎五章，章四句。】从郑氏。
　　葛覃
葛之覃兮，施于中谷，首二句不用韵。维叶萋萋。黄、鸟、于、飞，集、于、灌、木，其、鸣、喈、喈、本韵。○赋也，下同。[评]三句写景，凑成一章。
葛之覃兮，施于中谷，维叶莫莫。是刈是濩，为絺为绤，服之无斁。本韵。
言。告。师。氏。言。告。言。归。薄。污。我。私。薄。澣。我。衣。本韵。[评]不作治葛毕思归宁解，方见其妙。害。澣。害。否。归。宁。父。母。本韵。
　　小序谓「后妃之本」，此「本」字甚鹘突。故大序以为「在父母家」，此误循「本」字为说也。按诗曰「归宁」，岂得谓其在父母家乎!陈少南又循大序「在父母家」，以为「本在父母家」，尤可哂。孔氏以「本」为「后妃之本性」，李迂仲以「本」为「务本」，纷然摹儗，皆小序下字鹘突之故也。集传不用其说，良是。然又谓「小序以为『后妃之本』，庶几近之。」不可解。
　　集传云：「此诗后妃所自作」，殊武断。此亦诗人指后妃治葛之事而之，以见后妃富贵不忘勤俭也。上二章言其勤，末章言其俭。首章叙葛之始生，次章叙后妃治葛为服，末章因治服而及其服澣濯之衣焉。凡妇人出行，必洁其衣，故借归宁言之。观其言「薄污」、「薄澣」而又继之以「害澣害否归宁父母。」其旨昭然可见。如此，则叙事次第亦与他篇同，固诗人之例也。若作后妃自，则必谓絺绤既成而作，于是不得不以首章为追叙，既属迂折；且后处深宫，安得见葛之延于谷中，以及此原野之间，鸟鸣丛木景象乎岂目想之而成乎必说不去。
　　此篇解者有重「治葛」者，有重「归宁」者。按重治葛，则遗末章之义；重归宁，尤谬。妇人归宁，乃事之常，此何足见后妃之贤而之乎!又多作治葛甫毕，即图归宁，以是联络上下，尤滞。说得后妃如小家女相似，毫无意义。故解此篇者，于首章或谓后妃治絺绤既成，追叙初夏，或谓黄鸟鸣动女工之思；于末章或谓洁清以事君子，或谓已嫁而孝不衰于父母，或谓勤于女工原是父母之教，或谓尊敬师傅：皆同呓语。
　　[一章]言后妃治葛，则先叙葛之始生，此作诗者义例。下三句借景点缀，足成一章六句，与上三句其义不必相连。集传云：「葛叶方盛而有黄鸟鸣于其上」，按已言葛延蔓于谷中矣，如其说，是必葛又延于灌木，而黄鸟亦集于灌木以鸣其上，夫岂可通!「喈喈」，只是和意，毛传加「远闻」字，未然。意以后妃处深宫而闻之，然安见深宫必邻于产葛地耶!
　　[二章]郑氏训「服」为「整治」，谓「整治之无厌倦」，亦可通。然礼缁衣引此句以言衣敝，「服」作衣服之服。今从缁衣。「服之无斁」，便为本章作起。
　　[三章]何以见「服之无斁」则必于其服澣濯之衣见之。又于何见其服澣濯之衣则借归宁以见之。盖归宁，妇人所时有也。此言「污」、「澣」与上絺绤之服又不必相涉，然而映带生情，在有意无意间；此风人之妙致也。「私」，衵服；「衣」，蒙服；非礼衣。礼衣不澣也。「害澣害否」，何玄子谓「何者已澣何者未澣」较集传「何者当澣何者可以未澣」为直捷。此诗不重末章，而余波若联若断；一篇精神生动处则在末章也。
　　【葛覃三章，章六句。】
　　卷耳
采采卷耳，不盈顷筐。嗟我怀人，寘彼周行。本韵。○比也。
陟彼崔嵬，我马虺隤，我姑酌彼金罍，维以不永怀。本韵。○赋也，下同。
陟彼高冈，我马玄黄。我姑酌彼兕觥，维以不永伤。本韵。
陟、彼、砠、矣，我、马、瘏、矣，我、仆、痡、矣，云、何、吁、本韵。矣、[评]四「矣」字有急管繁弦之意。
　　按襄十五年左传曰：「君子谓楚于是乎能官人。官人，国之急也。能官人，则民无觎心。诗云：『嗟我怀人，寘彼周行。』能官人也。王及公、侯、伯、子、男、采、卫、大夫各居其列，所谓『周行』也。」左传解诗意如此。小序谓「后妃之志」，亦属鹘突。大序谓「后妃求贤审官」，本小序之言后妃，而又用左传之说附会之。欧阳氏驳之曰：「妇人无外事；求贤审官，非后妃之责。又不知臣下之勤劳，阙宴劳之常礼，重贻后妃之忧伤；如此，则文王之志荒矣。」其说是。郝氏曰：「妇人无外事，然则鸡鸣之解佩，十乱之邑姜，非乎」此谬说，与「求贤审官」不伦。然其自解曰：「后妃以采卷耳之不盈，而知求贤之难得。因物托意，讽其君子，以谓贤才难得，宜爱惜之；因其勤劳而宴犒之，酌以金罍，不为过礼；但不可长怀于饮乐尔。」按此仍类妇人预外事矣。且解下二章尤牵强。集传则谓「后妃以君子不在而思念之」，解下一章为「托言欲登山以望所怀之人而往从之，则马罢病而不能进；于是且酌金罍之酒，而欲其不至于常以为念也。」杨用修驳之曰：「妇人思夫，而陟冈饮酒，携仆徂望；虽曰言之，亦伤于大义矣。原诗人之旨，以后妃思文王之行役而言也。『陟冈』者，文王陟之。『玄黄』者，文王之马。『痡』者，文王之仆。『金罍』、『兕觥』，悉文王酌以消忧也。盖身在闺门而思在道路，若后世诗词所谓『计程应说到凉州』意耳。」解下二章与集传虽别，而正旨仍作文王行役；同为臆测。又如以上诸说，后妃执顷筐而遵大路，亦颇不类；其由盖皆执泥小序「后妃」二字耳。周南诸什岂皆言后妃乎!左传无「后妃」字，必泥是为解，所以失之。伪传曰：「文王遣使求贤，而闵行役之艰。」撇去后妃，近是；然曰「遣使求贤」，又多迂折。至若张敬夫、严坦叔谓「后妃备酒浆而作」尤凿。王雪山谓「后妃劳妾媵之归宁」，杨维新直撇去文王、后妃，谓「大夫行役之作」，并无稽。
　　此诗固难详，然且当依左传，谓文王求贤官人，以其道远未至，闵其在途劳苦而作，似为直捷；但采耳执筐终近妇人事。或者首章为比体，言采卷耳恐其不盈，以况求贤置周行，亦惟恐朝之不盈也。亦可通。
　　[一章]解见上。「周行」，左传作「周之行列」，毛、郑依之。严氏云：「诗有三『周行』，卷耳、鹿鸣、大东也。郑皆以为『周之行列』，惟卷耳可通。鹿鸣『示我周行』，破『示』为『寘』，自不安矣。大东『行彼周行』，又为发币于列位，其义尤迂。毛以卷耳为『列位』，鹿鸣为『大道』，大东无传；则『周行』二字有两义：一为列位，二为道；而『道』又鹿鸣为道义之道，大东为道路之道。」按严谓「周行」有二义：一为列位，一为道；犹近是。盖卷耳曰「寘」，鹿鸣、大东曰「示」曰「行」，用字原有别。若谓「道」又一为道义之道，一为道路之道，则未然；均为道路也，解见鹿鸣。按荀子解蔽篇曰：「顷筐，易盈也。卷耳，易得已。然而不可以贰周行。」以用心不可疑贰为言。诸子引经，随事取义，不可为据；苏氏、刘氏并祖述之为解，非也。又淮南子引此，以为言慕远世，亦不可用「行」。
　　[二章、三章]「崔嵬」，毛传云「土山之戴石者」，尔雅云「石戴土」；相互异，愚以为皆不可通。「崔嵬」字皆不从「石」，安得谓之石戴土、土戴石耶!按说文：「崔，大高也；嵬，高不平也。」只言其高，于义为当。
　　[四章]「砠」，毛传云「石山戴土」，是。
　二章，言山高，马难行。三章，言山脊，马益难行。四章，言石山，马更难行。二、三章言马病，四章言仆病，皆诗例之次叙。
　　【卷耳四章，章四句。】
　　樛木
南有樛木，葛藟累之。乐只君子，福履绥本韵。之。兴而比也，下同。
南有樛木，葛藟荒之。乐只君子，福履将本韵。之。
南有樛木，葛藟萦之。乐只君子，福履成本韵。之。
　　小序谓「后妃逮下」。今按伪传云：「南国诸侯慕文王之化，而归心于周。」然则以妾附后，以臣附君，义可并通矣；且伪传之说亦有可证者。南有嘉鱼曰：「南有樛木，甘瓠累之。君子有酒，嘉宾式燕绥之。」旱麓曰：「莫莫葛藟，施于条枚。岂弟君子，求福不回。」语意皆相近。惟此迭，故为风体。此说可存，不必以伪传而弃之也。
　　集传依序说，且以「君子」为指后妃，殊乖；故多致诸儒之驳。然即谓指文王，奚不可者!又必谓众妾所作，尤固。
　　[二章]郑氏谓此章申殷勤之意。按风诗多迭体，然其用字自有先后、浅深不同，安得概谓之申殷勤之意乎!必若桃夭「室家」、「家室」颠倒以取协韵，斯无义耳；后放此。
　　【樛木三章，章四句。】
　　螽斯
螽斯羽，诜诜兮；宜尔子孙振振本韵。兮。比也，下同。
螽斯羽，薨薨兮；宜尔子孙绳绳本韵。兮。
螽斯羽，揖揖兮；宜尔子孙蛰蛰本韵。兮
　　小序言「后妃子孙众多」，近是。但兼文王言亦可，何必单言后妃乎!大序谓「言若螽斯不妒忌，则子孙众多。」以螽斯为不妒忌，附会无理；前人已驳之。集传亦谓此诗众妾所。邹肇敏曰：「朱子以关雎为宫人作，樛木、螽斯为众妾作；岂当时周室充下陈者，尽如班姬、左贵嫔、上官昭容之流耶!」其说良快。予谓其必谓诸诗为后妃、宫人作，非诗人作者，盖有故：欲以后之诗涉于淫者，皆以为男女自作，而非诗人讽刺之辞也。本意为此，他人不及知也。故凡集传谓某某者，多诗人所。后仿此。
　　[一章]「螽斯」之斯，语辞；犹「鹿斯」、「鷽斯」也。豳风「斯螽动股」，则又以「斯」居上，犹「斯干」、「斯稗」也；不可以「螽斯」二字为名。苏氏谓螽斯一生八十一子，朱氏谓一生九十九子，今俗谓蝗一生百子，皆不知何从数之而得此数耶「尔」指人，集传必以为指螽斯，亦不知何意。如谓不便「尔」后妃，「天保定尔」，臣尔君矣。且欲以通章皆言螽斯，比体欤比体何必以不出正旨方谓之比也！且称螽斯之子孙，亦无理。
　　【螽斯三章，四句】
　　桃夭
桃。之。夭。夭。灼。灼。其。华。[评]艳甚；华，平韵。之子于归，宜其室家。本韵。○兴而比也，下同。
桃之夭夭，有蕡其实。[评]实，变，转仄。之子于归，宜其室家。本韵。
桃之夭夭，其叶蓁蓁。[评]叶，倒，转平。之子于归，宜其家人。本韵。
　　小序谓「后妃之所致」；每篇必属后妃，竟成习套。夫尧、舜之世亦有四凶，太姒之世亦安能使女子尽贤，凡于归者皆「宜室」、「宜家」乎!即使非后妃之世，其时男女又岂尽踰垣、钻隙乎!此迂而不通之论也。大序复谓「不妒忌，则男女以正，昏姻以时，国无民。」按孟子言「大王好色。内无怨女，外无旷夫」，此虽谲谏之言，然于理犹近。若后妃不妒忌于宫中，与「国无民」何涉，岂不可笑之甚哉!故集传不言后妃而言文王，亦可也；伪传则以为美后妃而作，即谓后妃，亦可也；皆较愈于谓后妃之德化所致矣。然集传单指文王，终觉偏；伪传呼后妃为「之子」，亦似轻亵：俱未安。季明德曰：「之子，指嫁者而言，但不知为何人之女。其必文王之公子、公孙而后妃所教于宫中者与」虽属臆测，于理似近。第将嫁教于公宫三月，不知此体周初已有否耶愚意，此指王之公族之女而言，诗人于其始嫁而叹美之，谓其将来必能尽妇道也。
　　集传曰：「诗人因所见以起兴，而叹其女子之贤，而知其必有以宜其室家也。」全属虚衍，竟不成语。其尤谬者，附会周礼「仲春，令会男女」，曰「桃之有华，正昏姻之时」；绝类妇稚语。且不但「其实」、「其叶」又属夏时，说不去；竟似目不睹下文者。而大序所云「昏姻以时」者，谓男子三十、女子二十之时；若「桃夭」者，毛、郑皆为喻女少壮盛时。孔氏曰：「此言『年盛时』，谓以年盛二十之时，非时月之时；下云『宜其室家』，乃据时月「月」，原误「言」，据校改。耳。」又曰：「正于「于」，原误「者」，据校改。秋、冬行嫁。」孔氏恐后人误解，故明白疏之如此；乃犹以桃之有华为婚姻之时，又岂目不睹注疏乎！盖古嫁女在农事毕，霜降之后，冰泮之前，故孔谓「秋、冬」。说详匏有苦叶篇。况周礼伪书，尤不可据。且如其说，是赋矣，何谓之兴乎！种种纰缪，岂可胜辨！
　　[一章、二章、三章]桃花色最艳，故以取喻女子；开千古词赋美人之祖。本以华喻色，而其实、其叶因华及之，诗例次第如此。毛传以「实」为喻德，以「叶」为喻形体至盛，近滞；而「形体至盛」语尤未妥。吕东莱曰：「桃夭既其华，又其实，又其叶，非有他义，盖余兴未已而反复叹之耳。」如此，又说得太无意义。大抵说诗贵在神会，不必着迹。如「华」，喻色矣。「实」，喻德可，喻子亦可，盖妇人贵有子也。有实之时，其「叶」方盛，即承有实来，唐人诗「绿叶成阴子满枝」。不必定有所喻耳。「家人」即与「室家」、「家室」一义，不必分别。 
　　【桃夭三章，章四句】
　　兔罝
肃肃兔罝，椓之丁丁。赳、赳、武、夫，隔句，谓之「辘轳韵」；后仿此。凡云「隔句」及「与某字」者，皆本韵，不更注；其它韵则注之。[评]隔句对。公侯干。城。本韵。○赋也，下同。
肃肃兔罝，施于中逵。赳赳武夫，公侯好。仇。本韵。[评]变。
肃肃兔罝，施于中林。赳赳武夫，公侯腹。心。本韵。[评]又变。
　　小序谓「后妃之化」。「武夫」于后妃何与!益迂而无理。胡林仲曰：「诵此篇之义，必有人焉当之。如文王狩猎而得吕望之类也。即是以观，藏器隐鳞，才固难量。若曰触目琳琅，山辉川媚，则武王何止十乱，尼父不称才难矣。」其说特为有见，可谓不随附和者也。按墨子曰：「文王举闳夭、太颠于罟网之中，西土服。」金仁山主其说，近是也。
　　[一章]集传但据旧说，释「丁丁」为椓杙声，然未详悉何以使人知之。「椓」，通；说文「击也」。「杙」，谓之齻，先击齻于地中，然后布置其上也。「干城」、「好仇」、「腹心」，人知一节深一节，然又非若他章同类例。「干城」，捍蔽之物。「仇」逑同；「好仇」直借用淑女、君子字。「腹心」，人身以内物。章法皆极变。
　　【兔罝三章，章四句】
　　芣
采采芣，薄言采之；采采芣，薄言有本韵。之。赋也，下同。
采采芣，薄言掇之；采采芣，薄言捋之。
采采芣，薄言袺之；采采芣，薄言襭本韵。之。
　　此诗未详。小序谓「后妃之美」，尤混。大序谓「和平则妇人乐有子矣」。毛传谓：「芣，车前，宜怀妊焉。」大序谓「妇人乐有子」者，本窃毛传「宜怀妊」之说；盖毛公，文帝时人，卫宏，东汉人也；后放此，不更详。按车前，通利之药；谓治产难或有之，非能宜子也。故毛谓之「宜怀妊」；大序因谓之「乐有子」，尤谬矣。车前岂宜男草乎!集传无以言之，虚衍为说曰：「化行俗美，家室和平；妇人无事，相与采此芣而赋其事以相乐也。」尤无意义。夫妇人以蚕织为事，采桑乃其所宜；今舍此不事，而于原野采草相与嬉游娱乐，而谓之风俗之美，可乎!是以伪传、说有「儿童斗草」之说。说诗至此，真堪绝倒；岂止解人颐而已耶!韩诗序以为「伤夫有恶疾「有恶疾」三字原脱，据校改。也」，「芣虽恶臭，我犹采采「采采」原误作「采之」，据校。而不已。」，以兴「君子有恶疾，我犹守而不离去」。列女传又实之以「宋女、蔡妻」焉。按芣为车前，未尝恶臭也；此虽旧说，亦不敢从。季明德谓芣为宜子，何玄子又谓为堕胎；皆邪说。以韵分三章，章四句；然每二句只换一字，实六章，章二句也。章法极为奇变。
　　【芣三章，章四句。】
　　汉广
南有乔木，不可休息。「休」与下「求」。韩诗「息」作「思」，当从之。汉有游女，不可求本韵。思。汉。之。广。矣。不。可。泳。思。江。之。永。矣。不。可。方。本韵。思。兴而比也。
翘翘错薪，言刈其楚。之子于归，言秣其马。本韵。汉。之。广。矣。不。可。泳。思。江。之。永。矣。不。可。方。思。赋而比也。下同。
翘翘错薪，言刈其蒌。之子于归，言秣其驹。本韵。汉。之。广。矣。不。可。泳。思。江。之。永。矣。不。可。方。思。[评]三章一字不换，此方谓之「一唱三叹」。
　　小序谓「德广所及」，亦近之；但不必就用诗「广」字耳。大序谓「求而不可得」，语有病。欧阳氏驳之，谓「化行于男，不行于女」，是也。大抵谓男女皆守以正为得；而其发情止性之意，属乎诗人之讽，可思而不必义也。
　　[一章]孔氏曰：「疑『休息』作『休思』。何则诗之大体，韵在辞上。疑『休』、『求』字为韵；二字俱作『思』。但未见如此之本，未敢辄改耳。」按韩诗传如此，孔偶未见耳。「乔」，高也。借言乔木可休而不可休，以况游女本可求而不可求；不必实泥谓乔本不可休也。毛传训「乔」为「上竦」，未免作俑。郑氏为之说曰「高其枝叶之故」，夫高其枝叶，何不可休集传又附会为「上竦无枝」，益谬。然则孟子「乔木故国」、「迁于乔木」之说，皆上竦无枝者耶如此说诗，则又非特「固哉」而已矣!
　　[二章、三章]古者宾客至，必共其刍、薪。是「刍薪」本属连言者，薪以为衅，刍以秣马也。此两章上二句皆为秣马，故云「刈」也。楚，薪类；蒌，刍类。本言刍而先薪以兴之，诗意如此。郑氏不喻，乃曰：「楚，杂薪之中尤翘翘者，我欲刈取之；以喻众女皆贞洁，我又取其尤高洁者。」意稚而迂折尤甚。向来皆从之，以不得其解故也。且诗言「翘翘错薪」，安得以「翘翘」属「楚」与「蒌」乎!「翘翘」，薪貌，状薪之错起不平也。正形容「错」字意，后世因此为「翘楚」之说，亦非。两章上四句，言其女子有夫，彼将刈楚刈蒌以秣马，待其归而亲迎矣；不可得矣，犹乐府所谓「罗敷自有夫」也。欧阳谓「虽为执鞭，所忻慕」之意；若然，仍近于调之矣。集传谓「悦之至」，尤非。因言「悦之至」，遂以「汉广」四句为「敬之深」以对之。不知敬意安在祇欲凑对成文，而不顾其理如此。
　　【汉广三章，章八句。】
　　汝坟
遵彼汝坟，伐其条枚。未见君子，惄。如。调。饥。本韵，赋也。[评]妙喻。
遵彼汝坟，伐其条肄。既见君子，不我遐弃。本韵，赋也。
鲂、鱼、赪、尾，[评]造句奥。王室如、毁、虽。则。如毁，父母孔迩。本韵，比而赋也。[评]虚字转有力，诗多此句法。
　　小序谓「道化行」，全鹘突，何篇不可用之!按此诗有二说。大序以为妇人作；则「君子」指其夫也，「父母」指夫之父母也。伪说为商人苦纣之虐，归心文王，作是诗；则「君子」、「父母」皆指文王也。二说皆若可通。苏氏谓妇人作而「父母」则指文王；集传本之。按妇人知有家事而已，国事未必与闻。在商世蚤知归心文王，呼为「父母」，绝不类。又韩诗外传「二亲不待；家贫亲老，不择官而仕。」似以「孔迩」为「死期孔迩」者，不可通；且于上两章「君子」何解后汉周盘读汝坟之卒章，慨然兴叹，乃就孝廉之举，盖本韩云。
　　按上二说，前一说于「王室如毁」句未免意懈。刘向列女传：「其妻谓国家多难，惟勉强之，无有谴怒，遗父母忧。」严氏解「王室如毁」，谓「王室之事虽急如火，然父母甚近，不必念家而怠王事也」，亦甚牵强。且父母远，固可怠王事乎后一说，于「王室如毁」句义甚协而殊有关系，盖谓商之王室如焚毁而将灭亡也。「君子」、「父母」亦不嫌其迭，如「岂弟君子，民之父母」，「乐只君子，民之父母」，皆是。「君子」，人君之通称；「父母」，则益加亲亲之辞。故后一说较胜。
　　[一章]「调」，一作「輖」，重也；不必依韩诗改作「朝」。
　　[二章]何玄子曰：「时盖文王以修职贡之故，往来于商，汝坟之人得见而喜之。」虽想象为说，然亦可存。
　　[三章]「鲂鱼赪尾」，喻民之劳苦。「孔迩」，正应上「不遐弃」意。
　　【汝坟三章，章四句。】
　　麟之趾
麟之趾，振振公子。本韵。于。嗟。麟。兮。！末句无韵，下同。此而赋也，下同。[评]只一「麟」字，余俱远神。
麟之定，振振公姓。本韵。于。嗟。麟。兮。！
麟之角，振振公族。本韵。于。嗟。麟。兮。！
　　小序谓「关雎之应」，其义甚迂。集传以为得之。盖本于毛传云「麟信而「而」原误「于」，据校改。应礼」，其言本难解；故吕氏因小序「应」字，以为应对之应；严氏以为效应之应。应对之应，则为古者行关雎之化，以麟出为瑞应也。效应之应，则为有关雎之德而致此效也。纷然摹拟如此。大序谓「衰世之公子皆信厚如麟趾之时」；其云「麟趾之时」，欧阳氏、苏氏、程氏皆讥其不通矣；即其谓「衰世之公子」，「衰世」二字亦难通。意谓古者治世当有麟应；商、周之际为衰世，文王公族亦如麟应。然则谓治世有麟应者，指何世乎可谓诞甚。衰世又何不以麟应而以人应乎夫人重于兽，不将衰世反优于治世乎何以解也
　　此诗只以麟比王之子孙族人。盖麟为神兽，世不常出；王之子孙亦各非常人，所以兴比而叹美之耳。
　　[一章、二章、三章]解此诗者最多穿凿附会，悉不可通。诗因言麟，而举麟之「趾」、「定」、「角」为辞，诗例次叙本如此；不必论其趾为若何，定为若何，角为若何也。又「趾」、「子」、「定」、「姓」、「角」、「族」，弟取协韵。不必有义；亦不必有以趾若何喻子若何，定若何喻姓若何，角若何喻族若何也。惟是趾、定、角由下而及上，子、姓、族由近而及远，此则诗之章法也。「振振」，起振兴意。毛传训仁厚，意欲附会麟趾。云：「麟信而应礼，以足至者也。」不知振字岂是仁厚义乎!且其以趾之故，故训「振振」为仁厚，然则定与角又何以无解乎毛传于此训「振振」为仁厚，于螽斯亦然；是因此而迁就于彼也。集传则于此训「仁厚」，于螽斯训「盛貌」；又两为其说。并可笑。末句「于嗟麟兮」，口中言麟，心中却注公子；纯是远神，亦不可执泥分疏也。
　　集传解此诗最多谬误，云：「麟性仁厚，故其趾亦仁厚。文王、后妃仁厚，故其子亦仁厚」。其谬有五：诗本以麟喻公子、公姓、公族，非喻文王、后妃，谬一。不以麟喻公子等，而以趾喻公子等，谬二。一麟喻文王，又喻后妃，诗从无此比例，谬三。趾与麟非二物，子与父母一而二矣；安得以麟与父母、趾与子分配!谬四。此以趾之仁厚喻子之仁厚，于「定」则云「未闻」，又云「或曰：不以抵也。」，于「角」则云「有肉」，何以皆无如仁厚之确解乎谬五。其解「于嗟麟兮」云「言是乃麟也」，尤执滞不得神情语气。又云：「何必身、牛尾而马蹄，然后为王者之瑞哉!」按「于嗟」，叹美麟之辞，若然，则为外之之辞矣。首、尾冲决，比、兴尽失，全不可通。且既以麟比文王、后妃，又以麟为王者之瑞；麟既为王者之瑞，文王亦王者，何以麟不出而呈瑞乎既以麟比文王、后妃，趾比公子，则人即麟矣，古王者之瑞又何以不生人而止生麟乎是盛世反不若衰世也。此皆徇序之过，故迷乱至此。予谓遵序莫若集传，洵不诬也。
　　汉广篇每章四句迭；此篇每章一句迭，且不用韵：章法皆极奇变。
　　【麟之趾三章，章三句。】

诗经通论卷二
　　　　　　　　　　　　　　　　　　　　　　　　
新安首源姚际恒着
　　　　召　南
　　说见前。
　　鹊巢
维。鹊。有。巢。维。鸠。居。之。[评]妙语，误尽后世解诗人。之子于归，百两御音迓，本韵。之。兴而比也，下同。
维鹊有巢，维鸠方之。之子于归，百两将本韵。之。
维鹊有巢，维鸠盈之。之子于归，百两成本韵。之。
　　小序谓「夫人之德」。旨意且无论；其谓「夫人」者，本于关雎序，以周南为「王者之风」，召南为「诸侯之风」。故于周南言「后妃」，召南言「夫人」，以是为分别；此解二南之最不通者也。孔氏曰：「召南，诸侯之风，故以夫人、国君言之。」又曰：「夫人，太姒也。」均此太姒，何以在周南则为后妃，在召南则为夫人若以为初昏，文王为世子，太姒为夫人，则关雎非初昏乎集传于召南诸篇，皆谓「南国诸侯被文王之化」，凛遵序说，寸尺不移；其何能辟序，而尚欲去之哉!
　　此篇孔氏谓太姒归文王；毛传谓诸侯之子嫁于诸侯；伪传谓公子归于诸侯，意指文王女也；其说不一。愚意大抵为文王公族之女，往嫁于诸大夫之家，诗人见而美之，与桃夭篇略同。然均之不可考矣。
　　[一章]「鹊巢鸠居」，自传、序以来，无不附会为说，失风人之旨。大序曰：「德如鸤鸠，乃可以配。」郑氏因以为「均壹之德」。嗟乎，一鸠耳，有何德，而且以知其为均壹哉此附会之一也。毛传云：「鸤鸠不自为巢，居鹊之成巢。」安见其不自为巢而居成巢乎此附会之二也。欧阳氏曰：「今人直谓之鸠者，拙鸟也，不能作巢；多在屋瓦间或于树上架构树枝，初不成窠巢，便以生子，往往坠、殒雏而死。鹊作巢甚坚，既生雏散飞，则弃而去，在于物理，容有鸠来处彼空巢。」按其谓鸠性拙既无据，且谓鸠性拙不能作巢者，取喻女子，然则可谓女性拙不能作家乎女子从男配合，此天地自然之理；非以其性拙不能作家而居男子之家也。且男以有女方谓之有室家，则作家正宜属女耳。又谓「在屋瓦间」，几曾见屋瓦间有鸠者又谓「或于树上架构树枝」，夫树上架枝，此即巢矣，何谓不成巢乎又谓「鸠生子，坠鹫、殒雏而死。」，又谓「鹊生雏，散飞，弃巢而去。」，今皆未曾见。此附会之三也。王雪山曰：「诗人偶见鹊有空巢而鸠来居，而后人必以为常，此谭诗之病也。」若然，是既于道上见嫁女，而又适见鸠居鹊巢，因以为兴；恐无此事，其说名为摆脱，实成固滞。此附会之四也。仅举其说之传世者数端，其说「其说」疑「其它」之误。杂说不能殚述。按此诗之意，其言「鹊」、「鸠」者，以鸟之异类况人之异类也。其言「巢」与「居」者，以鸠之居鹊巢况女之居男室也，其义止此。不穿凿，不刻画，方可说诗；一切纷纭尽可扫却矣。据上述诸说，无论其附会，即使果然，亦味如嚼蜡。据愚所说，极似平浅，其味反觉深长，请思之。「百两」，百为成数，极言其多；以为天子嫁女可，以为诸侯嫁女可，以为大夫嫁女可。毛传曰：「诸侯之子嫁于诸侯，送御皆百乘。」此滞说，出何典乎
　　【鹊巢三章，章四句。】
　　采蘩
于以采蘩于沼于沚。于以用之公侯之事。本韵。○赋也。下同。
于以采蘩于涧之中。于以用之公侯之宫。本韵。
被、之、僮、僮，夙、夜、在、公、本韵。[评]末章每以变调见长。被、之、祁、祁，薄、言、还、归、本韵。
　　小序谓「夫人不失职」。按射义云：「士以采蘩为节，乐不失职也。」明袭伪说，非附会而何!大序谓「夫人奉祭祀」，涉泛。集传载「或曰：『后、夫人亲蚕之礼』」，此出陆农师说。谓「蘩，白蒿，今覆蚕尚用蒿」，此说近是。七月篇「采蘩祁祁」文承采桑之下，亦可证也。
　　此篇序言夫人；何玄子谓指太姒，以文王在纣时为三公也。阿序殊谬，岂可泥周南为天子后妃、召南为诸侯夫人之说乎!
　　　[三章]「被」字从衣。仪礼少牢，「主妇被锡衣，侈袂。」锡衣，礼衣。此云「被」者，必当时以被礼衣，即呼礼衣为「被」也。毛传以「被」为首饰，未有所据。郑氏注，鬄同；附会周礼」，仪礼，误以「被锡」为句，「衣侈袂」为句，而以「被锡」为「髲」附会于诗之「被」字，据其谓「古者或剔贱者刑者追师之「次」，甚为谬妄。此又以「髲」二字本相连，安得以诗之「被」为「髲」」，则「髲之发，以被妇人之紒为饰，因名髲，且惟用一「髲」字乎!」」，是书传惟见「左传「以为吕姜字，亦未见「髲」字也；况以「被」为「髲」乎！或据周礼郑注髲为次，次非祭服，故解此章为亲蚕。或又据周礼郑注，次亦非后妃亲蚕服，或是三夫人、世妇之服。周礼，伪书，不足据；郑注尤不足据，并及之。「僮僮」，未详。「祁祁」，众多貌，与「祁祁如云」义同。
　　【采蘩三章，章四句。】
　　草虫
喓。喓。草。虫。趯。趯。阜螽。[评]字法。未见君子，忧心忡忡；亦既见止，亦。既。觏。止。[评]增一句，深，深。我心则降。本韵。○赋也。下同。
陟彼南山，言采其蕨。未见君子，忧心惙惙；亦既见止，亦既觏止，我心则说。本韵。
陟彼南山，言采其薇。未见君子，我心伤悲；亦既见止，亦既觏止，我心则夷。本韵。
　　小序谓「大夫妻能以礼自防」；按为大夫妻，岂尚虑其有非礼相犯而不自防者乎!此不通之论也。大夫妻能以礼自防，何足见其贤与文王之化耶!毛传以嫁时在途言之；夫方嫁在途之女，而即以未见、既见君子为忧、喜，可乎欧阳氏以为「召南之大夫出而行役，其妻所」，庶几近之。余说仍附合序「以礼自防」意，俱非。又按小雅出车篇有此「喓喓草虫」六句，为室家念南仲行役意，亦合。三百篇中多有重辞，未知孰先孰后，不必执泥以求也。何玄子直以为思南仲作，凿甚；文既互见，又相异同，必不是。伪传谓「南国大夫聘于京师，睹召公而归心切」，合召公，尤武断。说者又以左传襄二十七年，子展与赵武赋草虫实之；此皆当时人断章取义，不可从也。
　　郑氏曰：「草虫鸣，阜螽跃而从之。」邪辞也；欧阳氏本之，又谓「喻非所合而合」；前辈说诗至此，真堪一唾!朱郁仪曰：「草虫，阜螽，深秋候也。采蕨，采薇，季春候也。秋暮而往，春暮未还，是以用忧。」庶几为近。欧阳氏但谓「感时物之变动」；集传从之，未若此之详也。
　　【草虫三章，章七句。】
　　采苹
于以采苹南涧之滨。本韵。于、以、采藻于彼行潦。本韵。○赋也。下同。
于、以、盛之维筐及莒。于、以、湘之维锜及釜。本韵。
于、以、奠之[评]承于以转之字。宗室牖下。谁其尸。之。[评]承之字有力。有齐季女。本韵。
　　小序谓「大夫妻能循法度」。按射义云，「卿、大夫以采苹为节，乐循法也」。序袭之。其云「大夫妻」，非也。古者五十始为大夫，其妻安得称「季女」耶!大序谓「承先祖共祭祀」，尤泛。且大夫主祭，妻助祭，何言「尸」乎毛传曰：「古之将嫁女者，必先礼之于宗室；牲用鱼，芼之以苹、藻。」郑氏曰：「古者妇人先嫁三月，祖庙未毁，教于公宫；祖庙既毁，教于宫室。教以妇德、妇言、妇容、妇功。教成之祭，牲用鱼，芼之以苹、藻，所以成妇顺也。」此皆昏义文，毛、郑引之以解此篇为合，然又有别。毛、郑惟知以礼解诗，而不知诗在前，礼在后，盖礼之本诗为说也。吾用礼之本诗为说者以解诗，非以礼解诗也。其合者有四：「芼之以苹、藻」，即本首章之「采苹、采藻」为说，一也。礼正祭在奥，而此云「牖下」。按士昏礼，「尊于室中北牖下」，此家酳妇之礼；其妇馈舅姑亦「席于北牖下」。若然，父家嫁女之祭亦在牖下可知。此本末章之「牖下」为说，郑氏曰，「祭不于室中者，凡昏事，于女礼设几筵于户外」，孔氏以「昏礼筵于户西，西上右几」释之，皆非也。祭安有不于室中而设几筵于户外者！礼云「户西」，非户外也。二也。不云宗庙，云「宗室」。宗室，宗子之室也。三也。云「季女」，四也。集传依小序「谓大夫妻能奉祭祀」，固非矣；又谓「牖下」为室西南隅，尤错。既曰室西南隅，岂牖下乎!牖岂在室西南隅乎!古人之室，户、牖并列，故尔雅云「户、牖之间谓之扆」，扆在户西、牖东也。
　　[二章]「湘」，韩诗作「鬺」；鬺，烹也。似宜从韩。不然，「湘」之训「烹」，恐未允。
　　[三章]「季女」，犹言少女，不必泥解。「季女斯饥」，亦是也。孔氏谓将嫁，故以少言之。夫嫁岂有不少者，何必以少言乎!且前次则更少矣，将何以别之乎!集传主大夫妻言，谓「少而能敬，尤见其质之美」。夫能敬安论老、少；且少不敬而壮老始敬，亦非所以为贤矣!
　　　何玄子曰，「美邑姜也。古者妇人将嫁，教于宗庙，有苹、藻之祭。武王元妃邑姜，教成能修此礼，诗人美之。知为美邑姜者，以『有齐季女』之语知之。罗泌云：『齐，伯陵之故国，以天齐渊名。伯益书「炎帝生器，器生伯陵」。周语谓「天鼋之分，我之皇妣，太姜之侄，伯陵之后，逢公之所冯神」。伯陵，太姜之祖；逢公，伯陵之后，为商侯伯，封于鲁地，而太公其继焉者也。』左传晏子云：『昔爽鸠氏始居此地，季萴因之，有逢伯陵因之，蒲姑氏因之，而后太公因之』。按太公本齐后，仍封于齐；当文王为西伯时，以女邑姜妻武王。又左襄二十八年，穆叔曰：『敬，民之主也，而弃之，何以承守!济泽之阿，行潦之苹、藻，寘诸宗室。季兰尸之，敬也；敬可弃乎』!所谓季兰，意即邑姜之名不可知；而其言『济泽之阿』，则尤齐地之证。据旧说相传，皆读『齐』为『斋』，误矣」。按何氏此说，颇觉新奇，且似凿凿有据，足以动人；然实穿凿，不可用也。周语及左传晏子之说，皆未尝谓太公未封之前为齐；惟罗泌「有齐，伯陵之国」，语本子、传、诸书之说，而加以有齐，非可据也。又按周语曰，「赐姓曰姜，氏曰有吕」，未云有齐也。左传穆叔正解此诗，其意主于言敬，则「齐」为庄敬之义甚明，安得以为齐国乎!杜注云：「独言济者，以济在鲁国，故穆叔特举所见而言」，则又安可据为齐地也!传云「季兰」者，杜注曰：「使服兰之女而为之主，神犹享之」。孔氏曰：「诗言『季女』而此言『季兰』，谓季女服兰草也。宣五年传曰：『兰有国香，入服媚之』，知是女之服兰也」。揆此传易「女」字为「兰」字者，乃其用字法也，又安得据为邑姜之名乎!古妇人无他名，以姓称之；邑姜即其名也。何氏说诗穿凿无理甚多；而此其意巧而足以动人者，故附辨于此以例其余焉。
　　【采苹三章，章四句。】
　　甘棠
蔽芾甘棠，勿翦勿伐！召伯所茇。本韵。○赋也。下同
蔽芾甘棠，勿翦勿败！召伯所茇。本韵。
蔽芾甘棠，勿翦勿拜！召伯所说。本韵。
　　集传云，「召伯循行南国，以布文王之德」。此泥序，必谓二南为文王诗也。故曰遵序者莫若集传。夫曰召伯，则武王时矣。召伯已去，人追思之，且武王以后之诗矣。
　　【甘棠三章，章三句。】
　　行露
厌浥行露。岂不夙夜，谓。行。多。露。二「露」字为韵。○比也。[评]重韵句，古。谁、谓、雀、无、角！何、以、穿、我、屋、本韵。[评]奇想，奇语。谁谓女无家！此句非韵，集传强之，非。何以速我狱虽速我狱，室家不足！本韵。○比而赋也。下同。
谁、谓、鼠、无、牙、!何、以、穿、我、墉谁谓女无家!隔句。「墉」、「家」字不，集传强之，尤非。何以速我讼虽速我讼，亦不女从!本韵。
　　此篇玩「室家不足」一语，当是女既许嫁，而见一物不具，一礼不备，因不肯往以致争讼。盖亦适有此事而传其诗，以见此女子之贤，不必执泥谓被文王之化也。苟必执泥，所以王雪山有「岂有化独及女而不及男」之疑也。集传曰：「南国之人遵召伯之教，服文王之化，有以革其前日淫乱之俗，故贞女有能以礼自守，而不为强暴所污者。」不独只说得女而遗男，且若是，则此女不将前日亦淫乱，因被服召伯、文王之化而始以礼自守耶!说诗最忌固滞，此类是也。
　　[一章]此比也。三句取喻违礼而行，必有污辱之意。集传以为赋。若然，女子何事蚤夜独行，名为贞守，迹类淫奔，不可通矣。或谓蚤夜往诉，亦非。
　　【行露三章，一章三句，二章章六句。】
　　羔羊
羔羊之皮，素丝五紽。退。食。自。公。委。蛇。委。蛇。本韵。○赋也。下同。[评]摹神。
羔羊之革，素丝五緎。委蛇委蛇，自。公。退。食。本韵。[评]倒字。
羔羊之缝，素丝五总。委蛇委蛇，退。食。自。公。本韵。[评]倒句。
　　小序谓「鹊巢之功致」，甚迂，难解。大序谓「节俭正直，德如羔羊」。其谓「德如羔羊」，谬不待辨；即所谓「节俭正直」，诗中于何见耶大夫羔裘，乃当时之制，何得谓之节俭!此诗固赞美大夫，然无一字及其贤，又何以独知其正直乎!苏氏驳「德如羔羊」之非，而以为羔裘妇人所为寘功，仍附合「鹊巢之功致」意；集传不用序他说，而仍曰「节俭正直」，可见后人之不能摆脱诗序如此。若夫或以其为服羊裘，孔氏明辨是羔裘，非羊裘。及以二章、三章言「革」言「缝」为节俭；或以为羊性柔顺，逆牵不进，象士难进易退，为正直：所谓「岂徒顺之，又从为之辞」是已。此篇美大夫之诗，诗人适见其羔裘而退食，即其服饰、步履之间以叹美之；而大夫之贤不益一字，自可于言外想见：此风人之妙致也。
　　[一章]毛传云「大夫羔裘以居」，此说本无据。孔氏曰：「言『大夫羔裘以居』者，由大夫服之以居，故诗人见而称之也；谓居于朝廷，非居于家也。」论语曰「狐貉之厚以居」，注云「在家所以接宾客」，则在家不服羔裘矣。集传以为「大夫燕居之服」，盖误解毛传；然岂不见孔疏耶又谓「美其衣服有常」，夫服饰本有定制，衣服有常何足见其美!此赘辞也。又谓「退朝而食于家」，亦非。大夫自朝退后，各有治事之馆，退食于此，非私家也。若请假休沐，始归家耳。
　　【羔羊三章，章四句。】
　　殷其
殷其，在南山之阳。何斯违斯，莫敢或遑本韵。振振君子，归哉归首句。哉！兴也。下同。
殷其，在南山之侧。何斯违斯，莫敢遑息本韵。振振君子，归哉归哉！
殷其，在南山之下。何斯违斯，莫敢遑处本韵。振振君子，归哉归哉!
　　小序谓「劝以义」，难解。大序因谓「大夫远行从政，不遑宁处；其室家能闵其勤劳，劝以义」。按诗「归哉归哉」，是望其归之辞，绝不见有「劝以义」之意，严氏曰：「谓冀其蚤事来归，而不敢为决辞，知其未可以归也。」此徇序之曲说也。「振振」，按螽斯、麟趾之「振振」，皆振起、振兴意；毛传皆以「仁厚」训之，而于此又训以「信厚」。振振之为仁厚、信厚，吾未敢信也。集传从之，其为解曰：「于是又美其德，且冀其早毕事而还归也。」夫冀其归，可也，何必美其德耶!二义难以合并，诗人语意断不如是；其为支辞饰说，夫复何疑。盖振为振起、振兴意，亦为众盛意。集传于螽斯训「盛貌」。若训「众盛」，则妇人无患众盛之夫之理；故毛传、集传皆训「信厚」，然而非矣。于是后人反其思夫者，以为臣之从君焉。伪传曰：「召公宣布文王之命，诸侯归焉。」伪说曰：「武王克商，诸侯受命于周庙。」伪传以「振振君子」指文王，犹如所言振作、振起意也。伪说以「振振」为众多貌，指众君子。其于振振固皆可通，然于「何斯违斯」二句何何玄子谓其终非踊跃受命气象，是也。愚谓「何斯违斯」二句，似妇人思夫之辞；然「振振」是振起、振兴及众盛意，于思夫又不伦。依伪传说，解「振振君子」似可通；然于「何斯违斯」二句又不相协。故此诗之义当阙疑。
　　【殷其三章，章六句。】
　　摽有梅
摽、有、梅，[评]倒句。其实七兮。求我庶士，迨其吉本韵。兮。兴而比也。下同。
摽有梅，其实三兮。求我庶士，迨其今本韵。兮。
摽有梅，顷。筐。塈。之。[评]变。求我庶士，迨其谓。本韵。之。[评]变。
　　小序谓「男女及时」。毛传解首章为「当盛不嫁，至于始衰」；二章为「急辞」；三章为「不待备礼」。郑氏说不辨。欧阳氏以为「终篇无一人得及时者」是也。集传且以为女子自作。或因其太不雅，以为择之辞。嗟乎!天下乎地，男求乎女，此天地之大义。乃以为女求男，此「求」字必不可通。而且忧烦急迫至于如此，廉耻道丧，尚谓之二南之风，文王之化，可乎!按「求我庶士」句，凡四字，「求」字既不可通，而尤不可通者「庶」字也。庶，众也。若谓女求夫，或谓父择，但云「士」可矣；或美之为「吉士」，如野有死麜篇亦可矣；奈何云「众士」乎!即主择　之说者，曲为解曰：求众士而择之，然而诗无此言也。至若以此诗为比体，夫女子不比华而比实，亦不伦。比华者，「灼灼其华」、「唐棣之华」、「华如桃李」，皆是。若以此诗为赋体，则梅实之落为春、夏时，古嫁女于秋、冬，详匏有苦叶篇。春、夏非婚嫁时，于秋、冬非过则不及，尤不可以为及时也。
　　愚意，此篇乃卿、大夫为君求庶士之诗。书大诰曰「肆予告我友邦君越尹氏、庶士、御事」；酒诰曰：「厥诰毖庶邦、庶士」；立政曰：「庶常吉士」；是「庶士」为周家众职之通称，则庶士者乃国家之所宜亟求者也。以梅实为兴比，其有「盐梅、和羹」及「实称其位」之意与又月令「孟夏，命太尉赞杰俊，遂贤良，举长大，行爵出禄，必当其位」。或古有是说而月令言之，则梅实正当孟夏，直赋其事，亦未可知也。吉者，左传所谓「枚卜，曰「曰」，原亦作「卜」，据校改。吉」之吉也。今者既已卜吉，乃可求矣。「谓」者，犹「帝谓文王」之谓，即「畴咨命官」之意；以见庶士既得，告语相亲之辞也。
　　【摽有梅三章，章四句。】
　　小星
嘒彼小星，三五在、东。肃肃宵征，隔句。夙夜在公。实、命、不、同、!本韵。○兴也，下同。[评]增一句格。
嘒彼小星，维参与昴。毛传云「昴留也」。疏引元命苞云「昴之为言留也」。史律书云「北至于留」，索隐云「留即昴」。则此当音留。肃肃宵征，抱衾与裯。实命不犹!本韵。
　　此篇章俊卿以为「小臣行役之作」，是也。今推广其意言之。山川原隰之间，仰头见星，东西历历可指，所谓「戴星而行」也。若宫闱永巷之地，不类一也。「肃」、「速」同，疾行貌。若为妇人步屧之貌，不类二也。「宵」征云者，奔驰道路之辞。若为来往宫闱之辞，不类三也。嫔御分期夕宿，此郑氏之邪说。若礼云「妾御莫敢当夕」，此固有之，然要不离宫寝之地。必谓见星往还，则来于何处去于何所不知几许道里，露行见星，如是之疾速征行不可通一也。据郑氏邪说，谓八十一御女，九人一夜。按夜，阴象也，宜静；女，阴类也，尤宜静：乃于黑夜群行，岂成景象!不可通二也。前人之以为妾媵作者，以「抱衾与裯」一句也。予正以此句而疑其非。何则进御于君，君岂无衾、裯，岂必待其衾、裯乎!众妾各抱衾、裯，安置何所不可通三也。盖「抱衾、裯」云者，犹后人言「幞被」之谓。虽行李自有役夫携持，言之者，犹北山诗云「或息偃在床」，以见己之不得寝息意耳。「实命不同」较「我从事独贤」稍为浑厚。若谓众妾作，则是乃其常分，安见后妃之「惠及下」乎!小序语。且委命之辞几邻于怨，又安见下之感激而为美后妃之诗乎!
　　【小星二章，章五句。】
　　江有汜
江有汜。之子归，不、我、以、不我以，其后也悔。本韵。○兴而比也。下同。
江有渚。之子归，不我与。不我与，其后也处。本韵。
江有沱。之子归，不我过。不我过，其啸也歌。本韵。
　　此篇序谓「嫡不以媵备数，媵无怨，嫡亦自悔」，是也。集传谓「媵有待年于国而嫡不与之偕行」。夫既曰「待年」，自宜不与偕行，媵亦何怨!迨其及年而迎之，嫡亦何悔乎!迂曲难通。
　　[三章]「其啸也歌」，「啸」、「歌」二字本一类。今欲押「歌」字，因易去「后」字，遂以「啸」字当之；仍用「也」字调，分「啸」、「歌」为两，似乎难解，而但觉其神情飞动，为满心满意之辞，故是妙笔。集传以「啸」贴「悔」，以「歌」贴「处」，意味索然。
　　【江有汜三章，章五句。】
　　野有死
，白茅包之。有女怀春，野有死隔句。[评]倩甚。吉。士。诱。本韵。之。赋也。下同。
林、有、朴、樕，[评]增此句下少一句。野有死鹿，白茅纯束；有。女。如。玉。本韵。[评]顿住妙。
舒而脱脱兮，无、感、我、帨、兮、!无、使、尨、也、吠、!本韵。[评]错互成文。
　　此篇若以为刺淫之诗，欧阳氏说。则何为男称「吉士」，女称「如玉」若以为贞女不为强暴所污，集传。则何为女称「怀春」，男称「吉士」且末章之辞尤无以见其贞意也。若直以为淫诗，季明德说。、亦谬。若以为凶荒礼杀，以死死鹿之肉为礼而来，毛、郑说。及以为野人求昏而不能具礼，女氏拒之，伪传。总于「女怀春」、「吉士诱」及末章之辞皆说不去，难以通解。
　　愚意，此篇是山野之民相与及时为昏姻之、死鹿乃其山诗。昏礼，贽用鴈，不以死；皮、帛必以制。皮、帛，俪皮、束帛也。今死中射猎所有，故曰「野有」，以当俪皮；「白茅」，洁白之物，以当束帛。所谓「吉士」者，其「赳赳武夫」者流耶「林有朴樕」，亦「中林」景象也。总而论之，女怀，士诱，言及时也；吉士，玉女，言相当也。定情之夕，女属其舒徐而无使帨感、犬吠，亦情欲之感所不讳也欤
　　[三章]「感」，「撼」同。
　　一章，诗人男；二章，诗人女；三章，诗人述女之辞。
　　此篇章法、句法皆觉兀突，意含不露，故难解。
三章：二章章四句；一章三句　　【野有死。】
　　何彼襛矣
何彼襛矣唐棣之华。古音孚，不音花。后仿此。曷不肃雝。隔句。王姬之车。古音居，不音尸遮反。后仿此。本韵。○兴而比也。下同。
何彼襛矣华、如、桃、李、[评]倒字句。平王之孙，齐侯之子。本韵。
其、钓、维、何、[评]奇喻。维、丝、伊、缗、齐侯之子，平王之孙。本韵。
　　此篇或谓「平王」指文王，或谓即春秋时平王。凡主一说者，必坚其辞，是此而非彼。然愚按主春秋时平王说者居多，亦可见人心之同然也。其主平王之说，固合于春秋；其主文王之说，不通者有三。说者曰「平王」犹书言「宁王」；「平正之王」，「齐一之侯」，益不通，不辨。按周书辞多诘曲，故其称名亦时别；诗则凡称人名皆显然明白：不可以书例诗。一也。武王娶太公望之女，谓之邑姜；则武王之女与太公之子为甥舅，恐不宜昏姻。二也。武王元女降陈胡公；若依媵礼，则其娣宜媵陈，不当又嫁齐。三也。若是则为东周之诗，何以在二南乎章俊卿曰：「为诗之时，则东周也；采诗之地，则召南也。于召南所得之诗而列于东周，此不可也。」亦为有见。
　　【何彼襛矣三章，章四句。】
　　驺虞
彼茁者葭，壹发五豝。本韵。于嗟乎，句。驺虞!末句无韵，下同。○赋也。下同。
彼茁者蓬，壹发五豵。本韵。于嗟乎，驺虞!集传以上「虞」音牙，下「虞」音于红反；一字两音，谬甚。
　　小序谓「鹊巢之应」。毛传以「驺虞」为义兽，谬并同。欧阳氏曰：「下句直叹驺虞不食生物；若此，乃是刺文王曾驺「驺」，原作「邹」，今改。虞之不若也。」愚以为不必推论及此。即以兽比君上，可乎!集传曰：「是即真所谓驺虞矣。」实泥兽比君上为言，一何可笑!欧阳氏以「驺」为「驺囿」，「虞」为「虞官」，其说至正。盖本之贾谊礼篇，曰：「驺者，天子之囿也。虞者，囿之司兽者也。」又尔雅释兽无驺虞，尤是确证。而射义云「天子以驺虞为节，乐官备也」，亦足证之。但驺之为囿，此为一说。严氏据说文，以「驺」为「厩」，引月令「七驺咸驾」，及左传「使程郑为乘马，御六驺属焉」，则别以驺为驺御之官。此又一说，未知孰是。鲁诗传云「古有梁驺，天子之田也」；说者直以驺虞为天子掌鸟兽官，又不知然否。若夫淮南子谓「文王囚羑里，散宜生得驺虞、鸡斯之乘，以献于纣」，以驺虞为马名。东方朔呼异兽为「驺牙」，山海经有「驺吾」，皆不必援引以证，徒滋纷纷之论也。驺，邹，古字通。伪传以为姓邹，尤谬。
　　此为诗人美驺虞之官克称其职也。若为美文王仁心之至，一发五豝，何以见其仁心之至耶!总之，以二南皆为文王之诗，其始终窒碍难通如此。且既不用驺虞为兽之说，即上为美文王，下呼驺虞之官而叹美之，义亦两截；不若谓美驺虞之官为一串矣。
　　「豝」，释兽：「牝豕。」集传谓「牡豕」，必误。「一发五豝」，毛传谓「翼五豝以待公之发」；此亦同贾谊文，谓「驱五豝以待君之一发，不尽物命」也。集传谓「中必迭双，是为四矢；其三矢中三，一矢迭双，为五」。无论一发非乘矢之谓，乘矢为四。若然，则允巧射侈取物命，何以见其仁矣!
　　丰道生引郊特牲「迎虎，谓其食田豕也」，以、豝、豵为田豕，害稼之兽。若是，则杀之虽多亦可矣。此别一说，存之。
　　【驺虞二章，章三句。】
诗经通论卷三
新安首源姚际恒着
　　　　邶
　　柏舟
泛彼柏舟，亦泛其流。耿耿不寐，如有隐忧。微我无酒，以敖以游。本韵。○比而赋也。
我心。匪。鉴，[评]三匪前后错综。不可以茹。亦有兄弟，不可以据。薄言往愬，逢彼之怒。本韵。○赋也。
我心。匪。石，不可转也。我心匪。席。不可卷也。威仪棣棣，不可选本韵。也。赋也。
忧心悄悄，愠于群小。觏闵既多，受侮不少。静言思之，寤辟有摽!本韵。○赋也。
日居月诸，胡迭而微心之忧矣，如匪。澣。衣。[评]仍用匪字。静言思之，不能奋飞!本韵。○比而赋也。
　　小序谓「仁而不遇」，近是。大序以卫顷公实之，未可信。既知为卫顷公，亦当知「仁人」为何人矣，奚为知君而不知臣乎!大抵此诗是贤者受赞于小人之作，故孟子因「不理于口」，引此以孔子当之。刘向列女传谓卫宣姜作。邹肇敏曰：「宣姜之不淑甚矣，向岂目淫为贞乎!」或因是疑有两宣姜；若然，何不闻有两宣公乎原向作传之意，特因燕尾垂涎，辑闺范以示讽谕，取其通俗易晓，故其书庞而无择，泛而未检，何得取以释诗!马贵与曰，「刘向上封事，论恭、显倾陷正人，引是诗『忧心悄悄，愠于群小』，而继之曰『小人成群，亦足愠也』，此正合序意。夫一刘向也，列女传之说可信，封事之说独不可信乎!」愚按，此说是。然即以其浅近者言，篇中无一语涉夫妇事，亦无一语像妇人语。若夫「饮酒」、「敖、游」、「威仪棣棣」，尤皆男子语。且如是，孟子引妇人诗以言孔子，亦大不伦。观其以太王诗言文王，其相伦近可证也。集传既从列女传之说，以为妇人作，又以为庄姜作；及其注孟子，仍谓卫之仁人作：其周章无定，亦可想见矣。
　　[一章]「柏舟」，自喻也。舟不必柏；言柏舟者，取其坚也。
　　[二章]「我心匪鉴」二句，欧阳氏之解是。其曰：「『我心匪石』四句，毛、郑解云『石虽坚，尚可转；席虽平，尚可卷』者，其意谓石、席可转、卷，我心匪石、席，故不可转、卷也。然则鉴可以茹，我心匪鉴，故不可茹，文理易明；而毛、郑反其义，以为『鉴不可茹而我心可茹』者，其失在于以『茹』为『度』也。诗曰「刚亦不吐，柔亦不茹」，茹，纳也。盖鉴之于物，纳景在内；凡物不择妍媸，皆纳其景。诗人谓卫之仁人其心匪鉴，不能善恶皆纳，善者纳之，恶者不纳；以其不能兼容，是以见嫉于卫之群小而不遇也」。集传曰「言我心匪鉴而不能度物」，依郑氏说。故录欧阳之说，则其非自见。后仿此。
　　[三章]「选」字未详。解者谓「简择」，终费解。何玄子曰：「古字『选』、『算』通用。论语『斗筲之人，何足算也』，汉书『算』作『选』，故『不可选』当为『算』。」此说存之。
　　[五章]「日月」二句，郑氏谓「君道当常明如日，而月有盈亏。今君失道而任小人，大臣专恣，其日如月」，甚迂折。集传本之，而以言妇人。欧阳氏谓「伤卫日朘月削」，亦牵强。按十月之交诗曰：「彼月而微，此「此」原误「彼」，今校改。日而微」，言日、月之食甚明。今诗言与彼章同，谓日、月胡为更迭而微，以喻卫之君、臣皆昏而不明之意。「如匪澣衣」有二说，苏氏谓「忧不去于心，如衣垢之不澣不忘濯也」，亦迂。严氏曰：「我心之忧，如不澣濯其衣，言处乱君之朝，与小人同列，其忍垢含辱如此。」此说为是。
　　【柏舟五章，章六句。】
　　绿衣
绿兮衣兮，绿、衣、黄、里、[评]妙喻。心之忧隔句。矣，曷维其已!本韵。○比而赋也。下同。
绿兮衣兮，绿衣黄裳。心之忧矣，曷维其亡!本韵。
绿。兮。丝。兮。[评]由绿及丝。女所治兮。我思古人，俾无訧本韵。兮。
絺。兮。绤。兮。[评]由丝及絺绤。凄。其。以。风。我思古人，实、获、我、心、!通韵。
　　小序谓「庄姜伤己」。按左传：「卫庄姜美而无子。公子州吁，嬖人之子也，有宠而好兵。公弗禁；庄姜恶之。」详味自此至后数篇皆妇人语气，又皆怨而不怒，是为贤妇；则以为庄姜作，宜也。集传曰：「此诗无所考，姑从序说；下三篇同。」夫柏舟篇非妇人语而以为妇人，又以为庄姜；此篇为庄姜固无可疑，而反作疑辞何耶
　　[二章]说诗定不可泥。如此篇，只以上章为主，其意在「绿衣」喻妾也。绿，间色，不可为衣；黄，正色，不可为里：喻妾为正而嫡为侧之意。此章「绿衣黄裳」不必与上章分浅深，仍主绿衣上其黄裳，取协韵，而正嫡不分之意自在其中。按易曰「黄裳元吉」，则黄本可为裳。即仪礼士冠礼亦曰「玄裳、黄裳」，若必依玉藻「衣正色，裳间色」之言例之，以为上下倒置，较黄里为甚，未免义碍。且如其言，必「黄衣绿裳」而后可，然则「黄衣绿裳」出何经传耶
　　[三章]「绿兮丝兮」，谓此绿也，本丝也，前此素洁之时，汝之所治，何为而染成此绿也犹墨子悲丝，谓其「可以黄、可以黑」之意。此章不言「黄」而专言「绿」，予谓只重绿衣，亦可见矣。二句全是怨辞而不露意，若无端怨及于绿而追思及丝。此种情理，最为微妙，令人可思而难以言。「女」字泛指治丝之人，或谓指君子，或谓指妾，或谓庄姜自指，皆味如嚼蜡矣。集传曰「绿方为丝而女又治之，以比妾方少艾而女又嬖之」，不惟执泥牵缠，绝无文理，且亦安知此妾为少艾，又安知庄姜之亦非少艾也可笑也!
　　先从「绿衣」言「黄里」，又从「绿衣」言「丝」，又从「丝」言「絺绤」，似乎无头无绪，却又若断若连，最足令人寻绎。
　　【绿衣四章，章四句。】
　　燕燕
燕燕于飞，差池其羽。之子于归，隔句。远送于野。瞻望弗及，泣涕如雨。本韵。○兴而比也。
燕燕于飞，颉、之、颃、之、[评]变。之子于归，远于将本韵。之。瞻望弗及，伫立以泣。本韵。○兴而比也。
燕燕于飞，下、上、其、音、[评]又变。之子于归，远送于南。瞻望弗及，实劳我心。本韵。○兴而比也。
仲氏任只，其心塞渊。终温且惠，淑慎其身。先君之思，以勖寡人。本韵。○赋也。
　　序谓「庄姜送归妾」。孔氏曰：「隐三年左传曰：『卫庄公娶于齐东宫得臣之妹，曰庄姜，美而无子。又娶于陈，曰厉妫，生孝伯，早死。其娣戴妫，生桓公；庄姜以为己子。』四年春，州吁杀桓公，由其子见杀，故戴妫于是大归。庄姜养其子，与之相善，故作此诗。知归是戴妫者，经云『先君之思』，则庄公薨矣。桓公之时，母不当辄归，虽归非庄姜所当送归；明桓公死后，其母见子之杀故归，庄姜养其子，同伤桓公之死，故泣涕而送之也。」孔疏此事甚详，故录之。
　　[一章]侄炳识名解曰：「释鸟曰『燕燕，鳦』。又汉书童谣云『燕燕尾涎涎』。按鳦鸟本名『燕燕』，不名『燕』，以其双飞往来，遂以双声名之，若周周、蛩蛩、猩猩、狒狒之类，近古之书凡三见而适合，此经及尔雅、汉书是也。若夫单言『燕』者，乃乌也。释鸟曰『燕，白脰乌』，可据。孔鲋亦谓之『燕乌』。故以『燕燕』为两燕及曲为重言之说者，皆非也。『差池其羽』，专以尾言，燕尾双歧如剪，故曰『差池』，不必溺两燕之说。『远送于野』，黄实夫曰：『妇人迎送不出门，诗人所谓「送于野」者，不必以礼文求之。』此说亦通。若伪说执泥其辞，因谓庄姜为州吁所逐，亦归，故同出卫野，则杜撰可恨。」
　　[二章]侄炳曰：「毛传曰：『飞而上曰颉，飞而下曰颃。』按说文『颉，直项也』。颃，旧说同『亢』，释鸟曰『鸟咙也』；何玄子曰『鸟高飞直上，故见其项颈上向也』。然则此亦当以孤燕言，有引吭高飞之意，如戴妫涕泣而长往也。毛氏据下章『下上』以释此，未确。」
　　[三章]侄炳曰：「毛传曰，『飞而上曰下音，飞而下曰下音。』按『上下』当作『低昂』训，以音之轻重、疾徐言，犹云『高下其手』之意，毛传实泥『上下』字，必从飞论音，亦非也。或以双燕飞而上下其音，然则雄雉章亦曰『上下其音』，雄雉一也，岂亦双乎!」
　　【燕燕四章，章六句。】
　　日月
日居月诸，照临下土。乃如之人兮，逝不古、处、!胡能有定，宁不我顾!本韵。○兴而比也。下同。
日居月诸，下土是冒。乃如之人兮，逝不相好!胡能有定，宁不我报!本韵。
日居月诸，出自东方。乃如之人兮，德音无良!胡能有定，俾也可忘!本韵。
日居月诸，东方自出。父兮母兮，畜我不卒!胡能有定，报我不述!本韵。
　　此篇与下篇皆庄公在时之诗。大序谓「遭州吁之难」，前人已驳，兹不赘。
　　[一章]旧解「日、月」为喻君与夫人。集传谓「呼日、月而诉之」，甚迂。
　　[三章]「德音无良」，「音」字不必泥，犹云「其德不良」耳。集传作两平解，非。「俾也可忘」，接「有定」言，谓胡能有定乎，则使我可忘其忧矣。集传曰：「言何独使我为可忘者耶」语义晦。
　　【日月四章，章六句。】
　　终风
终、风、且暴，顾我则笑。谑、浪、笑、敖，[评]承笑字。中心是悼。本韵。○比而赋也。下同。
终风且霾，惠然肯来。莫、往、莫、来，[评]承来字。悠悠我思。本韵。
终风且曀，不日有曀。寤言不寐，愿言则嚏。本韵。
曀。曀。其。阴。[评]承上两曀字。虺、虺、其、雷、[评]陪句。寤言不寐，愿言则怀。本韵。
　　说见上。
　　[一章]「顾我则笑」，即起下「谑浪笑敖」，意谓其笑也不由于正，乃谑浪笑敖也。集传曰：「然亦有顾我而笑之时，但皆出于戏慢之意。」用「然」字起，又用「但」字转，绝失语气。且贞女岂望夫顾而笑者哉!「惠然肯来」亦起下「莫往莫来」，意谓其来也亦无有定，乃莫往莫来也。
　　【终风四章，章四句。】
　　击鼓
击鼓其镗，踊跃用兵。土国城漕，我独南行。本韵。○赋也。下同。
从孙子仲，平陈与宋。不我以归，忧心有忡。本韵。
爰居爰处，爰、丧、其、马、于、以、求、之、于、林、之、下、本韵。[评]懈散之况可掬。
死生契、阔，与子成说。本韵。执子之手，与子偕老。本韵。
于嗟阔。兮，不我活本韵。兮!于嗟洵。兮，[评]陪。不我信音申，本韵。兮!
　　小序谓「怨州吁」。郑氏以隐四年州吁伐郑之事实之。左传曰：「卫州吁立，将修先君之怨于郑，而求宠于诸侯以和其民，使告于宋曰：『君若伐郑以除君害，君为主，敝邑以赋与陈、蔡从，则卫国之愿也。』宋人许之。于是陈、蔡方睦于卫，故宋人、陈侯、蔡人、卫人伐郑。」是也。按此事与经不合者六。当时以伐郑为主，经何以不言郑而言陈、宋一也。又卫本要宋伐郑，而陈、蔡亦以睦卫而助之，何为以陈、宋并言，主、客无分二也。且何以但言陈而遗蔡三也。未有同陈、宋伐郑而谓之「平陈与宋者」。平者，因其乱而平之，即伐也。若是乃伐陈、宋矣。四也。隐四年夏，卫伐郑，左传云「围其东门，五日而还」，可谓至速矣。经何以云「不我以归」，及为此「居、处、丧马」之辞，与死生莫保之叹乎绝不相类，五也。闵二年，卫懿公为狄所灭，宋立戴公以庐于曹。漕同。其后僖十二年左传曰「诸侯城卫楚丘之郛」。定之方中诗，文公始徙楚丘，「升虚望楚」。毛、郑谓升漕墟，望楚丘。楚丘与漕不远，皆在河南。夫左传曰「庐」者，野处也，其非城明矣。州吁之时不独漕未城，即楚丘亦未城，安得有「城漕」之语乎六也。郑氏屈经以就己说，种种不合如此，而千余年以来，人亦必知其不合，直是无可奈何，只得且依他说耳。无怪乎季明德求其说而不得，又以左传为误也。
　　按此乃卫穆公背清丘之盟救陈，为宋所伐，平陈、宋之难，数兴军旅，其下怨之而作此诗也。旧谓诗下迄陈灵，以陈风之株林为据。考陈灵公亡于宣公之年，此正宣公时事。旄丘，黎为狄灭，亦卫穆公时。春秋宣十二年「宋师伐陈，卫人救陈」。左传曰：「晋原谷、宋华椒、卫孔远、曹人同盟于清丘，曰『恤病、讨贰』。于是卿不书，不实其言也。」又曰：「宋为盟故，伐陈，卫人救之。孔达曰『先君有约言焉，若大国讨，我则死之』。」又曰：「君子曰『清丘之盟，惟宋可以免焉』。」杜注曰：「宋伐陈，卫求之，不讨贰也，故曰『不实』。其言宋伐陈，讨贰也。背盟之罪，惟宋可免。于是晋以卫之救陈讨卫，卫遂杀孔达以求免焉。」揆此，穆公之背盟争构，师出无名，轻犯大国致衅，兵端相寻不已，故军士怨之以作此诗。因陈、宋之争而平之，故曰「平陈与宋」。陈、宋在卫之南，故曰「我独南行」。其时卫有孙桓子良夫，良夫之子文子林父。良夫为大夫，忠于国；林父嗣为卿、穆公亡后为定公所恶，出奔。所云「孙子仲」者，不知即其父若子否也若城漕之事，他经传无见。穆公为文公孙，或因楚丘既城，此时始城漕耳。则城漕自是城楚丘后事，亦约略当在穆公时。合「土国」之事观之，而穆公之好兵役众盖可见矣。
　　[一章]「击鼓」，击鼛鼓以役众也，唤「土国」句。「踊跃用兵」，唤「南行」句。
　　【击鼓五章，章四句。】
　　凯风
凯、风、自南，吹彼棘心。本韵。棘心夭夭，母氏劬劳!本韵。○兴而比也。
凯风自南，吹彼棘薪。母氏圣善，我无令人!本韵。四韵变上。○兴而比也。集传以上章为比，此章为兴，非。
爰、有、寒、泉，[评]喻雅。在、浚、之、下、有子七人，母氏劳苦!本韵。○兴也。下同。
睍、睆、黄、鸟、[评]喻雅。载、好、其、音、有子七人，莫慰母心!本韵。
　　小序谓「美孝子」；此孝子自作，岂他人作乎!大序谓「母不能安其室家」，是也。季明德疑之，以为若是岂得为「小过」，因以为子阙奉养而母愤怒；要是杜撰。按孟子曰「亲之过小」，若子阙奉养而母愤怒，乃子之过，非亲之过矣。过小云者，较小弁「亲之过大」而言。古妇人改适亦为常事，故曰过小。
　　[四章]「睍」，说文「出目也」；一曰，好视也。睆，亦目视貌；大车「睆彼牵牛」是也。集传以「睍睆」为声，非；且与下「好音」复。
　　【凯风四章，章四句。】
　　雄雉
雄雉于飞，泄泄其羽。我之怀矣，自贻伊阻。本韵。○兴也。
雄雉于飞，下上其音。展矣君子，实劳我心!本韵。○兴也。
瞻彼日月，悠悠我思。道之云远，曷云能来!本韵。○赋也。下同。
百尔君子，不知德行。如字。不。忮。不。求。何。用。不。臧。!。本韵。[评]名言。
　　小序谓「刺卫宣公，大序谓「淫乱不恤国事」。按篇中无刺讥淫乱之意。集传则谓「妇人思夫从役于外」。按此意于上三章可通，于末章「百尔君子」难通，故不敢强说此诗也。
　　【雄雉四章，章四句。】
　　匏有苦叶
匏有苦叶。济有深涉。本韵。深。则。厉。浅。则。揭。本韵。○比也。
有、弥、济、盈、有、鷕、雉、鸣、本韵。济、盈、不、濡、轨、雉、鸣、求、其、牡、本韵。○比也。
雝雝鸣雁，旭日始旦。士如归妻，迨。冰。未。泮。本韵。○赋也。
招。招。舟。子。人。涉。、卬。否。人涉、卬否，卬须我友。本韵。○比也。
　　小序谓「刺卫宣公」；大序谓「公与夫人并为淫乱」，其说可从。「济盈」二句明是刺乱，且刺妇人也。郑氏谓夷姜，亦是；或连夷姜、宣姜并言，非。孔氏曰：「知非宣姜者，以宣姜本适伋子，但为公所要，故有『鱼网鸿离』之刺。此责夫人，云『雉鸣求其牡』，非宣姜之所为，明是夷姜求宣公，故云『并为淫乱』。」集传但以为刺淫乱之诗，欲与序异，不知即序旨耳。
　　[三章]集传曰，「归妻以冰泮，而纳采、请期，迨冰未泮之时」，此本郑氏谬说也。郑执周礼「仲春令会男女」，故谓冰泮正是仲春，可以为昏，而以「迨冰未泮」为请期。集传加「纳采」。按诗明云「如归妻，迨冰未泮」，而解者则谓「如归妻，迨冰泮；如纳采、请期，迨冰未泮」，世有此解经者否改经以就己说，不可恨乎!古人行嫁娶必于秋、冬农隙之时，故云「迨冰未泮」，犹是正月中以前，不逾冬期。若冰泮则涉二月，不可昏矣。荀子大略篇云，「霜降迎女，冰泮杀内」，正解此诗语也。
　　四章各自立义，不为连类之辞；而三章、四章其义虽别，仍带涉水为说，如蛛丝马迹，尤妙。
　　【匏有苦叶四章，章四句。】
　　谷风
习习谷、风，[评]邶诗有终风、凯风、谷风。以阴以雨。黾勉同心，不宜有怒。本韵。采葑采菲，无以下体。德音莫违，及尔同死。本韵。○比而赋也。
行道迟迟，中心有违。不远伊迩，薄送我畿。谁、谓、荼、苦，其、甘、如、荠、宴尔新昏，如兄如弟。本韵。○赋而比也。
泾以渭浊，湜湜其沚。宴尔新昏，不我屑以。本韵。毋逝我梁，毋发我笱。我躬不阅，遑恤我后!本韵。○比而赋也。
就、其、深、矣，方、之、舟、之、就、其、浅、矣，泳、之、游、之、何有何亡，黾勉求之。凡民有丧，匍匐救本韵。之。比而赋也。
不我能慉，反以我为雠。既阻我德，贾用不售。本韵。昔育恐育鞠，及尔颠覆，既生既育，比予于毒!本韵。○赋也。
我、有、旨、蓄，亦、以、御、冬、宴、尔、新、昏，以、我、御、穷、本韵。有洸有溃，既诒我肄。不念昔者，伊余来塈。本韵。○比而赋也。
　　[一章]「谷风」，严氏曰：「来自大谷之风，大风也，桑柔诗『大风有队』，『有空大谷』。盛怒之风也。又习习然连续不绝，所谓『终风』也。又阴又雨，无清明开霁之意，所谓『曀曀其阴』也。皆喻其夫之暴怒无休息也。旧说谷风为生长之风，以『谷』为『谷』，固已不安。又『习习』为和调；小雅谷风二章言『维风及颓』，『颓』，暴风也。非和调也。三章言草木萎死，非生长也。其说不可通矣。」愚按，首二句正唤下「怒」字，严说是。「采葑」二句，左传僖三十三年：「晋臼季使过冀，见冀缺耨，其妻馌之，敬，相待如宾。与之归，言诸文公，请用之。公曰：『其父有罪，可乎』曰，『舜之罪也殛鲧，其举也兴禹。管敬仲，桓之贼也，实相以济。康诰曰：「父不慈，子不祗，兄不友，弟不共，不相及也。」诗曰：「采葑采菲，无以下体。」君取节焉可也。』」又坊记言「君子不尽利以遗民」，引此二句。揆此，「下体」为根。葑、菲之根本可食。以「葑、菲」喻己，「下体」喻新昏者，谓采葑、菲者只可取节，不可尽利，犹之男子惟当取妻，不可更奢于色也。故言「我昔者本望尔之德音莫违，及尔同死」也。
　　[二章]此章言其去也。「迟迟」二字妙，犹孔子「去父母国」之意。「谁谓」二句，「荼」亦喻新昏者，谓其夫不当以苦物而为甘；「宴尔新昏，如兄如弟」，所以状「其甘如荠」也。如此，则上下义贯通矣。夫妇和协，有兄弟之象，关雎「琴瑟友之」是也。
　　[三章]泾浊渭清，泾喻新昏者，渭喻己，谓泾诬以渭为浊，渭何尝浊哉!其沚固已湜湜然清见底矣，奈何因新昏而不以我为洁乎!应取喻渭清意。「不我屑以」，倒字句也。既去而思在室之梁与笱，系我平日所取鱼者，欲人毋逝、毋发。既又思之，我躬且不阅矣，遑暇忧恤我已去之后哉!「阅」，说文「取数于门中」；不阅，谓不在门中也。旧以「毋逝」二句为比，非。
　　[四章]「深」、「浅」喻「有、亡」；「方舟」、「泳」、「游」喻「勉求」。旧以深浅、有亡一例平说，非。
　　[五章]「育」字「生」字皆言生子；古妇人有子则不出。
　　[六章]「洸溃」，旧谓怒意，是应首章「怒」字。「不念昔者」二句，承上直下，谓「岂不念昔者我始来止息之时耶」
　　【谷风六章，章八句。】
　　式微
式微，式微，胡不归本韵。微君之故，胡为乎中。露。本韵。○赋也。下同。
式微，式微，胡不归微君之躬，胡为乎泥。中。本韵。
　　小序谓「黎侯寄于卫，其臣劝以归」。集传增「失国」二字。既失国矣，将安归乎
　　「微君」「微」字，或谓与上「微」字同训，谓卫微之。若训「非」，则主忧臣辱，分所当然，非臣子所宜言，亦似有理。然据下句「胡为」语气，则上句「微」字又应训「非」。更详之。
　　【式微二章，章四句。】
　　旄丘
旄丘之葛兮，何诞之节本韵。兮叔兮伯兮，何多日本韵。也兴也。
何。其。处。也。必。有。与。本韵。也。何。其。久。也。必。有。以。本韵。也。赋也。[评]自问自答，望人情景如画。
狐裘蒙茸，匪车不东。叔兮伯兮，靡所与同。本韵。○赋也。
琐兮尾兮，流离之子。叔兮伯兮，褎、如、充、耳、本韵。○比而赋也。[评]末句直刺。
　　[一章]侄炳曰：「毛传训『诞』为『阔』，无义。『诞』与『覃』通，犹葛覃之覃也。书之『诞敷』亦作『覃敷』，可证。覃，延也。『诞』从『延』，有延长意。诗盖曰：彼旄丘之上有葛，其节何蔓延而长虽前高后下之丘，犹远相及。我之伯、叔同处一地，乃多日而不相恤，何也」此说存之。
　　[二章]「与」，与我伐狄也。能左右之，曰「以」。
　　[三章]晋士蒍曰「狐裘蒙茸，一国三公」，此断章取义，不必执彼解此。黎在卫西，故言非我君之车不东来于卫。如此解，自直捷。或谓黎寓卫东，言非卫大夫之车不东来云云，甚迂，不可用。
　　[四章]「琐尾」，细微意。「流离」，毛传谓鸟。若以「流离」为漂散意，则「之子」二字似鲜着落；而释鸟但有鹠鷅，无流离，未详。「褎」，当从毛传，谓盛服貌。汉武帝制策原误作「曹氏汉策」，今改。曰「今子「子」字原脱，今补。大夫褎然为举首」，师古注曰「褎然，盛服貌」。郑氏谓「笑貌」，谬。
　　【旄丘四章，章四句。】
　　简兮
简兮、简兮，方将万舞。日之方中，在前上处。本韵。○赋也。
硕人俣俣，公庭万舞。有、力、如、虎，执、辔、如、组、本韵。○赋也。
左手执钥，右手秉翟。赫如渥赭，公言锡爵。本韵。○赋也。
山有榛，隰有苓。云、谁、之、思、西、方、美、人、彼。美。人。兮。西。方。之。人。本韵。兮。!兴也。[评]重将上四句倒作二句，神味无穷。
　　小序谓「刺不用贤」，似可从。盖以当时贤者为饯官，故赞美其人，叹其为卑贱之职，而终思西周盛王如此之贤，自必见用也。集传谓此诗贤者自言，皆不似。一章「简」字以为「简易不恭」；二章谓「自誉其才之无所不备」；三章谓「亦玩世不恭之意」。若然，如此之矜夸不恭，亦何足为贤而乃谓之贤者乎以诗中「硕人」为自称，尤说不去。
　　[一章]「简」，说文「分别之」也。谓方将万舞，故先分别舞人，如「诸侯用六」是也。「万舞」，商颂曰「万舞有奕」，则其名已久。毛传谓「干、羽」，按干为武舞，羽为文舞，兼文、武言。郑氏谓「干舞」，则单指武舞。按左传庄二十八年：「楚令尹子元欲蛊文夫人，为馆于其宫侧而振万焉。夫人闻之，泣曰，『先君以是舞也，习戎备也』。」足证万舞为武舞矣。「日之方中」，孔氏引月令「仲春之月，命乐正习舞入学」，谓「二月日夜中」也，亦通。
　　[二章]「硕人」当依旧解，指贤者；或谓指公，非。下「公言锡爵」，别称公矣。
　　[三章]郑氏曰「又能钥舞，言文、武道备」，则此是言文舞。上章言「公庭万舞」，而以「有力如虎」二句承之，正状其武与
　　[四章]「山榛」、「隰苓」，亦当依旧解，谓物生各得其所，以讽贤者处非其位；不必凿解。「西方」，西周；「美人」，西周王者。郑氏以上「美人」为周室之贤，下「美人」谓硕人，非也。美人者，美德之人，犹圣人、彦士之称；后世以妇人色美，亦称美人。集传曰：「『西方美人』，托言以指西周之盛王，如离骚亦以美人目其君也。」徇后世之说，反谓以妇人指君，可谓循流而忘源矣。静女篇「美人之贻」，谓美其人之贻也。
　　【简兮四章：三章，章四句；一章，六句。】从集传。
　　泉水
毖彼泉水，亦流于淇。有怀于卫，靡日不思。娈彼诸姬，聊与之谋。本韵。○兴而比也。
出宿于泲，饮饯于祢。女子有行，远父母、兄弟。问、我、诸、姑，遂、及、伯姊。本韵。○赋也。下同。[评]左传谓有礼。
出宿于干，饮饯于言。本韵。载脂载舝，还车言迈。遄臻于卫，不瑕有害。本韵。
我思肥泉，兹之永叹。本韵。思须与漕，我心悠悠。驾、言、出、游，以、写、我、忧、本韵。
　　此卫女媵于诸侯，思归宁而不得之诗。于何知之于诗中「诸姑」、「伯姊」而知之也。诸侯娶妻，嫡长有以侄、娣从者；此称「姑」，则为侄也；称「姊」，则为娣也。其时宫中有为之姑者，有为之姊者，故欲归宁不得，与之谋而问之也。
　　何玄子以此篇及竹竿一例与载驰为许穆夫人不能救卫，思控他国之作。其言似凿凿可信，故录而辨之。载驰篇曰「归唁卫侯」，曰「言至于漕」，曰「许人尤之」，曰「控于大邦」，凡数处，皆明点事实，加以左传曰「许穆夫人赋载驰」，皆确证也。此篇则无一语可证据。何氏所取证者，首章之「娈彼诸姬」，次章之「诸姑、伯姊」也。其曰：「诸姬，周同姓之国也，左氏曰『汉阳诸姬，楚实尽之』。」是已。然于「娈」字引说文训「慕」，按说文训「顺」，又训「慕」，未可据。然即云「慕彼诸姬」，亦牵强。况「娈」字正义实为美好貌；即以诗言之，本风「静女其娈」，曹风「婉兮娈兮，季女斯饥」，小雅「思娈季女逝兮」，皆属女言，可证也。又曰：「此『诸姑』、『伯姊』指齐桓公宫中之诸姬，言穆姬望救于齐。桓公夫人曰王姬，内嬖如夫人者六人，自长、少二卫姬外，尚有郑姬、密姬，皆卫同姓，不能定其辈次，故但以尊行称之曰『诸姑』也。『伯姊』则穆姬之长姊齐子，即长卫姬是也。」此说于「诸姑、伯姊」皆属模糊臆测，未能了然。且齐桓宫中之人，在许宫中相隔辽远之甚，何云「聊与之谋」，云「问我」，云「遂及」乎必不可通。大抵载驰篇为许穆夫人作无疑，左传亦惟言此，不及他篇也。此篇与竹竿既无实证，不如且还他空说。必求其事以实之，在作者非不自快，岂能必后人之信从乎!说诗者宜知此。
　　凡夫人嫁必有媵。即如何氏以卫侯失国之事言之，安知此诗非许穆夫人之媵所赋乎许穆夫人赋载驰，其媵赋泉水，奚不可者嫡长有人，侄、娣中岂无人乎然终以诗无实证，不敢附会，又以来后人之指摘耳。
　　[一章]「诸姬」，即下章之「诸姑、伯姊」也。卫女，姬姓，故曰诸姬。
　　[二章]上章「诸姬」，即此「诸姑、伯姊」。集传于上章曰「诸姬，谓侄、娣也」，于此章曰「诸姑、伯姊，即所谓诸姬也」，绝不可晓。
　　[三章]「不瑕有害」，谓我之归不为瑕过而有害也。郑氏以「害」训「何」，集传又谓「瑕」即「何」，皆难信。
　　[四章]写泻通输泄之意。
　　【泉水四章，章六句。】
　　北门
出自北门，忧心殷殷。终窭且贫，莫知我艰。本韵。已焉哉，天实为之，谓之何哉!「哉」、「之」，本韵。○赋也。下同。
王事适我，政事一埤益我。我入自外，室人交偏谪本韵。我。已焉哉，天实为之，谓之何哉!
王事敦我，政事一埤遗我。我入自外，室人交偏摧本韵。我。已焉哉，天实为之，谓之何哉!
　　[一章]何玄子曰：「窭，说文『无礼居也』。徐锴云『阶、阼升降，所以行礼。贫无礼，故先见于屋室』。」
　　[三章]「敦」，敦迫也。「摧」，说文「挤也」，犹云「排挤」。
　　【北门三章，章七句。】
　　北风
北风其凉，雨雪其雱。惠而好我，携手同行。如字。本韵。其虚其邪，既亟只且!本韵。比而赋也。下同。
北风其喈，雨雪其霏。惠而好我，携手同归。本韵。其虚其邪，既亟只且!
莫。赤。匪。狐。；莫。黑。匪。乌。[评]变得崚峭，听其不可解，亦妙。惠而好我，携手同车。本韵。其虚其邪，既亟只且!
　　此篇自是贤者见几之作，不必说及百姓。
　　[三章]「莫赤」二句，在作者自有意；后人无径路可寻，遂难窥测。多方求解，终不得一当；不如但赏其词之妙可耳。集传云：「『同行』、『同归』，犹贱者也；『同车』，则贵者亦去矣。」按「同车」字本取协韵，安得据以遂分贵、贱!此说诗之固。且云「同归」，安知非车乎或云：北方贱者亦乘车也。
　　【北风三章，章六句。】
　　静女
静女其姝，俟我于城隅。爱而不见，搔、首、踟、蹰、本韵。○赋也。下同。[评]善摹。
静女其娈，贻我彤管。本韵。彤管有炜。说。怿。女。汝美。本韵。
自牧归荑，洵美且异，匪。女。汝之。为。美。[评]变上句。美。人。之。贻。本韵。
　　小序谓「刺时」，是，此刺淫之诗也。毛、郑必反之，牵强为说，不知何意。
　　[二章]「彤管」，即内则「右佩箴管」之管；其色赤，故曰「彤管」。毛、　郑以为笔管，未然。「女」指彤管，谓悦怿此彤管之美也。
　　[三章]「荑」即「手如柔荑」之荑，细茅也。「女」指荑，又云非此荑之为美，乃美其人之所贻耳。两章自为翻驳之辞。集传以上「女」字为如字，下「女」字音汝，大非。予侄炳诗识名解曰：「荑，茅也。古茅所以藉物。易曰『藉用白茅』，此荑其藉彤管者与」此说甚佳。或谓荑为男赠女，于下二句难通。或谓女又以荑赠男，亦不似。
　　【静女三章，章四句。】
　　新台
新台有泚，河水弥弥。燕婉之求，籧篨不鲜!通韵。○兴而比也。
新台有洒，河水浼浼。燕婉之求，籧篨不殄!本韵。○兴而比也。
鱼、网、之、设，鸿、则、离、之、燕婉之求，得此戚、施、!本韵。○比而赋也。
　　　「籧篨」、「戚施」，借以丑诋宣公。国语谓「籧篨不能俯，戚施不能仰」，是也。解者当知其为借意，不可实泥宣公身上求解。郑氏执尔雅「口柔、面柔」之文说宣公，固非；欧阳氏谓「国人不能俯、仰新台」，尤凿。季明德谓宣公始尊大如籧篨，后见齐女，俯而求之，如戚施，更鄙亵不堪。
　　【新台三章，章四句。】
　　二子乘舟
二子乘舟，泛、泛、其、景、愿言思子，中心养养。本韵。○赋也。下同。
二子乘舟，泛、泛、其、逝、愿言思子，不瑕有害。本韵。
　　小序谓「思伋、寿」，此有可疑。按左传桓十六年曰：「卫宣公烝于夷姜，生伋子，属诸右公子；为之娶于齐而美，公取之，是为宣姜；生寿及朔，属寿于左公子。夷姜缢，宣姜与公子朔构伋子。公使诸齐，使盗待诸莘，将杀之。寿子告之，使行；不可，曰：『弃父之命，恶用子矣!有无父之国则可也。』及饮以酒，寿子载其旌以先；盗杀之。伋子至，曰：『我之求也，此何罪请杀我乎!』又杀之。」夫杀二子于莘，当乘车往，不当乘舟。且寿先行，伋后至，二子亦未尝并行也。又卫未渡河，莘为卫地，渡河则齐地矣。皆不相合。毛传则谓「待于隘而杀之」，亦与「乘舟」不合。其解则以「乘舟」为比，谓「如乘舟而无所薄，泛泛然迅疾而不碍也」，甚牵强，不可从。集传则直载其事，而于「乘舟」，以为赋，漫不加考，尤疏。
　　刘向新序曰：「使人与伋乘舟于河中，将沈而杀之。寿知不能止也，因与之同舟；舟人不得杀伋。方乘舟时，伋傅母恐其死也，闵而作诗。」其后又载杀伋、寿之事，与左传同。何玄子引之，以为此诗之证。按向之前说，明是因与左传不合，故造前一事以合于诗，附会显然；谓傅母作此诗，尤牵强迂折，岂可为据!故此诗当用阙疑。大抵小序说诗非真有所传授，不过影响猜度，故往往有合有不合。如邶、墉及卫皆摭卫事以合于诗，绿衣、新台以言庄姜、卫宣，此合者也；二子乘舟以言伋、寿，此不合者也。正当分别求之；岂可漫无权衡，一例依从者哉!
　　【二子乘舟二章，章四句。】

诗经通论卷四
新安首源姚际恒着
　　　　墉
　　柏舟
泛彼柏舟，在彼中河。髧彼两髦，实维我仪。之死矢靡它!本韵。母也天只，不谅人本韵。只!兴而比也。下同。
泛彼柏舟，在彼河测。髧彼两髦，实维我特。之死矢靡慝!本韵。母也天只，不谅人只!
　　小序曰「共姜自誓」。大序曰：「卫世子共伯蚤死，其妻守义；父母欲夺而嫁之，誓而弗许。」此皆谬也。孔氏曰：「世家『武公　和篡共伯而立，五十五年卒』。楚语曰『昔卫武公年九十有五矣，犹箴儆于国』，则未必有死年九十五以后也，则武公即位四十一、二以上；共伯是其兄，则长矣。」吕氏见此疏，因而曰：「共伯见弒之时，其齿又加长武公，安得谓之『蚤之』乎！髦者，子事父母之饰；诸侯既小敛则脱之。史记谓『厘侯葬而共伯自杀』，则是时共伯已脱髦矣，诗安得谓之『髧彼两髦』乎!是共伯未尝有见弒之事，武公未尝有篡弒之事也。」愚按，史记摭述他事及义理之间或有谬误，若本纪、世家，天子、诸侯世次传授，皆据世本无误。诗小序乃不知作于何人，安可信诗序而疑史记耶!宋儒无识，妄为武断，类如此。后人无不以东莱之言为真而确，又信东莱而疑史记，且曰叡圣武公必无篡弒之事；千载而下无故代为武公洗过，亦可笑矣!当时「叡圣」之称，犹今人言「聪明」之谓；古「圣」字不甚重。予别有论「圣」字说，见书多方篇。武公不过仅能聪明好学耳，能保其不篡弒乎自古聪明能文章之士，其不淑者亦多矣，宁独武公哉!故东莱读疏语而谓史记为误，愚读疏语而知诗序为妄。序谓「共姜自誓」，共伯已四十五、六岁，共姜为之妻，岂有父母欲其改嫁之理。至于共伯已为诸侯，乃为武公攻于墓上，共伯戊厘侯羡，羡，墓道也。自杀，则大序谓共伯为「世子」及「蚤死」之言尤悖矣。故此诗不可以事实之；当是贞妇有夫蚤死，其母欲嫁之，而誓死不愿之作也。
　　【柏舟二章，章七句。】
　　墙有茨
墙有茨，不可埽也。中冓之言，不可道也。所可道也，言之丑　本韵。也!比而赋也。下同。
墙有茨，不可襄也。中冓之言，不可详也。所可详也，言之长　本韵。也!
墙有茨，不可束也。中冓之言，不可读也。所可读也，言之辱　本韵。也!
　　大序谓「公子顽通乎君母，国人刺之」，可从。「茨」，即书梓材「既勤垣墉，其涂暨茨」之茨。茨，所以覆墙也。言墙上有茨，本不可埽，以比中冓之言本不可道，不必多为凿论也。毛、郑以尔雅释茨为蒺藜，谓墙生蒺藜，当埽去之，不可从。冓，构同，说文云「交积材也」。汉梁共王传「听闻中冓之言」，师古注云「谓舍之交积材木也」。盖谓室中结构深密之处，故曰「中冓」。
　　【墙有茨三章，章六句。】
　　君子偕老
君、子、偕、老，副笄六珈。委、委、佗、佗，如。山。如。河。[评]奇，奇语。象服是宜。子之不淑，云如之何本韵。○赋也。下同。
玼兮玼兮，其之翟也。鬒、发、如、云，不、屑、也、玉、之、瑱、也，象、之、揥、也，扬、且、之、皙、也、胡。然。而。天。也。[评]奇语。胡。然。而。帝。本韵。也。
瑳兮瑳兮，其之展也。蒙、彼、绉、絺，是、绁、袢、也、子之清扬，扬且之颜也。展如之人兮，邦、之、媛、本韵。也、!
　　小序谓刺卫夫人宣姜，可从。
　　[一章]郑氏曰「珈，古之制所有，未闻」。按，加于笄上，故名「珈」。犹今之钗头，以满玉为之；状如小菱，两角向下；广五分，高三分。予家有数枚。汉时，三代玉物多殉土中，未出人间，郑故未见。鄙儒以郑去古未远，谓其言多可信，于此乃知真瞽说也。
　　[二章]「屑」，说文「动作切切也」。「」，髲也，犹今之假发。以发美故，不切切于用，可谓善咏发者。
　　[三章]「邦之媛」，犹后世言「国色」。
　　此篇遂为神女、感甄之滥觞。「山、河」、「天、帝」，广揽遐观，惊心动魄；传神写意，有非言辞可释之妙。
　　【君子偕老三章，一章七句，一章九句，一章八句。】
　　桑中
爰采唐矣，沬之乡矣。云谁之思美孟姜矣。期我乎桑中，要我乎上宫，送我乎淇之上本韵。矣。赋也。下同。
爰采麦矣，沬之北矣。云谁之思美孟弋本韵。矣。期我乎桑中，要我乎上宫，送我乎淇之上本韵。矣。赋也。
爰采葑矣，沬之东矣。云谁之思美孟庸矣。期我乎桑中，要我乎上宫，送我乎淇之上本韵。矣。
　　小序谓「刺奔」，是。大序谓「男女相奔，至于世族在位相窃妻、妾，期于幽远，政散、民流而不可止」。按左传成二年：「巫臣尽室以行，申叔跪遇之曰：『夫子有三军之惧而又有「桑中」之喜，宜将窃妻以逃者也』。」大序本之为说。传所言「桑中」固是此诗，然传因巫臣之事而引此诗，岂可反据巫臣之事以说此诗，大是可笑。其曰「政散、民流而不可止」，亦本乐记语。按乐记云：「郑、卫之音，乱世之音也，比于慢矣。桑间、濮上之音，亡国之音也，其政散，其民流，诬上、行私而不可止也。」「桑间」，亦即指此诗。「濮上」，用史记卫灵公至濮水，闻琴声，师旷谓纣亡国之音事，故以为「亡国之音」。其实此诗在宣、惠之世，国未尝亡也，故曰「其政散」云云。乐记之文纽合二者为一处，本属乱拈，不可为据。今大序又用乐记，尤不可据。朱仲晦但知执序用乐记之说，便谓「桑间」即此诗，并不详其源委若何，故及之。
　　集传谓此诗其人自言，必欲实其为淫诗而非刺淫。夫既有三人，必历三地，岂此一人者于一时而历三地，要三人乎大不可通。
　　「桑中」即桑之中，古卫地多桑，故云然。「上宫」，孟子「馆于上宫」，赵岐注「楼也」。谓期于桑中，要于桑中之楼上也。毛传谓「桑中、上宫，所期之地」，集传谓「沬乡之中小地名」，并非。
　　【桑中三章，章七句。】
　　鹑之奔奔
鹑之奔奔，鹊之强强。人之无良，我以为兄!本韵。○兴而比也。下同。
鹊之强强，鹑之奔奔。人之无良，我以为君!本韵。
　　小序谓「刺卫宣姜」。毛、郑以「我以为兄」谓「我君以为兄」，「君」谓惠公，「兄」谓顽；以「我以为君」为「小君」，小君谓宣姜，皆迂；上章「我」字谓「我君」，下章「我」字「国人自我」，亦未允。且均曰「人之无良」，何以谓一指顽，一指宣姜也大抵「人」即一人，「我」皆自我，而「为兄」、「为君」乃国君之弟所言耳，盖刺宣公也。陆农师以上章为「娣刺宣姜」，下章为「妾刺宣姜」，尤凿。夫娣即妾，何所分焉切合「兄」字、「君」字，稚甚!
　　毛、郑以上章之「我」为我君，下章之「我」国人自我，虽非，然犹愈集传以上章为代惠公之言，下章为国人自言也。
　　【鹑之奔奔二章，章四句。】
　　定之方中
定之方中，作于楚宫。本韵。揆之以日，作于楚室。树、之、榛、栗，[评]树字贯下句。椅、桐、梓、漆，爰。伐。琴。、瑟。本韵。○赋也。下同。[评]妙，结语勿泥。
升彼虚矣，以望楚本韵。矣。望楚与堂，景山与京；降观于桑。卜云其吉，终焉允臧。本韵。
灵、雨、既、零，命、彼、倌、人，通韵。[评]整而雅。星、言、夙、驾，说、于、桑、田、匪、直、也、人。秉心塞渊，騋牝三千。本韵。
　　小序谓「美卫文公」，是。伪传以为鲁僖公城楚丘以备戎，史克颂之。按僖二年经书「春王正月，城楚丘」。季明德以为鲁地，近是。若此诗则自卫事也。伪传袭季氏之说以解此诗，不可从。
　　[一章]「定」，星名。尔雅「营室谓之定」。「椅、桐、梓、漆」顶「树之榛、栗」句；「爰伐琴、瑟」结「椅、桐、梓、漆」句。顺因桐、梓以言琴、瑟，意主祝其久居于此，所植之木异时直可伐为琴、瑟之用，犹唐人诗「种松皆作老龙鳞」也。下「终焉戍臧」正其意，非真欲伐之也。孟子云「故国乔木」，可见乔木亦为故国之征，岂有伐之者哉!郑氏曰「豫备也」。苏氏曰「种树者求用于十年之后，其不求近功凡类此矣」。皆谓真欲伐之，其固执而陋如此。
　　[二章]「虚」，何玄子曰：「按管子大匡篇云：『狄人伐卫，卫君出致于虚，桓公且封之。』所谓『出致于虚』者，言出于虚地以致其告急之词。命于齐，则虚为卫地信矣。」「观桑」，侄炳曰：「旧谓桑木。按此章通是相地形势，似不应夹入桑木；疑『桑』亦地名。墉风『桑中』，旧谓沬乡中小地，今意当在楚丘之傍，与漕墟相属，故从虚而降观之。且诗云『望楚』，亦第望之而已，犹未身历楚丘，何缘便降至其下，察树木而辨土宜哉」
　　[三章]「灵雨」，旧谓「善雨」，是。或谓灵，星名，不可从。「星言」，犹今人言「星速」、「星夜」。旧谓雨止见星，则「言」字无着落。「匪直也人」，严氏曰：「直，犹特也。孟子曰『非直为观美也』。言文公务农以蕃育其人，非特人也。文公操心塞实而渊深，故能致国富强，至于騋马与牝马共有三千匹。举物之蕃息，则人之蕃息可知矣。」此说是。或疑文公薄德，不足以当「秉心塞渊」之语。不知此语本不甚重，「仲氏任只，其心塞渊」，妇人亦足当之，文公何不可当乎!「塞」，实也，「渊」，深也，其义止此。自解者误援「刚而塞」及「齐圣广渊」等语为解，是以执泥不通。左传曰：「文公大布之衣，大帛之冠；务财，训农，通商，惠工，敬教，劝学，授方，任能。元年，革车三十乘；季年乃三百乘。」与此诗合。
　　【定之方中三章，章七句。】
　　蝃蝀
蝃蝀在东，莫之敢指。女子有行，远父母、兄弟。本韵。○比而赋也。
朝隮于东，崇朝其雨。女子有行，远兄弟、父母。本韵。○比而赋也。
乃如之人也，怀昏姻也，大无信也!不知命本韵。也!赋也
　　此诗未敢强解。小序谓「刺奔」，虽近似，大序谓文公，尤无据。然「女子有行，远父母、兄弟」，泉水、竹竿二篇皆有之，岂亦刺奔耶此语乃妇人作，则此篇亦作于妇人未可知。必以为刺奔，于此二句未免费解。伪传、说谓卫灵公事；诗迄陈灵，不迄卫灵也。何玄子谓刺宣公夺太子伋妇，徒以诗中「无信」二字。然此岂可据况已有新台，不当更有此诗也。季明德谓「女子在母家与人私，及既嫁而犹与所私者通，诗人刺之」，尤为可恨。总之，说诗各逞新意，如此乱拈，亦复何难。然而显悖经旨，害道惑世，可如且安于缄默为得也虹暮见于东则雨止，朝见于西则为雨。「崇」，终也，谓终朝雨也。郑氏曰：「朝有升气于西方，终其朝，则雨气应自然。」此说是。孟子「若大旱之望云霓」，亦此义。今人多见晚虹而雨止；若朝虹者，在日影初出时，多卧而未见，故误认虹惟止雨。集传云「方雨而虹见，则其雨终朝而止矣」，既迂折难通，且诗言「雨」，释之者言「雨止」，明与经违。于孟子「若大旱之望云霓」，亦曰「霓，虹也，虹见则雨止」。然则何为大旱而望虹见乎
　　【蝃蝀三章，章四句。】
　　相鼠
相鼠有皮，人有无仪!人而无仪，不死何为!本韵。○比而赋也。下同。
相鼠有齿，人有无止!人而无止，不死何俟!本韵。
相鼠有体，人有无礼!人而无礼，胡、不、遄、死、!本韵。[评]宾，变调。
　　严氏曰：「旧说『鼠尚有皮，人而无仪则鼠之不若；以人之仪喻鼠之皮』，非也。诗言鼠则只有皮，人则不可以无仪；人而无仪，则何异于鼠如此，语意方莹。」此说是。
　　【相鼠三章，章四句。】
　　干旄
孑孑干旄，在浚之郊。本韵。素丝纰之，良马四、之。[评]主。彼姝者子，何以畀本韵。之赋也。下同。
孑孑干旟，在浚之都。素丝组之，良马五之。彼姝者子，何以予本韵。之
孑孑干旌，在浚之城。本韵。素丝祝之，良马六、之。彼姝者子，何以告本韵。之
　　序谓「美好善」，意近是，故向来从之，谓大夫乘此车马以见贤者。然邶风「静女其姝」，称女以姝。郑风东方之日亦曰「彼姝者子」，以称女子。今称贤者以姝，似觉未安。姑阙疑。「郊」、「都」、「城」，由远而近也；「四」、「五」、「六」，由少而多也：诗人章法自是如此，不可泥。以首章「四马」为主，「五」、「六」则从「四」陪说。不然，五马起于汉，六马起于秦，当时已有秦、汉制耶严氏亦以为疑，故别为解曰：「乘善马而来，凡有四辈、五辈、六辈也。」绝非语气。
　　以上三诗，大序皆以为文公时，无据。集传曰：「以上三诗，序皆以为文公时诗，盖见其列于定中、载驰之间故尔，他无所考也。」此说亦误。文公时诗列于定中之后可也；列于载驰之前，何耶
　　【干旄三章，章六句。】
　　载驰
载驰载驰，归唁卫侯。驱马悠悠，言至于漕。大夫跋涉，我心则忧。本韵。○赋也。下同。
既。不。我。嘉。不。能。旋。反。[评]其辞缠绵缭绕。视。尔。不。臧。我。思。不。远。本韵。
既。不。我。嘉。不。能。旋。济。视。尔。不。臧。我。思。不。閟。本韵。
陟彼阿丘，言采其。女子善怀，亦各有行。许人尤之，众且狂。本韵。
我行其野，芃芃其麦。控于大邦，谁因谁极本韵。大夫、君子，无我有尤!百尔所思，不如我所之!本韵。
　　左传谓「许穆夫人赋载驰」。
　　严氏说此诗最善，曰：「味诗之意，夫人盖欲越愬于方伯，以图救卫，而托归唁为辞耳。」余见下。
　　[一章]凡诗人之言，婉者直之，直者婉之，全不可执泥。集传以其直言驰驱至卫，遂谓「许穆夫人真至卫，未至，而许之大夫有奔走跋涉而来者；夫人知其必将不可归之义来告，故心以为忧」。如此说诗，真可发笑!按「大夫跋涉」有二说：郑氏谓卫大夫来告难于许；苏氏谓许大夫之吊卫者，夫人将归亲唁其兄，虽大夫之往而不足以解忧也。二说皆可通。乃集传独以为许大夫奔走来追夫人而还，此何意见耶严氏曰「首章婉而未露」。
　　[二章、三章]严氏曰：「言尔未必是，我未必非，始微露己之意见与许人别，而犹未遽言之也。」
　　[四章]严氏曰：「盖至是始慨然责之，而不得不言其情矣。下章发之。」
　　[五章]严氏曰：「末章乃言其情，谓我之所思无他，思所以救卫耳。我将控告于大国而求其能救卫者。谁可因藉谁肯来至多方图之，必有所济。我所思盖在此，非徒归也。以许之小而责其救卫，则为不通晓于事。今欲求大国之援，其说非迂远难行也，非閟塞不通也。其后齐桓卒救卫而存之，然后信夫人所思为有理，而许人真狂无谋矣。」
　　【载驰五章：一章六句，二章、三章章四句，四章六句，五章八句。】孔氏曰：「左传　，叔孙豹、郑子家赋载驰之四章。然彼赋载驰，义取控引大国，今「控于大邦」乃在卒章。言赋四章者，杜预云：『并赋四章以下。赋诗虽意有所主，为首引之，势并上章而赋之也。』」。其说甚明。苏氏录章句之后，又载「或言四章，一章、三章章六句，二章、四章章八句」。此本引或说，非以为然。集传乃谓「今从苏氏」，是未见孔疏而并不详苏语耳。
　　　　卫
　　淇奥
瞻彼淇奥，绿竹猗猗。有匪君子，如。切。如。磋。如。琢。如。磨。本韵。[评]虚写，未成学。瑟、兮、兮，[评]仪容。赫、兮、咺、兮、有、匪、君、子，终、不、可、谖、兮本韵。兮、兴也。下同。
瞻彼淇奥，绿竹青青。有匪君子，充。耳。琇。莹。会。弁。如。星。本韵。[评]实写。瑟、兮、兮，赫、兮、咺、兮、有、匪、君、子，终、不、可、谖、兮。
瞻彼淇奥，绿竹如箦。[评]变。有匪君子，如。金。如。锡。如。圭。如。璧。本韵。[评]虚写。现成，已成。德。宽。兮。绰。兮。[评]变。猗。重。较。兮。[评]仪容妙旨。善。戏。谑。兮。不。为。虐。本韵。兮。[评]言语妙旨。
　　小序谓「美武公之德」，未有据；姑依之。
　　学者于此每疑武公弒兄篡位，不足当此。予以为不然，于柏舟篇已略论之。今阅孔氏曰：「按世家云『武公以其赂赂士，以袭攻共伯』，而杀兄篡国，得为美者，美其逆取顺守，德流于民，故美之。齐桓、晋文皆篡弒而立，终建大功，亦此类也。」
　　切、磋、琢、磨，皆所以治器，属虚状武公用功于学也。荀子曰：「人之于文学也，犹玉之于琢磨也。诗曰：『如切如磋，如琢如磨』，谓学问也。」其言可证，不涉自修。上二章文变。「充耳琇莹，会弁如星」，实指武公之服饰而言。三章「如金，如锡，如璧」文仍首章，亦属虚状。「金、锡」，现成物，「圭、璧」，已成物，言其德也。其首章「瑟、僩、赫、咺」，皆美其仪容而赞之，与上「切、磋、琢、磨」不涉。二章重述一遍。三章文变。「宽绰」二句亦言其仪容，「善谑」二句又言其言语。此诗三章之章法也。
　　[一章]「绿竹」，尔雅谓「绿」为王刍，「竹」为篇蓄，是使为绿色之竹，二章不当又云「青青」矣。「切、磋、琢、磨」四字，大抵皆治玉、石、骨诸物之名，本不必分；而尔雅分之曰「骨谓之切，象谓之磋，玉谓之琢，石谓之磨」，亦自有义。集传则以「切、磋」属骨、角，「琢、磨」属玉，石，又以「切、磋」与「琢、磨」各分先、后，并不可解；又全引大学之文以释此诗。按大学释「切磋」为「道学」，「琢磨」为「自修」，「瑟僩」为「恂栗」，「赫咺」为「威仪」，此古文断章取义，全不可据。岂有「切、磋、琢、磨」四字平列，而知其分「学」与「修」之理!又「瑟、僩、赫、咺」别为赞仪容之辞，与上义不连，亦不得平释为四事也。大学非解诗；今以其为解诗而用以解诗，岂不谬哉!
　　[三章]锡即银。古人银、锡不分，称银亦曰「锡」。禹贡「惟金三品」，为黄、白、赤三色。史平准书，「黄金为上，白金为中，赤金为下」，即三品之义。「黄金」，金也；「白金」，银也；「赤金」，铜也。金本为金、银、铜、锡、铁、铅之总名，其铁、铅以贱故不列「三品」之内，而锡即属于银，统名「白金」也。考工记攻金之工皆曰「金、锡」，金即铜，锡即银，故曰金几分，锡居几，以为斧、斤、戟、刃之属。「●氏为量，煎金、锡，声中黄钟之宫」。假如以今之锡，岂可搀和作斧、斤、戟、刃，而量安能声中宫乎自尔雅曰，「黄金谓之璗，白金谓之银，锡谓之鈏」，始分银、锡之名，而单以银为白金。此周末秦人之论也。然史平准书、汉食货志犹皆称「银锡」，又言「汉武帝造银锡为白金」，其称皆近古。说文则释锡曰「银、铅之间」，盖亦疑之而无可为辞，故如是云耳。今世锡与铅近，与银则绝远，岂银、铅之间哉!此予昔时庸言录中语，今录于此。又阅何玄子于此诗论锡亦见及之，益信其有同然。然予论有异何处，不全同也。「宽、绰」，书无逸曰「不宽绰厥心」，则古盖以「宽、绰」为善字，后世鲜用矣!「猗」，倚也。倚车之时而觉其宽绰，又不言其言语若何，而但言「善戏谑」，皆一往摹神。古人体察之妙如此，其心坎非后世人所易测也。
　　【淇奥三章，章九句。】
　　考盘
考盘在涧，硕人之宽。独寐寤言，永矢弗谖!本韵。○赋也。下同。
考盘在阿，硕人之薖。独寐寤歌，永矢弗过!本韵。
考盘在陆，硕人之轴。独寐寤宿，永矢弗告!本韵。
　　此诗人赞贤者隐居自矢，不求世用之诗。小序谓「刺庄公」，无谓；集传不从，是。
　　[一章]「考」，成也。左传「考仲子之宫」，杂记「路寝成则考之」，是也。「盘」，疑是架木为屋之名；或以其依山水盘结，故名之与毛传训「考盘」为「成乐」，未允。陈氏以「考」为扣，以「盘」为器名，不可从。使为击器，则不当云「在涧」、「在谷」，且云「在陆」矣。「在涧」云云者，正谓或依涧、谷，或于平原架屋以处之意耳。又下句接以「之宽」、「之薖」、「之轴」，亦贴居处言。使为击器，义亦不蒙。「硕人」指隐者，「宽」谓屋宇宽广也。集传解「硕人之宽」，谓「硕大宽广」，删去「人」字，可骇。「永失弗谖」，谓自誓弗忘习隐初志。集传谓「不忘此乐」，亦非。
　　[二章]「薖」，朱郁仪谓与「輠」通，甚牵强。杨用修引说文「草也」，谚云「心安茅屋稳」也，亦凿。李氏曰：「『薖』与『窝』同，因阿而言窝，见其为敛藏之处也。」此近是。
　　[三章]「轴」，集传谓「盘桓不行」，乃反说；轴，正是行物也。严氏谓「如轴之卷，收藏不用」，此以后世画轴为言，益非。轴，车轴也，轴以运车，取义盘旋于其中也。「弗告」，犹不以姓名告人之意。集传谓「不以此乐告人」，皆非。集传本于欧阳氏。
　　【考盘三章，章四句。】
　　硕人
硕人其、颀，衣锦、褧衣。齐、侯、之、子，卫、侯、之、妻，东、宫、之、妹，邢、侯、之、姨，谭、公、惟、私、本韵。○赋也。下同。[评]叙得详核而妙。
手。如。柔。荑。肤。如。凝。脂。领。如。蝤。蛴。齿。如。瓠。犀。螓。首。、蛾。眉。本韵。巧。笑。倩。兮。美。目。盼。本韵。兮。[评]千古颂美人者无出其右，是为绝唱。
硕人敖敖，说于农郊。四牡有骄，朱幩镳镳，翟茀以朝。「大。夫。夙。退。无。使。君。劳。!」本韵。[评]妙。
河。水。洋。洋。北。流。活。活。施。罛。濊。濊。鳣。、鲔。发。发。葭。、菼。揭。揭。庶。姜。孽。孽。庶。士。有。朅。本韵。[评]间叙处措菶极工，有珠玑错落之妙。
　　小序谓「闵庄姜」，诗中无闵意，此徒以庄姜后事论耳；安知庄姜初嫁时何尝不盛，何尝不美，又安知庄公何尝不相得而谓之「闵」乎!左传云：「初，卫庄公娶于齐东宫得臣之妹，曰庄姜，美而无子，卫人所为赋硕人也」，亦但谓硕人之诗为庄姜。其云「无子」，亦据后事为说，不可执泥。小序盖执泥左传耳；大序谓「终以无子」，尤袭传显然。
　　伪传曰「卫庄公取于齐，国人美之，赋硕人」，孙文融亦曰「此当是庄姜初至卫时，国人美之而作者」，所见皆与予合。
　　[一章]「衣锦」，夫人用锦衣而嫁，贵也。郑氏曰「国君夫人翟衣而嫁，今衣锦者在涂之服也」，非也。「褧衣」，「褧」或作「颎」，或作「絅」，或作「景」，皆同，乃襌衣也。士昏礼云：女登车，「姆为加景，乃驱」，即此也。古妇人平时盛服必加襌衣于外，中庸「谓其文之着」是也。若嫁时加褧，则为涂间辟尘也，又不同。
　　[三章]「大夫夙退」二句，正美君、夫人新昏相得，代为摹儗之辞，最为妙笔。乃曲解以为讽，岂可通乎!
　　[四章]此体是赋，末章又似兴、比而赋，以河水等兴比庶姜、庶士也。或皆作喻意解，谬。孽孽，旁出之意。毛传谓盛饰，非。「庶姜」，媵女；「庶士」，媵臣。媵女不必定是亲侄、娣，亦有他国来媵者，其本国大夫之女亦媵也。汉人说礼，必谓夫人之亲侄、娣，此迂论也。即以卫庄姜言之，「可证者二：一，庄公又娶戴妫生子，则非庄姜之同姓也；一，此诗云「邢侯之姨，谭公维私」，则庄姜之姊妹亦嫁于他国而不来媵也。
　　解此诗者皆狃于序说，必于每章之下补闵庄姜而咎庄公不见答之意，徒费纷纷斡旋，绝不切合，而末章结束处尤相霄壤，不知何苦为此
　　【硕人四章，章七句。】
　　氓
氓之蚩蚩，抱布贸丝。匪来贸丝，来即我谋。送子涉淇，至于顿丘。匪、我、愆、期，子、无、良、媒、将、子、无、怒，秋、以、为、期、本韵。○赋也。[评]风致语行以曲折，口角宛然。
乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以、尔、车、来，以、我、贿、迁、本韵。○赋也。[评]不曰人曰贿，妙。
桑、之、未、落，其、叶、沃、若、本韵。于、嗟、鸠、兮，无、食、桑、葚、![评]赋中之比。于嗟女兮，无与士耽!本韵。士之耽兮，犹可说也；女之耽兮，不可说二「说」字为韵。也!比而赋也。
桑之落矣，其黄而陨。自我徂尔，三岁食贫。本韵。淇水汤汤，渐车帷裳。女也不爽，士贰其行。本韵。士、也、罔、极，二、三、其、德、本韵。○比而赋也，下同。[评]足贰其行意。
三岁为妇，靡室劳矣。[评]实言不爽意。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼本韵。矣!
及尔偕老，老、使、我、怨、淇。则。有。岸。[评]就本地作喻，妙。隰。则。有。泮。总、角、之、宴，言、笑、晏、晏、信、誓、旦、旦，不、思、其、反、本韵。反是不思，亦已焉哉!本韵。
　　[一章]此氓必责其愆期，故曰非我愆期也，子无良媒来请期耳。既无良媒请期，愿子无怒，秋以为期可也。古之嫁娶皆在秋冬。
　　[二章、三章]以桑「未落」及「落」比己色之盛衰，不可指时言。若指时，则赋、比既不清，且桑未落及落只在数月间，下言「三岁」，说不去矣。
　　[四章]「老使我怨」，「老」字即承「偕老」字来，言汝曾言「及尔偕老」，今偕老之说徒使我怨而已。诗人之词多是如此。集传泥之，谓「不知老而见弃如此」。夫方「总角之宴」以及「三岁为妇」，岂便老耶!
　　【氓六章，章十句。】
　　竹竿
籊籊竹竿，以钓于淇。岂不尔思，远莫致之!本韵。○赋也。下同。
泉源在左，淇水在右。女子有行，远兄弟、父母。本韵。○集传误「作父母兄弟」。
淇水在右，泉源在左。巧。笑。之。瑳。佩。玉。之。傩。本韵。[评]简，妙，风致嫣然。
淇水鑴鑴，桧楫、松舟。驾言出游，以写我忧。本韵。
　　小序谓「卫女思归」，是。大序增以「不见答」，臆说也。何玄子谓泉水及此篇皆许穆夫人作。按泉水云「女子有行，远父母、兄弟」，又云「驾言出游，以写我忧」，此篇亦皆有之。夫两人之作，或前或后，用其语可也，必无一人之作而两篇重复者。余详泉水。此或许穆夫人之媵亦──亦卫女──而思归，和其嫡夫人之作，如此则用其语乃可耳。故愚于两篇重句，益知主许穆夫人之作之说为非，而信其媵之作者之或是也。
　　【竹竿四章，章四句。】
　　芄兰
芄兰之支，童子佩觿。虽则佩觿，能不我知!本韵。容兮遂兮，垂带悸本韵。兮。兴而比也。下同。
芄兰之叶，童子佩韘。虽则佩韘，能不我甲!本韵。容兮遂兮，垂带悸兮。
　　小序谓「刺惠公」。按左传云「初，惠公之即位也少」，杜注云「盖年十五六」。序盖本传而意逆之耳；然未有以见其必然也。
　　[一章]「支」，「枝」同。芄兰枝叶细弱，故以兴比童子。「觿」，成人佩以解结。上古或用角，故字从角；后以玉为之。今世有传者，大小不等，其身曲而末锐，俗名「解锥」。集传谓「象骨为之」，盖循礼记注之误。「容」、「遂」及「悸」义皆未详，不敢强解。
　　[二章]「韘」，毛传谓「玦」。按士丧礼「纩极二」，大射仪「朱极三」，诗言「拾决」，大抵一物异名。上古必以韦为之，故字从韦；后亦用玉。今世有传者，俗名「指机决」，又非所佩之玦也。郑氏谓「沓，所以彄沓手指」，盖彷佛仪礼为说，然实无沓名也。集传谓「象骨为之」，亦非。又既曰「韘，决也」，复引郑氏曰「沓也」，发明殊混。「甲」，毛传训「狎」，近之。
　　【芄兰二章，章六句。】
　　河广
谁谓河广一。苇。杭。之。![评]奇语。谁谓宋远跂予望本韵。之!赋也。下同。
谁谓河广曾。不。容。刀。![评]奇语。谁谓宋远曾不崇朝!本韵。
　　小序谓「宋襄公母归于卫，思而不止，故作是诗」。郑氏因谓「襄公即位，夫人思之」。严氏以其言「河广」，则是在卫未渡河之先；时宋襄公方为世子，卫之戴、文俱未立也。是矣。
　　[一章]「杭」，「斻」通，方舟也；后作「航」。史秦始皇南游至钱塘，浙江水恶，乃西百二十里，从狭「从狭」，原误作「从峡」，据校史记改。中渡，因置余杭县。「余杭」，舟名，谓以余杭渡狭也。「余」，「艅」通。左传「吴国有余皇」，一作「艅航」。隋因余杭旧名，置杭州，及斻、航本字也。一芦苇可渡，甚言其易，故为奇语。或谓河方冰时，布一束之苇，便可履之而渡。如此说诗，呆哉!不特「固哉」矣!
　　[二章]「刀」，「舠」通，亦作「刁」、「舠」。
　　【河广二章，章四句。】
　　伯兮
伯兮朅兮，邦之桀本韵。兮。伯也执殳，为王前驱。本韵。○赋也。
自。伯。之。东。首。如。飞。蓬。岂。无。膏。沐。谁。适。为。容。!本韵。○赋也。[评]宛然闺阁中人语。
其雨其雨，杲杲出日。愿言思伯，甘心首疾。本韵。○兴也。
焉。得。谖。草。[评]奇想。言树之背。愿言思伯，使我心痗。本韵。○赋也。
　　小序谓「刺时」，混。郑氏曰「卫宣公之时，蔡人、卫人、陈人从王伐郑，桓五年经也」，此说是。何也据诗「王」字也。不然，卫人何以为王前驱乎「自伯之东」，从王而东也。郑在王国之东。
　　[二章]「蓬」，侄炳曰：「集传云，『蓬华如柳絮，聚而飞如乱发』。按，蓬草丛生，风飞散乱，故以发似之。今言『蓬华聚而飞』，甚迂。」
　　[三章]「首疾」，头痛也，犹言「疾首」。
　　[四章]毛传曰「谖草令人忘忧」，此语鹘突不可解。孔氏曰：「『谖』训为忘，非草名；故传本其意，谓欲得令人善忘忧之草；不谓『谖』为草名。故释训云『谖，忘也』。」按孔说是矣，然毛传之失未详顺，其增「忧」字亦非也。考盘「永矢弗谖」，淇奥「终不可谖」，皆训「忘」。诗中本谓欲暂忘思伯之心而不可得，故思焉得能忘之草而植之北堂乎其「忧」字，毛传添出，不必定谓是忘忧也。尤可异者，说文误以「谖」与「」即萱。同音，遂以谖为草名，因以为忘忧草，则不止于毛氏于「忘」下增「忧」字之失，而直犯孔氏「不谓谖为草名」之戒矣。无论谖之非萱，今即以萱言之，一卉耳，何以能令人忘忧即询之三尺童子而亦不信者，此传讹之绝可笑者也。况萱草是处有之，诗何为言「焉得」焉得者，以其必不可得也。惟其必不可得，故下仍接之曰「愿言思伯」云云，则非实语明矣。说文又见「谖」字终不似草，又作「」，然实无此字也。集传曰「谖草，合欢」。按，合欢，木也，又名合棔。故嵇康养生论云「合欢蠲忿，萱草忘忧」，其忘忧之说本于昔人传讹，若其以「合欢」与「萱草」对，一草、一木，正不误。自郑渔仲又误谓「萱草一名合欢」，朱遂仍郑之误也。又曰「食之令人忘忧」，增「食之」字尤怪诞，不知亦曾食之有验否因叹以谖为草，误也；又因而误以谖草为萱；又因而误以萱为忘忧草；又因而误以为食之令人忘忧：古今以来，以误及误其稠迭如此。若其以为合欢木，则又旁出之误也。集传既云「食之令人忘忧」，然则萱草易得，取而食之可也，则于下文接不去；于是曰「然终不忍忘也，是以宁不求此草，而但愿言思伯，虽至于心痗而不辞耳」。嗟乎，「遁辞知其所穷」，孟子岂欺我哉!是又以误而及于诗也。「背」，堂背也。堂面向南，背向北，故背为北堂。解者亦从未分析及此。
　　【伯兮四章，章四句。】
　　有狐
有狐绥绥，在彼淇梁。心之忧矣，之子无裳。本韵。○兴也。下同。
有狐绥绥，在彼淇厉。心之忧矣，之子无带。本韵。
有狐绥绥，在彼淇侧。心之忧矣，之子无服。本韵。
　　此诗是妇人以夫从役于外，而忧其无衣之作。自小序以「刺时」解，悉不可用。
　　[一章]「绥绥」，毛传曰「匹行貌」。按，「绥」训安；「绥绥」，两相安意。其说是。集传曰「独行求匹之貌」，与毛传正相反，不知从何取义，可怪甚矣。「之子」指人，集传以为指狐，更可笑。且云「在梁，则可以裳矣」，又不可解。
　　【有狐三章，章四句。】
　　木瓜
投我以木瓜，报之以琼琚。本韵。匪、报、也，永、以、为、好、本韵。也、!赋也。下同。[评]绸缪语。
投我以木、桃，[评]木字因上。报之以琼瑶。本韵。匪报也，永以为好也!
投我以木、李，报之以琼玖。本韵。匪报也，永以为好也!
　　小序谓「美齐桓公」；大序谓「齐桓救而封之，遗以车马、器服焉，卫人思欲厚报之而作是诗」。按此说不合者有四。卫被狄难，本未尝灭，而桓公亦不过为之城楚丘及赠以车马、器服而已；乃以为美桓公之救而封之，一也。以是为卫君作与卫文乘齐五子之乱而伐其丧，实为背德，则必不作此诗。以为卫人作与卫人，民也，何以力能报齐乎二也。既曰桓公救而封之，则为再造之恩；乃仅以果实喻其所投之甚微，岂可谓之美桓公乎三也。卫人始终毫末未报齐，而遽自儗以重宝为报，徒以空言妄自矜诩，又不应若是丧心。四也。或知其不通，以为诗人追思桓公，以讽卫人之背德，益迂。且诗中皆绸缪和好之音，绝无讽背德意。集传反之，谓「男女相赠答之辞」。然以为朋友相赠答亦奚不可，何必定是男女耶!
　　瓜种甚多，古今同然，故此特呼「木瓜」以别之。「木桃」、「木李」乃因木瓜而顺呼之。诗中如此类甚多，不可泥。其实桃、李生于木，亦可谓之「木桃」、「木李」也。从来人鲜知此意。徐氏谓「桃有羊桃，李有雀李，故言木以别」，漫引后世小说异名以证诗；诗人之意果如是乎姚宽谓以木为桃、李，益可笑!
　　【木瓜三章，章四句。原本脱此行，今补。】

诗经通论卷五
新安首源姚际恒着
　　　　王
　　集传曰：「自平王徙居东都王城，于是王室遂卑，与诸侯无异；故其诗不为雅而为风。」按此乃历来相传瞽说也。孔子曰「雅、颂各得其所」。夫雅之所得，则风之所亦得。风、雅自有定体：其体风，即系之风；其体雅，即系之雅。非以王室卑之故，不为雅而为风也。苟以王室卑之故，不为雅而为风，则岂「各得其所」之谓哉!
　　黍离
彼黍离离，彼稷之苗。行迈靡靡，中心摇摇。本韵。知我者谓我心忧，不、知、我、者、谓、我、何、求、本韵。悠悠苍天，此何人本韵。哉兴也。下同。
彼黍离离，彼稷之穗。行迈靡靡，中心如醉。本韵。知我者谓我心忧，不、知、我、者、谓、我、何、求、悠悠苍天，此何人哉
彼黍离离，彼稷之实。行迈靡靡，中心如噎。本韵。知我者谓我心忧，不、知、我、者、谓、我、何、求、悠悠苍天，此何人哉
　　小序谓「闵宗周」。按史载箕子麦秀歌曰「麦秀渐渐兮，禾黍油油兮」，一商一周，何以皆托黍、稷为辞，岂周袭商乎非也。按尚书载箕、微之语皆甚拗曲不顺，不应作此平易歌辞。是此诗本为闵宗周作，而后人仿之，伪为箕子之歌耳。若夫小序，则又泥箕子之歌为说而偶中者耳。
　　刘向新序谓「卫伋见害，弟寿闵之，为作忧离之诗以求之」，无稽之甚。而相传韩诗云：「黍离，伯封作也。诗人求之不得，忧懑不识于物，视彼黍离离然，反以为稷之苗。」曹植亦曰：「昔尹吉甫信后妻之谗，杀孝子伯奇，其弟伯封求而不得，作黍离诗。」此亦与伋、寿事相类，皆依托妄言。而伪说本之，亦以为尹伯封作；又稍变其意以合序说，谓「秦逐犬戎，平王命尹伯封犒秦师，过故宗庙、宫室而作」。说诗者牛鬼蛇神，至此而极矣!黍、稷并言，黍同而稷异，说者以稷之「苗」、「穗」、「实」为历时所见，行役之久。严氏驳之曰：「使果为行役之久，不应黍惟言『离离』也。」不知毛传已言之。其曰「诗人自黍离离，见稷之苗，之穗，之实」矣。何玄子且曲为实之曰「黍有早、晚三辈，则当离离时而或植稷之苗，稷之穗，稷之实」，殊凿。又韩诗以为「视黍为稷」，亦凿。大抵此为一时所赋，「稷」之「苗」、「穗」、「实」合初、终言，以取变文换韵，而「黍」为首句不变，与他篇格调多同，何必泥耶!且写黍、稷处亦正见错综法。
　　【黍离三章，章十句。】
　　君子于役
君子于役，不、知、其、期、曷、至、哉、[评]句法错落。鸡。栖。于。埘。；日。之。夕。矣。羊。、牛。下。来。[评]日落怀人，真情实况。君子于役，如之何勿思!本韵。○赋也。下同。
君子于役，不、日、不、月、曷其有佸。鸡栖于桀；日之夕矣，羊、牛下括。[评]此一句关上下，上同。君子于役，苟无饥渴!本韵。
　　此妇人思夫行役之作。伪说谓「戍申者之妻所作」，虽凿而亦略近。
　　【君子于役二章，章八句。】
　　君子阳阳
君子阳阳，左执簧，右招我由房。本韵。其乐只且!赋也。下同。
君子陶陶，左执翿，右招我由敖。本韵。其乐只且!
　　大序谓「君子遭乱，相招为禄仕」，此据「招」之一字为说，臆测也。集传谓「疑亦前篇妇人所作」，此据「房」之一字为说，更鄙而稚。大抵乐必用诗，故作乐者亦作诗以摹写之；然其人其事不可考矣。
　　史记称「晏子御，意气阳阳甚自得」，盖本此。后作「扬扬」。「房」，疑即房中之乐。「敖」，未详。
　　【君子阳阳二章，章四句。】
　　扬之水
扬之水，不流束、薪、彼其之子，不与我戍申。本韵。怀哉，怀哉!曷月予还归本韵。哉兴而比也。下同。
扬之水，不流束、楚、[评]轻。彼其之子，不与我戍甫。本韵。怀哉，怀哉，曷月予还归哉
扬之水，不流束、蒲、[评]又轻。彼其之子，不与我戍许。本韵。怀哉，怀哉，曷月予还归哉
据序谓「刺平王使民戍母家，其民怨之，而作此诗」。集传因谓「申侯为王法必诛」，及谓「平王与申侯为不共戴天之仇」。此等语与诗旨绝无涉，何晓晓为然据二、三章言「戍甫」，「戍许」，则序亦恐臆说。申侯为平王母舅，甫、许则非，安得实指为平王及谓戍母家乎孔氏解之曰：「言甫、许者，以其同出四岳，俱为姜姓；既重章以变文，因借甫、许以言申，其实不戍甫、许也。」按诗于闲文自多变换，戍甫、戍申乃实事也，亦可变换，然耶否耶吾不得而知之也。
「彼其之子」，郑氏谓「处乡里者」，欧阳氏谓「国人怨诸侯不戍申」，皆可通。集传谓「指室家」，则谬矣!
[三章]「蒲」，毛传曰「草也」。郑氏以为「蒲柳」，属木，非草矣。集传从郑，非。
【扬之水三章，章六句。】
　　中谷有蓷
中谷有蓷，暵其干矣。有女仳离，其矣。其叹矣，遇人之艰难本韵。矣!兴也。下同。
中谷有蓷，暵其修矣。有女仳离，条其矣。条其矣，遇人之不淑本韵。矣!
中谷有蓷，暵其湿矣。有女仳离，啜其泣矣。啜其泣矣，何嗟及本韵。矣!
此诗闵妇人遭饥馑而作：故云「有女」。集传谓「妇人自作」，绝不类。
「仳离」，「仳」字未详；合来恐只是「流离失所」之义。毛传训为「别」，按「别离」以后人语，未可以「仳」之音近「别」而遂为别也。孔氏曰：「以『仳』与『离』共文，故知当为别义。」如此说，其无确义可知。因以「仳离」为「别离」，故以为夫弃其妻；其实不然。愚意，此或闵嫠妇之诗，犹杜诗所谓「无食无儿一妇人」也。先言「艰难」，夫贫也。再言「不淑」，夫死也。礼「问死曰『如何不淑』」。末更无可言，故变文曰「何嗟及矣」。「干」、「修」、「湿」，由浅及深；「叹」、「」、「泣」亦然。
【中谷有蓷三章，章六句。】
　　兔爰
有兔爰爰，雉离于罗。我生之初尚无为，我生之后逢此百罹。尚。寐。无。吪。!本韵。○比而赋也。下同。[评]奇语。
有兔爰爰，雉离于罦。我生之初尚无造，我生之后逢此百忧。尚。寐。无。觉。!本韵。
有兔爰爰，雉离于罿。我生之初尚无庸，我生之后逢此百凶。尚。寐。无。聪。!本韵。
　　欧阳氏曰：「『我生之初尚无为』，谓昔尚幸r1「幸」字原脱，据校增。世无事，闲缓如兔之爰爰也。『我生之后逢此百罹』，谓今时不幸，遭此乱世，如雉陷于罗网也。」按以一人比兔，又比雉，似未安。苏氏曰：「兔狡而难取，雉介而易执。世乱则轻狡之人肆，而耿介之人常被其祸。」亦求之过深。作此诗者，大抵军士，若桓王好战，他国名为合从，实无肯为王出力者，故以兔比他国之卒，以雉自比欤「吪」字从「口」，从「言」之「讹」亦同，小雅「或寝或讹」即此。吪，方寤动而有声也。「无吪」，不言之意；「无觉」，不见之意；「无聪」，不闻之意。凡人寤则忧，寐则不知，故愿熟寐以无闻见。奇想奇语，较苕之华「不如无生」自胜多矣。集传句句增出「死」字，大失诗旨，绝不成语。此诗不欲为「不如无生」之直率，而集传偏以「不如无生」意解之，是可笑也!
　　繻葛之战以前，周室尚无事；自是而桓、文迭兴，霸升王降，天下大乱矣。诗人以「我生初、后」为言，此诗史也。
　　【兔爰三章，章七句。】
　　葛藟
绵绵葛藟，在河之浒。终远兄弟，谓他人父。谓他人父，亦莫我顾!本韵。○兴也。下同。
绵绵葛藟，在河之涘。终远兄弟，谓他人母。谓他人母，亦莫我有!本韵。
绵绵葛藟，在河之漘。终、远、兄、弟。谓他人昆。谓他人昆，亦莫我闻!本韵。
　　序必谓「刺平王弃其九族」，甚无据。且如郑氏谓平王以他人之父为父，固觉突然。严氏为之解曰：「言王终远我兄弟者，谓父是他人之父乎不然，胡为不顾我也」于「亦」字亦不协。不若依集传作「民去其乡里，家族流离失所」解，较可。
　　以三章之义例之，则由「父」而「母」，由「母」而「昆」也。以三章皆有「终远兄弟」一语例之，则末章乃直叙，一章、二章因「昆」而先及「父」、「母」也。
　　【葛藟三章，章六句。】
　　采葛
彼采葛兮。一日不见，如三月本韵。兮!兴也。下同。
彼采萧兮。一日不见，如三秋本韵。兮![评]摘取，佳
彼采艾兮。一日不见，如三岁本韵。兮!
　　小序谓「惧谗」，无据。且谓「一日不见于君，便如三月以至三岁」，夫人君远处深宫，而人臣各有职事，不得常见君者亦多矣；必欲日日见君，方免于谗，则人臣之不被谗者几何!岂为通论。集传谓「淫奔」，尤可恨。即谓妇人思夫，亦奚不可，何必淫奔!然终非义之正，当作怀友之诗可也。
　　「葛」、「月」，「萧」、「秋」，「艾」、「岁」，本取协韵。而后人解之，谓葛生于初夏，采于盛夏，故言「三月」；萧采于秋，故言「三秋」；艾必三年方可治病，故言「三岁」。虽诗人之意未必如此，然亦巧合，大有思致。「岁」、「月」，一定字样，四时而独言秋，秋风萧瑟，最易怀人，亦见诗人之善言也。
　　【采葛三章，章三句。】
　　大车
大车槛槛，毳衣如菼。岂不尔思，畏子不敢!本韵。○赋也。下同。
大车啍啍，毳衣如璊。岂不尔思，畏子不奔!本韵。
谷。则。异。室。死。则。同。穴。[评]工语。谓、予、不、信，有、如、皦、日、!本韵。[评]誓辞之始。
　　小序谓「刺周大夫」，大序谓「男女淫奔，故陈古以刺今大夫不能听男女之讼焉」，颇为迂折。且夫妇有别，岂「异室」之谓乎古大夫何为使夫妇异室也集传谓「周衰，大夫犹能以刑政治其私邑者，故淫奔者畏而歌之」，然于「同穴」之言不可通。淫奔苟合之人，死后何人为之同穴哉此目睫之论也。季明德谓「弃妇誓死不嫁之诗」，然以「尔」与「子」皆指其夫，思夫自可，何云「畏而不敢」乎伪传、说皆以为周人从军，讯其室家之诗，似可通。「尔」，指室家。「子」，指主之者。「奔」，逃亡也。
　　[一章]「大车」，牛车。「毳衣」，毛布衣。
　　【大车三章，章四句。】
　　丘中有麻
丘中有麻，彼留子嗟。彼留子嗟，将其来施施。本韵。○兴也。下同。
丘中有麦，彼留子国。彼留子国，将其来食。本韵。
丘中有李，彼留之子。彼留之子，贻我佩玖。本韵。
　　小序谓「思贤」，可从。愚按，此诗固难解，然「留」字是留住之留；「子嗟」、「子国」，「子」字即下「之子」之「子」，「之子」既非人名，则「子嗟」、「子国」亦必非人名；「嗟」、「国」字只同助辞，盖诗人意中必先有「麻」、「麦」字而后以此协其韵也。意谓丘园之中有麻、麦、李，彼且留而不出，故望其「来施施」与「来食」，而彼且不弃我，贻我以佩也。当时作诗者，妇人、孺子皆有之，故间有趁韵者，此等处正不必强解耳。拘儒不知此意，必欲执泥求解，是自惑矣。如墉风之「孟弋」、「孟庸」，郑风之「子充」，亦皆是也。如此说诗，千古无敢者。然请玩此篇末章「之子」二字，则上二章「子」字可明。「子」字既明，则余字只为助辞，其非共「子」字为人名亦自可明矣。此可为知者道耳。毛传以「留」为姓，以「子嗟」、「子国」为名；「子嗟」为子，「子国」为父，「之子」又为子。集传则不从其姓，从其名；「之子」谓并指二人。皆迂折、武断无理。且集传谓「妇人望其所与私者」，一妇人望二男子来，不知如何行淫法言之大污齿。
　　【丘中有麻三章，章四句。】
　　　　郑
　　缁　衣
缁衣之宜兮，敝。一字句。予又改为本韵。兮。适子之馆兮，还。一字句。予授子之餐本韵。兮。赋也。下同。
缁衣之好兮，敝，予又改造本韵。兮。适子之馆兮，还，予授子之餐兮。
缁衣之席兮，敝，予又改作本韵。兮。适子之馆兮，还，予授子之餐兮。
　　予尝谓解经以后出而胜，断为不诬。如此诗，序、传皆谓「国人美武公」；集传、诗缉皆从之，无异说。自季明德始以为「武公好贤之诗」，则「改衣」、「适馆」、「授餐」皆合。不然，此岂国人所宜施于君上者哉!说不去矣。何玄子又以为「武公有功周室，平王爱之而作此诗」，若是，第以其德己也，私也，岂得谓之好贤乎!
　　「缁衣」下加「敝」字，「适馆」下加「还」字，妙有层次，亦使文不排熟。
　　【缁衣三章，章四句。】当作章六句。
　　将仲子
将仲子兮，无踰我里，无折我树杞!岂。敢。爱。之。[评]宕。畏我父母。本韵。仲。可。怀。也。；[评]宕。父母之言，亦可畏本韵。也。赋也。下同。
将仲子兮，无踰我墙，无折我树桑!岂敢爱之，畏我诸兄。本韵。仲可怀也；诸兄之言，亦可畏也。
将仲子兮，无踰我园，无折我树檀!岂敢爱之，畏人之多言。本韵。仲可怀也；人之多言，亦可畏也。
　　小序谓「刺庄公」。予谓就诗论诗，以意逆志，无论其为郑事也，淫诗也，其合者吾从之而已。今按以此诗言郑事多不合，以为淫诗则合，吾安能不从之，而故为强解以不合此诗之旨耶!其曰「岂敢爱之」，语气自承上「折杞」言。今以「无踰我里，无折我树祀」为比，谓无与我家事，无害我兄弟也。庄公与弟共叔段。以「岂敢爱之，畏我父母」为赋，谓我岂敢爱弟而不诛，以父母之故，故不为也。然则岂有比、赋相连为辞之理乎!是「岂敢爱之」明接上文，谓「岂敢爱此杞」，不得以为比，昭然矣。且以「仲可怀」为「祭仲之言可怀」，既必增「之言」二字，非言气，而「怀」字亦不稳切。诸家主此说者，严氏最为委曲以求合，其曰：「公非拒祭仲也，国人知公与祭仲有杀段之谋，乃反其意，设为公拒祭仲之辞以讽之。」又曰：「公未尝有是言也，而诗人代公言之，若谓『公纵不爱段，独不畏父母乎!』盖谲谏也。」如此为辞，可谓迂折之甚矣。
　　此虽属淫，然女子为此婉转之辞以谢男子，而以父母、诸兄弟及人言为可畏，大有廉耻，又岂得为淫者哉!
　　季明德曰：「篇内言『折』，谓因踰墙而压折，非采折之折。」此解尤明。
　　【将仲子三章，章八句。】
　　叔于田
叔于田，巷。无。居。人。[评]奇语。岂、无、居、人，[评]又接。不如叔也；洵美且仁!本韵。○赋也。下同。
叔于狩，巷。无。饮。酒。岂、无、饮、酒，不如叔也；洵美且好!本韵。
叔适野，巷。无。服。马。岂、无、服、马，不如叔也；洵美且武!本韵
　　小序谓「刺庄公」；篇中绝无刺庄公之意。大序于下篇谓「叔不义而得众」，尤非。既不义矣，安能得众乎!集传本之，以为「不义得众，国人爱之而作」。按庄公入京，京人即畔叔，左传曰「京叛大叔段」是也。是必其多行不义，民久怨之，可知。乃云得众人爱，可乎!大抵以此诗主叔段者，第以「叔」之一字耳，然何可泥也!如必欲泥「叔」字，则谓叔之左右近习之人美之，始得；一切不义得众之说删去可也。余说见下篇。
　　【叔于田三章，章五句。】
　　大叔于田
叔△于△田△，乘乘马，执辔如。组。两骖如。舞。叔△在△薮△，火烈具。举。襢裼暴虎，[评]此章言暴虎。献。于。公。所。将。叔。无。狃。戒。其。伤。女。!本韵。○赋也。下同。[评]夹入亲爱语意。
叔△于△田△，乘乘黄，两服上。襄。两骖鴈。行。叔△在△薮△，火烈具。扬。本韵。叔。善。射。忌。又。良。御。本韵。忌。[评]此章言射猎。抑。磬。控。忌。抑。纵。送。本韵。忌。[评]词调工绝。
叔△于△田△，乘乘鸨，两服齐。首。两骖如。手。叔△在△薮△，火烈具。阜。本韵。叔。马。慢。忌。叔。发。罕。本韵。忌。抑。释。掤。忌。抑。鬯。弓。本韵。忌。[评]此章言射猎，描摹尤妙。
　　匡衡封事曰，「郑伯好勇而国人暴虎」。匡称善说诗者，不曰叔段而曰「国人」，然则此两篇亦未必为叔段矣。
　　两马在车中曰「服」，在旁曰「骖」。首章以「执辔」藏「两服」二字。
　　描摹工艳，铺张亦复淋漓尽致，便为长杨、羽猎之祖。
　　【大叔于田三章，章十句。】
　　清人
清人在彭△，驷介旁旁，二矛重英，河、上、乎、翔、本韵。○赋也。下同。
清人在消△，驷介麃麃，二矛重乔，河、上、乎、逍、遥、本韵。
清人在轴△，驷介陶陶，右、旋、右、抽，中、军、作、好、本韵。[评]变文浑古。
　　据左传「高克奔陈，郑人为之赋清人」。是时师已溃散，而赋诗者犹为此言，可见诗人之意微婉如此。使非传有明文，岂能知为春秋「郑弃其师」之事哉!于此见释诗之难也。
　　「彭」、「消」、「轴」，必非地名，不可泥「在」字。「彭」，说文「鼓声」；又齐风「行人彭彭」，小雅「出车彭彭」，皆作「众」意；》未详孰是。「轴」，车轴也，「左旋右抽」及「中军」正言兵车，故上言「在轴」。「消」，未详。
　　【清人三章，章四句。】
　　羔裘
羔裘如、濡，洵直且侯。彼其之子，舍命不渝。本韵。○赋也。下同。
羔裘豹、饰，[评]变。孔武有力。彼其之子，邦之司直。本韵。
羔裘晏、兮，[评]变。三英粲兮。彼其之子，邦之彦本韵。兮。
　　此郑人美其大夫之诗，不知何指也。
　　[一章]「侯」韩诗云，「美也」。此即诸侯之侯。当时称诸侯者亦取美义也。
　　[三章]「三英」，自是裘饰，如紽、緎之类。
　　【羔裘三章，章四句。】
　　遵大路
遵大路兮，掺执子之袪。兮。无我恶兮，不寁故本韵。也。赋也。下同。
遵大路兮，掺执子之手。兮。无我兮，不寁好本韵。也。
　　序谓「君子去庄公」，无据。集传谓「淫妇为人所弃」，夫夫既弃之，何为犹送至大路，使妇执其袪与手乎又曰「宋玉赋有『遵大路，揽子袪』之句，亦男女「女」，原误「子」，据校改。下同。相悦之辞也」。然则男女相悦，又非弃妇矣。且宋玉引用诗辞，岂可据以解诗乎然其不以男女相悦置于前者，以男女不应于大路为私也；然则亦何以置于后乎!
　　此只是故旧于道左言情，相和好之辞，今不可考；不得强以事实之。
　　执袪言「故」，执手言「好」，下字不失分寸。
　　【遵大路二章，章四句。】
　　女曰鸡鸣
女△曰△[评]态。鸡。鸣。[评]丑。士△曰△[评]态。昧。旦。[评]寅。子△兴△[评]态。视△夜△，明。星。有。烂。[评]卯。将。将。翔。弋凫与鴈。本韵。○赋也。下同。[评]先写凫鴈奇。
弋。读。[评]承上二。言加之，与子宜本韵。之。宜。读。[评]承上字。言饮酒，与子偕老。琴。瑟。在。御。莫。不。静。好。本韵。[评]佳语。
知、子、之、来、之，杂、佩、以、赠、韵，或谓「贻」字之误之、知、子、之、顺、之，杂、佩、以、问、本韵。之、知、子、之、好、之，杂、佩、以、报、本韵。之、[评]末章有急管繁弦之意。
　　只是夫妇帏房之诗，然而见此士、女之贤矣。
　　[一章]古未以地支纪时，故曰「鸡鸣」，曰「味旦」，曰「明星有烂」，皆指时言也。小星不见为卯，诗不言小星不见而言「明星有烂」，妙笔。「女曰鸡鸣」，蚤矣。「士曰昧旦」，则稍迟矣。女于是促之以兴而视夜，则又迟矣。此贤妇也。「将将翔」，指凫、鴈言。凫、鴈宿沙际芦苇中，亦将起而翔，是可以弋之之时矣。此诗人闲笔涉趣也。
　　[二章]「加」，「笾豆有加」之加，指熟荐凫、鴈也，故根「弋」字来。「宜」，宜于食也；既食而饮酒，故根「宜」字来。既饮酒而琴瑟间作，乃见其莫不静好矣。
　　[三章]见不止于闺房之雍和巳也，其好贤用以遗赠之具，妇亦有以成之如此。
　　【女曰鸡鸣三章，章六句。】
　　有女同车
有女同车，颜如舜华。将。将。翔。[评]预摹一笔。佩玉琼琚。彼美孟姜，洵美且都。本韵。○赋也。下同。
有女同车，颜如舜英。将翔，佩玉将将。彼美孟姜，德音不忘。本韵。
　　小序谓「刺忽」，必不是。解者因以「同车」为亲迎，然亲迎岂是同车乎!明系曲解。且忽已辞昏，安得言亲迎耶!又谓「孟姜」为文姜，文姜淫乱杀夫，几亡鲁国，何以赞其「德音不忘」乎!孔氏谓前欲以文姜妻之，后又欲以他女妻之，他女必幼于文姜，而经谓之「孟姜」者，刺忽应娶不娶，何必实贤实长也。此依大序，谓「忽有功于齐」，故又谓非文姜，其周章无定说如此。诗人之辞多有相同者，如采唐曰「美孟姜矣」，岂亦文姜乎是必当时齐国有长女美而贤，故诗人多以「孟姜」称之耳。若集传谓「淫诗」，更不足辨。
　　旧解以上「有女」与「孟姜」为一人。严氏谓其文重复，当为两人；然其解仍依旧说。季明德谓「同车」为侄、娣之从嫁者，「孟姜」指适夫人也。其说存之。
　　以其下车而行，始闻其佩玉之声，故以「将将翔」先之，善于摹神者。「翔」字从羽，故上时言凫、鴈，此则借以言美人，亦如羽族之翔也。神女赋「婉若游龙乘云翔」，洛神赋「若将飞而未翔」，又「翩若惊鸿」，又「体迅飞凫」，又「或翔神渚」，皆从此脱出。
　　【有女同车二章，章六句。】
　　山有扶苏
山有扶苏，隰有荷华。不见子都，乃见狂且!本韵。○比而赋也。下同。
山有桥松，隰有游龙。不见子充，乃见狡童!本韵。
　　小序谓「刺忽」，大序谓「所美非美然」，皆影响之辞。大序意以若不类忽辞昏事，因云「所美非美」，则「用人」亦可通之，故后人多作「用人」解。然则以上篇为辞昏者，其非确亦可知矣。集传以序之不足服人也，于是起而全叛之，以为淫诗，则更妄矣。
　　「扶苏」，毛传谓小木，非也；盖谓枝叶扶苏，乃大木也。「扶苏」、「桥松」比「子都」、「子充」，「荷华」、「游龙」比「狂」、「狡」，义甚明。然人不敢为此解者，以「荷华」亦佳卉也。宋儒尤重之，以周茂叔有爱莲说也。不知诗意只以在山之高大者喻美，在隰之卑弱者喻不美，初未尝拘。自解者拘之，于是不得不以「扶苏」为小木而以喻不美，以「荷华」喻美，下章则又以「桥松」喻美，以「游龙」喻不美，使「山」、「隰」倒置，此物错互，非也。子都必古之美人，故孟子曰「子都之姣」。「子充」恐只是趁下「童」字韵，不必亦为古之美人。观「子都」下以「且」字助辞趁韵，亦可悟「童」字上以「充」字趁韵矣。
　　【山有扶苏二章，章四句。】
　　萚兮
萚、兮、萚、兮，风、其、吹、女、[评]大见衰飒况。叔兮伯兮，倡，予和本韵。女。比而赋也。○下同。
萚兮。萚兮。风。其。漂。女。叔兮伯兮，倡，予要本韵。女。
　　小序谓「刺忽」，无据。集传谓「淫诗」，尤可恨。何玄子曰「女虽善淫，不应呼『叔兮』，又呼『伯兮』，殆非人理」，言之污人齿颊矣。
　　苏氏曰：「木槁则其萚惧风，风至而陨矣。譬如人君不能自立于国，其附之者亦不可以久也。故惧而相告曰『叔兮伯兮，子苟倡之，予将和女』，盖有异志矣。」此说可存。愚按，或谓贤者忧国乱被伐而望救于他国，亦可。邶风旄丘亦有「叔兮伯兮」，是也。
　　「倡、和」，成语。「倡、要」，则否，盖为协「漂」字耳。观此当信予谓「诗有趁韵」之说矣。
　　【萚兮二章，章四句。】
　　狡童
彼狡童兮，不与我言兮。维子之故，使我不能餐本韵。兮。赋也。下同。
彼狡童兮，不。与。我。食。兮。[评]即承不能餐来，无人解此。维子之故，使我不能息本韵。兮。
　　小序谓「刺忽」，呼君为「狡童」，似未安。或谓刺祭仲，祭仲此时非童也，前人已辨之。
　　此篇与上篇皆有深于忧时之大意，大抵在郑之乱朝；其所指何人何事，不可知矣。
　　[二章]「不与我食」，此句难通，盖以世无人怨不与我食者。毛传谓「不与贤人共食禄」，然则贤人岂有以不食禄怼君之理!以不食禄怼君，岂得为贤!且既不食禄，又何必如此忧时困苦，以至寝食俱废耶严氏不从，以为「共食则可以从容谋事」，亦甚牵强。盖皆不知诗人之意，随笔转换，绝不拘泥绳束似后人为文。此即承上章「不能餐」来，「不能餐」，犹之「不与我食」也。上章言「不能餐」指饮食，此章言「不能息」指起居，犹言「寝、食俱废」也。只重上章「不与我言」，以至寝食俱废之义；其「不与我食」，只顺下凑合成文。勿为所瞒，方可谓之善说诗。
　　史载箕子麦秀歌，袭此。
　　【狡童二章，章四句。】
　　褰裳
子惠思我，褰裳涉溱。子不我思，岂无他人!本韵。狂童之狂也且!无韵。下同。○赋也。下同。
子惠思我，褰裳涉洧。子不我思，岂无他士!本韵。狂童之狂也且!
　　旧解皆谓忽、突争国，国人思大国正己；「狂童」指突。其不指忽者，以忽为世子嗣位，其立也正，国人初不怨之；且年长于突，不得为「童」，又国人不得称君为「狂童」也。后人以集传言淫诗之妄也，故多从之。然其实不然。春秋，突以桓十五年奔蔡；年冬，公会宋公、卫侯。陈侯于袲，伐郑。十六年，公会宋公、卫侯、陈侯、蔡侯伐郑。左传曰「谋伐郑，将纳厉公也」。是诸侯皆助突伐忽，今乃谓国人怨突篡国而望他国来见正，岂非梦语耶!且「士」字亦说不去。或谓「童」指祭仲，尤谬，不辨。又或者仍惑集传，以为淫诗。按左氏，郑六卿饯韩宣子而子太叔赋之，岂敢以本国之淫诗赠大国之卿哉!必不然矣。因叹序说「思见正」，本循韩宣子、子太叔之言而云，而集传以为淫诗，又不一顾之，皆非也。
　　【褰裳二章，章五句。】
　　丰
子之丰兮，俟我乎巷兮；悔予不送本韵兮。赋也。下同。
子之昌兮，俟我乎堂兮；悔予不将本韵兮。
衣锦褧衣，裳锦褧裳。叔兮伯兮，驾予与行。本韵。
裳锦褧裳，衣锦褧衣。叔兮伯兮，驾予与归。本韵。
　　此女子于归自之诗。「俟巷」，「俟堂」，男子亲迎也。女子在房观之，悔不能送将也。于是复自言其登车之时，衣锦衣、锦裳，且有加衣如此。「叔、伯」，指送者士昏礼　有送者，不必定是兄弟，即送者之长幼而言也。乃驾予而行以归之矣。何玄子曰：「朱子谓『妇人与男子失配，既乃悔之而作』，则是奔也，岂有奔其人而乃具礼服以待车马者乎且堂上非所私之地，既称『伯』，又称『叔』，何所私之众哉」
　　【丰四章：二章章三句，二章章四句。】
　　东门之墠
东门之墠，茹藘在阪。其。室。则。迩。其。人。甚。远。本韵。○兴也。下同。[评]人在室中，何分远迩妙义请参。
东门之栗，有践家室。岂不尔思，子不我即。本韵。
　　此诗自序、传以来，无不目为淫诗者，吾以为贞诗亦奚不可。男子欲求此女，此女贞洁自守，不肯苟从，故男子有「室迩人远」之叹。下章「不我即」者，所以写其人远也。女子贞矣，然则男子虽萌其心而遂止，亦不得为淫矣。
　　「其室则迩，其人甚远」，较论语所引「岂不尔思，室是远而」所胜为多。彼言「室远」，此偏言「室迩」，而以「远」字属人，灵心妙手。又八字中不露一「思」字，乃觉无非思，尤妙。「思」字于下章始露之。「子不我即」，正释「人远」，又以见人远之非果远也。
　　【东门之墠二章，章四句。】
　　风雨
风雨凄。凄。[评]晦。鸡鸣喈。喈。[评]初号。既见君子，云胡不夷!本韵。○兴也。下同。
风雨潇。潇。[评]晦。鸡鸣胶。胶。[评]再号。既见君子，云胡不瘳!本韵。
风雨如。晦。[评]黎明。鸡鸣不。已。[评]三号。既见君子，云胡不喜!本韵。
　　小序谓「思君子」，此何必言。
　　「喈」为众声和；初鸣声尚微，但觉其众和耳。再鸣则声渐高，「胶胶」；同声高大也。三号以后，天将晓，相续不已矣；「如晦」，正写其明也。惟其明，故曰「如晦」。惟其为「如晦」，则「凄凄」、「潇潇」时尚晦可知。诗意之妙如此，无人领会，可与语而心赏者，如何如何
　　【风雨三章，章四句。】
　　子衿
青青子衿，悠悠我心。纵我不往，子宁不嗣音!本韵。○赋也。下同。
青青子佩，悠悠我思。纵我不往，子宁不来!本韵。
挑兮达兮，在城阙兮。一日不见，如三月本韵。兮。
　　小序谓「刺学校废」，无据。此疑亦思友之诗。玩「纵我不往」之言，当是师之于弟子也。礼云「礼闻来学，不闻往教」，是也。又礼云「父母在，衣纯以青」，故曰「青衿」。其于佩亦曰「青青」者，顺承上文也。
　　【子衿三章，章四句。】
　　　扬之水
扬之水，不流束楚。终鲜兄弟，维予与女。无信人之言，人实女!本韵。○兴而比也。下同
扬之水，不流束薪。终鲜兄弟，维予二人。无信人之言，人实不信!本韵。
　　序谓「闵忽之无忠臣」。曹氏曰：「左传庄十四年，忽与子仪、子亹皆已死，而原繁谓厉公曰『庄公之子犹有八人』，不得为『鲜』，然则非闵忽诗明矣。」
　　【扬之水二章，章六句。】
　　出其东门
出其东门，有女如、云、虽则如云，匪我思存。缟。衣。綦。巾。[评]妙饰。聊乐我员。本韵。○赋也。下同。
出其闉阇，有女如荼。虽则如荼，匪我思且。缟衣茹藘，聊可与娱。本韵。
　　小序谓「闵乱」，诗绝无此意，按郑国春月，士女出游，士人见之，自言无所系思，而室家聊足与娱乐也。男固贞矣，女不必淫。以「如云」、「如荼」之女而皆谓之淫，罪过罪过，人孰无母、妻、女哉!
　　【出其东门二章，章六句。】
　　野有蔓草
野有蔓草，零露漙兮。有美一人，清扬婉兮。邂逅相遇，适我愿本韵。兮。兴也。下同。
野有蔓草，零露瀼瀼。有美一人，婉如清扬。[评]回文之祖。邂逅相遇，与子偕臧本韵。
　　小序谓「思遇时」，绝无意。或以为邂逅贤者作，然则贤其「清扬婉兮」之美耶
　　此似男女及时昏姻之诗。
　　【野有蔓草二章，章六句。】
　　溱洧
溱与洧，方涣涣兮。士与女，方秉蕑本韵。兮。女。曰。「观。乎。」士。曰。「既。且。」。「且。往。观。乎。本韵。洧。之。外。洵。吁。且。乐。!」[评]诗中叙问答，甚奇。此亦士语。维、士、与、女，伊、其、相、谑，赠、之、以、勺、药、本韵。○赋也。下同。
溱与洧，浏其清矣。士与女，殷其盈本韵。矣。女曰「观乎」士曰「既且」。「且往观乎，洧之外，洵吁且乐!」维士与女，伊其相谑，赠之以勺药。
　　序谓淫诗，此刺淫诗也。篇中「士、女」字甚多，非士与女所自作明矣。
　　集传曰「郑国之俗，三月上巳之辰，采兰水上以祓除不祥」，此本后汉书薛君注曰：「郑国之俗，三月上巳，桃花水下之时，于溱、洧两水之上招魂续魄，秉蕑草，祓除不祥。」韩诗传亦云之。按此即所谓「祓禊」，乃起于汉时，后谓之「修禊事」；今以言诗，盖附会之说也。又「秉蕑」者，礼内则「佩帨、兰」，「男女皆佩容臭」也。秉者，身秉之，不必定是手执也。集传以「秉蕑」为采兰，尤误。兰生谷中，岂生水中乎!且手中既秉蕑，又秉勺以赠，亦稠迭不合矣。又谓「勺药，香草也」，亦谬。「勺药」，即今牡丹，古名勺药。自唐玄宗始得木勺药于宫中，因呼「牡丹」。详见予庸言录。其花香，根叶不香，何得混云「香草」乎!又名以「药」者，其根药中用此甚广，故独擅药名，即今所谓「白芍」也。汉人医方有「白芍」，无牡丹皮；其「丹皮」亦唐后医方始见之。或曰：芍药善理血，为妇人要药，故以赠之。又郑即今河南地。今河南牡丹甚多，盖古时已然，故诗人所及之焉。
　　历观郑风诸诗，其类淫诗者，惟将仲子及此篇而已。将仲子为女谢男之诗，此篇则刺淫者也，皆非淫诗。若以其论，召南之野有死，邶风之静女，墉风之桑中，齐风之东方之日，亦孰非邻于淫者，何独咎郑也盖贞、淫间杂，采诗者皆所不废；第以出诸讽刺之口，其要旨归于「思无邪」而已。且郑诗之善者亦未尝少于他国也。缁衣之好贤，羔裘之美德，尚矣。女曰鸡鸣大有脱簪之风，出其东门亦类汉广之义，率皆严气正性，奚淫之有!特以陋儒误读鲁论「放郑声」一语，于是坚执成见，曲解经文，谓之「淫诗」；且谓之「女惑男」。直是失其本心，于以犯大不韪，为名教罪人。此千载以下人人所共恶者，予更何赘焉!特自作序者「固哉」为诗，必欲切合郑事。夫言诗而有关国是，畴不愿之，然其如不类何!故予谓汉儒言诗不类，以致宋儒起而叛之，于是肆其邪说，无所忌惮。予固不憾汉儒言诗不类；憾其言诗不类，使后人一折而入于淫耳。予读郑风诸篇，于汉、宋之儒不能无三叹焉。然汉儒之误也犹正，宋儒之误也则邪。宋儒之罪实浮于汉儒多矣。或曰：子既两不许可，何以多无说处此曰：生数千载以下，必欲妄解数千载之上之诗，是仍踵汉、宋之余习，不则且为明之丰坊、何楷也，吾不敢也。故宁甘寡昧，所不得辞。后之人亦可谅予志矣!
　　【溱洧二章，章十二句。】
诗经通论卷六
　　　　　　　　　　　　　　　　　　　　　　　　
新安首源姚际恒着
　　　　齐
　　鸡鸣
鸡。既。鸣。矣。[评]寤。虚。朝既盈矣。──匪。鸡。则。鸣。苍。蝇。之。声。!本韵。○赋也。下同。[评]审听。实。
东。方。明。矣。[评]再寤。虚。朝既昌矣。──匪。东。方。则。明。月。出。之。光。!本韵。[评]谛视。实。
虫。飞。薨。薨。[评]将晓。甘。与。子。同。梦。──[评]工语。会且归矣，无、庶、予、子、憎、!本韵。[评]倒字句。
　　序谓「思贤妃，刺哀公」。朱郁仪谓「美乙公之王姬」。伪说谓「卫姬劝桓公」。众说不一，皆无确据。然则序亦安可从也。
　　此似刺齐侯之诗。严氏谓「上二章大史奏鸡鸣，公乃谓『此非鸡之鸣，是苍蝇之声耳』，以见其荒淫昏乱」，似是。二章仿此。三章，「为语其所昵之辞」，亦可通。旧说皆谓三章为贤妃之辞；「匪鸡则鸣」，忽下断语，又称君为「子」，皆未安。
　　此诗大指，予从严氏。若夫严氏曰：「旧说以为古之贤妃警其夫，欲令早起，误以蝇声为鸡声。蝇以天将明乃飞而有声，鸡未鸣之前无蝇声也。」此说误矣。即作贤妃误以蝇声为鸡声解，亦可。何也蝇声夜中虽间有之，今小蝇无声，惟大者有声。然亦不必泥。苍蝇之声，犹云虫鸣声耳。秋夜有虫鸣；此必夏夜，故云苍蝇。或谓贤妃误听，或谓君误指，皆无不可。乃谓「蝇以天将明乃飞而有声」，是误以蚊声为蝇声也。蚊则天将明飞而有声，即下所谓「虫飞薨薨」是也。自严氏为此说，后人均疑蝇声在鸡鸣后，与下「月光」不一例，于是纷纷凿解。朱郁仪谓「月」字乃「日」字之误。季明德以一章为「疑其已迟」，二章为「幸其尚蚤」。何玄子曰：「贤妃谓君毋谓鸡声为蚤，过此以往，不但闻鸡声，将有苍蝇之声矣。」因叹诗人本谓误以蝇声为鸡声，解诗者又误以蝇声为蚊声，真堪捧腹。埤雅，喜乱飞，似蚊而小，望之如雾。荀子所谓「酰酸而聚」者也。因雨而生，与蚊实异。说文「秦谓之，楚谓之蚊」，似未深考。
　　[三章]「会且归矣」，君谓朝会者且欲归而治事矣；「无庶予、子憎」谓庶几无使人憎予与子也。是倒字句法，以见君天明方起，尚留恋于色而为辞也。严氏谓「吾会朝即归，庶无为吾子所憎也」，鄙而稚。集传主贤妃言，谓「俟君不出，则将散而归矣」，并无理。
　　[增]此诗谓贤妃作亦可，即谓贤大夫之妻作亦何不可。总之，警其夫欲令早起，故终夜关心，乍寐乍觉，误以蝇声为鸡声，以月光为东方明，真情实境，写来活现。此亦夏月廿四、五、六、七等夜常有之事，惟知者可与道耳。庭燎不安于寝，间「夜何其」，亦同此意。乃解诗者不知领会微旨，专在字句纷纷聚辩，使人不见诗之妙，何耶愚谓此诗妙处须于句外求之；如以辞而已，非惟索解为难，且将怪作者矛盾矣。
　　【鸡鸣三章，章四句。】
　　还
子之还兮，遭、我、乎峱之间兮。[评]多以我字见姿。并驱从两肩兮，揖、我、谓、我、儇本韵。兮。赋也。下同。
子之茂兮，遭我乎峱之道兮。并驱从两牡兮，揖我谓我好本韵。兮。
子之昌兮，遭我乎峱之阳兮。并驱从两狼兮，揖我谓我臧本韵。兮。
　　序谓「刺哀公」，无据。按田猎亦男子所有事，豳风之「于貉」、「为裘」，秦风之「奉时辰牡」，安在其为「荒」哉!且此无「君、公」字，乃民庶耳，则尤不当刺。第诗之赠答处若有矜夸之意，以为见齐俗之尚功利则可，若必曰「不自知其非」，曰「其俗不美」，无乃矮人观场之见乎!
　　【还三章，章四句。】
　　着
俟我于着、乎而，[评]实。充耳以素、乎而，[评]实。尚之以琼、华、本韵乎而。赋也。下同。[评]虚。
俟我于庭乎而，充耳以青乎而，尚之以琼莹本韵。乎而。
俟我于堂乎而，充耳以黄乎而，尚之以琼英本韵。乎而。
　　序谓「刺时不亲迎」。按此本言亲迎。必欲反之为刺，何居若是，则凡美者皆可为刺矣。又可异者，吕氏祖其「刺不亲迎」之说，以为「女至门，始见其俟己」，安见此「着」与「庭」、「堂」为家而非女家乎郑风　丰篇亦有「俟我乎堂」句，解者皆以为女家，又何居况即谓女至家，安知其前不至女家耶
　　此女子于归见亲迎之诗，今不可知其为何人。观充耳以琼玉，则亦贵人矣。「琼」，赤玉，贵者用之。「华」、「莹」、「英」，取协韵，以赞其玉之色泽也。毛传分「琼华」、「琼莹」、「琼英」为三种物，已自可笑；而又以琼华为「石」，琼莹、琼英为「石似玉」，又以分君、卿、大夫、士，尤谬。集传本之，皆以三者为「石似玉」，亦不可解。
　　「着」、「庭」、「堂」，三地。「素」、「青」、「黄」，紞之三色。琼惟一玉，而以「华」、「莹」、「英」赞之，虚、实位置如此。
　　【着三章，章三句。】
　　东方之日
东方之日兮。彼姝者子，在我室兮。在我室兮，履我即本韵。兮。兴也。下同。
东方之月兮。彼姝者子，在我闼兮。在我闼兮，履我发本韵。兮。
小序谓「刺衰」，孔氏谓「刺哀公」，伪传、说谓「刺庄公」，何玄子谓「刺襄公」，说诗者果可以群逞臆见如是乎!
此刺淫之诗，以「日」、「月」为兴，作两章韵头耳。执泥「日」、「月」求解，皆非是。
　　【东方之日二章，章五句。】
　　东方未明
东方未明，颠倒衣、裳。本韵。颠之倒之，自公召本韵。之。赋也。
东方未晞，颠倒裳、衣。本韵。倒之颠之，自公令本韵。之。赋也。
折柳樊圃，狂夫瞿瞿。不能辰夜，不夙则莫。本韵。○比也。
　　小序谓「刺无节」，然古人鸡鸣而起，鸡鸣时正东方未明，可以起矣，并不为蚤，何言「无节」乎!此泥后世晏起而妄论古，可笑也。末章难详。
　　【东方未明三章，章四句。】
　　南山
南山崔崔，雄狐绥绥。鲁道有荡，齐子由归。既、曰、归止，[评]刺辞。曷又怀本韵。止比而赋也。下同。
葛屦五两，冠緌双止。鲁道有荡，齐子庸止。既曰庸止，曷又从本韵。止
蓺麻如之何，衡、从其亩。取妻如之何必告父母。本韵。既曰告止，曷又鞠本韵。止
析薪如之何，匪斧不克。取妻如之何匪媒不得。既曰得止，曷又极本韵。止
　　诗中曰「鲁道」，曰「齐子」，明是齐襄公、文姜之事。又四章皆有「既曰」及「曷又」字，其为刺辞亦甚显然。
　　小序谓「刺齐襄公」，只似笼统语。集传谓「前二章刺齐襄，后二章刺鲁桓」，未免割裂，辞意不贵。季明德谓「通篇刺文姜」，然则「雄狐」之说为何何玄子谓「惟首章首二句刺齐襄，首章『怀』字刺文姜，二章『从』字刺鲁桓，下二章又追原其夫妇成昏之始」，尤凿。惟严氏谓「通篇刺鲁桓」，似得之，盖谓齐人不当以「雄狐」目其君也。其曰「雄狐绥绥然求匹，喻鲁桓求昏于齐也」。又曰「齐人不敢斥言其君之恶而归咎于鲁之辞也。辞虽归咎于鲁，所以刺襄公者深矣」。如此，则辞旨归一而意亦周匝。
　　[二章]「五」，伍通，「参伍」之伍。葛屦相伍必两，冠緌必双。下句不用「伍」字，即承上意而以「止」字足之。
　　【南山四章，章六句。】
　　甫田
无田甫田，维莠骄骄。无思远人，劳心忉忉。本韵。○比而赋也。
无田甫田，维莠桀桀。无思远人，劳心怛怛。本韵。○比而赋也。
婉兮娈兮，总角丱兮。未几见兮，突而弁本韵。兮。非比，然未详。
　　此诗未详。小序谓「刺襄公」，无据。大序谓「无礼义而求大功，不修德而求诸侯」云云，集传且谓「戒时人厌小而务大，忽近而图远」云云，大抵皆影响之论。而集传说理，于诗尤远，又以末章为比；按未章明是赋，必无此比体，惟知者可与道耳。何玄子谓「刺鲁庄公」，以末章云「婉兮娈兮」，猗嗟亦云「猗嗟娈兮，清扬婉兮」也。按诗多同句，而上二章之辞则全不合。
　　【甫田三章，章四句。】
　　卢令
卢令。令。[评]声。其人美且。仁。通韵。○赋也。下同。[评]心。
卢重。环。[评]形。其人美且。鬈。本韵。[评]形。
卢重。镅。[评]形。其人美且。偲。本韵。[评]形。
　　序「刺襄公」。何玄子曰：「公羊传载庄四年，公与齐侯狩于禚。左传载庄八年，齐侯田于贝丘，见大豕，从者曰：『公子彭生也!』公怒，射之，豕人立而啼。公惧，坠于车，因遂为无知所弒。此足为襄公好田之证。」
　　「令令」，即环、镅之声。「鬈」，说文「发好也」。「偲」，集传曰「多须之貌。春秋传所谓『于思』。偲、思，古通用」。按以上「鬈」字例之，则此说是。
　　【卢令三章，章二句。】
　　敝笱
敝笱在梁，其鱼鲂。齐子归止，其从如。云。本韵。○比而赋也。下同。
敝笱在梁，其鱼鲂鱮。齐子归止，其从如。雨。本韵。[评]承云。
敝笱在梁，其鱼唯唯。[评]变。齐子归止，其从如。水。本韵。[评]承雨。
　　此指文姜诗。「归」，指于归；「从」，指从嫁，自顺。集传以文姜如齐多在庄公之世，故以为刺庄公，非也。因以「归」为归宁，既牵强，而不能防闲其母之罪，孰若不能防闲其妻之罪为尤重耶!
　　[一章、二章]「鲂」、「鲂鱮」总连「鲂」字，盖鲂为鱼之绝美，陈风曰「岂其食鱼，必河之鲂」，是也。「」与「鱮」取换韵脚耳，不必泥。
　　[三章]「唯唯」，毛传谓「出入不制」，虽非「唯」字正义，然于诗旨则合，姑从之。郑氏谓「行相随顺之貌」，若是，则为心下「从」者。夫诗意本取敝笱不能制鱼况鲁桓不能制妻，乃况从者，何耶不可从。
　　「鱼」，阴类，故比文姜。「云」、「雨」、「水」，亦皆阴气，故比从者。
　　【敝笱三章，章四句。】
　　载驱
载驱薄薄，簟茀、朱鞹。鲁道有荡，齐子发夕。本韵。○赋也。下同。
四骊济济，垂辔沵沵。鲁道有荡，齐子岂。弟。本韵。[评]意。
汶水汤汤，行人彭彭。鲁道有荡，齐子翔。本韵。
汶水滔滔，行人儦儦。鲁道有荡，齐子游敖。本韵。
　　小序谓「刺齐襄」，因以前二章上句指襄公。集传皆以为指文姜，意亦贯。
　　【载驱四章，章四句。】
　　猗嗟
猗嗟昌兮，颀而长兮。抑、若、扬、兮，[评]摹神。美、目、扬、兮；巧趋跄兮；射。则。臧。本韵。兮。赋也。下同。[评]先虚言射。
猗嗟名兮，美、目、清兮。仪既成兮；终。日。射。侯。不。出。正。兮。；[评]此言射而中。展我甥本韵。兮。
猗嗟娈兮，清、扬、婉兮。舞则选兮；射。则。贯。兮。四。矢。反。兮。；以。御。乱。本韵。兮。[评]此言射而贯，贯必有力，故言御乱。
　　小序谓「刺庄公」，是。
　　何玄子曰：「春秋庄四年冬『公及齐人狩于禚』，此诗疑即狩禚事，盖公朝齐而因以狩也。古者诸侯相朝则有宾射，故所言者皆宾射之礼。又诗曰『展我甥兮』，自是庄公初至齐而人骤见之之语。」此说似有理。
　　[二章]「巧趋跄兮」，何玄子曰：「盖升阶、降阶、就位、复位之时。」
　　[三章]何玄子曰：「『贯』，贯布也。礼，射布侯中必贯，始释算。乡射礼云『不贯不释』，是也。『反』者，反其矢于受矢之处，即楅是也。」大序曰「夫人庄公为齐侯之子焉」，盖本公、谷二传为说。春秋「子同生」，谷梁曰「疑，故志之」。公羊曰「夫人谮于齐侯，『公曰：「同非吾子，齐侯之子也!」』」按此事暧昧，序据以说诗，谬。郑氏于「展我甥兮」之下云「展，诚也，言诚者，拒时人言齐侯之子」，又本序说。然诗人未必果有此意也。后之解诗者，不信序说，则不用可也。集传既用序说，又为之辨诬，尤可笑。
　　集传于「美目扬兮」释曰「扬，目之动也」，于「清扬婉兮」又曰「扬，眉之美也」，何居
　　三章皆言射，极有条理，而叙法错综入妙。
　　【猗嗟三章，章六句。】
　　　　魏
　　葛屦
纠纠葛屦，可以屦霜。掺掺女手，可以缝裳。本韵。要之襋之，好人服本韵。之。兴也。
好人提提，宛然左辟，佩其象揥。维是褊心，是以为刺。本韵。○赋也。
　　此诗「刺褊」，已见本文。大序因「纠纠葛屦」二句，并为刺「俭啬」，非也。俭为美德，「与其奢也宁俭」，夫子不云乎!序之以为「俭啬」者，误泥首章首二句，以为赋也。不知此是兴。诗人取兴多有难详者，不必执泥强求。集传既以为兴，是已，乃亦依序谓「刺俭啬」，何耶毛传以「女」为嫁未三月之女，武断殊甚。集传亦谬从之。
　　此诗疑其时夫人之妾媵所作，以刺夫人者。
　　[一章]「纠纠」，毛传曰「犹缭缭也」。集传曰「缭戾寒凉之意」。以传字作「缭戾寒凉」合下「履霜」意，杜撰而稚。诗取兴谓虽纠纠之葛屦亦可以履霜，则掺掺之女手亦可以缝裳矣，于是要之襋之，使好人服之。「好人」，犹美人，指夫人也。以见其服事之勤如此。
　　[二章]于是承「好人」而言，见其提提然安谛也，其仪容宛然左避而退让也，其服饰佩其象揥也；维是其心褊急，是以为刺耳。
　　【葛屦二章：一章六句，一章五句。】
　　汾沮洳
彼汾沮洳，言采其莫。彼其之子，美无度；美无度，殊异乎公路本韵。○兴也。下同。
彼汾一方，言采其桑。彼其之子，美如英；美如英，殊异乎公行。本韵。
彼汾一曲，言采其藚。彼其之子，美如玉；美如玉，殊异乎公族。本韵。
　　小序谓「刺俭」，此蒙上篇之误而为说也。此篇不惟绝不见刺意，且亦无俭意。乃谓魏君亲采莫与桑与藚以合「刺俭」「刺俭」，原误作「俭之」，今改。之说，岂不稚其可笑乎!且诗亦无人采莫、又采桑、又采藚者，其为兴义甚明。彼盖直以每章上二句为赋也。集传既以为兴，而亦序谓「刺俭」，何耶其曰，「兴者，先言他物以引起所之辞也」，则采莫为他物矣，刺俭之意于何而见又曰「俭啬、褊急之态」，并连上篇褊急以入此篇，尤可笑。又毛、郑诸解以「美无度」为美辞，以「殊异乎公路」为刺辞；方美而忽刺，亦无此理。
　　此诗人赞其公族大夫之诗，托言采物而见其人以起兴也。当时公族之人多习为骄贵，不循礼法故言此子美不可量，殊异乎公路之辈，犹言「超出流辈」也。正意在末章「公族」二字。「公路」、「公行」亦公族官名，取换韵耳。左传晋有公族、公行之官，不必据以解此，安知魏之制度同于晋乎
　　【汾沮洳三章，章六句。】
　　园有桃
园有桃，其实之殽。心之忧矣，我、歌、且、谣、不。知。我。者。谓。我。士。也。骄。本韵。彼。人。是。哉。子。曰。何。其。[评]诗如行文，极纵横排宕之致。心之忧矣，其。谁。知。之。[评]总不知。其谁知之，盖。亦。勿。思。本韵。○兴也。下同。[评]答不知我者。
园有棘，其实之食。心之忧矣，聊。以。行。国。不。知。我。者。谓。我。士。也。罔。极。本韵。[评]摹神。彼人是哉，子曰何其心之忧矣，其谁知之其谁知之，盖亦勿思。
　　小序谓「刺时」，大序谓「国小而无德教」，集传承之，大抵皆依摹上三篇为说也。
　　此贤者忧时之诗。
　　「园有桃」二句，毛传、集传皆以为兴，是已。然毛传谓「园有桃其实之殽，国有民得其力」，非是。集传谓「园有桃，则其实之殽矣；心之忧，则我歌且谣矣」，亦无意义。此盖谓桃、棘，果实之贱者，园有之，犹可以为食，兴国之无人也，故直接以「心之忧矣」云云。诗之兴体不一，在乎善会之而已。
　　【园有桃二章，章十二句。】
　　陟岵
陟彼岵兮，瞻望父本韵。兮。父曰：「嗟予子，句。行役夙夜无已。上慎旃哉，犹来无止!」本韵。○赋也。下同。
陟彼屺兮，瞻望母本韵。兮。母曰：「嗟予季，句。行役夙夜无寐。上慎旃哉，犹来无弃!」本韵。
陟彼冈兮，瞻望兄本韵。兮。兄曰：「嗟予弟，句。行役夙夜必偕。上慎旃哉，犹来无死!」本韵。
　　小序谓「孝子行役，思念父母」，是。
　　尔雅「有草木，岵；无草木，峐」。●同。毛传反之，非。「父曰」以下，皆父于其临行教戒之辞。「无止」，谓无止于彼而不来也。「无弃」，谓无弃我而不归也。「无死」，则加激切矣。集传于上二章皆预缠「死」字，无谓。
　　【陟岵三章，章六句。】
　　十亩之间
十亩之间兮，桑者闲闲兮，「行与子还本韵。兮!」赋也。下同。
十亩之外兮，桑者泄泄兮，「行与子逝本韵。兮!」
　　此类刺淫之诗，盖以「桑者」为妇人古称，采桑皆妇人，无称男子者。若为君子思隐，则何为及于妇人耶。毛传解「闲闲」之义曰「闲闲然男女无别往来之貌」，盖已知桑者为女子，微见其意矣。曹植诗云「美女妖且闲，采桑歧路间」，亦得此意。古西北之地多植桑，与今绝异，故指男女之私者必曰「桑中」也。此描摹桑者闲闲、泄泄之态，而行将与之还而往，正类其意。不然，则夫之呼其妻，亦未可知也。因叹此诗若杂郑风中，集传必以为淫诗，今在魏风，遂不之觉，于此见其有耳而无目。则其谓郑风为淫诗者，其非淫诗可知矣。
　　孟子云「五亩之宅，树之以桑」。此十亩者合两宅而言，故曰「之间」。「泄泄」，亦「闲闲」之义。
　　【十亩之间二章，章三句。】
　　伐檀
坎坎伐檀兮，寘之河之干兮。河水清且涟猗。不。稼。不。穑。胡。取。禾。三。百。廛。兮。不。狩。不。猎。胡。瞻。尔。庭。有。悬。貆。兮。[评]只是借形君子，莫认作实。写西北人家如画。彼君子兮，不素餐本韵。兮!兴也。下同。
坎坎伐辐兮，寘之河之侧兮。河水清且直猗。不。稼。不。穑。胡。取。禾。三。百。亿。兮。不。狩。不。猎。胡。瞻。尔。庭。有。悬。特。兮。彼君子兮，不素食本韵。兮!
坎坎伐轮兮，寘之河之漘兮。河水清且沦猗。不。稼。不。穑。胡。取。禾。三。百。囷。兮。不。狩。不。猎。胡。瞻。尔。庭。有。悬。鹑。兮。彼君子兮，不素飧本韵。兮!
　　小序谓「刺贪」；大序谓「在位贪鄙，无功而受禄，君子不得进仕尔」。谓「刺贪」者，指「不稼」以下而言也。谓「不得进仕」者，指章首三句而言也。「刺贪」与「不得进仕」各自为义，两不相蒙。又首三句，解诗者不为赋则为比。今按之，以为赋者，毛、郑解，集传从之。则以伐檀为实事。夫君子之人岂必从事力作即从事力作，如伐檀及稼穑、狩猎诸事，庸夫类为之，皆自食其力；君子为此，何以见其贤既有难通，而「河水清且涟猗」一句竟无着落：言君子不仕，伐檀以自给，而置于河干，可也，何为赞河水耶毛传云「若俟河水清且涟」，此仿左传「俟河之清，人寿几何」为说，添出「若俟」字，殊非语气。以为比者，苏氏解。谓伐檀宜为车，今河非用车之处，仍只君子不得进仕之义，与下义不蒙。而「河水」一句虽竭力曲解，亦终不合。
　　再四思之，此首三句非赋，非比，乃兴也。兴体不必尽与下所合，不可固执求之。只是君子者适见有伐檀为车，用置于河干，而河水正清且涟猗之时，即所见以为兴，而下乃其事也。
　　此诗美君子之不素餐，「不稼」四句只是借小人以形君子，亦借君子以骂小人，乃反衬「不素餐」之义耳。末二句始露其旨。若以为「刺贪」，失之矣。
　　【伐檀三章，章九句。】
　　硕鼠
硕鼠，硕鼠，无食我黍!三岁贯女，莫我肯顾。逝将去女，适彼乐土。乐。土。乐。土。[评]津津。爰得我所。本韵。○比而赋也。下同。
硕鼠，硕鼠，无食我麦!三岁贯女，莫我肯德。逝将去女，适彼乐国。乐国乐国，爰得我直。本韵。
硕鼠，硕鼠，无食我苗!三岁贯女，莫我肯劳。逝将去女，适彼乐郊。乐郊乐郊，谁之永号。本韵。
　　此诗刺重敛苛政，特为明显。
　　【硕鼠三章，章八句。】
　　　　唐
　　蟋蟀
蟋、蟀、在、堂，岁、聿、其、莫、今、我、不、乐，日、月、其、除、[评]感时惜物诗肇端于此。无已大康，职思其居。好乐无荒，良士瞿瞿。本韵。○赋也。下同。
蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。本韵。
蟋蟀在堂，役车其休。今我不乐，日月其慆。无已大康，职思其忧。好乐无荒，良士休休。本韵。
　　小序谓「刺晋僖「僖」，原误「昭」，据校改。公。集传谓「民间终岁劳苦之诗」。观诗中「良士」二字，既非君上，亦不必尽是细民，乃士大夫之诗也。
　　每章八句，上四句一意，下四句一意。上四句言及时行乐，下四句又戒无过甚也。苏氏以其前后不类，作君、臣告语之辞，凿矣。
　　【蟋蟀三章，章八句。】
　　山有枢
山有枢，隰有榆。子有衣裳，弗曳弗娄。子有车马，弗驰弗驱。宛其死矣，他人是愉!本韵。○兴也。下同。
山有栲，隰有杻。子有庭内，弗洒弗扫。子有钟鼓，弗鼓弗考。宛其死矣，他人是保!本韵。
山有漆，隰有栗。子有酒食，何不日鼓瑟[评]汉魏诗鼻祖。且以喜乐，且以永日。宛其死矣　，他人入室!本韵。
　　小序谓「刺晋昭公」，无据。集传谓「答前篇之意而解其忧」，亦谬。前篇先言及时为乐，后言无过甚；此篇惟言乐而已，何谓答之乎!朱子辨序曰「『宛其死矣』之言，非臣子所得施于君父者」。何玄子因以为诸大夫哀昭公之将亡而私相告语之辞。解诗若此，岂有定见者耶!季明德谓「刺俭不中礼之诗」，差可通。然未有以见其必然也。
　　若直依诗词作及时行乐解，则类旷达者流，未可为训。且其人无子耶若有之，则以子孙为「他人」，是庄子之「委蜕」，佛家之「本空」矣。故诸家谓刺时君之败亡者，意本近是；然无所考，乌得凿然以为刺某公乎!
　　[三章]「且以永日」，犹云「尽此一日」也。集传云「人多忧则觉日短，饮食作乐可以永长此日」，既昧「永日」之义，且人忧则苦日长，乐则嫌日短，严氏已讥其反说矣。
　　【山有枢三章，章八句。】
　　扬之水
扬之水，白石凿凿。素衣、朱襮，从子于沃。既见君子，云何不乐!本韵。○比而赋也。下同。
扬之水，白石皓皓。素衣、朱绣，从子于鹄。既见君子，云何不忧!本韵。
扬之水，白石粼粼。我、闻、有、命，不、敢、以、告、人、!本韵。[评]正是告人处。
　　大序谓「昭公分国以封沃，沃盛强，昭公微弱，国人将叛而归沃」。严氏曰：「将叛者潘父之徒而已，国人拳拳于昭公，无叛心也，彼「彼」，原作「后」，今改。序言过矣。异时潘父弒昭公，迎桓叔，晋人发兵攻桓叔，桓叔败，还，归曲沃，皆可以见国人之心矣。」严氏此说得诗之正意。集传误从序，故予谓遵序者莫若集传也。
　　[一章]「扬之水」，水之浅而缓者。「白石凿凿」，喻隐谋之彰露也。「子」，指叛者。「君子」，指桓叔。严氏曰：「设言其人，其意谓国中有将与为叛以应曲沃者矣。此微词以泄其谋，欲昭公闻之而戒惧，早为之备也。若真欲从沃，则是潘父之党，必不作此诗以泄漏其事，且自取败也。」
　　[三章]「我闻有命，不敢以告人」，若为国人将叛而作，则为反诗矣，可乎哉!
　　【扬之水三章：二章章六句，一章四句。】
　　椒聊
椒聊之实，蕃衍盈升。彼其之子，硕大无朋。本韵。椒聊且，远条本韵。且!比而赋也。下同。
椒聊之实，蕃衍盈匊。彼其之子，硕旧本皆作「实」，疑误，今正之。大且笃。本韵。椒聊且，远条且!
　　大序谓「君子见沃之盛强，知其蕃衍盛大，子孙将有晋国焉」。观诗曰「蕃衍」，曰「硕大」，曰「远」，似指桓公，故无疑也。
　　何玄子曰：「『聊』，旧以为语助辞，似非文理。愚按，「且」既为语助，「聊」不应更为语助也。按尔雅云『朹，檕梅；朻者，聊』。檕梅名朹，其朻者名聊也。朻，说文『高木也』。聊，即朹之高者。」按此说是，则是「椒聊且」叹其枝之高也。「远条且」叹其条之远也。
　　【椒聊二章，章六句。】
　　绸缪
绸缪束薪，三、星、在、天、今。夕。今。夕。[评]惝怳。见、此、良人。子兮子兮，如。此。良。人。本韵。何。!兴也。下同。[评]惝怳。
绸缪束刍「刍」、「楚」两字原均误作「薪」，今改。三星在、隅、[评]即在天。今夕今夕见此邂、逅、[评]变。子兮子兮，如此邂逅本韵。何。!
绸缪束楚「刍」、「楚」两字原均误作「薪」，今改。三星在、户、[评]即在天。今夕今夕见此粲、者、[评]又变。子兮子兮，如此粲者本韵。何。
　　据「子兮」之词，是诗人见人成昏而作。序谓「国乱，昏姻不得其时」，恐亦臆测。如今人贺人作花烛诗，亦无不可也。
　　「三」，「参」通。毛传谓「参」，是也。王肃谓「十月」，亦是。其曰「在天」，统言之；「在隅」，言其方；「在户」，据人在户中而言：皆一意也。一章「子兮」指女；二章「子兮」合指；三章「子兮」指男。
　　【绸缪三章，章六句。】
　　杕杜
有杕之杜，其叶湑湑。独行踽踽。岂无他人，不如我同父。本韵。嗟行之人，胡不比焉人无兄弟，胡不佽本韵。焉兴也。下同。
有杕之杜，其叶菁菁。独行。岂无他人，不如我同姓。本韵。嗟行之人，胡不比焉人无兄弟，胡不佽焉
　　此诗之意，似不得于兄弟而终望兄弟比助之辞。言我独行无偶，岂无他人可共行乎，然终不如我兄弟也。使他人而苟如兄弟也，则嗟彼行道之人胡不亲比我，而人无兄弟者胡不佽助我乎「行之人」即上「他人」，以见他人莫如我兄弟也，即棠棣「凡今之人，莫如兄弟」之意。「嗟行之人」以下意贯至末；两「胡不」，反问之词，犹云行人胡不比我佽我耳。「人无兄弟」一句，是夹入成章者，不重，亦不必泥。注疏及苏、严二氏解此四句，皆不合，而集传尤谬。其曰：「然岂无他人之可与同行也哉，特以其不如我兄弟，是以不免于踽踽耳。于是嗟叹行路之人，何不闵我之独行而见亲，怜我之无兄弟而见助乎」按上既曰「岂无他人可与同行，不如我兄弟」，下又仍望他人闵我怜我，自为乖反，甚可笑。且世安有望行路之人而闵怜我者乎若是，则乞人耳。又「不如我同父」明是有兄弟人口气，乃曰「此无兄弟者自伤其孤特」，并谬。
　　【杕杜二章，章九句。】
　　羔裘
羔裘、豹袪，自我人居居。岂无他人，维子之故。本韵。○赋也。下同。
羔裘、豹褎，自我人究究。岂无他人，维子之好。本韵。
　　序谓「刺在位之诗。毛传释「居居」曰「怀「怀」，原作「坏」，据校改。恶不相亲比之貌」，释「究究」曰「犹居居也」。尔雅曰「居居，究究，恶也」。合二者之言，序说或是。
　　【羔裘二章，章四句。】
　　鸨羽
肃肃鸨羽，集于苞栩。王事靡盬，不能蓺稷黍。父母何怙悠悠苍天，曷其有所!本韵。○兴也。下同。
肃肃鸨翼，集于苞棘。王事靡盬，不能蓺黍稷。父母何食悠悠苍天，曷其有极!本韵。
肃肃鸨行，集于苞桑。王事靡盬，不能蓺稻粱。父母何尝悠悠苍天，曷其有常!本韵。
　　大序谓「晋昭公之后，大乱五世，君子下从征役，不得养父母之诗」。今以诗中「王事」二字而信其说。
　　【鸨羽三章，章七句。】
　　无衣
岂。曰。无。衣。七。兮。![评]起得兀突飘忽。不、如、子、之、衣，安且吉本韵。兮、赋也。下同。[评]二句只一意，无他衬句，章法亦奇。
岂曰无衣六兮!不如子之衣，安且燠本韵。兮。
　　小序谓「美晋武公」，是美者其诗人美之，传之于世，人则以为刺耳，正不相妨。朱仲晦不喻其意，力诋小序，谓「小序之陋固多，然其颠倒顺逆，乱理悖伦，未有如此之甚者」，甚无谓。篇中「子兮」指武公，序以为「请命于天子之使」，意以「子」属「天子之使」也，然增出矣。集传以「子」为武公自指「天子」，谬。
　　【无衣二章，章三句。】
　　有杕之杜
有杕之杜，生于道左。彼君子兮，噬肯适我本韵。中心好之，[评]真情。曷饮食本韵。之兴也。下同。
有杕之杜，生于道周。彼君子兮，噬肯来游本韵。中心好之，曷饮食之
　　集传谓「此人好贤而不足以致之」，是。
　　首二句是兴，不必作比解。
　　贤者初不望人饮食，而好贤之人则惟思以饮食申其殷勤之意。缁衣「改衣、授餐」亦然。此真善体人情以为言也。
　　【有杕之杜二章，章六句。】
　　葛生
葛生蒙楚，蔓于野。予美亡此，谁、与、独、处、本韵。○兴也。
葛生蒙棘，蔓于域。予美亡此，谁与独息。本韵。○兴也。
角、枕、粲、兮，锦、衾、烂、兮、予美亡此，谁与独旦。本韵。○赋也。下同。
夏。之。日。冬。之。夜。[评]不露思字妙。百岁之后，归于其居。本韵。
冬之夜，夏之日。[评]此换句特妙，见时光流转。百岁之后，归于其室。本韵。
　　小序谓「刺晋献公」，是。曹氏数献公二十三年之间凡十一战，则妇人于夫征役而思之者多矣。
　　此诗或谓「思存」，或谓「悼亡」，据思存为是。末章「百岁之后」，谓此时不得共处，百岁之后拟同归于九泉之居，矢其志之守义无他也。云「百岁」者，即偕老之意。若夫已死，而自云「己百岁之后同归于居」，便非语气。
　　[一章]首二句是兴；或以为赋，或以为比，皆非。「谁与独处」，何玄子曰「我其谁与乎但独处而已」。后章仿此。各以二字为文，递转而下，与易「匪寇，昏媾」句法同。
　　[四章]言「夏、冬」者，取时变之大，犹今人言「寒暑迭更，裘葛屡易」也，见其无时不思，此义也。云「日、夜」者，见其无刻不思，此又一义也。以「日」属「夏」，以「夜」属「冬」，则各以其长者言之，此又一义也。末章转换，亦以见时之转换，此又一义也。诗义之耐人寻绎如此。
　　【葛生五章，章四句。】
　　采苓
采、苓，采、苓，首、阳、之、颠、人、之、为、言，苟、亦、无、信、!通韵。舍、旃，舍、旃，苟、亦、无、然、人之为言，胡得焉!本韵。○兴也。下同。[评]通篇以迭词重句缠绵动听，而姿态亦复摇曳。
采苦，采苦，首阳之下。人之为言，苟亦无与!本韵。舍旃，舍旃，苟亦无然!人之为言，胡得焉!
采葑，采葑，首阳之东。人之为言，苟亦无从!本韵。舍旃，舍旃，苟亦无然!人之为言，胡得焉!
　　序谓「刺晋献公听谗」，是。
　　首二句是兴；以为比，非。
　　首阳，山名。集传以首阳为「首山之南」，然则下何以云「首阳之东」乎
　　【采苓三章，章八句。】
诗经通论卷七
　　　　　　　　　　　　　　　　　　　　　　　　
新安首源姚际恒着
　　　　秦
　　车邻
有车邻邻，有马白颠。未、见、君子，[评]未见一章。寺人之令。通韵。○赋也。
阪有漆，隰有栗。既、见、君子，[评]既见二章。并坐鼓瑟。今者不乐，逝者其耋!本韵。○兴也。下同。
阪有桑，隰有杨。既、见、君子，并坐鼓簧。今者不乐，逝者其亡!本韵。
　　小序谓「美秦仲」，刘公瑾疑为「美襄公」，无有定也。小序谓下篇为「美襄公」，故此云「美秦仲」，以其为秦风首耳。其臆测亦可见。伪说谓「襄公为诸侯，周大夫与燕，美之而作」，以诗中有「并坐」字，谓臣不当与君并坐也。然亦武断。何玄子谓「鼓瑟者并坐」，亦非语气。意或草创之时，君、臣习狎，容有之耶
【车邻三章：一章四句，二章章六句。】
　　驷驖
驷驖孔阜，六辔在手。公之媚子，从公于狩。本韵。○赋也。下同。
奉时辰牡，辰牡孔硕。公、曰、「左、之、」，舍、拔、则、获、本韵。[评]迅快自喜如见。
游于北园，四马既闲。本韵。輶车鸾镳，载猃歇骄。本韵。
　　小序谓「美襄公」，然未知为何公。其曰「媚子从狩」，恐亦未必为美也。
　　「歇骄」，依旧解作犬名为是。若作「歇其骄」解，非古人语气。秦风诸诗多慓悍自喜之意，洵乎言乃心之声也。
　　【驷驖三章，章四句。】
　　小戎
小、戎、俴、收，[评]戎车制。五、楘、梁、辀，本韵。[评]驭两服。游、环、胁、驱，阴、靷、鋈、续，[评]驭两骖。文、茵、畅、毂，[评]又写车。驾、我、骐、馵、[评]写两服。言念君子，温其如玉；在、其、板、屋，乱、我、心、曲、本韵。○赋也。下同。
四、牡、孔、阜，六、辔、在、手，本韵。[评]承上驾我句。骐、　、是、中，[评]两服。騧、骊、是、骖、本韵。[评]两骖。龙、盾、之、合，[评]车蔽。鋈、以、觼、軜、[评]骖辔饰。言念君子，温其在邑。本韵。方、何、为、期、胡、然、我、念、之、本韵。
俴、驷、孔、群，厹、矛、鋈、錞，[评]承上龙盾两句，言矛盾。蒙、伐、有、苑、虎、韔、镂、膺，[评]弓室。交、韔、二、弓，竹、闭、绲、縢、[评]弓檠。言念君子，载、寝、载、兴、厌、厌、良、人，秩、秩、德、音、本韵。
　　序谓「美襄公，国人则矜其车甲，妇人能闵其君子焉」。一诗作两义，非也。伪传谓「襄公遣大夫征戎而劳之」，意近是。何玄子曰：「襄公当幽王时为西垂之大夫，未为诸侯也，而所遣者亦大夫耶」此驳非，大夫之臣亦可称「大夫」也。邹肇敏曰：「凡劳诗或代为其人言，或代为其室家言。而此诗『言念居子』，则襄公自念其居子。」予初亦疑「厌厌良人」为妇目夫之词；以孟子「其良人出」，唐风「如此良人何」证之，殆合。然黄鸟哀三良，亦曰「歼我良人」，雅之桑柔亦曰「维此良人，作为式谷」，何也若为室家代述，则种种军容固无烦如此缕耳。何玄子曰：「先秦之世，『良人』为君子通称。吕氏纪序意曰『秋甲子朔，朔之日，良人请问十二纪』，注亦谓『良人，君子也』。」二说皆通。
　　[二章]戎车为驷马，两服、两骖。上章言两服曰「骐、馵」，此章曰「骐、」，「」即「馵」，特变字耳，故「骐」字不变也。何玄子曰，「尔雅谓『，白驳』。盖马有色，有白色，故曰『驳』。上章曰『馵』，因其白之在足也。此章曰『』，因其之在体也。」亦有理。
　　[三章]「镂膺」，补传曰：「韔以虎皮为之，而以金镂饰其膺也。膺，胸也，谓弓室之胸也。」严氏曰：「此首言『虎韔』，继言『镂膺』，下文又言『交韔二弓，竹闭绲滕』，则皆言弓耳，不得以此『镂膺』为彼钩膺也。补传为长。」二说皆是。写军容之盛，细述其实马、器械制度，刻琢典奥，于斯极矣；汉赋迥不能及。「言念君子」以下，忽又为平浅之音，空淡之句。一篇之中，气候不齐，阴、晴各异，宜乎作序者不知之，以为两义也。
　　【小戎三章，章十句。】
　　蒹葭
蒹、葭、苍、苍，白、露、为、霜、所谓伊人，在。水一方。、洄、从、之，道阻且长。、游、从、之，宛。在。水中央。本韵。○兴也。下同。[评]此四句即上在字注脚，特加描摹一番耳，故增宛字。
蒹、葭、凄、凄，白、露、未、晞、所谓伊人，在水之湄。洄从之，道阻且跻。游从之，宛在水中坻。本韵。
蒹、葭、采、采，白、露、未、已、所谓伊人，在水之涘。洄从之，道阻且右。游从之，宛在水中沚。本韵。
　　此自是贤人隐居水滨，而人慕而思见之诗。「在水之湄」，此一句已了。重加「洄」、「游」两番摹拟，所以写其深企愿见之状，于是于「在」字上原作「于上在字」，今按语气改为「于在字上」。加一「宛」字，遂觉点睛欲飞，入神之笔。上曰「在水」，下曰「宛在水」，愚之以为贤人隐居水滨，亦以此知之也。集传曰「上下求之而皆不可得」。诗明先曰「道阻且长」，后曰「宛在」，乃以为皆不可得，何耶如此粗浅文理，尚不之知，遑言其它!既昧诗旨，且使人不见诗之妙，可叹哉!
　　【蒹葭三章，章八句。】
　　终南
终南何、有、有条、有梅。君子至止，锦衣、狐裘，颜如渥丹，其、君、也、哉、本韵。○兴也。下同。
终南何有有纪、有堂。君子至止，黻衣、绣裳，佩玉将将；寿考不忘!本韵。
　　小序谓「戒襄公」。按此乃美耳，无戒意。
　　　【终南二章，章六句。】
　　黄鸟
交交黄鸟，止于棘。谁从穆公子车奄息。维此奄息，百夫之特。本韵。临其穴，惴惴其栗。本韵。彼苍者天，歼我良人!如可赎兮，人、百、其、身、本韵。○兴也。下同。
交交黄鸟，止于桑。谁从穆公子车仲行。维此仲行，百夫之防。本韵。临其穴，惴惴其栗。彼苍者天，歼我良人!如可赎兮，人百其身。
交交黄鸟，止于楚。谁从穆公子车针虎。维此针虎，百夫之御。本韵。临其穴，惴惴其栗。彼苍者天，歼我良人!如可赎兮，人百其身。
　　「秦穆公卒，以子车氏三子为殉；国人哀之，为之赋黄鸟」，见文六年左传。
　　集传云：「今观『临穴惴栗』之言，则是康公从父之乱命，迫而纳之于圹，其罪有所归矣。」其言盖本之苏氏，曰：「三良之死，穆公之命也。康公从其言而不改，其亦异于魏颗矣。」子由又本之子瞻，其过秦穆公墓曰：「穆公生不诛孟明，岂有死之日而忍用其良!」按诗三章明言穆公，又左传曰：「秦穆公之不为盟主也宜哉，死而弃民。」郑氏曰：「从死，自杀以从死。」孔氏曰：「不刺康公而刺穆公者，是穆公命从己死，此臣自杀从之，非后主之过。」此唐以上人所论，知此偏是宋人有此深文，何也其意以穆公尚为贤主，康公庸鄙，故举而归其罪。不知从死乃秦戎狄之俗，非关君之贤否也；何必为穆公回护而归罪康公哉!朱又执「临穴惴栗」之词，为康公迫死。郑氏则以为三人自杀；其临穴惴栗，为秦人视其圹语。今平心按之，其事出于穆公之命，三人自杀，要皆不得已焉耳，岂乐死哉!即使临穴惴栗，亦自人情，不必为之讳也。
　　【黄鸟三章，章十二句。】
　　晨风
鴥彼晨风，郁彼北林。未见君子，忧心钦钦。本韵。如何!如何!忘我实多。本韵。○兴也。下同。
山有苞栎，隰有六驳。未见君子，忧心靡乐。本韵。如何!如何!忘我实多。
山有苞棣，隰有树檖。未见君子，忧心如醉。本韵。如何!如何!忘我实多。
　　序谓「刺康公弃其贤臣」，此臆测语。集传属之妇人，亦无谓。伪说谓「秦君遇贤，始勤终怠」，稍近之。
　　【晨风三章，章六句。】
　　无衣
岂曰无衣!与子同袍。王于兴师；修我戈、矛，与子同仇。本韵。○兴也。下同。
岂曰无衣!与子同泽。王于兴师；修我矛、戟，与子偕作。本韵。
岂曰无衣!与子同裳。王于兴师；修我甲、兵，与子偕行。本韵。
　　小序谓「刺用兵」，无刺意。集传仿之，谓「秦俗强悍，乐于战斗」。诗明有「王于兴师」之语，岂可徒责之秦俗哉!观其诗词，谓秦俗强悍，乐于用命，则可矣。伪传、说谓「秦襄公以王命征戎，周人赴之，赋此」，近是；然不必云周人也。犬戎杀幽王，乃周人之仇；秦人言之，故曰「同仇」。「子」，指周人也。
　　首二句毛传谓兴，是，取下「与子同」之意也。如以为赋，则夹杂矣。
　　【无衣三章，章五句。】
　　渭阳
我送舅氏，曰至渭阳。何以赠之路车、乘黄。本韵。○赋也。下同。
我送舅氏，悠。悠。我。思。[评]变。何以赠之琼瑰、玉佩。本韵。
　　秦康公为太子，送母舅晋重耳归国之诗。小序谓「念母」以「悠悠我思」句也。未知果然否大序谓「即位后思而作」，尤迂。
　　[增]「悠悠我思」句，情意悱恻动人，往复寻味，非惟思母，兼有诸舅存亡之感。
　　【渭阳二章，章四句。】
　　权舆
于我乎，夏、屋、渠、渠、[评]居。今也每、食、无、余、[评]食。于嗟乎，句。不承权舆!本韵。○赋也。下同。
于我乎，每、食、四、簋、[评]单承上食。今也每、食、不、饱、本韵。于嗟乎，不承权舆!
　　此贤者叹君礼意寖衰之意。
　　一章先言居，再言食，即「适馆、授餐」意。二章单承食言，由「无余」而至「不饱」，条理井然。其「每食四簋」句，承上接下，在有余、无余之间；可以意会，初不有碍。其上一言居，下皆言食者，以食可减而居不移故也。又「夏屋渠渠」句，即藏「食有余」在内，故是妙笔。自郑氏不喻此意，以「夏屋」为餐具；近世杨用修力证之，谬也。然即知夏屋之非餐具，而知此诗意之妙者辞矣。
　　【权舆二章，章五句。】
　　　　陈
　　宛丘
子之汤兮，宛丘之上兮。洵有情兮，而无望本韵。兮。赋也。下同。
坎其击鼓，宛丘之下。无冬无夏，值其鹭羽。本韵
坎其击缶，宛丘之道。无冬无夏，值其鹭翿。本韵
　　此诗刺游荡之意昭然。小序谓「刺幽公」，恐「子」字未安，毛传谓「子」为大夫，不与序同。然具此乐舞，自属君大夫之列。
　　【宛丘三章，章四句。】
　　东门之枌
东门之枌，宛丘之栩。子仲之子，婆、娑、其、下、本韵。○赋也。下同。[评]画。
谷旦于差，南方之原。此句不用韵。不绩其麻，市汉王符潜夫篇作「女」。也婆娑。本韵。
谷旦于逝，越以鬷迈。本韵。视尔如荍，贻我握椒。本韵。
　　大序谓「男女淫荒」，是宽泛语。何玄子谓「陈风巫、觋盛行」，似近之。盖以旧传大姬好巫，而陈俗化之。「婆娑」，舞貌；巫者必舞也。汉王符潜夫论曰「诗刺『不绩其麻，女也婆娑』。今多不修中馈，休其蚕织，而起学巫、觋，鼓舞事神，以欺诳细民」云云，足证诗意。又按其于「市」作「女」，亦疑是。盖「市也」二字未顺，而上既云「南方之原」，又云「市」，亦重迭。若果为「女」字，则上「子仲之子」当为男言。男既婆娑，女也婆娑，是为男巫、女觋也。不然，两「婆娑」亦迭。
　　【东门之枌三章，章四句。】
　　衡门
衡门之下，可、以、栖迟。泌之洋洋，可、以、乐饥。本韵。○赋也。下同。[评]倒字。
岂、其、食鱼，必、河之鲂!岂、其、取妻，必、齐之姜!本韵。
岂其食鱼，必河之鲤!岂其取妻，必宋之子!本韵。
　　此贤者隐居甘贫而无求于外之诗。一章，甘贫也。二、三章，无求也。唯能甘贫，故无求。唯能无求，故甘贫。故一章云「可以」，即「岂其、必」之意也。二、三章云「岂其、必」，即「可以」之意也。一章与二、三章词异意同。又因饥而言食，因食而言取妻，皆饮食、男女之事，尤一意贯通。
　　「乐饥」，毛传云「乐道忘饥」。集传云「玩乐忘饥」。皆添字，非。郑氏以乐作「●」，意与「疗」同，撰字，更武断。且饮水果可以疗饥乎大抵皆不知古文有倒字法也。倒字趁韵为多。乐饥，犹饥乐，谓虽饥亦乐也，犹孔子「蔬食，饮水，曲肱而枕，乐在其中」之意。
　　【衡门三章，章四句。】
　　东门之池
东门之池，可、以、沤麻。彼美淑姬，可、与、晤歌。本韵。○兴也。下同。
东门之池，可、以、沤纻。彼美淑姬，可、与、晤语。本韵。
东门之池，可、以、沤菅。彼美淑姬，可、与、晤言。本韵。
　　玩「可以」、「可与」字法，疑即上篇之意。取妻不必齐姜、宋子，即此淑姬，可与晤对、歌耳。又是上篇注脚，所谓「可以」即「岂其、必」之意，是矣。
　　「晤」，本训「明」。今毛传曰「遇也」，郑氏曰「犹『对』也」。孔氏曰「释言『遇，偶也』，是『遇』亦为对、偶之义」，与郑同。按此虽皆非确义，然犹可通。集传云「晤，犹『解』也」，则无此理矣。
　　【东门之池三章，章四句。】
　　东门之杨
东门之杨，其叶牂牂。昏以为期，明星煌煌。本韵。○兴也。下同。
东门之杨，其叶肺肺。昏以为期，明星晢晢「晢」原作「」，今改。本韵。
　　此诗未详。
　　【东门之杨二章，章四句。】
　　墓门
墓门有棘，斧以斯之。夫也不良，国人知本韵。之。知而不已，谁、昔、然矣!本韵。○比而赋也。下同。[评]倒字。
墓门有梅，有、鸮、萃、止、[评]变。夫也不良，歌以讯本韵。之。讯、予、不、顾，颠倒思予。本韵。
　　小序谓「刺陈佗」「佗」原作「陀」，下同，今改。是。观诗中云「夫」，云「国人」，则为君国之事而非民间之事矣。苏氏曰：「陈佗，陈文公之子而桓公之弟也。桓公疾病，佗杀其太子免而代之。桓公之世，陈人知佗之不臣矣；而桓公不去，以及于乱。是以国人追咎桓公，以为智不及其后，故以墓门刺焉。『夫』，指陈佗也。佗之不良，国人莫不知之；知之而不去，昔者谁为此乎」可谓善说此诗矣。集传以「谁昔」为「畴昔」，大谬。
　　[一章]「墓门有棘」，必须「斧以斯之」，以比国有不良，必须去之。
　　[二章]鸮止于梅，亦比佗之在国也。「歌以讯之」，非别有歌，意即此诗也。「予不顾」犹「不顾予」。
　　【墓门二章，章六句。】
　　防有鹊巢
防有鹊巢，邛有旨苕。谁侜予美心焉忉忉。本韵。○比而赋也。下同。
中唐有甓，邛有旨鹝。谁侜予美心焉惕惕。本韵。
　　小序谓「忧谗贼」，大序以陈宣公「陈宣公」，原作「陈灵公」，据校改实之，不知是否。
　　朱郁仪解每章首二句曰：「水堤曰『防』，陵霄曰『苕』。鹊巢于木，不于防；苕生于下湿，不于丘。唐中，非甓所也。『鹝』谓绶草，亦生下湿，非邛之所产也。」此说似通。何玄子以「鹝」为鸟名，亦近是。
　　【防有鹊巢二章，章四句。】
　　月出
月、出、皎、兮，佼、人、僚、兮、舒、窈、纠、兮，劳、心、悄、兮、赋也。下同。
月、出、皓、兮，佼、人、懰、兮、舒、懮、受、兮，劳、心、慅、兮、
月、出、照、兮，佼、人、燎、兮、舒、夭、绍、兮，劳、心、惨、本韵。○三章皆同韵。兮、
　　自小序以来，皆作男女之诗，而未有以事实之者。朱郁仪以为刺灵公之诗。何玄子因以三章「舒」字为指夏征舒，意更巧妙，存之。
　　似方言之聱牙，又似乱辞之急促；尤妙在三章一韵。此真风之变体，愈出愈奇者。每章四句，又全在第三句使前后句法不排。盖前后三句皆上二字双，下一字单；第三句上一字单，下二字双也。后世作律诗，欲求精妙，全讲此法。
　　【月出三章，章四句。】
　　株林
胡。为。乎。株。林。从。夏。南。本韵。[评]先作问者信辞。匪。适。株。林。从。夏。南。赋也。下同。[评]答以疑辞。
驾。我。乘。马。说。于。株。野。本韵。乘。我。乘。车。朝。食。于。株。本韵。[评]再答以信辞，不更露夏南字，仍若疑辞妙绝。
　　刺陈灵公淫夏姬之诗。
　　设问：「『胡为乎株林，从夏南』乎」曰，「『匪适株林、从夏南』，或他适耳。然见其驾我乘车以舍于株野，且乘我乘车以朝食于株，则信乎其适株林矣。但其从夏南与否则不得而知也。」二章一意，意若在疑、信之间，辞已在隐跃之际，诗人之忠厚也，亦诗人之善言也。
　　集传云：「盖淫于夏姬，不可言也，故以从其子言之。诗人之忠厚如此。」按夫死从子，夏姬在子家，言夏姬则必言夏南，此定理也。讵以是见诗人之忠厚哉!
　　首章词急迫，次章承以平缓，章法绝妙。曰「株林」，曰「株野」，曰「株」，三处亦不雷同。「说于株野」、「朝食于株」两句，字法亦参差。短章无多，能曲尽其妙。
　　【株林二章，章四句。】
　　泽陂
彼泽之陂，有蒲与荷。有美一人，伤、如、之、何、![评]先伤之。寤寐无为，涕泗滂沱。本韵。○兴也。下同。
彼泽之陂，有蒲与蕑。有美一人，硕、大、且、卷、[评]后写其形貌。寤寐无为，中心悁悁。本韵。
彼泽之陂，有蒲菡萏。有美一人，硕、大、且、俨、寤寐无为，辗转伏枕。本韵。
　　序谓「刺时男女相悦」；集传谓「与月出相类」。但诗云「伤如之何」，云「涕泗滂沱」，苟男女相念，奚至于此是必伤逝之作。或谓伤泄冶之见杀，则兴意不合，未详此诗之旨也。
　　陈诗十篇，集传以为淫诗者六。既误解「郑声淫」，岂陈声亦淫耶
　　【泽陂三章，章六句。】
　　　　桧
　　羔裘
羔裘逍遥，狐裘以朝。岂不尔思劳心忉忉!本韵。○赋也。下同。
羔裘翔，狐裘在堂。岂不尔思我心忧伤!本韵。
羔裘如膏，日出有曜。岂不尔思中心是悼!本韵。
　　小序谓「大夫以道去其君」，以诗中「岂不尔思」句也。大序谓「君好絜其衣服」，则执泥矣。郑语，史伯谓郑桓公曰「郐仲恃险，有骄侈怠慢之心，而加之以贪冒」，此诗云「逍遥」、「翔」，意近之矣。
　　[三章]「日出有曜」，陆农师曰：「言『日出有曜』，然后见其『如膏』，且亦听朝之时也；而反以燕游，又与『狐裘以朝』、『狐裘在堂』异矣。」亦新。
　　【羔裘三章，章四句。】
　　素冠
庶见素冠兮，棘人、栾、栾、兮，[评]此句下章无。劳心慱慱本韵。兮。　赋也。下同。
庶见素衣兮，我心伤悲兮，聊、与、子、同、归、本韵。兮、[评]此句上章无。
庶见素兮，我心蕴结兮，聊与子如一本韵。兮。
　　小序谓「刺不能三年」；旧皆从之，无异说。今按之，其不可信者十。时人不行三年丧，皆然也，非一人事；何必作诗以刺凡众之人于情理不近。一也、思行三年丧之人何至于「劳心慱慱」以及「伤悲」、「蕴结」之如是；此人无乃近于人耶二也。玩「劳心」诸句，「与子同归」诸句，必实有其人，非虚想之辞。三也。旧训「庶」为「幸」，是思见而不可得，设想幸见之也。既幸见之，下当接以「我心喜悦」之句方合；今乃云「伤悲」，何耶四也。丧礼从无「素冠」之文。毛传云「素冠，练也」。郑氏不以为练冠而以为缔冠，孔氏曰：「郑以练冠者练布为之，而经传之言素者皆谓白绢，未有以布为素者，则知素冠非练也。」据玉藻「缟冠、素纰，既祥之冠也」为说。观此，则毛、郑已自龃龉。然郑为缟冠，亦非也。玉藻「缟冠、素纰」，间传郑注云「黑丝白纬曰缟」案此处有误，郑注作「黑经白纬曰纤」。此何得以「素冠」为缟冠乎!玉藻郑注云「纰，缘边也」，此何得以「素纰」为素冠乎!五也。丧礼从无「素衣」之文。毛传曰「素冠，故素衣」，混甚。郑氏据丧服小记「除成丧者，其祭也朝服、缟冠」为说，曰「朝服缁衣、素裳。然则此言『素衣』者，谓素裳也」。按朝服缁衣、素裳，礼无具文，乃郑自撰，以士冠礼云「主人玄冠、朝服、缁带、素」，以为从裳色，故知素裳。然则士冠礼止言「素」，非言素裳也。即使为素裳，非言素衣也。何得明改诗之「素衣」以为素裳乎!六也。丧礼从无「素」之文。孔氏曰「丧服斩衰，有衰裳、绖带而已，不言有。檀弓说既练之服，云『练衣黄里、縓缘、要绖、绳屦、角瑱、鹿裘』，亦不言。有则丧服始终皆无」，可为明证。七也。且郑之解「素衣」、「素」，唯据小记「除成丧者，其祭也朝服、缟冠」之「朝服」为说，其于「素衣」、「素」既已毫不相涉；且朝服，吉服也，小记不过言祥祭之日得以借用其服，非朝服为祥祭之服也。安得以朝服惟为祥祭之服而言此诗为祥祭服耶!可笑也。八也。且小记之说本以「成丧」对「殇丧」言，此期、功之丧皆是，非言三年也。误而又误。九也。不特此也，诗思行三年之人，何不直言「齐衰」等项而必言祥后之祭服，如是之迂曲乎则以上亦皆不必辩也。十也。而素冠等之为常服，又皆有可证者。「素冠」，孟子「『许子冠乎』此句原作「许子曰冠素」，不合孟子本文，故今增「冠乎」二字。曰『冠素』」。又皮弁，尊贵所服，亦白色也。「素衣」，论语「素衣、麑裘」。曹风「麻衣如雪」，郑云「麻衣，深衣也」。郑风女子亦着「缟衣」。古人多素冠、素衣，不似今人以白为丧服而忌之也。古人丧服唯以麻之升数为重轻；不关于色也。「素」，士冠礼「主人玄冠、朝服、缁带、素」；又于皮弁服云「素积、缁带、素」。玉藻云「，君朱，大夫素」，则又不必言矣。
　　此诗本不知指何事何人，但「劳心」、「伤悲」之词，「同归」、「如一」之语，或如诸篇以为思君子可，以为妇人思男亦可；何必泥「素」之一字，逐迂其说以为「刺不能三年」乎!「素冠」者，指所见其人而言；因素冠而及衣、，即承上「素」字，以「衣」、「」为换韵：不必泥也。「棘人」，其人当罪之时，易坎六爻曰，「系用徽纆，寘于丛棘」，是也。「栾栾」，拘栾之意。若如旧解，以「棘」训急，孔氏谓「急于哀戚」，甚牵强。至以「栾栾」为瘠貌，尤不切合。
　　【素冠三章，章三句。】
　　隰有苌楚
隰有苌楚，猗傩其枝。夭之沃沃，乐子之无知!本韵。○比也。下同。
隰有苌楚，猗傩其华。夭之沃沃，乐子之无、家、!本韵。
隰有苌楚，猗傩其实。夭之沃沃，乐子之无、室、!本韵。
　　序谓「疾恣，思无情欲者」。解者因以「夭」为「少」，「无知」为「无妃匹」之意，殊牵强。集传谓「政繁、赋重，人不堪其苦」；然何为怨及「家、室」乎「家、室」明是指妻，乃以无家为无累，岂非饰辞乎!
　　愚意，此篇为遭乱而贫窭，不能赡其妻子之诗。指苌楚而比之，不能如彼之「无知」、「无家、室」之累也。以正意论，「无知」是「无家、室」前一层意，正意在「无家、室」上。以比意论，「无知」指苌楚，又为正意，而「无家、室」则寓言耳。
　　【隰有苌楚三章，章四句。】
　　匪风
匪、风、发、兮，匪、车、偈、兮、[评]起得飘忽。顾瞻周道，中心怛本韵。兮。赋也。
匪风飘兮，匪车嘌兮。顾瞻周道，中心吊本韵。兮。赋也。
谁、能、亨、鱼、溉、之、釜、鬵、谁、将、西、归、怀、之、好、音、本韵。○兴也。[评]风致绝胜。
　　小序谓「思周道」，是。辨说谓「『周道』但谓适周之路，如四牡所谓『周道逶迟』耳」。然「西归」、「好音」之说为何
　　[三章]首二句是兴，乃觉其妙。或以为比。「若烹小鲜」，由于老子，不应先有之；且意味亦酸腐矣。
　　【匪风三章，章四句。】
　　　　曹
　　蜉蝣
蜉蝣之羽，衣裳楚楚。心之忧矣，于我归处。本韵。○兴也。下同。
蜉蝣之翼，采采衣服。心之忧矣，于我归息。本韵。
蜉蝣掘阅，麻、衣、如、雪、[评]实指麻言，奇。心之忧矣，于我归说。本韵。
　　大序谓「刺昭公」，第以下篇刺共公，此在共公前也。或谓刺共公，或谓刺曹羁，皆臆测。大抵是刺曹君奢慢，忧国之词也。
　　「掘阅」，朱郁仪曰：「管子云『掘阅得玉』，是『阅』、『穴』字通也」。「麻衣」，郑氏谓「深衣」，是也。古礼服、丧服，布皆是麻，未有木棉也。吉、凶唯以升数为别。
　　【蜉蝣三章，章四句。】
　　候人
彼候人兮，何戈与祋。彼其之子，三百赤芾。本韵。○兴也。
维鹈在梁，不濡其翼。彼其之子，不称其服。本韵。○兴也。
维鹈在梁，不濡其咮。彼其之子，不遂其媾。本韵。○兴也。
荟、兮、蔚、兮，南、山、朝、隮、婉、兮、娈、兮，季、女、斯、饥。本韵。○比也。[评]取喻皆不犹人。
　　大序谓「共公远君子而好近小人」。按左传，僖二十八年春，晋文公伐曹。三月，入曹，数之，以其不用僖负羁而乘轩者三百人也。遂执曹伯襄以畀宋人，即共公也。序不言传文者，示其为在传之前也。然曰「共公」，则用传明矣。
　　[一章]毛传谓候人为「贤者」，似卤莽。或谓候人即在「三百赤芾」之中；然诗明有两「彼」字，亦非。按此亦兴意，言彼候人尚何戈与祋，任其职则必供其事，彼「三百赤芾」者何为耶
　　【候人四章，章四句。】
　　鸤鸠
鸤鸠在桑，其子七兮。淑人君子，其仪一兮。其仪一兮，心如结本韵。兮。兴也。下同。
鸤鸠在桑，其子在梅。淑人君子，其、带、伊、丝、其、带、伊、丝，其、弁、伊、骐、本韵。[评]此实写前后言仪处。
鸤鸠在桑，其子在棘。淑人君子，其仪不忒。其仪不忒，正、是、四、国、本韵。[评]从上言仪，卸出末句。
鸤鸠在桑，其子在榛。淑人君子，正是国人。正是国人，胡、不、万、年、!本韵。[评]从上言正国，卸出末句。
　　小序谓「刺不壹」；诗中纯美，无刺意。或谓美振铎，或谓美公子臧，皆无据。唯何玄子谓曹人美晋文公，意虽凿，颇有似处。今录而存之。曰：「左传晋文公为公子时，出亡，过曹，曹伯不礼焉。及即位，伐曹，执曹伯以畀宋人，事在僖二十九「九」当作「八」。年。于是周襄王策命晋侯为侯伯，曰『王谓叔父，敬服王命，以绥四国』。遂盟诸侯于践土。十月，晋侯有疾，曹伯之竖侯獳货筮史，使曰『以曹为解』云云。公悦，乃复曹伯。此诗之作，盖在曹伯复国之后。其取兴于『鸤鸠』者，以鸤鸠养子均平，颂文公之待曹国与他国无异也。尊之为『鸤鸠』而自居于『子』者，亦犹文王之时，大邦畏力，小邦怀德，皆怙文王如父也。其曰『正是四国』，则亦唯晋为盟主，始足当之；襄王策命中所谓『以绥四国』，是也。」愚按，曹为蕞尔国，凡诗四篇；前后三篇气象皆衰飒不振，不应此篇独为盛美赞颂之辞。又「正是四国」及「胡不万年」，等句，皆近颂天子语；曹君安得有此。今何氏谓颂晋文，颇觉合。盖其时小时于霸主尊之若天子与
　　【鸤鸠四章，章六句。】
　　下泉
冽彼下泉，浸彼苞稂。忾我寤叹，念彼周京。本韵。○比而赋也。下同。
冽彼下泉，浸彼苞萧。忾我寤叹，念彼京周。本韵。
冽彼下泉，浸彼苞蓍。忾我寤叹，念彼京师。本韵。
芃芃黍苗，阴雨膏之。四国有王，郇伯劳本韵。之。
　　此曹人思治之诗。大序必谓共公时，无据。
　　[四章]郇伯为文王子，曹人必不远及之；是必其后人亦为郇伯者，然不可考其世矣。
　　【下泉四章，章四句。】
诗经通论卷八
　　　　　　　　　　　　　　　　　　　　　　　　
新安首源姚际恒着
　　　　豳
　　豳风者何七月一篇也。何以系于诸风之末盖豳风志王业之本；虽为王业之本，然既不可入于周、召，又不可杂于诸国，故系于末也；犹之系商颂于周、鲁之后之意。然何以不入雅其体为风，非雅也，故不入雅也。自余为周公之诗，与豳无与，而同为豳风者何盖二南之诗以二公未封前之地而名，非周公、召公之谓也，则周公之诗未可尽入周南；又其体为风，不可入雅；又周公未之国，不可以名鲁风；故附于豳风之后，以豳风惟一篇，合之可当一国之风云尔。此豳风之大旨也。或谓豳公为诸侯，故不得入周、召之正风；非美、刺成王，故不得入成王之正雅。或谓周公居东都，思先公忧劳民事，比叙己志而作鸱鸮；以下亦周公之事，尊周公使专一国，故并为豳风。或谓周公以冢宰摄政，作豳风一篇以戒成王；后人因取公所作，及凡为周公而作之诗附焉。诸说皆所不取。又或谓君、臣相诮，不得为正，故为变风；居变风之末，言变之可正，尤非。又或妄以豳雅、豳颂为言；或因三分七月之诗以当之；或因谓本有豳雅、豳颂而亡之；或因谓七月全篇，其为风、雅、颂，随事而变其音节；或谓雅、颂之中，凡为农事皆可冠以豳号：并邪说。
　　七月
七月流、火、[评]时，下同。九月授、衣、本韵。[评]人事，下同。一。之。日。觱、发，二。之。日。栗、烈、本韵。[评]去十言一二，奇。无衣无褐，何以卒岁本韵。三。之。日。于、耜、四。之。日。举、趾、[评]蒙上一二，以一二为三四，奇。同我妇子，馌彼南亩；田畯至喜。本韵。○赋也。下同。
七月流火；九月授衣。春、日、载、阳，有、鸣、仓、庚、[评]物，下同。女执懿。筐，遵彼微。行，爰求柔。桑。本韵。[评]言女，皆字字贴女，意奇。春、日、迟、迟、[评]又夹一句。采蘩祁祁。女。心。伤。悲。殆。及。公。子。同。归。本韵。[评]闲着凄婉之词，妙绝，妙绝!
七月流火；八月萑、苇、本韵。蚕。月。条、桑，[评]隐三月。取、彼、斧、斨，以、伐、远、扬，猗、彼、女、桑、本韵。[评]如画。七、月鸣鵙，八月载、绩、本韵。[评]补麻。载玄载黄，我朱孔阳，为。公。子。裳。本韵。[评]应上公子。
四月莠、葽、五月鸣、蜩、本韵。八月其、获、十月陨、萚、一之日于、貉，本韵。取。彼。狐。、狸。为。公。子。裘。本韵。[评]应前句。二之日其、同，载、缵、武、功、言、私、其、豵，献、豜、于、公、本韵。[评]并及曰猎。
五月斯、螽、动。股。；[评]体物。六月莎、鸡、振。羽。；七。月。在。野。；八。月。在。宇。；九。月。在。户。；[评]空写三句，奇横十。月。蟋。蟀。入。我。床。下。[评]无寒字，觉寒气逼人。穹、窒、熏、鼠，塞、向、墐、户、[评]奇语。「嗟我妇子，曰为改岁，入此室处。」本韵。[评]风俗。
六月食、郁、及、薁、七月亨、葵、及、菽、本韵。八月剥、枣、十月获、稻、本韵。[评]食谱细碎，逐月尝新，妙!为。此。春。酒。以。介。眉。寿。本韵。[评]佳语。七月食、瓜、八月断、壶、九月叔、苴，采、荼、薪、樗，食、我、农、夫、本韵。
九月筑、场、圃、十月纳、禾、稼、：本韵。黍、稷、重、穋，禾、麻、菽、麦、本韵。[评]谷谱。「嗟我农夫，我稼既同，上入执宫功，本韵。昼、尔、于茅，宵、尔、索绹。本韵。亟其乘屋，其、始、播、百、谷、」本韵。[评]俗。始终循环。
二、之、日、凿、冰、冲、冲、三、之、日、纳、于、凌、阴、本韵。[评]并及藏冰。上多言备寒，此补备暑，妙!四之日其、蚤，献、羔、祭、韭、本韵。九月肃、霜、十月涤、场、朋、酒、斯飨，曰杀羔羊，跻、彼、公、堂，称、彼、兕、觥，「万。寿。无。疆。!」本韵。[评]郑重语结。
　　小序谓「陈王业」，大序谓「周公遭变，故陈后稷、先公风化之所由」，皆非也。豳风与周公何与!以下有周公诗及为公之诗，遂以为周公作，此揣摹附会之说也。周公去公刘之世已远，岂能代写其人民风俗至于如是之详且悉耶篇中无言后稷事；大序及之，尤无谓。集传皆误承之。
　　[一章]首章以衣、食开端：「七月」至「卒岁」言衣；「三之日」至末言食。衣以御寒，故以秋、冬言之；农事则以春言之。十一月至二月，此四月，篇中皆以「日」为言，殊不可晓。愚意只是变文取新，非有别义。吾见求其义者既无确论，反因是以失诗之妙，可叹也。集传云「周之先公已用此以记候，故周有天下，遂以为一代之正朔」，其言尤不可解。
　　[二章]「蘩」，毛传云「白蒿也，所以生蚕」，非谓蚕啖也。集传谓「蚕生未齐，未可食桑，故以此啖之」。几曾见蚕啖白蒿来彼讲格物之学者，有此格物否「公子」，豳公之子，乃女公子也。此采桑之女，在豳公之宫，将随女公子嫁为媵，故治蚕以备衣装之用，而于采桑时忽然伤悲，以其将及公子同于归也。如此，则诗之情境宛合。从来不得其解。且写小儿女无端哀怨，最为神肖。或以为春女思男，何其媟慢!或以为悲远离父母，又何其板腐哉!
　　[三章]「蚕月」，三月也，亦变文取新。「猗」，孔氏曰「掎「掎」，原作「猗」，据校改。也；低小之桑不斩其条，但就树以采其叶」，是也。集传谓「取叶存条，曰猗」，本苏氏，谬。「公子裳」，说见上。
　　[四章]此章言取兽为裘。首章言「无衣无褐」；蚕桑以为衣，取兽为裘，亦兼为褐意。「于貉」，犹上下「于耜」、「于茅」。先言「于貉」者，往取貉也。郑氏谓「搏貉以自为裘，狐狸以共尊者」，是也。集传曰「貉，狐狸也」。不惟貉非狐狸，狐与狸亦别，稚子皆知；乃以「貉」、「狐」、「狸」三者为一物，有此格物否且若曰「往取狐、狸」，又曰「取彼狐、狸」，亦无此重迭文法也。「为公子裘」，应上「为公子裳」。
　　[五章]此章主言时寒，以见其改岁入室之俗，又因衣、褐之余而及之也。言时寒，皆于物类上见。五月斯螽已动股矣；六月莎鸡已振羽矣；七月犹在野，八月则已依人之宇下，九月依人之户内；十月蟋蟀且入我之床下矣。以见豳地孟冬蚤寒如此。五、六、七、八、九、十月六句，一气直下，文义自明。首言「斯螽」、「莎鸡」；末言「蟋蟀」；中三句兼三物言之。特以斯螽、莎鸡不入人床下，惟蟋蟀则然，故点蟋蟀于后。古人文章之妙，不顾世眼如此。然道破亦甚平浅。第从无人能解及此，则使古人平浅之文变为深奇矣。郑氏曰「自『七月在野』，至『十月入我床下』，皆谓蟋蟀也」。笨伯哉!后人皆从之。且有今世自诩为知文者，谓「七月」三句全不露「蟋蟀」字，于下始出，以为文字之奇，则又痴叔矣!罗愿曰：「莎鸡鸣时，正当络丝之候；故豳诗云，『六月莎鸡振羽，七月在野，八月在宇，九月在户』也。」此又以「七月」三句单承「莎鸡」言，益不足与论矣。集传曰「斯螽、莎鸡、蟋蟀，一物，随时变化而异其名」。按陆玑云：「斯螽，蝗类，长而青，或谓之蚱蜢。莎鸡，色青褐，六月作作声如纺丝，故又名络纬。」今人呼「纺绩娘」。若夫蟋蟀，则人人识之。几曾见三物为一物之变化乎且月令六月「蟋蟀居壁」，诗言「六月莎鸡振羽」，二物同在六月，经传有明文，何云变化乎依其言，则必如诗五月之斯螽，六月变为莎鸡，七月变为蟋蟀，整整一月一变乃可。世有此格物之学否豳诗皆夏正，十月曰「改岁」者，以冬成也。今人于孟冬便有徂年伤暮之思，古、今一也。集传引吕氏说，亦非。
　　[六章]「叔」，当训「收」，声之转也。
　　[七章]「上入执宫功」，治邑居也。「亟其乘屋」，治野庐也。集传谓「二亩半为庐，在田；二亩半为宅，在邑」，非。辨见孟子「五亩之宅」下。「索」，绳索也。「绹」，尔雅「绞也」。「索绹」，犹云「绹索」，亦倒字法。集传曰「索，绞也；绹，索也」，全相反，绝可怪。若以「索」读本字，「绹」训「索」字，则为「索索」；若依「绹」本训「绞」，今「索」又训「绞」，则为「绞绞」：通乎不通孟子集注又曰「绹，绞也」，何不检至此!又曰「可以上入都邑而执治宫室之事矣」，连上章，合本章，混而为一，谬。解见上。又曰「故昼往取茅，夜而绞索，亟升其屋而治之」，尤谬。「于茅」、「索绹」，岂为治屋用治屋用索何为郑氏于「于茅」、「索绹」曰「以待时用」；不言其何所用。孔氏曰「为蚕用」，恐亦臆说。然总未有以为治屋用也。注疏竟不睹，亦奇。愚按，「于茅」、「索绹」，亦非一事。茅非可为索也。茅或为蚕用。古人藉物多用茅。索则不知其何用也。
　　[八章]「朋酒」，毛传曰，「两樽曰朋」以乡饮酒礼云「尊两壶于房户间，……有玄酒」，是用两樽也。按殷世质朴，不知已有此礼否而邠民尤处田野，亦未必备设两樽。其云「朋酒」，当是朋侪为酒，乃「岁时伏腊，田家作苦」之意耳。「跻彼」以下，另是一事。其云「称彼兕觥」，与「朋酒」句明不相涉。「公堂」，毛传谓「学校」，近是。盖殷曰序，豳公国中亦必有之；农人跻堂称觥；以庆君上，非必至豳公之堂也。
　　此篇首章言衣、食之原，前段言衣，后段言食；二章至五章终前段言衣之意；六章至八章终后段言食之意；人皆知之矣。独是每章中凡为正笔、闲笔，人未必细检而知之也。大抵古人为文，正笔处少，闲笔处多；盖以正笔不易讨好，讨好全在闲笔处，亦犹击鼓者注意于旁声，作绘者留心于画角也。古唯史记得此意，所以传于千古。此首章言衣、食之原，所谓正笔也。二章至五章言衣：中唯「载玄载黄，我朱孔阳」二句为正笔；余俱闲笔。二章从春日鸟鸣，写女之采桑；自「执懿筐」起，以至忽地心伤，描摹此女尽态极妍，后世采桑女，作闺情诗，无以复加；使读者竟忘其为「言衣、食为王业之本」正意也。三章曰「条桑」，曰「远扬」，曰「女桑」，写大小之桑并采无遗，与上章「始求柔桑」境界又别；何其笔妙!虽正写「玄黄」帛成，而曰「为公子裳」，仍应上「公子」；闲情别趣，溢于纸上，而章法亦复浑然。「八月载绩」一句，言麻；古丝、麻并重也。此又为补笔。四章则由衣裳以及裘，又由裘以及田猎，闲而又闲，远者益远。五章终之以「改岁」、「入室」，与衣若相关，若不相关。自五月至十月，写以渐寒之意，笔端尤为超绝。妙在只言物，使人自可知人「人」字疑衍。物由在野而至入室，人亦如此也；两「入」字正相照应。六章至八章，言食，中唯「九月筑场圃，十月纳禾稼、黍、稷重、穋，禾、麻、菽、麦」四句为正笔，余俱闲笔。六章分写老、壮食物，凡菜、豆、瓜、果，以及酿酒、取薪，靡不琐细详述，机趣横生；然须知皆是佐食之物，非食之正品也，故为闲笔。七章「稼同」以后，并及公、私作劳，仍点「播百谷」三字以应正旨。八章并及藏冰之事，与食若不相关，若相关。而终之以田家欢乐，尊君、亲上，口角津津然，使人如见豳民忠厚之意至今犹未泯也。
　　鸟语、虫鸣，草荣、木实，似月令。妇子入室，茅、绹、升屋，似风俗书。流火、寒风，似五行志。养老、慈幼，跻堂称觥，似庠序礼。田官、染职，狩猎、藏冰，祭、献、执功，似国家典制书。其中又有似采桑图、田家乐图、食谱、谷谱、酒经。一诗之中无不具备，洵天下之至文也。
　　[增]「七月在野」三句，应兼指农人栖息而言，方有意味。七月秋暑未清，尚可在野，犹书所谓「厥民因」也。谨按御纂诗义折中「圣人观物以宜民。一夫授五亩之宅，其半在田，其半在邑。春令民毕出，如在野而动股、振羽也。冬令民毕入，如在宇、在户而入床下也。豳民习此久矣」云云，自是此章确解。前上说诗者似亦见及，而未能如此详明也。
　　【七月八章，章十一句】
　　鸱鸮
鸱鸮，鸱鸮，既取我子，无毁我室!本韵。恩斯勤斯，鬻子之闵本韵。斯!比也。下同。
迨天之未阴雨，彻彼桑土，绸缪牖户。今此下民，或敢侮予。本韵。
予。手、拮、据，予。所、捋、荼，予。所、畜、租，予。口、卒、瘏，曰、予。未、有、室、家、!本韵。[评]承上予字，二章逐句以之装首，奇文，奇文!
予。羽、谯、谯，予。尾、翛、翛，予。室、翘、翘、风、雨、所、漂、摇，予。维、音、哓、哓、!本韵。[评]上章下二实字，此章双声字。增此句，方不板。
　　金縢曰：「管叔及其群弟乃流言于国曰：『公将不利于孺子!』周公告二公曰：『我之弗辟，我无以告我先王!』周公居东二年，则罪人斯得。于后，公乃为诗以贻王，名之曰鸱鸮。王亦未敢诮公」。按「于后」之辞，是既诛管、蔡而作；恐成王犹疑其杀二叔，故作诗贻之。「王亦未敢诮公」；迨风雷之变，乃亲迎公归。或必从郑氏解书之义，以「辟」为「避」，以「居东」为「居国之东」，因主此诗为未诛管、蔡之前作，曰「以鸱鸮为武庚」。庚既已诛，岂犹虑其毁王室耶不知此乃指前日而言；且诛管、蔡后，殷人尚未靖也，安得不虑其毁王室乎!又曰：「使此诗作于殷人畔后，则所云『未雨绸缪』者谓何」不知此谓武庚虽诛，殷民不靖，正当蚤为计耳。上虽以「毁室」属鸱鸮言，此又言「下民」，则旨益露矣。又曰，「既诛管、蔡，而成王尚未知周公之意，则王心之蔽深矣」。夫书不云「王亦未敢诮公」乎且如彼说，其尤说不去者，在「既取我子」一句。「子」自指管、蔡。今以指成王，为之说曰「洛诰『朕复子明辟』可证」，此是已；然「取」字终作何解乎或以「子」为「民」，益谬。
　　[一章]「恩斯勤斯」二句承上「子」而言；本意重在「室」，故下复言「子」二句，下章则单言「室」矣。古人文自是如此。集传为补之曰「况又毁我室乎!」不必。
　　[二章]集传曰「谁敢有侮予者!」大失「或」字语气。
　　【鸱鸮四章，章五句。】
　　东山
我徂东山，慆、慆、不归。起二句不用韵。我来自东，零雨其蒙。我、东、曰、归，我、心、西、悲、[评]互字句。制彼裳衣，勿士行枚。本韵。蜎蜎者蠋，烝在桑野。[评]赋中兴。敦彼独宿，亦在车下。本韵。○赋也。下同。[评]为末章地。
我徂东山，慆慆不归。我来自东，零雨其蒙。果、臝、之、实，亦、施、于、宇、伊、威、在、室、蟏、蛸、在、户、本韵。町、畽、鹿、场，熠、耀、宵、行、本韵。[评]曲尽荒凉之态。亦、可、畏、也，伊、可、怀、本韵。也、!
我徂东山，慆慆不归。我来自东，零雨其蒙。鹳、鸣、于、垤、妇、叹、于、室、[评]赋中兴。为末章地，应上章之意。洒、扫、穹、窒，我、征、聿、至、本韵。有、敦、瓜、苦，烝、在、栗、薪、自、我、不、见，于、今、三、年、!本韵。我徂东山，慆慆不归。我来自东，零雨其蒙。仓庚于飞，熠耀其羽。之。子。于。归。皇。驳。其。马。本韵。亲。结。其。褵。九。十。其。仪。本韵。[评]凯旋诗乃作此香艳幽情之语，妙绝!其。新。孔。嘉。其。旧。如。之。何。本韵。[评]应前「独宿」、「妇叹」。
　　小序谓「周公东征」，大序谓「士大夫美之，作是诗」，皆是。或谓周公作，未然。大序「一章言其完也，二章言其思也，三章言其室家之望女也」，犹是，谓「四章为男女之得及时」，则非矣，盖不知诗意之妙也。说见下。
　　[一章]「勿士行枚」，当如郑解，谓「不必事行陈衔枚」。
　　[二章]「熠耀」，萤也；「宵行」，夜行也：人人知之。集传因下「熠耀其羽」，遂疑「熠耀」，非虫而以「宵行」当之。既以虫名为辞语，而又自造一虫名，甚奇。杨用修已极驳之，谓下「熠耀其羽」言仓庚，犹小雅「交交桑扈」、「有莺其羽」用字法也。既言「可畏」，何以又言「可怀」盖畏者畏其荒凉，怀者怀其旧居也。
　　[三章]以「鹳鸣于垤」与「妇叹于室」，犹首章以「蠋」与「独宿」之意。「垤」，土之隆起，盖小丘也。左传曰「剑「剑」，原误作「敛」，据校改。及于垤皇」，谓寝门阙也。又曰「葬于垤皇」，谓墓门阙也。凡阙者，垒土为之，皆曰垤。方言曰「楚、邓以南，蚁土谓之垤」，则西北不尔可知。毛传谓「蚁冢」，夫蚁冢其大几何，而鹳可鸣其上耶又谓「将阴雨则穴处先知之」，亦凿。诗已言「零雨」矣，岂特「将雨」乎!集传又附会为「将阴雨，蚁出垤，而鹳就食之」，尤可笑；几曾见鹳食蚁来郑氏谓「鹳将阴雨则鸣」，亦凿谬。总之，皆不离高叟之见耳。 
　　[四章]「仓庚于飞」二句，兴下「之子于归」。郑氏谓「嫁取之候」，谬。且果臝结实，瓜苦在薪，乃秋时景，忽又入春乎此章言其归之乐也。解者谓军中有新娶者，意味索然。郑氏曰，「其新来时甚善，至今则久矣，不知其何如也，又极序其情乐而戏之」，其意稍近。但其解「如之何」曰「不知其何如」，竟不成语，令人发呕。彼不知「如之何」者，乃是胜于新之辞也。古、今人情一也，作诗者亦犹人情耳；俗云「新娶不如远归」，即此意。若诗不合人情，亦何贵有诗哉!「旧如之何」，杜诗已为注脚矣，曰「夜阑更秉烛，相对如梦寐!」
　　末章骀荡之极，直是出人意表。后人作从军诗必描画闺情，全祖之。不深察乎此，泛然依人，谓三百篇为诗之祖，奚当也！
　　【东山四章，章十二句】
　　破斧
既破我斧，又缺我斨。周公东征，四国是皇。哀我人斯，亦孔之将!本韵。○比而赋也。下同。
既破我斧，又缺我锜。周公东征，四国是吪。哀我人斯，亦孔之嘉!本韵。
既破我斧，又缺我銶。周公东征，四国是遒。哀我人斯，亦孔之休!本韵。
　　此四国「四国」解见下。之民美周公之诗。中有「哀我人斯」句，明是民矣。大序谓「周大夫」，非也。集传谓「军士答周公前篇」，尤武断。其以为军士作者，以有「我斧」、「我斨」等字也。然非此解。见下。
　　每章首二句，是比。以斧比周公；以斨、锜、銶比成王。犹云「既危我周公矣，又将危及我成王」也。郑氏曰「四国流言，既破毁我周公，又损伤我成王，以此二者为大罪」，得之。自欧阳氏误以斧、斨为杀伐之用；集传从之。严氏已不信，谓「诗人言兵器必曰弓、矢、干、戈、矛、戟，无言斧、斨、锜、銶者。斧与斨并言，乃豳人所用之采桑者。又锜为凿属，銶为木属，皆非兵器」，是已。按下篇云「伐柯伐柯，匪斧不克」，尤可证。然其谓「行师有除道、樵苏之事，故用斧、斨」，　则迂矣；况非此解乎!「四国」，商与管、蔡、霍也。毛氏谓管、蔡、商、奄，非也。其时奄已封鲁矣。集传谓「四方之国」。何玄子曰：「书多方篇曰『告尔四国多方』，既于『四国』之下复言『多方』，则四国非泛指四方明矣。」
　　【破斧三章，章六句】
　　伐柯
伐柯、伐柯，匪斧不克。取妻如何匪媒不得。本韵。○比也。
伐柯、伐柯，其则不远。我觏之子，笾豆有践。本韵。○比而赋也。
　　周人喜周公还归之诗。
　　齐风曰「析薪如之何匪斧不克。取妻如之何匪媒不得」，与此同。盖必当时习语，故首章全用为比。下章又单承「伐柯」为比，谓伐柯者以斧，则「其则不远」矣；今我觏此之子，则「笾豆有践」矣。「之子」，指周公也。「笾豆有践」，言周公归，其待之礼如此也。通篇正旨在此二句。旧解太支离。集传分首章为欲见周公之难，次章为得见周公之易，亦臆解。且以末二句皆为比体，承上「取妻」而言。按下篇「我觏之子」，明指周公，则此当不异；而「笾豆有践」亦不似同牢语也。
　　【伐柯二章，章四句。】
　　九罭
九罭之鱼，鳟、鲂。我觏之子，衮衣、绣裳。本韵。○兴也。
鸿飞遵渚。公归无所，于女信处。本韵。○兴也。
鸿飞遵陆。公归不复，于女信宿。本韵。○兴也。
是、以、有、衮、衣、兮，无、以、我、公、归、兮，无、使、我、心、悲、本韵。兮、!赋也。[评]忽入急调，扳留情状如见。
　　大序谓「周大夫刺朝廷之不知」，其说甚支离。郑氏以「鸿飞」二章为周人晓东都人之词，于末章又言「东都人以公西归而心悲」，前后不贯。严氏以「鸿飞」二章为西人谓东人，末章为东人答西人，亦凿。集传以为皆东人作，是已。但以首章为「周公居东之时，东人喜得见之」，又未然。下章皆言公归，周公居东已二年，岂方喜得见便即归乎盖此诗东人以周公将西归，留之不得，心悲而作。首章以「九罭」「鳟、鲂」为兴，追忆其始见也。二章、三章以「鸿遵渚、陆」为兴，见公归将不复矣；暂时信处、信宿于女耳。「女」者，指公于我；公以我为「女」也。末章乃道其情焉。
　　解此诗者，最多执滞。于「九罭」或以为小网，或以为大网；于「衮衣、绣裳」以为迎归之服；于「遵渚」、「遵陆」或以为鸿不宜在渚、陆，或以为鸿当在渚不当在陆；于「女」字或以为东人指西人，或以为西人指东人：皆非。集传只取大意，得之。
　　【九罭四章：一章四句，三章章三句。】
　　狼跋
狼跋其胡，载疐其尾。公孙硕肤，赤。舄。几。几。本韵。○比而赋也。下同。[评]意。
狼疐其尾，载跋其胡。公孙硕肤，德音不瑕。本韵。
　　此美周公之诗。
　　此反比也。「几几」正「跋」、「疐」之反。章法奇变。
　　狼之跋胡、疐尾也，毛传以为「有胡」，殊混。严氏以为「落」；或以为「食满」。大抵此等处不能详求，亦不必详求耳。
　　【狼跋二章，章四句】

诗经通论卷九
新安首源姚际恒着
　　小雅
　　大小雅之分，或主政事，或主道德，或主声音。唯严氏主辞体者近之。曰：「二雅之别，先儒皆未有至当之论。窃谓雅之大、小特以其体之不同耳。盖优柔委曲，意在言外者，风之体也。明白正大，直言其事者，雅之体也。纯乎雅之体者，为雅之大。杂乎风之体者，为雅之小。离骚出于国风，而世以『风、骚』并称，谓其体之多同也。太史公亦曰『国风好色而不淫，小雅怨诽而不乱；若离骚者，可谓兼之』。言离骚兼国风、小雅而不言兼大雅，可证。『呦呦鹿鸣』、『文王在上』，则大雅、小雅之气象自见矣。」其余言大、小雅之正、变，非是，不录。何玄子辨之曰：「棫朴、旱麓、灵台、凫鹥，非杂乎风者耶何以载于大天保、六月、车攻、吉日，非纯乎雅者耶何以载于小」愚按，此其小者，亦论其大段焉耳。
　　集传云，「雅者，正也」，是已。然又云「正小雅」、「正大雅」若是，则「正小正」、「雅小雅」可通乎故知正、变之说于二雅尤不可用也。
　　鹿鸣
呦呦鹿鸣，食野之苹。我有嘉宾，鼓、瑟、吹、笙、本韵。[评]乐。吹笙鼓簧，承、筐、是、将、[评]币。人之好我，示我周行。本韵。○兴也。下同。
呦呦鹿鸣，食野之蒿。我有嘉宾，德音孔昭；视民不恌；君子是则是效。我、有、旨、洒，[评]酒。嘉宾式燕以敖。本韵。
呦呦鹿鸣，食野之芩。我有嘉宾，鼓、瑟、鼓、琴、[评]末章合乐、酒。鼓瑟、鼓琴，和乐且湛。我、有、旨、洒，以燕乐嘉宾以心。本韵。
　　此燕群臣之诗。小序谓「燕群臣、嘉宾」。按，「嘉宾」，诗之言也；实则「嘉宾」即「群臣」耳。彤弓篇亦云「我有嘉宾」，可证。序必以「嘉宾」连言者，以仪礼燕礼、乡饮酒礼皆歌此诗，意兼四方之宾及乡之宾言之。不知燕礼、乡饮酒礼作于诗后，正谓凡燕宾取此诗而歌之，非此诗之为燕宾而作也。彤弓篇之「嘉宾」，岂亦兼凡宾而言乎序界于两歧，实赘，然犹可也；集传则专谓燕宾客而作，益非矣。总之，说诗不可据礼；集传每蹈此病。
　　[一章]「周行」，大路也。毛传训「至道」，集传训「大道」，皆非。此与大东「行彼周行」之「周行」同，犹云指我途路耳。
　　[二章]「视」，郑氏谓古「示」字。按上有「示」字，不应又作「视」。盖「视民」犹「民视」，谓小民视之，不敢习为偷薄之行；而君子则「是则是效」也。
　　首章言作乐与遗币；二章言饮酒；三章又合作乐，饮酒而言之。故首章言二事则用「人之好我」二句；二章言一事则用「德音孔昭」三句；三章则更无他句。看他作法。
　　【鹿鸣三章，章八句。】
　　四牡
四牡騑騑；周道倭迟。岂不怀归王事靡盬，我、心、伤、悲、!本韵。○赋也。[评]一章一义。
四牡騑騑；啴啴骆马。岂不怀归王事靡盬，不、遑、启、处、本韵。○赋也。
翩翩者鵻，载飞载下，集于苞栩。王事靡盬，不、遑、将、父、本韵。○兴也。
翩翩者鵻，载飞载止，集于苞杞。王事靡盬，不、遑、将、母、本韵。○兴也。
驾彼四骆，载骤骎骎。岂不怀归是、用、作、歌，将。母。来。谂。本韵。○赋也。[评]变。
　　此使臣自之诗，王者采之，后或因以为劳使臣之诗焉。故左襄四年穆叔曰「四牡，君所以劳使臣也」。小序但据左传，谓「劳使臣」之来。后之解诗者，因作「君探其情而代之言」。试将此诗平心读去，作使臣极顺，作代使臣极不顺。解诗何不取顺而偏取逆乎若夫仪礼燕礼、乡饮酒礼皆歌此诗及下皇皇者华，则第因鹿鸣而及之耳。此诗作于使臣，源也；劳使臣，流也；燕礼、乡饮酒礼歌之，流而又流也。
　　首章「我心伤悲」，所以启下三章三「不遑」之意；末意道之所以作歌之意；章法井然。
　　[二章]「启」，作也。「处」，息也。言作、息皆匆遽不得暇也。下采薇篇「不遑启、居」同。旧解以「启」作「跪」，甚迂。
　　[三章]「将」，奉也，持也，奉持之意。
　　[五章]独言「将母」，集传谓因上章之文。然不止此，实有义在。「哀哀父、母，生我劬劳」，上句并言「父」、「母」，下句单言「母」，即此意。
　　【四牡五章，章五句。】
　　皇皇者华
皇皇者华，于彼原隰。駪駪征夫，每、怀、靡、及、本韵。○兴也。[评]总上文意思。
我马维驹，六辔如濡。载驰载驱，周爰咨诹。本韵。
我马维骐，六辔如丝。载驰载驱，周爰咨谋。本韵。○赋也。下同。
我马维骆，六辔沃若。载驰载驱，周爰咨度。本韵。
我马维骃，六辔既均。载驰载驱，周爰咨询。本韵。
　　小序谓「君遣使臣」，是。
　　「诹、谋、度、询」，春秋内、外传所解亦有异同，不必尽从。然以为无别，则又不然。大抵「诹」为聚议之意，「谋」为计划之意，「度」为酌量之意，「询」为究问之意，则有然耳。
　　【皇皇者华五章，章四句】
　　棠棣
常棣之华，鄂不韡韡。凡、今、之、人，莫、如、兄、弟、!本韵。○兴也。[评]起下四章义。
死丧之威，兄弟孔怀。原隰裒矣，兄弟求本韵。矣。赋也。
脊令在原，兄弟急难。每有良、朋，况也永叹。本韵。○兴而比也。
兄弟阋于墙，外御其务。左、国俱作「侮」，从之。每有良、朋，烝也无戎。「务」，韵；余本韵。刘氏谓「戎」疑当作「戍」；戍亦御也，以协「侮」字。未知是否。○赋也。下同。
丧。乱。既。平。既。安。且。宁。虽。有。兄。弟。不。如。友。生。本韵。[评]思兄弟也，非是反言，读之酸鼻。
傧尔笾豆，饮酒之饫。兄弟既具，和乐且孺。本韵。
妻子好合，如鼓瑟琴。兄弟既翕，和乐且湛。本韵。
宜尔室家，乐尔妻、孥、是究是图，亶其然乎!本韵。
　　小序谓「燕兄弟」，大序谓「闵管、蔡之失道」，盖本左、国为说也。然不言何人作。郑氏误解传，以为周公时召公作，非也。左传「周襄王以狄伐郑氏，富辰谏曰：『不可!昔周公吊二叔之不咸，故封建亲戚以藩屏周。……召穆公思周德之不类，故纠合宗族于成周，而作诗曰：「常棣之华，鄂不韡韡。凡今之人，莫如兄弟!」其四章曰「兄弟阋于墙，外御其侮」。如是，则兄弟虽有小忿，不废懿亲。……周之有懿德也，犹曰「莫如兄弟」，故封建之。其怀柔天下也，犹惧有所侮；捍御侮者莫如亲亲，故以亲屏周。召穆公亦云。今周德既衰，于是乎又渝周、召以从诸奸；无乃不可乎』」国语「富辰谏曰：『不可!人有言「兄弟谗阋，侮人百里」。周文公之诗曰「兄弟阋于墙，外御其侮」』」。按国语谓周公之诗。左传曰「周之有懿德也，犹曰『莫如兄弟』」，又曰「犹惧有所侮」。虽无明文，亦是周公作也。又韦昭云，「召康公之后，穆公虎也，去周公历九王矣。周公作常棣之篇，以闵管、蔡而亲兄弟。其后周室既衰，厉王无道，骨肉恩缺，亲亲礼废，宴兄弟之乐绝。故召穆公思周德之不类，而合其宗族于成周，复作棠棣之歌以亲之。郑、唐二君以为穆公所作，失之矣」。按韦说尤明。然郑本谓召康公，非穆公也。郑之以为康公者，以鹿鸣至鱼丽为文、武时诗也。
　　集传于首章谓「此燕兄弟之乐歌」，于次章谓「此诗盖周公既诛管、蔡而作」，分两义说，甚失注诗之体，盖于首章切合小序，于次章切合大序也。不知大、小序出于两人，故属两义；今一人之作岂可如此!当并合而云「此周公既诛管、蔡而作，后因以为燕兄弟之乐歌」，如此乃明耳。予故谓遵序者莫若集传，不诬也。
　　[一章]「鄂」，「萼」同，花苞也。唐明皇以「花萼」名楼，取此。「不」，「跗」同，花蒂也。集传以「鄂」为「鄂然」，本毛传之谬。又云「不，犹『岂不』也」，并谬。
　　[二章]「原隰裒」，只说原隰广野之地，不相值则兄弟必求，故下「脊令」亦用「原」字。「裒」，损少意，易云「裒多益寡」，谓少其人，犹后世诗「遍插茱萸少一人」也。集传「尸裒聚于原野之间」，令人可畏复可笑也。且「死丧」、「原隰」之下各有「兄弟」字，岂可为蒙上之词，又不达文义矣。
　　[三章]「况」，怳同，出车篇「况瘁」亦是。毛传训「兹」。按，下云「烝也」，烝是实字，此不当作虚字。集传谓「发语声「声」，原作「辞」，据校改。」，益非。
　　[四章]「烝」，众也；「戎」，兵也。言有外侮，朋虽众也，无以兵相助矣。此两章主言兄弟，不得不屈朋友；不必泥。
　　[五章]首章曰，「凡今之人，莫如兄弟」。三章至此章，皆反复明其「莫如兄弟」之意也。三章、四章言「每有良朋」亦不如兄弟；此章言丧乱既平而安宁矣，乃虽有兄弟反不如友生，何哉盖此时兄弟已亡，所与周旋者唯友生而已，故为深痛。皆反复明其「莫如兄弟」之意。上「莫如」，此「不如」，正相应。旧解谓安宁之后，乃有视兄弟不如友生者；泛骂世情，殊无谓。观「丧乱既平」之语，酷似周公当日情事，故主为公作。
　　[六、七、八章]又追思兄弟之宜和乐也。上以「良朋」陪说，此又以「妻子」陪说。然有不同：「良朋」陪说，屈之也；「妻子」陪说，以见一家内外之和乐也。
　　【棠棣八章，章四句。】
　　伐木
伐木丁丁，鸟鸣嘤嘤。本韵。出。自。幽。谷。迁。于。乔。木。本韵。[评]佳语，似闲非闲。嘤其鸣矣，求其友、声、相彼鸟矣，犹求友声；矧伊人矣，不求△友△生!神之听之，终和且平。本韵。○兴而比也。
伐木许许，酾酒有藇。既有肥羜，以速△父△。宁适不来，微我弗顾本韵。于粲洒扫，陈馈八簋。既有肥牡，以速诸△舅△。宁适不来，微我有咎本韵。○兴也。下同。
伐木于阪，酾酒有衍。笾豆有践，兄△弟△无远。民之失德，干糇以愆。本韵。有酒湑我。无酒酤我。坎坎鼓我。蹲蹲舞我。[评]以「我」字作助字，妙。迨我暇矣，饮此湑本韵。矣。
　　此燕朋友、亲戚、兄弟之乐歌。一章言朋友也；二章言诸父，亲也；诸舅，戚也；三章言兄弟也。解者唯以朋友为言，非也。下二章言燕飨之事。首章不及者，反复言朋友之义，故不暇及，以下数章互见也。深得前虚后实之妙。篇中曰「八簋」，曰「民之失德」，自是天子之诗。
　　[一章]「伐木」是兴，「鸟鸣」是比：盖以「鸟鸣」比朋友，以「伐木」兴「鸟鸣」也。章法奇变。旧解皆以为兴，或以「伐木」亦作比朋友义，皆非。鸟以据乔木而嘤鸣相应为乐，若幽谷则不堪，故以「出自幽谷，迁于乔木」二句承上起下；绰有妙致。「神听」二句又接得出人意外；作盟神矢词解，自可。
　　[二章、三章]下二章惟以「伐木」为兴，则上「鸟鸣」之为比自明。此处「伐木」为兴，亦承上来，又不必与下旨有关会也。看诗全要圆通无滞方佳。「宁适不来，微我弗顾」，谓「宁得不来乎，无乃不我肯顾也」「微我有咎」，谓「无乃以我有咎也」自反之意，较前益深。集传云「谓宁使彼适有故而不来，而无使我思意之有不至也」，迂拙之甚。
　　【伐木三章，章十二句。】从集传引刘氏说。
　　天保
天保定尔，亦孔之固。俾尔单厚，何福不除。俾尔多益，以莫不庶。本韵。○赋也。下同。
天保定尔，俾尔戬谷。罄无不宜，受天百禄。降尔遐福，维日不足。本韵。
天保定尔，以莫不兴。如山，如阜，如冈，如陵，如、川、之、方、至，[评]妙喻。以莫不增。本韵。
吉蠲为饎，是用孝享。禴、祠、烝、尝，于公、先王。君曰卜尔，万寿无疆。本韵。
神之吊矣，诒尔多福。民之质矣，日用饮食。群黎百姓，遍为尔德。本韵。
如月之恒；如日之升。如、南、山、之、寿，[评]妙喻。不骞不崩。如松、柏之茂，无不尔或承。本韵。
　　此臣致祝于君之词。郑氏因小序云「下报上」，遂谓「鹿鸣至伐木，皆君所以下臣也；臣亦宜归美于王，以崇君之尊而福禄之，以答其歌」。如此说诗，固执已甚。季明德曰：「若此则出于有意，而非平时爱君之本心矣。况前五诗者，所用异时；不知为何时之燕而作耶将先作此诗，随其燕而皆以此答耶盖有求其说而不得者矣。」
　　篇中多用「尔」字：天尔之；先王尔之也。忠爱之至，故多复辞。「山」、「阜」、「冈」、「陵」无大异。又云「如南山之寿」，皆涉复也。
　　【天保六章，章六句。】
　　采薇
采薇采薇，薇亦作止。曰归曰归，岁亦莫本韵。止。靡室靡家，玁狁之故。不遑启居，玁狁之故。本韵。○赋也。下同。
采薇采薇，薇亦柔止。曰归曰归，心亦忧止。本韵。忧心烈烈，载饥载渴。本韵。我戍未定，靡使归聘。本韵。
采薇采薇，薇亦刚止。曰归曰归，岁亦阳本韵。止。王事靡盬，不遑启处。本韵。忧心孔疚，我行不来！本韵。
彼尔维何维常之华。彼路斯何君子之车。本韵。戎车既驾，四牡业业。岂敢定居，一月、三、捷、本韵。
驾彼四牡，四牡骙骙。君、子、所、依，小、人、所、腓、本韵。[评]此车战之法。四牡翼翼，象弭、鱼服。岂不日戒，玁狁孔棘!本韵。
昔。我。往。矣。杨。柳。依。依。今。我。来。思。雨。雪。霏。霏。[评]全逗后世诗意。行道迟迟，载渴载饥。我心伤悲，莫知我哀!本韵。
　　此戍役还归之诗。小序谓「遣戍役」，非。诗明言「曰归曰归，岁亦莫止」，「今我来思，雨雪霏霏」等语，皆既归之词；岂方遣即已逆料其归时乎!又「一月三捷」，亦言实事，非逆料之词也。此不知何王之世。大序谓文王，文王无伐玁狁事，辨说已驳之。或谓宣王，然与六月又不同时。或谓季历，益妄。
　　【采薇六章，章八句。】
　　出车
我出我车，于彼牧矣。自天子所，谓我来矣，召彼仆夫，谓之载矣。王事多难，维其棘「棘」，韵。余本韵。矣。赋也。下同。
我出我车，于彼郊矣。设此旐矣；建彼旄本韵。矣。彼旟、旐斯，胡不旆旆。忧心悄悄，仆夫况瘁。本韵。
王命南仲，往城于方。出车彭彭；旗、旐央央。天子命我，城彼朔方。赫赫南仲，玁狁于襄。本韵。
昔我往矣，黍、稷方华；今我来思，雨雪载涂。王事多难，不遑启居。岂。不。怀。归。畏。此。简。书。!本韵。
喓喓草虫，趯趯阜螽。未见君子，忧心忡忡；既见君子，我心则降。赫赫南仲，薄伐西戎。本韵。
春日迟迟；卉木萋萋；仓庚喈喈；采蘩祁祁。执讯获丑，薄言还归。赫赫南仲，玁狁于夷。本韵。
　　小序谓「劳还率」，非。此与上篇亦同为还归之作；但二篇似乎同，又不同，难以臆断。采薇言玁狁，此篇亦言之，似乎同也；采薇不言南仲，不言西戎，而此篇言之，又不同也。采薇「雨雪霏霏」，此篇「雨雪载涂」，似乎同也；而「春日迟迟」诸句又不同也。故曰不敢臆断。若郑氏以为文王诗，因文王不为天子，而以天子归之殷王，殊迂。季明德及伪传、说皆以为宣王，因常武有「南仲太祖」一语。然正以此语而可知其非宣王也，何哓哓为!
　　南仲，史匈奴传云「在襄王时」；又云「在懿王时」。汉书人表有南中，在厉王时；匈奴传又引出车之诗，谓宣王命将征伐玁狁，则又在宣王时。史之矛盾如此。若郑氏谓文王时人，止因以鹿鸣至鱼丽为文、武时诗，故以南仲为文王时人，益不足凭。故南仲既不知为何时人，则亦不知此诗为何王矣。据常武为宣王诗，其云「南仲太祖」，则在宣王之上世可知；但不必文王耳。
　　[二章]「况」，与常棣篇「况也」之「况」同义。集传曰「况，兹也；或曰，常作怳」。于常棣篇又曰「况，发语辞」。一「况」字作三解，何居
　　[四章]「简书」，天子策命也。毛传谓「戒命；邻国有急，以简书相召，则奔命救之」，此用左传而误也。闵元年，狄人伐邢，管敬仲言于齐侯曰：「诗云『岂不怀归，畏此简书』。简书，同恶相恤之谓也。请救邢以从简书!」此第谓当时天子有此简书，其中有「同恶相恤」之语，非邻国之简书也。其后邻国有戒命，则亦谓之「简书」耳。
　　【出车六章，章八句。】
　　杕杜
有杕之杜，有睆其实。王事靡盬，继嗣我日。本韵。日、月阳止，女心伤止，征夫遑本韵。止。兴也。
有杕之杜，其叶萋萋。王事靡盬，我心伤悲。卉、木萋止，女心悲止，征夫归本韵。止。兴也。
陟彼南山，言采其杞。王事靡盬，忧我父母。本韵。檀、车、幝、幝，四、牡、痯、痯，征、夫、不、远、本韵。○赋也。下同。[评]想象甚妙。
匪载匪来，忧心孔疚。期逝不至，而多为恤。本韵。卜、筮偕止，会言近止，征夫迩本韵。止。
　　此室家思其夫归之诗。小序谓「劳还役」，亦非。劳之而代其妻思夫，岂不甚迂乎!大抵小序皆谓「劳」者，本于四牡篇，左传谓「天子所以劳使臣」一语也。然则篇篇皆劳乎郑氏遂附会之，曰：「遣将率及戍役，同歌；同时，欲其同心也。反而劳之，异歌，异日，殊尊卑也。礼记曰『赐君子、小人不同日』，此其义也。」悉支离之说。
　　【杕杜四章，章七句】
　　鱼丽
鱼丽于罶，鲿、鲨。君子有酒，隔句。旨且多。本韵。○赋也。下同。
鱼丽于罶，鲂、鳢。君子有酒，多且旨。本韵。
鱼丽于罶，鰋、鲤。君子有酒，旨且有。本韵。
物。其。多。矣。维。其。嘉。本韵。矣。[评]描一层，此画家渲染法。
物。其。旨。矣。维。其。偕。本韵。矣。
物。其。有。矣。维。其。时。本韵。矣。
　　此王者燕飨臣工之乐歌。大序谓「文、武始于忧勤，终于逸乐」，赘说失理，前人已辨之。集传谓「燕、飨通用之乐歌」，谬。彼见燕礼、乡饮酒礼皆用之，故云；然岂作者预立其程，使上、下通用乎!
　　【鱼丽六章：三章章四句；三章章二句。】
　　南有嘉鱼
南有嘉鱼，烝然罩罩。君子有酒，嘉宾式燕以乐。本韵。○赋也。
南有嘉鱼，烝然汕汕。君子有酒，嘉宾式燕以衎。本韵。○赋也。
南、有、樛、木，甘、瓠、累、之、[评]兴意变。君子有酒，嘉宾式燕绥本韵。之。兴也。下同。
翩、翩、者、鵻，烝、然、来、思、[评]又变。君子有酒，嘉宾式燕又。本韵。思。[评]用字淡，妙。
　　与前篇同意。
　　【南有嘉鱼四章，章四句。】
　　南山有台
南山有台，北山有莱。乐只君子，邦家之基。乐只君子，万寿无期。本韵。○兴也。下同。
南山有桑，北山有杨。乐只君子，邦家之光。乐只君子，万寿无疆。本韵。
南山有杞，北山有李。乐只君子，民之父母。乐只君子，德音不已。本韵。
南山有栲，北山有杻。乐只君子，遐不眉寿。乐只君子，德音是茂。本韵。
南山有枸，北山有楰。乐只君子，遐不黄耇。乐只君子，保艾尔后。本韵。
　　小序谓「乐得贤」。按序以前篇南有嘉鱼为「乐与贤」，此篇为「乐得贤」，「与」之与「得」，所差几何如此说诗，不近稚乎!集传谓「燕飨通用之乐」，辨见鱼丽。
　　此臣工颂天子之诗。
　　【南山有台五章，章六句。】
　　蓼萧
蓼彼萧斯，零露湑兮。既见君子，我心写兮。燕笑语兮，是以有誉处本韵。兮。兴也。下同。
蓼彼萧斯，零露瀼瀼。既见君子，为龙为光。其德不爽，寿考不忘。本韵。
蓼彼萧斯，零露泥泥。既见君子，孔燕岂弟。宜兄宜弟，令德寿岂。本韵
蓼彼萧斯，零露浓浓。既见君子，鞗革冲冲。和、鸾雝雝，万福攸同。本韵
　　此诸侯朝天子，天子美之之词。严氏谓「诸侯答天子湛露、彤弓之歌」，恐未然。左传襄二十六年「齐侯赋蓼萧，叔向命晋侯拜二君曰：『寡君敢拜齐君之安我先君之宗祧也!』」又昭二十六年「宋华定来聘，通嗣君也。享之，为赋蓼萧；弗知，又弗答赋。昭子曰：『必亡!宴语之不怀，宠光之不宣，令德之不知，同福之不受，将何以在!』」观此，则非诸侯答天子明矣。
　　【蓼萧四章，章六句。】
　　湛露
湛湛露斯，匪阳不晞。厌。厌。夜。饮。不。醉。无。归。本韵。○兴也。下同。[评]佳语。
湛湛露斯，在彼丰草。厌、厌、夜、饮，在、宗、[评]于古。载、考、本韵。
湛湛露斯，在彼杞、棘。显允君子，莫不令德。本韵。
其桐其椅，其实离离。岂弟君子，莫不令仪。本韵。
　　左传文四年「卫宁武子来聘；公与之宴，为赋湛露……。不拜；又不答赋。使行人私焉。对曰：『臣以为肄业及之也。昔诸侯朝正于王，王宴乐之，于是乎为赋湛露。则天子当阳，诸侯用命也。』」故小序谓「天子燕诸侯」，是。郑氏二章「在宗载考」之文，遂谓「宴同姓诸侯」；其解「在宗载考」误。详下。左传统言「诸侯」，不言「同姓」也。且郑于首章引燕礼「宵则两阶及庭门皆设大烛」，若然，此亦同姓乎!
　　[二章]「在宗载考」，宗，宗庙也。大雅凫鹥亦云「既燕于宗」。若燕礼则在寝。仪礼，后世之书，不可以解诗。古朝、聘、享皆于庙，则燕亦在庙也。「载」，再也。「考」，击也，击钟也。唐风「子有钟、鼓，弗鼓弗考」。再考钟，所谓「金奏肆夏」也；入门、客出及燕之时皆用之。毛传以宗子之法解「不醉无归」，固已疏矣；又以「宗」为宗室，尤非。「宗室」，宗子之室也。王者亦有宗室乎集传即依毛传，谓宗室；又曰「盖路寝之属」，益可笑。「路寝」，听朝之所也。路寝其宗室耶宗室其路寝耶
　　【湛露四章，章四句。】
　　彤弓
彤弓弨兮，受言藏之。我有嘉宾，中心贶之。钟、鼓既设，一朝飨本韵。之。赋也。下同。
彤弓弨兮，受言载之。我有嘉宾，中心喜之。钟、鼓既设，一朝右本韵。之。
彤弓弨兮，受言橐之。我有嘉宾，中心好之。钟、鼓既设，一朝本韵。之。
　　左传文四年「卫宁武子曰：『古诸侯敌王所忾而献其功，王于是乎赐之彤弓一，彤矢百，玈弓矢千，以觉报宴。』」，故小序谓「天子锡有功诸侯」也。
　　[一章]「一朝飨之」，谓既赐彤弓之日即飨之，同在一朝也。毛传谓「一朝」犹「早朝」，集传引吕氏说，谓「言其速」，皆非。
　　[二章]「右」，严氏曰：「助也。『右』与『宥』、『侑』通，皆助也。左传言『飨醴命宥』，注云『以币物助欢也』」。
　　【彤弓三章，章六句。】
　　菁菁者莪
菁菁者莪，在彼中阿。既见君子，乐且有仪。本韵。○兴也。
菁菁者莪，在彼中沚。既见君子，我心则喜。本韵。○兴也。
菁菁者莪，在彼中陵。既见君子，锡、我、百、朋、本韵。○兴也。
泛泛杨舟，载沈载浮。既见君子，我心则休。本韵。○比而赋也。
　　小序谓「乐育材」，不切。集传谓「亦燕饮宾客之诗」，篇中无燕饮字面，尤不切。大抵是人君喜得见贤之诗，其余则不可以臆断也。
　　[一章]「既见君子」之下句，严氏谓「从来皆承见君子者言」，是「乐且有仪」自言其既乐而且以仪将之也；犹「享多仪」之仪。
　　[三章]「百朋」，两贝为朋。从来言「朋」是两偶之义。郑氏谓「五贝为朋」，谬。汉食货志「贝有五等：其四等皆两贝为朋；其一不成贝，不为朋」。郑必是误以五等为五贝耳。集传漫不加考，从之，非也。前人所论如此。
　　【菁菁者莪四章，章四句。】
　　六月
六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。本韵。○赋也。下同。
比物四骊，闲之维则。维此六月，既成我服。本韵。我服既成，于三十里。王于出征，以佐天子。本韵。
四牡修广，其大有颙。薄伐玁狁，以奏肤公。本韵。有严有翼，共武之服。共武之服，以定王国。本韵。
玁狁匪茹，整居焦、获，本韵。侵镐及方，至于泾阳。织文鸟章，白旆央央，元戎十乘，以先启行。本韵。
戎车既安，如、轾、如、轩、四牡既佶，既佶且闲。薄伐玁狁，至于大原。文武吉甫，万邦为宪。本韵。
吉甫燕喜，既多受祉。来归自镐，我行永久。饮御诸友，炰　、鲤。侯。谁。在。矣。张。仲。孝。友。[评]如许大篇，结得冷而妙。
　　　小序谓「宣王北伐」，是篇中「王于出征」乃王亲征；郑氏以「于」训「曰」，非也。「以佐天子」，言吉甫佐天子也。但此篇则系吉甫有功而归，燕饮诸友，诗人美之而作也。若饮至之礼，末章云「吉甫燕喜，既多受祉」，则是前此已行之矣。
　　[一章]「常服」，「常」，旗属也。「服」，属也，言常之属也。毛传谓戎服，戎服何谓之常服乎!郑氏谓「韦弁服」，集传谓「戎事之常服」，并非。且以「服」为衣服，与下章「既成我服」亦复矣。通章三「服」字，凡三义。
　　[二章]「我服」，戎服也。观上云「维此六月」，其亦夏时之戎服，故曰「既成」与何玄子谓「两服」之服，与上句不接。
　　[六章]「燕喜」，天子燕之而有喜也，故言「吉甫燕喜，既多受祉」矣。又以来归自镐，为日永久，于以「饮御诸友」焉，此道吉甫之意。私燕曰饮；「炰、脍鲤」亦非燕礼所设也。「侯谁在矣张仲孝友」，夸其有贤客也。毛传云「使文武之臣征伐，与孝友之臣处内」，此亦臆度。安知张仲仕而非隐又安知其仕而在内非外也吁，张仲何人，附吉甫而传；作者又何人，本以余意作结，见其章法之妙，而适以传其人也。
　　【六月六章，章八句。】
　　采
薄言采，于彼新田，于此菑亩。方叔止，其车三千，本韵。师干之试。方叔率止，本韵。乘其四骐，四骐翼翼。路车有奭，簟笰、鱼服，钩膺、鞗革。本韵。○兴也。
薄言采，于彼新田，于此中乡。方叔止，其车三千，见上。旗、旐央央。方叔率止，约軧、错衡，八鸾玱玱。服其命服，朱芾斯皇，有玱葱珩。本韵。○兴也。
鴥彼飞隼，其飞戾天，亦集爰止。方叔止，其车三千，见上。师干之试。方叔率止，见上。钲人伐鼓，陈师鞠旅。本韵。显允方叔，伐鼓渊渊，振旅阗阗。本韵。○兴也。
蠢尔蛮荆，大邦为雠!方。叔。元。老。克。壮。其。犹。[评]「老」、「壮」字并用不觉。方叔止，执讯获丑。戎、车、啴、啴，啴、啴、焞、焞，如、霆、如、雷、显允方叔，征伐玁狁，蛮荆来威。本韵。○赋也。
　　此宣王命方叔南征蛮荆，诗人美之而作；大概作于出师之时。或谓班师时作，非也。篇中「振旅」，只训军之入，非班师之谓也。一、二章言军容之盛；三章言节制之严；四章归功于大将，而谓其北伐之声灵可以不战而来服也。
　　[一章]「鱼服」，沈无回曰：「此章言车马，不言器械，不当独言矢服。左氏云『归夫人鱼轩』，服虔注云『鱼，兽名』，则鱼皮可以饰车也。」
　　[二章]「服其命服」，三命也。玉藻云「三命赤韨，葱珩」，本此。
　　[四章]「元老」，尊称之也。「克壮其犹」，言其尚谋不尚力而勇愈壮，以起下之「执讯获丑」及「蛮荆来威」也。「老」字「壮」字二句中正对映，用来却隐而无迹，令人可思，所以为妙。集传云「言方叔虽老而其谋则壮也」，何其索然。
　　【采四章，章十二句。】
　　车攻
我、车、既、攻，我、马、既、同、四牡庞庞，驾言徂东。本韵。○赋也。下同。[评]先言「东」。
田车既好，四牡孔阜。东、有、甫、草，，[评]从「东」出「甫草」。驾言行狩。本韵。
之子于苗，选徒嚣嚣。建旐设旄，搏兽于敖。本韵。
驾彼四牡，四牡奕奕。赤芾、金舄，会同有绎。本韵。
决、拾既佽，弓、矢既调，射夫既同，助我举柴。如字，与上「调」通韵。
四黄既驾，两骖不猗。不、失、其、驰，舍、矢、如、破、本韵。
萧。萧。马。鸣。悠。悠。旆。、旌。[评]二语神到。徒、御、不、惊，大、庖、不、盈、本韵。
之子于征，有闻无声。允、矣、君、子，展、也、大、成、!本韵。[评]结得庄重。
　　大序谓「宣王复会诸侯于东都，因田猎而选车徒焉」，是。
　　[二章]「甫草」，毛传谓「大芟草以为防」，则「有」字无着落，非也。郑氏谓「甫草者，甫田之草也；郑有圃田」。按「甫」，圃同，郑说是。田必芟草为防，故有取于圃田之草也。集传直以「甫草」为圃田，谬。
　　[五章]「柴」，今之佳韵，「调」，今之萧韵，皆无入声，故为通韵。说文以「柴」作「●」，与首句「佽」协；意以二句「调」与三句「同」协也。不知东、萧韵不相通，故以「柴」作「●」未然。毛、郑训「●」为积，以为「举积禽」。按下章方言猎事，此不应遽言积禽，亦非。何玄子谓「即毛传『大芟草以为防，褐缠旃以为门』之意。防限之设必有门，故用柴」，未知然否。
　　[七章]「不惊」不可作反说，则「不盈」亦自宜作正说矣。
　　【车攻八章，章四句。】
　　吉日
吉日维戊，既伯既祷。田车既好，四牡孔阜。升彼大阜，从其群丑。本韵。○赋也。下同。
吉日庚午，既差我马。兽之所同，麀鹿麌麌。漆、沮之从，天子之所。本韵。
瞻彼中原，其祁孔有。儦、儦、俟、俟，或、群、或、友、悉率左右，以燕天子。本韵。
既张我弓，既挟我矢。发、彼、小、豝，殪、此、大、兕、[评]互文。以御宾客，且以酌醴。本韵。
　　此宣王猎于西都之诗。旧传岐阳石鼓为宣王猎碣，或即此时也。诗中「漆、沮」正近岐阳。
　　【吉日四章，章六句。】

诗经通论卷十
新安首源姚际恒着
　　　　小雅
　　鸿雁
鸿雁于飞，肃肃其羽。之子于征，劬劳于野。爰及矜人，哀此寡。本韵。○比而赋也。下同。
鸿雁于飞，集于中泽。之子于垣，百堵皆作。虽则劬劳，其究安宅。本韵。
鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。本韵。
　　小序谓「美宣王」。谓宣王，亦近是，然美之者何人乎集传因以为「流民喜而作此诗」，非也。「哀此寡」，此者，上之人指民而言，未有自以为「此」者也。「之子」明指他人；今以「之子」为流民自相谓，亦不类。严氏谓「流民美使臣之诗」，然以首章「劬劳」指使臣，下二章「劬劳」自相谓，亦非。陈道掌曰：「鹿鸣至此二十余篇。皆朝廷制作；不应忽采民谣一篇杂入其中。」其说是也。
　　此诗为宣王命使臣安集流民而作；「之子」，指使臣也。篇中三「劬劳」皆属使臣言；末章「谓我劬劳」，亦代使臣「我」也。「宣骄」，即「可与图终，难与虑始」之意。
　　「鸿、雁」，皆比意。集传以上二章为兴，下一章为比，不可解。
　　【鸿雁三章，章六句。】
　　庭燎
夜。如。何。其。[评]问夜自妙。夜未央。庭、燎、之、光、君子至止，鸾声将将。本韵。○赋也。下同。
夜如何其夜未艾。庭燎晰晰。君子至止，鸾声哕哕。本韵。
夜如何其夜乡晨。庭、燎、有、辉、君子至止，言。观。其。旗。本韵。[评]妙旨。
　　小序谓「美宣王，因之箴之」，作两义说。其「箴之」之意未明言；诗中亦无见也。朱郁仪因谓「此姜后脱簪、珥之时所」，季明德因谓「刺不早朝」，皆规小序「箴之」之说取义，并非。程伊川、严坦叔因谓「规宣王过勤」，又足哂矣。
　　【庭燎三章，章五句。】
　　沔水
沔彼流水，朝宗于海。鴥彼飞隼，载飞载止。嗟我兄弟，邦人诸友，莫肯念乱，谁无父母!本韵。○兴也。下同。
沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。本韵。
鴥彼飞隼，率彼中陵。民之讹言，宁莫之惩。我友敬矣，谗言其兴!本韵。
　　小序谓「规宣王」；集传谓「忧乱之」。谓规宣王者，以诗中「谗言其兴」也；谓忧乱者，诗中「莫肯念乱」也。不知作何归着。其余诸解纷纷，悉属猜摹，更不能悉详也。
　　【沔水三章：二章章八句，一章六句。】集传云「疑当作三章，章八句；卒章脱前两句耳」，是。
　　鹤鸣
鹤、鸣、于、九、皋，声、闻、于、野、[评]通篇皆比意，章法绝奇。一比。鱼、潜、在、渊，或、在、于、渚、本韵。[评]二比。乐、彼、之、园，爰、有、树、檀，本韵。其、下、维、萚、[评]三比。他、山、之、石，可、以、为、错、本韵。[评]四比。○比也。下同。
鹤、鸣、于、九、皋，声、闻、于、天、鱼、在、于、渚，或、潜、在、渊、本韵。乐、彼、之、园，爰、有、树、檀，见上。其、下、维、谷、他、山、之、石，可、以、攻、玉、本韵。[评]即为错。
　　小序谓「诲宣王」，「诲」字意似近。陆农师曰「记曰『能博喻，然后能为师』。鹤鸣二章，皆比而不赋也，则以诲诱故也」。此解「诲」字意也。郑氏谓「教宣王求贤人之未仕者」。求贤之者，通篇亦差可通。「鹤鸣」二句，言贤者自有闻也。「鱼潜」二句，言贤者进退不常也。「乐彼」，三句，言用舍位置宜审也。「他山」二句，言必藉贤以成君德也。至于谓宣王之诗，未有以见其必然。序于大雅云汉、韩奕、崧高、烝民皆谓「美宣王」，于小雅诸篇，或以为「规」，或以为「诲」，何不伦乎!
　　解此篇最纰缪者，莫过集传。以「鹤鸣」二句言「诚之不可揜」；「鱼潜」二句言「理之无定在」；「乐彼」三句言「爱当知其恶」；「他山」二句言「憎当知其善」，又曰「一引而伸之，触类而长之，天下之理其庶几乎」后二比虽言用人，亦蒙混。且此言用人而上言「诚」言「理」，迥不类。盖其意以第一比合中庸「鬼神之为德」章；第二比合论语「仰之弥高」章；后二比合大学「修身、齐家」章。以诗为言理之书，切合大、中、论语，立论腐气不堪；此说诗之魔也。又其小者，曰「鹤身白，颈、尾黑」。按鹤两翼末端黑，非尾黑也。彼第见立鹤，未见飞鹤，立者常敛其两翼，翼末黑毛垂于后，有似乎尾，故误以为尾黑耳。格物者固如是乎陈晦叔经典稽疑已驳之。
　　【鹤鸣二章，章九句。】
　　祈父
祈、父，予王之爪牙!胡转予于恤，靡所止居本韵。○赋也。下同。
祈、父，予王之爪士!胡转予于恤，靡所底止本韵。
祈、父，亶、不、聪、![评]三呼而责之。胡转予于恤，有、母、之、尸、饔本韵。[评]末始露情。
　　小序谓「刺宣王」，毛、郑以战于千亩而败之事实之，亦可从。何玄子曰：「千亩之战，诸侯之师皆无恙，而王师受其败，则以勤王不力故耳，故恨而责之。此祈父必侯国之祈父，故其人自称为王之爪牙。若对王朝之大司马言，则无此文矣。」议论是而细。
　　【祈父三章，章四句。】
　　白驹
皎皎白驹，食我场苗。絷、之、维、之，以、永、今、朝、[评]始且妙。所谓伊、人，于焉逍遥。本韵。○赋也。下同。
皎皎白驹，食我场藿。絷之维之，以、永、今、夕、所谓伊、人，于焉嘉客。本韵。
皎皎白驹，贲、然、来、思、[评]变。尔、公、尔、侯，逸、豫、无、期、慎、尔、优、游，勉、尔、遁、思、本韵。[评]四句四「尔」字，缠绵之音。
皎。皎。白。驹。在。彼。空。谷。[评]气象全变。生。刍。一。束。[评]言驹。其。人。如。玉。本韵。[评]言人。毋。金。玉。尔。音。而。有。遐。心。!本韵。[评]曲终之句，益觉缠绵。
　　此思贤者之诗。小序必谓「刺宣王」，未见其确。郑氏谓「不能留贤」，以合序意；诸家从之。观此诗所以留贤者亦至矣，岂「不能留」乎!或必欲以为刺王，则谓大王欲留之，以见王之不能留，庶可耳。
　　　[三章]「尔公尔侯」二句，毛传曰「尔公耶，尔侯耶，何为逸乐无期以反也」，非语气。严氏曰：「尔贤者若为公为侯，则将勤劳国事，无有逸豫之期。今尔肥遯『优哉游哉』以自乐，愿加保重耳。」若是，则反愿其不仕矣；亦非。苏氏曰：「子苟来，将待尔以公、侯，其为乐顾岂少哉!」以上「贲然来思」句观之，近是。然语太直率，少含蓄。贤者果公、侯可饵，亦不得为贤矣。当云「尔乃公、侯之器，恐不能常守其逸豫；此时慎勉尔之优游遁思，终以待时耳」，较为宛合。若集传谓「犹言『横来，大者王，小者侯』也」，以汉高语释诗，大是笑资。宜乎其不识诗人辞意，凡以己语所释自多不类也。
　　[四章]上二句曰「伊人」，犹欲留之之意。末章曰「其人」，则其人不可留矣。诗之下字皆有眼目如此。
　　【白驹四章，章六句。】
　　黄鸟
黄鸟、黄鸟，无集于谷，无啄我粟!此邦之人，不我肯谷。言旋言归，复我邦族!本韵。○兴也。下同。
黄鸟、黄鸟，无集于桑，无啄我粱!此邦之人，不我与明。言旋言归，复我诸兄!本韵。
黄鸟、黄鸟，无集于栩，无啄我黍!此邦之人，不我与处。言旋言归，复我诸父!本韵。
　　小序谓「刺宣王」。集传谓「民适异国，不得其所，于是思归，故作此诗」。若是，民仍归于宣王，则非刺矣。朱郁仪曰：「宣王之世，诸侯兄弟有失所而来依于王室者。及其季年，政体怠荒，礼意衰薄，思返故国而赋是诗」。此又必欲切合刺王之意者。正不知孰是也。黄鸟，黄雀也，非黄莺；莺不啄粟。
　　【黄鸟三章，章七句。】
　　我行其野
我行其野，蔽芾其樗。昏姻之故，言就尔居。尔不我畜，复我邦家。本韵。○赋也。下同。
我行其野，言采其蓫。昏姻之故，言就尔宿。尔不我畜，言归斯复。本韵。
我行其野，言采其葍。不思旧姻，求尔新特。诚不以富，亦祇以异。本韵。
　　此诗与上篇相类，亦未详。小序谓「刺宣王」。苏氏因谓「甥、舅之诸侯，求入为王卿而不获者所作」，似臆测。且呼王为「尔」，亦不似。集传谓「民适异国，依其昏姻而不见收恤」，于此诗固类，然无所关系也。
　　【我行其野三章，章六句。】
　　斯干
秩、秩、斯、干，幽、幽、南、山、本韵。[评]以形胜起。如、竹、苞、矣、如、松、茂、矣、[评]植物。兄、及、弟、矣，式、相、好、矣，无、相、犹、本韵。矣、[评]再叙天伦。○赋也。下同。
似、续、妣、祖，筑、室、百、堵，[评]始及筑室。西、南、其、户、爰、居、爰、处，爰、笑、爰、语、本韵。
约、之、阁、阁，椓、之、橐、橐、本韵。[评]一往密练。风、雨、攸、除，鸟、鼠、攸、去，君子攸芋。本韵。
如跂斯翼，如矢斯棘，如、鸟、斯、革，本韵。如、翚、斯、飞，君子攸跻。本韵。
殖、殖、其、庭，有、觉、其、楹、哙、哙、其、正，哕、哕、其、冥，君子攸宁。本韵。
下。莞。上。簟。乃。安。斯。寝。[评]从上「宁」出「寝」。乃。寝。乃。兴。乃。占。我。梦。本韵。[评]从「寝」出「梦」。吉。梦。维。何。[评]正言梦。维。熊。维。罴。；维。虺。维。蛇。本韵。[评]此两章幻。
大。人。占。之。：[评]言占梦。「维。熊，维罴，本韵。男。子。之。祥。；维。虺。维。蛇。女。子。之。祥。」。二「祥」字为韵。
乃。生。男。子。载寝之床，载衣之裳，载弄之璋。其泣喤喤，朱芾斯皇，室家君王。本韵。[评]从梦出「生男、女」，直作二比；收章法尤奇。
乃。生。女。子。载寝之地，载衣之裼，载弄之瓦。无、非、无、仪，唯、酒、食、是、议，无、父、母、诒、罹、!本韵。[评]说女职千古至言。
　　小序谓「宣王考室」。朱郁仪谓成王营洛时作。何玄子踵之。邹肇敏又谓武王。按南山自是终南山，在镐京，则谓武王、宣王者近是。若谓在洛，则南山无着落。何氏因以「南面所对之山」解之，则其非显然矣。然谓武王者，武王诗不应厕于宣王诸诗中；而下无羊篇亦有「大人占之」语，其非武王益可见；故不若依序谓宣王也。集传但曰「此筑室既成，而燕饮以落之」，不言何王。然则篇中「室家君王」者岂民间语耶!
　　集传疑新宫即此诗。此亦必前人语。伪传、说及邹氏、何氏并祖之。按仪礼有新宫，此当时之乐章，非三百篇之诗也。左传宋元公所赋，亦即乐章之新宫耳。邹氏曰：「后汉明帝永平二年诏亦曰『升歌鹿鸣，下管新宫』，然则此何诗也岂古所无者，后汉反有之乎!」尤不足据。或又谓命名亦有不必合诗者；然诗中唯有「室」字，并无「宫」字，不应全不合也。
　　[一章]「如竹苞」二句，因其地所有而之。王雪山曰「『如』非喻，乃枚举焉尔」，此善于解虚字也。集传谓「此室下之固如竹之苞，上之密如松之茂」，筑室在下，此处岂宜先为形容!所谓「眼不见其睫」也。
　　[二章]此章言筑室也。先统言之。
　　[三章]此章言筑墙也。「约之」二句言版筑之事；墙坚密，则风、雨不能侵，鸟、鼠不能穿矣。
　　[四章]此章言堂成，盖路寝也。「鸟革，翚飞」，栋宇、檐阿皆可形容。集传分「鸟革」言栋宇，「翚飞」言檐阿，非。
　　[五章]此章言室成，盖燕寝也。
　　[六章、七章]堂、室之制已备言之，下乃为颂祷之词，犹后世作上梁文也。居室之庆莫过于子孙繁衍，故言其生男子、女子；且必愿其男、女之善，方可承先启后，为父母光。然男、女之善于何可见，乃借物类之熊、罴、虺、蛇比之。然何以见其可比于熊、罴、虺、蛇，则又借梦言之。梦何以知，则又借大人占之而知之。于是下始以「乃生男子」、「乃生女子」二章结之。如此层层结构，深见作者用意之精妙。正大之言出之奇幻，斯为至文。又室成而与后妃寝处，方能诞育；今但轻轻言「莞、簟安寝」，即接入梦，其与后妃寝处略而不道，而已在隐约之间。起雅去俗，妙笔妙笔!又居此室者，一家和乐好合，无过兄弟、妻子；首章已言兄弟，此处当言妻子。于兄弟则明言之，于妻子则隐言之，此尤作者之自得。而不望后世之人知之也。
　　[八章、九章]今世传有三代玉璋，长一、二寸，至长不过三寸；其制不一；有孔可穿丝绳，故初生子可弄。「瓦」，毛传以纺砖解之；不可以砖为瓦。黄东发谓「湖州风俗，妇人以麻线为业，人各一瓦，索麻线于其上」，尤可笑。瓦质重大，岂初生子所能弄哉!孔氏曰「璋为全器，则瓦非瓦砾而已」，彼意亦恐人疑瓦质重大，或是瓦砾也。予又见三代古玉，长、阔寸许，如瓦形，或即是此，未可知也。「载寝之地」，取地卑之义，亦以其阴类相感也。
　　【斯干九章：四章章七句，五章章五句。】
　　无羊
谁、谓、尔、无、羊、三、百、维、群、谁、谓、尔、无、牛、九、十、其、犉、本韵。[评]起得兀突。尔羊来思，其、角、濈、濈、尔牛来思，其、耳、湿、湿、本韵。○赋也。下同。
或、降、于、阿，或、饮、于、池，或、寝、或、讹、尔牧来思，本韵。何、蓑、何、笠、或、负、其、糇、[评]此两章是群牧图，或写物态，或写人情、深得人、物两忘之妙。三十维物，尔、牲、则、具、本韵。[评]露正旨。
尔牧来思，以。薪。以。蒸。以。雌。以。雄。尔羊来思，矜。矜。兢。兢。不。骞。不。崩。麾。之。以。肱。毕。来。既。升。本韵。[评]此章虽图绘亦不能到。
牧。人。乃。梦。众。维。鱼。矣。旐。维。旟。本韵。矣。大。人。占。之。：「众。维。鱼。矣。实。维。丰。年。；旐。维。旟。矣。室。家。溱。溱。」本韵。[评]末章忽出奇幻。
　　小序谓「宣王考牧」，亦近是。考室，考牧，皆是既废而中兴之事也。
　　[一章]「尔」，指牧人。其指牧人，即指王之意。首叙羊、牛，先用排整，下乃参错言之。
　　[二章]祭飨谓之「牲」；畜牧，凡以为祭飨也。「尔牲则具」一句是正意，余皆闲笔，所以为佳。
　　[三章]「尔牧来思」，「尔羊来思」，人、物夹杂并言，以见其两相得，亦两相忘也。牧人听羊、牛之降阿、饮柒及寝、讹，以其余间采薪、弋鸟，所必有之事。雌、雄字从隹，即鸟也，故以「雌、雄」言鸟。上二「以」字贴取薪，下二「以」字贴取鸟言，本甚明白。解者何为不知，或以雌、雄言羊、牛，又或并言禽、兽耶羊之步履欲争先而实缓，「矜矜兢兢」四字描摹物理尤妙。「不骞」，不亏损也；「不崩」，崎岖险仄之处不倾跌也。彼篇以言南山，此以言畜，诗之触处圆通如此。不言牛者，羊性刚逆，尚能驯扰，则牛性之本顺者可知矣。
　　[四章]牧事蕃育底成，亦当有颂祷之词以终之，故法亦同上篇。此就牧人言梦，尤幻。畜牧蕃盛固富国之一端，而年丰民庶，家给人足，尤为治平攸赖，故颂祷必及之。然何以遽及，则借梦言之。鱼丽「丽」字疑系「众」字之误。为万物盛多之象，故为丰年；旟、旐所以聚众，故为民庶。假微贱之梦通乎国计民生，此岂常人思虑所及!或以为牧人真梦，或且以为占梦者得而献之于王，所谓「痴人前不得说梦」也。
　　【无羊四章，章八句。】
　　节南山
节彼南山，维石岩岩。赫赫师尹，民具尔瞻，忧心如惔，不敢戏谈。国既卒斩，何用不监!本韵。○兴也。
节彼南山，有实其猗。赫赫师尹，不平谓何![评]怨。天方荐瘥，丧乱弘多。民言无嘉，憯莫惩嗟。本韵。○兴也。
尹氏大师，维、周、之、氐、秉、国、之、均，四、方、是、维，天、子、是、毗，俾、民、不、迷、[评]上言「师尹」，此特分民与臣言之，以见其任重如此，正所以深责之。妙，妙!不、吊、昊、天，不、宜、空、我、师、!本韵。○赋也。下同。
弗躬弗亲，庶民弗信。本韵。弗问弗仕，勿罔君子。式夷式已，无小人殆。琐琐姻亚，则无膴仕。本韵。
昊天不佣，降此鞠!本韵。昊天不惠，降此大戾!本韵。君子如届，俾民心阕。本韵。君子如夷，恶怒是违。本韵。
不吊昊天，乱靡有定，式月斯生，俾民不宁!忧、心、如、酲，谁、秉、国。成。[评]应第三章。不、自、为、政，卒、劳、百、姓、本韵。
驾彼四牡，四牡项领。我、瞻、四、方，蹙、蹙、靡、所、骋、!本韵。[评]凄苦。
方茂尔恶，相尔矛矣。既夷既怿，如相本韵。矣。
昊天不平，我、王、不、宁、![评]始出「王」字。不惩其心，覆怨其正。本韵。
家父作诵，以、究、王、酗、[评]应「降此鞠酗」。式讹尔心，以畜万邦。本韵。
　　小序谓「家父刺幽王」。以诗中「南山」证之，是终南山也。自欧阳氏执春秋家父在桓王之世，而集传亦疑之。季明德、伪传、说、何玄子遂皆以为桓王时，非也。集传云「大抵序之时代皆不足信」。予谓序不足信，诗亦不足信乎!东迁以后，曷为南山哉
　　[一章]「忧心如惔，不敢戏谈」，正应上「赫赫」意。诗人愁苦，必用危言耸听，如曰「国既卒斩」及下篇「褒姒之」是也。其实未斩、未　也。
　　[二章]以「不平谓何」起下「秉国之均」诸语。
　　[三章]「不吊昊天」，应上「天方荐瘥」而尹氏不恤也。
　　[四章]「仕」，非事也。「君子」，非指王也。以君子而弗咨询之，弗仕使之，是诬罔君子也，故戒其「勿」。小人则平其心而休废之；以小人危殆也，故戒其「无」。「无」，毋同。「琐琐姻亚」，指其事而言之；盖此辈不唯仕，而且膴仕矣，故亦戒其「无」，应上君子弗仕意。
　　[五章]二「君子」即上「君子」，言用君子可以回天意及顺民情也。「如夷」，应上「式夷」。
　　[六章]「谁秉国成」，应三章「尹氏大师」以下六句。谁乎尹氏大师也。
　　[八章]「既夷」二句，严氏曰：「若能夷平怿，则同僚相与欢然，如宾主之相酢，何至相疾如仇哉!旧说『夷、怿』为小人喜、怒不常，今不从。」愚按上言其恶，下言其夷怿，正是一反一正。「夷」字亦应上二「夷」字。
　　[九章]此处方出「我王」字，则以前皆指尹氏甚明。古人文极有条理，而解者顾乱之，何也「惩其心」，应前「惩嗟」惩字。
　　[十章]「以究王酗」，承上「我王不宁」来；「酗」，应上「鞠酗」字：谓穷究王之所以致此鞠也。「尔」，指尹氏，尚冀其变化此心以畜养乎万邦也；应前「空我师」不得其养之意。通篇唯末二章及王，余指尹氏。观此，则家父之爱王切矣，其责恨尹氏深矣。
　　【节南山十章：六章章八句，四章章四句。】
　　正月
正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。本韵。○赋也。
父母生我，胡俾我愈。不自我先，不自我后。好言自口，莠言自口。忧心愈愈，是以有侮。本韵。○赋也。
忧心惸惸，念我无禄。民之无辜，并其臣仆。哀我人斯，于何从禄瞻、乌、爰、止，于、谁、之、屋、本韵。○赋也。
瞻彼中林，侯薪侯蒸。民今方殆，视天梦梦。既克有定，靡人弗胜。有。皇。上。帝。伊。谁、云。憎。本韵。[评]大议论。○兴而比也。
谓、山、盖、卑，为、冈、为、陵、民之讹言，宁莫之惩!召彼故老，讯之占梦。具曰「予圣」，谁知乌之雌、雄!本韵。○赋也。
「谓、天、盖、高，不、敢、不、局、谓、地、盖、厚，不、敢、不、蹐、」维号去声。斯言，有伦有脊。哀今之人，胡为虺、蜴本韵。○赋也。
瞻彼阪田，有菀其特。天、之、扤、我，如、不、我、克、彼、求、我、则，如、不、我、得、执、我、仇、仇，亦、不、我、力、本韵。[评]六句中用「我」字弄姿。○兴而比也。
心之忧矣，如或结之。今兹之正，胡然厉矣燎之方扬，宁或灭之赫、赫、宗、周，褒、姒、本韵。之、!赋也。
终其永怀，又、窘、阴、雨、其、车、既、载，乃、弃、尔、辅、载、如字。输、尔、载，音在。「将、伯、助、手！」本韵。○比也。
无。弃。尔。辅。员。于。尔。辐。[评]承上纯作比意，妙。屡。顾。尔。仆，不。输。尔。载。[评]一往摹神。终。踰。绝。险，曾。是。不。意。本韵。○比也。
鱼在于沼，亦匪克乐。潜虽伏矣，亦孔之照。忧心惨惨，念国之为虐!本韵。○比而赋也。
彼有旨酒，又有嘉殽。洽比其邻，昏姻孔云。念我独兮，忧心殷殷。本韵。○赋也。
佌佌彼有屋，蓛蓛方有谷；民今之无禄，天夭是椓。「哿矣富人，哀此惸独!」本韵。○赋也。
　　小序谓「大夫刺幽王」，是。诗中明有褒姒，而集传犹疑之，以为东迁以后诗，谓时宗周已灭矣。不知此诗刺时也，非感旧也。若褒姒已往，镐京已亡，言之亦复何益；与前后文意皆不类矣。
　　[二章]「好言」、「莠言」承上「讹言」言之。
　　[三章]「瞻乌」二句，即前篇「我瞻四方，蹙蹙靡所骋」意。「于何从禄」、「于谁之屋」相应，犹之兴意而倒于下也。
　　[六章]「谓天盖高」四句，即唐人诗曰「出门即有碍，谁云天地宽」也。此必古语，故承之曰「维号斯言」。「号」，去声，犹名号之号。
　　[八章]「褒姒之」，或疑直斥时人，似非宜。不知当时作诗者皆有骨力之人，犹前篇不畏尹氏而自纪作者之名也。又疑宗周未，何遽作未来语，得毋过否。不知以上文读之，非过也。上文云「宁或灭之」，故顺承以为言耳。细绎自得。且「」与「灭」字微不同，古人用字必有其义；今此二字义无考矣。
　　[九章]「终其永怀」，此一句承上起下，谓当深思远虑也。「又窘阴雨」，义连下，谓其车方载，又窘于阴雨之时。「雨」在上，取协韵也。「辅」，左传云「辅车相依」是也。「伯」，长称也。
　　[十章]「无弃尔辅」，承上「乃弃尔辅」，言有辅既员辐矣。「屡顾」至末一气读，皆言其行之迅速而无难也。北人言车，犹南人言舟，大有「风利不得泊」，及「青惜峰、峦，黄知橘、柚」之意，妙绝，妙绝!集传谓「一说，王曾不以为意乎」赘，不可用。
　　[十三章]严氏曰：「厉王之乱，民之室庐蓄积荡然矣。宣王劳来还定，于是彼有佌佌然之小屋，方有蔌蔌然之少谷。正望继其后者爱养培植之，今乃不幸，又逢幽王之乱，是天为夭孽以椓害之也。」此解是；正与下「哿矣富人，哀此惸独」义连。「天夭」，何玄子曰：「商书肜日篇曰『非天夭民，民中绝命』，正与此天夭同义。」
　　【正月十三章：八章章八句；五章章六句。】
　　十月之交
十月之交，朔日辛卯，日。有。食。之。[评]春秋用之。亦孔之丑。彼月而微，此日而微。今此下民，亦孔之哀。本韵。○赋也。下同。
日月告凶，不用其行。四国无政，不用其良。彼月而食，则维其常；此日而食，于何不臧!本韵。
熚、熚、震、电，不、宁、不、令、百、川、沸、腾，山、冢、崒、崩、高、岸、为、谷、深、谷、为、陵、[评]写得直是怕人。哀今之人，胡憯莫惩!本韵。
皇父卿士；番维司徒；家伯维宰；仲允膳夫；本韵。棸子内史；蹶维趣马；楀维师氏；艳、妻、煽、方、处、本韵。[评]以五字句别收，妙。
抑、此、皇父，[评]单提皇父。岂曰不时!胡为我作，不即我谋彻我墙屋，田卒污莱。本韵。曰、「予、不、戕，礼、则、然、通韵。矣、!」[评]可恨在此。
皇父[评]再提。孔圣，作都于向。择三有事，亶侯多藏。不。慭。遗。一。老。[评]哀公用之。俾守我王。择有车马，以、居、徂、向、[评]倒字句。○本韵。
黾勉从事，不敢告劳。无罪无辜，谗口嚣嚣。本韵。下民之孽，匪降自天。噂沓背憎，职竞由人。本韵。
悠悠我里，亦孔之痗。本韵。四方有羡，我独居忧。民莫不逸，我独不敢休。本韵。天命不彻，我、不、敢、效、我、友、自、逸、本韵。[评]八字句收。
　　小序谓「大夫刺幽王」，实刺皇父也。朱郁仪曰：「向在东都，『桓王与郑人苏忿生之田，向、盟、州、陉』是也；去西都千里而遥。皇父恃宠请城，规避戎祸，土木繁兴，徙世家巨族以实之。人情怀土重迁，伤其独见搜括，故赋是诗。」此说得之。愚按，皇父都向，即平王东迁之兆也，可感也夫!
　　[三章]「高岸为谷」二句，承「山冢崒崩」而言。
　　[四章]「家伯」之下，注疏及苏氏、严氏本皆作「维宰」。苏氏曰：「维宰，未知何宰也」郑氏则以冢宰释之。集传本直改作「冢宰」，更非。
　　[五章]以后单言「皇父」，此言徙民居田也。
　　[六章]「三有事」，即后篇「三事大夫」。「以居徂向」，本是「徂向以居」，取协韵也；然弥觉其古。古人作文，讨便宜处正在此。
　　[七章]此言被谗也。
　　[八章]「民莫不逸」，「我友自逸」，皆指七子辈也。
　　【十月之交八章，章八句。】
　　雨无正
浩浩昊天，不骏其德。降丧饥馑，斩伐四国。本韵。昊天疾威，弗虑弗图。舍彼有罪，既伏其辜；若此无罪，沦胥以铺。本韵。○赋也。下同。
周宗既灭，靡所止戾。正大夫离居，莫知我勚；本韵。三事大夫，莫肯夙夜；邦君、诸侯，莫肯朝夕。庶曰式臧，覆出为恶。本韵。
如何昊天，辟言不信如彼行迈，则靡所臻。凡百君子，各敬尔身。胡不相畏，不畏于天!本韵。
戎成不退，饥成不遂。曾我御，憯憯日瘁。凡百君子，莫肯用讯。听言则答，谮言则退。本韵。
哀。哉。不。能。言。!匪、舌、是、出，维、躬、是、瘁、本韵。哿。矣。能。言。!巧、言、如、流，俾、躬、处、休、本韵。[评]两对。
维曰于仕，孔棘且殆。云不可使，得罪于天子；亦云可使，怨及朋友。本韵。
谓「尔迁于王都」，曰「予未有室家」。本韵。「鼠思泣血，无言不疾!昔、尔、出、居，谁、从、作、尔、室、」本韵。
　　小序谓「大夫刺幽王」；云「大夫刺」，非也。诗中云「正大夫离居」及「三事大夫，莫肯夙夜」，岂己身为大夫而若是言乎!集传谓「正大夫离居之后，　御之臣所作」，是也。
　　[一章]「昊天疾威」以下，别言刑罚不中之事。集传根上「饥馑」，谓「有罪无罪皆以饥死」，谬。诗之所谓有罪者皆在位为恶之人，何由以饥死乎「舍彼有罪，既伏其辜」者，亦倒句，犹云「有罪伏辜者反舍之」也。
　　[二章]「正大夫」，上大夫也，即卿。「三事」，书立政篇为「常伯、常任、准人」，亦大夫之职也。集传以前篇「择三有事」为三卿，此「三事」为三公，既不一，且皆谬。又以大夫为六卿中下大夫亦谬。且「三事大夫」连言，谓三事之大夫也；今分之，并谬。详古今文尚书立政、周官篇。「正大夫离居」，犹前篇皇父出而「作都于向」之类。
　　[三章]「凡百君子」，总上章「正大夫」、「三事大夫」、「邦君、诸侯」言之。
　　[五章]此承上「谮言」而言，作两对文字。指忠者曰：「哀哉此不能言之人也!」不能为巧言，故曰「匪舌是出」，谓朴拙不从口舌上见也。如此，则适以瘁其躬而已。指佞者曰：「可矣此能言之人也!」全以口舌为事，故曰「巧言如流」。如此，则使其身处于安乐矣。
　　[六章]「云不可使」四句，谓云不能为谀佞便辟，则得罪于天子；亦将云谀佞便辟，则见怨于责善之朋友。「朋友」，犹后世云「清议」也。集传欠明。
　　[七章]离居者，不居于王都也，故谓之宜仍归于王都。彼云：「王都已无室家矣!」于是复自嗟曰：「我忧思而至于泣血，无一言不见疾于人如此!」既而思之，复恨之曰：「尔昔之出居于外，谁为尔作室乎奈何以无室为辞也!」「昔」，前日也。此当犬戎攻幽王之时而王都庐室亦被毁乎不然，何以有「予未有室家」之答也其人尚思安复旧都，不愿迁徙，所以至于鼠思而泣血也。
　　【雨无正七章：二章章十句；二章章八句；三章章六句。】此篇名雨无正，不可考；或误：不必强论。
　　小旻
旻天疾威，敷于下土。谋犹回遹，何日斯沮本韵。谋臧不从；不臧覆用。我视谋犹，亦孔之邛!本韵。○赋也。下同。
潝潝訿訿，亦孔之哀。谋之其臧，则具是违；谋之不臧，则具是依。我视谋犹，伊于胡底!本韵。
我龟既厌，不我告犹。谋夫孔多，是用不集。发、言、盈、庭，谁、敢、执、其、咎、如、匪、行、迈、谋，是、用、不、得、于、道、本韵。
哀哉为犹，匪先民是程，匪大犹是经；维迩言是听，维迩言是争!如、彼、筑、室、于、道、谋，是、用、不、溃、于、成、本韵。[评]对上。
国虽靡止，或圣，或否。民虽靡膴，或哲，或谋，本韵。或肃，或艾。如彼泉流，无沦胥以败!本韵。[评]为此「谋」字，故借洪范五德言之。凡八「谋」字。
不、敢、暴、虎，不、敢、冯、河、人、知、其、一，莫、知、其、他、本韵。战、战、兢、兢，如、临、深、渊，如、履、薄、冰、本韵。[评]末章别作寓言感叹，真有呻吟不尽之意。
　　小序谓「大夫刺幽王」，集传谓「以王惑于邪谋，不能断以从善」，皆是。
　　[一章]「谋臧不从」四句，指王言。
　　[二章]「谋之其臧」四句，指臣言。小人群然和之如此。
　　[三章]「我龟既厌」二句，起下「谋夫孔多」二句，意只类兴，莫认作实事。
　　[四章]「迩言」，便辟习近之言。
　　[五章]此篇本主谋说，故引用洪范五事之「谋」，而以「圣、哲、肃、艾」连言陪之。读古人书，须觑破其意旨所在，以分主、客，毋徒忽略混过也。
　　[六章]「他」字押得妙，包括无限在内。
　　【小旻六章：三章章八句；三章章七句。】篇名以「旻」加「小」字，不可详。集传引苏氏曰：「小旻、小宛、小弁、小明四诗皆以『小』名，所以别其为小雅也」。郝氏驳之，谓「本有二雅，先有篇目，非先有小雅而后以此诗从之也。颂有小毖，又焉得有『大毖』乎!」其说是也。愚按，小宛、小弁以其止「宛」、「弁」二字，故加以「小」字。小明以其「明明」二字，故改「小」字。此篇或以「旻天」涉泛，故去「天」字，加「小」字与然必用「小」字，又何也
　　小宛
宛彼鸣鸠，翰飞戾天。我心忧伤，念昔先人。明发不寐，有怀二人。本韵。○兴也。
人之齐圣，饮酒温克。彼、昏、不、知，壹、醉、日、富、本韵。各敬尔仪，天命不又!本韵。○赋也。
中原有菽，庶民采之。螟、蛉、有、子，蜾、蠃、负、之、[评]奇思。教诲尔子，式谷似本韵。之。兴而比也。
题彼脊令，载飞载鸣。我日斯迈，而月斯征。夙兴夜寐，无忝尔所生!本韵。○兴也。
交交桑扈，率场啄粟。哀我填寡，宜岸宜狱。握粟出卜，自何能谷!本韵。○兴也。
温温恭人，如、集、于、木、惴惴小心，如、临、于、谷、本韵。战战兢兢，如履薄冰。本韵。○赋也。
　　小序谓「刺幽王」，注疏本误作「宣王」。孔疏、苏传、诗缉皆引序作「幽王」。愚意，此为同姓兄弟刺王之诗，故有「念我先人」诸语。严氏谓「刺不能自强而昏于酒，下不能抚其子，上不能绍其先」，是也。集传则谓「大夫遭时之乱，兄弟相戒以免祸」，宽泛殊甚。且谓「说者必欲为刺王之言，故其说穿凿破碎，无理尤甚」。按「彼昏不知」二句明是刺王；乃辟其「刺王」之言，弗思甚矣!即如其说「遭乱相戒以免祸」，亦何尝非「刺王」，安见彼为「穿凿破碎，无理尤甚」乎
　　[一章]若为刺幽王，则先人指宣王也。严氏说。
　　[三章]「中原」二句，「螟蛉」二句，此双兴法，亦奇。严氏曰：「以比宜臼奔申侯，申侯挟之而去。」
　　[四章]严氏曰：「一曰『先人』，一曰『所生』，以其所亲见者勉之，言非上世久远难知之事也」。
　　[五章]持粟问卜，古人常事。近代以来，然后用银、钱也。古不唯不用钱，其「钱」字诸经亦无见。谓太公作者，妄也。始见于国语「周景王铸大钱」。大抵用钱起于周之季世，详见庸言录。管子曰「握粟而筮者屡中」，史日者传曰「卜而有不当，不见夺糈」，皆可证。集传谓「言握粟，以见其贫窭之甚」，此以后世事说古，非也。
　　【小宛六章，章六句。】
　　小弁
弁彼鸒斯，归飞提提。民莫不谷，我独于罹!何辜于天，我罪伊何心之忧矣，云如之何!本韵。○兴也。
踧、踧、周、道，鞠、为、茂、草、我心忧伤，惄、焉、如、捣、假、寐、永、叹，维、忧、用、老、心之忧矣，疢如疾首本韵。○赋也。
维、桑、与、梓，必、恭、敬、止、靡瞻匪父；靡依匪母。不、属、于、毛、不、离、于、里、天之生我，我、辰、安、在、本韵。○兴也。
菀彼柳斯，鸣蜩嘒嘒。有漼者渊，萑苇淠淠。譬、彼、舟、流，不、知、所、届、心之忧矣，不遑假寐。本韵。○兴也。
鹿斯之奔，维足伎伎。雉之朝雊，尚求其雌。譬、彼、坏、木，疾、用、无、枝、[评]对上。心之忧矣，宁莫之知!本韵。○兴也。
相彼投兔，尚或先之。行有死人，尚或墐之。君子秉心，维其忍之。心之忧矣，涕既陨之。本韵。○兴而比也。
君子信谗，如或之。君子不惠，不舒究之。伐木掎矣；析薪杝矣。舍彼有罪，予之佗本韵。矣!赋而比也。
莫高匪山；莫浚匪泉。君、子、无、易、由、言，耳、属、于、垣、本韵。[评]名论。无逝我梁；无发我笱。我躬不阅，遑恤我后!本韵。○比而赋也。
　　小序谓「刺幽王」，不言何人作，指何事。大序谓「太子之傅作焉」，则宜臼事也。然谓其傅作，有可疑。诗可代作；哀怨出于中情，岂可代乎!况此诗尤哀怨痛切之甚，异于他诗也。若谓宜臼自作，宜臼实不德，孟子何为以「亲亲之仁」许之又思虽曰「固哉高叟」，然何至以为「小人之诗」意者其果宜臼作耶而孟子特原其被废之情，姑许之以为仁尔。又云「舜其至孝矣」，则亦未尝深许之可知也。
　　赵岐注孟子，以为伯奇作。伯奇事仅见琴操，不足据。且「踧踧周道，鞠为茂草」，此岂伯奇之言哉!
　　[三章]「维桑与梓」二句，似言桑、梓人赖其用，亦必恭敬之；以兴父、子相与，岂特如人之视桑、梓而已。今称父母之邦为「桑梓」，非也。毛传以为「父所树」，亦属增添。「辰」，日辰也。古唯以干、支纪日，不纪年、月、时。以干、支系年、月，以地支系时，始于汉。离骚「唯庚寅吾以降」，谓庚寅日也。王充论衡谓「禄命而知骨体」，许慎训「巳」字有「小运」之说，是禄命之说始见于汉末而盛于唐；然亦只用年、月、日之干支，不用十二时也。宋始以时配之，谓之「八字」云。详见庸言录。毛传曰「辰，时也」，郑氏曰「谓六物之吉凶」，苏氏谓「日月所会」，皆影响之说。
　　[七章]「佗」，即「他」；谓音「唾」训「加」，似无意义。「予」、「与」同。谓舍彼之有罪而予之他人耳。
　　【小弁八章，章八句。】
诗经通论卷十一
新安首源姚际恒着
　　　　小雅
　　巧言
悠悠昊天，曰父母且!无罪无辜，乱如此幠本章二「幠」字原均误「怃」，今校改。昊天已威，予慎无罪。昊天泰幠，予慎无辜。本韵。○赋也。
乱之初生，僭始既涵。乱之又生，君子信谗。本韵。君子如怒，乱庶遄沮。君子如祉，乱庶遄已。本韵。○赋也。
君、子、屡、盟，乱、是、用、长、本韵。[评]名言。君子信盗，乱是用暴。本韵。盗。言。孔。甘。乱。是。用。餤。本韵。[评]「甘」、「餤」字相应，奇语。匪其止共，维王之邛。本韵。○赋也。
奕奕寝庙，君子作之。秩秩大猷，圣人莫之。他、人、有、心，予、忖、度、之、跃跃毚兔，遇犬获本韵。之。兴而比也。
荏染柔木，君子树之。往来行言，心焉数本韵。之。蛇蛇硕言，出自口矣。巧、言、如、簧，颜、之、厚、本韵。矣、兴也。
彼、何、人、斯、居、何、之、麋、无、拳、无、勇，职、为、乱、阶、「既、微、且、●，尔、勇、几、何、为、犹、将、多，尔、居、徒、几、何、」本韵。○赋也。
　　此幽王时之大夫以小人谗谋启乱，将甘心焉，而赋是诗。
　　[二章]「餤」，啖同。毛传训「进」，非。以信谗如食之甘，则亦惟乱是餤而已。
　　[四章]「他人有心，予忖度之」，犹之「跃跃毚兔，遇犬获之」矣。比意亦在下，又起末章将获是人而杀之之意。
　　[六章]识其所居之处，既无勇力，又有微、之疾，复言有几何之勇，乃谗谋将日益多，所与居之徒众能有几何，我将杀之而甘心焉矣。
　　【巧言六章，章八句。】
　　何人斯
彼何人斯其心孔艰。胡逝我梁，不入我门伊谁云从维暴之云。本韵。○赋也。下同。
二人从行，谁为此祸胡逝我梁，不入唁我始者不如今，云不我可。本韵。
彼何人斯，胡逝我陈我、闻、其、声，不、见、其、身、[评]便起下「鬼蜮」语。不愧于人，不畏于天。本韵。
彼何人斯其为飘风，胡不自北，胡不自南胡逝我梁，祇搅我心「风」字通韵。余本韵。
尔之安行，亦不遑舍。尔之亟行，遑脂尔车。壹者之来，云何其盱本韵。
尔、还、而、入，我、心、易、也、还、而、不、入，否、难、知、也、[评]偏为此软缓之调。壹者之来，俾我祇本韵。也。
伯、氏、吹、埙，仲、氏、吹、箎、[评]偏作和好之辞。及尔如贯，谅不我知。出此三物，以诅尔斯!本韵。
为鬼为蜮，则不可得。有腼面目，视人罔极。作此好歌，以极反侧!本韵。
　　小序谓「苏公刺暴公」有可疑。其谓暴公者，以诗中「维暴之云」句也。然上篇亦有「乱是用暴」句矣。「苏」字，诗则无之。又不言何王之朝。其云「苏」者，得毋以左　隐十一年，桓王以苏忿生之田与郑人而附会耶若是，又非幽王之世矣。集传云「此诗与上篇文意相似，疑出一手」，则又谬。若论相似，三百篇何尝不相似此篇与上篇同为刺谗，却绝不相似也。
　　[一章]「伊谁云从，维暴之云」，或不斥指其名，以「暴」呼之耳。
　　[二章]观下章「胡逝我陈」，则「胡逝我梁」本借设之辞。他篇亦可知。
　　[三章]「不愧于人」二句，本直下，谓于人不惭愧，于天不敬畏也。集传作转折，非语气。
　　[六章]「还」，自王朝还也。
　　【何人斯八章，章六句。】
　　巷伯
萋、兮、斐、兮，成。是。贝。锦。[评]妙喻。彼谮人者，亦已太甚。本韵。○比而赋也。
哆、兮、侈、兮，成。是、南。箕。[评]妙喻。彼谮人者，谁适与谋本韵。○比而赋也。
缉、缉、翩、翩，谋欲谮人。慎、尔、言、也，谓、尔、不、信、本韵。○赋也。
捷、捷、幡、幡，谋欲谮言。岂、不、尔、受，既、其、女、迁、本韵。○赋也。
骄、人、好、好，劳、人、草、草、本韵。「苍天苍天，视彼骄人，矜此劳人!」本韵。[评]较前意深。○赋也。
彼谮人者，谁适与谋取、彼、谮、人，投、畀、豺、虎、本韵。豺、虎、不、食，投、畀、有、北、本韵。有、北、不、受，投、畀、有、昊、!本韵。[评]刺谗诸诗无如此之快利，畅所欲言。○赋也。
杨园之道，猗于亩丘。寺人孟子，作为此诗。凡百君子，敬而听之!本韵。○兴也。
　　小序谓「刺幽王」，大序谓「寺人伤于谗，故作是诗」。按谓寺人伤于谗，特一说耳。或是本为士夫，以被谗而宫刑者，又一说也。或是寺人见人之被谗，作此诗以恨谗人而儆君子，又一说也。然如序说，寺人最近于王，又安得有人谮之或同类则可。
　　集传不信序，故多不注何王之世。于末章忽引刘氏曰「其后王后、太子及大夫果多以谗废者」，殊令人不解。
　　[二章]「成是南箕」下，大东篇已自注矣，曰「载翕其舌」。
　　【巷伯七章：四章章四句，一章五句，一章八句，一章六句。】
　　谷风
习习谷风，维风及雨。将恐将惧，维予与女，将安将乐，女转弃予。本韵。○兴也。下同。
习习谷风，维风及颓。将恐将惧，寘、予、于、怀、将安将乐，弃、予、如、遗、本韵。[评]俱较前深。
习习谷风，维山崔嵬。无草不死；无木不萎。本韵。忘我大德，思我小怨。通韵。
　　小序谓「刺幽王」，泛甚。此固朋友相怨之诗，然何以列于雅，而其体亦绝类风不可解。严氏曰：「来自大谷之风，大风也。又习习然连续不断，继之以雨，喻连变恐惧之时，犹后人以『震风、凌雨』喻不安也。二章言『维风及颓』，颓，暴风也。三章言草、木萎死，无生长之意。旧说『谷风』为生长，『习习』为和调，难通矣。」
　　三章皆言「习习谷风」，集传以上二章为兴，下一章为比，何也
　　【谷风三章，章六句。】
　　蓼莪
蓼蓼者莪，匪莪伊蒿。哀哀父母，生我劬劳!本韵。○比而赋也。
蓼蓼者莪，匪莪伊蔚。哀哀父母，生我劳瘁!本韵。○比而赋也。
缾、之、罄、矣，维、罍、之、耻、[评]奇想。鲜民之生，不如死之久本韵。矣!无父何怙，无母何恃出、则、衔、恤，入、则、靡、至、本韵。○比而赋也。
父、兮、生、我，母、兮、鞠、我、拊、我、畜、我，长、我、育、我，顾、我、复、我，出、入、腹、本韵。我、欲、报、之、德，昊、天、罔、极、!本韵。○赋也。[评]实言所以「劬劳」、「劳瘁」，勾人泪眼全在此无数「我」字，何必王褒!
南山烈烈，飘风发发。民莫不谷，我独何害!本韵。○兴也。下同。
南山律律，飘风弗弗。民莫不谷，我独不卒!本韵。○兴也。下同。
　　小序谓「刺幽王」，亦混。大序谓「民人劳苦，孝子不得终养」，以「民人劳苦」合「刺王」之意。不知诗云「民莫不谷，我独何害」，则止系一人之事，岂得泛言「民」乎!集传从之，非。郑氏谓「二亲病亡之时，时在役所，不得见」，据末二章「南山」、「飘风」而云也。不知「南山」二句是兴，非赋也。若行役则当远，何为只在南山地耶且亦未有适在役所而二亲齐病亡者。诗之事不可考，而孝子之情感伤痛极，则千古为昭也。
　　[三章]缾小，罍大，皆盛水器，缾所以注水于罍也。缾喻子，罍喻父母。缾既罄竭则罍无所资，为罍之耻，犹子不得养父母而贻亲之辱也。集传以缾喻父母，罍喻子，正是反见。
　　【蓼莪六章：四章章四句，二章章八句。】
　　大东
有饛簋飧，有捄棘匕。周道如砥，其直如矢；君子所履，小人所视。睠焉顾之，潸焉出涕。本韵。○兴也。
小东、大东，杼、柚其空。纠纠葛屦，可以履霜。佻佻公子，行彼周行。本韵。既往既来，使我心疚。本韵。○赋也。
有冽氿泉，无浸获薪。契契寤叹，哀我惮人。本韵。薪是获薪，尚可载也。哀我惮人，亦可息。本韵。也。兴而比也。
东人之子，职劳不来。西人之子，粲粲衣服。本韵。舟人之子，熊、罴是裘。私人之子，百僚是试。本韵。
或、以、其、酒，不、以、其、浆、鞙、鞙、佩、璲，不、以、其、长、本韵。○赋也。下同。维。天。有。汉。监。亦。有。光。跂。彼。织。女。终。日。七。襄。[评]以下忽入天文志，光怪陆离，非人世所有。
虽。则。七。襄。不。成。报。章。睆。彼。牵。牛。不。以。服。箱。本韵。东。有。启。明。西。有。长。庚。有。捄。天。毕。载。施。之。行。
维。南。有。箕。不。可。以。簸。扬。维。北。有。斗。不。可。以。挹。酒。浆。本韵。维。南。有。箕。载。翕。其。舌。维。北。有。斗。西。柄。之。揭。本韵。
　　大序谓「东国困于役而伤于财」，是已。谓「谭大夫作」，则无可稽。幽王之时，号令犹行于诸侯，故东国诸侯之民愁怨如此。若东迁之后，则不能尔矣。
　　[一章]「有饛簋飧」二句，兴「周道如砥」二句。周道，周行之道路也，亦兴意。谓道路平直，君子之所履行，小人之所瞻视，喻为政平直，君子行之而小人攸赖焉；今则不然也。
　　[二章]「杼柚其空」，唯此一句实写正旨。
　　[五章]「或以其酒」四句，单言西人，皆写其暴侈奢取意。或用其酒，曾浆之不若；虽鞙鞙然之佩璲，亦不以为长也。「酒浆」句，毛传谓「或醉于酒，或不得其浆」，「佩璲」句，郑氏谓「美其佩而无其德」，二义不贯。集传云：「东人或馈之以酒，而西人曾不以为浆；东人或与以鞙然之佩，而西人曾不以为长。」增添太多，未宜用。
　　[六章]「维天有汉，监亦有光」，此二句不必有义。盖是时方中夜，仰天感叹，适见天河烂然有光，即所见以抒写其悲哀也。又跂织女，不觉动「杼柚其空」之意。又因织女及牵牛，以见其输载之劳，无可诿也。启明、长庚、天毕又因织女、牵牛及之，亦望中所见，所曰「载施之行」。不必有取义。盖其所取义者，上惟牛、女，下唯箕、斗耳。从来解者，于启明诸星，亦以「有星名而无实用」为解，不但毫无意义，且使上下牛、女、箕、斗之义反觉平常，不见其奇妙矣。孰知此之无义处，正借以陪其上下，其味更长也。「跂」，「跂予望之」之谓。「睆」，视也。集传依旧说，皆非。
　　[七章]后四句，欧阳氏曰：「箕、斗非徒不可用而已：箕张其舌，反若有所噬；斗西其柄，反若有所挹取于东。」其解自不可易。
　　【大东七章，章八句。】
　　四月
四月维夏，六月徂暑。先祖匪人，胡宁忍予本韵。○赋也。
秋日凄凄，百卉具腓。乱离瘼「瘼」，原误「漠」，今校改。矣，奚其适归本韵。○赋也。
冬日烈烈，飘风发发。民莫不谷，我独何害!本韵。○赋也。
山有嘉卉，侯栗侯梅。废为残贼，莫知其尤。本韵。○兴也。
相彼泉水，载清载浊。我日构祸，曷云能谷本韵。○兴也。
滔滔、江、汉，南、国、之、纪、尽瘁以仕，宁莫我有。本韵。○兴也。
匪、鹑、匪、鸢，翰、飞、戾、天、匪、鳣、匪、鲔，潜、逃、于、渊、本韵。○比也。[评]即大雅旱麓「鸢飞戾天」二句，他为四句。
山有蕨、薇，隰有杞、桋。君子作歌，维以告哀!本韵。○兴也。
此疑大夫之后为仕者遭小人构祸，身历南国，而叹其无所容身也。或单主行役言，非。或主思祭祖言，亦凿。
　　[一章]「先祖」必先朝之大夫有功于国者，故曰，「先祖非人乎胡不念之，而忍其子孙如此也!」指王而言。
　　[二章]「腓」，当依尔雅作「痱」。「痱」训病，若「腓」则属足趾r1「趾」，原误「肚」，今校改。
　　[六章]西京之人何缘忽及江、汉其或身历南国荆、扬之地，即所见而起兴与
　　【四月八章，章四句。】
　　北山
陟彼北山，言采其杞。偕偕士子，朝夕从事。王事靡盬，忧我父母。本韵。○赋也。下同。
溥天之下，莫非王土。本韵。率土之滨，莫非王臣。大夫不均，我从事独贤!本韵。
四牡彭彭，王事傍傍。嘉我未老，鲜我方将。旅力方刚，经营四方。本韵。或。燕燕居息；或。尽瘁治国。本韵。或。息偃在床；或。不已于行。本韵。或。不知叫号；或。惨惨劬劳。本韵。或。栖迟偃仰；或。王事鞅掌。本韵。或。湛乐饮酒；或。惨惨畏咎。本韵。或。出、入、风、「风」，原误「讽」，今校改。议，或。靡、事、不、为、本韵。[评]「或」字作十二迭，甚奇。末更无收结，尤奇。
　　孟子曰「劳于王事而不得养父母也」。但此为为士者所作以怨大夫也，故曰「偕偕士子」，曰「大夫不均」有明文矣。集传谓「大夫行役而作」，谬。
　　[一章]「偕偕」，同也。时行役之士非一人，而此诗则一人所作也。
　　[二章]「独贤」，王介甫曰：「取数多谓之贤。礼记曰『某贤于某若干纯』。」
　　【北山四章：三章章六句，一章十二句。】末旧分三章，今当为一章，以其文法相同也。
　　无将大车
无将大车，祗自尘兮。无思百、忧，祇自疧「疧」，原误「●」，今校改。本韵。「疧」，何玄子谓古「」、「昏」字同写，则此当作「●」。兮。兴也。下同。
无将大车，维尘冥冥。无思百忧，不出于颎。本韵。[评]句古。
无将大车，维尘雝音壅。兮。无思百忧，祇自重本韵。兮。
　　此诗以「将大车」而起尘兴「思百忧」而自病，故戒其「无」。观上下同用「无」字及「祇自」字可见。他篇若此甚多。此尤兴体之最明者。自小序误作比意，因大车用「将」字，遂曰「大夫悔将小人」，甚迂。集传则谓「行役劳苦而忧思之作」。观三章「无思百忧」二句，并无行役之意，是必以「将大车」为行役，甚可笑。且若是则为赋，何云兴乎其辩说又谓「序不识兴而误为比」，何也或亦以「大车」为比，谓「君子任重」及「小人任重」诸说，皆不可用。
　　此贤者伤乱世，忧思百出；既而欲暂已，虑其甚病，无聊之至也。
　　[二章]「维尘冥冥」，障蔽昏晦也。「颎」，大光。「不出于颎」，谓思百忧则亦同为冥冥，不能出于光明也。
　　【无将大车三章，章四句。】
　　小明
明明上天，照临下土。我征徂西，至于艽野。二月初吉，载离寒暑。心之忧矣，其毒大音泰。苦。念彼共人，涕零如雨。岂不怀归，畏此罪罟!本韵。○赋也。下同。
昔我往矣，日月方除，曷云其还，岁聿云莫念我独兮，我事孔庶。心之忧矣，惮我不暇。念彼共人，睠睠怀顾，岂不怀归，畏此谴怒!本韵。
昔我往矣，日月方奥，曷云其还，政事愈蹙岁聿云莫，采萧、获菽。心之忧矣，自诒伊戚。念彼共人，兴言出宿，岂不怀归，畏此反复!本韵。
嗟尔君子，无恒安处!靖共尔位，正直是与。神之听之，式谷以女。本韵。
嗟尔君子，无恒安息!靖共尔位，好是正直，神之听之，介尔景福。本韵。
　　小序谓「大夫悔仕于乱世」。按此特以诗中「自诒伊戚」一语摹拟为此说，非也。士君子出处之道早宜自审；世既乱，何为而仕既仕，何为而悔进退无据，此中下之人，何足为贤而传其诗乎盖「自诒伊戚」不过自责之辞，不必泥也。此诗自宜以行役为主，劳逸不均，与北山同意；而此篇辞意尤为浑厚矣。
　　[一章]「共」，恭同。「共人」，即「靖恭尔位」之人，大抵谓僚友之共处者，当时必有所指也。
　　[四章、五章]「君子」，即「共人」；以下云「靖共尔位」，故避之。呼之以「君子」，勉之以「靖共」，祝之以「式谷」、「介福」，其忠厚之意蔼然可见。孙文融曰「怨苦何能尽，须得此正言收束，意乃完足」，亦善于论文也。
　　【小明五章：三章章十二句，二章章六句。】
　　鼓钟
鼓钟将将，淮水汤汤。忧心且伤。淑人、君子，怀允不忘。本韵。○赋也。下同。
鼓钟喈喈，淮水湝湝。忧心且悲。淑人、君子，其德不回。本韵。
鼓、钟、伐、鼛，淮、有、三、洲、忧心且妯。淑人、君子，其德不犹。本韵。
鼓钟钦钦，鼓瑟鼓琴，笙。、磬。同。音。[评]妙音。以、雅、以、南，以、钥、不、僭、本韵。
　　小序谓「刺幽王」，甚混。幽王无至淮之事，固不待欧阳氏而后疑之矣。严氏谓「古事亦有不见于史者」，此遵序之过也。孔疏谓韩诗以为昭王，以左传有「南征」之说也。后人多从之；然亦未敢信。集传既云「此诗之义未详」，又引王氏指幽王之说，何耶
　　[四章]「笙、磬同音」，以其异器也；若琴、瑟则不言同音矣。此固夫人知之。然别有妙旨：笙在堂上，磬在堂下，言堂上、堂下之乐皆和也。然尤有妙旨：小雅言「鼓瑟吹笙」，则瑟依于笙，商颂「鼓渊渊，嘒嘒管声」，又曰「依我磬声」，则鼓、管依于磬，故言「笙、磬」，以统堂上、堂下之乐。诗人之善言如此。「南」，二南也。二南为文王之诗，后世子孙必以用之为乐矣。唯「雅」未详，或大雅与大抵制「制」，原误「诸」，今改。礼作乐之说出于三百篇后，不可据以解三百篇也。然二南亦非如礼所言以为歌，盖以为钥耳。「钥」，管钥也，吹以应舞也。季札观乐，所谓「见舞象箾、南钥者」是矣。此南钥也，故承之曰「以钥不僭」，谓以钥南，以钥雅也。集传释「不僭」之义，曰「言三者皆不僭也」，以钥与雅、南为三者，谬。
　　【鼓钟四章，章五句。】
　　楚茨
楚楚者茨，言抽其棘。自昔何为我蓺黍、稷。我黍与与，我稷翼翼。我仓既盈，我庾维亿。以为酒食，以享以祀，以妥以侑，以介景福。本韵。○赋也。下同。
济济跄跄，絜尔牛、羊，以往烝、尝，或剥或亨，或肆或将。祝、祭、于、祊，[评]祭之始。祀事孔明。先祖是皇，神保是飨，「孝孙有庆，报以介福，万寿无疆!」本韵。
执、爨、踖、踖，为俎孔硕，或燔或炙，君。妇。莫。莫。[评]摹神。为豆孔庶，为宾为客，献酬交错。礼仪卒度，笑语卒获。神△保△是△格△，「报以介福，万寿攸酢!」本韵。
我。孔。熯。矣。式。礼。莫。愆。[评]承上接下，妙于无痕。工、祝、致、告，「徂、赉、孝、孙、本韵。苾芬孝祀，神嗜饮食。卜尔百福，如几如式，既齐既稷，既匡既敕，永锡尔极，时万时亿!」本韵。
礼仪既备，钟鼓既戒，孝、孙、徂、位、本韵。工、祝、致、告，[评]应上章二句而倒之。「神具醉止」，皇户载起。本韵。鼓钟送尸，神△保△聿△归△。诸、宰、君、妇，废、彻、不、迟、[评]祭之后。诸父、兄弟，备言燕私。本韵。
乐具入奏，以绥后、禄，本韵。尔殽既将，莫怨具庆。本韵。既醉既饱，小大稽首。「神嗜饮食，使君寿考。本韵。孔惠孔时，维其尽之。子子孙孙，勿替引本韵。之!」
　　小序谓「刺幽王」，说者因谓「思古以见今之不然」。按此唯泥「自昔何为」一句耳。不知此句正唤起下「黍、稷」句，以见黍、稷之所由来也。其余皆详叙祭祀，自始至终，极其繁盛，无一字刺意。而说者犹争之，何也集传不用序说，是已；然以为公卿之诗，又非也。彼第以仪礼少牢馈食例之，谓其为公卿。不知鼓钟送尸，仪礼所无；祝称「万寿无疆」，天保篇亦云「君曰卜尔，万寿无疆」，此岂臣子所可当乎!
　　此农事既成，王者尝、烝以祭宗庙之诗。
　　自此篇至大田，小序皆谓「刺幽王」，集传皆谓指公卿，并谬，不悉辩。
　　[一章]从「自昔」言黍、稷起，见始事也。再言仓、庾，见收成也。然后入以为酒食，以享祀事。
　　[二章]烝、尝，秋冬之祭也，是此篇眼目。「神保是飨」，此迎神初献也。「神保」，何玄子曰，「本其生存谓之祖，言其精气谓之神」。朱子谓「神保」盖尸之嘉号，犹楚辞所谓「灵保」者。按楚辞云「思灵保兮贤姱」，乃谓神安附于巫身，以「贤姱」目巫，非以「灵保」目巫也。若以「神保」名尸，则于第三章，「神保是格」固自难通，而第五章「神保聿归」之前不应变言「皇尸载起」矣。
　　[三章]「君妇」，后也，以祖考故称「妇」。言君妇，则知亚献也。言宾客献酬，则知三献毕也。故曰「神保是格」。
　　[四章]「我孔熯矣，式礼莫愆」，以此二句写祭者，见祭事将毕，下及祝嘏之事也。是夹叙法。长篇大文用此略顿，承上起下，文章之妙法，后人鲜知。古人于祭，虑其不极诚敬则神不飨，故祝词以「神嗜饮食」告之，而下诸父、昆弟亦告之以此语也。
　　[五章]此祭毕也。上章「徂赉孝孙」，时在主祭之位。此「孝孙徂位」，复未祭时之位也。又云「工祝致告」，告以「神具醉止」也。「神保聿归」，应上「是飨是格」，以见其终也。诸宰彻诸馔，君妇彻笾豆，诸宰彻于先，君妇彻于后，故言「诸宰」在「君妇」先。何玄子以「君妇」在「诸宰」之后，遂谓君妇为九嫔、世妇、女御之属，凿也。「诸父、昆弟，备言燕私」二句，为末章起。「燕私」，祭毕，同姓燕于寝也。
　　[六章]此言燕私也。「后禄」二字妙，以见前之饮福、献酬，是为「前禄」也。煌煌大篇，备极典制。其中自始至终一一可按，虽繁不乱。仪礼特牲、少牢两篇皆从此脱胎。
　　【楚茨六章，章十二句。】
　　信南山
信彼南山，维禹甸之。畇畇原隰，曾孙田本韵。之。我、疆、我、理，南、东、其、亩、本韵。[评]经制。○赋也。下同。
上。天。同。云。雨。雪。雰。雰。；益。之。以。霢。霂。[评]冬雪、春雨，写景皆入微，后世不能到。既、优、既、渥，既、沾、既、足，生、我、百、谷、本韵。
疆埸翼翼，黍、稷彧彧。曾孙之穑，以为酒、食。本韵。畀我尸、宾，寿考万年!本韵。
中、田、有、庐，疆、埸、有、瓜、是、剥、是、菹，献、之、皇、祖、[评]牲、酒之前，先及献瓜为一章，甚雅甚闲。曾孙寿考，受天之祜。本韵。
祭以清酒，从以骍牡，享于祖、考。本韵。执、其、鸾、刀，以、启、其、毛，取、其、血、膋、本韵。
是烝是享，苾苾芬芬，祀事孔明，先祖是皇。报以介福，万寿无疆!本韵。
　　此篇与楚茨略同。但彼篇言烝、尝，此独言烝，盖言王者「烝祭岁」也。集传亦以为大指与楚茨相似，而以「曾孙」为凡祭者皆得称之。案首章从「南山」、「禹甸」言起。以疆理南、东之制属之曾孙，此岂为公卿者耶!谬矣。
　　[一章]借终南山为言，言畿内之地耳，莫泥「山」字。禹平水土，始定则壤、成赋之制，故曰「禹甸」。此篇言「曾孙」与上篇「曾孙」别：上篇「曾孙」指主祭者，此言「我疆我理」则指成王也。盖「我疆」二句，此初制为彻法也。「亩」，亩身。凡有四方，言南、东以该北、西。南者亘于北，东者亘于西，即一纵一横之谓，犹后世言「阡、陌」也。风俗通云「南北曰阡，东西曰陌」，或曰「河南以东西为阡，南北为陌」，盖由亩之南、东无定，故阡、陌之为南为东亦无定则，何如直言「南、东」之为明也。其所以言「南、东」者，则因地势之宜，左传云「物土之宜而布其利」是也。又西北常高,　东南常下，言东南者亦顺其水之所趋也。又取东南向阳，易于生长之义。诗多曰「南亩」，王制曰「东田」，皆是也。
　　[二章]上章言田制，此章言生长，下章方及收成以为祭祀也。田事：冬雪宜大，春雨宜小。「雰雰」以言雪大，「霢霂」以言雨小。「优、渥、沾、足」皆承雨言，则夏亦可知矣。
　　[四章]公田，百亩中二十亩为庐舍，故曰「中田有庐」，一夫各得二亩半，庐舍之外于其疆埸而种瓜菜焉，此孟子言井田之制所未及也。其瓜因民献之，而曾孙因以献皇祖耳。
　　[五章]先言酒，继言牲，故郊特牲云「既灌然后迎牲」。
　　[六章]此篇与楚茨篇互相备。楚茨但言牛羊剥亨，此言骍牡及鸾刀、启毛、取膋，盖益详云。
　　上篇铺叙闳整，叙事详密；此篇则稍略而加以跌荡，多闲情别致，格调又自不同。
　　【信南山六章，章六句。】
　　甫田
倬彼甫田，岁取十千。我、取、其、陈，食、我、农、人、[评]古农田逸事。自古有年。本韵。今适南亩，或耘或耔，黍、稷嶷嶷。攸介攸止，烝我髦士。本韵。○赋也。下同。
以我齐明，与我牺羊，以社以方。我田既臧，农夫之庆。本韵。琴、瑟击鼓，以御田祖，以祈甘雨，以介我稷、黍，以谷我士、女。本韵。
曾孙来止，以其妇、子，馌彼南亩，田畯至喜。攘、其、左、右，尝、其、旨、否、[评]古省耕逸事。禾易长亩，终善且有。
曾、孙、不、怒，农、夫、克、敏、[评]隽句。「敏」字韵。余本韵。曾孙之稼，如茨如梁。曾孙之庾，如坻如京。乃求千斯仓，乃求万斯箱。黍、稷、稻、粱，农夫之庆。报以介福，万寿无疆。本韵。
　　此王者祭方社及田祖，因而省耕也。诗云「或耘或耔」，又云「以祈甘雨」，皆夏时也。
　　[一章]「倬」，大也。毛传谓「明貌」，不切。「我取其陈，食我农人」，二「我」字皆农夫自我也。「今适南亩，或耘或耔」，亦农人适南亩而耘、耔也。不特下章云「曾孙来止」，今不当先云「适南亩」，且「曾孙来止」为农夫语气，若作曾孙语气亦不似。「烝我髦士」，当亦有司所择而进之之事，并于此云。
　　[二章]「齐明」，集传云：「齐，与『粢』同。曲礼『稷曰明粢』，此言『齐明』，便文以韵耳。」按曲礼后世之书，不可执以解诗；安知曲礼不以诗之「齐明」为「明粢」，而谓诗以曲礼之「明齐」为「齐明」，便文以协韵乎!又曰：「周礼钥章，『凡国祈年于田祖，则吹豳雅，击土鼓，以乐田畯』，是也。」后于大田篇下云：「或疑楚茨、信南山、甫田、大田四篇即为豳雅，亦未知其是否也。」其说之谬，固不必言。然于此处既引为注，后又作此疑词，何耶「以祈甘雨」，只是祭田祖而顺祈之，非别为雩祭也。
　　[三章]此曾孙始来省耕而之也。田事以出黍、稷，黍、稷莫先于祭祖，故田间之人顺呼王者为「曾孙」也。王者省耕，至于尝其馌食，古王之爱民重农如此。
　　[四章]「黍、稷、稻、粱，农夫之庆」，农夫自言也。「报以介福，万寿无疆」，祝上之词也。集传谓「归美于下，厚报之」，盖误泥楚茨篇「报以介福」之上为「孝孙有庆」系下祝上，则此云「农夫之庆」当为上祝下也。夫诗人语意，随文各异，岂如制举之文有一定程序；且为上者爱民重农则有之，从未有祝民者，而且祝之以「万寿无疆」乎!大有不通，此何止「固哉」而已乎!
　　【甫田四章，章十句。】
　　大田
大田多稼，既种既戒，既备乃事。以我覃耜，俶载南亩。本韵。播厥百谷，既庭且硕，曾孙是若。本韵。○赋也。下同。
既方既皁，既坚既好，不稂不莠。本韵。去其螟、螣，及其蟊贼，本韵。无害我田!田祖有神，秉畀炎火。本韵。
有。渰。萋。萋。兴。雨。祁。祁。雨。我。公。田。遂。及。我。私。[评]正以无理语见其忠恳。彼。有。不。获。此。有。不。敛。穧。彼。有。遗。秉。此。有。滞。穗。伊。寡。妇。之。利。!本韵。[评]描摹收获之多全用闲情别致。泥句下便非。
曾孙来止，以其妇、子，馌彼南亩；田畯至喜。来方禋祀本韵。以其骍、黑，与其黍、稷，以享以祀，以介景福。本韵。
　　此王者西成省敛也。集传谓「农夫答前篇之意」，误而又误。且以前篇为公卿，此云「颂美其上」，何也岂以公卿为「上」乎
　　[一章]此追叙方春始种而言。
　　[二章]尔雅云「食苗心曰『螟』；食叶『蟘』；食节『贼』；食根『蟊』」。按「贼」乃贼害之义，以此押韵；以为虫名，恐非。
　　[三章]何玄子曰：「『渰』，说文『云雨貌』。毛传专以渰为『云兴貌』，似无据。『祈祈』，当指云言，韩奕之诗曰『祈祈如云』可证。『有渰萋萋』虽兼云而意专在雨，言随云之雨萋萋然。『兴雨祈祈』虽专指雨而意独在云，言兴雨之云祈祈然也。」按此解特佳。因知吕览、韩诗、汉书「兴雨」皆作「兴云」，可不必从矣。后人主「兴云」之说者，谓雨宜云「降」，不得言「兴」；不知正谓云兴雨耳。「彼有不获」至末，极形其粟之多也，即上篇「千仓、万箱」之意，而别以妙笔出之；非谓其有余而不尽取也，非谓其与、寡共之也，非谓其为不费之惠也，非谓其亦不弃于地也。而解者不知，偏以此等为言，且以「粒米狼戾」为反衬语。嗟乎，是安可与言诗哉!
　　【大田四章：二章章八句，二章章九句。】
　　瞻彼洛矣
瞻彼洛矣，维水泱泱。君子至止，本韵。福、禄如茨。韎、韐、有、奭，[评]韵。以作六师。本韵。○赋也。下同。
瞻彼洛矣，维水泱泱。君子至止，见上。鞞、琫、有、珌、[评]韵。君子万年，保其家室。本韵。
瞻彼洛矣，维水泱泱。君子至止，见上。福、禄既同。君子万年，保其家邦。本韵。○每章六句，三句一韵，首、末句协，甚为创格。
　　何玄子曰：「纪东迁也。按史『周幽王十有一年，申侯与犬戎入寇，弒王于骊山下。郑桓公死之；郑共立其子掘突，是为武公。时晋、卫、秦皆以兵来救，平戎。武公收父余兵，从诸侯东迎故太子宜臼于申，立之，是为平王。王以丰、镐逼近戎狄，乃迁都于洛』。此诗正其事也。孔氏云：『王制言「诸侯之世子未赐爵，视天子之元士以君其国」，此言「韎韐」，故知诸侯子未赐爵命，服士服也。』按武公新丧父，故服韎韐。左传谓『周之东迁，晋、郑焉依』，故书有文侯之命，此为郑武公也。」按何氏此说近是。洛水既属东都，韎韐亦自非天子服，故存其说。若孔疏本于郑氏之以礼说诗，未可用也。
　　「琫」、「珌」字皆从玉。今世有古玉琫玉珌。毛传谓「天子玉琫而珧珌」，说文「珧，蜃甲」，不可用。
　　【瞻彼洛矣三章，章六句。】
　　裳裳者华
裳裳者华，其叶湑兮。我觏之子，我心写兮。我心写兮，是以有誉处本韵。兮。兴也。下同。
裳裳者华，芸其黄矣。我觏之子，维其有章矣。维其有章矣，是以有庆本韵。矣。
裳裳者华，或黄或白。我觏之子，乘其四骆。乘其四骆，六辔沃若。本韵。
左之左之，君子宜、本韵。之、右之右之，君子有、之、维其有、之，是以似、本韵。之、
　　何玄子亦以此诗为美郑武公，曰：「诗曰『维其有之，是以似之』，知其赋象贤也。终周之世，唯周公之后有鲁公，郑桓之后有郑武足以当之。末章，毛传曰『左，阳道，朝祀之事；右，阴道，丧戎之事』。按老子言『吉事尚左，凶事尚右』，毛传本此。观下文单以『维其有之』为言，明是指武公帅师兴复之事。」此说亦存之。
　　一说，「『左之左之』、『右之右之』，承上『六辔沃若』而言。两章宜为一章。『或黄或白』，当是『左之』、『右之』之兴」。亦似有理。但谓与上章承接，不必谓共为一章耳。
　　【裳裳者华四章，章六句。】
　　桑扈
交交桑扈，有、莺、其、羽、君子乐胥，受天之祜。本韵。○兴也。
交交桑扈，有、莺、其、领、君子乐胥，万邦之屏。本韵。○兴也。
之、屏、之翰，百辟为宪。本韵。不、戢、不、难，受、福、不、那、本韵。[评]规。○赋也。下同。
兕。觥。其。觩。旨。酒。思。柔。[评]妙义。彼、交、匪、敖，万、福、来、求、本韵。[评]规。
　　此天子飨诸侯之诗。左传成十四「四」原误作「三」，今校改。年：「卫侯飨苦成叔，宁惠子相。苦成叔傲；宁子曰：『苦成叔其亡乎古之为飨食也，以观威仪，省祸福也。故诗曰「兕觥其觩，旨酒思柔。彼交匪傲，万福来求」。今夫子傲，取祸之道也。』。」正解此诗之意。
　　按此诗颂不忘规，异于蓼萧、湛露矣，其在周之上世乎
　　[一章、二章]「有莺其羽」、「有莺其领」，有如莺之羽与领也。古用字多拗折如此。
　　[三章]「不戢不难」二句，皆正言之。「那」，语辞。「受福不那」，犹言不受福也，亦倒字句也。下章「万福来求」，正应此句。若以此为「受福岂不多」，下又云「来求」，义既复，味亦索然矣。
　　[四章]兕性刚，好触，故以其角制为觥饮酒，所以寓鉴戒之意，使人不敢刚而敖也。觩，角曲貌。故曰，持此兕觥之觩，饮此甘美之酒，当思所以柔和其德性。彼交于事者匪敖，则万福来求矣。郑氏谓「兕觥」为「罚爵」，非也。罚爵偶用兕觥，非兕觥为罚爵也。「跻彼公堂」，岂亦用罚爵乎!「思」，非语词。
　　【桑扈四章，章四句。】
　　鸳鸯
鸳、鸯于飞，毕之罗之。君子万年，福禄宜本韵。之。兴也。下同。
鸳、鸯、在、梁，戢、其、左、翼、[评]画。君子万年，宜其遐福。本韵。
乘马在厩，摧之秣之。君子万年，福禄艾本韵。之。
乘马在厩，秣「秣」原作「抹」，今校改。之摧之。君子万年，福禄绥本韵。之。
　　说诗忌凿，然有可取者。何玄子曰：「疑为幽王娶申后而作。以白华之诗证之，其第七章曰『鸳、鸯在梁，戢其左翼。之子无良，二三其德』。是诗亦有『在梁』二语，词旨昭然。诗人追美其初昏。凡诗言『于飞』者六：曰，『黄鸟于飞』，曰『仓庚于飞』，曰『雄雉于飞』，皆单举一鸟。曰『燕燕于飞』，虽重言之，然以比庄姜、戴妫，犹之乎皆雌燕也。今解以『燕燕』为一燕，惜何未知。曰『鸿、雁于飞』，则以有大、小之异。其以雌、雄连言者，惟『凤、凰于飞』及此『鸳、鸯于飞』耳。卷阿凤、凰，虽不从配匹取义，而左传载齐懿氏之卜妻陈敬仲也，其妻占之曰『吉，是谓「凤、凰于飞，和鸣锵锵」』，亦以雄凤、雌凰之于飞比夫、妇也。然则此诗双举『鸳、鸯』以兴夫、妇，何疑焉!兴重『于飞』，不重『毕、罗』。『乘马』二章，皆亲迎之事而因以致其祷颂之意。汉广之诗曰『之子于归，言秣其马』，亦同。」愚按此说始于邹肇敏，谓成王初昏；而何氏因以为幽王，较邹自胜。何氏解诗纯凿，似此近理者绝少。恐其理于荆榛中，故表而出之。
　　自瞻彼洛矣至此篇，小序皆谓「刺幽王」，不辩。
　　【鸳鸯四章，章四句。】

诗经通论卷十二
新安首源姚际恒着
　　　　小雅
　　頍弁
有頍者弁，实维伊何尔酒既旨，尔殽既嘉；岂伊异人，兄弟匪他。本韵。茑与女萝，施于松、柏。未见君子，忧心奕奕；既见君子，庶几说怿。本韵。○兴而比也。下同。
有頍者弁，实维何期尔酒既旨，尔殽既时；岂伊异人，兄弟具来。本韵。茑与女萝，施于松上。未见君子，忧心怲怲；既见君子，庶几有臧。本韵。
有頍者弁，实维在首。尔酒既旨，尔殽既阜；岂伊异人，兄弟、甥舅。本韵。如、彼、雨、雪，先、集、维、霰、死丧无日，无几相见。乐、酒、今、夕，君子维宴。　本韵。
　　小序谓「诸公刺幽王」，是。集传谓「燕兄弟、亲戚之诗」。「死丧」语固可不忌，然「如彼雨雪」二句，确同「履霜坚冰」之义，则何以云又每章有「岂伊异人」语，及云「兄弟匪他」，亦非善辞也。
　　【頍弁三章，章十二句。】
　　车舝
间、关、车、之、舝、左传作「辖」。兮，思、娈、季、女、逝、兮、[评]曼音靡丽。匪饥匪渴，德音来括。本韵。虽无好友，式燕且喜。本韵。○赋也。
依彼平林，有集维鷮。辰彼硕女，令德来教。本韵。式燕且誉，好尔无射。本韵。○兴也。虽无旨酒，式、饮、庶、几、虽无嘉殽，式、食、庶、几、二「几」字同韵。虽无德与女，式、歌、且、舞、本韵。○赋也。
陟彼高冈，析其柞薪。通韵。析其柞薪，其叶湑兮。鲜我觏尔，我心写本韵。兮。兴也。
高山仰止，景行行止。本韵。四牡騑騑，六辔如琴。觏尔新昏，以慰我心。本韵。○兴也。
　　小序谓「大夫刺幽王」。大序谓「褒姒嫉妒无道，周人思得贤女以配君子，故作是诗」。邹肇敏曰：「思得娈女以间其宠，则是张仪倾郑袖、陈平绐阏氏之计耳。以嬖易嬖，其何能淑!且赋白华者安在，岂真以不贤见黜诗不讽王复故后而讽以别选新昏，无论艳妻骄扇，宠不再移，其为倍义而伤教亦已甚矣」。阅此可以击节。集传谓「此燕乐其新昏之诗」。若是，则何关国故何玄子谓「幽王宫人思贤代褒姒为后」，依序略变，彷佛关雎，又足哂焉。
　　按左昭二十五年：「宋元夫人生子，以妻季平子。叔孙昭子如宋聘，且逆之。宋公享昭子，赋新宫；昭子赋车辖」。固取此诗之得贤女为昏也。然不可知其为何人事矣。
　　【车舝五章，章六句。】
　　青蝇
营营青蝇，止于樊。岂弟君子，无信谗言!本韵。○兴而比也。下同。
营营青蝇，止于棘。谗人罔极，交乱四国。本韵。
营营青蝇，止于榛。谗人罔极，觏我二人。本韵。
　　小序谓「大夫刺幽王」，近是。厉、幽二王虽皆无道，而幽之信谗为尤着也。
　　【青蝇三章，章四句。】
　　宾之初筵
宾、之、初、筵，左、右、秩、秩、起二句无韵。[评]阅至后，方知此起之妙。笾、豆、有、楚，殽、核、维、旅、本韵。酒既和旨，饮酒孔偕。本韵。钟、鼓既设，举逸逸。本韵。大侯既抗，弓、矢斯张，射夫既同，献尔发功。本韵。发彼有的，以祈尔爵。本韵。○赋也。下同。
钥舞、笙鼓，乐既和奏。烝衎烈祖，以洽百礼。本韵。百礼既至，有壬有林。锡尔纯嘏，子孙其湛，其湛曰乐，各奏尔能。本韵。宾、载、手、仇，室、人、入、又、酌、彼、康、爵，以奏尔时。本韵。
宾之初筵，温温其恭。见上。其未醉止，威仪反反。曰既醉止，威仪幡幡。舍。其。坐。迁。屡。舞。僊。僊。本韵。[评]「屡舞」，醉态。凡作三层写，一层深一层。其未醉止，威仪抑抑。曰既醉止，威仪怭怭。是曰既醉，不知其秩。本韵。
宾既醉止，载号载呶。乱。我。笾。豆。[评]应首章「笾豆」。屡。舞。僛。僛。是曰既醉，不知其邮。侧。弁。之。俄。屡。舞。傞。傞。「呶」字通韵，余本韵。既。醉。而。出。并。受。其。福。[评]良言实理。醉而不出，是谓「伐德」。本韵。饮酒孔嘉，维其令仪。本韵。
凡此饮酒，或醉或否。本韵。既、立、之、监，或、佐、之、史、彼醉不臧，不醉反耻。本韵。式勿从谓，无俾大泰。怠。本韵。匪言勿言，匪由勿语。由醉之言，俾、出、童、羖、本韵。[评]奇语。三、爵、不、识，矧、敢、多、又、本韵。
　　「卫武公饮酒悔过」，出后汉书注引韩诗说，未知是否。小序因以为「卫武公刺时」。
　　[一章]此章言唯射乃饮酒也。前八句言射初燕饮，下六句言大射之事。毛传谓「燕射」；郑氏谓「大射」。按君唯大射，射必以燕，即燕射也；燕必以宾，即宾射也。前人分别诸名，皆非。「以祈尔爵」，罚不胜者爵也，亦是为射饮酒也。
　　[二章]此章言惟祭乃饮酒也。前八句言祭，后六句言饮福之事。「其湛曰乐」二句，子孙献尸也。「子孙」即主人。「宾载手仇」二句，宾客献尸也。「酌彼康爵」二句，尸酢主人及酢宾也。又祭毕而燕亦在其内，以其饮酒，故曰「康爵」。「康」，安也。「时」，时祭也，以见四时之祭皆饮酒也。以上二章，一言射，一言祭，以见古非射非祭不饮酒，故言此以为戒饮之发端云。
　　[三章、四章]以下三章皆言饮酒之失也。古人饮酒，酒酣必起舞以属一人，所以极欢心、致诚意也；汉人谓之「属某起舞」是也。故二章皆以舞言。然舞，可也，屡舞则不可，故皆以「屡舞」言其醉，以是为眼目；而屡舞之中又有由初醉至极醉之不同。始曰「舍其坐迁，屡舞僊僊」，犹是仅迁徙其坐处耳。「僊僊」，蹁跹自得貌。再曰「乱我笾豆，屡舞僛僛」，则且乱其有楚之笾豆矣。「僛僛」，欹倾貌，无复僊僊之状矣。亦唯其僛僛，故乱及笾豆也。终曰「侧弁之俄，屡舞傞傞」，甚至冠弁亦不正矣。「傞傞」，盘旋不休貌。亦惟其傞傞，故使弁侧。由浅入深，备极形容醉态之妙。昔人谓唐人诗中有画，岂知亦原本于三百篇乎!三百篇中有画处甚多，此醉客图也。
　　[五章]「既立之监」二句是正言立制之善处；旧谓欲令皆醉，非也。谓凡此饮酒之人，有或醉者，或不醉者：为醉者之不善，故立之监而佐之史，所以伺察其醉否也。今彼醉之不善者，胡反以不醉为耻哉!集传云：「故既立监而佐之以史，则彼醉者所为不善而不自知，使不醉者反为之羞愧也」，语义欠明。「由醉之言」二句，谓其醉言无实，如可使出童羖然。此必无之物，甚言其不实也。集传云「则将罚汝使出童羖矣，设言必无之物以恐之也」。既曰必无之物，又乌足以恐之且醉者正以其变易情志，不畏于人，无所恐也；若犹有恐，则不醉矣。「三爵不识」二句，谓三爵之礼亦不识，况敢又多饮乎!集传谓「饮至三爵，已昏然无所记矣」，夫人量有宽、窄，何以知其量止三爵乎醉而失德者多因宽量，饮而不止所致；若三爵便已昏醉，则亦不能再饮，何由至于失德耶况以「不识」为无所记，更不知欲其记何事也大抵释诗必须近人情，不可泥于字句之间。苟泥于字句以致不近人情，何贵释诗哉!古人字句多折拗，不似后人驯顺也。
　　【宾之初筵五章，章十四句。】
　　鱼藻
鱼在、在、藻，[评]二「在」字见姿。有颁其首。王在、在、镐，隔句。岂乐饮酒。本韵。○兴也。下同。
鱼在在藻，有莘其尾。王在在镐，饮酒乐岂。本韵。
鱼在在藻，依、于、其、蒲、[评]皆变。王在在镐，有、那、其、居、本韵。
　　小序谓「刺幽王」，非。阿序者大抵习为曲说，不悉辨也。集传谓「天子燕诸侯，而诸侯美天子之诗」，只得如此说。然云「在镐」，其为西周王者固无疑。邹肇敏以为武王饮至。何玄子踵之，因以「岂乐」为恺旋之乐，按「岂」，恺同、亦乐也。其云「军旅作恺乐」，他经未见，唯见于周礼，此伪书，不足信也。「恺旋」，疑秦、汉之说，武王时安得有之!必欲以为武王诗，则谓武王初都镐之作，亦可。味二「在」字及「有那其居」句，似有祝其永远在是而奠安之意；然未敢以为必然也。
　　[三章]「那」，语词，犹晋人云「阿堵」，俗云「这个」之类。诸解于桑扈篇「受福不那」，「那」字训「多」，此篇「那」字训「安」，岂可随文改训如是乎!
　　【鱼藻三章，章四句。】
　　采菽
采菽采菽，筐之筥之。君子来朝，何锡予本韵。之虽、无、予、之，路车、乘马。又、何、予、之、玄衮及黼。本韵。[评]承上作两迭文法。○兴也。
觱沸槛泉，言采其芹。本韵。君子来朝，言观其旗。通韵。其旗淠淠，鸾声哕哕。载骖载驷，君子所届。本韵。○兴也。
赤、芾、在、股，邪、幅、在、下、本韵。[评]写服饰有别致妙义。彼、交、匪、纾，天、子、所、予、本韵。乐只君子，天子命之。乐只君子，福禄申本韵。之。赋也。
维柞之枝，其叶蓬蓬，乐只君子，殿天子之邦。乐只君子，万福攸同。平平左右，亦是率从。本韵。○兴也。
泛泛杨舟，绋纚维之。乐只君子，天子葵之。乐只君子，福禄膍本韵。之。优哉游哉，亦是戾本韵。矣。兴也。
　　小序谓「刺幽王」，非。集传谓「天子所以答鱼藻」，亦凿。大抵西周盛王，诸侯来朝，加以锡命之诗。诗云「何锡予之」「天子命之」，是也。
　　[一章]「虽无予之」、「又何予之」，承上「予之」之文，转出所与之物。解者谓意犹以为薄，是泥其词而误也。观「又何予之」句自明。
　　[四章]「平平」，韩诗作「便便」，安顺义；亦作「辩」。毛传云「辩治」，未闻。
　　【采菽五章，章八句。】
　　角弓
骍骍角弓，翩其反矣。兄弟、昏姻，无胥远本韵。矣。兴也。
尔之远矣，民胥然本韵。矣。尔之教矣，民胥效本韵。矣。赋也。
此令兄弟，绰绰有裕。不令兄弟，交相为愈。本韵。○赋也。
民之无良，相怨一方。受爵不让，至于已斯亡。本韵。○赋也。
老、马、反、为、驹，不、顾、其、后、[评]取喻多奇。如食宜饇，如酌孔取。本韵。○比也。下同。
毋、教、猱、升、木，如、涂、涂、附、君子有徽猷，小人与属。本韵。
雨、雪、瀌、瀌，见、晛、曰、消、莫肯下遗，式居娄骄。本韵。
雨雪浮浮，见晛曰流。如蛮如髦，我是用忧。本韵。
　　小序谓「刺幽王」。大序谓「不亲九族而好谗佞」。谓刺幽王，或是因幽王好谗，必以此诗为刺谗矣。然诗中无指谗之事。首章言兄弟带昏姻，三章单言兄弟，以兄弟为尤重也。何玄子谓「宠任昏姻，疏远兄弟，故首章谓兄弟、昏姻不宜相远，下章单言兄弟，不言昏姻」，此为臆解。昏姻者指何人乎恐人惑其说，故及之。
　　[四章]「民之无良，相怨一方」，「一方」字不必泥。「民」通贵、贱而言，即不令之兄弟也；以疏远之故，相怨于一处而已。集传云：「相怨者各据其一方耳，若以责人之心责己，爱己之心爱人，使彼己之间交见而无蔽，则岂有相怨者哉!」说诗入理障，宋人之大病也。
　　[五章]此言王宠任小人也。宠任小人，自然疏远骨肉。「老马」二句，喻其不胜任也。「如食」二句，喻其贪残也。
　　[六章]此承第二章「尔教」、「民效」而言，谓小人如猱；本善升木，又反教之；涂已污矣，又涂附之：是益增其恶矣。故正言君子若有徽猷，则小人并属之而为善矣。
　　[七章]雨雪阴凝，喻兄弟疑怨。王若加以恩泽，则疑怨可释，如雨雪见日而消也。今乃莫肯以恩泽下遗，其居处犹数数骄慢，何哉集传引张说，谓「谗言遇明者自止」。既以「雨雪」喻谗言，于「莫肯下遗」意不贯，则解之曰「不肯贬下而遗弃之，更益以长慢」，迂折难通。
　　【角弓八章，章四句。】
　　菀柳
有菀者柳，不尚息焉。上帝甚蹈，无自昵焉。俾予靖之，后予极本韵。焉。兴也。
有菀者柳，不尚愒焉。上帝甚蹈，无自瘵焉。俾予靖之，后予迈本韵。焉。兴也。
有、鸟、高、飞，亦、傅、于、天、[评]喻得淡，妙。彼、人、之、心，于、何、其、臻、曷予靖之居以凶矜「矜」，通韵，余本韵。○兴而比也。
　　小序谓「刺幽王」，或谓厉王。大序谓「诸侯皆不欲朝」，集传从之，非也。君虽不淑，臣节宜敦，不朝岂可训耶!大概是王待诸侯不以礼，诸侯相与忧危之诗。
　　[一章]「上帝甚蹈」，战国策、荀子作「上天甚神」。古人引诗类多字句错互，学者宜从本书，不必言矣；然其解释则可以依之。如以「上帝」为「上天」，则上帝指天也。「蹈」，毛传训「动」。蹈者，足动而履之之谓，故训动。郝仲舆谓犹乐记「发扬蹈厉」之「蹈」，亦可参证。谓上帝甚蹈厉，不可自昵于晏安也。集传曰：「上帝，指王也；又不言何主。『蹈』，当作『神』。」既从国策诸书，以「蹈」作「神」，又不言出何书。而又别解「上帝」为「王」，混乱之极。且言「王甚神」，是赞之，非刺之矣。「极」，何玄子曰：「『剧』同。剧者，古以为劳倦之意，晋人所谓『小极』。」
　　[二章]「迈」，旧皆训行，无可议。集传训「过」，曰「求之过其分」，曲解以合大序「不欲朝」之意，故遵序者莫若集传也。
　　[三章]「居以凶矜」，旧皆谓居民以凶矜之地。「矜」，危也，亦无可议。集传谓「乃徒然自取凶矜也」；「凶矜，遭凶祸而可怜也」，亦曲解以合序。
　　【菀柳三章，章六句。】
　　都人士
彼都人士，狐裘黄黄。其容不改，出言有章，行归于周，万民所望。本韵。○赋也。下同。
彼都人士，台、笠、缁、撮、彼君子女，绸。直。如。发。我不见兮，我心不说!本韵。
彼都人士，充耳琇实。彼君子女，谓之尹、吉。我不见兮，我心苑结!本韵。
彼都人士，垂。带。而。厉。彼君子女，卷。发。如。虿。[评]倩句。我不见兮，言从之迈!本韵。
匪。伊。垂。之。带。则。有。余。匪。伊。卷。之。发。则。有。旟。[评]重加摹写一层，真有形容不尽之意。我不见兮，云何盱本韵。矣!
　　小序谓「周人刺衣服无常」，此亦何止衣服乎!此袭礼缁衣为说也。诗云「彼都」，明是东周人指西周而言；盖想旧都人物之盛，伤今不见而作。
　　[一章]「周」，旧说谓「忠信」，集传谓「镐京」。当从集传。
　　[二章]「台笠、缁撮」，季明德曰：「台笠，出田时所戴，以在野言；缁撮，居家时所戴，以在国言。」如此分疏，亦通。「君子女」，集传谓「都人贵家之女」。据辞义，此章言庶民之家；下三章乃言贵家。今虽不必如是分疏，然「绸直如发」与「台笠、缁撮」相当，何得以此为贵家耶!「绸直如发」，毛谓「密直如发」；郑谓「其性情密致，操行正直，如发之本末无隆杀」，此说是。如此解，殊有味，正见古人罕譬之妙。且以「发」喻女，亦本地风光。此云「如发」，下以发云「如虿」，用字分明，安得泥此以为其发乎!又此其发，后又其发，亦复。又此其发之直，后又其发之曲，亦矛盾。此言「如发」者，以发之本末而言也；其「卷发」者，以其绾髻也。孔疏谓其鬓边短发，未然。
　　[三章]「尹、吉」，郑氏曰：「『吉』，读为『姞』。尹氏、姞氏，周室昏姻之旧姓。人见都人之家女，咸谓之尹氏、姞氏之女，言有礼法。」按人皆谓尹氏、姞氏之女者，犹诗言「齐姜」、「宋子」，后世言「锺礼、郝法」之类。其谓周室昏姻之旧姓者，谓周室之人皆与尹、姞旧姓为昏，娶其女也。李氏何人，乃曰「尹、吉犹晋言王、谢，唐言崔、卢也」，误认尹氏、姞氏互为昏姻。集传载之，可发一哂!
　　[四章]「卷发如虿」，与卫风「领如蝤蛴、螓首、蛾眉」是一例语。此等语美人，独让三百篇后人不能为，亦不敢为也。
　　【都人士五章，章六句。】
　　采绿
终朝采绿，不盈一匊。予、发、曲、局，薄、言、归、沐、本韵。○赋也。下同。
终朝采蓝，不盈一襜。五、日、为、期，六、日、不、詹、本韵。
之子于狩，言、韔、其、弓、之子于钓，言、纶、之、绳、本韵。
其、钓、维、何、维、鲂、及、鱮、维、鲂、及、鱮，薄、言、观、者、本韵。[评]只承「钓」言，大有言不尽意之妙。
　　此妇人思其夫之不至，既而叙其室家之乐，不知何取义也。
　　[一章]「曲局」字妙，与「卷发如虿」迥别。
　　[二章]「五日为期」二句：「五日」，成言也；「六日」，调笑之意。言本五日为期，今六日尚不瞻见；只是过期之意，不必定泥为六日而也。郑氏以其不近理，改为「五月、六月」，吁，何其固哉!
　　[四章]单言钓，不言狩。已从简言钓，亦只「维鲂及鱮」一句，上下皆虚衍及过递语，殆简而又简。
　　【采绿四章，章四句。】
　　黍苗
芃芃黍苗，阴雨膏之。悠悠南行，召伯劳本韵。之。兴也。
我、任、我、辇，我、车、我、牛、我行既集，盖云归本韵。哉!赋也。○下同。
我、徒、我、御，我、师、我、旅、我行既集，盖云归处!本韵。
肃肃谢功，召伯营之。烈烈征师，召伯成本韵。之。
原、隰、既、平，泉、流、既、清、[评]快。召、伯、有、成，王、心、则、宁、本韵。
　　宣王命召穆公营谢，功成，徒役作此。集传谓「徒役南行，行者作此」，语意不明。如是，则下章何以云「归」云「有成」乎小序谓「刺幽王」，黄东发曰：「诗中明言美召公，而诗序乃以为刺幽王，此类亦何讶晦庵之去序耶!」
　　此篇与崧高同一事分大、小雅者，此为士役美召伯之作，彼为朝臣美申伯之作；此为短章，彼为大篇也。严氏以此第三章「我师我旅」，及第四章「烈烈征师」为平淮之役，非也。两事非一时，岂有士役一诗中兼两事者且崧高诗亦只言营谢，不言平淮也。左传云「君行师从，卿行旅从」，则天子之卿与诸侯同，故有师、旅也。
　　【黍苗五章，章四句。】
　　隰桑
隰桑有阿，其叶有难。既见君子，其乐如何本韵。○兴也。
隰桑有阿，其叶有沃。既见君子，云何不乐本韵。○兴也。
隰桑有阿，其叶有幽。既见君子，德音孔胶本韵。○兴也。
心乎爱矣，遐不谓本韵。矣!中、心、藏、之，何、日、忘、本韵。之、赋也。
　　此思见君子之诗，亦不知其何所指也。何玄子曰：「朱子谓『此喜见君子之诗，词意大概与菁莪相类』，今细味实有不同者。菁莪取兴自『中阿』而『中沚』，而『中陵』，有离潜向升之象。此三章但皆曰『隰桑』耳，隰者卑下之地，其非在高明之位可知。况『其乐如何』，『云何不乐』，又皆未有是事而假设之语乎!」
　　【隰桑四章，章四句。】
　　白华
白。华。菅。兮。白。茅。束兮。[评]一比。之子之远，俾我独本韵。兮。比而赋也。下同。
英英白。云。露彼菅。、茅。[评]二比。上二「白」总以「白云」，妙笔。天。步。艰。难。之子不犹。本韵。
滮。池。北。流。浸、彼、稻、田、[评]三比。啸、歌、伤、怀，念彼硕人。本韵。
樵、彼、桑、薪，卬、烘、于、煁、[评]四比。维彼硕人，实劳我心。本韵。
鼓、钟、于、宫，声、闻、于、外、[评]五比。念子懆懆，视我迈迈。本韵。
有、鹙、在、梁、有、鹤、在、林、[评]六比。维彼硕人，实劳我心。本韵。
鸳、鸯、在、梁，戢、其、左、翼、[评]七比。之子无良，二三其德。本韵。
有、扁、斯、石，履、之、卑、兮、[评]八比。之子之远，俾我疧「疧」，原作「●」，今校改。本韵。兮。
　　小序谓「刺幽王」，大序谓「周人为之作是诗」，集传以为申后作。按此诗情景凄凉，造语真率，以为申后作自可。郝仲舆曰：「愚幼受朱传，疑申后能为白华之忠厚，胡不能戢父兄之逆谋宜臼能为小弁之亲爱，胡乃预骊山之大恶读古序，始知二诗托刺，故序不可易也。」何玄子驳之曰：「骊山之事，不可举以责申后。申后被废，未必大归。又幽王遇弒事在十一年，距废后时盖已九载。此时申后存亡亦未可知。邹肇敏谓『观「于宫」、「于外」、「在梁」、「在林」之，当时或废处深宫；其赋白华，亦如后世之赋长门耳』。此论为允。」愚按，郝氏佞序，最属可恨，故录何氏之驳于此，俾人无惑焉。
　　[一章]凡诗兴、比之义，大抵不能尽详。如「白华」、「白茅」，旧解皆以为白华喻后，白茅喻妾。按，白者取洁白之义，白华、白茅何所分焉比意不楚。集传谓「二物至微，犹必相须为用，何之子之远而俾我独耶」又象以比夫、妇益疏。愚意，「白华」、「白茅」皆以比己之洁；「菅兮」、「束兮」者所以状华与茅之用也。且下章总言「白云」露此二物，更可见。
　　[二章]华、茅已白矣，又有英英之白云而露之，使其滋养生长，又以比王无恩泽于我，不如白云也。
　　[五章]「鼓钟于宫」，即所见以喻之。
　　[六章]此则以「鹙」比妾，以「鹤」自比也。
　　[七章]此则以「鸳、鸯」比己与王也。
　　[八章]「有扁斯石」二句，言此扁石为人践履，何其甚卑，见其不可以卑为尊也。集传云：「有扁然而卑之石，则履之者亦卑矣。如妾之贱，则宠之者亦贱矣。」此类悍妒之妇骂夫，古人必无此语意。
　　此诗八章，凡八比，甚奇。
　　【白华八章，章四句。】
　　●蛮
●蛮黄鸟，止于丘阿。道之云远，我、劳、如、何、!本韵。饮、之、食、之，教、之、诲、之、命、彼、后、车，谓、之、载本韵。之、兴也。下同。
●蛮黄鸟，止于丘隅。岂敢惮行，畏不能趋。本韵。饮之食之，教之诲之；命彼后车，谓之载之。
●蛮黄鸟，止于丘侧。岂敢惮行，畏不能极。本韵。饮之食之，教之诲之；命彼后车，谓之载之。
　　小序谓「刺乱」，无刺意。集传谓「此微贱劳苦而思有所托者，为鸟言以自比也」。谓禽鸟亦有教、诲及后车之事，岂真误读大学「可以人而不如鸟乎」，而以此诗为鸟言耶可叹也!此疑王命大夫求贤，大夫为此诗。五「之」字，自我而言。「饮、食、教、诲」，言平日教养之事。先言「饮、食」，后言「教、诲」者，先养后教也。「命后车载之」者，称王之命也。又按，旧解谓「大臣出使，小臣为介，依托于卿大夫，而望其饮、食、教、诲，后车以载」，然于末二句「命」字「谓」字不合；且意志卑陋，以饮食为先，奚足录焉!
　　【●蛮三章，章八句。】
　　瓠叶
幡幡瓠叶，采之亨之。君子有酒，酌言尝本韵。之。赋也。下同。
有兔斯首，炮之燔之。君子有酒，酌言献本韵。之。
有兔斯首，燔之炙之。君子有酒，酌言酢本韵。之。
有兔斯首，燔之炮之。君子有酒，酌言本韵。之。
　　小序谓「大夫刺幽王」。按诗中「君子有酒」句与他篇同；而下三章言「献」、「酢」、「」，主宾之礼悉具，毫无刺意。毛、郑谓「庶人」之礼，则篇中明云「君子」矣。集传第混云「燕饮之诗」，亦只得如此说；但必以「瓠叶」、「兔首」为薄物，未免执泥古人之意，后人岂知，或偶举二物为言，无不可耳。
　　【瓠叶四章，章四句。】
　　渐渐之石
渐渐之石，维其高矣。山川悠远，维其劳矣。武人东征，不遑朝本韵。矣。赋也。下同。
渐渐之石，维其卒矣。山川悠远，曷其没矣。武人东征，不遑出本韵。矣。
有、豕、白、蹢，烝、涉、波、矣、[评]用事奇峭。月、离、于、毕，俾、滂、沱、矣、武人东征，不遑他本韵。矣。
　　将士东征，劳苦自叹之诗。小序谓「刺幽王」，亦无据。
　[一章]「不遑朝」，犹「不能晨夜」之意。
　　[三章]集传引张子曰：「豕之负涂曳泥，其常性也。今其足皆白，众与涉波而去，水患之多可知矣。」此正指既雨后为言也。乃集传又曰「豕涉波，月离毕，将雨之验也」，何居侄炳曰，「将雨、既雨，诸说纷如，总因泥下『离毕』之义，认为苦雨；与鹳鸣蚁垤之说同一可哂。愚谓出师日久，三年六月，不知几历雨旸，武人何沾沾以此为苦若东山零雨，特就归途所遇而言，不可以彼例此也。豕性或喜群聚卑湿之所有之；若谓喜雨至于游泳波涟，鲜不『载胥及溺』矣。盖二者皆以不得其所为兴：豕性负涂而今涉波，月行中道而今离毕；武人有家室而今东征，是以行役久病，不遑他事。两两相况，意直捷而味深隽。」此说甚佳，存之。
　　【渐渐之石三章，章六句。】
　　苕之华
苕之华，芸其黄矣。心之忧矣，维其伤本韵。矣!兴也。下同。
苕之华，其叶青青。知、我、如、此，不、如、无、生、!本韵。[评]悲极。
牂。羊。坟。首。；三。星。在。罶。人、可、以、食，鲜、可、以、饱、!本韵。[评]尤刻凿，匪夷所思。
　　此遭时饥乱之作，深悲其不幸而生此时也；与兔爰略同。
　　[三章]「牂羊」二句，但觉其奇妙，然不能深得其解。毛传曰：「『牂羊坟首』，言无是道也。『三星在罶』，言不可久也。」集传曰：「羊瘠则首大。罶中无雨而水静，但见三星之光而已。言饥馑之余，百物雕耗如此」。按，二说似皆非确义；然集传较近。
　　【苕之华三章，章四句。】
　　何草不黄
何、草、不、黄、何日不行何人不将，经营四方本韵。○兴也。下同。
何。草。不。玄。何人不矜哀我征夫，独为匪。民!本韵。
匪。兕。匪。虎，[评]顺承上「匪」字。率彼旷野。哀我征夫，朝夕不暇!本韵。
有芃者狐，率彼幽草。有栈之车，行彼周道。本韵。
　　　征伐不息，行者愁怨之诗。
　　[三章]「匪兕匪虎」，顺承上「匪民」「匪」字用来，全不必泥，犹云「此兕也，此虎也」。以兕、虎「率彼旷野」兴征夫朝夕在途，与下以狐「率彼幽草」兴栈车行于周道，同为一例语。如必欲泥「匪」字，则以二句为倒字法，曰「率彼旷野者非兕非虎耶」亦可也。从来人皆不知，执泥「匪」字求解。孔氏谓「今非是兕，非是虎，何为久不得归宿，常循彼空野之中，与兕、虎禽兽无异乎」后人皆从之。按诗人从不说理，如此解便与说理何异且语亦拙陋；又与下「有芃者狐」绝不一例。因悟大序谓「视民如禽兽」，亦已主此解矣。集传以此章为赋，下章为兴，岂有词同而体异之理盖亦沿旧解之误，故致此也。因叹千古少善说诗者!
　　【何草不黄四章，章四句。】
　　　　附论仪礼六笙诗
　　六笙诗者，仪礼所载南陔、白华、华黍、由庚、崇丘、由仪也。曷谓之「笙诗」仪礼乡饮酒礼、乡射礼、燕礼皆上歌鹿鸣、四牡、皇皇者华。笙入堂下，磬南、北面立，乐南陔、白华、华黍。后间歌鱼丽，笙由庚，歌南有嘉鱼，笙崇丘；歌南山有台，笙由仪。此「笙诗」所由名也。
　　六笙诗本不在三百篇中，系作序者所妄入；既无其诗，第存其篇名于诗中。今愚概从删去，论之曰：古之作乐者取三百篇以为歌，用其施于匏、竹诸器者，则准诸律、吕，别制为诗，犹汉以下一代皆有乐章也。此六诗者，乐中用以吹笙者也。仪礼本文，以鹿鸣诸诗曰「歌」，以南陔诸诗曰「乐」，以鱼丽诸诗曰「歌」，以由庚诸诗曰「笙」，皆可验。郊特牲云：「歌者在上，匏、竹在下，贵人声也。」乐以人声为贵，匏、竹为贱；以堂上为贵，堂下为贱：故歌于堂上，用三百篇之诗；笙于堂下，用此六诗。既取其协于律、吕以为乐章，且亦不敢亵用三百篇之意也。南陔三篇则独奏之；由庚三篇则间歌奏之。此仪礼作乐用诗之大略也。
　　仪礼之书作于周末，去三百篇之世已远，其云作乐歌鹿鸣诸诗，与诗旨亦不相涉；况其为笙诗，于三百篇更奚与哉!自序诗者又出仪礼之后，见仪礼此文，认以为三百篇中所遗者，于是妄以六篇之名入于诗中；见仪礼以南陔、白华、华黍笙于鹿鸣三篇之后，故以之共为鹿鸣之什；见仪礼间歌以由庚、崇丘、由仪笙于鱼丽、南有嘉鱼、南山有台之中，故以之附于其后。既不见笙诗之辞，第据其名妄解其义，以示序存而诗亡。于南陔、白华皆言「孝子」，因前后诸诗为忠，故以孝厕其间；用意甚稚。夫诸诗既为朝庙所用，言臣之忠，可也，何由及于家庭之孝子乎于华黍为宜黍、稷，此不必言矣；于由庚、崇丘、由仪则难揣摹其义，第泛言万物得所之意，以合乎国家治平景象而已。其彷佛杜撰，昭然可见。由是传之于世，诗有三百十一篇矣。
　　按：古所传诗唯三百五篇。孔子曰「诗三百」，举成数言之。史记言「古诗三千余篇；及至孔子，去其重，取其可施于礼义者三百五篇」。龚遂谓昌邑王曰「大王诵诗三百五篇」。王式曰，「臣以三百五篇谏」。以及汉之谶纬诸书，亦无不言三百五篇者。皆历历可证汉世从无三百十一篇之说。且诗自秦后未有一篇缺失，不应唯经所用为笙诗者则尽失之；此即问之童稚而亦不信也。况人谓序作于周人：诗既失矣，序何由存序既存矣，诗何由失此又不待言者也。
　　且仪礼之乐章甚多，不止此六篇。燕礼记、大射皆云「奏肆夏」；礼记、左传亦同。乡饮酒、燕礼、大射皆云「奏陔」。此即南陔。大射又云「奏狸首」及「公入，」。燕礼记又云「下管新宫」。此等皆乐章名，皆有辞也。笙诗六篇，同是一篇。观此，则当时作乐，被于八音诸器，皆系别有乐章，唯用三百篇为歌，甚明矣。左传于文王之三、鹿鸣之三曰「工歌」，于肆夏之三曰「金奏」，亦可验。第此诸乐章所习者为工瞽之徒，附于乐以行，又篇帙寥寥无多，故乐亡而诗与之俱亡耳；不若三百篇经圣人手定，褎然巨帙，传之于学士大夫，朝夕弦诵，宜乎其独存也。幸而序诗者不以肆夏等篇名亦入于三百篇，若入之，又令后人枉生疑障，议论起矣。此愚之独断，自信为确然无疑者。不知何以从来说诗家竟不一知之，于此六篇纷然猜拟，各出意见
　　毛传谓「有其义而亡其辞」；郑氏谓「辞、义皆亡」。夫他不亡，何以独亡仪礼所用之为「为笙诗」之「为」，疑是「六」之误文。笙诗，前已辩之矣。刘原父以「亡」作「无」，谓「本有声而无词」。董氏、郑樵氏主其说，而朱仲晦从之。朱谓「仪礼曰『笙』，曰『乐』，曰『奏』，而不言『歌』，则有声而无词明矣」。其据仪礼用字，亦略见及；而不虞其不知别为乐章而以为无词也。
　　辩之者，严氏曰：「乐以人声为主，人声即所歌之诗也。若本无其辞，则亦无由有其义矣。」郝氏曰：「辞生于心；声托于器。乐由心生；声由辞生。有辞然后有声；声无辞不成章。所谓『鼓瑟而歌』者，手弹、口和，故曰『歌』。口吹而辞奏乎其中，故曰『笙』，曰『乐』，曰『奏』，未可以此为有声无辞之证也。」以上辩「无辞」之非皆是，而惜其不知为非三百篇之诗也。朱又曰：「意古经篇题之下必有谱焉，如投壶鲁鼓、薛鼓之节；而亡之耳。」此尤可笑。射与投壶所歌者，狸首、驺虞，以鼓为之节也。若以南陔诸诗为鼓而无辞，则狸首、驺虞亦无辞乎既谓之谱，自无有辞；既有南陔诸名，自非为谱：何贸贸也至于执仪礼工歌之序为据，谓毛公所移篇次为失，于是复移易之，沾沾自喜，谓悉依仪礼正之，嗟乎，则是以仪礼为经，三百篇为传，颠倒惑乱至于如此，更何足与辩哉!
　　于是后人又有求其说而不可得，别为怪诞之论者。邹肇敏谓六篇之辞即在小雅之内，南陔即天保云云。何玄子踵其意而变之，谓南陔即草虫云云。皆不备录。竞出新意，逞奇巧，滔滔奚止，更足叹也!
　　故愚将此篇名直从删去，俾还「三百五篇」之旧；勿令别制乐章，以乱圣人「各得其所」之雅、颂。爰详述其意，附诸小雅末焉。
诗经通论卷十三
新安首源姚际恒着
　　　大雅
　　说见小雅
　　文王
文王在上，于昭于天。周、虽、旧、邦，其、命、维、新、本韵。有、周、不、显，帝命不时。文王陟降，在帝左右。本韵。○赋也。下同。[评]每四句承上语作转韵，委委属属，连成一片，曹植赠白马王彪诗本此。
亹、亹、文、王，令闻不已。陈锡哉周，侯文王孙子。本韵。文王孙子，本支百世。凡周之士，不显亦世。本韵。
世、之、不、显，厥犹翼翼。思皇多士，生此王国。本韵。王、国、克、生，维周之桢；济济多士，文王以宁。本韵。
穆、穆、文、王，于缉熙敬止。假哉天命，有商孙子。本韵。商、之、孙、子，其丽不亿；上帝既命，侯于周服。本韵。
侯、服、于、周，天命靡常。殷士肤敏，祼将于京。本韵。厥、作、祼、将，常服黼冔。王之荩臣，无念尔祖!本韵。
无、念、尔、祖，聿修厥德。永言配命，自求多福。本韵。殷之未丧师，克配上帝。[评]此以第二句承上第三句，奇变。宜鉴于殷，骏命不易!本韵。
命、之、不、易，无遏尔躬。宣昭义问，有虞殷自天。通韵。上。天。之。载。无。声。无。臭。[评]奇语。仪刑文王，万、邦、作、孚、!本韵。[评]须知此语一更不可作转。
　　　小序谓「文王受命作周」，非也。文王未尝为王，无受命之说。伪武成曰：「文王……诞膺天命，……惟九年，大统未集」，正与此同，皆诬文王也。吕览引此诗，以为周公作，近之。集传因以为「戒成王」，则亦可以想见尔。
　　[一章]「周虽旧邦，其命维新」，是有天下以后之辞，虽原本于文王，不可泥为命文王耳。「不显」，「不」字，杨慎、陆深皆作「丕」，谓古字通，从之；后放此。丕，说文「大也」。
　　[二章]「亹」，尔雅训「勉」，毛传亦云「亹亹，勉也」。集传云「勉强之貌」，增「强」字，非。又云「文王非有所勉也，纯亦不已，而人见其若有所勉耳」。既不以为勉，如何又加「强」字耶按圣人岂无勉功中庸云「不勉而中」，非是。集传乃为此斡旋之说，岂信中庸，不信周公乎集传亦谓周公作也。「不显亦世」，倒句法。
　　[三章]此章单承「凡周之士」言，而归美于文王也。
　　[四章]严氏曰：「侯，维也。服，释文云『事也，用也』，言服行其职也。」旧说以「侯」为「君」，谓为君于周九服之中。此解「侯于周服」则顺，解「侯服于周」则不通。
　　[五章]「王之荩臣」，承上「殷士」言，谓「此殷士今皆为王所进用之臣，岂得无念尔祖文王之德乎!」义自明顺。集传曰：「于是呼王之荩臣而告之曰：『得无念尔祖文王之德乎!』盖以戒王而不敢斥言，犹所谓『敢告仆夫』云尔。」其自为迂拙如此!
　　[六章]言殷「克配上帝」，与上「永言配命」对照，更觉可畏。所以宜鉴殷而知大命之难得也。
　　[七章]「上天之载，无声无臭」，非写天事微妙，无声气可寻，若是，亦何关于正旨哉!正言其可畏也。予庸言录云：「天畀人以是日，听人之为善为恶，可畏哉!」正此意。
　　【文王七章，章八句。】
　　大明
明明在下，赫赫在上。天难忱斯，不易维王。天位殷适，使不挟四方。本韵。○赋也。下同。
挚仲氏任，自彼殷商，来嫁于周，曰嫔于京。乃及王季，维德之行。大任有、身，生此文王。本韵。
维此文王，小心翼翼，昭事上帝，聿怀多福。厥德不回，以受方国。本韵。
天监在下，有命既集。文王初载，天。作。之。合。本韵。[评]佳语。在、洽、之、阳，在、渭、之、涘、文王嘉止，大邦有子。本韵。
大邦有子，俔天之妹。文定厥祥，亲迎于渭。本韵。造、舟、为、梁，不显其光。本韵。
有命自天，命此文王，于、周、于、京，[评]总上二句。缵女维莘，长子维行，笃生武生。保右命尔，燮伐大商。本韵。
殷商之旅，其会如林。矢于牧野，维予侯兴。「上帝临女，无贰尔心!」本韵。
牧野洋洋，檀车煌煌，驷騵彭彭。维师尚父，时、维、鹰、扬、凉彼武王，肆伐大商，会朝清明。本韵。
　　此叙周家二母以及文王、武王之事，亦所以告成王与毛稚黄「稚黄」原作「维黄」，今改。曰：「大明颂二母而末及尚父，邑姜已在其中，盖芝本、醴源，文词之妙，所谓意而笔不到耳。」
　　[一章]「挟」，犹持也。集传训「有」，非。
　　[二章]「挚仲氏任」，邹肇敏曰：「汉儒谓礼惟嫁长女，余皆为媵，自殷以前皆然；然则挚任非耶」此说良是。「来嫁于周」二句，集传云「『嫔于京』迭言，以释上句之意，犹曰『厘降二女于沩汭，嫔于虞』」。按，书曰「降」，言其下嫁也；曰「嫔」，言其成妇也；曰「沩汭」，详其地名也；曰「虞」，详其国名也。此诗正与之同。「来嫁」，始嫁也；「嫔」，成妇也；「周」，国名也；本地名，为国。「京」，京师之地也。古人立言悉有文理，其层次毫忽不苟；乃皆误以诗、书为迭言，胡文理浅事尚不之知而谈经耶!「身」，毛传曰「重平声。也」。郑氏曰「重，谓怀孕也。」孔氏曰「以身中复有一身，故言『重』」。古人解析字义，其精如此。集传但曰「身，怀孕也」，甚粗。
　　[三章]「方国」，为方百里之国。孟子曰「文王犹方百里起」r1「犹」原误「由」，「里」字原脱，今补正。R是也。郑氏谓「四方来附之国」，向来从之，非。
　[五章]「俔」，未详。韩诗作「磬」。说文云「谕也」。孔氏曰「如今俗语譬喻物曰『磬作』然也」。集传云「俔，磬也」，「俔」不训「磬」。又引说文云「俔，譬也」，字亦误。「妹」，少女之称。女将归，故易卦名归妹。「天妹」，尊称之也，犹王曰「天王」之义。「造舟为梁」，当时适有此事，故诗及之。尔雅云「天子造舟，诸侯维舟」云云，而毛传用之，恐涉附会。
　　[六章]「于周于京，缵女维莘」连读。「于周于京」总第二章大任「来嫁于周，曰嫔于京」言之，谓得缵大任之业者其女维莘也。「缵」字略断，「女维莘」倒字法也。
　　[七章]「维予侯兴」，郑氏解「侯」为诸侯，谓武王也。集传以「侯」为「维」，非。
　　[八章]「凉」，韩诗作「亮」。
　　【大明八章：四章章六句；四章章八句。】
　　●
●、●、瓜、瓞、民之初生，自土沮漆。古公亶父，陶、复、陶、穴，未、有、家、室、本韵。[评]不讳，妙。○比而赋也。
古公亶父，来朝走马，率西水浒，至于岐下。爰、及、姜、女，聿来胥宇。本韵。○赋也。下同。
周原膴膴，堇、荼如饴。[评]闲点。爰始爰谋，爰契我龟，曰止曰时，筑室于兹。本韵。
乃慰乃止，乃左乃右，乃疆乃理，乃宣乃亩。自西徂东，周爰执事本韵。
乃召司空，乃召司徒，俾立室△家△。本韵。其绳则直，缩版以载，作△庙△翼翼。本韵。
捄之陾陾，度之薨薨，筑之登登，削屡冯冯。百△堵△皆兴，鼛鼓弗胜。本韵。
乃立△门△，门有伉。乃立应△门△，应门将将。乃立冢△土△，戎丑攸行。本韵。
肆、不、殄、厥、愠，亦、不、陨、厥、问、本韵。柞、棫拔矣，行道兑矣，昆夷駾矣，维其喙本韵。矣。
虞、芮、质、厥、成，文、王、蹶、厥、生、本韵。予、曰、有、疏附，予、曰、有、先后，予、曰、有、奔奏，予、曰、有、御侮。[评]以四句直收，章法甚奇，亦饶姿态。
　　小序谓「文王之兴本由大王」，亦是。集传谓「周公戒成王之诗」，则臆测矣。孙文融曰：「若周公戒成王诗，岂应称古公耶!」是也。
　　孙文融曰：「此诗不但称『古公』，且仍书其名，乃后又称『文王』，岂武王初克商，甫尊文王，尚未追王大王，是彼时作耶」按此诚不可晓。季明德以末章言文王，与大王不相连属，疑为错简，殊妄。左传昭二年，已赋●之卒章，以晋侯比文王，以韩子比四辅矣。
　　[一章]「陶」，说文「瓦器也」，盖瓴、甓之属。「复」者，平地累土为之，故曰复。「穴」者，土中室也。复、穴虽皆土所为，而以瓴、甓之类甃之：复则以拒风、雨，穴则以隔土气。集传云，「陶，也；复，重也」，绝不明。
　　[二章]「走马」，顾野王作「趣马」，是。古不乘马而走，「趣」字或省作「走」耳。「趣马」，亦官名。
　　[三章]严氏曰，「内则言妇养舅姑，公食礼言君待其臣，皆以堇，则堇是美菜。七月言食夫以荼，则荼非美菜也。雨、露所濡，甘若荠实。堇、荼皆甘如饴，言美、恶皆宜也。孔氏谓堇即乌头，且引晋语骊姬『寘酖于酒，寘堇于肉』为证，盖以此堇为尔雅『芨，堇』之堇也。说者皆祖之。若为骊姬寘堇肉之堇，则与酖毒同类，与荼菜可食之物非其类矣。诗人称周原之美，不应言其宜毒物也。且毒物不可食，何由知其如饴乎」○侄炳曰：「释草曰：『啮，苦堇』，此堇乃苦堇，诗与苦荼并举而见甘美耳；亦非美、恶咸宜之说也。」更是。
　　[四章]此章言其定民居、田亩也。
　　[五章]「司空」、「司徒」、「司马」，商世所有之官，天子有之，诸侯亦有之，故武王牧誓呼此三官，而此诗以筑室之故召此二官也。毛传曰：「君子将营宫室，宗庙为先，厩、库为次，居室为后。」释诗者无不述之。予谓礼自言先、后之义。诗曰「俾立室家」，应前「未有家室」也；曰「作庙翼翼」，特重之辞也：不必定以礼为证。然宗庙之重于室家，亦自可见矣。
　　[六章]集传曰「此言治宫室」，非也。上章言治宫室矣，此言筑墙也。予尝闻木工言，必须筑室毕，然后筑墙。彼传谶语云「先打墙，莫思量」。今可见古亦如此，又可见诗人立言之有次第也。
　　[七章]郭门曰「门」，正门曰「应门」，当时所命名，后因以为天子门名耳。社则天子、诸侯皆立之。
　　[八章]「肆不殄厥愠」二句，必指当时与昆夷之事实言，今不可考矣。观二「厥」字与下章「虞、芮质厥成」二句二「厥」字同，可见彼为事实，则此章亦事实可知。
　　[九章]「文王蹶厥生」，「蹶」字难解，然其义自承上句「虞、芮质厥成」来，而文王乃为之「蹶厥生」，大约是谓动其生让畔之心耳。解者离上句释之，便纷然摹儗，益无是处矣。
　　【●九章，章六句。】
　　棫朴
芃芃棫、朴，薪之槱之。济济辟王，左右趣平声。本韵。之。兴也。
济济辟王，左右奉璋。本韵。奉璋峨峨，髦士攸宜。本韵。○赋也。
淠、彼、泾、舟，烝、徒、楫、之、周王于迈，六师及本韵。之。比而赋也。下同。
倬。彼。云。汉。为。章。于。天。[评]天文也，文亦至文。周王寿考，遐不作人本韵。
追、琢、其、章，金、玉其相。勉勉我王，纲纪四方本韵。
　　此言文王能作士也。小序谓「文王能官人」，差些，盖袭左传释卷耳之说。
　　[一章、二章]此二章言文王得助祭之事也。郑氏皆指文王祭言，是。观两章皆有「济济辟王」句及「左右」字可见。先言「左右趣之」，泛谓其趋跄也；下则单指奉璋之事而言也。集传循序「官人」之意，故但谓「德盛而人心归附趋向」，泛甚；盖本之欧、苏。
　　[三章]此章言文王得征伐之士也。
　　[四章]此章言文王法天之文章，以兴文治而作人材也。
　　[五章]此承上章而言。「追、琢」、「金、玉」皆人力勉然之事，又以见文王益加勉乎其文而纲纪此四方也。「倬彼云汉，为章于天」，天文也；「追、琢其章，金、玉其相」，人文也。
　　【棫朴五章，章四句。】
　　旱麓
瞻彼旱麓，榛、楛济济。岂弟君子，干禄岂弟。本韵。○兴也。
瑟、彼、玉、瓒，黄、流、在、中、[评]华语。岂弟君子，福、禄攸降。本韵。○兴也。
鸢飞戾天；鱼跃于渊。岂弟君子，遐不作人本韵。○兴也。
清酒既载，骍牡既备，以享以祀，以介景福。本韵。○赋也。
瑟彼柞、棫，民所燎矣。岂弟君子，神所劳本韵。矣。兴也。
莫莫葛藟，施于条枚。岂弟君子，求福不回。本韵。○兴也。
　　小序谓「受祖」，大序因以为「周之先祖世修后稷、公刘之业，大王、王季申以百福干禄」。集传、诗缉则以为文王，或又以为武王。愚意，此篇与上篇亦相似，大抵其祭祀而获福，因祭祀及其助祭者以见其作人之盛，则谓文王为近也。
　　[一章]「干禄」，干天之禄也，犹言「求福」，与下「福、禄攸降」及「求福不回」为一例语。禄自我干，福自我求，故福、禄攸降非他人所预也。集传误认作论语「子张学干禄」为不美字样，因为之回护曰「『干禄岂弟』，言其干禄之有道，犹曰『其争也君子』云尔」，绝可哂。且士人干王者之禄，王者则干何人之禄，而为之回护，并此亦不一思，何也
　　[二章]此言祭时用圭、瓒也。即所用金玉美器以之，而见君子既祭获福、禄也。
　　[三章]此言作人也。上篇曰「倬彼云汉，为章于天」，此言「鸢戾天，鱼跃渊」，亦见鱼、鸟文藻掞及天、渊之意，故亦曰「岂弟君子，遐不作人」
　　下三章则皆以祭祀获福言之。
　　【旱麓六章，章四句。】
　　思齐
思、齐、斋大任，文。王。之。母。[评]一篇眼目。思、媚、周姜，京室之妇。本韵。大姒嗣徽音，则百斯男。本韵。○赋也。下同。
惠于宗公，神、罔、时、怨，神、罔、时、恫、刑于寡妻，至于兄弟，以御于家邦。本韵。
雝、雝、在、宫，[评]以下皆选言而出，精工练净。肃、肃、在、庙、不、显、亦、临，无、射、亦、保、本韵。
肆、戎、疾、不、殄，烈、假、不、瑕、韵。不、闻、亦、式，不、谏、亦、入、本韵。[评]妙旨。
肆、成、人、有、德，小、子、有、造、古之人无斁。誉髦斯士。通韵。
　　小序谓「文王所以圣」「圣」，原误作「兴」，今改。是。严氏谓「皆言文王之所以圣，谓文王之所以得圣，由其贤母所生，止是首章之意耳」。按，此诗自以首章为主：首章特言文王之母，则以下言文王之圣即是言其所由以圣也；严说非是。此篇只重大任，其大姜固带言而大姒亦不重。 
　　[一章]「思齐」者，言其为母道也。「思媚」者，言其为妇道也。「大姒嗣徽音」，嗣其「思齐」、「思媚」也。
　　[二章]谓此篇不重大姒者，若重则不当言「刑于寡妻」矣。
　　下三章皆言文王之圣，正见其所由圣处。
　　【思齐五章：二章章六句；三章章四句。】
　　皇矣
皇矣上帝，临下有赫。监观四方，求民之莫。维、此、二、国，其政不获。维、彼、四、国，爰究爰度。上帝耆之，憎其式廓。乃。眷。西。顾。[评]隽语。此维与宅。本韵。○赋也。下同。
作、之、屏、之，其、菑、其、翳、修、之、平、之，其、灌、其、栵、本韵。启、之、辟、之，其、柽、其、椐、攘、之、剔、之，其、齻、其、柘、帝迁明德，串夷载路。天立厥配，受命既固。本韵。
帝。省。其。山。[评]将上帝看作家人，语甚奇。柞、棫斯拔，松、柏斯兑。帝作邦作对，自大伯、王季。维此王季，因。心。则。友。本韵。则。友。其。兄。则。笃。其。庆。载。锡。之。光。受禄无丧，奄有四方。本韵。
维此王季，帝。度。其。心。貊其德音。本韵。其。德。克。明。克。明。克。类。克。长。克。君。通韵。王此大邦，克。顺。克。比。[评]断续得妙。比于文王，其德靡悔。既受帝祉，施于孙子。本韵。
帝。谓。文。王。「无、然、畔、援，无、然、歆、羡，诞、先、登、于、岸、」。本韵。密人不恭，敢距大邦，侵阮徂共。本韵。王赫斯怒，爰整其旅，以按徂旅，以笃于「于」字原脱，今补。周祜，以对于天下。本韵。
依其在京，侵自阮疆。陟我高冈。本韵。「无、矢、我、陵，我、陵、我、阿、无、饮、我、泉，我、泉、我、池」。本韵。度其鲜原，居岐之阳，在渭之将，万邦之方，下民之王。本韵。
帝谓文王，「予怀明德，不、大、声、以、色，不、长、夏、以、革、不、识、不、知，顺、帝、之、则、」。本韵。帝谓文王，「询尔仇方，同尔兄弟，以尔钩援，与尔临冲，以伐崇墉」。本韵。
临冲闲闲，崇墉言言，执讯连连，攸馘安安。本韵。是类是禡，是致是附，四、方、以、无、侮、本韵。临冲茀茀，崇墉仡仡。是伐是肆，是绝是忽，四方以无拂。本韵。
　　小序谓「美周」，泛混。大抵上篇思齐与此篇皆文王：思齐则述文王之母大任，上及王母大姜，此篇则述文王之祖大王、父王季，皆推原其所生以见其为圣也。
　　[一章]「二国」，商、周也。「获」，得也。商、周之政大不相得，于是悉反之，承上天监民定而言。旧解「二国」为夏、商；不应远及夏。且「此」者，本国及纣云也；若夏、商，亦不云「此」矣。于是犹恐不达于天下民情也，维彼四方之国而究之度之，不敢自已也。
　　[二章]「串」，或作「患」。大意谓大王于岐周之地修治林木，上帝迁此明德之君，所患之夷亦满路而不恣，内又有「天立厥配」之大姜为助，而我周所受之命从兹坚固也。
　　[三章]「帝」，上帝也。柞、棫拔而松、柏兑，往来道通，人物蕃盛，于是始成其为邦而有君矣，故曰「帝作邦作对」。「作对」，犹「对于天下」也。自大伯、王季以来，由大伯让于王季而文王兴，故言王季先及大伯。「因心」者，王季因大王之心也，故受大伯之让而不辞，则是能友矣。下单承「则友」言，「则友其兄」，因以「笃庆」、「锡光」；描摹家庭一段，蔼然致祥光景也。旧解皆切合受让上纠缠作解，古人作诗要无此意。
　　[五章]此言帝告文王以为西伯之事也。文王为西伯，纣使之征伐。「畔援」，犹跋扈也；「歆羡」，犹觊觎也；「无然」，谓无使其然；「诞先登于岸」，谓先据高以制下也。于是密人之不恭则征之。「不恭」，即畔援、歆羡之类。「岸」，郑氏谓「狱」，固非，集传说作「道」，无论解诗不可说入理障，且下「密人不恭」如何接得去又以道为岸：「彼岸」，释氏之教也。解诗不可入吾儒之理，况可入释氏之理耶!
　　[六章]此言定都也。谓依其在周京之时，盖从伐密之侵阮来，在伐密以后也。集传云：「文王安然在周之京，而所整之兵既遏密人，遂从阮疆而出以侵密。」按既云「遏密」，又云「出以侵密」，无异醉梦语，可怪殊甚。且侵阮本谓密人，即上「侵阮徂共」也，乃云「侵密」，尤不通。「鲜原」必是地名，今无考。或据竹书纪年为地名以证，此书不可信。
　　[七章]帝谓予怀文王之明德，其整旅、遏旅之时，不大其声音与色相也，不长其侈大与变革也。集传解「不大」句，谓「德之深微，不暴着其形迹」，全本中庸说理。不知中庸断章取义，岂可从乎!
　　【皇矣八章，章十二句。】
　　灵台
经始灵台，经之营之，庶民攻之，不日成　本韵。之。经始勿亟，庶民子来!本韵。○赋也。下同。
王在灵囿，麀。鹿。攸。伏。；麀、鹿、濯、濯，白、鸟、翯、翯、王在灵沼，于。牣。鱼。跃。本韵。
虡、业维枞，贲鼓维镛；于论鼓钟，于乐辟廱。本韵。
于论鼓钟，于乐辟廱。鼍鼓逢逢，蒙、瞍奏公。本韵。
　　小序谓「民始附」，混谬语。文王以前，民不附乎大王迁岐，何以从之如归市也大序谓「民乐其有灵德以及鸟、兽、昆虫焉」，规摹孟子「乐其有麋、鹿、鱼、」为说，然而遗下二章言作乐之义矣。吕氏曰：「前二章乐文王有台、池、鸟、兽之乐也，后二章乐文王有钟、鼓之乐也，皆述民乐之辞也。」予按其分章法是已；其谓「民乐」，亦是。孟子推说诗意以告齐王，诗但言「庶民攻之」之速，「子来」之诚，虽未尝不可言同乐，然而诗则无此意也。
　　[一章]集传云：「谓之『灵』者，言其倏然而成，如神灵之所为也」。此系臆解，且使「灵」字之义反说得小家矣。
　　[二章]「白鸟」大抵是鹭，然亦可谓之鹤也。鹿本骇而伏，鱼本潜而跃，皆言其自得而无畏人之意，写物理入妙。
　　[三章]「论」，论钟、鼓之节度，不必改作伦。
　　[四章]「辟廱」非天子之学，戴仲培、杨用修皆辟之。今按毛传第言「水旋丘如璧曰『辟廱』，以节观者」，郑氏于文王有声篇曰「武王于镐京行辟廱之礼」，皆不言天子之学。自王制曰「天子之学曰辟廱」。毛传辑「辑」下疑脱「于」字。王制之时，郑在其后而皆不之信，则王制之说果未然也。大抵「辟」，君也；「廱」，和也。文王有声上章曰「皇王维辟」，下章曰「镐京辟廱」，正可证。谓之「辟廱」者，作乐之地也；故庄子言历代之乐曰「文王有辟廱」，是矣。「镐京辟廱」者，筑城池，建垣翰，以成京师，而亦法文王为作乐之地焉。然则辟廱既非学，即毛传「水旋丘如璧」之说亦非实。然自有此说，而以鲁颂「泮水」为半璧之形所自来矣。「鼍鼓」其新，则知革音不独用牛矣。乃或反疑之，作为别解，非。「公」，公庭；毛传训「事」，非。国风云「公庭万舞」；颂云「有瞽有瞽，在周之庭」。或云「公庭」，或云「庭」，或云「公」，皆取协韵耳。
　　【灵台四章：二章章六句；二章章四句。】
　　下武
下武维周，世有哲王。三、后、在、天，王配于京。本韵。○赋也。下同。
王、配、于、京，世德作求。永言配命，成王之孚。本韵。
成、王、之、孚，下土之式。永言孝思，孝思维则。本韵。
媚兹一人，应侯顺德。永、言、孝、思，[评]第三句应上第三句变。昭哉嗣服。本韵。
昭、兹、来、许，绳其祖武。于万斯年，受天之祜。本韵。
受、天、之、祜，四方来贺。于万斯年，不遐有佐。本韵。
　　小序谓「继文」，是，盖武王也。
　　[一章]「下」，后也；「武」，继也，也，即下「绳其祖武」之武。谓下世而能步武乎前人者维周也，以其世世有哲王也。传、笺解此亦皆明。集传忽云「『下』义未详；或曰「曰」，原误作「亦」，今校改。『字当作「文」』」。无论诗多拗字，处处皆然。且下言「三后」中有文王，岂有下言「三后」而上又言文、武者乎此不通于文义也。其云「『下』义未详」，吾患其「武」义未详，岂止「下」义而已!此不通于字义也。自集传为此猜疑之说，故严氏因为之解曰「武王之心上文不上武」。嗟乎，既不上武，何以谥为武，而其乐亦名武乎武王取天下以武，故谥以武，乐亦名武，初未尝讳也。下篇云，「文王受命，有此武功」。文王伐崇伐密且以武名，况武王乎!伪传、说又因以「下」作「大」，尤谬。此皆「『下』义未详」之说害之，故如此。
　　[五章]「绳其祖武」，兼祖、考言。集传曰「或疑此诗有『成王』字，当为康王以后之诗；然考寻文义」云云。按，此等不通稚论直当远屏，不必载之篇简。乃有鲰生者拾其所吐弃，方奉为至宝，又不足嗤已!
　　【下武六章，章四句。】
　　文王有声
文王有声，遹骏有声，遹求厥宁，遹观厥成。本韵。文、王、烝、哉、!赋也。
文王受命，有此武功：既伐于崇，作邑于丰。本韵。文、王、烝、哉、!赋也。
筑城伊淢，作丰伊匹。匪棘其欲，遹追来孝。本韵。王、后、烝、哉、!赋也。
王公伊濯，维丰之垣。四方攸同，王后维翰。本韵。王、后、烝、哉、!赋也。
丰水东注，维禹之绩。四方攸同，皇王维辟。本韵。皇、王、烝、哉、!赋也。
镐京辟廱，自西自东，本韵。自南自北，无思不服。本韵。皇、王、烝、哉、!赋也。
考卜维王，宅是镐京。维龟正之，武王成本韵。之。武、王、烝、哉、赋也。
丰水有，武王岂不仕!诒厥孙谋，以燕翼子。本韵。武、王、烝、哉、!兴也。
　　小序谓「继伐」，以诗中「既伐于崇」而言；此诗岂重此句哉!集传谓文王迁丰，武王迁镐，是矣。
　　「烝」，说文「火气上行」，赞其炽盛升进之意。旧说谓「君」，非是「是」，原误作「如」，今改。；「王后」、「皇王」即君也，又曰「君哉」，可乎!首二章诗中皆有「文王」字，故下赞之曰「文王烝哉!」末二章诗中皆有「武王」字，故下赞之曰「武王烝哉!」首末言「文」、「武」者，以见文始之、武终之也。中四章皆言武王，邓潜谷说如此。今为推广之：言「武王者，本其崩后之谥而言也。言「王后」、「皇王」者，本其在生为君而言也。四章诗中有「王后」字，故三、四两章皆言「王后烝哉!」三章「作丰伊匹」，书洛诰「作周匹休，谓营洛与周为匹，此谓营镐与丰为匹也。「聿追来孝」，孝文王也。四章「维丰之垣」，谓作丰之藩篱也。「维翰」，作丰之屏翰也。「四方攸同」，大君之象，惟武王可当，文王不敢当也。五章「丰水东注」，直言镐在丰水之东也。六、七两章始露「镐京」字，正见文笔隐显之妙。然七章始言「宅是镐京」，则以前皆是营镐而写其气象如此也。八章，孔氏曰：「述用材也。丰水之傍以润泽生谷，喻养成人材也。武王岂有不仕之以官者，言无不用之，无遗材也。盖欲传其孙之谋，而燕安辅翼其子耳。」
　　或必欲标此诗为成王时之诗，愚谓正不必。夫曰「武王」，人岂有不知为成王时诗乎!
　　【文王有声八章，章五句。】
　　生民
厥初生民，时维姜嫄。本韵。生民如何克禋克祀，以、弗、无、子、[评]倒字句。履。帝。武。敏。歆。攸。介。攸。止。本韵。载。震。载。夙。载。生。载。育。时。维。后。稷。本韵。[评]借事见奇，古人为文已如此，又何疑焉。○赋也。下同。
诞弥厥月，先生如达。不坼不副，无菑无害。本韵。以赫厥灵，上帝不宁。本韵。不康禋祀，居。然。生。子。本韵。[评]奇句。
诞、寘、之、隘、巷，牛、羊、腓、字、之、隔二句与下「之」。[评]极其弄姿，迭出奇致。诞、寘、之、平、林，会、伐、平、林、二「林」同韵。诞、寘、之、寒、冰，鸟、覆、翼、之、见上。鸟。乃。去。矣。后。稷。呱。矣。实覃实吁，厥、声、载、路、本韵。
诞、实、匍、匐，克、岐、克、嶷，以、就、口、食、本韵。蓺之荏菽，荏、菽、旆、旆，禾、役、穟、穟、本韵。麻、麦、幪、幪，瓜、瓞、唪唪。本韵。
诞后稷之穑，有相之道。茀厥丰草，种之黄茂。实、方、实、苞，实、种、实、褎，实、发、实、秀，实、坚、实、好，本韵。实、颖、实、栗、即有邰家室。本韵。
诞降嘉种，维秬维秠，维穈维芑。恒、之、秬、秠，是、获、是、亩、恒、之、穈、芑，是、任、是、负、以归肇祀。本韵。
诞、我、祀、如、何、或、舂、或、揄，或、簸、或、蹂、释、之、叟、叟，烝、之、浮、浮、载谋载惟，取萧、祭脂，本韵。取羝以軷；载燔载烈，以兴嗣岁。本韵。
卬盛于豆，于豆于豋。其。香。始。升。本韵。上。帝。居。歆。与下「今」。胡臭亶时!后稷肇祀，庶、无、罪、悔，本韵。以、迄、于、今、见上。
　　小序谓「尊祖」；大序谓「文、武之功起于后稷，故推以配天」。集传从之，谓「周公制礼，尊后稷配天，故作此诗」。何玄子谓此诗「郊祀后稷以祈谷也」，引左襄七年孟献子曰：「郊祀后稷，以祈农事也，是故启蛰而郊，郊而后耕。」按诗言「以归肇祀」、「诞我祀如何」及「以兴嗣岁」、「上帝居歆」等语，正言后稷种谷成，始修祀事，兴嗣来岁，如后世祈谷之祭然。郑氏以大序言郊祀以后稷配天，即解诗中所言为后稷配天事，固纰谬无理，而后人以此诗为郊祀后稷以祈谷者，亦取诗义以证此诗之用。按诗语自诗语，诗用自诗用；今将诗语、诗用混而为一，吾未有以见其然也。集传又谓「受厘、颁胙之礼」，诗中无一字及之，更不足辩。
　　此诗，周公述始祖后稷诞生之异，以及其播种百谷之功而肇修祀典也。
　　[一章]姜嫄，高辛氏之世妃，或云元妃，历来相传如此。然有可疑。高辛氏，帝喾也，与尧为弟兄，何以尧不用而舜始用之或曰，尧官之矣；然后稷之生其异如此，是有圣德而宜有天下也，丹朱不肖，何不传弟而必传异姓耶且诗何不言帝喾之子而言其母姜嫄，何也此皆可疑也。「以弗无子」，字拗难解，似谓弗使其无子。郑氏以「弗」作「祓」，谓「祓除其无子之疾」，殊迂凿。「履帝武敏歆」，按史记曰「姜嫄出野，见巨人迹，心欣然说，欲践之；践之而心动如孕者。」史记必有所本，与诗句合；列子亦云。但列子伪书，在史记后，不足信。故郑氏循之为解。又按鲁颂亦述姜嫄事，括此诗为言曰「上帝是依」，其微辞正可想见，亦是明证。自欧阳氏以来，辨其不经者多矣。然「履帝武」之义，如毛传谓履高辛氏之迹，「从于帝而见于天」，亦自可通；其如「诞寘之隘巷」一章作何解岂有从帝禋祀所求而得之子，如是多方以弃寘之乎庶民之家尚不如此，奚况帝子！盖弃之者怪之也，怪之者以其非人道之所感也。若邓潜谷、季明德以为姜嫄未嫁而生子，则又过矣。人惟知驳解诗者，而于诗第三章则不敢于议论，何也或谓羊七月而生，此亦七月，故弃之。然曰「诞尔厥月」，则「如达」明谓易生，鲁颂亦曰「弥月不迟」，可证。大抵上古世事本多奇异，而诗人形容或不无过正，如后人作文，喜取异事妆点，使其文胜耳。不如且依旧解，存其异，赏其奇文可也。
　　[二章]「居然生子」，「居然」二字非拗文也，其于无人道之感意亦显然。
　　[三章]「腓」，芘同。「字」，乳之也。「会伐平林」，但言伐木，不言人收。「鸟乃去矣」，亦但言鸟去，不言人收。皆用缩笔，有意到笔不到之妙。
　　[五章]「即邰家室」，毛传曰：「邰，姜嫄之国也。尧见天因邰而生后稷，故国后稷于邰。」孔氏曰：「邰国当自有君；所以得封后稷者，或时君绝灭，迁之他所也。」罗泌驳之曰：「昔者帝喾取于有骀氏，曰姜嫄，生后稷；而后稷之封亦曰骀。说者咸谓帝尧以其母国封之。然及太王复取于有骀氏曰大姜，是姜姓之骀至周犹在，岂得云以是而封稷哉!不知稷封之骀在于武功，而姜姓之骀在于琅琊，固不同也。」何玄子曰：「琅琊之骀，固齐地，乃有逢伯陵所居，大姜祖也。然大姜之『有台』，据列女传作『有吕』，『吕』、『台』相似，疑但当作『吕』耳。吕，姜姓也。国语云『尧胙四岳国，命为侯伯，赐姓曰姜，氏曰有吕』。嫄固姜姓，或是讹『有吕』为『有台』，转讹为『有邰』，未可知也」。罗说是，何说亦存之。
　　[七章]「軷」为祭行，月令冬「祀行」本此。「以兴嗣岁」，祈来岁也。
　　[八章]「卬」，我也。郑氏曰，「我后稷也。」终言「后稷肇祀」，至于今承而行之，幸得无罪悔也。以是作收，意淳辞质。
　　【生民八章，四章章十句；四章章八句。】从集传。

诗经通论卷十四
新安首源姚际恒着
　　　大雅
　　行苇
敦、彼、行、苇，牛、羊、勿、践、履、方、苞、[评]取兴自佳。、方、体，维、叶、泥、泥、本韵。戚戚兄弟，莫远具尔。或、肆、之、筵，或、授、之、几、本韵。[评]为末章地。○兴也。
肆筵、设、席，授几有、缉、御、或献或酢，洗爵、奠斝。本韵。醓、醢之荐，或燔或炙。嘉殽脾臄，或、歌、或、咢、本韵。○赋也。下同。
敦弓既坚，四鍭既钧，舍矢既均，序、宾、以、贤、本韵。敦弓既句，既挟四鍭。本韵。四、鍭、如。树。[评]形容贯革，妙。序、宾、以、不、侮、本韵。
曾孙维、主，酒醴维、醹、[评]应上二「宾」字。酌、以、大、斗，以、祈、黄、耇、本韵。黄。耇。台。背。以。引。以。翼。[评]有致，如画。寿考维祺，以介景福。本韵。
　　小序谓「忠厚」。按左传曰「雅有行苇，昭忠信也」，此本之为说。大序谓「内睦九族，外尊事黄耇，养老、乞言，以成其福禄焉」。朱仲晦谓「逐句生意，无复伦理」，是。盖末章惟言优老，非养老之礼；而「乞言」尤涉附会，诗中无之也。乃其自撰，则谓「疑祭毕而燕父兄、耆老之诗」。邹肇敏曰：「夫孔熯之余，再欲逞破的之技，即少壮者不堪，又可苛求于高年乎!」何玄子曰：「此未免为末章『曾孙』二字所误。燕毛之礼，在祭毕宾兴之后；如楚茨之燕，不及异姓；而况篇中又有『舍矢序宾』之事，其非燕毛之礼甚明。」二说驳朱，皆是。
　　然则是诗者，固燕同、异姓父兄、宾客之诗，而酢、射礼亦并行之，终之以尊优耆老焉。古礼不可考，不得以后世礼文执而求之也。
　　何玄子谓此诗美公刘：一征之吴越春秋，曰「公刘慈仁，行不履生草，运车以避葭、苇」。一征之列女传，曰：「晋弓工妻谒于平公曰：『君闻昔者公刘之行乎牛、羊践葭、苇，恻然为痛之。』。」一征之王符潜夫论，曰：「公刘厚德，恩及草、木，牛、羊、六畜且犹感德。」一征之后汉书，桓荣曰：「昔文王葬枯骨，公刘敦行苇，世称其仁。」按杂说所传，王符、桓荣皆本列女传。虽未必为此诗正解，但何氏搜考可谓博矣；今载于此，以备一说。
　　[一章]「行苇」当音「杭」，谓成行列也。以「行」如字训「道」，恐非。
　　[三章]「敦弓既坚」一段，此正射也。「敦弓既句」一段，此终射也。盖初射不释算，故略之不言。
　　[四章]上章言与宾射，此章则因老者不射，恐其寥落，而酌大斗以祈其年，相与引翼而出，所以优老也。
　　【行苇四章，章八句。】从集传。
　　既醉
既醉以酒，既。饱。以。德。[评]不言「殽」，妙。君子万年，介尔景福。本韵。○赋也。下同。
既醉以酒，尔。殽。既。将。[评]不言「饱」，妙。君子万年，介尔昭明。本韵。
昭、明、有、融，高朗令终。令终有俶，公尸嘉告。本韵。
其、告、维、何、「笾豆静喜。朋友攸摄，摄以威仪。本韵。
威、仪、孔、时，君子有孝子，孝、子、不、匮，永、锡、尔、类、　本韵。
其、类、维、何、室家之壶。君子万年，永锡祚胤。本韵。
其、胤、维、何、天被尔禄。君子万子，景命有仆。本韵。
其、仆、维、何、厘尔女士。厘尔女士，从以孙子」。本韵。
　　小序谓「太平」，泛混。大序谓「醉酒、饱德，人有士君子之行」，规摹孟子，绝可笑。集传谓「父兄所以答行苇」，行苇既未必为祭诗，又何答也且后数章皆从「公尸嘉告」而衍之，非谢答之辞也。
　　此祀宗庙礼成，备述神嘏之诗。
　　[一章]「醉酒」言尸犹与生人同，「饱德」则与生人异，在不即不离间，真善于言尸之饱也。此岂后世摛词家所能梦见!
　　[三章]「高朗令终」，郑氏曰：「天既与女以光明之道，又使之长有高明之誉，而以善名终。」此说是；即「以永终誉」之意。自孔氏释「令终」为「考终命」，则又承郑之误而误者。何也郑氏妄以「景福」为「五福」，故孔氏遂牵合之。集传从之，非也。
　　[五章]「类」，郑氏谓「族类」是。曰：「谓广之以教道天下也。春秋传曰『颍考叔，纯孝也，……施及庄公』。」引证亦明。毛传以「类」训「善」，集传从之，亦非。
　　【既醉八章，章四句。】
　　凫鹥
凫鹥在泾，公尸来燕来宜。尔酒既清，尔殽既馨。公尸燕饮，福、禄来成。本韵。○兴也。下同。
凫鹥在沙，公尸来燕来宜。尔酒既多，尔殽既嘉。公尸燕饮，福、禄来为。本韵。
凫鹥在渚，公尸来燕来处。尔酒既湑，尔殽伊脯。公尸燕饮，福、禄来下。本韵。
凫鹥在潀，公尸来燕来宗。既燕于宗，福、禄攸降。公尸燕饮，福、禄来崇。本韵。
凫鹥在亹，公尸来止熏熏。旨酒欣欣，燔炙芬芬。公尸燕饮，无、有、后、艰、本韵。
　　序谓「守成」，泛混。郑氏于上章下曰：「祭祀既毕，明日又设礼而与尸燕，成王之时尸来燕也。」此说可为诗旨。而集传本之，因谓「祭之明日绎而宾尸之乐」；然又有误。孔氏曰：「燕尸之礼，大夫谓之『宾尸』，即用其祭之日；今有司彻是其事也。天子、诸侯则谓之『绎』，以祭之明日。春秋宣八年言『辛巳，有事于大庙；壬午，犹绎』，是谓在明日也。」此「公尸燕饮」是绎祭之事，疏语分别明了，惜乎其未阅耳。
　　[一章]严氏曰：「渭水东流，先会丰而后会泾；丰水自南而入渭，泾水自西北而入渭。文王居丰，在丰水之西，则越丰而后至泾；武王居镐，在丰水之东，则去泾近矣。」按此说则谓武王祭祀之诗。唯首章泾是水名，余俱从泾上推说耳。其云「公尸」者，组绀以上第祀以天子之礼，而不追王其尸；服以先公之服，故称「公」与
　　【凫鹥五章，章六句。】
　　假乐
假左传、中庸作「嘉」。乐君子，显显令德。起二句无韵。宜民宜人，受禄于天。保右命之，自天申本韵。之。赋也。下同。
千禄、百福，子孙千亿。本韵。穆穆皇皇，宜君宜王。不、愆、不、忘，率、由、旧、章、本韵。
威仪抑抑，德音秩秩。无、怨、无、恶，率、由、群、匹、本韵。[评]对上。受禄无疆，四方之纲。本韵。
之、纲、之、纪，燕及朋友。百辟卿士，媚于天子。本韵。不解于位，民之攸塈。本韵。
　　小序谓「嘉成王」，想以「不愆不忘，率由旧章」二语耳。然何自而嘉之义亦疏矣。集传谓公尸之所以答凫鹥，又涉武断。何玄子谓赞美武王之德，祭武王之诗；此出时艺作中庸「舜其大孝也与」章以武并舜之习说耳，岂可用于此诗！或是成王之朝，而其所用则不敢强解。
　　[三章、四章]集传云「此与下章皆称愿其子孙之辞」，绝不可解。
　　　【假乐四章，章六句。】隔此分章从旧本；中庸引此诗首章可证。严氏分为六章，章四句；季明德分为三章，章八句，皆不必从。
　　公刘
笃公刘，匪居匪康，乃埸乃疆，乃积乃仓；乃裹糇粮，于橐于囊，思辑用光。弓、矢斯张，干、戈、戚、扬，爰方启行。本韵。○赋也。下同。
笃公刘，于胥斯原。既庶既繁，既顺乃宣，而无永叹。陟。则。在。巘。复。降。在。原。本韵。何。以。舟。之。维。玉。及。瑶。鞞。、琫。容。刀。本韵。[评]描摹极有致态，亦复精彩。
笃公刘，逝彼百泉，瞻彼溥原；乃陟南冈，乃观于京。本韵。京师之野，于、时、处、处，于时庐旅，于、时、言、言，于、时、语、语、本韵。
笃公刘，于京斯依。跄跄济济，俾筵俾几，既登乃依。本韵。乃造其曹，执、豕、于、牢，酌、之、用、匏、本韵。食之饮之，君之宗之。「之」字为韵。
笃公刘，既溥既长，既景乃冈，相、其、阴、阳，观、其、流、泉，其军三单；度其隰、原，本韵。彻田为粮，度、其、夕、阳，豳居允荒。本韵。
笃公刘，于豳斯馆，涉、渭为、乱，取、厉、取、锻、本韵。止基乃理，爰众爰有。本韵。夹。其皇涧，。其。过。涧。二「涧」字韵。止旅乃。密。芮。鞫。之。即。本韵。[评]分明图画。
　　小序谓「召康公戒成王」。按诗无戒辞，召康公亦未有据。集传漫从之，何耶金仁山谓七月及笃公刘皆豳之遗诗，其言曰：「笃公刘下视商颂诸作，同一蹈厉，七月亦然，岂至周、召之时而后有此哉!且周诗固有追述先公之事者，然皆明着其为后人之作。生民之诗，述后稷之事也，而终之曰『以迄于今』。●之诗，述古公之事也，而系之以文王之事。此皆后人之作也。若笃公刘之诗，极道冈阜、佩服、物用、里居之详；七月之诗上至天文、气候，下至草木、昆虫，其声音、名物，图画所不能及：安有去之七百岁而言情、状物如此之详，若身亲见之者!又其末无一语追述之意。吾是以知决为豳之旧诗也。」按此说深为有理。然则此诗者固当日豳民公刘之旧诗，而周、召之徒传之以陈于嗣王与
　　[一章]毛传云，「公刘居于邰；而遭夏人乱，迫逐公刘。公刘乃避中国之难，遂平西戎，而迁其民邑于豳焉」，非也。不窋以失官而　于戎、狄之间；公刘为不窋之孙，乃自戎、狄处迁，非自邰迁也。大王为狄人所侵，迁岐山；公刘自不安于戎、狄之地而迁之，非迫逐也。故曰「匪居匪康」。
　　[二章]「舟」，毛传谓「带」，或谓「佩」，今未详。「维玉及瑶」，言佩玉也。「鞞、琫容刀」，言佩刀也。「鞞」，刀鞘也；「琫」，刀上玉饰；「珌」，刀下玉饰：小雅「鞞、琫有珌」是也。此但言「琫」，不言珌。「容刀」，谓鞞之容此刀也。毛传谓「下曰鞞」，混「鞞」为「珌」，非是。「珌」又与「」同，非鞞也，盖误以「鞞」作「」耳。集传解「容刀」为「容饰之刀」，谬。又上既解「鞞」为「刀鞘」，又云「或云『容刀』谓鞞、琫之中容此刀耳」，琫为刀上玉饰，何能容刀，尤谬。总于诸字之义全未清楚耳。
　　[三章]「百泉」，严氏曰「泉，水也。今地理家言众水所聚为得水也」。曹氏据杜佑云：「百泉在汉为朝那县，属安定郡；在唐为百泉县，属平凉郡；当是其地因诗『百泉』而得名。」何玄子曰：「不窋窜于西戎，其地即今庆阳府是也，有不窋城，又有不窋冢。春秋时为义渠戎国。厥后公刘往迁于豳，盖道庆阳，经平凉而后达于今西安府之邠州。邠州乃泾流所经；而百泉则入于泾水，自平凉而来者也。故诗人之。旧说但谓公刘自邰迁豳，而百泉遂茫然不知其处矣。」
　　[四章]何玄子曰：「京即上章『京』字。入既依乎此，则宗庙之礼亦依乎此矣。故营建甫毕，即是举迁庙之礼。『跄』，动也。『济济』，言齐也。『筵、几』，乃供神者。『登』，谓登进神之衣服于坐也。『依』，神所依也。祭统云『铺筵、设同几，为依神也』，正此诗义。」此说可存。「乃造其曹」至末，言与群臣燕饮之事。杀豕、酌匏，礼简不讳，妙。「君之宗之」，谓公刘以一身为群臣之君宗也。以异姓之臣言，称「君」；以同姓之臣言，称「宗」。合上四「之」字，皆指群臣言。
　　[五章]「单」，尽也，谓三军尽出于是也。古「寓兵于农」之义如此。郑氏谓「单」为「无羡卒」，「丁夫适满三军之数」，迂凿未然。「彻」，毛传训「治」。按井田起于三代，商人行助法，公刘仿而行之，故于此治田为粮，以为国用。助法，一夫七十亩；公刘想亦同。不然，为商之臣敢变商之法乎!其后周公增为百亩之制，因取此诗「彻」之一字以为本朝变更之号焉。总之，商、周皆有公田，皆治公毕然后治私，故孟子读「雨我公田」之诗而谓「虽周亦助也」。集传曰：「一井之田九百亩；八家皆私百亩，同养公田，耕则通力而作；收则计亩而分。周之彻法自此始。」其说谬也。孟子曰：「井九百亩，其中为公田。八家皆私百亩，同养公田。公事毕，然后敢治私事。」八家各自耕百亩，同出力耕公田百亩，如今之「当官事」是也。若谓通力而作，计亩而分，是八家合耕九百亩田，均分其粟为九处，公取其一，八家取其八，则是八家皆公九百亩，非「皆私百亩」矣，更不分「公事」与「私事」矣，不与孟子之文明相反乎!而乃引孟子文于前，何也且诗云「雨我公田，遂及我私」，既无公、私之分，又何先、后之别与如其说，九百亩之广地安能一鼓而齐作其中勤惰、作止，谁为之察多寡衡量，谁为之分适以长其争端，又安能相友助而亲睦乎!必不可行也!论语「哀公问于有若」章注亦同，其混谬如此。余详论语通论。
　　[六章]「爰众爰有」以下，严氏曰：「其所续而来者愈多愈有，于是或有夹皇涧而在涧两边以居者，或有溯过涧而开门向水以居者。既而来止之旅日以益密，皇涧、过涧之旁不足以容之，于是又就芮水之外而居之。」沈无回曰：「末章处新附民也。新附之民，公刘作馆以居之。将治其宫室，于是先涉渭水取厉、锻；既定其止居，乃疆其田、里。其相率而来者遂日众而日有也」。旧作「总其始、终」，不胜重复矣。
　　【公刘六章，章十句。】
　　泂酌
泂酌彼行潦，挹、彼、注、兹，可以、饎。岂弟君子，民之父母。本韵。○兴也。下同。
泂酌彼行潦，挹彼注兹，可以濯罍。岂弟君子，民之攸归。本韵。
泂酌彼行潦，挹彼注兹，可以濯溉。岂弟君子，民之攸塈。本韵。
　　小序谓「召康公戒成王」，未有以见其必然。大序谓「皇天亲有德，飨有道也」，依仿左隐三年「周、郑交质」中语，益鄙浅。
　　诗之取兴，多有微微相关者，不必执泥求之。集传曰：「言远酌彼行潦，挹之于彼而注之于此，尚可饎；况岂弟之君子，岂不为民之父母乎!」只此意亦足。或讥其以行潦比君子为不伦，取苏氏之说曰：「流潦，水之薄也，然苟挹而注之，则可以饎；言物无不可用者。是以君子之于人未尝有所弃，犹父母之无弃子也。」或又曰：「虽行潦污贱之水，苟挹之于彼而注之于此，则遂可以饎。孟子曰『虽有恶人，斋戒、沐浴则可以事上帝』。」按此二说曲合兴义，未免迂滞。人必有喜其说者，故详焉。
　　【泂酌三章，章五句。】
　　卷阿
有卷者阿，飘风自南。岂弟君子，来游来歌，与上「阿」。以矢其音。本韵。○兴也。
伴、奂、尔、游、矣，优、游、尔、休、矣、岂弟君子，俾尔弥尔性，似先公酋本韵。矣。赋也。
尔土宇昄章，亦孔之厚矣。岂弟君子，俾尔弥尔性，百神尔主本韵。矣。赋也。
尔受命长矣，茀禄尔康矣。岂弟君子，俾尔弥尔性，纯嘏尔常本韵。矣。赋也。
有冯有翼，有孝有德，以引以翼。岂弟君子，四方为则。本韵。○赋也。
颙颙卬卬，如圭如璋，令闻令望。岂弟君子，四方为纲。本韵。○赋也。
凤、凰、于、飞，翙、翙、其、羽，亦、集、爰、止、蔼蔼王多吉士。维君子使，媚、于、天、子、本韵。○比而赋也。
凤凰于飞，翙翙其羽，亦、傅、于、天、蔼蔼王多吉人。维君子命，媚、于、庶、人、[评]媚庶人，妙。○本韵。○比而赋也。
凤。凰。鸣。矣。于。彼。高。冈。梧。桐。生。隔句矣。于。彼。朝。阳。本韵。菶。菶。萋。萋。雝。雝。喈。喈。本韵[评]一章皆比意，全在空际描写，甚奇。○比也。
君子之车，既庶且多。君子之马，既闲且驰。矢、诗、不、多，维、以、遂、歌、本韵。○赋也。
　　小序谓「召康公戒成王」，未见其必然。按书立政曰，「继自今立政，其勿以憸人，其唯吉士」，与此篇中语意相近，则亦谓周公也。或引竹书纪年，以为「成王三十三年，游于卷阿，召康公从」，政附会此而云，不足信。大序谓「求贤、用吉士」原作「用贤，求吉士」，误，兹校改。无意义，且亦只说得后半。按此篇自七章至十章，始言求贤、用吉士之意。首章至六章，皆祝劝王之辞。唯五章亦见用贤意；然曰，「岂弟君子，四方为则」，则仍祝劝之辞也。自郑氏切合大序「求贤」之说，以通篇皆作「求贤」解，因以「岂弟君子」为指贤者，非矣。「岂弟君子」从来指王，不应此篇独指贤者。且如是，则章章赞美贤臣，岂对君赓歌之体况「四方为则」、「四方为纲」岂赞臣语耶严氏更为凿说，谓「周公有『明农』之请，将释天下之重负以听王之所自为。康公虑周公归政之后，成王涉历尚浅，任用非人，故作卷阿之诗，反复歌，欲以动悟成王」，因以每章「岂弟君子」凿实为指「贤」。噫，何其武断也!
　　[二章]「弥」，释文「益也」。「弥尔性」，谓充足其性，使无亏间也；不可解作「终命」，亦不可说入理障。「先公」似指文、武，当曰「先王」，抑亦可互称与
　　[七章]集传云：「郑氏以为『因时凤凰至，故以为喻』，理或然也」。又云，「既曰『君子』，又曰『天子』，犹曰『王于出征，以佐天子』云尔。」皆是。
　　[九章]凤凰之鸣在于高冈，梧桐之生亦在高冈，适当朝阳，而凤凰栖止其上，喻贤人适汇集于朝宁之地；志一时之极盛也；其意不尽。又于梧桐申之以「菶菶萋妻」，凤凰申之以「雝雝喈喈」，皆镂空之笔，不着色相，斯为至文。山向东为「朝阳」，向西为「夕阳」，诗意本是高冈朝阳，梧桐生其上，而凤凰栖于梧桐之上鸣焉；今凤凰言「高冈」，梧桐言r1原作「梧桐生朝阳」，体会语气，「生」常作「言」，今改。「朝阳」，互见也。解者不知，见诗是凤凰鸣高冈，梧桐生朝阳，则凤凰、梧桐两不相属；虽漫引庄子「凤凰非梧桐不栖」之言，而究不知所合一也。于是郑氏以「凤凰鸣高冈」喻贤者居高位，则于「梧桐」更无着落，只得以之喻君；且以「朝阳」为温仁之气，亦喻君德。解者至今从之，岂不凿而谬乎!严氏则以为喻太平之时。未见「梧桐」可喻太平也!毛传曰：「梧桐不生山冈，太平而后生朝阳。」几曾见梧桐不生山冈，又必太平而后生朝阳且其语持两端，亦模糊。「萋萋」，不特盛貌，有栖止之义。
　　[十章]末章言王朝虽多吉士，犹恐野有遗贤，欲王多盛其车马以待之也。此余意。集传曰「承上章之兴也」。以上章为兴，以此章为所兴之事，谬甚!且止既以为比矣，此又以为兴，亦舛。又以「菶菶萋萋」兴君子之车马，「雝雝喈喈」兴众多而闲习，更不可解。「不多」贴「矢诗」言，虽童稚亦知。集传云「意若曰『是以足以待天下之贤者而不厌其多矣』」，并不可解。
　　【卷阿十章，六章章五句；四章章六句。】
　　民劳
民、亦、劳、止，汔、可、小、康、!惠此中国，以绥四方。无、纵、诡、随，以谨无良。式、遏、寇、虐，憯不畏明。柔远、能迩，以定我王。本韵。○赋也。下同。
民亦劳止，汔可小休!惠此中国，以为民逑。无纵诡随，以谨怓。式遏寇虐，无俾民忧。无弃尔劳，以为王休。本韵。
民亦劳止，汔可小息!惠此京师，以绥四国。无纵诡随，以谨罔极。式遏寇虐，无俾作慝。敬慎威仪，以近有德。本韵。
民亦劳止，汔可小愒!惠此中国，俾民忧泄。无纵诡随，以谨丑厉。式遏寇虐，无俾正败。戎、虽、小、子，而、式、弘、大、本韵。
民亦劳止，汔可小安!惠此中国，国无有残。无纵诡随，以谨缱。绻。式遏寇虐，无俾正反。王、欲、玉、女，是、用、大、谏、本韵。
　　小序谓「召穆公刺厉王」。集传谓「乃同列相戒之辞」，亦是；但云「同列相戒」，稍宽泛。今合两家之说，当云「召穆公刺厉王用事小人以戒王也」。
　　[一章]开口说「民劳」，便已凄楚。「汔可小康」，亦安于时运而不敢过望之辞。曰「可」者，又见唯此时为可，他日恐将不及也；亦危之之辞。王所用之人，必阴为诡随以惑上意，而实为寇虐以害生民，戒以无纵之而式遏之；每章皆提唱此二句，则其意最重乎此可知也。各章上八句皆一意，而以承接见变换；唯末二句则每章各出一义，此则正告之，望之以远大也。
　　[二章]末二句，姑诱之以勉其终也。
　　[三章]末二句，教之以近君子也。
　　[四章]末二句，深责之也。
　　[五章]「缱绻」字妙。小人之固结其君，君之留恋此小人，被二字描摹殆尽。末二句言王虽爱女而我用大谏之，述作此诗之旨也。
　　【民劳五章，章十句。】
　　板
上、帝、板板，下、民、卒瘅!出话不然，为犹不远。靡圣管管，不实于亶，犹之未远，是用大谏!本韵。○赋也。下同。
天、之、方、难，无、然、宪、宪、本韵。天、之、方、蹶，无、然、泄、泄、本韵。辞、之、辑、矣，民、之、洽、本韵。矣、辞、之、怿、矣，民、之、莫、本韵。矣。[评]此诗多用正言，极文章变化之妙。
我虽异事，及尔同僚。我即尔谋，听我嚣嚣。我言唯服，勿以为笑!先、民、有、言，「询、于、刍、荛、」。本韵。
天之方虐，无然谑谑。老夫灌灌，小子蹻蹻。匪我言耄，尔用忧谑。多、将、熇、熇，不、可、救、药、本韵。
天、之、方、懠，无、为、夸、毗、威仪卒迷，善人载尸。民之方殿屎，则莫我敢葵。丧乱蔑资，曾莫惠我师。本韵。
天。之。牖。民。[评]正言。如。埙。如。篪。[评]取喻奇。如。璋。如。圭。如。取。如。携。[评]空喻一句。○本韵。携、无、曰、益，牖、民、孔、易、民、之、多、辟，无、自、立、辟、!本韵。
价。人。维。藩。大。师。维。垣。大。邦。维。屏。大。宗。维。翰。本韵。怀。德。维。宁。[评]空一句。宗。子。维。城。本韵。[评]正言，绝大议论。无、俾、城、坏，无独斯畏!本韵。
敬、天、之、怒，无、敢、戏、豫、敬、天、之、渝，无、敢、驰、驱、本韵。昊。天。曰。明。及。尔。出。王。本韵。昊。天。曰。旦。及。尔。游。衍。本韵。[评]正言。
　　小序谓「凡伯刺厉王」。按厉王时唯召穆公、凡伯为老臣，故分上篇为召穆公，此篇为凡伯，亦臆度之见。此盖刺厉王用事小人而其旨归于谏王也。
　　[一章]下句用「下民」，故上句用「上帝」以对之。「板板」，似辽隔之意；毛传以「板」为「反」，恐未然。「管管」，似小智自用之意，毛传谓「无所依系」，亦未然。
　　[二章]「辞辑」四句，正言告之，承上章「出话不然」之意来。篇中正、反间杂，若无伦次然，正见意志迫切也。
　　[五章]毛传曰「蔑，无也。资，财也」，故下接以「莫惠我师」，甚明白易解。集传曰「『资』与『咨』同，嗟叹声也」，谬；且上「殿屎」既为呻吟，此又为嗟叹乎!
　　[七章]「大宗」，君之宗族也。「宗子」，适子也。「价人」、「大师」、「大邦」、「大宗」、「宗子」，此五者也；「怀德维宁」空说一句，借以联络上下，足成六句耳。集传曰「言是六者皆君子之所恃以安」，大有语病。
　　[八章]「昊天曰明」四句，言天人相接处甚严而精。
　　【板八章，章八句。】
　　荡
荡荡上、帝，下、民、之辟。疾威上帝，其、命、多辟。二「辟」字韵，而音义不同。天生烝民，其、命、匪谌。靡不有初，鲜克有终。本韵。○赋也。下同。
文。王。曰。「咨。咨女。殷。商。!起二句无韵。曾。是。强。御。曾。是。掊。克。曾。是。在。位。曾。是。在。服。[评]本二句，衍作四句，以「曾是」字弄姿态。天降滔德，女兴是力」。本韵。
文王曰「咨，咨女殷商!而秉义类，强御多怼，流言以对，寇攘式内。本韵。侯作侯祝，靡届靡究」。本韵。
文王曰「咨，咨女殷商!女炰烋于中国，敛怨以为德。不、明、尔、德，时无背无侧；本韵。尔德不明，以无陪无卿」。本韵。
文王曰「咨，咨女殷商!天。不。湎。尔。以。酒。不义从式。韵。既愆尔止，靡、明、靡、晦、本韵。式、号、式、呼，俾、昼、作、夜、」本韵。
文王曰「咨，咨女殷商!如、蜩、如、螗，如、沸、如、羹、小、大近丧，人尚乎由行。内、奰、于、中、国，覃、及、鬼、方、」。本韵。
文王曰「咨，咨女殷商!匪上帝不时，殷不用旧。本韵。虽、无、老、成、人，尚、有、典、刑、曾是莫听，大命以倾!」本韵。
文王曰「咨，咨女殷商!人亦有言，『颠、沛、之、揭，枝、叶、未、有、害，本、实、先、拨、』。殷、鉴、不、远，在、夏、后、　之、世、!」本韵。
　　小序谓「召穆公伤周室大坏」。严氏曰：「臣子作诗皆发于忧国之忠，欲以感悟其君，虽敝坏已极，犹几其改图，君、臣之义无所逃于天地之间也。」此诗托言文王叹商，特借秦为喻耳。或谓伤者伤嗟而已，非谏刺之比。如此，殆类后世词人吊古之作，非当时臣子惓惓之义也。大序谓「天下荡荡无纲纪、文章」。苏氏曰：「荡之所以为荡，由诗之『荡荡上帝』也。序以为『天下荡荡无纲纪、文章』，则非诗之意矣。」
　　[一章]孔氏曰：「以下诸章皆言『文王曰咨』，此独不然者，见实非殷商之事，故于章首不言文王以起发其意也。」此说得之。「天生烝民」以下，谓天之生民其命难信，无不有初而鲜克有终者。「初」，谓文王也；「终」，谓厉王也。此于诗意为近。集传谓「人降命之初皆善，而少能以善道自终」，似迂。
　　[二章]作文王咨殷商之辞，犹后世指时事作诗而题为史也。「曾是」字，怪之之辞如见。
　　[四章]「时无背无侧」，「以无陪无卿」，何玄子曰：「反面为『背』，不正为『侧』，俱非佳字，皆指小人之敛怨言也。旧说以『背』为前后、左右之称，背可谓之前乎!其不该明矣。汉书五行志曰：『诗云「尔德不明，以亡陪亡卿；不明尔德，以无背无仄」，言上不明，暗昧蔽惑，则不能知善、恶，亡功者受赏，有罪者不杀。』颜注云：『言不别善、恶；有逆背倾仄者，有堪为卿大夫者，皆不知之也。』按班、颜之解已得诗意，但『背』、『侧』、『陪』、『卿』四字俱就小人身上说。」「无背无侧」者，彼实背、侧，不知其为背、侧，故明有而谓之无也。「无陪无卿」者，不知其不堪为陪、卿而漫以之为陪、卿，故虽有而犹之无也。
　　[五章]毛稚黄曰：「『俾昼作夜』不曰『俾夜作昼』，造语妙甚。此与『绸直如发』同，非倒句也，乃倒意也。」
　　[七章]「虽无老成人」二句，虽指纣时言，意实作者自谓。
　　[八章]「揭」，起也。「拨」，开也。大树遭仆拔而揭起之时，其枝叶俨然尚未有害也，而其本实先已拨开土矣。言本实既无土滋，而枝叶必随之以敝坏也。郑氏训「揭」为「蹶」，「拨」为「绝」，未然。
　　【荡八章，章八句。】
诗经通论卷十五
新安首源姚际恒着
　　　大雅
　　抑
抑、抑、威、仪，维、德、之、隅、人亦有言，「靡。哲。不。愚。」。[评]实理。○本韵。庶人之愚，亦职维疾。哲人之愚，亦维斯戾。本韵。○赋也。下同。
无竞维人，四方其训之。有觉德行，四国顺本韵。之。吁谟定命，远犹辰告。敬慎威仪，维民之则。本韵。
其在于今，兴迷乱于政：本韵。颠覆厥德，荒湛于酒。女虽湛乐从，弗念厥绍。本韵。罔敷求先王，克共明刑。本韵。
肆皇天弗尚，如彼泉流，无沦胥以亡。本韵。夙、兴、夜、寐，洒、埽、庭、内，[评]忙中着笔闲雅。○本韵。维民之章。修尔车马、弓矢、戎兵，用戒戎作，用蛮方。本韵。
质尔人民，谨尔侯度，用戒不虞。慎尔出话，敬尔威仪，无不柔嘉。白、圭、之、玷，尚、可、磨、也、斯、言、之、玷，不、可、为、本韵。也!
无易由言，无曰苟矣!莫扪朕舌，言不可逝本韵。矣!无言不雠，无德不报。本韵。惠于朋友，庶民、小子。本韵。子孙绳绳，万民靡不承。本韵。
视尔友君子，辑柔尔颜，不遐有愆。本韵。相在尔室，尚。不。愧。于。屋。漏。无曰「不显，莫予云觏!」本韵。神。之。格。思。不。可。度。思。矧。可。射。本韵。思。![评]大有神理。
辟尔为德，俾臧俾嘉。淑慎尔止，不愆于仪。本韵。不僭不贼，鲜不为则。本韵。投、我、以、桃，报、之、以、李、彼童而角，实虹小子。本韵。
荏染柔木，言缗之丝。温温恭人，惟德之基。本韵。其唯哲人，告之话言，顺德之行。「行」字。通韵。其维愚人，覆谓我僭。民各有心!本韵。
于乎小子，未知臧否!匪、手、携、之，言、示、之、事、匪、面、命、之，言、提、其、耳、借、曰、未、知，亦、既、抱、子、本韵。民、之、靡、盈，谁、夙、知、而、莫、成、本韵。
昊天孔昭，我生靡乐。视尔梦梦，我心惨惨。诲尔谆谆，听我藐藐。匪用为教，覆用为虐。借、曰、未、知，亦、聿、既、耄、本韵。
于乎小子，告尔旧止!听用我谋，庶无大悔。本韵。天方艰难，曰丧厥国。取譬不远，昊天不忒。回遹其德，俾民大棘。本韵。
　　此刺厉王之诗，不知何人所作也。
　　按楚语左使倚相曰：「昔卫武公年数九十五矣，犹箴儆于国曰：『自卿以下至于师长、士，苟在朝者，无谓我老「老」字原脱，今校增。耄而舍我，必恭恪于朝，朝「朝」字原脱，今校增。夕以交戒我!』于是乎作懿戒以自儆。」韦昭曰：「懿，大雅抑之篇也。『懿』读为『抑』。」序谓「亦以自警」，与韦说同；然又以诗中实多刺厉王之辞，则先之曰「卫武公刺厉王」。今按以此诗当懿戒，其不可信者有五。诗　宾之初筵及假乐篇皆有「威仪抑抑」之文，与此「抑抑威仪」同，未尝有以「抑」为「懿」之说。而他诗用「懿」字，如「好是懿德」、「懿厥哲妇」，亦未尝有作为「抑」也。「抑抑」，毛传训「密也」；若「懿」自训「美」，义不相同。惟其严密，故曰「德隅」，内严密则外见廉隅也。若作「懿」，则为美，「美威仪」句既浅俚，且下句义亦不贯，岂可以音之偶近而遂不别其义乎!一也。楚语云「懿戒」，今篇中无「戒」字，亦不合，二也。篇中句句刺王，无一语自警。如曰「借曰未知，亦既抱子」、「借曰未知，亦聿既耄」、「视尔梦梦，我心惨惨。诲尔谆谆，听我藐藐」、「听用我谋，庶无大悔」等语，绝非自警之辞。若夫切于王之尤著者，如曰「四方其训之」、「四国顺之」、「其在于今，兴迷乱于政」、「罔敷求先王，克恭明刑」、「修尔车马、弓矢、戎兵，用戒戎作，用蛮方」、「子孙绳绳，万民靡不承」、「天方艰难，曰丧厥国」、「回遹其德，俾民大棘」等语皆是，固不待识者而知之矣。诗中既皆刺王，非自警。楚语何以反言「自警」而不言刺王乎则可知楚语所指非抑诗明矣。四也。若为卫武公自警之诗，何以不入卫风并不入小雅而入大雅乎必不可通。五也。如是，则安得以抑诗当武公之懿戒哉!作序者见相传说楚语如此，而诗则实为刺王之辞，于是立两歧之地，而曰「卫武公刺厉王」，又曰「亦以自警也」。其谬有三。夫人刺王则刺王，自警则自警，未有两事夹杂可为文者。自警既使人诵而听，然则听刺王之义何居刺王期王改悟，然则自警为侯事，与王事又不相涉也。若然，何难作刺王一篇，自警一篇；而必以两事夹杂为一篇，此必无之理。一也。孔氏曰：「武公以宣王三十六年即位，则厉王之世，武公时为诸侯庶子耳，未为国君，未有职事，善恶无豫于物，不应作诗刺王。」此实录也。或曲说谓「追刺」　，何以云「其在于今」、「听用我谋」等语乎则武公无刺厉王之事甚明。二也。诗中毛传、郑笺句句皆言刺厉王，无一语及于武公与自警意。毛在序前，固无此说；郑亦不依序：此明明可见者。奈何自序出而举世皆以为武公作乎三也。如是，则序说尚可用乎，否乎尤可异者，朱氏之辨序曰：「此诗之序有得有失。以诗考之，则其曰『刺厉王』者失之，而曰『自警』者得之也。」虽非武公刺厉王，然实为刺厉王，乃反以为失；若武公自警，则绝无此意，乃反以为得，是非颠倒，黑白错互，可笑殊甚!此本不必多辨，但恐人惑其说，故略举而辨之。其曰「自警之所以为得者，国语左史之言，一也」。按此非国语左史之言，乃韦昭之言也。又曰「诗曰『谨尔侯度』，二也」。按郑氏解「质尔人民，谨尔侯度，用戒不虞」曰：「侯，君也，此时万民失职，亦不肯趋公事，故又戒乡邑之大夫及邦国之君，平女万民之事，慎为君之法度，用备不亿度而至之事。」义自如此。试平心读之可见，何尝是使人告己之说乎!又曰「『曰丧厥国』，三也」。郑氏解谓「下灾异生兵寇，将以灭亡「亡」，原误作「王」，今改。」。且「国」乃天下之通称，节南山诗云「国既卒斩」，亦侯国乎又曰『亦聿既耄』，四也。」。嗟嗟，文义之不通而尚云通经学乎!上章曰「亦既抱子」，此云「亦聿既耄」，承上章而言。方抱子时，忽然耄矣，凡诗语一章深一层，皆然也，何为指其一处而言之乎「既耄」为指其年九十五，「既抱子」则在壮年，将作何解又曰：「诗意所指，与淇澳所美、宾筵所悔相表里。五也。」按，淇澳所美，宾筵所悔，与此皆无涉。宾筵悔饮酒，此诗刺王荒湛于酒，岂以「酒」字偶同而遂谓之「相表里」乎又曰：「既有得失，其佐验明白如此，必去其失而取其得，然后此诗之意明。」予谓必去其序之失而后此诗之意明；其云「取其得」者，正堕序之云雾不浅耳。
　　或妄从集传者，谓臣不可称君为「小子」，是武公自谓。按郑氏以「小子」为天子未除丧之称此固近凿。若严氏曰：「旧说以『小子』为斥王。左传襄四年鲁人之歌云『我君小子』，是古人称幼君为『小子』。武公时为世子，则不可斥王为『小子』也。然则此诗非武公为世子作明矣」。何玄子曰：「又有引天保、卷耳之诗，谓古人亦『尔』其君。」严、何二氏皆从序，此为辨驳之言。今录取之者，以见宋、明之儒亦多有主「小子」为斥王者，但其书不传耳。今试将十章、十二章「于乎小子」下文平心读去，还是自警，还是刺王必得其解，不烦多说矣。
　　[一章]「靡哲不愚」，此一句古今通病，犹俗云「聪明人惯作蒙懂事」是也。
　　[十章]「民之靡盈，谁夙知而莫成」苏氏曰：「靡盈，不足也。人之才性有所不足，独患不知。苟其蚤知，则蚤成；岂有蚤知而晚成之乎!言王之不能有成，由不知也。」此解为顺。集传曰：「人若不自盈满，能受教戒，则岂有既蚤知而反晚成者乎!」未允。
　　【抑十二章：三章章八句；九章章十句。】
　　桑柔
菀彼桑柔，其下侯旬，捋采其刘。瘼此下民，上句。通篇辘轳韵。不殄心忧。本韵。第一、第三句。仓兄填兮，倬彼昊天，宁不我矜本韵。○比而赋也。
四牡骙骙，旟、旐有翩。乱生不夷，靡国不泯。民、靡、有、黎，具祸以烬。于乎有哀，国步斯频!本韵。○赋也。
国步蔑资，天不我将。靡所止疑，云徂何往本韵。君子实维，秉心无竞。谁、生、厉、阶，第一、第三、第五句。至、今、为、梗、本韵。○赋也。[评]恨词。
忧心殷殷，念我土宇。我生不辰，逢天僤怒。自西徂东，靡所定处。多我觏痻，第一、第三句。其第五句通韵。孔棘我圉。本韵。○赋也。
为谋为毖，乱况斯削。告尔忧恤，诲尔序爵。谁、能、执、热，逝、不、以、濯、其何能淑，第一、第三、第五句。载胥及溺!本韵。○赋也。
如彼风，亦孔之僾。民有肃心，第一句通韵。●云不逮。本韵。好、是、稼、穑，力、民、代、食、本韵。稼、穑、维、宝，代、食、维、好、本韵。○比而赋也。
天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，第三、第五句。以念穹苍。本韵。○赋也。
维、此、惠君，民人所瞻。本韵。秉心宣猷，考慎其相。维、彼、不顺，自独俾臧。自、有、肺、肠，俾民卒狂。本韵。○赋也。
瞻彼中林，甡甡其鹿。朋友已谮，不胥以谷。人亦有言，「进、退、维、谷、」。本韵。○兴也。
维、此、圣人，瞻言百里。维、彼、愚人，覆狂以喜。匪言不能，胡斯畏忌本韵。○赋也。
维、此、良人，弗求弗迪。维、彼、忍心，是顾是复。民之贪乱，宁为荼毒本韵。○赋也。
大风有隧，有空大谷。维、此、良人，作为式谷。维、彼、不顺，征以中垢本韵。○比而赋也。
大风有隧，贪人败类。听言则对，诵、言、如、醉、匪用其良，覆俾我悖。本韵。○比而赋也。
嗟尔朋友，予、岂、不、知、而、作、!如、彼、飞、虫，时、亦、弋、获、既之阴女，反予来赫。本韵。○赋也。
民之罔极，职凉善背。为民不利，如云不克。民之回遹，职竞用力。本韵。○赋也。
民之未戾，职盗为寇。凉曰不可，覆背善詈。本韵。虽、曰、匪、予，既、作、尔、歌、!本韵。○赋也。
　　左传文元年，秦穆公引大风有隧篇，称为「芮良夫之诗」，故小序谓「芮伯刺厉王」。何玄子曰：「篇中不敢斥言王，而但斥当时执政者信用非人，贪利生事，以致祸乱，大抵为荣夷公辈发也。」
　　[一章]「填」，填塞之意，怆怳填塞于胸也。
　　[二章]「民靡有黎」，犹「周余黎民，靡有孑遗」之意，以八字缩为四字，简妙；亦倒字句，犹云「黎民靡有」也。
　　[三章]「蔑资」，无所资赖也。集传以「资」作「咨」，非。
　　[五章]「执热」，执劳烦热也；「逝」，往也；谓执劳烦热之人谁能不往而洗濯其体乎「逝不以濯」，亦倒字句，犹云「不以逝濯」也。自来解此皆以「执热」为执持热物；几曾见人执持热物之后必濯以水乎余详孟子通论引此诗下。或亦知「执热」为执持热物之非，孙文融解为「热气盈身，如执之然」，锺伯敬解为「热不可解」，何玄子解为「盛暑之时，谁能执守此热以往而不思澣濯」，竟无一通者。
　　[六章]「好是稼穑」诸句，为下章「降此蟊贼」以害稼穑言也。
　　[九章]「维谷」，严氏曰「言进、退皆穷，如陷山谷然」。毛传直训为「穷」，未明。
　　[十一章]侄炳曰：「荼惟以苦名，无毒。孔氏曰：『荼，苦叶；毒，螫虫：皆恶物。』本为二物。集传乃曰：『荼，苦菜也，味苦气辛，能杀物，故谓之荼毒。』其附会如此!」
　　[十二章]「征以中垢」，谓行以中藏之污秽也。或谓「小人以内污之事诬君子」，非。
　　[十三章]「听言则对，诵言如醉」，根上文来；谓听彼之言则喜而对之，诵古人之言以告之则昏昏如醉。集传曰，「王使贪人为政，我以其或能听我之言而对之；然亦知其不能听也，故诵言而中心如醉」。一字不可解!
　　[十六章]「覆背善詈」，「背善」即上章「善背」，谓覆为背善，且詈我也。从来以「善詈」连言，非。「虽日匪予」，匪，非也，谓虽必以予言为非，然不能自已，既为尔作歌，以冀尔之一悟也。
　　【桑柔十六章；八章章八句；八章章六句。】
　　云汉
倬、彼、云、汉，昭、回、于、天、王曰：「于乎!何辜今之人天降丧乱，饥馑荐臻。本韵。靡、神、不、举，靡、爱、斯、牲、圭、璧、既、卒，宁、莫、我、听、本韵。○赋也。下同。
旱既大　泰。甚，蕴隆虫虫。不殄禋祀，自郊徂宫。上下奠、瘗，靡神不宗。后稷不克，上帝不临。耗斁下土，宁丁我躬「临」字通韵；余本韵。
旱既大甚，则不可推。兢兢业业，如霆如雷。周余黎民，靡有孑遗。昊天上帝，则不我遗。胡不相畏，先祖于摧本韵。
早大甚，则不可沮。赫赫炎炎，云我无所。大命近止，靡瞻靡顾。群公、先正，则不我助。父母、先祖，胡宁忍予本韵。
旱既大甚，涤、涤、山、川、旱魃为虐，如惔如焚。我心惮暑，忧心如熏。群公、先正，则我不闻。昊天上帝，宁俾我遯本韵。
旱既大甚，黾勉畏去。胡、宁、瘨、我、以、旱，[评]杂长句有姿。憯、不、知、其、故、祈年孔、夙，方、社不、莫、昊天上帝，则不我虞。敬恭明神，宜无悔怒。本韵。
旱既大甚，散无友纪。鞫、哉、庶、正，疚、哉、冢、宰，趣、马、师、氏、膳、夫、左、右，靡、人、不、周，无、不、能、止、瞻卬昊天，云如何里本韵。瞻卬昊天，有、嘒、其、星、[评]应上「云汉」。大夫、君子，昭格无赢。大命近止，无弃尔成。何求为我，以戾庶正瞻卬昊天，曷惠其宁」本韵。
　　此述宣王忧旱之诗。小序谓「仍叔美宣王」，未有考也。
　　[一章]棫朴篇以云汉喻文章，则曰「为章」；此以云汉言旱，则曰「昭回」。
　　[七章]「散无友纪」，君以臣为友，今以旱故，将离散无纪矣。亦倒字句，谓友散无纪也。集传曰「友纪，犹言纲纪」，未闻「友」之训「纲」也。「鞫哉庶正，疚哉冢宰」，此两句叹庶正、冢宰也。其趣马也，师氏也，膳夫也，左右之臣也，此诸臣者无人不肯周救，无以不能而遂止也。周救只是各为救旱之义，非周给百姓也。
　　【云汉八章，章十句。】
　　崧高
崧、高、维、岳，骏、极、于、天、[评]起得庄重。维、岳、降、神，生、甫、及、申、维。申。及。甫。[评]急转见主、客。维周之翰，四国于蕃，四方于宣。本韵。○赋也，下同。
亹亹申伯，王缵之事，于邑于谢，南国是式。王命召伯，「定申伯之宅。本韵。登是南邦，世执其功」。本韵。
王命申伯，「式是南邦。因是谢人，以作尔庸」。本韵。王命召伯，「彻申伯土田」。
王命傅御，「迁其私人」。本韵。
申伯之功，召伯是营。本韵。有俶其城，寝庙既成，本韵。既成藐藐。王锡申伯，四牡蹻蹻，钩膺濯濯。本韵。
王遣申伯，路车、乘马，「我图尔居，莫如南土。本韵。锡尔介圭，以作尔宝。往近王舅，南土是保」。本韵。
申伯信、迈，王饯于郿。申伯还南，谢于诚、归、本韵。王命召伯，「彻申伯土疆，以峙其粻，式遄其行」。本韵。
申伯番番，既入于谢，徒御啴啴。周邦咸喜，本韵。「戎有良翰」。不显申伯，王之元舅，文、武是宪!本韵。首句。
申伯之德，柔嘉且直；揉此万邦，闻于四国。本韵。吉甫作诵，其、诗、孔、硕，其、风、肆、好，以、赠、申、伯、
　　此尹吉甫所作诗，已言之矣。小序谓「美宣王」。集传谓「王之元舅出封于谢，而尹吉甫作诗以送之」。集传较是。或驳之，以为如朋友送行之诗，不当列于大雅，非也。王之元舅出封于谢，何等大事，赠送之篇可无录耶!
　　[一章]「甫」，旧皆谓甫侯。严氏则以为仲山甫，曰：「旧说谓『姜氏之先主四岳之祀，岳神福兴其子孙』，则执着于『岳降』之文，以辞害义矣。此诗言『岳降』，犹烝民言『天生仲山甫』耳。当时仲山甫为相，申伯亚于山甫，借山甫以大申伯也。且申伯光辅中兴，而远取周道始衰之甫侯以匹之，非所以褒扬申伯也。或者疑『甫』为字，『申』为国，则名称不类，故以『申』、『甫』皆为国。不知古人文辞难以例拘，舜典称『契、稷』，稷以官，契以名；汉称『绛、灌』，绛以封邑，灌之姓：皆不类也。」此说似是。何玄子为之核实曰，「或谓吉甫既为作诗之人，二『甫』字同，必无自赞之理。然烝民之诗美仲山甫，篇中亦明着为吉甫所作，则此诗以『申、甫』并言，乃似统为二诗发端，亦可以见甫之为仲山甫又断断无疑也」。并存之。
　　此与下篇皆吉甫所作，理明词顺，俊快自得，与桑柔、云汉之古拗稍不类。宣王与厉王时文章风气已有升降如此。
　　此雅也，而曰「其风肆好」，则知凡诗皆可称「风」，第雅颂可称「风」，风不可称「雅、颂」耳。
　　【崧高八章，章八句。】
　　烝民
天。生。烝。民。有。物。有。则。民。之。秉。彝。好。是。懿。德。本韵。[评]三百篇说理始此，盖在宣王之世矣。天监有周，昭格于下；保兹天子，生仲山甫。本韵。○赋也。下同。
仲山甫之德，柔嘉维则，令仪、令色，小心翼翼；古训是式，威仪是力。天子是若，明命使赋。「赋」字韵；余本韵。
王命仲山甫，「式是百辟，首二句无韵。缵戎祖考，王躬是保。本韵。出纳王命，王之喉舌。赋政于外，四方爰发。」本韵。
肃肃王命，仲山甫将之。邦国若否，仲山甫明本韵。之。既明且哲，以保其身。夙夜匪懈，以事一人。本韵。
人亦有言，「柔、则、茹、之，刚、则、吐、之、」。[评]「人言」一层。维仲山甫，柔、亦、不、茹，刚、亦、不、吐、不、侮、矜、寡，不、畏、强、御、本韵。[评]释「不茹」、「不吐」一层。
人亦有言，「德。輶。如。毛。[评]奇语。民。鲜。克。举。之。」。我、仪、图、之，维、仲、山、甫、举、之、爱、莫、助、之、[评]多用「之」字，见缠绵之态。衮、职、有、阙，维、仲、山、甫、补、本韵。之。[评]上举「德」，此补「衮」，句多寡不等。
仲山甫出祖，四牡业业，征夫捷捷，每怀靡及；本韵。四牡彭彭，八鸾锵锵。王命仲山甫，「城彼东方」。本韵。
四牡骙骙，八鸾喈喈。仲山甫徂齐，式遄其归。本韵。吉甫作诵，穆。如。清。风。[评]亦用「风」字。仲山甫永怀，以、慰、其、心、[评]此更佳。○通韵。
　　宣王命樊侯仲山甫筑城于齐，尹吉甫作诗美之。集传谓「作诗送之」。按「美」与「送」所争亦无多。郝仲舆佞序，必谓「美宣王」；驳集传，谓僚友相送，非关献纳，何登于雅：真腐儒之见。诗末句明言「仲山甫永怀，以慰其心」，并不及「美宣王」之意；何缘不读诗乎
　　[一章]予向有庸言录中一则，论释经之义，今录于此。曰：「孟子引诗曰，『天生烝民，有物有则，民之秉彝，好是懿德』。孔子曰：『为此诗者其知道乎故有物必有则。民之秉彝也，故好是懿德。』孔子之释诗也。『天生烝民』句可不用释。『有物有则』句上用一『故』字，便见顶上文来；中加一『必』字，便见二『有』字是侧落，非平对。『民之秉彝』下加一『也』字，『好是懿德』上加一『故』字，便使二句有磁引针、珀吸草之妙，而『秉彝』、『懿德』诸板实字亦复点睛欲飞。计本文十六字，释之亦十六字，而惟用四虚字，余俱本字。后人解一两句，有用数十百字尚未如此明晰者，真可愧死；况乎犹有误解者哉!」
　　[四章]「肃肃王命」二句，承上章「出、纳王命」而言。「邦国若否」二句，承上章「赋政于外」而言。
　　【烝民八章，章八句。】
　　韩奕
奕、奕、梁、山，维、禹、甸、之。[评]起得庄重有体。有、倬、其、道，韩、侯、受、命、王亲命之，「缵戎祖考，无废朕命!本韵。夙夜匪懈，虔共尔位!本韵。朕命不易。干不庭方，以佐戎辟」。本韵。○赋也。下同。
四牡奕奕，孔修且张。韩侯入觐，以其介圭，入觐于王。王锡韩侯，淑、旗、绥、章，簟、茀、错、衡，本韵。玄、衮、赤、舄，钩、膺、镂、钖，鞹、鞃，浅、幭，鞗、革、金、厄、本韵。[评]古人已善用前文。
韩侯出祖，出宿于屠。显父饯之，清、酒、百、壶、其、殽、维、何、炰、鲜鱼。其、蔌、维、何、维笋及蒲。其、赠、维、何、乘马、路车。笾豆有且，侯、氏、燕、胥、本韵。
韩、侯、取、妻，汾、王、之、甥，蹶、父、之、子、[评]忽入「取妻」一段，绝有姿态；然正有关系，为王甥，为国戚，是极大事。韩、侯、迎、止，于、蹶、之、里、本韵。百、两、彭、彭，八、鸾、锵、锵，不、显、其、光、本韵。诸、娣、从、之，祈、祈、如、云、韩、侯、顾、之，烂、其、盈、门、本韵。[评]「百两」以上亲迎，以下入门。
蹶、父、孔、武，靡、国、不、到、为、韩、姞、相、攸，莫、如、韩、乐、本韵。孔、乐、韩、土，川、泽、吁、吁，鲂、鱮、甫、甫，鹿、鹿、噳、噳，有、熊、有、罴，有、猫、有、虎、[评]因取妻及择于韩，见韩士之美，仍归封国本旨，其联络脱卸处几于无迹可寻。庆、既、令、居，韩、姞、燕、誉、[评]对「侯氏燕胥」。○本韵。
溥彼韩城，燕师所完。以先祖受命，因时百蛮。本韵。王锡韩侯，其追其貊，奄受北国，因以其伯。实墉实壑，实亩实籍。本韵。献、其、貔、皮，赤、豹、黄、罴、本韵。[评]归贡赋作收，有体。
　　小序谓「伊吉甫美宣王也，能锡命诸侯」。集传谓「韩侯初立来朝，始受王命而归，诗人作此以送之」。按序但谓宣王，涉泛。且谓能锡命诸侯，按「锡命」之语已见于诗，不必更标举为宣王夸大也。惟谓尹吉甫作，笔意差近；但未见其必然。集传驳其未有据，然则亦非全无据耳。此韩侯初立，入觐宣王，遣其归国，显父饯之，诗人美之之作。
　　[一章]封韩侯，从韩地言起；言韩地，从「梁山」言起；言梁山，归功于「禹甸」起：法律森然，亦仿信南山篇起法也。毛传曰，「禹治梁山，除水灾；宣王平大乱，命诸侯」，以宣王配禹，如此说诗，固矣!严氏则是毛传而惟以孔疏「美韩侯复禹之功」语为非，亦固。传、笺及疏之失可胜驳耶!「王亲命之」以下，命辞也。「不庭」，左传曰「以王命讨不庭」，本此。常武「徐方来庭」，「来庭」，「不庭」之反。「戎」，汝也。
　　[三章]「屠」、「杜」，古通用。晋有杜蒯，亦作「屠蒯」。汉志注云：「古杜伯国，汉宣帝葬其地，因曰杜陵，在长安南五十里。」
　　[四章]「汾王之甥」，指韩姞；或谓指蹶父，大谬：然则蹶父之父固尚帝女也。「韩侯顾之，烂其盈门」，韩侯之门也。此言御车入门时。诗由亲迎言起，以至于归，首尾周匝；而不言若何于归，但从「韩侯顾之」上见笔意在隐跃之间，殊妙。予方赏之，适阅严氏曰：「出妻于蹶父之门，韩侯回顾而视之，增「回」字，可笑。见其鲜明粲烂，盈满于蹶父之门也。」两点「蹶父之门」，唯恐人不知然。使诗只有亲迎，脱却于归一节，不觉索然。
　　[五章]为择而言。「靡国不到」，此诗人衬贴之辞，不必实然。
　　[六章]集传曰：「韩初封时，召公为司空，王命以其众为筑此城，如召伯营谢，山甫城齐。」按韩为燕之属国，召公统之，故命以筑韩，非以其为司空也。然则召伯、山甫亦司空耶
　　诗中宣王册命韩侯，韩侯入觐天子，韩侯取天子甥女为国戚，皆绝大事。如此诗不入大雅，而必标曰「美宣王」，然后入大雅耶!
　　【韩奕六章，章十二句。】
　　江汉
江、汉、浮、浮，武、夫、滔、滔、匪安匪游，淮、夷、来、求、本韵。[评]倒字句，下同。既出我车，既设我旟。匪安匪舒，淮、夷、来、铺、本韵。○赋也。下同。
江、汉汤汤，武夫洸洸。经营四方，告成于王。本韵。四方既平，王国庶定。时靡有争，王心载宁。本韵。
江、汉之浒，王命△召虎，[评]在江、汉一命。「式辟四方，彻我疆土。本韵。匪疚匪棘，王国来极」。本韵。于疆于理。至、于、南、海、本韵。
王命△召虎，「来旬来宣。[评]在江、汉再命。文、武受命，召公维翰。本韵。无、曰、予、小、子，召、公、是、似、肇敏戎公，用锡尔祉」。本韵。[评]起下章。
「厘尔圭瓒，秬鬯一卣。起二句无韵。[评]王命在岐周。告、于、文、人、，锡山、土田。于周受命△，自召祖命」。
虎拜稽首，「天子万年!」「命」字通韵；余本韵。虎拜稽首，「对扬王休，作召公考，天子万寿!」明明天子，令闻不已。本韵。矢、其、文、德，洽、此、四、国、本韵。
　　宣王命召穆公平淮夷，诗人美之之作。按，此篇平淮夷；下篇平徐国，亦夷也。据诗所称为说，自允。集传必以此篇为平淮南之夷，下篇为平淮北之夷。虽徐本近淮，然如其说，则二篇人但知有淮而不知有徐矣，所以来后人之指摘也。邹肇敏曰：「江汉明言伐淮夷，常武明言征徐国，何必取南、北为目!常武云『淮浦』、『淮濆』，指所经历之地，未尝指淮夷也。」
　　刘汝桢曰，「宣王淮上之役，武功告成也。盖六月北伐，首事四夷，采之南征次之，故曰『征伐玁狁，蛮荆来威』，此其证也。蛮荆既平，乃伐淮夷，故常武、江汉二篇，一是自将伐徐，一是命将伐淮，二师想一时并发，王将本国之六师，而穆公则征兵江、汉以行者也。何也夷在淮之南、北，势相犄角，假令穆公先平淮，则还兵北伐亦易易耳，何必侈言于王之亲行假令王既北伐定徐，则淮夷之胆已破，穆公此行如发蒙耳，何必张大其功而宠异若此哉故伐淮伐徐，以两诗考之，知其必并发也」。此说可存。
　　[五章]「文人」，自指文王。毛传但训为「文德之人」，非。集传曰，「文人，先祖之有文德者也，谓文王也」，为说杂而复，亦非。
　　【江汉六章，章八句。】
　　常武
赫赫明明，王命卿士，南、仲、大、祖，大、师、皇、父，「整我六师，以修我戎。「戎」韵，余本韵。既敬既戒，惠此南国!」本韵。○赋也。下同。
王谓尹氏，「命程伯休父，左右陈行。戒我师旅，率彼淮浦，省此徐土」。不、留、不、处，三、事、就、绪、本韵。
赫赫业业，有严天子。王舒保作，本韵。匪绍匪游；徐方绎骚。本韵。震、惊、徐、方，如雷如霆，徐、方、震、惊、本韵。
王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。本韵。
王旅啴啴，如、飞、如、翰，如、江、如、汉，[评]以本地喻。○本韵。如、山、之、苞，如、川、之、流、本韵。●。●。翼。翼。不。测。不。克。[评]兵家精语。濯、征、徐、国、本韵。
王犹允塞，徐。方。既来。本韵。徐。方。既同，天子之功。本韵。四方既平，徐。方。来庭。本韵。徐。方。不回，王曰还归。本韵。[评]八句「徐方」二字一上一下，绝奇之调。
　　小序谓「召穆公美宣王」，此臆说。大序谓「有常德以立武事，因以为戒然」，按此尤属影响之论。诗起句无「常武」字，必因其「赫赫、明明」皆为双字，故不可用，名为常武耳。「武」字是已；「常」字，作者之意则不可知。大序谓「有常德以立武事，因以为戒然」。按诗中极夸美王之武功，无戒其黩武意。毛、郑亦无戒王之说。然则作序者其为腐儒之见明矣。集传于末章云，「言王道甚大，而远方怀之，非独兵威然也。序所谓『因以为戒』者是也。」又其言曰：「诗中无『常武』字，召穆公特名其篇。集传谓诗人作此；此又依序，谓召穆公作，何也盖有二义：有常德以立武则可；以武为常则不可。此所以有美而有戒也。」故予谓佞序者莫若朱也，盖喜其同为腐儒之见耳。或依集传之意，谓「王曰还归」是所以戒之。按诗以「王曰还归」收束，正见其首尾完善处；乃以为戒辞，非夏虫之见乎!且夷已平，不归将安之尤可笑已。
　　此宣王自将以伐徐夷，命皇父统六军以平之，诗人美之，作此诗。余说见上篇。
　　[二章]「三事」，毛传谓「为之立三有事之臣」。按此即书立政篇「作三事」及诗十月篇「择三有事」、雨无正篇「三事大夫」也。谓分主六军之三事大夫无一不尽职以就绪也。郑氏谓「三农之事」，谬。
　　[四章]「铺」，布也。「敦」，顿也。布顿兵于淮水之濆。「截」，绝也。「截彼淮浦」，绝断其出入之意。
　　[五章]「●●」，不断也。「翼翼」，不单也。「不测」，不厌诈也。「不克」，阵坚也。「濯征」，有洗濯其腥秽之意。
　　【常武六章，章八句。】
　　瞻卬
瞻卬昊天，则不我惠。孔填不宁，降此大厉。邦靡有定，士、民其瘵。蟊贼、蟊疾，靡有夷届。本韵。罪罟不收，靡有夷瘳。本韵。○赋也。下同。
人有土田，女、反、有之!人有民人，上「田」。女、覆、夺之!此宜无罪，女、反、收之!彼宜有罪，二「罪」字韵。女、覆、说。本韵。之!
哲。夫。成。城。；哲。妇。倾。城。二「城」字韵。[评]妙语。懿厥哲妇，为枭为鸱。妇有长、舌，维厉之阶。本韵。乱、匪、降、自、天，生、自、妇、人、!本韵。匪教匪诲，时维妇、寺。本韵。
鞫人忮忒，谮始竟背。岂曰不极，伊胡为慝如贾三倍，君子是识。妇、无、公、事，休、其、蚕、织、本韵。
天、何、以、刺、何、神、不、富、[评]拗语自佳。舍尔介狄，维予胥忌。不吊、不祥，威仪不类。人之云亡，邦国殄瘁!本韵。
天之降罔，维其优矣。人之云亡，上「罔」，下同。心之忧矣!本韵。天之降罔，维其几矣。人之云亡，心之悲本韵。矣!
觱沸槛泉，维其深矣。心之忧矣，宁自今本韵。矣!不自我先，不自我后。藐藐昊天，上「先」。无不克巩。无忝皇祖，式救尔后!本韵。
　　此刺幽王宠褒姒致乱之诗。小序谓凡伯作，未见其然。集传谓「刺幽王嬖褒姒，任奄人，以致乱之诗」，以诗中有「寺」字，故为此说。按褒姒实有其人，实由以致乱；寺则史无其文。诗以「妇、寺」连言者，大抵内有女宠，寺人密迩，自必因缘为奸，不过带言之，非所重也。今实以奄人，与褒姒并举为，言然则何人乎周以前未闻有寺人之祸，自秦皇用赵高始有之。诗人因「妇」而及「寺」，亦可谓有先见之明矣。集传又于三章下引「欧阳公尝言宦者之祸甚于女宠，其言尤为深切，有国家者可不戒哉!」按此自论后世事，与诗旨无涉，皆题外闲文；且以客为主，尤无谓。
　　[三章]「长舌」，犹言长于舌，指其善为谮言，故下曰「谮始竟背」，非谓多言也。谮言岂必在多乎!此正指谮申后、废太子事，故曰「维厉之阶」。「匪教匪诲」谓不待教诲而为谮乱者，惟妇与寺。集传毫不明。
　　[四章]「君子」，指有位者，卿大夫不当识商贾之行也。
　　[五章]「天何以刺何神不富」郑氏曰：「王之为政既无过恶，天何以责王见变异乎神何以不福王而有灾害也」较集传为明。「人之云亡」，必有所指，谓贤臣或死或去者，今不可知矣。
　　【瞻卬七章：三章章十句；四章章八句。】
　　召旻
旻天疾威，天笃降丧。瘨我饥馑，民卒流亡。我居圉卒荒!本韵。○赋也。
天降罪罟，蟊贼内讧。椓靡共，溃溃回遹；实靖夷我邦。本韵。○赋也。
、訿、訿，曾不知其玷。兢、兢、业、业，孔填不宁，我位孔贬。本韵。○赋也。
如彼岁旱，草不溃茂，如彼栖苴。我相此邦，无不溃止。本韵，与「茂」。○赋也。
维、昔、之、富、不、如、时，句。维、今、之、疚、不、如、兹。句。[评]篇中多以长句见态。彼、疏、斯、粺，胡不自替职、兄、斯、引、「引」，韵；余本韵。○赋也。
池之竭矣，不云自频。泉之竭矣，不云自中。溥斯害矣，职、兄、斯、弘、不我躬!「频」通韵；余本韵。○比而赋也。
昔先王受命，有、如、召、公，日、辟、国、百、里、今、也、日、蹙、国、百、里、于乎哀哉，维今之人，不、尚、有、旧、!本韵。○赋也。
　　此刺幽王之诗。集传谓「刺幽王任用小人」。按此诗仍指褒姒为主。「蟊贼」，指褒姒也，故曰「内讧」，谓「任用小人」，涉泛，无着落。
　　[二章]「蟊贼内讧」指褒姒。「讧」，说文，「●也」。毛传作「溃」，非。何玄子曰：「司马氏曰『师多则人●』，盖谓以言相惑乱也。」「椓」指内小臣、奄人因缘为奸者。
　　[四章]「溃茂」及「溃止」之溃，皆训散乱义。曹氏曰：「草散乱则茂盛；故岁旱无雨泽，则草不溃茂。」旧以上「溃」字训逐，下「溃」字训乱，非矣。
　　【召旻七章：五章章五句；二章章七句。】旧谓四章章五句，三章章七句；今正之。苏氏曰：「因其首章称『旻天』，卒章称『召公』，故谓之召旻，以别小旻而已。」

诗经通论卷十六
新安首源姚际恒着
　　　　颂
　　大序曰：「颂者，美盛德之形容，以其成功告于神明者也。」孔氏曰：「此特释周颂耳；鲁、商之颂则异于是。商颂虽是祭祀之歌，祭其先王之庙，述其生时之功，正是死后颂功，非以成功告神，其体异于周颂也。鲁颂主僖公功德，又与商颂异也。」又曰：「鲁颂之文尤类小雅；比于商颂，体制又异。」苏氏曰：「商、周二颂皆用以告神明，而鲁颂乃用以为善祷。后世文人献颂，特效鲁耳，非商、周之旧也。」按孔、苏二氏说周、鲁、商颂之异，可谓明了矣。
　　　　周颂
　　苏氏曰：「周颂皆是所施于礼乐，盖因礼而作颂，非如风、雅之诗有徒作而不用者也。」郑氏曰：「周颂者，其作在周公摄政、成王即位之初」，非也。序、传亦同其意。颂有在武王时作者，有在昭王时作者；必以此拘，释诗所以多滞也。
　　清庙
于穆清庙，肃雝显相。济济多士，秉文之德，对越在天，骏奔走在庙。不显不承，无射于人斯!无韵。按颂为奏乐所歌，尤当有韵；今多无韵者，旧谓一句为一章，一人歌此句，三人和之，所谓「一唱三叹」则成四韵。愚谓此说是已，然「一唱三叹」恐不必如是泥解，即一人唱，一人和，便已成韵，未为不可也。○赋也。
　　小序谓「祀文王」，是。大序谓「周公既作洛邑，朝诸侯，率以祀文王焉」，谬也。按洛诰曰「则禋于文王、武王」又曰「文王骍牛一，武王骍牛一」，是洛邑既成，兼祀文、武，此诗专诰曰「则禋于文王、武王」又曰「文王骍牛一，武王骍牛一」，是洛邑既成，兼文、武，此诗专祀文王，岂可通乎!谓「朝诸侯，率以祀文王」，此本明堂位之邪说，谓周公践天子位、朝诸侯也，尤为诬妄。集传偏从序，何耶
　　清庙，郑氏曰：「祭有清明之德者之宫；天德清明，文王象焉。」此释清庙是。自杜预始以为「清静之庙」；集传仍之，释「清」为清静。夫「清」与「静」其义各殊，安得以「静」释「清」乎!集传于下篇维清，又释「清」为「清明」，何居「济济」，整齐之意。集传释为「众」，亦非也。于棫朴「济济辟王」则说不去，又释为「容貌之美」，何居然「济济辟王」之「济济」，亦只是仪度整齐，非容貌之美也。皆误。「对越在天」紧顶「秉文之德」来，惟其秉文之德，故可以对越文王在天之灵也；不必以「骏奔走在庙」句泥「在天」、「在庙」为对也。「不」，皆作「丕」。
　　【清庙一章，八句。】
　　维天之命
维天之命，于穆不已，于乎不显，文王之德之纯!假以溢我，我其收之。骏惠我文王，曾孙笃之。无韵。或下二「之」字为韵。○赋也。
　　此亦祀文王之诗。小序谓「太平告文王」，乃赘语，盖欲切合「六年，周公制礼、作乐」之说也。凡祀告文王诸诗，孰非告太平乎!
　　此篇文气一直下，谓天命文王以兴周；文王中道而崩，天命久而不已，王其后世，乃大显文王之德，更以溢及于我；我今其承之，以大顺文王之德不敢违，而为曾孙者益宜笃承之也。欧、苏二氏皆如此解。上四句犹之「周虽旧邦，其命维新。有周不显，帝命不时」，「天监在下，有命既集」，「有命自天，命此文王」诸语也。自中庸引用为说理之辞，于此诗上二句曰「盖曰天之所以为天也」，下二句曰「盖曰文之所以为文也，纯亦不已」，将「天命」与「文德」说作两事，谓「文王之纯」与「天之不已」无异，是为与天为一。按「天命」命字必不可作实字用，固已难通，详下。且前古之人从未敢以人比天，此自后世意见。中庸引诗断章取义，岂可据以作解!中庸亦在礼记中，凡礼记诸篇之引诗者可尽据以作解乎!前古之人又未尝深刻谈理，亦起于后世。必以「天命」与「文德」对，「于穆」与「不显」对，「不已」与「纯」对，有如是之深刻谈理者乎!自郑氏依中庸解诗，然于「天命」命字难通，乃训为「道」。嗟乎，诗之言「天命」者多矣，何以彼皆不训「道」而此独训「道」乎!欧、苏为前宋之儒，故尚能辟郑，不从其说，犹见诗之真面目；后此之人，陷溺理障，即微郑亦如释矣，况又有郑以先得我心，于是毅然直解，更不复疑。至今天下人从之，乃尽没诗之真面目，可叹哉!「假以溢我，我其收之」，左襄二十七年，引诗曰「何以恤我，我其收之」，杜预以为逸诗。然即此二句，非逸诗也。但古人引诗，原多异字，左传、礼记皆然，不可为据，自当依本诗作解，不必惑于所引诗也。「假」，使也。「溢」，欧阳氏曰「及也，如水溢而旁及也」，其解亦自明顺。集传曰：「『何』之为『假』，声之转也。」按「何、遐」为声之转，不闻「何、假」也。又曰：「『恤』之为『溢』，字之讹也。」据传以改经，失理甚矣!且不明标左传而若自为说者，更奇。烝民，宣王时之诗也，故予谓渐开说理之端。此诗周公作，岂亦说理乎!故中庸之说断乎不可用于此诗也。
　　【维天之命一章，八句。】
　　维清
维、清，句。缉熙文王之典。句。肇、禋，句。迄用有成，维周之桢。「禋」字通韵；余字本韵。○赋也。
　　小序谓「奏象舞」，妄也。朱仲晦不从，以为诗中无此意，是已。然未尝深考而明辨之，则何以使后人不惑乎!今按其说，莫详于孔疏矣。孔疏本非辟序，今节录其说可为辟序用。其曰：「序者于此云『奏象舞』，于武之篇不可复言『奏象』，故指其乐名，言『奏大武』耳。其实大武之乐亦为象，故礼记文王世子、明堂位、祭统皆云『升歌清庙，下管象』，象与清庙相对，俱是诗篇，故明堂位注『象，谓周颂武也』。谓武诗为象，明大武之乐亦为象矣。但记文于『管』之下别云『舞大武』，谓武诗则箫、管以吹之，武乐则干、戚以舞之，所以并设其文。故郑并武解其意，于文王世子注云『象，周武王伐纣之乐也，以管播其声，又为之舞』，于祭统注云，『管象「管象」，原误作「象管」，今校改。吹管而舞武、象之乐也』，皆武诗、武乐并解之也。必知彼象非此篇者，以彼三文皆云『升歌清庙，下管象』，若是此篇，则与清庙俱是文王之事，不容一升一下；今清庙则『升歌』，象则『下管』，明有父子、尊卑之异，文王世子于『升歌、下管』之后覆述其意，云『正君、臣之位，贵贱之等，而上、下之义行焉』，言君臣、上下之义，明象非文王之事，故知『下管象』者，谓武诗；但序者避此象名，不言象耳。」按孔说谓礼记诸篇「下管象」皆指武诗甚明。盖象者，象武王之武功也。且谓武诗为「象武」，可也，亦不得谓之「象舞」。盖用以为舞「舞」，原作「武」，体会语气改。此后世事，当时原诗安得即以「舞」名乎!是武诗且不可谓之象舞，何况维清之诗于象舞何涉耶!诸儒好穿凿者误信序「象舞」之说，谓礼记诸篇所言「象」者即此篇，反以郑注为武诗及孔疏为非，此佞序之过也。郑注礼记皆是，独于此篇下云「象舞，象用兵时刺伐之舞，武王制焉」，似以用兵时刺伐属文王者，谬矣。文王虽未尝无武功，而武功岂足以尽文王!文王之德至矣，作乐象功，乃独象其刺伐耶!又仲尼燕居云「下管象武」，则直言武，此尤明证。而说者犹以「下管象」为句，「武、夏钥序兴」为句，斯诚何心哉!又墨子曰「武王因先王之乐，命曰象武」，董子曰「武王作象乐」，则象自属武诗而不可混入维清之诗明矣。
　　「缉熙敬止」，言文王也，故「缉熙文王之典」为句。若曰「维清缉熙」，则不类矣。且「清」字为起韵。
　　【维清一章，五句。】
　　烈文
烈文辟公，锡兹祉福，惠我无疆；本韵。子孙保之。无封靡于尔邦，维王其崇之。念兹戎功，继序其皇「邦」、「崇」、「功」、「皇」，本韵。之。无竞维人，四方其训本韵。之。不显维德，百辟其刑之。于。乎。前。王。句。不。忘。!「刑」、「王」、「忘」，本韵。[评]神味无穷。○赋也。
　　小序谓「成王即政，诸侯助祭」。按谓成王或可，但不必即政耳。集传谓「祭于宗庙而献诸侯助祭之乐歌」。按「四方其训」、「百辟其刑」，不类告诸侯语。又诏诸侯以不忘前王，亦不类。故欧阳氏分两章：以「继序其皇之」以上为君敕其臣之辞；「无竞维人」以下为臣戒其君之辞。然以一诗作两人语，未免「免」，原误「勉」，今改。武断。此诗当是周公作，以为献助祭诸侯之乐歌，而未因以勉王也。其「维王其崇之」，亦是周公语气。若为王语，不当云尔矣。「念兹戎功」，谓诸侯协力平定天下之武功。集传谓「助祭锡福之大功」，谬。助祭可言「大功」耶!苏氏谓「勉之以念祖父之功」；严氏驳之，谓成王时孟津诸侯固多存者，不应专戒其子孙也。
　　集传于此篇「不显维德」引中庸语，于「前王不忘」引大学语，与「维天之命」引中庸语、淇奥引大学语皆同。皆与诗旨无涉，悉为闲文。其它如鸱鹗之引孔子语，灵台之引孟子语，更不尽辨也。
　　【烈文一章，十三句。】
　　天作
天。作。高。山。大。王。荒。之。[评]起得兀突、轩举。彼作矣，文王康之。彼徂矣岐，有夷之行；本韵。子孙保之。末句无韵。○赋也。
　　小序谓「祀先王、先公」，诗中何以无先公集传谓祀大王，诗中何以又有文王皆非也。季明德曰：「窃意此盖祀岐山之乐歌。按易升卦六四爻曰『王用「用」，原误「周」，今改。享于岐山』，则周本有岐山之祭。」此说可存。邹肇敏本之为说曰「天子为百神主。岐山王气攸锺，岂容无祭；祭岂容无乐章。不言及王季者，以所重在岐山，故止挈首、尾二君言之也。」又为之核实如此。
　　「徂」，沈括笔谈改作「岨」。妄改经文，以就我解，最为武断。集传从之，何也王伯厚曰：「笔谈引朱浮传作『彼岨者岐』。今按后汉书朱浮传无此语。西南夷传，朱辅上疏曰『彼徂者岐，有夷之行』。注云『徂，往也』。盖误以朱辅为朱浮，亦非『岨』字。」
　　【天作一章，七句。】
　　昊天有成命
昊、天、有、成、命，二、后、受、之、成、王、不、敢、康，夙、夜、基、命、宥、密、于、缉、熙，单、厥、心，肆、其、靖、之、无韵。○赋也。[评]通首密练。
　　　小序谓「郊祀天、地」，妄也。诗言天者多矣，何独此为郊祀天、地乎郊祀天、地，不但于成王无与，即武王亦非配天者，而言「二后」，何耶汉儒惑其说，宋儒且引此诗以为合祀之证，其经术之疏谬可知矣。此诗「成王」，自是为王之成王。国语叔向曰：「道成王之德，及武王能明文昭、定武烈。」此一证也。贾谊新书曰：「后，王也。二后，文王、武王也。成王者，武王之子，文王之孙也。文王有大德而功未既，武王有大功而治未成；及成王承嗣，仁以莅民，故称『昊天』焉。」此一证也。杨雄谓「康王之时，颂声「声」，原误「夸」，今改。作于下」班因谓「成、康没而颂声寝」「寝」，原误「寖」，今改。此一证也。然则毛、郑辈必以「成王」作「成其王」解，固泥于凡颂皆为成王时周公作耳。
　　【昊天有成命一章，七句。】
　　我将
我将我享，维羊维牛，维、天、其、右、本韵。、之仪式型文王之典，日靖四方，伊嘏文王，既、右、飨、本韵。、之。我其夙夜，畏天之威，于时保之!此三句无韵。或云，此诗以三「之」字为韵。○赋也。
　　小序谓「祀文王于明堂」，本孝经「宗祀文王于明堂以配上帝」，盖当时有此说云。
　　「将」，奉也，养也。「将」贴「羊」；「享」贴「牛」。大牢以牛为主，故言「享」。位以右为尊，故曰「右之」。「伊嘏文王，既右飨之」，亦主天言。先为不敢必之辞，后乃既必之之辞，故先惟言「右」，后言「右飨」。集传以「既右飨」属文王言，此本郑氏。然郑以「右」训「助」，故可如此解；今集传既训「右」为「尊」，「右」亦不训「尊」，盖以右为尊耳。然则天右文王，又右，不可通矣。「右」之不依训「助」者，如「既右烈考，亦右文母」，不得训助也。
　　【我将一章，十句。】
　　时迈
时迈其邦，昊天其子之实右序有周。薄、言、震、之，莫、不、震、迭、怀、柔、百、神，及、河、乔、岳、允王维后!无韵；下同。○赋也；下同。
明昭有周，式序在位，载、戢、干、戈，载、櫜、弓、矢、我求懿德，肆于时夏。允王保之!
　　此武王克商后，告祭柴望、朝会之乐歌，周公所作也。宣十二年左传曰「昔武王克商，作颂曰『载戢干戈』。故知为武王克商后作。国语称周文王之颂曰「载戢干戈」，故知周公作。
　　此武王初定天下，始作巡守。集传举周礼「周制，十有二年，王巡守殷国」。无论周礼伪书不足据，即曰周礼据称周公所定，然则武王时已有之乎!亦为闲文矣。「干戈、弓矢」，武也。「懿德」，文也。三句有偃武修文意。「时」，是也。「夏」，大也。郑氏曰「陈其功于是，大而歌之」此得古文之意。集传以「夏」训「中国」，未然。
　　周礼：「钟师，九夏：王夏肆夏、昭夏、纳夏、章夏、齐夏、族夏祴夏、　夏」。予通论曰，「九夏即袭左传『肆夏』及『三夏，天子所以享元侯』而附会为说。以三作九。『肆夏』，袭左传、礼记诸篇。『王夏』、『昭夏』、『纳夏』、『章夏』、『齐夏』、『族夏』俱杜撰。『祴夏』，袭燕礼『宾醉而出，奏陔；陔作』，以『陔』作『祴』，取音近；『夏　』，袭大射仪『公入，』：其二『夏』字皆增。计九夏惟一肆夏，余杜撰者六，又本非『夏』名而妄加者二，则周礼『九夏』可置而弗道矣。惟左传云『金奏肆夏之三』，国语云『夫先乐，金奏肆夏、繁、遏、渠』，玉藻云『行以肆夏』，郊特牲云『宾入大门而奏肆夏』，又云『大夫之奏肆夏，自赵文子始也』，仪礼大射、燕礼皆云『奏肆夏』，则肆夏者，春秋时用之；或即此诗与否，不可知。然系后来所用，与初制此诗之旨原无交涉，可不必论。若国语之繁、遏、渠，诗中无之，尤不必论也。」
　　【时迈二章：一章八句；一章七句。】从何玄子本分章；下仿此。
　　执竞
执。竞。武。王。无。竞。维。烈。不显成、康，上帝是皇。自彼成、康，奄有四方，斤、斤、其、明、钟鼓喤喤，磬、筦将将，降福穰穰。本韵。降福简简，威仪反反。既醉既饱，福、禄来反。本韵。○赋也。
　　小序谓「祀武王」，固非，集传谓「祀武王、文王、康王」，是已；然三王并祭出何典礼，得毋卤莽耶后之主祭三王之说者，邹肇敏曰：「文王庙在丰，武王庙在镐，其成、康亦祔于武庙可知。而此祭非祫非禘，故止及三王耳。」按成、康各有专庙，何得谓祔于武庙，此妄说也。维新主未成庙，乃祔庙，然亦只一王，如成王崩，康王祔之，武王庙不应有两王也。朱允升曰：「祭三王无其例。然武王有世室，则必有专祭矣；岂昭王以后祭武世室而配以成、康与」此亦臆测，毫无稽据。主祭武王之说者，范景仁曰：「祀武王而述成、康，见子孙之善继也。」吕泾野亦曰：「自成、康以来，其功则能崇天下，其德能和敬以奉祭祀，武王其必享之。」然则祀武王之诗，周公岂不曾作，而直待昭王之臣作乎!主祭成、康之说者，朱郁仪曰：「祀成王、康王而推本于武王也。」按祭礼或分或合，昭王独祀成、康二王，此何说也季明德曰：「此盖昭王时以成、康二王祫食于武王庙之诗也。」又曰：「但不知何故而举此祭耳。」按时祭不当祫，祫祭止一尸，其辞在已亦疑之，何待人驳乎!何玄子曰：「昭王之世，始以成、康备七庙。然武王崩，周人祀之于庙，则有昊天有成命及下武二诗，而康王祀庙之始无闻焉。执竞之诗为成、康作，但二诗而以二王并言，则又心疑之。已乃恍然悟曰，此即所谓『日祭』之诗也。周语祭公谋父曰：『日祭、月祀、时享、岁贡、终王「王」字原脱，今校补。先王之训也。』楚语观射父曰：『古者先王日祭、月享、时类「类」，原误作「数」，今校改。、岁祀。』刘歆曰：『祖、祢则日祭。』按日祭之典虽于他经无所见，而国语两及之，然则成于昭为祖，康于昭为祢，执竞之诗当是于日祭上食时歌之，故以二王并言。」愚按，「日祭」虽出国语，而「祖、祢日祭」，仅见于刘歆之言，其然耶否耶然何氏搜索及止，亦为难能，聊存之以逆此诗之难可也。
　　【执竞一章，十四句。】
　　思文
思、文、后稷，克配彼天。立我烝民，莫匪尔极。本韵；第一句。贻我来牟，帝命率育；无。此。疆。尔。界。[评]妙语。陈常于时夏。「牟」、「界」、「夏」，本韵。○赋也。
　　此郊祀后稷以配天之乐歌，周公作也。按孝经云「昔者周公郊祀后稷以配天」，指此也。国语云「周文公之为颂曰『思文后稷，克配彼天』」，故知周公作也。郊祀有二：一冬至之郊，一祈谷之郊；此祈谷之郊也。小序谓「后稷配天」，此诗中语，是已。集传犹不之信，但曰「言后稷之德真可配天」，意以无祀天之文也。古人作颂从简，岂同雅体铺张其辞乎!可谓稚见矣。
　　「陈常于时夏」，郊祀每岁常行；时，是；夏，大：为陈此常行之礼于是大之乐歌也。集传云「陈其君臣、父子之常道于中国」，窃恐诗意正不明顺如此。
　　【思文一章，八句。】
　　臣工
嗟、嗟、臣工!敬尔在公。本韵。王厘尔成，来咨来茹。嗟、嗟、保介!维莫之春，亦。又。何。求。如。何。新。畬。本韵。「茹」。[评]神味全在虚字。于皇来牟，本韵。「求」。将受厥明。明昭上帝，迄用康年。命我众人：本韵，「年」。「庤、乃、钱、镈，奄、观、铚、艾、」。本韵，「帝」。○赋也。
　　小序谓「诸侯助祭遣于庙」，甚迂。诗既无祭事，天子于诸侯何不敢斥言之，而呼臣工、车右，如以卑告尊不敢斥言之例乎集传谓「戒农官之诗」，若是，则当在雅，何以列于颂乎邹肇敏曰：「明堂朝觐，则我将、载见诸诗是已。至耕籍岂容无诗!『嗟臣工』，正指公、卿、大夫之属；至『嗟保介』，则义益显然。其为耕籍而戒农官，益可据矣。」其说近是。
　　今以耕籍之义解之。「在公」，公家之事，即耕籍之礼也。「茹」，度也。来谋来度，即戒其从耕籍以起下文也。「保介」，郑氏曰：「车右也。月令，孟春，『天子亲载耒耜，措之于参保介之御间』。介，甲也。车右，勇力之士，披甲、执兵也。」孔氏曰：「知『保介』为车右，故即引月令以证之。彼说天子耕籍田之礼，天子亲载耒、耜，措置之于参乘之人，保介之与御者二人间。君之车上止有御者与车右二人而已，今言『保介』与『御』，明保介即车右也。以农事敕车右者，此人与之同车而置田器于其间，常见劝农之事，故刺之也。不敕御人，以御人专主于御车也。」其说甚为详明。是保介为车右，本无与于农事；此因农事而出，措耒、耜于车右，故敕之也。作集传者并不阅注疏，或阅之不能了乎曰：「保介见月令、吕览，其说不同，然皆为籍田而言，盖农官之副也。」以保介为籍田之官，杜撰殊甚。夫保介为农官之副，不知何者为农官之正乎「维莫之春」，夏正三月也。郑氏谓周之莫春，于夏为孟春，以合月令孟春天子耕籍之说。夫月令作于秦人　，此诗作于武王之世，安可以后证前；且寅月安得有来牟乎!
　　【臣工一章，十五句。】
　　噫嘻
噫。嘻。成王，既昭假尔!率时农夫，播厥百谷；骏发尔私，终、三、十、里、本韵，「尔」。亦服尔耕，十、千、维、耦、本韵，「谷」。○赋也。
　　小序谓「春、夏祈谷于上帝」。按春为祈谷，夏则雩矣。集传谓「亦戒农官之诗」，辨见上。
　　何玄子曰：「康王春祈谷也。既得卜于祢庙，因戒农官之诗。家语孔子对定公曰：『臣闻天子卜郊，则受命于祖庙而作龟于祢宫，尊祖、亲考之义也。』又左「左」，原误「在」，今改。襄七年『夏四月，三卜郊不从。孟献子「子」字原脱，今补。曰：「吾乃今而后知有卜筮。夫郊祀后稷，以祈农事也。启蛰而「而」，原误「后」，今改。郊，郊而后耕。今既耕而不郊，宜其不从也。」』。愚以此诗章首有『成王昭格』之语，是此诗作于康王之世，乃主作龟祢宫而言。不然，周自后稷以农事开国，即欲敕农官，何不于始祖之庙举始祖为辞，而顾于成王，何取乎」其说亦巧合，存之。
　　集传曰：「成王始置农官而常戒命之也。」季明德驳曰：「农事，古人所急。治农之官，自古有之。况武王所重者民食，岂待成王而始置哉!」是也。「骏发尔私，终三十里」，毛传曰：「『私』，民田也，言上欲富其民而让于下，欲民之大发其私田耳。『终三十里』，言各极其望也。」孔氏曰：「各极其望，谓人目之望所见极于三十，每各极望则遍及天下矣。『三十』以极望为言，则『十千维耦』者，以万为盈数，故举之以言，非谓三十里内有十千人也。」按传、疏之说甚明，诗意只如此，非可凿然以典制求之。是「三十里」与「十千」之义各别，不得联合以解，明矣。自郑氏笃信周礼，引之曰：「凡治野田，夫间有遂，遂上有径；十夫有沟，沟上有畛；百夫有洫，洫上有涂；千夫有浍，浍上有道；万夫有川，川上有路。此万夫之地，方三十三里少半里也。一川之间万夫，故有万耦。云「万耦」亦误，当云「五千耦」。言三十里者，举成数。」孔氏又疏之曰：「计此万夫之地，一夫百亩，方百步，积万夫方之，是万也。是广、长各百夫，以百乘百，是万也。既广、长皆百夫，夫有百步，三夫为一「一」字原脱，今校补。里，则百夫为三十三里又少半里也。」按周礼之说本袭考工记匠人「九夫为井」句而增广为此说，必不可据。详见周礼通论。孟子曰「方里而井」，则三十里为三十井。一夫百亩，一井八夫，三十里之地仅二百四十夫耳，安得有万夫!今欲以万夫合三十里之地，只得谓以百乘百。嗟乎，诗意果如是乎!且一里八夫，乃云「三夫为一里」，尤谬。不特诗言万夫，非百夫之以百乘百，而三十里亦非百夫也。其曲纽妄合，误而又误，欺世乃如此!集传本之曰：「三十里万夫之地，四旁有川，内方三十三里有奇。言『三十里』，举成数也」。嗟乎，无论其不当从郑之妄说也，且于郑笺、孔疏毫厘不解。郑、孔谓三十里百夫之地，非谓万夫之地也。郑引周礼「万夫有川」之文，非谓「四旁有川」也。周礼「万夫有川」，是一川万夫；今作「四旁有川」，是为四川，当有四万夫矣。郑谓三十三里少半里，今言三十三里有奇，又误也。不详来历，不解文义，直与稚子涂鸦何异!乃以注经，而后世群遵之而习读之，不可晓也。又曰：「此必乡、遂之官，司稼之属，其职以万夫为界者。沟洫用贡法无公田，故皆谓之私。」亦谬。君言「私」，民言「公」，正见其交相忠爱处。乃因诗无「公」字，遂认「私」字为无公田之贡法，可乎!且依其解，为戒农官。国中地少，郊野地多，何为仅戒国中之农官而不及郊野乎又其云「沟洫用贡法」，亦误。辨见孟子通论请野节。
　　【噫嘻一章，八句。】
诗经通论卷十七
新安首源姚际恒着
　　　　周颂
　　振鹭
振。鹭。于。飞。于。彼。西。雝。[评]全在意象之间，绝不着。我。客。戾。止。亦。有。斯。容。本韵。○比而赋也。在、彼、无、恶，在、此、无、斁、中庸作「射」，音。庶、几、夙、夜，以、永、终、誉、本韵。○赋也。
　　小序谓「二王之后来助祭」；宋人悉从之，无异说。自季明德始不从，曰：「序似臆说。武王既有天下，封尧后于蓟，封舜后于陈，封禹「禹」，原误作「商」，今改。后于杞，而陈与杞、宋为三恪。此来助祭，独言二王之后，何为不及陈耶窃意此诗必专为武庚而发，盖武庚庸愚不知天命，故使之观乐辟雝以养德，庶几其能忠顺耳。」邹肇敏踵其意而为说曰：「武王西雝之客，盖指禄父，而夏之后不与。何者鹭，白鸟也。殷人尚白，武王立受子禄父为殷公，以抚殷余民，而不改其色，故『亦有斯容』与『亦白其马』皆不改色之证也。后儒见武庚以叛见诛，举而弃之不屑道，必以『我客』属嗣封之微子。夫由后而知鸱鸮毁室，罪存不贳。由武王之世观之，则武庚固殷之家嗣，亦由丹朱在虞，商均在夏，三恪莫敢望焉。周之嘉宾孰先武庚者，无问其贤否也。」较季说尤为宛转尽致矣。何玄子又踵两家之意而别为说曰：「周成王时，微子来助祭于祖庙，周人作诗美之。此与有瞽、有客皆一时之诗，为微子作也。何以知其为微子也微子之封宋也，统承先王，修其礼物，作宾于王家，故有客之诗曰『亦白其马』。商尚白也，鹭乃白鸟，而『我客』、『有客』似之。意者其衣服、车旗之类皆用白与此以知其为微子也。何以知其在成王时来助祭也书序曰：『成王既黜殷命，杀武庚，命微子启，作微子之命』，是则微子之封宋自成王始命之，此以知微子在成王时来助祭也。」愚按，微子之命篇语乃伪古文，不足据。若以尚白为言，则武庚亦必仍旧制，安见非武王时武庚来助祭，而必成王时微子来助祭乎是仍与季、邹揣摩之说无异也。总之，序说原有可疑者三：周有三恪助祭，何以独二王后，一也。诗但言「我客」，不言「二客」，二也。此篇言有振鹭之容，白也；有客篇明言「亦白其马」，似指殷后而不指夏后，三也。有此三者，故或以为武庚，或以为微子，所自来矣。以今揆之，微子之说较优于武庚；且有左传以证。左传皇武子曰：「宋，先代之后，于周为客：天子有事，膰焉；有丧，拜焉。」按周之隆宋自愈于杞，盖一近一远，近亲而远，亦理势所自然也。商颂亦称「嘉客」，指夏后；此称「客」，指殷后也。宋国之臣言宋事，则宜为微子而非武庚也。「有事膰焉」，亦来助祭之证。集传引序说者，乃引左传「天子有事，膰焉；有丧，拜焉」之语，然则只说得宋，遗却杞矣。
　　【振鹭二章，章四句。】
　　丰年
丰年多黍多稌。亦有高廪，万、亿及秭。为酒为醴，烝畀祖、妣，以洽百礼，降福孔皆。本韵。○赋也。
　　小序谓「秋、冬报」，不言其所祭，亦是阙疑之意。郑氏谓「尝、烝」，谬，盖误泥「烝畀祖、妣」句也。下不云「以洽百礼」乎且亦未有一诗用为二时之祭者。何玄子驳曰：「使当大祲之时，用享祀之礼而告神登歌，乃首举『丰年』为辞，毋乃不类之甚，而祖、妣独无恫乎」是也。苏氏以为「秋祭四方，冬祭蜡」，亦揣摩之说，亦犯一诗两用之弊。集传曰：「此秋、冬报赛田事之乐歌，盖祀田祖、先农、方社之属也。」尽举诸祭言之，盖亦杂而无主矣。何玄子惩其弊，单以为「冬报八蜡」，立意固是，然亦无确证，仍不若且依序，谓「秋、冬报」，以阙其所疑之为得也。王介甫主祭上帝，更非。
　　【丰年一章，七句。】
　　有瞽
有、瞽、有、瞽，在、周、之、庭、起二句无韵。设业、设虡，崇牙、树羽，应、田、县鼓，、磬、柷、圉。既备乃奏，箫、管备举。本韵。喤喤厥声，肃雝和鸣，先祖是听。我客戾止，永观厥成。韵。○赋也。
　　小序谓「始作乐而合乎祖」，近是。「祖」，文王也；成王祭也。何玄子因以为「大祫」，祫亦合也。又曰：「序意谓成王至是始行合祖之礼，大奏诸乐云尔，非谓以新乐始成之故合乎祖也。」
　　「我客戾止」，虽或有他王之后在，然自以微子为重。书亦曰，「虞宾在位」，重先代后也。此诗微类商颂那篇，固知古人为文亦有蓝本也。
　　【有瞽一章，十三句。】
　　潜
猗与漆、沮，潜有多鱼：本韵。有、鳣、有、鲔、鲦、鲿、鰋、鲤、本韵。以享以祀，以介景福。本韵。○赋也。
　　此周王荐鱼于宗庙之乐歌。小序谓「季冬荐鱼，春献鲔」。按月令，季冬曰：「乃命鱼师始渔，天子亲往，乃尝鱼，先荐寝庙。」又季春曰「荐鲔于寝庙」。序全袭之为说，则知作小序者汉人也。以秦月令释周诗，谬一。一诗当冬、秋两用，谬二。上云「多鱼」，下二句以六鱼实之，「鲔」在六鱼之内，而云「春献鲔」，谬三。月令季冬，夏正建丑之月也。孔氏曰：「冬月鱼不行，乃性定而肥，故特荐之」，此释「潜」之义。今又引月令季春荐鲔之说，则鱼是时已不潜矣，与诗意违，谬四。
　　集传直录月令之文以释诗，谬。窃取序意，若示与序别者，尤陋。
　　【潜一章，六句。】
　　雝
有来雝雝，至止肃肃。相维辟公，上「雝」。天子穆穆。本韵。○赋也。下同。
于荐广牡，相予肆祀。假哉皇考，上「牡」。绥于孝子。本韵。
宣、哲维人，文、武维后。燕及皇天，本韵。上「人」。克昌厥后。本韵。
绥我眉寿，介以繁祉。既、右、烈、考，本韵。上「寿」。亦、右、文、母、本韵。○此诗每句有韵，甚奇。又凡四章，二、三、四章皆「有」韵；而二、四两章，皆先「有」韵，后「纸」韵。前后相关，音调缠绵缭绕，尤为奇变。
　　小序谓「禘大祖」，谬。周之大祖，后稷也。据礼「禘其祖之所自出，而以其祖配之」。后稷所自出为喾，诗无及于喾、稷，前人已辨之。今按篇末曰「烈考、文母」，于禘义尤万里。
　　此武王祭文王彻时之乐歌。孔子曰「以雍彻」，可证。集传亦援论语，而又引周礼钟师「及彻，率学士而歌彻」之文，颇为蛇足。此诗彻时用，岂名「彻」乎!周礼之妄也。
　　[三章]苏氏曰，「周人以讳事神，文王名昌，而此诗曰『克昌厥后』，何也曰，周之所谓讳，不以其名号之耳，不遂废其文也」。愚按，或谓周公始定讳，武王时尚未有此，亦一说。
　　[四章]「烈考」亦文王，集传是。毛传谓武王，严氏主之。「烈考」、「文母」，明相对偶，子岂可与母对而且居母上耶!右为尊，故谓其神在右，犹云「如在其上」也。毛传训「助」，于此处难通。
　　【雝四章，章四句。】
　　载见
载见辟王，曰求厥章。龙、旗、阳、阳，和、铃、央、央，鞗、革、有、鸧，休有烈光。率见昭考，以孝以享。本韵。此八句惟一句出韵，余皆一韵　。汉柏梁诗本此。以介眉寿，永言保之，思皇多祜。烈文辟公，绥以多福，俾缉熙于纯嘏。本韵，上「祜」。「以介眉寿」下，凡三句一韵，秦功德碑本此。○赋也。
　　小序谓「诸侯始见乎武王庙」。按，当云成王朝诸侯，始来助祭乎武王庙之诗也。诗首「载」字，毛、郑皆训　「始」。合之诗中「率见昭考」之句，则「载」之训「始」无疑。集传训「则」，不知何谓；又曰，「发语辞」，夫既训「则」，「则」不当云「发语辞」矣。若为虚字之「则」，则乃承接之辞，岂可作发语用也!「鞗革」，辔首也。「有鸧」，毛传谓「有法度」，郑谓「金饰貌」，其谓金饰貌者，韩奕「鞗革、金厄」，盖依像金厄而言也；集传谓「声和」，盖本商颂「八鸾鸧鸧」而言也。当于后二说中求之。
　　【载见一章，十四句。】
　　有客
有。客。有。客。亦。白。其。马。[评]起得翩然。有、萋、有、且，敦、琢、其、旅、本韵。○赋也。下同。
有、客、宿、宿，、有客、信、信、言、授、之、絷，以、絷、其、马、无韵。
薄言追之，左右绥之。既有淫威，降福孔夷。本韵。
　　小序谓「微子来见祖庙」，向来从之。惟邹肇敏曰：「愚以为箕子也。书载武王十三祀，王访于箕子乃陈洪范。此诗之作，其因来朝而见庙乎『淫威、降福』，亦即就箕畴中『向用五福，威用六极』，遂用其意，言前之非常之凶祸，今当酬以莫大之福飨，盖祝之也。」此说甚新。以「威、福」合洪范，尤巧而确，存之。盖谓微子则当为成王之朝，谓箕子则当为武王之朝，故此说与序说皆可通。邹又驳序曰：「微子在武王之世，既不为周也羇，又不为周也客，何缘来见祖庙乎」此说则非矣。上所谓谓微子，则当为成王之朝是也，何曾必谓武王之朝乎!
　　[一章]「有萋有且，敦琢其旅」，邹肇敏曰：「『有萋有且』，荐其笾豆也。『敦琢』为玉，『旅』为陈，盖来朝之享礼，所谓『旅币无方』也。礼器「礼器」，原作「礼记」，以下文引「郊特性」，同在礼记中，故改。云：『笾豆之荐，四时之和气也。内金，示和也。束帛加璧，尊德也。龟为前列，先知也。金次之，见情也原作「内金示和见情也」，脱十八字，今补。丹、漆、丝、纩、竹、箭，与众共财也。其余无常货，各以其国之所有，则致远物也。』郊特牲曰：『旅币无方，所以别土地之宜而节远、迩之期也。龟为前列，先知也。以钟次之，以和居参之也。虎豹之皮，示服猛也。束帛加璧，往德也以此观之，『萋且、敦琢』之义晓然矣。又按巷伯『萋兮斐兮』，韩奕原脱「奕」字，今补。『笾豆有且』，皆可互证，何以作『敬慎』解棫朴『追琢其章』，岂『选择』之谓乎!」按邹释此二句诗，可谓发千古之蒙矣。何玄子因邹言巷伯「萋斐」，遂谓「『萋』当作『緀』，『且』即『笾豆有且』之且。且乃荐帛之具，荐緀于且，故曰『有萋有且』。礼器言诸侯助祭之事，郊特牲言诸侯朝享之事，而皆言束帛加璧之礼，则此诗言『有萋有且』之即为束帛，『敦琢其旅』之即为加璧，明矣。」亦通。
　　【有客三章，章四句。】
　　武
于皇武王，无竞维烈。允文文王，克开厥后。嗣武受之，胜殷遏、刘，耆定尔功。无韵。○赋也。
　　小序谓「奏大武」，是。即名大武，亦名象武。墨子曰：「武王因先王之乐，命曰象武。」凡礼记诸篇所云「下管象」，或云「下管象武」，即此诗也。谓之「象」者，象其武也。详见维清篇。又明堂位云：「升歌清庙，下管象，朱干、玉戚，冕而舞大武。」或疑象自象、大武自大武。按管为吹，或吹或舞，皆此诗也。以其武，又或云象舞「象舞」，疑当作「象武」。焉。此周公作。左宣十二年，楚庄王曰：「武王克商，作颂曰『载戢干、戈，载櫜弓、矢』。又作武，其卒章曰『耆定尔功』。」是也。
　　集传曰：「春秋传以此诗为武王所作，则篇内已有武王之谥，而其说误矣。」按传云「武王克商作」，未尝云自作，岂可以辞害意!又曰「春秋传以此为大武之首章」，以「卒」作「首」，尤梦梦。自误如此，而反泥「作」之一字谓前人误，何耶或因左传云「卒章」，遂分上二句为一章，下五句为一章者，又非也。「卒章」「章」，原误「意」，今改。即卒句，犹之此间疑有误文。不可以辞害意也。
　　【武一章，七句。】
　　闵予小子
闵、予、小、子，遭、家、不、造，嬛、嬛、在、疚、于乎皇考，永世克孝!本韵。念兹皇祖，陟降庭止。维予小子，夙夜敬本韵。止。于乎皇王，继序思不忘!本韵。○赋也。
　　小序谓「嗣王朝于庙」，然不言何时。何玄子引殷大白副墨曰「武王既丧而祔主于庙」，似为得之。盖以首三句为方在丧之辞，曰「嬛嬛在疚」也。郑氏曰：「除武王之丧，将始即政，朝于庙也。」集传本之，曰：「成王免丧，始朝于先王之庙而作此诗。」按首二句必非除丧之辞。
　　【闵予小子一章，十一句。】
　　访落
访、予、落、止，率、时、　昭、考、于。乎。悠。哉。朕。未。有。艾。!将。予。就。之。继。犹。判。涣。[评]多少宛转曲折。维予小子，未堪家多难。绍庭上下，陟降厥家。休矣皇考，以保明其身!无韵。○赋也。
　　此成王既除丧，将始即政而朝于庙，以咨群臣之诗。集传曰：「成王既朝于庙，因作此诗以道延访群臣之意。」何玄子曰：「此诗虽对群臣而作，以延访发端，而意止属望昭考；至小毖篇始道其延访群臣之意耳。」如此读诗，细甚。
　　【访落一章，十二句。】
　　敬之
敬。之。敬。之。天、维、显、思，命、不、易、哉、![评]直起，妙。无、曰、高、高、在、上、!陟降厥士，日监在兹。本韵。○赋也。下同。维予小子，不聪敬止。本韵。日就月将，学有缉熙于光明。佛时仔肩，示我显德行。本韵。
　　此群臣答访落之意而成王又答之也。小序谓「群臣进戒嗣王」，只说得上半。集传于上章云「成王受群臣之戒而述其言」；于下章云「此乃自为答之之言」。愚向者，亦不敢以一诗硬作两人语，惟此篇则宛肖。上章先以「敬之」直陈，意甚警切，下皆规戒之辞，下章则纯乎成王语，故敢定为此说。今皆以为成王，谓甚既受群臣之戒而述其言，又述其自答之言，岂不迂而且拙乎!且凡颂诗岂必王者自作，大抵皆臣工述之耳。「日就月将，学有缉熙于光明」，此三百篇言「学」之始。
　　【敬之二章，章六句。】
　　小毖
予其惩而毖后患!莫予荓峰，自求辛螫。肇允彼桃虫，本韵。拚飞维鸟。未堪家多难，予又集于蓼。本韵。○赋而比也。[评]愤懑、蟠郁，发为古奥之辞；偏取草虫等作喻，以见姿致，尤奇。
　　小序谓「嗣王求助」，集传谓「亦访落之意」，皆近混。此为成王既诛管、蔡之后，自惩以求助群臣之诗。
　　「莫予荓螫，自求辛螯」，犹云「莫予毒也已」。古文「莫予」、「莫我」之类，皆倒提「予」、「我」字以便文耳。「莫我肯德」，言无肯德于我；「莫予荓蜂」，言无荓蜂于我。此严氏说，甚明。「自求辛螫」，犹言「自己求之」也。「肇允彼桃虫，拚飞维鸟」，毛传云「桃虫，鹪也」。本尔雅。又云「鸟之始小而终大者」。郭璞曰「鹪●小鸟而生鵰、鸮」。陆玑曰「俗语，『鹪鹩生鵰』」。按，鹪鹩虽小鸟，亦鸟也，安得以虫名且庄子谓所栖不过一枝，不云桃枝也。尔雅之说已自难信，而郭璞复实之以生鵰、鹗之说，几曾见鹪鹩生子为鵰、鹗来其附会更何疑!若鹪鹩生子为鵰、鹗，不知鹪鹩又何物所生乎且诗第云「鸟」，不云大鸟也。今为彼说，以「桃虫」为小鸟，势必以「鸟」为大鸟，增添语字以就己说，可乎!总之，若使桃虫为鸟，诗决不又云「拚飞维鸟」矣。盖谓虫之小物忽变而为飞鸟，以喻武庚其始甚微，而臣服后乃鸱张也。诗缉载张氏曰「犹言『向为鼠，后为虎』，不必谓桃虫化为鸟也」。其见与予合。
　　【小毖一章，八句。】
　　载芟
载芟载柞，其耕泽泽。千耦其耘，徂隰徂畛。侯。主。、侯。伯。本韵。侯。亚　。、侯。旅。侯。疆。、侯。以。[评]写一家及工作人俨然在目。有。嗿。其。馌。[评]摹神。思。媚。其。妇。有。依。其。士。[评]工语。有略其耜，俶载南亩。本韵。○赋也。下同。
播厥百谷，实、函、斯、活、驿、驿、其、达，有、厌、其、杰，本韵。厌、厌、其、苗，绵、绵、其、麃、载、获、济、济，有、实、其、积，万、亿及秭。为酒为醴，烝畀祖、妣，以洽百礼。本韵。
有飶其香，邦、家之光。本韵。有椒其馨，胡考之宁!本韵。匪且有且，音疽。匪今斯今，振古如兹!本韵。
　　小序谓「春籍田而祈社、稷」，今按诗无耕籍事，亦未见有祈意也。刘公瑾谓「秋成之祭，荐新于宗庙而歌此」，亦第以诗中「烝畀祖、妣」一语耳。何玄子谓「孟冬腊先祖、五祀」，本月令文，以秦世事释周世诗，当乎，否乎总不若集传谓「此诗未详所用」，阙疑之为得也。然又曰「然辞意与丰年相似，其用应亦不殊」，盖以「万、亿」四句与丰年同。然彼简此详，亦不得执彼以例此。
　　大抵此篇与下良耜相似，皆有报意，无祈意。
　　[一章]「泽泽」，郑氏训「解散」，若是，则以「泽」作「释」，何如依本字，谓「方春土脉动，润泽可耕」之为得乎「耘」，芸同。释文惟为「除草」。集传云「去苗间草」。始耕之时，未尝有苗，何云「去苗间草」原作「去草间苗」，今循上文改。乎
　　[三章]「飶」，毛传曰「芬香也」，非是。使飶为芬香，不当又云「其香」矣。飶字从食，只是饭食之类，所谓「于豆于豋，其香始升」是也。「胡」，毛传曰「寿也」。「胡」之训「寿」，亦未闻。按仪礼士冠曰「胡福」，少牢曰「胡寿」，皆与「遐」通。使胡为寿，少牢不当云「胡寿」矣。又解颐新语曰：「说文云，『胡，牛「牛」，原误「生」，今改。颔垂也』。老狼亦垂胡。今老者或有此状，故诗人取之」。然据此亦只是老人之状，非训寿也。「且」，犹「笾豆有且」之且，荐也；谓非谓荐亲始有此荐也，非谓今丰年始获此丰年也，盖自后稷以来已如斯矣。 
　　【载芟三章：二章十二句；一章七句。】
　　良耜
畟畟良耜，俶载南亩。本韵。播厥百谷，实函斯活。本韵。或来瞻女，载筐及筥，其饟伊黍。本韵。○赋也。下同。
其。笠。伊。纠。其。镈。斯。赵。以。薅。荼。、蓼。本韵。[评]田家图。荼、蓼朽止，黍、稷茂本韵。止。
获之挃挃，积之栗栗。其。崇。如。墉。其。比。如。栉。[评]工。以开百室。本韵。
百室盈止，妇、子宁本韵。止。杀时犉牡，有捄其角。以似以续，续古之人。本韵。
　　小序谓「秋报社、稷」，近是。诗云「杀时犉牡」，是王者以大牢祭也。严氏曰：「此诗为报社、稷，必陈农功之本末，故当秋时而　追述春耕，预言冬获也。」
　　[二章]「其笠伊纠」，谓以绳纠结于项下也。
　　[三章]「挃挃」，亦积实之意；毛传谓「获声」，恐非。
　　【良耜四章：一章七句；二章五句；一章六句。】
　　丝衣
丝衣其紑，载弁俅俅。自、堂、徂、基，自、羊、徂、牛，[评]牲。鼐、鼎、及、鼒，二句上「基」。兕、觥、其、觩、[评]器。旨酒思柔。不吴不敖，胡考之休!上「俅」本韵。○赋也。
　　小序谓「绎、宾尸」，其非有三。天子、诸侯名「绎」，大夫名「宾尸」，此旧说，具见春秋、仪礼；今以「绎、宾尸」连言，一也。彼既以「宾尸」为言，即以有司彻证之，其云，「埽堂，燅尸俎」，非别杀牲先夕省视也。今何以告濯、告充、告洁一如正祭乎佞序之徒为之说曰：「『自堂徂基』，尸傧于门基；『自羊徂牛，鼐、鼎及鼒』，羊先出而牛从之，鼎先出而鼒从之。」意谓正祭日不即彻，至绎之日始彻于门外。然则诗何以言「废彻不迟」乎即仪礼果如是，亦不可据仪礼以解诗也。二也。据旧解，丝衣、爵弁为士服，然何以天子之绎独使士郑氏曰「绎礼轻，故使士」，非杜撰礼文乎三也。集传不用「绎、宾尸」之说，是已。但谓祭而饮酒之诗，甚混。邹肇敏主蜡祭，亦臆测。故且阙疑。
　　序下有「高子曰『灵星之尸也。』」按其言「尸」与序同，其言「灵星」与序大异。古祭天地、日月、星辰、山川之属无尸，其谓有尸者妄也。孔氏曰：「汉郊祀志云『高祖诏御史，其令天下立灵星祠』。史传之说『灵星』，惟有此耳。未知高子之言是此否而或者宗之，以为祭灵星之诗。」愚按，汉志张晏注，附会「灵星」即「农祥」，故乐从其说者以为即祭农祥之星。孔谓汉高始立灵星祠，他史传无见、则是汉人之语无疑，而诡托之高子者也。又按，高子即公孙丑所引论小弁之诗、而孟子所斥为「固哉」者。无论其伪，即使属真，亦同为固执而不可从矣。宋陈祥道宗之，而明之邹氏、何氏，或竭力以证其说，甚矣末世之好诬也!又按，人谓序为子夏作，高子为孟子同时人，子夏何为引战国时人语耶
　　【丝衣一章，九句。】
　　酌
于、铄、王、师，遵、养、时、晦、时纯熙矣，是用大介。我。龙。受。之。蹻。蹻。王。之。造。[评]句雄健。载用有嗣，实、维、尔、公、允、师、本韵。「熙」、「之」、「嗣」、「师」，。○赋也。
　　小序谓「告成大武」，又谓「言能酌先祖之道以养天下也」。按左宣十二年，随武子曰：「汋曰『于铄王师，遵养时晦』。武曰『无竞维烈』」，明分酌之与武，不得以此诗为大武也。特以左宣十二年，楚子以「耆定尔功」为武之卒章，赉为三章，桓为六章，其说支离，未可信。杜预曰「三、六之数与今颂篇次不同，盖楚乐歌之次第」，其说当矣。不知者以楚子所云，缺一、二、四、五章，故以酌属之大武耳。又汉书礼乐志曰：「周公作勺，勺言能酌先祖之道也。」序似袭之，而增以「养天下」，其于诗之言「遵养」者亦不切，故序说皆不可用也。集传云「颂武王之诗，但不知所用」，此固阙疑之意，然又云「酌及赉、般皆不用诗中字名篇，疑取节乐之名，如云『武宿夜』云尔」。其说亦支离。他诗篇名亦有不用诗中字者，又何居「武宿夜」仅见于祭统，他经、传亦无见也。
　　【酌一章，八句。】
　　桓
绥、万、邦，屡、丰、年、天命匪解。桓桓武王，保有厥士，于以四方。本韵。「邦」、「王」、「方」，。克定厥家，于昭于天，皇、以、间、本韵，「天」。之、赋也。
　　小序谓「讲武、类、禡」，纯乎杜撰。又云「桓，武志也」，亦泛混。似亦因楚子以此篇为武之六章而云。集传谓此颂武王之功，固亦阙疑，然又曰「春秋传以此为大武之六章，今之篇次盖已失其旧矣」，嗟乎，何其无学识至于此也!左传杜注竟未曾阅，乃据楚乐章之篇次，见上。反疑诗之失旧乎!诗三百五篇经孔子手定，故曰「诗三百」，其无阙失可知。又曰「雅、颂各得其所」，则雅、颂尤自无阙失也。不然，何以云「各得其所」耶楚子在鲁宣公时，孔子去宣公仅百一二十年，其间初无若秦火者，何以大武一篇仅存三章，而失其一、二、四、五四章乎若然，孔子仅从阙失之余掇拾其残编断简而已，其何以明诗教于天下乎可谓不察而妄谈矣。又曰「又篇内已有武王之谥，则其谓武王时作者亦误矣」，辨见武篇。且既以此为误，何以独信其前说乎况乎以不误为误也!又曰，「序以为『讲武、类、禡』之诗，岂后世取其义而用之于其事也欤」仍依恋于序而不忍置，故愚谓佞序者莫若朱也。
　　「间」，毛传曰「代也」。严氏曰「多方云：『有邦间之。』」，邹肇敏驳之曰：「按多方之诰曰：『乃惟有夏图厥政，不集于享，天降时丧，有邦间之。』盖言夏丧邦而殷代之，与此处『间之』不同。彼『之』字属夏，此『之』字属天。能左右之曰『以』。『于昭于天，皇以间之』，盖俨然以武配天也。愚意，桓诗即明堂祀武之乐歌。」此意亦新，存之。
　　【桓一章，九句。】
　　赉
文王既勤止，我应受之。敷、时、绎、思、我徂维求定，时周之命。于、绎、思、!二「思」字韵。○赋也。
　　小序谓「大封于庙」，此因篇名「赉」字而为言也。按此等篇名实不知何人作，亦不知其意指所在，千载后人岂能测之，乃据此以释诗，可乎!诗中无大封之义也。又曰：「赉，予也，言所以锡予善人也。」则直本论语「周有大赉，善人是富」为辞矣。则愚谓其依篇名说诗何疑乎!集传曰：「此颂文、武之功而言其大封功臣之意。」其言「大封功臣」固不能出序之范围，而云「颂文、武之功」，尤谬。此篇与下般诗皆武王初有天下之辞，二篇皆无「武王」字，故知为武王；又以诗中皆曰「时周之命」，是武王语气也。此篇上言「文王」，下言「我」者，武王自我也。若谓颂文、武之功，则必作于成王，诗即无「武王」字，其云「我应受之」及「我徂维求定，时周之命」，岂成王语气耶!又曰「春秋传以此为大武之三章」，辨见上。
　　此武王初克商，归祀文王庙，大告诸侯所以得天下之意也。
　　　　「敷」，布也，施也。「时」，是也。「绎」，联续不绝意。「思」，语辞。布施是政，使之续而不绝，不敢倦而中止也，正对上「文王勤止」意。「我徂维求定」二句。明是返商以来之辞，云我往而求定者，是周之所以受天命而得王也。「于绎思」，又重申己与诸侯始终无倦勤之意。
　　【赉一章，六句。】
　　般
于皇时周!陟其高山，嶞。山。、乔。岳。允。犹。翕。河。[评]写得精采。敷、天、之、下，裒、时、之、对，时周之命。本韵。○赋也。
　　小序谓「巡守而祀四岳、河、海」，近是。此亦武王之诗，时迈亦武王巡守。意彼之巡守，封赏诸侯；此则初克商，巡守柴望岳、渎，告所以得天下之意，固在时迈之先也。诗原无次第，不得拘求之。
　　严氏曰：「禹贡，河自大陆北『播为九河，同为逆河』，注云『同合为一大河，名为逆河』，然则翕河即逆河也。」是。
　　【般一章，七句。】

诗经通论卷十八
新安首源姚际恒着
　　　　鲁颂
　　集传云：「成王以周公有大勋劳于天下，故赐伯禽以天子之礼乐，鲁于是乎有颂，以为庙乐。其后又自作诗以美其君，亦谓之颂。」按，谓成王赐周公以天子之礼乐，此本明堂位之邪说；且因之谓「鲁于是乎有颂，以为庙乐」，此非揣摩杜撰之说乎!于是明知其庙颂，谓「自作诗以美其君，亦谓之颂」，始指其实焉；然则以前何必为此诬妄之说，多其曲折乎!又曰：「夫子因其实而着之，是非、得失自有不可掩者，亦春秋之法也。」嗟乎，岂不冤哉!鲁颂有何非何失商、周之颂为庙颂，惟天子有之，诸侯不得有也。今鲁颂多变而为颂其君上，若是，则天下之民可以颂天子，一国之民亦可以颂诸侯，安见诸侯之不可有颂而为僭哉!说夫子存鲁颂所以彰君上之过，为春秋之法，既冤鲁，又冤夫子，吾诚不知其何心也!
　　【般一章，七句。】
　　駉
駉駉牡马，在垧之野。薄言駉者，本韵。下同。有驈有皇，有骊有黄；以车彭彭。思、无、疆，思马斯臧。本韵。○赋也。下同。
駉駉牡马，在垧之野。薄言駉者，有骓有駓，有骍有骐；以车伾伾。思、无、期，思马斯才。本韵。
駉駉牡马，在垧之野。薄言駉者，有驒有骆，有有雒；以车绎绎。思、无、斁，思马斯作。本韵。
駉駉牡马，在垧之野。薄言駉者，有骃有騢，有驔有鱼；以车祛祛。思、无、邪，思马斯徂。本韵。
　　小序谓「颂僖公」。黄东发力辨僖公非贤君；而季明德本之，以此诗为美伯禽牧马之盛，然亦无所据也。若大序谓「季孙行父请命于周，而史克作颂」，更无稽。
　　「思无邪」，本与上「无疆」、「无期」、「无斁」同为一例。语自圣人，心眼迥别。断章取义，以该全诗，千古遂不可磨灭。然与此诗之旨则无涉也。学者于此篇辄张皇言之，试思圣人言「诗三百，一言以蔽之」，不言駉篇也，盖可知矣。
　　【駉四章，章八句。】
　　有駜
有駜有駜，駜彼乘黄。夙夜在公，在公明明。本韵。振、振、鹭，鹭、于、下、[评]见姿。鼓、咽、咽，醉、言、舞、本韵。于胥乐兮!结句无韵。○兴也。下同。
有駜有駜，駜彼乘牡。夙夜在公，在公饮酒。本韵。振、振、鹭，鹭、于、飞、鼓、咽、咽，醉、言、归、本韵。　于胥乐兮!
有駜有駜，駜彼乘駽。夙夜在公，在公载燕。本韵。自、今、以、始，岁、其、有君、子、有、谷，诒、孙、子、本韵。[评]四句实可作七言读。于胥乐兮!
　　小序谓「颂僖公君、臣之有道」，云「僖公」，未有据；云「君、臣之有道」，尤不切合。集传云：「燕饮而祷颂之辞，无以定其为何公何事也。」季明德以为美伯禽君、臣，说见上篇。「振振鹭」，亦兴也。集传以为鹭羽之舞。下文「醉言舞」，始言舞事，不应先言舞器。又二「二」，原误「三」，今改。章「醉言归」，不言舞，上何以言舞器乎
　　【有駜三章，章九句。】
　　泮水
思乐泮水，薄采其芹。鲁侯戾止，本韵。言观其旗；其旗筏。筏。鸾声哕哕。本韵。无、小、无、大，从、公、于、迈、本韵。○赋也。
思乐泮水，薄采其藻。鲁侯戾止，其马蹻蹻；其马蹻蹻，其音昭昭。载、色、载、笑，匪、怒、伊、教、本韵。○兴也。
思乐泮水，薄采其茆。鲁侯戾止，在泮饮酒。既饮旨酒，永、锡、难、老、顺彼长道，屈此群丑。本韵。○兴也。
穆穆鲁侯，敬明其德。敬慎威仪，维民之则。本韵。允文允武，昭格烈祖。靡有不孝，自求伊祜。本韵。○赋也。
明明鲁侯，克明其德。既作泮宫，淮夷攸服。矫、矫、虎、臣，在、泮、献、馘、本韵。淑、问、如、皋、陶，在、泮、献、囚、本韵。○赋也。
济济多士，克广德心。桓桓于征，狄彼东南。本韵。烝烝皇皇，不吴不扬。不告于，在泮献功。本韵。○赋也。
角、弓、其、觩，束、矢、其、搜、本韵。戎车孔博，徒御无斁。既克　淮夷，孔淑不逆。式固尔犹，淮夷卒获。本韵。○赋也。
翩彼飞鸮，集于泮、林、食、我、桑、黮，怀、我、好、音、憬彼淮夷，来献其琛，元、龟、象、齿，大、赂、南、金、本韵。○兴而比也。
　　小序谓「颂僖公能修泮宫也」，既非颂僖公，又诗言「既『作』泮宫」，非「修」也。盖本王制「泮宫」为诸侯学宫之说，则泮宫其前此矣，故以为「修」也。详下。许鲁斋谓颂伯禽之诗，盖伯禽有征淮夷事，见于费誓。若僖公则十六年冬从齐侯会于淮，而为齐执；明年九月乃得释归。诗言纵夸大，不应以丑为美至于如此也；奈何舍其可信而从其不可信哉!鲁颂四篇，末篇为僖公诗，有明据。此篇为伯禽，亦有据。吾固未尝敢因此篇为伯禽而以前二篇皆为伯禽。若序因末篇为僖公，而概以前三篇为僖公，则过矣。
　　「泮宫」宋载仲培、明杨用修皆以为泮水之宫，非学宫。其说诚然。按通典载「鲁郡泗水县，泮水出焉」，泮为水名可证。鲁侯新作宫于其上，其水有芹、藻为属，故诗人作颂，因以采芹、藻为兴，谓既作泮宫而淮夷攸服，言其成宫之后发祥而获吉也，故饮酒于是，献馘于是，献囚于是，献功于是。末章乃盼泮水之前有林，而林上有飞鸮集之，因托以比淮夷之献琛焉。通篇旨意如此。自王制以为诸侯之学宫，此汉儒之说，未可信也。使「泮宫」为诸侯学宫，则诸侯作学宫乃其常事，诗何以便谓使「淮夷攸服」乎说者曰「汉儒谓学者，以诗中『匪怒伊教』一语」。夫先之以「其马蹻蹻，其音昭昭」，不过宴游之和乐耳。又「济济多士，克广德心」，下即继以「桓桓于征，狄彼东南」，此自指从迈之多贤言，非关学也。又有四说可以直折其非。诗曰「泮水」，又曰「泮宫」，言泮水者水名也，言泮宫者泮水之宫也，文义自明。名泮宫者，犹楚之渚宫，晋之虒祈之宫也。今解之者曰「筑水形如半璧，以其半于辟廱，故曰泮水」。以泮水之「泮」作「半于辟廱」，已自杜撰无理；又以「半于辟廱」之水而作字为「泮」以名之，何其展转曲折可笑之甚乎!若泮宫本为泮水之宫，今以「泮水」为「泮宫」之水，颠倒不顺，一也。诗又曰「泮林」，明是泮水之林。今既以泮为半璧之形，而又以半璧之形呼其林为「泮林」，可通乎亦将为半林乎二也。首曰「思乐泮水，薄采其芹」，犹之如「觱沸槛泉，言采其芹」，于水泽之地多水草而云也。今以为筑土所制半璧之形，其水几何，恐未必遂多芹、藻之类。又此诗为鲁人所，言「思乐泮水，薄采其芹」，就泮水所有以兴作泮宫之意，必当时鲁人原得入而游乐焉，故如此云。若以为鲁侯所制之「泮水」，则鲁人安得思乐于此乎!故孔氏知其弊，为之说曰：「此美僖公之修泮宫，述鲁人之辞而云『思乐泮水』，故知『泮水』即泮宫之外水也」。此因说诗者不顺其义，故疏之者每致难通，必为之迂回其说，以「泮水」为「泮水之外」。试间诗言「思乐泮水」，固是思乐「泮水之外」否乎三也。诗曰「从公于迈」，曰「鲁侯戾止」，泮宫必在郊外之地。若夫学校，岂有不在国都中者四也。此四者人自不细心察耳。作序者祖述王制以说诗，而其言遂牢不可破。后人且绘辟廱为全璧之形，泮宫为半璧之形；俗语不实，流为丹青，不信然乎!又明堂位云「頖，即泮。周学也」。说苑云「泮，诸侯乡射之宫」。郑氏注礼记云「頖，班也；所以班政教」。孔氏疏「鲁人有事于上帝，必先有事于頖宫」云，「谓于頖宫之中告后稷，将以配天也」。当时解「泮宫」者，又或以谓周学，或以谓诸侯乡射之宫，或以谓后稷庙，而郑氏亦复二三其说，可见原无一定之说如此，则安得信王制谓诸侯学，凿然不可易哉!集传知于僖公不合，故但曰「此饮于泮宫而颂祷之辞」。于第三章下云，「此章以下皆颂祷之辞」，谓献馘、献囚、献功、献琛，皆是末祝其未来事，尤堪绝倒。
　　【泮水八章，章八句。】
　　閟宫
閟、宫、有、侐，实实枚枚。赫赫姜△嫄△，其德不回。本韵。上帝是依，无灾无害，弥月不迟。本韵。是生后△稷△，降之百福，黍、稷重、穋，稙、菽、麦。奄有下国，俾民稼穑。本韵。有稷有黍，有稻有秬。奄有下土，缵、禹、之、绪、本韵。[评]异代。○赋也。下同。
后稷之孙，实维大△王△、居岐之阳，实始翦商。本韵。至于文、武，缵、大、王、之、绪，[评]一本。致天之届，于牧之野。「无贰无虞，上帝临女!」敦商之旅，克咸厥功。王、曰、「叔、父，建、尔、元、子，俾、侯、于、鲁、大、启、尔、宇，为、周、室、辅、!」本韵。
乃命鲁公，俾侯于东。锡、之、山、川，土、田、附、庸、本韵。周公之孙，庄公之子，龙旗承祀，六辔耳耳。本韵。春、秋匪解，享祀不忒。皇皇后帝，皇、祖、后、稷，本韵。享以骍牺，是飨是宜，降福既多。本韵。「周公皇祖，亦其福女!」本韵。
秋而载尝，夏而楅衡，白、牡、骍、刚、牺尊将将，毛炰，胾羹，笾、豆、大房。万舞洋洋，孝孙有庆。「俾尔炽而昌，俾尔寿而臧!保彼东方，鲁邦是常。本韵。不亏不崩，不震不腾。三。寿。作。朋。如。冈。如。陵。」。本韵。[评]巧语。
公交车千乘，朱英、　绿縢，二矛、重弓。公徒三万，贝冑、朱綅，烝徒增增。戎、狄是膺，荆、舒是惩，则莫我敢承。本韵。「俾尔昌而炽，俾尔寿而富!黄发、台背，寿胥与试。本韵。俾尔昌而大，俾尔耆而艾!万有千岁，眉寿无有害」。本韵。
泰、山、岩、岩，鲁、邦、所、詹、本韵。奄、有、龟、蒙，遂、荒、大、东，至于海邦，淮夷来同。莫不率从，鲁侯之功。本韵。
保、有、凫、绎，遂、荒、徐、宅，至于海邦，淮夷、蛮、貊，本韵。及彼南夷，莫不率从，莫敢不诺：鲁侯是若。本韵。
「天锡公纯嘏，眉寿保鲁，居常与许，复周公之宇」。本韵。鲁侯燕喜，令妻、寿母；宜大夫、庶士，邦国是有。既多受祉，黄发、儿齿。本韵。
徂来之松，新甫之柏，是断是度，是寻是尺。松桷有舄，路寝孔硕。新、庙、奕、奕，奚、斯、所、作、孔、曼、且、硕，万、民、是、若、本韵。
　　小序谓「颂僖公能复周公之宇也」。人多非其「复周公之宇」句，予谓此即用诗中语，亦未为非也。大抵时至春秋，谄谀之意多，规谏之风少；僖公庸主而颂之，则此时可知矣。集传曰：「閟宫时盖修之，故诗人歌其事以为颂祷之辞，而推本后稷之生以下及僖公耳。」影响阙疑，要亦自可，然谓修閟宫则非也。泮水序以为「修泮宫」者，以诸侯原有学宫，不因僖公而作，故强名曰「修」。今无故而拾序之残唾，亦曰「修」，何耶末章云「新庙奕奕，奚斯所作」，岂修旧庙乎!盖「閟宫」即「新庙」，集传未喻斯旨，遂使诗之首、尾不相贯通，成为两截矣。所作「新庙」，不知何庙。或谓后稷庙，固谬；或谓周公庙，亦非。大庙，鲁原有之；若是，则亦修耳，何云「作」乎意当时祢庙，庄公庙也。春秋闵二年「吉禘于庄公」，必是奚斯在闵公初立之时作，兹因僖公祀祢庙而追述其作者而言也。闵即以是年薨，故亦谓「新庙」也。然则此诗当为僖公祀祢庙，而史臣作颂以夸大褎美之。又或谓僖公始僭郊祀之礼，以后稷配，及以天子礼乐祀周公，悉邪说。
　　[一、二章]祀先公直从姜嫄、后稷、大王、文王溯来，借以铺张祖宗之来之盛大，而后及于本国鲁公之始封。如此长篇，应得此等冒头也。
　　[三章]「皇皇后帝，皇祖后稷，享以骍牺，是飨是宜」，此祈谷之郊，非冬至之郊也。祈谷之郊，诸侯皆得行之。
　　[四章]「白牡、骍刚」，见周亦不专用骍，言其无不备也。且以「白、骍」成文，犹后言「朱英、绿縢」之意。毛传遂谓「白牡，周公牲；骍刚，鲁公牲」，凿说也；何据而分之耶集传复为之说曰：「白牡，殷牲也。周公有王礼，故不敢与文、武同。鲁公则无所嫌，故用骍刚。」尤为饰说。此绝类三家村老人说古事，毫无稽据也。牺尊，尊足或耳为牺首之形；毛、郑不见古器，故云「有沙饰」。解之者以「沙」作「娑」，谓刻凤形于尊，其羽婆娑然，绝可笑。宋时古器大出，而集传犹云「牺尊，画牛于尊腹」，「曾见」上疑脱「几」字。曾见尊腹画全牛之形者「三寿作朋」，当如集传后一说，谓「与冈、陵等而为三」。春秋时宜或有此巧语耳。
　　[五章]「戎、狄是膺，荆、舒是惩」，孟子以为周公。意或取周公之事以夸大僖公之能法祖耳。
　　此三百篇中最为长篇，然序事近冗而辞亦趋美熟一路，交章风气洵有升降也。以语句多，不无复杂之病。如曰「春、秋匪解」，又曰「秋而载尝，夏而楅衡」；曰「享以骍牺」，又曰「白牡、骍刚」；曰「黄发、台背」，又曰「黄发、儿齿」，皆是也。
　　【閟宫九章：四章章十七句；一章十六句；二章章八句；二章章十句。】章从集传。集传谓第四章脱一句，故谓「五章，章十七句」。今按第四章本无脱句，又正之。
　　　　商颂
　　序谓「正考甫得商颂十二篇于周之大师」，本鲁语闵马父语也。
　　鲁颂应附周后，商颂又附鲁后者，以其为前代也。次第当如此。
　　商颂五篇文字，风华高贵，寓质朴于敷腴，运清缓于古峭，文、质相宜，允为至文。孰谓商尚质耶妄夫以为春秋时人作，又不足置辨。虞廷赓歌，每句用韵。商颂多为此体，正见去古未远处。
　　集传曰：「多阙文、疑义，今不敢强通」。按商颂无阙文，亦无疑义。
　　那
猗与那与，置我、鼓。奏鼓简简，衎我烈祖。本韵。汤孙奏假，绥我思成。、鼓、渊、渊，嘒、嘒、管、声、[评]二句错综。既和且平，依、我、磬、声、于赫汤孙，穆穆厥声!本韵。庸鼓有斁，万舞有奕。我有嘉客，亦不夷怿。本韵。自、古、在、昔，先、民、有、作，温恭朝夕，执事有恪。本韵。顾予烝尝。汤孙之将。本韵。○赋也。
　　小序谓「祀成汤」，是矣；但不知何人祀。郑氏以为大甲、金灨氏以为武丁，皆揣摩之论。「磬」，郑氏谓玉磬，未然。磬有玉，有石，古人随用，何以知是玉磬乎孔氏因以为非石磬，要是佞说。夫乐惟有八音，今分玉、石，不成有九音耶集传曰「周以磬为堂上升歌之乐」，尤谬。磬在堂下，玉、石同之，决无玉磬在堂上、石磬在堂下之理。堂上之乐，以笙为主；堂下之乐，以磬为主。故小雅谓「笙、磬同音」，此云「依我磬声」也。
　　【那一章，二十二句。】
　　烈祖
嗟嗟烈祖!有秩斯祜，申锡无疆，及尔斯所。本韵。既载清酤，赉我思成；亦有和羹，既戒既平。鬷、假、无、言，时、靡、有、争、本韵。绥我眉寿，黄耇无疆。约軧错衡，八鸾鸧鸧。以假以享，我、受、命、溥、将、[评]商颂多夹五言见姿。自天降康，丰年穰穰。来假来飨，降福无疆。顾予烝尝，汤孙之将。本韵。赋也。
　　小序谓「祀中宗」，本无据。第取别于上篇，又以下篇而及之耳。然此与上篇末皆云「汤孙之将」，疑同为祀成汤，故集传云然。然一祭两诗，何所分别辅广氏曰：「那与烈祖皆祀成汤之乐，然那诗则专言乐声，至烈祖则及于酒馔焉。商人尚声，岂始作乐之时则歌那，既祭而后歌烈祖欤」此说似有文理。
　　【烈祖一章，二十二句。】
　　玄鸟
天。命。玄。鸟。降。而。生。商。宅。殷。土。芒。芒。古。帝。命。武。汤。正。域。彼。四。方。本韵。[评]古人为文定不肯平淡，必借事以见异趣；不知者反以是诬古人。方命厥后，奄有九有。本韵。商之先后，受命不殆，在武丁孙子。本韵。武丁孙子，武王靡不胜。龙旗十乘，大壳是承。本韵。邦畿千里，维民斯止，肇域彼四、海、本韵。四海来假，来、假、祈祈。景员维河，殷受命咸宜，本韵；与「祈」。百禄是何。本韵；与「河」。○赋也。
　　诗明语「武丁孙子」，「孙子」者，对汤而言。上曰「商之先后」，是汤也。集传犹不之信，第为泛说，何耶其解「武丁孙子」，若谓武丁之孙子然，属祭者自谓；于是以「武王靡不胜」亦为自赞之辞，绝非理。
　　毛传曰：「玄鸟，鳦也。春分玄鸟降。汤之先祖有娀氏女简狄配高辛氏帝，帝率与子之祈于郊禖而生契，故本为天所命，以玄鸟至而生焉。」依毛解诗，尽自明顺，何必喜怪耶又蔡邕月令章句曰：「玄鸟感阳而至，其来主为孚乳蕃滋，故重其至日，因以用事。契母简狄，盖以玄鸟至日有事高禖而生契焉。故诗曰『天命玄鸟，降而生商』」与毛传亦合。自吕览创为异说，以为吞鳦卵而生，而史记承之，诸纬书亦并为其言，郑氏乃以之说经，不可从也。今人居数千载下，岂能逆测古事。但依文说经，不必先立主见，如生民诗文义实似谓履迹而生者，不必为之辟异也。此诗实无吞卵而生之文义，不必为之好异也。「武王靡不胜」，汤有武功，故曰「武汤」。武丁伐鬼方，故亦曰「武王」，正见其绳祖武也。「景员维河」，朱郁仪曰：「汤有景亳之命，高宗亦自河徂亳，此云『景员维河，殷受命咸宜』者，举汤暨武丁会诸侯之地而言也。『员』与『云』通，语助辞。」
　　【玄鸟一章，二十二句。】
　　长发
浚、哲、维、商，长、发、其、祥，洪、水、芒、芒，禹、敷、下、土、方，外、大、国、是、疆，幅、陨、既、长，有、娀、方、将，帝、立、子、生、商、本韵。○赋也。下同。
玄王桓拨，受、小、国、是、达，受、大、国、是、达、率履不越，遂视既发。相、土、烈、烈，海、外、有、截、本韵。
帝命不违，至于汤齐。汤降不迟，圣敬日跻，昭格迟迟，上帝是祗；帝命式于九围。本韵。
受。小。球。、大。球。为。下。国。缀。旒。[评]音节高华。何、天、之、休，不、竞、不、絿，不、刚、不、柔，敷、政、优、优，百、禄、是、遒、本韵。
受。小。共。、大。共。为。下。国。骏。庞。何、天、之、龙，敷、奏、其、勇，[评]对「敷政」，句移上。不、震、不、动，不、戁、不、竦，百禄是总。本韵。
武王载旆，有虔秉钺，如火烈烈，则莫我敢曷。苞。有。三。[评]巧语。莫遂莫达，九有有截。韦、顾、既、伐，[评]连上下。昆、吾、夏、桀、本韵。
昔在中叶，有震且业。本韵。允也天子，降予注疏本作「予」，今坊本作「于」。卿士。本韵。实、维、阿、衡，实、左、右、商、王、本韵。
　　小序谓「大禘」。说者谓禘则功臣与祭，征之于盘庚，曰：「兹予于享于先王，尔祖其从与享之。」诗未有阿衡之语也。按禘者，据礼文「禘其祖之所自出，以其祖配之」。今惟言契而不言契之所自出，似非禘矣。集传谓「今按大禘不及群庙之主，比疑为祫祭之诗」。彼意似谓禘不及群庙之主，惟祫及之；然诗中未尝有及群庙之主语。相土未为王，无庙也，岂认相土为庙耶更难晓。愚按祫祭之说更不如禘，抑或商之禘不必所自出耶
　　[三章]「至于汤齐」，苏氏曰「至汤而王业兴，与天命会也」，非也。「齐」，等齐，谓汤与契等齐也。韩诗外传曰「先圣、后圣，其揆一也」，因引此诗，可证。「缀旒」、「骏庞」，何玄子曰：「缀，郑云『犹结也』。旒，毛云『章，也』，章为冕饰。襄十六年公羊曰，『君若缀旒然』，言诸侯反系属于大夫也。此言『缀旒』与彼意相似，而词有正、反之异。汤为冕，下国为缀旒者，取其相系属之义也。说文『庞，石大貌』。为下国骏庞者，下国恃汤以为安，如倚赖于盘石然也。齐诗『骏庞』作『骏駹』「駹」，原误「骊」，今改。谓马也。以马比先王，不伦甚矣。」其说皆可存。「共」，供同，即无逸「万邦惟正之供」。集传曰「『汤齐』之义未详」。又曰「『小球、大球』之义未详」。又曰，「『小共、大共、骏庞』之义未详」。按诸义皆未甚僻奥，何遽云「未详」耶
　　【长发七章：一章八句；四章章七句；一章九句；一章六句。】
　　殷武
挞、彼、殷、武，奋、伐、荆、楚、、入、其、阻，裒、荆、之、旅，有、截、其所：汤孙之绪。本韵。○赋也。下同。
维女荆楚，居国南乡。昔有成汤，自彼氐、羌，莫、敢、不、来、享，莫、敢、不、来、王，曰、商、是、常、本韵。
天命多辟，设、都、于、禹、之、绩、岁事来辟，勿与祸适。本韵。稼穑匪解。此句无韵，或脱下一句。集传谓「商颂多阙文」，然亦惟此耳。
天命降监，　下民有严。本韵。不僭不滥，不敢怠遑。通韵。命于下国，封建厥福。本韵。
商邑翼翼，四方之极。赫赫厥声，濯濯厥灵，寿考且宁，以保我后生。本韵。
陟、彼、景、山，松、柏、丸、丸、是、断、是、迁，方、斲、是、虔，松、桷、有、梴，旅、楹、有、闲、寝、成、孔、安、本韵。[评]较鲁颂自简古。
　　小序谓「祀高宗」。按鬼方在荆州之地，即今贵州。易称「高宗伐鬼方」，固自无疑。此盖后世特为高宗立不迁之庙，祔而祭之之诗也。
　　[一章]「荆楚」，孔氏谓「荆」是州名，「楚」是国名，故人得两称也。「」，毛传作「深」，是训「冒」者未然。易称「高宗伐鬼方，三年克之」，此诗云「入其阻」，与之合，可见非暂事也。
　　[四章]「命于下国」，谓为下国所归命也，亦倒句。孟子曰「武丁朝诸侯，有天下」。
　　[六章]集传曰：「此章与閟宫之卒章文意略同，未详何谓。」按商在前，鲁在后，明是鲁以商为蓝本耳，何疑焉!无故自疑，以起人之疑，何也且不疑鲁而独疑商，又何也其多云「未详」者，无非欲实其「商颂多疑义」之说耳。
　　【殷武六章：三章章六句；二章章七句；一章五句。】按「稼穑匪解」下疑脱一句，则当为四章章六句，二章章七句。

