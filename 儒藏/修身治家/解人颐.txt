	解人颐 钱德苍序 		解人颐 懿行集 
	解人颐 嘉言集 		解人颐 达观集 
	解人颐 陶情集 		解人颐 旷怀集 
	解人颐 遣兴集 		解人颐 寄感集 
	解人颐 萦思集 		解人颐 博趣集 
	解人颐 涤烦集 		解人颐 消闷集 
	解人颐 寓意集 		解人颐 达识集 
	解人颐 高致集 		解人颐 敦伦集 
	解人颐 惊奇集 		解人颐 树德集 
	解人颐 博雅集 		解人颐 超群集 
	解人颐 寄怀集 		解人颐 辟蠹集 
	解人颐 谠言集 		解人颐 丽情集 
	解人颐 游戏集 		
　	解人颐 附录一：刘伯渐预言 
	解人颐 附录二：宋前神算预言 		

	
	解人颐 钱德苍序
	人生于世，智冠万灵，经纬天地，致泽君民。茁两仪之未泄，树盖世之功勋。未尝非解颐事，然前修有异，秉赋难同。孟夫子有云：“达则兼善天下，穷则独善其身。”原示人不可妄想，勿宜妄为，安心守分，怡养天真。今之人、物欲横胸，利名牵绊，终其身于忧愁困苦，乌能有快然解颐之日？既不能自解其颐，又安能解人之颐哉？坊本向有《解人颐》初集、二集，搜索古今，摭拾卮辞，最脍炙人口。诵其歌咏，深可感发人心，浣涤尘臆；观其诙谐，真可抚掌捧腹，悦性怡情。胡子尝病其赘疣、重复，玉石浑收，已而删繁就简，都为一集，名之曰“新”。今予不揣愚陋，复为去陈集新，又从而广益之，仍于本分而外，不杂毫末。窃为如溽暑遇风，迷津得渡，鲜不快然解颐者也，因重付之梓。吾知有识者必解颐也，吾阅之亦自解其颐也，其有阅是书而不知解颐者，吾更不觉解其颐于无已时也。 
	乾隆二十六年孟春上浣 
	长洲钱德苍沛恩氏书于翠竹山庄 
	解人颐 懿行集
	圣谕广训第一条 
	
	敦孝弟以重人伦 
	圣祖皇帝临御六十一年，法祖尊亲，孝思不匮，钦定《孝经衍义》一书，衍释经文，义理详贯，无非孝治天下之意。故圣谕十六条，首以孝悌开其端。 
	朕丕承鸿业，追维往训，推广立教之思，先申孝悌之义，用是与尔兵民人等宣示之。 
	夫孝者，天之经、地之义、民之行也。人不知孝父母，独不思父母爱子之心乎？方其未离怀抱，饥不能自哺，寒不能自衣，为父母者，审音声，察形色，笑则为之喜，啼则为之忧，行动则跬步不离，疾痛则饮食俱废。以养以教，至于成人，复为授家室，谋生理，百计经营，心力俱瘁。父母之德，实同昊天罔极！人子欲报亲恩于万一，自当内尽其心，外竭其力，谨身节用，以服勤劳，以隆孝养。毋博弈饮酒，毋好勇斗狠，毋好货财，私妻子。纵使仪文未备，而诚悫有余。推而广之，如曾子所谓“居处不庄，非孝；事君不忠，非孝；莅官不敬，非孝；朋友不信，非孝；战阵无勇，非孝，皆孝子份内之事也。 
	至若父有冢子，称曰“家督”，弟有伯兄，尊曰“家长”，凡日用出入，事无大小，众子弟皆当咨禀焉。饮食必让，语言必顺，步趋必徐，行坐立必居下，凡以明弟道也。夫十年以长，则兄事之；五年以长，则肩随之；况同气之人乎？故不孝与不悌相因，事亲与事长并重。能为孝子，然后能为悌弟；能为孝子悌弟，然后在田野为循良之民，在行伍为忠勇之士。尔兵民亦知为子当孝，为弟当悌，所患习焉不察，致自离于人伦之外。若能痛自愧悔，出于心之至诚，竭其力之当尽，由一念孝悌，积而至于念念皆然。勿尚虚文，勿略细行，勿沽名而事誉，勿勤始而怠终，孝悌之道，庶克敦矣！ 
	夫不孝不悌，国有常刑，然显然之迹，刑所能防，隐然之地，法所难及。设罔知愧悔，自陷匪僻，朕心深为之不忍。故丁宁告诫，庶尔兵民，咸体朕意，咸发兴起，各尽子弟之职。於戏！圣人之德，本于人伦；尧舜之道，不外孝悌。孟子曰：“人人亲其亲，长其长，而天下平。”尔兵民其毋为具文焉！ 
	
	陈白沙先生五伦箴 
	君臣 
	为君学尧舜，为臣效伊周。君过臣必谏，臣谏君必从。 
	日必亲临朝，共臣摄国政。当绝谀佞臣，切直忠言听。 
	
	父子 
	子孝父心宽，斯言诚为确。不患父不慈，子贤亲自乐。 
	父母天地心，大小无厚薄。大舜日夔夔，瞽叟亦允若。 
	
	夫妇 
	夫以义为良，妇以顺为正。和睦祯祥来，乖戾灾祸应。 
	举案必齐眉，如宾互相敬。牝鸡一鸣晨，三纲何由正？ 
	
	兄弟 
	兄必敬其弟，弟必恭其兄。勿以纤毫利，便伤骨肉情。 
	周公赋棠棣，田氏哭紫荆。连枝本同气，谗言切勿听。 
	
	朋友 
	损友敬而远，益友敬而亲。结交择德义，岂论富与贫。 
	君子淡如水，岁久情愈直。小人甜似蜜，转眼如敌人。　 
	
	劝世行孝歌 
	世有忤逆子，浮生空碌碌。不识父母恩，殆似生枯木。 
	百骸未成人，母身如在狱。父为母念悲，妻对夫啼哭。 
	惟恐生产时，身为鬼眷属。一旦见儿面，母命喜再续。 
	一种诚求心，日夜勤抚鞠。母卧湿簟席，儿眠干被褥。 
	儿睡正安稳，母不敢伸缩。全身在臭秽，不暇思沐浴。 
	横簪与倒冠，形容不顾碌。哺乳经三年，汗血及八斛。 
	辛苦千万端，儿至十五六。性气渐刚强，行止难拘束。 
	好逐不良朋，酒色竞嗜欲。日暮不归来，倚门悬望迫。 
	儿行十里程，母心千里逐。一娶得好妻，鱼水情和睦。 
	看母面似土，视妻色如玉。母若责一言，含嗔怒视目。 
	妻即骂百句，陪笑不为辱。母披旧裙衫，妻着新罗觳。 
	不避人唾嫌，不畏人恸忸。父母或鳏寡，长夜守孤独。 
	健不供甘旨，病不调汤药。袄裤甚单寒，衾枕不暖燠。 
	弃置在室房，犹如客寓宿。将为泉下鬼，命若风中烛。 
	一旦至无常，孤坟殡山谷。魂灵在幽壤，谁念常□□。 
	慈亲骨未寒，兄弟分财帛。不念贻谋恩，惟言我之福。 
	人不孝其亲，不如禽与兽。慈乌尚反哺，羔羊犹跪足。 
	况尔为人子，孝经须勤读。王祥卧寒冰，孟宗泣枯竹。 
	郭巨欲埋儿，莱衣悦亲目。如何今世人，不效古风俗？ 
	为尔作长歌，尔心当明白。勿以不孝头，枉顶高堂屋。 
	勿以不孝身，枉着绫罗服。勿以不孝口，枉食白粱粟。 
	天地虽广大，难容忤逆族。早早悔前非，莫待天诛戮。 
	万善孝为先，信奉添福禄。万善孝为先，信奉添福禄。 
	
	孝顺歌 
	亲恩 
	欲把亲恩数一回，天高海阔总难猜。吾能数尽青丝发，只有亲恩数不来。 
	听得娃儿哭一声，翻身就把手来擎。想他岁半周年内，一觉何曾睡得成？ 
	万事心焦只叫天，终朝终日未开颜。不知这是如何说，望见娇儿就喜欢。 
	都是爷娘养下来，何曾只痛小婴孩。只因儿大难姑息，不好将来捧在怀。 
	寸寸丝丝总是恩，谁能描得半毫真。蓼蓼纵是能描尽，也只依稀八九分。 
	
	孝道 
	慢把钱财谷米论，此身亦是爷娘身。如何毫发能私得，你是双亲什么人？ 
	难道形容似去年，今年亲已鬓毛斑。却愁前面无多路，及早承欢向膝前。 
	父母孩儿总一般，一团精血递相传。如何这样儿孙重，只有爷娘不值钱。 
	岂不深知父母恩，世间宁有铁心人？只因看得妻孥重，没得功夫到老亲。继母 
	后娶多嫌前妇拙，这般缘故我难猜。不知一个穷家富，多是前妻做下来。 
	前母孤儿最可怜，非般折磨彼何堪？不知戴孝披麻事，他与贤郎是一般。 
	
	媳妇 
	谁家媳妇大如天，不受公婆半句言。你不敬婆谁敬你？不宜做与后人看。 
	
	兄弟 
	分得些儿就是恩，不须还与弟兄争。但凡争少争多者，就是人间不孝人。 
	情意偏生向外头，春风四海五湖周。不知为甚伤心事，只与同胞作寇仇。 
	
	孤儿 
	惟有孤儿最可怜，没人挂在嘴唇边。愿教伯叔看爷面，把作亲儿一样看。 
	
	妯娌 
	撇开姊妹到婆边，妯娌双双做一团。就是同胞亲姊妹，不宜分作外人看。 
	瞧风听耳口纷纷，不怕家门祸不成。除去这般搬弄者，一家方享太平春。 
	
	此瞿公九思所作，其言人情之病最切，条列缕陈，而出以咏歌嗟叹，劝戒良深。李小有先生既刻于《广仁品》中，今复择其切要者，刻以流播，非独导扬前哲之意，亦见其仁孝之切中云。 
	
	劝睦兄弟歌 
	奉劝世间人，兄弟宜和睦。当念同胞生，兄弟如手足。 
	儿时稍长大，天真无嗜欲。兄友弟亦恭，亲爱何其笃。 
	如何彼成人，兄弟便反目。不顾同气情，专听旁人嗾。 
	兄既争良田，弟必竞美屋。更兼枕边言，日日耳中人。 
	为此争斗起，甚则结讼狱。及至吃官司，官府无清白。 
	彼此要吃亏，家私渐渐缩。富者变成贫，贫者变成不。 
	俗书百忍图，不念浦江族。连枝寸寸伤，荣荆化枯木。 
	这等不肖人，俨若禽与兽。天地也不钦，鬼神也不佑。 
	银钱虽好用，各人要知足。元气莫伤残，还留后代续。 
	有田尽可耕，亲自牵牛犊。有店尽可开，蝇头利且逐。 
	若是聪慧人，勤把诗书读。明理识大义，钱财不可黩。 
	五行巧安排，衣食前生禄。何必为些须，伤却亲骨肉。 
	奉劝世间人，兄弟宜和睦。 
	
	迪吉录 
	人生莫作妇人身，百般苦乐由他人。彼其离亲别爱，生死随人，所主唯一夫耳。饥不独食，寒不独衣，舍其身而身我、舍其父母而你母我。一遇运旅之夫，游学之士，孤房独宿，寒夜孤衾，岂易受哉？或则薄幸，委身外舍，钟情花柳，（左亻右欺）舞如狂。而或一旦知遇，姬侍满前，罔念结发。噫！何待人以不恕也！长舌之妇，失行之女，则亦已矣。若乃事舅姑，睦妯娌，和姑妗，众皆为政，其于忧烦辗转，忍辱吞声，殆未可言。更有贫穷颠覆之家，晨夜无炊，针□自活，亦有不能殚述者。岂其望我之身，而中道弃之，则情理何堪哉？ 
	
	薄氏悼夫诗 
	场中无命莫论文，有鬼能遮秉鉴人。却怪君文遮不得，故将奇疾杀君身。 
	钱神墨吏鬼无呵，苦执贫儒欲奈何？一片纸钱都不带，却将铁面折阎罗。 
	痛饮高谈读导文，回头往事已如云。来生总有浮萍遇，惟恐相逢不识君。 
	惜福持斋器不盈，清修何反促前程。冥途孽镜如相照，照出枯肠菜几茎。 
	一片冰心白日寒，由他狞鬼状千般。相传地府威仪肃，莫作新诗戏冥官。 
	家计如君未是贫，清泉满釜不生尘。穿厨野雀分余饮，便是君家闯席宾。 
	
	阴教四言佳语 
	闺门之内，风化之由。恶声一露，泼水难收。 
	少年妇女，只要勤谨。比人先起，比人后寝。 
	妇人好处，温柔端正。勤俭慈孝，老成庄敬。 
	妇人歪处，乔妆懒惰。性狠心凶，定然招祸。 
	长者当让，尊者当敬。事即难为，只休使性。 
	厨房茶饭，安排精洁。针□余工，更勤纺织。 
	事事当会，件件该能。不须夸已，切莫笑人。 
	笑莫高声，言要低语。下气小心，才是妇女。 
	金珠犀玉，不如雅淡。若不贤贞，空劳打扮。 
	夫妻敬老，贤名必出。继母爱儿，贤名不失。 
	偷眼看人，低声私讲。既惹是非，又是贱相。 
	厚粉浓脂，犹如神像。斜立倚门，是何模样？ 
	说话先笑，行步头袅。这般光景，被人讥诮。 
	不贪口腹，不尚多言。咒咒骂骂，其实可嫌。 
	休要乱说，休要搬嘴。惹出是非，个个怨你。 
	暗粜米麦，偷积私房。逢着一骗，尽数倾囊。 
	当面证对，惹祸最大。是与不是，尽他说罢。 
	公婆夫婿，生死掌里。气硬心高，怎能容你？ 
	富莫奢侈，贵莫骄淫。贫莫怨恨，贱莫欺心。 
	三姑六婆，休教入门。播弄是非，惑乱人心。 
	男女混杂，闲谈私地。烈火干柴，也须仔细。 
	门户当严，箱柜紧锁。夜夜防备，奸盗水火。 
	任他有气，留着本身。你若死了，作成别人。 
	休观戏文，莫教子弟。看出好样，弄出把戏。 
	吟风弄月，玩景游春，登山入庙，都没正经。 
	
	择交要言 
	君子之交淡如水，小人之交甘如醴。 
	与君子处，如入芝兰之室，久而不闻其香，与之俱化矣；与小人处，如入鲍鱼之肆，久而不闻其臭，亦与之俱化矣。 
	与君子言，如啜香茗，清芬溢颊；与小人言，如咽糖水，寒互凝腹。 
	门内有君子，门外君子至；门内有小人，门外小人至。 
	君子择而后交，故寡过；小人交而后择，故多怨。 
	与贤于已者处，则自以为不足，自以为不足，故日益；与不如已者处，则自以为有余，自以为有余，故日损。 
	观其人之友如林，则知其德之盛；观其人之友，落落如晨星，则知其德之薄。 
	凡人之一见而勃荡漾、遇事风生者，必凉德之夫也；一见而温潜简重、丰采不露者，必有道之士也。 
	责已者，于无过中求有过；责友者，于有过中求无过。座有嘉宾，家虽贫，吾知其必兴；门无国士，族虽大，吾知其必败。 
	名节至大，不可妄交匪类，以坏名节。 
	交游须慎。交功名者，则权贵之声入；交市井者，则货利之声入；交术数者，则吉凶之声入；交刻薄有机谋者，则利已妨人之声入；凡此皆不可与游。 
	白乐天以诗酒琴为三友，吟诗曰：“昨日北窗下，自问何所为？所亲惟三友，三友者为谁？琴罢辄饮酒，酒罢辄吟诗。三友递相引，循环无已时。” 
	
	吾斋之中，不尚虚礼。不迎客来，不送客去。宾主无间，坐列无序。 
	真率为约，简素为具。有酒且酌，无酒则止。清茶一啜，好香一柱。 
	闲谈古今，静玩山水。行立坐卧，心形适意。冷淡家风，林泉清致。 
	道义之交，如斯而已。罗列腥□，周旋布置。俯仰奔走，揖让拜跪。 
	内非真诚，外徒狡伪。一关利害，反目相视。此世俗交，吾当屏弃。 
	
	总集五伦佳语 
	父慈而爱，子孝而箴。兄爱而友，弟敬而恭。夫和而义，妻柔而顺。姑慈而从，妇听而婉。 
	视朝廷重，则爵禄轻。视父母重，则妻子轻。视兄弟重，则财产轻。轻其所重，重其所轻，是不知类。 
	内不溺于妻子者，事亲必孝；外不欺于朋友者，事君必忠。 
	天下无不是的父母，世间最难得者兄弟。兄弟虽生有先后，其初只是一身，薄兄弟，即是薄父母。根本既薄，福德焉茂？ 
	尝观孝悌之风，盛于贫贱之族，而衰于富贵之家。盖贫贱之族，骨肉相爱之情真也；富贵之家，势利争夺之私胜也。 
	五伦之要只在“敬”，仁义之全惟在“诚”。 
	处家庭骨肉之变，宜从容，不宜激烈；联朋友道义之交，务恳切，不务容雅。　 
	宋真宗劝学诗富家不用买良田，书中自有千钟粟。安居不用架高堂，书中自有黄金屋。 
	娶妻莫恨无良媒，书中自有颜如玉。出门莫恨无人随，书中车马多如簇。 
	男儿欲遂平生志，六经勤向窗前读。 
	
	摘昌黎进学解语 
	业精于勤荒于嬉，行成于思毁于随。诸生业患不能精，无患有司之不明；行患不能成，无患有司之不公。 
	
	朱文公劝学歌 
	勿谓今日不学而有来日，勿谓今年不学而有来年。日月逝矣，岁不我与。呜呼老矣，是谁之愆？ 
	
	四时读书乐山光照槛水绕廊，舞雩归咏春风香。好鸟枝头亦朋友，花落水面皆文章。 
	蹉跎莫遣韶光老，人生惟有读书好。读书之乐乐何如？绿满窗前草不除。 
	
	新竹压檐桑四围，小斋幽敞明朱曦。昼长吟罢蝉鸣树，夜深灯尽萤入帏。 
	北窗高卧羲皇侣，只因素稔读书趣。读书之乐乐无穷，瑶琴一曲来薰风。 
	
	昨夜庭前叶有声，篱豆花开蟋蟀鸣。不觉秋意满林薄，萧然万籁涵虚清。 
	近床赖有短檠在，对此读书功更倍。读书之乐乐陶陶，起弄明月霜天高。 
	
	木落水尽千崖枯，迥然吾亦见真吾。坐对韦编灯动壁，高歌夜半雪压庐。 
	地炉茶鼎烹活火，一清足称读书者。读书之乐何处寻？数点梅花天地心。 
	
	解学士读书吟 
	读书好，读书好，读得多书无价宝。迢迢良夜不辞劳，吚唔之声直到晓。勤用功，趁年少，书卷熟寻思，经旨细论讨。圣贤心学要推明，古今事业精研考。莫厌经史烦，只恐工夫少。一理内心融，万卷胸中饱。信口吐珠玑，词源三峡倒。满纸生云烟，笔阵千军扫。读书好，人不晓，名标金榜中，祖宗增荣耀。身到凤凰池，恩荣直到老。近天颜，瞻日表，燮理古公孤，寅亮属师保。朝中尽是读书人，世间只恨读书少。堪叹纷纷游冶郎，端然不知读书好。 
	
	增改陈眉公好人歌 
	大地生万物，惟人最为贵。人中有好人，又是人之瑞。 
	好人行好事，好人怀好意。好人读好书，好人入好队。 
	好人敬父母，真如敬天地。好人惜阴骘，胜过惜名誉。 
	好人戒好色，好人轻货利。好人节服食，好人羞调戏。 
	好人不杀生，好人不造罪。好人不匿怨，好人不立异。 
	好人必大量，好人必正直。好人必小心，好人必远虑。 
	好人有礼智，好人有仁义。好人有信行，好人有廉耻。 
	恶人骂好人，好人不答对。恶人打好人，好人只躲避。 
	恶人求好人，好人也周济。虽然学吃亏，自有便宜处。 
	贫贱做好人，自然衣食给。富贵做好人，益发行得去。 
	少年做好人，到底会成器。老年做好人，福寿增万倍。 
	恶人做好人，消尽平生秽。好人做好人，传与儿孙继。 
	我要学好人，一生学不会。但愿好人多，代天扶元气。 
	
	心命歌 
	心好命又好，富贵直到老。心好命不好，天地终须保。 
	命好心不好，中途夭折了。心命俱不好，贫贱受烦恼。 
	心乃命之源，最要存公道。命乃形之本，穷通难自料。 
	信命不修心，阴阳恐虚矫。修心不听命，造物终须报。 
	李广诛降卒，封侯事虚杳。宋祁救蝼蚁，及第登科早。 
	善乃福之基，恶乃祸之兆。阴德与阴功，存忠更存孝。 
	富贵有宿因，祸福人自招。救困与扶危，胜如做斋醮。 
	天地有洪恩，日月无私照。子孙受余庆，祖宗延寿考。 
	我心与彼心，各欲致荣耀。彼此一般心，何用相计较。 
	第一莫欺骗，第二休奸狡。萌心欲害人，鬼神暗中笑。 
	命有五分强，心要十分好。心命两修持，便是终身宝。 
	
	百忍歌 
	百忍歌，百忍歌，人生不忍待如何？我今为尔歌百忍，尔当欢听笑呵呵。朝也忍，暮也忍，饥寒劳苦也只忍。耻也忍，辱也忍，方寸之间各自省。道人何事未归来，浓云隔断须弥顶。脚尖踢破一字关，万里西风吹月冷。天风清，明月净，分明照破无为镜。君不见大舜躬耕劳也忍，孔子绝粮饿也忍。闵子单衣寒也忍，韩信胯下辱也忍。刘宽污衣怒也忍，不疑偿金耻也忍。师德唾面羞也忍。须学张公兄弟和，九世同居书百忍。 
	
	正已歌 
	正人先正已，治家如治国。先当重祖宗，慎勿慢亲族。 
	竭力孝父母，小心敬伯叔。长幼必有序，夫妻在和睦。 
	度量放宽洪，见识休局促。莫听妇人言，兄弟伤骨肉。 
	常存君子心，忠厚待乡曲。义方训子孙，宽恕使奴仆。 
	诸物须俭用，凡事要知足。衣食务均平，财物莫私蓄。 
	闺门当谨严，儿女可拘束。家法能整齐，自然天赐福。 
	
	不知足诗终日奔波只为饥，才方一饱便思衣；衣食两般皆俱足，又想娇容美貌妻。 
	娶得美妻生下子，恨无田地少根基；买到田园多广阔，出入无船少马骑。 
	槽头结了骡和马，叹无官职被人欺；县丞主簿还嫌小，又要朝中挂紫衣。 
	若要世人心里足，除是南柯一梦西。 
	
	勤俭歌 
	人生天地间，富贵谁不欲？已力不营运，日用安能足？ 
	成立最艰难，破荡极迅速；贫穷因懒惰，借贷遭耻辱。 
	俭用胜求人，奢侈莫随俗；男若勤耕种，饥不愁谷粟。 
	女若工纺织，寒不虑衣服；勿谓长少年，光阴如转轴。 
	男长婚事逼，女大嫁亦促；双亲老将至，百费相继续。 
	临期欲付用，闲时须积蓄；努力奋经营，慎勿惮劳碌。 
	
	王阳明家训 
	幼学曹，听教诲；勤读书，要学弟。学谦恭，循理义；节饮食，戒游戏。 
	无说谎，无贪利；无任情，无使气。责无人，便自治；能下人，是有志。 
	能容人，是大器；凡做人，在心地。心地好，是良士；心地恶，是凶类。 
	譬树果，心是蒂；蒂若坏，果必坠。吾教汝，全在是；汝谛听，勿轻弃。 
	
	仔细歌 
	仔细仔细须仔细，莫把为人当容易。已躬大事未分明，转眼之间成异类。放下铁面皮，立起丈夫志。收拾散乱心，钻研对贤意。切莫怕人笑穷，切莫与人斗气。轻裘肥马，引盗贼之腥□；大厦良田，招鬼神之妒忌。古人师友之际，不苟一言；古人权贵之门，不投半字；古人琴书之外，不蓄半文；古人理义之中，不忘寤寐。圣贤都是有血性的凡夫做成，何不依他样子，勉强操持将去？不用你苦志劳形，不用你多闻广记，不用你懵懂颟顸，不用你聪明伶俐；只要你杜绝情缘，只要你存诚一志，只要你淡泊为期，只要你宁静自致。直投到水尽山穷，独露出惊天动地。似这般不受人怜，方显得男儿志气。未能如是终徒然，仔细仔细须仔细。　 
	明日歌明日歌，明日歌，纷纷世事急如梭。古人戒，莫待明日，事到明日事转多。事转多时犹自可，青春不再奈如何。我今试作明日歌，劝君年少莫蹉跎。岁如驶兮日如梭，克已工夫当自加。君不见囊萤照雪诚足取，又不见藏灯闭户堪夸。学不因循待明日，分明箬笠换乌纱。我今歌罢明日歌，诸君明日试歌么？ 
	
	　 
	
	勤懒歌为人在世莫嗜懒，嗜懒之人才智短。百事由懒做不成，临老噬脐悲已晚。士而懒，终身布衣不能换；农而懒，食不充肠衣不暖；工而懒，积聚万贯成星散。又不见，人生天地惟在勤，原勤之本在乎心。若能自强而息，先须抖擞已精神。士而勤，万里青云可致身；农而勤，盈盈仓廪成红陈；工而勤，巧手超群能动人；商而勤，腰中常缠千万金。噫嘻噫嘻复噫嘻，只在勤兮与懒兮。丈夫志气掀天地，拟上百尺竿头立。百尺竿头立不难，一勤天下无难事。 
	安分吟安分身无辱，知机心自闲；虽居人世上，却是出人间。 
	
	申文定公百字铭 
	欲寡精神爽，思多血气衰。少杯不乱性，忍气免伤财。 
	贵自勤中得，富从俭里来。温柔终益已，强暴必招灾。 
	善处真君子，刁唆是祸胎。暗中休使箭，乖里放些呆。 
	养性须修善，欺心莫吃斋。衙门休出入，乡党要和谐。 
	安分身无辱，闲非口莫开。世人依此语，灾退福星来。 
	
	郑卓庵先生自警箴 
	勿自足，自足自尽。勿多言，多言多失。勿宴安，宴安气惰。勿玩物，玩物自溺。勿为诡异，以沽虚名。勿倾细行，以累大德。勿亲损友，以为益友。勿作无益，以害有益。勿苟安于近小，当志乎远大之言。勿欣戚于穷通，当尽其在已之实。愿以七年之病，而求艾于三年。讵可一日之曝，而寒之以十日？圣学邈如汪洋，流光疾如过隙。揭斯语于斋中，用警勉乎朝夕。 
	陈白沙先生忍字箴白沙先生偶因家僮失物，怒詈之，不觉动气。后乃作词以自警曰： 
	七情之发，惟怒为遽，众怒之加，惟忍为是。当怒火炎，以忍水制，忍之又忍，愈忍愈厉。过一百忍，为张公艺。不乱大谋，乃其有济。如其不忍，倾败立至。第一辑（完） 
	
	解人颐 嘉言集
	警世通言一生都是命安排，求什么？今日不知明日事，愁什么？ 
	不礼爷娘礼世尊，敬什么？兄弟姊妹皆同气，争什么？ 
	儿孙自有儿孙福，忧什么？奴仆也是父母生，凌什么？ 
	当官若不行方便，做什么？公门里面好修行，凶什么？ 
	刀笔杀人终自杀，刁什么？举头三尺有神明，欺什么？ 
	文章自古无凭据，夸什么？荣华富贵眼前花，傲什么？ 
	他家富贵前生定，妒什么？前世不修今世苦，怨什么？ 
	岂可人无得运时，急什么？人世难逢开口笑，苦什么？ 
	补破遮寒暖即休，摆什么？才过三寸成何物，馋什么？ 
	死后一文装不去，悭什么？前人田地后人收，占什么？ 
	得便宜处失便宜，贪什么？聪明反被聪明误，巧什么？ 
	虚言折尽平生福，谎什么？是非到底自分明，辩什么？ 
	暗里催君骨髓枯，淫什么？嫖赌之人没下梢，耍什么？ 
	治家勤俭胜求人，奢什么？世事真如一局棋，算什么？ 
	谁人保得常无事，诮什么？穴在人心不在山，谋什么？ 
	欺人是祸饶人福，强什么？一日无常万事休，忙什么？　 
	
	多少箴 
	少饮酒，多饭粥，多茹菜，少食肉，少开口，多闭目，多梳头，少洗浴。 
	少群居，多独宿，多收书，少积玉，少取名，多忍辱，多行善，少干禄。　 
	
	知足歌 
	人生尽受福，人苦不知足。思量事累苦，闲着便是福。思量疾厄苦，无病便是福。思量患难苦，平安便是福。思量死来苦，活着便幸福。也不必高官厚禄，也不必堆金积玉。看起来一日三餐，有许多自然之福。我劝世间人，不可不知足。 
	劝世歌
	心不光明点甚灯？念不公平看甚经？大秤小斗吃甚素？不孝父母斋甚僧？ 
	妙药难医冤孽病，横财不富命穷人。利已害人促寿算，积善修行裕子孙。 
	人恶人怕天不怕，人善人欺天不欺。暗中阴骘分明有，远在儿孙近在身。 
	守口莫谈人过短，自短何曾说与人。生事事生君莫怨，害人人害汝休嗔。 
	欺心折尽平生福，行短天教一世贫。 
	
	长春真人歌
	衣食无亏便好休，人生世上一蜉蝣。石崇未享千年富，韩信空成十面谋。 
	花落三春莺带恨，菊开九月雁含愁。山林多少闲幽趣，何必荣封万户侯？ 
	
	吕祖垂训诗 
	生我之门死我户，几个惺惺几个悟。夜半铁汉自思量，长生不死由人做。 
	二八佳人体似酥，腰间仗剑斩凡夫。虽然不见人头落，暗时催人骨髓枯。 
	酒色财气伤人贼，多少英雄被他感。若能摆脱这凡尘，便是九霄云外客。 
	浮生何事多偏性，酷贪花酒伤生命。一旦卧病悔噬脐，使尽黄金药不应。 
	骑牛远远过前村，短笛横吹隔陇闻。多少长安名利客，机关用尽不如君。 
	
	无际僧咏走马灯诗 
	团团了又来游游，无个明人指路头。除却心中三昧火，刀枪人马一齐休。 
	
	碧松道人防患诗
	房里无人莫烘衣，烘衣犹恐带头垂。执烛过防光燥物，吹灯要看火星飞。 
	水缸煞炭方为稳，木桶盛灰大不宜。家中纵有千般事，临睡厨房走一回。 
	
	赵德麟征途自警诗 
	记得离家日，尊亲嘱咐言：逢桥须下马，过渡勿争船。 
	投宿宜防夜，鸡鸣早看天。若能依此语，行路免颠连。　 
	
	戒好讼诗
	些小争差莫若休，不经府县与经州。费钱吃打陪茶酒，赢得猫儿卖了牛。 
	莫进州衙与县衙，劝君勤俭作生涯。池塘积水须防早，田地躬耕足养家。 
	教子教孙须教善，栽桑裁柘少裁花。是非不入闲人耳，渴饮清泉闷煮茶。 
	
	劝人含忍宽厚词 
	不忍一时有祸，三思百岁无妨。宽怀自解是良方，忿怒伤心染恙。 
	凡事从容修省，何须急躁猖狂。有涵有养寿延长，稳纳一生福量。 
	恣意发狂有失，存心忍耐无忧。性情凶暴易遭囚，度量容人有后。 
	羹污能容入相，受辱胯下封侯。张飞躁暴断咽喉，到底终遭毒手。 
	占尽便宜有报，吃些亏也无妨。庞涓暴虐早身亡，孙子忍之无恙。 
	血气方刚壮士，不宜恃力凌人。一言不合怒相争，烈火一般情性。 
	不忍一时忿气，却担百日忧心。忠言逆耳莫生嗔，苦口药能医病。 
	
	劝世耍孩儿
	劝人生，戒官司，告状人，真是痴。纵然有理休争气，片时忍辱全家福，一到分庭悔便迟。花钱费钞荒田地。若耐了一时闲气，可不是留了家私？ 
	劝人生，赌莫浓，越贪财，越弄穷。输赢无定将钱送，一家衣食谁人办？父母妻儿望个空。惯成游手无营运。少不得钻篱挖壁，这下场头，王法难容。 
	劝人生，莫逞强，最无情，斗殴场。一时失手将人丧，王法昭昭难赦你，一命填偿两命伤，生生世世成冤障。切劝你莫轻动手，动手时仔细思量。 
	劝人生，莫轻生，歹心肠，图赖人。谁知白送残生命，自家寻死谁怜你，带水拖绳鬼也憎，黄泉悔恨无人问。你逆了上天之意，百千年那得超升？ 
	劝人生，各安心，久长交，淡七情。成群结党倾身命，盟香歃血欺良善，酗酒行凶玩法轻，有时连累无干净。各人有同胞骨肉，又何须结拜弟昆？ 
	劝人生，莫为非，负皇天，神鬼知。几曾见盗贼成家计？一朝犯法遭刑宪，身坐监牢活惨凄，家中妻子谁来替，你只看恢恢天网，饶得过哪个人儿？ 
	劝人生，早完粮，你须知，官也难。急公二字心头放，一时济得公家急，官长知伊百姓良，忍将血肉污刑杖？你只看银牌奖赏，好良民处处宣扬。 
	劝人生，做好人，这歌词，着意听。披肝沥胆总须信，果然一力能行善，岂有皇天负好人，自然保佑全家庆。今日做循良君子，到后来有好儿孙。 
	劝人生，孝爹娘，养孩儿，难上难。千辛万苦忧愁担，一朝养得孩儿大，恶语高声把父母伤。天雷不肯轻饶放，细思想从前恩育，真个是沧海难量！ 
	劝人生，爱弟兄，同爹娘，共祖宗。分开手足心先痛，一朝患难无朋友，打虎还须亲弟兄，同胞到底恩情重。切莫要争长竞短，自做了只影孤鸿。 
	劝人生，护乡村，谨提防，叙四邻。连街合巷同船命，贼来火发齐声起，得好乡邻胜远亲。闲时须要相恭敬，最不可幸灾乐祸，谁保得无事终身？ 
	劝人生，学辛勤，男耕田，女织机。辛勤得转贫穷运，财来苦处偏安稳。淡食粗衣也饱温，高低贫富谁能定？你不见眼前田地，霎时间转换三村。 
	
	格言辑要 
	张无尽见雪窦，教以惜福之说，曰：事不可做尽，势不可倚尽，言不可道尽，福不可享尽。凡事不尽处，意味偏长。 
	病至然后知无病之快，事来然后知无事之乐，故御病不如却病，多事不如省事。 
	贫不足羞，可羞是贫而无志；贱不足恶，可恶是贱而无能；老不足叹，可叹是老而虚生；死不足悲，可悲是死而无补。 
	贪得者身富而心贫，知足者身贫而心富。积财者可以避患，患亦生于多财，与其患生于多财，不若无财亦无患。 
	胡文定公曰：人家最不要事事足意，当有些不足处便好；人家如事事足意，便有不好事出来，亦消长之理然也。 
	
	益　语 
	古云：要做好人，须寻好友。引酵若酸，那得甜酒。
	先学耐烦，切莫使气。性躁心粗，一生不济。
	无心之失，说开罢手。一差半错，哪个没有？
	一不积财，二不结怨。睡也安宁，走也方便。
	要知亲恩，看你儿郎。要求顺子，先孝爹娘。
	无可奈何，只须安命。怨叹躁急，又增一病。
	内要令俐，外要痴呆。聪明逞强，惹祸招灾。
	志卑气高，能小欲大。中浅外浮，十人九败。
	
	懊恼他家富贵，快乐别人灾殃，一些不干已事，可惜坏了心肠。 
	天公不要房住，神道不要衣穿，强要塑画佛像，不如救济贫难。 
	只管自已门户，休说别人妻女，第一伤天害理，好讲闺门是非。 
	厚时吐尽真心，薄了须防发泄，恼时说尽恶言，好了有甚颜色。 
	你看人家妇女，眼里偏好；人看你家妇女，心中偏恼。 
	侵晨饭好，算不得午后饱。平日思多，抵不过临时少。 
	天薄我以福，吾厚吾德以迓之；天劳我以形，吾逸吾心以补之；人厄我以运，吾享吾道以通之。 
	对失意人，莫谈得意事；处得意日，常思失意时。 
	
	言行要留好样与儿孙，心术不可得罪于天地。莫作心上过不去之事。莫起事上行不去之心。 
	论家计休怨我不如人，不如我者尚众；论才学休夸我能胜人，胜于我者更多。 
	处世让一步为高，退步即进步之根本；待人宽一分是福，利人实利已的根基。　 
	
	屠赤水清言 
	楼前梧叶，散为一院清阴。枕上鸟声，唤起半窗红日。一泓濠上，便同庄叟之观。片石林间，堪下米颠之拜。醇醪百斛，不如一味太和汤。良药千包，不如一服清凉散。 
	
	天下无难处之事，只要两个如之何；天下无难处之人，只须三个必自反。 
	
	无求于人，寡欲于已，可以养德；淡泊明志，清虚毓神，可以养志；刻苦自励，节用少求，可以养廉；忍不足于前，留有余于后。可以养福。病从口入。能节饮食，病何从入？祸自口出。能寡言语，祸何从出？ 
	
	戒气守分要语 
	窃见招祸之端，莫狠乎气性；避祸之法，莫过于忍让。人生天地间各有本分，守着本分，不侵过一些界限，无论不至相打，就是相骂的事也没有。孝顺乐业，勤俭谋生，岂但乡邻亲友称其忠厚，即天地鬼神亦必鉴其和平。贫时有人哀怜，富时无人怨恨，如此好人，乡里称其忠厚，天地鉴其和平。安乐一生，后代昌盛，有福无祸，岂不快哉？ 
	
	劝民文陆勉任福建邵武府同知，作文以喻百姓，词虽粗谚，著者以为居家者之“龟鉴”。其词曰： 
	邵武人，听我瞩：我名勉，我姓陆。自到任，访民俗。山场多，田产薄。 
	女织麻，男种粟。俭些用，积些谷。当炊饭，只煮粥。宁吃菜，莫吃肉。 
	粗器皿，布衣服。日积升，月积斛。多置田，少盖房。养鱼苗，喂猪畜。 
	有经书，尽夫读。孝父母，敬伯叔。教子孙，惜奴仆。和邻里，睦宗族。 
	早办官，免催促。莫放债，省羞辱。好非为，坐牢狱。且守分，要知足。 
	地方安，禾谷熟。吏不贪，官不酷。当此时，无量福。 
	
	（补）劝世歌 
	倚富欺贫之人不可近他。口是心非之人不可结他。 
	时运未来之人不可贱他。不知高低之人不可理他。 
	反面无情之人不可交他。饮酒不正之人不可请他。 
	撒刁撒泼之人不可惹他。来路不明之人不可留他。 
	说长道短之人不可敬他。年高有德之人不可慢他。 
	读书明礼之人不可轻他。忠孝老实之人不可哄他。 
	哑聋眼瞎之人不可戏他。鳏寡孤独之人不可欺他。 
	得人恩义且莫忘他。受人之托且莫误他。 
	生意买卖且莫瞒他。无义之财不可取他。 
	无衣无食不可笑他。爱穿爱吃且莫学他。 
	不行正道且莫理他。打牌掷骰且莫看他。 
	言语不定且莫信他。谈笑闺阁且莫听他。 
	人或失错且莫怨他。积善修福且莫毁他。 
	
	世人笑我。说我。欺我。骂我。打我。害我。轻我。贱我。何以处之。只是容他。宽他。由他。怕他。恕他。让他。躲他。不惹他。再过几年看有他无他。 
	
	解人颐 达观集
	白乐天语 
	十亩之宅，五亩之园，有水一池，有竹千竿。勿谓土狭，勿谓地偏。 
	可以容膝，足以息肩。有堂有庭，有桥有船，有书有酒，有歌有弦。 
	有叟在中，白发飘然。识分知足，外无求焉。如鸟择木，始务巢安。 
	如龟居坎，不知海宽。灵鹤怪石，紫菱白莲；皆我所好，尽在吾前。 
	时饮一杯，或吟一篇；妻孥熙熙，鸡犬闲闲。优哉游哉，吾将终身于其间。 
	
	醒世词 
	钟送黄昏鸡报晓，昏晓相催，世事何时了？万苦千愁人自老，春来依旧生芳草。忙处人多闲处少，闲处光阴，几个人知道？独上小楼云杳杳，天涯一点青山小。 
	
	半半歌 
	看破浮尘过半，半之受用无边。半中岁月尽幽闲，半里乾坤宽展。半郭半乡村舍，半山半水田园，半耕半读半经□，半士半姻民眷。半雅半粗器具，半华半实庭轩，衾裳半素半轻鲜，肴馔半丰半俭。童仆半能半拙，妻儿半朴半贤，心情半佛半神仙，姓字半藏半显。一半还之天地，让将一半人间，半思后代半沧田，半想阎罗怎见。饮酒半酣正好，花开半时偏妍，半帆张扇免翻颠，马放半缰稳便。半少却饶滋味，半多反厌纠缠，百年苦乐半相参，会占便宜只半。 
	 
	静卧陈眉公曰：日月如惊丸，可谓浮生矣，惟静卧是小延年。人事如飞尘，可谓浮生矣，惟静卧是小自在。朝鱼暮肉，可谓浮生矣，惟静卧是小斋戒。智战力争，可谓险恶矣，惟静卧是小三代。至于寝梦之中，见闻新，游览广，无足而行，不翼而飞，又是小冲举。 
	
	懒云窝 
	柯里西瑛耀，乡学士之子，有别居号“懒云窝”。用《殿前欢》调以自述曰： 
	懒云窝，醒时诗酒醉时歌。瑶琴不理抛书卧，无梦到南柯。得清闲，尽快活，日月如梭过。富贵比花开落，青春去得，不乐如何？ 
	
	邓青阳观物吟
	人生天地常如客，何独乡关定是家。争似区区随所遇，年年处处看梅花。 
	
	吕洞宾诗 
	洞宾过锦屏山题诗云： 
	半空豁然雷雨收，洗出一片潇湘秋。长虹倒挂碧天外，白云走上青山头。 
	谁家绿树正啼鸟，何处夕阳斜倚楼。道人醉卧岩下石，不管人间万里愁。 
	
	题驿亭诗 
	帆力劈开千顷浪，马蹄踏破五陵青。浮名浮利过于酒，醉得人间死不醒。　
	
	对玉环带清江引 
	乐处酣歌，时光容易过。苦处奔波，早晚偏难度。世界号婆娑，苦乐平分破。佩玉鸣珂，生辰不似他；戴笠披蓑，安闲不羡他。别人骑马我骑骡，更有徒行过。日月疾如梭，天地如旋磨，也非故意相催促。 
	覆辙翻舟，哪个曾回首？大剑长矛，哪个曾丢手？无数世间愁，凭着人承受。拜将封侯，是英雄钓钩。按簿扶筹，是愚夫枷锁。休提能向死前休，更算千年后。步步使机谋，也要天公凑，行年五十曾参透？ 
	皂帽丝绦，一第犹难料。紫绶绯袍，一品犹嫌小。量尺海波涛，人心难忖着。翠养翎毛，为谁头上好？豕养脂膏，为谁肠内饱？千寻鸟道上云霄，何处多经到。平地好逍摇，高处多颠倒，世人只是回头少。 
	画栋雕梁，推收纸半张。绿鬓红妆，消除泪几行。此事本寻常，慢说多磨障。百草芬芳，须防秋霜降。万木萎黄，须思春再阳。假如傀儡一登场，多少悲欢状。旁人费忖量，兀自生惆怅，不知刊定传奇上。 
	南阳东畴，是儿孙马牛，赵舞秦讴，是欢喜冤仇。万事总悠悠，劳生何苦求。一簇眉头，算前又算后。三寸舌头，说强又说丑。饶君一日可千秋，落得多□愁。青山暗里游，玄牝空中求，羲皇一梦君知否？ 
	麋鹿山边，终日防弦箭。鹦鹉檐前，终岁愁猫犬。身在畏途间，顷刻忧机变。恩爱缠绵，多成仇恨缘。涕泪流涟，多因欢喜缘。白驹过隙难留转，何苦又加鞭？灵台一寸间，簇起冰和炭，任教世事如电闪。 
	铁锁重关，财宝终须散。玉液金丹，迟速难违限。但放此心宽，万事从天断。不坐蒲团，西方掉臂还。不戴儒冠，南华合眼看。人间苦海黑漫漫，送尽聪明汉。饥来粥与□，睡要床和簟，此外有须多缱绻。 
	百瓮黄齑，须了今生事。一缕红丝，须是前生系。人事有推移，总是天安置。智似灵龟，何尝脱死期。巧似蜘蛛，何尝不忍饥？命若在四更时，夜半犹憔悴。千年荐福碑，九日滕王记，劝君且待时辰至。 
	你会使乖，别人也不呆。你要钱财，前生须带来。我命非我排，自有天公在。时该运该，人来还你债；时衰运衰，你被他人卖。尝言作善可消灾，怕没福难担戴。对镜且开怀，见怪何须怪，一任桑田变沧海。 
	
	一剪梅 
	小门深巷巧安排，没有尘埃，却有莓苔。自然潇洒胜蓬莱，山也幽哉，水也幽哉。东风昨夜送春来，才见梅开，又见桃开。十分相称主人怀，诗是生涯，酒是生涯。 
	一生风月且随缘，穷也悠然，达也悠然。日高三丈我犹眠，不是神仙，谁是神仙？绿杨深处昼鸣蝉，卷起湘帘，放出炉烟。荷花池馆晚凉天，正好谈禅，又好谈玄。 
	扶舆清气属吾曹，莫怪粗豪，莫笑风骚。算来名利也徒劳，何处为高，闲处为高。一庭疏竹间芭蕉，风也潇潇，雨也潇潇。木樨香里卧吹箫，且度今朝，谁管明朝。 
	于今挥手谢浮生，非不闲争，是不闲争。扁舟湖上放歌行，渔也知名，牧也知名。归来风景逼心情，雪满中庭，日满中庭。一炉松火暖腾腾，看罢医经，又看丹经。 
	 
	下山虎带蛮牌令 
	孤衾独拥，睡思转浓。梦见登科第，圣恩优宠。霎时间官居极品，父母褒封。锦衣归故里，拜瞻丘陇。须臾惊醒，依然纸帐枕焦桐。只有窗外残蝉，槛外古松。世人碌碌，都在梦中。也梦为寒士，也梦做庄农，也梦陶朱富，也梦范丹穷，也梦见文章显达，也梦见商贾经营。 
	
	幽居自适 
	水竹之居，吾爱吾庐，石磷磷装砌阶除。轩窗随意，小巧规模，却也清幽，也潇洒，也宽舒。懒散无拘，此乐何如。俯栏干临水观鱼，风花雪月，嬴得功夫，好烧些香，说些话，读些书。 
	净扫尘埃，护惜苍苔，在门前红绿铺排。景堪图画，趣亦奇哉。有数枝松，数竿竹，数株梅。花木栽培，几次教开，明朝事天自安排。知他富贵几时来？但且优游，且随分，且宽怀。 
	短短横墙，矮矮疏窗，□憎儿小巧池塘。高低又叠障，绿水边傍，也有些风，有些月，有些凉。日用家常，竹几藤床。据眼前水色山光，客来无酒话何妨？但细烹茶，热烘盏，浅烧汤。 
	阆苑瀛洲，人世丹丘，梅花绕屋豁迎眸。夭桃媚柳，丹桂红榴，却也宜春，也宜夏，也宜秋。酒熟堪储，客至须留，更无荣无辱无忧。退闲一步，着甚来由，但倦时眠，渴时饮，醉时讴。 
	
	安分咏 
	功名大小，天已安排了，何用百般机巧？荣休喜，辱休恼，开先谢早，此理人知少。万事算来由命，听自然，真个好。 
	荣枯得失，天已安排毕。何苦劳心力？得一日，过一日，泰来否极，机巧终何益？万事付之一笑，前程事，暗如漆。　 
	
	山居自乐 
	爱山居，春色佳，有桃花，与杏花，绿杨深处莺儿骂。天晴草色连云暖，夜静花阴带月斜。兴来时，醉倒在茶□下。这是俺山中和气，岂恋他金谷繁华。 
	爱山居，夏日长，抚苍松，坐翠篁。南风不用蒲葵扇，放开短发迎朝爽，洗涤尘襟纳晚凉。竹方床，一枕清无汗。这是俺山中潇洒，岂恋他束带矜庄。 
	爱山居，秋月清，白露洲，红蓼汀，芳菲黄菊开三径。风前依石吹长笛，月下焚香抚玉琴。木兰花壑，朝露堪欢。这是俺山中雅淡，岂亦他人世红尘。 
	爱山居，冬景余，掩柴门，著道书，红炉□□煨山芋。开窗积雪千峰白，绕屋梅花几树疏。兴来时，驴儿背上寻佳句。这是俺山中冷趣，岂恋他车马驰驱。 
	
	邵尧夫养心歌 
	得岁月，延岁月，得欢悦，且欢悦。万事乘除总在天，何必愁肠千万结？放心宽，莫量窄，古今兴废如眉列。金谷繁华眼底尘，淮阴事业锋头血。陶潜篱畔菊花黄，范蠡湖边芦絮白。临潼会上胆气雄，丹阳县里箫声绝。时来顽铁有光辉，运退黄金无艳色。逍遥且学圣贤心，到此方知滋味别。粗衣淡饭足家常，养得浮生一世拙。 
	
	知命歌 
	扰扰浮生，待足何时足？据现在随家丰俭，便堪龟缩。得意浓时休进步，须防世事多反覆。枉教人白了少年头，空碌碌？谁不愿黄金屋，谁不愿千钟粟？算五行，不是这般题目。枉使心机休计较，儿孙自有儿孙福。又何须采药上蓬莱，但寡欲。 
	
	安居咏 
	居之平安是为福，万事分定要知足。粗衣丰袜山水间，放浪形骸无拘束。好展卷，爱神竹，花木数枝喜清目。涤烦襟，远尘俗，静里细想下指熟。渴烹茶，饥煮粥，水淡交游论心腹。中则正，满则覆，推已及人人信服。不妄动，不问卜，衣食随缘何碌碌。遇饮酒，一歌曲，欢会无多再歌续。尝警省，念无欲，世事茫茫如转轴。人生七十古来稀，百岁光阴真迅速。对山青，依水绿，造物同游何所乐，及时勉励乐余年，一日清闲一日福。 
	
	高贤自咏 
	半间屋，六尺地，虽不庄严，却也精致。蒲作团，布作被，日间可坐，夜间可睡。灯一盏，香一柱，石磬数声，木鱼几击。龛尝关，门尝闭，好人好参，恶人回避。发不剃，肉不忌，道人心肠，儒家服制。上无师，下无弟，不传钵，不立文字。不参禅，不说偈，但无妄想，亦无妄意。不贪荣，不贪利，无挂碍，无拘束，了清静缘，作解脱计。闲便来，忙便去，省闲非，省闲气，也非庵，也非寺，在家出家，在世出世，此即上乘，此即三昧。日复日，岁复岁，毕我这生，任我后裔。　 
	
	沈石田　田家乐 
	田家快乐没嗟吁，数椽茅屋尽安居。春养花蚕供衣服，冬舂白米有盈余。田家快乐真不俗，沉醉高歌自鼓腹。门前鸡犬乱纷纷，地上桑麻花碌碌。虽无柏叶珍珠酒，也有清醪三五斗。虽无猪羊大荤肴，也有鱼虾堪适口。虽无龙眼与荔枝，也有荸荠共菱藕。虽无异供好菜蔬，也有乌菘并嫩韭。虽无歌唱美女娘，也有村姬伴相守。米自舂，酒自做。纺棉花，织大布。不顾小小贫，不愿大大富。没头船，尽可渡。牛自有，不须雇。且吃荤，莫吃素。黄脚鸡，锅里煮。添些盐，用些醋。煨芋艿，煎豆腐。沉沉吃到日将暮。深缸汤，软草铺。且留一宿到明朝，这般快活真千古。　
	
	村居足歌 
	村居足，村居足，富贵荣华心不欲。茅檐草舍土墙垣，瓦盂未酌酸齑粥。不堆金，不积玉，平常剩得粮和粟。乘车骑马便颠狂，扶梨牵犊无拘束。诗也吟，书也读，言谈举动自不俗。聪明伶俐惹非灾，蠢汉愚痴享平福。莫操戈，莫调曲，市井狂人笑我浊。纯良村叟少更移，虚浮伪士多反复。厌华堂，喜茅屋，布衾草席无茵褥。春来无事约邻翁，幽窗镇日敲棋局。篱笋透，杨花扑，双双语燕梁间宿。又添杜宇啭乔林，频听莺声啼晓谷。子孙勤，农务熟，高种棉花低种谷。密密桑，森森竹，蓝靛红花齐簇簇。交加千本树头青，参差数亩秧针绿。泥腌蛋，火熏肉，虾米干鱼堪过伏。芒鞋蒲扇葛巾披，清溪柳荫频频浴。暑气消，金风逐，月下敲砧声断续。老妻勤俭会持家，无争无竞常和睦。碧树头，云满目，耳畔丁丁风戛木。桂花落尽菊花开，豆苗收罢禾苗熟。命儿孙，遣童仆，整顿牵砻干晒谷。汝等切莫惮勤劳，早办皇家粮数威，热汤暖酝壮心腹。残岁尽，新年续，岭畔梅花将破玉。野童遇节自追欢，山翁增寿人称福。布衣安，胜锦服，清贫何必沾王禄。妻贤子孝一身闲，雨顺风调万事足。 
	
	安贫咏 
	黄菜叶，白盐炒，只要撑得肚皮饱。若因滋味妄贪求，须多俯仰增烦恼。 
	破衲头，无价宝，补上又补年年好。盈箱满笼替人藏，何曾件件穿到老。 
	硬木床，铺软草。高枕无忧酣睡了。锦衾绣褥不成眠，翻来复去天已晚。 
	旧房屋，只要扫，及时修理便不倒。近来多少好楼台，半成瓦砾生青草。 
	
	醒迷歌 
	醒迷人，甘淡泊，茅屋布衣心便足。布衣不破胜罗衣，茅屋不漏如瓦屋。 
	不求荣，不近辱，平心随分随时俗。违却人间是与非，逢场作戏相欢逐。 
	也若毅，也若朴，一心正直无私曲。终朝睡到日三竿，起来几碗黄齑粥。 
	吃一碗，唱一曲，自歌自在无拘束。客来相顾奉清茶，客去还将猿马缚。 
	或弹丝，或品竹，总笑他人空碌碌。南北奔驰为利名，为谁辛苦为谁蓄？ 
	夫妻缘，儿女欲，雨里鲜花风里烛。多少乌头送白头，多少老人为少哭。 
	满□金，满堂玉，何曾买得无常足。临危终觉一场空，只有孤身无伴束。 
	厚木棺，坚石椁，此身也向黄泉伏。世上从无再活人，何须苦苦多劳碌。 
	张门田，李门屋，今日钱家明日陆。桑田变海海为田，从来如此多反复。 
	识得破，万事足，惟有修行为已碌。百般美玩眼前花，无虑无忧方是福。 
	时未来，眉莫蹙，八字亨通有迟速。甘罗十二受秦恩，太公八十食周禄。 
	笑阿房，叹金谷，古来兴废如棋局。我今打破醒迷关，迷者欲醒须当读。 
	
	醒世歌 
	南来北往走西东，看得浮生总是空。天也空，地也空，人生杳杳在其中。日也空，月也空，来来往往有何功。田也空，地也空，换了多少主人翁。金也空，银也空，死后何曾在手中。妻也空，了也空，黄泉路上不相逢。《大藏经》中空是色，《般若经》中色是空，朝走西来暮走东，人生恰是采花蜂。采得百花成蜜后，到头辛苦一场空。夜深听罢三更鼓，翻身不觉五更从。从头仔细思量看，便是南柯一梦中。 
	
	安命歌 
	安命歌，安命歌，人生有命待如何？也有画栋连云汉，也有蓬门施薜萝。石崇昔日繁华谷，邵子当年安乐窝。他的雕甍强似我。我的幽斋胜似他。安命歌，歌也么歌。 
	安命歌，安命歌，人生有命待如何？也有贵客飘朱绂，也有田翁扳绿蓑。苏秦锦绣千层有，卜子悬鹑百结多。他的轻裘强似我，我的粗衣胜似他。安命歌，歌也么歌。 
	安命歌，安命歌，人生有命待如何？也有筵开玳瑁席，也有尘封釜甑无。何曾下箸千钱少，范子齑盐一味疏。他的珍肴强似我，我的藜羹胜似他。安命歌，歌也么歌。 
	安命歌，安命歌，人生有命待如何？也有村汉盈千贯，也有才人没一蚨。陶朱致富花添锦，蒙正挨贫灰拨炉。他的朱提强似我，我的青灯胜似他。安命歌，歌也么歌。 
	安命歌，安命歌，人生有命待如何？也有早岁登黄甲，也有晚年钓碧波。终军射策年方富，梁颢成名鬓已皤。他的春华强似我，我的秋荣胜似他。安命歌，歌也么歌。 
	安命歌，安命歌，人生有命待如何？也有壮岁生麟趾，也有衰龄产风雏。燕山丹桂先秋发？合浦明珠老蚌多。他的龙驹强似我，我的宁馨胜似他。安命歌，歌也么歌。 
	
	知足歌 
	知足歌，知足歌，栋垣何必要嵯峨？茅屋数椽蔽风雨，颇堪容膝且由他。君不见世间还有无家者，露处沙眠可奈何。请看破，莫求过，竹篱茅舍心常足，便是神仙安乐窝。 
	知足歌，知足歌，田园何必苦谋多。只用平畴十数亩，或禾或菽自耕锄。君不见世间还有无田者，籽粒艰难可奈何。请看破，莫求过，一犁春雨常知足，身伴闲云挂绿蓑。 
	知足歌，知足歌，衣裳何必用绫罗。布衣亦足遮身体，破衲胸中寓太和。君不见世间还有无衣者，霜雪侵肌可奈何。请看破，莫求过，鹑衣百结常知足，胜佩朝臣待漏珂。 
	知足歌，知足歌，盘餐何必羡鱼鹅。蔬食菜羹聊适口，欣然一饱便吟哦。君不见世间还有无粮者，□冷烟消可奈何。请看破，莫求过。粗茶淡饭常知足，鼓腹遨游太和。 
	知足歌，知足歌，娶妻何必定娇娥。荆钗布裙知勤俭，黾勉同心乐更多。君不见世间还有无妻者，独宿孤眠可奈何。请看破，莫求过，妻房丑陋常知足，白首谐欢赛翠蛾。 
	知足歌，知足歌，养几何心尽登科。当知有子万事足，虽然顽钝可磋磨。君不见世间还有无子者，只影单形可奈何。请看破，莫求过，有儿绕膝常知足，切莫劳形作马骡。 
	郑关先生字公启，自号隐滨散人。善诗歌，性嗜酒，醉则挥毫不辍，有李太白之风。 
	
	五言绝句
	身安茅屋稳，性定菜根香。世事静方见，人情淡始长。 
	
	邵康节先生诗 
	天听寂无声，苍苍何处寻。非高亦非远，都只在人心。 
	何处是仙乡，仙乡不离房。眼前无冗长，心下有清凉。 
	静里乾坤大，闲中日月长。若能安得分，都胜别思量。 
	虑少梦自少，言稀过亦稀。帘垂知日永，院静觉风微。 
	但见花开落，不闻人是非。何须寻洞府，度世也应迟。 
	
	闲居慎勿说无妨，才说无妨便自妨。事先径路机关恶，退后语言滋味长。 
	爽口物多须作疾，快心事过恐生殃。与其病后能求药，不若病前能自防。 
	只恐身闲心未闲，心闲何必住云山。果然得手性情上，更贵埋头利害间。 
	动止未尝防忌讳，语言何必着机关。不图为乐至于此，天马无踪自往还。 
	物如善得终为美，事到巧图安有公。不作风波于世上，自无冰炭到胸中。 
	灾殃秋叶霜前坠，富贵春花雨后红。造化分明人莫会，荣枯猜得几何功。 
	年老逢春雨乍晴，雨晴况复近清明。天低宫殿初长日，风暖园林未啭莺。 
	花似锦时高阁望，草如菌处小车行。东风见赐何多也，况复人间久太平。 
	每日清晨一柱香，谢天谢地谢三光。所求处处田禾熟，惟愿人人寿命长。 
	国有贤臣安社稷，家无逆子恼爹娘。四方平静干戈息，我若贫时也不妨。 
	万事由天莫强求，何须苦苦用机谋。饱三餐饭常知足，得一帆风便可收。 
	生事事生何日了，害人人害几时休。冤家宜解不宜结，各自回头看后头。 
	堪叹人心毒似蛇，谁知天眼转如车。去年妄取东邻物，今日还归西舍家。 
	无义钱财汤泼雪，傥来田地水推沙。若将狡猾为生计，恰象朝开幕落花。　 
	
	罗念庵解组诗富贵从来未许求，几人骑鹤上扬州。与其十事九如梦，不若三杯两盏休。 
	能自得时还自乐，到无心处便无忧。于今看破循环理，笑倚栏干暗点头。 
	尘世纷纷一笔勾，林泉深处任优游。盖间茅屋牵萝补，开个柴门对水流。 
	得隙闲眠真可乐，吃些淡饭日忘忧。眼前多少英雄辈，为甚来由不转头。 
	独对青山一举觞，醒来歌舞醉来狂。黄金不是千年业，红日能消两鬓霜。 
	身后碑铭空自好，眼前傀儡为谁忙？得些生意随时过，光景无多易散场。 
	成败万事总由天，机关用尽也徒然。人心不足蛇吞象，世事到头螂捕蝉。 
	无药可医卿相病，有钱难买子孙贤。得过一日过一日，一日清闲一日仙。 
	戈盾随身已有年，闲非闲是万千千。一家饱暖千家怨，半世功名百世冤。 
	象简金鱼浑已矣，芒鞋竹杖兴悠然。有人问我修行事，云在青山月在天。 
	为人不必苦张罗，听得僧家说也么。知事少时烦恼少，识人多处是非多。 
	锦衣玉食风中烛，象简金鱼水上波。富贵欲求求不得，纵然求得待如何？ 
	新命传宣墨未干，栉风沐雨上长安。低头懒进三公府，跣足羞登万善坛。 
	闻戒固多持戒少，承恩容易报恩难。何如及早回头看，松柏青青耐岁寒。 
	要无烦恼要无愁，本分随缘莫强求。无益语言休着口，不干已事少当头。 
	人间富贵花间露，纸上功名水上沤。勘破世情天理处，人生何用苦营谋。 
	贪利营谋满世间，不如破衲道人闲。笼鸡有食汤锅近，野鹤无粮天地宽。 
	富贵百年难保守，轮回大道易循环。劝君早觅修行路，一笑人生万劫难。 
	为人切莫逞英雄，凡事无过一理通。虎豹常愁逢獬豸，蛟龙又怕遇蜈蚣。 
	小人行险终须险，君子固穷未必穷。万斛楼船沉海底，只因使尽一帆风。 
	有有无无且耐烦，劳劳碌碌几时闲。人心曲曲弯弯水，世事重重叠叠山。 
	古古今今多变改，贫贫富富有循环。将将就就随时过，苦苦甜甜命一般。 
	
	高人自咏 
	茅屋蓬门不用关，书斋散步暂偷闲。客来自有儿童报，只在山间与水间。 
	懒似门前长者车，有山堪采水堪渔。是非不入东风耳，花落花开只读书。 
	钓罢归来不系船，江村月落正堪眠。纵然一夜风吹去，只在芦花浅水边。 
	
	唐寅一年歌 
	一年三百六十日，春夏秋冬各九十。冬寒夏热最难当，寒则如刀热如炙。 
	春三秋九号温和，天气温和风雨多。一年细算良辰少，况且难逢美景何。 
	美景良辰倘遭遇，又需赏心并乐事。不烧高烛照芳樽，也是虚生在人世。 
	古人信有达者哉，劝人秉烛夜游来。春宵一刻千金价，我道千金买不回。 
	
	一世歌 
	人生七十古来少，前除幼年后除老。中间光景不多时，又有炎霜与烦恼。 
	过了中秋月不明，过了清明花不好。花前月下且高歌，急须满把金樽倒。 
	世上钱多赚不尽，朝里官多做不了。官大钱多心转忧，落得自家头白了。 
	春夏秋冬捻指间，钟送黄昏鸡报晓。请君细点眼前人，一年一度埋荒草。 
	草里高低多少坟，一年一半无人扫。 
	
	花下酌酒歌 
	九十春光一掷梭，花前酌酒且高歌。枝上花开能几日，世上人生能几何？ 
	昨朝花胜今朝好，今朝花落成秋草。花前人是去年身，今年人比去年老。 
	今日花开又一枝，明日来看知是谁？明年今日花开否？今日明年谁共知？ 
	天时不测多风雨，人事难量多龃龉。天时人事两不齐，莫把春光付流水。 
	好花虽种不常开，少年易老不重来。人生不向花前醉，花笑人生也是呆。 
	
	咏命歌 
	石崇豪富范丹穷，运早甘罗晚太公。彭祖寿高颜命短，六人都在五行中。　 
	
	争田地诗 
	一派青山景色幽，前人田地后人收。后人收得休欢喜，还有收人在后头。 
	
	赵尚书家与常省元园相近，百计谋之，当立契，作诗题于后曰： 
	乾坤到处是吾亭，机械从来未必真。覆雨翻云成底事，清风明月冷看人。 
	兰亭禊事今非晋，桃洞神仙也笑秦。园是主人人是客，问君还有几年身？ 
	
	有一显宦在京致书邻翁，欲其让墙址，以图方圆。翁作诗一首答曰： 
	千里修书只为墙，让他几尺又何妨？长城万里今犹在，不见当年秦始皇。 
	
	富贵人多置田宅，蓄婢妾，以为得意，白乐天云：多少朱门锁空宅，主人到老未曾归。司空曙云：黄金用尽教歌舞，留与他人乐少年。 
	
	石工诗一石工初不识字，后入山遇异人，授以术，则能作诗，随口应答。一人令以自身试作一诗，随应声吟曰： 
	省事心常逸，无营机更忘。庸人多自扰，痴客为人忙。 
	性癖交游少，疏狂兴趣长。日长无俗事，高枕乐羲皇。 
	
	适又有一人至，其人贫困不堪。令其即以为题，随又吟曰： 
	最怪攒眉客，胸襟不放开。人生贵潇洒，天运任轮回。 
	好景休辜负，黄金买不来。百年浑是梦，回首即尘埃。 
	
	解人颐 陶情集
	惺斋自乐 烟水烟山烟树昏，茅斋深住米家村。老夫专享安闲福，无论阴晴不出门。 
	唐解元红杏梢头挂酒旗，绿杨枝上啭黄鹂。鸟声花媚留人住，不赏东风也是痴。 
	绾春子且共樽前醉复歌，莫问来朝事若何。请从百尺楼头看，游水焉能有定波。 
	
	杜甫曲江咏 
	朝回日日典春衣，每日江头尽醉归。酒债寻常行处有，人生七十古来稀。 
	穿花蛱蝶深深见，点水晴蜓款款飞。传语风光共流转，暂时相赏莫相违。 
	
	欧阳公种花诗 
	深红浅白宜相间，先后仍须次第栽。我欲四时携酒赏，莫教一日不花开。 
	
	石天基爱书歌 
	我爱书，我爱书，书田菽粟乐有余。圣贤血脉须寻着，天地经纶待展舒。工夫若到通彻处，尽心知性契真如。莫将私欲蔽明镜，忘却妙义都成虚。许多快活说不尽，人不读书何其愚！ 
	
	爱酒歌 
	我爱酒，我爱酒，酒中快活真个有。不必炮凤与烹龙，随便山肴皆适口。 
	举杯忧虑尽消除，况同花月为三友。随我意量饮几杯，何必□□醉百斗。 
	混混沌沌休融和，风风颠颠身抖擞。或诗或曲或文词，信口狂歌三五首。 
	仰面大笑天地宽，这等趣味人知否？ 
	
	爱花歌 
	我爱花，我爱花，花香花色尽堪夸。但得有花常玩赏，莫待无花空怨嗟。 
	花里高歌花自好，看花酌酒兴偏赊。一年四季花多有，不论何花总是佳。 
	花来向我为知已，我不爱花辜负花。 
	
	爱月歌
	我爱月，我爱月，万里寒光俱照彻。玉盘金饼出天衢，亭台花竹都精绝。 
	我今静坐玩婵娟，另具乾坤真奇绝。犹如广寒殿上游，犹如水晶宫里歇。 
	清凉魂魄跃冰壶，涌跃精神朝玉阙。把酒狂歌气浩然，但愿银蟾莫少别。　 
	
	王介甫词 
	平岸小桥千嶂抱，揉蓝一水萦花草。茅屋数间窗窈窕，尘不到，时时自有清风少。 
	午梦觉来闻语鸟，歌眠似听朝鸡早。忽忆故人今总老，贪梦好，茫茫忘了邯郸道。 
	
	许雍庵七十自咏 
	人寿须享福，苟无福以载之，虽寿可为？彼世享福富贵者，上应列星，岂敢与之区别？我辈一时间侪中，有能守先人之业者，有自成立者；亦有败先人之业，污先人之名者；有一世饥寒终其身，寿至耆耄而竟无后者；有不得其死者，亦有安贫无藉，幸得后人奋起，能色养奉亲，旋以事故变迁反不如前者；其间守成者少，败坏者多，余所历见。虽寿夭穷通，皆由天命，而祸福亦属自来。余生也晚，虽不能守先人之业，而亦未坠先人之绩。少小读书以终养父母。早谢举业，自分陋劣，不敢与外务，惟虚已接物，谨慎居心，故平日谬叨知已赏识。若夫山水花竹，良月共偕，亦不废啸歌。自壮岁以至六旬，每遇生辰，宾朋盈坐，兹届七秩，星聚逾前，私心窃喜。但屈指旧交，几如星落，物换人移，能无辈悼！今余年已七十，不为不寿，又何期耆耋哉？至于后人处境，固有定数，所谓儿孙自有儿孙福，吾未如之何也已！兹辰诸君子赋诗相赠，装潢藏玩，附书数语，并成拙句二章，聊志感怀，未可云诗也。 
	
	天地生余有意么？一生处境竟如何。功我岂是凡夫就，岩壑偏宜曼士过。 
	最好检书烧烛坐，何妨看剑引杯歌。子孙虽有知贤否，七十休论发早皤。 
	世泽濠南已百年，姻连宾侣素盘旋。清闲惟有琴书乐，消遣还多山水缘。 
	尚忆联吟临竹树，记曾跨马去幽燕。太平圣世安贫贱，鼓腹熙朝乐自然。 
	
	四时乐景 
	春景融和，切莫闲过。遨游芳草地，玩赏富山坡。宝篆还将一撮烬，瑶台漫把七弦和。 
	夏热难当，推起书窗。昼引清风入，夜招明月光。一握蒲团挽寂静，满盘棋局又仓忙。 
	秋风萧森。触目关情。雨洒蕉窗细，蛩吟草砌深。折莲顿觉尘心净，对菊频将薄酿倾。 
	冬日严威，寒逼重帏。推窗观积雪，吹管识飞灰。披裘独拥红炉坐，把盏还邀明月来。 
	
	春夏秋冬四景 
	春风花草香，游赏过池塘。踏花归去马蹄忙。邀嘉客，醉壶觞，一曲满庭芳。 
	初夏正清和，鱼戏动新荷，西湖十里好烟波。银浪里，掷金梭，人唱采菱歌。 
	秋景八郊墟，简编可卷舒，十年读尽五车书。出白屋，步云衢，潭潭府中居。 
	冬岭秀孤松，六出舞回风。鸟鹤争栖飞上桐。梅影瘦，月朦胧，人在广寒宫。 
	
	风花雪月吟 
	咏　风： 
	无影又无踪，卷杨花，西复东，江湖常把扁舟送。飘黄叶舞空，推白云出峰。过园林，乱摆花枝动。吼青松，穿帘入户，银烛影摇红。 
	
	咏　花： 
	落尽又重开，逞娇姿，妆嫩腮，千红万紫人人爱。娇滴滴满台，翠巍巍满阶，佳人笑倚栏干外。解愁怀，王孙公子，斜插帽檐歪。 
	
	咏　雪： 
	遍地撒琼瑶，舞长空，蝶翅飘。白茫茫占断蓝关道。银铺小桥，玉妆破窑。望江天，满园梨花耀。剪鹅毛，山童来报，压折老梅梢。 
	
	咏　月： 
	疏影落银河，漾清光，映碧波。玉钩斜挂冰轮坠，到黄昏望他，到中秋赏他，江湖常伴渔翁卧。问嫦娥，分明似镜，谁下苦工磨？ 
	
	咏琴棋书画 
	流水高山一曲琴，子期千古是知音。真情弹到无心处，始见幽然太古心。 
	退食归来思有余，玉堂清照复何为。遣怀漫效商山隐，还自敲残半局棋。 
	心中不见换鹅经，水底空存瘗鹤铭。真迹已随龙化云，至今犹自说兰序。 
	远烟漠漠雨霏霏，画到无声识者稀。千里法山看不厌，令人常羡谢玄晖。　红梅诗玉骨冰玑孰与俦？点些颜色在枝头。牧童睡起朦胧眼，错认桃林欲放牛。 
	
	刘伯温咏斑竹箸诗 
	一对湘江玉并看，二妃曾洒泪痕斑。汉家四百天下，尽在张良一借间。 
	
	草堂午梦诗 
	兀坐书斋倦枕书，翩翩蝴蝶已成蘧。梦中未解身犹贱，起迓星轺贲草庐。 
	
	夏原吉人影诗
	不言不语过半生，步步相随以有情。长身灯前同静坐，每于月下共闲行。 
	昨朝离去天将暝，今日归来雨又晴。最是行藏堪爱处，显身须要待时明。 
	
	沈愚咏绣鞋 
	几月深闺绣得成，着来便觉可人情。一弯暖玉凌波小，两瓣秋莲落地轻。 
	南陌踏青春有迹，西厢立月夜无声。看花又湿苍苔露，晒向窗前趁晚晴。 
	
	纺声书书相应诗 
	传家内外总宜静，纺读同声最喜闻。自古诗书兼组织，从来经纬贯斯文。 
	纷纭理尽方成业，咕哔功深始出群。不使机窗虚岁月，自当白屋接青云。　
	
	雪里删诗中咏 
	骚人奇趣甚幽哉，有句偏教带雪裁。砚水蘸时冰练合，笔花呵处冻云开。 
	春风动律先评絮，寒谷吟香独点墨。一种高情谁得似，却疑身向灞桥来。　
	
	咏藜杖 
	年来岂为力衰微，借此提携作伴依。每向画桥分野色，曾吹书阁继灯辉。 
	闲时随我看花去，醉后扶身带月归。鹤骨从兹添矍铄，免教慵懒步苔矶。 
	
	和唐伯虎原韵 
	清歌一曲不惊尘，莫负渊明洒酒巾。笑傲烟霞忘慕宠，乐从流水愿居贫。 
	砚台辛苦无凶岁，野谷风流有别春。闻说烂柯山路杳，近林聊作采樵人。 
	
	木樨花香亦解禅，几人肥遁出尘缘。达摩东土传心印，道济西湖泛酒船。 
	山雨迷离叙复直，荷珠滴沥碎还圆。白云飘渺无拘束，林下逍遥是散仙。 
	
	乾坤笑傲一痴人，差认梅花是后身。草莽微臣耽读史，桃源仙侣漫居尘。 
	溪声遥带吴宫咽，山色空疑越国颦。不管古今兴废事，闲门常拥瓮头春。 
	
	柳风飘荡怕轻寒，花事萧条悉懒残。尽历冰霜因骨傲，漫尝世味觉心酸。 
	烟波自古多蓑笠，沧海于今遍钓竿。独倚蓬楼开眺望，湖山宜作画图看。 
	
	清闲安乐词
	清清，诗韵琴声。金茎露，玉壶冰，清风水面，皓月天心。芝兰为契合，松柏是同盟。幽馆竹床纸帐，小窗黄卷青灯。老菊一枝霜后操，寒梅数点雪中真。 
	闲闲，性逸情宽。倚竹枕，坐蒲团，无些混扰，有甚摧残。功名非我愿，富贵任渠攀。醉卧绿茵一榻，觉来红日三竿。散淡逍遥忘岁月，是非荣辱不相关。 
	安安，心广体胖。无妄念，勿迂谈，饮不致醉，食不加餐。步能行稳地，事不用机关。但守百余忍字，全无半点愁烦。寤寐不惊忘嗜欲，何须采药炼金丹。 
	乐乐，朝耕暮学。处林邱，胜台阁，翠柳黄鹂，青松白鹤。棋子任纵横，觥筹且交错。访风月于连溪，散襟怀乎伊洛。诗翁琴友不时来，其歌共舞还共酌。 
	
	解人颐 旷怀集
	唐伯虎渔樵问答
	图钓月樵云共白头，也无荣辱也无忧。相逢话到投机处，山自青青水自流。　 
	
	辛幼安遣兴词 
	醉里且贪欢笑，梦中哪得工夫。近来始觉古人书，信着全无是处。昨夜松边醉倒，问松我醉何如。只疑松动要来扶，以手推松曰去。　 
	
	东坡行香子词
	清夜无尘，月色如银。酒斟时须满十分，浮名浮利，休去劳神。似隙中驹，石中火，梦中身。 
	虽抱文章，开口谁亲？且陶陶乐取天真。几时归去，做个闲人。背一张琴，一壶酒，一溪云。 
	
	中峰乐住行香子词
	玉殿琼楼，金锁银钩。总不如岩谷清幽。蒲团纸帐，瓦钵磁瓯。却不知春，不知夏，不知秋。 
	万事俱休，名利都勾。罢攀援永绝追求。溪山作伴，云月为俦。但乐清闲，乐自在，乐优游。 
	松嫩堪餐，竹密须散。息风尘何事相关。心超物外，身处人间。有十分清，十分淡，十分闲。 
	学道非艰，守道多难。结跏趺坐断尘寰。萧条僧侣，寂寞禅关。看几层云，几层水，几层山。 
	
	山居行香子词 
	地僻无喧，十室幽闲。杜门兀坐事休缠。安贫乐道，志趣萧然。也不分外，不骄谄，不私偏。 
	听天由命，守此心田。荣辱事于我何干。盈庭花草，满案书篇，尽可消闲，可适意，可图安。 
	竹篱茅舍，只要心宽。日常时素饭三餐。布衣得暖，不破不鲜。我也不聋，也不哑，也不颠。 
	看穿世界，成败眼前。且模糊消遣流年。胸中潇洒，有甚腌□。但喜时歌，畅时饮，倦时眠。　 
	
	得过歌 
	得过歌，得过且过。多惜福，少惹祸。石家豪势倾苍天，项楚乌江竟难渡。何如陶潜抚孤松，醉来闲向北窗卧。世事到头终坎坷，快意终须有折挫，得过且过！ 
	
	石屋禅师山居诗 
	柴门虽设未尝开，闲看幽禽自往还。白璧易埋千载恨，黄金难买一身闲。 
	云消晓嶂闻寒瀑，叶落秋林见远山。古柏烟消清昼水，是非不到白云间。 
	
	茅屋青山绿水边，往来年久自相便。数株红白李桃树，一片青黄菜麦田。 
	竹榻夜移听雨坐，纸窗晴启看云眠。人生无似清闲好，得到清闲岂偶然。 
	
	红日东升夜落西，黄昏钟了五更鸡。乾坤老我一头雪，岁月消磨百瓮齑。 
	记得喂雏已化鹤，偶然种树又成蹊。秋风处处堪伤感，且向空山择木栖。 
	
	又绝句云：玉堂银烛笙歌夜，金谷罗帏富贵家。怎似道人茅屋下，一天晴雪晒梅花。 
	茅屋低低三两家，团团环绕尽青山。竹床不许闲人宿，日未斜时便掩关。 
	着意求真真转远，痴心断妄妄犹多。道人一种平怀处，月在青山影在波。 
	万缘脱去心无事，惟有空来性坦然。几度夜窗虚吐白，月和流水到门前。 
	
	解人颐 遣兴集
	刘延之白头翁诗 
	洛阳城东桃李花，飞来飞去落谁家。洛阳女儿惜颜色，行逢落花长叹惜。 
	今年花落颜色改，明年花开知谁在。已见松柏摧为薪，更闻桑田变成海。 
	古人无复洛城东，今日还对落花风。年年岁岁花相似，岁岁年年人不同。 
	寄言全盛红颜子，应怜半死白头翁。此翁白头真可怜，伊惜红颜美少年。 
	公子王孙芳树下，清歌妙舞落花前。光禄池台开锦绣，将军楼阁画神仙。 
	一朝卧病无相识，三春行乐在谁边。婉转娥眉能几时，须臾鹤发乱如丝。 
	但看古来歌舞地，惟有黄昏鸟雀愁。 
	
	高适醉赠张旭诗 
	世上漫相识，此翁殊不然。兴来书自圣，醉后语尤颠。 
	白发皆闲事，青云在目前。床头一壶酒，能更几回眠？ 
	
	崔颢黄鹤楼诗 
	昔人已乘黄鹤去，此地空余黄鹤楼。黄鹤一去不复返，白云千载空悠悠。 
	晴川历历汉阳树，芳草萋萋鹦鹉洲。日暮乡关何处是，烟波江上使人愁。 
	
	李白登金陵凤凰台诗 
	凤凰台上凤凰游，凤去台空江自流。吴宫花草埋幽径，晋代衣冠成古丘。 
	三山半落青天外，二水中分白鹭洲。总为浮云能蔽日，长安不见使人愁。　 
	
	李白静夜思诗 
	床前明月光，疑是地上霜。举头望明月，低头思故乡。 
	
	王维竹里馆诗 
	独坐幽篁里，弹琴复长啸。深林人不知，明月来相照。 
	
	王浩然春晓诗 
	春眠不觉晓，处处闻啼鸟。夜来风雨声，花落知多少。　 
	
	贾至春思诗 
	草色青青柳色黄，桃花历乱李花香。东风不为吹愁去，春日偏能惹恨长。 
	
	高适除夜作 
	旅馆寒灯独不眠，客心何事转凄然。故乡今夜思千里，霜鬓明朝又一年。 
	
	张谓题长安旅壁 
	世人结交须黄金，黄金不多交不深。纵令然诺暂相许，终是悠悠行路心。 
	
	王建十五夜望月 
	中庭地白树栖鸦，冷露无声湿桂花。今夜月明人尽望，不知秋思在谁家。　
	
	崔孜晏城东庄诗 
	一年始有一年春，百岁曾无百岁人。能向花前几回醉，十千沽酒莫辞频。 
	一月主人笑几回，相逢相直且衔杯。眼看春色如流水，今日残花昨日开。 
	
	白居易叹燕
	梁上有双燕，翩翩雄与雌。衔泥两椽间，一巢生四儿。 
	四儿日夜长，索食声孜孜。青虫不易捕，黄口无饱期。 
	嘴爪虽欲敝，心力不知疲。须臾千来往，犹恐巢中饥。 
	辛勤三十日，母瘦雏渐肥。喃喃教言语，一一刷毛衣。 
	一旦羽冀成，引上庭树枝。举翅不回顾，随风四散飞。 
	雌雄空中鸣，声尽呼不归。却入空巢里，啁啾终夜悲。 
	燕燕尔勿悲，尔当返自思。思尔为雏日，高飞背母时。 
	当时父母念，今日尔应知。　
	
	戴石屏诘燕 
	去年汝来巢我屋，梁间泥污高一尺。啄腥抛秽不汝厌，生长群雏我护惜。家贫惠爱不及人，自谓于汝独有力。不望汝如灵蛇衔宝珠，雀献金环来报德。春风期汝一相顾，对语茅檐悯岑寂。如何今年来，于我绝踪迹。但贪帘幕画堂间，便视吾庐为废物。 
	
	咏　燕 
	燕子哥，燕子哥，汝本微禽灵性多。汝又不要登高第，汝又不想占巍科。汝又不诵学庸论孟，汝又不读韩柳欧苏。汝就自去自来不妨事，却缘何终朝戢羽在檐阿？汝想是戒躁动，厌奔波。躁动恐妨业，奔波怕着魔。见汝安栖巢内似静养，呢喃梁上象吟哦。我爱汝，明媚春光不忽过。我羡汝，喧长夏日不蹉跎。燕子哥，汝做微禽尚如此，可以人不如鸟乎？可以人不如鸟乎？　 
	
	刘禹锡陋室铭 
	山不在高，有仙则名；水不在深，有龙则灵。斯是陋室，唯吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：“何陋之有？” 
	
	唐子西古砚铭 
	砚与笔墨，盖器类也。出处相近，任用宠遇相近也，独寿夭不相近也。笔之寿，以日计；墨之寿，以月计；砚之寿，以世计。其故何也？其为体也，笔最锐，墨次之。砚钝者也，岂非钝者寿而锐则夭乎？其为用也，笔为动，墨次之，砚近者也，岂非静者寿而动则夭乎？吾于是而得养生焉，以钝为体，以静为用。或曰：“寿夭数也，非钝锐动静所致。即令笔不锐不动，吾知其不能与砚久远也。”虽然，宁为此勿为彼也。铭曰：“不能锐，因以钝为体；不能动，因以静为用。惟其然，是以能永年。” 
	
	白乐天对酒诗 
	蜗牛角上争名利，石火光中寄此身。随富随贫且随喜，不开口笑是痴人。 
	百岁无多时壮健，一春能几日晴朗？相逢且莫推辞醉，听唱阳关第四声。 
	昨日低眉问疾来，今朝收泪吊人回。眼前境例君看取，且遣琵琶送一杯。 
	
	解人颐 寄感集
	倪元镇避乱诗 
	久客怀归思惘然，松间茅屋女萝牵。三杯桃李春风酒，一榻孤蒲夜雨船。 
	鸿雪无端迷雪渚，鹤情何日到芝田？他乡空有还乡梦，绿树年年叫杜鹃。 
	
	郑所南晚步诗 
	岂独吴王事可怜，人生回首总凄然。空嗟落日犹如梦，不见东风几换年。 
	宝驾迹消前古地，菱歌唱断晚来船。如今城郭多迁变，茅屋荒颓草积烟。 
	
	朱杜咏白发 
	白发新添数百茎，几番拔尽白还生。不如不拔由他白，发得工夫与白争。 
	
	鬼诗
	祝惟清游湖湘间，泊舟沙际，夜闻哀吟凄惨。明日，见沙上大书一律云：“长鲸吹浪海天昏，兄弟同时吊出平。千古不消鱼腹恨，一家谁识雁行冤。 
	红妆少妇空临镜，白发慈亲尚倚门。最是五更凄绝处，一轮明月照双魂。”盖兄弟二人皆才子，而遭溺者也。 
	
	杨诚斋自咏
	江风素我吟，山月唤我饮。醉倒落花前，天地为衾枕。 
	
	陈眉公格言诗
	过去事已过去了，未来不必预思量。而今只说而今话，一枕黄梁午梦长。 
	不会谋生不读书，数竿修竹是吾庐。近来学得长生诀，卖尽騃呆又卖痴。 
	
	王来自勉诗 
	寒暑潜催岁月流，刹江堆里莫寻求。终须白骨埋青冢，难把黄金买黑头。 
	死后空余千载恨，生前谁肯一时休。出门长啸乾坤老，且等江云送白鸥。 
	
	庄周鼓盆诗
	堪叹浮世事，犹如花开谢。妻死我必埋，我死妻必嫁。我若先死时，一场大笑话。田被他人耕，马被他人跨，妻被他人恋，子被他人骂。以此恸伤心，相看泪不下。世人笑我不悲伤，我笑世人空断肠。世事若还哭得出，我亦千愁泪万行。　
	
	钱塘小梦词 
	试问水归何处？无明彻夜东流，滔滔不管古今愁。浪花如喷雪，新月似银钩。暗想当年富贵，挂锦帆直到扬州。风流人去几千秋，两行金线柳，依旧揽扁舟。　　青山无数，绿水无数，那更白云无数。灞陵桥上望西川，动不动八千里路。去时节春暮，来时节秋暮，急回头，又早冬暮。想人生，会少离多，叹光阴，能有几度。 
	
	蓝采和踏踏歌
	踏踏歌，蓝采和，世界能几何？红颜比春树，流年一掷梭。古人混混去不返，今人纷纷来更多。朝骑鸾凤看碧落，幕见桑田生白波。　 
	
	李后主凄怆词 
	帘外雨潺潺，春意阑珊。罗衾不耐五更寒，梦里不知身是客，一晌贪欢。　　独自莫凭栏，无限江山。别时容易见时难，流水落花春去也，天上人间。 
	
	贾秋壑寒食词 
	寒食家家插柳枝，留春春亦不多时。人生有酒须当醉，青冢儿孙几个悲。　 
	
	炎凉叹 
	世无兄弟，财是兄弟。人无亲戚，利是亲戚。伯伯长，叔叔短，不过是银子在那里攀谈；哥哥送，弟弟迎，无非是铜钱在那里作揖。推近及远，或得远而忘其所推。因亲及疏，乃弃亲而厚其所及。嫡堂非嫡，从堂嫡；真表不密，假表密。缘何冷淡？厌他目下缺东西。为甚绸缪？贪彼手中多黄白。但看挥的金，使的银，便是眼儿红，脸儿赤；不惜腰也折，背也弯，何妨奴其颜，婢其膝。哪晓得父党之外有母，母党之外有妻。只省得万贯之下有千，千贯之下有百。献媚者，转盼改移；受谄者，立地变易。见他趋之恭，奉之谨，谁管他，曾做乞，曾做贼；受他请之诚，邀之勤，谁管他，现为奴，现为役。今日代彼遮瞒，不记从前将他指责；此时忽尔逢迎，不念当初目不相识。信乎，白镪多功；甚矣，青蚨有力。明放着嫡派嫡支，倒弄做如路如陌。不是他没良心，谁叫你不发发迹。莫怪炎凉人面，蓦地里四转三回。须知冷暖世情，普天下千篇一律。　 
	
	钱神论 
	有司空公子，富贵不齿，盛服而游京邑。驻驾乎市里，顾见綦毋先生，班白而徒行。公子曰：“嘻，子年已长矣，徒行空手，将何之乎？”先生曰：“欲之贵人。”公子曰：“学《诗》乎？”曰：“学矣。”“学《礼》乎？”曰：“学矣。”“学《易》乎？”曰：“学矣。”公子曰：“《诗》不云乎：币帛筐篚，以将其厚意，然后忠臣嘉宾，得尽其心。《礼》不云乎：男贽玉帛禽鸟，女贽榛栗枣修。《易》不云乎：随时之义大矣哉。吾视子所以，观子所由，岂随世哉。虽曰已学，吾必谓之未也。”先生曰：“吾将以清谈为筐篚，以机神为币帛。所谓《礼》云《礼》云，玉帛云乎哉者已？”公子拊髀大笑曰：“固哉子之云也，既不知古，又不知今。当今之急，何用清谈！时易世变，古今异俗，富者荣贵，贫者贱辱。而子尚质，而子守实，无异于遗剑刻舡，胶柱调瑟。贫不离于身名，雀不出乎家室，固其宜也。 
	
	“昔神农氏没，黄帝、尧、舜教民农桑，以币帛为本。上智先觉变通之，乃掘铜山，俯视仰观，铸而为钱，故使内方象地，外圆象天。钱之为体，有乾有坤。其积如山，其流如川。动静有时，行藏有节。市井便易，不患耗折。难朽象寿，不匮象道。故能长久，为世神宝。亲爱如兄，字曰孔方。失之则贫弱，得之则富强。无翼而飞，无足而走。解严毅之颜，开难发之口。钱多者处前，钱少者居后。《诗》云：哿矣富人，哀哉荧独。岂是之谓乎？钱之为言泉也，百姓日用，其源不匮。无远不往，无深不致。京邑衣冠，疲劳讲肆。厌闻清谈，对之睡寐。见我家兄，莫不惊视。钱之所佑，吉无不利。何必读书，然后富贵！由是论之，可谓神物。无位而尊，无势而热。排朱门，入紫闼。钱之所在，危可使安，死可使活；钱之所去，贵可使贱，生可使杀。是故忿诤辩讼，非钱不胜；孤弱幽滞，非钱不拔；怨仇嫌恨，非钱不解；令闻笑谈，非钱不发。谚云：钱无耳，可暗使。岂虚也哉！又曰：有钱可使鬼。而况于人乎！子夏云：死生有命，富贵在天。吾以死生无命，富贵在钱。何以明之？钱能转祸为福，因败为成，危者得安，死者得生。性命长短，相禄贵贱，皆在乎钱，天何与焉！天有所短，钱有所长。四进行焉，百物生焉，钱不如天；达穷开塞，振贫济乏，天不如钱。若减武仲之智，卞庄子之勇，冉求之艺，文之以成人矣。今之成人者何必然，唯孔方而已。夫钱，穷者使通达，富贵能使温暖，贫者能使勇悍。故曰：君无财则士不来，君无赏则士不往。谚曰：官无中人，不如归田。虽有中人，而无家兄，何异无足而欲行，无翼而欲翔！使才如颜子，容如子张，空手掉臂，何所希望！不如早归，广修农商，舟车上下，役使孔方。凡百君子，同尘和光，上交下接，名雀益彰。” 
	
	炎凉诗 
	花开蝶满枝，花落蝶依稀。惟有旧巢燕，主人贫亦归。 
	谷口春残黄鸟稀，辛夷花尽杏花飞。始怜幽竹山窗下，不改清阴待我归。 
	
	不礼故人 
	弘治间，浙江一方伯未第时，与其生交好。及仕江西，生远造之，款述之外，送馆于石亭寺僧房，略无盼意。生题壁云： 
	十年心事酒杯间，坐对江鸥去复返。一带西山青入眼，几人青眼似西山。 
	
	解人颐 萦思集
	纩衣诗 
	开元中，颁赐边军纩衣，俱宫人所制。有军士于衣中得诗曰：“沙场征戍客，寒苦若为眠。战袍亲手作，知落阿谁边？蓄意多添线，含情更着绵。今生已过也，重结后身缘。”军士以白于帅，帅进之玄宗。上命遍示六宫，有作者勿隐。一宫人自言万死，上深悯之，遂以嫁得书军士，曰：“我与结今世缘。”边人皆感泣。 
	
	谢幻睿缝衣诗 
	懒向妆台理晓妆，为郎独自制衣裳。金针入处心俱痛，素线穿时恨共长。 
	霜户敢辞纤手冷，芸窗思贴弱肌香。缝成不怪无鸿雁，赢得宵来覆妾床。　
	
	宫怨诗 
	庭院深深昼漏清，闲门春草共愁生。梦中正得君王宠，却被黄鹂唤一声。 
	解缙诗锦衣公子未还家，红粉佳人唤赐茶。内院深沉入不见，隔帘闲却一团花。 
	
	铁铉二女诗
	教坊脂粉洗铅华，一片闲心对落花。旧曲听来犹有恨，故园归去已无家。 
	云鬓半绾临汝镜，两泪空流湿绛纱。今日喜逢白司马，樽前重与诉琵琶。 
	
	骨肉伤残产业荒，一身何忍去归娼？涕垂玉箸辞宫舍，步蹴金莲入教坊。 
	揽镜自怜倾国貌，向人羞学倚门妆。春来雨露宽如海，嫁得刘郎胜阮郎。 
	
	破衣诗 
	破衣覆体实堪嗟，背冷肩寒臂不遮。晒处恰如渔网罟，脱来犹似佛袈裟。 
	补时还有千条线，拆下全无半寸纱。最恨不堪忙里着，十回伸手九回差。　 
	
	妇寄夫衣诗 
	情同牛女隔天河，又喜秋来得一过。岁岁寄郎身上服，丝丝是妾手中梭。 
	剪声自觉和肠断，线脚那能抵泪多。长短只依先去样，不知肥瘦近如何。 
	
	孟淑卿悼亡诗
	斑斑罗袖湿泪痕，深深无香使还魂。豆蔻生存人不见，一帘明月伴黄昏。 
	
	拒女奔 
	风清月白夜窗虚，有女来归笑读书。欲把琴心通一语，十年前已慕相如。 
	
	商妇拒人诗 
	妙翅青鸾似困鸡，偶随孤鸿到江西。春风桃李空嗟怨，秋水芙蓉强护持。 
	仙子自居蓬岛镜，渔郎休想武陵溪。金铃挂在花枝上，不许流莺声乱啼。 
	
	画中美人诗 
	绍兴中，有画中美人，吟诗曰： 
	石头城外是江滩，滩上行舟多少难。潮信有时还又至，郎舟一去几时还？ 
	
	下第诗 
	杜高下第将至家，其妻刘氏先寄以诗曰： 
	郎君灼灼有奇才，何事年年被放回？而今妾面羞郎面，郎若来时傍夜来。金陵女子怀夫诗云： 
	潇湘江上探春回，消尽寒冰落尽梅。愿得良人似春色，一年一度一归来。 
	
	新嘉驿诗
	新嘉驿有女子题诗于壁云：“银红衫子半蒙尘，一盏残灯伴此身。恰似梨花经雨后，可怜零落不成春。万种忧愁诉与谁，对人强笑背人悲。此诗莫作寻常看，一句诗成千泪垂。”后书云：“予生长会稽，幼攻书史，年方及笄，嫁于燕客，具林下之风致，事腹负之将军，加以河东狮子吼，一日数声，今早‘薄言往诉，逢彼之怒’，鞭笞乱下，辱等奴婢，气填胸臆，几不能起。嗟乎！红颜薄命，死何足惜，但恐湮没无闻，故忍死须臾，以泪和墨，题诗于壁，庶知音读之，悲予生之不辰也！” 
	
	小青诗 
	稽首慈云大士前，莫生西上莫生天。愿为一滴杨枝水，洒作人间并蒂莲。 
	春衫血泪点青纱，吹入林逋处士家。岭上梅花三百树，一时应变杜鹃花。 
	新妆竟与画图争，知在昭阳第几名。瘦影自怜清水照，卿须怜我我怜卿。 
	西陵芳草骑辚辚，内信传来唤踏春。杯酒自浇苏小墓，可知妾是意中人。 
	冷雨幽窗不可听，挑灯闲看牡丹亭。世间亦有痴如我，岂独伤心是小青。 
	脉脉溶溶艳艳波，芙蓉睡醒欲如何？妾映镜中花映水，不知秋思落谁多？ 
	盈盈金谷女班头，一曲骊珠众妓收。直得楼前身一死，季伦原是假风流。 
	乡心不畏雨峰高，昨夜慈亲入梦遥。说是浙江潮有信，浙潮争似广陵潮。 
	百结回肠写泪痕，重来惟有旧朱门。夕阳一片桃花影，知是亭亭倩女魂。 
	
	可憎诗 
	世间何物甚堪憎？蚤虱蚊蝇鼠贼僧。船户车夫并晚母，湿些爆炭水油灯。 
	
	反四喜诗 
	旧得意诗有“久旱逢甘雨”四句，好事者续以失意诗：寡妇携儿泣，将军被敌擒；失恩宫女面，下第举人心。不久诗 “彩云易散琉璃破”，此乃喻不久也。即水中之泡，风中之烛，亦未切当。近有一诗云：老健春寒秋后热，半夜残灯天晓月。草头露水板桥霜，水上浮沤山顶雪。更一字不可移。　
	
	芙蓉诗 
	张安斯有潭百亩，环植芙蓉，秋来红妆相映。一女子题诗亭上云： 
	芙蓉花发满江红，尽道芙蓉胜妾容。昨日妾从堤上过，如何人不看芙蓉？ 
	
	妒花诗 
	昨夜海棠初着雨，数朵轻盈娇欲语。佳人晓起出兰房，摘来对镜比新妆。 
	问郎花好奴颜好，郎道不如花窈窕。佳人当下发娇嗔，不信死花胜活人。 
	将花揉碎掷郎前，请郎今夜伴花眠。　 
	
	咏红指甲 
	金凤花开血色殷，佳人染得指尖丹。弹筝乱落桃花片，把酒轻浮玳瑁斑。 
	拂镜火星流夜月，画眉红雨过春山。几回漫托香腮想，疑是胭脂点玉颜。 
	
	贫女诗 
	蓬门未识绮罗香，拟托良媒亦自伤。谁爱风流高格调，共怜时世俭梳妆。 
	惟将十指夸纤巧，不把双眉斗画长。苦恨年年压金线，为他人作嫁衣裳。 
	
	蒨桃诗 
	寇莱公有妾名蒨桃，公因会赠歌妓似束绫，蒨桃作诗云： 
	一曲清歌一束绫，美人犹自意嫌轻。不知织女机窗下，几度抛梭织得成。 
	
	东坡、琴操问答 
	东坡游西湖，与妓琴操相携。坡云：“何谓湖中景？”操云：“落霞与孤鹜齐飞，秋水共长天一色。”“何谓景中人？”操云：“裙拖六幅湘江水，髻挽巫山一段云。”“何谓人中景？”操云：“金勒马嘶芳草地，玉楼人醉杏花天。”坡云：“究竟如何？”对云：“门前冷落车马稀，老大嫁作商人妇。”因悟，即日削发为尼。 
	
	古绝句 
	莫作商人妇，金钗当卜钱。朝朝江口望，错认几人船。 
	不喜秦淮水，生憎江上船。载奴夫婿去，经岁又经年。 
	君家何处住，妾住在横塘。停船试相问，或恐是同乡。 
	离高明月出，照此谁家楼。上有罗衣裳，凉风吹不休。 
	枷　词
	有告奸情者，官欲枷女人。妇言能词，官命就事作《黄莺儿》一首，云：“妾命木星监，一人身，两截分。松衫裁剪为圆领，脂难点唇，颈交不成，低头不见弓鞋影。好羞人，出头露面，难见故乡亲。花发不能簪，奈无能，梳鬓云。并肩人难把身相近，香腮怎温，樱桃怎亲，画眉儿无计难帮衬。成新文，风流邑宰，独桌宴红裙。”官笑而释之。 
	
	感旧词 
	张子厚梦前身是唐卢仝，作《异梦录》，喜咏感旧词云： 
	当时我醉美人家，美人颜色娇如花。今日美人弃我去，青楼珠箔天之涯。娟娟嫦娥月，三五、二八盈又缺。翠眉蝉鬓生别离，一望不见心断绝。心断绝，九千里，梦中醉卧巫山云，觉来泪滴湘东水。湘江两岸花木深，美人不见愁人心。含愁更奏绿绮琴，调高弦绝无知音。美人兮美人，不知为暮雨，为朝云？相思一夜梅花发，忽到窗前疑是君。 
	
	寄妻词　附：答夫诗 
	杨升庵谪滇中，久不能调。寄夫人词云： 
	费长房缩不尽相思地，女娲氏补不完离恨天。泪珠与铜壶共滴，愁肠与兰焰同煎。愁和闷，经岁年年。 
	夫人答诗云：
	雁飞曾不到衡阳，锦字何由寄永昌。三春花柳妾薄命，六诏风烟君断肠。 曰归曰归嗟岁暮，其雨其雨怨朝阳。相闻空有刀环约，何日金鸡下夜郎？ 
	
	孟淑卿诗 
	《题观莲美人图》云： 
	绿槐蟾静日偏长，懒□金炉百和香。莫摘池中莲子看，个中多半是空房。 
	
	《春归》诗云： 
	落尽棠梨水拍堤，萋萋芳草望中迷。无情最是枝头鸟，不管人愁只管啼。 
	
	别情歌 
	自别后遥山影影，更那堪远水粼粼。见杨柳飞绵滚滚，对桃花醉脸醺醺。透内阁香风阵阵，掩重门暮雨纷纷。怕黄昏，不觉又黄昏。不销魂，怎的不销魂。新啼痕间旧啼痕，断肠人送断肠人。 
	
	解人颐 博趣集
	笑谈雅谑 
	昆山吴子克，尝元日赋诗，奉怀分宜相公。或戏之曰：“开岁第一日，怀朝中第一人。便吟到腊月三十日，岂能及我辈乎？” 
	一朝士麻脸胡须，一朝士面歪而眇一目。眇士戏麻云：“麻脸胡须，羊肚石倒栽蒲草。”麻答云：“歪腮白眼，海螺杯斜嵌珍珠。”众大笑。 
	
	采石江头，李太白墓在焉。往来诗人题咏殆遍。有题一绝云：“采石江边一抔土，李白诗名耀千古。来的去的写两行，鲁班门前掉大斧。”成郎中为省官，貌不扬而多髭。再娶之夕，岳母陋之，曰：“我女如菩萨，乃嫁一麻胡。”命作《催妆诗》，成乃操笔书曰：“一床两好世间无，好女如何得好夫？高卷珠帘明点烛，试教菩萨看麻胡。” 
	
	石曼卿善戏，尝出游报宁寺，驭者失控，马惊，曼卿坠马，徐着鞭谓驭者曰：“幸我是石学士，若瓦学士岂不跌碎乎？” 
	
	梁颢八十二中状元，谢表联云：“白首穷经，少伏生之八岁；青云得路，多太公之二年。” 
	
	虞集未遇时，为许衡门客。虞有所私，午后辄出馆。许每往不遇。自书于简曰：“夜夜出游，知虞公之不可谏。”虞回，即对云：“时时来扰，何许子之不惮烦？”王雅宜六十再娶，许青阳嘲之曰：“六十作新郎，残花入洞房。娶犹秋燕子，为雨傍高唐。”众闻而大笑。 
	
	又有人年六十三岁，纳十六岁妾。其友作诗戏之曰：“二八佳人七九郎，萧萧白发对红妆。林藜扶入销金帐，一树梨花压海棠。” 
	
	解缙见女人衣衫上用九重钮扣，作诗戏之曰：“一幅绫绡剪素罗，美人体态胜妲娥。春心若肯牢关锁，钮扣何须用许多。”又题《半身美人图诗》曰：“百般体态万般娇，不露金身露半腰。可惜画工无见识，动人情处未曾描。” 
	
	寿春道士以小像乞解缙学士题咏。解书曰：“贼贼贼，有影无形拿不得。只因偷却吕仙丹，而今反作蓬莱客。” 
	
	午门外军士将雪团做一和尚。解缙见之，题诗曰：“此僧从未入娘胎，昨日天宫降下来。暂借午门投一宿，明朝日出望天台。” 
	
	人有求解缙题母七十寿诗，解首题云：“这个婆娘不是人，”其人大讶，解次接云：“九天降下一仙真，”其人方悦，又接三句云：“养下儿孙都象贼，”其人又讶，解又题末句云：“偷得蟠桃奉至亲。”其人大喜。 
	
	《短人诗》云：“肢体生来总一般，短人应有不完全。误行桌下疑楼屋，错入阴沟作洞天。每笑曹交多食粟，时夸齐相肯随肩。坠床偶入弓鞋里，宽绰周围正好眠。” 
	
	有人自称林逋十世孙，陈继儒作诗诮之曰：“和靖先生不娶妻，如何后代有儿孙？想必自是闲花草，不是孤山梅树枝。” 
	
	嘲胡广诗云：“汉朝胡广号中庸，今日中庸又见公。可惜天生两奸宄，却教名姓正相同。” 
	
	嘲近视眼诗云：“笑君两眼忒稀奇，子立身边问是谁？日透瓦楞拿弹子，月移花影拾柴枝。因看画壁磨伤鼻，为锁书箱夹断眉。更有一般堪笑处，吹灯烧了嘴唇皮。” 
	
	顾霞山见有裁缝贿得冠带者，作诗嘲之曰：“近来世俗太糊涂，漫把裁缝作士夫。软翅一朝风荡破，分明两个剪刀箍。” 
	
	唐伯虎于三月三日澡浴，一客求见，唐以浴辞，客不悦而去。至六月六日，唐往谒，是客亦辞以浴。公戏题其壁曰：“君昔访我我沐浴，我今访君君沐浴。君昔访我三月三，我今访君六月六。” 
	
	吴县令枷虎丘僧人于市，唐伯虎索笔书枷上曰：“皂隶山中去采茶，僧要银钱不肯赊。县里拿来三十板，方盘托出大西瓜。”官见，笑而释之。正德帝好出游，一日出对云：“礼朱征伐，自天子出。”梁储对云：“流连荒亡，为诸侯忧。”帝默然。 
	
	甲戍科有同年屈伸，曾亨应二人，各以其姓举古人相谑。曾曰：“屈到、屈原，都为他屈天屈地。”屈曰：“曾西曾点，好似你曾祖曾孙。” 
	
	有人姓陈字楚产，其子与张集义子同学。张戏陈曰：“陈契何不行？”二人答曰：“候桥。”周以二人姓谑之曰：“有骡有马，何必用轿？” 
	
	崔永龄中榜末，寄父书云：“至矣尽矣！方知小子之名。颠之倒之，反在诸公之上。”一官出遇雨，至青石桥下轿时，前轿夫脚一溜，几乎跌倒。其官吃了一惊，当时不语。及回衙升堂大怒，将轿夫满责四十。轿夫叩头求饶，官总不理。及皂隶举杖欲下，官突喝住曰：“你这该死的奴才，方才我被你魂都吓去了，我今也吓你一吓，你惊也不惊？” 
	
	妻妾争宠，夫不能调和，乃独眠一室中，命婢伴宿。中夜吟诗云：“两只船儿独自撑，一篙不到便相争。”下韵末续，婢忽叹一声气，其人复得句曰：“丫鬟叹气因何故？野渡无人舟自横。” 
	
	玉堂巧对 
	秦少游晚归，苏小妹不悦。见篱边两犬相视，遂取卦名出对云：“大畜革离观小畜，且曰：“对得好，方许入寝。”秦不能对，走语不坡。坡代对曰：“家人临困唤同人。” 
	
	苏东坡与黄山谷在松树下着棋，偶落松子于棋盘，坡云：“松下围棋，松子每随棋子落。”黄云：“柳边垂钓，柳丝常伴钓丝悬。” 
	
	东坡同佛印谈佛。苏云：“人曾为僧，人弗可以成佛。”佛印云：“女卑为卑，女又不妨称奴。”俱用拆字法。 
	
	佛印留东坡饭，见佛印擂椒治膳，苏戏曰：“和尚擂椒，上中下三光俱动。”佛印云：“尼姑跌跤，阴阳圣八片齐开。” 
	
	佛印一日同东坡出，见沟中有鳅，谓东坡曰：“十百小鱼沟内滚，泥拌千鳅。”坡云：“三双和尚灶前蹬，灰泊六秃。” 
	
	东坡一日同佛印、妓琴操在舟中酒半，佛印至船头撑篙，琴操云：“和尚撑船，篙打江心罗汉。”佛印云：“佳人汲水，绳牵井底观音。” 
	
	东坡同佛印，琴操舟中抚月。佛印曰：“一个美人映月，人间天上两婵娟。”琴操曰：“五百罗汉渡江，岸畔波心千佛子。” 
	
	东坡与秦少游同舟，见岸上醉汉骑驴，苏云：“醉汉骑驴，颠头簸脑算酒帐。”秦云：“艄公摇橹，打恭作揖讨船钱。” 
	
	东坡与黄山谷早出晚归，见明霞灿然，黄云：“晚霞映水，渔人争唱满江红。”苏云：“朔雪飞空，农父齐歌普天乐。” 
	
	佛印一日造东坡书斋，适苏小妹亦在，遂避于帐中。佛印云：“碧纱帐里坐佳人，烟笼芍药。”小妹云：“青水池边洗和尚，水浸葫芦。” 
	
	米元章同佛印看雪梅，米云：“雪里白梅，雪映白梅梅映雪。”佛印云：“风中绿竹，风翻绿竹竹翻风。” 
	
	李长吉诗云：“天若有情天亦老。”石曼卿对云：“月如无恨月常圆。” 
	
	杨维桢与虞集至一妓家，见悬两镜梳头，杨云：“两镜悬窗，一女梳头三对面。”虞云：“孤灯挂壁，二人作揖四躬身。” 
	
	明太祖微行，遇一书生，问其里居，对曰：“四川重庆府人也。”太祖曰：“千里为重，重水重山重庆府。”生对曰：“一人成大，大邦大国大明君。” 
	
	太祖微行，遇一士人，出藕与之食，因命对曰：“一弯西子臂，”士对云：“七窍比干心。”上善之，命为祭酒。 
	
	太祖与刘伯温下棋，因云：“天作棋盘星作子，日月争光，”刘云：“雷为战鼓电为旗，风云际会。” 
	
	太祖与刘基计下姑苏，上曰：“天下口，天上口，志在吞吴。”刘曰：“人中王，人边王，意图全任。” 
	
	太祖见陶庵以书作枕，上曰：“枕耽典籍，与许多贤臣并头。”陶云：“肩写江山，有一统乾坤在手。” 
	
	文皇燕邸宴群臣，时天寒甚，文皇曰：“天寒地冻，水无一点不成冰。”姚广孝曰：“国乱民愁，王不出头谁是主。”姚广孝微行，遇巡街林御史，林曰：“风吹罗汉摇和尚，”姚曰：“雨打金刚淋大人。”高季迪留姚广孝同饮，命一妓佐酒。姚云：“虞美人穿红绣鞋，月下行来步步娇。”高云：“水仙子持碧玉箫，风前吹出声声慢。”解缙与同僚舟中饮酒，见水中青蛙，同僚云：“出水蛙儿穿绿袄，美目盼兮。”解云：“落汤虾子着红袍，鞠躬如也。”解缙九岁时，父携江滨洗浴，以衣置老树上。出对云：“千年老树为衣架，”缙应云：“万里长江作浴盆。” 
	
	解缙七岁时，随父出，见有妓女吹箫，父命对云：“仙子吹箫，枯竹节边生玉笋。”缙应云：“佳人撑伞，新荷叶底露金莲。” 
	
	李东阳同友人闻蝉声，李云：“蝉以翼鸣，不啻若是其口出。”友人云：“龙从角听，无乃不足于耳与。” 
	
	李西涯往学士家，见梅花一瓶，被风吹倒。李云：“东风吹倒玉瓶梅，落花流水。”学士云：“朔雪压翻苍径竹，带叶拖泥。” 
	
	刘昌八岁入庠，宗师出一对云：“赤尔何如？点尔何如？各方其志。”昌应曰：“回虽不敏，雍虽不敏，请事于斯。” 
	
	何孟春幼时，同父乘凉，父命对云：“蛙鼓萤灯蚯蚓笛，荒堂夜夜元宵。”即应云：“莺簧蝶拍鹧鸪词，香陌年年上已。” 
	
	何孟春幼时，月夜，师命对云：“窗外一团风月，这般清趣少人知。”何云：“架头几部诗书，那里精微皆自得。”杨溥年幼时，有司令其充役，溥求免，有司出对云：“四口同□，内口皆从外口管。”溥答云：“五人共□，小人全仗大人遮。”林聪幼时，客见其目奇，因命对云：“重瞳项羽重瞳舜，只有二人。”林云：“九尺曹交九尺汤，尚多四寸。”林聪九岁时，邑宰谒其父，见白犬顾其主，命对云：“白犬当门，两眼睁睁惟顾主。”聪云：“黄蜂出洞，一心耿耿只随王。” 
	
	王彝幼敏慧，客命对曰：“天上星，地下薪，人中心，字义各别。”王云：“云间雁，檐前燕，篱边□，物类相同。” 
	
	祝枝山同沈石田月下饮酒，祝云：“月半月圆，世上皆称月半。”沈云：“日中日昃，人间尽道日中。” 
	
	祝枝山同沈石田观荷，祝云：“池中荷叶鱼儿伞，”沈云：“梁上蛛丝燕子帘。” 
	
	祝枝山同沈石田见师姑收稻自挑，祝云：“师姑田里担禾上。”沈云：“美女堂前抱绣裁。” 
	
	沈石田同邢鹿文赏桃花，邢曰：“桃花映水，一枝分作两枝红。”沈云：“荷叶贴波，数点散成千点绿。” 
	
	陈景著九岁时，师出对云：“杜诗汉名士，非唐朝杜甫之杜诗。”陈云：“孟子吴淑姬，岂邹国孟轲之孟子。” 
	
	成化初登极，一士人考选中书，上命对云：“日又明，月又明，大明一统。”士人对云：“华也化，夷也化，成化万年。”上悦。 
	
	项炯幼同师舟行，见云起不雨，师云：“密云不雨，通州无水不通舟。”项云：“钜野皆田，即墨有秋皆即麦。” 
	
	弘治丙辰科，有四进士姓名孟春、季春、夏鼎、周鼎者，李东阳即席命一对云：“孟春季春惟少仲。”一士对曰：“夏鼎周鼎独无商。”吴文泰使人买木归迟，丁逊学令工人造器，丁曰：“二人抬木归来晚，人短木长。”吴曰：“四口兴工造器迟，口多工少。” 
	
	吴文泰同丁逊学踏青，吴云：“章台柳，洛阳花，柳三眠而花一梦。”丁云：“武夷茶，采石茶，茶七碗而酒千钟。” 
	
	吴子孝与杨循吉对饮，吴云：“风送钟声花里过，又响又香。”杨云：“月映萤灯竹下明，越凉越亮。” 
	
	郎彦贤八岁时，父出对云：“燕入桃花，犹如铁剪裁红锦。”即应云：“莺穿柳树，却似金梭织翠丝。”一僧当家力惫，沈石田云：“僧当家常事多，累得头光，更无人替。”僧云：“女应邮兵行远，放开脚大，未有夫缠。” 
	
	常熟陈子忠以义塾生员，求与科考，知府胡可泉出一对云：“义熟生员，非廪非增非附。”子忠云：“苏州大守，曰清曰慎曰勤。”太府嘉之，准与学，是科即中乡魁。 
	
	蜀中一奇童应试，太府见其纱衣袖中有红花一朵，乃命对云：“书生袖里携花，暗藏春色。”童对云：“太府堂前秉鉴，明察秋毫。”太府善之，荐入泮。马拯幼入泮，官令当里长，拯以秀才求免。官出对云：“秀才里长，役里长不役秀才。”拯应云：“父母大人，敬大人如敬父母。”官大称赏，免其役。 
	
	高季迪同僧山中玩月，高云：“岭上高亭，明月清风留客醉。”僧云：“山中古寺，白云流水伴僧闲。” 
	
	徐□既贵，乘传归里，守令率诸生郊迎。诸生以其不由科目，忽不为礼。守令出一对，命诸生对之，云：“劈破石榴，红门中许多酸子。”诸生不能对，□代对云：“咬开银杏，白衣里一个大仁。”姚广孝同高季迪为诗社，适姚暂卧，高嘲云：“僧眠锦被，万花丛里一葫芦。”姚云：“女对青铜，半亩塘中双菡萏。” 
	
	向宝幼时，师出对云：“日月两轮天地眼。”向曰：“诗书万卷圣贤心。”陈治八岁时，父与之同行，见两舟一迟一速，父因命对云：“两艇并行，橹速不如帆快。”治对云：“八音齐奏，笛清难比箫和。” 
	
	顾鼎臣幼同父观新柳栖莺，父命对云：“柳线莺梭，织就江南三月景。”即应云：“云笺雁字，传来塞北九秋书。”又一日，师出对云：“花坞春晴，鸟韵奏成无孙笛。”即应云：“树庭日暮，蝉声弹出不弦琴。” 
	
	陈起宗幼聪敏，师命对云：“秋月如盘，人在冰壶影里。”陈云：“春山如画，鸟飞锦帐围中。”又一日，师于星月之下，同步园亭，命对云：“小沼沉星，似仙人撒下金棋子。”即应云：“枯松挂月，如老龙吐出夜明珠。”又一日，同师出，见马岸行，命对云：“马是踏开岸上沙，风来复合。”即应云：“橹梢拔破江心月，水定还圆。” 
	
	一秀才送学师节仪，每次止三分，学师寓意出对云：“竹笋出墙，一节须高一节。”秀才云：“梅花逊雪，三分只是三分。” 
	
	一上人姓叶者，观僧舍荷花已结子，出对云：“莲子已成荷长老。”僧云：“梨花未放叶先生。”马铎为状元，上试以对曰：“风吹不响铃儿草，”铎对曰：“雨打无声鼓子花。”徐阶，松江人。王鏊，苏州人。徐见苏州用火筒吹火，因云：“吴下门风，户户尽吹单孔笛。”王思松江小家多弹棉花，乃答云：“云间胜景，家家皆鼓独弦琴。” 
	
	徐阶幼时，应宗师考，丹墀下风吹鹤巢坠地，宗师命对云：“风落鹤巢，二三子连窠及地。”徐即应云：“雨淋猿穴，众诸候待漏朝天。” 
	
	程敏政以神童至京，宰相李资欲以女许之，因指席上果出对云：“因荷而得藕，”程应云：“有杏不须梅。” 
	
	李义甫八岁，同师玩雪，师出对云：“青山原不老，为雪白头。”李云：“绿水本无忧，因风皱面。”李义甫同友人坐草堂，出对云：“草堂中蛙唱蚓歌，和出鼓声笛韵。”友人云：“雪地里鸦行犬走，踏成竹叶梅花。” 
	
	万安幼时，有客命对曰：“日出东，月出西，天上生成明字。”安云：“子居右，女居左，世间配定好人。” 
	
	唐皋出使朝鲜，国王出对曰：“琴瑟琵琶八大王，一般头目。”皋云：“魑魅魍魉四小鬼，各自肚肠。” 
	
	卢称戏同年进士王云凤云：“鸟入风中，衔出虫而作凤”。王云：“马来芦畔，吃尽草以为驴”。 
	
	张显宗中榜眼，上命对曰：“张长弓，骑奇马，单戈合战”。张应云：“种重禾，犁得牛，十口为田。” 
	
	一学正与秀才争产，讼之官。官曰：“学正不正，诸生皆以为歪”。秀才应曰：“相公言公，百姓自然无讼”。 
	
	徐贞卿同戴冠相叙客斋，见燕语梁间，戴云：“梁上呢喃紫燕，说尽春愁。”徐云：“枝头□□黄鹂，唤回午梦。” 
	
	赵宗文幼时口撮，一僧云：“猢狲献果，摘来尖嘴桃儿”。赵云：“和尚栽秧，种出光头谷子。” 
	
	谢一夔与吕原同饮，有吹箫者佐酒。谢出对云：“吕先生品箫，须添一口”。吕云：“谢状元射策，何吝片言？” 
	
	林大钦幼时，言语有大志。师出对云：“议论吞天口。”林云：“功名志士心。”林大钦七岁应府试交卷时，见府尊独不跪。知府曰：“童子六七人，孰如汝狡？”林应云：“太府二千石，莫若公兼！”太府善其对，首拔之，遂入泮。 
	
	许思温幼时乡居，门首俱低田，客云：“里中田上土何下？”许云：“岩畔石低山自高。” 
	
	杨一清八岁举奇童，上见之，命对云：“冻雨洒窗，东二点西三点。”杨应曰：“切瓜分片，上七刀下八刀。” 
	
	杨一清九岁时，有友人对杨花扑面，命对云：“杨花乱落，眼花错认雪花飞。”即应云：“竹影徐摇，心影误疑云影过。”杨一清十二岁中举，至京，有国公、尚书同设席邀杨，尚书、国公齐递酒两杯，因曰：“手执两杯文武酒，饮文乎？饮武乎？”杨曰：“胸藏万卷圣贤书，希圣也，希贤也。” 
	
	杨一清在翰林，一学士命对云：“鸿是江边鸟。”杨云：“蚕为天下虫。” 
	
	嘉靖一日出对曰：“洛水灵龟献瑞，天数五，地数五，五五还归二十五，数数定元始天尊，一诚有感。”廷臣应制对云：“丹山彩凤呈祥，雄声六，雌声六，六六总成三十六，声声祝嘉靖皇帝，万寿无疆。” 
	
	李梦阳督学江西，有一生与同名，因出一对曰：“蔺相如，司马相如，名相如，实不相如。”生对云：“魏无忌，长孙无忌，汝无忌，我也无忌。” 
	
	吴文之幼时，客至其家，值养蚕，客云：“蚕作茧，茧抽丝，织就绫罗缎匹。”吴云：“兔生毫，毫扎笔，写成锦绣文章。” 
	
	程襄毅公鞫狱，有士人被诬，公云：“水面冻冰冰积雪，雪上加霜。”士人云：“空中腾雾雾成云，云开见日。”公雪其诬。 
	
	张适七岁能文，师出对云：“城中四境人家，鸡鸣犬吠。”张云：“京内九重帝阙，虎踞龙蟠。” 
	
	张适六岁时，有客过书馆，适方洗浴，客曰：“书生沐浴，日新日新日日新。”张云：“学者工夫，时习时习时时习。” 
	
	曹大章，上元人。与父元霄观灯，父命对云：“上元县里看上元灯。”即应云：“端午门前赐端午粽。” 
	
	上召大学士严嵩及吏部尚书熊浃至，出对云：“阁老心高高似阁。”嵩与浃伏地，上曰：“朕代汝二人对之曰：‘天官胆大大如天。’” 
	
	唐六如同张灵，日事酒杯。唐云：“贾岛醉来非假倒，”张云：“刘伶饮尽不留零。”王汝玉七岁时，父见日出雪化，命对云：“日晒雪消，檐滴无云之雨。”即应云：“风吹尘起，地生不火之烟。” 
	
	白圻幼时，同师玩月，命对云：“新月带星，银弹弓加金弹子。”圻云：“长虹贯日，绣球丝系锦珠儿。”又一日，师见雷电交加，命对云：“电掣云端，火焰拽开金络索。”圻云：“月沉海底，碧波涌出水晶球。” 
	
	董圮八岁时，一御史招至舟中，试一对云：“船载石头，石重船轻轻载重。”对曰：“杖量地面，地长杖短短量长。”同甫八岁时，师云：“五星聚东井。”甫云：“片日下长川。”唐伯虎同友人行郊处，见村妇扫柴呼叔束去，唐云：“嫂扫乱柴咱叔束，”友云：“姨携破桶叫姑箍。” 
	
	唐伯虎同祝枝山入乡，见农夫车水，祝云：“水车车水水随车，车停水止。”唐云：“风扇扇风风出扇，扇动风生。” 
	
	唐六如、陈白阳同步园中，唐云：“眼前一簇园林，谁家庄子？”陈云：“壁上几行文字，那个汉书？”又一日，二人同至道院，唐云：“道童锅内煎茶，不知罐煮。”陈云：“和尚墙头递酒，必是私沽。”又一日，同张灵野行，见一群游女，张云：“绣鞋低罩绿罗裙，鸳鸯戏水。”唐云：“金钗斜插青丝鬓，鸾凤穿云。” 
	
	唐六如幼时随父待客，食瓜及豆。客云：“炒豆拈开，抛下一双金珞瑙。”唐云：“甜瓜切破，分成两盏玉琉璃。” 
	
	唐六如与阎秀卿以药名成对，阎云：“红娘子恨杀槟榔，半夏无茴香消息。”唐云：“白头翁喜行蕲艾，人参有续断姻缘。” 
	
	陆粲与陆象孙会客，先下棋，后饮酒。象孙云：“围棋沽酒，一着一酌。”粲云：坐漏观书，五更五经。”陆粲与弟陆采月下见庭中短松，粲云：“松矮墙高，来岁松高墙又矮。”采云：“月明日暗，诘朝月暗日还明。” 
	
	陆贞山七岁时，谢乐全见其秀，赞曰：“聪明定在眼上。”陆即云：“锦绣罗于胸中。” 
	
	陆天池幼时随父游园，父命对云：“莺入梅花，似火炼黄金数点。”天池云：“鹭栖荷叶，如盘堆白玉一团。” 
	
	储□幼时，父同入寺中，命对云：“三尊大佛，坐狮坐象坐莲花。”即应云：“一介收生，攀凤攀龙攀桂萼。” 
	
	王洪幼时，一友人见其家造楼，命对云：“地楼之上起楼，楼间无主。”王云：“天井之中开井，井底有天。” 
	
	王洪五岁时入学馆，一日师他出，洪以汗巾掩其目，与众生摸盲。师适至，出对曰：“藏形匿影。”即应曰：“隐姓扬名。”又一日，藏一鬼脸作戏，师出对曰：“人头藏鬼脸。”即应曰：“虎榜跳龙门。”师大奇之。 
	
	何孟春，幼称神童。随父往县学中，命对曰：“夫子之墙数仞高，得其门而入者或寡矣。”即应曰：“文王之囿七十里，同于民而小之不宜乎。” 
	
	汤丞相命洪容斋对曰：“哀王孙进食，岂望报乎？”洪应曰：“为长者折枝，非不能也。” 
	
	李西涯在翰林见一武职指挥祭神，因戏出一对曰：“指挥烧纸，纸灰飞上指挥头。”武职即应曰：“修撰进馐，馐馔饱充修撰腹。” 
	
	一朝士与螟蛉子，日觅妾甚忙，其妻恚甚。有同僚出五字同韵对戏之曰：“讨小老嫂恼，相娘狂郎忙。” 
	
	徐□为吏时，随郡守步庭墀中，见鹿伏屋北地，守曰：“屋北鹿独宿。”□云：“溪西鸡齐啼。” 
	
	王彝一日到僧舍，见僧嘲之曰：“和尚头光，光似琉璃光佛。”僧曰：“道官年老，老如太上老君。” 
	
	有两吏见候选典吏，欲南者得北，北者得南，两人争之。文选司命对云：“典吏分南北，南方之强与？北方之强与？”一典吏对云：“相公要东西，东夷之人也，西夷之人也。”见者绝倒。 
	
	一才士偶成一对云：“冬夜灯前，夏侯氏读春秋传。”无有能对者，后请乩仙，方对云：“东门楼上，南京人唱北西厢。” 
	
	扬州有二举人欲专小民之利，一治酒请柴行，一演戏邀屠户。有作一对以嘲之云：“史春元整席宴柴行，且救燃眉之急；蒋孝廉演剧邀屠户，遂成刎颈之交。” 
	
	有张孝廉奸李屠儿之妻，方就手，屠儿适见之，用手杖击伤孝廉之足。孝廉告屠儿于官。官悉得其情，乃署一对于状尾，云：“张孝廉买奸，自牖执其手；李屠儿吃醋，以杖叩其胫。” 
	
	解人颐 涤烦集
	刘伯温扯淡歌 
	闷向窗前观通鉴，古今世事多参遍。兴亡成败多少人，治国功勋经百战。 
	安邦名士计千条，北邙山下无打算。争名夺利一场空，原来都是精扯淡。歌曰： 
	
	老汉闲来无事干，胡诌几句将人劝。作了一篇扯淡歌，遗下留下后人看。 
	自从三皇五帝起，算来也是精扯淡。尧舜禹汤并桀纣，文王武王周公旦。 
	渭水河边姜太公，垂钓只用七尺线。扶立周朝八百秋，算来也是精扯淡。 
	孔子三千徒弟子，陈蔡绝粮遭困厄。临潼会上伍子胥，举鼎千斤救主难。 
	其后鞭尸楚平王，吴门曾把头来献。看了春秋这伙人，算来也是精扯淡。 
	吴国孙子作兵书，十二国出钟无艳。李牧廉颇共白起，每日南征与北战。 
	孙膑庞涓拜弟兄，刖足为仇结成怨。苏秦张仪与王翦，三人拨的天关转。 
	范雎远交近攻谋，天下六国都侵遍。至此一统属始皇，天下人民才不乱。 
	李斯赵高起奸心，又把秦朝纲纪乱。南修五岭北筑城，东填大海人人怨。 
	赢政死在沙丘城，鲍鱼混尸精扯淡。霸王会上起雄兵，范增早把计来献。 
	先到咸阳为皇帝，鸿门会上排筵宴。子房席间共陈平，二人定计扶刘汉。 
	项庄项伯舞双锋，攀哙军中救主难。汉王进了上褒城，张良烧了连云栈。 
	萧何苦将韩信保，筑坛拜将定民乱。明修栈道渡陈仓，席卷三秦真好汉。 
	九里山前只一阵，霸王自刎乌江岸。英雄彭越也遭诛，萧何又将韩信赚。 
	十大功劳化作尘，未央宫里吃一剑。看了西汉这伙人，算来也是精扯淡。 
	王莽酒鸠平帝死，二十八宿昆阳乱。光武七岁走南阳，后赴贼臣是苏宪。 
	暗走河北王郎子，赤眉铜马都杀遍。子陵垂钓得锦鳞，李广开弓能射雁。 
	看了东汉这伙人，算来也是精扯淡。再说三国许多般，董卓专权天下乱。 
	虎牢关上吕布能，又有三人能惯战。先主孙权共曹操，诸葛周瑜又神算。 
	赵云军中抱太子，翼德一声喊桥断。赤壁鏖兵用火攻，破了曹兵八十万。 
	吕蒙定计取荆州，庞统川中曾射箭。六出祁山吊伐勤，七擒孟获真罕见。 
	姜维九次伐中原，算来也是精扯淡。钟会邓艾取西川，司马又将天下占。 
	东晋西晋与齐梁，立破符坚兵百万。隋杨杨素韩擒虎，一阵又把江南陷。 
	再说神尧唐太宗，世民定政龙虎殿。李密绝粮金墉城，世充洛阳城池陷。 
	茂功敬请秦叔宝，美凉川上曾跳涧。仁贵东征道他能，黄巢杀人八百万。 
	存勖力大能打虎，朱温三杀焦兰殿。敬塘郭威刘智远，五代残唐又反乱。 
	世宗坐在汴梁城，希夷康节能会算。一汴二杭三闽广，宋朝太祖真命见。 
	先有赵普共曹彬，扶持太祖平江汉。真宗仁主作帝王，寇准韩琦定主难。 
	外有宋江与方腊，内有蔡京与童贯。徽钦北狩五国城，大金又把东京陷。 
	岳飞父子统雄兵，只为黎民当有难。秦桧朝中定计谋，三边害了忠良汉。 
	大元太祖领雄兵，世宗兴兵也不善。追赶金人至北塞，宋祚崖州君臣散。 
	只有忠臣文天祥，生不屈膝死不怨。后来大明取大元，天下丰登民不乱。 
	我见世间扯淡人，我也跟着去扯淡。早晨扯淡直到晚，天明起来又扯淡。 
	挣的钱财过北斗，临死拿得哪一件？冷来问我要衣穿，饥来问我要吃饭。 
	有人识破扯淡歌，每日拍手笑呵呵。遇着作乐且作乐，得高歌处且高歌。 
	古今兴废奔波苦，一总编成扯淡歌。 
	
	布袋和尚呵呵笑 
	你道我终日里笑呵呵，笑着的是谁？我也不笑那过去的骷髅，我也不笑那眼前的骷髅。第一笑那牛头的伏羲，你画什么卦？惹是招非，把一个囫囵囵的太极儿，弄得粉花碎。我笑那吃草的神农，你尝什么药？无事寻事，把那千万般病根儿都提起。我笑那尧与舜，你让天子。我笑那汤与武，你夺天子。你道没有个旁人儿，觑破了这意儿，也不过十字街头小经纪。还有什么龙逢比干伊和吕，也有什么巢父许由夷与齐。只这般唧唧哝哝的，我也哪有工夫笑着你。我笑那李老聃，五千言的道德。我笑那释伽佛，五千卷的文字。干惹得那些道士们去打云锣，和尚们云敲木鱼，生出无穷活计。又笑那孔子老头儿，你絮絮叨叨，说什么道学文章，也平白地把好些活人都弄死。住住住！还有一笑，我笑那天上的玉皇，地下的阎王，与那古往今来的帝王，你戴着平天冠，穿着衮龙袍，连俗套儿生出什么好意思？你自去想一想，苦也么苦？痴也么痴？着什么来出，干碌碌大家喧喧嚷嚷的无休息。去去去！这一笑，笑得那天也愁，地也愁，神也愁，鬼也愁，哪管他灯笼儿揿了半边的嘴。呵呵呵！这一笑，你道是毕竟的笑着谁？罢罢罢！说明了，我也不笑那张三李四，我也不笑那七东八西，呀！笑杀了他的咱，却原来就是我的你。　 
	
	布袋和尚笑笑歌和尚不痴又不颠，恁地里这般好笑？莫不是笑太虚，氤氲万古徒纷扰。莫不是笑日月，来往驱驰弄昏晓。莫不是笑人生，贤愚贵贱同是一般老。莫不是笑著书的，将卮言杂语呈罗唣。莫不是笑儒生，学着残唇剥舌费精神，千腾万倒。莫不是笑坐禅入定的，哪里晓得本来面目这般好。莫不是笑炼药烧丹的，费尽工夫向炉灶。莫不是笑茫茫宇宙总机关，多少英雄磨灭了。真可笑，真可笑，和尚原来识孔窍。且住笑，且住笑，我也借君笑一笑。你朝不歇夜不歇，笑口笑开三尺阔。世间笑事总然多，何若劳君笑不竭。越好笑，越好笑，君若笑时我也笑。不须说，不须说，说破机关笑欲歇。万事只堪笑一场，纷纷说话皆饶舌。　 
	
	隐滨散人题布袋和尚 
	笑呵呵，呵呵笑；笑世人，笑不了。笑他田地置方圆，笑他房屋嫌低小。笑他饮食羡膏梁，笑他衣服求精好。笑他妻妾恋如花，笑他性命轻如草。笑他名利认真求，笑他贪得生烦恼。不如看破笑呵呵。肚皮藏世界，布袋括山河。日月轮回眼，乾坤自在窝。开口笑时空色相，安心坐下念弥陀。世间真宝贝，此袋尽包罗。紧捏着，不为过。若还宽放些儿也，贫者无人富者多。呵呵复笑笑，笑笑复呵呵。　 
	
	渔樵角胜 
	渔樵相会，各夸其乐。渔曰：“我临戴皓月。”樵曰：“我细切清风。”渔曰：“我贪水秀。”樵曰：“我爱山青。”樵又吟诗曰：“深山静坐遣情怀，独步闲行上石崖。闲向炉中贪炼药，闷从山下扫松柴。斑毛猛虎堪同伴，白面猿猴献果来。独坐夜深观皓月，逍遥胜似步金阶。”渔曰：“我有一首杨柳词，听我道来：‘小小舟船又无舵，一领芦席搭散破。钓得鱼儿二三个，闲来拿去街头货。饮罢香茶醉且卧，宽怀过，乾坤有分神仙做。’” 
	樵曰：“我有一首西江月，听我道来：‘夜宿崖溪古庙，朝行山野荒村。闲来无事掩柴门，淡饭黄齑一顿。不管兴衰成败，随缘且度朝昏。是非在我绝谈论，且做生前混沌。’” 
	渔曰：“我有新词一首，且道春天景物：‘东风解冻清光透，三阳开泰春光厚。桃花映水红光溜，真可嗅。见了些白鹭青鹳闲打斗，蓑衣斗笠无新旧，不恋金章和紫绶。若把山青比水秀，担柴压得容颜瘦，多也勾，少也勾，举棹轻摇，忽见浪纹绉。’” 
	樵曰：“我也有新词一首，也咏春天景物：‘安居茅屋构山陇，一到春来翠色耸。高林好鸟声相送，最喜的是吹面不寒杨柳风。虽然斧担永相从，强似朝班听晓钟。若将水面比山中，船小舟轻最怕风。把眼睁睁色色空，紫陌红尘，几个人相共？’” 
	渔曰：“你不如我夏天受用好处；‘夏天六月薰风满，惟有渔翁好消遣。榴花映水红光显，须荡桨，嘉宾处处笙歌响。或下钓，或下网，强如姓字题金榜。笑樵子不如俺，肩上松柴汗如血。多不趱，少不趱，五湖四海时时换。’” 
	樵答曰：“我夏来有甚不如你？你听我道：‘夏至一临才数伏，桑榆柏柳青扑扑。野杏山桃颗颗熟，真可欲，伴了些桂柏青松君子竹。砍得柴来沽酒吃，不去朝中贪俸禄。我笑渔翁忙促促，船小舟轻怕起风。多不足，少不足，万丈深山一片绿。’”渔曰：“你不如我秋天受用更好：‘水白风清秋令节，举棹去把红莲折，纷纷船上飘红叶。真可悦，几度摇船过岁月。红虾紫蟹锦鳞鱼，不向紫袍金带阙，大担柴挑何时歇？名不悦，利不悦，大江东去浪千叠。’”樵答曰：“我秋天为何不如你：‘飒飒秋风金叶坠，闲花野草多狼狈，惟有竹梅颜不退。寒不畏，只听宾鸿空呼泪。三朋四友终朝聚，不去朝中呼万岁。俺笑渔翁真受累，连阴久雨遭颠沛。吃一会，醺醺醉，月明千里映山翠。’” 
	渔曰：“我到冬来更好：‘冬至一阳才数九，撑着船儿沿河走。终日滩头不动手，呼朋友，寻几个，无拘无束烟波叟。打得鱼来吃新酒，不去朝阶呼顿首。我笑樵夫真可丑，急急好似丧家狗。多也守，少也守，见了些鱼精水怪翻跟斗。’” 
	樵曰：“我冬来你不知我的妙处：‘春夏秋冬四季换，闲时打柴忙时趱。烧得火来浑身暖，茅草铺床胜绵软。埋名隐姓无凶险，淡饭黄齑吃几碗，不恋金鱼与象简。你个渔翁不如俺，冰冻水寒难下网，贫无谄，富无谄，万丈青山靛来染。’” 
	
	二人相争不休。只见山中一道人走出曰：“你二人莫把诗篇说，一个采樵只为衣食缺，一个渔翁不过挨岁月；哪个能强哪个拙？都是九霄云外客。” 
	
	冯商叹银 
	【红衲袄】你本是宇宙中之人精，人赖你万事周全不患贫。人赖你萤窗雪案供灯火，人赖你虎斗龙争助甲兵，人赖你侍奉双亲供膳养，人赖你鞠育妻孥做饔与飧。银子呵！人若一日得君也，喜地欢天乐事频。 
	【前腔】人赖你三春花柳堪游骋，人赖你炎夏荷池水簟阴。人赖你中秋玩月添情兴，人赖你冬冷红炉暖阁亲，人赖你锦衣玉食公候并，人赖你华屋多娇快赏心，银子呵！人前一日无君也，就是绝粮子路，险些儿生愠嗔。 
	【前腔】我只见有你的，掀揭功勋顷刻成。有你的，仗义施仁迈等伦。有你的，农工商贾深藏本。有你的，释道尼姑饱诵经。有你的，信义能全谁致哂。有你的，赋税完工做了良善民。银子呵！人若一日得君也，便到蛮陌他邦容易行。 
	【后腔】多少忿事的，非你难求胜。多少丧祭婚姻，非你只索停。便是义夫节妇，须你完名行。便是孝子忠臣，须你好立身。自古道：“礼义生于富足”也，哪个能无恒产而有恒心。 
	余文　因此上鲁褒著作《钱神论》，就是尼父设言执鞭，也只是为君。　 
	
	邓通叹钱 
	【驻云飞】你是铜钱，里面方来外面圆。生在金銮殿，天下都游遍。（钱）眼内把绳穿，四字“元通丰宝”当空现，你看万里经商只为钱。 
	【前腔】因为铜钱，终日奔波不眠。受尽几多辛苦，半晌也莫休闲。（钱）万贯在腰缠，日用平常须要心勤俭，你看义断情疏只为钱。 
	【前腔】有了铜钱，富贵荣华在眼前。住的是高堂院，穿的是绫罗绢。（钱）气慨甚昂然，红粉佳人日里常陪伴，醉在销金帐里眠。 
	【前腔】没了铜钱，父平熬煎妻不贤。朋友都不见，邻里相轻贱。（钱）端的有堪怜，我有钱时曾与人行方便。今我无钱谁见怜？休得胡行乱使钱。 
	【耍孩儿】无钱呵，思量泪打腮边。转愁恨情怀，怨什么天，光阴世事多更换。有钱呵，红缨白马人称羡。无钱呵，罄手空拳骨肉嫌，衣衫褴褛人轻贱。有钱呵，胡言乱道全有理。无钱呵，说出立国机关总枉然。到如今，参透了人心面，有钱的人前说好，无钱的怎敢当先？花朵白银妆， 
	
	吴复庵咏岁考生童驻云飞十首 
	一等　志气轩昂，忽听呼名直上堂。行走真舒畅，答应偏清亮。（□）红□飘扬。鼓乐喧天，皂快都称奖。童仆跟随也有光。 
	
	二等　心中踌躇，名姓才呼意稍舒。如插双云翅，也有三分趣。（□）领赏向前趋，绒花齐树。管乐低吹，送出仪门去，比上不足下有余。 
	
	三等　焦躁犹疑，两脚高抬望眼迷。叫的无阳气，应的无佳趣。（□）高下总休提，过庭而已。鼓乐不声，空手把丝绦系，无辱无荣寂寞归。 
	
	四等　真个蹊跷，新进高年各讨饶。文字原颠倒，疾病应昏□。（□）自古法难逃，用朴作教。虽不伤臀，示辱还堪恼，掩耳吞声忍这遭。五等　到此难提，失志销魂落水鸡。求打声如沸，免打甘如醴。（□）哪肯听凭伊，从无此例。卸下衣巾，乌帽青衫已，半在黉宫半社里。 
	
	六等　短叹长吁，今日头巾是了期。戴你曾欢喜，别你何容易。（□）老大总伤悲，原无意味。增廪多年，落得添双翅，附学归田任所之。 
	
	纳儒官生员　据状申文，勉纳书银出学门。冠带无风韵，名色无凭准。（□）赢得好传神，乌纱白鬓。头角嵘峥，孙子应难认，问道尊官是恁人。 
	
	告衣巾生员　年老家贫，志意难伸命又屯。要进身难进，要退心难忍。（□）仔细自讨论，这条路稳。完节完名，免得亲朋哂，也不生员也不民。 
	
	入学童生　新进儒童，文字粗通运偶通。彩帐街前涌，果盒门前送。（□）气象忒英雄，价高声重。且请从容，休得齐喧闹，多少穷酸没此中。不入学儒童　到底成空，枉却钻谋嘱托功。贵的书争送，富的钱争用。（□）两考兴匆匆，一场春梦。说嘴挥拳，前日何其勇？今日里仰屋垂头不见踪。　 
	
	丁酉南闱，方、钱两主考贿卖举人。有士子即首题“贫而无谄”全章，作《黄莺儿》一首以刺之：命意在题中，厌贫儒，喜富翁，诗云子曰全无用，磋磨欠功，往来窍通，其斯之谓方能中。告诸公，原来子贡，货殖是家风。 
	
	药名诗 
	牵牛织女别经年，定得鸾胶续断弦；云母帐空人不见，水沉香冷月婵娟。 
	泽兰憔悴渚蒲黄，寒日初凝百草霜；不有玉人倾竹叶，茱萸甘菊自重阳。 
	菟丝曾附女萝枝，分手车前又几时；羞折红花簪凤髻，懒将青黛扫蛾眉。 
	丁香漫比愁肠结，豆蔻长含别泪垂。愿学空中双石燕，庭乌头白竟何迟。天门冬日晓苍苍，落叶愁惊满地黄。清泪暗消轻粉面，凝尘闷锁郁金裳。 
	石莲末嚼心见苦，红豆相看恨更长。镜里孤鸾甘遂死，引年何用觅昌阳。 
	
	集成戏目七言律四首 
	玉簪连理翡翠园，画中人去奈何天。焚香欲拜鸳鸯冢，投笔愁看燕子笺。 
	一种情多万事足，喜奇缘少想当年。白罗衫染红双泪，水浒桃花笑独眠。红梨花发遍春园，拜月陈情只自然。喜庆有余惟惊梦，痴情不断是还魂。 
	玉簪妆盒晨开匣，金锁幽闺晚闭门。弹罢琵琶检书读，翠屏山外数声猿。 
	百花亭上占花魁，才貌缘中女秀才。疗妒羹休烹白兔，痴情灯已照红梅。 
	懒投钗钏金钿盒，闲解连环玉镜台。四节何时开口笑，绣□还带泪痕裁。 
	检看南楼百宝箱，是珠犹在旧罗囊。君提宝剑清风寒，妾守荆钗洒雪堂。 
	岭外惊鸿蕉帕系，池边跃鲤锦笺藏。西游塞上马陵道，东郭邯郸是故乡。　 
	
	戒贪花酒歌 
	劝汝休贪酒与花，才贪花酒便亡家。只因酒引花心动，自是花迷酒性斜。 
	酒后看花情不厌，花前酌酒兴无涯。酒残花谢黄金尽，花不留人酒不赊。 
	
	解人颐 消闷集
	诗谜类古之所谓“瘐词”，即今之“隐语”，而俗所称“谜”也。遂安毛鹤舫先生有灯谜十二首，每首隐古人四名，俱在一部书内，亦奇思也。 
	
	圣瑞图 
	美玉无暇辑瑞同（白圭），岐丰佳气庆云中（周霄），从天产下鳞虫长（龙子），两道祥光一色红（丹朱）。 
	
	太平乐 
	虎旅归来已罢兵（毕战），斗梁无禁任遥征（许行），九重天子称仁圣（王良），异兽趋朝负辇行（象）。
	
	王会图 
	节届阳和万景苏（景春），降藩归化效前驱（王顺），北门锁钥推良佐（司城贞子），绝域从今按版图（貊稽）。 
	
	嘲低棋 
	满院棋声暑气收（弈秋），乃翁败局少机谋（公输子），君家季父还犹豫（子叔疑），为语儿童且自休（子莫）。 
	
	金兰会 
	绿柳阴中点绛红（杨朱），良材胜任栋方隆（杞梁），少年意气真堪托（季任），一诺何妨缟苎通（然友）。高　隐 
	垂杨枝上漏春光（泄柳），归去来时独擅长（晋文），圣主南山容雾隐（王豹），素丝白马为谁忙（绵驹）？ 
	
	家　庆 
	旧识传家有隽才（陈良），长男济困散家败（孟施舍），更传迟暮添丁好（晏子），疑是（上竹下钱）铿改姓来（彭更）。 
	
	宫　词 
	春日问花花解语（桃应），良缘欲就转横波（成瞷），东邻相对怜娇小（西子），怎比椒房绝艳何（宫之奇）？ 
	
	山　行 
	岩峣西岳接西京（华周），天际冥鸿物外情（飞廉），莫道路遥频顾仆（百里奚），衰年负荷叹劳生（戴不胜）。 
	
	嘲村学究 
	身长九尺皓须眉（高叟），俯首常如持满时（戴盈之），村塾全然无约束（师旷），任儿携幼浴清池（子濯孺子）。 
	
	宫　怨 
	夜永鸡鸣漏未休（景丹），官家沉醉百无忧（王瓘），蛾眉一色头相让（颜般），南院光照相对幽（北宫黝）。 
	
	老　农 
	中男驱犊出前村（牧仲），须避南山百兽尊（阳虎），更与诸儿相告语（告子），年来齿落复生根（易牙）。 
	
	天干地支谜 
	颠倒不自由（甲），反哄了鱼儿上钩（乙）。两人便把一人丢（丙），可惜人心不应口（丁）。要成就终难成就（戊），一点儿巴不到心头（已民）。欲问平康将八字推求（庚），薄幸人藏头十分露丑（辛）。任他人去恨悠悠（壬），兴发时抛却弓鞋懒绣（癸）。 
	以上用闺情猜天干十个字。 
	
	实指望百年好事成姻眷，谁知道儿女缘悭缺半边（子）。柳丝儿不觉和肠断（丑），我待要卜金钱，演卦前川，又恐怕水儿流不到砚池间（寅）。忽听得柳阴中聒噪新蝉，又被那伐木丁丁响小园（卯）。黑漫漫一声霹雳空中震，霎时间云收雨散（辰）。抽身起，独自走，又见绿遍山原（巳）。也曾许我急整归鞭，到如今抛却前言（午）。昧心人哪管红日西沉，孤灯闪闪（未）。本待要向神明，将他埋怨，且卸却衣衫一晌眠（申）。直等到酒阑人倦，泪珠儿滚滚似水如泉（酉）。梦魂中越地里走向阳台（戍），骇的人纵辔扬鞭，猛可里急急忙忙马儿都不见（亥）。 
	以上用闺门猜地支十二个字。 
	
	一枝花，卑人一点也不容跨（甲）。梅梢月似钩，空把郎心挂（乙）。火烧眉，一个在内恨冤家（丙）。蝶恋花，向短亭闲耍（丁）。鱼游春水，茂林芳草不须加（戊）。锦屏风，将杨妃半遮（已）。满堂红，照不到高唐脚下（庚）。子眼里伊来，可立在十字街儿上（辛）。踏梯望月，瞥见士头差（壬）。倘得个将军挂印，奴自揆少情少，恐难配着他（癸）。 
	以上用骨牌名猜天干十字。 
	
	耍孩儿，半夜生（子）。更漏子，应鸡鸣（丑）。下山虎伏晨光透（寅），看柳娘抛闪木兰亭（卯）。混江龙却有谁行问（辰）？阮郎归拨草来寻（巳）。踏莎行，马探南方信（午），山坡羊，来处少同人（未）。泣颜回，怀中抱一猢狲（申）。好事近，日落山醺（酉）。月儿高上黄昏静（戍），念奴娇半刻难分（亥）。 
	以上用曲牌名猜地支十二字。 
	
	字谜类 
	秃　字 
	莺莺烧夜香，香头在香几上。分明是张秀才，却原来是法聪和尚。 
	
	门　字 
	闭朱扉，才郎远出闲庭坐。日落长空，阁虚悬，各人去也，问消息口信无踪。 
	
	用　字 
	一月复一月，两月共半边。上有可耕之田，下有长流之川。六口共一室，两口不团圆。琴棋书画 
	仙翁指上清音发，谈笑尊前防劫杀。座拥牙签胜百城，云山四壁轻烟抹。纸墨笔砚 
	得此添修五凤楼，临池洗处黑鱼游。封侯万里曾投弃，砺志磨穿铁未休。 
	
	风花雪月 
	起时波绉绿，开处鸟啼红。天寒绵盖地，云净镜磨空。 
	
	团　扇 
	一片白，圆如月。动即清风生，能驱长夏热。无奈人情翻覆多，秋来便把伊抛掷。 
	
	曲牌名 
	别来怀恨积奴肠（系人心），刺凤描鸾罢绣筐（绣停针）。欲写衷肠无片纸（意不尽），慵妆蛾黛少张郎（懒画眉）。 
	金屋婵娟影在东（锦堂月），情人有约终成空（误佳期）。记得少年骑竹马（耍孩儿），看看又是白头翁（鲍老催）。 
	花落残红遍地鲜（铺地锦），沉吟抱怨未曾眠（哭相思）。镜鸾尘掩频频倚（倚妆台），盼恨良人各一天（望远行）。 
	
	长命富贵四字 
	世事悠悠无了期，一生好歹总由伊。纵然金玉如山积，不及蟾宫折桂枝。 
	
	药　名 
	一幅共笺决不欺（信石），相烦寄与我孙儿（附子）。休图自已营生计（独活），须念高堂白发稀（知母）。 
	医生铺里尽皆空（没药），修寄家书无笔踪（白芷）。船行水急帆休挂（防风），雨过街头跌了翁（滑石）。 
	江上乘骑赴早朝（海马），不胜将军弃甲逃（败酱）。赤壁溪边栖过夜（缩砂），晓来带露挂征袍（砒霜）。 
	
	官　名 
	东风解冻百花开（春坊），相引王孙摘锦回（招讨）。双手高攀红与紫（探花），几多枝叶出墙来（员外）。 
	
	鸟　名 
	娘子房里巧梳妆（画眉），丈夫路上想家乡（鹭鸶）。池边柳树无枝叶（老鸦），一个孩儿两个娘（鸽子）。 
	
	虫　名 
	风吹蜡烛溜银台（蚰蜓），谨寄家书拆不开（蜜蜂）。婆嫁女儿嫂不舍（蝼蛄），二八佳人端秀才（蟑螂）。 
	
	叉　袋 
	祝枝山学佛语，作叉袋谜诗云：无佛（物）不开口，开口便成佛（盛物）。盘多啰诘（结），多啰破多刹（撒），多佛（物）多难陀（驮）。 
	
	袁□庵“军”字黄莺儿 
	运退走他方，诨失言，辉少光，浑家汲水都倾荡。□兮衣藏，荤兮草伤，帽儿盖在车儿上。郓邑亡，指挥才少，勾补子孙当。 
	
	丸　药 
	虽然南北异地，其实情义相连。情义写切切，酸苦对谁言？几时若得客相见，叫一声活人天，早赐团圆。 
	
	儉　字 
	一胎生四人，全亏二哥哥。保全一家四口，大哥哥虽不成人，也亏他先前起着。 
	
	草　鞋 
	年少青青到老黄，十分拷打结成双。送君千里终须别，弃旧迎新撇路旁。 
	
	报晓鸡 
	一朵芙蓉顶上开，战衣不用剪刀裁。虽然不比英雄将，唱得千门万户开。 
	
	算　盘 
	一宅分为两院，五男二女成家。一时打得乱如麻，直到清明方罢。 
	
	骰　子 
	姊妹们，最轻狂，穿红着绿引才郎。误了多少贪杯客，害了多少有钱郎。 
	
	伞 
	偶因一语蒙抬举，反被多情又别离。送得郎君归去也，倚门独自泪淋漓。 
	
	火　字 
	南方有一人，身背两葫芦，喜的是杨柳木，怕的是洞庭湖。 
	
	红绿蜡烛 
	身穿红袄绿衣裳，满腹文章直肚肠。只因害了心焦病，流出相思泪几行。 
	
	棉花槌 
	一物生来数寸，头光颈细堪夸。佳人一见便来揸，掀起罗裙就耍。席上翻云覆雨，娇声好似琵琶。算来眼见是虚花，弄到成胎方罢。 
	
	戥　子 
	贱骨头，巧郎君打扮，我爱他识重知轻，他倒也心多不乱。火爆叠叠重重包裹，中间一点赤心。威声能震天地，奈何不知保身。 全身穿红着绿，当中一肚黑心。一时心里暴躁起，浑身打得碎纷纷。 
	
	图　书 
	小小身儿不大，千两黄金无价。爱搽满面胭脂，留在书房戏耍。 
	
	铳 
	木郎伴铁郎，莺莺烧夜香，红娘来报信，木郎一去不还乡。 
	
	極　字 
	木了又一口，不作杏字猜。若作杏字猜，便是呆秀才。 
	
	屋　瓦 
	一半进，一半出，一半干，一半湿。 
	
	磨　子 
	路迢迢而非远，石叠叠而无山，雷轰轰而不雨，风飘飘而不寒。 
	
	斗　字 
	一字十二点，随你书上选，凭你好生员，也要猜三年。烂（爛)肉好酒 
	昨日东门失火，喜得内里多人，若无子女相救，酉时烧到三更。 
	
	口　字 
	唐虞有，尧舜无，商周有，汤武无；古文有，今文无。 
	
	水　字 
	多一点太冷，少两点又小，换了一画便是木，夹直两边便是川。 
	
	卜　字 
	上无片瓦遮身，下无立锥之地，腰间挂个葫芦，便识阴阳之理。 
	
	尹　字 
	顺治中，吴中有尹姓才，得罪于友，友作尹字谣嘲之曰：“伊无人，羊口是其群。斩头笋，灭口君，缩尾便成丑，直脚半开门，一根长轿杠，抬个死尸灵。” 
	
	辛未状元 
	隆庆辛未会试，江阴袁舜臣作诗谜于灯上云：“六经蕴藉胸中久，一剑十年磨在手。杏花头上一枝横，恐泄天机莫露口。一点累累大如斗，掩却半床何所有？完名直待挂冠归，本来面目君知否？”人皆不解，惟苏州刘□一见能识之，乃“辛未状元”四字也。 
	
	镜　子 
	喜怒不形，物我无间，反之于已，亦若是而已矣。 
	
	田　鸡 
	身穿绿青衿，泮池暂托身，一日将皮剥，便是白衣人。 
	
	解人颐 寓意集
	村学先生自叙 
	利欲驱心万火烧，世途扰扰几欢悲。漫言富贵书书分，谁解青袍误老儒？小子不是别人，乃是村学堂中一个先生是也。每忆少年时，通今博古，焚膏继晷，窗前勤苦，十余年学成文武艺。几向棘闱酣征战，龙门点额暴腮争，奈命途多舛，时运不济。避曲江之车尘，无长门之际会。因此上田园废尽，身口不支。正是：空余文字三千卷，一字何曾疗得饥。农焉而劳之不任，商焉而财之无资，工焉而巧之不素，丐焉而面之无皮。彷徨三思，不知所之。记得古人有句话：财主败落便教书。噫嘘嘻！师道之来久矣。你看那孔仲尼立数仞门墙，开儒宗于春秋之际。孟夫子负岩岩气象，演道学于战国之时。河汾说教者文中子，斗山瞻仰者韩退之，以至欧、苏、吴、邵，及乎周、程、张、朱。溯朱泗之源流，度伊洛之支裔。师道尊，斯文炽，真足以启天下之仰慕，俾学者之归依。道学之盛，于兹极矣！呜呼！物隆则替，器满则□，天下之常理。你看那教化日降日下，风俗日浇日漓。吾辈既非前辈，今时又非古时。福被古人收去，今人是还债的东西。小子村学堂中坐了几载，其中滋味，果是孤栖。人谁无父母？父母如天地。我的父母，倚尽了王氏的六庐。人谁无兄弟？兄弟本同气。我的兄弟，冷落了姜家的布被。娇娇滴滴，恩爱的夫妻，半抛半离，长夜守着空空的罗帐。儿儿肉肉，亲生的男女，无倚无依，镇日看那白白的帐闱。自家日常看着几个书生，羁羁绊绊，与犯罪囚徒无异。年终算着几担束脩，多多少少，与雇工常行不殊。吃了无数冷冷热热的饭碗，奈了几多酸酸涩涩的酒卮。唤人家亲友，小小心心，犹恐怠慢了宾客；叫人家奴婢，哥哥嫂嫂，犹恐冲撞了那厮。开口教书，人便拾着句读；动手改课，人又议着高低。记问偶不到，村妇也要盘倒；奇字倘不识，小子也索吃亏。又有一般难处的事务，正是担轻又不得，步重又难支。课少了主人嫌懒惰，功多了弟子道难为。有一个苦切的时节，正是书生归去后，灯火未来时，冷冷清清无人管待，昏昏黑黑独自支离。有一个主人，胶柱鼓瑟，棋不容着，诗不许题。庭无花卉作伴，架无经史作媒。谁管你神疲意倦，谁管你昼永夜迟。好苦也！教我怎消遣过得日儿。有一个娘子，清奇古怪，茶又故晏，饭又故迟，座上青毡既簿，炉中兽炭更稀。谁知你身寒脚冷，谁知你口渴肚饥。好苦也！教我怎熬煎过得夜儿。有一等学生犟头倔脑，教东做西，无廉无耻，说是说非，人家内眷又护痛，东道又不知。虽有朴作教刑，交我也难施。身子里好似严姑手里无缘的媳妇，踽踽凉凉，拘拘束束，一星星要循规矩。又似晚母身边失爱的孩儿。孤孤凄凄，怯怯虚虚，半点儿不敢差迟。有所言，必议之而后言，谁许你乱嘈乱杂？有所动，必拟之而后动，谁许你胡做胡为？步履必安祥，居处必镇静，谁许你懈懈怠怠？衣冠必肃整，容貌必端庄，谁许你离离披披？茶坊酒肆，昔日那慷慨高情，到此来满将抛弃；偷香窃玉，少年的风流狂态，从此后一笔勾除。学两分痴呆，才可骗人欢喜；执一味勤紧，方得免入淹滞。师弟之礼甚严，不可一日放旷；宾主之间不易，能保一世欢娱？且是那春三二月，山青水绿，孰不提着壶，挈着□，酬着佳期？我独守其空斋，只落得昏昏闷闷。秋八九月，更长漏永，孰不携着妻，挽着儿，卒着残岁？我独拳其空床，无奈何缩缩凄凄。夫六月内暑烁金，也须要戴着帽，披着衣，穿着那布裤子，管着那暑袜儿，热烘烘谁知淹得我肤肌酸臭！怎能够浴乎沂、风乎舞雩、三叹咏归？十二月寒头冻折腰，也须要把着笔，研着墨，坐着那冷板凳；踏着那冷地皮，阴冰冰谁知冻得我鼻涕淋漓。怎能够烹黄鸡，酌村醅，醉倒玉山颓。千般苦，万般悲，小子非是不知业在其中矣。可怜这村学堂中埋没了多少高才的汉子，枉屈了多少绝学的男儿。苟有丈夫之志气者，岂可依依于斯？寄语天涯海角青毡客，子规声里自深思。　 
	
	郑元祐行乞图 
	元进赵仲穆，雍文敏公之子，雅善书画。曾见其所画《郑元祐行乞图》，首戴方巾，而以被绢裹其外。右手执简板，左持一篮，一罐碎于地。虽衣衫蓝缕，而人物风姿，正自飘逸不群。上有书云： 
	“郑子曾夸盖世才，风尘一堕甚张乖。歌残世上莲花落，误却天边桂子开。霜雪有情飘瓦罐，雨云无梦到阳台。试看身上千千结，尽是恩情博得来。”　 
	
	书斋遣怀 
	著书非是为穷愁，豪旷应偕造物游。落笔漫惊风助阵，抛竿一任月盈舟。 
	午餐动并朝餐膳，夏日常披冬日裘。何幸清贫无俗事，饱观经史乐斋头。 
	
	愁境时侵总不愁，何妨物外任优游。世途成败残枰子，人事高低急水舟。 
	箪食幸无陈蔡厄，□袍宁却子方裘。营名营利终何益，赢得斑斑白上头。　
	
	定静歌 
	书生不宿书斋读书，作此歌以警之。 
	读书定而后能静，定静之间见真性。一部大学读到头，开卷定静要体认。 
	孔门七十二贤人，东西南北惟师命。程朱当日为大儒，只因站得脚跟定。 
	我叹今人意不诚，我笑今人心不正。方思出外友良朋。双想家中恋美娉。 
	心猿意马不牢拴，惶惶惑惑一团病。如此终朝着了魔，千般说法不灵应。 
	勤学之人须发愤，经史案头堆积寸。若还不习又不温，直待临渴方掘井。 
	恍兮忽兮没精神，皆由定静不自省。我今作此定静歌，看汝定静不定静。 
	
	塾师四苦 
	
	乡愚凡事肯费钱，独至延师训子，偏十分吝惜。子见蒙师往往受苦，因作此叹之。 
	人言教书乐，我言教书苦。昔人待先生，忠敬出肺腑。只要得明师，何尝计脩脯。今日村庄家，礼体全不顾。东村及西村，不止二三五。清晨便教书，口舌都干苦。方才教写字，又要教读古。先生偶出门，小子满堂舞。开学不回家，清明到端午。临期候□金，看看日将晡。若还不至诚，留待后来补。此际好凄凉，问君苦不苦？ 
	人言教书乐，我道教书苦。昔人尝有言，读书须净土。明窗豁达开，花竹周围布。今日村庄家，礼体全不顾。塾堂三两间，东穿又西破。上漏并下湿，常在泥涂坐。炎天气郁蒸，难学羲皇卧。一朝朔风起，林端发怒吼。窗破不能遮，□然入庭户。一吹寒彻骨，再吹指欲堕。曝日无阳乌，拨炉又绝火。此际好凄凉，问君苦不苦？ 
	人言教书乐，我道教书乐。昔人请先生，预整精卧铺。下篑而上簟，绣枕以就卧。今日村庄家，礼体全不顾。两捆乱稻柴，一条粗衾布。虽有青麻帐，又被鼠咬破。夏间灯尽时，便受蚊虻蠹。倏忽秋冬交，霜雪纷纷堕。枕麻冷如冰，四体难蹭错。三更足不温，四更难捱过。才闻鸡喔声，不寐而常寤。此际好凄凉，问君苦不苦？ 
	人言教书乐，我道教书苦。昔人款先生，笾豆何齐楚。白饭与香蔬，烹泉不绝火。今日村庄家，礼体全不顾。粥饭日寻常，酒肴亦粗卤。鱼肉不周全，时常吃豆腐。非淡即是咸，有酱又没醋。烹调总不佳，如何下得肚。勉强吃些饭，腹中常带饿。渴来自煎茶，主翁若不睹。不说管待疏，还道受用过。此际好凄凉，问君苦不苦？ 
	
	训蒙诀歌 
	予既作塾师四苦矣，而为师者或年高则昏倦，或年少则嬉游，每不知教法，作此以警之。 
	牢记牢记牢牢记，莫把蒙师看容易。教他书，须识字，不要慌张直念去。声声字眼念清真，不论遍数教会住。教完书，看写字，一笔一画要端详，不许糊涂写草字，字写完，做对句，见景生情不必奇，只要说来有意趣，平仄调，虚实异。做完对句有余功，写个破承教他记。催念书，口不住，时常两眼相看他，怕他手里做把戏。非吃饭，莫放去，出了恭，急忙至，防他悄悄到家中，开了橱门偷炒米。清晨就要来，日落放他去。深深两揖走出门，彬彬有礼循规矩。若能如此教书生，主人心里方欢喜。　 
	
	隐滨散人三劝 
	与前相反，亦有激之言也。 
	劝君且争洲，争洲哪怕结深仇。愿取儿孙身后富，拼将性命立时休。且争洲，莫说前头说后头。 
	劝君莫赏花，赏花无酒问谁赊。甘为铜臭令人笑，勿遣亲朋扰自家。莫赏花，愿教空口对霜葩。 
	劝君莫读书，读书破费内囊虚。青云路沓难求稳，白镪通神气自舒。莫读书，饥来煮字却何如。 
	
	讨头巾文秀才好做，把我一个焉。夫头巾者，秀才之家伙也。你不把我，我来讨矣。且古人有别头巾者，我则从而讨之。盖别者，老秀才之难出脱也；讨者，老童生之做不过也。自今以后，只得要伸手矣。夫子之想头巾也，不特今朝矣。贡院里观风，几会去抢冷饭？只会着头巾要紧，束住肚皮。县堂上复试，几曾去想馒头？只会这头巾面上，熬定咽喉。准备了屁股，考四等，人多没分，久练了膝盖，跪三日，难以奉承。小时考还容易，县取稳中背榜，老来考便艰难，府案实无尊讳。“铅□废”的大名难受，目今永远告别。“升堂鼓”的大号难当，以后不敢久留。你须放出良心，借我暂带。我想相求公道，望你早来。若不是读书一场，不带这老头巾也罢，只因为挣命一阵，专望这绿头巾也，啊！嘻嘻！终究肯也不肯？
	
	解人颐 达识集
	摄生咏　 
	《孙真人铭》云：“怒甚偏伤气，思多太损神。神虚心易役，气弱病相侵。勿使悲欢极，当今饮食均。再三防夜醉，第一戒晨嗔。夜寝伤雷鼓（谓叩齿），晨兴漱玉津（谓咽吐）。妖身难犯已，精气自全身。若要无百病，常当节五辛。安神宜悦乐，惜气保和纯。寿禾休言命，修行在本人。时时遵此理，平地可朝真。” 
	
	　 
	咏寿算 
	刘潜夫有《方士传》，诗曰：“但闻方士腾空去，不见童男入海回。无药能令炎帝在，有人曾哭老聃来。” 
	
	唐子畏题《列仙传》 
	“但闻白日升天去，不见青天走下来。有朝一日天破了，大家都叫阿回回。”又有句云：“佛祖无奇，但作阴功不作孽；神仙有法，只生欢喜不生愁。无药可延卿相寿，求医也是徒然。有钱难买子孙贤，积玉总为无用。”皆警语，可以唤醒一切。　 
	
	杜牧之诗 
	杜牧之诗有“公道世间推白发，贵人头上不曾饶”之句，后王威宁乃后其意云：“近来发白无公道，偏向愁人顶上生。”大有理解。 
	沈石田《老景诗》云：“今日残花昨日开，为思年少坐成呆。一头白发催将去，万两黄金买不回。有药驻颜都是妄，无绳系日重堪哀。此情莫向儿曹说，直待儿曹自老来。” 
	天之将明，必倏然而暗，火之垂灭，必倏然而明。花果树木将死，先一年必花繁而实盛，其气始脱；人病垂没，亦必稍稍健旺。故曰：“老健春寒秋后热，夜半残灯天晓月。”皆主不长久，最不足恃之事。人能觉悟斯语，则倏暗之时非所忧，倏明之顷不足喜。衰之至者，盛之兆也；盛之至者，衰之兆也。凡事退一步，却胜过进几步，虽云人事，实天道也。 
	
	咏名利 
	陆平翁云：“人生如蝶梦，世路总亡羊。”予晨起，偶阅《三国志》得此二句，因思刘曹孙及关张五人，方其鼎立，真可谓盖世英雄。今人代屡更，江山如旧，寥寥千载，人耶鬼耶？以道眼观之，真是蜗牛角上争雄，蝴蝶梦中斗智，可发一大噱！可发一大叹！ 
	吾侪处世，功名富贵，刻不可少。及于钟鸣漏尽时，一回想之，真如梦幻泡影，露滋电光，转瞬而灭，大堪猛省。坡公不云乎？“明明星稀，乌鹊南飞。此非曹孟德之困于周郎者乎？此固一世之雄也，而今安在哉？”每读此赋，未尝不为之废书三叹也。　 
	
	舞竿妓 
	曹里看舞竿妓，乃赠诗云：“又被儿童促上竿，今番难似旧时难。劝君着脚须教稳，多少旁人冷眼看。” 
	士人偶一失足，便累终身。此诗有无限感慨，却有无穷点化，勿草草忽过。 
	
	白乐天诗 
	“亲故欢娱童仆饱，始知官爵为他人。”予谓岂惟官爵，凡多积而不善为我用者，徒为他人造孽，于已惟招怨报耳。 
	梁萧允曰：“祸之所来，皆生于利。苟不求利，祸从何生？”顾希武曰：“积财可以备患，患亦生于多财。与其因患而破财，孰若不积财而无患。”人以为名言。 
	“半轮残月掩尘埃，依稀犹有开元字。想见清光未破时，买尽人间不平事。”此昔人《咏钱诗》也。夫钱为人所共爱，势所必然。骨肉亲戚，以之构怨；公卿士夫，以之败名；义夫烈妇，以之失节；劳商远贾，以之殒命；市井交易，以之斗殴。乍去乍来，忽散忽聚，贫富倏更，笼络一世。大抵福人少而祸人多，所以钱字之形，旁有两戈，盖寓金能杀人之意，而人莫之悟也。 
	陆文达有歌云：“听听听！劳我一生天理定。若还懒惰受饥寒，莫到穷时方怨命，虚空自有神仙听。定定定！衣食生身天付定。酒食贪多折寿元，经营太甚违天命，不如且自安常分。” 
	刘生居衡岳，或贻以袍，数日，服褐如初。或问之，曰：“吾尝日出，庵门不掩；归就寝，户不扃。自得袍后，出入系念，心常营营，殊不自适。始悟一袍乱我方寸如此，不几为所累乎！” 
	临川聂大年东轩著座右铭云：“短不可护，护则终短；长不可矜，矜则不长。尤人不如尤已，好圆不如好方。周晦则莫与争智，伪谦则莫与争强。多言者，老氏所戒；欲讷者，仲尼所臧。妄动有悔，如何静而勿动？大刚则折，曷若柔而勿刚？吾见进而不已者败，未见退而自足者亡。为善斯游君子之域，为恶则入小人之乡。吾侪书诸绅以自警，刻盘盂而若伤。惟常存于座右，庶夙夜之不忘。” 
	
	咏酒诗 
	黄贞父《题醉翁图赞》曰：“酒酒酒！诚好友。闭而眼，扪而口。潦倒衣冠，模糊好丑。多不辞一石，少不拒五斗。提携域外乾坤，断送入间卯酉。破除万事总皆非，沉冥一念夫何有。盖东坡名之为‘无漏之仙’，而我呼之为‘独醒之友’。” 
	
	东坡在徐州，参寥自钱塘访之，坡令一妓戏之，并求诗为赠。乃口占一绝云：“多谢尊前窈窕娘，休将幽梦恼襄王。禅心已作沾泥絮，不逐东风上下狂。”坡公深为叹服。 
	
	白乐天卜居诗 
	莫嫌地窄园亭小，莫厌家贫活计微。大有高门空锁宅，主人到老不曾归。 
	
	咏田宅 
	成化初，邢宥为苏郡守，以民多隐田，立清丈法。或投诗讽之云：“量尽山田与水田，只留沧海和青天。如今哪有闲洲渚，寄语沙鸥莫浪眠。”邢闻之，遂辍丈。 
	天台宋氏，家本富，后贫甚，鬻舍于邻，契成，因作诗云：“自叹年来刺骨贫，吾庐今已属西邻。殷勤说向园中柳，他日相逢是路人。” 
	“莫造园，莫造屋，何用经营兴土木。造屋人在堂，拆屋人在腹，但知造时乐，不见拆时辱。” 
	“休占田，休占地，占得田地增家计。东西南北恣兼并，谁知户役随田至。生前反为子孙谋，身后反为子孙累。”觉隐有诗云：“一派青山景色幽，前人田产后人收，后人收得休欢喜，又有收人在后头。”观此真堪醒悟。 
	汉时龚舍见蜘蛛萦网，有虫触之而死，叹曰：“仕宦，人之罗网也，不退与虫何异。”即挂冠而归，时人谓之“蜘蛛隐”。不惟见虫触而死可以起悟，即蜘蛛结网，经营何等劳碌，布置何等周密，操心何等险刻，立志何等贪狡，及为人一卷，影响全无。今人忙忙碌碌，积聚一生，到钟鸣漏尽却与蜘蛛无异。龚公卓见及此，所以翩然高隐，志识迥出凡辈。 
	
	安　分 
	汉疏广告归，将朝廷所赐黄金买酒请族人故旧，相与娱乐。或劝为子孙立产，答曰：“贤而多财，则损其志；愚而多财，则益其过。且富者，众之怨也。吾既无以教化子孙，不欲增其过而敛怨。况此金者，圣主所以惠养老臣，故乐与乡党共飨之，以尽我余日，不亦可乎？” 
	
	王参政伯大尝作四留铭云：“留有余不尽之巧，以还造化；留有余不尽之禄，以还朝廷；留有余不尽之财，以还百姓；留有余不尽之福，以还子孙。”因自号为“留耕道人”。　 
	
	更斋三譬 
	事者，闲之反也，人若有事，则此身便不安闲。随尔风雨疾病，不得不奔驰料理。不能上无公逋，下无私负。和羹淡菜，胜似珍馐；曲肱安寝，赛如高枕。古云：“富则多事”，又云：“无事为福”，深有味乎斯言。以此一譬，则有事可化为无事，而况本无所事，何幸如之。 
	病者，健之反也，人若有病，则此躯怎能康健？随尔饮食起居，不由不呼号困顿。苟能四体兼强，五官并适，步履优游，可当车马。举动便利，无异神仙。古云：“愁能致病”，又云：“病足伤生”，深有会于斯言。以此一譬，则有病可几于无病，而况实无所病，何乐如之。 
	死者，生之反也，人若将死，则此心更不由我做主。随尔妻孥田宅，锦花世界，不怕不尽行抛撇。苟能色空空色，水月镜花；尘缘不扰，参破迷关；爱根荡涤，扫除障碍，古云：“随尔宦情浓，归时带不来，由你生趣重，死时装不去。”深有悟乎斯言。以此一譬，则贪嗔渐断，烦恼减除，宽既可解，恩亦可释，自然忿怒遽息，情欲顿消。不求生而转可生，常忆死而反不死，何快如之！ 
	
	解人颐 高致集
	华严洞石壁诗 
	岩前流水无人渡，洞口碧桃花正开。东望蓬莱三万里，等闲归去等闲来。 
	跨鹤归来不记年，洞中流水绿依然。紫箫吹彻无人见，万里西风月满天。 
	
	题严子陵钓台诗 
	生涯千顷水云宽，舒卷乾坤一钓竿。梦里偶然伸只脚，不知天地有何官？ 
	
	陈眉公隐居词 
	背山临水，门在松阴里，茅屋数间而已。土泥墙，窗糊纸，曲床木几，四壁摊书史。若问主人谁姓？灌园者陈眉子。 
	不衫不履，短发垂双耳，携得钓竿筐□。九寸鲈，一尺鲤，菱香美酒，醉倒芙蓉底。旁有儿童大笑，唤先生看月起。 
	
	渔童、樵青 
	唐肃宗尝赐高士玄真人奴婢各一人，玄真配为夫妇，名曰“渔童”、“樵青”。人问其故，曰：“渔童使捧钓收纶，芦中鼓□；樵青使□兰植桂，竹里煎茶。” 
	
	魏　野 
	宋处士魏野，隐居不仕，尝自咏云：“有名闲富贵，无事散神仙。洗砚鱼吞墨，烹茶鹤避烟。”真宗屡诏不至，谓使者曰：“九重丹诏，休教彩凤衔来；一片野心，已被白云留住。”上嘉其志，遂不复召。 
	
	杨　璞 
	宋真宗东封，得隐者杨璞，问：“卿临行，有人作诗相赠否？”对曰：“有臣妻题一绝云：‘更休落魄耽杯酒，莫再猖狂爱作诗，今日捉将官里去，这回断送老头皮。’”上为之失笑。　 
	
	张一中宿雨初晴，小溪新涨。泛米家船，载扬子酒。浩歌一声，好风送响。素琴三弄，淡月偏宜。洵为烟水幽人，不作风波险客。 
	
	屠赤水 
	屠赤水曰：“蓬门掩兮井径荒，青苔满兮履迹绝。园种邵平之瓜，门栽先生之柳。晓起呼童子，问山桃落乎？辛夷开未？手瓮灌花，除去虫丝蛛网。于是不巾不履，坐北窗，披凉风，焚好香，烹苦茗，忽见异鸟来鸣村间。少倦即竹床藤枕。一觉美睡，肃然无梦。即梦亦不离竹径花坞之旁。醒而起，徐行数十步，则霞光凌乱，月在高梧，妻孥来告：‘诘朝厨中无米。’”笑而答之：“明日之事有明日在，且无负梧桐月色也。”妇亦颇领此意，相对怡然。 
	
	张晋侯 
	张晋侯曰：“余于丙寅夏月抱疴闲居，会柬友曰：”溽暑灼人，大地如炉，病躯当此，如燔似炙，全赖青萍之水，一少浣之，忽得董风和畅，洗却炎威，顿觉神清骨爽。尤可喜者，家无一客，胸无一事，但见清香绕砌，秋色盈庭。清茶可以解渴，浊酒可以消愁。香不佳而有烟可馨，花不丽而有色可娱。短琴高挂而无弦，残编久束而尘满。四壁萧然，八窗洞开。坐倦无聊，则企脚北牖，忽觉好睡。恁耳烈焰烧天，似不减于清凉台飞雪矣。少焉月上疏帘，又添出一种幽况。因朗吟袁中郎句云：‘世间贫自少，岁月病偏多，倚栏看明月，盈盈上石坡。’此实因病得闲之一乐也。” 
	
	又云：“甚矣，天不负人也，人可负天哉？假若一年中食物则按时而生，花卉则应期而发，他如和风霁月，胜水名山，无不毕备，以供人之玩赏，务使忙里偷闲，苦中寻乐。或小分附宾朋之末，或杖头挈知已之俦，散步遣兴，随遇而安。毋失良辰，有辜嘉令。倘居常兀坐，闲极无聊，则听檐前啼鸟数声，亦足当鼓吹四部，抚几上瓶花几种，尤堪寓物外品题。”　 
	
	陶弘景 
	陶弘景隐茅山，自号为“华阳隐君”。人问以山中所有，答诗云：“山中何所有？岭上多白云，只可自怡悦，不堪持赠君。”第十四辑（完） 
	
	解人颐 敦伦集
	君臣类 
	元张弘范，袭执文天祥于五坡岭，命为书招张世杰，不肯，再三强之，乃书《过零丁洋》诗与之，末云：“人生自古谁无死，留取丹心照汗青。”弘范怜其忠义，笑而置之。 
	
	文天祥留燕三年，坐卧一小楼，足迹不履地。王积翁荐之；对曰：“倘缘宽假，得以黄冠归故乡。他日以方外备顾问可也。”末几入对，愿乞空，乃诏有司斩于燕之柴市。临刑语吏曰：“吾事毕矣！”南向再拜，引颈受刑。时有张热甫者，负其骸归葬吉州，会林某亦自惠州舁天祥母柩同至，人咸以为忠孝所感。王磐哭文文山诗：“大元不杀文丞相，君义臣忠两得之。义似汉王封齿日，忠如蜀将斩良时。精忠贯日华夷见，气节凌霜天地知。只恐史书编不到，老夫和泪写新诗。” 
	
	甲申之变，左都御史李邦华闻难，乃题阁门曰：“堂堂丈夫，圣贤为徒。忠孝大节，矢死靡他。”走文丞相祠，再拜自缢。 
	
	副都御史施邦耀闻变，题诗于几曰：“愧无半策匡时难，但有微躯报主恩。”遂自缢。其仆解之，复苏，叱曰：“若知大义，何久留我！？”更饮药死。户部倪元璐北向谢天子，南向谢母，索酒招友言别，遂自刭。越三日，贼入见，颜色如生，怒容可畏，贼惊避去。一门殉节者十三人。一锦衣卫同知李若珪，守宗文门，城陷，作绝命词云：“死矣，即为今日事；悲哉，何必后人知？”遂自缢。 
	
	或问岳飞：“天下何时太平？”飞曰：“文臣不爱钱，武臣不惜死，天下太平矣！”御士卒严而有恩，猝遇敌，不为之动。故敌人语曰：“撼泰山易，撼岳家军难。” 
	
	宋主作渐东寺，备极壮丽，曰：“此是我大功德。”虞愿曰：“此皆百姓卖儿贴妇钱所为，佛若有知，当慈悲哀愍，罪高浮图，何功德之有？”又元世祖尝令廉希宪受帝师八思马戒，对曰：“臣已受孔子戒矣。”上曰：“孔子亦有戒乎？”曰：“为臣尽忠，为子尽孝是也。” 
	
	苏州翰林徐洴，号勿斋，大兵破苏，即出城登舟，泊虎邱后河，止一老仆相从。是夜月如昼，时届二鼓，四野人静，乃整冠带谓仆曰：“吾将见先帝于地下。”遂向北再拜，赴水而死。其子徐枋，恪遵先志，守贞不仕，遁迹于灵隐之上沙间，迄今四十余年，足迹不入城市。官斯地者，每易服潜访，辄逾垣而避。宏光遁出，百官星散。百川桥下一乞儿题诗于桥柱云：“三百年来养士朝，如何文武尽皆逃？纲常留在卑田院，乞丐羞存命一条。”遂掷笔跳入秦淮河死。又常州有一乡民，卖柴入城，知安抚使至，将柴悉投诸水，弃船跳入文成坝南龙游河死。 
	
	父子类 
	徐积，事亲至孝，以父名石，终身不用石器。行过石则避而不践。哲宗闻之，特赐帛米旌表。 
	
	慈溪严仲宇，母老家贫，处馆为生。馆去家十五里，隔岭二条。以忆母故，晚必归省视，独宿母榻旁。所读书文，从途中默识，后成进士。 
	
	苏东坡生子，作诗云：“人家养子爱聪明，我为聪明误一生，只愿生儿愚且鲁，无灾无难到公卿。”又弟子由得子，寄误贺之，云：“无官一身轻，有子万事足。”事父母者，一在安其心，一在养其身。行善事，作善人，德业进长，闺门和肃，所以安父母之心也。昏定晨省，饥则奉食，寒则奉衣，劳则以身代之，疾则择医治之，所以养父母之身也。 
	
	父母慈而子孝，此世俗之常。惟父母不慈，而子孝，乃为可称。　 
	
	兄弟类 
	唐明皇甚友爱，尝为长枕大被，与诸王同寝，谓之“五王帐”。薛王有疾，上亲为煮药，火燃须，左右惊救，上曰：“若饮药而愈，须何足惜。” 
	温大雅将寻葬地，师曰：“此地若葬，当害儿而福弟。”大雅曰：“若得家弟永康，吾当含笑去地矣。” 
	司马温公有兄伯康，公敬爱之甚笃。每食少顷，则问曰：“得无饥乎？”天少冷，则拊其背曰：“衣得无薄乎？”田真、田庆、田广欲分家，堂前旧有紫荆树一株，甚茂，议析为三，各取其一。比晓忽枯死，真叹曰：“草木无知，闻欲分裂尚且如此，人何可不如也！”因为流涕。由是，兄弟并悟，不复言分，荆花不日复茂。沃照禅师偈云：“同气连枝各自荣，些须言语莫伤情。一回相见一回老，能得几时为弟兄。” 
	
	夫妇类 
	大夫韩凭妻美，康王夺之，复系之囚，凭乃自杀。一日妻与王登台，自投下死。遗书于带曰：“愿以尸还韩氏合葬”。王怒，令埋两冢。忽有梓木生二冢上，根交于下，枝连于上。后有鸳鸯一双，昼则同栖而鸣，夜则交颈而卧。人谓：“其在天为比翼鸟，在地为连理枝，在花为并蒂莲，在水为比目鱼。” 
	秋胡娶妻罗敷，五日而官于陈。三年而后归，见一采桑女子少而美，胡下车挑之曰：“耕田不如逢年，力桑不如见郎。吾有黄金百镒，愿期与子相将。”妇不应。及胡抵家，妇出，即采桑女也，乃数胡之罪，投河而死。后人赠诗曰：“郎恩弃薄妾水情，郎说黄金妾不应。假使偶然通一笑，三年谁信守孤灯。” 
	
	绿窗吟 
	天下无正声，入耳即为娱。人间无正色，悦目即为姝。 
	声色非相远，贫富则有殊。贫为时所弃，富为时所起。 
	高楼富家女，金缕绣罗襦。见人不敛手，娇痴二八初。 
	母兄未开口，已嫁不须臾。绿窗贫家女，寂寞二十余。 
	荆钗不值钱，衣上无珍珠。几回人欲聘，临日久踌躇。 
	玉人会良媒，置酒满金壶。四座且勿饮，听我歌两途。 
	富家女易嫁，嫁早轻其夫。贫家女难嫁，嫁晚孝于姑。 
	闻君欲娶妇，娶妇意何如？ 
	
	朋友类 
	廉颇以蔺相如位出已右，心甚不平。每云：“我见必辱之。”相如路遇，辄引避，左右以为耻。相如云：“强秦所以不敢加兵于赵者，以我两人在。若二虎共斗，必有一伤。我所以让之者，乃先国家而后私仇也。”颇闻之，深自愧服，为肉袒负荆，踵门请罪。相如即出迎，与之兴欢，遂定为刎颈之交，终身不贰。 
	
	古时有二人欲定为朋，乃歃血共盟曰：“卿乘车，我戴笠，他日相逢下车揖；我步行，卿乘马，他日相逢马须下。” 
	
	汉翟公初为廷尉，宾客填门。及废，宾朋绝迹，庭可张罗。后复为廷尉，客又齐来。公乃大书于门曰：“一死一生，乃知交情；一贫一富，乃知交态；一贵一贱，交情乃见。” 
	
	汉孔融为北海太守，宾客日满其门。尝叹曰：“坐上客常满，樽中酒不空。吾始无忧矣。”后汉廉范与庆鸿，始亦有隙。鸿乃效蔺相如法，每至逊让，范心甚惭，亦效廉颇故事，诣门负罪，彼此相欢。时人称曰：“前有廉蔺，后有廉庆。” 
	
	唐孟郊恶人交谊之薄，乃作诗曰：“古人形似兽，皆有大圣德。今人表似人，兽心安可测。虽笑未必和，纵哭未尝戚。但结头口交，肚里生荆棘。” 
	
	结交行 
	古人结交惟结心，此心堪比石与金。金石易消心不易，百年契合共于今。今人结交惟结口，往来欢娱等着酒。只因小事失相酬，从此生嗔便分手。嗟夫大丈夫，贪财忘义非吾徒。陈雷鲍管莫再得，结交轻薄不如无。水底鱼，天边雁，高可射兮低可钩。万丈深潭终有底，只有人心不可量。虎熟不堪骑，人心隔肚皮。休将心腹事，说与结交知。自后无情日，反成大是非。 
	
	解人颐 惊奇集
	题壁吟 
	有一士人，居山寺读书。午夜月明，有女叩门而入，强士通之，士坚执不从，至五更钟鸣而去。惟有壁间一吟云：“妾住小水边，君住青山下。青年不可再，日日坐成夜。只见船泊岸，不见岸泊船。岂能深谷里，风雨误芳年。薄情君抛弃，咫尺万里远。一夜月空明，芭蕉心不展。解下绿罗裙，无情对有情。哪知妾意重，只道妾身轻。经从佛口出，佛不在经里。郎在妾心，郎身隔万里。月色照罗衣，永夜不得寐。莫打五更钟，打得人心碎。”或曰：“此花妖也。” 
	
	鸡　窗 
	宋处宗尝买一长鸣鸡，置窗间。反鸡忽作人语，与处宗谈论，终日不辍。每有疑难，互相辨究。由是学业大进，因名为“鸡窗”。 
	
	鬼　诗 
	郑友路逢一冢，绝无树木，仅有翠竹二竿，因吟曰：“冢上两竿竹，风吹时袅袅。”忽闻冢中有人续云：“下有百年人，常眠不觉晓。”　 
	
	朝云绝句 
	朝云，钱塘名妓也。苏子瞻绝爱幸之，纳为常侍。及贬惠州，家妓散去，独云依依岭外，子瞻甚怜之，作诗曰：“不学杨枝别乐天，且随通德伴伶元。阿奴络秀方同老，天女维摩总解禅。经卷药炉新活计，舞衫歌扇旧姻缘。丹成随我三山去，不作巫山云雨仙。”盖绍圣元年十一月也。三年九月，朝云泫然抱病，临卒，诵《金刚偈》四句而终，葬于西禅寺松林下。后人因而建书屋数掾，环植梅茶百株，游人于此憩息矣。洪武初，一士人乘醉踏月过此，忽见一靓妆女子，前有侍婢持灯先导。士窃随之，倏然不见，惟见月映长廊，字迹淋漓满壁。士谛视得集句律诗十首，绝句十五首，盖仙灵之贻芳也。 
	
	集句律诗云： 
	家住钱塘东复东，偶来江外寄行踪。三湘愁鬓逢秋色，半壁残灯照病容。 
	艳骨已成兰麝土，露花偏湿蕊珠宫。分明记得还家梦，一路寒山万木中。 
	
	妾本钱塘江上住，又垂别泪越江边。鹤归华表添新冢，燕蹴飞花落舞筵。 
	野草怕霜霜怕日，月光如水水如天。人间俯仰成今古，只是当时已惘然。 
	
	三生石上旧精魂，化阳阳台一段云。词客有灵应识我，碧山如画又逢君。 
	花边古寺翔金雀，竹里春愁冷翠裙。莫向西沙歌此曲，清明时节雨纷纷。
	东望望春春可怜，江蓠漠漠荇田田。绕篱野菜飞黄蝶，糁径杨花铺白毡。 
	云近蓬莱长五色，鹤归华表已多年。梦回明月生南海，泪血染成红杜鹃。 
	
	浮云漠漠草离离，泪湿春衫鬓却垂。秋水为神玉为骨，芙蓉如面柳如眉。 
	钟随野艇随孤棹，蝉曳残声过别枝。青冢路遥南雁尽，问君何事到天涯。 
	
	身前身后事茫茫，恼断苏州刺史肠。侬带玉环归洞后，君骑白马傍垂杨。 
	鹤群长绕三株树，花气浑如百合香。惭愧情人远相访，为郎憔悴却羞郎。 
	
	孤月无情持翠峦，金炉香尽漏声残。云收雨散知何处，鬓乱钗横特地寒。 
	去日渐多来日少，别时容易见时难。明朝有约谁先到，青鸟殷勤为探看。 
	
	杏花疏雨立黄昏，金屋无人见泪痕。短鬓欲华愁有敛，此身虽异性常存。 
	关门不锁寒溪水，环佩空归月夜魂。倚柱寻思倍惆怅，夜寒雏玉倩谁温？ 
	
	万紫千红总是春，登临一度渴思君。舞低杨柳楼心月，香惹梨花梦里云。 
	风景苍苍多少恨，阴虫切切不堪闻。思君今夜肠应断，书破羊欣白练裙。 
	
	零落残魂倍黯然，一身憔悴对花眠。南园绿草飞蝴蝶，落日深山哭杜鹃。 
	天若有情天亦老，月如无恨月常圆。此声断肠非今日，风景依稀似往年。 
	
	绝句云： 
	舞衫歌袖旧姻缘，万事伤心在目前。云物不殊乡国异，夭桃窗下伴花眠。 
	
	烟笼寒水月笼沙，谁信流年鬓有花。燕子衔将春色去，梦中犹记咏梅花。 
	
	青山隐隐水迢迢，宾路都随岁月消。惟有别时今不舍，水边杨柳赤栏桥。 
	
	杜陵寒食草青青，长诵金刚般若经。雨冷香魂吊画客，梦中同蹑凤凰翎。 
	
	远上寒山石径斜，宫前杨柳寺前花。红颜未老恩先断，莫怨东风当自嗟。 
	
	与君约略说杭州，山外青山楼外楼。屈指别来经几载，愁心一倍长离忧。 
	
	旅馆寒窗夜不眠，湘波冷浸一枝莲。何时最是思君处，月落乌啼霜满天。 
	
	欲写愁肠愧不才，依稀犹记妙高台。问予别恨知多少，巴蜀雪消春水来。 
	
	紫烟衣上绣春云，一树繁花对古坟。辛苦无欢容不理，半缘修道半缘君。 
	
	春愁冉冉再余醒，珍簟银床梦不成。知尔远来深有意，酷怜风月为多情。 
	
	光阴卒卒一飞梭，怨人东风芳草多。旧枕未容春梦断，秦云楚雨暗相和。 
	
	身前身后思茫茫，秋菊春兰各吐芳。惭愧情人远相访，为郎憔悴却羞郎。 
	
	渡口王郎寄桃叶，金鞍骏马换小妾。翠眉蝉鬓生别离，南园绿草飞蝴蝶。 
	
	野棠开尽飘香玉，细柳新蒲为谁绿。忽忽穷愁泥杀人，逢人更唱相思曲。 
	
	瞿塘嘈嘈十二滩，绕船明月江水弯。欲随郎船看明月，游丝落絮春漫漫。 
	
	渔翁歌 
	张君寿浪游江湖间，八月十五夜，皎月澄空，水天一色。忽见上流一舟如雀，独一老人荡桨而歌曰：“郎提密网截江围，妾把长杆守钓矶。满载鲂鱼都换酒，轻烟细雨又空归。”君寿异之，刺舟与语，又歌云：“蓼香月白醒时稀，潮去潮来自不知。除却醒眠无一事，东西南北任风吹。”歌罢，飘然而去。 
	
	于忠肃公 
	于公为诸生时，忽窗外有巨人持二扇乞诗，公醉中即挥笔云：“大造乾坤手，重扶社稷时。”鬼悲跃而去，所遗扇则蕉叶一片耳。 
	莘七娘 
	七娘，五代人。从夫征讨，夫没于明溪。七娘即住明溪，死后合葬于驿左。一夕，客假馆驿中，夜闻吟诗甚悲。达旦，客语邻并书其词于壁。邻人尝诣墓前祀之，祈祷则应。会寇至，乡人恳祷，即殄其魁。端平间调寨兵戍建康，告行时闻庙中鼓声。迨兵回，言是日与敌会战，有神兵阴助克之。上闻，赐庙额显应，封惠利夫人。文文山题诗曰：“百万貔貅扫犬羊，家山万里受封疆。男儿若不平强寇，死惭明溪莘七娘。” 
	
	古琴化女 
	苏东坡宿灵隐山房，夜闻窗外有女子歌云：“音音音，你负心，真负心，辜负俺到如今，记得当初低唱，浅浅斟，一曲值千金。如今抛我在古墙阴，秋风荒草白云深。断桥流水何处寻，凄凄切切，冷冷清清。”东坡推窗即之，见女子冉冉没于墙下，明日掘取，得古琴一张。 
	
	樓 米 
	吴江一士扶乩，有神至，众未问而笑。乩曰：“诸生何笑？”对曰：“我笑汝未必神耳！”乩曰：“诸生能解谜否？”哄且笑曰：“能做文章，何况于谜。”乩曰：“有二字作一谜曰：‘长十八，短八十，八个女儿低处立，混沌看来一个字，四面看来四个不。’汝辈猜之。”众皆不解。乃曰：“我辈只会文章，何暇及谜？”乩曰：“乃樓米二字也。”　 
	
	附录：古今异事 
	有穷后羿善射。尧时十日并出，焦禾杀稼，帝患之，使异仰天射之，落其九。偶得神药服之，轻举。其妻窃吞之，遂飞身入月府，名曰“嫦娥”。 
	唐魏元忠，未达时家多怪。一婢出汲方还，见老猿于厨下看火，婢惊白元忠，徐曰：“猿愍我无人，为我执□，甚善。”又尝呼苍头未应，犬代唤之，又曰：“此犬能代我劳，乃孝顺狗也。”又尝独坐，见群鼠拱手直立其前，又曰：“鼠饿，来就我求食，乃能成礼。”令以食饷。夜中又有鸺□鸣其屋端，家人恶欲弹之，又止之曰：“彼昼不见物，故能夜飞，此天地所有，何足为异。因闻鬼语曰：“此忠厚长者，将来必大富贵，不可戏也。”怪遂永绝。 
	宋范文正公仲淹，一日携子纯仁访民家，其舍有鼓为妖。坐未几，鼓自滚至庭，盘旋不已，见者皆股粟。文正曰：“想此鼓久不击，见好客至，故自来以寻槌耳。”乃令纯仁削槌击之，其鼓立破。 
	见怪不怪，其怪自败。今人稍见妖异，即便因邪入邪，遂至风鹤皆惊，无处非鬼。良由见得不透，怪随心起耳。观此可为猛省。 
	成化间，武清县民家石臼与邻家碌碡相滚至麦地上，跳跃相斗。乡人聚观，以木隔之，木皆损折，斗不可解，至晚方息。乡人以臼沉于污池中，以碌碡深埋，相去各百余步。其夜复斗于池边，池上麦苗俱坏，犹不止。乍前乍却，或磕或触，坑然有声，火星炸落，三日乃止。 
	晋阮瞻不信鬼，尝作《无鬼论》。一日忽有客来访，坐与语，议论风生，以为鬼所必有。瞻谓必无，争辩不已。客笑云：“吾即是鬼，君何不识？”因起立，披发吐舌，示现鬼形，瞥然不见，瞻乃大惊。 
	唐玄宗召方士张果，问寿几何。曰：“尧时丙子年生。”赐之酒，曰：“臣弟子能饮。”俄一小道士自檐而下，饮一斗不醉，又逼之饮，酒从顶出，冠堕地化为酒榼。乃集贤院中榼也。赐号“通玄先生”。嘉靖二十七年戊申八月，山西大同女，年十七，忽化为男子。隆庆二年戊辰，陕西民李良雨，倏变为妇人。 
	宣得中安福华严寺僧，忽于月夜见两矮男子行吟，其一云：“几度人间结善缘，百花丛里闹喧天。鸾凤一去无消息，独坐空阶五百年。”其一云：“梵语无多语，空门即善门，夜深风露冷，有口不能言。”
	
	解人颐 树德集
	清廉类海瑞，晋南冢宰。以币物为贺者，俱不受，报名纸用红者，亦以为侈而恶之。邹元标以青蚨三十文入贺，出诸袖中，海瑞见之喜曰：“如此方是！”乃受之。越数日，置酒酬邹，惟肴四盂，市饼一盘，佳酿数巡而已。汉杨震性廉介，或馈以金，却之。其人曰：“暮夜无知者。”震曰：“天知地知，子知我知，何谓无知？”卒不受。 
	
	范文正公未遇时，尝读书僧舍。家贫苦，日以黄齑为羹。乃作一韵，中有联云：“陶家瓮内，酿成碧绿青黄；措大口中，嚼出宫商角徵。” 
	
	吕荣公晚居秀州真扬间。十余年，衣食不给。至有绝粮数日者，公处之晏然。静坐一室，不问家事，并不以毫发事干托州县。尝作诗云：“除却借书沽酒外，更无一事扰公庭。”明李远庵，性廉介，一毫不取。郑沧泉，韩晓乃其得意门生。一日，侍坐良久，有布鞋在袖，逡巡不敢进。公问何物，对曰：“晓妻手制一履，欲送老师。”公见其诚，取而着之。生平所受惟此。 
	
	康熙甲子八月，中州汤潜庵讳斌，巡抚江南，莅任以后，惟饮吴中一杯水，不受公私半文钱。兴学校，讲乡约，崇节义，敦孝友，尚朴俭，毁淫祠，禁豪强，绝赌博。专务以德化民，改过即止，安静简默，无为而治。丙寅清和月，内召回京，辅导东宫。士民攀辕泣留，为之罢市。去之日，止有图书数箧。人谓海中介、周文襄再见云。　 
	
	俭约类甘矮梅先生有徒某，御史来访，留之馔，惟葱汤麦饭。因口占一诗云：“葱汤麦饭丹田暖，麦饭葱汤也可怜。试向城头高处望，人家几处未炊烟。”章文懿公懋曰：“待客之礼，当存古意。闻薛文清待客，只一鸡一黍，酒三行，食饭而罢，此可为法。” 
	
	贫者入一钱，出不及一钱，虽贫亦富也。富者入千钱，出浮于千钱，虽富必贫也。故强取不如节用。百日省，一日不省，则一日之失与百日不省同。百事节，一事不节，则一事之耗与百事不节同。 
	
	高景逸先生曰：“凡家之兴，必有思艰之人始基之。” 
	人家有资蓄，便宜置产，利虽薄而稳当，且可贻之久远。　 
	
	勤俭类 
	入其家，闻书声纺织声，俱是隆兴气象。 
	诸铁阊曰：“富不在他求，惟使天无遗时，地无遗利，人无遗力耳。” 
	柳靖公戒弟曰：“虚掷岁月，得罪于天；荒芜田土，得罪于地。戒之戒之！”　 
	
	仁厚类 
	郭暖尚升平公主，琴瑟不调。暖曰：“汝倚乃父为天子耶？我父薄天子而不为！”主恚入奏。子仪闻之，囚暖入朝待罪。代宗曰：“不疾不聋，作不得阿家翁。儿女闺房之言勿听。” 
	
	毛氏斛铭曰：“出如是，入如是，子孙亦如是。”又曰：“少收几粒，多收几年。” 
	
	黄山谷《戒杀诗》云：“我肉众生肉，形殊体不殊。原同一种性，只是别形躯。苦恼从他受，肥甘为我须。莫教阎老判，自揣更何如？” 
	
	恐伤行蚁尘推地，为惜飞蛾纱罩灯。其事甚小，其心其慈，扩而充之，仁不可胜用也。　谦和类 
	
	王通屡征不起，弟子问息谤，曰：“无辨。”问止怒，曰：“不争。”又曰：“闻谤而怒者，谗之囮也！见誉而喜者，佞之媒也。”卒，谥为“文中子”。 
	
	唐王播少孤贫，客扬州惠照寺木兰院，不能自给。每随僧稠粥。寺规鸣钟会食，久而厌怠，乃饭过击钟。播甚不平，勉为含忍。因题壁云：“上堂禅位各西东，惭愧阇梨饭后钟。”后二纪，出镇襄阳，复访旧游。因见向日所咏，以纱罩罩之，续题云：“二十年前尘扑面，而今始得碧纱笼。”又吟感旧一绝云：“二十年前此地游，木兰花发院重修，于今再到经行处，树老花残僧白头。”光禄卿王守和未尝与人有争。尝于几案前大书“忍”字，于帷幌之属，则以绣画为之。明皇知其名，不时召对，曰：“卿名守和，已知不争。好书忍字，已知用心。”奏云：“臣闻坚则易断，刚则必折，万事忍为上，和为最乐。”上甚善之。 
	
	杨宗乔、尹新卿峭直不相容。一日，桂古山过之，乔告以故。山曰：“譬如对弈，且饶一着；譬如争路，且退一步，便无事矣。”乔惕然谢教。夏翁者，江阴巨族。尝舟行，甫过桥，一人担粪倾入船中，溅及翁衣。看其人，乃旧识也。僮辈大怒，欲登岸欧之。翁曰：“此出不知耳，知我宁敢犯处？”因好言遣之。及归，查阅债簿，此人乃负三十金，无偿，欲藉是求死。遂以诣翁，翁为之毁卷，其人无衅可乘，竟弭其祸。 
	
	长洲尤翁开钱典，闻铺中哄声，出视，则邻人也。司典者诉曰：“某将衣质钱，今空手来取，反出詈语，天下有是理乎？”翁见其人，仍悍然不逊，乃谕之曰：“我知汝意不过为度新年计耳。此小事，何以争为？”命检原质，得衣帷四五事，翁指絮云：“此御寒不可少。”又指道袍云：“此与汝拜年用。他物非所急，似可留也。”其人得衣二件，且见主人和厚，遂默然而去。是夜，竟死于他家。此人因负债多，涉讼经年，家为之破。已服毒，瞷尤翁可诈，特来寻衅。不与较，无处生波，则移于他姓耳。或问翁何以预知其谋而忍之？翁曰：“凡无理相加，其中必有所恃，小人所恃者，命而已。小不忍则受其祸。”闻者叹服。 
	
	吴翁，讳大伦，号至愚，武进人。叔资饶无子，翁系长房次子，例应继从。有弟利赀财而强继者，翁勿与较，慨然让偏。继其居曰：“听天”，终身绝口不言应继也。侄代麓讳狱，四岁孤，翁抚养教育如已子，因得成进士。后代麓易箦时，嘱诸子曰：“吾赖叔父以成人，子孙当共戴之。”翁仲子昆麓讳□，登贤书，为理学名儒，至今五世，科第接踵。 
	
	起家之人易于成立者，盖服食器用及吉凶百费，规模浅狭，故日入之数浮于日出，所以常有余。承家之子，易于倾覆家者，盖服食器用，规模广大，又财产各分门户，则费自倍前，渐费渐耗，何以支吾？故“由约入侈易，由奢入俭难。” 
	
	国朝橙墩，豪迈好客。一日设宴，忽失金杯，家人四觅。有爱妾苏氏诳曰：“杯已收贮，不须寻矣。”及客散，语公曰：“杯实失去，寻说不得，公平日爱客任侠，岂可因一杯故，令名流客怀不安乎？”公称善。 
	
	一士人赴省试，偶遇相公叩之，相者曰：“公骨相寒苦，不能成名。”揭榜果黜。再往，问终身果何如？相者曰：“功名岂敢相许，如种大阴德或可以回造化。”士子归，自念我贫穷，济人利物事安能为之？徐思尝见为师者多误人子弟，我从今当尽心教导，以称阴德。后赴省试，复叩前相者，相者曰：“公形骨俱变矣，定应荣达。”揭榜果中。
	
	解人颐 博雅集
	讥讽类 
	元旦拜年，明时用古简，有称呼。本朝易以红单，书某人拜贺。素无往还者，而单亦及之，大是可憎之事。记文衡山一绝云：“不求见面惟通谒，名剌朝来满敝庐。我亦随人投数纸，世情嫌简不嫌虚。”吴门风俗，每逢一节互送盘盒。宋颜度有诗曰：“至节家家送物仪，迎来送去费心机。脚钱尽处浑闲事，原物多时却再归。” 
	
	袁中郎诗曰：“苏人三件大奇事，六月荷花偏廿四，中秋无月虎丘山，重阳有雨治平寺。”绛州有一僧能诗，途遇太守，守命以伞为题，僧立成一绝云：“众骨攒来一柄收，褐罗银顶覆诸侯。当时撑向马前去，真个有天无日头。” 
	
	有豪杰倚财放肆，谑侮西席。春日折梅佐酒，置诸瓶，戏谓师曰：“尔能诗，即以此为题。”师即口占一律云：“瓶养梅花供岁新，此中哪有斗芳春，有香有色皆因水，无叶无根难保身。松竹不与为三友，风月何曾作尔邻。等闲总是无成局，休倚东风冷笑人。” 
	
	成化初年间，有两大主考取士不公，专通关节，策题《问五经同异》，“高堂生”错写“高唐生”。有一人用昔人枇杷诗套子题四句，粘在壁上云：“高堂不是这高唐，主考原来两眼盲。若使高唐登讲席，也应愁杀楚襄王。” 
	
	诙谐类 
	郑康成家奴婢皆读书通文。尝使一婢，不称意，怒甚，罚跪污泥中。又一婢来，见之，戏问曰：“胡为乎泥中？”答曰：“薄言往诉，逢彼之怒。” 
	
	刘伶爱酒，妻曰：“君饮太过，非摄生之道。”伶曰：“善！吾当誓神断酒矣！尔为我具酒肉。”妻信从之。伶跪祝曰：“天生刘伶，以酒为生。一饮一石，五斗解酲。妇人之言，切不可听。”乃饮酒御肉，陶然复醉。 
	
	晋谢太傅妻颇妒，欲置姬妾而不敢。其兄之子，因称“关睢螽斯，有不忌之德。”夫人知其讽已，乃顾问曰：“此诗是谁所撰？”答曰：“周公。”夫人笑曰：“周公是男子想为之耳，若使周姥撰诗，当无此言。”李林甫为相，不识“杕”字，谓韦陟曰：“诗云：‘有杖之杜。何说也？’”陟既鄙其误，又畏其威，不敢答，俯首微笑而已。 
	
	姜庆生子，李林甫手写贺之，误写“璋”为“獐”字，曰：“闻公有弄獐之喜。”坐客见之皆笑。后东坡诗云：“甚欲去为汤饼客，却愁错写弄獐书。” 
	
	和凝性偏急，冯道同在中书，一日问冯曰：“公靴新买，其值几何？”冯举左足曰：“计钱五百。”和遽怒，诘其仆曰：“吾靴何用一千？”冯徐举右足曰：“此亦五百。”和不觉失笑。 
	
	王磐家失鸡，家僮詈骂，公戏作《满庭芳词》云：“平在淡泊，鸡儿不见，童子休焦。家家都有闲锅灶，任意烹庖。煮汤的贴他半捆草烧，烹炒的助他一把胡椒，倒省了开东道。免却朝报晓，直睡到日头高。”东坡饮一豪士家，侍姬十余。内一善歌者，体伟声高、乞诗于公，公戏赠云：“舞袖蹁跹，影摇千尺龙蛇动；歌喉宛转，声撼半天风雨号。” 
	
	宋梁灏八十二始中状元，谢表联云：“皓手穷经，尚少伏生八岁；青云得路，已多太公二年。”又《谢恩诗》云：“天福三年来应举，雍熙二载始成名。饶他白发巾中满，且喜青云足下生。观榜更无朋辈在，到家惟有子孙迎。也知年少登科好，怎奈龙头属老成。” 
	
	孙山年老成名，有诗云：“盘古榜中同进士，伏羲手里探花郎。” 
	
	石动筒尝诣国学，问博士云：“孔门达者七十二人，几人冠？几人未冠？”众曰：“经传未载，哪得而知？”石曰：“先生读书，岂不知解？《四书》上便记着冠者三十，未冠者四十二。”众曰：“何以见得？”石曰：“冠者五六人，五六得三十，童子六七人，六七四十二。”众大笑。一日或问：“三千弟子，后来作何结果？”石曰：“始而习文，向后都学了武。”或曰：“此据何书所记？”石曰：“岂不闻二千五百人为师，五百人为旅？”昔一士家贫，欲与其友上寿，无从得酒，乃持水一瓶，称觞进祝曰：“君子之交淡如......”友应声谢曰：“醉翁之意不在.......”李西涯在翰林时，告假居家。一日，陪郡侯席，过饮大觥，醉而言曰：“治生今日乃舍命陪君子。”郡侯笑曰：“学生不是君子，老先生切不要轻生。” 
	
	明王元美，名重一时。居太仓，有里中富翁宴客，以臭鳖为馔，生梨为果。王与席，举杯笑曰：“世上万般愁苦事，无过死鳖与生梨。” 
	
	王百谷初令太和，一日坐堂放告，一士公服昂然而进曰：“一等生员告状。”百谷敛容，徐答曰：“三甲进士不准。”胥吏无不掩口而笑。 
	
	有一人极贫，富者语之曰：“我自与你银子一千两，你与我打死了罢！”其人沉吟良久，答之曰：“只打我半死，与我五百两罢。”有一狠子，生平多逆父旨，父临死嘱曰：“必葬我水中。”冀其逆旨，得葬土中也。及死，狠子曰：“我一生逆父命，今已死，不敢违旨也。”乃筑沙滩水心以葬。 
	
	徐后庵眇一目，尝作《千眼观音赞》云：“汝有千目，众皆了了。我只双眼，一明一眇。多者忒多，少者忒少！” 
	
	震泽顾大史，一日谒郭桐冈太府。送别登舆，见门上一枷犯，乃其家用之锯匠也。因顾太府曰：“既常为解锯矣，而于此犹枷颈焉！”太府微笑，即命释之。 
	
	昆山、常熟、嘉定、吴江四县令同在长洲见知府，有一人冲道，长洲令欲责之，昆山令曰：“恕矣哉！”常熟令曰：“恕他板责，还须枷号。”嘉定令曰：“既恕矣，又何枷焉？”吴江令曰：“虽枷一日愈于已。” 
	
	戏子一班没生意，同往乡间觅食。见一乞儿问曰：“此处有富贵人家否？”乞儿唱曰：“一直走，转个弯，粉墙里面红栏杆。他家有喜事，正在觅梨园。”戏子大惊曰：“此处叫花的都会唱曲，夺生意者多，往别处去罢！” 
	
	昔一人行善，应托生转轮。王问其所欲，对曰：“父是尚书子状元，绕家千顷好良田。鱼池花果般般有，美妾娇妻个个贤。充栋金银并米谷，盈箱罗绮银及钱。身居一品王公位，安享荣华寿百年。”王曰：“有如此好处，待我自去，将王位让与你罢！” 
	
	杨群玉、薛瑶台二人皆惧内，一日杨妻怒甚，将群玉捆吊屋角山头，薛妻恚甚，将瑶台罚跪天井月下。其事传闻于外，有士人题四句嘲之云：“云想衣裳花想容，一声狮吼赛河东。若非群玉山头见，会向瑶台月下逢。” 
	
	一鬼应转世为人，向阎王乞恩。王问所欲，对曰：“绕家千亩五顷田，更有鱼池花果园。库积金银仓积粟，陆乘车马水乘船。娇妻美妾房房有，桂子兰孙个个贤。官不差来民不扰，寿高彭祖一千年。”二人酒肆饮酒，酒毕，久坐不去。主人厌倦，假看天色曰：“雨要来了。”二人曰：“雨既来了，如何去得？少待雨过再去。”主人又曰：“如今雨又过了。”其人曰：“雨既过了，怕它怎的？”明进士杨循吉，有才名。邻居一铁匠，得财暴发，里中为之庆号，因请于杨，杨题云：“酉斋”。人咸不解，或问何出？答曰：“酉字横看象个风箱，竖看象个铁墩。”闻者绝倒。 
	
	明时有一友，才甚高，或戏曰：“君能作四字破否？”乃以“君命召”二句为题。应曰：“王请度之！”一座称妙。或又云：“能复作一字破乎？”适见一癞痢过，即以为题，即应曰：“鞹”。众不解，问之，曰：“鞹，皮去毛者也。” 
	
	又有一童生，年七十余求考。文宗命其作破，以“长而无述焉，老而不死。”为题，即应曰：“不得其名，必得其寿。”文宗奇之，遂入学。 
	
	一士作能近取譬题文，极其得意。质之于唐六如，唐故赞之不已。士以为真，再三求正，六如曰：“六固绝佳，但细玩‘能近取’三字，全不曾做，略觉偏枯些。”士始悟讥其文为屁也。有一人持所作文，求教于某先达，某先达极称其字佳。其人曰：“某只求指示文章有甚好歹，不问字之美恶。”某先达曰：“据我看来，还是这笔。” 
	
	邹臣虎曾评一人文云：“吾闻圣人之心有七窍，今君已通六窍，文殆几于圣矣！”盖暗讥其一窍不通也。达毅与王达同为郎宦，偶签公移，王戏曰：“每书衔名，辄以公之上为我之下。”毅应曰：“书不云乎？君子上达，小人下达。” 
	
	高祖每称郭璞诗绝佳，殆无有及之者。石动筒曰：“臣诗较胜一倍。”上不怡曰：“哪见胜处？”对曰：“璞《游仙诗》曰：‘青溪一千仞，中有一道士。’臣则曰：‘青溪二千仞，中有两道士。’不胜一倍乎？”上大笑。秦大夫优旃善滑稽，二世欲漆其城郭，旃曰：“佳哉！漆城荡荡，寇不可上。”二世大笑而止。 
	
	岳阳有酒香山，相传古有仙酒，饮之得不死。汉武求得之，东方朔窃而先饮焉。上怒，欲诛之，朔曰：“陛下杀臣，臣必不死。”帝问其故，对曰：“臣已饮酒，若死，则酒不灵矣！”帝笑而释之。 
	
	王荆公常作字解，穿凿杜撰。刘贡父问曰：“牛体壮于鹿，鹿行速于牛，今犇字从牛，麤字从鹿，意甚相反，何也？”王不能答。东坡亦问：“以竹鞭马为笃，不知以竹鞭犬，有何可笑？”又问：“坡字何意？”王曰：“坡者，土之皮。”坡曰：“然则滑乃水之骨乎？”忽一日，谓公曰：“鸠字从九，可知有意？”公认为真，欣然请问，坡曰：“《诗经》‘鸤鸠在桑，其子七兮。’边娘与爷恰是九个。”公大惭。　附：嘉言小辑总语 
	
	仁厚刻薄，是修短关；谦虚盈满，是祸福关；勤俭奢惰，是贫富关；保养纵欲，是人鬼关。 
	
	能赠人以言，重于金石珠玉；能听人之言，乐于琴瑟管弦。 
	
	走江湖，不如治田园；炼丹砂，不如惜五谷；结权贵，不如乐天伦；奉仙佛，不如学圣贤。 
	
	事事肯放过他人，则德日弘；时时不肯放过自已，则学自密。 
	
	读书贵知要，做人贵知窍。 
	
	子弟若识名节之堤防，诗书之滋味，稼穑之艰难，便为贤子弟矣。 
	
	富后须想那贫乏时，病后须想那危笃时，荣后须想那羞辱时。 
	
	欲得谷实，当勤耕种；欲得智慧，当勤学问；欲得厚福，当务布施；欲得长算，当务戒杀。 
	
	治生莫若节用，养生莫善寡欲。 
	
	品诣常看胜于我者，则愧耻自增；享用常看不及我者，则怨尤自息。 
	
	君子有三惜：此生不学一可惜，此日闲过二可惜，此身一败三可惜。虽终古愚人，必有顷刻曾作圣人，试举是日清夜扪心时；虽终古凡人，几有顷刻曾作仙人，试举是日闲斋独坐时。 
	
	以爱妻子之心事亲则孝，以保富贵之心保君则忠，以责人之心责已则寡过，以恕已之心恕人则全交。 
	
	《芦居浅语》曰：“节饮医醉，独宿医淫，衣布医艳，苑蔬医腥，输粮医累，偿逋医羞，慎言医祸，敏事医慵，反求医侮，无辨医谤，安分医贪，卑已医思，啜茗医睡，弹琴医躁，索句医愁，研理医俗，达观医滞，去非医过，矫性医偏。” 
	
	张敬堂先生座右铭：“勿展无益身心之书，勿吐无益身心之语，勿近无益身心之人，勿临无益身心之境。” 
	
	世路风霜，吾人炼心之境也；世情冷暖，吾人忍性之地也；世事颠倒，吾人修行之资也。 
	
	多事为读书第一病，多愁为养生第一病，多言为处世第一病，多智为立志第一病，多费为持家第一病。 
	
	文由于积学，福由于积德。学识未有不由谦虚进者，德业未有不由困衡成者。 
	
	动不如静，语不如默，显不如藏，取不如舍。 
	
	马文正《我箴》曰： 
	诚实以起人之信我，乐易以使人之亲我， 
	虚已以听人之教我，恭已以取人之敬我， 
	自检以杜人之议我，自反以免人之罪我， 
	容忍以受人之欺我，勤俭以补人之侵我， 
	警悟以脱人之陷我，奋发以破人之侵我， 
	逊言以息人之詈我，危行以销人之鄙我， 
	定静以处人之扰我，从容以待人之迫我， 
	游艺以备人之弃我，励操以去人之污我， 
	直道以伸人之屈我，洞彻以解人之疑我， 
	量力以济人之求我，尽心以报人之任我， 
	弊端切须勿始于我，凡事但知无私于我， 
	圣贤每必存心于我，天下之事尽其在我。 
	
	解人颐 超群集
	澹雅风流类顾长康小字虎头，善丹青。每为人写真，或数年不点睛，人问其故，答曰：“四体妍蚩，本无关于妙处，传神写明，正在阿堵中。”又尝言：“画之一道，手挥五弦易，目送归鸿难。可为知者道，难与俗人言。”唐明皇时，有献牡丹者，适贵妃匀面，口脂在手，印于花上，诏栽于仙春馆。来年花开，犹有指印红迹，依稀相应，因名之为“一捻红”。 
	
	唐王维，字摩诘，工于诗，又精于画。苏东坡尝称之曰：“味摩诘之诗，则诗中有画。玩摩诘之画，则又画中有诗。”陈眉公曰：“武士无卤莽气，书生无寒酸气，女郎无脂粉气，山人无烟霞气，僧道无香火气，必须换出一番境界，便为世上不可少之人。”虞长孺曰：“天地一小梨园也。”陈眉公曰：“佛氏者，朝廷之大养济院也。”尤展成戏作一对云：“世界小梨园，牵帝王卿相为傀儡，二十一史演成一部传奇；佛门大养济，收鳏寡孤独作丘尼，亿千万人遍受十方供养。” 
	
	昔一尼悟道，作诗云：“尽日寻春不见春，芒鞋踏遍岭头云，归来笑捻梅花嗅，春在枝头已十分。”月到梧桐上，风来杨柳边，大丈夫不可无此襟怀。海阔纵鱼跃，天空任鸟飞，大丈夫不可无此度量。珠藏川自媚，玉韫山含耀，大丈夫不可无此蕴藉。玄酒味方淡，大音声正希，大丈夫不可无此风致。秋月扬明辉，冬岭秀孤松，大丈夫不可无此节操。两仪常在手，万化不关愁，大丈夫不可无此作用。 
	
	山斋雨过漫焚香，几净窗明竹树凉。早睡起来无别事，自磨新墨写潇湘。 
	
	人要优游自足，心无外想。 
	
	万事不责望于人，则无寒冰烈火之扰吾心。 
	
	风月襟怀，可与学道。铁石心肠，可与学道。 
	
	静坐洗心，闲中一乐。 
	
	自处超然，处人蔼然；无事澄然，有事斩然；得意□然,失意泰然；非盛养者不能。 
	
	广成修道一千二百年，不知壶中日月才过分阴。仲尼作史二百四十年，何如皮里春秋都无一字。 
	
	敏捷颖悟类 
	杨修九岁，聪慧过人，孔君平坦，常诣其父，父不在，呼儿出迎，果设杨梅，指戏曰：“此是君家果。”修应声曰：“未闻孔雀是夫子家禽也。” 
	
	徐稚，年九岁，尝月下玩耍。或语之曰：“若令月中无物，不更明耶？”答曰：“不然，譬如人眼中有瞳仁，无此必不明！” 
	
	吴使张温聘蜀汉，后主设宴待之，百官皆集。秦宓独后至，温顾孔明曰：“彼何人也？”答曰：“学士秦宓。”温谑之曰：“名为学士，未知胸中曾学士否？”宓曰：“蜀中五尺童子皆尽知学，何况于宓。”温曰：“诚如尊言，敢问天有头乎？”曰：“有！”曰：“在何方？”曰：“在西方。《诗》不云乎‘乃眷西顾’乎？”温曰：“天有耳乎？”曰：“有！《诗》不云‘天高听卑’，又云‘鹤鸣于九皋，声闻于天’乎？”温曰：“天有姓乎？”曰：“有！姓刘。”温曰：“何以知之？”曰：“天子姓刘，是以知之。”温又曰：“日生于东乎？”曰：“虽生于东，实没于西。”温乃默然，无言可答。宓应对如流，一座皆惊。 
	
	宋王有疾，梦河中水干，谓“君乃龙象，无水则死，恐不能活矣”。卜于宰辅，对曰：“河无水是可字，陛下之疾其可痊矣！”王悦，果即愈。 
	
	唐李泌七岁便知文，以神童召见。上方与张说围棋，因以方圆动静试之。泌曰：“愿闻其略。”说曰：“方若枰，圆若子，动若生，静若死。”泌应曰：“方若行义，圆若用智，动若逞机，静若得意。”上大异之。 
	
	有相者自言世人贵贱，一见辄分。赵王李德诚欲验之，乃使女奴数人与妻滕国君同梳妆服饰。共立于庭下，请辨良贱。相者顾盼而进曰：“国君头上有黄云。”众婢不觉，皆仰视，相者乃指所视者为国君。 
	
	明文皇与学士解缙同登江宁方桥，问缙当作何好语。对曰：“此谓一步高是一步。”及下桥又问：“今将何说？”对曰：“此谓后面高于前面。”上点头。时太子久留南京，一日承制题《虎顾众彪图》曰：“虎为百兽尊，谁敢触其怒？惟有父子情，一步一回顾。”上见诗有感，即命迎入宫中。 
	
	解学士缙侍文皇，尝谓曰：“有一书句，甚难其对。曰：‘色难’。”解即应曰：“容易。”文皇不省，曰：“即云易矣，何久不对？”解答曰：“臣适已对矣！”上始悟，不觉大笑。于忠肃公幼时，母梳为双角，就乡校。僧人兰古春见之戏曰：“牛头喜得生龙角。”于应曰：“狗口何曾出象牙。”僧异之。公回语母曰：“今不可梳双鬓矣。”乃束发为在角。古春又遇，复戏曰：“三角如鼓架。”公复云：“一秃似擂槌。”古春谓其师曰：“此儿长成，必救时之相也。”李东阳早负奇气，六岁时，与程敏政并以神童，受纯皇帝诏见。至宫，门限高不能度，上笑曰：“书生脚短。”李即云：“天子门高。”及赐宴，御馐有蟹，上指曰：“螃蟹浑身介胄。”程应声曰：“凤凰遍体文章。”李徐对曰：“蜘蛛满腹经纶。”上顾侍臣曰：“他日一个是宰相，一个是翰林。”后果如其言。 
	
	潮阳苏福，年八岁，赋《新月》诗云：“气朔盈虚又一初，姮娥底事半毫无。却于无处分明有，恰似先天太极图。” 
	
	王文恪公六岁附学于舅氏。适一婢送茶至，戏握其手，舅出对云：“奴手为拏，此后莫拏奴手。”即答云：“人言为信，从今勿信人言。” 
	
	戴大宾八岁游痒，十三登贤书。有贵公来谒其父，见大宾戏于庭，尚是婴稚，以为业童子艺也，戏出对曰：“月圆。”答曰：“风扁。”问：“风如何扁？”曰：“侧缝皆入，不扁何能？”又曰：“凤鸣。”答曰：“牛舞。”问：“牛何尝舞？”曰：“虞庭百兽率舞，牛独不在其中耶？”贵公大惊，及询之，即大宾也。 
	
	刘恕八岁时，或曰：“孔子无兄。”恕曰：“以其兄之子妻之，焉谓无兄？” 
	
	解人颐 寄怀集
	屈屈歌 
	屈屈复屈屈，仰面长吁诉造物。人皆读书遂荣显，我何读书成抑郁？叹息青春十八时，努力好教诗与书。初心争谓教书好，我何教书无尽期？百岁光阴能几何，在家日少离家多。春初倏忽去赴馆，岁暮欲归成蹉跎。今年已复过明年，冷凳青毡皆坐穿。寂寥一饭小窗下，冷淡三杯孤灯前。先生道学徒自尊，主人供膳何曾闻。但愿先生不饮酒，但愿先生不茹荤。先生更莫出户走，出门又恐逢亲友。友人不觉寻访来，欲见主人如泄柳。先生只得坐忧闷，不想虚名宁本分。有时散步舒精神，本分反为轻薄人。愚顽之子功难成，晨昏费尽千万情。河东狮子反不足，抚儿隔壁高声争。先生一日才放宽，主人责备大失欢。鸿门岂惜白玉斗，大士欲挂平天冠。主人自此无相容，先生踧踖须下功。一经授人如敝屣，遗子黄金难开封。物薄礼轻微束脩，受之况复多虚花，料谷腐米如丹砂。输官偿债两无用，此物如何得养家。先生此屈何因当，天覆地载空昂昂。青天万里在何处？十年空对槐花黄。白云满目雁南飞，青山落日子规啼。高堂白发望甘旨，室内空遣桃李姿。七情同我居择邻？男儿读书当富贵，富贵不来须自致。良辰美景梦中过，赏心乐事愁里度。问君有才既有德，可攀龙鳞舞凤翼。麒麟高阁图功臣，黄金置阁延上宾。问君无德既无才，尔可田园归去来。白云空谷桂花香，秋风江上芙蓉开。闻君二者既不为，囊琴匣剑将何之？川源远近皆可乐，渔樵耕牧随所宜。渔者无荣亦无辱，日日扁舟共妻子。得鱼换酒醉复醉，欸乃一声多不理。樵者无忧安与危，利斧晓出行歌归。未雪先防隐薜萝，迎喧已得眠茅庐。农人有事在南亩，耕饁朝朝两夫妇。养子教孙衣食足，头白何曾识官府。牧童有乐人不识，卧牛背上由朝夕。南村北村烟雨歇，三声二声风月笛。渔樵耕牧俱有乐，不在天禄不在爵。早知教书反不如，绛帐皋比永忘规。反思祀宗有薄田，箪瓢陋巷三四椽。布衣饘粥尚消遣，一家骨肉常团圆。先生先生王先生，可怜三十名未成。床头金尽多憔悴，风檐寸晷难为情。东君东君如若识，先生素抱荣华质。鸾凤固非荆棘栖，蛟龙岂是池中物？屈屈歌，写不尽此情何其多。街头买纸纸价贵，黑池蘸尽清水波。君不见钟子期相逢迟，高山流水凭谁知？又不见孟尝君，天下宾客徒纷纷。先生就此为君别，收拾收拾清风与明月。谁能听我弹铗歌，我辈岂是蓬蒿列！ 
	语有之：“先生越老，学生越小；功课越多，束脩越少。”只四语已见凄情，唱此歌益增悲戚。 
	
	长恨歌
	月尽更残，漏声断续，万事惊心眠不热。仰面望天天未明，侧耳听鸡鸡正宿。旧愁新闷不可禁，起剔银烛诉衷曲。少年胸襟天地宽，精神志虑超凡俗。百工技艺不屑为，万卷诗书勤苦读。读书望登天子堂，岂知读书成劳碌。数年流落江湖中，江湖世事多萧索。一身去住由主人，三餐茶饭由奴仆。寂眠孤枕梦魂寒，冷落书斋形影烛。放荡犹恐玷儒风，常把身心自检束。身如无罪囚，落在无罪狱。利觅蝇头不可言，弟子愚顽难教育。幼者年方十二三，长者年已十五六。未识读书滋味深，一心思要顾鸿鹄。拘缚矩头严，护短不教加鞭扑。抚育少功程，又责先生才不足。此情此苦诉与谁？长笑一声自藏蓄。我思家有一亩田，勤耕可以供饘粥。我思家有数株桑，养蚕可以供衣服。红杏一枝和白梅，雪里花开香馥郁。阶前数茎濂溪草，雨中叶茂齐腰绿。池中可养化龙鱼，庭前可栽栖凤竹。既有一所旧书房，又有数间茅草屋。堂上有亲寿可祝，室中有女颜如玉。愁来酒一壶，闲来棋一局。坐卧得自由，进退无拘束。散散诞诞过一生，何必衣紫腰金食天禄。嗟我功名心性酷，飘然未肯退林麓。丈夫有志事竟成，穷途何必吞声哭。大舜未登庸，深山伴麋鹿。苏秦未封侯，曾受妻嫂辱。我有志冲天，我有书满腹。文章压倒吕东莱，诗才不让黄山谷。卓卓兽中麟，琅琅石中璞。海底神松不久潜，厩中良马岂常伏。尝闻韩吕俦，出入更为仆。久闻百里奚，将身自秦鬻。冯欢长铗不须弹，郭隗之屋终日筑。我叹长歌非口才，述出胸中愁万斛。兴来挥笔写长歌，书尽加添纸一幅。长歌赋罢胆气豪，叮咛重为主人嘱。主人听我嘱叮咛，世事如棋如转轴。令他传胪报一声，天下英才皆刮目。 
	
	山东野叟老来歌 
	少时聪俊老来痴，背曲腰驼颈项低。牙屈不能尝硬物，身躯缩小怕长衣。 
	眼花耳塞精灵灭，气短神衰话不齐。走路全凭扶竹杖，登山如怯上天梯。 
	手颤头摇腿脚软，涕流泪滴便淋漓。写字看书一抹黑，面生斑点皱纹皮。 
	须发鬓眉堆粉雪，形容枯槁强支持。做事健忘无记性，多年闲话不重提。 
	咳嗽吐痰多哮喘，人前气泄下元虚。赴席未终先要睡，遇张呼李熟韭薤。 
	会亲作揖难还礼，迎宾心急步行迟。闲同孩子街头戏，新人不识旧人稀。 
	说与后生谁肯信，行到中年渐渐知。人逢百岁光阴少，后人休作百年机。　 
	
	阿呀歌 
	坐上客，莫喧哗，停樽静听歌阿呀。秋江渺渺悲迁客，青山枉泪湿琵琶。曾传落雁啼乌曲，战马空嘶关塞笳。回首奸雄如梦散，当筵勿进渔阳挝。阿呀二字鞭心处，利爪当胸着痒爬。好个囫囵圆混沌，一朝凿破血虾蟆。阿呀！南倾北陷难修补，却仗娉婷一女娲。阿呀！揖让征诛垂样子，千王万帝竟如麻。阿呀！周公拮据鸮戕室，尼父凄惶狗丧家。阿呀！此望长生彼解脱，青牛过了白牛车。阿呀！长条直路平坦坦，跌脚污泥贪径斜。啊呀！逆子乱世失节妇，正缘一个念头差。阿呀！剖心割股忠和孝，挖肉成疮也有疤。阿呀！你道恩情权宠盛，看来重锁带披枷。阿呀！平添白发三眠柳，吹落红颜半夜花。阿呀！电闪光中营利禄，爆声撒处逞荣华。阿呀！彩云虹散终成雨，白玉蝇来便是瑕。阿呀！坐上客，莫喧哗，烧银蜡，进流霞，老去固可惜，年少不可夸。富贵何足羡，贫贱勿咨嗟。青青庭下草，犹自有根芽。你看何物为长久，你能不死你奢遮。劝君早把灵台照，莫待临时叫阿呀。 
	
	青毡述苦文 
	先生诉苦，眼泪直迸矣。夫冷板凳之苦，一言难尽也。想将起来，岂不要哭乎？且先生之做不得也，非一日矣！束脩只得些微，铺排倒有无数。落雨包驮，晴天要送。仔细思量，讨饭不如也。今天下生意之最微薄者，莫如教书矣！挣起喉咙，一年叫到头的是赵钱孙李；放开力气，从早缠到晚的乃天地玄黄。还想哪个供茶，谁家供饭。姜汁面一碗，希图暂饱。休望张家请酒，李宅邀谈。糖烧饼两个，聊且充饥。节礼包分文未见，倒说如今不作。学课钱毫忽也无，反要查问功课。戴顶旧帽子，便说道：“这先生好去打卦。”穿件破衣裳，又骂云：“这穷酸俨似叫化。”任凭寒来暑往，不住的争堪道好。悉好春露秋霜，你还说去早来迟。收的低银潮色，皆缺戥头；来的七龄八岁，浑如凿石。未打骂，向云独养儿子；不放学，犹言歇落太多。可怜雇工不如，奴才弗若，岂不要哭乎？岂不要哭乎？！ 
	
	长恨歌 
	有商妇病笃，其夫不归，作此以寄之。 
	良人重利轻离别，东走南阳西走越。君今弃妾不思归，万里关山音信绝。妾身未嫁守深闺，何曾知有离别苦。自从一去几经秋，朝夕思君无去路。思君滴尽眼中泪，泪珠滴尽眼欲枯。几回对镜为君愁，体瘦形枯对镜羞。妾身本是儒家女，九岁攻书识经史。读书不知行路难，自谓嫁夫宜得所。夫君好作商，弃妻复弃子。妾年二十六，衾枕孤眠独。朝观城头雪，夕见华山翠。愁君西蜀路崎岖，展转教人心欲碎。蜀江水碧蜀山青，野草闲花处处新。当时耳畔叮咛说，莫学王魁负桂英。锦城虽快乐，不如归家好。祖宗遗有复业计，何必远游求名利。知君铁石作心肠，更不回头思故乡。紫燕年年至，双双雁结行。在天比翼鸟，物象亦如此。何况人为万物灵，含芽待发不相似。嫁夫了平生，今反为夫误。妾多沾病无汤药，忧愁交集谁堪诉？生理岂不做，有谋皆不富。休须奔长途，青春等闲度。吾州多富翁，财积似石崇。朝歌夕宴乐，妻孥享万钟。惟有我夫身落魄，梗迹萍踪任飘泊。家中门户谁主持，拿得鹰来走了兔。椿萱生可怜，双双赴冥路。二亲待汝归来葬，汝不归时谁主张？此时此际说不尽，留与旁人作话柄。君今弃妾不思归，他日回来无会期。一男一女谁为养？可怜弱幼倚阿谁？衣裳鞋袜妾针线，衣是绫罗裳是绢。我今吩咐景春收，留待归来与君看。归来必定再续弦，未必他人似我贤。吾今死去不复生，生死两途难会面。愿君速归顾吾儿，怜儿孤幼被人欺。信手剪香云，香云付君看。今生情已已，来生再结缘。 
	词虽粗而情切，读之不禁下泪。录之以为久商者鉴。 
	
	卷堂文 
	学以治生为先，不可无谋食之计。师以淑人为贵，先当严卫道之防。慨自世降而风微，遂至道衰而日甚。倚门糊口，效弹铗之冯欢，寄食资身，同垂钓之韩信。十金虽甚薄，俯首于浊富之门；百里敢辞劳，委身于不亲之地。视生徒犹骨肉，遂弃子与抛妻。以馆舍为福堂，遽离乡而背井。去时动经累月，不道归迟；来时未及半旬，都嫌久滞。无枷无锁，实为自在之囚；不哑不聋，化作痴呆之汉。巧其言，善其色，献谄何异于卑微！禁则止，令则行，奉命实同于轻贱！东人事机浑未解，遽称为圣为贤；书生文理但粗通，包渠发魁发解。习成便佞，巧妆百样温存；抖出寒酸，尽露千般丑态。毛锥将安用，直须曲意徇人。文章难疗饥，只得垂头丧气。事非由我，辜负雪月风花；身属他人，受尽辛酸冷辣。幽暗岩崖生鬼魅，灯火未来时；凄凉境界忆家乡，书生归去后。浓霜染鬓，韶华多向苦中过；烈火烧心，家事尽在忙里办。虽春花烂漫，何从金谷遨游；秋月光辉，无暇琼楼赏玩。炎威似火宜避暑，偏说道心定自然凉；寒气如冰当向火，却教我冷之不要动。他恼时，语言不逊，没奈何忍耻含羞；我馁时，茶饭未来，只得挨饥受饿。七情未得从吾愿，十年只替别人忙。行坐皆在人前，分明是上宾模样。志气落于人后，其实是下等生涯。纵觅得一两五钱，怎填补千疮百孔？徒使斯文扫地，岂知富贵在天。几番欲发愤辞归，受不过儒家清淡。若待要屈志且留，当不得客馆凄凉。待至岁终时候，益增凄惨情怀。馆童落落，似朝星半明半灭；门第悠悠，如夏燕自去自来。向闺房乐尔妻孥，哪管你黄昏独坐。拉宾朋傧尔笾豆，岂念我终夜孤眠。谁人效立雪杨、游，何处寻浴沂童冠。雨洒书窗声淅淅，打破愁心；风吹纸帐影翩翩，惊回旅梦。算功课论长说短，欲诉无门；讨束脩指东话西，要归不得。反不如操瓢丐者，乞余墦郭没忧愁。怎学得捧钵道人，笑傲烟霞无管束。农工商贾莫非人，奚必教书为业。城郭乡村皆有利，何须处馆营生，戴天顶地真男子，不思展骥足，千里驰驱；博古通今大丈夫，为甚恋蝇头，一生笼络。从今奇翼，即今飞过愁山。及早回头，还好脱离苦海。拨开云雾超凡界，再睹青天；剖破藩篱即大街，安行坦道。且去乘龙朝帝阙，莫教骑马傍人门。勉作卷堂之文，永誓处馆之戒。 
	
	别头巾文 
	一戴头巾心甚欢，岂知今日误儒冠。别人戴你三五载，偏上吾头三十年。要戴乌纱求阁下，做篇诗句别尊前。此番非是吾情薄，白发临期太不堪。今秋若不登高第，踏碎冤家学种田。 
	维岁在大比之期，时当揭晓之会，诉我心事，告我头巾。为你青云利器望荣身，谁知今日白发盈头恋故人。嗟乎！忆我初戴头巾，青青子衿，承汝枉顾，昂昂气概。既不许我少年早发，又不许我久屈待伸。上无公卿大夫之职，下非农工商贾之流。年年居白屋，日日走黉门。宗师按临，胆寒心震；上司迎接，东走西奔。思量为你一世，惊惊吓吓，受了万千辛苦；算来一年四季，零零碎碎，被人赖了多少束脩。你看我两只黄靴穿到底，一领烂衫剩布筋。埋头有年，说不尽艰难凄楚；出生何日，空历过冷淡酸辛。赚尽英雄，一生不得文章力；未沾恩命，数载犹怀霄汉心。嗟夫！哀哉！哀此头巾，看他形状，其实可矜。后直前横，你是何物？七穿八洞，真是祸根。呜呼！冲霄鸟兮未垂翅，化龙鱼兮已失鳞。岂不闻：久不飞兮一飞冲天，久不鸣兮一鸣惊人。且求你脱胎换骨，非是我弃旧怜新。斯文名器，想是神通。从兹长别，方感洪恩。短词薄奠，庶其来歆。理穷数极，不胜具恳。就此拜别，早早请行。 
	儒冠误人，古来同慨。不知世间多少英雄被这之乎者也断送一生也。　 
	
	尤侗乞者说 
	长安大道有乞者焉，蒙袂辑屦，若哭若呼，既醉既饱，其歌呜呜。行者曰：“鄙载！乞何先号啕而后笑也？”乞者睨而应曰：“嘻嘻！啼饥号寒，人之情也！式饮式食，式歌式舞，古之志也！子何怪焉？且子鄙我乞，天下皆乞也！我之乞异乎人之乞。我之所乞，箪食豆羹；人之所乞，白璧黄金。我乞之所，通衢旷野；人乞之所，玉堂金马。我乞之时，白日堂堂；人乞之时，昏夜皇皇。我乞之状，箕踞坦腹；人乞之状，蛇行匍匐。我乞之后，高卧而已；人乞之后，咤叱自喜。由此观之，人乞乎？我乞乎？子以为齐门鼓瑟，何如吴市吹箫。豫让吞炭，何如子瑕啖桃。五柳叩马，何如五斗折腰。子徒嗤我之先号陶而后笑，于窃悲世人之先笑而后号陶也！”行者曰：“夫人也，殆隐于乞者与！”追而谢之，弗顾而去。 
	
	艾南英浩歌行 
	天长地久无终毕，昨夜今朝又明日；鬓发苍苍牙齿疏，不觉身年四十七。 
	前去五十又几年，把镜照面心茫然。既无长绳系白日，又无大药驻朱颜。 
	朱颜日夜不如故，青史功名在何处？欲留年少待富贵，富贵不来年少去。 
	去复去兮如长河，东流赴海无遗波。贤愚贵贱同归尽，北邙冢墓空嵯峨。 
	古来如此非独我，不如有酒且高歌。功名富贵须待命，命苟不来可奈何？ 
	
	广连珠三首 
	盖闻仁义不可论交，当财利而始信。富贵安能结客，至患难而方真。是以管仲分金，惟有鲍子知我；魏其失势，可知灌夫骂人。 
	盖闻行虽至高，饥寒不可忍；识虽极广，哀乐不能忘。是以乞食叩门，岂损陶潜之洁；涂穷恸哭，宁嗤阮籍之狂。 
	盖闻三径菊钱，无六铢之用；九秋桂粟，非五斗之藏。是以煮曹氏之书仓，不堪糊口。割江郎之笔彩，未足缝裳。 
	禽言二首 
	脱却布袴，脱却布袴，布袴脱来一半破。褴褛不比鹔鸘裘，刚典青铜三百数。儿要钱，妻要布，买米归来腹中饿。脱袴脱袴莫脱衣，留与债主偿逋赋。 
	行不得也哥哥！行不得也哥哥！欲哭不哭勉强歌。大暑小暑未插禾，白头何少乌头多。黄米食尽□赤米，茄果干死采菱果。安得多收十斛稻，娶得新妇养阿婆。 
	
	继母歌 
	人间夫妇愿白发，但得男女皆长大。男娶妻兮女嫁夫，频见孙儿能说话。若还遂我心中愿，百年瞑目黄泉下。莫教中途有差池，丧了前妻娶后妻。古云继母人间有，自谓王祥天下稀。断头之妇还由可，带子吾家便有非。他儿借做心头气，吾儿恨不打成泥。饭不饭兮茶不茶，今年衣服上梅花。任儿垢面蓬头走，反又搬夫莫理他。不信但看闵子骞，他儿芦絮亲儿绵。其父欲将晚母出，谁及当年闵损贤？吾儿能有自立志，免教受尽腌脏气。吾年至今三十九，殷勤尚不如人意。 
	
	感慨歌 
	朱买臣，朱买臣，行歌负担妻子嗔。恩情难系薄命妇，一旦捐弃如轻尘。鸳鸯分翼比目破，孤灯举眼无相亲。贫富于世果炎凉，结发尚尔况路人。功名到手未为晚，太公八十荣泽新。细君何必苦翻覆，吾岂樵采终其身。朱买臣，何灾屯，食比玉粒衣悬鹑。自知一卷胜万贯，时不遇兮肯怨贫。数年衾枕一宵冷，飘花流梗同逡巡。因嗔何处已作善，鬟云重整眉新颦。朱买臣，莫笑颦，隐忍依旧肩衡薪。山光泉韵两怡悦，醉卧危石花为茵。翠萝青鸟暂宾主，芒鞋踏碎岩头春。有时此斧到得柄，一斩天下之荆榛。歌残烟卷日已暮，松梢新月挂桂轮。 
	
	刘达生与余集生书 
	世间极认真事曰“做官”，极虚幻事曰“做戏”，而弟曰愚甚。每于场上遇见歌哭笑骂打诨插科，便确认为真真。不在所打扮古人，而在此扮古人之戏子。一一俱有父母妻儿，一一俱要养活父母妻儿，一一俱靠歌哭笑骂，打诨插科去养父母活妻儿，此戏子乃真古人也。又每至于顶冠束带，妆模做样之际，俨然自道一真官，天下亦无一人疑我为戏子者。正不知打恭看坐，欢颜笑口，与夫作色正容，凛莫敢犯之官人，实即此养父母活妻儿，歌哭笑骂，打诨插科，假扮之戏子耳。乃拿定一戏场戏目，戏本戏腔，至五脏六腑，全为戏用，而自亦不觉为真戏子，悲夫！有此游戏神通之笔，上可以陪玉皇大帝，下可以陪田院乞儿。总是认真不得。谚语云：“认了真，冷水没得吞也。”
	
	解人颐 辟蠹集
	赌博赋 
	有志之士，惟亲简籍。无籍之徒，专事赌钱。圆如骰盘，静极而方。方若骰子，动极而圆。红四绚烂，金幺鲜妍。钱财盈诸袖里，筹码堆于案前。习之者如醉如梦，爱之者如痴如颠。引类呼朋，如鸤鸠之唤友；贪前失后，似螳螂之捕蝉。六块臭狗骨头兮，玩之如白璧；一段破蒲席段兮，临之如绮筵。双目转动兮，如兔如鹘；寸心狠毒兮，如狼如鹯。夏日炎炎兮，或终朝而废食；寒风冽冽兮，或沏夜而忘眠。坐处无分于高下，来时不论乎后先。街市小人每齐行而并列，屠沽下贱咸执袂而拍肩。一掷二掷兮，奚啻数十？三开四开兮，直至百千！口则呼卢而同吆喝，手学坐六而甚轻便。双足冷如水湿，一心热似火燃。幸或一胜兮，如游蓬岛。片时闲暇兮，若坐针毡。此乃牧猪奴之戏，殊非成家子之缘。孰云刘毅之旷达，安得袁耽之精专。或技艺之辈兮，终身丧其职业；或贾肆之儿兮，何心坐于市廛。豪客奢迷，亦易尽千金之产；富翁放纵，也难留数顷之田。嗟输财之速兮，真如瞬转；叹反本之难兮，诚若升天。走入场内，便需茶索酒；回到家中，乃断火绝烟。妻号寒于腊月，子啼饥于丰年。徒能向恶，安肯亲贤。一被博徒之蛊惑，如遭痼疾之缠绵。有钱费之太尽，无药疗之可痊。若偶出而邂逅，即到处而流连。非假他人之利债，即窃妻子之钗钿。或贯钞之争差兮，遂成反面；苟分文之计较兮，便欲挥拳。昼则神魂之飞荡，夜则梦寐之倒颠。每侵晨而早出，至薄暮而未还。使老母倚门盼望兮，愁怀戚戚；致娇妻守室踌躇兮，忧心悬悬。上焉负教育之恩义，下焉弃伉俪之婵娟。论生意兮，连年杜结；询家计兮，逐日迁延。看其行止兮，诚不足齿；见其窘迫兮，又何足怜。刑律禁之而弗畏，父兄挞之而不悛。谦耻丧之尽矣，礼义何尝有焉？丑行人人而憎疾，恶名处处而流传。有子而谁与匹配？无妻而谁结姻缘？卒致一生之负困，永为百岁之迍邅。不耕而无粟可□，不织而无衣可穿。蓬门挂席，败壁无砖。居食恒遭乎缺乏，性命亦难于保全。行般苦楚，万种忧煎。问何为而至此，因赌博而使然。达人君子，幸鉴斯焉。 
	
	觉迷迂叟娼妓赋　　 
	渠本娼家，素非雅族。山鸡野雉，家不能驯。路柳墙花，人皆可折。调脂弄粉，装成娇艳规模；莲步柳腰，扮作轻盈体态。倚门卖俏，傍户招商。贪钱财，并不论贵贱高低；滥交接，全不顾尊卑上下。东家饮而西家宿，某为逐水之桃花；张家妇而李郎妻，愿作章台之杨柳。然而习染虽异，嗜欲则同。岂无眷恋俊俏之情，亦有绸缪勾人之意。奈何瘟龟爱钞，势驱美女弄奸心；老鸨图钱，威逼娇娥生巧计。是以歌舞池，风月场，摆一个迷魂阵势；教坊司，勾栏院，砌几只泼雪汤锅。枕席间暗藏剑戟，管弦内潜伏刀兵。初来财物丰盈，便作粉蝶恋花之状；已而囊箧匮乏，顿兴金蝉脱壳之谋。立海誓，订山盟，皆是骗人圈套；烧早香，剪青发，总为觅利虚情。临别时，假作短叹长吁，出门莫记；送行日，强妆愁眉泪眼，转呈便忘。此乃妓家之故习，而子弟所宜龟鉴者也。可不戒哉！ 
	
	讼师文 
	世道衰而争端起，刁风盛而讼师出。横以虎狼之心，恋以沟壑之欲。靠利口为活计，无田而农；倚刀笔作生涯，无本而殖。开人争痛心激忿，扬人恶切骨栽诬。媒孽事端，妄相告诉，联聚朋党，立计舞文。阀阅婚姻，却被他交构一番，遂违秦晋之好；公平田土，怎禁他调弄百出，便兴鼠雀之词。搬斗两不相争。则证事指时，捏就打伤人命；离间同气失好，则虚为实，装成强占家私。最怕太平，惟喜多事。写呈讲价，论事体之重轻；做状索钱，看机宜之大小。或起稿于草纸，才录过纷纷扯碎；或草创于白牌，一誊完急急洗去。价高者百般装艳，务求耸动于官府；价轻者一味平淡，哪管埋没了冤情。颠倒是非，飞片纸能丧数人之命；变乱黑白，造一言可破千金之家。脱却燕闲，辄思衅起。捞得浮浪尸首，奇货可居；缉着诡寄山粮，诈袋在此。结识得将危的大盗，嘱他扳扯冤家，密密里暗栽大罪；蓄养个久病的老儿，挽渠跌诈富室，白白地结起深冤。设施对理，则挽硬帮见证，将无作有；假令讲和，则倾低银首饰，弄假成真。茶罢开言，即鼓掌而欢笑曰：“老翁高见，甚妙甚妙！吾辈真个不及！”酒阑定计，乃侧首而沉吟曰：“学生愚意，这等这等，执事以为何如？”弄兵刃于尖唇，伏机锋于秃管。以院司为衣钵，陆地生波；藉府县为囮媒，青天掣电。衙门卖术，常重富而轻贫；踵市献筹，惟害人而利已。朝来利在于赵，乃附赵以毙钱；晚上利在于钱，复向钱以背赵。操纵如提木偶，反覆如弄婴儿。又能恬李客之言，送于张氏之耳；复探张氏之说，悦乎李客之心。及其彼此构仇，原被结讼，因而兜揽行财，于中侵克使用。刚杰之辈，希图决胜，则进嘱托之媒，说事处往往各半均分；愚弱之徒，但欲苟安，则求买和之策，交财时每十而取七。乘打点市恩皂快，代请求结好吏书。甚者官府未审，而供稿已成，讨理未经，而罪名先定。倘然幸甚，则曰非人力不至于此；偶而问输，则曰使神通其如命何。奸邪未伸，狡猾复肆。或造不根谤贴，遍传四处，以为中伤之阶。或捏无影访单，计闻上官，以贾滔天之祸。卒致报复相寻，家不可保，冤仇四结，身亦难容。妻怨叹于房帏，贻恨罔极；子放荡于闾里，流祸无穷。彼方踞华堂，披文绣，犹怀虎视之心。孰敢批龙鳞，捋虎须，声彼通天之恶。境内畏同蛇蝎，更是窝贼赃，铸私钱，相戒斗口；里中敬如乡宦，因而结婚姻，勤宴会，始得安身。至于恶贯既盈，法网难遁。或徒三年，或徙五载，未几计挟驿官，无奈放回故土。或问充军，或问为民，中途威胁解子，只得随还本乡。故欲兴仁俗，教唆之律宜严；若挽颓风，珥笔之流当逐。谨临风而作赋，冀龟鉴而留神。 
	
	用铜银四书文 
	善与人同，是人之所恶也。甚矣，形色不可罔也！出内之吝，一介不以与人，则亦已矣，何必同。君子曰：“恶似而非者，恶莠恐其乱苗也，恶紫恐其乱朱也。岂谓一钩金，辨之弗明，可以为美乎？”将为君子焉，莫之或欺，小人反是，诈而已矣！何也？君子喻于义，以币交，有所不足，补不足，然后用之，不然，曰未可也。小人喻于利，悖而出，如不得已，恶可已？则有一焉，无他，曰假之也。然则有同乎？曰：“然！”若是其甚欤？曰：“然！”斯人也，无恻隐之心，非人也。知之者，行道之人勿受；不知者，斯受之而已矣。比其反也，则曰：“我无是也！”斯君子受之，而谁与易之？斯人也，无羞恶之心，非人也！有知者，可欺以其方；知之者，执之而已矣。当是时也，皆曰：“跖之徒也。”有司者治之，其为士者笑之。以若所为，其交也以道，其馈也以礼，无实不详，不成享也。却之为不恭，岂其然乎？以若所为，于宋馈七十镒而受，于薛馈五十镒而受，虽多无益，不能用也。周之则可受，岂谓是欤？彼将曰：“如用之，其孰能知之？惠而不费，乐莫大焉！”君子曰：“明辨之，乡人皆恶之。亡而为有，不可得矣。而今而后，所藏乎身多寡同。”如之何则可？曰：“是不难，惜乎，不能成方圆，方圆之至也，去然后行。”　 
	
	祛倦鬼文 
	岁丙申，久荒于嬉。将理业时，手稿一编，辄复困倦，倦则复废书，如是者累月。昔人云：“精强则神辅之，困意则鬼入之。”是诚有倦鬼耶！柳骂三尸，韩逐五穷，其有激也，故矢文以祛之。词曰： 
	“嘻！大块委蜕，洪钧铸形。孕精毓秀，笃生斯人。摄以阴阳，调以五行。充以元气，运以元神。戴圆履方，含聪蓄明。壮以股肱，利于屈伸。五官奉职，福寿康宁。昔在神禹，胼胝如腊。亦越姬文，晏朝及昃。且周公旦，夜以继日。宣文皇皇，不寝忘食。彼诚至人，尔不能入。予独何辜，尔不相恤。惟尔之来，嘿嘿冥冥。非虺非蛰，无状无声。不寝而梦，不酒而醉，不疾而疲，不叹而呻。若浮云而未坠，若负重而莫胜。入人之首，诡焉如兀。欲仰更俯，求昂反屈。若南郭人之抚几而坐，北宫子之丧志而出。入人之目，如眩五色。注目欲睫，回瞬成黑。若昌黎之昏花，步兵之眼白。入人之手，如絷如维。将掉臂而徙倚，欲抚掌而离披。坠何郎之笔，落司马之杯。入人之足，如纠如缠。欲举武如超乘，比寸步若登天。李白安能脱靴于内陛，谢安何以曳屐于东山。至若青缃浩牍，玉笋成编，诵不能句，读不终篇。惟尔一至，令人茫然。如王右军之坦腹，陶靖节之高眠。又若汪洋奥义，佶屈微言。凝思冥想，欲探其玄。自尔一至，忽若澶漫。如尹父之坐钓，达摩之逢禅。凡此之类，倦态不一。实尔之故，伊子之戚。吾欲一旦制汝而不能，顷刻索汝而不得，吾将帛戈淬刀，悬桃荐棘，出子于榛莽之野，渡子于逍遥之域。子胡不归尔之乐土，而顾留我之胸臆？速去速去，毋留我侧！” 
	言讫，坐而假寐，见一人扬扬然，勃勃然，魁肩驰臂，垂头曳踵而来，顾予言曰：“我非尔仇，尔胡我责？适闻詈言，令我气噎！独不闻大明升而群阴伏乎？天君至而百体从乎？蜉蝣之由，必以阴凉，魑魅之见，必以无人。吕雉衰而苍犬据腋，晋侯蛊而黄熊入门。使尔神定而无移，吾安能于尔而见侵？尔志则不立而我是咎，尔学则不专而我是嗔，何责人之苛，而恕已之昏欤？吾以安静为体，虚废为形，入乎优游之室，憩乎偃仆之林，不与精强者为伍，而与懈怠者为朋。锐健者吾即与之绝，安闲者吾即与之亲。昔者董子下帷，吾不窥其幕；孙生闭户，吾不行其庭；季子持锥，吾即避其锐；匡衡窃照，吾不掩其明。他如寒楼雪案，影伴萤灯，食黄齑而不饱，抚圆枕而长惊。凡若此者，吾即望风而去，褰裳而行。惟有贵介之子，落魄之夫，食厌粱肉，服羞绮罗，游娱既暇，歌舞方余，徙倚高堂，宴坐华居，思憩息而少安，甚与我而相宜。又有愚童下士，恶习诗书，便目前之逸乐，忘腹中之空虚。想绝青云之骥，闲过白日之驹，每欠伸而无措，遂与我而相依。我之畏避者如彼，如昵者如斯，吾当入汝绛室，窥汝灵台，银海茫洋，玉楼虺颓，心随鸿鹄以俱往，神偕蝴蝶以飞来。吾乃能解汝系络，驰汝形骸。虽一见面颠倒，犹四顾而徘徊。尔胡不自责，而徒咎我为！尔胡不厉精以为刃，淬志以为戈，锐意以为棘矢，殚力以为桃符。吾即与子而永诀，安能复受尔之叨叨乎？”言已不见。予亦惊觉，神耶鬼耶？乃汝训告。振衣拭目，敬谢来教。 
	
	虱蚤相诟解 
	虱蚤者，均血食于人者也。然虱性缓而蚤性躁，故虱生柔恶，而蚤得刚恶焉。战国时，一日韩昭侯御便殿，有蚤入敝袴中叮啮，昭侯大怒，披襟索之甚急，蚤曲跃三百而去。宦竖无以应，自取一虱以磔之。虱颇不平，乃詈蚤曰： 
	“汝何为哉？食人之食者，死人之难，常道也！今日之祸，谁则开之？良由汝入里穿裳，往来迅疾，无少忌讳，以酿成之耳。事败之后，高逾远遁，灭其迹于已，而嫁其孽于人。趋利避害，乐祸标功，虽滥厕冠裳之中，亦乌用生为也！于以此优懑疾，饥则皮毛随风而靡，食则蛊胀而不能行。屡受其殃，时危不测。匪特吾躯。将就饥矣！”蚤乃鞠躬而听，俟詈毕，乃反声曰： 
	“子何过我之深乎？迹汝之所行，若有若无，或藏或出，阴韬阳晦，嗜饫无极。富贵者远之，贫窭者欺焉。食膏乐腴，腹垂过膝。首下足上，步履艰侧。祸至而不避，难生而不知。尚尔营构巢穴，为子孙计，天下果嵇康辈乎？查道俦乎？不为纪昌，王猛者几希矣！” 
	二者纷竟莫爽。忽有夏国人，号蚊中子，鼓翼而前，解之曰：“二子所遇，固有幸不幸矣！虽然，太柔财损，太刚则折，均所不免焉。脱附于敢屈原之体，入水能不溺乎？长于介推之身，入火能不焚乎？遇盲瞽者，浣濯于涫沸之中，靡孑遗矣！若我食人，而不制于人；着物而不溺于物。聚则成雷，散则无迹。人作我息，人入我出。添破毛窦，翱翔人极。二子为之次矣！奚相诟为！” 
	
	虱蚤闻之，五内俱裂，欲尚步而不能，欲守黑而不及。　 
	
	讨蚤虱檄 
	康熙甲子仲夏，羁寓虎林，旅邸无聊，惟图稳睡，以消永夕。奈何蚤虱为虐，肆行茶毒。或凭陵我肌肤，或扰乱我床褥，搅得人终夜无眠，依稀乎背不贴席。何物幺么？敢恣狂突！乃震雷霆，露布以檄，爰告诸众，同心戮力，勿惜弹指之劳，无靳反掌之击。速整甲兵，疾催牙将，其兴合剿之师徒，爰期灭此以朝食。因为檄曰： 
	造化至奇，生物不测。蠢兹虫类，狡维蚤虱。谁地不有，无间不入；何处弗到，爰求弗得。休细而轻，形矮而黑，去来无常，变幻无迹。颠衣倒裳，穿房度室。共枕同衾，卧床越席。吹毛剥肤，吸膏饮血。贪婪万端，奸宄百出。任我震怒，彼且倏忽。随尔搜求，自如鬼蜮。才子失筹，佳人阻策。将安用谋，作何区画？屏诸四夷，投之绝域。常离是乡，水去是邑。庶几快心，又恐未必。计无复之，戏为讨檄。平日誓师，用申诛殛！使人知憎，子亦情适。勉强构思，聊且塞责。凡百有情，同此知悉。咄彼虱兮，曷其有极？尔其惊诸，钦哉此檄！ 
	
	咏疟鬼词 
	陈全患疟，恼不可胜，乃制《叨叨令》以自写云： 
	冷来时，冷得不冰床上卧；热来时，热得在蒸笼里坐。疼时节，疼得天灵破；颤时节，颤得牙关挫。只被你害杀人也么哥！只被你害杀人也么哥！真个是寒来暑往人难过。　帮闲文 
	咄嗟！世道浸衰，时事变易。举世好奉，斯人献谀。岂料游手游食闲徒，竟是坑人溺人厌物！脱空为业，奸诈万端。弄俏为生，暖味百出。乍会间小心惟恐不及，久处后狡猾渐足有余。鹁鸠子，旺边飞，比方切当！坑缸虫，闹里钻，比喻精工。捧屁掇臀，酷似掷梭之鸟；捋髭恬嘴，俨如窃食之猫。自暮及朝，吃的这七件，都非已物；从头至踵，穿的那一桩，出自本货？掠美市恩，相知间开开怀，饮壶酒；借花献物，舍亲处歇歇脚，待杯茶。肩项本平，故意耸高三寸；额头非砍，动辄冲前三分。一味露天人情，独行着水官话。掉书袋为饱学，打市语为奇谈。叫浑名，忙应不敢不敢；施短揖，连谢夜来夜来。顺人机，妙妙妙呵呵拍手；迎人意，是是是侧侧点头。止沸转添薪，这壁厢火烧红灶；堕井复下石，那壁厢冷语冰人。好气质，老趣徒，爱云则爱；蠢东西，真滞货，憎云则憎。劈面勾人笑容，扑堆着巧笑、冷笑、强笑、千般笑；回头伺人愁脸，顿翻作新愁、旧愁、闲愁、一片愁。潘安貌，司马风流，赞得人心快；子建才，石崇富贵，骋得人名高。扶轿执鞭，曰：“吾小人自当承受。”揩台抹箸，云：“某大叔不劳动烦。”狗吠鸡鸣，樽俎上无所不至；譬声乌气，斯文前靡所不为。绷鬼脸，弄神通，构曲作直；咬大指，伸长舌，搬是掠非。和戏子讴歌，腔调扇底；伴娼家摆懰，纸掣袖中。妻妾怪显者不来，道正是忘形结纳，路旁诧那人何往，矜不瞒知已见招。朝事无闻，窎说南北官员，谁升谁降；字义罔晓，浪评唐宋书画，某假某真，出口雌黄，潜搅破一团和气；撑胸矛戟，稳包藏满脸春风。生人前夸口，我怕谁？我仗谁？稀罕谁？私地里结交，我吃你，我着你，全靠你。撞金钱，绰摸些闲头脑；跌竹碗，勒捐些小便宜。说事过位，往往开私门，钉鬼门；立契作真，每欲伸后脚，拆壁脚。讯其经纪，举手加额，仰靠龙天；问及闺讳，龋齿摧肩，托赖洪福。打听几家新枝，极称苏小之娇；寻着一个姣童，备道宋公之美。千撺掇，万撺掇，陪走一遭；你赞襄，我赞襄，请来一会。良家子弟，为彼倾囊，见不得六亲骨肉；远路客商，因他破钞，还不得千里家乡。风里絮毕竟沾泥，镜中花如何结果？猛见利尽交疏，一时星散；可怜人穷志短，百忧齐生。画饼不充饥，望梅徒止渴。蚤虱故相惹，蚊蝇能相亲。妻蓬头，子垢面，无复人形；疮遍体，病缠身，埋怨狗命。冷萧萧墙摊壁倒，难支持门户伶仃，极□□旧袜破鞋，聊曳补身材狼狈。窃取东邻子昂贴，换得米几升；拐来西舍右军书，抵得柴几束。某老某老，谁复使人来？几官几官，无不念君矣！回视曩昔，殊觉差池。。旧情付与东逝波，新词听唱西江月。笑我一生土苴，博来半世纷华。舌耕强似种桑麻，风月趁人潇洒。叹自家门失脚，难禁陋巷啼鸦。妻儿都是眼前花，只慕清虚茅舍。 
	
	帮闲丑态，被此文尽情揭出。嗟彼闲人，更于何处讨生活？ 
	嗟嗟歌嗟嗟势利徒，方寸劳且拙。曾见势利人，疾忙叙情节。 
	胁肩并谄笑，奴颜与婢膝。次日即踵门，居然下请贴。 
	扫含洁豆觞，斗胆莫见却。依期幸宠临，震惊如霹雳。 
	梨园倩一伙，独桌盛排列。汤馔亲进承，奔走如电掣。 
	演得半本戏，显者欲返辙。两手若张网，甜言有换席。 
	强邀复进座，欢喜动声色。子弟频劝酒，只少出妻妾。 
	酒阑无不散，计穷心未惬。喃喃道走声，喋喋云简亵。 
	随行到乘舆，犹自不忍别。作揖袖沾泥，打恭肩过肋。 
	回身觉困倦，卧房少安歇。终夜不成眠，专等五更彻。 
	鸡鸣即抽身，逢人便夸说。某科某主人，是我好相识。 
	某科某进士，是我久交结。忽朝遇诸途，不胜其彀觫。 
	衣裳抖一抖，巾帽捺一捺。紧紧叉双手，匆匆站街侧。 
	因他问一声，鞠躬不敢直。见他手一拱，额头着地贴。 
	风闻些小事，流水送盘食。倘或遇亲丧，丝银折币帛。 
	百虑更千思，猛省云妙策。钻来好心腹，婉转通媒妁。 
	容儿拜下风，聘金先三百。容女侍衾枕，妆资盈箱箧。 
	无谓假和真，哪管疏与戚。何嫌涉冰山，但愿忝眷末。 
	八节及四时，奇新美品物。走趱或挪移，惟命罔敢逆。 
	偃蹇遭官非，倚仗为泰岳。好的存体面，怆惶探消息。 
	下笔正修书，沉吟挑不得。必须帮一个，这是小折拽。 
	支的起花头，也与问颠末。方才讲得过，摇首叹周折。 
	除非亲去见，欲言又自讷。更或辞不谙，必须现豁日。 
	归取孔方兄，将来乞笑纳。轿饭悉干资，仆从要加一。 
	今日细追思，往事空跋涉。费钱不救急，买得名尺蠖。 
	嗟嗟我如何，看破为豪杰。　 
	
	解人颐 谠言集
	橦橦帝君诗行藏虚实自家知，祸福因由更为谁？善恶到头终有报，只争来早与来迟。 
	闲中检点平生事，静坐思量日所为。意马心猿当系缚，自然天地不相亏。 
	
	治家修身语凡亲友有欲言不言之意，此必有不得已事，欲求我而难于启齿。便当揣其意，而先问之，力所能为，不可推诿。 
	
	今人与言女生外向，遂忽略不教。不知养子不教，只玷家门，养女不教，患贻他姓。故妇道首在孝舅姑，和妯娌，敬夫君，训子女，恤奴婢，勤纺绩，俭中馈，甘淡淡，任劳苦，不听谗言，不预外事。今之为女者，但知修饰容仪，不能敬执妇道，有《闺训》、《女史》、《内则》诸书，不可不令诵解也。 
	
	子弟生大富大贵之家，是大不幸。惟富贵则性傲，千罪百恶，皆从傲上来。古语云：“入观庭户知勤俭，一出茶汤便见妻。老父奔驰无好子，要知贤母看儿衣。”可见内必形诸外，为妻子者，不可不知。 
	
	清明拜扫，岁一举行。此一时祭之巨典也。其祭享必诚敬丰洁，用牲醴时鲜，盖取荐新之意。近见人家子孙，于祖宗坟墓，畏远惮劳，愆期待日，不幸莫大焉。至于本身父母，无可推诿者，亦不过草草一盒，敷衍了事。独不思祖父生我，愿为身后之计！理应竭力措办，相邀拜扫，使祖宗血食不绝。若谓物力维艰，试问一岁之中，请客宴会，出外嬉游，不知浪费几何？独祖宗面上，吝此一岁一次之礼。至于富家大族，墓旁多置祭田，以遗子孙。轮年值管，以设祖祭，所余即与当事之人，使子孙人人乐为，诚法良意美者也。 
	
	男婚不宜太早，女嫁不宜太迟，其中委曲，父母宜体行之。 
	
	交财一事最难，虽至亲好友，亦须明白，宁可后来相让，不可当初含糊。俗语曰：“君子断其初，先明后不争。”至言也。 
	
	男女之易合者，必非全节之人；朋友之易合者，必非久要之士。 
	
	见人有得意事，便当生欢喜心；见人有失意事，便当生怜悯心。忌人之成，乐人之败，何损于人，何益于已？徒自坏心术耳！世间无一件可骄人之事，才艺不足骄人，德行是我性分事。不到尧舜孔周，便是欠缺，欠缺便自可耻，如何骄得人？ 
	
	觉人之诈，不形于言；受人之侮，不动于色；此中有无穷意味，亦有无穷受用。 
	
	祷病不宜杀生，无论鬼神之聪明正直，未必肯受。人之死生有命，未必能活。而杀物命以全已命，于心安乎？生日不宜杀生。哀哉父母，生我劬劳。已生之日，正母垂亡之日也！而杀生宴乐，于心安乎？生子不宜杀生。凡人无子则悲，有子则喜，不思禽兽，亦各有子以为庆。我子生，令他子死母亡，于心安乎？犬守家有义，牛耕田有功，尤不可食！故牢字从牛，狱字从犬，不食牛犬，牢狱永免。 
	
	向人说贫，人必不信，徒增嗤笑耳。且人即我信，何救于贫，哓哓者可厌也！宁鸠子云：“随缘二字，最有意味，世人欲享和平之福，终身受用此二字不尽。”诗曰：“无药可医卿相寿，千金难买子孙贤。家常守分随缘过，便是逍遥自在仙。” 
	
	嫁娶亦称家有无，何必奢华争胜？曾见《诗谭》一咏云：“婚姻几见斗奢华，金屋银屏众口夸。转眼十年人事变，妆奁卖与别人家。” 
	
	俭虽美德，然太俭则近悭，未免有俗恶之态，岂不为人所鄙？惟自度所处之地，以留不尽之意可也。 
	
	进一步想，有此则小彼，缺东而补西，时刻过去不得；退一步想，只吃这碗饭，只穿这件衣，俯仰宽然有余。 
	
	李伟诗云：“多置庄田广修宅，四邻买进还嫌窄。雕墙峻宇无歇时，几日能为宅中客？造作田庄犹未已，堂上哭声身已死。哭人尽是分钱人，口哭原来心里喜。”读此则少者当戒，况老人乎？ 
	
	席间有酗酒谩骂者，避之为妙。如不能避，只和言逊让，不可忿怒与较。盖彼若真醉，出言而不知；若未醉，而修怨寻隙，正中其计。此不惟见人度量，亦保身之道也。昔贤云：“伤生之事非一，而好色者必死；败德之事非一，而酗酒者为最。”夫败德莫甚于酒，可酗乎！ 
	
	酒以合欢，固不必禁。主人款客，只可相劝，不可相强。沉湎淋漓，至于生祸，悔且无及，何欢之有？若量狭者醉而留卧，须令老成人伴视。昔有客醉，误饮瓶中养莲花水，因而致毙。如醉后欲归，亦遣人送至其家。 
	
	韩昌黎云：“一时劝人以舌，百世劝人以书。”盖口之劝人有尽，书之劝人无尽，此立言所以不朽也。 
	
	处富贵之地，要知贫贱的痛痒；当少壮之时，须念衰老的辛酸。待有余而后济人，必无济人之日；待有暇而后读书，必无读书之时。知足便足，待足何时足？偷闲便闲，求闲何日闲？ 
	
	胸中只摆脱一个恋字，便十分爽利，十分自在。 
	
	刘向云：“以爱妻子之心事亲，则无往非孝；以保富贵之心事君，则无往不足；以责人之心责已，则寡过；以爱已之心爱人，则全交。” 
	
	大人不可不畏，畏大人则无放逸之心；小民亦不可不畏，畏小民则无豪横之名。事稍拂逆，便思不如我的人，则怨尤自消；心稍骄泰，便思胜似我的人，则精神自敛。 
	
	宋御史黄治尝言：“予有五不欺：居家不欺亲，仁不欺君，仰不欺天，俯不欺人，幽不欺鬼神。” 
	
	薛文清曰：“余每夜就枕，必思一日所行之事。所行合理，则恬然安寝。或有不合，则辗转不能寐，必思有以更其失。” 
	
	“克已”无别法，譬如孤军遇劲敌，只得尽力向前而已。 
	
	忽起不善之念，便当觉察，便当拔除。或问作善恶而无报者，答曰：“果熟然后蒂落，未熟时勿讶其不落也。”前贤有诗云：“冬去冰初泮，春来草自生。请公观此理，天道甚分明。” 
	
	唐庆庭先生曰：“人有善念，天必从之。”又曰：“善人有回天之力。”又曰：“阴功须向生前积，孽债休令生后还。”皆名言也。 
	
	天地以无所为性，以生万物为事。人若念念在利济，便非天地心。 
	
	惠不在大，赴人之急可也。为善须确实坚定，不可游移辗转。 
	
	凡人善恶形于言，发于行，人始得而知之。但萌于心，起于虑，鬼神已得而知之，故君子贵于慎独。 
	
	解人颐 丽情集
	咏新浴　 
	华清宴罢新浴起，带温裙拖地。单嫌月色明，偷向花间立。俏东风，俏东风，有心儿轻揭起。 
	
	赵松雪赠管夫人 
	我侬两个，忒煞情多。譬如将一块泥，捏一个你，塑一个我。忽然间欢喜阿，将他来一齐多打破。重来下水，再团再炼再调和。重塑一个你，再捏一个我。那其间，我的身子里有了你！你的身子里有了我！ 
	
	相思歌 
	五季时，潇湘梁意娘与李生有私，后阻隔三栽，时遇秋日，意娘寄歌曰： 
	落花落叶落纷纷，终日思君不见君。肠九回兮肠欲断，泪珠痕上更添痕。一片白云青山内，一片白云青山外。青山内外有白云，白云飞去青山在。我有一片心，无人共我说。愿风吹散云，诉与天边月。携琴上高楼，楼高月华满。相思弹未终，泪滴琴弦断。人道湘江深，未抵相思半。海深终有底，相思无边岸。君在湘江头，妾在湘江尾。相思不相见，同饮湘江水。魂梦飞不到，所欠惟一死。入我相思门，知我相思哭。长相思兮长相忆。短相思兮无尽极。早知如此挂人心，悔不当初莫相识。湘江湘水碧沉沉。未抵相思一半深。比向梦中相见后，令人不觉痛伤心。　
	
	指环歌 
	金指环，金指环，看汝徒心酸！犹记相携处，罗带结同欢，态浓语巧美无极，未行云雨情先密。好怀豁然开，蓦地迢亲觅。撩人娇思拨不平，一团和气回春晴。广汉嫦娥初会遇，又如君瑞与崔莺。自别佳人冰雪面，寤思寐想深相恋。千山万水阻尘纷，归鸿难托张生怨。指环本黄金，解赠注意深。安知物外多迁变，似此坚圆能背心。因叙指环事，劝人夫与妇。赤绳系足亲，何必亲抛负。书生本期得芳妍，岂图再娶不如前？我闻在德不在色，请君读此指环篇。 
	
	李淳奴供状 
	供状妇李淳奴，年二十一岁，系福建建宁府浦城县招贤里民人。父李琼，现任四川成都府知府。职事状供：永乐八年二月十五日，节届花朝，淳奴纵步南园，第见桃红似锦，柳绿如丝。鸳鸯效交颈之欢，蝴蝶舞翩跹之乐。梁上紫燕两呢喃，枝上流莺双睨□。嗟叹物兴无穷，遐思青春不再。三七女子，欣逢折桂之夫，二八才郎，当诵摽梅之句。每思织女，一年一度有相逢；自恨奴家，二十一年无匹配。转桃溪而登葵院，穿桃巷以抹花衢。后遇一秀才，当时淳奴惊恐，动问其名，答曰：“姓魏名华。”观其齿白唇红，眉清发黑，遂成亲于牡丹花下，缔良缘于芍药丛边。结成偕老之欢，反遭流别之祸。被叔李瑶捉送官，犹如鸾凤双投罗网；恰似鹦鹉对锁牢笼。父母官司，略容分诉。明月尚有盈亏，江河岂无清浊。美女初配于范郎，曾指绿杨为证；韩氏始嫁于于佑，须凭红叶为媒。况上古乃有私通，淳奴岂必贞洁？重夫重妇，当受罪于琴堂，一女一男，难作违条之论。荣枯总在案前，生死并由笔下。万乞大人，察其情而恕其罪，若得终身偕老，来生必报重恩。 
	
	白头吟 
	相如中年将娶妾，卓文君作此以自伤，相如遂不娶。 
	晓如山下雪，皎若云中月。良人有两意，故与相诀绝。 
	今日斗酒间，明日沟头水。蹀躞沟水上，沟水东西流。 
	凄凄复凄凄，嫁女不须啼。愿得一心人，白头不相离。　 
	
	王探花 
	昔探花王刚中，为御史巡闽。尤溪张生与邻女私，被获。其供状皆四六之选。王见檐前蛛网悬蝶，指曰：“汝能赋此乎？”张曰：“只因赋性太颠狂，游遍花间偷遍香。今日误投罗网里，脱身便是探花郎。”公又指竹帘谓女曰：“汝试赋之。”吟曰：“绿筠劈破条条直，绿线经开眼眼奇。为爱如花成片段，致令直节有参差。”公见二人供称，俱未议婚，顾谓众曰：“才美两全，天作之合也！”即援笔判云：“佳人才子两相宜，致福端由祸所基。永作夫妻揩老愿，不劳钻穴隙相窥。”当日放之还家。时人称御史曰“王方便”。 
	
	狱中自叙张丽贞，吴江女子。钟情所致，吴奔匪人，遂致陷狱，因作叙以自恨。 
	悔当初一念之差，呕心有血；致今日终身之误，剥面无皮。还顾影以自怜，更书空而独语。妾本吴江望族，曾解披章，闺阁幽姿，未娴窥户。北堂恩重，琅函深贮掌中珠；南浦春明，金屋周遮机上锦。况值髫年二八，忍亡律戒三千。亡何随父□城，寄居禄舍，溺女奴之长舌，来好套之笼头。漫夸国士之才，计谐占凤；妄数家严之慝，悔拟乘龙。伊既曲叙其悲思，侬亦深诉其怨慕。自谓知书识礼，不妨反经为权。还张倩之离魂，重门夜出；持乐昌之破镜，永巷宵奔。天明而至荒郊，日暮而栖别馆。一朝消息漏，道旁笑破朱唇；三尺典章严，堂上嗔生铁面。雷霆劈开鬼胆，冰鉴照出妖形。为访婚姻，并非媒妁，所图燕婉，竟是人奴。方知假假真真，神呆半响；已悟生生世世，罪大弥天。延息而入囹圄，抚心而伤尘土。凄凉夜柝，坐来墙角鬼磷寒；憔悴春华，睡此梦中乡路沓。青草黄泥，毕冤魂于今日；白云红日，见慈母以何年？呜呼！硕鼠拖肠，羌螂化羽。倘有青萍之得荐，尚然白圭之可磨。已决策于外黄，世无张耳；谁录书于上蔡，人是季心。已矣蛾眉，淹然蚁命。图再新而不得，伏九死以何辞。漫诉衰肠，十首怨诗留客邸；可怜骨肉，一缄清泪寄吾家。 
	
	解人颐 游戏集
	风流焰口仪范 
	【佛前香赞】 
	炉香乍□，法界蒙熏，诸佛海会悉遥闻。诚意方殷，诸佛现金身。南无香云盖菩萨摩诃萨！（二称） 
	
	【接引佛上坛】 
	阿弥陀佛生金色，向好光阴无等伦。白毫婉转五须弥，水月澄清四大海。光中化物无数境，化菩萨众亿无边。四十八愿度众生，九品莲花登彼岸。南无西方极乐世界，大慈大悲阿弥陀佛！ 
	
	【动钟鼓】 
	南无香云盖菩萨摩诃萨！色界轮回总是空，万缘纷扰欲为宗。凡人一入迷魂阵，似溺无边苦海中。 
	大众听者：这焰口施食道场，是我佛如来慈悲设教，救度冤魂。众人起悟灵明正觉，百般冤孽，仗此往生。一似悉登彼岸，惟有色欲幽魂，急切难离苦海。我今特发虔诚，另设慈悲科法、专度风流幽魂，不许诸魂杂遢，一齐静听宣扬，无得喧哗喙长三尺恬嗒咦！ 
	一粒米胜似须弥，千万饿鬼皆饱的。四大部洲皆欲界，茫茫苦海暗似漆。 
	安得中山萤火光，普天照耀光明国。我今虔诚而奉请，惟愿慈翡成感格。 
	
	【动钟鼓】（动木鱼） 
	南无阿罗那，多赖意耶。南无阿利也，菩萨结蒂，菩萨芦耶，菩萨多蒲耶。萨阿索多婆耶，摩呵加罗。足哆耶。唵。密帝利耶，娑婆呵。风流耶，娑婆呵。 
	
	【手捧五佛冠念】 
	如是我佛哀悯众生，施此甘露天地超升。南无苏芦苏芦。西利西利。魔刺魔刺。火刺火刺呀吽!(三称) 
	手捧金冠诸佛，撒金莲身。披袈娑，小满座起祥云。
	结蒂结蒂，波罗结蒂。波罗生结蒂，菩提萨摩呵。摩呵杀。不若波罗密。 
	
	【动钟鼓】 
	花花世界，千秋玄觉寄三春；落落英雄，万里长江须九曲。是以杯浮竹叶，何妨醉卧岳阳楼。名噪牡丹，一从恣狎平康巷。回回道者宾法师，临是现身说法。尼朵儿假乞丐卖药，无非游戏神通。 
	朝游北海暮苍梧，袖里青蛇胆气粗。三醉岳阳人不识，朗吟飞过洞庭湖。 
	
	【奉　请】 
	蟠桃第一仙真，上八洞神仙，吕纯阳祖师。伏愿鉴此虔诚，赴坛明证此夜今宵，光临法会。
	
	【一心奉请】 
	色中领袖，花里鬼王。浑然烈焰飞腾，遍体青烟缭绕。喉如针细，眼似灯明，身骑异兽庄严，手执魂幡飘渺。伏愿鉴此虔诚，仗佛秘密真言，率领风流鬼卒，此夜今宵，赴坛明证。 
	
	【一心奉请】 
	娇红婉紫，宣扬青帝韶华；蝶粉蜂黄，妆点上林春色。催花雨护花铃，费尽平章花案。煽风情调风月，从教番弄风魔，是以长干桃叶，都凭花使权衡。即至濮上桑间，并仗氤氲使者。催花御史惜花天，检点春工尽大权，恰是吴宫孙武子，威行粉黛列三千。 
	
	【奉　请】 
	四大部洲，总管人间风流公案第一颠仙，则天大圣，如意真君。伏愿鉴此虔诚，赴坛明证，此夜今宵，光临法会。 
	
	【一心奉请】 
	金谷园中，未必枝枝皆艳；乌衣巷里，何曾个个俱痴。涂脂抹粉，施家不辨东西；角彩挥金，阮氏意忘南北。春思无多，一点情苗弥六合；良缘非偶，半宵私约订三生。呜呼！香粉骷髅着意妆，安排魂梦赴高唐。从今悟得烟花阵，总是罗浮夜月场。 
	
	【奉　请】 
	通天都夜，烟花五圣尊神，妓室烟花使者。伏愿鉴此虔诚，赴坛明证，此夜今宵，光临法会。 
	
	【一心召请】 
	羞花闭月，妆成百媚千娇；赠芍采兰，忘却三从四德。有合必欢，自谓幽香美满；无微不显，谁知冤孽渐萌。呜呼！熊罴吉梦不如无，此际含愁只自知。不审近来因甚事，两条裙带短些儿。 
	若有怀春女子，私窃成欢之流，羞郝幽魂。此夜今宵，一同来受甘露味。 
	
	【一心召请】 
	白杨风急，堪悲蝴蝶梦残；翠幕霜侵，不耐鸳鸯被冷。矢心芳节，只知莲性无污；触绪牵情，谁料荷丝堆杀。呜呼！灯青月白夜窗虚，默默伤心不误时。见说咸阳原上树，已抽三丈白杨枝。 
	若有孀居少妇，苦守难持之流，寂寞幽魂，此夜今宵，一同来受甘露味。 
	
	【一心召请】 
	秦馆箫声，共庆一双凤侣；长亭柳色，翻成两样鸾孤。蛩声悲咽雁南飞，无非牵恨；鸳鸯枕寒鸾衾冷，何以为情。呜呼！嫁得萧郎爱远游，空教撇下一团羞。陌头杨柳摇春色，空怕凝妆上翠楼。 
	若有新婚少妇，远别江湖之流，思慕幽魂，此夜今宵，一同来受甘露味。 
	
	【一心召请】 
	火暗楼台，夜半移鸳鸯之步；日临栏槛，裙边识酱醋之香。何期狮子咆哮，不顾杏花狼藉。呜呼！厅中人彘最堪矜，慢抱衾裯赋小星。河东狮子一声吼，香胆芳魂落地惊。 
	若有青衣艳妾，画阁侍儿，遭逢妒妇之流，磨折幽魂，此夜今宵，一同来受甘露味。 
	
	【一心召请】 
	彩凤随鸦，总有风流无处说；隋珠弹雀，纵教懊恼为谁怜。玉树并蒹葭，原非佳偶，棘林巢翡翠，岂是良缘？想皆夙世之愆，倒作风流之债。呜呼！自怜摧折问穹苍，何粉茴香事渺茫。撇得海棠谁做主？却将狼藉怨东皇。 
	若有美丽佳人，温柔女子，所遭非偶之流，怨妇幽魂，此夜今宵，一同来受甘露味。 
	
	【一心召请】 
	锦字偷香，难为敛眉幽恨；莺期暗订，忙谐入手欢娱。只知凤倒鸾颠，不顾花残蝶倦。呜呼！每从花底觅欢踪，一旦芳魂丧锦丛。蝴蝶梦中归路断，子规声里晚云空。 
	若有少年浪子，美丽佳人，偷香窃玉之流，淫死幽魂，此夜今宵，一同来受甘露味。 
	
	【一心召请】 
	情之所钟，本似同心燕婉；爱而不见，难禁搔首踟躇。云迷巫峡，堪嗟宋玉悲秋；水涨蓝桥，应笑书生有信。呜呼！良宵原拟耐相思，望断行云意转疾。风动竹生疑佩响，月移花影似来迟。 
	若有桑间密约，濮上私期，临时阻误之流，怅怅幽魂，此夜今宵，一同来受甘露味。
	
	【一心召请】 
	钰色钗声，莫辨趋承先后；油香鬓影，无非蛊惑聪明。紫箫绿妓，谢夫人以妒成言；丹药饲鸡，韩礼部因欢志道。寡不敌众，无怪其然。呜呼！寻春蛱蝶为谁忙？才到江梅又海棠。一任甜花不能晓，芳魂渺渺赴泉壤。 
	若有姬妾广多，纵心色欲，应酬无厌之流，逼死幽魂，此夜今宵，一同来受甘露味。 
	
	【一心召请】 
	从琴操参禅，何异弱稚饲虎？以恤胶助兴，不殊猛火添油。种种痴缘，都向梦中觅梦；层层孽案，正如波上兴波。梦觉无时，波澄何日？呜呼！飞蛾爱向火中投，青蝇误把纱窗触。坦途大道不知行，烂额焦头方悔却。 
	若有一切淫奸卖俏，偎玉倚香，色欲丧身之流，误死幽魂，此夜今宵，一同来受甘露味！ 
	
	【一心召请】 
	未曾合卺，先受夫妇之名；窃效乘龙，预支鱼水之乐。烧火凳作合欢床，小鬼头春心动也。挑灯棒为行乐计，新娘子食味佳乎？纵子作奸犯科，老父母心迷似犊；背亲冒禁窃物，小雌雄罪重如山。呜呼！新学梳妆不耐揪，偷闲灶下共嬉游。若教撞破难回避，只说寻柴劈斧头。 
	若有无知小了，偷打灶鸡之流，愚昧幽魂，此夜今宵，一同来受甘露味。 
	
	【一心召请】 
	不须媒妁能邀鱼水之欢，何用逾墙，可赴邱中之约。偎红倚翠，谁知以弁为钗？凤倒鸾颠，熟料将男作女。呜呼！年登二十未曾冠，犹是娇痴效海棠。袅袅风前频画发，修成青鬓妒红妆。 
	若有青年子弟，献买风情之流，构妒幽魂，此夜今宵，一同来受甘露味。 
	
	【一心召请】 
	已归五戒，犹然酒色怡情；既受三皈，还向花丛觅翠。锦袈娑，阵阵时闻脂粉气；毗卢帽，朝朝偏惹兰麝香。凡心动矣，五姑娘权做娇妻；欲念生焉，小徒弟将来煞火。慧眼翻成色眼，哪个佛祖生嗔；禅心变作淫心，何惧伽蓝加责。呜呼！生不逢辰落释门，唯有钟鼓伴黄昏。凡心一动津难咽，撇却从前清净心。 
	若有佛门弟子，沉埋欲海之流，堕落幽魂，此夜今宵，一同来受甘露味。 
	
	【一心召请】 
	人禽虽异，情欲无殊。七夕会双星，乌鹊驾银河之渡；三秋怀夙好，青鸾寄海峤之书。何况吞珠贻辱，佛子慈悲。笼鹅换书，右军雅兴。以至春水萍池，亦有雌雄之好；齐谐别绝，更推顽石之名。既结良缘，何分异数？呜呼！且向西池作好群，沙眠露宿白如云。翻云翻雨成功后，更忆风流王右军。 
	若有羽族佳禽，双凫对雁之流，灵性幽魂，此夜今宵，一同来受甘露味。
	
	【法师摇铃三次念】 
	唵，干资啰嘛呢叭咪吽。（三遍） 
	
	【又摇铃念】 
	唵，来唐不来，来唐不来。不来来唐，三不来唐。唵哑吽。 
	唵，萨里滑答答。革答萨里滑答答。革答而喑哑吽。唵，萨里滑革帝帝萨。里滑革革帝帝。革答而嘛哑吽。 
	
	【敲醒木三次】 
	尔等既集，各宜谛听。我当宣说，为汝解脱。大抵冤想，皆由意作。意幻为妄，云浮雾直。朗朗智珠，积远成结。铮铮慧眼，色物所夺。毫厘以差，千里所惑。花报果报，因缘不错。一滴杨枝，九州沾渥。遍洒菩提，清凉佛国。 
	
	（法白）【动木鱼同念咒】 
	南无咭历哆。难娑婆。唵哑哩咭哆。安麻哩安吉哆。代伽哆。安伽代罗。当嘛哩呀。那咭呖哆。唵哑吽。（三遍）
	【法师敲醒木三次念】 
	大众听者，阳焰空华，本来皆幻，行云流水，无意生成。又以无碍之雪心，结无形之幻想。或熬或忍，或嗔或惊。缕缕互萦，都是网罗自缚。以妒花之丽质，遭忌雨之摧残。为气为羞，为急为怨，层层相阵，无非蜂蝶勾幸，以到悲乐环来，则有逼死之苦。冤仇互报，则有磨死之嗟。更有羽族飞鸣，或知春意，蝼蚁蠢动，互煽风情。不知苦海澜翻，回头是岸。孽缘纷扰，梦觉皆空。赵飞燕生平淫念，孽堕江龟；郄皇后一点妒心，毒流巨蟒。当日妄知果报，尽贪鹿聚鹑奔；今宵共证菩提，都付晓风残月。 
	
	（法白）【动钟鼓同念】 
	二八娇娥，未曾成婚配；眼去眉来，与人通情睡；日久时长，肚大难遮避。羞死幽魂，来受甘露味。 
	寡妇妖娆，丈夫抛撇去；夜半三更，梦里同欢聚；快活醒来，流出金生丽。哭死孤魂，来受甘露味。 
	燕尔新婚，正在欢娱际；利绊名牵，一旦分离去；两地相思，何日才如意。想死孤魂，来受甘露味。 
	美女风流，错嫁呆夫婿；不惯风情，空与同床睡；万阻千推，只是鼾鼾睡。气杀孤魂，来受甘露味。 
	窈窕佳人，百事俱伶俐；遇着村夫，蠢恶真无比；彻夜纠缠，没点风流趣。厌死孤魂，来受甘露味。 
	少妇丫鬟，家主来调戏；妒妇闻之，时刻行威势；打骂难禁，受尽腌臜气。磨死孤魂，来受甘露味。 
	少妇风流，蓦地离夫婿；待与人偷，体面拘留住；欲火猖狂，抓挖全无际。痒死孤魂，来受甘露味。 
	渴想多时，此夜才如意；尽力掀颠，不顾精神费；阴脱阳消，顷刻全无气。弄死孤魂，来受甘露味。 
	赴约桑间，只望图欢会；悄悄先行，等待同心至；事变临期，阻住多娇媚。等杀孤魂，来受甘露味。 
	姬妾盈前，个个思云雨；每夜轮流，哪个曾饶恕？液竭精枯，不觉无常至。逼死孤魂，来受甘露味。 
	隔壁交欢，浪语淫声细；夜静更深，听得如痴醉；咬定牙关，空搂熏香被。忍死孤魂，来受甘露味。 
	窃玉偷香，正要调情趣；丈夫回家，直进香房里；无处遮藏，床底权回避。惊死孤魂，来受甘露味。 
	幼小孤孀，尝过甜滋味，欲嫁难言，恨没媒人至；独守孤帏，每夜添愁绪。熬死孤魂，来受甘露味。 
	少小游花，闯入尼庵戏；蜜语甜言，诱进禅关闭；饿虎攒羊，哪怕身生翅。送死孤魂，来受甘露味。 
	柬去书来，彼此留情意；百计千方，没个交欢地；日夜思量，两下皆抛弃。嗅死孤魂，来受甘露味。 
	浪妇贪淫，只恨无佳味；夫婿寻欢，春药添威势；长大难当，顷刻归阴世。狂死孤魂，来受甘露味。 
	闺女思春，来看风流戏；打动情怀，春兴难安住；独守空房，席子都抓碎。急死孤魂，来受甘露味。 
	羽士风骚，打扮多娇媚；夜静更深，引入双扉内；久旱逢甘，湿透菱花被。浪死孤魂，来受甘露味。 
	年少尼姑，没计寻欢会；角姓先生，权把陶情趣；带水拖浆，抽得心如沸。淹死孤魂，来受甘露味。 
	养媳未婚，灶下先偷会；板凳掀颠，不顾东厨怒；猛地回头，忽见爷娘至。吓死孤魂，来受甘露味。 
	献媚龙阳，终日街头戏；撞着油花，骗入深房内；解裤掀衣，两脚高提起。弄死孤魂，来受甘露味。 
	无耻淫僧，设计参欢喜；欲火难禁，狠把牙关闭；搂定沙弥，权当娇娥戏。极死孤魂，来受甘露味。 
	羽族飞禽，亦有东风趣；萍水芦汀，亦有雌雄嬉；屠宰无心，忍把残生弃。蠢死孤魂，来受甘露味。 
	
	【法师敲醒木三次】 
	尔等既聆秘旨，自知夙世冤愆，已受菩提，当辞生前罪孽。或男或女，各作排班；孰大孰小，互相逊让。毋许逐下争高，勿得参差错乱。佛力浩大，仗此往生。良宵难再，各宜饱食。静听宣扬解脱，勿许喧哗恬嗒。 
	
	（法白）【打木鱼念】 
	唵。我佛如来，法力密密开，秘旨度愚蒙。今宵共入菩提路，超出无边欲海中。磕。菩提阿罗者呢。磕膝界嘛呢。 
	
	【动钟鼓念】 
	南无甘露王菩萨摩诃萨。（三称） 
	吾人宣说已周，尔等谅已开悟。从今永却酆都，自知轮回脱化。速宜退避，勿得牵缠。所有往来神咒，合当持诵。
	【动木鱼念】 
	南无阿弥哆婆耶。哆哆伽哆。耶哆地以哆。阿弥利多。菩提阿弥利耶。被加夙帝。阿弥哆。居之难。大者拖。唵。伽利娑婆阿。 
	
	【又敲醒木三下念】 
	唵。楚楚革革呀吽。撒米于前。唵。□□□嗒嗒嗒呀吽。撒米于后。 
	唵。哈哈滴滴呀吽。撒米于左。唵。西西匿匿呀吽。撒米于右。 
	羞死鬼、厌死鬼长吁短叹，磨死鬼、逼死鬼哭哭啼啼；哭死鬼、气死鬼从今解脱，想死鬼、极死鬼自此舒怀；惊死鬼、送死鬼互相嗟恨，熬死鬼、嗔死鬼共诉情怀；痒死鬼、弄死鬼有余不足，等死鬼、忍死鬼义气相投；狂死鬼、浪死鬼妖娆阻掏，淹死鬼、极死鬼带锁披枷。 
	
	犹不思脱离欲海，往登彼岸，还敢向花丛柳境作媚娇妆。生前陷溺，此夜方知色即是空；死后牵缠，今宵始晓空即是色。 
	
	【白文打木鱼念】 
	如是等众所皈依，仰求佛庇。瓶中甘露，遍洒菩提。竟往西方，无拘无束。甘露证明随而散。 
	
	【法师念】 
	唵。去则可，去则可，不去，而头颅血红呀吽唵，做猪头。 
	唵。锉也啰，锯也啰，不去，而头颅血红呀吽唵，做上下手。 
	唵。木鱼儿轻敲，神鬼匿形；金钟儿撞摇，神鬼泣号；杵锉儿挥毫，魂孤遁逃。呀吽呀呀吽唵，做分相手。
	
	【白打木鱼念】 
	宣扬已毕，魔鬼升天。周遍功德，众等离筵。从今去后，无挂无牵。西方常住，极乐游间。一朵莲花，脱化人间。我与众等，漠不相关。祥云五彩，随风而散。 
	
	【法师念】 
	南无皈依佛。南无皈依法。南无皈依僧。 
	皈依佛，不堕色鬼。皈依法，不堕地狱。皈依僧，不当畜生。 
	
	【白文打铛鼓念赞】 
	手控香花，诸佛拥金华；忏悔无差，朵朵生足下。 
	南无清净上下龙华会，打露王菩萨摩诃萨。 
	
	【法师念】 
	尔等听者，阴限急迫，毋容久延；阳令森严，宜当速退。急急回头，勿得妄入烟花里；忙忙退步，无教复溺欲波中。从前作过风流债，今日承恩一旦消。超出孽尘从此去，鹤上青云鸣九皋。 
	唵嘛呢叭咪吽。（凡数十遍下坛）第二十五辑（完） 
	
	《解人颐》全书（完） 
	
