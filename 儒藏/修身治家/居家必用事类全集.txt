《居家必用事类全集》[元]无名氏编撰

目录
　甲集
　　为学
　　　朱文公童蒙须知
　　　　衣服冠履
　　　　语言步趋
　　　　洒扫涓洁
　　　　读书写文字
　　　　杂细事宜
　　　训子帖
　　　　涂中事
　　　　到婺州
　　　颜氏家训
　　　西山真先生教子斋规
　　　王虚中训蒙法
　　　　义手
　　　　着衣
　　　　祗揖
　　　　入学
　　　　小儿读书
　　　　温书
　　　　记训释字
　　　　写字
　　　　说书
　　　　改文字
　　　　作诗
　　　朱文公白鹿洞书院教条
　　　　五教之目
　　　　为学之序
　　　　修身之要
　　　　处事之要
　　　　接物之要
　　　程董二先生学则
　　　程端礼读书分年日程法
　　读书
　　　朱子读书法
　　　程正思论读书
　　　欧阳文忠公读书法
　　作文
　　　朱子论作文
　　　东坡论作文法
　　　山谷论作文法
　　　沈隐侯论文法
　　　吕居仁论文法
　　写字
　　　神人永字八法
　　　　侧势
　　　　勒势
　　　　努势
　　　　趯势
　　　　策势
　　　　掠势
　　　　啄势
　　　　磔势
　　　姜白石书谱
　　　董内直书诀
　　切韵
　　　总论
　　　　切韵捷法诗
　　　　三十六字母五音清浊旁通图
　　　　切三十六字母总括
　　　　一十句字母直切法
　　　书简
　　　　小简往式
　　　　小简复式
　　　　具礼
　　　　称呼
　　　　座前
　　　　间阔近别
　　　　间阔远别
　　　　瞻恋
　　　　即日
　　　　时令
　　　　伏惟
　　　　起居
　　　　佑助
　　　　尊候多福
　　　　入事
　　　　更不缕述
　　　　伏冀恕察
　　　　托庇
　　　　知感
　　　　不烦记录
　　　　谨奉启
　　　　未由瞻近
　　　　祝颂
　　　　不宣
　　　活套
　　　　禀事
　　　　承下谕
　　　　奉复
　　　　面罄
　　　　奉启申禀
　　　　荅申禀
　　　　叙未相识
　　　　幸拜识
　　　　不及诣见
　　　　拜见承出
　　　　拜见承延接
　　　　拜见辱枉顾
　　　　承见访
　　　　承访不及迎肃
　　　　承访不及款
　　　　承访未即谢
　　　　谢延款
　　　　造谢承迎接
　　　　不及拜书
　　　　曾拜书
　　　　曾荅书
　　　　奉书未蒙荅
　　　　奉书蒙谢回荅
　　　　谢得书
　　　　得书未荅
　　　　得书奉荅草率
　　　　得书兼承惠
　　　　幸乞示书
　　　馈送请召式
　　　　馈送
　　　　承见惠
　　　　以物回荅
　　　　承惠不敢受
　　　　请召
　　　　承见召
　　　　承召不赴
　　　　送物式
　　　　荅受
　　　　荅不受
　　　　再送物式
　　　　送物换易式
　　　　吕会大状式　荅赴状式　荅不赴状式
　　　家书通式
　　　　父母与子书
　　　　上祖父母父母书
　　　　伯叔祖伯叔与侄孙子侄辈书
　　　　姑舅妻父母与外甥女婿书
　　　　上伯叔父母书
　　　　夫与妻书
　　　　女人问候女人书
　　　　荅式
　　　　与弟妹书
　　　　上兄姊表兄姊及姊夫书

　乙集
　　家法
　　　司马温公居家杂仪
　　　袁氏世范
　　　　睦亲
　　　　处己
　　　　治家
　　家礼
　　　冠礼略
　　　　男冠
　　　　女笄
　　　婚礼畧
　　　　主婚
　　　　纳采
　　　　纳币
　　　　亲迎
　　　　妇见舅姑
　　　　庙见
　　　　壻见妇之父母
　　　丧礼畧
　　　　治棺
　　　　置灵座设魂帛
　　　　立铭旌
　　　　丧杖
　　　　成服
　　　　杖期
　　　　不杖期
　　　　一殇服
　　　　作神主式
　　　　丧服图式
　　　　四父八母图
　　　　外族服图
　　　　夫族服图
　　　　五服之图
　　　　治葬
　　　　穿圹
　　　　刻志石
　　　　卒哭
　　　　祔祭
　　　　小祥
　　　　大祥
　　　　禫
　　　祭礼畧
　　　　时祭
　　　　冬至祭
　　　　立春祭
　　　　季秋祭
　　　　忌日祭
　　　　墓祭
　　　孙氏荐飨仪范
　　　　时月
　　　　版位
　　　　荐馔
　　　　祝辞
　　　　器服
　　　　行事
　　　季明赵氏族葬图
　　　　族葬图
　　　　族葬图说

　丙集
　　仕宦
　　　文公小学书嘉言篇
　　　四事箴
　　律巳以廉
　　抚民以仁
　　存心以公
　　莅事以勤
　　　十害箴
　　断狱不公
　　听讼不审
　　淹禁囚系
　　惨酷用刑
　　泛滥追呼
　　招引告讦
　　赋役不均
　　重迭催科
　　吏辈下乡
　　低价买物
　　赵氏拜命历
　　总说
　　释例
　　辨姓
　　择月
　　择旬
　　旬忌对金门
　　四季休旺日辰
　　黄黑道日辰
　　兀法解疑定式
　　六轮经兀法
　　本命兀法
　　速用纵横法
　　猖鬼败坏日
　　九土鬼日
　　十恶大败日
　　五不祥日
　　暗金伏断凶神日
　　九丑日
　　正四废日
　　节气朔望弦晦灭没等日
　　天乙绝气日
　　往亡凶日
　　上朔凶日
　　阴错　阳错　阴阳俱错　凶日
　　推上官受职吉日
　　推上官受职凶日
　　逐月立成上官拜命吉日
　　纂出六甲内全吉日
　　推本命行年正冲及相克
　　损明凶时
　　天纲凶时
　　天狱凶时
　　乱首凶时
　　魄化凶时
　　天烦凶时
　　九丑凶时
　　天祸凶时
　　天寇凶时
　　太乙大败神凶时
　　太乙喜神吉时
　　六壬法推上官日时并方
　　临官视事时
　　入金门即死
　年上阴神所直之神
　　　　　文武官视事
　　　　　所入门上神克年上神
　　　　　年上神克所入门上神
　　文武官
　　　　推迁官之期
　　　　迁官内外
　　　　起程赴任时避凶神
　　　　初到任日杂忌
　　　选日时捷法
　　　　一行禅师克应法
　　　　吉神立成
　　　　凶神立成
　　　　总圣上官吉日
　　　　湖南海印大师选时图
　　　　吉日旁通图
　　　　凶日旁通图
　　　　嫁娶吉日
　　　　逐年岁德位
　　　　每月天道方
　　　　嫁娶十全吉日
　　　　十干吉日凶时
　　　　十二支日吉凶时
　　　　六十日吉凶时图
　　　李仆射透天关择时并方位法
　　　　寻喜神方
　　　　行舡避忌安济法
　　　许真君传龙神行度风暴诀
　　　　看风色图
　　　周公出行吉日
　　　　四顺
　　　百恠断经
　　　　吉凶先见
　　　　占喷嚏
　　　　占眼瞤
　　　　占鸦鸣东方朔云
　　　　听鸦鸣禳厌法
　　　　鸦经之图
　　　　占灯花经
　　　梦寐因想
　　　　周礼春官宗伯
　　　　阴阳感梦
　　　　虚实成梦
　　　　魄静生梦
　　　　魂安无梦
　　　　修德禳梦
　　　　噀水解梦
　　　　梦天文星曜
　　　　梦雷雨风电
　　　　梦山川土石
　　　　梦竹木花果
　　　　梦古今圣贤
　　　　梦身体头面髭发
　　　　梦冠带印绶鞋履
　　　　梦刀剑仪仗皷角
　　　　梦宫室城楼屋舍
　　　　梦门户池井
　　　　梦珍宝米谷货帛
　　　　梦镜环钗钏
　　　　梦床帐毡席
　　　　梦舡车游行
　　　　梦道路桥梁
　　　　梦夫妻产孕交合
　　　　梦饮食瓜果蔬菜
　　　　梦哀乐病死歌唱
　　　　梦冢墓棺椁
　　　　梦文武器械军兵
　　　　梦佛道师巫鬼神
　　　　梦杀害鬪打伤损
　　　　梦捕禁刑狱栲罚
　　　　梦田宅耕种五谷
　　　　梦水火盗贼
　　　　梦污圂沐浴
　　　　梦龙蛇鱼鳖
　　　　梦牛马六畜
　　　　管辂梦书
　　　　厌梦符篆
　　　　厌百恠符

　丁集
　　宅舍
　　　周书秘奥营造宅经
　　宅舍
　　楼
　　厅堂
　　庭轩
　　房室
　　门户
　　井灶
　　天井
　　窗
　　沟渎
　　厕
　　　兴工造作日
　　基土辟地吉节
　　动土起土基地逐月吉日
　　动土起土吉日
　　动土起土凶日
　　动土起土凶时
　　动土起土凶方
　　作土凶日
　　取土吉日
　　取土吉神
　　取土凶日
　　取土吉方
　　取土凶方
　　基地吉日
　　基地忌日
　　基地吉神
　　起工匠木凶日
　　堆垛木石凶方
　　起造吉节
　　起造吉日
　　起造宅舍立木上梁逐月吉日
　　架屋逐月吉日
　　定磉扇架吉日
　　白虎历起造吉日
　　火星起造凶日
　　六甲图起屋吉日
　　六甲图起屋凶日
　　起屋立柱凶神
　　架屋逐月吉凶日
　　架屋吉日
　　架屋忌日
　　盖屋吉日
　　盖屋凶日
　　盖屋凶神
　　上屋忌月
　　上屋忌日
　　折屋忌日
　　折屋凶日
　　折屋妨害日
　　修造偷方
　　偷修吉日
　　偷修凶日
　　偷修别法
　　修门忌年
　　修门忌月
　　作门忌月
　　作门吉日
　　作门忌日
　　塞门忌日
　　修作门吉神
　　修作门凶神
　　开门尺法
　　鲁般尺法
　　修厅忌年
　　修厅忌月
　　修堂忌年
　　修堂忌月
　　修厨忌年
　　修厨忌月
　　修灶法
　　作灶忌年
　　作灶吉月
　　作灶忌月
　　作灶吉日
　　逐月作灶吉日
　　逐月作灶忌日
　　作灶吉神
　　拆灶吉日
　　拆灶忌日
　　六甲图祭灶吉日吉时
　　祭灶凶日
　　修厕忌月
　　作厕忌月
　　作厕吉日
　　造仓库店
　　造仓利月
　　造仓忌月
　　造仓吉日
　　六甲图造仓忌日
　　造仓无鼠日
　　起仓吉日
　　修仓忌日
　　修仓吉日
　　修仓忌日
　　修作仓忌日
　　盖仓吉日
　　泥仓吉日
　　五谷入仓吉日
　　塞鼠穴吉日
　　穿井开池吉日
　　穿井忌年
　　穿井忌月
　　穿井吉日
　　穿井凶日
　　穿井吉方
　　修井忌月
　　修井吉日
　　修井吉神
　　开井年月日时方位
　　开池井吉神
　　开池井凶神
　　开池忌方
　　作陂塘吉日
　　作陂塘凶日
　　作陂塘凶神
　　修陂堰凶日
　　修陂堰吉日
　　开沟忌月
　　注河吉凶日
　　决水吉凶日
　　决水吉凶神
　　塞水凶月日
　　穿井开池吉节
　　筑墙忌月
　　筑墙逐月吉凶日
　　筑墙吉神
　　筑墙凶神
　　修路忌年
　　修路忌月
　　塞路吉日
　　砌阶忌月
　　砌阶忌月
　　水廨忌日
　　安碓吉方
　　安碓吉日
　　修碓忌月
　　安磨忌月
　　　入宅移居
　　入宅仪式
　　入宅移居吉节
　　入宅移居逐月吉日
　　五运入宅吉日
　　六甲图入宅移居吉日
　　六龙历入宅吉日
　　白虎历移居吉日
　　醮宅谢宅吉日
　　入宅移居吉神
　　入宅移居凶神
　　六甲图入宅移居凶日
　　开库店逐月吉日
　　开库吉神
　　开库凶神
　　开店肆吉神
　　开店肆凶神
　　开仓吉日
　　开仓忌日
　　买田吉日
　　买田凶日
　　立契吉日
　　立契凶日
　　交易吉神
　　买产吉神
　　藏宝贝日
　　出财吉日
　　出财凶日
　　出财吉神
　　纳财吉日
　　求财吉日
　　求财吉时
　　求财凶神
　　合财吉日
　　放债吉日
　　放债凶日
　　索债吉日
　　　牧养良法
　　养马总论
　　王良相马捷法
　　牧养湏知
　　相马法
　　养马瘠瘦喂之不肥者
　　治马错水
　　治马中结
　　千金散治马中结
　　治马伤水及中结一切病症
　　黄蘖散
　　治马梁脊破
　　必胜散
　　　养牛类
　　养牛法
　　相母牛法
　　治牛瘴
　　知牛马贵贱
　　白朮散
　　攻胃散
　　青皮散
　　人参散
　　　养羊类
　　养羊法
　　栈羊法
　　治羊疥癞方
　　　养鸡类
　　养鸡法
　　栈鸡易肥法
　　养鸡不抱常川下卵
　　养生鸡令不走
　　　养鹅鸭类
　　选鹅鸭并岁再伏者为种
　　栈鹅易肥法
　　养雌鹅法
　　相鹅鸭法
　　养雌鸭法
　　　养鱼法
　　养鱼法
　　养金鱼法
　　　牧养择日法
　　　　作马坊吉日
　　作马坊凶日
　　修作马坊凶神
　　买马吉日
　　买马凶日
　　买马吉神
　　伏马习驹吉日
　　放马血吉神
　　放马血凶神
　　取马吉日
　　取马凶日
　　纳马吉日
　　纳马凶日
　　出纳马凶日
　　除马病
　　五音牛栏吉方
　　逐年牛黄七杀忌方
　　逐年牛神忌方
　　逐月牛黄杀方
　　逐日牛黄杀方
　　作牛牢吉凶年
　　作牛牢吉凶
　　作牛牢吉日
　　修牛牢凶日
　　修作牛牢凶神
　　买牛吉日
　　买牛吉神
　　穿牛吉日
　　穿牛吉神
　　穿牛凶神
　　教牛吉日
　　取牛吉日
　　纳牛吉日
　　纳牛凶日
　　出纳牛凶日
　　治猪牢法
　　猪牢分水法
　　作猪牢吉日
　　修猪牢吉日
　　买猪吉日
　　买猪凶日
　　纳猪吉日
　　出猪凶日
　　割猪凶神
　　作羊栈吉日
　　安羊栈门法
　　买羊吉日
　　纳羊吉日
　　买纳羊凶日
　　羯羊凶神
　　取猫吉日
　　买犬吉日
　　取犬吉日
　　取犬凶日
　　杀犬凶月
　　治鸡鹅鸭栖吉日
　　作鸡鹅鸭栖吉日
　　买鸡鹅鸭吉日
　　杀鸡凶月
　　出鸡凶日
　　买六畜凶日
　　调六畜吉日
　　纳六畜吉日
　　出纳六畜凶日
　　纳六畜吉祥
　　纳六畜凶神
　　结网吉日
　　渔猎吉日
　　渔猎凶日
　　张捕吉日
　　张捕凶日
　　捕鱼吉日
　　捕鱼凶日
　　渔猎方神
　　渔猎凶神
　　入山凶神
　　登高涉险凶神
　　六甲孤虚方

　戊集
　　农桑类
　　　农桑本务
　　　　井田之制
　　　　种蓻吉凶
　　　　种植吉节
　　种植逐月吉凶日
　　耕田吉日
　　耕田凶日
　　浸谷吉日
　　种田吉日
　　种田凶日
　　下五谷凶日
　　下秧吉日
　　耕田吉日
　　耕田凶日
　　烧田吉日
　　烧田凶日
　　六甲种作吉日
　　逐月种作吉日
　　种作飞虫不食吉日
　　种作无虫吉日
　　种作凶日
　　种植吉神
　　种植凶神
　　种麻吉日
　　种麦吉日
　　种粟吉日
　　种豆吉日
　　种黍吉日
　　种荞吉日
　　种芋吉日
　　种菜吉日
　　种瓜吉日
　　种姜吉日
　　种葱吉日
　　种蒜吉日
　　种果吉日
　　种果凶日
　　治园馆吉日
　　治园馆吉神
　　栽木吉日
　　栽木凶日
　　栽竹吉日
　　耕锄法
　　畜水法
　　收九谷种
　　种田吉日
　　种田忌日
　　种植上时
　　种大麦
　　种小麦
　　种麻豆
　　移桑法
　　压条法
　　接桑法
　　种柘法
　　下桑法
　　斋蚕法
　　择茧种
　　浴种法
　　治蚕室
　　下蚁法
　　用叶法
　　分抬法
　　养蚕百忌
　　养蚕吉日
　　种蓻类
　　　　唐太和先生王旻山居录
　　山居总论
　　作园篱一首
　　种药类
　　　　作药畦法一首
　　　　种枸杞
　　　　种百合
　　　　种甘露子法
　　　　种牛膝
　　　　种合欢法
　　　　种车前法
　　　　种决明法
　　　　种胡麻
　　　　种青蘘法
　　　　种麻子法
　　　　种麻良日
　　　　种地黄
　　　　种薯蓣
　　　　种天门冬
　　　　种麦门冬
　　　　种苡米
　　　　种紫苏
　　　　种黄精
　　　　种葳蕤
　　　　种朮
　　　　种牛蒡法
　　　　种商陆
　　种菜类
　　　　种菜法
　　　　种苜蓿
　　　　种葵
　　　　种芜菁
　　　　种萝卜
　　　　种槐芽
　　　　种蘘荷
　　　　种姜
　　　　种芋
　　　　种蒟蒻
　　　　种构薗子
　　　　种大葫芦
　　　　种山药法
　　　　种茄子法
　　　　种香菜法
　　　　种菠菜法
　　　　种蒜法
　　果木类
　　　　种诸果木法
　　　　栽梨法
　　　　栽桃李杏
　　　　种桃法
　　　　移大杨树法
　　　　种橘法
　　　　种石榴法
　　　　种银杏法
　　　　种蒲桃法
　　　　种名果
　　　　种杏
　　　　稼果树
　　　　使果实不落法
　　　　摘果实法
　　　　治果子有蠹虫法
　　　　摘果禁忌
　　　　皂角树不结法
　　　　辟五果虫法
　　　　止鸦鹊食果
　　　　种栗法
　　　　种水物法（莲子　藕　芡　菱）
　　　　种莲法
　　花草类
　　　　种瑞香
　　　　种海棠
　　　　种水仙
　　　　种茉莉
　　　　种盆内花树法
　　　　种牡丹花肥盛花头
　　　　催花法
　　　　治花被麝香触
　　　　种黄葵金凤
　　　　养菖蒲
　　　　种绿毛龟
　　竹木类
　　　　种竹法
　　　　治竹法
　　　　插树
　　　　种桑
　　　　栽树法
　　　　栽插木法
　　　　种茶
　　　　收茶子法
　　　　栽竹木凶日
　　　　伐竹木黑白星
　　　　六甲聋蛀日
　　　　代竹不蛀日
　　　　伐松不蠹日
　　　　点斑竹
　　文房适用
　　　　评砚
　　　　洗砚
　　　　评笔
　　　　收笔
　　　　洗笔
　　　　评墨
　　　　李廷珪造墨正法取烟
　　　　合胶
　　　　搜烟
　　　　印色
　　　　蜡斗
　　　　造雌黄墨法
　　　　造朱墨法
　　　　造粉锭子法
　　　　法糊
　　　　书灯
　　　　书窻
　　　　收书
　　　　收画
　　　　藏墨法
　　　　造古经纸法
　　　　煮浆
　　　　煎槐花
　　　　煎苏木
　　　　黄纸浆
　　　　搥纸法
　　　　造五色笺法
　　　　肉红笺
　　　　娥黄笺
　　　　粉青笺
　　　　浅云笺
　　　　造笺上金花法
　　　　造真青纸法
　　　　造油纸法
　　　　调朱点书法
　　　　洗故书画法
　　　　粘书画轴法
　　　　打碑文法
　　　　逡廵碑法
　　灯火备用
　　　　法筭子
　　　　耐点蜡烛
　　　　风前烛
　　　　万里烛
　　　　造兽炭
　　　　宿火炭
　　磨补铜铁石类
　　　　补古铜器法
　　　　巢铜器故色
　　　　光古铜器法
　　　　磨古剑法
　　　　补山石等物神胶
　　　　刑部刘伯祥点锭术诀曰
　　　　钢铁
　　　　药掺古镜法
　　　　磨镜药
　　　　穿交椅法
　　刻漏捷法
　　　　造盂法
　　　　下漏法
　　　　造筹法
　　　　加减法
　　　　推二十四气
　　　　定太阳出没法
　　　　约十二时
　　宝货辨疑
　　　　象牙简笏式
　　　　金
　　　　银
　　　　玉带
　　　　玉器
　　　　玛瑙
　　　　水晶
　　　　琥珀
　　　　珊瑚
　　　　看南北珠式
　　　　北珠
　　　　看大珠身分颜色节病诀
　　　　看入匣珠子式
　　　　南北西湖珠式
　　　　马价珠
　　　　碧靛
　　　　猫睛
　　　　剌
　　　　玻璃
　　　　玳瑁
　　　　犀角
　　　　翠毛
　　　　鱼（鱼柰）
　　　　龙涎
　　　　龙涎香
　　　　大石栀子
　　　　珠筛
　　　　试金石

己集
　　诸品茶
　　　　蔡襄进茶录序
　　　　一篇论茶品
　　色
　　香
　　味
　　　　茶焙
　　　　茶录后序
　　　　家顶新茶
　　　　脑麝香茶
　　　　百花香茶
　　　　法煎香茶
　　　　煎茶法
　　　　枸杞茶
　　　　擂茶
　　　　兰膏茶
　　　　酥签茶
　　　　合足味茶法
　　　　制孩儿香茶法
　　诸品汤
　　　　天香汤
　　　　暗香汤
　　　　须问汤
　　　　杏酪汤
　　　　凤髓汤
　　　　醍醐汤
　　　　水芝汤
　　　　茉莉汤
　　　　木香苦汤
　　　　香橙汤
　　　　橄榄汤
　　　　荳蔻汤
　　　　解醒汤
　　　　干木瓜汤
　　　　无尘汤
　　　　熟梅汤
　　　　绿云汤
　　　　檀香汤
　　　　丁香汤
　　　　辰砂汤
　　　　胡椒汤
　　　　（石宿）砂汤
　　　　茴香汤
　　　　仙朮汤
　　　　荔枝汤
　　　　温枣汤
　　　　香苏汤
　　　　地黄膏子汤
　　　　轻素汤
　　　　沃雪汤
　　渴水番名摄里白
　　　　御方渴水
　　　　林檎渴水
　　　　杨梅渴水
　　　　木瓜渴水
　　　　五味渴水
　　　　蒲萄渴水
　　　　香糖渴水
　　　　造清凉饮法
　　熟水类
　　　　粱秆熟水
　　　　紫苏熟水
　　　　荳蔻熟水
　　　　沉香熟水
　　　　香花熟水
　　　　丁香熟水
　　　　造熟水法
　　浆水类
　　　　桂浆法
　　　　荔枝浆
　　　　木瓜浆
　　　　浆水法
　　　　虀水法
　　法制香药
　　　　法制半夏
　　　　法制橘皮
　　　　法制杏仁
　　　　酥杏仁法
　　　　法制（石宿）砂
　　　　醉乡宝屑
　　　　木香煎
　　　　法制木瓜
　　　　法制鰕米
　　菓食类
　　　　造蜜煎菓子法
　　　　蜜煎冬瓜法
　　　　蜜煎姜法
　　　　蜜煎笋法
　　　　蜜煎青杏法
　　　　蜜煎藕法
　　　　糖脆梅法
　　　　糖椒梅法
　　　　糖杨梅法
　　　　糖煎藕法
　　　　糖苏木瓜
　　　　造椒梅法
　　　　旋炒栗子法
　　收藏菓法
　　　　收藏栗子
　　　　收藏红枣
　　　　收藏诸般青菓法
　　　　收藏石榴
　　　　收藏梨等
　　　　收藏橄榄
　　　　收藏乳饼
　　　　收藏瓜茄
　　酒曲类
　　　　造曲法
　　东阳酒曲方
　　造红曲法
　　造曲母
　　造红曲
　　　　东阳酝法
　　上糟
　　收酒
　　煮酒
　　　　长春法酒
　　　　神仙酒奇方
　　　　天门冬酒
　　　　枸杞五加皮三骰酒
　　　　天台红酒方
　　　　鸡鸣酒
　　　　满殿香酒曲方
　　　　蜜酝透瓶香
　　　　羊羔酒法
　　　　菊花酒
　　　　治酸薄酒作好酒法
　　　　南番烧酒法
　　　　白酒曲方
　　酿法
　　用水洗
　　候浆法
　　造诸醋法
　　　　造七醋法
　　　　造三黄醋法
　　　　造小麦醋法
　　　　造麦黄醋法
　　　　造大麦醋法
　　　　造糟醋法
　　　　造饧糖醋法
　　　　造千里醋法
　　　　造麸醋法
　　　　造糠醋法
　　　　收藏醋法
　　诸酱类
　　　　熟黄酱方
　　　　生黄酱方
　　　　小豆酱方
　　　　造面酱方
　　　　菀豆酱方
　　　　榆仁酱方
　　　　大麦酱方
　　　　造肉酱法
　　　　造鹿醢法
　　　　造酱法
　　　　治酱瓮生蛆法
　　诸豉类
　　　　金山寺豆豉法
　　　　咸豆豉法
　　　　淡豆豉法
　　　　造成都府豉汁法
　　　　造麸豉法
　　　　造瓜豉法
　　酝造腌藏日
　　　　造面酱酒醋逐月吉凶
　　　　造曲吉日
　　　　造酱吉日
　　　　造酱忌日
　　　　造酒醋吉日
　　　　造酒醋忌日
　　　　腌藏鲊脯姜瓜吉日
　　　　腌藏鲊脯姜瓜凶日
　　饮食类
　　　　蔬食
　　造菜鲞法
　　食香瓜儿
　　食香茄儿
　　食香萝卜
　　蒸干菜法
　　糟瓜菜法
　　糟茄儿法
　　造脆姜法
　　五味姜方
　　造糟姜法
　　造醋姜法
　　蒜茄儿法
　　蒜黄瓜法
　　蒜冬瓜法
　　腌韮花法
　　腌塩韮法
　　胡萝卜菜
　　假莴笋法
　　胡萝卜鲊
　　造茭白鲊
　　造熟笋鲊
　　造蒲笋鲊
　　造藕稍鲊
　　造虀菜法
　　相公虀法
　　芥末茄儿
　　造瓜虀法
　　酱瓜茄法
　　收干药菜法
　　晒蒜台法
　　晒藤花法
　　晒海菊花
　　晒笋干法
　　造红花子法
　　　　造豆芽菜
　　　肉食
　　　　腌藏肉品
　　江州岳府猎肉法
　　婺州腊猪法
　　腌猪舌
　　四时腊肉
　　脯法
　　羊红肝
　　羊鹿獐等肉
　　羊牛等肉
　　牛腊鹿修
　　腌鹿脯
　　腌鹿尾
　　腌鹅鴈等
　　夏月收肉不坏
　　夏月收熟肉
　　夏月收生肉
　　夏月煮肉停久
　　腌咸鸭卵
　　　　腌藏鱼品
　　江州岳府腌鱼法
　　法鱼
　　红鱼
　　鱼酱
　　糟鱼
　　酒鱼脯
　　酒曲鱼
　　酒蟹
　　酱醋蟹
　　法蟹
　　糟蟹
　　酱蟹
　　造鲊品
　　鱼鲊
　　玉版鲊
　　贡御鲊
　　省力鲊
　　黄雀鲊
　　蛏鲊
　　鹅鲊
　　红蛤蜊酱

　庚集
　　饮食类
　　　　烧肉品
　　筵上烧肉事件
　　锅烧肉
　　刬烧肉
　　酿烧鱼
　　酿烧兔
　　碗蒸羊
　　　　煮肉品
　　煮诸般肉法
　　　　肉下酒
　　生肺
　　酥油肺
　　瑠璃肺
　　水晶脍
　　照鲙
　　鲙醋
　　肝肚生
　　聚八仙
　　假炒蟮
　　曹家生红
　　水晶冷淘脍
　　　　肉灌肠红丝品
　　松黄肉丝
　　韭酪肉丝
　　灌肺
　　汤肺
　　灌肠
　　　　肉下饭品
　　千里肉
　　干醎豉
　　法煮羊头
　　法煮羊肺
　　牛肉瓜虀
　　骨炙
　　红熝腊
　　川炒鸡
　　熝鹅鸭
　　鹌雀兔鱼酱
　　一了百当
　　马驹儿
　　盘兔
　　罯兔
　　粉骨鱼
　　酥骨鱼
　　　　肉羹食品
　　骨插羹
　　萝卜羹
　　炒肉羹
　　假鳖羹
　　螃蠏羹
　　团鱼羹
　　假香螺羹
　　假鳆鱼羹
　　蒸时鱼
　　制造决明
　　制造鰕巨
　　三色酱
　　四色荔
　　油肉酿茄
　　油肉豉茄
　　　　回回食品
　　设克儿疋刺
　　卷煎饼
　　餻糜
　　酸汤
　　秃秃麻失
　　八耳搭
　　哈耳尾
　　古剌赤
　　海螺厮
　　即你疋牙
　　哈里撒
　　河西肺
　　　　女直食品
　　厮剌葵菜冷羹
　　蒸羊眉突
　　塔不剌鸭子
　　野鸡撒孙
　　柿糕
　　高丽栗糕
　　　　湿面食品
　　水滑面
　　索面
　　经带面
　　托掌面
　　红丝面
　　翠缕面
　　米心棊子
　　山药拨鱼
　　山药面
　　山芋馎饦
　　玲珑拨鱼
　　玲珑馎饦
　　勾面
　　馄饨皮
　　　　干面食品
　　平坐大馒头
　　打拌馅
　　猪肉馅
　　熟细馅
　　羊肚馅
　　薄馒头水晶角儿包子等皮
　　鱼包子
　　鹅兜子
　　杂馅兜子
　　蟹黄兜子
　　荷莲兜子
　　水晶（食是）饠
　　　　从食品
　　白熟饼子
　　山药胡饼
　　烧饼
　　肉油饼
　　酥蜜饼
　　七宝卷煎饼
　　金银卷煎饼
　　驼峯角儿
　　烙面角儿
　　盏酪焦油
　　圆焦油
　　（食是）饠角儿
　　　　素食
　　玉叶羹
　　膳生
　　断乳羹
　　假灌肺
　　素灌肺
　　炒鳝乳虀淘
　　山药疙瘩
　　酸馅
　　七宝馅
　　菜馅
　　灌浆馒头包子馄饨角儿糁孛撒
　　澄沙糖馅
　　豆辣馅
　　甘露饼
　　素油饼
　　两熟鱼
　　酥煿鹿脯
　　醎豉
　　带汁醎豉
　　三色杂熝
　　炙脯
　　炙蕈
　　酒（火午）蕈
　　假蚬子
　　煠骨头
　　煠山药
　　假鱼脍
　　水晶鲙
　　假水母线
　　　　煎酥奶酪品
　　煎酥法
　　造酪法
　　晒干酪
　　造乳饼
　　就乳团
　　　　造诸粉品
　　藕粉
　　莲子粉芡粉
　　菱粉
　　　　庖厨杂用
　　天厨大料物
　　调和省力物料
　　造麦黄
　　造芜荑
　　染作类
　　　　染小红
　　　　染枣褐
　　　　染椒褐
　　　　染明茶褐
　　　　染荆褐
　　　　用皂矾法
　　　　染砖褐法
　　　　染青皂法
　　　　络丝不乱法
　　洗练
　　　　洗毛衣法
　　　　洗竹布法
　　　　洗焦葛法
　　　　洗皂衣法
　　　　洗糨铁力布法
　　　　洗罗绢法
　　　　洗彩色法
　　　　洗白衣法
　　　　练绢帛法
　　　　用胰法
　　　　造糨粉法
　　　　起油法
　　　　洗油墨污衣
　　香谱
　　　　旁通图
　　　　信灵香
　　　　雪中春泛
　　　　春消息
　　　　笃耨香
　　　　雪兰香
　　　　瑞云香球
　　　　蜡梅香
　　　　野花香
　　　　藏春返魂梅
　　　　杏花香
　　　　杏花香
　　　　胜茉莉
　　　　木犀香
　　　　桂香
　　　　小龙涎
　　熏香
　　　　玉华醒醉香
　　　　拂手香
　　　　梅花衣香
　　　　蜀王熏御衣香
　　　　熏衣香
　　　　透里衣香
　　　　洗衣香
　　　　假蔷薇面花子
　　　　贵人挹汗香
　　　　傅身香粉
　　　　治香法
　　　　炼蜜法
　　　　炼炭法
　　　　香媒
　　　　香饼子
　　　　飞獐脑法
　　闺阁事宜
　　　　和粉方
　　　　常用和粉方
　　　　麝香十和粉方
　　　　鸡子粉方
　　　　利汗红粉方
　　　　石灰粉方
　　　　乌头麝香油方
　　　　搽头竹油方
　　　　摩风高
　　　　金主绿云油方
　　　　常用长发药
　　　　梳头发不落方
　　　　涂面药
　　　　八白散
　　　　洗面去瘢疮方
　　　　傅面桃花末
　　　　治粉剌黑斑方
　　　　夜容膏
　　　　香身丸
　　　　宫内缩莲步捷法
　　　　金莲稳步膏
　　　　取黡五灰膏
　　　　治针入皮肤方
　　　　收翠花朵法
　　　　洗真珠法
　　　　洗油浸珠法
　　　　洗燋赤珠法
　　　　退赤色珠法
　　　　洗尸气珠法
　　　　洗象牙等物
　　　　洗玳瑁鱼鱿法

　辛集
　　吏学指南
　　　　习吏幼学指南序
　　　　吏师定律之图
　　　　吏称
　　　　行止
　　　　才能
　　　　六曹
　　　　衙门南北之异
　　　　戒石铭
　　　　郡邑
　　　　府号
　　　　官品
　　　　官称
　　　　吏员
　　　　统属
　　　　除授
　　　　世赏
　　　　廪给
　　　　考功
　　　　政事
　　　　五事
　　　　户计
　　　　仪制
　　　　旨判
　　　　诸此
　　　　玺章
　　　　公式
　　　　发端
　　　　结句
　　　　状词
　　　　册籍
　　　　牓据
　　　　署事
　　　　礼仪
　　　　详恕
　　　　救灾
　　　　三宥
　　　　三赦
　　　　五戒
　　　　三典
　　　　三罪
　　　　五紏
　　　　五禁
　　　　八议
　　　　五科
　　　　八例
　　　　较名
　　　　字类
　　　　十恶
　　　　七杀
　　　　六赃
　　　　六色
　　　　五流
　　　　三度
　　　　赃私
　　　　首过
　　　　法例
　　　　条贯
　　　　四罪
　　　　五刑附（赎铜附）
　　　　肉刑
　　　　杂刑
　　　　狱名
　　　　狱具
　　　　加刑
　　　　听讼
　　　　五父
　　　　十母
　　　　老幼疾病
　　　　五服
　　　　三殇
　　　　服制
　　　　亲姻
　　　　户婚
　　　　狱讼
　　　　推鞫
　　　　良贱孳产
　　　　勾稽
　　　　捕亡
　　　　诈妄
　　　　贼盗
　　　　钱粮造作
　　　　征敛差发
　　　　诸纳
　　　　体量
　　　　禁制
　　　　杂类
　　为政九要
　　　　为政九要自箴序
　　　　因书第一
　　　　正心第二
　　　　正内第三
　　　　正婚第四
　　　　禁捕第五
　　　　正农第六
　　　　急务第七
　　　　为政第八
　　　　时利第九

　壬集
　　卫生
　　　　养老奉亲书
　　食治养老益气方
　　秘制猪肚方
　　益气牛乳方
　　枸杞煎方
　　法煮羊头方
　　煎猪肪方
　　羊肝羹方
　　油面馎饦方
　　治眼目方
　　补肝猪肝羹方
　　马齿实方
　　乌鸡肝粥方
　　苍耳子粥方
　　莲实粥方
　　竹叶粥方
　　食治耳聋耳鸣诸方
　　磁石猪肾羹方
　　鹿肾粥方
　　鲤鱼脑髓粥
　　猪肾粥方
　　食治五劳七伤诸方
　　暖腰壮阳道药饼子方
　　雌鸡粥方
　　羊肾苁蓉羹方
　　食治老人虚损羸瘦方
　　雀儿粥方
　　骨汁煮饼方
　　羊肉粥方
　　鸡子索饼方
　　石英水煮粥方
　　食治老人脾胃气弱方
　　羊肉索饼方
　　藿菜羹方
　　酿猪肚方
　　鸡子馎饦方
　　曲末索饼子方
　　羊脊骨粥方
　　粟米粥方
　　黄雌鸡馄饨方
　　食治老人泻痢诸方
　　鱼熟脍方
　　赤石脂馎饦方
　　黄雌鸡灸方
　　甘草汤方
　　薤白粥方
　　曲末粥方
　　车前子饮
　　食治老人烦渴热诸方
　　枸杞饮方
　　大麦汤方
　　黄雌鸡羹方
　　猪肚方
　　兔头饮方
　　青豆汤
　　冬瓜羹方
　　鹿头方
　　食治老人水气诸方
　　鲤鱼臛方
　　水牛肉方
　　麻子粥方
　　赤豆方
　　郁李仁粥方
　　赤白皮饮
　　大豆方
　　食治喘嗽诸方
　　猪颐酒方
　　枣煎
　　姜糖煎方
　　桃仁煎方
　　食治脚气诸方
　　猪肚生方
　　鲤鱼臛方
　　麻子粥方
　　乌鸡羹方
　　猪肾粥
　　豉心酒方
　　食治诸淋方
　　青豆方
　　小麦汤方
　　酥蜜煎方
　　苏粥方
　　车前子饮
　　食治噎塞诸方
　　羊肉索饼方
　　黄雌鸡馎饦方
　　苏蜜煎方
　　食治冷气诸方
　　桃仁粥方
　　茱萸饮方
　　椒面馎饦方
　　食治诸痔方
　　鲤鱼鲙方
　　野猪肉羹方
　　鲇鱼方
　　食治诸风方
　　麻子饮方
　　大豆酒方
　　白羊头方
　　乌鸡臛方
　　蒜煎
　　补肾地黄酒
　　鴈脂酒方
　　巨胜酒方
　　苍耳茶方
　　槐茶方
　　　治诸病经验方
　　诸风证
　　加减青州白圆子
　　八味顺气散
　　乌药顺气散
　　伤寒证诸方
　　和觧散
　　中暑证诸方
　　香薷散
　　黄连香薷方
　　治暑证诸药不救者
　　治暑暍
　　出陆须知云
　　积聚证诸方
　　开结枳实圆
　　导气枳壳圆
　　通仙散
　　化铁丹
　　万病无忧散
　　十金圆
　　水肿证诸方
　　治气虚水肿浮胀方
　　神应散
　　痰饮证诸方
　　涤痰圆
　　化痰铁刷圆
　　咳嗽诸证方
　　单方
　　化痰圆
　　劳瘵证诸方
　　炙法
　　　　　青蒿饮
　　单方
　　黄茋劫劳散
　　治翻胃证诸方
　　翻胃平胃散
　　阴毒证诸方
　　更生饼子
　　夺命坐丹
　　吐法
　　诸疟证诸方
　　常山饮
　　八味顺气散
　　头风证诸方
　　八味顺气散
　　眼目证诸方
　　重明散
　　沃眼法
　　龙脑金水膏
　　咽喉证诸方
　　治喉闭
　　失音不语
　　鼻衄证诸方
　　龙骨散
　　三奇散
　　风癎证方
　　三圣散
　　泻痢证诸方
　　通草散
　　三神圆
　　小肠气诸方
　　袪痛圆
　　如神散
　　炙法
　　脚气证诸方
　　□□散
　　神効膏
　　治脚气服药不痊者
　　七宣散
　　痔漏证诸方
　　榼藤子圆
　　洗痔方
　　熏痔方
　　沃法
　　单方
　　虚弱证诸方
　　淋渫药山茱萸散
　　淋浴九仙散
　　干荷散
　　疮肿证诸方
　　鸡清散
　　拔毒散
　　内补十宣散
　　神功托里散
　　妇人诸方
　　滋补暖宫圆
　　麝香圆
　　逍遥散
　　四物汤
　　干血气
　　滋血气
　　救自缢方
　　救自缢法
　　疥癣证方
　　风疮癣方
　　诸伤折方
　　治杖疮
　　鬼代丹
　　开花仙家接骨药
　　一捻金散
　　刀箭药
　　汤火疮方
　　治汤火烧荡方
　　脚手诸疮方
　　治肷疮方
　　治脚气麬裂成疮
　　治恶指欲成疮
　　治□□□□
　　治蛇伤
　　治蜈蚣伤
　　治桃生毒
　　救荒辟谷方
　　辟谷方
　　休粮方
　　千金面
　　　诸杂方法
　　乌发方
　　倒流油
　　捻须膏
　　染髭药
　　摘白发
　　掠鬓膏
　　除头上白屑方
　　洗头仙方
　　擦牙乌髭药
　　乌髭治牙痛方
　　御用牙药
　　仙方更白发
　　金主牙药方
　　治蛀牙方
　　经进牙药
　　齿药还丹散
　　治石瘾肉剌方
　　治鸡眼肉剌方
　　治阙甲方
　　治白癜风方
　　除蛾虱绵带方
　　巾笠令蚊蝇不作秽
　　取蟾酥法
　　辟婆臭虫法
　　去蜱虱法
　　辟蚊子
　　辟蝇子
　　辟扑灯蛾及诸虫方
　　除虱熏衣法
　　除头虱法
　　塞虫鼠等穴

　癸集
　　谨身
　　　　三元参赞延寿之书
　　天元寿
　　欲不可绝
　　欲不可早
　　欲不可纵
　　欲不可强
　　欲有所忌
　　欲有所避
　　嗣续有方
　　妊娠所忌
　　婴儿所忌
　　　　地元寿
　　　　　喜乐
　　忿怒
　　悲哀
　　思虑
　　忧愁
　　　　　惊恐
　　憎爱
　　视听
　　疑惑
　　谈笑
　　阴谋
　　嘲哨
　　稽谑
　　津唾
　　起居
　　行立
　　坐卧
　　沐浴洗面
　　栉发萌发
　　大小腑
　　衣着
　　天时避忌
　　四时调摄
　　旦暮避忌
　　杂忌书云
　　　　人元寿
　　五味
　　饮食
　　食物
　　果食
　　米谷
　　菜蔬
　　飞禽
　　走兽
　　鳞介
　　昆虫
　　孕妇食忌
　　　修养秘论
　　　　云笈七签经载
　　　　　总叙
　　　　　东坡先生
　　杜景升服玉泉法
　　修养大畧云
　　五脏论云
　　保圣纂要
　　庄子
　　真诰
　　耄智余书
　　稽康养生论
　　晦庵调息箴云
　　三茆真君诀曰
　　汉武帝内传
　　　　警心
　　太上感应篇
　　御题
　　灵验记
　　　　劝善录
　　人与物同
　　众生爱恋性命
　　范文正公义田记
　　窦谏议阴德记
　　活蚁魁天下
　　黄承事储谷济人
　　修为果报
　　寿禅师放生得寿
　　五戒之首
　　受用随分说
　　仁寿必鉴
　　东平为善
　　杨宝黄雀
　　毛宝白龟
　　子瞻以巳论鸡
　　受赃枉法罪无所容
　　为官贪饕阴有罪戾
　　剽窃公帑必无远大
　　仁心活人物必厚
　　归罪于己以活人
　　二将立功用心相远
　　教唆词状者有报
　　希赏害人可不知戒
　　夷冢广园宅有祸
　　享用大侈有饥报
　　裴度还带
　　丽妾不动心嫁之吉报
　　试官任私有恶报
　　杀生者阴削福寿
　　不禁宰牛而获牛之罪
　　婢妮好物幽冥阴戮
　　财物去留不常
　　缺陷世界
　　赞人为恶者
　　平日过恶打得过否
　　不葬父母子岂无罪
　　省心杂言


　　居家必用事类全集〔元〕无名氏编撰

　　甲集
　　为学
　　朱文公童蒙须知
　　夫童蒙之学。始于衣服冠履。次及语言步。趋次及洒扫涓洁。次及读书写文字。及有杂细事宜。皆所当知。今逐目条列名曰。童蒙须知。若其修身治心。事亲接物。与夫穷理尽性之要。自有圣贤典训。昭然可考。当次第晓达。兹不复详着云。

　　衣服冠履第一
　　大抵为人。先要身体端整。自冠巾衣服鞋袜。皆须收拾爱护。常令洁净整齐。我先人常训子弟云。男子有三紧谓头紧腰紧脚紧。头谓头巾。未冠者总髻。腰谓以绦或带束腰。脚。谓鞋袜。此三者要紧束。不可宽慢。宽慢。则身体放肆不端严。为人所轻贱矣。
　　凡着衣服。必先提整衿领。结两袵纽带。不可令有阙落。饮食照管。勿令污坏。行路看顾。勿令泥渍
　　凡脱衣服。必齐整折迭箱箧中。勿散乱顿放。则不为尘埃杂秽所污。仍易于寻取。不致散失。着衣既久。则不免垢腻。须要勤勤洗澣。破绽则补缀之。尽补缀无害。只用完洁
　　凡盥面。必以巾帨遮护衣领。卷束两袖。勿令有所湿
　　凡就劳役。必去上笼衣服。只着短便爱护。勿使损污
　　凡日中所著衣服。夜卧必更。则不藏蚤虫。不即敝坏。苟能如此。则不但威仪可法。又可不费衣服。晏子一狐裘三十年。虽意在以俭化俗。亦其爱惜有道也。此最饬身之要。毋忽。

　　语言步趋第二
　　凡为人子弟。须要常低声下气。语言详缓。不可高言喧哄。浮言戏笑。父、兄、长上有所教督。但当低首听受。不可妄自议论长上检责。或有过悞。不可便自分解。姑且隐嘿。久却徐徐细意条陈。云此事恐是如此。向者当是偶尔遗忘。或曰。当是偶尔思省未至。若尔。则无伤忤。事理自明。至于朋友分上亦当如此。
　　凡闻人所为不善。下至婢仆违过。宜且包藏。不应便尔声言。当相告语。使其知改
　　凡行步趋跄。须是端正。不可疾走跳踯。若父母长上有所唤召。却当疾走而前。不可舒缓。
　　仙人道士非有灵。积精飬气以成真。
　　忍力最难。如遇喜多言。欲忍之使默。见色思滥。欲忍之使伏。逢乐将纵。欲忍之使敛。临食方甘。欲忍之使节。皆人之所难也。
　　晁文元公曰。人生大难。惟有重病、极贫、大乱三者而已。其余细故。何足介怀。
　　东坡居士在黄州尝书云。自今以往早晚饮食不过一爵一肉。有尊客则三之可损不可增。召我者预以此告。一曰安分以飬福。二曰宽胃以飬气。三曰省费以飬财。
　　顾左山绝欲七八年矣。而寿止六十八。好酒故也。可见酒、色、财、气四件皆能减筭。惟色为速耳。
　　李南湄云。吾午饭后不看书。
　　天下事都是假的。要识得破。
　　王鹤坡尝言。饮食畧多一口便不是。畧觉食嗳气便要折本。鹤坡禀赋甚弱。九十余乃卒。
　　何五山云。脾胃也要歇息。他磨子常用也湏坏了。
　　范冲座右戒曰。凡吃饮食不可拣择去取。
　　何五山云。要节饮食湏于举筯时便着意。
　　隐南禅师云。凡视听皆能损神。闲处徐步最好安定。语诸生。食饱未可据案。或久坐皆于气血有伤。

　　洒扫涓洁第三
　　凡为人子弟。当洒扫居处之地。拂拭凡案。常令洁净。文字笔砚。凡百器用。皆当严肃整齐。顿放有常处。取用既毕。复置元所。父兄长上坐起处。文字纸札之属或有散乱。当加意整齐。不可辄自取用。凡借人文字。皆置簿抄录诸名。及时取还。窓壁几案文字间。不可书字。前辈云。坏笔污墨瘝子弟职书几书研自黥其面此为最不雅？？絜切宜深戒

　　读书写文字第四
　　凡读书。须整顿几案。令洁净端正。将书册整齐顿放。正身体。对书册详缓看字。子细分明读之。须要读得字字响亮。不可误一字。不可少一字。不可多一字。不可倒一字。不可牵强暗记。只是要多诵遍数。自然上口久远不忘。古人云。读书千遍。其义自见。谓读得熟。则不待解说。自晓其义也。余尝谓读书有三到。谓心到。眼到。口到。心不在此。则眼不看子细。心眼既不专一。却只漫浪诵读。决不能记。记不能久也。三到之中。心到最急。心既到矣。眼口岂不到乎
　　凡书册须要爱护。不可损污绉折。济阳江禄书读未竟。虽有急速。必待掩束整齐。然后起。此最为可法
　　凡写文字。须高执墨锭。端正研磨。勿使墨汁污手。高执笔双钩。端楷书字。不得令手揩着毫
　　凡写字。未问写得工拙如何。且要一笔一画。严正分明。不可老草
　　凡写文字。须要子细看本。不可差误

　　杂细事宜第五
　　凡子弟。须要早起晏眠。凡喧哄鬪争之处不可近。无益之事不可为。【谓如赌博豢养。打球。踢毽。放风禽。等事。】
　　凡饮食。有则食之。无则不可思索。但粥饭充饥不可阙。凡向火勿迫近火傍。不惟举止不佳。且防焚爇衣服。凡相揖必折腰。凡对父母长上朋友必称名。凡称呼长上。不可以字。必云某丈。如弟。行者。则云某姓某丈。凡出外及归。必于长上前作揖。虽暂出亦然。凡饮食于长上之前。必轻嚼。缓咽。不可闻饮食之声。凡饮食之物。勿争较多少美恶。凡侍长者之侧。必正言拱手。有所问。则必诚实对。言不可妄。凡开门揭帘。虽徐徐轻手。不可令震惊响。凡众坐。必敛身勿广占坐席。凡侍长上出行。必居路之右。住必居左。凡饮酒。不可令至醉。凡如厕。必去上衣。下必浣手。凡夜行。必以灯烛。无烛则止。凡待婢仆必端严。勿得与之嬉笑。执器皿必端严。惟恐有失。凡危险不可近。凡道路遇长者。必正立拱手。疾趋而揖。凡夜卧必用枕。勿以寝衣覆首。凡饮食。举匙必置筯。举筯必置匙。食已。则置匙筯于案
　　杂细事宜。品目甚多。姑举其略。然大槩具矣。凡此五篇。若能遵守不违。自不失为。谨愿之士。必又能读圣贤之书。恢大此心。进德修业。入于大贤君子之域。无不可者。汝曹宜勉之

　　训子帖
　　涂中事
　　离家后。凡事不得纵恣。如在父母之侧。逐日食后。或晚间。三两次出则徐行。共约十余里。以宽仆夫之力。登高历险。皆须出轿。以防不测。遇过津渡。切勿争先。舟人已多。宁少须后。戒戢仆从。勿与人争。寻店不可大迫岩险。及侵水际。晚间少食。夜间早睡。留亲仆在房内。以防寇盗○过州县市井。择旷僻清净店舍安泊。闭门静坐。不可出入离店。勿妄与人接【寻常到店津。自有一种闲人。来相问劳。但正色待之。勿与亲接可也。若与之饮食。或同行出入。未有不为所悞者。可戒之】酒食之肆。慱戏之场。皆不可辄往。【推此类。则其余可知。】不得妄费钱物。买饮食杂物

　　到婺州
　　事师如事父。凡事咨而后行。【听受其言。切须下气怡。不得辄有争辩。】朋友年长以倍。丈人行也。十年以长兄事之。年少于己。而事业贤于己者。厚而敬之
　　初到便禀先生。合做甚功夫。自写一节目。逐日早起夜眠。遵依攒趁。日间勿接闲人。说闲话【虽同学。亦只可说义理。论文字而已】专意办自己功。则自然习熟进益矣【课间□□赶了。不得拖延怠慢】早晚授业。请益。随众例。不得怠慢。日间思索有疑。用册子随手札记。俟见质问。不得放过。所闻诲语。归安下处思省要切之言。逐日札记。归日要看。见好文字。亦录取归来
　　不得自擅出入。与人往还。初到问先生有合见者。见之。不令见，则不必往。人来相见。亦咨禀然后往报之。此外不得出入一步
　　居处须是恭敬。不得倨肆惰慢。言语须要谛当。不得戏笑喧哗
　　凡事谦恭。不得尚气凌人。自取耻辱。不得饮酒荒思废业。亦恐言动差错。失己忤人。尤当深戒。不可言人过恶。及说人家长短是非。有来告者。亦勿酬荅。【于先生之前。尤不可说同学之短】交游之间。尤当审择。虽是同学。亦不可无亲疏之辨。此皆当请于先生。听其所教。大凡笃厚忠信。能攻吾过。益友也。其謟谀轻薄傲慢亵狎。道人为恶者。损友也。推此求之亦自合见得五七分。更问以审之。宜无所失矣。但恐志趣卑凡。不能克己从善。则益者不期疏而日远。损者不期近而日亲。此须痛加检点。而矫革之。不可荏苒渐习。自趣小人之域。如此。则虽有贤师长。亦无救拔自家处矣
　　见人嘉言善行。则敬慕而记录之。见人好文字胜己者。则借来熟看。或传录而咨问之。思与之齐然后已。【不拘长少。惟善是取。】
　　以上数条。切宜谨守。其所未及。亦可据此推广。大抵只是勤谨二字。循之而上。有无限好事。吾虽不欲言。而未免为汝忧之也。盖汝若好学。在家足可读书。作文字。讲明义理。不待远离膝下。千里从师。汝既不能如此。即是不好学已。无可望之理。然今遣汝者。恐汝在家迫于俗务。不得专意。又父子之间。不欲昼夜督责。及无朋友闻见。故令汝一行。汝若到彼。能奋然勇为力改故习一味勤谨则吾犹有望不然。则徒尔劳费。只与在家一般。他日归来。又只是旧时伎俩人物。不知汝将何面目。归见父母亲戚。乡党。故旧耶。念之念之。夙兴夜寐。母忝尔所生。在此一行。千万努力浦城路虽差径。然过太湖。不可不见余姨夫黄二十八丈。过临江。不可不见诸徐丈。陈姨夫。及百五叔兄弟。若但一见而行。亦不当留滞半日。况不止此。则何时可到。又轿夫亦不能候。不若只从崇安去。只道中见刘知府。王大姑。前路并无人可见。直到衢州。依旧只从陆路去。不必登舟也
　　过铅山。遣人投范宰书。书并深衣一角。不必相见
　　过衢州见汪尚书
　　到婺州光词店。权歇泊定。即盥栉具剌。去见吕正字。初见便禀。某以大人之命远来。亲依先生讲席下。礼合展拜。傥蒙收留。伏乞端受。便拜。如未受。即再致恳云。未蒙纳拜。不胜皇恐。更望先生。尊慈。特赐容纳。况某于门下。自先祖以来。事契深厚。切望垂允。又再拜。起问寒暄毕。又进言。某晚学小生。允闻先生德义道学之盛。今日幸得瞻拜。不胜慰幸。坐定茶毕。再起叙。晚学无知。大人遣来。从学之意。窃闻先生至诚乐育。愿赐开允。使某早晚亲炙。不胜幸甚。又云。来时大人拜意。有书投纳。即出书投之。又进说。大人再令拜禀。恨以地远。不得瞻拜。郎中公凡筵。今有香一炷。令某拜献。令参拜之。初未敢遽请。容来日再诣门下。令弟宣教大人。亦有书。并俟来日请见面纳。揖退。畧就坐。又揖而起【如问他事。即随事应荅。如问将来宿食去处。即云。大人书中已具禀。更听尊者】次日将香再去。乃具剌谒其弟。【问看同居有几子弟皆见之。只问门下人可知也。见其兄弟皆拜】茶罢便起禀。某昨日禀知。乞诣灵瞻拜。更俟尊命。如引入即诣灵筵前再拜。焚香。又再拜讫。拜其
　　何丈托问。婺州寄居。前辈有姜子方者。是李中书之甥。在婺州五通庙前住。建炎间曾从马殿院【伸】辟为抚喻司？官。今其家有何子弟
　　间见先生说。吾同宗留守家子弟间多有在婺州者。其家记录。留守公事颇详。不知可托借传一本否。墓志似是曾侍郎。吕家必自有本也
　　所将去银五两八钱。可纳先生处。乞令人买置金谷支用。【先问看如何。或只令人来取去买。不必送去也】茶一角三十斤。俟潘家借屋有定。说即自作来送去
　　过崇安见潘尉。问宋家黄通托问陆宰取通鉴
　　到信州将林择之书。去见上饶县王丞。问他有回信。即付范富归。或令范富回日取归。更问他新知高州翁判院在此有事。今其家在甚处。其侄监丞自江西罢官赴召来此。今在甚处。如监丞尚在信州。即往见之。如只在高州家。即买纸赠去上纸【状上称表甥孙状献知府判院翁公】汝见监丞及高州之子。县丞皆拜。唤他作表舅。说吾不知他尚在信州。不曾得写慰书。并说妈致意。监丞昨承颁惠衣物。久不得拜问之意汪尚书书可只留在家中。不用将去。如须要去见时。他是尊官。不可叙事契。纳拜只便叙寒暄毕。又叙晚进小生。服膺甚久。今日遂获瞻望道德之光。岂胜荣幸。就坐吃茶了。便起再叙。某山野小生。无所知识。徒以大人幸得出入门下。遂获窃闻德业之隆。不胜景仰。今者大人遣诣吕正字先生席下。经由此拜本不敢僣越。参候敬慕之深。辄干典谒。特蒙与进。下情不胜慰感之至。急于就学。即今遂行。无由再诣台墀。伏乞台察。揖就坐。少顷再起揖【须有此揖。方案汤矣。不起揖。坐无了时】汤毕便起【更不揖今见达官多如此】降阶两三步回揖。主人回。及出若欲见时须如此
　　右晦庵先生送其子游东莱先生门于其行训云

　　颜氏家训
　　教妇初来。教子婴孩。故于其始有知。不可不使之知尊卑长幼之礼。若侮詈父母。殴及兄姊。父母不加词禁。反笑而奖之。彼既未辨好恶。谓礼当然。及其既长。习已性成。乃怒而禁之。不可复制。于是父疾其子。子怨其父。残忍悖逆。无所不至。
　　盖父母无深识远虑。不能防微杜渐。溺于小慈。养以其恶故也

　　西山真先生教子斋规
　　一曰学礼。【凡为人要识道理。识礼数。在家庭事父母。入书院事先生。并要恭敬顺从。遵依教诲。与之言则应。教之事则行。毋得怠慢。自行己意】
　　二曰学坐。【定身端坐。齐脚敛手。毋得伏般？足靠背。偃仰倾侧】
　　三曰学行。【笼袖徐行。毋得掉臂跳足】
　　四曰学立。【拱手正身。毋得跛倚欹斜】
　　五曰学言。【朴实语事。毋得妄诞。低细出声。毋得呌唤】
　　六曰学揖。【低头屈腰。出声收手毋得轻率慢易】
　　七曰学诵。【看字断句慢读。须要字字分明。毋得目视东西。手弄他物】
　　八曰学书。【臻至把笔。字要齐整。图净。毋得轻易胡涂】

　　王虚中训蒙法
　　义手
　　小儿六岁入学。先教义手。以左手紧把右手。其左手小指则向右手腕。右手皆直。其四指以左手大指向上。如以右手掩其胸。不得着胸。须令稍离方寸。为义手法也

　　着衣
　　衣袖不得揎出手腕以上。则为傲过手腕以外。则为慢。正当腕中谓之礼。又外衣袖不许露出内衣袖。若衫袖不得露出上盖袖。上盖袖不得露出汗衫袖也

　　祗揖
　　凡揖人时。则稍阔其足。其立则稳。揖时须是曲其身。以眼看自己鞋头。威仪方羙。观揖时亦须直其膝。不得曲了。当低其头。使手至膝畔。又不入膝内。则手随时起。而义于胸前。揖时须全出手。不得只出一指。谓之鲜礼。揖尊位则手过膝下。亦以手随身起。义手于胸前也

　　入学
　　六岁且令早晨上学。食后不上学。勿困其精神。读书须是且从开宗明义章。第一起。不可便读蒙求。孝经序。为字太难。且令每日见小字经三两次。每日常见。则识得牢固。不可贪多。且读三两句。半岁之后。食后亦上学

　　小儿读书
　　若初授四句。不必多教遍数。且以教识字为上。既识字。则可令其自读。若未能尽读。且读两句。其两句识得字。又读得稍熟。则令识后两句字。读后两句。又稍熟。然后令通读四句。既读得四句尽熟。则放归。似此数日。则可又添一两句须是熟。即便放归。小儿贪其归。则用心读而渐可添也。若其后授得字多。其初则分为三两授读。俟其口熟则通读。若其中有甚难读者。则特读数十遍。如甚易者。则分读时不须读。直待通一授读。然后读其易者。此亦读书省力省功之良法也

　　温书
　　若读书当时虽极熟。久而不读亦必忘。予尝诵一真言。二十万遍。久而不诵。皆忘之。故读过书。不可不温。其温书之法。且若初读过书一卷。则一日温此一卷。其后读过二卷。则二日温一遍。三卷则三日温一遍。二百卷则二百日能温一遍。亦永不忘。如长成者。读过语孟六经。一放下之后。则周年未必能温。此所以不能记也。此乃杨子吴秘之家传。温书之法如此。则初读时不须四授。以一日之工温之。亦不须一卷了。又分为两授温之。既省工。又永永不忘之妙法也

　　记训释字
　　可令日记所读书上。训释字三两个。如不亦说乎。说喜也。不亦乐乎。乐甚喜也。若不能晓得甚喜。则以方言教之。如云大故欢喜。人不知而不愠。愠怒也。若不能晓得怒字。则以方言教之。云怒是恶发也。如此记时。则读过论语。记得论语上训释了。七岁便可说书

　　写字
　　写字不得惜纸。须令大写。长后写得大字。若写小字。则拘定手腕。长后稍大字则写不得。予亲有此病也。写字时。先写上大二三日。不得过两字。两字端正方可换字。若贪字多。必笔画老草。写得不好。写得好时。便放归。午后亦可上学。

　　说书
　　小儿止可说句语义理。又须分明直说。不可言语多。如说仲尼居。则言仲尼者。孔子字也。字。是表德也。居。坐也。曾子侍者。曾子。乃孔子弟子也。侍谓侍奉也。义手立于其侧也。子曰者。子谓孔子。乃弟子称师曰子也。曰，说也。此言孔子坐。曾子侍奉。而孔子说也。如此则分明而稚子易晓也。又须说易者。其难者。且未可说。故先说孟子为上。孟子中若有难说者。亦且放过。直待晓得易者都了。然后与说难者。如此。则其进有渐。而亦不苦其难也

　　改文字
　　若改小儿文字。纵做得未是。亦须留少许。不得尽改。若尽改，则沮挫其才思不敢道也。直待做得十分是了。方可尽改。作十分若只随他立意而改。亦是一法

　　作诗
　　小儿填诗时。便教他做工夫。如杜工部，韩昌黎，之诗。选长篇一韵。读一篇上下平声。止有三十韵。是三十长篇足矣。若举此韵。则此一韵中诸韵皆可以记矣。非惟作省题诗。止于六韵而易成。是虽长篇。亦何难哉。又其次。如前以三十板。匡纸标三十韵头。不问是何省题诗。皆编韵于其中。每一板编一韵。若作诗时。用此一韵。则揭开策子一观。则皆可见矣。作诗甚易甚简之大法者也

　　文公白鹿洞书院教条
　　五教之目
　　父子有亲　君臣有义　夫妇有别长幼有序　朋友有信

　　为学之序　　
　　博学之　　审问之　　慎思之　　　　明辨之　　笃行之

　　修身之要
　　言忠信　　行笃敬　　惩忿窒欲迁善改过

　　处事之要
　　正其谊不谋其利　明其道不计其功

　　接物之要
　　己所不欲勿施于人　行有不得反求诸已

　　程董二先生学则
　　凡学于此者。必严朔望之仪。【其日昧爽。直日一人至击板。始击。早起盥漱。总栉。衣冠。再击。皆着深衣。或凉衫。升堂。师长帅弟子。诣先圣像前。再拜焚香讫。又再拜退。师长西南向立。诸生之长者。率以次东北向再拜师长立而扶之。长者一人。前致辞讫。又再拜。师长入于堂。诸生以次环立再拜退。各讫安。】
　　谨晨昏之令。【常日击板如前。再击。诸生升堂序立。俟师长出户立定。皆揖。次分两序相揖而退。至夜将寝。击板会揖如朝。会讲。会食。会茶。亦击板如前。朝揖。会讲。以深衣。或凉衫。余以道服褙子】
　　居处必恭。【居有常处。序坐以齿。凡坐。必直身正体毋箕踞倾倚。交胫搯足。寝必后长者。隔寝勿言。当昼勿寝】
　　步立必正。【行必徐。立必换。必后长者。毋背所尊。毋践阈。毋跛倚】
　　视听必端。【毋淫视。毋倾听】
　　言语必谨。【致详审。重然诺。肃声气。毋径毋诞。毋戏谑諠哗。毋及乡里人物长短。及市井鄙俚无益之谈】
　　容貌必庄。【必端严凝重。勿轻易放肆。勿麄豪狠傲。勿轻有喜怒】
　　衣冠必整。【勿为诡异华靡。毋致垢弊简率。虽燕处不得披袒露顶。虽盛暑不得脱去鞋袜】
　　饮食必节。【毋求饱。毋贪味。食必以时。毋耽恶食。非节假。及尊命。不得饮。饮不过三爵。勿至醉】
　　出入必省。【非尊长呼唤。师长使令。及已有急干。不得辄出学门。出必告。反必面。出不易方。归不踰期】
　　读书必专一。【必正心肃容。计遍数已足而未成诵。必须成诵。遍数未足。虽已成诵。必满遍数。一书已熟。方读一书。毋务泛观。毋务强记。非圣贤之书勿读。无益之文勿观】
　　写字必楷敬。【勿草。勿欹倾】
　　凡案必整齐。【位置有伦。简秩不乱。书笥衣箧。必谨扃钥】
　　堂室必洁净。【逐日直日再击板如前。以水洒堂上良久。以箒扫去尘埃。以巾抆拭几案。其余悉令斋仆扫拭之。别有秽污。悉令扫除。不拘早晚】
　　相呼必以齿。【年长倍者以父。十年长者以兄。年相若者以字。勿以尔汝。书简称谓亦如之】
　　接见必有定。【凡客请见。师坐定。直日击板。诸生始具□升堂序揖立侍。师长命之退。则退。若客于诸生中有自欲相见者。则见师长毕。就其位见之。非其类者。勿与亲狎】
　　修业有余功。游艺有适性。【弹琴。习射。投壶。各有仪矩。非时勿弄博奕。鄙其不宜亲学】
　　使人庄以恕。而必专所听。【择谨愿勤力者。庄以听之。恕以待之。有小过者诃之。甚则白于师长惩之。不俟众禀师长遣之。不许直行己意。苟日从事于斯而不敢忽。则入德以方。庶乎其近矣】

　　程端礼读书分年日程法
　　八岁未入学之前。读性理字训。【程逢原增广者。读此代世俗蒙求】自八岁入学之后。读小学书正文。次读大学经。传正文。次读论语正文。次读孟子正文。次读中庸正文。次读孝经刊误。次读易正文。次读书正文。次读诗正文。次读仪礼并礼记正文。次读周礼正文。次读春秋经并三传正文。自八岁约用六七年之功。则十五岁前。小学书四书诸经正文。可以尽毕自十五志学之年。即当向志。【为学以道为志。为人以圣为志】读大学章句或问毕。次读论语集注。次读孟子集注。次读中庸章句或问。次钞读论语或问之合于集注者。次钞读孟子或问之合于集注者。次读本经易书诗礼记春秋四书本经既明之后。自此日看史。仍温前书。次看通鉴。及参纲目。次读韩文。次读楚辞通鉴韩文楚辞既读之后。约才二十岁。或二十一二岁。学作文。经问，经义，古赋。古体，制诏，章表，四六章表

　　读书
　　朱子读书法
　　居敬持志　循序渐进　熟读精思
　　虚心涵泳　切己体察　着紧用力
　　又曰敛身正坐。缓视微吟。虚心涵泳。切己体察。研精覃思。以究其所难知。平心易气。以听其所自得
　　又曰宽着期限。紧记课程
　　又曰读书不精深。只是不专一
　　又曰读书须一件一件读。理会了一件。方可换一件。若不与逐件理会。虽读到老。依旧生
　　又曰须是精专穷研。使一书通透烂熟。都无记不得处。方别换一书。乃为有益。若轮流通念。而核之不精。则亦未免再费工夫也。须是通透后。又却如此温习。乃为佳耳
　　又曰一百遍时。自是胜五十遍时。五十遍时。自是胜二百遍时
　　又曰大抵读书。须是虚心静虑。依傍文义。根寻句脉。看定此句指意。是说何事畧。如今人言语衬贴替换一两字。说得古人意思出来。先教自己心里分明历落。如与古人对面说话。彼此对荅。无一字一言不相肯可。此外都无闲杂说话。方是得个入处。怕见如此。弃却本文。肆为浮说。说得即当都忘了。从初因甚话头说得到此。此最学者大病也

　　程正思论读书
　　读书必正心肃容。计遍数熟读。遍数已足而未成诵。必欲成诵。遍数未足。虽已成诵。必满遍数。一书已熟。方读一书。毋务泛观。毋务强记。非圣之言勿读。无益之文勿观

　　欧阳文忠公读书法
　　立身以力学为先。学以读书为本。今取孝经论孟六经。以字计之。孝经一千九百三字。论语万有一千七百五字。孟子三万四千六百八十五字。周易二万四千一百七字。尚书二万五千七百字。诗三万九千二百三十四字。礼记九万九千一十字。周礼四万五千八百六字。春秋左传一十九万六千八百四十五字。止以中才为准。若日诵三百字。不过四年半可毕。或稍钝。减中人之半。亦九年可毕。其余触类而长之。虽缕秩浩繁。第能加日积之功。何所不至。谚曰。积丝成缕。积寸成尺。寸尺不已。遂成丈匹。此言虽小。可以喻大。尔辈勉之

　　作文
　　朱子论作文
　　人要会作文。读取一部西汉文。欧阳文。南丰文。韩文
　　又曰古赋须熟。看屈宋韩柳所作乃有进步处

　　东坡论作文法
　　凡学为文。不可不熟读。檀弓山谷。谨守其言。传之后世。檀弓诚文章之模范。凡为文记事。常患意晦而辞不达。语虽蔓衍而终不能发明。惟檀弓或数句书一事。至有两字而书一事。语极简而味长。事不相涉而意脉贯穿。经纬错综。成自然之文。此所为可法也
　　东坡在儋耳。葛迎之。从东坡游甚熟。切尝教之。作文字云。譬如市上店肆诸物。无种不有。却有一物可以摄得。曰钱而已。莫易得者是物。莫难得者是钱。今文字词藻是实。乃市肆诸物也。意者，钱也。为文若立意得中理。则古今所有翕然并起。皆赴吾用。汝能晓得此。便会做文字也
　　又云作文之法。意尽而言止者。天下之至言也。然而言止而意不尽。尤为极至。如礼记左氏可见
　　又云吾文如万斛泉源。不择地可。出在平地。滔滔汩汩。虽一日千里无难。及其与山谷曲折。随物赋形。而不可知也。所可知者。当行于所当行。当止于不可止。如是而已矣。其它，虽吾亦不能知也矣
　　凡人作文字。须是笔头上。挽得数万斤起。可以言文字也。兴来笔力千钧重也。
　　又云凡文字。须令气象峥嵘。采色绚烂。渐老渐熟。乃造平淡

　　山谷论作文法
　　文章最忌随人后
　　文章必谨布置。如官甲第厅堂房室。不可乱也

　　沈隐侯论文法
　　文章当从三易。易见事。一也。易识字。二也。易诵读。三也

　　吕居仁论文法
　　入必要悟入处。悟入。必自工夫中来。非侥幸可得也。如老苏之于文。鲁直之于诗。盖尽此理
　　学者须做有用文字。不可尽立虚言。有用文字。议论文字是也。议论文字。须以董仲舒。刘向为主。周礼新序说苑之类。皆当贯穿熟考。则做一日。便有一日工夫
　　文章之妙。在叙事状物。左氏记。列国战伐次第。叙事之妙也。韩昌黎，柳子厚，诸序记。可见状物之妙。至于礼记曲礼。委四教人等事。论语乡党记圣人言动。可谓至深。学者学文。若不本于此。未见其□远过人也

　　写字
　　神人永字八法
　　侧势第一
　　李阳氷笔诀曰
　　侧者，侧下其笔。使墨精暗坠。徐乃反揭。则棱利矣。乃永字头一点是也
　　口诀曰
　　先左揭其腕。次轻蹲其锋。取势紧。则乘机倾剉借势出之。疾则失中。过又成俗

　　勒势第二
　　笔诀曰
　　即是永字第二笔。横画之法。筑锋而策。仰笔而后收准此。用笔之形势自彰矣

　　努势第三
　　笔诀曰
　　努者即是永字第三笔。为努笔之法。竖笔而徐行。近左引势。一本无近左引势四字。势不欲直。直则无力矣
　　口诀曰
　　凡傍卷微曲。蹙笔累走而进之。直则众势失力。滞则神气怯散。夫势须侧锋。顾右潜趯轻挫其揭

　　趯势第四
　　笔诀曰
　　即是努笔下。杀笔趯起是也。法须挫衄。一云。其法早回转。笔出锋竚。思消息之。则神一作。先踪不坠矣
　　口诀曰
　　傍锋轻揭。借势之不劲。笔不剉。剉则意不深。趯与挑一也。锋贵于涩出。适期于倒取。所谓欲挑而还置也

　　策势第五
　　笔诀曰
　　策者。即永字第五笔。其法始筑笔而仰策。徐转笔而成形。依形以获妙。则迥尔而超群也
　　口诀曰
　　仰笔潜锋。以鳞勒之法。揭腕□一作趯势。欲右潜锋之要。在尽势暗捷归于右也。夫策笔仰锋。竖趯微劲。借势峻倾于掠也

　　掠势第六
　　笔诀曰
　　掠者。即永字第六笔法。从策笔。下左出。而锋利下不坠。则自然佳
　　口诀曰
　　撇过谓之掠。借于策势。以轻驻锋。右揭其腕。加以迅出。势旋于左。法在涩而劲。意欲畅而腕。迟留则伤于缓滞。庶疾之旁。永木左皆是也。夫侧锋左出。谓之掠

　　啄势第七
　　笔诀曰
　　即永字第七笔也。其法则侧笔而速进。劲硬若铁石而不坠。于斯为妙矣
　　口诀曰
　　左向之势须尽为啄。接笔蹲锋。潜蹙于右。借势收锋。迅直旋合。须精崄衄出。去其缓滞。白鸟字头斜。皆是也。夫笔锋及纸为啄。在潜动而啄之

　　磔势第八
　　笔诀曰
　　即是永字第八笔。其法始入笔紧筑而仰。便下徐行。势足以磔开其笔。或藏锋。出锋由重锋。缓则其质肥。宜以崄涩而遒劲。徐行势而后磔。藏锋出锋。岂必固也
　　口诀曰
　　右逸之波皆名磔。右揭其腕。逐势紧趯。傍笔迅磔。尽势轻揭。潜以暗收在劲迅得之。夫磔法笔锋须趯。势欲崄而涩。得势而轻揭。暗收存势。候其势尽磔之

　　姜白石书谱
　　真行草书之法。其源出于虫篆。八分飞白章草等。员劲古淡。则出于虫篆。点画波发。则出于八分。转换向背。则出于飞白。简便痛快。则出于章草。然而真草与行。各有体制。欧阳率更颜平原辈。以真为草。李邕李西台以行为草。亦以古人有专工正书者。有专工行书者。信乎其不能兼羙也。或云草书千字。不抵行书十字。行书十字。不抵真书一字。意以为草至易而真至难。岂真知书哉。大抵下笔之际。尽仿古人。则少神气。专务遒劲。则俗病不除。所贵熟习兼通。心手相应。斯为妙矣。白云先生率更书诀。亦能言其梗槩。孙过庭论之甚详。恐可参稽真书以平正为善。此世俗之论。唐人之失也。古今真书之妙。无出于锺元常。其次则王逸少。今观二家之书。皆潇洒纵横。何拘平正。良由唐人以书判取士。而士大夫字画。类有科举习气。颜鲁公作干禄字书是也。矧欧虞颜柳前后相望。故唐人下笔应矩入规。无复晋魏飘逸之气。且字之长短小大。斜正疏密。天然不齐。熟能一之。谓如东字之长。西字之短。口字之小。体字之大。朋字之斜。党字之正。千字之疏。万字之密。画多者宜疏。画少者宜肥。魏晋书法之高。良由各尽字之真态。而以私意参之耳。或者专喜方正。极意欧颜。或者唯务匀员。专师虞永或谓体须少匾。则自然平正。此又徐会稽之病。或云欲其萧散。则自不尘俗。此又有王子敬之风。岂足以尽书法之羙哉。吾尝采古人之字。列之为图。今畧言其指点者。字之眉目。全藉顾盻精神。有背有向。随字形势横直。画者字之体骨。欲其坚正匀精。有起有止。所贵长短合宜。结束坚实。撇捺者字之手足。伸缩异度。变化多端。要如鱼翼鸟翅。有翩翩自得之状。挑剔者。字之步履。欲其沉实。□人挑剔。或带斜拂。或横引而外至。颜柳始正锋为之。正锋则无飘逸之气。转折者。方员之法。真多用折。草多用转。折无少驻。驻则有力。转不欲滞。滞则不遒。然而真以转而后遒。草以折而后劲。不可不知也。悬针者。笔欲极正。自上而下。端若引绳。若垂而复缩。谓之垂露。故翟伯寿问于米老曰。书法当何如。曰。无垂而不缩。无往而不收。此必至精至熟。然后能之。古人遣墨。得其一点一画。皆昭然绝异者。以其用笔精妙故也。大令以来。用笔多失。一字之间。长短相补。斜正相柱。肥瘦相混。求妍媚于成体之后。于今世尤甚
　　用笔不欲太肥。太肥则形浊。又不欲太瘦。太瘦则形枯。多露锋芒。则意不持重。深藏圭角。则体不精神。不欲上小下大。不欲左低右高。不欲前多后少。欧阳率更结体虽太拘。而用笔特备众羙。虽小楷而翰墨洒落。追踪锺王。来者不能及矣。颜柳结体既异。古人用笔复溺一偏。余评二家为书法之一变。数百年人争効之。字画刚劲高明。固不为无助。而晋稳风轨扫地矣。柳氏大字偏傍清劲可喜。更为奇妙。近世有效之者。则俗浊不足观。故知与其太肥。不若瘦硬也。草书之体。如人坐卧行立。揖逊忿争。乘舟跃马。歌舞擗踊。一切应变。非苟然者。又一字之体。率有多变。有起有应。如此起者。当如此应。各有义理。右军书羲之字。当字得字深字慰字最多。多至数十字无有同者。而未尝不同也。可谓所欲不踰矩矣。夫凡学书草。先当取法张芝皇象索靖等。章草则结体平正。下笔有源。然后仿王右军。申之以变化。皷之以奇崛。若泛学法家。则有工拙。笔多失悟。当连者反断。当断者反续。不识向背。不知起止。不悞转换。随意用笔。任笔赋形。失悞颠错。反为新奇。自大令以来。已如此矣。况今世哉。然而襟韵不高。记忆虽多。莫湔尘俗。若使风神萧散。下笔便当过人。自唐以前。多是独草。不过两字连属。累数十字不断。号曰连绵游丝。虽出于古人。不足为奇。更成大病。古人作草。如今人之作真。何尝苟且。其相连处特是引带。其笔皆轻。虽变化多端。而未尝乱其法度。张颠。怀素最号野逸。而不失此法。近代山谷老人。自谓得长沙三昧草书之法。至是又一变。流至于今。不可复观。唐太宗云。行行若萦春蚓。字字若绾秋蛇。恶无骨也。大槩用笔。有缓有急。有锋有无锋。有承接上文。有牵引下字。乍徐还疾。或往复收。缓以仿古。急以出奇。有锋则以耀其精神。无锋，则以含其气味。横斜曲直。钩环盘纡。皆以势为主。然不欲相带。相带，则近于俗。横画不欲太长。太长，则转换迟。直书不欲太多。太多，则神痴。以扌？柰代入。以发代？？止。亦以扌？柰代之。唯入则间用之。意尽则用悬针。意尽则再生笔意。不若用垂露耳
　　用笔如折钗股。如屋漏痕。如锥画沙。如壁拆。此皆后人之论。折钗股。欲其屈折员而有力。屋漏痕。欲其无起止之迹。皆不必若是。笔正则藏锋。笔偃则锋出。一起一倒。一晦一明。而神奇出焉。常欲笔锋在画中。则左右皆无病矣。故一点一画皆有三转。一波一拂。皆有三折。一？又有数样。一点欲与画相应。两点欲自相应。二点者。必一点起。一点带。一点应四点者。一起两带一应。笔。陈图云。若平直相似。状如筭子。便不是书。又如口当泯其棱角。以宽闲圆羙为佳。心正笔能正。意在笔前。字居心后。皆名言也。故不得中行。与其工也宁拙。与其弱也宁劲。与其钝也宁速然极须陶宁俗姿。则妙处自见矣。大要执之欲紧。运之欲活。不可以指运笔。当以腕运笔。执之在手。手不主运。运之在腕。腕不知执。又作字者。亦须畧考篆文。须知点画来历先后。如左右之不同。剌刻之相异。王之与玊。示之与衣。以至秦奉泰春。形同体异。理殊源本。既同斯不浮矣。孙过庭有执使转用之法。执谓浅深长短。使谓纵横牵掣。转谓钩环盘纡。用谓点画向背。岂偶然哉。
　　用笔作楷欲干。然不可大燥。行草则燥润相杂。润以取妍。燥以求险。墨浓则笔滞。燥则笔枯。亦不可不知也。笔欲锋长劲而圆。长则含墨可以运动。劲则有力。圆则妍羙。余尝评三物。用不同而理相似。良弓引之则来。舍之急往。世俗谓之揭箭。好刀按之则屈。舍之则劲直如初。俗谓之回性。笔锋亦欲如此。若一引之后已曲而不复挺。又安如人意耶。故长而无劲。不如勿长。劲而不圆。不如勿劲。盖纸墨皆书法之助也

　　董内直书诀
　　分间布白。远近宜均。【谓一字之内。下笔点画须令均平。勿令留白处。阔狭相去不等。又不要如隶书之排】无垂不缩【用垂下一笔。既下履上至中间。则垂头圆。又谓之垂露。如露水之垂也】无往不收【谓坡陂处。既往当复回。不要一拔使去】如悬针【直下笔正锋而下。末处如针头之悬】如折钗股【圆健而不偏斜】如壁拆【用笔端正写字。有□牵处断头起笔其□正中。如新泥壁折缝尖处。锋在中间】如屋漏雨【有两说。一说写字之点。如空屋漏孔中水滴一点。圆正不见起止迹。一说草字一画直下。如漏壁中水痕□而向下。自然而然。□□做作。末处住头亦圆】如印印泥。如锥画沙。【自然而然。不见起止之迹】每作一波。常二过折笔。【三折笔不□□也。波与遶之及平画皆然。张长史论书云。为一平画。亦须纵横有象。不可一直去】每作一点。当隐锋而为之【即前画屋漏雨法也】左边短少。必与上齐【味字之类】右边画少。必与下齐【知字之类】左欲去吻【左边起笔。不要有觜】右欲去肩【右边转角。不要露肩。古人谓之暗过】快意剉锋。使不怯滞【□□起笔处。须剉令笔锋平。虽笔尖做令平以刀截相似。颜如隶书谓之蚕领也】侧锋取妍。晋人不传之妙【此用无之□也。晋人皆用之。入墨时须转侧在砚上入墨须取笔头圆正。乃可以书。名枣心笔。又名散卓。若二毫有羊毫杂。软而无力。不堪写字】多力多筋者胜。无力无筋者病。多力多筋者是书。无力无筋者谓之墨猪【形莫近似。骨气不足。肉大多。如有肉之猪耳】以腕运笔。不以掌运笔【古人悬聦能尽一身之力也。大字高悬手。小字则以左手枕右手书】指欲实。掌欲虚【指实则有力。掌虚则运转】书不入木。不如不学【下笔重也】绵褁铁法【力藏在点画之内。外不露圭角也】沉着痛快【不要忙而疾。不要缓而痴】

　　切韵
　　总论
　　凡篇韵诸书切字之法。必先正五音以类其字。各归其母。然后调声切之。五音者宫【舌居中】商【口开张】角【舌缩脚】征【舌柱齿】羽【口□聚】唇音舌音【各八音】牙音喉音【各四音】齿音【有十音】半征半商音【有二音】字母三十六分之为五音。凡字之声。总于是矣○每音有四等。全清。次清。全浊。不清不浊。如颠天田年是也○字有平上去入四声。如帮榜谤博是也○字有四等轻重。如高交□骁是也○字字有此理。皆得之自然人可为也。熟读诵后一十句直切字母法。更熟读记三十六字母切韵法。清浊非一母。皆髣髴相同耳。其有疑似在毫厘之间。加以熟读诵。自然通悟。如磁石引针。母唤其子。盖音和既以通晓。见难字易切。字体易晓。无有不识字者。必无差讹矣

　　切韵捷法诗
　　切韵先须辨四声　五音六律次兼行
　　难呼语句皆为浊　易纽言辞尽属清
　　唇上必班宾报博　舌头当的蒂都丁
　　拍唇坡颇潘铺拍　齐齿知时始实诚
　　正齿止征真正折　舌根机结计坚轻
　　撮唇呼虎乌坞污　开口何峩我可更
　　张牙加贾芽雅讶　卷舌咿优壹谒婴
　　合口含甘咸坎淡　密牙乍窄涩争笙
　　引喉勾口讴呕候　逆鼻蒿毫好黑亨
　　字母贯通三十六　要分清浊重和轻
　　会得这些玄妙法　世间无字不知音

　　三十六字母五音清浊旁通图
　　全清　　见　　　端　　知　　　　　　帮　　　　　　非　　　　　　　精　　　　　　　　　　照　　　　影　
　　次清　　溪　　透　　彻　　滂　　敷　　清　　　　穿　　　　晓　
　　全浊　　群　　定　　澄　　并　　奉　　从　　　　床　　　　匣　
　　【不清不浊】　疑　　泥　　娘　　明　　征　　心　　　　审　　　　喻　
　　全浊　　　　　　　　　　　　　　　　　　　邪　　　　禅　　
　　牙音　　舌头音　　　　舌上音　　　　唇音重　　　　鼻音轻　　齿头音　　　　　　正齿音喉音半舌半齿音
　　角【木】征【火】羽【水】商【金】宫【土】【半征半商半火半金】

　　切三十六字母总括
　　见经电经坚　　溪牵奚轻牵
　　群衢云勤处　　疑鱼其银言
　　端多官丁颠　　透他候汀天
　　定徒径庭田　　泥年题宁年
　　知珍离珍邅　　彻勑列辰辿
　　澄持陵陈廛　　娘女良纫（女联）
　　帮博旁宾边　　滂普郎缤偏
　　并部迥类蠙　　明眉兵民绵
　　非匪微分番　　敷芳芜芬蕃
　　奉父勇坟烦　　微无非文樠
　　精子盈津煎　　凊七情清千
　　从墙容秦钱　　心思寻新仙
　　邪徐嗴易涎　　照之笑真毡
　　穿昌缘嗔昌　　床仕庄榛潺
　　审式荏身膻　　禅时连辰常
　　影于境殷焉　　晓馨鸟馨祆
　　匣辖甲礥贤　　喻俞戍匀缘
　　来郎才邻连　　日入质仁然

　　一十句字母直切法
　　一因烟　二人然　三新鲜　四？？易涎
　　五盈延　六零连　七清千　八宾边
　　九经坚　十神禅
　　切类之法先类其字各归其母唇音舌音各八牙音喉舌各四齿音有十半齿音半舌音有二凡三十六分为五音

　　书简
　　小简往式
　　一具礼　二称呼　三座前　四间阔　
　　五瞻恋　六即日　七时令　八伏惟　
　　九起居　十佑助　十一尊候　十二入事　
　　十三不缕述　十四伏冀　十五托庇　十六知感　
　　十七记录　十八谨奉　十九未由　二十祝颂　
　　二十一不宣
　　某端肃奉书某人学士座右连日纷纷不果请益即日孟夏渐热伏惟　起居燕间之余神人嘉辅文候动止多福入事云不敢缕缕伏冀　原詧某曲荷　云庇岂不知感毋劳齿录草此以闻未由雅集善保珍重自爱不宣

　　小简复式
　　一具礼　二　　　三　　四　　　
　　五　　　六　　　七　　　八　　　
　　九　　　十　　　十一　　　十二　　　
　　十三　　　十四　　　十五　　　十六　　　
　　十七
　　某端肃奉复　某人提领几右连日不拜尊诲仰德之私以日为岁即日首夏清和伏惟　起居燕间之余密有神休　体履佳胜遽承　教墨佩服故人　厚意人事云未由　款奉勤此奉复顺理　时令不宣

　　具礼
　　平交　悚息上覆　端肃奉书
　　悚息止启
　　稍降　上启　　　信上【或信至】上覆
　　尊长　悚息拜覆　再拜上覆
　　端肃奉书　再拜上覆
　　父母　百拜上覆
　　僧家　和南启上　和南讯上
　　和南作礼企覆
　　道士　稽首上启　惶恐稽首作礼上覆
　　稽首作礼上覆
　　居丧　扣首拜覆【三年内用】　泣血上覆【百日内用】
　　凡荅人书改覆字为复字

　　称呼
　　士人　学士　提学　府教
　　僧家　长老　禅师　上人　讲主
　　大德
　　医人　太医　大丞　提领
　　道士　真人　提举　提点　知观
　　知宫
　　亲戚　尊亲　亲友　贤亲
　　朋友　尊契　契爱　友益　贤契
　　同姓　宗丈　宗兄　宗友
　　同庚　庚兄　庚契　齐年兄　齐年友
　　恩家　恩府　恩使
　　同乡　乡丈　乡兄　乡契
　　凡上官员书于所授职位上加一二级称之不可称之太过
　　凡上尊长书于所称之名上加尊字如尊伯尊叔尊兄之类是也

　　座前
　　官员　钧座　台座　阁下
　　尊长　尊前　尊右　侍下
　　先生　师席　文席
　　平交　座前　侍右　执事　几右
　　僧家　法席　法座　禅次
　　父母　膝下
　　孝服　服前　苫次　成服
　　道人　单次　侍巾　座前
　　妇人　妆次　妆前　奁前

　　间阔近别
　　平交　不奉霏谈转盻旬朔　不拜仪矩倏尔许时
　　越宿不拜尊诲
　　尊长　拜违颜范蓂荚两新　拜违尊诲倏忽旬余
　　不获侍教复觉弥旬
　　官员　拜违台诲又复累日　拜违台光又复弥旬
　　暌间台表蓂荚两新　暌违朝范昕夕屡移
　　伏自拜违莹座转盻已更蓂荚
　　僧人　违去法席倏尔经旬　不听法论已有日矣
　　浃日不听禅谈
　　道士　不听玄论忽复二日　拜违仙范倏尔经旬
　　日羁尘劳久疏道论

　　间阔远别
　　尊长　拜违诲席倏已半朞　不侍尊诲几换伏腊
　　奉违侍右转盻累岁
　　官员　拜违台光屈指半载　拜违台诲倏易岁华
　　拜逖钧颜为日之久
　　平交　间阔霏谈复见岁终　不瞻丰度倏更岁月
　　一别清诲数岁矣
　　僧人　别去禅谈已踰岁矣　不听妙论俯仰岁月
　　道士　不谒丹房荐更岁月　违去清谈倏已半载
　　久疏物外之谈

　　瞻恋
　　官员　引领台光何啻饥渴　景慕旌麾何日不勤
　　拜仰台表未易缕述
　　尊长　仰德之剧与日俱深　尊仰之怀无日少置
　　怀仰道德往来于怀
　　平交　仰德之私以日为岁　思渴之怀言不能喻
　　渴德之深朝夕拳拳
　　僧道　企仰慈风惟日拳拳　瞻恋慈旨凄结于怀
　　思仰清谈朝夕以之无任瞻仰之深
　　仰慕道德之诚未尝斯须去于心也

　　即日
　　通用　即日　即辰　即旦　即刻
　　在辰　越夕　晚刻　早刻
　　亭午　即兹　凌晨　日来
　　往复皆可用

　　时令
　　正月　孟春谨时【或云犹寒】　律应太簇
　　三阳鼎始　　　春寒【或云初春】
　　二月　仲春谨时【或云渐暄】　律应夹锺
　　春气冲融　　　春和【或云春半】
　　三月　季春谨时【或云极暄】　律中姑洗
　　残红饯春　　　春暮【或云晚春】
　　四月　孟夏谨时【或云渐热】　中吕应律
　　首夏清和　　　麦秋【或云初夏】
　　五月　仲夏谨时【或云酷热】　蕤宾应律
　　夏月仲管　　　溽暑【或云仲夏】
　　六月　季夏谨时【或云极热】　林锺应律
　　大暑流金　　　成暑【或云□暑】
　　七月　孟秋谨时【或云谨月】律应夷则
　　节届中元　　　初秋【或云新凉】
　　八月　仲秋谨时【或云渐凉】律应南吕
　　秋用仲管　　　素秋【或云秋半】
　　九月　季秋谨时【或云凉极】　律应无射
　　授衣及候　　　秋暮【或云秋杪】
　　十月　孟冬谨时【或云渐寒】　月谨应锺
　　梅菊交承　　　小春【或云阳月】
　　十一月　仲冬谨时【或云严寒】　律中黄锺
　　朔风严苛　　隆冬【或云新阳】
　　十二月　季冬谨时【或云极寒】　律应大吕
　　腊尽春回　　岁暮【或云残腊】
　　闰月　斗指两辰　　　附余之月
　　霖雨　雨意不已　　　久雨霖霪
　　甘雨应期
　　旱　　云霓渴望　　　商羊未舞
　　雪　　彤云密布　　　万顷琼瑶
　　初晴　积雨新霁　　　晴色可人

　　伏惟
　　官员　伏惟　恭惟　钦惟【上尊长皆可用】
　　平交　想惟　谅惟　缅惟　逖惟
　　官员　恭审　敬审　共审【书复可用】
　　平交　伏审　欣审　从审　就审

　　起居
　　官员　公庭清逸　　奉公余暇【公吏亦可用】
　　士人　进修多暇　　味道之余
　　师儒　传道之余　　融帐余闲
　　下帷讲贯
　　医人　诊视之余　　砭剂之余
　　僧人　禅定之余　　焚修之暇
　　云居高胜
　　术艺　游艺多暇
　　平交　盛德在躬　　燕暇之余
　　燕处超然
　　远归　解鞍休暇
　　父母　温凊之余　　定省之余
　　彩侍欣庆
　　父在　过庭余暇　　诗礼余暇
　　老人　德齿俱邵　　老成耆德
　　弥高弥邵
　　母在　萱堂庆侍　　谖堂崇侍
　　商贾　经营之余　　鞭筭之暇
　　旅中　旅中优游　　旅况闲适
　　道士　冲练之余　　章箓余暇
　　游心物外
　　妇人　雍容阃则　　内助丰余
　　贺喜　门阑多喜　　喜庆之余
　　瑞庆大来
　　丧服　追慕哀苦

　　佑助
　　平交　神人嘉辅　　密有神休
　　有神来相【士庶通用】幽明恊赞
　　神示左右
　　僧道　龙大交卫　　百职走相
　　天人交护

　　尊候多福
　　平交　体履多佳　　体候康胜
　　起居胜常　　体用清佳
　　体履佳胜
　　官员　台候多福　　钧候兴居多福
　　钧候纳福无量
　　士人　文候介福　　文候动止多福
　　文候起居拥福【平交通用】
　　尊长　尊候多福　　尊候动止多福
　　尊候起居万福
　　居丧　孝履支福　　孝履支和【上尊长用】
　　孝履支休【与卑下】孝履支胜
　　孝履支豫【上平交】

　　入事
　　云云

　　更不缕述
　　通用　会见有期兹得以畧　胥晤非遥兹不敢渎
　　喋喋缕陈不惟不暇亦不敢　兹不敢繁
　　诸余在去人口述兹不复陈　更不刀刀

　　伏冀恕察
　　通用　仰赖宽洪必赐情贷　尚赖宽洪有以焕亮
　　仰冀深仁俯垂省察惟高明有以亮之
　　伏乞台照　伏乞照亮　伏丐情察
　　伏冀照察　乞孚照　　乞情恕

　　托庇
　　官员　仰依大厦帡幪之庇　远藉万间之覆
　　远窃钧庇　　　政赖台庇
　　尊长　泒沾河海之润　实息嘉禾之荫
　　远托云庇　　　仰藉云庇
　　平交　曲荷云庇　　　仰承光庇
　　仰藉法荫【僧】密承道荫【道】

　　知感
　　平交　岂不知感　　　宁不铭感
　　宁不知归　　　知感而已
　　知感知幸

　　不烦记录
　　平交　毋劳念及　　毋劳齿录
　　毋烦流念　　无足言者
　　托庇粗遣　　不劳齿记
　　碌碌如昨不足为亲旧言也

　　谨奉启
　　通用　奉此以闻敢仗裁恕　伏惟昭鉴谨此愚诚
　　勤此以序区区　草此不专伏希情察
　　草此以闻　　　谨启上闻

　　未由瞻近
　　官员　尚稽瞻拜钧庭　未由参拜钧墀
　　未繇晋拜台光　未龟瞻望门墙
　　未缘晋拜台庑　未由躬拜庑下
　　尊长　未期瞻拜门墙　未由参侍光仪
　　尚迟进拜宇下
　　平交　未卜瞻近谭集　未期雅集瞻际
　　尚迟请见【或云请诲】　未即称贺
　　未相识　未遂识韩之愿　未缘披覩【僧道】
　　未造仙隐【或云瞻礼】

　　祝颂
　　通用　道德在躬福祥自至盖不待词而祝也
　　茂迎景福善保珍重
　　僧人　对时常乐为宗教珍摄以慰众望也
　　勉修精业以度含生
　　道士　为众珍调以隆道论　保啬粹和为道法自重
　　妙啬鼎饔以隆道枢

　　不宣
　　尊长　不备　通用　不宣　不具【或云不一】
　　卑下　不悉
　　孝服　不次

　　活套
　　禀事
　　通用　辄有少恳　　辄有白事
　　少事尘听　　少渎清听
　　少意冐凂　　辄有诚切之恳
　　官员　少事上禀　　仰渎崇德
　　少意奉渎　　少事干溷
　　勒此以叙区区

　　承下谕
　　通用　伏承委喻谨依来命　伏承诲谕敬闻命矣
　　伏承下喻谨悉　伏承宠谕
　　伏承严戒
　　官员　伏承台谕　　　伏领台旨
　　备悉台意　　　仅依台命
　　尊长　伏辱严命　　　蒙谕敬遵严戒

　　奉复
　　通用　人还谨此奉报　姑此以复将命
　　介旋谨此奉谢　谨此奉复

　　面罄【士庶皆可用】
　　通用　敬容面白　　　余容面赋
　　伺容面罄　　　余俟面陈
　　余伺面款

　　奉启申禀
　　官员　谨晋不腆之记。上承兴止
　　谨具柔削。晋尘隶人之听
　　平交　谨勤手启。上干典记　谨具启。仰承动静
　　谨具手讷拜禀
　　僧道　未即问讯。勤此以闻
　　某以阻远。诣贺莫前。敬勤柔讷。布露此情也
　　在途　谨遣一介。候诣境上　谨此奉状迎谒

　　荅申禀
　　通用　匆匆裁荅崖畧。姑塞来辱　谨此以谢先施
　　敬勤柔削。以复将命　谨此奉复
　　官员　谨拜手敬具柔讷。仰酬来贶之辱
　　谨藉楮墨。冐承鼎裀。庸効匪报
　　僧道　姑此以复先施　介旋勤此奉谢

　　叙未相识
　　官员　仰服圭璋之誉。为日滋久。未遑一拜履舄。惟是区区愿见之心。无日不在左右也
　　仰服台望。积有年矣。平时无由瞻拜。徒怀企仰
　　稔服德望。固非朝夕。未由一拜履绚。居怀慊悒
　　钦服台光。自幼景仰。每愧疏贱。莫获瞻拜。徒怀企慕
　　通用　钦慕重望。不啻仰斗。虽相去不远。而无阶侍诲。怀仰有年。闻风久矣。未酬识荆之怀
　　钦服令誉之久。曾未披觌。【士庶皆可用】
　　钦慕大名之久。竟为疏贱。无缘瞻晤。乃所自恨
　　僧人　钦服法誉久矣。无由瞻拜。企仰亢深钦仰慈仁之誉。日久于兹。无由参礼为恨
　　道士　绰闻道德之誉。积有日矣。尘凡疏远。无由一拜。妙论中心抱慊。亡以自慰
　　切仰仙望之久。未遂一见。徒怀拳拳

　　幸拜识
　　通用　昨岁瞻望辉表。深惬慕仰之私
　　一奉粹表。大快识韩之愿
　　瞻望英采。偿其区区景慕之私
　　一覩规范。深慰景仰之私
　　猥承特达。倾盖握手如平生。故旧感着。何可弭忘
　　昨幸获瞻觌。大慰畴昔慕蔺之私【或用慕仰之叹】

　　不及诣见
　　尊长　自惟卑孱。莫克扫门
　　久欲亲炙。日以因循事夺。莫克造宇下。不敢尽犯麾尘
　　官员　某渴心生尘。几欲一瞻台表。有足若絷。心往形留。引领墙仞。莫克瞻拜
　　平交　倥偬无少。不获晤对
　　念欲造请。竟无少间
　　日廑请益之念。事夺莫遂
　　久欲面致。俗务日縻。竟尔不果所愿也
　　僧道　欲造禅榻。冗絷未果
　　尘劳扰扰。不获听清论
　　久欲听物外之谈。扰扰无从

　　拜见承出
　　官员　比尝奔趍治下。拟遂瞻拜之愿。不意车骑按临他郡。不遇而退。岂见王公大人自有定分也
　　昨诣台庑。意谓可以一见。适值车从他出
　　士庶　比者经从君子之里。谓得瞻际。既扣阍人。闻命骑从他出。悒悒而退。比尝求见。不遇而退。慊慊及今
　　昨造谒。骑从他之。不获瞻晤为歉
　　僧人　比尝诣名蓝。欲少款法诲承杖锡他之为恨
　　昨叩兰若。意谓偿一见之愿。复尔不值。惆怅逮今
　　道士　昨者晋扣丹房。乃承他出。但留数字而退也
　　昨诣见不获。瞻望而退。为之怅然

　　拜见承延接
　　尊长　昨侍丈席。特辱眷予之厚款。赐诲药一洗蒙陋。慰感良多
　　比造屏罳。延接谦抑。感佩盛德如何可言
　　数侍杖屦。款听诲益。荣幸何多
　　官员　近获瞻拜。重蒙宠遇。礼意丰腆。感愧之心。逮今不能自已
　　拜瞻台表。偿其拳拳尊慕之私。猥承台造。曲赐延顾。荣幸何可言也比者道出大府。过蒙宠遇。感戴无穷
　　平交　比奉挥尘之谈。尽扫蒙塞。欣浣未易云喻
　　比获款奉谈论。一洗尘劳。慰浣可量也
　　外日造请。特承延接。愧慰交怀
　　前日造谒。款奉名理。开释良多
　　比获款奉。名理。开释良多
　　比获款奉。谈笑终日爽心
　　僧道　比过贤隐。获奉清谈。尘劳顿空
　　昨扣云关。重承降接。顿释鄙吝之心

　　拜见辱枉顾
　　官员　昨承台斾荣归。敬当展庆。降遇殊勤。逮今感激
　　适进拜台光。深慰积年慕用之怀。继承朝斾临顾。仰认谦德。感戴何忘
　　通用　蚤作诣贺。猥廑降重。继辱临顾。感戢良多
　　蚤作趍贺。继辱宠临。以感以愧
　　兹承远归。喜遂请见。慰豫良多

　　承见访
　　官员　比承台斾经从。猥辱左顾。感慰之深。昨承驷骑而至。氷舍生辉
　　向勤高盖临顾。自惟卑贱何以及此
　　比承高轩见过。蓬荜生辉。欣慰何量
　　通用　屏迹田野。猥蒙一顾之重。氷舍生春。不胜感幸
　　比辱肯顾。款奉名理之论。欣慰何极。昨承临访。良认眷爱。感幸之深
　　伏承谦抑。特垂宠顾。款听妙论。欣慰何量
　　昨承荣访。款奉玉屑之谈。慰浣良多
　　僧人　昨勤飞锡下顾。少听物外之谈。鄙吝顿释
　　昨闻谈空。释然尘世之想
　　道士　比辱垂访。少聆玄论。顿释尘想
　　昨蒙垂顾。稔听道德之论。尘心索然。

　　承访不及迎肃
　　官员　比承旌斾入郡。偶尔他出。遂失听教之便
　　近承旌斾远临。值以偶出。不克迎肃。至今愧悚
　　适承枉顾。自恨有失拜迎为愧
　　通用　昨承宠临蓬陋。属以俗绊他往。有暌晤对是恨
　　昨蒙车从迂临。不克伺候。有稽迎肃。乞情恕
　　比承枉顾。适以拙恙。有稽祗肃。是罪是罪
　　僧人　昨承杖锡肯临。偶出有失祗迓。惶恐惶恐
　　道士　比枉鸾骖。偶出失于延迓。负愧何言

　　承访不及款
　　通用　比承临顾。氷室凄然。不能少延仆御。愧恨多矣
　　比承迂屈。虽慰倾凝之私。而骑气匆匆。不容少款。欝悒及今
　　昨承宠顾无以少延车从。愧怍居多

　　承访未即谢
　　通用　昨辱文斾临顾。未及拜谢。愧悚益深
　　昨承下访。有稽拜谢为慊
　　比承枉顾。适以拙恙。有稽谒谢。下情恐悚

　　谢延款
　　通用　适蒙延待。为具丰腆。加以谆诲。感愧不能言也
　　伏承燕待。甚有叨聒。惶愧奚言
　　过辱宠待。仰认勤厚。逮今感蒙
　　昨侍绮席。醉酒饱德。感刻殊深
　　昨承燕犒之勤。度越常礼

　　造谢承迎接
　　通用　适辱荣顾。特趍宾庑敬谢。重沐温颜问劳。方此悚感
　　适承宠顾。旋造谢。厚辱延降。政尔愧感
　　未即造谒。先辱宠降。比诣谢。又承延款

　　不及拜书
　　尊长　阻远久旷音问。而仰德之心未尝
　　少置【或云少忘】
　　以渎尊颜是惧。不敢特奉记事之问。经时奉字。不登记室。乃自愧悚
　　官员　无欲贡问典签。渎尊是惧。辄复中辍。无谓寒暄。不敢上渎台听
　　僧人　多故少便。久不奉记云房。谅不为罪
　　道士　久不通俗怀于仙府。懈怠无以自文

　　曾拜书
　　尊长　昨具记室之问。渎尊是惧。旦旦凛然。昨起敬尺牍。仰尘侍书之侧。计彻省览
　　昨奉尺素。少叙思仰之怀。计已尘彻
　　平交　比奉片楮修敬。计已登彻
　　比修记室之问。知彻清听
　　比奉短记。计已尘渎

　　曾荅书
　　通用　向承贬翰。来价行遽。治报不谨。必蒙照亮
　　昨承教墨。即裁手讷。以复执事。计已陈彻
　　昨辱教贶。匆匆裁荅。计达几格

　　奉书未蒙荅
　　通用　琐琐申恳。曾具柔削。干冐听司。未辱报赐
　　比具柔削。有少溷渎。而伺音缺然。计水陆阻修。不无浮沉故也
　　比奉柔讷致恳。未蒙赐报
　　常贡尺牍。干冐台严。知巳尘彻否

　　奉书蒙谢回荅
　　官员　谴责不谓谦仁。贬赐荅教。佩服厚意。退揆缺然。未知所以处也
　　通用　中尝一拜笺记。方惧渎尊听。寻辱损报翰墨。款曲之间。仰认德意。铭感何穷
　　比晋柔讷之记。华翰损荅。三复以还。愧浮于感
　　比贡不切之问。岂意来诲谆诚。启诵感悚
　　昨奉记申庆。方惧渎获谴。岂意容德曲赐诲缄撝谦
　　腆缛祗读。感篆非画所能记也
　　僧道　比奉记史之间。方惧疏简之诮。岂意慈仁。猥动法诲。词旨增重。□读感叹
　　兴起词勤慈仁。贬赐诲荅。三复竦然。感叹不已

　　谢得书
　　官员　方仰荧坐。遽承使至。授所贬翰。□仞眷意之重。不减畴昔。感愧可量方仰台仪间。过蒙教墨。三复凛然。诲翰谆复。竦戢特深
　　尊长　特勤藻翰之赐。祗佩四益。感愧感愧。岂意谦光坠贶。文意璀璨。圭诵岂胜惭栗
　　平交　遽承教墨。佩服故人厚意
　　来书诲谕勤渠。非爱我之厚。畴克尔耶

　　得书未荅
　　官员　自承迁秩。尝辱惠书。近以多故。有稽占谢。谅不为讶
　　向辱赐书。仰仞谦眷。俗尘淟汩。未及申致谢幅
　　通用　昨承教墨。尘事掣肘。不及报荅。益重其过
　　昨承教字。以人事倥偬。不获拜荅。必蒙孚亮
　　僧家　数承法诲。既冗懒且无便。不以裁荅。因循至今。计仁心慈量。不深谴罪。而自讼亦已久矣
　　道士　别去冲范。数辱示诲。拘冗不时为荅。视其外岂非疏慢。不免负罪。乞情恕

　　得书奉荅草率
　　通用　比承藻翰。诲谕谆复。使人鹤俟。治报肤畧。惶惧逮今
　　昨承贬翰。来价行速。作报不谨。逮今慊然
　　昨承教墨。来价行速。作报不谨。逮今慊然

　　得书兼承惠
　　通用　乃蒙书诲。且以某物为贶。佩服故人厚意。何可胜言
　　翰墨宠贻。副以嘉贶。仰认眷爱。惭感以之
　　翰墨坠贶。文词焕灿。且有某物之赐。不胜感佩

　　幸乞示书
　　通用　便风有可示诲者。幸尔一二
　　便邮毋吝示字　有便勿吝示诲尺纸之赐。冀故人不我吝也

　　馈送请召式
　　馈送
　　尊长　不避僣渎。辄有某物。专人捧献。傥蒙尊慈。特与斥留。幸甚过望
　　辄有某物。专人奉献。少见区区。倘蒙宽洪。不赐挥斥。幸甚幸甚
　　某物効诚。微尠是惧。拱听旨留。乃欣乃幸
　　平交　某物恃爱尘献。勿诮轻举也
　　某物轻薄。以见区区。笑留乃幸
　　某物少见千里毫毛之意。旨留乃贺。环顾无以将意
　　某物驰献。谅友爱不以轻渎见抠
　　某物敢以为献。幸赐旨收

　　承见惠
　　尊长　某物厚礼。特承宠贶。祗领感戢尤深伏蒙眷爱。特有宠贶。拜赐厚矣第剧铭感
　　猥蒙眷爱。特有某物颁贶。下拜愧感愧感
　　平交　某物特承颁贶。物意两重。祇领感篆
　　适需某物。忽辱见遗。祗领欣贺
　　某物之贶。良戢厚意。别容面谢

　　以物回荅
　　通用　某物聊奉回诚。轻微愧甚。伏丐检收为幸
　　某物敬以回献。切幸目至

　　承惠不敢受
　　通用　特承宠贶。礼属倒置。不敢拜命。伏惟焕詧
　　某物之贶。自合祗拜。但受之无名。姑用归纳。惟是感悰千万。浮于已拜赐矣
　　重承佳惠。数烦下执。使人愧赧。兹不敢拜。伏幸裁詧

　　请召
　　尊长　某拟明日晚膳攀屈。伏冀尊慈。特赐垂访
　　明早具常膳祗肃。万望尊悉。不赐严拒。颙望轩车　跋望车尘　万望迂临
　　平交　晚刻屈从人过陋舍少款。幸不我拒。引领移趾。颙俟惠然
　　久不清集。午刻欲挽车从过此瀹茗。颙俟惠肯鹤引以俟
　　即刻欲邀从人临贲果酌。万望肯顾。拱听足音

　　承见召
　　尊长　伏承宠召。敬闻命矣
　　蒙宠唤。敢不敬遵严命
　　平交　敬蒙宠召。敢不闻命
　　特蒙宠召。良认友爱之隆

　　承召不赴
　　通用　伏承见召。良荷记忆。适为拙恙所苦。莫克拜命
　　伏承宠招。良认隆意。合侍座隅。忽尔感冐。晋拜不前。希孚照。它日面谢

　　送物式
　　通用　某不敢以菲薄废礼。辄有某物効区区于庖吏。倘蒙台慈【无官云尊慈】不以凂渎见弃。某下情不胜铭感

　　荅受
　　通用　某仰和契厚。宠赐珍翰。以某物为贶。礼意勤腆。下拜愧感之深。谨此叙谢。伏惟炳察

　　荅不受
　　通用　某伏辱教墨。宠赐某物。感戢尤深某顾惟何者重扰执事。辄敢控【告也】辞。尚冀高明。洞照此情也。余迟面谢。希孚照

　　再送物式
　　通用　某□不揆以微物渎尊。仰恃鸿度隆私。故敢冐进。重蒙谴拒。恐悚之深。尚冀尊慈。察野人献芹之意。不赐峻外。特与恕留。谨再凂献。伏乞照亮。某再拜

　　送物换易式
　　贺远归少充犒仆之费　　贺补屋　　少伸犒匠之仪
　　贺生日聊充寿觞之献　　亲戚　　聊充芹献之仪
　　立春　　　　聊充春盘之末　　重午　　聊助蒲饮之末
　　七夕　　　　少荐绮延之末　　重九　　聊助登高之费
　　冬至　　　　聊奉履长庆仪　　岁节　　聊充分岁之仪
　　除日　　　　聊备椒盘之需　　通用　　以待不时之需
　　贺病安少伸庆问之仪　　贺礼席　　聊充宾延之末
　　贺移居聊表迁乔之贺　

　　吕会大状式荅赴状式荅不赴状式
　　吕会大状式　　　　　　　　　荅赴状式　　　　荅不赴状式
　　具位姓某　　　　具位姓某　　　　具位姓某
　　右某拟若干日就弊　　　右某伏蒙　　　　右某伏蒙
　　合聊备蔬筵祇　　　　　　　尊慈特有　　　　　尊慈特有
　　迎伏望　　　　　宠召至日谨当趍赴　　　宠召适以拙疾拜会
　　尊慈特赐　　　　　下情感惧之至谨　　　不及下情悚惧之至
　　宠访谨状　　　　　奉状申　　　　　谨具状陈谢伏惟
　　年月日具位姓某状　　　谢谨状　　　　　照察谨状
　　年月日具位姓某状　　　年月日具位姓某状
　　请可漏
　　状申某官称呼具位姓某谨封
　　荅可漏
　　状申谢某官称呼具位姓某谨封

　　家书通式
　　父母与子书【祖父母外祖与孙同】

　　书示某【子孙名或呼某行第】夏热想汝安健。吾此与骨肉如常。述事【云云】不具某示【父云父示翁云翁示】月日发

　　上祖父母父母书
　　某百拜上覆。即日孟春谨时。伏惟父亲膝下【或云祖父祖母母亲外祖】尊候起居多福。伏自拜违尊严。不胜瞻仰之极。某在某处循常【如在家则云某在此侍奉某亲循常】乞不赐尊念。述事【云云】未由省侍。伏乞倍加调护。以介寿庆。下情虔祝之至。谨具不备
　　某年月日某百拜上覆

　　某亲尊前
　　家书外封须要平安字。使尊长家人辈见则喜。凡修尊长书。须要好纸真楷写。叙时令直言孟仲季。不可言新春首夏等语。皆为不谨。外封上直书某州某县不得使异名之类。不得用图书。若用名印无害

　　伯叔祖伯叔与侄孙子侄辈书
　　书奉某人夏热想汝清佳。此与骨肉偕安。述事云云不具某人书奉某人月日某人书

　　姑舅妻父母与外甥女婿书
　　某启秋凉想与尊幼如宜【妻之父母子婿则云几祖及外孙如宜】述事云云不悉某启甥某人【婿云某姓几哥】

　　上伯叔父母书【伯叔祖父母姑舅妗妻父母同】
　　某百拜上覆。孟春谨时。伏惟某亲尊候动止多福。自违侍右。无任瞻仰之至。某在于尊属也。不备不具不宣不悉。司马仪以为其处一也。今从俗用

　　夫与妻书
　　某咨春寒动履清胜。长幼皆安乐。某此粗遣。不烦挂念。述事云云不悉。某书达几姐【或云几娘】年月日发司马仪以为宜。从弟妹法作不悉。又按刘仪称字。无字称几姐。几娘

　　女人问候女人书
　　某启久不奉婉淑。第切眷恩。即辰春寒共惟淑候。动止蔓福。入事云云未由款对惟祈顺时。倍育慈爱不宣。某启上某位某人妆次

　　荅式
　　某启奉违淑德许久。深积柔思。锦字宠贶祗读慰浣。入事云云未由奉面。惟祈善□。式幅悃诚。奉复不宣。某启覆某位某人妆次
　　此以下俱各如常。勿劳远念述事云云未由参省。伏乞倍加保重。下诚虔祝之至。谨具不备○侄孙某百拜上覆某亲月日谨具上叔伯书则云侄姑及姑夫亦云侄上姨及姨夫舅并舅妻则云尊舅尊妗云甥上妻父母则云婿皆不称姓或寄远外封用名及姓则可也

　　与弟妹书
　　兄某启第几哥【妹则云几娘】冬寒体宜兄嫂粗常述事云不具兄某启某人月日

　　上兄姊表兄姊及姊夫书
　　某顿首再拜上覆。孟春谨月。伏惟某亲尊候多福。某自违左右。不胜依仰之至。某在此若常。幸不念及。述事云云伏乞倍加保重。卑情虔祝之至。谨具不宣
　　按刘仪舅之子称内弟。不书姓。姑之子称外弟。书姓。司马仪以兄姊书。皆可云座前。至刘仪以为宜。称左右别刘仪妇人致书于亲姻。不得用座前。左右之字。上姑舅尊长虽有封号。不得称之。亦不言拜称。有名亦不用。大抵文墨非妇人事。而不作为佳也



　　居家必用事类全集〔元〕无名氏编撰

　　乙集
　　家法
　　司马温公居家杂仪
　　凡为家长。必谨守礼法以御群子弟。及家众。分之以职。授之以事。而责其成功。制财用之节。量入以为出。称家之有无。以给上下之衣食。及吉凶之费。皆有品节。而莫不均一。裁省冗费。禁止奢华。常须稍存赢余。以备不虞
　　凡诸卑幼。事无大小。毋得专行。必咨禀于家长
　　凡为子为妇者。毋得蓄私财。俸禄及田宅所入尽归之父母舅姑。当用则请而用之。不敢私假。不敢私与
　　凡子事父母。妇事舅姑。天欲明咸起。盥漱栉总。具冠带。昧爽。适父母舅姑之所。省问父母舅姑起。子供药物。妇具晨羞。供具毕始退。各从其事。将食妇请所欲于家长。退具而供之。尊长举筯。子妇乃各退就食。丈夫妇人各设食于他所。依长幼而坐。其饮食必均一。幼子又食于他所。亦依长幼席地而坐。男坐于左。女坐于右。及夕食亦如之。既夜。父母舅姑将寝。则安置而退。居闲无事。则侍于父母舅姑之所。容貌必恭。执事必谨。言语应对。必下气怡声。出入起居必谨扶卫之。不敢涕唾喧呼。于父母舅姑之侧。父母舅姑不命之坐。不敢坐。不命之退。不敢退
　　凡子受父母之命。必籍记而佩之。时省而速行之。事毕则返命焉。或所命有不可行者。则和色柔声具是非利害而白之。待父母之许。然后改之。若不许。苟于事无大害者必当曲从。若以父母之命为非而直行己志。虽所执皆是。犹为不□之子。况未必是乎
　　凡父母有过。下气怡色柔声以谏。谏若不入。起敬起孝。悦则复谏。不悦。与其得罪于乡党州闾宁熟谏。父母怒不悦而挞之流血。不敢疾怨。起敬起孝
　　凡为人子弟者。不敢以富贵加于父兄宗族
　　凡为人子者。出必告。反必面。有宾客不敢坐于正厅。升降不敢由东阶。上下马不敢当厅。凡事不敢自拟于其父
　　凡父母舅姑有疾。子妇无故不离侧。亲□尝药饵而供之。父母有疾。子色不满容。不戏笑。不宴游。舍置余事。专以迎医检方合药为务。疾巳复初
　　凡子事父母。父母所爱亦当爱之。所敬亦当敬之。至于犬马尽然。而况于人乎
　　凡子事父母。乐其心。不违其志。乐其耳目。安其寝处。以其饮食忠。养之。幼事长。贱事贵。皆仿此
　　凡子妇。未敬未孝。不可遽有憎疾。姑教之。若不可教。然后怒之。若不可怒。然后笞之。屡笞而终不改。子放妇出。然亦不明言其犯礼也。子甚宜其妻。父母不悦。出。子不宜其妻。父母曰。是善事我。子行夫妇之礼焉。终身不衰
　　凡为宫室。必辨内外。深宫固门。内外不共井。不共浴堂。不共厕。男治外事。女治内事。男子昼无故不处私室。妇人无故不窥中门。男子夜行以烛。妇人有故身出。必拥蔽其面。男仆非有缮修及有大故。不入中门。入中门。妇人必避之。不可避。亦必以袖遮其面。女仆无故不出中门。有故出中门。亦必拥蔽其面。钤下苍头。但主通内外之物。毋得辄升堂室。入庖厨
　　凡卑幼于尊长。晨亦省问。夜亦安置。坐而尊长过之则起。出遇尊长于途则下马。不见尊长经再宿以上则再拜。五宿以上则四拜。贺冬至正旦六拜。朔望四拜。凡拜数或尊长临时减而止之。则从尊长之命。吾家同居宗族众多。冬至朔望聚于堂上。丈夫处左西上。妇人处右东上。皆北向共为一列。各以长幼为序。共拜家长毕。长兄立于门之左。长姊立于门之右。皆南向。诸弟妹以次拜讫各就列。丈夫西上。妇人东上。共受卑幼拜。受拜讫。先退。后辈立受拜于门东西。如前辈之仪。若卑幼自远方至见尊长。遇尊长三人以上同处者。先共再拜。叙寒暄问起居讫。又曰再拜而止
　　凡受女婿及外甥拜。立而扶之。外孙则立而受之可也
　　凡节序及非时家宴上寿于家长。卑幼盛服序立。如朔望之仪。先再拜。子弟之最长者。一人进立于家长之前。幼者一人搢笏执酒盏立于其左。一人搢笏执酒注于其右。长者搢笏。跪。斟酒。祝曰。伏愿某官备膺五福。保族宜家。尊长饮毕。授幼者盏注。反其故处。长者出笏。俛伏。兴。退。与卑幼皆再拜。家长命诸卑幼坐。皆再拜而坐。家长命侍者徧酢诸卑幼。诸卑幼皆起序立如前。俱再拜就坐。饮讫。家长命易服。皆退。易便服。还复就坐
　　凡子始生。若为之求乳母。必择良惠妇人。稍温谨者。子能食。饲之教以右手。子能言。教之自名。及唱诺万福安置。稍有知。则教之以恭敬尊长。有不识尊卑长幼者。则严诃禁之。六岁教之数与方名。男子始习书字。女子始习女工之小者。七岁男女不同席。不共食。始诵孝经论语。虽女子亦宜诵之。自七岁以下谓之孺子。早寝晏起。食无时。八岁出入门户及即席饮食。必后长者。始教之以谦让。男子诵尚书。女子不出中门。九岁男子诵春秋及诸史。始为之讲觧。使晓义理。女子亦为之讲觧论语孝经及列女传女戒之类。畧晓大意。十岁男子出就外傅。居宿于外。读诗礼传。为之讲觧。使知仁义礼智信。自是以往。可以读孟荀杨子。博观群书。凡所读书。必择其精要者而读之。其异端非圣贤之书传。宜禁之勿使妄观以惑乱其志。观书皆通。始可学文辞。女子则教以婉□听从及女工之大者。未冠笄者质明而起。总角靧面以见尊长。为供养祭祀。则左执酒食。若既冠笄。则皆责以成人之礼。不得复言童幼矣
　　凡内外仆妾。鸡初鸣咸起。栉总盥漱衣服。男仆洒扫厅事。及庭。钤下苍头洒扫中庭。女仆洒扫堂室。设椅卓。陈盥漱栉靧之具。主父主母既起。则拂床襞衾侍立左右以备使令。退而具饮食。得闲则浣濯纽缝。先公后私。及夜。则复拂床展衾。当昼。内外仆妾。惟主人之命。各从其事以供百役
　　凡女仆同辈谓长者为姊。后辈谓前辈为姨。务相雍睦。其有鬪争者。主父主母闻之。即诃禁之。不止。即杖之。理曲者杖多。一止一不止。独杖不止者
　　凡男仆有忠信可任者。重其禄。能干家事次之。其专务欺诈。背公徇私。屡为盗窃弄权犯上者。逐之
　　凡女仆年满不愿留者。纵之。勤旧少过者。资而嫁之。其两面二舌。饰虚造谗。离□骨肉者。逐之。屡为盗窃者。逐之。放荡不谨者。逐之。有离叛之志者。逐之

　　袁氏世范
　　思所以为善。又思所以使人为善者。君子之用心也。三衢袁公君载。德足而行成。学博而文富。以论思献纳之资。屈试一邑。学道爱人之政。武城弦歌不是过矣。一日出所为书示镇曰。是可以厚人伦而美习俗。吾将版行于兹邑。子其。为我是正而为之序。镇熟读详味者数月。其言则精确而详尽。其意则敦厚而委曲。习而行之。诚可以为孝悌。为忠恕。为善良而有士君子之行矣。然是书也。岂惟可以施之乐清。达诸四海可也。岂惟可以行之一时。垂诸后世可也。噫。公为一邑而切切焉欲以为己者。为人如此。则他日致君泽民。其思所以兼善天下之心盖可知矣。镇于公为太学同舍生。今又蒙赖于桑梓。荷意不鄙乃敢。冠以骫骳之文。而欲目是书曰世范可乎。君载讳采。淳熙癸卯长至日承议郎前权通判隆□军府事刘镇序

　　睦亲
　　兄弟子侄同居。长者或恃长凌轹卑幼。专用其财。自取温饱。因而成私簿书出入不令幼者预知。幼者至于饥寒。必启争端。或长者处事至公。幼者不能承顺。盗财以为不肖之资。尤不能和。若长者总持大纲。幼者分干细务。长必幼谋。幼必长听。各尽公心。自然无争
　　朝廷立法于分析一事非不委曲。然有窃众营私。却于典买契中称系妻财置到。或诡名置产。官中不能尽究。又有起于贫寒。不因父祖资产。自能奋立。营置财业。或虽有祖众财产。别自殖立私财。其同宗之人必求分析。至于经州县所在官府。累年争讼。各至破荡而后已。若富者反思果是因众成私不分与贫者。于心岂无慊。果是自置财产分与贫者。明则为高义。幽则为阴德。又岂不胜连年争讼。妨废家务。及资备褁粮嘱托胥吏贿赂官员之费耶。贫者亦宜自思彼实窃众。亦由辛苦营运以至增置。岂可悉分之。况彼之私财。吾受之宁不有愧。苟能知此。必不至争讼也
　　人之有子。须使有业。贫贱有业。不至于饥寒。富贵有业。不至于非为。凡富贵之子弟。耽酒色。好博奕。异衣服。饬舆马。群小为伍。以至破家者。非其本心之不肖。由无业以度日。遂起为非之心。小人赞其为非。则有哺啜钱财之利。常乘间而赞成之。子弟早宜省悟
　　应亲戚故旧有所假贷。不若随力给与之。言借则我望其还。不免有所索。索之既频。而负偿者反曰。我欲偿之。以其频索。则姑巳之。方其不索则又曰。彼不下气。问我。我何为强还之。故索亦不偿。不索亦不偿。终于结怨而后已。盖贫人之假贷。初无欲偿之意。纵其欲偿。则将何偿。或假贷作经营。又多以命穷计拙而折阅。方其始借之时。礼恭言逊。其感恩之心指天誓日可表。及至责偿之日。恨不以兵刄相加。所谓因财成怨矣。俗谓不孝怨父母。欠债怨财主。不若念其贫。随吾力之厚薄以与之。则我无责偿之念。彼亦无怨于我
　　子孙有过。父祖多不自知。贵官尤甚。盖子孙有过多掩蔽父祖之耳目。外人知之。窃笑而已。至于乡曲贵官。人之进见有时。称道盛德之不暇。岂敢言其子孙之非。况又自以子孙为贤而以人言为诬。故子孙有弥天之过。而父祖不知也。□有家训稍严。而母氏犹有庇其子之恶。不使其父知之。富家之子孙不肖。不过耽酒近赌博破家之事而已。贵官之子孙不止于此。强索人之钱财。强贷人之钱财。强借人之物而不还。强买人之物而不偿。亲近群小。则假势以凌人。侵害善良。则饬辞而妄讼。乡人有曲理犯法事认为己事。名曰担当。乡人有争讼。则伪作父祖之简。干恳州县。以曲为直。差夫借船。放税免罪。以所得为酒色之娱。殆非一端。其随侍也。私令吏人买物。私托场务买物。皆不偿其直。吏人补名。吏人免罪。吏人有优润。必责其报。典买婢妾。限以低价而使他人填陪。或同院子游狎。或干场务放税。其它妄有求觅。亦非一端。不恤误其父祖陷于刑宪也。凡为人父祖者知此。事常关防。更宜询访。或庶几焉。同姓之子。昭穆不顺。亦不可以为后。鸿鴈虽微。犹不乱行。人乃不然。至于叔拜侄。于理安乎。设不得已养弟养孙以奉祭祀。当抚之如子。与之财产。受所养者奉之如父。如古人。为嫂制□今世。为祖承垂之意。而昭穆不乱
　　古人谓周人恶媒。以其言语反复。绐女家则曰男富。绐男家则曰女羙。近世尤甚。若轻信其言而成婚。则夫妻反目。至于仳离者有之。大抵。嫁娶固不可无媒。而媒者之言不可尽信如此。宜谨察于始
　　人之姑姨姊妹。及亲戚妇人年老。而子孙不肖。不能供养者。不可不收养。然又须关防。恐其身故之后。其不肖子孙妄经官司。称其人因饥寒而死。或称其有遗下囊箧之物。官中受词。必为追证所扰。须于生前。白之于众。质之于官。称身外无余物。凡要为高义之事者。必当预防之。
　　父祖高年怠于管干。多将财产均给子孙。若父祖出于公心。初无偏曲。子孙各能戮力。不事游荡。必至兴隆。若父祖缘有过房之子。有前母后母之子。有子亡而不爱其孙。又有虽是一等子孙自有憎爱。凡衣食财物。亦有厚薄。致令子孙力求均给。其父祖于其中又有轻重。安得不起他日争端。若父祖缘子孙内有不肖者。虑其侵害。不得已而均给者。止可逐时均给财谷。未可均给田产。若均给田产。彼以为已分所有。必邀求尊长立契典卖。典卖既尽。窥觑他房从而婪取。必至兴讼。使贤子贤孙被其扰害。同于破荡。不可不思。大抵人之子孙。或十数人皆贤。其中有一不肖。则十数均受其害。至于破家者有之。国家法令百端终不能禁。父祖智谋日出终不能防。欲保延家祚者。览他家之已往。思我家之未来。可不修德熟虑以为长久之计耶
　　遗嘱之文。皆贤明之人为身后之虑。然亦须公平乃可以保家。如刼于悍妻黠妾。□后妻爱子。中有厚薄偏曲。或妄立嗣。或妄逐子。不近人情之事。不可胜数皆兴讼破家之端也

　　处己
　　世事多更变。乃天理如此。今世人往往见目前稍稍荣盛。以为此生无足虑。不旋踵而破坏者多矣。大抵天序十年一换甲。则世事一变。今不须广论久远。只以乡曲十年前二十年前比论目前。其成败兴衰。何尝有定势。世人无远识。凡见他人兴进。及有如意事。则怀妬。见他人衰退。及有不如意事。则讥笑。同居及同乡人。最多此患。若知天下事无定势。则自虑之不暇。何暇妬他人
　　应年高飨富贵之人。必须少壮之时。尝尽艰难。受尽辛苦。不曾有自少壮飨富贵安逸至老者。早年登科及早年受奏补之人。必于中年龃龉不如意。却于暮年方得荣达。或仕宦无龃龉。必其生事窘薄。忧饥寒。虑婚嫁。若早年宦达不历艰难辛苦。及承父祖生事之厚。更无不如意。多不获高寿。造物乘除之理。类多如此。其间亦有始终飨富贵者。乃是有大福之人。亦千万人中。间有之。今人往往机心巧谋。皆欲不受辛苦。至终身享富贵。及其子孙。终于人力不能胜天
　　人生世间自有知识以来。即有忧患不如意事。小儿呌号。皆其意有不平。自幼至少。至壮至老。如意之事常少。不如意之事常多。虽大富贵之人。天下之所仰羡以为神仙。而其不如意处各自有之。与贫贱人无异。特所忧虑之事异尔。故谓之缺陷世界。以人生世间无足心满意者。能达此理而顺受之。则可少安
　　凡人谋事。虽日用至微者亦须龃龉而难成。或已成而败。既而复成。然后其成也永久平宁。无复后患。若偶然易成。后必有不如意者。造物微机。不可测度。如此。静思之。则见此理。可以宽怀
　　人之性行虽有所短。必有所长。与人交游。若常见其短而不见其长。则时日不可同处。若常念其长。而不顾其短。虽终身与之交游可也。
　　凡人行已公平正直。可用此以事神。不可恃此以慢神。可用此以事人。不可恃此以傲人。虽孔子亦以敬鬼神事大夫畏大人为言。况下此者哉。彼有行已不当理者。中有所慊。动辄知畏。犹能避远灾祸以保其身。至于君子而偶罹于灾祸者。多由自负以召致之耳
　　人有詈人而人不荅者。必有所容也。不可以为人畏我而更求以辱之。人或起而我应。恐口噤而不能出言矣。人有讼人而人不校者。必有所处也。不可以为人畏我而更求以攻之。为之不已。人或出而我辨。恐理亏不能迯罪矣
　　同居之人。或往来须扬声曳履。使人知之。不可默造。虑其适议我。彼此惭愧。况其间有不晓事之人。好伏于幽暗处以伺人之言。此生事兴争之端也。凡人居僻静不可辄讥人。必虑有闻之者。俗谓墙壁有耳是也
　　人家不和。多因妇女以言激怒其夫及同辈。盖妇女所见不广远。不公平。所谓舅姑伯叔妯娌皆假合强为称呼。非为天属。故轻于割恩。易于修怨。非丈夫有远识。则为其役而不自觉。一家之中。乖变生矣。于是兄弟子侄隔屋连墙。至死不往来者。有无子而不肯以犹子为后。有多子而不与兄弟者。有不恤兄弟之贫。养亲必欲如一。宁弃亲而不顾者。葬亲亦欲均费。宁留丧而不葬者。其事多端。不可槩述。亦有远识之人。知妇女之不可谏诲。而外与兄弟相爱。私救其所急。私赒其所乏。不使妇女知之。彼兄弟之贫者虽怨其妇女。而爱其兄弟。至于分析不敢以贫而贪爱兄弟之财产者。盖由不听妇女之言。而先施之厚。因以得兄弟之心也
　　妇女易生言语者。多出于婢妾。婢妾愚贱。尤无见识。以他人之短言于主母。若妇女有见识。能一切勿听。则虚佞之言不复敢进。若听信之。从而爱之。则必再言之。又言之。使主母与人遂成深雠。而婢妾方且得志。奴隶亦多如此。若主翁听信。则房族亲故皆大失欢。而善良之仆。佃皆飜致诛责矣
　　士大夫之子弟。苟无世禄可守。无常产可依而欲为仰事俯育之计莫若为儒。其能习儒业者。命运亨通。可以取科第置富贵。次可以训导受束修之俸。否则事笔扎代笺简之役。次可以习点。读为童蒙之训。如不能为儒。则巫医僧道农啇伎艺可以养生。不至于辱先。皆可为也。子弟之流荡至于为乞丐窃盗。此最辱先之甚。世人有为之而不自愧者何哉
　　凡人生而无业。及有业而喜于安逸者。家富则习为下流。家贫则必为乞丐。凡人生饮酒无度。食物无筭。好淫滥习博奕者。家富而致于破荡。家贫而必为窃盗。

　　治家
　　夜间觉有盗。便须直言有盗。徐起逐之。盗必且窜。不可乘暗击之。恐盗之急以刀伤我。及误击自家之人。若持烛见盗击之犹庶几。若获盗已受拘执。自当凖法勿欧伤
　　刼盗虽小人之雄。亦自有识见。如富家平时不刻剥。又能乐施。又能种种方便。当兵火扰挠之际。犹得保全。至不忍焚毁其屋。凡盗所决意焚掠者。皆积恶之人。宜自省也
　　茅屋须常防火。大风须常防火。积油物积石灰须常防火。此类甚多。切宜仔细
　　富人有爱其小儿者。以金银珠宝之属饬其身。小人有贪者于僻静处坏其性命。而取其物。虽闻于官寘于法何益。小儿非有壮夫携抱。不可令游行街巷。恐有诱畧之人
　　清晨早起。昏晚早睡。可防婢仆奸盗。婢妾若与主翁亲近。多挟此私通。仆辈。有子则以主翁借口。畜愚贱之裔至破家者。多矣。凡有婢妾。不可不谨其始。而防其终
　　人有婢妾不禁出入。至与外人私通有姙。不正其罪而不遽逐去者。往往有于主翁身故之后。言是主翁遗腹子而求归宗。旋致兴讼。世俗所宜谨此。免累后人。
　　妇女多妬。有正室者少蓄婢妾。蓄婢妾者多无正室。夫蓄婢妾者。内有子弟。外有仆隶。皆当关防。制以主母犹有他事。况无所统辖。以一人之耳目临之。岂难欺蔽哉。暮年尤非所宜。使有意外之事当如之何。
　　夫置婢妾教歌舞。使侑樽以为宾客之欢。切勿蓄姿貌过人者。虑有恶客起觊觎之心。必欲得之。逐兽则不见泰山。苟势可以陵我则无所不至。绿珠之事。在古可鉴。近世亦有之。不欲指其名耳
　　婢仆有顽狠全不中使令者。宜善遣之不可留。留则生事。主或过于欧伤。此辈或挟怨。为恶有不容言者。婢仆有奸盗及逃亡者。宜送之于官。依法治之。不可私自鞭挞。亦恐有意外之事。或逃亡非其本情。或所窃止于微物。宜念其平日有劳。只畧惩之。仍前留备使令可也
　　婢仆有小过。不可亲自鞭打。盖一时怒气所激。鞭打之数必不记。徒且费力。婢仆未必知畏。惟徐徐责问。令他人执而打之。视其过之轻重。而定其数。虽不过怒。自然有威。婢妾亦自畏惮矣。寿昌胡倅彦特之家。子弟不得自打仆隶。妇女不得自打婢妾。有过则告之家长为之行遣。妇女擅打婢妾则挞子弟。此贤者之家法也
　　婢仆有过。既已鞭挞而使令。辞色如常。则无他事。盖小人受杖方怀怨。而主人怒不释。恐有轻生而自残者
　　婢仆有无故而自缢者。若其身温可救。不可觧其缚。须急抱其身令稍高。则所缢处必稍宽。仍更令一人以指于其缢处。渐渐宽之。觉其气渐往来。乃可觧下。仍急令人吸其鼻中使气相接。乃可以苏。或不晓此理而先觧其缢处。其身力重。其缢处愈紧。只一嘘气便不可救。此不可不预知也。如身已冷不可救。或救而不苏。当留本处。不可移动。呌集邻保以事闻官。仍令得力之人日夜同与守视。恐有犬鼠之属残其尸也。自刄不死。宜以物掩其伤处。或气绝亦当如前说。人家有井。于甃处宜为缺级。令可以上下。或有坠井投井者可令人救应。或不及。亦当如前说。溺水投井而水深不可援者。宜以竹篙及木板能浮之物投与之。溺者有所执则身浮可以救应。或不及亦当如前说。夜睡□死及卒。死者亦不可移动
　　婢仆宿卧去处。当为点检。冬无风寒。夏无蚊蚋。以至牛马六畜。遇冬寒各为区处牢圈栖息之处。此其仁人之用心。物我为一理也
　　蓄奴婢惟本土人最善。或病患。则有亲属为之扶持。或非理自残。有亲以明其事。或婢妾无夫子兄弟可依。仆隶无家可归。念其有劳不可不养。当预经官自陈则无患
　　雇婢仆须要牙保分明。牙保又不可令我家人为之
　　买婢妾不可不细询其所自来。恐有良人子女为人所诱。若果然则告之于官。不可还与引来之人。恐自残
　　佃仆妇女。有等于人家妇女小儿诱谑。莫令家长知而欲重息以生借钱谷。及借资物以济急者。皆有心于脱漏必无还意。而妇女小儿不令家长知。则不敢取索。终为所负。为家长者宜常以此言喻之
　　尼姑道婆媒婆牙婆及妇人以卖买针灸为名。皆不可令入人家。凡脱漏及引诱为不羙之事。皆此曹也
　　人户交易先凭牙人指出丘叚。参合契书文字。就问有无界至交争。重迭典卖。次问有无暪昧尊卑。未曾分析。寡妇幼子执凭交易。有无诸般违碍方可成契。必亲见其押字书契。交钱必有知证。已成契后。宜即投印管业割税。若因循不割税入户而为人告论。以致拘没官府。条令昭然。惟交易一事最为详明。盖欲以杜争端也。而人户不悉。乃至违法交易。不印契。不离业。不割税。以致重迭交易。词讼连年不决。岂非自取其辜哉
　　凡邻近利害之产。欲得之。宜增其价。不可恃势执其亲邻。及从典至卖。及无人敢买。而欲低折其价。万一他人买之。则悔且无及。亦争讼之由也
　　凡交易必须项项合条。即无后患。不可以人情契密不为之防。或失欢则成争端。如交易取钱未尽。及赎产不曾取契之类。宜即理会去着。或即闻官以绝将来词讼。切戒切戒。
　　贫富无定势。田产无定主。有钱则买。无钱则卖。买产之家当知此理。不可苦抑卖产之人。盖人之卖产。或缺食。或负债。或疾病。或死亡。或婚嫁争讼。欲百千之用。则鬻百千之产。若买产之家。即还其直。虽转手无存。且了其欲用。而为富家不仁之人。知其欲用之急。则阳距阴钩之。以重扼其价。既成契则姑还其直之半。则延自变量日辞以未办。或以此？夕少。或以米谷他物高价补偿。而出产之家必是窘乏。所得零微。随即耗散。向之准拟以办此事。今不复办矣。而又往来取讨跋涉之费出乎其中。彼富家方自喜以为善谋。不知天道好还。有及其身而获报者。纵不及其身而及其子孙。富家多不之悟。岂不迷哉
　　贪并之家。恃其豪强。见有产之家子弟昏愚不肖。及有缓急。多是将钱强以借与。或始借之时。设酒食以媚悦其意。或既借之后。历数年而不索。待其息多。又设酒食以诱。使之转息并为本钱而又生息。又诱勒其将田产折还。于条虽幸免。天网不漏。谚云。富儿更替做。迭相报也
　　有轻于举债者不可借。必是无藉之人。已怀负赖之意。凡借人钱谷。少则易偿。多则易负。故借多者虽力可还。亦不肯还。宁以所还之资为争讼之费者多矣
　　凡人之敢于举债者。必谓他日之宽余可以偿也。不知今日之无。他日何为而有。譬如百里之路。分为两日行。则两日可办。若以今日之路使明日并行。虽劳亦不可至。无远识之人。求目前宽余而那积在后者。无不破家也
　　凡有产必有税赋。须是先留输纳之费。却将余剩分给。日用。所入或薄。只得省用。不可侵支。临时官中追索。未免举偿充息。以致耗家。大抵曰贫曰俭。自是贤德切不可以此为愧。若能知此。则无破家之患矣
　　纳税虽有省限。须早纳为安。如纳苗米若不趁晴早纳。或值雨连日。将如之何。然州县多有不体量民力。如纳米初时又要干白加量。后且湿恶减量。又折为低价。如纳税绢物帛。初时必欲重厚实者。后来见纳数少。则放行折纳。人户揽子较量前后轻重。不肯搀先送纳。致被□道追扰。惟乡曲贤者自求省事。不以毫未之较遂愆期也
　　人有紏率钱物造桥修路及造渡船。宜随力助之。不可谓舍财不见获福而不为。且如道路既成。吾之晨出暮入。过桥乘渡。并无疏虞。皆所获福也人之经营财利。偶获厚息以致富厚者。必其命运亨通。造物者阴隲致此。其间有见他人获息之多。致富之速。则欲以人事强夺天理。如贩米则加之以水。卖盐则夹以灰。卖漆则和以油。卖药则杂以他物。如此等类不胜其多。目下得其嬴余。其心欣然。不知造物者随即以他事取去。终于贫乏。所谓人力不能胜天。大抵转贩经营。先存心地。凡物货必真。又须敬惜。不贪厚利。任天理如何。虽目下所得之薄。必无后患矣
　　起造屋宇。最人家至难之事。年齿高大。世事谙晓。于起造一事。犹多不悉。况未更事。其不因此破家者几希。盖造屋之时。必先与匠者谋。匠者惟恐主人惮费而不为。则必小其规模。节其费用。主人以为力可办。锐意为之。匠者则渐增广其规模。至数倍其费而屋犹未及半。主人势不可中辍。则揭债售产。匠者方喜兴作之未艾。工镪益增。余常劝人起屋宇。须十数年经营以渐为之。则屋成而家富自若。盖先定基址。或平高就下。或增卑为高。或筑墙穿池。逐年渐为之。期以十余年而后成。次议规模之大小。材木之若干。必籍其数。逐旋收买备足。期以十余年而毕备。次议瓦石之多少。皆预以渐而储之。虽工雇之费。亦不取办于仓卒。故屋成而家富自若也

　　家礼
　　冠礼略
　　男冠
　　男子年十五至二十。皆可冠
　　温公曰。古者二十而冠。所以责成人之礼。盖将责为人子。为人弟。为人臣。为人少者之。行于其人。故其礼不可以不重也。近世以来。人情轻薄。过十岁而总角者少矣。彼责以四者之。行。岂知之哉。往往自幼至长。愚騃若一。由不知成人之道故也。今虽未能遽革。且十五以上俟其能通孝经论语。粗知礼义。然后冠之。其亦可也
　　必父母无期以上丧。始可行之
　　文公曰。大功未葬者。亦不可行

　　女笄
　　笄女子许嫁笄。母为主
　　文公曰。年十五虽未许亦笄

　　婚礼畧
　　主婚
　　男子年十六至三十。女子年十四至二十。
　　温公曰。古者男三十而娶。女二十而嫁。今令文男年十五女年十三以上。并听婚嫁。今为此说。所以参古今之道。酌礼令之中。顺天地之理。合人情之宜也
　　身及主婚者无期以上丧。乃可成婚
　　文公曰。大功未葬。亦未可主婚。凡婚则以族人之长为主
　　必先使媒氏往来通言。女氏许之。然后纳采
　　温公曰。凡议婚姻。必先察其父母与妇之性。行及家法何如。勿苟慕其富贵。壻苟贤矣。今虽贫贱。安知异时不富贵乎。苟为不肖。今虽富贵。安知异日不贫贱乎。妇者。家之所由盛衰也。苟慕一时之富贵而娶之。彼挟其富贵。鲜有不轻其夫而傲其舅姑。养成骄妬之性。异日为患。庸有极乎。借使因妇财以致富。依妇势以取贵。苟有丈夫之志气者能无愧乎。又世俗好于襁褓童幼之时轻许为婚。亦有指腹为婚者。及其既长。或不肖无赖。或身恶疾。或家贫冻馁。或丧服相仍。或从官远方。遂至弃信负约。速狱致讼者多矣。是以先祖太尉尝曰。吾家男女。必俟既长。然后议婚。既通书不数月必成婚。故终身无此悔。乃子孙所当法也
　　又曰。文中子曰。婚娶而论财。夷虏之道也。夫婚姻者。所以合二姓之好。上以事宗庙。下以继后世也。今世俗之贪鄙者将娶妇。先问资装之厚薄。将嫁女先问聘财之多少。至于立契约云某物若干。某物若干。以求售其女者。亦有既嫁而复欺绐负约者。乃驵侩卖婢鬻奴之法。岂得谓之士大夫婚姻哉。其舅姑既被欺绐。则残虐其妇以摅其忿。由是爱女者务厚其资装以悦其舅姑。殊不知彼贪鄙之人不可盈厌。资装既竭。则安用汝女哉。于是质其女以责货于女氏。而货有尽。而责无穷。故婚姻之家。往往终为仇雠矣。是以世俗生男则喜。生女则戚。至有不举其女者。用此故也。然则议婚姻有及于财者。皆勿与为婚姻。可也

　　纳采【纳其采择之礼即今所谓定也】
　　主人具书。夙兴奉以告于祠堂。乃使子弟为。使者如女氏。女氏主人出见。使者。遂奉书以告祠堂。出以复书授。使者。遂礼之。使复命壻氏。主人复以告于祠堂

　　纳币【币用色绢贫富随宜令人更用钗钏羊酒】
　　具书遣。使如女氏。女氏受书复书。同纳采之仪

　　亲迎
　　前期一日。女氏使人张陈其壻之室。厥明壻家设位于室中。女家设次于外○初婚壻盛服。主人告于祠堂。遂醮其子而命之迎。婿出乘马至女家俟于次。女家主人告祠堂。遂醮其女而命之。主人出迎。壻入奠鴈。姆奉女出登车。壻乘马先妇车。至其家导妇以入。壻妇交拜就坐饮食毕。壻出。复入脱服。烛出。主人礼宾

　　妇见舅姑
　　明日夙兴。妇见于舅姑。舅姑礼之。妇见于诸尊长。若冢妇则馈于舅姑。舅姑飨之。

　　庙见
　　三日主人以妇见于祠堂

　　壻见妇之父母
　　明日。壻见妇之父母。次见妇党诸亲。妇女礼壻如常仪

　　丧礼畧
　　治棺
　　温公曰。棺欲厚。然太厚则重而难以致远。不必高大。原地使圹中宽。易致摧毁。宜深。加之椁。虽圣人所制。自古用之。然板木岁久终归腐烂。徒使圹中宽大。不能牢固。不若不用之为愈也。孔子葬鲤有棺而无椁。又许贫者还葬而无椁。今不欲用。非。为贫也。乃欲保安亡者耳
　　程子曰。杂书有松脂入地千年化为茯苓。万年化为琥珀之说。盖物莫久于此。故以涂棺。古人已有用之者

　　置灵座设魂帛
　　温公曰。古者凿木为重以主其神。今令式亦有之。然士民之家未尝识也。故用束帛依神谓之魂帛。亦古礼之遗意也。
　　世俗皆画影。置于魂帛之后。男子生时有画像。用之犹无所谓。至于妇人生时深居闺门。出则乘辎軿拥蔽其面。既死岂可使画工直入深室。揭面之帛执笔訾相。画其容貌。此殊为非礼。又世俗或用冠帽衣履装饰如人状。此尤鄙俚。不可从也
　　高氏曰。古人遗衣裳必置于灵座。既而藏于庙中。恐当从此说。以遗衣裳置于灵座。而加魂帛于其上可也。文公曰。三礼图有画像可考。然且如温公之说。亦自合时之宜。不必过。泥于古也

　　立铭旌
　　以绛帛为铭旌。广绛幅。三品以上九尺。五品以下八尺。六品以下七尺。书曰。某官某公之柩。无官即随其生时所称。以竹为杠如其长。倚于灵座之右

　　丧杖
　　父丧杖用竹。母丧杖用木。
　　按五礼新仪曰。父杖竹。长与孝子心齐。助孝子之衰朽无力。竹有节。孝子有节哀之文。礼云。父丧杖竹。用自死竹为之。谓竹性不可改为。竹斩断而不能接续。盖母有接人之体。其杖用木。能接续之意也。白虎通云。母丧用桐为之。谓无根能生。又桐子生而不离枝叶。礼云。桐同也。取其同而有别。痛有致切也。敬亲之道。故圣人以竹木别之。梧桐之子随枝叶而生。取其母子无绝道也

　　成服
　　一曰斩衰三年
　　斩。不缉也。衣裳皆用极麄生布。旁及下际皆不缉。正服则子为父也
　　加服。则嫡孙父卒。为祖若曾高祖承重者也。父。为嫡子当为后者也。
　　义服。则妇。为舅也。夫承重则从服也。为人后者。为所后父也。为所后祖承重也。夫为人后。则妻从服也。妻为夫。妾为君也
　　二曰齐衰三年
　　齐。缉也。其衣裳制并如斩衰。但用次等生麄布缉其旁及下际
　　正服。则子为母也。士庶之子。为其母同。而为父后则降也
　　加服。则嫡孙父卒为祖母若曾高祖母承重者也。母为嫡子当为后者也。义服。则妇。为姑也。夫承重则从服也。为继母也。为慈母。谓庶子无母而父命他妾之无子者。慈己也。继母为长子也。妾为君之长子也

　　杖期
　　服制同上。但又用次等生布
　　正服。则嫡孙父卒祖在为祖母也。降服则。为父卒继母嫁则己从之也。夫为妻也。子为父后。则为出母。继母无服。继母出。则无服也

　　不杖期
　　服制同上。但不杖。又用次等生布
　　正服。则为祖父母。女虽适人不降也。庶子之子为父之母。而为祖后则不服也。为伯叔父也。为兄弟也。为众子也。为男女也。为兄弟之子也。为姑姊妹女在室及适人而无夫与子者也。妇人无夫与子者。为其兄弟姊妹及兄弟之子也。妾为其子也。加服。则为嫡孙若曾元孙当为后者也。女适人者。为兄弟之为父后者也
　　降服。则嫁母出母。为其子。子虽为父后。犹服也。妾。为其父母也
　　义服。则继母嫁母。为前夫之子从己者也。为□叔母也。为夫兄弟之子也。继父同居父子皆无大功之亲者也。妾。为君之众子也。舅姑。为嫡妇也
　　五月正服。则为曾祖父母。女适人者。不降也
　　三月正服则。为高祖父母。女适人者不降也
　　义服则继父不同居者。谓先同今异。或虽同居而继父有子。己有大功以上亲者也。其元不同居者。则无服
　　三曰大功九月
　　服制同上。但用粗熟布无负版
　　正服。则。为从父兄弟。姊妹。谓伯叔之子也。为众孙男女也
　　义服。则。为众子妇也。为兄弟子之妇也。为夫之祖父母。伯叔父母。兄弟之子妇也。夫为人后者。其妻。为本生姑舅也
　　四曰小功五月
　　服制同上。但用稍细熟布
　　正服。则。为。从祖祖父。从祖祖姑。谓祖之兄弟姊妹也。为兄弟之孙为从祖父从祖姑。谓从祖祖父之子。父之从父兄弟姊妹也。为从祖父兄弟之子也。为从祖兄弟姊妹。谓从祖父之子。所谓再从兄弟姊妹者也。为外祖父母。谓母之父母也。为舅。谓母之兄弟也。为甥。谓姊妹之子。为。从祖母。谓母之姊妹也为同母异父之兄弟姊妹也
　　义服。为从祖祖母也。为夫兄弟之孙也。为从祖母也。为夫从兄弟之子也。为夫之姑姊妹适人者不降也。女为兄弟侄之妻已适人。亦不降也。为娣姒妇谓兄弟之妻相名。长妇谓次妇曰娣。姒妇谓长妇曰姒妇也。庶子为嫡母之父母兄弟姊妹嫡。母死则不服也。母出则为继母之父母兄弟姊妹也。为庶母慈己者。谓庶母之乳养己者。为嫡孙若曾玄孙之当为后者之妇。其姑在则否也。为兄弟之妻也。为夫之兄弟也
　　五曰缌麻三月
　　服制同上。但用极细熟布
　　正服。则为族曾祖姑谓曾祖之兄弟姊妹也。为兄弟之曾孙也。为族祖父族祖姑。谓族曾祖父之子也。为从父兄弟之孙也。为族父族姑。谓族祖父之子也。为从祖兄弟之子也。为族兄弟姊妹。谓族父子之所谓三从兄弟姊妹也。为曾孙玄孙也。为外孙也。为从母兄弟姊妹。谓从母之子也。为外兄弟谓姑之子也。为内兄弟谓舅之子也
　　降服。则庶子为父后者。谓其母。而为其母之父母兄弟姊妹。则无服也
　　义服。则为族曾祖母也。为夫兄弟之曾孙也。为族祖母也。为夫从兄弟之孙也。为族母也。为夫从祖兄弟之子也。为庶孙之妇也。士为庶母。谓父妾之有子者也。为乳母也。为婿也。为妻之父母。妻亡而别娶亦同。即妻之亲母虽嫁出犹服也。为夫之曾祖高祖也。为夫之从祖祖父母也。为兄弟孙之妇也。为夫兄弟孙之妇也。为夫从祖父母也。为从父兄弟子之妇也。为夫从兄弟之妻也。为夫从父姊妹适人者不降也。为夫之外祖父母也。为夫之从母及舅也。为外孙妇也。女为姊妹之子妇也。为甥妇也

　　一殇服
　　凡为殇服以次降一等。凡年十九至十六为长殇。十五至十二为中殇。十一至八岁为下殇。应服期者。长殇降服大功九月。中殇七月。下殇小功五月。应服大功以下以次降等。不满八岁为无服之殇。哭之以日易月。生未三月则不哭也。男子已娶。女子许嫁。皆不为殇也。
　　凡男为人后。女适人者。为其私亲。皆降一等。私亲之。为之也亦然。女适人者降。服未满被出。则其本服。已除则不复服也。

　　作神主式
　　伊川程先生作神主式云。作主用栗。取法于时月日辰。趺方四寸。象岁之四时。高尺有二寸。象十二月。身博三十分。象月之日。厚十二分。象日之辰。【身趺皆厚一寸二分】剡上五分为圆首。寸之下勒前为额而判之。一居前。二居后。【前四分后八分】陷中以书爵姓名行【曰某故某官某公讳某字某弟几神主陷中长六寸圆一寸】合之植于趺【身出趺上一尺八分并趺高一尺二寸】窍其旁以通中。如身厚三之一【谓圆径四分】居二分之上【谓在七寸二分之上】粉涂其前。以书属称【属谓高曾祖考称谓官或号行如处士秀才几郎几公】旁称主祭之名【曰孝子某奉祀】加赠易世则笔涤而更之。【水以洗改之】外改中不改
　　（见图）
　　（见图）
　　（见图）
　　士丧礼疏曰。麻在首在要皆曰绖。分而言之。首曰绖。腰曰带○问绖腰之制。朱先生曰。首绖大一搤。只是拇指与第二较小绞带。又小于腰绖腰绖象大带两头长。垂下鲛带象革。带头一有彄子。以一头串于中而束之。朱先生曰。首绖右本在上者□□绖之制。以麻根处着头。右边而从头前向左围。向头后却就右边。元麻根处相接。以麻尾藏在麻根之下。麻根搭在麻尾之上。有缨者以其加于冠外。须着缨方不脱落也。
　　（见图）
　　□父八母服图。同居□父齐衰不杖期。谓子无大功之亲。从母适人所□□亦无大功服。不同居继父□继母□父齐衰三月。谓先随母与继父同居后异者。元不同居者则无服□丧杖期。谓继母嫁而子从子□育者。老不从或继母出无服养母嫡母□母慈母齐衰三年。谓养同宗及遣弃之子同亲母齐衰三年。谓妾生子唤父正室母曰嫡母齐衰三年服。是谓父再娶之母与亲母同齐衰三年。妾无子妾子无母父命之为母嫁。母□母齐衰杖期。谓父亡□母改嫡嫁人者。其母为子乃齐衰不杖期齐□杖期。谓父在而弃别被出之者。其母为子乃齐□不杖期□母□母缌麻三月。谓小年□乳哺己者。谓之乳母。缌麻三月。父有子之妾所生子唤曰庶母。乙集四十九。

　　外族服图


　　母舅【小功】　　舅之子【缌麻】　　甥妇【缌麻】
　　外祖【小功】妻父母【缌麻】　　　　妻周年　　　　女婿【缌麻】　　　　外孙【缌麻】
　　母姨【小功】　　姨之子【缌麻】　　姑子【缌麻】

　　夫族服图


　　夫伯叔【大功】　　　　夫兄弟【大功】　　妯娌【小功】
　　夫祖【大功】夫父母【三年】　　　　夫三年　　　　夫侄【小功】　　侄妇【缌麻】
　　夫姑【小功】　　夫姊妹【小功】　　堂侄【缌麻】

　　五服之图
　　三从　　　　　　　　　　　　三从兄弟　　　　　　　　　　　　　　三从
　　再从　　　　　　　　从堂伯叔从堂兄弟　从堂侄男　　　　　　　　　　再从
　　从　　　　　　堂伯叔祖堂伯叔　　　　堂兄弟　　堂侄男　　堂侄孙　　　　　　　　　　从
　　亲　　曾祖伯叔伯叔祖　　　　亲伯叔　　　　亲兄弟　　亲侄男　　亲侄孙　　曾侄孙　　　　亲
　　高祖始祖曾祖父母祖父祖母父母　　己身　　子妇　　孙妇　　曾孙　　玄孙
　　亲　　曾祖姑　　　　祖姑　　亲姑　　亲姊妹　　亲侄女　　侄孙女　　曾侄孙女　　　　　　亲
　　从　　　　　　堂祖姑　　　　堂姑　　堂姊妹　　堂侄女　　堂侄孙女　　　　　　从
　　再从　　　　　　　　从堂姑　　　　从堂姊妹　从堂侄女　　　　　　　　　　再从
　　三从　　　　　　　　　　　　三从姊妹　　　　　　　　　　　　　　三从

　　三从兄弟【缌麻三月其妻无服】
　　从堂伯叔【父母并缌麻三月服】
　　从堂兄弟【小功五月其妻无服】
　　从堂侄男【缌麻三月其妻无服】
　　堂伯叔祖【父母并缌麻三月服】
　　堂伯叔【父母并小功五月服】
　　堂兄弟【大功九月妻缌麻服】
　　堂侄男【侄小功五月服缌麻】
　　堂侄孙【缌麻三月其妻无服】
　　曾祖伯叔【父母并缌麻三月服】
　　伯叔祖【父母并小功三月服】
　　亲伯叔【父母并齐衰不杖期】
　　亲兄弟【齐衰不杖期妇大功】
　　亲侄男【齐衰不杖期妇大功】
　　亲侄孙【侄孙小功孙妇缌麻】
　　曾侄孙【缌麻三月其妻无服】
　　高祖始祖【齐衰三月】
　　曾祖父母【齐衰五月】
　　祖父祖母【齐衰不杖期嫡孙承祖父同父祖母同母】
　　父母【斩衰三年齐衰三年】
　　己身【谓为人后者父斩衰三年祖承重亦如之】
　　子妇【长子斩衰□子杖期□□杖期众妇大功】
　　孙妇【嫡孙杖期嫡妇小功庶孙三功妇三月服】
　　曾孙【缌麻三月】
　　玄孙【缌麻三月】
　　曾祖姑【缌麻三月姑夫无服】
　　祖姑【在室小功出嫁缌麻】
　　亲姑【在室周年出嫁大功】
　　亲姊妹【在室周年出嫁大功】
　　亲侄女【在室周年出嫁大功】
　　侄孙女【在室小功出嫁缌麻】
　　曾侄孙女【在室缌麻出嫁无服】
　　堂祖姑【在室缌麻出嫁无服】
　　堂姑【在室小功出嫁缌麻】
　　堂姊妹【在室大功出嫁缌麻】
　　堂侄女【在室小功出嫁缌麻】
　　堂侄孙女【在室缌麻出嫁无服】
　　从堂姑【在室缌麻出嫁无服】
　　从堂姊妹【在室小功出嫁缌麻】
　　从堂侄女【在室缌麻出嫁无服】
　　三从姊妹【在室缌麻出嫁无服】

　　治葬
　　三月而葬。前期择地之可葬者
　　温公曰。古者天子七月。诸侯五月。大夫三月。士踰月而葬。今五服年月。敕王公以下皆三月而葬。然世俗信葬师之说。既择年月日时。又择山水形势。以为子孙贫富贵贱愚贤寿夭尽系于此。而其为术又多不同。争竞纷纭。无时可决。至有终身不葬。或累世不葬。或子孙衰替妄失处所。遂弃捐不葬者。正使殡葬实能致人祸福。为子孙者。亦岂忍使其亲臭腐暴露而自求利耶。悖礼伤义无过于此。然孝子之心虑患深远。恐浅则为人所挨。深则湿润速巧。必求土厚水深之地而葬之。所以不可不择也。或曰。家贫乡远不能归葬。则如之何。公曰。子游问丧具。夫子曰。称家之有无。子游曰。有无恶乎齐。夫子曰。有母过礼。苟无矣。敛手足形还葬。悬棺而窆。人岂有非之者哉。昔廉范千里负丧。郭平自卖营墓。岂待丰富然后葬其亲。或在礼未葬。不变服。食粥。居庐。寝苫枕块。盖悯亲之未有归。故寝食不安。柰何舍之出游。食稻衣锦。不知其何以为心哉。世人又有游宦没于远方。子孙火焚其柩收烬归葬者。夫孝子爱亲之肌体。故敛而藏之。残毁他人之尸。在律犹严。况子孙乃悖谬如此。其始盖出于羌胡之俗。浸染中华。行之既久。习以为常。见者恬然曾莫之恠。岂不哀哉。延陵季子子死。葬于嬴博之间。孔子以为合礼。必也不能归葬。葬于其地可也。岂不犹愈于焚毁乎。又曰。昔者吾诸祖之葬也。家甚贫不能具棺椁。自太尉公而下始有棺椁。然金银珠玉之物。未尝以锱铢入于圹中。将葬太尉公。族人皆曰葬者家之大事。柰何不询阴阳。此必不可。吾兄伯康无如之何。乃曰。询于阴阳则可矣。安得良葬师而询之。族人曰。近村有张生者。良师也。数县皆用之。兄乃召张生许以钱二万。张生野夫也。世为葬师。为野人葬所得不过千钱。闻知大喜。兄曰。汝能用吾言。吾畀尔葬。不用吾言。将求他师。张曰。惟命是听。于是兄自以己意处岁月日时及圹之浅深广狭道路所从出。皆取便于事者。使张生以葬书缘饰之。曰。大吉。以示族人。族人皆悦无违异者。今吾兄年七十九以列卿致仕。吾年六十六。忝备侍。从。宗族之从仕者二十有三人。视他人之谨用。葬书。未必胜吾家也。前年吾妻死。棺成而敛。装办而行。圹成而葬。未尝以一言询阴阳家。迄今亦无他故。吾尝疾阴阳家立邪说以惑众。为世患。于丧家尤甚。顷为谏官尝奏乞禁天下葬书。当时执政莫以为意。今着兹论。庶俾后之子孙葬必以时。欲知葬具之不必厚。视吾祖。欲知葬书之不足信。视吾家。
　　程子曰。卜其宅兆。卜其地之美恶也。非阴阳所谓祸福者。地之美者。则其神灵安。其子孙盛。若培拥其根而枝叶茂理固然也。地之恶者。则反是。然则曷谓地之美者。土色之光润。草木之茂盛。乃其验也。父祖子孙同气。彼安则此安。彼危则此危。亦其理也。而拘忌者惑以择地之方位。决日之吉凶。不亦。泥乎。甚者不以奉先为计。而专以利后为虑。尤非孝子安厝之用心也。惟五患者不得不谨。须使他日不为道路。不为城郭。不为沟池。不为贵势所夺。不为耕犂所及也。一本云。所谓五患者。沟渠道路。避材落。远井窑。按古者葬地葬日。皆决于卜筮。今人不晓占法。且从俗择之可也。

　　穿圹
　　温公曰。今人葬有二法。有穿地直下为圹而悬棺以窆者。有凿隧道傍穿土室而撺柩于其中者。按古唯天子得为隧道。其它皆直下为圹而悬棺以窆。今当以此为法。其穿地宜狭而深。狭则不崩损。深则盗难近也。

　　刻志石
　　用石二片。其一为盖。刻云某人之墓。其一为底。刻云某人讳某字某某州某县人。父某母某。某年月日生。某年月日终。某年月日葬某地。以二石字面相向而以铁束束之。埋之圹前近地面三四尺间。虑异时陵谷变迁。或误为人所动。而此石先见。则人有知其姓名者。庶能为掩之也。
　　坟高四尺。立小石碑于其前。亦高四尺。趺高尺许
　　温公曰。按令式坟碑石兽大多寡虽各有品数。然葬者当为无穷之规。后世见此等物。安知其中不多藏金玉耶。是皆无益于亡者。而反有害。故令式又有贵得同贱。贱不得同贵之文。然则不若不用之为令矣。文公曰。今按孔子防墓之封。其崇四尺。故取以为法。用司马公说别立小碑。但石须阔尺以上。其厚居二之一。圭首而刻其面如志之盖。乃畧述其世系名字行实而刻于其左。转及后。右而周焉。妇人则俟夫葬乃立。面如夫亡志盖之刻云
　　三虞祭。葬之日。日中而虞。或墓远。则但不出是日可也。若去家经宿以下。则初虞于所馆行之。郑氏曰。骨肉归于土。魂气则无所不之。孝子其彷徨三祭以安之。葬时奠而不祭。但酌酒陈馔再拜而已。虞始用祭礼。卒哭则又谓之吉祭○遇

　　卒哭
　　檀弓曰。卒哭曰成事。是日也。以吉祭易丧祭。故此祭渐用吉礼。三虞后刚日卒哭

　　祔祭
　　檀弓曰。殷既练而祔。周卒哭而祔。家礼用卒哭明日而祔

　　小祥　〔朞而小祥〕
　　自丧至此不计闰凡十三月。古者卜日而祭。今止用初忌以从简易。郑氏曰。祥吉也。大祥放此

　　大祥　〔再朞而大祥〕
　　自丧至此。不计闰凡二十五月。亦止用第二忌日祭

　　禫　〔大祥之后中月而禫〕
　　自丧至此。不计闰月。二十七月。文公曰。间一月也。郑氏曰。澹澹然平安之意
　　温公曰。士虞礼中月而禫。郑注曰。中犹间也。禫祭名也。自丧至此凡二十七月。所谓中月而禫者。盖禫祭在祥月之中也。历代多从郑说。今律勑三年之丧。皆二十七月而除。不可违也。文公曰。二十月祥后便禫。看来当如王肃之说。于是月禫徙月乐之说为顺。今从郑说。虽是礼宜从厚。终未为。当

　　祭礼畧
　　时祭〔用仲月〕
　　孟春下旬之首。择仲月三旬各一日。或丁或亥
　　温公曰。王制大夫士有田则祭。无田则荐。注祭以首时。荐以仲月。今国家惟享太庙用孟春。自周六庙濮王庙皆用仲月。以此私家不敢用孟春
　　高氏曰。何休曰。有牲曰祭。无牲曰荐。大夫牲用羔。士牲用豚。庶人无常牲。春荐韭。夏荐麦。秋荐黍。冬荐稻。韭以卵。麦以鱼。黍以豚。稻以鴈。取甚新物相宜。凡庶馐不踰牲。若祭以羊。则不以牛为馐也。今人鲜用牲。唯设庶馐而已
　　文公曰。凡祭主于尽敬爱之道。诚而已。贫则。称家之有无。疾则量筯力而行之。财力可及者。自当如仪

　　冬至祭〔始祖〕
　　程子曰。此厥初生民之祖也。冬至一阳之始。故象其类而祭之

　　立春祭〔先祖〕
　　程子曰。初祖以下高祖以上之祖也。立春生物之始。故象其类而祭之

　　季秋祭〔祢〕
　　程子曰。季秋成物之始。亦象其类而祭之。继祢之宗以上皆得祭。惟攴子不祭
　　文公曰。某家旧时时祭外。有冬至立春季秋三祭。后以冬至立春二祭。始祖之祭似禘。先祖之祭似祫。于理似僣。觉得不安。遂已之。至于季秋依旧祭祢

　　忌日祭
　　文公母夫人忌日着黔墨布衫。其巾亦然。问今日服色何谓。曰。岂不闻鴽子有终身之丧

　　墓祭
　　三月上旬。择日而祭之
　　文公曰。古人无墓祭。唐人亦不见有墓祭。但是拜扫而已。或问墓祭祭后土否。曰。就墓外设位而祭。冠婚丧祭。四礼之废已久。是可哀已。按季氏居家必用。初卷畧载文公家礼。其意甚善。又按秦氏。本不载。别载孙氏荐飨仪范。今观文公家礼。非可妄损益。近世士大夫家能行之者。详见本书全帙。于祭礼一条。孙氏家仪。亦可参择用之。故并存于后

　　孙氏荐飨仪范
　　序畧曰。先王之制祭礼也。不欲数。数则烦。不欲疏。疏则怠。君子濡春露履秋霜。必有凄怆悚惕之心。是故春禘秋尝。夏商相袭。周公以禘为王者之祭。易名曰祠。而鲁人始杀而尝。闭蛰而烝。至于春以韭卵。夏以鱼麦。秋以豚黍。冬以稻鴈。虽庶人不得废时荐也。经曰。祭从生者。盖视子孙之为大夫为士为庶人也。传曰。祭从先祖。又重于子孙改作也。礼固不敢轻议。酌古参今。唯其宜。唯其称。或庶几焉。故取上士祭飨之时。传古士庶人之礼。着孙氏荐飨仪范。实取有田则祭。无田则荐之义。虽贫窭衣食不充。亦可求仁者之粟力行之。所以标显孙氏者。犹唐范传正时飨仪行之于家。使子孙奉以周旋云尔。绍兴三年孙伟叙

　　时月第一
　　正月朔旦。三阳交泰。万物发生。乃人道报本反始之时。为一岁初祭
　　春荐。以清明节日
　　夏荐。以五月五日
　　秋荐。以九月九日
　　冬荐。以冬至日。并岁旦一岁共五祭
　　世俗以冬至后一百五炊熟不火食。以待清明改火。谓之寒食。盖晋风因介子推。逃文公之禄。文公焚山久而成俗。今河东士民以枣面为炊饼。贯柳枝于户上。号曰子推。遂变为寒食节。天下往往不以为非。汉并州剌史周举尝作文辨之。久而难变也。俚儒又缘开元拜扫之仪。于是日野祭。尤违典训。亦数百年矣。今之清明日为春荐。四时荐飨并寝。若子孙得路归守丘墓。则在家荐飨毕。诣神道洒扫展省。【城外望拜扫除墓左右芜秽外望再拜而退不携酒馔行】
　　自汉至唐。臣庶飨祭。皆避孟月。或以二分。或以二至。或以社。或以蜡日。社与蜡唐人固尝论其失矣。但上世以来。多用岁旦冬至为合祭。八节为荐新。疏数又不常。亦有故辄废。率不合礼。今于四时折中。以传禴祠烝尝之义云

　　版位第二
　　唐诸家祭仪。皆用开元礼。文武官六品以下。达于庶人。祭于正寝。国朝士族相因。凡登朝籍。皆得祭三世。伟家祭三世。亦数十年。古之朝天子者。谓之大夫。盖今之朝臣也。固当尊祖矣
　　古者士大夫皆有家庙。既虞则作主。刻官封名氏。今以祭寝之礼参酌。以栗木作牌子。高一尺三寸半。曾祖曰曾大考官封。妣曰。夫人某郡某氏。祖曰大考官封。妣曰。某郡某氏。父曰显考官封。妣曰某郡某氏。匣而藏之。遇荐飨则俟排办讫。祭主捧而置于几。祭毕复藏之其匣。于正寝侧室奉香火。旦朝之【谓晨兴盥栉罢冠带入室上香肃拜而退】眉山。刘氏曰。虞者既葬返哭而祭也。盖未葬则柩犹在殡。既葬则返而亡焉。则虞度其神气之返。于是而祭以安之。且为木主而托之。以凭依焉。故谓之虞主。尝求之传注。谓天子九虞。以九日为节。诸侯七虞。以七日为节。大夫五。士三。由是言之。既葬而虞。虞而卒哭。降杀有等。自春秋末世。大夫僣用诸侯七虞之礼矣。后代循习莫究其义。而世俗遂以亲亡以后。每七日必供佛饭僧。以为是日当于地府见某王者。吁。古人七虞之说。乃如是哉。故世之治丧者。未葬则当朝夕奠。朔望殷奠。既葬则作主虞祭。不必惑于浮屠斋七之说。庶乎可谓祭之以礼矣
　　四时荐享。肆筵设几。谓如南向之寝。则曾祖坐在其中。以东为上。祖座在东。考座在西。皆以北为上。东向西北向之寝放此。庙祭则东向位为尊。今荐仪也。所以不同
　　忌日质明。设几筵于正寝。捧位版置几上祭毕伏岁皆如上仪

　　荐馔第三
　　春荐韭卵【以韭为俎以卵馐馔】
　　夏荐麦鱼【以新面为炊饼以鲫鲤鱼馐馔】
　　秋荐豚黍【以新黍粟米炊饼侑蒸豚】
　　冬荐稻鴈【以新粳米炊饭侑蒸鴈无鴈则以鸡鹅鸭代之】
　　四时荐新外。兼以鸡羊鹿豕共造熟食五品。时果五品【无果实处煎粉饵以为之】菜五品【菘芥芦萌芜菁荀蕨随土地所有】
　　荐新之日。或有珍馔异果【谓本草或食经中所载者】并听兼列。礼曰。庶人无故不食珍。必先祭飨也
　　祭馔皆女妇主之。或有故【谓疾病】即用庖人。子孙躬亲厨爨监视
　　荐飨之味贵于新洁。称家有无。太丰则近乎僣侈。太俭则近乎迫隘。皆君子所不取。唯丰洁所中可以常守。礼虽王公大飨。不用亵味。不贵多品。今寝荐庙祭不同。庙祭乃有养牲外首之仪。今时飨止用熟食五品。参酌折中。不可增减。有力则豕一羊一。前祭一日宰之。无力则度。斯仪宜用物。巿肆售之
　　忌日以鸡鱼羊豕。随屠肆所有之味。造熟食五品
　　每月朔旦于藏版匣之室中。设时果五品盘醆三副。以清酌献

　　祝辞第四【随时于官封某公下改用】
　　元旦云：维某年岁次某甲子。某月某甲子朔旦【他节即云某甲子朔某日甲子】嗣曾孙具官某【无官即称名一】敢昭告于曾大考官封某公。伏以禴祠烝尝。四时之荐祭义。盖秉周礼人道之遗夏正。永推报本之诚。莫大致严之重。谨于疏怠。不敢越踰。酒醴□□。牢馔馨洁。祗率惟恪。仰冀鉴歆。尚飨○
　　清明云：伏以惟春之和。万物秀茁。献韭以卵厥有故常。谨以清明。祗率祠事。致严斯恪。仰冀降歆。尚飨○
　　端午云：伏以仲夏尝麦。侑以鲜鳞。厥有故常。不敢不谨。谨以端午。祗率禴事。致严斯恪。仰冀鉴歆。尚飨○
　　重九云：伏以农夫之庆。百谷用成。黍稷馨香。适当时荐。谨以重九。祗率尝事。致严斯恪。仰冀鉴歆。尚飨○
　　冬至云：伏以闭蛰而烝。盖有古制岁之义。实见于经。维日至之迎长。乃周家之正月。谨以冬至。祗率烝事。荐稻之恪。仰冀鉴歆。尚飨○
　　忌日云：维某年岁次某甲子。某月甲子朔。某日甲子。嗣曾孙具官某。敢昭告于曾大考。官封某公。伏以四时改易。忌日在辰。恭设几筵。仰思教诲。终身之慕。言不胜情。尚飨。伟逮事曾门而继家嫡。故其忌日之辞如此。不逮事大考以上。则改用下辞。恭设几筵。谨陈薄礼。庶或来格。克鉴微诚。尚飨
　　眉山刘氏曰。或问伊川先生曰。忌日祀两位否。先生曰。只一位。愚谓家庭之祭。与国家祀典不同。家庭晨夕旦望于父母之敬。未尝举一而废一也。鲁人之祔也合之。孔子以为善。忌祭何得不然。故忌祭仍当兼说考妣。若祖考忌日。则祝辞末句增曰。谨奉妣某氏夫人配。妣忌日。则曰。谨奉以配考某公。后之君子。更宜审择。夫祭者。孝子所以飨亲。义所以致严也。自汉魏以来。诸家祭法。有迎神送神之仪。乃在庙中。礼虽乐以迎来。哀以送往。亦庙祭尸出入之事。今时荐。但以祝文致诚而已

　　器服第五
　　祭器尚质素。贵纯洁。古之庙制。鼎俎笾豆奇耦有差。生时飨用之物。事死如事生。故以生时用器奉之。近世用盘盏碗碟亦斯义也。今每位用盏子十。或圆径六寸。素木加漆。或丹或黑铅锡铜厢之。庶可耐久。不及漆素木亦可。贫不能具。即五事【十则六荐熟食果蔬各为二事五则半比】盘盏一【或铜或锡或用陶器】碗二【制度如盏子而深一以饭一以羹】
　　祭服。有官者服其赐服。无官者服深衣【依礼记制度布为之】

　　行事第六
　　祭前二日。修具排办濯器皿
　　前一日致斋【为不饮酒食肉吊丧问疾若官守则托疾在假一日】
　　祭之日。鸡初鸣。兴盥栉。服其服。入祭室。具灯烛陈酒樽列祭馔讫。鸡二鸣行事
　　癸之日。三鸣。初献。诣藏匣前焚香。捧位版置于所设之座。躬亲酌酒于盏。三上香。跪奠酒于几上。【以洗承之】俛伏兴再拜。跪。读祝文。又俛伏兴再拜。复位。亚献。躬亲酌酒于盏跪奠。俛伏兴再拜。终献如亚献之仪。若一人兼行三献。每奠皆如上仪。仍依昭穆次序。【三代各设一座】先曾祖。次祖。次考。皆毕。即于灯烛上焚祝文。再拜。捧位版藏之。讫。退
　　遇忌辰设凡筵一所。质明陈酒樽祭馔毕。祭主诣藏匣捧位版置凡上再拜。三上。酌酒于盏跪奠。俛伏兴再拜。跪读祝文。俛伏兴再拜。少顷【如人行一里久】再奠俛伏兴再拜。焚祝文。捧位版藏之。讫。退
　　每月朔旦。初。酌酒。三上香。跪奠。俛伏。。鞠躬。祷曰。某月朔旦。嗣曾孙某。谨以清酌。献曾大考显考。【各举官称】伏乞歆格。再酌再奠。三酌三奠毕。凡在位子孙作一列再拜讫。退
　　夫祭仪以致诚为本。中礼为文。所为洞洞属属然。在其孝钦尔。有子弟即分三献。祭日前期相与讲习。阙则祭主独为之。行事时无太亟急无太舒缓。急则纷纭舛错。缓则跛倚。不能卒事矣。凡荐飨以鸡二鸣行事。有官守。冬至正旦以鸡初鸣。【半夜盥栉】月朔以鸡三鸣行事。忌日祖考去给假曾在疾在假一日。近世焚楮泉及下里伪物。唐以前无之。盖出于王玙辈牵合寓焉之义。数百年间俚俗相师。习以为常。至于祀上帝亦有用之者。皆浮图老子之徒。欺惑愚众。天固不可欺。乃自欺尔。士大夫从而欺其先。是以祖考为无知也。颜。曾公尝不用矣。惜乎不以文字导愚民焉。伟今一切斥去之。有违此训。非孙氏子孙也

　　季明赵氏族葬图
　　凡为葬九世之茔。当以祖墓分心。南北空四十五步。使可容昭穆之位。分心空五十四步。可容男女之殇位。东西不必预分。临时量所葬人数裁酌。

　　赵氏族葬之图
　　（见图）

　　族葬图说
　　宗法之坏久矣。人之族属。散无统纪。虽奉先之祀。仅伸于四亲。而袒免以还。不复相录。能知同享其所自出者寡矣。幸而周礼不泯。族葬之类。犹有一二存者。如祖茔拜扫。疏远咸集。馂福祚。相劳苦。序间阔。尚可见同宗之意也。但葬者惑于流俗。困于拘忌。冢墓丛杂。昭穆淆乱。使不可辨识。又或子孙丰显。耻葬下列。别建兆域。以远其祖。是皆可恨也已。今取墓大夫冢人之义。参酌时宜。为之图说。藏于祠堂以遗宗人。俾凡有丧。按图下葬。无事纷纷之说焉。盖家之祭。止于高曾祖考。亲亲也【按朱文公家礼词堂章当为四龛以奉先世高祖考妣居从西第一龛曾祖考妣次之祖考妣又吹之考妣居东龛嗣子易世则□近祧毁焉其亲尽者埋神主于墓所或祠堂两阶之间】墓之葬则以造茔者为始祖【谓从他国迁于此地没则子孙始造茔而葬者也墓居茔之中央北首妻没则祔其右有继室则妻居左而继室居右二人以上则左右以次祔焉其有子之妾又居继室之次亦皆与夫同封按礼虽以地道尊右而葬法周礼昭穆之制昭穆尚左故不得不遵用焉】子不别嫡庶。【不分孰为妻及继室所出孰为□□所出】孙不敢即其父。【不分兄或弟所生。及嫡庶贵贱也】皆以齿列昭穆。【诸子。尊祖之东南昭位。北首并列。以西为上。其正妻继室。有子之妾。各祔其夫之东。仍皆与夫同封。诸孙葬祖之西南穆位。北首并列以东为上妻继室有子之妾各祔其夫之西。余与昭同。凡昭穆之墓每一列。自墓分心南北相去各九步法阳数也每列东西则不可预分盖其所葬人数多寡难于前定也。若夫贵之与贱碑表存焉。为人子弟者不可以此而不序天伦哉】尊尊也。【知有其祖而不敢私祔其父也】曾玄而下左右祔。【诸曾孙。不分何房所出皆序齿列葬子之南。玄孙。序齿列葬孙之南】以其班也。【左。皆曰昭。右。皆曰穆】昭与昭并穆与穆并。【兄弟同列。祖孙同班。在昭位则用昭制在穆位则用穆制也】百姓可行也。【六世孙。在曾孙之南。七世孙在玄孙之南。八世孙在六世之南。九世孙。在七世之南虽至百世亦皆可祔焉】昭尚左。穆尚右。贵近尊也。【以近祖墓为上】北首。诣幽冥也。妻继室无所出。合祔其夫。崇正体也。妾从祔【妻曰合。妾曰从。】母以子贵也。【有子则然】降女君。明贵贱也。【按韩魏公葬所生母胡氏。其柩退适夫人之地尺许。故令谓凡妾之柩。当比正妻继室稍南。】与夫同封。示系一人也。其黜与嫁。虽宗子之母不合葬。义绝也。男子长殇。居成人之位。十有六。为父之道也。中下之殇处祖后。示未成人也。【十六至十九。为长殇。十二。至十五。为中殇。八岁。至十一。为下殇。凡为婚娶。即为成人。按周礼周人以殷之棺椁葬长殇以夏后氏之坚周葬中殇下殇又曰下殇葬于园舆机而往不棺敛于宫中自周公时已不舆机即葬于墓然尚有以见古人视长殇与中下之殇礼亦异矣。故今以长殇。居成人之位。中殇已娶亦然。其未娶者。与下殇葬祖之北稍东。殇女葬祖之北稍西。祖墓正北。不可下穴。其地东西空三步象三才也凡殇是祖之子与女其墓去祖比六步若孙则在祖之北孙女在女之北曾玄而下皆重行南首每一列自墓分心南北亦相去六步法阴数也盖昭穆前引用阳数殇后引用阴数凡葬此者男子先没则居西后没者次其东女子先没则居东后没者次其西皆不以齿为序按周礼先王之□子孙从葬而诸侯之祔者则前引大夫士之祔者则后引盖前贵后贱一以爵为尊卑同朝廷之礼也若后世长庶之冢其制不应乃尔祖当以齿之序而令成人前引殇后引亦不失礼意矣】
　　序不以齿。不期夭也。【如弟先葬而留兄之穴。则是预期其兄夭殇也】男女异位。法阴阳也。【男居祖北之□女居祖北之西】而昭穆必以班。不可乱也。【男女虽异位而二位东西相照必使每行共为一列】祖北不墓。避其正也。【嫌其当祖之首】葬后者皆南首。恶其趾之向尊也。嫁女还家。以殇处之。如在室也。【按程子曰弃女还家以殇穴葬之故今启穴在殇女位】妾无子犹陪葬。以思终也。【始祖之妾无子者亦陪葬子之西稍北南首子之妾与诸女相直而在祖妾之北孙之妾与孙女相直在子妾之北曾玄以下每列尽然而皆南首先葬者居东后葬者次其西不以娣姒年齿为序按礼古之公卿大夫为贵妾服缌士妾有子亦服之则公卿贵妾无子犹服也今之妾其无所出者生享诸母之尊□与路人不异据经揆义窃所未安故列诸茔内以广爱亲之意焉】族葬者。所以尊远祖。辨昭穆。亲逖属。宗法之遗意也。为子孙而葬其亲。苟非贫乏涂远。不祔于祖。与祔而不以其伦。则视死者为不物矣。其如焚尸沉骨。委之。乌鸢。孰不可忍也。尚何望其能事祖与宗人哉。呜呼。去顺效逆。葬不以礼。绳以春秋诛心之法。其亦难乎免矣


　　居家必用事类全集〔元〕无名氏编撰

　　丙集
　　仕宦
　　文公小学书嘉言篇
　　吕氏童蒙训曰。事君如事亲。事官长如事兄。与同僚如家人。待羣吏如奴仆。爱百姓如妻子处官事如家事。然后能尽吾之心、如有毫末不至。皆吾心有所未尽也○或问簿。佐令者也。簿所欲为。令或不从、柰何。伊川先生曰。当以诚意动之今令与簿不和、只是争私意。令。是邑之长、若能以事父兄之道事之。过则归巳、善则惟恐不归于令。积此诚意。岂有不动得人○明道先生曰、一命之士。苟存心于爱物。于人必有所济○刘安礼问临民、明道先生曰、使民各得输其情。问御吏。曰、正巳以格物○伊川先生曰。居是邦。不非其大夫、此理最好○童蒙训曰。当官之法。唯有三事。曰清、曰慎、曰勤、知此三者。则知所以持身矣○当官者。凡异色人。皆不宜与之相接。巫祝尼媪之类。尤宜疏绝。要以清心省事为本○后生少年乍到官守。多为猾吏所饵。不自省察。所得毫末。而一任之间。不复敢举动。大抵。作官嗜利、所得甚少。而吏人所盗不赀矣、以此被重谴。良可惜也○当官者。必以暴怒为戒。事有不可。当详处之必无不中。若先暴怒。只能自害。岂能害人○当官处事。但务着实、如涂擦文字。追改日月。重易押字。万一败露。得罪反重。亦非所以养心格君。不欺之道也。

　　四事箴
　　律巳以廉
　　西山真公云：名德秀。字景先。建宁人也。
　　万分廉洁。止是小善。一点贪污。便为大恶。不廉之吏。如蒙不洁。虽有他美。莫能自赎。故以此为四事之首。
　　臞轩王公云：名迈。字君实。兴化人也。惟士之廉。犹女之洁。苟一毫之点污。为终身之玷缺。母谓暗室。昭昭四知。汝不自爱。心之神明。其可欺。黄金五六驼。胡椒八百斛。生不足以为荣。千载之后。有余戮。彼美君子。一鹤一琴。望之凛然。清风古今。
　　中丞刘公云：名宣。字伯宣。大原人也。
　　条画。官吏犯赃。罪者。断罪除名。永不叙用。读至于此、宁不寒心。不惟自身污辱。日后累及子孙。人目曰。赃吏某之后。可以深戒。

　　抚民以仁
　　西山云：为政者。当体天地生万物之心、与父母保赤子之心。有一毫之惨刻、非仁也。有一毫之忿疾。亦非仁也。
　　臞轩云：古者。于民饥溺。犹巳饥溺。心诚求之。若保赤子。于戏。入室笑语。饮醲啮肥。出则敲扑。曾痛痒之不知。人心不仁。一至于斯。淑问之泽。百世犹祀。酷吏之后。令其余几。惟甘小人。而不为君子。
　　中丞云：国家设官。本以抚字庶民。既居民上。则民仰之如父兄。官之视民、亦当爱之如子弟。苟此心不存。而又因缘蠹害。明不畏公法。幽不念神明。必遭横逆、虽悔何追。

　　存心以公
　　西山云：传曰、公生明。私意一萌、则是非易位。欲事之当理。不可得也。
　　臞轩云：厚姻娅。近小民、尹氏所以不平于秉钧。开诚心。布公道。武侯所以独优于王佐。故曰、本心日月、利欲蚀之。大道康庄。偏见窒之。听信偏、则枉直而惠奸。喜怒偏则赏僣而刑滥。惟公生明。偏则生闇。
　　中丞云：公者。天理也。私者。人欲也。当官处事。常思天理。一以至公处之。上下无不悦服。若畏惧权豪。徇情亲旧。私意缠绕。以曲作直。将是为非。有罪得免。无辜受殃。自欺己心。难掩人口。以兹采访。宁不招愆。

　　莅事以勤
　　西山云：当官者。一日不勤、下必有受其弊者。古之圣贤。犹且日昃不食。坐以待旦。况其余乎。今之世。有勤于吏事者。反以鄙俗目之。而诗酒游宴。则谓之风流、闲雅。此政之所以疵。民之所以受害也。
　　臞轩箴：尔服之华。尔馔之丰。凡缕丝与颗粟。皆民力乎尔供、居焉而旷厥官。食焉而怠其事。稍有人心。胡、不自愧。昔者君子。靡素其餐。炎汗浃背。日不辞难。警枕计功。夜不遑安、谁为我师、一范、一韩、
　　中丞云：大舜谓克勤为贤。夫子以无倦为政、况食禄于官、州县事重。日加勤勉。尚有狱讼淹延。案牍堆积。为民上者、赋役浩繁。民之利病、靡不关心。傥或从事。宴游围猎。博奕双陆。悞事伤农。费财害巳。郡县之事。付之吏曹。安得公当。可不深戒。

　　十害箴
　　断狱不公
　　西山云：狱者、民之大命。岂可小有私曲。
　　中丞云：刑狱之事。暧昧未明。情态千变。苟不以至公无私之心详察其间、差之毫厘。人命死生系焉。公心议狱。尚有不周、如或畏权势而变乱是非。徇亲故而交通贿赂。好恶喜怒、私意一萌、断无平允。明有官刑。阴遭谴责、可不慎欤。

　　听讼不审
　　西山云：讼有实有虚、听之不审、则实者反虚。虚者反实矣。
　　中丞云：孔子曰、听讼吾犹人也。必也使无讼乎。江南珥笔之俗。最为不法。有一等豪猾税户。罢吏。乡老。把柄官府。乡曲少有忤巳者。使人饰、词陈诉、及两讼在庭、辩口利舌其被诬者往往愚懦、讷不能言。或引人强证。是非颠倒、不可不详、切须受状之时、再三引审。先责诬告反坐之状、然后施行。其间或有懦善之民。含冤赴诉、畏怕官司。不能尽情者。宜温言询问、庶得真情。若事不干巳而诉者、屏绝不受、如此自然讼简。

　　淹禁囚系
　　西山云：一夫在囚。举室废业。囹圄之苦。度日如岁。可久淹乎。
　　中丞云：谚云、画地为牢。誓不可入、狱中苦楚、与死为邻、且囚初到官。昼时公厅研问。所犯大情、验轻重收系。千照无事者。责保随衙。供定招欵。引审无差、轻者量情处断、重者结案待报。无得专委吏曹、推鞠、变乱是非。蔓引平民。为巧取之地。又囚人在禁。寒暑切身。饮食不时。人气充牣。多生疾疫。医药饭食、常加省视。死于非命。咎将谁归。公吏承人不禀官长、擅监系者、尤当禁绝、仍加惩戒。

　　惨酷用刑
　　西山云：刑者、不获巳而用、人之体肤、即巳之体肤也。何忍以惨酷加之乎。今为吏者、好以喜怒用刑、甚者或以关节用刑、殊不思刑者。国之典。所以代天紏罪。岂官吏逞忿行私者乎、
　　中丞云：书曰、钦哉、钦哉、惟刑之恤哉、盖刑者、国之典宪。安容自巳酷虐。残人肢体。损人肌肤。以为能吏。近日王侍郎、绳索膝跪、跨骑棘剌、灰汁秽水、灌人口鼻。悉皆禁绝。以见朝省二政宽恤。可不体乎。若纵吏推勘、法外绷吊、大棒拷讯、如此违犯、明有常刑

　　泛滥追呼
　　西山云：一夫被追。举家遑扰、有持引之需。有出官之费。贫者不免举债。甚者至于破家。其可滥乎。
　　中丞云：讼者。元竞本一二人、初又词、类攀竞人兄弟。父子亲邻、动辄数十。甚至与夫相殴。而攀其妻、与妇相争、而引其女、意在牵联、凌辱妇女、若官不详究。点紧关人三二名而追问、一付吏手。视为奇货。必据状悉追。无一人得免。走卒之执判在手。引带恶少、赫取无巳。未至官府。其家已破。故必量事之缓急。如杀人劫盗。必须差人掩捕。余如婚。田。鬪殴。钱谷。交关之讼、止令告人自赍。判状信牌、责付乡都保正勾解庶免民害。

　　招引告讦
　　西山云：告讦。乃败俗乱化之源、一有所犯。自当痛惩。何可勾引。今官司有受人实封状、与出榜召人告首阴私罪犯。皆系非法。
　　中丞云：珥笔徤讼之徒、官司当取具籍姓名、如遇诉讼到官。少有无理。比之常人。痛加惩治。若有卑幼诉尊长、奴婢告主人、自非谋反大逆之事。不得受理、宜加惩戒、此厚风俗之一端也、

　　赋役不均
　　西山云：科罚取财、今无此事。代以赋役不均。
　　中丞云：甚哉。赋役不均之弊。深为害民之事。切谓租税科敷。奸狡税家。将己产税苗。折作诡名。挟户岂止十百。如遇科役、倒在小户。潜匿茍免。又豪户买田。不行过割、只令业主。代输苗税。交结县道。知而不问、靠损淳良、役谓差设、乡都保正役等。县道多凭猾吏乡司。接受货贿。放富差贫、定一卖百、弊幸无穷。充役者。以被县吏生事追呼。愚善之人。畏避不敢出官、阴纳货财、百色追求、数月破产、为人上者、柰何不矜。其有编排义役。已定去处。不许无故紊乱成规。

　　重迭催科
　　西山云：税出于田、一岁一收。可使一岁。至再税乎。有税而不输。民户之罪也。输已而复责以输。是谁之罪乎。今之州县。盖有已纳而钞不给。或钞虽给而籍不销。再追至官。呈钞乃免。不胜其扰矣。甚至有钞不理。重纳而后已破家荡产。鬻妻卖子。往往由之。切宜深戒。
　　中丞云：吕舍人云、当官处事。常思有以及人、如科率之际。既不能免、便就其间。求所以便民省力、不使重为民害。真格言也。合将本县税户等第。置簿开写。某乡都保花名。租税数目。于县厅、置匮收藏、另置各乡都销簿。将纳户官钞。每日朱销。县官点检。不销簿书。不给户钞。重并追催者惩戒吏人、坐厅追问。欠多顽户。对众科决。余户自畏、依限可办、何必官吏引带人众下乡。恣其需索。比之官租费用数倍、此今日之通病、一犯到官、决无轻恕。

　　吏辈下乡
　　西山云：乡村小民。畏吏如虎纵吏下乡。犹纵虎出柙也。弓手土军。尤当禁戢。
　　中丞云：今之为民害者。莫甚于遣人下乡。比来官员多带人从过呼总领。提控。令史。奏差首领之类。既无本业又无请给。纵令于案分根趁催科。勾摄文帖。路家者、下县追锁吏人。乡都执事。县家者、下乡追扰税户。引帖到手。重若天符。南方本土吏人、凶险尤甚。多引承人。弓手。寨兵。恶少之徒、势如狼虎。所过鸡犬一空、酒食无筭。动辄锁索。打逼钱物。乞取不满、枝蔓乡邻。往往破产、犯者。痛治、柰何不悛、府县官僚。苟有爱民革弊之人。用心究治、庶得肃清

　　低价买物
　　西山云：物同。则价同、岂有公私之异。今州县。凡官司敷买、视市直。每减十之二三、或不即还。甚至白着。民户何以堪此。
　　中丞云：上司行移。收买军需诸物、须要照依时直、无致损民、今府州司县官吏。不体所行、不问有无、一槩科买、甚者。减损价直、又不画时给价、动辄经年、及入主典之手。恣意破除。虚作领状、虽为和买、过于白夺。败获者。岂胜追断。又有官吏。差人于乡都。收买布疋木绵。苎麻之类、妄作威福。损价害民、及传言于大家税户。收籴米谷。名为给价。实作馈送。取之奸巧。民畏气势。不敢告言。此等之事。速宜改革。一朝败露何异受赃。

　　赵氏拜命历
　　余家旧藏此书、信而有验。略为增益。悉有据依。凡弹冠愿仕。皆所欲知、因版行。以广其传。若选日时捷法。尤便于克择。并附于后。绍熙癸丑元夕。相庵赵师侠书。

　　总说第一
　　阴阳家流、使人拘而多忌。或曰、验否相半。岂不知轩帛大圣人也。授式玄女。藏之金匮。但后人罕得其旨。所用既差。验焉得中。今之所集。皆前贤纂集。行之必验者、即录于此。古人有言。善年不如善月。善月不如善日。善日不如善时。时善天轮地盘相加。吉将福神。直年岁日辰。及见卦也。此说虽不出于坛经。大抵。阴阳用即殊涂。终归一揆。此书不曰。坛经者、盖有鉴前贤称经之咎。故曰。拜命历。亦取黄帝七十二占中之名也。

　　释例第二
　　凡称年者。男从一岁。起丙寅也。称岁者、太岁、是也。称月者、月建、是也。称日者、今日之干。是也。称辰者、今日之支。是也。称将者。贵人以下。是也。称神者、功曹以下。是也。自朔而数之。亦谓之日。

　　辨姓第三
　　今人忌本音墓绝。白虎在月日并时上。古之人。未立姓氏、后代沿革或因国。因家。因官爵。因事。则五姓之设、非源阴阳而出、且破用五姓、吕才论之详矣。焉可执而用之。今莫若择日时、则乘王相而避囚死、不必固执此说。

　　择月第四
　　今人不用。正五九月。访彼名流。稽诸故实。皆无所据。愚尝论之。正五九月。斗建寅午戌、属火。臣为商。商为金。火能制金。是以忌之。坛经云、正月上旬。与九月下旬吉。往贤本指。以正月上旬。火力犹微。九月下旬。火力已减。故不曰、凶、或得吉日时辰、此不足执、惟金曹避之尤紧。

　　择旬第五
　　正月、【上旬迁一云半凶○中旬公事○一云荒废下旬凶○一云有利】
　　二月。【上旬重、迁吉○中旬诏命○下句凶害、】
　　三月、【上旬迁吉、○中旬半凶○下旬失位○一云有赐、】
　　四月、【上旬凶○中旬方伯○下旬再迁、】
　　五月、【上中下旬、三年并凶○一云上旬大凶○中下旬死、】
　　六月、【上旬三年迁○一云再迁○中下旬、位至三公、一云中旬三迁、】
　　七月、【上旬失○一云不久○中旬狱○一云失职○下旬再失○一云吉、】
　　八月、【上中下旬、并迁吉○一云中旬、平平○下旬不利、】
　　九月、【上旬连祸○中旬凶○下旬二年迁。】
　　十月、【上下旬并三迁○中旬口舌○一云荒废、】
　　十一月、【上旬凶○中旬方伯○下旬失火、】
　　十二月、【上旬迁吉○一云厚赏。中旬失火○下旬方伯○一云半凶、】
　　右依坛经录于此。但总圣与此小差者。即称云。或得吉日时。勿固执也。

　　旬忌对金门第六【右依坛经拜官、贺面之凶。】
　　甲子旬。忌面午、【庚午】甲戌旬。忌面辰、【庚辰】甲申旬。忌面寅、【庚寅】甲午旬。忌面子、【庚子】甲辰旬。忌面戌、【庚戌】。甲寅旬。忌面申、【庚申】

　　四季休旺日辰第七
　　旺吉　　　　　　　相吉　　　　　　　死凶　　　　　　　　囚凶　　　　　休凶
　　春甲乙。【寅卯】　丙丁。【己午】　戊巳。【辰戌丑未】　　　庚辛。【申酉】　　壬癸。【亥子】
　　夏丙丁。【己午】　庚辛。【申酉】　甲乙。【寅卯】　　戊巳。【辰戌丑未】　壬癸。【亥子】
　　秋庚辛。【申酉】　壬癸。【亥子】　丙丁。【己午】　　甲乙。【寅卯】　　戊巳。【辰戌丑未】
　　冬壬癸。【亥子】　甲乙。【寅卯】　庚辛。【申酉】　　戊巳。【辰戌丑未】　丙丁。【己午】

　　黄黑道日辰第八
　　正七　二八　　三九　　四十　五十一　　　六十二
　　青龙黄道。【小凶】　　　　子　　寅　　辰　　午　　申　　戌
　　明堂黄道吉。【贵人】　　　　丑　　卯　　巳　　未　　酉　　亥
　　天刑黑道。【凶。】　　　　寅　　辰　　午　　申　　戌　　子
　　朱雀黑道。【凶。】　　　　卯　　巳　　未　　酉　　亥　　丑
　　金匮黄道。【吉。】　　　　辰　　午　　申　　戌　　子　　寅
　　天德黄道吉。【上官。】　　巳　　未　　酉　　亥　　　　　丑　　卯
　　白虎黑道。【凶。】　　　　午　　申　　戌　　子　　寅　　辰
　　玉堂黄道【吉。】　　　　未　　酉　　亥　　丑　　卯　　巳
　　天牢黑道。【凶。】　　　　申　　戌　　子　　寅　　辰　　午
　　玄武黑道。【凶。】　　　　酉　　亥　　丑　　卯　　巳　　未
　　司命黄道吉。【大官。】　　戌　　子　　寅　　辰　　　　　午　　申
　　勾陈黑道。【凶。】　　　　亥　　丑　　卯　　巳　　未　　酉

　　兀法解疑定式第九
　　诸兀说：遍考古历。无兀日法。岂至本朝始有耶。经云、上兀犹自可。下兀急如火。犯上兀灾。在百八十日内。犯下兀灾。不出九十内。盖兀者、臲卼不安之义。应上官、临政。出行。嫁娶。百事大忌。其法有六轮兀。本命兀。九宫兀。川兀。京兀。传神兀。寅午戌兀。十二宫兀。坎离兀。九元兀。顺逆兀。秘要兀。五位兀。大小月兀。何啻二十余家。多是穿凿不经。其间惟六轮一兀。乃沈存中。作内翰时。修元丰历。阁下寻出用之。最验。今台馆中。率用此法、又有本命兀者、乃川本。各随人本命。布六位。以求吉凶。亦非泛然用兀之比。今只存此二诀待用。余如阴年逆行。或从节气起初一。并百忌弹冠所述年月时兀。大小上下兀。皆非、不敢赘具。

　　六轮经兀法第十
　　六轮经中。有兀星。阳干。阴巽。顺行轮。干号。六白为印绶。坎宫。一白天禄星。艮宫。八白为左辅。九紫离宫。右弼星。巽宫。四禄为上兀。坤宫。一黑下兀星。震三。兑七。不轮转。万事逢兀必有迍。年上起月。月起日。此法用之通神明。
　　子寅为阳年干上丑卯为阴年巽上并起正月顺行
　　坤。【下兀】　干。【印绶星六白】离。【右弼星九紫】坎。【天禄星一白】巽。【上兀】　艮。【左辅星入白】

　　本命兀法第十一【川本】
　　阳男起干顺行。阴男起巽逆行一岁、一位至本岁所临之位。起正月。阳年顺数。阴年逆数。一月。一位。至本月所临之位。起初一。月大顺数。月小逆数。一日。一位。至本日所临之位。遇坤巽为兀。余皆吉。如甲子生人、用己卯年。三月。初九日。上官甲子。为阳男。合起干顺行。十六岁。己卯年。到巽。己卯。为阴年正月。合起巽逆数。三月。到坎。其月大尽。初一起坎。顺数初九日到巽。为上兀凶。若阴男。用阳年小尽月。其逆顺反此。
　　坤。【下兀】　干。【吉】　　离。【平】坎。【吉】　　巽。【上兀】　艮。【吉】

　　速用纵横法第十二
　　事急不暇选日。当作纵横法。【亦法所向念七遍画地毕以土块压之便行勿返顾】门。（见图）正立门内。叩齿三十六通、以右手大姆指。先画四纵。后为五横讫、即呪曰、四纵五横。吾今出行。禹王卫道。蚩尤避丘。盗贼不起。虎狼不行。还归故乡。当吾者死。背吾者亡。急急
　　太上老君律令。呪毕。便行。慎勿返顾

　　猖鬼败坏日例第十三
　　欲知此个时并日。六戊更兼丁卯一、庚壬申戌一同轮。己辛丑亥皆为失。
　　戊子。戊寅。戊辰。戊午。戊申。戊戌。丁卯。己丑。己亥。辛丑。辛亥。庚申。庚戌。壬申。壬戌。
　　右一十五日不可拜命礼上、犯之不出百日内祸至、唐李林甫用事。每欲阴谋出大臣。多以此日。此时、除拜。即见祸败。后人用此日。上任。多验。不可不忌之。

　　九土鬼日第十四
　　己酉。壬寅。并乙酉。癸巳。辛巳。及辛丑。甲午。戊午。庚戌辰。万般逢着皆殃咎。
　　右九日愚尝累验之、凡事主有始无终、不可不避。若吉日。吉辰。相扶。则免祸而已、如凶神相会。其祸尤速。

　　十恶大败日第十五
　　甲辰。乙巳。与壬申。丙申。丁亥。及庚辰。戊戌。癸亥。加辛巳。己丑。都来十座神。国家用兵须大忌。龙蛇出穴。不能伸。世人忽若遭逢此。仓库金银化作尘。
　　右一十日谓十干无禄之辰、禄入空亡。无气应出行上官百事不利、宜避之。

　　五不祥日第十六
　　初四。　初七。　十六。　十九。　二十八。
　　右五不祥日。大忌礼上。其日虽不犯兀。纵得吉星。多亦不宜用。内初四日尤有验。欧阳参政记事云。犯之多不终任、应上官嫁娶。后多参差。宜避之。

　　暗金伏断凶神日第十七
　　子虚丑斗寅嫌。室婚姻起、造皆凶极。卯女辰箕巳怕房。出行埋葬定遭殃。午鱼未张申怕鬼。上官拜职无终始。□□戌胃壁猪伤。入宅移居见死亡。时神避得此神煞。凡所施为永吉昌。
　　子日。【虚宿】　丑日。【斗宿】　寅日。【室宿】
　　卯日。【女宿】　辰日。【箕宿】　巳日。【房宿】
　　午日。【角宿】　未日。【张宿】　申日。【鬼宿】
　　酉日。【觜宿】　戌日。【胃宿】　亥日。【壁宿】
　　右推定七元甲子伏断日、如箕日属金、即名暗金杀。大忌上官。出行起造。入宅。嫁娶。安葬。并凶。但将官历日检。即见伏断也。

　　九丑日第十八
　　戊子。　　戊午。　　壬子。　　壬午。
　　辛卯。　　辛酉。　　乙卯。　　乙酉。
　　己卯。　　己酉。
　　以上十日。名曰九丑。不利上官拜命。宜避之吉。

　　正四废日第十九
　　春、【庚申辛酉庚戌】夏、【壬子癸丑癸亥】秋、【甲寅乙卯甲辰】冬、【丙午丁巳丁未】
　　右四废凶日。集正引蓬瀛书云。此五行无气之日、福德不游之辰。切忌求谋名位、文书印信。应上官百事并凶。
　　节气朔望弦晦灭没等日第二十
　　月节日。　中气日。　朔日。　　上弦。
　　望日。　　下弦。　　晦日。　　灭日。
　　没日。　　二社日。　三伏日。　腊日
　　右集正云、此皆阴阳交会之辰、不可用之、若日月宿对冲。皆是阴精。阳精。亏缺闰余之分。非阴阳正气。不可兴动。百事皆凶。

　　天乙绝气日第二十一
　　正月。【初六、】　二月。【初七、】　三月。【初八、】
　　四月。【初九、】　五月。【初十、】　六月。【十一、】
　　七月。【十二、】　八月。【十三、】　九月。【十四、】
　　十月。【十五、】　十一月。【十六、】　十二月。【十七、】
　　右天乙绝气日。诸历并云、上官出行经求百事吉。

　　往亡凶日第二十二【得节后数之】
　　立春后。【七日。】　　　惊蛰后。【十四日。】
　　清明后。【二十一日。】　立夏后。【八日。】
　　芒种后。【十六日。】　　小暑后。【二十四日。】
　　立秋后。【九日。】　　　白露后。【十八日。】
　　寒露后。【二十七日。】　立冬后。【十日。】
　　大雪后。【二十日。】　　小寒后。【三十日。】
　　右往亡日。不可拜官上任。远行还家。嫁娶。出入。并凶。

　　上朔凶日第二十三
　　甲年。【癸亥日。】乙年。【己巳日。】丙年。【乙亥日。】
　　丁年。【辛巳日。】戊年。【丁亥日。】己年。【癸巳日。】
　　庚年。【己亥日。】辛年。【乙巳日。】壬年。【辛亥日。】
　　癸年。【丁巳日。】
　　右上朔日。忌上官。出行。嫁娶。会客。大凶。虽与吉神相并。亦不可用。

　　阴错。阳错。阴阳俱错。凶日第二十四
　　正月、【甲寅、庚戌、】　二月、【乙卯、辛酉、】　三月、【甲辰、庚申、】
　　四月、【丁巳、丁未、】　五月、【丙午、】　　　　六月、【丁未、丁巳、】
　　七月、【庚申、甲辰、】　八月、【辛酉、乙卯、】　九月、【庚戌、甲寅、】
　　十月、【癸亥、癸丑、】　十一月、【壬子、】　　十二月、【癸丑、癸亥、】
　　右阴阳错日。虽遇天德。月德。玉堂。生气。黄道。吉星。直日。亦不可用。集正云、此阴阳不足之辰。切忌上官。出行。移居。百事大凶。宜避之。

　　推上官受职吉日第二十五
　　天官日。【即司命黄道日、】
　　天德日。【即天德黄道日、】
　　贵人日。【即明堂黄道日】
　　怀安日。【春卯、夏午、秋酉、冬子、即荣官日、】
　　福厚日。【春寅、夏巳、秋申、冬亥。即丰旺日、】
　　恩胜日。【春巳、夏申、秋亥、冬寅。即相日也、】
　　成勋日。【春午、夏酉、秋子、冬卯。即民日也、】
　　寡怨日。【春酉、夏子、秋卯、冬午。即守成日、】
　　天良日。【春甲寅、夏丙寅、秋庚寅、冬壬寅、】
　　○七曜直日吉、【春太阴、太阳、木星、水星、夏太阳、木星、火星、秋太阴、金星、水星、冬太阴、木星、水星、】

　　推上官受职凶日第二十六
　　虎穴凶日。【春辰、夏未、秋戌、冬丑、即牢、日也、】
　　容奸凶日。【春子、夏卯、秋午、冬酉、即不举日也、】
　　获罪凶日。【春申、夏亥、秋寅、冬巳、即徒隶日也、】
　　分骸凶日。【春未、夏戌、秋丑、冬辰、即试日也、】
　　抱刑凶日。【春戌、夏丑、秋辰、冬未、死别日也、】
　　非殃凶日。【春丑、夏辰、秋未、冬戌、刑狱日也、】
　　伏罪凶日。【春亥、夏寅、秋巳、冬申、】
　　七曜直日凶。【春金星、火星、土星、夏金星、水星土星秋火星、木星、冬太阳、火星、土星、直日并凶、】

　　逐月立成上官拜命吉日第二十七
　　正月、【上吉日、丙子、丙午、丙辰、甲子、丁丑、丁未、　次吉日、庚午、壬辰、癸丑、辛未、丁酉、癸卯、癸未、】
　　二月、【上吉日、甲申、己未、丁未、甲戌、己巳、　次吉日、甲寅、丙寅、丙辰、丙戌、乙未、乙亥、癸未、癸丑、】
　　三月、【上吉日、庚子、丁酉、　次吉日、甲子、甲寅、癸酉、癸卯、丙子、乙亥、丙寅、丙午、】
　　四月、【上吉日、庚子、庚午、辛未、癸未、乙丑、　次吉日、丁酉、丁丑、甲戌、甲子、丙戌、丙辰、丙子、】
　　五月、【上吉日、丙寅、丙辰、丙戌、辛未、　次吉日、甲寅、甲申、甲戌、庚申、乙亥、己未、癸丑、】
　　六月、【上吉日、甲申、甲子、甲寅、庚寅、己巳、癸卯、癸酉、　次吉日、丙子、庚子、庚午、丁酉、己亥、】
　　七月、【上吉日、壬辰、庚子、庚午、丁未、丁酉、丁丑、　次吉日、丙子、丙午、丙辰、丙戌、癸未、癸酉、癸卯、】
　　八月、【上吉日、甲申、甲寅、庚寅、乙亥、丙戌、壬辰、丁巳、乙卯、　次吉日、癸丑、癸未、丁未、丁丑、丙寅、己巳、丙辰、】
　　九月、【上吉日、丙寅、丙子、丙午、庚子、　次吉日、　庚午、甲子、甲申、癸卯、癸酉、己巳、乙亥、】
　　十月、【上吉日、甲子、乙未、癸未、癸丑、癸卯、甲戌、丁未、　次吉日、庚子、丙戌、丙子、丙午、丙辰、丁酉、】
　　十一月、【上吉日、壬申、甲寅、甲申、甲戌、己巳、　次吉日、庚寅、乙亥、乙丑、癸丑、丁丑、】
　　十二月、【上吉日、庚午、庚子、庚寅、乙亥、　次吉日、甲子、甲寅、甲申、癸卯、癸酉、丙寅、】
　　右十二月下上吉次吉之日。系将六十甲子日内。猖鬼败坏。九土鬼。九丑。十恶。大败诸凶杀日。并已删去外。止有二十六日全吉。不犯凶忌。可以互换择用大利出入上官。拜命。临政视事。但只避逐月建。破。魁罡暗金伏断。大小诸兀。四废等日。不可用尔。

　　纂出六甲内二十六日全吉第二十八
　　甲子。乙丑。丙寅。己巳。庚午。辛未。癸酉。甲戌。乙亥。丙子。丁丑。癸未。甲申。丙戌。庚寅。壬辰。乙未。丁酉。庚子。癸卯。丙午。丁未。癸丑。甲寅。丙辰。己未。
　　右二十六日不犯凶忌。宜出行。上官拜命百事用吉。

　　推本命行年正冲及相克第二十九
　　本命者。即上官者。所生甲子也。行年者。即小运。男一岁。起丙寅。顺行者也。假如甲子生。行年在甲寅。即不可用。庚申。庚午。日。上官。临政乃本命与行年同旬。正冲之日也。其余甲申。丙申。壬申。壬午。丙午。戊午。名曰单支。不能为咎。盖非同旬正冲之日也。若用本命。与行年纳音所属。克其日辰尤佳。勿令日辰返克本命。行年。如甲子金命生人。不用戊午火日。乃火克金。仍不用甲午。盖甲子。甲午。乃天干同冲也。行年在甲寅水。不用戊申土日。乃土克水。俱伤己也。余仿此。
　　○择时门

　　损明凶时第三十【谓时干、克日干、甲日、见庚午、辛未、癸日、见戊午、己未也、】
　　甲癸日、【午未时、】　乙丙日、【辰巳时、】丁戌日、【寅卯时、】　
　　己庚日、【子丑戌亥时、】辛壬日、【申酉时、】

　　天纲凶时第三十一【谓时支神克日下也。】
　　谓时克其日。用必主丧事。假令甲乙日。申酉时。丙丁日。亥子时。以月将加时用。又克日。是也。

　　天狱凶时第三十二
　　用神囚死斗系日本。必主刑狱之事。斗即天罡。是也。日。本日之生处。是也。以月将加时。天罡加日之长生。月神囚死。是也。假令正月丙子日。卯时是也。

　　乱首凶时第三十三
　　日往加辰。辰克其日。有卑贱相凌之事。辰往加日。日克其辰。必有尊贵相辱之事。假令正月丙子日。午时。甲辰日。酉时之类。是也。

　　魄化凶时第三十四
　　白虎。乘死神而临日辰。必有死丧之事。死神正月在巳。顺行十二辰。假令二月甲□寅时。是也。

　　天烦凶时第三十五
　　太阳。临四仲为天烦。太阴。临四仲为地烦。必主刑戮之事。天烦但四仲时。是也。地烦寻月宿所在。求之即得。

　　九丑凶时第三十六
　　乙戊己辛壬之日干。子午卯酉之辰时。更四仲大吉临日辰。主有不测之祸。假令正月戊午日卯时。二月壬子日酉时。之类是也。

　　天祸凶时第三十七
　　四立之日。以月将加时前一日上见太阳。必有大凶。假令甲日立春。立夏。立秋。立冬。但月将加癸。是也。

　　天寇凶时第三十八
　　分至之后。以月将加时前一日之辰。上见太阴。必被寇盗。假令寅日。春分。秋分。夏至。冬至。但月宿临日。是也。

　　太乙大败神凶时第三十九
　　甲巳日、【己午时、】　乙庚日、【寅卯时、】丙辛日、【子丑时、】　
　　丁壬日、【戌亥时、】戊癸日、【申酉时、】

　　太乙喜神吉时第四十
　　甲巳日、【寅卯时、】　乙庚日、【戌亥时、】丙辛日、【申酉时、】　
　　丁壬日、【午未时、】　　　　戊癸日、【辰巳时、】

　　六壬法推上官日时并方第四十一
　　龙首经云、所拜官忌伤行年上神。假令正月乙丑日寅时。入官上拜。其人行年若在巳则功曹。木加之如所拜官是金曹即为官克年上神也其它仿此、又云、以年上神论其祸福。以四时气为克会。假令木神临行年而授金官。至秋祸乃作也。天将值朱雀。主有言讼。

　　临官视事时第四十二
　　勿令年上神克授官日。假令行年在丑。以甲乙日授官至视事。传送从魁加丑为年上金神。克授官木日凶。视事日辰。及行年虽有旺气。不救其灾。

　　入金门即死第四十三
　　传送从魁为金门、假令八月辛酉日未时。传送从魁在亥子上。若从己午向亥子方上。官即是入金门凶。他仿此。

　　年上阴神所直之神第四十四
　　为所忧日月之期。假令行年在丑。从魁加之。其阴在酉。而值太乙则忧。在四月壬癸日也。他仿此。

　　凡文武官视事第四十五
　　文官欲令日辰之阳。用传中有青龙武官。欲令日辰之阴、用传中有太常。又各无腾蛇白虎相克者无咎。如有蛇虎相克。主有厄。又欲令青龙太常与今日相生神将。不内战上下不相克者。加官高迁。都无灾。横盗贼。君臣和同、子孙蒙福。若上克下。必得免咎。下克上。不居此官。及多病。

　　所入门上神克年上神第四十六
　　主死此官。假令行年在亥。而向午方上官其日时中小吉。土在亥。功曹木加午是也。他仿此。

　　年上神克所入门上神第四十七
　　主数徭役不安。假令行年在亥。于午方上官其日时中太冲。木加亥河魁土加午是也。他仿此。

　　文武官第四十八
　　文官欲日辰。生青龙。武官。欲日辰。生太常。主有羙功。如不相生。勿令相克。亦可。

　　推迁官之期第四十九
　　以上官日。日干。去青龙太常远近为迁岁期。以日支。去青龙太常远近为迁月期。以青龙太常所生为日期。所克为时期。假令三月甲戌日未时。文官视事。以从魁加未。青龙乘胜先火加辰与甲日相生吉庆。延及宗族。甲去青龙隔三位。则三岁为迁期。又从戌上顺数至青龙。得七辰七月为迁期。又此日青龙乘胜光火火生土。以戊巳日为期。又青龙加辰为食时。则知第三年七月戊巳日食时当迁官。他仿此。

　　迁官内外第五十
　　凡日干。生青龙太常者。迁在外。青龙太常生日干。则迁官在内。又青龙太常所畏者为凶期。以四时之气休囚死绝。推所忧轻重。

　　起程赴任时避凶神第五十一
　　勿出金门释曰。门方也。金门者。传送从魁是也。假令干地守官起程时。以月将加时。传送从魁临午即必有死丧之事。切须避之。

　　初到任日杂忌第五十二
　　初入廨宇内三日。勿念恶事。勿喧哄。勿窥井厕。勿登高。勿苦役人。勿纵歌乐。勿饮酒过度。宜于堂房厨厕明烛三日。大吉。

　　选日时捷法
　　一行禅师克应法
　　正二三四五六七八九十十一十二：
　　杀星、　午亥申丑戌卯子巳寅未辰酉
　　祸星、　未子酉寅亥辰丑午卯申巳戌
　　嘉星、　申丑戌卯子巳寅未辰酉午亥
　　吉星、　酉寅亥辰丑午卯申巳戌未子
　　凶星、　戌卯子巳寅未辰酉午亥申丑
　　幽微、　亥辰丑午卯申巳戌未子酉寅
　　死气、　子巳寅未辰酉午亥申丑戌卯
　　天劫、　丑午卯申巳戌未子酉寅亥辰
　　满星、　寅未辰酉午亥申丑戌卯子巳
　　神后、　卯申巳戌未子酉寅亥辰丑午
　　口舌、　辰酉午亥申丑戌卯子巳寅未
　　活曜、　巳戌未子酉寅亥辰丑午卯申
　　受死、【别丙壬辛丁戊丙癸乙甲戊辛辛轮戌辰亥巳子午丑未寅申卯酉】
　　四星吉庆。六神藏百祸。能消耀晃光。君子参官相见吉。小人营运甚相当。迁移修造田蚕旺。婚嫁埋藏男女昌。六畜资财主万倍。更宜献策上君王。
　　亥加死气杀星凶。凡事施为不可逢。囚禁遭刑难得免。迁移起造亦无终。上官求职难迁改。舡车水陆并沉踪。人见□离财帛散。立交灾。横入门中。
　　凡择日。不问年月三杀。太岁长短星。空亡十恶大败。九空四废诸煞。只不用受死余万事大吉。如遇吉日。不拘五音造作。婚嫁逓送开门放水。建造埋葬。上官入宅出兵交战开肆入学。但取吉庆。幽微满德活曜四星大吉。余八星凶。上应亢金龙武曲禄存。又应生气旺星。百日内见吉祥。
　　歌诀曰
　　月内、何日吉。阳顺阴月逆。至五俱顺行。四六九十二。

　　吉神立成
　　天恩、【甲子、乙丑、丙寅、丁卯、戊辰、己卯、庚辰、辛巳、壬午、癸未、己酉、庚戌、辛亥、壬子、癸丑、】
　　天瑞、【戊寅、己卯、辛巳、庚寅、壬子、】
　　天福厚、【辛巳、庚寅、辛卯、壬辰、癸巳、己亥、庚子、辛丑、乙巳、丁巳、庚申、】
　　天赦【春戊寅、夏甲午、秋戊申冬甲子】
　　印绶良日、【丁未、戊申、辛亥、甲寅、戊午、庚申、】

　　凶神立成
　　〔上朔〕
　　六甲年、【癸亥、】六乙年、【己巳、】六丙年、【乙亥、】六丁年、【辛巳、】
　　六戊年、【丁亥、】六己年、【癸巳、】六庚年、【己亥、】六辛年、【乙巳、】
　　六壬年、【辛亥、】六癸年、【丁巳、】

　　总圣上官吉日
　　天官日吉、【即司命黄道日、正七月起戌、顺行六阳位、】
　　天德日吉、【即天德黄道日、正七月起己、顺行六阴位、】
　　贵人日吉、【即明堂黄道日、正七月起丑、顺行六阴位、】

　　湖南海印大师选时图
　　若知此时辰吉凶。出军远行。商贾发船嫁娶起造移徙进口安坟。所作诸事。但值吉神。不避太岁将军一百二十位神煞。并恶。年月日五星五行。和与不和。利与不利。或葬犯天吞诸凶杀。出行犯太白空亡等并不忌。故曰、行年利、不如月利。月利、不如日利。日利、不如时利。每以天贵加所临时。即见已下吉凶。假如寅申日。起子时、顺行到巳时。即是天德。余者。皆依此。每日加上起天贵顺行。遇本时吉凶。
　　（见图）
　　寅申日加子、　卯酉日加寅、
　　辰戌日加辰、　己亥日加午、
　　子午日加申、　丑未日加戌、
　　○天贵星。贵人一切事大吉。常人平平。出行逢贵。求官必得。
　　○明辅星。所作大吉。宜见大人。谋事即成。喜庆吉利扶合。
　　○天刑星。不利出行。路逢恶人。大忌词讼。多招刑患。
　　○天讼星。公人兵旅用事吉。词讼起造大忌。凶。
　　○月仙星。逢僧道阴人吉。忌发船大凶。宜为行嫁之事。
　　○天德星。所作一切事大吉。求望有成。喜庆吉利。
　　○天煞星。只宜出兵行法屠杀。祀神游猎。余事所作不利。
　　○天开星。百事大吉。求望有成。出行得横财。忌安坟泥灶。
　　○锁神星。用事大凶。出行大忌。只宜安坟下穴。
　　○天狱星。君子合天道吉。小人非理凶。忌词讼鬪争博戏。
　　○日仙星。此日从寅至申。用一切事吉。从阴用事不和、
　　○地狱星。作事有始无终。先喜后悲。不宜出行。起造安坟。

　　吉日旁通图
　　正二三四五六七八九十十一十二：
　　天德、　丁坤壬辛干甲癸艮丙乙巽庚
　　月德、　丙申壬庚丙甲壬寅丙申壬庚
　　天德合、壬巽丁丙艮巳戊干辛庚坤乙
　　月德合、辛巳丁乙辛巳丁乙辛巳丁乙
　　月建、　寅卯辰巳午未申酉戌亥子丑
　　月恩、　丙丁庚巳戊辛壬癸庚乙甲辛
　　天马、　午申戌子寅辰午申戌子寅辰
　　驿马、　申巳寅亥申巳寅亥申巳寅亥
　　吉期、　卯辰己午未申酉戌亥子丑寅
　　阴德、　酉未己卯丑亥酉未己卯丑亥
　　阳德、　戌子寅辰午申戌子寅辰午申
　　六仪、　辰卯寅丑子亥戌酉申未午巳
　　春夏秋冬
　　四时天德、　　　　午辰子寅
　　天喜、　　戌丑辰未
　　旺日福厚、　　　　寅巳申亥
　　相日恩胜、　　　　巳申亥寅
　　官日怀安、　　　　卯午酉子
　　民日成勋、　　　　午酉子卯
　　守日寡怨、　　　　酉子卯午
　　四相、　　　　　丙丁戊巳壬癸甲乙
　　天良、　　　　　甲寅丙寅庚寅壬寅
　　○七曜吉日、【春太阳、太阴、木星、水星、夏太阳、木星、火星、秋太阴、金星、水星、冬太阳、木星、水星、】

　　凶日旁通图
　　正二三四五六七八九十十一十二：
　　天吏、　　酉午卯子酉午卯子酉午卯子
　　天刚、　　己子未寅酉辰亥午丑申卯戌
　　天魁、　　亥香丑申卯戌巳子未寅酉辰
　　月建、　　寅卯辰巳午未申酉戌亥子丑
　　月破、　　申酉戌亥子丑寅卯辰巳午未
　　临日、　　午亥申丑戌卯子巳寅未辰酉
　　官符、　　午未申酉戌亥子丑寅卯辰巳
　　雷公黑星、子寅辰午甲戌子寅辰午申戌
　　蚩尤黑星、寅辰午申戌子寅辰午申戌子
　　天棒黑星、午申戌子寅辰午申戌子寅辰
　　飞流黑星、卯巳未酉亥丑卯巳未酉亥丑
　　阴私黑星、酉亥丑卯巳未酉亥丑卯巳未
　　上勃黑星、亥丑卯巳未酉亥丑卯巳未酉
　　春　　　　　　夏　　　　　　秋　　　　　　冬
　　徒隶、【获罪、】申　　　　　　亥　　　　　　寅　　　　　　巳
　　伏罪、　　　　　　亥　　　　　　寅　　　　　　巳　　　　　　申
　　罪刑、【非殃、】丑　　　　　　辰　　　　　　未　　　　　　戌
　　死刑、【抱刑、】戌　　　　　　丑　　　　　　辰　　　　　　未
　　不举、【容奸、】子　　　　　　卯　　　　　　午　　　　　　酉
　　牢日、【虎穴、】辰　　　　　　未　　　　　　戌　　　　　　丑
　　狱日、【分骸、】未　　　　　　戌　　　　　　丑　　　　　　辰
　　四废、　　【庚申、辛酉、】　　　【壬子、癸丑、】　　　【甲寅、乙卯、】　　【丙午、丁未、】
　　七曜凶日、　　金火土、　　　　金水土、　　　　火水。【太阳、火上、】　
　　五墓、　　　　　　春【乙未。】　　　夏【丙戌。】　　　秋【辛丑。】　　　　冬【壬辰。】　
　　季月【戊辰、】　　

　　嫁娶吉日
　　壬子。丙子。乙丑。癸丑。丁卯。丁丑。辛卯。癸卯。乙卯。乙巳。

　　逐年岁德位
　　六甲年、【甲位东北、】六乙年、【庚位西南、】六丙年、【丙位东南、】
　　六丁年、【壬位西北、】六戊年、【戊位东南、】六己年、【甲位东北、】
　　六庚年、【庚位西南、】六辛年、【丙位东南、】六壬年、【壬位西北、】
　　六癸年、【戊位东南、】

　　每月天道方
　　正月、【正南、】　二月、【西南、】　三月、【正北、】　　四月、【正西、】
　　五月、【西北、】　六月、【正东、】　七月、【正北、】　　八月、【东北、】
　　九月、【正南、】　十月、【正东、】　十一月、【东南、】　十二月、【正西、】
　　以上岁德天道方位。如遇初到任所、未入公庭。先宜安泊其方。然后欵俟、吉日入宅、

　　嫁娶十全吉日
　　壬子、丙子、乙丑、丁丑、癸丑、丁卯、癸卯、己卯、乙卯、乙巳、

　　十干吉日、凶时
　　【贵人时、百事吉】【大败时、百事凶】【截路空亡、时百事凶】　　【贵人时、百事吉】【大败时、百事凶】【截路空亡、时百事凶】
　　甲日丑未　　　　　　日中　　　　　　申酉、　　　　乙日子申　　　　　　日中　　　　　　午未、
　　丙日亥酉　　　　　　晡时　　　　　　辰巳、　　　　　　丁日亥酉　　　　　　晡时　　　　　　寅卯、
　　戊日丑未　　　　　　黄昏　　　　　　子丑、　　　　　　己日子申　　　　　　黄昏　　　　　　申酉、
　　庚日丑未　　　　　　平旦　　　　　　午未、　　　　辛日午寅　　　　　　平旦　　　　　　辰巳、
　　壬日己卯　　　　　　禺中　　　　　　寅卯、　　　　癸日己卯　　　　　　禺中　　　　　　子丑、

　　十二支日吉凶时
　　【日建日破【河魁大天罡祸【□寡宿孤辰　　　【日建日破【河魁大天罡祸【□寡宿孤辰　　
　　时凶门时】凶时凶时凶】　　时凶时凶】　　　　时凶门时】时凶时凶】　　凶时凶时凶】
　　子日子午　　酉卯　　　　辰戌、　　丑日　　　　丑未　　辰戌　　　　　　巳亥、
　　寅日寅申　　亥巳　　　　午子、　　卯日　　　　卯酉　　午子　　　　　　未戌、
　　辰日辰戌　　丑未　　　　申寅、　　己日　　　　巳亥　　申寅　　　　　　酉卯、
　　午日午子　　卯酉　　　　戌辰、　　未日　　　　未丑　　戌辰　　　　　　亥巳、
　　申日申寅　　巳亥　　　　子午、　　酉日　　　　申寅　　巳亥　　　　　　子午、
　　戌日戌辰　　未丑　　　　寅申、　　亥日　　　　亥巳　　寅申　　　　　　卯酉、

　　六十日吉凶时图
　　子丑寅卯辰己午未申酉戌亥：
　　甲子、　罡墓吉灭败吉破墓吉祸孤凶
　　乙丑、　吉罡凶吉祸败吉破凶吉灭空
　　丙寅、　孤吉罡凶凶灭败吉破凶空祸
　　丁卯。　灭孤凶罡凶吉祸败凶破空亡
　　戊辰、　凶祸孤吉罡凶凶灭败吉破亡
　　己巳、　吉吉祸孤吉罡吉凶灭败空破
　　庚午、　破吉吉祸孤吉罡吉凶灭空亡
　　辛未、　吉破吉吉灭孤吉罡吉吉祸亡
　　壬申、　败墓破凶吉祸孤墓罡凶空灭
　　癸酉、　祸墓吉破吉吉灭孤吉罡空亡
　　甲戌、　凶灭败凶破吉凶祸孤空罡吉
　　乙亥、　吉凶祸败墓破吉凶灭孤墓罡
　　子丑寅卯辰巳午未申酉戌亥：
　　丙子、　罡吉凶灭败凶破吉空祸孤凶
　　丁丑、　凶罡吉凶祸败凶破空亡灭孤
　　戊寅、　孤凶罡吉凶灭败凶破亡凶祸
　　己卯、　灭孤吉罡吉凶祸败空破凶凶
　　庚辰、　吉祸孤凶罡凶吉灭败亡破凶
　　辛巳、　凶墓灭孤吉罡凶凶祸败急破
　　壬午、　破凶吉祸孤凶罡凶空灭败凶
　　癸未、　吉破凶凶灭孤吉罡空亡祸败
　　甲申、　败吉破吉吉祸孤空罡凶吉灭
　　乙酉、　祸败吉破凶吉灭孤吉罡凶吉
　　丙戌、　吉灭败吉破吉空祸孤吉罡吉
　　丁亥、　凶吉祸败吉破空亡灭孤吉罡
　　戊子、　罡凶吉灭败吉破亡吉灭孤吉
　　己丑、　吉罡吉凶祸败空破亡凶灭孤
　　庚寅、　孤凶罡吉凶灭败亡破吉凶灭
　　辛卯、　灭孤灾罡吉凶祸败害破吉凶
　　壬辰、　凶祸孤灾罡吉空灭败害破吉
　　癸巳、　吉凶灭孤殃罡空亡祸败害破
　　甲午、　破吉吉祸孤亡罡吉吉灭败吉
　　乙未、　吉破凶吉灭孤吉罡凶吉祸败
　　丙申、　败吉破凶空祸孤吉罡凶凶灭
　　丁酉、　祸败殃破空亡灭孤灾罡凶吉
　　戊戌、　凶灭败吉破亡凶祸孤吉罡凶
　　己亥、　吉凶祸败空破吉凶灭孤吉罡
　　子丑寅卯辰巳午未申酉戌亥：
　　庚子、　罡吉吉灭败亡破吉吉祸孤吉
　　辛丑、　吉罡吉吉祸败吉破吉吉灭孤
　　壬寅、　孤凶罡凶空灭败吉破凶吉祸
　　癸卯、　灭孤吉罡空亡祸败吉破吉吉
　　甲辰、　凶祸孤亡罡吉凶灭败凶破吉
　　乙巳、　吉害灭孤凶罡吉害祸败凶殃
　　丙午、　破吉空祸孤凶罡吉凶灭败凶
　　丁未、　殃破空亡灭孤害罡吉凶祸败
　　戊申、　败凶破亡墓祸孤凶罡吉墓灭
　　己酉、　祸败凶破墓凶灭孤吉罡凶凶
　　庚戌、　吉灭败亡破凶吉祸孤凶罡凶
　　辛亥、　害墓祸败吉破凶墓灭孤吉罡
　　壬子、　罡墓空灭败凶破墓吉祸孤凶
　　癸丑、　吉罡空亡祸败吉破害凶灭孤
　　甲寅、　孤凶罡吉凶灭败吉破吉凶祸
　　乙卯、　灭孤吉罡凶吉祸败吉破凶吉
　　丙辰、　空祸孤吉罡吉吉灭败吉破吉
　　丁巳、　空亡灭孤吉罡害吉祸败吉破
　　戊午、　破亡吉祸孤吉罡吉吉灭败吉
　　己未、　空亡吉凶灭孤吉罡吉凶祸败
　　庚申、　败亡破吉凶祸孤凶罡吉凶灭
　　辛酉、　祸败凶破吉凶灭孤害罡吉凶
　　壬戌、　空灭败凶破吉凶祸孤凶罡吉
　　癸亥、　空亡祸败丧破吉凶灭孤墓罡
　　以上六十日内。凡遇日辰为罡冲为破阳。日前三辰为灭冲。为祸阴。日前一辰为祸冲。为灭。日辰后二辰为孤冲为败。及六甲旬中空亡时。皆不可用。其余有凶。有吉。不可不审也。

　　李仆射透天关择时并方位法
　　都天大六壬五符吉将。乃八门天德。月德。审定每日。立定三方为吉。凡出入、远行、上官。视印。看谒贵人。求财用事。商贾嫁娶。出此三方。用此三时更不避。一百二十位诸恶。神杀。百事大利。如建造立木用此时。先翌此方。博奕坐此方大吉。每以五符、加所临时。即见以下吉凶
　　（见图）
　　歌诀
　　甲寅乙卯丙归蛇、丁午戊辰己戌家、
　　庚申辛酉壬居亥、癸日还来子上加、
　　六甲日寅、　　　六乙日卯、
　　六丙日巳、　　　六丁日午、
　　六戊日辰、　　　六己日戌、
　　六庚日申、　　　六辛日酉、
　　六壬日亥、　　　六癸日子、
　　五符星、【此方出入有喜位。万事吉庆。】
　　天曹星、【此方宜？公事。余不利。】
　　地符星、【此方出入主虚惊。宜防谨。】
　　风伯方、【此方出入不利。先动者败】
　　雨师方、【此方不宜出入。宜谨守持重。】
　　雷公方、【此方不宜出入。先喜后忧。大凶。】
　　风云方、【此方出入不利。先动者凶。有失脱。】
　　唐符星、【此方出入招庆贺。万事吉。】
　　国印方、【此方天乙贵人加喜万事吉。】
　　天关星、【此方出入凶。宜坚守。】
　　地钥星、【此方所为不利。万事凶。】
　　天贼星、【此方不宜出入。大凶。】

　　寻喜神方
　　甲巳寅卯喜。乙庚辰戌强。丙辛申酉上。戊癸巳亥良。丁壬午未好。此是喜神方。
　　凡遇出入发兵用将。远行见贵求财上官。万事所为并宜。出五。符唐。符国。印三方。及用此时大吉。仍与本日喜神位相合。兼忌太岁。永无凶咎、

　　行舡避忌安济法
　　正二三四五六七八九十十一十二：
　　四激日、　戌戌戌丑丑丑辰辰辰未未未
　　咸池日、　卯子酉午卯子酉午卯子酉午
　　招摇日、　辰卯寅丑子亥戌酉申未午巳
　　天地殃日、卯寅丑子亥子丑寅卯辰巳辰
　　蛟龙日、　未申戌申戌丑辰未辰申子巳
　　龙会日、　未戌亥亥丑戌丑卯丑未戌卯
　　六龙忌日、戌戌戌戌午午午午戌辰辰辰
　　八风日、　春、【丁丑、己酉、】夏、【甲辰、甲申、】秋、【辛未、丁未、】冬、【甲寅、甲戌、】
　　水痕日、　大月、【初一、初七、十一、十七、二十三、三十、】
　　小月【初三、初七、十二、二十六】
　　又一本小月。【初一、初二、初七、十二、十六、】俗忌日、【危日、执日、己日、】
　　忌发舡、【庚申、】　　　江河离日、【壬申、癸酉、】
　　张宿日、【丙子、癸未、癸丑、戊戌、乙卯、】触水龙日、【丙子、癸未、癸丑】
　　风波日、【太岁、】　　　白浪日、【月建、】
　　覆舟日、【日建、】　　　大恶日、【时建、】
　　河伯死日、【庚辰】　　　子胥死日、【壬辰、】
　　河伯日、【太岁后一辰、主物货损湿、】


　　许真君传龙神行度风暴诀
　　正、【三日、八日、十一、二十五、晦日、龙会日】
　　二、【三日、九日、十二、晦日、龙神朝上帝、】
　　三、【三日、七日、二十七、龙神朝星辰、】
　　四、【八日、十二、十七、十九、龙会太白、】
　　五、【五日、十二、十九、天帝朝玉帝、】
　　六、【九日、二十七、地神龙王朝玉皇、】
　　七、【七日、九日、十五、二十七日、神杀交会、】
　　八、【三日、八日、十五、十七、龙神大会、】
　　九、【十一、十五、十九、龙神朝玉皇、】
　　十、【八日、十五、二十二、东府君朝玉皇、】
　　十一、
　　十二、

　　看风色图
　　正、【初十、晦巳、大将军下界、逢大杀星、午后三刻、恶风、无即雨、】
　　二、【初九、十二、十四、十七、酉后三刻、恶风、无、即雨、】
　　三、【三日、十七、二十七、诸灵祇朝上界、逢星、午后大风、无大雨、】
　　四、【初八、十九、二十三、诸神会逢太白、辰时三刻、恶风、无即雨、】
　　五、【初五、十一、十九、天帝释朝玉皇、逢九曜、申酉时、恶风、】
　　六、【十六、十九、二十七、是地合日、卯辰时二刻、有恶风、】
　　七、【初七、初九、十五、二十七、西海龙王、下鱼鬼登天新事、午后恶风、无即雨】
　　八、【初二、初八、十七、二十七、中秋月会万神具起、午后有恶风、无即雨、】
　　九、【十一、十五、十七、十九、二十、岁星、恶星、月建、交会、有恶、风雨延、】
　　十、【十五、十八、十九、二十七、太山府君上界、卯后恶风、无即雨、】
　　十一、【初一、初三、十九、二十三、二十八、六合日、有恶风、无即雨、】
　　十二、【初三初五初六初八二十二十六晦日天地神王上界辰时恶风】

　　周公出行吉日
　　天门【初一、初九、十七、二十五】
　　天财【初三、十一、十九、二十七、】
　　天阳【初四、十二、二十、二十八、】
　　天仓【初五、十三、二十二、二十九、】
　　天富【初七、十五、二十三、】　并宜求财

　　四顺
　　建宜行　成宜离　寅宜往　卯宜归

　　百恠断经
　　吉凶先见
　　西京杂记：樊将军问陆贾曰、自古人君。皆云受命。上天。必有瑞应。其有是乎。贾曰、有之夫目目？闰得酒食。灯花得钱财。鹊噪而行人至。蜘蛛集而百事喜。小既有征大。亦宜然。故目目？闰则祝之。灯花则拜之。鹊噪则餧之。蜘蛛集则护之。况天下大宝人君重位。非天命何以得之。

　　占喷嚏
　　子日、有酒食、　　丑日。主忧疑。
　　寅日、有外事、　　卯日。主大吉。
　　辰日、婚会吉、　　巳日。主口舌。
　　午日、有喜事、　　未日。主寻常。
　　申日、只平平、　　酉日。有客至。
　　戌日、女思念、　　亥日。有人思。

　　占眼瞤
　　子日、【左酒食、右女思、】　　丑日、【左悲思、右人思、】
　　寅日、【左出行。右凶事、】　　卯日、【左人至、右人思、】
　　辰日、【左喜事。右大吉、】　　己日、【左人至、右凶事、】
　　午日、【左人思。右吉事、】　　未日、【左酒食、右吉事、】
　　申日、【左人思。右吉事、】　　酉日、【左走失、右大吉、】
　　戌日、【左酒食。右人至、】　　亥日、【左吉事、右凶事、】

　　占鸦鸣东方朔云
　　圣贤明着占鸦经、　认取东方细听声、
　　次看时辰知祸福、　百步之外不湏听、

　　听鸦鸣禳厌法
　　飞鸣设若有忧声、　默念干元亨利贞、
　　叩齿三通存七遍、　变凶为吉免灾迍、

　　鸦经之图
　　（见图）
　　诗曰
　　子午皇恩并大赦、　丑未排来鴈入云、
　　（见图）
　　寅申登程扶上马、　卯酉麻绳自缚身、
　　辰戌带枷将入狱、　己亥弓弦半损身、

　　占灯花经
　　灯。乃一家照鉴之主。开花结蘂。吐焰喷光。可知人事之吉凶。可占天时之晴雨。仔细观翫。皆有验事。凡灯有花。任其自然开谢。不可剪弃吹灭。如此。则反能为灾。灯三吹不灭。更不可再吹。切宜戒之。
　　灯有花。至一更不灭。来日主有喜庆。至天明不灭。不落。喜事五日不绝
　　灯开花。向卯上。必于大人处得书。若七夜如此。君子则加官进禄。常人商贾则倍有利宜
　　灯三吹不灭。却便结花。主来日有喜事。但存之。即获大吉
　　灯焰忽分作两炬。主有天恩印绶迁官吉庆。富人即有大官委令。及贵人引援
　　灯花生珠下垂者。主有远行
　　灯于中心结花如菉豆。四面无花。主有酒食。孕则生贵子
　　灯花向上圆大者。主明日有客至。
　　灯无故自灭。主有丧服
　　纔点灯。灯内连连爆出火星不止者。主有口舌
　　灯焰短而昏昏无光彩。主有忧烦
　　若旱多时忽灯焰红花。短小而频频点滴者。则三日内有雨
　　若天阴日久。忽灯结红花光彩明莹者。来日晴
　　灯若黑烟上起。红焰下垂昏者。主来日雨
　　灯若无烟但红焰左右摆拽不定。主来日有大风
　　灯焰向东指。来日有东风
　　灯西指有西风。南指有南风。北指有北风
　　灯红焰短昏频垂点不止。主来日有雨。若夜夜如此。必见连阴
　　灯若见红焰光而长明、不动摇者。则必晴明
　　灯若有黑烟微动。光色不摇者。则天晴有风、

　　梦寐因想
　　周礼春官宗伯
　　占梦掌其岁时。观天地之会。阴阳之气。以日月星辰。占六梦之吉凶焉。一曰。正梦。二曰。噩梦。三曰。思梦。四曰。寤梦。五曰。喜梦。六。曰惧梦。汉艺文志。云、众占非一言而梦为大故。周有其官而诗载熊罴虺蛇众鱼旐旟之梦。着明大人之占。以考吉凶焉。

　　阴阳感梦
　　黄帝内经云、阴盛。则梦涉大水恐惧。阳盛。则梦大火燔灼。阴阳俱盛梦相杀毁伤。上盛则梦飞。下盛则梦堕。节则梦与。饥则梦取。肝气盛梦怒。肺气盛则梦哭。

　　虚实成梦
　　东莱类说云、形接而为事。神遇而为梦。浮虚则梦扬。沉实则梦溺。寝耤则梦蛇。寝带则梦鸟。御发则梦飞将阴则梦水。将晴则梦火。将病则梦食。将忧则梦歌舞。

　　魄静生梦
　　孙真人调神论云、凡梦皆缘云？鬼白？鬼役物。其神室于躯体。不能流通夜则魂魄虚静。神将告以方来吉凶。而梦生焉。夜半前。梦其事。应在远。夜半后梦其事。应在近。

　　魂安无梦
　　孙真人西山记云。欲无恶梦者。勿食。本命。所肖及鱼鳖。牛。犬。之肉。勿思邪淫怪伪悖逆之事。勿视大刑。勿杀六畜。睡必首枕东南生气。侧卧面外。则云？鬼安无梦矣。

　　修德禳梦
　　释典云。西法判梦。一曰。无明熏习。二曰。旧识廵游三曰。四大偏增。四曰。善恶先兆。断序云诸侯梦恶。则修德。大夫梦恶。则修上官。士梦恶。则修身。如是。则祸不至矣。

　　噀水解梦
　　茅亭客话云。人藏阴。多则梦数。阳壮。则梦稀。有亦不记。瞽者无梦。愚者少梦。养性论云。有梦不湏说。旦以凈水。东噀呪之。曰。恶梦着草木。好梦成珠玉。即无咎矣。

　　梦天文星曜等物
　　梦登天入月大贵、　梦天晴愁散忧解、
　　梦天光照身病除、　梦天开主得官位、
　　梦飞上天主贵位、　梦天崩主父母忧、
　　梦天红吉。天黑凶、　梦天晓益寿命吉、
　　梦日月落。父母亡、　梦吞日月。生贵子。
　　梦日月缺。主争鬪。

　　梦雷雨风电等物
　　梦被雷打。大贵吉。　梦风吹衣。疾病至。
　　梦云四起。交易吉。　梦雪下。主忧散吉。
　　梦雷电。主官位至。　梦虹出。主兵戈起。
　　梦行逢雨。有酒食。　梦霜落降。事不成。
　　梦大风雨。主人亡。　梦黑云至地。主瘟。
　　梦五色云。主大吉。

　　梦山川土石等物
　　梦地裂。有诸侯位。　梦地动。主迁官位。
　　梦掘地土。主口舌。　梦大石。主进财宝。
　　梦移石入宅。大吉。　梦登岩上石。大吉。
　　梦身入土。百事吉。　梦开沟。百事大吉。
　　梦山崩大水。大凶。　梦手拍山。生贵子。
　　梦在山林土穴。吉。

　　梦竹木花果等物
　　梦种树木。主大吉。　梦木生堂上。大凶。
　　梦担大木。有大财。　梦门中生果木。吉。
　　梦食木瓜。主得财。　梦桑椹。主儿女亡。
　　梦食梨子。主离别。　梦食柿子。疾病凶。
　　梦食禾谷。主大吉。　梦茱萸生有名誉。
　　梦薤生。主有大病。

　　梦古今圣贤人物
　　梦天子。主大贵吉。　梦太子。主王侯吉。
　　梦古人言。主聪明。　梦谒长史对坐吉。
　　梦玉女。主大吉利。　梦官员求谒。大吉。
　　梦亲近大官。大吉。　梦神人相遇。大吉。
　　梦古人相打。病至。　梦称我是官人。吉。
　　梦使君入门。大吉。　梦拜大官贵。吉利。
　　梦仙圣到家。大吉。　梦宣赦文。万事吉。

　　梦身体头面髭发
　　梦梳头。万事大吉。　梦自身白。为人谋。
　　梦头痛。主加官吉。　梦头断。主大吉利。
　　梦头白。长命大吉。　梦割头发。主衰厄。
　　梦头骨起。加官至。　梦面生疮。昌盛吉。
　　梦头发黑。主长命。　梦发落。主子孙凶。
　　梦身上汗出。大凶。　梦沐发。迁官病除。
　　梦身上光滑。大吉。　梦齿落。主有丧服。

　　梦冠带印绶鞋履
　　梦衣冠。主禄位至。　梦失巾幞头。退官。
　　梦人与公服。加官。　梦印绶。主迁官位。
　　梦人与冠帽。大吉。　梦洗笏。大吉得财。
　　梦着新衣。大吉昌。　梦用印。名声出吉。
　　梦女人着衣。大吉。　梦披蓑衣。大恩至。
　　梦洗衣服。主酒食。　梦失履。主奴婢走。
　　梦麻鞋。百事和合。

　　梦刀剑仪仗皷角
　　梦刀落水。主妻亡。　梦女人带刀。吉利。
　　梦披刀。主出行吉。　梦与人刀。主大凶。
　　梦失刀。主失财凶。　梦旗旛迎。大富贵。
　　梦刀剑在床。大吉。　梦磨利刀。大吉利。
　　梦见旌节。主大吉。　梦得斧金？戊。官位至。
　　梦持旌节。有恩赏。　梦皷角鸣。兵戈起。
　　梦鎗槊。主官位吉。

　　梦宫室城楼屋舍
　　梦高楼上坐。大吉。　梦登宫内。主大吉。
　　梦屋宅更新。大吉。　梦坐官府中。大吉。
　　梦添城上土。大吉。　梦风吹屋动。主病。
　　梦屋栋拆。主家破。

　　梦门户池井等物
　　梦入新宅。主远行。　梦新门户。大富贵。
　　梦门户开。女外情。　梦门扇拆。奴婢走。
　　梦井沸溢。主有财。　梦淘井造井。大贵。
　　梦取池井中水。吉。　梦坠井坐井。大凶。
　　梦窥井见水。大吉。

　　梦珍宝米谷货帛
　　梦金盏。主生贵子。　梦金银。富主宝贵。
　　梦得米谷。大吉利。　梦宝积如山。大凶。
　　梦得玉碗。大吉利。　梦吐金宝。所思至。
　　梦纺绩事。主长命。

　　梦镜环钗钏等物
　　梦镜明吉。镜暗凶。　梦镜破。主夫妻别。
　　梦照镜破。妻外情。　梦得镜。主生贵子。
　　梦镜自照。远信至。　梦耳环。主远行至。
　　梦金钗。主生贵子。

　　梦床帐毡席等物
　　梦洗床帐。主大贵。　梦钏钿。主失财。
　　梦床帐。主富贵。　　梦血在床。妻有奸。
　　梦床上有蚁。大凶。　梦换席吉。将出凶。
　　梦屏帏。得人力。　　梦毡褥。主大吉利。
　　梦开帐幔。主酒食。

　　梦舡车游行等物
　　梦乘舡入日月。吉。　梦舡渡。主大富贵。
　　梦舡中有水。大凶。　梦病人在舡。主死。
　　梦舡帆高举。大吉。　梦白车白马。大吉。
　　梦乘车轿。禄位吉。

　　梦道路桥梁巿井
　　梦大道路。主大吉。　梦四道通。主名遂。
　　梦巿中行。主酒食。　梦修桥梁。凶事过。
　　梦渡桥。主灾厄散。　梦桥上坐。主位至。
　　梦桥柱拆。主妻亡。　梦携手上桥。有孕。

　　梦夫妻产孕交合
　　梦夫妻争钗。主别。　梦与妻会合。主别。
　　梦与女交。主邪祟。　梦妻有孕。主外
　　梦与女同行。失财。　梦小儿死。口舌散。
　　梦妻出嫁。主妻亡。

　　梦饮食瓜果蔬菜
　　梦与人设会。大吉。　梦与贵人同坐。吉。
　　梦饮乳。主大吉利。　梦死人食。主病患。
　　梦食蜜饧。主大凶。　梦与人饮酒。口舌。
　　梦食一切果。并凶。

　　梦哀乐病死歌唱
　　梦着孝衣。官位至。　梦哭泣。有大喜事
　　梦病人装束。必死。　梦饮酒醉。病患。
　　梦唱歌。主凶亡事。　梦琵琶。主得人力。
　　梦吹笙。主有改移。

　　梦冢墓棺椁等物
　　梦新冢棺。主除擢。　梦冢上有云气。吉。
　　梦冢墓明吉。暗凶。　梦冢空穴。官事凶。
　　梦墓中棺。出事发。　梦棺椁入宅。主财。
　　梦冢门开。百事吉。

　　梦文武器械军兵
　　梦封书信。远行至。　梦见读书。主聪明。
　　梦教人书。主大贵。　梦弩弦断。兄弟分。
　　梦持弓矢。主大吉。　梦兵入城。衣禄至。
　　梦在军中。主大吉。

　　梦佛道师巫鬼神
　　梦画神佛。得人钦。　梦佛共言。福禄至。
　　梦堂上佛神。大吉。　梦仙女交。大吉利。
　　梦法师登座。有疾。　梦与道士言。大吉。
　　梦佛言。妻有孕吉。

　　梦杀害鬪打伤损
　　梦被人杀。主有财。　梦杀牛鹿。主大贵。
　　梦杀人血污衣。吉。　梦看见杀人。主吉。
　　梦与人鬪争。主吉。　梦被人打骂。皆吉。
　　梦交胸见血。大吉。　梦骂人打人。皆凶。
　　梦被鬼打骂。大凶。

　　梦捕禁刑狱栲罚
　　梦入牢狱。主大贵。　梦枷锁入宅。大凶。
　　梦罪人走。官事散。　梦狱中死。官事散。
　　梦被人决罚。位至。　梦栲讯行杖。大贵。
　　梦罗网。主官事至。

　　梦田宅耕种五谷
　　梦买田宅。官位至。　梦种田宽广。有禄位。
　　梦种菜。主长命吉。　梦种五谷。得财食。
　　梦身卧米中。大贵。　梦五谷茂盛。大吉。
　　梦屋上有禾。位至。　梦粟米。必有贵位。

　　梦水火盗贼等事
　　梦在水上行。大吉。　梦贼入宅。主破财。
　　梦水上立者。有凶事。　梦水不休。得大财。
　　梦流水遶身。有狱讼。　梦把水行路。大通达。
　　梦水流洋洋。有新婚。　梦大水清澄。大吉利。
　　梦见落水中。大凶。　梦见江湖海水。大吉。
　　梦身在水中。贵人扶。　梦火焰炎炎。见大财。
　　梦火烧山野。大显赫。　梦众人围炉。和合吉。
　　梦见燃火。大吉利。　梦火烧日月。小人贵。
　　梦执火乘舡。贵位。　　梦见贼。所求皆得。
　　梦作贼被人觉吉。　　　梦见逐贼行。大吉。
　　梦被贼赶。大凶。

　　梦污圂沐浴等事
　　梦小便污身。得财。　梦大便满地。得财。
　　梦粪堆者。钱财聚。　梦粪在灶下。口舌。
　　梦上厕屎污衣。得财。　梦失大小便。失财。
　　梦泥涂衫衣。主身辱。　梦在尿屎中吉。
　　梦沐浴。病除百事吉。　梦沐浴在床。主死。
　　梦沐发。迁官病除。　梦沐浴上床。大凶。

　　梦龙蛇鱼鳖等物
　　梦见龙入市。有贵位。　梦见干鱼。天下旱。
　　梦见井中有大鱼。得财。　梦蛇入怀中。生贵子。
　　梦见射龙。大吉。　　梦鱼飞。百事散解。
　　梦见鲤鱼。妻有孕。　梦凫在人宅。有凶祸。
　　梦驾鹞者。主有禄位。　梦燕子至。有远客来。
　　梦鸦鹊噪乱。酒肉至。　梦鸳鸯散去。主妻亡。
　　梦鹅鸭同游添好妾。　梦熊罴。主有贵子。
　　梦獐鹿在家。益官职。　梦豺狼恶狗。有暴贼。
　　梦虎入宅中。官势至。　梦鸡在树上得财吉。
　　梦龟蛇相向。主财至。　梦龟入井宅。富贵吉。
　　梦人惠鱼。百事亨通。　梦虾变鱼。失□□□。
　　梦张网捕鱼。大吉利。　梦猫捕鼠者。主得财。
　　梦水中钓鱼。大吉利。　梦蝼蝈。有不明事。
　　梦蜂螫人脚。有财喜。　梦群鱼游水。主有财。
　　梦蛛网着人。疾病作。　梦蜓集者。官事散吉。
　　梦蜈蚣咬人。长寿吉。　梦蝇污人家。必有谗。
　　梦蚯蚓者。田宅大吉。　梦蝙蝠群飞。阴事良。
　　梦螺者。主离外事凶。

　　梦牛马六畜等物
　　梦水牛。主先祖索食。　梦大牛来家。富贵吉。
　　梦解牛索。家人求饭。　梦牛出门。好事立至。
　　梦杀牛食肉。得大财。　梦牛生犊。所求皆得。
　　梦群羊来牧百事散。　梦牵牛羊来。主笑乐。
　　梦乘骏马吉。钝者凶。　梦骑物为马。天官至。
　　梦马舞于庭。凶祸至。　梦骑驴骡。主得财。
　　梦猪豚变人。官事至。　梦驿马驰至。有庆贺。
　　梦杀猪豚者。大吉利。　梦群马奔逸百凶解。
　　梦豕死泥中。大吉利。　梦犬吠接主。失财凶。
　　梦呵犬者。饮食大吉。　梦犬相抟者。主病凶。
　　梦犬咬人鬼来求食。　　梦猿猴主得官位。
　　梦六畜与人语。大凶。　梦子母羊。益命大吉。
　　梦骑羊上树。得财吉。　梦赤马来往。文书至。
　　梦走马于道。大喜至。

　　管辂梦书
　　云昔黄帝。画十二符。以厌恶梦。清晨随日至诚。书篆以水面东噀之。执符而呪曰。赫赫阳阳。日出东方。断绝恶梦辟除不祥急急如律令。【一气七遍】

　　厌梦符篆
　　（见图）【子日梦恶。书帖门吉。】　（见图）【丑日梦恶。朱书佩吉。】
　　（见图）【寅日梦恶。黑书佩吉。】　（见图）【卯日梦恶。黑书佩吉。】
　　（见图）【辰日梦恶。书败门吉。】　（见图）【巳日梦恶。书房壁吉。】
　　（见图）【午日梦恶。书南壁吉。】　（见图）【未日梦恶。书房门吉。】
　　（见图）【申日梦恶。朱书壁吉。】　（见图）【酉日梦恶。黑书壁吉。】
　　（见图）【戌日梦恶。书中壁吉。】　（见图）【亥日梦恶。绢书贴床。】

　　厌百恠符
　　（见图）【应一切不测之恠。书中所不载者。并以朱书此符。厌恠处。及男左女右。佩带其恠自灭。】
　　丁集
　　宅舍
　　周书秘奥营造宅经
　　宅舍
　　屋宅舍。欲左有流水。谓之青龙。右有长道。谓之白虎。前有污池。谓之朱雀。后有丘陵。谓之玄武。为最贵地。若无此相凶。不然。种树。东种桃柳。南种梅枣。西栀榆。北柰杏
　　宅东有杏凶。宅北有李。宅西有桃。皆为淫邪。宅西有柳。为被刑戮。宅东种柳益马。宅西种枣益牛。中门有槐。富贵三世。宅后有榆。百鬼不敢近
　　凡宅东下西高。富贵雄豪。前高后下。绝无门户。后高前下。多足牛马。
　　凡宅地欲平坦。名曰梁土。后高前下。名曰晋土。居之并吉。西高东下。名曰鲁土。居之富贵。当出贤人。前高后下。名曰楚土。居之凶。四面高。中央下。名曰卫土。居之先富后贫
　　凡宅不居当冲口处。不居古寺庙及祠社炉冶处。不居草木不生处。不居故军营战地。不居正当水流处。不居山脊冲处。不居大城门口处。不居对狱门处。不居百川口处不居
　　凡宅东有流水达江海吉。东有大路贫。北有大路凶。南有大路富贵。
　　凡树木皆欲向宅吉。背宅凶。凡宅地形。卯酉不足。居之自如。子午不足。居之大凶。子丑不足。居之口舌。南北长。东西狭。吉。东西长。南北狭。初凶后吉
　　凡人居。洪润光泽阳气者吉。干燥无润泽者凶
　　凡宅前低后高。世出英豪。前高后低。长幼昏迷。左下右昂。男子荣昌。阳宅则吉。阴宅不强。右下左高。阴宅丰豪。阳宅非吉。主必奔逃。两新夹故。死湏不住。两故夹新。光显宗亲。新故俱半。陈粟朽贯。实东空西。家无老妻。有西无东。家无老翁。坏宅留屋。终不断哭。宅材鼎新。人望千春。荐屋半柱。人散无主。间架成只。潜费衣食。接栋造屋。三年一哭
　　凡住祖父之宅。而欲修造。即依祖上作阳宅阴宅。运用方隅。如是。则累代富贵。子孙隆盛。如居处不利。即宜转阳作阴。或移阴为阳吉
　　凡人居止之室。必湏周密。勿令有细隙。致有风气得入。小觉有风勿强忍之。久坐必湏急急避之
　　居处不得绮靡华丽。令人贪婪无厌。乃患害之源。但令雅素净洁
　　盖屋布椽。不得当柱头梁上着。湏是两边骑梁着。云不得以小压大也
　　凡造屋切忌先筑墙围并外门必难成
　　凡起新屋防木匠放木笔于屋柱下。令人家不吉。更防有倒木作柱。令人不吉
　　起宅毕。其门刷以醇酒。及散香末。盖礼神之至也
　　人家不可多种芭蕉久而招崇。【又云人家房户前不宜多种芭蕉俗云引鬼又云妇人得血疾】
　　住宅四畔。竹木青翠进财
　　屋架与间不欲双。湏只为大吉。水檐头相射。主杀伤。内射外。外人死。外射内。内人当。凡屋外檐。广阔为上。不得逼促。斜雨泼壁。家多痢疾。风吹不着。不用服药。廨屋漏浆。新妇无良。梁栋偏欹。家多是非。屋势倾斜。赌博贪花。瓦移栋摧。子孙贫羸
　　凡柱尾为斗。枋尾为升。升在斗下为不顺。主有不孝子弟。斗在升下大吉
　　凡桁梁以木头朝柱。主人大吉。水匠有成
　　宅四面交冲。使子孙怯弱
　　古路灵坛。神前佛后。水田爨灶之所。其地并不堪居
　　宅若前高后下。法主孤儿寡妇。令男子懒惰。使女子淫奔
　　宅中聚水汪汪。养蚕桑之难得
　　屋头有厦。衰病莫不由斯
　　桑树不宜作屋木。死树不宜作栋梁
　　何谓安处。曰。非华堂邃宇。重裀广榻之谓也。在乎南向而坐。东首而寝。阴阳适中。明暗相半。屋无高。高则阳盛而明多。屋无卑。卑则阴盛而暗多。故明多则伤魄。暗多则伤魂。人之魂阳而魄阴。苟伤明暗则疾病生焉。此所谓居处之高。尚使之然。况天地之气。有亢阳之攻肌。淫阴之侵体。岂不防慎哉。修养之渐。傥不法此。非安处之道。术曰。吾所居室、四边皆窗户遇风即阖。风息即开。吾所居座。前帘后屏。太明则下帘。以和其内映。太暗则卷帘。以通其外曜。内以安心。外以安目。心目皆安。则身安矣、明暗尚然。况太多事虑。太多情欲。岂能安其内外哉、故学道之士。必以安处为次也

　　楼
　　居宅造楼。莫近街头。低吉高凶。能招五通○门楼重高湏荣贵

　　厅堂
　　居宅厅后。不宜作龟头
　　画堂应干。湏用偶数。则主家和睦
　　私居厅不必广大。亦要数只、厅上单栋。恐招内政预事
　　私居堂要十分华饰。则夫妇偕老。子孙昌盛
　　有厅无堂。孤寡难当
　　堂前有榴树吉
　　南厅连于西屋。令岁月之忧煎
　　拆里为厅终不利。折厅为里则无妨

　　庭轩
　　大树近轩。疾病连绵
　　人家种植中庭。一月散财千万
　　中庭种树主分张
　　门庭双枣喜嘉祥
　　庭心树木名闲困。长植庭心主祸殃

　　房室
　　人卧室宇当令洁盛。盛则受灵气。不盛则受故气。故气之乱人室宇者。所为不成。所作不立。一身亦尔。当数洗沐澡洁。不尔无异
　　人卧床当令高。高则地气不及。鬼吹不干。鬼气不侵。人常依地而逆上耳。【高谓三尺以上也】昔有人病在地卧。于病中。乃见鬼于壁穿下以手为管吹之。此即是鬼吹之事也
　　房屋当头莫安柜。房屋两壁莫开窗
　　房门不得正对天井。主此房人口频灾
　　灶房门亦不可对其屋门。主口舌病患
　　挂帐不用闭日。犯者蚊蝇扇不可尽。湏用水闭日为佳。若用土闭日泥饰屋宇。蚊不入累効

　　门户
　　凡门以栗木为关者。夜可以远盗
　　凡门面两。畔壁湏大小一般。左大换妻右大孤寡
　　门面上枋空蛀窟痕。主动瘟疮痍之疾、门栋柱不着地。无家长栋柱空蛀。家长聋盲。门塞栋柱家忧惧。退财破田血畜耗。如大门十柱小门六柱。皆着地吉。门高于壁。法多哭泣。门装虚坐。频招瘟火。粪屋对门。痈疖常存。仓口向门。家退动瘟。捣石门居。屋出离书。门前直屋。家无余谷。门口水坑。家破伶仃。大树当门。罗皷天瘟。墙头冲门。常被人论。交路夹门。人口不存。众路直冲。家无老翁。门被水射。家散人哑。神社对门。常病时瘟。门中水出。财散冤屈。门着井水。家招神鬼。正门前不宜种柳
　　所居向巽方开门。及隙穴开窗之类。立有灾害无免者。又日夜忽于官舍正厅私家正堂南向坐。多招恠异事。当门勿安卧榻不利
　　庚寅日不可作门。门大夫死日。人家门左右不可安神堂。主三年一次哭。扫粪草置门下。令人患白虎病。东人呼为历骨风白虎鬼。如猫在粪堆中。亦云粪神。疗法以鸡子楷病人痛呪。□。送着粪堆头勿反顾
　　凡宅门下水出。财物不聚
　　东北开门。多恠异之重重
　　宅户三门莫相对
　　门前青草多愁怨。门外垂杨非吉祥
　　水路冲门。悖逆子孙

　　井灶
　　勿跂井。今古大忌
　　见露井莫窥。损寿
　　俗以清明日淘井为新
　　以铅十余斤。寘之井中。水清而甘。
　　凡开井近江近海处。湏择江风顺日开。则吹江水入泉。必脉甘。若海风顺日。则吹海水入泉。脉必咸谓如江在井之西南方。是日有西南风。则凿之
　　禳井沸。取东向三百六十步内觅一青石。以酒煮。放井中立止。
　　卯不穿井。甘泉不香
　　勿塞故井。令人耳聋目盲
　　凡堂前不可穿井。男子越井。妇人上灶。皆招口舌意外之祸
　　勿越井越灶
　　井于灶边。虚耗年年
　　井灶相看。法主男女之内乱
　　井灶不可令相见。女子祭灶事不祥
　　井北灶南家五逆。井畔栽桃物业荒
　　厅内房前难凿井。主人堂后莫开泉
　　刀釜不宜安灶上
　　簸箕放灶前。令人家不安
　　凡于厅屋安灶。两火煌煌。主有灾殃
　　践坏灶土。令人患疮
　　灶堂无礼家必破。灶前歌笑要惊惶
　　粪土无令壅灶前
　　灶中午夜绝烧烟。【午夜乃是后帝灶君交会之夜宜避之即安】
　　妇人勿跂灶坐。大忌
　　向灶骂詈不祥不可对灶吟咏及哭
　　不可灶火烧香
　　作灶法。长七尺九寸。上象北斗。下应九州岛。广四尺。象四时。高三尺。象三才。口阔一尺二寸。象十二时。安两釜。象日月。突大八寸。象八风。须备新砖净洗。以净土和合。香水合泥。不可用壁泥相杂。大忌之。以猪肝和泥。令妇人孝顺
　　凡作灶泥。先除地面土五寸。即取下面净土。以井花水并香合泥大吉。
　　凡灶面向西向南吉。向东向北凶。
　　灶神晦日归天白人罪
　　灶主食。梦者得食
　　子、孙满堂。灶在明堂。征音。明堂在。午。宫音明堂。在子。羽音明。堂在戌。商角音明堂。在申地
　　丙丁作灶引火光。
　　凡遇釜甑鸣。鬼名婆女。但呼其名字。亦不为灾。却招吉利
　　釜鸣不得惊呼。湏一男子作妇人拜即止。或妇人作男子拜亦止
　　釜鸣甑虚气充则鸣。非恠。但揭去盖则已
　　凡人家厨下头锅。过夜湏刷洗净。满注水不可令干如空。则使主人心焦【又云锅釜夜深莫停水】

　　天井
　　凡四向堂屋前。着过道中亭。有二天井。象日月。为屋有眼目。主大发少灾。若只作一天井亦发。只是多出患眼。及损少丁少妇。
　　天井着花栏主淫泆【又云天井置栏主病心痛障眼着花栏小口患】
　　凡人家天井方为上。不可直长。主丧祸
　　厅前天井停水不出主病患。父子相拗。有下湿肠风之疾。及漏肚伤孕之厄
　　天井栽木大凶
　　天井内不可种花。招妇人淫乱

　　窗
　　门壁有窗招横事
　　天窗宜就左边开。乃青龙开眼吉

　　沟渎
　　沟渠通浚。屋宇洁净无秽气不生瘟疫病
　　水路充门。悖逆儿孙水寄宅过东流无祸
　　水若倒流。宅主女为家长
　　水从门出。主耗散之贫穷
　　勿塞沟渎。令人目盲

　　厕
　　凡人上厕之时。先离厕前三五步。咳嗽两三声。其神在厕中即自然回避
　　上厕不可唾于厕中。并唾于四面。及唾于壁上厕神。免得生疮痍。其神凡事护佑。不敬不信。即恐灾损其身
　　凡有三二岁已下男女。抛粪于厕中。多有触犯。缘有妳腥气。并外来尿粪恶气充其厕神并受粪夫人。立有灾咎
　　凡男子上厕。不得科头跣足。若有此犯。公私之人遭牢狱之厄
　　凡置得新厕。即便除却旧厕。其旧厕之内。粪亦尽除。恐遭殃祸。当除之时。以水安厕中令满。莫言除厕。只言除水
　　凡人家不得以灰弃厕中及将盖不净。令人家贫有大凶
　　厕神姓郭名登。是游天飞骑大杀将军。不可触犯。能赐灾福。凡祭祀不可应呼神名。避之吉
　　每逢六夜莫登厕
　　灶灰撒□招官事
　　厕中生蛆。以莼菜一把投于厕缸中。即无

　　兴工造作日
　　大凡起造。先以作主本命纳音与起造年太岁纳音对勘。相生相旺。命克岁吉。相冲相刑。岁克命。凶。不犯三灾五杀三坵五墓空亡太岁入宅命破宅命身黄身黑诸凶。恰逢例田通之年。即将运身九星推究得作主行年。值三白大吉。九紫小吉。又将运宅身宅禄宅推究。自生至旺为有气年月吉。自衰至养为无气年月凶。又将六壬大小二运推究。见行年得无姓墓。不逢三杀宅神宅命。四吉临之。方为大利。但破坛造作。莫重于山头。莫切于坐向。莫难于作方。湏以四大利道通天窍升玄库楼毛头紫白山运禄马诸书参考若山头坐向方所通利。尤须择吉日良时凑之。夫人宅墓之有日有时。如人身命之生日生时也。此尤不可不谨也

　　基土辟地吉节
　　小寒立春谷雨小满小暑立秋霜降小雪以上为地元。凡土功之事。宜于地元内择日用之

　　动土起土基地逐月吉日
　　筑墙开池井。通用。正月丁卯己未丁未。二月丙寅戊寅甲戌庚戌。三月壬申戊寅壬寅乙巳丁巳。四月甲子丁卯癸卯。五月戊寅壬寅甲申丙申。六月甲申丙申乙巳己巳乙亥。七月壬子辛未。八月丙寅庚戌甲戌壬辰。九月甲申壬申甲午癸卯。十月丙子乙酉辛酉。十一月丙寅壬寅甲寅。虽犯土温。丙值月空。壬有月德可用。十二月甲寅壬寅乙亥丁亥辛亥。已上不犯地囊土忌土孛土符土公等吉

　　动土起土吉日
　　甲子癸酉戊寅己卯庚辰辛巳甲申丙戌甲午丙申己亥庚子戊戌甲辰癸丑戊午又癸酉。【土公生】甲子庚午辛未庚子丙午丁未丙辰丁巳辛酉。【土公败】庚日甲日乙日戊日己日。【土公赦动土不避伏龙】开日满日定日收日平日【上吉并可用魁罡并大凶】

　　动土起土凶日
　　乙未【土公死】癸未【土公葬】戊午。【黄帝死】大月初三初五二十八。小月初一初十二十八。【土公忌】大月初二初三初五十五十八。小月初一初六二十二二十六。【土痕】正月壬。二月癸。三月甲。四月乙。五月丁。六月己。七月丙。八月丁。九月戊。十月巳。十一庚。十二月辛。【动土忌】建日危日执日【杀宅长】除日【害人】破日【凶】闭日【贫】

　　动土起土凶时
　　正月巳时。二月辰。三月卯。四月寅。五月丑。六月子。七月亥。八月戌。九月酉。十月申。十一月未。十二月午【台土时又名六害】

　　动土起土凶方
　　春东方及灶。夏南方及门秋西方及井。冬北方及庭【土公所在】

　　作土凶日
　　初七十七二十八

　　取土吉日
　　开日满日定日成日收日除日平日【上吉并可用魁罡并大凶】

　　取土吉神
　　月空

　　取土凶日
　　建日危日执日破日闭日

　　取土吉方
　　旁通
　　○〔正二三四五六七八九十十一十二〕
　　取〔生土基屋〕庚午申戌午未酉午申戌子巳如□死土杀人基屋不宜取
　　○〔正二三四五六七八九十十一十二〕
　　取〔死土作冢〕戌子寅辰子丑卯子寅辰午亥系生土作冢不宜取
　　○〔正二三四五六七八九十十一十二〕
　　〔生炁〕方　子丑寅卯辰己午未申酉戌亥
　　生土杀人【以实费解】
　　○〔正二三四五六七八九十十一十二〕
　　〔地仓〕　　午申亥辰丑寅己辰午酉己辰
　　○〔正二三四五六七八九十十一十二〕
　　〔月德〕　　丙甲壬庚丙甲壬庚丙甲壬庚
　　○〔正二三四五六七八九十十一十二〕
　　〔月合〕　　辛巳丁乙辛巳丁乙辛巳丁乙
　　○〔正二三四五六七八九十十一十二〕
　　〔月空〕　　壬庚丙甲壬庚丙甲壬庚丙甲
　　以上宜取土动土吉

　　取土凶方
　　凶○〔正二三四五六七八九十十一十二〕
　　方子巳酉寅午戌卯未亥辰申丑
　　又基屋取死土杀人。作冢取生土杀人

　　基地吉日
　　甲子乙丑庚辰辛巳丁卯辛未甲申乙未丁酉甲辰丙午丁未壬子癸丑甲寅乙卯庚申辛酉

　　基地忌日
　　癸酉壬午己丑庚戌辛亥壬戌

　　基地吉神
　　土公生。土公败。土公赦

　　起工匠木凶日
　　〔斧头杀〕春【丑日】夏【未日】秋【午日】冬【子日】
　　〔木马杀〕孟月【平日】仲月【定日】季月【执日】
　　〔木呼〕　正　二　三　四　五　六
　　壬申庚子【戊申作辰庚戌作辰】丁亥【己未作未】
　　〔七　八　九　十　十一　十二〕
　　乙未辛酉壬戌丁巳癸未乙丑
　　〔木随〕　辰申寅子申戌申未午酉辛辰酉巳丑酉寅亥卯亥午酉未辰

　　堆垛木石凶方
　　子年丑年寅年卯年辰年巳年午年未年申年酉年戌年亥年
　　〔□□□方〕寅卯辰巳午未申酉戌亥子丑
　　〔堆黄杀方〕子丑寅卯辰巳午未申酉戌亥又忌作主本命太岁官符三杀流财方

　　起造吉节
　　大寒雨水春分芒种夏至白露寒露立冬以上为人元。凡起造系人事宜人元内择日用之

　　起造吉日
　　历纂云只有己巳辛未甲戌乙亥乙酉己酉壬子乙卯己未庚申十日大吉
　　六甲图：又有戊子乙未己亥三日。通前共十三日大吉
　　大全：亦以此十三日。为合黄道。大利。
　　集□：用前十三日。又加己卯甲申戊申
　　撮要：用前十三日外有己卯甲申己丑庚寅癸卯戊申壬戌七日。云半吉半凶谨按具注历起造之日。以合黄道为顺。黑道为逆。若此七日遇黄道。及天月二德。亦可用。如值黑道虽有吉神亦不可用。今聚星例图于后。并系专主起造。览者详之

　　起造宅舍立木上梁逐月吉日【寺观库店通用】
　　正月戊辰。大吉利。旧有辛未己未犯火星火交不用。二月辛未己未。不犯黑道魁罡天刑雷火吉。三月己巳。不犯诸杀虽值火交吉星多。可用。四月辛未吉。一云忌起造。用者审之。五月庚申。不犯破败狼籍天火雷火吉。外有甲申。并无凶神亦可用。六月己巳。庚申乃十全大吉。七月壬子。辛未。诸历并通。外有乙未但可修换。八月旧有辛未乙未己未系受死并不用九月甲申。庚申。大吉。旧有己巳系空宅。乙亥系火交不用十月辛未不犯魁罡灭门雷火大祸吉。十一月庚申己巳。甲戌。虽有吉神。不合黄道。只宜修盖。不利建造。十二月乙亥。乙卯。己卯。大吉。旧有己亥系火星。又与辛亥并犯空宅不用

　　架屋逐月吉日
　　正月无。二月甲申己亥乙未己未。三月壬子。四月辛未。五月甲申庚寅戊申。六月己巳甲申庚申。七月辛未壬子。八月乙亥庚寅。九月甲申庚申。十月辛未乙未。十一月甲申戊申。十二月乙亥甲申庚申○右吉日不犯朱雀黑道建破魁罡天穷地瘟十恶受死转杀土鬼氷消瓦陷天火独火次地火火星正四废阴阳错日

　　定磉扇架吉日
　　甲子乙丑丙寅戊辰己巳庚午辛未甲戌乙亥戊寅己卯辛巳壬午癸未甲申丁亥戊子己丑庚寅癸巳乙未丁酉戊戌己亥庚子壬寅癸卯丙午戊申己酉壬子癸丑甲寅乙卯丙辰丁巳己未庚申辛酉。宜天月德黄道值日可用。正四废天贼建破日不可用

　　白虎历起造吉日
　　初二初三初十十一十八十九二十六二十七【系虎头虎胁吉余日并凶】

　　火星起造凶日【修造盖屋起盖门通忌】
　　孟月乙丑甲戌癸未壬辰辛丑庚戌己未。仲月甲子癸酉壬午辛卯庚子己酉戊午。季月壬申辛巳庚寅己亥戊申丁巳

　　六甲图起屋吉日
　　己巳辛未甲戌乙亥【春凶】己卯【一云妨长】甲申【一云失火】乙酉【春忌】戊子己丑【一云损人】庚寅【一云三年灭门】乙未【春四月凶】己亥庚子【出颠人。后富贵。】辛丑【先吉。后凶】癸卯【云生刀兵】戊申【一云凶】己酉

　　六甲图起屋凶日
　　甲子乙丑丙寅丁卯戊辰庚午壬申癸酉丙子丁丑戊寅庚辰辛巳壬午癸未丙戌丁亥辛卯壬辰癸巳甲午丙申丁酉戊戌壬寅甲辰乙巳丙午丁未庚戌辛亥癸丑甲寅丙辰丁巳戊午辛酉癸亥。春忌甲乙。夏忌丙丁。秋忌戊己。冬忌壬癸

　　起屋立柱凶神
　　地柱【妨宅长】天火次地火危日

　　架屋逐月吉凶日
　　正月丁卯己未乙卯吉。二月甲戌辛未己未己亥吉。二月甲子乙巳丙寅丁酉癸巳吉。四月乙丑辛卯吉。五月庚辰辛巳己未吉。六月丙寅癸酉丁酉戊申丁巳吉。七月乙丑戊戌丁未庚戌己未吉。一本有戊申。八月乙丑壬辰癸巳己亥吉。九月甲子癸酉辛巳庚申大吉。十月乙丑辛酉癸酉壬辰辛未吉。十一月甲戌辛未己丑戊戌甲寅吉。十二月甲寅丁亥戊寅戊申吉

　　架屋吉日
　　甲子乙丑己巳壬申【一云凶】癸酉乙亥辛巳戊子庚寅乙未丁酉庚子壬寅癸卯甲辰乙巳壬子癸丑乙卯庚申
　　历纂：有丁丑己卯甲申乙酉丙戌己丑辛卯癸巳戊戌辛丑丁未戊申己酉庚戌辛亥丁巳己未辛酉壬戌癸亥

　　架屋忌日
　　辛未辛卯壬辰丙申
　　又六甲图：有庚午丙子丁亥甲午丙午

　　盖屋吉日
　　甲子戊子壬子乙丑辛丑甲寅戊寅庚寅己卯癸卯甲辰戊辰己巳乙巳癸巳癸未乙未甲申戊申癸酉乙酉己酉己亥辛亥
　　六甲图＃有丁卯辛未壬申甲戌丙子丁丑庚辰辛巳丙戌丁酉壬寅庚戌癸丑乙卯丙辰庚申辛酉壬戌【七月凶】

　　盖屋凶日
　　丙寅乙亥丁亥辛卯丙申戊戌庚子丁未＠六甲图＃有戊午【黄帝死】丁巳【赤帝死】午日【主火光】

　　盖屋凶神
　　蚩尤天火八风

　　上屋忌月
　　五月六月【上屋必死】

　　上屋忌日
　　正月子日。二月卯辰。三月亥未。四月卯申。五月丑未。六月戌寅。七月酉戌。八月酉亥。九月子。十月寅。十一月辰。十二月己午

　　折屋忌日
　　甲子戊子【一云杀长】庚子乙丑癸丑壬寅乙卯癸卯庚辰【一云月伤】壬辰乙巳【一云杀长】辛巳癸巳甲午乙未辛未癸未庚申【一云杀长子】壬申丁酉【一云失财】癸酉【一云妨长】甲戌【一云凶】乙亥【一云妨长妇】癸亥建日除日破日＠六甲图＃有丁丑丁亥丙申己酉

　　折屋凶日
　　庚子辛丑戊寅丙辰丁巳及四废赤口日凶＠六甲图＃有丁卯丙子壬午乙酉辛卯戊戌丁未戊申壬子甲寅丙辰

　　折屋妨害日
　　一日妨东家。二日南家。三日失火。四日西家。五日长子。六日南家。七日西家。八日宅长。九日宅长十日宅长。自初一日起东家终南而复始

　　修造偷方
　　太岁诸神上箭土公河神鹤神五将白虎日游神太白游八项。吉凶方位并在年月方位图后。六甲三旬日内诸神。各有所占。如游东方。则东方不可作。余方皆可作。然八项难得全过。所必忌者。太岁诸凶神。所可用者。偷修诸吉日也。【年月方位图乃见当年授时历也】

　　偷修吉日
　　壬子癸丑丙辰丁巳庚申辛酉六日。八方无忌。从便修造。只要六日内了毕。更逢天德月德天恩天赦尤佳

　　偷修凶日
　　甲寅乙卯戊午己未壬戌癸亥六日。八方并忌。不可修造

　　偷修别法
　　丙辰。丁巳。戊午。己未庚申辛酉。六日。八方俱白。无所妨碍

　　修门忌年
　　九良星。寅巳申年及壬寅庚申年在门。己卯甲辰癸巳丁亥年在大门。丁巳年在前门。卯年及丁卯己卯癸酉年在后门。九良杀。己未年在门。卯年在后门。

　　修门忌月
　　修厨杀甲巳年九月乙庚年十一月丙辛年正月丁壬年三月戊癸年五月在门。九良星九月十月在大门。四月在前门。二月在后门。牛黄五月七月十一月在门。牛胎三月九月在门。猪胎二月八月在门。六甲胎。二月三月九月十月在门。土公夏在门。宅龙三月四月在门

　　作门忌月
　　春不作东门。夏不作南门。秋不作西门。冬不作北门

　　作门吉日
　　甲子乙丑辛未。癸酉甲戌壬午甲申。辛卯癸巳乙巳壬子甲寅丙辰戊午

　　作门忌日
　　庚寅门大夫死

　　塞门忌日
　　丙寅己巳庚午丁巳四废

　　修作门吉神
　　幽微活曜满德吉庆

　　修作门凶神
　　门大夫死轸【九月二十五日】翼【九月二十四日】亢【五月初九日八月三十日九月二十七日】

　　开门尺法
　　古言宁去人家造百坟。莫去人家造一门。门最利害。一家祸福率由之。周尺分节。一财二病三离四义五官六劫七害八吉。财与吉为上。官义次之。余无取。财吉公私内外通用。官可用之官房中。户出文章贵子。庶人用之起官事凶。义可用之中房。出人孝顺。若在外门生两姓同居。若人家内外大小门户以财吉义三者兼用之。主世代昌隆。特义不可用之外门耳

　　鲁般尺法
　　淮南子曰：鲁般即公输般。楚人也。乃天下之巧士。能作云梯之械。其尺也。以官尺一尺二寸为准。均分八寸。其文曰财曰病曰离曰义曰官曰劫曰害曰吉。乃北斗中七星与辅星主之。用尺之法。从财字量起。虽一丈十丈皆不论。但于丈尺之内。量取吉寸用之。遇吉星则吉。遇凶星则凶。？古及今。公私造作。大小方直。皆本乎是。作门尤宜仔细

　　鲁般尺诗
　　八位星辰世罕闻。古今排定合乾坤。阴阳未必全山水。祸福由来半在门

　　修厅忌年
　　九良星甲申戊申壬申年在正厅。九良杀辰亥年在厅

　　修厅忌月
　　修厨杀。甲巳年十二月。乙庚年二月。丙辛年四月。丁壬年六月。戊癸年八月。在厅

　　修堂忌年
　　九良星。丙子庚子年在中庭。申年及甲申年在中宫。九良杀子年在堂。寅卯年在后堂。申年在中庭。一云中宫

　　修堂忌月
　　九良星。二月在中宫。七月在中庭。十一月十二月在中宫。修厨杀。甲巳年三月。乙庚年五月。丙辛年七月。丁壬年九月。戊癸年十一月。在堂。宅龙九月在房。十月在室。十一月十二月在堂。伏龙春在中庭。二月四月五月在堂。土公冬在中庭

　　修厨忌年
　　九良星子丑午年及戊子乙丑丁丑己丑壬寅戊午年在厨。九良杀丑在厨。修厨杀子午卯酉年修厨杀新妇

　　修厨忌月
　　九良星三月四月十二月在厨。修厨杀甲巳年六月。乙庚年八月。丙辛年十月。丁壬年十二月。戊癸年二月在厨

　　修灶法
　　面向西。及南。大吉。东及北大凶。灶长七尺九寸。应北斗九州岛。广四尺象四时。高三尺象三才

　　作灶忌年
　　九良星子午年及戊子戊午年在灶

　　作灶吉月
　　秋作大吉。春作次吉。

　　作灶忌月
　　春及八月宅龙在灶。土公在灶。伏龙九月二十三至十月初四十一月二十一至十二月终并在灶夏火旺招瘟。冬火死招瘟。六甲胎四月六月十一月在灶。牛黄四月十月在灶。牛胎六月十二月在灶。【一云二月五月】猪胎三月七月十一月在灶【一云四月。八月】

　　作灶吉日
　　甲戌乙亥癸未甲申乙未己巳辛亥癸丑甲寅乙卯己未
　　历纂：有甲子乙丑癸酉壬辰
　　六甲图：有乙巳。旧有乙酉甲午己酉犯上土鬼。甲辰己丑犯十恶不用

　　逐月作灶吉日
　　正月丑戌子。二月丑戌。三月卯子寅。四月卯子。五月巳寅辰。六月己寅。七月未辰午。八月未辰。九月酉午申。十月酉午。十一月亥申戌。十二月亥申。乃逐月正阳五祥开日。又相日民日定日成日满日平日并吉

　　逐月作灶忌日
　　正月二月寅申酉。三月四月辰戌亥。五月六月午子丑。七月八月申寅卯。九月十月戌辰巳。十一月十二月子午未。乃逐月毁败丰至五冲凶日。二月午。五月卯。八月子。十一月酉。乃四部凶日。壬寅己亥庚子辛丑戊戌。乃百忌凶日。又丙日丁日。【不作灶】又建日破日四废日。初六十五二十七。并凶

　　作灶吉神
　　天德月德玉堂生气丰王荣官守成王城土星【夏秋直日】

　　拆灶吉日
　　正月二月丑戌日。三月四月子卯日。五月六月寅巳日。七月八月辰未日。九月十月午酉日。十一月十二月申亥日。应人家灶坏。急欲移改。不可候正吉日者。以上日可备急用。凡拆灶。宜安丙丁方吉

　　拆灶忌日
　　初八十六十七

　　六甲图祭灶吉日吉时
　　乙丑日辰丑时。丁卯日辰时。壬申日寅时。癸酉日丑巳时。甲戌日卯时。乙亥日午时。己卯日未时。庚辰日戌时。甲申日辰卯时。乙酉日寅卯时。丁亥日寅戌时。己丑日丑时。丁酉日申戌时。癸卯日子辰时。甲辰日卯辰时。丙午日申时。【春祭凶】己酉日寅午时。辛亥日辰申时。癸丑日辰卯时。乙卯日卯辰时。辛酉日辰戌时。癸亥日午戌时。

　　祭灶凶日
　　春丙午丁未及丁日初四日。夏丙子及初六日。秋戊子及初七日。冬丁巳及十二日。又建日破日执日危日闭日害日毁败日。并凶

　　修厕忌月
　　六甲胎八月在厕。牛胎四月八月十月在厕。又春夏忌修厕

　　作厕忌月
　　正月六月凶

　　作厕吉日
　　癸巳己未丙戌庚辰壬子己卯壬午乙卯初七十一二十三日

　　造仓库店
　　仓经云。凡作仓。甲庚丙壬四向吉。又要坐虚向实。不可向屋宅。仓前放水。不可流破财禄。如甲向禄在寅财在辰。丙向禄在己财在未。庚向禄在申财在戌。壬向禄在亥财在丑。二位水入吉。水去凶。若所造去屋宅近。且要作方大利

　　造仓利月
　　二月四月七月八月十一月。【半吉】修仓通用

　　造仓忌月
　　正月二月五月六月九月十月。十二月

　　造仓吉日
　　春己巳己丑丁巳丁未。夏甲午甲辰。秋乙亥丁未。冬甲申壬戌
　　总集：春无丁巳有戊辰。夏有乙巳。秋有壬午。冬有辛未戊戌。余并同
　　六甲图：有庚辰辛巳壬午庚寅壬辰乙未戊戌己亥庚子丁未甲寅乙卯丙辰戊午壬戌癸亥

　　六甲图造仓忌日
　　己未庚申辛酉春。戊戌戊午夏庚子辛亥秋甲寅甲申乙卯冬丙午丁未

　　造仓无鼠日
　　三月丙日。四月乙。五月丙丁。系十干功食日

　　起仓吉日
　　乙丑己巳庚午丙子己卯庚辰辛巳壬午庚寅壬辰甲午乙未戊戌庚子甲寅壬寅戊午壬戌日
　　六甲图：有戊辰

　　修仓忌日
　　牛黄六月九月在仓。猪胎八月。九月在仓

　　修仓吉日
　　乙丑丙寅丁卯壬午甲午甲辰己未满日
　　六甲图：有癸丑

　　修仓忌日
　　牛黄子丑寅卯日在仓

　　修作仓忌日
　　春乙丑乙酉戊戌。夏辛亥庚子。秋甲寅甲申乙卯。冬甲午丁未

　　盖仓吉日
　　甲子乙丑辛未乙亥甲申辛卯乙未己亥庚子乙巳癸丑
　　六甲图：有壬辰乙卯

　　泥仓吉日
　　己巳乙亥庚辰庚寅壬辰甲午乙未乙酉乙卯
　　六甲图：有戊辰

　　五谷入仓吉日
　　庚午己卯辛巳壬午癸未乙酉己丑庚寅癸卯甲辰
　　六甲图：有甲戌乙亥丙子戊子乙未壬寅己酉丙辰癸亥。寻常贮积戌日吉

　　塞鼠穴吉日
　　壬辰庚寅满日闭日。又正月上辰。鼠当日死穴。天狗日宜塞孔穴

　　穿井开池吉日
　　小寒立春谷雨小满小暑立秋霜降小雪以上为地元。凡池井土功之事。宜于地元内择日用之

　　穿井忌年
　　九良星寅年及壬寅年申年及庚申年丁丑乙未己未癸未年在井。九良杀丑卯未年在井

　　穿井忌月
　　九良星七月在井。土公秋月在井。伏龙八月在井。牛黄五月七月在井。牛胎正月十一月在井。猪胎三月九月在井

　　穿井吉日
　　甲子乙丑甲午庚子辛丑壬寅乙巳辛亥辛酉癸亥【净戒作癸酉】
　　六甲图：有丙子壬午癸未乙酉戊子癸巳戊戌戊午己未庚申
　　总集：穿池井有甲申癸丑丁巳

　　穿井凶日
　　卯日除日。

　　穿井吉方
　　寅方出长寿。卯辰巳方出富贵。余凶

　　修井忌月
　　三月六月七月凶。余与穿井忌同

　　修井吉日
　　庚子辛丑甲申癸丑乙巳丁巳辛亥＠六甲图＃有丁亥乙未己酉

　　修井吉神
　　太阴春秋冬直日吉

　　开井年月日时方位
　　子午年五月戌酉十一月卯辰。丑未年六月戌亥十一月辰巳。寅申年七月亥子正月己午。卯酉年八月子丑二月午未。辰戌年九月未申三月寅丑。己亥年十月申酉四月寅卯。右取其方位年月日时即为福地。昔唐张士平中年患眼。蒙皮告之以此法。开井取水洗眼。实时开明。事见太平广记

　　开池井吉神
　　泉通日

　　开池井凶神
　　伏龙龙口龙走水生地囊四激泉閟泉竭五行忌。冬壬癸日黑帝死。井忌

　　开池忌方
　　甲子辰年亥方。己酉丑年申方。丙午戌年巳方。亥卯未年寅方又岁德方

　　作陂塘吉日【修陂堰同】
　　甲子乙巳庚午甲戌戊寅己卯辛巳癸未甲申乙酉庚寅丙申己亥庚戌壬子癸丑戊申乙卯满日成日。一本有癸酉

　　作陂塘凶日
　　初三初五十一十三十六十七十九二十七日二十九三十日。天百穿

　　作陂塘凶神
　　伏龙龙走龙口龙会龙忌蛇龙蛇会水隔水痕水生五行。忌冬壬癸

　　修陂堰凶日
　　年忌日

　　修陂堰吉日
　　闭日

　　开沟忌月
　　猪胎己酉丑月在沟

　　开沟忌日
　　壬午日四部日【春午夏卯秋子冬酉】

　　注河吉凶日
　　癸酉戊申吉。己巳凶

　　决水吉凶日
　　己卯戊申吉。壬午日大凶

　　决水吉凶神
　　幽微活曜满德吉庆吉。黑帝死大凶

　　塞水凶月日
　　柳八月二十四十月十九丙

　　穿井开池吉节
　　小寒立春谷雨小满小暑立秋霜降小雪以上为地元。凡土功之事。宜于地元内择日用之

　　筑墙忌月
　　宅龙六月七月在墙。伏龙六月七月在西墙

　　筑墙逐月吉凶日
　　与前动土起土基地日通用

　　筑墙吉神
　　土星【夏秋直日吉】

　　筑墙凶神
　　年忌日

　　修路忌年
　　九良星寅申年及壬寅庚申年在路

　　修路忌月
　　牛黄二月十二月在路

　　修水路忌年
　　九良星未年及丁丑乙未癸未年在水路。【一云水步】九良杀丑寅卯未年在水步

　　修水路忌月
　　九良星五月六月在水路

　　塞路吉日
　　每月闭日宜填塞道路

　　砌阶忌月
　　九良星正月二月在阶

　　砌阶忌月
　　牛黄三月在廨。牛胎七月十月在廨

　　水廨忌日
　　牛黄辰己午未日在廨

　　安碓吉方
　　天老经云。安确非其所。人病不离床。宜安东北方艮地及寅亥地大吉。余方并凶【安磨方同】

　　安碓吉日
　　甲戌乙亥庚申辛未庚寅庚子庚午

　　修碓忌月
　　万年历云春三月不修硙。夏三月不修碓

　　安磨忌月
　　牛胎正月七月在磨

　　入宅移居
　　入宅移居切要五条。巳见用法。今再具出诸历吉凶日子。既得吉日。尤贵黄道。天德。月德。天恩天赦月恩明堂母仓。开满成收等日临之。最怕归忌往亡暗金伏断天火雷火狼藉空宅离窠转杀大杀入中宫。阴道侵阳等日。大凶。更须以宅长本命求之。若得禄马官贵互换四课生旺有气。回居之后。实时兴发。全在智巧善推之耳

　　入宅仪式
　　凡入新宅。先选定吉日吉时。隔夜备香烛于中庭。及圣裳前供养。当入之时。宅长执香入宅。母执镜。长男抱器盛五谷。长女将彩帛蚕种。以次男女各各执珍宝财帛。婢妾仆使亦各执物不可空手。入至中庭。设席备香烛。宅长随意祈祷。仍备金氏或殽饍。普祭门溜及诸神以求福祉。则人宅永安也

　　入宅移居吉节
　　大寒雨水春分。芒种夏至白露。寒露。立冬以上为人元。凡移徙系人事。并于人元内择日用之。

　　入宅移居逐月吉日【到官舍移居同】
　　正月壬辰丙辰丁未辛未。二月乙丑。三月丙寅庚寅壬寅丁巳己巳。四月癸卯甲午丙午庚午。五月庚辰甲申。六月甲寅庚寅丁酉癸酉。七月甲戌戊戌庚戌。八月乙亥辛亥癸丑。九月甲午丙午甲申庚申壬申。十月甲子戊子庚辰甲午壬午癸酉。十一月乙丑丁丑癸丑乙未丁未辛未。甲戌出百忌大吉。癸丑日多吉星。未日系万通。三吉日尤为可用。十二月甲寅庚寅丁卯乙亥己亥辛亥。已上不犯天败天火天雷天穷月厌月火雷火归忌狼藉虚耗空宅灭绝十恶万通受死大杀入中宫等杀。并吉

　　五运入宅吉日【并合满平定成收开日吉】
　　金宅宜丁巳辛巳庚申乙酉癸酉己酉辛酉。木宅宜乙亥癸亥辛亥己亥甲子戊子壬子丙子戊寅甲寅乙卯癸卯辛卯丁卯。水宅宜丙申庚申辛酉辛亥癸亥壬子戊子己丑。火宅宜丙申戊寅甲寅己卯辛卯乙卯己巳癸巳乙巳辛巳丁巳庚午丙午甲午戊午。土宅宜壬申甲申丙申戊申癸酉乙酉丁酉己酉乙亥丁亥辛亥。甲子戊子丙子庚子

　　六甲图入宅移居吉日
　　甲子乙丑丙寅戊辰庚午丁丑戊寅乙酉庚寅壬辰癸巳乙未壬寅癸卯甲辰丙午辛亥癸丑丙辰丁巳壬戌【已上入宅移居吉】己巳辛未癸酉甲戌乙亥己卯庚辰甲午丁酉己亥庚子丁未甲寅辛酉【已上入宅吉】丁卯丙戌丁亥戊子己丑辛卯乙巳戊申己酉乙卯戊午己未庚申【已上移居吉】撮要云入宅移居吉日亦同

　　六龙历入宅吉日
　　初一初七十三十九二十五日【余日并凶】

　　白虎历移居吉日
　　初二初三初十十一十八十九二十六二十七日【余日并凶】

　　醮宅谢宅吉日
　　乙丑辛巳甲申【六甲图有】庚午庚申

　　入宅移居吉神
　　黄道要安天德月德月德合阴阳合天赦【上次吉并良】天恩【不犯次吉魁罡与上并良】月恩次天德龙德支德金堂玉堂次玉堂普护圣心益后续世母仓明堂金柜司命生气时阳天官凤辇天福狱钥福德天五富开日满日成日显星曲星傅星金星【秋冬直日】密嘀没斯

　　入宅移居凶神
　　阳错阴错阴道侵阳阳破阴冲阴阳交破阴阳冲破阴阳冲击阳并阴冲栋折天呷【已上星遇天月德玉堂生气不可用】天罡河魁灭门大祸【四星灭族亡家黄道吉神并多者可用】转杀【杀人】阴私【妨女人小口】天棒【妨小口】天牢【二人亡】天瘟【大忌】飞流【主火】死气死别九丑【大凶惟十二月吉】归忌不归往亡【月节往亡上忌同日】刑狱伏罪徒隶天贼天隔天雷天罗天穷次天牢不举五盗土勃空亡天地空亡空宅岁空飞廉大败罪至骸骨月厌温星龙虎游祸离窠牢日狱日大耗【破同日】小耗【执日同】四方耗五星交齐星火星利星又火星【春夏直日】鸡缓云汉郍颉

　　六甲图入宅移居凶日
　　乙巳【入宅凶】甲申【移居凶】

　　开库店逐月吉日【坊场通用】
　　正月丙辰戊辰甲辰。二月己巳丁巳。三月甲寅丙寅戊寅庚寅壬寅。四月乙丑丁丑丁卯辛卯乙卯。五月丙寅甲申庚申。六月丙寅丁丑辛巳乙酉辛酉。七月壬辰戊戌庚戌壬戌。八月癸巳乙亥己亥不犯大小耗。九月丙子壬子庚午丙午壬午丙申庚申壬申。十月甲子乙未辛未乙酉癸酉。十一月甲寅丙寅庚寅。十二月壬寅乙卯丁卯辛卯。已上不犯天穷贫苦九空破败次破败虚耗四耗大小耗。更要不犯逐月建破魁罡

　　开库吉神
　　天宝天富逆天仓鸾舆五富狱钥

　　开库凶神
　　九空九焦九坎四忌四穷大耗【破同日】小耗【执同日】天地离龙虎蛇乌天贼天休废月虚空亡财离开店肆皆不可

　　开店肆吉神
　　天德月德黄道天府逆天仓天库天符天富五富狱钥少微益后六合曲星

　　开店肆凶神
　　月虚虚败空亡岁空九空财离亡嬴天贼四废天休废四忌四穷五穷大耗小耗四方耗天地离龙虎乌蛇

　　开仓吉日
　　丁亥

　　开仓忌日
　　壬申戊寅戊戌丙辰戊午甲日【不开仓】春丑午。夏子秋未。冬寅。【五虚】春巳酉丑。夏申子辰。秋亥卯未。冬寅午戌。【次五虚】乙亥辛亥壬子戊午。一云。春壬子。夏乙卯。秋戊午。冬辛酉【四耗】

　　买田吉日
　　甲子辛未甲戌庚辰辛巳壬午乙酉壬辰丙申癸卯甲寅辛酉成日

　　买田凶日
　　戊日。【戊不受田】惟戊辰戊申两日为天田利收十倍。又忌破日

　　立契吉日
　　庚辰辛巳壬午壬辰癸巳庚子戊申辛酉癸卯丁未甲寅执日

　　立契凶日
　　己日【已不破券】破日

　　交易吉神
　　天德月德合六合金星【秋冬直日】活曜吉庆幽微满德

　　买产吉神
　　天田益后

　　藏宝贝日
　　天德月德方天月德合金石合密日收日闭日

　　出财吉日
　　壬申丁丑庚辰乙酉丙戌癸巳庚戌辛亥乙卯丙辰丁巳辛巳辛酉甲申

　　出财凶日
　　乙丑戊辰甲戌乙亥庚辰【三月□】壬子壬午庚寅乙巳乙未

　　出财吉神
　　天富五富逆天仓狱钥郍颉密嘀

　　纳财吉日
　　甲子乙丑丙寅丁卯戊辰己巳庚午。辛未。壬申己卯庚辰壬午癸未丙戌己丑庚寅甲午丙申庚子辛丑癸卯甲辰。乙巳丙午丁未庚戌辛亥壬子癸丑。甲寅丙辰丁巳庚申成日收日

　　求财吉日
　　丙子丁丑己卯丁亥满日

　　求财吉时
　　生气时阳天库少微阳德福德次福德福生天富圣心没斯

　　求财凶神
　　天罡河魁灭门大祸【四星与黄道吉神并多者可用】天刑杀劫杀死气受死亡嬴大四废正四废次天牢天空亡往亡【土忌□日】火星【春夏直日】

　　合财吉日
　　甲申辛卯乙未戊戌己亥壬寅乙巳壬子己未

　　放债吉日
　　乙巳庚午己亥成日

　　放债凶日
　　癸未除日

　　索债吉日
　　丁亥丁丑。又春戌夏五秋辰冬未。天喜日收日

　　牧养良法
　　养马总论
　　马者火畜也。其性恶湿。利居高燥。忌作房于午位。日夜喂饲。中春于淫。顺其性也。季春必啖。恐其退也。盛夏必浸。恐伤于暑。季冬必温。恐伤于寒。啖以猪脂及犬胆汁煮粥则肥

　　王良相马捷法
　　头欲高峻
　　面如瘦而少肉
　　耳欲得小。耳小则肝小而识人意。紧短者性最快
　　鼻大则肺大而能奔
　　眼欲得大。眼大则心大而猛利不惊。眼下无肉多咬人
　　肾欲得小
　　肠欲厚则腹下广方而平
　　肷欲得小。肷小则脾小而易养
　　胸堂欲阔
　　肋骨过十二条者良
　　三山骨欲平则易肥
　　四蹄欲注实则能负重
　　腹下两边生逆毛倒肷者良
　　望之大。就之小。筋马也。望之小。就之大。肉马也。至瘦欲见其肉。至肥欲见其骨
　　今之买马。且看眼鼻大。筋骨麄。行立好。便是好马

　　牧养湏知
　　喂料时。湏拣择新草。筛簸谷豆若熟料。用新汲水浸淘放冷方可喂之。每一夜湏三二次起供草若马热不宜加熟料
　　喂水有三时。一曰朝。饮则小之。二曰昼。饮则酌其中。三曰暮。饮极之。凡饮时宜以新水。切忌宿水能为患。冬月饮水讫亦湏骑骤。又曰。夏汉冬寒皆节饮。谚又曰。旦起骑谷。日中骑水。大槩喂水不谨。亦能成病也
　　摘卸不宜当风
　　每日晨晚湏看其口色。以知其冷热之候
　　日中若不乘骑。遇湖榻有草处湏抛放。令自在舒畅。亦得硬实也。
　　养马。冬湏暖厩。夏必凉棚。槽柜湏令洁净。毋得杂以毛羽蛛丝秽恶之物

　　相马法（见图）
　　三十二相眼为先。次观头面要方圆。眼似垂铃鲜紫色。满筐口出不惊然。白缕贯瞳行五百。班如撒豆不同看。面颅侧击如鎌背。鼻如金盏可藏拳。口义湏深牙齿远。舌如垂剑色如莲。口无黑靥湏长命。唇似垂箱盖一般。食槽宽阔腮无肉。咽要平分筋有栏。八肉分兮弯左右。龙会高兮上古传。项长如凤湏弯曲。鬃毛茸细要如绵。膝要高兮员似掬。骨细筋粗节要攒。蹄要圆实湏卓立。身平充阐要平宽。肋骨弯兮湏紧密。排鞍肉厚稳金鞍。三峯压压须藏骨。卧如猿落重如山。鹅鼻曲直须平稳。尾似流星散不连。膏筋大小须匀壮。下节攒筋紧一钱。羊髭有距如鸡距。能奔急走日行千。已上贵相三十二。万中难选一俱全
　　右出李伯乐宝金篇

　　养马瘠瘦喂之不肥者
　　煮料时。同贯众一两枚煮。久久喂之。瘦虫自出矣

　　治马错水
　　盖缘骑骤紧急。遇水之时。喘息未定。饮之以水。须臾之间。两耳并鼻息皆冷。及流冷涕。即此证也。先烧人乱头发熏两鼻。后用此药
　　川乌　　　草乌　　　白芷　　胡椒　　　猪牙皂角【各等分】　麝香【少许】
　　右为细末。用竹筒盛药。一字吹入鼻中立効。又法用葱一握。塩一两许。同捣为泥罨于两鼻内。须臾打啑。清水流出。是其効也

　　治马中结
　　盖缘有臕之马。骑坐路远。安歇不久。肚中热脂未凝。便饲干草。热脂褁草不能消化。故获此证。但凡骑坐肥马行程窵远。歇宜早。喂宜迟。未喂之先。饮水数口。方可饲草。不尔。必有此镫。治法用
　　雄鸡一只。勿用刀割。以拳搥死。就热便开破鸡肚。取出肠肚心肝嘴脚指甲带粪。入风化石灰一合。用碎剁烂。入真芝麻油四两。调匀灌之立効。鸡不用。只用肚中物

　　千金散治马中结
　　大黄【一两】　　　郁李子仁【一两】　　　　川山甲【一两微炒黄色】　风化石灰【一合如无灰用朴硝四两代之】
　　右为细末作一服。芝麻油四两。酽醋一升。调匀灌之立効。如灌药不透。用猪牙皂角为细末。芝麻油各四两同和匀。填于后粪中。再灌前药一服。实时便透

　　治马伤水及中结一切病症
　　悉皆治之其效如神
　　川乌　　　草乌　　　蓏蒂　　白芷　　　胡椒　　　麝香【少许】猪牙皂角【各等分】
　　右为细末。用竹筒盛。吹入马鼻中。一字许不効再吹

　　黄蘖散
　　治马黄　　
　　黄栢　　雄黄　　木鳖仁【各等分】
　　右为细末。醋作糊调冷涂于疮上纸贴。初见黄肿起时。便用针遍剌肿处。然后涂上前药

　　治马梁脊破
　　成疮不能骑坐如未破。将马脚下尿屎湿稀泥涂上。干即再易湿者。如此三五次。自然消散矣。只用沟中青臭泥亦可。已破成疮者传后药
　　黄丹【生用】　枯白矾　生姜【烧灰存性】人天灵盖【烧灰存性】
　　右各等分。同为细末。入麝香少许。疮干用芝麻油调。看疮大小。用药如疮。湿有烂脓水。可用浆水同葱白煎汤洗净付之。立効

　　必胜散
　　治马疥痨并痒者
　　川芎　　大黄　　防风【各一两】　　　　全蝎【一两】　荆芥穗【五两】
　　右件并为细末。分作五服。白汤调灌之

　　养牛类
　　养牛法
　　相耕牛眼去角近。眼欲大。眼中有白脉贯瞳子。颈骨长大。后脚股门并快使。毛欲短密。疏长者不耐寒。角欲得细。身欲得粗。尾稍长大吉。尾稍乱毛转主命短

　　相母牛法
　　毛白乳红多子。乳疏黑无子。生时子卧面相向吉。相背子疏。一夜下粪三堆。一年生一子。一夜只一堆。三年生一子

　　治牛瘴
　　用安息香于牛栏中焚之○又方用石南藤和芭蕉。春自然汁五升灌之瘥○又方十二月内收免头烧灰和水五升灌之

　　知牛马贵贱
　　黄帝问师旷曰欲知牛马贵贱。秋葵下有小葵生则贱

　　白朮散
　　治水牛患热病
　　歌曰：水牛疗热甚难医。口黄黑色似青泥。四脚不收尿□屎。急忙医疗请须知。四脚白朮并牛膝麻黄厚朴恰合宜。蒿本当归都作末。酒煎连灌便痊移
　　白朮【二两半】　苍朮【四两二钱】　紫苑【三两三钱】
　　牛膝【二两二钱】　麻黄【三两去节】　厚朴【三两一分】
　　当归【三两半】　蒿本【三两三钱】
　　右为细末。每服二两。用酒二升煎放温草后灌之即瘥

　　攻胃散
　　治水牛患气胀病
　　歌曰：水牛气胀细消详。冷热相冲二气伤。虚气胀来经数日。致令伤重损脾间。先和二气并脾胃。苍朮厚朴并生姜。官桂胡椒能破气。脾俞针烙最为良
　　白芷【一两】　　茴？？向【一两一钱】　桔梗【一两二钱】
　　苍朮【一两三钱】细辛【一两一分】　　　芍药【一两三钱】
　　橘皮【九钱半】　官桂【一两一钱】
　　右件为末。每服一两。用生姜一两。塩水一升同煎。温服灌之

　　青皮散
　　治水牛水泻病
　　歌曰：水牛水泻病根机。使后皆因饮失时。口美搵来无歇息。水伤脾胃粪肠希。心间焦渴饶贪水。枳壳苍朮青橘皮。象子涩肠干姜妙。白矾烧灰便痊移
　　青皮【二两一钱】　陈皮【二两二钱】　枳壳【二两九钱】
　　苍朮　　　象子　　　干姜【各二两二钱】
　　白矾【一两九钱烧】　茴？？向【二两三钱】　芍药
　　细辛【各一两半】
　　右件为末。每服一两。用生姜一两。塩三钱。水二升同煎。灌之

　　人参散
　　治水牛患热瘟疫
　　歌曰：牛患瘟疫五脏间。毛焦腹胀脚颠狂。早觉之时中治疗。若还不治病难安。白矾甘草能治热。知母黄芩也大凉。防风桔梗人参散。生姜蜜水灌除殃
　　芍药　　　人参　　　黄栢【各二两半】
　　贝母　　　知母　　　白矾
　　防风　　　黄连【各二两三钱】　蔚金
　　山栀子　　黄芩【各二两四钱】　桔梗
　　瓜蒌【各二两】　大黄【一两九钱】
　　右件为末。每服二两。蜜二两。砂糖一两。生姜五钱。水二升。同调。灌之立瘥

　　养羊类
　　养羊法
　　羊者火畜也。其性恶湿。利居高燥。作棚栈宜高。常除粪秽。巳时放之。未时收之。若食露水则生疮。凡羊种以腊月正月生羔为种者上。十一月二月生者次之。大率十口二羝。羝少则不孕。多则乱群
　　羊有疥者间别之不使相染不尔则合群致死治疥以梨芦根以泔浸致灶边常暖数日以砖刮患处以药汁涂之再上即愈若病多渐渐涂之侍涂则痛

　　栈羊法
　　向九月初买羊脿。羯羊多则成百。少则不过数十头。初来时与细切干草。少着糟水拌。经五七日后。渐次加磨破黑豆稠糟水拌之。每当少饲。不可多与。多则不食。可惜草料。又兼不得肥。慎勿与水。吃水则退脿溺多。可一日六七次上草。不可太饱。太饱则有伤。少则不饱则减脿。栏圈常要洁净。一年之中慎勿喂青草。喂之则减脿破腹。则不肯食枯草

　　治羊疥癞方
　　百草霜用塩卤。或用塩四两。桐油四两。调匀。看多少。随意用之

　　养鸡类
　　养鸡法
　　二月内先耕地二亩令熟。做秫粥洒之。用生茅覆上。自生白虫。便买黄雌鸡二十只。大雄鸡五只。于地上四围筑墙高丈许。棘遮其头。正中打一行墙。其地平分作两院。每处地上作屋方广丈五。于屋下悬筐令鸡宿抱于内。如左院食虫尽。赶向右院内。无虫。院依上再用秫粥种之

　　栈鸡易肥法
　　以油和面。捏成指尖大块。日与十数枚食之。以做成硬饭同土硫黄研细。每次与半钱许同饭拌匀喂之。不数日即肥矣。依养鹅法寨定。勿令走动

　　养鸡不抱常川下卵
　　母鸡下卵时。日逐食内夹以麻子喂。永不肯抱。常川只下卵矣

　　养生鸡令不走
　　鸡初到家。便以净温水□洗濯鸡脚放之。自然不走。即在前后。并不远去

　　养鹅鸭类
　　选鹅鸭并岁再伏者为种
　　大率鹅二雌一雄。鸭五雌一雄。抱时皆一月雏出。量雏欲出之时。四五日之内。不可闻打皷纺车吠呌猪犬及砧声。不可用淋灰器作抱窠。勿令产妇观看。大鹅一十子。鸭二十子。小者减之。数起者不任为种。其贪伏不起者为种。须五六日一与食起之

　　栈鹅易肥法
　　以稻子不计煮熟。先用砖盖成小屋。放鹅在内。勿令转侧。门以木棒签定、只令出头吃食。日喂三四次。夜多与食。勿令住口。如此五日必肥。如稻子小麦或大麦。皆要煮熟喂之

　　养雌鹅法
　　鹅宜以一岁再伏者为种。大率三雌一雄。将木作卵诱之。生时寻即收取别置暖处。以柔草覆之。却与覆

　　相鹅鸭法
　　鹅鸭母。其头欲小。口上龁有小珠满五者生卵多。满三者为次

　　养雌鸭法
　　每年五月五日不得放栖。只干喂不得与水。则日日生卵。不然。或生或不生。土硫黄饲之易肥

　　养鱼法
　　陶朱公曰
　　治生之法有五。水畜第一鱼池是也。池中作九洲。求鲤鱼。二月上庚日。池内中令水无声。鱼必生。至四月内一神守。六月二神守。八月三神守。神守者鳖也。所以内鳖者。鳞虫三百六十。蛟龙为之长。而将鱼飞去。有鳖则鱼不去。在池中周遶九洲无穷。自谓江湖也。养鲤者。鲤不相食也。易长又贵也

　　养鱼法
　　鱼池可用九亩或七亩。内立十洲三岛。鱼昼夜五方游。朝东方。其池东方可土？厥丈许深。以砖石垒垛屹岖作十洲。勿出水面。日中南方。可土？厥至泉。再深取三处如井之状。名曰三岛。使鱼寒暄得所。日西游西方。止深三二尺。多栽蒲柳之类。使鱼驰骋于花影之中。黄昏游北方。可深七八尺。多留藻。鱼止于此。夜半居中。深四五尺。作明水。其鱼朝星斗。池中筑一台方二丈许。立一突如烽燧状。中藏狗毛骨粪与干柴草相间、积于突中。外立一走线于其内。若或有暴风雨。速将走线点着。突中柴草等烟起。龙来使秽烟触之。乃养鲤鱼法也。若鲭鱼等不必立突

　　养金鱼法
　　砖砌水池三座。甲乙丙为号。甲池养大金鱼十个。以旋蒸无塩料蒸饼薄切。竹签插晾干。逐日少取喂饲。候鱼跌子。预将温草晒干撒入池中。鱼跌子温草上候鱼子跌尽。漉起湿草晒极干。却撒入丙池内。鱼出如针细。久而渐长大。间有玳瑁班者如草鱼状者。日久仍为金鱼矣。缘春鱼子色杂。秋鱼子不变故也。候长如指大。却尽数漉入乙池养。仿此。则无大鱼吞啖小鱼之患矣

　　牧养择日法
　　作马坊吉日
　　丁卯庚午甲申辛卯壬辰庚子壬子。及天德月德日

　　作马坊凶日
　　戊寅庚寅

　　修作马坊凶神
　　牛火血牛飞廉牛勾绞地轴刀砧腹胀牛马通用

　　买马吉日
　　乙亥丙寅癸未甲申乙酉丁亥戊子壬辰甲辰乙巳壬子己未庚申戊日己日

　　买马凶日
　　戊寅戊申甲寅

　　买马吉神
　　龙虎郍颉火星【春夏直日】

　　伏马习驹吉日
　　乙丑己巳壬申甲戌乙亥丁丑壬子丙戌戊子己丑癸巳乙未丙申壬寅丁未己酉甲寅丙辰丁巳辛酉癸亥密日

　　放马血吉神
　　密日

　　放马血凶神
　　血忌天狗食畜

　　取马吉日
　　初一初二初四初五初七初八初九初十十四十五二十一二十二二十三二十四二十五二十七二十八二十九三十

　　取马凶日
　　庚子戊午及申日。一云庚午戊子

　　纳马吉日
　　乙亥己丑乙巳

　　纳马凶日
　　戊午

　　出纳马凶日
　　戊辰己卯庚寅壬辰甲寅庚申【破群】丙寅。又四月己庚日。【十干功食日忌买纳马】纳牛同用

　　除马病
　　法常将猕猴安马坊。且能辟恶

　　五音牛栏吉方
　　宫音庚癸　商音庚亥角音亥丁　征音申庚　羽音未庚

　　逐年牛黄七杀忌方
　　子午卯酉年【巽一云坤】丑未辰戌年【干】寅申己亥年【艮】

　　逐年牛神忌方
　　子年【在栏东震方】丑年【栏东南巽方】寅年【栏东北兑方】卯年【栏西兑方五步】辰年【栏南离方五步】巳年【栏内】　午年【栏东并未方】　未年【栏之□辰方】申年【栏东南巽巳方】酉年【栏西南坤方】戌年【栏南离方五步】亥年【栏西北干方六步】

　　逐月牛黄杀方
　　正月【栏】二月【路】三月【廨】四月【灶】五月【井】六月【仓】七月【井】八月【焙】九月【仓】十月【灶】十一月【门】十二月【路】

　　逐日牛黄杀方
　　子丑寅卯日【仓】辰巳午未日【廨】申酉戌亥日【栏】
　　右五项方位修作损牛

　　作牛牢吉凶年
　　卯辰己申亥子年大吉。余年凶

　　作牛牢吉凶
　　月三月四月七月大吉。九月自如。余月凶

　　作牛牢吉日
　　甲子乙丑己巳庚午甲戌乙亥丙子戊寅庚辰壬午癸未乙酉丙戌戊子己丑庚寅壬辰癸巳甲午乙未己亥庚子辛丑壬寅癸卯戊申壬子丁巳庚申
　　牛黄经＃又有戊申戊午辛未辛酉己酉。又戊巳庚辛壬癸日吉。又初一初五初六十二十三十五日吉

　　修牛牢凶日
　　春子戌午。夏寅卯丑。秋己午辰。冬申酉未

　　修作牛牢凶神
　　牛火血牛飞廉牛勾绞地轴刀砧腹胀

　　买牛吉日
　　丙寅丁卯庚午丁丑癸未甲申辛卯丁酉戊戌庚子庚戌辛亥戊午壬戌。又正月寅午戌。六月申未卯日。吉

　　买牛吉神
　　龙虎郍颉火星【春夏直日】

　　穿牛吉日
　　乙丑戊辰己巳辛未甲戌乙亥辛巳乙酉戊子乙巳乙卯戊午己未

　　穿牛吉神
　　密日

　　穿牛凶神
　　血忌天狗食畜

　　教牛吉日
　　庚午壬午己丑甲午庚子辛亥壬子甲寅

　　取牛吉日
　　初一初二初四初五初七初八初九初十十四十五二十一二十二二十三二十四二十五二十七二十八二十九三十

　　纳牛吉日
　　丙寅壬寅乙巳辛亥甲寅戊午

　　纳牛凶日
　　乙丑壬申甲戌庚戌癸丑

　　出纳牛凶日
　　戊辰己卯庚寅壬辰甲寅庚申。【破群】又四月己庚。十一月乙【十干功食日忌买纳牛】

　　治猪牢法
　　上劫太阳金水吉。血刃月孛土宿凶　下劫三台魁罡吉。帝星福星吉。
　　右依此定年月日时四序行度。即猪进旺大验

　　猪牢分水法
　　惟寅申两位放水猪大旺。余并凶

　　作猪牢吉日
　　甲子戊辰壬申甲戌庚辰戊子辛卯癸巳甲午乙未庚子壬寅癸卯甲辰乙巳戊申壬子

　　修猪牢吉日
　　申子辰日大吉。切忌四废长短星

　　买猪吉日
　　甲子乙丑癸未庚寅壬辰乙未甲辰壬子癸丑丙辰壬戌

　　买猪凶日【出纳猪并忌】
　　戊辰己卯庚寅壬辰甲寅庚申【破群】

　　纳猪吉日
　　癸未

　　出猪凶日
　　亥日不出猪

　　割猪凶神
　　血忌天猪食畜。亥不出猪。破群。见马门

　　作羊栈吉日
　　戊寅己卯辛巳甲申庚寅甲午乙未庚子甲辰【栈下深埋银少许旺相大吉】

　　安羊栈门法
　　商音：宜于庚辛壬癸地安吉。开甲壬门大旺
　　角音：宜于丁壬丑未地安吉。开巳丙门大旺
　　征音：宜于丙丁子癸地安吉。开丁壬门大旺
　　宫羽音：宜于未申地安吉。开庚辛门大旺　只宜作子午向水流干巽吉。　用丑未日兼寅戌山高

　　买羊吉日
　　甲子丙寅庚午丁丑庚辰辛巳壬午癸未甲申己丑甲午乙未庚子丁巳戊午

　　纳羊吉日
　　癸未

　　买纳羊凶日
　　七月戊巳日。九月巳日【十干功食日】

　　羯羊凶神
　　血忌天狗食畜

　　取猫吉日
　　天德月德日。切忌飞廉日

　　买犬吉日
　　壬午甲午辛巳己酉

　　取犬吉日
　　辛巳乙酉壬辰乙未丙午丙辰戊午密日

　　取犬凶日
　　戌日不乞狗

　　杀犬凶月
　　正月杀狗不祥

　　治鸡鹅鸭栖吉日
　　子午卯酉方名四极。甲丙庚壬方为中皇。即此八方治之。主物大旺

　　作鸡鹅鸭栖吉日【修栖同】
　　乙丑戊辰癸酉辛巳壬午癸未庚寅辛卯壬辰乙未丁酉庚子辛丑甲辰乙巳壬子丙辰丁巳戊午壬戌成日满日。又作栖宜用梅李木吉

　　买鸡鹅鸭吉日
　　甲子乙丑壬申庚寅甲戌壬午癸未壬辰甲午丁酉甲辰乙巳

　　杀鸡凶月
　　腊月杀鸡不祥

　　出鸡凶日
　　酉日不出鸡。又正月七月庚【十干功食日应买纳羯鸡并忌】

　　买六畜凶日
　　己巳丁酉甲辰

　　调六畜吉日
　　丁丑

　　纳六畜吉日
　　戊寅壬午辛卯甲午戊戌己亥壬子定日成日收日。切忌鹤神方入大凶

　　出纳六畜凶日
　　庚寅壬辰甲寅庚申破日。又三月乙。十月壬。十二月乙【十干功食日】

　　纳六畜吉祥
　　天德月德合次天库玉堂黄道土星【夏秋直日】

　　纳六畜凶神
　　飞廉大败天祸【三星大忌】破群【出入并忌】月虚天贼受死阴杀

　　结网吉日
　　戊辰己巳丁酉甲辰己酉

　　渔猎吉日
　　甲申丙戌丁未甲寅己未上朔。执日危日收日。又忌田猎宜用寒露后立春前执收日吉

　　渔猎凶日
　　乙丑丙寅

　　张捕吉日
　　戊辰己巳庚午甲戌庚辰戊戌己亥甲辰乙巳壬子丙辰丁巳戊午丁卯【一云猎凶】

　　张捕凶日
　　戊申

　　捕鱼吉日【取鱼同】
　　丙寅辛巳乙酉戊子辛卯壬辰丙申。又宜用雨水后执收日吉

　　捕鱼凶日
　　癸巳辛酉。又二月六月七月八月庚五月己辛癸。九月壬【十干功食日应捕鱼取鱼养鱼并忌】

　　渔猎方神
　　次天库江河合【渔】月杀劫杀飞廉郍颉鱼鸟会鱼肉会

　　渔猎凶神
　　水隔渔山隔林隔猎

　　入山凶神
　　山痕林隔天堑伏尸四激龙虎白虎

　　登高涉险凶神
　　天堑章光。又危日凶

　　六甲孤虚方
　　凡欲取鱼射猎。但从虚向实。或从实向孤。皆吉。图见出军捕逐下



　　居家必用事类全集〔元〕无名氏编撰

　　戊集
　　农桑类
　　农桑本务
　　古者井田之制一夫授田百亩以二亩半为宅树墙下以桑是以男耕女桑而衣食常足孟子曰五亩之宅树之以桑五十者可以衣帛矣百亩之田勿夺其时八口之家可以无饥矣以此为王道之始汉文帝诏曰一夫不耕或受之饥一女不织或受之寒是知衣食者日用之不可阙也

　　井田之制
　　私田私田私田
　　私田公田私田
　　私田私田私田

　　种蓻吉凶
　　种植吉节
　　小寒立春谷雨小满小暑立秋霜降小雪以上为地元。凡种植土功之事。宜于地元内择日用之

　　种植逐月吉凶日
　　正月甲子己未辛未丙子丁丑癸未辛丑壬子癸丑吉○二月己巳己亥吉○三月壬申壬午戊子甲寅吉○四月乙丑戊寅辛丑己丑癸卯己酉癸丑吉○五月甲戌辛丑甲申壬寅戊午乙丑己卯吉○六月己卯丁亥癸卯辛卯吉○七月庚辰戊子甲辰戊午吉○八月己巳己丑甲戌辛丑己亥癸丑吉○九月丙子甲午辛卯辛巳丙申辛亥吉○十月辛卯癸未己酉己未吉○十一月壬寅丁丑辛丑癸丑丙寅戊寅庚寅吉○十二月丙寅戊寅庚寅壬寅丁卯己卯辛卯癸卯吉

　　耕田吉日
　　乙丑己巳庚午辛未癸酉乙亥丁丑戊寅辛巳壬午乙酉丙戌丁亥己丑辛卯癸巳甲午己亥辛丑壬寅甲辰乙巳丙午己酉癸丑甲寅丁巳己未庚申辛酉

　　耕田凶日
　　大月初六二十二二十三小月初八十一十二十七十九二十七田痕

　　浸谷吉日
　　甲戌乙亥壬午乙酉壬辰乙卯

　　种田吉日【种五谷下五谷同】
　　甲子乙丑丁卯己巳癸酉乙亥丙子己卯庚辰甲申乙酉己丑辛卯壬辰癸巳乙未丙申戊戌己亥庚子辛丑壬寅癸卯丙午戊申己酉癸丑丙辰戊午己未庚申辛酉癸亥癸未又一月三卯种稻为上

　　种田凶日
　　田痕【见耕田凶日下】

　　下五谷凶日
　　丁亥

　　下秧吉日【种秧插秧同】
　　辛未癸酉壬午庚寅癸未甲午甲辰乙巳丙午丁未戊申己酉乙卯辛酉
　　总集：有己亥己未成日收日【且云下五谷种作通用】

　　耕田吉日
　　丙寅丁卯庚午辛未丙子丁丑庚辰辛巳丙戌丁亥庚寅辛卯丙申丁酉庚子丙午辛丑丁未庚戌辛亥丙辰丁巳庚申辛酉戊子又丙丁庚辛日吉

　　耕田凶日
　　壬辰癸亥又壬癸日凶

　　烧田吉日
　　己未

　　烧田凶日
　　火隔【亦忌烧山炭】

　　六甲种作吉日【种植同】
　　甲子乙丑丁卯戊辰己巳庚午辛未壬申癸酉甲戌丙子丁丑戊寅己卯【十二月】庚辰癸未甲申乙酉戊子己丑庚寅【九月】辛卯庚子辛丑【十一月】壬寅甲辰丙午丁未戊申己酉壬子癸丑乙卯庚申壬戌癸亥

　　逐月种作吉日
　　正月二月子日三月四月寅日五月六月辰日七月八月午日九月十月申日十一月十二月戌日

　　种作飞虫不食吉日
　　初一初三初四初五初七初九初十十八二十九

　　种作无虫吉日
　　正月三月五月壬日四月丁壬日六月丁巳日八月癸日九月十二月丙日十月庚日【十干功食日】

　　种作凶日【种植同】
　　辛巳丙戌壬辰癸巳乙未甲午乙巳辛亥甲寅

　　种植吉神【开田耕田同】
　　太阳【春夏直日】火星【春夏直日】田虫不食百虫不食鼠雀不食

　　种植凶神【开田耕田同】
　　天火次地火鬼火地隔地耗地伤九焦九坎死气月杀狼藉四废天地不成天地不收青帝死后稷死田祖死葬田主死葬田父死葬田母死葬田夫残葬田妇死葬

　　种麻吉日
　　辛巳己亥戊申壬申甲申辛亥庚申又正月三卯种麻为上

　　种麦吉日
　　庚午辛未辛巳庚戌庚子辛卯又八月三卯种麦为上忌十二月丁日【十干功食日】

　　种粟吉日
　　丁巳己卯乙卯己未辛卯又三月三卯种粟为上

　　种豆吉日
　　甲子乙丑壬申丙子戊寅壬午壬寅又六月三卯种豆为上忌六月戊日【十干功食日】

　　种黍吉日
　　戊戌己亥庚子庚申壬申

　　种荞吉日
　　甲子壬申辛巳壬午癸未

　　种芋吉日
　　庚子壬戌壬申辛巳壬午辛卯戊申

　　种菜吉日
　　壬戌辛卯戊寅庚寅

　　种瓜吉日
　　甲子乙丑庚子壬寅乙卯辛巳

　　种姜吉日
　　甲子乙丑辛未壬申壬午癸巳辛卯

　　种葱吉日
　　甲子辛未己卯甲申辛巳辛卯

　　种蒜吉日
　　戊辰辛未丙子辛巳壬辰癸巳辛丑戊申

　　种果吉日【种竹木百物同】
　　丙子戊寅己卯壬午癸未己丑辛卯戊戌庚子壬子癸丑戊午己未一本有己亥丙午丁未乙卯戊申己巳

　　种果凶日
　　壬戌

　　治园馆吉日
　　相日民日

　　治园馆吉神
　　丰王荣官王城守成土星【夏秋直日】宜相日民日吉

　　栽木吉日
　　甲戌丙子丁丑己卯癸未壬辰吉

　　栽木凶日
　　丙戌壬戌乙日【不栽木】

　　栽竹吉日
　　甲辰竹醉日【五月十三日】竹迷日【自正月一日二月一日至十二月十三之类种吉无不活者】

　　耕锄法
　　凡菅茅之地、宜纵牛羊践之。七月耕之则死。凡美田之法、绿豆为上、小豆胡麻次之。悉皆五六月中禾？冀【美次反】种。七八月犂。（禾奄）【（禾奄）同】杀之为春谷田。则亩收十石

　　畜水法
　　旱禾田。当防阙水之患。春天宜留心开水。每池取其深。遇旱则泄以荫田。一种田作池蓄水深一丈。可以荫二十种田。今江南地多用筒轮水车以备之。亦须于未旱时早备也

　　收九谷种
　　九谷者。黍稷秫稻大麦小麦大豆小豆是也。凡五谷种。常岁别收。选好穗绝色者蕉？？【不雕反】刈。高悬之。以拟明年种子。将种前二十许日开水洮。【浮料去则无劳】即晒令燥种

　　种田吉日
　　凡种禾宜寅午申日。大麦宜亥卯。辰日。稻宜戊巳四季日。黍宜己酉戌日。大豆宜申子壬日

　　种田忌日
　　种禾忌乙丑壬癸。秫忌寅晚禾忌丙。大麦忌子丑戊巳。小麦同。稻忌寅卯辰。黍忌寅卯丙午。穄未寅。大豆忌卯午丙子甲乙。小豆同。麻忌四季日及戊巳日

　　种植上时
　　种谷二月上旬为上时。三月上旬为中时。一亩用子一斗。四月上旬为下时。每亩用子一斗二升

　　种大麦
　　八月中戊社前为上时。每亩用子二升半。下戊为中时。每亩用子三升。九月为下时。每亩三升半

　　种小麦
　　八月上戊为上时。每亩用子一升半中戊为中时。每亩用子二升。下戊为下时。每亩用子二升半

　　种麻豆
　　夏至前十日为上时。夏至日为中时。夏至后为下时。崔寔曰。夏至先后各五日可种牡麻。皆欲及时

　　移桑法
　　桑椹畦种。明年正月移而栽之。【仲春季春亦得】率五尺一根。其下常斸掘、种菉豆小豆。【二豆良羙润泽益桑】栽后二年慎勿采摘。大如臂再移上步每株以绳系石坠四向枝。令婆娑。直上则难采

　　压条法
　　须取栽者。正月二月中以钩杙压下枝令着地。条叶生高数寸。仍以燥土壅之。【土湿则□】明年正月中。截取而种之

　　接桑法
　　其法有四。一插接。二劈接。三靥接。又名贴接。又名神仙接。四批接。又名搭接。插接法。附地锯断。于砧盘上肌肉内附骨。用竹篦子插下可深一寸半。接头可长五寸之上。【其眼微青者】根头一寸半。用薄刀子削成马耳状。其马耳尖头薄骨割去半分。青肌肉自长于骨尖半分。将接头噙养温暖。假借人之生气易活。【人于其时不可吃酒。及浓厚滋味物】取出篦子。就用青肌肉半分。褁接头马耳尖、插下。极要嵌密。每一砧盘上插二三条。【合接顷之骨与木之骨相着。肌肉与树之肌肉相着。水之津液行于肌肉之间。如不相对又不紧密。多不活】用新牛粪和土为泥。封泥了、湿土封堆。接头生茅条出土高一二尺。约量刈三二条。其余割去。埋椽子一条。用绳总系。【不如此被风雨摆折】

　　种柘法
　　柘子熟时。多收水淘令净、曝干散讫劳之。草生拔却。勿令荒没。其叶饲蚕。丝好作琴弦清鸣响彻。胜于凡丝远矣。柘叶多丛生干疏而直。叶丰而厚。春蚕食之。其丝以冷水缲之。谓之冷水弦。柘蚕先出。先起而先茧。柘叶来年不采者。春再生必毒蚕。如不采。夏月皆要打落方无毒

　　下桑法
　　闽中以三月三日雨卜桑柘贵贱。谚曰。雨打石头遍。叶子三钱片。或曰。四日尤甚。杭州人云。三日犹尚可。四日愁杀我。四日雨尤贵。杂五行书曰。三月三日天阴而无雨。蚕大善。浙间风俗又云。三月十六晴。树上挂银瓶。言其贵也

　　斋蚕法
　　育蚕而阙叶者。以甘草水洒桑叶。次以米粉糁之。候干与食。谓之斋蚕。可以度一日夜。唯惧人知。成茧厚实

　　择茧种
　　开簇时、湏择近上向阳。或在苫草上者。此乃强梁好茧。【农桑要旨云。茧必雌雄相半。簇中在上者多雄。下者多雌○陈志弘云。雄□尖红紧小。雌者圆慢厚大】另摘出于通风凉房内净箔上。一一单排。日数既足。其蛾自生。若有拳翅。秃眉焦脚焦翅焦尾重黄赤肚无毛黑纹黑身黑头。先出末后生者。拣出不用。止留完全肥好者。用厚藤纸为连。候蛾生足。移下连于屋内空处。竖立柴草。散蛾于上。至十八日后。西南净地。掘坑贮蛾以土封之。庶免禽虫伤食。【有功于人。理当如此】

　　浴种法
　　腊月内、三八日。浴连三次。浴毕。用桑皮索悬挂至除夜。用五方草。同桃符木柤以水同煎。放冷。元日五更浴过蒇之

　　治蚕室
　　屋宜高广。勿接撁厦。蚕生前一月。泥饰。除正门外。周围安牎。无西窗不妨。宜高大。四角着火。将牛粪墼子烧令无烟。移入龛内。如无壁龛。止于槌箔四向约量顿火。近两眠则止

　　下蚁法
　　生蚁惟在凉暖得宜。开掯得法。使之莫有先后也。【生蚁不齐。则其蚕眠起至老俱不能齐也】其法变灰色巳全。以两连相合。铺净箔上。紧卷两头绳束卓立于无烟净凉房内。第三日晚取出展箔。蚁不出为上。若有先出者。鸡翎扫去不用。【名行马蚁。留则蚕不齐】候量蚁齐生。【并无一先一后者】和蚁秤连。写计分两。蚁生既齐。取新叶用快刀切极细。用筛子筛于中箔蓐纸上。务要匀薄。将连合于叶上。蚁自缘叶上。或多时不下连及缘上连。皆翻过。又不下者。并连弃了。此残病蚁也。【一箔蓐上。下蚁三两。蚕至老可分三十箔。每蚁一钱要老蚕一箔也】

　　用叶法
　　蚕不可食之叶。有三。一承带雨露。既湿又寒。食则变褐也。生水泻淋。老则浸破丝囊。不可抽缲。制之之法。芟叶实积。苫席覆之。少时内发蒸热。审其得所。启叶摊之。湿随气化。叶亦不寒。即可饲之。二为风日所嫣干者。生腹结。三浥臭者。即生诸疾。斯二者无可制之法。弃之可也

　　分抬法
　　分抬之便。惟在频欵稀匀。使不致蒸湿损伤也。【蚕滋多必须分之。沙□厚必须抬之。失分则不胜稠迭。失抬则不胜蒸湿。故宜频。蚕者柔软之物。不禁触弄。小而分之。犹能爱护。大而抬之。莫能□惜也未免久堆乱积、远掷交抛。生病损伤。实由于此、故宜安欵而稀匀也】

　　养蚕百忌
　　忌湿叶。忌热叶。蚕初生时。忌屋内扫尘。忌煎煿鱼肉。忌蚕屋内哭泣叫唤。未满月产妇不宜作蚕母。忌带酒人切桑饲蚕及抬解布蚕。蚕生至老忌烟熏。忌孝子产妇。不净洁人入蚕屋。忌近臭秽。忌酒醋五辛鳣鱼麝香等物

　　养蚕吉日
　　浴蚕出蚕。安槌入筐。宜用戊辰乙巳庚戌壬午甲午甲寅丁巳戊午日。更得收满天德月德月合明星五富等日。出蚕沙宜天德方。忌蚕室命官方。又庚戌日蚕姑死忌之

　　种蓻类
　　唐太和先生王旻山居录
　　山居总论
　　凡所居湏择形势地。后高前平。有东流水者为上。不然。四面平坦为佳。其土色须黄细沙软者为良。此方滋长药根故也。其地多即二十亩。少不减十亩。四面树以枳篱。不然墙围之。任取便耳。其中造药堂。及荫曝之所。堂前穿大池。种荷芰菱芡。遶池种甘菊。取紫茎黄花引蔓者是真。余者皆蒿耳。蒿苦而菊甘。但能移根蹙蹙稀栽。一二年间不觉自合。便成菊潭。如无根取子种亦可。但四月以前。乘雨折插之。自然滋生子。按葛稚川云。南阳穰县【抱朴子并作郦县音离】有甘谷水。左右皆生菊。菊花堕水中。故味甘羙。谷上居人皆不穿井。悉饮谷水无不寿考。高者百四五十岁。次者不失八九十。故司空王畅。太尉刘宽太傅袁隗皆常为南阳太守。到官即使穰县月送甘谷水三十斛。以为饮食。诸人多风痹及眩晕皆得愈但不能大得其益。如彼居人。生以来即饮【抱朴作便饮食】此水耳。又菊花与薏花相似。直以甘苦别之。谚所谓苦如薏者。今所在有之。真菊但为少耳。率多生水侧。【巳上并抱朴文】其地形制任人巧为之。令一池之中。数药在焉。地之多少取足为度。不必二十亩也

　　作园篱一首
　　凡作园篱法、须于地【一作宅】四畔。【齐民要术作田于墙基之所】方整深耕。凡耕作三陇。中间相去各二尺。枳壳熟时。收子陇中穊种之。至明年秋后约高三尺。斸去恶者。相去一尺留一根。然稀稠均。行伍直。至来春刈去横枝、必留距。不留必冻死。种剌榆及柳亦如之。酸枣不堪种。好别。延蔓次以五加皮。冬罗摩。并傍篱落种之。便以为篱藩。若须采掇。且免远求。岂不善哉

　　种药类
　　作药畦法一首
　　除药堂外。并作药畦。上干牛粪。其畦中间。多作水道以通灌注。凡药菜有宿根者。每剪苗讫。更上少粪。其畦中。把搂令匀。溉水注之。不久还生。以此法为常凖。无宿根者剪苗尽。更布子种之。新旧相合。勿使阙用也

　　种枸杞
　　凡种枸杞取种连茎剉之。令四寸许数百束如羙盌大。以草为索慢束之。每畦分作四五行如韮畦稀稠行侧别掘坑深七八寸。令宽于束子。挑安粪及土每坑相去三寸。坑成、下束子。竖立种之。别调和熟牛粪。稀如面糊注坑中。灌束子上令满。减即添灌之。坑坑如此。然后以肥土壅之满讫。土上更加熟牛粪令与坑平。然后灌水。不久即生大科。半亩许始足食。生时甚肥嫩。如剪韭法。从头起通割之。令共地平。留半则梗硬。剪深则伤根。剪时欲早起避昼热。及雨中。惟晴早晨为佳。修事如法可供数人
　　又法但于畦中种子。如种菜法。上粪下水。当年虽瘦。三年以后还肥可爱。勿令长茎苗即不堪食。如食不尽。却剪作干菜。以备冬间常用。如此。从春及秋其苗不绝。子取甘好者种之。【一作取甘州者种之】若种根茎择取叶厚大无剌者。是真。有剌叶小者是白棘。不堪服食
　　又法取枸杞子先于水盆中。以手挼令散讫去水。日曝干。先斸地作畦。畦中去却五寸土。勾作五垄。垄中缚草为稕【之闰切】似臂。长短依畦。以泥涂草稕上。表里令通徧。以安垄中。即以枸杞子布于泥上一面。令稀稠得所。即以细土盖一重令徧。又以烂牛粪盖其上令徧。又布土一重。令与畦平。待苗出时。以水时时浇溉之。若堪吃便剪如韭法。食之甚羙嫩。更不要煮烂。每种用二月初一。年只五度。剪不可过。此数也
　　枸杞生于甘州西南都谷中。及甘州山北者尤佳。其子味乃过于蒲卜至今兰州西至鄯【一作邺】城县。灵州以北。丰州九原并多有之。其根茎尤大。咸阳醴泉者不如也。凡取根以高处即根不深。故生古墙者则根大。原州有秦长城之腹内。及颓基之上者甚洪大。大者有一尺以上。其子甘羙。于甘州者取根为煎。倍胜他处所服者。俗相传云。枸杞洞黄泉为狗形。根炼为煎。明达之士言尚有精灵。多化为小儿。又恒州石邑县有汉时常山郡有老者。黄昏之后。或闻犬声。盖其精也此物所在有之。其根小于出处

　　种百合
　　春取其根大者。擘取瓣于畦上。如种蒜之法。余按种蒜法。宜良软地。三徧耕以搂构逐垄下之。五寸一科。二月半锄之。满三遍不锄。则科小。种时作行。逐科上。粪浇水。经年后看稀稠。更移别畦中栽。苗如火筯大至三月即折头上粪。当年大如鸡子。干即浇之。三年后大如盏。年年须作番次种。不可令绝。此物尤宜鸡粪。每坑深五六寸。先着鸡粪后更入土。取子种之亦得。须二年方可苗生。远不如瓣。【别本云。上好肥地加粪熟斸讫。春中取根大者。擘取瓣于畦中如种蒜法五寸一瓣。种之直作行。又加粪灌水、苗出即锄、令四边绝无草。春后看稀稠处。更别移栽待畦中干即灌水三年后其大如拳。然后取食。又取子种亦可或一年以后二年以来始生。生甚迟不如种瓣】

　　种甘露子法
　　熟斸地宜肥良。取子稀种。三四尺一窠露下后叶上得雨。滴下尽为根。子如螺形。蒸煮之。味如百合。须数耘之

　　种牛膝
　　秋间收牛膝子。至春如生菜法种之。宜下湿肥良地。上粪浇水。苗生候堪食剪之。须常多留子。直至秋中徧徧种之。但割后上粪即生。不须更种之。其收根者留取一亩余地熟耕。更以长刃锹深掘之。取其土虚根长、须依此法。然后下子搂令土平。荒即耕之。旱则浇之。至秋子成、就高刈取茎收其子。九月末。还用长刃锹深掘取根。于水中浸经两宿。密置竹筛中、以手挼去皮。更齐头曝令稍干。手握令直。作大束子。又曝令干。看之端正白如象筯。然入药不如不去皮。气力大。直曝令干者为佳。若去皮挼去白汁。深可惜也。巿中贵取端正甚失精华也。【别本云。秋收子至春种。如种菜法。上加粪、水灌、苗出堪采、即如剪韭法。须多留子。秋中种亦可。其收根者别留子。三亩地熟耕、更以锹深掘。取其土虚根易长也。土平讫。然后下子。荒即耘草。旱即□。至秋子成高刈取茎收子。九月末间、还用锹深掘取根。如法料理】

　　种合欢法【即萱草也】
　　种移根畦中稀种之、一年以后即稠。剪苗食之。如枸杞法佳。剪讫还生。味如春初者好。至秋下不堪食。别本夏秋不堪食

　　种车前法
　　取子春间如生菜法种之。上粪下水。此物宿根剪徧还生。但须耘可经数岁

　　种决明法
　　春取子畦中种之。上粪下水。候叶生食之。直至秋间子成、此物有两般种。可入药用者、不如马蹄者佳。其花切忌泡茶吃。凡多食者。无不患风。尤宜慎之

　　种胡麻
　　宜白地种。二月三月上旬为上时。四月上旬为中时。五月上旬为下时。【月半前种者实大而长】种欲截雨脚。若不缘湿融而不生。一亩用子二升。漫掷。【一作撒】先以搂构极熟。然后撒种子空曳劳。【劳上着人。则土厚不生】耧【四时纂要云音力□切犂也】耩【音公项切□也】者炒砂令燥拌和之。【不和砂、不均平。一作中和半之】锄不过三徧。后成刈束欲小。【束大则难干。打时一手把又费力。以五六束为一丛斜倚之。不尔。则风吹倒】候开口乘车诣田斗薮之。【倒竖以小杖微微击之】还丛之。三日一打。四五徧乃尽

　　种青蘘法
　　即胡麻角、八棱者为巨胜。出胡城县东。王思村为上。取真巨胜畦中如生菜法种之。候苗出亦堪食。常留子种至秋。徧徧依此法多种之。其味甚滑美不减于葵。亦堪沐发、【别本云。右胡麻角入棱者、畦中如菜法种之。苗生为菜食。秋间依此法种之不亏。此物甚滑美】

　　种麻子法
　　取肥良地一亩耕三遍。用子三升。种须班黑麻子为上。三月初为上时。四月初为中时。五月初为下时。大率二尺留一根。【摡则不耕】锄常令净。【荒则小实】既放勃拔去雄。若未放勃去雄者。则不成子实。汜胜之书曰。种麻豫调和田。二月下旬。三月上旬。傍雨种之。麻生布叶、锄之。率九尺一树。树高一尺。以蚕屎粪之。树三升。无蚕屎以溷中熟粪粪之、亦善。树一升。天旱以流水浇之。树五升。无流水、曝井水杀其寒气、以浇之。雨泽适勿浇。浇不欲数。霜下实成。速砍收之

　　种麻良日
　　乙丑戊寅辛卯壬辰丙申乙巳戊申。【忌四季】辰戌丑未戊巳之日

　　种地黄
　　须肥良地沙软者为上。取根断之。畦中种之。上粪下水。一年以后。满畦可爱。此物宿根采却还生。其花秋收以充冬用。欲取根作煎及干者。别于畦中掘取出数个大坑。广轮一丈许。深可三尺。其底布砖令密。还填粪及沙土实之、然后取肥地黄寸余种之。令满坑。不久坑总是根。甚麄长。缘下有砖。惟麄而巳。但作得十坑许。当足用。亦有坑深三尺长一丈。其坑口阔一尺、以椽作肋。肋着笆篱。坑底亦布砖。笆篱上安土厚五寸许。旱则浇水。三年巳后。即麄。但此法难事。不如直作坑者。任人所办。【别本云、须预于十二月□地。正月可止三四徧春初□之八月插根若采叶候雾散摘取傍叶勿损中间正叶其益人胜诸菜】
　　又法、田须黑良田五徧耕。三月上旬为上时。中旬为中时。下旬为下时。一亩下种五升。其种还用三月中掘取者。逐犂后。如下采麦法下之。至四月末五月初。生苗讫。至八月尽九月初根成中斸。若湏留为种者。止留地中勿掘。待来年三月初取之为种。每一亩可收根三十石。有草即锄。不限徧数。【锄时别作小刃锄】勿使细土覆心。今秋取讫。至来年更不湏种。自然却生。如此得四年不要种之。皆余根自出矣。如稀亦更种之。【别本云、取十二月耕地。至正月可止。三四徧细杷讫、然后作沟。沟阔一尺。两沟作一畦、畦阔四尺。其畦微高而平硬甚不受雨水、苗未生间得雨即烂畦中又拨作沟、沟深二寸、取地黄切长二寸。种于沟中讫。即以熟土盖之。其土可厚三寸以上。每种一亩。用根五十斤。盖土讫。即取经冬烂穰草覆之候芽稍出。以火烧其草。令烧去其苗再生者叶绝茂。根益壮自春至秋凡五六芸不得用锄、八月乘根至冬尤佳。若至时不采其根大盛、春至三月当宜出之若秋采讫至春不须用再种其生者犹得三四年。但采讫爬之。明年耨耘而巳。参验古法此为最良按本草二月八月采。殊未穷物性也八月残叶犹在。叶中精气未尽归根。二月新苗巳生。根中精气巳滋于叶。不如正月九月采殊好。又与蒸曝相宜。古人云二月八月非谓种也将谓野生当湏见苗。一作视苗。若欲食其叶。但雾露散后摘取傍叶勿损中心正叶甚益人胜诸药菜】

　　种薯蓣
　　择取色白。根如白米粒成者。预取收子。作三五大坑阔三尺。长一丈。深五尺。下密布砖坑四畔一尺许高。侧布砖以防别入傍土中生根。即难采。坑中砖上。填少许沙土和粪令满三行。下子种之。待苗出。着架引蔓令上。经三年以后。根甚麄。斟酌一坑。可得一年以来食之。出尽。还填土。布子种之。常须如此。岂备远寻山谷采掇辛勤哉。如无子直取细根。截三寸以上种之。若收得子即胜也。其坑四畔。缘作盆状。以备旱。取其子亦堪蒸食。曾得子如荆鸡子者。食子稍愈。于根。此种出局中。若得善不可加。此物。园四畔种之、不备园中好地
　　又法。子熟时收子便种。只安肥土令半入土。不得埋尽。即烂不生。待苗生后。移于破盆瓮中。着肥沙土和牛粪。及油麻秸。填入盆瓮里土中。深三二寸。埋之。经二年满盆。若种麄根。当年堪取

　　种天门冬
　　正二月。取苗种须肥良地。每根相去二尺余。栽一科。不得稠。不久其根甚茂。自取根即斸摘取。留一分小者却栽。时时上粪。有草即耘。此物甚难种。若总摘了。即恐不活。种子亦合得成根。应亦晚矣

　　种麦门冬
　　最宜黑地。及黄沙地。皆须肥良、四月初采子。芟却根。去头半寸许。相去约一尺栽一科。入土一寸半。实筑四面。厚着粪。每年三度上粪。六月九月。十一月。各一度上粪。有草即芸。常湏浇灌。
　　曝法每至四月中。摘取子净洗七八徧。取白净通元为度。即曝干讫净除根。高处收去心。每收采皆用夏至前一日。取苗便种。种子亦得。只是成迟。若自用不必全洗。洗多恐药力微。以干软即便去心。极干则难取故也

　　种苡米【即薏苡】
　　依种五谷法。熟耕地。相去一尺种一科。此物宿根一种数年。不问高下。但肥良地即堪。尤宜下着牛粪。此物有两般。一般难春。名薏苡。一般易春。名赣米。大都所在畧同。本草中总名薏苡。其苗收子后。又堪为薪烧之。陈藏器本草云。薏苡收子蒸令气馏。曝干磨取仁。炊作饭。及作面。主不饥。嘉佑补注本草云。甑中蒸使气馏曝于日中使干。按之得仁矣【仁皆作人】

　　种紫苏
　　须肥地熟耕之。如种五谷一般。四月种。有草即耘。花断即收。迟即子落。不可待黄。此物鸟雀好吃。尢宜早收之。种白苏亦如之

　　种黄精
　　择取叶参差者是真黄精。劈破可长二寸许。稀种之。一年以后极稠。种子亦得。其叶甚香羙。堪入药用其根。剜其目。以土盖之。蒸令绝熟。依蜜食部中用。【别本收根劈破稀种一年以后极稠】

　　种葳蕤
　　一如黄精法种之。叶亦可食。根亦同黄精

　　种朮
　　取根子劈破。畦中种之。上粪下水。一年即稠。候苗出作羙茹之。欲收根作煎及酥。别取地多种之。后具别录

　　种牛蒡法
　　须择肥良地。正月中熟耕三五徧。以长刃锹掘令深软搂把平。二月末下子。不得稀。苗出后有草生则耘。八月以后长刃锹掘其根。大可如臂。惟宜肥地。旱则浇水。此物菜中极佳。非惟畦中。但闲地悉皆种得。其根叶皆可食。耕地惟湏深熟。全肥地稠种为妙。若稀种则心虚。拟收子。即须留少来年者。乃有子也。种时不得放苗出。【别本云。取子畦中种之、春时乘雨即生、若有水即不要候雨也、地须加粪、灼然肥者、旱则浇水、剪如上法、药中之羙、但多种苗及根皆益人】江南种牛蒡收子。须经两年苗上结者子又可种。正月间锄地讫以猪粪铺土上。又以肥土并粪壤覆之。然后下子密种。则易肥。云当年结子者种不出

　　种商陆【又名章陆】
　　取根白者。【赤黄色者有毒】切如枣大、皆须带皮种之。择肥良地。作行伍种。若只种子亦得。上粪下水。根苗皆可食。武都公在颖川饵之。紫者尤佳。乃胜于白者。味淡熟蒸食之。【别本根劈破、畦中作行种、种子亦得根□茎并堪食、服丹砂乳石等□者、不宜服】

　　种菜类
　　种菜法
　　薤宜白软良地。耕三转【一作三五徧】乃佳。二月三月种。【八九月亦得秋种者春末生】率七八枝为一本。谚云葱三薤四、移葱者三枝为一本。四枝为一科。然枝多者科圆大、故以七八为率。薤子三月叶青。便出之。未青而出者肉未满。多令薤瘦。燥曝挼去莩。切却强根。留强根而湿者。即瘦细不得肥也。先重耧耕地垄。燥焙而种之。垄燥则薤肥。耧重则白长。率一尺一本。叶生即锄。锄不厌数。薤性多秽。荒则羸恶。五月终、八月初、耩。不耩则白短。叶不用剪。剪则损白。供常食者别种。九月十月出卖。经久不任也。拟种子。至春地释出即曝之

　　种苜蓿
　　地宜良熟。七月种水浇。一如韭法。亦一剪一上粪。铁把楼土令起。然后下水。旱种者。重耧耩地。使垄深阔窍匏下子。批契曳之。每至正月烧去枯叶。地液辄耕垄。以铁齿金？？揍之。更以鲁砍斸其科。土则湿茂。不尔、瘦矣。一年三刈其苗。留子者可一刈则止。春初亦中。【别本作既中】生噉为羙。甚香羙。偏宜饲马。马尤嗜之。此物长生。种者一劳求逸。都邑负郭。所宜种之

　　种葵
　　临种时。必须燥曝葵子。【葵子虽经岁不浥。然湿种者。瘦而不肥】地不厌良。故墟弥善薄即粪之。不宜妄种。春必畦种水浇、春多风旱。非畦不得。且畦者。省地而菜多。一畦供一日。畦长两步。广一步。大则水难匀。又不用人□入。深掘。以熟粪对半和土覆其上。令厚一寸。铁齿把楼之令熟。足踏使坚平。下水令彻泽。水尽下葵子。又以熟粪和土覆其上。令厚二寸余。葵生三叶。然后浇之。浇用晨夕。日中便止。每一搯辄把耧地。令土起下水加粪。三搯更种。一岁之中。凡得三辈。凡畦种之物。如种葵法。不复条列也。旱种者。必秋耕。十月末。地将冻。散子种之。一亩三升。正月末散子亦得。人足践踏之。乃佳肥也。地湿即生。锄不厌数。五月初更种之。【春菜既老、秋叶未生、故种此相接】六月一日种。白茎秋葵。【白茎者宜干、紫茎者干即黑而？？盈】秋葵葵堪食。仍留五月者取子。【春葵子熟不均。故湏留中辈】于此时附地剪却春葵。令根上枿生者。柔软至好。仍供常食。羙于秋菜。【留之亦中为榜簇】搯秋菜。必留五六叶。【不搯则茎红。留叶多则科大】凡搯必待露解。【谚曰□搯】须八月半剪去。【留其枝、枝多者则去地一二寸。独茎者亦可去地四五寸】枿生肥嫩。比及收时。高与人膝平。茎叶皆羙。虽科不高。【别本作虽根甚下】菜实倍多。【其不剪早生者。唯高数尺叶坚硬、全不中食、所可用者唯有菜心。附叶黄涩至恶煮。亦不羙。虽似多其实倍少】收待霜降。【伤早黄烂、伤晚黑涩】榜簇皆须阴中。【见日亦涩】其碎者割讫。即地中寻手糺之。【待篓而糺者必烂】以穰草覆盖。经年收子。谓之冬葵子。可以入药用

　　种芜
　　须肥地。犁耕六七徧。甚不厌细。七月半后种之。子欲得陈。以干鳗鱼？黎鱼汁浸之。曝干种之。必无虫食冬收苗后。间斸取根。【别本作收□】别窖蒇之。【亦可蒸煮食之】冬至后。熟把搂上粪。留子斸稠即不科。【别本作冬至后爬熟上粪间拾留子者不斸】

　　种萝卜
　　须肥良地。沙软地。五月中耕地。五六徧。六月六日种。锄不厌多。稠即根小。至十月收窖之。至腊月取根。四破劈。一尺一科。厚上粪。旱即浇之。苗春肥茎如母指大。煮食益人。腊月取根于窖中。作架倒悬着。盖却窖口。须即取用。直至六月心不坏。二月三月依前耕地。三五遍若有陈子亦过立夏即种。熟锄至五月尽。根大如拳。此物益人作番次种。取苗生熟啖之。若冬中根黄石英种埋之。春初取英食之。尤妙

　　种槐芽
　　取槐子。畦中和穄黍种之。至冬放火烧。明年便取苗吃。每取苗依取枸杞法。入土深割。上粪浇。如此。直至秋末。尝得嫩槐芽食。又且无虫。若根大即斸去。并以快锹锄深刬匾。便上粪。于春初雨过种也

　　种蘘荷
　　宜树阴下。二月种之。一种永生。不须锄芸。但加粪以上盖粪上。八月初踏其苗。不踏其苗令死。不踏苗则根不滋茂。九月初。取其中傍生根者为葅。亦可酱中蔵之。十月中以谷麦糠皮覆之。不然即冻死。二月即扫去糠

　　种姜
　　宜白沙地。少与粪和熟耕之。耕不厌细。纵横七八徧乃佳。三月种之。阔一步作畦。长短随地形。横作垄。垄相去一尺余。深五六寸。垄中安姜一尺一科。带芽大如三指阔。厚土盖三寸许。以蚕砂盖之。无砂上好粪。芽出后有草即除。渐渐土盖之。巳后垄中却令高如垄。脊却深不得并上土。为姜向上长故也。芸锄不厌数。五月六月中。作柴棚盖之。缘性不耐热。又不耐寒。九月掘取置暖窟中。若寒宜作窖。以谷稗合埋。不尔即冻死。中土不宜仅得存活。势不滋息

　　种芋
　　宜拣肥地近水处。斸其傍以种。旱即浇之以水。有草即芸锄之。不厌频。治芋如此。其收常倍。救饥馑度凶年。莫善于此也。汜胜之曰。区种芋法。作区方深皆三尺。取豆箕内区中足践之。厚尺五寸。以水浇之。令保泽。取五芋置四角。及中央足践之。旱数浇之。其豆箕烂后。芋作子皆长三尺。一区收三石也。【别本作一石】二月三月可种。汜【音泛】按列仙传云。酒客为梁丞。使人益种芋。三年当大饥。悉如其言。梁人不死。又广志云。蜀汉既繁芋。民以为资。凡十四等。有君子芋。大如斗魁。块如盂。更有百果芋。魁大子繁。两亩收百斛凡此诸芋。皆可干腊。又可蔵至夏食之。芋有六种。一直芋。二连禅芋。三紫芋。四毒芋。五野芋。六青芋。有毒必湏灰汁易水煮之堪食。只宜蒸啖之。又宜疗冷热止渴。野芋大毒杀人。三年不收。即成野芋。性滑下石毒。服食皆忌之。茅山玄靖先生。劝余食芋云。补中益气无比。凡人家须多种以备凶年

　　种蒟蒻
　　宜树阴下。方尺五。深一尺。掘一坑。坑中着粪和杂放糠灰粪等。每坑着一颗种深四寸埋。苗长一尺后。麄撅四面令作大孔。孔中泻粪。至收时。其根满坑。掘其苗。即至五月。雨后移之。经二年后、各如椀大。此物甚不益人为其素餐所用故载之○料理法。右于篣筐中。揩自凝。碓中捣。亦成片叚。即于酽灰汁中煮十数沸。以水淘洗。换水更煮五六遍。即切作脔片叚。于五味汁中淹。兼少阿魏酥尤妙。作脔及汤膈。随人所好。加少酥乳。最佳

　　种构薗子【一作□】
　　取烂构木及叶。于地下埋之。尝以米泔浇之令湿。三两日后即生炒腩食之甚羙。本是构木。亦不损人。【别本云。畦中下烂粪。取构木长六七寸。截断搥碎。如种菜法。于畦中匀布土盖水浇常令润。如初有小薗子。仰把推之。明旦又出亦推之。三度后出甚大。收食之。腩□从便】

　　种大葫芦
　　正月中。掘地作坑。方四五尺。深如之。实填油麻菉豆秸及烂草等。一重粪土一重草。如此四五重。向上一尺余。着粪土种十余颗子。待生后。拣取四茎□好者。每两茎相缚着一处。以竹刀子。刮去半皮。以物缠之。以牛粪黄泥封之。一如接树法褁之。待相着活后。各除一头。又取此两茎相着。如前法治之。待得活后。惟留一茎。四茎合为一本。待着子。拣取两个周正好大者。余旋除之。如此。旧是一斗种。可容一硕也。若须为器以模盛之。随人所好

　　种山药法
　　先撅一沟。长丈许。阔三尺许。深四尺许。底铺砖。用粪土填满。水实定。插山药芦头时。勿用手插。则瘦长。以锹镢下之则大。须每年易人而种之。如种鸡冠花。坐种则矮。立种则与人齐。手种则花皆成穗。簸箕扇子种。其花则成片。其理一也

　　种茄子法
　　初分栽茄秧时。向根上拍开。搯硫黄一皂子大。以泥培之。结子倍多。其大如盏。味甘而益大、开花时取叶布过路。以灰围之。结子加倍。谓之稼茄

　　种香菜法
　　香菜。常以鱼腥水浇之。则香而茂。不得用粪浇。则不香。如无洗鱼水。泥沟水米泔水。亦佳

　　种菠菜法
　　菠菜初种时。过月朔乃生。假如月初二三日间种。与二十六七日间种者。皆过来月初一日方生。验之信然。苋菜同胡荽。必用月晦日晚。下种

　　种蒜法
　　九月初。于菜畦内稠栽蒜瓣。候来年春。二月间。先将地熟犁数次。每亩上粪土数十担。再用犁番过把匀。手持木撅二寸许。插一窍栽蒜秧一株。如此栽遍。如旱时常以水浇。至五月间起。每窠如拳许大。极妙

　　果木类
　　种诸果木法
　　须月半前种者。多子。月半后种。则子少

　　栽梨法
　　以春分日将旺梨笋作拐样。砍下两头。用火烧红铁器。烙定津脉。栽之入地二尺许。春分前后一日皆不可。只春分日可用

　　栽桃李杏
　　桃宜密栽。李宜稀栽。可南北行。杏宜近人家。栽亦不可密。桃三年结实。五年盛。七年衰。十年死。至第六年。以刀刮开皮。令胶出。多有五年活

　　种桃法
　　伺桃熟时。墙角暖处宽深为坑。收湿牛粪纳坑中。收好桃核数十个。尖头向坑中。厚盖尺许。春深芽生。和泥移种。接杏最大。接李红甘。
　　种桃核。须刷洗净。缝中俱要洁净。仍令处子艳妆种之。他日花艳丽。而子离核

　　移大杨树法
　　凡移先去其枝稍。大其根盘。沃以沟泥。无不活者。梅结实最迟。谚曰。桃三李四。梅十二。梅必十二年方结实。和泥移种。接桃最大。接李红甘

　　种橘法
　　橘树宜以死鼠。浸溺缸内。候鼠浮。取埋橘树根边。次年必盛。涅盘经云。如橘得鼠。其果子多。柑树为虫所食。取蚁窝于其上。则虫自去。十二月内将橘树根。宽作盘。浇大粪三次。至春。水浇二次。花实必茂

　　种石榴法
　　取石榴。直枝如指拇大者。斩长一尺。以八九条为科。烧下头二寸。掘坑深一尺七寸。口径一尺。竖枝坑畔。置杂骨姜石于枝间。实下土。出枝头一寸。水浇即生

　　种银杏法
　　银杏有雌雄。雌者有二棱。雄者三棱。须各种之。临池而种。照影亦能结实

　　种蒲桃法
　　蒲桃宜于枣树边。春间钻枣树作一窍。引蒲萄枝。从窍中过。伺蒲桃枝长塞满窍子。斫去蒲萄根。托枣根以生。其肉实如枣蒲桃用米泔水浇

　　种名果
　　三月上旬。斫取直枝。嫩好如指。长五寸内芋中种之。如无芋。大蔓菁根。萝卜根亦得。用此胜种核。核四五年乃如此大。崔寔云。正月尽二月。可剥树枝。埋树枝土中令生。二岁巳上。即可移种矣。凡五果花盛时遭霜。即无子。常预于园中。贮恶草生粪。天雨初晴。北风寒切。是夜必霜。候此放火作烬。少出烟气。即不坏。拒霜也

　　种杏
　　杏熟时。并肉核埋粪中。凡薄地不生。生则不成。至春生后。即移实地栽。不移则实少味苦。树下一岁不须耕之。耕则肥而无实。【别本云。桃李熟时。和肉全埋粪地中。至春既生移栽实地。栽法以锹合上掘移之】

　　稼果树
　　诸杂果木树。茂而不结实。于元日五更以斧班驳杂斫。枣柿李等尤妙。则子繁而不落。十二月晦日夜。同稼李树则以石头安树义间中妙。
　　李树于正月旦日五更以长竿打其树稍。其子亦繁。
　　桃树多者五年必伐不结子。盖树皮紧束树身不得长。故多伐其树。至第三年用尖刀利破树皮。直长者四五条。其树比之他树。多结子三四年。亦是元日。
　　石榴树以石头安于树义间。或堆积于树根。如此无狂花。结实大而多

　　使果实不落法
　　社日春百果树下。则结实坚牢。不脱落。不结实者。亦宜依此为之。

　　摘果实法
　　凡果实初熟时。以两手采摘。则年年结实

　　治果子有蠹虫法
　　用杉木作钉。塞其穴。虫立死

　　摘果禁忌
　　凡百果子。忌孝服人采。犯之来岁不生

　　皂角树不结法
　　于树身上凿一大孔。入生铁三五斤。以泥封之便开花结子。既实以篾宋其树身数匝。木楔之。一夕自落

　　辟五果虫法
　　正月旦日鸡鸣时。以火把偏照五果。及桑树上下。则无虫。如时年有桑灾生虫。照之必免

　　止鸦鹊食果
　　果子熟时。不可先摘。如被人盗吃一枚。飞禽便来吃。宜谨之

　　种栗法
　　及时收下。去外毛。于屋下着湿土埋之。湏深。莫交冻损。二月芽生种之。冬多以草褁。候二月节解放。又湏别着篱隔之。三年不得人触着。忌之

　　种水物法
　　莲子。味甘平无毒。主温五脏。养神益气力。除百病。久服耐老不饥。身轻延年。一名水芝。八月九月取黑子磨头令皮薄。取墐土作熟泥封之。如三指大、长二寸。蒂头平重。磨处尖锐。泥欲干时掷水中。重头即自沉向下。薄皮向上。易生。不磨皮厚。卒不生
　　藕初春。掘取藕稍头插池中。泥里种之。当年便生荷。若泥深将损处向下插之。直到硬地乃佳。又别本。初春掘取根三节无损处。种入泥深。令到硬土。当年有花
　　芡、味甘平无毒。主湿痹腰膝痛。补中除百疾益精强志。能令耳目聪明。久服轻身不饥。耐老。一名鸡头
　　菱。味甘平无毒。主安中。补五脏不饥。轻身不老。三物悉上品。补气养神强志明目除病。多蒸曝干。以蜜和饵之得长生
　　右菱芡二物。并是八月熟时收黑子。散着池中。即自生矣。宜多种。俭岁资此。足度凶年

　　种莲法
　　莲须以牛粪壤地。以立夏前三两日。掘藕根取节头着泥中种之。当年即便开花。荷莲极畏桐油

　　花草类
　　种瑞香
　　庐山者最胜。唯紫花叶青而厚。似橘叶者最香。种法不可露根。恶湿畏日。洗衣服灰汁浇去蚯蚓。漆滓壅。退鸡鹅汁浇之盛茂。浔猪汤浇。尤盛

　　种海棠
　　冬至日早。以糟水浇根。其花鲜盛。花结子剪去。来年花盛芜叶。唐人以海棠为花中神仙

　　种水仙
　　收时用小便浸一宿。目？煞干悬当火处。种之。无不发花者。亦须肥壤地。瘦则无花。不可阙水。故名水仙。五月初浸。九月初栽

　　种茉莉
　　茉莉以鸡粪壅之。则盛

　　种盆内花树法
　　凡种盆花树。必先要肥土。于冬间取阳沟泥。晒干筛去瓦砾。便用大粪泼湿晒干。如此三四次了。以干柴草一重。肥土一重。发火烧过收蔵起正月间便栽花果树木。栽种花木子粒。每日用糟过退鸡鹅毛水。与肥水相和浇之。肥水即大粪清。如花上发萌。下便行根。此时不可浇肥。浇肥即死。如嫩条长长。或生花头者。见花再便浇肥。花开时不可浇肥。日逐早晚只浇清水。如结果实者。巳结不可浇肥。浇则落矣。如石榴花日中常晒。日午浇清水。早晚亦浇。若有嫩芽长起。便与捻去心。凡花三四月。间便可上盆。则不生长根。则生花。根多则无花矣。如无鸡鹅毛水。用蚕沙浸作水尤佳

　　种牡丹花肥盛花头徤
　　以冬至夜、拨开根脚下土。至来日以水缸内石衣搥令细拥之。兼拌些肥土。花即开得数日又盛茂

　　催花法
　　凡花用马粪浸水浇之。三四日开者。次日尽开

　　治花被麝香触
　　凡花药最忌麝香。瓜尤忌之。剩栽数株蒜薤。遇麝不损。又法。于上风头以艾和雄黄末焚之。即如初

　　种黄葵金凤
　　以子置手中任高撒。生枝干亦高

　　养菖蒲
　　以积年沟渠瓦为末种之。如欲石上生苔。以茭泥和马粪调和得中。置湿润处。非久即生

　　种绿毛龟
　　茭泥马粪拌匀。涂擦龟背。置阴沟处。久即生毛

　　竹木类
　　种竹法
　　宜高平之地。黄白软土为良。正月二月中。斸取西南引根并茎。大作科芟去稍叶。于园中东北角种之。竹性爱向西南引根。取于园东北角种。令坑深二尺许。覆土厚五寸。以稻麦糠粪之。二糠各自粪之。不可和杂。不用水浇。水浇则淹死。勿令六畜入园。恐风摇动。须着架缚之。余比见五月种者犹佳。留茎种者被风摇动。多不滋茂。但去根一尺余。截准上法埋栽。令露竹头。当年生笋践杀之。明年转益大。又践杀。后年长之麄大可见。一抽数丈。又云种竹无时。但连阴中种之皆活。又五月十八日栽竹。及十三日为竹本命日。栽之。百无一死。频试实効。二月食淡竹笋。四月食苦竹笋。其欲作器者。经年乃堪使。未经年者。软嫩不中

　　治竹法
　　齐民要术云。五月十三日为竹醉日。岳州风土记。谓之龙生日。宜种竹。宋子京种竹诗云。除地墙阴植翠筠。疏枝茂叶与时新。赖逢醉日元无损。政自得全于酒人。又云。要不间年出。用本命日。谓正月一日二月二日。三月三日之类。一云。五月二十日为上。或曰。不必五月。每月二十日皆可。又云。用辰日。山谷诗云。根须辰日斸。笋看上番成
　　月庵种竹法。用深阔掘沟。以干马粪和细泥填高二尺。无马粪。石？尤糠亦可。夏月稀。冬月稠。然后种竹须三四茎作一丛。亦须土松浅种。不可增土于株上。若用锄头打实泥则不生笋。打一下则一年不生。打两下则二年不生
　　梦溪忘怀录云。种竹但林外取向阳者。向北而栽。盖根无不向南。必用雨下。遇火日及有西风则不可。花木亦然。谚云。栽竹无时。雨下便移多留宿土。记取南枝
　　志林云。竹有雌雄。雌者多笋。故种竹常择雌者。凡欲识雌雄。当自根上第一枝看之。双枝为雌。独枝为雄
　　竹有花辄槁死。花结实如插。谓之竹米。一年如此。久则满林皆然。治之之法。于初米时择一竿大者。截去近根三尺许。通其节以粪实之。则止
　　琐碎录云。竹根多害阶砌。堆聚皂角剌埋土中障之。即不过。又云。油麻梗缚成小把埋地中。亦好引笋法。隔篱埋狸。或猫于墙下。明年笋自迸出

　　插树
　　取本枝【别本作大枝】如斧柯及臂者皆堪插。大者四五枝。小者二三枝。叶微动为上时。将欲开莩为下时。先作麻纫【支殄□】缠树十余匝。以锯截树。去地五六寸。不缠则恐插时皮破。留高者。遇风则披折。宜以笼盛之。斜攕竹为签。剌木【一作木】皮之际。令深一寸许。折取羙好果枝。阳中者妙。阴中者少实。长五六寸亦斜攕之。令过心。大小长短与竹签等。以刀子微莹？？树枝。斜攕之际。剥去黑皮。勿令伤青皮。伤则死。拔出竹签。插枝令到莹？？处。木适向木。皮还近皮。【一作□皮】插讫。以绵羃树本头。封熟牛粪泥于上。以土培覆。令树枝仅得出头。以土壅四畔。当枝上沃水。水尽。以土覆之。勿令坚涸。百不失一。其枝甚脆。培土时慎勿使掌拨。掌拨则折。枝既生。树傍有叶出辄去之。不尔。即分气长迟。其十字破接者。十不收一【按此即农桑辑要所载以杜插□法】

　　种桑
　　椹熟时。拣取鲁桑。叶大椹稀者种之。叶小椹稠者不堪。白桑无子。压取枝熟耕肥地。多着粪。一如种菜法。作畦种之。净淘椹子晒干。和穄种不得厚盖。多不生。待长高一尺。又上粪一徧。当年得高四五尺。明年正月初。熟耕地五六徧。五步栽一株。下着一升粪。至秋初。斸根下更着粪培土。五年内。每春秋常湏培根下。上粪培土。三年即有椹椹采。每树得叶三十斤。又湏每年及时科斫。以缚石坠压四面枝。令婆娑向下。中心枝亦屈倒。勿令直上。若令向上即难摘。不宜下处水浸着即死。五年后每树赁得一两丝。十亩地计丝百两。山中衣服即徧足矣。若拟于下种茶。即东西行三步种一株。南北环五步为准。图阴密故也。若桑阴未成。即于茶南种雄麻。及苎等。取其阴覆也。麻苎皆有利

　　栽树法
　　凡栽树正月为上时。二月为中时。三月为下时。崔寔四民月令云。正月自朔及晦。可移诸树。惟果树及望而止。过望即少实树必记阴阳枝。小树即不用髠。先为深坑内树讫。沃水着土。必令如薄泥。东西南北摇之。良久。泥入根间必无不活。然后下土紧筑。【近上三寸不筑取其柔润也】数溉注令沃润。每浇水尽即以干土覆。则保泽。栽不得令人把。及六畜拨触

　　栽插木法
　　淮南子曰移木失其阴阳之性。则莫不枯稿。切湏记其阴阳。莫令转易。大树髠叶。小则不髠。深坑坚筑。时时灌溉。不得用手捉。及六畜抵突。移时湏爱护地面土、封其根。即易活也。谚云。移树无时。莫教树知
　　汜胜之书曰。栽树正月为上时。二月为中。以三月为下时。然枣鸡口。槐免目。桑暇蟇眼。榆负瘤散。其余杂木。鼠耳亡？虫翅。各其时也
　　凡木皆有雌雄、而雄者多不结实。可凿木作方寸穴。取雌木填之乃实。以银杏雄树试之。即见
　　插杉、用惊蛰前后五日。斩新枝鉏坑。入坑下泥杵紧。相视天阴即插。遇雨十分全活。无雨则减分数
　　栽松、须用去松中大根。惟留四边须根。则无不偃蹇。必用春社前带土栽培。百株百活。舍此时决无生理
　　迁杨柳、先于迁下钻一窍。用杉木削钉钉窍中。而后栽、永不生毛虫。又云。根下先种大蒜一枝。亦不生虫
　　皂荚树不生。凿一大孔。入生铁三五斤。以泥封之。便开花结实。既实。以篾束其本数匝。木楔之。一夕自落
　　种槐法。槐子熟时收曝干。勿令生虫。夏至前十日。水浸六七日生芽。勿伤其皮。遇好雨和麻子撒种。当年与麻齐。以木绳栏。明年再于下种麻助长。二年正月移植之

　　种茶
　　二月中于树阴下。或背阴之地。开坎方圆三尺。深一尺。熟斸着粪壤。每方下五六十颗子。盖土厚一寸以上。任和草生不得芸。相去二尺种一方。旱则以米泔浇之。无泔则以水。桑颗树下尽堪。种竹阴下亦得。只是怕日。二年后即耘治。以水和稀粪蚕砂浇之。不得令滋厚。为根尚嫩。恐伤根也。三年后即得多着粪浇。牛粪蚕砂杂粪壤盖。大都宜山中阴坡。若于平地即湏当深掘沟畎。水深为沟垄泄水。不得令水浸。水浸即死。三年后每科取得八两。每亩计一百四十科。计得茶一百二十斤。茶未成开四面。不妨种雄麻苎及杂粟黍穄等

　　收茶子法
　　茶熟时收取子。和湿沙土拌于筐笼之中。盛之。着墙用堆亦得。仍湏以好穰草盖覆。至二月出种之。不尔。即干。仍冻不生

　　栽竹木凶日
　　十一月十二月癸日【十干功食日】

　　伐竹木黑白星
　　甲子●乙丑□丙寅□丁卯□戊辰○己巳●庚午○辛未○壬申○癸酉○甲戌●乙亥□丙子□丁丑●戊寅●己卯●庚辰□辛巳●壬午●癸未●甲申□乙酉●丙戌●丁亥○戊子○己丑□庚寅○辛卯●壬辰○癸巳□甲午●乙未○丙寅●丁酉○戊戌○己亥○庚子●辛丑□壬寅○癸卯○甲辰□乙巳○丙午●丁未○戊申●己酉□庚戌○辛亥□壬子○癸丑○甲寅□乙卯○丙辰○丁巳●戊午●己未●庚申□辛酉○壬戌○癸亥○
　　右星、右边黑蛀木。左边黑蛀竹。全黑竹木皆蛀。全白不蛀

　　六甲聋蛀日
　　甲子甲午旬。前五日聋蛀。甲戌甲辰旬、后五日聋蛀。甲申甲寅旬。通旬无聋蛀。又自子至巳六日蛀。自午至亥六日不蛀。又自乙丑至戊辰。丙子至戊寅。戊子至癸巳。己亥至癸卯。乙巳至戊申。乙卯至癸亥。并虫不食

　　代竹不蛀日
　　每月初五日以前。遇血忌日伐之。吉
　　又三伏内及腊月中斫者。不蛀

　　伐松不蠹日
　　每七月甲辰丙辰壬辰三日有血忌飞廉伐

　　点斑竹
　　碯砂半两。班猫一钱。石灰一钱。用米醋调点竹上。火熁之成色。或染紫竹。先以苏木白矾汁热浇。后用皂矾勾之。自然成紫色也

　　文房适用
　　孔子曰。工欲善其事。必先利其器。注云。器者。工之用也。事者。工之任也。利用以尽。任工之道。善矣。审斯言也。则文房之友。非士君子之器。故详述之

　　评砚
　　端砚出端溪。有上下岩。西坑余处。悉其下也。惟北岩为上。北岩为上。岩色理莹润者铓者尤发墨。本以紫石为上。紫石者在大石中生。盖精石也。又有草蒙茸。金线纹。惟有眼者最贵。谓之鸽鹆眼。石文精羙。如木有节。今不知者。乃以为石病。惟上岩石有眼。眼之佳者青绿黄三色相重。多者自外至心。凡九匝。其大者尤为希有。或布列砚中。如北斗心房星之形。世人以眼多少。为价之轻重。其生于墨池之外者。谓之高眼。生于内者。谓之低眼。高眼尤为可尚。然又有活眼死眼。黄黑相间黳精在内。晶莹可爱谓之活眼。四傍浸渍。不甚鲜明、谓之泪眼形体畧具。内外皆白。殊无光彩。谓之死眼。大抵活眼胜泪眼。泪眼胜死眼。死眼胜无眼也
　　龙尾砚　　金星砚　　罗文砚
　　蛾蝞砚　　角浪砚　　松文砚
　　红丝砚　　黑角砚　　黄王砚
　　紫金砚【并出东州唐彦猷作红丝研自第为天下第一焉】
　　豆班砚【并出歙州研之异名其石皆出于龙尾溪金星无贵】
　　褐色砚　　　　鹊金黑玉石砚
　　紫石砚【出士州】　　黄金砚【出淄州】
　　绿石砚【出洮州】　　磁洞石砚【出万州】
　　鲁水砚【出南剑州】　　角石砚【出绛州】
　　石末砚【出离州】　　熟铁砚【出青州】
　　大陀石砚【出归州】　乐石砚【出宿州】
　　古瓦砚【出相州】　　澄泥砚【出号州】
　　悬金崔石【出万州】　駞基岛石砚【出登州】
　　石末砚。受墨而弗笔。龙尾得墨迟而久不乐。罗文石起墨过龙尾。端溪龙窟岩紫石又次之。古瓦类石末他无足议

　　洗砚
　　凡砚须日涤之。过二三日即墨色差减。纵未能涤。亦须易水。春夏蒸温之时。墨久留其间。则胶力滞。而不可用。尤要频涤去之。洗砚不得使热汤。亦不得用毡片故纸。唯以莲房。枯炭洗之最佳。端溪。自有洗砚石。或挼皂角水洗之。亦得。半夏切平洗砚。大去滞墨。又黄蜡补砚极佳

　　评笔
　　番禺诸郡。多以青羊毛为笔。或用鸡鸭毛。或以雉毛。五色可爱。又有丰狐毛虎仆毛。鼠须。羊毛。麝毛。狸毛。羊须。胎发等。然皆未若兔毫。亦须取崇山绝仞中之兔。八九月收之。若中秋无月。则兔不孕。兔不孕则毫少笔贵。夫笔须锋齐劲徤。今世笔皆锋长。少损巳秃。不中用矣、宣州诸葛高。常州许顿。造鼠须散卓长心笔。绝佳

　　收笔
　　东坡以黄连煎汤调轻粉蘸笔头。候干收
　　山谷以蜀椒黄蘗煎汤。磨松煤染笔蔵之不蛀。尤佳

　　洗笔
　　洗笔之法。以器盛热汤。浸一饮久。轻轻摆洗。次却用冷水涤之。若有油腻。则以皂角汤洗。甚佳

　　评墨
　　唐末墨工李超。与子庭珪。自易水渡江居歙。本姓奚。江南赐姓李氏。故世有奚庭珪墨。又有李庭珪墨。今之言墨者。亦以李庭珪为第一。易水张遇为第二。珪复有二品。龙纹。双脊为上。一脊次之。遇亦有二品。易水贡墨为上。供堂次之。近世兖州陈朗亦精于墨。可以次之。又有王君得墨。紫珣朱君得小墨。皆唐末五代知名者

　　李廷珪造墨正法取烟
　　清麻油十斤。先取三斤以苏木一两半。宣黄连二两半。杏仁二两。磓碎同煎。候油变色。放温滤去滓。倾入余油内。搅匀。随盏大小。掘地作坑。深浅令与盏平。满添油炷灯安在坑内。以瓦盆子约面阔八九寸。底深三寸许者覆之。仍用方寸瓦片榰起三面。不可太高。又不可太低。每一炊久即扫一度。只可作十盏。盏多则扫不彻。每取烟次即剪灯花。勿抛油内。仍勿频揭见风。恐致烟落

　　合胶
　　黄牛皮水浸透。拔去毛。仰摊在平板上。取生黄土匀撒皮上良久。以小刀刬、刬去筋膜。换水频洗斫碎。入无油腻锅内。水煎成胶。倾出薄摊竹隔子上风干凡烟四两。用干胶一两二分打作小片。以水浸软。却漉出入药汁内同熬。切忌胶少。少则不坚。多又着笔。不宜添减也

　　搜烟
　　每烟四两半。用宣黄连半两。苏木四两。各磓碎。水二盏同煎五七沸。候色变、用熟绢滤去滓、别同沉香一钱半煎。留水四两许。再滤。次用脑半钱、麝一钱。轻粉一钱半。以药汁半合研化。先将药汁入胶同熬。不住手搅令溶。后入脑麝汁搅匀。乘热倾入烟内。就无风处速搜和。次就案上团揉。候光可照人。方印作铤子。无以滑石为末涂墨上。灰池顿无风。处窨五七日。候干取出。以木？？刷子净刷、且收衣笥中旬月后取出。不然亦无害。但欲坚故也【巳上论造墨法】

　　印色
　　真麻油半两许。入萆麻子十数粒。搥碎同煎令黄黑色。去萆麻。将油拌挼熟艾。令干湿得所。然后入银朱随意多少。色红为度。更不须用帽纱生绢之类衬隔。自然不沾塞印文、而又不生白醭。虽十年不炽。一法用蜜最善者。纸素虽久色愈鲜明

　　蜡斗
　　每蜡一两。入郁金末少许同熬。颜色深浅随意加减。乘热绢滤去滓。入沥青两皂角子大再熬。既不透纸。又可着蜡上尊位书宜温蜡浅蘸。欲易于开封。家书宜热蜡深蘸。可防私拆之患

　　造雌黄墨法
　　雌黄研细。用水飞过。澄清擗去水。用秦皮栀子皂角各一分。巴豆一粒去皮。黄明胶半两同煎汁和雌黄。作铤子阴干

　　造朱墨法
　　药汁皆如上所述。用银朱为之

　　造粉锭子法
　　白墡土一两半。滑石半两。寒氷石煅过者半两。同研极细水飞过。入韶粉半两研匀。装入鸡子壳内。纸糊口坐饭上蒸、鸡壳黑再换鸡壳蒸。至鸡壳不黑为度。用阿胶一两。水一两二钱。先浸胶软重汤煮化。和作铤子

　　法糊
　　瓦盆盛水。以面一斤掺水上。任其浮沉夏五日。冬十日。以臭为度沥浸面清水煎白芨半两。白矾三分。去滓。和所浸面打成浓糊。入桐油黄蜡芸香等各三钱重。就锅内打作一团别换水煮令熟。去水倾置器内候冷。日换水浸。临用以汤调开

　　书灯
　　读书须以麻油炷灯。盖麻油无烟。不损眼。但恨其易燥。每一斤入桐油三两和之。则难干。又辟鼠耗。若蔓菁油、罂粟油红花油。每一斤则入桐油三两。以塩少许置盏中。为可省油。以生姜擦□边可不生滓晕。以苏木煎灯心晒干炷之。可无烬

　　书窻
　　读书须用明窻净几。须油纸糊窻则明。其造油纸诀云。五桐六麻不用煎。二十萆麻去壳研。光粉黄丹各半匙。桃枝搅用似神仙。又云。桐三麻四不须煎。十五萆麻去壳研。定粉一分和合了。太阳一见便光鲜

　　收书
　　收藏书籍之法。当于未梅雨前晒取极燥。顿橱柜中。厚以纸糊外门及周隅小缝。令不通风。即不蒸。古人藏书多用芸香辟蠹。即今之七里香是也。麝香收书橱中。亦可辟蠹一法用樟脑亦佳

　　收画
　　亦当于未梅雨之前晒日？良令燥紧卷入匣。厚以纸糊匣缝取令周密过梅月方开则不蒸醭。盖蒸气自外而入故也匣湏用楸木梓木。或杉桬之类为之。外漆以黑光。里不用漆也

　　藏墨法
　　用熟艾和墨收。遇梅月藏石灰中。不蒸

　　造古经纸法
　　每纸百张为率。用浆五椀。槐花汁一椀。苏木汁二椀。浓墨水半椀。调和颜色深浅加减用之。此纸造就搥光。只可装背文书。诸法见后

　　煮浆
　　糯米五升浸一宿研烂。用水二斗调搅绢滤净。入豆粉一斤再调搅匀。下锅慢火煎。频搅动。候浆滚入黄蜡半两再搅。候熟、入白矾一两急搅。如浆浓旋入水搅。量稀稠收之。恐锅小分作二次煎

　　煎槐花
　　每用花半升。炒令焦黄色。用水三椀煎数沸。候色浓、用白矾半两。蚌粉一两研碎。先入盆内用绢滤汁。入矾粉同搅匀

　　煎苏木
　　不拘多少搥碎。用沸汤浸三两时。煎浓色。次加白矾滤入盆搅

　　黄纸浆
　　每纸百张。白矾二两。黄明胶一两。滚汤顿化成稀水。于纸面上刷两遍阴干。作一垛。以平板或卓子面平压令十分干。即逐张以生布揩擦。自然光滑

　　搥纸法
　　每纸百张作一石搥之。每干纸十张外洒湿一张沓上。如此重迭沓起。以百张作一垛。放平正卓按上。又以平面板压在上。以大石压之。经一伏时。上下干湿皆匀矣。于槌帛石上匀搥二三百下皆着实。于百张内将五十张晒干。却与湿者五十张干湿相间沓了。再匀搥三二百下。依上再晒一半候干。又干湿沓了。如此三四次。直至无一张沾粘为度。再以五七张一次倒下搥匀。直至光滑如油纸方上。此法全在搥捣揭换工夫。务要手匀为法

　　造五色笺法
　　湏拣厚实柰腾倒纸。如白笺湏拣白者。每三十张用前法煮浆。入铅粉银粉白石脂为细末研匀。先刷表面。候干刷里面、干则上轴搥罗绞或研花样。下法仿此制造。搥纸亦如前法

　　肉红笺
　　用苏木汁加紫花少许。黄丹一捻。入银粉煮浆调匀。色淡为佳。刷纸搥法。同前

　　娥黄笺
　　槐花一两炒焦赤色。以氷冷水一椀烹汁。入银粉煮浆调匀。色浅为佳。刷纸搥法同前

　　粉青笺
　　与天水碧颜色同。用靛一斤淘净澄去灰。入银粉煮浆调匀。色淡为佳。刷纸搥法同前

　　浅云笺
　　用槐花汁靛汁调匀。看颜色浅深。入银粉煮浆调匀。刷纸搥法同前

　　造笺上金花法
　　焰硝【二钱、并上件同研为末、绢袋盛浆水内揉为粉另置】
　　郁金【三个】　　　栀子【十个】
　　槐花【三钱炒赤色】　　白云母【一两】
　　右件同研为末。以水一椀煎令浓。入白矾明胶少许。调云母焰硝粉并雌黄雄黄末一两。印作花样。研光为度

　　造真青纸法
　　鹅儿青【二两】　　硇砂胆矾　　铅粉【各一钱】
　　右件为末。以皂角明胶调汁染之

　　造油纸法
　　用碧清桐油二斤。慢火煎槐枝搅。候滚下皂角一寸许。蝉壳二十个。蜜陀僧半两。无明异少许。煎三二沸不住手搅。火慢则不燋。火紧则燋煿。下黄丹一两煎至转色微紫。下铅粉一两勤搅。候煎至色退如元油色。使杖蘸油点木上、候冷抹开如漆光。随手便干。油即成矣。不止油纸绢。亦可油板木。用乱丝蘸油使

　　调朱点书法
　　银朱不以多寡。入藤黄用水研匀。但点抹揩擦不落为度。胜于用胶并皂子胶调者远矣。虽久不臭败。乃故宋吏部诰身用此法。又法用白芨水研朱。亦妙

　　洗故书画法
　　将书画铺平案间。取水匀喷湿。复令四面平稳。用马尾罗子罗寒水石末。如一钱厚再喷湿。又罗真荚灰如前。候半时辰。以温温水冲起。如有污损取灯草揩即净洁。如是墨污。须用一伏时。方以温水冲起。黑迹即去

　　粘书画轴法
　　凡粘书画轴头。若用胶则易蒸。若以糊或糍糕则生蛀。惟用苦练子末入生面中。以水调粘画轴。杆当用杉木。或桐木为妙。今人用玉石象牙。意谓贵重羙观。不知为害非轻。高古书画绢素陈烂。有何筋力乘重之物。当用苏木。或柘木花梨为之可也

　　打碑文法
　　薄纸每张折迭定。于沸汤内蘸过用布按去水。展开。逐张趁湿贴碑上。纸边相搭。不用糊粘。使软棕细刷拂之。微干。用小粉熟糊匀刷纸上。却使软布磨擦墨色拂碑字。浓谓墨本。淡谓蝉翼更将黄蜡溶化浇木板上。用毡一片于蜡板擦过。却于碑纸上擦光为度。揭下。如遇南风石润不可打小粉打糊背碑文。虽丈余不瓦

　　逡廵碑法
　　此法许道然传
　　白芨　　　　　白矾【各等分】
　　细粉【倍之】　　　酸浆草【如无醋代】
　　右件先将白芨白矾为末。罗净。以一分入细粉。二分再同研匀。以酸浆草取汁调如浓墨写字晾干。用笔蘸墨汁满纸涂黑。再晾干。去粉即成白字。要光莹。用蜡擦

　　灯火备用
　　法筭子
　　每枝点五昼夜
　　老竹头【大者方削筭子五百条长四寸】

　　海金砂　　　　土硫黄
　　硝石【各半两】　　　干漆【四两】
　　头发【四两】　　　鸡清【四个□用黄】
　　右将鸡清头发。入糊粉一两。衮和。入炉固济一煅成灰。槐荚末一两。黄蜡四两。铅半斤。荏油二斤。巳上硝石海金沙硫黄干漆四件。并煅过发灰一处衮。研蜡切作片子。亦拌却合在荏油内。搅着竹筭子。铺平底锅内泻油。令平筭子。上用物盖着。炭文武火煎七日。油尽为度。取筭子拭去药点。药滓同炒。米末旱肉和为丸。铁签插点

　　耐点蜡烛
　　王西岩家传本方注云。医者之家人偷传极妙也
　　黄蜡　　　　　松脂
　　槐花【各一斤】　　　浮石【四两】
　　右一处溶。用灯心布浇。一昼夜。仅点一寸

　　风前烛
　　燃风前吹不灭
　　干漆【□】
　　海金沙
　　硝石　　　　　硫黄【各两】
　　沥青　　　　　黑豆末
　　蜡【各二两】
　　右件溶沥青蜡成汁。入前件滚和。以旧布火上摊作条

　　万里烛
　　皂角花　　黄花地丁
　　松花　　　　　槐花
　　右蜜一斤。入前药各二钱煎数沸漉出。入白芨二钱。候赤晕时退火。巳凝结矣

　　造兽炭
　　炭十斤。铁屎十斤。合捣成末。生芙蓉叶二斤。再捣入糯米胶和。捏作兽物形状晒干。要用却以燃炭烧全赤。三日不灭。如不用。以灰拥之

　　宿火炭
　　好胡桃一个烧半燃。热灰拥三五日不烬

　　磨补铜铁石类
　　补古铜器法
　　用铜叶一片。看铜器破处蚩定。使下药粘之
　　紫矿　　　　　铜末
　　石灰　　　　　生漆
　　鸡清
　　右件外加瓦灰调匀。扶破处。窨干。为度。入梅月水中浸

　　巢铜器故色
　　胆矾【三钱】　　　硇砂
　　寒水石　　　　鹏砂【各半两】
　　金丝矾【二钱】
　　右件为细末。以青塩水调之。先将铜器用绿矾和塩水。上一次烧一次。如此凡三次。然后上前项药料。候干再上药了。于地下掘一坑。用炭火烧令通红。使酽醋泼地坑。将铜器放在内。以醋糟盖覆。用土罨一日。取出洗令净。用腊擦之自然有诸般颜色。与古器无异也

　　光古铜器法
　　先将铜器水浸。刷洗净拭干。捣罗极细。滔炭末遍擦了。用硬靴刷刷之。然后用新绵揩擦。光彩可玩矣

　　磨古剑法
　　磨剑不得用水。及麄石磨。当以香油就光腻石。慢慢磨去锈。却用打铁炉边打落铁蛾儿三两。入木炭一两。水银一钱重。同为末糁剑上。以布片蘸油耐久磨擦。其光如镜。绵子拭净。以酥涂挂起永不锈

　　补山石等物神胶
　　白胶香真者一两。黄蜡沥青各一钱。香油一滴。寻所坏石同色者捣为末。和作膏。烘热粘之。如粘山石。断者去石末。加蛤粉调干。粘之

　　刑部刘伯祥点锭术诀曰
　　雌雄硇胆共三钱。砒粉硫黄一处研。焰硝解塩仙茅草。磁石卷栢配黄丹。每铧一口三斤火。薄醋调和上三番。但依此法炉中煅。炼就黄金可比肩

　　钢铁
　　羊角乱发、煅过细末。水调傅刀口上。烧通红磨。快甚也

　　药掺古镜法
　　不磨自明。用猪羊犬龟熊五件。胆。各阴干合和为末。以水湿镜。掺药末面上。覆镜面向地。自然光明

　　磨镜药
　　鹿顶骨烧灰为末。白矾枯为末。银母砂对母者或四六者亦可。右三味等分和匀。先以磨镜者磨净。然后用此药磨。令光明。一次可待一二年

　　穿交椅法
　　十五眼者。绳分为三停。留头一停。先以中停从右手穿起。自背后第五眼穿入。对穿出前面第一眼。却第第一眼次一眼。穿向左去到尽头后向第一眼。却对着前向左手第五眼。且止瞥下。后以元留头一停绳。再从元起处第二眼。第第穿向左去。至两酌中绳尽止。却翻转左手如先右手起相似。却从左手前面第五眼。对左手后向第二眼穿。第第穿向右手去。复至酌中处相接为止。绳以单过。透过时逐茎次一次二细□去。左右前后第一眼。绳二条过。通身眼眼都四条过

　　刻漏捷法
　　尝观天文。皆按宣洞阳城晷漏。且自今年冬至起。筭至来年冬至日止。所谓周天之正数也。一日一夜通计一百刻。每八刻二十分为一时。惟寅申己亥有九刻。皆以子午定其昼夜。今者所在壶漏异常。不遵古法。务在机巧。各肆瞽术。工匠一时胸臆之见。制度既无轨则。时刻宜乎差误。有过与不及之失。今辄撰成滴漏循环之法。积年而成。不劳人力。不费工财。妙通玄微。至简且捷。虽出五里之外。箧笥皆可附行。于几案之隅。所谓天运璇玑尽在目中矣。切见好事君子。或用表□。或用烟篆。然香燥则易爇。香润则烬缓。天晴日表可验。阴晦又不可考。二者俱非悠久之法。但依此造。似乎简易。而精通玄微。妙中之妙也

　　造盂法
　　其法以铜盂二只。大一小一。大者贮水。初无定制。但宽大过于小者足矣。如无以磁盂代之。小者重五两。高三寸四分。面底并阔四寸七分。上下四直。造之恐度量差殊。当以太平钱五十文准其轻重。造毕。于盂底微钻一窍如针眼大。浮于水盆上。令水颠倒。自穴外逆通上入小盂中。用筹探之。水至子则子时。至午则午时。至一更则一更矣。他皆仿此

　　下漏法
　　每日天晓日将出时。将小盂浮于大盆水面上。至日入时自然水满小盂。沉于水底为度。却取出小盂去其水。再浮水面上。至来日天晓仍旧沉于水底。昏晓二时。□以水满为度。定其昼夜。其日停水之时。切须泸出极净。毋使尘滓隘其水穴。庶几永无缓迫之失

　　造筹法
　　用薄木竹片皆可为。如签篦样。随尺寸高下。书写时刻。用探水。定验时辰更点。尤是简捷。凡筹三十四分。均布十二叚。每叚该二分五厘。惟寅申己亥上。分外加添四分。谓维偏添之数也。闰余成岁。折瑳之数也。今皆捷取小盂内分刻为验。甚径更捷。小盂分刻处相对。先刻取二路。以浮鱼指点处是也。凡一年十二月止用太平钱二十文。随月加减、镇压小盂

　　加减法
　　十一月节。昼用二十文太平钱。匀铺小盂底。夜用空盂。十二月节。昼用太平钱十九文。夜用一文。自十二月节为始。昼减一文。夜添一文。七日一次加减。正月节。昼用十一文。夜用九文。二月节、昼用十文。夜用十文。三月节、昼用九文。夜用十一文。自三月节为始。每七日一次。昼减一文。夜增一文。四月节昼用一文。夜十九文。五月节、昼用空盂。夜二十文。六月节、昼用一文。夜十九文。自六月节为始。每七日一次。昼增一文。夜减一文。七月节昼九文。夜十一文。八月节、昼夜各十文。九月节、昼用十一月。夜用九文。自九月节为始。每七日一次。昼添一文。夜减一文。十月节、昼用十一文。夜用九文

　　推二十四气
　　正月立春雨水节。二月惊蛰及春分。三月清明并谷雨。四月立夏小满全。五月芒种及夏至。六月小暑大暑匀。七月立秋并处暑。八月白露及秋分。九月寒露与霜降。十月立冬小雪均。十一月大雪与冬至。十二月小寒及大寒

　　定太阳出没法
　　正月出乙入庚方。二八出兔入鸡场。三七发甲入辛地。四六生寅入犬藏。五月生艮归干上。仲冬出巽入坤方。惟有十与十二月出。辰入申子细详

　　约十二时
　　半夜子。鸡鸣丑。平旦寅。日出卯。食时辰。愚中巳。日中午。日昃未。晡时申。日入酉。黄昏戌。眠定亥

　　宝货辨疑【故宋掌公帑者所著】
　　象牙简笏式
　　（见图）
　　大石牙性偏滋润。盖座纹柳镇不深。更无触纹并心影。长短合格不抱身。大石国者为地道。牙性滋媚光润滑腻纹缕细。三佛齐者其次。广牙最低。简笏俱要停直。迭料长短合格。两边要有垂柳盖座都全。厚薄恰好。无镇角者最妙。或有镇角不要深到底。是节病。更要认阴阳。脿在外者属阳。脿在里者属阴。抱身要慢阙一不可。或犯黄偏影心触纹。皆是褒弹。心明者谓之心影。不明者谓之气脉。黑者谓之搐纹。若上有黑点谓之鸡粪。列者谓之麻璺。若上木纹者谓之大松纹。若白骨色者谓之骨白牙。性麄触纹者谓之山园。抱身小点谓之泪痕。投卖者呼作寿星。黑黄大点谓之粟靥。笏长二尺三寸为式。简亦然。但凡象牙每株斤两大者直钱。临时相度本事如何。然后定价

　　金
　　金子十分至半钱。对样分明石上试。
　　更看褁夹几多般。剪错开时无疑忌。
　　黑昏铜物在其中。浅淡盖缘银在内。
　　银有六分金有四。一处销成全不类。
　　要见良金方法真。胆矾烧煅黄即是。
　　色白声鸣器子多。入手轻肥验假伪。
　　马蹄金【像马蹄样少有】　　沙金【乃麸金之屑如沙细者】
　　橄榄金【出荆湖岭南郡】　　苽子金【颗块如苽子大】
　　麸子金【碎屑如麸片出湖南高丽蜀中】
　　胯子金【像臈茶腰□胯子出湖南北郡】
　　叶子金【云南者为地道各处铺户拍造杜叶亦淡此为罨金再销看颜色】
　　凡辨夹金铤或夹器皿用淡金。或银使赤金叶褁。就热砑上铤子伪造锤痕。器皿看底足有缝即是。如无缝看唇厚。入手硬。夹器也

　　银
　　真花细渗分数高　纸被心低四角凹
　　好弱幽微说不尽　论中不错半分毫
　　金漆花银【一百分足】　　浓调花银【九十九分九厘】
　　茶花银【九十九分八厘】　　大胡花银【九十九分七厘】
　　薄花银【九十九分六厘】　　薄花细渗【九十九分五厘】
　　纸灰花银【九十九分四厘】　细渗银【九十九分三厘】
　　麄渗银【九十九分一厘】　　断渗银【九十八分五厘】
　　无渗银【九十七分五厘】
　　巳上银分数名额。凡看诸般器皿。首饰钗钏。今时宅眷多喜时样生活。勤去更改一番腾倒一番低也。但凡楞褁镀金之类。尤宜仔细

　　玉带
　　腰带束带有多般　菜叶明钉去头难
　　滴酥色润多着主　牌方素者足人观
　　雪色滋媚为最。若白有明者谓之伶色。是节病。或玲珑。实碾方素碾造人相者直钱。余烧香唐带或油色明钉不堪

　　玉器
　　色似琼酥白似银　摸着晶泉随手生
　　敦厚样好玉性润　雪花夹石无占纹
　　凡看玉器。或盘盏碗壶等。有把手者孔窍要容大指成器。或系腰绦环。笠帽顶头。巾环剑绷纳子。琴样纳子。玉刀靶肥长者成器。或首饰玉额花玉钗錍玉梳玉凤玉环玉盒玉花朵玉项錍玉带系玉五事等件。时样为最。旧时碾造生活。合格者直钱。不堪改造者勿览。湏要得色。样范敦厚。碾造仁相。如实碾粟米卧蚕螭虎等地。或玲珑生活细巧工夫者。更看不雪花夹石。不洒墨点。不占璺损破。不就材料者玉有五色。白如凝脂。黑点漆。红如鸡冠。青如蓝靛。黄如栗色。
　　白玉：色似琼酥滋媚为绝品。不断青并白。得龌龊水色油色者价低
　　古玉：茶褐色面上尸侵。红如点血。白者价高。青者次之
　　碧玉：颜色？？即伶者绝品。上至不断青。下至碧绿色。深绿色青色菜色者分数等比。白者价低
　　黄玉：如栗黄者绝品。泔浆黄者次之
　　乌玉：多出川内。只堪碾数珠。尘纸象棋。等用。碾造玉磬声韵长久

　　玛瑙
　　红班似锦要分明　样好那堪入手轻
　　更无夹石并纹柳　此物应当价贯嬴
　　玛瑙盏碗器物先要样制做得薄红锦色。或间酒色花儿沥落。无夹石破璺为奇。如鬼面浆。无红花儿或花红内有粉红花者。谓之曲蟮红。有紫红花点谓之酱班。皆不甚好

　　水晶
　　明凈如氷白似银　不薄不厚要匀停
　　若遇粉霜并惊璺　碾花藏病细论评
　　倭国者上品信州者次之。湏要？？絜凈伶俐。不薄不厚。素者尤佳。碾花者多藏粉瑕节病。惊舋者不堪。亦有乌水晶

　　琥珀
　　金珀光明蜡珀黄　通身洁净最为良
　　牵脿水色难升价　伪者多般切要防
　　近日造成帽顶珠儿。绦环系腰间。有结秀喜蛛蝼蚁者直钱。或有水珀用药煮作金蜡珀者。或有耸笃思伪者宜鉴

　　珊瑚
　　枝柯高大最直钱　色似银朱转更鲜
　　若有髓眼并丹色　价低应知不足观
　　此物出大海中水底。五七株成林。横枝色鲜红者谓之珊瑚林。设放看翫以高者转难得。价高直钱。亦有折断去处。用红蜡粘接。仔细看之。丹色髓眼。皆是褒弹

　　看南北珠式
　　（见图）

　　北珠
　　圆如弹子转身青　披肩色好甚分明
　　粉白油黄并骨色　节病多般不尽论
　　凡看北珠颜色。湏是看讫。闭目再闪看。颜色一同。方为验也。其珠青者。亦如暑末秋初。乍雨还晴。云绽处闪出青天带。白云中现出青天。此青系真色第一。其青不用深青。只要白包青笼罩。乃嫩青色。其珠青只如在顶上盖者。不披青至顶下者。谓之摩孩罗儿顶青也。其青若至腰下至窍眼。谓之转身青。为第一。腰上青者。谓之披肩青。为第二。若珠顶上只有一点青。不能盖顶者。谓之鬼眼睛。不为奇也

　　看大珠身分颜色节病诀
　　所看北珠。身分湏是带圆。只用窍眼。其珠子身分湏是青白色绿色牵黄磁白骨色。低。样如粉白色尤得。如北珠身下有白搭膊。或面上有。牵孛落及黄上青色者不中。青上黄者尤得。如直眼。及窍眼。身分上损破穴眼。并改钻三眼四眼者。亦不中也。且如买直钻北珠。只买肚儿高者。且得。谓如窍眼上尖。乃黍头。下阔者。谓之宝装。亦名无笃珠子也。如一头大。一头小者。谓之皷槌。中间一穴两头圆者。谓之横钻。亦不中也

　　看入匣珠子式
　　湏用绢帛蘸水。突其面儿。其绢帛不青乃真色。有色伪者。多用好青纸筒作卷儿。突其珠儿。有青色又有骨色油黄者。用竹纸筒作卷儿。韶粉在内。突其珠子。粉白精神仔细矣

　　南北西湖珠式
　　南珠儿看明亮精神捻圆浅□色粉白。不要油黄。其价低次。北珠儿看青要羙。披肩青转身青迭四五分者。价贯不廉。或鬼眼睛。一点青也。或粉白。或磁色。或腰勒。或骨色。或鼠头莲子身搭膊儿直钻。皆有褒弹。西珠儿。氁线小封头。先看价轻重。有无圆者。丑者发。付较迟

　　马价珠
　　芦甘色羙过如翠　若无油烟转更加
　　夹石粉白老青色　此物本事不足夸
　　青珠儿芦甘色者地道。珠儿指面大。肉验高者妙。亦有转身青者。多做宝索儿用。颜色。妙者直钱。着主快。亦有当三折二钱大者。价贯不可一例看。土番国。并回回珠儿颜色不好。多与好碧靛相似。此珠儿多是西夏贩到。川人亦有

　　碧靛
　　碧靛马价皆相类　颜色黑绿不直钱
　　青得羙者可人爱　碾成事件做钱看
　　翠色不夹石为最。西夏者地道。黑绿粉绿皆不直钱

　　猫睛
　　黄如酒色唤猫睛　转侧中间一道真
　　睛更散帘深黑色　二物应当价例轻
　　猫睛出南番。酒色阔如指面大者。以大为好。睛死不活。并黑睛者不直钱。小者亦有米颗。大者。只可打嵌指镯杂用

　　剌
　　紫剌红剌出南番　钏镯杯盘打嵌鞍
　　大者直钱五六百　小者多嵌指镯间
　　此物出南番。红紫并酒色大者如指面。亦有多嵌七宝首饰。并系腰盏盘钏镯指镯。余外无用

　　玻璃
　　南番酒色紫玻璃　碗碟杯盘入眼稀
　　土烧气眼不堪羡　价直不比在前时
　　出南番国。上有酒色青色紫色白色。性若水晶相类。劝盏盘器背上多碾两点花儿。是真者。土烧者轻如瑠璃相似

　　玳瑁
　　最好白多点儿少　此物应当价不小
　　黑多白少不为奇　照管点班措看了
　　白多点儿稀少者直钱。花班好者次之。胡黑者价极低。亦有用药点角者。谓之塞坚

　　犀角
　　云分两脚要分明　正透尤佳倒透纹
　　骨笃数中偏最好　刀刮婆娑分外馨
　　出临河路者为妙。正透高如倒透。正透者黑地黄花。倒透者。黄地黑花。若成株肥大者佳。瘦小者只可合药用。无花乌犀中。故乌犀偏带马鞍。作子象棋亦有蛮犀川犀不好

　　翠毛
　　脊钱软翠出南番　广州全翅次其间
　　紫土土翠难升价　行市贵贱临时看
　　软翠妙。是两片脊钱为之一合。每十合作一串。六个好六个低。广内翠稍低。此间亦有紫翠系山和尚之属

　　鱼（鱼柰）
　　山阳汉上鲭鱼鱿　成褁高低论斤秤
　　价高当三钱来大　块儿小者价湏轻
　　此物襄阳汉上武昌皆有。当三折二者价高碎块儿价低。有二斤秤十六个者成器难得。今时冠子多用羊角造之

　　龙涎
　　龙涎妙似百药煎　鼻齅之时香又鯹
　　墙璧浮石皆相类　修合诸香分外馨
　　龙涎出南海山岛中褐色微鯹。若黑色者。曾经大鱼吞之。此物大能发香。无此物合香不成

　　龙涎香
　　龙涎香名有多般　此物暗昧仔细看
　　伏古云头并清燕　三朝修合最直钱
　　伏古云头清燕三等。高孝光宗三朝合者。杨和王供进者。上有臣名。有韩太师府。修合阅古龙涎香皆妙。广州心子香亦佳。香有白醭者。乃多年脑子走在面上。假者亦多

　　大石栀子
　　合香栀子出大石　红花色好最为奇
　　黑者蒸孽不中用　贵人不爱定无疑
　　此物除合龙涎香料之外别无用处。红黄紫者好。黑者不堪用

　　珠筛
　　珠子铜筛与银筛　铁者多应是古筛
　　一套若全念二只　隔过匀停好串排
　　铁者古筛。铜者官筛。亦有银筛。每套二十二只方全。或有只数不全者无用

　　试金石
　　色如黑漆皆相类　气呵湿润卒未干
　　光滑腻如鸡弹子　上金贴定易为看
　　出蜀中润腻滑样范好颇大者直钱。上金满用塩汤洗。大松子油润之。安湿地少时入袋。气呵动。用手擦。方始上金



　　己集
　　诸品茶
　　蔡襄进茶录序
　　臣前因奏事。伏蒙　陛下论臣先任福建转运使日。所进上品龙茶。最为精好。臣退念草木之微首辱陛下知鉴。若处之得地。则能尽其材者。陆羽茶经。不第建安之品。丁谓茶图、独论采造之本。至于烹试。曾未有闻。臣辄条数事。简而易明。勒成一篇。名曰茶录。伏为清闲之宴。或赐观采。臣不胜惶惧荣幸之至

　　一篇论茶品
　　色
　　茶色贵白、而饼茶多以珍膏。油【去声】其面。故有青黄紫黑之异。善别茶者。正如相工之视人气色也。隐然察之于内。以肉理实润者为上。既巳末之。黄白者、受水昏重。青白者受水鲜明。故建安人鬪试、以青白胜、黄白负

　　香
　　茶有真香入贡者。微以龙脑和膏、欲助其香。建安民试茶皆不入香。恐夺其真。烹点之际。又杂珍果香草。其夺益甚

　　味
　　茶味主于甘滑。惟北苑凤凰山。连属诸焙。所产者味佳。隔溪诸山虽及时。加意制作。色味皆重。莫能及也。又有水泉不甘。能损茶味。前世之论水品者以此
　　右七纲拣芽。以四十饼为角。小龙凤。以二十饼为角。大龙凤。以八饼为角。每角圈以箬叶。束以红缕。包以红纸。缄以黄绫。惟拣芽俱以黄焉

　　茶焙
　　茶焙编竹为之。褁以箬叶。盖其上、以收火也。隔其中。以有容也。纳火其下。去茶尺许。所以养茶色香味也

　　茶录后序
　　茶为物之至精。而小团、又其精者。录序所谓上品龙茶者是也。盖自君谟始造、而岁贡焉。仁宗尤所珍惜。虽辅相之臣。未尝辄赐。惟南郊大礼致斋之夕。中书枢密院。各四人共赐一饼。宫人剪金为龙凤花草贴其上。两府八座。分割以归。不敢碾试。宰相家藏以为宝。时有佳客。出而传玩尔。嘉佑七年。亲享明堂斋夕。始人赐一饼。余亦忝与。至今藏之。余自以谏官供奉仗内。至登二府二十余年。纔一获赐。而丹成龙驾舐鼎莫及。每一？？奉翫清血交零而已。因君谟著录附于后。庶知小团自君谟始。而可贵如此。欧阳永叔

　　家顶新茶
　　细嫩白茶【五斤】　枸杞英【五两炒】
　　绿豆【半升炒过】　米【二合炒过】
　　右件焙干碾罗合细煎点绝奇

　　脑麝香茶
　　脑子随多少、用薄藤纸褁。置茶合上。密盖定。点供自然带脑香。其脑又可移别用。取麝香壳安罐底。自然香透尤妙

　　百花香茶
　　木犀　茉莉　橘花　素馨等花又依前法熏之

　　法煎香茶
　　上春嫩茶芽。每五百钱重。以菉豆一升去壳蒸焙。山药十两。一处处细磨。别以脑麝各半钱重。入盘同研。约二千杵。罐内密封窨三日后。可以烹点。愈久香味愈佳

　　煎茶法
　　煎茶。须用有焰炭火。滚起便以冷水点住、伺再滚起再点。如此三次。色味皆进

　　枸杞茶
　　于深秋摘红熟枸杞子。同干面拌和成剂。捍作饼样。晒干研为细末。每江茶一两。枸杞末二两。同和匀。入炼化酥油三两。或香油亦可。旋添汤搅成稠膏子。用塩少许。入锅煎熟饮之。甚有益及明目

　　擂茶
　　将芽茶汤浸软。同去皮炒熟芝麻。擂极细。入川椒末。塩。酥油饼。再擂匀细。如干。旋添浸茶汤。如无油饼。斟酌以干面代之。入锅煎熟。随意加生栗子片。松子仁、胡桃仁、如无芽茶。只用江茶亦可

　　兰膏茶
　　以上号高茶。研细一两为率。先将好酥一两半。溶化倾入茶末内。不住手搅。夏月渐渐添氷水搅、水不可多添。但一二匙尖足矣。频添无妨。务要搅匀。直至雪白为度。冬月渐渐添滚汤搅。春秋添温汤搅。加入些少塩尤妙

　　酥签茶
　　将好酥、于银石器内溶化。倾入江茶末搅匀。旋旋添汤搅。成稀膏子散在盏内。郄着汤侵供之。茶与酥看客多少用。但酥多于茶些为佳。此法至简且易。尤珍羙。四季看用汤造。冬间造在风炉子上

　　合足味茶法
　　梦溪沈内翰歌括云。甘三苦四妙通神【甘草三两苦参四两】五斤干茶五斤蒸【干茶叶五斤蒸过茶五斤】菉豆四升同捣合【豆炒过】此方宜利胜烧银

　　制孩儿香茶法
　　孩儿茶【一斤研极细罗过用】白荳蔻仁【四钱研为细末】粉草【炙三钱碾为细末】沉香【半两劈成三锭子插入鹅梨内用纸褁了水湿过灰火内煨梨熟为度取出沉香晒干为细末用三钱和之留梨汁制麝香用】寒水石【半斤炭火内□红先将薄荷叶四两水浸湿透铺在纸上将煅过寒水石放在叶上褁了放冷取出秤五钱与脑子同研余者待后次用之叶弃去不用此脑子法也无此则脑二气味去矣】荜澄茄【三钱研为细末】麝香【二钱拣去毛令净研开用尤制沉香梨汁和为泥摊在磁盏内或银器内上用纸糊口用针透十数孔慢火焙干研为末再于盏内焙热合和前料其香满室此其法也】川百药煎【半两为末将巳上四件和匀磁器收贮勿泄味】梅花片脑【三钱米脑亦可用制过寒水石同研和拌入料】
　　右将洁净高糯米一升。煮极烂稠粥擂细冷定。用绢绞取浓汁和剂。湏要硬于净槌帛石上槌三五千下。槌多愈好。故名千槌膏。却用白檀煎油抹印脱造成。放于透风处悬吊三二日。刷光磁器贮

　　诸品汤
　　天香汤
　　白木犀盛开时。清晨带露用杖打下花。以布被盛之。拣去蒂萼。顿在净磁器内。候积聚多。然后用新砂盆擂烂如泥。【一名山桂汤亦名木犀汤并同】　木犀【一斤】塩【炒四两】　　　粉草【炙二两】
　　右件拌匀。置磁瓶中密封。曝七日。每用沸汤点服

　　暗香汤
　　梅花将开时。清旦摘取半开花头连蒂。置磁瓶内。每一两重。用炒塩一两。洒之。不可用手漉坏。以厚纸数重密封置阴处。次年春夏取开。先置蜜少许于盏内。然后用花二三朵置于中。滚汤一泡。花头自开、如生可爱

　　须问汤
　　东坡居士歌括云。半两生姜【干用】一升枣【干用去核】三两白塩【炒黄】二两草【炙去皮】丁香木香各半钱。约量陈皮一处捣。【去白】煎也好。点也好。红白容颜直到老

　　杏酪汤
　　板杏仁用三两半。百沸汤二升浸。盖却候冷。即便换沸汤。如是五度了。逐个搯去皮尖。入小砂盆子内细研。次用好蜜一斤。于铫子内炼三两沸。看涌掇退。候半冷旋倾入杏泥。又研。如是旋添入研和匀

　　凤髓汤
　　润肺疗咳嗽　松子仁胡桃肉【汤浸去皮各用一两】蜜【半两】
　　右件研烂。次入蜜和匀。每用沸汤点服

　　醍醐汤
　　止渴生津【仇公望县尹方】乌梅【一斤搥碎用水两大澄同熬作一椀澄清不犯铁器】（石宿）砂【半斤碾】　　　白檀末【二钱】麝香【一字】　　　　蜜五斤
　　右将梅水石？宿砂蜜三件一处于砂石器内熬之。候赤色为度。冷定入白檀麝香

　　水芝汤
　　通心气益精髓干莲实【一斤带皮炒极燥捣罗为细末】　粉草【一两微炒】
　　右为细末。每二钱入塩少许。沸汤点服。莲实捣罗。至黑皮如铁不可捣则去之。世人用莲实去黑皮及涩皮并心。大为不便。黑皮坚气。而涩皮住精、世人多不知也。此汤夜坐过饥。气乏不欲取食。则饮一盏大能补虚助气。昔仙人务光子服此得道

　　茉莉汤
　　用蜜一两重。甘草一分。生姜自然汁一滴、同研令极匀。调涂在椀中心。抹匀不令洋流。每于凌晨采摘茉莉花三二十朵。将放药椀。盖其花。取于香气熏之。午间乃可以点用

　　木香苦汤
　　王百一承旨常服汤药
　　片子姜黄【四两】　　（石宿）砂仁【半两】
　　木香【半两】　　　白荳蔻仁【半两】
　　藿香叶【半两】　　　白檀【半两】
　　甘草【一两半】　　　陈皮【去白半两】
　　青皮【去白半两】　　川练子【半两】
　　黄茋【半两】　　　　香附子【去毛炒一两】白匾豆【去皮蒸熟焙干秤一两】
　　右细末每服一二钱。空心沸汤点服

　　香橙汤
　　宽中快气消酒
　　大橙子【二斤去核切作片子连皮用】
　　檀香末【半两】　　　生姜【五两切半片千焙干】
　　甘草末【一两】
　　右二件用净砂盆内研烂如泥。次入白檀末。甘草末。并和作饼子焙干。碾为细末。每用一钱。塩少许。沸汤点服

　　橄榄汤
　　止渴生津
　　百药煎【一两】　　　白芷【一钱】
　　檀香【一钱】　　　　甘草【炙一两】
　　右件捣为细末。沸汤点服

　　荳蔻汤
　　治一切冷气。心腹胀满。胸膈痞滞。哕逆呕吐。泄泻虚滑。水谷不消、困倦少力。不思饮食【出局方】
　　肉荳蔻仁【二斤面褁煨】　甘草【炒二斤十二两】
　　白面【炒一斤半】　　　丁香枝杖【一斤十二两】
　　塩【炒三斤四两】
　　右为末。每服一钱。沸汤点服食前

　　解醒汤
　　中酒后服之【东垣李明之方妙绝其孙李信之传】
　　白茯苓【一钱半】　　白荳蔻仁【半两】
　　木香【半钱】　　　　橘红【一钱半】
　　莲花青皮【三分】　　泽泻【二钱】
　　神曲【一钱炒黄】　　（石宿）砂仁【半两】
　　葛花【半两】　　　　猪苓【去黑皮钱半】
　　干生姜【二钱】　　　白朮【二钱】
　　人参【去芦一钱】
　　右为细末和匀。每服二钱半白汤调下。但得微汗。酒疾去矣、不可多食

　　干木瓜汤
　　除湿止渴快气【出李氏方】
　　干木瓜【去皮净四两】　白檀【一两】
　　沉香【半两】　　　　茴香【炒一两】
　　白荳蔻【半两】　　　（石宿）砂仁【一两】
　　粉草【炙二两半】　　　干生姜【二两】
　　右为极细末。每用半钱。加塩。沸汤点服

　　无尘汤【并李氏方】
　　水晶糖霜【二两】　梅花片脑【二分】
　　右将糖霜乳细罗过。入脑子再研匀。每用一钱沸汤点服。如点带香汤茶。必须当面烹点。不可多。多则令人厌。少则有余不足存焉。慎勿背地烹点供上。如背处烹点、则香气巳散矣

　　熟梅汤
　　黄梅【十斤】　　　青椒【四两】
　　塩【一斤】　　　　　粉草末【六两】
　　姜汁【一小碗】
　　右件拌匀。日晒半月磁器收贮

　　绿云汤
　　荆芥穗【四两】　白朮　粉草【各二两】
　　为末入塩点服

　　檀香汤
　　膏子一分。檀香细末三钱。脑麝少许。研细入生姜自然汁。三两同研。投入膏内。沸汤点服

　　丁香汤
　　入丁香细末三钱。余依前法

　　辰砂汤
　　入辰砂细末三二钱。看颜色如何脑麝依前法

　　胡椒汤
　　入胡椒细末一两。脑麝并依前法

　　（石宿）砂汤
　　入（石宿）砂细末二两半。丁香干姜末少许。不用脑麝

　　茴香汤
　　入炒茴香细末一两。檀香干姜末少许。不用脑麝。巳上只看滋味如何随意加减

　　仙朮汤
　　辟瘟疫除寒湿温脾胃进饮食【出局方】
　　苍朮【去皮十二斤米泔水浸焙】枣【去核六升】
　　杏仁【去皮尖炒斤半】　　粉草【炙三斤半】
　　干姜【五两炮】　　　塩【六斤四两】
　　右为细末。入杏仁和匀。每服一钱。沸汤点服。常服延年益寿明目驻颜轻身不老

　　荔枝汤【出李氏方】
　　乌梅【半斤洗净熬去核滤去滓】
　　沙糖【一斤熟水化作汁滤去滓】桂末【三钱】
　　干生姜末【半两】　　丁香末【一钱】
　　右将糖梅汁合和了。银石器内熬耗一半。然后入丁桂姜末再熬成膏。入净器收贮

　　温枣汤【出李氏方】
　　大枣【一斤去核用水五升熬汁】
　　蜜　生姜汁
　　右将三味调停。和羙。再入银器内。令稀稠得所。入麝香少许。每盏抄一大匙。沸汤点服

　　香苏汤【出李氏方】
　　干枣【一斗去核擘碎】
　　紫苏叶【半斤】　　　木瓜【五个去皮穰捣碎】
　　右件一处再捣。匀。分作五分。内将一分匀摊在竹箩内。烧滚汤泼淋下汁。尝瓜枣无味了。去郄别换好者一分。依上泼之。以味尽为度。将淋下汁。慢火银石器内熬成膏子。冷热任用

　　地黄膏子汤
　　生地黄肥大者。于秋暮冬初、采取净洗折碎。入石臼中以木杵捣烂。榨取汁入砂石器内熬至浮末起。皆掠去至净。煎至三分去二。别换银石小器慢火熬至滴入水不散为度。造时始末不犯铜铁器。于净磁器内收贮。入檀香末并脑麝少许。或云入蜜熬者。并入酒中同饮极妙。亦可沸汤点服【出李氏方】

　　轻素汤
　　干山药【三两】　甘草【一两】
　　莲子肉【半斤汤浸去紫皮并心子洗净白】
　　右日干为细末。生龙脑少许。沸汤点服

　　沃雪汤　
　　（石宿）砂仁【一两】　甘草【半两】
　　鸡苏叶【三两】　　　荆芥穗【一两半】
　　天花粉甜者二钱【瓜蒌根也】
　　为末汤点

　　渴水番名摄里白
　　御方渴水　
　　官桂　丁香　桂花
　　白荳蔻仁　　（石宿）砂仁【各半两】
　　细曲　　　　麦蘗【各四两】
　　右为细末。用藤花半斤蜜十斤炼熟。新汲水六十斤。用藤花一处锅内熬至四十斤。生绢滤净用小口甏一个。生绢袋盛前项七味末。下入甏。再下新水四十斤。并巳炼熟蜜。将甏口封了。夏五日。秋春七日。冬十日熟。若下脚时春秋温夏冷。冬热

　　林檎渴水
　　林檎微生者不计多少擂碎。以滚汤就竹器放定擂碎林檎。冲淋下汁。滓无味为度。以文武火熬常搅勿令煿了。熬至滴入水不散。然后加脑麝少许。檀香末尤佳

　　杨梅渴水
　　杨梅不计多少棎搦取自然汁。滤至十分净。入砂石器内慢火熬浓。滴入水不散为度。若熬不到则生白醭。贮以净器。用时每一斤梅汁入熟蜜三斤。脑麝少许。冷热任用。如无蜜球糖四斤入水熬过亦可

　　木瓜渴水
　　木瓜不计多少。去皮穰核。取净肉一斤为率。切作方寸大薄片。先用蜜三斤或四五斤。于砂石银器内慢火熬开滤过。次入木瓜片同前。如滚起泛沫。旋旋掠去。煎两三个时辰尝味如酸入蜜。须要甜酸得中。用匙挑出放冷器内。候冷再挑起。其蜜稠硬如丝不断者为度。若火紧则燋。又有涌溢之患。其味又不加。则燋煿气。但慢火为佳

　　五味渴水
　　北五味子肉一两为率。滚汤浸一宿。取汁同煎、下浓豆汁对当的颜色恰好。同炼熟蜜对入。酸甜得中。慢火同熬一时许。凉热任用

　　蒲萄渴水
　　生蒲萄不计多少。擂碎滤去滓令净。以慢火熬。以稠浓为度。取出收贮净磁器中。熬时切勿犯铜铁器。蒲萄熟者不可用。止可造酒。临时斟酌入炼过熟蜜及檀末脑麝少许

　　香糖渴水
　　上等松糖一斤。水一盏半。藿香叶半钱。甘松一块。生姜十大片。同煎以熟为度。滤净磁器盛。入麝香菉豆许大一块。白檀末半两。夏月氷水内沉用之极香羙

　　造清凉饮法
　　生气爽神
　　葛粉　郁金　山栀【各一钱】　甘草【一两】
　　右为细末。以新汲水逐旋调饮

　　熟水类
　　粱秆熟水
　　故宋京城持瓶卖粱秆熟水。其法以稻秆心持择齐整了。用水濯洗净晒干。作小把子。如荡熟水时以火炙少时。先以汤荡两次。然后荡熟水。如以糯稻秆自可缩小便

　　紫苏熟水
　　紫苏叶不计多少。须用纸隔焙不得翻。候香先泡一次。急湏了再泡。留之食用。大能分气。只宜热用。冷伤人

　　荳蔻熟水
　　白荳蔻壳拣净。投入沸汤瓶中。密封片时用之极妙。每次用七个足矣不可多用。多则香浊

　　沉香熟水
　　先用净瓦一片。灶中烧微红。安平地上、焙香一小片。以瓶盖定、约香气尽。速倾滚汤入瓶中密封盖。檀香速香之类。亦依此法为之

　　香花熟水
　　取夏月但有香无毒之花。摘半开者。冷熟水浸一宿密封。次日早去花。以汤浸香水用之

　　丁香熟水
　　丁香五粒。竹叶七片。沸汤密封片时、用之

　　造熟水法
　　夏月凡造熟水。先倾百沸滚汤在瓶内。然后将所用之物投入密封瓶口。则香倍矣。若以汤泡之则不堪。香若用来年木犀。或紫苏、须畧向火上炙过。方可用矣

　　浆水类
　　桂浆法
　　夏月饮之。解渴消痰。勿与酒同饮
　　官桂【三两为末】　　　赤茯苓【去皮为末】
　　细曲末【半斤】　　　大麦蘗【半两为末】
　　杏仁【百粒浸去皮尖研细】　生蜜【三斤】
　　右用熟水一斗。冷定调匀。入磁器内搅三五百转。用油纸封口。覆以数重。入窨五日方熟或腊纸密封沉井底七日。绵滤去滓。水浸饮之

　　荔枝浆
　　桂【三两】　丁香【二分】　乌梅【半斤煎汁】
　　石？宿砂仁【三两剉碎煎汁一升】　生姜汁【半盏】
　　右件澄清相和。入糖二斤半。银石器熬候稠浓。滤过用之

　　木瓜浆
　　木瓜一个切下盖。去穰盛蜜。却盖了。用签签之于甑上蒸软。去蜜不用。及削去。中别入熟蜜半盏。入生姜汁同研如泥。以熟水三大椀拌匀滤滓盛瓶内。井底沉之

　　浆水法
　　熟炊粟饭乘热倾在冷水中。以缸浸五七日。酸便好吃。如夏月逐日看。纔酸便用。如过酸即不中使

　　虀水法
　　菘菜净洗。畧汤中绰过。入极清面汤内以小缸盛。看菜与面汤多少相称。菜不必多。候五七日酸可吃。如有虀脚一小椀。只一日便用。冬日略近火尤易熟。诸菜皆可

　　法制香药
　　法制半夏
　　开胃建脾。止呕吐。去胸中痰满。下肺气
　　半夏【半斤圆白者】　　晋州绛矾【四两】
　　丁皮【三两】　　　　草荳蔻【二两】
　　生姜【五两切成片】
　　右件洗半夏去滑。焙干。三药麄剉。以大口瓶盛生姜片。并前药一处。用好酒三升浸。春夏三七日秋冬一月。却取出半夏水洗焙干。余药不用。不拘时候细嚼一二枚。服至半月咽喉自然香甘

　　法制橘皮
　　日华子云。皮暖消痰止嗽。破症瘕？？玄癖
　　橘皮【半斤去穰】　　　白檀【一两】
　　青塩【一两】　　　　茴香【一两】
　　右件四味用长流水。二大椀同煎。水干为度。拣出橘皮放于磁器内。以物覆之。勿令透气。每日空心取三五片细嚼白汤下
　　外三味晒干为末。白汤点服

　　法制杏仁
　　疗肺气咳嗽。止气喘促。腹痹不通。心腹烦闷
　　板杏【一斤滚灰水淖过晒干麸炒熟炼蜜拌杏仁匀用下药末】
　　茴香【炒】　人参　　（石宿）砂仁【二钱】
　　陈皮【三钱】　白荳蔻　薄荷
　　梗香【各二钱】　粉草【三钱】
　　右为细末。拌杏仁令匀。每用七枚。食后服之

　　酥杏仁法
　　杏仁不拘多少。香油煠燋。胡色为度。用铁丝结作网兜搭之。候冷定食。极脆羙

　　法制（石宿）砂
　　消化水谷温暖脾胃
　　（石宿）砂【十两去□以朴消水浸一宿即干以□油焙燥香熟为度】
　　桂花　粉草【各一钱半碾为细末】
　　右件和匀为末。遇酒食后细嚼

　　醉乡宝屑
　　解醒宽中化痰
　　陈皮【四两】　　　（石宿）砂仁【四两】
　　红豆【一两六钱】　　　粉草【二两四钱】
　　生姜　　　　　丁香【一钱剉】
　　葛根【三两巳上并咬咀】　白荳蔻仁【一两剉】
　　塩【一两】　　　　　巴豆【十四粒不去皮壳用铁丝穿】
　　右件用水二椀煮、耗干为度。去巴豆晒干。细嚼白汤下

　　木香煎
　　木香二两、捣罗细末。用水三升煎至二升。入乳汁半升。蜜二两。再入银石器中煎如稀面糊。即入罗过稉米粉半合。又煎候米熟稠硬捍为薄饼。切成棊子晒干为度

　　法制木瓜
　　取初收木瓜于汤内煠过。令白色取出放冷。于头上开为盖子。以尖刀取去穰了。便入塩一小匙。候水出即入香药。官桂。白芷。藁本。细辛。藿香。川芎。胡椒。益智子。石？宿砂仁。右件药捣为细末。一个木瓜。入药一小匙。以木瓜内塩水调匀。更曝候水干又入熟蜜令满。曝直候蜜干为度

　　法制鰕米
　　鰕米一斤去皮壳。用青塩酒炒。酒干。再添再炒。香熟为度。真蛤蚧青塩酒炙酥脆为度。茴香青塩酒炒四两。净椒皮四两。青皮酒炒不可过浊。煮酒约二升。用青塩调和为制。右先用蛤蚧椒皮茴香三味制讫却制鰕米。以酒尽为度。候香熟取上件和前三味一并拌匀。再用南木香麄末二两。同和乘热入器盦。四围封固候冷取用。每一匀空心塩酒嚼下。益精壮阳。不可尽述【赵菊山】

　　菓食类
　　造蜜煎菓子法
　　凡煎菓子。酸者用朴硝破水大叚。硬酸者用汤化朴硝放冷浸去酸味。软嫩者只炼蜜放冷浇在菓子上淹一宿。其酸咸味自去。漉出淘过控干。并先炼熟蜜后入煎五七沸出放冷。再入旧蜜内煎如琥珀色。去蜜置器中。煎时须用银石砂铫等为佳。使蜜浇者浸一宿。余依用淹一饭时。若有味也
　　又法应干煎菓。先用汤荡白梅肉候冷浸之。却控干炼蜜浸之如前法

　　蜜煎冬瓜法
　　经霜老冬瓜去青皮。近青边肉切作片子。沸汤焯过放冷。石灰汤浸没四宿。去灰水同蜜半盏于银石砂铫内熬熟下冬瓜片子煎四五沸去蜜水。别入蜜一大盏同熬候冬瓜色微黄为度。入磁器内。候极冷方可盖覆。如白醭重煎石灰汤二钱沸汤澄清去脚用

　　蜜煎姜法
　　社前嫩芽者二斤。净洗控干。不得着塩淹须候出水一饭间。沸汤畧焯过滤干。用白矾一两半搥碎泡汤。隔宿次却澄清浸姜以满为度。三两宿漉出再控。不得多时。用蜜二斤煎一滚去面隔宿冷。却于新瓶内入蜜姜。约十日半月别换蜜一斤半。换蜜若要久。经年两次换

　　蜜煎笋法
　　笋十斤和壳煮七分熟。去皮、随意切成花样、用蜜半斤浸一时许。漉干、却用蜜三斤煎滚掠净。拌匀入磁器收贮。浸久不损

　　蜜煎青杏法
　　不拘多少刮去皮。用铜青极细末铜器内匀滚令绿色然后用生蜜浸。但觉有酸气便换蜜。至三五遍自然不复酸。可以久留。铜青无多少之限。但滚的匀便可也。青梅亦可依此法造

　　蜜煎藕法
　　初秋藕新嫩者。沸汤焯过五分熟去皮。切作条子或片子。每一斤用白梅四两。汤浸汁一大椀候冷浸一时许。漉绌控干。用蜜六两去卤水。别蜜十两慢火煎令琥珀色。放冷入罐贮

　　糖脆梅法
　　青梅一百个。画成路路儿。将熟冷醋浸没一宿。取去控干。别用熟醋调沙糖一斤半浸没入瓶内。以笋叶扎口。仍用椀覆藏在地中深一二尺。用泥土盖过白露节取出换糖浸

　　糖椒梅法
　　黄梅大者不拘多少。搥破核。未搥以前。先以塩淹一日。铺梅一层。入沙糖用椒生姜丝。一层。重重铺罐内八分满。以物盖覆。蒸一遍。再用生绢覆罐口晒十日可供。晒时先用些椒叶在梅肉上

　　糖杨梅法
　　以三斤为率。塩一两淹半日。次用沸汤浸一宿控干。入好糖一斤。轻轻用手拌匀日晒。汁干为度。磁器贮

　　糖煎藕法
　　大藕五斤。切二寸长。又碎切之。日晒出水气。入沙糖五斤。金樱末一两。同入磁器内。又入蜜一斤。用泥紧封闭磁器口。慢火煮一伏时。待冷开用

　　糖苏木瓜
　　大者一对去皮。切作瓣。白塩一两新紫苏叶二两。净洗晒干切细。同腌少时。再入生姜四两去皮切丝。沙糖二十两。一处拌匀。磁器中盛。日中晒干时时抄匀为度

　　造椒梅法
　　黄梅一百个为率用盆硝少许焯过。漉出控干搥碎入生姜丝一斤。甘草四两。去目川椒一两。磁盆拌匀。又入炒塩半斤同晒。如欲作梅汤晒放稀。如欲作饼子晒放干。晒时两二日搅一次

　　旋炒栗子法
　　不拘多少。入油纸捻一个沙铫中炒或熨斗中炒亦可。候熟极酥甜香羙。异常法

　　收藏菓法
　　收藏栗子
　　霜后初生栗子不以多少。投水盆中去其浮者。余皆漉出。众手净布拭干。更于日中晒少时。令全无水脉为度。用新小瓶罐先将沙炒干放冷。将栗装入瓶。一层栗。二层沙。约九分满。每瓶只可放三二百个。不可大满。用笋叶一重盖覆。以竹篾按定。扫一净地将瓶倒覆其上。？以黄土封之。逐旋取用。不可令近酒气。可至来春不坏

　　收藏红枣
　　将大磁缸一只。刷洗净拭干。烧热米醋浇缸内荡令匀控干。又以熟香油匀擦缸口。于缸底铺粟秆草一重。枣一重。中心四围亦令草间盖。不可重压。亦不生蛀虫

　　收藏诸般青菓法
　　十二月间荡洗洁净瓶。或小缸盛腊水遇时菓出。用铜青末与菓同入腊水收贮。颜色不变如鲜。凡青梅枇杷林檎小枣蒲萄莲蓬菱角甜瓜绵橙橄榄荸荠等菓。皆可收藏

　　收藏石榴
　　选拣大石榴连枝摘下。用新瓦罐一枚。安排在内。使纸十余重密封。可留多日不坏

　　收藏梨等
　　拣不损大梨。取不空心大萝卜插梨枝柯在萝卜内。纸褁暖处。候至春深不坏。带梗柑橘。亦可依此法

　　收藏橄榄
　　用上等好锡打作有盖罐子。拣好完橄榄装满纸封缝。放于净地上。至五六月间尤好【藏阶前草内者无是说】

　　收藏乳饼
　　取乳饼在塩瓮底。不拘年月。要用取出洗净蒸软。使用。一如新者

　　收藏瓜茄
　　用染坊淋退灰晒干。埋藏黄瓜茄子。冬月食用

　　酒曲类
　　酒醴总叙。昔仪狄造酒而羙。进之于禹。饮而甘之。遂疏仪狄。然酒可以供祭祀。可以奉宾客。皆礼之所不废者。如诗所谓为酒为醴。以洽百礼。又谓我有旨酒。以燕乐嘉宾之心。皆是物也。至于养生伐病。世或资之。则日用饮食之间。亦不容阙。今取其品味之羙者。载于前。酿法之良者备于后。谅并好事者之乐闻也

　　造曲法
　　东阳酒曲方
　　白面【一百斤】　桃仁【二十两】
　　二桑叶【二十斤】　　杏仁【二十两皆去皮擂为泥】
　　莲花【二十朵】　　　苍耳心【二十斤】
　　川乌【二十两炮去皮脐】　菉豆【二十斤】
　　淡竹叶【二十斤】　　熟甜瓜【一十斤去皮擂为泥】
　　竦母藤嫩头【二十斤】竦兼嫩叶【二十斤】
　　右将五叶皆装在大缸内。用水三担浸。日晒七日。用木杷如打淀状打下。以罩篱漉去枝梗。用此水煮豆极烂。先将生桃杏泥等。与面豆和成硬剂踏成片。二桑叶褁。外再用纸褁。挂于不透风处。三五日后将曲房上窻纸扯去令透风。不尔恐烧了此曲

　　造红曲法【凡造红曲皆先造曲母】
　　造曲母
　　白糯米一斗。用上等好红曲二斤。先将米？术米淘净蒸熟作饭。用水升合如造酒法。搜和匀下瓮。冬七日。夏三日。春秋五日。不过以酒熟为度。入盆中擂为稠糊相似。每稉米一斗。止用此母二升。此一料母可造上等红曲【一石五斗】

　　造红曲
　　白稉米一石五斗。水淘洗浸一宿。次日蒸作八分熟饭。分作十五处。每一处入上项曲二斤。用手如法搓操。要十分匀停了。共并作一堆。冬天以布帛物盖之。上用厚荐压定。下用草铺作底。全在此时。看冷热。如热则烧坏了。若觉大热便取去覆盖之物。摊开堆面。微觉温便当急堆。起。依元覆盖。如温热得中勿动。此一夜不可睡。常令照顾。次日日中时分作三堆。过一时分作五堆。又过一两时辰却作一堆。又过一两时分作十五堆。既分之后。稍觉不热。又并作一堆。候一两时辰觉热。又分开。如此数次。第三日用大桶盛新汲井水。以竹箩盛曲作五六分。浑蘸湿便提起。蘸尽又总作一堆。似稍热。依前散开。作十数处摊开候三两时。又并作一堆。一两时又撒开。第四日将曲分作五七处装入箩。依上用井花水中蘸。其曲自浮不沉。如半沉半浮。再依前法堆起。摊开一日。次日再入新汲水内蘸。自然尽浮。日中晒干。造酒用

　　东阳酝法
　　白糯米一石为率。隔中。将缸盛水浸米。水须高过米面五寸。次日将米踏洗去浓泔。将箩盛起放别缸上。再用清水淋洗净。却上甑中炊以十分熟为度。先将前东阳曲五斤捣烂筛过匀撒放团箕中。然后将饭倾出摊去气。就将红曲二斗于箩内搅洗。再用清水淋之。无浑方止。天色暖则饭放冷。天色冷放温。先用水七斗倾在缸内。次将饭及曲拌匀为度。留些曲撒在面上。至四五日沸定翻转。再过三日上榨压之

　　上糟
　　造酒寒须是过熟。即酒清数多。浑头白（酉教）少。温凉时并热时。须是合熟便压。恐酒醅过熟。又糟内易热。多致酸变。大约造酒自下脚至熟。寒时二十四五日。温凉时半月。热时七八日。便可上糟。仍须均装停铺。手安压鈘。正下砧簟。所贵压得均干。并无湔失。转酒入瓮。须垂手倾下。免见濯损酒味。寒时用草荐。麦曲围盖。温凉时去了。以单布盖之。候三五日澄折清酒入瓶

　　收酒
　　上榨以器就滴。恐滴远损酒或以小竹子。引下亦可。压下酒须是汤洗瓶器令净。控候二三日。次候折澄去尽脚。纔有白丝则浑。直候澄折得清为度。则酒味倍佳。便用蜡纸封闭。务在满装。瓶不在大。以物阁起。恐地气发动酒脚。失酒味。仍不许频频移动。大抵酒澄得清更满装。虽不煮。夏月亦可存留

　　煮酒
　　凡煮酒每斗入蜡二钱。竹叶五片。官局天南星员半粒。化入酒中。如法封系。置在甑中【秋冬用天南星丸春夏用蜡并竹叶】然后发火。候甑草上酒香透。酒溢出倒流。便更揭起甑盖。取一瓶开看。酒滚即熟矣。便住火良久。方取下置于石灰中。不得频频移动。白酒须拨得清然后煮。煮时瓶用桑叶冥之。庶使香气不绝

　　长春法酒
　　景定甲子五月间。贾秋壑以长春法酒一瓮。并方进于穆陵。上欲供而辍者再。李坦高忠辅任阁长兼内辖。奏云愿先赐臣一盏。候三五日药力效验。方可进御。李因是得罪于贾。适七月十三日居民遗漏修内司救扑。官兵见火势趋和宁门。李于是令预撒民屋保护大内。贾谓不遵朝廷节制。嗾台臣上疏。三学叩阍。屡贬郁林州。除名勒停方用
　　当归　　　川芎　　　半夏
　　青皮　　　木瓜　　　白芍药
　　黄耆【蜜炙】　　五味子　　肉桂【去麄皮】
　　熟地黄　　甘草【炙】　　白茯苓
　　薏苡仁【炙】　白荳蔻仁　石？宿砂
　　槟榔　　　白朮　　　橘红
　　枇杷叶【去毛多】人参　　　麦蘗【炒】
　　藿香【去土】　　沉香　　　木香
　　草果仁　　杜仲【炒】　　神曲【炒】
　　南香　　　桑白皮【蜜炒】　厚朴【姜炙】
　　丁香　　　苍朮制　　石斛【去根】
　　右件各制了净。秤三钱等分作二十包。每用一包以生绢袋盛。浸于一斗酒内。春七日。夏三日。秋五日。冬十日。每日清晨一杯。午一杯。甚有功效。除湿实脾。去痰饮。行滞气。滋血脉。壮筋骨。宽中快膈。进饮食

　　神仙酒奇方
　　专医瘫痪四肢拳挛。风湿感抟重者、宜服之
　　五加皮【二两并心剉去土】紫金皮【并骨剉去土】
　　当归须【六钱洗净剉】
　　右件口？父咀用酒一瓶浸三宿。夏一宿更用好酒一瓶。取酒一盏入未浸酒一盏每日两盏暖服。两瓶酒尽时。自有神効

　　天门冬酒
　　醇酒一斗。六月六日曲末一升捣麄末。好糯米五升作饭。天门冬煎五升。其煎但如稀饧即得。米须淘讫晒干。取天门汁浸曲如常法。候熟炊饭适寒温。用煎和饭令相入投之。夏七日。勤看勿令热。春冬十日。密封闭之。熟榨滤。每服三合。再欲造。地黄枸杞五加皮姜蕤黄精白朮诸药酒并准此法。秋夏饭须冷下。春冬须稍温。看时候方下之。合须九月尽。三月前○又法取天门冬三十斤捣碎煮。取汁。依常法以作酒。少少饮之。滓作散服。尤佳

　　枸杞五加皮三骰酒
　　骰音豆　牛膝
　　五加根茎　　丹参　　枸杞根
　　忍冬　　　　松节　　枳壳枝叶
　　右件各切一大斗。以水三大石于大釜中煮。取六大斗去滓澄清水。准凡水数。浸曲。即用米五大斗炊饭熟讫。取生地黄细切一斗捣如泥和下。第二骰用米五斗炊饭。取牛蒡根细切二斗捣如泥。和饭下消讫。第三骰用米二斗炊饭。取大秋麻子一斗熬捣令极细。和饭下之。候稍冷热一依常法。候酒味好即去糟。饮之。如酒冷不发。即更以少曲末骰之。若味苦薄。更炊二三斗米骰之。若饭干不发。取诸药等分。量多少煎汁热骰之。候熟去糟量性饮之。多少常令有酒气、老少男女皆可服。亦无所忌。巳上三骰酒。去风劳气冷。令人肥徤。走及犇马

　　天台红酒方
　　每糯米一斗。用红曲二升。使酒曲两半或二两。亦可。洗米净。用水五升。糯米一合煎四五沸。放冷以浸米。寒月两宿。暖月一宿。次日漉米。炊十分熟。先用水洗红曲令净。用盆研。或捣细亦可。别用温汤一升发起曲。候放冷入酒曲。不用发。只捣细。拌令极匀。熟如麻餈状。入缸中用浸米泔拌。手劈极碎。不碎则易酸。如欲用水多则添些水。经二宿。后一一翻。三宿可榨。或四五宿或以香。更看香气如何。如天气寒暖消详之。榨了再倾糟入缸内。别用糯米一升。碎者用三升。以水三升煮为粥。拌前糟更酿一二宿。可榨和前酒饮。如欲留过年。则不可和。若更用水拌糟浸作第三酒。亦可

　　鸡鸣酒
　　歌括云。甘泉六椀米三升。做粥温和曲半斤。三两饧餙二两酉？教。一抄麦蘗要调匀。黄昏时候安排了。来朝便饮瓮头春
　　右先将糯米三升净淘。水六升同下锅煮成稠粥。夏摊冷。春秋温。冬微热。曲酉？教麦蘗皆捣为细末。同饧餙下在粥内拌匀。冬五日。春秋三日。夏二日成熟为好。酒矣○又法：就此料内。加官桂胡椒良姜细辛甘草川乌炮。川芎丁香巳上各半钱碾为细末。和粥时同搅匀在内。其味尤妙。香羙异常

　　满殿香酒曲方
　　白面【一百斤】　糯米粉【五斤】
　　木香【半两】　　　　白朮【十两】
　　白檀【五两】　　　　甜瓜【一百个香熟去皮子取汁】
　　石？宿砂　　甘草　藿香【各五两】
　　白芷　　丁香　莲花【二百朵去莲取汁】
　　广苓苓香【各二两半】
　　右件九味碾为细末。入面粉内。用莲花瓜汁和。匀踏作片。纸袋盛挂通风处。七七日可用。每米一斗用曲一斤。夏月闭瓮。冬月待微发作糯米餙粥一椀。温时投之。谓之搭甜

　　蜜酝透瓶香
　　用蜜二斤半。以水一斗。慢火熬及百沸。鸡翎掠去沫。再熬沫尽为度。官桂胡椒良姜红豆石？宿砂仁。巳上各等分。碾细为末。右将熬下蜜水依四时下之。先下前药末八钱。次下干曲末四两。后下蜜水。用油纸封。箬叶七重密。冬二十日。春秋十日。夏七日熟

　　羊羔酒法
　　用精羊肉五斤。用炊单褁了放糜底蒸熟干批作片子。用好糯酒浸一宿。研烂以鹅梨七只去皮核。与肉再同研细。纱滤过。再用浸肉酒。研滤三四次。用川芎一两为末。入汁内搅匀。泼在糯米脚糜肉下脚用。曲依常法

　　菊花酒
　　以九月菊花盛开时。拣黄菊嗅之香尝之甘者。摘下晒干。每清酒一斗用菊花头二两。生绢袋盛之悬于酒面上约离一指高。密封瓶口。经宿去花袋。其味有菊花香。又甘羙。如木香腊梅花一切有香之花依此法为之。盖酒性与茶性同。能逐诸香而自变

　　治酸薄酒作好酒法
　　官桂　白茯苓【去皮】
　　陈皮　　白芷　　　石？宿砂
　　良姜【各一两】甘草【五钱】　　白檀【五钱】
　　沉香【少许】
　　右用生绢袋一个。盛前药味在内。用甜水五大升煮十沸。将绢袋药取出。蜜六两。熬去蜡滓。入前药汁内滚二三沸。又用好油四两。熬令香熟入前药汁内。再滚二三沸。磁器盛之。量酒多少入药尝之

　　南番烧酒法【番名阿里乞】
　　右件不拘酸甜淡薄一切味不正之酒。装八分一甏上斜放一空甏。二口相对。先于空甏边穴一窍。安以竹管作嘴。下再安一空甏。其口盛住上竹嘴子。向二甏口边。以白磁椀楪片。遮掩令密。或瓦片亦可。以纸筋捣石灰厚封四指。入新大缸内坐定。以纸灰实满。灰内埋烧熟。硬木炭火二三斤许下于甏边。令甏内酒沸。其汗腾上空甏中。就空甏中竹管内却溜下所盛空甏内。其色甚白。与清水无异。酸者味辛。甜淡者味甘。可得三分之一好酒。此法腊煮等酒皆可烧

　　白酒曲方
　　当归　　石？宿砂　　木香
　　藿香　　苓苓香　　川椒
　　白木【巳上各一两】官桂【三两】　　檀香
　　白芷　　吴茱萸　　甘草【各一两】
　　杏仁【一两别研为泥】
　　右件药味并为细末。用白糯米一斗淘洗极净。春为细粉。入前药和匀。用青辣蓼。取自然汁搜拌。干湿得所。捣六七百杵。圆如鸡子大。中心捺一窍。以白药为衣秆草去叶。觑天气寒暖。盖闭一二日。有青白醭。将草换了。用新草盖。有全醭。将草去讫。七日聚作一处。逐旋散开。斟酌发干。三七日。用筐盛顿悬挂。日曝夜露。每糯米一斗。七两五钱重。苏湿破者不用

　　酿法
　　新白糯米浆浸。陈糯米水浸一宿淘。以水清为度。烧滚。锅甑内气上。渐次装米蒸熟。不可大软。但如硬饭。取匀熟而巳。饭熟就炊荜拜下倾入竹？？差内。下面以水桶承之。栈定以新汲水浇。看天气。夏极冷。冬放温。浇毕以麫先糁瓮中。如饭五斗。先用二斗曲末。同拌极匀。次下米与曲拌匀。中心拨开见瓮底。周围按实。待隔宿有浆来约一椀。则用小杓浇于四围。如浆未来。须待浆来而后浇。要辣则随下水。欲甜更隔一宿。下水。每米一石。可下水六七斗。如此则酒味佳。天寒覆盖稍厚。夏四日。冬七日。熟在瓮时有浆来即浇。不限遍数。用小杓豁起浆。在四边浇泼。下水了不须浇

　　用水洗
　　每造米一石。内留五升。用水八斗半。熬作稀粥。候冷。投入醅内。此即用水法也

　　候浆法
　　下了脚须至一伏时揭起。于所盖荐外。听闻索索然有声。即是浆来了。后又隔两日下水。仍先将糟十字打开。番过下水不搅。仍旧作窝。更待二三日方可上榨

　　造诸醋法
　　造七醋法
　　假如黄陈仓米五斗。不淘净。浸七宿。每日换水一次。至七日。做熟饭。乘熟便入瓮。按平封闭。勿令气出。第二日番转动。至第七日开。再番转。倾入井花水三担。又封闭一七日。搅一遍。再封二七日。再搅。至三七日即成好醋矣。此法甚简易。尤妙

　　造三黄醋法
　　于三伏中。将陈仓米一斗。淘净做熟硬饭。摊令匀。候冷定。饭面上以楮叶盖。或苍耳青蒿皆可。罨作黄衣。上去罨盖之物。番转过。至次日晒干。簸去黄衣。净器收贮。再用陈米一斗。做熟硬饭晒干。亦用净器收贮。至秋社日。再用陈米一斗。做熟饭。与上件黄子。干饭拌。和匀下水。饭面上约有四指高水。纱帛幪头。至四十九日方熟。慎勿动着。待其自然成熟。此法极妙。

　　造小麦醋法
　　陈仓米一斗。或糯米亦可。用水浸一宿。炊作饭。摊温冷。麄曲二十两。捣细。火焙干。以纸衬地上出火气。拌饭匀放净瓮内。入新汲水三斗。又拌匀。折捺平。用纸两三层密封瓮口。勿见风。向南方安。候四十九日开。用小麦二升炒燋。投入瓮内。少须取醋于锅内煎沸。入瓶了。上用炒麦一撮。醋久不坏。取头醋了。再用水一斗半。酿第二醋。旬日可取食之。第二醋了。又用水七升半。酿第三醋。更数日取食之。第三醋了。二三醋欲食。须用炒燋麦半升许入瓮内搭色。犹可取第四醋。味尚如街市中卖者。此醋妙不可言。米醋热者。盖谓炒米耳。此法用炊米。所以性平 

　　造麦黄醋法
　　小麦不拘多少。淘净。用清水浸三日。漉出控干蒸熟。于暖处摊开铺放芦席上。楮叶盖之。三五日黄衣上。去叶晒干。簸净入缸。用水拌匀。上面可留一拳水。封闭四十九日可熟

　　造大麦醋法
　　大麦仁二斗。内一斗炒令黄色。水浸一宿炊熟。以六斤白面拌和。于净室内铺席摊匀。楮叶覆盖七日。黄衣上晒干。更将余者。一斗麦仁炒黄浸一宿。炊熟摊温。同和入黄子捺在缸内。以水六斗匀搅。密盖三七日可熟

　　造糟醋法
　　腊糟一石。水泡。麄糠三斗。麦麸二斗。右件和匀。温暖盖放罨盖。勤拌捺。湏气香。咂尝有醋味。依常法制造淋之。按四时添减。春秋用糠四斗半。麸二斗。夏糠三斗。麸二斗。冬糠五斗。麸三斗。觑天气加减造之

　　造饧糖醋法
　　饧餙一斤。水三斤。先将水入锅煎数沸。豁出倾入饧搅匀伺温。入白曲末二两。同搅匀装瓶内。纸封日晒。春秋一月。冬四十五日。夏二十日熟。甚香羙。下了到二十日之上。有一层白醭。面子休搅动。至自落时。乃成熟也。若不日晒。只安顿净处。勿得动摇。任其自然尤妙

　　造千里醋法
　　乌梅去核一斤许。以酽醋五升浸一伏时。曝干再入醋浸。曝干再浸。以醋尽为度。捣为末。以醋浸钲饼和为丸如鸡头大。欲食投一二丸于汤中。即成好醋矣

　　造麸醋法
　　初取面麸。先以五斗用水和匀。可作团即止。上甑蒸盒作黄子。湏楮叶盖两日后成黄。即打聚作一堆。盒过夜晒干。先量起五升黄。留作二醋。然后用陈米一斗二升。五升亦不妨。浸一夜。次早和先留麸皮五斗用和匀蒸饭熟。稍冷与黄子入缸一处。打拌。入水约五升瓶二十瓶以上搅匀。用芦席一片。如缸口裁圆。中开方一尺窍。草布且糊一边。四外芦与缸缘悉糊了。置日中晒。次早以杖物入草布窍入。搅番。如此三早止。湏看潮候糊了三面草布。三伏晒一月。如月阴多剩晒十数日。却榨下锅煎数沸。以净洁瓶盛。每瓶入炒麦一撮。纸厚封。纸上放草灰一把。愈客气。置高处勿着地气。二醋榨头醋。先一日煎下熟汤。十瓶。次早以先留黄子五升与头醋□和匀。以所煎冷汤搅。如前封盖。却不湏三打晒七

　　造糠醋法
　　每糟二十斤。用水一担。不拘冬月浸一宿搅匀。以烂为度。如是新糟使水一担半。稻糠随水拌糟。湏按令极匀。装入瓮。将满摊平以糠盖。或再用荐盖瓮□。频频看觑。候热发便倒入别瓮。热不得太过。太过则损味。如未热不得动。依前盒盖热。候四度逐旋随次按匀。再誊入淋瓮中。踏令极实。虚则不中。煎汤淋之为头醋。再煎汤淋取第二醋如要极酸。即将头醋煎重淋新糟。其酸极佳。如此欲得酸。只将第二醋煎沸汤淋新糟。巳是重淋醋。若更将逐瓮头醋再淋。恐太酸了。造成用川椒装入干瓶泥起。不可近湿气。煎了候冷装。造醋之法惟要酸。酸之诀在发热时。不可发过。化糟时短着水淋下再淋。自然妙也

　　收藏醋法
　　但凡收醋、湏用头出者装入瓶、每瓶烧红炭一块投之。糁炒小麦一撮。箬封泥固。或有入烧塩者反淡了味

　　诸酱类
　　熟黄酱方
　　不拘黄黑豆。亦不拘多少。拣净炒熟取出磨成细末。每豆细末一斗。面一二斗。入汤和匀切片子蒸熟。摊在芦席上。用麦秸苍耳叶盦。待有黄衣。烈日晒令极干。一斤黄子。入塩四两。井花水投下。去黄子一拳高。烈日晒之

　　生黄酱方
　　三伏中不拘黄黑豆。拣净水浸一宿漉出。入锅煮令熟烂。取出摊令极冷。多用白面拌匀。摊在芦席上。用麦秸苍耳叶盦。一日发热。二日作黄衣。三日后番转。烈日晒干。愈晒愈好。秤黄子一斤。用塩四两为率。汲井花水下。水高黄子一拳。晒不犯生水。面多好酱黄。晒多好酱味

　　小豆酱方
　　不拘多少。拣净磨碎。簸去皮再磨细。浸半日控干擦去皮。至来早水淘净控干。面熟掿作团子盦盖。候一月方发过。用大眼篮悬挂透风处。至来年二月中旬。用布擦去白醭。捣碎再磨。每细曲二十斤。用塩六斤四两。以腊水化开。遇火日侵晨下。两月可食

　　造面酱方
　　白面不拘多少。冷水和作硬剂。切作一指厚片子。笼内蒸熟。摊眼三时许。后曲子上干。以楮叶仓耳麦秸。盦盖。至黄衣上匀为度。去盖物番转过。至次日晒干。刷去黄衣岛碎。每斤塩四两。煎汤泡塩作水下之

　　菀豆酱方
　　不拘多少。水浸蒸软。晒干去皮。每净豆黄小麦一斗。同磨作曲。水和硬剂切作片。蒸熟覆盖盦。黄衣上晒干。依造面酱法。用塩水下

　　榆仁酱方
　　不拘多少。淘净浸一伏时。搓洗去浮皮。再以布袋盛于宽水中揉洗去涎。控干。与蓼汁同晒干。再以蓼汁拌湿同晒。如此十次。同发过面曲。依造面酱法用塩下之。每用榆仁一升。发过面曲四斤。塩一斤。如法制之

　　大麦酱方
　　黑豆板净者五斗。炒熟水浸半日再入锅用浸豆水煮令烂。倾出伺冷。以大麦面百斤拌令匀。以筛筛下面。用煮豆汁和搜作剂切作大片。上甑蒸熟。倾出摊冷。以楮叶盦盖。候黄衣上汗干再晒。捣碎拣丁日或火日下之。每斗黄子。用塩二斤。井花水八升。化塩水入缸

　　造肉酱法
　　獐兔羊肉等皆可造
　　精肉【去筋膜四斤切】　　酱曲【一斤半捣细用】
　　塩【一斤】　　葱白【细切一椀】　良姜
　　小椒　　芜荑　　　陈皮【各一两】
　　右件糯酒拌匀如稠粥。小瓮盛封十余日。觑稠时再入酒。味淡时入塩。用泥封固。日曝之

　　造鹿醢法
　　鹿肉【八斤去筋膜细切如泥】　酒曲【一斤】
　　小豆曲【一斤】　红豆　　　川椒【六两净】
　　荜拨　　　良姜　　　茴香
　　甘草【各炙二两】　桂心【半两】　　芜荑末【一斤】
　　肉荳蔻【二两】　葱白【切作米二升半】
　　右为细末。同鹿肉和拌。用糯酒调匀。稀稠得所。小口缸盛密封之。三五日一搅匀则易。似复密之。曝于庭。夜置暖处。百日可食。视稀稠加酒曲

　　造酱法
　　凡造。酱先以塩淘净去泥滓。垃圾。酱自佳。先以缸盛水。次以梢箕盛塩于水中搅漉。好塩自隔箕儿下。拉圾石土粪草之类皆留箕中。湏臾缸面又有一层黑泥末。以搭罗掠去之尽。缸中皆净咸水。塩如雪白。澄于缸底。别以器盛起。然后下酱。先用水逐旋入白塩。多留些盖面上。和讫以莳萝撒酱面上。复以翎蘸好香油持抹。酱面及缸

　　治酱瓮生蛆法
　　用草乌五七个。切作四半撇入。其蛆自死矣

　　诸豉类
　　金山寺豆豉法
　　黄豆不拘多少。水浸一宿。蒸烂候冷。以少面掺豆上拌匀。用麸再拌。扫净室铺席匀摊。约厚二寸许。将穰□麦秆或青蒿苍耳叶盖覆其上。待五七日候黄衣上。搓挼令净。筛去麸皮走水淘洗曝干。每用豆黄一斗。物料一斗。预刷洗净瓮候下。
　　鲜菜瓜【切作二寸大块】　鲜茄子【作刀划作四块】
　　橘皮【刮净】　　　　莲肉【水浸软切作两半】
　　生姜【切作厚大片】　　川椒【去目】
　　茴香【微炒】　　　　甘草【剉】
　　紫苏叶　　　　蒜瓣【带皮】
　　右件将物料拌匀。先铺下豆黄一层。下物料一层。掺塩一层。再下豆黄物料塩各一层。如此层层相间。以满为度。纳实。？？若密口泥封固。烈日曝之。候半月取出到一遍拌令匀。再入瓮密口泥封。晒七七日为度。却不可入水茄瓜中自然塩水出也。用塩相度斟量多少用之。

　　咸豆豉法
　　黑豆一斗。蒸畧熟取出晒一日。用瓜二十条茄四十个。【先切小干下用】紫苏陈皮各切碎拌和。用茴香四钱重。炒塩四两。拌和得所。罨之三日。然后用好酒遍洒令匀。再畧蒸过。再用塩四两拌之。又用好酒微洒之。日中摊晒一日。却入磁小缸内紧筑数重。纸封之。或用泥封。置三伏日晒好

　　淡豆豉法
　　大黑豆不拘多少。甑蒸香熟为度。取出摊置罘籣内。乘温热以架子每一层盛一罘籣。顿在不见风处。四围上下用青草穰紧护之。如是数日取开。见豆子上生黄衣已遍。然后取出晒一日。次日温汤漉洗。以紫苏叶切碎拌和之。烈日中曝至十分干。然后用磁罐收贮。密封固

　　造成都府豉汁法
　　九月后二月前可造。好豉三斗。用清麻油三升熬令烟断香熟为度。又取一升熟油拌豉。上甑熟蒸摊冷。晒干。再用一升熟油拌豉。再蒸摊冷晒干。更依此一升熟油拌豉透蒸曝干。方取一斗白塩匀和捣。令碎。以釜汤淋取三四斗汁。净釜中煎之
　　川椒末　　胡椒末　　干姜末
　　橘皮【各一两】　葱白【五斤】
　　右件并捣细和煎之。三分减一。取不津磁器中贮之。湏用清香油不得湿物近之。香羙绝胜

　　造麸豉法
　　七八月中造之。余月则不佳。春治小麦细磨为面。以水拌浥浥入甑蒸之。候气焰好熟。乃下摊之令极冷。手挼令碎。布覆盖。待七日黄衣上乃摊去热气。却装入磁瓮中。盆盖于穰粪中。燠之二七日黑色气香味羙。便乘热抟作饼子如神曲样。绳穿贯心屋内悬之。兼以纸袋盛之又佳。防青蝇尘垢之污。用时全饼着汤中煮之。色足漉出削去皮。一饼可数用熟香羙全胜豆豉。只打破汤浸研用亦得。然汁浊不如全煮汁清也。

　　造瓜豉法
　　菜瓜大者二十条去穰。不可经水。切作厚二寸阔长条阔一寸许。用塩八两淹二宿。漉出晒干。次用头醋五升。塩豆豉一升。同煎四五沸去豆豉。只用所煎之醋放冷。入糖四两。莳萝茴香川椒紫苏橘皮丝。同瓜儿并入于醋内浸一宿漉出晒。待干又浸。又晒。以浥尽糖醋晒干为度。加莳萝茴香川椒紫苏橘皮丝。先用塩少许浸一宿揉干。然后入瓜儿内。先去其水气。防蒸白醭造时三伏中并秋前可也

　　酝造腌藏日
　　造面酱酒醋逐月吉凶
　　正月丁卯甲辰丙辰丁未己未乙酉丁酉吉
　　二月己巳丁巳吉
　　三月丙子己巳庚子乙巳丁巳不犯月厌大吉
　　四月乙丑丁丑丁卯辛卯乙卯不犯虚耗月厌大吉
　　五月丙寅甲申庚申大吉
　　六月壬申戊寅己酉丁酉己卯不犯虚耗月厌大吉
　　旧有丙午系万通受死不用
　　七月庚午庚戌戊子戊戌吉庚辰壬辰犯月厌不用
　　八月丁亥癸巳己亥己巳吉癸未己未
　　系受死不用
　　九月辛巳戊子丙申戊申辛亥庚申不犯月厌凶杀
　　十月己卯丁卯甲戌癸未甲午庚子己未吉
　　十一月乙丑戊寅乙未壬寅戊申甲寅甲申吉旧有丙戌戊戌犯天耗乙巳与戊戌并犯十恶不用
　　十二月庚子丁卯壬申壬寅乙卯甲申戊申戊寅庚申己卯吉

　　造曲吉日
　　辛未乙未庚子

　　造酱吉日
　　丁卯

　　造酱忌日
　　辛日不合酱

　　造酒醋吉日
　　春【氐箕】夏【亢】秋【奎】冬【危直日星宿】

　　造酒醋忌日
　　戊子甲辰丁酉【杜康死】又忌月厌虚耗十恶受死并凶

　　腌藏鲊脯姜瓜吉日
　　初一初二初七初九十一十三十五

　　腌藏鲊脯姜瓜凶日
　　月忌月厌上下弦灭没日初五十四二十三不宜

　　饮食类
　　蔬食
　　造菜鲞法
　　塩韮菜去梗用叶。铺开如薄饼大。用料物糁之
　　陈皮　石？宿砂　红豆　杏仁
　　甘草　莳萝　茴香　花椒
　　右件碾细同米粉拌匀。糁菜上铺菜一层。又糁料物一次。如此铺糁五层。重物厌之。却于笼内蒸过。切作小块。调豆粉稠水蘸之。香油煠熟。冷定纳磁器收贮

　　食香瓜儿
　　菜瓜不以多少薄切。使少塩淹一宿漉起。用元卤煎汤焯过。晾干。用常醋煎滚候冷调砂糖姜丝紫苏莳萝茴香拌匀。用磁器盛日中曝之。候干收贮

　　食香茄儿
　　新嫩者切三角块沸汤焯过。稀布包榨干。塩淹一宿晒干。用姜丝橘丝紫苏拌匀。煎滚糖醋泼。晒干收贮

　　食香萝卜
　　切作骰子块。塩腌一宿。日中晒干。切姜丝橘丝莳萝茴香拌匀。煎滚常醋泼。用磁器盛日中曝干。收贮

　　蒸干菜法
　　三四月间将大窠贮菜。择洗净。畧晒过沸汤内煠五六分熟。晒干。用塩酱莳萝花椒沙糖橘皮同煮极熟。晒干、再蒸片时收贮。用时香油挼微入醋。饭上蒸熟用

　　糟瓜菜法
　　不拘多少。用石灰白矾煎汤冷浸一伏时。使煮酒泡糟塩入铜钱百余文拌匀。腌十日取出拭干。别换好糟塩煮酒再拌入坛收贮。箬叶扎口。泥封口

　　糟茄儿法
　　八九月间。拣嫩茄绝去蒂。用活水煎汤冷定。和糟塩拌匀入坛。箬叶扎口。泥封头

　　造脆姜法
　　嫩生姜去皮。甘草白芷零陵香少许同煮熟切作片子。食之脆羙异常

　　五味姜方
　　嫩姜一斤。切作薄片。用白梅半斤打碎去仁。入炒塩二两拌匀。晒三日取出。入甘松三钱。甘草五钱。檀末三钱、再拌匀晒三日。入磁器收贮

　　造糟姜法
　　社前嫩姜不以多少。去芦揩擦净。用煮酒和糟塩拌匀。入磁坛中。上用沙糖一块。箬叶扎口。泥封头

　　造醋姜法
　　不以多少。炒塩腌一宿。用元卤入酽醋同煎数沸。候冷入姜。箬扎瓶口。泥封固

　　蒜茄儿法
　　深秋摘小茄儿擘去蔕揩净。用常醋一椀。水一椀。合和煎微沸。将茄儿焯过控干。捣碎蒜并塩和冷定。酸水拌匀。纳磁坛中为度

　　蒜黄瓜法
　　深秋摘小黄瓜。醋水焯用蒜如前法

　　蒜冬瓜法
　　拣大者。留至冬至前后去皮穰。切作一指阔条。以白矾石灰煎汤焯过漉出控干。每斤用塩二两。蒜瓣二两。同捣碎拌匀。装入磁器。添熬过好头醋浸之

　　腌韮花法
　　取花半结子时。收摘去蔕。每斤用塩三两。同捣烂纳磁器中

　　腌塩韮法
　　霜前拣把韮无稍者。择净洗控干。于磁盆内铺韮一层。掺塩一层。候塩韮匀铺尽为度。腌二三宿。翻数次。装入磁器用。元卤加香油些小尤妙

　　胡萝卜菜
　　切作片子。同好芥菜入醋内畧焯过食之脆。芥菜内。仍用川椒莳萝茴香姜丝橘丝塩拌匀用

　　假莴笋法
　　金凤花梗。大者去皮。削令干净。早入糟。午供食之

　　胡萝卜鲊
　　切作片子。畧畧焯过。控干。入少许细葱丝莳萝茴香花椒红曲。研烂并塩拌匀同罨一时。食之

　　造茭白鲊
　　薄切制法同前

　　造熟笋鲊
　　但笋要煮制法同前

　　造蒲笋鲊
　　生者一斤寸截。沸汤焯过布褁压干。姜丝熟油。橘丝红曲稉米饭。花椒茴香葱丝拌匀。入磁器一宿。可食

　　造藕稍鲊
　　用生者寸截。沸汤焯过。塩腌去水。葱油少许。姜橘丝莳萝茴香稉米饭红曲研细拌匀。荷叶包隔宿食

　　造虀菜法
　　先将水洗净菜。拣去黄损者。每菜一科用塩十两。汤泡化。候大温逐窠洗菜就入缸。看天道凉暖。暖则来日菜即渰下。随即倒下者居上。一层菜。一层老姜。约菜百斤。老姜二斤。天寒迟一日倒。倒讫以石压令水渰过菜

　　相公虀法
　　萝卜切作薄片。莴苣条或嫩蔓菁白菜切发萝卜条。各以塩煞之。良久用滚汤焯过。入新水中。然后煎酸浆水泡之。以椀盖覆。入井中浸冷为制。佳

　　芥末茄儿
　　小嫩茄切作条。不湏洗晒干。多着油锅内加塩炒熟。入磁盆中摊开。候冷用干芥末匀掺拌。磁雚？瓦收贮

　　造瓜虀法
　　甜瓜十枚。带生者。竹签穿透。塩四两拌入瓜内。沥去水令干。用酱十两拌匀。烈日晒。番转又晒。令干入新磁器内收之。用塩用酱。又看瓜大小斟量用之。得宜

　　酱瓜茄法
　　酱黄与瓜茄。不拘多少。先以酱黄铺在磁缸内。次以鲜瓜茄铺一层。掺塩一层。再下酱黄。又铺瓜茄一层。掺塩一层。如此层层相间。腌七日夜。烈日晒之。酱好而瓜儿亦好。如欲作干瓜儿。取去再晒。其酱别用。却不可用水。瓜中自然塩水出也。用塩时相度。酱与瓜茄多少酌量

　　收干药菜法
　　枸杞　地黄　甘菊
　　青襄　　牛膝　槐芽　白朮
　　椿芽【香者】　车前　黄精　合欢
　　当陆　　决明　木蓼【黄连树芽】
　　右各取嫩者。不限多少煠之。浆水泽了。以塩汁中握去恶汁晒干。于竹器中以纸覆之。勿令风尘入。用时以暖汤渍软。净泽去恶汁。更以别汤中煮令熟。然后烂炒。调和食之。其牛蒡薯蓣百合等物。冬中是时。不劳预收

　　晒蒜台法
　　将肥嫩者。不拘多少。用塩汤焯过晒干。欲用时汤浸软。调和食之。与肥肉同造尤妙

　　晒藤花法
　　盛开时摘拣净去蔕。塩汤洒拌匀。入甑蒸熟晒干。用作馂馅馄饨豆？夹子等。素食馅极羙。荤用尤佳

　　晒海菊花
　　春分后。摘薹菜花不拘多少。沸汤焯过控干。用少塩浥良久晒干。纸袋收贮。临用汤浸。油塩姜醋泼之

　　晒笋干法
　　鲜笋不拘多少。去皮切。沸汤焯过晒干。收贮。欲用时以米泔浸用。此胜买者。又兼色白如鲜【塩汤焯即是咸笋法】

　　造红花子法
　　淘去浮者。舂内捣碎入汤泡汁。更捣更煎汁锅内沸。入醋点。绢挹之似肥肉。入素食极珍羙

　　造豆芽菜
　　菉豆拣净。水浸两宿。候涨以新水淘控干。扫净地。水湿铺纸一重。匀掺豆用盆器覆。一日洒水二次。须候芽长一寸许。淘去豆皮。沸汤焯。姜醋油塩和食之鲜羙

　　肉食【巳下并载李氏食品诸法】
　　腌藏肉品
　　江州岳府猎肉法
　　新猪肉打成叚。用煮小麦滚汤淋过控干。每斤用塩一两。擦拌置瓮中。三二日一度翻。至半月后用好糟。腌一二宿出瓮。用元腌汁水洗净。悬于无烟净室。二十日以后。半干湿以故纸封褁。用淋过净灰于大瓮中。一重灰一重肉。埋讫盆合置之凉处。经岁如□煮时米泔浸一炊时。洗刷净下清水中。锅上盆合土拥。慢火煮。候滚即彻薪。停息一炊时。再发火再滚。住火良久取食。此法之妙。全在早腌湏腊月前十日。腌藏令得腊气为佳。稍迟则不佳矣。牛羊马等肉。并同此法。如欲色红。湏纔宰时乘热以血涂肉。即颜色鲜红可爱

　　婺州腊猪法
　　肉三斤。许作一叚。每斤用净塩一两。擦令匀入缸。腌数日。逐日翻三两遍。却入酒醋中停。再腌三五日。每日翻三五次。取出控干。先备百沸汤一锅。直芝麻油一器。将肉逐旋各脔。畧入汤蘸。急提起趁热以油匀刷。挂当烟头处熏之。日后再用腊糟加酒拌匀。表里涂肉上。再腌十日取出。挂厨中烟头上。若人家烟少。集笼糠烟。熏十日可也。其烟当昼夜不绝。羊肉亦当依此法为之

　　腌猪舌
　　每斤用塩半两。一盏川椒莳萝茴香少许。细切葱白。腌五日翻三四次。用细索穿挂透风处。候干纸袋盛

　　四时腊肉
　　收腊月内腌肉卤汁。净器收贮。泥封头。如要用时。取卤一椀。加腊水一椀。塩三两。将猪肉去骨。三指厚五寸阔叚子。同塩料末腌半日。却入卤汁内浸一宿。次日其肉色味与腊肉无异。若无卤汁。每肉一斤用塩四两。腌二宿亦妙。煮时先以米泔清者。入塩二两。煮一二沸换水煮

　　脯法
　　歌括云。不论猪羊与大牢。一斤切作十六条。大盏醇醪小盏醋。马芹莳萝入分毫。拣净白塩秤四两。寄语庖人慢火熬。酒尽醋干方是法。味甘不论孔闻韶

　　羊红肝
　　肥羊肉十五斤。半斤作一条。用塩十五两。腌三伏时取出。却用糟三斤。塩三两。拌匀再腌三宿。取出不去糟、于灶上猛柴烟熏干。次年五六月洗剥煮食

　　羊鹿獐等肉
　　作条或片去筋膜。微带脂每斤用塩一两。天气暖加分半。腌半日。入酒升半。醋一盏。经两宿取出晒干

　　羊牛等肉
　　去骨净。打作小长叚子。乘肉热精肥相间。三四叚作一垛。布包石压。经宿。每斤用塩八钱。酒二盏。醋一盏。腌三五日。每日翻一次。腌至十日。后日晒至晚。却入卤汁。以汁尽为度。候干挂厨中烟头上。此法惟腊月可造

　　牛腊鹿修
　　好肉不拘多少。去筋膜切作条或作叚。每二斤用塩六钱半。川椒三十粒。葱三大茎细切。酒一大盏。同腌三五日。日翻五七次晒干。猪羊仿此

　　腌鹿脯
　　净肉十斤去筋膜。随缕打作大条。用塩五两。川椒三钱。莳萝半两。葱丝四两。好酒二升。和肉拌腌。每日翻两遍。冬三日。夏一伏时。取出以线逐条穿。油搽晒干为度
　　又法＃鹿肉或麂子肉。去皮膜连脂。细切二十斤。用塩二十两。入芜荑二合一处。拌匀。用羊大肚一个。去草芽。装满缝合。用杖子夹定于风道中。或日晒干

　　腌鹿尾
　　刀剃去尾根上毛。剔去骨。用塩一钱。芜荑半钱。填尾内。杖夹风吹干

　　腌鹅鴈等
　　挦净于胸上剖开去肠肚。每斤用塩一两。加入川椒茴香莳萝陈皮。遍擦腌半月后。晒干为度

　　夏月收肉不坏
　　凡诸般肉。大片薄批。每斤用塩二两。细料物少许。拌匀。勤翻动。腌半日许。榨去血水。香油抹过。蒸熟竹签穿悬烈日中晒干收贮

　　夏月收熟肉
　　切作大块。每斤用塩半两。腌片时。入陈片茴香川椒。酒醋酱少许。煮至酒醋干。以筛子盛。烈日曝干
　　又法＃夏月收熟肉。用磁器盛。顿放锅内。锅中少贮少。烧滚。候冷再烧。常令热气不绝。可留二三日不坏

　　夏月收生肉
　　白面搜和如捍饼面剂。褁生肉作盏来大块。油缸内浸、久留不坏。肉色如新。面堪作饼食。面用

　　夏月煮肉停久
　　每肉五斤。用胡荽子一合。醋二升。塩三两。慢火煮熟。透风处放。若加酒葱椒同煮。尤佳

　　腌咸鸭卵
　　不拘多少。洗净控干。用灶灰筛细二分。塩一分。拌匀。却将鸭卵于浓米饮汤中蘸湿。入灰塩滚过。收贮

　　腌藏鱼品
　　江州岳府腌鱼法
　　腊月将大鲤鱼去鳞。杂头尾劈开洗去脓涎。腥血。布拭干。炒塩渰之七日。就用塩水刷洗鱼明净。于当风处悬之七七日。鱼极干取下割作大方块。用腊糟并腊月酒脚和糟稍稀。相鱼多少。下炒茴香莳萝葱塩油与糟拌匀涂鱼。逐块入净坛中。一层鱼一层糟。坛满即止。以泥固坛口。过七七日开之。如遇南风不可开坛。立致变坏。此法最妙
　　又方用鳙鲤鳡鱼作干鱼。腊月造至正月以鱼作叚子。洗令净。每一斤用塩二两。却以糯米白曲造成酒醅。以红曲入醅内。加清油莳萝茴香姜椒拌和。一层鱼一层糟。醅置磁瓮中。密封固可交新

　　法鱼
　　好大鲫鱼每十斤。先净洗控干一宿。破去肠肚胆。留子鳞腮一方。腮下切一刀。取再拭干。别用炒塩二十四两
　　麦黄末【十五两】　　神曲末【二十两】
　　川椒【二两】　　　　莳萝【一两半】
　　马芹【一两】　　　　红曲【八两】
　　右件拌为一处。入鱼腮实填满。有未尽物料。入填鱼腹并掺鱼身。又添入好酒浸没一二指。泥封固腊月造

　　红鱼
　　鲫鱼去肠肚。每一斤净洗。用塩一两。腌半日净洗去涎控干。每用二两掺鱼肉上。红曲末二两。葱白丝二茎。莳萝少许。椒百粒。酒半盏。入瓶封固。五日可吃

　　鱼酱
　　鱼【每一斤】　　塩【三两炒】　　椒末【一钱】
　　马芹【一钱】　　干姜末【一钱】　神曲末【二钱】
　　红曲【半两】　　葱丝【一握】
　　先将鱼破切。以前件物料加好酒和匀入磁瓶

　　糟鱼
　　大鱼片。每斤用塩一两。先腌一宿拭干。别入糟一斤半。用塩一分半。和糟将鱼大片用纸褁。却以糟覆之

　　酒鱼脯
　　大鲤鱼洗净布拭干。每斤用塩一两。葱莳萝椒姜丝各少许。好酒同腌。令酒高鱼一指。逐日翻动。候滋味透。取出晒干削食。腊月造

　　酒曲鱼
　　大鱼净洗一斤。切作手掌大。用塩二两。神曲末四两。椒百粒。葱一握。酒二升。拌匀密封。冬七日。夏一宿。可食

　　酒蟹
　　于九月间。拣肥壮者十斤。用炒塩一斤四两。好明白矾末一两五钱。先将蟹净洗。用稀篾篮封贮悬之当风。半日或一日。以蟹干为度。好醅酒五斤。拌和塩矾。令蟹入酒内良久。取出每蟹一只。花椒一颗。斡开脐纳入。磁缾实摽收贮。更用花椒掺其上了包。瓶纸花上用韶粉一粒如小豆大。箬扎泥固。取时不许见灯。或用好酒破开腊糟拌塩矾。亦得。糟用五斤

　　酱醋蟹
　　团脐大者麻皮扎定。于温暖锅内令吐出泛沫了。每斤用塩七钱半。醋半升。酒半升。香油二两。葱白五握。炒作熟葱油。榆仁酱半两。面酱半两。茴香椒末姜丝橘丝各一钱。与酒醋同拌匀。将蟹排在净器内倾入酒醋浸之。半月可食。底下安皂角一寸许

　　法蟹
　　团脐大者十枚。洗净控干。经宿用塩二两半。麦黄末二两。曲末一两半□迭蟹在瓶中。以好酒二升物料倾入蟹。半月熟用白芷末二钱。其黄易结

　　糟蟹
　　歌括云。三十团脐不用尖【水洗控干布□】糟塩十二五斤鲜【糟五斤塩十二】好醋半升并半酒【拌匀糟内】可飡七日到明年【七日熟留明年】

　　酱蟹
　　团脐百枚。洗净控干。逐个脐内满填塩。用线缚定。仰迭入磁器中。法酱二斤。研浑椒一两。好酒一斗拌。酱椒匀。浇浸令过蟹一指。酒少再添。密封泥固。冬二十日可食

　　造鲊品
　　鱼鲊
　　每大鱼一斤。切作片脔。不得犯水。以净布拭干。夏月用塩一两半。冬月用塩一两。待片时腌鱼水出。再擗干。次用姜橘丝莳萝红曲饙饭并葱油拌匀。入磁罐捺实。箬叶盖。竹签插。覆罐。去卤尽。即熟。或用元水浸。肉。紧而脆

　　玉版鲊
　　青鱼鲤鱼皆可。大者取净肉。随意切片。每斤用塩一两。腌过宿控干。入椒莳萝姜橘丝茴香葱丝。熟油半两。橘叶数片。硬饭二三匙。再入塩少许。调和入瓶。箬封泥固

　　贡御鲊
　　鲤鱼十斤洗净控干。切作脔。用酒半升。塩六两。腌过宿去卤。入姜橘丝。各二两。川椒莳萝各半两。茴香二钱。红曲二合。葱丝四两。稉米饭升半。塩四两。酒半升拌匀。入磁器内收贮。箬□篾签。候卤出倾去。入熟油四两浇

　　省力鲊
　　青鱼或鲤鱼。切作三指大脔。洗净。每五斤用炒塩四两熟油四两。姜橘丝各半两。椒末一分。酒一盏。醋半盏。葱丝两握。饭掺少许拌匀。磁瓶实捺。箬盖篾插。五七日熟

　　黄雀鲊
　　每百只。修洗净。用酒半升。洗拭干不犯生水。用麦黄红曲各一两。塩半两。椒半两。葱丝少许。拌匀却将雀逐个平铺缾器内一层。以料物掺一层。装满。箬盖篾插。候卤出倾去。入醇酒浸密封固

　　蛏鲊
　　洗净每斤用塩一两。腌一伏时。再洗净控干。布褁石压。入酒少许拌。用熟油半两。姜橘丝半两。塩一钱。葱丝一两。饭掺一合。红曲马芹茴香少许。拌匀入瓶。泥封十日熟

　　鹅鲊
　　肥者二只去骨。用净肉。每五斤细切。入塩三两。酒一大盏。腌过宿去卤。用葱丝四两。姜丝二两。橘丝一两。椒半两。莳萝茴香马芹各少许。红曲末一合。酒半升。拌匀入罐。实捺箬封泥固。猪羊精者皆可。仿此治造

　　红蛤蜊酱
　　生者一斤。将元卤洗去泥。沙布褁石压。一宿入塩二两。红曲末一两。麦黄末二合。入罐装酒少许。泥封固


　　居家必用事类全集〔元〕无名氏编撰

　　庚集
　　饮食类
　　烧肉品
　　筵上烧肉事件
　　羊膊【煮熟烧】　　　羊肋【生烧】
　　麞鹿膊【煮半熟烧】　　黄牛肉【煮熟烧】
　　野鸡【脚儿生烧】　　　鹌鹑【去肚生烧】
　　水扎兔【生烧】　　　苦肠蹄子
　　火燎肝　　　　腰子
　　膂肉【巳上生烧】　　　羊耳舌黄鼠沙鼠　　　搭剌不花
　　胆灌脾【并生烧】　　羊胗肪【半熟烧】
　　野□□□【□烧】　　□□皮【生烧】
　　□□□【□□】
　　右件除炉烧羊外皆用签子□于炭火上。蘸油塩酱细料物。酒醋调薄糊。不住手勤翻烧至熟。剥去面皮供。

　　锅烧肉
　　猪羊鹅鸭等。先用塩酱料物腌一二时。将锅洗净烧热。用香油遍浇。以柴棒架起肉。盘合纸封。慢火熓熟。

　　刬烧肉
　　但诸般肉批作片。刀背搥过。滚汤蘸布纽干。入料物打拌。上刬烧熟割入堞。浇五味醋供。

　　酿烧鱼
　　鲫鱼大者。肚脊批开洗净。酿打拌肉。杖夹烧熟供。

　　酿烧兔
　　只用腔子。将脚腿肉与羊脿缕切。饙饭一匙料物打拌。酿入腔内线缝合。杖夹烧熟供。

　　碗蒸羊
　　肥嫩者每斤切作片。麄碗一只先盛少水下肉。用碎葱一撮。姜三片。盐一撮。湿纸封碗面于沸上火炙数沸。入酒醋半盏。酱干姜末少许。再封碗慢火养。候软供。砂铫亦可。

　　煮肉品
　　煮诸般肉法
　　羊肉滚汤下。盖定慢火养。
　　牛肉亦然。不盖。
　　马肉冷水下不盖。入酒煮。
　　獐肉冷水下。煮七八分熟。
　　鹿肉亦然。煮过则干燥无味。
　　驼峯驼蹄腌一宿滚汤下一二沸。慢火养。其肉衡油。火紧易化。加地椒。
　　熊掌用石灰沸汤挦净。布缠煮熟或糟尤佳。
　　熊白批小叚。焯微熟同蜜食。多食破腹。
　　鹿舌尾冷水下。慢火煮。水少火慢不损味。做肉丝用。
　　鹚老鴈青（庄鸟）滚汤下。慢火养八分熟。
　　虎肉獾肉土内埋一宿。塩腌半日。下冷水煮半熟。换水加葱椒酒塩煮熟。
　　煮硬肉。用碯砂桑白皮楮实同下锅立软。
　　败肉入阿魏同煮。如无。用胡桃三个。每个钻十数窍。臭气皆入胡桃中。
　　煮驴马肠无秽气。候半熟漉出。用香油葱椒麸盘内。入胡桃三个。换水煮软。
　　煮肥肉先用芝麻花茄花同物料。调稀胡涂上。火炙干。下锅煮熟。

　　肉下酒
　　生肺
　　獐肺为上。兔肺次之。如无山羊肺代之。一具全无损者。使口□□血水。用凉水浸再咂再浸。倒尽血水如王叶方可。用韭汁蒜泥酪生姜自然汁入塩调味匀滤去滓。以湿布盖肺氷镇。用灌袋灌之。务要充满就筵上割散之。

　　酥油肺
　　用獐兔肺。如无羯羊肺亦可。依上去血水。用蜜酥加稠酪杏泥生姜汁同和滤纽去滓。布盖氷镇。筵前割散。

　　瑠璃肺
　　用羖羊肺依上去血净。用杏泥四两。生姜汁四两。酥四两。蜜四两。薄荷叶汁二合。酪半斤。酒一盏。熟油二两。巳上和匀滤滓二三次。依前法灌至满氷镇就筵割散。

　　水晶脍
　　猪皮刮去脂洗净。每斤用水一斗。葱椒陈皮少许。慢火煮皮软。取出细切如缕。却入原汁内再煮。稀稠得中。用绵子滤。候凝即成脍切之。酽醋浇食。
　　又法。鲤鱼皮鳞不拘多少。沙盆内擦洗白。再换水濯净约有多少添水。加葱椒陈皮熬至稠粘。以绵滤净入鳔少许。再熬再滤。候凝即成脍。缕切。用韭黄生菜木犀鸭子笋丝簇盘芥辣醋浇。

　　照鲙
　　鱼不拘大小鲜活为佳。去头尾肚皮薄切摊白纸上晾片时。细切如丝。以萝卜细剁布纽作米姜丝少许。拌鱼鲙入堞。饤作花样。簇生香菜芫荽以芥辣醋浇。
　　将鱼头尾煮姜辣羹。加菜头供浙西人谓之烫鲙羹。

　　鲙醋
　　煨葱四茎。姜二两。榆仁酱半盏。椒末二钱。一处擂烂。入酸醋内加塩并糖。拌鲙用之。或减姜半两。加胡椒一钱。

　　肝肚生
　　精羊肉并肝。薄批摊纸上血尽缕切。羊百叶亦缕细。装堞内簇嫩韭芫荽萝卜姜丝用脍醋浇。【炒葱油抹过肉不腥。】

　　聚八仙
　　熟鸡为丝衬肠焯过剪为线。如无熟羊肚针丝。熟虾肉熟羊肚胘细切。熟羊舌片切。生菜油塩揉糟姜丝熟笋丝藕丝香菜芫荽蔟堞内。鲙醋浇。或芥辣或蒜酪皆可。

　　假炒蟮
　　羊膂肉批作大片。用豆粉白面。表里匀糁。以骨鲁搥拍如作汤脔。相似蒸熟放冷。斜纹切之。如鳝生用。木耳香菜簇饤鲙醋浇作下酒。纵横切。皆不可。唯斜纹切为制。

　　曹家生红
　　羊膂肉四两细切。熊白一两。如无肚胘代。糟姜丝半两。水晶鲙半两。酥二钱。萝卜丝嫩韭香菜簇鲙醋浇。

　　水晶冷淘脍
　　獖猪脊皮三斤净。及脿刷净入锅添水。令高于皮三指。急火煮滚。却以慢火养。伺耗大半。即以杓撇清汁浇。大漆单盘内。如作煎饼。乘热摇荡。令遍满盘底。候凝揭下切如冷淘。簇生菜韭笋萝卜等丝五辣醋浇之。

　　肉灌肠红丝品
　　松黄肉丝
　　用面酱或榆仁酱研烂。入姜汁醋松子研烂。芥末等。滤去滓。调和得所。入塩吃肉。入黄瓜丝名黄瓜肉丝。

　　韭酪肉丝
　　稠酪入细切生韭蒜泥塩少许。搅匀浇肉食。

　　灌肺
　　羊肺带心一具。洗干净如王叶。用生姜六两取自然汁。【如无以干姜末二两半代之。】麻泥杏泥共一盏。白面三两。豆粉二两。熟油二两。一处拌匀入塩肉汁。看肺大小用之。灌满煮熟。
　　又法。用面半斤。豆粉半斤。香油四两。干姜末四两。共打成糊。下锅煮熟。依法灌之。用慢火煮。

　　汤肺
　　肺一具生切作条或块。用姜四两取自然汁。杏泥二两。酱一匙头。塩钱半。打拌淹肺下滚肉汁内。两滚便盛供。

　　灌肠
　　肥羊盘肠并大肠洗净。每活血杓半。凉水杓半。搅匀依常法灌满。活血则旋旋对。不可多了。多则凝不能灌入。

　　肉下饭品
　　千里肉
　　连皮羊浮胁五斤。醋三升葫荽子一合。绢袋盛塩三两。酒三盏。蒜瓣三两。同煮慢火养熟。压成块切。畧晒干。

　　干醎豉
　　精羊肉每斤切作块或土？廷子。塩半两酒醋各一椀。砂仁良姜椒葱橘皮各少许。慢火煮汁尽。晒干可留百日。

　　法煮羊头
　　挦燎净下锅煮。入葱五茎。橘皮一片。良姜一块。椒十余粒。滚数沸入塩一匙尖。慢火煮熟放冷切作片。临食木椀盛酒洒蒸热。入堞供。胜烧者。作签亦佳。羊棒臆尾靶皆可制。

　　法煮羊肺
　　切为数叚晾洗入沙罐煮。用生姜三片。良姜椒塩各少许。葱三握。湿纸覆罐口勿泄味。慢火煨。候半熟。再切细添些酒再煮软供。羊肚托胎硬髓皆□禁中谓杂沤。

　　牛肉瓜虀
　　每十斤切作大片。细料物一两。塩四两。拌匀腌过宿。次早翻动再腌半日控出。此春秋腌法。夏伏腌半日。冬腌三日控干。用香油十两炼熟。倾肉下锅不住手搅。候油干倾入腌卤再炒。用酽醋倾入上指半高。慢火熬三五滚。下酱些小。慢火煮令汁干漉出。筛子摊晒干为度。如要久留。肉每斤用塩六钱。酒醋各半盏。经年不坏。猪羊皆可。

　　骨炙
　　带皮羊胁每枝截两叚。用碯砂末一稔。沸汤浸。放温蘸炙急翻勿令熟。再蘸再炙。如此三次。好酒略浸上铲一翻便可飡。凡猪羊脊膂麞兔精肉。用羊脂包炙之。

　　红熝腊
　　夹精带肥每叚约三斤。凉水浸一二时。烧滚下锅。用葱三茎。川椒茴香各三钱。煮两三沸漉出。用石压去油水。切作大片。皂角汁合浆水洗。再以温水淘净。肉汁澄清入酱下锅却放肉煮不用盖。用大料物两半。红曲半两。慢火熝软掠去油末。将肉漉出控干。调汁滋味得所。下白矾末些小。撮起浑脚澄清别碗装肉汁浇葱丝供。

　　川炒鸡
　　每只洗净。剁作事件。炼香油三两炒肉。入葱丝塩半两。炒七分熟。用酱一匙同研烂胡椒川椒茴香入水一大碗。下锅煮熟为度。加好酒些小为妙。

　　熝鹅鸭
　　每只洗净。炼香油四两爁变黄色。用酒醋水三件中停浸没。入细料物半两。葱三茎。酱一匙。慢火养熟为度。

　　鹌雀兔鱼酱
　　洗净各别置之。每斤料用白塩曲末四两。葱三茎切一寸长。酒三合。胡椒莳萝川椒干姜并为细末各一钱。红曲末二两同拌匀。每十斤入熟油六两。再拌入缾装。箬密泥封。腊月造。三月开。四月熟。唯鱼酱加荜拨半钱。

　　一了百当
　　牛羊猪肉共三斤剁烂虾米拣净半斤捣为末。川椒马芹茴香胡椒杏仁红豆各半两为细末。生姜细切十两。面酱斤半。腊糟一斤。塩一斤。葱白一斤。芜荑细切二两。用香油一斤炼熟。将上件肉料一齐下锅炒熟。候冷装磁器内封盖。随食用之。亦以调和汤汁尤佳。【粘合平章常用。】

　　马驹儿
　　马核桃肠洗净翻过。将马肉羊肉同川椒陈皮茴香生姜葱榆仁酱一处剁烂。装入肠内。每个核桃装满。线扎煮熟。就筵上割块。又入芥末肉丝食之。

　　盘兔
　　肥者一只煮七分熟。折开缕切。用香油四两炼熟下肉。入塩少许葱丝一握炒片时却将元汁澄清下锅滚二三沸。入酱些小。再滚一二沸。调面丝更加活血两杓滚一沸。看滋味添塩醋少许。若与羊尾羊脿缕切同炒。尤妙。

　　罯兔
　　剥皮去肠肚等。用成块良姜橘皮川椒茴香葱并萝卜五七块填腹中。朴硝一块在口内。用水一大碗入酒醋塩油各少许。于锅内安杖子阁兔。勿令着水。瓦盆盖纸糊合缝勿走气煮。觉水滚溢扯火。溢过再烧。一食久即熟矣。

　　粉骨鱼
　　鲤鱼洗净勿切碎塩腌得所。鱼腹内纳细料物椒姜葱丝。锅内着水入酒半盏放下鱼。糁楮实末三钱。盘盖定勿走气慢火养半日。或一夜。放冷置盘中。其骨如粉。

　　酥骨鱼
　　鲫鱼二斤洗净。塩腌控干。以葛蒌酿抹鱼腹煎令皮焦放冷用水一大碗莳萝川椒呼一钱。马芹橘皮各二钱。细切糖一两。豉三钱。塩一两。油二两。酒醋各一盏。葱二握。酱一匙楮实末半两搅匀。锅内用箬叶铺。将鱼顿放箬覆盖倾下料物水浸没。盘合封闭慢火养熟。其骨皆酥。

　　肉羹食品
　　骨插羹
　　羊肥肋每枝截五叚。每斤用水二碗煮。转色下淘净碎白粳米两匙。葱三握。候肉半软。下去皮以药块三之一搅匀。令上下浓恋俟米软。入酒半盏。塩半钱。干姜末少许。醋半杓。更入少乳饼笋簟尤佳。鸡鹅鸭鸽。亦同此制造。

　　萝卜羹
　　羊肉一斤骰块切。萝卜半斤如上切。水一二碗。葱三茎。川椒三十粒。慢火煮。入干姜末一稔塩酒醋各少许。软为度。

　　炒肉羹
　　羊精肉切为缕。肾胠脂骰块切。二两。葱二握。水四碗。先烧热下肉葱。入酒醋调和。肉软下脂姜末少许。

　　假鳖羹
　　肥鸡煮软去皮。丝擘如鳖肉。黑羊头煮软。丝擘如裙栏。鸭子黄与豆粉搜和为卵焯熟。用木耳粉皮衬底面上。对装肉汤。荡好汤浇。加以姜丝菜头供之加乳饼尤佳。

　　螃蠏羹
　　大者十只。削去毛净控干。剁去小脚稍并肚靥。生折开再剁作四叚。用干面蘸过下锅煮。候滚入塩酱胡椒调和供。与冬瓜煮。其味更佳。

　　团鱼羹
　　先剁去头下锅。入大料物煮微熟。漉出拆开。擘去壳并胆。刮洗净控干。下酱清汁内煮软。擂胡椒川椒红豆杏仁砂仁极烂。下锅滚数沸。入塩姜葱二握。调和得所供。

　　假香螺羹
　　田螺清水养三日。以鸭子黄洒上令食净。匀排笼内。放冷水锅上慢火蒸。其肉尽出。去肠靥。以塩酱椒末橘丝茴香末拌匀。笼内先铺粉皮一个洒生粉丝匀排螺肉。再洒粉丝。再用粉皮盖之蒸熟。以五辣醋椀内装或用清原汁浇。作羹供亦可。

　　假鳆鱼羹
　　田螺大者煮熟。去肠靥切为片。以虾汁或肉汁米熬之。临供更入姜丝熟笋为佳。蘑菇汁尤妙。

　　蒸时鱼
　　去肠不去鳞。糁江茶抹去腥。洗净切作大叚荡锣盛。先铺薤叶或茭菜或笋片。酒醋共一椀。化塩酱花椒少许。放滚汤内顿熟供。或煎食。勿去鳞。少用油。油自出矣。

　　制造决明
　　洗净煮软切去裙襕片儿薄批。冷水氷浸之。

　　制造鰕巨
　　只用酽醋浸软。脊上揭去泥。洗净薄批干放。

　　三色酱
　　熟面筋一埚碎切。酱瓜儿二个。糟姜半斤。各细切下油锅。加葱丝炒熟食。无糟姜生姜亦可。

　　四色荔
　　用白茄五个切两半。再切半月。又五个切作两叚。上用刀按作棊盘样。再十字切。于油内煠过三分黄瓜五个切作两半。再切半月。塩腌片时去水。姜醋内拌。生精羊肉四两燥子。塩酱姜橘丝各少许。仍用熟油炒熟。同半月茄一处拌。一半与荔枝茄一处拌。荔枝茄内入塩豉少许拌匀。又用大萝卜一个切作丝。塩腌去水。细干酱醋炒火？邑拌。松仁半合研烂。下于肉汤一盏内。酱醋少拌匀。分作四分于楪中心供。用松仁汁少许。浇之同胡饼供。

　　油肉酿茄
　　白茄十个去蒂。将茄顶切开剜去穰。更用茄三个切破与空茄一处笼内蒸熟取出。将空茄油内煠得明黄漉出破茄三个研作泥。用精羊肉五两切燥子。松仁用五十个切破。塩酱生姜各一两。葱橘丝打拌。葱醋浸用油二两。将料物肉一处炒熟。再将茄泥一处拌匀。调和味全。装于空茄肉供蒜酪食之。

　　油肉豉茄
　　白茄十个去蒂。切作两半钱厚。半月切。油煠得黄色漉出。用精羊肉四两切碎。油二两。将肉炒熟。用生姜一两。陈皮三片。各切作丝碎。葱二握。塩酱各一两。醋少许。将物料茄肉同拌过。加蒜酪食尤佳。

　　回回食品
　　设克儿疋刺
　　胡桃肉温水退皮二斤净。控干下擂盆捣碎。入熟蜜一斤。曲吕车烧饼揉碎一斤。三件拌匀。掿作小团块。用曲吕车烧饼剂包馅捏作糁孛撒样。入炉贴熟为度。

　　卷煎饼
　　摊薄煎饼。以胡桃仁松仁桃仁榛仁嫩莲肉干柿熟藕银杏熟栗芭揽仁。已上除栗黄片切。外皆细切。用蜜糖霜和。加碎羊肉姜末塩葱调和作馅。卷入煎饼油煠焦。

　　餻糜
　　羊头煮极烂提去骨。原汁内下回回豆。候软下糯米粉。成稠糕糜下酥蜜松仁胡桃仁和匀供。

　　酸汤
　　乌梅不拘多少。糠醋熬烂去滓核。再入沙锅下蜜尝酸甜得所。下擂烂松仁胡桃酪熬之。胡桃见乌梅醋必黑。此汁湏用肉汁再调味同煮烂羊肋寸骨肉弹回回豆供。

　　秃秃麻失
　　如水滑面和圆小弹。剂冷水浸手掌按作小薄饼儿。下锅煮熟。捞出过汁。煎炒酸肉。任意食之。

　　八耳搭
　　水一大碗烧滚。下蜜半斤去沫。用豆粉六两调糊下锅。觑稀稠添水。熟用盘子香油抹底盛浇酥油。刀裁食。

　　哈耳尾
　　干面炒熟罗过。再炒下蜜。少加水搅成。按片刀裁。

　　古剌赤
　　鸡清豆粉酪搅匀摊煎饼。一层白糖末松仁胡桃仁。一层饼。如此三四层。上用回回油调蜜浇食之。

　　海螺厮
　　鸡卵二十个打破搅匀。以羊肉二斤细切。入细料物半两。碎葱十茎。香油炒作燥子。搅入鸡卵汁令匀。用醋一盏。酒半盏。豆粉二两调糊。同鸡子汁燥肉再搅匀。倾入酒瓶内。箬扎口入滚汤内煮熟。伺冷打破瓶切片。酥蜜浇食。

　　即你疋牙
　　豆粉和面为稠糊。于滚油内浇下煠。如软食之类。或去豆粉。止用面蜜饧花冷水调糊煠。

　　哈里撒
　　小麦一碗捣去皮。牛肉四五斤。或羊肉切脔同煮极糜烂。入碗摊开。浇羊尾油。或羊头油。同黄烧饼供。【加松仁妙。】

　　河西肺
　　连心羊肺一具浸净。以豆粉四两肉汁破开。面四两韭汁破开。蜜三两酥半斤。松仁胡桃仁去皮净十两。擂细滤去滓和搅匀。灌肺满足下锅煮熟。大单盘盛托至筵前。刀割楪内。先浇灌肺。剩余汁入麻泥煮熟。作受赐。

　　女直食品
　　厮剌葵菜冷羹
　　葵菜去皮。嫩心带稍叶长三四寸煮七分熟。再下葵叶候熟。凉水浸拔拣茎叶另放。如簇春盘样。心叶四面相对放。间装鸡肉皮丝姜丝黄瓜丝笋丝莴笋丝蘑菇丝鸭饼丝羊肉舌腰子肚儿头蹄肉皮皆可为丝。用肉汁淋蓼子汁。加五味浇之。

　　蒸羊眉突
　　羊一口。燖净去头蹄肠肚等。打作事件。用地椒细料物酒醋调匀。浇肉上浸一时许。入空锅内柴棒架起。盘合泥封。发火不得大紧。候熟碗内另供原汁。

　　塔不剌鸭子
　　大者一只。挦净去肠肚。以榆仁酱肉汁调先炒葱油倾汁下锅。小椒数粒。后下鸭子。慢火煮熟折开另盛汤供。鹅鸭鸡同此制造。

　　野鸡撒孙
　　煮熟用野鸡脯上肉剁烂。用蓼叶数片细切。豆酱研纽汁。芥末入塩调滋味得所。拌肉堞内供。鹌鹑制造同。

　　柿糕
　　糯米一斗。大干柿五十个。同捣为粉。加干煮枣泥拌捣。马尾罗罗过。上甑蒸熟。入松仁胡桃仁再杵成团。蜜浇食。

　　高丽栗糕
　　栗子不拘多少。阴干去壳。捣为粉三分之二加糯米粉拌匀。蜜水拌润。蒸熟食之。【女真糕糜与回回糕糜同。勃海葵羹与女真葵羹同。兹不重复。】

　　湿面食品
　　水滑面
　　用头面。春夏秋。用新汲水入油塩先搅作拌面羹样。渐渐入水。和搜成剂。用手拆开作小块子再用油水洒和以拳揉一二百拳。如此三四次微软如饼剂就案上用一拗棒纳百余拗。如无拗棒只多揉数百拳。至面性行。方可搓为面指头。入新凉水内浸两时许。伺面性行方下锅。阔细任意做。冬月用温水浸

　　索面
　　与水滑面同只加油。陪用油槎如麄筯细。要一样长短麄细。用油纸盖。勿令皴停两时许。上筯杆缠展细。晒干为度。或不用油搓。加米粉米？孛搓。展细再入粉纽展三五次至于圆长停细。拣不匀者。撮在一处再搓展候干。下锅煮。

　　经带面
　　头白面二斤。减一两。塩二两研细。新汲水破开和搜比捍面剂微软。以拗棒拗百余下。停一时许。再拗百余下。捍至极薄。切如经带样滚汤下。候熟入凉水拔。汁任意。

　　托掌面
　　头白面凉水入塩减和成剂。停一时再搜和。至面性行。搓成弹子。米粉为米？孛。以骨橹搥碾如盏口大。以薄为妙。煮熟入冷肉汁浸。拔换汁加黄瓜丝鸡丝。蒜酪食之。

　　红丝面
　　鲜虾二斤净洗擂烂。用川椒三十粒。塩一两水五升。一处煮熟。拣去椒滤汁澄清。入白面三斤二两。豆粉一斤。搜和成剂。布盖一时许。再搜捍开。用米粉为米？孛。阔细任意切。煮熟。其面自然红色。汁任意。只不犯猪肉。恐动风气。

　　翠缕面
　　采槐叶嫩者。研自然汁。依常法搜和。捍切极细滚汤下。候熟过水供。汁荤素任意。加蘑菇尤妙。味甘色翠。

　　米心棊子
　　头面以凉水入塩和成剂。棒拗过捍至薄。切作细棊子。以密筛隔过。再用刀切千百次再隔过。麄者再切。细者有麋末却簸去。如下汤煮熟。连汤起入凉水盆内搅转。捞起控干。麻汁加碎肉。糟姜米。酱瓜米。黄瓜米。香菜等。

　　山药拨鱼
　　白面一斤。豆粉四两。水搅如稠煎饼面。入擂烂熟山药同面一处搅匀。用匙拨入滚汤。候熟燥子汁食之。

　　山药面
　　擂烂生山药于煎盘内。用少油摊作煎饼。摊至第二个。后不用油。逐旋煿之。细切如面。荤素汁任意供食之。

　　山芋馎饦
　　煮熟山芋去皮擂烂。细布纽去滓。和面豆粉为米？孛捍。切阔细任意。初煮二十沸。如炼至百沸。软滑汁任意。

　　玲珑拨鱼
　　白面一斤。调和稠糊。以肥牛肉或羊肉半斤。碎切如平。入糊搅匀。用匙拨入滚汤。面见汤开。肉见汤缩。候熟面浮肉沉。如玲珑状。下塩酱椒醋调和食之极有味。

　　玲珑馎饦
　　冷水和面。羊肾生脂剉碎入面。同搜拌匀。捍切作阔面。下锅煮。自然漏尘矣

　　勾面
　　萝卜一斤切碎煮三两沸。入韶粉一匙头。匀糁于上搅匀。煮至烂漉出擂。布纽去滓。和面一斤捍。切阔细任意。

　　馄饨皮
　　白面一斤。用塩半两凉水和。如落索状。频入水。搜和如饼剂。停一时再搜。撧为小剂。豆粉为米？孛。骨鲁搥捍圆边微薄。入馅蘸水合缝。下锅时。将汤搅转逐个下。频洒水火长要鱼津滚。候熟供。
　　馅子荤素任意。

　　干面食品
　　平坐大馒头
　　每十分用白面二斤半。先以酵一盏许。于面内跑一小窠倾入酵汁就和一块软面。干面覆之。放温暖处。伺泛起。将四边干面加温汤和。就再覆之。又伺泛起。再添干面温水和。冬用热汤和就。不湏多揉。再放片时。揉成剂则已。若揉？？盏则不肥泛。其剂放软。捍作皮包馅子。排在无风处以袱盖。伺面性来然后入笼床上。蒸熟为度。

　　打拌馅
　　每十分用羊肉二斤半薄切。入滚汤略淖过。缕切番脂半斤生姜四两陈皮二钱细切。塩一合葱四十茎细切。香油炒。煮熟杏仁五十个。松仁二握。剁碎。右拌匀包。大者每分供二只。小者每分供四只。

　　猪肉馅
　　每斤缕切入羊脂四两骰块切。橘皮一个碎切。杏仁十粒。椒末一钱。茴末半钱。葱十茎细切。香油二两。酱一两擂。先将油炼熟。下葱酱炒。另入醋二合。调面一匙。作撁倾锅内同炒熟。与生馅调和得所依上包

　　熟细馅
　　去皮熟猪肉缕切细。熟笋缕切细。加川椒末。物料同前制。打拌滋味得所。搦作小团包。

　　羊肚馅
　　羊软肚二个。软肺□个。羊舌熟者五个乘熟缕切。精生羊肉半斤。脂四两缕切。用葱十五茎。醋三合生姜四两。陈皮二片。椒茴香各一钱。炼熟油打炒葱入面撁。塩少许。打拌滋味得所作馅用。
　　平生小馒头【生馅】　捻尖馒头【生馅】
　　卧馒头【生馅春前供】　捺花馒头【熟馅】
　　寿带龟【熟馅寿筵供】　龟莲馒头【同上】
　　春蠒【熟馅春前供】　　荷花馒头【熟馅夏供】
　　葵花馒头【喜筵夏供】　球漏馒头【卧馒头后用脱子印】

　　薄馒头水晶角儿包子等皮
　　皆用白面斤半滚汤逐旋糁下面。不住手搅作稠糊。挑作一二十块。于冷水内浸至雪白。取在案上摊去水以细豆粉十三两和搜作剂。再以豆粉作米？孛打作皮包馅。上笼紧火蒸熟洒两次水。方可下灶。临供时再洒些水便供。馅与馒头生馅同。

　　鱼包子
　　每十分鲤鳜皆可。净鱼五斤柳叶切。羊脂十两骰块切。猪臕八两柳叶切。塩酱各二两。橘皮二个细切。葱丝十五茎。香油炒葱熟姜丝一两。川椒末半两。细料物一两。胡椒半两。杏仁三十粒研细。醋一合面撁同。

　　鹅兜子
　　野鸭野鸡皆可。每十只用熟鹅净肉半斤缕切。猪臕一两缕切。羊脂二两骰块切。葱姜橘丝共一两。川椒杏仁细料物少许。塩酱各二钱。酒醋一合。面撁同。

　　杂馅兜子
　　每十只熟羊肺二两。熟羊肚五两。熟白肠二两。乘热缕切。羊脂一两骰块切。猪臕二两缕切。香油炒葱丝一两。细料物二钱。杏仁川椒各少许。塩酱四钱酒半合。醋一合。姜橘丝少许。面撁同。

　　蟹黄兜子
　　熟蟹大者三十只。斫开取净肉。生猪肉斤半细切。香油炒碎鸭卵五个。用细料末一两。川椒胡椒共半两擂。姜橘丝少许。香油炒碎葱十五茎。面酱二两。塩一两。面撁同打拌匀。尝味醎淡再添塩。每粉皮一个。切作四片。每盏先铺一片。放馅折掩盖定笼内。蒸熟供。

　　荷莲兜子
　　羊肉二斤。淖去血水细切。粳米饭半斤。香油二两。炒葱一握。肉汤三盏调面三两作丝。橘皮一个细切。姜米一两。椒末少许。巳上一处拌匀。每粉皮一个切作四片。每盏内先铺一片。装新莲。肉去心。鸡头肉松仁胡桃仁杨梅仁乳饼蘑菇木耳鸭饼子。却放肉馅。掩折定蒸熟。匙翻在楪内供。用浓麻泥汁。和酪浇之。

　　水晶（食是）饠
　　精羊肉半斤。奶肪羊肚羊尾子脿。竹笋决明各四两。羊舌五个煮熟缕切。橘丝半两。姜丝二两。香油二两。炒葱丝五茎。面酱半两研。塩斟酌用。姜末半两调粉撁四两。打拌匀。粉皮熟油抹过切作四片。盏盛装馅蒸熟。匙翻堞内。浇好汤供。

　　从食品
　　白熟饼子
　　头面三斤。内一斤作酵面。一斤作荡面。一斤饧蜜水和。三件面一处和匀。揉一二百拳。再放暖处停一时许。伺面性行暄泛。再揉一二百拳。逐旋取面作剂。用骨鲁搥捍开。入红炉煿熟金？敖上亦可
　　捍饼入蜜少许。不脆硬。

　　山药胡饼
　　熟山药二斤。面一斤。蜜半两。油两半。和搜捍饼。

　　烧饼
　　每面一斤。入油两半。炒塩一钱。冷水和搜骨鲁搥砑开。（金敖）上煿得硬煻。火内烧熟极脆美。

　　肉油饼
　　白面一斤。熟油二两半。猪羊脂各二两剁碎。酒一小盏与面同和。如硬。入羊骨髓。分作十剂捍开包馅。用托子印花样。入炉煿熟。筵席上。大者每分供二个。小者供四个。馅与馒头生馅同。或者供素食蜜穰馅枣穰亦可。

　　酥蜜饼
　　面十斤。蜜三两半。羊脂油春四夏六秋冬三两。猪脂油春半斤。夏六两。秋冬九两。溶开倾蜜搅匀。浇入面搜和匀。取意印花样。入炉熬纸衬底慢火煿熟供

　　七宝卷煎饼
　　白面二斤半。冷水和成硬剂。旋旋添水调作糊。铫盘上用油摊薄。煎饼包馅子如卷饼样。再煎供。馅用羊肉炒燥子。蘑菇熟虾肉松仁胡桃仁白糖末姜米。入炒葱干姜末塩醋各少许。调和滋味得所用。

　　金银卷煎饼
　　鸭卵或鸡卵。打破清黄另放。添水调开。加豆粉再调。摊作煎饼包馅再煎。每分供一对作下饭馅炒熟。

　　驼峯角儿
　　面二斤半。入溶化酥十两。或猪羊油各半代之。冷水和塩少许。搜成剂。用骨鲁搥捍作皮。包炒熟馅子捏成角儿。入炉熬煿熟供。素馅亦可。

　　烙面角儿
　　面二斤半。烧汤升半。候滚倾下面八停。留二停作米？孛。用汤搅烙熟。取出晾冷。搜剂捍皮。包炒熟馅子捏作角儿。入盏脱下炉熬煿熟。素馅皆可。

　　盏酪焦油
　　以面调作稠糊。摊作厚煎饼。翻转慢火煿熟不可焦了。取出入蜜和为剂。捍为厚饼样。包熟馅子。印脱花样。深油煠黄色。或手按圆煠之。素馅亦可。

　　圆焦油
　　面二斤半。内六分熟水和减酵各一合。化作水入面调。打泛为度。馅用熟者。丸如弹子。将面馅上手包褁了处口。即出滚深油内煠熟为度。

　　（食是）饠角儿
　　面一斤。香油一两。倾入面内拌。以滚汤斟酌。逐旋倾下。用杖搅匀。荡作熟面。挑出锅摊冷。捍作皮入生馅包。以盏脱之。作娥眉样。油煠熟筵上供。每分四只。

　　素食【素下酒并素下饭】
　　玉叶羹
　　每十分乳团二个薄批。方胜切。入豆粉拌。煮熟蘑菇丝四两。天花桑莪各二两。山药半熟去皮。甲叶切四两。笋甲叶切四两。糟姜片切三两。椀内间装烫过。热汁浇。

　　膳生
　　每十分生面觔一埚。手按薄。笼内先铺粉皮。洒粉丝抹过。将面觔铺粉皮上蒸熟。用油抹过候冷。切三寸长细条。三色粉皮各一片如上切。熟面觔一块切丝。笋十根切丝。蘑菇三两丝油炒。簇装碗内荡过。热汁浇。

　　断乳羹
　　牛乳一升。银石器熬。候凝入碗。用姜塩可供两分。

　　假灌肺
　　蒟蒻切作片焯过。用杏泥椒姜酱。腌两时许揩净。先起葱油。然后同水研乳椒姜调和匀。蒟蒻煠过合汁供。

　　素灌肺
　　熟面觔切肺样块五味腌。豆粉内滚煮熟合汁供。

　　炒鳝乳虀淘
　　切细面煮熟过水。用面觔同豆粉。洒颜色水搜和捍饼细切。焯熟如鳝鱼色。加乳合虀汁浇面供。

　　山药疙瘩
　　每面一斤。熟山药一斤。姜汁一两。豆粉一合。入水搜和如水滑面硬。骨鲁搥砑开。切作筭子入豆粉卧定案上搓。约长尺许。下锅煮熟。合荤素汁任用。

　　酸馅
　　馒头皮同褶儿较麄馅子任意。豆馅或脱或光者。

　　七宝馅
　　栗子黄松仁胡桃仁面觔姜米熟菠菜杏麻泥入五味牵打拌。滋味得所搦馅包。

　　菜馅
　　黄虀碎切。红豆粉皮山药片加栗黄尤佳。五味拌打拌搦馅包。

　　灌浆馒头包子馄饨角儿糁孛撒
　　馅仿此制造麻汁浇。

　　澄沙糖馅
　　红豆熓熟。研烂淘去皮。小蒲包滤极干。入沙糖食香搦馅脱。或面剂开放此馅造。澄糖千叶蒸饼。

　　豆辣馅
　　菉豆磨破浸去皮蒸熟。入油塩姜汁拌搦馅包。

　　甘露饼
　　面一斤上笼纸衬蒸过。先以油水中停搅。加汤汁倾入面拌和豆粉为（米孛）。捍作薄饼。细攒褶儿。两头相衔繂住手按开。再加粉（米孛）。骨鲁搥砑圆。油煠控起蜜浇糁松仁。

　　素油饼
　　等仿肉油饼造馅用蜜。或枣穰包。

　　两熟鱼
　　每十分熟山药二斤。乳团一个。各研烂。陈皮三片生姜二两。各剁碎姜末半钱塩少许。豆粉半斤。调糊一处拌。再加干豆粉。调稠作馅。每粉皮一个。粉丝抹湿入馅。折掩捏鱼样。油煠熟。再入蘑菇汁。内煮楪供。糁姜丝菜头。

　　酥煿鹿脯
　　每十分生面觔四埚。细料物二钱。韭三根。塩一两。红曲末一钱。同剁烂如肉色。温汤浸开。搓作条煮熟丝。开酱醋合蘑菇汁腌片时。控干油煎。却下腌汁同炒干。

　　醎豉
　　熟面觔丝。碎笋片。木耳。姜片。或加蘑菇。桑莪蕈。下油锅炒半熟。倾入擂烂。酱椒沙糖少许。粉牵熓熟。候汁干供。

　　带汁醎豉
　　制造同上。加浸蘑菇汁。菠菜少许带汁供。

　　三色杂熝
　　桑莪蘑菇乳团。下油锅少塩炒。用原卤。合汁供。

　　炙脯
　　熟面觔随意切。下油锅掠炒。以酱醋葱椒塩料物擂烂调味得所。腌片时用竹签插。慢火炙干。再蘸汁炙。

　　炙蕈
　　肥白者汤浴过握干。塩酱油料等拌。如前炙之。

　　酒（火午）蕈
　　逐根栽立沙土内。米泔泼经宿令鲜润脆软丝开。用炒葱油姜橘丝塩酱料物酒搅匀。（火午）熟供。不用醋。

　　假蚬子
　　鲜莲肉不切。菱肉剉骰块。焯过物料。腌油爁楪供。

　　煠骨头
　　乳团豆粉生面一斤。塩酱茴香橘皮椒末和匀。蒸熟。切作骨头样。油煠却入酱清汁擂炒熟大麻子加沙糖合汁。慢火熝入少面牵。不湏用油麻子炒不熟令人泻。

　　煠山药
　　熟者切作叚。粉牵内蘸。掺栀子水拌的米？孛煠熟供。

　　假鱼脍
　　薄批熟面觔。用薄粉皮两个牵抹湿。上下夹定蒸熟薄切。别染红粉皮缕切。笋丝蘑菇丝萝卜姜丝生菜香菜。间装如春盘样。用鲙醋浇。

　　水晶鲙
　　琼芝菜洗去沙。频换米泔浸三日。略煮一二沸。入盆研极细。下锅煎化。滤去滓。候凝结缕切。如上簇盘用醋浇食。

　　假水母线
　　以蒟蒻切然。滚汤焯。如上装簇脍醋浇食。

　　煎酥奶酪品
　　煎酥法
　　羊脂一斤。猪肉四两。慢火熬滤去滓。梨一个去皮穰。薄切。栗肉十个薄切。红枣十五个去核切。灯心一小把。皂角一寸碎。苽蒌子少许。熬候梨干再滤收贮。

　　造酪法
　　牛乳不拘多少。取于锅釜中。缓火煎之。紧则底焦煿牛马粪火为上。常以杓扬。勿令溢出。时复彻底纵横直勾。勿圆搅。若断。亦勿口吹。吹则解候四五沸便止。泻入盆中。勿扬动。待小冷。掠去浮皮。着别器中。即真酥也。余者生绢袋滤。熟乳干净磁罐中卧之。酪罐必湏火炙干候冷。则无润气亦不断。若酪断不成。其屋中必有蛇虾蟇故也。宜烧人发牛羊角辟之则去。其熟乳。待冷至温如人体为候。若适热卧则酸。若冷则难成滤讫。先以甜酪为酵。火率熟乳一升。用甜酪半匙。着杓中以匙痛搅开。散入熟乳中。仍以杓搅匀。与毡絮之属。覆罐令暖良久。换单生布盖之。明旦酪熟。或无旧酪浆水一合代之亦不可多。六七月造者。令如人体。只置于冷地。勿盖熓。冬月造者。令热于人体。

　　晒干酪
　　七八月间造之。烈日炙酪。酪上皮成。掠取更炙又掠肥尽无皮乃止。得斗许锅中炒。少时即出盘盛。曝干浥浥时作团如梨大。又曝极干。收经年不坏。以供远行。作粥作酱。细削以水煮沸。便有酪味。

　　造乳饼
　　取牛乳一斗绢滤。入锅煎三五沸。水觧醋点入乳内。渐渐结成漉出。绢布之类褁。以石压之。

　　就乳团
　　用酪五升。下锅烧滚。入冷浆水半升。自然撮成块。如未成块。更用浆水一盏。决成块。滤滓。以布包团。搦如乳饼样。春秋月酪滚提下锅。用浆就之。夏月滚倾入盘就。

　　造诸粉品
　　藕粉
　　麄者洗净。截断碓中捣烂。布绞取汁。以密布再滤。澄去上清水。如汁稠难澄。添水搅即澄为粉。服此轻身延年。

　　莲子粉芡粉
　　并取新者蒸熟烈日晒皮即开。舂作粉。

　　菱粉
　　与藕粉制造同。凫茨泽泻葛根芋头茯苓等皆可造。

　　庖厨杂用
　　天厨大料物
　　芜荑仁。良姜荜拨红豆砂仁川椒干姜炮官桂莳萝茴香橘皮杏仁。各等分为末。水浸？？正饼为丸如弹。

　　调和省力物料
　　马芹胡椒茴香干姜官桂花椒。各等分碾为末。滴水随意丸。每用调和。捻破入锅。出外者尤便。

　　造麦黄
　　六月内取小麦。淘去浮者。水浸。烈日晒七日。每朝换水。至苐七日。漉出控干。蒸熟覆盖盒黄上晒干。造鲊用。

　　造芜荑
　　榆钱不拘多少。晒干。于磁器内。铺榆钱一层。撒塩一层。如此相间。以浆水浇。候软控起。用面衮拌。覆盖盒黄上晒干为度。

　　染作类
　　染小红
　　以练物帛十两为率
　　苏木【四两】　　　　黄丹【一两】
　　槐花【一两炒香研末】　　明矾【一两为细末】
　　右件先将槐花炒香碾细。用净水二升。熬一升之上。滤去滓。下白矾末些子搅匀。下入沸汤一椀化开。下黄绢帛浸半时许。先将苏木。用水两碗。熬至一碗之上滤去滓。将汁顿起留头汁再入水一碗半。煎至八分一碗滤去滓。再与头汁相和。别顿起将滓再入水二碗。煎至一碗滤去滓。与第二汁相合。下黄丹在二汁内搅匀。下【入凡了黄帛提】转令匀。浸片时扭起。将头汁温热。下染出帛。急手提转。浸半时许。可提转五七次。扭起颜色鲜红可爱。只当挂于风头内。不可令日晒。即退了颜色。
　　又法＃槐花与苏木同熬用之极妙。

　　染枣褐
　　以十两帛为率
　　苏木　　　　明矾【分两与染小红同】
　　右件用矾熬色。染法皆与小红一体。至下了头汁时。扭起。将汁煨热。下碌矾不可多了。当旋旋看颜色深浅却加。多则黑。少则红。务要得中。

　　染椒褐
　　以绢十两为率
　　苏木【四两剉研碎】　橡斗【一两研碎】
　　白矾【二两】　　　绿矾【半两】
　　右件与前染小红法同。其绿矾看颜色深浅用。不可多用。亦不可少。务要得中。绿矾别用冷水化开。将染出物扭干抖开。捺入绿矾水内。【看色加之】

　　染明茶褐
　　以帛十两为率
　　黄芦【五两半研碎】　　白矾【二两研味末】
　　右件黄芦依煎苏木法。作三次煎熬。亦将物帛先矾了。然后下颜色汁内染之。临了时颜色煨热。下碌矾在汁内搅匀。下物帛。常要提转不歇。恐颜色不均。其碌矾用看颜色浅深。逐旋加入。

　　染荆褐
　　以物帛十两为率
　　荆叶【五两】　　白矾【二两】　　皂矾【少许】
　　右将荆叶煎作浓汁。亦先矾过物帛扭干。方下颜色汁内。皂矾旋看颜色轻重用之。

　　用皂矾法
　　先将皂矾用冷水化开。别作一盆。将所染物帛扭干。抖搜开。下入皂矾水盆内。提转令匀。扭些子。看色浅深。如色浅下入颜色内提转。染一时许。再扭些子。看如色好便扭出。若色浅。再化些皂矾入盆内将所染物帛。便下皂矾内其色必正矣。凡用皂矾。须作三次下。慎勿作一次下了。

　　染砖褐法
　　用红茶染铁浆轧之

　　染青皂法
　　五倍子　绿矾　百药煎　秦皮
　　右为末汤浸染

　　络丝不乱法
　　木槿叶不拘多少。揉汁浸丝

　　洗练
　　洗毛衣法
　　如毡油污法。猪蹄爪煎汤乘热洗。

　　洗竹布法
　　衣服惟竹布不可揉洗。揉则随手断裂。须是折迭聚。只用隔宿米泔浸半日。次用温水淋。以手压干晒。则垢腻皆可尽。

　　洗焦葛法
　　清水揉梅叶。洗焦葛衣经夏不脆。
　　又法＃梅叶捣碎。泡汤洗衣易脱
　　梅蒸衣服用梅叶洗。

　　洗皂衣法
　　浓煎栀子濯之如新。

　　洗糨铁力布法
　　擂松子肉洗。则滋润不脆。糨时入好末茶少许。或煎麄茶卤搭色。入香油一滴。薄糊糨之。

　　洗罗绢法
　　洗罗绢衣服。稍觉有垢腻。即折置桶内。温皂角汤洗之。移时频频反复。且浸且拍。觉垢腻出尽。却别过温汤又浸之又拍。不必展开。径搭于竹竿上。候滴尽。方展开穿而晾之。不浆不熨。候干折拍藏之。

　　洗彩色法
　　洗彩色腻衣服。胶水浸半日。然后温汤洗之。

　　洗白衣法
　　取白菖蒲不犯铁。用铜刀薄切晒干捣作末。欲净衣服。先以末于水盆内搅了。后将衣服。只可摆少时。垢腻自脱落白净。

　　练绢帛法
　　先用酽桑灰。或豆楷等灰。或灶中柴灰。煮熟绢帛。然后用猪胰练帛之法。伺灰大滚。下帛俟沸。不住手提转。不可过熟。过熟即烂。不可夹生。夹生即脆。验绢生熟法。煮熟绢就手扭些。随手散开。即未熟。再煮候扭住不散为度。

　　用胰法
　　以猪胰一具。用灰捣成饼荫干。如用时量帛多寡剪。用稻草一条折作四指长条。搓汤浸帛。如无胰只用瓜蒌去皮。将滚剁碎。入汤化开。浸帛亦可。

　　造糨粉法
　　细白粟米【一斗】　　朴消【四两】皂角【三个搓作浓汁】
　　右先将朴消。用滚汤泡开。澄定去其沙泥。却与皂角汁相和。先将米用沸汤泡两三次。然后将滚汤豁在缸器内。将米投入。就将皂角汁投入搅匀。五六日便烂。依常法造。

　　起油法
　　治油污衣服并颜色书画等物
　　龙骨【一两半】　　　滑石【二两】
　　乌鱼骨【二两】　　　白墡土【二两】
　　右为末糁污处。纸衬熨油污多日者。再用油抹污处熨。

　　洗油墨污衣
　　半夏　乌鱼骨　滑石　白矾【枯各等分】
　　右为末油污者。油润一宿。墨污者淡墨润之。洗净灯草揩擦去。又法墨污者。嚼生杏仁旋吐旋洗。嚼粟饭亦可。

　　香谱
　　旁通图
　　四和　　　　　　凝香　　百花　　碎琼　　云英　　宝篆　　清真
　　文苑【沉香二两一钱】　【坛香半两】【笺香一分】【甘松一分】【玄参一两】【丁皮一分】【麝香一分】
　　新料　　　　【降真半两】　　　　　　　【檀香半两】【甘松半两】【香白芷半两】【茅香四两】
　　笑兰【檀香三钱】　　　　【笺香半两】【沉香一分】【降真半两】【麝香一钱】【脑子一钱】【甲香半两】
　　清远　　　　　【茅香半两】　　　　　　　【生结三分】【沉香一分】【麝香一钱】【檀香半两】
　　锦囊【脑子一钱】　　　　【苓苓香半两】【麝香一钱】【木香半两】【檀香半两】【藿香一分】【丁香半钱】
　　醒心【藿香一分】　　　　【麝香六钱】【脑香一钱】【笺香一两】【沉香半两】【脑子一钱】　
　　凝和【麝香一钱】　　　　【丁香半两】【檀香两半】【甲香一钱】【结香一钱】【甘草一分】【脑子一钱】
　　巳上碾为细末。用蜜少许拌匀。如常法烧。于内惟宝篆香不用蜜。

　　信灵香
　　沉香　　白檀香　　降真香
　　乳香【各一钱】苓苓香【八钱】　大黄【二钱】
　　甘松【一两】　藿香【四钱】　　香附子【一钱】
　　玄参【□钱】　　白芷【八钱】　　藁本【八钱】
　　右为细末。炼蜜为丸。如小指尖大。捏作饼。寒水石为衣。
　　甲子日攒。丙子日碾戊子日和。庚子日丸。壬子日盛入葫芦内。至甲子日开。先烧三饼供养
　　天地神祗毕。然后随意焚之。修合忌妇人鸡犬见之。

　　雪中春泛
　　东平李子新方
　　脑子【二分半】　麝香【半钱】　　白檀【二两】
　　乳香【七钱】　　沉香【三钱】　　寒水石【三两烧】
　　右件为极细末。炼蜜并鹅梨汁和匀为饼。就湿置寒水石末中。磁缾合收贮。

　　春消息
　　歌括云。人人尽道是江梅。半两丁香一两茴。更用甘松苓半两。麝香一分。是良媒。○右为细末。炼蜜和令得中。甆盒盛。埋地中半月可烧。

　　笃耨香
　　雪白云香。以酒煮入桂末。和匀烧之。

　　雪兰香
　　歌括云。十两笺香一两檀。枫香两半各秤盘。更加一两玄参末。硝蜜同和号雪兰。

　　瑞云香球
　　龙脑【一钱】　　　　白檀【一两】
　　白芷【三两】　　　　茅香【一两】
　　草荳蔻【一两去皮】　　香附子【三两】
　　青木香【半两】　　　丁香【一两】
　　酸枣仁【一升入水研汁一碗煎成膏】
　　艾蒳【一两松树上青衣是也】
　　右件为末。以酸枣膏搜和入艾蒳。熟蜜和匀。木臼内杵。令不粘得所。丸如莲子大。每烧一丸。烟直起三尺许。结成球子。移时不散。

　　蜡梅香
　　沉香　　　檀香【各三钱】　丁香【六钱】
　　右件为末。以麝香一字。龙脑半钱。生蜜和之。

　　野花香
　　笺香　　檀香　　降真香【各分】
　　脑子【一字】　麝香【半字】　舶上丁皮【三分】
　　右为细末。入炭末半两。炼蜜和匀。久窨烧之。如□烟聚入制了甲香一字

　　藏春返魂梅
　　黄鲁直方
　　黑角沉【半两】　　　丁香【一分】
　　腊茶【一钱各末之】　　定粉【一粒如米大即韶粉】
　　麝香【一字】　　　　白蜜【一钱置饭上蒸熟】
　　欝金【小者麦麸炒赤半分】
　　右件各为末。先细研麝。取腊茶之半字先汤点澄清调麝。次入沉香丁香欝金。次入余茶及定粉。共研细巧入蜜。使稀稠得所。收沙缾器中。窨月余取烧。久窨尤佳。烧时以云母银叶衬之。

　　杏花香
　　附子　　　　　沉香
　　紫檀香　　　　笺香
　　降真香【各十两】　　甲香【二两用灰汁水煮两三沸净洗】
　　熏陆香　　　　笃耨香
　　塔乳香【各五两】　　丁香木香【各二两】
　　右捣为末。入麝香半两。梅花脑子二钱用蔷薇油细和作饼子。瑠琉璃瓶盛窨地一日。

　　杏花香
　　甘松　　川芎【各半两】　　麝【少许】
　　右为末炼蜜拌和。丸如弹子大。安在炉中。恰似杏花迎风烧之尤妙。

　　胜茉莉
　　沉香【一两】　　　　檀香
　　金颜香【各二钱研细】　大丁香【十粒研细末】脑麝【各一钱】
　　右麝用冷腊茶清三四滴研细。续入脑子同研。木犀花方开未离披者。三大盏去蒂。于净器中研烂如泥。入前作六味。再研匀拌成饼子。或用模子脱成花样。蜜入器中窨一月。

　　木犀香
　　采木犀未开者。以生蜜拌匀。不可蜜多。实捺入瓦器中。入地埋荫。愈久愈奇。取出却入乳钵研匀。拍成饼子。油纸褁收旋取烧。采花时不可犯手。剪之为妙。

　　桂香
　　冬青子绞汁。同桂花蒸荫干。入炉烧类木犀也。

　　小龙涎
　　沉香一两。龙脑半两为末。用鹅梨汁和作饼子烧之。

　　熏香
　　玉华醒醉香
　　采牡丹蘂。与酴醾花。清酒拌浥润得所。当风阴一宿。杵细搜作饼子。窨干上用脑子。涂擦安于枕前。

　　拂手香
　　滋润白檀三两错末。用蜜三钱。化汤一盏许。炒令水浸。稍觉浥湿。焙干杵。罗极细。入水脑一两研将阿胶一片化汤入糊入木臼中捣三五百杵。捏作饼子。或入花模子窨干。中穿一穴。用彩线悬胸前。

　　梅花衣香
　　苓苓甘松白檀茴香微炒各半两。丁香一分。木香一钱同为末。入脑麝各少许。

　　蜀王熏御衣香
　　丁香　　　笺香　　　沉香
　　檀香　　　麝香【各一两】　甲香【三两】
　　右件为末。炼蜜湿拌之入窨月余。

　　熏衣香
　　南剑州梅花香方
　　木香　　　檀香　　　甘松【各半两】
　　藿香叶　　牡丹皮　　茆香
　　苓苓【各一两】　丁皮　　　三柰子
　　官桂　　　辛夷【各二分】
　　右为麄末。以甘蔗汁拌湿纸盖。日晒汁尽为度。

　　透里衣香
　　甘松　　　　　藿香
　　茴香　　　　　苓苓【各一两畧焙】
　　檀香【捣碎洒漫蒸过焙干】　丁香【各半两】
　　右为麄末。纸包近肉。或枕中放七日。入脑麝少许。

　　洗衣香
　　牡丹一两。甘松一分捣为细末。每洗衣最后泽水入一钱。

　　假蔷薇面花子
　　甘松　　　苓苓香　　丁香
　　檀香【各一两】　藿香叶【半两】　白芷
　　香墨　　　茴香【各一分】
　　右件为细末。入黄丹少许。以熟蜜和拌。稀稠得所随意脱之。脑麝为衣与真者无异。

　　贵人挹汗香
　　丁香【一两】　　川椒【六十粒】
　　右丁香为末。以椒碎在丁香内。以绢袋盛而佩之。永绝汗气。

　　傅身香粉
　　英粉　　　青木香　　麻黄根
　　甘松　　　藿香　　　苓苓香
　　附子【炮各等分】
　　右为末浴罢。以生绢袋药傅身。

　　治香法【向宗旦云松上寄生草□香烟不散】
　　凡合香成【用不津甆合盛封以蜡纸牢固入净地埋五寸□月余】
　　凡和香【用蜜须微炼数沸不可大过仍入苏合油若蜜一斤入油二两同炼大妙】
　　凡治檀香【须□真者剉如米粒大慢火炒□烟出紫色新气即正】
　　凡藿香甘松零陵之类【须拣去枝茎晾干揉碎扬去尘土不可用水□汤恐损香】
　　凡治茅香【须拣好香剉细以酒蜜水润一夜炒令赤燥为度】
　　治甲香法【须拣如龙耳者好自余小者次也取一二两以来先用灰汁一碗煮尽后用酝肉方同好酒一盏煮尽入蜜半匙炒如金色】

　　炼蜜法
　　须是好蜜。以绵滤过。入甆罐内用油单三两重。紧缚定。入签内重汤煮一日。却取出再煎数沸。出水气经年不动。

　　炼炭法
　　凡合香。用炭不拘黑白。须重烧炼过通红。于蜜器内藏令冷。一去炭中余薪之烟。二去炭中杂秽之气。

　　香媒
　　茄子秸烧为灰。每烧香以一钱大燃红。次烧香灰烧存性。

　　香饼子
　　坚硬羊胫木炭三斤。杵为末。黄丹定粉针砂牙硝各半两。入炭末中拌匀。烂煮枣一升去皮核。杵炭末作饼子。或枣肉少。以煮枣汁和之。饼子大小随意造。一枚可烧一日。

　　飞獐脑法
　　取獐脑一两。以两盏合之。湿纸糊口。文武火胁之。半时辰取起候冷收之。

　　闺阁事宜
　　和粉方
　　官粉【十两】　　　蜜陀僧【一两】
　　白檀【一两】　　　黄连【半两】
　　脑麝【各少许】　　蛤粉【五两】
　　轻粉【二钱】　　　朱砂【二钱】
　　金箔【五个】　　　鹰条【一钱】
　　右件为细末和匀用

　　常用和粉方
　　好粉【一两】　　　蜜陀僧【一钱】
　　脑麝【各少许】　　白檀【一钱】
　　蛤粉【半两】　　　轻粉【一钱】
　　黄连【半钱水淘置纸上干】
　　黄粉【二钱】
　　白米粉子【二钱】
　　右件为细末和匀用

　　麝香十和粉方
　　官粉【一袋水飞】　　　朱砂【三钱】
　　蛤粉【白熟者水飞】　　鹰条【二钱】
　　蜜陀僧【五钱】　　　檀香【五钱】
　　脑麝【各少许】　　　紫粉【少许用之】寒水石和脑麝同研
　　右件各为细末和匀入脑麝。颜色似桃花为度。

　　鸡子粉方
　　鸡子一个。破顶去黄。止用白。将光粉一处装满。入蜜陀僧半钱。纸糊顶了。再用纸浑褁。水湿之以文武火煨。候干为度。取出用涂面。终日不落莹然如玉。

　　利汗红粉方
　　滑石一斤。极白无石者。水飞过。每斤内用
　　心红【三钱】　　轻粉【五钱】　　麝香【少许】
　　右件同研极细用之。其粉如肉色为度涂身体利汗。

　　石灰粉方
　　治大人小儿。夏月疿子疮及热毒疮。
　　蛤粉【三两】　石灰【一两炒】　甘草【一两为末】
　　右件同和拌匀。以绵子搵扑之。

　　乌头麝香油方
　　香油【二斤】　栢油【二两另放】　诃子皮【一两半】
　　没石子【六个】
　　五倍子【半两】　真胆矾【一钱】
　　川百药煎【三两】
　　酸榴皮【半两】　猪胆【二个另放】
　　旱莲台【半两】
　　右件为麄末。先将香油锅内熬数沸。然后将药末下入油内同熬。少时倾出油入罐子内。盛微温。入栢油搅。渐入猪胆。又搅令极冷入下药。
　　苓苓香　　藿香叶　　香白芷
　　甘松【各□钱】　麝香【一钱】
　　再搅匀。用厚纸封罐口。每日早午时晚西。各搅一次仍封之。如此十日后。先晚洗头发净。次早髟？火干搽之不待数日。其髟？火黑绀。光泽香滑。永不染尘垢。更不湏再洗。用之后自见也。黄者黑。旱莲台诸处有之。科生一二尺高。小花如菊。折断有黑汁。名胡孙头。

　　搽头竹油方
　　每香油一斤。枣枝一根剉碎。新竹片一根截作小片。不拘多少。用荷叶四两。入油同煎至一半。去前物加百药煎四两。与油再熬。入香物一二味。依法搽之。

　　摩风高
　　黄耆　　　杏仁　　当归
　　白芍药　　白芷　　甘草
　　甘松　　　藿香　　苓苓香
　　白檀　　　白附子　白敛
　　白芨【各一两】　脑麝【半钱】
　　右件以清香油三斤。浸五七日。银石器熬黄色。用绵子滤过。入黄蜡四两再熬成膏。柳箄子不住手搅冷。

　　金主绿云油方
　　沉香　　　蔓荆子　　白芷
　　南没石子　踯躅花　　生地黄
　　苓苓香　　附子　　　防风
　　覆盆子　　诃子肉　　莲子草
　　芒硝　　　丁皮【各等】
　　右件等分。入卷栢三钱。洗净晒干。各细剉炒黑色。以宽纸袋盛入磁罐内。每用药三钱。以清香油半斤浸药。厚纸封七日。每遇梳头。净手蘸油摩顶心。令热入发窍不十日。秃者生发。赤者亦黑。妇人用不秃发黑如漆。已秃者旬日生发。

　　常用长发药
　　乱发净洗晒干。以油煎令焦就铛内细研如膏。搽头长发。
　　又法：凡妇人发秃。酒浸漠椒搽。发自然长。

　　梳头发不落方
　　侧栢两片如手大。榧子肉三个。胡桃肉二个。
　　右件研细。擦头皮极验。或浸水掠头亦可。

　　涂面药
　　白附子　　蜜陀僧　　茯苓
　　胡粉　　　香白芷　　桃仁【各一两】
　　右件为细末。用乳汁临卧调涂面上。早辰浆水洗十日効。

　　八白散
　　金国宫中洗面方
　　白丁香　　白僵蚕　　白附子
　　白牵牛　　白茯苓　　白蒺？？梨
　　白芷　　　白芨
　　右件八味入皂角三定去皮弦。菉豆少许。为末常用。

　　洗面去瘢疮方
　　天门冬【三两】　　　百部【二两】
　　皂角【二斤酒涂炙】　　杏仁【二两】
　　冬瓜子【半升】　　　茯苓【去皮】
　　大豆【十两蒸去皮】　　清胶【四两火炙】
　　土菰根【五两】　　　香附子【二两】
　　瓜蒌【二个】　　　　甘草【半斤】益智子【一斤烧灰用浆水和成丸煅过】
　　右件和合焙干。捣罗为末。早辰加澡豆末用。其瘢自去。

　　傅面桃花末
　　仲春收桃花。阴干为末。七月七日取乌鸡血和之涂面。及身红白鲜洁大验。

　　治粉剌黑斑方
　　五月五日收带根天麻。【白花者益母紫花者天麻】晒干烧灰。却用商陆根捣自然汁。加酸醋作一处绢绞净。搜天麻作饼。炭火煅过收之。半年方用。入面药尤能润肌。

　　夜容膏
　　治靥黑？干风剌面垢
　　白茯苓　　白牵牛【头末】　黑牵牛【头末】
　　白芷　　　玉女粉　　白丁香
　　白敛　　　白芨　　　蜜陀僧
　　白檀　　　鹰条
　　右件各等分为细末。鸡清和为丸阴干。每用唾津调搽面神効。

　　香身丸
　　治遍身炽气恶气及口齿气
　　丁香【一两半】　藿香叶　　苓苓香
　　甘松【各三两】　香附子　　白芷
　　当归　　　桂心　　　梹榔
　　益智仁【一两】　麝香【半两】　　白荳蔻仁【二两】
　　右件为细末。炼蜜为剂。杵千下。如桐子大。每噙化五丸。常觉口香。五日身香。十日衣香。二十日他人皆闻得香

　　宫内缩莲步捷法
　　荞麦秆不拘多少。烧作灰。用水淋取浓汁。如酽醋色方可。用碯砂白茯苓藁本三味等分为细末。每用三大钱药末用前灰汁三大碗。于砂锅内同煎数沸。乘热如常洗脚。淋渫至温又添热者。浸渫不过数次。自然柔软易扎矣。或于脚面生小小疮勿疑乃是毒气出耳。却以诃子研为细末。付之即差。此方出于至人。神妙之甚。不可尽述。三十岁妇人亦可为之。

　　金莲稳步膏
　　地骨皮同红花烂研极细。如鸡眼痛处付之。成疮者次日结掩。

　　取黡五灰膏
　　桑柴灰　　柳柴灰　　小灰
　　石灰　　　陈草灰
　　右件五灰。用水煎浓汁入酽醋点之。凝定不散收贮。

　　治针入皮肤方
　　不问远年近日。酸枣烧灰存性。温酒送下。在上食前服。在下食后服。觉额痒即从元入处出。

　　收翠花朵法
　　用汉椒杂茱萸盒中收贮

　　洗真珠法
　　用乳浸一宿。次日以益母草烧灰淋汁。入麸少许。绢袋盛珠轻手揉洗。其色鲜明如新。忌近麝香色昏暗。

　　洗油浸珠法
　　用鹅鸭粪晒干烧灰。热汤澄□洗。绢袋盛珠。

　　洗燋赤珠法
　　以槵子皮热汤浸水洗。研萝卜腌一宿。即白净。

　　退赤色珠法
　　芭蕉水洗。兼浸一宿。自然洁白。

　　洗尸气珠法
　　珠犯尸气者。以益母草煎浓汁。麸炭灰揉洗洁净。

　　洗象牙等物
　　以阿胶水。尾刷刷之。然后以水再涤。
　　又方：水煮木贼令软掇洗。以甘草水涤之。
　　又法：浅盆贮水。安牙物浸之。烈日中晒。须三五日候莹白为度。

　　洗玳瑁鱼鱿法
　　以肥皂挼冷水洗。清水涤过。再用淡塩水出色妙。最忌热水。



　　居家必用事类全集〔元〕无名氏编撰

　　辛集
　　吏学指南
　　习吏幼学指南序
　　吴郡徐元瑞序云尝闻善为政者。必先于治、欲治必明乎法明法然后审刑、刑明而清民自服矣、所以居官必任吏、否则政乖。吏之于官实非小补夫吏古之胥也。史也、上应天文、曰土公之星下书史牒曰、刀笔之吏、得时行道。自古。重焉、秦汉以来。为将为相、立当路而据要津、代不乏人、李唐季年。得权犹甚。官曹称军事院吏称。使院、一登首选皆以使名、有官大夫加、勋者。赵宋因仍沿其旧制政和中。始以监司诸郡、首吏为孔目主押之号、易都副兵马等。使之名、年劳及格之人、得授助教、或摄参军而巳、省院台部、互有正法、官称既振。吏权益轻、星书谓土公、明则吏道亨。暗则否、数使然也钦惟
　　圣朝一统天下同文、繇吏入官深合古法凡居是軄。可不。爱重、但初学之士、妙龄而入、律书要旨。未暇、师承。巧诋之风。熏染日着。夫读律则法理通、知书则字义见致君。泽民之学。莫大乎此、雕人欺事之习、恐反阴功、是以不揆荒唐、因摘当令吏用、之字及古法、之名。首冠以历代吏师、终继于恕、刻车？丸范类成一书目曰习吏幼学指南、期在启蒙、不敢呈诸达者。与我同志。幸母诮云、岁次辛丑大德五年良月吴郡后学徐元瑞自序

　　吏师定律之图
　　〔天文二星〕上帝执法官土公吏
　　〔有虞氏〕士师皋陶
　　〔周〕太傅周公旦朝鲜侯、箕子太保召公奭大司寇吕侯
　　〔列国韩〕公子韩非。相申不害大夫慎到○〔魏〕师李悝○〔齐〕相管仲○〔楚〕大夫屈平〔郑〕相公孙侨大夫邓析○〔晋〕相范匄大夫赵鞅○〔秦〕商君公孙鞅丞相李斯郎中令赵高
　　〔西汉〕相国萧何、太傅叔孙通、丞相张仓、涿郡太守郑昌、丞相鼌错中大夫董仲舒太中大夫张汤侍御史赵昌中大夫主父女？匽丞相翟方进御史冯敬丞相王嘉
　　〔东汉〕尚书陈宠、司徒鲁恭。廷尉郭躬、太中大夫梁统。南郡太守马融。大司农郑玄郎中。令郎顗、泰山太守应劭侍中荀彧廷尉杜周尚书。令陈忠司徒鲍昱尚书宋登北海太守孔融
　　〔魏〕司空陈群、太傅锺繇、常侍刘邵
　　〔蜀〕丞相诸葛亮尚书。令法正昭文将军伊籍、尚书刘巴、偏将军李严
　　〔晋〕太傅贾充、太傅羊祜、尚书令荀勖、太傅郑冲、当阳侯杜预明、法掾张斐、中护军王业、尚书郎柳（车丸）、司空苟顗、廷尉杜友、骑尉成公绥、定科郎裴楷
　　〔后晋〕丞相李崧、谏议薛融
　　〔后周〕丞相范质、御史张湜
　　〔金〕尚书令完颜宗干翰林学士韩昉左相完颜守道右相鸟右论元忠平章纥石烈良弼平章唐括安礼右丞张汝弼参政梁肃参政粘割干特勒丞相完颜襄平章张万公左丞徒单镒右丞完颜臣参政？？业散揆
　　〔辽〕中书令韩延徽【金前】
　　〔宋〕尚书窦仪、尚书张昭、中丞苏正尧、大理卿张文？巾、让大理正奚与、法直官陈光义、法直官冯叔向、翰林宋白、刑部侍郎许让、给事中柴承务、翰林苏易简、律学博士傅霖、丞相韩琦、参政张方平、右？？业射苏颂、参政蔡齐、丞相夏竦、丞相刘挚、三司使程琳、尚书孙奭、详刑官贾士宁、翰林冯元、右赞善杨安国、著作郎赵希言、著作郎王珪、司谏公孙觉、尚书宋祁、丞相曾公亮、中丞王觌、刑部郎中杜弦、赣县令施述、丞相吕颐浩、丞相虞允文、枢密萧燧、尚书韩邈、删定官李澄、起居郎曾炎、尚书单夔、贯冶子范遂良、姑苏子刘？山王？？

　　吏称【周曰府史胥徒今谓吏胥掾史】
　　吏【说文曰。治人者也谓吏之治人。心主于一故从一风俗通曰。吏者。治也。当先自正。然后正人字宝曰执法之人也】
　　胥【周礼曰。才智之称曰胥。谓其有才智为什长也。】
　　掾【字宝云。尊官之属曰掾。谓分部列局之吏也。】
　　史【记言述事曰史。周礼注史掌书者。宰夫之职六。曰史掌官书以赞治。】
　　廉吏【谓清俭不贪者。如汉朱邑等也。】
　　循吏【谓上顺公法下顺人□者。如汉张释之等也】
　　良吏【谓政善宽和。人怀其惠者。如晋吴隐之等。】
　　能吏【汉谷永曰。拘功修职。谓之能吏。】
　　酷吏【谓暴刻残忍者如汉严延年。唐来俊臣等也】
　　贪吏【谓因财丧德者。如唐王琚等也。】
　　狱吏【汉路温舒。上言秦有十失。其一尚存治狱之吏是也。】
　　清白吏【汉杨震公廉。世称清白吏。】
　　刀笔吏【古者记事于简册谬误者。以刀削除。故曰刀笔吏。汉萧曹起自刀笔吏。】
　　刻木【汉路温舒上书言。尚德缓刑。川俗语曰。画地为牢。不可入。刻木为吏期不对。此疾吏之辞也。又前汉艺文志曰。法家曰木者。】
　　吏道【汉薛宣傅曰。吏道以法令为师。以问而知也。】

　　行止
　　孝事父母　　友于兄弟　　勤谨
　　廉洁　　　谦让　　　　循良
　　笃实　　　慎默　　　　不犯赃滥

　　才能
　　行遣熟闲　　语言辨利　　通习条法
　　晓觧儒书　　筭法精明　　字画端正

　　六曹
　　吏【周礼所谓天官冢宰也】
　　户【地官司徒也】
　　礼【春官宗伯也】
　　兵【夏官司马也】
　　刑【秋官司寇也】
　　工【冬官司空也】

　　衙门南北之异
　　官府门南面【省院部寺路府州县诸司衙门。皆向南坐北。一按延光集云。南方属离卦。盖离中虚则聪又南方属火位。大明则能破暗。故表南面聪明。为民治愚暗之事。又诸侯代天子南面而治天下之义也。】
　　台门面北启【御史门记曰。台门北开。取肃杀就阴之义。韦述唐两京记曰。台门北开。以斜劾之司。主意于杀。故门北启以象阴杀。或曰俗传开南门不利。大夫谭宾录曰。隋初移都兵部尚书李圜通兼御史大夫。欲向省便。故开北门。唐因循不改。目今遂为故事。唐会要载裴冕语云。台司以紏正冤滥。有好生之德。岂创不杀之义以入人罪乎。冯鉴以冕言为当】

　　戒石铭
　　尔俸尔禄。民膏民脂。下民易虐。上天难欺。【汉唐以来。未尝有之。五代时蜀主孟昹。始颁令箴于诸邑。其文曰。朕念赤子。旰食宵衣。言之令长。抚养惠绥。政存三□道在七□。驱鸡为理。留犊为规。宽猛得所。风俗可移。无令侵削。无使疮痍。下民易虐。上天难欺。赋舆是切。军国所资。朕之赏罚。固不踰时。尔俸尔禄。民膏民脂。为民父母。莫不仁慈。勉尔为戒。体朕深恩。凡二十四句。宋太宗删烦取简。摘其尔俸尔禄。民膏民脂。下民易虐。上天难欺。一十六字。颁行天下。至高宗绍兴间。复以黄庭坚所书。命州县长吏。刻铭座右。至今官府存焉。至元癸巳。浙西廉司移治钱塘。司官大使容斋徐参政改书其铭曰。大有昭鉴。国有明法。尔畏尔谨。以中刑罚。】

　　郡邑
　　京师【公羊传云。京大也。师众也。天子所都。必以众大者也。又蔡邕独断曰。天子所都曰京师。】
　　大都【帝王世纪曰。天子所居宫曰都。又曰会。言其师众都会之所也。】
　　京畿【文选注天子居千里曰京畿。】
　　各道【尔雅曰。一达谓之道。至唐并州郡为道。】
　　路【字宝曰。通行之道曰路。宋分各道为十八路。今以大郡为之。】
　　府【苏氏演义曰。府者聚也。言聚所在图簿籍书之处。风俗通曰。公卿牧守。通德之所聚也。唐始以州郡为府。】
　　州【说文曰。酬也。民居相生以酬为州。黄帝以十师为州。】
　　县【释名曰悬也。悬于郡者。楚庄王灭陈为县名。自始】
　　镇【安也。凡民聚为市者曰镇。始于宇文周代。】
　　乡【释名万二千五百家曰乡。又向也众所向也。】
　　都【于旄注曰。下邑曰都。】
　　保【国语注小城曰保。】
　　里【国语曰。五家为（车丸）。十（车丸）为里。又曰在田曰庐。在邑曰里。】
　　社【土地之主也。左传二十五家为社。今五十家为社。】
　　城郭【管子曰。内谓之城。外谓之郭。】
　　村坊【唐武德制卿保邻里。在邑曰坊。田野曰村。】

　　府号
　　省【演义曰。省也。谓省察天下簿书之所也。始于汉至晋曰省家。】
　　院【里宅也。唐始以枢密翰林之司曰院。】
　　台【诗曰南山有台。槩得贤也。说文曰。高而观四方曰台。汉始以御史府改曰台。唐曰宪台。】
　　都省【汉以？？业射总理六尚书谓之都省】
　　都堂【演义曰。堂当也。谓当正向阳之屋。又曰明也。言明礼义之所也。唐制尚书省曰都堂。】
　　行省【分镇方面。故为行省。】
　　省堂【即都堂之义为系行省故曰省堂】
　　部【分判署书之司也。舜曰六官。秦汉以来称六曹。后周曰六卿。隋改曰六部。】
　　寺【释名曰嗣也。治事者相继续其内。守法度也。三代以来曰卿。北齐为寺。】
　　监【领督事务之所也。周礼曰邦国立其监。王制天子使大夫为三监。】
　　署【部署也。置书之所也。】
　　司【说文曰。臣司事于外者也。盖后继体人君。职在治内。故曰司者。臣子所主。职在于外。故从司。又周礼辨八职其三曰。司掌官法以治目。】
　　翼【辅佐武备之司曰翼犹左右护卫也。】
　　管寨【说文曰。市居军垒曰营。山居木栅曰寨。】
　　学【传业讲习之舍也。三代曰校庠序。汉文翁始置学。】
　　站驿【安也。舡马车轿之所曰站。使客传。舍曰驿。】
　　仓【释名曰藏也。藏谷物之所也。大曰仓。小曰庾。始于□唐之□。】
　　场【说文云。不田之地曰场。】
　　库【说文云。兵车所藏曰库金帛所藏曰帑。始自汤武。】
　　务【韵注专力于事曰务。】
　　局【分曹之司。有拘束之所也。】
　　所【诗曰□于公所。谓所在之方曰所也。】
　　衙【唐制天子居曰衙。行曰驾语林曰。近代通谓府廷为衙也。】
　　厅【礼记曰圣人南面而听天下。汉晋以来听事。六朝始加亡。】
　　房【演义曰方也。室内之方正也。又防也。尚书顾命有东房西房。】
　　案【韵注考验也。举案也。】
　　科【字宝云。逐项分别曰科。】

　　官品
　　勋【周礼曰王功曰勋。谓辅成王业者。自上柱国以下。武骑尉以上凡一十二等谓之勋。唐百官志曰。勋官出于周齐交战之际。本以酬战士。其后渐及朝流也。】
　　爵【谓公侯伯子男也文字音义曰。爵量也。量其职尽其才也。始自伏羲氏。爵有五等。以法五行。或三等者。法三光也。唐宋自王以下。开国男以上。凡一十二等。】
　　职官【谓有所职掌者。】
　　散官【谓无执掌者。自一品至九品。凡一十八等。开府以下。荣禄大夫以上。文武并同。资德大夫以下。将仕佐郎以上。为文散官。龙虎卫上将军以下进义副尉以上。为武散官。】
　　大夫【白虎通曰大夫之为言大扶扶进人者也。事始云虞书曰。天命有德。玉服五章哉。孔安国曰。与卿同也。】
　　郎【良才之称也。始于秦。】
　　将军【应劭汉官仪云将军周官也】
　　校尉【事始云。周官也。汉武帝。□周置司隶校尉名此始。】

　　官称
　　牧民官【司养百姓曰牧民。盖牧者。能守养之义。路府诸州是也。】
　　字民官【爱养百姓曰字民官。盖字者抚也。表司县抚育养民也。】
　　亲民官【临民之官曰亲。盖民者爱也。取爱养兆民之义也。】
　　守土官【晋杜预曰。土乃牧养之官。】
　　捕盗官【谓失盗去处。当该之官也。】
　　廵捕官【谓不分地面包括。廵捕之官也。】
　　命官【谓授一国家恩命故也。】
　　品官【谓已入九品正从者】
　　正官【谓诸司为头之官也。】
　　士官【谓治狱之官也。】
　　长官【谓诸司长上之官也】
　　官长【谓一方一所官之通称也】
　　官吏【韵注受命于天曰天吏。受命于君曰。官吏】
　　长吏【古法文称为吏。武称为将。今之牧守通称也。】
　　长贰【谓正官相副官总名也】
　　佐贰【谓相副协赞之官也】
　　幕职【汉曰。幕府即相副以下之官也。】

　　吏员
　　省台掾【尊官之属自秦有之。西汉曰掾史。东汉曰掾属。今曰省台掾】
　　令史【掌法赞治记言述事者。周副府史秦曰令史。】
　　书吏【五代时藩镇始设。】
　　司吏【职掌曰司。治人曰吏。周礼曰。掌官法以治民者。宋曰手分。金曰司吏】
　　知房【分掌六曹之称。】
　　本把【掌持案牍之称。】
　　译吏【通四方之言者。周曰象胥。后魏曰译令史。金曰译史。】
　　知管【谓主辖纲领之称。】
　　攒典【会计数目之吏也。汉曰仓库吏金宋曰攒典。】
　　吏人【谓请俸掌管文书者。】
　　人吏【谓无俸贴书之吏】
　　公吏【谓公人吏人之通称也】
　　公人【谓仓库秤搯诸司祗候公使禁卒之类】

　　统属
　　百司【谓上自省下至库务之通称也。】
　　有司【谓守土亲民之司也。语云。出纳之吝谓之有司】
　　监司【汉制左雄传曰监司。项背相望。又晋徐邈与范宁□曰择公方之人。以为监司。则清浊能否。与事为明矣。】
　　职司【宋制监司而称职司按隋苏威曰。臣非职司。唐陆贽曰是以职司之内无成功。其名始于隋□】
　　上司【管辖本所者谓之上司。言尊崇也。】
　　子司【部内统属之所谓之子司犹父子相承也。】
　　合属官司【谓随路所辖府州县也。】
　　所属官司【谓本身元附籍贯官司也】
　　所辖官司【即子司谓上临下也】
　　监临【统摄案验谓之监临又以尊适卑也】
　　主守【躬亲保典谓之主守虽职非统摄临时监主亦是】
　　主典【谓主行文案之人也。】
　　属部【统属之谓属。本部之谓部属者兼官吏士庶而言。部者止于吏卒。】

　　除授
　　迁除【改任曰迁拜官曰除】
　　遥授【不厘公务之官也俗云虚职。】
　　兼权【并管别职曰兼。时暂摄行曰权。】
　　摄行【权职曰摄。莅职曰行。】
　　成考【莅事有成也。虞舜三载考绩。】
　　致仕【白虎通曰。臣以执事趋走为职。七十阳道绝。耳目不聪明故致其事于君也。】
　　品秩【官分等别。曰品职有次序。曰秩】
　　清要【职慢位显曰清。职紧位显曰要】
　　称职【谓胜其任也。】
　　躐等【谓不循资格骤迁者。】
　　起复【谓丧制未终。勉其任用也。】
　　举留【谓善政异绩。军民相爱乞留再任者】

　　世赏
　　承袭【相继曰承。相因曰袭。】
　　袭封【谓世代受此官也。如孔子之后。衍圣公是也。】
　　荫补【谓籍亲属荫补得官者。】
　　封赠【生曰封。死曰赠】
　　质子【谓以子结信。今曰□鲁花也。】
　　儤使【谓给事于官者也】

　　廪给
　　俸禄【钱帛曰俸。米粟曰禄。】
　　职田【孟子曰卿以下必有圭田。隋开皇间始曰职田】

　　考功
　　殿最【汉书音义曰下功曰殿。上功曰最。有二十七等】
　　褒贬【推美曰褒远谪曰贬。】
　　优劣【居上曰优。居下曰劣。】
　　黜陟【退而不任曰黜。登而上进曰陟。书曰黜陟幽明。】

　　政事
　　国政【秉国之权也昔汤任伊尹以国政】
　　治政【以理化俗曰治。以法正民曰政】
　　德政【利泽施民者】
　　仁政【受人利物者】
　　善政【不严而治民怀其惠者】
　　公政【处事无私者】
　　宽政【明而仁恕者】
　　急政【执事刻急如鹰击毛者】
　　酷政【残虐惨暴者】
　　苛政【处事繁细如草而急者】
　　蠹政【害于常法者】
　　弊政【谓败恶也】
　　谲政【诡诈无耻者】
　　墨政【左传曰贪以败官为墨贪则暗污谓不洁白也】
　　教化【以道业诲人曰教。躬行于上风□以下曰化】
　　风化【王者政教曰风。以德移民曰化】
　　巡按【古者天子四季廵狩郡国。后因汉高帝游云梦之后。渐废廵狩述职之制。故遣使以代之。今肃政廉访司每岁分司各路廵按即循此义也】
　　风闻【通典曰古御史台不受诉讼有通辞状者即于台门外侯御史御史径往门外收采知可弹者畧其姓名皆名风闻访知也】

　　五事
　　户口增【谓生齿之最。民籍增益。进丁入老。批注收落不失。其实若有流离而能招诱复业者】
　　田野辟【谓劝课之最农桑垦殖。水利兴修者】
　　词讼简【谓治事之最听断详明。讼无停留。狱无冤滞者。】
　　盗贼息【谓抚养之最。屏除奸盗人获安居者。】
　　赋役平【谓理财之最。取办有法。催科不扰者】

　　户计
　　儒【说文曰柔也司马相如传注有道术皆曰儒】
　　释【高僧传出家从师命氏佛曰释迦摩尼故僧曰释。】
　　僧【说文曰浮屠道人也大藏一览男曰僧汉始】
　　尼【一览曰女曰尼汉明帝时妇女潘氏出家为尼】
　　道【琅书经曰人行大道曰道士黄帝内传有道士行礼之文】
　　女冠【升玄经云。女冠女道士也】
　　五戒【凡出家者必受五戒谓一不杀生。二不偷盗。三不邪淫。四不妄语。五不饮酒此为五戒也。】
　　士农【通古今办不然曰士辟土填谷曰农】
　　工商【作巧成器曰工。通财鬻货曰商】
　　医【疗人病者曰医。说文曰巫彭初作医。】
　　卜【元命包曰古司怪主卜伏义时有之今曰阴阳户】
　　商贾【通四方之物曰商居卖求利曰贾又曰行卖曰商。坐贩曰贾】
　　称民【蔡邕独断曰。天子曰兆称诸侯曰万民。今之令长。古之诸侯百乘之家曰百姓。百乘之家子男之国也。三代之时。巳称之也】
　　怯怜户【谓自家人也】
　　土著户【通鉴注言着土地而有常居不随畜牧移徙也】
　　耆老【古曰父老汉高帝入关。与奉父老约法三章】
　　军【周礼五师为军。周制天子六军。诸侯大国三军说文曰。隶人给事者。历代佥募之法不同】

　　仪制
　　制可【史记曰。下有司曰制。天子荅之曰。可】
　　诏【○释名曰照也。谓人愚暗不见其事以此示之使昭然也始于秦】
　　赦【天子宽恕之命。与民更始也。始于舜】
　　宣【天子亲赐诰命也故无押字以宝为信始于唐】
　　勑牒【天子制命也。周官六典王言之制有七。曰勑牒。例令省授。为系上言。故用黄纸。宰相押字】
　　表【释名曰。下言于上曰表。谓思之于内表之于外也。汉制】
　　奏【谓进言于君者。释名曰。邹也。邹狭小之言也】
　　笺【说文曰。衣识书也。汉制】
　　启【谓通达其意也。汉制】

　　旨判【立意于内发言于外曰旨剖决是非着于案牍曰判】
　　圣【唐陆贽曰。与天地合德曰圣】
　　懿【汉蔡邕曰。温柔圣善曰懿】
　　令【独断曰。奉而行之曰令】
　　钧【掌承万机之重曰钧。诗云。尹氏太师。雒周之氐。秉国之钧。四方是雒】
　　台【星应三公曰。台汉制】
　　尊【位高可贵曰尊】
　　裁【酌量制度曰。□始于晚唐】
　　言语【直言曰言。论难曰语发端曰言。荅述曰语】
　　处分【通鉴注云。区处曰处。分别曰分。又处者至也定也。分者所当然也】

　　诸此【谓钦此奉此之类】
　　钦【字宝曰。心不敢慢曰钦。谓致恭也】
　　敬【字宝曰。心不敢忽曰敬。谓致诚也】
　　奉【遵依上命也】
　　承【受纳其事也】
　　蒙【□戴上意也】
　　准【法则也均平也】
　　据【谓依凭也】
　　得【事有所获也】

　　玺章【天子曰玺诸侯曰章】
　　御宝【释名曰。印信也。古者尊率共之。秦汉以来。天子曰玺。诸侯曰印。唐开元中改玺曰御宝】
　　印信【刻木为验曰印。释名曰信。也所以封物为信验。汉制。三公以下有金银铜三等之印】
　　长条印【通典曰。止齐有督摄万机长印。以木为之。唯以印缝。其原始此】
　　木朱印【宋祥符中诏寺观及士庶之家所用私记。并方一寸。雕木为文。不得私铸】

　　公式
　　札付【演义曰。栉也。以木为牒简笺之属。又剌着为书曰札。以文相与曰付。犹卑赐也】
　　咨【左传曰。访问于善曰咨】
　　符【说文曰。符者信也。契合也。符之为言扶也。□相扶合而不差也。所以辅信于四方。犹命令也。唐制】
　　关【唐制。诸司□质问曰关。谓开通其事也。】
　　指挥【示意曰指。戒敕曰挥。犹以指披斥事务也。】
　　牒【韵注书版曰牒。又札写书也。古者诉状称讼牒。盖非特官文字之称耳】
　　咨申【谋于下访于上者】
　　咨呈【即咨申意耳】
　　申【伸也明也。谓所告谆切】
　　文解【谓发明事端申呈之异名】
　　付子【谓以文相与颁行之□也】
　　付身【谓给授其文也】
　　批贴【批示也贴券也帛书耳】
　　呈【谓布意达于尊者。又陈示其状也】
　　引【汉志曰引者信也。盖取信之文也】
　　移文【谓公文往来也。昔者北山移文。原恐此始】
　　公文【谓官遣文字。故曰公文】
　　海行【谓公事天下皆可以奉行者。故曰海行】
　　生熟事【宋真宗尹开封日置判官推官。以狱讼刑名为生事。户口财赋为熟事。其名始此】

　　发端
　　上天眷命【传曰尊而君之则称皇天。书曰皇天眷命。奄有四海。为天下君。钦惟圣朝受天明命。肇造区夏。故曰上天眷命诏赦之首。表而出之。】
　　长生天气力里【长生天者。谓天道久远之□气力者大也。里者内也。钦惟圣朝。荷天地之洪禧奄有万邦。薄海内外。悉皆臣属。故曰长生天气力里。旧曰上头天底气力里或曰上天气力里】
　　大福荫护助里【大福者百顺之名也。荫者。庇也。护助者。拥御赞成也。欲惟○圣朝承列圣之丕祚。混一区宇历古所无。福庇禁。黎元。咸遂生乐。故曰大福荫护助里。】
　　斡鲁朵里【车驾行在之所。金帐之内也。】
　　会验【谓事应证条而行者】
　　照得【谓明述元因者】
　　契勘【谓事应推验而行者】
　　勘会【谓事应检察而行者】
　　看详【谓审视辞理善为处决者】
　　拖详【谓牵照案牍。评论始末也。】
　　披详【谓博览其义而处决者】
　　参详【谓子细寻究也】
　　相度【谓详审事理而议也】

　　结句
　　照详【谓义明于前乞加裁决也】
　　照验【谓证明其事也】
　　谨牒【谓敬列其文于前也】
　　故牒【颜师古曰。故者。谓通其指义也。】
　　主者施行【东汉顺帝时天旱。尚书？？业射□琼言得失。帝以其奏属主者施行。】
　　符到奉行【唐总章中裴行俭等。定铨注之法。令。主者受旨奉行。各给以符】
　　阶衔【释名曰。梯级也。官有尊卑。以此定位也。】

　　状词
　　状【演义曰貌也以貌写情于纸墨也】
　　执状【待以备用也】
　　取状【谓采彼情理也】
　　送状【予夺于此。从彼施行也】
　　责状【谓一一具说也汉曰。簿责】
　　告状【谓述其情而诉于上也】
　　单状【简畧之义】
　　到状【谓引用入官也】
　　招伏【招犹昭也。伏隐也。汤诰曰。罪人黜伏。注云。桀知其罪。退伏速屏。颜师古曰。伏罪。谓旧罪阴伏未发者也。今之招伏。盖彰明其罪也。】
　　准伏【谓心愿无争也】
　　承伏【谓甘当其责也】
　　服辩【服者降服也辩者判也。舜举四罪而天下咸服。谓服其用刑之当也。今之服辩。盖使犯人家属。知其犯服其罪也】
　　甘结【所愿曰甘。合从曰结。谓心肯也。】
　　词因【说文曰。意内言外曰。词。事情所由曰因。】
　　分析【谓开理其事。如破木也五代将军冠彦卿杀人。梁帝命其分析】
　　依准【谓从其所欲也】
　　依应【谓诺所行也】

　　册籍
　　案牍【考察文验曰案。书字之板曰牍】
　　卷宗【事始所出谓之卷宗。宋曰案祖】
　　案沓【谓文卷重重也】
　　公案【谓公事始末也】
　　文卷【谓联编卷舒也】
　　文案【即文卷也】
　　簿【簿书也记事之册。可以疏密也。】
　　籍【谓书之总名也】
　　文册【古之简牍。今之薄籍也】
　　帐目【谓攒其故也】
　　叶子【匦数之文。如枝叶之片片也。始自于唐】
　　案验【谓但经印押堪为凭据者】
　　签表【谓判语签贴也。五代范质为相。恐临文有悞。立此书判】
　　文字【依类相形曰文。形声相合曰字。】
　　文书【谓着于竹帛者】
　　公事【无私曰公。有所作为曰事】
　　起数【公事发端曰起。人物多寡曰数】
　　各件【举物之为各。分事之为件】
　　欵项【别其衷曲。分类事端也】
　　检【说文曰。书署也。三苍解□云。检法度也。尔雅释云。检模范也。春明退朝。录三司公文曰检。】
　　抹子【简节切要之文便于涂抹也】
　　贴说【删烦取要以备呈覆也】
　　似本【摹体其文也】
　　截白【整齐洁凈之名】
　　事目【谓事之提纲也。取纲目。条目。节目之类】
　　画一【汉书。萧何为法讲若画一言整齐也】
　　云云【汉汲□传。吾欲云云。颜师古曰。犹言如此如此也】

　　牓据
　　牓【书题揭示曰榜。汉曰标牓犹称扬也】
　　镂牓【谓刻文遍示也】
　　板牓【谓昭示于人也】
　　手牓【谓片着示人也】
　　晓示【谓明论其事与众共知者】
　　告示【谓预报通知者】
　　解由【考满职除曰解。历其殿□曰由。】
　　凭由【谓叙其事因也】
　　公凭【谓官给凭验也】
　　文契【谓立约结信又刻也。刻识其数也。尚书注以书契约其事】
　　钞书【取也。谓官取其物给与照验也】
　　勘合【即古之符契也】

　　署事
　　判署【判谓掌判之官。署谓同署官吏】
　　押字【古者书名。破真从草。便于书记。难以模仿。唐韦陟始以押字为记】
　　议【谋之于襄曰议。黄帝有明堂之议。宜其始】
　　拟【谓揣度已定也。易曰。拟之而后言】
　　照【谓具见始末也】
　　行【谓事必为理也】
　　会议【谓通众商确也】
　　集议【谓诸同共筹也】
　　公议【公同共议】
　　佥议【谓咸共定议也。书传曰。议皆言众人举之也】
　　完议【谓一同聚议也】
　　聚会【众共曰聚峕见曰会】
　　聚齐【谓同集一处也】
　　会集【谓诸司咸聚也】
　　会合【谓相期而偶也】
　　当该【承管曰当。事能详细曰该】
　　假暇【丧病告根曰假。谓借勾当月日也。节朔旬休曰暇。谓公务空闲日也】
　　回避【谓事有嫌碍应当自返者。汉盖宽饶剌举无所回避】
　　妨嫌【行则有碍曰妨。不平于心曰嫌。】
　　宣谕【谓宣布教政也】
　　晓谕【谓明白开示也】
　　省谕【谓以言教戒也】
　　省会【谓此言彼解也。汉张良以兵书示人不省。惟高帝省也】
　　定夺【谓取决事务之义。左传曰。一予一夺。犹收放也】
　　讲究【谓发明义理深求终始也】
　　更张【汉书譬之琴瑟不调。甚者必解而更张之】

　　礼仪
　　圣节【唐太宗以前有宴而无节。至明皇始曰千秋节。历代节名不同】
　　贺正【通典曰。汉高祖定秦以十月为岁。首十年长乐宫成制。群臣朝贺。仪其名自此始】
　　贺冬【汉杂事曰。冬至阳生君。道长故贺也】
　　朔望【广州记尉陀立朝台。朔望升拜。名此始也】
　　万岁【大雅云。虎拜稽首。天子万岁始于战国以来。臣下对君庆贺呼曰。万岁】
　　山呼【汉武登中岳山。吏卒呼万岁者三。所以号山呼也】
　　鞠躬【曲礼曰。身屈曰鞠。盖躬圭象人。鞠躬形又恭敬也。】
　　舞蹈【以手曰舞。以足曰蹈。】
　　扣头【即稽颡也】
　　习仪【学制礼也。谓凡有大典礼必预先。习义也】
　　失仪【谓行礼之所。言辞宣杂坐立不正。不依仪式也】

　　详恕
　　哀矜【谓悯念也】
　　钦恤【书云钦哉钦哉。惟刑之恤哉。犹忧念也】
　　宽宥【谓放免也】
　　原宥【谓恕免也】
　　姑且【谓苟且得安也】
　　原情【谓推其所犯也】
　　详酌【谓论量也】
　　明降【谓取上裁决也】
　　矜免【怜情原罪也】
　　悯恤【谓乞怜念也】
　　详察【详审也。察知也。唐□元间遣使详察州县也】
　　详情【谓参议其事也】
　　精详【谓乞加究心议拟也】
　　可否【谓所见是与不是也】
　　长便【谓久有利益也】
　　顺便【谓从而有益也】
　　便益【谓官民两利也】
　　快便【谓简捷可行也】
　　优恤【谓怜悯也】
　　宽恕【即宽宥也】
　　宽贷【谓乞容缓也。吴孙权欲伐刘璋。刘备遣使乞加宽贷】

　　救灾
　　赈给【谓官司将物斛给散与民。而不收价者】
　　赈粜【谓饥年将粮减价粜与缺食人户者】
　　赈济【赒救其急也。谓包括给籴三事。以致借贷减放展阁之类。皆通用也】
　　赈借【谓民饥官借以粮不取利息。候成熟依数还官者。今曰抵斗还官者是也】
　　存恤【谓常加赈念也。杜预曰。存恤忧患也】
　　养济【养谓养育济谓赈救】

　　三宥
　　不识【谓愚民不审误伤杀于人者】
　　过失【谓耳目所不及。思虑所不到。而悞中人者】
　　遗忘【谓法禁之所。偶有所犯者】

　　三赦
　　老耄【谓年老而昏耄者】
　　幼疾【谓年少微弱及三疾者】
　　惷愚【谓痴騃不晓者】

　　五戒
　　誓【周礼注用之于军旅以言析也】
　　诰【用之于会同以言告也】
　　禁【用诸田役正使勿为也】
　　紏【用诸国紏察其有犯也】
　　宪【用诸都鄙表而县之在宪刑也】

　　三典【周大司寇职掌以佐王刑邦国诰四方】
　　轻典【新建之国未习于□故用轻典】
　　中典【平定之国巳□于□故用中典】
　　重典【暴乱之国不率于教故用重典】

　　三罪
　　公罪【缘公事致罪而无私曲者】
　　私罪【不缘公事私自犯者。若虽缘公事意涉阿曲者亦是】
　　赃罪【犯赃滥致罪者】

　　五紏
　　野刑【周礼注上功紏力以成功为上以不致力为紏察】
　　军刑【上命紏守以用命为上以不死守为紏察】
　　乡刑【上德紏孝以成德为上以不致孝为紏察】
　　官刑【上能紏职以贤能为上以不称职为紏察】
　　国刑【上愿紏暴以谨愿为上以不致恭为紏察】

　　五禁
　　宫禁【周礼注王官之门有符籍禁】
　　官禁【官府有无故擅入之禁】
　　国禁【谓城中之禁也】
　　野禁【郊野田律之禁】
　　军禁【谓军旅有夜行之禁】

　　八议【即周之八辟也礼云八辟丽邦法附刑罚】
　　议亲【王者宗室有犯刑法则议其罪】
　　议故【谓议王之故旧罪也】
　　议贤【谓议有德者罪也】
　　议能【谓议有才者罪也】
　　议功【谓议有功勋者罪也】
　　议贵【谓议有爵位者罪也】
　　议勤【谓议勤劳王事者罪也】
　　议宾【谓议承先代之后为国宾者罪也】

　　五科
　　〔律〕【释名曰累也。累人心使不得放肆也唐刑法志曰。人之为恶。入于罪戾。一断臣律始皋陶造隋定为十二章】
　　名例【主物之谓名。统凡之谓例】
　　卫禁【谓天子作屯卫以申警。设关禁以防奸也】
　　职制【谓设官置职必以法度守之也】
　　户婚【户籍生□之总婚为礼俗之本】
　　厩库【厩蕃畜产库舍器弊为之防限。以谨国用也】
　　擅兴【谓兴戎动众大事。人臣理不得。专以此防之也】
　　贼盗【禁防奸宄长善绝恶】
　　鬪讼【两怒相犯曰鬪。两辞相胜曰讼】
　　诈伪【谓诈以谲正。伪以冒真也】
　　杂律【（米矞）群篇之遗摭诸罪之目】
　　捕亡【亡捕不系。罪恶浸长。建此捕亡。以绝□阶】
　　断狱【此篇设诸律者。诚欲罚直其罪。人得真情也】
　　〔令〕【唐刑法志曰。禁于未然曰令。尊卑贵贱之等级。国家之制度也。释名曰领也。□领之使不得相犯。宋三十七章金二十九章】
　　官品　职员
　　祠令　户令　学令　选举　封爵
　　封赠　宫卫　军防　公式　禄令
　　仪制　衣服　仓库　厩牧　田令
　　赋役　关市　捕亡　赏令　医疾
　　假宁　狱官　杂令　释道　营缮
　　河防　服制
　　〔格〕【唐刑法志曰设于此而逆于彼曰格百官有司之所常行者也其章十】
　　公规【谓官府常守之制也】
　　选格【谓铨量人才之限也】
　　治民【谓抚养兆民平理诉讼也】
　　理财【谓关防钱谷主平物价也】
　　赋役【谓征催钱粮均当差役也】
　　课程【谓整治塩酒曲税之类也】
　　仓库【谓谨于出纳收贮如法也】
　　造作【谓董督工程确其物料也】
　　防盗【谓禁弭奸宄也】
　　察狱【谓推鞠囚徒也】
　　〔式〕【唐刑法志曰。设于此而使彼效之谓之式。诸司常守之法也。宋有二十一章。金有六部式。即今之公文式也】
　　〔勑〕【唐刑法志曰。治于已然谓之勑。宋曰申明。金曰勑条。凡律令阙文者。条陈奏裁定为永格】

　　八例【谓以准皆呼其及即若也】
　　以【罪同真犯谓之以。凡称以者。悉同其法而科之。假如不枉法。二十贯以上三十贯以下解见任别行求叙其风宪之官于任所并廵按去处。因而受人献贺财物。以赃论。故与真犯同】
　　准【止准其罪谓之□凡称准者止同以赃计钱为罪假如官吏毋得指充敌为名取要一切撒花拜见礼物如违并准赃论故曰止准其赃定罪不在除名陪赃之例】
　　皆【罪无首从谓之皆凡称皆者不以造意随从人数多寡皆一等科断也假如强盗杀人罪无首从并皆处死者是也】
　　各【各主其事谓之各凡称各者彼此各主其事而巳假如和诱人口者各断一百以下盖为买主卖主各主其事同科此罪也】
　　其【反于先□谓之其夫犯罪之人或先有事而后无事或先是而后非文意相违而不相通曲直相背而不相入若此之类故称其以别之假如伪造宝钞但是同情并合□死其买□分使者断百以下是也】
　　及【事情连后谓之及事陈于前义终于后连言数事而总之以一若此类者故称及以明之假如结揽税石及自愿令结揽与官司者并断按打其罪戾是也】
　　即【即谓条虽同而首别陈盖谓文尽而后生意尽而复明也假如见血为伤非手足者其余皆为他物即兵不用刃亦□所谓条虽相因事则别陈也】
　　若【若者文虽殊而会止意盖因其所陈之事而广之以尽立法之意也变此言彼而未离乎此舍内言外而未离乎内假如私宰牛马正犯人决杖一白仍征□二十五两充赏若牛马不堪为用者依上申官辨验烙印开剥若禁月内宰杀者并合一体断罚所谓文虽殊而会上意也】

　　较名【明其用法字义也西晋明法掾张斐撰有二十等焉】
　　故【知而犯之谓之故假如知畜牲能蹋啮人不幖□羁绊而故放令伤杀人者是也】
　　非【不知而犯谓之非。假如主司公事失错原情不涉于私是意以为□而非故也】
　　谩【违忠欺诈谓之慢。假如密有征讨而告贼消息是违忠也。又如知而隐欺及有所求避之类。不以实告者是欺诈也】
　　诈【背信藏巧谓之许□如知津河深泞桥船朽败而诈云津河平浅桥船牢固是背信也又如犯禁者不知有罪教令人悞相坠陷是藏其巧诈也】
　　不敬【亏神废节谓之不敬假如盗大祀神御之物者见亏损于神也又如对捍制使而无人臣之礼者是废臣节故为不敬也】
　　鬪【两讼相趋谓之鬪。且如相争为鬪相击为驱两相忿争因而驱伤者是名两讼相趋也】
　　戏【两和相害谓之戏。假如以力共戏终虽至死和而不相嗔恨而致死者是和而相害也】
　　贼【无变斩击谓之贼。假如谋杀人者谓二人以上同心计谋潜行屠戮者书云杀人曰贼是无□斩击乃贼害也】
　　过失【不意悞犯谓之过失。假如有人于幽辟去处耳不闻人声。目不见人出入。因于本处投砖瓦及弹射因而伤于人者是名不意悞犯也】
　　不道【逆节绝理谓之不道。假如造畜蛊毒。邪见左道。是逆其正节也。又如杀一家三人及攴解人是弃绝人理此等有乖正道并不为道也】
　　恶逆【□上僣贵谓之恶逆。假如驱击父祖者是凌上也。又如臣下将图逆节而有谋君之心。是僣贵也】
　　戕【将害未发谓之戕。戕者残也谓人巳怀恶心欲图损害是为残贼也】
　　造意【唱首先言谓之造意假如数人同犯一事敛财共与先用意谋敛者为首其余为从是唱首先言为造意也】
　　谋【二人以上谓之谋。称谋者二人以上同心叶谋也若谋状彰明虽一人同二人之法】
　　率【制众建议谓之率。假如势要之人独建计谋妄托名目敛众人之物或馈与人或自入巳之类是名制众建议率敛也】
　　强【不和谓之强。假如恐喝诈欺及以威若力或与人药酒使其狂乱取财者并为取与不和故名强也】
　　畧【攻恶谓之畧。假如畧人者谓设方畧而取之是攻行凶恶之事而谓之畧也】
　　群【三人以上谓之群假如称众者三人以上始成群众也】
　　盗【取非其物谓之盗。假如公取窃用皆为盗此谓皆是取非其财故曰盗也】
　　赃【财利谓之赃。假如以私财物畜产之类贸易官物者合计所得之利以赃论罪戾也】

　　字类【谓依同加减如止听从仍并论坐也】
　　依【照其正犯谓之依。凡称依者谓所犯照其正犯科断也假如诸客贩塩自变量外夹带及引不随行者依私塩法科罪是也】
　　同【比类真犯谓之同凡称同者谓所犯与真犯相类也假如劫墓贼人巳发坟冢者同窃盗开棺椁者同强盗残毁尸首者同伤人是也】
　　加【罪就重次谓之加。凡称加者谓于本罪之上增加其罪也谓如紏弹衙门官吏犯赃比之有司官吏加一等是也】
　　减【罪就轻次谓之减。凡称减谓比之正犯减等得罪也假如犯私塩者科徒三年决杖七十财产一半没官决讫发下塩同带镣居役犯界塩货减罪一等是也】
　　如【义明于后谓之如。凡称如者谓前意虽举而收结其事于后也假如投下并诸色户计遇有形名词讼从本。处达鲁花赤管民官约会本管官断遣如约会不至就便断遣是也】
　　止【无所加及谓之止。凡称止者谓坐罪止此不可复加于他人也假如犯界酒一十瓶以下追罚钞二十两决二十以下一十瓶以上追罚钞四十两决四十以下酒虽多罪止杖六十罚钞五十两是也】
　　听【从人所欲谓之听假如典卖田宅欺昧亲邻虽遇百日亦听依价收赎又云妇人夫亡服阕守志并欲归宗者听其舅姑不得一面改嫁者是也】
　　从【酌情就罪谓之从。凡称从者验所犯轻重就得其罪也假如诸造作官物工毕之日其元给物料虽经覆实而但有所余者须限十日呈解还官限外不纳从隐盗官钱法科是也】
　　仍【罪应频坐谓之仍。凡称仍者谓本罪之外应须频坐者假如伪造宝钞者死。首告者赏银五锭仍给犯人家产故曰罪应频坐也】
　　并【情无轻重谓之并称者。谓不分彼此首从轻重皆合得罪也假如诸差科皆用印押公文其口传言语科敛者不得应副违者所取虽公并须治罪是也】
　　论【理为正罪谓之论。凡称论者谓因有所犯理成正罪也假如各处遇纳秋粮县官并不得拘留粮米以点纲为名取敛钱物违者计赃论罪是也】
　　坐【罪有相连谓之坐。如家人共犯罪坐尊长是也】

　　十恶
　　谋反【谓谋危社稷也】
　　谋大逆【谓谋宗庙山陵及宫阙】
　　谋叛【谓谋背国从伪】
　　恶逆【驱及谋杀父母兄弟之类】
　　不道【驱非死罪三人及支解蛊毒魇魅】
　　大不敬【盗悞御物无君臣之礼】
　　不孝【驱詈祖父母父母之类】
　　不睦【谋杀及卖缌麻以一亲等】
　　不义【杀本属官长受业师长】
　　内乱【奸小功以上亲父祖妾】

　　七杀
　　谋【二人对议】
　　故【知而犯之】
　　劫【威力强取】
　　鬪【两怒相犯】
　　误【出于非意】
　　戏【两和相害】
　　过失【不意悞犯】

　　六赃
　　以强盗【比同强也】
　　以盗论【比同窃也】
　　以枉法【比同枉法】
　　不枉法【受有罪人钱判断不曲者】
　　受所监临财物【监临之官不因公事受所监临财物者】
　　坐赃【非监临主司因事受财者】

　　六色
　　真强盗【谓以威若力】
　　真窃盗【谓潜形隐面】
　　真枉法【谓曲法受财】
　　准盗论【谓准为盗论】
　　恐喝【谓告诉取财】
　　诈欺【诡诈曰诈诬罔曰欺】

　　五流【书云。五流有宅。五宅三居。】
　　加役流【髠发而配役者】
　　反逆缘坐流【反逆之人罪及亲口】
　　不孝流【闻丧不哀詈继慈母之类得流者】
　　子孙过失流【不意悞犯尊长得流者】
　　会赦犹流【谓身虽会赦犹得流者】
　　五宅【下音咤是五种狱器谓桎一梏二拲三也】
　　三居【谓流之三服也凡去邦畿四千里曰夷服。又五百里曰镇服。又五百里曰蕃服。皆流放于远地以居之也】

　　三度【谓度关三等也】
　　越度【谓关不由门津不由济者】
　　私度【谓由门改济而无过所者】
　　冐度【谓虽有过所而冐人名者】

　　赃私
　　〔取受〕【因事受财谓之取受。曲礼曰临财□苟得。盖恐伤其廉节而玷其行故□法以制之也】
　　〔论赃〕【纳贿曰论孟子曰可以取可以无取取伤廉。可以与。可以无与与伤惠则古人不独戒其非义而取也至于以财物与人者亦必求其义焉虽然非意取之而与财之人又有情非故犯可矜者名有数等开列于后】
　　彼此俱罪【谓取与不应者假如枉法不枉法及受所监临财物并坐赃者取与既各得罪其赃并合没官】
　　取与不和【谓恐吓诈取乞索率敛之类。本非有意他求其财并合给主】
　　行求【谓凡是公事。各依正理。辄有请求。情涉规避。其赃并合没官】
　　盗贼【不以强窃但系官物者还官私物还主若无主仍没官】
　　倍赃【谓盗一而取二也】
　　犯禁【谓如应禁兵器禁书宝印之类及私家违制并榷货之物俱名犯禁并合没官】
　　生产蕃息【谓婢生子马生驹之类】
　　转易他物【谓本赃是□□易得马之类】
　　兴生出举【谓以财出举而得利润者】
　　馈遗【以食饷人曰馈以物赠人曰遗】
　　阑遗【阑遮也路有遗物官遮止之伺主至而给与否则举没于官】
　　贿赂【送财曰贿。受遗曰赂。又曰苞苴并行晋琅邪王道子交通请托贿赂公行】
　　货贿【金玉曰货布帛曰贿】
　　关节【漫录曰下之所以通欵曲于上者曰关节又唐摭言云造请权要谓之关节汉曰关说】
　　受赇【谓曲法致赂也】
　　过度【与人过财也方言谓之涉济犹舟舡涉济其事得遂也】
　　赃滥【纳贿曰赃猥杂曰滥】
　　泛滥【非理生事也犹水之延漫浮遍沟渎也】
　　踰滥【谓非理污淫也】
　　私滥【谓不公而错杂也】
　　侵渔【谓妄取民财也汉宣纪小吏俸禄薄欲无侵渔百姓难矣】
　　渔夺【譬渔猎设网而夺民财也汉景纪渔夺百姓】
　　蚕食【汉宣传豪强大姓蚕食无餍师古曰犹蚕食叶也】
　　赃污【谓赃染也】
　　狼藉【多受赃贿者谓之奸赃狼藉演义曰物杂乱貌言狼起卧游戏多藉其草而皆纵横秽乱也】
　　请求【凡是公事各依正理辄有所求规为曲法谓之请求】
　　请托【谓以事平求也】
　　奏裁【谓犯赃之人必须闻上取旨之奏决者】
　　当免【谓以官当罪也】
　　除名【谓官除其品职吏名其所役与民一体也】
　　勒停【谓住其职役不许勾当也】
　　罢役【谓吏有所次者】
　　罢职【谓官有所职掌者】
　　不叙【谓既犯赃私职役巳罢虽有前资再不叙用也】
　　革罢【革变也罢休也谓本非官设人员革除不用也】
　　滥设【官吏公使人等在□各有员数而或署置过限是名滥设】

　　首过
　　〔回首〕【过而不改斯成过矣有昝自陈名之曰首】
　　自首【谓事未发而先陈者汉曰首服谓自陈其罪而服也五代曰自首谓服其过也】
　　出首【谓事将轻露未经取问而出者】
　　代首【谓遣人代名而首者】
　　不准首【谓如奸盗伤人越关之类及于物不可备赏并先巳事发者】
　　悔过【谓昔非今是也伊尹放太甲于诸相悔过自责反善】
　　改过【即悔过也】
　　悛改【去恶从善也又悛者正。过也左传曰内外以悛】
　　改正【过而能改。错而能正。名曰改正。谓以嫡为庶。以庶为嫡。以奴为子。以良为贱。违律为婚。私入僧道。诈免。徭役。及增减年纪。侵隐田园脱漏户口。公事失错。私罪枉被愆犯者。虽会恩并合改正。】
　　叙复【述其衷曲曰叙挽回原职曰复】

　　法例
　　刑法【刑者罚也例者成也刑是法罚之刑下例是例体之例言刑罚之法加之例体也如人之成就容貌容貌一成之后若以刀锯凿之断者不可续死者不可生也○法者。国家所以布大信于天下者也。司马公曰。国保于民。民保于信非信无以使民。非民无以守国。】
　　典刑【国法也商太甲颠覆典刑】
　　刑罚【太公受封于齐曰王者使臣非爵禄则刑法也】
　　三尺法【汉杜周传不循三尺法孟康曰古者以三尺竹简书法律于上所谓竹刑也】
　　条例【字宝云一律相比也以此类攀引决事也】
　　断例【晋杜预曰法者绳墨之断例非穷。理尽性之书也】
　　令甲【颜师古曰令甲令乙若今之第一第二篇。也】
　　大扎撒【谓依条制法度也】
　　酌古准今【谓前后相并也汉董仲舒策曰以酌古准今也】
　　行事举例【漫录曰行事举例起于晋】
　　舞文弄法【舞犹弄也汉张汤好兴事舞文弄法】
　　刑统【刑者正万邦之令甲革万姓之非心也。统者合古今大小之隶于法者也】
　　金科玉条【即刑法书也】

　　条贯【谓三千条贯也教法曰条。规绳曰贯。汉书云奚必同条而共贯】
　　墨罚之属。千劓罚之属。千剕罚之属。五百宫罚之属。三百大辟之属。二百【总而计之三千条也。尚书注。周穆王命吕候所制。后为甫侯。故称甫刑也】

　　四罪【帝舜举四罪天下咸服】
　　流【流共工于幽洲。谓于比裔水中可居之洲也】
　　放【放驩兜于崇山。谓放于南裔之山也】
　　窜【窜三苗于三危。谓窜于西裔三危之地】
　　殛【殛鲧于羽山。谓诛于东裔海中之山】

　　五刑附【赎铜附】
　　〔黄帝刑〕
　　鞭朴【杖刑也】
　　钻凿【钻膑刑去膝盖骨也。凿县刑也墨面】
　　刀锯【刀割劓也。锯刖刑断足也】
　　斧钺【斩刑军戮也】
　　甲兵【以大师诛暴乱也】
　　〔舜刑象〕
　　以典刑【尚书注刑法也。法用常刑用不越法。谓画象而民知禁也】
　　金作赎刑【人有过悞使入金赎罪也】
　　朴作教刑【不勤道业则挞之。即夏楚收其威也】
　　鞭作官刑【以鞭为治官事之刑】
　　流宥五刑【宥宽也。以流放之法宽五刑也】
　　怙终贼刑【怙恃其恶。终不悛改。贼害于人则杀】
　　〔周刑〕
　　墨【黥也。割其面以墨捚之。使其守门无妨禁卫也】
　　劓【截其鼻使守关。谓其貌丑远之也】
　　剕【即刖刑也。使守囿谓断足驱卫禽兽无急行也】
　　宫【淫刑也。男子则割势。女人则幽闭。使守内谓其绝人道也】
　　大辟【死罪也辟字从户辛所以制节其罪也刀口用法也有七等一曰。斩诛之斧钺。二曰杀以刀刃弃市。三曰搏去衣磔之也。四曰焚烧杀也。五曰辜磔之也。六曰踣毙之于市肆也。七曰罄缢之于隐处】
　　〔汉刑〕
　　笞【棰也。汉文以代肉刑。景帝自五百减至二百】
　　耏【音而。谓罪不至髠。完其耏鬓止去其颊毛也。二岁役刑】
　　完【谓不加以肉刑而髠□为城。旦春四岁刑也】
　　髠【孝文定律。当黥者髠钳为城旦春】
　　死【高帝约法杀人者死有三等。一曰弃市。谓当斩右趾及杀人者。二曰磔。谓戮而张尸于市也。三曰三族谓诛及三族也】
　　〔魏刑〕
　　赎【有十一等】
　　罚金【有六等】
　　杂抵罪【有七等】
　　作【居役也有四等】
　　完【有三等】
　　髠【有四等】
　　死【有三等】
　　〔晋刑〕
　　输赎【用金绢赎罪也】
　　髠作【详见汉刑】
　　弃市【详见肉刑】
　　斩【详见周刑】
　　枭首【详见肉刑】
　　〔梁刑〕
　　赎罪【用金绢赎罪也】
　　笞【详见汉刑】
　　耏【详见汉刑】
　　髠钳【五岁刑】
　　死【谓弃市斩枭首也】
　　〔北齐刑〕
　　杖【三等自一十至三十】
　　鞭【挝马杖也有五等自四十至一百】
　　耏【五等自一岁至五岁】
　　流【鞭之百投之边裔重者鞭背轻者鞭臀有六年之刑】
　　死【重者辕之轻者枭首】
　　〔后周〕
　　刑杖【自一十至五十】
　　鞭【自六十至一百】
　　徒【自一年至五年】
　　流【目二千五百里至四千五百里】
　　死【五等谓罄绞斩枭裂也】
　　〔隋唐〕
　　金宋刑赎铜【即输赎也自唐宋以来定数不等今国家定例每一下罚钞一两其赎例有四】
　　听赎【谓犯罪之人情有可矜者】
　　罚赎【谓犯公罪而赎免者】
　　收赎【谓老幼疾病之人应收赎者】
　　荫赎【藉亲荫而收赎罪者所谓藉荫亲属也】
　　笞【捶击也耻薄也言人有小过。法须惩戒。微加捶挞以耻之汉时则用竹。今时用楚即荆也。隋制五等自一十至五十唐宋金皆相同】
　　杖【特也言人执特可以击人者古者用鞭今时用杖隋制五等自六十至一百唐宋金皆相同】
　　徒【奴也盖奴辱之周礼云其奴男子入罪隶女子入于春藁置之园士而教之者是也隋三等自一年至三年至唐增一年半二年半改为五等金增四年五年通为七等】
　　流【书云流宥五刑。谓不忍刑杀宥而窜于边裔。使其离别本乡。若水流远而去也。隋制三等自一千里至三千里宋改为二千里至三千里金相同】
　　死【二等隋唐宋金皆同一曰绞谓身首不殊缠缚而缢者二曰斩谓以刀刃杀殊其身首者】

　　肉刑
　　杀【戮也。神农氏杀诸侯夙沙氏】
　　戮【杀也。黄帝擒戮蚩尤】
　　？？？【古瓦切。谓剔人置其骨也。唐安禄山反执常山太守颜杲卿？？？之】
　　凌迟【即剐也。谓碎脔肢体身首异处】
　　支解【汉纪注谓截其四肢也】
　　醢【烹殂其骨肉也。商纣醢九侯】
　　烹【鼎镬之刑也。齐哀公烹于周】
　　诛【释名曰罪。及余曰诛。帝尧诛三苗君】
　　族诛【平除其族也。商纣有诛及九族之条】
　　赤族【汉书注曰。流血丹。其族颜师古曰。见诛杀者必流血。故曰赤族】
　　诛夷【赋释曰。诛者罪连一宗夷者。杀及九族。周刑】
　　爰及五属【谓刑及五服之亲也。汉灵帝五属党亲是也】
　　典【没罪过也】
　　典五刑【汉令曰。黥鼻斩趾枭首殖骨曰典五刑秦法】
　　五虐【蚩尤性酷毒作五虐之刑。谓车裂等类】
　　车裂【杀而分尸也。商鞅残酷秦人杀而车裂之】
　　分尸【支解其体也。汉分王莽尸】
　　凿颠【谓刃凿人脑项也。秦商鞅法】
　　炮烙【商纣造熨斗火坑之刑】
　　抽胁【谓抽人胁肋之类。秦商鞅法】
　　枭【斩首悬于木上也。汉枭彭越之首】
　　腰斩【以刃断腰也。秦腰斩李斯】
　　剿【劳师诛杀也。书曰。大用剿绝其命】
　　轘【左传注。车裂曰轘】
　　弃市【刑人于市与众弃之。弃市。秦法】
　　傌【音骂。汉贾谊曰。弃市之法也】
　　肆【文选注。杀人陈其尸也】
　　斫【斩击也。蜀张飞欲斫严颜首】
　　炙【晋大将军颖炙杀长沙王艾】
　　扑【以囊盛人而杀。秦法】
　　脯【杀人以肉为干。商纣脯鄂侯】
　　锯【以木解人也。李克用锯孙揆】
　　僇【音溜。戮也。秦法】
　　捣【几春也。梁侯景以犯法者。捣杀之】
　　坑【陷也。奏曰起诈坑赵国卒】
　　剭【汉诛大臣于屋下。谓不露天也】
　　横分【颜师古曰。身首分离也】
　　刭【选注。以刀割曰刭】
　　格【击死也。汉祭遵格杀舍中儿】
　　拉【摧折也。宋武帝拉杀诸葛长民】
　　夭【（月癸）卦释文剌凿其额曰夭】
　　抵死【汉文纪细民之愚无知抵死。颜师古曰。抵触也。亦至也】
　　沈命【应劭曰。沉没也。没其沈命也】
　　斧质【项籍传。身俟斧质颜。师曰曰质错也。古者斩人加于鍖上。而研之也。鍖竹本切】
　　首级【秦法。斩首一者进爵一级。故曰首级】
　　殊死【汉律。斩刑也】
　　钳灼【江克传。烧铁钳灼强服之】
　　剥皮【后晋纪注。刻割也】
　　瘦【汉注。囚以饥寒死曰瘦】
　　累【杨雄传注。诸不以罪死曰累】

　　杂刑
　　腐【宫刑也。谓丈夫割去势不能复生子。犹如腐木不生实也】
　　三族【泰文公□有三族罪。谓父母兄弟妻子。或曰父族母族妻族】
　　髠钳【谓去犯人发以铁束项也。周礼注云。货财积于隐处使髠者守之】
　　奴属【周时为奴者。男子入于罪隶任之。以事谓治城隍也。女子入于春藁。谓作米也。凡有爵及年七十以上未□者。皆不为奴】
　　挞【击也。周礼曰。挞其怠慢】
　　加杖【谓□徒役家无兼丁者。加杖唯徒决放】
　　刑措【措罚具也。谓将犯法之人肆于市。令众使人不复犯法。则刑具措置而不用。是用刑以期无刑也】
　　令众【即□措也】
　　熏胥【晋灼曰。从人得罪相坐之刑。若今之干连人也】
　　杀？米【音蔡。流放罪人曰杀？米。周法也】
　　魑魅【老物精也。王莽复井四非其议者。投诸四裔以御魑魅】
　　籍没【谓断没家私也。隋制】
　　抄札【即籍没也】
　　鬼薪【役人取薪给宗庙。三岁刑】
　　谪运【梁徒役也。男子谪运。女子质作】
　　配役【宋文面流刑。今带镣居作】
　　白粲【汉令役人坐择粲使之上三岁刑也】
　　顾山钱【汉妇人犯罪当于山伐木听使。入钱顾役也】
　　城旦春【汉法。旦者男子旦起行治城。春者妇人春作米也】
　　编管【宋法。不文面而流者。谓之编管】
　　抵罪【汉高纪伤人及盗抵罪服□曰。随轻重制法也。李奇曰。伤人有曲直。盗贼有多少。罪名不可豫定。故凡言抵罪未知抵何罪也。颜师古曰。抵至也。当也】
　　记罪【汉尹翁归为东海太守。凡奸邪罪名各有记籍。吏民皆服也】
　　断按打奚罪戾【谓断没罪过也】

　　狱名
　　狱【犬者狗也。易曰艮止也。艮为狗。狗善警吠止御。故狱字从二犬也。又释名曰。□也。实确人之情伪也。皋陶所造】
　　牢【释名言所在坚牢也。颜师古曰。系重囚之处也。通鉴注牢闲也。所以固有罪。周文王曰。幽闲牢穽】
　　禁【周礼曰刑禁也。又制人之所也】
　　监房【即禁之异名也】
　　夏台【又曰均台夏桀囚汤使于台】
　　姜里【又曰动止商纣囚周文王于姜里】
　　囹圄【释名曰领也。□御也。领录囚徒禁御也。周狱名。又名幽圉】
　　圜土【周成王狱□也。筑其墙。表其圜形以教民也。又名土墙】
　　圜扉【即圜士也。所以拘非。故从非】
　　棘木【易系于徽缠寘于丛棘。周礼注。树棘者取其赤心而外剌也。】
　　狴豻【豻胡犬也。为能守故以狱为豻。诗云。宜岸宜狱。家□曰狱牢曰狴。汉序曰。乡亭之狱曰豻】
　　虎穴【汉尹赏传曰。地牢酷处谓之虎穴】
　　黄沙【晋武帝置狱名曰黄沙】
　　狱市【汉曹参曰以狱市为寄】
　　深室【左传谓囚室曰深室】
　　隐室【秦始皇隐宫徒七十余万人于室。又曰隐宫】
　　请室【汉贾谊传造请皋之室】
　　居室【汉灌夫传曰系居室】
　　蚕室【汉犯宫刑者下蚕室。谓取其温密也】
　　颂系【汉隽注颂者密也。言见宽容但处曹吏舍而不入狴牢也。颜师古曰。不桎梏。即今之监于吏舍取问者□音容】

　　狱具
　　桎梏【木在手曰梏手械也所以告天木在足曰桎足械也所以质地黄帝所置】
　　拲【音拱刑统注两手同一械曰拲】
　　杻【即梏也转手貌也宋金定制】
　　镣【即带镣鎌刀也形象□而无柄连镣于足以限役囚步也辽制有锁无镣金章宗始定镣连镮重三斤】
　　钳（金犬）【汉陈咸传私解脱钳（金犬）颜师古曰钳在颈金？犬其足皆以铁为之钳其炎切（金犬）音第】
　　械击【桎梏也汉高帝擒韩信械击归洛阳】
　　露车【陈制死罪将决乘露车着三械加拲手】
　　槛车【载囚之车也又曰箯与以极四周无所通见谓极刑也汉贯高槛车送长安】
　　枷【较也交木为之始自后魏唐宋以来方定三等斤重也】
　　桁杨【庄子注曰枷夹其颈曰桁杨】
　　锁【汉之铁银铛也金始制其丈尺】
　　锢身【重系也始于周宋以盘枷代之也】
　　缿筩【项同也汉赵广汉置以投书宋添钳锁改为狱具】
　　盗械【汉法以罪着械者称为盗械】
　　胥靡【胥相也靡随也又曰靡系汉以徒囚联系使相随而服役即今之伴锁也】
　　三杖【谓笞杖讯也始于汉文历代大小不同至金始定三等之制也】
　　棰楚【杖曰棰荆曰楚】
　　敲朴【短杖曰敲捶击曰朴】
　　孟青【唐侯思止谓决囚大杖曰孟青】
　　榎楚【初学记曰山榎曰荆杖曰楚谓收罪人之威也】
　　缧绁【又曰累□黑索拘挛曰绁。颜师古曰缧系也。绁长绳也】
　　徽缠【三股绳曰徽二股绳曰缠】
　　剾刀【刑人之剾也汉虞诩。曰宁伏剾刀】
　　僣指腿夹【宋岭南用今仍存】
　　脑箍脚夹麻棍【今用拷囚】

　　加刑
　　三木【头首手足枷系也汉曰三木囊头】
　　木人【锁伴罪人也今禁矣】
　　五毒【汉陆续坐狱身被五毒谓械栓梏绳锁也】
　　反接【汉樊哙受诏反接谓反縳双手也】
　　面縳【谓缚手于后而止见其面也】
　　系绁【贾谊曰用长绳系囚也】
　　榜笞【上音彭张耳传吏榜笞数千谓捶击也】
　　拷掠【汉法谓榜笞而问也】
　　跪芒【宋岭南用今禁矣】
　　疻痏【上音侈下音鲔应劭曰以杖手击人皮肤肿起而无创瘢者谓之疻痏】
　　狱持宿囚【唐酷吏以囚泥耳笼头枷研楔先结切毂许角切折鹰签瓜悬发熏耳号曰狱持节食缓问昼夜摇赋使不得眠曰宿囚】
　　罗织【唐酷吏网罗无辜将囚倒悬石缒以醋灌鼻铁圈束首火瓮铁笼逼追服罪此等之名皆曰罗织谓本罪之外非理凌虐也】
　　絣【谓以绳绑缚也】
　　扒【谓□首也】
　　吊【谓绳束也】
　　拷【谓掠问也】

　　听讼
　　〔五听〕【礼云民之狱讼以情求之其听有五】
　　辞听【谓观其出言不直。则烦乱也。】
　　色听【谓观其颜色不直。则赧然赤也。】
　　气听【谓观其气息不直。则惴战也。】
　　耳听【谓观其所聆不直。则惑疑也。】
　　目听【谓观其眸视不直。则眊然不明也。】
　　两造【礼云以两造禁民讼入束矢于朝注百矢为一束必入矢者取其直也不入矢者则自服不达也。】
　　两剂【礼云以两剂禁民狱入钧金然后听注云金三十斤为钧必入金者取其刚而不变也。】
　　三剌【礼云杀也以三□而定罪若众言可杀则杀可宥则宥也。一曰讯群臣谓先问卿大夫也二曰讯详吏谓次问之于府史胥徒也。三曰讯万民谓然后问之于万民也。】

　　五父
　　亲【谓生我身之父也。】
　　养【谓继立我之父遗抱者同】
　　继【谓父亡。母再醮者】
　　义【谓受恩宠结拜之类】
　　师【谓受业之师也】

　　十母
　　亲【谓亲生我身也】
　　出【谓生我之身为父离异者】
　　嫁【谓亲母因父亡改适者】
　　庶【谓母非正室而生我者】
　　嫡【谓我以妾所生故以父正室曰嫡】
　　继【亲母巳亡父再娶者】
　　慈【谓妾无。子及妾子之无母而父命为母者】
　　养【谓出继他人为子者】
　　乳【谓曾乳哺我身者】
　　诸【谓伯叔母之类通称】

　　老幼疾病
　　襁褓【谓一岁二岁小儿衣也又曰小儿□曰襁。籍曰褓。】
　　黄悼【三岁曰黄七岁曰悼谓怜爱其幼也】
　　龆龁【上音条下音衬女子八岁毁齿曰龆男子七岁毁齿曰龁】
　　幼笄【男子十五曰幼年尚少也女子十五曰笄妇人之簪也】
　　称中【男子十六岁称中】
　　成丁【男子十七岁出幼二十巳上成丁谓可以力役也】
　　弱冠【男子二十岁曰弱冠谓弱其事也】
　　壮强【男子三十岁曰壮有室也四十岁曰强而仕也】
　　艾耆【五十曰艾谓容颜苍色也。六十曰耆。言至老耄不从力役也】
　　老耋【下徒结切七十曰老蒿也谓年高而言乱也八十曰耋铁也谓皮肤变色如铁也】
　　称耄【曲礼曰八十。九十曰耄谓惛忘也】
　　期颐【百岁也期犹要也颐养也谓不知衣服食味孝子当致养而巳】
　　疾病【终身之恙药石难疗者谓之疾偶有所苦曰病】
　　膏肓【心下曰膏鬲下曰肓】
　　药石【□散曰药针砭曰石】
　　药饵【攻疾之物曰药可以服食曰饵】
　　诊视【切脉曰诊察色曰视】
　　平复【体安曰平还元曰复】
　　痊可【谓病除也】
　　残【谓一目盲二耳聋手无二指足无二指手足无大姆指久漏下重大瘿肿也】
　　废疾【痴哑侏儒腰脊折一肢疾者】
　　笃疾【哑疾癫狂二肢折双目盲之类】

　　五服【夫服者。象天有五星地有五岳阴阳有五行刑法有五等。故丧服有五名也。盖服者言死者既丧生者制服。但貌以表心服以表貌也】
　　三年【实二十七个月。盖得三年之气一开大道终也。有二等】
　　斩缞【丧服不言裁割而言斩者谓取痛甚之教】
　　齐缞【裳麄缉而剪裁成也】
　　期年【实一十二个月。谓应大道之四时。如物有终始也有二等】
　　杖期【男子服用竹妇人服用桐】
　　不杖期【谓服不用杖也】
　　大功九月【功者治布之功有精麄也九月者应天之一时之气如春种秋成也】
　　小功五月【布精者也为□于轻不成一时□】
　　缌麻三月【服之轻者曰缌谓治其布缕如丝其服容貌可也】
　　袒免【无服之亲也礼注云。谓不服布而裳袒谓布帻帽之状也】

　　三殇【说文曰。未成人而死曰殇。男子巳娶。女子以嫁皆不为殇】
　　长殇【十九岁至十六岁其服九月。及三月。】
　　中殇【十五岁至十二岁。其服七月止。三月】
　　下殇【十二岁。至八岁。其服五月止。三月。】

　　服制
　　正服【谓正先祖之体本族之服也】
　　义服【谓元非本族因义共处者。如壻服妻之父母缌麻之类】
　　加服【谓本服轻而加之于为也如嫡孙承祖之类】
　　降服【谓合服重。而从轻也。如男出继。女适人。母被出之类。】
　　报服【谓尊卑互相报服也。】

　　亲姻
　　宗族【同姓曰宗。同枝曰族。】
　　考妣【曲礼曰。生曰父母。死曰考妣。考者成也。言其德。行之成也。妣之言媲也。媲于考也。】
　　祖宗【说文曰。始曰祖尊曰宗。故礼有大宗小宗。谓相继为主也。】
　　昭穆【鲁语曰。明者为昭其次为穆。书云。父曰昭子曰穆】
　　箕丧【谓承祖父之业者。礼云。良弓之子。必学为箕。良治之子。必学为裘。】
　　兄弟【释名曰兄况也。弟悌也】
　　诸孙【内孙七等一曰孙二曰曾孙。谓犹重也。三曰玄孙言亲属徽昧也。四曰来孙言犹往来也。五曰晜昆孙。言晜后也。六曰仍孙。谓仍重也。七曰云孙。言其无服如□云轻远也。外孙三等。一曰外孙。谓女之子也。二曰离孙。谓外甥之子也。三曰□孙。谓女子兄弟之孙也。】
　　妻妾【曲礼曰。妻者齐也齐其夫之体者。篇注妾者接也因得接见于君子。谓虽接阴阳之道。终不继祖先祭享也。】
　　姊妹【释名曰姊者恣也。妹者未也。】
　　妯娌【即姊姒也。幼妇呼长妇曰妯。长妇呼幼妇曰娌】
　　舅姑【即公婆也。舅者旧也。姑者故也。谓尊称也。】
　　姑姨【尔雅曰。父之姊妹曰姑。妻之姊妹同出曰姨。同出谓巳嫁也】
　　舅甥【舅之言旧也。尊长之称诗云。我送舅氏。左传注姊妹之子曰甥。谓舅犹生也。】
　　天妇【以道扶接曰夫。以礼屈服曰妇。又妇字从女从帚谓奉箕帚洒扫也】
　　三从【谓妇人有三从之称也。在家幼峕从父兄。出嫁则从夫。夫死则从子也。】
　　四德【谓妇人有四德也。一曰远和邻里。二曰近睦六亲。三曰上孝舅姑。四曰下敬子孙也。】
　　赘婿【犹人身体之有肱赘也。秦纪家贫子壮则出赘。今有四等焉。一曰养老。谓终于妻家聚活者。二曰年限。谓约以年限与妇归宗者。三曰出舍谓与妻家木？片居者。四曰归宗。谓年限已满。或妻已并离异归宗者。】
　　接脚夫【谓以异姓继寡妇者】
　　婚姻【妇之父母曰婚。婿之父母曰姻。说文曰礼娶妇以昏峕故因婚白虎通曰妇人因人而成故曰婚】
　　姻亚【两婿相谓曰亚诗云琐琐姻亚。言亚谓一人取姊。一人取妹。相亚次也】
　　亲戚【释名曰父党曰亲母党曰戚】
　　亲眷【服属曰亲亲属曰眷】
　　亲疏【有服曰亲无服曰疏又相近曰亲相远曰疏】
　　瓜葛【谓瓜葛藤蔓。喻亲戚绵延也。】
　　伉俪【相敌曰伉。相配曰俪】

　　户婚
　　同居【谓同财共居者】
　　异居【谓各别而居者】
　　本生【谓本枝父母也】
　　本宗【谓无立真姓子女后弃还其本生者】
　　还俗【谓僧道犯罪归宗者】
　　归俗【谓僧道无罪自□归宗也】
　　近亲尊长【谓本家亲堂伯叔兄也】
　　本宗尊长【谓同宗异居诸族之长也】
　　脱户【率士黔□皆有籍书若全家并不附籍谓之脱户】
　　漏口【户有数口止报一二规免课役谓之漏口】
　　别籍异财【谓祖父母父母在堂而子孙方居营业者】
　　义绝【伉俪之道。义期同穴。一与之齐。终身不改。苟违正道。是名义绝。】
　　七出【妇人所犯而出之。一曰无子。谓绝世也。二曰淫泆。谓乱族也。三曰不事舅姑。谓逆德也。四曰口舌。谓乱亲也。五曰盗窃。谓反义也。六曰妬忌。谓乱家也。七曰恶疾。谓不可供粢盛以祭先也。】
　　三不去【妇人虽犯七出。而有三不去之名。一曾经持舅姑之丧。二娶时贱后贵。三有所受无所归。有此三者。难以离之】
　　良贱为婚【人各有偶。色类须同。良贱既殊。岂宜配合。苟有所犯。离之正之。】
　　违律为婚【依法不许违律其有故为之者是名违律为婚】
　　本房【谓一家之内伯叔兄弟数房同居。除巳身父母妻子孙及妇为本房外。其伯叔之类皆非也】
　　本家【谓一家之内不分本房别房。但同居者皆是异姓者非。】
　　绍业【谓承继其产业也】
　　复业【蜀先主定成。都法正谏曰民罹兵革。田宅皆可归还令安居复业】

　　狱讼【争罪曰狱。争财曰讼。易注云。反争也。言之于公也。故讼字从言从公也。】
　　雀角鼠牙【言人遭讼。谓之雀角鼠牙之挠。毛诗行露注云。雀有咮而无角鼠有齿而无牙。故以雀言狱鼠言讼也】
　　鬪殴【相争曰鬪相击曰殴】
　　伤损【见血曰伤见痕曰损】
　　骂詈【恶言凌辱曰骂秽语相诟曰詈】
　　争竞【两强相辨曰争两强相逐曰竞】
　　相诟【谓互相骂詈也】
　　相侵【谓两共伤害也】
　　手足【谓以手足殴伤人者举手足为例头击之类亦是若撮挽鬓发擒领扼喉亦同殴例】
　　他物【谓以杵棒砖石之类伤损于人者即兵不用刃亦是若坚硬皮靴鞋踢人及以蛇蜂蝎螯人者并从他物论罪也】
　　汤火【谓以汤火之物及铜铁汁害于人者】
　　刃伤【谓以金铁无大小之限堪以害人者】
　　兵刃【谓以弓箭刀捎矛钻殳戟之属害于人者】
　　秽污【谓以臭秽之物污人头面及填塞口鼻者】
　　拔发【称拔发方寸者谓量无发之所纵横径各满寸若方斜不等围绕四寸为方寸若不满方寸者止从殴法其拔须鬓以致徧缺虽不及寸亦唯拔发方寸为坐】
　　堕胎【谓因惊殴堕落胎孕者须辜肉子死方坐此罪若虽堕胎子未成形止从本殴法别无堕胎之罪】
　　折肢【断而犹连谓之折肢谓伤新人肢骨不堪执物者】
　　破骨【谓殴伤破人骨节者】
　　眇目【谓亏损其目而犹见物者】
　　瞎目【谓损其目全不见物者】
　　髠发【谓以物割截人发者】
　　内损【谓殴人头面其血从耳目出及殴人身体内损而吐血者】
　　跌体【谓伤人骨节蹉跌失其常处者】
　　自伤残害【孝经云。身体发肤。受之父母。不敢毁伤。孝之始也。先王立法。不独禁其损害于人。而自伤残害者。亦所不容。盖自伤有成残疾者。有不成残疾者。避事者有非避事者。全在用法临峕推意以决之】
　　家人共犯【谓一家数人共犯非违其罪止坐尊长也按名例云诸家人共犯止坐家长若侵损于人以凡人首。从论假有父子合家同犯侵损于人之罪并依凡人首。从之法科断似难独坐尊长】
　　须告乃坐【律设大法。礼缘人情盖夫妻相殴。本出于其一峕忿争。初非心怀怨恶而鬪。苟不至死虽夫妻之父母兄弟诉之于官府皆不坐罪。若被殴者自告则其心有憾。而恩义亦可见矣。然后依法科之】
　　亲闻成詈【凡为守令听断虽明不能使人无怨。有怨不能无詈。先王所谓退有后言。人情所不免者。苟詈之于耳所闻目所亲见。方合以罪科之。若或詈于他人之前传说而知即与问谍僣愬无异并宜勿论】
　　相须不相须【相须者谓因人所殴致伤理合保辜也不相须谓虽因相殴而下有僵仆或恐迫而伤此则不因殴而有伤毁损故难令犯人保辜也】
　　败阴阳【谓因鬪毁人阴阳致孕嗣废绝者若孕嗣不绝者非】
　　侵损【侵谓盗窃财物损谓鬪殴杀伤之类】
　　伤人要害【谓伤人头面胸胁脐肠虚怯去处者】
　　绝时而伤【忿竞之后各巳分散声不相接去而复来杀伤者是也】
　　增加罪状【谓诬构平人情规陷害者】
　　健讼【易曰险而健讼谓好争也】
　　称疑【谓事涉疑似虚实难凭者】
　　告讦【贾谊传曰面相斥罪也赵庆汉受吏民投书使相告讦】
　　匿名【谓隐匿己名假人姓字潜投犯状以告人罪者汉曰匿名】
　　反坐【谓告人罪而涉虚以其罪而罪之者】
　　诬告【谓造虚词情规陷害平人者】
　　悖逆【凌犯长上曰悖忤意曰逆】
　　诋触【诃斥曰诋唐突曰触所犯轻于詈也】
　　咆悖【谓声怒相抗不顺处分者】
　　告讯【谓伸其词理也王莽政烦不理告讯者多】
　　陈告【敷告曰陈启讼曰告】
　　称奸【媱犯非理曰奸】
　　称孕【素问曰女子二七而天癸至月事至七七而天癸绝又律义曰妇人五十以上不复乳育故妇人年十四以下五十以上不得称孕】
　　保辜【保辜者即保其罪名也谓伤损于人者依例保辜限内死者各依杀人论其在限外及虽在限内以他故死者各依本殴伤法】
　　伏辜【谓伏其罪也】
　　陈缴【谓两词相攀也汉刘向别录曰缴纷争言】
　　紊烦【谓词讼乱而不简也】
　　愆犯【有过曰愆误触曰犯】
　　冤枉【伸屈曰冤以直为曲曰枉】
　　结案【汉孟尝传结竟其罪邓通传曰竟结谓结其公案也】
　　偿命【谓以死酬报也】
　　决罚【科断曰决赎罪曰罚】
　　归结【谓事应杜绝也】
　　归断【谓事应究竟致罪者】
　　裁断【谓剖决也。汉将军苏建战败欲斩卫青曰。职虽当斩。令自裁之】
　　雠嫌【旧有怨曰雠事有碍曰嫌】
　　窒碍【于条相违曰窒于理有碍曰碍】
　　违碍【谓事不合条也】
　　违犯【谓背其正道干冐禁条也】
　　违戾【谓背正行邪自乖其罪也犹咈其意也】
　　禁断【谓明立罪赏制人母。犯也】
　　禁治【谓文虽有禁罪无的条者】
　　惩戒【设法禁止曰惩。防于未然曰戒。】
　　约束【立法拘制谓之约束。尔雅注谓以法围挠束縳人也。齐田穰首申明约束】
　　酷法【谓用刑苛虐也汉袁绍传曰篣楚兼并又曰五毒俱至】
　　他法【谓因栲囚立文本法止有讯囚荆杖其余悉为他法】
　　折证【分剖曲直曰折。指明事始曰证。】
　　显证【谓知见争端之人也汉曰左验又曰证左汉杨挥传曰左验明白言其当时在左右知其事也又陈遵曰左旁知状谓之见证】
　　元告【谓始讼人者】
　　被告【谓为人所诉者】
　　犯人【谓本身被告应合坐罪者】
　　罪人【谓身有愆犯者古者罪字从自从辛秦以？字相体皇字故改为罪昔夏禹见罪人而泣间】
　　干犯【谓相因致罪者汉纪后曰坐染其罪】
　　干连【谓无罪被累者秦有知见连坐法梁商传曰辞所连染也】
　　家属【内曰家亲曰属谓同居有服之人也】
　　尸亲【谓死者之亲也宋曰血属今曰尸亲又曰苦主取被害之义也】
　　家口【父母妻子并子之妻谓之家口】
　　邻首【邻谓左右比邻之家首谓坊正主首之类】
　　仵作【中人也仵者偶也作者。任事也尔雅曰。偶者合也。阴阳相合则成偶谓得中也。仵字从人从午。故万物至午则中正也。又午位属火。火明破诸幽暗。所以午作各中人也。】
　　召保【谓赡养听候也】
　　知在【谓常川存留也】
　　羁管【谓寄留以养也】
　　随衙【谓日逐守其公衙听对也】

　　推鞫
　　鞫问【推穷狱讼曰鞫询其情状曰问】
　　推问【穷究曰推。谓巳有告言事类推测而问者】
　　归问【指趋曰归。谓指证所告归一而问者】
　　审问【详考是非曰审。谓结成文案再湏详情而问者】
　　录问【音虑思也疑也。审其冤滞也谓不限文案巳成未成必湏审问者】
　　询问【咨访而问访谓兼听也】
　　廉问【即询问也昔侯生讥秦使人廉问尽坑之】
　　案问【谓未有告言理须立案而问者秦始皇案问诸生】
　　考问【谓加刑也。汉赵飞燕。考问班婕妤】
　　讯问【谓事有疑似理合讯究而问者又上问其下曰讯】
　　追问【谓事应追究而问者】
　　会问【谓事关他司理须取会而问者】
　　根问【究其本末谓虽有告言事尚隐讳而合问者】
　　磨问【谓事应研穷而问者】
　　体问【谓访其端由而问者】
　　取问【谓采彼事情也】
　　勘问【谓事应推鞫者】
　　诘问【责诮也又究也左传曰子盍诘盗】
　　驳问【谓案节不完执意不同理湏驳难而问者】
　　擗问【韵注擘开也即研穷磨问也】
　　隔问【谓两不覩面而问者】
　　究问【谓深求其情也】
　　对问【两相对鞫也古对如此汉文以言多非诚乃去口从土赋注云。问鞫则情易见。偏听则辞难穷】
　　约问【谓投下相关应须相期而问者】
　　就问【谓如甲事到官而又问乙事者】
　　刻问【谓推穷其罪也晋书云问法有罪也】
　　举问【谓偶有愆犯必须呈举而问者】
　　聚问【谓大辟案成长吏聚录而问者】
　　盘问【谓再三穷诘也】
　　理问【谓治狱审鞠通称也盖事之有理。如物之有抵。循之则治。逆之则乱。故曰理也。】
　　情状【发之于中。察而知之曰情。形之于外。见而知之曰状。】
　　平反【谓□囚覆奏使罪从轻也汉戾太子录囚多平反】
　　详谳【推冤曰详。评议曰谳。凡诸狱疑者虽文致于法而人心不厌必湏申详议其罪者。】
　　研穷【深究曰研尽情曰穷】
　　鍜炼【刑统释文曰。鍜炼成罪。由屈曲架构也。犹精熟也。言深文之吏。人人之罪。犹工治陶铸成熟也。】
　　杂鞠【谓穷核其罪也。】
　　讯掠【通监注笞问也】
　　疑狱【谓虚实之证等。是非之理均。或事涉疑似。傍无证见等类】

　　良贱孳产
　　贵贱【身高位尊曰贵卑下无位曰贱刑统赋释曰。贵贱之贱。君子有时居之】
　　良贱【名编户籍素本齐民谓之良店户倡优官私奴婢谓之贱刑统赋释曰良贱之贱小人亦耻为之】
　　人口【同居亲属曰人役使身？丘贱曰口】
　　官监户【谓前代以来配隶相生或今朝配役隶属诸司州县无贯者即今之断按王户是也其断没者良人曰监户奴婢曰官户】
　　杂户【谓前代以来配隶诸司课役者并不同百姓之属】
　　部曲【此等幼无所归投身衣饭其主以奴畜之别无户籍唯随本主籍贯若此之类名为部曲及其长成许得通娶良人】
　　客女【谓婢经放良并出妾者其部曲之女亦是】
　　倡优【伎乐曰倡。谐戏曰优所谓伎乐歌舞之家也】
　　店户【谓亲当旅舍及停止倡伎之类】
　　佃客【谓治田分利之人也】
　　媒保【媒合成婚曰媒相托信任曰保】
　　随身【断约年月赁人指使者名为随身即今典雇身良人也】
　　童仆【说文男子有？曰奴童曰仆女曰妾皆从？仆者给事之人也】
　　躯口【谓被俘获躯使之人古者以罪没为奴婢故有官私奴婢之限荀子云赃获即奴婢也此等并同资财故刑统赋曰称人不及于奴婢其所生子女谓曰家生躯口若躯口自买到躯口谓之重口盖此流亦同财产耳】
　　奴婢【周礼男曰奴女曰婢王莽峕曰私属今通称躯口】
　　户下户【谓奴婢放良仍随本主籍贯津贴差发之人】
　　游手【唐李翱传谓不田而饱之人也】
　　好闲【谓不事生业之人】
　　恶少【通鉴注闾阎无赖年少者又非良善之称】
　　事产【营业谓之事家财谓之产】
　　孳畜【生育乳化曰孳积藏蕃养曰畜】
　　头疋【牛羊之类曰头駞马之类曰疋】
　　蕃息【孳生畜产谓之蕃息】
　　蕃殖【生息头口曰蕃滋货种莳曰殖】
　　碾硙【上语骞切磨上转石也下五对切磨下定石也】
　　邸店【收藏物货曰邸卖物之处曰店】

　　勾稽
　　稽迟【留滞曰稽不速曰迟】
　　稽留【谓合施行而停滞者】
　　稽程【谓事有程限而不依期者】
　　稽缓【谓事应节速故有？？千延者】
　　违慢【事有乖戾曰违心所怠堕曰慢】
　　躭悞【事近而故远曰躭。稽缓而乖谬曰悞】
　　失错【差谬曰失乖误曰错】
　　差池【事不相值谓之差池。谓错谬也又曰差池诗云燕燕于飞。差池其羽。】
　　疏虞【慢事曰疏悞事曰虞】
　　疏失【谓不为用心事致差谬者】
　　疏陋【谓房院舟楫失于修治者】
　　疏脱【轻易败事谓之疏脱】
　　怠慢【谓懒堕稽迟也】
　　玩慢【谓欺侮官事也】
　　打脱【谓事不干济犹物自解也】
　　失悞【应报失悞不报曰失妨于指准曰悞】
　　破说【谓饰言分部也】
　　推调【情涉窥避谓之推调又推者荡也譬用手推开其事也】
　　虚调【不实曰虚饰词曰调】
　　破调【谓装饰虚文也】
　　淹延【久留曰淹久远曰延】
　　迟滞【事久不报曰迟停止不行曰滞】
　　稽滞【谓迟留其事也】
　　逗遛【谓稽缓不进也】
　　违限【谓事有程限过期不至者】
　　刁蹬【谓事应速而故意蹭蹬而阻滞者】

　　捕亡
　　应合杀捕【迯亡之徒罪有殊等重者合杀轻者合捕故曰应合杀捕若虽合杀而巳被拘执应合告而辄捕系者官有禁文案文为理】
　　许人告捕【谓如谋叛造伪贼盗强奸□贩塩酒等类虽系傍人皆得告捕故曰许人告捕】
　　许人告发【谓如人犯违禁应须闻官追唤者谓之许人告发】
　　许人捕系【谓如犯罪迯亡及应合告捕之事相去官司远窵若候上闻前人必致走逸是以先行捉获然后闻官曰许人捕系】
　　迯亡【避罪僻处曰迯窜伏地境曰亡】
　　迯窜【避罪潜匿谓之迯窜汉书曰奉头鼠窜】
　　走透【人民迯脱曰走物不能隔而泄曰透】
　　亡命【命者名也谓脱其名籍而迯亡于深山迥泽者汉陈平起于亡命】
　　纵逸【容缓曰纵。故放曰逸】
　　撒放【容纵而去谓之撒放】
　　拒捍【以力相迎抵敌官事谓之拒捍】
　　拒敌【聚众争□谓之相敌犹逆命也】
　　拒捕【集众拒捍不伏就擒谓之拒捕】
　　杭拒【上不相当言无卑屈谓之抗拒】
　　扑捉【尽数追捕谓之扑捉韵注扑者灭也又击也】
　　根捉【追寻曰根擒捕曰捉】
　　擒缉【急于捕捉曰擒继踪根寻曰缉】
　　窟拿【孔穴之处曰窟以手捉取曰拿】
　　追袭【捕逐曰追行不假途掩人不备曰袭】
　　搜捕【求索曰搜擒捉曰捕】
　　追捕【即擒捉也汉光武令牧守追捕群盗】
　　掩捕【乘其不备覆其巢穴谓之掩捕】
　　追讨【捕逐曰追诛治曰讨】
　　招收【诱其来归曰招。拒而追捕曰收。】
　　勾摄【呼唤曰勾追取曰摄】
　　廵逴【往来察视曰廵广张声势曰逴】
　　廵捕【廵谓廵视捕谓捕捉】
　　廵捉【义同廵捕】
　　廵防【遍历检视常加备御者】
　　廵逻【行视曰廵游侦曰逻谓探伺也】
　　廵警【谓常切严戒不虞也警音景谨戒也又昼曰廵夜曰警】
　　等截【谓伺贼出没追捕也】
　　粘纵【谓寻逐作过形迹也】
　　方畧【设法谓之方施谋谓之畧即计划也】
　　搜索【谓求取也】
　　搜检【大索曰搜寻察曰检谓如私藏禁物必须搜检之类】
　　败露【列子曰刑甚露谓破其形迹也】
　　孤迥【谓作过之人藏于幽远隐僻之所也】
　　拘执【谓巳被捉获者】
　　得获【凡捕而见者谓之得获】
　　得见【谓见而获者谓之得见】
　　说唤【就即也唤呼也】
　　就勾【义同就唤】
　　衷私【谓情有窥避而潜去者】

　　诈妄
　　诈欺【匿行曰诈诬行曰欺】
　　诈伪【谓如伪造文书见于纸笔之间者】
　　许传【谓如虚传意旨形之于语言之间者】
　　诈医【谓假以神鬼指方疗病及言人灾福者】
　　诈陷【谓知津河深泞桥舡朽败诳人令渡者】
　　诈冐【奸诡曰诈虚假曰冐】
　　诈乘【谓不应乘坐舡马设计诈乘者】
　　增乘【谓合乘马一疋而乘三疋者】
　　擅乘【谓不应乘人非设诈冐而辄便自乘者】
　　令人乘【谓主司无关同文书辄因便令人乘者】
　　妄认【事若相近情则相远内欺于心外欺于人谓之妄形色相类意以为是谓之认】
　　妄冐【虚诈谓之妄假名谓之冐】
　　妄说【发言无端者】
　　妄传【谓道听途说指以为实者】
　　妄举【谓才德不称捏合保荐者】
　　讹言【事传而差谓之讹言谓流言惑众者】
　　错认【非巳物而悞取谓之错认】
　　捏合【谓撰造巽端颇同真以者】
　　毁谤【谓本无其事辄加诬诳者】
　　诽谤【谓撰造非议讥□官府者】
　　赝滥【假伪错杂之物谓之赝滥】
　　朽滥【不牢之物曰朽不真之物曰滥】

　　贼盗
　　贼寇【盗劫人财曰贼剽掠作过曰寇又杀人不忌曰贼报仇之贼曰寇又杀人曰贼攻劫曰寇】
　　剧贼【汉朱博云大盗曰剧贼谓作过之甚者也】
　　草贼【西羌论曰贼人穿窜草石又吴周鲂曰山栖草藏故名草贼也】
　　夙贼【汉郭伋曰旧贼谓之夙贼】
　　劫盗【谓强盗一色之称也说文私利其物曰盗】
　　劫杀【以力胁止曰劫害及非罪曰杀】
　　劫攘【非理强取曰劫有因而盗曰攘】
　　剽掠【攻劫曰剽强夺曰掠】
　　抄掠【谓劫人财物也】
　　虏掠【浮获曰虏劫夺曰掠】
　　烧劫【放火曰烧强取曰劫西京杂记曰兵火曰烧劫】
　　抢劫【争取财物曰抢以威胁取曰劫】
　　作耗【草贼为乱谓之作耗荀子曰多而乱曰耗】
　　反乱【逆上曰反争强曰乱汉书曰靡有于遗。注谓地面并无良民尽皆作乱也】
　　啸聚【吹声也通鉴释文曰啸咏相聚犹言响应也】
　　穿窬【谓穴孔穿垣为盗者】
　　掏摸【择便取物。曰掏以手。揣物。曰摸】
　　公取【谓不避耳目公。然而取者】
　　窃取【谓潜容隐。而方便而私取者】
　　巳成盗【谓珠玉宝贝之类已人手隐藏放逸飞走之属已专制在□者】
　　未成盗【谓飞故之属引之于外未得专治木石重器移于本处而未驮载俱未成盗】
　　首从【造谋设意专于进止曰首。听受紏合同犯非违曰从。又曰首谓罪首从谓从坐】
　　同火【同人曰火谓相与作过不以徒党同异但犯罪时合为一火者】
　　同案【即同起也谓不以所犯前后事有差别。但相连及作一案者】
　　同党【相助。匿非曰党。谓曾经和同。商量随从同党者】
　　同谋【谓一同设计。作过者】
　　加功【从而助威共相伤害于人谓之加功若虽不下手当时同共窘迫以致前人被害者亦是】
　　停藏【宿止曰。停隐匿曰藏】
　　窝藏【谓隐匿作过者左传曰保奸。张敞曰贼囊橐】
　　知情【本不同谋唯知所犯谓之知情但曾预谋谓之同情】
　　过致资给【谓指授道途送过险处助其运致资给衣粮财货遂使罪人籍此迯亡潜隐他所者谓之过致资给也】
　　勾引【紏合人伴共造非为。谓之勾引】
　　相搀【彼此共为曰相先后作过曰搀】
　　所由【因缘违悞谓之所由】
　　警迹【警戒也迹踪也古曰景迹谓显人之行止也】
　　受分【谓不同上道止分其赃者】
　　容隐【知有愆犯故为抵讳谓之容隐】
　　逗引【拐带人物谓之逗引】
　　上道【谓犯罪者登途路也巳上道者往而造罪也未上道者谋而不行也】
　　左道【非正之术谓之左道谓僻邪惑众也】
　　造畜【造谓自造成蛊害人畜谓传畜猫鬼之类】
　　蛊毒【谓聚诸。蛇虫于一处使之相食独存物用。以害。人者】
　　魇魅【谓事邪鬼或用人为牲或将人名告于邪魔令人病死颠。狂者】
　　妖书妖言【恠异不常之书谓之妖书欺罔奸邪之言谓之妖言】
　　幻术【诡诞惑泉谓之幻术。如吞刀吐火植瓜种木屠。人戮马之类皆是】
　　妖邪【四生兴孽谓之妖。神之不正谓之邪】
　　奸宄【左传曰乱在外曰奸在内曰宄诈也】
　　不车？丸【谓不遵法度也】
　　诱畧【以利动之谓之诱。取非其道谓之畧】
　　迫胁【以威力相恐也】
　　胁从【谓迫胁而从之者】

　　钱粮造作
　　课程【征税之物曰课额定其限曰程】
　　椎酤【谓官专其利也汉武始榷酒酟应。劭曰以木。渡水曰榷如水上设木渡人示露归一官专其利不容利源散漫也】
　　榷塩【谓禁闭其事利总入官也始于唐代时】
　　榷茶【义与榷塩同始于唐宪时】
　　榷醋【魏刘于传曰官贩苦酒与百姓争锥刀之利其原此始】
　　散办【谓泒令百姓。办纳也后唐天成中令郡县。于夏秋田苗上每。亩输钱五文许百。姓自。行造酒其。钱随税征纳。并不折色】
　　认办【谓自备巳本依额办课。还官也】
　　恢办【规画。曰恢备。具。曰办】
　　包办【谓依额认纳官钱。私下多余。取利。也】
　　扑买【□包认□纳也。】
　　籴买【物斛之类曰□柴炭杂物曰买】
　　钱谷【礼注钱泉也其藏曰。泉其行曰布取各流行无不遍也谷。者天产五谷也。又管库曰钱。管仓曰谷。如历仓库者谓曾任钱谷也】
　　财赋【钱币曰财曰税曰赋】
　　贡赋【贡谓献也赋谓地土所产方物也书曰任土作贡。】
　　税赋【输土物曰税。取田租曰赋。汉刑法志曰。税以足食。赋以足兵。原于三代。】
　　税貌【谓纳其征税之物多寡也】
　　抽分【即解取其物也】
　　两税【谓夏税秋粮也】
　　税期【五代以前收敛谷帛多不以时周世宗显德中始定夏税以六月。秋税以十月起征也。】
　　包银【谓民纳钞包以充差发。即古之庸也】
　　丝线【亦差发古之调也】
　　斡脱【谓转运官钱散本求利之名也】
　　规运【谓以官本营利者左传曰规求无度也】
　　榷货【字宝曰回易曰榷韵注榷者化也。凡变化回易之物皆曰榷货】
　　侵衬【谓谗夺课利也】
　　犯界【谓彼境之物越入本界也】
　　沮坏【止抑其政曰沮。败其行事曰坏。】
　　搀夺【谓搀先取其利也】
　　搅扰【挠乱曰搅。搔动曰扰。】
　　亏兑【谓征办不及其额也】
　　侵欺【谓办多纳少。益巳亏官也。】
　　失陷【谓不意损坏官物也】
　　侵使【谓已征到官。未入仓库而专擅用费者。】
　　增羡【加益其数曰增。额外多余曰羡。】
　　横收【谓非额办正课之数者】
　　附余【谓正数之外增益者】
　　出剩【即附余也】
　　移易【迁动官物曰移。更改原数曰易。】
　　欺隐【谓藏匿课程也】
　　借贷【以物假人曰借从人求物曰贷借字从人从音□各人道所以不能无也凡以官物假人虽□服用□玩而昔物□存故称曰借贷字从代从具凡资财贷贿之类。皆从具者。以其所利也。假此官物利巳利人。虽有还官之意不过以他物代之而本色巳费。故称曰贷又从代者谓以物替代也】
　　克落【谓支多给少赢取其余也】
　　冒破【谓巧作缘故縻费官物□者】
　　目支【谓假人姓名代给其物者也】
　　滥支【谓不应给而给者】
　　盗用【谓监临主司私贷使费者】
　　失收【谓应失系而不收系者】
　　短欠【谓正数不足也】
　　折欠【谓物料亏短者】
　　拖欠【谓延缓不及额也】
　　换易【转变曰换更改曰易】
　　那换【时暂移用曰那变改原物曰换】
　　揭借【举债曰揭假物曰借】
　　倍偿【谓填还所欠也】
　　质易【以物易财曰质互相转换曰易】
　　结揽【谓兜合钱粮总一纳官者】
　　飞钞【谓物不到官虚给收附者】
　　轻赍【谓本纳粮斛而今纳钞者】
　　成就【谓诸事办集也溪黄霸。力行教化。务在成就。】
　　纰薄【丝节不调曰纰。叚疋不厚曰薄。】

　　征敛差发
　　追征【谓取索所欠也】
　　追索【谓追取其物也】
　　放支【谓以物付与也】
　　倚合【谓权行住征也】
　　住罢【止也休也谓事应放免也】
　　住支【谓应支而止住听候也】
　　住征【谓应征而止住听候也】
　　蠲放【清□曰蠲除免曰放】
　　蠲免【谓包括除放大小之名也】
　　赋敛【征税曰赋收拾曰敛即科率也】
　　和雇【两顺曰和。庸赁曰雇。】
　　和买【两平以钱取物也】
　　和中【谓以物料投粜于官也】
　　和织【谓以丝觅工造作也】
　　和籴【谓两平买物也】
　　剏造【谓始建工役也】
　　横造【谓额办数外增役也】
　　科敷【率敛曰科。散物曰敷。】
　　齐敛【谓一例科率也】
　　聘卖【谓分泒聘卖诸物也】
　　措置【谓规画而安置也】
　　借倩【权时供给曰借。假人庸力曰倩。】
　　规措【转借曰规。处置曰措。】
　　应副【谓料度支与也】
　　寻觅【搜求曰寻乞需曰觅】
　　供给【谓以物输用也】
　　打勘【谓搜究弊幸也】
　　理筭【谓寻究计筭也】
　　打筭【包刮理筭打勘也】
　　差役【谓量其力而差使当役也】
　　科役【谓验事力而敷泒庸作也】
　　徭役【科调曰徭。工作征戍曰役。又一身应当曰徭。全户应当曰役也。】
　　应役【谓承当其役也】
　　厮役【谓有所使也】
　　职役【官称职役谓有执掌也】
　　身役【吏卒人等称身役谓任驱使也】
　　租调【验丁田纳粟曰租。随土输布帛曰调。】
　　折庸【谓以役准钞物也】
　　顾倩【谓以物顾人代役也】
　　顾觅【义同顾倩】
　　顾募【谓以钱物招人应役也】
　　招召【义同顾募】
　　佥补【选差相应曰佥填替缺役曰补盖佥者拣也其法财力均者取强力均者取富财力等者先多丁若反此者是名佥补不平】
　　消乏【物力渐减曰消家贫无财曰乏】
　　应当【谓理合如是也】
　　协济【犹添助气力也】
　　协力【谓同心相合与众共事也】
　　荅配【谓验事紧慢分轮应当也】
　　桩配【谓重迭科差也】
　　骚扰【搅动于人曰骚捃据烦乱曰扰】
　　动摇【谓虚张事势惊憾于人者】
　　走弄【侮慢造弊谓之走弄如放富差贫。那上攒下。看循恩雠变乱狱讼之□】
　　扇惑【生事档杨曰扇惊遑及众曰惑】

　　诸纳
　　买纳【谓收买诸物纳官者】
　　给纳【谓人欠少粮斛郄有未支官钱可给籴纳者】
　　填纳【谓失陷官物勒令依数补纳者】
　　回纳【谓支用官物销用不尽回纳者】
　　理纳【谓虽有侵欺而情弊未见必湏理筭纳者】
　　催纳【谓拖欠官物必湏催纳者】
　　送纳【谓包括供输之名者】
　　附纳【谓以少附多因便送纳者】
　　卸纳【谓纲运于仓卸纳者】
　　变纳【谓以物变转他物纳官者】
　　籴纳【谓收籴粮斛纳官者】
　　起纳【谓空闲房地情愿起赁纳课者】
　　陪纳【谓主守官物而有。去失着落陪纳者。】
　　备纳【谓纳官物毁坏勒令依样备纳者】
　　代纳【谓甲有所欠而事故却令乙与代纳者】
　　输纳【谓令人户供输纳入官者】
　　发纳【谓官司起发而纳者】
　　进纳【谓以稀罕等物贡于上者】
　　自纳【谓犯赃而首纳者】
　　支纳【谓主司支出纳入也】
　　科纳【谓科敷人户出纳者】
　　闭纳【谓拖欠钱粮预令官吏揭借纳足者】
　　克纳【谓如仓库短欠正粮就克合支分例纳官者】
　　拘纳【谓应收官物而散在外合拘入官者】
　　兑纳【谓本非原物而以别物那移入官者】
　　均纳【谓欠官物而于同财或有干碍之人名下纳征者】
　　受纳【谓收贮官司两平交收者】
　　献纳【谓以出产钱粮呈官输纳者】
　　增纳【谓增加原数而纳者】
　　中纳【谓以诸物投卖于官者】
　　折纳【谓阙本色而以别物折纳者】
　　估纳【谓欠官物估计欠人财产纳官者】
　　带纳【谓如带粮纳收鼠耗分例之类】
　　投纳【谓本无拘制而人自来投者】
　　拨纳【谓欠他司钱却有此司钱可以就拨纳官者】
　　偿纳【谓自欠少而令填纳者】
　　贴纳【谓正物不足贴纳其余者】
　　卖纳【谓以物易钞纳者】
　　包纳【谓包纳一处钱粮纳官者】
　　对纳【谓两相对剥纳官者】
　　出纳【谓令人户纳备者】
　　追纳【谓如应支八分而支十分合追二分还官之类】
　　没纳【违禁之物及不合给主钱粮并曰没纳】
　　入纳【谓入此出彼者如入钞支塩引之类】
　　截纳【谓本应赴远而截于近处纳者】
　　摊纳【谓拖欠官钱摊及诸人揍纳者】
　　缴纳【谓船马札子茶塩路引之类用毕缴纳者】
　　折纳【谓船只损坏房舍倒塌拆纳还官者】
　　交纳【谓两和交割者】
　　出纳有违【谓重受轻出及当出陈而出新应给上物而受下物者】
　　寄纳【谓将纳官之物权寄收贮者】

　　体量
　　收顿【谓安放如法也】
　　收贮【谓积藏如法也】
　　收受【谓两平交纳也】
　　寄收【谓附留之物也】
　　附收【谓未作正数之类】
　　稽考【计较曰稽。检察曰考。】
　　考较【谓稽察其不等也】
　　比附【以物相并曰比。依凭为则曰附。】
　　比较【谓相并计筭也】
　　比对【两相对并也】
　　会计【谓总合而筹之也】
　　检视【谓看视强弱也】
　　检量【谓度量亩步也】
　　检察【谓察辨是非也】
　　检踏【谓亲历田畴也】
　　检核【谓体究虚实也】
　　估计【谓估纽价直计其数目也】
　　计料【谓量度工料也】
　　分拣【谓辨别好弱也】
　　相视【谓逐一检觑也】
　　体覆【谓究覆虚实也】
　　发落【谓明白散付也】

　　禁制
　　私造【谓兵器之类无故私造者】
　　私有【谓兵器禁书之类旧有而蓄之者】
　　赌扑【谓博以取财起盗之原也】
　　禁书【谓天文图识之类】
　　锺禁【刑统云闭门皷后开门皷前谓之犯夜唐韦永贻诗曰三条蠋后锺初动。如此。则唐巳有锺禁矣】
　　屠宰【杀物曰屠烹物曰宰】
　　漏泄【谓走透事情也】

　　杂类
　　沿革【承袭曰沿。改变曰革。】
　　昧爽【礼记云昧爽而朝。谓辨色之时也今侵早之前五鼓是也】
　　深文【拘刻也汉张汤等定律令深文以拘人】
　　刑余【罪人轻贱之名也齐威王使孙膑为将辞以刑余之人】
　　计构【谓巧计罪入也王莽谓文致其罪】
　　始终【事初曰始尽绝曰终。犹四时至冬尽也。】
　　首尾【首者始也尾者终也】
　　经手【谓曾掌管其事者不限远近俱曰经手】
　　郑重【王莽传非皇天所以郑重降符之意。言？生郑重犹频烦也】
　　枝梧【谓不能主欹倾之义也项羽斩宋义诸将莫敢枝梧】
　　无状【人有愆犯无可寄语者】
　　掣肘【谓事有牵制也】
　　卤莽【谓处事轻脱也】
　　觊觎【谓心怀希望者。左传民服事其上下无觊觎】
　　曳倒【挽仆也唐宪宗命曳倒圣德寺碑】
　　把持【谓操权主事众畏者国语曰把持诸侯之权】
　　强横【凶暴不良曰强。行不以理曰横。】
　　摭拾【谓摭人之过也】
　　体面【凡大臣必加容貌以敬之故曰面貌人称体面者谓□貌从面也又体势亦曰体面】
　　放鵰【俗语讦人私者谓之放鵰按埤雅曰。鵰性刻制其毛能食诸鸟羽如群错草中有鵰毛则众鸟毛羽自落盖鵰性害众。故以讦人私者比之也又俗云放鵰把鴈者譬猎者藉此以补飞走犹利巳害物也又苏文曰吕惠卿雕王安石用此雕字谓刻也今人以鵰雕为刁未审熟是宜伺识者】

　　为政九要
　　为政九要自箴序
　　四体百骸乃周乎一身、百揆万务、而成乎一国、为政之道不一也有政乎人才者、有政乎农畯者、有政乎礼乐者、有政乎刑法者。有政乎百工者然殊涂而同归、万虑而一致、予童时于先大人赐号归、明阳子箧笥中见一书曰自箴、观之数百条、聊记其节目、不知始末谁作也、近为天家创制垂统、抚治万民因书强记者数十条、庶俾后进者之为政云特赐恒山皇极道院虚白处士河中心庵赵素才卿书

　　因书第一
　　三皇圣纪、盘古氏之君生而知之、神而化之、身心形体行践、不教而从、不言而化为政治民者、使民巢居穴处、隐避其风雨也、茹毛饮血、养其饥渴也、此为政民之本也
　　古者包牺氏之、王天下也、仰观俯察、观鸟兽之文、画卦造书以生文籍也俪皮为衣以待寒暑以佃以渔、以待庖厨也上栋下宇以待风雨也、治民饱暖是也、
　　神农氏、斲木为耜、揉木为耒、日中为市货财交易。皇亲耕、后亲织以化天下使民不饥不寒是治民之本也
　　黄帝治五气。艺五种抚万民、安四方平四海克九黎教万民凿井耕田教农桑以为治天下之大本也、
　　帝尧之时、洪水横流、汜滥于天下。草木畅茂、禽兽繁殖、五谷不登、尧独忧之、举舜而敷治焉、一民饥、曰我饥之、一民寒、曰我寒之、洪水九年。民无菜色。土阶三尺、茅茨不剪。恐劳民也、知饥知寒、知人是知天下也、
　　帝舜耕历山、人让畔、渔雷泽人让居、一年成聚、二年成邑三年成都、教民农桑始成其孝悌忠信管子曰礼义生于富足盗贼起于贫穷、
　　禹薄饮食。恶衣服、肤毛不生、惟水是治、是爱民也、汤剪爪为牲、惟雨是析、二王之圣德、不出乎救民于水火之中也、
　　后稷教民稼穑、树艺五谷、五谷熟而人民育、农业茂而万姓按堵也、
　　周文王问太公曰、何为之宝、公曰、农桑为大宝、王次之心庵曰、三冬无衣而亡、七日不食而死、农桑非宝而何、
　　唐明宗问民苦乐、冯道引聂夷中诗对曰、二月卖新丝、五月粜新谷、医得眼前疮、剜却心头肉、是有爱民之心也。
　　周世宗留意于农民、刻木为农夫、蚕妇。置于殿前昼夜不忘小人之艰难、汉唐以来、一人而巳、

　　正心第二
　　天无心、以天子为心、天子无心、以百姓心为心、【百姓者公侯伯子男】百姓亦无心、以万民心为心也、得民心者、可民为官、失民心者何足道哉、
　　高不可欺者天也、尊不可欺者父也、上不可欺者君也、下不可欺者民也、欺天欺父欺君欺民、是名滥官污吏也、
　　公侯之职、在上不骄、骄者倨傲、官吏贤善去矣、不知君使臣以礼焉、敬者、敬重民也、高而不危、危者、夺人妻女、并人名位、侵人田宅、探人异物、祸必危矣、满而不溢、溢者、遗、逸政事、沉湎酒色、盘游飞放、奢侈宅园、职必流矣、富贵去矣、身必贱矣、悔必及矣、
　　京府州县安宁。公事不可增损更改、动之必乱反受其殃、见前政之能善、加而迁之、见前政之不善舒缓而更之、此公侯之体也、民心易摇而难安故也、
　　公侯之职、当求公正大、忌求异政、沽名钓誉。败众成巳也要忠名者。好讦告要高名者。好诈伪、要廉名者好聚敛要清名者。好恠异、不知重己身者不仁也、好自大者不义也。贪名誉者不智也、是以君子不求异政也、

　　正内第三
　　官府衙院宅司、三姑六婆、往来出入、勾引厅角关节、搬挑奸淫、沮坏男女三姑者卦姑尼姑道姑六婆者、媒婆牙婆钳婆药婆师婆稳婆、斯名三刑六害之物也、近之为灾、远之为福、凈宅之法也、犯之勿恕、风化自兴焉、
　　官府宅司但用诸般物色金银器皿珠玉犀象绫锦罗彩食用物料招行人对面商量立支价钱永无词讼、勿令夫人娘子亲面买卖、倒换物色。其受赃不可测也、
　　公侯县司宅院、子弟郎君女婿孙侄、常令入学。勿使非时出入市肆飞放田野、或欺骗良人、或密受馈献抵撞贵官勾引关节。惹莫大之祸、主人无缘得知、糊突污滥、因此失矣、
　　州府司县同、正官大要和睦、但干不系利害小事上从下顺、尊主爱民自然成合若边关钱米？殳刑名公事。违错、于无人处。欵慢谏导陈其利害反复咨禀再三陈说必自从政不失公私更得和羙、此大事也、
　　【既得和从不可卖功不得不可激恶】

　　正婚第四
　　民间但有继母小妻。前婚后嫁。多系不良之人、每每谋害正妻子孙若告抵触生分者、不得便行受理、密行体察得实、别作施行、【正妻害婢子孙亦同】
　　民间父子兄弟不和、多因婢妾后婚、并妯娌先后相争家财、令封禁延迟、日月勿断、日久自和、不伤亲义、
　　民间多招女婿、其夫懦弱者女多奸淫、父母反索休离、送官告说、五□浮浪、抵断完聚。并不许分离、及将写休书人、磨勘治罪。永除此弊、
　　民间夫妇不和、妇寻出路、往往诬误、许媒翁伯大人、如淫之事。大害风俗、夫妇封禁、连月勿问、暗行体察教唆之人、必是奸夫得实别作施行、
　　民间夫妻不和背夫迯走者、女者反告翁婆并不得受理、令捕远限搜捉、日后自知、依法治罪、
　　夫妻不和、夫婿丑陋、软弱无病卒暴而死者、令廵尉乡老保司、用心密察、多因奸夫、谋害毒药厌镇所杀、最为急务大事也、
　　女有五不娶者、五逆之家、淫乱之家、犯死罪之家、齅疠之家、亡父母之家子故多不良招惹词讼也、
　　女有七去者、一不顺父母、二无子嗣、三犯淫乱、四妬忌、五言语无定、六窃盗家财、七有恶疾体臭者、
　　妇人出嫁不可去者三、有所取无所归投不去、守翁婆三年孝服满不去、先贫贱后富贵不去、此人伦之常法也。

　　禁捕第五
　　停闲窝家沽屠破落户酒肆茶坊浴堂兑房妓馆旅店勾拦庵。舍军旅卒屋水手场屋罢役弓手庙宇贫子打爻穷汉若识此徒、万无一失、民自然安矣、
　　盗行时日廵尉湏知十九二十一二十三二十五二十七二十九初一初二初三初五初七冬年节日、其余畏月明、不行也及风阴烟雾、芦苇蒿荒、黄昏昧爽、假此之便也、
　　捕盗抗拒、败走不得手去衣领先拿其发、踏背立地不得肘膝胷前七手五把反伤主人兵吏性命切要防之、
　　司县破落户泼底官往往造塩酒曲宰杀牛马开阅兑房窝藏盗贼横赛神社记散酒食不畏国法严威禁治久而自息、
　　司县约束赌愽钱物煞归拔牌打破买鬼双陆象棋樗蒲掘槊开阅匮房帮闲子弟破坏良家穷极为盗也、禁之可矣、
　　巡尉觉察、行坛大僊佛牙舍利、妄作光明庙宇师巫托诈鬼神夜聚晓散、扇惑人户、惹叛乱生、啸聚连累平人、亦遭杀害、禁约则可

　　正农第六
　　劝农为政、周公曰、谷不熟为饥、菜不熟为馑、果不熟为荒。牛不安农困、一夫不耕、一家饥、一妇不蚕一室寒、养亲祭祀租税差役、则皆废矣、
　　农家杀牛食肉、年年瘴疠疾病、牛能弩力、伤坤顺之气也、杀马食肉、岁岁蚕死桑枯、马为蚕父、伤天阳之气、鸡豚狗彘、羊猪鹅鸭、二社冬年、足可养老祭祀矣、
　　农家豪富贵置买金银头面、招贼榜文锦绣罗纨差发由帖好赛神社、非突横祸、大屋高房官兵馆驿、轻车肥马、藉借生冤攀高接贵、张罗雠隙、可逐一乡一社立耆老教化民也、
　　谚云、由人而穷、穷者有十、一要贫、学烧银、二要贫、孝空门、三要贫、好相论、四要贫、好移坟、五要贫、置宠人、六要贫陪女门、七要贫、要宅新、八要贫、酒赌频、九要贫、宴贵宾、十要贫、好赛神、其犯一者。未有不贫也、
　　又云人有十可富、一可富孝亲族、二可富少奴仆、三可富省追逐、四可富効勤苦、五可富不高屋、六可富长忍辱。七可富麄衣服、八可富养六畜。九可富多粪土、十可富没名目、为之三五、无不可富足也、
　　公侯州郡、常切用心、罢不急之役、无名之费、及冗官繁吏、民户难以养赡、可省费者、即当罢去、莫大之便、利民之要也、
　　公侯之职当教文武医卜士农工商道释九流衣服不得过越奢侈僣易、
　　朝仪及堂亭屋宇横费资财引惹盗贼当令勤俭于家、帮助丰富、谚云、万民足则百姓富、百姓足、则邦国富、邦国足、则天下富有、万国咸宁、在乎斯矣、
　　民有五耻、不畜者祭无牲、不耕者祭无盛、不蚕者身无衣、不树者棺无椁、不绩者丧无衰、
　　民为邦本、有道之主、以逸逸民无道之主、以乐乐身、志骄业泰体逸农安、

　　急务第七
　　公卿伯之职、治民酷虐、治兵怯懦、治身恕己、治事冗烦、治家寒碎、治政畏上、一日临位、必失职矣、
　　桀纣秦炀、破国亡家、心爱禽兽、【食人之食】土木【衣人之衣】军旅【□践田采】宫室【发夺耕耨】农夫不足于饱、蚕妇不足于暖不知王道、四体不勤。五谷不分、稼穑不识、菽麦不辨、

　　为政第八
　　为政妄兴功役、横起事端害州县不过千日、害国者不过朞年。害天下者、不过十旬、自投坑井取祸之道也、
　　为政在上欺君。在下诳民、舞文弄法、谕假像真、因公私惠、仗势行权、辞辛惮苦、口是心非、明退暗进、何为政邪、
　　为政好名者、立异危身。务名者杀身、要名者害身、卖名者败身、彰名者凶身若尽公干事、立政、不召名而名自至矣、
　　为政、功名官爵货利声色、皆谓之私欲、人情也、然知足不贪、知节不淫、不沾名不吊利、人若不知、必享天爵、而子孙亦昌盛也、
　　司县到任、体察奸细、盗贼阴私、谋害不明、公事密问、三姑六婆茶坊酒肆妓馆食店柜房马牙觧库银铺旅店各立行老、察知物色名目、多必得情、密切告报、无不知也

　　时利第九
　　教农民栽接园林、广种蔬菜、拆洗凉衣、多作鞋脚、挂备绳索农器鎌担车仗、饱饲牛畜、趁时布种、不致荒闲田地
　　保庇农民、禁止诸色杂人游乐甘闲、乞觅投散、提绳把索、三教九流师巫乐戏、排扬、兵卒官吏、不得聚敛搔扰、诱说不惟吞食民财、大悞国家徭役、利害甚大
　　二麦三青一黄、催督火速收敛、般载上场。不分昼夜、打碾子粒曝晒入仓。方属民物、山东吴不知熟麦青钐自然子粒圆实、幽燕但过焦雨水顿放多十去其三四知
　　夏麦薄收、火速劝谕多种荞麦。黍谷豆、晚田蔬菜果木苜蓿野菜劳豆蓬子稊稗、可备春首饥荒、加力锄刨、三五次、亦能倍收
　　十月收打荞麦黍豆、积垛草秸以备官草牛食不致风雨损坏
　　劝谕豪富赡赈鳏寡孤独、老弱残患、不致冻馁饿莩。不尔申官存恤劝率寺观德行僧道。赡养使用两便、是补不足而损有余也
　　三冬人闲、收敛干桑叶搭苫积聚、以备蚕伤。桑叶、饲蚕。亦成、救敛其方。亦得丝锦大救生民蚕桑也
　　神农形瘁。尧癯瘦黧黑。禹胼胝、伊尹负鼎而干汤、吕望鼓刀而入周、百里奚传卖、管夷吾束縳、孔子无暖席、墨子无黔突、非贪禄将起民之利、除民之害也。自天子至于庶人、四体不勤、思虑不困、于是求赡者。未之有也
　　修身正家。然后可以治人、居家理、然后可以长官、民之所以生活、衣与食也。事于衣食即有功、不周于衣食即无功、帝王富其民、霸王富其地、危国富其吏、治国若不足、亡国困仓虚、故曰上无事而民自富、得民力也。
　　古有言冬饱则身温夏饱则身凉、温凉时适人无疾殃
　　凡加赋敛妄兴徭役织女农夫昼夜苦楚集草为舍容膝庇足。夜寒无眠风霜砭骨、数米而炊、并日而食无庐可居无田可耕烧地而眠、炙体而睡丝不期身谷不期腹深山旷野穹檐败屋楮絮不温茅次不足罔有营衣寒饥空腹
　　三王顺民情固本、民情欲寿、生之而不伤、民情欲富厚之而不困民情欲妄扶之而不危民情欲逸节力而不尽


　　居家必用事类全集〔元〕无名氏编撰

　　壬集
　　卫生
　　养老奉亲书
　　〔养老食治序〕昔圣人诠置药石疗诸疾病者。以其五脏本于五行。五行有相生胜之理。荣卫本于阴阳。阴阳有逆顺之理也。故万物皆禀阴阳五行而生。有五色焉。有五味焉。有寒热焉。有良毒焉。圣人取其色味冷热良毒之性。归之五行。处以为药。以治诸疾。顺五行之气者。以相生之物为药。以养之。逆五行之气者以相胜之物为药以攻之。或泻母以利子。或益子以补毋。此用药之奇法也。经曰。天地万物之盗。人、万物之盗。人所以盗万物为资养之法。其水陆之物为饮食者。不啻千品。其五色五味冷热补泻之性。亦皆禀于阴阳五行。与药无殊。大体用药之法。以冷治热。以热治冷。实则泻之。虚则补之。此用药之大要也。人若能知其食性、调而用之。则倍胜于药也。缘老人之性。皆厌于药而喜于食。治疾之宜用于患者。况是老人之疾。慎于吐痢、尤宜用食以治之。凡老人有患。宜先以食治。食治未愈。然后命药。此养老人之大法也。是以善治病者。不知善慎疾。善治药者。不如善治食。今以食医心镜。食疗本草。诠食要法。诸家法馔。洎是注太平圣惠方。食治诸法。类成养老食治方。各开门目。用治诸疾。具列于左。为人子者。宜留意焉。承奉郎前守泰州兴化县令陈直述

　　食治养老益气方第一
　　秘制猪肚方
　　治老人补虚羸乏气力
　　獖猪肚【二枚洗如食法】　人参【半两去芦】
　　干姜【二钱炮裂剉】　　椒【二钱去目不开口者微炒】
　　葱白【七茎去须切】　　糯米【二合】
　　右件捣为末。入米合和相得入猪肚内缝合。勿令泄气。以水五升于铛内。微火煮令烂熟。空心服。放温服之次。暖酒一中盏饮之。

　　益气牛乳方
　　牛乳冣宜老人。性平。补血脉。益心。长肌肉。令人身体康强润泽面。目光悦。志不衰。故为人子者。常湏供之以为常食。或为乳饼。或作断乳等。恒使恣意充足为度。此物胜肉远矣。

　　枸杞煎方
　　治老人频遭病虚羸不可平复冣宜服之
　　生枸杞根【细剉一斗以水五斗煮取一斗五升澄清】
　　白羊脊骨【一具剉碎】
　　右件药以微火煎取五升去滓取入瓷合中每服一合与酒一少盏合暖每于食前温服

　　法煮羊头方
　　治老人五劳七伤虚损
　　白羊头蹄【一副草火烧令黄色刮去灰尘】
　　胡椒【半两】　　荜茇
　　干姜【各半两】　　葱白【切】
　　豆豉【各半升】
　　右件药先以水煮羊头蹄半熟内药更煮令烂去骨空腹适性食之。日食一具满七具即止禁生冷醋滑五辛陈臭猪鸡等七日

　　煎猪肪方
　　治老人大虚羸困极宜服
　　猪肪【米中水者半斤】
　　右入葱白一茎于铛内煎令葱黄即止候冷暖如身体空腹顿服之令尽暖盖覆卧至日晡后乃白粥调麋过三日后宜服羊肝羹

　　羊肝羹方
　　羊肝【一具去筋膜细切】　羊脊（日寅）肉【二条细切】
　　枸杞根【五斤剉以水一斗五升煮取四升去滓】曲末【半两】
　　右用枸杞汁煮前羊肝等令烂入豉一小盏葱白七茎切以五味调和作羹空腹饱食之后三日慎食如上法

　　油面馎饦方
　　治老人补虚劳
　　生胡麻油【一斤】　　折粳米泔清【一斤】
　　右二味以微火煎尽泔清乃止出贮之取合塩汤二合将和面作馎饦煮令熟入五味食之

　　治眼目方第二
　　补肝猪肝羹方
　　治老人肝藏虚弱远视无力
　　猪肝【一具细切去筋膜】　葱白【一握去须切】
　　鸡子【二枚】
　　右以豉汁中煮作羹临熟打破鸡子投在内食之
　　又方：青羊肝一具细切水煮熟漉酒干以塩醋调和食之
　　又方：葱子半升炒熟为末每用一匙以水二大盏煎取一盏去滓下米煮粥食之

　　马齿实方
　　治老人青白翳明目除邪气利大肠去寒热
　　马齿实【一斤】
　　右为末每服一匙煮葱豉粥和搅食之马齿菜作羹粥吃并明目极佳

　　乌鸡肝粥方
　　治老人肝藏气虚眼暗
　　乌鸡肝【一具细切】
　　右以豉中和米作羹粥食之

　　苍耳子粥方
　　治老人目暗不明
　　苍耳【半两】　　　　粳米【半升】
　　右件捣苍耳子烂以水二升绞泸取汁和米煮粥食之或作散煎服亦佳

　　莲实粥方
　　治老人益耳目聪明补中强志
　　莲实【半两去皮】　　　糯米【三合】
　　右先以水煮莲实令熟漉出次入糯米煮粥候熟入莲实搅令匀热食之

　　竹叶粥方
　　治老人膈上风热头目赤痛目视（目荒）（目荒）
　　竹叶【五十片凈洗】　　石膏【三两】
　　沙糖【一两】　　　　折粳米【三合】
　　右以水三大盏煎石膏等二味取二盏去滓澄清用煮粥熟入沙糖食之

　　食治耳聋耳鸣诸方第三
　　磁石猪肾羹方
　　治老人久患耳聋养肾藏强骨气
　　磁石【一斤杵碎水淘去赤汁绵褁】
　　猪肾【一对去脂膜细切】
　　右以水五升煮磁石取二升去磁石投肾调和以葱豉姜椒作羹空腹食之作粥及入酒并得磁石常用

　　鹿肾粥方
　　治老人肾气虚损耳聋
　　鹿肾【一对去脂膜切】　　粳米【三合】
　　右以豉汁中相和煮作粥入五味如法调和空腹食之作羹及入酒皆可

　　鲤鱼脑髓粥
　　方治老人耳聋不瘥
　　鲤鱼脑髓　粳米【三合】
　　右煮粥以五味调和空腹食之

　　猪肾粥方
　　治老人肾脏气惫耳聋
　　猪肾【一对去膜细切】　　葱白【二茎去须切】
　　人参【一分去芦为末】　　防风【一分去芦为末】
　　粳米【二合】　　　　薤白【七茎去须切】
　　右件药末并米葱薤白着水下锅中煮候粥临熟入开中心下肾莫搅动慢火更煮良久入五味空腹服之

　　食治五劳七伤诸方第四
　　暖腰壮阳道药饼子方
　　治老人五劳七伤下焦虚冷小便遗精宜食之
　　附子【二两炮裂去皮脐】　　神曲【三两】
　　桂心【一两】　　　　　五味子【一两】
　　干姜【二两炮裂剉】　　　羊髓【一两】
　　大枣【二十枚煮去皮核】　　酥【二两】
　　蜜【四两】　　白面【一升】　黄牛乳【一升半】
　　肉苁蓉【一两半酒浸宿刮去皱皮炙干】
　　兔丝子【一两酒浸三日曝干为末】
　　洪椒【半两去目及闭口者微炒去汗】
　　右为末入面以酥蜜髓乳相和入枣瓤熟搜于盘中盖覆勿令通风半日久即将出更搜令熟擀作胡饼大面上以筋子琢之即入炉熬中上下以火煿令熟每日空腹食一所一方入酵和更佳

　　雌鸡粥方
　　治老人五劳七伤益下元壮气海服经月余肌肉充盛老成年少并宜服食
　　黄雌鸡【一只去毛脏腹】　生薯蓣【一两切】
　　阿魏【少许炼过】　　　粳米【一合淘入】
　　肉苁蓉【一两酒浸一宿刮去皱皮切】
　　右以上先将鸡烂煮擘骨取汁下米及鸡肉苁蓉等都煮粥入五味空心食之

　　羊肾苁蓉羹方
　　治五劳七伤阳气衰弱腰脚无力宜食
　　羊肾【一对去筋膜脂细切】
　　肉苁蓉【一两酒浸二宿刮去皱皮细切】
　　右件药和作羹着葱白塩五味末一如常法空腹服之

　　食治老人虚损羸瘦方第五
　　雀儿粥方
　　治老人脏腑虚损羸瘦阳气之弱
　　雀儿【五只治如食法细切】　　粟米【一合】
　　葱白【三茎切】
　　右先将雀儿炒肉次入酒一合煮少时入水一大盏半下米煮作粥欲熟下葱白五味等候熟空心服之

　　骨汁煮饼方
　　治老人虚损羸瘦下焦久冷服昏耳聋
　　大羊尾骨【一条以水五盏煮取汁二大盏五分】
　　葱白【五茎去须切】　　陈皮【一两汤浸去白】
　　荆芥【一握】　面【三两】　羊肉【四两细切】
　　右件药都用骨汁煮五七沸去滓用汁少许后搜面作索饼却于汁中与羊肉煮入五味空腹服之

　　羊肉粥方
　　治老人虚损羸瘦助阳壮筋骨
　　羊肉【二斤】　　　　黄耆【一两生剉】
　　人参【一两去芦头】　　白茯苓【一两】
　　枣【五枚】　　　　　粳米【二合】
　　右件药先将肉去脂皮取精者肉留四两细切余一斤十二两以水五大盏并黄耆等煎取汁三盏去滓入米煮粥临熟下切了生肉更煮入五味调和空心食之

　　鸡子索饼方
　　治老人虚损羸瘦令人肥白光泽
　　白面【四两】　　　　鸡子【四两】白羊肉【四两炒作臛】
　　右件以鸡子清搜面作索饼于豉汁中煮令熟入五味和臛空腹食之

　　石英水煮粥方
　　治老人肾气损阴萎固痹风湿肢节痛不可持物
　　白石英【二十两】　　磁石【三十两并搥碎】
　　右件药以水二斗器中浸于露地安置夜则揭盖令得星月气每日取水作羹粥及煎茶汤吃皆用之用却一升即添一升服经年诸风并瘥气力强盛颜如童子

　　食治老人脾胃气弱方第六
　　羊肉索饼方
　　治老人脾胃处弱不多食四肢困乏黄瘦
　　白羊肉【四两】　白面【六两】　生姜汁【一合】
　　右以姜汁搜面肉切作臛头下五味椒葱煮熟空心食之日一服如常作益准

　　藿菜羹方
　　治老人脾胃气弱饮食不多羸乏少力
　　藿菜【四两切之】　　鲫鱼肉【五两】
　　右煮作羹下五味椒姜并调少面空心食之常以三五日服极补益

　　酿猪肚方
　　治老人脾胃气弱不能饮食多困无力
　　猪肚【一枚肥者凈洗之】　人参末【半两】
　　橘皮末【半两】　　　猪脾【一枚细切】
　　饭【半碗】　　　　　葱白【半握】
　　右总内猪肚中相和以椒酱五味讫缝口合蒸之令烂熟切空心渐食之能作三两剂兼补劳

　　鸡子馎饦方
　　治老人脾胃气弱不多进食行步无力黄瘦气微见食即欲吐
　　鸡子【三枚】　　　　白面【五两】
　　白羊肉【五两作臛头】
　　右件以鸡子白搜面如常法作之以五味煮熟空心食之日一服常作极补虚

　　曲末索饼子方
　　治老人脾胃气弱食不消化羸瘦举动无力多卧
　　曲末【二两捣如面】　　白面【五两】
　　生姜汁【三两】　　　白羊肉【二两作臛头】
　　右以姜汁搜面末和面作之加羊肉臛头及下酱椒五味煮熟空心食之日一服常服尤益

　　羊脊骨粥方
　　治老人脾胃气弱劳损不下食
　　大羊脊骨【一具肥者搥碎】
　　青粱米【四合淘清】
　　右以水五升煎取二升汁下米煮作粥空心食之可下五味常服其功难及甚効

　　粟米粥方
　　治老人脾胃虚弱呕吐不下食渐加羸瘦
　　粟米【四合凈淘】　　　白面【四两】
　　右以粟米拌面令匀煮作粥空心食之一日二服极养肾气和胃

　　黄雌鸡馄饨方
　　治老人脾胃气弱不多食痿瘦
　　黄雌鸡肉【五两】　　白面【七两】
　　葱白【二合切细】
　　右以切肉作馄饨下酱椒五味调和煮熟空心食之日一服皆益脏腑悦泽颜色

　　食治老人泻痢诸方第七
　　鱼熟脍方
　　治老人脾胃气冷痢白浓涕腰脊疼痛瘦弱无力宜食
　　鲫鱼肉【九两切作鲙】　豉汁【七合】
　　干姜末【半两】　　　　橘皮末【半两】
　　右以椒酱五味调和豉汁沸即下鲙鱼煮熟下二味空心食之日一服其効尤益

　　赤石脂馎饦方
　　治老人肠胃冷气痢下不止
　　赤石脂【五两碎筛如面】　白面【六两】
　　右以赤石脂末和面搜作饼煮熟下葱酱五味臛头空心食之三四服皆愈

　　黄雌鸡灸方
　　治老人脾胃气冷肠数痢
　　黄雌鸡【一只如常法】
　　右五味椒酱刷炙之令熟空心渐食之亦甚补益脏腑

　　甘草汤方
　　治老人冷热不调下痢赤白腹痛不止
　　甘草【一两切熬】　　　生姜【一两刮去皮切】
　　乌荳【一合】
　　右以水一升煎取七合去滓空心服之不过三两服愈

　　薤白粥方
　　治老人肠胃虚冷泄痢水谷不止止
　　薤白【一升细切】　　　粳米【四合】
　　葱白【三合细切】
　　右相和作羹下五味椒酱姜空心食常服之効

　　曲末粥方
　　治老人脾虚气弱食不消化泄痢无定
　　神曲【二两炙捣罗为末】　青粱米【四合凈淘】
　　右相和煮作粥空心食之常三五服温中极愈

　　车前子饮
　　治老人赤白痢日夜无度烦热不止
　　车前子【五合绵褁用水二升煎取一升半汁】
　　青粱米【三合】
　　右取前汁煮作饮空心食之日二服最除热毒

　　食治老人烦渴热诸方第八
　　枸杞饮方
　　治老人烦渴口干骨节烦热
　　枸杞根白皮【一升】　小麦【一升凈淘】粳米【三合研】
　　右以水一斗煮二味取七升汁下米作饮渴即渐服之极愈

　　大麦汤方
　　老人烦渴不止饮水不定转渴舌卷干焦
　　寒食残大麦【一升】　赤饧【二合】
　　右以水七升煎取五升去滓下赤饧调之渴即服愈

　　黄雌鸡羹方
　　治老人烦渴小便黄色无力
　　黄雌鸡【一只如常法】　粳米【二合淘折】
　　葱白【一握】
　　右切鸡和煮作羹下五味少着塩空心食之渐进常効

　　猪肚方
　　治老人消渴热中饮水不止小便无度烦热
　　猪肚【一具肥者凈洗之】　葱白【一握】
　　豉【五合绵褁】
　　右煮令烂熟下五味调和空心切渐食之渴即饮汁亦治劳热

　　兔头饮方
　　治老人烦渴饮水不足日渐羸瘦困弱
　　兔头【一枚净洗之】　　豉心【五合绵褁】
　　右以水七升煮取五升汁渴即渐饮之最効

　　青豆汤
　　治老人消渴热中饮水无度常若不足
　　青豆【二斤净淘】
　　右煮令烂熟空心食之渴即饮汁或作粥食任性益佳

　　冬瓜羹方
　　治老人消渴烦热心神狂乱躁闷不安
　　冬瓜【二斤去皮】　豉心【二合绵褁】　葱白【半握】
　　右以和煮作羹下五味调和空心食之常作粥尤佳

　　鹿头方
　　治老人消渴诸药不瘥黄瘦力弱
　　鹿头【一枚炮去毛凈洗之】
　　右煮令烂熟切空心日以五味食之并服汁极妙

　　食治老人水气诸方第九
　　鲤鱼臛方
　　治老人水气病身体肿闷满气急不能食皮肤欲裂四肢常疼不可屈伸
　　鲤鱼肉【十两】　　　葱白【一握】
　　麻子【一升熬细研】
　　右以水滤麻子汁和煮作臛下五味椒姜调和空心峕渐渐食之常服尤佳

　　水牛肉方
　　治老人水气病四肢肿闷沉重喘息不安
　　水牛肉【一斤鲜肥者】
　　右蒸令极熟空心切以姜醋五味渐食之任性为益

　　麻子粥方
　　治老人水气肿满身体疼痛不能食
　　冬麻子【一升熬研摅取汁】　鲤鱼肉【一两切】
　　右取麻子汁下米四合和鱼煮作粥以五味葱椒空心食日一服频作皆愈

　　赤豆方
　　治老人水气胀闷手足烦痹气急烦懑
　　赤小豆【三升淘净】　樟柳根【白者切一升】
　　右和豆煮烂熟空心常食豆渴即饮汁勿别杂食服三二服立効

　　郁李仁粥方
　　治老人水气面肿腹胀喘乏不安转动不安手足不仁身体重困或疼痛
　　郁李仁【二两研以水滤取汁】　薏苡仁【五合淘】
　　右以煎汁作粥空心食之日二服常服极効

　　赤白皮饮
　　治老人水气面且虚肿足跋胀满风急
　　桑白皮【切一升以煎取三升半干】
　　青粱米【四合研】
　　右以桑汁煮作饮空心渐食常服尤佳

　　大豆方
　　治老人水气肿满手足俱胀心烦满闷无力
　　大豆【二升】　白朮【二两】　鲤鱼肉【一斤】
　　右以水和煮令豆烂熟空心常食之鱼豆饮其汁尤佳

　　食治喘嗽诸方第十
　　猪颐酒方
　　治老人上气急喘息不得坐卧不安
　　猪颐【三具细切】　　青州枣【三十枚】
　　右以酒三升浸之若秋冬三五日春夏一二日密封头以布绞去滓空心温任性渐服之极验忌咸热

　　枣煎
　　治老人上气气急胸膈逆满食饮不下
　　青州枣【三十枚大者去核】　土苏【三两】饧【二合】
　　右相和微火温令消即下枣搅之相和以微火煎令苏饧泣尽即止每食上即噉一二枚渐渐咽汁为佳忌咸热炙肉

　　姜糖煎方
　　治老人上气咳嗽喘息气急烦热不下食食即吐逆腹胀满
　　生姜汁【五两】　　　沙糖【四两】
　　右相和微火温之一二十沸即止每度含半匙渐渐下汁

　　桃仁煎方
　　治老人上气热咳嗽引心腹痛满闷
　　桃仁【二两去皮尖熬末】　赤饧【四合】
　　右相和微煎三五沸即止空心每度含少许渐渐咽汁尤益

　　食治脚气诸方第十一
　　猪肚生方
　　治老人脚气烦热脚肿入膝满闷
　　猪肚【一枚细切作生肥者】
　　右以水洗布绞令干以蒜醋椒酱五味空心常食之亦治热劳补益効

　　鲤鱼臛方
　　治老人脚气逆心闷烦燥心神狂误
　　鲤鱼【一斤取肉】　　　莼菜【四两】
　　粳米【二合研】
　　右切以葱白一握相和煮臛下五味椒姜调和空心食之常服佳亦治水气

　　麻子粥方
　　治老人脚气烦闷或吐逆不下食痹弱
　　麻子【一升熬研水滤取汁】　粳米【四合净淘】
　　右以麻子汁作粥空心食之日一服尤益亦中治冷气

　　乌鸡羹方
　　治老人脚气攻心烦满胷腹胀满
　　乌鸡【一只治如常法】　　葱白【一握细切】
　　米【二合研】
　　右煮令熟空心切作五味作羹常食之为佳

　　猪肾粥
　　治老人脚气烦痹缓弱不随行履不能
　　猪肾【一双去膜细切】　　粳米【四合】
　　葱白【半握】
　　右和煮作粥下五味椒姜空心食之日一服最验

　　豉心酒方
　　治老人脚气痹弱五缓六急烦躁不安
　　豉心【一升九蒸九晒为佳】　酒【五升】
　　右以酒浸一二日空心任性温服三盏极効

　　食治诸淋方第十二
　　青豆方
　　治老人淋烦热小便茎中痛涩少不快利
　　青豆【二升】　　　　橘皮【二两】
　　麻子汁【一升】
　　右煮豆临熟即下麻子汁空心渐食之并服其汁皆验

　　小麦汤方
　　治老人五淋久不止身体壮热小便满闷
　　小麦【一升】　　　　通草【二两】
　　右以水煮取三升去滓渐渐食之湏臾即瘥

　　酥蜜煎方
　　治老人淋病小便长涩不利痛闷极
　　藕汁【五合】　　　　白蜜【五合】
　　生地黄汁【一升】
　　右相和微火煎之令如？？易空心含半匙渐渐下汁食了亦服忌热食炙肉

　　苏粥方
　　治老人五淋燥痛小便不多秘涩不通
　　土苏【二两】　　　　青粱米【四合淘净】
　　浆水【二升】
　　右煮作粥临熟下苏搅之空心食之日一服尤佳

　　车前子饮
　　治老人淋病小便下血身体热盛
　　车前子【五合绵褁水煮取汁】　青粱米【四合海研】
　　右煮煎汁作饮空心食之常服亦明目去热毒

　　食治噎塞诸方第十三
　　羊肉索饼方
　　治老人胷膈妨塞食饮不下渐黄瘦行无力劣弱
　　羊肉白者【四两切作臛头】　白面【六两】
　　橘皮末【一分】
　　右捣姜汁搜面作之如常肉下五味葱椒橘皮末等炒煮熟空心食之日一服极肥健温脏腑

　　黄雌鸡馎饦方
　　治老人噎病不通胷胁满闷
　　黄雌鸡【四两切作臛头】　白面【六两】
　　茯苓末【二两】
　　右和茯苓末搜面作之豉汁中煮空心食之常作三五服极除冷气噎

　　苏蜜煎方
　　治老人噎病气塞食不通吐逆
　　土苏【二两】　白蜜【五合】　生姜汁【五合】
　　右相和微火煎之令调空心服半匙细细下汁尤効

　　食治冷气诸方第十四
　　桃仁粥方
　　治老人冷气心痛无时往往发动不能食
　　挑仁【二两去皮尖研水淘取】　青粱米【四合淘浙】
　　右以桃仁汁煮作粥空心食之常服除冷温中

　　茱萸饮方
　　治老人冷气心痛不止腹胀满闷坐卧不得
　　茱萸末【二分】　　青粱米【一合研细】
　　右以水二升煎茱萸不取一升便下米煮作饮空心食之一一服尤佳

　　椒面馎饦方
　　治老人冷气心痛呕不多下食顿闷
　　蜀椒【一两去目及闭口者焙干为末筛】
　　白面【五两】　　　葱白【三茎切】
　　右以椒末和面搜作之水煮下五味调和食之常三五服极効尤佳

　　食治诸痔方第十五
　　鲤鱼鲙方
　　治老人痔下血久不瘥渐加黄瘦无力
　　鲤鱼肉【十两切作脍如常法】
　　右以蒜醋五味空心恒食之日一服极瘥忌鲊甜食

　　野猪肉羹方
　　治老人五痔久不愈生疮疼
　　野猪肉【一斤细切】　葱白【二握】　米【一合细研】
　　右煮作羹下五味调和椒姜空心渐食之常作极効

　　鲇鱼方
　　治老人五痔血下无瘥肛门肿痛渐瘦
　　鲇鱼肉【一斤】　　葱白【半把】
　　右以白水煮令熟空心以蒜醋五味渐渐食之常作尤佳

　　食治诸风方第十六
　　麻子饮方
　　治老人中风汗出四肢烦痹言语不利
　　麻子【五合熬细研水淹取汁】　粳米【四合净淘研之】
　　煮饮食之

　　大豆酒方
　　治老人卒中风口噤身体反张不语
　　大豆【二斤熬之】　　　清酒【二升】
　　右熬豆令声绝即下酒投之煮一二沸去滓顿服之覆卧取汗差口禁拗灌之○阴证急伤寒服此神効

　　白羊头方
　　治老人中风心神昏昧行即欲倒呕吐
　　白羊头【一具治如常法】
　　右以空心用姜醋渐食之为佳

　　乌鸡臛方
　　治老人中风烦热言语涩闷手足热
　　乌鸡【半斤细切】　麻子汁【五合】　葱白【一把】
　　右煮作臛次下麻汁五味姜椒令熟空心食之补益

　　蒜煎
　　治老人中风邪毒脏腑拥塞手足缓弱
　　大蒜【一斤去皮细切】　　大豆黄【炒二斤】
　　右以水一升和二味微火煎之似稠即止空心每服食噉三二匙亦补肾气

　　补肾地黄酒
　　治老人风湿痹筋挛骨痛润皮毛益气力补虚乏止毒除面皯宜服
　　生地黄【一升切】　　大豆【二升熬之】
　　生牛蒡根【一升切】
　　右以绢袋盛之以酒一斗浸之五六日任性空心温服常服三二盏恒作之尤佳

　　鴈脂酒方
　　治老人风挛拘急偏枯不通利
　　鴈脂【五两消之令散】
　　右每日空心温酒一盏下脂半合许调顿服之常益

　　巨胜酒方
　　治老人风虚痹弱四肢无力腰膝疼痛
　　巨胜【二斤熬】　　　薏苡仁【二升】
　　干地黄【半升切】
　　右以绢袋贮无灰酒一半渍之勿令泄气满五六日任性空心温服一二盏尤益

　　苍耳茶方
　　治老人风冷痹筋脉缓急
　　苍耳子【一升熬捣为末】
　　右每日煎服之代茶常服极治风热明目

　　槐茶方
　　治老人热风下血明目益气除邪治齿疼利脏腑气宜食之
　　槐叶【嫩者五斤蒸令热为片晒干作茶捣罗为末】
　　右每日煎如茶法服之恒益除风尤佳

　　治诸病经验方〔并用秦氏所载〕
　　诸风证
　　加减青州白圆子
　　治痰嗽诸风张良甫左丞常服
　　齐州半夏　　　南星【去浮皮】
　　川乌【去皮脐三只】　　天麻
　　全蝎【去毒各二两】
　　右前件将二味水浸软切作片子用生绢袋盛水盘浸之春六夏二秋七冬十每日一换水白日曝夜露搭了曝干同天麻全蝎为末用糯米粥清为丸桐子大每服或十丸十五丸生姜汤下食后临卧服

　　八味顺气散
　　白朮　　白茯苓【去皮】　青皮【去穰】
　　香白芷　陈皮【去白】　　天台乌药
　　人参【各一两】　甘草【炙半两】
　　右为细末每服三钱水一大盏煎至七分温服不拘时候仍以酒化苏合香圆间服有风者先服此次进风药

　　乌药顺气散
　　治风气不顺手足偏枯流注经络并湿毒进袭腿膝挛痹筋骨疼痛
　　乌药【去木】　麻黄【去节】　　橘皮【各一两】
　　甘草炙　枳壳【麸炒去穰】　川芎
　　桔梗　　白芷【各一两】　　白姜【炮半两】
　　白殭蚕【炒去丝】
　　右为末每服二钱七分水一盏姜三片薄苛七叶煎七分空心服治气去薄苛用枣子二枚同煎

　　伤寒证诸方
　　和觧散
　　不问四时伤寒阴阳表里虚实纔觉有病连进三服得汗即愈
　　邵前胡【去芦凈】　川升麻　京芍药
　　赤芍药　　　白朮　　熟苍朮
　　川独活　　　羗活　　川芎
　　藁本　　　　桔梗　　防风
　　熟半夏　　　甘草　　人参【去芦】
　　藿香【各一两】　　粉葛【二两去皮】
　　右（口父）咀每服四钱水一盏半煎至七分常用姜五片煎
　　增寒壮热发渴头痛四肢酸疼强直加去节麻黄一钱半姜葱连须
　　身热头疼烦燥小便赤衄血加麦门冬去心
　　疹子欲出未出热烦加当归黄茋紫草各半钱
　　感风头目不清加北细辛半钱茶芽少许
　　阴湿脚痛大便秘小便赤加煨熟大黄半钱槟榔半钱
　　气虚头疼目眩加生川芎半钱
　　中风口眼喎斜角弓反张潮涎昏闷不省人事加附子川芎南星各半钱姜葱煎
　　下血加槐花半钱
　　血痢加乌梅灯心
　　热嗽加桑白皮薄苛同煎
　　老人孕妇及自汗自痢者宜详证不可服

　　中暑证诸方
　　香薷散
　　治脏腑冷热不调饮食不节或食腥鲙生冷。过度
　　起居不节
　　露卧湿地
　　当风取凉而风凉之气归于三焦传于脾胃脾胃得冷不能消化水谷致令真邪相干肠胃虚弱因饮食变乱于肠胃之间便致吐痢心腹疼痛霍乱气逆有心痛而先吐者
　　腹痛而先痢者
　　心腹痛而吐痢俱发者发热头痛体疼而复吐痢虚烦者
　　转筋拘急疼痛者
　　但呕而无物出者
　　四肢逆冷而脉欲绝者
　　烦闷昏塞而欲死者此物悉能治之
　　白匾豆【微炒半斤】　　香薷【去土净三斤】
　　厚朴【去麄皮姜汁炙熟半斤】
　　右麄末每三钱水一盏入酒一分煎七分去滓水中沉冷连吃二服不拘时候

　　黄连香薷方
　　不用白匾豆加黄连四两剉碎以生姜汁同研匀炒令黄色名曰黄连香薷散此药功效甚不可尽述

　　治暑证诸药不救者
　　朱砂研细水调灌下立瘥

　　治暑暍
　　逡巡闷绝不救者【此方在徐州沛县城门上板书揭之不知何人所施】
　　道上热土　　　大蒜
　　右畧等分烂研冷水和去滓脚饮之即瘥仍掬道上热土熨脐腹妙

　　出陆须知云
　　凡行役之人只可食蒜饮水觧渴勿服暑药直至脐下久成痼疾为害非轻歇定服暑药则可

　　积聚证诸方
　　开结枳实圆
　　倡导凝结消化痰饮升降滞气通行三焦滋荣心肺滩溉肝肾补助脾胃转行百脉专主中痞痰逆恶心呕哕肺实酒食停积胁胀喘闷咽嗌不利悉皆治之
　　枳实【微炒】　　　　白朮
　　半夏【汤泡七次】　　　天南星【炮】
　　苦葶苈【隔纸炒】　　白矾【枯】
　　大黄【】各半两　　　黑牵牛【头末二两】
　　皂角【去皮子炒黄】　　旋覆花【各一两】
　　青皮【去白】　　　　木香【各半两】
　　右为细末入牵牛末令匀取生姜自然汁煮糊为丸如相子大
　　如单腹胀上喘涎多四肢肿满生姜汤下三四十丸食后以微利为度
　　妇人干血气隔实肿满或产后有伤面目浮肿小便不利生姜葱白汤下
　　酒痹病温酒下
　　老人秘涩小便不利者二三十丸温汤下

　　导气枳壳圆
　　治气结不散心胸痞痛逆气上攻分气逐风功不可述
　　枳壳【去穰麸炒】　　　木通【剉炒】
　　青皮【去白】　　　　陈皮【去白】
　　黑牵牛【炒】　　　桑白皮【剉炒】
　　萝卜子【微炒】　　　白牵牛【炒】
　　莪茂【煨】　　　　茴香【炒】
　　荆三棱【煨各等分】
　　右为末生姜汁打面糊为丸如桐子大每服二十丸煎橘皮汤下

　　通仙散
　　男子取积妇人取败血不动真气
　　荞麦面【二钱半】　　大黄末【一钱半】
　　右二味酒调临卧服

　　化铁丹
　　治远年近日沉积及内伤冷物心腹疼痛
　　胡椒【四十八粒】　　　乌梅【入个不去核】
　　青皮【不去穰】　　　陈皮【不去白各半两】
　　巴豆【十六个不去皮油】
　　右为细末醋糊为丸如菉豆大每服五七丸生姜汤下

　　万病无忧散
　　治风疾疮肿疥癣或脏腑积冷壅滞气结风劳膀胱宿冷脏腑虚衰面色痿黄内有症癖气并常有疳虫蚘虫攻心腹俱痛怱中伤寒头痛不忍状若山岚时气瘟疫之疾并宜急服此药宣通三五行立瘥或中风口喎语多蹇涩睡后口中涎出不限时节不问男子女人但五日一服不过三服永瘥久患腰膝疼痛脚气肿满运动艰难饮食无味并小儿疳痢脱肛者量大小与服一二五行自瘥大人久泻气痢状若休息痢止有时但一服取下冷浓一二升当日见効药无四时冷热老幼衰弱病患者悉除之任服他药无妨若服常时盖缘搜出脏腑中积滞虫脓故也无孕妇人久患血虚气弱痿黄无力者亦宜依方服宣通气候殊不因倦无妨此药凡有百病并皆治之不可俱载有孕妇人或遇阴晦时节不可服天道晴明可进若虽复疾而未愈者再服妙
　　黄芪　　　木通　　桑白皮
　　陈皮【各两】　　胡椒　　白朮
　　木香【各半两】　黑牵牛【四两头末另研】
　　右七味为细末每服一钱牵牛头末一钱生姜二钱切作大片煎汤调药候温五更服再用姜汤送下平明可行三五次快利无妨以白粥补之痊矣

　　十金圆
　　治证同前
　　大黄【一两】　　　　木香【一两】
　　右为细末醋糊为丸每服三十丸温水送下

　　水肿证诸方
　　治气虚水肿浮胀方
　　昔公使酉库攒司陈通患此一病垂死医者巳不下药偶一妇人传此方云是道人所授服之病自小便而下几数桶遂愈乙巳年事余时宰清流云大蒜一个烂研以蛤粉和无分两可丸即止如梧桐子大每服十丸白汤下若气不升降即以大蒜一头每瓣切开逐瓣内入茴香七粒用湿纸褁煨香熟烂嚼白汤送下不拘多少若脏腑不止即以丁香如茴香法煨服每瓣用三粒

　　神应散
　　治十种水气五蛊水蛊血蛊酒蛊气蛊四肢浮肿腹胀小便不通大便涩黄蕴不思饮食并皆治之
　　广木香【三钱】　　　泽泻
　　槟榔　　　　　椒目【各半两】
　　大黄【两半】　　　　黑牵牛【一两】
　　黑附子【一只重一两者佳半只湿纸褁炮裂】
　　右为细末每服五钱樟柳根自然汁蜜一大匙将前附子同擂碎取汁放温五更同药调面东服忌塩酱蜜腥腻房事一年

　　痰饮证诸方
　　涤痰圆
　　治三焦气涩痰饮不利胸膈痞满咳唾稠浊面目热赤肢体倦怠不思饮食常服升降滞气清膈化痰
　　木香　　　　　槟榔
　　青皮　　　　　陈皮【去白】
　　京三棱【煨炮裂】　　枳谷【麸炒去穰】
　　大黄【湿纸褁煨令香熟】　半夏【汤洗七次各一两□】
　　黑牵牛【微炒二两】
　　右为细末面糊为丸如梧桐子大每服四五十丸用姜汤下

　　化痰铁刷圆
　　治男子妇人风痰酒痰茶痰食痰气痰一切痰逆呕吐痰厥头痛头目昏眩肺痿喀脓声如拽锯并皆治之此药化痰止嗽定喘
　　白附子【炮】　　　南星【炮】
　　半夏【汤洗】　　　　白矾【生用各半两】
　　寒水石【两半】　　　干生姜【七钱半】
　　碯砂　　　　　轻粉【分】
　　皂角【一两去皮子】
　　右为细末面糊为丸如桐子大食后一二十丸姜汤下

　　咳嗽诸证方
　　单方
　　治劳喘嗽一切肺疾久不愈者及经打伤损肺用白芨煮稀米粥服之
　　昔有人平生遭人打伤每服此辄愈后因犯辟临刑以此方传人且令人俟其死割腹验之后验之于肺上数处皆白芨所补

　　化痰圆
　　治咳嗽涎喘日进三服
　　天南星　　　　生姜【各一两】
　　半夏　　　　　枯矾【各一两半】
　　右为末水糊为丸桐子大每二十丸食后温虀汁送下

　　劳瘵证诸方
　　炙法
　　治诸劳瘵巳深难治者以癸亥日二更尽入三更令病人平眠以筋于两腰眼点两？各炙七壮本无？然累试巳验绝妙

　　青蒿饮
　　治传尸劳瘵不问远年近日皆可治之妙不可言
　　阿魏【一分小便先洗】　　桃枝【一大握】
　　梹榔【一两】　　　　青蒿【各一两】
　　甘草【三寸】　　　　葱白【三寸】
　　右件六味以童子小便二升浸桃枝蒿葱甘草四味煎取六合许然后入阿魏更煎二三沸作二服临服时入梹榔末半两同服如觉恶心必吐吐后人心安时再服一服其劳虫定出送药人勿与患人对立恐虫伤人若男患以女人煎药若女患以男子煎药忌鸡犬等物触之患者冬则三服一年内五服其病自尽去其根

　　单方
　　鳗鱼？梨鱼或煮或煎淡食常服即愈此物杀诸虫故也

　　黄茋劫劳散
　　治心肾俱虚劳嗽时复三两声无疾遇夜发热热过即冷时有盗汗四肢倦怠体劣黄瘦饮食减少夜卧恍惚神气不宁睡多异梦此药能治嗽嗽有唾唾中有红线名曰肺痿若上件疾不治即成羸劣之疾矣
　　白芍药【纯白者洗凈焙干称八两重】
　　绵黄茋【直者洗凈去芦劈开蜜汤浸慢火炙】
　　粉草【坚实大者削皮去芦劈开慢火炙平】
　　人参【新□者去芦洗凈焙干秤】
　　白茯苓【坚实者去皮焙干秤】
　　五味子【北方者去枝梗凈秤】
　　干熟地黄【洗去土酒浸二次蒸二次焙干】
　　川当归【水洗土凈去芦头酒浸一宿焙干秤】
　　半夏【拣大者沸汤洗七次或五次焙干秤研为末另研生姜自然汁和作饼子焙干再秤】
　　阿胶【拣明凈好者剉成小块以蛤粉先入锅炒热却下阿胶急搅转候胶成珠倾筛内去粉不用】
　　巳上九味各凈重三两与前白芍药共十味
　　右件药比前数分两湏是多买逐一制度了焙干方秤不然恐分两有走作口？父咀每服约六钱重用水盏半入带皮生姜一十二片枣儿三枚去核慢火煎勿搅动煎至八分去滓温服日进二贴作五盏煎服不拘时候不可一日断鈌湏使药力连接为妙【每早服一贴食后服滓午前服一贴食后服滓将二叚滓临卧亦煎服之】此药湏志诚修合服者志诚则取効验

　　治翻胃证诸方
　　翻胃平胃散
　　平胃散多加碙砂姜为末沸汤点服当吐出恶物一块黑色如石屡验
　　又方：大附子一枚去盖刳中使凈纳丁香四十九粒仍以盖覆之以绵拴系放银石器以生姜自然汁约一盏慢次熬令干研为细末每服一钱匕掺舌上漱津下若烦渴可徐食粥糜忌油腻生
　　又方：治翻逆吐食只一服取効
　　五灵脂不拘多少狗胆和圆如小栗子大每服一丸用好酒一大盏入干姜。末二钱煎数沸用一半姜汤浸药一丸盖定候化开再与锅内汤一同煎三二沸先准备稀白粥一盏用一人过药一人供粥并要十分滚热先食药一口快餐粥一口又吃药一口粥一口乘热速吃烧唇荡口为度

　　阴毒证诸方
　　更生饼子
　　治阴毒亦能发汗
　　露蜂房三钱烧灰存性生葱白五寸同研为丸男左女右着手中握阴茎卧汗出愈

　　夺命坐丹
　　亦名白虎圆治男子妇人阴毒
　　寒水石不拘多少为细末右用两馏饭和成剂捣千余下丸如粟子大日干每用一丸临时于炭火内烧红乘热研细滚酒一盏调服后葱醋汤投汗出愈

　　吐法
　　治阴毒危急者大黑豆不拘多少烧锅干炒投无灰酒浸之去豆乘热大椀饮或灌下即吐复饮汗出为度

　　诸疟证诸方
　　常山饮
　　治诸疟先寒后热或先热后寒或寒热独作或连日并发或间日一发头疼恶心烦渴引饮气息喘急口苦咽干诸药不効
　　川常山　　　　知母
　　甘草【炙】　　　　草菓【不去皮各二两】
　　乌梅【一两】
　　右为剉散每服四钱水盏半枣五枚良姜一两半同煎七分去滓温服未发前进三服

　　八味顺气散
　　方见诸风证○疟疾无痰不发故也服此愈

　　头风证诸方
　　八味顺气散
　　方同前
　　头风无痰不发故也服此愈
　　〔珍珠散〕治偏正头疼眼疼牙疼并皆治之
　　米珠【一字】　　　　桂府滑石【二两】
　　没药【半两】　　　　乳香【半两】
　　马牙盘碯【一两】　　麝香
　　脑子【各少许】
　　右为极细末每用一字噙水鼻中吹之妇人童子吹男子女儿吹

　　眼目证诸方
　　重明散
　　治一切风热内外障气眼
　　川独活　　　　川羗活
　　川芎　　　　　吴射干
　　井泉石　　　　仙灵皮
　　防风　　　　　甘草
　　苍朮【各半两】　　　白朮
　　丹参　　　　　石决明
　　草决明【各三分】
　　右为末每服二钱水盏半煎至一盏温服日进三服食后

　　沃眼法
　　每夜临卧盥嗽毕温热浆水口漱沃眼目洗面早晨亦然最能明目散血去风光泽面颜尤治剌黑？干每日不可阙此

　　龙脑金水膏
　　治风热上壅赤目翳障两眼筋膜努肉攀睛迎风多泪视物昏花倒睫拳毛热泪不止常点亦妙驱风凉血明目通神
　　蕤仁【十个纸褁研去油如霜极细末】
　　朱砂【二钱光明者另研极细】
　　干胭脂【一钱好者】
　　碯砂【一钱光净者另研极细】
　　麝香【半钱真者另研极细】
　　龙脑【二钱片子者另研极细】
　　右件六味各依制度极细末用好蜜六两重罗或重纱滤过将六味药乳钵中同研渐渐下蜜四两匀用磁器封合用度点之

　　咽喉证诸方
　　治喉闭
　　鲭鱼胆一枚腊月收入白矾末少许悬西北屋檐下阴干为末备急用芦筒吹入咽喉立瘥○点眼起翳膜

　　失音不语
　　新槐花不拘多少瓦上慢火炒焦置怀？？由中时将二三粒口中咀嚼咽之使喉中常有味久久声自出

　　鼻衄证诸方
　　龙骨散
　　治时气鼻衄三升巳上恐多宜此药止
　　右以龙骨为细末用少许吹入鼻中九窍出血皆用此吹

　　三奇散
　　治衄血不止
　　乱头发【一钱】　　　人中白【一钱】
　　麝香【一字】
　　右为细末鼻内口？畜少许立止

　　风癎证方
　　三圣散
　　治风癎搐搦心志发狂弃衣而走登高而歌或数日不愈踰垣上屋妄言骂詈不避亲疏妄见鬼神一切潮热及风中厥逆失音牙关紧急并可吐之
　　防风【三两去芦】　　　瓜蒂【二两炒】
　　蔾芦【去苗加减用或一两或半两或二两】
　　右为麄末每服半两用虀二盏煎三沸滤于大椀中再用虀一盏煎滓三沸却入先煎药同熬三沸澄清候温徐徐投之不必尽剂吐吐多者煎葱白汤咽三五口立觧如不吐再加服之常于喉中筯探引之如服药多不吐出涎再饮薤汁塩汤各一两盏投之或不出再以光钗喉中探引即出矣湏用白盆一只黑盆不见涎形状吐下青黄涎沫二三升为効吐罢之后吃微温白粥一两顿此三圣散汗下吐三法俱行防风发汗瓜蒂下泄蔾芦涌吐凡用法则禁忌
　　证候小者勿服
　　病久者虽合吐勿服
　　吐血虚人勿服
　　心先惧怕勿服
　　主病不正勿服
　　众口不能正者勿服
　　用吐法先证病人心神居凈室中善侍病者一二人温克和柔善诱患人则妙矣堤防吐眩晕揉扑呼叫病人诸狂必损吐泻罢可与氷水及新水降心火勿食热物恐不得故也

　　泻痢证诸方
　　通草散
　　钱宅治因服暑下血如久痢方其序云余崇宁二年自太府出为发运由夏及秋患痢两月一日一夜三四十次然血多白少名医皆曰此痢也闻泗洲青阳镇李中和助教善医即遣人召之中和至看脉即曰此非痢也始甚怒之徐叩之李曰血多白少小便涩少即非痢其言中余之病心巳神之乃是旧因伏暑小便传导入大腑由心经而过遂化为血由大腑而下故其状似痢而非痢也但令大小便各归本脏即安
　　木通　　　　　通草【各半两】
　　泽泻【一分】　　　　竹茹【二钱少用老人减半】
　　右件剉如大米粒或为细末既剉时即每服秤三钱水一盏煎至七分温服若细末即每服抄二钱依前法煎食后日中夜□一服便住

　　三神圆
　　光圆草乌头【不光并尖长者不用以三个为一料内一个火烧存性一个火炮裂一个生用】
　　右并为细末面糊丸如梧子大大人服十丸或十五九小儿三丸或五丸
　　白泻冷水下
　　赤痢煎甘草汤候冷下
　　白痢煎干姜汤候冷下
　　赤白相鬪煎干姜甘草汤下并空心食前服忌热物热汤湏候冷方可食仍忌鱼鲊鸡肉腥腻等物

　　小肠气诸方
　　袪痛圆
　　治小肠气膀胱气痛不忍者○脚气橘皮汤下
　　破故？？氐【碾细炒】　　黑牵牛【头未各等分】
　　右件先用酽米醋煮蒜瓣熟研烂入前药三味搜成剂丸如桐子大每服二三十丸空心淡醋送下

　　如神散
　　专治小肠气
　　木通【二两】　　　　黄芩【二两】
　　甘草【一两】
　　右件（口父）咀每服五钱水二大盏煎至一盏冷服不拘时

　　炙法
　　治小肠气痛灸足底中指中纹七壮立効

　　脚气证诸方
　　□□散
　　专治脚气不问远年近日阴阳二证痛不可忍者
　　木瓜　　　　　紫苏
　　木香　　　　　羗活【各二钱半】
　　甘草【一钱】　　　　槟榔【二只一圆一尖者】
　　气实加大黄
　　右（口父）咀每三钱水一盏煎至七分去滓温服

　　神効膏
　　治风湿脚气肿痛及疮疡肿毒遇肿处敷贴以纸花盖之
　　皂角【一斤肥大不蛀者去皮弦火微焙木□槌碎不犯铁器】
　　乳香【一两别研】
　　右件用酽米醋一大椀挼皂角取浓汁帛滤去皮滓银石器中慢火熬成膏子次入乳香末搅匀磁罐收贮

　　治脚气服药不痊者
　　于地上掘作盆子深五六寸可容脚用炭火烧赤然后喷酽醋遍地铺净葱不去皮根具小床坐定用脚伸地盆内蒸候汗出如胶拭去忌房事不两三次必愈神効

　　七宣散
　　治风气结聚宿食不消如砂石淋皮毛脱落腹中积年腰脚痛冷如水石脚气冲心腹胀闷满胸膈闭塞流毒肿气运及头面大便秘小便涩脾胃气痞不能饮食及转筋疼痛两手急心神恍惚眠寝不服
　　大黄【十五两面褁煨】　　柴胡【去苗】
　　木香　　　　　枳实【炒】
　　呵子【各五两】　　　甘草【四两】
　　桃仁【三两】
　　右为末炼蜜为丸如桐子大每服二十丸米饮汤送下食后少增至七八十丸取大小便利为度不问男子妇人老幼并可服之量虚实加减

　　痔漏证诸方
　　榼藤子圆
　　治肠风泻血湿热内甚因为诸痔久而不治乃变成瘘
　　黄芪　　　　　枳壳
　　槐花　　　　　荆芥穗
　　风眼草【各一两】　　榼藤子【一对炙】
　　皂子【三百个炙】
　　右为细末面糊丸如桐子大每服二三十丸空心酒下米饮亦得忌油腻冷猪鱼臭血等物

　　洗痔方
　　葳灵仙麄末水煎通手洗之

　　熏痔方
　　干鳗（鱼梨）鱼烧烟熏痔瘘屡验

　　沃法
　　治肠风下血如注久不瘥者
　　右唯用市河水每遇更衣罢便冷沃之久沃为佳有効

　　单方
　　治肠风下血诸药不効危急者不过三服
　　石榴皮【擂烂干者亦可】
　　右用茄根煎汤调服

　　虚弱证诸方
　　淋渫药山茱萸散
　　治肾气虚弱阴囊多汗或冷肿痛不消或撁引小腹时发疼痛并皆治之
　　山茱萸　　吴茱萸　　碙砂
　　紫稍花　　木通　　　零陵香
　　藿香叶　　丁香皮【各半两】　木鳖子
　　细辛　　　续断　　　远志
　　蛇床子　　天仙子【各二钱半】
　　右为麄末用一匙水一椀煎五七沸先以热气熏然后浴宜盖覆避风

　　淋浴九仙散
　　助阳退阴令坚硬急疾阴委阳事不举
　　附子【炮裂去皮宿】　　蛇床子【去土】
　　石菖蒲　　　　紫稍花
　　远志【去心】　　　　雄蚕蛾【各一两】
　　浮萍草【二两】　　　丁香【半两】
　　韶脑【半两另研】
　　右为麄末每用水两椀药末一两葱白二茎细切煎至一椀半乘热淋洗拭干仍避冷十年委者十次见効

　　干荷散
　　治阴囊肿痛湿润瘙痒及阴痿弱
　　牡砺【烧】　　　　蛇床子
　　干荷叶　　　　浮萍草【等分】
　　右筛麄末每用两匙水一大椀煎三五沸去滓淋渫洗

　　疮肿证诸方
　　鸡清散
　　治痈疽发背丹毒恶肿时行热毒发作赤色瘰疬初发吹妳肿痛急敷此药并皆内消更不成脓
　　赤小豆　　　　黄药子
　　盆硝　　　　　大黄
　　皂角【去皮弦酥炙】　木鳖子【各等分】
　　右为细末用鸡卵清调鹅翎蘸药敷之立効

　　拔毒散
　　治丹肿
　　寒水石【四两】　　　石膏【二两】
　　黄蘖　　　　　甘草【各一两】
　　右为细末每用新汲水调如膏摊纸花上贴肿赤处

　　内补十宣散
　　治一切痈疽疮疖未成者速散巳成者速溃败脓自出勿用手挤恶肉自去不犯刀杖疼痛顿减如神
　　黄茋【乡上者寸截搥碎丝□塩汤润一□时培】
　　人参【新罗者去籚】　　防风【择新者冼凈焙】
　　芎藭【川中者】　　　桂心【卷涛者】
　　桔梗　　　　　甘草【生用】
　　厚朴【梓州者肉厚色□去麄皮姜汁□一宿焙】
　　当归【川中者如马忌状滋润□洗薄切焙】
　　白芷【各一两】
　　右件取凈焙晒干方秤除桂心外捣罗为细末入桂心令匀每服三钱加至五六钱热酒调下日夜各数服以多为妙服至疮口合更服尤佳性平老人小儿妇女皆可服

　　神功托里散
　　治诸恶疮肿痛巳发未发皆可服
　　藿香　　连翘　　　升麻
　　葛根　　甘草　　　栀子
　　木通　　当归　　　牛蒡子
　　白殭茧【各二钱半】　　　　黄茋
　　茵蔯　　大黄【煨各五钱】
　　右为麄末分作四服每服水一大椀煎至七分入酒一盏去滓临卧温服故宋东京宝梵院专货每服千钱

　　妇人诸方
　　滋补暖宫圆
　　暖血海实冲任治妇人子宫虚弱风寒客滞因而断续不成孕育及带下赤白漏下五色头目虚晕惙惙少气胸膈苦满心中烦悸脐腹剌痛连引腰背下血过多肋胁牵急呕逆不食面色青黄肌体羸瘦寝汗自出举动乏竭并能治之常服温补胞室和养血气光悦颜容逐散风冷退除万病足成育胎气安固
　　当归【三两】　　　　续断
　　藁本【去土】　　　　　吴茱萸【去核汤炮七次】
　　人参　　　　　金钗石斛
　　白朮　　　　　白茯苓
　　黄茋【密汤浸焙】　　　川芎
　　白芷　　　　　缩砂仁
　　干姜　　　　　萆薢【酒浸】
　　干地黄　　　　牡砺【炒】
　　香附子【炒去毛】　　山药
　　白龙骨　　　　兔丝子【酒浸焙干】
　　羗活【各二两】　　　山茱萸【去穰】
　　玄胡索　　　　茴香
　　川椒【各半两】
　　右为细末炼蜜为丸如梧桐子每服五七十丸温酒下淡醋汤亦可日进二服空心食前送下

　　麝香圆
　　治妇人阴中久冷或成白带淋沥不断久无子者
　　零陵香　藿香【各二钱】　蛇床子【半两】
　　吴茱萸　枯白矾　　木香【各三钱】
　　麝香【二钱半】　丁香　　　韶脑【各钱半】
　　不灰木　白芷【各二钱半】　龙骨【五钱】
　　右为细末炼蜜为丸每两作四十丸每丸绵褁内阴中

　　逍遥散
　　治血虚劳倦五心烦热肢体疼痛头目昏重心忪颊赤口燥咽干发热盗汗减食嗜卧及血热相博月水不调脐腹胀寒热如疟又疗室女血弱阴虚荣卫不和痰嗽潮热肌体羸瘦渐成骨蒸
　　甘草【微炙赤半两】　　当归【去苗剉微炒】
　　茯苓【去皮白者】　　　白芍药
　　白朮　　　　　柴胡【去苗各一两】
　　右为麄末每服二钱水一大盏烧生姜一块切破薄荷少许同煎至七分去滓热服不拘时候

　　四物汤
　　治妇人经血不调或多或少常服调荣滋血及治腹痛崩漏血瘕胎动不安血下不止产后乘虚风寒内搏恶露不下结成瘕聚小腹坚痛时作寒热
　　当归【去芦酒浸炒】　　熟地黄【酒浸蒸】
　　白芍药　　　　川芎【各等分】
　　春加防风倍川芎　夏加黄苓倍芍药
　　秋加天门冬倍地黄　冬加桂枝倍当归
　　右为麄末每服半两水一盏半煎至八分去滓热服空心食前如胎动血下不止加胶艾煎服

　　干血气
　　独活羗活当归川芎熟地黄各一两右为细末用红花酒煎一盏半入黑鲤鬐尾烧灰为末旋入少许服药后如醉微汗出为効

　　滋血气
　　先服黑神散一贴然后此药
　　川药煎【两半】　槐花【一两炒】　牡砺【一两固齐】
　　赤石脂木贼绿矾【一两飞】
　　右为细末醋糊为丸桐子大每服五十丸空心温酒下

　　救自缢方
　　救自缢法
　　凡此等下手未久心头尚温则用两人捧起放宽其索未可便觧下切不可用刀割断其绳急将小竹管子吹气与他相接活却用
　　降气汤　三和汤　苏合香丸灌之溺水未久者亦可依此治之

　　疥癣证方
　　风疮癣方
　　专治徧身风疮远年顽癣久不効者依法食之不过二三服大风证者常服久而必愈用乌鲤鱼一个俗云黑火头去肠肚苍耳填腹内锅中先铺苍耳或根叶亦可顿鱼在上仍用苍耳罨之少着水慢火熓熟去骨皮淡食慎勿与塩酱同食功効不可尽述

　　诸伤折方
　　治杖疮
　　以防风荆芥大黄黄连黄栢用水煮却以油纸褁乳香没药线扎定置所煮药水中再煮久之取出却洗下油纸中二药在药汁中用药汁洗疮油纸贴疮一日一次

　　鬼代丹
　　治打着不痛
　　无名异【研】　　　自然铜【醋淬研】
　　没药【研】　　　　乳香【研】
　　地龙【去土】　　　　木鳖子【去壳各等分】
　　右为细末炼蜜为丸如弹子大温酒下一丸打不痛

　　开花仙家接骨药
　　无名异【一两】　　　甜瓜子【一两】
　　乳香　　　　　没药【各一二钱许】
　　右为细末每服五钱热酒调通口服小儿三钱服药讫以纸摊黄米粥于上糁左顾牡砺末褁伤处竹篦夹之

　　一捻金散
　　治刀斧伤止血定痛生肌
　　降真香【剉碎炒见油】　五倍子【各等分】
　　右件同研为末贴之立効

　　刀箭药
　　此药不得犯妇人手
　　牛胆　　　　　大灰【不拘多少】
　　乳香【少许】　　　　血竭【少许】
　　白芨
　　右用新牛胆内盛药物窨干为末每用少许干贴

　　汤火疮方
　　治汤火烧荡方
　　用蛤蛎烧赤放冷研如粉每用油调涂之
　　又方：腊月鼠浸香油搽之立効
　　又方：黄葵花收入瓶不犯手者搽之立効

　　脚手诸疮方
　　治肷疮方
　　不问远年近日悉皆治之
　　败舡底灰服煅红为末
　　轻粉五分
　　右件和匀用麻油调鹅翎扫上用□篰内箬叶覆之纱帛缚定湿者干付歇七日勿动开看未愈依上再付上终身不发忌食一切毒物
　　又方：用茶篰中箬叶再用浓茶汁煮数沸漉出拭干量疮之大小剪一片摊上黑膏药勿论何处来者上面又用一片箬叶盖之纱帛缚在疮上三日后将外面箬叶番过着疮再缚住即愈矣其効如神如有脓水先熬羗活汤洗凈然后用药

　　治脚气麬裂成疮
　　用败荷叶梗烧灰微存性合头垢煎桐油熟和为稠膏捺成一片临用时切作小条塞在裂缝中如糁雪此又用五倍子末牛髓和付

　　治恶指欲成疮
　　疼痛不可忍者用生黑豆口嚼烂罨上纱帛缚住痛即止便愈屡试神効

　　治□□□□
　　初时用斑猫五个去头足翅研为细末温酒半盏送下小便下肉块如狗儿样者十数个为効如无更服加至七个再不効加九个直见小便下肉磈为验后用益元散一两水一小椀煎至一半去滓温服觧之神効

　　治蛇伤
　　细辛　　白芷【各等分】　雄黄
　　麝香【各钱】
　　右为细末温酒空心调三钱重○凡初被伤用针畧挑起咬处皮轻轻剪去捻上出少血即愈仍先札缚勿令毒气攻内若虑微痛每待肿作用药则痛尤甚矣慎勿妄用雄黄付疮恐毒气不出攻内其害不浅○又方用白芷胆矾各等分滴水丸如弹子大每一丸绵褁水化服之仍以滓付患所促急无药可径往圊中浸伤处

　　治蜈蚣伤
　　用鸡冠血调鸡粪擦伤处立効

　　治桃生毒
　　初觉者五更以菉豆嚼试若香甘不腥即是即以川升麻为细末取冷熟水调服二大钱洞下为度然后服平胃散食白粥数日
　　凡食鱼肉瓜果汤茶皆可防初中毒觉胸腹稍痛明日渐加搅剌满十日则物生能动腾上即胸痛沉下即腹痛积以疲悴即其候也在上鬲则取之其法用热茶末一瓯投胆矾半钱于中候矾化尽通口呷服良久以鸡翎探喉中即吐出毒物在鬲则泻泻之以滚米汤下欝金末二钱毒即泻下乃碾人参白朮末各半两同无灰酒半升纳瓶内慢火熬半日许度酒熟取出温服之日一杯五日乃止然后饮食复常

　　救荒辟谷方
　　辟谷方
　　永宁二年二月十七日黄门侍郎刘景先表言臣遇太白山隐士传得此方臣闻京师米粮大贵宜以此济之令人不肌耳目聪明颜色光泽枉有诳妄臣一家甘受刑戮四季用黑豆五升凈洗后蒸三遍晒干去皮又用大火麻子三升汤浸一宿漉出晒干胶水拌晒去皮淘凈蒸三遍碓捣次下豆黄共为细末用糯米粥合和成团如拳大入甑蒸从夜至子住火至寅取出于磁器内盛盖不令风干每服一二块但饱为度不得食一切物第一顿七日不食第二顿七七日不食第三顿三百日不食容貌佳胜更不憔悴渴即研大麻子浆饮更滋润脏腑若要重吃物用葵子三合杵碎煎汤饮开导胃脘以待冲和无损

　　休粮方【西岩传邓觉非方】
　　缩砂　　贯众　　白芷
　　藿香　　茯苓　　甘草
　　右为细末煮豆熟以药末拌却就锅以黄蜡一两薄切掺在豆上令匀取豆燋干为度以数粒通松金？义中节食之令人不肌

　　千金面　【周廉访方】
　　蜜【一斤】　　白面【六斤】　香油【二斤】
　　茯苓【四两】　甘草【二两】　生姜【四两去皮】
　　干姜【二两炮】
　　右为细末拌匀捣为块甑内蒸熟阴干为末每服一匙冷水调下可待百日其面于绢袋盛之可留十年
　　又方生服松栢叶茯苓骨碎补杏仁甘草捣罗为末取生叶蘸水衮药末同服香羙

　　诸杂方法
　　乌发方
　　旱莲花　　　　没石子
　　荷叶　　　　　活猪鬃
　　右件等分先将鬃入铜铫内炒次入余药并炒令燋黑存性为灰以柳枝自然汁调少许拔白即蘸入药以柳枝蘸药妙不可传

　　倒流油
　　鸡头皮　　　　柿子皮
　　胡桃皮　　　　石榴皮
　　百药煎　　　　五倍子
　　右件等分为末于磁器内盛之马粪埋四十九日入金丝矾少许以猪胆褁指蘸捻须发

　　捻须膏
　　酸石榴未结成时就枝上开一窍置水银于中却将元皮封之以麻皮缠定用牛粪泥封了候经霜摘下倾出以猪胆褁蘸捻

　　染髭药
　　牛膝骨一条连髓用椎开一头以活水蛭六七枚胆矾一钱青塩半钱碯砂少许各为末同入骨内以纸封候水蛭成水再入针砂一钱拌匀入骨再用油单纸封褁悬凈处七日或一十七日尤佳开水黑色胆包指头蘸药染髭稍药行入髭热汤净洗拭干七日再作三遍永不退仍不焦脱

　　摘白发
　　华山处士巨踪冻凡男女平年发白者依法年辰时面东摘之
　　正月【初四十七】　　　二月【初八二十】
　　三月【初八初十十二】　四月【初三十六十八十九】
　　五月【十六二十一】　　六月【初四十一十四】
　　七月【初三初四十八】　八月【十五十九二十】
　　九月【初二初四十五】　十月【初七十二二十二】
　　十一月【十五十七二十】
　　十二月【初七十六三十】

　　掠鬓膏
　　白敛　　白牵牛　白芨
　　白芷　　青黛　　甘松
　　右件等分为细末水调搽之

　　除头上白屑方
　　侧栢叶【三片】
　　胡桃【七个】　好梨【一个】
　　诃子【五个】
　　右件并捣烂以井花水浸片时搽头永不生白屑

　　洗头仙方
　　胡饼　　菖蒲头末　槵子皮末
　　右件各一两各皂角搥浆水为丸如球子大每用一丸擦洗去风清头目

　　擦牙乌髭药
　　补肾明目白牙
　　熟地黄【二两焙干】　　破故纸【一两】
　　青塩【半两】
　　右件炒为细末刷牙凈然后以此擦牙良久咽之

　　乌髭治牙痛方
　　更能明目补乏
　　当归【半两】　　　　川芎【半两】
　　细辛【二钱】　　　　青塩【二钱】
　　右件为细末擦令透咽之

　　御用牙药
　　蒺藜【一两炒去尖】　细辛　川芎【各少许】
　　右件为细未早起及临卧刷牙少停咽之

　　仙方更白发
　　地黄【三月收】　　　莲心【七月收】
　　槐角【八月收】
　　右件各一两重不见日阴干入无灰酒内一瓶量力饮多时七日一醉见効恐不信时将蒸饼酒瓶内浸七日喂鸡七日变乌鸡

　　金主牙药方
　　真胆矾【另研】　　　金丝矾【一两另研】
　　石？宿砂仁【二钱半】　　川芎【一钱半】
　　腻滑石【一两】　　　华细辛【二钱半凈】
　　右件为细末入好江茶三钱和匀早晚刷牙少待嗽口

　　治蛀牙方
　　但将古壁上石灰捣烂成末用蜜调为丸如梧桐子大火中煅过再用蜜润搐蛀孔中立効不可具述

　　经进牙药
　　史丞相方
　　诃子【一两半】　　　没石子【二两】
　　百药煎【半两】　　　细辛【二钱】
　　五陪子【三钱烧】　　苓苓香【一钱】
　　甘松【一钱】　　　　毕拨【一钱】
　　真胆矾【三钱】　　　贯芎【半两】
　　白檀【二钱】　　　　麝【少许】
　　酸榴皮【三钱微炒】　　绿矾【一两枯】
　　金丝丸【半两】　　　防风【二钱】
　　橡斗子【二个减】
　　右件十七味除矾麝檀三味另研烧者三味存性同为细末后入前三味和匀临卧先用温水刷牙凈后用药半钱刷牙浆水漱二三百度

　　齿药还丹散
　　史越王方陈月观不用香附子用蒲公英时俗名孛鴶丁黄花每根一朵摘之有白汁遍野有之春末盛开秋末亦有放花若带采之三四月开花时采根花叶凈洗日晒去水每斤用觧塩一两香附子半两拌罨三二宿每斤作二十团用厚皮纸褁线札之焙干次用六一泥固讫慢火焙一日候微干密室炭火煅之通红去火隔一宿摘去土并纸研细早晚擦牙其药无毒津唾嗽咽或吐之亦得汤水灌嗽久服髭发白者黑至老不衰忌萝卜葱白凡男子未满八二皆能返少其効如神六一泥俗名蚰蟾屎

　　治石瘾肉剌方
　　莨菪根上汁涂痛处立止

　　治鸡眼肉剌方
　　黄丹　　枯白矾　　梢硝
　　右件等分为末搽之待一日后浴三二次即愈

　　治阙甲方
　　用胡桃皮烧灰贴
　　又方乳香末糁之血竭尤妙

　　治白癜风方
　　生姜蘸硫黄于上擦之即愈

　　除蛾虱绵带方
　　菖蒲　　神曲　　白矾【各半两】
　　焰硝【五分】　鈆【一两】
　　右先将鈆于凈器内镕化入硝矾炒研作粉却入曲末菖蒲末入水铫煮绵带子不拘条数一饭间晒干每带一条入水银一钱同盛于凈器内入唾煞不见用新绵子缚住系于肉次虮虱永不生
　　又方：只将茶煞了永和大枫油内令匀浴后遍身搽之或只和入磨风膏内遍身搽亦可

　　巾笠令蚊蝇不作秽
　　取蟾酥一蚬壳许，用新汲水化开凈刷牙蘸水于巾笠帽上遍刷过候干，蚊蝇自然不敢落于上作秽。

　　取蟾酥法
　　捉大癞虾（虫麻）先洗凈，用绳缚住，以小杖鞭眉上两道高处，，湏臾有白膏自出，便刮在凈器内收贮。此乃是真蟾酥也。

　　辟婆臭虫法
　　三月初二日鸡鸣时以隔宿冷炊汤烧洗瓶口及饭甑饭萝一应厨物则永无百虫游走为害

　　去蜱虱法
　　于十二月腊内取肪脂方二寸许四片每片用油纸包包再箬叶重包以索系于卧床四脚横桄上次年再换新者如此二年后永绝不复再生

　　辟蚊子
　　苍朮【四两】　　　　木鳖仁【二十个】
　　雄黄【二钱半另研】
　　右为细末炼蜜为丸鸡头大捏作饼子急火焚之

　　辟蝇子
　　于十二月腊内用瓶器盛猪肪脂四五两紧封札瓶口悬堂上房室中厨内及东司内各悬一瓶蝇子虽有十去七八矣○又法腊月内收练子浓煎汁澄清泥封起要用取出些先将拭布洗净浸入练汁内扭干抹什物蝇子永不敢坐

　　辟扑灯蛾及诸虫方
　　于二月初二日或清明日五更不语采荠菜梗阴干作点灯处踢灯杖诸虫永不敢入灯盏内

　　除虱熏衣法
　　百部　　　　　秦芃
　　右合捣为末依焚香样着熏笼盖放衣在上熏之虱自落若用二味煮汤洗衣尤妙

　　除头虱法
　　百部　　　　　黎芦
　　右同捣为细末掺在头发内搓揉动虚绾起待三二时篦去其虱皆死矣

　　塞虫鼠等穴
　　用正月上辰日并逐月庚寅日壬辰日并满日塞鼠穴又三月庚午日斩鼠尾取血涂屋梁可永辟鼠又云清明日取戌方上土剪狗毛作泥涂房户内孔穴则蛇鼠诸虫永不敢入也



　　居家必用事类全集〔元〕无名氏编撰

　　癸集
　　谨身
　　三元参赞延寿之书
　　凡人寿。天元六十。地元六十。人元六十。共一百八十岁精气不固。则天元之寿减矣。谋为过当。则地元之寿减矣。饮食不节。则人元之寿减矣。当宝啬而不知所爱。当禁忌而不知所避。神日以耗。病日以来。而寿日以促矣

　　天元之寿精气不耗者得之
　　欲不可绝
　　黄帝曰。一阴一阳之谓道。偏阴偏阳之谓疾。又曰。两者不和。若春无秋。若冬无夏。因而和之。是谓圣度。圣人不绝和合之道。但贵于闭密。以守天真也
　　素女曰。人年二十者。四日一泄。三十者。八日一泄。四十者。十六日一泄。五十者。二十日一泄。【弱者亦须禁止。之可依此施世】人年六十者。当闭精勿泄。若气力尚壮盛者。亦不可强忍久而不泄。致生痈疾
　　名医论曰。思欲无穷所愿不得意淫于外为白淫而下。因是入房太甚宗筋纵弛
　　书云、男子以精为主。女子以血为主。故精盛则思室。血盛则怀胎。若孤阳绝阴。独阴无阳。欲心炽而不遂。则阴阳交争。乍寒乍热、久而为劳。【唐靖疮发于阴坏烂。周守真曰。病得之。欲泄而不可泄也。史纪韩女病腰背痛寒热。仓公曰。病得之欲男而不可得也】

　　欲不可早
　　齐太夫褚澄曰、羸女则养血。宜及峕而嫁。弱男则节色。宜待壮而婚
　　书云。男破阳太早。则伤其精气。女破阴太早。则伤其血脉

　　欲不可纵
　　彭祖曰、羙色妖丽。娇妾盈房。以致虚损之祸、知此可以长生。阴符经曰。淫声羙色。破骨之斧锯也。世之人若不能秉灵烛以照迷情。持慧剑以割爱欲则流浪生死之海害生于恩也。庄子曰。嗜欲深。则天机浅

　　欲不可强
　　素问曰。因而强力。肾气乃阳。膏骨乃坏。注云、强力入房也。强力入房则精耗。精耗则肾伤。肾伤则髓气内枯。腰痛不能俛仰
　　书云、阴痿不能快欲。强服丹石以助阳。肾水枯竭、心火如焚。五脏干燥。消渴立至、【近讷曰少水成为不能成盛火疮伤】强勉房劳者。成精极髓瘦尪羸。惊悸梦泄。遗疬便浊阴痿。小腹里急。面黑耳聋、【真人曰、养性之道莫强所不思之。力不胜强□甚尔。抱朴子曰。才不远强。本夫饮食所以举之伤世甚矣。强之一字。真□生伐寿之不疾以害其身。况欲乎。欲而强养生者也。然使醉而强酒。饱而强食。未有元精。去元神离元气散戒之】

　　欲有所忌
　　书云、饱食过度房室。劳损血气流溢。渗入大肠。时便清血腹痛病名肠癖
　　大醉入房。气竭肝伤。丈夫则精液衰少。阴痿不起。女子则月事衰微恶血淹留。生恶疮。忿怒中。尽力房事。精虚气节。发为痈疽。恐惧中入房。阴阳偏虚发厥自汗盗汗积而成劳
　　远行疲乏入房。为五劳虚损
　　月事未绝而交接生白驳。又冷气入内。身面痿黄不产
　　金疮未瘥而交会动于血气。令疮败坏
　　忍小便入房者。得淋茎中痛面失血色。或致胞转脐下。急痛死
　　服脑麝入房者。关窍开通。真气走散。【重则虚□轻则脑泻】入房汗出。中风为劳风
　　赤目当房忌事。免内障时病未复犯者。古出数寸死

　　欲有所避
　　孙真人曰。大寒与大热。且莫贪色欲
　　书云、凡大风大雨。大雾雷电霹雳。日月薄蚀。虹霓地动。天地昏冥。日月星辰之下。神庙寺观之中。井灶圊厕之侧、冢墓尸柩之傍。皆所不可。若犯女则损人神。若此时受胎。非止百倍。损于父母。生子不仁。不孝。多疾、不寿。唐魏证令人勿犯长命。及诸神降日。犯淫者促寿。及保命诀所载。朔日减一纪
　　望日减十年。晦日减一年
　　初八上弦
　　二十三下弦
　　三元减五年
　　二分二至二社各减四年
　　庚申甲子本命减二年
　　正月初二万神都会
　　十四十六三官降
　　二月二日万神会
　　三月初九日牛鬼神降。犯者百日中恶
　　四月初四万佛善会。犯之失瘖
　　初八日夜善恶童子降。犯者血死
　　五月三个五日六日七日为九毒日。犯者不过三年
　　十月初十夜西天王降。犯之一年死
　　十一月二十五日掠剩大夫降。犯之短命
　　十二月初七夜犯之。恶病死
　　二十日天师相交行道。犯之促寿
　　每月二十八人神在阴
　　四月十月阴阳纯用事
　　巳上日辰。犯淫且不可。况婚姻乎【按庚申论曰。古人多尽天数。今人不终天年。何则。以其罔知避慎肆精恣色暗犯禁忌。阴司减其龄筭。能及百岁者几何人哉。蜀王孟昹纳张丽华于床侧。一夕。迅雷电火。张氏湏道上李巷中。于上元夜。见殿上有朱履衣冠之士面北而立。节下罗列罪人。有女子甚苦。白其师。事何。乡曰。此张丽华也。昔宠幸于此。亵渎高真致。以是观之。天地间禁忌不可犯也。】

　　嗣续有方
　　建平孝王妃姬等。皆丽无子。择良家未笄女。入内又无子。问褚澄曰。求男有道乎。澄曰。合男女必当其年。男虽十六而精通。必三十而娶。女虽十四而天癸至。必二十而嫁。皆湏阴阳完实。然得交合。合而孕。孕而育。育而子壮强寿。今也不然。此王之所以无子也。王曰善。未再期生六男
　　书云。丈夫劳伤过度。肾经不暖。精青如水。精冷如氷。精泄聚而不射。皆令无子【近纳曰此精气殇败】女人劳伤血气。或月候愆期。或赤白带下。致阴阳之气不和。又将理失宜。食饮不节。乘风取冷。风冷之气。乘其经血。结于子脏。皆令无子
　　月候一日至三日。子门开交则有子。过四日则闭而无子。又经后一日三日五日受胎者。皆男。二日四日六日受胎者。皆女。过六日胎不成
　　凌霄花凡居忌。种此妇人闻其气不孕

　　妊娠所忌
　　产书云、一月足厥阴。肝养血。不可纵怒。疲极筋力。冐触邪风。二月足少阳。胆合于肝。不可惊动。三月手心主右肾养精、不可纵欲。悲哀。触冐寒冷。四月手少阳。三焦合肾。不可劳逸。五月足太阴。脾养肉不可妄思。饥饱。触冐卑湿。六月足阳明。胃合脾。不可杂食。七月手太阴。肺养皮毛。不可忧欝呌呼。八月手阳明。大肠合肺以养气。勿食燥物。九月足少阴。肾养骨。不可怀恐。房劳。触冐生冷。十月足太阳。膀胱合肾。以太阳为诸阳主气。使儿脉缕皆成。六腑调畅。与母分气。神气各全。俟时而生。所以不说心者。以心为五脏主。如帝王不可有为也。若将理得宜无伤胎脏。又每月不可针炙真经。如或恶食但以所思物与之食必愈。所忌之物。见食物门中。天公胎教云。毋常居凈室。多听笑言。讲论诗书。陈说礼乐。不听恶言。不视恶事。不起邪念。令生男女福寿敦厚。忠孝两全。演山翁云。成胎后。父母不能禁欲。巳为不可。又临产行淫。致其子头戴白被而出。病夭之端也。

　　婴儿所忌
　　书云。儿未能行。毋更有娠。儿饮妊乳。必作鬼？夭病。黄瘦骨立。发热发落。
　　小儿多因缺乳。吃物太早。又母喜嚼食。喂之。致生腑病。羸瘦腹大。发竖萎困
　　养子直诀云。吃热莫吃冷。吃软莫吃硬。吃少莫吃多。【真妙诀也】
　　书云。母泪勿堕子目中。令目破生翳。
　　琐碎录云。小儿勿令指月。生月蚀疮。勿令就瓢及瓶中饮水。令语讷。又衣服不可夜露

　　地元之寿起居有常者得之
　　喜乐
　　淮南子曰。大喜坠阳。唐柳公度年八十余。步履轻徤。盛求其术。曰。吾无术。但未常以元气佐喜怒。气海常温耳

　　忿怒
　　淮南子曰。大怒破阴。昔贤诗曰。怒气剧炎火。焚和徒自伤。触来勿与竞。事过心清凉书云。大怒伤目。令人目暗。多怒百脉不定。鬓发憔焦。筋萎为劳。药力不及。苟能改心易志。可以得生。当食暴嗔。令人神惊。夜梦飞扬。

　　悲哀
　　书云。悲哀太甚。则胞络绝而阳气内动。发则心下溃溲数血也
　　悲哀动中则伤魂。魂伤则狂妄不精久而阴缩。拘挛两胁痛不举

　　思虑
　　彭祖曰。凡人不能无思。当渐渐除之。人身虚无。但有游气。气息得理。百病不生。道不在烦、但能不思衣食。不思声色。不思胜负。不思得失。不思荣辱。心不劳。神不极。但尔可得延年。谋为过当。饮食不节。养生大患也

　　忧愁
　　书云。忧伤。肺气闭塞而不行
　　遇事而忧不止。遂成肺劳。胸膈逆满。气从胸达背。隐痛不巳
　　女人忧思哭泣。令阴阳气结。月水时少时多。内热苦渴色恶肌枯黑

　　惊恐
　　淮南子曰。大怖生狂。书云。惊则心无所倚。神无所归。虑无所定。气乃乱矣。大恐伤肾。恐不除。则志伤。恍惚不乐。非长生之道。临危胃险则魂飞。戏狂禽异兽则神恐
　　惊恐忧思。内伤脏腑。气逆于上。则吐血也

　　憎爱
　　淮南子曰。好憎者。使人心劳。弗疾去。其志气日耗、所以不能终其寿
　　憎爱损性伤神、心有所憎、不用深憎。常运心于物平等。心有所爱。不用深爱。如觉偏颇。寻。即改正。不然损性伤神

　　视听
　　孙真人曰。极目远视。夜读注疏。久居烟火、慱奕不休。饮酒不巳。热飧面食。抄写多年。雕镂细巧。房室不节。泣泪过多。剌头出血。迎风追兽。丧明之由。书云。心之神发乎目。久视则伤心。肾之精发乎耳。久听则伤肾

　　疑惑
　　国史补云。李蟠常疑遇毒。锁井而饮。心灵府也。为外物所中。终身不痊。多疑惑。病之本也。昔有饮广客酒者。壁有雕弓。影落杯中。客疑蛇也。归而疾作。后饮其地。始知弓也。遂愈。又僧人入暗室。踏破生茄。疑为物命。念念不释。夜有扣门索命者。僧约明日荐拔。天明视之。茄也。疑之为害如此

　　谈笑
　　书云。谈笑以惜精气为本。多笑、则肾转腰痛
　　多笑则神伤。神伤则悒悒不乐。恍惚不宁
　　多笑则脏伤。脏伤则脐腹痛。久为气损
　　行语令人失气。语多湏住乃语

　　阴谋
　　卢多逊。贬朱崖。李符白赵普曰。朱崖虽在海外。水土不甚恶。春州近在内地。至者无生还。宜以多逊改窜春州。外示台座宽贷。而实置之必死之地。普不荅。后符坐事贬出。上再欲贬岭外。普遂白上。以符知春州。到任而卒

　　嘲诮
　　王景亮。与邻里仕族浮薄子数人。结为一社。纯事嘲诮。士大夫无问贤否。一经诸人之目。无有不被不雅之名者。当时号其里曰。猪觜关。元佑间。吕惠卿。察访东京。吕天资清瘦。每说话。辄以双手指划。社人目为说法马留。时邵箎以上殿泄气。出知东平。邵高鼻鬈髯社人目为泄气狮子。景亮又凑为七字对曰。说法马留为察使。泄气狮子作知州。惠卿大衔之。因讽部使者。发以他事。举社虀粉矣

　　稽谑
　　刘贡父博学有俊才而滑稽善谑。多所忤犯。人嫉之。贡父乃以自夸也。台官马默。常劾其轻薄。不当置在文馆。贡父闻之。遽言曰。既是马默。岂合驴鸣。其所以口给者。类如此。晚年得恶疾。须眉坠落。鼻梁断坏。苦不可言。一日与东坡会饮。各引古人一联相戏。子瞻遽言曰。大风起兮眉飞扬。安得猛士兮守鼻梁。坐中大噱。贡父但感怆而巳

　　津唾
　　书云。唾者。溢为醴泉聚。流为华池府。散为津液。降为甘露。溉脏润身宣通百脉。化养万神。肢节毛发。坚固长春
　　人骨节中有涎所以转动滑利。中风则涎上潮咽喉里响。以药压下。俾归骨节可也。若吐其涎时间快意。枯人手足。纵活亦为废人。小儿惊风。亦不可吐涎【风涎急塞则不拘此】

　　起居
　　书云。起居不节。用力过度。则络脉伤。伤阳则衄。伤阴则下
　　甚劳则喘息。汗出损血耗气

　　行立
　　书云。久行伤筋。劳于肝。久立伤骨。损于肾
　　养生云。行不疾步。立不至疲。立不背日
　　真人云。夜行常啄齿。杀鬼邪
　　书云。行汗勿跂床悬脚久成血痹足痛腰疼
　　大雾不宜远行。行宜饮少酒从御障

　　坐卧
　　书云。久坐伤肉。久卧伤气。坐勿背日勿当风湿。成劳。坐卧于冢墓之傍。精神自散
　　寝不得言语。五脏如悬磬。不悬不可发声
　　卧不可戏将笔墨画其面。魂不归体
　　卧魇不语。是魂魄外游。为邪所执。宜暗唤。忌以火照。则神魂不入。乃至死于灯前魇者本由明出。不忌火不宜近唤。及急唤亦喜失神魂也。隐居云。卧处湏当傍炉歇。烘焙衣衾常损人

　　沐浴洗面
　　书云。新沐发勿令当风勿湿萦髻。勿湿头卧。令人头风胘闷。及生白屑。发秃面黑。齿痛耳聋
　　女人月事来。不可洗头。或因感疾。终不可治
　　炊汤经宿。洗体成癣。洗面无光。作甑哇疮
　　闲览云。目疾切忌浴。令人目盲【白彦良壮岁常患赤目道。士曰但能不浴头一生不病此彦良记之七十余更无复病】

　　栉发萌发
　　真人曰。发多栉去风。明目。不死之道也。又曰头发梳百度
　　安乐诗云。发是血之余。一日一次梳。通血脉。散风湿

　　大小腑
　　书云。忍尿不便成五淋。膝冷成痹。忍大便成五痔
　　努小便。足膝冷呼气。努大便。腰疼目涩

　　衣着
　　书云。春氷未泮。衣欲下厚上薄。养阳收阴。继世长生
　　大汗偏脱衣。得偏风。半身不遂
　　醉酒汗出。脱衣靴鞋当风。取凉。成脚气
　　琐碎录云。若要安乐不脱不着

　　天时避忌
　　内经云。阳出则出。阳入则入。无扰筋骨。无见雾露。违此三时。形乃困薄
　　真人曰。在家在外。忽逢大风暴雨。震雷昏雾。皆是诸龙鬼神经过。宜入室烧香静坐以避之。过后。方出。吉。不尔杀人
　　书忌云。朔不可哭。晦不可歌。招凶

　　四时调摄
　　内经云。春为痿厥。奉生者少。春三月。此谓发陈。夜卧早起。生而勿杀。逆之则伤肝。夏为寒变。奉长者少。夏四月。此谓审秀。夜卧早起。使志无怒。使气得泄。逆之则伤心。秋为痎疟。奉壮者少。秋三月。此谓容平。早卧早起。使志安宁。逆之则伤肺。冬为飧泄。奉藏者少。冬三月。此谓闭藏。水氷地拆。无扰乎阳。早卧晚起。必待日光。去寒就温。毋泄皮肤。逆之则伤肾

　　旦暮避忌
　　书云。早出含煨生姜少许。避瘴开胃。又旦起空腹。不用见尸。臭气入鼻舌白起口臭。欲见宜饮少酒。
　　真人曰。平明欲起时。下床先左脚。一日无灾咎。去邪兼辟恶。如能七星步。令人长寿乐
　　旦无嗔恚暮无大醉。勿远行
　　书云。夜行用手掠发。则精邪不敢近。常啄齿。杀鬼邪
　　夜卧二足伸屈不并。无梦泄。有教入广者曰。朝不可虚。暮不可实。【今气候不齐不独入广也】

　　杂忌书云
　　遇神庙无轻入。入必恭谨。不宜恣视吉
　　忽见光恠变异之物。强抑勿恠。吉。【伊川官廨多妖有报曰鬼使扇曰他热故尔又报曰鬼打皷曰以□与之范文正读书府学夜有大面之恠近之范以笔书其面曰汝面非常大难欺范仲淹二公之见恠自灭可为法不以恠处】脂油燃灯。人神不安。在血光之下
　　凡刀刃所伤。切勿饮水。令血不止而死。若血不止。急以布蘸热汤蛊之。或冷水浸之。嚼茶叶止血妙

　　人元之寿饮食有度者得之
　　五味
　　淮南子曰。五味乱口。使口爽伤【减也】
　　陶隐居士云。五味偏多不益人。恐随脏腑成殃咎。【五味稍薄令人神爽若稍偏多损伤脏腑此五行自然之理初则不觉久当为患也】酸多伤脾。肉月？刍而唇揭、故春七十二日。省酸增甘。以养脾气。【曲直作酸属木脾主肉属土木克土也】咸多伤心。血凝泣而变色。故冬七十二日。省咸增苦。以养心气。【润下作咸属水心主血属火木克火也】甘多损肾。骨痛而齿落。故季月各十八日。省甘增咸。以养肾气。【稼穑作甘属土肾主骨属水土克水也】苦多伤肺。皮槁而毛落。故夏七十二日。省苦增辛。以养肺气。【炎上作苦属火则主皮毛属金火克金也】辛多伤肝。筋急而爪枯。故秋七十二日。省辛增酸以养肝气。【从□作辛属金肝主金属木金克木也】

　　饮食
　　书云。善养性者。先渴而饮。饮不过多多则损气。渴则伤血先饥而食。食不过饱饱则伤神。饥则伤胃
　　饮食务取益人者。仍节俭为佳。若过多。觉臌亨短气。便成疾
　　饮食于露天飞丝堕其中。食之咽喉生泡。饮食收器中。宜下而上大若覆之不密。虫鼠欲盗食而不可。环器堕涎。食者得黄病通身。如虫？葛针药不疗
　　饮食以铜器盖之。汗若入内。食者发恶疮肉疽
　　空心茶宜戒。卯时酒。申后饭宜少
　　太宗谓宰相曰。朕每日所为。自有常节。饮食不过度。行之巳久。甚觉有力。老子云。我命在我。不在天。全在人之调适。卿等亦当加意。母自轻摄养也
　　陶隐居士云。何必飧霞服大药妄意延年等龟鹤。但于饮食嗜欲中。去其甚者将安乐
　　浆水按本草吐甘酸微温无毒。调中引气开胃止渴。强力通关治霍乱泄痢。消宿食。觧烦去睡。调理脏腑。治呕哕。白人肌肤。如缯帛为人常用故不齿其功
　　本草云酒饮之体软神昏。是其有毒也。损益兼行
　　扁鹊云。久饮常过。腐肠烂胃。溃髓蒸筋。伤神损寿。【有客访周顗顗出羙酒二石顗饮石二客饮八斗天明顗无所苦酒量惯也客巳死矣视之客肠巳出胁巳穿岂非量过而犯扁鹊之戒饮】
　　饮白酒。食牛肉。生虫。酒浆照人无影。不可饮。不可合乳汁饮。令人气结。祭酒自耗者杀人、酒后食芥辣物多。则缓人筋骨。卧黍穰食猪肉患大风、凡中药毒。及一切毒从酒得者难治。酒性行。血脉流遍身体也
　　书云。饮酒醉未醒。大渴饮冷水。又饮茶。被酒引入肾脏为停毒之水。腰脚重膇。膀胱冷气。兼患水肿。消渴挛痹
　　酒醉当风。以扇。扇之。恶风成紫癜。又醉酒吐罢。便饮水作消渴
　　本草茶饮者。宜热宜少。不饮尤佳。久食去人脂。令人瘦。下焦虚冷。惟饱食后一二盏不妨消渴也。饥则尤不宜。令人不眠。仝韭食身重。书云。将塩点茶。引贼入家。恐伤肾也
　　饮水勿急咽。久成气病
　　粥后饮白汤。为淋为停湿
　　陶隐居士云。食戒欲麄并欲速。宁可少飡相接续。莫教一饱顿充肠。损气伤心非尔福
　　养生云。羙食湏热嚼。生肉不湏吞
　　食炙煿。宜待冷。不然伤血脉损齿
　　书云。人汗入肉。食之作丁疮
　　食诸兽自死肉生丁疮
　　隐居云。生冷粘腻筋韧物。自死牲牢皆勿食。馒头闭气莫过多。生脍偏招脾胃疾。酢酱胎卵皆油腻。陈臭淹藏尽阴类。老人朝暮更餐之。是借寇兵无以异。【琐碎录云馒头闭气梅血汤以破之包子包气醋以破之】
　　书云。夜半之食宜戒。申酉前。晚食为宜

　　食物
　　物之无益而有损。常人犹不可多食。况病人当避忌者乎。此书所载凡物之有益而无损者。不书。或损益相半者。则书其损。而不书其益

　　果食
　　生枣损脾。动脏腑。生荔枝。烦渴衄血。乳相冷脾发痼疾。杏子双仁者杀人。桃花六出者双仁。噉李子勿食雀肉。李子不沉者有毒。金疮人。产妇勿食梨林檎。多食者生疮疖。水气人勿食栗子螃蠏蒲萄。酒。过昏人眼
　　甜瓜沉水者杀人。双蒂者亦然
　　食未成果。发痈疖

　　米谷
　　生米戏食为米瘕
　　荞麦久食动风气。和猪肉食脱眉须
　　食白粥。勿食杏仁
　　食陈米令人泄泻
　　赤小豆燥津液体重
　　青小豆勿以鲊食
　　合酱当用黑豆腐。多食动风气

　　菜蔬
　　茄子损胃发痼疾。芋头多食发百病。生葱与蜜食下痢。薤肥人食引涕唾。四月八月勿食蒜
　　食萱草动风如醉。五月五日勿食菜。茶菜同兔肉食成恶病。生青菜病瘥后食手足青肿。莴苣久食昏人目。黄瓜患脚气勿食。瓠子发气疾。葫芦令人吐。水芹赤色者害人。莼菜性滑发痔疮

　　飞禽
　　鸡肉过宿藏不密。蜈蚣必集。不再煮而食。为害非轻。野鸭勿与胡桃木耳同。食。鸳鸯肉食之。患大风。鹁鸽虽益减药力。凡禽自死口不闭勿食

　　走兽
　　猪肾虚肾气少子
　　猪脂作灯暗人目
　　膏忌乌梅
　　猪脑伤阳事不举
　　猪肉用姜发大风
　　羊不酱。同食生癞
　　桑柴炙羊肉。食生寸白虫
　　羊肝生椒伤五脏
　　马肉自死者杀人
　　马肉同仓米食发病
　　马肉忌鹿膳同食
　　驴肉动风。脂尤甚
　　兔合鸡肉发虚黄
　　祭肉无故自动者。煮不熟者。自死无伤者。皆杀人
　　诸心损心
　　诸血损血

　　鳞介
　　鳖肉与苋菜同食。土鳖疽
　　鳖肉与鸡子同食。恶病死
　　鳖目陷三足者。有王字者。杀人
　　鳖腹下有蛇纹者勿食
　　鱼脍奶酪患息痢。鲫鱼麦酱咽喉疮
　　白鱼泥心。疮疖人不可食。鱼子与芥菜同食水肿
　　鱼子合猪肝食恶病
　　黄颡鱼合荆芥食吐血。犯者以地浆觧。
　　鲇鱼赤目赤须者杀人。鲊丹石人不可食
　　鲊有头发悞食杀人
　　鲊合干笋食瘫痪
　　河豚修治不如法杀人。乌贼鱼久食主无子
　　黑鱼水厌焚修者忌之
　　鳗鲡虽毒而治劳。鱼油灯烟育人眼。无鳃发癫。全鳃发痈。蠏未被霜者有毒
　　鰕发风动气疮癣
　　螺大寒不可常食。蚬子多食令口干。蚬发嗽冷气消肾
　　蛏天行后不可食。龟黑者常噉蛇不可食

　　昆虫
　　蜜七月勿食发霍乱
　　白花蛇用之去头尾。换酒浸三日。弃酒不用火炙。仍令去皮骨。此物毒甚。不可不防
　　蛇不可以刀断。头必回伤人。名曰蛇箭
　　蛤蚧其毒在眼。其功在尾。尾全为隹
　　水蛭干者。冬月猪脂煎令黄乃堪用。腹有子去之。此物极难死。火炙经年。得水犹活
　　石蛭。头尖腹大。不可乐用。误用令人目中生烟不巳渐致枯损。不可不下
　　蚕沙煮酒色清味羙能疗疾

　　孕妇食忌
　　食兔肉。令子缺唇
　　食鸡子。令子多疮
　　食膳鱼。令子胎疾
　　食鳖肉。令子项短
　　食田鸡。令儿倒出
　　食干鱼。令儿多病
　　食螃蠏。令儿横生
　　食（鱼主）鮝。令儿胎蛆
　　食雀肉饮酒。令儿心淫情乱

　　修养秘论
　　云笈七签经载
　　〔总叙〕夫人禀二仪之气。成四大之形。愚智贵贱则别。好养贪生不异。贫迫者力微而不达。富贵者侮傲而难持。性愚者未悟于全生。识智者或先于名利。自非至真之士何能保养生之理哉。其有轻薄之伦。亦有矫情冐俗。口诵其事。行巳违之。不能行者。不踰晦朔。即（上文下巾）长寿。此亦难矣。是以达人。知富贵之骄傲。故屈迹而下人。知名利之败身。故割情而去欲。知酒色之伤命。故量事而撙节。知喜怒之损情性。故割情以宽心。知思虑之销神。故损情而内守。知语烦之侵气。故闭口而忘言。知哀乐之损寿。故抑之而不有。知情欲之窃命。故忍之而不为。若加之寒温适时。起居有节。滋味无爽。调息有方。精气补于泥丸。魂魄守藏。和神保气。吐故纳新。嗜欲无以干其心。邪淫不能惑其性。此则持身之上品。安有不延年者

　　东坡先生曰
　　软蒸饭。烂煮肉。温羹汤。厚毡褥。少饮酒。惺惺宿。缓缓行。双拳曲。虚其心。实其腹。丧其耳。忘其目。久久行。金丹熟

　　杜景升服玉泉法
　　去三尸。坚发齿。除百病。玉泉者。舌下两脉津液是也。每旦起坐瞑目绝虑。叩齿二七遍。嗽令满口乃吞之。以意送至脐下气海。一七遍、经久自然如流水。沥沥下坎涧之声。若此、则百脉和畅。故黄庭经云。玊池清水灌。云根是也

　　修养大畧云
　　乾坤澄静。子后午前。闭目平坐。握固冥然。【握固是先屈大指以二三四指握之】叩齿集神。合眸固关。冥心放体。任意往还
　　百日耳中有金锺声。二百日夜间眼有光。或见如日月金花之类。三百日脑中有霹雳声。如此则心珠将成、切勿惊乱。密之养之。见此景象。却急寻师商确。要歇火出丹故也【仍依火候每晦朔弦望及望及晦前朔后各疑神调息绝不饮食】
　　常以手按眉后小孔三九过。又以手心及指摩两目下颧上。以手提耳四十过。摩令微热。又以手逆乘额三九过。从眉中殆上行入发际。口中咽津无数也。如此常行目即清明。一年可夜
　　书。行之不巳。所益不可言也

　　五脏论云
　　谯国华佗善养性。弟子广陵吴普。彭城樊阿、授术于佗、佗常语普曰。人体欲得劳动、但不当使极耳。人身常摇动、则谷气消。血脉流通。病不生。譬犹户枢不朽是也

　　保圣纂要云
　　我命在我。不在于天、但愚人不能知此道为生命之要、所以致百病风那者。皆由恣意极情。不知自惜。故虚损生也。譬如枯朽之木。遇风即折。将崩之岸。值水先颓。今若不能服药。但知爱精节情。亦得延寿也

　　庄子
　　圣人休休焉。则平易矣。平易则恬惔矣。平易恬惔则忧患不能入。邪气不能袭。故其德全而神不亏

　　真诰
　　眼者身之镜。耳者体之牗。视多则镜昏。听多则牗闭。面者神之庭。发者脑之华。心悲则面燋。脑减则发素。所以精元内丧。丹津损竭也。精者体之神明。身之宝。劳多则精散。营竟则明消。所以老随气落。耄巳及之

　　耄智余书
　　学道之人。聊且均调喜怒之情虽有喜勿至荡动湛然之性。虽有怒勿至结滞浩然之气

　　稽康养生论
　　世人不察。唯五谷嗜。声色是躭。目惑玄黄。耳务淫哇。滋味煎其脏腑。醴醪煮其肠胃。香芬腐其骨髓。喜怒悖其正气。思虑消其精神。哀乐殃其平粹。人以蕞尔之躯。攻之者非一途。易竭之身而内外受敌。身非木石。其能久乎

　　晦庵调息箴云
　　鼻端有白。我其观之。随时随处。容与猗移。静极而嘘。如春沼鱼。动已而吸。如百虫蛰。氤氲开阖。其妙无穷。孰其尸之。不宰之功。云外天行。非予敢议守一处和。千二百岁

　　三茆真君诀曰
　　神养于气。气会于神。神气不散。是谓修真。气清则神畅。气浊则神昏。气乱则神劳。气衰则神去。人以气为道。道以气为主。凡人一日一夜。一万三千五百二十息。未尝休息也。减之一息则寒。加之一息则热。脏腑不和。诸疾生焉。故元气在保养。谷神在守护
　　常默元气不伤。少思慧烛内光。不怒百神安畅。不恼心地清凉
　　一面之上。常欲两手摩之。高下皆热。令人面有光泽。行之至五年。色如处子。所谓山林气常盈也

　　汉武帝内传
　　上元夫人谓汉武帝曰。汝好道乎。勤而不获。实有由也。汝胎性暴。胎性淫。胎性奢。胎性酷。胎性贼。暴则使气奔而攻神。是故。扰而气竭。淫则使精漏而魂疲。是故。精竭而魂消奔则使真杂而魄秽。是故命逝而灵臭。酷则使丧仁而攻目。是故失仁而眼乱。贼则使心鬪而口干。内战而外绝。此五事皆是截身之刀锯。刳命之斧斤。虽复志好长生。不能遣兹五难。亦何为损性而自劳乎。去诸淫。养汝神。放诸奢。？？匆至俭。勤齐戒。节饮食。绝五谷。去臭腥。鸣天皷。饮玉浆。荡华池。叩金梁。按而行之。当有冀耳

　　警心
　　太上感应篇
　　虚靖天师颂曰
　　人之一性　湛然圆寂　涉境对动
　　种种皆妄　一念失正　即是地狱
　　敬诵斯文　发立汗下　煨烬心火
　　驯服气马　既以自镜　且告迷者
　　太上曰：祸福无门。惟人自召。善恶之报。如影随形。是以天地有司过之神。依人所犯轻重。以夺人筭。筭减则贫耗。多逢忧患。人皆恶之。刑祸随之。吉庆避之。恶星灾之。筭尽则死。又有三台北斗神君。在人头上。录人罪恶。夺其纪筭。又有三尸神。在人身中。每到庚申日。辄上诣天曹。言人罪过。月晦之日。灶神亦然。凡人有过。大则夺纪。小则夺筭。其过大小。有数百事。欲求长生者。先湏避之。是道则进。非道则退。不履邪径。不欺暗室。积德累功。慈心于物。忠孝友悌。正巳化人。矜孤恤寡。敬老怀幼。昆虫草木。犹不可伤。宜悯人之凶。乐人之善。济人之急。救人之危。见人之得。如巳之得。见人之失。如巳之失。不彰人短。不衒已长。遏恶扬善。推多取多。推少取少。受辱不怨。受宠若惊。施恩不求报。与人不追悔。所谓善人。人皆敬之。天道佑之。福禄随之。众邪远之。神灵卫之。所作必成。神仙可冀。若求天仙者。立一千三百善。欲求地仙者。当立三百善。苟或非义而动。背理而行。以恶为能。忍作残害。阴贼良善。暗悔君亲。慢其先生。叛其所事。诳诸无识。谤诸同学。虚诬诈伪。攻讦宗亲。刚强不仁。狼戾自用。是非不当。向背乖宜。虐下取功。謟上希旨。受恩不感。念怨不休。轻蔑天民。扰乱国政。赏及非义。刑及无辜。杀人取财。倾人取位。诛降戮服。贬正排贤。凌孤逼寡。弃法受赂。以直为曲。以曲为直。入轻为重。见杀加怒。知过不改。知善不为。自罪引他。壅塞方术。诎谤贤圣。侵凌道德。射飞逐走。发蛰惊栖。填窠覆巢。伤胎破卵、愿人有失、毁人成功、危人自安。减人自益。以恶易好、以私废公、窃人之能。蔽人之善、形人之丑、讦人之私、耗人货财。离人骨肉。侵人所爱。取人为非、逞志作威。辱人求胜。败人苗稼。破人婚姻。苟富而骄。苟免无耻、认恩推过、嫁祸卖恶。沽买虚誉。包伫险心。挫人所长、护巳所短。乘威迫胁。纵暴杀伤。无故剪裁。非礼烹宰。撒弃五谷。劳扰众生。破人之家。取其财宝。决水放火、以害居民。紊乱规模、以败人功。损人器物。以穷人用。见他荣贵。愿他流贬。见他富有。愿他破散。见他色羙。起心私之。负他损财。愿他身死。干求不遂。便即呪恨。见他失便。便说他过。见他体相不具而笑之。见他才能可称而抑之。埋蛊厌人。用药杀树。恚怒师传。抵触父兄。强取强求。好侵好夺。虏掠至富。巧诈求迁。赏罚不平。逸乐过节。苛虐其下。恐吓于他。怨天尤人。诃风骂雨。鬪合争讼。妄逐朋党。用妻妾语。违父母训。得新忘故。口是心非。贪冐于财。欺罔其上。造作恶语。谗毁平人。毁人称直。骂神称正。弃顺效逆。背亲向疏。指天地以证鄙怀。引神明而鉴猥事。施与后悔。假借不还。分外营求。力上施设。淫欲过度。心毒貌慈。秽食餧人。左道惑众。短天狭度。轻称小升。以伪杂真。采取奸利。厌良为贱、谩蓦愚人。贪婪无厌。呪诅求直。嗜酒悖乱。骨肉忿争。男不忠良。女不柔顺。不和其室不敬其夫。每好矜夸。常行妬忌。无行于妻子。失礼于舅姑。轻慢先灵。违逆上命。作为无益。怀挟外心。自呪呪他。偏邪憎爱。越井越灶。跳食跳人。损子堕胎。行多隐僻。晦臈歌舞。朔旦号怒。对北涕唾。及溺对灶。吟咏及哭。又以灶火烧香。秽柴作食。夜起裸露。八节行刑。唾流星。指虹霓。辄指三光。久视日月。春月燎猎对北恶骂无故杀龟打蛇。如是等罪。司命随其轻重。夺其纪筭。筭尽则死。死有余责。乃殃及子孙。又诸横取人财者乃计其妻子家口以当之。渐至死丧。若不死丧。则有水火盗贼。遗亡器物疾病口舌诸事。以当妄取之直。又狂杀人者是易刀兵而相杀也。取非义之财。譬如漏脯救饥。鸠酒止渴。非不暂饱。死亦及之。夫心起于善。善虽未为而、吉神巳随之。或心起于恶。恶虽未为而凶神巳随之其有曾行恶事。后自改悔。诸恶莫作。众善奉行。久久必获吉庆。所谓转祸为福也。故吉人语善。视善行善。一日有三善。三年天必降之福。凶人语恶。视恶行恶。一日有三恶。三年天必降之祸。胡不勉而行之

　　御题
　　诸恶莫作　　　众善奉行

　　灵验记
　　昔峩眉令奉议郎王湘。绍兴辛巳岁。因观此篇。焚香誓行数十事。后气疾昏闷殊绝。更衣而卧。男女环泣。觉身在半空、闻哭声微如蜂蝇、少顷有人云、王湘方欲行感应篇。真乐善者。且速放还巳而遂苏
　　遂宁府周箎因获此篇。日逐观阅。又好与人演说、绍兴二十一年二月二十一日暴死。经日还魂谓妻曰。有人追在阴司。见庭下皆立蓝褛人。各有力士执行府旗号管押。箎被驱立本旗下。顾盼左右。半是乡里饿死者。必甚恐怖。俄顷呼至殿下。瞻殿上坐者。如人间画星官像。呼箎谕曰。汝本在饥馑籍中。以汝钦奉太上感应篇。为人演说。汝虽欲行。未及一二。然闻而回心为善者多。亦有行持而证仙果者。因汝之功。今一槩追至。已改注寿禄籍讫。放还之后。坚固善心。可证大道。不复来此矣

　　劝善录〔淮海秦氏集〕
　　人与物同
　　贪生畏死。人与物同也。爱恋亲属。人与物同也。当杀戮而痛苦。人与物同也。所以不同者。人有智。物则无知。人能言。物则不能言。人之力强。物之力则微弱。人以其无智。不能自蔽其身。以其不能言而不能告诉。以其力之微弱不能胜我、因谓物之受生。与我轻重不等。遂杀而食之。凡一饮一食。不得肉则不羙。至于办一食。又不止杀一物也。食鸠鸽鹌雀者。杀十余命。方得一羙。食蚌蛤虾蚬者。杀百余命。方得一羙。又有好羙味。求适意者。则不止据现在之物。顺平常之理。杀而食之。或驱役奴隶。远致异品。或畜养鸡鱼犬彘。择肥而旋杀。生蟹投糟。欲其味入。鯾鱼造脍。欲有经纹。聚炭烧蚌。环火逼羊。开腹取胎。剌喉沥血作计烹煎。巧意鬪饤。食之既饱。则扬扬自得。少不如意。则怒骂庖者。嗟乎。染习成俗。见闻久惯。以为饮食合当如此而不以为恠。深思痛念。良可惊惧。县令俞伟撰

　　众生爱恋性命
　　经云。一切畏刀杖。无不爱寿命。故王克杀羊。羊奔客而告诉。邹文立杀鹿。鹿跪而流泪。惊禽投案。请命于魏君。穷兽入庐。求生于区氏。近者沈迈内翰。通判江宁府。时厨中杀羊。屡失其刀。窥之乃见羊衘刀而藏之墙下。周豫学士尝煮鳝。见有鞠身向上而以首尾就汤者。剖之见腹中有子。乃知鞠身避汤者。以爱子之故。杨杰提刑游明州育王山。因昼卧。梦有妇女十数人执纸。若有所诉。密遣人往视行厨。果得蛤蜊十数枚。诉者乃蛤蜊求生也。有生爱恋其情如此、当其被擒执时。前见刀杖乞生无由。旁见亲聚。欲恋不得。抱苦就终。衘悲向尽。既受屠割、复入鼎镬。种种痛苦。彻入骨髓。当此之时。彼心如何。今人或为汤火所伤。或为针刀误伤。手足痛已难忍。必号呌求救。至暂时头昏腹痛。或小可疾病。便湏呼医买药。百端救疗。于我自身爱惜如此。至于杀物、则恣意屠宰。不生怜悯。未论佛法。明有戒劝。未论天理。明有报应。若不仁不恕。惟知爱身不知爱物。亦非君子长者之所当为也。谛观物情。当念众生。不可不戒。不可不戒。知县俞伟撰

　　范文正公义田记
　　范文正公。苏人也。平生好施与择其亲而贫。疏而贤者。咸施之。方贵显时。于其里中买负郭常稔之田千亩。号曰义田。以养群族之人。日有食、岁有衣。嫁娶凶葬皆有赡。择族之长而贤者一人。主其计而时其出纳焉。日食人米一升。岁衣人二缣。嫁女者钱五十千。娶妇者钱二十千。再嫁者钱三十千。再娶者十五千。葬者如再嫁之数。葬幼者十千。族之聚者九十口。岁入粳稻八百斛。以其所出。给其所聚。霈然有余而无穷。仕而家居俟、代者预焉。仕而之官者罢其给。此其大较也。初公之未贵显也。尝有志于是矣。而力之未逮者二十年。既而西帅以至于参大政。于是始有禄赐之入终其志。公既没。后世子孙至今修其业承其志如公存也。公虽位充禄厚而贫终其身。既没之日。身无以为敛。子无以为丧。惟以施贫活族之仁遗其子而已。公之忠义满朝廷。事业满边鄙。功名满天下。后必有良史者书之。予无可书也。独书其义田以警于世云。公讳仲淹。字（上文下巾）文。嘉佑四年八月十日。晋陵钱公辅记

　　窦谏议阴德记
　　窦禹钧。范阳人。生五子。仪、俨。侃。偁。僖。仪礼部尚书。俨礼部侍郎。皆为翰林学士。侃左补阙、偁左谏议大夫参和政事。僖起居郎。初禹钧家丰厚。年二十无子。夜梦祖考谓曰。尔早修行。缘尔无子。又寿不永。禹钧为诺。禹钧为人素长者。先有家僮盗用房钱二百千。虑事觉。有女年十二三。自写券系女臂云。永卖此女与本宅偿所负钱。自是远遁禹钧见而怜之。即焚其券。以其女嘱妻曰。善抚养之。既笄复以二百千择良配得所归。后仆闻之。乃归。感泣。诉以前罪。禹钧不问。由是父子图禹钧像。晨兴祝寿。同宗外姻有丧不能举。公为出钱葬之。因公而葬者凡二十七丧。凡女贫不能嫁者。公为出钱嫁之。因公而嫁者。凡二十八人。故旧相知。虽与公有一日之雅。遇其窘困。必择其子弟可委以财者。随多寡贷以金帛。俾之兴贩。由公活者数十家。四方贤士赖公举者。不可胜数。公每岁量所入。除伏腊供给外。皆以济人之急。家惟俭素。器无金玉之饰。室无衣帛之妾。于宅南建书院四十间。聚书数千卷。礼文行之儒。延致师席。凡四方孤寒之士。无供湏者。公咸为出之。无问识不识。有志为学者。听其自至。故其子见闻益愽。由公之门登贵仕者。前后接踵。来拜公之门。必命左右扶公坐受、及公之亡。蒙恩深者。有持心丧三年以报遗德。公之祖考既梦以告无子寿促。后十年复梦告之曰汝三十年前。实无子且寿促。我尝告汝。汝今数年以来。名挂天曹。阴府以汝有阴德。特延寿三纪。赐五子各荣显。仍以福而终。后当留洞天充真人位。言讫复谓曰。阴阳之理。大抵不易。善恶之应。或发于见世。或报于来生。天网恢恢。疏而不漏。此无疑也。公愈积阴功。年八十二。别亲戚。谈笑而尽。世称教子者。必曰燕山窦十郎云。仲淹祖与之为故人实书其事于册。以示子孙。惜乎不传于天下。故录以示好善者庶见阴阳报应之理。使恶者知所戒焉。冯瀛王道赠公诗云。燕山窦十郎。教子有义方。灵椿一株老。丹桂五枝芳。参政范仲淹记

　　活蚁魁天下
　　二宋。少时同在黉舍。有胡僧相之曰。小宋他日魁天下。大宋亦不失甲科。后十年胡僧复至。执大宋手而惊曰。公阴德文见于面。如活数百万人命者。大宋笑曰。寒儒岂能活人命。僧曰不然。蠢动之物皆命也。大宋沉吟久之曰。旬日前堂下有蚁穴、为暴雨所侵。群蚁缭绕？傍。戏编竹桥以渡之。僧曰是也。小宋今岁当首捷。然公不出小宋之下。比唱名弟。小宋果中魁选。章宪太后临朝。谓弟不可先兄。乃以大宋郊为第一。小宋祁为第十

　　黄承事储谷济人
　　尚书张咏。守成都。甞夜梦诣紫府真君。继请到西门黄承事真君降阶接之。其礼甚恭。揖张尚书坐承事之下梦觉莫知所谓。明日问左右。西门有黄承事否。左右云有。命召之。戒令具常服来。既至果如梦中见者。即以所梦告之。问平生有何阴德。真君礼遇如此。又坐吾上。再三叩之不获巳。承事云别无他长。惟每岁收成之时。随意出钱收籴米粮。候至来年新陈未接之际。粜与细民。价例不增升斗如故。尚书叹曰。此宜居我之上也。使两吏掖之而拜。世传紫府真君主天下神仙籍。如张尚书黄承事亦皆在籍中。而黄承事又居其上。其子孙青紫不绝。非赈济阴德之大者。所致然耶。承事。讳兼济

　　修为果报
　　儒家言施报。佛家言布施果报。其实一也。佛言欲得谷食。当勤耕种。欲得智慧。当勤学问。欲得长寿。当勤戒杀。欲得富贵。当勤布施。布施有四。一曰财施。二曰法施。三曰无畏施。四曰心施。财施者。以财惠人。法施者。以善道教人。无畏施者。谓人及众生当恐惧时。吾安慰之使无畏。或教以脱离恐惧。使无畏。心施者。心虽不能济物。常存济物之心。佛以孝养父母。亦为布施。是凡施于外者皆为布施。故为下而忠诚事上。为长而仁慈安众为师而谨于教导为友而诚于琢磨。一言一语之间必期有益。一动一止之际必欲无伤。种种方便利物。勿使有所损害。皆布施也。所为如此。存心又如此。后世岂得不获富贵之报

　　寿禅师放生得寿
　　禅师名延寿。丹阳人。初为余杭县衙吏。亏欠库中钱几半。有司鞠之。止是买放生用过不意亏耗遽如许也。其罪当死。临刑颜色愉愉。顾谓狱吏曰。我在生放活万万生命。今死去径归西方。岂不乐哉。钱王闻而奇之。亟释其罪。遂为僧。夜梦观音。以甘露灌其口。慧性日明。着万善同归集数百卷。住持雪窦永明。寿至九十八岁。合掌坐化而终。瘗于塔下。有僧每日遶塔礼拜。人问其故荅曰。我抚州僧也。因病至阴府命未尽放还。见殿角有僧画像一轴。阎王自来顶礼。余问之一吏云。此杭州永明寺寿禅师也。凡人死者皆经此处。唯寿禅师不经此处。巳在西方极乐世界上品上生王敬其人。图画于此供养。以此见好放生者。径生西方。又为阴府所重也如此

　　五戒之首
　　佛言五戒、以杀戒为首。佛言十业。以杀业为首。楞伽经云。若一切人不食肉者。亦无有人杀害众生。由人食肉。故屠者杀以贩卖。若能意舍不食。是真修行。堪受一切人天供养。若于食肉未能尽断。愿且以渐次方便除去杀心。或者不食四等肉。一者曾见杀则不食。二者曾闻杀则不食。三者人专为我杀则不食。四者家所自杀则不食。如是而戒既不废常食且于众生无杀害意。至于？虱蚊蚋。形虽微小。其遭杀受痛亦与牛羊一等。勿谓微小便轻杀之。至于蛇蝮蜂蝎。偶然现前。未曾伤人。谓螫毒便轻杀之。至于笼养飞鸟。系闭走兽。为其音声形状。可以悦吾耳目。为我玩乐。令彼忧愁。又何不仁也。若放之山林。使得自在。何异罪囚得脱牢狱。今日自戒矣遂生慈心。慈心既坚。当世世无杀物之意。一身自戒。则一家必不杀。一家不杀、则一乡必渐效之。其为功利不可称量。佛语无虚。理又明白。仁人君子。幸垂听而无忽也。县令俞伟撰

　　受用随分说
　　佛言受即是空。受谓受苦受乐。及一切受用也。如食列数味。放筯即空。出多驺从。既到即空。终日游观、既归即空。又如为善事既毕。其勤劳即空。而善业具在。为恶事既毕。其快意即空。而恶业具在。若深悟此理。则食可菲薄。无过用杀害之冤债。出可随分。无劳心苦人之烦恼。游观可息。无放荡废事之愆尤。善可勉为。无懈怠因循之失。恶可力戒。无恣纵怨仇之罪。余喜得此理。愿欲与人共之。龙舒王日休撰

　　仁寿必鉴
　　大藏经云。人不杀得长命报。如爱护物命。及放生施食。皆得长寿
　　神农本草云。凡禽鸟飞投于人。其口体内必有物中伤。当与除其害而放之。大获吉利。必享高年
　　仙经云。人能一生起不杀心。一切众生见之。不生恐怖
　　老人云。小儿嬉戏杀蝶蝇蚁虫之类。宜禁之。非唯伤生。亦炽其杀心。长大不知仁恕。
　　里谚云。畜鸡害物命甚众。日食活虫五百。主分半罪。此说虽鄙俗。然亦诫杀之一端也
　　老人云。凡人于行住坐卧之间。见一切众生投身死地。如蛾赴烛。如虫堕网。如鸟雀被伤。如蝼蚁被踏之类。方便救护使获生全。此皆福寿长者之所当为也
　　苏东坡云。余少不喜杀生。然未断也。近年始能不杀猪羊。然性嗜。蠏蛤。故不免杀。自去年得罪下狱。始意不免。既而得脱。遂自此不复杀一物。有见饷蠏蛤者。皆放之江中。虽无活理。然犹庶几万一。便使不活。亦愈于烹煎也。非有所求觊。但巳亲经患难。不异鸡鸭之在庖厨。不复以口腹之故。使有生之类。受无量怖苦尔。犹恨未能忘味食自死物也。今日从者买一鲤。长尺有咫。虽困尚能微动。乃置水瓮中。湏其死食。生即放之

　　东平为善
　　后汉东平宪王苍。显宗母弟也。上问处家何等最乐。对曰。为善最乐。及薨。肃宗东巡幸其宫。追感谓其子曰。思其人。至其乡。其处在。其人亡。肃宗大恸

　　杨宝黄雀
　　后汉阳宝。华阴人。年七岁。因行至华山。见一黄雀被伤坠地。为蝼蚁所困。宝见而怜之。因收于巾箱中。采黄花叶饲之。经旬日疮愈。旦去暮来。忽一朝变为黄衣年少见宝下拜。持玊环一双赠之曰。俾尔寿年九十三而终。俾尔子孙。四世为三公。宝生震。明帝时为太尉。震生乘。和帝时为太尉。乘生赐。安帝时为司徒。赐生彪。灵帝时为司空

　　毛宝白龟
　　晋毛宝。时年十二岁。戏行于江口。见渔人钓一白龟。宝以钱赎之。放之江中。后二十余年。宝守邾城。与石虎将军交战。战败投江。脚如踏石。渡宝至岸。回首视之。乃昔时所放白龟也。长四尺余。回至中流。犹反顾有不忍去之意

　　子瞻以巳论鸡
　　苏子瞻在元丰间。赴诏下狱。嘱其长子迈。送食惟菜与肉。设有不测。当送以鱼。以此为候。迈谨守逾月。后委亲戚代送。误以作鲊送之。子瞻大骇。忧不免于死。乃就狱中作二诗。有魂飞汤火命如鸡之句。神宗闻而怜之事从宽释。既而南行。子瞻犹有慊意。乃以阿弥陀佛一轴随行。人问其故。荅曰。此余投西方见佛公据也。及赦罪放免还家。每见庖厨有活物。即令人放之。甞有言曰。吾得罪？？匆囹圄。何异鸡鸭之在庖厨。我今岂忍复杀彼之生命耶

　　受赃枉法罪无所容
　　徐铉窜邠州遂死。其家挈丧以归。道出一邑。时索湘为邑宰。忽一官自称江南放叟徐铉来谒曰仆有少恳。？？业在江南为学士时。常为人以一宝带。投执改变一狱。虽事不枉法。然不免以赃名污身。今旅魂过海帝庙下。恐不为帝所容。君为邑宰。庙籍乡版皆隶于君。君为吾谢之。帝必难拒。言讫不见。湘感其诚。乃为祷谢。柩舟果无纤澜。虞薄暮铉复来谢。含喜欻然而去。以此知受赃枉法者。无所容于天地之间

　　为官贪饕阴有罪戾
　　有二官员以前程求梦于京师二相庙。一人梦持簿者以簿示之。云此乃公同行前程也。视之自小官排至宰相。仍有以朱勾之者。问曰。勾之者何也。曰。这人爱财。阳间不义取一项。此间即勾项。若急改过。尚可至监司。其人闻之。更不妄取。后果作监司

　　剽窃公帑必无远大
　　刘承勋。事江南为德昌官使。李氏金帛多在德昌。文簿淆乱不可钩考。刘既专宫事。乃盗用无筭。侍妾数百。富于一时。及李氏归朝。刘失职破败。晚年乞食街中。冻馁而死。方富贵时。安知有今日事。大抵食君之禄。而又剽窃公帑。宜无远大。故死有余责而殃及子孙者多矣

　　仁心活人物必厚
　　有临南海太守。见配崖州人。例以三百为率。过其数。则推先到者于海。乃奏白于朝云。所以不杀而宥之远方。欲生之也。今推之于海。是复杀之矣。不若量移先到者入内地。以彰朝廷不杀之德。上亦感悟。遂可其奏。此太守无子。一日忽设香案作拜。以手于案上。若取物置于怀中状。凡五次。人问之曰。天帝以我活人、以五小盘盛五男子赐我。后果生五男皆登苐。以此知仁人之言其利溥、而造物厚其报

　　归罪于己以活人
　　周世宗。性惨急。果于杀戮、有忤旨者。魏仁溥皆归罪于己以营救之。赖以全活者。十七八人。淮南之□所获败卒。凡千人。仁溥从容白以隶军。锋刃之下无横死者。魏虽起自刀笔。终能致位丞相。与夫归罪于人以逃责者。岂不相远。其贵显宜哉

　　二将立功用心相远
　　曹彬攻金陵。与诸将焚香为誓曰。克城之日。幸无妄杀一人。明日城下。按堵如故。曹翰克江州。忿其城不下屠之。而彬之子至今贵盛。翰死未三十年。子孙有乞丐于海上者。夫二将成功虽一。然用心相远。故其报亦异

　　教唆词状者有报
　　文光赞父。自少至老无岁无狱讼事。以宿因问昙相禅师。师曰、汝父前生本写词状人。故今反受其报。光赞恳求赦免。师教以纸糊竹簟为桎梏。令自囚二日。然后为作忏悔。姑录之。以为教唆者戒

　　希赏害人可不知戒
　　程仁霸、摄本州岛录参。眉山有盗芦菔根者。所持刀误伤主人、尉幸赏以劫闻、狱掾受赇掠成之、公知其冤、谓盗曰。盍诉冤吾为直之盗果称冤。遂移狱。公直其事。而尉掾争不巳。复移狱。竟论杀盗。公因罢归。掾尉皆暴死。后三十余年。昼日见盗拜庭下。曰。尉掾未伏。待公而决、前此地府欲召公暂对、我叩头争之曰。不可以我故惊公。今公寿巳尽、我为公荷担而往。暂时即生人天。子孙寿禄。朱紫满门矣、公沐浴衣冠。就寝而卒。东坡幼时闻此言、巳而其外祖父寿九十。舅氏贵显寿八十五。曾孙皆仕有声。同时为监司者三人。元孙宦学益盛、而尉掾之子孙微矣。或谓盗德公之深。不忍烦公暂对则可矣。而狱久不决岂主者恶之。亦因以苦尉掾欤。希赏而害人者不可不戒

　　夷冢广园宅有祸
　　王清化。修西太一宫。有古冢在其北欲毁之。一道士再三乞不毁。清化遂止。是夕其道士感一大官召谢之。不数日遂赐紫。人有平夷冢墓以广园宅者。岂独无祸

　　享用大侈有饥报
　　孙承佑。吴越王妃之兄。贵近用事。每一小饮杀命数万。取鲤鱼腮肉为臛。坐客数十皆足。圈鹿数百。庖人不暇断喉。旋割取鲜腴以供馔。一飧羹凡二十品。设十银镬构火以次荐之。王常以大片生龙脑十斤赐承佑。承佑对使者索大银炉作一聚焚之曰。聊以祝王寿。及归朝为节度使。俸入有节。无复向之豪侈。然卧内每夕焚烛二炬。燃龙脑二两。征范阳顿城下。鲙鱼召诸帅食。水陆咸备。性嗜鱼。作二黑漆大木斛。贮水养鱼。令役夫担负以从。但取恣口腹。不计其费。死不数年。子孙皆乞丐。多饿死者。杨文公手记其事。因录出以为豪侈者戒

　　裴度还带
　　裴度屡黜场屋、相者谓曰。公形神稍异。若不贵、必饿死。公一日游香山寺。见一妇人致缇緁于僧伽栏楯之上。祈祷良久。不取而去。公知其忘。追之不及。待亦不至。公携以归还。明复往候之。其妇人果来公问其故。妇人曰。父以罪被系。昨告人得一玊带。二犀带。以赂津要。不幸失去。不测之祸。父无所迯矣。公遂还其物。妇人愿留半。公亦不受。后数年相者见之大惊曰。公阴德及物。前程万里。非吾术之所能知也。向使贪者得之。必有歉然不满之意。讵肯举而还之耶。诚亦人所罕能者

　　丽妾不动心嫁之吉报
　　刘湛。家大富。相者谓曰。更三年子大期至矣刘湛恐后因嫁女求从嫁。得一妾。极姝丽。名兰孙。语其家世。乃洛人。父官淮西。以吴寇家被俘掠。刘太息曰。是忍置于使□之列耶。先其女嫁之。是夜梦一绿衣槐简者。谢曰。予兰孙父也。荷德无以报。闻公短寿。当为力请于帝。数日复梦曰。予不佞。帝口许与公延二十五年寿。富及三世。后果如言。盖男女之有室家者。人之大伦。刘能不以姝丽动意。捐财嫁之。世之富民。肯如是乎

　　试官任私有恶报
　　孙觉。作诸科考试官。误落一尚书。学究对八通。误作粗通。既落之后。其人陈词考试官及将议申覆果误落也。遂别出难题。时科十二人皆不能对、乃俱落之。后裴湘病绝而复苏。曾鲁公往省之。湘曰。此至阴司见孙觉、相揖云。为误落举人。见追尚未对定。鲁公恠之。不数日孙觉果卒。此可为后来试官莽卤讹谬。任私意而不行公道者戒。盖朝廷取士。容可私耶

　　杀生者阴削福寿
　　李纪好杀生。善弹射。其父知巴州日。纪设网于廨圃。登楼伺之。忽见群鸦触网。纪喜不及。履。徒跣赴之。忽为巨剌所伤。坐此遂死。巳而复生。谓家人曰。我至阴司。主者责我曰。众生于汝。何负而汝杀之。汝本厚禄遐寿。以杀生多。今皆削尽矣、当历诸苦。人谓杀生无害可乎

　　不禁宰牛而获牛之罪
　　景世庠至阴司。见囚徒甚众。一沙门地坐。前列簿书。斥世庠曰、汝本应富寿。坐杀牛三百。七啖□肉。今当贫夭。世庠曰。食犬有之而牛实未甞杀。沙门曰。汝为里正。里中杀牛而汝不禁。与汝杀何异。姑还警世。越明年复卒。呜呼。以不禁杀牛而坐杀牛之罪。有官君子。其可不知。好与人判牛状者。亦不可不戒

　　婢妮好物幽冥阴戮
　　李氏家老妮子秋婆久病无生意。一日殊绝复苏。自言至一处。有两只大舡。皆满盛遗弃之物。不洁之水。一鬼在傍。逼令呷之。且曰。此汝平生所耗之物。岂容不呷。秋婆不得巳强呷。不数口。巳觉腹满。惊悸复苏。言讫而毙。世之婢妮。耗费人物。岂顾死后幽冥之戮耶

　　财物去留不常
　　刘伯龙以家贫、将营什一之利。忽一鬼在傍。抚掌大笑、刘曰。贫穷岂有命耶。不然何以为鬼所笑也。盖世间财物去留不常。命当有之。身自不劳苦。分合贫薄、则终无所成。若分外营求。皆是妄念。安得不为鬼物窥笑

　　缺陷世界
　　李丞相沆、厌营利。世务罕以婴心。所居陋甚。不以屑意。堂前药栏坏。亦不问。其夫人戒守者勿葺以试沆。沆终不以言。夫人曰。药栏坏亦不问。何也。沆笑曰。安可以此动吾一念哉。又请治第。沆曰。身食厚禄。时有横赐。固可营办。但佛家以此为缺陷世界。我安得皆圆满如意。必求称足耶。终不听。临终沐浴就卧而化、时大暑七日方殓。绝无腐气。此可见公履践。然今士夫鲜有不以外物动其念者

　　赞人为恶者
　　丹阳县令杨开性暴横。果于决责、与门下客扬询冣相得。每事必以访询。询明知其非。不敢有所忤意。但一切赞叹盛羙而巳。开一日乘怒。盛暑中杖公吏及囚系者四十余人。二人死。询犹盛称其快、后询梦至一处。金紫者谴之曰。成杨开之恶者汝也。杨开之罪。当坐于汝。无所迯也。不数日果中恶疾而毙。此佛书所以赞叹人为恶者也

　　平日过恶打得过否
　　王韶。晚年颇悔取熙河时事。甞游金山寺。以因果问众长老皆言以王法杀人。如舟行压杀螺蜯。自是无心。韶犹疑之。时有刁景纯者比韶为前辈。亦学佛。多在金山。忽一日与韶邂逅于长老坐间。韶复举前话以问众荅如初。刁独无语。韶曰。十八丈以为如何。刁曰。但打过得贤心下否。韶曰。不知十八丈以为打得过否。刁曰。以某所见贤打过不得、曰何以知之。曰若打得过自不问也。韶亦不自安。后数岁发背、终日阖眼。医者告之曰。看病亦当看眼色。枢密试开眼看。韶曰。安敢开眼。斩头截脚人、有许多在前。月余病剧遂卒。韶未发背前。泾原知县王直温。一夕巳就寝矣。中夜有人叩衙门甚急。曰。请知县断遣一公事。直温起燃烛坐厅。明见一吏抱文案升。见数卒领一罪人至。白直温曰。奉天勑令知县断此王韶公事。直温熟视罪人。颇（白几）（文肥）矬矮。其吏宣判将王韶决脊杖。配洪州。断讫。直温复归。忽惊觉。问其妻曰。我曾起否。妻曰。尔睡甚快。不曾出。直温曰。岂乃梦耶。悟不复道。明日以韶名字问人。或曰。今枢密使乃王韶。亦（白几）（文肥）矬矮。外无有者。直温异之。未几。果闻王韶罢枢密。谪官洪州。发背而卒。异哉

　　不葬父母子岂无罪
　　罗巩。大观间。游太学。有神祠甚灵、巩每以前程祈祷。一夕梦神告之曰。子巳得罪于冥司。亟归。巩曰。某生平无大过恶。愿闻获罪之由。神曰。子无他过。惟父母久不葬。巩曰。某尚有兄。何独获罪。神曰。子为儒者。明知礼义。子兄碌碌。不足责也。梦觉大恐。是年果卒。如此则葬可缓乎。盖送死人之大事。停丧不葬。子之罪也。岂得安哉。劝善录毕

　　省心杂言

　　〔草庐吴先生曰〕是编可以警悟人心。可以扶树世教。蔼然君子之言也。书无作者姓名。遡其所自。谓和靖？？匆士林逋君复之书也。继后恬庵何氏选旨意相类者兼附之云
　　○度用不节。财何以丰。民不苏。国何以安
　　○饱藜藿者鄙膏梁。乐贫贱者薄富贵安义命者轻死生远是非者忘藏否
　　○不欺闇室者肯欺心乎。不愧屋漏者肯愧于人乎。不欺其心。无愧于人。庶几君子矣
　　○饱肥甘。衣轻暖。
　　不知节者损福。广积聚。骄富贵。不知止者杀身。
　　○人以巧胜天。天以直胜人
　　○小人诈而巧。似是而非。故人悦之者众。君子诚而拙。似迂而直。故人知之者寡。
　　○少不勤苦。老必艰辛。少能服劳。老必安逸
　　○忧国者不顾其身。爱民者不罔其上
　　○人有过失。已必知之。已有过失。岂不上知。喜是非者检人。畏忧患者检身。
　　○诚无悔。恕无怨。和无仇。忍无辱
　　○为子孙作富贵计者。十败其九。为人作善方便者。其后受惠。
　　○以爱妻子之心事亲。则无往不孝。以保富贵之心事君。则无往不忠。以责人之心责巳。则寡遇。以恕巳之心恕人。则全交。
　　○张饱帆于大江、骤骏马于平陆。天下之至快。反思则忧。？？匆不凈之地、乘独后之马。人或我嗤。乐莫大焉。
　　○以德遗后者昌。以祸遗后者亡。谦柔卑逊者德之余。强忍奸诈者祸之始。
　　○利心专。则背道。私意确、则灭公。
　　○家不和。然后见孝子。国不乱、无以见忠臣。如是孝子忠臣不容见于治世也。仆切疑之。有人能克谐六亲。钦顺父母。家不使不和。莫大之孝也。有人能引君当道。将顺正救。国不使之乱。莫大之忠也。○妇人悍者必淫。丑者必妬。士大夫缪者忌。险者疑。必然之理也
　　○费千金为一瞬之乐。孰若散冻馁几千百人。？？匆眇躯以广厦。何如庇寒士于一席之地乎。
　　○知足者贫贱亦乐。不知足者富贵亦忧
　　○宝货用之有尽。忠孝享之无穷。
　　○好名则立异。立异则身危。故圣人以名为戒。
　　○内睦者家道昌。外睦者人事济。不护人短。不周人急。非仁义也
　　○心不清、则无以见道。志不确。则无以见功。
　　○结怨于人谓之种祸。舍善不为谓之自贼。轻诺者信必寡。面誉者背必非。孝于亲则子孝。钦于人则众钦。声色者。败德之具。思虑者。残生之本。
　　○广积聚者。遗子孙以祸害。多声色者残性命以斤斧。欲去病则正本。本固则病可攻。药石可以效。欲齐家则正身。身端则家可理。号令可以行。固其本。端其身。非一朝一夕之事也。立身之道。内刚外柔。肥家之道、上逊下顺、不和不可以接物。不公不可以驭下。
　　○寿夭在天。安危在人。知天理者夭或可寿。忽人事者虽安必危。
　　○口腹不节。致疾之因。念虑不正。杀身之本。骄富贵者慽慽。安贫贱者休休。所以景公千驷。不如颜子一瓢也。
　　○外事无大小。中欲无浅深。有断则生。无断则死、大丈夫以断为先。
　　○势不可使尽。福不可享尽事不可做尽。言不可道尽
　　○人非贤莫交。物非义莫取。忿非善莫举。事非见莫说。
　　○谨则无忧。忍则无辱。静则常安。俭则常足
　　○道行则功济天下。道不行则独善一身。修身莫若敬。避强莫若顺。
　　○诫酒后语。忍食时嗔。忍难忍事。顺自强人
　　○不肖之子。志在游荡。身在屋下。心在屋上
　　○伪贾乱廛。惰农欺田。谗夫挠邦。害马污群
　　○拙制伤锦。妄用破家
　　○优游之所勿久恋。得意之所勿再往。
　　○鞠躬便辟。不足为恭。悲号涕流。不足为哀。弊衣粝食。不足为俭
　　○欺人者不放蹬。人必知之、感人者益久、人益信之。
　　○稠人中不可议人短长。恐有其亲厚者。
　　○盛喜中勿许人物。盛怒中勿开人简。
　　○欲成家置两犁。欲破家置两妻
　　○人用财试。金用火试。
　　○小人做债似拾得、还债似着贼
　　○看经未为善。作福未为愿。莫若当权时。与人行方便。
　　○见事莫说。问事不知。闲事莫管。无事早归。
　　○饮卯时酒。一日不快活
　　○多置宠。一生不快活。
　　○至乐莫如读书。至要莫如教子
　　○至富莫盖屋。至穷莫卖田。
　　○子孝双亲乐。家和万事成。
　　○不作皱眉事。应无切齿人。
　　○惜智不谈。
　　○坐久主劳。
　　○邻里欲高墙亲情欲远方
　　○城门失火。祸及池鱼
　　○人将语探。水将杖探
　　○勤俭常丰。至老不穷
　　○晚食当肉。缓步当车。无罪当贵。无灾当福
　　○知足常足。终身不辱。知止常止。终身不耻
　　○大厦千间。夜卧八尺。良田万顷。日食二升
　　○家欲成。看后生
　　○谗臣乱国。妬妇乱家。
　　○欲要宽。先了官。
　　○孝顺田。五逆园。
　　○富因忔惜许。贫为不争多
　　○人可欺。天不可欺。
　　○人可瞒。天不可瞒。
　　○逢人只说三分话。未可全抛一片心。
　　○门内有君子。门外君子至。门内有小人。门外小人至。悯人之凶。乐人之善。济人之急。救人之危。
　　○詈人而不荅。必有所容。
　　○守口如瓶。防意如城
　　○信者行之基。行者人之主。人非行无以成。行非信无以立。
　　○人间私语。天闻若雷。暗室欺心。神目如电。
　　○贪利者害己。嗜欲者戕生。肆傲者纳侮。讳过者长恶。
　　○言而无益。不若勿言。

　　(完)
