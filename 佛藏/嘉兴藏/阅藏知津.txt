嘉兴大藏经　阅藏知津


　　阅藏知津叙

　　心外无法，祖师所以示即法之心；法外无心，大士所以阐即心之法。并传佛命，觉彼迷情。断未有欲弘佛语，而可不深究佛心；亦未有既悟佛心，而仍不能妙达佛语者也。今之文字阿师，拍盲禅侣，竟何如哉。呜呼！吾不忍言之矣！昔世尊示入涅槃，初祖大迦叶即白众云：“如来舍利，非我等事。今者宜先结集三藏，勿令佛法速灭。”嗟嗟！傥三藏果不足传佛心，则初祖何以结集为急务耶？窃谓禅宗之有三藏，犹奕秋之有棋子也。三藏之须禅宗，犹棋子之须活眼也。均一棋子也，善奕者则着着皆活，不善奕者则着着皆死。均此三藏也，知佛心者则言言皆了义；不知佛意者则字字皆疮疣。若为惩随语生见，遂欲全弃佛语，又何异因咽废饭哉！夫三藏之不可弃，犹饮食之不可废也，明矣！不调饮食，则病患必生；不阅三藏，则智眼必昧。顾历朝所刻藏乘，或随年次编入，或约重单分类，大小混杂，先后失准，致使欲展阅者茫然不知缓急可否。故诸刹所供大藏，不过缄置高阁而已。纵有阅者，亦罕能达其旨归、辨其权实，佛祖慧命真不啻九鼎一丝之惧。而诸方师匠，方且或竞人我，如兄弟之阋墙；或趋名利，如苍蝇之逐臭；或妄争是非，如痴犬之吠井；或恣享福供，如燕雀之处堂，将何以报佛恩哉！唯宋有王古居士，创作《法宝标目》；明有蕴空沙门，嗣作《汇目义门》，并可称良工苦心。然《标目》仅顺宋藏次第，略指端倪，固未尽美；《义门》创依五时教味，粗陈梗概，亦未尽善。旭以年三十时，发心阅藏，次年晤壁如镐兄于博山，谆谆以义类诠次为嘱，于是每展藏时随阅随录。凡历龙居、九华、霞漳、温陵、幽栖、石城、长水、灵峰八地，历年二十祀，始获成稿。终不敢剖破虚空，但藉此稍辨方位。俾未阅者，知先后所宜；已阅者，达权实所摄；义持者，可即约以识广；文持者，可会广以归约。若权若实不出一心，若广若约咸通一相，故名之为《阅藏知津》云。

　　甲午重阳后一日北天目沙门释智旭撰

　　缘起

　　古德云：“般若如大火聚，四面不可入。”又云：“般若如清凉池，四面皆可入。”般若其有二乎哉？何一不可入，一可入也？余钝根学佛有年，不独大火聚不能捱身，即清凉池亦无能插足。惟是尝闻《华严．普贤行愿品》有剥皮为纸，刺血为墨，书写经卷，积如须弥。故每于方册经卷少刻流通，非敢云作檀度法施，盖欲藉此稍种般若种子耳！昔者灵峰大师开讲报恩三藏，余因得亲法席。后欲辄申供养，师嘱云：“吾有《阅藏知津》一书，共四十八卷，计一千余纸。居士能为我梓行，则胜如以四事给我矣！”师化去忽十年，尘务纷纷，未得酬此愿。去夏癸卯，勉力抽资，并劝一二同志共襄其事，遂鸠工藏舍倡刻。至今夏甲辰，得以告成。所愿刻施微因，用荐先父思山府君、先母魏氏孺人脱苦恼于三途，证莲华于九品。更冀阅是书者一展卷时，如扁舟渔父忽然误入桃源，则如来法海虽宽广无涯，一弹指间可以即登彼岸矣！其他律教之异同、禅净之差别，具述大师序中，兹不更赘。余因述发心刻施之缘，聊识数言以记岁月如此。

　　溧水佛弟子夏之鼎和南述

　　阅藏知津凡例义门但分五时，不分三藏。谓三藏小教，但属阿含一时也。然天台备明五时，各论通别；别则但约一类机缘，通则华严乃至涅槃，无不遍该一代。又从古判法，多分菩萨、声闻两藏。就两藏中，各具经、律、论三。若据《智度论》说，则凡后代撰述合佛法者，总可论藏所收。若据《出曜经》说，则于经、律、论外，复有第四杂藏，今谓两土著作。不论释经、宗经，果是专阐大乘，则应摄入大论；专阐小道，则应摄入小论；其或理兼大小，事涉世间，二论既不可收，故应别立杂藏。若据五时次第，则华严之后，应叙阿含。然以小教加于方等般若之前，甚为不可。故必大小各自为类，庶显权实轻重不同。据密部之中，亦有以华严为名者，亦有以般若为名者，亦有以法华为名者，但既涉坛仪印咒，并属秘密一宗。只此密宗，并是方等大教，并通四十九年所说故也。法华、涅槃，虽同醍醐一味，而一重显实，一重谈常，故仍分二也。大乘律，本在诸经论中，不同小乘条然各别。今为令学菩萨戒者，易于寻究，故顺历代藏经旧例仍列数种，而出没取舍略与旧目不同。大乘论藏，自有释经、宗经，及转释诸论之不同。今故分为三别，三中又各先叙西土、后叙此土，所以尊天竺也。此土释大乘经，虽有巧拙浅深不同，然既附经文，不可摄入杂藏，故并入论藏中。若义门各附经论之后，又似经论，太无分别矣。此土述作，唯肇公及南岳天台二师，醇乎其醇，真不愧马鸣、龙树、无著、天亲，故特收入大乘宗论。其余诸师，或未免大醇小疵，仅可入杂藏中。西土撰述，但以义兼大小，或复事涉抄撮，故名为杂。此方撰述，则以诸家不同，体式亦异，故名为杂。此土，净土宗如《妙宗钞》、《十疑论》等，台宗如《玄义》、《文句》、《三止观》等，贤首如《华严疏钞》等，并已收入大乘论藏，故所列咸皆无几。俟法海观澜中，乃当备列各宗要书。义目于华严、法华等经，便取贤首、温陵等意旨释之，未免依他作解，障自悟门。今但列其品题，并品中事理大概，使人自知纲要。唯至疏钞玄文，方略出其释经之法，使知各家制立轨则不同。义目每于重单译中，先取单本总列于前，后以重本别列于后，相去悬隔，查考稍难。又每以先译为主，不分译之巧拙，致令阅者不知去取。今选取译之巧者，一本为主，其余重译即列于后。俾不能遍阅者，但阅其一，即可得旨。若能遍阅者，连阅多译，便知巧拙之得失也。凡重译本，于总目中，即低一字书之，使人易晓。至后录中，则与主本或全同、或稍异，仍备明之，使人知其或应并阅、或可不阅也。诸经或已流通，则人多素晓；或虽未流通，而卷帙不多，则人易翻阅，故所录皆略。唯《大般若》，实为佛祖迅航，而久不流通，卷盈六百，故所录稍详。又宝积、大集，及诸密部，并阿含等，凡卷帙多而人罕阅者，亦详录之，庶令人染一指而知全鼎之味云尔。

　　阅藏知津总目卷第一

　　北天目沙门释智旭编次第一经藏二分一大乘经二小乘经第二律藏二分一大乘律二小乘律第三论藏二分一大乘论二小乘论第四杂藏二分一西土撰述二此方撰述

　　一大乘经五部一华严部二方等部三般若部四法华部五涅槃部

　　一华严部大方广佛华严经(八十卷)　拱平章爱育黎首臣大方广佛华严经入不思议解脱境界普贤行愿品(四十卷)　(南伏戎羌北伏戎羌遐)大方广佛华严经(六十卷)　汤坐朝问道垂佛说兜沙经(四纸半)　(南迩北壹)佛说菩萨本业经(十一纸半)　同上诸菩萨求佛本业经(九纸半)　(南迩北率)菩萨十住行道品经(七纸欠)　同上佛说菩萨十住经(四纸欠)　同上渐备一切智德经(五卷)　同上十住经(六卷)　(南壹北体)等目菩萨所问三昧经(三卷)　(南体北率)显无边佛土功德经(一纸半)　壹佛说较量一切佛刹功德经(一纸余)　(南夙北临)佛说如来兴显经(四卷)　(南体北迩)度世品经(六卷)　壹佛说罗摩伽经(四卷)　体大方广佛华严经续入法界品(八纸欠)　(南迩北壹)普贤菩萨行愿赞(四纸半)　(南无北唱)文殊师利发愿经(二纸)　(南籍北既)大方广如来不思议境界经(九纸余)　(南迩北壹)大方广佛华严经不思议佛境界分(十纸半)　同上大方广佛华严经修慈分(五纸半)　同上大方广入如来智德不思议经(十二纸余)　(南迩北壹)度诸佛境界智光严经(一卷)　(南遐北殷)佛华严入如来德智不思议境界经(一卷)　(南遐北迩)大方广普贤所说经(四纸欠)　(南迩北壹)信力入印法门经(五卷)　(南遐北迩)大方广总持宝光明经(五卷)　(南竭北力)大方广圆觉修多罗了义经(一卷)　难

　　二方等部

　　又为二一显说二密咒

　　方等显说部大宝积经(一百二十卷)　龙师火帝(至)始制文字大方广三戒经(三卷)　乃佛说如来不思议秘密大乘经(二十卷今作十卷)　映佛说无量清净平等觉经(二卷)　乃佛说无量寿经(二卷)　乃佛说阿弥陀经(二卷)　乃佛说大乘无量寿庄严经(二卷)　(南深北命)佛说大阿弥陀经(二卷)　贞佛说阿閦佛国经(二卷北作三卷)　服佛说大乘十法经(一卷)　服佛说普门品经(一卷)　服佛说大乘菩萨藏正法经(四十卷今作二十卷)　(南辞安北如松)佛说胞胎经(一卷)　服文殊师利佛土严净经(二卷)　服佛说护国尊者所问大乘经(四卷南作三北作二)　(南夙北临)郁迦罗越问菩萨行经(一卷)　衣佛说法镜经(二卷)　服幻士仁贤经(一卷)　衣佛说决定毗尼经(一卷)　衣佛说三十五佛名礼忏文(一纸半)　渊发觉净心经(二卷北作一卷)　衣佛说须赖经(一卷)　(南忘北衣)佛说须赖经(一卷)　同上菩萨修行经(半卷)　(南忘北短)佛说无畏授所问大乘经(上中下仅半卷)　(南馨北夙)佛说优填王经(四纸余)　衣佛说大乘日子王所问经(九纸余)　力佛说须摩提经佛说须摩提菩萨经(二经同卷)　衣佛说阿阇世王女阿述达菩萨经(一卷)　衣佛说离垢施女经(一卷)　衣得无垢女经(一卷)　裳文殊师利所说不思议佛境界经(二卷)　裳善住意天子所问经(三卷)　裳佛说如幻三昧经(三卷)　裳太子刷护经太子和休经(二经同卷)　裳慧上菩萨问大善权经(二卷)　推佛说大方广善巧方便经(四卷今作二卷)　(南凊北深)大乘显识经(二卷)　推佛说大乘方等要慧经弥勒菩萨所问本愿经(二经南共一卷北共半卷)　推佛遗日摩尼宝经(一卷)　推佛说摩诃衍宝严经(一卷)　推佛说大迦叶问大宝积正法经(五卷今作二卷)　(忠)胜鬘师子吼一乘大方便方广经(一卷)　推毗耶娑问经(二卷)　推入法界体性经(八纸半)　(南男北伤)宝积三昧文殊师利菩萨问法身经(五纸半)　(南男北才)佛说阿弥陀经(四纸余)　贞称赞净土佛摄受经(九纸欠)　贞后出阿弥陀偈经(十四偈)　贞阿弥陀鼓音声王陀罗尼经(三纸)　行佛说观无量寿佛经(一卷)　贞观世音菩萨得大势菩萨受记经(一卷)　(南罔北短)佛说如幻三摩地无量印法门经(上中下同卷)　(南渊北似)大方等大集经(三十卷)　位让国大哀经(八卷)　周宝女所问经(四卷)　发海意菩萨所问净印法门经(十八卷今作九卷)　(南澄北似)无言童子经(二卷)　发宝星陀罗尼经(八卷)　殷大乘大方等日藏经(十卷)　有大方等大集月藏经(十卷)　虞大乘大集地藏十轮经(十卷)　陶佛说大方广十轮经(八卷)　唐大集须弥藏经(二卷)　唐虚空藏菩萨经(一卷)　吊虚空孕菩萨经(二卷)　吊虚空藏菩萨神咒经(十五纸)　吊观虚空藏菩萨经(二纸)　吊无尽意菩萨经(四卷)　罪阿差末菩萨经(七卷)　罪佛说大方等大集菩萨念佛三昧经(十卷)　民佛说菩萨念佛三昧经(六卷)　吊大方等大集贤护经(五卷)　(南伐北罪)般舟三昧经(三卷)　伐拔陂菩萨经(一卷)　(南伐北罪)自在王菩萨经(二卷)　发奋迅王问经(二卷)　发大集譬喻王经(二卷)　周佛说大集会正法经(五卷北作四卷)　(南渊北凊)僧伽吒经(四卷北作三卷)　(南可北羊)月灯三昧经(十一卷北作十卷)　女月灯三昧经(半卷)　慕占察善恶业报经(二卷)　(南诗北景)佛说佛名经(十二卷)　己长佛说五千五百佛名神咒除障灭罪经(八卷北作五卷)　(南信北长)三劫三千诸佛名经(三卷)　长千佛因缘经(一卷)　维贤劫经(十卷)　恃称扬诸佛功德经(三卷)　(南罔北靡)百佛名经(六纸欠)　(南忘北信)佛说大乘大方广佛冠经(上下合卷)　(南松北清)佛说十吉祥经(一纸余)　(南贤北信)佛说八佛名号经(三纸半)　(南才北知)佛说八吉祥神咒经(二纸半)　(南效北知)佛说八阳神咒经(二纸半)　(南才北知)佛说八吉祥经(二纸)　同上佛说八部佛名经(二纸半)　(南贤北信)佛说灭十方冥经(六纸)　维受持七佛名号所生功德经(四纸半)　维大乘宝月童子问法经(四纸)　(南尽北则)佛说宝网经(一卷)　(南忘北彼)佛说不思议功德诸佛所护念经(二卷)　(南长北信)药师琉璃光七佛本愿功德经(二卷)　惟佛说药师如来本愿经(一卷)　惟药师琉璃光如来本愿功德经(一卷)　惟观佛三昧海经(十卷)　量佛说弥勒成佛经(一卷)　贞佛说观弥勒菩萨下生经(六纸半)　贞佛说弥勒来时经(二纸余)　贞佛说弥勒下生经(六纸余)　贞佛说弥勒下生成佛经(五纸)　贞佛说观弥勒菩萨上生兜率陀天经(一卷)　贞佛说一切智光明仙人慈心因缘不食肉经(四纸)　(南贤北信)佛说师子月佛本生经(六纸半)　同上文殊师利般涅槃经(四纸欠)　维佛说观药王药上二菩萨经(一卷)　(南得北知)地藏菩萨本愿经(二卷)　(南思北斯)佛说师子庄严王菩萨请问经(三纸余)　(南贤北景)佛说八大菩萨经(一纸半)　(南思北斯)六菩萨名亦当诵持经(一纸)　(南籍北既)离垢慧菩萨所问礼佛法经(四纸半)　维佛说老女人经(一纸半)　(南男北洁)佛说老母经(一纸半)　(南男北洁)佛说老母女六英经(一纸欠)　同上楞伽阿跋多罗宝经(四卷)　惟入楞伽经(十卷)　鞠大乘入楞伽经(七卷)　养佛说首楞严三昧经(三卷)　靡维摩诘所说经(三卷)　方维摩诘经(三卷)　方说无垢称经(六卷)　(南方北盖)善思童子经(二卷)　(南赖北敢)大方等顶王经(一卷)　万大乘顶王经(一卷)　万月上女经(二卷)　染大乘密严经(三卷)　(南染北凊)大乘密严经(三卷)　(南不北凊)解深密经(五卷)　(南常北效)深密解脱经(五卷)　同上佛说解节经(一卷)　(南敢北发)相续解脱地波罗密了义经(半卷)　同上相续解脱如来所作随顺处了义经(半卷)　同上佛说佛地经(八纸)　行金光明最胜王经(十卷)　场金光明经(四卷)　(南食北化)合部金光明经(八卷)　(南食北被)庄严菩提心经(六纸欠)　(南迩北壹)大方广菩萨十地经(六纸半)　同上毗沙门天王经(四纸半)　(南不北凊)菩萨投身饲虎起塔因缘经(十纸余)　(南贤北悲)无所有菩萨经(四卷)　丝诸佛要集经(二卷)　(南彼北靡)不思议光菩萨所说经(一卷)　(南罔北短)央掘魔罗经(四卷)　悲思益梵天所问经(四卷)　(南五北伤)持心梵天所问经(四卷)　(南五北慕)胜思惟梵天所问经(六卷)　(南大北伤)佛说大乘同性经(二卷)　(南大北慕)佛说证契大乘经(二卷)　(南常北慕)诸法无行经(二卷)　(南伤北常)诸法本无经(三卷)　(南伤北五)佛说大乘随转宣诸法经(三卷今作一卷)　(南言北之)大乘理趣六波罗密多经(十卷)　(南若北馨)大乘本生心地观经(八卷)　(南之北兴)大乘遍照光明藏无字法门经(五纸余)　(南男北洁)无字宝箧经(五纸)　洁大乘离文字普光明藏经(四纸)　洁佛说大乘入诸佛境界智光明庄严经(五卷南作三卷北作二卷)　(南言北之)如来庄严智慧光明入一切佛境界经(二卷)　(南慕北男)度一切诸佛境界智严经(半卷)　(南慕北推)大方等如来藏经(九纸半)　(南忘北彼)十住断结经(十四卷今作十二卷)　谈彼菩萨璎珞经(十三卷今作二十卷)　(南短靡北诗赞)佛说华手经(十卷)　(南欲难北欲)佛说宝雨经(十卷)　(南身北此)佛说宝云经(七卷)　(南此北身)佛说除盖障菩萨所问经(二十卷南作十卷北作八卷)　(南盛北温)法集经(六卷)　难观察诸法行经(四卷)　器佛说未曾有正法经(六卷今作三卷)　(南凊北深)佛说阿阇世王经(二卷)　惟普超三昧经(四卷)　毁佛说放钵经(一卷)　毁大树紧那罗王所问经(四卷)　(南恭北五)伅真陀罗所问宝如来三昧经(三卷)　(南场北五)三昧弘道广显定意经(四卷)　丝佛说海龙王经(四卷)　(南彼北景)佛说转女身经(一卷)　男佛说无垢贤女经(三纸欠)　洁佛说腹中女听经(二纸半)　洁大方广如来秘藏经(二卷北作一卷)　染持世经(四卷)　(南四北常)持人菩萨所问经(四卷)　同上大方广宝箧经(二卷)　(南敢北恭)佛说文殊师利现宝藏经(二卷)　同上佛说乐璎珞庄严方便经(一卷)　洁顺权方便经(二卷)　洁大庄严法门经(二卷)　(南慕北毁)佛说大净法门品经(一卷)　同上佛说大威灯光仙人问疑经(一卷)　贞佛说第一义法胜经(一卷)　贞有德女所问大乘经(三纸半)　(南贤北莫)梵女首意经(四纸余)　莫佛说大乘流转诸有经(二纸)　维大方等修多罗王经(二纸欠)　(南才北良)佛说转有经(纸半)　(南效北良)佛说长者女庵提遮师子吼了义经(六纸欠)　(南贤北信)外道问圣大乘法无我义经(二纸半)　(南尽北则)佛说大乘智印经(五卷今作二卷)　(南言北之)佛说慧印三昧经(一卷)　(南伤北才)佛说如来智印经(一卷)　同上佛说不增不减经(五纸半)　维佛说入无分别法门经(四纸)　(南斯北夙)力庄严三昧经(三卷今作卷半)　(南长北信)佛说无极宝三昧经(二卷)　(南伤北才)宝如来三昧经(二卷)　(南慕北方)佛说金刚三昧本性清净不坏不灭经(七纸欠)　(南贤北信)寂照神变三摩地经(一卷)　维大方广师子吼经(四纸余)　(南男北良)佛说如来师子吼经(五纸)　同上出生菩提心经(十一纸半)　(南行北羊)佛说发菩提心破诸魔经(上下合卷)　(南凊北薄)文殊师利问菩提经(六纸余)　男伽耶山顶经(九纸)　男佛说象头精舍经(八纸余)　男大乘伽耶山顶经(七纸余)　男佛说文殊尸利行经(七纸半余)　(南效北良)佛说文殊师利巡行经(七纸欠)　同上佛说大乘善见变化文殊师利问法经(五纸余)　(南力北忠)佛说大乘不思议神通境界经(三卷今作二卷)　(南凊北薄)商主天子所问经(一卷)　维佛说魔逆经(一卷)　维超日明三昧经(二卷)　(南罔北短)须真天子经(二卷)　同上成具光明定意经(一卷)　(南忘北彼)悲华经(十卷)　及大乘大悲芬陀利经(八卷)　(南赖北敢)方广大庄严经(十二卷)　(南化北四大)普曜经(八卷)　(南被北大)大方便佛报恩经(七卷)　墨菩萨本行经(三卷)　墨佛说金色王经(七纸)　(南忘北短)六度集经(八卷)　万太子须大拏经(一卷)　(南洁北才)菩萨睒子经(六纸欠)　洁佛说睒子经(五纸)　洁太子慕魄经(五纸欠)　洁佛说太子沐魄经(二纸半)　洁佛说九色鹿经(二纸欠)　洁佛说长寿王经(四纸余)　(南贤北羊)佛说鹿母经(七纸)　维佛说大意经(四纸半)　维佛说前世三转经(六纸)　(南效北良)佛说银色女经(六纸余)　同上过去佛分卫经(一纸余)　(南贤北景)佛说妙色王因缘经(三纸欠)　同上佛说月明菩萨经(三纸欠)　维佛说顶生王因缘经(六卷今作二卷)　(南言北之)佛说赖吒和罗所问德光太子经(一卷)　维如来独证自誓三昧经(六纸余)　(南才北良)佛说自誓三昧经(七纸欠)　(南效北良)佛升忉利天为母说法经(三卷)　身道神足无极变化经(四卷)　(南盖北方)佛说盂兰盆经(纸半)　(南才北知)佛说报恩奉盆经(一纸欠)　同上佛说巨力长者所问大乘经(上中下同卷)　(南取北斯)佛说德护长者经(二卷)　(南男北洁)佛说月光童子经(七纸半)　洁佛说申日儿本经(二纸欠)　洁佛说胜军王所问经(五纸半)　(南渊北斯)佛说谏王经(三纸余)　才如来示教胜军王经(六纸余)　才佛为胜光天子说王法经(五纸半)　才佛为优填王说王法正论经(七纸余)　(南思北之)佛说萨罗国经(三纸)　(南贤北信)佛说阿阇世王受决经(三纸半欠)　(南效北良)采华违王上佛受决经(二纸欠)　同上佛说差摩婆帝受记经(三纸)　(南贤北景)佛说贤首经(二纸半)　维佛说坚固女经(五纸余)　维佛说心明经(二纸半)　维佛说金耀童子经(七纸欠)　力佛说逝童子经(二纸半)　洁佛说长者子制经(三纸余)　洁佛说菩萨逝经(三纸余)　(南男北洁)佛说龙施女经(二纸欠)　(南效北知)佛说龙施菩萨本起经(三纸半)　同上佛说长者法志妻经(三纸欠)　(南贤北信)佛说乳光佛经(五纸半)　洁佛说犊子经(一纸半)　洁佛说树提伽经(二纸半)　(南贤北羊)宝授菩萨菩提行经(十纸欠)　(南兴北深)演道俗业经(九纸)　(南忘北信)优婆夷净行法门经(二卷)　(南贤北行)菩萨道树经(十二纸)　(南忘北彼)菩萨生地经(二纸半)　同上佛说缘起圣道经(四纸欠)　(南效北良)佛说贝多树下思惟十二因缘经(三纸半)　(南效北良)佛说旧城喻经(四纸)　(南兴北临)分别缘起初胜法门经(上下合卷)　(南敢北赖)佛说缘生初胜分法本经(上下合卷)　同上大乘舍黎娑担摩经(六纸)　(南履北临)佛说了本生死经(四纸)　(南效北良)佛说稻秆经(六纸欠)　同上慈氏菩萨所说大乘缘生稻秆喻经(六纸半)　(南流北兴)佛说法身经(三纸半)　(南兴北深)佛说十号经(二纸)　(南命北尽)称赞大乘功德经(四纸余)　(南效北良)妙法决定业障经(三纸)　同上佛说大乘四法经(一纸欠)　同上佛说菩萨修行四法经(一纸欠)　同上大乘四法经(七纸半)　维佛说大乘百福相经(六纸)　(南男北良)佛说大乘百福庄严相经(七纸半)　(南效北良)佛说妙吉祥菩萨所问大乘法螺经(五纸余)　(南思北斯)大乘造像功德经(上下合卷)　(南羔北知)佛说造立形像福报经(三纸余)　(南才北知)佛说作佛形像经(二纸)　(南效北知)佛说造塔功德经(二纸)　维佛说右绕佛塔功德经(二纸余)　(南贤北景)佛说楼阁正法甘露鼓经(三纸半)　(南力北忠)无上依经(二卷)　(南效北良)佛说未曾有经(三纸欠)　(南男北良)佛说甚希有经(四纸半)　同上佛说诸法勇王经(一卷)　洁一切法高王经(一卷)　贞诸法最上王经(一卷)　(南维北行)佛说施灯功德经(一卷)　难浴像功德经(三纸余)　(南才北知)佛说灌佛经(一纸半)　同上佛说灌洗佛经(三纸余)　同上佛说浴像功德经(二纸半)　同上佛说菩萨行五十缘身经(四纸半)　(南忘北短)佛说内藏百宝经(六纸余)　(南莫北短)佛说最无比经(八纸欠)　(南效北良)佛说希有较量功德经(五纸)　同上文殊师利问菩萨署经(一卷)　(南诗北率)佛说明度五十校计经(二卷)　丝入定不定印经(一卷)　(南发北被)不必定入定入印经(一卷)　同上佛说谤佛经(六纸欠)　男佛说决定总持经(七纸半)　男佛说象腋经(一卷)　慕佛说无所希望经(一卷)　慕佛说甚深大回向经(四纸欠)　(南贤北景)佛说大方广未曾有经善巧方便品(四纸欠)　(南渊北斯)佛说十二头陀经(四纸半)　(南贤北羊)佛说四辈经(二纸半)　(南贤北景)佛说三品弟子经(二纸余)　同上佛说四不可得经(四纸余)　(南莫北短)佛说佛印三昧经(二纸半)　(南行北羊)佛语法门经(三纸)　(南忘北短)佛说法常住经(一纸)　(南贤北羊)佛说罪业报应教化地狱经(五纸余)　(南尺北敬)佛说辩意长者子所问经(八纸余)　当佛说大自在天子因地经(六纸半)　(南命北尽)佛说尊那经(五纸半)　(南夙北临)佛说弟子死复生经(五纸)　当佛说七女经(五纸半)　(南尺北敬)佛说懈怠耕者经(一纸)　当大法炬陀罗尼经(二十卷)　使可大威德陀罗尼经(二十卷北作十六卷)　覆器尊胜菩萨所问一切诸法入无量法门陀罗尼经(一卷)　(南莫北罔)佛说无崖际总持法门经(一卷)　同上金刚场陀罗尼经(一卷)　同上金刚上味陀罗尼经(一卷)　同上

　　已上六经虽有陀罗尼咒而无坛法故属显说

　　阅藏知津总目卷第一

　　阅藏知津总目卷第二

　　北天目沙门释智旭编次

　　方等密咒部

　　又二一经二仪轨

　　一密咒经大佛顶如来密因修证了义诸菩萨万行首楞严经(十卷)　羔佛说一切如来真实摄大乘现证三昧大教王经(三十卷南作十九卷北作十七卷)　(南如松北盛川)金刚顶一切如来真实摄大乘现证大教王经(三卷)　(南之北流)大乘金刚髻珠菩萨修行分经(一卷)　(南遐北殷)大乘瑜伽金刚性海曼殊室利千臂千钵大教王经(十卷)　容佛说一切如来金刚三业最上秘密大教王经(七卷)　息佛说最上根本大乐金刚不空三昧大教王经(七卷)　(南温北澄)大乐金刚不空真实三么耶般若波罗密多理趣经(七纸欠)　(南川北澄)金刚顶瑜伽理趣般若经(九纸余)　(南思北澄)实相般若波罗密经(六纸余)　翔佛说秘密相经(上中下合卷)　(南馨北不)佛说金刚场庄严般若波罗密多教中一分(八纸)　(南斯北夙)佛说幻化网大瑜伽教十忿怒明王大明观想仪轨经(一卷)　(南履北思)佛说大悲空智金刚大教王仪轨经(五卷今作三卷)　思一切如来大秘密王未曾有最上微妙大曼罗经(五卷今作三卷)　(南命北川)大毗卢遮那成佛神变加持经(七卷)　(南赞北贤)佛说无二平等最上瑜伽大教王经(六卷)　(南斯北渊)佛说瑜伽大教王经(五卷)　(南兴北流)金刚峰楼阁一切瑜伽瑜祇经(二卷)　(南澄北取)一字佛顶轮王经(六卷)　(南诗北克)菩提场所说一字顶轮王经(五卷)　(南流北不)一字奇特佛顶经(三卷)　(南川北不)妙吉祥平等秘密最上观门大教王经(五卷北作四卷)　取佛顶放无垢光明入普门观察一切如来心陀罗尼经(上下同卷)　(南力北忠)佛说守护大千国土经(三卷)　力佛说出生一切如来法眼遍照大力明王经(上下同卷)　(南竭北流)广大宝楼阁善住秘密陀罗尼经(三卷今作二卷)　(南赞北念)牟梨曼陀罗咒经(二卷)　(南羊北念)大宝广博楼阁善住秘密陀罗尼经(三卷)　(南不北息)普遍光明焰鬘清净炽盛如意宝印心无能胜大明王大随求陀罗尼经(二卷)　(南思北取)佛说随求即得大自在陀罗尼神咒经(十四纸)　行佛说佛顶尊胜陀罗尼经(一卷)　(南改北莫)佛顶尊胜陀罗尼经(六纸)　同上佛顶最胜陀罗尼经(六纸半)　(南得北莫)佛顶尊胜陀罗尼经(七纸半)　同上最胜佛顶陀罗尼净除业障经(一卷)　(南改北莫)大方等陀罗尼经(四卷)　信佛说大方等大云请雨经(一卷)　(南伤北毁)大云请雨经(一卷)　毁大云轮请雨经(二卷北作一卷)　(南伤北毁)大云轮请雨经(二卷北作一卷)　(南不北凊)佛说一切如来乌瑟腻沙最胜总持经(七纸余)　(南履北临)佛说大白伞盖总持陀罗尼经(一卷)　(南若北之)佛说最胜妙吉祥根本智最上秘密一切名义三摩地分(上下同卷)　(南竟北稿)佛说遍照般若波罗密经(七纸欠)　(南深北命)佛说佛母般若波罗密多大明观想仪轨经(三纸半)　(南斯北澄)仁王般若念诵法(五纸余)　(南竟北稿)佛说普贤曼拏罗经(一卷)　(南临北尽)佛说一切如来安像三昧仪轨经(六纸余)　(南取北止)无量寿如来修观行供养仪轨(一卷)　(南竟北稿)佛说帝释岩秘密成就仪轨(四纸欠)　(南竟北杜)底哩三昧耶不动尊威怒王使者念诵法(一卷)　(南流北言)佛说大灌顶神咒经(十二卷北作六卷)　恭守护国界主陀罗尼经(十卷)　(南止北兰)七佛所说神咒经(四卷)　(南景北羊)一切如来正法秘密箧印心陀罗尼经(八纸)　(南力北忠)一切如来心秘密全身舍利宝箧印陀罗尼经(五纸半)　(南流北兴)佛说圣曜母陀罗尼经(三纸半)　(南临北则)圣无能胜金刚火陀罗尼经(三纸半)　(南命北则)佛说大金刚香陀罗尼经(三纸)　(南薄北临)佛说智光灭一切业障陀罗尼经(三纸)　(南命北则)佛说智炬陀罗尼经(三纸欠)　行诸佛集会陀罗尼经(三纸余)　行佛说一切如来金刚寿命陀罗尼经(二纸)　(南流北兴)息除中夭陀罗尼经(二纸余)　(南力北忠)十二佛名神咒校量功德除障灭罪经(五纸余)　(南必北能)佛说称赞如来功德神咒经(二纸余)　同上东方最胜灯王如来助护持世间神咒经(十一纸半)　(南莫北罔)佛说持句神咒经(二纸余)　同上佛说陀邻尼钵经(二纸)　同上圣最上灯明如来陀罗尼经(六纸)　忠佛说华积楼阁陀罗尼经(三纸欠)　(南临北命)华积陀罗尼神咒经(二纸余)　(南莫北能)师子奋迅菩萨所问经(二纸)　同上佛说华聚陀罗尼咒经(二纸余)　同上拔济苦难陀罗尼经(一纸半)　行佛母大孔雀明王经(三卷)　(南改北知)佛说孔雀王咒经(二卷)　(南必北过)佛说大孔雀咒王经(三卷)　(南改北知)佛说大孔雀王神咒经(四纸欠)　(南必北过)佛说大孔雀王杂神咒经(十二纸半)　同上大金色孔雀王咒经(一卷)　同上大孔雀明王画像坛场仪轨(四纸)　(南学北杜)菩提场庄严陀罗尼经(一卷)　不佛说大乘圣无量寿决定光明王如来陀罗尼经(五纸)　(南竭北力)佛说无能胜幡王如来庄严陀罗尼经(三纸)　(南竭北忠)佛说圣庄严陀罗尼经(上下同卷)　(南临北命)佛说宝带陀罗尼经(八纸欠)　(南斯北夙)大吉义神咒经(二卷)　行金刚光焰止风雨陀罗尼经(一卷)　(南羊北维)佛说圣多罗菩萨经(五纸欠)　(南兴北深)圣观自在菩萨一百八名经(四纸余)　(南尽北则)毗俱胝菩萨一百八名经(三纸余)　同上佛说大吉祥陀罗尼经(一纸)　(南兴北深)佛说大吉祥天女十二契一百八名无垢大乘经(六纸余)　(南流北兴)佛说大吉祥天女十二名号经(一纸余)　同上大乘八大曼拏罗经(纸半)　(南夙北临)佛说八大菩萨曼荼罗经(二纸半)　(南渊北斯)无垢净光大陀罗尼经(一卷)　(南莫北彼)圣佛母小字般若波罗密多经(三纸欠)　(南竭北忠)诸佛心印陀罗尼经(纸半)　(南尽北则)诸佛心陀罗尼经(二纸余)　行消除一切闪电障难随求如意陀罗尼经(三纸半)　忠佛说如意摩尼陀罗尼经(三纸)　(南尽北则)虚空藏菩萨问七佛陀罗尼咒经(一卷)　(南莫北罔)如来方便善巧咒经(八纸半)　同上圣虚空藏菩萨陀罗尼经(六纸余)　(南力北忠)佛说救拔焰口饿鬼陀罗尼经(三纸余)　(南渊北斯)佛说救面然饿鬼陀罗尼经(二纸半)　(南行北念)佛说甘露经陀罗尼(七行)　同上瑜伽集要救阿难陀罗尼焰口仪轨经(一卷)　(南止北斯)佛说延寿妙门陀罗尼经(六纸余)　(南兴北深)护命法门神咒经(九纸半)　(南莫北罔)善法方便陀罗尼经(五纸余)　同上金刚秘密善门陀罗尼经(四纸余)　同上佛说七俱胝佛母准提大明陀罗尼经(并念诵观行等法)(十四纸)　(南改北莫)佛说七俱胝佛母心大准提陀罗尼经(三纸)　(南改北莫)七俱胝佛母所说准提陀罗尼经(一卷)　(南渊北莫)佛说慈氏菩萨誓愿陀罗尼经(一纸欠)　(南夙北临)百千印陀罗尼经(一纸余)　行六字大陀罗尼咒经(一纸欠)　行六字咒王经(四纸余)　(南莫北能)六字神咒王经(六纸)　同上佛说圣六字大明王陀罗尼经(一纸半)　(南临北命)佛说大护明大陀罗尼经(五纸)　(南力北忠)圣六字增寿大明陀罗尼经(一纸半)　(南履北临)佛说疗痔病经(一纸)　当佛说善乐长者经(二纸半)　(南兴北深)佛说能净一切眼疾病陀罗尼经(一纸余)　(南渊北斯)佛说莲华眼陀罗尼经(一纸欠)　(南尽北则)佛说宝生陀罗尼经(一纸欠)　(南命北尽)佛说尊胜大明王经(三纸欠)　(南命北则)佛说金身陀罗尼经(二纸)　(南斯北夙)佛说持世陀罗尼经(三纸余)　行佛说雨宝陀罗尼经(四纸欠)　(南流北兴)佛说大乘圣吉祥持世陀罗尼经(七纸)　(南竭北力)圣持世陀罗尼经(六纸半)　(南忠北则)佛说圣大总持王经(三纸半)　(南命北则)佛说宿命智陀罗尼经(半纸)　(南夙北临)佛说钵兰那赊嚩哩大陀罗尼经(二纸)　同上佛说俱枳罗陀罗尼经(一纸余)　同上佛说妙色陀罗尼经(一纸欠)　同上佛说大七宝陀罗尼经(半纸)　行佛说栴檀香身陀罗尼经(一纸余)　(南夙北临)佛说无畏陀罗尼经(二纸欠)　(南思北之)佛说施一切无畏陀罗尼经(二纸欠)　(南思北斯)佛说炽盛光大威德消灾吉祥陀罗尼经(纸半)　(南思北之)佛说大威德金轮佛顶炽盛光如来消除一切灾难陀罗尼经(二纸余)　同上佛说持明藏八大总持王经(五纸余)　(南命北则)佛说六门陀罗尼经(一纸)　行佛说善夜经(三纸)　行胜幢臂印陀罗尼经(纸半)　(南得北莫)妙臂印幢陀罗尼经(一纸余)　同上佛说普贤菩萨陀罗尼经(二纸余)　(南命北尽)佛说十八臂陀罗尼经(一纸)　(南夙北临)佛说胜幡璎珞陀罗尼经(二纸)　(南临北命)佛说灭除五逆罪大陀罗尼经(一纸欠)　(南夙北临)佛说洛叉陀罗尼经(一纸余)　同上佛说无量功德陀罗尼经(一纸欠)　同上佛说拔除罪障咒王经(二纸欠)　行佛说一切法功德庄严王经(十三纸余)　行庄严王陀罗尼经(三纸)　行八名普密陀罗尼经(纸半)　行佛说秘密八名陀罗尼经(纸半)　(南兴北深)佛说如意宝总持王经(二纸余)　(南命北则)佛说一向出生菩萨经(一卷)　(南改北莫)佛说无量门微密持经(半卷)　(南罔北莫)佛说出生无量门持经(半卷)　同上阿难陀目佉尼诃离陀邻尼经(九纸余)　(南得北莫)阿难陀目佉尼诃离陀经(九纸)　同上佛说无量门破魔陀罗尼经(十纸欠)　同上舍利弗陀罗尼经(七纸半)　同上出生无边门陀罗尼经(十三纸余)　同上佛说出生无边门陀罗尼经(十纸)　(南流北兴)大方广菩萨藏文殊师利根本仪轨经(二十卷南作十二卷北作十卷)　(南则尽北若)大方广菩萨藏经中文殊师利根本一字陀罗尼法(三纸欠)　(南必北能)曼殊室利菩萨咒藏中一字咒王经(四纸半)　同上佛说大陀罗尼末法中一字心咒经(一卷)　(南羔北念)金刚顶经曼殊室利菩萨五字心陀罗尼品(十纸欠)　(南行北念)文殊师利宝藏陀罗尼经(一卷)　(南景北羊)圣阎曼德迦威怒王立成大神验念诵法(六纸余)　(南竟北稿)大方广曼殊室利童真菩萨华严本教赞阎曼德迦忿怒王真言阿毗遮噜迦仪轨品(一卷)　(南学北稿)文殊师利菩萨根本大教王经金翅鸟王品(十纸)　(南取北止)文殊问经字母品(二纸)　(南不北凊)佛说最上意陀罗尼经(五纸欠)　(南命北则)佛说圣最胜陀罗尼经(三纸半)　(南履北临)不空罥索神变真言经(三十卷)　(南良知过北必改得)佛说不空罥索咒经(一卷)　(南才北过)不空罥索神咒心经(一卷)　同上不空罥索咒心经(一卷)　同上圣观自在菩萨不空王秘密心陀罗尼经(九纸半)　(南渊北斯)佛说大乘庄严宝王经(四卷)　竭佛说大方广曼殊室利经观自在菩萨受记品第一(一卷)　(南取北止)佛说大方广曼殊室利经观自在多罗菩萨仪轨经(十一纸)　(南川北止)叶衣观自在菩萨经(七纸余)　(南不北凊)阿唎多罗陀罗尼阿噜力经(一卷)　(南川北流)金刚恐怖集会方广轨仪观自在菩萨三世最胜心明王经(一卷)　(南川北止)十一面观自在菩萨心密言念诵仪轨经(上中下同卷)　(南馨北止)千手千眼观世音菩萨广大圆满无碍大悲心陀罗尼经(一卷)　(南必北能)千手千眼观世音菩萨姥陀罗尼身经(一卷)　同上千眼千臂观世音菩萨陀罗尼神咒经(上下同卷)　同上观自在菩萨怛嚩多唎随心陀罗尼经(一卷)　同上如意轮陀罗尼经(一卷)　同上观世音菩萨秘密藏神咒经(八纸欠)　同上观世音菩萨如意摩尼陀罗尼经(六纸欠)　同上观自在菩萨如意心陀罗尼经(三纸)　同上佛说观自在菩萨母陀罗尼经(二纸余)　(南兴北深)佛说一切如来名号陀罗尼经(二纸)　同上观自在菩萨说普贤陀罗尼经(三纸半)　(南渊北斯)清净观世音菩萨普贤陀罗尼经(五纸余)　行请观世音菩萨消伏毒害陀罗尼经(一卷)　(南莫北能)广大莲华庄严曼拏罗灭一切罪陀罗尼经(八纸半)　(南命北尽)佛说一髻尊陀罗尼经(十二纸欠)　(南思北斯)佛说秘密三昧大教王经(四卷)　(南息北渊)最上大乘金刚大教宝王经(上下同卷)　(南履北临)妙臂菩萨所问经(四卷今作二卷)　(南尽北则)苏婆呼童子经(三卷)　(南羊北贤)苏悉地羯罗经(三卷北作四卷)　(南羊北克)金刚顶瑜伽念珠经(一纸余)　(南川北澄)佛说金刚手菩萨降伏一切部多大教王经(三卷)　(南履北渊)金刚恐怖集会方广轨仪观自在菩萨三世最胜心明王大威力乌枢瑟摩明王经(三卷)　(南川北止)金刚手光明灌顶经最胜立印圣无动尊大威怒王念诵仪轨法品(十二纸)　(南优北钟)圣迦抳忿怒金刚童子菩萨成就仪轨经(三卷北作二卷)　(南取北言)大乘方广曼殊室利菩萨华严本教赞阎曼德迦忿怒王真言大威德仪轨品(三纸)　(南竟北稿)佛说妙吉祥瑜伽大教金刚陪啰嚩轮观想成就仪轨经(一卷)　(南夙北言)金刚萨埵说频那夜迦天成就仪轨经(四卷)　(南薄北思)秽迹金刚说神通大满陀罗尼法术灵要门经(三纸余)　(南馨北清)秽迹金刚法禁百变法门经(四纸)　同上佛说金刚香菩萨大明成就仪轨经(三卷)　(南薄北思)佛说虚空藏菩萨能满诸愿最胜心陀罗尼求闻持法(四纸)　行圣多罗菩萨一百八名陀罗尼经(六纸余)　(南忠北则)香王菩萨陀罗尼咒经(二纸)　行增慧陀罗尼经(一纸欠)　(南履北临)佛说大摩里支菩萨经(七卷南作五卷北作四卷)　(南临北尽)佛说摩利支天陀罗尼咒经(二纸欠)　(南改北尽)佛说末利支提婆华鬘经(一卷)　(南言北尽)佛说摩利支天经(三纸余)　(南思北尽)佛说最上秘密那拏天经(上中下同卷)　(南温北澄)佛说宝藏神大明曼拏罗仪轨经(上下合卷)　(南命北比)速疾力验摩醯首罗天说阿尾奢法(四纸)　(南学北杜)大药叉女欢喜母并爱子成就法(九纸半)　同上诃利帝母真言法(三纸欠)　(南无北隶)佛说护诸童子陀罗尼咒经(三纸半)　行啰嚩拏说救疗小儿疾病经(八纸余)　(南夙北临)千转大明陀罗尼经(三纸)　(南临北命)佛说毗沙门天王经(七纸)　(南临北尽)阿吒婆拘鬼神大将上佛陀罗尼经(四纸余)　行宝贤陀罗尼经(纸半)　(南兴北深)幻师颰陀神咒经(一纸余)　行佛说大爱陀罗尼经(一纸欠)　(南夙北临)佛说陀罗尼集经(十二卷今作十三卷)　(南得能北忘罔)佛说十一面观世音神咒经(九纸欠)　(南改北能)十一面神咒心经(八纸)　同上千转陀罗尼观世音菩萨咒经(二纸)　同上六字神咒经(二纸半)　(南改北能)大圣大欢喜双身毗那耶迦法(二纸半)　(南学北杜)佛说大普贤陀罗尼经(一纸半)　行佛说消除一切灾障宝髻陀罗尼经(三纸半)　(南夙北临)大寒林圣难拏陀罗尼经(四纸余)　(南力北忠)佛说檀持罗麻油述经(一纸余)　行佛说摩尼罗亶经(二纸半)　行佛说穰麌梨童女经(三纸余)　(南流北兴)佛说安宅神咒经(三纸半)　行佛说息除贼难陀罗尼经(一纸欠)　(南兴北深)佛说辟除贼害咒经(半纸余)　行佛说咒时气病经(半纸)　行佛说咒齿经(七行)　行佛说咒目经(四行)　行佛说咒小儿经(五行)　行佛说除一切疾病陀罗尼经(一纸欠)　(南渊北斯)佛说辟除诸恶陀罗尼经(一纸余)　(南夙北临)咒三首经(一纸欠)　(南改北能)梵本大悲神咒(二纸余)咒五首经(一纸余)　(南改北能)种种杂咒经(七纸)　(南改北莫)最胜佛顶陀罗尼(二纸余)　(南竭北忠)大金刚妙高山楼阁陀罗尼(七纸半)　(南命北尽)金刚摧碎陀罗尼(二纸)　(南思北斯)佛说无量寿大智陀罗尼(八行)　(南兴北深)佛说宿命智陀罗尼(四行半)　同上佛说妙吉祥菩萨陀罗尼(二纸余)　同上佛说慈氏菩萨陀罗尼(五行)　同上佛说虚空藏菩萨陀罗尼(七行)　同上拔一切业障根本得生净土陀罗尼(九行)　贞陀罗尼门诸部要目(四纸欠)　(南竟北隶)

　　二密咒仪轨金刚顶经一切如来真实摄大乘现证大教王经(二卷)　(南优北亦)金刚顶瑜伽中略出念诵经(四卷)　(南景北念)金刚顶瑜伽金刚萨埵五秘密修行念诵仪轨(一卷)　(南竟北稿)金刚顶瑜伽金刚萨埵仪轨(十纸余)　(南学北杜)金刚顶瑜伽经十八会指归(八纸余)　(南无北隶)金刚顶瑜伽三十七尊礼(三纸半)　(南竟北隶)一切秘密最上名义大教王仪轨(上下同卷)　(南竟北杜)妙吉祥平等瑜伽秘密观身成佛仪轨(一卷)　(南优北钟)妙吉祥平等观门大教王经略出护摩仪(七纸)　(南优北隶)金刚王菩萨秘密念诵仪轨(十一纸欠)　(南无北稿)金刚顶经瑜伽修习毗卢遮那三摩地法(一卷)　(南无北钟)不空罥索毗卢遮那佛大灌顶光真言(纸半)　(南思北斯)大毗卢遮那成佛神变加持经略示七支念诵随行法(三纸欠)　(南学北杜)大日经略摄念诵随行法(二纸余)　同上一字佛顶轮王念诵仪轨(七纸余)　(南优北钟)瑜伽翳迦讫沙啰乌瑟尼沙斫讫啰真言安怛陀那仪则一字顶轮王瑜伽经(五纸半)　(南竟北既)金刚顶瑜伽护摩仪轨(一卷)　(南无北隶)一字金轮王佛顶要略念诵法(三纸半)　(南学北杜)佛顶尊胜陀罗尼念诵仪轨(八纸)　(南无北稿)阿閦如来念诵供养法(十一纸余)　同上金刚寿命陀罗尼念诵法(二纸余)　(南学北杜)佛说持明藏瑜伽大教尊那菩萨大明成就仪轨经(四卷今作二卷)　(南夙北思)佛说观想佛母般若波罗密多菩萨经(二纸欠)　(南尽北则)圣八千颂般若波罗密多一百八名真实圆义陀罗尼经(二纸余)　(南思北斯)仁王护国般若波罗密多经道场念诵仪轨(一卷)　(南优北钟)成就妙法莲华经王瑜伽观智仪轨(一卷)　(南学北杜)金刚顶莲华部心念诵仪轨(一卷)　(南无北钟)大乐金刚萨埵修行成就仪轨(十二纸)　(南竟北杜)金刚顶瑜伽降三世成就极深密门(三纸)　(南学北杜)佛说大乘观想曼拏罗净诸恶趣经(二卷北作一卷)　(南薄北止)苏悉地羯罗供养法(三卷今作二卷)　(南学北钟)不空罥索心咒王经(三卷北作二卷)　(南才北过)不空罥索陀罗尼经(二卷)　同上瑜伽莲华部念诵法(六纸欠)　(南优北钟)佛说一切佛摄相应大教王经圣观自在菩萨念诵仪轨经(八纸余)　(南夙北止)金刚顶瑜伽千手千眼观自在菩萨修行仪轨经(一卷)　(南无北英)大悲心陀罗尼修行念诵略仪(七纸欠)　(南优北隶)观自在菩萨如意轮瑜伽念诵法(九纸半)　(南学北杜)观自在菩萨如意轮瑜伽法要(十纸)　(南行北念)观自在菩萨如意轮念诵仪轨(七纸半)　(南竟北杜)佛说如意轮莲华心如来修行观门仪(九纸欠)　(南学北钟)金刚顶经瑜伽观自在王如来修行法(一卷)　(南优北钟)金刚顶经观自在王如来修行法(五纸)　同上圣观自在菩萨心真言瑜伽观行仪轨(五纸)　(南竟北稿)观自在多罗瑜伽念诵法(九纸余)　同上普贤金刚萨埵瑜伽念诵仪(一卷)　(南无北隶)金刚顶瑜伽他化自在天理趣会普贤修行念诵仪轨(十一纸)　(南学北杜)金刚顶胜初瑜伽普贤菩萨念诵法经(七纸余)　(南无北稿)金刚顶经瑜伽文殊师利菩萨法一品(二纸)　(南无北隶)金刚顶超胜三界经说文殊五字真言胜相(二纸)　(南优北隶)大圣曼殊室利童子五字瑜伽法(三纸余)　(南学北杜)五字陀罗尼颂(七纸余)　同上金刚顶瑜伽经文殊师利菩萨仪轨供养法(九纸)　(南优北钟)佛说妙吉祥最胜根本大教经(三卷)　(南薄北取)无能胜大明陀罗尼经(七纸半)　(南学北英)无能胜大明心陀罗尼经(一纸半)　同上大虚空藏菩萨念诵法(四纸)　(南竟北稿)大威怒乌刍涩摩仪轨(十一纸)　(南学北杜)甘露军茶利菩萨供养念诵成就仪轨(一卷)　(南竟北稿)不动使者陀罗尼秘密法(一卷)　(南无北钟)佛说圣宝藏神仪轨经(上下同卷)　(南命北止)曼殊室利咒藏中校量数珠功德经(二纸欠)　(南才北知)佛说校量数珠功德经(一纸半)　同上文殊所说最胜名义经(上下合卷)　(南优北群)圣妙吉祥真实名经(一卷)　(南思北澄)圣救度佛母二十一种礼赞经(三纸)　(南履北言)佛说一切如来顶轮王一百八名赞经(一纸)　同上赞扬圣德多罗菩萨一百八名经(四纸欠)　(南尽北则)七佛赞呗伽陀(二纸余)　(南竭北言)曼殊室利菩萨吉祥伽陀(纸半)　(南兴北言)曼殊室利菩萨吉祥伽陀(一纸余)　(南竟北杜)佛说文殊师利一百八名梵赞(三纸半)　(南深北言)圣金刚手菩萨一百八名梵赞(三纸半)　(南夙北言)佛说圣观自在菩萨梵赞(二纸欠)　(南临北言)圣多罗菩萨梵赞(六纸欠)　(南履北言)犍椎梵赞(七纸半)　(南深北言)八大灵塔梵赞(纸半)　(南夙北言)三身梵赞(一纸余)　(南夙北言)受菩提心戒仪(三纸)　(南竟北隶)瑜伽集要焰口施食仪起教阿难陀缘由(四纸欠)　(南渊北漆)瑜伽集要焰口施食仪(二十四纸)　同上陀罗尼杂集(十卷)　(南封北卿)

　　阅藏知津总目卷第二

　　阅藏知津总目卷第三

　　北天目沙门释智旭编次

　　三般若部大般若波罗密多经(六百卷)　天地玄黄至珍李柰放光般若波罗密经(三十卷)　菜重芥摩诃般若波罗密经(三十卷)　姜海咸光赞般若波罗密经(十卷)　河道行般若波罗密经(十卷)　淡小品般若波罗密经(十卷)　鳞佛母出生三法藏般若波罗密多经(二十五卷北作十四卷)　(南似兰北履薄)佛母宝德藏般若波罗密经(三卷今作二卷)　(南履北临)大明度无极经(六卷)　潜摩诃般若波罗密钞经(五卷)　潜胜天王般若波罗密经(七卷)　羽文殊师利所说摩诃般若波罗密经(一卷)　翔文殊师利所说般若波罗密经(一卷)　翔佛说濡首菩萨无上清净分卫经(二卷)　翔金刚般若波罗密经(一卷)　羽金刚般若波罗密经(一卷)　羽金刚般若波罗密经(一卷)　羽金刚能断般若波罗密经(一卷)　翔能断金刚般若波罗密经(一卷)　翔能断金刚般若波罗密多经(一卷)　翔仁王护国般若波罗密多经(二卷)　(南流北温)仁王护国般若波罗密经(二卷)　翔佛说了义般若波罗密多经(二纸余)　(南渊北斯)佛说五十颂圣般若波罗密经(二纸欠)　(南履北临)佛说帝释般若波罗密多心经(三纸余)　同上般若波罗密多心经(十六行半)　翔摩诃般若波罗密大明咒经(一纸欠)　翔佛说圣佛母般若波罗密多经(纸半)　(南凊北薄)

　　四法华部无量义经(一卷)　草妙法莲华经(七卷)　草正法华经(十卷)　木妙法莲华经(八卷)　(南盖北赖)萨昙芬陀利经(半卷)　草观世音菩萨普门品(一卷)　(南[○@缺]北草)法华三昧经(半卷)　草广博严净不退转法轮经(四卷)　发不退转法轮经(四卷)　发阿惟越致遮经(四卷)　(南此北盖)大萨遮尼乾子受记经(十卷)　岂菩萨行方便境界神通变化经(三卷)　养金刚三昧经(二卷)　(南贤北难)大法鼓经(二卷)　染佛说观普贤菩萨行法经(一卷)　(南罔北短)

　　五涅槃部大般涅槃经(四十卷)　(南率宾归王北宾归王鸣)南本大般涅槃经(三十六卷)　(南鸣凤在竹北凤在竹白)大般泥洹经(六卷)　(南白北食)大般涅槃经后分(二卷)　白佛说方等般泥洹经(二卷)　(南驹北白)四童子三昧经(三卷)　同上大悲经(五卷)　驹大乘方广总持经(一卷)　(南五北才)佛说济诸方等学经(一卷)　同上集一切福德三昧经(三卷)　(南大北化)等集众德三昧经(三卷)　(南四北化)摩诃摩耶经(二卷)　(南忘北彼)大方等大云经(四卷)　(南毁北男)菩萨处胎经(五卷)　悲中阴经(二卷)　(南丝北景)佛说莲华面经(上下同卷)　(南诗北景)

　　二小乘经增壹阿含经(五十卷)　形端表正空佛说阿罗汉具德经(八纸半)　(南夙北临)佛说四人出现世间经(三纸欠)　(南福北缘)佛说波斯匿王太后崩尘土坌身经(二纸半)　(南缘北善)佛说给孤长者女得度因缘经(三卷南作二北作一)　(南兰北薄)须摩提女经(十四纸半)　(南缘北敬)佛说三摩竭经(九纸)　(南尺北敬)佛说婆罗门避死经(一纸欠)　(南缘北善)食施获五福报经(一纸余)频婆娑罗王诣佛供养经(四纸欠)佛说长者子六过出家经(二纸欠)佛说鸯崛魔经(五纸)佛说鸯崛髻经(五纸)佛说力士移山经(四纸半)佛说四未曾有法经(一纸余)佛说舍利弗目犍连游四衢经(二纸余)七佛父母姓字经(三纸)佛说放牛经(三纸余)缘起经(二纸欠)佛说十一想思念如来经(一纸)佛说四泥犁经(纸半)右十三经并同上阿那邠邸化七子经(三纸余)　(南缘北庆)玉耶经(四纸欠)　庆阿遫达经(一纸半)　庆玉耶女经(三纸欠)　庆大爱道般涅槃经(六纸余)　(南缘北庆)佛母般泥洹经(三纸余)　同上舍卫国王梦见十事经(三纸半)　(南缘北善)佛说国王不黎先尼十梦经(四纸欠)　同上中阿含经(六十卷)　作圣德建名立佛说七知经(二纸)　(南积北缘)佛说园生树经(一纸半)　(南渊北斯)佛说碱水喻经(一纸半)　(南积北缘)佛说萨钵多酥哩逾捺野经(三纸余)　(南履北临)佛说一切流摄守因经(四纸欠)　(南积北缘)佛说四谛经(七纸半)　(南积北善)佛说恒水经(三纸欠)　同上佛说本相倚致经(二纸欠)　同上佛说缘本致经(一纸余)　(南福北善)佛说轮王七宝经(三纸半)　(南渊北斯)佛说顶生王故事经(五纸欠)　(南福北善)佛说文陀竭王经(三纸欠)　同上佛说频婆娑罗王经(五纸)　(南兴北临)佛说铁城泥犁经(四纸余)　(南福北缘)佛说阎罗王五天使者经(二纸余)　同上佛说古来世时经(四纸余)　同上大正句王经(上下同卷)　(南兴北深)佛说阿那律八念经(三纸余)　(南福北缘)佛说离睡经(二纸余)佛说是法非法经(二纸半)佛说求欲经(九纸余)佛说受岁经(三纸余)佛说梵志计水净经(纸半)　五并同上佛说大生义经(六纸半)　(南凊北薄)佛说苦阴经(四纸余)　(南福北缘)佛说苦阴因事经(四纸半)佛说释摩男本经(三纸余)佛说乐想经(一纸欠)佛说漏分布经(五纸余)佛说阿耨颰经(五纸)佛说诸法本经(一纸欠)佛说瞿昙弥记果经(六纸欠)　七并同上佛说瞻婆比丘经(二纸半余)　(南福北善)佛说伏淫经(二纸余)　(南福北缘)佛说魔娆乱经(七纸欠)佛说弊魔试目连经(五纸欠)　同上佛说赖吒和罗经(九纸余)　(南福北善)佛说护国经(半卷)　(南温北薄)佛说帝释所问经(十一纸余)　(南温北深)佛说善生子经(六纸半)　(南福北善)佛说数经(四纸余)　同上佛说梵志頞波罗延问种尊经(六纸)　同上佛说须达经(三纸欠)　(南缘北善)佛说长者施报经(六纸余)　(南临北尽)三归五戒慈心厌离功德经(一纸欠)　(南缘北善)佛为黄竹园老婆罗门说学经(三纸余)　同上佛说梵摩喻经(八纸欠)　同上佛说尊上经(三纸欠)　同上分别善恶报应经(上下同卷)　(南力北竭)佛说兜调经(三纸余)　(南缘北善)佛说鹦鹉经(八纸欠)　同上佛说意经(二纸余)　同上佛说应法经(三纸余)　同上佛说分别布施经(三纸欠)　(南凊北薄)佛说息诤因缘经(半卷)　(南斯北夙)佛说泥犁经(十一纸欠)　(南福北缘)佛说斋经(四纸)　同上佛说优婆夷堕舍迦经(三纸欠)　同上八关斋经(一纸余)　敬佛说八种长养功德经(一纸)　(南馨北凊)佛说鞞摩肃经(四纸半)　缘佛说婆罗门子命终爱念不离经(三纸余)　缘佛说十支居士八城人经(二纸余)　缘佛说邪见经(一纸)　缘佛说箭喻经(三纸余)　缘佛说长阿含经(二十二卷)　(南克念北习听)佛说七佛经(一卷)　(南深北命)毗婆尸佛经(上下同卷)　(南临北尽)佛般泥洹经(二卷)　(南祸北福)大般泥洹经(三卷)　(南祸北驹)佛说方等泥洹经(二卷)　同上佛说大坚固婆罗门缘起经(上下同卷)　(南渊北斯)佛说人仙经(六纸半余)　(南兴北临)佛说白衣金幢二婆罗门缘起经(上中下同卷)　(南馨北夙)佛说尼拘陀梵志经(上下同卷)　同上佛说大集法门经(二卷)　(南斯北薄)长阿含十报法经(二卷今作一卷)　(南听北因)佛说人本欲生经(一卷)　(南祸北福)佛说尸迦罗越六方礼经(五纸)　同上佛说信佛功德经(八纸)　(南兴北深)佛说大三摩惹经(四纸半)　(南临北尽)佛说梵志阿颰经(一卷)　(南祸北善)佛说梵网六十二见经(一卷)　(南祸北福)佛说寂志果经(一卷)　(南祸北善)佛说楼炭经(六卷)　(南积北福)起世经(十卷)　(南因北积)起世因本经(十卷)　恶杂阿含经(五十卷)　谷传声虚堂别译杂阿含经(二十卷今作十六卷)　(南习听北祸因)杂阿含经(一卷)　(南听北因)佛说七处三观经(上下同卷)　(南缘北庆)五蕴皆空经(半纸余)　(南缘北善)佛说圣法印经(纸余)　(南缘北庆)佛说法印经(一纸余)　(南凊北薄)五阴譬喻经(二纸欠)　(南善北庆)佛说水沫所漂经(二纸欠)佛说不自守意经(一纸欠)佛说满愿子经(二纸欠)转法轮经(纸半)佛说三转法轮经(二纸欠)佛说八正道经(纸半)难提释经(三纸半)佛说马有三相经(一纸欠)佛说马有八态譬人经(一纸)　右九经并同上佛说戒德香经(一纸余)　(南福北缘)佛说戒香经(一纸)　(南兴北深)佛说相应相可经(一纸欠)　(南善北庆)本事经(七卷)　(南与北孝)佛本行集经(六十卷)　(南父事君日严北父事君日严与)佛说诸佛经(三纸)　(南履北临)过去现在因果经(四卷)　(南庆北尺)修行本起经(二卷)　(南善北尺)太子瑞应本起经(二卷)　(南庆北尺)异出菩萨本起经(十一纸)　维中本起经(二卷)　(南积北缘)佛说初分说经(上下合卷)　(南馨北夙)佛说兴起行经(三卷北作二卷)　(南与北当)佛说众许摩诃帝经(十三卷南作九卷北作七卷)　(南深北命)佛垂般涅槃略说教诫经(五纸余)　(南行北食)佛临涅槃记法住经(四纸欠)　(南贤北食)佛说当来变经(二纸)　(南贤北景)佛说法灭尽经(二纸欠)　同上般泥洹后灌腊经(一纸余)　(南贤北食)佛灭度后棺敛葬送经(二纸半)　(南当北食)迦叶赴佛般涅槃经(二纸欠)　(南宜北既)佛入涅槃密迹金刚力士哀恋经(五纸余)　同上正法念处经(七十卷)　非宝寸阴是竞资妙法圣念处经(八卷今作四卷)　忠佛说生经(五卷)　璧佛说义足经(二卷)　璧佛说大安般守意经(二卷)　敬禅秘要法经(三卷)　(南尺北竭)治禅病秘要经(二卷)　(南善北庆)阴持入经(二卷)　(南孝北竭)五百弟子自说本起经(一卷)　孝佛说光明童子因缘经(四卷今作二卷)　(南斯北夙)摩登伽经(二卷)　(南善北庆)舍头谏经(一卷)　同上摩邓女经(二纸余)　庆摩邓女解形中六事经(二纸余)　庆佛说奈女耆域因缘经(一卷)　(南庆北尺)佛说奈女耆婆经(一卷)　同上佛说福力太子因缘经(上中下同卷)　(南馨北夙)佛说业报差别经(一卷)　(南与北当)佛说轮回五道罪福报应经(四纸欠)　(南孝北当)佛说十八泥犁经(五纸欠)　敬杂藏经(八纸余)　(南善北璧)饿鬼报应经(六纸欠)　同上鬼问目连经(三纸欠)　同上佛说十二品生死经(半纸余)　(南孝北当)佛说净意优婆塞所问经(四纸半)　(南斯北夙)无垢优婆夷问经(二纸余)　当阿难问事佛吉凶经(五纸余)　(南善北庆)慢法经(一纸)　同上阿难分别经(四纸半)　同上佛说分别善恶所起经(一卷)　敬佛说较量寿命经(八纸余)　(南力北则)十二缘生祥瑞经(上下同卷)　(南尽北则)佛说处处经(一卷)　敬天请问经(二纸余)　当佛说分别缘生经(一纸余)　(南凊北薄)嗟袜曩法天子受三归依获免恶道经(三纸余)　(南力北则)佛说出家功德经(四纸余)　当佛说大迦叶本经(四纸余)　(南孝北当)佛说龙王兄弟经(二纸欠)　(南尺北敬)佛说罗云忍辱经(二纸半)　(南孝北当)佛说梵摩难国王经(一纸余)　当佛说普达王经(三纸欠)　当佛说末罗王经(纸余)　(南孝北当)佛说摩达国王经(一纸)　同上佛说旃陀越国王经(二纸半余)　同上萍沙王五愿经(六纸)　璧佛说五王经(四纸余)　当犍陀国王经(一纸余)　敬未生怨经(三纸欠)　敬琉璃王经(六纸)　璧阿阇世王问五逆经(四纸余)　(南尺北敬)佛说解忧经(三纸欠)　(南深北命)佛说无上处经(半纸余)　当佛说无常经(一纸欠)　(南当北孝)佛说信解智力经(五纸)　(南兴北临)佛说四无所畏经(二纸欠)　(南履北临)佛说四品法门经(四纸)　(南思北斯)佛说法乘义决定经(上中下合卷)　(南言北之)佛说决定义经(九纸半)　(南温北薄)佛说广义法门经(八纸欠)　(南福北缘)佛说普法义经(七纸余)　缘佛说海八德经(二纸余)　(南尺北璧)佛说法海经(二纸半)　同上佛说身毛喜竖经(三卷南作卷半北作一卷)　(南馨北夙)黑氏梵志经(二纸半)　敬长爪梵志请问经(二纸余)　当佛说妇人遇辜经(一纸余)　孝须摩提长者经(七纸余)　敬卢至长者因缘经(一卷)　当佛说耶祇经(纸半余)　(南孝北当)佛说贫穷老公经(二纸)　(南尺北敬)佛为阿支罗迦叶说自他作苦经(一纸半)　敬佛说长者音悦经(三纸余)　(南尺北敬)佛说鬼子母经(三纸欠)　当佛说孙多耶致经(二纸欠)　当佛说八师经(三纸余)　(南尺北敬)佛说九横经(一纸)　当佛说沙曷比丘功德经(二纸)　(南孝北当)佛说得道梯磴锡杖经(五纸欠)　(南尺北敬)佛说呵雕阿那含经(一纸半)　孝佛说灯指因缘经(八纸欠)　孝佛说五无返复经(二纸)　(南孝北当)佛说五无返复经(二纸)　同上长者子懊恼三处经(二纸余)　敬五母子经(一纸半)　(南善北庆)沙弥罗经(一纸余)　庆佛说栴檀树经(二纸)　当佛说佛大僧大经(五纸半)　(南孝北当)阿鸠留经(三纸)　敬佛说頞多和多耆经(一纸余)　当佛说越难经(一纸余)　(南尺北敬)佛说摩诃迦叶度贫母经(四纸欠)　孝佛说布施经(二纸)　(南临北则)佛说五大施经(十行)　(南思北之)佛说四天王经(二纸欠)　孝佛说出家缘经(一纸余)　敬孝子经(二纸欠)　敬佛说进学经(十七行)　(南尺北敬)佛说贤者五福经(一纸欠)　当佛说解夏经(二纸余)　(南温北深)佛说蚁喻经(二纸欠)　(南渊北斯)佛说自爱经(四纸欠)　(南孝北当)佛说骂意经(十三纸余)　敬佛说坚意经(一纸余)　(南尺北当)佛说佛治身经(一纸欠)　(南宜北既)佛说佛医经(三纸余)　(南终北明)佛说治意经(一纸欠)　(南宜北既)佛说大鱼事经(一纸余)　孝佛说法受尘经(半纸余)　敬佛说阿含正行经(三纸欠)　敬佛说所欲致患经(四纸半)　(南尺北敬)佛说八无暇有暇经(三纸余)　(南当北孝)佛说譬喻经(一纸)　当四愿经(四纸欠)　敬佛说四自侵经(四纸欠)　(南孝北当)佛说诸行有为经(一纸余)　(南力北忠)佛说木患经(一纸余)　当佛说医喻经(一纸余)　(南馨北夙)佛说中心经(四纸余)　孝佛说身观经(二纸欠)　(南当北孝)佛说禅行三十七品经(二纸)　同上禅行法想经(半纸余)　敬佛说新岁经(四纸)　当佛说时非时经(二纸)　(南孝北当)佛说护净经(二纸)　当佛说因缘僧护经(一卷)　(南当北竭)比丘避女恶名欲自杀经(一纸欠)　(南当北孝)阿难同学经(二纸余)　(南缘北善)佛说月喻经(二纸欠)　(南馨北夙)佛说灌顶王喻经(一纸欠)　同上佛说比丘听施经(二纸余)　当佛说见正经(五纸半)　孝佛说略教诫经(一纸)　当佛说父母恩难报经(一纸欠)　当佛说净饭王般涅槃经(五纸半)　(南尺北当)猘狗经(一纸半)　敬佛说群牛譬经(一纸余)　当佛为年少比丘说正事经(一纸半)　(南孝北当)分别经(四纸余)　敬佛说阿难七梦经(一纸欠)　孝阿难四事经(三纸)　敬佛说五苦章句经(十二纸欠)　(南尺北当)佛说月光菩萨经(五纸欠)　(南临北尽)未曾有因缘经(三卷)　(南彼北靡)除恐灾患经(一卷)　(南罔北短)佛说孛经(一卷)　(南忘北彼)天王太子辟罗经(一纸半)　(南贤北景)佛说八大灵塔名号经(一纸余)　(南夙北临)佛说温室洗浴众僧经(三纸欠)　(南莫北短)诸德福田经(五纸余)　(南忘北彼)佛为海龙王说法印经(半纸)　(南贤北景)宾头卢突罗阇为优陀延王说法经(七纸欠)　(南甚北坟)贤愚因缘经(十三卷)　(南诫美北左达)杂宝藏经(八卷)　(南业北既)撰集百缘经(十卷)　(南慎北承)

　　第二律藏

　　二分一大乘律二小乘律

　　一大乘律佛说梵网经(二卷)　(南摄北安)菩萨璎珞本业经(二卷)　(南职北笃)菩萨善戒经(九卷)　(南仕摄北辞)菩萨善戒经(一卷连前经)佛说受十善戒经(一卷)　(南职北笃)佛说十善业道经(五纸欠)　(南从北初)佛为娑伽罗龙王所说大乘法经(八纸半)　(南命北尽)文殊师利问经(二卷)　染佛说菩萨内戒经(一卷)　(南从北言)佛藏经(四卷)　(南职北笃)优婆塞戒经(七卷)　(南摄北定)佛说法律三昧经(七纸欠)　(南从北初)清净毗尼方广经(一卷)　同上佛说文殊师利净律经(一卷)　(南从北言)寂调音所问经(一卷)　(南从北定)佛说文殊悔过经(一卷)　同上三曼陀颰陀罗菩萨经(六纸)　(南从北初)菩萨藏经(九纸欠)　同上舍利弗悔过经(四纸)　(南从北初)大乘三聚忏悔经(一卷)　(南从北定)佛说净业障经(一卷)　(南职北笃)佛说善恭敬经(六纸欠)　(南效北良)佛说正恭敬经(四纸余)　同上佛说大乘戒经(一纸欠)　(南履北临)菩萨戒羯磨文(五纸余)　(南职北笃)菩萨戒本经(一卷)　同上菩萨优婆塞五戒威仪经(一卷)　(南从北言)菩萨戒本(一卷)　(南职北笃)菩萨受斋经(二纸余)　(南从北初)菩萨五法忏悔经(一纸半)　同上

　　二小乘律四分律藏(六十卷)　(南训入奉母仪诸姑北业所基籍甚无)四分戒本(一卷)　(南姑北外)四分戒本(一卷)　同上比丘尼戒本(一卷)　(南叔北外)昙无德律部杂羯磨(一卷北作二卷)　(南犹北受)羯磨(二卷)　(南犹北妇)四分比丘尼羯磨法(一卷)　(南犹北卑)四分僧羯磨(三卷北作五卷)　(南子北卑)尼羯磨(三卷北作五卷)　(南子北荣)摩诃僧祇律(四十卷北作四十六卷)　(南政存以甘棠北摄职从政存)波罗提木叉僧祇戒本(一卷)　(南贵北外)比丘尼僧祇律波罗提木叉戒经(一卷)　(南妇北随)弥沙塞部五分律(三十卷)　(南随外受傅北而益咏)五分戒本(一卷)　(南棠北外)五分比丘尼戒本(一卷)　(南叔北外)弥沙塞羯磨本(一卷北作二卷)　(南叔北随)十诵律(五十八卷北作六十五卷)　(南去而益咏乐殊贵北诚美慎终宜令荣)十诵毗尼序(三卷)　(南贵北妇)十诵比丘戒本(一卷)　(南傅北外)十诵比丘尼戒本(一卷)　同上大沙门百一羯磨法(一卷)　(南叔北外)十诵羯磨比丘要用(一卷)　(南叔北受)萨婆多毗尼毗婆沙(八卷)续(一卷)　(南气北夫)萨婆多毗尼摩得勒伽(十卷)　(南怀北下)根本说一切有部毗奈耶(五十卷)　(南贱礼别尊卑北竟学优登仕)根本说一切有部苾刍尼毗奈耶(二十卷)　(南上和北贵贱)根本说一切有部毗奈耶杂事(四十卷)　(南下至唱北以至去)根本说一切有部毗奈耶破僧事(二十卷)　(南连枝北乐殊)根本说一切有部尼陀那(五卷)目得迦(五卷)　(南妇北睦)根本说一切有部百一羯磨(十卷)　(南伯北和)根本说一切有部戒经(一卷)　(南傅北初)根本说一切有部苾刍尼戒经(一卷)　(南傅北随)根本说一切有部毗奈耶尼陀那目得迦摄颂杂事摄颂(一卷)　(南比北唱)根本萨婆多部律摄(十四卷)　(南儿孔北尊卑)根本说一切有部毗奈耶颂(三卷)　(南比北妇)根本说一切有部出家授近圆羯磨仪轨(一卷)　(南交北夫)苾刍习略法(一卷)　同上戒因缘经(十卷)　(南兄北上)解脱戒本经(一卷)　(南傅北初)善见毗婆沙律(十八卷)　(南弟同北礼别)毗尼母经(八卷)　(南交北唱)佛阿毗昙经(二卷)　同舍利弗问经(十三纸半)　(南子北随)优波离问经(一卷)　(南叔北随)佛说目连所问经(二纸欠)　(南尽北则)犯戒罪轻重经(一纸半)　(南比北初)迦叶禁戒经(二纸余)　同上律二十二明了论(一卷)　(南孔北唱)大比丘三千威仪(二卷)　(南孔北别)沙弥十戒法并威仪(一卷)　(南叔北妇)沙弥威仪(八纸余)　(南叔北受)佛说沙弥十戒仪则经(三纸半)　(南忠北则)沙弥尼戒经(四纸欠)　(南子北随)沙弥尼离戒文(三纸余)　(南叔北受)佛说优婆塞五戒相经(一卷)　(南比北初)佛说戒消灾经(三纸)　同上佛说大爱道比丘尼经(二卷)　(南比北随)佛说苾刍五法经(四纸余)　(南尽北则)佛说苾刍迦尸迦十法经(二纸半)　同上佛说五恐怖世经(一纸)　当佛说斋经(三纸)　(南福北缘)

　　　　附疑似杂伪律佛说目连问戒律中五百轻重事经(一卷)　(南犹北随)

　　阅藏知津总目卷第三

　　阅藏知津总目卷第四

　　北天目沙门释智旭编次

　　第三论藏

　　二分一大乘论二小乘论

　　一大乘论

　　又三一释经论二宗经论三诸论释

　　一释经论

　　又二一西土二此土

　　一西土大乘释经论十住毗婆沙论(十五卷)　(南志满北规仁)十地经论(十二卷)　(南恻造北离节)大方广佛华严经入法界品四十二字观(六纸欠)　(南竟北隶)弥勒菩萨所问经论(七卷)　(南造北颠)大宝积经论(四卷)　(南弗北亏)无量寿经优波提舍(七纸欠)　(南次北颠)宝髻经四法优波提舍(一卷)　(南弗北静)转法轮经优波提舍(九纸)　同上三具足经优波提舍(一卷)　(南造北节)佛地经论(七卷)　(南次北节)胜思惟梵天所问经论(三卷)　(南离北弗)文殊师利菩萨问菩提经论(二卷)　同上略述金刚顶瑜伽分别圣位修证法门(十二纸)　(南优北钟)大乐金刚不空真实三昧耶经般若波罗密多理趣释(二卷)　(南竟北稿)般若波罗密多理趣经大安乐不空三昧真实金刚菩萨等一十七圣大曼荼罗义述(二纸半)　(南竟北隶)瑜伽金刚顶经释字母品(二纸欠)　(南取北止)仁王般若陀罗尼释(六纸余)　(南学北杜)诸教决定名义论(三纸半)　(南壁北古)圣佛母般若波罗密多九颂精义论(七纸半)　同上佛母般若波罗密多圆集要义论(二纸半)　(南书北星)金刚顶瑜伽中发阿耨多罗三藐三菩提心论(六纸余)　(南壁北通)事师法五十颂(二纸余)　(南优北言)大智度论(一百卷)　(南友投分切磨箴规仁慈隐北傅训入奉母仪诸姑伯叔)金刚般若波罗密经论(三卷)　(南次北受)能断金刚般若波罗密多经论颂(七十七偈)　(南次北颠)金刚般若波罗密经论(三卷)　(南弗北受)能断金刚般若波罗密多经论释(三卷)　(南弗北亏)金刚般若波罗密经破取着不坏假名论(二卷)　(南离北弗)妙法莲华经优波提舍(二卷)　(南离北亏)妙法莲华经论优波提舍(二卷)　同上大般涅槃经论(九纸余)　(南弗北颠)涅槃经本有今无偈论(五纸半)　同上遗教经论(一卷)　(南离北颠)

　　二此土大乘释经论大方广佛华严经疏(四十卷北作六十卷)　(南颇至最北用至威)华严经随疏演义钞(六十卷北作九十卷)　(南精至丹北沙至禹)大方广佛华严经疏钞(三十卷)　稷税熟华严一乘教义分齐章(三卷北作四卷)　(南丹北迹)华严经指归(一卷)　(南青北迹)华严经明法品内立三宝章(二卷)　同上大方广圆觉修多罗了义经略疏之钞(三十卷)　治本于　　大方广圆觉修多罗了义经疏(四卷)　(南石北[○@缺])佛说阿弥陀经疏(七纸)　(南青北百)佛说观无量寿佛经疏(一卷)　(南法北约)楞伽阿跋多罗宝经注解(四卷今作八卷)　(北主南[○@缺])维摩诘所说经注(六卷北作十卷)　务维摩诘所说经疏(十卷)　(元朝藏中谦字号南北二藏并[○@缺])维摩诘所说经记(六卷)　(元朝藏中谨字号南北二藏并[○@缺])四教义(六卷)　弊金光明经玄义(二卷)　(南遵北会)金光明经文句(六卷)　(南约北盟)盂兰盆经疏(一卷)　(南青北百)首楞严经义海(三十卷)　(南九州禹北翦颇牧)大佛顶首楞严经会解(二十卷)　绵邈请观音经疏(一卷)　(南烦北法)金刚般若经疏(一卷)　(南法北会)金刚经疏论纂要(三卷)　农释金刚经刊定记(七卷)　农仁王护国般若经疏(五卷)　韩般若波罗密多心经略疏(九纸)　(南青北百)般若波罗密多心经集注(一卷)　(南石北[○@缺])妙法莲华经玄义(二十卷)　(南寔宁北密勿)妙法莲华经文句(二十卷)　(南更霸北实宁)观音玄义(二卷)　(南何北遵)观音义疏(二卷)　同上妙法莲华经要解(二十卷)　旷远大般涅槃经玄义(二卷)　(南践北灭)大般涅槃经疏(古十八卷南作二十六卷北作三十三卷)　(南土会盟北灭虢践)佛遗教经论疏节要(一卷)　(南丹北迹)菩萨戒义疏(二卷)　(南遵北何)

　　二宗经论

　　又二一西土二此土

　　一西土大乘宗经论瑜伽师地论(百卷)　(南节至静北犹至气)菩萨地持经(八卷)　(南登北安)决定藏论(三卷)　(南好北性)王法正理论(一卷)　(南心北退)显扬圣教论(二十卷)　(南情逸北分切)显扬圣教论颂(一卷)　(南心北退)大乘阿毗达磨集论(七卷)　同上大乘阿毗达磨杂集论(十六卷)　(南动神北磨箴)辩中边论颂(五纸半)　(南爵北静)辩中边论(三卷)　同上中边分别论(二卷)　(南移北情)摄大乘论本(三卷)　同上摄大乘论(三卷)　(南物北隐)摄大乘论(二卷)　同上楞伽经唯识论(十九纸)　(南都北静)大乘唯识论(十纸)　同上唯识二十论(八纸)　同上唯识三十论(三纸余)　(南自北沛)大乘成业论(一卷)　(南爵北匪)业成就论(一卷)　同上大乘五蕴论(七纸)　(南都北投)因明正理门论本(一卷)　(南爵北匪)因明正理门论(一卷)　同上因明入正理论(五纸)　(南自北沛)大乘百法明门论(一纸余)　(南华北沛)观所缘缘论(二纸余)　(南华北投)无相思尘论(二纸半)　同上三无性论(二卷)　(南邑北沛)显识论显识品(十一纸余)　(南自北沛)转识论(六纸)　(南都北沛)大乘起信论(二卷唐译)　(南邑北情)大乘起信论(一卷)　同上大宗地玄文本论(八卷今作四卷)　(南罗北疑)十二门论(一卷)　(南守北造)菩提心离相论(七纸)　(南书北星)菩提资粮论(六卷)　(南满北仁)发菩提心论(二卷)　(南邑北沛)广释菩提心论(一二同卷)　(南壁北疑)菩提心观释(二纸余)　(南履北临)大乘法界无差别论(六纸)　(南华北逸)大乘法界无差别论(六纸欠)　(南壁北通)壹输卢迦论(三纸欠)　(南华北沛)六十颂如理论(三纸余)　(南书北星)大乘二十颂论(一纸余)　同上大乘破有论(一纸余)　同上方便心论(一卷)　(南邑北逸)回诤论(一卷)　(南华北逸)中论(四卷)　(南神北箴)般若灯论(十五卷)　(南疲守北恻造)大乘中观释论(九卷今作四卷)　(南壁北通)顺中论(二卷)　(南移北情)百字论(七纸欠)　(南华北逸)百论(二卷)　(南守北造)广百论本(一卷仅十纸)　同上十八空论(一卷)　同上取因假设论(七纸半)　(南华北匪)观总相论颂(十一偈)　同上掌中论(二纸)　(南华北逸)解拳论(二纸欠)　同上入大乘论(二卷)　(南都北静)佛性论(四卷)　(南爵北匪)究竟一乘宝性论(五卷)　(南自北性)大乘宝要义论(十卷今作五卷)　(南书北星)大乘集菩萨学论(二十五卷今作十一卷)　(南府北转疑)集大乘相论(上下共十四纸)　(南书北星)集诸法宝最上义论(上下同卷)　同上六门教授习定论(一卷)　(南华北匪)大乘庄严经论(十三卷)　(南意移北次弗)大庄严经论(十五卷)　(南逐物北慈隐)菩萨本生鬘论(十六卷今作十卷)　(南经北右)大丈夫论(二卷)　(南都北静)提婆菩萨破楞伽经中外道小乘四宗论(五纸)　(南华北逸)提婆菩萨释楞伽经中外道小乘涅槃论(四纸半)　(南华北逸)大乘掌珍论(二卷)　(南都北性)如实论(一卷)　(南华北逸)手杖论(六纸欠)　(南华北匪)宝行王正论(一卷)　(南邑北逸)佛说法集名数经(六纸欠)　(南忠北则)惟日杂难经(十三纸半)　(南终北明)五门禅经要用法(一卷)　(南令北英)坐禅三昧法门经(二卷)　(南令北坟)禅法要解经(二卷)　(南荣北集)思惟要略法(八纸半)　(南终北英)菩萨诃色欲法(一纸欠)　(南宜北稿)禅要诃欲经(三纸余)　(南令北聚)小道地经(三纸余)　(南籍北既)修行道地经(八卷)　(南终北明)道地经(一卷)　(南慎北明)众经撰杂譬喻(二卷)　(南所北群)旧杂譬喻经(二卷)　(南所北聚)杂譬喻经(二卷北作一卷)　(南所北群)杂譬喻经(二卷)　(南所北英)菩提行经(四卷今作二卷)　(南甚北亦)赞法界颂(六纸)　(南力北言)广发大愿颂(一纸余)　(南甚北英)佛三身赞(八行偈)　(南兴北言)佛一百八名赞(二纸余)　(南临北言)一百五十赞佛颂(七纸余)　(南籍北隶)佛吉祥德赞(上中下同卷)　(南无北漆)圣观自在菩萨功德赞(七言四十六偈)　(南竟北言)赞观世音菩萨颂(三纸欠)　(南籍北言)圣者文殊师利发菩提心愿文(十三行)　(南思北澄)大圣文殊师利菩萨赞佛法身礼(三纸余四十偈)　(南竟北隶)百千颂大集经地藏菩萨请问法身赞(六纸欠)　(南无北隶)

　　二此土大乘宗经论肇论(三卷)　(二藏俱[○@缺])宝藏论(一卷)　敦大乘止观法门(四卷)　(南践北途)法华经安乐行义(一卷)　(南烦北土)诸法无诤三昧法门(二卷)　(南烦北途)摩诃止观(二十卷)　(南困衡北霸赵)释禅波罗密次第法门(十卷)　(南刑北烦)六妙门禅法(一卷)　(元藏谨字号南北藏并[○@缺])修习止观坐禅法要(二卷)　(南践北途)释摩诃般若波罗密经觉意三昧(一卷)　(南烦北法)四念处(四卷)　同上法界次第初门(三卷)　(南剪北刑)净土十疑论(一卷)　(南起北刑)观心论　(二藏俱[○@缺])

　　三诸论释

　　又二一西土二此土

　　一西土大乘诸论释瑜伽师地论释(一卷)　(南心北退)摄大乘论释(十卷)　(南持北枝)摄大乘论释(十五卷)　(南操好北友投)摄大乘论释(十卷)　(南坚北连)摄大乘论释(十卷)　(南雅北交)成唯识论(十卷)　(南縻北义)成唯识宝生论(五卷)　(南自北沛)大乘广五蕴论(十三纸半)　(南都北投)观所缘缘论释(八纸余)　(南华北投)释摩诃衍论(十卷)　(元藏笙字号南北藏俱[○@缺])广百论释论(十卷)　(南真北廉)

　　二此土大乘诸论释华严悬谈会玄记(四十卷)　钜野洞庭佛说观无量寿佛经疏妙宗钞(六卷)　(南韩北约)金光明经玄义拾遗记(六卷)　(南遵北会)金光明经文句记(十二卷)　(南约法北盟何)请观音经疏阐义钞(四卷)　(南烦北法)仁王护国般若经疏神宝记(四卷)　(南弊北韩)般若波罗密多心经略疏连珠记(一卷北作二卷)　(南青北百)佛母般若波罗密多圆集要义论释(四卷今作二卷)　(南书北星)法华玄义释签(二十卷)　(南晋楚北多士)法华文句记(二十卷北作三十卷)　(南赵魏北晋楚更)观音玄义记(四卷)　(南何北遵)观音义疏记(四卷)　(南何北遵约)涅槃玄义发源机要(四卷)　土大乘百法明门论解(一卷)　敦大乘起信论疏(五卷)　岩大乘起信论疏笔削记(十五卷)　岩岫肇论新疏游刃(二十卷)　杳冥摩诃止观辅行传弘决(四十卷)　(南假途灭虢北魏困横假)止观义例(二卷)　(南践北途)止观大意(十纸余)　(南翦北起)观心论疏(三卷北作五卷)　(南起北刑)

　　二小乘论立世阿毗昙论(十卷)　(南聚北弁)阿毗达磨集异门足论(二十卷)　(南邙面北甲帐)舍利弗阿毗昙论(二十二卷北作三十卷)　(南群英杜北惊图写)阿毗达磨法蕴足论(十二卷北作十卷)　(南背北陛)施设论(七卷今作三卷)　(南壁北通)阿毗达磨发智论(二十卷)　(南二京北傍启)阿毗昙八犍度论(三十卷)　(南夏东西北彩仙灵)阿毗达磨大毗婆沙论(二百卷)　(南图至席北心至縻)阿毗昙毗婆沙论(八十二卷北作八十卷)　(南宫至惊北都至京)鞞婆沙论(十四卷)　(南钟隶北肆筵)阿毗达磨俱舍论(三十卷)　(南笙升阶北楼观飞)阿毗达磨俱舍释论(二十二卷)　(南鼓瑟吹北禽兽画)阿毗达磨俱舍论颂本(一卷)　(南吹北画)阿毗达磨顺正理论(八十卷)　(南纳至通北背至泾)阿毗达磨藏显宗论(四十卷)　(南广内左达北宫殿盘郁)阿毗达磨识身足论(十六卷)　(南洛浮北设席)阿毗达磨界身足论(三卷)　(南浮北席)阿毗达磨品类足论(十八卷)　(南渭据北对楹)众事分阿毗昙论(十二卷)　(南据泾北升阶)阿毗昙心论(四卷)　(南承北瑟)法胜阿毗昙心论(六卷)　(南承北纳)杂阿毗昙心论(十一卷北作十六卷)　(南明既北鼓瑟)阿毗昙甘露味论(二卷)　(南既北楹)入阿毗达磨论(二卷)　(南坟北笙)五事毗婆沙论(二卷北作一卷)　(南杜北席)阿毗昙五法行经(九纸半)　(南籍北坟)尊婆须密菩萨所集论(十卷北作十五卷)　(南集坟北吹笙)成实论(二十卷)　(南典亦北丙舍)四谛论(四卷北作三卷)　(南漆北逸)解脱道论(十二卷)　(南稿北阶纳)随相论(二卷)　(南既北筵)缘生论(一卷)　(南华北匪)大乘缘生论(十纸半)　(南壁北右)十二因缘论(三纸)　(南华北沛)止观门论颂(四纸欠)　(南华北匪)金刚针论(八纸欠)　(南书北星)彰所知论(二卷南作一卷)　(南罗北通)三法度论(三卷)　(南坟北画)四阿含暮抄解(二卷)　(南籍北英)三弥底部论(二卷)　(南隶北画)分别功德论(三卷)　(南漆北笙)阿含口解十二因缘经(七纸欠)　(南籍北既)辟支佛因缘论(一卷)　(南漆北逸)四品学法(一纸半)　(南宜北稿)异部宗轮论(七纸余)　(南漆北席)十八部论(六纸半)　同上部异执论(八纸余)　同上

　　第四杂藏

　　二分一西土撰述二此方撰述

　　一西土撰述佛说四十二章经(六纸)　(南尺北璧)大乘修行菩萨行门诸经要集(三卷)　(南宜北英)八大人觉经(一纸欠)　(南贤北维)菩萨内习六波罗密经(三纸欠)　(南贤北悲)出曜经(本名论二十卷)　(南定笃初北广内)法句譬喻经(四卷)　(南籍北亦)法句经(二卷)　(南所北群)法集要颂经(四卷)　(南甚北隶)佛本行经(七卷)　(南初北达)佛所行赞经(五卷)　(南美北典)僧伽罗刹所集佛行经(五卷)　(南宜北典)僧伽斯那所撰菩萨本缘经(四卷)　(南令北聚)师子素驮娑王断肉经(三纸)　(南贤北景)十二游经(四纸半)　(南终北英)达磨多罗禅经(二卷)　(南荣北集)内身观章句经(三纸欠)　(南令北聚)法观经(四纸半)　同上三慧经(十一纸)　(南籍北坟)佛使比丘迦旃延说法没尽偈(五纸余)　(南宜北既)迦丁比丘说当来变经(七纸半)　(南甚北英)大阿罗汉难提密多罗所说法住记(六纸半)　(南甚北漆)撰集三藏及杂藏传(七纸余)　(南籍北漆)迦叶结经(八纸欠)　(南籍北聚)密迹力士大权神王经偈颂(一卷南无偈颂二字)　(南学北杜)请宾头卢经(一纸余)　(南甚北坟)那先比丘经(三卷)　(南业北聚)阿育王譬喻经(五纸余)　(南基北坟)百喻经(二卷)　(南令北群)无明罗刹经(一卷)　(南所北群)龙树菩萨为禅陀迦王说法要偈(七纸半)　(南甚北漆)劝发诸王要偈(六纸余)　(南甚北隶)龙树菩萨劝诫王颂(七纸欠)　同上大勇菩萨分别业报略经(八纸)　(南甚北坟)十不善业道经(一纸余)　(南优北英)贤圣集伽陀一百颂(五纸余)　(南甚北英)胜军化世百喻伽陀经(七纸欠)　(南尽北则)六道伽陀经(五纸)　同上文殊师利菩萨及诸仙所说吉凶时日善恶宿曜经(二卷)　(南优北亦)迦叶仙人说医女人经(三纸欠)　(南夙北临)付法藏因缘经(本名传六卷)　(南荣北集)马鸣菩萨传龙树菩萨传提婆菩萨传(三传同卷共九纸半)　(南籍北漆)婆薮槃豆传(九纸)　(南甚北漆)阿育王传(五卷)　(南基北漆)阿育王经(十卷南作五卷半北作六卷)　(南基北坟)阿育王子法益坏目因缘经(一卷)　(南所北群)

　　　　附外道论胜宗十句义论(十纸作一卷)　(南吹北纳)金七十论(三卷)　(南罗北疑)

　　　　附疑伪经(本是此土撰述。但既名经，不可摄于十五科中，故姑附此。)大明仁孝皇后梦感佛说第一希有大功德经(二卷)　(南大北史)

　　二此方撰述(分十五科)

　　一忏仪慈悲道场忏法(十卷)　(南茂北公)方等三昧行法(一卷)　(南起北刑)法华三昧忏仪(一卷)　(南实北辅)法华三昧行事运想补助仪(二纸半)(即附忏仪后)慈悲水忏法(三卷)金光明忏法补助仪(一卷)金光明最胜忏仪(五纸半)往生净土忏愿仪(十二纸)请观世音菩萨消伏毒害陀罗尼三昧仪(十四纸)千手千眼大悲心咒行法(十五纸余)炽盛光道场念诵仪(十三纸半)观自在菩萨如意轮咒课法(十纸半)礼法华经仪式(一纸余)释迦如来涅槃礼赞文(六纸余)　右十二种并同上集诸经礼忏悔文(二卷北作四卷)　(南功北桓)天台智者大师斋忌礼赞文(六纸余)　(南实北起)

　　二净土往生净土决疑行愿二门(九纸)　(南实北辅)净土境观要门(六纸余)　(南刑北起)莲宗宝鉴(七卷)　素阿弥陀经不思议神力传(一纸余)　贞

　　三台宗南岳思大禅师立誓愿文(一卷)　起天台智者大师禅门口诀(一卷)　(南起北约)天台智者大师别传(一卷)　(南翦北起)天台八教大意(一卷)　(南翦北韩)国清百录(四卷)　(南起北弊)永嘉集(一卷)　起金刚錍(一卷)　(南翦北起)始终心要(一纸)　(南翦北起)十不二门(九纸)十不二门指要钞(二卷)修忏要旨(九纸)法智遗编观心二百问(一卷)　右五种并同上天台传佛心印记(八纸)　(南刑北起)天台四教仪(一卷)　(南翦北会)天台四教仪集注(十卷)　稼

　　四禅宗宗镜录(百卷)　(南阿至孰北策至溪)景德传灯录(三十卷)　(南桓公辅北合济弱)续传灯录(三十六卷)　(南合济弱扶北[○@缺])传法正宗记(十卷)　(南绮北回)传法正宗论(二卷)　(南回北绮)宗门统要续集(二十卷北作二十一卷)　(南汉惠北扶倾绮)禅宗正脉(二十卷)　劝赏禅宗颂古联珠通集(二十一卷)　(南鸡田赤北[○@缺])六祖大师法宝坛经(一卷)　(南密北扶)古尊宿语录(四十八卷)　(南密勿多士北[○@缺])黄檗山断际禅师传心法要(并宛陵录一卷)　素万善同归集(六卷)　史唯心诀(九纸余)　素定慧相资歌(四纸欠)　素警世(二纸欠)　素明觉禅师语录(六卷)　(南回北绮)圆悟佛果禅师语录(十七卷)　(南扶倾北汉惠)大慧普觉禅师语录(三十卷)　说感武天目中峰和尚广录(三十卷)　丁俊乂真心直说(一卷)　敦高丽国普照禅师修心诀(一卷)　敦禅宗决疑集(一卷)　素

　　五贤首宗修大方广佛华严法界观门(已乏单本)注华严法界观门(一卷)　(南青北迹)华严法界玄镜(一卷北作二卷)　(南青北百)修华严奥旨妄尽还源观(十二纸)　(南青北迹)华严金师子章(未有别行)金师子章云间类解(十三纸)　(南青北百)禅源诸诠集都序(四卷)　敦原人论(八纸半)　(南青北迹)华严原人论解(四卷)　兹注华严七字经题法界观门三十颂(二卷史)

　　六慈恩宗真唯识量(出宗镜录)八识规矩补注(二卷)　敦六离合释(附补注后)

　　七密宗陀罗尼杂集(十卷)　(南封北卿)显密圆通成佛心要集(二卷)　(南营北封)密咒圆因往生集(一卷)　同上

　　八律宗昙无德部四分律删补随机羯磨(三卷北作四卷)　(南犹北存)南海寄归内法传(四卷)　(南功北尹)护命放生仪轨法受用三水要行法说罪要行法(三法同卷)　(南功北桓)

　　九纂集诸经要集(二十卷北作三十卷)　(南八县家给北路侠槐)经律异相(五十卷)　(南路至户北经至相)法苑珠林(百卷)　(南勒至时北高至禄)释迦谱(十卷)　(南将相北书)释迦氏谱(一卷)　(南相北壁)释迦方志(二卷北作三卷)　同上翻译名义集(十四卷)　贡新大明三藏法数(四十卷)　(北昆池碣石南[○@缺])教乘法数(四十卷)　穑俶载南禅林宝训(四卷)　黍缁门警训(十卷)　陟百丈清规(八卷)　黜

　　十传记佛祖统纪(四十五卷)　(南城昆池碣北[○@缺])佛祖历代通载(三十六卷)　亩我艺黍历代三宝记(十五卷)　(南主云北营桓)高僧传(十四卷)　(南辇驱北伊尹)续高僧传(三十一卷北作四十卷)　(南毂至世北佐至衡)有宋高僧传(三十卷)　(南禄侈富北宅曲阜)法显传(一卷)　(南兵北微)大唐西域记(十二卷北作十卷)　(南千兵北孰)大唐大慈恩寺三藏法师传(十卷)　(南高北奄)大唐西域求法高僧传(二卷)　(南兵北尹)比丘尼传(四卷北作二卷)　(南功北微)神僧传(九卷)　(北城南[○@缺])

　　十一护教弘明集(十四卷)　(南车驾北八县)广弘明集(三十卷南作三十三卷北作四十卷)　(南驾至策北家至兵)集古今佛道论衡实录(四卷)　(南给北壁)续集古今佛道论衡(一卷)　同上集神州塔寺三宝感通录(三卷北作四卷)　(南兵北富)集沙门不应拜俗等事(六卷)　(南冠北县)破邪论(二卷)　(南冠北微)辩正论(八卷北作九卷)　(南陪北旦)十门辩惑论(二卷)　(南冠北微)甄正论(三卷)　(南辇北微)护法论(一卷)　(南营北旦)镡津文集(二十卷)　孟轲辅教篇(三卷)　(南回北汉)元至元辩伪录(五卷)　(南营北岳)三教平心论(二卷)　黜折疑论(五卷)　兹

　　十二音义一切经音义(二十五卷北作二十六卷)　(南云亭雁北郡秦并)新译大方广佛华严经音义(二卷北作四卷)　(南塞北并)绍兴重雕大藏音(三卷)　(南塞北百)

　　十三目录出三藏记集(十五卷北作十七卷)　(南迹百北户封)众经目录(七卷今作六卷)　(南郡北宗)众经目录(五卷)　(南百北岳)大唐内典录(十一卷北作十六卷)　(南并岳北侈富)武周刊定众经目录(十五卷)　(南郡秦北宗泰)古今译经图记(四卷)　(南岳北轻)续古今译经图记(一卷)　同上开元释教录(旧二十卷南作二十五卷北作三十卷)　(南宗至禅北车驾肥)开元释教录略出(四卷北作五卷)　(南禅北轻)大藏圣教法宝标目(十卷)　(南门北岱)至元法宝勘同总录(十卷)　(南紫北禅)大明重刊三藏圣教目录(三卷)　(南塞北[○@缺])

　　十四序赞诗歌大明太宗文皇帝御制序文(一卷)　(北主南[○@缺])诸佛世尊如来菩萨尊者神僧名经(四十卷)　(北云亭雁门南[○@缺])诸佛世尊如来菩萨尊者神僧名称歌曲(五十一卷)　(北紫至城南[○@缺])

　　十五应收入藏此土撰述大方广佛新华严经论(四十卷今合经百二十卷)略释新华严经修行次第决疑论(四卷)解迷显智成悲十明论(一卷)大方广佛华严经普贤行愿品疏(一卷)维摩诘所说经无我疏(十二卷)

　　右释经法界圣凡水陆胜会修斋仪轨(六卷)

　　右密宗念佛三昧宝王论(三卷)净土或问宝王三昧念佛直指(四卷)楚石禅师西斋净土诗(二卷)净土生无生论(一卷)西方合论(十卷可作六卷)乐邦文类(六卷可作十二卷)龙舒净土文(十卷)往生集(三卷)西方发愿文

　　右净土四明尊者教行录(七卷)十不二门指要钞详解三千有门颂略解永嘉禅宗集注(可作四卷)传佛心印记注

　　右台宗心赋注(四卷)石门文字禅(三十卷)智证传(十卷可作五卷附宝镜三昧)正法眼藏(三卷)大慧书(二卷)雪岩钦禅师语录高峰妙禅师语录天如则禅师语录楚石琦禅师语录紫柏老人全集(三十卷)方便语寿昌经禅师语录(二卷)

　　右禅宗唯识开蒙

　　右慈恩宗林间录(二卷)罗湖野录(二卷)大慧普觉禅师宗门武库(一卷)缁门崇行录(一卷)

　　右纂集释氏通鉴(十二卷)禅林僧宝传(三十卷)

　　右传记原教论(一卷)通翼佛法金汤编(十六卷)广养济院说

　　右护教大明释教汇门目录(四卷)　标目(四卷)　汇目义门(四十一卷)

　　右目录

　　阅藏知津总目卷第四(终)

　　阅藏知津卷第一

　　北天目沙门释智旭汇辑

　　大乘经藏　华严部第一

　　述曰：“华严一部，别则克指初成，通乃该乎一代。凡属显示称性法门，不与二乘共者，咸归此部。即如入法界品，是诚证也。”

　　大方广佛华严经(八十卷)　拱平章爱育黎首臣

　　唐于阗国三藏沙门实叉难陀译

　　世主妙严品第一，佛在菩提场中，初成正觉，一切器世间主，众生世间主，正觉世间主，皆悉云集。各得解脱法门，各有上首，同时各说十颂。复于师子座庄严具中，各出微尘数菩萨，亦各说颂。复兴不可思议诸供养云。如此华藏庄严世界海，如是一切法界海，亦复如是。

　　如来现相品第二，菩萨于供养具中，出问法颂，佛从齿间放光，照十方各一亿世界海，出颂集众；又从眉间放光，显示十方。从足下入，即时有大莲华，忽现佛前。佛毫相中，出一菩萨；名一切法胜音。并尘数眷属，坐此莲华。与十方菩萨，各各说颂。

　　普贤三昧品第三，普贤菩萨入一切诸佛毗卢遮那如来藏身三昧。十方诸佛，现前赞叹。与智摩顶，从三昧起，大众获益。如来毛孔放光，颂赞。一切菩萨，亦皆赞请。

　　世界成就品第四，普贤菩萨说世界海十种事。

　　华藏世界品第五，普贤菩萨说世界海中一切世界种一切世界，及佛名号。

　　毗卢遮那品第六，普贤菩萨说往古大威光太子本行。(已上六品，是第一会)

　　如来名号品第七，佛在普光明殿，以神通力。集十色世界十智佛所文殊等十菩萨，文殊即唱名号差别法门。

　　四圣谛品第八，文殊随说四谛名号差别。

　　光明觉品第九，佛放两足轮光，悉照十方世界，一切处文殊菩萨说颂。

　　菩萨问明品第十，文殊与觉首等九菩萨，互相问答，发明法要。

　　净行品第十一，智首菩萨启问，文殊菩萨答以一切事中发愿法门。

　　贤首品第十二，文殊菩萨启问，贤首菩萨广颂信心功德法门。(已上六品，是第二会。)

　　升须弥山顶品第十三，如来不离一切菩提树下，上升须弥。帝释庄严殿座请佛，并说十颂。

　　须弥山顶上偈赞品第十四，法慧等十菩萨，从百刹尘数外十华世界十月佛所而来。佛放两足指光。十慧菩萨，各说偈颂。

　　十住品第十五，法慧菩萨入无量方便三昧。十方各千刹尘数同名诸佛现前赞叹，与智摩顶，乃出定说十住法。说已，十方各万刹尘数世界六种震动。各十刹尘数同名菩萨，来为作证。

　　梵行品第十六，正念天子问，法慧菩萨说观察无相法。

　　初发心功德品第十七，天帝释问，法慧菩萨广说喻以显之。十方各万刹尘数世界，又六种震动，又有万刹尘数同名诸佛，现身赞叹。

　　明法品第十八，精进慧菩萨问发心菩萨云何修习。法慧菩萨答以住十种不放逸法等。(已上六品，是第三会。)

　　升夜摩天宫品第十九，如来不离一切菩提树，及须弥顶，而升夜摩。天王化座请佛，亦说十颂。

　　夜摩宫中偈赞品第二十，功德林等十菩萨，从十万刹尘数外十慧世界十眼佛所而来。佛放两足上光。十林菩萨，各说偈颂。

　　十行品第二十一，功德林菩萨，入菩萨善思惟三昧。十方各万刹尘同号诸佛现前赞叹，与智摩顶，乃起定说十行法。说已，十方各刹尘世界震动，各十万刹尘同名菩萨，来为作证。

　　十无尽藏品第二十二，亦功德林菩萨所说。(已上四品，是第四会。)

　　升兜率天宫品第二十三，如来不离一切菩提树，及须弥顶夜摩宫，而升兜率。天王敷座严饰请佛，亦说十颂。

　　兜率宫中偈赞品第二十四，金刚幢等十菩萨，从万刹尘数外十妙世界十幢佛所来集。佛放两膝轮光，普照十方，令互相见。十幢菩萨，各说颂赞。

　　十回向品第二十五，金刚幢菩萨入菩萨智光三昧，十方各十万刹尘数同名诸佛现前赞叹，与智摩顶。乃起定说十回向法，说已，十方百万刹尘数世界震动。各百万刹尘数同名菩萨，来为作证。(已上三品，是第五会。)

　　十地品第二十六，佛在他化自在天宫，与金刚藏等不可说大菩萨俱。金刚藏菩萨入菩萨大智慧光明三昧。十方各十亿刹尘数同名诸佛现前称叹，与智摩顶。乃出定唱十地名，还复默然。解脱月菩萨二请，金刚藏菩萨二止之。解脱月第三请，在会菩萨亦同声颂请，佛放眉间光，普照十方，十方佛亦各放眉间光，普照此会，皆于虚空中成大光明云网台，出颂劝说，乃唱地义。说已，十方各十亿尘刹震动，各十亿尘刹同名菩萨来证。(此一品，是第六会。)

　　十定品第二十七，佛在普光明殿，入刹那际诸佛三昧，与十刹尘数菩萨俱。普眼菩萨请问普贤菩萨三昧，佛令自问普贤。时大会皆不得见普贤身座，乃至入十千阿僧祇三昧观察，亦不能见。佛令更礼普贤，并遍十方观察，发起大愿，应可得见。大众遵诲，普贤现身。雨十千云，世界震动，光明遍照。佛自唱十大三昧名，敕普贤菩萨说之。

　　十通品第二十八，十忍品第二十九，皆普贤菩萨所说。

　　阿僧祇品第三十，心王菩萨问，如来自答。

　　寿量品第三十一，诸菩萨住处品第三十二，皆心王菩萨所说。

　　佛不思议法品第三十三，众会心念不思议法。佛即加持青莲华藏菩萨，向莲华藏菩萨广说佛所住法。

　　如来十身相海品第三十四，普贤菩萨略说九十七种大人之相。

　　如来随好光明功德品第三十五，佛告宝手菩萨，菩萨将下生时，放光照地狱众，蒙光生天。闻天鼓音，乃至证十地位等。

　　普贤行品第三十六，普贤复告大众，极陈瞋心障道，应勤修十法，能具十种清净等。十方各十不可说百千亿那由他刹尘世界震动，雨种种云。各十不可说刹尘数同名菩萨，来为作证。

　　如来出现品第三十七，佛放白毫相光，普照十方。右绕十匝，入如来性起妙德菩萨顶。菩萨即起，请问大法。佛复口放光明，普照十方。右绕十匝，入普贤菩萨口，普贤身座。即过本时百倍，甫唱法门名字，大地悉皆震动。妙德再以颂问，普贤具演其义，于是十方各十不可说百千亿那由他刹尘数世界震动，雨种种云。各八十不可说百千亿那由他刹尘数同名诸佛，现前赞叹，授菩萨记。又各有十不可说百千亿那由他刹尘数同名菩萨，来为作证，普贤复说劝持之颂。(已上十一品，是第七会。)

　　离世间品第三十八，佛在普光明殿，与十不可说百千亿那由他刹尘数菩萨俱。尔时普贤菩萨入佛华庄严三昧，一切世界十八相动。从三昧起，普慧菩萨致二百问。普贤菩萨酬二千答。十方世界震动光照，一切诸佛现前赞喜。(此一品，是第八会。)

　　入法界品第三十九，佛在给孤独园，与普贤文殊等五百大菩萨及五百声闻无量世主俱。心念请法，佛乃入师子颦申三昧。楼阁及林，忽皆广博。与不可说刹尘数世界量等，备极庄严。尔时十方各有不可说刹尘数菩萨云集，兴供现通。诸大声闻，总不知见，善根异故。十方各一上首菩萨说颂赞佛。普贤菩萨以十种法句，开发显示照明演说师子颦申三昧。佛欲令诸菩萨安住此三昧故，复放白毫相光普照十方。令诸菩萨普见法界佛事，即以不可说刹尘三昧。入佛神变海方便门，出生大神变庄严云。文殊菩萨观察说颂宣明，时诸菩萨皆得尘数大悲门。不离佛所，悉于十方种种示现，利益众生。文殊亦出自所住处，辞佛南行。舍利弗与六千共行弟子，承佛神力，见文殊众会，发心同游人间，令海觉等六千比丘，得觐文殊，成就佛法。文殊行至福城之东，住庄严幢娑罗林中大塔庙处，观善财童子夙因，为说大法。善财即随文殊求菩萨道。文殊指示，令参知识。始从德云比丘，终至普贤菩萨。(此一品，是第九会。)

　　大方广佛华严经入不思议解脱境界普贤行愿品(四十卷)　伏戎羌遐　(南伏戎羌)

　　唐罽宾国三藏般若译

　　即前经入法界品。而普贤菩萨既为善财称叹如来胜功德已，复说十大愿王，导归极乐世界。今时但取此最后一卷，续于前经八十卷后，并广流通。然此一译，文理俱优，不让实叉难陀。而知识开示中，更为详明。切于日用，切救末世流弊，最宜一总流通。

　　大方广佛华严经(六十卷)　汤坐朝问道垂

　　东晋天竺三藏佛陀跋陀罗等译

　　仅有三十四品。文义未全，故虽先译，不复流通。

　　佛说兜沙经(五纸欠)　(南通北壹)

　　后汉支娄迦谶译

　　即如来名号品少分，及光明觉品少分。

　　佛说菩萨本业经(十一纸半)　同前号

　　吴优婆塞支谦译

　　即净行品兼十住品。

　　诸菩萨求佛本业经(九纸半)　(南迩北率)

　　西晋清信士聂道真译

　　与上同本。

　　菩萨十住行道品经(七纸)　同前号

　　西晋沙门竺法护译

　　即十住品。

　　佛说菩萨十住经(四纸)　同前

　　东晋沙门祇多密译

　　亦即十住品。

　　渐备一切智德经(五卷)　同前

　　西晋沙门竺法护译

　　即十地品。

　　十住经(六卷)　(南壹北体)

　　鸠摩罗什共佛陀耶舍译

　　亦即十地品。

　　等目菩萨所问三昧经(三卷)　(南体北率)

　　西晋竺法护译

　　即十定品，亦名普贤菩萨定意经。

　　显无边佛土功德经(一纸半)　壹

　　唐三藏法师玄奘译

　　即寿量品，是如来自说。

　　佛说较量一切佛刹功德经(纸余)　(南夙北临)

　　宋中印土沙门法贤译

　　亦即寿量品，是不思议光王菩萨说。

　　佛说如来兴显经(四卷)　(南体北迩)

　　西晋月支国沙门竺法护译

　　即如来出现品。

　　度世品经(六卷)　壹

　　西晋月支国沙门竺法护译

　　即离世间品。而末后有一段与如来问答，乃大本中所无。

　　佛说罗摩伽经(四卷)　体

　　乞伏秦沙门释圣坚译

　　即入法界品。从无上胜长者，至普救众生妙德夜神，共十二位善知识事。而内有咒语几则。

　　大方广佛华严经续入法界品(八纸)　(南迩北壹)

　　唐中印土沙门地婆诃罗译

　　从天主光天女，至德生童子有德童女。

　　普贤菩萨行愿赞(四纸半)　(南无北唱)

　　唐北天竺沙门大广智不空译

　　即行愿品中偈。后有速疾满普贤行愿陀罗尼。

　　文殊师利发愿经(二纸余)　(南籍北既)

　　东晋迦维罗卫国沙门佛陀跋陀罗译

　　大略如普贤行愿偈，而是五言。

　　大方广如来不思议境界经(九纸)　(南迩北壹)

　　唐于阗国沙门实叉难陀译

　　佛于菩提树下成正觉时，十方诸佛现菩萨形，为观音普贤等。无量菩萨现声闻形，为舍利弗等。及现作比丘尼八部神等。佛入三昧，名如来不思议境界。于诸相中。现十方佛刹。于诸好中，现往昔行门。于是德藏菩萨请问普贤菩萨，此三昧何名，云何得之？普贤为说三昧名义。佛放眉间光，使有功用菩萨悉见空中毛端量处。及一一微尘中，皆有无量佛刹，皆有佛成正觉。亦见各各自身，于诸佛处供养闻法，皆证如来不思议境界三昧。尔时德藏菩萨复问修何福德，施戒智慧，证此三昧？普贤菩萨答云，供养三田，名福。不择怨亲善恶贫富，名施。自净净他，名戒。观佛形像作现见想，及达唯心，名智。

　　大方广佛华严经不思议佛境界分(十纸半)　同前

　　唐于阗三藏法师提云般若译

　　与前经同本异译，文颇艰涩。

　　大方广佛华严经修慈分(六纸余)　同前

　　唐于阗三藏提云般若等译

　　佛在鹫峰山中，十方梵天来集。弥勒菩萨请问，佛为说慈心妙观法门。宜急流通。

　　大方广入如来智德不思议经(十二纸余)　同前

　　唐于阗国沙门实叉难陀译

　　佛住法林菩提光明宫殿，与比丘及刹尘数菩萨不可说八部俱。文殊菩萨兴问，伏一切诸盖菩萨演说如来不思议法。信者当得种种三昧，及陀罗尼。

　　度诸佛境界智光严经(一卷)　(南遐北殷)

　　附三秦录

　　佛华严入如来德智不思议境界经(一卷)　(南遐北迩)

　　隋北天竺沙门阇那崛多译

　　二经并与前同本。先出。文笔不如。

　　大方广普贤所说经(四纸欠)　(南迩北壹)

　　唐实叉难陀译

　　佛在如来神力所持之处，普贤大众之所围绕。有十大菩萨，各与眷属忽集。众问普贤，此诸菩萨从何国来？普贤令其入定观察，竟不能知。三番请问，普贤示以观察之法，乃见皆在如来身中广大国土佛道场内来集。

　　信力入印法门经(五卷)　(南遐北迩)

　　元魏南天竺沙门昙摩流支译

　　佛在普光法殿，文殊请问清净初地之法。佛以六十余种五法答之。次问普贤菩萨，云何诸佛无障碍智？乃至无障碍身？普贤叹其难见难知，文殊再请，乃具答之。答已。较量功德殊胜。能灭重罪。其不信者。罪亦无量。

　　大方广总持宝光明经(五卷)　(南竭北力)

　　宋中印土沙门法天译

　　佛在鹫峰山中，与无量大菩萨俱。普贤与佛，问答法界深义。妙吉祥请问宝光明总持法门，佛令转问普贤，因问觉与觉者二字之义。舍利弗广叹菩萨智慧，不可角敌。次有法慧菩萨入定受加，出说十住法门(与华严经十住品长行偈颂俱同)，普贤菩萨赞叹印证，舍利弗自叹从来未闻。佛命其广集诸天，重请妙吉祥说法。妙吉祥许已，大地震动，十方云集，乃相与问答，令众获益。普贤复问如来大悲之义，复请如来说宝光明总持陀罗尼。舍利弗又与妙吉祥问答妙法，住世几何。妙吉祥复问佛持经之福，谤经之罪。普贤又问持经者当生何土，又问云何得此宝光明总持法。佛答以一法，谓不起煞意；又有二法，谓离于瞋恚，善言诱喻。阿难又问佛闻经之处。佛又为普贤菩萨说偈。二卷有余。(偈与华严经贤首品大同。)

　　大方广圆觉修多罗了义经(一卷)　难

　　唐罽宾沙门佛陀多罗译

　　婆伽婆入神通大光明藏三昧，现诸净土，与大菩萨十万人俱。文殊普贤等十二菩萨，次第请问因地修证法门。佛一一答之。

　　阅藏知津卷第一
嘉兴大藏经　阅藏知津(第卷-第卷)


　　阅藏知津卷第二

　　北天目沙门释智旭汇辑

　　大乘经藏　方等部第二之一

　　述曰：“方等亦名方广。于十二分教中，十一并通大小，此唯在大。盖一代时教，统以二藏收之，一声闻藏，二菩萨藏。阿含、毗尼，及阿毗昙，属声闻藏；大乘、方等，属菩萨藏。是则始从华严，终大涅槃，一切菩萨法藏，皆称方等经典。今更就大乘中，别取独被大机者，名华严部；融通空有者，名般若部；开权显实者，名法华部；垂灭谈常者，名涅槃部。其余若显若密，或对小明大，或泛明诸佛菩萨因、果、事、理、行、位、智、断，皆此方等部收。非同流俗讹传，唯谓八年中所说也。”

　　大宝积经(一百二十卷)　龙师火帝至始制文字

　　唐南印土三藏沙门菩提流志译

　　三律仪会第一(三卷)　佛住耆阇崛山王，坐大莲华。与八千大比丘，八千大菩萨，五百比丘尼，五百优婆塞，五百优婆夷，及天龙八部俱。摩诃迦叶请问摄受何法修行，增长成熟诸如来道，取诸功德，增长证入无上菩提，得不退转？佛告以求佛智慧力无畏者，无有少法为其可得。无所依倚，种诸善根，若有所得，即为着想，乃至备明执着过患，亦明法灭天人悲叹等事。后明在家菩萨种种三法。

　　无边庄严会第二(四卷)　无上陀罗尼品第一，佛住迦兰陀竹林。无边庄严菩萨为诸菩萨请问微妙法门，佛为说如来之智，摄诸善巧，有所宣说，无不清净，随根成熟，法皆平等，自性清净，如实了知，而无有法了不了者。以一切法皆假名说，不可施设，亦无示现，皆真胜义，不住分别，亦非不住，乃至如幻如梦，无有高下。以此清净弘誓摄众生时，实无少法而可着故。复说法门陀罗尼句，广说陀罗尼门理趣差别。智慧善巧。出离陀罗尼品第二，说佛十力及说陀罗尼二章。清净陀罗尼品第三，佛先以神通力，令此众会见十方佛。及闻说法，次说四无所畏，及说十四咒说颂竟，劝持结益。然后无量辩才菩萨请问结名。

　　密迹金刚力士会第三(七卷)(竺法护译)　佛游灵鹫山，与四万二千比丘，八万四千菩萨，及天龙八部四众人等说大士业。法名净济，金刚密迹称叹方便智度二业，当成佛道。寂意菩萨请密迹敷演如来秘要。佛亦敕之。密迹诫众勿恐勿怖，先说四不思议，寂意入定，散华作供。密迹乃说诸菩萨密，引古帝释善自在，化作仁良虫，以身肉普救国人病，明身秘密。次明言密，引古寂然梵志，答楼夷仙树叶多少之数。楼夷，即舍利弗。寂然，即释尊也。次说心密竟。大众获益，地动雨华。雷音菩萨以神通力，先于天乐，赞叹法门，次来礼佛。传雷音王佛问讯之命。众会乃问密迹夙因。佛具述千佛探筹，楼由最后。及法意法念二弟，一愿作金刚力士，侍卫千佛。一愿作梵天，劝请千佛转法轮，今密迹。即法意也。次说行佛道业三十二事，寂意复问如来三密。密迹先说身密，引应持菩萨不见佛顶事证。又明佛不受食，诸天取去济苦众生等事，大众获益，天乐自鸣。世尊摩顶赞印。次说口密，具明六十种音，引大目连穷佛音声不得边际事证，及说咒二十二首，广明如来言辞不可限量，大众获益。次说心秘要，现瑞获益。又地裂出水，高洒世界，表持经瑞，寂意复请密迹具说如来苦行。庄严道树，降魔受供转法轮事。众复获益，佛赞印之。寂意又问寂然惔怕等义，佛详答之。众又获益。欲知密迹何时成佛，佛为授记。密迹请佛于旷野国七日受供。佛于毗沙门宫应病演法，令各获益。又为护世四王说十法、八法、六事、四事、二事。为密迹说菩萨十事无瞋恚法。八法心无恐惧，四事而得自在。四事入于法门，八力致开士行。密迹宣咒，诸天偈叹。佛还灵鹫，阿阇世王来见。佛为说密迹夙因，密迹以金刚着地，王及帝释目连皆不能举。因为王说有十大法，逮得大力。及说仁和八法，往来周旋四法。又答世王信坐之问，答贤王天子寂然之义。赞其从阿閦国来，入法室总持。密迹请佛建立法典。佛周观四方，说颂建立，并述往事以结成之。

　　净居天子会第四(二卷)(竺法护译)　佛住耆阇崛山，与大菩萨比丘众六万人俱。佛于食后入三昧，震动大千，诸天来集。金刚摧天子说偈问法。佛为说菩萨百八梦相；先标，次释。后偈明菩提心无有退转，众生行不可思议。六万天人，得不退转。十八那由他天人，发菩提心。十千欲退菩萨，舍除罪过，径登补处。与弥勒同时成佛。

　　无量寿如来会第五(二卷)　佛住耆阇崛山，与万二千大比丘俱。及普贤文殊弥勒贤护等无量无边菩萨，皆来集会。阿难问佛光瑞希有之故。佛为说往昔法处比丘四十八愿，现成无量寿佛，广赞极乐世界依正之妙，极劝发愿往生。

　　不动如来会第六(二卷)　授记庄严品第一。佛在耆阇崛山，与千二百五十比丘俱。舍利弗请问往昔菩萨发趣修行。被精进甲，功德庄严。佛举不动菩萨所发种种弘誓答之。佛刹功德庄严品第二，具明妙喜世界诸庄严事。声闻众品第三，明不动国声闻无数。菩萨众品第四，明不动国菩萨更多。在家者少。出家者多。及明魔不为扰。涅槃功德庄严品第五，明不动佛入涅槃后所作佛事，法住久远。往生因缘品第六，明种种善根回向，得生彼刹，及劝嘱流通。

　　被甲庄严会第七(五卷)　佛住迦兰陀竹园。无边慧菩萨说偈问法。佛亦说偈许答。次正问被大甲胄，佛具答之。初一番长行偈颂，列诸甲胄名。第二番长行偈颂，明此甲胄无相无名，不可破坏。第三番长行偈颂，明其乘于大乘。第四番长行偈颂，明其住八正道。第五番长行偈颂，明发趣摄取正道之法。第六番长行偈颂，明一一皆以慧为先导。第七番长行偈颂，明其随入一切法，大饶益众生。第八番长行偈颂，引古栴檀香光明佛时，有转轮王名一切义成，能求此法，已成超无边境界王佛。第九番长行偈颂，明于诸法得法光明，不堕诸见。第十番长行偈颂，因胜慧菩萨问，明无所行而行。第十一番，胜慧说颂赞佛，誓愿持法。第十二番，佛说偈赞成之，并说古遍照佛时，勇猛军转轮王闻法受持，已成无边精进光明功德超胜王佛。次因无边胜菩萨问，为说长行偈颂，明无住而住，为如理住。次因无边慧问，为说长行偈颂，明无所安立无畏发趣之义。又说往古月灯王佛时，云音无边音二大士闻此法门，皆已成佛。若有精勤修习者，当得一切法海印三昧，又能摄得阿字等诸三昧印。又说往古超过须弥光王佛时，勇猛军勇猛力二大士受持此法，皆已成佛。一名无边辩才，一名最胜光明。次有慧义菩萨叹法希有，佛印成之。次加持付嘱流通。

　　法界体性无分别会第八(二卷)(曼陀罗仙译)　佛在给孤独园，与八千比丘，万二千菩萨，三万二千天子俱。宝上天子念请文殊说法。佛敕文殊说法界体性因缘。文殊与舍利弗互相问答，五百比丘得无漏心。文殊复与舍利弗问答，发明无缚无脱，二百比丘不忍而去。文殊化作一比丘与之问答，令得无漏。次与阿难发明比丘有增上慢无增上慢之义。次答宝上天子发明菩萨六度清净，四念清净，如实授记等义。及明菩萨得自在品，诸天发心。世尊，赞印。天子与文殊种种问答，发明不生自在等义，五百菩萨皆得道记。次授宝上天子道记。魔王波旬与眷属来，佛以神力。令问文殊。菩萨修毕竟行，善知方便行般若义。文殊答之。又以神力，令魔变作佛身，说于佛法，五百菩萨得无生法忍。又变舍利弗亦为佛身，与魔问答。比丘断漏，诸天发心，有千菩萨从四方乘空来，发愿受持守护此经。佛亦放光守护。付嘱流通。

　　大乘十法会第九(一卷)(佛陀扇多译)　佛住耆阇崛山，与五百罗汉，无量无边菩萨俱。净无垢宝月王光菩萨问大乘义。佛以十法答之，一信成就。二行成就。三性成就。四乐菩提心。五乐法。六观正法行。七行法慎法。八舍慢大慢。九善解如来秘密之教。十心不悕求二乘。各有长行偈颂，魔外皆悟无生。

　　文殊师利普门会第十(一卷)　佛在耆阇崛山，与八百比丘，四万二千菩萨俱。又无垢藏菩萨，与九万二千菩萨，从普花佛国而来。及他方此界无量无边菩萨悉来集会。文殊请说普入不思议法门，佛为说二十八三昧名，一一颂示。又说十四种三昧名，及功用。

　　出现光明会第十一(五卷)　佛在耆阇崛山，与五百比丘，八十那由他补处菩萨，及四十那由他大士俱。月光童子问佛昔修何业，能得决定光明等一切光明。佛以偈答先五言偈，答光音。次七言偈，答光用。次四言偈，说月光本事。次七言偈，明爱乐此经不爱乐此经差别，及显受持功德。次五言偈，明昔求经之行，及悬知未来之事。次明八十种善根资粮成就，出现光明。复有八十种法，能成如来无碍解脱。月光偈赞发愿，世尊微笑放光。弥勒偈赞广问，世尊摩月光顶，说偈付嘱。月光请佛受食。佛入城时，现大神变，空中宣百千颂，广说妙法，及说咒二章。既受供已，为说行施资粮，有八十种殊胜功德。次说欲成陀罗尼者，应当远离八十种人。

　　菩萨藏会第十二(二十卷)(玄奘译)　开化长者品第一，佛于室罗筏国安居竟。游摩竭陀国，诣鹫峰山。贤守等五百长者见佛于路，颂赞相好。问舍家因，佛答以观诸众生十苦、十恼、十稠林、十毒箭、十爱、十邪、十不善业、十染污法，十种缠缚。所以舍家。长者说颂，愿闻妙法。佛广说根、尘、蕴、界，因缘等法。无我不实，长者得法眼净。次说一切炽然，长者即善来得戒，证阿罗汉。金毗罗天授记品第二，护城药叉名金毗罗，奉佛妙供。众神各奉僧供。佛授金毗罗无上道记。金毗罗庄严道路，随佛至鹫峰山。佛命阿难敷大法座，命目连集诸苾刍大迦叶等。同来法会。试验菩萨品第三，舍利子问菩萨法，佛答以菩提心，及备信欲。如来不思议性品第四，详说如来十种不可思议法，一信受如来不思议身。二不思议音声。三智。四光。五尸罗。及以等观。六神通。七力。八无畏。九大悲。十不共佛法。四无量品第五，述过去大蕴如来，为精进行童子。说大慈等四波罗密。陀那波罗密多品第六，具明五十种清净行施，三十种上妙功德。尸波罗密多品第七，明身语意三种妙行，十种极深重心，十种发心。获人中天上各四广胜处法，乃至种种四法。次明五十种清净尸罗，次明过去最胜众佛之时，有得念菩萨，常修梵行，已成娑罗王佛。次明菩萨行清净戒，应于众生起父母想，诃欲过失。羼底波罗蜜多品第八，具明毕竟非毕竟忍。毗利耶波罗蜜多品第九，明十障碍法不应随转，当勤精进受持开演此菩萨藏，及明三业精进之相，次明在家出家菩萨，各有五损减法。次说往古律仪童子精进行，及法行苾刍精进行。静虑波罗蜜多品第十，明菩萨依四禅发五通，远胜二乘，及得种种大定。般若波罗蜜多品第十一，先明四十一法趣入闻相，次明起正行相，次明如理方便作意，次明如理证入如理之句，如理正观。次复广明十种善巧，次明妙慧，及到彼岸义。次明五番十种功德。大自在天授记品第十二，结前大蕴如来，为精进行童子。广说四无量，及六度已。又说四摄法，然不授菩提记。次值宝性如来，转名善慧长者，亦不得记。次值放光如来，转名迷伽儒童，散华布发，乃得授记。证无生忍，皆即释迦本生事也。于是那罗达多长者子，发大乘意，与妻子眷属乐工，及城中十千人民，广兴供养，立大乘誓，佛为现大神变，授三乘记。及劝受持。

　　佛为阿难说人处胎会第十三(一卷)　佛在给孤独园。阿难日晡从禅定起，与五百比丘见佛。佛为说入胎因缘，胎中三十八七生长相貌，出胎七日后所生八万户虫名字。结明五阴皆无常、苦、无我、我所，阿难得法眼净。五百比丘，漏尽意解。

　　佛说入胎藏会第十四(二卷)(义净译)　度难陀出家，令见天宫地狱。为说入胎住胎出胎诸苦。同前。又说三涂剧苦，教令修四念处。乃至重说偈已，难陀证阿罗汉。大众疑问往因，佛为具说本事。

　　文殊师利授记会第十五(三卷)(实叉难陀译)　佛在耆阇崛山，与比丘千人，菩萨八万四千，诸天七十二亿，及天龙八部诸大众俱。向阿阇世王宫，现大神通。为摧过咎菩萨说大悲法，及授道记。次应供还山，从禅定起，天人云集。舍利弗请问严净佛刹之行，佛现神变，更集十方无量刹中诸大菩萨。命弥勒敷大法座，升座动地，乃为舍利弗说一法增至十法。及说种种净行，因果相称，结以三法。谓大愿殊胜，住不放逸，如所闻法，起正修行，次授四万菩萨道记。次有师子勇猛雷音菩萨，请问文殊何时成佛，得何佛刹。佛令自问文殊，深显第一义谛法界实相之理，大众获益。次问发心久近，佛述雷音佛时普覆王事，已化二十亿众生皆成佛竟。次问将来佛刹庄严。佛敕文殊自说昔愿。略有十节。佛因记其佛名普见，刹名随顺积集清净圆满。所有庄严，远胜极乐世界。如以大海比一滴水，唯东方普光常多功德海王佛刹，名住最上愿，与等无异。及有四大菩萨，东光明幢，南智上，西诸根寂静，北愿慧，亦当得此净刹。佛复以神力，令大慧见东方刹依正庄严，随授八万四千菩萨道记。有十六人，犹如文殊。余所得刹，皆如极乐。次四大菩萨皆来入会，文殊令诸菩萨各说一相法门，略叙一十四人。次问文殊久如成佛，佛明其劫数甚远，无有疲倦。

　　菩萨见实会第十六(十六卷)(那连提耶舍译)　序品第一，佛在尼居陀林，遣迦卢陀夷教化父净饭王。净饭王诣佛品第二，天龙八部同集佛所，王亦来礼。说偈问答。阿修罗王授记品第三，毗摩质多等十一阿修罗王，与六十那由他眷属，设大供养，而得受记。本事品第四，大迦叶入如实三昧，忆念过去阿僧祇阿僧祇劫如来所修一切功德，以偈赞佛。佛为说不可说劫之前，有佛号因陀幢王，以恒沙世界为一佛刹，庄严清净，国中众生，纯正定聚。于是文殊菩萨从东方高威德王佛所而来，发明因陀幢王即我释迦。迦楼罗王授记品第五，龙女授记品第六，龙王授记品第七，鸠槃荼授记品第八，乾闼婆授记品第九，夜叉授记品第十，紧那罗授记品第十一，先有疑问，如来答释。乃设供授记。虚空行天授记品第十二，四天王授记品第十三，三十三天授记品第十四，夜摩天授记品第十五，叹佛能知二谛，及广设供，佛与授记。兜率陀天得授记品第十六，推授记不可得。但是世谛言说，如梦不实。倍设供养，得记。化乐天授记品第十七，解一切法实际无二际，而得道记。他化自在天授记品第十八，自言尚不见实，况复见际。彼法非可知，非可识，非可舍，非可修，非可证，而得道记。诸梵天等授记品第十九，离诸分别，定心清净。以寂灭法，说偈赞佛，而得道记。光音天等得授记品第二十，说照耀一切法三昧，及偈赞佛，而得道记。遍净天授记品第二十一，说超过一切法三昧，及偈赞佛，而得道记。广果天授记品第二十二，说无量门陀罗尼，及偈赞佛，而得道记。净居天子赞偈品第二十三，共四百五十三人，各说偈赞。遮罗迦波利婆罗阇迦外道品第二十四，八千外道请问决疑，佛说从六道来受生习气，及说对治法。外道悟无生忍，偈赞获记。六界差别品第二十五，佛为净饭王说内外六界，皆是假名，无来无去。及说诸根如幻，境界如梦，顺违中庸三种六尘，皆具三解脱门。四转轮王品第二十六，一无量称王，二地天王，三顶生王，皆以无厌足而取大苦。四尼弥王，以不放逸而成大益。说此本生四王事已，劝净饭王修不放逸，观一切法无生陀罗尼门，及不灭等六十七法门，七万释种得无生法忍，佛与授记。皆生安乐世界，后皆成佛。次嘱舍利弗受持流通。

　　富楼那会第十七(三卷)(鸠摩罗什译)　菩萨行品第一，佛住王舍城竹园，富楼那问菩萨多闻不退转事。佛答以四大希有事，精进(一)。忍辱(二)。正道(三)。深心(四)。又四法生喜心，四法得离难。多闻品第二，明四法能集多闻。不退品第三，明四法能不退转，说古那罗延法师，及摩诃耐摩陀比丘弘法事。次说四法退失菩提，成声闻乘。四法不退心，及善根。戒清净(一)。念成就(二)。勤精进(三)。多闻慧(四)。四法利益菩提。持戒(一)。忍辱(二)。精进(三)。多闻(四)。四法具足身色财物眷属。行慈(一)。供佛(二)。供法(三)。供僧(四)。具善根品第四，明亲近四法，能摄一切善法。忍辱(一)。出家(二)。头陀(三)。近善知识(四)。神通力品第五，放毛孔光，以经付嘱阿难，及赞竹园功德。大悲品第六，因目连问，广说因中大悲行。答难品第七，因象手比丘问，广明众生性空，佛亦不灭。富楼那品第八，叹述流通。

　　护国菩萨会第十八(二卷)(阇那崛多译)　婆伽婆在耆阇崛山，与千二百五十比丘，五千菩萨，及一切八部俱。喜王菩萨以偈赞佛观于法界，护国菩萨比丘夏安居竟。共诸初学比丘见佛偈赞，问菩萨法要。佛答四法能成清净之事，真实无谄(一)。行于平等(二)。心念行空(三)。如言而行(四)。四种无畏之法，得陀罗尼(一)。值善知识(二)。得深法忍(三)。戒行清净(四)。有四功德，令心欢喜，见佛(一)。闻法(二)。舍一切(三)。顺法忍(四)。四法应弃舍，居家(一)。利养(二)。檀越(三)。身命(四)。四种无悔之法，不破戒(一)。住阿兰(二)。四圣种(三)。多闻(四)。四调伏行，愿值佛(一)。供师长(二)。乐空闲(三)。头陀忍(四)。四法净菩萨行，无瞋恨(一)。舍所有(二)。不求果报(三)。不见师过(四)。四堕落法，不恭敬他(一)。背恩谄曲(二)。多求名利(三)。诈善扬德(四)。四障道法，懈怠(一)。不信(二)。我慢(三)。瞋恚(四)。四种人不得亲近，恶知识(一)。执见人(二)。谤法人(三)。贪利养人(四)。四法受未来苦，轻慢智人(一)。怀嫉妒心(二)。于法无信(三)。无忍求利(四)。四系缚，轻慢他(一)。世俗定(二)。行放逸(三)。求利养(四)。次七言偈，广说佛本生妙行，及叹末世不如法事，又明八种障菩提法，次明古成利慧佛时，福焰王子不放逸事。次结益嘱持。

　　郁伽长者会第十九(一卷)(康僧铠译)　佛在给孤精舍，与千二百五十比丘，五千菩萨俱。郁伽等十长者，各与五百长者见佛，问在家出家二种菩萨行法。佛先广说在家三归五戒法义，及布施功德，厌离家想，六时悔过，随喜劝请，希慕出家，供养众僧。次说出家四圣种行。头陀，净戒，净定，净慧。次问菩萨住在家地，学出家戒。佛以五法答之，施不望报(一)，不习欲想(二)，修禅不证(三)，学慧行慈(四)，护法劝他(五)。次授记其供养千佛化度众生所有功德，百千出家菩萨所不能及。

　　无尽伏藏会第二十(二卷)　佛在耆阇崛山，与千比丘，五百菩萨，及天龙八部俱。电德菩萨问速成菩提之法。佛答以五大伏藏，谓贪行伏藏，瞋行伏藏，痴行伏藏，等分行伏藏，诸法伏藏。于法伏藏中，说过去宝聚功德声佛时，广授大王欲害无垢比丘事，深戒勿生害心。又胜生佛时，旃陀罗闻法得无生忍，牛闻法得生兜率，深明众生根行难测。次答月幢菩萨无功用智之问，地动雨华。

　　授幻师跋陀罗记会第二十一(一卷)　佛在耆阇崛山，与千二百五十比丘，五千菩萨，及天龙八部俱。幻师欲试佛故，诈言请佛，于秽处化作道场。四王帝释亦各化作庄严道场。幻师惊悔，欲摄所化而不能得。次日世尊现大神变，幻师悔过。见一切处佛身，便获念佛三昧。以偈问法，佛亦偈答。幻师得顺法忍。阿难启佛加持，令彼幻庄严事七日不没。幻师随佛至山，请问菩萨速至道场之行。佛说四十三种四法，幻师证无生忍。得记。

　　大神变会第二十二(二卷)　佛在给孤独园，与千二百五十比丘，八千菩萨俱。商主天子问佛几种神变，调伏众生。佛答以说法，教诫，神通，三种。又问颇有神变能过此耶？佛令问文殊。文殊答于无言说法而作言说，一切言说实无所说，名大神变。舍利弗问商主往因。佛答以过去等须弥佛时，净庄严王本事。舍利弗叹文殊久修梵行，多供养佛，种诸善根。文殊为说三种决定之义。佛又赞商主，更为说大神变。文殊又答商主问菩萨智，及答四十二问。大众获益，更答种种密意之问，及答诸菩萨行之问，众又获益。佛又答商主无生法忍之问，现瑞获益。受记劝持。

　　摩诃迦叶会第二十三(二卷)(月婆首那译)　婆伽婆在给孤独园，与五千比丘，八千菩萨俱。迦叶问出家者，当云何学？云何行？云何修观？佛为说持戒念佛，及说出家为二事故。一为现得道果，二为见未来佛。次广明沙门四贼，及种种过。迦叶劝佛久住，佛以护法嘱之。迦叶极言不堪，劝付弥勒菩萨。佛遂摩弥勒顶，大千震动。诸天劝助弥勒受持，更请世尊说当来恶，以作警诫。佛为说之。及说古智上佛时，乐精进菩萨本所修行，深显法施功德。次明菩萨二十法业，四种毕定，四法离萨婆若，四法应急舍离。次明瞋余菩萨得罪甚大。于是弥勒作师子吼，五百比丘自愧信施难消，退还归俗。文殊先赞印之。次与如来问答方便，令得尽漏。迦叶复请世尊说末世菩萨谄曲之过。佛说古妙华佛时，达磨善法二童子事。劝诫应修沙门二业，一修禅，二习诵，不应唯修供养福业，尤不应以破戒之身而着袈裟。次说古光明佛世，大精进菩萨观佛画像法门。

　　优波离会第二十四(一卷)　佛在给孤独园，与千二百五十比丘，五万菩萨俱。佛问谁能于后末世，护持正法，成熟众生。有五十五菩萨各自承当。舍利弗向佛称叹。佛印述之。并说三十五佛悔除罪法。时优波离从禅定起。请佛广说决定毗尼。佛为分别声闻菩萨持犯不同，次敕文殊说究竟毗尼。佛又广答声闻菩萨增上慢相。说偈结持。

　　发胜志乐会第二十五(二卷)　佛在鹿苑，与千比丘，五百菩萨俱。有诸菩萨业障深重，疑惑退转。弥勒菩萨慰问令喜，有六十人随劝诣佛，投地悲泪，佛慰令起。说其往昔诽谤法师恶业，多受众苦。后亦当生极乐世界。时诸菩萨随发十三弘誓，佛赞印之。弥勒因问末世菩萨成就几法，安隐得脱？佛答以二种四法，不求他过失，亦不举人罪，离粗语，悭吝，是人当解脱。当舍于懈怠，远离诸愦闹，寂静，常知足，是人当解脱。次明无希望心行法施时，成二十利。又二十利。次明末世种种过恶。次明慧行菩萨与初业菩萨不同之相。次明初业菩萨应当观察利养之过。亦当观察愦闹过有二十，世话过有二十，睡眠过有二十，众务过有二十。次明不修诸行，不断烦恼，不习禅诵，不求多闻，非出家者。次明略说戏论过有二十。次明发十种心，能生极乐世界。

　　善臂菩萨会第二十六(二卷)(鸠摩罗什译)　佛在王城竹园，为善臂菩萨广说六波罗蜜法。常当具足。

　　善顺菩萨会第二十七(一卷)　佛在给孤独园，与五百声闻，十千菩萨俱。舍卫城有菩萨名善顺，恒以五戒八斋教化众生，令修六度四等。帝释种种试验，不能令其破戒。偶得劫初金铃，价过南洲。谓唯波斯匿王最贫，与众往见，而奉与之。王问谁证我贫，善顺请佛为证。佛与五百声闻，十千菩萨，及天龙八部，从地涌出，为作证明。兼说三种无量功德资粮，复有三十二法。能勤修者，则为见于如来，大众获益。王以二衣施善顺，善顺不受。王求以足踏之，次即转施贫苦，咸令得益。劝使见佛，兼为王说菩萨法门眷属。

　　勤受长者会第二十八(一卷)　佛在给孤独园，与千二百五十比丘，五百菩萨俱。城有长者名勇猛授。与五百长者见佛。请问求菩提者。应云何学。云何住。云何修行。佛答以。大悲六度。次问云何观察于身命财。能无贪吝。佛教以观身过患。又说四十四种观身。长者得无生忍。说偈叹菩提心。佛为授记。

　　优陀延王会第二十九(一卷)　佛在瞿师罗园，与千二百五十比丘俱。舍摩夫人供养佛僧。帝女夫人谮于优陀延王。王极瞋怒，以箭三射。舍摩入慈三昧，箭还住王顶上空中，王乃惊悔。舍摩劝令见佛忏罪，因问女人过患。佛为广说丈夫四种愆过，王受三归，作优婆塞。

　　妙慧童女会第三十(二会同卷)　佛在耆阇崛山，与千二百五十比丘，十千菩萨俱。王舍城有长者女妙慧，年始八岁，诣佛问法。佛为说四十行。女发大愿，动地雨华，众变金色。次答文殊诸问。文殊向佛赞之。佛因说其发菩提心，经三十劫，然后佛始发心。女又发大誓愿，即转如三十岁知法比丘。众会获益。

　　恒河上优婆夷会第三十一　佛在给孤独园。此优婆夷来礼佛足，与佛问答第一深义。佛为授记。

　　阅藏知津卷第二
嘉兴大藏经　阅藏知津(第卷-第卷)


　　阅藏知津卷第三

　　北天目沙门释智旭汇辑

　　大乘经藏　方等部第二之二

　　大宝积经之余

　　无畏德菩萨会第三十二(一卷)(佛陀扇多译)　婆伽婆住耆阇崛山，与五百比丘，无量无边菩萨，及八千大菩萨俱。舍利弗等入城乞食，至阿阇世王宫殿，王女名无畏德，年始十二，安坐不起。王语令起，女即种种弹诃声闻。舍利弗目犍连往问，皆被屈服。又以誓愿令诸声闻得见香象世界，放香光明如来。次答大迦叶问，答须菩提问，答罗睺罗问，答父王问，人天获益。然后下床礼敬声闻，施妙饮食，同至佛所，现丈夫身。佛与授记，并授其母月光夫人道记。

　　无垢施菩萨应辩会第三十三(一卷)(聂道真译)　序品第一，佛游给孤独园，与千比丘，万二千菩萨俱。文殊等八大菩萨，舍利弗等八声闻，各发胜愿。入城乞食，波斯匿王女无垢施，年始八岁，与五百婆罗门出城浴洗天像，为婆罗门说其初生七日，即闻三宝功德，乃趋菩萨声闻处礼足。王亦随至。声闻品第二，女问八大声闻，皆不能答。菩萨品第三，女又次第问八菩萨已。须菩提语诸声闻菩萨，已得法食，不须乞食，遂同还佛所。女即以偈问佛菩萨诸行。菩萨行品第四，佛为说十八种四法，女即发誓奉行，震动世界，雨众天花，天乐自鸣，变成十六童子。佛乃明其修菩萨行经六十劫，文殊乃发菩萨之心。授记品第五，佛为授菩提记，及授五百婆罗门记。

　　功德宝华敷菩萨会第三十四(二会同卷)　佛在耆阇崛山。开敷功德宝华菩萨问受持佛名，速证菩提之义。佛为说十方佛号，及受持功德。东方无量功德宝庄严威德王如来，南方功德宝胜庄严威德王如来，西方一切法殊胜辩才庄严如来，北方积集无量辩才智慧如来，东南方千云雷吼声王如来，西南方最上妙色殊胜光明如来，西北方种种胜光明威德王如来，东北方无数劫积集菩提如来，上方虚空吼声净妙庄严光明照如来，下方一切法门神变威德光明照耀如来。

　　善德天子会第三十五　佛在给孤园，与千比丘，十千菩萨，并欲色诸天子俱。佛敕文殊为天众说诸佛甚深境界，所谓平等，无依，无数，无得等。次受善德天子请，现大神变。往兜率天，说四种法，住不放逸，则能摄取一切佛法。一住于戒律而具多闻，二住于禅定而行智慧，三住于神通而起大智，四住于寂静而常观察。及说八种八法。又说依不放逸，不损三乐，得离三苦。超三畏，三有，离三垢，满三学，近三宝，离波罗蜜三障，得波罗蜜三伴助。次示观察正勤，念处。如意，根，力，觉，道等法。次以光照上方普贤佛刹，与持法炬菩萨同来见佛。

　　善住意天子会第三十六(四卷)(达磨笈多译三菩提流志译一)　缘起品第一，婆伽婆住耆阇崛山，与六万二千比丘，四万二千菩萨，及天龙八部俱。文殊入无诤除心三昧，震动十方佛土。又入普光无垢庄严三昧，大集十方菩萨来到佛所，皆入隐身三昧。迦叶舍利弗须菩提入二万三万四万三昧求之，不见微相。文殊复遣化佛菩萨，遍召诸天。开实义品第二，文殊与善住意天子问答，共谈实义。文殊神变品第三，善住意先发后至，文殊后发先至。华台诸化菩萨说偈赞佛，众益地动。破魔品第四，文殊入破散诸魔三昧，魔见衰相，恐怖归佛。次说具二十法，得是三昧。复有六种四法。菩萨身行品第五，十方菩萨从隐身三昧起，各现其身。文殊问菩萨名义。佛答以觉一切法。破菩萨相品第六，明初发心义，无生忍义，超越转入诸地义。破二乘相品第七，明真出家持戒头陀禅行等义，及明聪辩利智，是婴儿凡夫。得陀罗尼，是愚痴凡夫。诸余智人，尽入顽钝。五百比丘不信诽谤，堕大地狱。佛记其从地狱出，速证涅槃。以闻如是甚深法门故。破凡夫相品第八，说杀三毒谤三宝等性恶法门。神通证说品第九，文殊为善住意入如幻三昧，及为五百五通菩萨执剑害佛，以除彼分别心。令得无生法忍。称赞付法品第十。

　　阿阇世王子会第三十七(半卷)　佛在耆阇崛山，王子名师子，与五百人见佛。问答各十六颂，佛与授记。

　　大乘方便会第三十八(二卷半)(竺难提译)　佛在给孤园，与八千比丘，万二千菩萨俱。智胜问菩萨行于方便。佛具答之。兼明众尊王菩萨与女人同坐事，过去树提梵志十二年摄受女人事，无垢比丘容女借宿事，爱作菩萨度德增女事，于是阿难叹诸菩萨如须弥山。亦如药王。迦叶亦说空泽大城之喻。以叹菩萨。次因德菩萨之问。佛为具说示现八相十恼等一切方便。皆为化度众生。非有实事。

　　贤护长者会第三十九(三卷)(阇那崛多译)　佛在迦兰陀竹园。与千二百五十比丘俱。跋陀罗波梨长者，与千眷属，向世尊前请问决疑。佛先为阿难具说长者所受乐果，虽帝释亦不能及。唯真月童子则又胜之。由于古乐光佛时，作大法师，开示未闻。以是法施因缘，九十一劫恒受福报。长者乃问众生神识相貌名义，及此世他世作受等义，佛具答之。真月童子问，色，及欲取，见取，戒取，云何须观？佛亦答之。次有大药王子菩萨问神识从此身移，当有何色？佛答如幻师火，如人水内影，如风轮无定，无有定色，如众生眼见虚空等。及问答受罪受福等事。次又答贤护问聚、积、阴、移，四种名义。

　　净信童女会第四十(三会同卷)　佛在给孤独园，与五百比丘，八千菩萨，及贤劫诸菩萨，文殊等六十人，贤护等十六大士，二万兜率天子俱。波斯匿王女名净信，诣佛问法。佛答以十二种八法，又转女身二种八法。净信与五百童女，俱得授记。

　　弥勒菩萨问八法会第四十一(菩提留支译)　婆伽婆住耆阇崛山，与千二百五十比丘，十千菩萨俱。弥勒问速成菩提之法。佛答以成就八法，一深心，二行心，三舍心，四善知回向方便心，五大慈心，六大悲心，七善知方便，八般若波罗蜜。

　　弥勒菩萨所问会第四十二　佛在鹿林，与五百比丘，一万菩萨俱。弥勒问菩萨成就几法，离诸恶道，及恶知识，速证菩提？佛答以增一至十法。弥勒以偈赞佛。阿难叹其辩才。佛明其十无数劫前。于焰光游戏妙音自在王佛时，曾为婆罗门子贤寿，悟无生忍，便获神通。本先四十劫前，发心行道，由我勇猛精进，行于二种十法，故能超之。次明弥勒往昔所行善巧方便安乐之道，次明见一切义太子施血，妙华太子施髓，月光国王施眼，本生苦行。次明佛与弥勒二人本愿不同。

　　普明菩萨会第四十三(一卷)(附秦录勘同编入)　佛在耆阇崛山与八千比丘，万六千菩萨俱。佛为迦叶说菩萨二十种四法，又说三十二法，又说如地如水等喻，又说中道真实正观，又说菩萨为真佛子，又说毕竟智药，又说当来比丘，如犬逐块。又说二不净心，一读外道书，二畜好衣钵。二坚缚，一见，二利养。二障法，一亲近白衣，二憎恶善人。二垢，一忍受烦恼，二贪诸檀越。二雨雹坏诸善根，一败逆正法，二破戒受施。二痈疮，一求见他过，二自覆其罪。二烧法，一垢心受着法衣，二受他持戒供养。二病，一怀增上慢，二坏他大心。又说四种沙门，一形服，二威仪欺诳。三贪求名闻，四真实。又说四种破戒似持，一说有我论，二身见不灭，三取相行慈，四见有所得。于是五百比丘得解脱，三万二千人得法眼净。五百比丘从坐去。佛化二比丘随与问答，令其解脱。来诣佛所，答须菩提种种诸问。又有五百比丘得解脱。三万二千人得法眼净。普明菩萨问云何住？及云何学？佛言不取不着，发大精进，习大法船。

　　宝梁聚会第四十四(二卷)(道龚译)　沙门品第一。佛在耆阇崛山，与八千比丘。万六千菩萨俱。摩诃迦叶问沙门义，佛详答之。并说三十二垢，八覆，十二表式，八法敬重袈裟，及说破戒比丘不能消信施。比丘品第二，先正说比丘法，次说恶比丘能坏正法，有十六种四恶法。旃陀罗沙门品第三，说恶沙门如旃陀罗，亦名败坏，亦名箧，亦名枸栏茶，亦名求利，亦名稗，亦名逋生稻，亦名形似，亦名失血气。五百比丘舍戒还俗。佛记其信解惭悔，得生兜率，在弥勒初会数中。营事比丘品第四，详明营事之法。兰若比丘品第五，详明阿兰若法。五百比丘，漏尽解脱。乞食比丘品第六，粪扫衣比丘品第七。

　　无尽慧菩萨会第四十五(半卷)　佛在耆阇崛山，与千二百五十比丘，一万菩萨，十六在家菩萨，六十无比喻心菩萨，贤劫一切菩萨，及无尽慧等六万菩萨俱。无尽慧问菩提心义，及依何义而得修行。佛答菩提本无名字言说，若依言说敷演，则以十波罗蜜为十发心。一一波罗蜜皆以十法为首，及明十地先相。十地圆满十度，得十三昧，十陀罗尼。于是无碍光明师子幢天子叹佛及法。佛更为说听受此法门者，必不退转。

　　文殊师利说般若会第四十六(卷半)(曼陀罗仙译)　佛在给孤独园，与千比丘，十千菩萨俱。文殊晨朝诣佛，舍利弗等亦至。佛问文殊，欲见如来耶？文殊即说正观如来法门。佛印许之。舍利弗与文殊问答深义，佛亦与文殊互相问答。深明修般若义，观身实相，观佛亦然，等义。乃至福田无差别相，大地震动，众会获益。次明入不思议三昧，如人学射，久习则巧。次明欲具一切佛法，当学般若。次明一行三昧，乃至微笑放光。以为无相法印。

　　宝髻菩萨会第四十七(二卷)(竺法护译)　佛在灵鹫山，与四万二千比丘，八万四千菩萨，及天龙八部俱。东方净住佛国宝髻菩萨，与八千菩萨俱，以一宝盖覆此忍土，雨花说颂，来礼佛足，请问清净之行。佛总告以四事，一曰行度无极，二曰遵修诸佛道品，三曰具足神通，四曰开化众生。次详解释六度，三十七品，五通，及化众生有二十事不厌生死。次说古普坏世佛时，有珍宝菩萨问饶益众生，严净道场等义。佛以无放逸答之。彼时珍宝，即今宝髻。次又说开化众生有四四法，又说古离垢光佛时，有极妙精进菩萨，以大忍力，仰承佛命，往化业首太子。彼时菩萨，即今世尊。彼时太子，即今弥勒。次说菩萨一种四法自在道业，宝髻以其髻中明月珠，贡佛发愿佛为授记。

　　胜鬘夫人会第四十八(一卷)　佛在给孤独园，波斯匿王与末利夫人致书于女胜鬘，称扬佛德，胜鬘发书寻绎，遥空请佛，佛即现身。胜鬘说偈叹德，佛为授记。胜鬘复发十弘誓愿，感于天花天音。又发三愿，佛赞印之。又说一大愿摄恒沙愿，所谓摄受正法。更复演说广大之义，及大威力。佛赞印之。又说大乘了义，广明二乘为不了义。以不出变易生死，不断无明住地故，唯一佛乘。一归依，一实谛为了义耳。佛亦印之。次又说三种人入大乘道，一成就甚深法智，二成就随顺法智，三仰推唯佛所知。余有随己所取，执着妄说，违背正法者，一切天人应共摧伏。佛亦赞印。然后放光，升空步还，告语阿难，及与天帝，结名付嘱。

　　广博仙人会第四十九(一卷)　佛在恒河岸上，与无量比丘俱。广博仙人与五百同行来见，问云何为施，何者施义，及施主、施者、等义。佛详答之，并示三十二种不净之施。次明五大施，又五大施，又五无上施，又九大施等。次答中有识，及明智识差别。次答六道来生差别，仅说持鬘，四王，忉利，三种生死时相。文来未尽。

　　大方广三戒经(三卷)　乃

　　北凉中天竺沙门昙无谶译

　　即第一三律仪会同本异译。

　　佛说如来不思议秘密大乘经(二十卷今作十卷)　映

　　宋中印土沙门法护共惟净等译

　　即第三金刚力士会同本异译。分作二十五品。

　　佛说无量清净平等觉经(二卷)　乃

　　后汉月支国沙门支娄迦谶译

　　佛说无量寿经(二卷)　乃

　　曹魏天竺沙门康僧铠译

　　佛说阿弥陀经(二卷)　乃

　　吴月支国优婆塞支谦译

　　佛说大乘无量寿庄严经(南作二卷北上中下同卷)　(南深北命)

　　宋中印土沙门法贤译

　　已上四经并第五无量寿如来会同本异译而法贤本中，有慈氏问答。尤妙。但止三十六愿。

　　佛说大阿弥陀经(二卷)　贞

　　宋国学进士王日休，取前四经删补订正。析为五十六分。惜其未见宝积一译。然心甚勤苦，故举世多流通之。

　　佛说阿閦佛国经(二卷北作三卷)　服

　　后汉月支国沙门支娄迦谶译

　　即第六不动如来会同本异译。

　　佛说大乘十法经(一卷)　服

　　萧梁扶南国沙门僧伽婆罗译

　　即第九大乘十法会异译。

　　佛说普门品经(一卷)　服

　　西晋月支国沙门竺法护译

　　即第十文殊师利普门会异译。

　　佛说大乘菩萨藏正法经(四十卷今作二十卷)　(南辞安北如松)

　　宋中印土沙门法护等译

　　即第十二菩萨藏会异译。

　　佛说胞胎经(一卷)　服

　　西晋月支国沙门竺法护译

　　即第十三佛为阿难说人处胎会异译。

　　文殊师利佛土严净经(二卷)　服

　　西晋月支国沙门竺法护译

　　即第十五文殊师利授记会异译。

　　佛说护国尊者所问大乘经(四卷南作三北作二)　(南夙北临)

　　宋北印土沙门施护译

　　即第十八护国菩萨会异译。

　　郁迦罗越问菩萨行经(一卷)　衣

　　西晋月支国沙门竺法护译

　　分作八品。

　　佛说法镜经(二卷)　服

　　后汉安息国优婆塞安玄共严佛调译

　　二经皆即第十九郁伽长者会异译。

　　幻士仁贤经(一卷)　衣

　　西晋月支国沙门竺法护译

　　即第二十一授幻师跋陀罗记会异译。

　　佛说决定毗尼经(一卷)　衣

　　(北云东晋录失译人名　南云墩煌三藏译)

　　即第二十四优婆离会异译。

　　佛说三十五佛名礼忏文(一纸半)　渊

　　唐北天竺沙门大广智不空译

　　即前经中译出别行。

　　发觉净心经(二卷北作一卷)　衣

　　隋北天竺沙门阇那崛多译

　　即第二十五发胜志乐会异译。

　　佛说须赖经(一卷)　(南忘北衣)

　　曹魏西域沙门释白延译

　　即第二十七善顺菩萨会。而有同王见佛，得菩提记。诸佛摩顶，现出家相诸事。

　　佛说须赖经(一卷)　同前

　　前凉月支国优婆塞支施仑译

　　亦同前本。

　　菩萨修行经(亦名威施长者问观身行经半卷)　(南忘北短)

　　西晋河内沙门白法祖译

　　佛说无畏授所问大乘经(上中下仅半卷)　(南馨北夙)

　　宋北印土沙门施护译

　　二经皆即第二十八勤授长者会异译。

　　佛说优填王经(四纸余)　衣

　　西晋沙门释法炬译

　　佛说大乘日子王所问经(九纸余)　力

　　宋中印土沙门法天译

　　二经皆即第二十九优陀延王会异译。

　　佛说须摩提经

　　西晋月支国沙门竺法护译

　　佛说须摩提菩萨经(二经同卷)　衣

　　姚秦天竺沙门鸠摩罗什译

　　二经皆即第三十妙慧童女会异译。

　　佛说阿阇世王女阿述达菩萨经(一卷)　衣

　　西晋月支国沙门竺法护译

　　即第三十二无畏德菩萨会异译。

　　佛说离垢施女经(一卷)　衣

　　西晋月支国沙门竺法护译

　　得无垢女经(一卷)　裳

　　元魏中天竺婆罗门瞿昙般若流支译

　　二经皆即第三十三无垢施菩萨应辨会异译。

　　文殊师利所说不思议佛境界经(二卷)　裳

　　唐南印土沙门菩提流志初译

　　即第三十五善德天子会异译。

　　善住意天子所问经(三卷)　裳

　　元魏乌苌国沙门毗目智仙共流志等译

　　佛说如幻三昧经(三卷)　裳

　　西晋月支国沙门竺法护译

　　二经皆即第三十六善住意天子会异译。

　　太子刷护经

　　西晋月支国沙门竺法护译

　　太子和休经(二经同卷)　裳

　　西晋录失译人名

　　二经皆即第三十七阿阇世王子会异译。

　　慧上菩萨问大善权经(二卷)　推

　　西晋月支国沙门竺法护译

　　佛说大方广善巧方便经(四卷今作二卷)　(南清北深)

　　宋北印土沙门施护译

　　二经皆即第三十八大乘方便会异译。

　　大乘显识经(二卷)　推

　　唐中印土沙门地婆诃罗译

　　即第三十九贤护长者会异译。

　　佛说大乘方等要慧经。

　　后汉安息国沙门安世高译

　　即第四十一弥勒菩萨问八法会异译。

　　弥勒菩萨所问本愿经(二经南共一卷北共半卷)　推

　　西晋月支国沙门竺法护译

　　即第四十二弥勒菩萨所问会异译。

　　佛遗日摩尼宝经(一卷)　推

　　后汉月支国沙门支娄迦谶译

　　佛说摩诃衍宝严经(一卷)　推

　　晋代失译师名

　　佛说大迦叶问大宝积正法经(五卷今作二卷)　忠

　　宋北印土沙门施护译

　　三经皆即第四十三普明菩萨会异译。

　　胜鬘师子吼一乘大方便方广经(一卷)　推

　　刘宋中天竺沙门求那跋陀罗译

　　即第四十八胜鬘夫人会异译。

　　毗耶娑问经(二卷)　推

　　元魏中天竺婆罗门瞿昙般若流支译

　　即第四十九广博仙人会。而有结文。

　　入法界体性经(八纸半)　(南男北伤)

　　隋北天竺沙门阇那崛多译

　　佛在耆阇崛山。文殊师利立佛门外，佛命之入。问佛住何三昧。佛言，宝积三昧。乃至种种问答，明法界义。舍利弗复与文殊问答深义。

　　宝积三昧文殊师利菩萨问法身经(五纸半)　(南男北才)

　　后汉安息国沙门安世高译

　　与前同本。

　　佛说阿弥陀经(四纸余)　贞

　　姚秦三藏法师鸠摩罗什译

　　佛在祇园，与比丘菩萨诸天大众俱。无问自说，告舍利弗，称赞西方极乐世界阿弥陀佛不可思议依正功德，劝人发愿求生。但以执持名号为行。复引六方各恒沙佛，出广长舌，劝信流通。今时丛席皆奉之为晚课。真救世神宝，圆顿上乘也。

　　称赞净土佛摄受经(九纸欠)　贞

　　唐三藏法师玄奘译

　　与上经同本。而有十方佛劝信。

　　后出阿弥陀偈经(十四偈)　贞

　　后汉失译师名

　　赞往生净土胜妙。

　　阿弥陀鼓音声王陀罗尼经(三纸)　行

　　开元附梁录

　　佛在瞻波大城，为诸比丘说阿弥陀佛父、母、子、侍者、上首，及魔等名。次说神咒，十日修行。必生彼国。

　　佛说观无量寿佛经(一卷)　贞

　　刘宋西域沙门疆良耶舍译

　　佛在耆阇崛山，韦提希夫人，被子幽闭，哀请世尊说生净土之法。佛示以三种净业，十六观门。天台智者大师有疏，四明法智尊者有妙宗钞，深得经髓，宜精究之。

　　观世音菩萨得大势菩萨受记经(一卷)　(南罔北短)

　　刘宋幽州沙门昙无竭译

　　佛在鹿苑，与二万比丘，万二千菩萨，二万天子俱。华德藏菩萨问云何得如幻三昧？佛答以一法，谓无依止。又问何人得此三昧？佛答以弥勒文殊等六十正士。又问他方菩萨，何人得此三昧？佛答以观世音得大势二大菩萨。华德藏请佛召二菩萨。佛放白毫相光，照安乐刹，令彼此互见，互得大益。二大士来，佛遂说其过去发心之因，并授补处成佛之记。

　　佛说如幻三摩地无量印法门经(上中下同卷)　(南渊北似)

　　宋北印土沙门施护等译

　　与上经同本。末后有一女人发心，便得转为男子，授菩提记。

　　阅藏知津卷第三
嘉兴大藏经　阅藏知津(第卷-第卷)


　　阅藏知津卷第四

　　北天目沙门释智旭汇辑

　　大乘经藏　方等部第二之三

　　大方等大集经(三十卷)　位让国

　　北凉中天竺沙门昙无谶译

　　序品第一。佛在耆阇崛山，往古佛住大塔之中，与六万八千比丘，无量诸菩萨俱。时成正觉，始十六年，知众大集，堪任受持菩萨法藏。即入佛境神通实见众生三昧，于欲色二界中间，出大坊庭，如大千界。从三昧起，放大光明，与诸大众上升宝坊。六欲天王，各各偈赞随侍。佛至宝坊，坐师子座。又入无碍解脱三昧，一一毛孔放光，普照十方无量世界。光中说偈，为劝放逸诸菩萨故。光遍十方，还从顶入。十方各有一大菩萨，与十恒沙诸大菩萨俱来。右绕万匝，供养赞叹，次第而坐。佛从定起，謦欬声彻十方。人及非人，四禅天众，一切毕集。复放眉间光，入诸菩萨顶。于是诸法自在功德华子菩萨，入璎珞庄严三昧。出师子座，从三昧起，偈赞请佛登座。次有宝杖等十菩萨各入三昧，令众得益。乃至召魔王来，令其请转法轮。佛赞其譬如百年闇室，一灯能破。次有法自在王菩萨，广赞如来境界不可思议，叹惜众生舍大喜小。会中三十亿那由他百千万亿天人，发无上心。

　　陀罗尼自在王菩萨品第二。佛放白毫光明，入陀罗尼自在王菩萨顶。菩萨化大宝盖以覆如来，偈赞问法。佛答菩萨有四璎珞庄严，一戒璎珞庄严，二三昧璎珞庄严，三智慧璎珞庄严，四陀罗尼璎珞庄严。一一各有增一至十等事，次明有八光明能坏诸闇，净菩萨行。一念光，二意光，三行光，四法光，五智光，六实光，七神通光，八无碍智光。一一光复各八种。次明修习大悲有十六事，一坏妄见，二坏四倒，三破憍慢，四坏五盖，五拔沉没，六断七慢，七断恶道，八断系缚，九断恶友，十施智慧，十一施因缘智，十二断所见，十三断三有，十四坏魔网，十五示乐因，十六开涅槃门。次明修三十二善业，坏众生三十二恶业，一智慧，二上解欲，三法自在，四正命，五正见，六不放逸，七坏粗犷，八一切施，九净戒，十忍，十一进，十二定，十三智，十四正义，十五坏世行，十六断烦恼，十七除我见，十八调诸根，十九坏邪说，二十知恩，二十一坏增上慢，二十二善口语，二十三知足，二十四恭敬父母师长，二十五修七财，二十六身念处，二十七燃慧灯，二十八出离道，二十九舍左道，三十舍爱着，三十一信三宝，三十二修六念。次广答如来十六大悲，非诸声闻菩萨所及。引古栴檀窟佛，度非非想天一人。入定八万四千大劫，待其下生与授记已。方般涅槃，次复明如来三十二业，即是十力，四无所畏，及十八不共法。于是如来顾问大众，谁能守护如是供具，及此宝坊，令不毁损。待弥勒成佛十六年后，供养彼佛，及贤劫中五百如来。尔时诸法神通自在王菩萨，即承当之。有一神通魔王，问其安置何器？菩萨令其谛观我身，见其脐中有水王光世界，佛号宝优钵罗，坐大宝山，宣说正法。魔王即发大菩提心，誓不退转。次陀罗尼自在王菩萨，答师子幢菩萨，广说八陀罗尼。所谓净声光明陀罗尼，无尽器陀罗尼，无量际陀罗尼，大海陀罗尼，莲华陀罗尼，入无碍门陀罗尼，四无碍智陀罗尼，佛庄严璎珞陀罗尼。佛赞印之。并说其曾于过去净光明佛时，名为光顶菩萨。问佛宝炬陀罗尼义，闻已，即得，故今能说。次有慧聚菩萨，请问得已不失之故。佛广答以安住慧根，造作慧业，大地震动。次有具足四无碍智菩萨，请问以何因缘，名为慧聚？佛说过去功德佛藏时，曾为念意菩萨，不起于座，答佛所问百亿事义，大众获益，故得此名。次乃付嘱流通。

　　宝女品第三。世尊故在大宝坊中，有宝女手持白真珠贯，随诚言力，遍着佛及诸菩萨顶。众叹希有，佛述成之。女问实语，法语，义语，毗尼语义。佛具答之。十千菩萨得无生忍。女为舍利弗说三十二菩萨宝心，悉无声闻辟支佛心。又为说四无碍智。舍利弗问其夙因。佛说过去分别见佛时，曾为轮王，供佛发心，久已离男女身，今以方便示女身耳。宝女请问十力世尊，是即是离，又何故说十？非一非百？佛说非即非离，能说十事，故名十力。虽说十力，一具无量，为流布故，说言十力。因广说十力，无畏，十八不共，皆从菩萨修行所得。又答三十二相业因，地动获益。次答修行法行问。次宝女为舍利弗说不退印，地动获益。佛又答宝女大乘问。次说三十二障碍事，三十二速得大乘事，结益嘱持。

　　不眴菩萨品第四。东方普贤佛所，不眴菩萨来供养佛，赞叹问法。佛为说一切法自在三昧，次明具足一至十法。能得三昧，大众获益。次不眴为舍利弗说无住义，无生忍义，佛赞印之。因说得心自在，即能得法自在三昧。次为舍利弗说不眴夙因。乃于过去自在王佛时，名为法语比丘，久修久证此妙三昧。不眴又为舍利弗说梵行法，大众获益，付嘱流通。

　　海慧菩萨品第五。大水盈满，出生无量芬陀利华。大众各自见在华上，华出大光。弥勒问何因缘。佛言，下方宝庄严土，海智神通佛所，有海慧菩萨，欲来听法故，海慧即来。先入三昧，令此大众得见彼土，次偈赞佛。请问净印三昧。佛为具说菩提心宝，三押不坏。具足六度。次说穿菩提心，次说三昧根本，所谓三业随智，复有十净，具三十法，得八不共。次明远离滓浊，破坏四魔。次为舍利弗说师子初产，小火烧薪等喻。复为海慧说过去勤精进佛，示坚固庄严菩萨四法，一者发心，二者作心，三者观心，四者如法住。既广释已，菩萨奉持，勤行精进，今成世尊。次有修悲梵天请问海慧，何名佛法？答以一切法即是佛法，无有二相。菩萨有八种力，闻深佛法，不生怖畏。佛赞印之。兼明能护正法，有四四摄。次有功德宝光菩萨问护法义。佛举过去大智声力如来，答法护菩萨所问护法之义。兼以付之山王等十九菩萨，各言能护。文殊师利言其悉是谬语。以世尊不得一法故。佛赞印之。文殊又说持经有十利益，大众发心，地动出光。海慧复问世尊何法摄取大乘？佛答以百种一法，百三十种二法，五十六种三法，及障碍大乘三十七种四法。众又获益，大地震动，天人赞善。佛复偈叹大乘功德，又为海慧广说门句，法句，及金刚句，于是十方菩萨兴供偈赞。慧聚菩萨申明佛出世义。佛举然灯授记时，七种三净，以印成之。海慧复问菩萨发何等愿？佛答以如本发愿，及说种种方便智慧。次说过去无边光佛，为净声轮王说八种四法，王悟无生，出家修道。佛又为说出家二十四益，并示以当净自界，净声如法观已，即得神通辨才。彼时净声，即今海慧。次又为说如法而说，如说而住之义。引古师子舍身救二猴子之事为证。次有二十一菩萨各说如法住义，海慧复广明魔业。佛广说坏魔业道，波旬庄严四兵，来趣宝坊。海慧以神通力，持置东方破疑净光佛国，令发大菩提心。又令此彼两国，互得相见，互得大益。佛复说咒四章，付嘱流通。

　　虚空藏菩萨所问品第六。婆伽婆游妙宝庄严堂上，与比丘六百万，菩萨不可说人俱。世尊分别大法方便，于时大千世界，忽皆不见，唯见微妙宝台，及见高师子座。舍利弗请问因缘。佛言东方一宝庄严佛所，有虚空藏菩萨，欲来至此。菩萨寻与十二亿众俱来，供养赞叹，宝台震动。乃问云何行六度与虚空等？凡三十问。佛一一答之。于六度中，一一各有四法成就，又有八法能净。于六念中，详明念佛三身，及念天差别。于陀罗尼中，具明三十二修，于二十四辩，具明二十四种修因。既答释竟，大众获益。速辩菩萨问何因缘，名虚空藏？佛言过去普光明王佛时，曾为师子进菩萨，入定雨宝，即获此名。于是众会渴仰，欲见神力。遂承佛命，入称一切众生意三昧，雨法及财，大众获益。又以神力，释生疑菩萨之疑。佛又述久远过去净一切愿威德胜王佛时，曾为众天灌顶轮王，已得不退菩提心三昧，生疑因请虚空藏说三昧行业。虚空藏答八万四千诸三昧门，略举八十三名。次舍利弗问生疑名，生疑自答释之。虚空藏复请佛说诸菩萨大誓庄严，及道庄严。次有宝德菩萨问虚空藏修出世圣道之义，及入于涅槃，行菩萨行之义。众又获益，如来赞印。虚空藏乃推功于佛力。宝德问其意旨，仍答释之。次又答阿难问，于是五百声闻，各脱郁多罗僧，供虚空藏。虚空藏即遣此衣至东方袈裟幢世界，山王佛所，施作佛事。次有光明庄严梵天，雨花作乐供养。请问菩萨善根资粮，及出要智方便。佛广答之。天叹希有。谓能以四句义，总说一切菩萨行。虚空藏语梵天言，一句亦能总摄一切佛法。谓离欲句，空句等。略举十四一句，一一皆能总摄佛法。如佛法，一切法亦然。以是等句，皆非句故。一切佛法非句，假名为句。次有宝手菩萨，请问何谓安一切佛法根本？虚空藏答以住菩提心。次以二法摄菩提心。次以四法摄二，八法摄四，十六摄八，三十二摄十六，六十四摄三十二，百二十八摄六十四。宝手赞叹兴供，波旬化作长者，与佛问答。佛敕十六菩萨，各说过魔界行。波旬兴供，虚空藏说咒，魔子亦勉强发心。佛为悬授记莂申越长者疑悔尽除。六十八亿菩萨发愿持经，佛为较量功德，并说咒术。四王帝释亦各说咒，梵王，弥勒，阿难，及功德庄严菩萨。皆悉受持。佛与十方诸佛，同放大光嘱累。

　　无言菩萨品第七。王舍城师子将军生一子，空中有天诫之，八岁不言。今以佛力，同其父母亲属，共到宝坊，现大神通，说偈赞佛。大众获益，兴供，将欲问佛，先与舍利弗互相问答，次问闻声，及善思惟，生于正见。佛广答之。无言复答舍利弗问得正见义。次乃问信，进，念，慧，四力。佛广答之。众会得益。无言次答莲华菩萨倒见如见义，及菩萨义。佛赞其得慧灯三昧。因即广明能摄六万诸三昧门。譬如日出，能为四事。又如宝珠，亦如虚空，亦为一切法顶。众又得益。动地兴供。次于世尊脐中，出一金刚脐菩萨。传东方慧桥如来命，问安听法。及六万亿菩萨皆在佛身内坐听法。次从一毛孔出，礼佛却坐。金刚脐复与无言问答，显发无性，无声，法界无二，深义。无言复入金刚三昧，令此世界悉为金刚。金刚脐尽其神力，不能破一微尘。次明有四四法能得金刚三昧。无言次为同来眷属说四十事庄严菩提之心。十法常得亲近诸佛菩萨，父及眷属。得柔顺忍。佛乃付嘱受持。

　　不可说菩萨品第八。世尊故在大宝坊中，不可说菩萨赞佛。入定问说大事，地动兴供，众获大益。又即演说不诳如来之义。无畏菩萨因问云何名诳如来？不可说分别答之。兼明无出之出，名佛出世。佛赞印已。无畏问谁当信者，宝女遂与广相问答。次为舍利弗广说譬喻，明声闻与如来。于无差别法界中而有差别。又答无畏调伏问，报恩问。谓三十二业名菩提行，此能报恩。二人必死不治。谓声闻缘觉，无畏以衣供养。宝女不受，复作种种问答。次有胜意天子问说与不说之义。不可说化作比丘证信。复与胜意种种问答，亦与舍利弗种种问答，舍利弗深赞印之。佛亦赞舍利弗。不可说复与佛问难得受记义，八千菩萨得无生忍。升空说偈，魔王化作比丘而来。不可说以神通力，令其忏悔。为说十六种法，发菩提心。又说三十二法，向菩提心。又请世尊说不可说六波罗密，魔王欢喜。大众发心。

　　宝幢分　魔苦品第一。世尊在宝坊中，重述初成道时，优波提舍，及拘律陀。遇见马宿比丘，闻法见谛，魔不能扰之事。

　　往古品第二。仍述魔众发心问法，答以四法。不近恶友，速得菩提。于是地意菩萨请问不可说义可觉知否？佛言不可说智，即一切智。因反问以佛智。十五菩萨各各答已。乐欲菩萨复与文殊问答，佛赞印之。魔众得无生忍。大会获益。佛为说过去业，谓往古香功德佛，说宝幢陀罗尼门，华目比丘，化无量众，善行大臣，发恶誓愿，华目今成世尊。善行今为波旬，还得受记。

　　魔调伏品第三。魔尽其力，欲害于佛。舍利弗目犍连富楼那须菩提入城四门，各调五百魔子。佛现莲华，说偈远闻。魔被五缚，诈心归依，七走不脱，至心听法。

　　三昧神足品第四。佛欲入城，诸天竞阻。佛以大声慰之，心游首楞严定。令诸众生各见所事之像。光味仙人，与五百弟子，闻佛说偈，皆得宝幢三昧。赞佛得记。

　　相品第五。佛入三昧。令王舍城有十二门，门一如来，诸魔天神，各兴供养。于香花中，说偈周闻。佛又入佛庄严珞璎三昧，令界清净，十方云集，说偈普益。次登光味所造宝梯，坐莲华上，劝发波旬，生欢喜心。波旬吐恶歔佛，佛变其气成须曼华，遍供十方诸佛。集十方佛，及诸菩萨。

　　陀罗尼品第六。十方诸佛同声说大集金刚法心因缘自在陀罗尼。月光童子菩萨亦说神咒。菩提自在梵王正语梵天，皆现女身说咒。佛又说咒以加护之。

　　护品第七。善系意菩萨变现八万四千色身，调伏众生。佛与授记。

　　授记品第八。庄严华魔王，誓以女身广度众生。说咒护法，吉意菩萨述其本事。佛皆与记。

　　悲品第九。十方诸佛，为庄严华及吉意二大菩萨说咒，二人受持。佛复劝谕波旬发心，波旬不发。

　　护法品第十。佛以正法，付嘱国王诸天，各发弘愿。

　　四天王护法品第十一。梵王帝释四王各说一咒。疑心菩萨问魔悉来集否？佛言都集。又问有信心否？佛言皆有信心。唯除波旬眷属千人，当来破坏三宝，至法灭时，乃得信心，亦当成佛。次有太白魔天说咒动地，护持佛法。

　　旷野鬼品第十二。五百菩萨以大愿力，现鬼畜身，调伏鬼畜。说二神咒。

　　还本品第十三。十方诸佛欲还本界，动地雨花。月香如来答梵天问，成就十法。能护正法。

　　虚空目分　声闻品第一。世尊故在大宝坊中，诸声闻等犹生大慢，不得四果。佛举瞻婆华鬘，发大誓愿，出生四宝。宝出大光，掷之虚空。鬘中说偈，众悉来集。佛为宣说杂四真谛。华鬘遍往四方佛上，南方金刚光明功德如来，遣金刚山童子说法目陀罗尼来赠。西方智幢如来，遣胜幢童子说净目陀罗尼来赠。北方发光明功德如来，遣胜意童子说光目陀罗尼来赠。东方宝盖光明功德如来，遣虚空声童子说圣目陀罗尼来赠。四童子变此世界令净，与大众来，供养偈赞，各传佛命，地动龙集。正语天女说咒护法。佛为憍陈如广说法行。具明阿那般那，乃至八忍八智。亦说灭后六部差别，亦说奢摩他毗婆舍那。四念处，三解脱，四禅，四定，及出世定。是名法目陀罗尼。与金刚山所持来者无异。说是法已，舍利弗目犍连等，皆得四果。

　　世间目品第二。佛放白毫相光，照十方土，人天毕集。频婆娑罗请问十二月相。佛说雪山仙人共虎行欲，生十二子，父母亡后，归依梵天，至十二年，感天与愿。(佛说相法悉不译出。)

　　弥勒品第三。弥勒心念说偈问佛，佛为广说十二因缘。是名净目陀罗尼也。

　　四无量心品第四。频婆娑罗王问供养修四无量菩萨，得几所福？佛言，具八事，无八怖，具足八大丈夫。次有净光菩萨，与无胜菩萨，互相问答，众会获益。

　　净目品第五。无胜意童子请问慈无量心，相体因缘果报。佛入调伏众生无所畏惧三昧，放肉髻光，照无边界，说偈，众生悉集宝坊。佛为说三种慈，并说修相。明星天子问慈心果，佛具答之。天子于诸禅定，出入自在，说咒利生。佛因为说十二菩萨现为畜生，调伏众生。居阎浮外四方海中，每方各三(东，蛇马羊。西，猪鼠牛。南，猴鸡犬。北，师子兔龙。即今十二生肖也)，并说求见咒法。

　　圣目品第六。明星菩萨问修悲法。佛言，当观八苦，明星得无生忍。众获多益。次说修喜，修舍。

　　辟支佛乘品第七。无胜意问缘觉乘人所修慈、悲、喜、舍。佛答以修法缘慈等。

　　圣目无碍智品第八。虚空声童子请问无缘梵行。佛入虚空幢三昧，面门放光，照十方界，大声集众，乃演说之。大众获益。

　　护法品第九。文殊等九万二千亿童子，请佛愿力加持法门。佛言，四方四佛，先已有愿。今以此法付嘱天龙鬼神，十方菩萨请佛制戒。佛言止止，佛自知时。次问频婆娑罗国法，随制四重。及嘱护佛法者，应摈治不如法恶比丘。

　　大众还品第十。佛复安慰诸天，一切众生各发愿。

　　宝髻菩萨品第十一。东方净住佛国，宝髻菩萨，与八千菩萨，赍妙宝盖，覆千世界，来供养佛。赞声遍满大千。请问净行法印。佛答以十分之一，谓一者波罗密行，二者助菩提行，三者神通行，四者调众生行。并说过去一切众生乐念如来亦说此法。时有宝聚菩萨，复问庄严自身，庄严菩提树法。彼佛答以不放逸法。其时宝聚，即今宝聚。次又说四种四法。调伏众生，及说过去广光明佛时，净精进菩萨，调伏财功德婆罗门事，宝髻即解髻珠供佛。佛与授记。

　　日密分　护法品第一。世尊故在大宝坊中，莲华光功德大梵菩萨，请说清净法聚。佛令菩萨各入禅定放光，十方云集。佛示生身，法身。二种供养。次明破戒受施，现在未来各四恶果。又明未来恶王侵夺法师物者，现得二十种恶。舍身堕大地狱。备历鬼畜，能护法者，功德甚大。

　　陀罗尼品第二。东方五功德佛，遣日密菩萨。持真陀罗尼，及莲华陀罗尼来。南方山王佛，遣香像王菩萨，持随空三昧陀罗尼，及大行陀罗尼来。西方高贵德王佛，遣光密功德菩萨，持断业陀罗尼，亦名随无愿，及大神良咒来。北方德华密佛，遣虚空密菩萨，持净陀罗尼来。

　　分别说欲品第三。日密偈赞传欲。佛语舍利弗，受持是陀罗尼。

　　分别品第四。四大菩萨各各入定放光。憍陈如请问爱与士夫行于生死。佛为分别广说如实陀罗尼，众得大益。重问莲华陀罗尼，佛不许说。次问如空空行陀罗尼，佛为说之。众又得益。次问随无愿陀罗尼，佛为说之。众亦得益。次问一切世间不可乐想，食不净想。佛为说之。亦即是随无愿陀罗尼。众又得益。舍利弗次问净陀罗尼。佛说破四倒法。众又大益。

　　不思议大通品第五。频婆娑罗王请问佛光，佛敕四众各入三昧，佛亦自入佛境界三昧，一切世界，悉入佛身。一切众生，获大利益。波旬大苦，命空树大臣，往敕诸龙。龙集大山，皆失势力。复有戒梯大臣，先往佛所，佛令忆本誓愿，得如法忍。龙受大苦，归依光味大仙光味劝令归佛。

　　救龙品第六。佛趋须弥山顶，放光救龙王苦。大声说诸法印，所谓无常、苦、无我等。文来未尽。

　　大哀经(八卷)　周

　　西晋月支国沙门竺法护译

　　即前经初二品。分作二十八品。

　　宝女所问经(四卷)　发

　　译人同前

　　即前经宝女品第三。分作十三品。

　　海意菩萨所问净印法门经(九卷)　(南澄北似)

　　宋译经院沙门惟净共法护等译

　　即前经海慧菩萨品第五。

　　无言童子经(二卷)　发

　　西晋月支国沙门竺法护译

　　即前经无言菩萨品第七。

　　宝星陀罗尼经(八卷)　殷

　　唐中天竺沙门波罗颇密多罗(此云智光)译

　　即前经宝幢分同本别译。

　　大乘大方等日藏经(十卷)　有

　　隋乌苌国沙门那连提黎耶舍译

　　即大集日密分。而详明。

　　护持正法品第一。陀罗尼品第二。菩萨使品第三，佛敕耶舍持日眼莲华陀罗尼，憍陈如持无尽根陀罗尼，舍利弗持智慧依止陀罗尼，目犍连持恶心者生欢喜心、诸不信者悉皆惛睡陀罗尼(即分别说欲品，而此详悉)。定品第四。恶业集品第五。(此二品即前日密分别品。)护持品第六(此品前经所无)。佛现神通品第七(即不思议大通品)。魔王波旬星宿品第八(前缺略，此详)。送使品第九，光味仙为龙见佛。念佛三昧品第十。升须弥山顶品第十一(即救龙品)。三归济龙品第十二，世尊从须弥顶下，至佉罗低山，说十种业来生龙中，及为龙说种种夙因。护塔品第十三，佛以二十八大支提付嘱诸龙及夜叉竟，又说大授记咒，波旬闻已生欢喜心，与诸眷属忏悔。受三归依；伽罗支魔子问眼色因缘等义，佛为解释诸法性空，众获大益。

　　大方等大集月藏经(十卷)　虞

　　高齐乌苌国沙门那连提黎耶舍译

　　月幢神咒品第一。佛在佉罗帝山，与六百万比丘，无量无边菩萨俱。说日藏经已。西方现大花云，云中现一半月，广十由旬。月中复现真金重阁讲堂，堂中复现半月，月中有千叶青莲。世尊端坐说法，光照大众头上。皆现半月，目连说偈问佛，佛说月藏菩萨欲来，月藏即来。说偈，并说神咒。又忏谢来迟之过。佛广赞其入禅功德，具足六度。

　　魔王波旬诣佛所品第二。魔宫诸物，变半月形，放光演偈。击鼓集众，鼓复说偈。乃与眷属诈来归依，兴诸供养。佛为憍陈如偈说利养过失，魔怀羞愧，默坐听法。

　　诸阿修罗诣佛品第三。波旬雨诸恶物于修罗宫，修罗归佛。佛以悲风光明三昧救之。寻来见佛，兴供偈赞。

　　本事品第四。说佛于毗舍浮佛时，为化八弟，千年苦行。彼八弟者，即今四阿修罗王。波旬，调达，弥勒，维摩。

　　第一义谛品第五。月藏请问住阿兰若，修第一义谛法。佛言起大悲心，弃舍爱取。依四圣种，不念四大五阴，根、尘、识，等。以四无碍，成熟众生。满六度行，如初日月。乃至十五日月。次问三昧何身，何攀缘，何想，何相，何性？佛具答之。次明随有第一义禅菩萨居处，得十二种功德利益。

　　令魔得信乐品第六。一切天人，慈心视魔，劝谏令发道心，深信忏悔。佛为说忍功德，授波旬记。波旬说咒护法。

　　一切鬼神集会品第七。四王请佛分张付嘱一切天龙鬼神，大会亦同劝请。正辩大梵解旨，命四王以焰赫铁轮，四方遥掷，摄诸鬼神。同来佛所。

　　诸恶鬼神得敬信品第八。佛为大会说十平等，一众生平等，二法平等，三清净平等，四布施平等，五戒平等，六忍平等，七精进平等，八禅平等，九智平等，十一切法清净平等。罗刹王等自述夙业，悔过获益。

　　诸天王护持品第九。佛故问大梵天王已，以四天下付嘱一切天龙鬼神，如拘留孙等三佛无异。

　　诸魔得敬信品第十。魔愿护持国界，佛与授记。重嘱一切天王。

　　提头赖吒天王护持品第十一。日月天子寄愿护法，佛赞许之。并敕天王护阎浮提东方第四分。

　　毗楼勒叉天王品第十二。佛敕天王护阎浮提南方第四分。

　　毗楼博叉天王品第十三。佛敕令护阎浮西方第四分。

　　毗沙门天王品第十四。佛敕令护阎浮北方第四分。

　　咒轮护持品第十五。佛为四王共说五咒，初总，次北，次东，次南，次西。

　　忍辱品第十六。罗　阿修罗王等，承佛付嘱，说咒护法。龙王瞋怒，佛为说忍辱十种近果，及五远果。并说不忍过患。月藏又说大慈陀罗尼，于是天龙修罗，互相忏谢。佛重以三宝事付嘱护持，兼明打骂出家人者，得罪无量。大会兴供。佛以神力加诸音声，令演妙法，入众会耳，各得大益。

　　分布阎浮提品第十七。佛以一切国土，分布付嘱天龙鬼神，各令护持。及说息诸诤讼大陀罗尼。

　　星宿摄受品第十八。复以诸国嘱付二十八宿，七曜，十二辰。

　　建立塔寺品第十九。梵释四王举过去二十五塔为例。请问如来现在未来几所塔寺，令其护持？佛笑放光，照曜诸国。各现多佛，嘱令护持。

　　法灭尽品第二十。月藏顾月灯说偈，月灯以偈问佛。佛偈答末法时事。嘱诸菩萨护持。咸皆默然。唯弥勒等贤劫大士出语承当。佛复说偈。悬记法灭之事。又说金刚坚固深密解脱味体陀罗尼句，众得大益，大兴妙供。复说持经十种清净功德，八种清净功德，十三种清净功德。

　　大乘大集地藏十轮经(十卷)　陶

　　唐大慈恩寺沙门释玄奘译

　　序品第一。薄伽梵于佉罗帝耶山，说月藏已，南方云来，雨诸供养，演诸法声，众会手中，各各现如意珠，雨宝放光。见十方土，又见身各地界增强，坚重难举。无垢生天帝释问佛。佛为广叹地藏菩萨功德，菩萨寻与无量眷属，现声闻像，来礼佛足，赞叹供养。佛又因好疑问菩萨问。广述地藏无量功德，众会兴供。地藏转供世尊，兼说神咒。利益一切。

　　十轮品第二。地藏问佛，云何于五浊世能转佛轮？佛答由本愿力，成就十种佛轮。能居此土，即十力也。一一喻如转轮圣王。

　　无依行品第三。天藏大梵请问禅、诵、营福，三业为出为坠？刹帝轮王为沈为升？佛答二种十无依行，随有一行，不成三乘。次明出家破戒，犹能生人十种殊胜思惟，不宜非理辱害。次明五无间罪，四根本罪，谤三宝罪，皆非佛之弟子。宜极护持四根本戒。次因优波离问。具明举罪有十非法，又十非人，有五法举，有七法灭。次因地藏愿救末世，为说末世有十恶轮。谓国王宰官等，护恶比丘，恼害净众，即名为旃陀罗。乃至破戒，无戒。不应辱害。引古罗刹醉象敬重袈裟为证。若能远离十恶轮者，则得十法增长，离三十过。天藏乃说护国不退轮心神咒。

　　有依行品第四。金刚藏菩萨问，既言破戒非佛弟子，云何不许辱害，又他经处处独赞大乘。今经云何说三乘法，悉皆不许隐没？佛答十种有情，难得人身。复有十种无依行法差别，有四种僧，及四沙门，是故破戒虽非佛子，不应受供。犹有圣贤幢相，不得辱害。三乘并是如来度生方便，虽修大乘，不得废二。次示十有依行，三乘所共。复有十有依行，独觉大乘所共。次复广示大乘无尘垢行轮，无取行轮，随众生根。说三乘法，戒净慈悲，安乐一切，乃名大乘。

　　忏悔品第五。众会闻法，各忏先罪。佛为说十种法，能令菩萨获得无罪正路法忍。谓不着五阴，此世，他世，三界。次明已得法忍，许处王位。或行十善，或信三宝，亦可为王。否则决当堕落。

　　善业道品第六。金刚藏问，云何于三乘人法，得无过失，乃至菩提行愿，心无厌足？佛答，十善业道，即菩萨十轮。广说因果利益。

　　福田相品第七。复明菩萨十财施大甲胄轮，十法施大甲胄轮，净戒大甲胄轮，安忍大甲胄轮，精进大甲胄轮，静虑大甲胄轮，般若，及善巧方便，大甲胄轮。大慈大甲胄轮，大悲大甲胄轮，坚固大忍大甲胄轮，故为一切声闻独觉作大福田。

　　获益嘱累品第八，众各获益无量，佛以此法付嘱虚空藏菩萨。

　　佛说大方广十轮经(八卷)　唐

　　北凉录失译人名

　　前经同本。而文缺略。

　　大集须弥藏经(二卷)　唐

　　高齐乌苌国沙门那连提黎耶舍共法智译

　　声闻品第一。功德天女请问禅波罗密。佛为说出入息念。次第得入四禅，入三三昧，满菩提分。若国土中有此福田，得十可爱乐法。得十殊胜利益。

　　菩萨禅品第二。复说菩萨不堕二乘定聚。如实观察，得一切法无语言空三昧。犹如地藏菩萨，自在出入。利益众生。

　　灭非时风雨品第三。功德天为地藏述其往昔誓愿，及述过去因陀罗幢相王佛所，授作世水宅心陀罗尼。复求地藏起悲愍心，地藏令其请佛演说水风摩尼宫陀罗尼。说已，大地震动。地藏亦说磨刀大陀罗尼。

　　陀罗尼品第四。佛告须弥藏龙仙菩萨，令调恶龙。龙仙说咒，善住龙王广叹袈裟功德。若有国王恼乱服袈裟者，则致荒乱。此非龙过，然亦立誓说咒。次诸龙王亦各立誓，复说四咒。乾闼婆仙亦说一咒。地藏复说幢杖大陀罗尼，无尽意复说幢盖摩尼愿眼大陀罗尼。文殊亦说能惧尸利子利奴大陀罗尼。观世音亦为弥勒说船华功德大陀罗尼。帝释问佛，何因何缘，诸龙损坏世间资财？佛答，贪力，瞋力，二种因缘。功德天以一斛器，盛诸种子，奉观世音。观音说咒加护，令其教化众生。

　　　　(江宁府溧水县佛弟子夏之鼎同妻袁
　　　氏发心捐刻
　　阅藏知津第一册计四卷工完祈求过去
　　　父母亲冤早超极乐并法界有情咸证
　　　菩提同圆种智
　　　岁次壬寅桂月吉旦板存▆▆▆流通)

　　阅藏知津卷第四
嘉兴大藏经　阅藏知津(第卷-第卷)


　　阅藏知津卷第五

　　北天目沙门释智旭汇辑

　　大乘经藏　方等部第二之四

　　虚空藏菩萨经(一卷)　吊

　　姚秦罽宾国沙门佛陀耶舍译

　　佛住佉罗底翅山，说破恶业障陀罗尼。西方胜莲敷藏佛所，虚空藏菩萨，欲来供养。先现如意宝珠，照空大会，唯存佛光。除大菩萨，余皆迷惑。梵顶菩萨问佛，佛说无断常法，大众复见如故。佛指西方，广叹虚空藏功德，大众渴仰。虚空藏复以神力，净此世界。令众手中各有宝珠，雨诸供具，现大宝盖，供养如来。现宝莲华，而坐其上。弥勒致疑，药王答释。佛赞药王，重叹虚空藏神力。说求请咒，弥勒问顶上妙珠之因。佛具答之。明其能除国王五根本罪，亦除大臣五根本罪，亦除声闻五根本罪，亦除初心菩萨八根本罪，亦满众生一切所求。虚空藏次从座起，跪问何以能于五浊施作佛事？佛以虚空自性清净之义答之。虚空藏即说无尽降伏师子奋迅陀罗尼。佛赞印其能灭重罪。令生佛国。

　　虚空孕菩萨经(二卷)　吊

　　隋北天竺沙门阇那崛多译

　　即前经异出。而小不同。

　　虚空藏菩萨神咒经(十五纸)　吊

　　刘宋罽宾国沙门昙摩密多译

　　亦即前经同本。而有缺略。

　　观虚空藏菩萨经(二纸)　吊

　　译人同上

　　佛住佉陀罗山，优波离问，欲治罪者，云何作观？佛言，先依决定毗尼，敬礼三十五佛。次想此菩萨顶，有如意珠，若见此珠，即见天冠中现三十五佛。珠中现十方佛，或得除罪字印臂，或闻空中唱罪灭，便堪入僧。或使知毗尼者得梦，须更忏悔。乃至八百日治厕，再三七忏，重与授戒。

　　无尽意菩萨经(四卷)　罪

　　刘宋枳园寺沙门释智严共宝云译

　　佛游宝庄严堂，说大集经。东方大金色光，照此世界，出大莲华。无尽意菩萨，与六十亿眷属俱，赞礼于佛。舍利弗问所从来，菩萨答以不来不去。次复问佛，佛答从不眴国普贤佛所来。兼明彼诸净土菩萨，唯修念佛三昧，悟无生忍。无尽意以三昧力，令此众会得见彼土，遥申礼供普贤如来，亦令彼众得见此土遥申礼供。舍利弗问，谁字仁者为无尽意？答言，一切诸法不可尽故。即广说八十无尽法门，所谓发心无尽，净心无尽，六种四行无尽，心毕竟无尽，六波罗密无尽，大慈、大悲、大喜、大舍、无尽，五通无尽，四摄无尽，四无碍智无尽，四种依法无尽，修习助道无尽(忏悔、随喜、劝请等)，三十七品无尽，定慧无尽，总持辩才无尽，撰集四法无尽(无常、苦、无我、寂灭)，一道无尽，方便无尽。

　　阿差末菩萨经(七卷)　罪

　　西晋月支国沙门竺法护译

　　与上经同本。梵语阿差末。此翻无尽意也。

　　佛说菩萨念佛三昧经(六卷)　吊

　　刘宋天竺沙门功德直共玄畅译

　　序品第一。佛住耆阇崛山，净居天子于夜后分供佛，请说念佛三昧。佛默许之。天子去后，微笑謦欬，声遍十方，天人毕集。佛出僧坊，遥见宝地，复更微笑。不空见菩萨问知其故。即入三昧，于彼宝地，化作法座，请佛往坐。佛更动地，出广长舌，述彼净居天子请说念佛三昧。

　　不空见本事品第二。过去宝肩佛时，无量力王，与二王子，一名师子，二名师子意，同供养佛。佛入涅槃，师子投火说誓。佛于火中复起，作大利益，然后灭度。师子寻生梵天，历侍普密王等诸佛。无量力王，即今世尊。师子意，即今弥勒。师子，即不空见。佛说此已，还入僧坊静室。右胁而卧。

　　神通品第三。不空见以神通力，庄严此界。阿难遍问目连，舍利，迦叶，满慈，罗　，及须菩提。各师子吼，述己平日神通。各言今非己作，众会各获大益。

　　弥勒神通品第四。弥勒入城乞食，以一食供恒沙诸佛。化彼长者发菩提心，大地震动。弥勒亦师子吼，自说往因。

　　赞佛音声辩才品第五。不空见从三昧起，为众说佛音声辩才，众会获益。

　　赞如来功德品第六。不空见说佛德已，心念如来降临众会。佛以神力，动地放光，来至大会。不空见复告阿难，广叹佛德。

　　如来神力证正说品第七。佛摩不空见顶，印其所说。不空见复说偈，述其所见三世佛事。

　　不空见劝请品第八。问法兴供，述意请答。

　　赞三昧相品第九。显示念佛三昧功能。

　　正观品第十。先观五阴不实，深生怖畏，具足惭愧，修行止观。三空，四念，及以四等，乃至十二头陀，三十七品，十善，十力，等法。次复相续念佛十号，相好，六通，五分，等法。又当续观即蕴异蕴是如来耶。六根四大，亦复如是。又观无上菩提，不以身得，不以心得，不离身心，得无上道。次明离我见法，放光授记。

　　微密王品第十一。不空见问舍无惭愧得三昧法，佛述过去明相佛时，胜微密王闻法出家秉二二法。修此念佛三昧已，成莲华上佛。

　　三法品第十二。不贪，不瞋，不痴。观一切法无常，苦，无我。供佛，劝人供。发愿，赞佛德，赞相好。发愿随喜，三世佛所，求念佛三昧。

　　劝持品第十三。说过去宝胜光佛灭后，树王比丘流通此三昧宝王，有帝幢天转轮王，梦中闻此三昧，出家修学，成高行佛。是故得闻此三昧者，决定成佛。

　　诸菩萨本行品第十四。九万百千亿那由他菩萨发心持说修行，佛笑印之。

　　正念品第十五。佛说正念诸法实相，是名念佛。菩萨闻已，得无生忍，安住三昧。皆见十方恒沙诸佛。

　　大众奉持品第十六。菩萨天人兴供，佛重现瑞赞持。

　　佛说大方等大集菩萨念佛三昧经(十卷)　民

　　隋南天竺沙门达磨笈多译

　　与上经同，而文周足。正观品分为三，于十号相好下，名思惟三昧品第十一。于放光授记，名示现微笑品第十二。神通品第十三，即微密王品。修习三昧品第十四，即三法、劝持两品。但缺正念、奉持两品。

　　大方等大集贤护经(五卷)　(南伐北罪)　(开元录云亦名拔陀经)

　　隋北天竺沙门阇那崛多共笈多等译

　　思惟品第一，佛在王城竹园，放光集众。贤护问法，佛赞其德，为说思惟诸佛现前三昧(即般舟三昧也)，先说具诸方便功德，次说如闻阿弥陀佛在西方。便依所闻，系念思惟，观察不已，了了分明，终获见之。如梦所见，无物能障。未得天眼，能见彼佛。亦无天耳，闻彼法音。如有三人，各念淫女，梦与从事，寤已，来诣贤护，贤护为彼方便说法，住不退转，得菩提记。念佛三昧，亦复如是。又昔须波日佛时，有饥人梦得饱食，寤已还饥。因思诸法皆空如梦，悟无生忍。如是随佛方所，即向彼方至心顶礼，渴仰欲见，专精思惟色相，亦即作彼虚空之想。住正思惟，得见彼佛光明清彻，如净琉璃。其形端正，如真金柱。

　　三昧行品第二，具四四法，得成三昧。见佛品第三，敬师如佛，精勤修学，则见十方各多多佛，不假作意，自然现前。

　　正信品第四，当应勇猛发勤精进莫如海船，未到先破。莫如愚人，嫌赤栴檀。莫如痴人，毁摩尼宝。因即较量持经功德。

　　受持品第五，能受持者，已于无边佛所，种诸善根。一切功德，不能格量。

　　观察品第六，一心思惟佛坐说法，相好殊特，乐观无厌。见如来已，当先咨问不见顶相，次第遍观诸相，皆令明了，愿我未来得具妙相，得清净戒，具足威仪，定慧解脱等亦尔。复更思惟，菩提为身得耶？为心得耶？身如草石，心不可见，菩提无色，亦不可见。无漏无为，无有以色证色。以心证心。无有证知，亦非无证。以如来身心，皆无漏故。五阴五分，及所说法。亦无漏故，如是观一切法，则入寂定。无有分别，非无分别。何以故？定有分别，即是一边。定无分别，复为一边。如是观察知如来时，不可执着。

　　戒行具足品第七，出家应护十支戒行(一清净，二不缺，三不染，四不污，五不浊，六不着，七不动，八不被诃，九智所赞，十圣爱敬是也)，在家应修布施、三归、五戒、八斋，乃堪行此三昧。次记此经行世时节，多人发愿。末世弘持，佛为授记。

　　称赞功德品第八，具四法，得三昧现前，获五功德。

　　饶益品第九，过去无畏王佛时，须达多长者子持此三昧，成然灯佛。欲成此三昧王，当勤观察彼四念处。

　　具足五法品第十，贤护请佛设供，随佛入园。复问几法能证三昧？佛答六种五法。

　　授记品第十一，然灯佛时，闻此三昧，即证三昧。得菩提记。

　　甚深品第十二，观五阴不取着，观念处不分别。一切法中无障碍，成就三昧。即得睹见阿僧祇佛，闻法受持。

　　十法八法品第十三，具十法为他解斯三昧，当得八事。

　　不共功德品第十四，当成十八不共法，当受如来十力。

　　随喜功德品第十五，四种随喜(随过去，随当来，随现在，随三世)功德。不可格量。昔师子意佛时，梵德轮王随喜功德已，成坚固精进佛。是故十由旬内，应往听受，尽寿应随法师不离。

　　觉寤品第十六，昔萨遮那摩佛后，和轮比丘说是三昧，佛为国王。梦中闻告，寤遂出家。承事法师三万六千岁，魔障竟不得闻。汝等当应急疾听受，事师不懈。

　　嘱累品第十七。

　　般舟三昧经(三卷)　伐　(一名十方现在佛悉现在前立经)

　　后汉月支国沙门支娄迦谶译

　　即前经先出。而文古涩。

　　拔陂菩萨经(一卷)　(南伐北罪)

　　后汉录失译人名

　　亦即前经。文来未全。梵语拔陂。此翻贤护。

　　自在王菩萨经(二卷)　发

　　姚秦天竺沙门鸠摩罗什译

　　佛在给孤独园，与二万比丘，一万菩萨俱。自在王问自在法。佛答戒自在，五神通自在，阴智，性智，入智，因缘智，谛智，自在，无碍慧自在。及说菩萨十力，四无所畏，十八不共法。

　　奋迅王问经(二卷)　发

　　元魏中天竺婆罗门瞿昙般若流支等译

　　与上同本。

　　大集譬喻王经(二卷)　周

　　隋北天竺沙门阇那崛多等译

　　为奢利弗，以诸譬喻。说菩萨二乘智慧功德差别，劝人发心，回向菩提，亲近善友。

　　佛说大集会正法经(五卷北作四卷)　(南渊北凊)

　　宋北印土沙门施护译

　　佛在鹫峰山中。普勇菩萨请问，佛为说闻大集会正法者，功德甚大。次有折伏尼犍事。普勇隐身往十方刹诸事。又为药王军菩萨，分别久生初生二义。

　　僧伽吒经(四卷北作三卷)　(南可北羊)

　　元魏优禅尼国王子月婆首那译

　　与上同本先出。旧人不察。收入密部。

　　月灯三昧经(十一卷北作十卷)　女　(一名大方等大集月灯经)

　　高齐乌苌国沙门那连提黎耶舍译

　　佛在灵山。月光童子问法，佛答一法速得菩提。谓于众生起平等心，救护心，无碍心，无毒心，证得诸法体性平等无戏论三昧。从彼三昧，成就二十一种十法，得种种美名。说已，大众获益。次说三昧四十义，次说古声德佛事，次明于此三昧最初所行，以大悲心为首。次明应知入三忍法，次说古无所有起佛事。于是月光请佛及僧，佛诣其家受供养已。月光默念，作偈问法。佛告以一法相应，速成菩提。谓如实了知一切法体性离相无相。次明应修习显示三昧智。月光偈赞佛德，佛亦偈答授记。乃还灵山，童子随来，更问法要。佛言，成就四法，能速得此三昧。若如说行，得四功德。应善巧知于不思议佛法。应咨请，应深信，应求，应闻，而不怖。次加持乾闼乐音，宣此不思议法。次明应知色身，及以法身。次明七十四种四不可思议。次明应成善巧方便，所谓随喜他善。次明应住不放逸行。次明六度，多闻，法施，住空，宴坐，空闲，乞食，各得十利。亦得见佛藏，得闻法藏，得智藏。得三世智慧藏。谓得五通。次明应修神通本业，谓摄一切善法，而不取着。次又明古声德佛时事。次明欲求三昧，应修法施财施。四种回向而回向之。应奉事持戒持三昧人，乃至以身分血肉除其病患。因说往昔血肉供法师事，次有阿难问苦行事。佛说古善华月法师因缘。(已上皆属初品，元无初品之名。)

　　忏悔品第二，明古勇健得王，瞋心杀善华月法师，后极悔过，犹堕三涂，从三涂出，今成世尊。

　　校量功德品第三。

　　赞叹品第四，弥勒说偈。

　　本因品第五，先偈说古众自在佛事，次劝修身戒，清净身业，清净身行，口戒，意戒，各具一切佛功德法。次释初品中美名，凡三百句，是为大方等大集一切诸佛说月灯正行，一切诸法体性平等无戏论三昧。

　　月灯三昧经(半卷)　慕

　　刘宋沙门释先公译

　　即上经中六度等各十功德。

　　占察善恶业报经(二卷)　(南诗北景)　(出六根聚经中)

　　隋外国沙门菩提登译

　　婆伽婆住耆阇崛山，示广博严净无碍道场，说甚深根聚法门。坚净信菩萨，为末世众生请问方便，佛令转问地藏菩萨。地藏为示三种轮相，占察三世善恶业报，兼示忏悔之法，次示一实境界。二种观道，及示善巧说法，安慰怯弱，离相违过，此诚末世救病神丹，不可不急流通。僭述玄疏。及行法，以公同志。

　　佛说佛名经(十二卷)　己长

　　元魏北天竺沙门菩提留支译

　　佛在祇园，无问自说。共计佛菩萨及辟支佛名，一万一千九十三尊。

　　佛说五千五百佛名神咒除障灭罪经(八卷北作五卷)　(南信北长)

　　隋北天竺沙门阇那崛多共笈多译

　　共四千七百零四佛。及多神咒。

　　三劫三千诸佛名经(三卷)　(亦名集诸佛大功德山)　长

　　开元拾遗附梁录

　　先五十三佛。次庄严劫。贤劫。星宿劫。各千佛。

　　千佛因缘经(一卷)　维

　　姚秦天竺沙门鸠摩罗什译

　　佛在耆阇崛山，与五千比丘，八万四千菩萨俱。是诸菩萨，各各自说过去因缘，声遍大千，天龙八部皆悉集会。世尊从石室出，入大众中。跋陀波罗菩萨敷座，诸菩萨等璎珞供佛，请问千佛过去因缘。佛为说种种往因，经来未尽。

　　贤劫经(十卷)　恃　(亦名颰陀劫三昧经，晋曰贤劫定意。)

　　西晋月支国沙门竺法护译

　　问三昧品第一，喜王菩萨请问。佛答以了诸法本三昧，成就二千一百诸度无极事，致八万四千诸三昧门，诸总持门。

　　行品第二，四事品第三，明行四种四事，得此三昧。

　　法师品第四，法供养品第五，诸度无极品第六，喜王与佛从三昧起，更请问法。佛乃唱二千一百度无极名。

　　习行品第七，无际品第八，闻持品第九，神通品第十，三十二相品第十一，顺时品第十二，三十七品第十三，寂度品第十四，十种力品第十五，四无所畏品第十六，十八不共法品第十七，方便品第十八，八等品第十九，已上共十三品，皆细释诸度无极，各有六事。

　　千佛名号品第二十，千佛兴立品第二十一，明国土，光明，父母，子，侍，弟子，寿命，法住，各各不同。

　　千佛发意品第二十二，明最初发心因缘。

　　叹古品第二十三，嘱累品第二十四。

　　称扬诸佛功德经(三卷)　(南罔北靡)　(亦名集诸佛华)

　　元魏西域沙门吉迦夜共昙曜译

　　佛在灵山，为舍利弗，及弥勒，迦叶，说诸佛名号功德。东五十三，南三十八，西三，北六，上二十七，与百七十佛名略同。

　　百佛名经(六纸欠)　(南忘北信)

　　隋乌苌国沙门那连提黎耶舍译

　　舍利弗问，佛唱百名，敕令夜三，昼三，各诵一遍。

　　佛说大乘大方广佛冠经(上下合卷)　(南松北清)

　　宋中印土沙门法护等译

　　佛在鹫峰，告大迦叶，东方定手最上吉祥如来，离尘步菩萨。莲华最上吉祥如来，莲华手菩萨。日轮光明最胜吉祥如来，日光明菩萨。一宝盖最上如来。定最上吉祥如来。宝轮光明高胜吉祥王如来。南方无边步迹如来。无边香最上王如来。宝上如来。西方大光明照如来。北方宝开花普耀吉祥如来。东方宝藏如来。宝胜如来。

　　佛说十吉祥经(一纸余)　(南贤北信)

　　开元附秦录

　　佛为离垢盖大士，说东方十佛名号功德。

　　佛说八佛名号经(三纸半)　(南才北知)

　　隋北天竺沙门阇那崛多译

　　因舍利弗问，为说东方八佛名号，闻者得不退菩提善说称功德如来。因陀罗相幢星王如来。普光明功德庄严如来。善斗战难降伏超越如来。普功德明庄严如来。无碍药树功德称如来。步宝莲华如来。宝华善住娑罗王如来。

　　佛说八吉祥神咒经(二纸半)　(南效北知)

　　吴月支国优婆塞支谦译

　　佛说八阳神咒经(二纸半)　(南才北知)

　　西晋月支国沙门竺法护译

　　佛说八吉祥经(二纸)　同上

　　萧梁扶南国沙门僧伽婆罗译

　　三经并与前同本。梁译缺舍利弗问。

　　佛说八部佛名经(二纸半)　(南贤北信)

　　元魏中天竺婆罗门瞿昙般若流支译

　　佛为善作长者，说东方八佛名功德。

　　佛说灭十方冥经(六纸)　维

　　西晋月支国沙门竺法护译

　　佛教面善悦童子，念十方佛名，以除恐惧。

　　受持七佛名号所生功德经(四纸半)　维

　　唐大慈恩寺沙门释玄奘译

　　为舍利弗说东方五佛，南方二佛名号。

　　大乘宝月童子问法经(四纸)　(南尽北则)

　　宋北印土沙门施护译

　　佛在鹫峰，频婆娑罗王子请问佛号功德。佛以十方各一佛名答之，并出夙愿功德。

　　佛说宝网经(一卷)　(南忘北彼)

　　西晋月支国沙门竺法护译

　　佛游猕猴江边，与六万比丘，三十亿菩萨，九十亿诸天，九十九亿龙王，及阿须伦王民众俱。维耶离城宝网童子，年始八岁，梦兜率天人颂叹佛德，启白父母，见佛设供，请问法要。佛为称说六佛功德，东方宝光月殿妙尊音王佛。南方树根华王佛。西方造王神通焰华佛。北方月殿清净佛。下方善寂月音王佛。上方无数精进愿首佛。

　　佛说不思议功德诸佛所护念经(二卷)　(南长北信)　(出众经)

　　南云阇那崛多译　北云曹魏录失译人名

　　共有千一百二十佛名。

　　药师琉璃光七佛本愿功德经(二卷)　惟

　　唐大荐福寺沙门释义净译

　　善名称吉祥王佛八愿。宝月智严光音自在王佛八愿。金色宝光妙行成就佛四愿。无忧最胜吉祥佛四愿。法海雷音佛四愿。法海胜慧游戏神通佛四愿。药师琉璃光佛十二愿，金色宝光妙行成就佛，有大力神咒。药师琉璃光佛，有大陀罗尼咒。又因少智诸天，心生疑念，七佛同来此土，说大神咒。复有执金刚菩萨，说二神咒。余与流通本大同，理应流通此本。然亦不列八菩萨名。

　　佛说药师如来本愿经(一卷)　(前有序文)　惟

　　隋南天竺沙门达摩笈多译

　　与灌顶第十二经同。而无神咒，及八菩萨名。

　　药师琉璃光如来本愿功德经(一卷)　惟

　　唐大慈恩寺沙门释玄奘译

　　此即流通本也。然亦无神咒，及八菩萨名。今之八菩萨名，乃后人依灌顶第十二经添入。今之神咒，乃后人依七佛本愿经添入。

　　观佛三昧海经(十卷)　量

　　东晋迦维罗卫国沙门佛陀跋陀罗译

　　六譬品第一，佛住尼拘楼陀精舍。僧自恣竟，父王阅头檀，姨母憍昙弥，欲来见佛。佛令遍集比丘菩萨，及天龙八部等众，父王为后世众生，请问云何观佛身色相好光明？佛入遍净色身三昧，微笑放光。说师子在胎喻，栴檀生伊兰林中喻，金翅鸟王心喻，多勒果喻，波利质多罗树喻，阿修罗幻力喻，皆喻念佛三昧。

　　序观地品第二，言众生乐观佛相，各有不同。或顺或逆等。

　　观相品第三，一明观如来顶。二明观如来发。三明观发际。四明观白毫相。从初生乃至成佛，叙事最详。五明观额广平正，六明观眉。七明观眼睫。八明观耳。九明观方颊车。十明观师子欠。十一观鼻。十二观髭。十三观唇。十四观广长舌。十五观颈相。缺盆骨满相，胸臆卍字印相。十六悉现具足身相。大众所见，各各不同，其见如炭如墨等者，由昔恶业。各各殷重忏悔，乃见好相。十七明观放常光相。十八明观眉间光明。十九复明额广平正。面上三轮，发际等相。二十复观鼻出光明。二十一复观面门光明。二十二复观耳出五光。二十三复观颈出二光。二十四复观缺骨满相光明。二十五复观胸卍字相。腋下摩尼珠，皆放光明。二十六观宝臂。指缦，掌轮，各放光明。二十七观脐相，光照十方。二十八因父王请，现心内境。

　　观佛心品第四，具明大慈悲心，专缘地狱等罪苦众生，并广叙地狱苦事。

　　观四无量品第五，使大众见佛心中，有无数佛，乘大宝船，往来五道，救苦众生。大慈，大悲，大喜，大舍。

　　观四威仪品第六，行佛，住佛，坐佛，卧佛也。于中具明度老婢事，上忉利天为母说法事，伏旷野鬼将事，降毒龙事，降力士事。

　　观马王藏品第七，明宫中为诸女所现相，舍卫国度淫女所现相，波罗奈国度淫女所现相，伽耶城为尼犍所现相。本行品第八，先明念佛三昧，能灭大罪。次文殊菩萨，十方十佛，四方四佛，财首菩萨，释迦如来，阿难尊者，各言本修念佛三昧。

　　观像品第九，弥勒为末世众生请问，佛为广说观像除罪方法。

　　念七佛品第十，念十方佛品第十一，密行品第十二，言得三昧者，当密身口意，莫起邪命，莫生贡高。次复说种种喻，以喻念佛三昧，结名受持。阿难复问无见顶相。佛入顶三昧海，现大胜相，众倍获益。

　　佛说弥勒成佛经(一卷)　贞

　　姚秦天竺沙门鸠摩罗什译

　　佛经行波沙山顶。说偈集众。舍利弗请问弥勒菩萨成佛时事。佛为说其国土，时节，种族，出家，成道，转法轮，度人，见迦叶，乃至法住等事。

　　佛说观弥勒菩萨下生经(六纸半)　贞

　　西晋月支国沙门竺法护译

　　佛在祇园，因阿难请，为说弥勒下生成佛之事。与前经大同小异。

　　佛说弥勒来时经(二纸余)　贞

　　附东晋第四译

　　佛说弥勒下生经(六纸余)　(一名弥勒当来成佛)　贞

　　姚秦天竺沙门鸠摩罗什第三译

　　佛说弥勒下生成佛经(五纸)　贞

　　唐大荐福寺沙门释义净第六译

　　舍利子以偈问，佛以偈答。三经皆与前同。

　　佛说观弥勒菩萨上生兜率陀天经(一卷)　贞

　　刘宋居士沮渠京声译

　　佛在祇园，放金色身光，并现化佛。唱千佛始末名，大众云集。佛出舌相，放千光明，现无量化佛。说诸陀罗尼法，弥勒菩萨闻已，得百万亿陀罗尼门，起住佛前。优波离请问，此人命终，生于何处？佛为说兜率天中庄严之事，作此观者，皆得往生彼天。随侍下生，得菩提记。

　　佛说一切智光明仙人慈心因缘不食肉经(四纸)　(南贤北信)

　　　　　大乘单本失译人名

　　佛住寂灭道场，弥勒来见。梵志问其往因。佛言，过去有弥勒佛，说慈三昧光大悲海云经，一切智光明婆罗门闻经发心，入山修行，绝粮七日，白兔母子舍身供之，仙人不食。仙，即今之弥勒。白兔母子，即今释迦及罗睺罗。

　　佛说师子月佛本生经(六纸半)　同上

　　新附三秦录

　　佛住竹园，有婆须蜜多比丘，缘树上下，与八万四千金色猕猴跳戏，大众讥嫌。频婆娑罗大王诣佛问之。佛言，比丘即是师子月佛，补弥勒处，并说猕猴往因，授菩提记。

　　文殊师利般涅槃经(四纸欠)　维

　　西晋清信士聂道真译

　　佛在祇园，于后夜分，入定放光，照文殊房，作诸化现。阿难集众，跋陀婆罗问其始末。佛为略说观文殊法，及说示灭起塔种种佛事。

　　佛说观药王药上二菩萨经(一卷)　(南得北知)

　　刘宋西域沙门疆良耶舍译

　　佛在青莲华池精舍，与千二百五十比丘，一万菩萨，及十亿十方菩萨，五百离车子俱。佛入普光三昧，身毛放光，化七宝盖，现十方事。又放眼光，照药王药上二菩萨顶，住其顶上，如金刚山。十方诸佛，皆悉映现。长者子宝积请问观法。佛言，具五因缘，方得闻此二菩萨名。二菩萨遂各说咒，复以璎珞供佛，住佛肩上，如须弥山。山有梵宫，十方十佛，坐宫中华。赞二菩萨所说神咒，佛即授二菩萨记。次说观法，说五十三佛名。次为阿难说二菩萨往昔因缘。

　　地藏菩萨本愿经(二卷流通本作三卷)　(南思北斯)

　　唐于阗国沙门实叉难陀译

　　忉利天宫神通品第一。佛在忉利天，为母说法，十方诸佛菩萨集会赞叹，如来含笑，放光明云，出微妙音，十方天龙鬼神，亦皆集会。佛为文殊菩萨说地藏菩萨往因。

　　分身集会品第二，十方地狱处分身地藏菩萨，与诸受化众生，来见世尊。世尊摩顶付嘱。

　　观众生业缘品第三，摩耶夫人问业报所感恶趣，地藏略答五无间事。

　　阎浮众生业感品第四，定自在王菩萨更问往因，佛又略说二事。四天王请问菩萨大愿方便，佛述其所说报应之法。

　　地狱名号品第五，普贤菩萨问，地藏菩萨答。

　　如来赞叹品第六，佛放身光，出大音声，赞叹地藏菩萨。普广菩萨请问利益，佛为广说。

　　利益存亡品第七，地藏菩萨白佛，普劝众生断恶修善。大辨长者请问荐亡功德，地藏为说七分获一。

　　阎罗王众赞叹品第八，鬼王与阎罗天子，承佛菩萨神力，俱诣忉利，请问众生不依善道之故，佛以如迷路人喻之。次有恶毒鬼王，主命鬼王，各发善愿，佛赞印之。并授主命道记。

　　称佛名号品第九，地藏菩萨为利众生，演说过去诸佛名号功德。

　　校量布施功德缘品第十，地藏请问，佛分别答。

　　地神护法品第十一，坚牢地神明供像十利。

　　见闻利益品第十二，佛放顶光，妙音称赞地藏菩萨，观世音菩萨请问不思议事，佛分别答。

　　嘱累人天品第十三，佛又摩地藏顶，以诸众生付嘱令度。次为虚空藏菩萨，说见像闻经二十八益，又说七益。

　　佛说师子庄严王菩萨请问经(三纸余)　(有宣律师序)　(南贤北景)

　　唐中印土沙门那提译

　　佛在耆阇崛山，有师子庄严王菩萨，请问大会庄严之因。佛言，昔作方曼荼罗供八菩萨所致。谓观世音菩萨，弥勒菩萨，虚空藏菩萨，普贤菩萨，执金刚主菩萨，文殊师利菩萨，止诸障菩萨，地藏菩萨。

　　佛说八大菩萨经(一纸半)　(南思北斯)

　　宋中印土沙门法贤译

　　佛在祇园，与千二百五十苾刍，及八大菩萨俱。谓妙吉祥菩萨，圣观自在菩萨，慈氏菩萨，虚空藏菩萨，普贤菩萨，金刚手菩萨，除盖障菩萨，地藏菩萨，又有无能胜等诸大菩萨，皆来会坐。佛为舍利弗说东方五佛名，善精进吉祥如来。普照如来。吉祥如来。印捺啰计都特嚩惹王如来。喜功德光自在王如来。

　　六菩萨名亦当诵持经(一纸)　(南籍北既)

　　后汉失译人名见费长房录

　　师子戏菩萨。师子奋迅菩萨。师子幡菩萨。师子作菩萨。坚勇精进菩萨。击金刚慧菩萨。又四菩萨，弃阴盖菩萨。寂根菩萨。慧威菩萨。不离菩萨。

　　离垢慧菩萨所问礼佛法经(四纸半)　(前有宣律师序)　维

　　唐中印土沙门那提译

　　佛在给孤独园，与五百比丘，无央数菩萨，及人天八部俱。离垢慧请问，于如来所。云何恭敬礼拜供养？佛先示五轮着地，应发五愿。次示十方佛名，次示皈依、忏悔、劝请、随喜、回向、发愿之法。

　　阅藏知津卷第五

　　　　(比丘海华助银十二两
　　　比丘法朗助银四两　共刻
　　阅藏知津壹册计四卷
　　　普愿见闻顿开佛慧成就菩提者)



　　阅藏知津卷第六

　　北天目沙门释智旭汇辑

　　大乘经藏　方等部第二之五

　　佛说老女人经(一纸半)　(南男北洁)

　　吴月支国优婆塞支谦译

　　佛在乐音处，与八百比丘，万菩萨俱。有穷贫老女，请问生老病死五阴六根四大等，从何所来，去至何所？佛答，来无所从，去无所至，兼说缘生众喻。老女开解。佛为出其往因，并记其往生极乐，后成佛道。

　　佛说老母经(纸半)　同上

　　附刘宋录第二出

　　佛说老母女六英经(一纸欠)　同上

　　刘宋中天竺沙门求那跋陀罗译

　　二经并与前同，而第三译甚简略。

　　楞伽阿跋多罗宝经(四卷)　惟

　　刘宋中天竺沙门求那跋陀罗译

　　一切佛语心品之一。佛住楞伽山顶，与大比丘僧，及大菩萨众俱。大慧菩萨以偈问百八句。佛以偈领。并为出所未问，总以一切句非一切句答之。次答诸识生住灭有二种。次明七种性自性，七种第一义。次答心，意，意识，五法，自性，相。次明上圣智三相。次答所问圣智事分别自性经。次答净除自心现流顿渐之问。次答常不思议非同外道之问。次明五无间种性，及菩萨一阐提。次明三自性。次明二种无我相。次答离建立，诽谤，见。次答一切法空。无生，无二。离自性相。之问。

　　一切佛语心品之二，答如来藏不同外道所说之我。次答修行者大方便。次答一切诸法缘因之相。次答言说妄想相心经之问。次答自觉圣智所行之问。次明四种禅。次答般涅槃问。次明二种自性相，二种神力建立。次答缘起不同外道因缘之问。次答常声为惑乱。次明一切法如幻。次明当善观名，句，形，身。及四种计论。次答四果差别通相之问。次明有二种觉。次明当善四大造色。次明当说诸阴自性相。次明外道有四种涅槃。次说妄想自性分别通相。次答自觉圣智相，及一乘之问。

　　一切佛语心品之三，说三种意生身。次答五无间不入地狱之问。次答佛知觉问。次答诸佛四等。谓字等，语等，法等，身等。次答不说是佛说问。次答离有无有相问。次答宗通相问。次答不实妄想问。次答善语义问。次明智识相。次明外道九种转变论。次答一切法相续义，解脱义。次答一切法妄想自性非性问。次明一切法不生不应立宗。次答智不得问。次分别说通及宗通。次答勿习近世间论问。次答外道妄想涅槃，非顺涅槃。

　　一切佛语心品之四，答如来为作为不作等问。次答不生不灭是如来异名问。次答不生不灭无奇特问。次答外道七种无常，非是佛法。次答灭正受次第相续问。次答如来非常非无常。次因谁生谁灭之问，明如来藏是善不善因。次答五法，自性，识，二种无我，究竟分别相。次答如恒河沙问。次答一切法刹那问。次答六波罗密有三种分别。次答种种相违问难。次答不食肉义。

　　达磨大师指此可以印心，故独流通于世。

　　入楞伽经(十卷)　鞠

　　元魏北天竺沙门菩提留支译

　　有十八品。

　　大乘入楞伽经(七卷)　养　(前有御制序)

　　唐于阗国沙门实叉难陀译

　　有十品，文笔顺畅。二部并同前经，但多初品，及后二品耳。

　　佛说首楞严三昧经(三卷)　靡

　　姚秦天竺沙门鸠摩罗什译

　　佛在耆阇崛山，与大比丘僧三万二千人俱。菩萨摩诃萨七万二千，及天龙八部，皆来集会。时坚意菩萨请问三昧法。佛唱首楞严名。一切众会，各敷妙座，各见如来坐其座上。等行梵王问何佛是实？佛言，一切皆是真实。次摄神力，以百句义释此三昧。次说学射之喻，次有持须弥山释现三昧力，次有现意天子现三昧力，次佛放眉光，照于魔宫，使大众皆见魔王被五系缚。次有魔界行不污菩萨化度魔女，魔寻见佛，佛与授记，因说四种授记不同。次为二百魔女授现前记，次说住三昧神力。次坚意菩萨，问文殊师利菩萨福田及多闻等诸义。次授净月藏天子道记，次文殊师利自说往昔曾三百六十亿世，示现作辟支佛。于是二百菩萨还发大心，誓得十力，次令弥勒菩萨现三昧力。次摩诃迦叶解知文殊师利久已成佛。佛即说其过去名为龙种上佛。佛升虚空，光照十方，十方诸佛，同说此法，亦同放光，交互相见。次明佛寿甚长，次明受持者，有二十不思议功德。

　　维摩诘所说经(三卷)　(一名不可思议解脱)　方

　　姚秦天竺沙门鸠摩罗什译

　　佛国品第一，佛在庵罗树园，与八千比丘，三万二千菩萨，及梵释八部四众俱。宝积等五百长者子，各持宝盖供佛。佛令合为一盖，普现世界中事，及现十方诸佛说法。宝积偈赞，并问净土之行。佛答以众生之类，是菩萨净土。乃至随其心净，则佛土净。舍利弗疑此土何以独秽，佛按指现净土相。

　　方便品第二，维摩诘长者方便现疾，为众说法。

　　弟子品第三，佛遣十大弟子，乃至五百弟子问疾，皆辞不堪。

　　菩萨品第四，佛遣弥勒等诸菩萨问疾，亦辞不堪。

　　文殊师利问疾品第五，大众同往，相见酬答。

　　不思议品第六，借座于须弥灯王佛国，演不思议解脱之法。

　　观众生品第七，维摩答文殊问，观众生如幻，如水月，如镜像等。乃至从无住本，立一切法。次有天女散华，舍利弗等不能去华，与天女种种问答。

　　佛道品第八，维摩答文殊问，明菩萨行于非道，通达佛道。文殊答维摩问，明一切烦恼为如来种。维摩答普现色身问，明法门眷属，智度母，方便父等。

　　入不二法门品第九，三十二菩萨各说入不二法门，最后文殊问维摩，维摩默然。

　　香积佛品第十，维摩遣化菩萨往上方香积佛所，乞世尊所食之余，悉饱众会。

　　菩萨行品第十一，维摩与大众见佛，佛为阿难说诸佛一切施为，无非佛事。及为香积世界诸菩萨，说不尽有为，不住无为，法门。

　　见阿閦佛品第十二，维摩答佛观如来问，及断取妙喜世界，来示此会大众。法供养品第十三，天帝赞叹持经，誓愿拥护。佛为说过去药王佛时，宝盖转轮圣王，与其千子，供养于佛。有一王子，名为月盖，思惟供养，以何为胜？乃至问佛。佛示以法供养最。遂于末后守护法城，今得成佛。

　　嘱累品第十四，嘱弥勒及阿难广宣流布。

　　按智者大师，曾有玄义及疏。今皆流入高丽。此间仅存四教义六卷，乃玄义中一分耳。

　　维摩诘经(三卷)　(亦名不可思议法门之称)　方

　　吴月支国优婆塞支谦译

　　说无垢称经(六卷)　(南方北盖)

　　唐大慈恩寺沙门释玄奘译

　　二经并与前同。

　　善思童子经(二卷)　(南赖北敢)

　　隋北天竺沙门阇那崛多译

　　佛住庵婆罗波梨园，与八千比丘，万菩萨俱。化作天身，入毗耶离城乞食。至毗摩罗诘家，善思童子从高楼上投身礼佛，献彼所执莲华，誓成菩提。与舍利弗，富楼那，阿难陀，互相问答。佛复为说大菩提路，无有一法而可得者。并说不惊不怖不畏之法。童子证无生忍，佛为授记。

　　大方等顶王经(一卷)　(一名维摩诘子问经)　万

　　西晋月支国沙门竺法护译

　　大乘顶王经(一卷)　万

　　萧梁优禅尼国王子月婆首那译

　　二经并与前同。

　　月上女经(二卷)　染

　　隋北天竺沙门阇那崛多译

　　佛在毗耶离草茅精舍，与五百比丘，八千菩萨众俱。有一离车，名毗摩罗诘。生美女，名为月上。一切童子争欲娶之，约七日后，自行选择。至第六日，手有莲华，华有化佛，执华而出，说偈诃欲，引众见佛。路答舍利弗问。既到佛所，复答诸菩萨问。次以手中莲华供佛，化成华帐，如是共出十华，共发十愿。即得记，转男出家。(记中先生天，次末世护法。次生兜率，次随弥勒受持正法。次生阿弥陀佛国，次供养十方诸佛，乃成月上如来。)

　　大乘密严经(三卷)　(前有圣教序)　(南染北凊)

　　唐中印度沙门地婆诃罗译

　　密严会品第一，佛住出过三界密严之国，与十亿佛土微尘菩萨众俱。放光照现庄严胜相，答如实见菩萨之问。有金刚藏菩萨，问第一义法性。佛答以如来藏不生不灭，如月普现。

　　妙身生品第二，如实见菩萨，请金刚藏菩萨，说诸圣人内证之境。金刚藏以偈答之。又请示归依之处。亦以偈答。复示缋像梦境等喻。又以偈明三性五法等义。复现大小无量身形，次有众多菩萨，同问世间一切谁之所作。金刚藏偈答阿赖耶识，能现众法，次有螺髻梵王，承佛威力，来密严国，以偈问法。金刚藏亦以偈说如来善示现义。

　　胎生品第三，金刚藏菩萨告螺髻梵王，诃斥胎生不净，应当舍离。亦不应为三昧所缚，若离二取，生密严国。

　　显示自作品第四，金刚藏菩萨复告螺髻梵王，深明五蕴不实。宝髻菩萨更请随宜说法，金刚藏深明一切唯心。

　　分别观行品第五，金刚藏复说舍拳军车等喻，以明诸法无实。应速发广大心，修清净观行，生清净佛土。

　　阿赖耶建立品第六，金刚藏复明阿赖耶识，与染净法恒作所依。

　　自识境界品第七，金刚藏菩萨放髻珠光，普照一切。告如实见菩萨，以雪山恶兽。喻外道于阿赖耶，所生我见。

　　阿赖耶微密品第八，宝手菩萨白众色最胜王，令问金刚藏菩萨名想等义。金刚藏偈答。依相立名，名无实事。乃至赖耶与七识，如铁与磁石，二俱无有思。若得如幻首楞严定，则于一切法皆得自在变现。又复广明阿赖耶识，随迷悟缘，为凡为圣，于是众色最胜王等，复以偈请说法。月幢世尊分身眷属，亦咸集会。金刚藏重以偈明唯识妙义，菩萨天人，咸皆赞叹供养。更请说法，金刚藏又与大树紧那罗王，持进菩萨，观自在等诸大菩萨，演说诸法性空，从心而起，乃至阿赖耶识，与如来藏不一不异等义。

　　大乘密严经(三卷)　(有新翻御制序)　(南不北凊)

　　唐北天竺沙门大广智不空译

　　品数并同前经，而名目稍异，多是偈语。

　　解深密经(五卷)　(南常北效)

　　唐大慈恩寺沙门释玄奘译

　　序品第一，薄伽梵住超过三界所行之处，与无量大声闻俱，及无量菩萨，从种种佛土而来集会。

　　胜义谛相品第二，如理请问菩萨问，解甚深义密意菩萨答。具明有为非有为非无为，无为亦非无为非有为，但是本师假施设句，如幻事等。法涌菩萨向佛述东方外道之所思议。佛为说胜义超过一切寻思境相。善清净慧菩萨，向佛述修解行地菩萨之所疑惑。佛为说胜义超过诸行一异性相。佛告善现，有情界中，几怀增上慢，几离增上慢。善现答以怀者甚多，离者甚少。佛为说遍一切一味相。

　　心意识相品第三，广慧菩萨问佛，齐何名为于心意识秘密善巧菩萨？佛言，于内各别如实不见阿陀那及识，不见阿赖耶及识，不见积集及心，不见六根，六尘，六识，是名胜义善巧菩萨。

　　一切法相品第四，德本菩萨问佛，何名于诸法相善巧菩萨？佛为说遍计依他圆成三相，如实了知。

　　无自性品第五，为胜义生菩萨，说三种无自性性密意，胜义生言，初鹿林中，转四谛法轮。虽甚希有，犹未了义。第二时中，依一切法皆无自性，以隐密相转正法轮，虽更希有，犹未了义。今第三时，以显了相转正法轮，最为希有，是真了义。

　　分别瑜伽品第六：佛答弥勒菩萨种种诸问，谓奢摩他，毗钵舍那，四种所缘境事，及缘别法，缘总法，三三摩地。知法，知义，闻、思、修，三慧。及总空性相等。

　　地波罗密品第七，佛答观自在菩萨所问十一地义。及十波罗密义。

　　如来成所作事品第八。佛答文殊师利所问法身解脱身义。及答言音差别相，一切智者相。如来心无加行生起相，成正觉，转法轮，入涅槃，皆无二相。乃至秽土净土，何事易得，何事难得。

　　深密解脱经(五卷)　(有昙宁序)　(南常北效)

　　元魏北天竺沙门菩提留支译

　　与上经同，而第二品分作四品。

　　佛说解节经(一卷)　(南敢北发)

　　陈优禅尼国沙门真谛译

　　即前经胜义谛相品，分作四品。

　　相续解脱地波罗密了义经(半卷)　同上

　　刘宋中天竺沙门求那跋陀罗译

　　即前经地波罗密品。

　　相续解脱如来所作随顺处了义经(半卷)　同上

　　刘宋中天竺沙门求那跋陀罗译

　　即前经如来成所作事品。

　　佛说佛地经(八纸)　行

　　唐大慈恩寺沙门释玄奘译

　　佛住最胜大宫殿中，与无量声闻，无量菩萨众俱。为妙生菩萨说五种法相大觉地，谓清净法界。及与四智，一一细释。妙生复问，何等菩萨受用和合一味事智。佛言，证得无生法忍，由遣自他二种想故。得平等心，自他异想，不复现前。受用和合一味事智，如天入杂林，众流入海。

　　金光明最胜王经(十卷)　(前有圣教序)　场

　　唐大荐福寺沙门释义净译

　　序品第一，佛入甚深法界，大众云集，佛观察说颂。

　　如来寿量品第二，妙幢菩萨疑佛寿短促，四方四佛于室中现，为说佛寿无量。妙幢与诸大众，往鹫峰见佛。四佛亦到鹫峰，遣侍者劝说此经。佛许可之。有婆罗门，名法师授记，预求舍利。有童子名一切众生喜见，以偈答之。妙幢因问，若无舍利。及般涅槃。云何经中说有涅槃，及流布舍利事？佛答以三种十法，说有涅槃。又应知十种希有如来之行。

　　分别三身品第三，虚空藏菩萨启问，佛答以化、应、法，三身实义。

　　梦见忏悔品第四，妙幢梦金鼓出大音声，说忏悔偈。次日述之于佛。

　　灭业障品第五，佛先放光息苦，次为帝释广说忏悔、劝请、随喜、回向，四法。灭除四种重障。四重障者，一于菩萨律仪，犯极重恶。二于大乘经心生诽谤。三于自善根，不能增长。四贪着三有，无出离心。四法如次治之。

　　净地陀罗尼品第六，师子相无碍光焰菩萨问菩提心义。佛先以胜义谛答之，次明十度为因，各依五法成就。次明波罗密义，次明十地先相。次释十地名义，次明十地及佛地，各有二无明为障。次明十地行十波罗密。次说十咒，护于十地。

　　莲华喻赞品第七，佛为菩提树神，说过去金龙主王。以莲华喻，赞于诸佛。今感金鼓妙梦。

　　金胜陀罗尼品第八，佛为善住菩萨说咒，并持法。

　　重显空性品第九。偈说二空境观。

　　依空满愿品第十，宝光耀天女问修行法。佛示依于法界，修平等行。天女领解，转成梵身。佛授道记。并五十亿苾刍重发大心，皆得授记。

　　四天王观察人天品第十一，发弘护愿。

　　四天王护国品第十二，有多闻天王如意宝珠咒法。

　　无染着陀罗尼品第十三，如意宝珠品第十四，佛，观世音，金刚秘密主，各说一咒。梵天王，帝释，各说一咒。四天王共说一咒。龙王说一咒。

　　大辩才天女品第十五，大吉祥天女品第十六，大吉祥天女增长财物品第十七，坚牢地神品第十八，僧慎尔耶药叉大将品第十九，王法正论品第二十，善生王品第二十一。佛昔为王，请宝积法师说此经王。

　　诸天药叉护持品第二十二，授记品第二十三，授妙幢，并二子，及十千天子记。

　　除病品第二十四，说流水长者子作医本事。

　　长者子流水品第二十五，说救十千鱼得生天事。

　　舍身品第二十六，说往昔萨埵王子舍身济饿虎事。

　　十方菩萨赞叹品第二十七，妙幢菩萨赞叹品第二十八，菩提树神赞叹品第二十九，大辩才天女赞叹品第三十，付嘱品第三十一。

　　此经于三译中最在后，而文义周足，亦犹华严之有唐译也。最宜流通。

　　金光明经(四卷)　(南食北化)　(前有释宗颐序)

　　北凉中天竺沙门昙无谶译

　　有十八品，按此经同前而来未尽。但因智者依此译说玄义及文句，故举世流通。

　　合部金光明经(八卷)　(南食北被)

　　隋大兴善寺沙门释宝贵对志德等合入

　　共二十四品，彦悰序云。此经有三本。初，凉世昙无谶译为四卷，止十八品(今存)。次。周世耶舍崛多译为五卷，成二十品(今亡)。后逮梁世真谛三藏，译三身分别，业障灭，陀罗尼最净地，依空满愿等四品。足前出没为二十二品。重寻梵本，得嘱累品，及银主陀罗尼品。

　　庄严菩提心经(六纸欠)　(南迩北壹)

　　姚秦天竺沙门鸠摩罗什译

　　大方广菩萨十地经(六纸半)　同上

　　元魏西域沙门吉迦夜共昙曜译

　　二经皆与净地陀罗尼品同。

　　毗沙门天王经(四纸半)　(南不北凊)

　　唐北天竺沙门大广智不空译

　　与前经第十二品。多闻天王如意宝珠咒法同。

　　菩萨投身饲饿虎起塔因缘经(十纸余)　(南贤北悲)

　　北凉高昌沙门释法盛译

　　佛游乾陀越国，说法垂毕，微笑放光。阿难请问，乃说往古栴檀摩提太子，广行布施，卖身为奴，得栴檀，医他国王病。及出家山中，以身饲虎，余骨起塔事。与舍身品事义相类，故附于此。

　　无所有菩萨经(四卷)　丝

　　隋北天竺沙门阇那崛多译

　　佛在毗富罗山，与百千比丘，百千菩萨，及四众八部俱。无所有菩萨，为断众疑，隐身不现。种种问法，令难调怨仇害人者，信佛神通，乃至得记。次为女人现身，令得成男。佛为波斯匿王等，说此菩萨大方便力。

　　诸佛要集经(二卷)　(南彼北靡)

　　西晋月支国沙门竺法护译

　　佛游奈丛树间，与五千比丘，二万菩萨俱。因诸四部弟子，不能专心听法。乃嘱阿难宣传法教，于石室中。布刍草坐，晏坐三月。变身往诣东方普光世界天王佛所，与诸如来说要集法。文殊劝诸菩萨同往，诸菩萨皆不往，文殊独往。天王如来移置铁围山顶，文殊即于山顶修四意止。四万二千天子来觐听法，各证无生法忍。直俟诸佛说要集竟，各还本土。天王如来放右掌光，入文殊顶。文殊与诸天子同到佛所，见离意女在佛前坐，入于普月离垢光明三昧。因问何故移我而不移女？并问此女本末。佛言，待女出定，汝自问之。文殊尽其神力，不能令女出定。因问谁能令出定者。佛言，唯有如来，及弃诸阴盖菩萨，能令出定。说此语已，世界六种震动，文殊求佛，请此菩萨从下方来，敕令出女子定。菩萨谦让于佛，佛乃令女出定，与文殊酬唱法要。佛遂发明文殊本从此女发心，此女又从弃诸阴盖菩萨发心。假使满世界文殊，不及此女所得三昧。假使满世界此女，不及弃诸阴盖所得三昧。假使满世界弃诸阴盖，不及如来举足下足事。然而天王如来，亦此菩萨之所开化。十方无量诸佛，从其开化。已灭度者不可计，现成佛者不可计。说此法时，普光世界，获益无量。此土遥闻，亦获大益。释迦佛敕弥勒受持流通。

　　不思议光菩萨所说经(一卷)　(南罔北短)

　　姚秦天竺沙门鸠摩罗什译

　　佛在祇陀林中，淫女弃一小儿于路空处。众皆往观，佛至其所。种种问答，次令现通。诸天蒙光，皆悉来集。因名为不思议光。佛为波斯匿王说其往因，并授其记。

　　央掘摩罗经(四卷)　悲

　　刘宋中天竺沙门求那跋陀罗译

　　佛在祇园，说执剑大方广经。有婆罗门孤子，名一切世间现。顺恶师教，取千指作鬘。将欲害母，佛往度之，说种种偈，欲税佛指。佛亦说种种偈答之，遂令降伏。帝释梵王四王献与衣钵，各受诃斥。魔及树神，亦皆被诃。大弟子等。皆悉被难，亦与文殊菩萨论不空义。佛为授三皈五戒，央掘答以一皈无三。及杀烦恼盗菩提，等义。佛又问以一学之义。央掘偈答，增一至十，具明大乘与声闻异。佛唱善来，示成罗汉，同入祇洹。十方菩萨，悉皆云集。央掘问佛，云何住无生际而复住此。佛敕与文殊同往北方问于他佛。乃至十方各问十佛。十佛皆言释迦即是我身，彼当为汝解说。央掘仍来问佛，佛为广释百句生因，次明持经之难，须成就五八四十功德。次有波斯匿王，兴四种兵，共来佛所，佛为发迹。央掘即是一切世间乐见上大精进佛化身。文殊是欢喜藏摩尼宝积佛化身。

　　阅藏知津卷第六
嘉兴大藏经　阅藏知津(第卷-第卷)


　　阅藏知津卷第七

　　北天目沙门释智旭汇辑

　　大乘经藏　方等部第二之六

　　思益梵天所问经(四卷)　(南五北伤)

　　姚秦天竺沙门鸠摩罗什译

　　如来光明品第一，佛在迦兰陀竹林，与六万四千比丘，七万二千菩萨，及天龙八部俱。网明菩萨赞佛光明，佛为说种种光明之名，能利众生，并放光明。召东方思益梵天，同万二千菩萨来会。日月光佛，嘱以十法游于娑婆国土，于毁于誉。心无增减(一)。闻善闻恶，心无分别(二)。于诸愚智，等以悲心(三)。于上中下众生之类，意常平等(四)。于轻毁供养，心无有二(五)。于他阙失，莫见其过(六)。见种种乘，皆是一乘(七)。闻三恶道，亦勿惊畏(八)。于诸菩萨，生如来想(九)。佛出五浊世，生希有想(十)。四法品第二，思益菩萨问二十事，佛一一答以四法。

　　菩萨正问品第三，网明菩萨问何谓正问，思益菩萨具答邪问正问不同，五百比丘不解。网明重启，思益说涅槃者，但有名字，犹如虚空，不可得取。五百比丘漏尽解脱，思益复问种种名义。佛具答之。

　　四谛品第四，佛为思益说真圣谛，不得一法是实是虚。

　　叹功德品第五，思益广叹信解此法功德。

　　如来五力说品第六，谓一者言说，二者随宜，三者方便，四者法门，五者大悲。如来大悲品第七，说如来以三十二种大悲，救护众生。

　　幻化品第八，网明问，思益答。佛赞印之。舍利弗叹仰之。普华菩萨，及网明菩萨，皆与舍利弗问答，令舍利弗默然。

　　菩萨光明品第九，佛因大迦叶问，敕网明放爪指光普照十方，令诸大众，与佛无异。下方四菩萨来，不知何是真佛，发诚实语。佛乃升空，令得作礼。

　　菩萨受记品第十因迦叶问，授网明菩萨记。因思益问授记义，具明过去不得记及得记因缘。谓依止所行，故不得记。出过一切诸行，具足六波罗密，故得受记。若菩萨能舍诸相，名为檀波罗密。能灭诸受持，名为尸波罗密。不为六尘所伤，名为羼提波罗密。离诸所行，名为毗梨耶波罗密。不忆念一切法，名为禅波罗密。能忍诸法无生性，名为般若波罗密。

　　萨婆若品第十一，为思益梵天说萨婆若义，答网明菩萨家清净义。

　　菩萨无二品第十二，思益梵天与文殊问答，又有等行天子与文殊问答。

　　名字义品第十三，一切菩萨各各说菩萨名义。

　　论寂品第十四，思益问等行，及问文殊正行正位义。

　　如来二事品第十五，谓圣说法，及圣默然。惟如来有此二法。

　　得圣道品第十六，文殊问，等行答。文殊问，思益答。

　　志大乘品第十七，等行问发行大乘，佛以偈答。

　　发菩提心品第十八，文殊白佛，若菩萨起二相发菩提心，是不行菩提道。思益问行菩提行，文殊答行一切法而于法无所行。释梵四王散华赞护。佛言，惟有如说修行，是名能报师恩。

　　师子吼品第十九，释提桓因赞叹菩萨能师子吼，不退转天子复说师子吼义。

　　梵行牢强精进品第二十，授不退转天子记，及说牢强精进法。谓于诸法，不起精进相。

　　海喻品第二十一，以大海喻诸菩萨，有十二事。

　　建立法品第二十二，明一切法无说无示，无有护念，是法终不可灭，不可护念。又明不求菩提，不愿不贪不乐不念不分别菩提，乃得授记。

　　如来神咒品第二十三，嘱累品第二十四。

　　持心梵天所问经(四卷)　(南五北慕)　(一名庄严佛法义名等御诸法)

　　西晋月支国沙门竺法护译

　　与上经同，而品数稍减。

　　胜思惟梵天所问经(六卷)　(南大北伤)

　　元魏北天竺沙门菩提留支译

　　亦同上经。而不列品。

　　佛说大乘同性经(二卷)　(南大北慕)

　　宇文周中天竺沙门阇那耶舍译

　　佛住大摩罗耶精妙山顶，与千二百五十比丘，及大菩萨天龙众俱。楞伽大城毗毗沙那罗刹王供佛问法，得菩提记。海龙王问其往因，佛为说之。次有海妙深持自在智通菩萨从东方来，以大宝殿供佛问法。佛为说如来十地名，及声闻十地名，辟支佛十地名，菩萨十地名。复为现如来初地相，及二地相。

　　佛说证契大乘经(一卷)　(有御制序)　(南常北慕)

　　唐中印度沙门地婆诃罗译

　　与上经同。

　　诸法无行经(二卷)　(南伤北常)

　　姚秦天竺沙门鸠摩罗什译

　　佛在耆阇崛山，与五百比丘，九万二千菩萨俱。师子游步菩萨，偈问一相之法。佛先止，次答，大众获益。次说往古高须弥山王佛灭后，净威仪比丘守护正法。有威仪比丘，不能信解，生不善心，受地狱苦。于是文殊请问灭业障法，及问观四谛，四念处，八正道，五根，七觉支等。佛一一答之。又请说陀罗尼。佛为说一切法皆不动相种性法门。文殊亦说种种不动相，乃至答诸天子。云我是贪欲尸利，瞋恚尸利等。次有华戏慧菩萨，请问入音声慧法门。佛亦先止，次答，次敕文殊自说往因。过去师子吼鼓音王佛灭后，喜根比丘，善说诸法实相。胜意比丘持戒得定，行头陀行，不信深法，堕大地狱。喜根今于东方宝庄严国，成胜光明威德王佛。胜意今为文殊。

　　诸法本无经(三卷)　(南伤北五)

　　隋北天竺沙门阇那崛多译

　　与上经同。

　　佛说大乘随转宣诸法经(三卷今作一卷)　(南言北之)

　　宋译经院沙门绍德等译

　　亦同上经，而叙事不甚明白。

　　大乘理趣六波罗密多经(十卷)　(前有代宗序)　(南若北馨)

　　唐罽宾国沙门般若译

　　归依三宝品第一，佛在竹林，与众多菩萨，众多苾刍，及阿僧企耶发心诸有情俱。慈氏菩萨为众请问三宝及归依义。佛言，佛宝有二，一者佛身。二者佛德。法宝有三，一者涅槃常乐我净般若解脱法身。二者戒定智慧诸妙功德。三者八万四千诸妙法蕴。摄为五分，一素呾缆。二毗奈耶。三阿毗达磨。四般若波罗密多。五陀罗尼门。譬如乳，酪，生酥，熟酥，及妙醍醐。僧宝有三，一者第一义僧，所谓诸佛。二者圣僧，谓四果、四向、及辟支佛。三贤，十圣。三者福田僧，谓苾刍，苾刍尼等。为脱苦故，忏悔，随喜，发大誓愿。修行大乘，是名归依。

　　陀罗尼护持国界品第二，东方不眴世界无尽藏菩萨，放大光明，现大神变，偈赞来会。以第一义答阿难问。佛为阿难说彼国土种种胜事。文殊请问持经之福。佛较答之，文殊菩萨说六真言。普贤菩萨，观自在菩萨，曼荼罗诸天菩萨，六波罗密多菩萨，四大天王。执金刚菩萨，铃铎耳微那夜迦，阎摩罗王，诃哩底爱子母，摩利支天，迦噜拏王，迦噜啰王，大自在天王，各说一咒。

　　发菩提心品第三，弥勒菩萨请问。佛答以先发五种胜心。次说入海取珠，发三胜心不退之喻。

　　不退转品第四，弥勒菩萨复问。佛为细释，一大悲心，缘五道苦而起。二大精进心，如入海求如意珠。更发三种胜心，誓不退转。

　　布施波罗密多品第五，净戒波罗密多品第六，安忍波罗密多品第七，精进波罗密多品第八，静虑波罗密多品第九，般若波罗密多品第十，俱弥勒菩萨问，如来答也。事理详明，发菩提心者，急宜受持。复有微末底外道，说自在天常，及说神我能生诸法。佛以正量委细破之。次复偈说八识熏习，及转显义。外道发菩提心。佛又为慈氏说八善巧，及智慧方便。解络掖衣授之，四天释魔。发愿护持。

　　大乘本生心地观经(八卷)　(有御制序)　(南之北兴)

　　唐罽宾国沙门般若等译

　　序品第一，佛住耆阇崛山，与三万二千比丘，八万四千菩萨，及一切天龙八部，他方轮王，十六国王，夫人眷属，四众，四姓，外道，饿鬼，畜生，琰王，诸大众俱。坐宝莲华师子座上，入心璎珞宝庄严王三昧，天雨华香，复入师子奋迅三昧，大千世界，六种震动。恶趣离苦，诣佛供养。如来于胸臆间，及诸毛孔，放金色光，普现十方五趣苦乐之相，及现三大阿僧祇劫因果本末之相。于是师子吼菩萨为众说偈，叹佛功德，请佛出定。

　　报恩品第二，从三昧起，告弥勒菩萨，称叹心地妙法。五百长者不爱苦行，赞二乘道。佛为广说世间四恩，一父母恩，二众生恩，三国王恩，四三宝恩。佛有三身(一自性身，二受用身，三变化身；受用又二，一自，二他)，法有四种(教、理、行、果)，僧有三种(一菩萨，二声闻，三凡夫；凡夫又二，一具戒，二正见)，具足十义，得名为宝。为求菩提，有三种十波罗密。若修十种真实波罗密多，乃名能报四恩。次有智光长者，与不顺子远来听法，佛为重宣，令发大心。

　　厌舍品第三，智光长者问出家不及在家。佛为广说出家最胜，诃在家过。

　　无垢性品第四，广明粗衣，乞食，陈药，兰若。四依知足功德，各十胜利。

　　阿兰若品第五，为常精进菩萨说阿兰若功德。

　　离世间品第六，乐远离行菩萨，承佛威力，为诸菩萨说阿兰若行，佛赞印之。

　　厌身品第七，为弥勒菩萨说三十七观，诃身不净。

　　波罗密多品第八，为弥勒菩萨说阿兰若能满十波罗密。

　　功德庄严品第九，为弥勒菩萨说有一德应住阿兰若处，谓观一切烦恼根源，即是自心。又有二种法，及两番二种人，不堪住阿兰若。次明十一种四法，五种八法。

　　观心品第十，为文殊师利说观心法，并说观心陀罗尼。

　　发菩提心品第十一，为文殊说自觉悟心，有四种义。及说初观菩提心相，并说真言。

　　成佛品第十二，为文殊说三种大秘密法，谓心秘密，语秘密，身秘密。欲修习者，当着菩萨三十二种大金刚甲。

　　嘱累品第十三，明受持者，得三业各十种清净。

　　大乘遍照光明藏无字法门经(五纸余)　(南男北洁)

　　唐中印度沙门地婆诃罗再译

　　佛住耆阇崛山，与无量菩萨，及比丘僧，乃至十方恒沙世界诸天龙俱。胜思惟菩萨请问二字之义。佛言，菩萨有九种一法应除灭。谓欲贪，瞋恚，愚痴，我执，懈怠，睡眠，染爱，疑惑，无明。有一法应守护，谓己所不欲，勿劝他人。如自爱命，则不应杀等。次明无有一法是如来所觉所证，以一切法本无有实，从因缘生。因缘亦如电光，念念不住故。次明持此经者，得生净土，见阿弥陀，及诸圣众，亦见灵山圣会。

　　无字宝箧经(五纸)　洁

　　元魏北天竺沙门菩提留支初译

　　与前经同。

　　大乘离文字普光明藏经(四纸)　洁

　　唐中印度沙门地婆诃罗译

　　亦同前经而文稍异。

　　佛说大乘入诸佛境界智光明庄严经(五卷)　(南作三卷北作二卷)　(南言北之)

　　宋中印土沙门法护等译

　　佛在鹫峰法界殿中，与二万五千比丘，七百二十万俱胝那庾多菩萨俱。放光集十方众。有师子座出偈赞佛。佛升师座。妙吉祥菩萨请问，不生不灭，是何增语？佛言，不生不灭，即是如来增语。因为广说琉璃地映帝释宫影喻，忉利天大法鼓喻，空中风云水喻，大梵王喻，日光照喻，摩尼宝喻，响喻，地喻，虚空喻等。及说种种法句，种种菩萨胜行，于是妙吉祥偈赞礼佛，佛为较显持经功德。

　　如来庄严智慧光明入一切佛境界经(二卷)　(南慕北男)

　　元魏南天竺沙门昙摩流支译

　　度一切诸佛境界智严经(半卷)　(南慕北推)

　　萧梁扶南国沙门僧伽婆罗译

　　二经并与前同。

　　大方等如来藏经(九纸半)　(南忘北彼)

　　东晋迦维罗卫国沙门佛陀跋陀罗译

　　佛在耆阇崛山，成佛十年。与百千比丘，六十恒河沙菩萨，及天龙八部俱。以三昧力，现众莲华，皆未开敷，华内皆有化佛。须臾升空舒荣，须臾萎变，化佛各放无数光明。金刚慧菩萨问何因缘？佛为说一切众生皆有如来藏性。共说九喻，一萎花中佛，二岩树蜂蜜，三　中粳梁，四不净处金，五贫家宝藏，六庵罗果种，七弊物中金像，八贫女贵胎，九模中金像。

　　十住断结经(十四卷今作十二卷)　谈彼

　　姚秦凉州沙门竺佛念译

　　导引品第一，佛于奈园，放舌相光，照十方界。东方执志通慧菩萨，与五万菩萨来集。佛叹其德。次有菩萨，名曰最胜，请问法要。佛具答之，先明初住法。

　　留化品第二，明二住法。

　　空观品第三，明三住法。

　　色入品第四，明四住法。

　　了空品第五，明五住法。

　　根门品第六，明六住法。

　　广受品第七，明七住法。座上诸大声闻，皆悉号泣。

　　童真品第八，明八住法，授最胜记，敕令现相。

　　定意品第九，明九住法。

　　菩萨成道品第十，明十住法。

　　灭心品第十一，神足品第十二，恭敬品第十三，勇猛品第十四，碎身品第十五，大意与华严十定品同。

　　身入品第十六，辩才品第十七，权智品第十八，化众生品第十九，三道灭度品第二十，乘无相品第二十一，等慈品第二十二，法界品第二十三，道智品第二十四，授九万众生，十一那术天人，皆于中阴成佛。

　　身口意品第二十五，一切菩萨，各各说菩萨慧。

　　梦中成道品第二十六，菩萨证品第二十七，解慧品第二十八，三毒品第二十九，问泥洹品第三十，四梵堂品第三十一，梵天请品第三十二，梵天嘱累品第三十三。

　　菩萨璎珞经(十三卷今作二十卷)　(一名现在报经)　(南短靡北诗赞)

　　姚秦凉州沙门竺佛念译

　　普称品第一，普照菩萨问菩萨法，凡二十二句。佛答，当以十德璎珞其体。

　　识定品第二，宝王菩萨请问璎珞戒品。佛答以具戒，施，忍。由达唯识。

　　庄严道树品第三，龙王浴太子品第四，法门品第五，略说璎珞八万法门中数十名，持者当得十无碍功德，次广明六根璎珞法门。

　　识界品第六，豪贤菩萨问识境界，次敕诸菩萨各说空慧无著行，次感十方佛各说空慧偈已，忽然不现，以决众疑。

　　诸佛劝助品第七，说十无尽藏法门，十方诸佛，同声说颂印之。

　　如来品第八，说十地各各四神足法。

　　音响品第九，因缘品第十，心品第十一，四圣谛品第十二，一无量圣谛，二行尽圣谛，三速疾圣谛，四等圣谛。

　　成道品第十三，料简三世各三种成道。

　　生佛品第十四，本末品第十五，分别五阴本末空。

　　非有识非无识品第十六，无量品第十七，说佛三昧，所知无量。次明月照光菩萨，四果乃至九地中，所修三世禅行。次佛自说有情于无情，无情于有情法。随行品第十八，尊复尊梵天请问。佛答以偈，广明诸度无极。

　　光明品第十九，无想品第二十，无识品第二十一，受迦叶劝行品第二十二，佛放舌光，十方诸佛，各遣菩萨来会，佛拣声闻不在圣例，迦叶等脱衣号泣，佛慰喻之。

　　有行无行品第二十三，诸菩萨各说有行无行，大迦叶亦说有行无行，佛不许可；阿若拘邻亦说有行无行，佛许可之。舍利弗问答料简，次目连等亦各说有行无行。

　　有受品第二十四，无著品第二十五，说无著行，授明观菩萨记，并说八种记法。次授帝释记，次令目连除魔心垢，悬记在弥勒时得决。

　　净智除垢品第二十六，为净一切地菩萨，说种种知他心三昧，广至知亿佛世界。

　　无断品第二十七，明种种五法，及六度互具六度。

　　贤圣集品第二十八，一切菩萨各说六度清净具足法，慧眼菩萨，与文殊菩萨，更相酬唱，演种种法门。

　　三道三乘品第二十九，佛为舍利弗分别三道各有三乘。

　　供养舍利品第三十，佛为须菩提说供舍利，供色身，供法身，优劣不同。

　　譬喻品第三十一，因退席人，说师子木雀喻。

　　三世法相品第三十二，佛为劫宾　说三世受化差别，大众有疑。十方佛各来说偈，令众悟解。

　　清净品第三十三，为邠耨文陀尼子，分别清净不清净法。

　　释提桓因问品第三十四，本末行品第三十五，为众首璎珞菩萨，说退不退超不超法。

　　闻法品第三十六，文殊问有转无转法，佛分别答之。

　　净居天品第三十七，佛为净居天说三世常无常义，及说菩萨总持贤圣辩才，并授其记。

　　十方法界品第三十八，佛述初成道时，一切菩萨劝转法轮。

　　十智品第三十九，为弥勒菩萨说十无量智门。

　　应时品第四十，为法妙菩萨说十种应时之行。

　　十不思议品第四十一，为道胜子说十法。

　　无我品第四十二，为心智菩萨说十无我行，等乘品第四十三，偈答净眼。

　　三界品第四十四，净施王与佛酬唱，菩萨受记，及六十二见皆空平等。次有究竟菩萨问净施王，净施王答而不悟。更令问文殊师利，乃决其疑。

　　佛说华手经(十卷)　(一名摄诸善根经)　(南欲难北欲)

　　序品第一，大众云集，大迦叶亦来，佛分半座令坐。大千震动，迦叶谦让，并说法要赞佛。

　　神力品第二，佛又命迦叶坐，以神力普集大众。令目连敷座，目连化作大座。佛言，如来不于变化座上说法。复命无量缘菩萨敷座，一切菩萨各以上衣积成高座。佛现神力，令诸菩萨各于衣中，见将来成佛之事。华德藏法王子，请问大法。佛放口光，举身謦欬，遍至十方世界。

　　网明品第三，东方菩萨见光闻声，承佛命来，以华作佛事。

　　如相品第四，东方不虚行力菩萨，持华来会，乃至佛与跋陀婆罗菩萨论如来义。

　　不信品第五，佛与跋陀婆罗菩萨论末世不信法事。

　　念处品第六，佛为跋陀菩萨说末世宜修四念处观。

　　发心即转法轮品第七，此东方菩萨名也，亦因光声而来，佛乃说其往因。

　　现变品第八，此菩萨摘十方世界，俱置本国，佛更以神力，令诸世界互相击碎，以警诸天计有常者。

　　如来力品第九，功德品第十，为坚意菩萨说持经功德。

　　发心品第十一，东方光明威德聚菩萨，持须弥肩佛之命，亦来集会，献华供养。佛以华付弥勒，弥勒转付七万七千菩萨，菩萨俱发大愿，仍奉于佛，佛乃广赞发心功德。

　　无忧品第十二，佛为弥勒说真菩萨心，当如往昔无忧太子。

　　中说品第十三，叙东方诸菩萨见光闻声而来集者。

　　总相品第十四，广叙东方佛菩萨名。

　　上清净品第十五，亦广叙东方佛菩萨名。

　　散华品第十六，东方观佛定善根庄严菩萨，闻此世界佛名，遥散华来。

　　众相品第十七，亦广叙东方佛菩萨。诸方品第十八，广叙余九方佛菩萨，见光闻声而来集会。

　　三昧品第十九，佛次第入五十七种三昧，诸天偈赞。

　　求法品第二十，佛从三昧起，为舍利弗说菩萨求法之要，舍利弗更请法要。叹德品第二十一，佛为舍利弗说菩萨难事。

　　验行品第二十二，佛为舍利弗说二种三事，验菩萨心。

　　得念品第二十三：说往昔得念王子，不被失念魔所惑。

　　正见品第二十四，佛为舍利弗说菩萨正见。

　　叹教品第二十五，亦说如来本生。

　　毁坏品第二十六，说毁坏菩萨心之罪报。

　　众杂品第二十七，选择居士，及其爱妻。闻法证果。

　　众妙品第二十八，逆顺品第二十九，不退行品第三十，为法品第三十一，叹会品第三十二，上坚德品第三十三，坚意比丘以衣供佛，发大誓愿，衣中见诸神变。阿难问其因缘，佛言且待须臾。坚意比丘请问法门，佛先说其昔为上坚德王，曾问是法。

　　法门品第三十四，正答坚意之问。

　　嘱累品第三十五，以法门嘱菩萨，菩萨发愿弘通。次付嘱阿难迦叶，皆辞不堪。

　　阅藏知津卷第七
嘉兴大藏经　阅藏知津(第卷-第卷)


　　阅藏知津卷第八

　　北天目沙门释智旭汇集

　　大乘经藏　方等部第二之七

　　佛说宝雨经(十卷)　(一名显授不退转菩萨记)　(南身北此)

　　唐南印度沙门达摩流支译

　　佛于伽耶山，放顶光明，遍照十方，摄入面门。授月光天子记，当于支那国作女主。东方莲华眼佛世界，止一切盖菩萨，来问一百一事。佛每事答以十法。答竟，世界六种震动，无情有情，同兴供养十方诸佛，放眉间光，入如来顶，长寿天女，得记流通。

　　佛说宝云经(七卷)　(南此北身)

　　萧梁扶南国沙门曼陀罗仙共僧伽婆罗译

　　与上经同。但缺卷首月光天子作女主事。

　　佛说除盖障菩萨所问经(二十卷南作十卷北作八卷)　(南盛北温)

　　宋中印土沙门法护等译

　　亦同上经。无月光天子事。

　　法集经(六卷)　难

　　元魏北天竺沙门菩提留支译

　　佛在虚空界法界差别住处，最胜楼阁妙宝台上。与千二百五十阿罗汉，及菩萨天龙等，说入一切修行次第法门经。时无所发菩萨，奋迅慧菩萨，与诸眷属，于别楼阁宝堂上座。奋迅慧发十八问，无所发答以各有十种法行，七万六千菩萨得无生法忍。奋迅慧又问诸波罗密相应法集，无所发又答之。乃至种种问答，又令六万二千菩萨得无生法忍，八千天子得法眼净。无所发又言菩萨应修行实谛法集，不舍菩提心，不舍诸众生等。六万菩萨得不退转地，无量天女得法眼净。奋迅慧又问菩萨心念处智，无所发答以无生智业及十种念处，所谓身、受、心、法、佛、法、僧。戒、舍、天，一一释竟。二大菩萨，与诸眷属，俱诣佛所。佛赞印之。舍利弗问以何义故名无所发？无所发答之，八万菩萨得无生法忍，六万天子得法眼净，五千比丘转发大心。佛与授记。无所发问佛善知可取能取法，佛答以见一切法如梦幻等，乃至成就柔和恭敬质直等心，则能得彼如来妙法。无所发又复申述如实修行不放逸义，名为微妙法集。次有舍利弗，目犍连，富楼那，迦旃延，大迦叶，须菩提，阿那律，罗　罗，优波离，阿难陀，各说胜妙法集。佛各印之。次有弥勒菩萨，见者爱乐菩萨，善目菩萨，善生菩萨，大导师菩萨，光明幢菩萨，解脱月菩萨，大海慧菩萨，观世音菩萨，坚意菩萨，善护菩萨，虚空菩萨，文殊师利菩萨，各说胜妙法集。佛总印赞。若人闻此法门，能信能忍，不生于谤，我授是人无上道记。于是无所发脱颈上宝璎珞，奉散如来，住虚空中，作大宝帐，并说偈赞佛。佛为授记。须菩提复与无所发问答，说甚深法。七万六千众生发菩提心，二百比丘心得解脱。复有善思惟天子问佛。佛答以成就深直之心，发无上意，名为根本住处，六度止观，三十七品等，名为菩萨境界，及菩萨行，菩萨安隐，菩萨寂静，菩萨常在三昧，菩萨到一切处，菩萨调伏，菩萨得灭，一一答竟。善思惟复申述最上妙法。佛赞印之。唱募流通。于是无所发，观世音，弥勒，见爱乐，导师，文殊师利，各任护持。佛更赞印结劝。兼记法门所行之处。

　　观察诸法行经(四卷)　器

　　隋北天竺沙门阇那崛多译

　　无边善方便行品第一，佛更游鹫丘，与千比丘，八十俱致菩萨，及天龙八部俱。喜王菩萨七日断食不卧，精进求法，请问三摩地。佛为说决定观察诸法行，共五百三十五句。

　　先世勤相应品第二，佛又为说六十句法，及说十六字门，并说过去辩才璎珞庄严云鸣出吼显音佛时，有说法菩萨，名无边功德辨幢游戏鸣音，复有王子，名福报清净多人所爱鸣声自在，从彼菩萨闻此三摩地宝，今成无量寿佛。又说过去净面无垢月妙威藏佛时，有显妙广身长者子，供佛闻法，舍家修道，十千岁中，不坐不卧，今于南方成善意喜乐如来。又复偈说末世过患，喜王等三千菩萨立誓护持正法，佛赞印之。更说过去广净厚金普无疑光威王佛灭度后，有说法者，名无边宝振声净行聚，被众驱出，住大林中，劝化多人。无忧普欲喜音转轮圣王得信乐已，弘此三摩地。今皆成佛。说法者，即无量寿佛。转轮王，即不动佛。

　　受记品第三，佛为喜王说增一至十法具足，得此三摩地，七千众生，法眼清净；七千众生，发无上心，皆得不退转记。三万菩萨，得无生忍；佛放身光，遍十方界，皆有莲华。见佛坐上喜王问法，既摄神力，遂明一切诸法，皆无来去，如焰幻等。佛又告喜王，过去宝光威轮王佛时，宝月转轮王生一童子。名曰法上。同王觐佛问法。佛以伽陀说此三摩地。得不退转。法上童子，即今喜王。轮王宝月，即今慈氏。喜王又问菩萨何法有？何法无？佛答以无一百五十恶法等。又总略说一切不善法，诸菩萨无，一切善法，诸菩萨有。

　　佛说未曾有正法经(六卷今作三卷)　(南凊北深)

　　宋中印土沙门法天译

　　佛在鹫峰山，与万二千五百比丘俱。复有八万四千菩萨，从诸佛刹来集，及天龙八部来集，二十五菩萨，及四兜率天子各说趣证佛智之法。妙吉祥菩萨最后广说已。辨积菩萨欲问于佛，妙吉祥即变身为佛答之。舍利子遥闻法音，称叹希有。光严菩萨问佛，求见妙吉祥菩萨。佛警悟令来法会，二百天子欲退大心，佛以放钵因缘而发起之，并说昔缘因，劝舍利子等发菩提心。次有摩竭国王见佛决疑，请妙吉祥入宫供养说法。妙吉祥于东方常声世界，请得八万大士，初中后夜为说法已。次日同迦叶等，共受王请，既受食竟，以叠奉施，菩萨声闻，各皆隐身不现。乃至后宫，及王自身，亦不复见。如是令王悟无生忍，同来佛会。中路又化一杀人者，令其见佛，得证涅槃。次为国王，及四王子，授记作佛，嘱累流通。

　　佛说阿阇世王经(二卷)　惟

　　后汉月支国沙门支娄迦谶译

　　与上经同。

　　普超三昧经(四卷)　毁

　　西晋月支国沙门竺法护译

　　亦同前经。分为十三品，第十二品月首，即世王太子也。

　　佛说放钵经(一卷)　毁

　　西晋录失译人名

　　即普超经奉钵品别译。

　　大树紧那罗王所问经(四卷)　(南恭北五)

　　姚秦天竺沙门鸠摩罗什译

　　佛住耆阇崛山，与六万二千比丘，七万二千菩萨，及天龙八部俱。天冠菩萨偈赞问法，佛以三十二种四法答之。大树紧那罗王，与其眷属弹琴诣佛，令天众及山川等，乃至大阿罗汉，皆悉起舞，唯除不退菩萨。天冠菩萨问大树紧那罗王何不成佛？大树语以菩萨十二无满足法。大树请问宝住三昧。佛答以修习生起八十种宝，于世间宝，出世间宝，皆得自在。天冠问佛，大树云何以伎乐音，教化众生？佛具答之。大众以佛神力，各有天华，供散大树。大树以右手接，无一堕地，即以供佛。佛令成一宝盖，覆千世界，现诸华台，释迦佛像，赞大树德。大树复入庄严宝盖三昧。以妙宝盖，各覆诸如来像。复请佛及大众至彼香山，受七日供。演说净六度及方便法，各三十二。又为大树之子，于乐音中演诸问答。又为大树之妻，并诸女辈，说增一至十。舍女身成无上道之法，又许大树之子无垢眼，当于乐音中出六十四护菩提音，令不放逸。次乘大树所作宝车还灵鹫山，为阿阇世王等说三十二种菩萨法器，并说菩萨有忧悒无忧悒法，各四四种。次以偈答阿阇世王菩提行问，乃遣大树还其所居。又为瞿夷天子说四四法，能得无生法忍。又为阿难说菩萨法施，有三十二功德名称。次四天王说咒护持。

　　伅真陀罗所问宝如来三昧经(三卷)　(南场北五)

　　后汉月支国沙门支娄迦谶译

　　与前经同。

　　三昧弘道广显定意经(四卷)　(一名入金刚问定意)　丝

　　西晋月支国沙门竺法护译

　　得普智心品第一，佛游鹫山顶，与千二百五十比丘，八千菩萨俱。阿耨达龙王问法。

　　清净道品第二，道无习品第三，请如来品第四，请入龙宫半月。

　　无欲行品第五，信值法品第六，转法轮品第七，决诸疑难品第八，文殊与诸菩萨从下方来，与迦叶议论，次与龙王说观如来义。

　　不起法忍品第九，龙王问，文殊答。

　　众要法品第十，受封拜品第十一，授龙王大菩提记。

　　嘱累法藏品第十二，灵山重嘱流通。

　　佛说海龙王经(四卷)　(南彼北景)

　　西晋月支国沙门竺法护译

　　行品第一，佛游灵鹫山，与八千比丘，万二千菩萨，及天龙八部俱。龙王问菩萨法，共四十九句。佛一一广答之。

　　分别品第二，大众获益，龙王献珠。

　　六度品第三，无尽藏品第四，总持品第五，总持身品第六，以法门为身也。

　　总持门咒品第七，咒作华言翻译，讽诵者，得三十二无畏。

　　分别名品第八，授决品第九，说污戒比丘，多生龙中，威首龙子，得受佛记。

　　请佛品第十，十德六度品第十一，与十善业道经同。

　　燕居阿须伦受决品第十二，无焚龙王受决品第十三，宝锦受决品第十四，龙王女也，与迦叶尊者论义。

　　天帝释品第十五，为劝阿须伦，使不相战。

　　金翅鸟品第十六，佛以皂衣，护诸龙等。有四金翅鸟惶怖趋佛，佛诲令持戒，令识宿命，不复为恶。

　　舍利品第十七，龙欲供佛全身舍利，须菩提谓其不可。诸龙子叹佛境界，非声闻所知。

　　法供养品第十八，佛出龙宫，为海神说十德庄严大海。龙子名受现，化作宫殿，送佛还灵鹫山。

　　空净品第十九，阿阇世王与龙王辨受决实义。

　　嘱累受持品第二十，诸菩萨各说受持之法，佛皆印之。并说神咒(亦翻作华言)。

　　佛说转女身经(一卷)　男

　　刘宋罽宾国沙门昙摩密多译

　　佛住耆阇崛山，有婆罗门，名须达多，妻名净日，怀一女胎，其胎合掌听法，欲有所问。佛放光明，普照大千，令此众会，皆见此女在胎问法。问已，从右胁出，立莲华台，释提桓因奉以天衣璎珞。女报之曰，菩萨有十种衣服璎珞而自庄严，所谓不失菩提心，不忘深心，大慈大悲等。不受此愿求小智之衣，于是东南方净住世界，无垢称王如来，遣衣与之。女着衣已，即具五通，放光动地，礼佛问法。佛为说三十种四法，三万二千天人，发菩提心。次与舍利弗问答名字之义，佛与命名为无垢光，又与舍利弗问答女身之义，次问得离女身之法，佛以增一至十法答之。兼明女身种种苦恼，五百比丘尼发菩提心，愿离女身。七十五居士妇，璎珞供佛，化为宝台，各有佛坐，大众围绕。妇见神变，发菩提心，坚修梵行，即礼佛足，不转女身，誓不起地。佛为说十六法，大地震动，七十五居士亦来，先以善来得度。诸女遂成男子，升空说偈，复劝居士发菩提心。自乃请从弥勒菩萨如法出家。次无垢光劝母发菩提心，自亦发诚实语，转成男子。

　　佛说无垢贤女经(三纸欠)　洁

　　西晋月支国沙门竺法护译

　　佛说腹中女听经(二纸半)　洁

　　北凉中天竺沙门昙无谶译

　　二经并与前同。

　　大方广如来秘藏经(二卷北作一卷)　染

　　二秦录

　　佛住耆阇崛山，与八千比丘，三万二千菩萨，及大千天众俱。东方宝杖佛所，有无量志庄严王菩萨，来问如来秘密藏法。佛答以发一切智心为首，次明十六种四法，六种二法，又明九种四法，六种二法，是名初入如来密藏根本句也。于是菩萨投身作供，迦叶更请佛说秘密藏法。佛言，往昔逼恼于菩萨者，皆不堕落。以菩萨愿力清净故，喻如良药，宝珠，油灯。又如坠地，还依地起。如打栴檀，亦得香气。次说烦恼从虚妄生，不应坚着。如芥子火，吹长则渐烧。如大火聚，无依则渐灭。当知妄想烦恼，是不真实。对治法门，如不实药。解知烦恼从因缘生，无性无生，名得菩提。次明设有极重十恶，若解如来说因缘法，如百千岁极大闇室，当然灯时，是闇已去。

　　持世经(四卷)　(南四北常)　(一名佛说法印品经)

　　姚秦天竺沙门鸠摩罗什译

　　四利品第一，佛在竹园，持世菩萨问法。佛答以八种四利，勤修诸法实相，亦善分别诸法之相。三种四利，能求念力。四种四法，名得念力七种四利。能修习一切法，分别章句慧。四种四法，转身常得不断念，乃至得大菩提。复有七种五净智力。复有三法，一欲，二精进，三不放逸。

　　五阴品第二，明菩萨正观五阴方便。十八性品第三，明菩萨正观十八界方便。

　　十二入品第四，明菩萨正观十二入。

　　十二因缘品第五，明菩萨善观十二因缘。

　　四念处品第六，明菩萨观择四念处。五根品第七，明菩萨善知诸根。

　　八圣道分品第八，明菩萨善能知道。世间出世间品第九，明菩萨善知世间出世间法，得世间出世间法方便。

　　有为无为法品第十，明菩萨善知有为无为法，得有为无为法方便。

　　本事品第十一，说过去阎浮檀金须弥山王佛时，宝光菩萨精进持经，成一切义决定庄严佛。又无量光德高王佛法欲尽时，无量意菩萨精进持法，成无量光庄严王佛。于是跋陀婆罗伽罗诃达多菩萨等发愿持经，佛赞印之。

　　嘱累品第十二，佛以神力护念。令大千界香气遍满，授持经记。

　　持人菩萨所问经(四卷)　(南四北常)

　　西晋月支国沙门竺法护译

　　与上经同。

　　大方广宝箧经(二卷)　(南敢北恭)

　　刘宋中天竺沙门求那跋陀罗译

　　佛在祇园。先演说法，文殊菩萨后到，与须菩提酬唱。令须菩提默然。于是舍利弗，目犍连，阿难陀，大迦叶，富楼那，各述文殊智慧辨才神力之事。

　　佛说文殊师利现宝藏经(二卷)　(南敢北恭)

　　西晋月支国沙门竺法护译

　　与上经同。

　　佛说乐璎珞庄严方便经(一卷)　(亦名转女身菩萨问答经)　洁

　　姚秦罽宾国沙门昙摩耶舍译

　　佛在耆阇崛山。须菩提梦佛为说当闻未曾有法。次日白佛已，乞食，遇一女人，酬唱佛法。此女称扬佛以二十事而行乞。又明菩萨以乐欲调伏众生，又为须菩提现男子身，又现诸余佛土食时差别，又说应供之义，令常随天发大道心。次施须菩提食，须菩提转施不污一切法菩萨。其日须菩提不食，晡时至佛所，佛为说此女人名，及为女人授记。

　　顺权方便经(二卷)　洁

　　西晋月支国沙门竺法护译

　　与上经同。而分四品，一沙门法品，二见谛品，三分卫品，四假号品。

　　大庄严法门经(二卷)　(南慕北毁)

　　隋乌苌国沙门那连提黎耶舍译

　　佛在耆阇崛山。与五百比丘，八千菩萨俱。文殊化现殊胜身色衣服，度淫女胜金色光明德，令得顺忍。此女化现死坏恶相，使上威德长者恐怖。诣佛闻法，亦得顺忍。佛为二人次第授记。

　　佛说大净法门品经(一卷)　同上

　　西晋月支国沙门竺法护译

　　与上经同。

　　佛说大威灯光仙人问疑经(一卷)　贞

　　隋北天竺沙门阇那崛多译

　　佛成道未久，大众云集。佛入宝舍三昧，出无量化身。十方化佛皆集，十方世界，犹如一会。胜分菩萨说偈问法，大威光仙人止之。自问所疑。佛为决疑。遂发大愿求一切智，一切仙人亦同发愿。佛悉授菩提记，复出舌相，说持经功德。仍以此经嘱累文殊菩萨。

　　佛说第一义法胜经(一卷)　贞

　　元魏中天竺婆罗门瞿昙般若流支译

　　与上经同。

　　有德女所问大乘经(三纸半)　(南贤北莫)

　　唐南印度沙门菩提流志译

　　佛在鹿林，与弥勒入城乞食，有德女问佛所转法轮，佛以十二缘生答之。仍致问难，佛乃为说第一义谛无有诸业，亦无诸有而从业生，及以种种众苦恼事。譬如诸佛所作化人，化人复更化作种种诸物。于是有德女称叹供养，佛为授菩提记。

　　梵女首意经(四纸余)　莫

　　西晋月支国沙门竺法护译

　　与上经同。

　　佛说大乘流转诸有经(二卷)　维

　　唐大荐福寺沙门释义净译

　　佛在竹林。影胜王问，云何有情先所造业，久已灭坏，临命终时，皆悉现前？又复诸法，体悉空无，所造业报而不散失？佛以梦见美女，觉后忆现影像答之。智者当观察眼不见于色，意亦不知法，是名胜义谛。

　　大方等修多罗王经(二纸半余)　(南才北良)

　　元魏北天竺沙门菩提留支译

　　佛说转有经(一纸半)　(南效北良)

　　元魏北天竺沙门佛陀扇多译

　　二经并与前同。

　　佛说长者女庵提遮师子吼了义经(六纸欠)　(南贤北信)

　　附梁录

　　佛在祇园。应供于长者婆私腻迦家，其女不出。佛遣化女以残食与之，女念其夫，其夫即至。乃同见佛。与舍利弗及文殊师利菩萨问答，明生以不生生为生义等法。

　　外道问圣大乘法无我义经(二纸半)　(南尽北则)

　　宋中印土沙门法天译

　　因外道问。为说一切法如梦如幻，菩提心相，自性清净。

　　佛说大乘智印经(五卷今作二卷)　(南言北之)

　　宋西夏沙门智吉祥等译

　　佛在迦兰陀林。入城乞食而还，眉间放光，劝诸大众安住如来所知境界。愍一切有情受差别相。乃入如来智印三昧，放光遍照，妙香庄严。释迦十方分身佛示同一身，各各入城乞食，至林中同入三昧。所有菩萨及他方佛，各遣菩萨与诸大众普集。诸声闻入定观察，不知如来所在。佛出三昧，震动世界。舍利弗请开导悟入，佛以离一切分别答之。舍利弗重问色身三昧，佛宣偈重答。因广劝修，大众获益得记。先独嘱文殊守护此经，次嘱弥勒。以七种发心，两番五种不退转法，答弥勒修习之问。五种覆障法，答弥勒不爱乐之问。又记王夫人，及修此法者，同生安乐国。又料简善根多少，以判信心差别，而勖修行。

　　佛说慧印三昧经(一卷)　(南伤北才)

　　吴月支国优婆塞支谦译

　　佛说如来智印经(一卷)　(一名诸佛法身经)　同上

　　附刘宋录

　　此二译皆同上经。虽后译稍胜，而皆不及上经之尤为详明。且缺乞食，及分身佛来集，二事。

　　佛说不增不减经(五纸半)　维

　　元魏北天竺沙门菩提留支译

　　佛在耆阇崛山。舍利弗问众生界为有增减，为无增减，佛为广诃增减邪见。次示如来藏不思议三无差别义。

　　佛说入无分别法门经(四纸)　(南斯北夙)

　　宋北印土沙门施护译

　　佛自说大乘无分别法，而为发起。加无分别光菩萨问入无分别法门，佛为答之。亦说一喻。

　　力庄严三昧经(三卷今作卷半)　(南长北信)

　　隋乌苌国沙门那连提黎耶舍译

　　佛在祇园。于后夜入力庄严三昧，文殊师利等二十童子，各礼佛足。分往十方佛土，各同十方菩萨来集。佛从定起，坐师子座。文殊先问佛十种智难信，佛以六喻明之。智轮菩萨问十智义，佛为释十智因缘，得成十力。次明三世诸佛，皆观菩提树七日七夜，如此方便，即是不可思议诸佛如来甚深境界。次种种问答，明诸佛不思议境界，即一切众生境界。是一境界，无二无别。依六根六尘，而示平等无差别义。

　　佛说无极宝三昧经(二卷)　(南伤北才)

　　西晋月支国沙门竺法护译

　　佛在竹园。与千二百五十比丘，九十亿菩萨俱。竹园四面周匝地生文陀般华，华上各有佛坐，各有菩萨。皆如文殊，问法，百日之中，六道受乐。佛入宝如来三昧，感动十方诸佛，各遣菩萨来会，及天龙八部，皆来集会。舍利弗与宝来菩萨，及文殊弥勒等，种种问答法要。罗阅祇王，请诸菩萨受供说法，与佛遥相酬唱。

　　宝如来三昧经(二卷)　(南慕北方)

　　东晋西域沙门祇多密译

　　与上经同。

　　佛说金刚三昧本性清净不坏不灭经(七纸欠)　(一名金刚清净经)　(南贤北信)

　　新附三秦录

　　佛在毗耶离大林精舍。与五千比丘，万八千菩萨，及天龙八部俱。自诣法座，敷尼师坛，次第入十三三昧而起，放遍身光，入面出顶。弥勒问法。佛言，入首楞严三昧修百三昧，乃入金刚三昧成佛。

　　寂照神变三摩地经(一卷)　维

　　唐大慈恩寺沙门释玄奘译

　　佛在灵山。海众骈集，贤护菩萨问法。佛答以寂照三摩地，能令菩萨一切诸法，皆得圆满。经来未尽。

　　阅藏知津卷第八
嘉兴大藏经　阅藏知津(第卷-第卷)


　　阅藏知津卷第九

　　北天目沙门释智旭汇辑

　　大乘经藏　方等部第二之八

　　大方广师子吼经(四纸余)　(南男北良)

　　唐中印度沙门地婆诃罗译

　　佛在日月宫中。与九十百千俱胝比丘，无量菩萨俱。遣胜积菩萨往北方欢乐世界法起佛所听法，胜积至彼礼佛足已，却住一面。法起如来故问汝从何来？胜积默无言说，大众生疑。法起如来微笑放光，十方云集。电鬘菩萨问笑因缘。法起如来略说诸法实相，本无言说。净身菩萨问言，若无所说是真说者，喑默不言，皆应说法。佛言，哑默不哑默，亦皆说法。而不知法，如生盲人处日光中，而不见日。众生所有音声语言，皆入四无碍智。欲求法者，于自身求。欲求菩提，以五蕴求。于是大千震动，佛更出广长舌相已，普告大众，释迦牟尼，即我法起。

　　佛说如来师子吼经(五纸)　同上

　　元魏北天竺沙门佛陀扇多译

　　与上经同。

　　出生菩提心经(十一纸半)　(南行北羊)

　　隋北天竺沙门阇那崛多译

　　佛在竹林精舍。迦叶大婆罗门，梦大莲华中有月轮，又见丈夫放光普照。次日问佛，佛为说一切智利，及说偈劝发菩提心。次分别三种菩提，次示四摄法，次示天行，梵行，圣行，次说破魔众会陀罗尼。

　　佛说发菩提心破诸魔经(上下合卷)　(南凊北薄)

　　宋北印土沙门施护译

　　与上经同。

　　文殊师利问菩提经(六纸余)　男

　　姚秦天竺沙门鸠摩罗什译

　　佛初得道，在伽耶山。与千比丘，万菩萨俱。入诸佛甚深三昧，谛观诸法性相。文殊知之，即问云何发心？佛以无发是发义答之。月净光德天子问言，缘何事故，行菩萨道？文殊答以大悲为本，大悲以直心为本，直心以等心为本，等心以无别异行为本，乃至正观以坚念不忘为本，共十六句。又四心能摄因，能摄果；一者初发心，二者行道心，三者不退转心，四者一生补处心，广作种种譬喻。次有定光明主天子问菩萨略道。文殊答言，一者方便，二者智慧，又一者助道，二者断道等。次有随智勇行菩萨问菩萨义，菩萨智。文殊答言，义名无用，智名有用。复语天子，菩萨有十智，十发，十行，十思惟，十治法，十善地。二随法行。

　　伽耶山顶经(九纸)　男

　　元魏北天竺沙门菩提留支译

　　佛说象头精舍经(八纸余)　男

　　隋北天竺沙门毗尼多流支译

　　大乘伽耶山顶经(七纸余)　男

　　唐南印度沙门菩提流志译

　　三经并与前同本。

　　佛说文殊尸利行经(七纸半)　(南效北良)

　　隋北天竺沙门阇那崛多译

　　文殊巡行诸比丘房，见舍利弗坐禅。后至佛前，互相问难，显示阿罗汉义。五百比丘不忍，起座而去。文殊更说法要，五百还来，四百证果，一百堕狱。佛言，此百比丘若不闻此法，应堕地狱一劫，今闻法故，暂堕即出，生兜率天。至弥勒成佛时，初会便得证果。是故不闻此法，虽得四禅四定，不能解脱烦恼生死，闻已疑惑，犹胜不闻。

　　佛说文殊师利巡行经(七纸欠)　同上

　　元魏北天竺沙门菩提留支译

　　与前经同。文义小异。

　　佛说大乘善见变化文殊师利问法经(五纸余)　(南力北忠)

　　宋中印土沙门天息灾译

　　佛为文殊说大乘四谛。及三十七品法。

　　佛说大乘不思议神通境界经(三卷今作二卷)　(南凊北薄)

　　宋北印土沙门施护译

　　佛住法界光明菩萨宫。与五十万苾刍众，万二千菩萨，及诸天子俱。佛入普遍光明三摩地，放大光明，普照十方，各有殑伽沙数菩萨云集。妙吉祥菩萨在东方宝幢佛刹，劝慈氏菩萨同来听法，慈氏不来，辩积幢亦不来。妙吉祥乃入无垢普光三摩地，现大神变而来佛所。普华幢天子问修何法，得如妙吉祥神通事业？佛以四种四法答之。又问妙吉祥发心久近？佛举过去本事答之。次有遍照藏菩萨现瑞入会，与大迦叶互相问答。次普华幢再问妙吉祥最初发心之事，佛具答其最初发心转女成男因缘。普华幢又问菩萨行法，佛令问妙吉祥。广为解说四念处，八正道，五根，五力，七觉支法门。

　　商主天子所问经(一卷)　维

　　隋北天竺沙门阇那崛多译

　　佛在耆阇崛山。商主天子请文殊师利说法。文殊为说一百十九智，又作种种问答，又说种种菩萨行。又问佛无生忍义，佛为授菩提记。

　　佛说魔逆经(一卷)　维

　　西晋月支国沙门竺法护译

　　佛在祇园。大光天子问文殊师利曰，云何为菩萨魔事？文殊具答之。又问善哉无善哉法，亦具答之。魔来乱法，文殊令其身被五缚，又令变像如佛，说诸妙法。开示五百弟子。次有须深天子，与文殊问答。

　　超日明三昧经(二卷)　(南罔北短)

　　西晋清信士聂承远译

　　佛游奈园。与二万八千比丘，八万菩萨众俱，讲大乘业无极之慧。善宝长者与千人俱，以七宝华供佛。佛令成盖，光照十方，集诸大众。普明菩萨偈赞佛已，问三昧法。佛言，行八十事，逮得超日明定。离垢目菩萨问三乘学，佛分别答之。净教长者子问菩萨行，佛以增一至十法答之，唱十三昧名字。正见居士请问法要，佛答以有四事法，常不离佛。离垢目菩萨广问十三昧义，佛一一细答，每一三昧，各一嘉瑞，各与一波罗密相应，即是十地之义。慧施长者女，共五百人发无上心，转成男子，授菩提记。慧英菩萨，与文殊菩萨，及佛，问答深义。阿难问佛菩萨道本，及问迟疾。佛言，亦有亦无，因述本生，精进不懈，致先得佛。日天子请佛次日受供。佛还奈园，解法长者，调意菩萨，莲华净菩萨，解缚菩萨，宝事菩萨，恩施菩萨，帝天菩萨，水天菩萨，大导师菩萨，龙施菩萨，大光菩萨，各各问法，佛各答之。

　　须真天子经(二卷)　同上

　　西晋月支国沙门竺法护译

　　问四事品第一，佛游祇园。与千二百五十比丘，一万菩萨，及诸天四众人俱。须真天子共发三十二问，佛一一答以四事。

　　答法义品第二，须真复以三十二事问于文殊，文殊一一答之。

　　法纯淑品第三，亦须真问，文殊答。

　　声闻品第四，须真劝诸大弟子，各与文殊问答。

　　无畏品第五，亦须真问，文殊答。明菩萨得无所畏。

　　住道品第六，亦须真问，文殊答。明菩萨得住于道。

　　菩萨行品第七，亦须真问，文殊答。

　　分别品第八，亦须真问，文殊答。明菩萨得持法要，得入四果三乘，亦得入凡夫三毒等法，亦得入生死入灭度法。

　　颂偈品第九，亦须真问，文殊偈答智慧相，善权相。

　　道类品第十，亦须真问，文殊答。答竟，佛嘱弥勒阿难受持流通。

　　成具光明定意经(一卷)　(南忘北彼)

　　后汉西域沙门支曜译

　　佛在迦维罗卫国。敕阿难集一切众，有贵姓子善明，与同辈五百人见佛，发心请佛。佛受其请。次问佛之妙德，从何致之？佛言，有定意法，名成具光明，当净行百三十五事，及为说往因。为授道记。

　　悲华经(十卷)　及

　　北凉中天竺沙门昙无谶译

　　转法轮品第一，佛在王城崛山。与大比丘僧六万二千人俱。菩萨四百四十万，及梵天六欲天等。时弥勒等上首菩萨，向东南方称莲华尊佛功德。宝日光明菩萨问佛因缘。佛答其故。谓莲华尊佛昨夜初成正觉，作大佛事。

　　陀罗尼品第二，说彼东南世界相貌，及说过去日月尊佛授现佛记，授与解了一切陀罗尼门。说此事已，十方菩萨同来崛山，听受陀罗尼门，皆得见彼莲华佛刹。次有解脱怨憎菩萨，问修集陀罗尼法。佛答以四法，五法，六法。七岁中修。弥勒自言，于十恒沙劫前，已从娑罗王如来处得闻得修，以本愿故，久在生死，待时成道，求佛授职。佛为说诸章句，令众获益。又入遍一切功德三昧，度三恶道众生令生天人，为诸天人示宿世因缘。

　　大施品第三，寂意菩萨问佛出此浊世因缘，佛备述恒沙阿僧祇劫前事，谓删提岚世界，善持劫中，无诤念轮王，有大臣名为宝海，生宝藏佛，王及千子诸小王等，皆悉供养，未发大心。宝海求梦，知彼志劣。以梦白佛，劝彼诸人发无上心，各取净土。

　　诸菩萨本受记品第四，宝藏如来授轮王记，即无量寿佛。第一太子，即观世音。第二王子，即得大势。第三王子，即文殊师利。第四王子，即普贤佛。第五王子，即今莲华尊佛。第六王子，即法自在丰王佛。第七王子，即光明无垢坚香丰王佛。第八王子，即普贤菩萨。次授十千懈怠人记，次记第九王子，即阿閦佛。第十王子，即香手菩萨。第十一王子，即宝相菩萨。又授五百王子记，又授四百王子记，又授八十九王子记，又授八万四千小王记，又授宝海八十子记，又授宝海三亿弟子记，千童子记，侍者五人记，最后宝海发大悲愿，诸菩萨等皆悉赞叹，六方诸佛，送华供养宝藏如来摩顶授记。并说菩萨四法懈怠，四法精进。一者愿取清净世界，二者愿于善心调伏白净众中，施作佛事，三者愿成佛已，不说声闻辟支佛法。四者愿成佛已，寿命无量，是名四法懈怠。一者愿取不净世界，二者于不净人中。施作佛事，三者成佛已，说三乘法，四者成佛已，得中寿命，不长不短，是名四法精进。

　　檀波罗密品第五，宝藏如来为大悲菩萨说诸三昧门助菩提法清净门经，大悲菩萨历劫行诸难行苦行。

　　入定三昧门品第六，十方诸佛皆我释迦所化度者，皆遣菩萨来会供养，佛入三昧，令诸大众皆入身毛孔中，复说十专心发于菩提，能入一切行门。乃至结名，结益，劝持，无怨沸宿大仙夜叉，发愿流通。

　　大乘大悲芬陀利经(八卷)　(南赖北敢)

　　附三秦录

　　与前经同。而分作三十品。

　　方广大庄严经(十二卷)　(亦名神通游戏)　(前有御制序文)　(南化北四大)

　　唐中印度沙门地婆诃罗译

　　序品第一，佛在祇洹。于中夜分，入佛庄严三昧，放顶髻光，照净居天。说偈开发，净居天子，遂来问法。佛受其请，晨朝为众宣说。

　　兜率天宫品第二，胜族品第三，法门品第四，将下生时，为诸天说众法门有一百八。

　　降生品第五，处胎品第六，诞生品第七，入天祠品第八，宝庄严具品第九，示书品第十，观农务品第十一，现艺品第十二，乐音发悟品第十三，感梦品第十四，出家品第十五，频婆娑罗王劝受俗利品第十六，苦行品第十七，往尼连河品第十八，诣菩提场品第十九，严菩提场品第二十，降魔品第二十一，成正觉品第二十二，赞叹品第二十三，商人蒙记品第二十四，成道十七日，始受商人供。

　　大梵天王劝请品第二十五，转法轮品第二十六，嘱累品第二十七。

　　普曜经(八卷)　(南被北大)

　　西晋月支国沙门竺法护译

　　与上经同。而品有开合。

　　大方便佛报恩经(七卷)　墨

　　出后汉录

　　序品第一，佛住耆阇崛山。阿难闻外道讥佛非孝，以是白佛。佛放面门光明，照十方界，集诸菩萨。

　　孝养品第二，佛坐宝华，现净身中五道色相，明一切众生，互为亲属。如来皆念报其恩德，并说须阇提太子，以身肉济父母难。

　　对治品第三，说转轮圣王，身剜千灯，以求半偈。

　　发菩提心品第四，佛为喜王菩萨说发心，乃名知恩，劝人发心，乃名报恩，及说昔于地狱初发心事。

　　论议品第五，佛升忉利。为母说法，外道造诸诽谤。佛从天下，现往昔忍辱太子宝塔，并说摩耶夫人得为佛母本缘，又说沙弥均提本缘。

　　恶友品第六，佛以光照地狱，并说调达诸事，亦为发其巧便。

　　慈品第七，说舍利弗先入涅槃本缘，及说如来种种慈善化力。

　　优波离品第八，佛敕尊者问戒中义，半与萨婆多毗婆沙初卷同。

　　亲近品第九，说佛往昔杀一恶贼救五百人，现在救恶疮比丘，并说知恩报恩种种法要，亦说三十二相，亦说相好之因，然后嘱累一切菩萨，一切菩萨各各发愿(系结集家手笔)。

　　菩萨本行经(三卷)　墨

　　附东晋录

　　一说往昔精进之行以策懈怠，一为波斯匿王说檀度事，一授婆罗门辟支佛记，一授牧羊人辟支佛记，一舍利弗度师质大臣出家，被弟遣贼断臂证果夙世因缘。一婆多竭梨尊者自说夙因，一佛说往昔剜身求法事，一为贫士须达说施田差别。一说如来降毒龙除国疫事，并说三千宝盖夙因。一说赞佛有大功德，一度辅相婆罗门夫妇证果，并说其往因。共十一节。

　　佛说金色王经(七纸)　(南忘北短)

　　元魏中天竺婆罗门瞿昙般若流支译

　　说佛昔为金色王，遇十二年大旱，仅存一食，转供辟支佛。天即雨饮食众宝。以济阎浮提，出菩萨本行集经第二段。

　　六度集经(八卷)　万

　　吴天竺沙门康僧会译

　　皆如来往昔行菩萨道时。六波罗密行也。

　　太子须大拏经(一卷)　(出六度集经第二卷)　(南洁北才)

　　乞伏秦沙门释圣坚译

　　菩萨睒子经(六纸欠)　洁

　　附西晋录

　　说佛往昔孝奉瞽亲之事，被箭重苏。

　　佛说睒子经(五纸)　洁

　　乞伏秦沙门释圣坚译

　　与上经同。

　　太子慕魄经(五纸欠)　洁

　　后汉安息国沙门安世高译

　　佛说太子沐魄经(二纸半)　洁

　　西晋月支国沙门竺法护译

　　二经说佛昔为沐魄。十三岁不语事。

　　佛说九色鹿经(二纸欠)　洁

　　吴月支国优婆塞支谦译

　　亦如来往昔行忍辱事，已上六经，并出六度集经。

　　佛说长寿王经(四纸余)　(南贤北羊)

　　附西晋录第二出

　　说佛昔为长寿王，广行布施，贪王伐之，誓不与战。同子长生逃出，后愍贫人来乞，随之而见贪王。王即杀之，杀时，诫子慎勿报怨。子奉遗命，欲报仍止。

　　佛说鹿母经(七纸)　维

　　西晋月支国沙门竺法护译

　　说佛因地为鹿母。误堕弶中。求出见子。全信赴死事。

　　佛说大意经(四纸半)　维

　　刘宋中天竺沙门求那跋陀罗译

　　佛在祇园。自说因地抒海求珠事。

　　佛说前世三转经(六纸)　(南效北良)

　　西晋沙门释法炬译

　　佛在祇园，笑而放光。阿难问其因缘。佛为说本生事，初为上色女，割二乳救食子者，次转成男子作国王，正法治国，复以身普施禽兽，后转生为婆罗门子，绝食以求出家，舍身以救乳虎。

　　佛说银色女经(六纸余)　同上

　　元魏北天竺沙门佛陀扇多译

　　与上经同。而事迹小异。

　　过去佛分卫经(一纸余)　(南贤北景)

　　西晋月支国沙门竺法护译

　　说佛因地，其母见佛乞食，发愿生子出家，得授记事。

　　佛说妙色王因缘经(三纸欠)　同上

　　唐大荐福寺沙门释义净译

　　佛在祇园。大众诸根不动，听闻法要。苾刍请问其故。佛说往昔求法，舍子舍妻，并舍自身奉夜叉食，今获此报。

　　佛说月明菩萨经(三纸欠)　维

　　吴月支国优婆塞支谦译

　　佛在耆阇崛山，为月明童男说法施。饭食施，常当发四愿。及说过去智止太子以身肉疗比丘病，即是世尊往昔施行。

　　佛说顶生王因缘经(六卷今作二卷)　(南言北之)

　　宋北印土沙门施护等译

　　佛在祇园，因胜军王请问，为说往昔修布施行。从王顶生，乃至统四大洲，诣忉利天，总经一百十四帝释谢灭。

　　佛说赖吒和罗所问德光太子经(一卷)　维

　　西晋月支国沙门竺法护译

　　佛在灵山，为赖吒和罗比丘。说菩萨七种四法，五种四非法，次说往古吉义佛时，德光太子远离放逸，见佛供养，护佛法藏事。

　　如来独证自誓三昧经(六纸余)　(南才北良)

　　西晋月支国沙门竺法护译

　　佛游句潭弥国，十方菩萨见灵瑞华。各承佛旨，来诣此土，以华供养。佛笑放光，为贤儒菩萨说笑三缘，又为明见光贤菩萨说出家法。梵王为佛三证，迦叶自誓得戒等。

　　佛说自誓三昧经(七纸欠)　(南效北良)

　　后汉安息国沙门安世高译

　　独证品第四，出比丘净行中，与上经同。

　　佛升忉利天为母说法经(三卷)　身

　　西晋月支国沙门竺法护译

　　佛游忉利，止夏三月，与八千比丘，七万二千菩萨俱。月氏天子，问法得记。大目犍连，劝发诸天供养世尊。佛为略说十方现身施化之事，非声闻缘觉所知。又明一切佛身，皆同幻化，有供养者，福祐亦等。

　　道神足无极变化经(四卷)　(南盖北方)

　　西晋安息国沙门安法钦译

　　与上经同，而有目连普见一切处佛，疑怪请问之事。

　　佛说盂兰盆经(一纸半)　(南才北知)

　　西晋月支国沙门竺法护译

　　佛为目连说七月十五日供自恣僧法，度其母脱饿鬼苦。

　　佛说报恩奉盆经(一纸欠)　(亦云报像功德经)　同上

　　附东晋录

　　与上经同。而甚简略。

　　佛说巨力长者所问大乘经(上中下同卷)　(南取北斯)

　　宋西夏沙门智吉祥等译

　　佛在祇园。巨力长者心生觉悟，为五百长者说世无常，及三乘法。五百长者咸皆有疑，同来见佛。佛为略说三乘方便，长者愿闻大乘深法，佛为广说六度妙行，并说生死过患。长者得无上忍，以偈赞佛。求得出家，佛为授记。

　　佛说德护长者经(二卷)　(南男北洁)

　　隋乌苌国沙门那连提黎耶舍译

　　佛住耆阇崛山，外道嫉妒。劝德护长者于七种门各作火坑，复以毒药置饮食中，请佛应供。月光童子向母月云叹佛功德，母亦为子叹佛功德。一千彩女，闻皆欢叹。长者敕语家人营办火坑毒食，月光广说佛不受害。佛将受请，放光普召十方无数菩萨，同来应供。月光童子，月上童女，及德生女，智坚童子，又来向父说偈赞佛。佛至其家，长者见大神力，惭愧忏悔。佛以实语灭诸毒药，授月光及长者等大菩提记。(内云。月光于末法时，脂那国内作大国王，名曰大行，令诸众生信于佛法。又以大信心威德力，供养我钵。受持一切佛法，造无量法塔。)

　　佛说月光童子经(七纸半)　(一名申日经)　洁

　　西晋月支国沙门竺法护译

　　与上经同。

　　佛说申日儿本经(二纸欠)　洁

　　刘宋中天竺沙门求那跋陀罗译

　　亦与上经同。而事稍略。疑是小机所见。与根本律部中同。

　　佛说胜军王所问经(五纸半)　(南渊北斯)

　　宋北印土沙门施护译

　　佛在祇园，为胜光王说王法。应以正治国，勿贪欲乐。应以四摄法，摄取众生。应观欲乐，无常苦空。并为说十二因缘，但较说王法经，少付嘱王臣语，及胜幡陀罗尼。而四山一喻，后三经皆以老病死衰合，此以邪行老病死合，名为四怖。

　　佛说谏王经(三纸余)　才

　　刘宋居士沮渠京声译

　　如来示教胜军王经(六纸余)　才

　　唐大慈恩寺沙门释玄奘译

　　佛为胜光天子说王法经(五纸半)　才

　　唐大荐福寺沙门释义净译

　　三经并与前同。

　　佛为优填王说王法正论经(七纸余)　(南思北之)

　　唐北天竺沙门大广智不空译

　　说帝王十种过失，十种功德，及五种衰损法，五种可爱乐法。

　　佛说萨罗国经(三纸)　(南贤北信)

　　开元附东晋录

　　佛从祇园，往化王及国人知苦，发菩提心。

　　佛说阿阇世王受决经(三纸半欠)　(南效北良)

　　西晋沙门释法炬译

　　佛在耆阇崛山。王然多灯供佛，贫母亦然一灯，先得受决。王又取华供佛，采华人先以华供。又得受决。王乃于九十日中。同夫人太子等。自作宝华供具。华成。闻佛已入涅槃，王甚悲泣。耆婆谕以佛无生灭，至诚能至，王因持华到山，依然见佛，散华供养，佛为授决，便不复见。

　　采华违王上佛授决经(二纸欠)　同上

　　东晋西域沙门竺昙无兰译

　　即前经中采华人受决一事。

　　佛说差摩婆帝授记经(三纸)　(南贤北景)

　　元魏北天竺沙门菩提留支译

　　佛住耆阇崛山，与弥勒入城乞食。至频婆娑罗王宫，其夫人差摩婆帝以名衣为座，而请佛坐。佛与夫人互问树庄严义，而授道记。

　　佛说贤首经(二纸半)　维

　　乞伏秦沙门释圣坚译

　　佛在摩竭提国，清净法座处。大会说经，洴沙国王夫人颰陀师利(此云贤首)，愿闻十方佛菩萨刹土名，佛为说之(缺上方名)。次问离女身法，佛答以十事(增一至十)。

　　佛说坚固女经(五纸余)　维

　　隋乌苌国沙门那连提黎耶舍译

　　佛在祇园。说女人应离诸过而发大心。坚固优婆夷。即于佛前发大菩提。舍利弗与之问答。佛授道记。

　　佛说心明经(二纸半)　维

　　西晋月支国沙门竺法护译

　　佛在灵山行分卫，梵志妇畏其夫，仅以一杓饭汁施佛。佛为授记作佛，并其夫亦出家证果。

　　佛说金耀童子经(七纸欠)　力

　　宋中印土沙门天息灾译

　　舍卫国婆罗门生一童子，有诸吉祥。佛往视之，后来见佛。佛授道记，并说夙缘。

　　佛说逝童子经(二纸半)　洁

　　西晋沙门支法度译

　　逝年十六，佛诣其门，逝劝母行施。母悭，佛现威神，逝劝母与其自分饮食及衣，持用供佛，求无上道。佛与授记。

　　佛说长者子制经(三纸余)　洁

　　后汉安息国沙门安世高译

　　佛说菩萨逝经(三纸余)　(南男北洁)

　　西晋河内沙门白法祖译

　　二经并与前同。

　　佛说龙施女经(二纸欠)　(南效北知)

　　吴月支国优婆塞支谦译

　　佛游奈园。须福长者女名龙施，浴时，遥见佛相，发菩提心。魔变作父相，劝令修小乘，心坚不动，魔教令从楼投身而下，彼即如命投下，变成男子。得受道记。

　　佛说龙施菩萨本起经(三纸半)　同上

　　西晋月支国沙门竺法护译

　　与上经同。而皆龙施自说。初说昔为毒蛇，供事道人，因道人去，悲哀登树，投身命过，生兜率天。从天来下，作须福女。

　　佛说长者法志妻经(三纸欠)　(南贤北信)

　　出安公凉土录

　　佛在祇园，入城分卫。化法志妻，及一切下使，皆转男。得授道记。

　　佛说乳光佛经(五纸半)　洁

　　西晋月支国沙门竺法护译

　　佛示有风疾，命阿难乞乳于梵志家。梵志讥嫌，维摩说法而开悟之。帝释化作童子　乳，牛母牛子，欢喜布施。阿难以此白佛，佛说牛往因。授以道记。

　　佛说犊子经(一纸半)　洁

　　吴月支国优婆塞支谦译

　　即前经乞乳事。而无维摩说法。

　　佛说树提伽经(二纸半)　(南贤北羊)

　　刘宋中天竺沙门求那跋陀罗译

　　佛说树提伽长者，往昔供病道人，今享天福，王不能夺。

　　宝授菩萨菩提行经(十纸欠)　(南兴北深)

　　宋中印土沙门法贤译

　　佛乞食广严城，现大神变。宝授童子年始三岁，以金莲供佛。遂与目连舍利弗互相问答，深明大乘法义，又与妙吉祥菩萨问答，有八苾刍吐血命终，堕阿鼻狱。佛记彼后从地狱出，当得授记。宝授次以一器饮食，遍供佛僧而无有尽。佛为授记。

　　演道俗业经(九纸)　(南忘北信)

　　乞伏秦沙门释圣坚译

　　佛为给孤长者说在家有三财，出家有三业，即三乘法也。

　　优婆夷净行法门经(二卷)　(南贤北行)

　　出安公凉土录

　　修行品第一，佛住舍卫国欢喜殿中，毗舍佉母，与千五百清信女，来问优婆夷净行。佛先说其往昔常乐闻法因缘，次答示十九净行，又答十行法，五十八法，三大行，四取佛地行，四安住观，三十二不净观，七缚着，三善行，八大人念。

　　修学品第二，答示五十修学，六种光明修学，三十二相有二十行，并示八十种好。

　　瑞应品第三，答示菩萨生时，十六种奇特瑞相，又有三十二瑞相，一时俱现。

　　菩萨道树经(十二纸)　(或云私呵昧经亦名道树三昧亦名私呵三昧经)　(南忘北彼)

　　吴月支国优婆塞支谦译

　　佛在竹园，长者子私呵昧，与五百弟子，遥见佛相。因问云何起菩萨意，有几意喜，有几功德休息，行何等法，何以致无生忍，用几事得一切智，用几法住，用几法灭度，灭后有几功德，云何为谛？佛一一答以六法。私呵昧发大愿。佛为授记。

　　菩萨生地经(二纸半)　同上

　　吴月支国优婆塞支谦译

　　差摩竭释种长者子，问云何疾得佛？佛答以二种四事，即解珠宝璎珞供佛，化成宝盖。出五百化人，亦兴供养，长者子得受记。

　　阅藏知津卷第九
嘉兴大藏经　阅藏知津(第卷-第卷)


　　阅藏知津卷第十

　　北天目沙门释智旭汇辑

　　大乘经藏　方等部第二之九

　　佛说缘起圣道经(四纸欠)　(南效北良)

　　唐大慈恩寺沙门释玄奘译

　　说佛初坐树下。观十二因缘流转还灭道理，而成正觉。

　　佛说贝多树下思惟十二因缘经(三纸半)　同上　(亦名闻城十二因缘)　(南效北良)

　　吴月支国优婆塞支谦译

　　佛说旧城喻经(四纸余)　(南兴北临)

　　宋中印土沙门法贤译

　　二经并与前同。谓逆顺观十二因缘。如行旧道。而达旧城。

　　分别缘起初胜法门经(上下合卷)　(南敢北赖)

　　唐大慈恩寺沙门释玄奘译

　　以十一种殊胜事故，于缘起初，说无明以为缘性。一所缘殊胜，二行相殊胜，三因缘殊胜，四等起殊胜，五转异殊胜，六邪行殊胜，七相状殊胜，八作业殊胜，九障碍殊胜，十随缚殊胜，十一对治殊胜。

　　佛说缘生初胜分法本经(上下合卷)　同上

　　隋南天竺沙门达摩笈多译

　　与上经同。

　　大乘舍黎娑担摩经(五纸)　(南履北临)

　　宋北印土沙门施护译

　　佛在鹫峰，告诸苾刍，若于十二缘生而能见了，是名见法见佛。舍利子以问慈氏菩萨，慈氏细为解释十二因缘甚深之义。乃性相二宗要典。

　　佛说了本生死经(四纸)　(南效北良)

　　吴月支国优婆塞支谦译

　　与上经同。而是舍利弗为比丘说。

　　佛说稻秆经(六纸欠)　同上

　　附东晋录

　　慈氏菩萨所说大乘缘生稻秆喻经(六纸半)　(南流北与)

　　唐北天竺沙门大广智不空译

　　二经亦并与前同。

　　佛说法身经(三纸半)　(南与北深)

　　宋中印土沙门法贤译

　　说化身及法身二种功德，法身中具明增一法数。

　　佛说十号经(二纸)　(南命北尽)

　　宋中印土沙门天息灾译

　　阿难一一致问。佛为一一解说。

　　称赞大乘功德经(四纸余)　(南效北良)

　　唐大慈恩寺沙门释玄奘译

　　佛住法界藏殿。德严华菩萨问，何等是新学菩萨恶友，应须远离？佛言，无如乐二乘人，乃至宁堕地狱，不应起二乘作意。次明谤大乘罪，及释大乘名义。

　　妙法决定业障经(三纸)　同上

　　唐于阗国沙门释智严译

　　与上经同。

　　佛说大乘四法经(一纸欠)　同上

　　唐中印度沙门地婆诃罗初译

　　佛在祇园，为苾刍说，一不舍菩提心，二不舍善知识，三不舍堪忍爱乐，四不舍阿练若。

　　佛说菩萨修行四法经(一纸欠)　同上

　　唐中印度沙门地婆诃罗译

　　与上经义同而文小异。

　　大乘四法经(七纸半)　维

　　唐于阗国沙门实叉难陀译

　　佛在祇园，文殊师利菩萨以宝盖供佛，明菩萨供养无有厌足，及说种种四法。又说三十五住菩提法。应离十慢。

　　佛说大乘百福相经(六纸余)　(南男北良)

　　唐中印度沙门地婆诃罗译

　　佛在舍卫国普妙宫中，文殊师利请问如来福德之量。佛为明十善福，轮王福，帝释福，自在天福，初禅福，二禅福，摩醯首罗福，辟支福，后身菩萨福，如来毛孔福，八十随好福，八十随相文福，三十二相福，大法言音福，展转增胜。又明有二种法，生如来身，一者胜愿力，二者方便力。

　　佛说大乘百福庄严相经(三纸半)　(南效北良)

　　唐中印度沙门地婆诃罗译

　　与上经同。而字稍增减。

　　佛说妙吉祥菩萨所问大乘法螺经(五纸)　(南思北斯)

　　宋中印土沙门法贤译

　　亦同前经，但初禅作魔王，后身作初发心。

　　大乘造像功德经(上下合卷)　(南羔北知)

　　唐于阗国沙门提云般若译

　　佛往忉利天上，优填王初造佛像，佛从天下，王问功德，佛深赞之。弥勒因问灭业障事。佛一一细答。

　　佛说造立形像福报经(三纸余)　(南才北知)

　　附东晋录

　　佛在拘罗瞿国。为优填王说。

　　佛说作佛形像经(二纸)　(南效北知)

　　附后汉录

　　与上经同。

　　佛说造塔功德经(有释圆测序)　(共二纸)　维

　　唐中印度沙门地婆诃罗译

　　佛在忉利天，为观世音菩萨说。内分别一四句偈义，诸法因缘生，我说是因缘。因缘尽故灭，我作如是说。如是偈义，名佛法身。汝当书写置彼塔内。何以故？一切因缘及所生法性空寂故，是故我说名为法身。

　　佛说右绕佛塔功德经(二纸余)　(南贤北景)

　　唐于阗国沙门实叉难陀译

　　佛在祇园，舍利弗请问，佛以偈答。

　　佛说楼阁正法甘露鼓经(三纸半)　(南力北忠)

　　宋中印土沙门天息灾译

　　阿难问，云何种清净善根，云何作曼拏罗，乃至作如来像，云何功德？佛为广说曼拏罗，乃至作像功德极大。

　　无上依经(二卷)　(南效北良)

　　萧梁优禅尼国沙门真谛译

　　校量造佛功德品第一，佛住竹林，与比丘菩萨优婆塞优婆夷诸大众俱。阿难问造佛功德，佛广为校量显胜。

　　如来界品第二，明如来界性不可思议，烦恼所隐，名众生界，修菩提道，说名菩萨，出离烦恼过一切苦，洗除垢秽究竟清净，说名为佛。于三位中，一切处等，悉无挂碍，本来寂静。依如实知，依如量修，正觉众法。悉平等如，住无余涅槃，不舍众生利益事。

　　菩提品第三，明如来最极清净转依，常乐我净功德，超过声闻缘觉大地菩萨三种意生身，是名菩提不可思议。

　　如来功德品第四，明如来一百八十不共之法，谓三十二相，八十种好，六十八法(十力，四无所畏，三念处，大悲，十八不共法，三十二种如来独得)。

　　如来事品第五，明如来有十八事最妙最上，因百八十法而成。

　　赞叹品第六，阿难偈赞如来功德。

　　付嘱品第七，明以十法受持此经，一书写，二供养，乃至十修行。

　　佛说未曾有经(三纸欠)　(南男北良)

　　后汉失译人名

　　佛说甚希有经(四纸半)　同上

　　唐大慈恩寺沙门释玄奘译

　　二经皆即上造佛功德品。及付嘱品。

　　佛说诸法勇王经(一卷)　洁

　　刘宋罽宾国沙门昙摩蜜多译

　　佛在竹林，有新出家比丘问毕报施恩事。佛以入僧数，修僧业，得僧善利，三法答之。次问发大乘心而出家者，具三法否？佛言，不在三法。比丘三致疑问。佛三止之。次放白毫相光照大千界，集诸大众。舍利弗复致三请，佛为说阿耨达池喻，广显发心功德。谓无人能报恩者，唯除漏尽，及发大心耳。次较持经功德，及为发心者说性空法。魔军落地，佛亦敕其持经。

　　一切法高王经(一卷)　贞

　　元魏中天竺婆罗门瞿昙般若流支译

　　诸法最上王经(一卷)　(南维北行)

　　隋北天竺沙门阇那崛多等译

　　二经并与上同。

　　佛说施灯功德经(一卷)　难

　　高齐乌苌国沙门那连提黎耶舍译

　　佛在舍卫给孤独园。告舍利弗，佛有四种胜妙善法，为一切众生无上福田。若七众以灯供养，其福不可思议。于现在世，得三种净心。于临终时，得三种明，又复得见四种光明，便生三十三天。于五种事而得清净，还生人中。出家持戒，又得四种可乐之法，得四种清净。又若住于大乘施灯明者，世世得八种可乐胜法，得八种无量胜法。又以灯施说法者，得于八种无量资粮。又见他施如来灯，生随喜心者，得八种增上之法。次叹五种法最为难得：一得人身，二信乐法，三得出家，四具净戒，五得漏尽。次说偈较施灯福德，唯发大菩提心者为最。

　　浴像功德经(三纸余)　(南才北知)

　　唐大荐福寺沙门释义净译

　　佛在鹫峰山顶。清净慧菩萨请问佛涅槃后，宜作何供养？佛言，供舍利如芥子，得十五功德。浴佛形像，应用香水。作坛沐浴，功德无量。

　　佛说灌佛经(一纸半)　(一名灌洗佛形像经)　同上

　　西晋沙门释法炬译

　　佛说灌洗佛经(三纸余)　(一名摩诃刹头)　同上

　　乞伏秦沙门释圣坚译

　　佛说浴像功德经(二纸半)　同上

　　唐迦湿蜜罗国沙门宝思惟译

　　三经并与前同。而圣坚所译，云四月八日。宜如佛初生时，以香水浴像。

　　佛说菩萨行五十缘身经(四纸半)　(南忘北短)

　　西晋月支国沙门竺法护译

　　佛在耆阇崛山，为文殊菩萨，说前世功德，今致相好。

　　佛说内藏百宝经(六纸余)　(南莫北短)

　　后汉月支国沙门支娄迦谶译

　　文殊问沤和拘舍罗所入事。佛答以随世间习俗而入，示现若干种种诸事，其实佛无种种事也。

　　佛说最无比经(八纸欠)　(南效北良)

　　唐大慈恩寺沙门释玄奘译

　　佛为阿难较量三归功德，不可思议。次及十善，八关，五戒，十戒，式叉摩那戒，尼戒，比丘戒，乃至发菩提心功德。以次转胜，不可思议。

　　佛说希有较量功德经(五纸)　同上

　　隋北天竺沙门阇那崛多译

　　与上经同。而缺发菩提心一节。

　　文殊师利问菩萨署经(一卷)　(南诗北率)

　　后汉月支国沙门支娄迦谶译

　　舍利弗欲问法，佛言，若从文殊师利但问怛萨阿竭署因缘法名，未悉得其事。今为汝说之。舍利弗及目犍连等作礼，请问菩萨摩诃僧那僧涅。佛言，怛萨阿竭署者有四事，一者发意，二者阿惟越致，三者菩萨坐于树下，四者具足佛法。及种种问答以显其义。次有迦叶等各呈学署法门，次有五百婆罗门来问法，各各述己瑞应。

　　佛说明度五十校计经(二卷)　丝

　　后汉安息国沙门安世高译

　　十方菩萨问何因缘，菩萨有痴有黠，乃至智慧有厚薄？佛言，知校计为黠，不修校计为痴，因广说五十校计法。

　　入定不定印经(一卷)　(有武周新翻三藏圣教序)　(南发北被)

　　唐大荐福寺沙门释义净译

　　佛在鹫峰。妙吉祥问菩萨退不退行。佛言，有五种行，一羊车行，二象车行。三日月神力行，四声闻神力行，五如来神力行。前二有退，名不定。后三不退。名定。

　　不必定入定入印经(一卷)　同上

　　元魏中天竺婆罗门瞿昙般若流支译

　　与上经同。

　　佛说谤佛经(六纸欠)　男

　　元魏北天竺沙门菩提留支译

　　佛在耆阇崛山。时有十菩萨，曾七年勤修陀罗尼。心苦不静，舍戒还家。不畏行菩萨，为彼请佛开化。佛说其过去谤法师，久受种种恶报，并七百世勤修无克因缘等。次为说陀罗尼，令仍出家。七日住于慈悲无常念佛三昧，一心持之，得见十方千佛，恶障尽灭，获陀罗尼，得不退转。次重诫人于善恶法师，失命身死，不应见其过，而以应具四种净法释之。末略示修此陀罗尼法。

　　佛说决定总持经(七纸半)　男

　　西晋月支国沙门竺法护译

　　与上经同(总持译作华言)。

　　佛说象腋经(一卷)　慕

　　刘宋罽宾国沙门昙摩蜜多译

　　佛在灵山。与五百比丘，六万菩萨俱。舍利弗说偈叹安乐德。佛放身光集众。观文殊而微笑。文殊启问，佛唱经名。阿难请说，佛赞许之。文殊启问，佛为说六度及六三昧。次明欲入此经，如入虚空。六十增上慢比丘欲从座去，舍利弗留之，更请问佛，佛为解释，令大众获益。增上慢者得证，于是文殊重问云何学，云何行，云何住，云何修进？佛以偈答，次明信解者得二十功德，并说往古金刚幢菩萨，以咒疗众生病。

　　佛说无所希望经(一卷)　(一名象步经)　慕

　　西晋月支国沙门竺法护译

　　与上经同。

　　佛说甚深大回向经(四纸欠)　(南贤北景)

　　刘宋出祐公录

　　佛在祇园。明天菩萨问曰，云何少修善本，而获大果？佛言，应于去来现在佛所，修慈身口心行，所谓随喜叹善。又于去来现在诸众生所，修慈身口心行，所谓持十善戒。以此功德，共一切众生回向无上菩提。

　　佛说大方广未曾有经善巧方便品(四纸欠)　(南渊北斯)

　　宋北印土沙门施护译

　　大意菩萨问修菩萨行者，于五欲境，作何方便取而不着，虽复常行，无所障碍？佛答以于诸佛所深种善根，名为善巧方便，即得诸佛共所建立。所谓行少分施，起增上心，回向一切。一香一华，一灯一衣，乃至园林饮食，皆为众生普发大愿。又于所见一切境界，皆为众生普发大愿。略与华严净行品同。

　　佛说十二头陀经(四纸半)　(一名沙门头陀)　(南贤北羊)

　　刘宋中天竺沙门求那跋陀罗译

　　佛在给孤独园。食已，至阿兰若处，趺坐微笑。摩诃迦叶请问笑缘。佛言，阿兰若处，十方诸佛皆赞叹，无量功德，皆由此生，三乘圣道，皆由此得。行此法者，有十二事，一在阿兰若处，远离二着。二常行乞食，三次第乞食，四受一食法，五节量食，六中后不饮果蜜等浆，七着弊衲衣，八但三衣，九冢间住，修止观，十树下止，十一露地坐，十二但坐不卧。更宜系心一处，观五蕴空，比丘菩萨，依教谛观身相，各获果证。帝释，文殊，发愿护持。

　　佛说四辈经(二纸半)　(南贤北景)

　　西晋月支国沙门竺法护译

　　佛在祇园。自说末世弟子能坏佛道，于是舍利弗作当机，听佛说四辈弟子法非法事。

　　佛说三品弟子经(二纸余)　(一名弟子学有三辈)　同上

　　吴月支国优婆塞支谦译

　　佛在祇园。为阿难说在家弟子，有上中下辈功德罪业不同。

　　佛说四不可得经(四纸余)　(南莫北短)

　　西晋月支国沙门竺法护译

　　因四仙人避无常而不能免，佛为比丘说四不可得，及说菩萨初中竟善。

　　佛说佛印三昧经(二纸半)　(南行北羊)

　　后汉安息国沙门安世高译

　　佛在耆阇崛山，入于三昧，光照十方，大众云集。弥勒，舍利弗，向文殊问佛身所在。文殊令入三昧观之，皆不能见。须臾佛现，乃问其义。佛言，住深般若佛印故也。

　　佛语法门经(三纸)　(南忘北短)

　　元魏北天竺沙门菩提留支译

　　佛住毗耶离大林。龙威德上王菩萨请问，佛为分别是佛语非佛语门。龙威德上王悟无生忍，众并获益。

　　佛说法常住经(一纸余)　(南贤北羊)

　　附西晋录

　　佛在祇园，为比丘说有佛无佛，法性如故，如来出世，为众生故。分别演说四谛十二因缘六度等法。若行者与合，无彼无此，犹如众流合海。

　　佛说罪业报应教化地狱经(五纸余)　(南尺北敬)

　　后汉安息国沙门安世高译

　　佛在耆阇崛山，因信相菩萨请，放眉间光，照于地狱寻光见佛。信相问二十种恶报罪因。佛一一答，诫令修行报恩，大众获益。即慈悲道场忏法中所引。

　　佛说辩意长者子所问经(八纸余)　当

　　元魏沙门释法场译

　　答生天乃至佛会，各有五事，共说五十法要。次于请食时，一乞人发恶意，即感恶报。一乞人发善意，即得善报为国王。还供佛僧。

　　佛说大自在天子因地经(六纸半)　(南命北尽)

　　宋北印土沙门施护译

　　目犍连于大自在天宫乞食，大自在天先为天后赞佛功德，次以食施，兼语目连过去无数劫事。目连食竟，入定思惟，不能得知。舍利弗，大迦叶，亦不能知。共往问佛，佛乃说其往因。

　　佛说尊那经(五纸半)　(南夙北临)

　　宋中印土沙门法贤译

　　佛在憍睒弥国瞿师罗林。尊那尊者问无尽功德，佛答以七种布施、七缘发心。

　　佛说弟子死复生经(五纸)　当

　　刘宋居士沮渠京声译

　　优婆塞先事外道，后奉佛戒。死去十日复生，述冥中所见之事，化一家皆见佛得果。

　　佛说七女经(五纸半)　(南尺北敬)

　　吴月支国优婆塞支谦译

　　拘留国婆罗门七女，喜自贡高，有分儒达居士为之问佛，诃其不好，并说往昔国王七女因缘。

　　佛说懈怠耕者经(一纸)　当

　　刘宋居士沮渠京声译

　　耕人遥见佛来，发心欲见。寻退，欲俟闲时。佛放光集众，说其已过六佛，今又懈怠。彼人闻已，乃趋见佛，悔过闻法，得不退转。

　　大法炬陀罗尼经(二十卷)　使可

　　隋北天竺沙门阇那崛多译

　　缘起品第一，善威光天子请问陀罗尼门，佛入大力庄严三昧，令过去境界一切现前，次为阿难说过去放光如来说此经事。

　　伏魔品第二，授魔记品第三，三乘行品第四，问法性品第五，菩萨行品第六，相好品第七，四念处品第八，四圣谛品第九，忍较量品第十，三乘教品第十一，三法藏品第十二，法师相品第十三，谤法果报品第十四，劝受持品第十五，智成就品第十六，忍成就品第十七，证涅槃品第十八，劝证品第十九，法师行相品第二十，遮谤品第二十一，功德品第二十二，为他悔过品第二十三，六度品第二十四，求证品第二十五，诸菩萨证三昧品第二十六，召诸菩萨品第二十七，问等觉品第二十八，三昧因缘品第二十九，供养法师品第三十，入海神变品第三十一，佛升须弥山顶品第三十二，天伏阿修罗品第三十三，阿修罗本业品第三十四，杂类本业品第三十五，说无相品第三十六，劝修行品第三十七，三字法门品第三十八，将护法师品第三十九，放光佛本事品第四十，教证法品第四十一，说无住品第四十二，说听功德品第四十三，诸菩萨证相品第四十四，如化品第四十五，缘生法品第四十六，信解品第四十七，离恶友品第四十八，辨田赞施品第四十九，付菩萨品第五十，付天帝释品第五十一，法师弘护品第五十二，以上五十二品，皆述昔时放光如来所说法也。

　　大威德陀罗尼经(二十卷北作十六卷)　覆器

　　隋北天竺沙门阇那崛多译

　　佛为阿难说陀罗尼法本，先列种种根数。次一一法中，示多种名，多种义。亦广说末世恶比丘事，及示菩萨住母胎中楼阁庄严。

　　尊胜菩萨所问一切诸法入无量法门陀罗尼经(一卷)　(南莫北罔)

　　高齐河南居士万天懿译

　　东方菩萨兴无量供养，利益群生。见佛入一真谛法，请问此陀罗尼门。

　　佛说无崖际总持法门经(一卷)　同上

　　乞伏秦沙门释圣坚译

　　与上经同(咒作华言)。

　　金刚场陀罗尼经(一卷)　同上

　　隋北天竺沙门阇那崛多译

　　佛于灵山妙色聚落，入一切法平等相三昧。诸比丘皆不见佛所在，诸天亦尔。次见在金窟，以神通力，使诸菩萨去地而坐。其大菩萨各入三昧，令众获益。佛腾空微笑放光。文殊请问，佛乃说金刚场陀罗尼法，无一切善不善，有为无为，乃至一切诸法，一切平等同故。欲是陀罗尼，恼是陀罗尼，痴是陀罗尼，乃至天龙八部女相男相地狱等，皆是陀罗尼。又说入无二法门，无明乃至生是陀罗尼。

　　金刚上味陀罗尼经(一卷)　同上

　　元魏北天竺沙门佛陀扇多译

　　与上经同。

　　阅藏知津卷第十
嘉兴大藏经　阅藏知津(第卷-第卷)


　　阅藏知津卷第十一

　　北天目沙门释智旭汇辑

　　大乘经藏　方等部第二之十(已下密部)

　　述曰：“梵语陀罗尼，此云总持，亦云遮持。本通显密二说，亦复遍于五时。但密坛仪轨，须有师承。设或辄自结印持明，便名盗法，招愆不小。今此道失传久矣。典籍仅存，何容僭议。仅列经题品目如左。”

　　大佛顶如来密因修证了义诸菩萨万行首楞严经(十卷)　羔

　　唐中天竺沙门般剌密帝译

　　阿难示堕摩登伽难，佛放顶光说咒。敕文殊将咒往护，提奖来归，启请大法。佛为先开圆解，次示圆行，次明圆位，乃至精研七趣，详辨阴魔，此宗教司南，性相总要，一代法门之精髓，成佛作祖之正印也。

　　佛说一切如来真实摄大乘现证三昧大教王经(三十卷南作十九卷北作十七卷)　(南如松北盛川)

　　宋北印土沙门施护等译

　　金刚界大曼拏罗广大仪轨分第一，大毗卢遮那如来在色究竟天王宫，与九十九俱胝大菩萨众俱。为坐菩提场一切义成菩萨，示现受用身。告以观察自心三摩地，是真实智忍。次说四大明，又以金刚大灌顶法而为灌顶，乃成正觉。诣须弥山顶金刚摩尼宝峰楼阁中，次第入诸三昧，出生金刚手，金刚钩，金刚弓，金刚喜，金刚藏，金刚光，金刚喜，金刚喜，金刚眼，金刚慧，金刚场，金刚语，金刚尾湿嚩，金刚慈友，金刚暴怒，金刚拳等诸大菩萨，阿閦如来，宝生如来，观自在王如来，不空成就如来，亦各说大明出金刚像，大毗卢遮那如来，复入四三昧，出生四大明妃，四如来亦出四大明妃，大毗卢遮那如来，复入四三昧，出生金刚钩，金刚索，金刚锁，金刚铃、四菩萨身，次以弹指相，普遍召集一切如来，以百八名。劝请称赞具德一切如来增上主宰自金刚萨埵无始无终大持金刚者，持金刚者闻劝请已，说金刚界大曼拏罗颂，次说弟子入坛法等。金刚秘密曼拏罗广大仪轨分第二，金刚智法曼拏罗广大仪轨分第三，金刚事业曼拏罗广大仪轨分第四，现证三昧大仪轨分第五，降三世曼拏罗广大仪轨分第六，谓降大自在天那罗延天等。忿怒秘密印曼拏罗广大仪轨分第七，金刚部法智三昧曼拏罗广大仪轨分第八，金刚部羯磨曼拏罗广大仪轨分第九，大金刚部广大仪轨分第十，三世轮大曼拏罗广大仪轨分第十一，一切金刚部金刚曼拏罗广大仪轨分第十二，一切金刚部法三昧曼拏罗广大仪轨分第十三，一切金刚部羯磨曼拏罗广大仪轨分第十四，调伏一切世间大曼拏罗广大仪轨分第十五，莲华秘密印曼拏罗广大仪轨分第十六，智曼拏罗广大仪轨分第十七，大曼拏罗广大仪轨分第十八，一切义成就大曼拏罗广大仪轨分第十九，宝秘密印曼拏罗广大仪轨分第二十，智曼拏罗广大仪轨分第二十一，羯磨曼拏罗广大仪轨分第二十二，一切如来真实摄一切仪轨随应方便广大教理分第二十三，一切如来真实摄诸部仪轨秘密法用广大教理分第二十四，一切如来真实摄一切仪轨最上秘密广大教理分第二十五，一切如来真实摄一切仪轨胜上教理分第二十六，金刚手菩萨说法仪竟，以百八名，称赞劝请一切如来。于是一切如来，及金刚手，降三世，观自在，虚空藏，金刚手，各说一颂。一切如来，及金刚手，皆从大毗卢遮那心入已，如理而住，尔时世尊从须弥山顶诣菩提场，执吉祥草，敷草而坐。乃至转处诸天所献微妙胜座，以百八名，赞叹金刚手菩萨。

　　译师跋云，此经一部，梵本四千颂，译成三十卷。总二十六分，自第一分至第五分终，并大乘现证三昧摄。第六分至第十四分终，并金刚三昧摄。第十五分至十八分终，并法三昧摄。第十九分至第二十二分终，并羯磨三昧摄。自下四分，并诸部秘密教理所摄起。

　　金刚顶一切如来真实摄大乘现证大教王经(三卷)　(南之北流)

　　唐北天竺沙门大广智不空译

　　即前经第一分也。

　　大乘金刚髻珠菩萨修行分经(一卷)　(南遐北殷)

　　唐南印度沙门菩提流志译

　　普思义菩萨请问，云何修行悟入此三摩地？佛为说往昔金刚髻珠王，化生悉陀太子，于法界摩尼山日光明王佛所，闻此法界缯髻与金刚如来心品三摩地已，经无量劫，常忆念之，未曾忘失。次明闻经之福，次答外道苦行所招恶果，检校人错用僧物所招恶果，不敬师长所招恶果，十恶所招恶果，不从师受三摩耶法，自作法咒所招恶果，普思义以偈重宣其义。

　　大乘瑜伽金刚性海曼殊室利千臂千钵大教王经(十卷)　(有序有颂)　容

　　唐北天竺沙门大广智不空译

　　释迦牟尼佛在摩醯首罗天王宫，与毗卢遮那如来，于金刚性海莲华藏会。同说此经。有大圣曼殊室利菩萨现金色身，出千臂千手千钵，钵中现千释迦，千释迦复现千百亿化释迦，毗卢遮那告牟尼世尊等，吾从往昔修持金刚秘密菩提教法，大圣曼殊室利，是吾先师。一阿字观，本寂无生义，是毗卢遮那如来。二啰字观，本空离尘义，是阿閦如来。三跛字观，本真无染着离垢义，是宝生如来。四左字观，本净妙行义，是观自在王如来。五曩字观，本空无自性义，是不空成就如来。曼殊室利有十种大愿，释迦从摩醯首罗天，下降祇园，入定放光，出定微笑，十六大菩萨曼殊室利等，问何因缘？佛为说金刚三摩地，有十种甚深奇特法。命曼殊室利现大神通，为师子勇猛说其将来成普见佛。说此经清净实相为宗，真如法界为体。宗本有三，一法身金刚三摩地，二报身普贤愿行力，三化现曼殊般若母。圣体有五，一本源金刚圣性，二大圆镜智，三平等性智，四妙观察智，五成所作智。

　　说诸佛出现证修金刚菩提殊胜第二品，佛令曼殊室利，与一切菩萨一切众生作导首。曼殊说一切法，即是一切有情心，有情心烦恼种性，即是菩提性，即是本性真净，即是四智菩提。次说十六大士修菩提观，东普贤，不空王，摩罗，极喜王。南虚空藏，大威德光，宝幢摩尼，常喜悦。西观自在王，曼殊室利，妙慧法轮，圣意无言。北毗首羯磨，难敌精进力，摧一切魔怨，金刚拳法界王。次明六大力士金刚助护佛法，一大乐，二大笑，三一髻尊，四降三世，五四足尊，六阎曼德。

　　十方大菩萨出助证悟圣力第三品：上方上意，下方持世，东方普明，东南不思议，南方广意，西南无边智，西方无边音声吼手，西北殊胜益意，北方无尽慧眼，东北方贤护。次明求证无上菩提，当修如来大慈心十种观门。次令十大菩萨各自陈说所修观门。

　　演一切贤圣入法见道显教修持第四品，普眼不见普贤菩萨。佛言，普贤三密境界，唯佛能知。譬如虚空，不可得见。次问普贤，往昔如来，是谁为师？普贤答言，曼殊室利教化令发菩提，又五丈夫同曼殊愿，即今五佛。次曼殊室利明三种重障，不得遇此诸佛正法三摩地教。一者我慢贡高，二者妒贤嫉能，三者多贪，懒惰，昏掉，破戒。次如来分别三时之教，一有，二空，三不空不有。次明曼殊室利夏安居时，往去龙宫教化，自恣解夏。大迦叶拟欲摈之，曼殊室利现千臂千手千钵，钵中各现化千释迦，令大迦叶观见。于是一切声闻，求哀悔过，尽皆回向修习大乘。佛为说大乘十重，所谓不坏毗尼，无过毗尼，最胜实性毗尼，真如毗尼，不思议毗尼，性净毗尼，法眼毗尼，三世平等毗尼，无染解脱清净毗尼，究竟毗尼。

　　秘密归止观照法性决择心地第五品，合于道场内秘授心地法，不应于此经显说。

　　一切菩萨修学如来三摩地圣性潜通加被第六品，说身密口密意密，各十支观门，及说道场教授，有四种义。

　　不思议法界圣道如来真如法藏自在圣智第七品，略说外凡内凡十圣等妙之相，及标十发趣，十长养，十金刚，十地，等觉地，妙觉地名。与梵网经同。

　　三贤菩萨入法位次第修行回向菩提第八品，广释十发趣，十长养，十金刚，十地义，与梵网同而较详。次于祇园说末劫浊乱之相，应当回心归依三宝。诃斥外道六师，广明三涂苦报，敕诸大众礼敬曼殊，称为师首。

　　佛说一切如来金刚三业最上秘密大教王经(七卷)　息

　　宋北印土沙门施护译

　　一切如来金刚三业最上甚深秘密中秘密诸佛大集会安住一切如来三摩地大曼拏罗分第一，菩提心分第二，一切如来，及五如来，各说坚、固住菩提心义。慈氏偈叹。金刚庄严三摩地分第三，一切如来心曼拏罗分第四，一切明句行分第五，身语心加持分第六，秘密精妙行分第七，甘露三昧分第八，最上清净真实三昧分第九，观察一切如来心分第十，一切如来真实三昧最上持明大士分第十一，一切如来金刚相应三昧最上成就分第十二，金刚相应庄严三昧真实观想正智三摩地分第十三，身语心未曾有句召尾日林毗多王最胜三摩地分第十四，一切心真实金刚出生三昧分第十五，一切曼拏罗成就金刚现证菩提分第十六，一切如来三昧法金刚加持王分第十七，宣说一切秘密行金刚加持分第十八。

　　佛说最上根本大乐金刚不空三昧大教王经(七卷)　(前有圣教序)　(南温北澄)

　　宋中印土沙门法贤译

　　大三昧金刚真实理仪轨分第一，毗卢遮那佛在他化自在天宫，说吽字心明。及敕金刚手说曼拏罗法。

　　一切如来真实理金刚三昧仪轨分第二，说阿字心明，及说曼拏罗法。

　　降伏三界金刚三昧大仪轨分第三，金刚手菩萨说吽字心明，及说曼拏罗法。

　　清净诸烦恼三昧大仪轨分第四，观自在菩萨说纥哩字心明，及说曼拏罗法。

　　一切宝灌顶大三昧仪轨分第五，虚空藏菩萨说怛囕字心明，及说曼拏罗法。

　　一切拳印三昧大仪轨分第六，金刚拳菩萨说恶字心明，及说曼拏罗法。

　　金刚字轮三昧大仪轨分第七，妙吉祥菩萨说阿字心明，及说曼拏罗法。

　　一切曼拏罗金刚轮三昧大仪轨分第八，同心生转法轮菩萨说吽字心明，及说曼拏罗法。

　　众金刚三昧大仪轨分第九，誐誐那巘惹菩萨说唵字心明，及说曼拏罗法。金刚忿怒三昧大仪轨分第十，降诸魔金刚药刹菩萨说郝字心明，及说曼拏罗法。

　　一切乐三昧大仪轨分第十一，金刚手菩萨说吽字心明，及说曼拏罗法。

　　外金刚部仪轨分第十二，外金刚部众说讷哩字心明，摩怛哩众说毗逾字心明，摩度迦罗众说莎字心明，四贤圣说鍐字心明，及各说成就法。

　　般若波罗密多教称赞分第十三，一切如来云集，赞金刚手菩萨。

　　金刚手菩萨最上秘密大曼拏罗仪轨分第十四，大乐金刚不空三昧大明印相成就仪轨分第十五，一切如来金刚菩提大仪轨分第十六，大金刚火炎日轮仪轨分第十七，除诸业障一切智金刚仪轨分第十八，圆满一切愿金刚宝仪轨分第十九，一切仪轨中最上成就仪轨分第二十，一切相应诸佛三昧曼拏罗仪轨分第二十一，一切如来大三昧曼拏罗仪轨分第二十二，一切相应仪轨分第二十三，最上成就印相分第二十四，最上秘密仪轨分第二十五。

　　内多入理深谈，不可不阅。

　　大乐金刚不空真实三么耶般若波罗密多理趣经(七纸欠)　(南川北澄)

　　唐北天竺沙门大广智不空译

　　即前经从第一分至第十三分，但有心明，而无曼拏罗法。

　　金刚顶瑜伽理趣般若经(九纸余)　(南思北澄)

　　唐南天竺沙门金刚智依梵本于中天译

　　实相般若波罗密经(六纸余)　翔

　　唐南印度沙门菩提流志等译

　　二经并与前同。而诸心明。皆佛自说。

　　佛说秘密相经(上中下合卷)　(南馨北不)

　　宋北印土沙门施护译

　　世尊住一切如来三昧界中，金刚手菩萨请问要略修法，佛为说之。

　　佛说金刚场庄严般若波罗密多教中一分(八纸)　(此于大部支流别行)　(南斯北夙)

　　译人同上

　　十方如来云集，劝请大毗卢遮那如来说根本无性般若波罗密门。妙吉祥亦现神通，化十六大菩萨，围绕世尊，劝请说法。佛遂为说四念处，四正勤，四神足，五根，五力，七觉支，八正道，三三摩地，八解脱，九次第定，六念，十分位，十自在，十波罗密多，十地，四梵行，十力，四无所畏，四无碍辩，十八不共法，一切入法空性平等般若波罗密多教，及说诸大明句。

　　佛说幻化网大瑜伽教十忿怒明王大明观想仪轨经(一卷)　(南履北思)

　　宋中印土沙门法贤译

　　佛在净光天，放大光明。金刚手菩萨请说。

　　佛说大悲空智金刚大教王仪轨经(五卷今作三卷)　思

　　宋中印土沙门法护译

　　金刚部序品第一(大幻化普通仪轨三十一分中，略出二无我法)。拏吉尼炽盛威仪真言品第二，一切如来身语心圣贤品第三，贤圣灌顶部品第四，大真实品第五，行品第六，说密印品第七，大相应轮品第八，清净品第九，灌顶品第十，金刚藏菩萨现证仪轨王品第十一，炽盛拏吉尼所说成就品第十二，说方便品第十三，集一切仪轨部品第十四，金刚王出现品第十五，金刚空智炽盛拏吉尼画像仪式品第十六，饮食品第十七，教授品第十八，持念品第十九，俱生义品第二十。

　　一切如来大秘密王未曾有最上微妙大曼拏经(五卷今作三卷)　(南命北川)

　　宋中印土沙门天息灾译

　　相应行曼拏罗仪则品第一，佛在忉利天善法堂，入于三昧，放三处光。金刚手菩萨请问密法。

　　灌顶品第二，阿阇梨品第三，护摩法品第四，先法摄受弟子品第五，铃杵相分出生仪则品第六，造塔功德品第七。

　　大毗卢遮那成佛神变加持经(七卷)　(南赞北贤)

　　唐中印度沙门输波迦罗共一行译

　　入真言门住心品第一，秘密主问得一切智方便。佛言，菩提心为因，悲为根本，方便为究竟。及广释其义。

　　入漫荼罗具缘真言品第二，息障品第三，普通真言藏品第四，一切菩萨各说真言世间成就品第五，悉地出现品第六，成就悉地品第七，转字轮漫荼罗行品第八，密印品第九，字轮品第十，秘密漫荼罗品第十一，入秘密漫荼罗法品第十二，入秘密漫荼罗位品第十三，秘密八印品第十四，持明禁戒品第十五，阿阇梨真实智品第十六，布字品第十七，受方便学处品第十八，明十善戒法。

　　说百字生品第十九，百字果相应品第二十，百字位成品第二十一，百字成就持诵品第二十二，百字真言法品第二十三，说菩提性品第二十四，三三昧耶品第二十五，说如来品第二十六，世出世护摩法品第二十七，说本尊三昧品第二十八，说无相三昧品第二十九，世出世持诵品第三十，嘱累品第三十一。(右六卷毕)

　　供养念诵三昧耶法门真言行学处品第一，增益守护清净行品第二，供养仪式品第三，持诵法则品第四，真言事业品第五。(右第七卷)

　　佛说无二平等最上瑜伽大教王经(六卷)　(南斯北渊)

　　宋北印土沙门施护译

　　无二平等最胜大仪轨王影像分第一，佛在他化自在天宫，十方诸佛云集，不见金刚手菩萨。佛同说偈，菩萨现身，诸佛皆向作礼，劝请说法。菩萨乃说法要，于是普贤菩萨雨一切供养，供金刚手菩萨。一切如来复雨一切供养，供普贤菩萨。普贤即现佛身，说三摩地法门。

　　智部三摩地分第二，真实摄部三，摩地分第三，法部三摩地分第四，迦摩部三摩地分第五，三昧最上智一切成就分第六，一切佛甚深秘密供养分第七，一切如来智证最上秘密分第八，金刚萨埵一切秘密三昧分第九，一切三昧成就禅定曼拏罗分第十，大禅定分第十一，出生大禅定分第十二，胜大明教最初事业分第十三，办事分第十四，大遍照如来一切大明金刚出生分第十五，一切大明三昧分第十六，一切如来一切大明遣魔分第十七，一切如来秘密金刚萨埵承事分第十八，一切如来大明如意宝分第十九，集一切大明三摩地分第二十，一切如来身语心清净自性金刚大智分第二十一。

　　佛说瑜伽大教王经(五卷)　(南与北流)

　　宋中印土沙门法贤译

　　序品第一，大遍照金刚如来，在净光天大楼阁中，与阿閦等四佛，及菩萨贤圣天龙八部围绕。世尊顾视金刚手菩萨，放光普照，还入佛身。金刚手菩萨请问因缘。世尊入大智变化瑜伽大教王三摩地，从三摩地出已，说瑜伽大教王经。

　　曼拏罗品第二，真言品第三，三摩地品第四，真言大智变化品第五，印相大供养仪品第六，观想菩提心大智品第七，相应方便成就品第八，护摩品第九，嘱累品第十。

　　金刚峰楼阁一切瑜伽瑜祇经(二卷)　(南澄北取)

　　唐南天竺沙门金刚智译

　　序品第一，金刚界遍照如来，于金刚光明心殿中，与十六大菩萨等，各说一字真言。

　　一切如来金刚最胜王义利坚固染爱王心品第二，摄一切如来大阿阇梨位品第三，金刚萨埵冒地心品第四，爱染王品第五，一切佛顶最上遍照王胜义难摧摧邪一切处瑜伽四行摄法品第六，一切如来大胜金刚心瑜伽成就品第七，一切如来大胜金刚顶最胜真实大三昧耶品第八，金刚吉祥大成就品第九，一切如来内护摩金刚轨仪品第十，金刚萨埵菩提心内作业灌顶悉地品第十一，大金刚焰口降伏一切魔怨品第十二。

　　一字佛顶轮王经(六卷)　(一名五佛顶经)　(南诗北克)

　　唐南印度沙门菩提流志译

　　序品第一，佛在菩提树下，与大苾刍，大菩萨，天仙神鬼等俱。金刚密迹主菩萨，请佛说咒。佛入大三摩地，放大光明，遍照十方佛刹，及诸五趣三界，现大转轮王相，说一字佛顶轮王咒已，大千震动，魔宫火起，地狱苦息。观世音金刚主二大菩萨，闷绝躄地。佛复说一切佛眼大明母咒，观世音金刚主即醒起身，次说白伞盖顶轮王咒，次说光聚顶轮王咒，次说高顶轮王咒，次说胜顶轮王咒。

　　画像法品第二，分别成就法品第三，分别密仪品第四，分别秘相品第五，成像法品第六，印成就品第七，共说五十四印咒。

　　大法坛品第八，供养成就品第九，世成就品第十，护法品第十一，说大难胜奋怒王咒，又说难胜奋怒王心咒。

　　证学法品第十二，护摩坛品第十三。

　　菩提场所说一字顶轮王经(五卷)　(南流北不)

　　唐北天竺沙门大广智不空译

　　与上经同。

　　一字寄特佛顶经(三卷)　(南川北不)

　　译人同上

　　现威德品第一，佛住三十三天，与四万比丘，八万四千菩萨，及天释梵魔八部众俱，说真言曰：南莫三漫多勃驮南(引)　(一)　步林吽(二合)　(二)。印契品第二。曼荼罗仪轨品第三。先行品第四。成就频那夜迦品第五。说法品第六，金刚手菩萨之弟，名寂静慧，以偈赞佛，并问几法成就？佛以偈答。调伏一切障频那夜迦天王品第七。最胜成就品第八。菩萨藏品第九。后附一字顶轮王念诵仪轨，依忉利天宫所说经译。

　　妙吉祥平等秘密最上观门大教王经(五卷北作四卷)　取

　　宋中印土沙门慈贤译

　　世尊在舍卫国，弥勒菩萨等，请问三乘妙法门外，更有法否？佛言，有摩诃三昧耶秘密内法，修者速得成佛。于是入金刚定，放眉间五色光，青光化阿閦佛，白光化毗卢遮那佛，黄光化宝生佛，红光化无量寿佛，绿光化不空成就佛。复化佛、天、法、智、禅，五眼菩萨。复化眼、耳、鼻、舌、身、心、智、慧，八金刚藏菩萨。复有十二供养菩萨(灯、声、香、甘露、衣、幢、舞、涂香、散华贯花、宝盖、善哉)。复化钩、索、锁、铃，四金刚菩萨。复化十大明王，大慈，大悲，大喜，大舍，大爱，大威怒，大力，无动，降三世，顶轮。次说求授灌顶，加持五瓶，四宝末，五河水，五香末，五谷，五种子，五藏物，五色彩，五菩提叶，五时华，五吉祥草，五色线，五伞盖。生饭三分法。次说曼拏罗观想印咒等法。次为金刚手菩萨说将来建坛场法。次为无尽意菩萨复说功德无尽等真言。

　　阅藏知津卷第十一
嘉兴大藏经　阅藏知津(第卷-第卷)


　　阅藏知津卷第十二

　　北天目沙门释智旭汇辑

　　大乘经藏　方等部第二之十一

　　佛顶放无垢光明入普门观察一切如来心陀罗尼经(上下合卷)　(南力北忠)

　　宋北印土沙门施护译

　　佛在睹史天宫，说六波罗密法。有忉利摩尼藏无垢天子，被炬口天药叉所警，谓七日后必定无常，惶怖求救于帝释。帝释领彼见佛，佛为说二咒，并说夙缘，亦说坛法，又说持此咒者，此界命尽，犹如蛇蜕，即便往生安乐世界，不受胞胎。于莲花中，自然化生。

　　佛说守护大千国土经(三卷)　力

　　译人同上

　　佛住鹫峰山南，时毗耶离城灾难竞起。乃以神力，集一切天龙等众，先四天王各说一咒。次佛说一切明神咒，诸恶鬼神同来归命。四天王复各说谪罚鬼神咒，大梵王亦说一谪罚鬼神咒，佛乃下至毗耶离城，为大梵王现大明王身，说大明王陀罗尼，复说大明王心陀罗尼，及说密印，于是城中免离灾难。飞鸟出声赞佛功德，佛更说结界持咒之法，大梵王又说护诸童子之法。

　　佛说出生一切如来法眼遍照大力明王经(上下同卷)　(南竭北流)

　　宋中印土沙门法护译

　　世尊在摩诃母质邻那山，大宝楼阁中。说一咒，又说一咒。魔王恐怖，欲兴恼害。金刚手现身降之。复说一咒，又说无量勇猛力真言。次说坛法，次魔王归命。次须菩提问受持法，佛又说一咒。次文殊师利问缘行无常之义，次观世音及秘密主各问此经名义。

　　广大宝楼阁善住秘密陀罗尼经(三卷今作二卷)　(南赞北念)

　　唐南印度沙门菩提流志译

　　序品第一，佛初成道，华说神咒。秘密主欢喜请问咒所从来。佛与大众同往东方宝灯世界，妙种种色宝善住清净佛处，普集一切诸佛，现宝塔中三佛全身舍利，及说其往昔因缘，乃说大明咒王。

　　根本陀罗尼品第二，心随心咒品第三，持心咒法品第四，诵随心咒法品第五，杂咒品第六，结坛场法品第七，手印咒品第八，画像品第九，火祭品第十，普光心印品第十一，手印品第十二。

　　牟黎曼陀罗咒经(二卷)　(南羊北念)

　　开元附梁录第一出

　　大宝广博楼阁善住秘密陀罗尼经(三卷)　(南不北息)

　　唐北天竺沙门大广智不空译

　　二经并与上同而梁录前欠序分后具有分别木法坛法等。

　　普遍光明焰鬘清净炽盛如意宝印心无能胜大明王大随求陀罗尼经(二卷)　(南思北取)

　　译人同上

　　序品第一，佛住须弥峰楼阁，与八十四俱胝那庾多一生补处菩萨，及声闻天龙八部众等俱。放顶毫光，照明十方一切佛刹，说大神咒，并说种种灵验之事。

　　得菩萨随求大护大明王陀罗尼品，佛复为大梵说咒。

　　佛说随求即得大自在陀罗尼神咒经(十四纸)　行

　　唐迦湿蜜罗国沙门宝思惟译

　　大梵天王请佛说咒。佛为说根本咒一，随咒六。及说功验，并说书写结坛法。汇门云，即上经同本。

　　佛说佛顶尊胜陀罗尼经(一卷)　(南改北莫)

　　唐大荐福寺沙门释义净译

　　佛在给孤独园，善住天子七日当命终，当七受傍生身，次堕地狱，怖惧。白天帝释，帝释为其请救于佛，佛说陀罗尼令持，增益寿命，得菩提记。

　　佛顶尊胜陀罗尼经(六纸)　(南改北莫)

　　唐朝散郎杜行顗译

　　佛顶最胜陀罗尼经(有彦悰序)　(共六纸半)　(南得北莫)

　　唐中印度沙门地婆诃罗译

　　佛顶尊胜陀罗尼经(有志静序)　(共八纸半)　同上　(此咒最后别翻)

　　唐罽宾国沙门佛陀波利译

　　最胜佛顶陀罗尼净除业障经(一卷)　(南改北莫)

　　唐中印度沙门地婆诃罗重译

　　四经并与前同。而地婆重译。具出善住天子夙世因缘。

　　大方等陀罗尼经(四卷)　信

　　北凉高昌郡沙门释法众译

　　初分第一，佛在祇林，为文殊师利唱摩诃袒持等诸陀罗尼名，大众获益。雷音比丘在林中入定，袒荼罗魔王扰之。东方宝王如来，遣华聚菩萨将咒来护。魔皆发心护法，说十二神王名。华聚菩萨，雷音比丘，与一切魔，一切天，及婆薮仙人，地狱众生，同来释迦佛所。佛为舍利弗说婆薮名义，及示现方便之事，亦说往昔本缘，今魔方便。

　　授记分第二，授雷音比丘记，及五百大弟子记，并诸天记。舍利弗与文殊师利，反覆论授记义。佛为五百比丘说治魔法。

　　梦行分第三，为文殊师利说十二梦王七日行法，华聚菩萨发大誓愿，毗沙门天王亦发大愿。

　　护戒分第四，说七众灭破戒罪，各有咒。

　　不思议莲华分第五，现优昙钵罗华，华中有无量佛。舍利弗以神通绕至八十七日，百千万分不周其一。佛从座起，以华奉供莲华中佛，说一神咒，嘱授八十万恒河沙大士，华寻不见，大众生疑，佛为解释，并说诸喻，付嘱流通。

　　按此经在法华后说，亦可收入法华部中。但以坛法尊重，故归密部。南岳大师行此三昧而证圆位，今有方等三昧行法垂世。

　　佛说大方等大云请雨经(一卷)　(南伤北毁)

　　隋北天竺沙门阇那崛多等译

　　佛在龙宫，龙兴供养，并发大愿，请问灭苦法要。佛说慈心为最，并为说咒。及如来名，说请雨法。

　　大云请雨经(一卷)　毁

　　宇文周中天竺沙门阇那耶舍等译

　　大云轮请雨经(二卷北作一卷)　(南伤北毁)

　　隋乌苌国沙门那连提黎耶舍译

　　大云轮请雨经(二卷北作一卷)　(南不北凊)

　　唐北天竺沙门大广智不空译

　　已上三经并与前同。

　　佛说一切如来乌瑟腻沙最胜总持经(七纸余)　(南履北临)

　　宋中印土沙门法天译

　　无量寿佛于极乐国为观自在菩萨说咒，及说成就法。能令众生生于极乐世界。

　　佛说大白伞盖总持陀罗尼经(一卷)　(南若北之)

　　元天竺沙门唧[口捺]铭得哩连得啰磨宁及真智等译

　　出有坏住三十三天，与大比丘，并大菩提勇识，及天主帝释等集。入普观顶髻三昧，从顶髻中，出现如是总持密咒法行。后有赞叹祷祝偈。

　　佛说最胜妙吉祥根本智最上秘密一切名义三摩地分(上下合卷)　(南竟北稿)

　　宋北印土沙门施护译

　　金刚手菩萨，为愚众生类，请问诸秘密名义。佛为说之，及略说修行方法。

　　佛说遍照般若波罗密经(七纸欠)　(南深北命)

　　译人同上

　　佛在他化自在天，为金刚手菩萨说诸字义门，并说神咒。

　　佛说佛母般若波罗密多大明观想仪轨经(三纸半)　(南斯北澄)

　　译人同上

　　具明想诸字安布身轮。

　　仁王般若念诵法(五纸余)　(南竟北稿)

　　唐北天竺沙门大广智不空译

　　佛为波斯匿王，说念诵仁王般若经持明之法。

　　佛说普贤曼拏罗经(一卷)　(南临北尽)

　　宋北印土沙门施护译

　　佛在鹫峰。说修金刚萨埵秘密相应法，有种种观想。

　　佛说一切如来安像三昧仪轨经(六纸余)　(南取北止)

　　宋北印土沙门施护译

　　世尊入一切如来金刚安像三昧，从三昧起。说塑画雕造安像庆赞仪轨。有一菩萨白言，佛身无相，犹若虚空，遍一切处。云何今说令安佛像？佛言，我为久修行者，说彼法身无相无为，遍一切处，不生不灭，今为初发心众生，令彼得福，说安像庆赞结净之法，先拣吉星吉日，于结界胜地清净之处，陈设伞盖幢幡香华灯果，令阿阇梨依法仪轨，一心召请观想沐浴，安耳发髻指甲髭须等，乃至香花灯食等种种供养，并须如法。

　　无量寿如来修观行供养仪轨(一卷)　(南竟北稿)

　　唐北天竺沙门大广智不空译

　　金刚手菩萨，在毗卢遮那佛大集会中，为当来众生，说无量寿如来陀罗尼修三密门证念佛三昧，得生净土，入菩萨位。

　　佛说帝释岩秘密成就仪轨(四纸欠)　(南竟北杜)

　　宋北印土沙门施护译

　　佛告金刚手，说帝释岩中得见慈氏菩萨之法。

　　底哩三昧耶不动尊威怒王使者念诵法(一卷)　(南流北言)

　　唐北天竺沙门大广智不空译

　　佛为执金刚，说念诵悉底哩真言成就事业法。

　　佛说大灌顶神咒经(十二卷北作六卷)　恭

　　东晋西域沙门帛尸梨蜜多罗译

　　灌顶三归五戒带佩护身咒经第一，佛在祇园，为鹿头梵志，说三归三十六神，五戒二十五神。

　　灌顶七万二千神王护比丘咒经第二，佛在天帝石室，因诸比丘驰走不安，为说百七十二大鬼神王名字。

　　灌顶十二万神王护比丘尼咒经第三，佛在祇园，为修陀利比丘尼等被恶鬼娆，召须弥顶上七万鬼神，大海中五万鬼神，护之。

　　灌顶百结神王护身咒经第四，佛在罗阅祇大精舍中，思为灭后弟子辟除邪毒，帝释遂请佛说百神王名。

　　灌顶宫宅神王守镇左右咒经第五，佛在摩竭国，敕目连以咒往救迦罗那村灾难。佛亦随请，将诸大众集其堂上，普观菩萨请佛更演目连所说章句，佛为说东方七千大神上首三七名，南方九千大神上首二十八名，西方六千大神上首三七名，北方九千大神上首三七名，中央三万大神上首十二名。

　　灌顶冢墓因缘四方神咒经第六，佛临欲灭，阿难请问云何殡葬？佛告以应如转轮圣王法则。阿难又问，阎浮提界有几葬法？佛言，有震旦国，我遣三圣在中化导，人民慈哀，礼义具足，葬法第一。阿难又问，若人命终，造立坟塔，是人精魂在中以不？佛言，亦在，亦不在；若人生时，无善无恶，精魂未有去处，是以在冢塔中。若生时大修福，或生天上人中。若生时造恶，堕在三涂，是以不在冢塔中也。并广说舍利福德因缘，虽如麻米，有大威神。兼记当有阿育王起八万四千塔事。次因释种童子被鬼神所娆，结四方灌顶章句以护冢塔。

　　灌顶伏魔封印大神咒经第七，佛在祇园，默然无说，念众生愚。天帝请问文头娄法。佛言，当先念自身，犹如佛身相好光明。次念千二百五十弟子，次念诸菩萨僧，又念五方大神，以五方神王名字，及其眷属。写着圆木之上，纵广七七分，名为文头娄法，此云神印。次许天帝演说四王名字，次说七佛灌顶无相神印章句，次因阿利陀请，敕诸弟子惠施少少饮食之余，又行此神典，当造其形像，以酥油饼果而施与之。

　　灌顶摩尼罗亶大神咒经第八，佛在祇园，愍念人民为邪恶鬼神所恼，结是摩尼罗亶大神咒经，举七佛名为证。又举八大菩萨，五百开士，十大弟子，三十三天，三十五龙王，三十三大神将，二十四鬼师，并说山海精魅，四十九鬼，四十九山精，及诸魅鬼名。若急难之日，当斋戒一心，思念十方一切诸佛，过去七佛，八大菩萨，十大弟子，五百开士，三十三天，诸大龙王，善神将军，及鬼神等。正心正意，莫念东西南北之事，亦复莫念家室之事。

　　灌顶召五方龙王摄疫毒神咒经第九，佛游竹林，阿难为维耶离国疾疫，求佛救护。佛言，疫毒火殃，皆是杀猎所感。普慈一切，受持禁戒，行于十善，可得至道。遂说五方龙神王名，遣禅提比丘往救人民。二十九年之后，禅提命终，疫病复兴。人民奔趣禅提精舍，见彼先时所嚼杨枝，掷地成树，树下有泉。礼拜此树，折此树枝，取下泉水，拂洒病人，百病除愈。

　　灌顶梵天神策经第十，佛在因沙崛山中，梵王请出梵结愿一百偈颂以为神策，佛赞许之。遂说九十九卦，每卦八句。神应异常，今特录出流通。

　　灌顶随愿往生十方净土经第十一(亦名普广菩萨所问品)，佛将涅槃，普广菩萨问，四辈弟子，修何功德，得生十方国土？佛为说十方佛国，随愿往生。普广又问，何故经中赞叹阿弥陀刹？佛言，娑婆世界，人多贪浊，信向者少，习邪者多，不信正法，不能专一，心乱无志，令诸众生专心有在，是故赞叹彼国土耳。次明为亡者修福，如饷远人，无不获果。又明临终归依受戒，悔过修善，如人负债，依附王者，又明为亡人修福，亡者七分获一，若以亡者之物，施于三宝，功德力强，可得拔地狱殃。又明逆修生七，其福无量。又明请十方僧，不择善恶持戒毁戒高下之行，次第供养，无别异想，其福最多。又为大众说那舍长者父母罪福因缘，又说诸佛无上章句。

　　灌顶章句拔除过罪生死得度经第十二，佛游维耶离乐音树下，文殊师利请问往昔诸佛名字，及国土清净庄严之事。佛告以药师琉璃光如来十二上愿，其国犹如无量寿国，有二菩萨，一名日曜，二名月净。次补佛处，乃至愿生西方弥陀国者，闻是佛名，有八菩萨，迎令往生。此与流通药师本愿经同本，具出八菩萨名。

　　守护国界主陀罗尼经(十卷)　(南止北兰)

　　唐罽宾国沙门般若译

　　序品第一，佛在菩提树下，与七千比丘，八万四千菩萨，无量天龙八部众俱。文殊师利菩萨伽陀赞佛。

　　陀罗尼品第二，佛入普随顺众生心行三昧，令诸众生见闻各别。又于顶上放白色光，普照世间。口中放青色光，照东方界。右肩放金色光，照南方界。背上放红色光，照西方界。左肩放五色光，照北方界。照已，各摄还归本处。复入无有名字不可思议诸佛境界三昧，令此大地，六种震动。一切法自在王菩萨请问因缘，佛以有四因缘答之。复问诸佛境界三昧，何法为因？何为根本？云何修习？云何究竟？佛言，此深三昧，以菩提心为因，大慈悲为根本，方便修习无上菩提以为究竟。又问，一切智体，当何所求？一切智智，当于何生？佛言，当于心求，从心而生。乃至此心同虚空相，此虚空性，即心性故如其心性。即菩提性，如菩提性，即陀罗尼性，是故此心虚空，菩提，陀罗尼性，无二无二分，无别无断。又问，是义甚深，难通达，难趣入，若满足菩萨位人，则得利益，若未得成菩萨功德，则无利益。佛言，若欲成就无上菩提，应先发起大慈悲心普为众生归依三宝，受菩萨戒，至诚忏悔，运想供养，劝请诸佛，回向随喜，愿灭诸障。并说回向陀罗尼曰，唵(一)娑么(二合)啰娑么(二合)啰(二)微么(引)曩(三)娑(引)啰(四)摩诃斫迦罗(二合引五)嚩(上六)吽(长声七)。佛又普告大众，重为未成就者，以善方便，随顺世谛，譬喻言辞，说一乘法。观想此身，次第成就五如来身。而此不可思议三昧，或有众生诸根不具，或具五无间业，旃陀罗，悉可修习趣入。除五种人，一者不信，二者断见，三者常见，四者邪见，五者怀疑。如是五人，无慈悲故。若有暂修此三昧者，身心安轻，能生五种三昧，一刹那三昧，二微尘三昧，三渐现三昧，四起伏三昧，五安住三昧，乃至无数三昧，无数陀罗尼门，皆悉现前。次明八陀罗尼，能令菩萨总持佛法，辩才无尽，众生乐闻。一大声清净自在陀罗尼门，二无尽宝箧陀罗尼门，三无边漩澓陀罗尼门，四海印陀罗尼门，略说四十二字印，五莲华庄严陀罗尼门，六能入无著陀罗尼门，七渐渐深入四无碍智陀罗尼门，八一切诸佛护持庄严陀罗尼门。

　　大悲胎藏出生品第三，文殊师利问，大悲复以何法为根本？佛言，以众生受苦为本，苦以烦恼为本，烦恼以颠倒邪见为本，邪见以虚妄分别为本，虚妄分别，非有根本，无有色相，难知难断，菩萨为是起大悲心，劳谦忘倦。复起十六大悲之心，一断身见，二破边见，三除四倒，四除我我所计，五裂盖网，六破六着，七除七慢，八远邪径，九离贪爱，十除瞋恨，十一令舍恶友，近善知识，十二令断名利，十三令除邪见，十四令出三界生死牢狱，十五令绝魔罥欲缠，十六令闭三恶，入涅槃门，住是十六大悲。即能建立三十二种不共事业。

　　入如来大悲不思议品第四，为文殊说如来大悲海门一滴之相，乃至二乘之悲，如割皮肤，菩萨悲心，如割脂肉，如来大悲，深彻骨髓。因举往古栴檀舍佛，为调伏非非想天一众生故，留身八万四千大劫以度脱之，方入涅槃。

　　入如来不思议甚深事业品第五，广明三十二种正觉甚深事业，即十力，四无所畏，十八不共法也。

　　菩萨璎珞庄严品第六，为文殊师利说菩萨四种璎珞，一戒，二定，三慧，四陀罗尼。各各增一至十。

　　大光普照庄严品第七，又说八种大光普照，一念，二意，三解，四法，五智，六谛，七神通，八修行。前七各有八种，修行有九种。

　　般若根本事业庄严品第八，为般若峰菩萨，广说般若母，及般若所生事业。为无畏辩才菩萨，说般若峰得名往因。陀罗尼功德轨仪品第九，为金刚手菩萨，说唵字三和合义，谓婀乌莽。金刚手问，诸佛等视众生，云何但言守护国主？佛言，譬如医婴孩病，令母服药。次说金刚城大曼荼罗轨仪法则，金刚手次说陀罗尼供养及念诵法，佛赞助之。兼明陀罗尼具足六度，又明六年苦行，不得菩提。于月轮中作唵字观，乃成菩提。阿阇世王受记品第十，王问，陀罗尼及曼荼罗，既有无量功德，何以国中灾难无量？佛出其过，兼说迦叶佛时，讫哩枳王所得二梦，皆释迦佛末法时兆。王又问曰，诸恶众生，入三涂等，云何得知？谁人曾见？佛言，当堕地狱，有十五相；当生饿鬼，有八种相；当生畜生，有五种相；当生人天，各有十相。王窃思念，是实是虚，忽见地狱种种恶相。方乃决定归佛法僧，誓持五戒，以菩提心，回向众生。佛赞慰言，譬如团铁，投水沉没；若为钵器，置水则浮；有智慧人，如彼钵器，不沈苦海。

　　如来嘱累品第十一，文殊师利广叹陀罗尼门，佛为较量持经功德，唱募流通。七十俱胝菩萨，四天王，释提桓因，大梵天王兜率陀天子，商主天子，魔王波旬，苏夜魔天王，慈氏菩萨，大迦叶波，各各发愿，佛赞印之。文殊师利请问经名。佛言具千名字，略举十名。文殊复问，乃决定说今一名。

　　按此经所谈法相义理，与大集经第二陀罗尼自在王菩萨品全同。但次第稍异耳。文理兼畅，最宜流通。

　　七佛所说神咒经(四卷)　(一名广济众生神咒)　(南景北羊)

　　开元附东晋录

　　七佛各说咒，菩萨各说咒，诸天仙星等各说咒。菩萨各说誓愿，各说偈，金刚藏菩萨说五疑，五信，二十五王三昧，护戒归神，护伽蓝十八神，并四天王所说大神咒经。

　　一切如来正法秘密箧印心陀罗尼经(八纸)　(南力北忠)

　　宋北印土沙门施护译

　　佛在摩竭提国，应无垢妙光婆罗门请，中路见一旧塔，旋绕供养，悲泣雨泪，十方诸佛，亦皆雨泪。金刚手菩萨请问其故。佛乃说此心咒，劝人造塔供养。

　　一切如来心秘密全身舍利宝箧印陀罗尼经(五纸半)　(南流北兴)

　　唐北天竺沙门大广智不空译

　　与上经同本。

　　佛说圣曜母陀罗尼经(三纸半)　(南临北则)

　　宋中印土沙门法天译

　　佛在阿拏迦嚩帝大城，金刚手菩萨启请说咒，拥护众生，不为诸恶星宿所害。

　　圣无能胜金刚火陀罗尼经(三纸半)　(南命北则)

　　宋中印土沙门法天译

　　佛在妙高山，敕金刚手菩萨说咒，安慰天龙夜叉等。

　　佛说大金刚香陀罗尼经(三纸)　(南薄北临)

　　宋北印土沙门施护译

　　但有一咒，降伏诸天宿曜，无余仪轨。

　　佛说智光灭一切业障陀罗尼经(三纸)　(南命北则)

　　宋北印土沙门施护译

　　佛在日月天子宫，说佛菩萨名，及咒。普贤菩萨言，二十一日六时持诵，至心忏悔，能破坏阿毗地狱。复说一咒以拥护之。

　　佛说智炬陀罗尼经(三纸欠)　行

　　唐于阗国沙门提云般若等译

　　佛在日月宫中，四方佛皆来集。日月天子请陀罗尼，诸佛菩萨同声说咒。普贤菩萨赞劝受持。与上经同。

　　诸佛集会陀罗尼经(三纸余)　行

　　译人同上

　　佛在恒伽河边，为众生除死怖。弹指集十方佛，同声说咒。金刚密迹，及四天王，亦各说咒。次说坛法。

　　佛说一切如来金刚寿命陀罗尼经(二纸)　(南流北兴)

　　唐南天竺沙门金刚智与智藏译

　　与上经同。而无坛法。

　　息除中夭陀罗尼经(二纸余)　(南力北忠)

　　宋北印土沙门施护译

　　亦同上经。

　　十二佛名神咒较量功德除障灭罪经(五纸余)　(南必北能)

　　唐北天竺沙门阇那崛多译

　　佛为弥勒说东方三佛。余九方各一佛名。及陀罗尼。

　　佛说称赞如来功德神咒经(二纸余)　同上

　　唐大荐福寺沙门释义净译

　　与上经同。而文稍略。

　　东方最胜灯王如来助护持世间神咒经(十一纸半)　(南莫北罔)

　　隋北天竺沙门阇那崛多译

　　佛在祇园，东方最胜灯王如来，遣二菩萨来此说咒。次阿逸多菩萨，文殊释迦菩萨，及四天王，亦各说咒。

　　佛说持句神咒经(二纸余)　(南莫北罔)　(亦云陀罗尼句经)

　　吴月支国优婆塞支谦译

　　佛说陀邻尼钵经(二纸)　同上

　　东晋西域沙门竺昙无兰译

　　圣最上灯明如来陀罗尼经(六纸)　忠

　　宋北印土沙门施护译

　　三经并与前同。

　　阅藏知津卷第十二

　　　(奉
　佛弟子沈书准捐资十六两敬刻
　阅藏知津壹册八卷之十二计四卷所异法身
　　慧命量等虚空次祈　先严慈同生莲域又
　　愿法界众生不离文字得解脱性)
嘉兴大藏经　阅藏知津(第卷-第卷)


　　阅藏知津卷第十三

　　北天目沙门释智旭汇辑

　　大乘经藏　方等部第二之十二

　　佛说华积楼阁陀罗尼经(三纸欠)　(南临北命)

　　宋北印土沙门施护译

　　佛在阿耨达龙王宫，师子游戏菩萨问佛功德及供养佛功德，佛为分别并说咒劝持。

　　华积陀罗尼神咒经(二纸余)　(南莫北能)

　　吴月支国优婆塞支谦译

　　师子奋迅菩萨所问经(二纸)　同上

　　附东晋录

　　佛说华聚陀罗尼咒经(二纸余)　同上

　　附东晋录

　　三经并与前同。

　　拔济苦难陀罗尼经(一纸半)　(一名胜福往生净土经)　行

　　唐大慈恩寺沙门释玄奘译

　　佛在逝多林，不可说庄严菩萨请问救济苦众生法。佛为说不动如来、灭恶趣王如来，二咒。

　　佛母大孔雀明王经(三卷)　(南改北知)

　　唐北天竺沙门大广智不空译

　　佛在祇园，莎底苾刍为众破薪，被黑蛇螫，苦痛之极，阿难白佛求救。佛为说大孔雀咒，并诸神诸天诸佛菩萨名，及神咒，救之。与今流通本同。

　　佛说孔雀王咒经(二卷)　(南必北过)

　　萧梁扶南国沙门僧伽婆罗译

　　与前经同，而稍略。

　　佛说大孔雀咒王经(三卷)　(南改北知)

　　唐大荐福寺沙门释义净译

　　亦与前同，而华梵音声稍别。

　　佛说大孔雀王神咒经(四纸欠)　(南必北过)

　　东晋西域沙门帛尸梨蜜多罗译

　　佛说大孔雀王杂神咒经(十二纸半)　同上

　　东晋西域沙门帛尸梨蜜多罗重译

　　大金色孔雀王咒经(一卷)　同上

　　姚秦北天竺沙门鸠摩罗什译

　　已上三经皆即前经中之少分。

　　佛说大孔雀明王画像坛场仪轨(四纸余)　(南学北杜)

　　唐北天竺沙门大广智不空译

　　应与前经并流通。

　　菩提场庄严陀罗尼经(一卷)　不

　　译人同上

　　佛住广博大园，因毗钮达多婆罗门求子，为说陀罗尼，种植一切善根，能满一切意愿。

　　佛说大乘圣无量寿决定光明王如来陀罗尼经(五纸)　(南竭北力)

　　宋中印土沙门法天译

　　佛向妙吉祥菩萨说：西方无量寿佛陀罗尼，能增寿命，得大利益。

　　佛说无能胜幡王如来庄严陀罗尼经(三纸)　(南竭北忠)

　　宋北印土沙门施护译

　　佛在忉利天宫，帝释与修罗战败，请问于佛：佛为说咒，书此陀罗尼置旌旗上，一切怨敌，无能胜者。

　　佛说圣庄严陀罗尼经(上下合卷)　(南临北命)

　　译人同上

　　佛在迦毗罗城，罗睺童子卧时，被恶罗刹所娆。佛为说咒护之，又说结界陀罗尼，慈氏、梵王，亦各说咒，佛更敕一切天龙鬼神，各说自明。

　　佛说宝带陀罗尼经(八纸欠)　(南斯北夙)

　　译人同上

　　与上经同。

　　大吉义神咒经(二卷)　行

　　元魏昭玄统沙门释昙曜译

　　先说归命烧香请三宝及天龙各各咒法，次明天阿修罗共战，帝释军败，请救于佛，佛为说大结界咒。次有一切天龙鬼神，次第助佛说咒，既说咒已，佛乃说持咒所办之法。

　　金刚光焰止风雨陀罗尼经(一卷)　(南羊北维)

　　唐南印度沙门菩提流志译

　　佛，及大身孽噜荼，并诸天王，各说调伏恶龙止风雨法。

　　佛说圣多罗菩萨经(五纸欠)　(南兴北深)

　　宋中印土沙门法贤译

　　佛在香醉山，为五髻乾闼婆王，说圣多罗菩萨咒，及颂赞持者得生极乐国。

　　圣观自在菩萨一百八名经(四纸余)　(南尽北则)

　　宋中印土沙门天息灾译

　　佛在补怛洛迦山说，持者亦生极乐世界。

　　毗俱胝菩萨一百八名经(三纸余)　(南尽北则)

　　宋中印土沙门法天译

　　佛说菩萨一百八名咒，持者得生极乐世界。

　　佛说大吉祥陀罗尼经(一纸)　(南兴北深)

　　宋中印土沙门法贤译

　　佛在苏珂嚩帝佛刹，观自在菩萨请说神咒，令众生获大富贵。

　　佛说大吉祥天女十二契一百八名无垢大乘经(六纸余)　(南流北兴)

　　唐北天竺沙门大广智不空译

　　佛住安乐世界向无畏观自在菩萨，说三十八吉祥如来名号，及十二契一百八名无垢赞叹真言。

　　佛说大吉祥天女十二名号经(一纸余)　同上

　　唐北天竺沙门大广智不空译

　　佛住极乐世界，为观自在菩萨说此咒，能除贫穷一切不祥。

　　大乘八大曼拏罗经(一纸半)　(南夙北临)

　　宋中印土沙门法贤译

　　佛在补陀落迦山，宝藏月光菩萨请说，先于中心安佛，次安八大菩萨，所谓观自在、慈氏、虚空藏、普贤、金刚手、曼殊室哩、除盖障、地藏，共有九咒。

　　佛说八大菩萨曼荼罗经(二纸半)　(南渊北斯)

　　唐北天竺沙门大广智不空译

　　与上经同，而后有八大菩萨赞。

　　无垢净光大陀罗尼经(一卷)　(南莫北彼)

　　唐睹货逻国沙门弥陀山等译

　　佛在迦毗罗城精舍，劫比罗战荼婆罗门七日后当命终，有善相师答之，因恐惧来见佛，佛敕令修理古塔，念诵神咒，增长命根，生极乐国，乃至成佛，遂广说造塔及咒法。

　　圣佛母小字般若波罗密多经(三纸欠)　(南竭北忠)

　　宋中印土沙门天息灾译

　　佛在鹫峰山，圣观自在菩萨请佛说此小字般若真言，复说胜妙般若波罗密多陀罗尼。

　　诸佛心印陀罗尼经(一纸半)　(南尽北则)

　　宋中印土沙门法天译

　　佛在兜率天，说二咒。闻者不生魔界，速证菩提。

　　诸佛心陀罗尼经(二纸余)　行

　　唐大慈恩寺沙门释玄奘译

　　佛于如来境为菩萨说。汇门云，与上经同。

　　消除一切闪电障难随求如意陀罗尼经(三纸半)　忠

　　宋北印土沙门施护译

　　佛在舍卫国，向阿难说四方电名，并说神咒，观自在、金刚手、梵王、帝释、四王亦各说咒，佛又敕龙王等而说一咒。

　　佛说如意摩尼陀罗尼经(三纸)　(南尽北则)

　　译人同上

　　与上经同

　　虚空藏菩萨问七佛陀罗尼经(一卷)　(南莫北罔)

　　附梁录

　　佛在鸡罗莎山顶，一比丘为恶病所持，一比丘为恶鬼所持，虚空藏菩萨请佛哀救，佛现神力，七佛皆于空中，各说一咒。

　　如来方便善巧咒经(八纸半)　同上

　　隋北天竺沙门阇那崛多译

　　与上经同。

　　圣虚空藏菩萨陀罗尼经(六纸余)　(南力北忠)

　　宋中印土沙门法天译

　　二比丘裸形叫唤，虚空藏问佛，佛召七佛各说一咒，虚空藏亦说一咒，亦与上经同。

　　佛说救拔焰口饿鬼陀罗尼经(三纸余)　(南渊北斯)

　　唐北天竺沙门大广智不空译

　　佛在尼拘律园，阿难独居，念所受法，于夜三更，见焰口饿鬼，怖而问佛。佛为说无量威德自在光明胜妙力陀罗尼。即今变食真言。并说多宝、妙色身、广博身、离怖畏，四如来名。若施鬼等，持七遍，施仙等，持二七遍。供三宝，持二十一遍。焰口法始于此。

　　佛说救面然饿鬼陀罗尼神咒经(三纸半)　(南行北念)

　　唐于阗国沙门实叉难陀译

　　与上经同，而无四佛名号。

　　佛说甘露经陀罗尼(七行)　同上

　　译人同上

　　即今施甘露真言。

　　瑜伽集要救阿难陀罗尼焰口仪轨经(一卷)　(南止北斯)

　　唐北天竺沙门大广智不空译

　　有启请法，破地狱印咒各一，召饿鬼印咒各一，召罪印咒各一，摧罪印咒各一，净业印咒各一，忏悔印咒各一，甘露印咒各一，开咽喉印咒各一，七如来名号，归依三宝，发菩提心，印咒各一，受三昧耶戒印咒各一，施食印一，咒二，普供养印咒各一，奉送印咒各一，今时施食，决宜依此行持。

　　佛说延寿妙门陀罗尼经(六纸余)　(南兴北深)

　　宋中印土沙门法贤译

　　佛在成正觉地，金刚手菩萨请说妙咒，佛放眉光，集十方佛赞助，及明二十功德。

　　护命法门神咒经(九纸半)　(南莫北罔)

　　唐南印度沙门菩提流志译

　　与上经同，而明二十功德之后，金刚手菩萨、梵王、帝释、四王、鬼子母、药叉、金刚手、大自在天子、童子军将、月光天子、圣观自在、慈氏菩萨、雪山大药叉、金刚商羯罗天女、金刚军、金刚使者、各说神咒，佛普伸右手而赞印之。

　　善法方便陀罗尼经(五纸)　同上

　　附东晋录

　　金刚秘密善门陀罗尼经(四纸半)　同上

　　附东晋录

　　二经并与上同，而助咒少。

　　佛说七俱胝佛母准提大明陀罗尼经(并念诵观行等法共十四纸)　(南改北莫)

　　唐南天竺沙门金刚智译

　　佛在祇园，愍念未来众生，说过去七俱胝准提如来等佛母准提陀罗尼。

　　佛说七俱胝佛母心大准提陀罗尼经(三纸)　(南改北莫)

　　唐中印度沙门地婆诃罗译

　　七俱胝佛母所说准提陀罗尼经(一卷)　(南渊北莫)

　　唐北天竺沙门大广智不空译

　　二经并与上同而地婆译缺观行法。

　　佛说慈氏菩萨誓愿陀罗尼经(一纸欠)　(南夙北临)

　　宋中印土沙门法天译

　　佛为慈氏说咒，慈氏立誓拔苦，受记。

　　百千印陀罗尼经(一纸余)　行

　　唐于阗国沙门实叉难陀译

　　共有三咒，应书供塔中。

　　六字大陀罗尼咒经(一纸欠)　行

　　附梁录

　　亦是为救阿难故说。

　　六字咒王经(四纸余)　(南莫北能)

　　附东晋录

　　因旃陀罗女厌惑阿难，说此破之。

　　六字神咒王经(六纸)　同上

　　附梁录

　　与上经同，而咒稍多。

　　佛说圣六字大明王陀罗尼经(一纸半)　(南临北命)

　　宋北印土沙门施护译

　　佛在给孤独园，为阿难说二咒。

　　佛说大护明大陀罗尼经(五纸)　(南力北忠)

　　宋中印土沙门法天译

　　佛在没哩际疏聚落，往吠舍离城说咒，为除灾难。

　　圣六字增寿大明陀罗尼经(一纸半)　(南履北临)

　　宋北印土沙门施护译

　　佛在祇园，阿难有病，佛诣彼说咒救之。

　　佛说疗痔病经(一纸)　当

　　唐大荐福寺沙门释义净译

　　共有二咒。

　　佛说善乐长者经(二纸半)　(南兴北深)

　　宋中印土沙门法贤译

　　佛在迦毗罗城，为长者说清净眼秘密大神咒，治其眼病。

　　佛说能净一切眼疾病陀罗尼经(一纸余)　(南渊北斯)

　　唐北天竺沙门大广智不空译

　　与上经同。

　　佛说莲华眼陀罗尼经(一纸欠)　(南尽北则)

　　宋北印土沙门施护译

　　能除六根病。得六根清净。

　　佛说宝生陀罗尼经(一纸欠)　(南命北尽)

　　宋北印土沙门施护译

　　持诵者，灭一切罪，得天眼清净。

　　佛说尊胜大明王经(三纸欠)　(南命北则)

　　译人同上

　　佛为阿难说咒，亦是过去七俱胝佛所说。

　　佛说金身陀罗尼经(二纸)　(南斯北夙)

　　译人同上

　　说咒，亦说功用。

　　佛说持世陀罗尼经(三纸余)　行

　　唐大慈恩寺沙门释玄奘译

　　佛在建磔迦林，妙月长者请问除贫、愈病、灭罪、安危之法，佛为说陀罗尼。

　　佛说雨宝陀罗尼经(四纸欠)　(南流北兴)

　　唐北天竺沙门大广智不空译

　　佛说大乘圣吉祥持世陀罗尼经(七纸)　(南竭北力)

　　宋中印土沙门法天译

　　二经并与上同。

　　圣持世陀罗尼经(六纸半)　(南忠北则)

　　宋北印土沙门施护译

　　先说持法，次说诸咒，诸印。

　　佛说圣大总持王经(三纸半)　(南命北则)

　　译人同上

　　佛在祇园，为阿难说四咒，能知七生、十四生、二十一生、及倍倍生事。

　　佛说宿命智陀罗尼经(半纸)　(南夙北临)

　　宋中印土沙门法贤译

　　持者能知宿命。

　　佛说钵兰那赊嚩哩大陀罗尼经(二纸)　同上

　　宋中印土沙门法贤译

　　除恶魔鬼神，及消除灾害疾疫。

　　佛说俱枳罗陀罗尼经(一纸余)　同上

　　译人同上

　　佛在祇园，为阿难说。

　　佛说妙色陀罗尼经(一纸欠)　同上

　　译人同上

　　可诵之，出生饮食，施鬼神。

　　佛说大七宝陀罗尼经(半纸)　行

　　附梁录

　　以七佛功德，令众生除怖畏。

　　佛说栴檀香身陀罗尼经(一纸余)　(南夙北临)

　　宋法贤译

　　诵者，得见观自在菩萨，亦治恶癞疮癣。

　　佛说无畏陀罗尼经(二纸欠)　(南思北之)

　　宋中印土沙门法贤译

　　佛为比丘众说。

　　佛说施一切无畏陀罗尼经(二纸欠)　(南思北斯)

　　宋北印土沙门施护等译

　　佛为帝释天主说。

　　佛说炽盛光大威德消灾吉祥陀罗尼经(一纸半)　(南思北之)

　　唐北天竺沙门大广智不空译

　　即流通消灾经本。

　　佛说大威德金轮佛顶炽盛光如来消除一切灾难陀罗尼经(二纸余)　同上。

　　唐代失译人名

　　与上经同。而有九曜真言。

　　佛说持明藏八大总持王经(五纸余)　(南命北则)

　　宋北印土沙门施护译

　　共说十咒。

　　佛说六门陀罗尼经(一纸)　行

　　唐大慈恩寺沙门释玄奘译

　　佛在净居天上说咒，持者速证菩提。

　　佛说善夜经(三纸)　行

　　唐大荐福寺沙门释义净译

　　栴檀天子觉悟比丘，令其问佛，佛为说经，并三咒。

　　胜幢臂印陀罗尼经(纸半)　(南得北莫)

　　唐大慈恩寺沙门释玄奘译

　　因大梵王，及观世音请问，故说此咒，持者更不受恶趣生。

　　妙臂印幢陀罗尼经(一纸余)　同上

　　唐于阗国沙门实叉难陀译

　　与上经同。

　　佛说普贤菩萨陀罗尼经(二纸余)　(南命北尽)

　　宋中印土沙门法天译

　　普贤菩萨入三昧，一切佛摩顶赞之，乃放光说咒。

　　佛说十八臂陀罗尼经(一纸)　(南夙北临)

　　宋中印土沙门法贤译

　　为阿难说，持者，消灭根本罪业，积集无量功德。

　　佛说胜幡璎珞陀罗尼经(二纸)　(南临北命)

　　宋北印土沙门施护译

　　佛在喜乐山顶天宫，不远仙人住处，因大梵王启请，说咒拔罪。

　　佛说灭除五逆罪大陀罗尼经(一纸欠)　(南夙北临)

　　宋中印土沙门法贤译

　　为阿难说。

　　佛说洛叉陀罗尼经(一纸余)　同上

　　译人同上

　　持此咒，如持洛叉佛无异。

　　佛说无量功德陀罗尼经(一纸欠)　同上

　　译人同上

　　持一洛叉，得见慈氏，持二洛叉，得见观自在，持三洛叉，得见无量寿佛。

　　佛说拔除罪障咒王经(二纸欠)　行

　　唐大荐福寺沙门释义净译

　　佛于净居天上，说诸咒法，曼殊菩萨曲为不信之人求救济法，佛为说此一大咒王。

　　佛说一切法功德庄严王经(十三纸余)　行

　　译人同上

　　佛在竹林，入能断惑离垢三昧，大地震动，大众云集，执金刚请说此经，三止之后，乃说二种四法，观世音菩萨赞此法门，法师，及供养者，当生极乐。次说胜妙陀罗尼，及说坛仪。

　　庄严王陀罗尼经(三纸)　行

　　译人同上

　　佛在布怛落迦山，为观世音妙吉祥二大菩萨，说往昔所持妙咒，持者，当生极乐国，及得无量功德，即时大地震动，佛乃说咒，并说持法。

　　八名普密陀罗尼经(一纸半)　行

　　唐大慈恩寺沙门释玄奘译

　　佛为金刚手菩萨，说易成无损之咒。

　　佛说秘密八名陀罗尼经(一纸半)　(南兴北深)

　　宋中印土沙门法贤译

　　与上经同。

　　佛说如意宝总持王经(二纸余)　(南命北则)

　　宋北印土沙门施护译

　　佛在睹史多天宫，妙住菩萨请问：有善男子一心受持此如意宝总持章句，何因不见不闻去来现在世尊？佛言：以住福业故，又疑未断故，此虽受持，而非受持，住有为心，无善巧智，无方便故，若能心无疑惑，决定专注，是则名为真实持者。

　　此经虽不说神咒，乃持神咒者之总诀也。

　　佛说一向出生菩萨经(一卷)　(南改北莫)

　　隋北天竺沙门阇那崛多译

　　佛将入涅槃，敕目连集一切声闻缘觉，又敕菩萨集十方菩萨，舍利弗请说法，佛为说陀罗尼，及修行种种四法，亦说过去然灯佛，阿弥陀佛，闻法得菩提事。

　　佛说无量门微密持经(半卷)　(南罔北莫)

　　吴月支国优婆塞支谦译

　　咒译作华言。

　　佛说出生无量门持经(半卷)　同上

　　东晋迦维罗卫国沙门佛陀跋陀罗译

　　咒亦译作华言。

　　阿难陀目佉尼诃离陀邻尼经(九纸余)　(南得北莫)

　　元魏北天竺沙门佛陀扇多译

　　华梵双具，止有四十八句。

　　阿难陀目佉尼诃离陀经(九纸)　同上

　　刘宋中天竺沙门求那跋陀罗译

　　止有华言四十八句。

　　佛说无量门破魔陀罗尼经(十纸欠)　同上

　　刘宋天竺沙门功德直共玄畅译

　　舍利弗陀罗尼经(七纸半)　同上

　　萧梁扶南国沙门僧伽婆罗译

　　出生无边门陀罗尼经(十三纸余)　同上

　　唐于阗国沙门释智严译

　　咒有八十九句。

　　佛说出生无边门陀罗尼经(十纸)　(南流北兴)

　　唐北天竺沙门大广智不空译

　　已上八经并与前同本。

　　阅藏知津卷第十三
嘉兴大藏经　阅藏知津(第卷-第卷)


　　阅藏知津卷第十四

　　北天目沙门释智旭汇辑

　　大乘经藏　方等部第二之十三

　　大方广菩萨藏文殊师利根本仪轨经(二十卷南作十二卷北作十卷)　(南则尽北若)

　　宋中印土沙门天息灾译

　　序品第一。佛住净光天上，放眉间光，照于开华世界，开华主佛所妙吉祥童子，令来会中，彼佛先为说三真言。次来至释迦佛会，入于三昧，普召一切佛菩萨等同来集会，妙吉祥略说真言行义法句，从一法乃至八法。

　　菩萨变化仪轨品第二。曼拏罗仪则品第三。上品帧像仪则品第四。中品帧像仪则品第五。下品帧像仪则品第六。第四帧像仪则品第七。第一成就最上法品第八。第二成就最上法品第九。第三成就最上法品第十。第四净行观想护摩成就法品第十一。数珠仪则品第十二。一金刚子。二印捺啰子。三菩提子。四患子。西枝北枝东枝者，皆好，唯南枝者，决不可用。

　　护摩品第十三。曼拏罗成就法大轮一字明王画像仪则品第十四。一切法行义品第十五。法义品第十六。随业因果品第十七。阴阳善恶征应品第十八。略说大轮一字品第十九。略说一字大轮王画像成就品第二十。一字根本心真言仪则品第二十一。妙吉祥心么字唵字成就法仪则品第二十二。妙吉六字心真言品第二十三。地位时节仪则品第二十四。执魅者仪则品第二十五。如来藏大法宝法界相无数功德祥瑞品第二十六。生无量功德果报品第二十七。说印仪则品第二十八。

　　经文未尽。

　　大方广菩萨藏经中文殊师利根本一字陀罗尼法(三纸欠)　(南必北能)

　　唐迦湿蜜罗国沙门宝思惟译

　　即流通护身真言也。

　　曼殊室利菩萨咒藏中一字咒王经(四纸半)　同上

　　唐大荐福寺沙门释义净译

　　与上经同。

　　佛说大陀罗尼末法中一字心咒经(十七纸)　(南羔北念)

　　(出文殊根本仪轨经)。

　　唐迦湿蜜罗国沙门宝思惟译

　　具画像法，护摩法等。

　　金刚顶经曼殊室利菩萨五字心陀罗尼品(十纸欠)　(出大部)　(南行北念)

　　唐南天竺沙门金刚智译

　　咒曰，阿啰跛者娜，具有坛法，持法。

　　文殊师利宝藏陀罗尼经(一卷)　(亦名文殊师利菩萨八字三昧法)　(南景北羊)

　　唐南印度沙门菩提流志译

　　佛在净居天，光照文殊顶，文殊复以光照金刚密迹主顶，金刚请问法灭之后，云何文殊广利众生？佛言：当于东北方大振那国五顶山，游行居住，有秘密心咒，并画像、坛印、等法，先说十八大陀罗尼，次说八字秘密心陀罗尼曰：唵，阿末啰吽却哳啰，次说画像法，坛法，印法。

　　圣阎曼德迦威怒王立成大神验念诵法(六纸余)　(南竟北稿)

　　唐北天竺沙门大广智不空译

　　佛于净居天宫，命文殊师利菩萨，说威怒王胜根本真言。

　　大方广曼殊室利童真菩萨华严本教赞阎曼德迦忿怒王真言阿毗遮噜迦仪轨品(第三十一六足本尊品第二)　(南一卷北与前二合卷)　(南学北稿)

　　译人同上

　　说忿怒王真言，成就有情，治罚难调伏者法。阎曼德迦忿怒王品第三十二。答寂静慧菩萨问，复说诸调伏法。

　　文殊师利菩萨根本大教王经金翅鸟王品(十纸)　(南取北止)

　　译人同上

　　佛在净居天宫，金翅鸟王对文殊说真言密行。

　　文殊问经字母品(二纸)　(南不北凊)

　　译人同上

　　佛告文殊，诸法入于字母，及陀罗尼字义。

　　佛说最上意陀罗尼经(四纸半)　(南命北则)

　　宋北印土沙门施护译

　　佛在救鸽城，为阿难陀，及一切大众，说往昔传教比丘，遇神人说咒，神人即妙吉祥菩萨。

　　佛说圣最胜陀罗尼经(三纸半)　(南履北临)

　　译人同上

　　苾刍往支那，路中见大人，知是文殊，为说神咒。疑与上经同本。

　　不空罥索神变真言经(三十卷)　(南良知过北必改得)

　　唐南印度沙门菩提流志等译

　　母陀罗尼真言序品第一，佛在补陀洛山，大众云集，观世音菩萨启白佛已，说不空罥索心王母陀罗尼真言。

　　秘密心真言品第二。秘密成就真言品第三。秘密印三昧耶品第四。法界密印庄严品第五。罥索成就品第六。护摩增益品第七。秘密灌顶品第八。三三昧耶像品第九。护摩安隐品第十。清净无垢莲华王品第十一。广大解脱曼拏罗品第十二。最胜明王真言品第十三。奋怒王品第十四。悉地王真言品第十五。广博摩尼香王品第十六。金刚摩尼药品第十七。如意摩尼瓶品第十八。如来加持品第十九。溥遍心印真言出世间品第二十。溥遍心印真言世间品第二十一。不思议观陀罗尼真言品第二十二。陀罗尼真言辩解脱品第二十三。最上神变解脱坛品第二十四。光焰真言品第二十五。出世解脱坛仪品第二十六。一切菩萨敬礼解脱三昧耶真言品第二十七。出世解脱坛印品第二十八。出世相应解脱品第二十九。根本莲华顶陀罗尼真言品第三十。十地真言品第三十一。世间成就品第三十二。莲华顶阿伽陀药品第三十三。护摩成就品第三十四。根本莲华坛品第三十五。根本莲华顶像品第三十六。神变密印品第三十七。神变真言品第三十八。多罗菩萨护持品第三十九。大众护持品第四十。普遍解脱陀罗尼真言品第四十一。溥遍解脱心曼拏罗品第四十二。溥遍轮转轮王阿伽陀药品第四十三。溥遍轮转轮王神通香品第四十四。如意阿伽陀药品第四十五。无垢光神通解脱三昧耶像品第四十六。大奋怒王品第四十七。一切种族坛印品第四十八。大奋怒王字轮坛真言三昧耶品第四十九。大奋怒王真言护持品第五十。执金刚秘密主问疑品第五十一。广大明王央俱舍真言品第五十二。广大明王摩尼曼拏罗品第五十三。广大明王三三昧耶品第五十四。广大明王阿伽陀药品第五十五。广大明王央俱舍罥索曼拏罗品第五十六。广大明王图像品第五十七。大可畏明王品第五十八。然顶香王成就品第五十九。点药成就品第六十。护摩秘密成就品第六十一。斫刍眼药成就品第六十二。神变阿伽陀药品第六十三。召请诸天密护品第六十四。大可畏明王像品第六十五。大可畏明王坛品第六十六。清净莲华明王品第六十七。灌顶真言成就品第六十八。灌顶曼拏罗品第六十九。不空摩尼供养真言品第七十。祈雨法品第七十一。清净莲华明王成就法品第七十二。功德成就品第七十三。供养承事品第七十四。明王曼拏罗像品第七十五。亩捺罗印品第七十六。密仪真言品第七十七。嘱累品第七十八。

　　佛说不空罥索咒经(一卷)　(南才北过)

　　隋北天竺沙门阇那崛多等译

　　不空罥索神咒心经(一卷)　同上

　　唐大慈恩寺沙门释玄奘译

　　咒内间诸华言。

　　不空罥索咒心经(一卷)　同上

　　唐南印度沙门菩提流志译

　　佛说圣观自在菩萨不空王秘密心陀罗尼经(九纸半)　(南渊北斯)

　　宋北印土沙门施护译

　　四经皆即前经之第一品。

　　佛说大乘庄严宝王经(四卷)　竭

　　宋中印土沙门天息灾译

　　佛在舍卫国，有无量菩萨，及八部男女集会，从大地狱，出大光明，遍照园中，现大庄严，除盖障菩萨，请问因缘，佛为说圣观自在菩萨历劫救苦之事，及说所住种种三昧之名，又说身诸毛孔希有功德，普贤菩萨行十二年不得边际，次求六字大明陀罗尼，并见波罗奈城法师，最后佛告阿难，具说伽蓝中所造恶业，所招恶报。

　　此亦生净土之捷径。

　　佛说大方广曼殊室利经观自在菩萨受记品第一(一卷)　(南取北止)

　　唐北天竺沙门大广智不空译

　　世尊复遍观察净居天宫，赞叹观自在菩萨，授成佛记。观自在菩萨顶礼佛足，赞如来已，还就本座入普光明多罗三昧，从右目瞳放光，流出妙女，普告众生，誓度苦海，遍游世界，还至佛所，礼观自在，持青莲华，瞻仰而住。观自在菩萨乃说偈、说咒。

　　曼荼罗品第二。画像品。第二画像品。发遣圣者陀罗尼。一髻罗刹陀罗尼(能令用功少，成就疾，亦是多罗菩萨使者)。

　　佛说大方广曼殊室利经观自在多罗菩萨仪轨经(十一纸)　(南川北止)

　　即前经重出。

　　叶衣观自在菩萨经(七纸余)　(南不北凊)

　　译人同上

　　佛住极乐世界，金刚手菩萨，启请观世音菩萨说叶衣观自在菩萨陀罗尼。

　　阿唎多罗陀罗尼阿噜力经(一卷)　(南川北流)

　　译人同上

　　佛在给孤独园，观自在菩萨说真言曰：唵，阿噜力迦(半音呼之)娑嚩(二合引)诃(引)此是一切莲华部心，次说种种曼荼罗法，画像法，护摩法，持者生极乐国。

　　金刚恐怖集会方广轨仪观自在菩萨三世最胜心明王经(一卷)　(南川北止)

　　译人同上

　　序品第一。佛在宝峰大山宫殿，观自在菩萨说心真言，及头顶眼等，共十五真言。

　　成就事品第二。成就如意宝品第三。疗一切病品第四。一切有情敬念品第五。义利成就品第六。成就轨仪品第七。普通成就品第八。成就心真言品第九。

　　十一面观自在菩萨心密言念诵仪轨经(上中下合卷)　(南馨北止)

　　译人同上

　　佛住补陀洛山，观自在菩萨，与无量持明仙围绕，礼佛而坐，说自根本密言，次说澡浴焚香献华饮食等一切密言，又说修行仪轨，通莲华部一切念诵法。

　　千手千眼观世音菩萨广大圆满无碍大悲心陀罗尼经(一卷)　(南必北能)

　　唐西天竺沙门伽梵达摩译

　　佛在补陀洛迦山，观世音菩萨于大会中，密放神通光明。总持王菩萨请问于佛。佛云：是观世音菩萨，为欲安乐众生，故密放光。观世音菩萨即启白于佛，然后说咒，次为大梵天王，说咒形貌相状，及修行法。佛又为阿难说种种求愿治病方法，及略说四十手功德。日光菩萨，月光菩萨，亦各说一咒，护持行人。

　　此即流通本大悲咒也，四明尊者依经设立行法，自宋至今，如说修者，效验非一，所贵深信笃行，自修自证，傥涉世谛流布，则名盛而实衰矣，可不慎哉。

　　千手千眼观世音菩萨姥陀罗尼身经(一卷)　(南必北能)

　　唐南印度沙门菩提流志译

　　咒共十四，印共二十五，与大悲咒不同。

　　千眼千臂观世音菩萨陀罗尼神咒经(上下合卷)　(有波仑序)　同上

　　唐大总持寺沙门释智通译

　　与上经同。

　　观自在菩萨怛嚩多唎随心陀罗尼经(一卷)　同上

　　唐大总持寺沙门释智通译

　　佛住极乐世界，观世音菩萨说此陀罗尼，及说四十八印法，疗一切病坛法。

　　如意轮陀罗尼经(一卷)　(此经出大莲华金刚三昧耶加持秘密无障碍经)　同上

　　唐南印度沙门菩提流志译

　　序品第一。破业障品第二。诵念法品第三。印法品第四。共三十印。

　　坛法品第五。佩药品第六。含药品第七。眼药品第八。护摩品第九。嘱累品第十。

　　观世音菩萨秘密藏神咒经(八纸欠)　同上

　　唐于阗国沙门实叉难陀译

　　观世音菩萨如意摩尼陀罗尼经(六纸欠)　同上

　　唐迦湿密罗国沙门宝思惟译

　　二经并与上同，而稍略。

　　观自在菩萨如意心陀罗尼咒经(三纸)　同上

　　唐大荐福寺沙门释义净译

　　亦即前经第一品也，此咒即流通十小咒中第一首。

　　佛说观自在菩萨母陀罗尼经(二纸余)　(南兴北深)

　　宋中印土沙门法贤译

　　佛在广严城，普贤菩萨说此咒。

　　佛说一切如来名号陀罗尼经(二纸)　同上

　　宋中印土沙门法贤译

　　佛初成道，观自在菩萨说咒，并说受持者当得成佛。

　　观自在菩萨说普贤陀罗尼经(三纸半)　(南渊北斯)

　　唐北天竺沙门大广智不空译

　　佛在灵鹫山，观世音菩萨说一根本咒，一结界咒，一奉请咒。

　　清净观世音菩萨普贤陀罗尼经(五纸余)　行

　　唐大总持寺沙门释智通译

　　与上经同，而有画像入坛受持法。

　　请观世音菩萨消伏毒害陀罗尼经(一卷)　(南莫北能)

　　东晋天竺居士竺难提译

　　佛在庵罗树园，月盖长者请佛救疗毗舍离国恶病，佛为说西方一佛二菩萨名，即得见佛菩萨，菩萨大悲，为说神咒。

　　智者大师有请观音经疏，并立行法。慈云忏主依此行法得除恶病，兼获音声辩才。

　　广大莲华庄严曼拏罗灭一切罪陀罗尼经(八纸半)　(南命北尽)

　　宋北印土沙门施护译

　　佛在鹿野苑中，梵寿国王偶至一寺，寺僧用佛顶华鬘迎之。王受戴头上，忽然头痛，医不能疗。其妹劝令见佛，佛说其故。且先说妹等夙缘。次有大意菩萨请问用常住物果报。佛言：决堕阿毗地狱。又问救济之方。佛乃三请观自在菩萨说咒，并请说画像、念诵、及曼拏罗仪轨。

　　佛说一髻尊陀罗尼经(十二纸欠)　(南思北斯)

　　唐北天竺沙门大广智不空译

　　佛在鹫峰，观自在菩萨从顶化出罗刹王，说咒降伏诸恶鬼神，并说坛法。

　　佛说秘密三昧大教王经(四卷)　(南息北渊)

　　宋北印土沙门施护译

　　一切如来大乘现证三昧金刚仪轨会，世尊在三十三天，与一百六十万俱胝那庾多大菩萨众，及金刚明妃，金刚执侍天王天女等俱，金刚手菩萨说秘密心明，及曼拏罗颂等。

　　金刚破恶大仪轨会，亦金刚手菩萨说。

　　转字轮曼拏罗会，妙吉祥菩萨，诸欲自在菩萨，欢喜王菩萨，虚空藏菩萨，大光菩萨，宝幢菩萨，极喜根菩萨，圣观自在菩萨，金刚轮菩萨，金刚法菩萨，金刚无言菩萨，金刚巧业菩萨，金刚护菩萨，降诸魔菩萨，一切如来金刚拳菩萨，各说大明，及曼拏罗仪轨，金刚手菩萨又说大明，及曼拏罗仪轨，于是一切如来以偈问金刚手，金刚手次第答十三问，又告梵释诸天，令其各说心明仪轨。

　　最上大乘金刚大教宝王经(上下合卷)　(南履北临)

　　宋中印土沙门法天译

　　佛在广严城，口放光明，印捺罗部帝天子请法，佛先为说往缘，次敕金刚手菩萨授以秘法，兼说弟子八事，及二谛等。

　　妙臂菩萨所问经(四卷今作二卷)　(南尽北则)

　　译人同上

　　得胜师助伴速获悉地分第一。妙臂菩萨以持诵真言者得成就不成就义，问金刚手菩萨。金刚手答言：修真言行求成就者，当须离诸烦恼，起于深信，发菩提心，重佛法僧，信重于我，归命大金刚族，远离十不善业，常离愚迷邪见，当须入彼三昧耶大曼拏罗，承彼圣力加护，仍须发勇猛心，发菩提心，唯信于佛，不信外道天魔等，先须求依戒德清净福德最胜阿阇梨，譬如种田，须依好地，若有宿业，须取胜地，作塔安像，供养、赞叹、忏悔、持诵又须具助伴，如车二轮。

　　选求胜处分第二。分别数珠持心离障分第三。菩提子，金刚子，莲华子，木患子，及砗磲诸宝等为珠，凡持诵时，真言印契，收摄其心，贪瞋痴等若盛，应作不净、慈悲、缘起、等观，一切善法，皆悉回向无上菩提，如众流皆归于海，又不应为小妨大，又应远离八法，又不得吃供养残食，及鬼神残食。

　　金刚杵频那夜迦分第四。先分别跋折罗法，次明作障频那夜迦，有其四部，唯大明真言能退之，又持诵供养护摩等时，若不依法，及阙仪则，或复行人心有疑惑，或复谈说世俗间事，彼作障者，即得其便，次说护身之法，令不得便。

　　分别悉地相分第五。不应于真言曼拏罗加减传授，亦不得以此法彼法而相回换，当具二法，悉地乃成。一者行人具足戒德，正勤精进，不贪嫉，不吝惜。二者真言文句满足，声相分明。复次持诵不得大急，亦勿迟缓，使声和畅，勿高勿默，又不得心缘异境，及与人杂语，令诵间断。

　　知近悉地分第六。欲起首悉地，先须具持八戒，四日、或三日、或二昼夜，仍须断食，方求悉地。

　　说成就分第七。召请钵天说事分第八。说诸遮难分第九。说胜道分第十。即八正道。

　　分别诸部分第十一。说八法分第十二。成就共有八法，上三、中三、下二、不应求下品也。

　　此密宗要典。

　　苏婆呼童子经(三卷)　(南羊北贤)

　　唐中印度沙门输迦波罗初译

　　与上经同，而较详，但文稍不及，亦宜参看。

　　苏悉地羯罗经(三卷北作四卷)　(南羊北克)

　　译人同上

　　请问品第一。忿怒军荼利菩萨，请问执金刚。

　　真言相分第二。执金刚明此经五种庄严：一大精进，二明王，三能除障，四能成就诸勇猛事，五能成就一切真言。若有持诵余真言法不成就者，当令兼持此经根本真言。

　　分别阿阇梨相品第三。分别持诵真言相品第四。分别同伴相品第五。拣择处所品第六。分别戒法品第七。具明种种不应为事，亦有净水，净土，洗浴，漱口等，一切真言。

　　供养华品第八。涂香药品第九。分别烧香品第十。然灯法品第十一。献食品第十二(各藏内元落却三品)。分别成就品第十六。奉请品第十七。供养品第十八。光显品第十九。本尊灌顶品第二十。祈请品第二十一。受真言品第二十二。满足真言品第二十三。增力品第二十四。护摩品第二十五。备物品第二十六。成诸相品第二十七。取物品第二十八。净物品第二十九。物量品第三十。灌顶坛品第三十一。光物品第三十二。分别悉地时分品第三十三。圆备成就品第三十四。奉请成就品第三十五。补阙少法品第三十六。被偷成就物却征法品第三十七。成就具支法品第三十八。(此亦密宗要典)

　　金刚顶瑜伽念珠经(一纸余)　(于十方广颂中略出)　(南川北澄)

　　唐北天竺沙门大广智不空译

　　佛敕金刚手菩萨，说念珠功德胜利。

　　佛说金刚手菩萨降伏一切部多大教王经(三卷)　(南履北渊)

　　宋中印土沙门法天译

　　纯说降伏成就法。

　　金刚恐怖集会方广轨仪观自在菩萨三世最胜心明王大威力乌枢瑟摩明王经(三卷)　(南川北止)

　　唐北天竺沙门阿质达霰译

　　摩醯首罗大部多主请问，金刚手菩萨为说乌枢瑟摩秘密曼荼罗法，能成一切种种事业。

　　金刚手光明灌顶经最胜立印圣无动尊大威怒王念诵仪轨法品(十二纸)　(南优北钟)

　　唐北天竺沙门大广智不空共遍智译

　　金刚手菩萨，说圣者无动心，及立印，结界，护摩等法。

　　圣迦抳忿怒金刚童子菩萨成就仪轨经(三卷北作二卷)　(出苏悉地经大明王教中第六品)　(南取北言)

　　唐北天竺沙门大广智不空译

　　金刚手菩萨，已说苏悉地诸真言轨则律仪教法，又为未来国王，正法治国，生清净信，尊敬三宝者，又为外道不信因果，毁谤三宝者，说息灾增益爱敬降伏等法，令知佛法有大威德，神通自在，知诸菩萨，具一切智，是故说此无比大威德圣迦抳忿怒之法。

　　大乘方广曼殊室利菩萨华严本教赞阎曼德迦忿怒王真言大威德仪轨品(第三十三纸)　(南竟北稿)

　　译人同上

　　金刚手菩萨，赞说忿怒王真言。

　　佛说妙吉祥瑜伽大教金刚陪啰嚩轮观想成就仪轨经(一卷)　(南夙北言)

　　宋中印土沙门法贤译

　　曼拏罗分第一。一切成就法分第二。观想分第三。画像仪轨分第四。护摩法分第五。观想成就分第六。

　　金刚萨埵说频那夜迦天成就仪轨经(四卷)　(南薄北思)

　　宋中印土沙门法贤译

　　纯说种种成就法。

　　秽迹金刚说神通大满陀罗尼法术灵要门经(三纸余)　(南馨北凊)

　　唐北天竺沙门无能胜译

　　佛临涅槃，化现力士降螺髻大梵，说咒。

　　秽迹金刚法禁百变法门经(四卷)　(南馨北凊)

　　唐北天竺沙门阿质达霰译

　　即续前经，明诸符印。

　　佛说金刚香菩萨大明成就仪轨经(三卷)　(南薄北思)

　　宋北印土沙门施护译

　　佛在睹史多天，金刚手菩萨请说。

　　佛说虚空藏菩萨能满诸愿最胜心陀罗尼求闻持法(四纸)　(出金刚顶经成就一切义品)　行

　　唐中印土沙门输迦波罗译

　　佛从诸波罗密平等三摩地起说咒，并坛法，印法。

　　圣多罗菩萨一百八名陀罗尼经(六纸余)　(南忠北则)

　　宋中印土沙门法天译

　　多罗菩萨，说一咒，自在天王，说一咒。

　　香王菩萨陀罗尼经(二纸)　行

　　唐大荐福寺沙门释义净译

　　一咒，二行法，诵者大获果报。

　　增慧陀罗尼经(一纸欠)　(南履北临)

　　宋北印土沙门施护译

　　大慧菩萨住须弥山顶，童子相菩萨请说此咒。

　　佛说大摩里支菩萨经(七卷南作五卷北作四卷)　(南临北尽)

　　宋中印土沙门天息灾译

　　佛在给孤独园，先为苾刍说菩萨名，及咒，次说种种护摩仪轨。

　　佛说摩利支天陀罗尼咒经(二纸欠)　(南改北尽)

　　附梁录

　　佛说末利支提婆华鬘经(一卷)　(南言北尽)

　　唐北天竺沙门大广智不空译

　　佛在祇园，因舍利子问，故说。

　　佛说摩利支天经(三纸余)　(南思北尽)

　　译人同上

　　三经并从前经出。

　　佛说最上秘密那拏天经(上中下同卷)　(南温北澄)

　　宋中印土沙门法贤译

　　最上成就仪轨分第一。佛在毗沙门宫，放光加被那拏天，令说心明。

　　成就仪轨分第二。最上成就仪轨分第三。最上曼拏罗仪轨成就法分第四。最上成就画像仪轨分第五。最上成就供养大明分第六。最上成就印相大明分第七。最上成就敬爱护摩法分第八。大明曼拏罗成就仪轨分第九。

　　佛说宝藏神大明曼拏罗仪轨经(上下合卷)　(南命北比)

　　宋中印土沙门法天译

　　佛在楞伽国中说。

　　速疾立验摩醯首罗天说阿尾奢法(四纸)　(南学北杜)

　　唐北天竺沙门大广智不空译

　　那罗延天，请摩醯首罗天，说迦楼罗使者成办世间事法。

　　大药叉女欢喜母并爱子成就法(九纸半)　同上

　　唐北天竺沙门大广智不空译

　　佛在竹林，大药叉女名欢喜者，说自心陀罗尼，及爱子陀罗尼成就法，饶益有情。

　　诃利帝母真言法(三纸欠)　(南无北隶)

　　译人同上

　　药叉女向佛说真言，保胎求男女等法。

　　佛说护诸童子陀罗尼咒经(三纸半)　行

　　元魏北天竺沙门菩提留支译

　　大梵天王说鬼神名，及说咒，以护童子，佛亦为说一咒。

　　啰嚩拏说救疗小儿疾病经(八纸余)　(南夙北临)

　　宋中印土沙门法贤译

　　说十二曜母鬼执魅小儿之相，及说祭祀咒法。

　　千转大明陀罗尼经(三纸)　(南临北命)

　　宋北印土沙门施护译

　　帝释在佛前说咒。

　　佛说毗沙门天王经(七纸)　(南临北尽)

　　宋中印土沙门法天译

　　佛在给孤独园，毗沙门天王于初夜分来说神咒，卫护行人，佛嘱比丘受持。

　　阿吒婆拘鬼神大将上佛陀罗尼经(四纸余)　行

　　附梁录

　　与幻师咒缘起同，而说咒人，及咒，皆不同。

　　宝贤陀罗尼经(一纸半)　(南兴北深)

　　宋中印土沙门法贤译

　　佛在祇园，宝贤大夜叉王献咒，安乐贫苦众生。

　　幻师颰陀神咒经(一纸余)　(亦云玄师颰陀所说神咒经)　行

　　东晋西域沙门竺昙无兰译

　　因救毒蛇咬，鬼神娆，贼所劫，比丘，故说。

　　佛说大爱陀罗尼经(一纸欠)　(南夙北临)

　　宋中印土沙门法贤译

　　佛在祇园，大爱海神对佛说咒，解脱大海危难。

　　佛说陀罗尼集经(十二卷今作十三卷)　(有玄楷序)　(南得能北忘罔)

　　唐中天竺沙门阿地瞿多译

　　大神力陀罗尼经，释迦佛顶三昧陀罗尼品一卷。一切佛部一卷，内有阿弥陀佛大思惟经(十纸欠应流通)。大轮金刚陀罗尼，诵三七遍，即当入一切坛，不成盗法。金刚杵功能法相品。般若波罗密多部一卷。观世音部三卷半十一面观世音神咒。千转观世音菩萨心印咒。观世音毗俱知菩萨三昧法印咒品。马头观世音菩萨法印咒品。诸大菩萨法会印咒品半卷。金刚部三卷。诸天部二卷摩利支天经。功德天法。诸天等献佛助成三昧法印咒品。诸佛大陀罗尼都会道场印咒品一卷。

　　佛说十一面观世音神咒经(九纸欠)　(南改北能)

　　字文周优波国沙门耶舍崛多等译

　　此经名金刚大道场神咒，有十万偈成部，略出十一面观世音一品。出集经第四卷。

　　十一面神咒心经(八纸)　同上

　　唐大慈恩寺沙门释玄奘译

　　与上经同。

　　千转陀罗尼观世音菩萨咒经(二纸)　同上

　　唐大总持寺沙门释智通译

　　出集经第五卷。

　　六字神咒经(二纸半)　(出集经第六卷内与文殊根本经中咒同)　同上

　　唐南印度沙门菩提流志译

　　大圣大欢喜双身毗那耶迦法(二纸半)　(南学北杜)

　　唐北天竺沙门大广智不空译

　　出陀罗尼集第十一诸天下卷。

　　佛说大普贤陀罗尼经(一纸半)　行

　　开元附梁录

　　根本咒一，治病咒六。

　　佛说消除一切灾障宝髻陀罗尼经(三纸半)　(南夙北临)

　　宋中印土沙门法贤译

　　佛告阿难，帝释与修罗战败求救，说咒与之。

　　大寒林圣难拏陀罗尼经(四纸余)　(南力北忠)

　　宋中印土沙门法天译

　　罗睺罗于寒林中，多被扰恼，佛为说咒。

　　佛说檀持罗麻油述经(一纸余)　行

　　东晋西域沙门竺昙无兰译

　　罗云夜被鬼神娆，佛为说咒护之，似与上经同。

　　佛说摩尼罗亶经(二纸半)　行

　　译人同上

　　灌顶神咒经第八卷别出。

　　佛说穰麌梨童女经(三纸余)　(南流北兴)

　　唐北天竺沙门大广智不空译

　　佛在祇园，为苾刍说香醉山童女，所宣陀罗尼，能治世间一切诸毒。

　　佛说安宅神咒经(三纸半)　行

　　出后汉录

　　佛在祇园，为离车长者子说。

　　佛说息除贼难陀罗尼经(一纸欠)　(南兴北深)

　　宋中印土沙门法贤译

　　佛在摩伽陀国，阿难怖贼，佛为说结界咒。

　　佛说辟除贼害咒经(半纸余)　行

　　附东晋录

　　佛说咒时气病经(半纸)　行

　　东晋西域沙门竺昙无兰译

　　佛说咒齿经(七行)　行

　　译人同上

　　佛说咒目经(四行)　行

　　译人同上

　　佛说咒小儿经(五行)　行

　　译人同上

　　五经并如题可知。

　　佛说除一切疾病陀罗尼经(一纸欠)　(南渊北斯)

　　唐北天竺沙门大广智不空译

　　佛在给孤独园，向阿难说。

　　佛说辟除诸恶陀罗尼经(一纸余)　(南夙北临)

　　宋中印土沙门法贤译

　　能除毒虫等难。

　　咒三首经(半纸)　(南改北能)

　　唐中印度沙门地婆诃罗译

　　大轮金刚陀罗尼一。日光菩萨咒二。摩利支天咒三。

　　梵本大悲神咒(二纸余)

　　不出译人名

　　前后无文。

　　咒五首经(一纸余)　(南改北能)

　　唐大慈恩寺沙门释玄奘译

　　能灭众罪千转陀罗尼咒一。六字咒二。七俱胝佛咒三。一切如来随心咒四。观自在菩萨随心咒五。

　　种种杂咒经(七纸)　(南改北莫)

　　隋北天竺沙门阇那崛多译

　　妙法莲华经内咒六首。旋塔灭罪陀罗尼。礼拜灭罪，命终诸佛来迎咒。供养三宝咒。观世音忏悔咒。金刚咒蛇咒。坐禅安隐咒。咒肿咒。金刚咒。治恶鬼病。千转陀罗尼。第一灭罪清净咒。第二咒。第三咒。第四咒。七俱胝佛神咒。随一切如来意神咒。六字陀罗尼咒。归依三宝咒。

　　最胜佛顶陀罗尼(二纸余)　(南竭北忠)

　　宋中印土沙门法天译

　　但有咒八十八句，前后无文。

　　大金刚妙高山楼阁陀罗尼(七纸半)　(南命北尽)

　　宋北印土沙门施护译

　　纯咒无文。

　　金刚摧碎陀罗尼(二纸)　(南思北斯)

　　宋中印土沙门慈贤译

　　佛说无量寿大智陀罗尼(八行)　(南兴北深)

　　宋中印土沙门法贤译

　　佛说宿命智陀罗尼(四行半)　同上

　　译人同上

　　佛说妙吉祥菩萨陀罗尼(二纸)　同上

　　译人同上

　　佛说慈氏菩萨陀罗尼(五行)　同上

　　译人同上

　　佛说虚空藏菩萨陀罗尼(七行)　同上

　　译人同上

　　六经皆纯咒无文唯妙吉祥陀罗尼前有偈赞。

　　拔一切业障根本得生净土神咒(九行)　(出小无量寿经)　贞

　　刘宋中天竺沙门求那跋陀罗重译

　　与流通本句读稍别。

　　陀罗尼门诸部要目(四纸欠)　(南竟北隶)

　　唐北天竺沙门大广智不空译

　　明瑜伽本经，有五部，及四曼拏罗，四印，四眼，一百二十护摩等事要目。

　　阅藏知津卷第十四

　　　　　　　　　(比丘照方助银四两)
嘉兴大藏经　阅藏知津(第卷-第卷)


　　阅藏知津卷第十五

　　北天目沙门释智旭汇辑

　　大乘经藏　方等部第二之十四(已下仪轨)

　　金刚顶经一切如来真实摄大乘现证大教王经(二卷)　(南优北亦)

　　唐北天竺沙门大广智不空译

　　深妙秘密金刚界大三昧耶修习瑜伽仪第一金刚界大曼拏罗毗卢遮那一切如来族秘密心地印真言羯摩部第二。三昧耶部第三。供养部第四。

　　即佛说一切如来真实摄大乘现证三昧大教王经第一分修习仪轨也。

　　金刚顶瑜伽中略出念诵经(四卷)　(南景北念)

　　唐南天竺沙门金刚智译

　　从卧起时印咒，乃至观五佛出生一切金刚菩萨，及入坛灌顶等法。

　　金刚顶瑜伽金刚萨埵五秘密修行念诵仪轨(一卷)　(南竟北稿)

　　唐北天竺沙门大广智不空译

　　演顿证如来内功德秘要。

　　金刚顶瑜伽经十八会指归(八纸余)　(南无北隶)

　　译人同上

　　说十八会修行教法大意。

　　金刚顶瑜伽三十七尊礼(三纸半)　(南竟北隶)

　　译人同上

　　说礼佛菩萨名号，及忏悔发愿文。

　　一切秘密最上名义大教王仪轨(上下同卷)　(此于瑜伽大部中略出)　(南竟北杜)

　　宋北印土沙门施护译

　　解释一切秘密最上名义。

　　妙吉祥平等瑜伽秘密观身成佛仪轨(一卷)　(南优北钟)

　　宋中印土沙门慈贤译

　　依经具明课诵法事。

　　妙吉祥平等观门大教王经略出护摩仪(七纸)　(南优北隶)

　　译人同上

　　一讪底(此言息灾)，当作圆炉，二补瑟置(此言增益，或言富贵)，炉如半月，或作八角，三嚩舍(此言敬爱)，炉作四角，四阿尾左啰(此言降伏)，炉作三角，炉中烧一切物而作供养，各有咒印，名为护摩，或翻火祭。

　　金刚王菩萨秘密念诵仪轨(十一纸欠)　(南无北稿)

　　唐北天竺沙门大广智不空译

　　说毗卢遮那如来三密修行大印等法。

　　金刚顶经瑜伽修习毗卢遮那三摩地法(一卷)　(南无北钟)

　　唐南天竺沙门金刚智译

　　说礼佛，五悔，修供，观心，等法。

　　不空罥索毗卢遮那佛大灌顶光真言(一纸半)　(南思北斯)

　　唐北天竺沙门大广智不空译

　　说灌顶光真言求成就法，能灭重罪，能生极乐，即流通小祝延咒。

　　大毗卢遮那成佛神变加持经略示七支念诵随行法(三纸欠)　(南学北杜)

　　译人同上

　　于彼经第七卷中略出，有七咒印。

　　大日经略摄念诵随行法(三纸余)　(亦名五支略摄念诵要行法)　(南学北杜)

　　译人同上

　　有五咒印。

　　一字佛顶轮王念诵仪轨(七纸半)　(南优北钟)

　　译人同上

　　与一字奇特佛顶经后所附仪轨同。

　　瑜伽翳迦讫沙啰乌瑟尼沙斫讫罗真言安怛陀那仪则一字顶轮王瑜伽经(五纸半)　(南竟北既)

　　译人同上

　　概不出咒印，皆指本部，及余部。

　　金刚顶瑜伽护摩仪轨(一卷)　(南无北隶)

　　唐师子国沙门释智藏译

　　总说五类护摩仪轨不同，一息灾，二增益，三降伏，四钩召，五敬爱。

　　一字金轮王佛顶要略念诵法(三纸半)　(通诸佛顶)　(南学北杜)

　　唐北天竺沙门大广智不空译

　　内一字轮王根本咒，与一字佛顶轮王念诵仪轨中根本咒同。

　　佛顶尊胜陀罗尼念诵仪轨(八纸)　(南无北稿)

　　译人同上

　　明结坛等法，及四成就法。

　　阿閦如来念诵供养法(十一纸余)　同上

　　译人同上

　　初有偈，总摄行法，后一一别出。

　　金刚寿命陀罗尼念诵法(二纸余)　(南学北杜)

　　唐南天竺沙门金刚智共不空译

　　报身佛从第四禅下须弥顶，一切如来请转法轮，入忿怒三摩地，流出降三世金刚菩萨，苦治大自在天已，次入慈愍大悲三昧耶，说金刚寿命陀罗尼，令摩醯首罗复还得苏，证得八地，并说持诵之法。

　　佛说持明藏瑜伽大教尊那菩萨大明成就仪轨经(四卷今作二卷)　(南夙北思)

　　龙树菩萨于持明藏略出

　　宋中印土沙门法贤译

　　大明成就分第一。观智成就分第二。造帧像分第三。作曼拏罗法分第四。护摩法分第五。持诵法分第六。即持准提咒法也。

　　佛说观想佛母般若波罗蜜多菩萨经(二纸欠)　(南尽北则)

　　宋中印土沙门天息灾译

　　有咒，有观门。

　　圣八千颂般若波罗蜜多一百八名真实圆义陀罗尼经(二纸余)　(南思北斯)

　　宋中印土沙门施护等译

　　说般若一百八名，及陀罗尼。

　　仁王护国般若波罗蜜多经道场念诵仪轨(一卷)　(有慧灵序)　(南优北钟)

　　唐北天竺沙门大广智不空译

　　第一明五菩萨现威德(分为五方)。第二建立曼荼罗轨仪。第三入道场轨仪(分为十科)。第四释陀罗尼文字观行法。第五明陀罗尼观想布字轮。

　　成就妙法莲华经王瑜伽观智仪轨(一卷)　(南学北杜)

　　唐北天竺沙门大广智不空译

　　先有归命二十八品颂，次明欲成就此法者，须具四缘，一亲真善知识，二听闻正法经王，三如理作瑜伽观，四随法行修于奢摩他毗钵舍那。

　　金刚顶莲华部心念诵仪轨(一卷)　(南无北钟)

　　译人同上

　　先归命礼普贤，乃至观身如普贤等。

　　大乐金刚萨埵修行成就仪轨(十二纸)　(出吉祥胜初教王瑜伽经)　(南竟北杜)

　　译人同上

　　为令菩萨不受勤苦，安乐相应，以妙方便，速疾成就，故说。

　　金刚顶瑜伽降三世成就极深法门(三纸)　(南学北杜)

　　唐北天竺沙门大广智不空同遍智译

　　摧三世有毒，令即证菩提。

　　佛说大乘观想曼拏罗净诸恶趣经(二卷北作一卷)　(南薄北止)

　　宋中印土沙门法贤译

　　理观事仪，皆悉明备。

　　苏悉地羯罗供养法(三卷今作二卷)　(南学北钟)

　　唐中印度沙门善无畏译

　　说护身，洒身，涂地，除萎华，三摩耶灌顶，结发，献水，乃至五净等。各有真言，手印，三部或通或别之不同。

　　不空罥索心咒王经(三卷北作二卷)　(南才北过)

　　唐迦湿密罗国沙门宝思惟译

　　成就尊者说不空神咒功德分第一。成就受持供养神咒法分第二。成就亲见圣观自在菩萨法分第三。成就画像帧法分第四。成就使者能办事法分第五。成就驱策僮仆使者分第六。成就吉祥瓶法分第七。成就策使罗刹童子分第八。成就使死尸取伏藏分第九。成就入婇女室分第十。成就眼药分第十一。成就除鬼着病法分第十二。成就入坛法分第十三。有地坛，国坛，民坛三种不同。成就调伏诸龙得自在分第十四。成就见不空罥索王法分第十五。成就见如来法分第十六。

　　不空罥索陀罗尼经(二卷)　同上　(有波仑序)

　　唐北天竺婆罗门李无谄译

　　一十六品，与上经同，末后心印品第十七，沙门慧日翻，续附，总有二十二印法。

　　瑜伽莲华部念诵法(六纸欠)　(南优北钟)

　　唐北天竺沙门大广智不空译

　　亦观自在门。

　　佛说一切佛摄相应大教王经圣观自在菩萨念诵仪轨经(八纸余)　(南夙北止)

　　宋中印土沙门法贤译

　　导生极乐。

　　金刚顶瑜伽千手千眼观自在菩萨修行仪轨经(二卷)　(南无北英)

　　唐北天竺沙门大广智不空译

　　中唯白衣，大白，多罗，及根本四咒前五六句，与流通大悲咒略同。

　　大悲心陀罗尼修行念诵略仪(七纸欠)　(南优北隶)

　　译人同上

　　不出大悲章句，但云真言如文。

　　观自在菩萨如意轮瑜伽念诵法(九纸半)　(南学北杜)

　　译人同上

　　先有偈，及种种印咒，次诵如意轮根本，心，随心，三咒。

　　观自在如意轮菩萨瑜伽法要(十纸)　(出大部)　(南行北念)

　　唐南天竺沙门金刚智译

　　与上瑜伽念诵法同。

　　观自在菩萨如意轮念诵仪轨(七纸半)　(南竟北杜)

　　唐北天竺沙门大广智不空译

　　最后如意轮根本，心，心中心，三咒印，与上二种同。

　　佛说如意轮莲华心如来修行观门仪(九纸欠)　(南学北钟)

　　宋中印土沙门慈贤译

　　亦只根本，心，心中心，三咒同上，后更有数珠身，及解界等五真言。

　　金刚顶经瑜伽观自在王如来修行法(一卷)　(南优北钟)

　　唐南天竺沙门金刚智译

　　初礼西方本尊，乃至末后常念本尊，无有间断。

　　金刚顶经观自在王如来修行法(五纸)　同上

　　唐北天竺沙门大广智不空译

　　与上同。

　　圣观自在菩萨心真言瑜伽观行仪轨(五纸)　(出大毗卢遮那成道经)　(南竟北稿)

　　译人同上

　　先观成本尊圣观自在菩萨身，修诸咒印，次观行布字法，令己身与本尊身，如彼镜像，不一不异，次思惟四字义等，此中所明事理，其文义最精显可玩。

　　观自在多罗瑜伽念诵法(九纸余)　(南竟北稿)

　　译人同上

　　此依观自在多罗菩萨仪轨经所立行法，明印等法，皆七言偈。

　　普贤金刚萨埵瑜伽念诵仪(一卷)　(南无北隶)

　　译人同上

　　明修普贤三昧，成普贤身。

　　金刚顶瑜伽他化自在天理趣会普贤修行念诵仪(十一纸)　(南学北杜)

　　译人同上

　　礼四佛，修慈悲喜舍等，显普贤身智。

　　金刚顶胜初瑜伽普贤菩萨念诵法经(七纸余)　(南无北稿)

　　唐北天竺沙门大广智不空译

　　亦先归命礼普贤，乃至观身如普贤等。

　　金刚顶经瑜伽文殊师利菩萨法一品(二纸)　(亦名五字咒法)　(南无北隶)

　　译人同上

　　说五字咒功德及坛法，画像法。

　　金刚顶超胜三界经说文殊五字真言胜相(二纸)　(南优北隶)

　　唐北天竺沙门大广智不空译

　　阿啰跛左曩，有梵字，有释义。

　　大圣曼殊室利童子五字瑜伽法(三纸余)　(南学北杜)

　　唐北天竺沙门大广智不空译

　　一字真言有二，三字真言有一，五字真言有五，六字真言有六。加持灌顶瓶真言。菩提庄严成就真言。大圣曼殊室利菩萨赞叹。并有梵字，前后无文。

　　五字陀罗尼颂(七纸余)　同上

　　译人同上

　　略出修行五字真言秘密法。

　　金刚顶瑜伽经文殊师利菩萨仪轨供养法(九纸)　(南优北钟)

　　不出译人名

　　先明种种法，最后持五字陀罗尼。

　　佛说妙吉祥最胜根本大教经(三卷)　(南薄北取)

　　宋中印土沙门法贤译

　　说持诵焰鬘德迦明王真言仪轨，共有十分。

　　无能胜大明陀罗尼经(七纸半)　(南学北英)

　　宋中印土沙门法天译

　　此明能破邪法，能坏魔军，救护饶益有情，息灾消毒。

　　无能胜大明心陀罗尼经(一纸半)　同上

　　译人同上

　　成就一切吉祥事业，消除众罪，寿命延长，远离众病。

　　大虚空藏菩萨念诵法(四纸)　(南竟北稿)

　　唐北天竺沙门大广智不空译

　　令薄福少德乏少资具者，修此教法，灭罪生福，成大悲智，世出世间财宝，皆悉获得，利益一切有情。

　　大威怒乌刍涩摩仪轨(十一纸)　(南学北杜)

　　译人同上

　　与经部大威力乌枢瑟摩名同。

　　甘露军荼利菩萨供养念诵成就仪轨(一卷)　(南竟北稿)

　　唐北天竺沙门大广智不空译

　　明印咒观门，文极精显。

　　不动使者陀罗尼秘密法(一卷)　(南无北钟)

　　唐南天竺沙门金刚菩提译

　　明使者即遮那化身，能满种种愿，及证无上菩提，。

　　佛说圣宝藏神仪轨经(上下同卷)　(南命北止)

　　宋中印土沙门法天译

　　明求者得大富，饶益有情，及成就牟尼一切事。

　　曼殊室利咒藏中校量数珠功德经(二纸欠)　(南才北知)

　　唐大荐福寺沙门释义净译

　　展转校量，推极于菩提子，并说外道置死子于树下，得重生事。

　　佛说校量数珠功德经(一纸半)　(出天息灾新译文殊根本仪轨经中)　同上

　　唐迦湿蜜罗国沙门宝思惟译

　　与上经同。

　　文殊所说最胜名义经(上下合卷)　(南优北群)

　　宋西夏沙门金总持等译

　　此与经部内佛说最胜妙吉祥根本智最上秘密一切名义三摩地分相同，而最初归命文殊，及金刚手，似即观彼经以成行法，故仍从汇目，入仪轨中。

　　圣妙吉祥真实名经(一卷)　(南思北澄)

　　元土藩沙门释智慧译

　　前有文殊菩萨发菩提心愿文，中明五智勇识真实名句，后有文殊一百八名赞，又文殊赞，哀请摄受偈，发愿偈，六波罗密偈，回向文咒。

　　圣救度佛母二十一种礼赞经(三纸)　(南履北言)

　　元翰林学士安藏译

　　有二十二像，每像有七言颂四句，后有结偈真言。

　　佛说一切如来顶轮王一百八名赞经(一纸)　同上

　　宋北印土沙门施护译

　　纯偈赞，无咒语，而是密宗。

　　赞扬圣德多罗菩萨一百八名经(四纸)　(南尽北则)

　　宋中印土沙门天息灾译

　　前后皆有偈，持者亦得生极乐。

　　七佛赞呗伽陀(二纸余)　(南竭北言)

　　宋中印土沙门法天译

　　七佛及弥勒并回向结赞，皆是梵语。

　　曼殊室利菩萨吉祥伽陀(一纸半)　(南兴北言)

　　宋中印土沙门法贤译

　　纯梵语。

　　曼殊室利菩萨吉祥伽陀(纸余)　(南竟北杜)

　　译人同上

　　即上重出。

　　佛说文殊师利一百八名梵赞(三纸半)　(南深北言)

　　宋中印土沙门法天译

　　先有偈，次梵赞十九节。

　　圣金刚手菩萨一百八名梵赞(三纸半)　(南夙北言)

　　宋中印土沙门法贤译

　　共二十会，纯是梵语。

　　佛说圣观自在菩萨梵赞(二纸欠)　(南临北言)

　　宋中印土沙门法天译

　　共八赞，皆梵语。

　　圣多罗菩萨梵赞(六纸欠)　(南履北言)

　　宋北印土沙门施护译

　　犍椎梵赞(七纸半)　(南深北言)

　　宋中印土沙门法天译

　　八大灵塔梵赞(一纸半)　(西天戒日王制)　(南夙北言)

　　宋中印土沙门法贤译

　　三身梵赞(一纸余)　(南夙北言)

　　译人同上

　　此赞皆纯梵语，无华言。

　　受菩提心戒仪(三纸)　(南竟北隶)

　　(普贤瑜伽金刚阿阇梨集)

　　唐北天竺沙门大广智不空译

　　先归命，次供养，次忏悔，次三归，次受菩提心戒，共五法，有偈颂，长行，两番明之，偈颂中，五法各有咒，长行后列五佛名。

　　此以大菩提心，受普贤金刚职，为一切秉密教者受持之本，学者皆应简阅。

　　瑜伽集要焰口施食仪起教阿难陀缘由(四纸欠)　(南渊北漆)

　　瑜伽集要焰口施食仪轨(二十四纸)　同上

　　二种同卷，总不出撰集，及译人名，恐是此土人所集，非西土本也。

　　

　　金刚顶瑜伽金刚萨埵仪轨(十纸余)　(南学北杜)

　　阅藏知津卷第十五

　　　　　(比丘海登　弘选　信士闻尚义
　　　　刘书业各助银一两同刻
　　　阅藏知津一卷以此刻经功德普愿法
　　　　异众生不离文字得解脱性
　　　　岁久癸卯菊月望日吉旦)
嘉兴大藏经　阅藏知津(第卷-第卷)


　　阅藏知津卷第十六

　　北天目沙门释智旭汇辑

　　大乘经藏　般若部第三之一

　　述曰：“般若为诸佛母，三世诸佛皆从般若得生。故曰：‘从初得道，乃至泥洹，于其中间，常说般若。’当知一切佛法，无非般若所流出，无非般若所统摄也。然初成顿演，则称华严；渐诱钝根，则名阿含；对半明满，则属方等；开权显实，则让法华；扶律谈常，则推涅槃。故唯显示二空，破情立法，或共不共。以般若题名者，乃别成第四部云。”

　　大般若波罗密多经(六百卷)　(有唐太宗三藏圣教序唐高宗三藏圣教记　沙门玄则大般若经初会序)　(十六分各有一序)　天字至柰字

　　唐玉华寺沙门释玄奘译

　　初分缘起品第一。佛住鹫峰山顶，与千二百苾刍，五百苾刍尼，无量邬波索迦，邬波斯迦，无量无数菩萨众俱。世尊于师子座上，自敷尼师坛，结加趺坐，入等持王妙三摩地，从定而起，观察十方，从两足，乃至眉间毫相，一切毛孔，各出六十百千俱胝那庾多光，各照大千世界，乃至十方殑伽沙等诸佛世界，遇斯光者，必得无上菩提，又演常光，出广长舌，流杂色光，现宝莲华，华有化佛，皆演般若，闻者必得无上菩提。复入师子游戏等持，令大千界，乃至十方佛刹，六种震动，恶道离苦，生人天中，同来佛会，佛以神力，现本色身，令此大千有情，皆悉睹见，诸天散华，变成华台，量等大千，此土庄严，犹如极乐。又从面门放光，照十方土，令此彼有情，互得相见，东方宝性佛所，普光菩萨，南方无忧德佛所，离忧见菩萨，西方宝焰佛所，行慧菩萨，北方胜帝佛所，胜授菩萨，东北方定象胜德佛所，离尘勇猛菩萨，东南方莲华胜德佛所，莲华手菩萨，西南方日轮遍照胜德佛所，日光明菩萨，西北方一宝盖胜佛所，宝胜菩萨，下方莲华德佛所，莲华胜菩萨，上方喜德佛所，喜授菩萨，及一切世界上首菩萨，各奉佛命，以千茎金色莲华寄上，佛受此华，还散各方，遍诸佛土，诸华台中，各有化佛，说大般若，闻者必得无上菩提，尔时此界，如众莲华世界普华如来净土。

　　学观品第二。佛告舍利子言，菩萨欲于一切法，等觉一切相，当学般若波罗密多。谓以无住而为方便，安住般若，所住，能住，不可得故。以无舍无护无取无勤无思无著而为方便，圆满六波罗密。施者，受者，及所施物，不可得，犯无犯相不可得，动不动相不可得，身心勤怠不可得，有味无味不可得，诸法性相不可得故，复以无所得而为方便，应圆满三十七品，三解脱门，四静虑，四无量，四无色定，八解脱，八胜处，九次第定，十遍处，九想，十随念，十想，十一智，三三摩地，三无漏根，不净处观，遍满处观，一切智智，奢摩他，毗钵舍那，四摄事，四胜住，三明，五眼，六神通，六波罗蜜多，七圣财，八大士觉，九有情居智，陀罗尼门，三摩地门，十地，十行，十忍，二十增上意乐，如来十力，四无所畏，四无碍解，十八不共法，三十二相，八十随好，无忘失法，恒住舍性，一切智，道相智，一切相智，一切相微妙智，大慈，大悲，大喜，大舍，及余无量无边佛法，如是一切，不可得故。舍利子问，“云何修行般若波罗密多，能如实知如是六度，由方便善巧故，各互能满六度？”佛言：“以无所得而为方便，能满六度。又菩萨欲得一切不可思议功德，皆应学般若波罗密多，知一切法，皆但有名，不生执着，若五蕴，若十二处，若十八界，若触，若受，若六界，若四缘，及所生法，若十二支，若六度，若二十空，若三十七品，若三解脱门，若四圣谛，若四静虑，四无量，四无色定，若八解脱，八胜处，九次第定，十遍处，若陀罗尼门，三摩地门，若极喜等十地，若正观等十地，若五眼，六通，十力，四无所畏，四无碍解，大慈悲喜舍，十八不共法，若三十二相，八十随好，若无忘失法，恒住舍性，若一切智，道相智，一切相智，一切智智，若永拔习气，若四果独觉，若一切菩萨行，若诸佛无上菩提，以要言之，世出世法，有漏无漏，有为无为，十六知见，皆但有名，实不可得，菩萨于名，所名，俱无所得，以不观见，无执着故，如是智慧，胜于声闻智慧，不可比喻，以能成胜事故，声闻智慧如萤，菩萨智慧如日，从初发心，乃至菩提，常与二乘作真福田，已报诸施主恩。”

　　相应品第三。谓与一切蕴处界，乃至无上菩提空相应故，与般若波罗密多相应，亦不见若相应若不相应等。又于一切诸法，不著有，不着非有，不着常无常，不着乐苦，不着我无我，不着寂静不寂静，不着空不空，无相有相，无愿有愿。又不为一切法故，修行般若，不见有所修般若，如是善能安立有情于涅槃界，魔不得便，烦恼伏灭，诸佛菩萨，皆共护念，设有罪业，转现轻受，如是菩萨，不见空与诸法相应，不见诸法与空相应，是为第一与空相应，毕竟不起悭贪犯戒忿恚懈怠散乱恶慧障碍之心，六度任运现前，无间无断。

　　转生品第四。舍利子问：“安住般若菩萨，从何处没，来生此间，从此处没，当生何处。”佛为广分别答：“无量大苾刍众，以新净衣献佛，发无上心，佛为授菩提记，又有无量有情，愿生十方净土，佛亦授记。”

　　赞胜德品第五。舍利子，大目连，大饮光，善现等，同赞菩萨般若，佛印成之。

　　现舌相品第六。佛复现广长舌，放光照十方土，十方菩萨云集供养，诸天亦来供养，佛令诸供养具，合成台盖，遍覆佛土，百千俱胝那庾多众，悟无生忍，授记作佛。

　　教诫教授品第七。佛命善现，为菩萨说般若相应法，善现告舍利子，诸佛弟子所说教法，皆承佛威神力，非以自慧辩才力也。因即问佛：何法名为菩萨？何法名为般若？佛言：菩萨但有名，般若亦但有名，如是二名，亦但有名，如是假名，不生不灭，不在内外中间，不可得故，譬如我人等十六知见，乃至色等，但是假名，不可得故，菩萨于一切法，名假，法假，及教授假，应正修学。复次不应观色等若常，若无常，若乐，若苦，若我，若无我，若净，若不净，若空，若不空，若有相，若无相，若有愿，若无愿，若寂静，若不寂静，若远离，若不远离，若有为，若无为，若有漏，若无漏，若生，若灭，若善，若非善，若有罪，若无罪，若有烦恼，若无烦恼，若世间，若出世间，若杂染，若清净，若属生死，若属涅槃，若在内，若在外，若在两间，若可得，若不可得，菩萨于一切法，住无分别，能修六度，能住二十空，及真如等。能修三十七品，能住四圣谛，能修十二门禅，乃至三脱，十地，及三智等。不见菩萨及菩萨名，不见般若及般若名，唯正勤求一切智智。何以故？于一切法，善达实相，了知其中无染净故。复次于名假施设，法假施设，如实觉已，不着色等，乃至不着方便善巧，以一切法，皆无所有，能着，所著，着处，着时，不可得故。次问善现，即色等是菩萨不？异色等是菩萨不？色等中有菩萨不？菩萨中有色等不？离色等有菩萨不？善现一一答云：不也！又问：汝观何义，言即色等非菩萨，乃至非离色等有菩萨耶？善现一一答言：若菩提，若萨埵，若色等，尚毕竟不可得，性非有故，况有菩萨，此既非有，如何可言即色等是菩萨。云云！佛赞印之。又问：即色等真如是菩萨不？乃至离色等真如有菩萨不？善现一一答言：不也！又问：汝观何义，言即色等真如非菩萨，乃至非离色等真如有菩萨耶？善现一一答言：若色等尚毕竟不可得，性非有故，况有色等真如，此真如既非有，如何可言即色等真如是菩萨。云云！佛赞印之。又问：即色等增语，色等常无常等增语，是菩萨不？善现一一答言：不也！又问：汝观何义，言即色等增语非菩萨，乃至即色等若可得若不可得增语非菩萨耶？善现一一答言：若色等，若色等常无常，乃至可得不可得等，尚毕竟不可得，性非有故，况有色等乃至可得不可得等增语，此增语既非有，如何可言即色等增语，乃至即色等若可得若不可得增语，是菩萨。佛赞印之。次明诸法不见诸法，诸法不见法界，法界不见诸法，法界不见法界。乃至非离有为施设无为，非离无为施设有为，于一切法，都无所见，其心不惊，不恐不怖，于一切法，心不沉没，亦不忧悔。

　　劝学品第八。善现白佛言：菩萨欲满六度，欲遍知一切善法，欲永断一切恶法，欲修习一切善法，欲得一切佛法，欲满一切有情心愿，欲满殊胜善根，当学般若。舍利子问菩萨顶堕。答言：无方便善巧，住三解脱而起想着，是为顺道法爱，如宿食生，能为过患，若于二十空门，不见不得，若作是观，名入菩萨正性离生。又于一切法，及一切名，皆应知不应着是心非心，本性净故，与一切法非相应，非不相应，无变异，无分别。舍利子问：如心无变异，无分别，色等一切法亦无变异无分别耶？善现一一答言：如是！舍利子赞言：欲学声闻地，独觉地，菩萨地，如来地者，皆当于般若听习读诵受持，如理思惟，令其究竟。何以故？般若广说开示三乘法故，菩萨若学般若，则为遍学三乘，亦于三乘法皆得善巧。

　　无住品第九。善现白佛：我于诸法，不得不见若集若散，诸法名义，既无所有，故色等名皆无所住，亦非不住，云何令我以般若相应法，教诫教授诸菩萨，必当有悔，诸法因缘和合，施设假名，于蕴处界，乃至佛菩萨声闻僧等，皆不可说。又一切若有名，若无名，皆无处可说，若菩萨闻时，心不沉没忧悔，不惊，不恐，不怖，当知已住不退地，以无所住方便而住。又修行般若菩萨，不应住色，不应住受想行识等，何以故？色，色性空，受想行识，受想行识性空，是色非色空，是色空非色，色不离空，空不离色，色即是空，空即是色，受想行识，乃至一切陀罗尼门，一切三摩地门，亦如是，故不应住。若菩萨无方便善巧，我我所执所缠扰故，心住色等，于色等作加行故，不能摄受修行圆满般若波罗密多，不能成办一切智相，是故色等一切法，皆不应摄受，既不应摄受，便非色等一切法，所以者何，本性空故。其所摄受修行圆满般若波罗密多，亦不应摄受，既不应摄受，便非般若波罗密多。本性空故，菩萨应以本性空，观一切法，作此观时，于一切法，心无行处，是名无所摄受三摩地，此三摩地，微妙殊胜，广大无量，能集无边无碍作用，其所成办一切相智，亦不应摄受，既不应摄受，便非一切相智，以内空故，乃至无性自性空故，是一切相智，非取相修得，诸取相者，皆是烦恼，胜军梵志，由胜解力，于一切法不取不舍，实相法中，无取舍故，菩萨于一切法无所取着，能从此岸到彼岸故，若于诸法少有取着，则于彼岸非为能到，虽无所取，而以本愿，不于中间而般涅槃，虽圆满一切佛法，亦不见一切佛法。以一切法，非法非非法故，于一切法虽无所取，而能成办一切事业。

　　般若行相品第十。善现白佛：菩萨修行般若审谛观察，若法无所有，不可得，是为般若。于无所有不可得中，何所征责。舍利子问：何法为无所有不可得耶？善现言：谓般若等六度无所有不可得，由内空故，乃至无性自性空故，又蕴处界触受等，乃至菩萨法，如来法，若常，若无常，乃至若内，若外，若两间，一一皆尔。菩萨审谛观察一切法皆无所有不可得时，心不沉没忧悔，不惊恐怖，当知能于般若，常不舍离，以如实知一切法，离一切法自性故。舍利子问：何者是般若自性？乃至一切法自性？善现答言：无性是般若自性，乃至无性是一切法自性，又般若离般若相，乃至一切法离一切法相，自性亦离自性，相亦离相，自性亦离相，相亦离自性，自性相亦离相自性，相自性亦离自性相。舍利子言：菩萨于此中学，则能成办一切相智。善现言：如是如是。知一切法无生无成办故。舍利子言：何因缘故，一切法无生无成办。善现言：色等空故，色等生成办不可得，菩萨作如是学，便近一切相智，得身语意清净，得相清净，不堕胎生，不生恶趣，乃至菩提，常不离佛。善现白佛：若菩萨无方便善巧，若行色，若行色相，非行般若，若行色常无常等，若行色常无常相等，非行般若，广说一切法亦如是。乃至若作是念，我行般若，我是菩萨，彼行般若，彼是菩萨，皆是有所得行相，非行般若。又语舍利子，若于色住想胜解，便于色作加行，由加行故，不能解脱生老病死，及当来苦，乃至于独觉菩萨如来，及于彼法，亦如是，是名无方便善巧，若有方便善巧，不行色，不行色相，不行色常无常等，不行色常无常相等，乃至一切法，亦如是，于一切法，不取有，不取非有，不取亦有亦非有，不取非有非非有，于不取亦不取，由一切法自性不可得，以无性为自性故，于般若波罗密多，不取行，不取不行，不取亦行亦不行，不取非行非不行，于不取亦不取，由般若自性不可得，以无性为自性故，是名于一切法无所取着三摩地，恒住不舍，速证无上菩提。更有健行三摩地等，略举一百五十七名，复有无量无数三摩地门，陀罗尼门，若善修学，亦令速证菩提，菩萨虽住诸三摩地，而不见不着，亦不念我已入，今入，当入，唯我能入，非余所能，如是寻思分别，皆不现行，以无所有中，分别想解无由起故，佛赞印之。兼劝菩萨应如是学。舍利子问：此为正学般若，乃至正学一切相智耶？佛言：如是！又问：以无所得为方便，为何等法不可得耶？佛言：我不可得，毕竟净故，有情命者等，乃至如来不可得，毕竟净故，诸法不出不生，不没不尽，无染无净，无得无为，是名毕竟净义，如是学时，于一切法，都无所学，若于无所有法不能了达，说名无明，由无明，及爱势力，分别执着断常二边，不知不见诸法无所有性，堕于愚夫异生数中，不能出离三界，不能成办三乘，不能信受一切法空，不能住于三十七品六度等法，是故欲学般若，欲成办一切智，道相智，一切相智，当以无所得为方便，如应而学。

　　譬喻品第十一。善现与如来问答，明一切法不异幻，幻不异一切法，一切法即幻，幻即一切法。若无方便善巧，不为善友之所摄受。闻说甚深般若，其心有惊恐怖，若以应一切智智心，观一切法常无常相等不可得，是有方便善巧，其心不惊恐怖，次明善友之相，虽说一切法不可得，而劝依此法勤修善根，不令回向二乘，唯令证得一切智智，若离应一切智智心，于修一切法有所得，有所恃，以有所得为方便故，闻说甚深般若，有惊恐怖。次明恶友之相，若教厌离般若等相应法，若不为说魔事魔过，是名恶友，应速远离。

　　菩萨品第十二。善现白佛：菩萨是何句义。佛言：菩提不生，萨埵非有，故无句义，是菩萨句义，如空中鸟迹句义，幻事等句义，真如等句义。又如幻士色相等句义，如来色相等句义，当知一切句义，无所有，不可得。菩萨句义亦如是，菩萨于一切法皆无所有，无碍，无著，应学，应知，次为善现分别解释善法，非善法，有记法，无记法，世间法，出世间法，有漏法，无漏法，有为法，无为法，共法，不共法，菩萨于如是自相空法，不应执着，应以无二而为方便，觉一切法，以一切法无动相故。

　　摩诃萨品第十三。佛答善现：发金刚喻心，发殊胜广大心，发不可倾动心，发利益安乐心，爱法，乐法，欣法，喜法，以无所得而为方便，亦不自恃而生憍举，故于大有情众，定为上首，又以无所得而为方便，安住二十空四静虑等，故于大有情众，定为上首，舍利子，善现，满慈子，亦各广说摩诃萨义。

　　大乘铠品第十四。佛答善现：菩萨擐大乘铠，谓六度，十二禅，三十七品，二十空，五眼，六通，十力，无畏，无碍，大慈悲喜舍，十八不共法，三智，身相诸功德等，擐如是铠，放光遍照，令诸世界六三变动，息三途苦，为赞三宝，令生天人，觐佛禀法，犹如幻师，虽有所为，而无一实，诸法性空，皆如幻故。善现白佛：不擐功德铠，是为擐大乘铠，以一切法自相空故。佛言：如是。当知一切智智，无造无作，一切有情，亦无造无作，菩萨为是事故，擐大乘铠，由诸作者不可得故，我非造非不造，非作非不作，我毕竟不可得故，广说乃至一切法皆尔。善现白佛：如我解佛所说义，一切诸法，性无所有，性远离，性寂静，性空，性无相，性无愿，性无生，性无灭，性无染，性无净故，皆无缚无解。满慈子问：何等色、受、想、行、识、无缚无解。善现答言：如幻、如梦、如像、如响、如光影、如空华、如阳焰、如寻香城、如变化事色等。无缚无解，以性无所有，乃至性无净故。又过去未来现在色等，善、不善、无记、有染、无染、有罪、无罪、有漏、无漏、杂染、清净、世出世间色等，皆无缚无解。以性无所有，乃至性无净故。广说一切法亦如是。菩萨于是无缚无解法门，以无所得而为方便，应如实知，应勤修学，应住无缚无解一切相智，应成熟无缚无解有情，应严净无缚无解佛土，应亲近供养无缚无解诸佛，应听受无缚无解法门。

　　辩大乘品第十五。善现白佛：云何知菩萨大乘相，云何知发趣大乘，如是大乘，从何处出，至何处住。如是大乘，为何所住，谁乘大乘而出。佛言：六度是大乘相，发应一切智智心，大悲为上首，以无所得而为方便，修行施等，持此善根，与一切有情，回向无上菩提。又大乘相者，谓二十空，一百五十七三摩地，三十七品，空无相无愿三三摩地，十一智，三无漏根，有寻等三三摩地，十随念四静虑，四无量，四无色定，八解脱，八胜处，九次第定，十遍处，佛十力，四无所畏，四无碍解，大慈悲喜舍，五眼，六通，三智，十八不共法，四十二字陀罗尼门(多有细释)。从一地趣一地，是为发趣大乘。初地修治十种胜业。二地思惟修习八法。三地应住五法。四地应住十法。五地远离十法。六地圆满六法，应远六法。七地离二十法，满二十法。八地应满四法。九地应满四法。十地满十二法(各有征释)。如是大乘，从三界中出，至一切智智中住，然无二故，无出无至，非已出已至，非当出当至，非今出今至，无相之法，无动转故。如是大乘，都无所住，诸法住处不可得故。然此大乘，住无所住，如一切法非住非不住，大乘亦尔。若所乘乘，若能乘者，由此为此，所出所至，及出至时，如是一切，皆无所有，都不可得。以一切法毕竟净故，非已可得，非当可得，非现可得，如是菩萨修行般若，虽观一切法皆无所有不可得毕竟净故，无乘大乘而出至者，然以无所得为方便，乘于大乘，出三界生死，至一切智智，利益安乐一切有情，穷未来际，常无断尽。

　　赞大乘品第十六。善现略赞，如来广赞，菩萨住此三世平等相中，精勤修学一切智智，无取着故，速得圆满，菩萨安住如是大乘相中，超胜一切世间。

　　随顺品第十七。满慈子问：如来令善现宣般若，而今何故乃说大乘。佛言：一切善法，无不摄入般若，若大乘，若般若，其性无二，无二分故。

　　无所得品第十八。善现白佛：三际菩萨不可得，色等无边故，菩萨亦无边，即色等菩萨无所有不可得，离色等菩萨无所有不可得，我于一切法，以一切种一切时求菩萨，都无所见，竟不可得。云何令我以般若教诫教授诸菩萨？世尊，菩萨但有假名，如说我等，毕竟不生，诸法亦尔，都无自性。世尊，色等诸法若毕竟不生，则不名色等，我岂能以毕竟不生般若，教诫教授毕竟不生诸菩萨，世尊，离毕竟不生，亦无菩萨能行无上菩提，若菩萨闻作是说，其心不惊恐怖，不沉没忧悔，当知能行般若。舍利子问善现：何缘故作是说。善现广答释之。

　　观行品第十九。善现白佛：菩萨修行般若，观诸法时，于色等不受不取不执不着，亦不施设为色等，又修行般若时，不见色等，以色等性空，无生灭故。又色等不生，则非色等，色等与不生，无二无二分，以不生法，非一非二，非多非异故，色等不灭亦尔。又色等不二，则非色等。又色等皆入不二无妄法数。舍利子问：何谓菩萨，何谓般若，何谓观诸法？善现答言：为有情类求大菩提，亦有菩提，故名菩萨，能如实知一切法相而不执着，故复名摩诃萨。所谓如实知色相等而不执着，有胜妙慧，于一切烦恼见趣，一切六趣四生，一切蕴处界等，而得远离，有胜妙慧，于色等实性而得远到，故名般若波罗密多。观色等非常非无常，非乐非苦，非我非无我，非净非不净，非空非不空，非有相非无相，非有愿非无愿，非寂静非不寂静，非远离非不远离，是谓观诸法。舍利子问：何缘故说色等不生，则非色等？善现答言：色等，色等性空，此性空中，无生无色等，故说色等不生则非色等，问答色等不灭亦尔。又问：何缘故说色等不二，则非色等？答：若色等若不二，如是一切，皆非相应非不相应，非有色非无色，非有见非无见，非有对非无对，咸同一相。所谓无相，故说色等不二，则非色等。又问：何缘故说色等入不二无妄法数？答：色等不异无生灭，无生灭不异色等，色等即是无生灭，无生灭即是色等，故说色等入不二无妄法数。

　　无生品第二十。善现白佛：菩萨修行般若，观诸法时，见我等无生，毕竟净故，见色等无生，乃至见如来法无生，毕竟净故。舍利子问：若如是者，六趣受生，应无差别？又若一切法定无生者，何缘为预流果？修断三结道，乃至何缘诸佛为有情故，转妙法轮？善现答言：非于无生法中，见有六趣受生差别，乃至非于无生法中，见有诸佛证无上菩提，转妙法轮，度无量众。又但随世间言说施设，有得有现观，非胜义中，有得有现观，乃至六趣差别，亦随世间言说施设故有，非胜义也。色等是不生法，我不欲令生，以自性空故。又色等是已生法，我不欲令生。以自性空故，生与不生，俱非相应非不相应，乃至非有对非无对，咸同一相。所谓无相，故我不欲令生生，亦不欲令不生生，乃至于不生法起不生言，此不生言亦不生。以色等皆本性空故，诸佛弟子能随问答。以一切法无所依故，色等本性空，依内、依外、依两中间、不可得故。

　　净道品第二十一。善现谓舍利子：菩萨修行六度，应净色等，乃至应净一切相智，应净菩提道。具明六度各有二种，一者世间，二出世间。以有所得为方便，着三轮而行施等，名为世间。三轮清净，以大悲为上首，所修施等，普施有情，于诸有情，都无所得，虽与一切有情同共回向无上菩提，而于其中不见少相，由都无所执而行施等，名出世间波罗密多，又二十空，真如等，四谛六度，四静虑等，八解脱等，四念住等，乃至一切相智，名菩提道。如是功德，皆由般若势力所致，如是般若，能与一切善法为母。一切三乘善法从此生故，如是般若，普能摄受一切善法。一切三乘善法依此住故，若菩萨闻说般若，心无疑惑，亦不迷闷，当知住如是住，不离大悲作意，以有情等非有故，作意亦非有，有情等无实故，无自性故，空故，远离故，寂静故，无觉知故，作意亦无实，乃至无觉知，佛赞印之。大千六种转变，如来微笑明益。

　　天帝品第二十二。诸天来会，帝释问言：何者是菩萨般若，云何应住，云何应学？善现答言：以应一切智智心，用无所得为方便，思惟蕴、处、界、触、受、六大、十二因缘、皆无常、苦、无我、不净、空、无相、无愿、寂静、远离、如病、如痈、如箭，如疮，热恼逼切，败坏衰朽，变动速灭，可畏可厌，有灾有横，有疫有疠，性不安隐，不可保信，无生无灭，无染无净，无作无为，是为般若。复次以应一切智智心用无所得为方便，观察二十空真如等，无我我所，无相、无愿、寂静远离，无生无灭，无染无净，无作无为，是为般若。复次以应一切智智心，用无所得为方便，行六度十二禅，乃至修一切相智，是为般若。复次作如是观，唯有诸法，互相缘藉，滋润增长，遍满充溢，无我我所，虽观诸法，而于诸法都无所见，佛赞印之。善现又答：色等，色等性空，菩萨，菩萨性空。若色等性空，若菩萨性空，如是一切，皆无二无二分。菩萨于般若，应如是住，不应住色等。不应住此是色等，不应住色等若常若无常，乃至若有愿若无愿，以有所得为方便故。又不应住预流等是无为相，是福田，不应住初地等殊胜事，不应住我当圆满六度十二禅，乃至我当成办三十二相，八十随好等。又不应住愿我当得净佛土中，无一切法名声，以有所得为方便故。一切如来得菩提时，觉一切法都无所有，名字音声，皆不可得。舍利子作是念，若菩萨于一切法不应住者，云何应住般若？善现谓曰：诸如来心为何所住，舍利子言：诸佛之心，都无所住，以色等不可得故，如来之心，于一切法都无所住，亦非不住。善现谓言：菩萨虽住般若，而同如来，于一切法都无所住，亦非不住，以色等无二相故，以无所得而为方便，应如是学。

　　阅藏知津卷第十六
嘉兴大藏经　阅藏知津(第卷-第卷)


　　阅藏知津卷第十七

　　北天目沙门释智旭汇辑

　　大乘经藏　般若部第三之二

　　大般若经之余一

　　诸天子品第二十三。有诸天子窃作是念，诸药叉等言辞咒句，虽复隐密，而尚可知。尊者于此般若，虽以种种言辞显示，而我等辈竟不能解。善现告言：我曾于此不说一字，汝亦不闻，当何所解。何以故？甚深般若，文字言说皆远离故，由此于中说者听者，及能解者，皆不可得。如来所证无上菩提，其相甚深，亦复如是。如化、如梦、如响、如幻。时诸天子复作是念，尊者虽复方便显说，欲令易解，而其意趣甚深转甚深，微细更微细。善现告言：色等非甚深，非微细。色等深细性不可得故。诸天子复作是念。尊者所说法中，不施设色等，色性等不可说故，亦不施设文字语言，文字语言性等不可说故。善现告言：如是！如是！应住无说、无听、无解、甚深般若。常勤修学，不应舍离，乃至我今欲为如幻如化如梦有情，说如幻化梦法，设更有法胜涅槃者，我亦说为如幻化梦所见。所以者何？幻化梦事，与一切法，乃至涅槃，皆悉无二无二分故。

　　受教品第二十四。舍利子等同声问善现曰：所说般若，如是甚深，谁能信受。善现答言：菩萨住不退地，能深信受，已见圣谛，及漏尽罗汉，亦能信受，已于多佛植众善本，诸善知识所摄受者，亦能信受，如是人等，终不以空不空分别色等，亦不以色等分别空不空。有相无相，有愿无愿，生不生，灭不灭，寂静不寂静，远离不远离，以对色等。广说亦如是。舍利子问：岂不于此般若甚深教中，广说三乘法等。善现答言：诚如所说。如是深教诸有所说，以无所得而为方便，谓于我有情等，色等、处等、乃至有为界，无为界，以无所得而为方便。又问：何因缘故？答言：由内空故，由外空乃至无性自性空故。

　　散花品第二十五。诸天化花散供，佛力合成花台，覆大千界。善现念言：非草木水陆所生，从心化出。天帝释言：亦不从心实能化出，但变现耳。善现言：是花不生，则非花也。帝释问：为但是花不生，为余法亦尔。善现答：色亦不生则非色，乃至无上乘亦不生则非无上乘，以不生法，离诸戏论，不可施设为色等故。

　　学般若品第二十六。帝释心念：尊者智慧甚深，不坏假名而说法性。佛便印言：色等但假名，如是假名，不离法性。善现不坏如是色等假名，而说色等法性，以色等法性，无坏无不坏故。善现所说，亦无坏无不坏。善现语帝释言：菩萨知一切法但假名已，应学般若，如是学时，不于色等学，不见色等可于中学故。帝释问言：何缘不见色等。善现答言：色等色等性空故，菩萨不见色等，不见色等故，不于色等学。何以故？不可色等空见色等空，不可色等空于色等空学故。若菩萨不于空学，是菩萨为于空学，无二分故，不于色等空学，为于色等空学，无二分故，若于色等空学无二分故，是能于布施等学，是能于内空等学，是能于真如等学，乃至是能于三乘学。何以故？无二分故。若能于布施等学无二分故，是能学无量无数无边不可思议清净佛法。何以故？无二分故。若能学无量清净佛法，是不为色等增减故学。以色等无二分故，若不为色等增减故学，是不为色等摄受坏灭故学，以色等无二分故。舍利子问：不为色等摄受坏灭故学耶？善现答言：如是！如是！舍利子问：何缘不为色等摄受坏灭故学？善现答言：不见有色等是可摄受，及所坏灭，亦不见有能摄受色等，及坏灭者，以色等若能若所，内外俱空，不可得故。若菩萨于色等，乃至于无上乘，不见是可摄受及可坏灭，亦不见有能摄受及坏灭者，而学般若，是菩萨能成办一切智智，是不见色等若生若灭，若取若舍，若染若净，若集若散，若增若减，以色性等，空无所有，不可得故。是菩萨于一切法不见若生若灭等而学般若，则能成办一切智智，以无所学无所成办为方便故。

　　求般若品第二十七。帝释问舍利子：菩萨所行般若，当于何求？舍利子言：当于善现所说中求。帝释问善现言：舍利子所说，是谁神力，谁为依处？善现报言：是如来神力，如来为依处。帝释言：一切法无依处。如何可言如来为依处。善现答言：如是！如是！如来非所依处，亦无所依。但随顺世俗施设说为依处，非离无依处。如来可得，非离无依处真如，如来可得，非离无依处法性，如来可得，非离无依处，如来真如可得，非离无依处，如来法性可得，非离无依处真如，如来真如可得，非离无依处法性，如来法性可得。又非无依处中，如来可得。非如来中，无依处可得。非无依处真如中，如来可得。非如来中，无依处真如可得。非无依处法性中，如来可得。非如来中，无依处法性可得。非无依处中，如来真如可得。非如来真如中，无依处可得。非无依处中，如来法性可得。非如来法性中，无依处可得。非无依处真如中，如来真如可得。非如来真如中，无依处真如可得。非无依处法性中，如来法性可得。非如来法性中，无依处法性可得。广历色等一切法，各作二十一句亦如是。憍尸迦，如来于色等非相应非不相应，于色等真如非相应非不相应，于色等法性非相应非不相应，如来真如于色等非相应非不相应，于色等真如非相应非不相应，如来法性于色等非相应非不相应，于色等法性非相应非不相应。又如来于离色等非相应非不相应，例作七句。彼舍利子所说，是于一切法，非离非即，非相应非不相应。如来之神力，如来为依处。以无依处为依处故。善现复告帝释：菩萨所行般若，不应于色等求，不应离色等求。所以者何？若色等，若离色等，若菩萨，若般若，若求，如是一切，皆非相应非不相应，非有色非无色，非有见非无见，非有对非无对，咸同一相，所谓无相。何以故？菩萨所行般若，非色等，非离色等。如是一切，皆无所有，性不可得，是故不应于色等求，不应离色等求，色等真如，广说亦如是，色等法性，广说亦如是。

　　叹众德品第二十八。帝释白善现言：菩萨所行般若，是大波罗密多，是无量波罗密多，是无边波罗密多，三乘皆于此中学而得果。善现印之。广明色等大故，般若亦大，以色等前中后际皆不可得，故说为大。色等无量故，般若亦无量。譬如虚空量不可得，色等亦如是，量不可得。色等无边故，般若亦无边。以色等若中若边皆不可得故。又一切智智所缘无边故，般若亦无边，法界无边故，所缘亦无边，所缘无边故，法界亦无边，真如无边故，所缘亦无边，所缘无边故，真如亦无边，法界所缘真如所缘无边故，般若亦无边，又有情无边故，般若亦无边，以诸有情本性净故，彼从本来无所有故。

　　摄受品第二十九。天仙三返唱善，若有菩萨于此般若能如说行，不远离者，我等于彼敬事如佛。如是甚深教中，无色等法可得，而有施设三乘之教。佛赞印之。广明非即布施等如来可得，非离布施等如来可得，若菩萨以无所得为方便，于一切法能勤修学，便得不离一切佛法。如我于然灯佛时，便得受记。天仙赞言：如是般若，甚为希有，令诸菩萨，速能摄取一切智智，谓于色等不取不舍为方便故，世尊照知四众诸天，同为明证。顾命帝释，若有不离一切智智心，以无所得为方便，于此般若受持读诵，精勤修习，如理思惟，为他演说，广令流布，魔不得便，以善住色等空无相无愿，不可以空而得空便，不可无相得无相便，不可无愿得无愿便，以色等自性皆空，能恼所恼，及恼害事，不可得故，又人及非人，无能恼害，由是人以无所得为方便，于一切有情，善修慈悲喜舍心故，又不横为诸险恶缘所害，亦不横死，以修行布施，于诸有情正安养故，又不怖畏惊恐毛竖，以善修内空等故，于是诸天发愿恭敬拥护，以由是菩萨，令诸有情断四恶趣，离一切苦，由是菩萨便有十善四禅等一切善法，由是菩萨，便有人天三乘胜果。佛赞印之。较量供养一初发心功德，展转乃至供养十方二乘圣众所不能及。帝释复叹受持般若功能，复叹摄受般若，则为摄受一切善法。佛印述之。并示现法后法功德胜利，若有魔外恶慢，暂闻般若声故，众恶渐灭，功德渐生，如莫耆妙药，能消蛇毒，及般若能灭贪等恶法，增彼对治，乃至能灭般涅槃取，增彼对治，如是能灭一切魔所住法，及能生长一切善事，以无所得为方便故，是菩萨自离十恶，教他离十恶，赞说离十恶法，欢喜赞叹离十恶者，自行施等，教他行施等，赞说施等法，欢喜赞叹行施等者，是菩萨行六度时所行施等，以无所得为方便，与一切有情，同共回向无上菩提，常作是念，我不应随悭贪破戒等势力，若随彼力，则施戒等不得圆满，终不能成一切智智。帝释叹言：如是般若，甚为希有，调伏菩萨，令不高心，而能回向一切智智，谓世间施等，无方便善巧，遂起高心，不能回向一切智智。我我所执，扰乱心故，若出世间施等，善修般若故，不得三轮，能如实调伏高心，亦能如实回向一切智智。佛告帝释，念诵般若，不为刀仗所伤，以自除贪等刀仗，亦能除他贪等刀仗故，毒不能害，水不能溺，火不能烧，邪不能伤，以是般若，是大神咒，大明咒，无上咒，无等等咒，一切咒王。是人精勤修学如是咒王，不为自害，不为害他，不为俱害。所以者何？了自他俱，皆不可得。所谓不得色等，乃至不得无上乘。是人学此般若大咒王时，于我，及法，虽无所得，而证无上菩提。观诸有情心行差别，随宜为转无上法轮，令如说行，皆获饶益，三世菩萨皆尔。此大咒王，诸天守护，不令有留难者。

　　较量功德品第三十。帝释问书经福聚，供设利罗福聚，何者为多。佛言：我于般若修学，得一切智智，及相好身，不以获相好身，说名如来。但以一切智智，说名如来，一切智智，及相好身，并设利罗，皆以般若为根本故。是故书经福多，以一切善法，皆从般若而出生故。又十方有情，发心定趣无上菩提，而由远离甚深般若方便善巧，多分退堕二乘地中，若欲住不退转地，速证无上菩提。应于般若数数听闻，受持读诵，精勤修习，如理思惟，好请问师，乐为他说，书写供养，又于余摄入般若诸胜善法，亦应听闻，乃至乐为他说，所谓五度，二十空，乃至三智等，又随顺般若蕴处界等无量法门，亦应听受思惟，不应非毁，令于菩提而作留难，以诸如来，昔皆修学如是等无量法门，证得无上菩提。如是等法，是三乘真实法印，是一切圣凡利益安乐所依处故。帝释问持经福：佛展转较答：以此般若在赡部洲人中住，则三宝皆住不灭，则世间常有十善六度等一切善法，则世间常有人天三乘等一切胜果，于是欲色诸天，同白帝释，劝令受持读诵，精勤修学，如理思惟，供养恭敬尊重赞叹如是般若，能令恶法损减，善法增益，普摄一切三乘法故。佛告帝释：依因般若大咒王故，一切胜因胜果，出现世间。复次依因般若，故有菩萨。依因菩萨，故一切胜因胜果显现。譬如依因满月轮故，一切药物星辰山海皆得增明。若如来未出世时，唯菩萨具方便善巧，为诸有情，无倒宣说世出世法，当知菩萨能出生五乘，而菩萨所有方便善巧，皆从是般若生长，若于此般若听受，乃至流布，成就现在未来功德胜利。尔时外道为求佛过，来诣佛所。帝释念诵般若，外道退还。恶魔化作四兵，来诣佛所，帝释念诵般若，恶魔退还。诸天化供，愿此般若人中久住。庆喜问佛：何缘不广称赞施等，但广称赞般若。佛言：由此般若与彼一切善法为尊为导，若不回向一切智智而修施等，不名真修施等。故我但赞般若。庆喜又问：云何回向一切智智？佛言：以无二为方便，无生为方便，无所得为方便，修习施等，是名回向一切智智。庆喜又问：以何无二无生无所得为方便？佛言：以色等无二无生无所得为方便，回向一切智智，修习施等。庆喜又问：云何以色等无二无生无所得为方便，回向一切智智，修习施等。佛言：色等，色等性空。以色等性空，与布施等无二无二分故，由此故说以色等无二无生无所得为方便，修习施等。庆喜当知，由此般若故，能回向一切智智，复由回向一切智智，能令修习施等得至究竟，故此般若于彼施等为尊为导。譬如大地，以种散中，众缘和合，则得生长。应知大地与种生长，为所依止，为能建立，如是般若及所回向一切智智，与施等一切善法为所依止，为能建立，故此般若，与彼施等为尊为导。帝释更广说般若功德，佛更广说般若功德。若此般若随所在处，周匝除去诸不净物，扫拭涂治，香水散洒，敷设宝座而安置之，烧香散华，庄严供养，便有威德天龙，来观礼读，欢喜护念，是人身心安乐，寝得善梦，不贪四事。因问帝释，佛设利罗，及此般若，汝取何者。帝释白佛：宁取般若。舍利子言：般若无色无见，无对一相，所谓无相，汝云何取。帝释言：若于般若能如是知，是为真取般若，亦真修行般若，以不随二行，无二相故，前五度亦不随二行，无二相故。佛赞印之。帝释又更广赞：乃至若无般若，施等不能到彼岸故。譬如无价大宝神珠，又若欲得常见一切如来法身色身智慧身等，当于般若供养。乃至流布，若修般若，应以法性，于诸如来，修随佛念，法性有二，如实知我智有情智等无量门智，皆名有为法性，一切法无生无灭等无性自性，皆名无为法性。佛言：三世三乘，皆因般若得果，如是般若秘密藏中，广说三乘相应法故。然此所说，以无所得为方便故，无性无相为方便故。无生无灭为方便故，无染无净为方便故，无造无作为方便故，无入无出为方便故。无增无减为方便故，无取无舍为方便故。如是所说，由世俗故，非胜义故，如是般若，非般若非非般若，乃至非境非智，不与三乘法，不舍异生法。帝释白佛：如是般若，是大波罗密多，是无上波罗密多，是无等等波罗密多，虽知一切有情心行境界差别，而不得我等，不得色等，乃至不得三藐三佛陀法，以能得所得，及二依处，性相皆空，不可得故。佛言：菩萨以无所得为方便，具行六度，由甚深般若为尊为导，修习施等，无所执着，速得圆满。又于色等一切法，以无所得为方便，修习般若，由此因缘，无所执着，令所修习，速得圆满。如赡部洲诸树，枝茎花叶果实，虽有种种形色不同，影无差别，如是施等虽各有异，而由般若摄受，回向一切智智，以无所得为方便故，亦无差别。次较量书写供养功德，不若书写施他功德，次明佛成道已，还依此法而住，供养恭敬，尊重赞叹。况欲求无上菩提者，而不至心归依甚深般若。次更展转较量福多，乃至教化十方一切世界有情，皆学四禅四等四定五通，不如书写般若，施他流布，以此秘密藏中，广说施等一切无漏之法，三乘种性修学此法，各速获果证故，又教化一切有情，皆修四禅，乃至五通，不免三恶，不如教一有情，住预流果，教化一切有情，令住四果，不如教一有情，安住独觉菩提，教化一切有情，皆住独觉，不如教一有情，趋无上觉，则令世间佛眼不断，由有菩萨，便有三乘三宝，由此般若秘密藏中所说法故，便有世出世间善果善因施设可得。若于般若如理思惟，所获福聚，胜于教化一切有情。住五神通，如理思惟者，谓以非二非不二行觉，于此般若，及六度二十空等，如理思惟，又若于此般若，以无量门，广为他说，宣示开演，显了解释，分别义趣，令其易解，胜自受持读诵如理思惟功德，所言般若义趣者，非二非不二，非有相非无相，乃至非实际非非实际，如是义趣，有无量门，若能广教他令易解者，胜自受持功德无量倍数。帝释白言：诸善男子善女人等，应以种种巧妙文义，宣说开示如是般若。佛赞印之。次明有所得而为方便，但名施等，不名波罗密多。无所得为方便，能满六种波罗密多。若说相似般若，乃至相似布施，初心闻者，心便迷谬，失于中道，是故应以无所得慧，及以种种巧妙文义，为发无上菩提心者，宣说六度。若说有所得六度，名说相似六度，若说色等若常若无常，若乐若苦，若我若无我，若净若不净，复说行般若者，应求色等若常若无常等，若人如是求色等若常若无常等，皆是说有所得相似般若，广说静虑，乃至布施亦尔。又凡以有相为方便，有所得为方便，及时分想，教他修学六度，乃至随喜回向，皆是说相似法。若说无所得六度，是名宣说真正六度。作如是言，汝应修般若，不应观色等若常若无常，何以故？色等，色等自性空，是色等自性，即非自性，若非自性，即是般若。于此般若，色等不可得，彼常无常亦不可得。所以者何？此中尚无色等可得，何况有彼常与无常，汝若能修如是般若，是修般若波罗密多，若乐若苦，若我若无我，若净若不净，亦如是说。是为宣说真正般若，广说静虑，乃至布施，亦尔。又言：汝修学时，勿观诸法有少可住，可超可入，可得可证，可受持等，所获功德，及可随喜回向菩提，何以故？于此般若，乃至布施波罗密多，毕竟无有少法可住可超入等，以一切法自性皆空，都无所有，若无所有，即是般若，乃至布施波罗密多，于此般若等，毕竟无少法有入有出，有生有灭，有断有常，有一有异，有来有去，而可得者，作此等说，是说真正般若。乃至布施波罗密多，次又广较福德，乃至若十方一切有情，皆于无上菩提得不退转，有人于此般若，以无量门巧妙文义，为他广说，令其易解，复作是言。来！善男子，汝当于此甚深般若，听受通利，如理思惟，随此般若所说法门，应正信解，则能修学，则能证得一切智法，则修般若增益圆满，便证无上菩提。是人所获功德，甚多于前。复次乃至若教十方一切有情，皆于无上菩提不退，复以般若说令易解，有人于中，劝一速证无上菩提，令说三乘救度一切。复以般若说令易解，功多于前。何以故？速趣大菩提菩萨，要甚假藉所说法故，于无上觉，求速趣故，观生死苦，运大悲心，极痛切故，于是帝释叹述，善现赞印。

　　随喜回向品第三十一。弥勒菩萨白上座善现言：菩萨于一切有情所有功德，随喜俱行诸福业事，以此福业事，与一切有情同共回向无上菩提，以无所得为方便故，于彼异生二乘诸福业事，为最，为胜，为尊，为高，为妙，为微妙，为上，为无上，无等，无等等，以诸异生，但为令己自在安乐，二乘为自调伏寂静涅槃，菩萨普为一切有情故。善现白言：是菩萨普缘十方佛及圣众诸事，起随喜回向心，为有如是所缘事，如彼菩萨所取相不。弥勒答言：实无如是所缘事，如彼菩萨所取相。善现言：如是所起随喜回向，将非想颠倒，心颠倒，见颠倒。弥勒答言：若菩萨久修行六度，曾供养诸佛，宿植善根，久发大愿，为诸善友所摄受，善学诸法，自相空义，能于所缘事，及一切法，皆不取相，而能发起随喜回向无上菩提，如是随喜回向，以非二非不二为方便，非相非无相为方便，非有所得非无所得为方便，非染非净为方便，非生非灭为方便故，于所缘事，乃至无上菩提，能不取相，非颠倒摄，若不久修六度等所起随喜回向，以取相故，犹颠倒摄。复次不应为新学菩萨宣说般若，乃至一切法自相空义，以虽有少分信敬爱乐，而闻已寻皆忘失，惊疑恐慑，生毁谤故。若不退转菩萨，或曾供养诸佛等者，应为广说般若，乃至一切法自相空义，以能受持，终不废忘等故。善现言：此所用心，尽灭离变，此所缘事，及诸善根，亦皆尽灭离变。何等是所用心，复以何等为所缘事，及诸善根，而说随喜回向无上菩提，是心于心，理不应有随喜回向，以无二心俱时起故，心亦不可随喜回向心自性故。若菩萨修行般若，能如实知色等皆无所有，以随喜俱行福业事，回向无上菩提，是名无颠倒随喜回向菩提。帝释问言：新学菩萨，闻如是法，将无惊疑怖畏，云何以所修善根回向，云何摄受随喜俱行诸福事业回向？善现承弥勒加被答言：新学菩萨修般若，以无所得为方便，无相为方便，摄受般若，乃至修无上菩提亦尔。由此因缘，多信解般若，乃至多信解无上菩提，由此因缘，常为善友之所摄受，以无量门巧妙文义，为其辨说六度相应之法，令其乃至得入菩萨正性离生，常不远离般若等法。复次新学菩萨，随所修习施等，随所安住内空等，皆应以无所得为方便，无相为方便，与一切有情同共回向无上菩提。复次新学菩萨，应普于十方佛及弟子功德，人天善根，一切合集称量现前，发起无等等随喜心。复以随喜福业，与一切有情同共回向无上菩提。弥勒问善现言：云何不堕想颠倒，心颠倒，见颠倒？善现答言：于所念佛及弟子众所有功德，不起佛弟子众功德之想，于人天等所种善根，不起善根人天等想，于所发起随喜回向之心，亦复不起随喜回向心想，是菩萨无想颠倒，心颠倒，见颠倒，若取其相，是有颠倒。复次正知此心尽灭离变，非能随喜，正知彼法，其性亦然，非所随喜，又正了达能回向心，法性亦尔，非能回向，及正了达所回向法，其性亦尔。非所回向，若能依是所说随喜回向，是正非邪。弥勒又问：云何不取相而能随喜回向？善现答言：菩萨所学般若中，有如是善巧方便，虽不取相，而所作成，非离般若，有能发起随喜回向。弥勒言：勿作是说，以般若中，佛弟子众功德善根，皆无所有，不可得故；所作随喜发心回向，亦无所有，不可得故；应作是观，过去佛弟子众功德善根，性皆已灭，所作随喜发心回向，性皆寂灭，若取相分别，佛所不许。妄想分别，杂毒药故。大德应说云何随喜回向？善现答言：应作是念，如诸佛以无上智，遍知诸功德善根，有如是类，如是体，如是相，如是法，而可随喜，我亦如是随喜。又如诸佛以无上智，遍知应以如是福业回向菩提，我亦如是回向。则不谤佛，随佛所教，随法而说，不杂众毒。复次如色等，不堕三界，非三世摄，随喜回向，亦应如是。以彼诸法自性空故，又如实知色等自性不生，则无所有，不可以彼无所有法，随喜回向无所有故，若以有相为方便，或有所得为方便，发生随喜回向，佛不称赞，不能圆满六度等法，于是佛赞印之。诸天亦皆赞印。佛告善现：菩萨欲于三世佛，及三乘功德，人天福业，发起无倒随喜回向心者，应作是念，如解脱，色等亦如是，乃至一切有情亦如是，一切法性亦如是，一切随喜回向亦如是，如诸法性无缚无解，无染无净，无起无尽，无生无灭，无取无舍，我于如是功德善根，现前随喜回向菩提，如是随喜，非能随喜，无所随喜故，如是回向，非能回向，无所回向故，如是所起随喜回向，非转非息无生灭故，是随喜回向，为最、为胜、乃至为无等等，疾证无上菩提，功德无比。

　　阅藏知津卷第十七

　　　　　　　(比丘寂惺　照满　普让
　　　　　　　　普见共助银八两)
嘉兴大藏经　阅藏知津(第卷-第卷)


　　阅藏知津卷第十八

　　北天目沙门释智旭汇辑

　　大乘经藏　般若部第三之三

　　大般若经之余二

　　赞般若品第三十二。舍利子向佛广赞般若，佛以一切善法皆由般若出现答之。帝释与舍利子问答，广显五度如盲，般若如导。佛又广答舍利子。菩萨不为引发色等一切法故，应引发般若，以一切法，无作无止，无生无灭，无成无坏，无得无舍，无自性故。舍利子问：如是引发般若，与何法合？佛言：不与一切法合，如是般若，于一切法无所得故。帝释问：岂亦不合一切智智？佛言：亦不合。由此于彼不可得故，如是合得而无合得，于一切法，亦如是合得而无合得。善现白佛：若菩萨起如是想，般若与一切法合，般若与一切法不合，是俱弃舍般若，远离般若。佛言：复有弃舍远离般若，谓菩萨起如是想，般若无所有，非真实，不坚固，不自在，是俱弃舍远离般若。善现问：若菩萨信般若，为不信何法？佛言：信般若，则不信色等一切法。以行般若时，观一切法不可得故。善现白佛：菩萨般若，名大波罗密多。佛言：缘何意说。善现白佛：菩萨般若，于色等一切法，不作大，不作小，不作集，不作散，不作有量，不作无量，不作广，不作狭，不作有力，不作无力，缘此意说，名大波罗密多。复次新学菩萨，依般若等六度，起如是想，如是般若，于色等一切法不作大不作小等，由起此想。非行般若，若依六度，起如是想，如是般若，于一切法作大作小等。若不依六度，起如是想，如是般若，于一切法不作大不作小等。若不依六度，起如是想，如是般若，于一切法作大作小等，如是一切，皆非行般若，皆非般若等流果故，是名大有所得，非能证无上菩提故。所以者何，有情无生故，无灭故，无自性故，无所有故，空故，无相故，无愿故，远离故，寂静故，不可得故，不可思议故，无觉知故，势力不成就故，当知般若亦无生，乃至势力亦不成就。色等一切法，一一广说亦如是，故名大波罗密多。

　　谤般若品第三十三。舍利子问：于此般若能信解者，从何处来生，发菩提几时，供几所如来，修六度久如？佛言：从十方如来法会来生，发菩提经无数劫，供无数如来，常修六度，经无数劫。善现白佛：甚深般若，为有能闻能见者不？佛言：实无能闻及能见者，亦非所闻，及非所见，何以故？色等一切法无闻无见，诸法钝故。善现复问：菩萨积行久如，便能修学甚深般若？佛言：有菩萨从初发心，即能修学六度，有方便善巧故，不谤诸法，于一切法不增不减，常不远离六度相应之行，亦常不离诸佛菩萨，有菩萨虽曾见多佛，亦多修习六度，而有所得为方便故，不能修学甚深般若，及静虑等，闻说如是甚深般若，便从座去，不敬般若，亦不敬佛，既舍般若，亦舍诸佛，乃至造作增长能感匮正法业，堕三恶道，各无数劫。诸愚痴人，谤毁般若，由四因缘，一者为诸邪魔所扇惑故，二者于甚深法不信解故，三者不勤精进，坚着五蕴，诸恶知识所摄受故，四者多怀瞋恚，乐行恶法，喜自高举，轻毁他故。

　　难信解品第三十四。善现白佛：不勤精进，未种善根，具不善根，为恶知识所摄受者，于佛所说甚深般若，实难信解？佛言：如是！如是！善现复问：如是般若，云何甚深难信难解？佛言：色等非缚非解，以色等无所有性，为色等自性故，色等前后中际广说亦尔。又色等清净，即果清净，果清净，即色等清净，是色等清净，与果清净，无二无二分，无别无断故，色等清净，与般若清净，广说亦如是。色等清净，与一切智智清净，广说亦如是。我清净，有情清净，命者清净，乃至见者清净，一一对色等清净，广说亦如是。复次我清净故，色等清净，色等清净故，一切智智清净。何以故？若我清净，若色等清净，若一切智智清净，无二无二分，无别无断故，有情清净，乃至见者清净，一一广说亦如是。复次贪清净，即色等清净，色等清净，即贪清净。何以故？是贪清净，与色等清净，无二无二分，无别无断故，瞋清净，痴清净，广说亦如是。复次贪清净故，色等清净，色等清净故，一切智智清净，乃至无二无二分，无别无断故，瞋痴广说亦如是。复次色清净故，受清净，受清净故，色清净，无二无二分，无别无断故，受清净故，想清净，乃至一切菩萨行清净故，诸佛无上菩提清净，展转广说亦如是。复次般若波罗密多清净故，色清净，色清净故，一切智智清净，无二无二分，无别无断故，广说乃至无上菩提亦如是，静虑波罗密多清净，乃至布施清净，一一广说亦如是。复次内空清净故，色等清净，色等清净故，一切智智清净，无二无二分，无别无断故，外空清净，乃至无性自性空清净，一一广说亦如是。真如清净，乃至不思议界清净，一一广说亦如是。苦圣谛清净，乃至道圣谛清净，一一广说亦如是。四静虑清净，乃至十遍处清净，一一广说亦如是。四念住清净，乃至八圣道支清净，一一广说亦如是。空无相无愿三解脱门清净，一一广说亦如是。菩萨十地清净，五眼清净，六神通清净，佛十力清净，乃至十八佛不共法清净，无忘失法清净，恒住舍性清净，一切智清净，道相智清净，一切相智清净，一切陀罗尼门清净，一切三摩地门清净，预流果清净，一来果清净，不还果清净，阿罗汉果清净，独觉菩提清净，一切菩萨摩诃萨行清净，诸佛无上正等菩提清净，一一广说亦如是。复次一切智智清净故，色等清净，色等清净故，般若波罗密多清净，无二无二分，无别无断故，以对静虑，乃至布施波罗密多，对内空等，乃至诸佛无上菩提，一一广说亦如是。复次有为清净故，无为清净，无为清净故，有为清净，无二无二分，无别无断故，过去未来现在，互对亦尔。(此品共一百零三卷，具明一切诸法互摄互融。)

　　赞清净品第三十五。舍利子白佛言：如是清净，最为甚深。佛言：如是，毕竟净故，广说色等一一毕竟净故。复言：极为明了，不转不续，本无杂染，本性光洁，无得无观，无生无显，一一广说亦如是。又如是清净，不生欲界，不生色界，不生无色界，三界自性不可得故，又如是清净，本性无知，以一切法本性钝故，又色等性无知，即是清净，毕竟净故，自相空故，又般若于一切智智无益无损，毕竟净故，法界常住故，清净般若于一切法无所执受，毕竟净故，法界不动故，又我清净故，色等一切法清净，毕竟净故，我无所有故，色等一切法无所有。是毕竟净，又我无边故，色等无边，以毕竟空无际空故，是毕竟净。菩萨修行般若，不住此岸，彼岸，中流，即毕竟净，以三世法性平等故，成道相智。

　　着不著相品第三十六。善现白佛：菩萨若无善巧方便，于此般若起般若想，以有所得为方便故，弃舍远离甚深般若。佛言：如是！彼等著名著相，是故于此弃舍远离，谓于此般若，取名取相，耽着般若，或恃此般若而生憍慢，不能证得实相般若。若有善巧方便，以无所得为方便，于此般若，不取名相，不起耽着，不生憍慢，便能证得实相般若。舍利子问：云何为着及不著相？善现答言：若无方便善巧，于色等谓空，起空想着。又或于色等谓色等，起色等想着。又从初发心，于六度二十空等，起行想着，名为著相。若有方便善巧，于色等不起空不空想，乃至不作是念，我能行施，惠彼受者，此所施物及惠施性等，以无所得为方便，无一切分别妄想执着。由善通达内空，乃至无性自性空故，是名无执著相。帝释问：云何著相？善现答言：起六度二十空等想着，乃至起于佛所种诸善根想着，起和合回向无上菩提想着，是名修行般若时所有著相，由着想故，不能修行无著般若回向无上菩提。何以故？非色等本性可能回向故。复次应以如实相意，示现教导劝励赞喜有情，谓行六度二十空等，不应分别我能惠舍，乃至我能住内空等。若能如是于自无损，亦不损他，便能远离一切想着。佛赞印之。更说微细著相，谓于佛及弟子有情善法，不应取相而忆念故，诸取相者，皆虚妄故，如是般若，最为甚深，以一切法本性离故，皆应礼敬，功德多故，然无造无作，无能觉者，以一切法，一性非二，诸法一性，即是无性，诸法无性，即是一性。若如实知诸所有法一性无性，无造无作，则能远离一切执着。如是般若，难可觉了，无能见闻觉知者，离证相故，不可思议，不可以心知，离心相故，不可以色等知，离色等相故，无所造作，色等不可得故，作者不可得，若不行色等，不行色等若常若无常，乃至若净若不净，是行般若。何以故？色性等尚无所有，况有色等若常若无常等。复次不行色等圆满及不圆满，是行般若。何以故？若色等圆满及不圆满，俱不名色等，亦不如是行，是行般若。复次不行色等着不著相，是行般若，如是行般若时，于色等不起着不着想，如是般若甚深法性，若说不说，俱无增减，如彼虚空，亦如幻士，若赞若毁，不增不减。善现白言：菩萨修行般若，甚为难事，谓若修不修，无增无减，亦无向背，而勤修学如是般若，乃至菩提，曾无退转，何以故？如修虚空，都无所有，如虚空中，无色等可施设，所修般若，亦复如是。是菩萨能擐大功德铠，我等皆应敬礼。会中有一苾刍心念领解。佛赞印之。帝释问善现言：菩萨当如何学？善现答言：当如虚空学。帝释白佛：若人受持般若，我当云何守护？善现谓言：汝见有法可守护不？帝释言：不也。善现言：若人住如所说甚深般若，即为守护，一切求便欲害，终不能得。若欲守护，无异欲护虚空。帝释问言：云何菩萨修行般若，虽知诸法如幻，梦，响，像，阳焰，光影，变化事，寻香城，而不执是幻等，亦不执由幻等，亦不执属幻等，亦不执依幻等。善现答言：若菩萨不执是色等，由色等，属色等，依色等，是菩萨虽知诸法如幻等，而不执是幻等，乃至依幻等。

　　说般若相品第三十七。诸天由佛神力，于十方面，各见千佛宣说般若，请说上首，皆名善现。问难上首，皆名帝释。佛告善现，弥勒等当来诸佛，亦于此处宣说般若，善现白佛：弥勒得菩提时，以何诸行相状宣说。佛言：当以色等非常非无常，非乐非苦，非我非无我，非净非不净，非寂静非不寂静，非远离非不远离，非缚非解，非有非空，非过去非未来非现在，宣说如是甚深般若。善现复问：弥勒得菩提时，证何等法，复说何法？佛言：证色等毕竟净法，说色等毕竟净法。善现复问：如是般若，云何清净？佛言：色等清净故，无生无灭无染无净故。复次色等无染污故，不可取故，复次色等唯假说故，如依虚空，二事响现，色等亦复如是。复次色等不可说故，无可说事故。复次色等不可得故，无可得事故。复次色等不生不灭不染不净故，毕竟空故。善现白佛：于六斋日，读说般若，诸天来听，获胜功德。佛言：如是般若，名大宝藏。尔时诸天散华，庆慰唱言，今见第二转妙法轮。佛告善现，如是法轮，非第一转，非第二转，于一切法不为转故，不为还故，出现于世，以无性自性空故。

　　波罗密多品第三十八。善现与佛酬唱广叹。

　　难闻功德品第三十九。帝释心念难闻。舍利子向佛分别信解不信解，由于夙因。帝释自言敬礼般若，即为敬礼一切智智。佛言：一切智智，皆从般若而得生故，菩萨应学般若。帝释问佛，菩萨修行般若，云何住色等，云何习色等。佛言：若于色等不住不习，是为住习色等，以所住习色等不可得故。复次若于色等非住非不住，非习非不习，是为住习色等，以观色等前后中际不可得故。舍利子言：般若最为甚深。佛言：色等真如甚深故。舍利子言：般若难可测量。佛言：色等真如难测量故。舍利子言：般若最为无量。佛言：色等真如无量故。舍利子言：云何菩萨行般若。佛言：不行色等甚深性，是行般若，以色等甚深性，则非色等故，不行色等难测量性，不行色等无量性，一一广说亦如是。舍利子言：如是般若，不应在新学前说，忽彼闻此，不能信解，但应在不退转菩萨前说，帝释问：颇有未受记菩萨，闻说不惊恐怖者不。舍利子言：有。是菩萨不久当受大菩提记。舍利子向佛说王都前相譬，见海近相譬，树枝滋润譬，怀孕身重譬。佛赞印之。善现叹佛甚奇希有。善能付嘱菩萨，摄受菩萨，佛为说菩萨四摄。善现又问：云何修行般若，速得圆满。佛言：不见色等若增若减，又不见是法非法，有漏无漏，有为无为，过去未来现在，善不善无记，欲色无色，乃至不见六度二十空等，是菩萨修行般若，速得圆满。以一切法无性相故，无作用故，不可转故，虚妄诳诈，性不坚实，不自在故，无觉受故，离我有情，广说乃至知见者故。善现白佛：如来所说不可思议。佛言：如是色等不可思议故，若菩萨于色等不起不思议想，修行般若，速得圆满，若菩萨不思惟分别色等，色等相，色等性，以色等不可思议故，齐此应知已久修六度，久种善根，供养多佛，事多善友。又色等甚深故，般若极为甚深，如是般若，是大宝聚，能与有情一切功德宝故，又色等清净故，般若是清净聚，乃至应疾书写等，以佛神力，令彼恶魔，不能留难。佛灭度后，东南方渐当兴盛，乃至后五百岁，于东北方当广流布。

　　魔事品第四十。佛为善现具说修诸行时留难魔事。

　　佛母品第四十一。佛言：善现，如母得病，子求医疗，佛眼观视护念甚深般若，亦复如是。般若能示世间诸法实相，如来皆依般若，普能证知有情心行差别，乃至依于般若，证一切法真如，究竟得无上觉，故说般若能生诸佛，是诸佛母。虽能生诸佛，能示世间相，而无所生，亦无所示，不见色等故，名示色等相，由不缘色等而生于识，是为不见色等故，名示色等相。复次般若能为诸佛显色等世间空，能示诸佛色等世间空相，能示诸佛色等世间不可思议相，远离相，寂静相，毕竟空相，无性空相，自性空相，无性自性空相，纯空相，纯无相，无愿相，由是能示诸佛世间实相，名诸佛母。谓令不起此世间想，他世间想，以实无法可起此世他世想故。

　　不思议等品第四十二。善现白佛：甚深般若，为大事故而现于世，为不可思议事，为不可称量事，为无数量事，为无等等事，而现于世。佛言：如是，如是。善现复言：为但佛性，如来性，自然法性，一切智智性，不可思议，不可称量，无数量，无等等，为更有余法耶。佛言：色等亦不可思议，乃至无等等。复次色等不可施设，不可思议，乃至无等等性。善现白佛：何因缘故？佛言：色等不可施设，思议，称量，数量，平等不平等性故。善现又问：何因缘故？佛言：色等自性不可思议，不可称量，无数量，无等等，无自性故，于意云何？色等不可思议，乃至无等等无自性中色等可得不？善现言：不也！佛言：如是。由此一切法皆不可思议，乃至无等等，以一切法皆不可思议，乃至无等等故，一切如来所有佛法，如来法，自然法，一切智智法，亦不可思议。乃至无等等，思议灭故，称量灭故，数量灭故，等等灭故，但有增语，如虚空故，于是四众得益，菩萨得记。

　　办事品第四十三。佛答善现，般若能办六度二十空等，如王以诸国事，付嘱大臣，如来亦尔。以三乘法，付嘱般若，般若不取着色等，出现世间，能成办事。善现白言：云何般若出现世间，不取着色等。佛言：汝颇见色等可取可着不，颇见有法能取能着不，颇见由是法有取有着不？善现一一答言：不也！佛言：善哉，如是。是故菩萨亦不应取着色等，诸天子白佛：假使大千有情，皆成四果独觉，不如有人。一日于此甚深般若所成就忍，胜彼智断无量无边，以诸四果独觉所有智断，皆是菩萨忍少分故。佛言：如是。

　　众喻品第四十四。善现问言：若菩萨信解般若，复能修习，从何处没，来生此间。佛言：从人趣来，亦有从他方佛处来，亦有从睹史多天来，若于先世，虽得闻般若等，而不请问甚深义趣，今闻说是般若，其心迷闷，犹豫怯弱，或生异解。若于先世，虽曾请问甚深义趣，而不能经一日二日三四五日，随顺修行。今闻说是般若，设经一日乃至五日，其心坚固，若离所闻，寻便退失。复次若不以般若等摄他有情，若不随顺修行深般若等，或堕声闻及独觉地，如海船破，不取木器尸等以为依附。如度旷野，不摄受资粮器具。如执坏瓶，如船未具装治。如老病无人扶，若能摄受般若，方便善巧者，反是。善现白佛：云何不摄受般若，亦不摄受方便善巧，退堕声闻及独觉地？佛言：从初发心，住我我所执，修行施等，所以者何，施等波罗密中，无如是分别，何以故？远离此彼岸，是施等波罗蜜多相故，此人不知此彼岸相故，不能摄受施等一切善法，由是或堕二地，不证无上菩提。又修施等时，执为我所而生憍慢，由不摄受甚深般若，亦不摄受方便善巧，退堕二地，若从初发心，离我我所执，修行施等，了知此岸彼岸相故，便能摄受施等一切善法，不堕二地，疾证菩提。

　　真善友品第四十五。佛答善现，初业菩萨，应先亲近真善知识，谓说修施等时，普施有情，同共回向无上菩提，不应以色等而取无上菩提，若不取色等，便得无上菩提，勿于色等而生贪爱，以色等非可贪爱，一切法自性空故。善现白佛：菩萨能为难事，于一切法自性空中，希求菩提，欲证菩提，佛言：如是。虽知一切法如幻，梦，响，像，影，焰，化，寻香城，自性皆空。而为世间得义利故，得利益故，得安乐故，欲救拔故，作归依故，作舍宅故，作究竟道故，作洲渚故，作光明故，作焰炬故，作导师故，作将帅故，作所趣故，发趣菩提。善现白佛：云何为世间得义利，乃至作所趣？佛一一详答。是中作舍宅者，说一切法皆不和合。色等不和合，即色等不相属，不相属即无生，无生即无灭，无灭即不和合。作究竟道者，色等究竟，即非色等，如此诸法究竟相，一切法相亦如是。善现白佛：若一切法相如究竟相者，云何菩萨于一切法应现等觉。佛言：如是色等究竟中，无如是分别，谓此是色等，是为菩萨难事，谓虽观一切法皆寂灭相，而心不沉没，作是念言，我于是法现等觉已，证得菩提，为诸有情宣示寂灭微妙之法，作洲渚者，色等前后际断，即是寂灭微妙如实。作将帅者，开示色等无生无灭，无染无净。作所趣者，开示色等以虚空为所趣，开示色等非趣非不趣，以色等性空，空中无趣无不趣故，所以者何？一切法皆以空为趣，彼于是趣不可超越，以空中趣非趣不可得故，无相为趣，无愿为趣，无起无作为趣，乃至寻香城为趣，无量无边等为趣，我有情等为趣，常乐我净为趣，无常苦，无我，不净，为趣，贪事，瞋事，痴事，见所作事，真如等，色等，为趣，一一广说亦如是。

　　趣智品第四十六。善现白佛：谁于甚深般若，能生信解。佛言：久发意，供多佛，善根熟，善友摄，乃能信解。善现复问：生信解者，何性，何相，何状，何貌？佛言：调伏贪瞋痴性为性，远离贪瞋痴相状貌为相状貌，又调伏贪无贪瞋无瞋痴无痴性为性，远离贪无贪等相状貌为相状貌。又问：信解般若，当何所趣。佛言：当趣一切智智，能与一切有情为所归趣。又问：菩萨能为难事，擐坚固甲，度脱有情，令证涅槃，而都不见有情施设。佛言：如是，复次菩萨所擐甲胄，不属色等。以色等毕竟无所有，非菩萨非甲胄故。善现白佛：是菩萨无容当堕二地，所以者何？菩萨非为度脱少分有情，非为求少分智故，普为救拔一切有情，但为求得一切智智，而擐甲胄。佛言：如是。善现白佛：般若甚深，无能修者，无所修法，亦无修处，亦无由此而得修习，所以者何？非此甚深义中，而有少分实法可得，若修虚空，是修般若，若修一切法，是修般若，若修不实法，若修无所有，若修无摄受，若修除遣，是修般若。所谓修除遣色等，佛印述之。复次于般若等不生执着，验知是不退菩萨，诸不退转菩萨，不观他语，及他教敕，以为真要。非但信他而有所作，不为贪瞋痴慢余杂染心之所牵引，相续随顺趣向临入一切智智。善现白佛：是菩萨行色等不。佛言：不行色等，是菩萨随顺趣向临入一切智智，无能作，无能坏，无所从来，无所去处，亦无所住，无方无域，无数无量，无往无来，亦无能证。不可以色等证，何以故？色等即是一切智智。所以者何？若色等真如，若一切智智真如，若一切法真如，皆一真如，无二无别。

　　真如品第四十七。诸天散华礼赞。言一切佛般若经中，皆作是说，色等即是一切智智，一切智智即是色等，若色等真如，若一切智智真如，若一切法真如，皆一真如，无二无别，亦无穷尽。佛印述云：我观此义，心恒趣寂，不乐说法，谓深般若，即佛所证无上菩提。无能证，非所证，无证处，无证时，此法深妙，不二现行，非诸世间所能比度，虚空等甚深故，此法甚深，我等甚深故，色等甚深故，此法甚深。诸天白佛：此深妙法，不为摄取色等故说，不为弃舍色等故说，世间有情，多行摄取行，起我我所执，谓色是我是我所，乃至一切相智是我是我所。佛印述云：若菩萨为摄取色等故行，为弃舍色等故行，不能修六度等，不能证二十空等，一一广说。善现白佛：此深妙法，随顺般若，乃至三智等一切法，于色等都无有碍，以无碍为相，虚空等平等性故，色等无生无灭故，色等足迹不可得故。诸天白佛：善现随如来生，佛真弟子。善现谓诸天言：一切法真如平等故，如来真如平等，如来真如平等故，一切法真如平等，同一真如平等，无二无别。善现于此真如，能深信解，故说善现随如来生。说是真如相时，大千震动，天散香华。善现复言：善现不由色等故，随如来生，不由色等真如故，随如来生，不离色等故，随如来生，不离色等真如故，随如来生，是一切法，都无所有诸随生者，若所随生，由此随生，及随生处，皆不可得。舍利子白佛：此中色等不可得，色等真如亦不可得。何以故？色等尚不可得，况有色等真如可得。佛印述之：六万菩萨，成阿罗汉。佛言：此诸菩萨，虽有菩萨道空无相无愿解脱门，而远离般若，及方便善巧力故，于实际作证，取声闻果。舍利子问：何因缘故，有菩萨修三脱门，不摄受般若，无方便善巧力，便证实际，取二乘果。有菩萨修三脱门，摄受般若，有方便善巧力，不证实际，趣无上觉。佛言：若远离一切智智心修三脱门，是不摄受般若，无方便善巧力。若不离一切智智心修三脱门，是摄受般若，有方便善巧力。次说大鸟无翅喻。以喻菩萨依声执相，若不取相，直趣无上菩提。以离相心，修行施等，安住二十空等。舍利子言：是菩萨从初发心，乃至究竟，都不见有少法可得。谓若能证，若所证，若证处，若证时，若由此证，都不可得。若色等乃至一切相智都不可得，有人远离般若方便善巧而求菩提，当知彼于所求，或得不得，于所修行六度等，于所安住二十空等，皆取相故，若欲证无上菩提，决定不应远离般若方便善巧，用无所得为方便，以无相俱行心，应修六度等，应住二十空等。诸天白佛：无上菩提，极难信解，甚难证得，所以者何？菩萨于一切法自相共相，皆应证知，方得无上菩提，而所知法相，都无所有，皆不可得。佛言：我亦现觉一切法相，证得无上菩提，而都不得胜义法相，可说名为此是能证，此是所证，此是证处，此是证时，及可说为由此而证。以一切法毕竟净故，有为无为毕竟空故。善现白佛：如我思惟佛所说义，无上菩提，极易信解，甚易证得。若能信解无法能证，无法所证，无有证处，无有证时，亦无由此而有所证。则能信解无上菩提，若有证知无法能证等，则能证得无上菩提。以一切法毕竟皆空，若增若减，都不可得，不应于中谓难信解，及难证得。所以者何？色等，色等自性空，若于如是自性空，深生信解，无倒证知，便得无上菩提。舍利子言：由是因缘，无上菩提极难信解证得，譬如虚空，不作是念，我当信解，速证菩提，菩萨亦应如是，要信解一切法与虚空等，及能证知，乃得无上菩提。若信解一切法皆与虚空等，便于菩提易生信解易证得者，则不应有恒沙菩萨擐大功德铠而有退屈。善现问言：色等与菩提有退屈不，离色等，有法于菩提有退屈不，色等真如于菩提有退屈不，离色等真如，有法于菩提有退屈不？舍利子一一答言：不也！善现语言：若一切法，谛故住故，都无所有，皆不可得，说何等法，可于菩提而有退屈。舍利子言：若尔。何故佛说三种住菩萨乘有情，但应说一，又应无三乘，但有一乘。满慈子语舍利子，应问许有一菩萨乘不？然后可难应无三乘建立差别。舍利子以问善现。善现语言：一切法真如中，为有三种住菩萨乘有情差别相不，为有三乘菩萨异不，为实有一定无退屈菩萨乘不，为实有一正等觉乘不，有一有二有三相不，为有一法或一菩萨而可得不？舍利子一一答言：不也！善现语言：若一切法，谛故住故，都无所有，皆不可得，云何作是念言，如是菩萨，于无上菩提，定有退屈，定无退屈，及不决定，乃至如是为三，如是为一，若菩萨闻说如是诸法真如不可得相，其心不惊恐怖疑悔退没，疾得无上菩提。佛赞印之。

　　阅藏知津卷第十八

　　　　　(信士王新岸助银二两
　　　　比丘语幻　明善各银一两)
嘉兴大藏经　阅藏知津(第卷-第卷)


　　阅藏知津卷第十九

　　北天目沙门释智旭汇辑

　　大乘经藏　般若部第三之四

　　大般若经之余三

　　菩萨住品第四十八。善现白佛：“菩萨欲得菩提，当于何住？应云何住？”佛言：“当于一切有情，住平等心，起平等心，以平等心与语，起大慈心、大悲心、大喜心、大舍心、恭敬心、质直心、调柔心、利益心、安乐心、无碍心，如父母兄弟姊妹男女亲族心，朋友心，如亲教师轨范师弟子同学心，如预流一来不还阿罗汉心，如独觉心，如菩萨心，如如来心，应供养恭敬尊重赞叹心，应救济怜愍覆护心，毕竟空无所有不可得心，空、无相、无愿心，当于此住。复次，应自离十恶，劝他离十恶，恒正称扬离十恶法，欢喜赞叹离十恶者；应自修一切善，劝他修一切善，称扬一切善法，赞叹修一切善者，应如是住。若如是学，如是安住，则于色等得无障碍。所以者何？从前际来，不摄受色等。何以故？色等不可摄受故，若色等不可摄受，则非色等。说是品时，万二千菩萨，得无生法忍。”

　　不退转品第四十九。善现白佛：“不退转菩萨，有何行，有何状，有何相，我等云何知？”佛言：“菩萨如实知异生地，二乘地，菩萨地，佛地，于诸法真如中，无变异，无分别，皆无二无二分，虽如实悟入诸法真如，而于诸法真如无所分别，以无所得为方便故，闻真如与一切法无二无别，而无疑滞，以真如与一切法，不可说一异俱不俱故。是菩萨若无义利，终不发言，不观视他好恶长短，平等怜愍，而为说法。”善现复白佛：“以何行状相，知是不退转菩萨！”佛言：“能观一切法无行状相，是为不退转菩萨。谓于色等退转故，名不退转，以色等自性无所有，菩萨于中不住，故名退转。若不退转菩萨，终不乐观外道，于毗柰耶。终无疑惑，无戒禁取，不生三恶趣等。受行十善，恒修六度，通利十二分教，持法施善根，与诸有情回向菩提，于深法门，不生疑惑犹豫，都不见有色等，可于中生疑惑犹豫，成就柔润三业。于诸有情，心无挂碍，决定不与五盖共居，恒住正念正知，身心清净，不贪四事，虽受十二杜多功德，而无所恃。恶魔化现，不信不随，决定不退一切善法。于色等想退转，以自相空，观一切法已入菩萨正性离生，乃至不见少法可得，无所造作，毕竟不生，故名无生法忍。得是忍故，名不退转。”又答善现：“是菩萨不复退堕二乘地中，故说不退转故，名不退转。远离二乘地，于彼二地决定退舍，故说以退转故，名不退转。随意能入十二门禅三十七品等，而不受其果，常不远离大菩提心，不贵重色等。虽现摄受五欲，而不染着，不行邪命。复有所余诸行状相，通达诸法，皆无所有，常不远离大菩提心，不乐观察论说色等，但乐观察论说般若。常不远离一切智智相应作意，修行施等，离悭贪等。虽住一切法空，而爱乐正法，不乐非法。虽住不可得空，而常称赞不坏法性，饶益有情。虽住真如法界，而爱善友，不乐恶友。常乐见佛闻法，常不远离念佛闻法作意，生生之处，常不离佛，恒闻正法，护持正法，不惜身命。”

　　巧方便品第五十。佛告善现：“不退菩萨，成就广大无量无边，不可数，难思议，胜功德聚，住不共二乘智，引发四无碍解，又色等亦名甚深，色等真如甚深故，色等真如，非即色等，非离色等故。”善现白佛：“甚奇微妙方便，为不退菩萨遮遣色等，显示涅槃。”佛印述云“菩萨应于如是诸甚深处，依深般若相应理趣，审谛思惟，称量观察，应作是念！我今应如所说而住，应如所说而学，则能摄取无数功德，超无量劫生死流转，疾证菩提，若此功德有形量者，恒沙世界不能容受。次以远离般若所修得福，与依深般若所获功德，重重较胜。”善现白佛：“分别所作，皆非实有，何缘是诸菩萨获福无边！”佛言：“菩萨行深般若，知一切种分别所作，空无所有，虚妄不实，善学二十空，如如观察，即不远离甚深般若，获福无数无量无边，不可数在有为无为界中，不可量在去来现在法中，不可测度彼边际故。复次，色等亦无数无量无边，色等空故。”善现白佛：“一切法空，即是无尽，亦是无数无量无边。”佛言：“如是！”善现复问：“若不可说义无增无减，则布施等亦无增无减，云何菩萨修行施等，证得无上菩提？”佛言：“如是！菩萨不作是念，我于般若等若增若减。但作是念，唯有名想，谓为般若等。是菩萨修施等时，持此施等俱行作意，及依此起心及善根，与诸有情平等共有，回向菩提，如佛菩提微妙甚深而起回向，由此回向巧方便力，证得无上菩提。”善现白佛：“何谓无上菩提！”佛言：“诸法真如是！”又问：“何谓诸法真如？”佛言：“色等真如是，诸法真如无增无减故，无上菩提亦无增无减，菩萨不离般若，常乐安住诸法真如，都不见法有增有减，由此不可说义无增无减，施等乃至一切相智，亦无增无减，菩萨依止无增无减，方便修行般若，由此为门，集诸功德，便证无上菩提。”善现白佛：“用初心证，用后心证。”佛言：“如然灯时，为初焰能燋炷，为后焰能燋炷？”善现言：“非初焰亦不离初焰，非后焰亦不离后焰，其炷实燋。”佛言：“菩萨亦尔！”善现言：“菩萨不作是念，我当坏相，及坏相想；亦不作是念，我当坏无相，及坏无相想，于一切种无分别故。是菩萨虽能离诸分别，而佛十力等未圆满故，未证无上菩提。由此善巧方便力故，于一切法，不取不坏，知一切法自相空故，住一切法自相空中，为度有情，入三三摩地，大悲愿力所牵逼故，用此三定，成熟有情。”佛言：“如是！”舍利子问菩萨梦中入三三摩地，于深般若有增益不？善现答言：“昼时入三三摩地，于深般若有增益者，彼梦中入，亦有增益，昼与梦中无差别故。”乃至令与慈氏问答。

　　愿行品第五十一。佛告善现，菩萨修行施等，见有情苦，作愿勤修，速得圆满邻近菩提。又见有情三聚无别，堕三恶趣等，皆悉作愿勤修六度，令速圆满。

　　殑伽天等第五十二。授天女菩提记。

　　善学品第五十三。善现白佛：“行深般若菩萨，云何修习，近空三摩地等，云何入空三摩地等。”佛言：“应观色等空，不令心乱，若心不乱，则不见法，若不见法，则不作证，善学诸法自相皆空，无法可增，无法可减，故于诸法不见不证，以胜义谛中，能证，所证，证处，证时，及由此证，若合若离，皆不可得不可见故，菩萨观法空时，先作是念，我为学故观，不为证故观，今是学时，非为证时，是菩萨未入定位，系心于所缘，已入定时，不系心于境，不退六度二十空等，不证漏尽，如坚翅鸟飞腾虚空，自在翱翔，久不堕地，虽依空戏，而不住空，亦不为空之所拘碍。又如善射，箭箭相承，不令堕落。”次广明不退转相，及广明魔恼乱相。又广明傲慢余菩萨罪，申明菩萨真远离行，并示菩萨真胜善友，劝诸菩萨当学般若。于此经中广说菩萨所应修学一切法相。善现白佛：“般若以何为相。”佛言：“以虚空为相，无相为相，诸法诸相，皆不可得，无所有故，又有因缘故，可说般若所有妙相，诸法亦有如是妙相，所以者何？般若以性空为相，诸法亦以性空为相，般若以远离为相，诸法亦以远离为相，以一切法皆自性空，离众相故。”善现白佛：“则一切法，一切法空，亦一切法，一切法离，云何有情可施设有杂染清净？”佛言：“有情长夜有我我所心，执我我所不？”答言：“如是！”佛言：“彼心所执我及我所，空远离不？”答言：“如是！”佛言：“岂不有情，由我我所执，流转生死！”答言：“如是！”佛言：“如是有情流转生死，由有杂染，以是证知，杂染可得。若诸有情，无心执着我及我所，则无杂染，若无杂染，是则应无流转生死，流转生死既现可得，应知有杂染法，既有杂染，亦有清净，是故应知有情虽自性空，远离众相，而有杂染清净可得。”善现白佛：“菩萨若如是行，则不行色等。”佛言：“如是！乃复广较宣说般若相应作意功德，当知已到福田彼岸，一切有情无能及者，虽于有情平等发起大慈悲等，而于一切无所执着。”

　　断分别品第五十四。善现白佛：“一切作意，皆自性离自性空，诸法亦尔。云何菩萨不离般若相应作意，不离一切智智相应作意。”佛言：“如是离空，非二乘菩萨佛作，亦非余作，然一切法法住法定等，法尔常住，是菩萨不离般若相应作意，亦不离一切智智相应作意，何以故？甚深般若一切智智，及诸作意皆自性离自性空故。如是离空，无增无减，能正通达，名不离故。”善现复问：“云何修证般若平等性已，证得无上菩提。”佛言：“非诸佛法有增有减，亦非一切法住法定等有增有减，以甚深般若非一非二，非三非四，亦非多故。”善现复问：“为即深般若，空虚非有，不自在性，不坚实性，能行般若不？为离深般若，空虚非有，不自在性，不坚实性，有法可得能行般若不？为即深般若能行般若不？为离深般若能行般若不？为即空性能行空不？为离空性能行空不？为即色等能行般若不？为离色等能行般若不？”佛一一答言：“不也！色等空虚非有，不自在性，不坚实性，若即若离。”广作问答亦如是。“色等真如，乃至不思议界，若即若离。”广作问答亦如是。善现白佛：“若如是诸法，皆不能行般若，云何菩萨能行般若？”佛言：“汝见有法，能行般若不？汝见般若，是菩萨所行处不？汝所不见法，是法可得不？不可得法，有生灭不？”善现一一答言：“不也！”佛言：“如汝所见诸法实性，即是菩萨无生法忍，成就是忍，便为如来授菩提记。”善现复问：“菩萨以一切法无生性得记不？以一切法生性得记不？以一切法生无生性得记不？以一切法非生非无生性得记不？”佛皆答言：“不也！”善现白佛：“云何菩萨得不退记。”佛言：“汝见有法得佛记不？”善现答言：“不也！”佛言：“如是！菩萨于一切法无所得时，不作是念：‘我于菩提当能证得，我用是法证得菩提，我由此法，于如是时、如是处证得菩提。’所以者何？无分别故。”

　　巧便学品第五十五。帝释白佛：若于般若听受修行，正为他说，乃至菩提，不杂诸余心心所者，当知必不成就微少善根。佛印述较胜已，帝释为一苾刍，复广较胜，兼为阿难明是佛威神力。佛言：般若功德非人天等所能知故。次为阿难分别有扰乱不扰乱相，及明出罪还补善法，或无或有差别，深嘱菩萨，于有情类，不应发起瞋忿等心，亦不应生粗恶言说。次答阿难菩萨与菩萨共住之问。善现白佛：云何菩萨平等性，而诸菩萨于中学故，名平等学？佛言：内空等是平等性。复次色等，色等自性空，是平等性，菩萨于中学故，名平等学。善现复问：为色等尽故学，离故学，灭故学，无生故学，无灭故学，本来寂静故学，自性涅槃故学，是学一切智智不？如是广问竟。佛言：如汝所说，于意云何？色等真如尽灭断不？答言：不也！佛言：若菩萨于真如如是学，是学一切智智。当知真如无尽，无灭，无断，不可作证。一一述答亦尔！复次如是学时，是学施等，乃至是学无上菩提，若学施等，是学一切智智，至一切学圆满彼岸。善现白佛：若一切法本性清净，云何菩萨于诸法中复得清净。佛言：如是诸法，本来自性清净，菩萨于中，精勤修学甚深般若，如实通达，无没无滞，远离一切烦恼染着，故说菩萨复得清净。复次虽一切法本性清净，而诸异生不知见觉，菩萨欲令彼知见觉，修行布施等，安住内空等。如是学时，于佛十力等无量佛法，皆得清净，不堕二地。于诸有情心行差别，皆能通达至极彼岸，善巧方便，令诸有情证一切法本性清净，如是修学，终不发起悭贪破戒等心，终不发起执取色相等相应之心，何以故？都不见法是可得者，无所得故，不起执取色等法相相应之心，修学如是般若，无有一切功德善根而不能得。

　　愿喻品第五十六。帝释心念叹胜，佛赞印之，散华发愿。问随喜福，佛答不可数知。善现白佛：云何菩萨以如幻心，能证无上菩提。佛言：汝见如幻心不？答言：不也！佛言：若处无幻，无如幻心，汝见有是心，能证菩提不？答言：不也！佛言：若处离幻，离如幻心，汝见有是法，能证菩提不？答言：不也！我都不见即离心法，说何等法，是有是无，以一切法毕竟离故，若法毕竟离，是法不应修，亦不应坏，亦不应引。般若毕竟离故，不应能引，云何离法能证离法。佛言：善哉！以般若等毕竟离故，菩萨可得无上菩提，若般若等非毕竟离，应非般若等。以般若等毕竟离故，名为般若等，是故菩萨非不依般若，能证无上菩提，虽非离法能证离法，而证菩提，非不依止甚深般若，是故菩萨欲得菩提，应学般若。善现白佛：菩萨所行法义，极为甚深。佛言：如是！菩萨能为难事，行甚深义而不作证。善现白言：菩萨所作不难，所以者何，所证法义，能证般若，证法，证者，证处，证时，都不可得。譬如虚空，幻士，影像，如来，变化，机关，于一切法，无分别故。舍利子问：但般若无分别耶？善现答言：静虑等亦无分别。舍利子问：色等亦无分别耶？善现印答。舍利子问：若一切法皆无分别，云何有五趣差别，云何复有三乘位异。善现言：有情颠倒烦恼因缘造种种业，感异熟果，依此施设五趣差别，无分别故有，修预流及预流果等三乘圣位。去来现在如来，由无分别，分别断故，可施设有。由此因缘，知一切法皆无分别，以无分别真如法界法性实际为定量故，菩萨应行如是无分别相般若，便能证得无分别相所求菩提。

　　坚等赞品第五十七。舍利子问：菩萨行深般若，为行坚实法，无坚实法耶？善现答言：行无坚实法。般若等无坚实故，尚不见无坚实可得，况见有坚实可得。诸天作念，若人发心如深般若义行，不堕二地，甚为希有，应当敬礼，善现告言：是未希有，若菩萨知一切法及诸有情，皆不可得，而发心擐功德铠，度令究竟涅槃，乃甚希有。如调伏虚空，如与虚空战，何以故？色等离故有情离。复次，色等离，故施等离，若菩萨闻说诸法无不远离，心不沉没惊怖忧悔，是为行深般若。佛言：何因缘故，菩萨于深般若，心不沉没。善现言：以一切法，皆非有故，皆远离故，皆寂静故，无所有故，无生灭故，观一切法，皆不可得，不可施设是能沉没，是所沉没，是沉没时，是沉没处，是沉没者，由此沉没。若能如是行深般若，释梵礼敬。佛言：非但释梵，亦为净居诸天礼敬，亦为十方佛所护念，则令一切功德圆满，一切恶魔不能沮坏，以成就二法故。一观诸法皆毕竟空，二不弃舍一切有情。又一如所言皆悉能作，二为诸佛常所护念。若菩萨闻说般若，心无疑惑，深生净信，当于不动佛所，及诸菩萨所，广闻其义，信解不退，证得一切智智。善现白佛：诸法实性，皆不可得，云何安住真如，精勤修学，疾证菩提。佛言：如佛所化，安住真如，修菩萨行，疾证菩提，宣说正法。菩萨亦复如是。帝释白佛：般若极难信解，菩萨甚为难事，观一切法，都无所有，于深法性，无疑无滞。善现语言：菩萨观一切法，无不皆空，都无所有，谁沈谁没，谁怖谁惊，谁疑谁滞，未为希有。帝释白言：如箭射空，近远无碍，尊者所说，亦复如是。

　　嘱累品第五十八。帝释白佛：赞善现所说，无不依空等。佛告帝释：善现安住空故，观施等尚不可得，况有行施等者，善现于一切法，住远离住，寂静住，无所得住，空住，无相住，无愿住，如是等无量胜住，比菩萨所住般若最胜行住，乃至邬波尼杀昙分，所不及一。于是诸天散华，六千苾刍得菩提记，同名散华如来。佛语庆喜：虽种三乘善根，要于甚深般若，修行六度，安住二十空等，令得圆满。是故我以般若，付嘱于汝，忘失余法，其罪犹小，忘失般若，其罪甚大。乃至种种赞说付嘱，令受持已，复现神力，令众皆见不动如来海会说法，彼土庄严，佛摄神力，众忽不见。佛告庆喜：如彼佛土，非此土眼所行境界，一切法亦如是，皆非眼根之所行境，法不行法，法不见法，法不知法，一切法无行者，无见者，无知者，无动无作，能取所取，性远离故，能所思议，性远离故，如幻事等，众缘和合，相似有故，无作受者，妄现似有，无坚实故。若如是知如是见如是行者，是行般若，亦不执着此诸法相，如是学时，于诸学中为最，为胜，为长，为尊，为妙，为微妙，为上，为无上，诸有欲取般若量边际者，如愚欲取虚空量及边际。庆喜白佛：何故般若无量。佛言：性无尽故，性远离故，性寂静故，如实际故，如虚空故，三世诸佛皆学般若，证得菩提，宣说开示，而此般若，亦无有尽，已不尽，今不尽，当不尽，静虑等一一皆尔，内空等一一皆尔。所以者何？此等诸法，无生无灭，亦无住异，云何可得施设有尽。佛复出广长舌，明无虚妄，若能受持般若陀罗尼者，则为总持一切佛法。

　　无尽品第五十九。善现问佛：般若为无尽不？佛言：实为无尽，犹如虚空，不可尽故。复问：云何应引般若。佛言：色等无尽故，应引般若。复次色等虚空无尽故，应引般若，复次观无明等如虚空无尽故，应引般若，如是观察十二缘起，远离二边，是诸菩萨不共妙观。不见有法无因而生，不见有法无因而灭，不见有法常住不灭，不见有法有我有情等，不见有法若常若无常，若乐若苦，若我若无我，若净若不净，若寂静若不寂静，若远离若不远离，是菩萨虽行般若等，而不见有所行，亦不见有法能见所行，以无所得而为方便，修行如是般若，一切魔大愁恼。次答善现，菩萨能正修行般若，便能具足修满六波罗密。

　　相引摄品第六十。善现白佛：云何安住布施，引摄净戒等五；乃至安住般若，引摄布施等五，佛广答之。

　　多问不二品第六十一。善现白佛：如是菩萨，发心几时，乃至植几善根。佛言：发心甚久，善根无不圆满，如是般若，如日月轮，照余五度。如有七宝，乃名轮王，如强夫守护美女，如军将善备铠杖，如小王朝侍轮王，如水随恒河入海，如右手能作众事，如大海同一咸味，如圣王轮，最居先导而无分别，何以故？波罗密多，及一切法，自性皆钝，无所能为，虚妄不实空无所有不自在相。譬如阳焰、光影、水月、镜中像等。其中都无分别作用，真实自体。善现白佛：若一切法自性皆空，云何菩萨勤修六度，当得菩提？佛言：菩萨恒作是念，有情心皆颠倒，没生死苦，我若不修善巧方便，不能解脱彼苦。作是念已，舍内外物，舍已，复作思惟，我于此物，都无所舍，此内外物，自性皆空，非关于我，不可舍故。又复为诸有情，终不犯戒，不起瞋恨，常无懈怠，不起乱心，修学胜慧，由此观察修行六度，速得圆满，疾证菩提。善现白佛：若六度无差别相，皆是般若所摄受故，皆由般若修成满故，应合成一波罗密多，云何可说般若于布施等，为最，为胜，及无上等？佛言：如诸有情，种种相别，若近妙高山王，咸同一色。善现复问：波罗密多及一切法，若随实义，皆无此彼胜劣差别，何缘故说般若最胜。佛言：但依世俗言说作用，说有此彼胜劣差别，施设六度，度脱有情世俗作用生老病死，然诸有情生老病死，皆非实有，但假施设，所以者何？有情无故，当知诸法亦无所有，甚深般若，了达一切都无所有，能拔有情世俗作用生老病死，由此故说般若最胜。善现白佛：般若于诸善法，有取舍不？佛言：无取无舍，以一切法，皆不可取不可舍故，谓于色等无取无舍。善现复问：般若云何于色等无取无舍。佛言：般若不思惟色等，如是于色等无取无舍。善现复问：般若云何不思惟色等。佛言：般若于色等，不思惟一切相，亦不思惟一切所缘，如是不思惟色等。善现复问：若菩萨不思惟色等，云何增长所种善根，云何圆满波罗密多，云何能得一切智智。佛言：若时菩萨不思惟色等，是时便能增长所种善根，便能圆满波罗密多，便能证得一切智智。所以者何？要不思惟色等，乃能具足修菩萨行，证得无上菩提。善现复问：“何缘要不思惟色等，乃能具足修菩萨行，证得菩提？”佛言：“若思惟色等，则染着欲界色无色界，不能具足修菩萨行，证得菩提。若不思惟色等，则不染着三界，则能具足修行，证得菩提。”善现复问：“菩萨勤学般若，当于何住？”佛言：“不应住色，乃至不应住诸佛无上菩提。”又问：“何缘不应住色等？”佛言：“于一切法无执着故，不应住色等，是菩萨不见有法可于其中而起执着，及安住故。如是以无执着及无安住而为方便，行深般若波罗密多。复次，若作是念，能如是无所执着安住行深般若，是行般若，能如是无所执着安住修深般若，是修般若，我应如是行，如是修，由如是念，取相执着，远离般若，亦远离静虑等，乃至远离无上菩提，何以故？甚深般若，于一切法无所执着，非深般若有执着性，所以者何？甚深般若，都无自性，可于诸法有所执着，是故菩萨修行般若，于一切法及深般若，皆无执着。复次，若起是想，此是般若，我行般若，则是遍行诸法实相。菩萨由起此想，便退般若，亦退静虑等，何以故？般若是一切种白法根本，若退般若则为退失一切白法。复次，若作是念，般若遍能摄受六度二十空等，则退失般若，亦不能摄受六度二十空等，何以故？非离般若，能遍摄受殊胜善法，及证菩提。复次，若作是念，安住般若，便于菩提定得受记，则为退失般若，不得受记。复次，若作是念，安住般若，则遍引发布施等，亦遍安住内空等，则退失般若，不能引发布施等，不能安住内空等。复次，若作是念，佛知诸法无摄受相，自证菩提，得菩提已，为诸有情宣示诸法实相，则为退失般若。何以故？如来于法，无知无觉，无说无示，以诸法实相，不可知觉，不可施设，云何得有知觉说示一切法者，若言实有知觉说示一切法者，无有是处。”善现白佛：“云何远离种种过失？”佛言：“若作是念，诸法无所有，不可取，无有能现等觉者，亦无有能宣说开示，若如是行，是行般若，离诸过失，若着无所有不可取法，则离般若。何以故？甚深般若，于一切法无所执着，无所摄受。”善现白佛：“般若于般若，为远离为不远离，乃至三智于三智，为远离为不远离，若般若于般若等，设远离设不远离，云何能无执着引发般若等？(内空等，则云安住。)”佛言：“非远离非不远离，是故能无执着，引发安住。何以故？非即自性，非离自性，而能安住引发自性。复次，菩萨行深般若时，不执着色等，谓此是色等，此色等属彼，于如是一切法无执着故，便能引发般若等，安住内空等，若于诸法中有所执着，谓此是法，此法属彼，则不能随意引发安住殊胜功德。复次，菩萨行深般若时，不观色等若常若无常，乃至若远离若不远离，便能引发安住殊胜功德。复次，若行深般若，则为行静虑，乃至行一切相智。复次，甚深般若，随所行处，余善皆从，随所至处，余善皆至，如四军随轮王。又般若如善御者，御余善法，行于正道，至一切智智。”善现白佛：“云何为道，云何非道？”佛言：“诸异生道，声闻道，独觉道，非菩萨道，自利利他道，一切智智道。不住生死及涅槃道是菩萨道，甚深般若，能为大事，示现道非道相，令菩萨知，速证一切智智。复次，能为大事，度诸有情，皆获利益安乐，虽作无边利乐他事，而于此事无所取着，虽能示现色等所作事，而无取着，引导菩萨，令趣菩提，定不退转，而于诸法，无起无灭，以法住性为定量故。”善现白佛：“若深般若，于一切法无起无灭，云何菩萨应修六度？”佛言：“菩萨应缘一切智智，为诸有情而修施等，持此善根，与诸有情平等共有，回向菩提，于回向时，远离三心，谓谁回向，用何回向，回向何处，是菩萨持此善根，如是回向菩提，则修六度四等，速得圆满，疾得一切智智。”善现白佛：“云何能与六度常共相应，不相舍离？”佛言：“如实观色等非相应非不相应，是能与六度常共相应，不相舍离。复次，恒作是念，我不应住色等，以色等非能住非所住故，是能与六度相应不离。”善现白佛：“菩萨应于般若，常勤学耶？”佛言：“如是！般若如大海，是诸善法生长方便所趣向门，三乘皆当勤学，菩萨于般若勤修学时，应勤修学布施等，应勤安住内空等，如善射人，甲胄坚固，执好弓箭，不惧怨敌，菩萨亦如是。摄受般若及静虑等诸功德时，皆以般若而为方便，一切魔外皆不能伏，便为三世诸佛护念，以能行布施，乃至能行一切相智故。”善现复问：“云何行布施等，便为诸佛护念？”佛言：“行施等时，观施等不可得故，为佛护念。复次，三世诸佛如色等不可得故，护念是菩萨。复次，三世诸佛不以色等故，护念是菩萨。”善现白佛：“菩萨虽多处学，而无所学？佛言：如是！实无有法，可令菩萨于中学故。”善现复言：“佛为菩萨，或略或广宣说六度相应之法，若欲证菩提，皆应听受读诵通利，如理思惟，审正观察，心心所法，于所缘相，皆不复转？”佛言：“如是！”又问：“云何于一切法，如实了知略广之相。”佛言：“若如实了知色等真如相，是于一切法知略广相。”又问：“云何色等真如相，菩萨如实了知而于中学，于一切法知略广相？”佛言：“色等真如无生无灭，亦无住异而可施设，菩萨如实了知当于中学，于一切法，如实了知略广之相，乃至无上菩提。”一一问答亦尔。复次，如实了知色等实际相，是于一切法，如实了知略广之相，善现白佛：“云何色实际相？”佛言：“无色际是名色实际相，乃至无上菩提。”一一问答亦尔。复次，如实了知色等法界相，是于一切法如实了知略广之相。善现白佛：“云何色法界相？”佛言：“色界虚空界，是名色法界，此色法界无断无别而可施设，是名色法界相，乃至无上菩提。”一一问答亦尔。善现又问：“复云何应知一切法略广相？”佛言：“如实了知一切法不合不散，当知一切法略广相，谓色等皆不合不散，何以故？如是诸法，皆无自性，则无所有，则不可说有合有散，于一切法如是了知，则能了知略广之相。”善现白佛：“如是名为略摄六度，若于中学，能多所作，初修业，乃至十住地，皆应于中学。学此略摄波罗密多，于一切法知广略相？”佛言：“如是！如是法门，利根能入，中根亦能入，定根能入，不定根亦能入，若专于中学，无不能入，非懈怠等之所能入，若如所说而学，能随证得六度二十空等，福聚甚多，善知所缘门，善知行相门，善知字门，善知非字门，善知言，不言，一增语，二增语，乃至善知界，善知非界。又善知色等作意，又善知色等色等相空，又善知止息道，不止息道，生灭住异，乃至善知安立三乘方便。”善现白佛：“菩萨云何当行般若，当引般若，当修般若？”佛言：“观色等乃至老死寂静故，可破故，不自在故，体虚妄故，不坚实故，应行般若。又如引虚空，应引般若，如修虚空，应修般若。”又问：“为经几时当行、当引、当修？”佛言：“从初发心，乃至坐菩提座，应行、应引、应修。”又问：“住何等心，无间当行、引、修？”佛言：“从初发心，乃至菩提，不容发起诸余作意，唯常安住一切智智相应作意，应行、引、修般若，如是行、引、修般若，乃至能令心心所法，于境不转。”又问：“菩萨行、引、修般若，当得一切智智不？不行、不引、不修般若，当得一切智智不？亦行亦不行般若等，当得一切智智不？非行非不行般若等，当得一切智智不？”佛一一答言：“不也！”又问：“若尔，菩萨云何当得一切智智？”佛言：“如真如！云何真如，如实际！云何实际，如法界！云何法界，如我界！乃至补特伽罗界，云何如我界等。”佛言：“若我若有情等，为可得不？”善现言：“不也！”佛言：“若我等不可得，云何可施设我界等，若菩萨不施设般若，亦不施设一切智智，及一切法，定得一切智智。”善现又问：“为但般若不可施设，为静虑等亦不可施设耶？”佛言：“一切法皆不可施设。”又问：“云何可施设是地狱，是傍生，乃至是诸佛，是一切法耶？”佛言：“有情施设，及法施设，实可得不。”善现言：“不也！”佛言：“菩萨行般若时，应学一切法皆不可施设。”善现又问：“岂不应于色等学？”佛言：“应于色等学，不增不减。”又问：“云何应于色等学，不增不减？”佛言：“应于色等不生不灭故学。”又问：“云何应于色等不生不灭故学？”佛言：“应于色等不起作诸行若有若无故学。”又问：“云何应于色等不起作诸行若有若无故学？”佛言：“应观诸法自相皆空故学。如是应于色等不起作诸行若有若无故学。”又问：“云何应观诸法自相皆空故学？”佛言：“应观色等色等相空故学。”又问：“若色等色等相空，云何菩萨当行般若？”佛言：“由此般若不可得，菩萨不可得，行亦不可得，若能行者，若由此行，若所行处，皆不可得，是故都无所行，是行般若，以于其中一切戏论不可得故。”又问：“初修业菩萨，云何当行？”佛言：“从初发心，应于一切法常学无所得，修施等时，以无所得而为方便，应修施等，住内空等时，以无所得而为方便，应住内空等。”又问：“云何名有所得？云何名无所得？”佛言：“诸有二者，名有所得，诸无二者，名无所得，诸眼诸色为二，乃至诸菩提诸佛为二，如是一切有戏论者，皆名有二。非眼非色为无二，乃至非菩提非诸佛为无二，如是一切离戏论者，皆名无二。”又答善现：非由有所得故无所得，亦非由无所得故无所得，然有所得无所得平等性，是名无所得，菩萨于有所得无所得平等性中，应勤修学，如是学时，名学般若无所得义，离诸过失。善现白佛：“若不著有所得，不着无所得，云何从一地至一地，渐次圆满？”佛言：“非住有所得中，能从一地至一地，亦非住无所得中，能从一地至一地，何以故？般若无所得故，菩提无所得故，行者、行处、行时、无所得故，此无所得法，亦无所得故，应当如是修行般若。”又问：“若般若等俱不可得，云何菩萨修行般若时，于一切法常乐决择，谓此是色等？”佛言：“虽于诸法常乐决择，而不得色等。”又问：“若不得色等，云何能圆满六度，入正性离生位，严净佛土，成熟有情，得一切智智，转法轮，作佛事，解脱有情生死众苦，令证涅槃？”佛言：“菩萨不为色等故修行般若”，又问：“为何事故修行般若？”佛言：“无所为故，以一切法无所为，无所作，应以无所为无所作而为方便，修行般若。”又问：“若一切法皆无所为无所作，不应安立三乘差别？”佛言：“非无所为无所作法安立可得，要有所为有所作法安立可得。所以者何？愚夫异生，执着色等，由执着故，念色得色，乃至念菩提得菩提，作如是念，色等实可得，我当决定证得菩提，脱诸有情生死众苦，令获究竟常乐涅槃。是诸愚夫无闻异生，颠倒因缘，作如是念，则为谤佛。何以故？佛以五眼求色等尚不可得，若有决定当得菩提，及脱有情生死，令获涅槃，无有是处。”又问：“若诸如来，皆以五眼求色等不可得故，诸有情类亦不可得，则定无有证得菩提，及脱有情生死，令获涅槃。云何世尊证得菩提，安立有情，三聚差别？”佛言：“我以五眼如实观察，决定无我能证菩提，安立有情，三聚差别，然诸有情，愚痴颠倒，于非实法，起实法想，于非实有情，起实有情想，我为遣除彼虚妄执，依世俗说，不依胜义。”善现复问：“为住胜义证得菩提耶？为住颠倒证得菩提耶？将无世尊不证菩提耶？佛皆言：不也！我虽证得菩提，然不住有为界，亦不住无为界，如诸如来所变化者，虽不住有为无为界，然有去来坐立等事，亦行布施等，亦住内空等，如来亦尔，知一切法皆如变化，说一切法皆如变化，虽有所作，而无真实，虽度有情，而无所度，如所化者，度化有情，如是菩萨修行般若，应如佛所化者，虽有所为而无执着。”次引过去善寂慧佛，留化半劫，作诸佛事，应信诸法皆如变化。次明佛身由法性故，作净福田，化佛亦尔；由法性故，作净福田，供佛供化，福皆无尽，慈敬忆念，散华称名，善根亦皆无尽，菩萨应以诸法法性而为定量，修行般若善巧方便，入诸法法性已，而于诸法不坏法性，谓不分别此是般若，此是般若法性等。善现白佛：“云何如来自坏诸法法性，谓佛常说此是色等，乃至此是有为法，此是无为法？”佛言：“我不自坏诸法法性，但以名相方便，假说诸法法性，令诸有情得悟诸法法性无差别理。”又问：“云何佛于无名无相法，以名相说，令他悟入耶？”佛言：“我随世俗假立名相，方便宣说诸法法性，而无执着，如诸愚夫，闻说苦等，执著名相，不知假说，佛及弟子，如实知随世俗说，无有真实诸法名相，菩萨住一切法但假名相，应行般若，而于其中不应住着。”善现又问：“若一切法但有名相，菩萨为何事故，发菩提心，勤苦修行？”佛言：“以一切法但有名相，但假施设，名相性空，诸有情类颠倒执着，生死不脱，是故菩萨发心行行，证得一切相智，以三乘法，度脱令出生死，入涅槃界，而诸名相无生无灭，亦无住异施设可得。”又问：“三智有何差别？”佛言：“一切智，共二乘。道相智，共菩萨。一切相智，是如来不共妙智。一切智者，谓蕴处界等，二乘亦能了知，而不能知一切道相及一切法一切种相，菩萨应学遍知一切道相，虽令此道作所应作，而不令其证于实际，知一切法皆同一相，谓寂灭相，故名一切相智。复次，诸行状相能表诸法，如来如实能遍觉知，故名一切相智。”又问：“道与涅槃，俱无自性，佛何故说此是预流，乃至此是如来？”佛言：“如是一切，无为所显。”又问：“无为法中，实有预流乃至如来差别义不？”佛言：“我依世俗言说显示，不依胜义。非胜义中有语言路，或分别慧，或复二种，然彼彼边断，立彼彼后际。”又问：“既一切法自相皆空，前际尚无，况有后际？”佛言：“如是！然诸有情，不解诸法自相皆空，为饶益彼，方便为说此是前际，此是后际，然一切法自相空中，前际后际俱不可得，菩萨达一切法自相空已，修行般若无所执着，次达般若波罗密多名义。次明行般若甚深义趣，应作是念，我不应行贪等义非义，我不应行色等义非义，所以者何？如来得菩提时，不见有法，能与少法为义非义，如来出世，若不出世，诸法法性，法住，法定，法尔常住，无法于法为义非义，如是菩萨应离义非义，常行般若甚深义趣。”

　　阅藏知津卷第十九

　　　　(信士魏国祥　比丘照满各助
　　　　　银二两)
嘉兴大藏经　阅藏知津(第卷-第卷)


　　阅藏知津卷第二十

　　北天目沙门释智旭汇辑

　　大乘经藏　般若部第三之五

　　大般若经之余四

　　实说品第六十二。佛答善现：“譬如良田种树，是人虽复不见此树根茎枝叶华果受者。而种树已，溉灌守护，渐得生长，众人受用，愈疾获安。菩萨亦复如是，虽不见有有情佛果，而为有情求趣菩提，修六度满，证得菩提，令诸有情受用佛树，叶饶益者，脱恶趣苦，华饶益者，生人天中，果饶益者，住三乘果。是诸有情得成佛已，复用佛树枝叶华果饶益有情。虽作如是大饶益事，而都不见真实有情得涅槃者，唯见妄想众苦寂灭。如是菩萨修行般若，不得有情，及彼施设，然为除彼，我执颠倒，求趣菩提，甚为难事。”善现白佛：“当知菩萨，即是如来？”佛言：“如是！若无菩萨，则无三世诸佛，亦无三乘，亦无有能永断三界。若由此真如施设如来，即由此真如施设独觉，乃至施设色等及一切法，如是一切法真如，一切有情真如，一切如来真如，一切菩萨真如，实皆无异，故名真如。菩萨于此真如修学圆满，证得菩提，故名如来。如是菩萨应学真如甚深般若，若学真如甚深般若，则能学一切法真如，则能圆满一切法真如，则于一切法真如得自在住，则能善知有情根性胜劣，则能具知有情胜解差别，则知有情自业受果，则能具足愿智，则能净修三世妙智，则能无倒行菩萨行，则能如实成熟有情，则能如实严净佛土，则能证得一切智智，则能转妙法轮，则能安立有情于三乘道，则令有情入涅槃界。菩萨见是自利利他一切功德，应发无上觉心，勇猛精修般若，坚固无退。”次较福胜，次问初发心菩萨，何所思惟？佛言：“恒正思惟一切相智，无性为性，无性为所缘，正念为增上，寂静为行相，无相为相。”又问：为色等亦无性为性？佛印述之。又问：“何缘一切相智无性为性。色等亦无性为性？”佛言：“一切相智自性无故。若法自性无，是法无性为性，色等亦尔。”又问：“何缘一切相智自性无？”佛言：“无和合自性故。若法无和合自性，是法则以无性为性。”色等一一问答亦尔。复次，一切法皆以空无相无愿为自性，皆以真如法界等为自性。善现白佛：“若一切法皆以无性为自性者，初发心菩萨，成就何等善巧方便，能行布施等，能住内空等，成熟有情，严净佛土？”佛言：“谓虽修学知一切法皆以无性为其自性，而常精勤成熟有情，严净佛土，虽常精勤成熟有情，严净佛土，而勤修学知诸有情及诸佛土。皆以无性为其自性。是菩萨虽行布施等。住内空等，学菩提道而知菩提道，无性为自性，如是修行布施等，安住内空等，学菩提道，乃至未得如来十力等，皆名学菩提道未得圆满。若于此道已得圆满，则于一切波罗蜜多亦已圆满。由一刹那相应妙慧，证得如来一切相智。以无障碍清净佛眼，遍观十方三界诸法，尚不得无，况当得有，如是菩萨最胜善巧方便，谓行般若，观一切法尚不得无，况当得有。常作是念，诸法皆以无性为性，如是无性，本性自尔，非佛等所作，以一切法皆无作者，离作者故。”善现白佛：“一切法皆无知为性，云何菩萨修行般若，显示诸法若有若无。”佛言：“随世俗故显示，非随胜义。”又问：“世俗胜义为有异不？”佛言：“不也！世俗真如，即是胜义。颠倒妄执，于此真如不知不见，哀愍彼故，随世俗相，显示诸法若有若无。复次，有情于蕴等法起实有想，菩萨哀愍彼故，分别诸法若有若无，令知皆非实有。”

　　巧便行品第六十三。善现白佛：“当于何处，行菩萨行？”佛言：“当于色等空行菩萨行。如佛菩提，于诸法中，不作二相。”次答佛陀名义，菩提名义。次问行布施等时，住内空等时，于何等法为益为损，为增为减，为生为灭，为染为净。佛言：“菩萨为菩提故，行布施等时，住内空等时，于一切法无益无损，乃至无染无净。”又问：“若为菩提，行深般若，于一切法都无所缘而为方便，不为益，不为损，乃至不为染不为净故现在前者，云何摄受六度二十空等？”佛言：“不以二故，摄受施等，乃至不以二故，证得菩提。”又问：“若不以二故，摄受施等，云何从初发心，乃至最后心起，于一切时，善法增长？”佛言：“若以二故行，则诸善法不得增长，行不二故，善根坚固，不可制伏。”次明若不敬供诸佛，不能圆满善根。不得善友摄受者，不能证得一切智智。又虽敬供佛等，远离方便善巧力故，犹不能证一切智智。因即广明方便善巧修行六度之相，及修一切善法之相。

　　遍学道品第六十四。佛告善现：“菩萨能于色等无性自性无动。”善现问言：“有性法能现证无性不？无性法能现证有性不？有性法能现证有性不？无性法能现证无性不？”佛皆答言：“不也！”又问：“将无世尊不得现观？”佛言：“有得现观，然离四句，非有非无，绝诸戏论，乃名现观，得亦如是。”又问：“何为戏论？”佛言：“观色等若常无常，乃至若是所遍知，若非所遍知，是为戏论。复次，若作是念，苦应遍知，集应永断，灭应作证，道应修习，应修四静虑等。应超预流果等，应行布施等，应住内空等，应趋入正性离生，应圆满十地正行，应成熟有情，应严净佛土，应起佛十力等，应断烦恼习气，应证无上菩提，是为戏论。复次，菩萨行深般若时，应观色等若常若无常等，不可戏论故，不应戏论。复次，观苦圣谛，若应遍知，若不应遍知，不可戏论故，不应戏论。以一切法有性不能戏论有性，无性不能戏论无性，有性不能戏论无性，无性不能戏论有性，离有无性，法不可得。若能戏论，若所戏论，若戏论处，都无所有。是故色无戏论，乃至佛菩提无戏论。菩萨应行无戏论甚深般若。”善现白佛：“云何观一切法皆无戏论。”佛言：“观色等无自性，若法无自性，则不应戏论，是故色等无戏论。”又问：“菩萨用何等道，得入正性离生？”佛言：“非用声闻道，非用独觉道，非用佛道，然于一切道先遍学已，用菩萨道而入正性离生。谓菩萨从初发心，勇猛勤修六度，以胜智见，超过静观，至独觉等八地，用道相智而入正性离生。复用一切相智，永断习气，入如来地，乃成一切智智。是菩萨所学第八，乃至独觉若智若断，皆是菩萨摩诃萨忍。”又问：“云何当起一切净道相智？”佛言：“若诸行状相，能显发起净道相智，菩萨遍现等觉，如实为他宣示施设，令诸有情得无倒解，趣向利乐。菩萨应于音声语言，皆得善巧，遍为有情说法，令所闻皆如谷响，虽有解了，而无执着，应如实知有情随眠意乐种种差别。应如实知六道因果，随其所应，遮障彼道，及彼因果，应如实知三十七品，乃至三智，三乘道及因果，以如是道，安立有情。”善现白佛：“若一切种菩提分法及诸菩提，皆非相应，非不相应，无合、无散、无色、无见、无对、一相所谓无相。云何如是菩提分法，能取菩提。譬如虚空，于一切法无取无舍，自相空故，诸法亦尔。自相皆空，非于余法有取有舍？”佛言：“如是！如是！然诸有情于一切法自相空义，不能解了，哀愍彼故，方便宣说菩提分法能取菩提。复次，若色等一切法，于圣法毗奈耶中，皆非相应非不相应，乃至一相无相。佛为饶益有情，令得正解，入法实相，以世俗说，非以胜义，菩萨于二乘法，学智见已，如实通达，不应摄受。于一切智智相应诸法，学智见已，如实通达一切种相，应可摄受。”善现又问：“若菩萨不于如是诸法相学，亦应不于诸行相学，既不能学，云何能超二地？乃至以三乘法安立有情，令脱众苦？”佛言：“若一切法实有相者，菩萨应于中学，以一切法实非有相，无色、无见、无对、一相，所谓无相。是故不于有相法学，亦不于无相法学。”又问：“若尔！云何菩萨能修般若，超二乘地，乃至安立有情？”佛言：“如汝所说，一切法非有相，非无相，非一相，非异相。若菩萨知一切法若有相，若无相，若一相，若异相，咸同一相，所谓无相。修此无相，是修般若。”又问：“云何修此无相，是修般若？”佛言：“若修遣色等，亦遣此修，是修般若。”又问：“云何修遣色等，亦遣此修？”佛言：“若念有色等，有遣此修，非修般若，何以故？非有想者能修般若。是故修遣色等，亦遣此修，是修般若。复次，住有想者，若修布施等，若住内空等，必当执有我及我所，便着二边，不解脱生死。无道，无涅槃。云何如实能修布施等，能住内空等。”又问：“何等是有，何等是非有？”佛言：“二是有，不二是非有，色想等为二，色想等空为不二，乃至一切想皆为二，乃至一切二皆是有，乃至一切有皆有生死，不能解脱。诸想空者，皆为无二，皆是非有，皆无生死，则能解脱。由此一切有二想者，定无六度，无道无果，亦无现观，下至顺忍，彼尚非有，况有色等遍知，况得三乘圣果。”

　　三渐次品第六十五。善现白佛：“住有想者，若无道果，住无想者，岂有道果？”佛言：“如是！”又问：“菩萨行深般若时，为有有想有无想不？为有色等想不？为有色等想，有色等断想不？”佛言：“于一切法，皆无有想，亦无无想，当知即是顺忍，即是修道，即是得果。当知无性即菩萨道，无性即菩萨现观。”又问：“若一切法皆以无性为自性者，云何如来现等觉已，于一切法及诸境界，皆得自在？”佛言：“我本修学菩萨道时，无倒修行六度，入四静虑，于诸静虑，及静虑支，虽善取相，而无所执，都无味着，都无所得。无所分别，具足安住，善淳熟已，发起五通，亦无所执，乃至无所分别，以一刹那相应妙慧，证得无上菩提，谓现等觉四谛，都无所有，成就十力等无边功德，安立三聚有情，令获利乐。”又问：“云何如来能起无性为自性四静虑，能发无性为自性五神通，能证无性为自性菩提，能立无性为自性有情，作三聚已，令获利乐？”佛言：“若诸欲恶不善法等，有少自性，或复他性为自性者，我不应通达彼无性为自性已，能入静虑。以彼无自他性，但以无性为自性故，我通达已，能入静虑，广说五通，乃至有情，亦复如是。”又问：“云何于无性为自性法中，有渐次业，渐次学，渐次行，由此证得菩提？”佛言：“菩萨闻一切有情一切行，一切法，皆以无性为自性，思惟胜解，发趣菩提，为度有情，作渐次业，修渐次学，行渐次行。如诸过去菩萨，次第修行六度，六念，二十空等，如是学一切法，皆以无性为其自性，于中尚无少念可得，况有念色等。”又问：“则应无色等，乃至一切法，皆应是无？”佛言：“于一切法皆以无性为自性中，有性无性为可得不？”答言：“不也！”佛言：“若有性无性俱不可得，云何可为是问，则应无色等。”善现白佛：“我于是法，无惑无疑。然当来世，有苾刍等求三乘者，彼作是说，佛说一切法，皆以无性为其自性。谁染谁净，谁缚谁解，彼于染净缚解不了知故，破戒、破见、破威仪、破净命，当堕三涂，受诸剧苦，轮回生死，难得解脱。我观未来有是可怖畏事，故问如来如是深义？”佛言：“善哉！如汝所说，有性无性俱不可得，不应于此执有无性。”

　　无相无得品第六十六。善现白佛：“若一切法，皆以无性为自性者，菩萨见何等义，为利有情，求趣菩提？”佛言：“以一切法皆以无性为自性故，菩萨为利有情，求趣菩提。何以故？有情具断常见，住有所得，难可调伏。愚痴颠倒，难可解脱。由有所得想，无得，无现观，亦无菩提。若无所得，即是得，即是现观，即是菩提，以不坏法界故。若有于是无所得中，欲有所得，欲得现观，欲得菩提，当知彼为欲坏法界。”又问：“云何得有极喜地等？”佛言：“以一切法无所得故，得有极喜地等。”又问：“六度有何差别？”佛言：“无所得者，皆无差别，为欲令彼有所得者离染着故，方便宣说有差别相。”又问：“何故无所得者，皆无差别？”佛言：“不得布施，不得施者，不得受者，不得所施，而行布施，乃至不得一切佛法而得无上菩提，菩萨行是无所得般若，魔及眷属所不能坏。”又问：“云何一心具摄一切佛法？”佛言：“所行布施等，所住内空等，不离般若，皆为般若之所摄受，如是一刹那心，则能具摄一切诸法。”又问：“云何诸有所作，不离般若，般若所摄受故，一刹那心则能具摄施等？”佛言：“菩萨所行布施等，所住内空等，皆为般若所摄受故，远离二想。”又问：“云何虽行施等，而无二想？”佛言：“为欲圆满施度故，即于施度中摄受一切佛法而行布施，由是因缘而无二想。广说乃至修八十好，亦如是。复次，行施等时，住无漏心而行施等，故无二想。”又问：“云何住无漏心而行施等？”佛言：“以离相心，修行施等。”又问：“于一切无相无觉无得无影无作法中，云何能圆满施等？”佛言：“以离相无漏之心而行施等。”一一广明行相。

　　无杂法义品第六十七。善现白佛：“云何于一切无杂无相自相空法中，能圆满修六度。云何于一切无漏无差别法中，施设如是诸法差别，及可了知？云何于般若中，摄受一切世出世法？云何于一切异相法中，施设一相，所谓无相？及于一相无相法中，施设种种差别法相？”佛言：“安住如梦如响乃至如变化事五取蕴中，修行六度，如实了知如梦等，五取蕴皆无相。所以者何？诸梦响等，皆无自性，无性则无相，无相则一相。由此因缘，布施无相，施者无相，受者无相，施物无相。若如是知而行布施，则能圆满施度，则不远离六度，则能圆满一切佛法。广说乃至般若亦尔。”

　　诸功德相品第六十八。善现白佛：“云何如梦响等，而可安立是善是非善，乃至是菩提，是能证耶？”佛言：“愚夫异生，得梦，得见梦者，乃至得变化事，得见变化事者，得已，颠倒执着，造身口意业，福、非福、不动行、往来生死，流转无穷。菩萨行深般若，观察毕竟无际二空，安住毕竟无际二空，为彼有情宣正法言，色等是空，无我我所。色等如梦等，都无自性，当知此中无色等，无梦等，亦无见梦者等，一切法皆无实事，皆以无性而为自性。汝等虚妄分别力故，无色中见有色，乃至无无为法中见有无为法。当知蕴处界等一切法性，皆从众缘和合建立颠倒所起，诸业异熟之所摄受。汝等何为于是虚妄无实事法，起实事想。是时菩萨修行般若，方便善巧，拔济有情，令修施等一切佛法。若诸有情，耽著有为施等及果，以诸方便安慰拔济，令住三乘。如是菩萨观察安住毕竟无际二空，虽知诸法如梦响等，而能安立是善是非善等，皆无杂乱，甚奇希有。次更分别菩萨甚奇希有之法，谓住异熟生布施等法，及四摄等。”善现白佛：“若一切法，一切有情，自性毕竟皆不可得，云何菩萨修行布施等，安住内空等，乃至住异熟生六神通已，为诸有情说法。世尊！不可得中，无有情，无有情施设，无色等，无色等施设，一切有情法及施设，既不可得，云何菩萨为诸有情说法，何以故？菩萨行深般若时，尚不得菩提，况有菩提分法可得，尚不得菩萨，况有菩萨法可得？”佛言：“如是！一切有情，有情施设，一切法，法施设，皆不可得，无所有故。当知内空，乃至无性自性空，真如空，乃至不思议界空，苦圣谛空，集灭道圣谛空，色空，乃至八十随好空，见一切法皆悉空已。为诸有情说法，令离颠倒，而于有情及法，都无所得，于诸空相，不增不减，无取无舍，由是虽说诸法，而无所说，于一切法，得无障智，不坏诸法，无二分别，如化如来，教所化众。虽不分别破坏法相，而能如实安立有情，住所应住，虽于有情及法，都无所得，而令有情解脱妄想颠倒执着，所以者何？色等本性无缚无脱，则非色等，毕竟净故。复次，以无所住为方便故，住色空等，色等无所住，色空等无所住，色等无自性不可得，色空等无自性不可得，非无自性不可得法有所住故，非无性法住无性法，非有性法住有性法，非无性法住有性法，非有性法住无性法，非自性法住自性法，非他性法住他性法，非自性法住他性法，非他性法住自性法。何以故？是一切法皆不可得，不可得法，当何所住，菩萨以是诸空修遣诸法，亦能如实说示有情。”善现白佛：“若真法界真如实际无转越者，色等与法界真如实际为有异不？”佛言：“不异。”又问：“若不异者，云何世尊安立黑法感黑异熟，白法感白异熟，非黑非白法感非黑非白异熟？”佛言：“依世俗谛安立，不依胜义。胜义谛中，不可说有因果差别。色等无生无灭，无染无净，以毕竟空无际空故。”又问：“若依世俗安立因果，不依胜义者，则愚夫异生皆应有三乘果？”佛言：“愚夫异生不如实知世俗谛，及胜义谛，无圣道，无修圣道，云何有圣果。唯诸圣者，如实知二谛，有圣道，有修圣道，得有圣果差别。又菩萨自于诸法无所执着，亦能教他于法无所执着，无执着故，于一切处皆得无碍，如佛所变化者，虽行施等，而于彼果不受不着，唯为有情般涅槃故。”

　　诸法平等品第六十九。善现白佛：“云何于一切法，善达实相？”佛言：“如佛所变化者，不行于贪等，乃至不行于道果。于一切法都无所行，是为善达诸法实相，谓于法性都无分别。”又问：“一切色等皆如化不？”佛言：“如是，一切法皆如化。”又问：“诸所变化，皆无实色等，云何菩萨于诸有情，有胜士用？”佛言：“菩萨颇见有情可脱三界不？”答言：“不也！”佛言：“菩萨于一切法，知见通达，皆如幻化。”又问：“为何事故修行施等？”佛言：“若诸有情，能知皆如幻化，则菩萨不应无数劫为有情行道，以有情自不能知，皆如幻化，是故菩萨为诸有情行道。复次，若菩萨不如实知皆如幻化，则不应无数劫修菩萨行，严净佛土，成熟有情。以如实知皆如幻化，故无数劫修菩萨行。”又问：“若一切法如梦幻等，所化有情，住在何处，拔济令出？”佛言：“住在名相虚妄分别，拔济令出，名皆是客，皆是假立，皆属施设，谓此名色等，愚夫妄执，菩萨教令远离。说离名法相有二种：一色相。二无色相。愚夫执着，取相分别，生诸烦恼，菩萨教令远离二相，虽教安住无相界中，而不令其堕二边执。谓此是相，此是无相。”又问：“若一切法但有名相，皆是假立，分别所起，非实有性，云何于诸善法能自增进，亦能令他增进？”佛言：“若诸法中少有实事，非但假立有名相者，则应于善法不自增进，不令他进。以诸法中无少实事，是故以无相为方便，能圆满般若等诸善法，亦令他满。复次，若诸法中，有毛端量实法相者，则菩萨于一切法不应觉知无相无念亦无作意无漏性已，证得菩提，安立有情于无漏法。何以故？诸无漏法，皆无相无念无作意故，安立有情于无漏法，乃名真实饶益他事。复次，菩萨学三脱门，则能学五蕴等无量无边佛法。”次广答学五蕴等。又问：“若行般若时，如实了知五蕴等法展转差别，岂不以色等坏法界耶？法界无二，无差别故？”佛言：“若离法界，余法可得，可言彼法能坏法界。然离法界无法可得，故无余法能坏法界。菩萨应学法界无二无别不可坏相。”又问：“欲学法界，当于何学？”佛言：“当于一切法学，以一切法，皆入法界故，不由佛说。若学一切法，即学法界。”又问：“若一切法，皆入法界，无二无别，云何菩萨当学般若，亦学静虑等。非法界中有如是等种种分别，将无由此分别，行于颠倒，无戏论中，起诸戏论。世尊！法界非色等，亦不离色等，法界即色等，色等即法界？”佛言：“如是！色等非法界，亦不离色等别有法界，色等即法界，法界即色等，菩萨知一切法即法界，以方便善巧无名相法，为诸有情寄名相说，谓此是色等，如幻师幻作种种，无有实事可得。”

　　阅藏知津卷第二十

　　　　　　(信士苏开祚助银参两报荐
　　　　先考性灵先妣黄氏同生净土
　　　　　信士周净灏助银一两)
嘉兴大藏经　阅藏知津(第卷-第卷)


　　阅藏知津卷第二十一

　　北天目沙门释智旭汇辑

　　大乘经藏　般若部第三之六

　　大般若经之余五

　　不可动品第七十，善现白佛：“若有情及有情施设毕竟不可得，菩萨为谁修行般若？”佛言：“以实际为量故，修行般若，以有情际，不异实际，以不坏实际法，安立有情于实际中。”问言：“若有情际即是实际，则为安立实际于实际，则为安立自性于自性？”佛言：“不可安立实际于实际，亦不可安立自性于自性，然般若方便善巧，能安立有情于实际中，而有情际不异实际。如是有情际，与实际，无二无二分。”又问：“何等名为方便善巧？”佛为广说。又问：“本性空中，有情及法俱不可得，亦无非法，云何菩萨为诸有情求证菩提，常作饶益？”佛言：“以一切法皆本性不空，是故菩萨住一切法本性空理，修证菩提。为饶益有情，说本性空法。复次，本性空中，我等不可得，色等不可得，虽为有情说本性空，而诸有情实不可得，哀愍彼堕颠倒法故，拔济令住无颠倒法，谓无分别，此无所有，即本性空。菩萨安住此中，见诸有情堕颠倒想，方便善巧，令得解脱无我我想，乃至亦令解脱无菩提菩提想。当知此中无我可得，乃至亦无菩提可得。菩萨唯为诸法本性空故。求趣菩提。是本性空，前后中际，常本性空，未曾不空。即本性空，名为佛眼。”善现白佛：“菩萨甚为希有，行本性空，而于本性空，曾无失坏。谓不执色等异本性空。世尊！色等即是本性空，本性空即是色等？”佛印述之！复次，若色等异本性空，本性空异色等，色等非本性空，本性空非色等，则菩萨不应观一切法皆本性空，证得菩提。以色等不异本性空(云云)。是故观一切法皆本性空，证得菩提，以离本性空，无有一法是实是常，可坏可断。本性空中，亦无一法是实是常，可坏可断。唯诸愚夫，迷谬颠倒。起别异想，谓执色等，异本性空。不如实知色等，便执着色等，计我我所，着内外物，受后色等。菩萨住本性空，修行般若，不执受色等，亦不坏色等若空若不空。所以者何？色等不坏空，空不坏色等，谓此是色等，此是空。譬如虚空不坏虚空。如是诸法，俱无自性，不可相坏。谓此是空，此是不空。善现白佛：“本性空中，都无差别，菩萨为何所住，发无上心，无上菩提，无二行相，非二行相，能证菩提？”佛言：“如是菩提无二，亦无分别。若行二相有分别者，必不能证。菩萨不于菩提，行于二相，亦不分别，都无所住，发无上心。于一切法，不行二相，亦不分别，都无所行，则能趣证菩提。谓不于色等行，不缘名声执我我所。不作是念，我行于色等。复次，菩萨所有菩提，非取故行，非舍故行，如佛化身，如罗汉梦，都无行处，本性空故。”又问：“若都无行处，岂不行布施等？”佛言：“菩萨所有菩提，虽无行处，而要行施等，乃得菩提。”又问：“若无行处，将无不住施等久修令满？”佛言：“虽无行处，而要住施等久修令满，乃得菩提。复次，菩萨欲得菩提，应住色等本性空，应住一切法一切有情本性空，修诸功德，令圆满已，便证菩提。是本性空，最极寂静，无有少法能增能减，能生能灭，能断能常，能染能净，能得果，能现观。依世俗言说施设法故，说修般若。如实了知本性空已，证得菩提，非真胜义，真胜义中，无色等可得。菩萨修行般若，从初发心，虽极猛利，为诸有情行菩提行。而于此心，于诸有情，于大菩提，于佛菩萨，都无所得。”善现白佛：“云何行菩提行，云何能得菩提？”佛言：“汝得果时，颇见有情若心若道若诸道果有可得不？”答言：“不也！”佛言：“云何言得阿罗汉果？”答言：“依世俗说，不依胜义。”佛言：“菩萨亦复如是！”

　　成熟有情品第七十一。善现白佛：“若菩萨修行布施等，安住内空等，若未圆满不能证得菩提。云何修菩萨道，令得圆满？”佛言：“菩萨方便善巧，修行布施等，不得布施等，不得能修，不得所修，不得所为，亦不远离如是诸法，而行布施等，则能圆满修菩萨道，能证菩提。”舍利子问：“云何勇猛正勤，修菩萨道？”佛言：“方便善巧，不和合色等，不离散色等，以如是诸法皆无自性可合离故。”又问：“若一切法都无自性可合离者，云何引发般若于中修学，能得菩提？”佛言：“如是！要学般若，乃证菩提，非无方便善巧而可证得。菩萨行般若时，不见有法自性可得，当何所取，如实了知一切法性皆不可取。是不可取波罗密多，即是无障波罗密多，即是般若波罗密多，应于中学。”又问：“若一切法，都非实有，依何等事而可了知此是异生，此是异生法，乃至此是如来，此是如来法？”佛言：“为实有色等，如诸愚夫异生执不？”一一答言：“不也！但由颠倒愚夫异生有如是执。”佛言：“菩萨修行般若方便善巧，虽观诸法都非实有，而依世俗发趣菩提，为有情说，令得正解。”又问：“云何方便善巧，虽观诸法皆无自性，而依世俗发趣菩提，为有情说，令离颠倒？”佛言：“方便善巧者，谓都不见有少实法可于中住，而有挂碍，有退没，心劣弱，生懈怠。唯有愚夫，迷谬颠倒执着色等，菩萨观一切法本性空寂，自性空寂，修行般若。为有情说法，令得三乘，于诸有情，非有所得，唯有世俗，假说有情，菩萨安住二谛，为有情说法。虽二谛中，有情不可得，有情施设亦不可得。而方便善巧，为有情说法，有情闻已，于现法中尚不得我，何况当得所求果证。舍利子！若有情类，诸趣生死，先有后无，菩萨如来，应有过失，先无后有，理亦不然。如来出世，若不出世，法相常住，终无改转，尚无我等，况有色等，既无诸法，何有诸趣生死，生死既不可得，云何令得解脱，唯依世俗，假说为有，以如是法自性皆空。菩萨从过去佛如实闻已，为脱有情，颠倒执着，发趣菩提。于发趣时，不作是念，我于此法，已得当得，令彼有情，已度当度。是菩萨常于菩提不起犹豫，虽脱有情迷谬颠倒诸趣生死，而无所得，但如幻事。”善现白佛：“云何修行布施方便善巧，成熟有情？”佛广答之。又问净戒及余大菩提道？佛略答之。

　　严净佛土品第七十二。善现念言：何法名菩萨道？佛言：六度，三十七品，二十空等，总一切法，皆菩萨道，若菩萨不学一切法，终不能得一切智智。善现问言：“若一切法自性皆空，云何学一切法？”佛言：“以一切法自性皆空，是故菩萨能得菩提。若诸有情，知一切法皆自性空，则菩萨不应学一切法，证得菩提，为有情说，菩萨初修学时，应审观察诸法自性，都不可得，唯有执着和合所作，我当审察皆毕竟空，不应执着色等，虽无执着，而于诸法常学无倦，观察了知有情心行，但行虚妄所执，方便善巧，教授教诫，令修施等，令勿恃此而生憍逸，此中都无坚实事故。如是以无所住而为方便，虽行施等，而无所住，以如是自性，行者，行相，一切空故。”善现白佛：“若一切法皆不生者，云何菩萨起菩提道？”佛言：“诸无所作无所趣者，知一切法皆不生故。然诸有情，不了诸法，法界，法尔常住，菩萨为饶益故，起菩提道。又不用道得菩提，亦不用非道得菩提，菩提即是道，道即是菩提。菩萨若已圆满施等妙法，以一刹那金刚喻定相应妙慧，永断二障粗重习气相续，证无上觉，乃名如来。于一切法，得大自在，尽未来际，利乐有情。”又问：“云何严净佛土？”佛言：“从初发心，乃至究竟，常清净自他三业粗重，则能严净佛土，十恶是粗重，五分不清净，六蔽，离三十七品等一切善法，贪二乘果证，起色等想皆名粗重。远离是已，自行施等，教他亦尔，持此善根，与诸有情平等共有。回向所求严净佛土，令速圆满，利乐有情。又以通愿力，施妙七宝，妙音乐，妙香华，妙饮食涂香衣服，妙五尘境，供三宝等。又自住内空等，修四念住等，亦劝他住等，一一发愿回向，由此便能严净佛土，自他成就善法，庄严相好。又成正觉时，所化有情，咸生彼土。土中不闻有三恶趣等声，但闻空无相无愿等声。十方如来，皆称赞彼名，及自说法，有情不疑。又于所化众生，不具善根，堕恶趣者，以神通方便教化，令离恶趣，修习胜行，定得无上正等菩提。”

　　净土方便品第七十三。善现白佛：“菩萨住何等聚？”佛言：“正定聚！”又问：“何乘正定聚？”佛言：“佛乘。”又问：“何时安住？”佛言：“初心，不退，最后身，皆悉安住。”又问：“为堕恶趣不？”佛言：“由菩萨初发心时修诸胜行，伏断一切恶不善法，不堕八难。”善现白佛：“何故世尊说自本生，亦生恶趣，尔时善根，为何所在？”佛言：“非由不净业，受恶趣身。但为利乐有情，由故思愿而受彼身，不为傍生过失所染。菩萨为得菩提，一切善法，皆应圆满。若一切善法未能圆满而得菩提，无有是处。受傍生身，如佛化作，如罗汉化，亦如幻作，安住般若，能作如是善巧方便。”又问：“云何引发神通，能往十方供佛闻法，种诸善根？”佛言：“由遍观空方便善巧，能引发殊胜神通自在，成熟有情，严净佛土，证得菩提。若远离神通，如鸟无翅不能飞翔，菩提资粮未具，不得菩提。一切善法，皆是菩提资粮。”

　　无性自性品第七十四。佛答善现：“如是法即菩萨法，亦即佛法，虽位有异，而法无别。”善现又问：“自相空中，云何得有种种差别？”佛言：“有情于一切法自相空理，不能尽知，造作诸业，罪业堕三涂，福业生人天，不动业生上二界，无漏业得二乘果。若知诸法自相皆空，或入菩萨地，或证佛菩提，由此因缘，诸菩萨修行布施等，安住内空等，令圆满已，证得菩提，说名如来，利乐有情，诸有所为，常无失坏，不堕轮回。”又问：“佛证菩提，为得诸趣生死法不？为得黑业白业黑白业非黑白业不？”佛皆言不也！又问：“云何施设此是地狱，乃至此是如来？”佛言：“以诸有情不知诸法自相空故，流转受苦，菩萨闻一切法自相空已，求证菩提，设教拔诸有情生死。”又问：“为由四谛得涅槃，为由四谛智得涅槃？”佛言：“非由四谛四谛智得涅槃。我说四谛平等性，即是涅槃。但由般若证平等性，名得涅槃。菩萨修行般若时，无有少法不如实见。于一切法如实见时，都无所得，则如实见一切法空，能入菩萨正性离生，即住菩萨种性地中，不从顶堕，安住奢摩他地，能决择一切法，及随觉四圣谛，起随顺趣向临入菩提之心，于一切法观察实相。”次更为广说梦喻、像喻、响喻、阳焰喻、光影喻、幻事喻、变化喻、寻香城喻。

　　胜义瑜伽品第七十五。善现白佛：“诸见实者，无染无净，不见实者，亦无染无净，乃至无自性有自性法，亦无染无净，何故有时佛说有清净法耶？”佛言：“我说一切法平等性，为清净法，依世俗说，不依胜义，胜义谛中，无分别，无戏论，一切音声名字路绝。”又问：“若一切法如梦像等，云何菩萨依止如是非真实法，发菩提愿？”佛言：“汝所说法，岂不亦如梦像等耶！”答言：“如是！云何菩萨行般若时，发诚谛言，我当圆满一切功德，利乐有情，非梦所见物等能行布施等法，况能圆满？”佛言：“如是！如汝所说，非实有法，尚不能行施等，况能圆满。复次，施等非实有故，不能证得菩提，如是诸法，一切皆是思惟所造作法，皆不能得一切智智。如是诸法，于菩提道虽能引发，而于其果无资助能，由是诸法无生无起无实相故。菩萨从初发心，虽起种种身语意善，而知一切如梦像等。复次，如是诸法虽非实有，若不圆满，决定不能成熟有情，严净佛土，证得菩提。复次，菩萨随所修行一切善法，皆如实知如梦像等。复次，菩萨于一切法不取为有，不取为无。何以故？施等不可取故，乃至无为法亦不可取故，知一切法不可取已，求趣菩提。所以者何？以一切法皆如梦等，然诸有情不知不见，为度彼故，求取菩提。复次，菩萨从初发心，为有情故，修行施等，不为己身，非为余事。复次，菩萨见诸愚夫于非我中而住我想，乃至非使见者而住使见者想，深生怜愍，方便教他，令离颠倒妄想执着，安置无相甘露界中。由此方便，自于诸法无所执着，亦能教他无所执着，此依世俗，不依胜义。佛证菩提所得佛法，亦依世俗故说，若依胜义，能得所得，俱不可得。若谓此人得如是法，便执有二，执有二者，不能得果，亦无现观。执无二者，亦复如是。若无二无不二，即名得果，亦名现观。”善现复问：“何谓法平等性？”佛言：“若于是处都无有性，亦无无性，亦不可说为平等性。如是乃名法平等性，既不可说，亦不可知。除平等性无法可得。离一切法无平等性，异生，圣者，俱不能行，非彼境故。”又问：“如来于一切法，皆得自在，云何可言法平等性，亦非所行境耶？”佛言：“如来于一切法，虽得自在，若平等性与佛有异，可言是所行境。然平等性与佛无异，云何可说佛行彼境。”又问：“平等性中，异生圣者法及有情俱无差别，云何三宝出现世间？”佛言：“佛法僧宝，与平等性，各有异耶？”答言：“皆无有异，然佛于无相中，方便善巧建立差别。”佛言：“如是，若佛不证菩提，设证菩提，不为有情施设诸法差别之相，有情能自知此是地狱，乃至此是如来等不？”答言：“不也！”佛言：“是故佛于无相法，方便善巧，虽为有情施设差别之相，而于平等法性，都无所动。”又问：“一切异生等，亦于平等法性无所动不？”佛言：“如是！”又问：“若一切法平等性，令一切法及诸有情相各异故，性亦应异，是则法性亦应各异。云何于诸异相法等，可得安立法性一相？云何菩萨修行般若，不分别法及诸有情有种种相？若不分别，则应不能修行般若，不能从一地至一地，不能趣入正性离生，超二乘地，不能圆满神通，乃至不能证得菩提？”佛言：“诸色等法性，是空性不？”答言：“如是！”佛言：“于空性中，色等异相为可得不？”答言：“不也。”佛言：“由此当知平等法性，非色等，不离色等。”又问：“平等法性是有为？是无为？”佛言：“非是有为，非是无为。然离有为法，无为法，不可得。离无为法，有为法亦不可得。即有为无为平等法性，说名胜义。修般若时，不动胜义，而行菩萨行。”

　　无动法性品第七十六。善现白佛：“平等法性，皆本性空，于有无法，非能所作，云何不动胜义，而作菩萨所应作事？”佛言：“若诸有情，自知诸法皆本性空，则佛菩萨不现神通作希有事，谓于诸法本性空中，虽无所动，而令有情远离妄想颠倒安住无为界，解脱生死苦。无为界者，即诸法空，依世俗说，名无为界。”又问：“由何空故，说诸法空？”佛言：“由想空故，复次，无一法非化，是诸化者，无不皆空，依如是法，施设异生，乃至如来。”又问：“世界蕴处界等，可皆是化，出世波罗密多等，岂亦是化？”佛言：“无非是化。然有是声闻所化，有是独觉所化，有是菩萨所化，有是如来所化，有是烦恼所化，有是善法所化。由此说一切法，皆如变化，若法不与生灭相合，是法非化，即是涅槃。”又问：“佛说无有少法非自性空，云何涅槃可言非化？”佛言：“此自性空，非佛等所作，其性常空，此即涅槃。非实有法名为涅槃。可说无生无灭非化。”

　　常啼菩萨品第七十七。善现白佛：“云何教授教诫初业菩萨，令其信解诸法自性毕竟皆空？”佛言：“岂一切法先有后无。然一切法非有非无，无自性，无他性，先既非有，后亦非无，自性常空，无所怖畏。应如是教初业菩萨，令其信解。”复次，欲求般若。应如常啼菩萨。今在大云雷音佛所，修行梵行。本求般若时，不惜身命，不顾珍财，不徇名誉，不希恭敬，居阿兰若，闻空中声，从是东行，复作是念，我宁不问至何城邑，复从谁闻。悲泣叹恨，有佛像现，为说过五百逾缮那，妙香城中，法涌菩萨，常啼闻已，于一切法中，起无障智见。即入五十四三摩地，见十方佛宣说般若，咸共庆赞，令欢喜已，忽然不现。常啼从三昧起，作是思惟，佛从何来，今往何所，我当疾诣法涌菩萨，彼能为我断如是疑。渐次至一大城，高唱卖身，魔隐蔽其声，不令人闻，唯长者女宿善根力，魔不能蔽。帝释化作少婆罗门试之，买血髓心。常啼出血，出髓，将欲剖心，长者女止之，帝释愧谢。长者女白父母同往，至妙香城，以供养具，分作二分，先持一分，诣宝台所，供养般若。复持一分，供养法涌菩萨，菩萨威神，令所散华，合作一妙华台，香成一妙香盖，衣成一妙宝帐。长者女，并诸眷属，皆发无上心愿。常啼自述始末，并问佛从何来？今往何所？

　　法涌菩萨品第七十八。法涌告常啼言，法身无所从来，亦无所去，诸法实性，皆不动故。兼说阳焰、幻事、镜像、谷响、光影、寻香城、变化事、梦所见等喻。若执如来身是名是色，有来有去，迷法性故。愚痴流转，远离般若。若于甚深法义，能如实知，不执佛身是名是色，亦不谓佛有来有去。由不执故，能行般若，勤修佛法，邻近菩提。复次，如海中宝，非十方来，非有情作，亦非无因缘生，有情善根力故，海有宝生，善根力尽，令彼灭没。诸有为法，缘合故生，缘离故灭，都无生者灭者。是故诸法，无来无去。佛身亦然。依本修净行圆满为因缘故，及依有情先修见佛业成熟故，有如来身出现于世，因缘和合力尽，即便灭没。是故诸佛无来无去，又如箜篌，种种因缘和合，而有声生，是声生位，无所从来。于息灭时，无所至去，佛身亦尔。说是法时，大千六种变动，八千众生，证无生忍，八十那庾多众生，发无上心，八万四千众生，生净法眼。常啼上升虚空七多罗树，帝释化作无量香华助之，奉散供养，下礼双足，以身奉充给使。时长者女，及诸眷属，亦以身奉常啼，常啼以奉法涌，法涌受已，还施常啼。日将欲没，法涌还宫。常啼于七岁中，不坐不卧，唯行唯立，长者女等亦尔过七岁中，空中声言，却后七日，法涌当从定出，宣说正法，常啼敷师子座，求水洒地，魔隐蔽水，常啼刺身出血，长者女等亦尔。帝释变血，成栴檀水，化作妙华，奉施常啼，常啼受已，分作二分，一分严布其地，一分拟奉大师。法涌过七日已，升座宣说般若，常啼闻已，得六十亿三摩地门。现见十方各恒沙佛，闻说如是般若。

　　结劝品第七十九。先向善现结劝，次嘱阿难受持(已上共四百卷)。

　　阅藏知津卷第二十一

　　　　　　(信士姜　鼎　冯时泰
　　　　　　　魏之都　黄旋相)
嘉兴大藏经　阅藏知津(第卷-第卷)


　　阅藏知津卷第二十二

　　北天目沙门释智旭汇辑

　　大乘经藏　般若部第三之七

　　大般若经之余六

　　第二分。缘起品第一。佛住鹫峰山，与五千苾刍，五百苾刍尼等俱。并如初分中说。

　　欢喜品第二。佛知有缘众，一切来集，告舍利子言：“菩萨欲于一切法，等觉一切相，当学般若。”舍利子欢喜礼问。佛言：“应以无住而为方便，安住般若，所住能住，不可得故；复以无所得而为方便，应修习四念住，乃至无量无边佛法。如是诸法，不可得故；复次欲疾证一切智智，乃至成就无量功德，当学般若，若修行般若，天人欢喜。”舍利子问：“菩萨决有父母妻子等耶？”佛言：“或有、或无、或示受五欲，厌舍出家。”

　　观照品第三。舍利子问：“云何修行般若？”佛言：“应如是观，不见有菩萨，不见菩萨名，不见般若，不见般若名，不见行，不见不行，何以故？菩萨自性空、菩萨名空，色等自性空，不由空故，色等空，非色等。色等不离空，空不离色等，色等即是空，空即是色等。如是自性，无生无灭，无染无净，不见生灭染净故，不生执着，观一切法，但有名，实不可得。如是修行般若，除诸佛慧，二乘等慧所不能及，以不可得空故。”舍利子问：“三乘般若差别，既不可得，云何说菩萨所修般若，二乘所不能及？”佛言：“菩萨皆作是念，我当修行六度，成熟有情，严净佛土，满佛十力等法，度无量众。譬如日光，照无不遍，二乘如萤，无如是念，依菩萨故，一切善法出现世间，便有人天三乘。”又问：“与何法相应故，言与般若相应？”佛言：“与色等空相应故，不见色等若相应若不相应，若生若灭，若染若净，无有少法与法合者，以本性空故。复次，入一切法自相空已，不观一切法若合若散。复次，不着色等有性无性，常无常，乃至无愿有愿。不作是念，我行般若，不行般若，亦行亦不行般若，非行非不行般若，不为布施，乃至不为平等性故，修行般若，以不见诸法性差别故，如是与般若相应，则能安立无量有情于涅槃界，魔不得便，佛菩萨皆护念，诸天拥护，苦报转轻，常不离佛。是菩萨不见诸法与空相应，亦不见空与诸法相应，是为第一与空相应，普能引发十力等佛法，毕竟不起悭贪犯戒等心。”舍利子问：“与般若相应菩萨，从何处来生，从此生何处？”佛言：“有从余佛土来，有从睹史天来，有从人中来，从此间没，生余佛土，常得值佛。”次广分别无方便善巧，有方便善巧，种种差别之相，乃至净五眼，发六通，不自高举，于着不着，俱无所著，说此修行般若获胜利时，三百苾刍，以衣奉佛，发无上心，佛授其记，一万有情，各随愿力生万佛土。

　　无等等品第四。舍利子、大目连、善现、大饮光、满慈子等，同赞菩萨般若，佛印成之。

　　舌根相品第五。世尊现舌根相，量等大千，出无数光，照十方界，十方无量菩萨，皆来供养，诸天亦来供养，佛令供具，合成台盖，量等大千，百千俱胝那庾多众，悟无生忍，佛授其记。

　　善现品第六。佛告善现：“汝以辩才，为菩萨宣说般若！”善现白佛：“我都不见有一法可名菩萨，可名般若，云何令我为菩萨宣说般若？”佛言：“菩萨唯有名，般若唯有名，如是二名，亦唯有名，不生不灭，唯假施设，不在内外两间，不可得故，如世间我等、色等，唯有假名，如是假名，不生不灭，唯假施设谓唯我等，菩萨于一切法，名假、法假、方便假，应正修学，不应观色名若常无常、乐苦、我无我、净不净、空不空、有相无相、有愿无愿、寂静不寂静、远离不远离、杂染、清净、生灭，乃至意触为缘，所生诸受，名亦如是。若菩萨，若菩萨名，若般若，若般若名，皆不见在有为界中，亦不见在无为界中，于一切法，不作分别，能修布施等，能住内空等，善达实相，于名法假如实觉已，不执着一切法，增益六度，趣入正性离生，见佛闻法，一切陀罗尼门，三摩地门，皆得自在。复次，即色等是菩萨不？离色等有菩萨不？”善现一一答言：“不也！”佛言：“善哉！若菩提，若萨埵，若色等法，不可得故，菩萨及所行般若，亦不可得，菩萨应如是学。复次，即色等真如是菩萨不？离色等真如有菩萨不？”善现一一答言：“不也！”佛言：“善哉！色等法不可得故，色等真如亦不可得，菩萨及般若亦不可得，应如是学。复次，色等增语，色等常无常等增语，是菩萨不？”善现一一答言：“不也！”佛言：“善哉！色等法及常无常等不可得故，增语亦不可得，菩萨及般若亦不可得，应如是学。复次，诸法不见诸法，诸法不见法界，法界不见诸法，法界不见法界，有为界不见无为界，无为界不见有为界，非离有为施设无为，非离无为施设有为，菩萨于一切法都无所见，其心不惊，恐怖、沉没、忧悔，应如是教诫教授诸菩萨，令于般若皆得成办。”

　　入离生品第七。善现白佛：“菩萨欲圆满六度，欲遍知一切法，欲断一切恶，修一切善，得一切佛法，满一切有情心愿等，当学般若。”舍利子问：“何名顶堕？”善现答言：“无方便善巧而行六度，住三脱门，退堕二乘地，是名顶堕。若不见空，依空观空，如实知色等不应执，知心本性清净，无变异，无分别，一切法亦无变异，无分别，能如是学，住不退地，则为遍学三乘诸法。”

　　胜军品第八。善现白佛：“我于菩萨及般若，皆不知不得，云何令我以般若相应法，教菩萨，我于色等一切法，若增若减，不知不得，如何可言此是色等，是色等名，皆无所住，亦非不住，是色等义，无所有故，我于菩萨及般若若义、若名，不知不得，若以是法教诸菩萨，我当有悔。若菩萨闻如是说，心不沉没忧悔、不惊恐怖、决定已住不退，以无所住方便而住，若无方便善巧，我我所执所缠扰故，心住色等，于色等作加行，不能摄受修学圆满般若，不能成办一切智智。何以故？色等不应摄受，便非色等，本性空故，乃至其所摄受修学圆满甚深般若，亦不应摄受，便非般若，本性空故。以本性空，观一切法，心无行处，是名无所摄受三摩地，不共二乘，其所成办一切智智，亦不应摄受，便非一切智。以内空故，乃至无性自性空故，非取相修得，诸取相皆是烦恼，若取相修得一切智智者，胜军梵志于一切智智不应信解，彼生净信，由胜解力，思察一切智智，不以相为方便，亦不以非相为方便，以相与非相俱不可取故，虽名随信行，而能以本性空悟入一切智智，不取诸相，乃至涅槃，亦不取着，菩萨虽于一切皆无所取，而以本愿所行未满，所证未办，终不涅槃，虽能圆满所行，成办所证，而不见四念住，乃至十八不共法。以四念住，即非四念住，乃至十八不共法，即非十八不共法，以一切法，非法非非法故，是菩萨虽不取着一切法，而能成办一切事业。”

　　行相品第九，善现白佛：“菩萨无方便善巧，若行色等，是行其相，若行常无常等，是行其相，非行般若。”又谓舍利子言：“若于色等住想胜解，则作加行，不能解脱，尚不能证二乘，况证菩提，此名无方便善巧者。若不行色等，不行色等相，不行常无常等，不行常无常等相，有方便善巧故，能证菩提，是菩萨不取行，不取不行，不取亦行亦不行，不取非行非不行；于不取亦不取，由般若以无性为自性故，是名无所取着三摩地，不共二乘，若菩萨于是胜三摩地，恒住不舍，速证菩提。”复有健行三摩地等，略举一百十五名，及余无量无数三摩地门，陀罗尼门，若能恒善修学，亦令速证菩提，菩萨虽依一切法平等性，证入如是等持，而于平等性及诸等持，不作想解，以无所有中，分别想解无容起故。佛赞印云：“菩萨应如是学于一切法，都无所学。”舍利子问：“若尔，诸法如何而有？”佛言：“诸法如无所有，如是而有，若于如是无所有法，不能了达，说名无明，由无明及爱势力，分别执着断常二边，于诸法不知不见，不能出离三界，于三乘法，不能成办。若以无所得为方便，速能成办一切智智。”

　　幻喻品第十。善现白佛：“设有问言，幻士能学般若等，能成办一切智智不，当云何答？”佛言：“色等与幻有异不？”答言：“色等不异幻，幻不异色等，色等即是幻，幻即是色等。”佛言：“幻有染净生灭不？”答言：“不也！”佛言：“无染净生灭法，能学般若成办一切智智不？”答言：“不也！”佛言：“于五蕴中起想等想，施设言说，假名菩萨不？”答言：“如是！”佛言：“假建立者，有生灭染净不？”答言：“不也！”佛言：“无想、无等想、无施设、无言说、无假名、无身身业、语语业、意意业、无染净生灭法、能学般若，成办一切智智不？”答言：“不也！”佛言：“菩萨以无所得而为方便，修学如是甚深般若，速成一切智智，乃至若无方便善巧，不为善友所摄受者，闻说是法，心惊恐怖，有方便善巧者，其心不惊恐怖。”次更分别善友恶友之相。

　　譬喻品第十一。佛答善现，无句义是菩萨句义，如空中鸟迹等，次释善不善法等，次释摩诃萨义。

　　断诸见品第十二。舍利子亦说摩诃萨义，以能说法，令断诸见故，善现亦说摩诃萨义，发菩提心，不取着故。

　　六到彼岸品第十三。满慈子亦说摩诃萨义，普为利乐一切有情，修行六度，于一一度，皆修六度，令得圆满，是名被大功德铠故。

　　乘大乘品第十四。舍利子问：“云何菩萨乘于大乘？”满慈子答：“以一切智智相应作意，大悲为首，用无所得而为方便，虽行六度等，而不得六度等，如实观察一切，但有假名，施设言说不可得故。”

　　无缚解品第十五。善现白佛：“云何菩萨被大乘铠？”佛言：“六度三十七品等，虽有所为，而无其实，诸法性相，皆如幻故。”善现言：“不被功德铠，当知是为被大乘铠，以一切法自相空故。”佛言：“一切智智无造无作，一切有情亦无造无作，菩萨为此事故，被大乘铠，由诸作者，不可得故。”善现言：“色等无缚无解。”满慈子问：“何等色无缚无解。”答言：“如梦如响等色，去来现在善不善无记等色，一切无缚无解，以一切法无所有故，远离故，寂静故，无生灭染净故。”

　　三摩地品第十六。善现白佛：“何等是大乘相，齐何当知发趣大乘，从何处出，至何处住，为何所住，谁乘而出？”佛言：“六度是大乘相，二十空，百千三摩地，是大乘相。”

　　念住等品第十七。复次，四念住等，三十七品(于中身念住观最详)，三解脱门，十一智，三无漏根，三三摩地，十随念，四静虑等，十力，四无所畏，四无碍解，十八不共法，入诸字门，得二十种功德，是大乘相。

　　修治地品第十八。答齐何当知发趣大乘之问，明初地修治十胜业等。

　　出住品第十九。答从何处出，至何处住之问。谓从三界中出，至一切智智中住，然以无二为方便故，无出无住。又答谁乘而出之问，都无乘是大乘出者，以若所、若能、若时、若处、皆不可得故。菩萨修行般若，虽观诸法皆无所有，毕竟净故。无乘大乘而出住者，然无所得而为方便，乘于大乘，从生死中出，至一切智智中住，尽未来际，利乐有情。

　　超胜品第二十。善现赞大乘超胜，佛广明之。

　　无所有品第二十一。广明大乘与虚空等，普能容受，无来无去，无住可见，前中后际，皆不可得，三世平等，超出三世，故名大乘。菩萨修行般若时，住此三际平等性中，精勤修学一切相智，无取着故，速得圆满。

　　随顺品第二十二。满慈子问：“如来令善现说般若，今何故说大乘？”佛言：“般若大乘二名，义无异故。”

　　无边际品第二十三。善现明三际菩萨皆不可得，一切法无边际故，菩萨亦无边际，即一切法，离一切法，菩萨不可得，诸法毕竟不生，但有假名，都无自性。舍利子一一重问，善现广答。次白佛言：“菩萨修行般若，观察诸法无受、无取、无住、无著，亦不施设为我，以不见一切法故，以一切法性空，无生灭故，一切法不生不灭，即非一切法，以一切法与不生不灭，无二无处，不生不灭法，非一非二，非多非别故，一切法入无二法数。”

　　远离品第二十四。舍利子问：“云何菩萨？云何般若？云何观察诸法？”善现对曰：“勤求菩提，利乐有情，名菩萨。具如实觉，遍知一切法相而无所执，名摩诃萨。有胜妙慧，远有所离，远有所到，名般若。观一切法，非常无常等，名观察诸法。”次白佛言：“菩萨见一切法无生，毕竟净故。”舍利子言：“六趣应无差别，三乘不应得果。”善现对曰：“非胜义中，有三乘六趣等。”次明诸法不生，都无所依，次明应净菩提道，有世出世二种六度。次明大功德聚，皆由般若所办，般若为善法母，三乘从此生故。舍利子言：“若菩萨住如是住，恒不舍离成就大悲相应作意者，则一切有情，亦应成就菩萨，以一切有情，亦于此住，及此作意，常不舍离，则菩萨与有情，应无差别。”善现报言：“善哉！能如实知我所说意，虽似难我，而成我意。何以故？有情非有故，无实故，无性故，远离故，寂静故，无觉知故，当知如是住及作意，亦非有，乃至无觉知，历一切法，广说亦尔。由此因缘，菩萨于如是住及此作意，常不舍离，与诸有情，亦无差别，以一切法无差别故。”佛赞印之，大千震动，佛笑显益。

　　帝释品第二十五。诸天来集，佛光赫奕，帝释重问：“何谓般若，云何应住，应学？”善现先劝诸天发心，次示以无所得而为方便，思惟世间法皆无常苦等。佛赞印之！善现白言：“为报恩故。”又为帝释说如所应住，不应住相。舍利子念言：“若一切法不应住，云何应住般若？”善现谓言：“同诸如来，于一切法都无所住，亦非不住，以色等法，无二相故。”天子作念：“咒句犹可了知，般若竟不能解？”善现告言：“我曾不说一字，汝亦不闻，当何所解，如化、如梦、谷响、幻事，说听及解，都不可得。”天子复念：“转深转妙！”善现告言：“色等非深非妙，色等自性非深非妙。”天子复念，善现所说不施设色等，善现告言：“从初发心，应住无说，无听、无解、甚深般若。”

　　信受品第二十六。天子作念：“善现欲为何等有情，乐说何法？”善现告言：“欲为如幻化梦有情，乐说如幻化梦之法。”诸声闻及菩萨同问：“谁能信受？”阿难答以有能信受。善现告诸天子，其中实无能信受者。舍利子问：“岂不于中说三乘法，乃至令得最胜妙辩？”善现答言：“诚如所说，此般若中，以无所得而为方便，说三乘法等，由内空等故。”

　　散华品第二十七。诸天化华散供，佛令合成华台，善现念为从心化出，帝释言：“但变现耳！”善现言：“既非生法，则不名华，乃至一切法亦如是？”佛答帝释，善现不违色等假名，而说法性。善现谓言：“菩萨知一切法但假名已，应学般若，不于色等学，不见色等可于中学故。”舍利子问：“何故不为摄受色等，亦不为坏灭色等故学？”善现对曰：“不见有色等可摄受，可坏灭，亦不见有能摄受及坏灭者，若能、若所，内外空故。以无所学无所成办为方便故，而学般若，则能成办一切智智。”次明诸法皆无依持，随顺世俗，说依佛力。次答菩萨所学般若，不应于色等求，不应离色等求，帝释叹般若大，无量无边！善现印之。

　　授记品第二十八。天仙三返唱善，佛述见然灯佛得授记事，预命帝释，勤加守护。

　　摄受品第二十九。佛为帝释说现法当来功德胜利。

　　窣堵波品第三十。佛明修般若者，能降自他贪等刀仗，是大明咒等，书经功德，胜于供设利罗。

　　福生品第三十一。佛印帝释叹经功德。

　　功德品第三十二。诸天及佛，皆劝帝释受持般若。

　　外道品第三十三。外道来求佛过，帝释念般若退之，魔军亦尔。

　　天来品第三十四。庆喜白佛：何缘但赞般若？佛言，般若为尊为导故。帝释更说功德。佛又广说功德，并明诸天龙神来礼般若之相，是故经典随所在处，应周匝除秽，扫拭涂治，香水散洒，宝座安措，香华珍宝庄严供养。

　　设利罗品第三十五。帝释答佛，于设利罗宁取般若，以诸佛身，皆因般若生故。

　　经文品第三十六。佛为帝释展转较显书经功德，帝释白佛，应以种种巧妙文义，为他演说，佛又较显功德，并明说相似法，真正法，不同之义。

　　随喜回向品第三十七。慈氏菩萨，与善现酬唱随喜回向之法，诸天赞美。

　　大师品第三十八。舍利子向佛广赞般若，佛言，般若即是大师。善现亦叹般若是大波罗密多。

　　地狱品第三十九。舍利子问，能信解者，从何处来，乃至修习，为已久如？佛言，从十方法会来，乃至信解甚久，又为善现分别修学久近之相。并说谤般若者，堕三涂相。

　　清净品第四十。佛与舍利子明一切法，毕竟净故，是法清净，最为甚深。善现答帝释问所起执着。佛又为说微细执着。

　　无标帜品第四十一。善现问：“云何应行般若？”佛言：“不行色等若常若无常等。”善现白佛：“菩萨如为虚空擐功德铠。”会中有一苾刍作念：般若微妙难测，虽非有法，而亦非无。佛赞印之。善现答天帝释，若欲守护修般若者，不异守护虚空幻梦化等。诸天以佛神力，见十方各有千佛同说般若，佛告善现，慈氏证菩提时，亦于此处宣说般若，乃至诸天庆慰唱言，今见第二转妙法轮，佛告善现，如是法轮，非第一转，亦非第二，于一切法，不为转故，还故，出现世间，但以无性自性空故，标帜名言，皆不可得，是故名大波罗密多。

　　不可得品第四十二。善现广叹，佛为释成。

　　东北方品第四十三。帝释念闻经善根，舍利子赞信解功德，佛答帝释云何住习之问，又印舍利子甚深等赞，舍利子又说王都前相等喻，佛赞印之。又印善现甚深等赞，次为舍利子说此经从东南方，乃至最后于东北方兴盛。

　　魔事品第四十四。佛为善现说修行时留难魔事。

　　不和合品第四十五。次说学法与持法者，种种两不和合，皆为魔事，及说恶魔所化作事。

　　佛母品第四十六。佛告善现：佛观般若，如子护母。

　　示相品第四十七。诸天问：“般若以何为相？”佛言：“以空、无相、无愿等为相，依世俗说，不依胜义。当知般若远离众相，不应问言以何为相，乃至一切法相，如来如实觉为无相，般若不见色等故，名示色等相，能为如来显色等世间空，示色等世间远离寂静等，由是能示世间实相，名如来母，能生如来。又色等皆不可思议，不可称量，无数量，无等等，以不可得故，于是四众得益，菩萨得记。”

　　成办品第四十八。佛答善现，般若能办六度十八空等，信解般若菩萨，从人中来，或从他方佛处来，或从睹史多天来。

　　船等喻品第四十九。佛为善现说海船破喻，不取所依，则溺死，能取所依，则至岸，菩萨亦尔。不依般若，则退入二乘，能依般若，则定证菩提。及说度旷野等诸喻。

　　初业品第五十。佛答善现，初业菩萨，应亲近真净善友。

　　调伏贪等品第五十一。善现白佛，谁于般若，能生净信胜解，若生信解心，何性何相，何状何貌？佛言：“心心调伏贪瞋痴等，为性相状貌。”

　　真如品第五十二。诸天散华礼赞，佛印述之，又赞善现随如来生，善现答之。大千震动，天又散华。善现复说真如相义，众生获益，六千菩萨，成阿罗汉，佛告舍利子，此由不摄受般若，远离方便善巧，如大鸟无翅故。次诸天谓菩提极难信解证得。善现谓极易信解证得，舍利子谓若易信解证得，不应有退屈者。善现问：“色等有退屈不？色等真如有退屈不？离色等及色等真如有法有退屈不？”舍利子一一答言：“不也！”然佛何故说三种乘？满慈子令问：“为许有一菩萨乘不？”善现以真如义反征辩竟，结云：“若菩萨闻说诸法真如不可得相，心不惊恐怖等，速证菩提，定无退屈。”佛赞印之。善现请问：“菩萨欲疾成办菩提，当于何住？应云何住？”佛广答之，二千菩萨，得无生忍。

　　不退转品第五十三。佛为善现说不退转菩萨诸行状相，乃至常得身语意净，魔不能惑。

　　转不转品第五十四。佛答善现，不退转菩萨，既名不退转，亦得名退转，于色等想有退转故，复次，不退转菩萨，当作上士，不作下士，常不远离念佛作意，闻法作意，生生之处，常不离佛，恒闻正法。

　　甚深义品第五十五。善现白佛：“惟愿复为菩萨说甚深义，令住其中，能修施等，令速圆满。”佛言：“种种增语，皆显涅槃为甚深义，乃至色等亦名甚深，色等真如甚深故，色等真如，非即色等，非离色等，是故甚深。”次较显如教住，如说学之功德。又较显随喜回向功德，又答无数无量无边之义，又明依止无增减无所有为方便，修行般若，由此为门，集诸功德，便证菩提。如焰燋炷，非初非后，不离初后。

　　梦行品第五十六。舍利子问：梦中行此三三摩地，于深般若有增益不？善现答言：昼行有增益者，梦行亦有增益，次与弥勒菩萨问答。

　　愿行品第五十七。佛告善现，菩萨修行施等，为诸有情发大愿行。

　　殑伽天品第五十八。授天女记。

　　习近品第五十九。佛答善现，观色等空，不令心乱，则不见法，不作证，未入定位，系心于所缘，已入定时，不系心于境，不退施等，不证漏尽，如壮士过旷野，如坚翅翔虚空等。

　　增上慢品第六十。佛为善现说菩萨不退转相，及说增上慢相，次明菩萨欲证菩提，应常亲近真善知识。次说般若妙相，次较说经功德。

　　同学品第六十一。帝释叹持说者，非少善根所能，佛为较显胜德。帝释复为一苾刍广明胜德，兼为庆喜明仗佛力。佛又为庆喜分别有恼乱不恼乱之所由，次明菩萨与菩萨共住，相视应如大师。

　　同性品第六十二。佛答善现：“内空等是菩萨同性，住此中学，名为同学。”又问：“若一切法本性清净，菩萨云何复于妙法而得清净？”佛言：“于性净中，精勤修学甚深般若，如实通达，远离烦恼染着，故说复得清净。复次，方便善巧威德力故，摄持增长，导引一切波罗密多，如萨迦耶见，如命根。”

　　无分别品第六十三。帝释散华发愿，问随喜福，佛为较显。善现问如幻心，云何能证菩提。佛为征释，并叹菩萨能为难事，善现复言，不应说彼能为难事，以所证、能证、证法、证者、证处、证时、都不可得，如幻、如影，乃至如化、如机关等。无分别故。舍利子言：“若一切法皆无分别，云何分别五趣三乘？”善现答言：“有情颠倒惑业因缘，施设五趣差别，无分别故，施设三乘圣者，三世如来，皆由分别断故，可施设有种种差别，菩萨应行无所分别甚深般若，便能证得无所分别微妙菩提，觉一切法，无分别性，尽未来际，利乐有情。”

　　坚非坚品第六十四。善现答舍利子，菩萨修行般若，行非坚法，不行坚法。又为诸天明希有事，如欲调伏虚空，当知色等离故，即施等离。又答佛不沈不没之问，次问何等菩萨，为佛赞叹。佛言：住不退转位者，又随不动佛为菩萨时所行而学者，又随宝幢顶髻二菩萨所行而学者。

　　实语品第六十五。佛为帝释叹善现住于胜住，然犹不及菩萨所住甚深行住。六百苾刍，发菩提愿，佛授其记，次以般若付嘱庆喜。并现不动佛国，令大众见，又出舌相，再嘱庆喜。

　　无尽品第六十六，佛答善现，般若菩提，皆如虚空，不可尽故，应观色等无尽故，引发般若，乃至魔皆愁苦。

　　相摄品第六十七。佛答善现，六度互相摄取之相。

　　巧便品第六十八。佛答善现，菩萨成就巧方便者，发心甚久，乃至善根甚多，又般若虽于五度最为前导，而无分别作用真实自体。菩萨为有情故，勤行六度，前五摄在般若，性无差别，为度有情，假说差别，又般若于一切法，都无所舍，若不思惟色等，便能增长善根，圆满六度，证得菩提，乃至着无所有不可取法，则离般若，般若如转轮王，一切善法，随行随至，又能示现道非道相，又如实观色等非相应非不相应，是能与六度常共相应，不相舍离。又般若是诸善法所趣向门，如水趣海。又应于诸法如实了知略广之相，又应观色等雕落故，破坏故，乃至性虚伪故，行深般若，如引虚空，引深般若，破坏诸法，修深般若，从初发心，至菩提座，应行，应引，应修，无容横起诸余作意。又应学一切法皆不可施设而趣菩提，都无所行，是行般若。从初发心，常学无所得而为方便，应修布施等，应住内空等，诸有二者，名有所得，诸无二者，名无所得，虽于诸法常乐决择，而不得色等，以无为无作而为方便，行深般若，佛以净五眼，求色等不可得，虽证一切智智，不住有为界，亦不住无为界，如变化者，度化有情，如来与变化佛，俱为真净福田，诸法法性为定量故。又一切法，但有名相，唯假施设，名相性空，有情执着，沉沦生死，菩萨悲愍，发心行行，证得一切智智，拔济令出。然诸名相，无生无灭，亦无住异施设可得。又前际后际，俱不可得。达一切法自相空已，应行般若，无所执着。次释般若不与诸法为义非义。

　　树喻品第六十九。善现以空中种树，喻菩萨能为难事，佛以良田种树之喻答之，次释菩萨当知如佛，并较发心不退，乃至如来功德，展转增胜。又答初发心菩萨，恒正思惟一切智智，信解一切法，皆无性为性。

　　菩萨行品第七十。佛答善现，当于色等空，行菩萨行，不以二故，摄受修行六度，乃至证得一切智智，恒时增长一切善法。

　　亲近品第七十一。佛答善现，若不亲近诸佛，圆满善根，承事善友，尚不名菩萨，岂能证一切智智。

　　遍学品第七十二。佛答善现，菩萨成就最胜觉慧，虽能受行清净深法，而不摄受殊胜果报，于法自性，能不动故，次明离四句，而有得有现观，以一切法常无常等为戏论，应离诸戏论，行深般若，遍学诸道，由菩萨道，得入正性离生，于圣法毗柰耶中，应如是学甚深般若，修除遣一切法，若一切有二想者，定无布施等，下至顺忍，彼尚非有，况能遍知一切法，况能得一切智智。

　　渐次品第七十三。佛答善现，住无想者，亦无顺忍，菩萨于一切法，皆无有想，亦无无想，以无性为圣道，以无性为现观，若一切法有少自性，或复他性为自性者，佛不应通达一切法无性为性已，入四禅，起五通，证菩提，度有情，菩萨初发心位，闻一切法，及诸有情，皆以无性为性，证得此故，说名为佛，乃至预流深信此故，名贤善士，故我定应发趣菩提，普为有情得涅槃故，作渐次业，修渐次学，行渐次行，所谓六度、六念，乃至一切相智。

　　无相品第七十四。佛答善现，以一切法，皆以无性为性，诸有情类，具断常见，住有所得，难可解脱，若无所得，即是得，即是现观，即是菩提，以不坏法界相故，由此故得有初地，乃至十地，得有异熟神通六度等法，由离诸相无漏心力，能于无相无作法中，圆满一切功德。

　　无杂品第七十五。佛答善现，安住如梦等五取蕴中，为诸有情布施、持戒、安忍、精进、修定、学慧，如实了知如梦等五蕴，皆同一相，所谓无相。若如是知而行施等，则能圆满一切善法。

　　众德相品第七十六。佛答善现，愚夫异生，于梦得梦，得见梦者，乃至于化得化，得见化者，颠倒执着，造三业行，往来生死，菩萨以二种空，观察诸法，一毕竟空，二无际空，安住二空，为说正法，色等是空，离我我所，如梦、如化，都无自性，又以方便神力，拔济令出，得三乘果。次明菩萨甚奇希有之法，安住异熟六度五通等，随应摄受有情，布施、爱语、利行、同事、财施、法施。说三十七品，乃至相好等法。四十二字母等。不坏诸法，无二分别，为诸有情，如实宣说，令离妄想颠倒执着，趣三乘果，譬如化佛，教所化众。又一切法，不异真法界等，而依世俗施设因果差别，菩萨于诸法中，自无执着，教他无执，善达诸法如实相故。

　　善达品第七十七。佛答善现，如所变化，于一切法都无所行，是为善达诸法实相，以诸法但有假立名相，是故菩萨于诸善法，能自增进，亦能令他增进。又如实知色等相，色等生灭，色等真如，是为能学三解脱门，则能学一切法。又欲学法界，当于一切法学，知一切法，即真法界，初中后际，常无差别。

　　实际品第七十八。佛答善现，菩萨但以实际为量，行深般若，由方便善巧力故，安立有情，令住施等，而不执着，观本性空，都无所得，为度执有情想及法想故，行道相智，得三乘道，趣证无上菩提，佛眼常无断坏。

　　无阙品第七十九。佛答善现，菩萨具足殊胜方便善巧，修行施等，不得施等，亦不远离施等，修菩提道。次答舍利子，不和合一切法，不离散一切法，诸法皆无自性可合离故，如实了知一切法性，皆不可取，于一切法，得无障碍，安住二谛，宣说正法，如化食施化众等，又答善现，修行施等，及余大菩提道，皆能成熟有情。

　　道士品第八十。佛告善现，总一切法，皆菩萨道，不学一切法，定不能得一切智智，审察诸法，皆毕竟空，不应执着，而于诸法，学无厌倦，观诸有情心行差别，如实了知，但行虚妄所执，方便善巧教令远离所执，修诸善行，然勿恃此而生憍逸。次明清净自他三种粗重，能净佛土。

　　正定品第八十一。佛答善现，是菩萨从初发心，至最后有，皆住菩萨正性定聚。次释如来本生之疑，次明一切善法，皆是菩提资粮。

　　佛法品第八十二。佛答善现，即菩萨法，亦是佛法，由位有异，法性非异。

　　无事品第八十三。佛答善现，无性法中，无业无果，亦无作用，愚夫不了，颠倒发业，受三界身，为拔济故，施设圣法，及毗柰耶分位差别，广说梦、像、响、焰、影、幻、变化、寻香城喻。

　　实说品第八十四。佛答善现，我说一切法平等性为清净法，菩萨知一切法不可取已，为饶益彼诸有情故，求趣菩提，不为己身，非为余事，乃至依世俗故，说得菩提，若执有二，不能得果，亦无现观，执无二者，亦复如是，法平等性，非佛所行，以与佛无别故。又复法平等性，非即一切，非离一切，说名胜义，菩萨行深般若，不动胜义而行菩萨行，成熟有情，严净佛土，证得菩提，说法度众。

　　空性品第八十五。佛答善现，若有情自知诸法皆本性空，则佛菩萨不现神通作希有事。又一切世出世法，无非是化，然有声闻化，有独觉化，有菩萨化，有如来化，有烦恼化，有诸业化，乃至非实。

　　有法，名为涅槃，是故可说涅槃非化，又一切法，先既非有，后亦非无，自性常空，不应惊怖。(已上共七十八卷，与初分品有开合，文略义同，但无常啼法涌二品。)

　　阅藏知津卷第二十二

　　　　　(信上李庭芳　孙国光　熊锡吉各八钱
　　　　　　张　韬　叶继贤各银五钱
　　　　比丘藕西助银三钱)
嘉兴大藏经　阅藏知津(第卷-第卷)


　　阅藏知津卷第二十三

　　北天目沙门释智旭汇辑

　　大乘经藏　般若部第三之八

　　大般若经之余七

　　第三分。缘起品第一。佛住鹫峰，与五亿苾刍等俱，余并同初二分，而九方文略。舍利子品第二。与初分学现品，至现舌相品同，而文较第二分又稍略。善现品第三。与初分教诫教授品，至净道品同。天帝品第四，与初分天帝品，至叹众德品同。现窣堵波品第五。与初分摄受品同。称扬功德品第六。佛设利罗品第七。福聚品第八。随喜回向品第九。地狱品第十。叹净品第十一。赞德品第十二。陀罗尼品第十三。魔事品第十四。现世间品第十五。与初分佛母品同。不思议等品第十六。譬喻品第十七。与初分办事品等同。善友品第十八。真如品第十九。不退相品第二十。空相品第二十一。殑伽天品第二十二。巧便品第二十三。学时品第二十四。见不动品第二十五。即初分愿喻品等。方便善巧品第二十六。即初分无尽品等。慧到彼岸品第二十七。妙相品第二十八。施等品第二十九。佛国品第三十。宣化品第三十一。(共五十九卷，与第二分，开合不同，亦无常啼法涌二品。)

　　第四分。妙行品第一。即善现教诫品等。帝释品第二。供养窣堵波品第三。称扬功德品第四。福门品第五。随喜回向品第六。地狱品第七。清净品第八。赞叹品第九。总持品第十。魔事品第十一。现世间品第十二。不思议等品第十三。譬喻品第十四。天赞品第十五。真如品第十六。不退相品第十七。空相品第十八。深功德品第十九。谈梦觉义。较前三分更明畅。殑伽天品第二十。觉魔事品第二十一。善友品第二十二。天主品第二十三。无杂无异品第二十四。迅速品第二十五。幻喻品第二十六。坚固品第二十七。散华品第二十八。随顺品第二十九。(共一十八卷，随顺品中文，与初二三分不同。)

　　第五分。善现品第一。天帝品第二。窣堵波品第三。神咒品第四。设利罗品第五。经典品第六。回向品第七。地狱品第八。清净品第九。不思议品第十。魔事品第十一。真如品第十二。甚深品第十三。船等喻品第十四。如来品第十五。不退品第十六。贪行品第十七。姊妹品第十八。梦行品第十九。胜意乐品第二十。修学品第二十一。根栽品第二十二。付嘱品第二十三。见不动佛品第二十四。(共十卷，较第四分更略。)

　　第六分。缘起品第一。佛住鹫峰，与四万二千苾刍，七万二千菩萨，及天龙鬼神众俱，面门出光，照无边界，还归面门。东方普光佛所，离障菩萨。南方日光佛所，日藏菩萨。西方功德光明佛所，功德藏菩萨。北方自在王佛所，广闻菩萨。东南方甘露王佛所，不退转菩萨。西南方智炬佛所，大慧菩萨。西北方妙音王佛所，功德聚菩萨。东北方智上佛所，常喜菩萨。上方金刚相佛所，宝幢菩萨。下方金刚宝庄严王佛所，宝信菩萨。皆来集会。

　　通达品第二。最胜天王请问：“云何菩萨修学一法，能通达一切法？”佛答以修学般若，能通达十波罗密。

　　显相品第三。佛答最胜，如地水火风空等相，甚深般若，亦复如是。

　　法界品第四。佛答最胜，菩萨学深般若。有妙慧故，通达法界，即是不虚妄性，不变异性，诸法真如，但可智知，非言能说。于是大千变动，菩萨脱衣敷座，诸天散华奏乐，龙澍香雨，十方佛放眉光，遍照此土，还归佛顶，众会获益。最胜复问：“甚深般若，既绝语言，离诸文字，云何菩萨为诸有情说法，随顺甚深法相，不违世俗？”佛言：“具大方便善巧力故，谓大慈悲喜舍。”又问：“云何为度有情，示现诸相？”佛言：“相不可得，但由方便善巧威力，示现入胎，乃至涅槃种种化相。”

　　念住品第五。佛答最胜，菩萨行深般若，心正无乱，善修身受心法念住，及说如来功德大威神相。

　　法性品第六。佛答最胜，如来法性不可思议，如无价珠，堕在淤泥，不为所染，依此法性修习善根，具足方便大悲愿力，不舍有情，远离一切虚妄分别，心得清净，深如大海，一一行中，具众行故，生净佛土，不为胎污。于是旧住天神，空中赞叹，并为光德天子现净土相。

　　平等品第七。佛答最胜法性平等之义，并为授记。

　　现相品第八。舍利子问先现苦行等事，最胜答之。

　　无所得品第九。善思菩萨问最胜得受记耶？答言：“我虽受记，而犹梦等。”乃至重重问答，令众获益，最胜问佛：云何未发心者，即能发心，皆悉成就，得不退转？佛言：“以纯净意，发菩提心，亲近贤圣，乐闻正法。远离悭嫉，正信业果，设为身命，终不作恶。”乃至佛为破四见故，说无常、苦、无我、涅槃、寂静四法。次说神咒。

　　证劝品第十。佛为最胜说过去功德宝王佛时，治世轮王，问深正法，成然灯佛，彼时千子，即是贤劫千佛。最胜又问：云何修行，速成大道？佛言：一切善法，无不修满。又问：现何色像？佛言：如镜随现。又般若犹如虚空，无有一法可为譬喻。

　　显功德品第十一。佛答曼殊室利，过去多闻佛时，精进力菩萨，即今最胜天王。又答云何护持正法，云何能调伏心等问。

　　现化品第十二。最胜答善思问。佛所化身，更能化作无量化佛，往昔愿力清净故。及答护正法问，又有贤德天子，相与问答。

　　陀罗尼品第十三。曼殊室利及寂静慧菩萨，共说众法不入陀罗尼功德，大千振动，天雨妙华。佛说过去宝月佛时，宝功德菩萨，有大辩才，即今寂静慧是。

　　劝诫品第十四。佛答曼殊室利，具明信受福聚，毁谤罪过。

　　二行品第十五。佛为曼殊室利说化他自行二种般若，及说五事不可思议，三十二相，八十随好。

　　赞叹品第十六。曼殊室利、妙色天子、善名天子、大梵天王、各以颂赞、佛印成之。

　　付嘱品第十七。佛以十法付嘱阿难，一书写、二供养、三施他、四谛听、五披读、六受持、七广说、八讽诵、九思惟、十修习、及为持髻梵天，说佛赞三事，最为无上，一发菩提心，二护持正法，三如教修行。(八卷)

　　第七曼殊室利分。佛在给孤独园，与百千苾刍，十千菩萨众俱。曼殊室利明相现时，诣如来所，在外而立，舍利子等亦然，佛出敷坐跏趺，曼殊答佛，为欲利乐有情，以真如相观于如来。次与舍利子互相酬唱，复答佛发明甚深般若，观一切法，皆是佛法。于是舍利子，慈氏菩萨，曼殊室利，无缘虑女，皆叹闻说不沉没惊怖者，已住不退转地，佛印成之。又与舍利子互相问答，显真法界性平等义。又与佛互相问答，明福田相不可思议，大地变动，众会得益。次明初学不思议定，如初学射，久习成就，不复作意。大迦叶问当来谁能信解修学，佛具答之。次为曼殊说一相庄严三摩地，谓不动法界。念一如来，即为普观三世诸佛，乃至佛现神力，护持般若久住世间，饶益有情。(二卷，与大宝积经第四十六会同。)

　　第八那伽室利分。佛在给孤独园，妙吉祥菩萨，于日初分，着衣持钵，渐将入城，龙吉祥菩萨见已问答，无能胜菩萨来赞，妙吉祥菩萨，答以一切非实，皆如谷响，龙吉祥复相问答，既承教诫，入海喻定。善思菩萨，变动大千，不能令出，后从定起，雨诸香花，向佛归命。妙吉祥又为说无上法食，善现来问何所谈论。妙吉祥诘以何法名为大士，如响，岂能有所谈论，善现入无所得三摩地门，出定，向佛皈命，妙吉祥又说诸法如幻梦等，善现又入灭定。舍利子来问答，善现出定，妙吉祥为说希有妙食，善现及舍利子，俱入灭定，次从定起，各各入城。善现化一女人，妙吉祥与诸菩萨声闻等众，各饭食已俱诣佛所，以如上事，具白世尊，佛赞印之。妙吉祥曰：“彼女所断我见，即非我见，是故如来说名我见，乃至夫法想者，即非法想，是故如来说名法想。”次叹持四句颂，福聚甚多，世尊说颂，如星、翳、灯、幻、露、泡、梦、电、云，于一切有为，应作如是观。(一卷)

　　第九能断金刚分。与流通金刚般若同本。颂曰：诸和合所为，如星翳灯幻、露泡梦电云，应作如是观。(一卷)

　　第十般若理趣分。佛住他化自在天王宫，与八百万大菩萨俱，为诸菩萨，说一切德甚深微妙般若理趣清净法门，此门即是菩萨句义，理极妙乐清净句义，诸见永寂清净句义，乃至一切有记无记法，有漏无漏法，有为无为法，世间出世间法，空寂清净句义，是菩萨句义。复依遍照如来之相，说寂静法性般若理趣现等觉门。复依调伏一切恶法释迦牟尼如来之相，说调伏众恶般若理趣普胜法。复依性静如来之相，说平等智印般若理趣清净法。复依一切三界胜主如来之相，说灌顶法门般若理趣智藏法。复依一切如来智印持一切佛秘密法门如来之相，说如来智印般若理趣金刚法。复依一切无戏论法如来之相，说离戏论般若理趣轮字法。复依一切如来轮摄如来之相，说入广大轮般若理趣平等性。复依一切广受供养真净器田如来之相，说真净供养甚深理趣无上法。复依一切能善调伏如来之相，说能善调伏甚深理趣智藏法。复依一切能善建立性平等法如来之相，说性平等性甚深理趣最胜法。复依一切住持藏法如来之相，说有情住持甚深理趣胜藏法。复依究竟无边际如来之相，说无边无际究竟理趣金刚法。复依遍照如来之相，说三神咒，一一告金刚手受持功德。(一卷，与密部实相般若同，而咒不同。)

　　第十一布施波罗密多分。佛在给孤独园，与千二百苾刍俱，再三命劝舍利子，为诸菩萨宣说布施波罗密多，舍利子言：“应缘一切智智，以大悲为上首，修行布施，则能摄受一切智智，疾证无上菩提。宁以无记心行施，或不行施，终不以回向二乘地心行施。”次答满慈子问，喻说菩萨声闻行施胜劣意愿。满慈子亦说二施譬喻，舍利子广说有巧方便所行布施，及随喜回向所引善根，如月、如日、如吠琉璃宝、如马宝。又常于有情，作大饶益，如真金、如日月、如商主、如善士、如王种。次更广说应起决定施心，应学无染布施，又观诸法，若顺若违，皆能助引一切智智。又明二乘于一切智，亦有助力，然诸二乘作意，于一切智及此赀粮，俱无助力，故制菩萨定不应起二乘相应作意。次明能舍众相回向菩提，欲为有情作大饶益，乃名能得无上善利，方便善巧，不取法相，得入居顶诸菩萨数。次明说如是法，皆如来力。佛嘱阿难受持。满慈子问：“若一切法，皆非实有，行布施，何所舍，成正觉，何所得？”佛言：“无所舍，无所得，无所损，无所益，如二幻师，戏为变易，以幻价直，易化美团等。”又舍利子答满慈子，菩萨先应思惟一切法性，毕竟空寂，次应思惟一切智智，具胜功德，后应愍念一切有情贫乏珍财，受诸苦恼，作是念已，便舍一切珍财，施诸有情，心无所著，亦以正法施诸有情，亦以无边上妙供具，恭敬供养佛法僧宝，如是布施，随顺菩提，疾能证得一切智智，与诸有情，作大饶益。于是佛以神力，令诸大众，见十方各各无数殑伽沙数世界，各有无量菩萨，行施精勤，乃结劝云：“菩萨欲疾证得一切智智，穷未来际，利乐有情，应观法空，缘一切智，具胜功德，愍念有情，受贫匮苦，应行布施波罗密多，持此善根，普施一切，令脱恶趣生死众苦。作是愿言：十方世界诸有情类，由我善根功德威力，未发无上心者，令速发心，已发心者，令永不退，已不退者，令速圆满一切智智。”舍利子问，最初发心，第二发心，住不退地，坐菩提座差别？佛答示之，并以神力，令见十方各无数界，无数菩萨，行菩萨行种种差别。无数如来，种种方便，饶益有情。乃结劝云：“若定发心求一切智，彼必当作世间第一真净福田，及作大千最大法师，亦作如来，利乐一切有情。”次答舍利子问，广明菩萨初心，胜于二乘后心，及明菩萨不退心力，于余神力，最为无上。次满慈子与舍利子互相问答，明退心者，非真菩萨，是增上慢，欲证菩提，应正发起一切智智相应作意，乃至佛嘱阿难受持。(五卷)

　　第十二净戒波罗密多分。佛在给孤独园，与千二百五十苾刍俱，命舍利子，宣说戒度。满慈子问：“云何应知菩萨持戒犯戒？”舍利子答：“若住二乘作意，是名非所行处，是名菩萨犯戒。”又问：“若求一切智智而修布施，岂不执着一切智智，成戒禁取，云何名为持菩萨戒？”答言：“一切智智，远离众相，非方处摄，既非有法，亦非无法，由此因缘，不可执取，是故菩萨行施，持戒，回向菩提，虽求证得一切智智，而不名为戒禁取摄，若回向二乘地，执取净戒，是失菩萨戒，名犯戒菩萨，若未见圣谛，未证实际，或有因缘，易可还净。若见圣谛，证实际已，异见深重，难可还净。又虽经沙数大劫修行净戒令满，而不回向菩提，饶益有情，不能摄受菩萨戒度，虽经沙数大劫居家受妙五欲，而不发趣二乘地心，求一切智，增上意乐无退坏故，不名犯菩萨戒。又若见有少法名为作者，名为犯戒菩萨，若随所修六度，皆用大悲为首，发起随顺回向一切智智相应之心，是名具戒菩萨。”次广叹初心一菩萨戒，远胜世出世间一切净戒，以其心无分限，普度有情，求大菩提，引发净戒，是故除佛所有净戒，于余净戒，最为第一。又宁迟证菩提，不为速求堕二乘地。又菩萨不应欲胜菩萨，不应轻慢菩萨，不应降伏菩萨，于余菩萨，供养恭敬，应如如来，乃至应普恭敬一切有情。又一切法，无少有实，皆如幻事，故诸菩萨回向趣求一切智智，皆由了达诸法非实，如幻、如化、有所堪能。又菩萨于六度二十空等，乃至一切相智，虽应精勇修习，如救头然，不应味着。又明菩萨于二乘地，但应远离，不应赞毁。佛赞印之，并为广说方便善巧。又明如来皆深愍念一切有情，心无差别，不随欲行，然于菩萨，最不弃舍。(五卷)

　　第十三安忍波罗密多分。佛在给孤独园，与千二百五十苾刍众俱，命满慈子宣说忍度。舍利子问：“菩萨忍、声闻忍、有何差别？”满慈子答：“声闻唯为舍弃自身烦恼，名为少分安忍。菩萨欲度无量有情，名为具分安忍。于檀涂火烧，起平等心，俱欲毕竟利乐。又声闻唯观蕴等无我有情之所引发，菩萨亦观蕴等无性无生之所引发，菩萨欲证菩提，应修其心，令与地水火风空等，宁受无边大苦，而不爱着二乘自利众善。又若住二乘地，起二乘作意，乃至乐观蕴等常无常等，是为行他行处，若修六度一切智智相应作意，是为行自行处，一切恶魔，不能得便。”(一卷)

　　第十四精进波罗密多分。佛在给孤独园，与千二百五十苾刍众俱，满慈子问菩萨精进。佛言：“初发心时，若身、若心，先应为他作饶益事，如仆任主，不应自在，诸有所为，皆随主欲，亦如马宝，盘回去住，迟速任人，又常勤修六度二十空等，能为难事。”(一卷)

　　第十五静虑波罗密多分。佛住鹫峰，与千二百五十苾刍众俱。舍利子问：“菩萨云何方便，安住静虑？”佛言：“渐次入四静虑，引发五通，降魔成觉，又虽现入四禅四定，而不味着，亦不离染，虽观一切法都不可得，而不弃舍一切智智。”满慈子问：“何缘如来许诸菩萨入四禅四定，不许久住其中，心生染着？”舍利子答：“若生欲界，速能圆满一切智智，生色无色，无斯用故！”满慈子问：“云何安住静虑，摄受般若精进忍戒施等。”佛一一答。又明若住二乘相应作意，名为散乱，若随所集一切善根，回向趣求一切智智，名为心定。舍利子问：“菩萨安住静虑，云何方便，还从定起？”佛言：“于色无色静虑等至，顺逆次第，超越串习，极善纯熟，游戏自在，复入欲界非等引心，由起此心，还生欲界，亲近供养诸佛，引发菩提分法。生色无色，无如是能，上二界生，身心钝故。”(二卷)

　　第十六般若波罗密多分。佛住竹林白鹭池侧，与千二百五十苾刍，无量无数一生所系菩萨众俱，有善勇猛菩萨，请问何谓般若，云何修行，云何令速圆满，云何恶魔不能得便，能觉魔事，云何安住，速能圆满一切智法？佛言：“实无少法，可名般若，谓如实知一切法性，无实无生，亦无虚妄，虽不见有菩提心性，而能发起大菩提心，彼虽如是发菩提心，而于菩提无所引发。若能远达诸法实性，是谓般若微妙甚深，实不可说，今随世俗文句，方便演说，即蕴等，非般若，离蕴等，非般若，般若于一切法，都无所依，不在蕴等内，不在蕴等外，不在两间，远离而住，与蕴等非相应，非不相应，蕴等真如，不虚妄性，不变异性，如所有性，是谓般若。复次一切法无自性，是谓般若。一切法非一切法所行故，无知无见，是谓般若。一切法不舍自性，如是遍知，是谓般若。一切法与一切法非合非离，是谓般若。一切法非增非减，是谓般若。一切法非染非净，是谓般若。一切法非有净法，非有不净法，是谓般若。一切法非移转，非趣入，是谓般若。一切法非系非离系，非死非生，非生非死，非流转非有流转法，非尽非有尽法，非有集法，非有灭法，非有起法，非有尽法，非有变坏法，非无变坏法，非常非无常等，非有贪瞋痴法，非离贪瞋痴法，非作者非使作者等，非断非常，非有边非无边，非见趣非见趣断，非爱非爱断，非善非非善，是谓般若。如是般若，非一切法摄，亦非远离如是等法，别有般若。如梦、如幻、如焰、如影、如响、如沫、如泡、如芭蕉、如虚空、如影光、如宝光、如灯光，非圆成实。”于是舍利子广叹难见难觉，乃至无边际等，佛一一印述之。舍利子问：“云何菩萨依如是法，行诸境相？”佛言：“尚不得法，何况非法，尚不得道，何况非道，知一切境，皆无境性，于一切境，皆无住着，以无边法为所行境，如空、如风、无有少相而可得者。又此甚深法要，非但耳闻，即名为果，要不放逸，精进修行，如实了知，远离众恶，自他俱利，乃名为果。若于正法起异解行，不名闻法，若于法义起颠倒解，不正修行，定无顺忍，不应深信微少善根，谓彼即能脱诸恶趣，若得顺忍，能不复造感恶趣业，不复懈怠起顺退分。”时舍利子告善现言：“云何具寿默然不说般若？”善现答言：“我于诸法都无所见，故无所说，乃至甚深般若不可说示。”佛告善勇猛言：“菩萨修行般若，于一切法，都无所行，以一切法，皆是颠倒之所等起，非实、非有、邪伪虚妄，若能行无所行，为行般若，遍知一切所缘而行，除遣一切所缘而行。”善勇猛言：“菩萨修行甚深般若，不可思议！”佛言：“如是一切法皆不可思议故，菩萨修行般若亦不可思议。”善勇猛言：“如是行深般若，是无上行、清净行、明白行、无生行、无灭行、超出行、难伏行。”佛印成之。又明一切法皆以无性为性，不可修，亦不可遣，菩萨于一切法，无取无执，无住无著，成就功德智慧大威神力，能降伏魔。乃至付嘱贤守导师等五百上首菩萨，及善勇猛菩萨，又复微笑放光，令大千界处处有情，互得相见，天龙鬼神，花香供养，赞咏神力，无数菩萨，得无生忍，无边有情，发无上心。(八卷)

　　放光般若波罗密多经(三十卷)　菜重芥

　　西晋于阗国沙门无罗叉共竺叔兰译

　　共九十品，与大般若第二分同本，而有常啼法上二品。

　　摩诃般若波罗密经(三十卷)　姜海咸

　　姚秦天竺沙门鸠摩罗什共僧睿译

　　共九十品，亦同放光般若而文较顺畅。

　　光赞般若波罗密经(十卷)　河

　　西晋月支国沙门竺法护译

　　共二十一品，亦同上经，而文来未尽。

　　道行般若波罗密经(十卷)　(有道安序)　淡

　　后汉月支国沙门支娄迦谶译

　　共三十品，与大般若第四分同，而有常啼昙无竭二菩萨事。

　　小品般若波罗密经(十卷)　(有僧睿序)　鳞

　　姚秦天竺沙门鸠摩罗什译

　　共二十九品，与道行同。

　　佛母出生三法藏般若波罗密多经(二十五卷北作十四卷)　(南似兰北履薄)

　　宋北印土沙门施护译

　　共三十二品，亦同道行，而文畅顺。

　　佛母宝德藏般若波罗密经(三卷今作二卷)　(南履北临)

　　宋中印土沙门法贤译

　　即佛母般若三十二品之摄颂也。

　　大明度无极经(六卷)　潜

　　吴月支国优婆塞支谦译

　　共三十品，亦同道行。

　　摩诃般若波罗密钞经(五卷)　潜

　　符秦天竺沙门昙摩蜱共竺佛念译

　　共十三品，亦同道行，而文来未尽。

　　胜天王般若波罗密经(七卷)　羽

　　陈优禅尼国王子月婆首那译

　　与大般若第六分同。

　　文殊师利所说摩诃般若波罗密经(一卷)　翔

　　萧梁扶南国沙门曼陀罗仙译

　　与大般若第七会同，又收入宝积第四十六会。

　　文殊师利所说般若波罗密经(一卷)　翔

　　萧梁扶南国沙门僧伽婆罗译

　　亦与大般若第七会同。

　　佛说濡首菩萨无上清净分卫经(二卷)　(一名决了诸法如幻三昧)　翔

　　刘宋沙门释翔公译

　　与大般若第八会同。

　　金刚般若波罗密经(一卷)　羽

　　姚秦天竺沙门鸠摩罗什译

　　与大般若第九会同，而举世流通，智者大师有疏。

　　金刚般若波罗密经(一卷)　羽

　　元魏北天竺沙门菩提留支译

　　亦同第九会，而分作十二分。

　　金刚般若波罗密经(一卷)　(有跋)　羽

　　陈优禅尼国沙门真谛译

　　金刚能断般若波罗密经(一卷)　翔

　　隋南天竺沙门达摩笈多译

　　文拙甚。

　　能断金刚般若波罗密经(一卷)　翔

　　唐大荐福寺沙门释义净译

　　已上并是同本异译。

　　能断金刚般若波罗密多经(一卷)　翔

　　唐玉华寺沙门释玄奘译(即第九会抄出别行)

　　仁王护国般若波罗密多经(二卷)　(有代宗序)　(南流北温)

　　唐北天竺沙门大广智不空译

　　序品第一。佛在鹫峰，初年月八日，入大寂静妙三摩地，放毛孔光，普照十方，菩萨来集。

　　观如来品第二。说护佛果护十地行，波斯匿王言：“观身实相，观佛亦然！”佛印之。

　　菩萨行品第三。二谛品第四。护国品第五。不思议品第六。奉持品第七。有金刚手菩萨所说咒。嘱累品第八。

　　文更顺畅最宜流通。

　　仁王护国般若波罗密经(二卷)　翔

　　姚秦天竺沙门鸠摩罗什译

　　与上经同，有智者大师疏。

　　佛说了义般若波罗密多经(二纸余)　(南渊北斯)

　　宋北印土沙门施护译

　　佛告舍利子，般若波罗密相应行者，当于诸法如实了知，诸有所作，离一切相，即能圆满六度，又当断除十种疑惑。

　　佛说五十颂圣般若波罗密经(二纸欠)　(南履北临)

　　宋北印土沙门施护译

　　佛在鹫峰，告须菩提，般若波罗密经，于三乘法，聚集摄受，平等如一。

　　佛说帝释般若波罗密多心经(三纸余)　(南履北临)

　　宋北印土沙门施护译

　　佛在鹫峰，为帝释说般若义无边，及说颂，说咒。

　　般若波罗密多心经(十六行半)　翔

　　唐大慈恩寺沙门释玄奘译

　　举世流通，文约义富。

　　摩诃般若波罗密大明咒经(一纸欠)　翔

　　姚秦天竺沙门鸠摩罗什译

　　佛说圣佛母般若波罗密多经(一纸半)　(南凊北薄)

　　宋北印土沙门施护译

　　二经俱与上同本，而后译有序及流通，佛在鹫峰入定，舍利子问观世音，观世音说竟，佛出定赞之。

　　阅藏知津卷第二十三

　　　　　(比丘远契一两　湛辉　性然
　　　　　　爽融各五钱　法一二钱
　　　　　　遍修　中虚　瞿辉　梅实共一两
　　　　信士孙文耀助银二钱)
嘉兴大藏经　阅藏知津(第卷-第卷)


　　阅藏知津卷第二十四

　　北天目沙门释智旭汇辑

　　大乘经藏　法华部第四

　　述曰：“凡是开权显实，授声闻成佛记，发迹显本，明成佛甚久远，及但明一乘修证之法，无二无三者，皆此部收。”

　　无量义经(一卷)　(前有刘虬序)　草

　　萧齐中天竺沙门昙摩伽陀耶舍译

　　德行品第一。大庄严菩萨赞佛。说法品第二。大庄严问，何法速成菩提？佛答：有一法门，能令速成菩提，谓无量义，从一法生，一法者，名为实相。十功德品第三。

　　此说法华之前茅也，故收入法华部中。

　　妙法莲华经(七卷)　草

　　姚秦天竺沙门鸠摩罗什译

　　序品第一。佛在耆阇崛山，先说无量义经，次入无量义定，眉光东照万八千土，弥勒疑问，文殊述往事以释之。

　　方便品第二。世尊出定，告舍利弗，诸佛方便不可思议，唯佛与佛，乃能知之，即止不说。舍利弗三请，五千增上慢者退席，乃唱唯一大事。所谓开示悟入佛之知见，一切皆当作佛，实无三乘。

　　譬喻品第三。授舍利弗记，说火宅喻。

　　信解品第四。须菩提，迦旃延，大迦叶，目犍连，领解佛旨，说穷子喻。

　　药草喻品第五。佛印四人所说，而推广之。

　　授记品第六。授大迦叶等四人记。

　　化城喻品第七。先说大通智胜佛时，十六王子覆讲结缘事，次说化城喻。

　　五百弟子授记品第八。富楼那为上首，五百弟子皆得受记，说系珠喻。

　　授学无学人记品第九。阿难，罗　罗为上首。

　　法师品第十。佛因药王菩萨，告八万大士，持此经，速得佛。并说凿井喻。

　　见宝塔品第十一。多宝佛塔从地涌出，大声赞善，释迦如来以神力，三变净土，分身诸佛咸集，与欲开塔，多宝如来，分半座与释迦同坐，释迦大声唱告劝持。

　　提婆达多品第十二。说如来往昔求法，事阿私仙得闻妙法，今授提婆达多大菩提记。文殊入海弘经，龙女献珠成佛。

　　持品第十三。药王大乐说等，各各发愿持经，佛授大爱道及耶输记。又视八十万亿那由他诸菩萨。诸菩萨亦发愿持经。

　　安乐行品第十四。文殊请问末世持经方法，佛以身口意誓愿四安乐行答之，兼说轮王髻珠喻。

　　从地涌出品第十五。六万恒沙菩萨，各将眷属，从地涌出，大众怀疑，弥勒兴问。

　　如来寿量品第十六。佛自明成道已来甚久，以释众疑，说医王喻。

　　分别功德品第十七。明在会闻法获益之多，及明五品弟子功德。

　　随喜功德品第十八。法师功德品第十九。明法师得六根清净。

　　常不轻菩萨品第二十。明往古比丘，以随喜行，得净六根，速成佛道。

　　如来神力品第二十一。出广长舌，放毛孔光。謦欬弹指，声遍十方。

　　嘱累品第二十二。三摩众菩萨顶而嘱付之。

　　药王菩萨本事品第二十三。宿王华菩萨请问，佛为说一切众生喜见菩萨然身然臂事。

　　妙音菩萨品第二十四。佛放眉间光，照东方世界，召此菩萨来作佛事。

　　观世音菩萨普门品第二十五。无尽意菩萨请问，佛为说十四无畏，三十二应，种种功德。

　　陀罗尼品第二十六。菩萨及天神等各各说咒，护法。

　　妙庄严王本事品第二十七。明往古净德夫人，净藏净眼二子，同化父王见佛。

　　普贤菩萨劝发品第二十八。佛为普贤重示四法，普贤说咒护持。

　　此一部经，乃如来究竟极谈，具明施设一代时教所以然之线索，如家业之有总帐簿，如天子之有九鼎也，非精研智者大师玄义文句，不尽此经之奥，仍须以荆溪尊者释签妙乐辅之。

　　正法华经(十卷)　木

　　西晋月支国沙门竺法护译

　　与上经同，但药草品中，有迦叶问答，及生盲喻。五百弟子授记品初，有入海取宝喻。法师品名为药王如来品。有宝盖王及千子与善盖太子法供养事。一切咒皆翻梵成华。嘱累品在最后。

　　妙法莲华经(八卷)　(前有序)　(南盖北赖)

　　隋北天竺沙门阇那崛多共达摩笈多译

　　多用什师译文，但添药草品后生盲一喻耳。陀罗尼品在第二十一。嘱累品在最后。提婆达多品，合入见宝塔品，故止有二十七品。

　　萨昙芬陀利经(半卷)　草

　　附西晋录

　　即宝塔品提婆达多品别出。

　　观世音菩萨普门品(一卷)　(南[○@缺]北草)

　　鸠摩罗什译文阇那笈多译颂

　　按藏中法华经普门品，无重颂，今既补入全经，则此品便为重出，然举世流通，功验最多，智者大师有别行玄疏，四明尊者复有记解，最精最妙，不可不阅。

　　法华三昧经(半卷)　草

　　刘宋枳园寺沙门释智严译

　　众会欲问佛，佛放口光遍十方，即不见佛身相，大众各入三昧，观察不可得，罗阅王辩通，及女利行等来，佛从地涌，坐莲华上，利行问佛，乃至得道，与众问答，诸女发心皆出家，王亦出家，得授记。

　　广博严净不退转法轮经(四卷)　发

　　刘宋枳园寺沙门释智严共宝云译

　　文殊师利以神通力，同舍利弗到十方世界供佛，集一切菩萨同到祇园，请转不退法轮，说坚信坚法八人四果声闻支佛密义，令诸众会，舍离诸想，其诸罗汉，复作成就五逆，满足五欲，远离正见等密语，众会惊疑，文殊释之，佛现舌相，普授闻经不退转记，波旬入会，佛复以密语遣之，大众腾疑，佛为解释，次有三菩萨来。一自称是如来。一自称是世尊，一自称是佛。众又腾疑，佛为解释。于是众菩萨各以偈赞，阿难请问较量功德，师子童女，及比丘尼、居士妇、发心受持，舍离女身，乃至明不信罪报，大众悔过，请佛守护流通。

　　不退转法轮经(四卷)　发

　　安公凉土译经在北凉录

　　阿惟越致遮经(四卷)　(南此北盖)

　　西晋月支国沙门竺法护译

　　二经并与上同。

　　大萨遮尼犍子授记经(十卷)　岂

　　元魏北天竺沙门菩提留支译

　　序品第一。佛住郁阇延城，严炽王园，于大众中，现殊胜身相。

　　问疑品第二。文殊偈赞请问，佛止之，文殊复问。

　　一乘品第三。明二种十二法，能发菩提，又布施乃至方便，各十二种妙行，又如来有十二胜妙功德，净佛国土，为利众生，示十二浊，实唯一乘，分别说三。

　　诣严炽王品第四。大萨遮诣王所也。

　　王论品第五。萨遮为严炽说圣王法，及小王法。

　　请食品第六。王请萨遮。

　　问罪过品第七。王问智人亦有罪否，萨遮次第举诸人过，并王过，及自过。

　　如来无过功德品第八。萨遮为王备演如来所有功德，所谓三十二相，八十种好，大慈大悲，三念处，三不护，一切种智，十自在，三十七品，十力，四无所畏，十八不共法，及常无尽法身。

　　诣如来品第九。萨遮与王，同来见佛。

　　说法品第十。舍利弗与萨遮论见佛闻法事，佛为萨遮发迹。

　　授记品第十一。授萨遮大菩提记。

　　信功德品第十一。

　　此经文义俱畅，宣说世出世法，曲尽其妙，急宜流通。

　　菩萨行方便境界神通变化经(三卷)　养

　　刘宋中天竺沙门求那跋陀罗译

　　与上经同，缺王论品，而于如来功德。亦有缺略。

　　金刚三昧经(二卷)　(南贤北难)

　　出北凉录

　　序品第一。佛于灵山，先说大乘一味真实法，即入金刚三昧，阿伽陀比丘说偈赞叹。

　　无相法品第二。佛从三昧起，更宣一味法，解脱菩萨，更请为末世众生，宣说入一味法。

　　无生行品第三。心王菩萨问得无生忍义。

　　本觉利品第四。无住菩萨问转入唵摩罗义。

　　入实际品第五。大力菩萨问答。

　　真性空品第六。舍利弗问答。

　　如来藏品第七。梵行长者问答。

　　总持品第八。地藏菩萨问答，并嘱阿难受持。

　　大法鼓经(二卷)　染

　　刘宋中天竺沙门求那跋陀罗译

　　佛在祇洹，海众云集，说有非有法门。波斯匿王，击鼓吹贝而来。佛言：我今当说大法鼓经，先命迦叶观察众会，堪闻与否，乃有百千万亿阿僧祇分声闻缘觉，初业菩萨，皆从座去，余一切住。然后广赞迦叶。命于此法少问其义，所谓如来常乐我净，不般涅槃，一切众生，皆有佛性，无有三乘，实唯一乘。一切空经，是有余说。惟有此经，是无上说，亦说化城穷子等喻，次嘱迦叶，于末世中，护持此法。迦叶辞谢不堪，佛言：迦叶于我灭后，护持此法，有四十年，若至正法余八十年时，惟一切世间乐见童子能持。

　　佛说观普贤菩萨行法经(一卷)　(一名观普贤观经一名出深功德经)　(南罔北短)

　　刘宋罽宾国沙门昙摩蜜多译

　　阿难、迦叶、弥勒，同问如来灭后修行大乘法要，佛为说普贤观门，及忏悔六根罪法。此与法华普贤劝发品，相为表里。故智者大师法华忏仪，全宗此经。

　　阅藏知津卷第二十四

　　　　　　　　(比丘寂洪　崇存各助银二两)
嘉兴大藏经　阅藏知津(第卷-第卷)


　　阅藏知津卷第二十五

　　北天目沙门释智旭汇辑

　　大乘经藏　涅槃部第五

　　述曰：“大涅槃部，别在一日一夜，通该一代。凡是扶律谈常，显佛实不灭度者，皆此部收。又如遗教等经，虽在此时，以是小机所见，仍归阿含。”

　　大般涅槃经(四十卷)　(南率宾归王北宾归王鸣)

　　北凉中天竺沙门昙无谶译

　　寿命品第一，佛在拘尸那城，力士生地，阿利罗跋提河边，娑罗双树间，二月十五日，临涅槃时，大声普告众生，若有所疑，今悉可问，为最后问，面门放光，遍照十方。尔时八十百千诸比丘，六十亿比丘尼，一恒河沙菩萨，二恒河沙优婆塞，三恒河沙优婆夷，四恒河沙诸离车等男女大小，五恒河沙大臣长者，六恒河沙诸王眷属，七恒河沙诸王夫人，八恒河沙诸天女等，九恒河沙诸龙王等，十恒河沙诸鬼神王，二十恒河沙金翅鸟王，三十恒河沙乾闼婆王，四十恒河沙紧那罗王，五十恒河沙摩　罗伽王，六十恒河沙阿修罗王，七十恒河沙陀那婆王，八十恒河沙罗刹王，九十恒河沙树林神王，千恒河沙持咒王，亿恒河沙贪色鬼魅，百亿恒河沙天诸采女，千亿恒河沙地诸鬼王，千万亿恒河沙诸天子，十万亿恒河沙四方风神，十万亿恒河沙主云雨神，二十恒河沙大香象王，二十恒河沙师子兽王，二十恒河沙诸飞鸟王，二十恒河沙水牛牛羊，二十恒河沙诸神仙人，一切蜂王，一切山神，海神，河神，皆悉集会。树林变白，犹如白鹤，四天王，三十三天，乃至第六天，大梵天王，阿修罗王，所设供养，倍倍胜前，佛皆不受。魔王献供，并护法咒，佛受其咒，不受其供。大自在天王，设供倍前，东方虚空等佛，遣无边身菩萨来献香饭，大地震动，南西北方诸佛世界，亦有无量无边身菩萨，所持供养，倍胜于前。乃至毒蛇，及恶业者，一切来集。唯除摩诃迦叶阿难二众，阿阇世王及其眷属。佛面所出光明，耀覆大众，所应作已，还从口入，纯陀与同类十五人俱，愿设最后供养，佛即许之，为说二施果报无别。一者受已得菩提，二者受已入涅槃。纯陀因大众劝，说偈请佛住世。佛以偈答：纯陀次答文殊，不应以如来法同于诸行，乃至既去办供，地大震动，众会哀请，佛慰谕之，令问所疑，并示秘密之藏，犹如　字，略斥无常苦无我三修，无有实义，为说胜三修法，又我所有无上正法，悉以付嘱摩诃迦叶，当为汝等作大依止，并说明医禁乳用乳之喻，次劝问戒律所疑。比丘再辞不堪，于是迦叶菩萨承佛神力，说偈问法，佛赞之曰，我初成道，有诸菩萨曾问是义，如是问者，则能利益无量众生，次为说菩提因业，得寿命长，佛视众生，同于子想，爱念成就，诸毁禁者，嘱令苦治，无有恶心。如来长寿，最为第一，如彼醍醐，贼不能得，法性无灭，三归无异。

　　金刚身品第二。佛为迦叶菩萨说如来身常住不坏，由于往昔护法因缘，今得成就是金刚身。

　　名字功德品第三。释大般涅槃名义。

　　如来性品第四。分别开示四义，一自正，二正他，三能随问答，四善解因缘义。迦叶菩萨言：“世尊唯有密语，无有密藏，咸令众生悉得知见。”佛赞印之。次说百句解脱之义，次说四人为世间依，次明魔说佛说经律，种种差别之相，次明知常住者，知四圣谛，次明四颠倒相，次说贫女金藏喻，涂乳洗乳喻，力士额珠喻，雪山乐味药喻。次明方等经者，犹如甘露，亦如毒药，消则为药，不消为毒。次明大乘无有三归分别之相，次明无二之性，即是实性，次说金鎞抉膜，示二三指之喻，又广说十住菩萨见性少分之喻，又说梦语刀刀之喻，次明十四音，名曰字本，应离半字，善解满字。次明二鸟双游之喻，次说月无出没半满之喻，日出三时长短之喻，次广说喻，明大涅槃经利益一切，唯不能益一阐提人。次说先陀婆一名四实之喻，以喻如来密语难解，次明自知有佛性者，名丈夫相，次为文殊释本无今有偈义。

　　一切大众所问品第五。佛面放光照纯陀身，受其供养，又化佛及僧，受诸大众供养，说偈慰喻，次广明一切契经有余无余之义，为欲调伏诸众生故，现身有疾，右胁而卧，如彼病人。

　　现病品第六。迦叶菩萨劝佛起坐，放光遍照，利益一切，广为迦叶说秘密教，及说五人有病行处，所谓四果辟支，非如来也。

　　圣行品第七。为迦叶菩萨说五种行，一圣行，二梵行，三天行，四婴儿行，五病行。复有一行是如来行，所谓大乘大涅槃经。次即广明圣行，护戒如护浮囊，得四念处，住堪忍地，观四圣谛，乃至住无畏地，得二十五三昧，坏二十五有，次答住无垢藏王菩萨，说从牛出乳喻，并说往昔舍身求半偈事。

　　梵行品第八。为迦叶菩萨说住七善法，得具梵行，一知法，谓知十二部经，二知义，三知时，四知足，五知自，六知众，七知尊卑。复有梵行，谓慈悲喜舍。因即广明如来慈善根力，令诸众生见种种事，又为重释本有今无偈义，又释一切世间不知见觉，菩萨悉能知见觉义，于中广明六念法门，次叙阿阇世王见佛之事，次结示天行品者，如杂华说。

　　婴儿行品第九。不能起住来去语言，是名婴儿，如来亦尔。

　　光明遍照高贵德王菩萨品第十。佛告德王，修行大涅槃经，得十事功德。一者有五(一、所不闻者而能得闻，二、闻已能为利益，三、能断疑惑之心，四、慧心正直无曲，五、能知如来秘藏)。二，(昔所不得而今得之，昔所不见而今见之，昔所不闻而今闻之，昔所不到而今得到，昔所不知而今知之)。三，舍世谛慈，得第一义慈。四，有十事(一、根深难可倾拔，二、于自身生决定想，三、不观福田及非福田，四、修佛净土，五、灭除有余，六、断除业缘，七、修清净身，八、了知诸缘，九、离诸怨敌，十、断除二边)。五有五事(一、诸根完具，二不生边地，三、诸天爱念，四、常为天魔沙门刹利婆罗门等之所恭敬，五、得宿命智)。六，得金刚三昧。七，知四法为大涅槃近因(一、亲近善友，二、专心听法，三、系念思惟，四、如法修行)。八，除断五事(五阴)，远离五事(五见)，成就六事(六念)，修集五事(知定，寂定，身心受快乐定，无乐定，首楞严定)，守护一事(菩提心)，亲近四事(大慈、大悲、大喜、大舍)，信顺一实(一道大乘)，心善解脱(贪恚痴心永断灭)，慧善解脱(于一切法，知无障碍)。九，初发五事悉得成就(一信心，二直心，三戒，四亲近善友，五多闻)。十，修集三十七品，入大涅槃常乐我净，为诸众生分别解说大涅槃经，显示佛性。若四果辟支菩萨信是语者，悉得入大涅槃，若不信者，轮回生死。

　　师子吼品第十一。佛告大众，恣汝所问，吾当解说，师子吼菩萨请问：“以何义故，名为佛性？何故复名常乐我净，若一切众生有佛性者，何故不见，十住菩萨住何等法，不了了见，佛住何等法，而了了见？”佛赞其具二庄严，并细答释，于中具明观十二缘智，凡有四种，下者得声闻道，中者得缘觉道，上者住十住地，上上者得无上菩提，是故十二因缘，名为佛性，即第一义空，名为中道，即名为佛，名为涅槃，又凡有心者，定当得成菩提，故说一切众生悉有佛性。又不可以有退心故，言无佛性。若有修集三十二相业因缘者，得名不退菩萨。次明真修戒定慧相，次答拘尸那城入般涅槃之因，次答何等比丘庄严双树之问，次答涅槃无十相故名为无相(色、声、香、味、触、生、住、坏、男、女)，时时修习定慧舍相能断十相。次答成就十法能见涅槃无相，一者信心具足，二者净戒具足，三者亲近善知识，四者乐于寂静，五者精进，六者念具足，七者软语，八者护法，九者供给同学，十者具足智慧。次明能修身戒心慧是名智者，能令重业轻受；不修身戒心慧名为愚痴，能令轻业重受。次说恒河七种人喻，众盲触象喻。次明菩萨当以苦行自试其心，次明大海有八不可思议，大涅槃经亦复如是。次答如来示同胎生之故，师子吼说偈赞佛。

　　迦叶菩萨品第十二。问善星比丘事，佛为答之，问未来种种异说事，佛具释之，又明如是诤讼，是佛境界，非诸二乘所知，若人于是生疑心者，犹能摧坏无量烦恼，若于是中生决定者，是名执着。次明断善根者，非是下劣愚钝之人，亦非天中，及三恶道。次明佛性非有非无，亦有亦无。次明十二部经，或随自意说，或随他意说，或随自他意说。次说恒河七众生喻，次说佛性常故，非三世摄，虚空无故，非三世摄，次明修无常等十想者，能得涅槃，迦叶菩萨以偈赞佛。

　　憍陈如品第十三。世尊告憍陈如，色是无常，因灭是色，获得常住解脱之色，受想行识亦尔，苦空无我不净亦尔。若离佛法，无有沙门及婆罗门，亦无沙门婆罗门法。尔时外道闻已瞋恚，共往阿阇世所，求与瞿昙论议，王与外道，同来佛所，先答阇提首那婆罗门问，度令出家证果，次答婆私吒梵志问，亦令证果，即入涅槃。次答先尼梵志问，善来得果。次答迦叶梵志问，出家五日而证四果。次答富那梵志问，善来得果，次答清净梵志问，出家十五日后，得阿罗汉。次答犊子梵志问，出家十五日后，得于初果。复来问法，佛为说奢摩他毗婆舍那，闻已修习，得阿罗汉，寄谢于佛，入般涅槃，次答纳衣梵志问，善来得果，次答弘广婆罗门问，并因憍陈如答，发广大心，佛为发迹显本，次明阿难具足八种不可思议，敕文殊师利以咒摄归，命其往语须跋陀梵志，寻来见佛，问答实相深义，大众获益无量，须跋得证四果。

　　南本大般涅槃经(三十六卷)　(南鸣至竹北凤至白)

　　译人同上

　　刘宋沙门释慧观同谢灵运再治

　　序品第一。纯陀品第二。哀叹品第三。长寿品第四(从寿命品分出为四)。金刚身品第五。名字功德品第六。四相品第七。四依品第八。邪正品第九。四谛品第十。四倒品第十一。如来性起品第十二。文字品第十三。鸟喻品第十四。月喻品第十五。菩萨品第十六(于如来性品分出为十)。一切大众所问品第十七。现病品第十八。圣行品第十九。梵行品第二十。婴儿行品第二十一。光明遍照高贵德王品第二十二。师子吼品第二十三。迦叶品第二十四。憍陈如品第二十五。(此部文更精练，章安尊者依此作疏，但世罕流通，而旧本则久行世间矣。)

　　大般泥洹经(六卷)　(南白北食)

　　东晋平阳沙门释法显共觉贤译

　　共十八品，齐至如来现病而止，圣行以下，皆未有。生公明阐提皆有佛性，而见摈斥，想依此经。

　　大般涅槃经后分(二卷)　白

　　唐南海沙门若那跋陀罗与会宁等译

　　憍陈如品之末，叙须跋陀罗焚尸现神变事。

　　遗教品第一。佛嘱阿难大众，护持大涅槃法，阿泥楼豆令阿难请问四事，佛答以十二因缘正观，教示车匿，尸波罗戒，是汝大师，依四念处，严心而住，一切经初，当安如是我闻等语。次答灭后供物，不得余用。次答深心供养舍利如芥子许，与现在供佛无异。答茶毗方法，当依转轮圣王，及答茶毗处所，起塔处所，并示辟支四果轮王塔式，止许帝释一牙舍利，却衣显示金身，放光三告，二十四反上升虚空，殷勤劝谕。

　　应尽还源品第二。世尊三返从超入诸禅定，普为大众三返说法，于其中夜，入第四禅，寂然无声，便般涅槃，八树变白，十方大暗，尸弃大梵，释提桓因，楼豆，阿难，各以偈叹。

　　机感茶毗品第三。金棺自举，绕拘尸城，待迦叶来，棺开身显，灌洗缠已，棺门即闭，复现双足，心胸火踊，七日火尽。

　　圣躯廓润品第四。七国兴兵，围拘尸城，烟婆罗门唱分八分，各各起塔。

　　佛说方等般泥洹经(二卷)　(南驹北白)

　　西晋月支国沙门竺法护译

　　哀泣品第一。阿难述梦，那律偈叹，大众哀泣。

　　四童子现生品第二。东方善思义菩萨，示生作阿阇世王子，南方喜信净菩萨，示生作师子长者子，西方空无菩萨，示生作须福长者子，北方神通华菩萨，示生作师子王兵臣子，皆生即跏趺说偈，导一切众见佛。

　　四童子品第三。佛为阿难宣唱四童子德。

　　嘱累品第四。四菩萨说偈慰阿难，佛以阿难，罗云：嘱十万比丘，又嘱北方五百佛。

　　度地狱品第五。佛身放无数光，光中现化佛说法，又放光度三类地狱，一令生忉利，证初果，二令生兜率，证三果，三令生梵世，入泥洹。

　　现诸佛品第六。佛放光照十方同名诸佛，同入泥洹者不可胜数，令此会皆得见，亦闻所说经。

　　佛国净品第七。现此界清净庄严，不异安乐等刹。

　　天菩萨品第八。诸天来会，阿那律说偈哀叹，十方菩萨同来，兴大供养。

　　如来化说法品第九。阿难偈赞佛，佛先入三昧，现无量化佛说法，后复说佛种种三昧胜用。

　　四童子三昧经(三卷)　同上

　　隋北天竺沙门阇那崛多译

　　与上经同，但至第六品而止。

　　大悲经(五卷)　驹

　　高齐乌苌国沙门那连提黎耶舍共法智译

　　梵天品第一。佛命阿难敷床，右胁而卧，光掩大千，致大梵王问法生信，佛以大千界嘱付之。

　　商主品第二。魔子商主请佛住世，佛为授辟支记。

　　帝释品第三。佛教帝释加被之法，并化修罗，使离斗诤。

　　罗睺罗品第四。罗睺不忍见佛涅槃，往至东北方难胜佛处，佛慰喻之，复往上方商主佛处，佛更慰谕令还此土，释迦为说见实谛品，大众获三乘益。

　　迦叶品第五。阿难悲泣，佛以迦叶能弘传法化事慰之。

　　持正法品第六。明佛灭后，有多弘法人，一毗提奢比丘，二提知迦比丘，三优波鞠多，四阿输婆鞠多，五郁多罗，六设陀沙荼上座，七毗头罗及删阇耶二人，八大精进，九末田提，十迦叶，十一阇知迦长者，十二法增优婆塞，十三祁婆迦比丘，十四大施国王。

　　舍利品第七。极明供养舍利，乃至散一华一念佛之功德，必得涅槃大果。

　　礼拜品第八。摩竭大鱼闻商人称南无佛声，命终生人道中，出家证四果，何况种深善根。

　　善根品第九。先说寄滴水喻，次明于佛所种善根，决不失减。

　　布施福德品第十。施佛福田，设求不涅槃，亦决当涅槃，因现五华供燃灯佛之妙报。

　　植善根品第十一。明佛从燃灯佛后供养诸佛事。

　　以诸譬喻付嘱正法品第十二。佛亲执阿难手，嘱令流通正法宝藏。

　　问教品第十三。预示结集法，并嘱莫放逸。

　　大乘方广总持经(一卷)　(南五北才)

　　隋北天竺沙门毗尼多流支译

　　佛将涅槃，入如法三昧，令大千界普遍庄严，大众云集，佛出舌相，遍覆大千，敕弥勒问法决疑，于是净居天等，请佛说大乘方广总持法门，佛告弥勒，一切法皆是佛说，不应横生分别去取，执小废大，执大废小。若谤法者，罪则无量，因说弥陀，及自往因，致有佛国净秽之别，又菩萨必具行六度，不可但言宜修般若，又菩萨不得谤他菩萨，其罪极重。

　　佛说济诸方等学经(一卷)　同上

　　西晋月支国沙门竺法护译

　　与前经同。

　　集一切福德三昧经(三卷)　(南大北化)

　　姚秦天竺三藏鸠摩罗什译

　　佛三月后，当入涅槃。千世界主那罗延菩萨请问护菩萨法，佛为说三昧名。时有净威力士怀慢而来，佛以父母生力示之，发菩提心。那罗延重请三昧之义，佛以发无上心答之。次明修此三昧应成布施、持戒、多闻，三种庄严。次明成就种种四法，能证无生。次为力士授菩提记，及诸大菩萨，各说菩萨所行法门。(此一切菩萨所宜急急受持，令三宝种，永不断绝。)

　　等集众德三昧经(三卷)　(南四北化)

　　西晋月支国沙门竺法护译

　　与上经同。

　　摩诃摩耶经(二卷)　(南忘北彼)　(一名佛升忉利天为母说法经)

　　萧齐沙门释昙景译

　　佛于忉利天，放光现化，并敕文殊请母相见，令证初果，为说神咒，后从天下，渐次化度，受魔王请，乃入涅槃，摩耶来赴棺所，佛复开棺，现千化佛，母子相见，以彰孝道。

　　大方等大云经(四卷)　(南毁北男)

　　北凉中天竺沙门昙无谶译

　　大云初分大众犍度第一。一切大众从禅定起，俱集灵山，大云密藏菩萨云兴诸问，如来赞许，当说常乐我净之法，所谓大云经，总持大海，三昧大海，如来法师，诸佛法城，法界甚深，常住不变，不可思议，常乐我净。此经中有四百不可思议解脱法门，及无量法门，亦说妙咒，令降甘雨，震动世界，致诸妙供。

　　三昧犍度第二。陀罗尼犍度第三。密语犍度第四。转生有藏犍度第五。得转生死业烦恼犍度第六。智狂入犍度第七。解脱转福德藏法门犍度第八。解脱有德转藏犍度第九。转功德行犍度第十。大云虚空生犍度第十一。电光转犍度第十二。电转犍度第十三。神通犍度第十四。宝泡犍度第十五。金刚智犍度第十六。无尽犍度第十七。正行犍度第十八。师子吼犍度第十九。师子吼神通犍度第二十。善方便犍度第二十一。神通犍度第二十二。金翅鸟犍度第二十三。大舍犍度第二十四。无畏犍度第二十五。入行犍度第二十六。至心犍度第二十七。勇力犍度第二十八。善犍度第二十九。神通犍度第三十。智犍度第三十一。智宝藏犍度第三十二。施犍度第三十三。福田犍度第三十四。正法犍度第三十五。已上即是释初品中法门，各出其差别名字也。每一犍度，各有一天女天子等供养偈赞。

　　如来涅槃犍度第三十六。健行梵王问法，无尽意天子答之，大云密藏请说四百三昧义，佛赞许之。先说祈雨神咒，次释甚深净水大海三昧等名义，及其胜用。次有善德婆罗门，疑问提婆达及六群事大云密藏答之，善德思求如来舍利供养，一切众生乐见童子答之，善德开解，净光天女问此二人来处，佛为说其往因，并为授记。

　　增长犍度第三十七。南方诸天子来问经名，佛答以三名，一大云，二大般涅槃，三无想，并授记末法中事，乃至安乐世界无量寿佛，遣无边光菩萨，来此法会，佛即授净光天女大菩提记。

　　此经分分皆有大云初分四字，当知经来未尽。

　　菩萨处胎经(五卷)　悲

　　姚秦凉州沙门竺佛念译

　　天宫品第一。二月八日夜半，佛卧金棺，以神足力，示处母胎宫殿，集十方菩萨，为文殊说法。

　　游步品第二。与弥勒及分别身观菩萨说法。

　　圣谛品第三。为大众说十住四禅。

　　佛树品第四。化现宝树，说希有法。

　　三世等品第五。答喜见菩萨问，答弥勒菩萨问。

　　想无想品第六。为弥勒菩萨说，并答迦叶问，有盲人摸象喻。

　　住不住品第七。答无住菩萨问。

　　八种身品第八。说八方佛刹事，并说西方有懈慢世界，执心不牢固者生之。

　　全身舍利品第九。说诸佛舍利住在下方者。

　　常无常品第十。答观见无常菩萨问。

　　随喜品第十一。答东方顶王菩萨问。

　　五道寻识品第十二。现无量骨琐，令弥勒敲，至佛舍利，则不能寻究其识。

　　诸佛行齐无差别品第十三。变一切菩萨，尽作佛身，同音说法，度无量众，次答无尽意菩萨问，明往古诸天发心，即成正觉之事。

　　行定不定品第十四。答常笑菩萨问，令大众不复愿乐在家俗业。

　　入六道众生品第十五。答自在菩萨问，令众生知六道苦。

　　转法轮品第十六。放光感上方东南方菩萨来，次说有尽无尽法。

　　五神通品第十七。答妙胜菩萨问，令诸众生舍俗五通，得六通慧。

　　识住品第十八。答普光菩萨问，明识与身非有先后。

　　善权品第十九。答举手菩萨问，明菩萨权变适化。

　　无明品第二十。答智清净菩萨问，明黑业受黑报，白业受白报，又明补处菩萨生卑贱家，化度父母事。

　　苦行品第二十一。明六年苦行无益，思惟正道，乃得佛。

　　四道和合品第二十二。答遍光菩萨问，明不二入。

　　意品第二十三。答根莲华菩萨问，明意在去来今，去来今无意。

　　定意品第二十四。答持空菩萨问，明真实四不思议。

　　光影品第二十五。佛现光影，令诸会者皆同一色，次答贤光菩萨问，明佛光神德。

　　破邪见品第二十六。说光明佛时授记事。

　　文殊身变化品第二十七。显发文殊过去舍利，现在他方作佛。

　　八贤圣斋品第二十八。答智积菩萨问，明过去化生龙受八戒斋，化金翅鸟王，亦受八斋。

　　五乐品第二十九。明往古帝释忆佛功德，降阿修罗。

　　紧陀罗品第三十。信解脱菩萨过去本事。

　　香音神品第三十一。世尊过去本生事。

　　地神品第三十二。答善业菩萨问，明六大以识为王。

　　人品第三十三。答法印菩萨问，明人种法。

　　行品第三十四。答造行菩萨问，明如来不免九恼。

　　法住品第三十五。嘱弥勒菩萨传布此经。

　　复本形品第三十六。世尊还在金棺，寂然无声，迦叶趋到，说偈哀叹。

　　起塔品第三十七。分舍利，各起塔供养。

　　出经品第三十八。大迦叶，与优波离，阿难，五百罗汉，并集他方罗汉，八亿四千众，同结法藏，一胎化藏，二中阴藏，三方等藏，四戒律藏，五十住菩萨藏，六杂藏，七金刚藏，八佛藏。

　　中阴经(二卷)　(南丝北景)

　　姚秦凉州沙门竺佛念译

　　如来五弘誓入中阴教化品第一。佛示涅槃，碎身舍利入火焰三昧，离舍利七仞，坐宝莲华，令大众见，放光普照，集一切中阴，与弥勒论中阴法，次舍释迦牟尼名，转名妙觉如来，放舌相光，集十方菩萨而为说法。

　　妙觉如来将诸菩萨入中阴教化品第二。妙觉如来入中阴分身品第三。贤护菩萨问事品第四。道树品第五。神足品第六。破爱网品第七。三世平等品第八。无生灭品第九。空无形教品第十，如来舍中阴身，入虚空藏三昧，但以声教，不睹其形。有色无色品第十一。欢喜品第十二。佛见所度已毕，将游他方，欢喜说偈。

　　佛说莲华面经(上下同卷)　(南诗北景)

　　隋乌苌国沙门那连提黎耶舍译

　　佛将入涅槃，敕阿难谛观金身，为说舍利弗所作佛事，又为现将来坏法恶事，令生厌离，次至菩提树下，诸天哀叹，佛为悬记莲华面破佛钵，及破钵所作佛事。

　　阅藏知津卷第二十五(终)

　　　　　　　　　　(比丘完璞　木平　依雪
　　　　　　　　　　　希音各助银一两)
嘉兴大藏经　阅藏知津(第卷-第卷)


　　阅藏知津卷第二十六

　　北天目沙门释智旭汇辑

　　小乘经藏之一(即阿含部)

　　述曰：“阿含，亦云阿笈多。此翻教，又翻无比法，又翻法归。盖是万法之渊府，总持之林苑。是故通则大小二教，皆号阿含。别则小开四部，谓增一，明人天因果；长，破邪见；中，明深义；杂，明禅法。又复约别，虽云在第二时，实则通该一代。良由一类众生，始终见小，直至示入涅槃，不闻大教。凡是三印所印，悉宜收入此部。”

　　增壹阿含经(五十卷)　(前有释道安序)　形端表正空

　　符秦兜佉勒国沙门昙摩难提译

　　序品第一。先偈赞述意，次弥勒菩萨告贤劫大士，及诸天，共流布法，阿难以此法，嘱累优多罗尊者。大迦叶随问：“何以独嘱此增壹阿含？何以独嘱优多罗？”阿难答曰：“增一即是一切法，优多罗曾受持七佛之法故也。”

　　十念品第二。念佛、念法、念僧、念戒、念施、念天、念休息、念安般、念身非常、念死。

　　广演品第三。广说十念法门。

　　弟子品第四。佛说百比丘各有第一法。

　　比丘尼品第五。说五十尼功德。

　　清信士品第六。说四十优婆塞功德。

　　清信女品第七。说三十优婆斯功德。

　　阿须伦品第八。说阿须伦欲犯日而不能，喻波旬不能得如法比丘六根之便。次说如来一人出世，饶益多人，令人入道，有智慧光，消灭无明，现助道法。如来若没，人民失荫，若复出世，人民光泽，三恶减少，无能及者。

　　一子品第九。说一子一女喻，诫比丘善念专心，求于果证。次说不见一法疾于心者。次说不见一法眩惑于人，如女色者。次说乱想过失，不净想力用。

　　护心品第十。谓无放逸修善法，及说施主果报，亦劝比丘修福修信。

　　不还品第十一。说灭一法，成阿那含，谓欲也，恚也，痴也，悭也，次说心难降伏，则受苦，心易降伏，则受乐，次说财利为害最重，提婆达因利养入泥犁。

　　一入道品第十二。说一入道，能证泥洹。谓灭五盖，思惟四意止。次劝修慈三业。说佛为世尊，说瞻病功德，阿练若头陀功德，赞迦叶年老不舍头陀行，能令佛法久住于世，成就三乘道果。次说提婆达因利养障无上道。次明提婆达愚人，不知善恶报，故作是说：“何处有恶，恶从谁生，谁作此恶而受其报。”次更二番诃利养过。

　　利养品第十三。说修罗陀因利养退道，佛灭味欲而证道。摩利夫人说爱别离苦，以悟王心。佛，及舍利弗，为长者说身心有患无患法。佛为婆罗门说二十一结，必堕恶趣。一瞋、二害、三眠、四调、五疑、六怒、七忌、八恼、九嫉、十憎、十一无惭、十二无愧、十三幻、十四奸、十五伪、十六诤、十七憍、十八慢、十九妒、二十增上慢、二十一贪。息此二十一结，修慈悲喜护，便证三明。佛以偈答帝释，释问须菩提病。

　　五戒品第十四。说杀等，堕三涂，不杀等，人天得道。

　　有无品第十五(二法初)。说有无二见过患，分别二施、二业、二恩。智愚二像貌。思惟二法，礼如来，礼法塔寺。二因缘起正见，谓受彼教诲，内思止观。

　　火灭品第十六。难陀成道，魔扰之而不动，为波斯匿王说法。佛为比丘说二涅槃。乌猪二喻，驴牛二喻，善不善二行，邪正二法，烛明之法，忍思惟二力。阿那律为梵志说法。佛记罗云渐当得道。

　　安般品第十七。佛为罗云说安般法，令证果位。说如来轮王出世甚难，支佛罗汉亦难。二法甚为烦恼。邪见一切不可贵，正见一切可贵。欲无厌足，如顶生王。善恶知识，如黑白月，贡高为恶知识，不贡高为善知识。周利槃特，及舍利弗，化世典婆罗门。提婆达劝太子弑父。佛为比丘说当舍非法，行正法。

　　惭愧品第十八。赞惭愧二法。分别二无厌足，当习法施，勿习食施。佛令迦叶受梵志妇食，俾其夫妇证果。降伏醉象，令大众获益。执难陀见天堂地狱，而令证果。为大爱道说礼佛法。说二人谤佛。谓法说非法，非法说法。二人获福，谓称誉应称誉者，不称不应称者。

　　劝请品第十九。佛初成道，梵王请转法轮，为五比丘说舍苦乐二事，行八正中道。为天帝说断欲法，目连重往验之。佛说二人无恐怖，师王，及罗汉，二法无智慧，不问，不精进。二法常贫贱，阻施，及不施。二法生贫家，不孝，不事胜。佛涅槃后，须深女，问大拘絺罗优蹋蓝弗等二人，何时尽苦际。迦遮延为婆罗门说老地壮地法，佛说二人难得，一说法，二闻法奉行。为诸童子说应念返复，不忘小恩。

　　善知识品第二十。叹善知识功德，为五百比丘诃恶知识过，受其忏悔而证道果。因昙摩留支，说锭光佛时之事。为比丘说师子似羊法。赞知返复人，诃懈怠法，劝修止观，劝修恭敬精进。说无信及悭贪人，难与说法。供养父母，及一生补处菩萨，得大果报。劝供养父母，教朱利槃特诵扫彗，悟除垢义。教比丘除爱，则离爱怨二苦。

　　三宝品第二十一(三法初)。首明三自归之德。次明三福业，一施，二平等四无量心，三思惟七觉支。次明三缘受胎，应方便求断。次明欲起慈心，应缘三宝。次因瞿波离谤二尊者，堕大地狱，而劝修三善行。次明三法尽漏，谓诸根寂静，饮食知节，不失经行。次明风痰冷三患，酥蜜油为良药。贪瞋痴三患，不净慈心因缘为良药。次明三恶应舍，三善应修。次明欲、色、痛，各有味、有过、有舍离法。次明应于三不牢要，求成牢要，谓身、命、财。

　　三供养品第二十二。如来、罗汉，轮王，应供养，于三宝所，种善根不可尽。当以四念处灭三痛。三事宜覆，女人、咒术、邪见。三事宜露，日、月、佛法。应观三有为相，愚有三相三法，智有三相三法，即三业也。戒定慧三法不可觉知，觉则成道。三法可爱而不可保，谓少壮，无病，长寿。三事速入恶趣，谓贪欲，睡眠，掉戏。三法无厌足，谓贪欲，饮酒，睡眠。

　　地主品第二十三，佛为波斯匿王说作福无厌，宜如昔王。帝释试婆拘卢能说法。佛以琴喻，化二十亿耳比丘。佛为波斯匿王说婆提长者因缘，劝行广施。佛为阿难说戒、闻、施，三妙香。佛因提婆达，为比丘说不着利养，能获戒定慧法。说三不善根堕三恶，三善根生人天。分别三聚，谓邪、正、不定。分别三恶观三善观果报。

　　高幢品第二十四。念三宝得无畏，犹诸天念三幢胜修罗。为毗沙鬼说法，救那优罗小儿。为释种说法王胜于轮王。为比丘说无常。为五比丘说法，乃至度三迦叶，度释种。为比丘说三斋日，天王使者，太子，及自身，观察世间，应受八斋法。为比丘说三事现在前，获福无量，一信，二财，三持梵行者。为斗诤比丘说长寿王事。为大将赞阿那律等三人。为比丘说三结使过患，一身邪，二戒盗，三疑。为比丘说三三昧。

　　四谛品第二十五(四法初)。说知四谛者出苦，不知者堕五道中。说四法饶益，一亲近善知识，二闻法，三知法，四法法相明。说如来出世，便成四未曾有法。说担、持担、担因缘、舍担。说四生应舍离。舍利弗说四人，谓有结无结，各论知与不知。佛说生熟四果，似四种人。说鸟声形四料简，说云雷雨四料简，皆喻比丘。

　　四意断品第二十六。说无放逸，修行四意断。如地、如轮王、如月、如婆斯华。为匿王说先闇后明等四人。为比丘说老、病、死、爱别离、四不可喜。应觉四法，谓戒、定、慧、解脱。为匿王说老、病、死、无常，犹四山来合。说诸行无常，苦、无我、涅槃、休息。舍利弗为众说四辩。佛为舍利弗说四不可思议事，谓世界、众生、龙、及佛土。因舍利弗目连灭度，佛为阿难说四人应起塔，谓轮王、声闻、支佛、如来。说婆迦梨比丘得四谛，魔欲觅其生处不可得。

　　等趣四谛品第二十七。佛敕人亲近舍利弗目连，闻其广演四谛义。佛说外道不能分别四受，谓欲受、见受、戒受、我受。佛为长者说至心布施，及作房，三归，五戒，慈心，厌离，功德转胜。佛为比丘说日出喻。为弥勒说四法具足六度。为比丘说四无畏。说四众多闻，博古通今，为第一。说四金翅鸟食四龙，而不能食事佛者。以如来行四等心故，说惠施有四功德不可称量、谓知时、自手、净洁、极妙。说四人可敬，谓持信、奉法、身证、见到。

　　声闻品第二十八。目连、迦叶、阿那律、共化跋提长者。宾头卢化老母难陀。佛因长者，为比丘说授三归五戒法，许分分受。佛说日月四翳，喻欲、恚、痴、利养、四结。佛为童子说四种座，卑座、天座、梵座、佛座。佛令鹿头梵志击骨，辨男女病原，及所生处，惟不能辨阿罗汉骨。梵志因出家成道，说四界八界义。佛为比丘说四大广演之义，谓契经，律，阿毗昙戒。或非经本，或是义说，或戒行与味相应，或真是佛说。佛为匿王说世间四事，先苦后乐。亦为比丘说四事先苦后乐，谓梵行、诵习、坐禅、数息，能得四禅四果之乐。佛说四果，一如黄蓝花，一如芬陀利，一似柔软，一柔软中柔软。

　　苦乐品第二十九。说先苦后乐等四人，说身乐心不乐等四人。说四梵福，一起塔，二治故寺，三和合圣众，四请转法轮。说四食宜舍离，说四辩宜求成就。说四事不可思议，当思四谛。说四神足当修行。说四起爱法莫贪着，谓四事供养。说四姓出家，同名释子。如四河入海。说四等心，名为梵堂。

　　须陀品第三十。须陀沙弥随佛问随答，佛赞印之，许其即为比丘。老比丘舒脚眠，小沙弥正身坐。佛说眠者当生龙中，坐者当见四谛。阿那邠邸长者女修摩提，嫁满财长者子，令其家供佛僧，同悟道。

　　增上品第三十一。为生漏梵志说闲居处修成道法。为比丘说善知识应以四事教诸父母知亲，谓恭敬三宝，受持戒律。为比丘说四事行迹，谓苦乐各有愚惑速疾，应奉行苦速疾行迹。为四梵志不免无常，说四法本，所谓无常，苦，无我，灭尽为涅槃。说诸天四园四池。比丘亦四园四池。四等为园，四三昧为池。说四蛇，五持刀，六怨家喻。说身、口、意、命、善生善处，恶生恶处。修四禅得尽漏。说初苦行不得道，依戒、定、慧、解脱，四贤圣道而成佛。为天人说四流，四乐，四谛法。说比丘当修无常想。为二弟子诃胜负心。

　　善聚品第三十二(五法初)。说信等五根为善聚，贪等五盖为不善聚。说礼佛五功德。说佛以天眼，见阎罗王将五天使，诘责罪人，及说地狱众苦。诫诸比丘当灭五结，修行五根。说自恣时，众僧清净。印赞多耆奢造偈第一。说天子五衰相现，归佛得免恶道。为长者子，出家证道。尊者那罗陀为文茶王说除忧经，谓除去五愁忧刺。佛说病人五法难差，五法易差。又说瞻病人五法难差，五法易差。佛为师子大将说惠施五德，又为比丘说惠施五功德，又说应时施有五事。

　　五王品第三十三。五国王各论一尘偏妙，佛言：平等论之，随所好则各妙，然各有过失，各有出要。佛为月光长者，记其子尸婆罗当出家，后果同五百童子出家，福德第一。并说其往因，佛两番说五战斗人，皆喻比丘。佛说扫地五事，扫塔五事。说长游五难，不多游五功德。说恒一处止，五非法。又说不一处住，五功德。佛因大火烧树，说破戒受供，倍于猛火。

　　等见品第三十四。舍利弗说戒成就人，乃至阿那含人，皆当思惟五阴苦恼。叙流离王灭释因果本末。佛说诸天有五衰相。说出家有五毁辱法，一发长，二爪长，三衣垢，四不知时宜，五多有所论。鸡头梵志以二金钱营供，诸天助之，乃至出家成道。佛说世间五事最不可得，谓不丧、不尽、不老、不病、不死。说五人不可疗治，一谀谄，二奸邪，三恶口，四嫉妒，五无反复。说修罗谓诸天非法，则被天缚。比丘兴结使，则被魔缚。为阿难说五阴名尽法。为生漏梵志说使民减少因缘。

　　邪聚品第三十五。说五事知是邪聚，应笑不笑，应喜不喜，应慈不慈，作恶不耻，闻善不着意。反是为正聚相。说如来出现，必为五事，一转法轮，二度父母，三无信令信，四使发心，五授佛决。说五施无福，一刀、二毒、三野牛、四淫女、五神祠。五施福大，一园观，二林树，三桥梁，四大船。五住处。说女人以五力轻夫，夫以富贵力蔽之。魔以五尘力缚人，人以无放逸力胜之。说女人有五想，比丘亦应有五想，谓戒、闻、定、慧、解脱。说五时不应向人礼，塔中、众中、道路、病卧、饮食。因度毗舍罗长者，而说汤施之德。为欲舍戒比丘，说女人五难。多耆奢比丘，观五阴而断欲证果。僧伽摩比丘，七返降魔。

　　听法品第三十六。说随时听法五功德。说作浴室五功德。说施杨枝五功德。说屠牛等人无善根，目连降二龙。佛往忉利为母说法，优填王造栴檀像，波斯匿王造金像，佛从天下，五王起大神寺。

　　六重品第三十七(六法初)。说六重法，谓身、口、意、三业慈、同利、同戒、同见。说舍利弗所入三昧，目连不知名字，然目连其实神足第一。舍利弗等，各说牛师子园快乐之法，佛咸印之。佛说咒愿六德，施主成就信、戒、闻、彼物成就色、味、香。佛说比丘欲求佛教，欲得四事，欲求知足，欲多知识，欲求四禅，欲求八解，欲求天耳，欲求心通，欲得神足，欲知宿命，欲求天眼，欲求漏尽，皆当念戒德具足。舍利弗为比丘说六法入地狱，六法生天，六法至涅槃。佛为比丘说第一空法，谓观六入因缘生灭。佛为生漏梵志，说刹利乃至比丘，所欲、所行、所著、所究竟，各各不同。又为梵志说不修梵行事。萨遮尼犍子受佛化，命终生天。

　　力品第三十八。说凡常六力，小儿啼，女人恚，沙门梵志忍，国王慢，罗汉专精，佛大慈悲。应学大慈悲力。说应修无常想，不修者生三恶道，修者生人天，得涅槃。佛为梵志说内外六尘六入法。佛说未成道时，思惟十二因缘，如见古昔王城。佛诃阿那律睡眠，阿那律不眠失目，证天眼。当补衣时，佛为贯针。因说六法无有厌足。一施，二教戒，三忍，四法说义说，五将护众生，六求无上道。佛降央掘魔，令寤如来灭六见法，出家证果。以至诚言而救产难，忍打骂辱，并为比丘说其往因。佛说诸山前后各有异名，唯仙人山更无异名。佛敕比丘专念修已，谓观六情。佛劝修无常想。述古时女人因辟支说法，思惟六情无主，得生梵天。佛为波斯匿王，说正法治化，增六事功德。王亦赞佛，以六事应受礼拜。佛为毗舍离除疫病苦，说二千五百宝盖夙因所致。输卢比丘尼降伏六师。佛说六情染着则流转，思惟不净，即成道迹。

　　等法品第三十九(七法初)。明七法得乐，得果。谓知法、知义、知时、自知、知足、知入众、观察众人。法者，十二部经。义者，如来机趣。时者，止观语默等。自者，善能修已。足者，行住进止之宜，皆知止足。众者，刹利、梵志、长者、沙门等，语默法则。观察众人者，知其根原胜劣。说昼度树七喻，喻贤圣弟子发心，出家，游四禅，成无漏。说七事水喻，喻无善、退善、不进、及四果证。说王治七法，喻净戒、护根、多闻、方便、四增上心、四神足、分别阴界入缘起法。说七神识住处。敕病比丘均头，说七觉意而病愈。说轮王七宝，法王七觉，有比丘慕轮王快乐，佛令修梵行证果。有天语童真迦叶，此舍七喻，迦叶问佛知义而证果。满愿子为舍利弗说七车喻。

　　七日品第四十。说七日出时，世界无常。及说成劫，渐有四姓。说跋祇人修七法，不为外寇所坏。比丘亦有七不退转法，魔不得便。说贪欲、瞋恚、憍慢、痴、疑、见、欲、七使，七觉治之。说七人可事可敬。一慈、二悲、三喜、四护、五空、六无相、七无愿。说毗罗先长者，七日应命终堕落，阿难度令出家，一日修十念，生天上。说净诸漏法，或缘见，或恭敬，或亲近，或远离，或娱乐，或威仪，或思惟。说七事增益功德。起僧蓝，施床座，施食，施雨衣，施药，作井，作近道舍。说思惟死想，宜于出入息中。为波斯匿王说七裸形等，非是梵行人。迦旃延广演佛所说不着世，不住世义。

　　莫畏品第四十一。说断三结，名不退转义，敕摩诃男莫生怖畏，那伽波罗，度长老梵志成道。佛敕比丘观七处善。又察四法。谓慈、悲、喜、护、空、无相、愿，及四念处。舍利弗为北游比丘说八道七觉法，迦叶不舍头陀行，佛以法宝付嘱之。并付阿难。

　　八难品第四十二(八法初)。说地狱、畜生、饿鬼、长寿天、边地、根缺、邪见、无佛世，为八难。说八大地狱因果，应修八正道离之。佛以父母力起石，令力士降伏，次说神力智慧，远胜目连舍利。又度君荼罗比丘尼。又赞阿难有四未曾有法，又为阿难说待女人法，罚车匿法。又度五百摩罗，及摩须跋。佛因阿须伦说八法如海。佛说八缘，天地大动。佛为阿那律说戒胜于闻，及说八大人念：一少欲。二知足。三间居。四戒。五三昧。六智慧解脱。七多闻。八精进。佛说八部众：一刹利。二婆罗门。三长者。四沙门。五四王。六三十三天。七魔。八梵。佛以八法胜之。阿那邠邸长者八处惠施，佛赞叹之，并为说福田胜劣。佛说惠施八德：一随时。二鲜洁。三亲手。四誓愿。五不望报。六求灭度。七施良田。八回向众生。佛说八邪趋泥犁，八正向涅槃。

　　马血天子品第四十三。佛为马血天子说惟八正道，得尽世界边际。佛说八关斋法，及发愿功德，引古本生事为证。佛因水漂木，说无八事，便渐至海，喻人得至涅槃。牧牛难陀因发心出家，并问其义。佛言：“此岸是身邪，彼岸身邪灭，中没者欲爱，岸上者五欲，人捉求王福，非人捉求天，回转是邪疑，腐败是八邪。”佛因提婆达说利养能害八正道。佛为比丘说筏喻，叙昔降魔之事。佛说牧牛度水愚黠喻。佛度阿阇世王得无根信。佛说比丘应除世八法，说佛不着八法，说八人不住生死，谓四果四向。

　　九众生居品第四十四(九法初)。说九众生居。说嚫愿九德。施主三法，信、愿、不杀。物三法，色、香、味。受者三法，戒、慧、定。说恶比丘成九法不成道，一强颜。二耐辱。三贪心。四悭着。五健忘。六邪思。七隐匿。八无返复。九念不舍离。说孔雀九法，喻比丘九善法：一端正。二清彻。三庠序。四知时。五知节。六知足。七念不分散。八少睡。九少欲知返复。说女人九法系缚男子，当念舍之。佛为比丘说诸法之本，谓不着地等，乃至涅槃。佛躬看病比丘，敕比丘看病。佛说九人可教，谓四果，四向，及种性人。佛为满呼王子，显朱利槃特之德。佛为阿难说善知识是全梵行。佛为天帝说众生性行不同。

　　马王品第四十五。婆罗门献女于佛，佛不受之。有一比丘欲受，佛为说女人九恶，并说往昔商人堕罗刹国，乘马王度难因缘。佛为舍利弗，目犍连，说九法不得长大，九法有所成办。佛说比丘应念少欲知足。佛为恶魔说拘留孙佛时事，明世间四食：段、触、思、识。出世五食：禅、愿、念、解脱、喜。佛劝比丘应修慈心，如食金刚。佛为舍利弗赞空三昧。佛应尸利掘长者火坑毒食之请，令其见谛。

　　结禁品第四十六(十法初)。说十事功德结戒。说圣贤所居之处，有十事。说如来成就十力，知五阴四谛因缘生灭。说如来十力，四无所畏。说十念法，谓念佛、念法、念僧、念戒、念施、念天、念止观、念安般、念身、念死。说比丘亲近国家，有十非法，说国王十非法十法。比丘亦十非法十法，十法者：一持戒。二敬佛。三敬法。四敬僧。五少欲知足。六随戒。七坐禅。八间静。九与善知识从事。十多闻。佛为比丘说十论十义十演：一依食。二名色。三受。四谛。五根。六重。七神止处。八世法。九众生居。十念。佛劝比丘修十想：一白骨。二青瘀。三胖胀。四食不消。五血。六啖。七无常。八贪食。九死。十不可乐。佛为比丘诃欲想，令重修十想证果。

　　善恶品第四十七。说十恶堕落，十善生天，十念灭度。说十恶果报，说知善恶罪福，名知幻者。警世论比丘当论十功德论，亦警求四事者。亦警分别国主善恶者。亦警评论波斯匿王者。为罗云施主说平等施法，为均头说十善，除灭邪见，论寿命长短事。

　　十不善品第四十八。广说十不善果报。说七佛略广二戒因缘。说弥勒佛时事。说七佛事。为师子长者说供僧福多。及赞平等行施。说金刚三昧力，鬼不能害，火不能烧。

　　牧牛品第四十九(第四分别诵)。佛说牧牛得失，各十一法。比丘得失。亦各十一法：一知色。二知相。三知摩刷，谓离恶念。四知护疮，谓护根。五知起烟，谓多闻说法。六知良田茂草，谓八正道。七知所爱，谓爱法宝。八知择道行，谓行十二部经。九知渡处，谓四意止。十知止足，谓不贪食。十一恭奉长老比丘。佛说比丘应成就十一法：戒、定、慧、解脱、解脱见慧、根寂、知足、修法、知方便、分别义、不着利。并赞十一苦行迦叶比丘。佛因十大弟子，并提婆达，各将徒众游行，因说善恶各各以类相从。象舍利弗还俗，重出家证果，为诸人民说十一法，阿罗汉所不习，一舍戒。二不净。三杀生。四盗。五残食。六妄语。七群党。八恶言。九狐疑。十恐惧。十一受余师及受胞胎。又分别五通六通不同。佛为比丘释十二因缘法，并为阿难说其甚深。翅宁梵志闻法请佛。施罗梵志出家证果。佛赞一坐食法。佛说有习行沙门，有誓愿沙门，及说沙门法行，婆罗门法行。叙提婆达出家得神足，造逆堕地狱，悔心蒙授记，及目连往讯始末，佛说慈心十一果报：卧安、觉安、无恶梦、天护、人爱、不毒、不兵，水火盗贼俱不侵，得生梵天。

　　礼三宝品第五十。说礼佛寺十一法。礼法十一法。礼僧十一法。说过去转轮王以法相继事，敕阿难莫增减所受持法。说四人泥犁罪报相。说佛明知五趣，及涅槃因果。说雪山树五事长大，人亦如是。当求信、戒、闻、施、慧。说淫欲决定障道。及说受持十二部经。须善知义，不知义者：如捉蛇尾，反被其害。知义者：如捉蛇颈。佛为生漏梵志，说三世劫数无量。佛为异比丘说辟支佛出名小劫。佛出名大劫。

　　非常品第五十一。说生死中，堕泪多于恒水，流血亦多于恒水。劝修无常想。说音响王求得子成辟支，起塔供养事以证之。说比丘及尼，应除心五弊，断心五结。五弊者：疑佛、法、僧、犯戒不悔，为生天而修行。五结者：懈怠、眠寐、心乱、根不定、喜在闹。佛说比丘应精进持戒，胜犯戒众，如王治国。佛说宁常睡眠，不于觉寤，乱想造业。佛说长者以金诱四子归依三宝，得无量福报。舍利弗为阿那邠邸长者说法，令其生天。佛说四种妇人法。令长者儿妇改过见道。佛为舍利弗说生死苦，亦说生者宜在豪贵。

　　大爱道般涅槃品第五十二。大爱道等五百比丘尼，及二沙弥尼灭度。佛自供养大爱道，以报养育之恩。婆陀比丘尼忆宿命而笑。因为众尼说之。佛为比丘说生死劫长，应生厌患。一作大城芥子喻。一作天衣拂石喻。佛说随时闻法五功德。佛为师子大将说施主五功德。为波斯匿王说福田有胜劣。施心宜平等。因波斯匿王杀庶母百子而悔过，为说四苦难免，十恶报剧，应正法治化，莫以非法，佛为王释十梦，而王归信。

　　佛说阿罗汉具德经(八纸半)　(南夙北临)

　　宋中印土沙门法贤译

　　佛在祇园。说百弟子之德。及说比丘尼优婆塞优婆夷之德。此与增壹阿含弟子比丘尼等品同本。

　　佛说四人出现世间经(三纸欠)　(南福北缘)

　　刘宋中天竺沙门求那跋陀罗译

　　为波斯匿王。说先后丑妙四人不同。出增壹阿含四意断品。

　　佛说波斯匿王太后崩尘土坌身经(二纸半)　(南缘北善)

　　西晋沙门释法炬译

　　说四恐畏。如四山合逼，无能避者。亦名除忧患经，亦出四意断品。

　　须摩提女经(一卷)　(南缘北敬)

　　吴月支国优婆塞支谦译

　　佛说三摩竭经(九纸)　(南尺北敬)

　　吴天竺沙门竺炎律译

　　佛说给孤长者女得度因缘经(三卷南作二北作一)　(南兰北薄)

　　宋北印土沙门施护译

　　三经俱出增壹阿含须陀品。

　　佛说婆罗门避死经(一纸欠)　(南缘北善)

　　后汉安息国沙门安世高译

　　出增壹阿含增上品。

　　食施获五福报经(一纸半)　同上　(亦名佛说施色力经)

　　东晋录

　　谓命、色、力、安、辩也。出增壹阿含善聚品。

　　频婆娑罗王诣佛供养经(四纸半)　同上

　　西晋沙门释法炬译

　　出增壹阿含等见品。

　　佛说长者子六过出家经(二纸欠)　同上

　　刘宋沙门释慧简译

　　出增壹阿含邪聚品。

　　佛说央崛魔经(五纸)　同上

　　西晋月支国沙门竺法护译

　　出增壹阿含力品。

　　佛说央崛髻经(五纸)　同上

　　译人同上

　　与上经同。

　　佛说力士移山经(四纸半)　同上

　　译人同上

　　出增壹阿含八难品。

　　佛说四未曾有法经(一纸余)　同上

　　译人同上

　　说阿难同轮王四法，亦出八难品。

　　佛说舍利弗目犍连游四衢经(二纸余)　同上

　　后汉康居国沙门康孟详译

　　众声喧闹，佛不许见。因诸天请，佛召见之。出增壹阿含马王品。

　　七佛父母姓字经(三纸)　同上

　　曹魏失译人名

　　出增壹阿含十不善品。

　　佛说放牛经(三纸余)　同上

　　姚秦天竺沙门鸠摩罗什译

　　出增壹阿含放牛品，以放牛十一法，喻比丘十一法也。

　　缘起经(二纸欠)　同上

　　唐大慈恩寺沙门释玄奘译

　　亦出放牛品，释十二缘起义。

　　佛说十一想思念如来经(一纸)　同上

　　刘宋中天竺沙门求那跋陀罗译

　　共二经：初明十一想，次明十一果报。出增壹阿含礼三宝品。

　　佛说四泥犁经(一纸半)　同上

　　东晋西域沙门竺昙无兰译

　　说提舍瞿波离等四人苦果，及出其因，亦出礼三宝品。

　　阿那邠邸化七子经(三纸余)　(南缘北庆)

　　后汉安息国沙门安世高译

　　出增壹阿含非常品。

　　玉耶女经(三纸欠)　庆

　　西晋录失译人名

　　给孤长者儿妇，不行妇礼，长者请佛，为说女人十恶。又说五善三恶之法。分别七种妇之差别，乃悔过，求受十戒。一不杀生。二不偷盗。三不淫泆。四不妄语。五不饮酒。六不恶骂。七不绮语。八不嫉妒。九不瞋恚。十者信善得善。此优婆夷所行戒。亦出增壹阿含非常品。

　　玉耶经(四纸欠)　庆

　　东晋西域沙门竺昙无兰译

　　阿遫达经(一纸半)　庆

　　刘宋中天竺沙门求那跋陀罗译

　　二经并同上而宋译先更说子报父母恩法。

　　佛说大爱道般涅槃经(六纸余)　(南缘北庆)

　　西晋河内沙门白法祖译

　　佛母般泥洹经(三纸余)　同上

　　刘宋沙门释慧简译

　　后附佛般泥洹后变记半纸。次第说十百年事。

　　舍卫国王梦见十事经(三纸半)　(南缘北善)

　　失译人名附西晋录

　　佛说国王不黎先尼十梦经(四纸欠)　同上

　　东晋西域沙门竺昙无兰译

　　四经俱出大爱道般涅槃品。

　　阅藏知津卷第二十六
嘉兴大藏经　阅藏知津(第卷-第卷)


　　阅藏知津卷第二十七

　　北天目沙门释智旭汇辑

　　小乘经藏之二

　　中阿含经(六十卷)　作圣德建名立

　　东晋罽宾国沙门瞿昙僧伽提婆译

　　七法品第一　一善法经。谓知法，知义，知时，知节，知己，知众，知人胜如。二昼度树经，以天树从叶萎至华敷，喻比丘从舍家至证四果。三城喻经，以王舍城七事具足，四食丰饶，喻比丘七财具足，四禅成就(七财，谓信、惭、愧、进、闻、念、慧)。四水喻经，以常卧水中，乃至住岸等七人。喻常作恶，乃至成四果者。五木积喻经。宁抱火木，不抱女人。宁断骨髓，不以破戒身受按摩。宁截髀，不以破戒身受礼敬。宁鍱络身，不以破戒身受衣服。宁吞铁丸，不以破戒食人信施。宁卧铁床，不以破戒身受卧具。宁倒入釜中，不以破戒入温室等。六善人往来经。七种那含喻。七世间福经。施房床座衣等，为世间七种福。闻佛名及弟子，极喜，乃至受戒，为出世七种福。八七日经。以劫尽七日并出，而观无常。九七车经。满慈子为舍梨子说波斯匿七车速行之喻，喻戒净，心净，见净，疑盖净，道非道知见净，道迹知见净，道迹断智净，展转施设无余涅槃。十漏尽经。谓有漏，或从见断，或从护断，或从离断，或从用断，或从忍断，或从除断，或从思惟断。

　　业相应品第二　一盐喻经。不修身戒心智者，作不善业，必招地狱之报，能修身戒心智者，设有不善业，受现轻报。如一两盐投少水中，则不可饮，投恒水中，则不觉盐。又作夺羊负债二喻。二和破经。佛为和破外道，说无明尽者不受后有，及说六善住处，谓眼见色不喜不忧等。三度经。破外道宿命，尊祐，无因缘，三种论。显正教六处法，六界法。四罗云经。倾水覆器，诫罗云莫妄语。又说象护鼻喻，人照镜喻。五思经。说故作十恶，必受恶报。若不故作，则不定受，及劝修四无量心。六伽蓝经。为伽蓝国众人说戒十恶，修慈悲喜舍，得四安隐住处。七伽弥尼经。为伽弥尼天子，说黑白果报，如石如油，一沉一浮。八师子经。为师子大臣，说宗本不可作可作等义。九尼犍经。为比丘说破尼犍义，说尼犍五可憎恶，如来得五称誉。十波罗牢经。为波罗牢说知幻非即幻，及说现法不定受报，并示四无量心远离法，定能断疑惑。

　　舍梨子相应品第三　一等心经。舍梨子为诸比丘分别内结外结，等心天以此白佛，佛于众中赞之。二成就戒经。舍梨子说成就戒定慧者，现法证灭定，设不究竟，生意生天中，必知灭定，乌陀夷非之，如是至三，次于佛前亦三说三非，佛乃诃乌陀夷，并诃阿难，次因白净尊者说五法可爱敬尊，重敕诸比丘尊重舍梨子。三智经。舍梨子答黑齿比丘之问，黑齿白佛，佛设种种问，舍梨子一一善答，佛赞许之。四师子吼经。有一梵行，于佛前诬舍梨子轻慢之，佛召舍梨子，故问虚实，舍梨子说截角牛，截手旃陀罗，地、水、火、风、扫彗、晡旃尼、破膏瓶、死尸系，等喻，明无此事。彼比丘乃求悔过，佛敕舍梨子受之。五水喻经。舍梨子说五除恼法，谓于身口意净不净等，皆莫生恼，四喻于水，一喻旷野病人。六瞿尼师经。瞿尼师比丘，在无事室，调笑憍扰，舍梨子乃于众中说无事比丘，当学敬重，不调笑，不畜生论，不憍傲，护根，食知止足，精进，正念智，知时，知善坐，论律阿毗昙，论息解脱，论漏尽智通，人间比丘亦尔。七梵志陀然经。舍梨子为知友陀然说法，令信佛，次又为其病时，说四无量心。八教化病经。舍梨子为给孤长者说法，令病得愈，长者自说造园因缘。九大拘絺那经。舍梨子问比丘成就见得正见，入正法事，于拘絺那，拘絺那答之，知不善不善根，知善善根，知食集灭道，知漏集灭道，知苦集灭道，乃至从老死一一说至无明，若无明已尽，明已生，无所复作。十象迹喻经。一切善法，皆四圣谛所摄，如诸迹中，象迹第一，因广说内外四大观。十一分别圣谛经。佛赞舍梨子善能说法已，入于静室，舍梨子即为大众广释四谛义。

　　未曾有法品第四　一未曾有经。阿难述佛种种未曾有事，佛教令更受持如来知生住灭智。二侍者经。目连劝阿难侍佛，阿难乞三愿，佛赞其种种未曾有法。三薄拘罗经。因一异学问薄拘罗，八十年来行欲事否，薄拘罗为说种种未曾有知足之行。四阿修罗经。阿修罗说大海八未曾有法，佛亦为说佛法中八未曾有法。五地动经。说三因缘地动，及说如来于天人中说法，不可思议。六瞻波经。目连牵犯戒比丘去，佛为目连重说八种海喻。七郁伽长者经上。郁伽大醉，见佛得醒，闻法证果。以妻施人，佛赞其八未曾有法。八郁伽长者经下。长者恒设大施，海中没失大船，众比丘令阿难辞其施会，郁伽但愿如转轮王，希求出家。九手长者经上。以四摄摄众，修四无量心，天赞之而不喜，佛叹其七未曾有法。十手长者经下，佛又赞其八未曾有法(少欲、信、惭、愧、进、念、定、慧)。

　　习相应品第五　一何义经。阿难问持戒为何义，佛言：令不悔义。如是展转问不悔，欢悦，得喜，得止，得乐，得定，见知如实，得厌，无欲，即得解脱淫怒痴。二不思经。明持戒便得不悔不须思量等。三念经。谓多忘无正智，便害正念正智，害护诸根护戒，乃至害涅槃。四惭愧经上。明有惭愧，便习爱恭敬，便有信有正思惟正念正智，护根护戒，乃至涅槃。五惭愧经下。舍梨子复说坏树皮喻。六戒经上。明犯戒，便害不悔等。七戒经下。舍梨子复说害树根喻。八恭敬经上。明恭敬能具威仪，具学法，具戒身定慧等，乃至涅槃。九恭敬经下。明恭敬能展转护根，乃至无欲涅槃。十本际经。谓无明为爱习，五盖为无明习，三恶行为五盖习，不护根为恶行习，不正念智为不护根习，不正思惟为不正念智习，不信为不正思惟习，闻恶法为不信习，近恶知识为闻恶法习，恶人为近恶知识习，七觉为明脱习，四念处为七觉习，三妙行为念处习，护根为妙行习，乃至正念智，正思惟，正信，闻法，近善知识，善人，展转为习。十一食经上。食与习同，而说大海以大河为食，乃至雨为食喻。十二食经下。法同，喻稍略。十三尽智经。谓尽智以解脱为习，乃至不悔以护戒为习，护戒又以护根为习，如是正念智，正思惟，正信，观法忍，玩诵法，受持法，观法义，耳界闻善法，往诣奉事善知识，展转为习。十四涅槃经。明涅槃以解脱为习，乃至正信以苦为习，苦以无明为习，遍观十二因缘而得涅槃。十五弥醯经。弥醯侍佛，辞佛往静处学断，反起欲，恚害，三恶念，乃归佛所。佛为说心解脱未熟，欲令熟者，有五习法，一与善知识俱，二护戒威仪，三说圣法，四精进断恶修善，五观兴衰法。又修四法，恶露断欲，慈断恚，出入息断乱，无常断慢，而皆以与善知识俱，乃得成后四事，及四法。十六即为比丘说经，重说上义也。

　　王相应品第六　一七宝经。佛法有七觉，如轮王七宝。二三十二相经。三四洲经。说顶生王不知足而死之事。四牛粪喻经。佛以手爪抄少牛粪而告比丘，不见有少色常住不变，而一向乐也，觉想行识，亦复如是。五频鞞娑罗王迎佛经。为说无常等法，令证果。六鞞婆丽陵耆经。说迦叶佛时，难提波罗陶师，劝优多罗童子见佛出家事。七天使经。说阎王以生，老，病，死，治罪。五种事诘责罪人，名为五天使者。及说地狱众苦(初一日诵竟)。八乌鸟喻经。说比丘莫如獭、究暮、鹫、食吐鸟、豺、乌，当如猩猩。九说本经。阿那律说过去因，佛更为说未来弥勒佛事。十大天捺林经。说往古大天轮王，发白出家，教子孙亦如是出家，凡八万四千世，最后王名尼弥，广行戒善，帝释请到天上事，并嘱阿难转相继法，莫令佛种断。十一大善见王经。说往古王于拘尸城修四无量，六返舍身，今如来入灭为第七。十二三十喻经。戒德为严饰具，乃至心解脱为珠宝，自观己心，为身极净。十三转轮王经。说增减劫，由善恶业，诫诸比丘应如螺转轮王，谓念处为自境界，如意足为寿，戒为色，禅为乐，无漏为力，能降伏魔。十四蜱肆经。鸠摩罗迦叶以种种喻，断蜱肆王无后世见，又以种种喻，令舍见，舍欲恚怖痴，乃受三归，行布施，但不至心，仅生丛树林空宫殿中，反不如监布施人，得生四王天。

　　长寿王品第七　一长寿王本起经。为斗诤比丘，说长寿王，及长生太子事，比丘不改过，佛以神足，至阿那律等三人住处，见其习行无事而赞之，并为说修天眼法。二天品经。佛为比丘说自己修行得光明事，凡八行，谓见形色，乃至知曾生此天等。三八念经。阿那律陀作是七念，道从无欲，非有欲得，及知足，远离，精勤，正念，定意，智慧。一一对明。佛知其所念，便往赞之，并为说道，从不戏，乐不戏行不戏得，非从戏，乐戏行戏得，是名八大人念。四净不动道经。说三种净不动道，三种净无所有处道，一净无想道，及说涅槃，圣解脱。五郁伽支罗经。为一比丘略说法要，谓四念处。应与三定，四共俱禅，并修。亦修四无量心，必得果证。六娑鸡帝三族姓子经。为阿那律等三年少说离欲法，乃至说授四辈生处记义。七梵天请佛经。佛知梵天邪见，无常计常，往为说法，并诃魔说，令梵天得正见。八有胜天经。仙余财主，请阿那律饭，问大心无量心义，阿那律为分别之，并说光天，净光，遍净光，差别因果。九迦絺那经。八百比丘，并世尊，共为阿那律作衣。佛敕阿那律为众说法，从信心出家，持戒，护根，弃盖，得禅，乃至证六通三明，是名迦絺那法。十念身经。为诸比丘广说念身法，成就十八功德。十一支离弥梨经。拘絺罗诃质多罗象子比丘，不恭敬，不善观，并为其亲友比丘说种种退失法喻，于后象子，果舍戒还俗。十二长老上尊睡眠经。因目连昼眠，佛为说除睡法，并说究竟梵行法。十三无刺经。因诸比丘知声为定刺，佛为更说犯为戒刺，严饰为护根刺，乃至欲恚痴三刺，惟阿罗诃离之。十四真人经。佛为比丘说恃善法者，为不真人法，不自贵贱他，为真人法。十五说处经。为阿难说教诃，训诲，年少比丘说处，谓应说五盛阴，内六处，外六处，六识身，更乐觉想思爱，六界，缘起，念处，正断，如意，四禅，四谛，四想，四无量，四无色，四圣种，四果，五熟解脱想，五解脱处，五根，五力，五出要界，七财，七力，七觉，八正，又说顶法，及顶退法。

　　秽品第八　一秽经。舍梨子分别内有秽，内无秽，各有二种，不知如真者，皆最下贱，知如真者，皆最胜，为说买铜盘喻，又说盛粪盛食喻。二求法经。佛说比丘宜求法，莫求饮食。又说上中下弟子随师不随师功过，舍梨子因即广明三可毁，三可称法，及说中道断欲断贪等，又有中道谓八圣道。三比丘请经。目连说比丘应请诸尊教我，诃我，莫难于我，及说成就戾语法，与善语法者，过失功德，并说照镜之喻。四知法经。周那说比丘知法不知法者，犹贫称富，及富称贫。五周那问见经。佛为周那说渐损法，发心法，对法，升上法，涅槃法。六青白莲华喻经。佛说有法从身灭，有法从口灭，有法但从慧见灭，谓能修身戒心智，如莲水生水长，而不着水。七水净梵志经。佛因水净梵志，告诸比丘，有二十一秽污于心者，必至地狱，谓邪见，非法欲、恶贪、邪法、贪、恚、睡眠、掉悔、疑惑、瞋缠、不语结、悭、嫉、欺诳、谀谄、无惭、无愧、慢、大慢、憍傲、放逸、若不污心，必至善处，兼为梵志说净洗以善法偈，令梵志悟。八黑比丘经。因黑比丘喜斗诤，佛为说不可爱及可爱法，亦说恶马良马喻。九住法经。佛说比丘，于善法有退有住有增，须自观知善不善法，求断求增，如救头然。十无经。舍梨子说净法衰退，及转增之由，又述断恶修善，如救头然之喻。

　　因品第九　一大因经。佛为阿难广明缘起甚深，又明七识住，及二处，于此知如真者，名慧解脱，兼修八解脱者，名俱解脱。二念处经。说三世诸佛，皆断五盖，住四念处，修七觉支，而证道。因广明四念处观。三苦阴经上。因异学亦言知断欲断色断觉，比丘以此白佛，佛为分别欲味，欲患，欲出要，色觉亦尔。四苦阴经下。释摩诃男生染，恚、痴、法。佛为说欲味，欲患，若知如真，不为所覆，便得无上息。五增上心经。比丘欲得增上心者，当数数念于五相，一念相善相应，二观念恶患，三不念念，四以思行渐减念，五以心修心，受持降伏。六念经。分别诸念作二分，欲恚害念作一分，无欲恚害念作一分，若生欲恚害念，须不受断除吐，若生无欲恚害念，须速修习广布，次应治内心，常住在内，止息一意得定，向法，次法，乃至证四禅，断诸漏。七师子吼经。谓断一切受，知欲受，戒受，见受，我受，以无明为本，无明尽者，不复更受此四受，尊信此师，信此法，具戒德，敬同学，乃堪师子吼曰，此有第一第二三四沙门，此外更无沙门梵志。八优昙婆罗经。实意居士诣异学园，异学欲以一论灭瞿昙，如弄空瓶，佛至其园，为说苦行秽不秽法，总名不了。亦说正解脱法，异学屈服，但以魔力所持，而不发心。九愿经。因一比丘心愿佛与慰劳，共语，说法，得具足戒而不废禅，成就观行于空静处，佛乃广说比丘所应愿事。十想经。谓若计地是神，便不知地，不计地即是神，彼便知地，乃至一切悉皆如是。

　　林品第十　一林经上。料简四种所住林，或不得正念等，虽有四事，不应住，或可得正念等，虽乏四事，不应去，或二俱不得，应夜半而去，莫与彼别，或二俱得，应尽命住。二林经下，四料简与上同，此约得沙门义说。三自观心经上。料简止观得不得有四句，不得者方便令得，得者当求漏尽。四自观心经下。观增伺瞋恚，乃至恶慧等多少有无，有恶须断，有善须求漏尽。五达梵行经。知漏，知漏因，知报，知胜如，知尽，知灭道，如是觉、想、欲、业、苦。一一知因，乃至知道是谓达梵行，能尽一切苦。六阿奴波经。记提和达多入地狱，并为阿难说大人根智，善知六种人。七诸法本经。欲为诸法本，更乐为和，觉为来，思想为有，念为上主，定为前，慧为上，解脱为真，涅槃为诸法讫。八优陀罗经。说优陀罗不知痈本，虽生非非想处，还堕狸中，比丘应知身为痈，爱为痈本，六更触处为一切漏。九蜜丸喻经。先为执杖释说宗本法，执杖不是不非而去，次为比丘略说，即入室坐，诸比丘转问大迦旃延，然后白佛印可。十瞿昙弥经。大爱道三求出家，佛三止之，因阿难为请，乃制八尊师法，后又请求少年比丘礼敬老尼，佛为说减正法事(第二小土城诵讫)。

　　大品第十一　一柔软经。佛说在家时受用，但为老病死而出家。二龙象经。佛说惟佛为大龙，乌陀夷因作颂赞。三说处经。比丘有三说处，谓三世有，又以二种四处观人，知可共说，不可共说。四说无常经。谓观五阴无常，得证果。五请请经。佛因说戒时，唱言：我是后边身，汝等真法子，身口意清净，无枝亦无叶，舍梨子因作颂赞。六瞻波经。说戒时，有犯戒者佛默不说，目连牵犯戒者出，佛种种诃犯戒之罪。七沙门二十亿经。二十亿比丘精进而不证果，心生退悔，佛为说弹琴喻，遂尽诸漏，向佛善说所证之义。八八难经。谓学道有八难，惟有一不难。九贫穷经。以无善法财，喻贫穷。以恶行，喻举贷。以覆藏，喻长息。以梵行所知，为责索，以频生三恶念，为数往求索，以堕恶道，喻被收缚。十行欲经。为给孤居士说十种行欲人，非法三，法非法三，如法四。十一福田经。为给孤居士，说二种福田，谓十八学人，九无学人。十二优婆塞经。佛说优婆塞善护五戒，及念佛法僧戒，必得证果。十三怨家经。谓瞋恚是怨家，妨人七事，一妨好色，二妨安眠，三妨得利，四妨友朋，五妨名称，六妨大富，七妨生善处。十四教昙弥经。昙弥骂责比丘，比丘皆去，诸优婆塞乃逐昙弥，佛为昙弥说树神喻，令彼住沙门法。十五降魔经。魔入目连腹中，目连唤出，为说昔日波旬扰佛弟子，招大苦报，汝即我甥事，魔乃怖而降伏。十六赖吒和罗经。赖吒和罗居士子，闻佛说法，发心出家，父母不许，卧地不食，许已，方起，出家证果，后还父家，不被财色所动，为父母说法，次为拘牢婆王，说信如来所说四事故出家，一此世无可依恃，二必趋老，三必无常，四无厌足。十七优婆离经。苦行尼犍与佛论议，立身罚最重，佛立意业最重，优婆离居士，从尼犍处欲来难佛，反受佛化，证果断邪，不听尼犍入门。十八释问经。天王先遣五结乐子，以琴歌见佛，次来问法，佛为说因思有念，因念有欲，因欲有爱不爱，因爱不爱有悭嫉结，生大苦阴，及说八正道，护六根等，天王证初果，发愿来生出家。十九善生经。善生居士奉父遗命，敬礼六方，佛为说离四恶业，四恶行，六非道，四似亲，应知四善亲，及内法六方，谓东为父母，南为师尊，西为妻子，北为婢使，下为友臣，上为沙门梵志。二十商人求财经。先说往古商人入海堕罗刹国，乃至乘天马时，若稍念男女情爱，即便堕落，次正说比丘若计根尘阴界是我者，必皆被害。二十一世间经。明如来知苦断集，证灭修道，自觉觉他，从成道至涅槃，所说皆实。二十二福经。明往昔七年行慈福报，劝人修福。二十三息止道经。谓初学比丘，常应念骨相，青相，腐相，食相，骨锁相，除欲恚病。二十四至边经。谓欲尽苦，甘行乞食，而复不修沙门法行，如墨浣墨，如血除血，从冥入冥。二十五喻经。谓无量善法，以不放逸为本，如地，如沉水，栴檀青莲，须摩，象迹，师王，乃至如如来等。

　　梵志品第十二　一雨势经。未生怨遣雨势大臣，问佛跋耆国事，佛为说彼国行七不衰法，必当得胜，大臣去后，因为比丘说七种七不衰法，及说六慰劳法。二伤歌罗经。此摩纳始谓作斋行，无量福迹，学道行一福迹，阿难三问而屈服之，佛为说三轮示现法，摩纳归信。三算数目犍连经。此梵志以堂及算法为喻，问佛法中次第，佛为分别说之，次问何缘有得究竟，不得究竟者，佛为说问路之喻。四瞿默目犍连经。佛涅槃后，阿难往此田作人所，彼问可有比丘与佛等者，适遇雨势大臣来到，重复问之，阿难答以无有此人，次说有法可依，及有十德可敬，又说诃贪等四伺，赞四禅四伺，雨势去后，又答三种解脱，无有胜如。五象迹喻经。异学卑卢，为生闻梵志，说象迹喻，以赞于佛，生闻见佛，佛为具足说此法喻，谓从出家，护根，除盖，成四禅，证无漏，方为极大象迹。六闻德经。为生闻说博闻诵习差别功德，谓从舍家，乃至证灭。七何苦经。答生闻所问在家出家苦乐之事，及答饶益天人法，观善恶知识，如黑白月。八何欲经。生闻梵志，问刹利，居士，妇人，偷劫，梵志，沙门，各何欲，何行，何立，何依，何讫。佛一一答之。九郁瘦歌罗经。此梵志，向佛说四种奉事，及四种自有财物，佛展转破之，谓如强与他肉而取其直，次正作虚空，慈心，洗浴，取火，等喻。明四姓平等。十阿摄和经。诸梵志自恃其种独净，遣阿摄和与佛辩之，佛亦为说虚空，乃至取火等喻，又说父母驴马等喻以屈之(第三念诵讫)。十一鹦鹉经。佛为此摩纳分别在家，出家事，摩纳述梵志所施设五法功德，佛诘以现知现觉义，彼则瞋恚，佛为说五法障碍，谓欲、恚、身见、戒取、疑。及说法从心起。十二须闲提经。此异学见佛卧室而起敬，闻佛名而毁訾，见佛说离欲法喻，而出家证果，所谓喻者，癞人炙火，盲着垢衣也。十三婆罗婆堂经。婆私吒及婆罗婆二人，皆梵志种出家，被诸梵志诃责，佛为说劫初渐立四姓事，及说善恶业报无差别。十四须达多经。为此居士说施心差别，非关粗妙之物，次较胜田，从凡人，四果，支佛，如来，不若作四方僧房，又不若受归戒，修慈心，及作无常观。十五梵波罗延经。佛答今之梵志，久已越梵志法，无复学者。十六黄芦园经。佛在园中，有百二十岁老梵志，来责佛不敬一切。佛言：若如来起迎请坐者，彼人必当头破七分。梵志又诃佛无味，无怖，不入胎。佛言：于五欲无味无怖，证四禅三明，故不入胎。梵志乃终身自归。十七头那经。为头那说五种梵志法，一如梵，二如天，三不越界，四越界，五旃陀罗。十八阿伽罗诃经。此梵志问梵志经典，何所依住，佛言：依于人住，展转问人，稻麦，地，水，风，空，日月，四王，乃至大梵。依忍辱温良，忍辱温良，又依涅槃，涅槃无依。十九阿兰那经。诸比丘共论人命极少，宜力行善，佛赞印之。并说昔时阿兰那梵志出家，说无常法，利益无量，即佛往因也。二十梵摩经。梵志梵摩，先遣摩纳优多罗，观佛三十二相，及观威仪，优多罗发心出家，次后梵摩自来见佛，谛观诸相，信心归依，证那含果。

　　阅藏知津卷第二十七
嘉兴大藏经　阅藏知津(第卷-第卷)


　　阅藏知津卷第二十八

　　北天目沙门释智旭汇辑

　　小乘经藏之三

　　中阿含经之余

　　根本分别品第十三　一分别六界经。佛于陶师屋中，为弗迦罗娑利比丘，说六界聚，六触处，十八意行，四住处法。二分别六处经。为比丘说六处，六更乐，十八意行，三十六刀，断彼成就是，无量说法，内三意止，调御士趣一切方法。三分别观法经。佛略说如是观，心洒散，不住内，不受而恐怖，如是观，心不洒散，住内，不受不恐怖，说已入室，众比丘请大迦旃延广说之。谓根着尘，则心洒散，着四禅八定，则不住内，不离五阴，则恐怖，反是，便不洒散等。四温泉林天经。天劝三弥提尊者，受持跋地罗帝偈，尊者问佛，佛说偈曰：“慎莫念过去，亦勿愿未来，过去事已灭，未来复未至，现在所有法，彼亦当为思，念无有坚强，慧者觉如是，若作圣人行，孰知愁于死，我要不会彼，大苦灾患终，如是行精勤，昼夜无懈怠，是故常当说，跋地罗帝偈。”说已，入室。比丘请大迦旃延广释，迦旃延约根尘释之。五释中禅室尊经。又一天问卢夷强耆尊者偈，并义，尊者问佛，佛为说偈，并约五阴释义。六阿难说经。阿难以偈及义，为比丘说，佛赞印之。七意行经。佛为比丘说八定，及八天处，二俱等等，及说灭定为最胜。八拘楼瘦无诤经。佛为比丘分别诤无诤法。九鹦鹉经。鹦鹉摩纳父，转生为白狗，见佛而吠，佛言：“汝不应尔，谓汝从护至吠。”狗瞋极卧地，鹦鹉怒而见佛，佛为说其成验，再来见佛，佛为说业报差别之法。十分别大业经。异学与三弥提论三业义，周那与阿难，以此问佛，佛诃其不善分别，次正说三报受时差别，及临终善恶念不同，虽天眼所见，不宜执一非余，惟佛知其所以然耳，兼说柰果生熟四料简，以喻于人。

　　心品第十四　一心经。有一比丘问，谁将世间去，谁为染着，谁起自在，佛言：一切唯心，多闻圣弟子不随心，而心随多闻。次又问多闻义，智慧义，黠慧广慧义。佛言：“顺梵行为多闻，知四谛为智慧，能利人为广慧。”二浮弥经。浮弥为王子说梵行得果，或愿，或无愿，或愿无愿，或非有愿非无愿义。佛为浮弥说四喻，　角及乳，抨水及酪，压沙及麻，取火毋湿及干，喻邪梵行正梵行，得果不得。三受法经上。现在未来苦乐四料简也，淫欲，现乐后苦，强制烦恼，现苦后乐，外道苦行，现苦后苦，欢喜修行，证三果，现乐后乐。四受法经下。亦四料简，而约苦乐心，修十善行十恶论。五行禅经。料简四种行禅，一炽盛而谓衰退，二衰退而谓炽盛，三知衰退，四知炽盛，八定皆尔。六说经。分别八定中，皆有退，住，进，及漏尽义，修者应知。七猎师经。以四种鹿群，喻沙门梵志，三不脱魔境，一能脱之，谓修四禅，四无量，四空，断漏者。八五支物主经。此物主先诣异学文祁子处，文祁子立四事为第一义，谓身不作恶，口不恶言，不行邪命，不念恶念，物主以此白佛。佛言：此则婴孩皆第一义，若多闻圣弟子，当知善戒不善戒，善念不善念，何由生，何由灭，知已，具足八正道，乃至正解脱正智，是名第一义。质直沙门。九瞿昙弥经。大爱道以金缕衣供佛，佛令施比丘众，三劝不从，佛为阿难说七施众，十四私施，皆得大福报。乃料简施受净不净四句。十多界经。阿难作是思惟，一切恐怖，及灾患等，皆从愚痴生，不从智慧，佛为广申明之，次问云何名愚痴，云何名智慧。佛言：不知界、处、因缘、是处非处者，为愚痴。知者，为智慧，界者，眼等十八，地等六，欲无欲等六。乐、苦、忧、喜、舍、无明，亦为六。觉、想、行、识，为四。欲、色、无色，三。色、无色、灭，三。过、现、未，三。妙、不妙、中，三。善、不善、无记，三。学、无学、俱非，三。漏、无漏，二。为、无为，二。共名六十二界。处者，十二处。因缘者，十二缘生。是处非处者，若因若果。

　　双品第十五　一马邑经上。说沙门法，须身行清净，口行清净，意行清净，命行清净，守护诸根，正知出入，断除五盖，成就四禅，趋向漏尽。二马邑经下。谓应息贪伺，恚伺，乃至邪见，成就四无量心，乃至漏尽。三牛角娑罗林经上。舍梨子与阿难等，各说发起此林之法，佛皆赞之。并说不解趺坐，乃至漏尽，是名发起此林。四牛角娑罗林经下。阿那律等三人，在此林中，佛往问之，各言安隐，并说上人之法，佛赞叹之。长鬼天等展转赞叹，乃达梵天。五求解经。佛说求解于如来，正知如来法(第四分别诵讫)。六说智经。为比丘说与梵行成立人问答法。七阿夷那经。因异学阿夷那，为比丘略说知法非法，义非义，令学如法如义，诸比丘请阿难广释，谓邪见乃至邪智为非法，因此生不善恶法为非义，正见等为法，所生善法为义。八圣道经。正定为一道，有习，有助，有具，共七支，正见最在前，一一释已，并正解脱，正智，为十支，约邪、正、断、修，成四十大法品。九小空经。从不念人想，不念村想，不念无事想，次第至不住无想心定。十大空经。因众比丘集加罗差摩精舍，佛为阿难说远离法，及说修内空，外空，内外空，不移动法。又说正知法，赞不放逸法，分别烦师，烦弟子，烦梵行法，又诫弟子不恭敬顺行者，名于师行怨事，能恭敬顺行者，名于师行慈事。

　　后大品第十六　一迦楼乌陀夷经。乌陀夷念世尊恩深，赞断过中食，佛印可之，深诃不顺此戒，谓为小事者，如彼痴蝇。二牟梨破群那经。此比丘与比丘尼数共集会，护过瞋诤，佛呼而诲之，谓以信舍家，应修无欲，如调马，治林，于时非时等五言道，皆习慈心，悲喜舍心，如大地不可坏，如恒河不可沸，如虚空不可画，如治皮无瓦声，乃至应数数念利锯刀喻，则所游皆安，堪证学无学道。三跋陀和利经。佛赞叹一坐食法，跋陀和利固辞不堪，夏三月竟，复来见佛，佛种种诃之，为说出要，又答其苦治不苦治之问。次说清净马喻法。四阿湿具经。此比丘与弗那婆修二人，不遵佛戒，过中暮食。佛呼而责之。为说乐觉，苦觉，修不修义，及说修行不放逸义。五周那经。周那述尼犍诤事于阿难，阿难问佛，佛为说六诤本，七灭法，六慰劳法。六优波离经。问答七灭诤等如法不如法事。七调御地经。王童子不信阿夷那和提所说法，阿夷那和提白佛，佛为说山下不见园林喻，及说调野象喻。八痴慧地经。说痴慧各三相，谓思、说、作也。各受现法三苦乐，谓恶名，治罚，恶死，为三苦。善名，无罪，善死，为三乐。又有地狱天宫苦乐果报。九阿梨吒经。阿梨吒说欲不障道，诸比丘谏而不舍，佛呼而责之，谓比丘于法尚应知如筏喻，况执非法。十嗏帝经。嗏帝执此识往生不更异，诸比丘谏而不舍，佛呼责之，为比丘细明十二因缘生灭。

　　脯利多品第十七　一持斋经。为毗舍佉说放牛尼犍斋无福，应持圣八支斋，更修五念，念佛如沐首，念法如浴身，念僧如浣衣，念戒如磨镜，念天如炼金。二脯利多经。为此居士说八支断俗事，一离杀，二离盗，三离淫，四离妄，五离贪，六离恚，七离嫉恼，八离增上慢。更有八支，谓欲如骨，如小肉，如手把炬，如火坑，如毒蛇，如梦，如假借，如果树，离欲得禅，尽漏作证，居士悟道。三罗摩经。于此梵志家，为诸比丘说圣求，非圣求，随说未成道时，先学二定，次坐菩提树，求得正觉，度五比丘事。四五下分结经。说依道依迹断结，犹如入林求实，亦如度河，度山水。五心秽经。说比丘须拔心中五秽，谓疑佛，疑法，疑戒，疑教，疑梵行者。又须解心中五缚，谓身缚，欲缚，说缚，聚会缚，升进缚。次应修五法，谓四如意足，及堪任。六箭毛经上。此异学说瞿昙有五法，令诸弟子恭敬不离，谓粗衣，粗食，少食，粗卧具，晏坐，佛言：不以此五法，更有五法，谓无上戒，无上慧，无上知见，说四谛，宿命漏尽通。七箭毛经下。为此异学说天眼宿命通事，彼述邪师所说上色，佛展转以萤、火、星、月、日、天光等，破之。及为说四禅道迹。八鞞摩那修经。亦为此异学破上色邪见。又为说置前世后世，但令质直无谄诳，随教化，必得知正法，如火不益油，柴不益薪，必期于灭，异学悟道出家。九法乐比丘尼经。毗舍佉问，此比丘尼答，问答已，尼往白佛，佛印可之。十大拘絺罗经。舍利弗问，此尊者答。

　　例品第十八　一一切智经。佛为波斯匿王说四姓胜如义，阿难与大将论遣退天义，年少与大将互推谬说义，王因多事，赞佛而去。二法庄严经。波斯匿信佛种种法靖，而称述之。王去之后，佛令比丘受持此说。三鞞诃提经。波斯匿以佛身行问于阿难，阿难具答行不行义。王喜，以衣布施，阿难白佛，佛印可之。四第一得经。佛言一切变易有异法，从人王乃至十一切处，多闻圣弟子总不欲之，况下贱法，惟应广布八正道耳。五爱生经。梵志儿死，愁忧见佛。佛言：爱生便生愁苦。梵志不悟，波斯匿王闻之，以告末利夫人，夫人所说同佛，王遣人问佛，佛为广说，人还白王，夫人更为王详说，王乃信佛自归。六八城经。阿难为此居士说十二禅，居士信心施食及房。七阿那律陀经上。尊者为诸比丘说四禅及漏尽，为贤死贤命终。八阿那律陀经下。又说见质直，得圣戒，修念处，四无量，四空定，得漏尽，为不烦热死，不烦热命终。九见经。阿难为异学说如来不一向说有常无常等。十箭喻经。鬘童子欲如来一向说世有常等，佛诃责之，为诸比丘说拔毒箭喻。十一例经。佛说欲断无明，别知无明，乃至老死者，应修念处，正勤，如意，四禅，根，力，觉，道，十一切处，十无学法(第五后诵讫)。

　　佛说七知经(二纸)　(南积北缘)

　　吴月支国优婆塞支谦译

　　即知法知义等，中阿含善法经同本。

　　佛说园生树经(一纸半)　(南渊北斯)

　　宋北印土沙门施护译

　　中阿含昼度树经同本。

　　佛说碱水喻经(一纸半)　(南积北缘)

　　失译人名附西晋录

　　即中阿含七水喻经。

　　佛说萨钵多酥哩逾捺野经(三纸余)　(南履北临)

　　宋中印土沙门法贤译

　　说劫尽七日出时相状，警人精进，早求解脱，中阿含七日经同本。

　　佛说一切流摄守因经(四纸欠)　(南积北缘)

　　后汉安息国沙门安世高译

　　说智者，见者，得流尽。不智者，不见者，流不尽。及说七种断流，中阿含漏尽经同本。

　　佛说四谛经(七纸半)　(南积北善)

　　后汉安息国沙门安世高译

　　中阿含分别圣谛经同本。

　　佛说恒水经(三纸欠)　同上

　　西晋沙门释法炬译

　　中阿含瞻波经同本。

　　佛说本相倚致经(二纸欠)　同上

　　后汉安息国沙门安世高译

　　佛说缘本致经(一纸余)　(南福北善)

　　失译人名附东晋录

　　二经皆即中阿含本际经。

　　佛说轮王七宝经(三纸半)　(南渊北斯)

　　宋北印土沙门施护译

　　中阿含七宝经同本。

　　佛说顶生王故事经(五纸欠)　(南福北善)

　　西晋沙门释法炬译

　　佛说文竭陀王经(三纸欠)　同上

　　北凉中天竺沙门昙无谶译

　　二经皆即中阿含四洲经同本。

　　佛说频婆娑罗王经(五纸)　(南兴北临)

　　宋中印土沙门法贤译

　　王来见佛，及佛令优楼频螺迦叶释众疑事，即中阿含频婆娑罗王迎佛经。

　　佛说铁城泥犁经(四纸余)　(南福北缘)

　　东晋西域沙门竺昙无兰译

　　说五使并地狱苦状。

　　佛说阎罗王五天使者经(二纸余)　同上

　　刘宋沙门释慧简译

　　二经皆即中阿含天使经。

　　佛说古来世时经(四纸余)　同上

　　失译人名附东晋录

　　阿那律说往昔施支佛饭福报，佛赞叹之，并为比丘说未来轮王及弥勒事，以衣施弥勒，令转施众僧，即中阿含说本经。

　　大正句王经(上下合卷)　(南兴北深)

　　宋中印土沙门法贤译

　　即中阿含蜱肆王经。

　　佛说阿那律八念经(三纸余)　(南福北缘)

　　后汉西域沙门支曜译

　　即中阿含八念经。

　　佛说离睡经(二纸余)　同上

　　西晋月支国沙门竺法护译

　　佛为目连说离睡法，即中阿含长老上尊睡眠经。

　　佛说是法非法经(二纸半)　同上

　　后汉安息国沙门安世高译

　　说恃善生慢为非法，不慢为是法，即中阿含真人经。

　　佛说求欲经(九纸余)　同上

　　西晋沙门释法炬译

　　即中阿含秽经。

　　佛说受岁经(三纸余)　同上

　　西晋月支国沙门竺法护译

　　即中阿含比丘请经。

　　佛说梵志计水净经(一纸半)　同上

　　失译人名附东晋录

　　即中阿含水净梵志经。

　　佛说大生义经(六纸半)　(南凊北薄)

　　宋北印土沙门施护译

　　阿难思念缘生法义甚深，问佛。佛为广说逆从老死，推至识支，即中阿含大因经。

　　佛说苦阴经(四纸余)　(南福北缘)

　　失译人名在后汉录

　　即中阿含苦阴经上。

　　佛说苦阴因事经(四纸半)　同上

　　西晋沙门释法炬译

　　即中阿含苦阴经下。

　　佛说释摩男本经(三纸余)　同上

　　吴月支国优婆塞支谦译

　　亦即苦阴经下。

　　佛说乐想经(一纸欠)　同上

　　西晋月支国沙门竺法护译

　　说外道计一切为乐，佛不计不乐。即中阿含想经。

　　佛说漏分布经(五纸余)　同上

　　后汉安息国沙门安世高译

　　说五阴苦集，乃至八正道法，即中阿含达梵行经。

　　佛说阿耨颰经(五纸)　同上

　　东晋西域沙门竺昙无兰译

　　说提婆达断善根，堕地狱，及说如来大人根相，谓善知诸根，即中阿含阿奴波经。

　　佛说诸法本经(一纸欠)　同上

　　吴月支国优婆塞支谦译

　　说欲为诸法本，即中阿含诸法本经。

　　佛说瞿昙弥记果经(六纸欠)　同上

　　刘宋沙门释慧简译

　　即中阿含瞿昙弥经。

　　佛说瞻婆比丘经(二纸半余)　(南福北善)

　　西晋沙门释法炬译

　　即中阿含大品瞻波经。

　　佛说伏淫经(二纸余)　(南福北缘)

　　西晋沙门释法炬译

　　即中阿含大品行欲经，为阿那邠祇居士，分别求财，及受用胜劣不同。(非法求财，荡然无礼之谓淫。)

　　佛说魔娆乱经(七纸欠)　同上

　　失译人名附后汉录

　　佛说弊魔试目连经(五纸欠)　同上

　　吴月支国优婆塞支谦译

　　二经皆即中阿含降魔经。

　　佛说赖吒和罗经(九纸余)　(南福北善)

　　吴月支国优婆塞支谦译

　　即中阿含赖吒和罗经。

　　佛说护国经(半卷)　(南温北薄)

　　宋中印土沙门法贤译

　　佛从俱卢城，至睹卢聚落，护国长者子，愿乐出家，父母不许，绝食苦求，既出家已，十夏依佛，乃还本处，住树下，为俱卢大王说法，令归依三宝，亦即赖吒和罗经。

　　佛说帝释所问经(十一纸余)　(南温北深)

　　宋中印土沙门释法贤译

　　即中阿含释问经。

　　佛说善生子经(六纸半)　(南福北善)

　　西晋沙门支法度译

　　即中阿含长阿含善生经。

　　佛说数经(四纸余)　同上

　　西晋沙门释法炬译

　　即中阿含算数目连经。

　　佛说梵志頞波罗延问种尊经(六纸)　同上

　　东晋西域沙门竺昙无兰译

　　即中阿含阿摄和经。

　　三归五戒慈心厌离功德经(一纸欠)　(南缘北善)

　　附东晋录

　　亦即须达多经少分。

　　佛说须达经(三纸欠)　同上

　　萧齐中天竺沙门求那毗地译

　　即中阿含须达多经。

　　佛说长者施报经(六纸余)　(南临北尽)

　　宋中印土沙门法天译

　　佛为给孤独说过去长者明弥罗摩行大施会，因展转较量功德，不如归戒慈心，亦即须达多经。

　　佛为黄竹园老婆罗门说学经(三纸余)　(南缘北善)

　　失译人名今附宋录

　　即中阿含黄芦园经。

　　佛说梵摩喻经(八纸欠)　同上

　　吴月支国优婆塞支谦译

　　即中阿含梵摩经。

　　佛说尊上经(三纸欠)　同上

　　西晋月支国沙门竺法护译

　　即中阿含释中禅室尊经。

　　佛说兜调经(三纸余)　同上

　　失译人名附西晋录

　　佛说鹦鹉经(八纸欠)　同上

　　刘宋中天竺沙门求那跋陀罗译

　　分别善恶报应经(上下合卷)　(南力北竭)

　　宋中印土沙门天息灾译

　　三经皆即中阿含鹦鹉经。

　　佛说意经(二纸余)　(南缘北善)

　　西晋月支国沙门竺法护译

　　即中阿含心经。

　　佛说应法经(三纸余)　同上

　　译人同上

　　即中阿含受法经下。

　　佛说分别布施经(三纸欠)　(南凊北薄)

　　宋北印土沙门施护译

　　即中阿含瞿昙弥经。

　　佛说息诤因缘经(半卷)　(南斯北夙)

　　译人同上

　　即中阿含周那经。

　　佛说泥犁经(十一纸欠)　(南福北缘)

　　东晋西域沙门竺昙无兰译

　　说恶人堕泥犁之苦，亦说五天使者问辞，即中阿含痴慧地经。

　　佛说斋经(四纸)　同上

　　吴月支国优婆塞支谦译

　　即中阿含持斋经。

　　佛说优婆夷堕舍迦经(三纸欠)　同上

　　附宋录

　　亦即上经，而五念法稍异。

　　八关斋经(一纸余)　敬

　　刘宋居士沮渠京声译

　　说前五戒皆尽寿，第六斋去，乃一日一夜，与前经大同小异，但无五念法门。

　　八种长养功德经(一纸)　(南馨北凊)

　　宋中印土沙门法护译

　　略明发心受斋戒法，疑附斋法中行。

　　佛说鞞摩肃经(四纸半)　缘

　　刘宋中天竺沙门求那跋陀罗译

　　即中阿含鞞摩那修经。

　　佛说婆罗门子命终爱念不离经(三纸余)　缘

　　后汉安息国沙门安世高译

　　即中阿含爱生经。

　　佛说十支居士八城人经(二纸余)　缘

　　即中阿含八城经。

　　佛说邪见经(一纸)　缘

　　失译人名今附宋录

　　即中阿含见经。

　　佛说箭喻经(三纸余)　缘

　　附东晋录失译人名

　　即中阿含箭喻经。

　　阅藏知津卷第二十八

　　　　　(比丘寄旅　宗一　影幢　未若各一两
　　　　　　雨白　先知　以密　无极　正辉
　　　　　　颖生　法微　云浪各银五钱
　　　　　　尊士三钱　　于境　知非共五钱
　　　　　　大弘二两　雪成　陆奉竹各一两)
嘉兴大藏经　阅藏知津(第卷-第卷)


　　阅藏知津卷第二十九

　　北天目沙门释智旭汇辑

　　小乘经藏之四

　　佛说长阿含经(二十二卷)　(南克念北习听)　(前有僧肇序)

　　姚秦罽宾国沙门佛陀耶舍共竺佛念译

　　第一分初大本缘经第一。说七佛事。游行经第二。因阿阇世王问伐邻国事，广为比丘说七法六法，乃至历叙入涅槃分舍利事。典尊经第三。般遮翌子，述梵童为忉利天说过去大典尊臣事，以之问佛，佛为说究竟梵行法。阇尼沙经第四。此云胜结使，乃摩竭国王，命终生四王天，为毗沙门作子，述梵童为诸天所说法，佛即以之酬阿难请。

　　第二分四姓经第一。为二出家婆罗门说，四姓平等，作恶堕落，作善超升，见谛证道。转轮圣王修行经第二。诫敕比丘当自炽然，当自归依，谓修四念处观，并说古先圣王治世，末后出家，至第七王，不如法治，渐生恶法，致成减劫，刀兵劫后，渐次修善，倍倍寿增，至八万岁时，慈氏出世，是故比丘当修善法，则寿命延长，谓四神足，颜色增益，谓具戒品，安隐快乐，谓成四禅，财宝丰饶，谓行四等，威力具足，谓见四谛，力能降魔。弊宿经第三。童女迦叶，为弊宿婆罗门种种说法，破其断见，皈依设会，死得生天。散陀那经第四。此居士往梵志尼俱陀处，梵志毁佛，佛至其处，为说苦行净不净法，折伏梵志。众集经第五。佛敕舍利弗说法，因说种种增一之法。十上经第六。佛敕舍利弗说法，因说十上法，谓多成法，修法，觉法，灭法，退法，增法，难解法，生法，知法，证法。各各增一至十，共五百五十法。增一经第七。佛为比丘说多成法，修法，觉法，灭法，证法，皆增一至十。三聚经第八。佛为比丘说三法聚，谓趋恶趣，趋善趣，趋涅槃法，各增一至十。大缘方便经第九。为阿难广说十二因缘甚深义。释提桓因问经第十。为帝释说因调有想，因想有欲，有爱憎，有贪嫉，乃至共相伤害。阿　夷经第十一。为房伽婆梵志说善宿比丘事，及说破世见事。善生经第十二。为善生长者子，说离四恶行，礼敬六方法。清净经第十三。因周那沙弥，述外道徒众斗诤事，佛为说无诤正法。自欢喜经第十四。舍利弗向佛师子吼，称说如来难及之法。大会经第十五。诸天集会，佛为结咒。

　　第三分阿摩昼经第一。沸伽罗娑罗，遣其弟子阿摩昼，观佛相好，阿摩昼轻慢释种，佛出其种姓之因，并为说妙法，如大小持戒犍度所明，次令得见相好，还白厥师，师来见佛，睹相设供，为阿摩昼悔过，除白癞病，自复悟道，生不还天。梵动经第二。佛诫比丘，于毁三宝者，不得怀忿，于称赞者，亦勿欢喜，凡夫寡闻，直赞小缘威仪戒行，唯贤圣弟子，能以甚微妙大法光明赞佛，谓佛善知六十二见本末因缘，知已不着，而得解脱。种德经第三。种德婆罗门见佛，佛问以婆罗门法，于五法中，以次拣去生，诵，端正，惟持戒，智慧，缺一不可。佛赞印之。并为说比丘戒慧，彼即受三归五戒。究罗檀头经第四。佛为此婆罗门说大祀法，及说归戒，慈心，出家，功德，此婆罗门即放牛羊等物，受归戒，供佛证果，生不还天。坚固经第五。坚固长者子，三请佛敕弟子现神足。佛言：我但教弟子于空闲处，静默思道，覆德、露过。以现神足，能起谤故。裸形梵志经第六。为此梵志说苦行亦有善恶二趣，不皆诃责，但非出要，惟如来大师子吼，能令人出家成道，此梵志即出家证果。三明经第七。为二梵志弟子，破三明所说梵道虚妄，及为正说梵道。沙门果经第八。为阿阇世说沙门现在得果，并受其忏。布吒婆楼经第九。破梵志相违论，为说有因缘想生，有因缘想灭。露遮经第十。此婆罗门见佛，请佛，寻起恶见，谓不应为人说法，佛受供时破之。

　　第四分世记经第十一。阎浮提洲品第一。郁单越品第二。转轮圣王品第三。地狱品第四。龙鸟品第五。阿须伦品第六。四天王品第七。忉利天品第八。三灾品第九。战斗品第十。三中劫品第十一。世本缘品第十二。

　　佛说七佛经(一卷)　(南深北命)

　　宋中印土沙门法天译

　　佛在祇园，为比丘说七佛氏族名字，及大弟子等。又广说毗婆尸佛降生瑞应，长阿含初大本缘经前分同本。

　　毗婆尸佛经(上下合卷)　(南临北尽)

　　译人同上

　　佛为苾刍说过去毗婆尸佛，游观四门，出家转法轮事，长阿含初大本缘经后分同本。

　　佛般泥洹经(二卷)　(南祸北福)

　　西晋河内沙门白法祖译

　　因阿阇世王遣雨舍大臣，问伐越祇国事，佛为说七不衰法。大臣去后，为比丘说七七之法。次说四痛八戒之法，乃至受奈女供，展转游行，至双树间入灭，焚身起塔，结集经典。

　　大般涅槃经(三卷)　(南祸北驹)

　　东晋平阳沙门释法显译

　　佛三语阿难，设得四神足者，欲住寿一劫，皆得随意，阿难不解劝请，魔来请佛涅槃，佛遂许之。周历诸处，诏告四众，于双树间，入灭荼毗，二经皆长阿含游行经同本。

　　佛说方等泥洹经(二卷)　同上

　　附东晋录

　　与前经大同小异。

　　佛说大坚固婆罗门缘起经(上下同卷)　(南渊北斯)

　　宋北印土沙门施护译

　　长阿含典尊经同本。

　　佛说人仙经(六纸半余)　(南兴北临)

　　宋中印土沙门法贤译

　　频婆娑罗王命终，作毗沙门天王太子，名曰人仙，来述忉利天梵王说法事，长阿含阇尼沙经同本。

　　佛说白衣金幢二婆罗门缘起经(上中下合卷)　(南馨北夙)

　　宋北印土沙门施护译

　　二婆罗门近佛，而恒见佛问法，佛为说世界四姓起因，即出家证果，长阿含初四姓经同本。

　　佛说尼拘陀梵志经(上下合卷)　同上

　　译人同上

　　和合长者至拘尼陀梵志所，彼方止其世论，长者问之，反言瞿昙慧何能转，佛往问之，彼则默不能答。长阿含散陀那经同本。

　　佛说大集法门经(二卷)　(南斯北薄)

　　译人同上

　　佛游末利城，有末利优婆塞，新造一舍，请佛及僧安止，佛示安卧。舍利子说增一至十法。长阿含众集经同本。

　　长阿含十报法经(二卷今作一卷)　(南听北因)

　　后汉安息国沙门安世高译

　　即十上经，五百五十法。

　　佛说人本欲生经(一卷)　(南祸北福)

　　长阿含大缘方便经同本。

　　佛说尸迦罗越六方礼经(五卷)　同上

　　译人同上

　　长阿含善生经同本。

　　佛说信佛功德经(八纸)　(南兴北深)

　　宋中印土沙门法贤译

　　佛在庵罗园中，舍利弗叹佛种种最胜功德。长阿含自欢喜经同本。

　　佛说大三摩惹经(四纸半)　(南临北尽)

　　宋中印土沙门法天译

　　佛在迦毗罗林，四梵王各以颂赞，大众云集，有大黑神祖蹲那作恶，佛说声闻法调伏之。长阿含大会经同本。

　　佛说梵志阿颰经(一卷)　(南祸北善)

　　吴月支国优婆塞支谦译

　　长阿含阿摩昼经同本。

　　佛说梵网六十二见经(一卷)　(南祸北福)

　　译人同上

　　长阿含梵动经同本。

　　佛说寂志果经(一卷)　(南祸北善)

　　东晋西域沙门竺昙无兰译

　　长阿含沙门果经同本。

　　佛说楼炭经(六卷)　(南积北福)

　　西晋沙门释法炬共法立译

　　即长阿含世记经，品稍不同，文亦简拙。

　　起世经(十卷)　(南因北积)

　　隋北天竺沙门阇那崛多译

　　亦即世记经，而品次稍异，文义俱畅。

　　起世因本经(十卷)　恶

　　隋北天竺沙门达摩笈多等译

　　与上经同。

　　杂阿含经(五十卷)　谷传声虚堂

　　宋天竺三藏求那跋陀罗译

　　第一品不出名，然多就五阴，广破爱见。诵六入处品第二。皆就内六入，外六尘，及六识，六触，六受，六想，六思，六爱等。广明无常苦空，破于爱见。杂因诵品第三。弟子所说诵品第四。第五诵道品第一(品名多缺略)。

　　大约有小半与中阿含增一阿含相同，而文顺畅。

　　别译杂阿含经(二十卷今作十六卷)　(南习听北祸因)

　　附秦录

　　杂阿含经(一卷)　(南听北因)

　　附吴魏二录

　　右二经皆于大部中撮要，译出别行。

　　佛说七处三观经(上下同卷)　(南缘北庆)

　　后汉安息国沙门安世高译

　　出杂阿含第二卷，及三十四卷。

　　五蕴皆空经(半纸余)　(南缘北善)

　　唐大荐福寺沙门义净译

　　初为五比丘说苦空无常义，亦出杂阿含第二卷。

　　佛说圣法印经(一纸余)　(南缘北庆)

　　西晋月支国沙门竺法护译

　　说空无欲无我无常清净之业，出杂阿含第三卷。

　　佛说法印经(一纸余)　(南凊北薄)

　　宋北印土沙门施护译

　　说三解脱门为圣法印，出杂阿含第三卷。

　　五阴譬喻经(二纸欠)　(南善北庆)

　　后汉安息国沙门安世高译

　　沫、泡、焰、蕉、幻，五喻也。出杂阿含第十卷。

　　佛说水沫所漂经(二纸欠)　同上

　　东晋西域沙门竺昙无兰译

　　与上经同。

　　佛说不自守意经(一纸欠)　同上

　　吴月支国优婆塞支谦译

　　说自守不自守法，出杂阿含第十一卷。

　　佛说满愿子经(二纸欠)　同上

　　附东晋录

　　请略说法，而往化恶国。出杂阿含第十三卷。

　　转法轮经(纸半)　同上

　　后汉安息国沙门安世高译

　　于鹿野树下，手抚飞轮，三转四谛行法。

　　佛说三转法轮经(二纸欠)　同上

　　唐大荐福寺沙门释义净译

　　即最初为五比丘说法。二经出杂阿含第十五卷。

　　佛说八正道经(纸半)　同上

　　后汉安息国沙门安世高译

　　出杂阿含第二十八卷。

　　难提释经(三纸半)　同上

　　西晋沙门释法炬译

　　为此释说五法六念，出杂阿含第三十卷。

　　佛说马有三相经(一纸欠)　同上

　　后汉西域沙门支曜译

　　说官马三善相。

　　佛说马有八态譬人经(一纸)　同上

　　译人同上

　　说恶马八态，喻恶比丘。二经出杂阿含第三十三卷。

　　佛说戒德香经(一纸余)　(南福北缘)

　　东晋西域沙门竺昙无兰译

　　说戒香顺逆普闻，胜世间诸香。出杂阿含三十八卷。

　　佛说戒香经(一纸)　(南兴北深)

　　宋中印土沙门法贤译

　　与上经同。

　　佛说相应相可经(一纸欠)　(南善北庆)

　　西晋沙门释法炬译

　　说善恶人各以类相聚，出单卷杂阿含中。

　　本事经(七卷)　(南与北孝)

　　唐大慈恩寺沙门释玄奘译

　　一法品第一。无明盖。贪爱结。一劫身骨。心意染污，堕恶趣。心意清净，升善趣。皆由自业。意为前导(恶善)。破僧。僧和。一结断时余亦断，所谓我慢。不放逸。舍贪、舍欲、舍瞋、舍恚、舍痴、舍覆、舍恼、舍忿、舍恨、舍嫉、舍悭、舍嗜、舍慢、舍害。念佛、念法、念众、念戒、念施、念天、念休息、念安般、念身、念死。知贪、知瞋、知痴、知覆、知恼、知忿、知恨、知嫉、知悭、知耽、知慢、知害、知一切。修慈。外强缘，无如善知识。内强缘，无如正作意。惠施果报。犯戒报。持戒报。妄语，无惭愧，有惭愧。最胜有情八。邪见过。正见益。心速疾回转。

　　二法品第二。根门不守护，饮食不知量。守护根门，饮食知量。惟作罪，不修福。惟修福，不作罪。乐苦二速行。二迟行。恶戒，恶见。善戒，善见。作，不作各二。法智，类智。世间智，出世智。不真出家，真出家(三番)。于恶应了知应厌背。不净断贪，慈悲断瞋。有余涅槃，无余涅槃。有见，无有见，二缠。随证有余，或不还果(二番)。有惭，有愧。静虑，听法。圣寻求，非圣寻求。惭，愧。不害寻思，永断寻思。力、法、二轮。奢摩他，毗钵舍那。慧，及解脱。无明，慧明，为恶善上首。断无明爱，转于法轮。剃发，乞求，二苦。二有情堕地狱，一破戒，二谤他。父母恩难报。业智无欺诳。父母应供养。财施，法施。财祠祀，法祠祀。法言，宴默。言说，宴默，各有善恶。思择力，修习力。业、寿、相随。短寿、长寿行。所缘行相，作意行相。生死相乖无间。不调伏死，调伏死。杂染法，清净法。有见，无有见，互为怨害。世间正见，出世正见。

　　三法品第三。劣胜解妙胜解有情，三世各相亲近。三因三缘，能感后有，无明，爱业。贪欲，耽着，受用，不见过患，三因缘，生多过患。三欲天，不出生死。三似驴鸣。增上三学(四番)。调善戒、法、慧。无学戒、定、慧。三种乐事，应持净戒。三种香，不如戒香。等子，胜子，劣子。应修三善根，四念处等。三寻思能令退失，一亲里，二利养，三妒胜。又一事业，二谈话，三睡眠。净信、施物、福田，三法和合现前，生无量福。三不坚，易三坚，身、命、财。三无漏根。三有情应亲近，一劣(三学)、二等、三胜。身，不净观。息，随念。行，无常。苦，无我。老、病、死，三怨贼。施、戒、修，三福业。佛、法、僧，最胜。三大师，一佛、二无学、三有学。三时诸天集会欢喜，一发心出家，二如法持戒，三依法证果。三事天胜于人，长寿、端严、快乐，然亦无常。

　　佛本行集经(六十卷)　(南父事君曰严北父事君曰严与)

　　隋北天竺沙门阇那崛多译

　　发心供养品第一。受决定记品第二。贤劫王种品第三。托兜率品第四。俯降王宫品第五。树下诞生品第六。从园还城品第七。相师占看品第八。私陀问瑞品第九。姨母养育品第十。习学技艺品第十一。游戏观瞩品第十二。捔术争婚品第十三。常饰纳妃品第十四。空声劝厌品第十五。出逢老人品第十六。净饭王梦品第十七。见病人品第十八。路逢死尸品第十九。耶输陀罗梦品第二十。舍宫出家品第二十一。剃发染衣品第二十二。车匿等还品第二十三。观诸异道品第二十四。王使往还品第二十五。问阿罗逻品第二十六。答罗摩子品第二十七。劝受世利品第二十八。精进苦行品第二十九。向菩提树品第三十。魔怖菩萨品第三十一。菩萨降魔品第三十二。成无上道品第三十三。昔与魔竞品第三十四。二商奉食品第三十五。梵天劝请品第三十六。转妙法轮品第三十七。耶输陀因缘品第三十八(耶输陀，即耶舍，此云上伞)。耶输陀宿缘品第三十九。富楼那出家品第四十(即富楼那弥多罗尼子，此云满慈子，亦云满愿子)。那罗陀出家品第四十一(即迦旃延也)。娑毗耶出家品第四十二。教化兵将品第四十三。先明三归得戒，次化提婆大婆罗门夫妇证初果。迦叶三兄弟品第四十四。优波斯那品第四十五(即三迦叶波之甥，亦有二百五十人，同出家证果)。布施竹园品第四十六。大迦叶因缘品第四十七。跋陀罗夫妇因缘品第四十八(即紫金光比丘尼也)。舍利目连因缘品第四十九。五百比丘因缘品第五十。断不信人行品第五十一。说法仪式品第五十二。尸弃佛本生地品第五十三。优陀夷品第五十四。优波离品第五十五。罗　罗因缘品第五十六。难陀出家因缘品第五十七。婆提唎迦等因缘品第五十八。摩尼娄陀品第五十九。阿难因缘品第六十。

　　摩诃僧祇师，名为大事，萨婆多师，名此经为大庄严，迦叶维师，名为佛往因缘，昙无德师，名为释迦牟尼佛本行，尼沙塞师，名为毗尼藏根本。

　　佛说诸佛经(三纸)　(南履北临)

　　宋北印土沙门施护译

　　佛本行集经初品同本。

　　过去现在因果经(四卷)　(南庆北尺)

　　刘宋中天竺沙门求那跋陀罗译

　　说佛于过去普光佛所，得授记已，生生行菩萨道，乃至生兜率，示入胎，出胎，出家，降魔，成道，转法轮，度五比丘，三迦叶，舍利弗，目犍连，大迦叶等事，一一结示往因。中有与仙人论破冥谛非想事。

　　修行本起经(二卷)　(南善北尺)

　　后汉西域沙门竺大力共康孟详译

　　过去现在因果经同本。

　　太子瑞应本起经(二卷)　(南庆北尺)

　　吴月支国优婆塞支谦译

　　异出菩萨本起经(十一纸)　维

　　西晋清信士聂道真译

　　二经并同上。

　　中本起经(二卷)　(南积北缘)　(次名四部僧始起出长阿含)

　　后汉西域沙门昙果共康孟详译

　　转法轮品第一。现变品第二。化迦叶品第三。度萍沙王品第四。舍利弗大目连来学品第五。还本国品第六。须达品第七。本起该容斋品第八。瞿昙弥来作比丘尼品第九。无常品第十。自爱品第十一。大迦叶始来学品第十二。度奈女品第十三。尼犍问疑品第十四。佛食马麦品第十五(略叙如来行迹，文笔古雅)。

　　佛说初分说经(上下合卷)　(南馨北夙)

　　宋北印土沙门施护译

　　即是度三迦叶，及舍利弗，目连事。与他经大同小异。

　　佛说兴起行经(三卷北作二卷)　(南与北当)　(一名严威宿缘经)

　　后汉康居国沙门康孟详译

　　佛在阿耨达池，为舍利弗说夙缘十品。孙陀利。奢弥跋。头痛。骨节烦疼。背痛。木枪刺脚。地婆达兜掷石。婆罗门女旃沙谤。食马麦。苦行。

　　佛说众许摩诃帝经(十三卷南作九卷北作七卷)　(南深北命)

　　宋中印土沙门法贤译

　　佛在迦毗罗国，释众欲闻过去种族之事，佛敕目连说之。次叙摩耶及摩贺摩耶生缘，次叙降神因缘，阿私陀占相因缘，童子时学书学射等缘，耶输陀罗等三夫人缘，出家因缘，成道因缘，初受商主布萨婆梨迦食石钵因缘，度五比丘因缘，度耶舍因缘，度彼四友因缘，度五十人因缘，度六十贤众作优婆塞因缘，度难那及长女作近事因缘，度三迦叶波因缘，受民弥娑啰王请因缘，给孤长者请佛因缘，舍利弗议论降伏外道因缘，立祇园名因缘，化迦罗城因缘，乌波梨出家为上座，众释礼足，并说其往昔因缘。

　　佛垂般涅槃略说教诫经(五纸余)　(南行北食)　(亦名佛遗教经)

　　姚秦天竺沙门鸠摩罗什译

　　嘱诸比丘，以戒为师，离诸恶法，对治诸苦，及诸烦恼，勤修出世大人功德，所谓无求，知足，远离，精进，不忘，禅定，智慧，及不戏论。盖是最后丁宁，不啻一字一血，宜深玩而力行之。

　　佛临涅槃记法住经(四纸欠)　(南贤北食)

　　唐大慈恩寺沙门释玄奘译

　　说从初百年，乃至第十百年事。

　　佛说当来变经(二纸)　(南贤北景)

　　西晋月支国沙门竺法护译

　　说当来坏法事，增一至五，并示修持要法。

　　佛说法灭尽经(二纸欠)　同上

　　僧祐附刘宋录

　　佛在拘夷那竭国，当般涅槃，默无所说，光明不现，阿难三问，佛为说末世众魔比丘不如法事，乃至袈裟变白。

　　般涅槃后灌腊经(一纸余)　(南贤北食)

　　译人同上

　　预问四月八日，七月十五日，浴佛陈供之法。佛诫不得口许而负其物，此物众僧应分，或施贫穷孤老。

　　佛灭度后棺敛葬送经(二纸半)　(南当北食)

　　附西晋录

　　阿难请问茶毗之法。佛言：应如转轮圣王，又悬记千年后钵显神变事。

　　迦叶赴佛般涅槃经(二纸欠)　(南宜北既)

　　东晋西域沙门竺昙无兰译

　　迦叶趋赴涅槃，悲哀说偈。

　　佛入涅槃密迹金刚力士哀恋经(五纸余)　同上

　　失译人名

　　力士哀恋，帝释慰止。

　　阅藏知津卷第二十九

　　　　　　　　　(比丘妙明助银三两
　　　　　　　　　　眉鉴助银一两)
嘉兴大藏经　阅藏知津(第卷-第卷)


　　阅藏知津卷第三十

　　北天目沙门释智旭汇辑

　　小乘经藏之五

　　正法念处经(七十卷)　非宝寸阴是竞资

　　元魏中天竺婆罗门瞿昙般若流支译

　　十善业道品第一。因外道说佛法与彼无别，新学比丘不能答。告舍利弗，舍利弗令问佛。佛为具说十不善果报差别，及说十善世出世果。

　　生死品第二。说比丘应观察生死过患，次第修十地行等。

　　地狱品第三。说十恶因，感得种种地狱苦报差别，善能观察，乃至得十三地。

　　饿鬼品第四。说三十六种饿鬼因果差别，观察得十五地。

　　畜生品第五。说畜生品类差别最多，及说修罗与天斗战事，观察得十七地。

　　观天品第六。观察四王，及三十三天，得十八地。又观夜摩天有三十二处，随业受果，乐尽苦生，有夜摩天王，及鹅王，孔雀王，诸天鸟等说种种诃放逸法。

　　身念处品第七。说内身观，四大调与不调，户虫行业，诸风作用等，作外身观，四洲众生苦乐因果，生死不断，观已厌离。

　　妙法圣念处经(八卷今作四卷)　忠

　　宋中印土沙门法天译

　　说十善法，及厌离行等。诃酒过失，及十恶等。赞叹护戒，及说天上诸偈，大意与正法念处经同。

　　佛说生经(五卷)　璧

　　西晋月支国沙门竺法护译

　　一那赖经。说佛昔为仙人名那赖，此云无乐，说法令方迹王断爱，今复说法断比丘欲想，令证果。

　　二分卫比丘经。说此比丘昔为鳖时，亦曾系意猕猴，而不遂所愿。

　　三和难经。说和难释子辄度人，昔时亦曾受博掩子所欺。

　　四邪业自活经。亦说和难释子往事。

　　五是我所经。说悭鄙长者曾为鸟，名我所。

　　六野鸡经。说野猫巧诱野鸡因缘，猫即旃遮比丘，鸡即佛是。

　　七前世诤女经。说调达最初结怨之由。

　　八堕珠着海中经。说佛昔时抒海事。

　　九旃阇摩暴志谤佛经。说尼谤佛夙缘。

　　十鳖猕猴经。亦说暴志昔为鳖妇，调达为鳖，佛为猕猴。

　　十一五仙人经。说一仙人侍四仙人事，四仙人，即前后四佛，梵志，即调达。

　　十二舅甥经。亦佛及舍利弗调达往事。

　　十三闲居经。为梵志说出家闲居行。

　　十四舍利弗般涅槃经。说尊者虽入灭，五分法身不灭，人宜自求归依，处于法地，归命于法，不处他地，不归余人。

　　十五子命过经。为丧子堕忧者说法，令悟无常。

　　十六比丘各言志经。与中阿含牛角娑罗林经上同。

　　十七迦旃延说无常经。

　　十八和利长者问事经。佛问长者四大诸法，长者一一能答。

　　十九心总持经。说大乘法，而有咒。

　　二十护诸比丘咒经。

　　二十一吉祥咒经。

　　二十二总持经。大似华严经中略出少许。

　　二十三所欣释经。说所欣释今昔粗犷事。

　　二十四国王五人经。说舍利弗，阿那律，阿难，输轮，及佛往因，与今事同。

　　二十五蛊狐乌经。说调达与拘迦利，昔为狐乌，互相谬叹，今亦复然。

　　二十六比丘疾病经。即佛躬看病比丘事。

　　二十七审裸形子经。外道遣人觅佛短，反受佛化，得见道迹，因说夙事。

　　二十八腹使经。阿难劝匿王于饥世供佛及僧，佛说其往因，曾以腹使之语，利益众人。

　　二十九弟子命过经。有弟子命过生天，见佛得道，其师忆之，佛为安慰说法，并说昔时仙人爱小象缘。

　　三十水牛经。说昔时水牛王忍猕猴辱，而梵志杀此猕猴，今外道亦然。

　　三十一兔王经，说兔王舍身奉仙人事。仙人，即锭光佛。兔王，即释迦也。

　　三十二无惧经。说昔人行道，死时无惧，得生内院。

　　三十三五百幼童经。童子行善遇水厄，生内院。

　　三十四毒草经。说大林毒草喻，警人勤去三毒。

　　三十五鳖喻经。喻三界无安。

　　三十六菩萨曾为鳖王经。说鳖王忍苦，不害商人事。

　　三十七毒喻经。说子息不肯行毒以为喻，喻人不宜行毒，宜去三毒，行六度等行。

　　三十八诲子经。说母善诲子事，叹后世人子，有从不从。

　　三十九负为牛者经。说佛救牛因缘。

　　四十光华梵志经。说维卫佛时梵志，即是今佛，众眷属，即今众会。

　　四十一变悔喻经。居士出家，后又变悔，树神现尼身以觉悟之，乃得证道。

　　四十二马喻经。马能调良，则受快乐，佛调众生，亦复如是。

　　四十三比丘尼现变经。二尼现变，化度恶人。

　　四十四孤独经。说昔时孤独人能作福，有子反受其累，以喻迷心而生五阴六衰之患。

　　四十五梵志经。佛为梵志一家说法，令各得益，因说昔事亦尔。

　　四十六君臣经。说调达昔为大犹王，佛为密善财大臣。

　　四十七拘萨国乌王经。说四将昔为四乌事。

　　四十八蜜具经。授梵志施蜜者缘觉记，并说其往因。

　　四十九杂赞经。有比丘尼子出家，不顺道法，母诲不从，父敕不顺，后遇大苦，佛因说其曾为乌时，亦遭此苦。

　　五十草驴驰经。比丘妄授客比丘筹，后取衣钵辱主乃去，佛说草驴驰梵志往因。

　　五十一孔雀经。说往时孔雀，令乌无光，今佛令外道失彩。

　　五十二仙人拨劫经。即往古仙人触女失通事。

　　五十三清信士阿夷扇持父子经。父不喜其子，子他出后，方思之，唤不肯归，佛因说昔时猕猴师事。

　　五十四夫妇经。夫不喜其妻，妻出家证果，后方唤之，佛因说其夙缘。

　　五十五譬喻经。一说昔时比丘化油供佛缘，比丘，即然灯佛。老母施油者，即释迦佛也。二说大鱼救荒结缘事。三说首达谤惟先堕狱事，首达，即释迦。惟先，即阿弥陀佛。四说梵志儒童争座成怨事，梵志，即调达。儒童，即释迦。梵志发恶愿已，大修功德，乃得世世与佛相值。五说驴随马，则与马相似，随驴，则仍似驴，诫人宜随善知识。六说盗天像金头，称南无佛，即得取去，人方知天不如佛。七说狗伏床下听经。得为比丘尼证果。八说贫人乞得天帝瓶，堕地破之，便无所堪。喻人初闻佛法，能行精进，所愿必得，后小懈怠，忘失经戒，譬如瓶破也。

　　杂有大乘法。

　　佛说义足经(二卷)　璧

　　吴月支国优婆塞支谦译

　　桀贪第一。优填王第二。须陀利第三，杀女谤佛事。摩竭梵第四。镜面王第五，盲人摸象喻。老少俱死第六。弥勒难第七。勇辞梵志第八。摩因提女第九。异学捔飞第十。猛观梵志第十一。法观梵志第十二。兜勒梵志第十三。莲华色比丘尼第十四，佛从忉利天来事。子父共会第十五，佛与父王相见，令证果事。惟楼勒太子第十六，即琉璃王害释种事。

　　十六经各有义足偈，故总名义足经，而译文甚为难晓。

　　佛说大安般守意经(二卷)　(有康僧会序)　敬

　　后汉安息国沙门安世高译

　　佛在越祇国舍羁瘦国说，大似论体。(六行、四谛、十黠法门。)

　　禅秘要法经(三卷)　(南尺北竭)

　　姚秦天竺沙门鸠摩罗什译

　　一为迦絺那，难陀，说系念观左脚大指法。次为大众说第一系念额上。第二观白骨，第三津腻惭愧观。第四胖胀脓血，及易想观。第五观薄皮。第六厚皮虫聚观。第七极赤淤泥浊水洗皮杂想。第八新死想。第九具身想。第十节节解观。第十一白骨流光观。第十二四大观。亦名八十八使境界。第十三结使根本观。第十四易观法。及地大观。又观外四大，亦名渐解学观空。第十五四大观。第十六四大观。第十七身念处观。第十八一门观。具见七佛等。第十九观佛三昧，亦名灌顶法。第二十数息观。为禅难提比丘说。第二十一暖法观。为槃直迦说。第二十二观顶法。第二十三观助顶法方便。第二十四火大观。第二十五火灭观。第二十六正观。得须陀洹道。第二十七真无我观。灭水大想，向斯陀含。第二十九水大观。得斯陀含。第三十风大观。成阿那含。次为阿祇达说往昔因缘，教修慈心，及说贤圣空相应心境界，分别十一切入相，阿难请问经名，并示四法，及嘱修者，慎勿轻与人知。

　　治禅病秘要经(二卷)　(南善北庆)

　　北凉安阳侯沮渠京声译

　　治阿练若乱心病七十二种法(尊者舍利弗所问，出杂阿含阿练若杂事中)。治噎法。治行者贪淫患法。治利养疮法。治犯戒法。念七佛，念三十五佛，念诸菩萨，念大乘心，观于空法，想佛捉水灌顶，复想堕狱，称三宝名，蒙光救拔，然后八百日苦役。七日观白毫相，又教作毒蛇观，更作苦役，更观一佛，更修不净观成，又诵戒经八百遍，然后复净。治乐音乐法。治好歌呗偈赞法。治水大猛盛，因是得下法。治因火大头痛、眼痛、耳聋，法。治入地三昧，见不祥事，惊怖失心法。治风大法。初学坐者鬼魅所著，种种不安，不能得定，治之之法(尊者阿难所问)。

　　此经虽云出阿含部，而多有大乘法要。

　　阴持入经(二卷)　(南孝北竭)

　　后汉安息国沙门安世高译

　　说五阴六入等法相，及说三十七品等。

　　五百弟子自说本起经(一卷)　孝

　　西晋月支国沙门竺法护译

　　前二十九品，诸弟子各说本因，第三十品，佛说九恼本因(似未完)。

　　佛说光明童子因缘经(四卷今作二卷)　(南斯北夙)

　　宋北印土沙门施护译

　　王舍城善贤长者妻怀妊，长者问佛。佛记其生男，受天福，出家证果。长者误信外道语，以毒药摩妻腹，妻死，焚之。佛与大众往视，子从火中坐莲华生。佛命频婆娑罗王，取以为子，后仍归长者家。能辨白叠新旧，受天福乐，畏阿阇世，遂求出家证果，佛为比丘说其夙因。

　　摩登伽经(二卷)　(南善北庆)

　　吴天竺沙门竺律炎共支谦译

　　度性女品第一。说一咒护阿难。又说六句神咒。明往缘品第二。帝胜伽欲聘莲华实女为息。示真实品第三。破五祠邪，示真菩提法。众相问品第四。帝胜伽说三章二十一句咒，三章八句咒。说星图品第五。说二十八宿事。观灾祥品第六之一。说人生所逢星纪善恶之相。六之二。说月在众星所应为事，及地动等吉凶。明时分别品第七。说四时昼夜长短等法，及出古今夙习因缘。

　　舍头谏经(一卷)　同上

　　西晋月支国沙门竺法护译

　　此云虎直，阿难昔名也。即摩登伽经异出。

　　摩邓女经(二纸余)　庆

　　后汉安息国沙门安世高译

　　为此女说眼鼻口耳声步不净而证果。

　　摩邓女解形中六事经(二)　(二纸余)　庆

　　附东晋录

　　同上。二经皆摩登伽经第一品异出。

　　佛说柰女耆域因缘经(一卷)　(南庆北尺)

　　后汉安息国沙门安世高译

　　说柰女生柰树上，后与萍沙王生耆域，为世名医，治种种奇病，并出往因。

　　佛说柰女耆婆经(一卷)　同上

　　译人同上

　　与上经同，而文稍略。

　　佛说福力太子因缘经(上中下合卷)　(南馨北夙)

　　宋北印土沙门施护译

　　阿难，闻二百亿，阿尼楼陀，舍利子，各言色相，精进，工巧，智慧，行业，多获义利，以问世尊。佛言：智慧为最胜，而修福因，又为极胜。即说往时眼力王四子，及最后一子事。

　　佛说业报差别经(一卷)　(南与北当)

　　隋洋川郡守瞿昙法智译

　　佛在舍卫国祇园，为力提耶子，首迦长者，说一切众生系属于业，依止于业，随自业转，因广明一切业，各有十种，最为详明。

　　佛说轮转五道罪福报应经(四纸欠)　(南孝北当)

　　刘宋中天竺沙门求那跋陀罗译

　　佛在迦维罗大树下，说罪福报应，慈悲忏法中广引之。

　　佛说十八泥犁经(五纸欠)　敬

　　后汉安息国沙门安世高译

　　说十八地狱受苦，及寿命长远。

　　杂藏经(八纸余)　(南善北璧)

　　东晋平阳沙门释法显译

　　前半皆鬼问，目连答。后半更有多种因果，又有现在国王出家等种种缘。又一华献佛，罗汉及弥勒，亦不知其果报边际，俟成佛乃知之。

　　鬼问目连经(三纸余)　同上

　　后汉安息国沙门安世高译

　　出杂藏经。

　　饿鬼报应经(六纸欠)　同上

　　失译人名附东晋录

　　与上经同，而多几则。

　　佛说十二品生死经(半纸余)　(南孝北当)

　　刘宋中天竺沙门求那跋陀罗译

　　从圣至凡，生死有十二品不同，以劝诫人。

　　佛说净意优婆塞所问经(四纸半)　(南斯北夙)

　　宋北印土沙门施护译

　　佛在祇园，净意来问长寿短寿，乃至愚痴，智慧八种因缘，佛具答之。

　　无垢优婆夷问经(二纸余)　当

　　元魏中天竺婆罗门瞿昙般若流支译

　　答扫佛塔地，乃至禅四梵行，归戒，功德差别，并现舌相，以决其疑。

　　阿难问事佛吉凶经(五纸余)　(南善北庆)

　　后汉安息国沙门安世高译

　　佛答以持戒敬信，则得吉。毁犯轻慢，则得凶。复问答杀生，及恶意向师向善人二种恶报，复问答末世俗弟子理生之事，阿难重颂，请佛住世。

　　慢法经(一纸)　同上

　　西晋沙门释法炬译

　　阿难分别经(四纸半)　同上

　　乞伏秦沙门释圣坚译

　　皆阿难问事佛吉凶经同本。

　　佛说分别善恶所起经(一卷)　敬

　　后汉安息国沙门安世高译

　　明十善十恶所有果报，中明饮酒三十六失，后有偈，颂善恶二报。

　　佛说较量寿命经(八纸余)　(南力北则)

　　宋中印土沙门天息灾译

　　说娑婆一切寿命长短之数。

　　十二缘生祥瑞经(上下合卷)　(南尽北则)

　　宋北印土沙门施护译

　　以十二月一日，各从一有支算起，断种种吉凶事，后说十二生肖。

　　佛说处处经(一卷)　敬

　　后汉安息国沙门安世高译

　　似律中杂杂因缘。

　　天请问经(二纸余)　当

　　唐大慈恩寺沙门释玄奘译

　　说福非火所烧，少欲最安乐等。共九问九答，皆切于开示众生者。

　　佛说分别缘生经(一纸余)　(南凊北薄)

　　宋中印土沙门法天译

　　佛初成道，思念世间苦乐诸法，无有能了知者，梵王便来证成，佛更为梵王说十二缘生之法。

　　嗟袜曩法天子受三归依获免恶道经(三纸余)　(南力北则)

　　宋中印土沙门法天译

　　天子应堕猪身，帝释教以三归，乃生兜率陀天。

　　佛说出家功德经(四纸余)　当

　　失译人名附三秦录

　　佛闻鞞罗羡那王子乐音，记彼七日命终，阿难劝令一日一夜出家。命终之后，七返生六欲天，当得辟支佛道。阿难因问放人出家之福，障人出家之罪，佛具答之。

　　佛说大迦叶本经(四纸余)　(南孝北当)

　　西晋月支国沙门竺法护译

　　佛为大迦叶说制心法。

　　佛说龙王兄弟经(二纸欠)　(南尺北敬)

　　吴月支国优婆塞支谦译

　　即目连降伏二龙事。

　　佛说罗云忍辱经(二纸半)　(南孝北当)

　　西晋沙门释法炬译

　　因罗云受打，佛乃广赞忍辱之道。

　　佛说梵摩难国王经(一纸余)　当

　　失译人名附西晋录

　　王子均邻儒出家证果，为父说法，亦证初果。佛因敕众僧临饭时，说僧跋。僧跋者，众僧饭皆悉平等。

　　佛说普达王经(三纸欠)　当

　　失译人名附西晋录

　　夫延国王礼沙门足，诸臣谏之，王命觅一切头卖之，惟人头不可卖，乃至丐者亦不肯受，因劝人生信心，遥请佛来国说法，佛并说其夙缘。

　　佛说末罗王经(一纸余)　(南孝北当)

　　刘宋居士沮渠京声译

　　为移石人说四力，一精进力，二忍辱力，三布施力，四父母力。又生、老、病、死，为四力。

　　佛说摩达国王经(一纸)　同上

　　译人同上

　　罗汉比丘以宿业，为王养视官马，七日后现神通，化王归佛，证初果。

　　佛说旃陀越国王经(二纸半余)　同上

　　译人同上

　　王小夫人怀孕，大夫人以金赂婆罗门，谮杀埋之。儿于冢中得产，其母半身不朽，饮乳三年，至六岁时，佛度出家，证阿罗汉，乃以神通，化其父王令归三宝，佛因具说夙缘，无数人闻之得道。

　　萍沙王五愿经(六纸)　璧

　　吴月支国优婆塞支谦译

　　先叙萍沙王五愿，后叙弗迦沙王出家，宿窑家，佛夜为说法，证三果，次日命终。

　　佛说五王经(四纸余)　当

　　失译人名附东晋录

　　五王共相友善，四王各说世乐，惟普安王说出世乐，因引四王见佛，佛为说世间八苦，遂同出家修道。

　　犍陀国王经(一纸余)　敬

　　后汉安息国沙门安世高译

　　婆罗门谮杀毁树者，牛不害折角者，王乃从此信佛。佛因说其往因。

　　未生怨经(三纸欠)　敬

　　吴月支国优婆塞支谦译

　　说瓶沙王受害事，与律中大同小异。

　　琉璃王经(六纸)　璧

　　西晋月支国沙门竺法护译

　　说灭释种，堕地狱，始末。

　　阿阇世王问五逆经(四纸余)　(南尺北敬)

　　西晋沙门释法炬译

　　预记王当一堕狱，即出，二十劫不堕三恶道，最后成辟支佛，名无秽。

　　阅藏知津卷第三十

　　　　　　　(华山见方丈助银二两
　　　　　　信士龙彦含助银二两)
嘉兴大藏经　阅藏知津(第卷-第卷)


　　阅藏知津卷第三十一

　　北天目沙门释智旭汇辑

　　小乘经藏之六

　　佛说解忧经(三纸欠)　(南深北命)

　　宋中印土沙门法天译

　　先有偈赞，偈述，次长行，乃佛在祇园，为诸比丘说一切无常，应求解脱。

　　佛说无上处经(半纸余)　当

　　失译人名附东晋录

　　即指三宝，为三无上处。

　　佛说无常经(一纸欠)　(南当北孝)

　　唐大荐福寺沙门释义净译

　　说老，病，死，三法不可爱，经前有偈赞，偈述，绝妙，经后有五言偈颂，七言咒愿颂，并临终方诀二纸。

　　佛说信解智力经(五纸)　(南兴北临)

　　宋中印土沙门释法贤译

　　说佛五力，十力。

　　佛说四无所畏经(二纸欠)　(南履北临)

　　宋北印土沙门施护译

　　佛在祇园，说四无畏，及八大众中无畏。

　　佛说四品法门经(四纸)　(南思北斯)

　　宋中印土沙门法贤译

　　佛在祇园，阿难请问世间所有惊怖等事，愚人所有，智者即无。佛言：愚人不了界法，不了处法，不了缘起法，不了处非处法，智人善了此四品法。

　　佛说法乘义决定经(上中下合卷)　(南言北之)

　　宋西夏沙门金总持等译

　　佛在祇园，有一比丘名甚深勇猛，请问鹿野苑中所说法乘决定之义。佛为广说五蕴，五取，十二处，十八界，十二缘生，四圣谛，二十二根，五三摩地，四禅，四无色定，四无量心，四三摩地，四念处，四正断，四神足，五根，五力，七觉支，八圣道，十六心念，四果，十力，四无所畏，四无碍辩，十八不共法，三十二相，及行所感八十种好。

　　佛说决定义经(九纸半)　(南温北薄)

　　宋中印土沙门法贤译

　　佛在祇园，为诸苾刍说五蕴，五取蕴，十八界，十二处，十二缘生，四圣谛，二十二根，如来十力，四无所畏，四禅定，四无色定，四无量行，四无碍智，四三摩地想，及三十七品。

　　佛说广义法门经(八纸欠)　(出中阿含一品)　(南福北缘)

　　陈优禅尼国沙门真谛译

　　舍利弗为比丘说十二离难随顺道时，当为如理而说，听法之人，具十六相，心得清净，十法成熟般若，十相应法，十四违障不净想，六障无常苦想，十一障生光明想，三多恩德，十四于不净观多恩德，二十勤修障，十一于伏灭障多恩德，二十多恩德，二十二时处当观，七相能满，二十种行，未得道者，当为恐意，二十种行，速得依住，十一障碍法为难，十胜智，十三喜乐依止法，依四法行，令五法满，能灭八刺，得无学十法。

　　佛说普法义经(七纸余)　缘

　　后汉安息国沙门安世高译

　　与上经同，而文苦涩。

　　佛说海八德经(二纸余)　(南尺北璧)

　　姚秦天竺沙门鸠摩罗什译

　　因牵犯戒者出，为众说八法如大海(阿含及律俱有之)。

　　佛说法海经(二纸半)　同上

　　西晋沙门释法炬译

　　与上经同。

　　佛说身毛喜竖经(三卷南作卷半北作一卷)　(南馨北夙)

　　宋译经院沙门惟净等译

　　善星舍离佛法，以多种缘谤佛法僧。舍利子闻之，白佛。佛为广说佛法，所谓九次第定，十力，四无畏等。及说树下证果之相，龙护尊者请名奉持。

　　黑氏梵志经(二纸半)　敬

　　吴月支国优婆塞支谦译

　　阎罗王听梵志说法，悲其七日当死，死当堕落，梵志惧而见佛证果。

　　长爪梵志请问经(二纸余)　当

　　唐大荐福寺沙门释义净译

　　佛为梵志，说八支戒所获佛身果报，梵志遂受八支斋戒。

　　佛说妇人遇辜经(一纸余)　孝

　　乞伏秦沙门释圣坚译

　　妇人亲戚一时亡绝，见佛得道。

　　须摩提长者经(七纸余)　(一名会诸佛前亦名如来所说示现众生)　敬

　　吴月支国优婆塞支谦译

　　长者子死痛苦，佛说一切法无常，以开喻之。

　　卢至长者因缘经(一卷)　当

　　失译人名今附东晋录

　　长者生平最悭，节会日，饮醉自歌。帝释化作相似人以恼乱之，乃令见佛，证初果。

　　佛说耶祇经(一纸半)　(南孝北当)

　　刘宋居士沮渠京声译

　　迦奈国婆罗耶祇，舍外道归佛，受五戒，不能持，向佛还戒。佛默不答。有五鬼神来竞害之。佛放光救令得苏。忏悔更受戒，即得初果，仍出家，证四果。

　　佛说贫穷老公经(二纸)　(南尺北敬)

　　刘宋沙门释慧简译

　　年百二十，而甚贫穷，欲来见佛，释梵断之，佛令阿难唤来，说其夙因，出家证果。

　　佛为阿支罗迦叶说自他作苦经(一纸半)　敬

　　后汉安息国沙门安世高译

　　为说苦非自作，他作，共作，无因作，见谛得道，牛触死，入灭。

　　佛说长者音悦经(三纸余)　(南尺北敬)

　　吴月支国优婆塞支谦译

　　长者得四吉祥。佛往叹之，令其植福。后得四不吉祥，尼犍往叹。乃得痛打，佛因说其夙缘。

　　佛说鬼子母经(三纸欠)　当

　　失译人名附西晋录

　　鬼子母喜盗食人间儿子。佛令比丘取其多子藏之，化令见佛受法，立愿保护世间。

　　佛说孙多耶致经(二纸欠)　当

　　吴月支国优婆塞支谦译

　　梵志自谓日三浴，啖果，饮水，行胜沙门。佛为说二十一恶行，不得受好衣食，及说洗心垢法。彼即出家得道。

　　佛说八师经(三纸余)　(南尺北敬)

　　译人同上

　　梵志邪旬问佛何师。佛以八师答之，杀、盗、邪淫、妄语、饮酒、老、病、死。

　　佛说九横经(一纸)　当

　　后汉安息国沙门安世高译

　　一不应饭为饭，乃至九可避不避，皆招横死，慧人当识当避。

　　佛说沙曷比丘功德经(二纸)　(南孝北当)

　　西晋沙门释法炬译

　　即莎伽陀比丘也，佛赞说其降龙功德，并非实醉，有似大乘发迹显本之意。

　　佛说得道梯磴锡杖经(附佛说持锡杖法)　(共五纸欠)　(南尺北敬)

　　失译人名附东晋录

　　此与律制锡杖迥异，已于毗尼集要杖法中略辩之。

　　佛说呵雕阿那含经(一纸半)　孝

　　东晋西域沙门竺昙无兰译

　　佛赞呵雕优婆塞有八事，而不欲人知。

　　佛说灯指因缘经(八纸欠)　孝

　　姚秦天竺沙门鸠摩罗什译

　　说长者子灯指先富中贫，后又大富，皆由宿因。

　　佛说五无返复经(二纸)　(南孝北当)

　　刘宋居士沮渠京声译

　　罗阅祇梵志游学舍卫国，见耕者子死，而父不哭，乃至举家不哭，问佛决疑。

　　佛说五无返复经(此经与竺本前后异同，义理俱好。故依竺本重出，竹堂讲主校定。)

　　长者子懊恼三处经(二纸余)　敬

　　后汉安息国沙门安世高译

　　说长者子于天中，人中，龙中，一时令三处哭泣。

　　五母子经(纸半)　(南善北庆)

　　吴月支国优婆塞支谦译

　　沙弥忆五世令母哭事，而笑。

　　沙弥罗经(一纸余)　庆

　　失译人名　安公云关中异经

　　与上经同。

　　佛说栴檀树经(二纸)　当

　　失译人名附汉录

　　穷人依栴檀树神得活，后报王伐此树，身死树下。佛微笑放光，说其夙缘。

　　佛说佛大僧大经(五纸半)　(南孝北当)

　　刘宋居士沮渠京声译

　　王舍国有富者，名为厉，求生二子，一名佛大，二名僧大，僧大出家，佛大贪其弟妇，弟妇不从。佛大遣贼往杀僧大，僧大临死，截四肢，得四果，弟妇哭死，得生天，佛大遂堕地狱。

　　阿鸠留经(三纸)　敬

　　后汉失译人名出僧祐录古典经

　　贾客阿鸠留不信后世，于旷野树下得遇豪薜荔，乃深信因果，勤行布施，后得生天，然不如施迦叶者。

　　佛说頞多和多耆经(一纸余)　当

　　失译人名附西晋录

　　栴檀调弗天启请于佛，佛为诸弟子说布施八事，及说愚人不知布施，有十因缘。

　　佛说越难经(一纸半)　(南尺北敬)

　　西晋清信士聂承远译

　　越难长者大富而悭，死作盲乞儿，乞食至其家，为子所打，佛因之说偈。

　　佛说摩诃迦叶度贫母经(四纸欠)　孝

　　刘宋中天竺沙门求那跋陀罗译

　　迦叶度最贫母生天，天帝释化作贫人以供迦叶。

　　佛说布施经(二纸)　(南临北则)

　　宋中印土沙门法贤译

　　佛在给孤独园，说三十七种布施感果不同并为国王说布施及十善法。

　　佛说五大施经(十行)　(南思北之)

　　宋北印土沙门施护等译

　　能持五戒，是为五种大施。

　　佛说四天王经(二纸欠)　孝

　　刘宋枳园寺沙门释智严共宝云译

　　说六斋日，四王下巡人间善恶，而生喜戚。

　　佛说出家缘经(一纸余)　敬

　　后汉安息国沙门安世高译

　　为难提优婆塞说犯五戒过，前四事各十恶，饮酒三十五恶。

　　孝子经(二纸欠)　敬

　　失译人名

　　明供养，不若劝亲为善去恶。

　　佛说进学经(大半纸)　(南尺北敬)

　　刘宋居士沮渠京声译

　　一孝顺，二仁慈，三惠施，四舍俗。又圣默然，及圣说法，又财法二施，法施为最。

　　佛说贤者五福经(一纸欠)　当

　　西晋河内沙门白法祖译

　　明说法得五种福，一长寿，二大富，三端正，四名闻，五聪智。并出其因。

　　佛说解夏经(二纸余)　(南温北深)

　　宋中印土沙门法贤译

　　佛向舍利弗等问三业可忍。舍利弗亦向佛求可忍，并为五百比丘求可忍，尊者嚩拟舍说伽陀赞。

　　佛说蚁喻经(二纸欠)　(南渊北斯)

　　宋北印土沙门施护译

　　佛放大光普照，告诸苾刍，于一时中，有诸蚁聚，夜中出烟，昼日火然，婆罗门见，乃作是言。若有执持快利刀者，必能破散其聚。次复见龟，见诸虫等，皆作是言。乃至最后见一大龙，托一苾刍问我，我为彼言：蚁聚，即是五蕴。烟，即寻伺。火，即身语二业。龟，即五障染法。虫等，即是忿、恚、悭、嫉、五欲、无明、疑、惑、我慢。龙者，即阿罗汉。婆罗门者，即是如来。快利者，即有智人。刀者，即是智慧。破散者，即发起精进胜行。

　　佛说自爱经(四纸欠)　(南孝北当)

　　东晋西域沙门竺昙无兰译

　　佛受舍卫国王四街道请，说三种自爱之法。有两商人见之，一人心念赞佛，一人心念毁佛，毁者，随即轹死，赞者，寻得作国王。请佛至其国内供养，佛为说最重五罪，一不忠孝，二恶心向罗汉，三谤佛，四破僧，五毁盗三宝物。

　　佛说骂意经(十三纸余)　敬

　　后汉安息国沙门安世高译

　　多似律中语，及杂说一切善恶法。

　　佛说坚意经(一纸余)　(南尺北当)

　　译人同上

　　嘱比丘虽受人谤，当如水火。又嘱人一心听经。

　　佛说佛治身经(一纸欠)　(南宜北既)

　　失译人名今附西晋录

　　说当学工语，不离法行。

　　佛说佛医经(三纸余)　(南终北明)

　　吴天竺沙门竺律炎共支越译

　　说人身中四大得病因缘，及九横，四饭，食多五罪，财属五家。

　　佛说治意经(一纸欠)　(南宜北既)

　　失译人名今附西晋录

　　说安般守意。

　　佛说大鱼事经(一纸余)　孝

　　东晋西域沙门竺昙无兰译

　　借大鱼敕小鱼，以喻大比丘嘱小比丘，若小比丘不守根门，如彼小鱼随线就死。

　　佛说法受尘经(半纸余)　敬

　　后汉安息国沙门安世高译

　　诫诸男勿染女，女勿染男。

　　佛说阿含正行经(三纸欠)　敬

　　译人同上

　　说五阴为贼，五根相欺，及说十二因缘，诫持五戒，修四念处，得度五道。

　　佛说所欲致患经(四纸半)　(南尺北敬)

　　西晋月支国沙门竺法护译

　　佛为比丘代答外道之问。

　　佛说八无暇有暇经(三纸余)　(南当北孝)

　　唐大荐福寺沙门释义净译

　　有八无暇。一地狱，二饿鬼，三畜生，四长寿天，五边地，六聋哑，七邪见，八无佛世。惟一有暇，可修道业，诫人勿致后悔也。

　　佛说譬喻经(一纸)　当

　　唐大荐福寺沙门释义净译

　　佛为胜光王说空井，树根，二鼠，四蛇，毒龙，蜜滴，蜂螫，火烧之喻。

　　四愿经(四纸欠)　敬

　　吴月支国优婆塞支谦译

　　为纯陀说人间四愿，皆不可保。复说思、想、识，等法门。前后文不相蒙，颇似错简。

　　佛说四自侵经(四纸欠)　(南孝北当)

　　西晋月支国沙门竺法护译

　　先说夙夜不学，老不止淫，得财不施，不受佛言，为四自侵。次说一切警策之语。

　　佛说诸行有为经(一纸余)　(南力北忠)

　　宋中印土沙门法天译

　　佛在给孤独园说一切行迁流，乃至佛亦不免弃舍此身。

　　佛说木患经(一纸余)　当

　　失译人名附东晋录

　　波琉璃国王，遣使求佛法要。佛示以木患百八，称佛陀，达磨，僧伽名，并分别功德浅深。

　　佛说医喻经(一纸余)　(南馨北夙)

　　宋北印土沙门施护译

　　说医王有四种，法王亦尔，说四谛法。

　　佛说中心经(四纸余)　(与阿含正行经同本别译)　孝

　　东晋西域沙门竺昙无兰译

　　先由目连神通，化彼移山梵志，令得信心，佛乃为说五贼五欺诸法。

　　佛说身观经(半纸余)　(南当北孝)

　　西晋月支国沙门竺法护译

　　说身不净，无可爱乐。后附偈颂，七言七首，五言十首，皆妙绝。

　　佛说禅行三十七品经(二纸)　同上

　　后汉安息国沙门安世高译

　　明少时修三十七品，亦非愚痴食人信施，何况能多。

　　禅行法想经(半纸余)　敬

　　译人同上

　　一弹指间思惟死想等，不是愚痴食人信施。

　　佛说新岁经(四纸)　当

　　东晋西域沙门竺昙无兰译

　　坐夏既毕，佛集众僧各相忏悔，诸天兴供偈叹。

　　佛说时非时经(二纸)　(南孝北当)

　　西晋外国沙门若罗严译

　　分别十二月，各有时与非时。

　　佛说护净经(二纸)　当

　　失译人名附东晋录

　　因见大池中虫，乃说食不净食之报，并示护净之法，亦明斋法，得六十万世余粮。

　　似结集家结撮语。

　　佛说因缘僧护经(一卷)　(南当北竭)

　　失译人名今附东晋录

　　龙变形受具戒，佛遣之归，五百商人入海，请僧护为说法师，逮至海中，龙王乞去授四龙子四阿含经。商人还时，僧护出海同还，路中相失，见地狱中五十六事。次至五百仙人处，寄宿一夜，度令证果，还来见佛，问佛因缘，佛一一答之。

　　比丘避女恶名欲自杀经(一纸欠)　(南当北孝)

　　西晋沙门释法炬译

　　比丘因恶名，欲往林中自杀，正住天神说偈晓之，即得道。

　　阿难同学经(二纸余)　(南缘北)

　　后汉安息国沙门安世高译

　　掘多比丘思返俗，阿难启佛开示之，证果入灭。

　　佛说月喻经(二纸欠)　(南馨北夙)

　　宋北印土沙门施护译

　　说比丘法，及赞迦叶。

　　佛说灌顶王喻经(一纸欠)　同上

　　译人同上

　　说王有三时受灌顶法，常所思念，苾刍于出家，净法眼，尽漏三时，亦常思念。

　　佛说比丘听施经(二纸余)　当

　　东晋西域沙门竺昙无兰译

　　听施比丘不乐法，佛方便为说晓道径不晓道径之喻。

　　佛说见正经(五纸半)　孝

　　译人同上

　　见正比丘疑无后世，佛借大树作喻说法，乃至为说种种譬喻，除其断，常，二见。

　　佛说略教诫经(一纸)　当

　　唐大荐福寺沙门释义净译

　　赞少欲，知足，诃恶比丘三种不善思惟。

　　佛说父母恩难报经(一纸欠)　当

　　后汉安息国沙门安世高译

　　与孝子经大同小异，可并流通。

　　佛说净饭王般涅槃经(五纸半)　(南尺北当)

　　刘宋居士沮渠京声译

　　佛及难陀，阿难，罗云，亲送净饭王丧，以彰孝道。

　　猘狗经(一纸半)　敬

　　吴月支国优婆塞支谦译

　　说受戒而嫉妒其师者，如狮狗还啮其主，及说不如法授戒，反入泥犁。

　　佛说群牛譬经(一纸余)　当

　　西晋沙门释法炬译

　　以群牛譬好比丘，以驴譬恶比丘。

　　佛为年少比丘说正事经(一纸半)　(南孝北当)

　　西晋沙门释法炬译

　　因上座比丘如法摄受年少比丘，佛赞叹之。

　　分别经(四纸余)　敬

　　西晋月支国沙门竺法护译

　　有受戒而得福，有受戒而反坠，有三辈事佛之不同。及说支那国非法者多，翻在魔部等。

　　佛说阿难七梦经(一纸欠)　孝

　　东晋西域沙门竺昙无兰译

　　佛为阿难解释七梦，皆应五浊恶世之事。

　　阿难四事经(三纸)　敬

　　吴月支国优婆塞支谦译

　　一慈心俯育人畜，二悲心周给穷苦，三不食肉，持五戒，四敬沙门，行此四事，如供佛无异。

　　佛说五苦章句经(十二纸欠)　(一名净除罪盖娱乐佛法经)　(南尺北当)

　　东晋西域沙门竺昙无兰译

　　一说五道苦，二说八恶处，三说十二重城，三棘篱，六贼等，四说诸重担，五说香臭二木喻，及说四生四谛等，又说五天使者等。

　　佛说月光菩萨经(五纸欠)　(南临北尽)

　　宋中印土沙门法贤译

　　佛在竹林精舍，因舍利弗，目犍连，先入灭度，为诸比丘说月光王舍头因缘。

　　未曾有因缘经(二卷)　(南彼北靡)

　　萧齐沙门释昙景译

　　舍利弗为和尚，目犍连为阿阇梨，度罗睺罗作沙弥，不乐听法，因波斯匿王为说野干堕井本缘，明听法功大，次为王授十善法，次说四担舆石女往因，次听五百比丘还戒，次谕罗　罗修学智慧，次为祇陀说五戒开遮方便，亦为波斯匿王说末利夫人功德，次教令以十善道展转教化，如一灯然无量灯，名报师恩，名报三世佛恩。

　　此经虽说发菩提心，六度，四等，十善化人，无生法忍等事，而依生灭四谛说法，故属阿含。

　　除恐灾患经(一卷)　(南罔北短)

　　乞伏秦沙门释圣坚译

　　佛住王舍城，维耶离大疫，请佛往救，受才明长者家十六日供，次受奈女供，广说佛受宝盖往因，才明眷属往因，奈女往因。

　　佛说孛经(一卷)　(亦云孛经抄)　(南忘北彼)

　　吴月支国优婆塞支谦译

　　佛住祇园，有孙陀利女之谤，至第八日，卑先匿王察知其情，佛乃为说往昔行菩萨道时，其名曰孛，身为国师，受四臣及夫人谤，久后方明，今复如是。

　　天王太子辟罗经(二纸)　(南贤北景)

　　安公关中异经今附秦录

　　太子自说昔为国王，欲造大鼓，智臣为行施事。

　　佛说八大灵塔名号经(一纸余)　(南夙北临)

　　宋中印土沙门法贤译

　　生处。成道处。转法轮处。现神变处。从忉利下处。化度分别僧处。思念寿量处。入涅槃处。

　　佛说温室洗浴众僧经(三纸欠)　(南莫北短)

　　后汉安息国沙门安世高译

　　耆域请佛及僧洗浴，佛言：当用七物，除去七病，得七福报。

　　诸德福田经(五纸余)　(南忘北彼)

　　西晋沙门释法立法炬同译

　　帝释问良田，佛以五净德名曰福田，即沙弥五德也。又七法广施，名曰福田，谓兴立佛图等，于是四比丘，一比丘尼，天帝释，及如来，各说宿行所得果报。

　　佛为海龙王说法印经(半纸)　(南贤北景)

　　唐大荐福寺沙门释义净译

　　即无常，苦，无我，寂灭，四印也。

　　贤愚因缘经(十三卷)　(南诚美北左达)

　　元魏凉州沙门释慧觉等译

　　杂譬喻品第一(梵天请法六事)。摩诃萨埵以身施虎缘品第二。二梵志受斋缘品第三。波罗奈人身贸供养缘品第四。海神难问船人缘品第五。恒伽达缘品第六。须阇提缘品第七。波斯匿王女金刚缘品第八。金财因缘品第九。华天因缘品第十。宝天因缘品第十一。羼提婆罗因缘品第十二。慈力王血施缘品第十三。降六师缘品第十四。锯陀身施缘品第十五。大光明王始发道心缘品第十六。摩诃斯那优婆夷缘品第十七。出家功德尸利苾提缘品第十八(此云福增其年百岁)。沙弥守戒自杀缘品第十九。长者无耳目舌缘品第二十。贫人夫妇叠施得现报缘品第二十一。迦旃延教老母卖贫缘品第二十二。金天缘品第二十三。重姓缘品第二十四。散檀宁缘品第二十五。月光王头施缘品第二十六。快目王眼施缘品第二十七。五百盲儿往返逐佛缘品第二十八。富那奇缘品第二十九。尼提度缘品第三十。大劫宾宁缘品第三十一。微妙比丘尼缘品第三十二。梨耆弥七子缘品第三十三。设头罗健宁缘品第三十四。阿输迦施土缘品第三十五。七瓶金施缘品第三十六。差摩现报缘品第三十七。盖事因缘品第三十八(往古王名也)。大施抒海缘品第三十九。阿难总持缘品第四十。优婆斯兄所杀缘品第四十一。儿误杀父缘品第四十二。须达起精舍缘品第四十三。大光明始发无上心缘品第四十四。勒那阇耶缘品第四十五。迦毗梨百头缘品第四十六。净居天请洗浴缘品第四十七。摩诃令奴缘品第四十八。善求恶求缘品第四十九。善事太子入海缘品第五十。无恼指鬘缘品第五十一。檀脂　缘品第五十二。贫女难陀缘品第五十三。师质子摩头罗瑟质缘品第五十四。檀弥离缘品第五十五。象护缘品第五十六。波婆梨缘品第五十七。二鹦鹉闻四谛缘品第五十八。鸟闻比丘说法生天缘品第五十九。五百雁闻佛法生天缘品第六十。坚誓师子缘品第六十一。梵志施佛纳衣得授记缘品第六十二。佛始起慈心缘品第六十三。顶生王缘品第六十四。苏曼女十子缘品第六十五。婆世踬缘品第六十六。优婆鞠提缘品第六十七。汪水中虫缘品第六十八。沙弥均提缘品第六十九。

　　杂宝藏经(八卷)　(南业北既)

　　元魏西域沙门吉迦夜共昙曜译

　　十奢王缘第一，王子以肉济父母缘第二，等共集一百二十一缘，劝人作福持戒，出生死，成菩提。

　　撰集百缘经(十卷)　(南慎北承)

　　吴月支国优婆塞支谦译

　　菩萨授记品第一。报应受供养品第二。授记辟支佛品第三。出生菩萨品第四。饿鬼品第五。诸天来下供养品第六。现化品第七。比丘尼品第八。声闻品第九。诸缘品第十。每品十缘，故有百缘。

　　宾头卢突罗阇为优陀延王说法经(七纸欠)　(南甚北坟)

　　　　　　(比丘寂震二两　寂怡
　　　　　　　闻持各助银一两
　　　　　比丘杜凡助银四两)

　　阅藏知津卷第三十一
嘉兴大藏经　阅藏知津(第卷-第卷)


　　阅藏知津卷第三十二

　　北天目沙门释智旭汇辑

　　大乘律藏

　　述曰：“大乘律法，杂在方等诸经，不同声闻别部独行。今于经中，取其扶律义居多者，或是全部，或一品一章，别标如左。”

　　佛说梵网经(二卷)　(南摄北安)　(有僧肇序)

　　姚秦天竺沙门鸠摩罗什译

　　菩萨心地品上。释迦于第四禅。接众归莲华藏。请问卢舍那佛。广说三十心。十地法门。菩萨心地品下。释迦示成佛道。十处说法之后，即于菩提树下，结示十重四十八轻戒法。

　　此经本与华严同部，今惟此品单行，故南北二藏皆归于律。

　　菩萨璎珞本业经(二卷)　(南职北笃)

　　姚秦凉州沙门竺佛念译

　　集众品第一。佛重游道场树下，放四十二光，集十首菩萨，从十林刹，十精进佛所来，及集一切诸天众等。

　　贤圣名字品第二。说十住、十行、十回向、十地、等觉、妙觉、名字，皆华梵双举。又说住前十心、信、念、精进、定、慧、戒、回向、护法、舍、愿。又说二十四愿偈，亦说十不可悔戒。

　　贤圣学观品第三。谓十住名习种性，十行名性种性，十向名道种性，十地名圣种性，次等觉性，次妙觉性。又名六坚，又名六忍，又名六慧，又名六定，又名六观，又名六宝璎珞。一铜宝，二银宝，三金宝，四琉璃宝，五摩尼宝，六水精宝。并说六位所修诸行。

　　释义品第四。仍释前十信，及四十二位之义。

　　佛母品第五。答敬首菩萨问二谛义，并说小中大劫差别。

　　因果品第六。明十波罗密，各有三缘，及说七财，四摄，四辩，四依等为因，二种法身为果。

　　大众受学品第七。佛复放光集众，嘱文殊及善财等七大菩萨，各领大众受学，因分别三种受戒，及受戒仪式，由受戒故，次第入于住、行、向、地、等妙觉中。

　　集散品第八。三劝大众发菩提心，乃至再嘱须受菩萨戒已，方可为说此大法门。

　　此亦仍似华严部摄，智者大师，依此判别圆位次，今因始终申明十重戒法，故南北皆归律藏。

　　菩萨善戒经(九卷)　(一名菩萨地)　(南仕摄北辞)

　　刘宋中天竺沙门求那跋摩等译

　　序品第一。与宝积中决定毗尼经同。善行性品第二。发菩提心品第三。利益内外品第四。真实义品第五。不可思议品第六。调伏品第七。菩提品第八。菩提力性品第九。施品第十。戒品第十一。忍品第十二。精进品第十三。禅品第十四。慧品第十五。软语品第十六。供养三宝品第十七。三十七助道品第十八。助菩提数法余品第十九。功德品第二十。如法住菩萨相品第二十一。如法住禅品第二十二。如法住定心品第二十三。如法住生菩萨地品第二十四。如法住毕竟地生品第一。毕竟地摄取品第二。毕竟地毕竟品第三。毕竟地行品第四。毕竟地三十二相八十种好品第五。毕竟地住品第六。明十力，四无畏等，后有优波离问结经名。

　　从第二品以下，并与瑜伽师地论中菩萨地同意。弥勒菩萨宗此经成地论，而地持一经，又从地论录出别行，故仍与此大同也。

　　菩萨善戒经(一卷连前经)　(优波离问菩萨受戒法)

　　明六重，八重，及四十八轻，即上经戒品中别出，与菩萨戒本，及羯磨文，大同小异。

　　佛说受十善戒经(一卷)　(南职北笃)

　　开元录拾遗单本

　　十恶业品第一。佛为舍利弗说十恶业名，并示以授十善戒法，身三、口四、意三、三番归依而受，次授八戒斋法。

　　十施报品第二。颂叹不杀功德，次说杀生十报，略叹不盗功德，次说偷盗十报，赞叹不淫有五功德，次说淫有十过，颂叹不妄语等功德，次说口四过恶业。

　　佛说十善业道经(五纸欠)　(南从北初)

　　唐于阗国沙门实叉难陀译

　　佛为海龙王说一切法靡不由心，应修十善，遂广明十善功德，及摄一切佛法。

　　即方等部海龙王经中一品。

　　佛为娑伽罗龙王所说大乘法经(八纸半)　(南命北尽)

　　宋北印土沙门施护译

　　与十善业道经同。

　　文殊师利问经(二卷)　染

　　萧梁扶南国沙门僧伽婆罗译

　　序品第一。佛住耆阇崛山与比丘菩萨众俱。菩萨戒品第二。与沙弥十戒同。不可思议品第三。明如来不入涅槃。无我品第四。涅槃品第五。般若波罗密品第六。有余气品第七。来去品第八。中道品第九。世间戒品第十。亦即沙弥十戒。出世间戒品第十一。明菩萨七聚。上出世间戒品第十二。观第一义也。菩萨受戒品第十三。发菩提心也。字母品第十四。分别部品第十五。明佛灭后，僧祇上座二部，共出二十部，皆是大乘出，无是亦无非。杂问品第十六。设为外道种种邪难求佛解释。嘱累品第十七。既嘱累已，复广明在家过患，出家功德。次明念佛三昧，得见余世界佛，次明用供养华咒法。

　　佛说菩萨内戒经(一卷)　(南从北言)

　　刘宋中天竺沙门求那跋摩译

　　佛以十五日说戒时，文殊请问初发意道俗菩萨，当作何功德。佛为说十二时戒法。一归依忏悔，誓行六度，发三愿，及行十法则。二受四十七戒。三受佛法身般若，各二十因缘。四受二十因缘行之，自知宿命。五受四禅法。六受般若三昧法。七受菩萨三昧法。八受月三昧，平心行之。九六根去恶为善，以六度教化一切。十外如地，内如水。十一愿一切众生，各得其乐。十二修六妙门，不住三乘果，次说十住菩萨，各有十功德。

　　文多梵语，颇难解会。

　　佛藏经(四卷)　(南职北笃)

　　姚秦天竺沙门鸠摩罗什译

　　诸法实相品第一。为舍利弗说画空等十喻，喻如来说一切法无生无灭，无相无为，令人信解，倍为希有。念佛品第二。明无有分别，无取无舍，是真念佛。念法品第三。念僧品第四。净戒品第五。明破戒比丘，成就十忧恼箭，必堕恶道。净法品第六，明迦叶佛预记释迦佛法中多受供养，故法当疾灭，譬如诸盲为贼所诳，堕于深坑。往古品第七，明大庄严佛灭后，众分五部，一解正法者，即今满慈子，四说邪法者，久堕地狱，今出为调达等。净见品第八。明释迦曾于过去历侍多佛，以有所得故，不获受记，至锭光佛时，悟无生忍，乃得受记。了戒品第九。明三种人不喜闻此经，一破戒，二增上慢，三不净说法，及贪着我者，次明白毫相光一分，能供如法修道比丘，比丘不必愁虑四事，但当一心办道。嘱累品第十。具明末世不如法事，并嘱累竟，魔王忧恼啼哭，以佛预为之防，不能破正法故，佛更说偈，以结前义。

　　优婆塞戒经(七卷)　(南摄北定)

　　北凉中天竺沙门昙无谶译

　　集会品第一。善生长者述外道礼六方法。佛告以六波罗密，兼示以一切法无性，发菩提心，持八重六重，名出家在家菩萨。发菩提心品第二。悲品第三。解脱品第四。三种菩提品第五。谓声闻菩提，缘觉菩提，诸佛菩提，亦名从闻思修得。

　　修三十二相业品第六。发愿品第七。名义菩萨品第八。义菩萨心坚固品第九。自利利他品第十。自他庄严品第十一。二庄严品第十二。即福德，智慧。摄取品第十三。受戒品第十四。明在家六重二十八轻戒，须六月中净四威仪，乃于二十僧中授之。净戒品第十五。明受戒后种种法要，三法，四法等。息恶品第十六。供养三宝品第十七。六波罗密品第十八。杂品第十九。具明布施如法不如法，清净不清净事。净三归品第二十。八戒斋品第二十一。五戒品第二十二。尸波罗密品第二十三。业品第二十四。即十善十恶。羼提波罗密品第二十五。毗离耶波罗密品第二十六。禅波罗密品第二十七。般若波罗密品第二十八。

　　佛说法律三昧经(七纸欠)　(南从北初)

　　吴月支国优婆塞支谦译

　　佛于摩竭提国，先说十二自烧，次为阿难说虽发大意，有四事堕落。次因舍利弗自责昔非，为说大乘法要。次为勇声菩萨，分别声闻禅，缘觉禅，如来禅，五通仙人禅之不同。

　　清净毗尼方广经(一卷)　同上

　　姚秦天竺沙门鸠摩罗什译

　　佛住耆阇崛山，寂调伏音天子思见文殊。佛放白毫藏光，从宝相佛国召来，与十千菩萨俱，文殊与天子问答第一义谛，及彼土声闻所证大法。有四众各五百人，及五千天子，因欲往彼土作声闻众，而发大心，得往生记。又问答声闻菩萨律行不同，及种种法门，因明菩萨住五无间，成无上道，谓从初发意中间，大心，大慈悲，大舍，分证，满证，皆悉无间，直至成佛。于是问答持此经众义，又总约大悲，别约六度，明烦恼成菩提义。佛乃赞印。及释迦叶疑，后文殊以神力教示彼土菩萨，于此土众生而发大愿。

　　佛说文殊师利净律经(一卷)　(南从北言)

　　西晋月支国沙门竺法护译

　　与上经同，分作四品，而菩萨五无间以下诸文俱阙，天子名寂顺律音。

　　寂调音所问经(一卷)　(一名如来所说清净调伏经)　(南从北定)

　　刘宋沙门释法海译

　　亦同上经。

　　佛说文殊悔过经(一卷)　同上

　　西晋月支国沙门竺法护译

　　佛在耆阇崛山，新学菩萨狐疑所蔽，有如来齐光照耀菩萨，为之请问文殊。文殊为说忏悔，劝助，请法，兴供，回向，发愿，诸法。彼等皆得无生法忍，佛遥闻而赞叹之。(劝助，即随喜也。)

　　三曼陀颰陀罗菩萨经(六纸)　(南从北初)

　　西晋清信士聂道真译

　　序品第一。佛在摩竭提国，文殊问三曼陀跋陀罗菩萨，若人求菩萨道者，当作何施行，先总答之。悔过品第二。愿乐品第三。即随喜。请劝品第四。法行品第五。即回向。譬福品第六。

　　菩萨藏经(九纸欠)　同上

　　萧梁扶南国沙门僧伽婆罗译

　　佛在祇园。舍利弗问忏悔、随喜、劝请、回向之法。佛具答之。初明十世界十佛，令结坛受持，后明过去大光明聚如来时，佛为竭伽陀天女，受持此经，即转女身，若女人闻此如来名者，即不更受女身。

　　舍利弗悔过经(四纸)　同上

　　后汉安息国沙门安世高译

　　大乘三聚忏悔经(一卷)　(南从北定)

　　隋北天竺沙门阇那崛多及笈多等译

　　二经皆同上，而悔过经文太略。

　　佛说净业障经(一卷)　(南职北笃)

　　开元附秦录

　　佛住毗舍离庵罗树园。无垢光比丘入城乞食，被淫女所咒，犯根本戒，生大忧悔。见文殊师利菩萨，将至佛所，佛为说无性之法，发心得记，因广说净业障法。又说过去无垢光佛灭后，有勇施比丘犯根本戒，得闻深法，顿发大心，今已成佛。

　　佛说善恭敬经(六纸欠)　(南效北良)

　　隋北天竺沙门阇那崛多译

　　说教他功德，及示事师轨式。

　　佛说正恭敬经(四纸余)　同上

　　元魏北天竺沙门佛陀扇多译

　　与上经同，但示事师轨式。

　　佛说大乘戒经(一纸)　(南履北临)

　　宋北印土沙门施护译

　　佛在祇园说，文简义切，最宜流通。

　　菩萨戒羯磨文(五纸余)　(南职北笃)

　　弥勒菩萨说　唐大慈恩寺沙门释玄奘译

　　受戒羯磨第一。忏罪羯磨第二。得舍差别第三。(出瑜伽师地论。)

　　菩萨戒本经(一卷)　同上

　　慈氏菩萨说　北凉中天竺沙门昙无谶译

　　此即半月半月诵戒本也，此译最善。

　　菩萨优婆塞五戒威仪经(一卷)　(南从北言)

　　刘宋中天竺沙门求那跋摩译

　　与上经同，而后附有礼佛，发愿，受绳床等，诸法。

　　菩萨戒本(一卷)　(南职北笃)　(有静迈序)

　　唐大慈恩寺沙门释玄奘译

　　与上经同，而中有开性罪之八条。

　　菩萨受斋经(二纸余)　(南从北初)

　　西晋清信士聂道真译

　　先明三归悔过，次明当护十念，次明有十戒，次明解斋法，回向净土。

　　菩萨五法忏悔经(一纸半)　同上

　　开元附梁录

　　五悔各作偈语，而无序及流通，盖西土圣贤撰述也。

　　阅藏知津卷第三十二
嘉兴大藏经　阅藏知津(第卷-第卷)


　　阅藏知津卷第三十三

　　北天目沙门释智旭汇辑

　　小乘律藏

　　述曰：“毗尼一藏，元不局于声闻，但大必兼小，小不兼大。今约当分，且属声闻，实则大小两家之所共学。而菩萨比丘，绍佛家业，化他为务，尤不可不精通乎此也。”

　　四分律藏(六十卷)　(南训入奉母仪诸姑北业所基籍甚无)

　　姚秦罽宾国沙门佛陀耶舍共竺佛念译

　　第一分比丘戒。(二十一卷)

　　第二分比丘尼戒。受戒犍度。说戒犍度。(共十五卷)

　　第三分安居犍度。自恣犍度。皮革犍度。衣犍度。药犍度。迦絺那衣犍度。拘睒弥犍度。瞻波犍度。诃责犍度。人犍度。覆藏犍度。遮犍度。破僧犍度。灭诤犍度。比丘尼犍度。法犍度。(共十三卷)

　　第四分房舍犍度。杂犍度。五百结集法。七百结集毗尼。调部毗尼。毗尼增一。(共十一卷)

　　四分戒本(一卷)　(南姑北外)

　　姚秦罽宾国沙门佛陀耶舍译

　　四分戒本(一卷)　同上　(前有序)

　　唐西太原寺沙门释怀素依律集出

　　比丘尼戒本(一卷)　(南叔北外)

　　唐西太原寺沙门释怀素依律集出

　　昙无德律部杂羯磨(一卷北作二卷)　(南犹北受)

　　曹魏天竺沙门康僧铠译

　　羯磨(二卷)　(南犹北妇)　(出昙无德律部)

　　曹魏沙门释昙谛集

　　四分比丘尼羯磨法(一卷)　(南犹北卑)

　　刘宋中天竺沙门求那跋摩译

　　四分僧羯磨(三卷北作五卷)　(南子北卑)

　　唐西太原寺沙门释怀素集

　　尼羯磨(三卷北作五卷)　(南子北荣)

　　唐西太原寺沙门释怀素集

　　摩诃僧祇律(四十卷北作四十六卷)　(南政存以甘棠北摄职从政存)

　　东晋迦维罗卫国沙门佛陀跋陀罗共法显译

　　初明四弃法(五卷)。二明十三事。三明二不定法(共三卷)。四明三十事(四卷)。五明九十二事(八卷余)。六明四事。七明众学事。八明灭诤法(共一卷半)。九杂诵跋渠，明受戒治罪，乃至一切僧中杂事(共十一卷)。十威仪法(二卷)。比丘尼毗尼(五卷)。

　　波罗提木叉僧祇戒本(一卷)　(南贵北外)

　　东晋迦维罗卫国沙门佛陀跋陀罗译

　　比丘尼僧祇律波罗提木叉戒经(一卷)　(南妇北随)

　　东晋平阳沙门释法显共觉贤译

　　弥沙塞部五分律(三十卷)　(南随外受傅北而益咏)

　　刘宋罽宾国沙门佛陀什共竺道生译

　　初分。比丘律(十卷)。

　　第二分。尼律。(四卷)

　　第三分。初受戒法。二布萨法。三安居法。四自恣法。五衣法。六皮革法。七药法。八食法。九迦絺那衣法。(共八卷)

　　第四分。初灭诤法。二羯磨法。(共二卷)

　　第五分。初破僧法。二卧具法。三杂法。四威仪法。五遮布萨法。六别住法。七调伏法。八毗尼法，明比丘尼受戒事。九五百集法。十七百集法。(共六卷)

　　五分戒本(一卷)　(亦云弥沙塞戒本)　(南棠北外)

　　萧梁建初寺沙门释明徽集

　　五分比丘尼戒本(一卷)　(南叔北外)

　　集人同上

　　弥沙塞羯磨本(一卷北作二卷)　(南叔北随)

　　唐天水沙门释爱同录

　　十诵律(五十八卷)　(南去而益咏乐殊贵北诚美慎终宜令荣)

　　姚秦罽宾国沙门弗若多罗鸠摩罗什共译

　　初诵六卷(四事至三十事之前十事。)

　　第二诵七卷(三十事之后二十事，至九十事之前四十事。)

　　第三诵七卷(九十事之后五十事，乃至七灭诤法。)

　　第四诵八卷。受具足法第一。布萨法第二。自恣法第三。安居法第四。皮革法第五。医药法第六。衣法第七。

　　第五诵七卷。迦絺那衣法第一。俱舍弥法第二(佛在俱舍弥时诸羯磨事)。瞻波法第三(佛在瞻波国时诸羯磨事)。苦切羯磨法第四(梵云，那般荼卢伽法)。二篇悔法第五。顺行法第六。遮法第七。卧具法第八。诤事法第九(广明灭诤法)。

　　第六杂诵五卷。

　　第七诵尼律五卷。

　　第八诵增一法四卷。

　　第九诵优波离问四卷。

　　第十善诵四卷。

　　十诵毗尼序(三卷)　(南贵北妇)

　　东晋罽宾国沙门卑摩罗叉续译

　　十诵比丘戒本(一卷)　(南傅北外)

　　姚秦天竺沙门鸠摩罗什译

　　十诵比丘尼戒本(一卷)　同上

　　刘宋炖煌沙门释法颖集出

　　大沙门百一羯磨法(一卷)　(南叔北外)

　　附宋录

　　十诵羯磨比丘要用(一卷)　(南叔北受)

　　刘宋吴国沙门释僧璩依律撰出

　　萨婆多毗尼毗婆沙(八卷)续(一卷)　(南气北夫)　(前有序)

　　附三秦录

　　萨婆多毗尼摩得勒伽(十卷)　(南怀北下)

　　刘宋天竺沙门僧伽跋摩译

　　已上皆属十诵。十诵虽云即萨婆多，实与萨婆多不全同也。

　　根本说一切有部毗奈耶(五十卷)　(南贱礼别尊卑北竟学优登仕)

　　根本说一切有部苾刍尼毗奈耶(二十卷)　(有御制序)　(南上和北贵贱)

　　根本说一切有部毗奈耶杂事(四十卷)　(南下睦夫唱北以甘棠去)

　　根本说一切有部毗奈耶破僧事(二十卷)　(南连枝北乐殊)

　　根本说一切有部尼陀那(五卷)　目得迦(五卷)　(南妇北睦)

　　根本说一切有部百一羯磨(十卷)　(南伯北和)

　　根本说一切有部戒经(一卷)　(南傅北初)

　　根本说一切有部苾刍尼戒经(一卷)　(南傅北随)

　　根本说一切有部毗奈耶尼陀那目得迦摄颂杂事摄颂(一卷)　(南比北唱)

　　根本萨婆多部律摄(十四卷)　(南儿孔北尊卑)

　　尊者胜友造

　　根本说一切有部毗奈耶颂(三卷)　(南比北妇)

　　尊者毗舍佉造

　　已上十一律并唐大荐福寺沙门释义净译

　　根本说一切有部出家授近圆羯磨仪轨(一卷)　(南交北夫)

　　苾刍习略法(一卷)　同上

　　二种并元帝师苾刍拔合思巴集

　　戒因缘经(十卷)　(南兄北上)

　　姚秦凉州沙门竺佛念译

　　解脱戒本经(一卷)　(有僧昉序出迦叶毗部)　(南傅北初)

　　元魏中天竺婆罗门瞿昙般若流支译

　　善见毗婆沙律(十八卷)　(南弟同北礼别)

　　萧齐西域沙门僧伽跋陀罗译

　　毗尼母经(八卷)　(亦名毗尼母论)　(南交北唱)

　　附秦录

　　佛阿毗昙经(二卷)　同

　　陈优禅尼国沙门真谛译

　　舍利弗问经(十三纸半)　(南子北随)

　　东晋录失译人名

　　优波离问经(一卷)　(南叔北随)

　　刘宋中天竺沙门求那跋摩译

　　佛说目连所问经(二纸欠)　(南尽北则)

　　宋中印土沙门法天译

　　犯戒罪轻重经(一纸半)　(南比北初)

　　后汉安息国沙门安世高译

　　与上经同。

　　迦叶禁戒经(二纸余)　同上

　　刘宋居士沮渠京声译

　　律二十二明了论(一卷)　(南孔北唱)

　　正量部佛陀多罗多法师造

　　陈优禅尼国沙门真谛译

　　大比丘三千威仪(二卷)　(南孔北别)

　　后汉安息国沙门安世高译(僧祐云失译人名)

　　沙弥十戒法并威仪(一卷)　(南叔北妇)　(前有序)

　　附东晋录

　　沙弥威仪(八纸余)　(南叔北受)

　　刘宋中天竺沙门求那跋摩译

　　前七十威仪同。

　　佛说沙弥十戒仪则经(三纸半)　(南忠北则)

　　宋北印土沙门施护译

　　摄颂沙弥戒品威仪，共计七十二颂。

　　沙弥尼戒经(四纸欠)　(南子北随)

　　今在汉录

　　沙弥尼离戒文(三纸余)　(南叔北受)

　　失译人名

　　佛说优婆塞五戒相经(一卷)　(南比北初)

　　刘宋中天竺沙门求那跋摩译

　　佛在迦维罗卫国，净饭王请为优婆塞分别五戒可悔不可悔者，令识戒相，使无疑惑。佛言：我久欲与优婆塞分别五戒，若受持不犯，当成佛道。若犯而不悔，常在三涂。因于比丘众中，次第说五戒轻重可悔不可悔相。

　　佛说戒消灾经(三纸)　同上

　　吴月支国优婆塞支谦译

　　持归戒人，鬼神畏避。二人受五戒，同四百九十八人见佛，皆得证果。

　　佛说大爱道比丘尼经(二卷)　(南比北随)

　　北凉录失译人名

　　佛说苾刍五法经(四纸余)　(南尽北则)

　　宋中印土沙门法天译

　　说五法得离依止等，及说戒七种差别。

　　佛说苾刍迦尸迦十法经(二纸半)　同上

　　译人同上

　　说具足惭愧多闻等十法，得为人师。

　　佛说五恐怖世经(一纸)　当

　　刘宋居士沮渠京声译

　　说末世不遵戒律，诸恐怖事。

　　佛说斋经(三纸)　(南福北缘)

　　吴月支国优婆塞支谦译

　　说六斋日受八支五念法亦收入阿含部。

　　　　　附疑似杂伪律

　　佛说目连问戒律中五百轻重事经(一卷)　(南犹北随)

　　西晋录失译人名

　　唯首品即犯戒罪轻重，并目连所问二经，下诸品，与五部律，及诸律论，俱多矛盾。曾于毗尼集要卷首稍辨之。

　　阅藏知津卷第三十三

　　　　　(比丘干照一两五钱　　净然三钱
　　　　　　见朴　旭恒各一两澹之二钱
　　　　比丘融修两药峰　恒慧各五钱
　　　　　　灵源　以德各一两)
嘉兴大藏经　阅藏知津(第卷-第卷)


　　阅藏知津卷第三十四

　　北天目沙门释智旭汇辑

　　大乘论藏　释经论第一之一

　　十住毗婆沙论(十五卷)　(南志满北规仁)　(亦曰十生论)

　　龙树菩萨造　姚秦天竺沙门鸠摩罗什译

　　序品第一。

　　入初品第二。

　　地相品第三。

　　净地品第四。

　　释愿品第五。

　　发菩提心品第六，分别七因缘发心。

　　调伏心品第七，因上品说三发心必成，余四不必成。问答广明成不成法，有五四合为二十法，是失菩提心，转此法修习行，世世不忘菩提心。

　　阿惟越致相品第八。

　　易行品第九，广明念十方佛，及阿弥陀佛，过去七佛，未来弥勒佛，三世诸佛诸大菩萨等，以求阿惟越致。

　　除越品第十，复明于诸佛所，应修忏悔，劝请随喜，回向。

　　分别功德品第十一，明六时忏悔等所有功德。

　　分别布施品第十二。

　　分别法施品第十三。

　　归命相品第十四，明归依三宝义。

　　五戒品第十五。

　　知家过患品第十六。

　　入寺品第十七，明斋日宜受八戒，及亲近持净戒者，亦不应于破戒比丘生轻恚心，但应生怜愍心。

　　共行品第十八，谓在家出家菩萨所共行法。

　　四法品第十九，明八种四法应远离，八种四法应修习，乃至十法能净治初地。

　　念佛品第二十，明般舟三昧，念佛相好。

　　四十不共法品第二十一，次明念佛功德法身，略说有四十种。

　　四十不共法中难一切智人品第二十二，问家种种难佛非一切智，一一答释。

　　四十不共法中善知不定品第二十三。

　　赞偈品第二十四，以偈赞佛四十不共法，成念佛三昧。

　　助念佛三昧品第二十五，明二种四法，能生般舟三昧；又明在家菩萨有二十法，出家菩萨有六十法，又余助法有五十。

　　譬喻品第二十六，释经中导师喻，喻菩萨通达地法。

　　略行品第二十七。一不放逸，二不放逸，及智慧。三戒、心、慧。四谛、舍、灭、慧。五五根。六六度。七七正法：信、惭、愧、闻、精进、念、慧。八大人觉：少欲、知足、远离、精进、念、定、慧、乐不戏论。九大忍：大慈、大悲、慧、念、坚心、不贪、不恚、不痴。十十善道。如是等法，菩萨应生，生已，应守护，守护已，应增长，又应远离恶法。所谓一放逸。二贪声闻辟支佛地。三憎诸菩萨。憎菩萨所行，憎甚深大乘经。四谄曲、急性、无慈、愍。五贪欲、瞋恚、睡眠、调戏、疑。六悭贪、破戒、瞋恚、懈怠、调戏、愚痴。七乐多事务，乐多读诵，乐睡眠，乐语说，贪利养，常欲令人喜，迷闷于道，心随爱行。八邪见、邪思惟、邪语、邪业、邪命、邪方便、邪念、邪定。九不闻无上菩提，闻已不信，若信不受。若受不诵持，若诵持不知义趣，若知不说，若说不如说行，若行不常，若常行不能善行。十即十不善道。又成就三十二法，乃名菩萨。

　　分别二地业道品第二十八。

　　分别声闻辟支佛品第二十九，明十善道，令何等众生至二乘地。

　　大乘品第三十，明菩萨修十善，道胜于一切。

　　护戒品第三十一，明十善十恶果报，及明六十五分尸罗。

　　解头陀品第三十二，明十二行，各有十功德利。

　　助尸罗果品第三十三，明六种四法，能净尸罗。又四种似尸罗而破尸罗。慎莫为之。一说有我。二不离身见。三见诸法定有。四闻诸行无生相，心则惊畏，又沙门有四，应学第四沙门，不应为三。谓一者形色相沙门。二者威仪矫异沙门。三者贪求名利沙门。四者真实行沙门。

　　赞戒品第三十四。

　　戒报品第三十五，谓常作转轮圣王。

　　按此论，是释华严十地品之初二地也。

　　十地经论(十二卷)　(南恻造北离节)　(前有序)

　　天亲菩萨造　元魏北天竺沙门菩提留支译

　　释华严十地品，具有经文(论初论末，皆云佛成道二七日说)。

　　大方广佛华严经入法界品四十二字观(六纸欠)　(南竟北隶)

　　唐北天竺沙门大广智不空译

　　具出经文，及梵字四十二。

　　弥勒菩萨所问经论(七卷)　(南造北颠)

　　元魏北天竺沙门菩提流支译

　　即释大宝积经第四十一会，法义甚详(先经次论)。

　　大宝积经论(四卷)　(南弗北亏)

　　译人同上

　　释宝积第四十三会。

　　无量寿经优波提舍(七纸欠)　(南次北颠)

　　婆薮盘豆菩萨造　元魏北天竺沙门菩提留支译

　　天亲菩萨，明修五念门，得生安乐国土，见阿弥陀佛。一者礼拜。二者赞叹。三者作愿。四者观察。五者回向。

　　宝髻经四法优波提舍(一卷)　(南弗北静)

　　天亲菩萨造　元魏乌苌国沙门毗目智仙等译

　　释大方等大集经之第十分。

　　转法轮经优波提舍(九纸)　同上

　　天亲菩萨造　译人同上

　　佛住耆阇崛山，告智员大海乐说辩才菩萨言：有二种住持，如来转法轮。一者众生住持。二者法住持。遂设十四难，然后一一解释。

　　三具足经优波提舍(一卷)　(南造北节)

　　天亲菩萨造　译人同上

　　佛住毗舍离大林精舍，告无垢威德大力士言：菩萨有三具足。一者施具足。二者戒具足。三者闻具足。翻译记云：天亲菩萨，慈心开示，唯显经义，弗释章句，是故名为优波提舍。

　　佛地经论(七卷)　(南次北节)

　　亲光等菩萨造　唐大慈恩寺沙门释玄奘译

　　经是佛住净土，为妙生菩萨说五种法，摄大觉地。所谓清净法界，大圆镜智，平等性智，妙观察智，成所作智，论释法相，最为详明。

　　胜思惟梵天所问经论(三卷)　(南离北弗)

　　元魏北天竺沙门菩提留支译

　　有论无经，文来未尽。

　　文殊师利菩萨问菩提经论(二卷)　(一名伽耶山顶经论)　(南离北弗)

　　天亲菩萨造　译人同上

　　有经有论。

　　略述金刚顶瑜伽分别圣位修证法门(十二纸)　(南优北钟)

　　唐北天竺沙门大广智不空译

　　说瑜伽自性三十七圣位，所谓十六菩萨，八方内外大护，及法界身。

　　大乐金刚不空真实三昧耶经般若波罗密多理趣释(二卷)　(南竟北稿)

　　译人同上

　　释本经字句，理趣，种种表法义门。

　　般若波罗密多理趣经大安乐不空三昧真实金刚菩萨等一十七圣大曼荼罗义述(二纸半)　(南竟北隶)

　　大兴善寺三藏阿目佉金刚依释略序

　　述金刚菩萨名义表法之句。

　　瑜伽金刚顶经释字母品(二纸欠)　(南取北止)

　　唐北天竺沙门大广智不空译

　　释遏阿等五十字门义。

　　仁王般若陀罗尼释(六纸余)　(南学北杜)

　　译人同上

　　诸教决定名义论(三纸半)　(南壁北古)

　　圣慈氏菩萨造　宋北印土沙门施护译

　　明一切教中诸根本字，彼如实义，所谓唵字最为上首，及吽字阿字等，即三身及金刚三业等。

　　圣佛母般若波罗密多九颂精义论(七纸半)　同上

　　胜德赤衣菩萨造　宋北印土沙门施护译

　　佛母般若波罗密多圆集要义论(二纸半)　(南书北星)

　　大域龙菩萨造　宋北印土沙门施护译

　　金刚顶瑜伽中发阿耨多罗三藐三菩提心论(六纸余)　(亦名瑜伽总持教门说菩提心观行修持仪)　(南壁北回)

　　唐北天竺沙门大广智阿阇梨译

　　似即自述。

　　事师法五十颂(二纸半欠)　(南优北言)

　　宋西夏沙门日称等译

　　马鸣菩萨依秘密教略出。

　　大智度论(一百卷)　(有僧睿序)　(南友投分切磨箴规仁慈隐北傅训入奉母仪诸姑伯叔)

　　龙树菩萨造　姚秦北天竺沙门鸠摩罗什译

　　缘起论(半卷)。释初品(尽三十四卷)。释摩诃般若波罗密经九十品，惟初品具译全释，故有三十四卷，余皆什师十倍略之，取其足以开释文意而已。

　　金刚般若波罗密经论(三卷)　(亦名金刚能断般若)　(南次北受)

　　无著菩萨造　隋南天竺沙门达磨笈多译

　　成立七种义句，一种性不断，谓护念付嘱。二发起行相，谓问答住降。三行所住处，有十八种，略为八种。四对治，谓十八住中各有二种对治。五不失，谓离增益损减二边，如经中处处云即非是名等。六地。谓十六处，显示信行地，证道住处。是净心地，后上求佛地七立名，谓金刚能断义。

　　能断金刚般若波罗密多经论颂(七十七偈)　(南次北颠)

　　无著菩萨造　唐大荐福寺沙门释义净译

　　金刚般若波罗密经论(三卷)　(南弗北受)

　　天亲菩萨造　元魏北天竺沙门菩提留支译

　　释经，及无著颂断二十七疑。

　　能断金刚般若波罗密多经论释(三卷)　(南弗北亏)

　　无著菩萨造颂　世亲菩萨造释　唐大荐福寺沙门释义净译

　　与上同本，而不列经文，后附略明般若末后一颂赞述，即义净作。

　　金刚般若波罗密经破取着不坏假名论(二卷)　(南离北弗)

　　功德施菩萨造　唐中印度沙门地婆诃罗译

　　妙法莲华经优波提舍(二卷)　(南离北亏)

　　元魏北天竺沙门菩提留支共昙林等译

　　婆薮盘豆菩萨(此云天亲)。广释序品，及方便品，略释七喻等。

　　妙法莲华经论优波提舍(二卷)　同上

　　元魏中天竺沙门勒那摩提共僧朗等译

　　与上论同。

　　大般涅槃经论(九纸余)　(南弗北颠)

　　元魏沙门达磨菩提译

　　婆薮盘豆菩萨，释迦叶菩萨所问偈。

　　涅槃本有今无偈论(与上同卷)

　　陈优禅尼国沙门真谛译

　　天亲菩萨造，兼释诸行无常偈。

　　遗教经论(一卷)　(南离北颠)

　　天亲菩萨造　陈优禅尼国沙门真谛译

　　述曰：“此经本是小机所见，属阿含部。而天亲以七分解释，建立菩萨所修行法，则是开小成大。”

　　阅藏知津卷第三十四

　　　　　(比丘恒圆　宝光　本光　若水
　　　　　　融石　石隐　以朴　汇白
　　　　　　各三钱玉成　允宗　契石
　　　　　　问西三钱五分)
嘉兴大藏经　阅藏知津(第卷-第卷)


　　阅藏知津卷第三十五

　　北天目沙门释智旭汇辑

　　大乘论藏　释经论第一之二

　　大方广佛华严经疏(四十卷北作六十卷)　(南颇牧用军最北用军最精宜威)

　　唐清凉山大华严寺沙门澄观述

　　将释经义，总启十门。第一起教因缘，谓因缘各开十义。第二藏教所摄，谓三藏中，正经藏摄，亦摄余二，于二藏中，菩萨藏摄。又权不摄此，此兼摄权，于五教中，唯圆教摄，此亦摄余。第三义理分齐，略显四门，一所依体事，二摄归真实。三彰其无碍。四周遍含容，又各十门，以显无尽。第四教所被机。前五拣非器，后五彰所为。五拣非器者，一无信非器。二违真非器。三乖实非器。四陕劣非器。五守权非器。五显所为者，一正为一乘圆机。二兼为信向成种。三引为权教菩萨。四权为二乘。五远为凡夫外道阐提。第五教体浅深，略明十体。一音声，二名句文。三通取四法。四通摄所诠。五诸法显义。六摄境唯心。七会缘入实。八理事无碍。九事事无碍。十海印炳现。后二正是经宗，融取前八，无所遗矣。第六宗趣通别，总为十宗。一我法俱有。二法有我无。三法无去来。四现通假实。五俗妄真实。六诸法但名。七三性空有。八真空绝相。九空有无碍。十圆融具德。今经以因果缘起理实法界不思议为宗。第七部类品会。一彰本部。二显品会。三明支类。四辨论释。第八传译感通。第九总释经题。初解经题。二明品称。解经题中十门分别。一通显得名。二对辨开合。三具彰义类。四别释得名。五展演无穷。六卷摄相尽。七展卷无碍。八以义圆收。九摄归一心。十泯同平等。第十别解文义，亦有十例。一本部三分科。二问答相属科。三以文从义科。四前后褶叠科。五前后钩锁科。六随品长分科。七随其本会科。八本末，大位科。九本末遍收科。十主伴无尽科。此后乃随文科释。

　　华严经随疏演义钞(六十卷北作九十卷)　(南精至丹北沙至禹)

　　即清凉山澄观自释前疏。

　　大方广佛华严经疏钞(三十卷)　稷税熟

　　即前疏中悬谈合钞别行。

　　华严一乘教义分齐章(三卷北作四卷)　(南丹北迹)

　　唐京大荐福寺沙门法藏述

　　开释如来海印三昧一乘教义，略作十门建立。一乘第一。教义摄益第二。古今立教第三。分教开宗第四。乘教开合第五。起教前后第六。决择其意第七。施设异相第八。所诠差别第九。义理分齐第十。

　　华严经指归(一卷)　(南青北迹)

　　唐京大荐福寺沙门法藏述

　　一说经处。二说经时。三说经佛。四说经众。五说经仪。六辨经教。七显经义。八释经意。九明经益。十示经圆。于十门中，各明十意。

　　华严经明法品内立三宝章(二卷)　同上

　　唐京大荐福寺沙门法藏述

　　一三宝章。略作八门。二流转章，略作十门。三法界缘起，略陈四门。四圆音章，略作四门。五法身章，四门分别。六十世章，义作二门。七玄义章，又分十门。

　　大方广圆觉修多罗了义经略疏之钞(三十卷)　(前有宗密经序)

　　治本于。

　　唐终南山草堂寺沙门宗密述

　　将释此经，十门分别。一教起因缘。二藏乘分摄。三，权实对辨。四分齐幽深。五所被机宜。六能诠体性。七宗趣通别。八修证阶差。九通释名题。十别解文义。

　　佛说阿弥陀经疏(七纸)　(南青北百)

　　唐新罗国沙门元晓述

　　三门分别。初述大意。二释经宗致。三入文释。(正宗分中，以发菩提心，释多善根福德因缘，名为正行，一日乃至七日持名，名为助行。)

　　佛说观无量寿佛经疏(一卷)　(南法北约)

　　陈隋天台智者大师说

　　此经以心观为宗，实相为体，所言佛说观无量寿佛者，佛是所观胜境，举正报以收依果，述化主以包徒众，观虽十六，言佛便周也，从能说，所说人以立名，以心观净，则佛土净，为经宗致，生善灭恶，为经力用。大乘方等而为教相，二藏明义，菩萨藏收。渐顿悟入，此即顿教。从如是，讫清净业处，为序分。从尔时世尊放眉间光，讫诸天发无上道心，为正说分。尔时阿难白佛下，讫经。为流通分。

　　楞伽阿跋多罗宝经注解(四卷今作八卷)　(北主南[○@缺])

　　维摩诘所说经注(六卷北作十卷)　(前有僧肇序)　务

　　维摩诘所说经疏(十卷)　(元朝藏中谦字号南北二藏并[○@缺])

　　　　　　　　记(六卷)　(元朝藏中谨字号南北二藏并[○@缺])

　　四教义(六卷)　(南弊北同)

　　天台山修禅寺沙门智顗撰

　　第一释四教名，为五：一正释。二核定。三引证。四料简。五明经论用教多少不同。第二辨所诠。为四：一约四谛理。二约三谛理。三约二谛理。四约一谛理第三明四门入理，为五：一略辨四门相。二正明四门入理。三悉檀起四门教。四约十法成门义。五信法两行四行不同。第四明判位不同。为六：一约三藏教位，明净无垢称义。二约通教位，明净无垢称义。三约别教位，明净无垢称义。四约圆教位，明净无垢称义。五约五味以结成。六明经论教多少。第五明权实。第六约观心。第七通诸经论。此三科未说，盖是维摩诘经玄义少分也。

　　金光明经玄义(二卷)　(南遵北会)

　　天台智者大师说　门人灌顶录

　　总释五章，为二：初生起，二简别。别释五章，为五：初释名。又五：一通别。二翻译。三譬喻。四附文释。五当体释。后更约观心释。就第三譬喻中，先破旧解，次为三意：一标十数。二释十相。三简十法。十数者，谓三德，三宝，三涅槃，三身，三大乘，三般若，三菩提，三佛性，三识，三道也。释之与简，具在本文。四附文释者，即指所诠事理名金光明，不约譬也。五当体释者，俗本无名，随真立名，法性之法，可尊可贵。名为金。此法性寂而常照，名为光。此法性大悲，能多利益，名为明。即是金光明之法门也。后更约观心释者，诸佛解脱，当于众生心行中求也。还约十种三法，始于三道，终于三德，一一不离现前一念之心，具显金光明法性，明六即位也。第二辨体，为三：一释名。二引证。三料简。释名者，法身法性，是经体质，余二在本文。第三明宗者，但用佛果为宗，何者，法性常体，甚深微妙，若欲显之，非果不克，当知果是显体之枢要也。第四明用，灭恶生善为经力用。忏品灭恶，非不生善，赞品生善，非不灭恶。互说一边尔。空品双导，忏不得空，恶不除灭。赞不得空，善不清净。四王品已下，护经使宣流通，还是生善，攘灾令去，还是灭恶也。第五判教相者，方等满字，通别通圆，约五味，则生酥摄。约四藏，则杂藏摄。(四藏，谓声闻藏，菩萨藏，佛藏，杂藏也。)

　　金光明经文句(六卷)　(南约北盟)

　　天台智者大师说　门人灌顶录

　　判三分云：夫三段者。不可杜断隔绝，序本序于正通，序则有三义，正本正于序通，正亦三义。通本通于正序，通亦三义。上中下语皆善故，又众生得道，根性不同，何容序无滋味，流通歇末耶！今从如是我闻，入寿量品，讫天龙集信相菩萨室，为序段。从尔时四佛下讫空品，正说段。从四王品下讫经，流通段。序有三义：一次绪，谓如是我闻等。二叙述，谓是时如来等。三发起，谓其室自然广博等，正宗中，寿量明常果为宗，常果契性，性即是体，二义宛然。忏悔品灭恶，赞叹品生善，空品导成，即是经用也。流通品凡为七意，四天王至散脂五品，明天王发誓，劝奖人王，弘宣此经(一)。正论善集二品，明人王弘经，天王祐助，亦是示往日弘经方轨(二)。鬼神品，明听经功德(三)。授记品，证听经功德不虚(四)。除病流水二品，引昔听经之功德，证今护持之非谬(五)。舍身品，引昔行经不惜躯命，戒劝师弟勿吝法财(六)。赞佛品，明诸菩萨称扬佛法，能宣所宣，利益深重(七)。

　　盂兰盆经疏(一卷)　(南青北百)

　　唐充国沙门宗密述

　　一教起所因。二藏乘所摄。三辨定宗旨。四正解经文。然以大乘法门，判作人天乘摄，可谓深经浅解，未免堕依文解义之咎矣。

　　首楞严经义海(三十卷)　(前有曾怀咸辉二序)　(南九州禹北剪颇牧)

　　宋长水沙门子璇集义疏注经并科　泐潭沙门晓月标指要义　吴兴沙门仁岳集解　福唐沙门咸辉排经入注

　　十门分别：一教起因缘。二藏乘分摄。三教义分齐。四所被机宜。五能诠体性。六所诠宗趣。七教迹前后。八传译时年。九通释名题。十别解文义。

　　大佛顶首楞严经会解(二十卷)　绵邈

　　师子林沙门惟则，集九家解，并为补注。一兴福悫。二资中沇。三真际节。四槜李敏。五长水璇。六孤山圆。七吴兴岳。八泐潭月。九温陵环。

　　请观音经疏(一卷)　(南烦北法)

　　天台智者大师说　弟子顶法师记

　　从人法以为名，灵知寂照法身为体，感应为宗，救危拔苦为用，大乘为教相。从如是，至令得无患，是序分。从尔时佛告，至生诸佛前，名正宗分。从佛说是已，讫文。名流通分。

　　大方广圆觉修多罗了义经疏(四卷)　(南石北[○@缺])

　　唐终南山草堂寺沙门宗密述

　　阅藏知津卷第三十五
嘉兴大藏经　阅藏知津(第卷-第卷)


　　阅藏知津卷第三十六

　　北天目沙门释智旭汇辑

　　大乘论藏　释经论第一之三

　　金刚般若经疏(一卷)　(南法北会)

　　天台智者大师说

　　法譬标名，若见诸相非相，即见如来，是经正体。约实相慧，行无相檀，如人有目，日光明照，见种种色。是因，诸相非相，是果。此之因果，同约实相为宗，破诸相惑，显出功能，亦自无滞，即力用也。教相可知，三分亦易可知。

　　金刚经疏论纂要(三卷)　农

　　唐大兴福寺沙门宗密述　宋长水沙门子璇重治

　　科经约天亲，释义兼无著，傍及余论疏，但可云纂，亦自云要。

　　释金刚经刊定记(七卷)　农

　　宋长水沙门子璇录

　　石壁于纂要，别为广录，今师病其繁长，更为刊定。

　　仁王护国般若经疏(五卷)　(南韩北同)　(前有晁说之序)

　　天台智者大师说　门人灌顶记

　　人法为名，实相为体，自行因果为宗，权实二智为用，大乘熟酥为教相。序品为序分，观空下六品为正说分。嘱累品为流通分。若望经文，受持品末，佛告月光下，即是流通。

　　般若波罗密多心经略疏(九纸)　(南青北百)

　　沙门法藏述

　　五门分别：一教兴。二藏摄。三宗趣。四释题。五解文。

　　般若波罗密多心经集注(一卷)　(南石北[○@缺])　(前有御制序)

　　明天界寺僧宗泐演福寺僧如玘同集

　　共集贤首，孤山，古云，佛海，四家注疏。

　　妙法莲华经玄义(二十卷)　(南寔宁北密勿)　(前有私记缘起)

　　智者大师说　门人灌顶录

　　序曰：妙者，妙名不可思议也。法者，十界十如权实之法也。莲华者，譬权实法也。良以妙法难解，假喻易彰，况意多端，略拟前后，合成六也：一为莲故华，譬为实施权。二华敷，譬开权，莲现，譬显实。三华落，譬废权，莲成，譬立实，又莲譬于本，华譬于迹，从本垂迹，迹依于本。二华敷，譬开迹，莲现，譬显本。三华落，譬废迹，莲成，譬立本。是以先标妙法，次喻莲华。荡化城之执教，废草庵之滞情，开方便之权门，示真实之妙理，会众善之小行，归广大之一乘。上中下根皆与记莂，又发众圣之权巧，显本地之幽微，故增道损生，位邻大觉，一期化导，事理俱圆，莲华之譬，意在斯矣。

　　释名第一，辨体第二。明宗第三。论用第四。判教第五。释此五章，有通有别，通则七番共解，别则五重各说。○通七番者：一标章。二引证。三生起。四开合。五料简。六观心。七会异。标章令易忆持，起念心故。引证据佛语，起信心故。生起使不杂乱，起定心故。开合料简会异等，起慧心故。观心即闻即行，起精进心故。五心立，成五根，排五障，成五力，乃至入三脱门。略说七重共意如此。广解五章者，一一广起五心，五根，令开示悟入佛之知见耳。标章，乃至料简，具如全文。六观心者，从标章至料简，悉名观心，心如幻焰，但有名字，名之为心，适言其有，不见色质，适言其无，复起虑想，不可以有无思度，故名心为妙。妙心可轨，称之为法。心法非因非果，能如理观，即办因果，是名莲华，由一心成观，亦转教余心，名之为经。释名竟。心本无名，亦无无名，心名不生，亦复不灭，心即实相，初观为因，观成为果，以观心故恶觉不起，心数尘劳，若同若异，皆被化而转，是为观心标五章竟。观心引证等，具如全文。七会异者，会四悉檀也，解四悉檀为十重：一释名。二辨相。三释成。四对谛。五起教观。六说默。七用不用。八权实。九开显。十通经。具如全文寻之。○别解五章者，释名为四：一判通别。妙法莲华为别名，经之一字为通名，教行理三，皆论通别。(不同他解，以上四字，唯目所诠，经之一字，独指能诠也。)二定前后。文则先妙后法，解须先明法，次明妙也。三出旧不录。四正解。先明法者，谓众生法、佛法、心法。经云：为令众生开示悟入佛之知见。若众生无佛知见，何所论开，当知佛之知见，蕴在众生，故众生法妙也。佛法妙可知。心法妙者，如安乐行中，修摄其心，观一切法，不动不退，又一念随喜等。普贤观云：我心自空，罪福无主，观心无心，法不住法。净名云：诸佛解脱，当于众生心行中求。华严经云：心佛及众生，是三无差别。破心微尘，出大千经卷，是名心法妙也。次更约十界十如释法：具如全本。二明妙者，一通释。二别释。一通释者，谓相待妙，绝待妙，唯论二妙，更无非绝非待之文，若更作者，绝何惑，显何理，故不更论也。众生之法，亦具二妙，称之为妙。佛法，心法，亦具二妙，称之为妙。二别释者，有迹中十妙，本中十妙，观心十妙。迹中十妙者：一境妙。二智妙。三行妙。四位妙。五三法妙。六感应妙。七神通妙。八说法妙。九眷属妙。十功德利益妙。释此为五：一标章。二引证。三生起。四广解。五起权实。广解中，第一境妙为二：一释诸境。二论诸境同异。释境为六：一十如境。谓十界十如。二因缘境。谓四种十二因缘。三四谛境。谓四种四谛。四二谛境。谓七种二谛。五三谛境。谓五种三谛。六一谛境，谓四种一谛，及与无谛。第二智妙为二：初总论诸智。二对境论智。初为六：一数，谓一世智，乃至二十圆妙觉智。二类，谓世智无道，邪计妄执，心行理外，不信不入，故为一。五停心，四念处，已入初贤佛法气分，俱是外凡，故为一。四善根，同是内凡，故为一。四果同见真，故为一。支佛别相观能侵习，故为一。六度缘理智弱，缘事智强，故为一。通教方便声闻，体法智胜，故为一。支佛又小胜，故为一。通教菩萨入真方便智，四门遍学，故为一。出假智正缘俗，故为一。别教十信智，先知中道。胜前劣后，故为一。三十心，俱是内凡，故为一。十地同是圣智，故为一。三藏佛是师位，名胜三乘弟子，故为一。通教佛智，断惑照机胜，故为一。别教佛智又胜，故为一。圆教五品弟子，具烦恼性，能知如来秘密之藏，故为一。六根清净智邻真，故为一。初住至等觉，同破无明，故为一。妙觉佛智，无上最尊，故为一。三辨相，四明智照境。五明粗妙。六明开粗显妙。具如全本。二对境明智，亦如全本。第三行妙为二：一通途增数行。二约教增数行。后更约五数明行妙，先明别五行。次明圆五行，谓圣行，梵行、天行、婴儿行、病行，有次第一心之不同。第四位妙者，约药草喻品，但明六位，一人天位，是小药草。二声闻缘觉位，是中药草。三六度菩萨位，是上药草。四通菩萨位，是小树。五别菩萨位，是大树。六圆教位，是最实事，如一地一雨。于中又为十意：一简名义。二明位数。三明断伏。四明功用。五通诸位明粗妙。六明位兴。七明位废。八开粗显妙。九引经。十妙位始终，具如全本。第五三法妙者，妙位所住之法，即三轨也。此即七意：一总明三轨，一真性轨。二观照轨。三资成轨。名虽有三，祇是一大乘法也。二历别明三轨，历四教各论三法也。三判粗妙。四开粗显妙。具如全本，五明始终。取凡地一念之心，具十法界十种性相，为三法之始。若有无明烦恼性相，即是智慧观照性相，以迷明故，起无明，若解无明，即是于明，如冰是水，如水是冰，悉有恶业性相，即善性相。由恶有善，离恶无善。翻于诸恶，即善资成。如竹有火，火出还烧竹，皆有苦道性相，迷此苦道，生死浩然。此是迷法身为苦道，不离苦道别有法身，如迷南为北，无别南也。夫有心者，皆有三道性相，即是三轨性相。若言如是力如是作者，菩提心发也，即是真性等萌动，如是因者，即观照萌动。如是缘者，即资成萌动，如是果者，观照萌动成习因，感得般若习果满。如是报者，资成萌动为缘因，感得解脱报果满，是为三德究竟满，名秘密藏。本末等者，性德三轨冥伏，不纵不横，修德三轨彰显，不纵不横，冥伏彰显，皆如等，数等，妙等，故言等也。亦是空等，假等，中等，亦类通三法，谓三道，三识，三佛性，三般若，三菩提，三大乘，三身，三涅槃，三宝，三德，诸三法无量，举其大要，明始终耳，七悉檀料简如全本，此五番明妙，从因至果，以辨自行妙，半如意珠竟。第六感应妙者，上四妙名圆因，三法妙名圆果，果智寂照，有感必彰，故名感应妙也，感属机，应属圣，略言为四，一冥机冥应，二冥机显应。三显机显应。四显机冥应。若具足辨者，用四机为根本。所谓冥机，是过去，显机，是现在，亦冥亦显机，是过现，非冥非显机，是未来，于一机中，各召四应，即成十六句也。余如全本。第七神通妙者，正论化用益他，即是三轮不思议化也。第八说法妙。为六意：一释法名。谓十二分教，二分大小。三对缘同异，四判所诠，五明粗妙。六明观心。皆如全本。第九眷属妙者。一理性眷属。一切众生，皆是吾子也。二业生眷属，为亲、为中、为怨、三类受道，得出生死也。三愿生眷属，先世结缘，虽未断苦，愿生内眷属中，或怨家等，因之得道，四神通眷属，若先世值佛，发真见谛，生犹未尽，或在上界，或在他方。以身通力，分形来此。五应生眷属，已得法身之本，能起应入生死也。又法门眷属，如方便为父，智度为母等。第十功德利益妙者，为四：一来意。二正说中利益。三流通中利益。四观心中利益。略说七益，广开十益，具如全本。五结成权实，亦如全本，迹中十妙竟：本中十妙者，先释本迹，二明十妙，释本迹为六：一理为本，事为迹。二理事皆为本，说教为迹。三教为本，行为迹。四行能证体为本，起用为迹。五实得体用为本，权施体用为迹。六今经所显成佛已久为本，先来所说为迹也。明十妙者：一本因妙。二本果妙。三本国土妙。四本感应妙。五本神通妙。六本说法妙。七本眷属妙。八本涅槃妙。九本寿命妙。十本利益妙。观心者，本迹长远，亦不离心，佛如众生如，一如无二如，佛既观心，得此本妙，迹用广大，不可称说，我如如佛如，亦当观心出此大利也。次释莲华者，权实难显，仅譬莲华。又七喻文多：故以譬标题。又莲华非譬，即是法华三昧当体之名，利根即名解理，不假譬喻，中下未悟，须譬乃知，以易解之莲华，喻难解之莲华，故有三周说法，逗上中下根，盖依正因果，悉是莲华之法，何须譬显，为钝根人。不解法性莲华，故举世华为譬，亦应何妨，二门六譬，略如序说，又以遍譬十如，十二因缘，四谛，二谛，三谛，一谛，无谛，境妙。又譬智妙，行妙，乃至功德利益妙，乃至本妙，具如全本。次释经为五：一明无翻。二明有翻。三和融有无。四历法明经。五观心明经，亦具如全本。二显体者，一部之旨归，众义之都会也。略开七条：一正显体。二广简伪。三一法异名。四入体之门。五遍为众经体。六遍为诸行体。七遍为一切法体。一正显体者，即一实相印也。二广简伪者，凡外乃至别教教道，皆未达此实相印也，三一法异名者，法界，真如，佛性，种智，乃至大般涅槃等也，四明入体门者，谓以教行为门，略为四意。一略示门相，谓四四一十六门。二示入门观，谓门门各具十法成乘。一识所观境。二真正发心。三遵修定慧。四能破法遍。五善知通塞。六善用道品。七善用对治。八善知位次。九善能安忍。十法爱不生，具在全帙，须细寻之。三示粗妙。四示开显。俱在全本，五六七三意，亦如全本。三明宗者，修行之喉襟，显体之要蹊，如梁柱持屋，结网提纲。释宗为五：一简宗体。谓不异而异，约非因非果而论因果，故有宗体之别也。二正明宗。从序品，讫安乐行品，破废方便，开显真实佛之知见，亦明弟子实因实果，亦明师门权因权果，文义虽广，其要为成弟子实因，因正果傍，故于前段明迹因迹果也。从涌出品，讫劝发品，发迹显本，废方便之近寿，明长远之实果，亦明弟子实因实果，亦明师门权因权果，而显师之实果，果正因傍，故于后段明本因本果，合前因果，共为经宗也。三众经同异者，今经迹中师弟因果，与众经有同有异，本中师弟因果，众经所无，正以此之因果为经妙宗也。四粗妙开显，如全帙。五结成者，经说因果，正谓通益生法行人。若开权显实，正令七种方便生身未入者入，傍令生法二身已人者进，若说寿长远，傍令生身未入者入，正令生法已入者进，从七种方便，入圆初住，见真为因，乃至得妙觉为果，住前相似，非是真因，若取性德为初因者，弹指散华，为缘因种，随闻一句，为了因种，凡有心者，是正因种，此乃远示性德三因种子，非是真实开发，故不取为因也。四明用者，此经以断疑生信为用，用佛菩提二智，断七种方便最大无明，同入圆因，破执近迹之情，生本地深信，乃至等觉，亦令断疑生信，如是胜用，岂同众经耶！五教相者，诸经皆是逗会他意，令他得益。不谭佛意。今经但论如来布教之原始，中间取与，渐顿适时，大事因缘，究竟终讫。当知此经。唯论设教大纲，不委微细网目，记者私录云：诸大乘经，旨归不殊，但随宜为异，如华严，无量义，法华，皆三昧名，般若是大智慧。维摩说不思议解脱，大涅槃是究竟灭。文殊问菩提是满足道，悉是佛法，法无优劣，于中明果，皆是佛果，明因，皆是地因，明理，皆是法性，所为，皆是菩萨，旨归不当有异，人何为强作优劣。

　　妙法莲华经文句(二十卷)　(南更霸北实宁)

　　天台智者大师说　门人灌顶记

　　章安尊者叙云：佛出世难，佛说是难，传译此难，自开悟难，闻师讲难，一遍记难，余二十七，于金陵听受，六十九，于丹丘添削，留赠后贤，共期佛慧。

　　初品为序。方便品讫分别功德十九行偈，凡十五品半，名正。从偈后尽经凡十一品半，名流通。又一时分为二，从序至安乐行十四品，约迹开权显实。从涌出讫经十四品，约本开权显实。本迹各序正流通。

　　消文为四：一因缘。二约教。三本迹。四观心。始从如是，终于而退，皆以四意消文，而今略书，或三二一，贵在得意，不烦笔墨，因缘亦名感应，众生无机，虽近不见，慈善根力，远而自通，感应道交，故用因缘释也。夫众生求脱，此机众矣，圣人起应，应亦众矣。今论娑婆国土，音声佛事，则甘露门开，故用约教释也。若应机说教，教有权实浅深不同，须置指存月，亡迹存本，故用本迹释也。若寻迹迹广，徒自疲劳，若寻本本高，高不可极，日夜数他宝，身无半钱分。但观己心之高广，扣无穷之圣应，机成致感，逮得己利，故用观心释也。初序品者，如是等五事，冠于经首，次序也。放光六瑞，发起之端，由序也。问答释疑，正说弄引，叙述也。二从方便品，讫授学无学人记品，是迹门正说，更为两，一从此下，是略开三显一。二从告舍利弗，汝已殷勤三请。是广开三显一，凡七品半，文为三：一从此至譬喻品尽回向佛道，是为上根人法说。二从尔时舍利弗白佛下至授记品，是为中根人譬说。三化城喻下三品，是为下根人因缘说，三法师下五品，是迹门流通。从地涌出品第十五，是本门发起序。寿量品第十六，是正开近迹显远本。分别功德品第十七，于中佛说长行，为总授法身记，弥勒说偈，为总申领解，正宗分竟。此后并下三品，为劝持流通。神力品第二十一，乃至普贤菩萨劝发品第二十八，为付嘱流通。

　　观音玄义(二卷)　(南何北遵)

　　天台智者大师说　门人灌顶记

　　此别释法华经中观世音菩萨普门品也。释名十义：一人法。二慈悲。三福慧。四真应。五药珠。六冥显。七权实。八本迹，九缘了。十智断。又境智因缘名观世音，世者，即五阴世间，众生世间，国土世间，十种法界，三十种世间，即所观之境也。音者，即十法界口业之机也。观者，一切种智中道正观也。普门者，一慈悲普，二弘誓普，三修行普。四断惑普。五入法门普。六神通普。七方便普。八说法普。九供养诸佛普。十成就众生普也。以灵智合法身为体，感应为宗，慈悲利物为用，流通醍醐味为教相。

　　观音义疏(二卷)　同上

　　天台智者大师说　门人灌顶记

　　有时亦作序、正、流通，三段。有时不作三段名，但分为三章，一无尽意问。二佛答。三持地叹。或为四章，三如前，四者闻品得益，或作二段，谓前后两问答也，多种分章，随人意用，文中亦作因缘，乃至观心等释。

　　妙法莲华经要解(并科二十卷)　(前有弘传序注并释及南序)　旷远

　　宋温陵开元莲寺沙门戒环解

　　科此经二十八品，序分一品。正宗分十九品。流通分八品。

　　大般涅槃经玄义(二卷)　(南践北灭)

　　隋天台沙门灌顶撰

　　此经若依梵本，具云摩诃般涅槃那修多罗。摩诃言大，般涅槃那，此翻灭度。释此三字，具依两义：一别。二通。别释者，大即法身。故此经云：所言大者，其性广博，犹若虚空，其性即法性，法性即法身也。灭者，即是解脱，解脱二种烦恼，生死永灭，免斯因果患累，即解脱义也。所言度者，即是摩诃般若，故大论云：信为能入，智为能度。当知别以三字标今经之目，即是三德之异名也。通释大者，谓大法身，大般若，大解脱也。灭者，即是三德皆寂灭也。度者，即是三德皆究竟圆满也。故通以三字标名，表三德皆大寂灭究竟也。别通之义虽殊，然并是用非果之果，无上秘密之极果，以标一教之首也。复云大若虚空，不因小相。又其性广博，多所容受。又名不可思议诸佛之法界，是为三义释大也。灭者，灭二十五有，及虚伪物，又得二十五王三昧，种种示现，又生灭灭已，寂灭为乐，是为三义释灭也。度者，度于不度，又度于度，又度此彼之彼岸，亦度非此非彼之彼岸，譬如神龟，水陆俱度，是为三义释度也。总揽三法，三目、三点，名大般涅槃，金刚宝藏，满足无缺，不纵不横，不并不别，微妙秘密，以当其体，常住不变，恒安清凉，不老不死，以当其宗，置毒佛性，遍五味中，味味杀人，震大毒鼓，虽无心欲闻，闻之皆死。八大自在我，以当其用，常住二字，无上醍醐，与诸典别，决定之吼，以当其教，名含，体摄，常宗，毒用，极教之相也。

　　大般涅槃经疏(古十八卷南作二十六卷北作三十三卷)　(南土会盟北灭虢践)

　　撰者同上　唐天台沙门湛然再治

　　分文为五：一召请涅槃众，从初如是讫流血洒地。二开演涅槃施，从纯陀讫大众问。三示涅槃行，从现病讫德王。四问答涅槃义，从师子吼讫品。五折摄涅槃用，从迦叶讫经。

　　佛遗教经论疏节要(一卷)　(南丹北迹)

　　宋晋水高丽国沙门净源述

　　大意宗天亲论，而讹谓是马鸣论，可见考订之疏矣。

　　菩萨戒义疏(二卷)　(南遵北何)

　　陈隋天台智者大师说

　　三重玄义，第一释名，初明人名，次辨法号，后明阶位。第二出体，初明无作，二明止行二善。第三料简，一须信心，二无三障，三人法为缘。就文为三，从初偈长行讫清净者为序，次十重讫现在菩萨今诵为正说，余尽卷为劝说流通。

　　般若波罗蜜多心经注解(一卷)　(前有洪武御制序)　(南[○@缺]北主)

　　明天界善世禅寺住持僧宗泐

　　演福讲寺住持僧如玘同奉　诏注

　　阅藏知津卷第三十六

　　　　　　　(信士　　　助银　两
　　　　　　信士马泰昭助银伍钱
　　　　　　比丘慧一助银陆钱)
嘉兴大藏经　阅藏知津(第卷-第卷)


　　阅藏知津卷第三十七

　　北天目沙门释智旭汇辑

　　大乘论藏　宗经论第二之一

　　瑜伽师地论(百卷)　(许敬宗序)　(南节至静北犹至气)

　　弥勒菩萨说　唐大慈恩寺沙门释玄奘译

　　本地分第一。一者五识身相应地。二者意地。三者有寻有伺地。四者无寻惟伺地。五者无寻无伺地。六者三摩呬多地。七者非三摩呬多地。八者有心地。九者无心地。十者闻所成地。十一者思所成地。十二者修所成地。十三者声闻地。十四者独觉地。十五者菩萨地。十六者有余依地。十七者无余依地。如是略说十七，名为瑜伽师地。

　　五识身相应地第一。谓五识身自性，所依，所缘，助伴，作业、自性。谓了别五尘，所依，谓五净色根。及前灭意，种子，阿赖耶识，所缘，谓五尘境。助伴，谓相应心所。作业，谓了别自境，自相，现在，一刹那，又随意识转，随善染转，随发业转，又复能取爱非爱果。复次要眼不坏，色现在前，能生作意，正复现起，所生眼识，方乃得生，余四亦尔。应观所依如所乘，所缘如所为事，助伴如同侣，业如自功能。又所依如家，所缘如自受用，助伴如仆使，业如作用。

　　意地第二。意自性，谓心意识，彼所依，谓等无间依，种子依。彼所缘，谓一切法如其所应，彼助伴，谓五十一心所有法。彼作业，谓望余识身有胜作业，有七种分别所缘(一有相分别，善名言者所起分别。二无相分别，不善名言者所有分别。三任运分别，随境势力任运而转。四寻求分别，五伺察分别。六染污分别，顾恋过去，希乐未来，执着现在，若欲恚害等，随一烦恼随烦恼相应。七不染污分别，若善，若无记，谓出离分别，无恚分别，无害分别，或随与一信等善法相应，或威仪路，工巧处，及诸变化，所有分别。如是等类，名分别所缘)，有三种审虑所缘(一如理所引。二不如理所引。三非如理非不如理所引)。若醉若狂，若梦若觉，若闷若醒，若能发身语业，若能离欲，若离欲退，若断善根，若续善根，若死若生等种子。若烦恼品所摄，名为粗重，亦名随眠。若异熟所摄，及余无记品所摄，唯名粗重，不名随眠。若信等善法品所摄种子，不名粗重，亦非随眠。法差别分别，有六百六十。

　　有寻有伺等三地，略以五门施设建立：一界。二相。三如理作意。四不如理作意。五杂染等起。界建立有八相：一数。二处。三有情量。四有情寿。五有情受用。六生。七自体。八因缘果。数者，三界。处所者，欲界三十六处(八大地狱，八寒地狱，饿鬼处，非天处，四大洲，八中洲，六欲天，魔宫，即他化摄。而高胜)。色界十八处(无想，即广果摄，复有超过净居大自在住处，十地菩萨得生其中)。无色界四处所，或无处所。相施设建立有七种：一体性。二所缘。三行相。四等起。五差别。六决择。七流转。如理作意建立有八种：一依处。二事。三求。四受用。五正行。六声闻乘资粮方便。七独觉乘资粮方便。八波罗密引发方便。不如理作意十六种：一因中有果论。二从缘显了论。三去来实有论。四计我论。五计常论。六宿作因论。七计自在为作者论。八害为正法论。九有边无边论。十不死矫乱论。十一无因见论。十二断见论。十三空见论。十四妄计最胜论。十五妄计清净论。十六妄计吉祥论。杂染施设建立三种：一烦恼。二业。三生。

　　三摩呬多地第六。总标故，安立故，作意差别故，相差别故，略摄诸经宗要等故。总标有四：一者静虑，谓四静虑，二者解脱，谓八解脱。三者等持，谓空无愿无相三。又有寻有伺等三，又小大无量三，又一分修具分修二，又喜俱行乐俱行舍俱行三，又四修定，又五圣智，又圣五支，又有因，有具，圣、正、三摩地，金刚喻三摩地，有学无学非学非无学等三摩地。四者等至，谓五现见三摩钵底，已见谛者，修此等至，是故名为现见等至。八胜处，十遍处，四无色，无想、灭尽定。安立者，谓唯此等，名等引地，非于欲界心一境性，由此定等无悔欢喜安乐所引。欲界不尔，非欲界中，于法全无审正观察。作意差别者，谓七种根本作意，及余四十作意。所缘差别者，略有四相：一所缘相。二因缘相。三应远离相。四应修习相。由四因缘，入初静虑，乃至有顶。谓因力，方便力，说力，教授力。

　　非三摩呬多地第七。略有十二种相。

　　有心无心二地品第八、第九。一地施设建立门。二心乱不乱建立门(诸倒乱心，名无心地)。三生不生建立门(入因缘故，心或生或不生，名无心地)。四分位建立门(六位无心)。五第一义建立门(唯无余依涅槃界，名无心地)。

　　闻所成地第十。谓于五明处，名句文身义中，无倒解了，一内明处(一由事施设建立相。二由想差别施设建立相。三由摄圣教义相。四由佛教所应知处相)。二医方明处(一于病相善巧。二于病因善巧。三于已生病断灭善巧。四于已断病后更不生方便善巧)。三因明处(一论体性。二论处所。三论所依。四论庄严。五论负堕。六论出离。七论多所作法，体性有六种：一言论。二尚论。三诤论。四毁谤论。五顺正论。六教导论。处所亦六种，所依有十种，所成立义有二：一自性。二差别。能成立法有八：一立宗。二辩因。三引喻。四同类。五异类。六现量。七比量。八正教。又同类者复五种：一相状相似，二自体相似。三业用相似，四法门相似。五因果相似，异类翻此。现量有三种：一非不现见。二非已思应思。三非错乱境界。又一色根现量。二意受现量。三世间现量。四清净现量。比量有五种：一相比量。二体比量。三业比量。四法比量。五因果比量。正教量者：一不违圣言。二能治杂染。三不违法相。庄严有五种：一善自他宗。二言具圆满。三无畏。四敦肃。五应供。负堕有三：一舍言。二言屈。三言过。出离者：一观察得失。二观察时众。三观察善巧及不善巧。多所作者：一善自他宗故，于一切法能起谈论。二勇猛无畏故，处一切众能起谈论。三辩才无竭故，随所问难能善酬答)。四声明处(一法施设建立相。二义施设建立相。三补特伽罗施设建立相。四时施设建立相。五数施设建立相。六处所根栽施设建立相)。五工业明处(营农，乃至音乐十二工业)。

　　思所成地第十一。一由自性清净故。二由思择所知故。三由思择诸法故。

　　修所成地第十二。一者修处所。二者修因缘。三者修瑜伽。四者修果。如是四处，七支所摄：一生圆满(依内有五，依外有五)。二闻正法圆满(若正说法，若正闻法)。三涅槃为上首。四能熟解脱慧之成熟(毗婆舍那支成熟，奢摩他支成熟)。五修习对治。六世间一切种清净(一得三摩地。二三摩地圆满。三三摩地自在)。七出世间一切种清净(一入圣谛现观。二离诸障碍。三为欲证得速疾通慧，作意思惟诸欢喜事。四修习如所得道。五证得极清净道，及果功德)。

　　声闻地第十三。初瑜伽处种性地品第一(种性自性。种性安立。住种性者所有诸相。住种性补特伽罗)。趣入地品第二(自性。安立。诸相。已趣入补特伽罗)。出离品第三(由世间道而趣离欲。由出世道而趣离欲。若此二道所有资粮)。第二瑜伽处(补特伽罗品类差别二十八种。由十一差别道理，建立补特伽罗。有四种所缘境事。有四教授。有三胜学。有十种随顺学法，对治十种违逆学法。有四种瑜伽坏。有四瑜伽：一信，二欲，三精进，四方便。有四作意，有四种瑜伽所作。有三种瑜伽师。有二种修：一想修。二菩提分修。有四修果即预流等。有六种补特伽罗异门。略有八种补特伽罗，略有四种建立因缘。略有四魔，有无量种魔所作事。由三因缘发趣，空无有果，一由诸根未积集故。二由教授不随顺故。三由等持力微劣故)。第三瑜伽处(安住正念，往诣师所，师既庆慰，四种审问。四种处所。四种寻求。五处安立。一护养定资粮处，二远离处。三心一境性处。四障清净处。五修作意处)。第四瑜伽处(由七作意，离欲界欲。由七作意，证出世果)。

　　独觉地第十四。一种性。二道。三习。四住。五行。

　　菩萨地第十五。初持瑜伽处种性品第一(一持。二相。三分。四增上意乐。五住。六生。七摄受。八地。九行。十建立)。发心品第二(一自性。二行相。三所缘。四功德。五最胜)。自他利品第三(一自利处。二利他处。三真实义处。四威力处。五成熟有情处。六成熟自佛法处。七无上正等菩提处)。真实义品第四(一者依如所有性诸法真实性。二者依尽所有性诸法真实性。复有四种：一世间极成真实。二道理极成真实。三烦恼障净智所行真实。四所知障净智所行真实)。威力品第五(一圣威力。二法威力。三俱生威力)。成熟品第六(一成熟自性。二所成熟补特伽罗。三成熟差别。四成熟方便。五能成熟补特伽罗。六已成熟补特伽罗)。菩提品第七(一烦恼障断故，毕竟离垢。一切烦恼不随缚智。二所知障断故，于一切所知无障无碍智)。力种性品第八(具多胜解。求五明处。求闻正法。法随法行。于法正修止观。八种教授。四摄法)。施品第九(一自性施。二一切施。三难行施。四一切门施。五善士施。六一切种施。七遂求施。八此世他世乐施。九清净施)。戒品第十(一自性戒，至九清净戒)。忍品第十一(九忍如上)。精进品第十二(九精进如上)。静虑品第十三(九静虑如上)。慧品第十四(九慧如上)。摄事品第十五(四摄事亦各九种，如上)。供养亲近无量品第十六(一设利罗供养。二制多供养。三现前供养。四不现前供养。五自作供养。六教他供养。七财敬供养。八广大供养。九无染供养。十正行供养)。成就八支，能为善友，众相圆满，具五种相，能为善友，所作不虚。成就五相，令善友性，作信依处，由五种相，于所化生，为善友事，由四种相，方得圆满亲近善友，作五种想。应从善友，听闻正法，于说法师，由五种处，不作异意。略有三种修四无量：一有情缘无量，二法缘无量，三无缘无量。菩提分品第十七。二种惭愧，二种坚力持性，五因缘故，心无厌倦，善知五明处论，善知世间，修正四依，修四无碍，二种菩提资粮，大乘三十七品。四行名止，四行名观，十二种善巧方便，四种妙陀罗尼，五种正愿，三三摩地，四种法嗢陀南(无常、苦，无我、涅槃寂静)。菩萨功德品第十八。五希奇法，五不希奇法，而名成就甚希奇法，五种其心平等，五种非饶益事，五种常当欣赞，五加行，五顺退分，五顺胜法，五种相似相功德，实是过失。五种真实功德，十处无倒调伏有情，六位记别，三种决定。五处定所应作，五处常所应作，十最殊胜，四种施设建立，四种如实遍智，五无量能起善巧作用，说法有五大果胜利，七大性共相应，名为大乘，八法具摄大乘，十种菩萨。第二持随法瑜伽处菩萨相品第一，有五真实菩萨相。分品第二，一善修事业(六波罗密)。二方便善巧有十种。三饶益于他(依四摄事)。四无倒回向(以前三门，回向菩提)。增上意乐品第三。发起七相怜愍：有十五种增上意乐，能作十事。住品第四。一种性住。二胜解行住。三极欢喜住。四增上戒住。五增上心住。六觉分相应增上慧住。七诸谛相应增上慧住。八缘起流转止息相应增上慧住。九有加行有功用无间缺道运转无相住。十无加行无功用无间缺道运转无相住。十一无碍解住。十二最上成满菩萨住。由能摄持菩萨义故，说名为地，能为受用居处义故，说名为住。第三持究竟瑜伽处生品第一。略有五种，摄一切生：一除灾生。二随类生。三大势生。四增上生。五最后生。摄受品第二。略有六种：于诸有情无倒摄受。一顿普摄受。二增上摄受。三摄取摄受。四长时摄受。五短时摄受。六最后摄受。地品第三。一种性地。二胜解行地。三净胜意乐地。四行正行地。五决定地。六决定行地。七到究竟地。行品第四。一波罗密多行，二菩提分法行，三神通行。四成熟有情行。建立品第五。诸佛有百四十不共法(三十二相八十随好。四一切种清净。十力、四无所畏、三念住、三不护、大悲、无忘失法、永害习气、一切种妙智)。第四持次第瑜伽处发正等菩提心品。

　　有余依地第十六。一地施设安立。二寂静施设安立，三依施设安立。

　　无余依地第十七。一地施设安立。二寂灭施设安立。三寂灭异门安立。

　　摄决择分中，五识身相应地，意地。由八种相，证阿赖耶决定是有。谓若离阿赖耶，则依止执受，最初生起，有明了性，有种子性，业用差别，身受差别，处无心定，命终时识，皆不应理。略说阿赖耶识，由四种相建立流转，由一种相建立还灭，一建立所缘转相(了别内执受故，了别外无分别器相故)。二建立相应转相(与五遍行心法，恒共相应)。三建立互为缘性转相(阿赖耶识，一为转识种子。二为转识所依。又诸转识：一于现法中能长养阿赖耶种子故。二于后法中，为阿赖耶得生，摄植彼种子故)。四建立识等俱转转相(或一俱转，乃至或七俱转)。是谓由四种相建立流转，阿赖耶识，是一切杂染根本，由趣入通达修习作意，建立转依。是谓由一种相建立还灭。广明蕴善巧，界善巧，处善巧，缘起善巧，处非处善巧，根善巧。

　　有寻有伺等三地焰摩，名为法王，由能饶益诸众生故。烦恼由五种相建立差别。一自性故。二自性差别故。三染净差别故。四迷断差别故。五对治差别故。业由五相建立差别：一事。二想。三欲乐。四烦恼。五方便究竟。生杂染义略有十一：一，一向乐生(一分诸天)。二，一向苦生(诸那落迦)。三，苦乐杂生(一分诸天人鬼傍生)。四，不苦不乐生(一分诸天)。五，一向不清净生(欲界异生)。六，一向清净生(已得自在菩萨)。七，清净不清净生(色无色界异生)。八，不清净清净处生(欲界般涅槃法，有暇处生)。九，清净不清净处生(色无色界异生)。十，不清净不清净处生(欲界异生，不般涅槃法，设般涅槃法，无暇处生)。十一，清净清净处生(色无色界诸有学者)。王过失有十，王功德有十，王衰损门有五，王方便门有五，王可爱法有五，能引王可爱法有五。八苦各由五相。下中上三士差别。

　　三摩呬多地，多随烦恼染污相续，不能正证心一境性(一有谄。二有诳。三有诈。四无惭愧。五不信。六懈怠。七忘念。八不定。九恶慧。十慢缓。十一猥杂。十二趣向前行。十三舍远离轭。十四于诸学处不甚恭敬。十五不顾沙门。十六唯希活命，不为涅槃而求出家)。释随身念经。释二解脱。释法因缘经。释眠缠。五种定相违法：一犯戒、二无无间加行、三无殷重加行、四有沉没、五他所扰恼。有三种远离：一住处远离、二见远离、三闻远离。有五厚重过失，能为定障：一忿、二慢、三欲贪、四萨迦耶见、五不能堪忍。四静虑，各有五种所治：初五支、二四支、三五支、四四支。非三摩呬多地。

　　有心地诸心差别而转。略由五相：一由世俗道理建立故。二由胜义道理建立故。三由所依能依建立故。四由俱有建立故。五由染净建立故。

　　无心地心不生因，略有七种：一缘阙故。二作意阙故。三未得故。四相违故。五断故。六灭故。七已生故。闻所成慧地由五处观察所归，乃可归依。一由身业清净故。二由语业清净故。三由意业清净故。四由于诸有情起大悲故。五由成就无上法故。欲造论者，要具六因：一欲令法义当广流布。二欲令种种信解有情，由此因缘，随一当能入正法故。三为令失没种种义门重开显故。四为欲略摄广散义故。五为欲显发甚深义故。六欲以种种美妙言辞庄严法义，生净信故。

　　思所成慧地，略说有四种思议：一事思议。二有非有思议。三因果思议。四乘思议。

　　修所成慧地，略有十六种修：谓声闻乘相应作意修，大乘相应作意修，影像修，事边际修，所作成办修，得修，习修，除去修，对治修，小分修，遍行修，动转修，有加行修，已成办修，非修所成法修，修所成法修。

　　声闻地，略有十种声闻，谓清净界声闻，已遇缘声闻，杂染界生声闻，清净界生声闻，末法时生声闻，贤善时生声闻，未得眼声闻，已得眼声闻，清净眼声闻，极清净眼声闻。略有七处摄毗奈耶及别解脱：一教敕。二开听。三制止。四犯处。五有犯。六无犯。七出罪。

　　菩萨地有十发心，谓世俗受发心，得法性发心，不决定发心，决定发心，不清净发心，清净发心，羸劣发心，强盛发心，未成果发心，已成果发心。

　　有余依及无余依二地。

　　摄释分，文是所依，义是能依，文有六种：一名身。二句身。三字身。四语。五行相。六机请。义有十种：一地义。二相义。三作意等义。四依处义。五过患义。六胜利义。七所治义。八能治义。九略义。十广义。释略有五：一法。二等起。三义。四释难。五次第。

　　摄异门分，言瑜伽者，受持，读诵，问难，决择，正修，加行。

　　摄事分中契经事行择摄第一。处择摄第二。缘起食谛界择摄第三。菩提分法择摄第四。调伏事总择摄。本母事序辩摄。

　　菩萨地持经(八卷)　(南登北安)

　　北凉中天竺沙门昙无谶译

　　即瑜伽本地分中，第十五菩萨地异译，缺第四持，旧在大乘律藏。

　　决定藏论(三卷)　(南好北性)

　　陈优禅尼国沙门真谛译

　　瑜伽决择分中，五识身相应地意地异译。

　　王法正理论(一卷)　(南心北退)

　　唐大慈恩寺沙门释玄奘译

　　瑜伽决择分中，寻伺地别出。

　　显扬圣教论(此论一部，总二十卷，乃瑜伽师地论之枢要也。)　(南情逸北分切)

　　无著菩萨造　唐大慈恩寺沙门释玄奘译

　　摄事品第一。摄净义品第二。成善巧品第三(蕴、界、处、缘起、处非处、根、谛)。成无常品第四。成苦品第五。成空品第六(成无性品第七。成现观品第八)。成瑜伽品第九。成不思议品第十。摄胜决择品第十一。

　　显扬圣教论颂(一卷)　(南心北退)

　　译人同上

　　即无著菩萨前论中摄颂。

　　大乘阿毗达磨集论(七卷)　同上

　　无著菩萨造　唐大慈恩寺沙门释玄奘译

　　本事分中：三法品第一，蕴、界、处。摄品第二，有十一种(相、界、种类、分位、伴、方时、一分、具分、更互、胜义)。相应品第三，有六种(不相离、和合、聚集、俱有、作事、同行)。成就品第四，有三种(种子、自在、现行)。决择分中：谛品第一(四圣谛)。法品第二(十二分圣教)。得品第三(一建立补特伽罗有七种，二建立现观有十种)。论议品第四，有七种(义、释、分别显示、等论、摄、论轨、秘密)。

　　大乘阿毗达磨杂集论(十六卷)　(南动神北磨箴)

　　译人同上

　　安慧菩萨糅前集论。

　　辩中边论颂(五纸半)　(南爵北静)

　　弥勒菩萨说　唐大慈恩寺沙门释玄奘译

　　辩相品第一。辩障品第二。辩真实品第三。辩修对治品第四。辩修分位品第五。辩得果品第六。辩无上乘品第七。

　　辩中边论(三卷)　同上

　　译人同上

　　天亲菩萨造论释前颂。

　　中边分别论(三卷)　(南移北情)

　　陈优禅尼国沙门真谛译

　　与前本同。

　　摄大乘论本(三卷)　同上

　　无著菩萨造　唐大慈恩寺沙门释玄奘译

　　总标纲要分第一。标十相殊胜殊胜语。所知依分第二。明阿赖耶识，及意。所知相分第三。明三性相：一依他起相。二遍计所执相。三圆成实相。入所知相分第四。明三种练磨其心，及四寻思，四如实遍智。彼入因果分第五，明六种波罗密多，彼修差别分第六，明菩萨欢喜等十地。增上戒学分第七，明三聚戒。增上心学分第八，明六种差别；一所缘。二种种。三对治。四堪能。五引发。六作业。增上慧学分第九，明无分别智离五种相。果断分第十，明转依有六种。彼果智分第十一，明佛三身。

　　摄大乘论(二卷)　(南物北隐)

　　元魏北天竺沙门佛陀扇多译

　　与上同，而不分品。

　　摄大乘论(三卷)　同上　(有慧恺序)

　　陈优禅尼国沙门真谛译

　　亦与上同。分作十品。

　　楞伽经唯识论(十九纸有序一名破色心论)　(南都北静)

　　天亲菩萨造　元魏北天竺沙门菩提留支译

　　一立义，二引证。三譬喻。及释种种外难，成立唯识道理。

　　大乘唯识论(十纸)　同上

　　陈优禅尼国沙门真谛译

　　唯识二十论(八纸)　同上

　　唐大慈恩寺沙门释玄奘译

　　并同前本。

　　唯识三十论(三纸余)　(南自北沛)

　　世亲菩萨造　唐大慈恩寺沙门释玄奘译

　　即成唯识论本颂也。

　　大乘成业论(一卷)　(南爵北匪)

　　造者译人皆同上

　　明身语意三业，及有表无表业，是假非实，唯依思立，及由异熟识受熏持种而得成就。

　　业成就论(一卷)　同上

　　元魏乌苌国沙门毗目智仙译

　　与上同本。

　　大乘五蕴论(七纸)　(南都北投)

　　世亲菩萨造　唐大慈恩寺沙门释玄奘译

　　明五蕴摄九十四法，及十二处十八界总摄百法。对治三种我执：谓一性我执，受者我执，作者我执。如其次第，以蕴、处、界，治之。

　　因明正理门论本(一卷)　(南爵北匪)

　　大域龙树菩萨造　唐大慈恩寺沙门释玄奘译

　　为欲简持能立能破义中真实，故造斯论。

　　因明正理门论(一卷)　同上

　　唐大荐福寺沙门释义净译

　　与上同本。

　　因明入正理论(五纸后序一纸)　(南自北沛)

　　商羯罗主菩萨造　唐大慈恩寺沙门释玄奘译

　　明真能立，真能破，真现量，真比量，及似能立等，共八门，以辩悟他自悟二益。

　　大乘百法明门论(一纸余)　(南华北沛)

　　天亲菩萨造　唐大慈恩寺沙门释玄奘译

　　瑜伽本事分中，略录名数。

　　观所缘缘论(二纸余)　(南华北投)

　　陈那菩萨造　唐大慈恩寺沙门释玄奘译

　　立量破斥，外所缘缘非有。次明内所缘缘不无。

　　无相思尘论(二纸半)　同上

　　陈优禅尼国沙门真谛译

　　与上本同。

　　三无相论(二卷)　(出无性论)　(南邑北沛)

　　译人同上

　　为显法空故，说诸法无自性品，谓依三性，说三无性。

　　显识论显识品(十一纸余)　(南自北沛)　(从无相论出)

　　译人同上

　　明三界但有二种识：一者显识，即是本识。二者分别识，即是意识。显识起分别，分别起熏习，熏习起显识，故生死流转。又云：一执着分别性熏习，增长阿梨耶识，二观习真实性熏习，能除执着损坏阿梨耶识(此内以第七名陀那识，执梨耶识作我境故)。

　　转识论(六纸)　(南都北沛)

　　译人同上

　　明识转有二种：一转为众生，二转为法，此二实无。但是识转，作二相貌。次明能缘有三种：一果报识，即阿梨耶，二执识，即阿陀那。三尘识，即六识。及明相应心所等。

　　大乘起信论(二卷)　(南邑北情)

　　马鸣菩萨造　唐于阗国沙门实叉难陀译

　　一作因分，明造论因缘有八种。二立义分有二：一有法。谓一切众生心。二法，谓体、相、用三大。三解释分又三：一显示实义，依于一心有真如生灭二门。二对治邪执，治人法二种我见。三分别修行正道相：一信成就发心，二解行发心。三证发心。四修信分，谓有四种信：真如及三宝，修五门行。能成此信。一施、二戒、三忍、四精进、五止观。又明求生净土，得不退转。五利益分。

　　此本比梁译，文更显顺，余于佛前阄得，述裂网疏，以正肤谬。

　　大乘起信论(二卷)　(有智恺序)　同上

　　萧梁优禅尼国沙门真谛译

　　与上论同。

　　阅藏知津卷第三十七
嘉兴大藏经　阅藏知津(第卷-第卷)


　　阅藏知津卷第三十八

　　北天目沙门释智旭汇辑

　　大乘论藏　宗经论第二之二

　　大宗地玄文本论(八卷今作四卷)　(南罗北疑)

　　马鸣菩萨造　陈优禅尼国沙门真谛译

　　归依德处无边大决择分第一。归依德处因缘大决择分第二。此二是序分也。一种金刚道路大决择分第三。明五种本位：一者无超次第渐转位，谓五十一位，如次无超转。一中具一切，名为渐转位。二者无余究竟总持位。五十一位中，随其先得入，摄一切一切，名无余究竟。回向则信心，信心则佛地，佛地则十地，究竟有何次。三者周遍圆满广大位，五十一种位，无前后一时，俱转俱行故，名周遍圆满。四者一切诸法俱非位，诸无量无边，一切种种位，皆悉非建立，名俱非位地。五者一切诸法俱是位，一切种种法，无非金刚身，以一身义故，名为俱是位。金刚宝轮山王大决择分第四。乃至大不可思议，重重不可称量，阿说本王大决择分第三十六。已上三十四分，正名玄文本论。校量功德赞叹信行现示利益大决择分第三十七。校量过患呵责诽谤现示罪业大决择分第三十八。现示本因决定证成除疑生信大决择分第三十九。劝持流通发大愿海大决择分第四十，已上四分是流通。

　　十二门论(一卷)　(有僧睿序)　(南守北造)

　　龙树菩萨造　姚秦天竺沙门鸠摩罗什译

　　观因缘门第一。观有果无果门第二。观缘门第三。观相门第四。观有相无相门第五。观一异门第六。观有无门第七。观性门第八。观因果门第九。观作者门第十。观三时门第十一。观生门第十二。以十二门，入于空义。

　　菩提心离相论(七纸)　(南书北星)

　　龙树菩萨造　宋北印土沙门施护译

　　由大悲为体，达蕴处界等诸相唯心所现，成就第一空义，则能以众生为所缘境，现种种相，说种种法，皆真实义。

　　菩提资粮论(六卷)　(南满北仁)

　　圣者龙树本　比丘自在释　隋南天竺沙门达摩笈多译

　　明般若波罗密为菩提初资粮，布施波罗密为第二资粮，次明持戒、忍辱、精进、禅那、方便、愿、力、及智。次明慈、悲、喜、舍，及五悔胜行，勿于他菩萨起瞋心，勿谤所未解甚深经，善修三解脱门，应勤精进，持戒，习定，修三十七菩提分法，种三十二大人相业，及诸种种菩萨行等。

　　发菩提心论(二卷)　(南邑北沛)

　　天亲菩萨造　姚秦天竺沙门鸠摩罗什译

　　劝发品第一。发心品第二。愿誓品第三。檀那波罗密品第四。尸罗波罗密品第五。羼提波罗密品第六。毗梨耶波罗密品第七。禅波罗密品第八。般若波罗密品第九。如实法门品第十。空无相品第十一。功德持品第十二。

　　广释菩提心论(一二同卷)　(南壁北疑)

　　莲华戒菩萨造　宋北印土沙门施护译

　　引诸经以明大悲为本，慧及方便，一切时常行，及明闻思修三慧。

　　菩提心观释(二纸余)　(南履北临)

　　宋中印土沙门法天译

　　略释菩提心非性非相，无生无灭，非觉非无觉等。

　　大乘法界无差别论(六纸)　(南华北逸)

　　坚慧菩萨造　唐于阗国沙门提云般若译

　　明菩提心，略说有十二种义。

　　大乘法界无差别论(六纸欠)　(一名如来藏论)　(南壁北通)

　　坚慧菩萨造　唐于阗国沙门提云般若译

　　即上论重出。

　　壹输卢迦论(三纸欠)　(南华北沛)

　　龙树菩萨造　元魏中天竺婆罗门瞿昙般若流支译

　　明一切法无常自体空，自体空不离无常，非离诸行而有无常。

　　六十颂如理论(三纸余)　(南书北星)

　　龙树菩萨造　宋北印土沙门施护译

　　明诸法离有无二边，不可说有性，不可说无性等。

　　大乘二十颂论(一纸余)　同上

　　造者译人皆同上

　　略明第一义无生，随转而无性义。

　　大乘破有论(一纸余)　同上

　　造者译人皆同上

　　略说诸法无生，从分别起。

　　方便心论(一卷)　(南邑北逸)

　　龙树菩萨造　后魏西域沙门吉迦夜与昙曜译

　　明造论品第一。此论分别有八种义：一譬喻。二随所执。三语善。四言失。五知因。六应时语。七似因非因。八随语难。明负处品第二。辩正论品第三。相应品第四。问答相应有二十种。

　　回诤论(一卷)　(南华北逸)

　　后魏乌苌国沙门毗目智仙等译

　　先述外人难一切法无体，则语言亦无体，如何能遮一切法，次申正义，一切法因缘生，语言亦因缘生，同皆无体，如以幻人，还遮幻人，若人信于空，彼人信一切，若人不信空，彼不信一切。

　　中论(四卷)　(有僧睿序)　(南神北箴)

　　龙树菩萨造　青目菩萨释五百偈　姚秦天竺沙门鸠摩罗什译

　　破因缘品第一。破去来品第二。破六情品第三。破五阴品第四。破六种品第五。破染染者品第六。观三相品第七。破作作者品第八。破本住品第九。破燃可燃品第十。破本际品第十一。破苦品第十二。破行品第十三。破合品第十四。观有无品第十五。观缚解品第十六。观业品第十七。观法品第十八。观时品第十九。观因果品第二十。观成坏品第二十一。观如来品第二十二。观颠倒品第二十三。观四谛品第二十四。观涅槃品第二十五。观十二因缘品第二十六。观邪见品第二十七。

　　般若灯论(十五卷有序)　(南疲守北恻造)

　　唐中天竺沙门波罗颇迦罗密多罗译

　　分别明菩萨，释龙树五百偈，较青目者为详。

　　大乘中观释论(九卷今作四卷)　(南壁北通)

　　安慧菩萨造　宋译经院沙门惟净等译

　　仅释十三品而止。

　　顺中论(二卷)　(南移北情)

　　龙胜菩萨造　阿僧佉(此翻无著)解　未解处别为此部　元魏中天竺婆罗门瞿昙般若流支译

　　论义入大般若波罗密经初品法门。

　　百字论(七纸欠)　(南华北逸)

　　提婆菩萨造　元魏北天竺沙门菩提流支译

　　破我见等一切诸法，各有自相。

　　百论(二卷)　(有僧肇序)　(南守北造)

　　造者同上　婆薮开士释　姚秦天竺沙门鸠摩罗什译

　　舍罪福品第一。破神品第二。破一品第三。破异品第四。破情品第五。破尘品第六。破因中有果品第七。破因中无果品第八。破常品第九。破空品第十。

　　广百论本(一卷仅十纸)　(南守北造)

　　圣天菩萨造　唐大慈恩寺沙门释玄奘译

　　破常品第一。破我品第二。破时品第三。破见品第四。破根境品第五。破边执品第六。破有为相品第七。教诫弟子品第八。皆五言偈。

　　十八空论(一卷)　(亦十六，亦十八，亦十四。)　同上

　　陈优禅尼国沙门真谛译

　　为显人法二无我，是一切法通相，今约诸法种类不同，开为十八。

　　取因假设论(七纸半)　(南华北匪)

　　陈那菩萨造　唐大荐福寺沙门释义净译

　　论佛化众生，但依假施设事而宣法要。

　　观总相论颂(十一偈)　同上

　　陈那菩萨造　唐大荐福寺沙门释义净译

　　掌中论(二纸)　(南华北逸)

　　造者译人皆同上

　　论三界但有假名，实无外境。如绳作蛇想，见绳知境无，若了彼分时，知如蛇解谬。

　　解拳论(二纸欠)　同上

　　陈那菩萨造　陈优禅尼国沙门真谛译

　　入大乘论(二卷)　(南都北静)

　　坚意菩萨造　北凉沙门释道泰译

　　义品第一，明大乘方为具足三藏，得成大果。讥论空品第二，明十地成就福果，智果、及明佛生罗　罗，是化非实。顺修诸行品第三，明佛法身在净居受职成道，非阎浮提成佛，及明应礼初发心菩萨。

　　佛性论(四卷)　(南爵北匪)

　　天亲菩萨造　陈优禅尼国沙门真谛译

　　第一缘起分，如来为除五种过失，生五功德，故说一切众生悉有佛性。第二破执分(破小乘品第一。破外道品第二。破大乘见品第三)。第三显体分(三因如品第一。三性品第二。如来藏品第三)。第四辩相分(自体相品第一。明因品第二。显果品第三。事能品第四。总摄品第五。分别品第六。阶位品第七。遍满品第八。无变异品第九。无差别品第十)。

　　究竟一乘宝性论(五卷)　(南自北性)

　　元魏中天竺沙门勒那摩提译

　　教化品第一。佛宝品第二。法宝品第三。僧宝品第四。一切众生有如来藏品第五。无量烦恼所缠品第六。为何义说法品第七。身转清净成菩提品第八。如来功德品第九。自然不休息佛业品第十。较量信功德品第十一。初一卷，是论本偈经，次四卷，如次论释。

　　大乘宝要义论(十卷今作五卷)　(南书北星)

　　不出撰者名字　宋中印土沙门法护等译

　　集诸经论菩萨发心修行功德。

　　大乘集菩萨学论(二十五卷今作十一卷)　(南府北转疑)

　　法称菩萨造　宋中印土沙门法护等译

　　集布施学品第一。护持正法戒品第二。护法师品第三。空品第四。集离难戒学品第五。护身品第六。护受用福品第七。清净品第八。忍辱品第九。精进波罗密品第十。说阿兰若品第十一。治心品第十二(禅定波罗密多附)。念处品第十三。自性清净品第十四。正命受用品第十五。增长胜力品第十六。恭敬作礼品第十七。念三宝品第十八。

　　集大乘相论(上下共十四纸)　(南书北星)

　　觉吉祥智菩萨造　宋北印土沙门施护译

　　释五蕴，十二处，十八界，十二缘生，十波罗密，十地，十八空，三十七菩提分，四圣谛，四静虑，四无量，四等至，八解脱，三摩钵底先行，三解脱门，六神通，陀罗尼，十力，四无所畏，四无碍解，大慈大悲，十八不共法，四声闻果，了知一切相，真如实际，无相法界。

　　集诸法宝最上义论(上下合卷)　同上

　　善寂菩萨造　译人同上

　　初明诸法皆从缘生，不离于识，广引经证，次释菩提无所得义，谓刹那王所诸法，即菩提相等，乃至菩提法中无所安立，若执无因，不集诸福，起染着心，感恶趣果，智者如实信解尊重恭敬，即得最上福聚。

　　六门教授习定论(一卷)　(南华北匪)

　　无著菩萨本　世亲菩萨释　唐大荐福寺沙门释义净译

　　明修定者，须师资圆满，所缘圆满，作意圆满，依有寻有伺等三定，能获世福及出世果。

　　大乘庄严经论(十三卷)　(有李百药序)　(南意移北次弗)

　　无著菩萨造　唐中天竺沙门波罗颇迦罗密多罗译

　　缘起品第一。成宗品第二，以八因成立大乘真是佛说。归依品第三，明大乘归依，有四种大义：一者一切遍义。二者勇猛义。三者得果义。四者不及义。种性品第四，明种性有九种差别，一有体。二最胜。三自性。四相貌。五品类。六过恶。七功德。八金譬。九宝譬，九义各有四种差别。发心品第五。明发心有四种大：一勇猛大。二方便大。三利益大。四出离大。有四种差别：一信行发心，二净依发心，三报得发心，四无障发心。以大悲为根，以利物为依止，以大乘法为所信，以种智为所缘，为求彼故，以胜欲为所乘，欲无上乘故，以大护为所住，住菩萨戒故，以受障为难，起异乘心故，以增善为功德，以福智为自性，以习诸度为出离，以地满为究竟。二利品第六。真实品第七，明第一义相。神通品第八。成熟品第九。菩提品第十，明得一切种智。明信品第十一，明信相差别，有十三种。述求品第十二。弘法品第十三。随修品第十四。教授品第十五。业伴品第十六，明菩萨起业，以方便为伴。度摄品第十七，明六波罗密十义：一制数。二显相。三次第。四释名。五修习。六差别。七摄行。八治障。九功德。十互显。及明四摄行。供养品第十八。亲近品第十九。梵住品第二十，明慈、悲、喜、舍。觉分品第二十一。功德品第二十二。行住品第二十三。敬佛品第二十四。

　　大庄严经论(十五卷)　(南逐物北慈隐)

　　马鸣菩萨造　姚秦天竺沙门鸠摩罗什译

　　广集种种善恶因缘，令人返邪归正。

　　菩萨本生鬘论(十六卷今作十卷)　(南经北右)

　　宋译经院沙门慧绚绍德等译

　　前四卷，圣勇护国尊者，集释迦饲虎、救鸽、分卫、神化、不为毒害，兔王、龙王、慈力王，八种缘起。又商主入海获安，老母毕竟得度。为病比丘灌顶获安，称念三宝功德，造塔胜报，出家功德，六种缘起，凡十四事，文并明畅，后十二卷，是寂变胜天，论菩萨施行庄严，尊者护国本生之义，共有三十四段，文无起止，殊难解释。

　　大丈夫论(二卷)　(南都北静)

　　提婆罗菩萨造　北凉沙门释道泰译

　　共有二十九品，广说悲心行施相貌功德。

　　提婆菩萨破楞伽经中外道小乘四宗论(五纸)　(南华北逸)

　　元魏北天竺沙门菩提留支译

　　先列僧佉计一，毗世计异，尼犍子计俱，若提子计不俱，次一一破之。

　　提婆菩萨释楞伽经中外道小乘涅槃论(四纸半)　同上

　　元魏北天竺沙门菩提留支译

　　先明所计涅槃，有二十种，如来为遮是等邪见，故说涅槃因果正义，次列其名，一一问答示相。

　　大乘掌珍论(二卷)　(南都北性)

　　清辩菩萨造　唐大慈恩寺沙门释玄奘译

　　广释真性有为空四句义，破诸异执，显真胜义。

　　如实论(一卷)　(南华北逸)

　　天亲菩萨造　陈优禅尼国沙门真谛译

　　反质难中无道理难品第一。道理难品第二。堕负处品第三，明堕负处，有二十二种。

　　手杖论(六纸欠)　(南华北匪)

　　尊者释迦称造　唐大荐福寺沙门释义净译

　　破世异执有新生有情。

　　宝行王正论(一卷)　(皆五言偈)　(南邑北逸)

　　陈优禅尼国沙门真谛译

　　安乐解脱品第一，谓十善名安乐，惑尽名解脱。杂品第二，明十恶过患，广诃女身不净，叹佛三十二相。菩提资粮品第三，明相好六通等因。正教王品第四。出家正行品第五，说出家者，应舍粗惑，修七圣财，及说十地大意，并教发愿方法。

　　佛说法集名数经(六纸欠)　(南忠北则)

　　宋北印土沙门施护译

　　集佛所说出世间及世间法名数。

　　惟日杂难经(十三纸)　(南终北明)

　　吴月支国优婆塞支谦译

　　大意说如来二乘功德差别，文甚古拙难读。

　　五门禅经要用法(一卷)　(南令北英)

　　大禅师佛陀密多所撰　刘宋罽宾国沙门昙摩密多译

　　标云：一安般。二不净。三慈心。四观缘。五念佛，释不次第。

　　坐禅三昧法门经(二卷)　(南令北坟)

　　僧伽罗刹造　姚秦天竺沙门鸠摩罗什译

　　第一治淫欲法门。第二治瞋恚法门。第三治愚痴法门。第四治思觉法门。第五治等分行，及重罪人法门。次明四禅四空四等五通法。次明四念止法。次明大乘念佛等法。

　　禅法要解经(二卷)　(南荣北集)

　　姚秦天竺沙门鸠摩罗什译

　　初明不净观，次明净观，次明除五盖，修初禅，二三四禅。次明修四无量心，次明修四空定，次明修四谛观，初习其门，则有十事：一者心专正。二者质直。三者惭愧。四者不放逸。五者远离。六者少欲。七者知足。八者心不系着。九者不乐世乐。十者忍辱。次明修四如意足，次明修五神通法。

　　思惟要略法(八纸半)　(南终北英)

　　译人同上

　　先明形疾轻微，心病深重。次明四无量观法，白骨观法，观佛三昧法，法身观法，十方诸佛观法，观无量寿佛法，诸法实相观法，法华三昧观法。

　　菩萨诃色欲法(一纸欠)　(南宜北稿)

　　译人同上

　　谓是世间枷锁重患衰祸，舍之复念，如出狱思入等，凡夫为色仆，弃之如破枷脱锁等，女人言蜜心毒，如龙渊师窟，不可近，败国乱家，灭人慧明，如高罗密网等，智者知而远，恶而秽之。

　　禅要诃欲经(三纸余)　(南令北聚)

　　失译师名

　　即前不净观一章重出。

　　小道地经(三纸余)　(南藉北既)

　　后汉西域沙门支曜译

　　说道人求息，及求向佛道法。

　　修行道地经(八卷)　(南终北明)　(前有序)

　　天竺沙门众护撰　西晋月支国沙门竺法护译

　　集散品第一。五阴本品第二。五阴相品第三。分别五阴品第四。五阴成败品第五。慈品第六。除恐怖品第七。分别行相品第八。劝意品第九。离颠倒品第十。晓了食品第十一。伏胜诸根品第十二。忍辱品第十三。弃加恶品第十四。天眼见终始品第十五。天耳品第十六。念往世品第十七。知人心念品第十八。地狱品第十九。劝悦品第二十。行空品第二十一。神足品第二十二。数息品第二十三。观品第二十四。学地品第二十五。无学地品第二十六。无学品第二十七。弟子三品修行品第二十八。缘觉品第二十九。菩萨品第三十，后三品，并用法华意旨。

　　道地经(一卷)　(南慎北明)

　　后汉安息国沙门安世高译

　　前本略出，文不可句。

　　众经撰杂譬喻(二卷)　(南所北群)

　　比丘道略集　姚秦天竺沙门鸠摩罗什译

　　旧杂譬喻经(二卷)　(南所北聚)

　　西土贤圣集　吴天竺沙门康僧会译

　　杂譬喻经(二卷北作一卷)　(南所北群)

　　失译人名出后汉录

　　杂譬喻经(二卷)　(南所北英)

　　后汉月支国沙门支娄迦谶译

　　菩提行经(四卷今作二卷)　(南甚北亦)

　　宋中印土沙门天息灾译

　　赞法界颂(六纸)　(南力北言)

　　圣龙树菩萨造　宋北印土沙门施护译

　　佛三身赞(八行偈)　(南兴北言)

　　宋中印土沙门法贤译

　　法、报、化，各二行偈，回向一偈。

　　佛一百八名赞(二纸余)　(南临北言)

　　宋中印土沙门法天译

　　集释迦佛一百八名。

　　一百五十赞佛颂(七纸余)　(南藉北隶)

　　尊者摩咥利制吒造　唐沙门义净译

　　佛吉祥德赞(上中下同卷)　(南无北漆)

　　宋北印土沙门施护译

　　圣观自在菩萨功德赞(七言四十六偈)　(南竟北言)

　　西方贤圣集　宋北印土沙门施护译

　　赞观世音菩萨颂(三纸欠)　(南藉北言)

　　唐佛授记寺翻经沙门释慧智译

　　圣者文殊师利发菩提心愿文(十三行)　(南思北澄)

　　元甘泉马蹄山沙门释智慧译

　　大圣文殊师利菩萨赞佛法身礼(三纸余四十偈)　(南竟北隶)

　　唐北天竺沙门大广智不空译

　　此出大乘一切境界智光明庄严经。

　　百千颂大集经地藏菩萨请问法身赞(六纸欠)　(南无北隶)

　　唐北天竺沙门大广智不空译

　　赞法身，法界、菩提、涅槃、十地、等、妙、功德。

　　

　　广发大愿颂(一纸余)　(南甚北英)

　　阅藏知津卷第三十八
嘉兴大藏经　阅藏知津(第卷-第卷)


　　阅藏知津卷第三十九

　　北天目沙门释智旭汇辑

　　大乘论藏　宗经论第二之三

　　肇论(三卷)　(前有慧达序)　(二藏俱[○@缺])

　　姚秦长安沙门释僧肇着

　　宗本义。物不迁论第一。不真空论第二。般若无知论第三(附刘遗民问答书)。涅槃无名论第四(奏秦王表，九折，十演)。

　　晋僧肇法师宝藏论(一卷)　敦

　　晋僧肇法师着

　　广照空有品第一。离微体净品第二。本际虚无品第三。

　　大乘止观法门(四卷)　(前有朱頔序)　(南践北途)

　　陈南岳思大禅师曲授心要

　　先总示大乘止观，次广作五番建立，第一明止观依止。又三：一明何所依止，谓自性清净心。二明何故依止，以此心是一切法根本故。三明以何依止，先明以意识依止此心，修行止观。次破小乘人执，后破大乘人执。第二明止观境界，谓三自性法，各论清净染浊。第三明止观体状，先就染浊三性以明，次就清净三性以明(正是修行方法)。第四明止观断得，谓约三性修止观，各明所除障，所得益也。第五明止观作用，谓证体起用也，后更示礼佛止观，食时止观，大小便利时止观。后有遵式序。

　　法华经安乐行义(一卷)　(南烦北土)

　　陈南岳思大禅师撰

　　明一切新学菩萨，欲求大乘，超过一切诸菩萨，疾成佛道，须持戒、忍辱、精进、勤修禅定，专心勤修法华三昧，观一切众生皆如佛想。偈云：菩萨学法华，具足二种行：一者无相行。二者有相行。无相四安乐，甚深妙禅定。观察六情根，诸法本来净。众生性无垢，无本亦无净。不修对治行，自然超众圣。无师自然觉，不由次第行。释云：无相行者，一切诸法中，心相寂灭，毕竟不生，行住坐卧，饮食语言，一切威仪，心常定故。诸余禅定，三界次第，从欲界地，未到地，初禅地，乃至非非想处地，有十一种差别不同。有法无法二道为别，是阿毗昙杂心圣行，若安乐行中深妙禅定。即不如此。不依止欲界，不住色无色行，如是禅定，是菩萨遍行，毕竟无心想故，名无相行。有相行者，如劝发品中，专念法华文字，精进不卧，如救头然，若行成就，即见普贤等，得三陀罗尼，若顾身命，贪四事供养，不能勤修，经劫不得。

　　诸法无诤三昧法门(二卷)　(南烦北途)

　　撰者同上

　　先总明欲学一切佛法，先持净戒，勤禅定，乃能得之，无量佛法功德，一切皆从禅生。次问答释疑，后具明四念处，各各具足一切佛法。

　　摩诃止观(二十卷)　(南困衡北霸赵)

　　隋天台智者大师说　门人灌顶记

　　章安记曰：止观明静，前代未闻，智者大师，隋开皇十四年四月二十六日，于荆州玉泉寺，一夏敷扬，二时慈澍，虽乐说不穷，才至见境。法轮停转，后分弗宣，此之止观，天台智者说己心中所行法门，天台传南岳三种止观，一渐次(即释禅波罗密次第法门)，二不定(即六妙门，今已亡失)，三圆顿(即今摩诃止观)皆是大乘，俱缘实相，同名止观。渐则初浅后深，如彼梯磴，不定前后更互，如金刚宝，置之日中，圆顿初后不二，如通者腾空。为三根性，说三法门。今圆顿者，初缘实相，造境即中，无不真实，系缘法界，一念法界，一色一香，无非中道。己界及佛界，众生界亦然，阴入皆如，无苦可舍，无明尘劳，即是菩提，无集可断，边邪皆中正，无道可修。生死即涅槃，无灭可证。无苦无集，故无世间，无道无灭，故无出世间，纯一实相，实相外，更无别法，法性寂然名止，寂而常照名观，虽言初后，无二无别，是名圆顿止观。此菩萨闻圆法，起圆信，立圆行，住圆位，以圆功德而自庄严，以圆力用建立众生。大经云：雪山有草，名曰忍辱，牛若食者，即得醍醐。又云：譬如有人在大海浴，当知已用诸河之水，当知止观，诸佛之师，以法常故，诸佛亦常。乐我净等，亦复如是。

　　开章为十：一大意。二释名。三体相。四摄法。五偏圆。六方便。七正观。八果报。九起教。十旨归。○初释大意，囊括始终，冠戴初后，今撮为五。谓发大心，修大行，感大果，裂大网，归大处。一发大心者，约十种发心以简非。发菩提心，即是观。邪僻心息，即是止。约四谛，四弘、六即、以显是。二修大行者，劝进四种三昧，入菩萨位：一常坐。二常行。三半行半坐。四非行非坐。三感大果者，若行顺中道，即有胜妙果报，设未出分段，所获花报，亦异七种方便，况真果报耶！此义在后第八重中，当广分别。四裂大网者，若人善用止观观心，则内慧明了，通达渐顿诸教，如破微尘，出大千经卷，恒沙佛法，一心中晓，此义至第九重当广说，摄法中亦略示。五归大处者，自向三德，引他同入三德，故名旨归。入秘密藏，至第十重中，当广说也。记曰：此五略，祇是十广，初五章，祇是发菩提心一意耳！方便，正观，祇是四三昧耳！果报一章，祇明违顺，违即二边果报，顺即胜妙果报。起教一章，转其自心，利益于他或作佛身，施权实，或作九界像，对扬渐顿，转渐顿，弘通渐顿，旨归章，祇是同归大处秘藏中，故知略广意同也。○二释止观名，略有四：一相待。二绝待。三会异。四通三德。一相待者，止观各三义，止三义者，息义，停义，对不止止义。观三义者，贯穿义，观达义，对不观观义。二绝待者，横破竖破上三止观，则不可说，有因缘故，亦可得说，以六即望之，初心无所失，圣境无所滥。三会异者，会诸经论异名。四通三德者，以三德共通两字，又三德各通两字。○三释止观体相为四：一教相。二眼智。三境界。四得失。一教相者，止观名教，通于凡圣，不可寻通名，求于别体，故用相简之，简前三教，显圆顿教止观体也。二眼智者，止观为因，智眼为果，用不思议眼智，得圆顿止观体也。三境界者，若得能显眼智中意，无俟所显谛境之说，为未解者，更此一科，夫信行尚多闻，因此分别以会圆妙，法行宗深观，缘此思惟以见正境耳！四得失者，失即思议，得即不思议也。○。

　　四明止观总持，遍收诸法，一摄一切理，二摄一切惑，三摄一切智，四摄一切行，五摄一切位，六摄一切教。○五明偏圆者，简偏就圆，一明大小，二明半满，三明偏圆，四明渐顿，五明权实。○六明方便，谓善巧修行，以微少善根，能令无量行成解发，入菩萨位，圆教以假名五品观行等位，去真犹远，名远方便，六根清净，相似邻真，名近方便。今就五品之前假名位中，复论远近，二十五法为远方便，十种境界为近方便，横竖该罗，十观具足，成观行位，能发真似，今释远方便，略为五：一具五缘，二诃五欲，三弃五盖，四调五事，五行五法。具五缘者，一持戒清净，二衣食具足，三闲居静处，四息诸缘务，五得善知识。诃五欲者，谓色、声、香、味、触，弃五盖者，谓贪欲、瞋恚、睡眠、掉悔、疑。调五事者，谓食、眠、身、息、心。行五法者，谓欲、精进、念、巧慧、一心(已上俱有事解理解)。○七明正修止观者，前六重，依修多罗以开妙解，今依妙解以立正行，膏明相赖，目足更资，行解既勤，三障四魔，纷然竞作，重昏巨散，翳动定明，不可随，不可畏。随之，将人向恶道。畏之，妨修正法。当以观观昏，即昏而朗，以止止散，即散而寂，如猪揩金山，众流入海，薪炽于火，风益求罗耳。开止观为十：一阴界入。二烦恼。三病患。四业相。五魔事。六禅定。七诸见。八增上慢。九二乘。十菩萨。此十境通能覆障，始自凡夫正报，终至圣人方便，阴入一境，常自现前，恒得为观，余九境，发可为观，不发何所观。又八境去正道远，深加防护，得归正辙。二境去正道近，至此位时，不虑无观，薄修即证，又若不解诸境互发，大起疑网，如在疑道，不知所从，先若闻之，恣其变怪，心安若空。○第一观阴界入境者，五阴十二入，十八界也。界内外一切阴入，皆由心起。佛告比丘，一法摄一切法，所谓心是，心是惑本，若欲观察，须伐其根，如炙病得穴。今当去丈就尺，去尺就寸，置色等四阴，但观识阴。识阴者，心是也。观心具十法门，一观不可思议境。二起慈悲心。三巧安止观。四破法遍。五识通塞。六修道品。七对治助开。八知次位。九能安忍。十无法爱。此十重观法，横竖收束，微妙精巧，初则简境真伪，中则正助相添，后则安忍无著，意圆法巧，该括周备。规矩初心，将送行者，到彼萨云，非闇证禅师，诵文法师，所能知也。一观心是不可思议境者，若无心而已，介尔有心，即具三千。亦不言一心在前，一切法在后，亦不言一切法在前，一心在后，若从一心生一切法者，此则是纵，若心一时含一切法者，此则是横，纵亦不可，横亦不可，祇心是一切法，一切法是心，故非纵非横，非一非异，玄妙深绝，非识所识，非言所言，所以称为不可思议境也。此不思议境，何法不收，此境发智，何智不发，依此境发誓愿，乃至无法爱，何誓不具，何行不满足耶！说时次第，行时一心中具一切心。二发真正菩提心者，既深识不思议境，知一苦一切苦，自悲悲他，发两誓愿：众生无边誓愿度，烦恼无尽誓愿断。又识不可思议心，一乐一切乐，我及众生，昔虽求乐，不知乐因，今方始解，故起大慈，兴两誓愿：法门无量誓愿学，佛道无上誓愿成。三善巧安心者，善以止观安于法性也，随根、随病、回转、自行、化他，有六十四番安心法等，四破法遍者，不思议一境一切境，一心一切心，横竖诸法，悉趣于心，破心故，一切皆破，故言遍也。是中先约空无生门，以次第破显圆顿破，然后以一门破，例余门破。文广义深，须细寻之。五识通塞者，破塞存通，如除膜养珠，破贼护将。六明道品调适者，由圆三十七品，入圆三解脱门。七助道对治者，以根钝故，不能即开三解脱门，以遮重故，牵破观心，为是义故，应须治道。对破遮障，于助六度，但作一事解，不能助道。当观此助不思议，摄一切法。八明次位者，夫真似二位，有解脱知见，朱紫分明，终不谬谓未得谓得，岂有凡夫造心，即言上圣，此非增上慢，推与谁乎。次明从五悔登随喜品，乃至十信，四十二位，究竟妙觉，无有叨滥，名知次位。九安忍者，若名利眷属从外来破忆此三术，啮齿忍耐，虽千万请，确乎难拔，让哉！隐哉！去哉！若烦恼业定见慢等，从内来破者，亦忆三术，即空即假即中。十无法爱者，行上九事，过内外障，应得入真。而不入者，以法爱住着而不得前，若破法爱，入三解脱，发真中道，所有慧身，不由他悟，自然流入萨婆若海。是十种法，名大乘观，学是乘者，名摩诃衍，行、住、坐、卧、语作、见色、闻声，嗅香，尝味、觉触、知法，一切缘中，一切境中，皆可修之。○第二观烦恼境，乃至第七观诸见境，各为四意，各论十乘，具如全帙，后三境不说，后三大章亦不说。

　　释禅波罗密次第法门(十卷)　(南刑北烦)

　　天台智者大师说　弟子法慎记　灌顶再治

　　大意第一。释名第二。明门第三。辨诠次第四。简法心第五。分别前方便第六。释修证第七，于中有四，初修证世间禅相，谓四禅，四无量心，四无色定，二修证亦世间亦出世间禅相，谓六妙门，十六特胜，通明观。三修证出世间禅相，谓对治无漏，缘理无漏。对治无漏有九。九想、八念、十想三种名坏法观；八背舍、八胜处、十一切处，三种名不坏法观；九次第定，名练；师子奋迅，名熏；超越三昧，名修；缘理无漏未说。四修证非世间非出世间禅相未说。八显示果报，九从禅起教。十结会归趣，皆未说。

　　六妙门禅法(一卷)　(元藏谨字号南北藏并[○@缺])

　　修习止观坐禅法要(二卷)　(前有元照序)　(一名童蒙止观亦名小止观)　(南践北途)

　　天台山修禅寺沙门智顗述

　　具缘第一，诃欲第二，弃盖第三，调和第四，方便第五，正修第六，善发第七，觉魔第八，治病第九，证果第十。后附梁肃天台止观统例，及天台法门议。

　　释摩诃般若波罗密经觉意三昧(一卷)　(南烦北法)

　　智者大师说

　　辨法相第一。释觉意三昧名第二。释方便行第三。明心相第四。入观门第五。证相门第六。

　　四念处(四卷)　同前号

　　说者同上

　　先明一切诸法，皆不可思议，不可宣说。次明四悉檀因缘故，亦可得说，乃约生生等四句，各明四门，四念处，三十七品，因行果位，差别不同。

　　法界次第初门(三卷)　(南翦北刑)

　　天台山修禅寺沙门释智顗，辄依经附论，撰法界次第初门三百科，裁为七卷，流传新学，略为三意：一为读诵寻论随见法门，脱有迷于名数者。二为未解圣教所制法门浅深之次第。三为学三观之者，当以此诸法名相义理，一一历心而转作，则观解无碍，触境不迷，若于一念心中，通达一切佛法者，则三观自然了了分明也。故出此三百科，名教仍当，名下略辩体相，始得三卷(仅六十科)。

　　净土十疑论(一卷十四纸)　(前有杨杰序)　(南起北刑)

　　隋天台智者大师说

　　一释求生净土无大慈悲疑。二释求生乖无生理疑。三释偏求生一土疑。四释偏念一佛疑。五释具缚得生疑。六释即得不退疑。七释不求内院疑。八释十念得生疑。九释女人根缺不生疑。十释作何行业得生疑。后有陈瓘序。

　　观心论(亦名煎乳论)　(二藏俱[○@缺])

　　大乘论藏　诸论释第三

　　瑜伽师地论释(一卷)　(南心北退)

　　最胜子等诸菩萨造　唐大慈恩寺沙门释玄奘译

　　总释瑜伽师地名义，略释一十七地名义。

　　摄大乘论释(十卷)　(南持北枝)

　　译人同上

　　世亲菩萨释前摄大乘论本。

　　摄大乘论释(十五卷)　(有慧恺序)　(南操好北友投)

　　陈优禅尼国沙门真谛译

　　摄大乘论释(十卷)　(南坚北连)

　　隋南天竺沙门达摩笈多译

　　二译并同前本。

　　摄大乘论释(十卷)　(南雅北交)

　　唐大慈恩寺沙门释玄奘译

　　无性菩萨，释前摄大乘论本。

　　成唯识论(十卷)　(有沈玄明后序)　(南縻北义)

　　译人同上

　　护法等十菩萨，各造论十卷，释世亲三十颂，奘师糅为十卷，乃瑜伽一宗之精要也。

　　成唯识宝生论(五卷)　(一名二十唯识顺释论)　(南自北沛)

　　唐大荐福寺沙门释义净译

　　护法菩萨，释天亲所造论。

　　大乘广五蕴论(十三纸半)　(南都北投)

　　安慧菩萨造　唐中印土沙门地婆诃罗译

　　观所缘缘论释(八纸余)　(南华北投)

　　唐大荐福寺沙门释义净译

　　护法菩萨，释缘缘论中破执纵夺之法。

　　释摩诃衍论(十卷)　(龙树菩萨造筏提摩多译)　(元藏笙字号南北藏俱[○@缺])

　　广百论释论(十卷)　(南真北廉)

　　唐大慈恩寺沙门释玄奘译

　　护法菩萨，释前广百论本，与成唯识论破我法二执处，相为表里，最宜详玩。

　　华严悬谈会玄记(四十卷)　钜野洞庭

　　元苍山再光寺普瑞集

　　消释悬谈文义，乃座主家学问耳。

　　佛说观无量寿佛经疏妙宗钞(六卷)　(南韩北约)

　　宋四明沙门知礼述

　　先略明大意云：果佛圆明之体即我凡夫本具性德，故一切教所谈行法，无不为显此之觉体，故四三昧，通名念佛，但其观法，为门不同，今此观门，及般舟三昧，托彼安养依正之境，用微妙观，专就弥陀，显真佛体，虽托彼境，须知依正同居一心，心性遍周，无法不造，无法不具，据乎心性观彼依正，依正可彰，托彼依正观于心性，心性易发。所言心性具一切法者，实无能具所具，能造所造，即心是法，即法是心，能造因缘，及所造法，皆悉当处全是心性，是故今观若依若正，乃法界心，观法界境，生于法界依正色心，故释观字，用一心三观，释无量寿，用一体三身，体，宗，力用，义并从圆，判教属顿。

　　金光明经玄义拾遗记(六卷)　(南遵北会)

　　宋四明沙门知礼述

　　序曰：宝云讲次，学徒随录，义或阙如，未及补治，不幸归寂，孤山之制，多事消文，复于中间，毁除观心，斯实不忍，今故秉笔，拾先师遗余之义，拾后人遗弃之文，使教行二涂，不致壅蔽。大师深解法性。可尊可贵，当体名金，寂而常照，当体名光，大悲益物，当体称明，是知法性具金光明，真实名义究竟成就也。此经以金光明为名，以金光明为体，以金光明为宗，以金光明为用，以金光明而为教相。亦可三字，别对五章，以金为体，以光为宗，以明为用，总三为名，分别三名而为教相，法体既尔，体德合然，甚深，是光之德，穷法性底故，无量，是明之德，达法性边故，此二不二，是金之德，法性究竟尊贵义故，亦可三义皆甚深，皆无量，皆不二也。五章之德，莫不如是。

　　金光明经文句记(十二卷)　(南约法北盟何)

　　述人同上

　　即释文句也。

　　请观音经疏阐义钞(四卷)　(南烦北法)

　　宋钱塘沙门智圆述

　　即释智者疏，约文敷义，笔之为钞。

　　仁王护国般若经疏神宝记(四卷)　(南弊北韩)

　　宋四明沙门柏庭善月述

　　是经有六名，其末名龙宝神王，今摭二字，以名所释，抑轮王兴世，有神宝自至之言，故云。

　　天台名家，实以传宗为本，而释经次焉，然以得佛心宗，发旋总持，故凡申一经，释一义，亦必有法。

　　般若波罗密多心经略疏连珠记(一卷北作二卷)　(南青北百)

　　宋玉峰沙门释师会述

　　佛母般若波罗密多圆集要义论释(四卷今作二卷)　(南书北星)

　　宋北印土沙门施护译

　　三宝尊菩萨造，释大域龙树菩萨所造颂。

　　法华玄义释签(二十卷)　(前有普门子缘起序)　(南晋楚北多士)

　　唐天台沙门湛然述

　　昔于台岭，随诸问者签下所录，不暇寻究文势生起，亦未委细分节句逗，晚还毗坛，辄添肤饰，裨以管见，然所记者，莫非述闻，兼寻经论，但识用暗短，而繁略颇驯，呈露后贤，敢悕添削。

　　法华文句记(二十卷北作三十卷)　(南赵魏北晋楚更)

　　唐天台沙门湛然述

　　即释智者文句也。后记云，适与江淮四十余僧，往礼台山，因见不空三藏门人含光，奉敕在山修造，云与不空亲游天竺，彼有僧问曰：大唐有天台教迹，最堪简邪正，晓偏圆，可能译之，将至此土耶？岂非中国失法，求之四维。而此方少有识者，如鲁人耳。故厚德向道者，莫不仰之。敬愿学者，行者，随力称赞，应知自行兼人，并异他典。若说若听境智存焉，若冥若显，种熟可期，并由弘经者有方故也。若直尔讲说，是弘经者，何须衣、座、室，三之诫，如来所遣，岂可聊尔。余省躬揣见，自觉多惭，迫以众缘，强复疏出，纵有立破，为树圆乘，使同志者，开佛知见，终无偏党，而顺臆度，冀诸览者，悉鉴愚忱，一句染神，咸资彼岸，思惟修习，永用舟航，随喜见闻，恒为主伴，若取若舍，经耳成缘，或顺或违，终因斯脱，愿解脱之日，依报正报，常宣妙经，一刹一尘，无非利物，唯愿诸佛，冥熏加被，一切菩萨，密借威灵，在在未说，皆为劝请，凡有说处，亲承供养，一句一偈，增进菩提，一色一香，永无退转。

　　观音玄义记(四卷)　(南何北遵)

　　宋四明沙门知礼述

　　即释智者玄义也。

　　观音义疏记(四卷)　(南何北遵约)

　　述者同上

　　即释义疏也，后附天竺寺沙门遵式释重颂云，第二重颂，是隋炀大业中，智者灭后，笈多所译，方入大部，故疏阙释。

　　涅槃玄义发源机要(四卷)　(南土北同)

　　宋钱唐沙门释智圆述

　　大乘百法明门论解(一卷)　敦

　　唐大慈恩寺沙门释窥基述

　　大乘起信论疏(五卷)　岩

　　唐西太原寺沙门释法藏述

　　大乘起信论疏笔削记(十五卷)　岩岫

　　宋长水沙门释子璇录

　　肇论新疏游刃(二十卷)　杳冥

　　元大白马寺沙门释文才述

　　科一卷，新疏九卷，游刃十卷。

　　摩诃止观辅行传弘决(四十卷)　(前有普门子序)　(南假途灭虢北魏困横假)

　　唐毗陵沙门湛然述

　　述此缘起，凡有十意：一为知有师承，非任胸臆，异师心故。二为曾师承者，而弃根本，随末见故。三为后代展转，随生异解，失本依故。四为信宗好习，余方无师，可禀承故。五为义观俱习，好凭教者，行解备故。六为点示关节，广略起尽，宗要文故。七为建立师解，使不沦坠，益来世故。八为自资观解，以防谬误，易寻讨故。九为呈露所解，恐有迷忘，求删削故。十为随顺佛旨，运大悲心，利他行故。

　　止观义例(二卷)　(南践北途)

　　述者同上

　　第一所传部别例，第二所依正教例，第三依正消释例，第四大章总别例，第五心境释疑例，第六解行相资例，第七喻疑显正例。

　　止观大意(十纸余)　(南翦北起)

　　述者同上

　　因员外李华欲知止观大意，略报纲要。初叙祖承，二叙教观，先叙教，次叙观。

　　观心论疏(三卷北作五卷)　(南起北刑)

　　隋天台国清寺沙门灌顶撰

　　论有序、正、流通，从初问佛经无量下去，至四月一岁，有四纸半论文，并是序分。从问观自心生，云何四不说下去，至寂然无言说，有三十六行偈，是正说。从今约观一念下去，有十行三字，是流通分。

　　阅藏知津卷第三十九
嘉兴大藏经　阅藏知津(第卷-第卷)


　　阅藏知津卷第四十

　　北天目沙门释智旭汇辑

　　小乘论藏

　　立世阿毗昙论(十卷)　(初卷标佛说字)　(南聚北弁)

　　陈优禅尼国沙门真谛译

　　地动品第一。南阎浮提品第二。六大国品第三。夜叉神品第四。漏阇耆利象王品第五。四天下品第六。数量品第七。天住处品第八。欢喜园品第九。众车园品第十。恶口园品第十一。杂园品第十二。波利夜多园品第十三。提头赖吒城品第十四。毗留勒叉城品第十五。毗留博叉城品第十六。毗沙门城品第十七。天非天斗战品第十八。日月行品第十九。云何品第二十。受生品第二十一。寿量品第二十二。地狱品第二十三。小三灾品第二十四。大三灾品第二十五。

　　文来未尽。

　　阿毗达磨集异门足论(二十卷亦名说一切有部集异门足论南邙面北甲帐)

　　尊者舍利子说

　　唐大慈恩寺沙门释玄奘译

　　缘起品第一。世尊游力士生处，住其所造初成台观，命舍利子代宣法要，舍利子承命，结集法毗奈耶。一法品第二，有三门。二法品第三，有二十七门。三法品第四，有五十门。四法品第五，亦五十门。五法品第六，有二十四门。六法品第七，有二十四门。七法品第八，有二十三门。八法品第九，有十门。九法品第十，略有二种。十法品第十一，略有二种。赞劝品第十二，佛从卧起，赞善劝持。

　　舍利弗阿毗昙论(二十二卷北作三十卷)　(有道标序)　(南群英杜北惊图写)

　　姚秦天竺三藏昙摩崛多共昙摩耶舍译

　　问分入品第一。界品第二。阴品第三。四圣谛品第四。根品第五。七觉品第六。不善根品第七。善根品第八。大品第九。优婆塞品第十。

　　非问分界品第一。业品第二。人品第三。智品第四。缘品第五。念处品第六。正勤品第七。神足品第八。禅定品第九。道品第十。烦恼品第十一。

　　摄相应分　摄品第一上。相应品下。

　　绪分遍品第一。因品第二。名色品第三。假结品第四。行品第五。触品第六。假心品第七。十不善业道品第八。十善业道品第九。定品第十。

　　阿毗达磨法蕴足论(十二卷北作十卷亦名说一切有部法蕴足论)　(有靖迈后序)　(南背北陛)

　　尊者大目乾连造(亦名说一切有部法蕴足论)

　　唐大慈恩寺沙门释玄奘译

　　学处品第一，明优婆塞五戒。预流支品第二，明四种法行：一亲近善士、二听闻正法、三如理作意、四法随法行。证净品第三，明四不坏净：一佛证净、二法证净、三僧证净、四圣所爱戒。沙门果品第四，明四圣果。通行品第五，明四通行：一苦迟通行、二苦速通行、三乐迟通行、四乐速通行。圣种品第六，明于衣食卧具知足，及乐断乐修圣种。正胜品第七，明四正勤。神足品第八，明欲、勤、心、观，四三摩地。念住品第九，明身、受、心、法，四观。圣谛品第十，明四圣谛。静虑品第十一，明四禅法。无量品第十二，明慈、悲、喜、舍、定。无色品第十三，明四空定。修定品第十四，明四修定：一得现法乐住、二得殊胜智见、三得胜分别慧、四得诸漏永尽。觉支品第十五，明七觉支。杂事品第十六，明永断一一法，皆能保彼定不退还，谓贪、瞋、痴，乃至苦、忧、扰、恼等。根品第十七，明二十二根。处品第十八，明十二处。蕴品第十九，明五蕴。多界品第二十，明界处蕴缘起，及处非处善巧。缘起品第二十一，明十二因缘法。

　　施设论(七卷今作三卷)　(南壁北通)

　　宋中印土沙门法护译

　　对法大论中世间施设门第一(按释论有此门，梵本元阙)。因施设门第二，问答轮王七宝因果。第三明轮王七宝，同如来法。第四问答佛生，先现瑞相。第五问答佛出时处。第六问答诸因果事。第七明三毒轻重，由于习成。第八第九问答世间诸法不同所由。第十问答山地方处等殊。第十一问答化事。第十二问答大海事。第十三问答神通事。第十四问答雨不雨事。

　　文来未尽。

　　阿毗达磨发智论(二十卷)　(亦名说一切有部发智论)　(南二京北傍启)

　　尊者迦多衍尼子造

　　唐大慈恩寺沙门释玄奘译

　　杂蕴第一(蕴，梵名犍度)。世第一法纳息一(纳息，梵名跋渠)。智纳息二。补特伽罗纳息三。爱敬纳息四。无惭纳息五。相纳息六。无义纳息七。思纳息八。

　　结蕴第二。不善纳息一。一行纳息二。有情纳息三。十门纳息四。

　　智蕴第三。学支纳息一。五种纳息二。他心智纳息三。修智纳息四。七圣纳息五。

　　业蕴第四。恶行纳息一。邪语纳息二。害生纳息三。表无表纳息四。自业纳息五。

　　大种蕴第五。大造纳息一。缘纳息二。具见纳息三。执受纳息四。

　　根蕴第六。根纳息一。有纳息二。触纳息三。等心纳息四。一心纳息五。鱼纳息六。因缘纳息七。

　　定蕴第七。得纳息一。缘纳息二。摄纳息三。不还纳息四。一行纳息五。

　　见蕴第八。念住纳息一。三有纳息二。想纳息三。智纳息四。见纳息五。伽陀纳息六。

　　汇门标目云：佛灭后三百年造，乃对法藏之根本也。

　　阿毗昙八犍度论(三十卷)　(有道安序)　(南夏东西北彩仙灵)

　　符秦罽宾国沙门瞿昙僧伽提婆共竺佛念译

　　即发智论同本先译(而文烦拙)。

　　阿毗达磨大毗婆沙论(二百卷)　(南图至席北心至縻)

　　唐大慈恩寺沙门释玄奘译

　　五百大阿罗汉造，广释说一切有部发智论。

　　阿毗昙毗婆沙论(八十二卷北作八十卷)　(有释道挺序)　(南宫至惊北都至京)

　　北凉沙门浮陀跋摩共道泰译

　　与前本同，仅存三犍度。

　　鞞婆沙论(十四卷)　(南钟隶北肆筵)

　　迦旃延子造

　　符秦罽宾国沙门僧伽跋澄译

　　说阿毗昙八犍度第一。鞞婆沙三结处第一。三不善根处第二。三有漏处第三。四流处第四。四受处第五。四缚处第六。五盖处第七。五结处第八。五下结处第九。五上结处第十。五见处第十一。六身爱处第十二。七使处第十三。九结处第十四。九十八使处第十五(小章竟)。解十门大章。二十二根处第十六。十八界处第十七。十二入处第十八。五阴处第十九。五盛阴处第二十(亦名五取阴，亦名五受阴，唯是有漏)。六界处第二十一。色无色法处第二十二。可见不可见法处第二十三。有对无对处第二十四。有漏无漏处第二十五。有为无为法处第二十六。三世处第二十七。善不善无记处第二十八。欲界色界无色界系法处第二十九。学无学非学非无学法处第三十。见断思惟断不断法处第三十一。四圣谛处第三十二。四禅处第三十三。四等处第三十四。四无色处第三十五。八解脱处第三十六。八除入处第三十七(即八胜处也)。十一切入处第三十八。八智处第三十九。三三昧处第四十(广说大章竟)。中阴处第四十一(出阿毗昙结使犍度人品非次)。四生处第四十二。

　　阿毗达磨俱舍论(三十卷)　(南笙升阶北楼观飞)

　　尊者世亲造　唐大慈恩寺沙门释玄奘译

　　分别界品第一。分别根品第二。分别世品第三。分别业品第四。分别随眠品第五。分别贤圣品第六。分别智品第七。分别定品第八。破我执品第九。

　　阿毗达磨俱舍释论(二十二卷)　(有慧恺序)　(南鼓瑟吹北禽兽画)

　　陈优禅尼国沙门真谛译

　　与前本同。

　　阿毗达磨俱舍论本颂(一卷)　(南吹北画)

　　世亲菩萨造　唐大慈恩寺沙门释玄奘译

　　即前论本中颂别行。

　　阿毗达磨顺正理论(八十卷)　(亦名说一切有部顺正理论)　(南纳至通北背至迳)

　　尊者众贤造　唐大慈恩寺沙门释玄奘译

　　辩本事品第一，明蕴、处、界，三种摄法。辩差别品第二，明二十二根差别，及破无因、一因、不平等因、辩心、心所、及不相应行等，及辩六因四缘。辩缘起品第三，明三界、五趣、七识住、九有情居、四生、及辩中有相、十二因缘相、有情世间相、器世间相。辩业品第四。辩随眠品第五。辩贤圣品第六。辩智品第七。辩定品第八。

　　阿毗达磨藏显宗论(四十卷)　(南广内左达北宫殿盘郁)

　　造者译人皆同上

　　即顺正理论广文略出，而加序品。

　　阿毗达磨识身足论(十六卷)　(亦名说一切有部识身足论)　(南洛浮北设席)

　　提婆设摩阿罗汉造　唐大慈恩寺沙门释玄奘译

　　目乾连蕴第一，沙门目连，作如是说，过去未来无，现在无为有，今依诸契经，种种破之。补特伽罗蕴第二，补特伽罗论者，作如是说，定有补特伽罗，性空论者，依诸契经，种种破之。因缘蕴第三，问答诸法互为因缘义。所缘缘蕴第四，问答诸所缘义。杂蕴第五，明起染离染等义。成就蕴第六，广明十二心成就不成就等差别，十二心者，欲界系有四心：一善、二不善、三有覆无记、四无覆无记；色无色界系各有三心；除不善，并学心，无学心为十二。

　　阿毗达磨界身足论(三卷北作二卷)　(亦名说一切有部界身足论)　(南浮北席)

　　尊者世友造　译人同上

　　本事品第一，明十大地法，十大烦恼，十小烦恼，五烦恼，五见，五触，五受根，五法，六识身，六触，六受，六想，六思，六爱。分别品第二，分别相应不相应等，略说十六门，广有八十八门。后有释基序。

　　阿毗达磨品类足论(十八卷)　(亦名说一切有部品类足论)　(南渭据北对楹)

　　造者译人皆同上

　　辩五事品第一，一色，二心，三心所，四不相应行，五无为。辩诸智品第二。辩诸处品第三。辩七事品第四。辩随眠品第五。辩摄等品第六。辩千问品第七。举二十门，各为五十问答。辩决择品第八。

　　众事分阿毗昙论(十二卷)　(南据泾北升阶)

　　刘宋中天竺沙门求那跋陀罗共菩提耶舍译

　　即前同本异出，止有七品。

　　阿毗昙心论(四卷)　(南承北瑟)

　　尊者法胜造

　　东晋罽宾国沙门瞿昙僧伽提婆共慧远译

　　界品第一。行品第二。业品第三。使品第四。贤圣品第五。智品第六。定品第七。契经品第八。杂品第九。论品第十。

　　法胜阿毗昙心论(六卷)　(南承北纳)

　　大德优婆扇多释

　　高齐茑苌国沙门那连提黎耶舍译

　　即释前论，同前十品。

　　杂阿毗昙心论(十一卷北作十六卷)　(南明既北鼓瑟)

　　刘宋天竺沙门僧伽跋摩等译

　　尊者法救造(梵称达磨多罗)亦释前论，而加序品，又加第十择品，而以论品为第十一，较优波扇多者为详。

　　阿毗昙甘露味论(二卷)　(南既北楹)

　　尊者瞿沙造　曹魏代译失三藏名

　　布施持戒品第一。界道品第二。住食生品第三。业品第四。阴持入品第五(持即界也)。行品第六。因缘种品第七。净根品第八。结使禅智品第九。三十七无漏人品第十。智品第十一。禅定品第十二。杂定品第十三。三十七品第十四。四谛品第十五。杂品第十六。

　　入阿毗达磨论(二卷)　(说一切有部)　(南坟北笙)

　　塞建地罗阿罗汉造

　　唐大慈恩寺沙门释玄奘译

　　略明五蕴，及三无为名义。

　　五事毗婆沙论(二卷北作一卷)　(南杜北席)

　　尊者法救造　唐大慈恩寺沙门释玄奘译

　　分别色品第一。分别心品第二。分别心所法品第三。

　　释尊者世友五事论，文来未尽。

　　阿毗昙五法行经(九纸半)　(南籍北坟)

　　后汉安息国沙门安世高译

　　先释四谛，次释五法。

　　尊婆须密菩萨所集论(十卷北作十五卷)　(有序未详作者)　(南集坟北吹笙)

　　符秦罽宾国沙门僧伽跋澄等译

　　菩萨，即当来师子如来也。偈品首聚犍度第一。心犍度第二。三昧犍度第三。天犍度第四。四大犍度第五。契经犍度第六。更乐犍度第七。结使犍度第八。行犍度第九。智犍度第十。见犍度第十一。根犍度第十二。一切有犍度第十三。偈犍度第十四。

　　译文甚拙。

　　成实论(二十卷)　(南典亦北丙舍)

　　诃梨跋摩造　姚秦天竺沙门鸠摩罗什译

　　发聚中佛宝论五品。法宝论三品。僧宝论三品。吉祥品。立论品等六品。十论初有相品等十七品。苦谛聚色论二十四品。识论十七品。想阴品一。受论六品。行阴论十一品。集谛聚业论二十六品。烦恼论二十品。灭谛聚十四品。道谛聚四十八品。共二百二品，大旨与说一切有部相违。

　　四谛论(四卷北作三卷)　(南漆北逸)

　　婆薮跋摩所造　陈优禅尼国沙门真谛译

　　思择品第一。略说品第二。分别苦谛品第三。思量集谛品第四。分别灭谛品第五。分别道谛品第六。

　　解脱道论(十二卷)　(南稿北阶纳)

　　罗汉优波底沙(梁言大光)造

　　萧梁扶南国沙门僧伽婆罗译

　　因缘品第一。分别戒品第二。头陀品第三。分别定品第四。觅善知识品第五。分别行品第六，谓欲行、瞋行、痴行，等相不同。分别行处品第七。行门品第八，谓修十一切入、十不净想、十念、四无量心、四大观、食不耐想等，四十八行。五神通品第九。分别慧品第十。五方便品第十一，谓阴方便、入方便、界方便、因缘方便、圣谛方便。分别谛品第十二。

　　随相论(二卷)　(南既北筵)

　　德慧法师造　陈优禅尼国沙门真谛译

　　解四谛十六行相，破外道我执。

　　缘生论(一卷有序)　(南华北匪)

　　隋南天竺沙门达摩笈多译

　　圣者郁楞伽造，明十二因缘义。

　　大乘缘生论(十纸半)　(南壁北右)

　　唐北天竺沙门大广智不空译

　　与上本同，实小乘耳。

　　十二因缘论(三纸)　(南华北沛)

　　元魏北天竺沙门菩提留支译

　　净意菩萨，释十二因缘。

　　止观门论颂(四纸欠)　(南华北匪)

　　世亲菩萨造　唐大荐福寺沙门释义净译

　　七十七颂，明修不净观法门。

　　金刚针论(八纸欠)　(南书北星)

　　宋中印土沙门法天译

　　法称菩萨，破婆罗门四韦陀论。

　　彰所知论(二卷南作一卷)　(前有廉复序)　(南罗北通)

　　大元帝师癹合思巴造

　　元释教总统沙门沙罗巴译

　　器世界品第一。情世界品第二(内释十二缘生，约分位者，一一支中，皆有五蕴但是从胜为名)。道法品第三。果法品第四。无为法品第五。后有克己序。

　　三法度论(三卷)　(南坟北画)

　　尊者山贤造

　　东晋罽宾国沙门瞿昙僧伽提婆共慧远译

　　德品第一。恶品第二。依品第三，谓阴、界、入。

　　四阿含暮抄解(二卷有序)　(南籍北英)

　　阿罗汉婆素跋陀撰

　　符秦沙门鸠摩罗佛提等译

　　共有九段解释：初功德三段，二恶三段，三依三段，即三法度论耳，文甚难读。

　　三弥底部论(三卷)　(南隶北画)

　　失译人名今附三秦录

　　大意破我人知见，明中阴不无，而文不甚联络。

　　分别功德论(三卷)　(南漆北笙)

　　失译人名附后汉录

　　释增一阿含经序品中偈，及念佛等十种一法，次释弟子品，各称第一因缘。

　　阿含口解十二因缘经(七纸欠)　(南籍北既)

　　后汉安息国优婆塞安玄共严佛调译

　　说欲断生死趣，度世道者，当念却十二因缘事。

　　辟支佛因缘论(一卷)　(南漆北逸)

　　失译人名今附秦录

　　说八位辟支佛觉悟因缘。

　　四品学法(一纸半)　(南宜北稿)

　　刘宋中天竺沙门求那跋陀罗译

　　一戒行备具。二多知经法。三能化度人，号真学，为上品；纯行五戒，号承法，为中品；但持四戒，号依福学，为下品。一身所护法，二供养法，三于同学法，号散侍，为外品。

　　异部宗轮论(七纸余作一卷)　(南漆北席)

　　世友菩萨造　唐大慈恩寺沙门释玄奘译

　　说佛灭百年后，异执渐起，分为二十部别。

　　十八部论(六纸半)　同上

　　失译人名

　　部异执论(八纸余)　同上

　　陈优禅尼国沙门真谛译

　　二并是异部宗轮论同本异出。

　　阅藏知津卷第四十

　　　　(信士余观捐资八两助刻二▆
　　　信士高士化助银四两
　　　　　高士佑助银四两)
嘉兴大藏经　阅藏知津(第卷-第卷)


　　阅藏知津卷第四十一

　　北天目沙门释智旭汇辑

　　杂藏　西土撰述第一

　　佛说四十二章经(六纸)　(前有序)　(南尺北璧)

　　后汉中天竺沙门迦叶摩腾共竺法兰译

　　此西来教典之始也，古今译经图记云：四十二章经，本是外国经抄，腾以大化初传，人未深信，蕴其妙解，不即多翻，且撮经要，以导时俗。

　　大乘修行菩萨行门诸经要集(三卷)　(南宜北英)

　　唐于阗国沙门释智严译

　　诸经集四十二部，凡菩萨行门，总六十六条。

　　八大人觉经(一纸欠)　(南贤北维)

　　后汉安息国沙门安世高译

　　菩萨内习六波罗密经(三纸欠)　(南贤北悲)

　　后汉临淮郡沙门严佛调译

　　说内习六妙门为六波罗密，能制六根。

　　出曜经(二十卷)　(前有僧睿序)　(南定笃初北广内)

　　尊者法救造　姚秦凉州沙门竺佛念译

　　无常品第一。欲品第二。爱品第三。无放逸品第四。念品第五。戒品第六。学品第七。口品第八。行品第九。信品第十。沙门品第十一。道品第十二。利养品第十三。忿怒品第十四。惟念品第十五。杂品第十六。水品第十七。华香品第十八。马喻品第十九。恚品第二十。如来品第二十一。闻品第二十二。我品第二十三。广演品第二十四。亲品第二十五。泥洹品第二十六。观品第二十七。恶行品第二十八。双要品第二十九。乐品第三十。心意品第三十一。沙门品第三十二。梵志品第三十三。

　　出曜之言，旧名譬喻，即十二部经第六部也，共集如来法句千章，释之以训未来。

　　法句譬喻经(四卷)　(南籍北亦)

　　西晋沙门法炬共法立译

　　共三十九品。大意与上经同，而次第不同，且少有解释。

　　法句经(二卷)　(序中名昙钵偈)　(南所北群)

　　尊者法救造　吴天竺沙门维祇难等译

　　即法喻经中三十九品法句，凡七百五十二偈。

　　法集要颂经(四卷)　(南甚北隶)

　　尊者法救集　宋中印土沙门天息灾译

　　即出曜经三十三品法偈，皆是佛所说也。

　　佛本行经(七卷)　(南初北达)

　　刘宋六合山寺沙门释宝云译

　　因缘品第一。阿育王时，密迹金刚，为诸天颂佛始末。称叹如来品第二。降胎品第三。如来生品第四。梵志占相品第五。阿夷决疑品第六。入誉论品第七。与众彩女游居品第八。现忧惧品第九。阎浮提树荫品第十。出家品第十一。车匿品第十二。瓶沙王问事品第十三。为瓶沙王说法品第十四。不然阿兰品第十五。降魔品第十六。转法轮品第十七。度宝称品第十八。广度品第十九。现大神变品第二十。升忉利宫为母说法品第二十一。忆先品第二十二。游维耶离品第二十三。叹锭光佛时品第二十四。降象品第二十五。魔劝舍寿品第二十六。调达入地狱品第二十七。现乳哺力品第二十八。大灭品第二十九。叹无为品第三十。八王分舍利品第三十一。

　　佛所行赞经(五卷)　(南美北兴)

　　马鸣菩萨造　北凉中天竺沙门昙无谶译

　　生品第一。处宫品第二。厌患品第三。离欲品第四。出城品第五。车匿还品第六。入苦行林品第七。合宫忧悲品第八。推求太子品第九。瓶沙王诣太子品第十。答瓶沙王品第十一。见阿罗蓝郁头蓝品第十二。破魔品第十三。阿惟三菩提品第十四。转法轮品第十五。瓶沙王诸弟子品第十六。大弟子出家品第十七。化给孤独品第十八。父子相见品第十九。受祇洹精舍品第二十。守财醉象调伏品第二十一。庵摩罗女见佛品第二十二。神力住寿品第二十三。离车辞别品第二十四。般涅槃品第二十五。大般涅槃品第二十六。叹涅槃品第二十七。分舍利品第二十八。

　　僧伽罗刹所集佛行经(五卷)　(南宜北兴)

　　符秦罽宾国沙门僧伽跋澄译

　　大意发明如来因中果上种种功德，乃至百年之后，阿育王起舍利塔。而译文甚拙。

　　僧伽斯那所撰菩萨本缘经(四卷)　(南令北聚)

　　吴月支国优婆塞支谦译

　　师子素驮娑王断肉经(三纸)　(南贤北景)

　　唐于阗国沙门释智严译

　　十二游经(四纸半)　(南终北英)

　　东晋西域沙门迦留陀伽译

　　达磨多罗禅经(二卷)　(有序)　(南荣北集)

　　东晋迦维罗卫国沙门佛陀跋陀罗译

　　修行方便道安那般那念退分第一。修行胜道退分第二。修行方便道安般念住分第三。修行胜道住分第四。修行方便道升进分第五。修行胜道升进分第六。修行方便道安般念决定分第七。修行胜道决定分第八。修行方便道不净观退分第九。住分第十。升进分第十一。决定分第十二。修行观界分第十三。已上皆五言颂。修行四无量三昧第十四。修行观阴分第十五。修行观入分第十六(外六入如贼，内六入如空聚，亦说内外入为此彼岸)。修行观十二因缘第十七。已上皆长文。

　　内身观章句经(三纸欠)　(南令北聚)

　　汉失译师名

　　颂说内身苦、空、无常、无我、不净。

　　法观经(四纸半)　同上

　　西晋月支国沙门竺法护译

　　明数息观身等法，文甚拙涩。

　　三慧经(十一纸)　(南籍北坟)

　　北凉录失译人名

　　杂集经论中种种因缘法义。

　　佛使比丘迦旃延说法没尽偈(五纸余)　(南宜北既)

　　西晋录失译人名

　　迦丁比丘说当来变经(七纸半)　(南甚北英)

　　失译人名今附宋录

　　大阿罗汉难提密多罗所说法住记(六纸半)　(南甚北漆)

　　唐大慈恩寺沙门释玄奘译

　　说十六大阿罗汉名，并眷属数目住处，及明末法之中，于三宝所种善根者，三会得度。

　　撰集三藏及杂藏传(七纸余)　(南籍北漆)

　　失译人名附东晋录

　　大意与后经同，而是四言偈述，兼释三藏与杂藏事。

　　迦叶结经(八纸欠)　(南籍北聚)

　　后汉安息三藏安世高译

　　说佛灭度，迦叶举阿难九过，及结集三藏事。

　　密迹力士大权神王经偈颂(一卷)　(有智昌序)　(南学北杜)

　　元延祐僧录管主八集

　　共一百七十五赞。

　　请宾头卢经(一纸余)　(南甚北坟)

　　刘宋沙门释慧简译

　　那先比丘经(三卷)　(南业北聚)

　　失译人名附东晋录

　　佛灭度后，有弥兰王，向那先比丘种种问难，比丘一一答之。

　　阿育王譬喻经(五纸余)　(南基北坟)

　　失译人名今附东晋录

　　百喻经(二卷)　(南令北群)

　　萧齐中天竺沙门求那毗地译

　　设一百喻，喻道法邪正等事，末结云。尊者僧伽斯那造作痴华鬘竟。

　　无明罗刹经(一卷)　(南所北群)

　　失译人名今附秦录

　　以郁禅耶城折吒王降伏疫鬼为喻，明如来逆观十二因缘，用大智慧，破无明罗刹。

　　龙树菩萨为禅陀迦王说法要偈(七纸半)　(南甚北漆)

　　刘宋罽宾国沙门求那跋摩译

　　七言偈，种种劝诫，令修学正法。

　　劝发诸王要偈(六纸余)　(南甚北隶)

　　刘宋天竺沙门僧伽跋摩译

　　龙树菩萨劝诫王颂(七纸欠)　同上

　　唐大荐福寺沙门释义净译

　　二皆同上本。宋译五言唐译五七言杂。

　　大勇菩萨分别业报略经(八纸)　(南甚北坟)

　　刘宋天竺沙门僧伽跋摩译

　　偈说六趣善恶因果。

　　十不善业道经(一纸余)　(南优北英)

　　宋西夏沙门日称等译

　　贤圣集伽陀一百颂(五纸余)　(南甚北英)

　　宋中印土沙门天息灾译

　　集一切伽陀，说供施佛僧福报。

　　胜军化世百喻伽陀经(七纸欠)　(南尽北则)

　　宋中印土沙门法天译

　　六道伽陀经(五纸)　同上

　　译人同上

　　文殊师利菩萨及诸仙所说吉凶时日善恶宿曜经(二卷)　(南优北亦)

　　唐北天竺沙门大广智不空译

　　迦叶仙人说医女人经(三纸欠)　(南夙北临)

　　宋中印土沙门法贤译

　　付法藏因缘经(本名傅六卷)　(南荣北集)

　　后魏西域沙门吉迦夜共昙曜译

　　婆伽婆嘱摩诃迦叶(一)。迦叶嘱阿难(二)。阿难付摩田地，及商那和修(三)。商那和修付优波鞠多，降伏天魔度人无量，称为无相好佛(四)。优波鞠多付提多迦(五)。提多迦付弥遮迦(六)。弥遮迦付佛陀难提(七)。佛陀难提付佛陀密多(八)。佛陀密多付胁比丘(九)。胁比丘付富那奢(十)。富那奢付马鸣大士(十一)。马鸣菩萨付比丘比罗(十二)。比罗付龙树大士(十三)。龙树菩萨付迦那提婆，由毁神眼，故无一目(十四)。迦那提婆付尊者罗睺罗(十五)。罗睺罗付尊者僧伽难提，以偈试阿罗汉云，转轮种中生，非佛非罗汉，不受后世有，亦非辟支佛，罗汉往问弥勒，乃能知之(十六)。僧伽难提付僧伽耶舍(十七)。僧伽耶舍付鸠摩罗驮(十八)。鸠摩罗驮付阇夜多，世尊所记最后律师(十九)。阇夜多付婆修槃陀(二十)。婆修槃陀付摩奴罗，与尊者夜奢，分化南北(二十一)。次有尊者名鹤勒那夜奢(二十二)。复有比丘，名曰师子，为弥罗掘国王剑斩其头，唯乳流出，相付法人，于是便绝(二十三)。结叹善知识功德，说白象闻法起慈，及优婆塞分别买髑髅事。

　　马鸣菩萨传

　　龙树菩萨传

　　提婆菩萨传(三传同卷共九纸半)　(南籍北漆)

　　姚秦天竺沙门鸠摩罗什译

　　与上经中三人事迹同。

　　婆薮槃豆传(九纸)　(南甚北漆)

　　陈优禅尼国沙门真谛译

　　阿育王传(五卷)　(南基北漆)

　　西晋安息国沙门安法钦译

　　本施土缘第一，胜德小儿以土施佛，佛为授记。阿育王本缘第二，先作地狱，后因比丘现化，改恶修善，造舍利塔，广修供养。阿恕伽王本缘第三，化弟宿大哆，生信证果。半庵摩罗果缘第四，王临终时，仅以半果为最后施。驹那罗缘本第五，即法益王子坏目因缘。阿育王现报因缘第六，以珠与受持八戒夫人，比丘口香，妇女犯禁，问法得果，沙弥食婆罗门，度令出家。卖人头，调伏邪见臣。下贱婢施一钱，得转生报，库中缺如意珠，宾头卢纯酥浇饭，修福禳衰相，修福胜龙王。优波鞠多因缘第七，佛预授记，并结集三藏等事。摩诃迦叶涅槃因缘经第八。摩田提因缘第九。商那和修本缘第十。优波鞠多因缘第十一，广明化度令证果事。

　　阿育王经(十卷南作五卷半北作六卷)　(南基北坟)

　　萧梁扶南国沙门僧伽婆罗译

　　即前本别出，而次第小异，详略亦各不同。

　　阿育王子法益坏目因缘经(一卷)　(前有序)　(南所北群)

　　符秦兜佉勒国昙摩难提译

　　偈说法益王子坏目本缘，及说从六趣者，性行不同，较传经稍详。

　　　　　附外道论

　　胜宗十句义论(十纸作一卷)　(南吹北纳)

　　胜者慧月造　唐大慈恩寺沙门释玄奘译

　　一实。二德。三业。四同。五异。六和合。七有能。八无能。九俱分。十无说。即胜论六句义演出。

　　金七十论(三卷)　(南罗北疑)

　　陈优禅尼国沙门真谛译

　　此是外道迦毗罗仙人所造，明二十五谛，亦名数论，非是佛法。

　　　　　附疑伪经

　　大明仁孝皇后梦感佛说第一希有大功德经(二卷)　(南大北史)

　　阅藏知津卷第四十一

　　　　　　　　　(信士魏邦鼐助银一两
　　　　　　　　　　魏邦泰助银五钱
　　　　　　　　胡门曹氏助银五钱
　　　　　　　　比丘明一助银一两
　　　　　　　　　　子进助银五钱)
嘉兴大藏经　阅藏知津(第卷-第卷)


　　阅藏知津卷第四十二

　　北天目沙门释智旭汇辑

　　杂藏　此方撰述第二之一

　　慈悲道场忏法(十卷)　(南茂北公)

　　梁志公宝唱等集

　　归依三宝第一。断疑第二。忏悔第三。发菩提心第四。发愿第五。发回向心第六。显果报第七。出地狱第八。解怨释结第九。自庆第十。警缘三宝第十一。忏主谢大众第十二。总发大愿第十三。奉为天道礼佛第十四。奉为诸仙礼佛第十五。奉为梵王等礼佛第十六。奉为阿修罗道一切善神礼佛第十七。奉为龙王礼佛第十八。奉为魔王礼佛第十九。奉为国王人道礼佛第二十。奉为诸王王子礼佛第二十一。奉为父母礼佛第二十二。奉为过去父母礼佛第二十三。奉为师长礼佛第二十四。为十方比丘比丘尼礼佛第二十五。为十方过去比丘比丘尼礼佛第二十六。为阿鼻地狱礼佛第二十七。为灰河铁丸等地狱礼佛第二十八。为饮铜炭坑等地狱礼佛第二十九。为刀兵铜釜等地狱礼佛第三十。为火城刀山等地狱礼佛第三十一。为饿鬼道礼佛第三十二。为畜生道礼佛第三十三。为六道发愿礼佛第三十四。警念无常第三十五。为执劳运力礼佛第三十六。发回向第三十七。菩萨回向法第三十八。发愿第三十九，凡八段。嘱累第四十。

　　方等三昧行法(一卷)　(前有遵式序)　(南起北刑)

　　隋智者大师说　门人灌顶记

　　方等秘法具六缘第一：一法缘，二善知识，三前方便，四办衣，五行法，六供养。识遮障第二：一洗浴调适，二饮食调适，三行道调适，四坐禅调适。禁法第三：一七日要心，及诵咒，二请师受戒，及发露，三见善恶业相，及十法王子等，不得向人说。内律要诀第四：一明五篇戒灭不灭相，二明十恶十善业灭不灭相。修行第五。受戒第六。不说。

　　法华三昧忏仪(一卷)　(南实北辅)

　　瓦官寺沙门释智顗，辄采法华普贤观经，及诸大乘经意，撰此法门，流行后代。

　　劝修第一。方便第二。正入道场方法第三。正修行方法第四。一严净道场，二净身，三三业供养，四奉请三宝，五赞叹三宝，六礼佛，七忏悔，八行道旋绕，九诵法华经，十思惟一实境界。略明修证相第五。

　　法华三昧行事运想补助仪(二纸半即附忏仪后此方撰述)

　　唐国清沙门湛然撰

　　撰香华礼拜等偈，以便运想，及逆顺十心略忏文等。

　　金光明忏法补助仪(一卷)　同上

　　宋天台东掖山沙门遵式集

　　缘起第一。按文开章以定铨次第二。别明礼请洒散二法第三。略明能请及所求离过第四。总示事理观慧所依第五。补助正修十科事仪第六：一严净道场、二清净三业、三香华供养、四召请诵咒、五赞叹述意、六称名散洒、七礼敬三宝、八修行五悔、九旋绕自归、十唱诵金光明典。

　　金光明最胜忏仪(五纸半)　同上

　　宋四明沙门知礼集

　　大段与前仪同，而观慧文略。

　　往生净土忏愿仪(十二纸)　同上

　　沙门遵式，辄采大本无量寿经，及称赞净土等诸大乘经，集此方法，流布诸后，普结净缘。

　　一严净道场。二明方便法。三明正修意。四烧香散华。五礼请法。六赞叹法。七礼佛法。八忏愿法。九旋诵法。十坐禅法。

　　请观世音菩萨消伏毒害陀罗尼三昧仪(十四纸)　同上

　　东山沙门遵式，始于天台国清集，于四明大雷山兰若再治。

　　叙缘起第一。明正意第二，一庄严道场，二作礼，三烧香散华，四系念数息，五召请，六具杨枝净水，七诵三咒，八披陈忏悔，九礼拜旋绕，十诵经。

　　千手千眼大悲心咒行法(十五纸余)　同上

　　宋四明沙门知礼集

　　一严道场。二净三业。三结界。四修供养。五请三宝诸天。六赞叹申诚。七作礼。八发愿持咒。九忏悔。十修观行。

　　炽盛光道场念诵仪(十三纸半)　(前有灵鉴序)　同上

　　宋天竺寺沙门遵式撰

　　第一设坛场供养。第二示方法。第三拣众清净。第四诵咒法。第五三业供养礼请陈意自为七：一供养、二奉请、三赞叹、四作法持咒、五礼拜、六忏悔、七行道旋绕。第六释疑。第七诫劝檀越。

　　观自在菩萨如意轮咒课法(十纸半)　同上

　　宋霅川沙门仁岳撰

　　一法式。二观想。三礼赞。四持诵。五忏愿。六证验。七释疑。

　　礼法华经仪式(一纸余)　同上

　　宋四明沙门知礼集

　　释迦如来涅槃礼赞文(六纸余)　同上

　　沙门仁岳撰

　　集诸经礼忏悔文(二卷北作四卷)　(南功北桓)

　　唐西崇福寺释智升撰

　　上卷共有六段，下卷约求生西方，明六时礼法。

　　天台智者大师斋忌礼忏文(六纸余)　(南实北起)

　　宋天竺寺遵式述

　　往生净土决疑行愿二门(九纸)　(南实北辅)

　　宋耆山沙门遵式撰

　　第一决疑门：一疑师，二疑法，三疑自，今并决之。第二行愿门：一礼忏门(即世称小净土忏)，二十念门，三系缘门，四众福门。

　　净土境观要门(六纸余)　(南刑北起)

　　元虎溪沙门怀则述

　　深明约心观佛，境观不二法门。

　　莲宗宝鉴(七卷)　素

　　元庐山东林寺善法堂主优昙普度集

　　念佛正因第一，凡十四章。念佛正教第二，凡十九章。念佛正宗第三，凡八章。念佛正派第四，凡二十二章。念佛正信第五，凡六章。念佛正行第六，凡十四章。念佛正愿第七，凡七章。念佛往生正诀第八，凡十二章。念佛正报第九，凡五章。念佛正论第十，凡二十五章。附楚山示众念佛警语，晓山劝修净业箴。

　　阿弥陀经不思议神力传(一纸余)　贞

　　附隋录未详作者

　　南岳思大禅师立誓愿文(一卷)　起

　　天台智者大师禅门口诀(一卷仅九纸半)　(南起北约)

　　天台智者大师别传(一卷)　(南翦北起)

　　门人灌顶撰

　　天台八教大意(一卷)　(南翦北翰)

　　撰者同上

　　前佛后佛，自行化他，究其旨归，咸宗一妙佛之知见，但机缘差品，应物现形，为实施权，故分乎八。顿、渐、秘密、不定、化之仪式，譬如药方，藏、通、别、圆所化之法，譬如药味。

　　国清百录(四卷)　(南起北弊)

　　纂人同上

　　卷第一二。立制法第一。敬礼法第二。乃至王重请书第五十。卷第三四。王谢义疏书第五十一。乃至论放生书第一百。后有戒应题，有严序，及新添智者大禅师年谱事迹。

　　永嘉集(一卷)　(前有魏静序)　起

　　唐慎水沙门玄觉述

　　旧分十门：慕道志仪第一。戒憍奢意第二。净修三业第三。奢摩他颂第四。毗婆舍那颂第五。优毕叉颂第六。三乘渐次第七。事理不二第八。劝友人书第九。发愿文第十。幽溪法师新定十门：皈敬三宝第一。发弘誓愿第二。亲近师友第三。衣食警戒第四。净修三业第五。三乘渐次第六。事理不二第七。简示偏圆第八。正修止观第九。观心十门第十。(幽溪有注二册，可作四卷，尚未入藏，甚妙。南北两藏皆无禅宗二字，流通作禅宗永嘉集。幽溪作永嘉禅宗集。)

　　金刚錍(一卷)　(前有净岳科序)　(南翦北起)

　　唐荆溪尊者述

　　序曰：圆伊金錍，以抉四眼无明之膜，令一切处，悉见遮那佛性之指，偏权疑碎，加之以刚，假梦寄客，立以宾主，观者恕之。

　　始终心要(一卷)　同上

　　述者同上

　　十不二门(九纸)　同上

　　述者同上

　　一色心。二内外。三修性。四因果。五染净。六依正。七自他。八三业。九权实。十受润。即释签中结释十妙文也。以是妙观大体，故后人录出别行。

　　十不二门指要钞(二卷)　(前有遵式序)　同上

　　宋四明沙门知礼述

　　叙曰：十不二门者，本出释签，岂须钞解，但斯宗讲者，或示或注，著述云云，而事理未明，解行无托，荆溪妙解，翻隐于时，天台圆宗，罔益于物，爰因讲次，对彼释之，命为指要钞焉。盖指介尔之心，为事理解行之要也。

　　修忏要旨(九纸)　同上

　　述者同上

　　初通叙四行，二正明法华，三结归止观。

　　法智遗编观心二百问(一卷)　同上

　　法孙继忠集

　　四明沙门，谨用为法之心，问义于浙阳讲主昭上人。

　　天台传佛心印记(八纸)　(南刑北起)

　　元传天台宗教兴教大师怀则述

　　深明性具圆宗，直指人心，见性成佛，不同余宗缘理断九。

　　天台四教仪(一卷)　(南翦北会)

　　宋高丽沙门谛观录

　　本宗八教大意，而详于名相，略于前三教之十乘。

　　天台四教仪集注(十卷)　稼

　　元南天竺沙门蒙润集

　　宗镜录(百卷)　(南阿至孰北策至溪)

　　宋永明寺智觉禅师延寿述

　　景德传灯录(三十卷)　(南桓公辅北合济弱)

　　宋景德东吴沙门道原纂

　　先叙七佛并偈。始自摩诃迦叶，终于南岳第九世，青原第十一世，共祖师一千七百十二人，内九百五十四人，有语见录，余七百五十八人，但存名字，尽二十六卷。宝志、善慧、南岳、天台、僧伽、万回、丰干、寒山、拾得、布袋，十人，及诸方杂举征拈代别语一卷。南阳大寂，乃至法眼等十二人广语一卷。赞、颂、偈、诗，一卷。铭、记、箴、歌，一卷。

　　续传灯录(三十六卷)　(南合济弱扶北[○@缺])

　　不出编录人名　汇目义门云灵谷寺沙门居顶编

　　始自汾阳昭，终至天童礼，及诺庵肇，共三千一百一十八人，内一千二百零三人，有语见录。一千九百零七人，但存名字。

　　传法正宗记(十卷)　(南绮北回)

　　宋明教禅师契嵩编修

　　前有上皇帝书，及许收入藏中书，劄子，并题跋等，始祖释迦如来表一卷。迦叶至六祖传，共五卷。正宗分家列传一千三百零四人，共二卷。旁出略传二百五人，宗证略传十一，共一卷。定祖图一卷。

　　传法正宗论(二卷)　(南回北绮)

　　撰者同上

　　共有四篇，广明达磨大师，的有师承，以破唐沙门神机之妄讥毁，兼破付法藏因缘传。

　　宗门统要续集(二十卷北作二十一卷)　(前有径山希陵序耿延禧序)　(南汉惠北扶倾绮)

　　宋建康沙门宗永集

　　元保宁寺沙门清茂续集

　　释迦文佛。西竺应化圣贤。二十八祖。东土六祖。四祖旁出，凡八世。五祖旁出，凡三世。六祖下旁出，凡二世。应化圣贤。未详嗣法。亡名古宿。南岳下凡十一世，共二百四十八人。五百五十三则机缘。青原下凡十世，共二百六十四人，五百五十四则机缘。续南岳下至十八世，共二百一十二则机缘。续青原下至十四世。共四十七则机缘。

　　禅宗正脉(二十卷)　劝赏

　　明弘治真如寺沙门如卺集

　　于五宗机缘中，取其显明简直者集出，使人易晓。

　　禅宗颂古联珠通集(二十一卷)　(前有张抡序)　(南鸡田赤北[○@缺])

　　宋光孝寺沙门法应集　元沙门普会续集　明中天竺住山沙门净戒重校

　　初集机缘三百二十五则，作颂宗师一百二十二人，颂有二千一百首，续加机缘四百九十三则，作颂宗师四百二十六人，颂有三千零五十首。

　　六祖大师法宝坛经(一卷)　(前有明教嵩赞)　(南密北扶)

　　嗣祖比丘宗宝编灵谷住持净戒重校

　　韶州韦刺史，请师于大梵寺说法，师先说得法行由，次说摩诃般若波罗密义，并无相颂。次答实无功德之疑，次答愿生西方之问(要人净心则生净土，不是说无西方也)。次示定慧一体不二。次示一行三昧。次示心不住法，道即流通，心若住法，名为自缚。次示教无顿渐，人有利钝。次示坐禅元不着心，亦不着净，亦不是不动。次示坐禅实义。次传自性五分法身香，授无相忏悔，发四弘誓愿，授无相三归依戒，又说一体三身，及颂。

　　古尊宿语录(四十八卷)　(中有阿育王山住持大观序)　(南密勿多士北[○@缺])

　　赜藏主搜采　灵谷寺住持净戒重校

　　南岳让。马祖一。百丈海。黄檗运。临济玄。兴化奖。睦州踪。南院颙。风穴沼。首山念。石门聪。汾阳昭。唐明嵩。慈明圆。南泉愿。子湖神力踪。赵州谂。云门偃。杨岐会。道吾真。白云端。佛照光。北涧简。物初观。晦机熙。笑隐欣。仲方伦。觉源昙(有宋濂藏衣塔铭)。五祖演。叶县省。神鼎諲。翠岩芝。法华举。佛眼远。大隋真。投子同。鼓山晏。洞山初(嗣云门)。智门祚(嗣香林)。云峰悦(嗣大愚)。云庵文(嗣黄龙南)。琅玡觉(嗣汾阳)。佛照禅师奏对录(宋孝宗时嗣大慧杲)。

　　黄檗山断际禅师传心法要(并宛陵录一卷)　素

　　唐河东裴休集并序

　　即古尊宿语录中重出，而稍略。

　　万善同归集(六卷)　史

　　宋永明智觉禅师延寿述

　　明众善所归，皆宗实相。

　　唯心诀(九纸余)　素

　　作者同上

　　于中略标百二十种邪宗见解。

　　定慧相资歌(四纸欠)　素

　　警世(二纸欠)　素

　　宋永明智觉禅师延寿述

　　明觉禅师语录(六卷)　(南回北绮)

　　明灵谷寺沙门净戒重校

　　上堂，举古，勘辨，拈古，偈颂，赞等共六卷。

　　圆悟佛果禅师语录(十七卷)　(有耿延禧序及张浚序)　(南扶倾北汉惠)

　　学徒若平集净戒重校

　　上堂语六卷。开示法语三卷。小参示众四卷。颂古一卷。拈古三卷。偈、颂、赞，一卷。

　　大慧普觉禅师语录(三十卷)　说感武

　　宋乾道门人蕴闻集

　　中峰和尚广录(三十卷)　丁俊乂

　　元至治门人慈寂集

　　真心直说(一卷)　敦

　　元曹溪山老衲知讷述

　　凡十五章，明正信，异名，妙体，妙用，乃至所往以释疑问。后附诫初心学人文，又附皖山正凝禅师示蒙山法语。东山崇藏主送子行脚法语。蒙山示众。蒙堂跋。

　　高丽国普照禅师修心诀(一卷)　敦

　　直指心性本来同佛，既悟心已，或习轻，则用自性定慧门，或习重，则用随相对治门，皆与先修后悟者不同。

　　禅宗决疑集(一卷)　素

　　元西蜀智彻述

　　示提话头工夫次第。

　　修大方广佛华严法界观门(已乏单本)

　　唐终南山释杜顺集

　　略有三重：真空第一，理事无碍第二，周遍含容第三；三中，又各辨十门。

　　华严法界玄镜(一卷北作二卷)　(南青北百)

　　唐清凉山大华严寺沙门澄观述

　　即释前法界观门。

　　注华严法界观门(一卷)　(前后有裴休净源二序)　(南青北迹)

　　唐圭峰兰若沙门宗密注

　　修华严奥旨妄尽还源观(十二纸)　同上

　　唐京大荐福寺沙门法藏述

　　一显一体：谓自性清净圆明体。二起二用：谓海印森罗常住用，法界圆明自在用。三示三遍：谓一尘普周法界遍，一尘出生无尽遍，一尘含容空有遍。四行四德：谓随缘妙用无方德，威仪住持有则德，柔和质直摄生德，普代众生受苦德。五入五止：谓照法清虚离缘止，观人寂怕绝欲止，性起繁兴法尔止，定光显现无念止，事理玄通非相止。六起六观：谓摄境归心真空观，从心现境妙有观，心境秘密圆融观，智身影现众缘观，多身入一镜像观，主伴互现帝网观。后有净源序。

　　华严金师子章(未有别行)

　　唐京大荐福寺沙门法藏述

　　因对武后问，借庭前金师子为喻，初明缘起，二辨色空，三约三性，四显无相，五说无生，六论五教，七勒十玄，八括六相，九成菩提，十入涅槃，以显华严教观。

　　金师子章云间类解(十三纸)　(南青北百)

　　宋沙门净源述

　　禅源诸诠集都序(四卷)　(前有惟大等四序)　敦

　　亦名禅那理行诸诠集，圭峰山沙门宗密述。今但存序，大意先判三宗三教，然后会为一味，以息斗诤。意则美矣，惜其未尽善也。夫论宗意教意，则不可有三。此圭公所知也。若论宗门教门，则非止局三。此圭公所昧也。又彼云南岳天台，依三谛之理，修三止三观。教意虽最圆妙，然其趋入门户次第，亦只是前之诸禅行相，此则似仅涉猎次第禅门，及童蒙止观二书，绝未睹见大乘止观，摩诃止观者矣。今据大乘止观，摩诃止观，何尝不顿同佛体，迥异诸门乎。又彼云诸部般若千余卷经，及中百门论等，皆说破相教，智度论百余卷，亦说此理。但论主通达不执，故复将大小乘法相，潜同后一真性宗。今问：智论，中论，皆龙树所造也。何以一执一不执乎。又龙树尚能通达不执，潜通后宗。佛说般若，岂反有执，止名破相乎。般若经云：菩萨欲具足一切佛法者，当学般若。谓之唯说破相，可乎。又彼云：心是名，知是体。譬如水是名，湿是体。尤为可笑。夫说水，口固不湿，即说湿，口岂湿哉。说心，固不得体，即说知，岂便得体哉。故古人云：知之一字，众妙之门。又云：知之一字，众祸之门。而圭公乃于能诠文字，妄分亲疏，何耶？又彼云：法华且收二乘，至涅槃经，方普收六道。尤为可笑。调达授记，不收地狱乎。龙女成佛，不收畜生乎。妙庄悟道，不收邪见乎。散心称名，童子聚沙，不收人天乎。又彼云：破相止说二谛，性宗则为三谛，是诚未究七种二谛五种三谛之旨者也。呜呼！浅矣。

　　原人论(八纸半)　(南青北迹)

　　述者同上

　　斥迷执第一(习儒道者)。斥偏浅第二(习佛不了义教者)。直显真源第三(佛了义实相教)。会通本末第四(会前所斥同一真源皆为正义)。

　　华严原人论解(四卷)　兹

　　元长安大开元寺沙门圆觉述

　　即解前论，科一卷，解三卷。

　　注华严七字经题法界观门三十颂(二卷)　史

　　元归德法云沙门琮湛集注

　　右注，解夷门山广智大师本嵩所述经题观门偈颂，点示初机禅门眼目。

　　真唯识量(出宗镜录)

　　八识规矩补注(二卷)　敦

　　明鲁庵沙门普泰注

　　六离合释(附补注后)

　　陀罗尼杂集(十卷)　(南封北卿)

　　未详撰者今附梁录

　　第一卷：七佛所说神咒，并八菩萨所说神咒，合十五首。第二卷：释摩男，阿难比丘，普贤菩萨等，共十八咒。卷第三：摩醯首罗天等，共咒十一首，文殊说四弘誓，虚空藏说四净土妙行，观世音说四摄法，救脱说四弘誓，跋陀和说八菩萨妙行，大势至说四誓利益众生，心无疲倦，得大势说四事拥护作佛事者，坚勇说四菩萨妙行，并诸菩萨天龙，各各说偈。卷第四：阿弥陀鼓音声王陀罗尼等，共咒二十一首。卷第五：除一切恐畏毒害伏恶魔陀罗尼等，共咒二十七首。卷第六：除肿陀罗尼等，共咒九首，五戒神名二十五，三归神名有九，护伽蓝神名十八，烧香散华等咒，共二十二首。卷第七：灭一切罪得一切所愿陀罗尼等，共咒七十九首。卷第八：六字大陀罗尼经等，共咒二十二首。卷第九：阿吒婆拘上佛陀罗尼等，共咒十首，叹佛三昧经一段。卷第十：定志慧见陀罗尼等，共咒三十一首。

　　显密圆通成佛心要集(二卷)　(有陈觉序)　(南营北封)

　　宋北辽金河寺沙门释道[厄殳]集

　　开示修行一真大法界心，及持诵准提咒法，然与准提三译，及尊那经，并不全合。

　　密咒圆因往生集(一卷)　(有贺宗寿序)　(南营北封)

　　智广慧真编集金刚幢译定

　　集诸经神咒三十三段，华梵并书。

　　昙无德部四分律删补随机羯磨(二卷北作四卷)　(南犹北存)

　　唐沙门释道宣撰

　　南海寄归内法传(四卷)　(南功北尹)

　　唐沙门释义净撰

　　凡四十章。

　　受用三水要行法

　　护命放生仪轨法

　　说罪要行法(三法合卷)　(南功北桓)

　　三法并义净法师作

　　阅藏知津卷第四十二

　　　　　　(比丘慈济　时行　见明　慈音
　　　　　　　明空　公远
　　　　　信士钦遴生　周尔玉　朱岐瑞
　　　　　　　周述之共助银四两)
嘉兴大藏经　阅藏知津(第卷-第卷)


　　阅藏知津卷第四十三

　　北天目沙门释智旭汇辑

　　杂藏　此方撰述第二之二

　　诸经要集(二十卷北作三十卷)　(南八县家给北路侠槐)

　　唐西明寺沙门道世玄恽撰

　　三宝部第一，敬佛篇六缘，敬法篇八缘，敬僧篇三缘。敬塔部第二，有七缘。摄念部第三，有四缘。入道部第四，有四缘。吹赞部第五，有三缘。香灯部第六，有四缘。受请部第七，有八缘。受斋部第八，有二缘。破斋部第九，有二缘。富贵部第十，有二缘。贫贱部第十一，有五缘。奖导部第十二，有七缘。报恩部第十三。有三缘。放生部第十四，有四缘。兴福部第十五，有六缘。择交部第十六，有五缘。思慎部第十七，有五缘。六度部第十八，布施篇有七缘，持戒篇有二缘，忍辱篇有三缘，精进篇有三缘，禅定篇有二缘，智慧篇有二缘。业因部第十九，有五缘。欲盖部第二十，有三缘。四生部第二十一，有六缘。受报部第二十二，有九缘。十恶部第二十三，有十缘。诈伪部第二十四，有六缘。惰慢部第二十五，有三缘。酒肉部第二十六，有三缘。占相部第二十七，有三缘。地狱部第二十八，有八缘。送终部第二十九，有九缘。杂要部第三十，有十三缘。

　　经律异相(五十卷)　(南路至户北经至相)

　　梁沙门僧旻宝唱等撰

　　天部上下(一二卷)。地部(三)。应始终佛部第一(四)。应身益物佛部第二(五)。现涅槃后事佛部第三(造佛舍利塔第一、造佛形像第二)。法灭尽第三(六)。外缘佛部第四(七)。自行菩萨部第一(八)。外化菩萨部第二(九)。随机现身上菩萨部第三(十)。随机现身下菩萨部第四(十一)。出家菩萨僧部第一(十二)。声闻无学第一僧部第二(十三)。声闻无学第二僧部第三(十四)。声闻无学第三僧部第四(十五)。声闻无学第四僧部第五(十六)。声闻无学第五僧部第六(十七)。声闻无学第六僧部第七(十八)。声闻不测浅深僧部第八(十九)。声闻学人僧部第九(二十)。声闻行恶行僧部第十(二十一)。声闻无学沙弥僧部第十一(二十二)。声闻无学尼僧部第十二(二十三)。转轮圣王诸国王部第一(二十四)。行菩萨道上诸国王部第二(二十五)。行菩萨道下诸国王部第三(二十六)。行声闻道上诸国王部第四(二十七)。行声闻道中诸国王部第五(二十八)。行声闻道下诸国王部第六(二十九)。诸国王夫人部(三十)。行菩萨道诸国王子部上(三十一)。行菩萨道下诸国太子部中(三十二)。学声闻道诸国太子部下(三十三)。诸国王女部(三十四)。得道长者部上(三十五)。杂行长者部下(三十六)。优婆塞部(三十七)。优婆夷部(三十八)。外道仙人部(三十九)。梵志部(四十)。婆罗门部(四十一)。居士部(四十二)。估客部(四十三)。男庶人部上(四十四)。女庶人部下(四十五)。鬼神部(四十六)。杂兽畜生部上(四十七)。禽畜生部中、虫畜生部下(四十八)。地狱部上(四十九)。地狱部下(五十)。并引大小诸经中事相，以示劝诫。

　　法苑珠林(百卷)　(前有李俨字仲思序)　(南勒至时北高至禄)

　　唐西明寺沙门释道世撰

　　劫量篇第一。小劫有六部：一述意、二疫病、三刀兵、四饥馑、五相生、六对除。大劫有四部：一时量、二时节、三坏劫、四成劫。

　　三界篇第二，初明四洲有十二部：述意乃至优劣；次明诸天有二十二部：辨位，乃至送终。

　　日月篇第三，有十三部：述意，乃至地动。

　　六道篇第四，诸天四部：述意，至报谢。人道八部：述意，至受苦。修罗七部：述意，至战斗。鬼神十一部：述意，至舍宅。畜生十部：述意，至好丑。地狱八部：述意，至诫勖。

　　千佛篇第五，七佛九部：述意，至久近。因缘三部：述意、引证、业因。种姓四部：述意，至求婚。降胎六部：述意，至奖导。出胎八部：述意，至校量。侍养三部：述意、养育、善征。占相八部：述意，至百福。游学四部：述意，至校量。纳妃六部：述意，至神异。厌苦四部：述意，至厌欲。出家十部：述意，至会同。成道十部：述意，至变化。说法三部：述意、赴机、说益。涅槃五部：述意，至弟子。结集二部：述意，结集。

　　敬佛篇第六，有七部：述意，乃至观音。于中第四弥陀又六部：述意，至引证。第五弥勒又五部：述意，至发愿。

　　敬法篇第七，有六部：述意，乃至谤罪。

　　敬僧篇第八，有四部：述意，乃至违损。

　　致敬篇第九，有六部：述意，乃至仪式。

　　福田篇第十，有三部：述意、优劣、平等。

　　归信篇第十一，有三部：述意、小乘、大乘。

　　士女篇第十二，俗男三部：述意、诫俗、劝导。俗女二部：述意、奸伪。

　　入道篇第十三，有四部：述意，至引证。

　　惭愧篇第十四，有二部：述意、引证。

　　奖导篇第十五，有四部：述意，乃至业因。

　　说听篇第十六，有九部：述意，乃至利益。

　　见解篇第十七，有二部：述意、引证。

　　宿命篇第十八，有四部：述意，乃至五通。

　　至诚篇第十九，有八部：述意，乃至济难。

　　神异篇第二十，有五部：述意，乃至杂异。

　　感通篇第二十一，有二部：述意、圣迹。

　　住持篇第二十二，有十部：述意，乃至鬼神。

　　潜道篇第二十三，有二部：述意、引证。

　　妖怪篇第二十四，有二部：述意、引证。

　　变化篇第二十五，有三部：述意、通变、厌欲。

　　眠梦篇第二十六，有五部：述意，乃至无记。

　　兴福篇第二十七，有八部：述意，乃至洗僧。

　　摄念篇第二十八，有二部：述意、引证。

　　发愿篇第二十九，有二部：述意、引证。

　　法服篇第三十，有六部：述意，乃至违损。

　　然灯篇第三十一，有二部：述意、引证。

　　悬幡篇第三十二，有二部：述意、引证。

　　华香篇第三十三，有二部：述意、引证。

　　呗赞篇第三十四，有四部：述意、引证、赞叹、音乐。

　　敬塔篇第三十五，有六部：述意，乃至修故。

　　伽蓝篇第三十六，有三部：述意、营造、致敬。

　　舍利篇第三十七，有五部：述意，乃至感福。

　　供养篇第三十八，有二部：述意、引证。

　　受请篇第三十九，有九部：述意，乃至施福。

　　轮王篇第四十，有五部：述意，至育王。

　　君臣篇第四十一，有六部：述意，至王都。

　　纳谏篇第四十二，有二部：述意、引证。

　　审察篇第四十三，有四部：述意、审怒、审过、审学。

　　思慎篇第四十四，有五部：述意，乃至慎过。

　　俭约篇第四十五，有二部：述意、引证。

　　惩过篇第四十六，亦二部。

　　和顺篇第四十七，有五部：述意，乃至和事。

　　诫勖篇第四十八，有六部：述意，乃至杂诫。

　　忠孝篇第四十九，有五部：述意，乃至业因。

　　不孝篇第五十，有四部：述意，乃至弃父。

　　报恩篇第五十一，有二部：述意、引证。

　　背恩篇第五十二，亦二部。

　　善友篇第五十三，亦二部。

　　恶友篇第五十四，亦二部。

　　择交篇第五十五，亦二部。

　　眷属篇第五十六，有四部：述意，乃至离着。

　　较量篇第五十七，有七部：述意，乃至方土。

　　机辩篇第五十八，有三部：述意、菩萨、罗汉。

　　愚戆篇第五十九，有三部：述意、般陀、杂痴。

　　诈伪篇第六十，有六部：述意，乃至诈畜。

　　惰慢篇第六十一，有二部。

　　破邪篇第六十二，亦二部。

　　富贵篇第六十三，亦二部。

　　贫贱篇第六十四，有五部：述意，至贫女。

　　债负篇第六十五，有二部：述意、引证。

　　诤讼篇第六十六，亦二部。

　　谋谤篇第六十七，有五部：述意，乃至宿障。

　　咒术篇第六十八，有七部：述意，乃至杂咒。

　　祭祠篇第六十九，有三部：述意、献佛、祭祠。

　　占相篇第七十，有二部。

　　祈雨篇第七十一，有四部：述意，乃至河海。

　　园果篇第七十二，有五部：述意，乃至种子。

　　渔猎篇第七十三，有二部。

　　慈悲篇第七十四，有五部：述意，乃至观苦。

　　放生篇第七十五，有二部。

　　救厄篇第七十六，有五部：述意，乃至兽王。

　　怨苦篇第七十七，有五部：述意，乃至杂难。

　　业因篇第七十八，有五部：述意，乃至引证。

　　受报篇第七十九，有十二部：述意，乃至住处。

　　罪福篇第八十，有四部：述意，乃至福行。

　　欲盖篇第八十一，有二部：五欲、五盖。

　　四生篇第八十二，有五部：述意，乃至五生。

　　十使篇第八十三，有四部：述意，乃至断障。

　　十恶篇第八十四，有十三部：述意、业因、果报、杀生，乃至邪见。

　　六度篇第八十五，有六部：布施，乃至智慧。

　　忏悔篇第八十六，有六部：述意，乃至洗忏。

　　受戒篇第八十七，有七部：一述意、二劝持、三三皈、四五戒、五八戒、六十善、七三聚。

　　破戒篇第八十八，有二部。

　　受斋篇第八十九，有二部。

　　破斋篇第九十，亦二部。

　　赏罚篇第九十一，亦二部。

　　利害篇第九十二，亦二部。

　　酒肉篇第九十三，有三部：述意、饮酒、食肉。

　　秽浊篇第九十四，有四部：述意、五辛、嚏气、便利。

　　病苦篇第九十五，有六部：述意、引证、瞻病、医疗、安置、敛念。

　　舍身篇第九十六，有二部。

　　送终篇第九十七，有四部：述意、舍命、遗送、受生。

　　法灭篇第九十八，有九部：述意、五浊、时节、度女、佛钵、讹替、破戒、诤讼、损法。

　　杂要篇第九十九，有十部：述意、四依、四果、四食、净口、鸣钟、入众、求法、衰相、杂行。

　　传记篇第一百，有六部：述意、翻译、杂集、般若、兴福、历算。

　　释迦谱(十卷)　(南将相北书)

　　萧齐释僧祐撰

　　释迦始祖劫初刹利相承姓缘谱第一。贤劫初姓瞿昙缘谱第二。六世祖始姓释迦氏缘谱第三。降生释种成佛缘谱第四。在七佛末种姓众数同异谱第五。同三千佛缘谱第六。内外族姓名谱第七。弟子姓释缘谱第八。四部名闻弟子谱第九。从兄调达出家缘记第十。从弟阿那律跋提出家记第十一。弟孙陀罗难陀出家缘记第十二。子罗云出家缘记第十三。姨母大爱道出家缘记第十四。父净饭王泥洹记第十五。母摩耶夫人记第十六。姨母大爱道泥洹记第十七。释迦种灭宿业缘记第十八。竹园精舍缘记第十九。祇洹精舍缘记第二十。发爪塔缘记第二十一。天上四塔缘记第二十二。优填王造栴檀像记第二十三。波斯匿王造金像记第二十四。阿育王弟出家造石像记第二十五。留影在石室记第二十六。双树般涅槃记第二十七。八国分舍利记第二十八。天上龙宫舍利宝塔记第二十九。龙宫佛髭塔记第三十。阿育王造八万四千塔记第三十一。塔宿缘记第三十二。法灭尽缘记第三十三。法灭尽相记第三十四。已上并兼引大小乘经律，以明化迹。

　　释迦氏谱(一卷)　(南相北壁)

　　唐释道宣撰

　　一叙所依贤劫。二叙氏族根源。三叙所托方土。四叙法王化相。五叙圣凡后胤。大意与前谱同，而文简略。

　　释迦方志(二卷北作三卷)　同上

　　撰者同上

　　封疆篇第一。统摄篇第二。中边篇第三。遗迹篇第四，具明五印度百五十余国中佛事，并是西域记中录出。游履篇第五，略明十六人往西求法。时住篇第七。教相篇第八，纪历代所立寺数，所译经数，所度僧尼之数。

　　翻译名义集(十四卷)　(前有周敦义序)　贡新

　　宋姑苏景德寺法云编

　　十种通号第一。诸佛别名第二，乃至寺塔坛幢第六十四，并举梵名，而释其义。

　　大明三藏法数(四十卷)　(北昆池碣石南[○@缺])

　　明天竺山沙门一如集

　　教乘法数(四十卷)　(前有道遐序)　穑俶载南

　　明会稽沙门圆净集

　　始从一数，终至八万四千，各列名，略引释之。

　　禅林宝训(四卷)　黍

　　宋沙门妙喜竹庵共集

　　东吴沙门净善重集

　　凡三百篇，大概使学者削势利人我，趋道德仁义。

　　缁门警训(十卷)　(前有空谷隆序)　陟

　　明嘉禾沙门如卺续集

　　始自沩山警策，终于梁皇舍道事佛诏，凡二百余首。

　　百丈清规(八卷)　(前有正统年胡滢等请重刊奏本并元朝劄付)　黜

　　元至元圣寿寺沙门德辉重编大诉校正

　　分为九章，大抵多是世谛流布，不唯非佛世芳规，亦且非古百丈风格矣。

　　佛祖统纪(四十五卷)　(南城昆池碣北[○@缺])

　　宋四明东湖沙门志磐撰

　　前有通例一卷。释迦本纪一。西土二十四祖纪二。东土九祖纪三。兴道下八祖纪四。诸祖旁出世家五。诸师列传六。诸师杂传七。未详承嗣传八。历代传教表九。佛祖氏系表十。山家教典志十一。净土立教志十二。诸宗立教志十三。三世出兴志十四。三界名体志十五。法门光显志十六。法运通塞志十七。名文光教志十八。历代会要志十九。

　　佛祖历代通载(三十六卷)　(前有翰林虞集序比丘觉岸序)　亩我艺黍

　　元大中祥符寺华亭念常集

　　目录一卷，七佛偈，及彰所知论，一卷，从第二卷至二十二卷，载盘古乃至元朝至正年间一切三教事迹，今分为三十四卷。

　　历代三宝记(十五卷)　(南主云北营桓)

　　隋开皇十七年翻经学士费长房撰

　　初三卷，上列甲子，系以帝年，下注佛生、出家、成道、入灭，乃至孔子初生问礼获麟等事，讫至开皇时，佛法东流，翻译次第。次九卷，详记历代译师所译经典。次一卷，大乘录入藏目。次一卷，小乘录入藏目。后一卷，开皇三宝录总目。

　　高僧传(十四卷)　(南辇驱北伊尹)

　　梁嘉祥沙门释慧皎撰

　　序云：始于汉明帝永平十年，终至梁天监八年，凡四百五十三载，二百五十七人，又旁出附见者，二百三十九人，开其德业，大为十例，一曰译经，二曰义解，三曰神异，四曰习禅，五曰明律，六曰遗身，七曰诵经，八曰兴福，九曰经师，十曰唱导。译经始摄摩腾，终求那毗地，共三十五人。义解始朱士行，终昙斐，共百人。神异始佛图澄，终释保志，共二十人。习禅始竺僧显，终释慧明，共二十一人。明律始释慧猷，终释僧佑，共十三人。忘身始僧群，终昙弘，共十一人。诵经始昙邃，终道琳，共二十一人。兴福始慧达刘萨诃，终法悦，共十四人。经师始帛法桥，终释慧忍，共十一人。唱导始道照，终法镜，共十人。

　　续高僧传(三十一卷北作四十卷)　(南毂至世北佐至衡)

　　唐释道宣撰

　　序云：始距梁之初运，终唐贞观十有九年，一百四十四载，包括岳渎，历访华夷，正传三百三十一人。附见一百六十人，大为十例：一译经，二义解，三习禅，四明律，五护法，六感通，七遗身，八读诵，九兴福，十杂科。译经始僧伽婆罗，终僧那提，正十五人。义解始法申，终义褒，正百六十一人。习禅始僧副，终慧明，正九十八人。明律始法超，终昙光，正二十九人。护法始昙无最，终慈藏，正十八人。感通始勒那钵提，终净辩，正百十八人。遗身始法凝，终道休，正十二人。读诵始志湛，终宝相，正十四人。兴福始明达，终慧云，正十二人。杂科声德始慧明，终宝岩，正十二人。

　　有宋高僧传(三十卷)　(前有进传表及批答)　(南禄侈富北宅曲阜)

　　宋沙门赞宁智轮同奉敕撰

　　译经始唐义净，终唐满月，正三十二人。义解始唐窥基，终宋义寂，正七十一人。习禅始唐弘忍，终宋德韶，正百三人。明律始唐道宣，终周澄楚。正五十八人。护法始唐威秀，终周道丕，正十八人。感通始后魏檀特师，终宋法圆，正八十九人。遗身始唐僧藏，终宋怀德，正二十二人。读诵始隋行坚，终宋守真，正四十二人。兴福始周法成，终宋师律，正五十人。杂科声德始南宋智一，终宋宗渊，正四十五人。

　　法显传(一卷)　(南兵北微)

　　东晋沙门法显，自记游天竺事。

　　大唐西域记(十二卷北作十卷)　(前有尚书左仆射燕国公序)　(南千兵北孰)

　　唐三藏法师玄奘奉诏译

　　大总持寺沙门释辩机撰

　　记往还，共一百三十八国中风土，及佛法灵迹，唯摩竭陀国最详。

　　大唐大慈恩寺三藏法师传(十卷)　(有沙门释彦悰序)　(南高北奄)

　　唐昭仁寺沙门慧立本释彦悰笺

　　即玄奘大师始终事迹也。

　　大唐西域求法高僧传(二卷)　(南兵北尹)

　　唐三藏法师义净撰

　　总有五十六人，又重归南海传，有师资四人。

　　比丘尼传(四卷北作二卷)　(南功北微)

　　梁庄严寺释宝唱撰

　　起晋咸和，讫梁普通，凡六十五人。

　　神僧传(九卷)　(北城南[○@缺])

　　不出编录人名

　　始自汉摩腾，终元胆巴，凡二百八人。

　　阅藏知津卷第四十三
嘉兴大藏经　阅藏知津(第卷-第卷)


　　阅藏知津卷第四十四

　　北天目沙门释智旭汇辑

　　杂藏　此方撰述第二之三

　　弘明集(十四卷)　(南车驾北八县)

　　梁释僧佑撰

　　牟子理惑论三十七篇。正诬论(未详作者)。宗炳明佛论，一名神不灭论。孙绰喻道论。宗居士炳答何承天书难白黑论。颜光禄延之难何承天达性论。罗君章更生论。郑道子神不灭论。远法师沙门不拜王者论五篇。远法师答何镇南难沙门袒服论。远法师答桓玄明报应论。远法师三报论。道恒法师释驳论。明僧绍正二教论。周剡颙难张长史融门论。谢镇之折夷夏论。朱昭之难夷夏论。朱广之咨夷夏论。慧通法师驳夷夏论。僧愍法师戎华论。玄光法师辩惑论。记室刘勰灭惑论。僧顺法师析三破论。大梁皇帝立神明成佛义记，并吴兴沈绩作序注。萧琛难范缜神灭论。曹思文难范缜神灭论，并二启诏答。大梁皇帝敕答臣下神灭论。庄严寺法云法师，与公王朝贵书，并公王朝贵六十二人答。何令尚之，答宋文皇帝赞扬佛教事。高明二法师，答李交州淼难佛不见形事(并李书)。司徒文宣王书，与孔中丞稚圭释疑惑，并笺答。恒标二公，答姚主劝罢道书(并书)。僧[((素-糸)力)/石]僧迁、鸠摩，答姚主奏(并书)。远法师答桓玄劝罢道书(并书)。释僧岩答刘青州劝还俗书(并刘答往返六首)。习凿齿与释道安书。谯王书论孔释，张新安答。郑道子与禅师书论踞食。范伯伦书与王司徒论踞食。义法师答范伯伦书(并范重答)。范伯伦与生观二法师书。范伯伦踞食表，并诏往返四首。晋尚书何充等，执沙门不应敬王者奏三首，并诏二首。桓玄与八座书，论道人敬王事，并八座答。桓玄与王令书论敬王事，并王令答，往返八首。庐山远法师，答桓玄论沙门不应敬王者书一首(并桓玄书二首)。桓玄诏沙门不复敬天子，并卞嗣之等答，往返五首。远法师与桓玄论料简沙门书一首(并桓玄教一首)。支道林法师，与桓玄论州符求沙门名籍书一首。天保寺释道盛，启齐武帝论检试僧事。郗嘉宾奉法要。颜延之庭诘二章。王该日烛。竺道爽檄泰山文。释智静檄魔文。释宝林破魔露布文。释僧佑弘明论。

　　广弘明集(三十卷南作三十三卷北作四十卷)　(南驾至策北家至兵)

　　唐终南山释道宣撰

　　归正篇第一，始商太宰问孔子圣人，终释彦悰通极论，凡十五篇。

　　辨惑篇第二，始魏陈思王辨道论，终唐李师政内德论，凡十八篇。

　　佛德篇第三，始支道林佛像赞，终舍利感应记，凡六十余首。

　　法义篇第四，始晋戴安公释疑论，终释明浚答博士柳宣书，凡七十余首。

　　僧行篇第五，始东晋丘道护支昙谛诔，终百官驳仪表启状等，及诏所亲表启论等，凡五十余首。

　　慈济篇第六，始沈休文究竟慈悲论，终梁武帝断酒肉文，凡五首。

　　戒功篇第七，始远公与刘遗民书，终南齐文宣公净行法门，凡十首(净住子净行法门，始皇觉辨德门第一，终发愿庄严门第三十一，即慈悲忏之所宗也)。启福篇第八，始诸帝与太山朗法师书，终唐太子西明寺钟铭，凡四十余首。悔罪篇第九，始梁简文谢敕为建涅槃忏启，终梁陈皇帝依经悔过文，凡十五首。

　　统归篇第十，梁武帝净业赋，并序。梁高祖孝思赋。梁宣帝游七山寺赋。梁王锡宿山寺赋。魏高允鹿苑赋。李颙大乘赋，并序。释慧命详玄赋。萧子云玄圃园讲赋。释真观梦赋。江淹伤爱子赋。无为论。释道安檄魔文。魔主报檄。破魔露布文。平魔赦文。平心露布文。晋沙门支道林赞佛诗八首，终宣法师秋日游东山寺寻朱昙二法师一首，凡一百五十八首。

　　集古今佛道论衡实录(四卷)　撰者同上　(南给北壁)

　　后汉隆法道士表请角试事第一，乃至唐天子在司成宣范义頵宅难庄易义第三十三，皆辨释老优劣事。

　　续集古今佛道论衡(一卷)　同上

　　唐沙门智升撰

　　西域天竺国事，出后汉列传七十八。

　　集神州塔寺三宝感通录(三卷北作四卷)　(南兵北富)

　　唐麟德元年终南山释道宣撰

　　初明舍利表塔，共缘二十。第二灵像垂降，共缘五十。第三引圣寺，瑞经，神僧，圣寺十二，瑞经三十八，神僧三十。

　　集沙门不应拜俗等事(六卷)　(有太原王隐容字少微序)　(南冠北县)

　　唐弘福寺沙门释彦悰纂录

　　故事篇第一上，共十八首。故事篇下，共十四首。圣朝议不拜篇第二上下。圣朝议拜篇第三上，各有弹词。议拜篇下，结成不拜。

　　破邪论(二卷)　(有虞秘书序及上殿下启)　(南冠北微)

　　唐沙门释法琳撰

　　广破傅奕邪说。

　　辩正论(八卷北作九卷)　(有陈子良序)　(南陪北旦)

　　唐沙门释法琳撰　东宫学士陈子良注

　　三教治道篇第一上下。十代奉佛篇第二上下。佛道先后篇第三。释李师资篇第四。十喻篇第五，答傅道士十异。九箴篇第六，答外九迷论。气为道本篇第七。信毁交报篇第八。品藻众书篇第九，儒推孝经，佛备众典。出道伪谬篇第十，略明八谬。历世相承篇第十一，略辨九事。归心有地篇第十二，引梁武帝舍道敕文，及萧纶等受菩萨戒启，后有法琳与尚书右仆射蔡国公书。

　　十门辩惑论(二卷)　(南冠北微)

　　唐兴善寺沙门释复礼撰

　　通力上感门一。应形俯化门二。净秽土别门三。迷悟见殊门四。显实得记门五。反经赞道门六。观业救舍门七。随教抑扬门八。化佛隐显门九。圣王兴替门十。答太子文学权无二释典稽疑。

　　甄正论(三卷)　(南辇北微)

　　唐佛授记寺沙门玄嶷撰

　　广破灵宝等经，天尊等名之伪。

　　护法论(一卷)　(南营北旦)

　　宋无尽居士张商英述

　　广破欧阳修谤佛邪说，申明佛理。后附李长者昭化院记，及徐师川跋，郑德舆后序。

　　镡津文集(二十卷)　孟轲

　　宋明教禅师契嵩撰

　　初一卷，目录，并行业记。前三卷，即辅教篇重出。第四卷，皇极论，及中庸解五篇。第五至第七卷，论原四十篇，杂着六篇。第八卷，杂着六篇，万言书一封。第九卷，书、启，共十三封。第十卷，书、启、状，共四十四封。第十一卷，叙十四篇，又九篇。第十二卷，志、记、铭、碑，十二篇。第十三卷，碑、记、铭、表，辞七篇，述、题、书、赞、传、评，十二篇。第十四至十六卷，非韩三十篇。第十七卷，古律诗六十首。第十八卷，唱和诗六十九首。第十九卷，诸师序，赞、诗、题、疏，并后序。

　　辅教篇(三卷)　(南回北汉)

　　撰者同上

　　原教。劝书三篇。广原教(并序二十六篇)。孝论(并序一十三篇)。坛经赞。真谛无圣论(元在嘉祐集中)。

　　元至元辩伪录(五卷)　(有张伯淳序贵吉祥序)　(南营北岳)

　　元云峰禅寺沙门祥迈奉敕实录撰

　　妄立天尊伪第一，乃至偷佛神化伪第十四，并后记(共二卷)。当时侵夺僧寺，及辨论敕复事实(二卷)。圣旨焚毁诸路伪道藏经之碑。下火文。如意答石介怪记。圣旨特建释迦舍利灵通之塔碑文(共一卷)。

　　三教平心论(二卷)　黜

　　元静斋学士刘谧撰

　　先明三教并是劝人止恶行善，不可偏废。次明极功浅深不同，后广破韩愈之说，并破欧阳程朱之说。

　　折疑论(五卷)　(前有屈蟠序)　兹

　　比丘子成号妙明着　西域师子比丘述注

　　叙问第一。圣生第二，言佛降诞之迹。问佛第三，答不称姓名而称佛之问。喻举第四，喻明佛经非是繁而不要。宗师第五，言古今帝王贤士皆宗师佛。通相第六，通明佛之妙相。论孝第七。拒毁第八。评仪第九。举问第十，答事鬼知死之问。解惑第十一，解夷夏之惑。释谤第十二。辨施第十三。殊见第十四。随宜第十五。优劣第十六。先知第十七，谓汉明以前，已先有知佛者。尊释篇第十八，客方崇佛。言符第十九，吻合三教之理。会名第二十，会同三教圣人之名。

　　一切经音义(二十五卷北作二十六卷)　(前有道宣序)　(南云亭雁北郡秦并)

　　唐翻经沙门玄应撰

　　卷一，华严、大集、日藏、月藏、大威德、法炬、六经。卷二，大涅槃经。卷三，般若十部。卷四，见实等十九经。卷五，海龙王等六十四经。卷六，法华经。卷七，正法华等四十四经。卷八，维摩等七十一经律。卷九，智度论。卷十，般若灯等十论。卷十一，正法念等四经。卷十二，长阿含等十五经。卷十三，般泥洹等八十七经。卷十四，四分律。卷十五，十诵、僧祇、五分、三律。卷十六，善见等二十一律。卷十七，阿毗昙等五论。卷十八，成实等十六论。卷十九，佛本行集，撰集百缘。卷二十，陀罗尼等二十八集。卷二十一，大菩萨藏等十三经。卷二十二，瑜伽师地论。卷二十三，显扬等十论。卷二十四，阿毗达磨俱舍论。卷二十五，阿毗达磨顺正理论。

　　新译大方广佛华严经音义(二卷北作四卷)　(有序)　(南塞北并)

　　唐京兆静法寺沙门慧苑述

　　绍兴重雕大藏音(三卷)　(前有柳豫序)　(南塞北百)

　　宋精严寺释处观集

　　略如字汇，共一百七十四部。

　　出三藏记集(十五卷北作十七卷)　(有序)　(南迹百北户封)

　　梁释僧祐撰

　　卷一集三藏缘记第一。十诵律五百罗汉出三藏记第二。菩萨处胎经出八藏记第三。梵汉译经文字音义同异记第四。前后出经异记第五。

　　卷二新集撰出经律论录第一。新集条解异出经录第二。

　　卷三新集安公古异经录第一。失译经录第二。凉土异经录第三。关中异经录第四。新集律分为五部记录第五。十八部记录第六。汉地四部记录第七。

　　卷四新集续撰失译杂经录。

　　卷五新集钞经经录第一。安公疑经录第二。新集疑经录第三。安公注经及杂经志录第四。小乘迷学竺法度造异仪记第五。长安睿法师喻疑第六。

　　卷六至十一共经序一百十篇。

　　卷十二杂录序十篇。

　　卷十三至十五共传三十二篇。

　　众经目录(七卷今作六卷)　(南郡北宗)

　　隋翻经沙门法经等奉敕撰

　　大乘修多罗藏录第一(有六分)：一译一，异译二，失译三，别生四，疑惑五，伪妄六。小乘修多罗藏录第二(六分如前)。大乘毗尼藏录第三(六分如前)。小乘毗尼藏录第四(六分如前)。大乘阿毗昙藏录第五(六分如前)。小乘阿毗昙藏录第六(六分如前)。佛灭度后撰集录第七，西方圣贤一，此土钞集二。传记录第八，西域、此方。著述录第九，西域、此方。

　　众经目录(五卷)　(南百北岳)

　　隋仁寿年翻经沙门及学士等撰

　　单本第一。重翻第二。别生第三。贤圣集传第四。疑伪第五。

　　大唐内典录(十一卷北作十六卷)　(有序)　(南并岳北侈富)

　　唐沙门释道宣撰

　　历代众经传译所从录第一。翻本单重人代存亡录第二。总撮入藏录第三。举要转读录第四。有目缺本录第五。道俗述作注解录第六。支派陈化录第七。疑伪经论录第八。录目终始序第九。应感兴敬录第十。续录一卷。

　　武周刊定众经目录(十五卷)　(南郡秦北宗泰)

　　唐沙门明佺等撰

　　大乘单译经目(一)。重译经目(二三四五)。大乘律论目(六)。小乘单译经目(七)。重译经目(八)。小乘律论贤圣集传(十)。大小乘失译经目(十一)。阙本经目(十二)。见定入藏流行目上下(十三十四)。附刊定伪经目录一卷。

　　古今译经图记(四卷)　(南岳北轻)

　　唐翻经沙门靖迈撰

　　始自汉明帝时摩腾尊者，终于唐太宗时玄奘法师，各叙其所译经论。

　　续古今译经图记(一卷)　同上

　　唐开元庚午岁沙门智升撰

　　始自唐贞观时沙门智通，终于开元时金刚智国师。

　　开元释教录(旧二十卷南作二十五卷北作三十卷)　(南宗至禅北轻驾肥)

　　唐西崇福寺沙门智升撰

　　总括群经录上(分为十卷)。别分乘藏录下，更为七，有译有本录第一，一千一百四十二部，五千四十八卷。有译无本录第二。支派别行录第三。删略繁重录第四。补阙拾遗录第五。疑惑再详录第六。伪妄乱真录第七。有译有本中，又为三，一菩萨三藏录，二声闻三藏录，三圣贤传记录(已上共为十一卷)。入藏录三卷。

　　开元释教录略出(四卷北作五卷)　(南禅北轻)

　　撰人同上

　　即前入藏录，用千字文编定。

　　至元法宝勘同总录(十卷)　(前有释克己及净伏序)　(南紫北禅)

　　元讲经论沙门庆吉祥等奉诏集

　　初总标年代，括人代之宏纲，自汉明戊辰，迄至元乙酉，凡一千二百十九年，历朝二十二代，译师一百九十四人，所出三藏一千四百四十部，五千五百四十六卷。二别约岁时，分记录之殊异。三略明乘藏，显古录之梯航，开元录所纪，一千一十六部，四千五百七卷，贞元录所纪，一百二十七部，二百四十二卷，祥符录所纪，二百部，三百八十四卷，景祐录所纪，十九部，百五十卷，弘法录，及拾遗编，七十五部，百五十六卷。四广列名题，彰今目之伦序。初契经藏，分菩萨、声闻，菩萨藏中，又分显密，显中先列般若等五大部，略同南北两藏；二调伏藏，亦分菩萨，声闻；三对法藏，亦分菩萨，声闻，于中先出梵语经题，次出此间经题，后出译人及品数。

　　大藏圣教法宝标目(十卷)　(前有王古序偈及释克己序)　(南门北岱)

　　元清源居士王古撰

　　即依勘同总录略标各经卷帙，及品数大旨。

　　大明重刊三藏圣教目录(三卷)　(南塞北[○@缺])

　　即南藏目录分十七科：一般若部、二宝积部、三大集部、四华严部、五涅槃部、六五大部外重译经、七单译经、八小乘阿含部、九小乘单译经、十宋元入藏诸大小乘经、十一西土圣贤撰集、十二大乘律、十三小乘律、十四大乘论、十五小乘论、十六续入藏诸论、十七此方撰述。

　　大明太宗文皇帝御制序文(一卷)　(北主南[○@缺])

　　诸佛世尊如来菩萨尊者神僧名经(四十卷)　(北云亭雁门南[○@缺])

　　诸佛世尊如来菩萨尊者神僧名称歌曲(五十一卷)　(北紫至城南[○@缺])

　　大方广佛新华严经(四十卷今合经百二十卷)

　　略释新华严经修行次第决疑论(四卷)

　　解迷显智成悲十明论(一卷)

　　大方广佛华严经普贤行愿品疏(一卷)

　　维摩诘所说经无我疏(十二卷)

　　法界圣凡水陆胜会修斋仪轨(六卷)

　　念佛三昧宝王论(三卷)

　　净土或问

　　宝王三昧念佛直指(四卷)

　　楚石禅师西斋净土诗(二卷)

　　净土生无生论(一卷)

　　西方合论(十卷可作六卷)

　　乐邦文类(六卷可作十二卷)

　　龙舒净土文(十卷)

　　往生集(三卷)

　　西方发愿文

　　四明尊者教行录(七卷)

　　十不二门指要钞详解

　　三千有门颂略解

　　永嘉禅宗集注(可作四卷)

　　传佛心印记注

　　心赋注(四卷)

　　石门文字禅(三十卷)

　　寂音尊者智证传(十卷可作五卷)

　　正法眼藏(三卷)

　　书(二卷)

　　雪岩钦禅师语录

　　高峰妙禅师语录

　　天如则禅师语录

　　楚石琦禅师语录

　　紫柏老人全集

　　方便语

　　寿昌经禅师语录(二卷)

　　唯识开蒙

　　林间录(二卷)

　　罗湖野录(二卷)

　　宗门武库(一卷)

　　缁门崇行录(一卷)

　　释氏通鉴(十二卷)

　　禅林僧宝传

　　原教论(一卷)

　　通翼

　　佛法金汤编(十六卷)

　　广养济院说

　　大明释教汇门目录(四卷)　标目(四卷)　汇目义门(四十一卷)

　　已上此方撰述，始自御制序文，终至释教汇门等，共四十八种。老人但载其名，甫即示寂。今不敢妄增，敬依原稿录出，观者谅之。

　　阅藏知津卷第四十四(终)
