续藏经   法界圣凡水陆大斋法轮宝忏
　清 咫观记

 法轮宝忏缘起

　　将欲建明幢以持世。提快剑以祛邪。必先知正法浅。深。方能破群生执着。南北两藏。行世已久。古今书夹。彼此号殊。今所存明之梵夹藏。其目尚严。而不能无谬。明季书本藏。称名不备。续者滥登。滔滔不绝。直至本朝宪皇帝董而理之。乃收奇黜妄。整顿一新。窃以二百年来　国家英灵之气。感十方应化。映现其间。扶正医尪。抉翳破陋。亦有可坿之书若干矣。目录之学。在释藏者以知津为近。所陈要义。本自可观。但记号纠纷。是其所短。诸家入杂。门户见存。新坿子目。书少而例多。亦不必也。今依其前次。融其殿军。以作水陆道场检藏之功能。姑寄忏仪。备诸名相。与下堂列位。十方随喜。种此善根。金刚不坏。
　　同治癸亥金水年月日时。鸡园执事咫观记。

　　例言

　　标目在宋。未有发明。义门五时。言未尽善。今用南北藏之旧规。而稍带知津之条例。一华严。次方等显。次方等密。次般若。次法华。次涅盘。二阿含。三大乘律。四小乘律。五西土释论。六西土宗论。七东土大乘论。八小乘论。九密意。十新书。　　不用杂藏咒藏等名。镕归三藏。而显密大小。东西前后。纲举目张。唯重译无奇。外道论。疑伪经。皆当标注。以示简要。今忏师等。阅藏不迷也。(方等即方广。十二分教。唯此一分不通小乘。则华严以下一切经。皆方等摄也。但宝积大集。为类无多。可以融。华严法华涅盘般若。类多区别。故别标之。古德所谓独被大机名华严。融通空有名般若。开权显实名法华。扶律谈常名涅盘。其不在四例者。标方等之总名。难越华严。故居第二矣)。　　凡低二字。皆须跪讽。起立问讯(此次第。暂依智旭。而稍改之。如宝雨棱严是也。陪正之间。更当明审揭出)。

　　 

　　法界圣凡水陆大斋法轮宝忏
　　忏仪

　　行人从禅定起。从容入堂。三称南无花严海会佛菩萨。问讯。
　　一切恭谨。一心顶礼花严法界圆融三宝(拜。观云)。
　　显现自在力　　为说圆满经　　无量诸众生　　悉受菩提记
　　愿此法音云　　充满十方界　　众生心镜启　　一一宝庄严　　具足光明力　　成就如来身
　　我此香华徧十方。芬馥开敷咸第一。引申周满於法界。化为微妙之法云。重重宝韵无有穷。即心即身即世界。身界涉入种种念。一一映现光明幢。世界种及世界海。吉祥回复咸辉华。灵心普照於十虚。不见娑婆见海印。森罗万象具一体。星宿炳现衣裳中。文理宛转萃成章。方便成就众慧命。
　　供养已。一切恭谨(拜观同上)。

一心奉请大方广佛新华严经(拜观同上)　　法界圆明。情量破尽。一乘不共无碍境界　世主妙严品第一。佛在道场成佛。三世间主。悉集。各得解脱。上首各说十颂。师子座。庄严具。各出菩萨。兴供养云。说颂　如来现相品第二。菩萨於供具中出问法颂。佛放齿光。照亿剎海。出颂集众。眉光显示。还入足下。大莲花现前。佛毫相中。有一切法胜音菩萨。与微尘眷属。坐此莲华。与十方菩萨说颂　普贤三昧品第三。普贤入一切诸佛毗卢遮那如来藏身三昧。诸佛现前。摩顶与智。从三昧起。大众获益。如来毛孔放光赞颂。一切菩萨亦皆赞请　世界成就品第四。普贤说世界海十种事　花藏世界品第五。普贤说一切世界海中。诸世界种。剎名。佛名　毗卢遮那品第六。普贤说往古大威光本行　以上第一会。
　　如来名号品第七。佛坐普光殿。以通力集十色世界十智佛之十菩萨。文殊唱名号差别法门　四圣谛品第八。文殊说剎剎称四谛各异名　光明觉品第九。佛足放光。照十方剎。一切处文殊说颂　菩萨问明品第十。文殊与同来九人问答。发明法要　净行品第十一。智首问。文殊答以一切事中发愿法门　贤首品第十二。文殊问贤首菩萨。广颂信心功德法门　以上第二会。
　　升须弥山顶品第十三。如来不离道树升帝释殿　须弥山顶上偈赞品第十四。法慧等从百尘剎外十华世界十月如来所来。佛放足指光。法慧等各说颂　十住品第十五。法慧入无量方便三昧。同名诸佛现前摩顶。出定说十住法　梵行品第十六。正念天子问。法慧说观察无相法　初发心功德品第十七。法慧答帝释问。十方剎动。同名佛现身赞叹　明法品第十八。精进慧问发心云何修习。法慧言住十种不放逸　以上第三会。
　　升夜摩天宫品第十九。佛不离道树释宫升夜摩　夜摩宫中偈赞品第二十。功德林等。从万尘剎外十慧世界十眼佛所来。佛放两足光。说颂　十行品第二十一。功德林入菩萨善思惟三昧。同名佛现前摩顶。起定说十行　十无尽藏品第二十二。亦功德林所说　以上第四会。
　　升兜率天宫品第二十三。佛不离道树须弥夜摩而升兜率　兜率宫中偈赞品第二十四。金刚幢等。从万尘剎外十妙世界十幢佛所来佛放膝光。令十方互相见。十幢菩萨说颂　十回向品第二十五。金刚幢入菩萨智光三昧。同名佛现前摩顶。起定说十回向　以上第五会。
　　十地品第二十六。佛在他化。金刚藏入大智光明三昧。同名佛现前摩顶。出定唱十地名。解脱月请。一再止之。大众同请。佛放眉间光照十方。诸佛亦放眉间光来照。虚空中成光明网台。出颂劝说。乃宣地义　以上第六会。
　　十定品第二十七。佛在普光明。入诸佛剎那际三昧。普眼问普贤三昧。佛令自问普贤。大会入种种三昧。不见普贤。佛教礼普贤。观十方。发大愿。普贤乃现身。雨十千云。世界震动。佛自唱十大三昧名。令普贤说　十通品第二十八。十忍品第二十九。皆普贤说　阿僧祇品第三十。心王问。如来答　寿量品第三十一。诸菩萨住处品第三十二。皆心王说　佛不思议法品第三十三。佛加持青莲华藏菩萨说　如来十身相海品第三十四。普贤说九十七种大人相　如来随好光明功德品第三十五。佛告宝手。菩萨将下生。光照地狱。化生诸天。证十地　普贤行品第三十六。瞋心能障。普贤劝修十法。剎海雨种种云。同名菩萨作证　如来出现品第三十七。佛白毫光。普照十方。右绕。入如来性起妙德菩萨顶。菩萨即问大法。佛口放光。普照十方。右绕。入普贤口。普贤身座增胜。唱法门名。大地震动。再问再答。同名佛现前赞叹。同名菩萨作证　以上第七会。
　　离世间品第三十八。佛坐普光明。普贤入佛华庄严三昧。诸剎十八动。出定。与普慧百千问答。诸佛现前赞喜　以上第八会。
　　入法界品第三十九。佛在园中。菩萨声闻世主俱。入师子嚬申三昧。楼阁庄严。十方云集。普贤入佛神变海方便门。出生大神变庄严云。文殊观察说颂。菩萨得无量大悲门。不离佛所。普救十方。文殊南行。舍利弗等六千人。见此胜事。随逐南行。至福城东。住娑罗林大塔庙处。文殊见优婆塞优婆夷童男童女。及诸龙众。最於善财。策发甚深。令亲近善知识。主伴重重。还归本际。再见文殊。乃至普贤。说偈冷泠。尽未来际　以上第九会　皆唐于阗国三藏沙门实叉难陀译。

一心奉请大方广佛华严经入不思议解脱境界普贤行愿品(拜观同上)
　　就八十卷新华严经之入法界品而畅言之。开示详明。净除流弊。唐罽宾国沙门三藏般若译。

一心奉请大方广佛华严经(虽前译而未备)　佛说兜沙经(即如来名号品光明觉品之少分)　佛说菩萨本业经(即净行品及十住品)　诸菩萨求佛本业经(同上)　菩萨十住行道品经(即十住品)　佛说菩萨十住经(亦即十住品)　渐备一切智德经(即十地品)　十住经(亦即十地品)　等目菩萨所问三昧经(一名普宝菩萨定意经　即十定品也)　显无边佛土功德经(即寿量品　是如来自说)　佛说校量一切佛剎功德经(亦即寿量品　是不思议光王菩萨说)　佛说如来兴显经(即如来出现品)　度世品经(即离世间品。而末有如来答问)　佛说罗摩伽罗(入法界品中无上胜长者至普救众生妙德夜神十二位善知识事。内兼数咒)　大方广佛华严经续入法界品(从天主光至德生有德)　普贤菩萨行愿赞(即行愿品中偈。中有速疾满普贤行愿陀罗尼)　文殊师利发愿经(略如行愿偈而是五言)○(拜观同上)
　　第一种。东晋天竺三藏佛陀跋陀罗译。二后汉支娄迦谶。三吴优婆塞支谦。四西晋清信士聂道真。五西晋沙门竺法护。六东晋沙门祇多密。七竺法护。八鸠摩罗什佛陀耶舍。九竺法护。十唐三藏法师玄奘。十一宋中印土沙门法贤。十二十三竺法护。十四乞伏秦沙门释圣坚。十五唐中印土沙门地婆诃罗。十六唐北天竺沙门大广智不空。十七东晋迦维罗卫国沙门佛陀跋陀罗。

一心奉请大方广如来不思议境界经。及大方广佛华严经不思议佛境界分(拜观同上)　　前实叉难陀译。后乃唐于阗三藏法师提云般若译。前通后涩。
　　佛成道。诸佛现菩萨形。现声闻形。现比丘尼八部神等。佛入三昧。名不思议解脱境界。相中现众剎。好中现本事。德藏问。普贤说三昧名义。佛放眉间光。有功用菩萨。皆见毛尘中佛剎依正。亦见各在诸佛前。供养闻法入三昧。

一心奉请大方广佛华严经修慈分(拜观同上)　　提云般若等译。
　　佛在鹫峰。十方梵天集。佛为弥勒。说慈心妙观法门。

一心奉请大方广入如来智德不思议经。及度诸佛境界智光严经。佛华严入如来德智不思议境界经(拜观同上)　　一实叉难陀译。二附三秦录。三隋北天竺沙门阇那崛多译。
　　佛住法林菩提光明宫殿。诸比丘剎尘菩萨不可说八部俱。文殊问。伏一切诸盖菩萨。演说如来不思议法。信者当得种种三昧及陀罗尼。第一唐译。二三隋时先译。文不如。

一心奉请大方广普贤所说经(拜观同上)　　实叉难陀译。
　　佛在神力所持处。普贤大众围绕。有十大菩萨。与眷属忽集。众问何来。普贤教入定观察。竟不知。三番请。普贤示以法。皆见在如来身中广大国土佛道场内来集。

一心奉请信力入印法门经(拜观同上)　　元魏南天竺沙门昙摩流支译。
　　佛在普光殿。文殊问清净初地法。佛以六十余种五法答。次问普贤。云何如来无障碍智。无障碍身。再问乃答。答已。较量疑信功德罪过之无量。

一心奉请大方广总持宝光明(拜观同上)　　宋中印土沙门法天译。
　　佛在鹫峰。无量大菩萨俱。普贤与佛。问答法界深义。妙吉祥问宝光明总持法。佛令转问普贤。因问觉与觉者之义。舍利弗广叹菩萨智慧不可敌。次有法慧入定受加。出说十住。与十住品长行偈颂同。普贤印证。舍利弗叹昔未闻。佛命广集诸天。请妙吉祥说法。十方地动。问答获益。普贤复问如来大悲之义。复请如来说宝光明总持陀罗尼。舍利弗问妙吉祥。妙法住世几何。妙吉祥问佛持经谤经福罪。普贤问持经者当生何土。又问云何得此宝光明总持法。佛答一法。不起杀意。又二法离瞋善诱。阿难问佛闻经处。佛又为普贤说偈二卷有余。与华严贤首品偈略同。

一心奉请大方广圆觉修多罗了义经(拜观同上)　　唐罽宾沙门佛陀多罗译。
　　佛在净土说。十二菩萨问圆觉境界。如来一总三别重重开示。性相圆明。顿中带渐。在华严棱严之间。

一心奉请大宝积经(拜观同上)　　三律仪会第一
　　初二会菩提流志译。
　　佛在耆阇崛。坐大莲华。与大众俱。因迦叶问。佛答。求佛智慧力无畏。无少法可得。无依倚。种善根。乃至备明执着过患。明法灭人天悲叹等事。又明在家菩萨种种三法。
　　无边庄严会第二
　　无上陀罗尼品。佛住迦兰陀。无边庄严菩萨。问微妙法。佛说如来智善巧。宣说清净随根成熟。平等了知。法皆假法。亦无施设。皆真胜义。以清净誓摄众生。无着。说法门陀罗尼句。及其理趣差别。智慧善巧　出离陀罗尼品。说佛十力。及陀罗尼二章　清净陀罗尼品。佛以通力。令众会见十方佛。闻其说法。次说四无畏。及十四咒。说颂竟　劝持结益。无量辩才菩萨。请问结名。
　　密迹金刚力士会第三
　　竺法护译。
　　佛游灵山。比丘菩萨天龙八部俱。密迹称叹方便智度。寂意请演如来秘要。如来亦勅之。密迹诫众勿恐。寂意入定散华。密迹引古帝释。化仁良虫。以身救民。明身秘密。次述寂然梵志答楼夷仙树叶多少之数。次说心密。地动雨华。雷音运通。以天乐赞法门。礼佛。传雷音佛命。众会问密迹夙因。佛言。千佛探筹。楼由最后。法意法念二弟。一愿作金刚侍卫千佛。一愿作梵天。劝千佛转轮。密迹即法意也。次说行佛道业三十二事。寂意复问三密。密迹先说身密。引应持菩萨不见佛顶事等。次说口密。引目连穷佛音声不得边际事。及说咒二十二首等。次说心秘要。现瑞获益。及地裂出水。高洒世界。复说如来苦行。严道树。降魔。受供。转法轮。佛印赞之。寂意复问。寂然淡泊义。佛答之。欲知密迹何时成佛。佛为授记。密迹请佛於旷野受供。佛於毗沙门宫应病演法。又为四王说十法八法六事四事。二事。为密迹说菩萨十事无瞋。八法无恐。四事自在。四事入法门。八法致开士行。密迹宣咒。诸天偈叹。佛返灵山。阇王来见。密迹以金刚着地。王及帝释目连不能举。为王说十大法得大力。并仁和八法。往来周旋四法。又答世王信坐之问。答贤王天子寂然之义。赞其从阿閦国来。入法室总持。密迹请佛建立法典。佛周观四方。说偈建立。并述往事以结成之。
　　净居天子会第四
　　竺法护译。
　　佛住灵山菩萨比丘俱。佛食后。入三昧。震动大千。诸天来集。金刚摧天子问法。佛说菩萨百八梦相。偈明菩提心无退转。众生行不思议。诸天人得不退。发菩提心。或舍除罪过。径登补处。
　　无量寿如来会第五
　　流志译。
　　佛住灵山。与大比丘俱。普贤文殊弥勒贤护来集。阿难问佛光希有之故。佛为说四十八往昔愿。今成无量寿。赞极乐依正之妙。劝发愿往生。
　　不动如来会第六
　　流志译。
　　授记庄严品。佛在灵山。舍利弗问菩萨修行。被精进甲。佛举不动菩萨宏誓答之　佛剎功德庄严品。明妙喜世界诸庄严事　声闻众品。明不动国声闻多　菩萨众品。明菩萨多。在家者少。魔不为扰　涅盘功德庄严品。明不动佛法住久远　往生因缘品。明善根回向生彼国。
　　被甲庄严会第七
　　流志译。
　　佛住迦兰陀。无边慧问法。次问大甲冑。佛具答之。初一番长行偈颂。列诸甲冑名。二。明甲冑无相无名不可坏。三。乘於大乘。四。住八正道。五。发趣摄取正道法。六。一一慧为先导。七。随入一切法。饶益众生。八。引古旃檀香光明佛时。一切义成转轮王。能求此法。已成超无边境界王佛。九。得法光明不堕诸见。十。答胜慧问。明无所行而行。十一。胜慧誓愿持法。十二。佛赞成之。并言徧照佛时。勇猛军转轮王。闻法受持。成无边精进光明功德超胜王佛。次答无边胜问。明无住而住为如理住。次答无边慧问。明无所安立发趣之义。又说月灯王佛时。云音无边音。闻此法门。皆已成佛。精勤修习。当得一切法海印三昧。能摄阿字等诸三昧印。又说超过须弥光王佛时。勇猛军勇猛力。受持此法。皆已成佛。一名无边辩才。一名最胜光明。次有慧义。叹法希有。
　　法界体性无分别会第八
　　曼陀罗仙译。
　　佛在园中。与比丘菩萨天子俱。宝上天子念请文殊说法。佛命说法界体性因缘。文殊舍利弗。互相问答。五百比丘得无漏心。复明无缚无脱。二百比丘不忍而去。文殊化作一比丘。与之问答。令得无漏。又与阿难明有增上慢无增上慢之义。次答宝上明菩萨六度四念清净。如实受记。次明菩萨自在。诸天发心。世尊赞印。天子与文殊。发明不生自在等义。五百菩萨得记。次授宝上记。波旬与眷属来。佛以神力。令问文殊。修毕竟行善知方便行般若义。文殊答之。又以神力。令魔变作佛形。说於佛法。五百菩萨。得无生忍。又变舍利弗为佛身。与魔问答。比丘断漏。诸天发心。四方千菩萨乘空来。发愿受持守护。佛亦放光守护。
　　大乘十法会第九
　　佛陀扇多译。
　　佛住灵山。五百罗汉无边菩萨俱。净无垢宝月王光。问大乘义。佛答十法。一信成就。二行成就。三性成就。四乐菩提心。五乐法。六观正法行。七行法慎法。八舍慢大慢。九善解如来秘密之教。十心不悕求二乘。
　　文殊师利普门会第十
　　流志译。
　　佛在灵山。大众俱。无垢藏等九万二千。从普华佛国来。此界他方。菩萨云集。文殊请说普入不思议法门。佛说二十八三昧。一一颂之。又说十四种三昧名及功用。
　　出现光明会第十一
　　流志译。
　　佛在灵山。与大比丘补处菩萨无量大士俱。月光问。修何业。能得决定光明等一切光明。佛五言偈答光。七言偈答用。四言说月光本事。次偈说此经爱乐不爱乐功罪差别。及受持功德。次偈明昔求经及未来事。次明八十种善根成就光明。八十种法成无碍解脱。月光赞愿。佛笑放光。弥勒问。佛摩月光顶。请佛城中食。佛现神变。空中说法。说咒。受供。说施有八十种胜功德。欲成陀罗尼者。当远离八十种人。
　　菩萨藏会第十二
　　流志译。
　　开化长者品。佛室罗筏安居竟。游摩竭陀鹫峰。贤守长者赞问舍家因。佛答。观十苦十恼十稠林十毒箭十爱十邪十不善十染污十缚。长者请法。佛说根尘蕴界因缘。无我不实。长者法眼净。次说一切炽然。长者证罗汉　金毗罗天授记品。护城药叉金毗罗。供佛。众神奉僧。佛授药叉记。药叉严道随至鹫山。阿难敷大座。目连集迦叶等来会　试验菩萨品。舍利子问菩萨法。佛答以菩提心。及备信欲　如来不思议性品。详述佛十不思议法。一信不思议身。二音声。三智。四光。五尸罗及等观。六神通。七力。八无畏。九大悲。十不共　四无量品。说大愿佛。昔为精进行童子。说大慈等四波罗蜜　陀那波罗蜜多品。明五十种清净施。三十种妙功德　尸波罗蜜多品。明身口意妙行。十极重深心。十发心。获人间天上四广胜处法。及种种四法。次明五十清净戒。最胜众佛时。得念菩萨常修梵行。成娑罗王佛。次言於众生起父母想。诃欲　羼底波罗蜜多品。明毕竟非毕竟忍　毗利耶波罗蜜多品。明十障碍不应随转。开菩萨藏。三业精进。又在家出家菩萨。各有五减损法。次说律仪童子法行比丘精进行　静虑波罗蜜多品。明菩萨依四禅发五通。远胜二乘及得种种定　般若波罗蜜多品。明四十一法趣入闻相。起正行。方便如理作意。证入如理句。如理正观。十种善巧。次明妙慧及到彼岸义。五番十种功德　大自在天受记品。结前大蕴如来。为精进行童子。说四无量六度四摄法。不授记。次值宝性如来。转名善慧长者。不得记。值放光如来。转名迷伽儒童。散华布发。受记得忍。即释迦前身也。那罗达多长者。发大心。与妻子眷属乐工。十千城中人。兴大供。立大誓。佛现通授记及劝受持。
　　佛为阿难说人处胎会第十三
　　流志译。
　　佛在园。目连阿难起定。与五百比丘来见。佛说入胎因缘。胎中三十余生长相貌。出胎七日后所生八万户虫名。明五蕴无常苦无我我所。阿难法眼净。比丘漏尽意解。
　　佛说入胎藏会第十四
　　义净译。
　　度难陀出家。令见天宫地狱。为说入胎住胎出胎之苦。三涂剧苦。教修四念处。申重说偈。难陀证果。大众问往因。佛为具说。
　　文殊师利授记会第十五
　　实叉难陀译。
　　佛在灵山。与菩萨比丘诸天八部俱。向阿阇世王宫。现神变。为摧过咎菩萨。说大悲法及授道记。供毕还山。入禅出定。众云集。舍利弗问严净佛剎之行。佛现通集十方剎大菩萨。命弥勒敷大法座。为说一法至十法。及种种净行因果。结三法。愿胜。不放逸。如法修行。授四万菩萨记。师子勇猛雷音。问文殊何时成佛。住何佛剎。佛令自问文殊。深显第一义谛法界实相之理。问发心久近。佛说雷音佛时普覆王事。化二十亿众生成佛竟。次剎庄严。佛勅文殊说昔愿十节。佛说佛名普见。剎名随顺积集清净圆满。庄严胜极乐。东光明幢。南智上。西诸根寂静。北愿。亦当得此净剎。如东方普光常多功德海王佛剎。佛以神力。令大慧见东方剎依正庄严。授八万四千人记。十六人如文殊。余如极乐。四菩萨入会。文殊令各说一相法门。叙十四人。问久如成佛。佛言甚远。文殊无有疲倦。
　　菩萨见实会第十六
　　那连提耶舍译。
　　序品。佛在尼居陀林。遣迦卢陀夷。教化父净饭王　净饭王诣佛品。天龙同集。王亦来礼问　阿修罗王授记品。毗摩质多等十一修罗王。与多眷属。设大供养。得记　本事品。迦叶入如实三昧。忆久远劫佛所修诸功德。佛说因陀幢佛。以恒沙世界为一佛剎。清净庄严。众皆正定。文殊从东方高威德王佛所来。言因陀幢即释迦　迦楼罗王授记品　龙女授记品　龙王授记品　鸠盘茶授记品　乾闼婆授记品　夜叉授记品　紧那罗授记品。先疑问。次答。后设供授记　虚空行天授记品　四天王授记品　三十三天授记品　夜摩天授记品。叹佛知二谛。设供授记　兜率陀天得授记品。推授记不可得。但是世谛言说。如梦不实。设供授记　化乐天授记品。解一切法实际无二际而得记　他化自在天授记品。自言尚不见实。何况见际。法非可知可识可舍可修可证而得记　诸梵天等授记品。离分别。心净赞佛而得记　光音天等得授记品。说照耀一切法三昧。赞佛得记　徧净天授记品。说超过一切法三昧。赞佛得记　广果天授记品。说无量问陀罗尼。赞佛得记　净居天子偈赞品。四百五十三人偈赞　遮罗迦波利婆罗阇迦外道品。八千外道求决疑。佛说六道受生习气。及对治。外道感悟得记　六界差别品。佛告净饭王。内外六界假名。无来去。根如幻。境如梦。违顺中三种六尘。皆具三解脱　四转轮王品。无量称王。地天王。顶生王。皆以无厌足而取大苦。尼弥王以不放逸而成大益。劝净饭王。观一切法无生陀罗尼门。及不灭等六十七法门。七万释种。得无生忍。佛授记。皆生安乐世界。后成佛。
　　富楼那会第十七
　　鸠摩罗什译。
　　菩萨行品。佛住王舍竹园。富楼那问多闻不退转。佛答四希有。一精进。二忍辱。三正道。四深心。四法生喜心。四法得离难　多闻品。四法集多闻　不退品。四法能不退。说那罗延法师。摩诃耐摩陀比丘宏法事。次说四法退失菩提。成声闻乘。四法不退。一戒清净。二念成就。三勤精进。四多闻慧。四法利益菩提。戒忍进多闻。四法具足色身财物眷属。行慈。供佛供法供僧　具善根品。四法摄一切善。忍辱。出家。头陀。近善知识　神通力品。放光付嘱。赞竹园　大悲品。对目连说因中大悲行　合难品。对象手比丘。明众生性空。佛亦不灭　富楼那品。赞述流通。
　　护国菩萨会第十八
　　阇那崛多译。
　　佛在灵山。菩萨比丘八部俱。喜王赞佛。观法界。护国安居竟。与初学见佛。问法要。佛言四法能成清净事。一无谄。二平等。三心念行空。四如言而行。四无畏法。得陀罗尼。值善知识。得深法忍。戒行清净。四功德欢喜。见佛。闻法。舍一切。顺法忍。四法应舍。居家利养檀越身命。四无悔。戒完。住兰若。四圣种。多闻。四调伏行。一愿值佛。二供师长。三乐空闲。四头陀忍。四法净菩萨行。无瞋。能舍。不求报。不见师过。四堕落。不敬他。背恩。求名利。诈善。四障道。一懈。二疑。三慢。四瞋。四种不可亲近。恶知识。执见人。谤法人。贪利人。四受未来苦。慢智人。怀嫉妬。於法无信。无忍求利。四缚。慢他。世俗定。行放逸。求利养。次偈说佛本生妙行。叹末世不如法。明八种障。说成利慧佛时。福焰王子不放逸事。
　　郁伽长者会第十九
　　康僧铠译。
　　佛在给孤精舍。与比丘菩萨俱。郁伽等十长者。各与五百长者见佛。问二种菩萨行法。佛说在家归戒布施厌离悔过随喜劝请募出家供僧众。出家四圣种行。头陀。净戒。净定。净慧。问在家地学出家戒。佛以五法答。施不望报。不习欲想。学慧行慈。修禅不证。护法劝他。
　　无尽伏藏会第二十
　　流志译。
　　佛在灵山。菩萨比丘八部俱。电德问速成菩提法。佛答以五大伏藏。贪行瞋行痴行等分诸法。宝聚功德声佛时。广授王欲害无垢比丘事。胜生佛时。旃陀罗闻法得无生。牛闻法得生兜率。深明根行难测。答月幢无功用智。地动雨华。
　　授幻师跋陀罗记会第二十一
　　流志译。
　　幻师诈言请佛。秽处化作道场。四王帝释亦化庄严道场。幻师惊悔。欲摄所化而不能得。佛现神变。幻师悔过。见一切处佛身。便获念佛三昧。以偈问答。得顺法忍。阿难请佛加持。幻庄严七日不灭。幻师随佛至灵山。问菩萨速至道场之行。佛说四十三种四法。幻师证无生法忍。
　　大神变会第二十二
　　流志译。
　　佛在园。比丘菩萨俱。商主天子问几种神变调伏众生。佛答。说法教诫神通三种。又问颇有神变能过此耶。佛令问文殊。文殊答。无言说法而作言说。一切言变。实无所说。名大神变。舍利弗问商主宿因。佛言等须弥佛时。净庄严王本事。舍利赞文殊。文殊示以三种决定义。佛又赞商主。更为说大神变。商主问菩萨智。文殊答之。又答四十二问。更答种种密意之问。菩萨行之问。佛答无生忍之问。
　　摩诃迦叶会第二十三
　　月婆首那译。
　　佛在园。比丘菩萨俱。迦叶问。出家。云何学。云何行。云何修观。佛答。持戒念佛。出家为现得果。见未来佛。二事。明沙门四贼。及种种过。迦叶劝久住。佛嘱护法。迦叶让弥勒。佛摩弥勒顶。大千震动天劝弥勒。更请佛说当来恶以为诫。佛说智上佛时。乐精进菩萨本所修行。显施功德。次明菩萨二十法业。四毕定。四离萨婆若。四应舍。四明瞋罪。弥勒作师子吼。五百比丘愧施难消。还俗。次与如来问答。令得漏尽。请说末世谄曲过。佛说妙华佛时达摩善法二童子事。劝修沙门二业。修禅习诵。不应单修供。尤不应以破戒身着袈裟。又说光明佛时。大精进菩萨观佛画像法门。
　　优婆离会第二十四
　　流志译。
　　佛住园。问比丘菩萨。谁於末世护法。成就众生。五十五菩萨承当。佛说三十五除罪法。优婆离起定。请说决定毗尼。佛分别菩萨声闻持犯不同。勅文殊说究竟毗尼。佛又说声闻菩萨增上慢相。
　　发胜志乐会第二十五
　　流志译。
　　佛在鹿苑。比丘菩萨俱。有障重欲退者。弥勒慰之。六十人诣佛悲泪。佛说住昔谤法师。诸人发宏誓。佛印可。弥勒问末世成就几法。安稳得脱。佛答。不求他过。不举人罪。离粗语悭吝。当解脱。舍懈怠。离愦闹。寂静。知足。是人当解脱。次明无希望。行法施。二十利。又二十利。次明末世过。次明慧行菩萨与初业菩萨不同之相。初业观利养过。愦闹过二十。世语过二十。睡眠二十。众务二十。明不修行。不断烦恼。不习禅诵。不求多闻。非出家者。又戏论过二十。及登十种心。能生极乐。
　　善臂菩萨会第二十六
　　鸠摩罗什译。
　　佛在王城竹园。为善臂说六度。
　　善顺菩萨会第二十七
　　流志译。
　　佛在园中。城中菩萨善顺。恒以五戒八斋化人。令修六度四等。帝释试验。不能令其破戒。偶得劫初金铃。价过南洲。谓波斯匿王贫。见而与之。王问谁证我贫。佛与比丘菩萨天龙八部。从地涌出。为作证。说三种功德资粮。复说三十二法。能勤修。则见如来。王以二衣施之。善顺不受。王求以足踏之。转施贫苦。令得益。劝之见佛。兼为王说菩萨法门眷属。
　　勤受长者会第二十八
　　流志译。
　　佛在园。比丘菩萨俱。城中勇猛授长者。与五百人见佛。问求菩提者。云何学。云何住。云何修行。佛答。大悲六度。云何观身命财。无贪吝。教以观身过患。佛说四十四种观身。长者得忍。佛为授记。
　　优陀延王会第二十九
　　流志译。
　　佛在瞿师罗园。比丘俱。舍摩夫人供养佛僧。帝女夫人。赞於优陀延王。王怒。以箭三射。舍摩入慈心三昧。箭还住王顶上空中。王惊悔。舍摩劝见佛忏罪。因问女人过患。佛为说丈夫种种愆过。王受三归。作优婆塞。
　　妙慧童女会第三十
　　流志译。
　　佛在灵山。比丘菩萨俱。王舍城长者女妙慧。年八岁。诣佛问法。佛说四十行。女发大愿。动地雨华。众变金色。次答文殊问。文殊赞之。佛说其发菩提。经三十劫。然后佛始发心。女发大心。似三十岁。知法比丘。众获益。
　　恒河上优婆夷会第三十一
　　流志译。
　　佛在园。优婆夷礼足。与佛问答。佛说第一深义。
　　无畏德菩萨会第三十二
　　佛陀扇多译。
　　佛在灵山。比丘菩萨大菩萨俱。舍利弗等入城乞食。至阇王宫。王女无畏德。年十二。安坐不起。王令起。女即种种诃弹声闻。舍利目连皆被屈。又以誓愿。令诸声闻得见香象世界放香光明佛。次答迦叶须菩提罗睺罗父王问。然后下床礼敬施供。同至佛。现丈夫身。与母月光夫人同受记。
　　无垢施菩萨应辩会第三十三
　　聂道真译。
　　序品。佛游园中。比丘菩萨俱。文殊等八人。舍利弗等八人。各发胜愿。入城乞食。波斯匿王女八岁。与诸婆罗门出城。浴天像。自说初生七日。知三宝功德。即趋声闻处礼足。王亦随至　声闻品。女问。八声闻皆不能答　菩萨品。女又问八菩萨。须菩提等既受法食。不须乞食。遂还。女以偈问佛。菩萨诸行　菩萨行品。佛答十八种四法。女即誓行。剎动雨华。天乐鸣。变成十六童子。此人修行六十劫。文殊乃发菩萨心　授记品。佛为授五百婆罗门记。
　　功德宝华敷菩萨会第三十四
　　流志译。
　　佛在灵山。开敷功德宝华。问持佛名证菩提之义。佛说持名功德。东无量功德宝庄严威德王。南功德宝胜庄严威德王。西一切法殊胜辩才庄严。北积集无量辩才智慧。东南千云雷吼声王。西南最上妙色殊胜光明。西北种种胜光明威德王。东北无数劫积集菩提。上方虚空吼声净妙庄严光明照。下方一切法门神变威德光明照耀。
　　善德天子会第三十五
　　流志译。
　　佛在园。与比丘菩萨欲色诸天子俱。佛勅文殊为诸天说佛境界。平等无数无依无所得。次受善德请。现大神变。往兜率说四种法。不放逸。摄一切佛法。住戒多闻。住定行慧。住通起智。住寂常观。又八种八法。又不放逸。保三乐。离三苦。超三畏三有。离三垢。满三学。近三宝。离诸度三障。而获三伴。又三十七品。又光照上方普贤剎。持法炬菩萨来见。
　　善住意天子会第三十六
　　达磨笈多译三。菩提流志译一。
　　缘起品。佛住灵山。比丘菩萨八部俱。文殊入无诤三昧。震动十方剎。入普光无垢庄严三昧。大集十方诸佛。来到佛所。皆入隐身三昧。迦叶舍利弗须菩提入二万三万四万三昧求之。不见微相。文殊遣化佛菩萨。遍召诸天　开实义品。文殊善住问答　文殊神变品。善住意先发后至。文殊后发先至。华台佛菩萨偈赞。众益地动　破魔品。文殊入破散诸魔三昧。魔见衰相。恐怖归佛。次说具二十法。得是三昧。复有六种四法　菩萨身行品。十方菩萨从隐身三昧起。各现其身。文殊问菩萨名义。佛答之　破菩萨相品。明初发心义。无生忍义。超入诸地义　破二乘相品。明真出家戒行禅等义。慧辩是婴儿凡夫。得陀罗尼是愚痴凡夫。余智人皆顽钝。五百比丘诽谤堕地狱。佛说其出时。速能证入　破凡夫相品。说三毒及谤性恶法门　神通证说品。文殊入如幻三昧。为五百五通菩萨。执剑害佛。以除分别心。入无生忍　称赞付法品。
　　阿阇世王子会第三十七
　　流志译。
　　佛在灵山。王子师子与五百人见佛。问答说颂。佛授其记。
　　大乘方便会第三十八
　　竺难提译。
　　佛在园。比丘菩萨俱。智胜问方便。佛答之。明众尊王菩萨与女人同坐事。树提梵志十二年摄受女人。无垢比丘容女借宿。爱作菩萨度德增女。阿难赞叹。迦叶有空泽大城之喻。次因德菩萨问。说示现八相十恼。方便化众生。非有实事。
　　贤护长者会第三十九
　　阇那崛多译。
　　佛在迦兰陀。比丘俱。跋陀罗波梨长者。与眷属。向世尊问疑。佛对阿难说长者受乐。帝释不能及。唯真月童子。则又胜之。於乐光佛时作大法师。开示未闻。以是法施因缘。九十一劫福报。长者问众生神识相貌名义。佛具答之。真月问。色及欲取。见取戒取。云何观。佛亦答之。大药王子菩萨问神识从此身移。当有何色。佛答。如幻师火。水内人影。如风轮。如眼见虚空。及问答福罪事。又答贤护问聚集阴移名义。
　　净信童女会第四十
　　流志译。
　　佛在园。比丘菩萨及劫贤诸菩萨文殊等六十贤护等十六人兜率天子二万俱。波斯匿王女名净信。问法。佛答十二种八法。又转女身二种八法。净信与五百童女得记。
　　弥勒菩萨问八法会第四十一
　　菩提留支译。
　　佛住灵山。比丘菩萨俱。弥勒问速成菩提法。佛答八法。深心。行心。舍心。善知回向方便心。大慈心。大悲心。善知方便波若波罗蜜。
　　弥勒菩萨所问会第四十二
　　流志译。
　　佛在鹿林。比丘菩萨俱。弥勒问。几法离恶道恶知识。速证菩提。佛答以增一至十法。弥勒偈赞。阿难叹其辩才。佛明十无数劫。焰光游戏妙音自在王佛时。为婆罗门子贤寿。悟无生。获神通。本先四十劫。发心行道。由我猛勇精进。行二种十法。故超之。次明弥勒在昔所行。善巧方便安乐之道。次明见一切义太子施血。妙华太子施髓。月光王施眼。本生苦行。次明释迦弥勒本愿不同。
　　普明菩萨会第四十三
　　附秦录勘同偏入。
　　佛在灵山。比丘菩萨俱。为迦叶说菩萨二十种四法。又三十二法。又如地如水喻。又中道真实观。又菩萨为真佛子。又毕竟智药。又当来比丘犬逐块。又二不净心。读外道书。畜好衣钵。二坚缚。一见。二利养。二障法。一亲近白衣。二憎恶善人。二垢。一受烦恼。二贪檀越。二雨电坏善根。一败正法。二破戒受施。二痈疮。一求见他过。二自覆罪。二烧。一垢心受法衣。二受他持戒供病。二病。一怀增上慢。二坏他大心。又四种沙门。一形服。二威仪欺诳。三贪名。四真实。四种破戒似持。一说有我论。二身见不灭。三取相行慈。四见有所得。於是二万比丘得解脱。二万二千人得法眼净。五百比丘去。佛化比丘。随与问答。令其解脱。还诣佛所。答须菩提诸问。又众益如前。普明问住问学。佛答不取不着。发大精进。习大法船。
　　宝梁聚会第四十四
　　道龚译。
　　沙门品。佛在灵山。比丘菩萨俱。迦叶问沙门义。佛答之。并说三十二垢。八覆。十二表式。八法。敬重袈裟。及破戒不能消信施　比丘品。说比丘法。及恶比丘坏正法。有十六种门恶法　旃陀罗沙门品。恶沙门如旃陀罗。多诸恶名。五百还俗。佛记信解惭悔。得生兜率。在弥勒初会数中　营事比丘品。详明营事法　兰若比丘品。详明兰若法。五百比丘漏尽解脱　乞食比丘品　粪埽衣比丘品。
　　无尽慧菩萨会第四十五
　　流志译。
　　佛在灵山。与比丘菩萨。十六在家菩萨。六十无比喻心菩萨。贤劫诸菩萨。及无尽慧等六万菩萨俱。无尽慧问菩提心义。依何义得修行。佛答菩提无言说。依言说。以十波罗蜜为十发心。诸度皆以十法为首。十地有先相。圆满有十三昧。十陀罗尼。无碍光师子幢天子叹佛及法。佛说受此法者不退。
　　文殊师利说般若会第四十六
　　曼陀罗仙译。
　　佛在园。千比丘千菩萨俱。文殊舍利弗晨至。佛问欲见如来耶。文殊即说正观如来法门。佛印许。舍利弗与文殊问答深义。文殊与佛。深明修般若义。观身实相。观佛亦然。福田无差别。地震获益。次明入不思议三昧。如人学射。久习则巧。欲具一切佛法。当学般若。次授一行三昧。乃至微笑放光。为无相印。
　　宝髻菩萨会第四十七
　　竺法护译。
　　佛在灵山。与比丘菩萨天龙八部俱。东方净住佛国宝髻菩萨。八千人俱。以一宝盖。覆此忍土。雨华说颂。礼足。问清净行。佛答。一度无极。二遵佛道品。三具足神通。四开化众生。次详六度。三十七品五通。明化众生有二十事不厌生死。普坏世佛时。珍宝菩萨。问益众生严道场事。佛以无放逸答之。彼时珍宝。即今宝髻。又开化有四法。又离垢光佛时。极妙精进菩萨。以大忍力仰承佛命。往化业首太子。彼菩萨即今世尊。太子即今弥勒。又菩萨一种四法自在道业。宝髻以髻中明月珠。贡佛发愿。佛为授记。
　　胜鬘夫人会第四十八
　　流志译。
　　佛在园。波斯匿王与末利夫人。致书与女胜鬘。称扬佛德。胜鬘发书寻绎。遥空礼佛。佛即现身。彼即说偈。佛为授记。胜鬘发十愿。感天华大音。又发三愿。佛印赞之。又发一大愿。摄恒沙愿。所谓摄受正法。复说广大义。威力。佛印许。又说了义。明二乘为不了。以不出变易生死。不断住地无明故。唯一佛乘一归依一实谛为了义耳。佛印许。又三种人入大乘。一甚深法智。二随顺法智。三仰推唯佛所知。余错谬者。一切天人共摧伏之。佛亦印之。乃放光升空步还。告语阿难及天帝。结名付嘱。
　　广博仙人会第四十九
　　流志译。
　　佛在恒河岸。无量比丘俱。广博仙人与五百同行来见。问施及施义。施主施者。佛详答之。并三十二种不净施。次明五大施。又五大施。又五无上施。又九大施。次答中有识及明智识差别。次说六道来生差别。略说持鬘四王忉利。余未说。

一心奉请大方广三藏经　　北凉中天竺昙无谶译。
　　第一会同本异译经。
　　佛说如来不思议秘密大乘经
　　宋中印土沙门法护。共惟净等译。
　　即第三会同本异译。分二十五品。
　　佛说无量清净平等觉经
　　后汉月支国沙门支娄迦谶译。
　　佛说无量寿经
　　曹魏天竺沙门康僧铠译。
　　佛说阿弥陀经
　　吴月支国优婆塞支谦译。
　　佛说大乘无量寿庄严经
　　宋中印土沙门法贤译。
　　以上四经。并同第五会而异译。唯法贤译本有慈氏问答最妙。但不足四十八愿之数。
　　佛说大阿弥陀经
　　赵宋国学进士王日休。会前四译。未见宝积五会本。又於发菩提心句。或载或亡。或云不发。
　　佛说阿閦佛国经
　　支娄迦谶译。
　　即第六会同本异译。
　　佛说大乘十法经
　　萧梁扶南国沙门僧伽婆罗译。
　　即第九会同本异译。
　　佛说普门品经
　　西晋月支国沙门竺法护译。
　　即第十会同本异译。
　　佛说大乘菩萨藏正法经
　　宋中印度沙门法护等译。
　　即第十二会同本异译。
　　佛说胎胞经
　　竺法护译。
　　即第十三会同本异译。
　　文殊师利佛土严净经
　　竺法护译。
　　即第十五会同本异译。
　　佛说护国尊者所问大乘经
　　宋北印度沙门施护译。
　　即第十六会同本异译。
　　郁迦罗越问菩萨行经
　　竺法护译。分八品。
　　佛说法镜经
　　后汉安息国优婆塞安玄共严佛调译。
　　二皆第十九会同本异译。
　　幻士仁贤经
　　竺法译。
　　即第二十一会同本异译。
　　佛说决定毗尼经
　　或云东晋录失译人名。或云炖煌三藏译。
　　即第二十四会同本异译。
　　佛说三十五佛名礼忏文
　　唐北天竺沙门大广智不空译。
　　即前经中译出别行。
　　发觉净心经
　　隋北天竺沙门阇那崛多译。
　　即第二十五会同本异译。
　　佛说须赖经
　　曹魏西域沙门释白延译。
　　即第二十七会。而多王见佛得记。诸佛摩顶。现出家相诸事。
　　佛说须赖经
　　前凉月支国优婆塞支施仑译。亦同前本。
　　菩萨修行经
　　一名威施长者问观身行经。西晋河内沙门白法祖译。
　　即第二十八会同本异译。
　　佛说无畏授所问大乘经
　　宋北印土沙门施护译。亦同前本。
　　佛说优填王经
　　西晋沙门释法炬译。
　　即二十九会同本异译。
　　佛说大乘日子王所问经
　　宋中印土沙门法天译。亦通前本。
　　佛说须摩提经
　　竺法护译。
　　即第三十会同本异译。
　　佛说须摩提菩萨经
　　鸠摩罗什译。
　　亦同前本。
　　佛说阿阇世王女阿述答菩萨经
　　竺法护译。
　　即第三十二会同本异译。
　　佛说离垢施女经
　　竺法护译。
　　即第三十三会同本异译。
　　得无垢女经
　　元魏中天竺婆罗门瞿昙般若流支译。亦同前本。
　　文殊师利所说不思议佛境界经
　　唐南印土沙门菩提流志初译。
　　即第三十五会同本异译。
　　善住意天子所问经
　　元魏乌苌国沙门毗目智仙共流志等译。
　　即第三十六会同本异译。
　　佛说如幻三昧经
　　竺法护译。亦同前本。
　　太子刷护经
　　竺法护译。
　　即第三十七会同本异译。
　　太子和休经
　　西晋录失译人名。亦同前本。
　　慧上菩萨问大善权经
　　竺法护译。
　　即第三十八会同本异译。
　　佛说大方广善巧方便经
　　宋北印度沙门施护译。亦同上本。
　　大乘显识经
　　唐中印土沙门地婆诃罗译。
　　即第三十九会。同本异译。
　　佛说大乘方等要慧经
　　后汉安息国沙门安世高译。
　　即第四十一会。同本异译。
　　弥勒菩萨所问本愿经
　　竺法护译。
　　即第四十二会同本异译。
　　佛遗日摩尼宝经
　　支娄迦谶译。
　　即第四十三会同本异译。
　　佛说摩诃衍宝严经
　　晋代失译师名。亦同上本。
　　佛说大迦叶问大宝积正法经
　　施护译。亦同上本。
　　胜鬘师子吼一乘大方便方广经
　　刘宋中天竺沙门求那跋陀罗译。即第四十八会同本异译。
　　毗耶娑问经(拜观同上)
　　瞿昙般若流支译。即第四十九会之同本异译。有结。

一心奉请入法界体性经。及宝积三昧文殊师利菩萨问法身经(拜观同上)　　前是隋北天竺沙门阇那崛多译。后乃后汉安息国沙门安世高译。二本同。
　　佛在灵山。文殊门外立。佛命入。问住何三昧。佛言宝积。遂种种问答法界义。舍利文殊。复互谈深义。

一心奉请佛说阿弥陀经。及称赞净土佛摄受经(拜观同上)　　什师译。
　　佛在祗园。比丘菩萨天众俱。佛告舍利弗。称西方极乐阿弥陀。度生之捷。依正之佳。极劝人发愿求生。一心持名。消落根尘。悉返微妙。不分三辈九品。飞空行地人天之相。都卢一句。便得彻头。超五浊之娑婆。并一生之补处。十方广长舌。同发音声。助成信愿行。超凡入圣。点石生金。无过此也　后乃玄奘译。广六方佛为十方。

一心奉请后出阿弥陀偈经(拜观同上)　　后汉失译师名。
　　赞往生净土胜妙。

一心奉请阿弥陀鼓音声王陀罗尼经(拜观同上)　　开元附梁录。
　　佛在瞻波城。为比丘说弥陀父母子侍者。魔名咒语等。言十日修行。必生彼国。

一心奉请佛说观无量寿佛经(拜观同上)　　刘宋西域沙门畺良耶舍译。
　　佛在耆阇山。世王幽父欲害母。母忆念佛。心请目连等。因感佛来。诉苦求乐。现诸佛土以令拣。显出弥陀净土。说往生依正次第修成。融入心宗。即成法界。其言曰。诸佛如来。是法界身。入一切众生心想中。汝等心想佛时。此心即是三十二相。八十种好。是心作佛。是心是佛。非徒三净业十六观名相而已。

一心奉请观世音菩萨得大势至菩萨受记经。及佛说如幻三摩地无量印法门经(拜观同上)　　前是刘宋幽州沙门昙无竭译。后是宋北印土沙门施护等译。
　　佛在鹿苑。比丘菩萨天子俱。华德藏问云何得如幻三昧。佛答一法。谓无依止。弥勒文殊六十正士得之。他方则观音势至。华德藏请召。佛放白毫光。照安乐剎。彼此互见。两大士来。述过去因。记补处记。后经多一女人发心转男身受佛记。

一心奉请大方等大集经(拜观同上)　　北凉中天竺沙门昙无谶译。
　　序品。佛在灵山古塔。比丘菩萨俱。成正觉始十六年。知众大集。堪持法藏。入佛境神通实见众生三昧。於欲色二界中闲出大坊庭。如大千界。出定。放光。升宝坊。欲天随侍。升座入无碍解脱三昧。一一毛光。普照众剎。光中说偈。警诸放逸。还从顶入。十方各一大菩萨。与恒沙菩萨来。绕佛供养赞叹。次第而坐。佛起定。謦欬声彻十方。人及非人。四禅天众。一切毕集。复放眉间光入菩萨顶。诸佛自在功德华子菩萨。入璎珞庄严三昧。出师子座。起定赞佛。请升座。宝杖等十菩萨各入三昧。令众得益。召魔来。令其请佛转法轮。佛言。百年暗室。一灯能破。法自在王菩萨。赞如来境界不思议。惜众生舍大喜小。会中多天人。发无上心。
　　陀罗尼自在王菩萨品。佛白毫光。入陀罗尼自在王菩萨顶。菩萨化大宝以覆如来。偈问。佛答。菩萨有四璎珞庄严。一戒。二三昧。三智慧。四陀罗尼。各有增一至十等事。次明有八光明能坏诸暗。净菩萨行。念光意光行光法光智光宝光神通光无碍光。光各八种。次明修习大悲有十六事。坏妄见。坏四倒。破憍慢。坏五盖。拔沈没。断七慢。断恶道。断系缚。断恶友。施智慧。施因缘智。断所见。断三有。坏魔网。示乐因。开涅盘门。次明修三十二善。破众生三十二恶。一智慧。二解欲。三法自在。四正命。五正见。六不放逸。七坏粗犷。八一切施。九净戒。十忍。十一进。十二定。十三智。十四正义。十五坏世行。十六断烦恼。十七除我见。十八断诸根。十九坏邪说。二十知恩。二十一坏增上慢。二十二善口语。二十三知足。二十四敬父母师长。二十五修七财。二十六身念处。二十七然慧灯。二十八出离道。二十九舍左道。三十舍爱着。三十一信三宝。三十二修六念。次述如来十六大悲。非声闻菩萨所及。栴檀佛度非非想天一人。入定八万四千大劫。待其下生授记方涅盘。次明如来三十二业。及十力四无畏十八不共。问大众谁能守护供具宝坊不坏。待弥勒成道十六年后供养。及贤劫五百如来。诸法神通自在王菩萨即自当之。神通魔王。问安置何器。菩萨令观身。脐中有水王光世界。佛号宝优钵罗。坐大宝山。宣说正法。魔发大心。誓不退。陀罗尼自在王菩萨。答师子幢。说净声光明陀罗尼。无尽器陀罗尼。无量际陀罗尼。大海陀罗尼。莲华陀罗尼。入无碍门陀罗尼。四无碍智陀罗尼。佛庄严璎珞陀罗尼。佛言。此菩萨净光明佛时。名光顶菩萨。问佛宝聚陀罗尼义。闻已即得。故今能说。慧聚问得已不失之故。佛答。住慧根。作慧业。大地震动。具足四无碍智菩萨。问何以名慧聚。佛说功德佛藏时。为念意菩萨不起於座。答佛所问百亿事。众获益。故得此名。
　　宝女品。佛在宝坊。有宝女手持白真珠贯。随诚言力。徧着佛及诸菩萨顶。为众叹希有。佛述成之。女问实语法语义语毗尼语。佛具答之。十千人得无生。舍利弗说三十二菩萨宝心。悉无声闻辟支佛心。又说四无碍智。舍利弗问其夙因。佛说分别见佛时。曾为轮王供养发心。久离男女身。方便现女耳。女问十力世尊。是即是离。何故说十。非一非百。佛说非即非离。一具无量。为流布故。说言十力。十力无畏不共。皆菩萨修行得。三十二相。及答行法。行问。女为舍利弗说不退印。皆地动获益。佛答宝女大乘问。次说三十二障碍。三十二速得大乘事。
　　不眴菩萨品。东方普贤佛所。不眴菩萨来供养佛。佛为说一切法自在三昧。次明从一至十法。能得三昧。次不眴为舍利弗说无住义。无生义。因说得心自在。即得法自在三昧。次为舍利弗说不眴夙因。自在王佛时。名法语比丘。久修久证此三昧。又说梵行法。
　　海慧菩萨品。大水盈满。出生芬陀利。众自见在华上。出大光。弥勒问因缘。佛言下方宝庄严土海智神通佛所。有海慧菩萨。欲来听法故。海慧来。入定。令众见彼土。次赞佛。问净印三昧。佛为具说心宝。具足六度。次说菩提心。次说三昧根本。所谓三业随智。复有十净。具三十法。得八不共。次明远浊破魔。次为舍利弗说师子初产小火烧薪喻。为海慧说勤精进佛示坚固庄严四法。发心作心观心如法住。奉行。今成佛。修悲梵天问海慧。何名佛法。答一切法是。无二相。菩萨八种力。闻深法。不生怖畏。兼明护正法。有四四摄。功德宝光菩萨。问护法义。佛举大智声力如来。答护法菩萨所问义。兼以付山王等十九菩萨。各言能护。文殊言其谬。以世尊不得一法故。佛印许。文殊说持经十益。大众发心。地动出光。海慧问。何法摄取大乘。答。以百种一法。百三十种二法。五十六种三法。及障碍大乘三十七种四法。地震动天赞。佛偈叹大乘功德。为海慧广说门句法句金刚句。十方菩萨。兴供偈赞。慧聚菩萨。申明佛出世义。佛举然灯授记时。七印三净。海慧问菩萨发何等愿。佛答如本发愿。及说种种方便智慧。次说过去无边光佛。为净声轮王说八种四法。王悟无生。出家修道。佛又说出家二十四益。常净自界。净声如法。即得神通辩才。净声即海慧。次说如法说如说住之义。引师子舍身救二猴事为证。次二十一菩萨各说如法住义。海慧复广明魔业。佛广说坏魔业道。波旬兵趋宝坊。海慧以神通力。持置东方破疑净光佛国。令发大菩提心。又令两国互相见。佛说四咒。
　　虚空藏菩萨所问品。佛游妙宝庄严堂。比丘六百万。不可说菩萨俱。佛分别大法方便。时大千不见。见微妙台。高师子座。舍利弗问因缘。佛言东方一宝庄严佛所。有虚空藏菩萨欲来。寻与二十亿俱。供养赞叹。宝台震动。问云何行六度与虚空等。三十问一一答之。六度各有四成就法。八法能净。於六念中。详明念佛三身。念天差别。於陀罗尼中。具明三十二修。於二十四辩。具明二十四种修因。速辩菩萨问何因缘名虚空藏。佛言普光明王佛时。曾为师子进菩萨。入定雨宝。即获此名。众会欲见神力。遂承佛命。入称一切众生意三昧。雨法及财。大众获益。又以神力。释生疑菩萨之疑。佛说净一切愿威德胜王佛时。为众天灌顶轮王。得不退菩提心三昧。生疑问三昧行业。虚空藏答八万四千诸三昧门。略举八十三名。舍利弗问生疑名。生疑自答。虚空藏问菩萨大誓庄严。及道庄严。宝德问虚空藏修出世圣道之义。入涅盘行菩萨行之义。虚空藏推功佛力。宝德问。又答之。又答阿难问。五百声闻。脱郁多罗僧供虚空藏。虚空藏遣此衣至东方袈裟幢世界。山王佛所。施作佛事。有光明庄严梵天。雨华作乐供养。问菩萨善根资粮。即要智方便。佛答之。天叹能以四句。总说一切菩萨行。虚空藏语梵天言。一句亦能摄诸佛法。离欲句空句等。十四一句。句皆非句故。佛法非句。假名为句。宝手菩萨请安一切法根本。虚空藏答以住菩提心。次以二法摄菩提心。次以四法摄二。八摄四。十六摄八。三十二摄十六。六十四摄三十二。百二十八摄六十四。宝手赞叹兴供。波旬化长者。与佛问答。佛勅十六菩萨。各说过魔戒行。波旬兴供。虚空藏说咒。魔子亦勉强发心。佛悬授记。申越长者疑疑尽除。六十八亿菩萨发愿持经。佛较量功德。说咒。四王帝释亦说咒。梵王弥勒阿难及功德庄严菩萨皆悉受持。佛与十方诸佛。同放大光。嘱累。
　　无言菩萨品。王舍城师子将军生一子。空中有天诫之。八岁不言。今以佛力同其父母眷属共到宝坊。现大神通。赞佛。大众兴供。将欲问佛。先与舍利弗问答。次问闻声及善思惟。生於正见。佛答之。无言复答舍利弗问得正见义。次乃问信进念慧四力。佛答之。次答莲华菩萨倒见如见义。及菩萨义佛赞其得慧灯三昧。明能摄六万诸三昧门。如日出能为四事。又如宝珠。亦如虚空为一切法顶。动地兴供。世尊脐中出一金刚脐菩萨。传东方慧桥如来命。问安听法。六万亿菩萨皆在佛身内。坐听法。从一毛孔出。礼佛却坐。金刚脐复与无言问答。发无性无声法界无二深义。无言复入金刚三昧。令此世界悉为金刚。金刚脐尽其神力。不能破一微尘。次明有四四法。能得金刚三昧。无言为同来眷属。说四十事庄严菩提之心。十法得亲近佛菩萨。父及眷属得柔顺忍。
　　不可说菩萨品。佛在宝坊。不可说菩萨赞佛入定。问说大事。地动兴供。演说不诳如来之义。无畏问云何诳。不可说菩萨分别答之。明无出之出。名佛出。无畏问谁当信。宝女相问答。为舍利弗说譬。明声闻如来。於无差别法界中而有差别。又答无畏调伏问报恩问。三十二业为菩提行。此能报恩。二人必圮不治。谓声闻缘觉。无畏以衣供。宝女不受。复答问。胜义天子。问说与不说之义。不可说化作比丘证信。复与胜义种种问答。与舍利弗问答。舍利弗深赞。佛亦赞舍利弗。不可说复与佛问难得受记义。八千人得无生。升空说偈。魔化比丘。不可说以神通力。令其忏悔。为说十六种法。发菩提心。又说三十二法。向菩提心。又请佛说不可说六波罗蜜。魔王欢喜。大众发心。
　　宝幢分　魔苦品。佛在宝坊。说初成道时。优波提舍。拘律那。遇马宿比丘。闻法见谛。魔不能扰　往古品。述魔众发心问法。答以四法。远恶友。速得菩提。地意菩萨请问不可说义。佛言不可说智即一切智。反问以佛智。十五菩萨。各各答已。乐欲菩萨。复与文殊问答。魔得无生。佛说香功德佛。说宝幢陀罗尼门。华目比丘。化无量众。善行大臣发恶誓。华目成佛。善行作波旬。还得记　魔调伏品。魔尽力欲害佛。舍利弗目连富楼那须菩提入城四门。各调五百魔子。佛现莲华。说偈远闻。魔五缚。诈归依。七走不脱。至心听法　三昧神足品。佛欲入城。诸天竞阻。佛以大声慰之。心游首棱严定。令诸众生各见所事之像。光味仙人与五百弟子。闻佛说偈。皆得宝幢三昧。赞佛得记　相品。佛入定。王舍城十二门十二如来。诸魔天神。各兴供养。於香华中说偈。佛入佛庄严璎珞三昧。令界清净。十方云集。登光味所造宝梯。坐莲华上。劝波旬发喜心。波旬吐恶[歑-乎+丘]佛。佛变其气成须曼华。徧供十方。集十方佛及诸菩萨　陀罗尼品。十方诸佛。同心说大集金刚法。心因缘自在陀罗尼。月光亦说咒。菩提自在梵王。正语梵王。皆现女身说咒。佛又说咒加之　护品。善系意菩萨变现八万四千色身。调伏众生。佛与记　授记品。庄严华魔王。誓以女身广度众生。说咒护法。吉意菩萨说其本事。佛皆与记　悲品。十方诸佛。为庄严华菩萨吉意菩萨说咒。佛劝波旬。波旬不发心　护法品。佛以正法付国王诸天。各发宏愿　四天王护法品。梵释四王各说咒。疑心菩萨问。魔悉来集否。佛言都集。有信心否。佛言皆有信心。除波旬眷属千。将来坏三宝。法灭乃得信心。亦当成佛。次有太白魔天。说咒动地。护持佛法　旷野鬼品。五百菩萨。以大愿力现鬼畜身。调伏鬼畜。说二神咒　还本品。十方诸佛。欲还本界。动地雨华。月香如来。答梵天问十法能护正法　虚空目分　声闻品。佛在宝坊。声闻大慢。不得四果。佛举瞻婆华鬘。发大愿。生四宝。宝发大光。掷之虚空。鬘中说偈。众集。佛杂四真谛华鬘。徧往十方佛上。南方金刚光明功德如来。遣金刚山童子。说法目陀罗尼来赠。北方发光明功德如来。遣胜意童子。说光目陀罗尼来赠。西方智幢如来。遣胜幢童子。说净目陀罗尼来赠。东方宝盖光明功德如来。遣虚空声童子。说圣目陀罗尼来赠。四童子变此世界令净。与众供养偈赞。各传佛命。地动龙集。正语天女说咒护法。佛为憍陈如广说法行。具明阿那般那。乃至八忍八智。亦说灭后六度差别。亦说奢摩他。毗婆舍那四念处。三解脱四禅四定及出世定。是名法目陀罗尼。与金刚山所持来者无异。舍利弗目连。皆得四果　世间目品。佛放白毫相光。照十方土。人天毕集。频婆娑罗问十二月相。佛说雪山仙人。共虎行欲。生十二子。父母亡后。归依梵天。至十二年。感天与愿　弥勒品。弥勒心念说偈问佛。佛为广说十二因缘。是名净目陀罗尼也　四无量心品。频婆王问供养修四无量。得几所福。佛言。具八事。无八怖。具足八大丈夫。净光菩萨无胜菩萨。互相问答。众获益　净目品。无胜意童子。请问慈无量心相体因缘果报。佛入调伏众生无所畏惧三昧。放肉髻光。照无边界。说偈。众生悉集宝坊。佛说三种慈。并说修相。明星天子问慈心果。佛答之。天子於诸禅定出入自在。说咒利生。佛因为说十二菩萨。现为畜生调伏众生。居阎浮外四方海中。每方各三。东蛇马羊。西猪鼠牛。南猴鸡犬。北师子兔龙。并说求见咒法　圣目品。明星问修悲法。佛言观八苦。明星得无生。众获多益。次说修喜修舍　辟支佛乘品。无胜意问缘觉乘人。所修慈悲喜舍。佛答以修法缘慈等　圣目无碍智品。虚空声童子问无缘梵行。佛入虚空幢三昧。面门放光。照十方界大声集众。乃演说之　护法品。文殊等九万二千亿童子请佛愿力加持法门。佛言四方四佛。先已有愿。今以此法付嘱天龙鬼神。十方菩萨。请佛制戒。佛言止止。佛自知时。次问频婆国法。随制四重。嘱护佛法者。悉摈治不如法恶比丘　大众还品。佛安慰诸天。一切众生皆发愿　宝髻菩萨品。东方净住佛国。宝髻菩萨等八千人赍妙宝盖覆千世界。来供。赞声满大千。问净行法印。佛答。以十分之一。一波罗蜜行。二助菩提行。三神通。四调众生。古有一切众生乐念如来。亦说此法。宝聚问庄严自身庄严菩提树法。彼佛答以不放逸。其时宝聚。即今宝聚。又四种四法调众生。广光明佛时。净精进菩萨。调伏财功德婆罗门事。宝髻解珠。供佛。得记。
　　日密分　护法品。佛在宝坊。莲华光功德大梵菩萨。请说清净法聚。佛令菩萨各入定放光。十方云集。佛示生身法身二种供养。次明破戒受施。现在未来四恶果。又未来恶王侵夺法师物者。现得二十种恶。舍身堕大地狱。备历鬼畜。能护法者。功德甚大　陀罗尼品。东方五功德佛。遣日密菩萨。持真陀罗尼及莲华陀罗尼来。南方山王佛。遣香象王菩萨。持随空三昧陀罗尼。及大行陀罗尼来。西方高贵德王佛。遣光密功德菩萨。持断业陀罗尼。亦名随无愿。及大神良咒来。北方德华密佛。遣虚空密菩萨。持净陀罗尼来　分别说欲品。日密偈赞。佛语舍利弗受持是陀罗尼　分别品。四大菩萨入定放光。陈憍如问爱与士夫。行於生死。佛为分别广说如实陀罗尼。众得大益。重问莲华陀罗尼。佛不许说。次问如空空行陀罗尼。佛为说之。次问随无愿陀罗尼。佛为说之。问世间不可乐想。食不净想。佛为说之。亦即是随无愿陀罗尼。舍利弗问净陀罗尼。佛说破四倒法　不思议大通品。频婆王请问佛光。佛勅四众各入三昧。亦自入佛境界三昧。一切世间悉入佛身。众生大益。波旬大苦。命空树大臣往勅龙。龙集大山。皆失势力。复有戒梯大臣。先往佛所。佛令忆本誓愿。得如法忍。龙受大苦。归光味大仙。光味劝令归佛　救龙品。佛趋须弥顶。放光救龙王苦。大声说诸法印。所谓无常苦空无我等。

一心奉请大哀经　　竺法护译。
　　前经初二品。分作二十八品。
　　宝女所问经
　　竺法护译。
　　前经宝女一品。今分十三品。
　　海意菩萨所问净印法门经
　　宋译经院沙门惟净共法护等译。
　　前经海慧菩萨品。即此。
　　无言童子经
　　竺法护译。
　　即前经无言菩萨品。
　　宝星陀罗尼经
　　唐中天竺沙门智光译。波罗颇蜜多罗译。
　　即前宝幢品。同本异译。
　　大乘大方等日藏经(拜观同上)
　　隋乌苌国沙门那连提离耶舍译。
　　即日密分而详明。护持正法品。陀罗尼品。菩萨使品。佛勅耶舍持日眼莲华陀罗尼。憍陈如持无尽根陀罗尼。舍利弗持智慧依止陀罗尼。目连持恶心者生欢喜诸人不信者悉成惛睡陀罗尼。即分别说欲品。而此详悉。定品。恶业集品。两品即前日密分别品。护持品。先所无。佛现神通品。即不思议大通品。魔王波旬星宿品。前略此详。送使品。光味仙为龙见品。念佛三昧品。升须弥山顶品。即救龙品。三归济龙品。佛从须弥顶下。至佉罗低山。说十业生龙中。佛以二十八大支提。付嘱龙及夜叉竟。又说大授记咒。波旬闻已生喜。与眷属忏悔归依。伽罗支魔子问眼色因缘等义。佛为解释诸法性空。众皆得益。

一心奉请大方等大集月藏经(拜观同上)　　高齐乌苌国沙门那连提犁耶舍译。
　　月幢神咒品。佛在伽罗帝山。比丘菩萨俱。说日藏经已。西方现大华云。中有半月。广十由旬。月中现真金重阁讲堂。堂中复现半月。中有千叶青莲。世尊端坐说法。光照大众。头上皆现半月。目连问佛。佛说月藏菩萨欲来。月藏即来说咒　魔王波旬诣佛所品。魔宫诸物。变半月形。放光演偈。击鼓集众。乃诈归依。兴供。佛为憍陈如说利养过失。魔愧听　诸阿修罗诣佛品。波旬雨诸恶物於修罗宫。修罗归佛。佛以悲风光明三昧救之。见佛兴供　本事品。说佛於毗舍浮时。为化八弟。千年苦行。八弟者。即今四修罗王。波旬调达弥勒维摩　第一义谛品。月藏问住兰若修第一义法起大悲。弃爱取。依四圣种。不念四大五阴根尘识等。以四无碍成熟众生。满六度。如初日月十五日月。问三昧何身何攀缘何想何相何性。佛答之。次明随有第一义禅菩萨住。有十二种益　令魔得信乐品。人天慈心视魔。劝谏令发道心。佛说忍功德。授波旬记。波旬说咒护法　一切鬼神集会品。四王请佛付嘱天龙鬼神。正辨大梵。命四王以焰赫铁轮。四方遥掷。摄诸鬼神。同来佛所　诸恶鬼神得敬信品。佛为大会。说十平等。众生。法。清净。布施。戒。忍。精进。禅。智。一切法清净。是为十。罗剎王自述宿业。悔过获益　诸天王护持品。佛问大梵王。以四天下付嘱天龙鬼神。如拘留孙等诸佛无异　诸魔得敬信品。魔愿护持国界。佛与授记。重嘱一切天王　提头赖咤天王护持品。日月天子寄愿护法。佛许之。并勅天王护阎浮提东方第四分　毗楼勒叉天王品。佛勅王护阎浮南方第四分　毗楼博叉天王品。佛勅王护阎浮西方第四分　毗沙门天王品。佛勅王护阎浮北方第四分　咒轮护持品。佛为四王共说五咒。初总次北次东次南次西　忍辱品。罗睺阿修罗王等。承佛付嘱。说咒护法。龙王瞋怒。佛为说忍辱十种近果。及五远果。及不忍过患。月藏说大慈陀罗尼。天龙修罗。互相忏谢。佛再以三宝事付嘱护持。兼明打骂出家人。得罪无量。大会兴供。佛以神力加诸音声。令演妙法。入众会耳。得大益　分布阎浮提品。佛以国土。分布付嘱天龙鬼神。各令护持。说息诸诤讼陀罗尼　星宿摄受品。复付嘱二十八宿七曜十二辰　建立塔寺品。梵释四王。举过去二十五塔为例。请问如来现在未来几所塔寺。令其护持。佛笑放光。照曜诸圆。各现多福。嘱令护持　法灭尽品。月灯问佛。佛答以末法时事。令菩萨护持。众默然。弥勒承当。佛说法灭事。又说金刚坚固深密解脱味体陀罗尼句。众得大益。兴妙供。复说持经十种清净功德。八种。十三种。

一心奉请大乘大集地藏十轮经。及佛说大方广十轮经(拜观同上)　　唐大慈恩寺沙门玄奘译前经。北凉录失译人名译后经。后经缺略。
　　序品。佛於伽罗帝耶山。说月藏已。南方云来。雨诸供养。雨诸法声。众会手中各现如意珠。雨宝放光。见十方土。又见身各地界增强。坚重难举。无垢生天。帝释问佛。佛叹地藏功德。菩萨与眷属现声闻像。来礼赞供佛。佛告好疑问菩萨广说地藏无量功德。众兴供。地藏转供佛。兼说神咒。利一切　十轮品。地藏问。云何於五浊世转佛轮。佛答。本愿成十轮。能居此土。即十力也。以轮王为喻　无依行品。天藏大梵请问禅诵营福三业。为出为坠。剎帝轮王。为沈为升。佛答二种十无依行。随有一行。不成三乘。次明出家破戒。犹生他人十种胜思惟。不宜非理辱害。次明五无间罪。四根本罪。谤三宝罪。皆非佛之弟子。宜护根本。次因优波离问。明举罪有十非法。十非人。五法举。七法罪。次为地藏说末世十恶轮。国主宰官护恶比丘恼害净众。即名旃陀罗。破戒无戒。不应辱害。引古罗剎醉象敬重袈裟为证。远十恶轮。十法增长。离三十过。天藏乃说护国不退轮心神咒　有依行品。金刚藏问破戒非弟子。云何不许辱害。他经皆独赞大乘。今云何说三乘皆不许隐没。佛答。十种有情难得人身。十种无依行法。差别有四种僧及四沙门。是故破戒虽不应受供。犹有圣幢。不得辱害。三乘并是度生方便。虽修大乘。不得废二。次示十有依行。二乘所共。复有十有依行。独觉大乘所共。复示大乘无尘垢行轮。无取行轮。随根说法。乃名大乘　忏罪品。会众各忏罪。佛说十法能使菩萨获得无罪正路法忍。谓不着五阴此世他世三界。次明已得法忍。许处王位。或行十善。或信三宝　善业道品。金刚藏问。云何於三乘人法得无过失。菩提行愿。心无厌足。佛言。十善即菩萨十轮。详述因果　福田相品。明菩萨十财施大甲冑轮。如是法施净戒安忍精进静虑般若方便大慈大悲坚固忍。一一皆成甲冑轮。作二乘福田　获益嘱累品。众获益已。佛以此法付嘱虚空藏。

一心奉请大集须弥藏经(拜观同上)　　高齐乌苌国沙门那连提黎耶舍共法智译。
　　声闻品。功德天女问禅波罗蜜。佛为说出入息念。次第得入四禅。入三三昧。满菩提分。国中有此福田。十殊胜利益。得可爱乐法　菩萨禅品。说菩萨不堕二乘定聚。如实观察。得一切法无语言空三昧。犹如地藏自在出入利众生　灭非时风雨品。功德天为地藏述往誓愿。因陀罗幢相王佛所。授作世水宅心陀罗尼。请地藏起悲心。地藏令其请佛说水风摩尼宫陀罗尼。大地震动。地藏亦说磨力大陀罗尼　陀罗尼品。佛告须弥藏龙仙菩萨。令调恶龙。龙仙说咒。善住龙王广叹袈裟功德。若国王恼服袈裟人。则致荒乱。此非龙过。然亦立誓说咒。次诸龙王。亦各立誓。复说四咒。乾闼婆仙。亦说一咒。地藏复说幢杖大陀罗尼。无尽意复说幢盖摩尼愿眼大陀罗尼。文殊亦说能惧尸利子利奴大陀罗尼。观世音亦为弥勒说般华功德大陀罗尼。帝释问何因缘。龙损坏世间资财。佛言贪力瞋力。功德天以一斛器成诸种子。奉观音。观音说咒加护。令其教化众生。

一心奉请虚空藏菩萨经。及虚空孕菩萨经。虚空藏菩萨神咒经(拜观同上)　　姚秦罽宾国沙门佛陀耶舍译。文义完备。第二隋北天竺沙门阇那崛多译。同经异出而小不同。第三刘宋罽宾国沙门昙摩蜜多译。未免缺略。
　　佛住佉罗底翅山。说破恶业障陀罗尼。西方胜莲敷藏佛所。虚空藏菩萨。欲来供养。先现如意宝珠。照空大会。惟存佛光。除大菩萨。余皆迷惑。梵顶菩萨问佛。佛说无断常法。大众复见如故。佛指西方。叹虚空藏功德。众渴仰。虚空藏复以神力。净此世界。令众手中各有宝珠。雨诸供具。现大宝盖供养如来。如来现宝莲华而坐其上。弥勒致疑。药王答释。弥勒问顶上妙珠之因。佛答。能除国王大臣五根本罪。除声闻五。除菩萨八。满众生一切所求。虚空藏问何能於五浊恶世。施作佛事。佛以虚空自性清净义答之。虚空藏即说无尽降伏师子奋迅陀罗尼。佛赞其能灭重罪。令生佛国。

一心奉请观虚空藏菩萨经(拜观同上)　　刘宋罽宾国沙门昙摩蜜多译。
　　佛在伽陀罗。优波离问欲治罪者如何作观。佛言。先依决定毗尼礼敬三十五佛。次想菩萨有如意珠。冠中现三十五佛。珠中现十方佛。或得除罪字印臂。或闻空中唱罪灭。便得入僧。或使知毗尼者得梦。须更忏悔。乃至八百日治厕。再三七忏重与授戒。

一心奉请无尽意菩萨经。及阿差末菩萨经(拜观同上)　　前是刘宋枳园寺沙门释智严共宝云译。后乃西晋月支国沙门竺法护译。同本异译耳。梵语阿差末。华言无尽意也。
　　佛游宝庄严堂。说大集经。东方大金色光。照此世界。出大莲华。无尽意菩萨。与六十亿眷属俱。舍利问所从来。菩萨答以无去来。复问。佛告。从不眴国普贤佛所来。彼诸净土菩萨。唯修念佛三昧。悟无生忍。无尽意运佛力。令此会人得见彼土。遥申礼供。亦令彼众。得见此土。遥申礼供。舍利弗问。谁字仁者为无尽意。答言。一切诸不可尽故。即说八十无尽法门。发心。净心。六种四行。心毕竟。六波罗蜜。大慈大悲大喜大舍。五通。四摄。四无碍智。四种依法。修习助道。若忏悔随喜修习等。三十七品。定慧。总持辩才。撰集四法。若无常苦无我寂灭等。一道。方便。皆无尽也。

一心奉请佛说菩萨念佛三昧经。及佛说大方等大集菩萨念佛三昧经(拜观同上)　　前是刘宋天竺沙门功德直共玄畅译。
　　序品佛住灵山。净居天子。於夜后分。供佛。请说念佛三昧。佛默许之。天子去后。微笑謦欬。声徧十方。天人毕集。佛出僧坊。遥见宝地。复更微笑。不空见菩萨问知其故。即入三昧。於彼宝地。化作法座。请佛往坐。佛更动地。出广长舌。说净居请　不空见本事品。说宝肩佛时。无量力王。与二王子。一名师子。二名师子意。同供养佛。佛入涅盘。师子投火说誓。佛於火中复起。作大利益。乃灭度。师子生梵天。历侍普密王等诸佛。无量力即释迦。师子意即弥勒。师子即不空见。佛还静室。右胁而卧　神通品。不空见以神通力。庄严此界。阿难徧问目连舍利迦叶满慈空生罗睺。各述神通　弥勒神通品。弥勒入城乞食。以一食供恒沙诸佛。令彼长者。发菩提心。大地震动。弥勒自述往因　赞佛音声辩才品。不空见出定。赞佛音辩　赞如来功德品。不空见说佛德。心念佛来。佛放光动地。来会　如来神力证正说品。佛摩不空见顶。证其所说。不空见述所见三世佛事　不空见劝请品。问法兴供。述意请答　赞三昧相品。显示念佛三昧功能　正观品。五阴不实。深生怖畏。具足惭愧。修行止观。三空四念。及以四等。十二头陀。三十七品。十善十力等法。次复相续念佛十号。相好六通五分等法。又续观即蕴异蕴。是如来耶。六根四大亦然。观无上菩提。不以身得。不以心得。不离身心得。又明离我见法。放光授记　微密王品。不空见问。舍无惭愧。得三昧法。佛说明胜佛时。胜微密王闻法出家。秉二二法。修此念佛三昧。成莲华上佛　三法品。不贪瞋痴。观一切法无常苦无我。自供劝人。发愿赞德及相好。随喜三世佛所求念佛三昧　劝持品。说宝胜光佛灭后。树王比丘。传此三昧。帝幢天转轮王梦中闻之。出家修学。成高行佛。是故得闻此三昧者。决定成佛　诸菩萨本行品。九万百千亿那由他菩萨发心持说修行。佛印之　正念品。佛说正念诸法宝相。是名念佛。菩萨闻已。得无生忍。安住三昧。见十方佛　大众奉持品。圣凡兴供。佛现瑞赞持　后是随南天竺沙门达磨笈多译。与上同。文较周　正观一品分三。十号相好下。标名思惟三昧品。放光授记一段。标名示现微笑品　神通品即微密王品　修习三昧品。即三法劝持两品　缺正念奉持两品。

一心奉请大方等大集贤护经。及般舟三昧经。拔陂菩萨经(拜观同上)　　第三后汉录。失译人名。文来未全。梵语拔陂。此翻贤护也。第二后汉月支国沙门支娄迦谶译。即前经先出而文古歰。一名十方现在佛悉现在前立经。第一隋北天竺沙门阇那崛多共笈多等译。一名拔陀经。
　　思惟品。佛在王城竹园。放光集众。贤护问法。佛为贤护说是思惟诸佛现前三昧。即般舟三昧也。先说具诸方便功德。次言。如闻阿弥陀佛在西方。便依所闻。系念思惟。观察不已。了了分明。终获见之。如梦所见。无物能障。未得天眼。能见彼佛。亦无天耳。闻彼法音。如有三人。各念淫女。梦与从事。寤已来诣贤护。贤护为彼方便说法。住不退转。得菩提记。三昧亦然。昔须波日佛时。有饥人梦得饱食。寤已还饥。思诸法皆空如梦。悟无生忍。随佛方所。向佛至心顶礼。渴仰欲见。精思色相。作虚空想。住正思惟。得见彼佛。光明清彻。如净瑠璃。其身端正。如真金柱　三昧行品。具四四法。得成三昧　见佛品。敬仰如佛。精勤修学。则见十方。各多多佛。不假作意。自然现前　正信品。当应勇猛。发勤精进。莫如海船。未到先破。莫如愚人。嫌赤栴檀。莫如痴人。毁摩尼宝　受持品。述受持善根一切功德莫比　观察品。一心思惟。佛坐说法。相好殊特。乐观无厌。见如来已当先谘问。不见顶相。次第徧观诸相。皆令明了。愿我未来。得具妙相。得清净戒。具足威仪。定慧解脱。思菩提为身得耶。心得耶。身如草石。心不可见。菩提无色不可见。无漏无为。无有以色证色。以心证心。无有证知。亦无无证。观一切法。皆得寂定。无分别。非无分别　戒行具足品。出家应护十支戒行。一清净。二不缺。三不染。四不污。五不浊。六不着。七不动。八不被诃。九智所圣。十赞爱敬。在家应修布施三归五戒八斋。乃堪行此三昧。次记此经行世。多人发愿。末世宏持。佛为授记　称赞功德品。具四法。得三昧现前。获五功德　饶益品。无畏王佛时。须达多长者子。持此三昧。成然灯佛。欲成此三昧王。当勤观四念处　具足五法品。贤护请佛设供。随佛入园。问几法能证三昧。佛答六种五法　授记品。然灯佛时。闻三昧即证。得菩提记　甚深品。观五蕴。不取着。观念处。不分别。一切法无障。成就三昧。即见阿僧祇佛。闻法受持　十法八法品。具十法。为他解斯三昧。当得八事　不共功德品。当成十八不共法。如来十力　随喜功德品。五种四随喜。四者过现未等三世也。功德不可量。师子意佛时。梵德轮王随喜。已成坚固精进佛。是故十由旬内。应往听受。尽形寿不离法师　觉寤品。说萨遮摩罗佛后。和轮比丘。说此三昧。佛为国王。梦中闻告。遂出家。承事法师。三万六千岁。竟不得闻。汝等急当听受　嘱累品。

一心奉请自在王菩萨经。及奋迅王问经(拜观同上)　　姚秦天竺沙门鸠摩罗什译前本。元魏中天竺婆罗门瞿昙般若流支等译后本。
　　佛在园。比丘菩萨俱。自在王问自在法。佛答。戒自在。五神通自在。阴智性智入智因缘智谛智自在。无碍慧自在又说菩萨十力四无畏十八不共。

一心奉请大集譬喻王经(拜观同上)　　隋北天竺沙门阇那崛多等译。
　　以诸譬喻答问。说菩萨二乘智慧功德差别。劝人发心。向菩提。亲善友。

一心奉请佛说大集会正法经。及僧伽咤经(拜观同上)　　前本宋北印土沙门施护译。后本元魏优禅尼国王子月婆首那译。
　　佛在灵山。普勇菩萨问法。佛言。闻大集会正法者。功德甚大。次有折服尼犍事。普勇隐身往十方剎事。为药王军菩萨分别久生初生二义。

一心奉请月灯三昧经。及半卷月灯三昧经(拜观同上)　　前本高齐乌苌国沙门那连提黎耶舍译。一名大方等大集月灯经。后本刘宋沙门释先公译。即前本中说六度各有十功德也。
　　佛在灵山。月光问法。佛言一法速得菩提。谓於众生。起平等心救护心无碍心无毒心。证诸法体性平等无戏论三昧。从定。得二十一种十法。种种美名。次说三昧四十义。得种种美名。次说三昧四十义。次说声德佛事。次明於此三昧最初所行以大悲心为首。次明应知入三忍法。次说古无所有起佛事。月光请佛僧诣家受供。月光默仲偈问。佛言。一法相应。速成菩提。谓如实了知。一切法体性无相。离相。次明应修习显示三昧智。月光赞佛德。佛授记。还灵山。童子随来。问法要。佛言成就四法。能速得此三昧。若如说行。得四功德。应善巧知不思议法。应谘请。应深信。应求。应闻而不怖。次加持乾闼乐音。令宣不思议法。次明色身法身。次明七十四种四不可思议。次明善巧方便。所谓随喜他善。次明应住不放逸行。次明六度多闻法施住空宴坐空间乞食各十利。得见佛藏。闻法藏。智藏。三世智慧藏。谓得五通。次明应修神通本业。谓摄一切善法而不取着。又明声德佛时事。次明欲求三昧。应修法施财施四种回向。奉事持戒持三昧人。乃至以身分血肉除其病患。阿难问苦行。佛说善华月法师因缘。以上属初品。未标初品名目耳　忏悔品。勇健得王。瞋心杀善华月法师。后极悔罪。犹堕三涂。今成世尊　校量功德品　赞叹品。弥勒说偈　本因品。说众自在佛事。次勤修身戒。清净身业。清净身行。口戒意戒。各具一切功德法。次释初品中美名。凡三百句。

一心奉请占察善恶业报经(拜观同上)　　隋外国沙门菩提登译。
　　佛在灵山。示广博严净。无碍道场。说甚深根聚法门。坚净信菩萨。为末世众生求方便。佛令转问。地藏为示三种轮相。占察三世善恶业报。兼示忏悔。克取清净。为禅定之基。次示一实境界。及唯识唯心二观。由事入理。真实行也。

一心奉请佛说佛名经(拜观同上)　　元魏北天竺沙门菩提留支译。
　　佛在园。无问自说。所举佛菩萨辟支佛名。一万一千九十三。

一心奉请五千五百佛名神咒除障灭罪经(拜观同上)　　隋北天竺沙门阇那崛多共笈多译。
　　共四千七百零四佛。不足五五。

一心奉请三劫三千诸佛名经(拜观同上)　　一名集诸佛大功德山。开元拾遗。附梁录。
　　先五十三佛。次庄严劫贤劫星宿劫各千佛。

一心奉请千佛因缘经(拜观同上)　　姚秦天竺沙门鸠摩罗什译。
　　佛在灵山。比丘菩萨俱。菩萨各说过去因缘。声徧大千。天龙八部皆集。佛出石室到大众中。跋陀波罗敷座诸菩萨等璎珞供佛。问千佛过去因缘。佛说种种往因。经来未全。

一心奉请贤劫经(拜观同上)　　西晋月支国沙门竺法护译。一名颰陀劫三昧经。晋曰贤劫定意。
　　问三昧品。喜王问。佛答以了诸法本三昧。成就二千一百诸度无极事。致八万四千诸三昧门诸总持门　行品　四事品。明行四种四事。得此三昧　法师品　法供养品　诸度无极品。喜王与佛从定起。喜王问。佛唱二千一百度无极名　习行品　无际品　闻持品　神通品　三十二相品　顺时品　三十七品　寂度品　十种力品　四无所畏品　十八不共法品　方便品　八等品。以上十三品。释诸度无极。各有六事　千佛名号品　千佛兴立品。明国土光明父母子侍弟子寿命法住各不同　千佛发意品。明最初发心因缘　古品　嘱累品。

一心奉请称扬诸佛功德经(拜观同上)　　元魏西域沙门吉迦夜共昙曜译。
　　佛在灵山。为金利弥勒迦叶说诸佛名号功德。东五十三。南二十八。西三。北六。上二十七。与百七十佛名略同。

一心奉请百佛名经(拜观同上)　　隋乌苌国沙门那连提黎耶舍译。
　　佛唱百名。勅令舍利弗。昼三夜三。各诵一徧。

一心奉请佛说大乘大方广佛冠经(拜观同上)　　宋中印土沙门法护等译。
　　佛在灵山告迦叶。东方定手最上吉祥如来离尘步菩萨。莲华最上吉祥如来莲华手菩萨。日轮光明最胜吉祥如来。日光明菩萨。一宝盖最上如来。定最上吉祥如来。宝轮光明最胜吉祥王如来。南方无边步迹如来。无边香最上王如来。宝上如来。西方大光明照如来。北方宝开华普耀吉祥如来。东方宝藏如来。宝胜如来。

一心奉请佛说十吉祥经(拜观同上)　　开元附秦录。
　　佛为离垢盖大士。说东方十佛名号功德。

一心奉请佛说八佛名号经。及佛说八吉祥佛咒经。佛说八阳神咒经。佛说八吉祥经(拜观同上)　　后三经皆与前同本。第四萧梁扶南国沙门僧伽婆罗译。缺舍利弗一问耳。第三西晋月支国沙门竺法护译。第二吴月支优婆塞支谦译。第一隋北天竺沙门阇那崛多译。
　　因舍利弗问。佛说东方八佛名号。闻者得不退菩提。善说称功德如来。因陀罗相幢星王如来。普光明功德庄严如来。善斗战难降伏超越如来。普功德明庄严如来。无碍药树功德称如来。步宝莲华如来。宝华善住娑罗王如来。

一心奉请佛说八部佛名经(拜观同上)　　元魏中天竺婆罗门瞿昙般若流支译。
　　佛为善作长者。说东方八佛名功德。

一心奉请佛说灭十方冥经(拜观同上)　　西晋月支国沙门竺法护译。
　　佛教面善悦童子。念十方佛名。以除恐惧。

一心奉请受持七佛名号所生功德经(拜观同上)　　唐大慈恩寺沙门释玄奘译。
　　为舍利弗说东方五佛南方二佛名号。

一心奉请大乘宝月童子问法经(拜观同上)　　宋北印土沙门施护译。
　　佛在鹫峰。频婆娑罗王子请问佛号功德。佛以十方各一佛名答之。并出夙愿功德。

一心奉请佛说宝网经(拜观同上)　　西晋月支国沙门竺法护译。
　　佛游猕猴江边。与众比丘众菩萨诸天诸龙阿须伦俱。维耶离城宝网童子年始八岁。梦兜率天人。颂叹佛德。启白父母。见佛设供。请问法要。佛为称说六佛功德。东方宝光月殿妙尊音王佛。南方树根华王佛。西方造王神通焰华佛。北方月殿清净佛。下方善寂月音王佛。上方无数精进愿首佛。

一心奉请佛说不思议功德诸佛所护念经(拜观同上)　　南云阇那崛多译。此云曹魏录失译人名。
　　共有千一百二十佛名。

一心奉请药师瑠璃光七佛本愿功德经。佛说药师如来本愿经。药师瑠璃光如来本愿功德经(拜观同上)　　唐大荐福寺沙门释义净译。
　　善名称吉祥王佛八愿。宝月智严光音自在王佛八愿。金色宝光妙行成就佛四愿。无忧最胜吉祥佛四愿。法海雷音佛四愿。法海胜慧游戏神通佛四愿。药师瑠璃光佛十二愿。金色宝光妙行成就佛有大力神咒。药师佛有大陀罗尼咒。又因少智诸天心生疑念。七佛同来此土说大神咒。复有执金刚菩萨说二神咒。
　　第二前有序文。隋南天竺沙门达摩笈多译。
　　与灌顶第十二经同。而无神咒及八菩萨名。
　　第三玄奘译。
　　有神咒及八菩萨名。或云原本无咒。及菩萨名。

一心奉请佛说观佛三昧海经(拜观同上)　　东晋迦维卫国沙门佛陀跋陀罗译。
　　六譬品。佛住尼拘楼陀精舍。僧自恣竟。父王悦头檀姨母憍昙弥。欲来见佛。佛令徧集比丘菩萨天龙八部。父王为后世众生请问。云何观佛色身相好光明。佛入徧净色身三昧。微笑放光。说师子在胎喻。栴檀生伊兰林中喻。金翅鸟王心喻。多勒果喻。波利质多罗树喻。阿修罗幻力喻。皆喻念佛三昧　序观地品。众生乐观佛相。各有不同。或顺或逆　观相品。一观佛顶。二发。三发际。四白毫。五额。六眉。七眼。八耳。九方颊车。十师子文。十一鼻。十二髭。十三唇。十四舌。十五颈相缺盆骨满相胸臆卍字印相。十六悉现具足身相。大众所见各各不同。如炭如墨者各各殷勤忏悔。乃见好相。十七观常光。十八观眉间光。十九额广平正面上三轮发际等。二十鼻出光明。二十一面门光明。二十二耳出五光。二十三颈出二光。二十四缺骨圆满光明。二十五胸卍字腋下摩尼珠皆放光。二十六宝臂指缦掌轮放光。二十七脐相光照十方。二十八因父王请现胸内境　观佛心品。明大慈悲心。专缘地狱等罪苦众生。并广叙狱中苦　观四无量品。使大众见佛心中有无数佛。乘大宝船。往来五道。救苦众生　观四威仪品。行佛住佛坐佛卧佛。於中又明度老婢事。上忉利为母说法事。伏旷野鬼将事。降毒龙事。降力士事　观马王藏品。宫中为诸女所现相。舍卫国度淫女所现相。波罗柰国度淫女所现相。伽耶城为尼犍所现相　本行品。光明念佛三昧。能灭大罪。次文殊。十方十佛。四方四佛。财首。释迦。阿难。答言本修念佛三昧　观像品。弥勒为末世众生问。佛说观像除罪方法　念七佛品　念十方佛品　密行品。得三昧当密身口意。莫邪命贡高。说喻结名。阿难复问无见顶相。佛入顶三昧海。现大胜相。

一心奉请佛说弥勒成佛经。及佛说观弥勒菩萨下生经。佛说弥勒来时经。佛说弥勒下生经。佛说弥勒下生成佛经(拜观同上)　　第一姚秦天竺沙门鸠摩罗什译。
　　佛经行波沙山顶集众。舍利弗问弥勒成佛时事。佛为说国土时节种族出家成道转法轮度人见迦叶。乃至法住。
　　第二西晋月支国沙门竺法护译。
　　佛在祇园。因阿难问。为说弥勒下生成佛之事。与前大同小异。
　　第三附东晋第四译。
　　第四姚秦天竺沙门鸠摩罗什第三译。
　　亦名弥勒当来成佛。
　　第五唐大荐福寺沙门释义净第六译。
　　舍利子偈问。佛以偈答。第三四五。皆与前文大同小异。

一心奉请佛说观弥勒菩萨上生兜率陀天经(拜观同上)　　刘宋居士沮渠京声译。
　　佛在园。放金色身光。并现化佛唱千众始末名。大众云集。佛出舌相。放千光明。现无量化佛。说诸陀罗尼法。弥勒得百万亿陀罗尼门。起住佛前。优波离问此人命终生何处。佛说兜率中庄严之事。作此观者。皆得往生彼天。随侍下生得菩提记。

一心奉请佛说一切智光明仙人慈心因缘不食肉经(拜观同上)　　大乘单本。
　　佛住寂灭道场。弥勒来见。梵志问其往因。佛言过去有弥勒佛说慈心三昧大悲海云经。一切智光明婆罗门。闻经发心。入山修行。绝粮七日。白兔母子。舍身供之。仙人不食。即弥勒也。白兔母子。即释迦罗睺。

一心奉请佛说师子月佛本生经(拜观同上)　　新附三秦录。
　　佛住竹园。婆须蜜多比丘。缘树上下。与八万四千金色猕猴跳戏。大众讥嫌。频婆王诣佛问。佛言。比丘即是师子月佛。补弥勒处。因说猕猴往因。受菩提记。

一心奉请文殊师利般涅盘经(拜观同上)　　西晋清信士摄道真译。
　　佛在园。后夜入定放光。照文殊房。作诸化现。阿难集众。跋陀婆罗问其始末。佛为略说观文殊法。及说示灭起塔种种佛事。

一心奉请佛说观药王药上二菩萨经(拜观同上)　　刘宋西域沙门畺良耶舍译。
　　佛在青莲华池精舍。与比丘菩萨十方菩萨五百离车子俱。佛入普光三昧。身毛放光。化七宝盖。现十方事。又放眼光。照药王药上二菩萨顶。其顶上如金刚山。十方诸佛皆悉映现。长者子宝积。请问观法。佛言。具五因缘方得闻此二菩萨名。二菩萨各说咒以璎珞供佛住佛肩上。如须弥山。山有梵宫。十方十佛坐宫中花。赞二菩萨所说神咒。佛授二菩萨记。次说观法五十三佛名。为阿难说菩萨昔因缘。

一心奉请地藏菩萨本愿经(拜观同上)　　唐于阗国沙门实叉难陀译。
　　佛於天宫。说破地狱法。母氏生忉利。故佛於忉利说之也　忉利天宫神通品放光集众。初赞地狱度尽众生之缘　分身集会品。地藏及属赴会。世尊一时全摩分身地藏之顶　观众生业缘品。摩耶问法。隐妙现粗。如来初述五无间事　阎浮众生业感品。定自在王问往因。佛又说二事。表菩萨愿。四王问众生不尽之故。佛答愿力方便亦无尽。当知此事。非尽无尽所能测。非诸天鬼神所能知。王故问。佛故答也　地狱名号品。中有人焉。呼之欲出　如来赞叹品。放身光。出大音。告无量圣凡。称地藏恩力　利益存亡品。地藏劝生断恶修善为菩提妙机。大辩长者引出如法道场境界　阎罗王众赞叹品。实者鬼神。无所私。权者菩萨。多所护。心灵神妙。呼吸全通。成佛之鬼王。即地藏化身眷属也　称佛名号品。地藏说过去佛名。表佛虽去世。名尚可依。安慰婴儿失乳悲也　较量布施功德缘品。地藏舍罪而论福。佛详述以鼓舞凡心　地神护法品。地与地名相相依。圣凡一贯。无情有性。妙用皆圆　见闻利益品。佛种种光。感观音问法。长行偈诵极力称扬。为无佛时。永作众生依赖也　嘱累人天品。说经本旨。为付嘱含灵慧命而已。神力则粗。道力则妙。拈来即是。草生皆春。能现无边利益。

一心奉请佛说师子庄严王菩萨请问经(拜观同上)　　唐中印土沙门那提译。
　　佛在灵山。师子庄严王菩萨。请问大会庄严之因。佛言。昔作方曼荼罗。供八菩萨所致。谓观音弥勒虚空藏普贤执金刚主文殊止诸障地藏。

一心奉请佛说八大菩萨经(拜观同上)　　宋中印土沙门法贤译。
　　佛在园。比丘八菩萨俱。谓妙吉祥圣观自在慈氏虚空藏普贤金刚手除盖障地藏也。有无能胜等来会。佛为舍利弗说东方五佛名。善精进吉祥如来。普照如来。吉祥如来。印捺啰计都特嚩惹王如来。喜功德光自在王如来。

一心奉请六菩萨名亦当诵持经(拜观同上)　　后汉失译人名。见费长房录。
　　师子戏菩萨。师子奋迅菩萨。师子幢。师子作。坚勇精进。击金刚慧。又四菩萨。弃阴盖。寂根。慧威。不离。

一心奉请离垢慧菩萨所问礼佛法经(拜观同上)　　唐中印土沙门那提译。
　　佛在园。比丘菩萨俱。人天八部咸在。离垢慧问礼佛法。佛言。五轮着地。应发五愿。又示十方佛名。又示归依忏悔劝请随喜回向发愿之法。

一心奉请佛说老女人经。及佛说老母经。佛说老母女六英经(拜观同上)　　第一吴月支国优婆塞支谦译。第二附刘宋录。第三刘宋中天竺沙门求那跋陀罗译。三本同经。第三尤略。
　　佛在乐音处。比丘菩萨俱。贫老女问生老病死五阴六根四大从何来至何去。佛言无来去。说众喻譬。老女开解。佛述往因。记其往生极乐。后成佛道。

一心奉请棱伽阿跋多罗宝经。及入棱伽经大乘入棱伽经(拜观同上)　　第一刘宋中天竺沙门求那跋陀罗译。第二元魏北天竺沙门菩提流支译。分十八品。第三唐于阗国沙门实叉难陀译。分十品。文笔在繁简之间。
　　此经标出五法三自性八识二无我。而总以心境超出为宗。故於海中断往来处。飞身集会而说之也。大慧菩萨从他方来。明不滞一方而得法要也。中百八句。佛乃推至尘毛之量。盖一毛之障。全体皆非。所以深警菩萨也。自觉圣智。全超数量。不属有无。从此立言。皆殊外道。故精心以析出之也。夜叉王从此发心。何难入佛。斤斤食肉之戒。故是为善之初门。有缘皆悟入也。

一心奉请大佛顶如来密因修证了义诸菩萨万行首棱严经(拜观同上)　　唐天竺沙门般剌密帝译。乌苌国沙门弥伽释迦译语。菩萨戒弟子同中书门下平章事清河房融笔受。
　　此於大乘方等一切中。性相圆明。独推第一。以此有规矩之棱严。透入不立规矩自成规矩之华严。修行乃无憾。世人粗妄。浪说能修。魔外根株。任生任伏。无此金刚手眼。百年妖怪。竟落空亡。罪毕重修。不知何日。故须於此典。精意求之。一句入神。万劫为种。虽兼顿渐。不隔圆圆也。因缘主客。文义畅明。其中唯琢成四字八字为句。不无勉强。然其超出他经之译手。则十百矣。唯华严过之。维摩并辔耳。

一心奉请佛说首棱严三昧经(拜观同上)　　姚秦天竺沙门鸠摩罗什译。
　　佛在灵山。比丘菩萨天龙等来集。坚意问三昧。佛唱首棱严名。众各敷座。各见如来坐其座上。等行梵王问何佛是实。佛言一切皆真。次摄神力。以百句义释此三昧。次说射喻。次有持须弥山释现三昧力。现意天现三昧力。佛放眉光。照魔宫。众见魔被五缚。次有魔界行不污菩萨化度魔女。魔寻见佛得记。因说四种记不同。次为二百魔女授现前记。次问住三昧神力。坚意问文殊福田多闻等义次授净月藏天子道记。次文殊说往昔三百六十亿世作辟支佛於是二百菩萨还发大心。誓得十力。次令弥勒现三昧力。迦叶知文殊久成佛。佛说为龙种上佛。佛升空。光照十方。诸佛放光相见。互说此法。次明佛寿甚长。次明受持者有二十不思议功德。

一心奉请维摩所说经。及维摩诘经。说无垢称经(拜观同上)　　第一一名不可思议解脱。秦姚天竺沙门鸠摩罗什译。第二一名不可思议法门之称。吴月支国优婆塞支谦译。第三唐大慈恩寺沙门释玄奘译。
　　佛国品。佛在若罗树园。五百长者子献盖。佛令合为一盖。普现世界中事。并十方佛说法。宝积问净土。佛种种答。皆一性超出之谈。故法法皆是。舍利小见。佛即破之　方便品。弟子品。菩萨品。文殊师利问疾品。居士方便现疾。念世尊。世尊勅弟子问疾勅菩萨问疾。皆不敢受命。表维摩超过之德。文殊应命往问。大众往从。亲见主宾问答　不思议品。斗室一闲。空无坐处。顺声闻见而现座。座出东方须弥灯王佛剎。高广之座。小果不堪。教以礼敬。现身等座而坐之　观众生品。维摩答文殊。说众生如幻。乃至水月镜像。从无住而立一切也。以身说法。天女故散华。舍己同他。声闻乃破执。一切女人亦复如是。虽现女身。实非女也。弹指未终。已超法界矣。　佛道品。维摩言。菩萨行於非道。通达佛道。文殊言一切烦恼为如来种。维摩说法门眷属智母方便父等　入不二法门品。三十二菩萨。各说不二。最后问维摩。默然而已。文殊乃赞叹真不二门　香积佛品。遣化乞食以破声闻浅见。唯座及食。破情量则不可思议之境现焉。后之学人。勿效声闻苦系也　菩萨行品。大众往见佛。佛为阿难说一切施为无非佛事。又为香积诸菩萨。说不尽有为不住无为　见阿閦佛品。维摩断取妙喜世界。示此大众　法供养品。天帝赞叹。誓愿拥护佛引宝盖王事。以明法供养最。

一心奉请善思童子经。及大方等顶王经。大乘顶王经(拜观同上)　　第一隋北天竺沙门阇那崛多译。第二西晋月支国沙门竺法护译。第三萧梁优禅尼国王子月婆首那译。第二亦名维摩诘子问经。
　　佛住庵婆罗波梨园。比丘菩萨俱。化作天身。毗耶离城乞食。至毗摩罗诘家。善思童子从高楼上投身礼佛。献彼所执莲华。誓成菩提。与舍利富楼阿难问答。佛言大菩提路。无有一法而可得者。说不惊不怖不畏之法。童子证无生忍。佛为授记。

一心奉请月上女经(拜观同上)　　隋北天竺沙门阇那崛多译。
　　佛在毗耶草茅精舍。比丘菩萨俱。有一离车。名毗摩罗诘。生美女名为月上。一切童子争欲娶之。约七日后自行选择。至第六日。手出莲华。华出化佛。执华而出。说偈诃欲。引众见佛。路答舍利弗问。既到佛所。复答诸菩萨问。次以莲华供佛。化成华帐。共出十华。发十愿。即得记云。先生天。次末世护法。次生兜率。随弥勒受持正法。次生阿弥陀佛国。次供养十方诸佛。乃成月上如来。月上女闻此偈已。转男身出家。

一心奉请大乘密严经。及重译大乘密严经(拜观同上)　　唐中印度沙门地婆诃罗译前本。唐北天竺沙门大广智不空译后本。不空所译同前经而稍改品名。多偈语耳。
　　密严会品。佛住出过三界密严之国。与微尘菩萨俱。放光照现庄严胜相。答如实见菩萨之所问。金刚藏问第一义法性。佛答。如来藏不生不灭。如月普现　妙身生品。如实见请金刚藏说内证境界。及归依处。皆偈答之。复示缋像梦境喻。又明三性五法义。复现大小无量身形。众多菩萨同问世间一切谁之所作。答以阿赖耶识能现众法。螺髻梵王乘佛威力来密严国。问法。金刚藏说如来善示现义　胎生品。金刚藏对梵王。诃斥胎生不净。应当舍离。亦不应为三昧所缚。若离二取。生密严国　显示自作品。金刚藏复告螺髻。深明五蕴不实。宝髻更请随宜说法。金刚藏深明一切唯心　分别观行品。金刚藏说舍拳军车等喻。明诸法无实。宜速发大心。修净行。生净土　阿赖耶建立品。复明阿赖耶识。与染净法恒作所依　自识境界品。金刚藏放髻珠光。照一切。告如实见。以雪山恶兽。喻外道於阿赖耶所生我见　阿赖耶秘密品。宝手菩萨白众色最胜王。令问名想义。金刚藏答。依想立名。名无实事。乃至赖耶与七识。如铁与磁石。俱无有思。得首棱严定则於一切法自在变现。明阿赖耶识。随迷悟缘。为凡为圣。月幢世尊。分身眷属亦咸集会。金刚藏偈明唯识妙义。菩萨天人咸皆赞叹。金刚藏与大树紧那罗王。持进菩萨。观自在等诸大菩萨。演说诸法性空。从心而起。阿赖耶。如来藏。不一不异。

一心奉请解深密经。及深密解脱经。佛说解节经。相续解脱地波罗蜜了义经。相续解脱如来所作随顺处了义经(拜观同上)　　第一唐大慈恩寺沙门释玄奘译。第二元魏北天竺沙门菩提流支译。与上经同。而第二品分作四品。第三陈优禅尼国沙门真谛译。即前经胜义谛。相品分作四品。第四刘宋中天竺沙门求那跋陀罗译。即前经地波罗蜜品。第五译人同第四。即前经如来成所作事品。
　　序品。佛在超三界所行处。大声闻俱。无量菩萨从种种佛土来会　胜义谛相品。如理请问佛。解甚深义密意答。明有为非有为非无为。无为亦尔。假施设句。如幻事等。法涌向佛。说外道菩萨之所思议。佛为说胜义超过一切寻思境相。善清净慧。向佛述修解行地菩萨之所疑惑。佛为说胜义超过诸行一异性相。佛告善现。有情界中几怀增上慢。几离之。善现答。离者甚少。佛为说徧一切一味相　心意识相品。佛答广慧。於内各别如实。不见阿陀那及识。不见阿赖耶及识。不见积集及心。不见根尘识。是名胜义善巧菩萨　一切法相品。德本问。何名於诸法相善巧。佛言徧计依他圆成如实了知　无自性品。为胜义生说三种无自性。性密义。问。初鹿苑转四谛轮。虽希有。犹未了时。二时依一切法皆无自性。以隐密相转正法轮。虽更希有。犹未了义。第三时。以显了相转正法轮。最为希有。是真了义　分别瑜伽品。佛答弥勒。奢摩他。毗钵舍那。四种所缘境事。缘别法。缘总法。三三摩地。知法知义。闻思修三慧及总空性相等　地波罗蜜品。佛答观自在所问十一地义及十波罗蜜义　如来成所作事品佛答文殊所问法身解脱身义言音差别相。一切智者相。如来心无加相生起相。成正觉转法轮入涅盘皆无二相。乃至秽土净土。何事易得。何事难得。

一心奉请佛说佛地经(拜观同上)　　唐大慈恩寺沙门释玄奘译。
　　佛住最胜大宫殿中。为妙生说五种法相大觉地。谓清净法界及与四智。又言。证无生法忍。由遣自他二种想故。得平等心。自他异想。不复现前。受用和合一味事智。如天入杂林。众流入海。

一心奉请金光明最胜王经。及金光明经。合部金光明经(拜观同上)
　　第一唐大荐福寺沙门义净译。文后出而意最备第二北凉中天竺沙门昙无谶译。有十八品。文来未尽。第三隋大兴善寺沙门释。宝贵对志德等合入。共二十四品。彦悰序云。此经有三本。初梁世昙无谶译。四卷。十八品。次周世耶舍崛名。译为五卷。成二十品。后逮梁世真谛三藏译。三身分别。业障灭。陀罗尼最净地。依空满愿共四品。足前出没为二十二品。重寻梵本。得嘱累品。银主陀罗尼品。今按彦悰所称三种。今亡其二矣。可见古书存亡之次第　一切佛境界中人。本无品位。任空任有。悲智交光。全无碍也　序品佛入定。众集佛观察说颂　如来寿量品。妙幢疑佛寿短促。四方四佛。於室中现。为说佛寿无量。妙幢与诸大众。往鹫峰见佛。四佛亦现。劝说此经。婆罗门求舍利。棃车童子以胜义破之。妙幢问若无舍利。经何以说有涅盘。佛答以三种十法。说有涅盘。及十种希有如来之行　分别三身品。佛答虚空藏。言应化法三身同异。此之应身即报身也　梦见忏悔品。妙幢梦金鼓出大音声。说忏悔偈。次日白佛　灭业障品。佛放光息苦。为帝释说忏悔劝请随喜回向四法。灭四障。谓犯菩萨极重律仪。诽谤大乘。善根不增。贪着三界　净地陀罗尼品。佛答师子相无碍光焰菩萨。胜义谛即菩提心。十度为因。五法成就。次明波罗蜜义。次明十地先相。次释十地名义。次明十一地皆有无明二种。次明十地行十度。次明十咒护十地。所说十地。与华严同十度之因。不同棱严　莲华喻赞品。佛告树神。金龙主以莲华赞佛。故此世梦感金鼓　金胜陀罗尼品。佛告善住。咒及持法。威光效验。乃至长与大菩萨共住　重显空性品。说二空境观　依空满愿品。佛告宝光耀天女。依法界修平等行。梵天疑之。天女运通现境。梵天信已。天女现梵天身。得记五十亿比丘。重发大心。皆得受记　四天王观察人天品。发宏护愿　四天王护国品。有多闻天王如意宝珠咒法　无染着陀罗尼品　如意宝珠品。佛观音金刚秘密主梵释四天王龙王皆说咒　大辩才天女品。能圣能凡。能人能天。能男能女。能善能恶。皆作用也。化为辩才。善恶皆护。　大吉祥天女品。一切菩萨之化身。以天女为最妙。一切化身之天女。以大功德天为最仁。其德甚圆。悲心密诣。有求必赴。点石成金。神化无比也　大吉祥天女增长财物品。此亦平常。小根难信　坚牢地神品。运通能使地力上升。成诸福应　僧慎尔耶药叉大将品。悲心神用。灵护非常。能以精气从人毛孔入而助其力　王法正论品。言天之所护。必在有道。盖轮粟诸王。多与四王帝释诸天。往来为眷属。故天望王贤。可增天眷也　善生王品。佛往劫请宝积说此经　诸天药叉护持品　授记品。授妙幢并二子记。遂及十千天子　除病品。流水长者子作医本事　长者子流水品。说十千鱼生天事。此三品可合为一品　舍身品。说萨捶王子舍身救虎事。嫌文卑琐　十方菩萨赞叹品　妙幢菩萨赞叹品　菩提树神赞叹品　大辩才天女赞叹品此无偈文。但直说耳　付嘱品。

一心奉请庄严菩提心经。大方广菩萨十地经。毗沙门天王经。菩萨投身饲饿虎起塔因缘经(拜观同上)　　第一姚秦天竺沙门鸠摩罗什译。第二元魏西域沙门吉迦夜共昙曜译。二经皆与净地陀罗尼品同。第三唐北天竺沙门大广智不空译。与第十二品多闻天王如意宝珠咒法同。第四北凉高昌沙门释法盛译。
　　佛游乾陀越国。说法垂毕。微笑放光。阿难请问。乃说古栴檀摩提太子。广行布施。卖身为奴。得栴檀医他国王病。出家山中。以身饲虎。余骨起塔　前三是光明之支流。后一乃饲虎之类别。同作一条。次光明之后。

一心奉请无所有菩萨经(拜观同上)　　隋北天竺沙门阇那崛多译。
　　佛在毗富罗山。百千比丘菩萨四众八部俱。无所有为断众疑。隐身不现。种种问答。令难调怨雠害人者。信佛神通。乃至得记。次为女人现身。令得成男。佛为波斯匿王。说此菩萨大方便力。

一心奉请诸佛要集经(拜观同上)　　西晋月支国沙门竺法护译。
　　佛游奈丛树间。比丘菩萨俱。因四部众不能专心听法。乃嘱阿难传宣。於石室宴坐。变身往东方普光世界天王佛所。与诸佛说要集法。文殊劝往。众不往。文殊独往。天王如来移置铁围山顶。文殊即於山顶修四意止。四万二千天子来见听法。证无生忍。佛说法竟。各还本土。天王如来放右掌光入文殊顶。文殊与诸天子。同到佛所。见离意女在佛前坐。入於普月离垢光明三昧。因问何故移我而不移女。文殊尽神力。不能令此女出定。佛言。唯有弃诸阴盖菩萨能之。世界六种震动。此菩萨从下方来。勅令出女子定。让佛。佛乃出之。女与文殊唱酬法要。佛言。文殊本从此女发心。此女又从弃诸阴盖菩萨发心。天王如来。亦此菩萨之所开化。十方无量佛。从其开化。不可胜计。

一心奉请不思议光菩萨所说经(拜观同上)　　姚秦天竺沙门鸠摩罗什译。
　　佛在祇陀林。淫女弃一小儿於路。佛至其所。种种问答。令现通。诸天来集。因名不思议光。佛为波斯匿王说其往因。并授记。

一心奉请央掘摩罗经(拜观同上)　　刘宋中天竺沙门求那跋陀罗译。
　　佛在陀园。说执剑大方广经。婆罗门孤子。名一切世间现。取千指作鬘。欲害母。佛往。欲脱佛指。佛偈降伏之。梵释四王献与衣钵。各受诃斥。魔及树神亦被诃。大弟子皆被问难。与文殊论不空义。佛为授三归五戒。答以一归无三。及杀烦恼盗菩提等义。佛问一学之义。答偈增一至十。具明大乘与声闻异。佛唱善来。示同罗汉。同入祇洹。菩萨云集。央掘问。云何住无生际而复住此。佛勅文殊同往北方问他佛十佛。各问十佛。皆言释迦即是我身。反叩如来。为说百句生因。又明持经。须成就四十功德。次有波斯匿王兴兵诣佛。佛乃言央掘是一切世间乐见上大精进佛化身。文殊是欢喜藏摩尼宝积佛化身。

一心奉请思益梵天所问经。及持心梵天所问经。胜思惟梵天所问经(拜观同上)　　姚秦天竺沙门鸠摩罗什译。其第二品数稍减。西晋月支国沙门竺法护译。其三不列品。元魏北天竺沙门菩提留支译。
　　如来光明品。佛在迦兰陀竹林。比丘菩萨天龙八部俱。网明赞佛光。佛说种种光明之名能利众生。并放光明。照东方思益梵天。万二千菩萨来会。日月光佛。嘱以十法游於娑婆国土。毁誉无增减。善恶勿分别。悲心等愚智。平等对三根。一视毁者供者。不见他人阙失。见诸乘如一乘。闻恶道不惊畏。对菩萨作佛想。遇佛生希有心　四法品。思益问二十事。佛一一答以四法　菩萨正问品。网明问正问。思益答邪正二问不同。比丘不解。网明重启。思益说涅盘者。但有名字。犹如虚空。不可得取。五百比丘漏尽解脱。思益问种种名义。佛具答之　四谛品。佛为思益。说真圣谛。不得一法。是实是虚　叹功德品。思益叹信解此经功德　如来五力说品。一言说。二随宜。三方便。四法门。五大悲　如来大悲品。说如来以三十二种大悲救护众生　幻化品。网明问。思益答。佛印可。普华网明皆与舍利问答。令舍利弗默然　菩萨光明品。佛因迦叶问。勅网明放指爪光。普照十方。令诸大众与佛无异。下方四菩萨来。不知何者是真佛。发诚实语。佛乃升空。令得作礼　菩萨受记品。因迦叶问。授网明记。因思益问授记。具明过去不得记。及得记因缘。依止所行。故不得记。出过一切行。具六度故得记。菩萨舍诸相名施。灭诸受持名戒。不为六尘伤性名忍。离所行名进。不忆念一切为禅。忍诸法无生性名般若　萨婆若品。为思益说萨婆若义。答网明家清净义　菩萨无二品。思益与文殊问答。又有等行天子。与文殊问答　名字义品。一切菩萨各各说菩萨名义　论寂品。思益问等行。及问文殊正行正位义　如来二事品。谓圣说法。圣默然。如来有此二法　得圣道品。文殊问。等行答。文殊问。思益答　志大乘品。等行问发行大乘。佛偈答　发菩提心品。文殊白佛。若菩萨起二相。发菩提心。是不行菩提道。思益问行菩提行。文殊答。行一切法而於法无所行。梵释四王散华赞护。佛言。如说修行。为报师恩　师子吼品。帝释叹菩萨能师子吼。不退转天子。复问师子吼义　梵行牢强精进品。授不退转记。又说牢强精进法。谓於诸法不起精进相　海喻品。以大海喻诸菩萨。有十二事　建立法品。明一切法无说无示。无有护念。是法终不可灭。不可护念。又不求菩提。不愿不贪不乐不念不分别菩提。乃得授记　如来神咒品　嘱累品。

一心奉请佛说大乘同性经。及佛说契证大乘经(拜观同上)　　宇文周中天竺沙门阇那耶舍译。后乃唐中印度沙门地婆诃罗译。
　　佛住大摩罗耶精妙山顶。与比丘菩萨天龙俱。棱伽大城罗剎王供佛闻法。得菩提记。海龙王问其夙因。佛为说之。海妙深持自在智通菩萨。从东方来。以大宝殿供佛闻法。佛为说如来十地名。声闻十地名。辟支佛十地名。菩萨十地名。为现如来初地二地相。

　　水陆道场法轮宝忏卷第一之上
　　水陆道场法轮宝忏卷第一之中
一心奉请诸法无行经。及诸法本无经。佛说大乘随转宣诸法经(拜观同上)　　第一姚秦天竺沙门鸠摩罗什译。第二隋北天竺沙门阇那崛多译。二经同。第三宋译经院沙门绍德等译。笔墨不强。
　　佛住灵山。比丘菩萨俱。师子游步菩萨。偈问一相。佛先止次答。次说高须弥山王佛。净威仪比丘。护其正法。有威仪比丘。生不善心。入地狱。文殊问灭障法。及观四谛。四念处。八正道。五根。七觉支等。佛答之。又为说一切法皆不动相种性法门陀罗尼。文殊亦说种种不动相。告诸天子。我见贪欲尸利瞋恚尸利等。次有华戏慧菩萨。问入音声慧法门。佛先止次答。次勅文殊自说往因。过去师子吼鼓音声王佛灭后。喜根比丘。善说诸法实相。胜意比丘。持戒得定。行头陀行。堕大地狱。不信深法故。喜根今於宝庄严国。成胜光明威德王佛。胜意今为文殊。

一心奉请大乘理趣六波罗蜜多经(拜观同上)　　唐罽宾国沙门般若译。
　　归依三宝品。佛在竹林。菩萨苾刍。及发心诸有情俱。慈氐问三宝及归依义。佛言。佛宝二。佛身佛德。法宝三。涅盘三德等。定慧等。八万四千妙法分五分。素呾缆。毗柰耶。阿毗达磨。般若波罗蜜。陀罗尼门。譬如乳酪生酥熟酥及妙醍醐。僧宝三。第一义僧谓诸佛也。圣僧谓四果四向辟支三贤十圣也。福田僧谓苾刍苾刍尼也。为救苦故。忏悔随喜。发大愿行大乘。是名归依　陀罗尼护持国界品。东方不眴世界。无尽藏菩萨。放光现通。偈赞来会。以第一义答阿难问。佛为阿难说彼土之胜。答文殊持经之福。菩萨说六真言。普贤菩萨。观自在菩萨。曼荼罗诸天菩萨。六波罗蜜多菩萨。四王。执金刚菩萨。铃铎耳微那夜迦阎摩罗王。诃利底爱子母。摩利支天。迦噜拏王。迦噜啰王。大自在天王。各说一咒　发菩提心品。佛答弥勒发五种胜心。入海取珠喻　不退转品。佛答弥勒一大悲心。缘五道苦而起。二大精进心。如入大海求如意珠。更发三种胜心。誓不退转　布施波罗蜜多品　精进波罗蜜多品　静虑波罗蜜多品　般若波罗蜜多品。佛说般若度毕。微末底外道。说自在天常。说神我能生诸法。佛以正量委细破之。次说八识熏习及转显义。外道发菩提心。佛又为慈氏说八善巧及智慧方便。解络腋衣授之。四天释魔发愿护持。

一心奉请大乘本生心地观经(拜观同上)　　唐罽宾国三沙门般若等译。
　　佛住灵山。比丘菩萨天龙八部轮王十六国王夫人眷属四众四姓外道饿鬼畜生琰王众俱。坐宝莲华师子座上。入心璎珞宝庄严王三昧。天雨香华。复入师子奋迅三昧。大千震动。恶趣离苦。来供佛。佛胸臆及毛孔。放金色光。现十方五趣苦乐之相。及现三大阿僧祇因果本末之相。师子吼为众说法。叹佛功德。请佛出定　报恩品。从三昧起。告弥勒菩萨。称叹心地妙法。五百长者不爱苦行赞二乘道。佛说世间四恩。一父母恩。二众生恩。三国王恩。四三宝恩。佛有三身。一自性身。二受用身。有自他二种。三变化身。法有四种。教理行果。僧有三种。一菩萨。二声闻。三凡夫。凡夫有具戒正见二种。具足十义。得名为宝。为求菩提。有三种十波罗蜜。若修十种真实度。乃报四恩。智光长者与不顺子远来听法。佛为重宣。令发大心　厌舍品。长者问。佛答出家胜　无垢性品。粗衣乞食陈药兰若。各十胜利　阿兰若品。为常精进说　离世间品。乐远离行菩萨。承佛力说兰若行。佛赞之　厌身品。为弥勒问三十七观。诃身不净　波罗蜜多品。为弥勒说。兰若能满十波罗蜜　功德庄严品。为弥勒菩萨说。有一德。应住阿兰若处。谓观一切烦恼根源。即是自心。有二种法。两番二种人。不堪住兰若。次明十一种四法。五种八法　观心品。为文殊说观心法。及观心陀罗尼　发菩提心品。为文殊说自觉悟心有四种义。及说初观菩提心相及真言　成佛品。为文殊说三种大秘密法。心语身也。欲修习者。当着菩萨三十二种大金刚甲　嘱累品。明受持者。得三业及十种清净。

一心奉请大乘徧照光明藏无字法门经。及无字宝箧经。大乘离文字普光明藏经(拜观同上)　　第一唐中竺度沙门地婆诃罗再译。第二魏北天竺沙门菩提留支初译。第三地婆诃罗初译。唯第三文字稍异。
　　佛住灵山。菩萨比丘十方天龙俱。胜思惟问二字之义。佛言九种一法应除。贪恚痴我执懈眠爱惑无明。一法应守护。己不欲。勿劝人。无有一法是如来所觉所证。一切法无实。从因缘生。因缘如电光。念念不住。

一心奉请佛说大乘入诸佛境界智光明庄严经。及如来庄严智慧光明入一切佛境界经。度一切诸佛境界智严经(拜观同上)　　第一宋中印度沙门法护等译。第二元魏南天竺沙门昙摩流支译。第三萧梁扶南国沙门僧伽婆罗译。
　　佛在灵山法界殿中。放光集十方众。有师子座。出偈赞佛。佛坐之。妙吉祥问不生灭是何增语。答。是如来增语。因说瑠璃地映帝释宫影。忉利天大法鼓。空中风云水。大梵王。日光照。摩尼宝。响地虚空等喻。说种种法句。种种菩萨胜行。於是妙吉祥赞礼。

一心奉请大方等如来藏经(拜观同上)　　东晋迦维罗卫国沙门佛陀跋陀罗译。
　　佛在灵山。成道十年。比丘菩萨天龙八部俱。定力现众莲华。皆未开。皆有化佛。须臾升空舒荣。须臾萎变。化佛各放无数光明。金刚慧问何因缘。佛答。一切众生。有如来藏。如萎华中佛。如岩树蜂蜜。如[禾*会]中杭粱。如不净处金。如贫家宝藏。如庵罗果种。如弊物中金像。如贫女贵胎。如模中金像。

一心奉请十住断结经(拜观同上)　　姚秦凉州沙门竺法念译。
　　导引品。佛於捺园。放舌相光。照十方界。东方执志通慧菩萨。与五万菩萨来。最胜问法要。先答十住法　留化品。明二住法　空观品。明三住法　色入品四住　了空品五住　根门品六住　广受品。明七住法。座上大声闻皆号泣　童真品。明八住法。授最胜记。勅令现相　定意品九住　菩萨成道品十住　灭心品　神足品　恭敬品　勇猛品　碎身品。大意与华严十定同　身入品　辩才品　权智品　化众生品　三道灭度品　乘无相品　等慈品　法界品　道智品。授九万众生十一那术天人　於中阴成佛　身口意品。菩萨各说菩萨慧　梦中成道品　菩萨证品　解慧品　三毒品　问泥洹品　四梵堂品　梵天请品　梵天嘱累品。

一心奉请菩萨璎珞经(拜观同上)　　一名现在报经。姚秦凉州沙门竺法念译。
　　普称品。普照问菩萨法。二十二句。佛言。当以十德璎珞其体　识定品。宝王问璎珞戒品。佛答具戒施忍。由达唯识　庄严道树品　龙王浴太子品　法门品。略说璎珞八万法门中数十名。持名者当得十无碍功德。次广明六根璎珞法门　识界品。豪贤问意识境界。敕菩萨各说空慧无着行。感十方佛说空慧偈。忽然不现。以决众疑　诸佛劝助品。说十无尽藏。十方诸佛同赞印　如来品。说十地各各四神足法　音响品　因缘品　心品　四圣谛品。一无量。二行尽。三速疾。四等　成道品。料简三世三种成道　生佛品　本末品。分别五阴本末空　非有识非无识品　无量品。说佛之量。所知无量。次说月照光菩萨四果乃至九地中所修三世禅行。次佛说有情於无情无情於有情法　随行品。尊复尊梵天问。佛答诸度无极　光明品　无想品　无识品　受迦叶劝行品。佛放舌光。十方佛遣菩萨来会。佛拣声闻不在圣例。迦叶等脱衣号泣。佛慰喻之　有行无行品。诸菩萨各说有行无行。迦叶亦说。佛不许可。阿若拘邻亦说。佛许可之。舍利弗问答科简。目连等各说有行无行　有受品　无着品。说无着行。授明观菩萨记。并说八种记。授帝释记。次令目连除魔心垢。悬记在弥勒时得决　净智除垢品。为净一切地菩萨。说种种知他心三昧。乃至知亿佛三昧　无断品。明种种五法。及六度互具六度　贤圣品。一切菩萨各说六度。慧眼文殊酬唱。演众法门　三道三乘品。佛为舍利弗说三道各有三乘　供养舍利品。佛为须菩提说供舍利。供色身法身不同　譬喻品。因退席人说喻　三世法相品。佛为劫宾那说三世。受化差别。大众有疑。十方佛同来说偈解悟之　清净品。为邠耨文陀尼子。分别清净不清净法　释提桓因问品　本末行品。为众首璎珞菩萨。说退不退超不超法　闻法品。文殊问有转无转法。佛分别答之　净天品。佛为净居天说三世常无常义。及菩萨总持贤圣辩才并授其记　十方法界品。佛述初成道时一切菩萨劝转法轮　十智品。为弥勒说十无量智门　应时品。为法妙菩萨。说十种应时之行　十不思议品。为道胜子说十法　无我品。为心智菩萨说十无我行　等乘品。偈答净眼　三界品。净施王与佛酬唱。菩萨受记。及六十二见。皆空平等。次有究竟菩萨问净施王。王答而不悟。更令向文殊决疑。

一心奉请佛说华手经(拜观同上)　　一名摄诸善根经。
　　序品。众集。迦叶来。分半座令坐。大千震动　神力品。佛又命迦叶坐。神力集众。目连敷座极大。佛言。如来不於变化座上说法。无量缘复敷座。一切菩萨各以上衣积成高座。佛现神力。令於衣中各现将来成佛之事。华德藏菩萨问法。佛口放光。謦欬声遍十方界　网明品。东方菩萨见光闻声承佛命来。以华作佛事　如相品。东方不虚行力菩萨。持华来会。佛与跋陀婆罗论如来义　不信品。论末世不信法事　念处品。佛说末世宜修四念处观　发心即转法轮品。此东方菩萨名也。因光声。佛说其往因　变现品。此菩萨摘十方世界。俱置本国。佛以神力。令诸世界。互相击碎。以警诸天。计有常者　如来力品　功德品。为坚意说持经功德　发心品。东方光明威德聚。持须弥肩佛之命。亦来集会献华供养。佛以华付弥勒。弥勒转付七万七千菩萨。俱发大愿。仍以奉佛。佛赞发心功德　无忧品。佛说真菩萨心当如往昔无忧太子　申说品。叙东方菩萨。见光闻声而来集者　总相品。详序东方佛菩萨名　上清净品。同上　散华品。东方观佛定善根善根庄严菩萨闻此世界佛名。遥散华来　众相品。亦详序东方佛菩萨　诸方品。详序余九方佛菩萨。见光闻声而来集会　三昧品。佛次第入五十七种三昧。诸天偈赞　求法品。佛从三昧起。为舍利弗说菩萨求法之要　叹德品。佛说菩萨难事　验行品。说二种三事。验菩萨心　得念品。得念王子。不被失念魔所惑　正见品。佛诸菩萨正见　叹教品。亦说如来本生　毁坏品。说毁坏菩萨心之罪报　众离品。选择居士。及其爱妻。闻法证果　众妙品　逆顺品　不退行品　为法品　叹会品　上坚德品。坚意比丘。衣供佛。发大愿。衣中见诸佛神变。坚意问法门。佛言其昔为上坚德王。曾问是法　法门品。王答坚意之问　嘱累品。付菩萨。皆发愿宏通付迦叶阿难。皆辞不堪。

一心奉请佛说宝云经。及佛说除盖障菩萨所问经。佛说宝雨经(拜观同上)
　　唐南印度沙门达磨流支。译宝雨。有月光天子受记。为支那女主事。迹邻坿会。则天颇以之得意。而古二译皆无有也。依宝云箫梁扶南国沙门曼陀罗仙共僧伽婆罗译。东方世界菩萨来问法。佛答。地震。一切兴供。诸佛放眉光入如来顶。除盖所问。宋中印土沙门法护等译。亦同。

一心奉请法集经(拜观同上)　　元魏北天竺沙门菩提留支译。
　　佛在虚空界。法界差别住处最胜楼阁妙宝台上。与罗汉菩萨天龙等。说入一切修行次第法门经。时无所发菩萨奋迅慧菩萨。与诸眷属。於别楼阁宝堂上坐。奋迅慧发十八愿。无所发答以各有十种法行。七万诸人得无生。又问诸波罗蜜相应法集。又答之。种种问答。六万余人得无生。八千天子法眼净。无所发言。应修行实谛法集。不舍菩提心。不舍众生。六万人得不退地。无量天女法眼净。奋迅慧又问菩萨心念处智。答以无生智业及十种念处。所谓身受心法。佛法僧戒舍天。俱诣佛所。舍利弗问以何义故名无所发。无所发答之。八万人得无生。六万诸天法眼净。五千比丘发大心。佛与记。无所发问佛。善知可取能取法。佛答。见一切法如梦幻。成就柔和恭敬。质直等心。则能得如来妙法。申述如说修行不放逸义。名为微妙法集。次有舍利目连富楼迦旃延迦叶空生阿那律罗睺优波离阿难。各说胜妙法集。佛各印之。次有弥勒。见者爱乐。善目。善生。大导师。光明幢。解脱月。大海慧。观世音。坚意。善护。虚空。文殊。各说胜妙法集。佛总印赞。若闻此法。不生於谤。我授是人无上道记。无所发脱颈上宝璎珞奉如来。於空中成宝帐。佛授记。须菩提复与无所发问答。说甚深法。七万众生发菩提心。二百比丘。心得解脱。复有善思惟天子问佛。佛答。成就深直心。发无上意。名为根本住处。六度止观三十七品。名为菩萨境界。及菩萨行。菩萨安稳。菩萨寂静。菩萨常在三昧。菩萨到一切处。菩萨调伏。菩萨得灭。一一答竟。善思惟复述最上妙法。佛印之。诸菩萨各任护持。佛记是经所到之处。

一心奉请观察诸法行经(拜观同上)　　随北天竺沙门阇那崛多译。
　　无边善方便行品。佛重游灵山。喜王断眠食七日。求三摩地。佛为说决定观察诸法行。五百三十五句　先世勤相应品。佛又说十六句法。及说十六字法门。辩才璎珞庄严云鸣出吼显音佛时。有说法菩萨。名无边功德辩幢游戏鸣音。复有王子。名福报清净多人所爱鸣声自在。从彼菩萨闻此三摩地宝。今成无量寿佛。又净面无垢月妙威藏佛时。有显妙广身长者子。供佛闻法。舍家修道。十千岁中不坐卧。今於南方。成善意喜乐如来。又偈说末世过患。三千菩萨誓愿护持。又广净厚金普无疑光威王佛灭后。有说法者。名无边宝振声净行聚。被摈。出住大林中。劝化多人。无忧普欲喜音转轮圣王。得信乐已。宏此三摩地。今皆成佛。说法者即无量寿。转轮王即不动佛　受记品。佛为喜王说增一至十法具足。得此三摩地。七千众生法眼清净。七千众生。发无上心。皆得不退转记。三万菩萨。得无上忍。佛放身光。徧十方界。皆有莲华。见佛坐上。喜王问法。既摄神力。遂言一切法皆无来去。如焰幻。佛又告喜王。宝光威轮王佛时。宝月转轮王。生一童子。名曰法上。同王觐佛问法。佛以伽陀说此三摩地。得不退转。法上童子。即今喜王。轮王宝月。即今慈氏。喜王问。菩萨何法有何法无。佛答以无一百五十恶法等。又总略说一切不善法诸菩萨无。一切善法。诸菩萨有。

一心奉请佛说未曾有正法经。及佛说阿阇世王经。普超三昧经。佛说放钵经(拜观同上)　　第一宋中印土沙门法王译。第二后汉月支国沙门支娄迦谶译。与上经同。第三西晋月支国沙门竺法护译。亦同上经。分十三品。第十二品月首。即世王太子也。第四西晋录。失译人名。即普超经秦钵品别译。
　　佛在鹫峰。八万四千菩萨从十方世界来。二十五菩萨及兜率天子。各说趣证佛智之法。妙吉祥最后说。辨积欲问佛。妙吉祥变身为佛以答之。舍利子遥闻法音。称叹希有。光严求见妙吉祥。佛警悟令来法会。二百天子欲退大心。佛以放钵因缘。劝舍利子等发菩提心。摩竭国王求佛决疑。请妙吉祥入宫供养。妙吉祥於东方常声世界。请得八万大士。初中后夜。为说法。次日共迦叶等同受王请食竟。以[迭*毛]奉施菩萨声闻。各皆不现。乃至后宫。及王自身。亦皆不见。如是令王悟无生忍。同来佛会。中路又化一杀人者。令其见佛。得证涅盘。次为王及四子授佛记。

一心奉请大树紧那罗王所问法经。及伅真陀罗所问宝如来三昧经(拜观同上)　　前是姚秦天竺沙门鸠摩罗什译。后是后汉月支国沙门支娄迦谶译。
　　佛在灵山。天冠菩萨问法。佛以三十二种四法答之。大树紧那罗王。与其眷属。弹琴诣佛。令大众及山川等。乃至大阿罗汉。皆悉起舞。唯除不退菩萨。天冠问大树。不不成佛。大树答。菩萨有十二无满足法。大树问宝住三昧。佛答以修习生起八万种宝。於世间宝出世间宝。皆得自在。天冠问佛。大树云何以伎乐音教化众生。佛具答之。大众以佛神力。各有天华以散大树。大树以右手接。无一堕地。即令供佛。佛令成一宝盖。覆千世界。现诸华台。释迦佛像。赞大树德。大树复入庄严宝盖三昧。以妙宝盖。各覆诸如来像。覆诸佛及大众。至彼香山。受七日供。演说净六度及方便法。各三十二。又为大树之子。於乐音中。演诸问答。又为大树之妻。并诸女辈。说增一至十舍女身成道之法。又许大树子无垢眼。於乐音中。出六十四护菩提音。令不放逸。次乘大树所作宝车还灵峰。为阇王说三十二种菩萨法器。及菩萨有无忧悒。各四四种。复偈答阇王菩提行问。乃遣大树还其所居。又为瞿夷天子。说四四法能证无生。又为阿难。说菩萨法施。有三十二功德名称。次四天王说咒护持。

一心奉请三昧宏道广显定意经(拜观同上)　　西晋月支国沙门竺法护译。一名入金刚问定意。
　　得普智心品。佛游鹫峰顶。阿耨达龙王问法　清净道品　道无习品　请如来品。入龙宫半月　无欲行品　信值法品　转法轮品　决诸疑难品。文殊诸大士从下方来。与迦叶论。次与龙王说观如来义　不起法忍品。龙王问文殊答　众要法品　受封拜品。龙王得菩提记　烛累法藏品。灵山重说。

一心奉请佛说海龙王经(拜观同上)　　西晋月支国沙门竺法护译。
　　行品。佛游灵山。龙王问法。四十九句。佛具答　分别品。众获益。龙王献珠　六度品　无尽藏品　总持品　总持身品。以法门为身也　总持门咒品。咒作华言翻译。讽诵者得三十二无畏　分别名品　授决品。说污戒比丘。多生龙中。威首龙子得佛记　请佛品　十德六度品　燕居阿须伦受决品　无焚龙王受决品　宝锦受决品。龙王女也。与迦叶论义　天帝释品。为劝阿须伦。使不相战　金翅鸟品。佛以皂衣。护诸龙等。有四金翅鸟惶怖趋佛。佛令持戒。令识宿命。不复为恶　舍利品。龙欲供佛全身舍利。须菩提言不可。诸龙子叹佛境界非声闻所知　法供养品。佛出龙宫。为海神说十德庄严大海。龙子名受现。化作宫殿。送佛还灵山　空净品。阿阇世与龙王辨受决实义　嘱累受持品。大士各说受持法。佛皆印之。并说神咒。翻作华言。

一心奉请佛说转女身经。及佛说无垢贤女经。佛说腹中女听经(拜观同上)　　刘宋罽宾国沙门昙摩蜜多译。第二西晋月支国沙门竺法护译。第三北凉中天竺沙门昙无谶译。
　　佛住灵山。婆罗门须达多。妻名净日。怀一女胎。其胎合掌听法。欲有所问。佛放光明。普照大千。令此世界。皆见此女在胎问法。问已。从右胁出。立莲华台。释提桓因奉以天衣璎珞。女报之曰。菩萨有十种菩提璎珞而自庄严。所谓不失菩提心。不忘深心。大慈大悲等。不受此愿求小智之衣。东南方净住世界无垢称王如来遣衣与之。女着衣已。即具五通。放光动地。礼佛问法。佛为说三十种四法。三万二千天人发菩提心。次与舍利弗问答名字之义。佛命名无垢光。又与舍利弗问答女身之义。次问离女身法。佛以增一至十法答之。兼明女身种种苦恼。五百比丘尼发菩提心。愿离女身。七十五居士妇璎珞供佛。化为宝台。各有佛坐。大众围绕。妇见神变。发菩提心。坚修梵行。即礼佛足。不转女身。誓不起地。佛为说十六法。大地震动。七十五居士亦来。诸女遂成男子。升空说偈。复劝居士发菩提心。从弥勒出家。次无垢光转母发菩提心。亦发诚实语。转成男子。

一心奉请大方广如来秘藏经(拜观同上)　　出秦录。
　　佛在灵山。比丘菩萨大千天众具。东方宝杖佛所。有无量志庄严王菩萨。问如来秘密藏。佛言。发一切智心为首。次明十六种四法。六种二法。又明九种四法。六种二法。是名初入如来密藏根本句也。於是菩萨投身作供。迦叶更请佛说秘密藏法。佛言。逼恼菩萨者。皆不堕落。菩萨愿力清净故。如良药宝珠油灯。又如坠地。还依地起。如打栴檀。亦得香气。烦恼从虚妄生。不应坚着。如芥子火。吹长则渐烧。如大火聚。无依则渐灭。妄想不真。对治如不实药。解知烦恼从因缘生。无性无生。名得菩提。次明极重十恶。如解佛说因缘法。如久暗室然灯则暗去。

一心奉请持世经。及持人菩萨所问经(拜观同上)　　第一一名佛说法印品经。姚秦天竺沙门鸠摩罗什译。第二西晋月支国沙门竺法护译。
　　四利品。佛在竹园。持世问法。佛答以八种四利。勤修诸法实相。亦善分别诸法之相。三种四利。能求念力。四种四法。名得念力。七种四利。能修习一切法。分别章句慧。四种四法。转身常得不断念。乃至得菩提。又七种五净智力。又三法。欲进不放逸　五阴品。观菩萨正观五阴方便　十八性品。正观十八界方便　十二入品　因缘品　四念处品　五根品　八圣道分品　世间出世间品　有为无为法品　本事品。阎浮檀金须弥山王佛时。宝光精进持经。成一切义决定庄严佛。无量光德高王佛法欲尽时。无量意精进持法。成无量光庄严王佛。於是跋陀婆罗伽罗诃达多菩萨。发愿持经。佛印之　嘱累品。佛以神力护念。令大千界香气徧满。授持经记。

一心奉请大方广宝箧经。及佛说文殊师利现宝藏经(拜观同上)　　刘宋中天竺沙门求那跋陀罗译。第二是西晋月支国沙门竺法护译。
　　佛在祇园。先演法。文殊后到。与须菩提酬唱。令须菩提默然。舍利目连阿难迦叶富楼。各述文殊智慧辨才神力之事。

一心奉请佛说乐璎珞庄严方便经。及顺权方便经(拜观同上)　　姚秦罽宾国沙门昙摩耶舍译。第二西晋月支国沙门竺法护译。分四品。沙门法。见谛。分卫。假号。余同第一。
　　一名转女身菩萨问答经。佛在灵山。须菩提梦佛为说当来未曾有法。次日白佛竟。乞食。遇一女人酬唱佛法。此女称扬佛以二十事。而行乞。菩萨欲调众生。因为须菩提现男子身。又现诸余佛土食时差别。又说应供之义。令常随天发大心。次施须菩提食。须菩提转施不污一切法菩萨。其日须菩提不食。晡时至佛所。佛为说女人名。及为授记。

一心奉请大庄严法门经。及佛说大净法门品经(拜观同上)　　隋乌苌国沙门那连提黎耶舍译。第二西晋月支国沙门竺法护译。
　　佛在灵山。文殊化现殊胜身色衣服。度淫女胜金色光明德。令得顺忍。此女化现死坏恶相。使上威德长者恐怖。诣佛闻法。亦得顺忍。佛为二人说记。

一心奉请佛说大威灯光仙人问疑经。及佛说第一义法胜经(拜观同上)　　隋北天竺沙门阇那崛多译。第二元魏中天竺婆罗门瞿昙般若流支译。
　　佛成道未久。大众云集。佛入宝舍三昧。出无量化身。十方化佛皆集。十方世界。犹如一会。胜分菩萨说偈问法。大威光仙人止之。自问所疑。佛为决疑。遂发大愿。求一切智。一切仙人。亦同发愿。佛悉授记。复出舌相。说此经功德。嘱累文殊。

一心奉请有德女所问大乘经。及梵女首意经(拜观同上)　　唐南印度沙门菩提流志译。第二西晋月支国沙门竺法护译。
　　佛在鹿林。与弥勒入城乞食。有德女问佛所转法轮。佛以十二缘生答之。仍致问难。佛为说第一义谛无有诸业。亦无诸有而从业生。及以种种众苦恼事。譬如如来所作化人。化人复更化作种种诸物。女称赞供养。佛为授记。

一心奉请佛说大乘流转诸有经。及大方等修多罗王经。佛说转有经(拜观同上)　　第一唐大荐福寺沙门释义净译。第二元魏北天竺沙门菩提留支译。第三元魏北天竺沙门佛陀扇多译。
　　佛在竹林。影胜王问。云何有情先所造罪。久已灭坏。临命终时皆悉现前。又复诸法体悉空无。所造业报而不散失。佛以梦见美女觉后忆现影像答之。智者当观察。眼不见於色。意亦不知法。是名胜义谛。

一心奉请佛说长者女庵提遮师子吼了义经(拜观同上)　　附梁录。
　　佛应供於婆师腻迦长者家。其女不出。佛遣化女以残食与之。女念其夫。其夫即至。乃同见佛。与舍利文殊问答。明生以不生生为生义等。

一心奉请外道问圣大乘法无我义经(拜观同上)　　宋中印土沙门法天译。
　　因外道问。为说一切法如梦幻。菩提心相。自性清净。

一心奉请佛说大乘智印经。及佛说慧印三昧经。佛说如来智印经(拜观同上)　　宋西夏沙门智吉祥等译。第二吴月支国优婆塞支谦译。第三附刘宋录。一名诸佛法身经。
　　佛在迦兰陀林。入城乞食而还。眉间放光。劝大众安住如来所知境界。愍一切有情。受差别相。乃入如来智印三昧。放光遍照。妙香庄严。释迦十方分身佛。示同一身。各各入城乞食。至林中同入三昧。所有菩萨及他方佛。各遣菩萨众与大众普集。声闻入定观察。不知如来所在。佛出三昧。震动世界。舍利弗请开导悟入。佛以离一切分别答之。舍利弗重问色身三昧。佛宣偈重答。因广劝修。嘱文殊护此经。次嘱弥勒以七种发心。两番五种不退转法。答弥勒修习之问。五种覆障法。答弥勒不爱乐之问。又记王夫人及修此法者。同生安乐国。又料简善根多少。判信心差别。此经最详明。胜刘宋译。更胜吴译矣。刘宋译缺乞食及分身来集二事。

一心奉请佛说不增不减经(拜观同上)　　元魏北天竺沙门菩提留支译。
　　佛在灵山。舍利弗问众生界为有增减。为无增减。佛诃增减邪见。示如来藏不思议三无差别义。

一心奉请佛说入无分别法门经(拜观同上)　　宋北印土沙门施护译。
　　佛自说大乘无分别法。而为发起。加无分别光菩萨。问入无分别法门。佛答之。亦说一喻。

一心奉请力庄严三昧经(拜观同上)　　隋乌苌国沙门那连提黎耶舍译。
　　佛在祇园。於后夜入是三昧。文殊等二十童子。分往十方。同十方大士来。佛出定。文殊问十种智难信。佛以六喻明之。智轮问十智义。佛为释十智因缘。得成十力。次明三世诸佛。皆观菩提树七日七夜。如斯方便。即是不可思议如来深境界。次种种问答。明诸佛不思议境界。即一切众生境界。一境无二无别。依六根六尘而示平等无差别义。

一心奉请佛说无极宝三昧经。及宝如来三昧经(拜观同上)　　西晋北天竺沙门竺法护译。第二东晋西域沙门祇多蜜译。
　　竹园周匝生文陀般华。华上各有佛坐。各有菩萨问法。如文殊。百日之中。六道受乐。佛入宝如来三昧。感十方诸佛。遣菩萨来会。天龙八部皆集。舍利弗与宝来菩萨。及文殊弥勒等。种种问答法要。罗阅菩萨。请众菩萨受供说法。与佛遥相酬唱。

一心奉请佛说金刚三昧宝性清净不坏不减经(拜观同上)　　一名金刚清净经。附三秦录。
　　佛在毗耶离大林精舍。自诣法座。敷尼师坛。次第入十三三昧而起。放徧身光。入面出顶。弥勒问法。佛言入首棱严三昧。修百三昧。乃入金刚三昧成佛。

一心奉请寂照神变三摩地经(拜观同上)　　唐大慈恩寺沙门释玄奘译。
　　佛在灵山。众集。贤护问法。佛答以寂照三摩地。能令菩萨一切诸法皆得圆满。文来未全。

一心奉请大方广师子吼经。及佛说如来师子吼经(拜观同上)　　唐中印度沙门地婆诃罗译。第二元魏北天竺沙门佛陀扇多译。
　　佛在日月宫中。比丘菩萨俱。遣胜积菩萨往北方欢乐世界法起佛所听法。胜积至彼。礼已却坐。法起故问。汝从何来。胜积默无言说。大众生疑。法起如来微笑放光。十方云集。电鬘菩萨问笑因缘。法起如来略说诸法实相。本无言说。净身菩萨问。若无言说。是真说者。喑亦说也。佛言。痖默不痖默。皆说法而不知。如生盲人。处日光而不见。众生一切音声语言皆入四无碍智。欲求法者於自身求。欲求菩萨。以五蕴求。於是大千震动。佛更出广长舌相。普告大众。释迦牟尼即我法起。

一心奉请出生菩提心经。及佛说发菩提心破诸魔经(拜观同上)　　隋北天竺沙门阇那崛多译。第二宋北印土沙门施护译。
　　佛在竹林精舍。迦叶婆罗门。梦大莲华中有月轮。又见丈夫放光普照。次日问佛。佛为说一切智利。及说偈劝发菩提心。次分别三种菩提。次示四摄法。次示天行梵行圣行。次说破魔众会陀罗尼。

一心奉请文殊师利问菩提经。及伽耶山顶经。佛说象头精舍经。大乘伽耶山顶经(拜观同上)　　姚秦天竺沙门鸠摩罗什译。第二元魏北天竺沙门菩提留支译。第三隋北天竺沙门毗尼多流支译。第四唐南印度沙门菩提流志译。
　　佛初得道。在伽耶山。入诸法甚深三昧。谛观诸佛性相。文殊知之。即问云何发心。佛以无发是发义答之。月净光德天子问。缘何行菩萨道。文殊答。大悲为本。大悲以直心为本。直心以等心为本。等心以无别异行为本。乃至正观以坚念不忘为本。共十六句。又四心能摄因果。一者初发心。二者行道心。三者不退转心。四者一生补处心。作众譬喻。次定光明主天子问菩萨略。文殊答方便智慧。又助道断道。随智勇行菩萨。问菩萨义。菩萨智。文殊答。义名无用。智名有用。复语天子。有十智十发十行十思惟。十治法。十善地。十随法行。

一心奉请佛说文殊尸利行经。及佛说文殊师利巡行经(拜观同上)　　隋北天竺沙门阇那崛多译。第二元魏北天竺沙门菩提留支译。
　　文殊巡行比丘房。舍利弗坐禅。后至佛前。互相问难。显示阿罗汉义。五百比丘不忍。起坐而去。更说法要。五百还来。四百证果。一百堕狱。佛言。此百比丘。若不闻此法。应堕狱一劫。今闻法故。暂堕即出生兜率天。至弥勒成佛时。初会便得证果。不闻此法。虽闻四禅四定。不能解脱烦恼生死。闻已疑惑。犹胜不闻。

一心奉请佛说大乘善见变化文殊师利问法经(拜观同上)　　宋中印土沙门天息灾译。
　　佛为文殊。说大乘四谛及三十七品法。

一心奉请佛说大乘不思议神通境界经(拜观同上)　　宋北印土沙门施护译。
　　佛住法界光明菩萨宫。比丘菩萨天子俱。佛入普徧光明三摩地。放大光明。普照十方。各有殑伽沙数菩萨云集。妙吉祥菩萨在东方宝幢佛剎。劝慈氏菩萨同来。慈氏不来。辩吉幢亦不来。妙吉祥乃入无垢普光三摩地。现大神变而来佛所。普华幢天子问修何法。得如妙吉祥神通事业。佛以四种四法答之。又问妙吉祥发心久近。佛亦答之。次有徧照藏菩萨入会。与迦叶问答。次普华幢再问妙吉祥最初发心。佛具答最初发心转女成男因缘。普华幢又问菩萨行法。佛令妙吉祥为说四念处八正道五根五力七觉支等。

一心奉请商主天子所问经(拜观同上)　　隋北天竺沙门阇那崛多译。
　　佛在灵山。商主请文殊说法。文殊为说一百十九智。又作种种问答。又说种种菩萨行。又问佛无生忍义。佛授菩提记。

一心奉请佛说魔逆经(拜观同上)　　西晋月支国沙门竺法护译。
　　佛在祇园。大光天子问文殊。何为菩萨魔事。文殊具答之。又问善哉无善哉法。亦答之。魔来乱法。文殊令其身被五缚。又令变像如佛。说诸妙法开示五百弟子。次有须深天子。与文殊问答。

一心奉请超日明三昧经(拜观同上)　　西晋清信士聂承远译。
　　佛游柰国。与比丘菩萨俱。讲大乘业无极之慧。善宝长者与千人俱。以七宝华供佛。佛令成盖。光照十方。集众。普明赞佛已。问三昧。佛言。行八十事。得超日明定。离垢目菩萨问三乘学。佛分别答。净教长者子。问菩萨行。佛以增一至十法答之。唱十三昧名字。正见居士请法要。佛答以四事。常不离佛。离垢目广问十三昧义。佛一一答。每一三昧。各一嘉瑞与波罗蜜相应。即是十地之义。慧施长者女共五百人。发无上心。转男身。得佛记。慧英与佛及文殊答问深义。阿难问菩萨道本。及问迟疾。佛言亦有亦无。因述本生。精进不懈。先得佛。日天子请佛。次日供。佛还柰国。解法长者调意菩萨莲华净菩萨解缚菩萨宝事菩萨恩施菩萨帝天菩萨水天菩萨大导师菩萨龙施菩萨大光菩萨。各问法。佛答之。

一心奉请须真天子经(拜观同上)　　西晋月支国沙门竺法护译。
　　问四事品。佛游祇园。须真发三十二问。一一答以四事　答法义品。复以三十二事问文殊。亦一一答之　法纯淑品。须真文殊问答　声闻品。须真劝诸大弟子。与文殊问答　无畏品。须真文殊问答　住道品。同上　菩萨行品。同上　分别品。同上。明菩萨得持法要。得入四果三乘。亦得入凡夫三毒等法。亦得入生死入灭度法　颂偈品。须真与文殊。论智慧相。善权相　道类品。答问毕。弥勒阿难流通。

一心奉请成具光明定意经(拜观同上)　　后汉西域沙门支曜译。
　　佛在迦维罗卫国。勅阿难集众。贵姓子善明。与同人五百见佛。佛受请。问佛妙德从何致。佛言。有定意法。名成具光明。当净行百三十五事。因为说往因。授道记。

一心奉请大悲莲华经。及大乘大悲芬陀利经(拜观同上)　　北凉中天竺沙门昙无谶译。第二出三秦录。分三十品。
　　转法轮品。佛在灵山。比丘菩萨梵天欲天俱。时弥勒等上首菩萨。向东南方。称莲华尊佛功德。宝日光明菩萨。问佛因缘。佛答其故。谓莲华尊佛。昨夜初成正觉。作大佛事　陀罗尼品。说彼世界相貌。及说过去日月尊佛授现佛记。授解了一切陀罗尼门。说此事已。十方菩萨同来听受。皆得见彼莲华佛剎。次有解脱怨憎菩萨。问修集陀罗尼法。佛答以四法五法六法。七岁中修。弥勒自言。十恒沙劫前。已从娑罗王如来处。得闻得修。以本愿故。久在生死。待时成佛。求佛授职。佛为说诸章句。令众获益。又入遍一切功德三昧。度三恶道众生。令生天人。为诸天人示宿世因缘　大施品。寂意问佛。出此浊世因缘。佛备述前事。谓删提岚世界。善持劫中。无诤念轮王。大臣名宝海。生宝藏佛。王及千子小王。供佛发心。宝海求梦。知彼志劣。以梦白佛。劝彼诸人发无上心。各取净土　诸菩萨本受记品。宝藏如来。授轮王记。即无量寿。第一太子。即观音。二势至。三文殊。四普贤。五莲华尊。六法自在丰王。七光明无垢坚香丰王。八普贤。次授十千懈怠人记。次记九王子阿閦。十王子香手。十一宝相。又授五百王子记。又四百王子。又八十九王子。又八万四千小王。又宝海八十子。又宝海三亿弟子。千童子。五侍者。最后宝海发大悲愿。诸菩萨等皆悉赞叹。六方佛送华供。宝藏如来。说四懈怠。四精进。一者愿取清净世界。二愿於善众生中作佛事。三愿不说二乘法。四愿寿命长。是懈怠。反是名精进　檀波罗蜜品。宝藏为大悲。说诸三昧门助菩提法清净门经。大悲历劫苦行　入定三昧门品。十方佛为释迦所化度者。皆遣菩萨来会供养。佛入三昧。令诸大众皆入毛孔中。复说十专心发於菩提。能入一切行门。乃至结名。结益劝持。无怨沸宿大仙夜叉发愿流通。

一心奉请方广大庄严经。及普曜经(拜观同上)　　唐中印度沙门地婆诃罗译。西晋月支国沙门竺法护译。二译同。但品有开合。
　　序品。佛在祇洹。於中夜分。入佛庄严三昧。放顶髻光。照净居天。天来问法。佛晨朝为众说　兜率天宫品　胜族品　法门品将下生。为诸天说众法门。有一百八　降生品　处胎品　诞生品　入天祠品　宝庄严具品　示书品　观农务品　现艺品　乐音发悟品　感梦品　出家品　频婆娑罗王劝受俗利品　苦行品　往尼连河品　诣菩提扬品　严菩提扬品　降魔品　成正觉品　赞叹品　商人蒙记品。成道十七日受商人供　大梵天王劝请品　转法轮品　嘱累品。

一心奉请大方便佛报恩经(拜观同上)　　出后汉录。
　　序品。佛住灵山。阿难闻外道非笑。以是白佛。佛放光集众　孝养品。佛坐宝华。见身中五道。明一切互为眷属。如来念报其恩。因述须阇提太子。身肉济父母　对治品。说轮身[剜-夗+死]千灯。以求半偈　发菩提心品。佛为喜王菩萨。说发心乃名知恩。劝人发心乃名报恩。自述地狱初发心事　论议品。佛升兜率。为母说法。外道谤。佛从天下。现昔忍辱太子宝塔。并述摩耶夫人得为佛母本缘。并沙弥均提本缘　恶友品。佛以光照地狱。因说调达诸事。并发其巧便　慈品。说舍利弗先入涅盘本缘。及佛慈善化力　优波离品。佛勅尊者问戒中义　亲近品。述前劫杀一贼救五百人。现在救恶疮比丘。并说知恩报恩法要。三十二相及其因。烛累一切菩萨发愿。

一心奉请菩萨本行经。及佛说金色王经(拜观同上)　　第一附东晋录。第二元魏中天竺婆罗门瞿昙般若流支译。即本行经第二段。
　　王饥年仅一食。转供辟支佛。感天雨宝粟　一说往昔精进行以策懈怠。又为波斯匿王说檀度。一授婆罗门辟支佛记。一授牧羊人辟支佛记。一舍利弗度师质大臣出家。被弟遣贼断臂。证果夙世因缘。一婆多竭梨尊者自述夙因。一佛说往昔[剜-夗+死]身求法事。一为贫士须达说施田差别。一说如来降毒龙除国疫事。并说三千宝盖夙因。一说赞佛有大功德。一度辅相婆罗门夫妇证果。并述昔因。

一心奉请六度集经。及太子须大拏经。菩萨睒子经。佛说睒子经。太子慕魄经。佛说太子沐魄经。佛说九色鹿经(拜观同上)
　　吴天竺沙门康僧会译。皆如来往昔行菩萨道时六波罗蜜也。第二即出第二卷。乞伏秦沙门释圣坚译。第三附西晋录。佛昔孝奉瞽亲事。被箭重苏。第四圣坚译。与上经同。第五后汉安息国沙门安世高译。第六西晋月支国沙门竺法护译。二经同说太子十三岁不语事。第七吴月支国优婆塞支谦译。亦如来往昔忍辱事。六经皆出於一。

一心奉请佛说长寿王经(拜观同上)　　附西晋录第二出。
　　说佛昔为长寿王。广行布施。贪王伐之。誓不与战。同子长生逃出。后愍贫人来乞。随而见贪王。王即杀之。子奉遗命。欲报仍止。

一心奉请佛说鹿母经(拜观同上)　　西晋月支国沙门竺法护译。
　　说佛因地为鹿母。误堕弶中。求出见子。全信赴死。

一心奉请佛说大意经(拜观同上)　　刘宋中天竺沙门求那跋陀罗译。
　　佛在祇园。说因地抒海求珠事。

一心奉请佛说前世三转经。及佛说银色女经(拜观同上)　　西晋沙门释法炬译。
　　第二元魏北天竺沙门佛陀扇多译。与上经同而事迹小异。
　　佛在祇园。笑而放光。阿难问其因缘。佛说本生事。为上色女。割二乳救食子者。次转男子作国王。正法治国。复以身普施禽兽。后转身为婆罗门子。绝食以求出家。舍身以救乳虎。

一心奉请佛说过去佛分卫经(拜观同上)　　西晋月支国沙门竺法护译。
　　佛说因地。其母见佛乞食。发愿生子出家。得授记。

一心奉请佛说妙色王因缘经(拜观同上)　　唐大荐福寺沙门释义净译。
　　佛在祇园。大众诸根不动。听闻法要。苾刍请问其故。佛说往昔求法。舍子舍妻。并舍此身奉夜叉食。今获此报。

一心奉请佛说月明菩萨经(拜观同上)　　吴月支国优婆塞支谦译。
　　佛在灵山。为月明说法施饭食施。常当发四愿。及说过去智止太子以身肉疗比丘病。即是世尊往昔施行。

一心奉请佛说顶生王因缘经(拜观同上)　　宋北印度沙门施护等译。
　　佛在祇园。因胜军王请问。说往昔布施。感生王顶。统四洲。诣忉利。见一百十四位帝释生灭。

一心奉请佛说赖叱和罗所问德光太子经(拜观同上)　　西晋月支国沙门竺法护译。
　　佛在灵山。为和罗比丘。说菩萨七种四法。五种四非法。并吉义佛时。德光精进供佛护法藏事。

一心奉请如来独证自誓三昧经。及佛说自誓三昧经(拜观同上)　　竺法护译。第二后汉安息国沙门安世高译。
　　佛游句潭弥国。十方大士见灵瑞华。承彼佛力。来此供佛。佛笑放光。为贤儒菩萨说笑三缘。为明见光贤说出家法。梵王为佛三证。迦叶自誓得戒。

一心奉请佛升忉利天为母说法经。及道神足无尽变化经(拜观同上)　　竺法护译。第二西晋安息国沙门安法钦译。有目连普见一切处佛疑而问佛一节。
　　佛游忉利。止夏。比丘菩萨俱。月氏天子。问法得记。目连劝发诸天供佛。佛因说十方现身施化。非声闻缘觉所知。明一切佛身如幻化。有供养者福亦等。

一心奉请佛说盂兰盆经。及佛说报恩奉盆经(拜观同上)　　竺法护译。第二附东晋录。一名供像功德经。比第一略甚。
　　佛为目连。说七月十五日供自恣僧法。度其母脱饿鬼。

一心奉请佛说巨力长者所问大乘经(拜观同上)　　宋西夏沙门智吉祥等译。
　　佛在园。长者心觉悟。为五百长者说世无常。及三乘法。同见佛。佛为略说方便。长者求大乘深法。佛说六度妙行兼及生死过患。长者得无上忍。出家得记。

一心奉请佛说德护长者经。及月光童子经。申日儿本经(拜观同上)　　隋乌苌国沙门那连提黎耶舍译。第二西晋月支国沙门竺法护译。第三刘宋中天竺沙门求那跋陀罗译。二与第一同。三略。
　　佛在灵山。外道劝德护。七重门各作火坑。又置毒食中。请佛。月光母子叹佛功德。一千采女皆欢叹。月光说佛不受害。佛放光。普召十方大士同受供。月光月上德生女智坚童子皆向父说偈赞佛。佛现神力。长者忏谢。寻受记。并云。月光於末法中。脂那国作大国王。名曰大行。令众生信法。以威德力供佛钵。持一切法。造无量塔。

一心奉请佛说胜军王所问经。及佛说谏王经。如来示教胜军王经。佛为胜光天子说王法经(拜观同上)　　宋北印土沙门施护译。第二刘宋居士沮渠京声译。第三唐大慈恩寺沙门释玄奘译。第四唐大荐福寺沙门释义净译。
　　佛在园。为胜光王说法。正治国。勿贪欲乐。四摄摄众生。并说苦空及十二缘等。比王法经。少付烛付王臣及胜幡陀罗尼耳。四山指邪行老病死。与三经老病死衰略异。

一心奉请佛为优填王说王法正论经(拜观同上)　　唐北天竺沙门大广智不空译。
　　说帝王十过失十功德五衰损五可爱乐法。

一心奉请佛说荫罗国经(拜观同上)　　开元附东晋录。
　　佛往化王及国人。知苦。发菩提心。

一心奉请佛说阿阇世王受决经。及采华违王上佛受决经(拜观同上)　　西晋沙门释法炬译。第二东晋西域沙门竺昙无兰译。即前经采华受决一事也。
　　佛在灵山。王然灯供佛。贫母亦然一灯。先得记。王取华供佛。采华人先自供佛亦得决。王乃与夫人太子自作宝华供具。甫成而佛已涅盘。王悲。耆婆言佛无生灭。至诚能至。王持华至山。依然见佛。佛授记讫。便不现。

一心奉请佛说差摩婆帝授记经(拜观同上)　　元魏北天竺沙门菩提流支译。
　　佛与弥勒入城乞食。至频婆王宫。夫人差摩婆帝。以名衣为座。佛与说树庄严事。得授记。

一心奉请佛说贤首经(拜观同上)。　　乞伏秦沙门释圣坚译。
　　佛在摩竭提国说经。萍沙王夫人颰陀师利。此方云贤首也。愿闻十方佛菩萨剎土名。佛为说之。次问离女身法。佛答十法。增一至十。

一心奉请佛说坚固女经(拜观同上)　　隋乌苌国沙门那连提黎耶舍译。
　　佛在祇园。说女人应离诸过而发大心。坚固即发心。舍利弗与问答。佛为授记。

一心奉请佛说心明经(拜观同上)　　西晋月支国沙门竺法护译。
　　佛在灵山。行分卫。梵志妇畏其夫。仅以一杓饭汁施佛。佛授菩提记。遂并其夫出家证果。

一心奉请佛说金耀童子经(拜观同上)　　宋中印土沙门天息灾译。
　　舍卫国婆罗门生一童子。有诸吉祥。佛往视。说其夙缘。并授记。

一心奉请佛说逝童子经。及佛说长者子制经。佛说菩萨逝经(拜观同上)　　西晋沙门支法度译。第二后汉安息国沙门安世高译。第三西晋河内沙门白法祖译。
　　逝年十六。劝母施佛。母悭。佛现威神。逝劝母与其自分衣食持用供佛。求无上道。佛与授记。

一心奉请佛说龙施女经。及佛说龙施菩萨本起经(拜观同上)　　吴月支国优婆塞支谦译。第二西晋月支国沙门竺法护译。
　　佛游柰国。须福长者女名龙施。浴时遥见佛相。发菩提心。魔变作父相劝令修小乘。心坚不动。魔教其堕楼。龙施乃化男身。得记。第二龙施自说。昔为毒蛇。事道人。道人去。登树投身死。生第四天。下为须福女。

一心奉请佛说长者法志妻经(拜观同上)　　出安公凉土录。
　　佛在祇园。入城乞食。化法志妻及下使女人为男。授道记。

一心奉请佛说乳光佛经。及佛说犊子经(拜观同上)　　西晋月支国沙门竺法护译。
　　第二吴月支国优婆塞支谦译。乞乳事少维摩说法一条。
　　佛因有风疾。命阿难乞乳於梵志家。梵志讥嫌。维摩说法而开悟之。帝释化作童子[谷-禾+牛]牛。牛母牛子。欢喜布施。阿难白佛。佛说牛往因。授道记。

一心奉请佛说树提伽经(拜观同上)　　刘宋中天竺沙门求那跋陀罗译。
　　佛说长者往昔供病道人。今於人间享天福。王不能夺。

一心奉请宝授菩萨菩提行经(拜观同上)　　宋中印土沙门法贤译。
　　佛乞食广严城。现神变。宝授年三岁。以金莲供佛。与目连舍利。互相问答。深明法义。又与文殊问答。八苾刍吐血命终。堕阿鼻。佛记从狱出后。当得授记。宝授以一器饮食。徧供佛僧而无有尽。佛为授记。

一心奉请演道俗业经(拜观同上)　　乞伏秦沙门释圣坚译。
　　佛为给孤长者。说在家有三财。出家有三业。即三乘法也。

一心奉请优婆夷净行法门经(拜观同上)　　出安公凉土录。
　　修行品。佛住舍卫国。欢喜殿中毗舍佉母。与千五百清信女。问净行。佛说昔缘。次示十九净行。又答十行法。五十八法。三大行。四取佛地行。四安住观。三十二不净观。七缚着。三善行。八大人念　修学品。示五十修学。六种光明修学。三十二相有二十行。并示八十种好　瑞应品。示菩萨生时十六奇特。又三十二瑞相一时现。

一心奉请菩萨道树经(拜观同上)　　吴月支国优婆塞支谦译。亦名私呵昧经。亦名道树三昧。亦名私呵三昧经。
　　佛在竹园。长者子私呵昧。与五百弟子。遥见佛相。问云何起菩萨意。有几意喜。几功德休息。行何等法。何以致无生忍。用几事得一切智。用几法住。用几法灭度。灭后有几功德。云何为谛。佛一一答以六法。因发愿得记。

一心奉请菩萨生地经(拜观同上)　　译人同上。
　　差摩竭释种长者子。问云何疾得佛。佛答二种四事。解珠璎供佛。化为宝盖。出五百化人兴供。

一心奉请佛说缘起圣道经。及佛说贝多树下思惟十二因缘经。佛说旧城喻经(拜观同上)　　唐大慈恩寺沙门释玄奘译。第二吴月支国优婆塞支谦译。一名闻城十二因缘。第三宋中印土沙门法贤译。
　　佛坐树下。观十二因缘。流转还灭。悟成正觉　第二喻旧城者。逆顺观十二因缘。如行旧道达旧城也。

一心奉请分别缘起初胜法门经。及佛说缘生初胜分法本经(拜观同上)　　玄奘译。第二隋南天竺沙门达摩笈多译。
　　以十一种殊胜故。於缘起初。说无明以为缘性。一所缘胜。二行相胜。三因缘。四等起。五转异。六邪行。七相状。八作业。九障碍。十随缚。十一对治。

一心奉请大乘舍黎婆担摩经。及佛说了本生死经。佛说稻秆经。慈氏菩萨所说大乘缘生稻秆喻经(拜观同上)　　第一宋北印度沙门施护译。二吴月支国优婆塞支谦译。舍利弗为比丘说也。三附东晋录。四唐北天竺沙门大广智不空译。
　　佛在灵山。告苾刍。若於十二缘生而能见了。是名见法见佛。舍利乞慈氏为释十二因缘甚深之义。

一心奉请佛说法身经(拜观同上)　　宋中印度沙门法贤译。
　　说法身化身二种功德。法身中具明增一法数。

一心奉请佛说十号经(拜观同上)　　宋中印土沙门天息灾译。
　　佛为阿难说。

一心奉请称赞大乘功德经。妙法决定业障经(拜观同上)　　唐大慈恩寺沙门释玄奘译。第二唐于阗国沙门释智严译。
　　佛住法界藏殿。德严菩萨问。何缘是新学菩萨之恶友。佛言二乘人。乃至宁堕地狱。不应起二乘作意。明谤大乘罪及释大义名义。

一心奉请佛说四法经。佛说菩萨修行四法经(拜观同上)　　唐中印度沙门地婆诃罗初译。第二译。但小异耳。
　　佛在祇园。为比丘说。一不舍菩提心。二不舍善知识。三不舍堪忍爱乐。四不舍阿练若。

一心奉请大乘四法经(拜观同上)　　唐于阗国沙门实叉难陀译。
　　佛在祇园。文殊以盖供佛。明供无厌足。说种种四法。说三十五住菩提法。说离十慢。

一心奉请佛说大乘百福相经。及佛说大乘百福庄严相经。佛说妙吉祥菩萨所问大乘法螺经(拜观同上)　　唐中印度沙门地婆诃罗译。二译同。第三宋中印土沙门法贤译。初禅作魔王。后身作初发心。
　　佛在舍卫国。普妙宫。文殊问如来福德量。佛明十善福。轮王福。帝释福。自在天福。初禅二禅摩酰首罗福。辟支后身菩萨福。如来毛孔福。八十随好福。八十随相文福。三十二相福。大法言音福。展转增胜。又二种法生如来身。一胜愿力。二方便力。

一心奉请大乘造像功德经(拜观同上)　　唐于阗国沙门提云般若译。
　　佛往忉利天。优填王初造佛像。佛从天下。深赞之。并答弥勒灭业障事。

一心奉请佛说造立形像福报经。及佛说作佛形像经(拜观同上)　　附东晋录。附后汉录。
　　佛在拘罗瞿国。为优填王说。

一心奉请佛说造塔功德经(拜观同上)　　唐中印度沙门地婆诃罗译。
　　佛在忉利。为观音说。分别一四句偈义。诸法因缘生。我说是因缘。因缘尽故灭。我作如是说。如是偈义名佛法身。汝当书写。置彼塔内。

一心奉请佛说右绕佛塔功德经(拜观同上)　　唐于阗国沙门实叉难陀译。
　　佛在祇园。偈答舍利弗。

一心奉请佛说楼阁正法甘露鼓经(拜观同上)　　宋中印度沙门天息灾译。
　　阿难问云何种清净善根。作曼拏罗。作如来形像功德。佛为广说。

一心奉请无上依经。及佛说未曾有经。佛说甚希有经(拜观同上)　　萧梁优禅尼国沙门真谛译。第二后汉失译人名。第三玄奘译。二三皆第一之首尾二品。
　　校量造佛功德品。佛答阿难　如来界品。如来境性不可思议。烦恼所隐。名众生界。修菩提道。说名菩萨。出离烦恼。过一切苦。除垢清净。说名为佛。於三位中。一切处等无挂碍。本来寂静。依如实知。依无量修。正觉众法。悉平等如。住无余涅盘。不舍利益众生事　菩提品。明如来最极清净转依。常乐我净功德。超过声闻缘觉大地菩萨三种意生身　如来功德品。明一百八十不共之法。谓三十二相八十种好六十八法。六十八者。十力。四无畏。三念处。大悲。十八不共法。三十二种如来独得　如来事品。十八事最妙最上。因百八十法而成　赞叹品。阿难偈赞　付嘱品。十法持此经。书写供养乃至修行十法。

一心奉请佛说诸法勇王经。及一切法高王经。诸法最上王经(拜观同上)　　刘宋罽宾国沙门昙摩蜜多译。第二元魏中天竺婆罗门瞿昙般若流支译。第三隋北天竺沙门阇那崛多等译。
　　佛在竹林。新出家比丘。问毕报施恩事。佛以入僧数修僧业得僧善利答之。次问发大乘心。佛言不在三法。三问。三止之。佛放白毫光。照大千界。众集。舍利弗三请。佛为说阿耨达池喻。广显发心功德。谓无能报恩者。唯漏尽及发心耳。次较持经功德。为发心者说性空法。魔军落地。佛亦勅其持经。

一心奉请佛说施灯功德经(拜观同上)　　高齐乌苌国沙门那连提黎耶舍译。
　　佛在祇园。告舍利弗。有四种胜妙善法。为一切众生无上福田。若七众以灯供养。福不可思议。於现在世。得三种净心。於临终时。得三种明。又得见四种光明。便生三十三天。於五种事而得清净。还生人中。出家持戒。又得四可乐法。四种清净。又若住大乘施灯明者。世世得八种可乐胜法。八种无量胜法。又以灯施说法者。得八种无量资粮。又见他施灯生随喜。得八种增上法。又叹五法难得。一人身。二信法。三出家。四具戒。五漏尽。次偈赞发大心为最。

一心奉请浴像功德经。及佛说灌顶经。佛说灌洗佛经。佛说浴像功德经(拜观同上)　　唐大荐福寺沙门释义净译。第二西晋沙门释法炬译。一名灌洗佛形像经。第三乞伏秦沙门释圣坚译。一名摩诃剎头。第四唐迦湿蜜罗国沙门宝思惟译。惟圣坚译。云四月八日。宜如佛初生以香水浴像。
　　佛在灵山。清净慧问涅盘后云何供养。佛言供舍利弗如芥子。得十五功德。应用香水作坛浴之。

一心奉请佛说菩萨行五十缘生经(拜观同上)　　西晋月支国沙门竺法护译。
　　佛在灵山。文殊说前世功德。今致相好。

一心奉请佛说内藏百宝经(拜观同上)　　后汉月支国沙门支娄迦谶译。
　　文殊问沤和拘舍罗所入事。佛答以随世示现。其实佛无种种事也。

一心奉请佛说最无比经。及佛说希有校量功德经(拜观同上)　　唐大慈恩寺沙门释玄奘译。第二隋北天竺沙门阇那崛多译。少发菩提心一节。
　　佛为阿难。较量三归功德。不可思议。次及十善八关五戒式叉摩那戒尼戒比丘戒。乃至发菩提心功德。转胜不可思议。

一心奉请文殊师利问菩萨署经(拜观同上)　　后汉月支国沙门支娄迦谶译。
　　舍利弗欲问法。佛言。若从文殊但问怛萨阿竭署。因缘法名。未悉其事。舍利目连作礼。请问菩萨摩诃僧那僧涅。佛言怛萨阿竭署者有四事。一发意。二阿惟越致。三菩萨坐於树下。四具足佛法。迦叶等各至学署法门。次五百婆罗门来问法。

一心奉请佛说明度五十校计经(拜观同上)　　后汉安息国沙门安世高译。
　　十方大士问。菩萨有痴有黠。佛言校计为黠。不修校计为痴。因广说五十校计法。

一心奉请入定不定印经。及不必定入定入印经(拜观同上)　　唐大荐福寺沙门释义净译。第二元魏中天竺婆罗门瞿昙般若流支译。
　　佛在鹫峰。妙吉祥问退不退行。佛言。有羊车行。象车行。日月神力行。声闻神力行。如来神力行。前二有退名不定。后三行不退名定。

一心奉请佛说谤佛经。及佛说决定总持经(拜观同上)　　元魏北天竺沙门菩提留支译。第二西晋月支国沙门竺法护译。咒作华言。
　　佛在灵山。有十菩萨七年勤修陀罗尼。心苦不静。舍戒还家。不畏戒菩萨。为彼请佛开化。佛言其曾谤法师。久受恶报。已七百世勤修无克。次另说陀罗尼。令仍出家。七日住於慈悲无常念佛三昧。即见十方千佛。恶障尽灭。获陀罗尼。得不退转。次重戒人。於善恶法师。失命身死。不应见其过。而以应具四种净法释之。并略修陀罗尼法。

一心奉请佛说象腋经。并佛说无所希望经(拜观同上)　　刘宋罽宾国沙门昙摩蜜多译。第二西晋月支国沙门竺法护译。一名象步经。
　　佛在灵山。舍利弗偈叹安乐德。佛放身光集众。观文殊而微笑。文殊启问。佛唱经名。阿难问。佛赞许。文殊又问。佛为说六度及六三昧。次明欲入此经。如入虚空。六十增上慢比丘欲从座去。舍利弗留之。更请问佛。佛为解释。令大众获益。增上慢者得证。佛答文殊云何学云何行云何住云何修进。次明信解者得二十功德。并说往古金刚幢。以咒疗众生病。

一心奉请佛说甚深大回向经(拜观同上)　　刘宋出佑公录。
　　佛在祇园。明天菩萨问。云何修少善获大果。佛言。应於去来现在佛所。修慈身口意行。所谓随喜叹善。又於去来现在诸众生所。修慈身口意行。所谓十善戒。以此功德。共一切众生。回向无上菩提。

一心奉请佛说大方广未曾有经善巧方便品(拜观同上)　　宋北印土沙门施护译。
　　大意菩萨问。修菩萨行者。於五欲境。作何方便。取而不着。虽复常行无所障碍。佛言。於诸佛所深种善根。名为善巧方便。即得诸佛共所建立。所谓行少分施起增上心。回向一切。一香一华。一灯一衣。乃至园林饮食。皆为众生普发大愿。又於所见一切境界。皆为众生发愿。

一心奉请佛说十二头陀经(拜观同上)　　一名沙门头陀经。刘宋中天竺沙门求那跋陀罗译。
　　佛在祇园。食已。至阿兰若处趺坐微笑。摩诃迦叶请问笑缘。佛言。阿兰若处。诸佛所赞。生无量功德。得三乘圣道。行此法有十二事。一远离二着。二常行乞食。三次第乞。四一食。五节量食。六中后不饮果蜜等浆。七敝纳衣。八但三衣。九冢间住修止观。十树下止。十一露地坐。十二但坐不卧。更宜系心一处。观五蕴空。依教者获果证。帝释文殊发愿护持。

一心奉请佛说四辈经(拜观同上)　　西晋月支国沙门竺法护释。
　　佛在祇园。自说末世弟子能坏佛道。舍利弗听佛说四辈弟子法非法事。

一心奉请佛说三品弟子经(拜观同上)　　一名弟子学有三辈。吴月支国优婆塞支谦译。
　　佛在祇园。为阿难说在家弟子。有上中下功罪不同之致。

一心奉请佛说四不可得经(拜观同上)　　西晋月支国沙门竺法护译。
　　因四仙人避无常而不能免。佛为比丘说四不可得。及菩萨初中竟善。

一心奉请佛说佛印三昧经(拜观同上)　　后汉安息国沙门安世高译。
　　佛在灵山。入於三昧。光照十方。大众云集。舍利弥勒问佛所在。文殊令入三昧观之。皆不能见。须臾佛现。乃问其义。佛言。住深般若佛印故。

一心奉请佛语法门经(拜观同上)　　元魏北天竺沙门菩提留支译。
　　佛住毗耶离大林。龙威德上王请问。佛为分别是佛语非佛语门。龙威悟无生忍。

一心奉请佛说法常住经(拜观同上)　　附西晋录。
　　佛在祇园。为比丘说有佛无佛法性如故。佛分别四谛十二因缘六度等法。若行者与合。无彼无此。如众流合海。

一心奉请佛说罪业报应教化地狱经(拜观同上)　　后汉安息国沙门安世高译。
　　佛在灵山。因信相菩萨请。放眉间光照於地狱。寻光见佛。信相问二十种恶报罪因。佛一一答之。诫令修行报恩。

一心奉请佛说辩意长者子所问经(拜观同上)　　元魏沙门释法场译。
　　答生天乃至佛会。各有五事。共说五十法要。次於请食时。一乞人发恶意。即感恶报。一乞人发善意。即获善报。为国王还供佛僧。

一心奉请佛说大自在天子因地经(拜观同上)　　宋北印土沙门施护译。
　　目连於大自在天宫乞食。大自在天先为天后赞佛功德。次以食施。兼语目连过去无数劫事。目连食竟。入定思惟。不能得知。舍利迦叶共往问佛。佛说其夙因。

一心奉请佛说尊那经(拜观同上)　　宋中印土沙门法贤译。
　　佛在骄睒弥国瞿师罗林。尊那尊者问无尽功德。佛答以七种布施。七缘发心。

一心奉请佛说弟子死复生经(拜观同上)　　刘宋居士沮渠京声译。
　　优婆塞先事外道。后奉佛戒。死去十日复生。述冥中所见之事。化一家皆见佛得果。

一心奉请佛说七女经(拜观同上)　　吴月支国优婆塞支谦译。
　　拘留国婆罗门七女。喜自贡高。有分儒达居士为之问佛。诃其不好。并说往昔国王七女因缘。

一心奉请佛说懈怠耕者经(拜观同上)　　刘宋居士沮渠京声译。
　　耕人遥见佛来。发心欲见。寻退。欲俟闲时。佛放光集众。说其已过六佛。今复懈怠。彼人闻已。乃趋见佛。悔过闻法。得不退转。

一心奉请大法炬陀罗尼经(拜观同上)　　隋北天竺沙门阇那崛多译。
　　缘起品。善威光天子问陀罗尼。佛入大力庄严三昧。令过去境界一切现前。次为阿难说过去放光如来说此经事　伏魔品　授魔记品　三乘行品　问法性品　菩萨行品　相好品　四念处品　四圣谛品　忍较量品　三乘教品　三法藏品　法师相品　谤法果报品　劝受持品　智成就品　忍成就品　证涅盘品　劝证品　法师行相品　遮谤品　功德品　为他悔过品　六度品　求证品　诸菩萨证三昧品　召诸菩萨品　问等觉品　三昧因缘品　供养法师品　入海神变品　佛升须弥山顶品　天伏阿修罗品　阿修罗本业品　杂类本业品　说无相品　勤修行品　三字法门品　将护法师品　放光佛本事品　教证法品　说无住品　说听功德品　诸菩萨证相品　如化品　缘生法品　信解品　离恶友品　辨田赞施品　付菩萨品　付天帝释品　法师宏护品。

一心奉请大威德陀罗尼经(拜观同上)　　阇那崛多译。
　　佛为阿难。说陀罗尼法本。先列种种根数。次一一法中。示多种名。多种义。并说末世恶比丘事。及菩萨住母胎中。楼阁庄严。

一心奉请尊胜菩萨所问一切诸法入无量法门陀罗尼经。及佛说无崖际总持法门经(拜观同上)
　　高齐河南居士万天懿译。东方菩萨兴无量供。利益群生。见佛入一真谛法。请问此陀罗尼门。第二乞伏秦沙门释圣坚译。咒作华言。

一心奉请金刚场陀罗尼经。及金刚上味陀罗尼经(拜观同上)　　隋北天竺沙门阇那崛多译。第二元魏北天竺沙门佛陀扇多译。
　　佛於灵山妙色聚落。入一切法平等相三昧。诸比丘皆不见佛所在。诸天亦尔。次见在金窟。以神通力。使诸菩萨去地而坐。其大菩萨各入三昧。令众获益。佛腾空微笑放光。文殊问。佛乃问金刚场陀罗尼法。无一切善不善。有为无为。乃至一切诸法。一切平等同故。欲是陀罗尼。恼是陀罗尼。痴是陀罗尼。乃至天龙八部男相女相地狱等皆是陀罗尼。又说入无二法门。无明乃至生是陀罗尼。
　　○以下密部。亦方等所摄也。陀罗尼名总持。亦名遮持。本该一切时法。但仪轨须有师承。妄自结印持明。名为盗法。

一心奉请佛说一切如来真实摄大乘现证三昧大教王经。及金刚顶一切如来真实摄大乘现证大教王经(拜观同上)　　宋北印度沙门施护等译。第二唐北天竺沙门大广智不空译。前经之第一分也。
　　金刚界大曼拏罗广大仪轨分。大毗卢遮那如来。在色究竟天王宫。与九十九俱胝大菩萨众俱。为坐菩提场一切义成菩萨。示现受用身。告以观察自心三摩地。是真实智忍。次说四大明。又以金刚大灌顶法而为灌顶。乃成正觉。诣须弥山顶金顶摩尼宝峰楼阁中。次第入诸三昧出生金刚手金刚钩金刚弓金刚喜金刚藏金刚光金刚幢金刚喜金刚眼金刚慧金刚场金刚语金刚尾湿嚩金刚慈友金刚暴怒金刚拳等诸大菩萨。阿閦如来宝生如来观自在王如来不空成就如来。亦各说大明出金刚像。大毗卢遮那如来。复入四三昧。出生四大明妃。四如来亦出四大明妃。大毗卢遮那如来。复入四三昧。出生金刚钩金刚索金刚锁金刚铃四菩萨身。次以弹指相。普徧召集一切如来。以百八名劝请称赞具德一切如来增上主宰。自金刚萨埵。无始无终。持大金刚者。持金刚者。说劝请已。说金刚界大曼陀罗颂。次说弟子入坛法等　金刚秘密曼拏罗广大仪轨分　金刚智法曼那罗广大仪轨分　金刚事业曼拏罗广大仪轨分　现证三昧大仪轨分　降三世曼拏罗广大仪轨分。谓降大自在天那罗延天等　忿怒秘密印曼拏罗广大仪轨分　金刚部法智三昧曼拏罗广大仪轨分　金刚部羯磨曼拏罗广大仪轨分　金刚部广大仪轨分　三世轮大曼拏罗广大仪轨分　一切金刚部金刚曼拏罗广大仪轨分　一切金刚部法三昧曼拏罗广大仪轨分　一切金刚部羯磨曼拏罗广大仪轨分　调伏一切世间大曼拏罗广大仪轨分　莲华秘密印曼拏罗广大仪轨分　智曼拏罗广大仪轨分　大曼拏罗广大仪轨分　一切义成就大曼拏罗广大仪轨分　宝秘密印曼拏罗广大仪轨分　智曼拏罗广大仪轨分　羯磨曼拏罗广大仪轨分　一切如来真实摄一切仪轨随应方便广大教理分　一切如来真实摄诸部仪轨秘密法用广大教理分　一切如来真实摄一切仪轨最上秘密广大教理分　一切如来真实摄一切仪轨胜上教理分。金刚手菩萨。说法仪竟。以百八名称赞劝请一切如来。於是一切如来及金刚手降三世观自在虚空藏金刚手各说一颂。一切如来及金刚手。皆从大毗卢遮那心入已如理而住。尔时世尊从须弥山顶诣菩提场。敷吉祥草而坐。转处诸天所献座。以百八名称赞金刚手。此经梵本四千颂。译成三十二分。一分至五。大乘现证三昧也。六至十四。金刚三昧也。十五至十八。法三昧也。十九至二十二。羯磨三昧也。后四分。诸部秘密教理所摄起。

一心奉请大乘金刚髻珠菩萨修行分经(拜观同上)　　唐南印度沙门菩提流志译。
　　普思议菩萨问云何入此三摩地。佛言。金刚髻珠王。化生悉陀太子。於法界摩尼山日光明王佛所。闻此法界缯髻。与金刚如来心品三摩地已。无量劫未尝忘失。明闻经之福。明外道苦行所招恶果。检校人错用僧物。不敬师长。十恶。不从师受三摩耶法自作法咒。皆有恶果。

一心奉请大乘瑜伽金刚性海曼殊室利千臂千钵大教王经(拜观同上)　　唐北天竺沙门大广智不空译。
　　释迦摩尼佛。在摩酰首罗天王宫。与毗卢遮那如来。於金刚性海莲华藏会。同说此经。曼殊现金色身。出千臂千手千钵。钵中现千释迦。千释迦复现千百亿化释迦。毗卢告释迦。吾等从住昔。修持金刚秘密菩提教法。大圣曼殊室利是吾先师　一阿字观。本寂无生义。是毗卢遮那如来　二啰字观。本空离尘义。是阿閦如来　三跛字观。本真无染着离垢义。是宝生如来　四左字观。本净妙行义。是观自在王如来　五曩字观。本空无自性义。是不空成就如来　曼殊有十种大愿　释迦从摩酰首罗天。下降祇园。入定放光。出定微笑。十六大士问。佛说金刚三摩地。有十种甚深奇特法。命曼殊现大神通。为师子勇猛。说其将来成普见佛　此经宗本有三。一法身。金刚三摩地。二报身。普贤行愿力。三化现。文殊般若母。圣体有五。一本源金刚圣性。二大圆镜智。三平等性智。四妙观察智。五成所作智。以上第一品　佛令曼殊为一切菩萨众生导首。曼殊说。一切法即是一切有情心。有情心烦恼种性。即是菩提性。即是本性真净。即是四智菩提。次说十六大士修菩提观。东普贤不空王摩罗极喜王。南虚空藏大威德光宝幢摩尼常喜悦。西观自在王曼殊室利妙慧法轮圣意无言。北毗首羯磨难敌精进力催一切魔怨金刚拳法界王。次门六大力士金刚助护佛法。一大乐。二大笑。三一髻尊。四降三世。五四足尊。六阎曼德。以上第二品　上方上意。下方持世。东方普明。东南不思议。南方广意。西南无边智。西方无边音声吼手。西北殊胜益意。北方无尽慧眼。东北方贤护。次明求胜菩提。当修如来大慈心十种观门。令十大菩萨各自陈说所修观门。以上第三品　普眼不见普贤。佛言。普贤三密境界。唯佛能如。次问普贤往昔如来。是谁为师。答言曼殊。又五丈夫。同曼殊愿。即今五部。曼殊明三种重障。不得遇此诸佛正法三摩地教。一者我慢贡高。二者妬贤嫉能。三者多贪懒惰昏掉破戒。次如来分别三时教。一有二空三不空不有。次明文殊夏安居时。往龙宫教化。自恣解夏。大迦叶拟欲摈之。文殊现千臂千手千钵。钵中各现化千释迦。於是一切声闻。求哀悔过。尽皆回向。修习大乘。佛为说大乘十重。所谓不坏毗尼。无过毗尼。最胜实性毗尼。真如毗尼。不思议毗尼。性净毗尼。法眼毗尼。三世平等毗尼。无染解脱清净毗尼。究竟毗尼。以上第四品　五品言。合於道场内秘授心地法。不应於此经显说　六品言。身密口密意密。各十支观门。道场教授有四种义　七品标内凡外凡十圣等妙及十发趣十长养十金刚名　八品释发趣长养金刚十地义。复於祇园说末劫浊乱之相。应归三道。斥外道六师。明三途苦报。勅大众归敬曼殊。

一心奉请佛说一切如来金刚三业最上秘密大教王经(拜观同上)　　宋北印度沙门施护译。
　　一分。说金刚三业最秘密诸佛集会住三摩地　二分。如来各说坚固住菩提心义　第三说金刚庄严三摩地　第四说一切如来心曼拏罗　第五说一切明句行　第六说身语心加持　第七说秘密精妙　第八说甘露三昧　第九说最上清净真实三昧　第十说观察一切如来心　第十一说一切如来真实三昧最上持明大士　第十二说如来金刚相应三昧最上成就　第十三说金刚相应庄严三昧真实观想　第十四说身语心未曾有句召居目林毗多王　第十五说一切心真实金刚出生三昧　第十六说曼拏罗成就金刚现证菩提　第十七说如来三昧法金刚加持　第十八说一切秘密分金刚加持。

一心奉请佛说最上根本大乐金刚不空三昧大教王经。及大乐金刚不空真实三么耶般若波罗蜜多理趣经。金刚顶瑜伽理趣般若经。实相般若波罗蜜经(拜观同上)　　宋中印土沙门法贤译。第二唐北天竺沙门大广智不空译。即前经第一分至十三分。但有心明而无曼拏罗法。第三唐南天竺沙门金刚智依梵本於中天译。第四唐南印度沙门菩提流志等译。二经并与前同。心明皆佛自说。
　　大三昧金刚真实理仪轨分。毗卢佛在他化天宫。说吽字心明。勅金刚手说曼拏罗法　一切如来真实理金刚三昧仪轨分。说阿字及法　降伏三界金刚三昧大仪轨分。金刚手说吽字及法　清净诸烦恼三昧大仪轨分。观自在说纥哩字及法　一切宝灌顶大三昧仪轨分。虚空藏说怛囕字及法　一切拳印三昧大仪轨分。金刚拳说恶字及法　金刚字轮三昧大仪轨分。妙吉祥说阿字及法　一切曼拏罗金刚轮三昧大仪轨分。同心生转法轮菩萨说吽字及法　众金刚三昧大仪轨分。誐誐那巘惹菩萨说唵字及法　金刚忿怒三昧大仪轨分。降诸魔金刚药剎菩萨说郝字及法　一切乐三昧大仪轨分。金刚手说吽字及法　外金刚部仪轨分。外金刚部众。说讷哩字。摩怛哩众说毗踰字。摩度迦罗众说莎字。四贤圣说[錽-火+公]字。各及成就法　般若波罗蜜多教称赞分。一切如来云集赞金刚手菩萨　金刚手菩萨最上秘密大曼拏罗仪轨分　大乐金刚不空三昧大明印相成就仪轨分　一切如来金刚菩提大仪轨分　大金刚火炎日轮仪轨分　除诸业障一切智金刚仪轨分　圆满一切愿金刚宝仪轨分　一切仪轨中最上成就仪轨分　一切相应诸佛三昧曼拏罗仪轨分　一切如来大三昧曼拏罗仪轨分　一切相应义轨分　最上成就印相分　最上秘密仪轨分。

一心奉请佛说秘密相经(拜观同上)　　宋北印土沙门施护译。
　　世尊住一切如来三昧界中。金刚手问要略修法。

一心奉请佛说金刚场庄严般若波罗蜜多教中一分(拜观同上)　　此於大部中抽出别行。施护译。
　　十方如来云集。劝大毗卢遮那如来。说根本无性般若波罗蜜门。妙吉祥亦现神通。化十六大菩萨围绕劝请。佛说三十七助道品。三三摩地。八解脱。九次第定。六念。十分位。十自在。十波罗蜜多。十地。四梵行。十力。四无畏。四无碍辩。十八不共法。一切人法空性平等般若及诸大明句。

一心奉请佛说幻化网大瑜伽教十忿怒明王大明观想仪轨经(拜观同上)　　宋中印土沙门法贤译。
　　佛在净光天。放大光明。金刚手请说。

一心奉请佛说大悲空智金刚大教王仪轨经(拜观同上)　　宋中印土沙门法护译。
　　金刚部序品。於大幻化普通仪轨三十一分中。略出二无我法　拏吉尼炽盛威仪真言品　一切如来身语心圣贤品　贤圣灌顶部品　大真实品　行品　说密印品　大相应轮品　清净品　灌顶品　金刚藏菩萨现证仪轨王品　炽盛拏吉尼所说成就品　说方便品　集一切仪轨部品　金刚王出现品　金刚空智炽盛拏吉尼画像仪式品　饮食品　教授品　持念品　俱生义品。

一心奉请一切如来大秘密王未曾有最上微妙大曼拏经(拜观同上)　　宋中印度沙门天息灾译。
　　相应品曼拏罗仪则品。佛在忉利善法堂入三昧。放三处光。金刚手问密法　灌顶品　阿品黎品　护摩法品　洗法摄受弟子品　铃杵相分出生仪则品　造塔功德品。

一心奉请大毗卢遮那成佛神变加持经(拜观同上)　　唐中印度沙门输波迦罗共一行译。
　　八真言门住心品。秘密主问得一切智方便。佛言。菩提心为因。悲为根本。方便为究竟　八漫荼罗具缘真言品　息障品　普通真言藏品。一切菩萨各说真言　世间成就品　悉地出现品　成就悉地品　转字轮漫荼罗行品　密印品　字轮品　秘密漫荼罗品　入秘密漫荼罗法品　入秘密漫荼罗位品　秘密八印品　持明禁戒品　阿阇黎真实智品　布字品　受方便学处品。明十善戒法　说百字生品　百字果相应品　百字位成品　百字成就持诵品　百字真言法品　说菩提性品　三三昧耶品　说如来品　世出世护摩法品　说本尊三昧品　说无相三昧品　世出世持诵品　嘱累品　　以上三十一品。
　　供养念诵三昧耶法门真言行学处品　增益守护清净行品　供养仪式品　持诵法则品　真言事业品　　以上五品为后分。

一心奉请佛说无二平等最上瑜伽大教王经(拜观同上)　　宋北印度沙门施护译。
　　无二平等最胜大仪轨王影像分。佛在他化天宫。诸佛云集。不见金刚手菩萨。佛同说偈。菩萨现身。诸佛皆向之作礼劝请说法。菩萨乃说法要。普贤雨供供金刚手。诸佛雨供供普贤。普贤即现佛身。说三摩地法门　智部三摩地分　真实摄部三摩地分　法部三摩地分　迦摩部三摩地分　三昧最上智一切成就分　一切佛甚深秘密供养分　一切如来智证最上秘密分　金刚萨埵一切秘密三昧分　一切三昧成就禅定曼拏罗分　大禅定分　出生大禅定分　胜大明教最初事业分　办事分　大徧照如来一切大明金刚出生分　一切大明三昧分　一切如来一切大明遣魔分　一切如来秘密金刚萨埵承事分　一切如来大明如意宝分　集一切大明三摩地分　一切如来身语心清净自智金刚大智分。

一心奉请佛说瑜伽大教王经(拜观同上)　　宋中印度沙门法贤译。
　　序品。大徧照金刚如来。在净光天人楼阁中。与阿閦第四佛。大士天龙俱　佛视金刚手菩萨。放光普照。还入佛身。金刚手问。佛乃入瑜伽大教王三摩地。出定说经　曼拏罗品　真言品　三摩地品　真言大智变化品　印相大供养仪品　观想菩提心大智品　相应方便成就品　护摩品　嘱累品。

一心奉请金刚峰楼阁一切瑜伽瑜祇经(拜观同上)　　唐南天竺沙门金刚智译。
　　序品。金刚界遍照如来。於金刚光明心殿。与十六大士。各说一字真言　一切如来金刚最胜王义利坚固染爱王心品　摄一切如来大阿阇黎位品　金刚萨埵冒地心品　爱染王品　一切佛顶最胜徧照王胜义难摧摧邪一切处瑜伽四行摄法品　一切如来大胜金刚心瑜伽成就品　一切如来大胜金刚顶最胜真实大三昧耶品　金刚吉祥大成就品　一切如来内护摩金刚轨仪品　金刚萨埵菩提心内作业灌顶悉地品　大金刚焰口降伏一切魔怨品。

一心奉请一字佛顶轮王经。及菩提场所说一字顶轮王经(拜观同上)　　唐南印度沙门菩提流志译。
　　第二唐北天竺沙门大广智不空译。
　　序品。佛在树下。比丘大士天仙神鬼俱。金刚密迹主。请说咒。佛入定。光照十方剎。五趣三界。现轮王相。说一字顶轮王咒。大千震动。魔宫火起。地狱苦息。观世音金刚闷绝僻地。佛复说一切佛眼大明母咒。二菩萨即醒。次说白伞盖顶轮王咒。次说光聚顶轮王咒。次说高顶轮王咒。次说胜顶轮王咒　画像法品　分别成就法品　分别密仪品　分别秘相品　成相法品　印成就品。共说五十四印咒　大法坛品　供养成就品　世成就品　护法品。说大难胜忿怒王咒。及心咒　证学法品　护摩檀品。

一心奉请一字奇特佛顶经(拜观同上)　　大广智不空译。
　　现威德智。佛住三十三天。一切凡圣俱。佛说真言曰。
　　南无三漫多勃陀喃(引)(一)　部林(二合)吽(二)
　　印契品　曼荼罗仪轨品　先行品　成就频那夜迦品　说法品。金刚手之弟名寂静慧。偈赞。问法成就。佛答　调伏一切障那夜迦天王品　最胜成就品　菩萨藏品　后附一字顶轮王念诵轨仪。依忉利天宫所说经译。

一心奉请妙吉祥平等最上观门大教王经(拜观同上)　　宋中印度沙门慈贤译。
　　佛在舍卫。弥勒问。三乘妙法外。更有妙乎。佛言。有摩诃三昧耶秘密内法。速得成佛。即入金刚定。放眉间光。青化阿閦。白化毗卢遮那。黄宝生。红无量寿。绿不空成就。复化佛天法智禅五眼菩萨。复化眼耳鼻舌身心智慧八金刚藏菩萨。复化十二供养菩萨。一灯二声三香四甘露五衣六幢七舞八涂香九散华十贯华十一宝盖十二善哉。复化钩索锁铃四金刚菩萨。复化十大明王。大慈大悲大喜大舍大爱大威怒大力无动降三世顶轮。次说求授灌顶。加持五瓶四实末五河水五香未五谷五种子五藏物五色彩五菩提叶五时华五吉祥草五色线五伞盖生饭三分法。次说曼拏罗观想印咒等法。次为金刚手说将来建坛法。次为无尽意说功德无尽等真言。

一心奉请佛顶放无垢光明入普门观察一切如来心陀罗尼经(拜观同上)　　宋北印度沙门施护译。
　　佛在睹史天。说波罗蜜。忉利摩尼藏无垢天子。被炬口天药叉所警。谓七日定无常。与帝释来见。佛说二咒并坛法。亦说夙缘。持此咒者。命尽往生极乐。如跎蜕皮。到彼。不受胞胎。莲华化生。

一心奉请佛说守护大千国土经(拜观同上)　　施护译。
　　佛在灵山。毗耶离灾难起。乃以神力。集一切天龙等。四天王各说一咒。佛说一切明神咒。诸恶鬼神同来归命。四王说谪罚鬼神咒。梵王亦说。佛降毗耶离。现大明王身。说大明王陀罗尼。及心陀罗尼并密印。於是城中难脱。飞鸟出声赞佛功德。佛更说结界持咒之法。梵王又说护童子法。

一心奉请佛说出生一切如来法眼徧照大力明王经(拜观同上)　　宋中印度沙门法护译。
　　佛在大母质邻陀山宝楼阁。说一一咒。魔王怖。欲害佛。金刚手现身降之。复说一咒。又说无量勇猛力真言。次说坛法。次魔王归命。须菩提问受持法。佛又说一咒。文殊问缘行无常。观世音秘密主各问此经名义。

一心奉请广大宝楼阁善住秘密陀罗尼经。及牟黎曼陀罗咒经。大宝广博楼阁善住秘密陀罗尼经(拜观同上)　　唐南印度沙门菩提流志译。
　　第二开元附梁录第一出。第三唐北天竺沙门大广智不空译。二经与第一同。但梁录少序分。后列坛法等稍详。
　　序品。佛初成道。华说神咒。秘密主欢喜。请问咒所从来。佛与大众同往东方宝灯世界。妙种种色宝善住清净佛处。普集一切诸佛。现宝塔中三佛全身舍利。及说其往昔因缘。乃说大明咒王　根本陀罗尼品　心随心咒品　持心咒法品　诵随心咒法品　杂咒品　结坛场法品　手印咒品　画像品　火祭品　普光心印品　手印品。

一心奉请普徧光明焰鬘清净炽盛如意宝印心无能胜大明王大随求陀罗尼经。及佛说随求即得大自在陀罗尼神咒经(拜观同上)　　唐北天竺沙门大广智不空译。第二唐迦湿蜜罗国沙门宝思惟译。
　　序品。佛住须弥峰楼阁。与八十四俱胝那庾多一生补处及声闻天龙八部俱。佛放顶光照十方剎。说大神咒并灵验　得菩萨随求大护大明王陀罗尼经。复为大众王说咒。
　　第二译。佛为大梵王说根本咒一。随咒六。及说功验。并书写结坛法。

一心奉请佛说佛顶尊胜陀罗尼经。及佛顶尊胜陀罗尼经。佛顶最胜陀罗尼经。佛顶尊胜陀罗尼经。最胜佛顶陀罗尼净除业障经(拜观同上)　　唐大荐福寺沙门释义净译。第二唐朝散郎杜行顗译。第三唐中印度沙门地婆诃罗译。第四唐罽宾国沙门佛陀波利译。第五地婆诃罗重译。
　　佛在祇园。善住天子。七日当命终。当七受傍生。次堕地狱。求救帝释。帝释为请佛。说陀罗尼令持。益寿得记。
　　第五译具明善住夙缘。

一心奉请大方等陀罗尼经(拜观同上)　　北凉高昌郡沙门释法众译。
　　初分。佛在祇林。为文殊唱摩诃袒持等诸陀罗尼名。众获益。雷音比丘入定。袒荼罗魔王扰之。东方宝王如来。遣华聚菩萨将咒来护。魔皆发心护法。说十二神王名。华聚雷音。诸魔诸天。婆薮仙地狱众。同来释迦佛所。佛为舍利弗说婆薮名义。示方便之事。及昔因缘　授记分。授雷音及五百弟子并诸天记。文殊舍利论其义。佛说治魔法　梦行分。为文殊说十二梦王七日行法。华聚发大誓愿。毗沙王亦然　护戒品。说七众破戒众。各有咒　不思议莲华分。现优昙华。华有无量佛。舍利弗以神通绕至八十七日百千万分不及其一。佛从座起。以华奉供华中佛。说一神咒。嘱八十万恒河沙大士。华忽不见。大众生疑。佛为解释。并说诸喻。付嘱流通　南岳修此三昧而证圆。今有方等三昧行法。

一心奉请佛说大方等大云请雨经。及大云请雨经。大云轮请雨经。大云轮请雨经(拜观同上)　　宋北天竺沙门阇那崛多等译。第二宇文周中天竺沙门阇那耶舍等译。第三隋乌苌国沙门那连提黎耶舍译。第四唐北天竺沙门大广智不空译。
　　佛在龙宫。龙兴供。发大愿。问灭苦法要。佛说慈心为最。为说咒及如来名。说请雨法。

一心奉请佛说一切如来乌瑟腻沙最胜总持经(拜观同上)　　宋中印土沙门法天译。
　　无量寿佛。於极乐国。为观世音说咒。及成就法。令众生生极乐。

一心奉请佛说大白伞盖总持陀罗尼经(拜观同上)　　元天竺沙门唧捺铭得哩连得啰磨宁及真智等译。
　　出有坏住三十三天。大比丘大菩提勇识天帝等集。入普观顶髻三昧。顶髻出现密咒行法。后有赞叹祷祝偈。

一心奉请佛说最胜妙吉祥根本智最上秘密一切名义三摩地分(拜观同上)　　宋北印度沙门施护译。
　　金刚手为愚众生类。问秘密名义。佛为说之。及修行法。

一心奉请佛说徧照般若波罗蜜经(拜观同上)　　施护译。
　　佛在他化自在天。为金刚说诸字义门。并咒。

一心奉请佛说般若波罗蜜多大明观想仪轨经(拜观同上)　　施护译。
　　具明想诸字。安布身轮。

一心奉请仁王般若念诵法(拜观同上)　　唐北天竺沙门大广智不空译。
　　佛为波斯匿王说念诵仁王般若经持明之法。

一心奉请佛说普贤曼拏罗经(拜观同上)　　宋北印度沙门施护译。
　　佛在鹫峰。说修金刚萨埵秘密相应法。有种种观想。

一心奉请佛说一切如来安像三昧仪轨经(拜观同上)　　施护译。
　　世尊入一切如来金刚安像三昧。从三昧起。说塑画雕造安像庆赞仪轨。有一菩萨白言。佛身无相犹若虚空。徧一切处。云何今说令安佛像。佛言。我为久修行者。说彼法身无相无为。为初发心众生令彼得福。说安像庆赞结净之法。先拣吉星吉日。於结界处。陈幢盖华果。令阿阇黎依法观想沐浴。安耳发髻指甲髭须等。乃至种种供养。

一心奉请无量寿如来修观行供养仪轨(拜观同上)　　唐北天竺沙门大广智不空译。
　　金刚手在毗卢佛大集会。为未来众生。说无量寿如来陀罗尼修三昧门。修念佛三昧。得生净土。入菩萨位。

一心奉请佛说帝释岩秘密成就仪轨(拜观同上)　　宋北印度沙门施护译。
　　佛告金刚手。说帝释岩中得见慈氏菩萨之法。

一心奉请底哩三昧耶不动尊威怒王使者念诵法(拜观同上)　　唐北天竺沙门大广智不空译。
　　佛为执金刚。说念诵悉底哩真言。成就事业法。

一心奉请佛说大灌顶神咒经(拜观同上)　　东晋西域沙门帛尸棃蜜多罗译。
　　灌顶三归五戒带佩护身咒经。
　　佛在祇园。为鹿头梵志。说三归三十六神。五戒二十五神。
　　灌顶七万二千神王护比丘咒经。
　　佛在天帝石室。因诸比丘驰走不安。为说百七十二大鬼神名字。
　　灌顶十二万神王护比丘尼咒经。
　　佛在祗园。为修陀利比丘尼等。被恶鬼娆。召须弥顶上七万鬼神。大海中五万鬼神护之。
　　灌顶百结神王护身咒经。
　　佛在罗阅祇精舍。心为灭后弟子辟除邪毒。帝释遂请佛说百神王名。
　　灌顶宫宅神王守镇左右咒经。
　　佛在磨竭国。勅目连以咒往救迦罗那村灾难。佛亦随请。众集。普观请佛演目连所说章句。佛为说东方七千大神上首三七名。南方九千大神上首二十八名。西方六千大神上首三七名。北方九千大神上首三七名。中央三万大神上首十二名。
　　灌顶冢墓因缘四方神咒经。
　　阿难问殡葬佛。答如轮王。问阎浮有几葬法。佛言有震旦国。我遣三圣在中化导。人民慈哀。礼义具足。葬法第一。问。造立坟塔。死人精灵在中否。佛言亦在亦不在。无善恶。未有去处。在塔墓中。大修福。生人天。造恶堕三涂。不在冢塔中也。舍利虽如麻米。有大威神。兼说阿育王起八万四千塔事。因释种童子被鬼神所娆。结四方灌顶章句以护冢塔。
　　灌顶伏魔封印大神咒经。
　　佛在祇园。默念众生愚。帝释问文头楼法。佛言。先念自身。犹如佛身相好光明。次念千二百五十弟子。次念诸菩萨僧。又念五方大神。以五方神王名字。及其眷属。写着圆木之上。纵广七七分。名为文头楼法。此云神印。次说天帝演说四王名字。次说七佛灌顶无相神印章句。次因阿利陀请。勅诸弟子惠施少少饮食之余。又行此神典。当造其形像。以酥油饼果而施与之。
　　灌顶摩尼罗亶大神咒经。
　　佛在祇园。愍念人民。为邪恶鬼神所恼。结是摩尼亶大神咒经。举七佛名为证。八菩萨五百开士十弟子。三十三天。三十五龙王。三十三大神将。二十四鬼帅。并说山海精魅。四十九鬼。四十九山精。及诸魅鬼名。若急难之日。当斋戒一心。思念十方一切诸佛。过去七佛。八菩萨十弟子五百开士。三十三天。诸大龙王。善神将军及鬼神等。正心正意。莫念东西南北之事。及室家之事。
　　灌顶造五方龙王摄疫毒神咒经。
　　佛游竹林。阿难因维耶离国疾疫。求护。佛言殁毒火殃。皆是杀戒所感。普慈一切。受持禁戒。行於十善。可得至道。遂说五方龙神王名。遣禅提比丘往救。三十九年禅提终。疫兴。人民趣其精舍。见禅提先时所嚼杨枝。掷地成树。树下有泉。折树枝。取泉水。拂洒病人。皆愈。
　　灌顶梵天神策经。
　　佛在因沙崛山中。梵王请出梵结愿一百偈颂以为神策。佛赞许之。遂说九十九卦。每卦八句。
　　灌顶随愿往生十方净土经。亦名普广菩萨所问经。
　　佛将涅盘。普广菩萨问。四辈弟子。修何功德。得生十方国土。佛为说十方佛国随愿往生。问何以经中称赞弥陀佛剎。佛言娑婆人民贪浊。习邪者多。不能专一。令心有在。是故赞之。又为亡者修福。如饷远人。无不获果。又临终归戒。悔过修善。如负债人。依於王。又为亡人修。七分获一。若以亡者物施於三宝。功德力强。可拔地狱。又逆修生七。其福无量。又明请十方僧。不择高下。次第供养无异想。其福最多。又为众说那舍长者。父母罪福因缘。说诸佛无上章句。
　　灌顶章句拔除过罪生死得度经。
　　佛游维耶离乐音树下。文殊问往佛名字。及清净庄严。佛举药师瑠璃光如来十二上愿。其国犹如无量寿国。日曜月净二菩萨。补佛处。愿生西方弥陀国者。闻是佛名。有八菩萨迎令往生。

一心奉请守护国界主陀罗尼经(拜观同上)　　唐罽宾国沙门般若译。
　　序品。佛在树下。比丘大士天龙八部俱。文殊伽陀赞佛　陀罗尼品。佛入普随顺众生心行三昧。令诸众生见闻各别。顶放白光照诸剎。口青光照东方界。右肩金光照南方界。背红光照西。左肩五色光照北。复入无有名字不可思议诸佛境界三昧。大地六种动。一切法自在王菩萨请问因缘。佛答四种。问诸佛境界三昧。何法为因。何为根本。云何修习究竟。佛言深三昧以菩提心为因。大慈悲为根本。方便修习无上菩提。以为究竟。又明一切智体当何所求。一切智智於何求。佛言当於心求。从心而生。此心同虚空相。虚空性即心性。如其心性。即菩提性。菩提性即陀罗尼性。是故此心虚空菩提陀罗尼性。无二无二分。无别无断。问斯义甚深。难通达难入。若未成菩萨功德之人。则无利益。佛言。若欲成就无上菩提。应先发起大慈悲心。普为众生归依三宝受菩萨戒。至诚忏悔。运想供养。劝请诸佛。回向随喜愿灭诸障。并说回向陀罗尼。
　　唵。娑么啰。娑么啰。微么曩娑啰。摩诃斫迦罗。嚩。吽
　　佛告众。重为未成就者。以善方便。随顺世谛。说一乘法。观想此身。次第成就五如来身。此不思议三昧。或有诸根不具。或五无间业。或旃陀罗。皆可趣入。除五种人。一不信。二断见。三常见。四邪见。五怀疑。五种人无慈悲故。若有暂修此三昧者。於身心轻安时。复生五种三昧。一剎那。二微尘。三渐现。四起伏。五安住。无数三昧无数陀罗尼皆悉现前。又明八陀罗尼。能令菩萨总持佛法。辩才无尽。众生乐闻。一大声清净自在陀罗尼门。二无尽宝箧陀罗尼门。三无边漩复陀罗尼门。四海印陀罗尼门。略说四十二字印。五莲华庄严陀罗尼门。六能入无着陀罗尼门。七渐渐深入四无碍智陀罗尼门。八一切诸佛护持庄严陀罗尼门　大悲胎藏出生品。文殊问大悲复以何为本。佛言。以众生受苦为本。苦以烦恼为本。烦恼以颠倒邪见为本。邪见以虚妄分别为本。虚妄分别。非有根本。无有色相。难知难断。菩萨如是起大悲心。劳谦忘倦。复起十六大悲之心。一断身见。二破边见。三除四倒。四除我我所计。五裂盖网。六破六着。七除七慢。八远邪径。九离贪爱。十除瞋恨。十一令舍恶友近善知识。十二令断名利。十三令除诸见。十四令出三界生死牢狱。十五令绝魔罥欲缠。十六令闭三恶入涅盘门。住是十六大悲。即能建立三十二种不共事业　入如来大悲不思议品。为文殊说如来大悲海门一滴之相。二乘如割皮肤。菩萨如割脂肉。如来大悲深彻骨髓。栴檀舍佛。为调伏非非想天一众生故。留身八万四千大劫。以度脱之方入涅盘　入如来不思议甚深事业品。明三十二种正觉甚深事业。十力四无畏十八不共也　菩萨璎珞庄严品。为文殊说。一戒二定三慧四陀罗尼。各各增一至十　大光普照庄严品。八种光。一念二意三解四法五智六谛七神通八修行。各有多种　般若根本事业庄严品。为般若峰菩萨。广说般若母。及般若所生事业。又为无畏辩才菩萨。说般若峰能名之因　陀罗尼功德轨仪品。为金刚手说唵字三和合义。谓婀乌莽。金刚手问。诸佛等视众生。云何但言守护国王。佛言如婴孩病。令母服药。次说金刚城大曼荼罗轨仪法则。金刚手次说陀罗尼供养。及念诵法。佛赞助之。兼明陀罗尼具足六度。又明六年苦行。不得菩提。於月轮中作唵字观。乃成菩提　阿阇世王受记品。王问陀罗尼及曼荼罗。既有无量功德。何以国中灾难无量。佛出其过。引迦叶佛时。讫哩枳王所得二梦。皆释迦末法时兆。又问恶众生入三涂。云何知。谁能见。佛言。当堕地狱。有十五相。当生饿鬼。有八相。当生畜生。见五相。当生人天。各有十相。王念是实是虚。忽有地狱种种恶相。方乃决定三归五戒。以菩提心回向众生。佛赞慰言。譬如铁丸。投水则没。若为钵器。置水则浮　如来嘱累品。文殊广叹陀罗尼。佛较量功德。唱募流通。七十俱胝菩萨。四王。帝释。大梵王。兜率天子。商主天子。魔波旬。夜摩天王。慈氏。大迦叶。各发愿。佛赞印之。文殊问经名。佛言具千名字。略举十名。复问。乃决定举今一名。

一心奉请七佛所说神咒经(拜观同上)　　开元附东晋录。一名广济众生神咒。
　　七佛各说咒。菩萨各说咒。诸天仙星各说咒。菩萨各说誓愿及偈。金刚藏说五疑五信二十五王三昧。护戒归神。护伽蓝十八神。并四天王说大神咒经。

一心奉请一切如来正法秘密箧印心陀罗尼经。及一切如来心秘密全身舍利宝箧印陀罗尼经(拜观同上)　　宋北印度沙门施护译。第二唐北天竺沙门大广智不空译。
　　佛在摩竭提国。应无垢妙光婆罗门请。中路见一旧塔。旋绕供养。悲泣雨泪。十方诸佛。亦皆雨泪。金刚手问故。佛乃说此心咒。劝人造塔供养。

一心奉请佛说圣曜母陀罗尼经(拜观同上)　　宋中印土沙门法天译。
　　佛在阿拏迦嚩帝大城。金刚手请说咒。护众生。不为恶星宿所害。

一心奉请圣无能胜金刚火陀罗尼经(拜观同上)　　法天译。
　　佛在妙高山。勅金刚手说咒安慰天龙夜叉等。

一心奉请佛说大金刚香陀罗尼经(拜观同上)　　宋北印土沙门施护译。
　　但一咒降伏诸天宿曜。无仪轨。

一心奉请佛说智光灭一切业障陀罗尼经。及佛说智炬陀罗尼经(拜观同上)　　施护译。第二唐于阗国沙门提云般若等译。
　　佛在日月天子宫。说佛菩萨名及咒。普贤言二十一日。六时持诵。至心忏悔。能破阿毗地狱。复说一咒以护之　第二译。佛住日月宫。四方佛来集。日月天子请陀罗尼。诸佛菩萨同声说咒。普贤赞劝受持。

一心奉请诸佛集会陀罗尼经。及佛说一切如来金刚寿命陀罗尼经。息除中夭陀罗尼经(拜观同上)　　提云般若译。第二唐南天竺沙门金刚智与智藏译。第三施护译。
　　佛在恒伽河边。为众生除死怖。弹指集十方佛。同声说咒。金刚密迹及四王。亦各说咒。次说坛法　后二无坛法。

一心奉请十二佛名神咒较量功德除障灭罪经。及佛说称赞如来功德神咒经(拜观同上)　　唐北天竺沙门阇那崛多译。第二唐大荐福寺沙门释义净译。
　　佛为弥勒说东方三佛。余九方各一佛名。及陀罗尼。

一心奉请东方最胜灯王如来助护持世间神咒经。及佛说持句神咒经。佛说陀邻尼钵经。圣最上灯明如来陀罗尼经(拜观同上)　　隋北天竺沙门阇那崛多译。第二吴月支国优婆塞支谦译。第三东晋西域沙门竺昙无兰译。第四宋北印土沙门施护译。第二亦名陀罗尼句经。
　　佛在祗园。东方最胜灯王如来。遣上菩萨来此说咒。次阿逸多菩萨。文殊释迦菩萨。及四天王。亦各说咒。

一心奉请佛说华积楼阁陀罗尼经。及华聚陀罗尼神咒经。师子奋迅菩萨所问经。佛说华聚陀罗尼咒经(拜观同上)　　宋北印土沙门施护译。第二吴月支国优婆塞支谦译。第三第四附东晋录。
　　佛在阿耨达龙王宫。师子游戏菩萨问佛功德。及供养功德。佛为分别。并说咒劝持。

一心奉请救济苦难陀罗尼经(拜观同上)　　唐大慈恩寺沙门释玄奘译。
　　佛在逝多林。不可说庄严菩萨。问济苦众生法。佛为说不动如来灭恶趣王如来二咒。

一心奉请佛母大孔雀明王经。及佛说孔雀王咒经。佛说大孔雀咒王经。佛说大孔雀王神咒经。佛说大孔雀王杂神咒经。大金色孔雀王咒经(拜观同上)　　唐北天竺沙门大广智不空译。第二萧梁扶南国沙门僧伽婆罗译。第三唐大荐福寺沙门释义净译。华梵音声稍别。第四东晋西域沙门帛尸犁蜜多罗译。第五译同。第六姚秦北天竺沙门鸠摩罗什译。此三皆前经之少分。
　　佛在祇园。莎底比丘被蛇螫。阿难求救。佛说大孔雀明。并诸神诸天诸佛菩萨名及神咒救之。此经。安定神明。盛陈供养。所以慰群灵者甚至。故能普消毒害。各罄功德。尽发大悲神用矣。

一心奉请佛说大孔雀明王画像坛场仪轨(拜观同上)
　　唐北天竺沙门大广智不空译。

一心奉请菩提场庄严陀罗尼经(拜观同上)　　大广智不空译。
　　佛住广博大园。因毗钮达多婆罗门求子。为说陀罗尼。种植一切善根。满一切愿。

一心奉请圣无量寿决定光明王如来陀罗尼经(拜观同上)　　宋中印土沙门法天译。
　　佛向妙吉祥。说无量寿陀罗尼。能增寿命。得大利益。

一心奉请佛说无能胜幡王如来庄严陀罗尼经(拜观同上)　　宋北印土沙门施护译。
　　佛在忉利。帝释为修罗败。佛说此陀罗尼。书旌旗上。一切怨敌。无能胜者。

一心奉请佛说胜庄严陀罗尼经。及佛说宝带陀罗尼经(拜观同上)　　施护译。
　　佛在迦毗罗城。罗睺童子卧时。被恶罗剎所娆。佛为说咒护之。又说结界陀罗尼。慈氏梵王。亦各说咒。

一心奉请大吉义神咒经(拜观同上)　　元魏昭玄统沙门释昙曜译。
　　先说归命烧香。请三宝。及天龙各各咒法。次明天帝释为修罗所败。佛为说大结界咒。次有一切天龙鬼神。次第助佛说咒。佛乃说所办之法。

一心奉请金刚光焰止风雨陀罗尼经(拜观同上)　　唐南印度沙门菩提流志译。
　　佛及大身孽噜荼并诸天王。各说调伏恶龙止风雨法。

一心奉请佛说圣多罗菩萨经(拜观同上)　　宋中印度沙门法贤译。
　　佛在香醉山。为五髻乾闼婆王。说圣多罗菩萨咒。及颂赞。持者能生极乐国。

一心奉请圣观自在菩萨一百八名经(拜观同上)　　宋中印土沙门天息灾译。
　　佛在补怛洛迦山说持者亦生极乐国。

一心奉请毗俱胝菩萨一百八名经(拜观同上)　　宋中印土沙门法天译。
　　佛说菩萨一百八名咒持者得生极乐世界。

一心奉请佛说大吉祥陀罗尼经(拜观同上)　　宋中印土沙门法贤译。
　　佛在苏珂嚩帝佛剎。观自在请说咒。令众生获大富贵。

一心奉请佛说大吉祥天女十二契一百八名无垢大乘经(拜观同上)　　唐北天竺沙门大广智不空译。
　　佛在安乐世界。向无畏观自在。说三十八吉祥名号。及十二契一百八名无垢赞叹真言。

一心奉请佛说大吉祥天女十二名号经(拜观同上)　　大广智不空译。
　　佛住极乐世界。为观自在说此咒。能除贫穷一切不祥。

一心奉请大乘八大曼荼罗经。及佛说八大菩萨曼荼罗经(拜观同上)　　宋中印土沙门法贤译。第二唐北天竺沙门大广智不空译。有八菩萨赞。
　　佛在补陀落迦山。宝藏月光菩萨请说。先於中心安佛。次安八大菩萨。所谓观自在慈氏虚空藏普贤金刚手曼殊室哩除盖障地藏。共有九咒。

一心奉请无垢净光大陀罗尼经(拜观同上)　　唐睹货逻国沙门弥陀山等译。
　　佛在迦毗罗城精舍。劫比罗战荼婆罗门七日后当命终。有善相师告之。因恐惧来见佛。佛勅令修理古塔。念诵神咒。增长命根。生极乐国乃至成佛。遂说塔及咒法。

一心奉请圣佛母小字般若波罗蜜多经(拜观同上)　　宋中印土沙门天息灾译。
　　佛在灵山。圣观自在请佛说此。复说胜妙般若波罗蜜多陀罗尼。

一心奉请诸佛心印陀罗尼经。及诸佛心陀罗尼经(拜观同上)　　宋中印土沙门法天译。第二唐大慈恩寺沙门释玄奘译。
　　佛在兜率天说二咒。闻者不生魔界速证菩提。

一心奉请佛说一切闪电障难随求如意陀罗尼经。及佛说如意摩尼陀罗尼经(拜观同上)　　唐大慈恩寺沙门释玄奘译。第二宋北印度沙门施护译。
　　佛在舍卫国。向阿难说四方电名。并说神咒。观自在金刚手梵王帝释。亦各说咒亦勅龙中说一咒。与金光明最。胜王经中幅所说仿佛。

一心奉请虚空藏菩萨问七佛陀罗尼经。及如来方便善巧咒经。圣虚空藏菩萨陀罗尼经(拜观同上)　　附梁录。第二隋北天竺沙门阇那崛多译。第三宋中印度沙门法天译。
　　佛在维罗莎山顶。一比丘为病困。一比丘被鬼挠。虚空藏求佛。佛现神力。七佛皆於空中。各说一咒　隋译同。宋译。有比丘裸形叫。唤及虚空说咒事。

一心奉请佛说救拔焰口饿鬼陀罗尼经。及佛说救面然饿鬼陀罗尼神咒经(拜观同上)　　唐北天竺沙门大广智不空译。第二唐于阗国沙门实叉难陀译。
　　佛在尼拘律园。阿难独居。念所受法。於夜三更。见焰口饿鬼。怖而问佛。佛为说无量威德自在光明胜妙力陀罗尼。即今变食真言。并说多宝妙色身广博身离怖畏四如来名。若施鬼持七徧。仙等十四。三宝二十一。焰口法起焉。第二译缺四佛名号。

一心奉请瑜伽集要教阿难陀罗尼焰口仪轨经(拜观同上)　　唐北天竺沙门大广智不空译。
　　有启请法。破地狱印咒各一。召饿鬼印咒各一。召罪印咒各一。摧罪印咒各一。净业印咒各一。忏悔印咒各一。甘露印咒各一。开咽喉印咒各一。七如来名号发菩提心印咒各一。受三昧耶戒印咒各一。施食印一咒二。普供养印咒各一。奉送印咒各一。

一心奉请佛说延寿妙门陀罗尼经。及护命法门神咒经。善法方便陀罗尼经。金刚秘密善门陀罗尼经(拜观同上)　　宋中印土沙门法贤译。第二唐南印度沙门菩提流志译。三四附东晋录。
　　佛在成正觉地。金刚手请说妙咒。佛放眉光。集十方佛赞助。次明二十功德。第二译。多诸咒。如金刚手。梵王。帝释。四王。鬼子母。金刚手。大自在天。童子将军。月光天子。观自在。慈氏。雪山。大药叉。金刚商羯罗天女。金刚军。金刚使者。各说咒。佛印赞之。三四译。助咒少。

一心奉请佛说七俱胝佛母准提大明陀罗尼经并念诵观行。及佛说七俱胝佛母心大准提陀罗尼经。七俱胝佛母所说准提陀罗尼经(拜观同上)　　唐南天竺沙门金刚智译。第二唐中印度沙门地婆诃罗译。第三唐北天竺沙门大广智不空译。
　　佛在祇园。念未来众生说过去七俱胝准提如来陀罗尼。第二译。缺观行法。

　　水陆道场法轮宝忏卷第一之中
　　水陆道场法轮宝忏卷第一之下
一心奉请佛说慈氏菩萨誓愿陀罗尼经(拜观同上)　　唐中印土沙门法天译。
　　佛为慈氏说咒。慈氏立誓。拔苦受记。

一心奉请佛说百千印陀罗尼经(拜观同上)　　唐于阗国沙门实叉难陀译。
　　共有三咒。应书供塔中。

一心奉请六字大陀罗尼咒经(拜观同上)　　附梁录。
　　亦是为救阿难故说。

一心奉请六字咒王经及六字神咒王经(拜观同上)　　附东晋录第二附梁录。咒稍多。
　　因旃陀罗女厌惑阿难。咒以破之。

一心奉请佛说圣六字大光明王陀罗尼经(拜观同上)　　宋北印度沙门施护译。
　　佛在祇园。为阿难说二咒。

一心奉请佛说大护明大陀罗尼经(拜观同上)　　宋中印度沙门法天译。
　　佛在没哩际疏聚落。往吠舍离城说咒。为除灾难。

一心奉请圣六字增寿大明陀罗尼经(拜观同上)　　宋北印度沙门施护译。
　　佛在祗园。说咒救阿难病。

一心奉请佛说疗痔病经(拜观同上)　　唐大荐福寺沙门释义净译。
　　共有二咒。

一心奉请佛说善乐长者经。及佛说能净一切眼疾病陀罗尼经(拜观同上)　　宋中印土沙门法贤译。第二唐北天竺沙门大广智不空译。
　　佛在迦毗罗城。为长者说清净眼秘密大神咒。治其眼病。

一心奉请佛说莲华眼陀罗尼经(拜观同上)　　宋北印度沙门施护译。
　　能除六根病。得六根清净。

一心奉请佛说宝生弥陀尼经(拜观同上)　　施护译。
　　持诵者能灭一切罪。得天眼清净。

一心奉请佛说尊胜大明王经(拜观同上)　　施护译。
　　佛为阿难说咒。亦是过去七俱胝佛所说。

一心奉请佛说金身陀罗尼经(拜观同上)　　施护译。
　　说咒。亦说功用。

一心奉请佛说持世陀罗尼经。及佛说雨宝陀罗尼经。佛说大乘圣吉祥持世陀罗尼经(拜观同上)　　唐大慈恩寺沙门释玄奘译。第二唐北天竺沙门大广智不空译。第三宋中印度沙门法天译。
　　佛在建碟迦林。妙月长者请问除病愈贫灭罪安危之法。佛说此也。

一心奉请圣持世陀罗尼经(拜观同上)　　宋北印土沙门施护译。
　　先说持法。后说印咒。

一心奉请佛说圣大总持王经(拜观同上)　　施护译。
　　佛在祇园。为阿难说四咒。能知七生十四生二十一生事。

一心奉请宿命智陀罗尼经(拜观同上)　　宋中印土沙门法贤译。
　　持者。能知宿命。

一心奉请佛说钵兰赊嚩哩大陀罗尼经(拜观同上)　　法贤译。
　　除恶魔鬼神。及消除灾害疾疫。

一心奉请佛说俱枳罗陀罗尼经(拜观同上)　　法贤译。
　　佛在祇园。为阿难说。

一心奉请佛说妙色陀罗尼经(拜观同上)　　法贤译。
　　出生饮食施鬼神。可用之。

一心奉请佛说大七宝陀罗尼经(拜观同上)　　附梁录。
　　以七佛功德。令众生除怖畏。

一心奉请佛说旃檀香身陀罗尼经(拜观同上)　　宋法贤译。
　　诵者得见观自在。亦治恶癞疮癣。

一心奉请佛说无畏陀罗尼经(拜观同上)　　法贤译。
　　佛为比丘众说。

一心奉请佛说施一切无畏陀罗尼经(拜观同上)　　宋北印度沙门施护等译。
　　佛为帝释说。

一心奉请佛说炽盛光大威德消灾吉祥陀罗尼经。及佛说大威德金轮佛顶炽盛光如来消除一切灾难陀罗尼经(拜观同上)
　　唐北天竺沙门大广智不空译。第二唐代失译人名。即流通之消灾经也。第二有九曜真言。

一心奉请佛说持明藏八大总持王经(拜观同上)　　宋北印度沙门施护译。
　　共说十咒。

一心奉请佛说六门陀罗尼经(拜观同上)　　唐大慈恩寺沙门释玄奘译。
　　佛在净居天上说咒。持者速证菩提。

一心奉请佛说善夜经(拜观同上)　　唐大荐福寺沙门释义净译。
　　栴檀天子。觉悟比丘。令其问佛。佛为说经并三咒。

一心奉请胜幢臂印陀罗尼经。及妙臂印幢陀罗尼经(拜观同上)　　唐大慈恩寺释玄奘译。
　　唐大慈恩寺实叉难陀译。
　　因大梵王及观音问。说此咒。持者更不受恶趣生。

一心奉请佛说普贤菩萨陀罗尼经(拜观同上)　　宋中印土沙门法天译。
　　普贤入三昧。一切佛摩顶赞之。乃放光说咒。

一心奉请佛说十八臂陀罗尼经(拜观同上)　　宋中印土沙门法贤译。
　　为阿难说。持者消灭根本罪业。积多功德。

一心奉请佛说胜旛璎珞陀罗尼经(拜观同上)　　宋北印度沙门施护译。
　　佛在喜乐山顶天宫不远仙人处。因大梵王启请。说咒拔罪。

一心奉请佛说灭除五逆罪大陀罗尼经(拜观同上)　　宋中印土沙门法贤译。
　　为阿难说。

一心奉请佛说洛叉陀罗尼经(拜观同上)　　法贤译。
　　持此咒。如持洛叉佛无异。

一心奉请佛说无量功德陀罗尼经(拜观同上)　　法贤译。
　　持一洛叉。得见慈氏。持二洛叉。得见观自在。持三洛叉。得见无量寿佛。

一心奉请佛说拔除罪障咒王经(拜观同上)　　唐大荐福寺沙门义净译。
　　佛於净居天上。说咒。曼殊曲为不信之人求救济。佛为说大咒王。

一心奉请佛说一切法功德庄严王经(拜观同上)　　义净译。
　　佛在竹林。入能断惑离垢三昧。地动众集。执金刚请说经。三止之后。乃说二种四法。观世音赞此法门。法师及供养者当生极乐。次说胜妙陀罗尼。及说坛仪。

一心奉请庄严王陀罗尼经(拜观同上)　　义净译。
　　佛在布怛落迦山。为观音文殊。说往昔所持咒。持者当生极乐。及得无量功德。即时大地震动。佛乃说咒。并说持法。

一心奉请八名普密陀罗尼经。及佛说秘密八名陀罗尼经(拜观同上)　　唐大慈恩寺沙门释玄奘释。第二宋中印土沙门法贤译。
　　佛为金刚手。说易成无损之兆。

一心奉请佛说如意宝总持王经(拜观同上)　　宋北印度沙门施护译。
　　佛在睹史天宫。妙住菩萨问。有人受持如意宝总持章句。何不见三世佛。佛言住福业故。疑未断故。虽受持非受持。住有为心。无善巧智无方便故。此经无咒。

一心奉请佛说一向出生菩萨经。及佛说无量门微密持经。佛说出生无量门持经。阿难陀目佉尼诃离陀邻尼经。阿难陀目佉尼诃离陀经。佛说无量门破魔陀罗尼经。舍利弗陀罗尼经。出生无边陀罗尼经。佛说出生无边门陀罗尼经(拜观同上)　　隋北天竺沙门阇那崛多译。第二吴月支国优婆塞支谦译。咒作华言。第三东晋迦维罗卫国沙门佛陀跋陀罗译。亦作华言。第四元魏北天竺沙门佛陀扇多译。华梵双具。止四十八句。第五刘宋中天竺沙门求那末陀罗译。但华言四十八句。第六刘宋天竺沙门功德直共玄畅译。第七萧梁扶南国沙门僧伽婆罗译。第八唐于阗国沙门释智严译。咒有八十九句。第九唐北天竺沙门大广智不空译。
　　佛将涅盘。勅目连集一切声闻缘觉。勅菩萨集十方大士。佛为舍利弗说陀罗尼。及修行种种四法并然灯弥陀闻法得菩提事。

一心奉请大方广菩萨藏文殊师利根本仪轨经。及大方广菩萨藏经中文殊师利根本一字陀罗尼法。曼殊室利菩萨咒藏中一字咒王经。佛说大陀罗尼佛法中一字心咒经(拜观同上)　　宋中印度沙门天息灾译。经文未尽。第二唐迦湿蜜罗国沙门宝思惟译。即护身真言也。第三唐大荐福寺沙门释义净译。第四宝思惟译。有画像护摩等法。
　　序品。佛住净光天。眉间光照开华世界。开华主佛所。妙吉祥童子。令来会中。彼佛先为说三真言。次来此会。入三昧普召佛菩萨等同来集会。妙吉祥略说真言行义法句。从一至八　菩萨变化仪轨品　曼拏罗仪则品　上品[巾*(穴/登)]像仪则品　中品[巾*(穴/登)]像仪则品　下品[巾*(穴/登)]像仪则品　第四[巾*(穴/登)]像仪则品　第一成就最上法品　第三成就最胜法品　第四净行观想护摩成就法品　数珠仪则品。金刚子印捺啰子菩提子槵子。西枝北枝东枝皆好。南枝不可用　护摩品　曼罗拏成就法大轮一字明王画像仪则品　一切法行义品　法义　品随业因果品　阴阳善恶征应品　略说大轮一字品　略说一字大轮王画像成就品　一字根本心真言仪则品　妙吉祥心么字唵字成就法仪则品　妙吉祥六字心真言品　地位时节仪则品　执魅者仪则品　如来藏大法宝法界像无数功德祥瑞品　生无量功德果报品　说印仪则品。

一心奉请金刚顶经曼殊室利菩萨五字心陀罗尼品(拜观同上)　　唐南天竺沙门金刚智译。
　　咒曰阿啰跛者娜。具有坛法持法。

一心奉请文殊师利宝藏陀罗尼经(拜观同上)　　唐南印度沙门菩提流志译。
　　佛在净居天。光照文殊顶。文殊复以光照金刚密迹主顶。金刚请问法灭之后。云何文殊广利众生。佛言。当於东方大振邦国五顶山。游行居住。有秘密心咒。并绘像坛印等法。先说十八大陀罗尼。次说八字秘密心陀罗尼曰。
　　唵阿未啰吽却哳啰
　　次说画像法坛法印法。

一心奉请圣阎曼德迦威怒王立成大神验念诵法(拜观同上)　　唐北天竺沙门大广智不空译。
　　佛於净居天宫。命文殊说威怒王胜根本真言。

一心奉请大方广曼殊室利童真菩萨华严本教赞阎曼德迦威怒王真言阿毗遮噜迦真言品(拜观同上)　　大广智不空译。
　　说忿怒王真言。成就有情。治罚难调伏者。又答寂静慧菩萨问。复说诸调伏法　此出三十一六足本尊品三十二阎曼德迦忿怒王品。

一心奉请文殊师利菩萨根本大教王经金翅鸟王品(拜观同上)　　大广智不空译。
　　佛在净居天宫。金翅鸟王对文殊说真言密行。

一心奉请文殊问经字母品(拜观同上)　　大广智不空译。
　　佛告文殊。诸法入於字母。及陀罗尼字义。

一心奉请佛说最上意陀罗尼经。及佛说圣最胜陀罗尼经(拜观同上)　　宋北印土沙门施护译。
　　二译同。佛在救鸽城。为阿难陀及大众。说往昔传教比丘。遇神人说咒。神人即文殊也。第二言苾刍往支那。路中见大人。知是文殊为说咒。

一心奉请不空羂索神变真言经。及佛说不空羂索咒经。不空羂索神咒心经。不空羂索咒心经。佛说圣观自在菩萨不空王秘密心陀罗尼经(拜观同上)　　唐南印土沙门菩提流志等译。二阇那崛多等。三玄奘。五施护。四同第一。
　　母陀罗尼真言序品。佛在补陀洛山。众集。观音白佛。说不空羂索心王母陀罗尼真言　秘密心真言品　秘罗成就真言品　秘密印三昧耶品　法界密印庄严品　羂索成就品　护摩增益品　秘密灌顶品　三三昧耶像品　护摩安稳品　清净无垢莲华王品　广大解脱曼拏罗品　最胜明王真言品　奋怒明王品　悉地王真言品　唐博摩尼香王品　金刚摩尼药品　如意摩尼瓶品　如来加持品　溥遍心印真言出世间品　不思议观陀罗尼真言品　陀罗尼真言辩解脱品　最上神变解脱坛品　光焰真言品　出世解脱坛仪品　一切菩萨敬礼解脱三昧耶真言品　出世解脱坛印品　出世相应解脱品　根本莲华顶陀罗尼真言品　十地真言品　世间成就品　莲华顶阿伽陀药品　护摩成就品　根本莲华坛品　根本莲华顶像品　神变密印品　神变真言品　多罗菩萨护持品　大众护持品　溥遍解脱陀罗尼真言品　溥遍解脱心曼拏罗品　溥遍轮转轮王阿伽陀药品　溥遍轮转轮王神通香品　如意阿伽陀药品　无垢光神通解脱三昧耶像品　大奋怒王品　一切种族坛印品　大奋怒王字轮真言三昧耶品　大奋怒王真言护持品　执金刚秘密王问疑品　广大明王央俱舍真言品　广大明王摩尼曼拏罗品　广大明王三三昧耶品　广大明王阿迦陀药品　广大明王央俱舍羂索曼拏罗品　广大明王图像品　大可畏明王品　然顶香王成就品　黑药成就品　护摩秘密成就品　斫刍眼药成就品　神变阿伽陀药品　召请诸天密护品　大可畏明王像品　大可畏明王坛品　清净莲华明王品　灌顶真言成就品　灌顶曼拏罗品　不空摩尼供养真言品　祈雨法品　清净莲华明王成就法品　功德成就品　供养承事品　明王曼拏罗像品　亩捺罗印品　密仪真言品　嘱累品。
　　第三译咒夹华言。第二译以下四种。皆前经之母陀罗真言序品也。

一心奉请佛说大乘庄严宝王经(拜观同上)　　宋中印土沙门天息灾译。
　　佛在舍卫。菩萨大地男女集。地狱出光。照园。现大庄严。除盖障菩萨问。佛言观自在历劫救苦。住种种三昧。身诸毛孔具希有功德。普贤行十二年不得边际。次求六字大明陀罗尼。并见波罗奈城法师。佛告阿难。伽蓝中造业受报。

一心奉请佛说大方广曼殊室利经观自在菩萨受记品。及佛说大方广曼殊室利经观自在多罗菩萨仪轨经(拜观同上)　　唐北天竺沙门大广智不空译。第二同。
　　世尊徧观净居天宫。赞叹观自在菩萨受成佛记。观自在入普光明多罗三昧。从右目童放光。流出妙女。普告众生。誓度苦海。遍游世界。还至佛所。礼观自在。持青莲华。瞻仰而住。观自在说偈咒　曼荼罗品　画像品　第二画像品　发遣圣者陀罗尼　一髻罗剎陀罗尼。

一心奉请叶衣观自在菩萨经(拜观同上)　　大广智不空译。
　　佛住极乐世界。金刚手请观世音。说叶衣观自在菩萨陀罗尼。

一心奉请阿哩多罗尼阿噜力经(拜观同上)　　大广智不空译。
　　佛在给孤独园。观自在说咒曰。
　　唵阿噜力迦娑嚩诃
　　此是一切莲华部心。次说种种曼荼罗法。画像法。护摩法。持者生极乐国。

一心奉请金刚恐怖集会方广仪轨观自在菩萨三世最胜心明王经(拜观同上)　　大广智不空译。
　　序品。佛在宝峰大山宫殿。观自在说心真言。头顶眼等十五真言　成就事品　成就如意宝品　疗一切病品　一切有情敬念品　义利成就品　成就轨仪品　普通成就品　成就心真言品。

一心奉请十一面观自在菩萨心密言念诵仪轨经(拜观同上)　　大广智不空译。
　　佛住补陀洛山。观自在与无量持明仙绕佛。说自根本密言。次说澡浴焚香献华饮食等一切密言。又说修行仪轨遍莲华部一切念诵法。

一心奉请千手千眼观世音菩萨广大圆满无碍大悲心陀罗尼经(拜观同上)　　唐西天竺沙门伽梵达磨译。
　　佛在补陀洛迦山。观音於大会中。密放神通光明。总持王问佛。佛言安乐众生。故密放光。观音即白佛说咒。为大梵王说咒形貌。又为阿难说种种求愿治病之法。四十手功德。日光月光二大士。各说咒护持咒人。

一心奉请千手千眼观世音菩萨姥陀罗尼身经。及千眼千臂观世音菩萨陀罗尼神咒经(拜观同上)　　唐南印度沙门菩提流志译第二唐大总持寺沙门释智通译。
　　咒共十四。印共二十五。与大悲咒不同。

一心奉请观自在菩萨怛嚩多哩随心陀罗尼经(拜观同上)　　菩提流志译。
　　佛在极乐。观音说此陀罗尼。及说四十八印法。疗一切病坛法。

一心奉请如意轮陀罗尼经。及观世音菩萨秘密藏神咒经。观世音菩萨如意摩尼陀罗尼经。观自在菩萨如意心陀罗尼咒经(拜观同上)　　唐南印度沙门菩提流志译。第二唐于阗国沙门实叉难陀译。第三唐迦湿密罗国沙门宝思惟译。皆少略。第四唐大荐福寺沙门释义净译。
　　此经出大莲华金刚三昧耶加持秘密无障碍经　序品　破业障品　诵念法品　印法品。共三十印　坛法品　佩药品　含药品　眼药品　护摩品　嘱累品。

一心奉请观自在菩萨母陀罗尼经(拜观同上)　　宋中印土沙门法贤译。
　　佛在广严城。普贤菩萨说此咒。

一心奉请佛说一切如来名号陀罗尼经(拜观同上)　　法贤译。
　　佛初成道。观自在说咒。受持者当得成佛。

一心奉请观自在菩萨说普贤陀罗尼经。及清净观世音菩萨普贤陀罗尼经(拜观同上)　　唐北天竺沙门大广智不空译。第二唐大总持寺沙门释智通译。
　　佛在灵鹫山。观世音说一根本咒。一结界咒。一奉请咒。
　　第二译有画像入坛受持法。

一心奉请观世音菩萨消伏毒害陀罗尼经(拜观同上)　　东晋天竺居士竺难提译。
　　佛在庵罗树园。月盖长者请救毗舍离国病。佛说西方一佛二菩萨名。即得见佛菩萨。菩萨大悲为说神咒。

一心奉请广大莲华庄严曼拏罗灭一切罪陀罗尼经(拜观同上)　　宋北印度沙门施护译。
　　佛在鹿野苑。梵寿国王偶至一寺。寺僧用佛顶华鬘迎之。王受戴头上。忽然头痛。医不能疗。其妹劝令见佛。佛说其故。且为说妹等夙缘。大意菩萨问用常住物果报。佛言堕阿毗。又问救济之方。佛乃三请观自在菩萨说咒。并画像念诵曼拏罗仪轨。

一心奉请佛说一髻尊陀罗尼经(拜观同上)　　唐北天竺沙门大广智不空译。
　　佛在鹫峰。观自在从顶化出罗剎王。说咒降伏诸恶鬼神。并说坛法。

一心奉请佛说秘密三昧大教王经(拜观同上)　　宋北印度沙门施护译。
　　一切如来大乘现证三昧金刚仪轨会。世尊在三十三天。与一百六十万俱胝那庾多大菩萨众及金刚明妃金刚执持天王天女等俱。金刚手菩萨说秘密心明及曼拏罗颂　金刚破恶大仪轨会。亦金刚手说　转字轮曼拏罗会。妙吉祥。诸欲自在。欢喜王。虚空藏。大光。宝幢。极喜根。圣观自在。金刚轮。金刚法。金刚无言。金刚巧业。金刚护。降诸魔。一切如来金刚拳。诸菩萨。各说大明。及曼拏罗仪轨。金刚手又说大明及曼拏罗仪轨。一切如来答金刚手十三问。又告释梵诸天。令各说心明仪轨。

一心奉请最上大乘金刚大教宝王经(拜观同上)　　宋中印土沙门法天译。
　　佛在广严城。口放光。印捺罗部帝天子请法。佛先为说往缘。次勅金刚手。授以秘法。兼说弟子八事及二谛。

一心奉请妙臂菩萨所问经。及苏婆呼童子经(拜观同上)　　法天译。第二唐中印度沙门轮迦波罗初译。
　　得胜师助伴速获悉地分。妙臂菩萨以持诵成就不成就为问。金刚手答。当离烦恼。起深信。发菩提。重三宝。信於我。归命大金刚族。远离十不善业。常离愚痴邪见。当须入彼三昧耶大曼拏罗。承彼圣力加被。仍须发勇猛心。发菩提心。唯信於我。不信外道天魔等。先须求依戒德清净福德最胜阿阇黎。譬如种田。须依好地。若有宿业。须取胜地。作塔安像。供养赞叹忏悔持诵。又须具助伴。如车二轮　选求胜处分　分别数珠持心离障分。凡持诵时。真言印契。收摄其心。贪瞋痴等若盛。应作不净慈悲缘起等观。一切善法皆悉回向无上菩提。如众流归海。又不应为小妨大。又应远离八法。又不得吃供养残食。及鬼神残食　金刚杵频那夜迦分。先分别跋折罗法。次明作障频那夜迦有其四部。唯大明真言能退之。又持诵供养护摩等时。若不依法。及缺仪则。或复行人心有疑惑。或复谈说世间俗事。彼作障者即得其便。次说护身之法。令不得便　分别悉地相分。不应於真言曼孥罗加减传授。又不得以此法彼法而相回换。当具二法。悉地乃成。一者行人具足戒德。勤精进。不贪嫉。不吝惜。二者真言文句满足。声相分明。复不得缓急。其声和畅。勿高勿默。又不得心缘异境。及杂语间断　知近悉地分。欲具首悉地。先须具持八戒。四日或三日或二昼夜。仍须断食。方求悉地　说成就分　召请钵天说事分　说诸遮难分　说圣道分。即八正道　分别诸部分　说八法分。成就法。上三中三下二。不应求下品也　第二稍详。

一心奉请苏悉地羯罗经(拜观同上)　　输迦波罗译。
　　请问品。忿怒军茶利菩萨。请问执金刚　真言相分。执金刚明此经五种庄严。一大精进。二明王。三能除障。四能成就诸勇猛事。五能成就一切真言。持诵余真言不成就者。当兼持此经根本真言　分别阿阇黎相品　分别持诵真言相品　分别同伴相品　拣择处所品　分别戒法品。具明种种不应为事。有净水净土洗浴漱口一切真言　供养华品　涂香药品　分别烧香品　然灯法品　献食品第十三其十三十四十五落去　分别成就品　奉请品　供养品　光显品　本尊灌顶品　祈请品　受真言品　满足真言品　增力品　护摩品　备物品　成诸相品　取物品　净物品　物量品　灌顶坛品　光物品　分别悉地时分品　圆备成就品　奉请成就品　补阙少法品　被偷成就物却征法品　成就具支法品。

一心奉请金刚顶瑜伽念珠经(拜观同上)　　唐北天竺沙门大广智不空译。十方广颂中略出。
　　佛勅金刚手。说念珠功德胜利。

一心奉请佛说金刚手菩萨降伏一切部多大教王经(拜观同上)　　宋中印度沙门法天译。
　　纯说降伏成就法。

一心奉请金刚恐怖集会方广仪轨观自在菩萨三世最胜心明王大威力乌枢瑟摩明王经(拜观同上)　　唐北天竺沙门阿质达霰译。
　　摩酰首罗大部多主问。金刚手为说乌枢瑟摩秘密曼荼罗法。能成一切种种事业。

一心奉请金刚手光明灌顶经最胜立印圣无动尊大威怒王念诵仪轨法品(拜观同上)　　唐北天竺沙门大广智不空共徧智译。
　　金刚手说圣者无动心。及立印结界护摩等法。

一心奉请圣迦抳忿怒金刚童子菩萨成就仪轨经(拜观同上)　　出苏悉地经大明王教中第六品。唐北天竺沙门大广智不空译。
　　金刚手为未来国王。正法治国。生清净信。尊敬三宝者。又为外道不信因果毁谤三宝者。说息灾增益爱敬降伏等法。令知佛法有大威德。神通自在。知诸菩萨具一切智是故说此无比大威德圣迦抳忿怒法。

一心奉请大乘方广曼殊室利菩萨华严本教赞阎曼德迦忿怒王真言大威德仪轨品(拜观同上)　　大广智不空译。
　　金刚手赞说忿怒王真言。

一心奉请佛说妙吉祥瑜伽大教金刚陪啰嚩轮观想成就仪轨经(拜观同上)　　宋中印度沙门法贤译。
　　曼拏罗分　一切成就法分　观想分　画像仪轨分　护摩法分　观想成就分。

一心奉请金刚萨捶说频那夜迦天成就仪轨经(拜观同上)　　法贤译。
　　纯说种种成就法。

一心奉请秽迹金刚说神通大满陀罗尼法灵术要门经(拜观同上)　　唐北天竺沙门无能胜译。
　　佛临涅盘化现力士。降螺髻大梵。其时大梵纵部下凌蔑三宝。往者皆屈。故现为四头八臂金身赤发身以咒降之。腾身飞往日月无光。大梵恐惧尽悔其所作。

一心奉请秽迹金刚法禁百变法门经(拜观同上)　　唐北天竺沙门阿质达霰译。
　　即续前经。明诸符印。

一心奉请佛说金刚香菩萨大明成就仪轨经(拜观同上)　　宋北印土沙门施护译。
　　佛在睹史多天。金刚手请说。

一心奉请佛说虚空藏菩萨能满诸愿最胜心陀罗尼求闻持法(拜观同上)　　出金刚顶经成就一切义品。唐中印土沙门输迦波罗译。
　　佛从诸波罗蜜平等三摩地起。说咒并坛法印法。

一心奉请圣多罗菩萨一百八名陀罗尼经(拜观同上)　　宋中印土沙门法天译。
　　多罗菩萨说一咒。自在天王说一咒。

一心奉请香王菩萨陀罗尼经(拜观同上)　　唐大荐福寺沙门释义净译。
　　一咒。二行法。诵者大获果报。

一心奉请智慧陀罗尼经(拜观同上)　　宋北印度沙门施护译。
　　大慧菩萨住须弥山顶。童子相菩萨请说此咒。

一心奉请佛说大摩里支菩萨经及佛说摩利支天陀罗尼咒经佛说末利支提婆华鬘经佛说摩利支天经(拜观同上)　　宋中印土沙门天息灾译。二附梁录三四大广智不空译。
　　佛在给孤独园。先为苾刍说菩萨名及咒。次说种种护摩仪轨。

一心奉请佛说最上秘密那拏天经(拜观同上)　　宋中印土沙门法贤译。
　　最上成就仪轨分。佛在毗沙门宫。放光加被拏那天。令说心明　成就仪轨分　　最上成就仪轨　最上曼拏罗仪轨成就法分　最上成就画像仪轨分　最上成就供养大明分　最上成就印相大明分　最上成就敬爱护摩法分　大明曼拏罗成就仪轨分。

一心奉请佛说宝藏神大明曼拏罗仪轨经(拜观同上)　　宋中印度沙门法天译。
　　佛在棱伽国中说。

一心奉请速疾立验摩酰首罗天说阿尾奢法(拜观同上)　　唐北天竺沙门大广智不空译。
　　那罗延天。请摩酰首罗天。说迦楼罗使者成办世间事法。

一心奉请大药叉女欢喜母并爱子成就法(拜观同上)　　大广智不空译。
　　佛在竹林。大药叉女名欢喜者。说自心陀罗尼及爱子陀罗尼成就法。饶益有情。

一心奉请诃利帝母真言法(拜观同上)　　大广智不空译。
　　药叉女向佛说。真言保胎求男女等法。

一心奉请佛说护诸童子陀罗尼咒经(拜观同上)　　元魏北天竺沙门菩提留志译。
　　大梵天王说鬼神名。及说咒以护童子。佛亦为说一咒。

一心奉请啰嚩拏说救疗小儿疾病经(拜观同上)　　宋中印土沙门法贤译。
　　说十二曜母鬼执魅小儿之相。及说祭祀咒法。

一心奉请千转大明陀罗尼经(拜观同上)　　宋北印土沙门施护译。
　　帝释在佛前说咒。

一心奉请佛说毗沙门天王经(拜观同上)　　宋中印土沙门法天译。
　　佛在给孤独园。毗沙门天王。於初夜分来说神咒。卫护行人。佛嘱比丘。受持。

一心奉请阿咤婆拘鬼神大将上佛陀罗尼经(拜观同上)
　　附梁录。与幻师咒缘起同。而说咒人及咒皆不同。

一心奉请宝贤陀罗尼经(拜观同上)　　宋中印土沙门法贤译。
　　佛在祇园。宝贤大夜叉王献咒。安乐贫苦众生。

一心奉请幻师颰陀神咒经(拜观同上)　　亦名玄师颰陀所说神咒经。东晋西域沙门竺昙无兰译。
　　因救毒蛇咬。鬼神挠。贼所劫比丘。故说。

一心奉请佛说大爱陀罗尼经(拜观同上)　　宋中印土沙门法贤译。
　　佛在祇园。大爱海神对佛说咒。解脱大海危难。

一心奉请佛说陀罗尼集经。及佛说十一面观世音神咒经。十一面神咒心经。千转陀罗尼观世音菩萨咒经。六字神咒经。大圣大欢喜双身毗那耶迦法(拜观同上)　　唐中天竺沙门阿地瞿多译。
　　大神力陀罗尼经释迦佛顶三昧陀罗尼品　一切佛部内有阿弥陀佛大思惟经　大轮金刚陀罗尼。诵三七遍。即当入一切坛。不成盗法　金刚杵功能法相品　般若波罗蜜多部　观世音部　十一面观世音神咒　千转观世音菩萨心印咒　观世音毗俱知菩萨三昧品神咒品　马头观世音菩萨法印咒品　诸大菩萨法会印咒品　金刚部　诸天部摩利支天经　功德天法　诸天等献佛助成三昧法印咒品　诸佛大陀罗尼都会道场印咒品。
　　第二译宇文周优波国沙门耶舍崛多等译。此经名金刚大道场神咒。有十万偈成部。出十一面观世音一品。从集经第四卷来。
　　第三唐大慈恩寺沙门释玄奘译。同上。
　　第四唐大总持寺沙门释智通译。从第五卷来。
　　第五唐南印度沙门菩提流志译。从第六卷来。与文殊根本经中咒同。
　　第六唐北天竺沙门大广智不空译。从诸天下卷来。

一心奉请佛说大普贤陀罗尼经(拜观同上)　　开元附梁录。
　　根本咒一。治病咒六。

一心奉请佛说消除一切灾障宝髻陀罗尼经(拜观同上)　　宋中印土沙门法贤译。
　　佛告阿难。帝释与修罗战败。说咒与之。

一心奉请大寒林圣难拏陀罗尼经。及佛说檀持麻油述经(拜观同上)　　宋中印土沙门法天译。第二东晋西域沙门竺昙无兰译。
　　罗睺罗於寒林中。多被扰恼。佛为说咒。第二译夜被鬼神娆。佛咒护之。

一心奉请佛说摩尼罗亶经(拜观同上)　　竺昙无兰译。
　　灌顶神咒经第八卷别出。

一心奉请佛说穰麌梨童女经(拜观同上)　　唐北天竺沙门大广智不空译。
　　佛在祇园。为苾刍说香醉山童女所宣陀罗尼。能治世间一切诸毒。

一心奉请佛说安宅神咒经(拜观同上)　　出后汉录。
　　佛在祇园。为离车长者子说。

一心奉请佛说息除贼难陀罗尼经(拜观同上)　　宋中印度沙门法贤译。
　　佛在摩伽陀国。阿难怖贼。佛为说结毗尼。

一心奉请佛说辟除贼害经(拜观同上)
　　附东晋录。

一心奉请佛说咒时气病经(拜观同上)
　　东晋西域沙门竺昙无兰译。

一心奉请佛说咒齿经(拜观同上)
　　竺昙无兰译。

一心奉请佛说咒目经(拜观同上)
　　竺昙无兰译。

一心奉请佛说咒小儿经(拜观同上)
　　竺昙无兰译。

一心奉请佛说除一切疾病陀罗尼经(拜观同上)　　唐北天竺沙门大广智不空译。
　　佛在给孤独园。向阿难说。

一心奉请佛说辟除诸恶陀罗尼经(拜观同上)　　宋中印土沙门法贤译。
　　能除毒虫等难。

一心奉请咒三首经(拜观同上)　　唐中印度沙门地婆诃罗译。
　　大轮金刚陀罗尼一　日光菩萨咒二　摩利支天咒三。

一心奉请大悲神咒(拜观同上)　　不出译人名。
　　单咒无文。

一心奉请咒五首经(拜观同上)　　唐大慈恩寺沙门释玄奘译。
　　能灭重罪千转陀罗尼。六字咒。七俱胝咒。一切如来随心咒。观自在菩萨随心咒。

一心奉请种种杂咒经(拜观同上)　　隋北天竺沙门阇那崛多译。
　　妙法莲华经六咒。旋塔灭罪陀罗尼。礼拜灭罪命终来迎咒。供养三宝咒。观世音忏悔咒。金刚咒。蛇咒。坐禅安稳咒。咒肿咒。治恶鬼病金刚咒千转陀罗尼。第一灭罪清净咒。第二咒。第三咒。第四咒。七俱胝佛神咒。随一切如来意神咒。六字陀罗尼咒。归依三宝咒。

一心奉请最胜佛顶陀罗尼(拜观同上)　　宋中印度沙门法天译。
　　但有咒八十八句。

一心奉请大金刚妙高山楼阁陀罗尼(拜观同上)　　宋北印土沙门施护译。
　　但有咒。

一心奉请金刚摧碎陀罗尼(拜观同上)　　宋中印土沙门慈贤译。
　　但有咒。

一心奉请佛说无量寿大智陀罗尼(拜观同上)　　宋中印土沙门法贤译。
　　但有咒。

一心奉请佛说宿命智陀罗尼(拜观同上)　　法贤译。
　　但有咒。

一心奉请佛说妙吉祥菩萨陀罗尼(拜观同上)　　法贤译。
　　前有偈赞。

一心奉请佛说慈氏菩萨陀罗尼(拜观同上)　　法贤译。
　　但有咒。

一心奉请拔一切业障根本得生净土神咒(拜观同上)
　　刘宋中天竺沙门求那跋陀罗重译。

一心奉请陀罗尼经诸部要目(拜观同上)　　唐北天竺沙门大广智不空译。
　　明瑜伽本经有五部。及四曼拏罗四印四眼一。百二十护摩等事要目。

一心奉请金刚顶经一切如来真实摄大乘现证大教王经(拜观同上)　　大广智不空译。
　　深妙秘密金刚界大三昧耶修习瑜伽仪　金刚界大曼拏罗毗卢遮那一切如来族秘密心地印真言羯磨部　三昧耶部　供养部。
　　即佛说一切如来真实摄大乘现证三昧大教王经第一分修习仪轨也。

一心奉请金刚顶瑜伽中略出念诵经(拜观同上)　　唐南天竺沙门金刚智译。
　　从卧起时印咒。乃至观五佛出生一切金刚菩萨。及入坛灌顶等法。

一心奉请金刚顶瑜伽金刚萨埵五秘密修行念诵仪轨(拜观同上)　　唐北天竺沙门大广智不空译。
　　演顿证如来内功德秘要。

一心奉请金刚顶瑜伽经十八会指归(拜观同上)　　大广智不空译。
　　说十八会修行教法大意。

一心奉请金刚顶瑜伽三十七尊礼(拜观同上)　　大广智不空译。
　　说礼佛菩萨名号。及忏悔发愿文。

一心奉请一切秘密最上名义大教王仪轨(拜观同上)
　　此於瑜伽大部中略出。宋北印土沙门施护译。解释一切秘密最上名义。

一心奉请妙吉祥平等瑜伽秘密观身成佛仪轨(拜观同上)　　宋中印土沙门慈贤译。
　　依经具明课诵法事。

一心奉请妙吉祥平等观门大教王经略出护摩仪(拜观同上)　　慈贤译。
　　一讪底。当作圆炉。讪底。此云息灾。二补瑟致。炉如半月。或作八角。补瑟致。此云增益。三嚩舍。炉作四角。嚩舍。此云敬爱。四阿尾左啰。炉作三角。阿尾左啰。此云降伏。炉中烧一切物而作供养。各有咒印。名为护摩。护摩。此云火祭也。

一心奉请金刚王菩萨秘密念诵仪轨(拜观同上)　　唐北天竺三藏大广智不空译。
　　说毗卢遮那如来。三密修持大印等法。

一心奉请金刚顶经瑜伽修习毗卢遮那三摩地法(拜观同上)　　唐南天竺沙门金刚智译。
　　说礼佛五悔修供观心等法。

一心奉请不空羂索毗卢遮那佛大灌顶光真言(拜观同上)　　唐北天竺沙门大广智不空译。
　　说灌顶光真言求成就法。能灭重罪。能生极乐。

一心奉请大毗卢遮那成佛神变加持经略示七支念诵随行法(拜观同上)　　大广智不空译。
　　於彼经第七卷中略出。有七咒印。

一心奉请大日经略摄念诵随行法(拜观同上)　　一名五支略摄念诵要行法。大广智不空译。
　　有五咒印。

一心奉请一字佛顶轮王念诵仪轨(拜观同上)　　大广智不空译。
　　与一字奇特佛顶经后所附仪轨同。

一心奉请瑜伽翳迦讫沙啰乌瑟尸沙斫讫罗真言安怛陀那仪则一字顶轮王瑜伽经(拜观同上)　　大广智不空译。
　　槩不出咒印。皆指本部及余部。

一心奉请金刚顶瑜伽护摩仪轨(拜观同上)　　唐师子国沙门释智藏译。
　　护摩仪轨一息灾。二增益。三降伏。四钩召。五敬爱。

一心奉请一字金轮王佛顶要略念诵法(拜观同上)　　唐北天竺沙门大广智不空译。
　　内一字轮王根本咒。与一字佛顶轮王念诵仪轨中根本咒同。

一心奉请佛顶尊胜陀罗尼念诵仪轨(拜观同上)　　大广智不空译。
　　明结坛等法。及四成就法。

一心奉请阿閦如来念诵供养法(拜观同上)　　大广智不空译。
　　初有偈总摄行法。后一一别出。

一心奉请金刚寿命陀罗尼念诵法(拜观同上)　　唐南天竺沙门金刚智共不空译。
　　报身佛从第四禅。下须弥顶。一切如来请转法轮。入忿怒三摩地。流出降三世金刚菩萨。苦治大自在天已。次入慈愍大三昧耶。说金刚寿命陀罗尼。令摩酰首罗复还得苏。证得八地。并说持诵之法。

一心奉请佛说持明藏瑜伽大教尊那菩萨大明成就仪轨经(拜观同上)　　龙树菩萨於持明藏略出。宋中印土沙门法贤译。
　　大明成就分　观智成就分　造[巾*(穴/登)]像分　作曼拏罗法分　护摩法分　持诵法分。

一心奉请佛说观想佛母般若波罗蜜多菩萨经(拜观同上)　　宋中印土沙门天息灾译。
　　有咒。有观门。

一心奉请圣八千颂般若波罗蜜多一百八名真实圆义陀罗尼经(拜观同上)　　宋北印土沙门施护等译。
　　说般若一百八名。及陀罗尼。

一心奉请仁王护国般若波罗蜜多经道场念诵仪轨(拜观同上)　　唐北天竺沙门大广智不空译。
　　第一明五菩萨现威德　第二建立曼荼罗轨仪　第三入道场轨仪　第四释陀罗尼文字观行法　第五明陀罗尼观想布字轮。

一心奉请成就妙法莲华经王瑜伽观智仪轨(拜观同上)　　大广智不空译。
　　先有归命二十八品颂。次明欲成就此法者。须具四缘。一亲真善知识。二听闻正法经王。三如理作瑜伽观。四随法行修於奢摩他毗钵舍那。

一心奉请金刚顶莲华部心念诵仪轨(拜观同上)　　大广智不空译。
　　先归命礼普贤。乃至观身如普贤等。

一心奉请大乐金刚萨埵修行成就仪轨(拜观同上)　　大广智不空译。
　　为令菩萨不受勤苦安乐相应。以妙方便速疾成就。故说。

一心奉请金刚顶瑜伽降三世成就极深法门(拜观同上)　　唐北天竺沙门大广智不空同徧智译。
　　摧三世有毒。令即证菩提。

一心奉请佛说大乘观想曼拏罗净诸恶趣经(拜观同上)　　宋中印土沙门法贤译。
　　理观事仪皆悉明备。

一心奉请苏悉地羯罗供养法(拜观同上)　　唐中印度沙门善无畏译。
　　说护身洒身涂地除萎华三摩耶灌顶结发献水。乃至五净等。各有真言手印三部或通或别之不同。

一心奉请不空羂素心咒王经及不空羂索陀罗尼经(拜观同上)　　唐迦湿蜜罗国沙门宝思惟译。
　　第二唐北天竺婆罗门李无谄译。
　　成就尊者说不空神咒功德分　成就受持供养神咒法分　成就亲见圣观自在菩萨法分　成就画像帧法分　成就使者能办事法分　成就驱策僮仆使者分　成就吉祥瓶法分　成就策使罗剎童子分　成就使死尸取伏藏分　成就入婇女室分　成就眼药分　成就除鬼着病法分　成就入坛法分。有地坛国坛民坛不同　成就调伏诸龙得自在分　成就见不空羂索王法分　成就见如来法分。
　　第二译十六品同。十七心印品。沙门慧日翻二十二印。

一心奉请瑜伽莲华部念诵法(拜观同上)　　唐北天竺沙门大广智不空译。
　　亦观自在门。

一心奉请佛说一切佛摄相应大教王经。及圣观自在菩萨念诵仪轨经(拜观同上)　　宋中印土沙门法贤译。
　　导生极乐。

一心奉请金刚顶瑜伽千手千眼观自在菩萨修行仪轨经(拜观同上)　　唐北天竺沙门大广智不空译。
　　中唯白衣大白多罗及根本四咒。前数句与大悲咒同。

一心奉请大悲心陀罗尼修行念诵略仪(拜观同上)　　大广智不空译。
　　有文无咒。

一心奉请观自在菩萨如意轮瑜伽念诵法。及观自在如意轮菩萨瑜伽法要(拜观同上)　　大广智不空译。第二唐南天竺沙门金刚智译。
　　先有偈及种种印咒。次诵如意轮根本心随心三咒。

一心奉请观自在菩萨如意轮念诵仪轨(拜观同上)　　大广智不空译。
　　最后如意轮根本心心中心三咒印。与上二咒同。

一心奉请佛说如意轮莲华心如来修行观门仪(拜观同上)　　宋中印土沙门慈贤译。
　　亦止根本心心中心三咒同上。后更有数珠身及解界等五真言。

一心奉请金刚顶经瑜伽观自在王如来修行法。及金刚顶经观自在王如来修行法(拜观同上)　　唐南天竺沙门金刚智译。第二唐北天竺沙门大广智不空译。
　　初礼西方本尊。及至末后。常念本尊。无有间断。

一心奉请圣观自在菩萨心真言瑜伽观行仪轨(拜观同上)　　出大毗卢遮那成道经。大广智不空译。
　　先观成本尊圣观自在菩萨身。修诸咒印。次观行布字法。令己身与本尊身。如彼镜像。不一不异。次思惟四字义等。

一心奉请观自在多罗瑜伽念诵法(拜观同上)　　大广智不空译。
　　此依观自在多罗菩萨仪轨经所立行法。明印等法皆七言咒。

一心奉请普贤金刚萨埵瑜伽念诵仪(拜观同上)　　大广智不空译。
　　明修普贤三昧。成普贤身。

一心奉请金刚顶瑜伽他化自在天理趣会普贤修行念诵仪(拜观同上)　　大广智不空译。
　　礼四佛。修慈悲喜舍等。显普贤身智。

一心奉请金刚顶胜初瑜伽普贤菩萨念诵法经(拜观同上)　　大广智不空译。
　　亦先归命礼普贤。乃至观身如普贤等。

一心奉请金刚顶经瑜伽文殊师利菩萨法一品(拜观同上)　　亦名五字咒法。大广智不空译。
　　说五字咒功德。及坛法画像法。

一心奉请金刚顶超胜三界经说文殊五字真言胜相(拜观同上)　　大广智不空译。
　　阿啰跛左曩。有梵字。有释义。

一心奉请大圣曼殊室利童子五字瑜伽法(拜观同上)　　大广智不空译。
　　一字真言有二。三字真言有一。五字真言有五。六字真言有六　加持灌顶瓶真言　菩提庄严成就真言　大圣曼殊室利菩萨赞叹　前后无文有梵字。

一心奉请五字陀罗尼颂(拜观同上)　　大广智不空译。
　　略出修行五字真言秘密法。

一心奉请金刚顶瑜伽经文殊师利菩萨仪轨供养法(拜观同上)　　不出译人名。
　　先明种种法。最后持五字陀罗尼。

一心奉请佛说妙吉祥最胜根本大教经(拜观同上)　　宋中印土沙门法贤译。
　　说持诵焰鬘德迦明王真言仪轨。共有十分。

一心奉请无能胜大明陀罗尼经(拜观同上)　　宋中印土沙门法天译。
　　先明能破邪法。能坏魔军。救护饶益有情。息灾消毒。

一心奉请无能胜大明心陀罗尼经(拜观同上)　　法天译。
　　成就一切吉祥事业。消除众罪。寿命延长。远离众病。

一心奉请大虚空藏菩萨念诵法(拜观同上)　　唐北天竺沙门大广智不空译。
　　令薄福人修之。罪灭福生成大悲智。凡财圣宝。利益无量。

一心奉请大威怒乌刍涩摩仪轨(拜观同上)　　大广智不空译。
　　与经部大威力乌枢瑟摩名同。

一心奉请甘露军茶利菩萨供养念诵成就仪轨(拜观同上)　　大广智不空译。
　　明印咒观门。

一心奉请不动使者陀罗尼秘密法(拜观同上)　　唐南天竺沙门金刚菩提译。
　　明使者即遮那化身。能满种种愿。及证无上菩提。

一心奉请佛说圣宝藏神仪轨经(拜观同上)　　宋中印土沙门法天译。
　　明求者得大富。饶益有情。及成就牟尼一切事。

一心奉请曼殊室利咒藏中校量数珠功德经。及佛说校量数珠功德经(拜观同上)　　唐大荐福寺沙门释义净译。第二唐迦湿蜜罗国沙门宝思惟译。
　　展转校量推相於菩提子。并说外道置死子於树下得重生事　第二出天息灾新译文殊根本仪轨经中。

一心奉请文殊所说最胜名义经(拜观同上)　　宋西夏沙门金总持等译。
　　此与经部内佛说最胜妙吉祥根本智最上秘密一切名义三摩地分相同。而最初归命文殊及金刚手。似即观彼经以成行法。故入仪轨中。

一心奉请圣妙吉祥真实名经(拜观同上)　　元土蕃沙门释智慧译。
　　前有文殊菩萨发菩提心愿文。中明五智勇识真实名句。后有文殊一百八名赞。又文殊赞。哀请摄受偈发愿偈六波罗蜜偈回向文咒。

一心奉请圣救度佛母二十一种礼赞经(拜观同上)　　元翰林学士安藏译。
　　有二十二像。每像有七言颂四句。后有结偈真言。

一心奉请佛说一切如来顶轮王一百八名赞经(拜观同上)　　宋北印度沙门施护译。
　　纯偈赞无咒。

一心奉请赞扬圣德多罗菩萨一百八名经(拜观同上)　　宋中印土沙门天息灾译。
　　前后皆有偈。持者亦得生极乐。

一心奉请七佛赞呗伽陀(拜观同上)　　宋中印土沙门法天译。
　　七佛及弥勒。并回向结赞。皆梵语。

一心奉请曼殊室利菩萨吉祥伽陀二种(拜观同上)　　二种皆宋中印土沙门法贤译。
　　纯梵语。

一心奉请佛说文殊师利一百八名梵赞(拜观同上)　　宋中印土沙门法天译。
　　先有偈。次梵赞十九节。

一心奉请圣金刚手菩萨一百八名梵赞(拜观同上)　　宋中印土沙门法贤译。
　　共二十会纯是梵语。

一心奉请佛说圣观自在菩萨梵赞(拜观同上)　　宋中印土沙门法天译。
　　八赞皆梵语。

一心奉请圣多罗菩萨梵赞(拜观同上)
　　宋北印土沙门施护译。

一心奉请犍椎梵赞(拜观同上)
　　宋中印土沙门法天译。

一心奉请八大灵塔梵赞(拜观同上)
　　西天戒日王制。宋中印土沙门法贤译。

一心奉请三身梵赞(拜观同上)　　法贤译。
　　此赞皆纯梵语。

一心奉请受菩提心戒仪(拜观同上)　　普贤瑜伽金刚阿阇黎集。唐北天竺沙门大广智不空译。
　　先归命。次供养次忏悔。次三归。次受菩提心戒。共五法。有偈颂长行两番明之。偈颂中五法各有咒。长行后列五佛名　以大菩提心受普贤金刚职。为秉密教者受持之本。

一心奉请瑜伽集要焰口施食仪起教阿难陀缘由(拜观同上)
　　无结集人名。

一心奉请瑜伽集要焰口施食仪轨(拜观同上)
　　无结集人名。

一心奉请金刚顶瑜伽金刚萨埵仪轨(拜观同上)
　　无结集人名。

一心奉请大般若波罗蜜多经(拜观同上)　　唐玉华寺沙门释玄奘译。
　　初分缘起品第一。佛住鹫峰。四众菩萨俱於师子座上。佛自敷尼坛。结加趺坐。入等持王妙三摩地。起定。观十方。一切毛孔。出无数光。照大千界。乃及十方一切佛剎。遇斯光者。必得菩提。又演常光。出广长舌。杂色光现宝莲华。有化佛演般若。闻者必得菩提。复入师子游戏等持。令此大千及十方剎。六种动。恶道离苦。生人天。同来佛会。佛现本色身。令此界有情。悉皆睹见。诸天散华成华台。量等大千。此土庄严犹如极乐。又从面目放光照十方土。令彼此有情。互得相见。十方诸剎大菩萨各奉佛命。寄千茎金色莲华。佛受诸华。还散名土。华台诸佛。说大般若。必得菩提。此界犹如众。莲华世界普华如来净土。
　　学观品第二。佛告舍利子。菩萨欲於一切法等觉一切相。当学般若波罗蜜。谓以无所得而为力便。能满六度。以要言之。世出世法。皆但有名。实不可得。菩萨於名所名。俱无所得。以不观见。无执着故。如是智慧。胜声闻智慧不可比。以能成胜事故。声闻如萤。菩萨如日。从初发心乃至菩提。常与二乘。作真福田。已报诸施主恩。
　　相应品第三。谓与一切蕴处界乃至无上菩提空相应故。与般若波罗蜜多相应。亦不见若相应若不相应。善立有情於涅盘界。魔不得便。烦恼伏灭。佛菩萨护念。设有罪业。转现轻受。不见诸法与空相应。不见空与诸法相应。毕竟不起悭贪犯戒忿恚懈怠散乱恶慧障碍之心。六度任运现前。无有间断也。
　　转生品第四。舍利弗问。般若菩萨。没何处生此。没此生何处。佛答之。比丘新净衣献佛。发无上心。佛为授记。有无量有情。愿生十方净土。亦记之。
　　赞胜德品第五。舍利目连迦叶善现等。同赞菩萨般若。佛印成之。
　　现舌相品第六。佛现广长舌放光照诸剎。菩萨诸天云集供养。化成台盖。徧覆佛土。遂有悟无生忍授记成佛者。
　　教诫教授品第七。菩萨但有名。般若但有名。如是假名不生灭。不在内外中间。菩萨於一切法。名假法假教授假。应正修学。菩萨於一切法。住无分别能修六度。乃至三智。善达实相。复次於名假施设。法假施设。如实觉。不着色乃至不着方便善巧。以一切法无所有。能着所着着处着时不可得故。佛问即色等是菩萨否。离色等是菩萨否。善现答之。诸法不见法界。法界不见诸法。诸法不见诸法法界不见法界。非离有为施设无为。非离无为施设有为。心不惊不恐不怖。亦不沈没。亦不忧悔。
　　劝学品第八。舍利弗问顶堕。答言。无方便善巧。住三解脱而起想着。是为顺道法爱。如宿食为患。善现又言。菩萨若学般若。则为遍学三乘。亦於三乘法皆得善巧。
　　无住品第九。菩萨应以本性空。观一切法。作此观时。於一切法。心无行处。是名无所摄受三摩地。
　　般若行相品第十。何者是般若自性。乃至自性相亦离相自性。相自性亦离自性相。菩萨应如是学便近一切相智得身语意清净。得相清净。不堕胎生。不生恶趣。乃至菩提。常不离佛。若於色住想胜解。便於色作加行。由加行故。不能解脱生老病死及当来苦。
　　譬喻品第十一。善友之相。虽说一切法不可得。而劝依此法。勤修善根。不令回向二乘。唯令证得一切智智。
　　菩萨品第十二。菩提不生。萨埵非有。故无句义。是菩萨句义。如空中鸟迹句义。幻事等句义。
　　摩诃萨品第十三。於大有情众而为上首。
　　大乘铠品第十四。不擐功德铠。是为擐大乘铠。以一切法自相空故。
　　辩大乘品第十五
　　赞大乘品第十六。菩萨住此三世平等相中。精勤修学一切智智。无取着故。速得圆满。
　　随顺品第十七。若大乘。若般若。其性无二。无分别故。
　　无所得品第十八
　　观行品第十九。色等皆入不二无妄法数。
　　无生品第二十。非於无生法中。见有六趣受生差别。非於无生法中。见有诸佛证无上菩提。转妙法轮。度无量众。但随世间言说施设。乃至於不生法起不生言。此不生言亦不生。
　　学道品第二十一。以有所得而为方便。着三轮而行施者。名为世间三轮清净。以大悲为上首。所修施等。普施有情。於诸有情。都无所得。虽於一切有情。同共回向无上菩提。而於其中不见少相。由都无所执而行施等。名出世间波罗蜜多。若菩萨闻说般若。心无疑惑。亦不迷闷。当知住如是住。不离大悲着意。以有情等非有故。作意亦非有。
　　天帝品第二十二。如来之心。於一切法都无所住。亦非不住。
　　诸天子品第二十三。有诸天子。窃作是念。诸药叉等。言辞咒句。虽复隐密。而尚可知。尊者於此般若。虽以种种言词显示。而我等辈竟不能解。善现告言。我曾於此。不说一字。汝亦不闻。当何所解。
　　受教品第二十四。能信受人。终不以空不空分别色等。亦不以色等分别空不空。
　　散华品第二十五
　　学般若品第二十六。若菩萨於一切法不见若生若灭等而学般若。则能成办一切智智。以无所学无所成办为方便故。
　　求般若品第二十七　叹众德品第二十八
　　摄受品第二十九
　　较量功德品第三十。不以获相好身。说名如来。但以一切智智。说名如来。一切智智及相好身并设利罗。皆以般若为根本故。是故书经福多。以一切善法。皆从般若而出生故。又十方有情。发心定趣无上菩提。而由远离甚深般若方便善巧。多分退堕二乘地中。依因般若大咒王故。一切胜因胜果。出现世间。
　　随喜回向品第三十一。若菩萨久修行六度。曾供养佛。宿植善根。久发大愿为诸善友所摄受。善学诸法自相空义。能於所缘事。及一切法皆不取相。而能发起随喜回向无上菩提。复次。不应为新学菩萨宣说般若。乃至一切法自相空义。以虽有少分信敬爱乐。而闻已寻皆忘失。惊疑恐慑。生毁谤故。
　　赞般若品第三十二。若菩萨起如是想。般若与一切法合。般若与一切法不合。是俱弃舍般若。远离般若。
　　谤般若品第三十三
　　难信解品第三十四。此品共一百三卷。明一切法互摄互融。
　　赞清净品第三十五
　　着不着相品第三十六。於此般若。取名取相。耽着般若。或恃此般若而生憍慢。不能证得实相般若　若人住如所说甚深般若。即为守护。一切求便欲害。终不能得。若欲守护。无异欲护虚空。
　　说般若相品第三十七。於六斋日。读说般若。诸天来听。获胜功德　尔时诸天散华庆慰。唱言。今见第二转妙法轮。佛告善现。如是法轮。非第一转。非第二转。
　　波罗蜜多品第三十八
　　难闻功德品第三十九
　　魔事品第四十
　　佛母品第四十一。由不缘色等故而生於识。是为不见色等故。
　　不思议等品第四十二
　　办事品第四十三　众喻品第四十四
　　真善友品第四十五　趣智品第四十六
　　真如品第四十七。诸天言。经作是说。色等即是一切智智。一切智智即是色等。若色等真如。若一切智智真如。若一切法真如。皆一真如。无二无别。亦无穷尽。
　　菩萨住品第四十八
　　不退转品第四十九。菩萨如是实知异生地。二乘地。菩萨地。佛地。於诸法真如无所分别。以无所得为方便。若无利义。终不发言。不观视他好恶长短。平等怜愍而为说法　得无生忍。名不退转。远离二乘地。决定退舍。以退转故。名不退转。
　　巧方便品第五十。如然灯。为初焰能燋炷。为后焰能燋炷　昼时入三三摩地。若有增益。彼梦中入亦有增益。
　　愿行品第五十一
　　殑伽天品第五十二。授天女菩提记。
　　善学品第五十三。如坚翅鸟飞腾虚空。自在翱翔。久不堕地。虽依空戏。而不住空。亦不为空之所拘碍。
　　断分别品第五十四　巧便学品第五十五
　　愿喻品第五十六　坚等赞品第五十七
　　嘱累品第五十八　无尽品第五十九
　　相引摄品第六十
　　多问不二品第六十一。若时菩萨不思惟色等。是时便能增长所种善根。便能圆满波罗蜜多。便能证得一切智智。是菩萨。不见有法可於其中而起执着及安住故　般若是一切种白法根本。若退般若则为退失一切白法　甚深般若。随所行处。余善皆从。随所至处。余善皆至　般若如善御者。御余善法。行於正道。至一切智智　诸无生道。声闻道。独觉道。非菩萨道。自利利他道。一切智智道。不住生死及涅盘道。是菩萨道。甚深般若能为大事。示现道非道相令菩萨知。速证一切智智　善寂慧佛留化半劫。作诸佛事。应信诸法皆如变化　善现问。若一切法但有名相。菩萨为何事故。发菩提心。勤苦修行。佛言以一切法但有名相。假施设。名相性空。诸有情类。颠倒执着。生死不脱。是故菩萨发心行行。证得一切相智。以三乘法。度脱令出生死。入涅盘界。而诸名相无生无灭。亦无住异施设可得　一切智。共二乘。道相智。共菩萨。一切相智。是如来不共妙智　佛言。我依世俗。言说显示。不依胜义。非胜义中。有语言路。
　　实说品第六十二。佛言。譬如良田种树。是人虽复不见此树根茎枝叶华果受者。而种树已。溉灌守护。渐得生长。众人受用。愈疾获安。菩萨亦复如是。虽不见有有情佛果。而为有情求趣菩提修满证入。令诸有情。受用佛树。叶饶益者。脱恶趣苦。华饶益者。生人天中。果饶益者住三乘果。是诸有情。得成佛已。复用佛树枝叶华果。饶益有情。虽作如是大饶益事。而都不见真实有情得涅盘者。唯见妄想众苦寂灭。
　　巧便行品第六十三　遍学道品第六十四
　　三渐次品第六十五
　　无相无得品第六十六。何故无所得者皆无差别。佛言。不得布施。不得施者。不得受者。不得所施。而行布施。乃至不得一切佛法。而得无上菩提。菩萨行是无所得般若。魔及眷属。所不能坏。
　　无杂法义品第六十七
　　诸功德相品第六十八。譬如化佛。教所化众。虽不分别破坏法相。而能如实安立有情。住所应住。虽於有情及法。俱无所得。而令有情。解脱妄想颠倒执着　依世俗谛安立。不依胜义。胜义谛中。不可说有因果差别。问。若依世俗安立因果。不依胜义者。愚夫异生。有三乘果。佛言。愚夫异生。不如实知世俗谛及胜义谛。无圣道。无修。焉有圣果。圣者如实知二谛。得有圣果差别。菩萨自於诸法无所执着。亦能教他於法无所执着。无执着故。於一切法皆得无碍。
　　诸法平等品第六十九。云何於一切法善达实相。如佛所变化者。不行於贪等。乃至不行於道果。於一切法皆无所行。是谓善达诸法实相。谓於法性都无分别　若一切法如梦幻等。所化有情住在何处拔济令出。佛言。住在名相虚妄分别。拔济令出。是客。是假　虽教安住无相界中。而不令其堕二边执。谓此是相。此是无相以诸法中无少实事。是故以无相为方便。能圆满般若等诸善法。亦令他满。
　　不可动品第七十。善现言。若有情及施设皆不可得。为谁修般若。佛言。以实际为量。故修般若。安住有情於实际中。
　　成熟有情品第七十一。如来出世。若不出世。法相常住。终无改转。尚无我等。况有色等。诸法诸趣。生死解脱。唯依世俗。假说为有。
　　严净佛土品第七十二。十恶是粗重。五分不清净。六蔽离三十七品等。小乘果证。起色等想。皆名粗重。远离是已。自行施等。教他亦尔。持此善果。与诸有情。平等共有。回向所求。严净佛土。
　　净土方便品第七十三。如来聚正定聚。为利乐有情。由故思愿受傍生身。不为傍生过失所染。又引发神通。由遍观空方便善巧。若离神通。如鸟无翅。
　　无住自性品第七十四。有情不尽空理。造诸业。堕三涂。生人天。不动生上二界。无漏得二乘果。若自法性。自相皆空。或入菩萨地。或证佛菩提。
　　胜义瑜伽品第七十五。离有为法。无为法不可得。离无为法。有为法不可得。即有为无为平等法性说名胜义。
　　无动法性品第七十六
　　常啼菩萨品第七十七。往昔精进。闻空中声。东行。有佛现。为说五百踰缮那。有妙香城法涌菩萨。常啼遂行。卖身。帝释化少婆罗门。买其髓血。将剖心。有长者女。宿善根力。止之。白父母。同往妙香城。见法涌。
　　法涌菩萨品第七十八。法涌说诸法实性皆不动。作种种喻。入定七日。长者女及常啼皆七日不坐卧。求水洒净。魔隐其水。乃刺血用之。化作栴檀汁。七日。法涌出定说法。
　　结劝品第七十九。先向善现结劝。次嘱阿难受持　　以上共四百卷。为第一分。
　　第二分
　　缘起品第一　欢喜品第二。欲疾证一切智智。成就无量功德。当学般若。若学般若。天人欢喜　观照品第三。入一切法自相空。不观一切法若合若散。不作是念。我行般若。不行般若。亦行亦不行。非行非不行。不为布施。不为平等性。如是相应。则能安立无量有情於涅盘界。魔不得便。佛菩萨皆护念。诸天拥护。苦报转轻。常不离佛　无等等品第四。舍利目连善现饮光满慈。赞菩萨般若。佛印成之　舌根相品第五。佛现舌。量等大千。光照十剎。菩萨诸天来供。供具合成台。上有宝盖。大众悟无生。得佛记　善现品第六　入离生品第七。善现言。无方便善巧。而行六度住三脱门。退堕二乘地。是名顶堕　胜军品第八。由胜解力。思察一切智。不以相非相为方便　行相品第九　幻喻品第十　譬喻品第十一　断诸见品第十二　六度彼岸品第十三　乘大乘品第十四　无缚解品第十五　三摩地品第十六　念住地品第十七　修治地品第十八　出住品第十九　超胜品第二十　无所有品第二十一　随顺品第二十二　无边际品第二十三　远离品第二十四　帝释品第二十五　信受品第二十六　散华品第二十七　授记品第二十八　摄受品第二十九　窣堵波品第三十。修般若者。能降自他贪等刀仗。是大明咒等。书经功德。胜於供设利罗　福生品第三十一　功德品第三十二　外道品第三十三　天来品第三十四　设利罗品第三十五　经文品第三十六　随喜回向品第三十七　大师品第三十八地狱品第三十九。舍利子问。能信解者。从何处来。佛言。从十方法会来　清净品第四十　无标帜品第四十一　不可得品第四十二　东北方品第四十三　魔事品第四十四　不和合品第四十五　佛母品第四十六　示相品第四十七　成办品第四十八　船等喻品第四十九。海船破。不取所依则溺死。能取所依。则至彼岸　初业品第五十　调伏贪等品第五十一　真如品第五十二。六千菩萨。成阿罗汉。此由不摄受般若。远离方便善巧。如大鸟无翅　不退转品第五十三　转不转品第五十四　甚深义品第五十五。依此无增减无所有为方便。修行般若。由此为门。集诸功德。便证菩提。如焰燋炷。非初非后。不离初后　梦行品第五十六　愿行品第五十七。佛告善现。菩萨修行施等。为诸有情。发大愿行　殑伽天品第五十八。授天女记　习近品第五十九。观色等空。不令心乱。不见法。不作证。未入定位。系心於所缘。已入定时。不系心於境。不退施等。不证漏尽。如壮士过旷野。坚翅度空　增上慢品第六十　同学品第六十一　同性品第六十二。内空等是菩萨同性。住此中学。名为同学　无分别品第六十三　坚非坚品第六十四　实语品第六十五。为苾刍授记。以般若付嘱庆喜。现不动国。令大众见。又现舌相。再嘱庆喜　无尽品第六十六　相摄品第六十七。六度互相摄取　巧便品第六十八。般若如转轮王。一切善法。随行随至　树喻品第六十九　菩萨行品第七十　亲近品第七十一　遍学品第七十二　渐次品第七十三　无相品第七十四。以不坏法界相故。得有初地乃至十地。得有异熟神通六度等法。由离诸相无漏心力。於无相无作法中。圆满一切功德　无杂品第七十五　众德相品第七十六　善达品第七十七　实际品第七十八　无阙品第七十九　道士品第八十。佛告善现。总一切法。皆菩萨道。不学一切法。定不能得一切智智。审一切法。皆毕竟空。不应执着。而於诸法。学无厌倦。观诸有情。心行差别。如实了知。但是虚妄所执。方便善巧。教令远离所执。修诸善行。然勿恃此而生憍逸　清自他三种粗重。能净佛土　正定品第八十一　佛法品第八十二　无事品第八十三　实说品第八十四　空性品第八十五。若有情自知诸法本性空。则佛菩萨不现神通作希有事。一切世出世。有声闻化。有独觉化。有菩萨化。有如来化。有烦恼化。有诸业化。乃至非实有法。名为涅盘。是故可说涅盘非化。又一切法。先既非有。后亦非无。自性常空。不应惊怖　　以上七十八卷。与初分品有开合。文略义同。但无常啼法涌二品。
　　第三分
　　缘起品第一　舍利子品第二　善现品第三　天帝品第四　窣堵波品第五　称扬功德品第六　佛设利罗品第七　福聚品第八　随喜回向品第九　地狱品第十　叹净品第十一　赞德品第十二　陀罗尼品第十三　魔事品第十四　现世间品第十五　不思议等品第十六　譬喻品第十七　善友品第十八　真如品第十九　不退相品第二十　空相品第二十一　殑伽天品第二十二　巧便品第二十三　学时品第二十四　见不动品第二十五　方便善巧品第二十六　慧到彼岸品第二十七　妙相品第二十八　施等品第二十九　佛国品第三十　宣化品第三十一　　共五十九卷。与第二分开合不同。亦无常啼法涌二品。
　　第四分
　　妙行品　帝释品　供养窣堵波品　称扬功德品　福门品　随喜回向品　地狱品　清净品　赞叹品　总持品　魔事品　现世间品　不思议等品　譬喻品　天赞品　真如品　不退相品　空相品　深功德品　殑伽天品　觉魔事品　善友品　天主品　无杂无异品　迅速品　幻喻品　坚固品　散华品　随愿品　　共十八卷。深功德品说梦觉义最明畅。随顺品与初二三分不同。
　　第五分
　　善现品　天帝品　窣堵波品　神咒品　设利罗品　经典品　回向品　地狱品　清净品　不思议品　魔事品　真如品　甚深品　船等喻品　如来品　不退品　贪行品　姊妹品　梦行品　胜意乐品　修学品　根栽品　付嘱品　见不动佛品　共十卷。
　　第六分
　　缘起品。佛住鹫峰。比丘菩萨天龙鬼神俱。面门出光。照无边界。十方佛所菩萨来集　通达品。学一法通达一切法　显相品。如地水火风等相。甚深般若亦复如是　法界品。佛告最胜。菩萨学深般若。有妙慧故。通达法界。即是不虚妄性。不变异性。诸法真如。但可智知。非言能说　念住品。菩萨行深般若。心正无乱。善修身受心法念住。说如来功德威神　法性品。无价珠。堕淤泥。不为所染。依此法性。修习善根具足方便大悲愿力。不舍有情。远离一切虚妄分别。心得清净。深如大海。一一行中。具众行故。生净佛土。不为胎污　平等品　现相品　无所得品　证劝品　显功德品　现化品　陀罗尼品　劝诫品　二行品　赞叹品　付嘱品。有十事。书写。供养。施他。谛听。披读。受持。广说。讽诵。思惟。修习　　共八卷。
　　第七曼殊室利分
　　佛在祇园。比丘菩萨俱。文殊见佛。与舍利子慈氏无缘虑女。共叹闻说不沈没惊怖者。已住不退转。佛印之　初学不思议定。如初学射。久习成就。不复作意　又一相庄严三摩地。谓不动法界。念一如来。即为普观三世诸佛　　二卷。与宝积第四十六会相似。
　　第八那伽室利分
　　佛在祇园。妙吉祥入城。龙吉祥问答。无能胜赞之。龙吉祥入海喻定。善思菩萨变动大千。不能令出。后从定起。雨诸香华。向佛归命。善现舍利俱入定。起定入城。善现化一女人。白世尊。妙吉祥曰。彼女所断我见。即非我见。是故如来说名我见。世尊说颂。如星翳灯幻。露泡梦电云。於一切有为。应作如是观　　一卷。
　　第九能断金刚分
　　与六译金刚般若相同。
　　第十般若理趣分
　　佛在摩酰首罗天王宫。八百万菩萨俱。现种种如来相。说种种理趣深妙法。最后依遍照如来之相。说三神咒。一一告金刚手。受持功德。
　　一卷。与密部实相般若相似。而咒不同。
　　第十一布施波罗蜜多分
　　佛在祇园。与比丘俱。劝舍利子。为诸菩萨说。有巧方便所行布施。随喜回向所引善根。如月如日如吠瑠璃宝。常於有情。作大饶益。如真金。如日月。如商主。如善士。观诸法若顺若违。皆能助引一切智智。制菩萨。不应起二乘相应作意。持此善根。普施一切。令脱恶趣生死众苦。佛言菩萨初心。胜於二乘后心。菩萨不退心力。於余神力最为无上　　五卷。
　　第十二净戒波罗蜜多分
　　佛在祇园。比丘俱。命鹙子说戒度。若住二乘作意。是名非所行处。是名菩萨犯戒。随所修六度。皆用大悲为首。发起随顺回向一切智智相应之心。是名具戒菩萨　　五卷。
　　第十三安忍波罗蜜多分
　　满慈言。声闻唯为舍弃自身烦恼。名为少分安忍。菩萨欲度无量有情。名为具分安忍。菩萨欲证菩提。应修其心。令与地水火风空等。修六度一切智智。相应作意。是为行自行处。一切恶魔不能得便　　一卷。
　　第十四精进波罗蜜多分
　　佛在祇园。比丘俱。满慈问精进。佛言。初发心时。若身若心。先应为他作饶益事。如仆任主。不应自在。诸有所为。皆随主欲。亦如马宝。回旋去住。迟速任人。又常勤修六度二十空等能为难事　　一卷。
　　第十五静虑波罗蜜多分
　　佛住鹫峰。比丘俱。鹙子问。何方便安住静虑。佛言。渐次入四禅。发五通。降魔成觉。又虽观入四禅四定。不味着。不杂染。现一切法不可得。而不舍一切智。鹙子言。生欲界。能圆满一切智智。色无色界无此用　起二乘作意。名散乱。随所集一切善根。回向趣求一切智智。为心定　又上二界身心钝　　二卷。
　　第十六般若波罗蜜多分
　　佛在竹林白鹭池。比丘及一生所系菩萨俱。答善勇猛。甚深法要。非但耳闻。不放逸。精进修。如实了知。远诸恶。自他俱利。方为果也　於正法起异解非闻法也。於法义起颠倒解非正修也。无顺忍。不应信微少善根　於一切法。皆无所行。以一切法皆是颠倒之所等起。行无所行。为行般若　付嘱五百上首菩萨及善勇猛。微笑放光。令大千有情。得相见。天龙鬼神。华香供养。赞叹神力。无数菩萨。得无生忍。无边有情。发无上心　　八卷。

一心奉请放光般若波罗蜜多经(拜观同上)　　西晋于阗国沙门无罗叉共竺叔兰译。
　　九十品。与大般若第二分同。有常啼法上则不同。

一心奉请摩诃般若波罗蜜经(拜观同上)　　姚秦三藏沙门鸠摩罗什共僧睿译。
　　共九十品。畅於放光。

一心奉请光赞般若波罗蜜经(拜观同上)　　西晋月支国沙门竺法护译。
　　二十一品。同上经。文来未尽。

一心奉请道行般若波罗蜜经(拜观同上)　　后汉月支国沙门支娄迦谶译。
　　三十品。与大般若四分同。而有常啼昙无竭二菩萨事。

一心奉请小品般若波罗蜜经(拜观同上)　　姚秦天竺沙门鸠摩罗什译。
　　共二十九品。与道行同。

一心奉请佛母出生三法藏般若波罗蜜多经(拜观同上)　　宋北印土沙门施护译。
　　共三十二品。畅於道行。

一心奉请佛母宝德藏般若波罗蜜经(拜观同上)　　宋中印土沙门法贤译。
　　即佛母三十二品之摄颂。

一心奉请大明度无极经(拜观同上)　　吴月支国优婆塞支谦译。
　　共三十品。略同道行。

一心奉请摩诃般若波罗蜜钞经(拜观同上)　　姚秦天竺沙门昙摩蝉共竺法念译。
　　十三品。同道行而文来未尽。

一心奉请胜天王般若波罗蜜经(拜观同上)　　陈优禅尼国王子月婆首那译。
　　与大般若第六分同。

一心奉请文殊师利所说摩诃般若波罗蜜经(拜观同上)　　萧梁扶南国沙门曼陀罗仙译。
　　与大般若第七会同。又入宝积第四十六会。

一心奉请文殊师利所说般若波罗蜜经(拜观同上)　　萧梁扶南国沙门僧伽婆罗译。
　　亦与大般若第七会同。

一心奉请佛说濡首菩萨无上清净分卫经(拜观同上)　　一名决了诸法如幻三昧经。刘宋沙门释翔公译。
　　与大般若第八会同。

一心奉请金刚般若波罗蜜经(拜观同上)　　同名三译。有姚秦天竺沙门鸠摩罗什译。有元魏北天竺沙门菩提留支译。分作十二分。有陈优禅尼国沙门真谛译。
　　大般若第九会也。

一心奉请金刚能断般若波罗蜜经(拜观同上)　　隋南天竺沙门达摩笈多译。
　　亦同上经。

一心奉请能断金刚般若波罗蜜多经(拜观同上)　　同名二译。有唐大荐福寺沙门释义净译。
　　亦同上经。有唐玉华寺沙门释玄奘译。即第九会抄出。

一心奉请仁王护国般若波罗蜜多经。及仁王护国般若波罗蜜经(拜观同上)　　唐北天竺沙门大广智不空译。第二姚秦天竺沙门鸠摩罗什译。
　　序品。佛在鹫峰。初年月八日。入大寂静妙三摩地。毛孔放光。召十方菩萨来集　观如来品。说护佛果护十地行。观身实相。观佛亦然　菩萨行品。　二谛品　护国品不思议品　奉持品金刚手说咒　嘱累品。

一心奉请佛说了义般若波罗蜜多经(拜观同上)　　宋北印土沙门施护译。
　　佛告鹙子。般若相应行者。诸法如实了知。诸有所作。离一切相。即能圆满六度。又当断大种疑惑。

一心奉请佛说五十颂圣般若波罗蜜经(拜观同上)　　施护译。
　　佛在鹫峰。告须菩提。般若波罗蜜经。於三乘法。聚集摄受。平等如一。

一心奉请佛说帝释般若波罗蜜多心经(拜观同上)　　施护译。
　　佛在鹫峰。为帝释说。般若义无边。又说颂说咒。

一心奉请般若波罗蜜多心经(拜观同上)　　唐大慈恩寺沙门释玄奘译。
　　文简义显。佛说也。

一心奉请摩诃般若波罗蜜大明咒经(拜观同上)　　姚秦天竺沙门鸠摩罗什译。
　　与上同本。

一心奉请佛说圣佛母般若波罗蜜多经(拜观同上)　　宋北印土沙门施护译。
　　与上同本。有序及流通。舍利问观音。观音说毕。佛出定印可。

一心奉请无量义经(拜观同上)　　萧齐中天竺沙门昙摩伽陀耶舍译。
　　德行品。大庄严菩萨赞佛　说法品有一法门。能令速成菩提。谓无量义从一法生。名为实相　十功德品　此法华之前茅也。

一心奉请妙法莲华经(拜观同上)　　姚秦三藏法师鸠摩罗什译。
　　一真法界。非一非三。华严既彰。法华斯显。华严无始终。无一多。无彼此。法华者。从一现三。全开方便。从三入一。全泯方便。方便第七度。前佐六主。后引三伴。佛法之灵机。弃圆执而入尖叉。还成圆相。妙中之妙。以辅华严。即是华严也。序品。入定放光。弥勒问。文殊以往事知今　方便品。一之开三也。究竟之方便。三之合一也。方便之究竟。不用方便。佛不慈悲矣。不知方便。圣人无慧矣。随顺请发者方便之通。执我成退者方便之滞。退之而后进。退亦佳矣。大事因缘。全显现也。开示悟入佛之知见。开方便示究竟。悟方便入究竟也　譬喻品。一切诸经。多譬喻说。法华之喻。且以名其篇。火宅之喻三界。三车之喻解脱。白牛之喻佛机。大哉灵心。智慧能发。舍利之自知作佛。其小小也　信解品。一人唱则众人和。空生旃延饮光采菽说穷子喻。亲切而玲珑。更与作字。名之为儿。一脉归源之妙境也　药草喻品。根教悬殊。各适机用　授记品。迦叶等四人当作佛　化城喻品。大通智胜十六王子故事。表出前相。分明引今日之机。圆复偏。偏复圆。比丘听法於沙弥。梵王弗及乎童子。是则名为佛法现前也　五百弟子授记品。满慈本相。大菩萨境。如来揭出。群从皆兴。更有何人不解事者乎。自有神珠。将无忘却　授学无学人记品。阿难弟也。罗睺子也。远映提婆耶输。早得佛记。如水中月。先呈杨柳楼台也　法师品。璎珞衔飞。镜灯步入。因此药王。通八万大士。去泥纯水。终有其时　见宝塔品。心玲珑。法玲珑。人玲珑。境玲珑。何处飞来。本无去住。有谁凡圣。能印主宾。生耶死耶。一耶二耶。情量既空。光明自在。必谓用愿力以征信於十方。浅之乎测多宝也。三变净土。移置人天。佛无虚言。君得无作实境会耶　提婆达多品。不以龙女名篇。顺逆刚柔。都圆法界。男子记欲终。女子记之始。岂徒捷於天王如来。且不同於大智舍利。泠泠一遇。法会俨然。愿与无量善女人。同斯胜相也　持品。中衔女记。不以名篇。爱道耶输。不枉一生遭际。六千根器。顿入圆宗。谓经历劫数而后成。将无见笑於龙王少女。然而殷勤开导。行有婴儿。巨力承当。犹非全局。如来之语默超超矣　安乐行品。再三立制。第一制心。保法封畺。护佳子弟。一疑初泯。诸品圆成。妙妙中不妨规矩也。呜呼。轮王一珠。能者得之　从地涌出品。下方虚空。恒沙大士。飞来拥护。迥出常情　如来寿量品。父少子老。理非颠倒。顿显全身。齐彰本迹。前来伎俩。诳汝小儿。妙药神医。一灵方便耳　分别功德品。闻经不以耳。说经不以口。心领神悟。六根皆灵。不妨现出短长。仍自圆成一际　随喜功德品。测量深深。必成浅悟。圆明净体。宁受揩摩。映入一光。便非两境矣。飞虎将军得得来。双旗拂露笑容开。一心环抱成知己。永作君王阙下才　法师功德品。千二八百。有说皆非。利钝略陈。中涵妙用。六根不动。我岂有心。强作筹量。真金黄叶　常不轻菩萨品。一行圆成。万缘退听。不期而到。谁测其机。然大悲体同。慧命无二。无边凡圣。早当信入者也　如来神力品。华开处处。月照人人。略绘一图。如聆满曲。至今犹在。从古如然。好自护持。莫孤良遇　嘱累品。不获已而交代排场也　药王菩萨本事品。断常两见。深悞佛机。灭尽身灯。方开众窍。然无生境界。所作皆从。绝不以常情测也　妙音菩萨品。胜劣远近。何常之有。心平佛现。理极同然。法法现身。真机妙遇　观世音菩萨普门品。为无尽意说十四无畏。三十二应。以妙智力。救世间苦。一切音皆从。一切观普入。神通一际。卓然成家　陀罗尼品。大士神天。咒力拥护　妙庄严王本事品。第七波罗蜜。理通法界。事有精粗。一入全真。大醒昏梦。不妨用魔印以助显佛机。岂有执佛心而能除魔事者哉。美女神通。三乘说法。二七与二。皆方便也。无量劫前善知识。至今犹诵法华经　普贤菩萨劝发品。本从法界流。还归此法界。华严全境。一脉浺瀜。到处现身。名威德上。珠穿九曲。贡入明堂。宝鼎天衣。泠泠入位。岂徒於忉利兜率。受天女之迎。直可与毗卢善财。作无遮之会。永谐本愿。不隔心期也。

一心奉请正法华经。及添品妙法莲华经(拜观同上)　　西晋月支国沙门竺法护译。第二隋北天竺沙门阇那崛多共达摩笈多译。
　　药草品中。有迦叶问答。及生盲喻。五百受记中。有入海取宝喻。改法师品为药王如来品。有宝盖王及千子与善盖太子法供养事。一切咒翻梵成华。嘱累品在最后。
　　其隋译全依什师译。
　　但添药草品后生盲一喻耳。陀罗尼品在二十一。嘱累在后。提婆合入宝塔。止二十七品。

一心奉请萨昙芬陀利经。及观世音菩萨普门品(拜观同上)　　芬陀利经即宝塔提婆二品别出。出西晋录。
　　普门品。什师译文。阇那笈多译颂。颂既补入全经。此为重出。

一心奉请法华三昧经(拜观同上)　　刘宋枳园寺沙门释智严译。
　　众会欲问佛。佛放口光徧十方。即不现身相。众入三昧观之。不可得。罗阅王辨通。及女利行等来。佛从地涌出。坐莲华上。遂与问答。诸女出家。王亦出家得记。

一心奉请广博严净不退转法轮经。及不退转法轮经。阿惟越致遮经(拜观同上)　　刘宋枳园寺沙门释智严共宝云译。第二北凉录。安公梁土译。三竺法护译。
　　文殊舍利。到十方供佛。集诸菩萨到祇园。请转不退轮。说四果声闻支佛密义。令众舍离诸想。诸罗汉作成就五逆。满足五欲远离正见等密语。众惊疑。文殊释之。佛现舌相。说闻经不退转记。波旬入会。佛密语遣之。众腾疑。佛解释。次有三菩萨来。一自称是如来。一称是世尊。一称是佛。众又疑。佛又释众偈赞。阿难问功德。师子童女及比丘尼居士妇发心受持。舍离女身。

一心奉请大萨遮尼犍子受记经。及菩萨行方便境界神通变化经(拜观同上)　　元魏北天竺沙门菩提留支译。第二刘宋中天竺沙门求那跋陀罗译。
　　序品。佛住郁阇延城。严炽王园。於众中现殊胜相　问疑品　一乘品。二种十二行。能发菩提。从布施至方便。各十二种妙行。又如来十二胜妙功德。净佛国土。为利众生。示十二浊。实唯一乘。分别说三　诣严炽王品。大萨遮往诣也　王论品。萨遮为严炽说圣王法小王法　请食品。王请萨遮　问罪过品。王问智人亦有罪否。萨遮次第举诸人过。并王过及自过　如来无过功德品。萨遮为王。备演如来相好慈悲念处。三不护。一切种智。十自在。三十七品。十力。四无所畏。十八不共及常无尽法身　诣如来品。两来见佛　说法品。舍利弗与萨遮论见佛闻法事。佛发其迹　授记品　信功德品。
　　宋译缺王论。如来功德亦略。

一心奉请金刚三昧经(拜观同上)　　出北凉录。
　　序品。佛在灵山。说一味真实法。即入金刚三昧。阿伽陀比丘偈赞　无相法品。佛起定。更说一味法。解脱菩萨请为末世众生。宣说入一味法　无生行品。心王问无生忍义　本觉利品。无住问转入庵摩罗义　入实际品。大力菩萨问答　真性空品。舍利弗问答　如来藏品。梵行长者问答　总持品。地藏问答。嘱阿难受持。

一心奉请大法鼓经(拜观同上)　　刘宋中天竺沙门求那跋陀罗译。
　　佛在祇园。海众云集。说有非有法门。波斯匿王击鼓吹贝而来。佛言。我今当说大法鼓经。命迦叶问众。堪闻与否。有百千万亿阿僧祇声闻缘觉初业菩萨皆从座去。余一切住。乃赞迦叶。令少问之。谓常乐我净。不般涅盘。一切众生皆有佛性。无有三乘。实唯一乘。一切空经是有余说。唯有此经是无上说。亦说化城穷子等喻。命末世中护持。至正法余八十年。唯一切世间乐见童子能持。

一心奉请佛说观普贤菩萨行法经(拜观同上)　　一名观普贤观经。一名出深功德经。刘宋罽宾国沙门昙摩蜜多译。
　　阿难迦叶弥勒。同问如来灭后。修行大乘法要。佛为说普贤观门。及忏悔六根罪法。

一心奉请大般涅盘经(拜观同上)　　北凉中天竺沙门昙无谶译。
　　寿命品　佛在拘尸那城。力士生地。阿利罗跋提河边。娑罗双树间。二月十五日临涅盘时。大声普告众生。若有所疑今悉可问。为最后问。面门光照十方。一切比丘比丘尼。菩萨。优婆塞优婆夷。梨车男女。大臣长者。诸王眷属夫人。天女。龙王。鬼神王。金翅鸟王。乾闼婆王。紧那罗王。摩睺罗伽王。阿修罗王。陀那婆王。罗剎王。树林神王。持咒王。贪色鬼魅。天诸采女。地诸鬼王。诸天子。四方风神。主云雨神。大香象王。师子兽王。飞鸟王。水中牛王。诸神仙王。蜂王。山神。海神。河神。皆集会。树白如鹤。四天王。三十三天。第六天王。大梵天王。阿修罗王。所设供养。倍倍胜前。佛皆不受。魔王献供及护法咒。佛受咒不受供。大自在天供。十方佛遣无边身菩萨献香饭。大地震动。毒蛇恶业。一切来集。唯除迦叶阿难。及阿阇世。佛面放光。覆大众。还从口入。纯陀与同类十五人俱。愿设最后供养。佛即许之。为说二施果报无别。一者受已得菩提。二者受已入涅盘。纯陀答文殊。不应以如来法同於诸行。众会哀请。佛令问疑。示秘密之藏。犹如字。斥无常苦无我三修。无实义。为说胜三修法。又我无上正法。付摩诃迦叶。为汝等大依止。佛意盖以或说无我。或说有我。如医禁乳。如医用乳。劝止虽殊。其妙一也。佛答迦叶菩萨。因菩提得寿命长。佛视众生同於子想。爱念成就。诸毁禁者。嘱令苦治。无有恶心。如来长寿最为第一。如彼醍醐。贼不能得。法性无灭。三归无异一归。
　　金刚身品　如来身常住不坏。由於往昔护法因缘。名字功德品。释大涅盘义。
　　如来性品　有四义。一自正。二正他。三能随问答。四善解因缘义。迦叶菩萨言。世尊唯有密语。无有密藏。咸令众生。悉得知见。佛说一百句解脱。又说四种人为世间依。又明佛说经律与魔说不同之相。又言知常住者知四圣谛。又言四颠倒相。又说贫女金藏喻。涂乳洗乳喻。力士额珠喻。雪山药味喻。方等经者。犹如甘露。亦如毒药。消则如露。不消为毒也。大乘无有三归分别之相。又无二之性。即是实性。又说金鎞抉膜示二三指之喻。又广说十住菩萨见性少分之喻。十住即十地也。又说王库刀喻。又说十四音名为字母。次明半字满字之教。又说二鸟双游喻。又举月无半满出没喻。及日出三时长短之喻。又说此经利益一切。唯不能益一阐提。次说先婆陀一名四实之喻。以喻如来密语难解。又明自知有佛性者名丈夫相。又为文殊释本无今有偈。
　　一切大众所问品　佛面放光。照纯陀身。受其供。化佛及僧。受大众供。说一切契经有余无余之义。为欲调伏诸众生故。现身有疾。右胁而卧。
　　现病品　迦叶菩萨劝佛起。光照一切。即说秘密教。又说五人有病行处。谓四果辟支非如来也。
　　圣行品　有五行。一圣行。二梵行。三天行。四婴儿行。五病行。复有一行是如来行。所谓大乘大涅盘经。次明圣行。护戒如护浮囊。不借魔王全分半分四分之一手许乃至一丝。又言得四念处。住堪忍地。观四圣谛。乃至住无畏地。得二十五三昧。坏二十五有。次答住无垢藏王从牛出乳喻。及往昔舍身求半偈事。
　　梵行品　为迦叶菩萨说。住七善法。得具梵行。知法。知义。知时。知足。知自。知众。知尊卑。复有梵行。谓慈悲喜舍。因说如来慈善根力。令诸众生见种种灵应。而如来未曾动。又重释本有今无义。又释一切世间不知见觉。菩萨独能知见觉义。又明六念法门。又叙阿阇世王见佛之事。申言天行如杂华说。
　　婴儿行品　不能起住来去语言。是名婴儿。如来亦尔。
　　光明遍照高贵德王菩萨品　佛告德王。修行大涅盘经。有十事功德。四果辟支菩萨闻是语者。悉得入涅盘。若不信者轮回生死。
　　师子吼品　师子吼菩萨问。以何故名佛性。若一切众生。皆有佛性。何故不见。十住何以不了了见。如来何以了了见。佛言。具观十二因缘智。有四种。下者得声闻。中者得缘觉。上者得十住。上上者得如来菩提。是故十二因缘。名为佛性。即第一义空。名为中道。名为佛。名为涅盘。又凡有心者。定当得成阿耨菩提。故说一切众生。悉有佛性。又不可以有退心故。言无佛性。若有修集三十二相业因缘者。名不退菩萨。次明真修戒定慧相。次答拘尸那城入涅盘之因。次答何等比丘庄严双树之问。次言涅盘无五尘及生住坏男女之十相。故名无相。时时修习定慧舍相。能断十相。次答成就十法。能见涅盘无相。一信具足。二戒具足。三亲善知识。四乐寂静。五精进。六念具足。七软语。八护法。九供给同学。十具智慧。次明能修身戒心慧。名为智者。能令重业轻受。不然则轻业重受。次说恒河七种人喻。众盲触象喻。次明菩萨当以苦行自试其心。次明大海有八不可思议。大涅盘经。亦复如是。次答如来示同胎生之故。
　　迦叶菩萨品　问善星比丘事。佛为答之。问未喻种种异说事。佛具释之。又明诤讼。是佛境界。非诸二乘所知。若能於是生疑心者。犹能摧坏无量烦恼。若於是中生决定者名为执着。又明断善根者。非是下劣愚钝之人。亦非天中。及三恶道。次明佛性非有非无。亦有亦无。次明十二部经。或随自意说。或随他意说。或随自他意说。次说恒河七众生喻。次说佛性常故。非三世摄。虚空无故。非三世摄。修无常十想者。能得涅盘。
　　憍陈如品　佛告陈如。色无常。灭是色。得常住解脱色。受想行识亦尔。苦空无我不净亦尔。若离佛法。无有沙门及婆罗门。亦无沙门婆罗门法。尔时外道闻已瞋恨。共往阿阇世所。求与瞿昙论议。王与外道。同来佛所。先答一人。度令出家证果。从舍提首那婆罗门起。次婆私咤梵志。先尼梵志。迦叶梵志。富那梵志。清净梵志。犊子梵志。纳衣梵志。末答宏广婆罗门。皆证果。乃命文殊。以咒破魔。摄阿难至。命往须跋提梵志所。劝之来见。问实相义。亦证四果。

一心奉请南本大般涅盘经(拜观同上)　　刘宋沙门释慧观同谢灵运再治。
　　序品。纯陀品。哀叹品。长寿品。金刚身品。名字功德品。四相品。四依品。邪正品。四谛品。四倒品。如来性起品。文字品。鸟喻品。月喻品。菩萨品。一切大众所问品。现病品。圣行品。梵行品。婴儿行品。光明遍照高贵德王品。师子吼品。迦叶品。憍陈如品。

一心奉请大般泥洹经(拜观同上)　　东晋平阳沙门释法显共觉贤译。
　　共十八品。至如来现病而止。

一心奉请大般涅盘经后分(拜观同上)　　唐南海沙门若那跋陀罗与会宁等译。
　　憍陈如品之末。须跋提焚尸现神变　遗教品。佛嘱阿难大众。护持大涅盘法。阿尼楼豆令阿难问事。佛以十二因缘正观。教示车匿。尸波罗戒是汝大师。依四念处严心而住。一切经首安如是我闻一时佛在某处。又答深心供舍利如芥子许。与现在供佛无异。又答茶毗方法。当依轮王。又答茶毗处起塔处。并辟支四果轮王塔式。许帝释一牙舍利。却衣显示金身。放光三告。二十四反上升虚空。殷勤劝谕　应尽还源品。世尊超入诸禅定。三返为众说法。中夜入第四禅。寂然无声。遂般涅盘。八树变白。十方大暗。大梵帝释尼豆阿难偈叹　机感茶毗品。金棺自举。绕拘尸城。待迦叶来。棺开身显。灌洗缠已。棺门即闭。复现双足。心胸火涌。七日乃烬　圣躯廓润品。七国兴兵围拘尸城。烟婆罗门。唱分八分。各各起塔。

一心奉请佛说方等般泥洹经(拜观同上)　　西晋月支国沙门竺法护译。
　　哀泣品。阿难述梦。那律偈叹。大众哀泣　四童子现生品。东方善思义菩萨。示生作阿阇世王子。南方喜信净。师子长者子。西方空无。须福长者子。北方神通华。师子王兵臣子。生即加趺说偈。导一切众见佛　四童子品。佛为阿难宣颂四童子德　嘱累品。四菩萨说偈慰阿难。佛以阿难罗云嘱十万比丘。又嘱北方五百佛　度地狱品。佛身放无数光。光中化佛说法。又放光度三类地狱。一令生忉利证初果。二令生兜率证三果。三令生梵世入泥洹　现诸佛品。佛放光照十方同名诸佛。同入泥洹者。不可胜数。令此会皆得见。亦闻所说经　佛国净品。现此界清净庄严。不异安乐等剎　天菩萨品。诸天来会。阿那律说偈哀叹。十方菩萨同来。兴大供养　如来化说法品。阿难赞佛。佛先入三昧。现无量化佛说法。后复说佛种种三昧神用。

一心奉请四童子三昧经(拜观同上)　　隋北天竺沙门阇那崛多译。
　　与上经同。但至第六品而止。

一心奉请大悲经(拜观同上)　　高齐乌苌国沙门那连提黎耶阇共法智译。
　　梵天品。命阿难敷床。右胁而卧。光掩大千。致大梵王问法生信。佛以大千界嘱付之　商主品。魔子商主。请佛住世。佛为授辟支记　帝释品。佛教帝释加被之法。并化修罗使离斗诤　罗睺罗品。罗睺不忍见佛涅盘。往至东方难胜佛处。佛慰谕之。复往上方商主佛处。佛更慰谕。令还此土。释迦为说见实谛品。大众获三乘益　迦叶品。阿难悲泣。佛以迦叶能宏传法化事慰之　持正法品。明佛灭后有多宏法人。一毗提奢比丘。二提知迦比丘。三优波鞠多。四阿输波鞠多。五郁多罗。六设陀沙荼上座。七毗头罗。及删阇耶二人。八大精进。九末田提。十迦叶。十一阇知迦长者。十二法增优波塞。十三祈婆迦比丘。十四大施国王　舍利品。极明供养舍利。乃至散一华一念佛之功德。必得涅盘大果　礼拜品第八。摩竭大鱼。闻商人称南无佛声。命终生人道中。出家证四果。何况种深善根　善根品。先说寄水喻。明於佛所种善根。绝不失减　布施福德品。施佛福田。设求不涅盘。亦决定涅盘。因现五华供然灯佛之妙报　植善根品。明佛从然灯佛后供养诸佛事　以诸譬喻付嘱正法品。佛亲执阿难手。嘱令流通正法宝藏　问教品。预示结集法。并嘱莫放逸。

一心奉请大乘方广总持经。及佛说济诸方等学经(拜观同上)　　随北天竺沙门毗尼多流支译。第二西晋月支国沙门竺法护译。
　　将涅盘。入如法三昧。令大千界普徧庄严。大众云集。佛出舌相。徧覆大千。勅弥勒问法决疑。净居天请说大乘总持法。佛告弥勒。一切法皆是佛说。不应横生分别去取。执小废大。执大废小。若谤法者罪则无量。因述释迦弥陀往因。致有佛国净秽之别。又菩萨宜修六度。不可但言般若。又菩萨不得谤他菩萨。其罪极重。

一心奉请集一切福德三昧经。及等集众德三昧经(拜观同上)　　姚秦天竺三藏鸠摩罗什译。第二西晋月支国沙门竺法护译。
　　涅盘三月前。千世界主那罗延菩萨请问护菩萨法。佛为说三昧名。时有净威力士怀慢而来。佛以父母生力示之。发菩提心。那罗延重请三昧之义。佛以无上心答之。次明修此三昧。应成布施持戒多闻三种庄严。次明成就种种四法。能证无生。次为力士授菩提记。诸大菩萨各说菩萨所行法门。

一心奉请摩诃摩耶经(拜观同上)　　一名佛升忉利天为母说法经。萧齐沙门释昙景译。
　　佛於忉利天。放光现化。并勅文殊请母相见。令证初果。为说神咒。后从天下。渐次化度。受魔王请乃入涅盘。摩耶来赴棺所。棺开现千化佛。

一心奉请大方等大云经(拜观同上)　　北凉中天竺沙门昙无谶译。
　　大云初分大众犍度第一。大众出定。赴灵山。大云密藏菩萨。云兴诸问。如来赞许。为说大云经。总持大海。三昧大海。如来法师。诸佛法城。法界甚深。常住不变。不可思议。常乐我净。经中有四百不可思议解脱法门。推及无量。又说神咒。令降甘雨。震动世界。致诸妙供　三昧犍度第二　陀罗尼犍度第三　密语犍度第四　转生有藏犍度第五　得转生死犍度第六　智狂入揵度第七　解度转福德藏法门犍度第八　解脱有德转藏犍度第九　转功德行犍度第十　大云虚空生犍度第十一　电光转犍度第十二　电转犍度第十三　神通犍度第十四　宝泡犍度第十五　金刚智犍度第十六　无尽犍度第十七　正行犍度第十八　师子吼犍度第十九　师子吼神通犍度第二十　善方便犍度第二十一　神通犍度第二十二　金翅鸟犍度第二十三　大舍犍度第二十四　无畏犍度第二十五　入行犍度第二十六　至心犍度第二十七　勇力犍度第二十八　善犍度第二十九　神通犍度第三十　智犍度第三十一　智宝藏犍度第三十二　施犍度第三十三　福田犍度第三十四　正法犍度第三十五　此以土。即是初品法门别相。每一犍度各有一天女天子等。供养偈赞　如来涅盘犍度第三十六。健行天子问法。无尽意天子答之。大云密藏请说四百三昧义。佛赞许之。先许祈雨神咒。次释甚深净水大海三昧等名义。及其胜用。次有善德婆罗门疑问提婆达及六群事。大云密藏答之。善德求舍利。一切众生乐见童子答之。善德开解。净光天女问此二人来处。佛说往因。并授记　增长犍度第三十七。南方诸天子来问经名。佛答。一大云。二大般涅盘。二无想。并记末法中事。乃至安乐世界无量寿佛。遣无边光菩萨来会。佛授净光大菩提记　分分皆有大云初分四字。知文来未尽也。

一心奉请菩萨处胎经(拜观同上)　　姚秦凉州沙门竺法念译。
　　天宫品。二月八日夜半。佛卧金棺。以神足力。示处母胎宫殿。集十方菩萨。为文殊说法　游步品。与弥勒及分别身观菩萨说法　圣谛品。为大众说十住四禅　佛树品。化现宝树。说希有法　三世等品。答喜见问弥勒问　想无想品。为弥勒说。答迦叶问。有盲人摸象喻　住不住品。答无住问　八种身品。说八方佛剎事。并说西方有懈慢世界。执心不牢固者生之　全身舍利品。说诸佛舍利在下方者　常无常品。答观见无常菩萨问　随喜品。答东方顶王问　五道寻识品。现无量骨琐令弥勒敲。至佛舍利。则不能寻究其识　诸佛行齐无差别品。变一切菩萨。尽作佛身。同音说法。度无量众。答无尽意问。说往古诸天发心即成正觉事　行定不定品。答常笑菩萨问。令众不愿乐在家俗业　入六道众生品。答自在菩萨问。令众生知六道苦　转法轮品。放光感上方东南方菩萨来。请有尽无尽法　五神通品。答妙胜菩萨问。令众生舍俗五通。得六通慧　识住品。答普光菩萨问。明识与身非有先后　善权品。答举手菩萨问。明菩萨权变适化　无明品。答智清净菩萨问黑业黑报。白业白报。又明补处生卑贱家化度父母事　苦行品。明六年苦行无益。思惟正道乃得佛　四道和合品。答遍光菩萨问。明不二入　意品。答根莲华菩萨问。明意在去来今。去来今无意　定意品。答持空菩萨问。明四不思议　光影品。佛现光影。令在会者皆同色。答贤光菩萨问。明佛光神德　破邪见品。说光明佛时授记事　文殊身变化品。显发文殊过去。舍利现在。他方作佛　八贤圣斋品。答智积问。过去化生龙受八戒斋。化金翅鸟王。亦受八斋　五乐品。明往古帝释忆佛功德。降阿修罗　紧陀罗品。信解脱菩萨过去本事　地神品。答善业菩萨问。明六大以识为王　人品。答法印菩萨问。明人种法　行品。答造行菩萨问。明如来不免九恼　法住品。嘱弥勒传布此经　复本形品。世尊还在金棺。寂然无声。迦叶来述偈哀叹　起塔品。分舍利各起塔供养　出经品。大迦叶与优波离阿难五百罗汉。并集他方罗汉。八亿四千众。同结法藏。一胎化藏。二中阴藏。三方等藏。四戒律藏。五十住菩萨藏。六杂藏。七金刚藏。八佛藏。

一心奉请中阴经(拜观同上)　　姚秦凉州沙门竺法念译。
　　如来五宏誓入中阴教化品。佛示涅盘。碎身舍利。入火焰三昧。离舍利七仞。坐宝莲华。令大众见。放光普照。集一切中阴。与弥勒论中阴法。次舍释迦牟尼名。转名妙觉如来。放舌相光。集十方菩萨而为说法　妙觉如来将诸菩萨入中阴教化品　妙觉如来入中阴分身品　贤护菩萨问事品　道树品　神足品　破爱网品　三生平等品　无生灭品　空无形教品。如来舍中阴身入虚空藏三昧。但以声教。不睹其形　有色无色品　欢喜品　佛见所度已毕。将游他方。欢喜说偈。

一心奉请佛说莲华面经(拜观同上)　　隋乌苌国沙门祁连提黎耶舍译。
　　佛将入涅盘。令阿难谛观金身。为说舍利弗所作佛事。又为现将来坏法恶事。令生厌离。次至菩提树下。诸天哀叹。佛为悬记莲华面破佛钵。及破钵所作佛事。
　　以上华严及方等显密般若法华涅盘共六类为一起。皆名大乘经。

　　水陆道场法轮宝忏卷第一之下
　　水陆道场法轮宝忏卷第二

　　大乘经毕。次及小乘。阿含部也。亦名阿笈多。无比法之称。本该大小。然小独专其称。阿含有四。人天因果为增壹。破邪见为长。明深义为中。明禅法为杂。

一心奉请增壹阿含经(拜观同上)　　符秦兜佉勒国沙门昙摩难提译。
　　序品第一。先偈赞。次弥勒告贤劫次士。及诸天。共流布法。阿难以嘱优多罗。迦叶问。何以独嘱增壹。何以独嘱优多罗。答曰。增壹即是一切法。优多罗曾受持七佛法故　十念品第二。念佛法僧施戒天。又念休息。念安般。念身非常。念死　广演品第三。广说十念法门　弟子品第四。佛说百比丘各有第一法　比丘尼品第五。说五十尼功德　清信士品第六。说四十优婆塞功德　清信女品第七。说三十优婆斯功德　阿须伦品第八。说阿须伦欲犯日而不能。喻波旬不能得如法比丘六根之便。次说如来一人出世。饶益多人。令人入道。有智慧光。消灭无明。现助道法。如来若没。人民失荫。若复出世。人民光泽。三恶减少。无能及者　一子品第九。说一子一女喻。诫比丘善念专心。求於果证。次说不见一法捷於心者。次说不见一法炫惑於人。如女色者。次说乱想过失。不净想力用　护心品第十。谓无放逸修善法。及说施主果报。亦劝比丘修福修信。
　　不还品第十一。说灭一法。成阿那含。谓欲也恚也痴也悭也。次说心难降伏则受苦。心易降伏则受乐。次说财利为害最重。提婆达因利养入泥犁　一入道品第十二。说一入道。能证泥洹。谓灭五盖。思惟四意止。次劝修慈三业。说佛为世尊。说瞻病功德。阿练若头陀功德。赞迦叶年老不舍头陀行。能令佛法久住於世。成就三乘道果。次说提婆达因利养障无上道。次明提婆达愚人。不知善恶报故。作是说。何处有恶。恶从谁生。谁作此恶而受其报。次更二番诃利养过　利养品第十三。说修罗陀因利养退道。佛灭味欲而证道。摩利夫人说爱别离苦。以悟王心。佛及舍利弗。为长者说身心有患无患法。佛为婆罗闵说二十一结。必堕恶趣。一瞋。二害。三眠。四调。五疑。六怒。七忌。八恼。九嫉。十憎。十一无惭。十二无愧。十三幻。十四奸。十五伪。十六诤。十七憍。十八慢。十九妒。二十增上慢。二十一贪。息此二十一结。修慈悲喜护。便证三明。佛以偈答帝释。释问须菩提病　五戒品第十四。说杀等堕三涂。不杀等人天得道　有无品第十五。初说有无二见过患。外别二施二业二恩。智愚二像貌。思惟二法。礼如来。礼法塔寺二因缘起正见。谓受彼教诲。内思止观　火灭品第十六。难陀成道。魔扰之而不动。为波斯匿王说法。佛为比丘说二涅盘。乌猪二喻。驴牛二喻。善不善二行。邪正二法。法忍思惟二力。阿那律为梵志说法。佛记罗云渐当得道　安般品第十七。佛为罗云说安般法。令证果位。说如来轮王出世甚难。支佛罗汉亦难。二法甚为烦恼。邪见一切不可贵。正见一切可贵。欲无厌足。如顶生王。善恶知识如黑白月。贡高为恶知识。不贡高为善知识。周利盘特伽与舍利弗。化世典婆罗门。提婆达劝太子弒父。佛为比丘说。当舍非法。行正法　惭愧品第十八。赞惭愧二法。分别二无厌足。当习法施。勿习食施。令迦叶受梵志妇食。俾其夫妇证果。降伏醉象。令大众获益。执难陀见天堂地狱。而令证果。为大爱道说礼佛法。说二人谤法。谓法说非法。非法说法。二人获福。谓称举应称举者。不称不应称者　劝请品第十九。佛初成道。梵王请转法轮。为五比丘说舍苦乐二事。行八正中道。为天帝说断欲法。目连重往验之。佛说二人无恐怖。师王罗汉。二法无智慧。不问不精进。二法常贫贱。阻施及不施。二法生贫家。不孝不事胜。佛涅盘后须深女问大拘絺罗。优蹋蓝弗等二人。何时尽苦际。迦遮延为婆罗门说老地壮地法。佛说二人难得。一说法。二闻法奉行。为诸童子说应念返复。不忘小恩　善知识品第二十。叹善知识。诃恶知识。受其忏悔而证果。为昙摩留支。说锭光佛时事。为比丘说师子似羊法。诃懈怠劝修止观。恭敬精进。无信悭贪。难与说法。供养父母及补处菩萨。得大报。教朱利盘特诵埽帚。悟除垢义。教比丘除爱。则离爱怨二苦。
　　三宝品第二十一。明三归之德。及三福业。一施。二平等。四无量心。三思惟七觉支。次明三缘受胎。应方便求断。次明欲起慈心。应缘三宝。次因瞿波离谤二尊者堕大地狱。劝修三善行。次明三法尽漏。谓根寂静。节饮食。恒经行。次明风痰冷三患。酥蜜油良药。贪瞋痴三患。不净慈心因缘为良药。次明三恶应舍。三善应修。次明欲色痛。各有味有过有舍离法。次明应於三不劳要。求成劳要。谓身命财　三供养品第二十二。如来罗汉轮王。应供养。以四念处灭三痛。愚智各以三业成三相三法。戒定慧不可觉支。觉则成道。三法可爱不可保。谓少无病长寿。三事速入恶趣。谓贪欲睡眠掉戏。三法无厌足。谓贪欲饮酒睡眠　地主品第二十三。佛为波斯匿王说。作福无厌。犹如昔王。帝释试婆拘卢能说法。佛以琴喻。化二十障耳比丘。佛为波斯匿。王说婆提长者因缘。劝行广施。佛为阿难说戒闻思三妙香。佛因提婆达。说比丘不着利养。能获戒定慧。说三不善根堕三恶。三善根生人天。三聚谓邪正不定。分别三恶观三善观果报　高幢品第二十四。念三宝得无畏。犹诸天念三幢胜修罗。为毗沙鬼说法。救那优罗小儿。为释种说法。王胜於轮王为比丘说无常。为五比丘说法乃至度三迦叶。度释种。为比丘说三斋日。天王使者太子及自身。观察世间。应受八斋法。为比丘说。三事现在前。获福无量。一信二财三梵行。为斗诤比丘说长寿王事。为大将赞阿那律等三人。为比丘说三结使过患。一身邪。二戒盗。三疑。为比丘说三三昧　四谛品第二十五。说知四谛者出苦。不知者堕五道中。说四饶益法。一亲近善知识。二闻法。三知法。四法法相明。说如来出世。便成四未曾有法。说担。持担。担因果。舍担。说四生应舍离。舍利弗说四人。谓有结无结。各论知与不知。佛说生熟四果。似四种人。说鸟声形四料简。说云雷雨四料简。皆喻比丘　四喻断品第二十六。说无放逸修行。四意断。如地如轮王。如月。如婆斯华。为匿王说先暗后明等四人。为比丘说。老。病。死。爱别离。四不可喜。应觉四法。谓戒定慧解脱。为匿王说老病苦无常。犹四山来合。说诸行无常苦无我。涅盘休息。舍利弗为众说四辩。佛为舍利弗说四不可思议事。谓世界众生龙及佛土。因舍利目连灭度。佛为阿难说四人应起塔。论轮王声闻辟支如来。说婆迦梨比丘得四谛。魔欲觅其生处不可得　等趣四谛品第二十七。佛勅人亲近舍利弗目连。闻其广演四谛义。佛说外道不能分别四受。谓欲受戒受见受我受。佛为长者说至心布施。及三归五戒慈心厌离。功德转胜。佛为比丘说日出喻。为弥勒说四法具足六度。为比丘说四无畏。说四众博古通今多闻为第一。说四金翅鸟食四龙。而不能食事佛者。以如来行四等心故。说惠施有四功德不可思量。谓知时。自手。净洁。极妙。说四人可敬。谓持信奉法身证见道　声闻品第二十八。目连迦叶阿那律。共化跋堤长者。宾头卢化老母难陀。佛因长者。为比丘说三归五戒法。许分分受。佛说日月四翳。喻欲恚痴利养四结。佛为童子说四种座。卑座天座梵座佛座。佛鹿头梵志。击骨辨男女病原及所生处。不辨罗汉骨。梵志因出家成道。说四界八界义。佛为比丘说四大广演之义。谓契经。律。阿毗昙。戒。或非经本。或是义说。或戒行与味相应。或真是佛说。佛为匿王说世间四事先苦后乐。亦为比丘说四事先苦后乐。谓梵行诵习坐禅数息。能得四禅四果之乐。佛说四果。一如黄蓝华。一如芬陀利。一似柔软。一柔软中柔软　苦乐品第二十九。说先苦后乐等四人。说身乐心不乐等四人。说四梵福。一起塔。二治故寺。三和合圣众。四请转法轮。说四食宜舍离说四辩宜求成就。说四事不可思议。当思四谛。说四神足当修行。说四起爱法莫贪着。谓四事供养。说四姓出家。同名释子。说四河入海。说四等心名为梵堂　头陀品第三十。须陀沙弥随佛问答。佛印赞之。许其即为比丘。老比丘舒脚眠。小沙弥正身坐。佛说眠者当生龙中。坐者当见四谛。阿那邠邸长者女修摩提。嫁满财长者子。令其家供佛僧。同悟道。
　　增上品第三十一。为生漏梵志说闲居处修成道法。为比丘说善知识应以四事教诸父母知亲。谓恭敬三宝。受持戒律。为比丘说四事行迹。谓苦乐各有愚惑速疾。应奉行苦速疾行迹。为四梵志不免无常。说四法本。所谓无常苦无我。灭尽为涅盘。说诸天四围四池。比丘亦四园四池。四等为园。四三昧为池。说四蛇五持刀六怨冢喻。说身口意善。生善处。恶生恶处。修四禅得尽漏。说初苦行不得道。依戒定慧解脱四贤圣道而成佛。为天人说四流四乐四谛法。说比丘当修无常想。为二弟子诃胜负心　善聚品第三十二。说信等五根为善聚。贪等五盖为不善聚。说礼佛五功德。说佛以天眼。见阎罗王。将五天使。诘责罪人。及说地狱众苦。诫诸比丘当灭五结。修行五根。说自恣时。众僧清净。印赞多耆奢造偈第一。说天子五衰相现。归佛得免恶道。为长者子出家证道。尊者那罗陀为文茶王说除忧经。谓除去五愁忧刺。佛说病人五法难差。五法易差。又说瞻病人五法难差。五法易差。佛为师子大将说惠施五德。又为比丘说惠施五功德。又说应时施有五事　五王品第三十三。五国主各论一尘微妙。佛言。平等论之。随所好则各妙。然各有过失。各有出要。佛为佛光长者。记其子尸婆罗当出家。后果同五百童子出家。福德第一。并说其往因。佛两番说五战斗人。皆喻比丘。佛说埽地五事。埽塔五事。长游五难。不多游五功德。恒一处止五非法。不一处住五功德。破戒受供。甚於猛火　等见品第三十四。舍利弗说戒成就人。乃至阿那含人。皆当思惟五阴苦恼。说流离王灭释因果本末。诸天有五衰。出家有五毁辱法。发长。爪长。衣垢。不知时宜。多有所论。鸡鸣梵志。以二金钱营供。诸天助之。乃至出家成道。佛说世间五事。最不可得。不丧不尽不老不病不死。五人不可疗治。谀谄。奸邪。恶口。嫉妒。无反复。修罗谓诸天无法。则被天缚。比丘与结使。则被魔缚。为阿难五阴名尽法。为生漏梵志说使民减少因缘　邪聚品第三十五。五邪聚相。应笑不笑。应喜不喜。应慈不慈。作恶不耻。闻善不着意。反是为正聚相。如来出现。必为五事。一转法轮。二度父母。三无信令信。四使发心。五受佛决。五施无福。一刀二毒三野牛四淫女五神祠。五施福大。一园观。二林树。三桥梁。四大船。五住处。说女人以五力轻夫。夫以富贵力蔽之。魔以五尘力缚人。人以无放逸力胜之。说女人有五想。比丘亦应有五想。谓戒闻定慧解脱。说五时不应向人礼。塔中众中道路卧病饮食。因度毗舍罗长者。而说汤施之德。为欲舍戒比丘。说女人五难。多耆奢比丘。观五阴而断欲。证果。僧伽摩比丘。七返降魔　听法品第三十六。说随时听法五功德。作浴室五功德。施杨枝五功德。屠牛人无善根。目连降二龙。佛往忉利为母说法。优填王造栴檀像。波斯匿王造金像。佛从天下。五王起大神寺　六重品第三十七。三业皆慈。及同利同戒同见。为六重。舍利弗三昧。目连不知。然目连神通第一。舍利弗等各说牛师子园快乐之法。佛咸印之。佛说咒愿六德。施主成就信戒闻。彼物成就色味香。佛说比丘欲求佛教。得四事。知足。多知识。求四禅。求八解。求天耳。求心通神足宿命天眼漏尽。皆当念戒。舍利弗为比丘说。六法入地狱。六法生天。六法至涅盘。佛为比丘说第一空法。谓观六入因缘生灭。为生漏梵志。说剎利乃至比丘所欲所行所着所究竟。各各不同。又为梵志说不修事。萨遮尼乾子。受佛化。命终生天　力品第三十八。说凡常六力。小儿啼。女人恚。沙门梵志忍。国王慢。罗汉专精。佛大慈悲。应学大慈悲力。不修无常想。堕恶道。修者生人天。得涅盘。佛为梵志说内外六尘六入法。佛说未成道时。思惟十二因缘。如见古昔王城。佛诃阿那律。遂以不眠失目。得天眼。补衣时。佛为贯针。说六法无有厌足。一施。二教戒。三忍。四法说义说。五将护众生。六求无上道。佛降央掘魔。令悟如来灭六见法。出家证果。以致诚言而救产难。忍打骂辱。并为比丘说其往因。佛说诸山前后各有异名。唯仙人山更无异名。佛勅比丘专念修己。谓观六情。佛劝修无常想。说古时女人。因辟支佛说法思惟。六情无主。得生梵天。佛为波斯匿王。说正法治化。增六事功德。王亦赞佛。以六事应受礼拜。佛为毗舍离除疫病苦。说二千五百宝盖夙因所致。输卢比丘尼降伏六师。佛说六情染着则流转。思惟不净。即成道迹　等法品第三十九。明七法得乐得果。知法知义。知时。自知。知足。知众。观察众人。说树喻水喻。王治七法。喻净戒。护根。多闻。方便。四增上心。四神足。分别阴界入缘起。说七神识住处。勅病比丘均头说七觉意而病愈。说轮王七宝。法王七觉。有比丘慕轮王快乐。佛令修梵行证果。有天语童真迦叶。七喻。迦叶问佛知义而证果。富楼为舍利说七车喻　七日品第四十。说七日出时。世界无常。及说成劫。渐有四姓。说跋祗人修七法。不为外宼所坏。比丘亦有七不退转法。魔不得便。说贪瞋痴慢疑见欲七使。七觉治之。说七人可事可敬。慈悲喜护空无相无愿也。说毗罗先长者七日应命终堕落。阿难度令出家。一日修十念。生天上。说净诸漏法。或缘见。或恭敬。或亲近。或远离。或娱乐。或威仪。或思惟。说七事增益起伽蓝。施床座。施食。施雨衣。施药。作井。作近道舍。说思惟死想。宜於出入息中。为波斯匿王。说七裸形等非是梵行人。迦旃延广演佛所说不着世不住世义　莫畏品第四十一。说断三结名不退转义。勅摩诃男。莫生怖畏。那伽波罗度长老梵志成道。佛勅比丘观七处善。又察四法。舍利弗为北游比丘说八道七觉。迦叶不舍头陀行。佛以法宝付嘱之。并付阿难　八难品第四十二。说三途。长寿天。边地。根缺。邪见。无佛世。为八难。八大地狱。宜修八正道。以绝其因。佛以父母力起石。令力士降伏。度君茶罗比丘尼。赞阿难有四未曾有法。为阿难说待女人法。罚车匿法。又度五百摩罗及摩须跋。佛因阿须伦说八法如海。佛说八缘。天地大动。佛说阿那律说戒胜於闻。及说八大人念。少欲。知足。闲居。戒。三昧。智慧解脱。多闻。精进。佛说八部众。剎利。婆罗门。长者。沙门。四王。三十三天。魔。梵。以八法胜之。阿那邠邸长者。八处惠施。佛赞叹之。并说福田胜劣。说惠施八德。随时。鲜洁。亲手。誓愿。不望报。求灭。施良田。回向众生。八邪趋泥犁。八正向涅盘　马血天子品第四十三。佛为马血说。八正能尽世界边际。佛说八关斋法。及发愿功德。引古本生事为证。因水漂木。说无八事。便至海。喻人无遮便至涅盘。牧牛难陀因发心出家。并问其义。佛言。此岸是身邪。彼岸身邪灭。中没者欲爱。岸上者五欲。人捉求王福。非人捉求天。回转是邪疑。腐败是八邪。佛因提婆达说利养能害八正道。佛为比丘说筏喻。叙昔降魔之事。佛说牧牛渡水愚黯。喻佛度阿阇世王。得无根信。佛说比丘应除世八法。八人不住生死。谓四果四向　九众生居品第四十四。说九众生居。说嚫愿九德。施主三法。信愿不杀。物三法。色香味。受者三法。戒慧定。说恶比丘成九法不成道。一强颜。二耐辱。三贪心。四悭着。五健忘。六邪思。七隐匿。八无返复。九念不舍离。说孔雀九喻。喻比丘九善法。一端正。二清彻。三庠序。四知时。五知节。六知足。七念不分散。八少睡。九少欲。女人九法系缚男子。当念舍之。说诸法之本。谓不着地乃至涅盘。佛看比丘病。勅比丘看病。九人可教。谓四果四向及种性人。佛为满呼王子。显朱利盘特之德。佛为阿难。说善知识。是全梵行。为帝释说众生性行不同　马王品第四十五。婆罗门献女於佛。佛不受。有一比丘欲受。佛为说女人九恶。并说往昔商人堕罗剎国。乘马王度难。佛为舍利目连。说九法不得长大。九法有所成办。佛说比丘应念少欲知足。佛为恶魔。说拘留孙佛时事。明世间四食。段触思识。出世五食。禅愿念解脱喜。佛说比丘应修慈心。如食金刚。佛为舍利弗赞空三昧。佛应尸利掘长者火坑毒食之请。令其见谛　结禁品第四十六。说十事功德结戒。说圣贤所居之处。有十事。说如来成就十力。知五阴四谛因缘生灭。说如来十力四无所畏。说十念谓六念加止观安般身与死也。说比丘亲近国家。有十非法。说国王十非法。十法。比丘亦十非法十法。十法者。持戒敬佛敬法敬僧少欲随戒坐禅闲静事善知识多闻。说十论十义十演。一依食。二名色。三受。四谛。五根。六重。七神止处。八世法。九众生居。十念。劝比丘修十想。一白骨。二青瘀。三胖胀。四食不消。五血。六啖。七无常。八贪食。九死。十不可乐。佛为比丘诃欲想。令重修十想证果　善恶品第四十七。说十恶堕落。十善生天。十念灭度。说十恶果报。说知善恶罪福。名知幻者。警世论比丘。当论十功德论。亦警求四事者。亦警分别国主善恶者。亦警评论波斯匿王者。为罗云施主说平等施法。为均头说十善。除灭邪见。论寿命长短事　十不善品第四十八。广说十不善果报。说七佛略广二戒因缘。说弥勒佛时事。说七佛事。为师子长者说供僧福多。及赞平等行施。说金刚三昧力。不畏水火　牧牛品第四十九。佛说牧牛得失各十一法。比丘得失。亦各十一法。知色。知相。知磨刷。知护。知起烟。知良田茂草。知所爱。知择道行。知渡处。知止足。供奉长老。比丘应成就十一法。戒。定。慧。解脱。解脱知见。根寂。知足。修法。知方便。分别义。不着利。并赞十一苦行。迦叶比丘。因佛十大弟子。并提婆达。各将众游行。因说善恶类从。象舍利弗还俗。重出家证果。为诸人民说十一法。阿罗汉所不习。一舍戒。二不净。三杀生。四盗。五残食。六妄语。七群党。八恶言。九狐疑。十恐惧。十一受余师及受胞胎。又分别五通六通不同。佛为比丘释十二因缘法。并为阿难说其甚深。翅蜜梵志。闻法请佛。施罗梵志。出家证果。佛赞一坐食法。佛说有习行沙门。有誓愿沙门。及说沙门法行。婆罗门法行。叙提婆达出家得神足。造逆堕地狱。悔心蒙授记。及目连问讯始末。佛说慈心十一果报。卧安。觉安。无恶梦。天护。人爱。不毒。不兵。水火盗贼俱不侵。得生梵天　礼三宝品第五十。说礼佛寺十一法。礼法十一法。礼僧十一法。说过去转轮王。以法相继事。勅阿难莫增减所受持法。说四人泥犁报相。说佛知五趣及涅盘因果。说雪山树王长大。人亦当求信戒闻施慧。说淫欲决定障道。说十二部经须知义。不知义者。如捉蛇尾。反被其害。为生漏梵志。说三世劫数无量。辟支佛出为小劫。佛出为大劫。
　　非常品第五十一。说生死中。堕泪多於恒水。流血亦多於恒水。劝修无常想。说音响王求得子成辟支起塔供养事。以证之。说比丘及尼。应除心五弊。断心五结。五弊者。疑佛法僧。犯戒不毁。为生天而修行。五结者。懈怠。眠寐。心乱。根不定。喜在闹。佛说比丘。应精进持戒。胜犯戒众。如王治国。佛说宁长睡。不於觉寤乱思造业。佛说长者。以金诱四子归依三宝。得无量福报。舍利弗为阿那邠邸长者说法。令其生天。佛说四种妇人法。令长者儿妇。改过见道。佛为舍利弗说生死苦。亦说生者宜在豪贵　大爱道般涅盘品第五十二。大爱道等五百比丘尼。及二沙弥尼灭度。佛自供养大爱道。以报养育之恩。婆陀比丘尼忆宿命而笑。因为众尼说之。佛说生死劫长。应生厌患。一作大城芥子喻。一作天衣拂石喻。佛说随时闻法五功德。为师子大将。说师子五功德。为波斯匿王说福田有胜劣。施心宜平等。因波斯匿王杀庶母百子而悔过。为说四苦难免。十恶报剧。应正法治化。莫以非法。佛为王释十梦而王归信。

一心奉请佛说阿罗汉具德经(拜观同上)　　宋中印土沙门法贤译。
　　佛在祇园。说百弟子之德。及说比丘尼优婆塞优婆夷之德。与增壹阿含弟子比丘尼等品同本。

一心奉请佛说四人出现世间经(拜观同上)　　刘宋中天竺沙门求那跋陀罗译。
　　为波斯匿王。说先后丑妙。四人不同。出增壹阿含四意断品。

一心奉请佛说波斯匿王太后崩尘土坌身经(拜观同上)　　西晋沙门释法炬译。
　　说四畏如四山合。无能避。亦名除忧患经。亦出四意断品。

一心奉请须摩提女经。及佛说三摩竭经。佛说给孤长者女得度因缘(拜观同上)　　第一吴月支国优婆塞支谦译。第二吴天竺沙门竺炎律译。第三宋北印度沙门施护译。
　　俱出增壹阿含须陀品。

一心奉请佛说婆罗门避死经(拜观同上)　　后汉安息国沙门安世高译。
　　出增壹阿含增上品。

一心奉请食施获五福报经(拜观同上)　　出东晋录。亦名佛说施色力经。
　　谓命色力安辩也。出增壹阿含善聚品。

一心奉请频婆娑罗王诣佛供养经(拜观同上)　　西晋沙门释法炬译。
　　出增壹阿含等见品。

一心奉请佛说长者子六过出家经(拜观同上)　　刘宋沙门释慧简译。
　　出增壹阿含邪聚品。

一心奉请佛说央崛魔经。及佛说央崛经(拜观同上)　　西晋月支国沙门竺法护译。二本同。
　　出增壹阿含力品。

一心奉请佛说力士移山经。及佛说四未曾有法经(拜观同上)　　竺法护译。二本同。
　　出阿含八难品。后一译兼说阿难同轮王四法。

一心奉请佛说舍利弗目犍连游四衢经(拜观同上)　　后汉康居国沙门康孟详译。
　　众声喧闹。佛不许见。因诸天请。佛召见之。出增壹阿含马王品。

一心奉请七佛父母姓字经(拜观同上)　　曹魏失译人名。
　　出增壹阿含十不善品。

一心奉请佛说放牛经。及缘起经(拜观同上)　　姚秦天竺沙门鸠摩罗什译。第二唐大慈恩寺沙门释玄奘译。
　　出增壹阿含放牛品。以放牛十一法。喻比丘十一法也。后一经亦出放牛品。释十二缘起义。

一心奉请佛说十一想思念如来经(拜观同上)　　刘宋中天竺沙门求那跋陀罗译。
　　共二经。初明十一想。次明十一果报。出增壹阿含礼三宝品。

一心奉请佛说四泥犁经(拜观同上)　　东晋西域沙门竺昙无兰译。
　　说提舍瞿波离等四人苦果。及述其因。亦出礼三宝品。

一心奉请阿那邠邸化七子经(拜观同上)　　后汉安息国沙门安世高译。
　　出增壹阿含非常品。

一心奉请玉耶女经。及玉耶经。河遬达经(拜观同上)　　西晋录失译人名。第二东晋西域沙门竺昙无兰译。第三刘宋中天竺沙门求那跋陀罗译。
　　给孤长者儿妇。不行妇礼。长者请佛。为说女人十恶。又说五善三恶之法。分别七种妇之差别。乃悔过求受十戒。戒杀盗淫妄酒。及恶骂绮语嫉妒瞋恚邪信。出非常品。
　　后二并同上宋译兼有子报父母恩法。

一心奉请佛说大爱道般涅盘经(拜观同上)　　西晋河内沙门白法祖译。
　　连下共四经。皆出大爱道般涅盘品。

一心奉请佛母般泥洹经(拜观同上)　　刘宋沙门释慧简译。
　　后附佛般泥洹后变记半纸。次第说十百年事。

一心奉请舍卫国王梦见十事经。及佛说国王不黎先尼十梦经(拜观同上)
　　失译人名。附西晋录。第二东晋西域沙门竺昙无兰译。

一心奉请中阿含经(拜观同上)　　东晋罽宾国沙门瞿昙僧伽提婆译。
　　七法品第一　一善法经。谓知法知义知时知节知己知众知人　二昼度树经。以天树从叶萎至华敷。喻比丘从舍家至证四果　三城喻经。以王舍城七事具足。四食丰饶。喻比丘七财具足。四禅成就。七财。信惭愧进闻念慧　四水喻经。以常卧水中乃至住岸等四人。喻常作恶乃至成四果者　五木积喻经。宁抱火木。不抱女人。宁断骨髓。不以破戒身受按摩。宁截髀。不以破戒身受礼敬。宁鍱烙身。不以破戒身受衣服。宁吞铁丸。不以破戒食人信施。宁卧铁床。不以破戒身受卧具。宁倒入釜中。不以破戒入温室　六善人往来经。七种那含喻　七世间福经。施房床座衣等。为世间七种福。闻佛名及弟子极喜。乃至受戒。为出世七种福　八七日经。以劫尽七日并出而观无常　九七车经。满慈子。为舍梨子。说波斯匿七车速行之喻。喻净戒。心净。见净。疑盖净。道非道知见净。道净知见净。道迹断智净。展转施设无余涅盘　十漏尽经。谓有漏。或从见断。或从护断。或从离断。或从用断。或从忍断。或从除断。或从思惟断。
　　业相应品第二　一盐喻经。不修身戒心智者。作不善业。必招地狱之报。能修身戒心智者。设有不善业。受轻报。如一两盐。投少水中。则不可饮。投恒水中。则不觉盐。又作夺羊负债二喻　二和破经。佛为破和外道。说无明尽者。不受后有。及说六善住处。谓眼见色不喜不忧等　三度经。破外道宿命尊佑无因缘三种论。显正教六处法。六界法　四罗云经。倾水覆盆。戒罗云莫妄语。又说象护鼻喻。人照镜喻　五思经。说故作十恶。必受恶报。若不故作。则不定受。及劝修四无量心　六伽蓝经。为伽蓝国众人。说戒十恶。修慈悲喜舍。得四安稳住处　七伽弥尼经。为伽弥尼天子。说黑白果报。如石如油。一沈一浮　八师子经。为师子大臣。说宗本不可作可作等义　九尼犍经。为比丘说破尼揵义。尼犍五可憎恶。如来得五称誉　十波罗牢经。为波罗牢说知幻非即幻。及说现法不定受报。并四无量心远离法。定疑断疑惑。
　　舍梨子相应品第三　一等心经。舍梨子为诸比丘。分别内结外结。等心天以此白佛。佛於众中赞之　二成就戒经。舍梨子说成就戒定慧者。现法证灭定。设不究竟。生意生天中。必知灭定。乌陀夷非之。如是至三。次於佛前。亦三说三非。佛乃诃乌陀夷。并诃阿难。次因白净尊者。说五法可爱敬尊重。勅诸比丘。尊重舍梨子　三智经。舍梨子答黑齿比丘之问。黑齿白佛。佛设种种问。舍梨子一一善答。佛赞许之　四师子吼经。有一梵行。於佛前诬舍梨子轻慢之。佛召舍梨子故问虚实。舍梨子说截角牛。截手旃陀罗。地水火风。埽帚晡旃尼。破膏瓶。死尸系等喻。明无此事。彼比丘乃求悔过。佛勅舍梨子受之　五水喻经。舍梨子说五阴恼法。谓於身口意净不净等。皆莫生恼。四喻於水。一喻旷野病人　六瞿尼师经。瞿尼师比丘。在无事室。调笑憍扰。舍梨子乃於众中说无事比丘当学敬重。不调笑。不憍傲。护根知足。精进。正念智。知时知善坐。论律阿毗昙。论息解脱。论漏尽智通。人间比丘亦然　七梵志陀然经。舍梨为知友陀然说法。令信佛。次又为其量时。说四无量心　八教化病经。舍梨子为给孤长者说法。令病得愈。长者自说造园因缘　九大拘絺那经。舍梨子问比丘成就见得正见入正法。拘絺那答之。知不善不善根。知善善根。知食集灭道。知漏集灭道。知苦集灭道。乃至从老死。一一说至无明。若无明已尽明已生。无所复作　十象迹喻经。一切善法。皆四圣谛所摄。如诸迹中。象迹第一。因广说内外四大观　十一分别圣谛品。佛赞舍梨子善能说法已。入於静室。舍梨即为大众广述四谛义。
　　未曾有法品第四　一未曾有经。阿难述佛种种未曾有事。佛教令更受持如来知生住灭智　二侍者经。目连劝阿难侍佛。阿难乞三愿。佛赞其种种未曾有法　三薄拘罗经。因一异学问薄拘罗八十年来行欲事否。薄拘罗为说种种未曾有知足之行　四阿修罗经。阿修罗说大海八未曾有法。佛亦为说佛法中八未曾有法　五地动经。说三因缘地动。及说如来於天人中说法。不可思议　六瞻波经。目连牵犯戒比丘去。佛为目连重说八重海喻　七郁伽长者经上。郁伽大醉。见佛得醒。闻法证果。以妻施人。佛赞其八未曾有法　八郁伽长者经下。长者恒设大施。海中没失大船。众比丘令阿难辞其施会。郁伽但愿如转轮王希求出家　九手长者经上。以四摄摄众修四无量心。天赞之而不喜。佛叹其八未曾有法　十手长者经下。佛又赞其八未曾有法。谓少欲信惭愧进念定慧。
　　习相应品第五　一何义经。阿难问持戒为何义。佛言。令不悔义。如是展转问。欢悦得喜得止得乐得定见知如实得厌无欲。即得解脱淫怒痴　二不思经。持戒即得不悔。不须思量　三念经。谓多忘无正智。便害正念正智。害护诸根护戒。乃至害涅盘　四惭愧经上。明有惭愧。便习爱恭敬。便有信有正思惟正念正智。护根护戒。乃至涅盘　五惭愧经下。舍利子复说坏树皮喻　六戒经上。明犯戒便害不悔等　七戒经下。舍梨子复说害树根喻　九恭敬经上。明恭敬能具威仪。具学法。具戒身定慧等。乃至涅盘　九恭敬经下。明恭敬能展转护根。乃至无欲涅盘　十本际经。谓无明为爱习。五盖为无明习。三恶行为五盖习。不护根为恶行习。不正念智为不护根习。不正思惟为不正念智习。不信为不正思惟习。闻恶法为不信习。近恶知识为闻恶法习。恶人为近恶知识习。七觉为明脱习。四念处为七觉习。三妙行为念处习。护根为妙行习。乃至正念智。正思惟。正信。闻法。近善知识。善人。展转为习　十一食经上。食与习同。而说大海以大河为食。乃至雨为食喻　十二食经下。法同喻稍略　十三尽智经。谓尽智以解脱为习。乃至不悔以护戒为习。护戒又以护根为习。如是正念智。正思惟。正信。观法忍。玩诵法。受持法。观法义。耳界闻善法。往诣奉事善知识。展转为习　十四涅盘经。明涅盘以解脱为习。乃至正信以苦为习。苦以无明为习。徧观十二因缘而得涅盘　十五弥酰经。弥酰侍佛。辞佛住静处求断。反起欲恚害三害念。乃归佛所。佛为说心解脱未熟。欲令熟者。有五习法。一与善知识俱。二护戒威仪。三说圣法。四精进断恶修善。五观兴衰法。又修四法。恶露断欲。慈断恚。出入息断乱。无常断慢。而皆以与善知识俱。乃得成后四事及四法　十六即为比丘说经。重说上义也。
　　王相应品第六　一七宝经。七觉如轮王宝　二三十二相经　三四洲经。说顶生王不知足而死之事　四牛粪喻经。佛以手爪抄少牛粪而告比丘。不见有少色不变常住而一向乐也。觉想行识。亦复如是　五频[鞥-合+(白-日+田)]娑罗王迎佛经。为说无常等法。令证果　六[鞥-合+(白-日+田)]婆丽陵耆经。说迦叶佛时难提波罗陶师。劝优多罗童子见佛出家事　七天使经。说阎王以生老病死治罪五种事诘责罪人。名为五天使者。及说地狱众苦　八乌鸟喻经。说比丘莫如獭究暮鹫食吐鸟豺乌。当如猩狸　九说本经。阿那律说过去因。佛更为说未来弥勒佛事　十大天奈林经。说往古大天轮王。发白出家。教子孙亦如是出家。凡八万四千世。最后王名弥尼。广行戒善　十一大善见王经。说往古王於拘尸城修四无量。六返舍身。今如来入灭为第七　十二三十喻经。戒德为严饰具。乃至心解脱为珠宝　十三转轮王经。说增减劫。由善恶业。戒诸比丘。应如螺转轮王。谓念处为自境界。如意足为寿。戒为色。禅为乐。无漏为力。能降伏魔　十四蜱肆经。鸠摩罗迦叶。以种种喻。断蜱肆王无后世见。又以种种喻。令舍见。舍欲恚怖痴。乃受三归。行布施。但不至心。仅生丛树林空宫殿中。
　　长寿王品第七　一长寿王本起经。为斗诤比丘。说长寿王及长生太子事。比丘不改过。佛以神足至阿那律等三人住处。见其习无事而赞之。并为修天眼法　二天品经。佛为比丘说自己修行得光明事。凡八事。谓见形色说乃至曾生此天等　三八念经。阿那律陀作是七念。道从无欲。非有欲得。及知足远离精勤正念定意智慧。一一对。明佛知其所念。便往赞之。并为说道。从不戏乐不戏行不戏得。非从戏乐戏行戏得。是名八大人念　四净不动道经。说三种净不动道。三种净无所有处道。一净无想道。及说涅盘圣解脱　五郁伽支罗经。为一比丘略说法要。谓四念处应与三定四共俱禅并修。亦修四无量心。必得果证　六娑鸡帝三族姓子经。为阿那律等。三年少说离欲法。乃至说授四辈生处记义　七梵天请佛经。佛知梵天邪见无常计常往为说法。并诃魔说。令梵天得正见　八有胜天经。仙余财主。请阿那律饭。问大心无量心义。阿那律为分别之。并说光天净天徧净光差别因果　九迦絺那经。八百比丘并世尊。共为阿那律作衣。佛勅阿那律为众说法。从信心出家。持戒护根除盖得禅。乃至证六通三明。是名迦絺那法　十念身经。为诸比丘广说念身法。成就十八功德　十一支离弥梨经。拘絺罗诃质多罗象子比丘。不恭敬。不善观。并为其亲友比丘。说种种退失法喻。於后象子。果舍戒还俗　十二长老上尊睡眠经。因目连昼眠。佛为说除睡法。并说究竟梵行法　十三无刺经。因诸比丘知声为定刺。佛为更说犯为戒刺。严饰为护根刺。乃至欲恚痴三刺。唯阿罗诃离之　十四真人经。佛为比丘说恃善法者。为不真人法。不自贵贱他。为真人法　十五说处经。教阿难训诲年少比丘说处。谓应说五盛阴。内六处。外六处。六识身。更乐觉想思爱。六界。缘起。念处。正断。如意。四禅。四想。四无量。四无想。四无色。四圣种。四果。五熟解脱想。五解脱处。五根。五力。五出要戒。七财七觉八正。又说顶法。及顶退法。
　　秽品第八　一秽经。舍梨子分别内有秽外无秽。各有二种。不知如真者。皆最下贱。知如真者。皆最胜。为胜买铜盘喻。又说盛粪盛食喻　二求法经。佛说比丘宜求法。莫求饮食。又说上中下弟子随师。不随师功过。舍梨子因即广明三可毁三可称法。及说中道断欲断贪等。又有中道。谓八圣道　三比丘请经。目连说比丘应请诸尊教我。诃我。莫难於我。及说成就戾语法。及善语法者。过失功德。并说照镜之喻　四知法经。周那说比丘知法不知法者。犹贪称富。及富称贫　五周那问见经。佛为周那说渐损法。发心法。对法。升上法。涅盘法　六青白莲华喻经。佛说有法从身灭。有法从口灭。有法但从慧见灭。谓能修身戒心智。如莲。水生水长而不着水　七水净梵志经。佛因水净梵志。告诸比丘。有二十一秽污於心者。必至地狱。谓邪见。非法欲。恶贪。邪法。贪。恚。睡眠。掉悔。疑惑。瞋缠。不语。结。悭。嫉。欺诳。谀谄。无惭。慢。大慢。憍傲。放逸。若不污心。必至善处。为梵志说净洗。以善法偈令梵志悟　八黑比丘经。因黑比丘喜斗诤。佛说不可爱及可爱法。亦说恶马良马喻　九住法经。佛说比丘。於善法有退有住有增。须自观知善不善法。求断求增。如救头然　十无经。舍梨子说净法衰退。及转增之由。又说断恶修善。如救头然之喻。
　　因品第九　一大因经。佛为阿难。广明缘起甚深。又明七识住及二处。於此知如真者。名慧解脱。兼修八解脱者。名俱解脱　二念处经。说三世诸佛。皆断五盖。住四念处。修七觉支而证道。因广明四念处观　三苦阴经上。因异学亦言。知断欲断色断觉。比丘以此白佛。佛为分别欲味欲患欲出要。色觉亦尔　四苦阴经下。释摩诃男。生染恚痴法。佛为说欲味欲患。若知如真。不为所覆。便得无上息　五增上心经。比丘欲得增上心者。当数数念於五相。一念相善相应。二观念恶患。三不念念。四以思得渐减念。五以心修心。受持降伏　六念经。分别诸念作二分。欲恚害念作一分。无欲恚害念作一分。若生欲恚害念。须不受。断除吐。若生无欲恚害念。须速修习广布。次应治内心。常住在内。止息一意得定。向法。次法。乃至证四禅。断诸漏　七师子吼经。谓断一切受。知欲受戒受见受我受以无明为本。无明尽者。不复更受此四受。尊信此师。信此法。具戒德。敬同学。乃堪师子吼曰。此有第一第二三四沙门。此外更无沙门梵志　八优昙婆罗经。实诣居士。诣异学园。异学欲以一论灭瞿昙。如弄空瓶。佛至其园。为说苦行秽不秽法。总名不了。亦说正解脱法。异学屈服。但以魔力所持而不发心　九愿经。因一比丘心愿。佛与慰劳共语说法。得具足戒而不废禅。成就观行於空静处。佛乃广述比丘所应愿事　十想经。谓若计地是神。便不知地。不知地即是神。彼便知地。乃至一切悉皆如是。
　　林品第十　一林经上。料简四种所住林。或不得正念等。虽有四事。不应住。或可得正念等。虽乏四事。不应去。或二俱不得。应夜半而去。莫与彼别。或二俱得。应尽命住　二林经下。四料简与上同。此约得沙门义说　三自观心经上。料简止观得不得有四句。不得者方便令得。得者当求漏尽　四自观心经下。观瞋恚乃至恶慧等。多少有无。有恶须断。有善须求漏尽　五达梵行经。知漏。知漏因。知报。知胜如。知尽。知灭道。如是觉想欲业苦。一一知因。乃至知道。是谓达梵行。能尽一切苦　六阿奴波经。记提和达多入地狱。并为阿难说大人根智。善知六种人　七诸法本经。欲为诸法本。更乐为和。觉为来。思想为有。念为上主。定为前。慧为上解脱为真涅盘为诸法讫　八优陀罗经。说优陀罗不知痈本。虽生非非想处。还堕狸中。比丘应知身为痈。爱为痈本。六更触处为一切漏　九密丸喻经。先为执杖释。说宗本法。执杖不是不非而去。次为比丘略说。即入室坐。诸比丘转问大迦旃延。然后白佛印可　十瞿昙弥经。大爱道三请出家。佛三止之。因阿难为请。乃制八尊师法。后又请求年少比丘。敬礼老尼。佛为说减正法事。
　　大品第十一　一柔软经。佛说在家时受用。但为老病死而出家　二龙象经。佛说唯佛为大龙。乌陀夷因作颂赞　三说处经。比丘有三说处。为二世有。又以二种四处观人。知可共说不可共说　四说无常经。谓观五阴无常。得证果　五请请经。佛因说戒时。唱言我是后边身。汝等真法子。身口意清净。无枝亦无叶。舍梨子因作颂赞　六瞻波经。说戒时。有犯戒者。佛默不说。目连牵犯戒者出。佛种种诃犯戒之罪　七沙门二十亿经。二十亿比丘。精进而不证果。心生退悔。佛为说弹琴喻。遂尽诸漏。向佛现说所证之义　八八难经。谓学道有八难。唯有一不难　九贫穷经。以无善法财。喻贫穷。以恶行喻举贷。以覆藏喻长息。以梵行所知为责索。以频生三恶念为数往求索。以堕恶道喻被收缚　十行欲经。为给孤居士。说十种行欲人。非法三。法非法三。如法四　十一福田经。为给孤居士。说二种福田。谓十八学人。九无学人　十二优婆塞经。佛说优婆塞善护五戒及念佛法僧戒。必得证果　十三怨家经。谓瞋恚是怨家。妨人七事。一妨好色。二妨安眠。三妨得利。四妨友朋。五妨名称。六妨大富。七妨生善处　十四教昙弥经。昙弥骂责比丘。比丘皆去。诸优婆塞乃逐昙弥。佛为昙弥说树神喻。教彼住沙门法　十五降魔经。魔入目连腹中。目连唤出。为说昔日波旬扰佛弟子。受大苦报。汝即我甥事。魔乃怖而降伏　十六赖咤和罗经。赖咤和罗居士子。闻佛说法。发心出家。父母不许。卧地不食。许已方起。卧地证果。后还父家。不被财色所动。为父母说法。次为拘牢婆王。说信如来所说四事故出家。一此世无可依恃。二必趋老。三必无常。四无厌足　十七优婆离经。苦行尼犍。与佛论议。立身罚最重。佛立意业最重。优婆离居士。从尼犍处。欲来难佛。反受佛化。证果断邪。不听尼犍入门　十八释问经。天王先遣五结乐子以琴歌见佛。次来问法。佛为说因思有念。因念有欲。因欲有爱不爱。因爱不爱有悭嫉结。生大苦阴。及说八正道护六根等。天王证初果。发愿来生出家　十九善生经。善生居士。奉父遗命。敬礼六方。佛为说离四恶业。四恶行。六非道。四似亲。应知四善亲及内法六方。谓东为父母。南为师尊。西为妻子。北为婢使。下为友臣。上为沙门梵志　二十商人求财经。先说往古商人。入海堕罗剎国。乃至乘天马时。若稍念男女情爱。即便堕落。次正说比丘若计根尘阴界是我者。必皆被害　二十一世间经。明如来知苦断集。证灭修道。自觉觉他。从成道至涅盘。所说皆实　二十二福经。明住昔七年行慈福报。劝人修福　二十三息止道经。谓初学比丘。常应念骨相。青相。腐相。食相。骨锁相。除欲恚病　二十四至边经。谓欲尽苦。甘行乞食。而复不修沙门法行。如墨浣墨。如血除血。从冥入冥　二十五喻经。谓无量善法。以不放逸为本。如地。如波水。栴檀。青莲。须摩。象迹。师王。乃至如如来等。
　　梵志品第十二　一雨势经。未生怨遣雨势大臣。问佛跋耆国事。佛为说彼国行七不衰法。必当得胜。大臣去后。佛为比丘说七种七不衰及六慰劳法　二伤歌罗经。摩纳言齐行有无量福迹。道行唯一福迹。阿难三问而屈服之。佛为说三轮示现法。摩纳归信　三算数目犍连经。此梵志以堂及算法为喻。问佛法中。次第。佛为分别说之。次问何缘有得究竟有不得究竟。佛为说问路喻　四瞿默目犍连经。佛涅盘后。阿难往此田作人所。彼问可有比丘与佛等者。适遇雨势大臣来到。重复问之。阿难答以无有此人。次说有法可依。及有十德可敬。诃贪。赞四禅。雨势去。又答三种解脱。无有胜如　五象迹喻经。异学卑卢。为生闻梵志。说象迹喻。以赞於佛。生闻见佛。佛为具足说此法喻。谓从出家护根除盖成四禅证无漏。方为极大象迹　六闻德经。为生闻说。传闻诵习差别功德。谓从舍家乃至证灭　七何苦经。答生闻所问在家出家苦乐之事。及饶益天人法。观善恶知识。如黑白月　八何欲经。生闻梵志。问剎利居士。妇人偷劫梵志沙门。各何欲何行何立何依何讫。佛一一答之　九郁瘦歌罗经。此梵志向佛说四种奉事。及四种自有财物。佛展转破之。谓如强与他肉而取其直。次正作虚空慈心洗浴取火等喻。明四姓平等　十阿摄和经。诸梵志自恃其种独净。遣阿摄和与佛辩。佛亦为说虚空乃至取火等喻。又说父母驴马等喻以屈之　十一鹦鹉经。佛为此摩纳分别在家出家事。摩纳述梵志所施设五法功德。佛折以现知现觉义。彼则瞋恚。佛为说五法障碍。谓欲。恚。身见。戒取。疑。及说诸法从心起　十三须闲提经。此异学见佛卧室而起敬。闻佛名而毁訾。见佛说离欲法喻。而出家证果　十三婆罗婆堂经。婆私咤及婆罗婆二人皆梵志种出家。被诸梵志诃责。佛为说劫初渐立四姓事。及说善恶业报无差别　十四须达多经。为此居士说施心差别。非关粗妙之物。次较胜田。从凡夫四人支佛如来。不如作四方僧房。又不若受归戒修慈心。及作无常观　十五梵波罗延经。佛答今之梵志。久已越梵志法。无复学者　十六黄芦园经。佛在园中。有百二十岁老梵志。来责佛不敬一切。佛言。若如来起迎请坐者。彼人必当头破七分。梵志又诃佛无味无怖不入胎。佛言於五欲无味无怖。证四禅三明。故不入胎。梵志乃终身自归　十七头那经。为头那说五种梵志法。如梵。如天。越界。不越界。旃陀罗　十八阿伽罗诃经。此梵志问。梵志经典如何依住。佛言依於人住。展转问人。稻麦地水风空日月四王乃至大梵。忍辱温良。忍辱温良。又依涅盘。涅盘无依　十九阿兰那经。诸比丘共论人命极少。宜力行善。佛赞印之。并说昔时阿兰那梵志出家。说无常法。利益无量。即佛往因也　二十梵摩经。梵志梵摩。先遣摩纳优多罗观佛三十二相及观威仪。优多罗发心出家。次复梵摩自来见佛□观诸相。信心归依证那含果。
　　根本分别品第十三　一分别六界经。佛於陶师屋中。为弗迦罗娑利比丘。说六界聚。六触处。十八意行。四住处法　二分别六处经。为比丘说六处六更乐。十八意行等。断彼成就。是无量说法。内三意止。调御一切方法　三分别观法经。佛略说如是观。心洒散。不住内。不受而恐怖。如是观。心不洒散。住内。不受不恐怖。说已入室。众请迦旃延说。谓根着尘。则心洒散。着四禅八定。则不住内。不离五阴则恐怖。反是便不洒散等　四温泉林夫经。天劝三弥提尊者。受持跋地罗帝偈。尊者问佛。佛说偈曰。慎莫念过去。亦勿愿未来。现在所有法。念无有坚强。如是行精进。昼夜无懈怠　五释中禅室尊经。天问卢夷强耆尊者。尊者问佛。佛说偈释义　六阿难说经。阿难以偈及义。为比丘说。佛印之　七意行经。佛说八定。八天处等。说灭定为最胜　八狗楼瘦无诤经。佛为比丘。分别诤无诤法　九鹦鹉经。鹦鹉摩纳父。转身为白狗。见佛而吠。佛言。汝不应尔。谓汝从护至吠。狗瞋极卧地。鹦鹉怒而见佛。佛为说其成验。再来见佛。佛为说业报差别之法　十分别大业经。异学与三弥提论三业义。周那与阿难。以此问佛。佛诃其不善分别。次正说三报受时差别。及临终业恶念不同。虽天眼。不宜执一非余。唯佛知其所以然耳。遂说果喻。
　　心品第十四　一心经。有一比丘问。谁将世间去。谁为染着。谁起自在。佛言。一切唯心。多闻圣弟子。不随心而心随多闻。问多闻义。智慧黠慧广慧义。佛言。顺梵行为多闻。知四谛为智慧。能利人为广慧　二净弥经。净弥为王子说梵行得果。有愿无愿亦有无非有无。佛说[谷-禾+牛]角及乳。称水及酪。压沙及麻。取火母乾湿。四喻　三受法经上。现未苦乐四料简。纵欲。制烦恼。欢喜修行。外道苦行　四受法经下。以苦乐心修十善恶。成四料简　五行禅经。衰盛知不知。成四料简　六说经。八定皆有退住进及漏尽　七猎师经。以四种鹿群。喻沙门梵志。三不退魔境。一能脱之。谓修四禅四无量。四空断漏　八五支物主经。此物主。先诣异学文祁子处。文祁子立四事为第一义。谓身在作恶。口不恶言。不行邪命。不念恶念。物主以此白佛。佛言。此则婴孩皆第一义。若多闻圣弟子。应知善戒不善戒。善念不善念。何由生。何由灭。知已。具足人正道。乃至正解脱。正智。是名第一义质直沙门　九瞿昙弥经。大爱道以金缕衣供佛。佛令施比丘众。三劝不从。佛为阿难说。七施众。十四私施。得大福。并施受净不净四料简　十多界经。阿难作是思惟。一切恐怖及灾患等。皆从愚痴生。不从智慧。佛为广申明之。次问云何名愚痴。云何名智慧。佛言。不知界处因缘是处非处为愚。知者为智。界者。眼等十八。地等六。欲无欲等六。乐苦忧喜舍无明亦为六。觉想行识为四。欲色无色三。色无色灭三。过现未三。妙不妙中三。善恶无记三。学无学俱非三。漏无漏二。为无为二。共二十二界。处者十二处。因缘者十二缘生。是处非处者。若因若果。
　　双品第十五　一马邑经上。说沙门法。须身行清净口意行清净。命行清净。守护诸根。正知出入。断五盖。成四禅。趋漏尽　二马邑经下。谓应息贪伺恚伺。乃至邪见。成就四无量心。乃至漏尽　三牛角娑罗林经上。舍梨与阿难等。各说发起此林之法。佛皆赞之。并说不起趺坐。乃至漏尽。是名发起此林　四牛角娑罗林经下。阿那律等三人。在此林中。佛往问之。各言安隐。并说上人之法。佛赞叹之。长鬼天等。展转赞叹。乃达梵天　五求解经。佛说求解於如来。正知如来法　六说智经。为比丘说。与梵行成立人问答法　七阿夷那经。因异学阿夷那为比丘略说。知法非法。义非义。令学如法如义。诸比丘请阿难广释。谓邪见乃至邪智为非法。因此生不善恶法为非义。正见等为法。所生善法为义　八圣道经。正定为一道。有习有助有具共七支。正见最在前。并正解脱正智为十支　九小空经。不念人想。不念村想。不念无事想。乃至不住无想心定　十大空经。因大比丘集加罗差摩精舍。佛为阿难说远离法。及修内空外空内外空不移动法。又说正知法赞不放逸法。分别烦师烦弟子烦梵行法。又诫弟子不恭敬顺行者。名行怨事。反是为慈。
　　后大品第十六　一迦楼乌陀夷经。乌陀夷念世尊深恩。赞断过中食。佛印可。以此为小事者为痴蝇　二半梨破群那经。此比丘与比丘尼数共集会。护过瞋诤。佛呼而诲之。言以信出家。应修无欲如调马治林。於时非时。等皆习慈悲喜舍。如地不可坏。恒河不可沸。虚空不可画。治皮无瓦声。应常念利刀锯喻。所游皆安。堪证无学　三跋陀和利经。佛赞一坐食法。跋陀和利。固辞不堪。夏三月竟复往见佛。佛种种诃之。为说出要。又答苦治不苦治问。说清净马喻　四阿湿具经。此比丘与弗那婆修二人不遵佛戒。过中暮食。佛呼而责之。为说苦乐觉及修不修义　五周那经。周那述尼犍诤事於阿难。阿难问佛。佛为说六诤本。七灭法。六慰劳　六优波离经。答问七灭诤等如法不如法事　七调御地经。王童子不信阿夷那和提所说法。阿夷那和提白佛。佛为说山下不见园林喻。及说调野象喻　八痴慧地经。说痴慧各三相。谓思说作也。各受现法三苦乐。恶名治罚恶死为三苦。善名无罪善死为三乐。又有地狱天宫果报　九阿梨咤经。阿梨咤说欲不障道。比丘谏。不改。佛责之。谓法尚应舍。况执非法　十嗏帝经。嗏帝执此识往生不更异。佛责之。因细明十二因缘生灭。
　　脯利多品第十七　一持斋经。为毗舍法说放牛尼犍斋无福。应持圣八支斋。更修五念。念佛如沐首。念法如浴身。念佛如浣衣。念戒如磨镜。念天如炼金　二脯利多经。为此居士说八支断俗事。杀盗淫妄贪恚嫉恼慢。更有八喻言欲之过。离欲得禅。尽漏作证。居士悟道　三罗摩经。於此梵志家。说圣求非圣求。说未成道时。先习二定。次坐树下。得正觉度五比丘事　四五下分结经。说依道依迹断结。如入林求实。亦如河度山水　五心秽经。说比丘须拔心中五秽。谓疑佛。疑法。疑戒。疑教。疑梵行者。又须解身中五缚。谓身缚欲缚。说缚聚会缚。升进缚。次应修五法。谓四如意足。及堪任　六箭毛经上。此异学说瞿昙有五法。令弟子不离。粗衣粗食少食粗卧具。晏坐。佛言。不以此。别有五法。谓无上戒。无上慧。无上知见。及四谛宿命漏尽　七箭毛经下。为此异学。说天眼宿命通事。彼说邪师所说上色。佛展转以萤火星月日天光等破之。及为说四禅道迹　八[鞥-合+(白-日+田)]摩那修经。亦为此异学破上色邪见。又为说置前事后事。但令正直随化必知正法。异学悟道出家　九法乐比丘尼经。毗舍法问。尼答。佛印之　十大拘絺罗经。舍利弗问。此尊者答。
　　例品第十八　一一切智经。佛为波斯匿王说四姓胜如义。阿难与大将论遣退天义。年少与大将互推谬说义。王因多事。赞佛而去　二法庄严经。波斯匿信佛种种法而称述之。王去。佛令比丘受持其说　三[鞥-合+(白-日+田)]诃提经。波斯匿以佛身行问於阿难。阿难具答行不行义。王喜。以衣布施。阿难白佛。佛印可　四第一得经。佛言。一切变易有异法。从人王乃至十一切处多闻圣弟子。总不欲之。况下贱法。唯应广布八正道耳　五爱生经。梵志儿死。愁忧。佛言爱生苦。梵志不悟。匿王告末利夫人。夫人同佛说。王遣人问。佛广说。王乃自归　六八城经。阿难为此居士说十二禅。居士施房及食　七阿那律经上。尊者说四禅及漏尽。为贤死贤命终　八阿那律经下。又说见质直。得圣戒。修念处四无量四空定得漏尽。为不烦热死。不烦热命终　九见经。阿难为异学说如来不一向说有常无常等　十箭喻经。童子欲如来说世一向有常等。佛诃责之。说拔毒箭喻　十一例经。佛说欲断无明别知无明乃至老死者。应修念处正勤如意四禅。根力觉道。十一切处。十无学法。

一心奉请佛说七知经(拜观同上)　　吴月支国优婆塞支谦译。
　　即知法知义等。中阿含善法经同本。

一心奉请佛说园生树经(拜观同上)　　宋北印度沙门施护译。
　　中阿含昼树度经同本。

一心奉请佛说咸水喻经(拜观同上)　　失译人名。附西晋录。
　　即中阿含七水喻经。

一心奉请佛说萨钵多酥哩踰捺野经(拜观同上)　　宋中印度沙门法贤译。
　　说劫尽七日出时相状。譬人精进。早求解脱。中阿含七日经同本。

一心奉请佛说一切流摄守因经(拜观同上)　　后汉安息国沙门安世高译。
　　智者见者得流尽。不智者不见者流不尽。及说七种断流。中阿含漏尽经同本。

一心奉请佛说四谛经(拜观同上)　　安世高译。
　　中阿含分别圣谛经同本。

一心奉请佛说恒水经(拜观同上)　　西晋沙门释法炬译。
　　中阿含瞻波经同本。

一心奉请佛说本相倚致经。及佛说缘本致经(拜观同上)
　　后汉安息国沙门安世高译。第二失译人名。附东晋录。二皆中阿含本际经。

一心奉请佛说轮王七宝经(拜观同上)　　宋北印度沙门施护译。
　　中阿含七宝经同本。

一心奉请佛说顶生王故事经。及佛说文竭陀王经(拜观同上)　　西晋沙门释法炬译。第二北凉中天竺沙门昙无谶译。
　　二俱中阿含四洲经同本。

一心奉请佛说频婆娑罗王经(拜观同上)　　宋中印土沙门法贤译。
　　王来见佛。令优楼频螺迦叶释众疑。即中阿含频婆娑罗王请佛经。

一心奉请佛说铁城泥犁经。及佛说阎罗王五天使者经(拜观同上)　　东晋西域沙门竺昙无兰译。第二刘宋沙门释惠简译。
　　说五使并地狱苦状。二经皆即中阿含天使经。

一心奉请佛说古来世时经(拜观同上)　　失译人名。附东晋录。
　　阿那律说往劫施支佛饭福报。佛赞叹。并为说未来轮王及弥勒事。以衣施弥勒。令转施众僧。即中阿含说本经。

一心奉请大正句王经(拜观同上)　　宋中印土沙门法贤译。
　　即中阿含蜱肆王经。

一心奉请佛说阿那律八念经(拜观同上)　　后汉西域沙门支曜译。
　　即中阿含八念经。

一心奉请佛说离睡经(拜观同上)　　西晋月支国沙门竺法护译。
　　佛为目连说离睡法。即中阿含长老上尊睡眠经。

一心奉请佛说是法非法经(拜观同上)　　后汉安息国沙门安世高译。
　　时善生慢为非法。不慢是法。即中阿含真人经。

一心奉请佛说求欲经(拜观同上)　　西晋沙门释法炬译。
　　即中阿含秽经。

一心奉请佛说受岁经(拜观同上)　　西晋月支国沙门竺法护译。
　　即中阿含比丘请经。

一心奉请佛说梵志计水净经(拜观同上)　　失译人名。附东晋录。
　　即中阿含水净梵志经。

一心奉请佛说大生义经(拜观同上)　　宋北印土沙门施护译。
　　阿难思维缘生。法义甚深。问佛。佛为广说。逆从老死推上。即中阿含大因经。

一心奉请佛说苦阴经及佛说苦阴因事经(拜观同上)　　失译人名。在后汉录第二西晋沙门释法炬译。
　　即中阿含苦阴经上下。

一心奉请佛说释摩男本经(拜观同上)　　吴月支国优婆塞支谦译。
　　亦即苦阴经下。

一心奉请佛说乐想经(拜观同上)　　西晋月支国沙门竺法护译。
　　说外道计一切为乐。佛不计不乐。即中阿含想经。

一心奉请佛说漏分布经(拜观同上)　　后汉安息国沙门安世高译。
　　说五阴苦集。乃至八正道法。即中阿含达梵行经。

一心奉请佛说阿耨颰经(拜观同上)　　东晋西域沙门竺昙无兰译。
　　说提婆达断善根。堕地狱。及说如来大人根相。谓善知诸根。即中阿含阿那波经。

一心奉请佛说诸法本经(拜观同上)　　吴月支国优婆塞支谦译。
　　说欲为诸法本。即中阿含诸法本经。

一心奉请佛说瞿昙弥记果经(拜观同上)　　刘宋沙门释慧简译。
　　即中阿含瞿昙弥经。

一心奉请佛说瞻婆比丘经(拜观同上)　　西晋沙门释法炬译。
　　即中阿含大品瞻波经。

一心奉请佛说伏淫经(拜观同上)　　法炬译。
　　非法荡然谓之淫。非必男女身会也。即中阿含大品行欲经。为阿那邠邸居士。分别求财及受用胜劣不同。

一心奉请佛说魔娆乱经。及佛说弊魔试目连经(拜观同上)　　失译人名。附后汉录。第二吴月支国优婆塞支谦译。
　　二经皆即中阿含降魔经。

一心奉请佛说赖咤和罗经(拜观同上)　　支谦译。
　　即中阿含赖咤和罗经。

一心奉请佛说护国经(拜观同上)　　宋中印土沙门法贤译。
　　佛从俱卢城至睹卢聚落。护国长者子。愿乐出家。父母不许。绝食苦求。既出家。十夏依佛。乃还本处。住树下。为俱卢大王说法。令归依三宝。亦即赖咤和罗经。

一心奉请佛说帝释所问经(拜观同上)　　宋中印土沙门释法贤译。
　　即中阿含释问经。

一心奉请佛说善生子经(拜观同上)　　西晋沙门支法度译。
　　即中阿含长阿含善生经。

一心奉请佛说数经(拜观同上)　　西晋沙门释法炬译。
　　即中阿含算数目连经。

一心奉请佛说梵志頞波罗延问种尊经(拜观同上)　　东晋西域沙门竺昙无兰译。
　　即中阿含阿摄和经。

一心奉请三归五戒慈心厌离功德经(拜观同上)　　附东晋录。
　　亦即达多经少分。

一心奉请佛说须达经(拜观同上)　　萧齐中天竺沙门求那毗地译。
　　即中阿含须达多经。

一心奉请佛说长者施报经(拜观同上)　　宋中印土沙门法天译。
　　佛为给孤独。说过去长者明弥摩罗行大施会因。展转较量功德。不如归戒慈心。亦即须达多经。

一心奉请佛为黄竹园老婆罗门说学经(拜观同上)　　失译人名。今附宋录。
　　即中阿含黄芦园经。

一心奉请佛说梵摩喻经(拜观同上)　　吴月支国优婆塞支谦译。
　　即中阿含梵摩经。

一心奉请佛说尊上经(拜观同上)　　西晋月支国沙门竺法护译。
　　即中阿含释中禅室尊经。

一心奉请佛说兜调经。及佛说鹦鹉经。分别善恶报应经(拜观同上)　　失译人名。附西晋录。第二刘宋中天竺沙门求那跋陀罗译。第三宋中印土沙门天息灾译。
　　皆即中阿含鹦鹉经。

一心奉请佛说意经(拜观同上)　　西晋月支国沙门竺法护译。
　　即中阿含心经。

一心奉请佛说应法经(拜观同上)　　竺法护译。
　　即中阿含受法经下。

一心奉请佛说分别布施经(拜观同上)　　宋北印土沙门施护译。
　　即中阿含瞿昙弥经。

一心奉请佛说息诤因缘经(拜观同上)　　施护译。
　　即中阿含周那经。

一心奉请佛说泥犁经(拜观同上)　　东晋西域沙门竺昙无兰译。
　　说恶人堕泥犁之苦。亦说五天使者问辞。即中阿含痴慧地经。

一心奉请佛说斋经(拜观同上)　　吴月支国优婆塞支谦译。
　　即中阿含持斋经。

一心奉请佛说优婆夷堕舍迦经(拜观同上)　　附宋录。
　　亦即上经。而五念法稍异。

一心奉请八关斋经(拜观同上)　　刘宋居士沮渠京声译。
　　说前五戒皆尽寿。第六斋去。乃一日一夜。与前经大同小异。但无五念法门。

一心奉请八种长养功德经(拜观同上)　　宋中印土沙门法护译。
　　略明发心受斋戒法。

一心奉请佛说[鞥-合+(白-日+田)]摩肃经(拜观同上)　　刘宋中天竺沙门求那跋陀罗译。
　　即中阿含[鞥-合+(白-日+田)]摩那修经。

一心奉请佛说婆罗门子命终爱念不离经(拜观同上)　　后汉安息国沙门安世高译。
　　即中阿含爱生经。

一心奉请佛说十支居士八城人经(拜观同上)　　失译人名。
　　即中阿含八城经。

一心奉请佛说邪见经(拜观同上)　　失译人名。今附宋录。
　　即中阿含见经。

一心奉请佛说箭喻经(拜观同上)　　失译人名。附东晋录。
　　即中阿含箭喻经。

一心奉请佛说长阿含经(拜观同上)　　姚秦罽宾国沙门佛陀耶舍共竺佛念译第一分初。大本缘经第一。说七佛事　游行经第二因阿阇世王问伐邻国事。为比丘说七法六法。历叙入涅盘分舍利事　典尊经第三。般遮翌子。说梵童为忉利天说过去大典尊臣事。以之问佛。佛为说究竟梵行法　阇尼沙经第四。此云胜结使。乃摩竭国王。命终生四王天。为毗沙门作子。述梵童为诸天所说法。佛即以之酬阿难请。
　　第二分四姓经第一。为二出家婆罗门。说四姓平等作恶堕落。作善超升。见谛证道　转轮圣天修行经第二。诫勅比丘。当自炽然。当自归依。谓修四念处观。并说古先圣王治世。末后出家。至第七王。不如法治。渐生恶法。致成减劫。刀兵劫后。渐次修善。倍倍寿增。至八万岁时。慈氏出世。是故比丘当修善法。则寿命延长。谓四神足颜色增益。具戒品安隐快乐。成四禅财宝丰饶。行四等威力具足。见四谛力能降魔　弊宿经第三。童女迦叶。为弊宿婆罗门种种说法。破其断见。归依设会。死得生天　散陀那经第四。此居士往梵志尼俱陀处。梵志段佛。佛至其处。为说苦行净不净法。折伏梵志　众集经第五。佛勅舍利弗说法。因说种种增一之法　十上经第六。佛勅舍利弗说法。因说十上法。谓多成法。修法。觉法。灭法。退法。增法。难解法。生法。知法。证法。各各增一至十。共五百五十法　增一经第七。佛为比丘说。多成法。修法。觉法。灭法证法。皆增一至十　三聚经第八。佛为比丘说三法聚。谓趋恶趣。趋善趣。趋涅盘。各增一至十　大缘方便经第九。为阿难广说十二因缘甚深义　释提恒因问经第十。为帝释说。因调有想。因想有欲。有爱憎。有贪嫉。乃至共相伤害　阿[少/兔]夷经第十一。为房伽婆梵志。说善宿比丘事。及说破世见事　善生经第十二。为善生长者子。说离四恶行。礼敬六方佛　清净经第十三。因周那沙弥。述外道徒众门诤事。佛为说无诤正法。　自叹喜经第十四。舍利弗向佛师子吼。称说如来难及之法　大会经第十五。诸天集会。佛为结咒。
　　第三分阿摩昼经第一。沸伽罗娑罗。遣其弟子阿摩昼观佛相好。阿摩昼轻慢释种。佛出其种姓之因。并为说妙法。如大小持戒犍度所明。次令得见相好。还白厥师。师来见佛。观相设供。为阿摩昼悔过。除白癞病。自复悟道。生不还天　梵动经第二。佛诫比丘。於毁三宝者。不得怀忿。於称赞者。亦勿欢喜。凡夫寡闻。直赞小缘威仪戒行。唯贤圣弟子。能以甚微妙大法光明赞佛。谓佛善知六十二见本末因缘。知已不着而得解脱　种德经第三。种德婆罗门见佛。佛问以婆罗门法。於五法中。以次拣去生诵端正。惟持戒智慧。缺一不可。佛赞印之。并为说比丘戒慧。彼即受三归五戒　究罗檀头经第四。佛为此婆罗门说大祀法。及说归戒慈心出家功德。此婆罗门。即放牛羊等物。受归戒。供果证果。生不还天　坚固经第五。坚固长者子。三请佛勅弟子现神足。佛言。我但教弟子於空间处。静默思道。覆德露过。以现神足能起谤故　裸形梵志经第六。为此梵志说。苦行亦有善恶二趣。不皆诃责。但非出要。然唯如来大师子吼。能令人出家成道。此梵志即出家证果　三明经第七。为二梵志弟子。破三明所说梵道虚妄。及为正说梵道　沙门果经第八。为阿阇世。说沙门现在得果。并受其忏　在咤婆楼经第九。破梵志相违论。为说有因缘想生。有因缘想灭　露遮经第十。此婆罗门见佛请佛。寻起恶见。为不应为人说法。佛受供时破之。
　　第四分世记经第十一　阎浮提洲品第一　郁单越品第二　转轮圣王品第三　地狱品第四　龙鸟品第五　阿修伦品第六　四天王品第七　忉利天品第八　三灾品第九　战门品第十　三中劫品第十一　世本缘品第十二。

一心奉请佛说七佛经(拜观同上)　　宋中印土沙门法天译。
　　佛在祇园。为比丘说七佛氏族名字。及大弟子等。又广说毗婆尸佛。降生瑞应。长阿含初大缘经前分同本。

一心奉请毗婆尸佛经(拜观同上)　　法天译。
　　佛说过去毗婆尸佛。游观四门。出家说法。长阿含初大本缘经后分同本。

一心奉请佛般泥洹经。及大般涅盘经。佛说方等泥洹经(拜观同上)　　西晋河内沙门白法祖译。第二东晋平阳沙门释法显译。第三附东晋录。
　　因阿阇世王遣雨舍大臣。问伐越祇国事。佛为说七不衰法。大臣去后。为比丘说七七之法。次四痛八戒。乃至受柰女供。展转游行。至双树间入灭。焚身起塔。结集经典　第二经。佛三语阿难。设得四神足者。欲住寿一劫。皆得随意。阿难不解劝请。魔来请佛涅盘。佛遂许之。周历诸处。诏告四众。於双树间。入灭茶毗　前二皆长阿含游行经同本。第三大同小异。

一心奉请佛说大坚固婆罗门缘起经(拜观同上)　　宋北印土沙门施护译。
　　长阿含典尊同本。

一心奉请佛说人仙经(拜观同上)　　宋中印土沙门法贤译。
　　频婆娑罗王命终。作毗沙门天王太子。名曰人仙。来说忉利天梵王说法事。长阿含舍阇尼沙经同本。

一心奉请佛说白衣金幢二婆罗门缘起经(拜观同上)　　宋北印土沙门施护译。
　　二婆罗门近佛。而恒见佛问法。佛为说世界四姓起因。即出家证果。长阿含初四姓经同本。

一心奉请佛说尼拘陀梵志经(拜观同上)　　施护译。
　　和合长者。至拘尼陀梵志所。彼方止其世论。长者问之。及言瞿昙慧何能转。佛往问之。彼则不能答。长阿含散陀那经同本。

一心奉请佛说大集法门经(拜观同上)　　施护译。
　　佛游末利城。有末利优婆塞新造一舍。请佛及僧。安止。佛示安卧。舍利子说增一至十法。长阿含众集经同本。

一心奉请长阿含十报法经(拜观同上)　　后汉安息国沙门安世高译。
　　即十上经五百五十法。

一心奉请佛说人本欲生经(拜观同上)　　安世高译。
　　长阿含大缘方便经同本。

一心奉请佛说尸迦罗越十方礼经(拜观同上)　　安世高译。
　　长阿含善生经同本。

一心奉请信佛功德经(拜观同上)　　宋中印土沙门法贤译。
　　佛在毗罗园中。舍利弗叹佛种种最胜功德。长阿含自欢喜经同本。

一心奉请佛说大三摩惹经(拜观同上)　　宋中印土沙门法天译。
　　佛在迦毗罗林。四梵王各以颂赞。大众云集。有大黑神[示*旦]蹲那作恶佛说声闻法调伏之。长阿含大会经同本。

一心奉请佛说梵志阿颰经(拜观同上)　　吴月支国优婆塞支谦译。
　　长阿含阿摩昼经同本。

一心奉请佛说梵网六十二见经(拜观同上)　　支谦译。
　　长阿含梵动经同本。

一心奉请佛说寂志果经(拜观同上)　　东普西域沙门竺昙无兰译。
　　长阿含沙门果经同本。

一心奉请佛说楼炭经(拜观同上)　　西晋沙门释法炬共法立译。
　　即长阿含世记经。品稍不同。文亦简拙。

一心奉请起世经。及起世因本经(拜观同上)　　隋北天竺沙门阇那崛多译。第二达摩笈多等译。
　　亦即世记经。而品次稍异。文义俱畅　第二同。

一心奉请杂阿含经(拜观同上)　　宋天竺三藏求那跋陀罗译。
　　第一品不出名。然多就五阴广破爱见　诵六入处品第二。皆就内六入。外六尘及六识六触六受六想六思六爱等。广明无常苦空。破於爱见　杂因诵品第三　弟子所说诵品第四　诵道品第五　大约有小半与中阿含增一阿含相同而文顺畅　增一说人天果。长破邪见。中明深义。杂明禅法。此四阿含之大略也。

一心奉请别译杂阿含经。及杂阿含经(拜观同上)　　前附秦录。后附吴魏二录。
　　二经皆於大部中撮要。译出别行。

一心奉请佛说七处三观经(拜观同上)　　后汉安息国沙门安世高译。
　　出杂阿含第二卷及三十四卷。

一心奉请五蕴皆空经(拜观同上)　　唐大荐福寺沙门义净译。
　　初为五比丘说苦空无常义。亦出杂阿含第二卷。

一心奉请佛说圣法印经(拜观同上)　　西晋月支国沙门竺法护译。
　　说空无欲无我无常清净之业。出杂阿含第三卷。

一心奉请佛说法印经(拜观同上)　　宋北印土沙门施护译。
　　说三解脱门为圣法印。出杂阿含第三卷。

一心奉请五阴譬喻经(拜观同上)　　后汉安息国沙门安世高译。
　　沫泡焰蕉幻五喻也。出杂阿含第十卷。

一心奉请佛说水沫所漂经(拜观同上)　　东晋西域沙门竺昙无兰译。
　　与上同。

一心奉请佛说不自守意经(拜观同上)　　吴月支国优婆塞支谦译。
　　说自守不自守法。出杂阿含第十一卷。

一心奉请佛说满愿子经(拜观同上)
　　附东晋录。请略说法而往化恶国。出杂阿含第十三卷。

一心奉请转法轮经。及佛说三转法轮经(拜观同上)　　后汉安息国沙门安世高译。第二唐大荐福寺沙门释义净译。
　　於鹿野树下手抚飞轮。三转四谛行法　第二经即最初为五比丘说法　两经出杂阿含第十五卷。

一心奉请佛说八正道经(拜观同上)　　后汉安息国沙门安世高译。
　　出杂阿含第二十八卷。

一心奉请难提释经(拜观同上)　　西晋沙门释法炬译。
　　为此释说五法六念。出杂阿含第三十卷。

一心奉请佛说马有三相经。及佛说马有八态譬人经(拜观同上)　　后汉西域沙门支曜译。二本同。
　　前经说善。后经说恶。喻恶比丘。出杂阿含第十三卷。

一心奉请佛说戒德香经。及佛说戒香经(拜观同上)　　东晋西域沙门竺昙无兰译。第二宋中印土沙门法贤译。
　　说戒香顺逆普闻。胜世间诸香。出杂阿含三十八卷。第二经同。

一心奉请佛说相应相可经(拜观同上)　　西晋沙门释法炬译。
　　说善恶人各以类相聚。出单卷杂阿含中。

一心奉请本事经(拜观同上)　　唐大慈恩寺沙门释玄奘译。
　　一法品第一　无明盖　贪爱结　一劫身骨　心意染污堕恶趣　心意清净升善趣　皆由自业　意为前导　破僧　僧和　一结断时余亦断。所谓我慢　不放逸　舍贪。舍欲。舍瞋。舍恚。舍痴。舍覆。舍恼。舍忿。舍恨。舍嫉。舍悭。舍嗜。舍慢。舍害。　念佛。念法。念众。念戒。念施。念文。念休息。念安般。念身。念死　知贪瞋痴覆恼忿。恨嫉悭耽慢害　修慈　外强缘无如善知识　内强缘无如正作意　惠施果报　犯戒报　持戒报　妄语无惭愧有惭愧　最胜有情入　邪见过　正见益　心速疾回转。
　　二法门第二　根门不守护饮食不知量　守护知量　惟作罪不修福　唯福无罪　苦乐二速行　二迟　恶戒恶见　善戒善见　作不作各二　法智类智　世间智出世间智　真出家不真出　於恶应了知恶厌背　不净断食慈悲断瞋　有余涅盘无余涅盘　有见无有见二缠　随证有余或不还果　有惭有愧　静虑听法　圣寻求非圣寻求　惭愧　不害寻思永断寻思　力法二轮　奢摩他毗钵舍那　慧及解脱　无明慧明为恶善上善　转无明爱转於法轮　剃发乞求二果　二有情堕地狱。一破戒二谤他　父母恩难报　业智无欺诳　父母应供养　财施法施　财祠祀法祠祀　法言宴默　言说宴默各有善恶　思择力修行力　业寿相随　短寿长寿行　所缘行相作意行相　生死相乖无间不调伏死调伏死　杂染法清净法　有见无有见互为冤害　世间正见出世正见。
　　三法品第三　劣胜解妙胜解有情。三世各相亲近　三因三缘。能感后有无明业爱　贪欲耽着受用不见过患三因缘生多过患　三欲天不出生死　三似驴鸣　增上三学　调善戒法慧　无学戒定慧　三种乐事应持净戒　三种香不如戒香　等子胜子劣子　应修三善根等　三寻思能令退失。一亲里二利养三妒胜。又一事业二谈话三睡眠　净信施物福田三法和合现前。生无量福　三不坚易三坚身命财　三无漏根　三有情应亲近。一劣二等三胜　老病死三冤贼　施戒修三福业　佛法僧最胜　三大师。一佛二无学三有学　三时诸天集会欢喜。一发心出家二如法持戒三依法证果　三事天胜於人。长寿端严快乐。

一心奉请佛本行集经(拜观同上)　　隋北天竺沙门阇那崛多译。
　　发心供养品　受决定记品　贤劫王种品　托兜率品　府降王宫品　树下诞生品　从园还城品　相师占看品　私陀问瑞品　姨母养育品　习学枝艺品　游戏观嘱品　捔术争婚品　常饰纳妃品　空声劝厌品　出逢老人品　净饭王梦品　见病人品　路逢死尸品　耶输陀罗梦品　舍宫出家品　剃发染衣品　车匿等还品　观诸异道品　王使往还品　问阿罗逻品　答罗摩子品　劝受世利品　精进苦行品　向菩提树品　魔怖菩萨品　菩萨降魔品　成无上道品　昔兴魔竞品　二商奉食品　梵天劝请品　转妙法轮品　耶输陀因缘品　耶输陀宿缘品　富楼那出家品　那罗陀出家品　娑毗耶出家品　教化兵将品　迦叶三兄弟品　优波斯那品　布施竹园品　大迦叶因缘品　跋陀罗夫妇因缘品　舍利目连因缘品　五百比丘因缘品　断不信人行品　说法仪式品　尸弃佛本生地品　优陀夷品　优波离品　罗睺罗因缘品　难陀出家因缘品　婆提利迦等因缘品　摩尼娄陀品　阿难因缘品　此经。摩诃僧祇师。名为大事。萨婆多师。名为大庄严。迦叶维师。名为佛往因缘。昙无德师。名为释迦牟尼佛本行。尼沙塞师。名为毗尼藏根本。

一心奉请佛说诸佛经(拜观同上)　　宋北印度沙门施护译。
　　本行经初品同本。

一心奉请过去现在因果经。及修行本起经。太子瑞应本起经。异出菩萨本起经(拜观同上)　　刘宋中天竺沙门求那跋陀罗译。第二后汉西域沙门竺大力共康孟译。第三吴月支国优婆塞支谦译。第四西晋清信士聂道真译。
　　佛於过去普光佛得记。生生行菩萨道。乃至生咒率入胎出胎出家降魔成道。转法轮。及五比丘。三迦叶。舍利目连大迦叶等事。一一结示往因。中有与仙人论破冥谛非想事　第二兴第一同本。三四皆然。

一心奉请中本起经(拜观同上)　　后汉西域沙门昙果共康孟详译。
　　一名四部僧始起。出长阿含。
　　转法轮品　现变品　化迦叶品　度萍沙王品　舍利弗大目连来学品　还本国品　须达品　本起詃容斋品　瞿昙弥来作比丘尼品　无常品　自爱品　大迦叶始来学品　度奈女品　尼犍问疑品　佛食马麦品。

一心奉请佛说初分经品(拜观同上)　　宋北印土沙门施护译。
　　即是度三迦叶及舍利目连事。与他经大同小异。

一心奉请佛说兴起行经(拜观同上)　　后汉康居国沙门康孟详译。
　　一名严成宿缘经。
　　佛在阿耨达池。为舍利弗说宿缘十品　孙陀利　奢弥跋　头痛　骨节烦疼　背痛　木枪刺脚　地婆达兜掷石　婆罗门女旃沙谤　食马麦　苦行。

一心奉请佛说众许摩诃帝经(拜观同上)　　宋中印土沙门法贤译。
　　佛在迦毗罗国。释众欲闻过去种族之事。佛勅目连说之。次叙摩耶及摩贺摩耶生缘。次叙降生因缘。阿私陀占相因缘。童子时学书学射等缘。耶输陀罗等三夫人缘。出家因缘。成道因缘。初受商主布萨婆梨迦食石钵因缘。度五比丘因缘。度耶舍因缘。度彼四友因缘。度难那及长女作近事因缘。度三迦叶波因缘。受民弥娑罗王请因缘。给孤长者请佛因缘。舍利弗议论降伏外道因缘。立祇园名因缘。化迦罗城因缘。邬波梨出家为上座。众释礼足。并说其往昔因缘。

一心奉请佛垂般涅盘略说教诫经(拜观同上)　　姚秦天竺沙门鸠摩罗什译。
　　嘱诸比丘以戒为师。离诸恶法。对治尊苦及诸烦恼。勤修出世大人功德。所谓无求知足远离精进不忘禅定智慧。及不戏论。盖是最后了宁也。

一心奉请佛临涅盘记法住经。及佛说当来变经(拜观同上)　　唐大慈恩寺沙门释玄奘译。第二西晋月支国沙门竺法护译。
　　说从初百年乃至第十百年事。第二说当来坏法增一至五事。示修持之要。

一心奉请佛说法灭尽经(拜观同上)　　增佑附刘宋录。
　　佛在拘夷那竭国。当般涅盘。默无所说。光明不现。阿难三问。佛为说末世众魔比丘不如法事。乃至袈裟变白。

一心奉请般涅盘后灌腊经(拜观同上)　　同上。
　　预问四月八日。七月十五日。浴佛陈供之法。佛诫不得口许而负其物。此物众僧应分。或施贫穷孤老。

一心奉请佛灭度后棺敛葬送经(拜观同上)　　附西晋录。
　　阿难请问茶毗之法。佛言如轮王。又悬记千年后钵显神变事。

一心奉请迦叶赴佛般涅盘经(拜观同上)　　东晋西域沙门竺昙无兰译。
　　迦叶趋赴涅盘。悲哀说偈。

一心奉请佛入涅盘密迹金刚力士哀恋经(拜观同上)
　　失译人名。力士哀恋帝释慰止。

一心奉请正法念处经(拜观同上)　　元魏中天竺婆罗门瞿昙般若流支译。
　　十善业道品第一。因外道说佛法与彼无别。新学比丘不能答。告舍利弗。舍利弗令问佛。佛为具说十不善果报差别。及说十善世出世果　生死品第二。比丘应观生死过患。修十地　地狱品第三。十恶感种种报。能观察乃至得十三地　饿鬼品第四。三十六种饿鬼差别。观察得十五地　畜生品第五。说畜生品类差别最多。兼说修罗与天门战事。观察得十七地　观天品第六。观察四天及三十三天。得十八地。又观夜摩天有三十二处。随业受果。乐尽苦生。有夜摩天王。及鹅王孔雀王诸天鸟等。说种种诃放逸法　身念处品第七。说内身观。四大调与不调。户虫行业。诸风乍用等。作外身观。四洲众生。苦乐因果。生死不断观已厌离。

一心奉请妙法圣念处经(拜观同上)　　宋中印土沙门法天译。
　　说十善及厌离行。诃酒过。及十恶。赞叹护戒。及说天上诸偈。大意同上经。

一心奉请佛说生经(拜观同上)　　西晋月支国沙门竺法护译。
　　一那赖经。佛昔为仙人。名那赖。此云无乐。说法。令方迹王断爱。今复说法。令比丘断欲想。证果　二分卫比丘经。说此比丘昔为鳖时。亦曾系意猕猴。而不遂所愿　三和难经。说和难释子輙度人。昔时亦曾受博掩子所欺　四邪业自活经。亦说和难往事　五是我所经。说悭鄙长者曾为鸟。名我所　六野鸡经。说野猫巧诱野鸡因缘。猫即旃遮比丘。鸡即佛是　七前世诤女经。说调达最初结怨之事　八堕珠着海中经。说佛昔时抒海事　九旃阇摩暴志谤佛经。说尼谤佛夙缘　十鳖猕猴经。亦说暴志昔为鳖妇。调达为鳖。佛为猕猴　十一五仙人经。说一仙人侍四仙人事。四仙人即前后四佛。梵志即调达　十二舅甥经。亦佛及舍利弗调达往事　十三闲居经。为梵志说出家间居行　十四舍利弗般涅盘经。说尊者虽灭。五分法身不灭。人宜自求归依。归於法地。归命於法。不处他地。不归余人　十五子命过经。为丧子堕忧者说法。令悟无常　十六比丘各言志经。与中阿含牛角娑罗林经上同　十七迦旃延说无常经　十八和利长者问事经。佛问长者四大诸法。长者具答　十九心总持经。说大乘法而有咒　二十护诸比丘咒经　二十一吉祥咒经　二十二总持经。大似华严经中略出少许　二十三所欣释经。说所欣释今昔粗犷事　二十四国王五人经。说舍利弗阿那律阿难输轮及佛往因与今事同　二十五蛊狐乌经。说调达与拘迦利。昔为狐乌。互相谬叹。今亦复然　二十六比丘疾病经。即佛躬看病比丘事　二十七审裸形子经。外道遣人觅佛短。反受佛化。得见道迹。因说夙事　二十八腹使经。阿难劝匿王。於饥世供佛及僧。佛说其往因。曾以腹使之语。利益众人　二十九弟子命过经。有弟子命过生天。见佛得道。其师忆之。佛为安稳说法。并说昔时仙人爱小象缘　三十水牛经。说昔时水牛王忍猕猴辱。而梵志杀此猕猴。今外道亦然　三十一兔王经。说兔王舍身奉仙人事。仙人锭光也。兔王释迦也　三十二无惧经。说昔人行道。死时无惧。得生内院　三十三五百幼童经。童子行善。遇水厄。生内院　三十四毒草经。说大林毒草喻。劝人勤去三毒　三十五鳖喻经。喻三界无安　三十六菩萨曾为鳖王经。说鳖王忍苦不害商人事　三十七毒喻经。说子息不宜行毒以为喻。喻人宜去三毒。修六度　三十八诲子经。说母善诲子事。叹后世人子。有从不从　三十九负为牛者经。说佛救牛因缘　四十光华梵志经。说维卫佛时梵志。即今佛。眷属即今众会　四十一双悔喻经。居士出家。后又变悔。树神现尼身以觉悟之。乃证道　四十二马喻经。马能调良则受快乐。佛调众生。亦复如是　四十三比丘尼现变经。二尼现变。化度恶人　四十四孤独经。说昔时孤独人能作福。有子反受其累。以喻迷心而生五阴六衰之患　四十五梵志经。佛为梵志一家说法。令各得益因。说昔时亦尔　四十六君臣经。说调达昔为王。佛为大臣　四十七拘萨国乌王经。说四将意为四乌事　四十八蜜具经。授梵志施蜜者缘觉记。并说其往因　四十九杂赞经。有比丘尼子出家。不顺道法。父母诫勅不听。后遇大苦。佛说其为乌时。亦曾如是遭报　五十草驴驰经。比丘妄授客比丘筹。后取衣钵辱主乃去。佛说草驴驰梵志往因　五十一孔雀经。说往时孔雀。令乌无光。令佛令外道失彩　五十二仙人拨劫经。即往古仙人触女失通事　五十三清信士阿夷扇持父子经。父不喜其子。子他出后。方思之。唤不肯归。佛因说昔时猕猴师事　五十四夫妇经。夫不喜其妻。妻出家证果。后方唤之。佛因说其夙缘　五十五譬喻经。昔比丘化油供佛事。比丘即然灯。老母施油即释迦。又大鱼救荒事。又首达谤惟先堕狱事。首达即释迦。惟先即弥陀。又梵志儒童争座成冤事。梵志即调达。儒童即释迦。梵志发恶愿已。大修功德。乃得世世与佛相值。又说驴随马则似马。随驴则依然驴也。又说盗天像头。称南无佛即取去。人方知天不如佛。又狗伏床下听经。得为比丘尼证果。又说贫人得天帝瓶。堕地破之。则无用。喻精进不可少懈怠也。
　　此经中杂有大乘法。

一心奉请佛说义足经(拜观同上)　　吴月支国优婆塞支谦译。
　　桀贪第一　优填王第二　须陀利第三。杀女谤佛事　摩竭梵第四　镜面王第五。盲人摸象喻　老少俱死第六　弥勒难第七　[戒-廾+角]乱梵志第八　摩因提女第九　异学捔飞第十　猛观梵志第十一　法观梵志第十二　兜勒梵志第十三　莲华色比丘尼第十四。佛从忉利天来事　子父共会第十五。佛与父王相见。令证果事　惟楼勒太子第十六。即瑠璃害释种事　十六经皆有义足偈。故名。

一心奉请佛说大安般守意经(拜观同上)　　后汉安息国沙门安世高译。
　　佛在越祇国含羁瘦国说。

一心奉请禅秘要法经(拜观同上)　　姚秦天竺沙门鸠摩罗什释。
　　先为迦絺那难陀说。系念观左脚大指法。次为大众说。第一系念额上。第二白骨。三津腻惭愧。四胖胀脓血及易想。五薄皮。六厚皮虫聚。七极赤淤泥浊水洗皮杂想。八新死。九具身。十节节解。十一白骨流光。十二四大。亦名八十八使境界。十三结使根本。十四易观。地大观。又观外四大。十五四大观。十六亦然。十七身念处观。十八一门观。具见七佛等。十九观佛三昧。亦名灌顶法。二十数息。为禅难提比丘说。二十一暖法观。为盘直迦说。二十二观顶法。二十三观助顶法方便。二十四火大观。二十五火灭观。二十六正观。得须陀洹道。二十七真无我观。灭水大想。向斯陀含。二十八缺。二十九水大观。得斯含。三十风大观。成阿那含。次为阿祗达说往昔因缘。教修慈心。及说贤圣空相应心境界。分别十一切入相。阿难请问经名。并示四法。

一心奉请治禅病秘要经(拜观同上)　　北凉安阳侯沮渠京声译。
　　治阿练若乱心病七十二种法。尊者舍利弗所玄门。出杂阿含阿练若杂事中　治噎法　治行者贪淫患法　治利养疮法　治犯戒法。念七佛。念三十五佛。念诸菩萨。念大乘心。观於空法。想佛捉水灌顶。复想堕狱。念三宝名。蒙光救拔。然后八百日苦役。七日观白毫相。又教作毒蛇观。更作苦没更观一佛。更修不净观成。又诵戒经八百徧。然后复净　治乐音乐法　治好歌呗偈赞法　治水大猛盛因是得下法　治因火大头痛眼痛耳聋法　治入地三昧见不祥事惊怖失心法　治风大法　初学坐者鬼魅所着不安不得定治之之法。尊者阿难所问。
　　此虽阿含部出。而多大乘法要。

一心奉请阴持入经(拜观同上)　　后汉安息国沙门安世高译。
　　说五阴六入等法相。及说三十七品等。

一心奉请五百弟子自说本起经(拜观同上)　　西晋月支国沙门竺法译。
　　前二十九品。诸弟子各说本因。第三十品。佛说九恼本因。

一心奉请佛说光明童子因缘经(拜观同上)　　宋北印土沙门施护译。
　　王舍城善贤长者妻怀妊。长者问佛。佛记其生男受天福出家证果。长者误信外道语。以毒药摩妻腹。妻死焚之。佛与大众往视。子从火中坐莲华生。佛命频婆娑罗王取以为子。后仍归长者家。能辨白[迭*毛]新旧。受天福乐。畏阿阇世。遂求出家证果。佛为比丘说其夙因。

一心奉请摩登伽经。及舍头谏经。摩邓女经。摩邓女解形中六事经(拜观同上)　　吴天竺沙门竺律炎共支谦译。第二竺法护译。第三安世高译。第四附东晋录。
　　度性女品第一。说一咒护阿难。又说六句神咒　明往缘品第二。帝胜伽欲聘莲华实女为息　示真实品第三。破五祠邪。示真菩提法　众相问品第四。帝胜伽说三章二十一句咒。三章八句咒　说星图品第五。说二十八宿事　观灾祥品第六。说人生所逢星纪善恶之相。说月在众星所应为事。及地动　明时分别品第七。说四时昼夜长短等法。及出古今夙习因缘。
　　舍头谏此云虎直。阿难昔名也。即摩登伽经异出。第三经为此女说。眼鼻口耳声步不净而　证果。第四同。两经皆摩登伽经第一品异出。

一心奉请佛说柰女耆域因缘经。及佛说柰女耆婆经(拜观同上)　　后汉安息国沙门安世高译。二经同。
　　说柰女生柰树上。后与萍沙王生耆域。为世名医治种种奇病。并出往因。

一心奉请佛说福力太子因缘经(拜观同上)　　宋北印土沙门施护译。
　　阿难闻二百亿。阿尼楼陀。舍利子。各言色相。精进工巧。智慧行业。多获义利。以问世尊。佛言。慧为最胜。福为极胜。即说往时眼力王四王及最后一子事。

一心奉请佛说业报差别经(拜观同上)　　隋洋川郡守瞿昙法智译。
　　佛在祗园。为力提耶子首迦长者说。众生随自业转。明一切业各有十种。

一心奉请佛说轮转五道罪福报应经(拜观同上)　　刘宋中天竺沙门求那跋陀罗译。
　　佛在迦维罗大树下。说罪福报应。

一心奉请佛说十八泥犁经(拜观同上)
　　后汉安息国沙门安世高译说诸狱受苦。及寿命长远。

一心奉请杂藏经。及鬼问目连经。饿鬼报应经(拜观同上)　　东晋平阳沙门释法显译。第二安世高译。第三附东晋录。
　　前半鬼问目连答。后半有多种因果。及现在国王出家等种种缘。又一华献佛。罗汉及弥勒。亦不知其果报边际。俟成佛乃知之　第二出杂藏经。第三略同。稍多於第二。

一心奉请佛说十二品生死经(拜观同上)　　刘宋中天竺沙门求那跋陀罗译。
　　从圣至凡。生死有十二品不同。以劝诫人。

一心奉请佛说净意优婆塞所问经(拜观同上)　　宋北印土沙门施护译。
　　佛在祇园。净意来问长寿短寿。乃至愚痴智慧八种因缘。佛具答之。

一心奉请无垢优婆夷问经(拜观同上)　　元魏中天竺婆罗门瞿昙般若流支译。
　　答埽佛塔地。乃至禅四梵行归戒功德差别。并现舌相以决其疑。

一心奉请阿难问事佛吉凶经。及慢法经。阿难分别经(拜观同上)　　后汉安息国沙门安世高译。第二法炬译。第三圣坚译。
　　佛答以持戒敬信得吉。犯毁轻慢得凶。复问答恶意向师向善人二种恶报。复问答末世俗弟子理生之事。阿难重颂。请佛住世。二三皆同本。

一心奉请佛说分别善恶所起经(拜观同上)　　安世高译。
　　明十善十恶果报。中明饮酒三十六失。后有偈。颂善恶二报。

一心奉请佛说较量寿命经(拜观同上)　　宋中印土沙门天息灾译。
　　说娑婆一切寿命长短之数。

一心奉请十二缘生祥瑞经(拜观同上)　　宋北印土沙门施护译。
　　以十二月一日。各从一有支算起。断种种吉凶事。后说十二生肖。

一心奉请佛说处处经(拜观同上)　　后汉安息国沙门安世高译。
　　似律中杂杂因缘。

一心奉请天请问经(拜观同上)　　唐大慈恩寺沙门释玄奘译。
　　说福非火所烧。少欲最安乐等。共九问九答皆切於开示众生者。

一心奉请佛说分别缘生经(拜观同上)　　宋中印土沙门法天译。
　　佛初成道。思念世间苦乐诸法。无有能了知者。梵王便求证成。佛更为梵王说十二缘生法。

一心奉请嗟袜曩法天子受三归依获免恶道经(拜观同上)　　法天译。
　　天子应堕猪身。帝释教以三归。乃生兜率陀天。

一心奉请佛说出家功德经(拜观同上)　　失译人名。附三秦录。
　　佛闻[鞥-合+(白-日+田)]罗羡那王子乐音。记彼七日命终。阿难劝令一日一夜出家。命终之后。七返生六欲天。当得辟支佛道。阿难因问放人出家障人出家罪福。佛答之。

一心奉请佛说大迦叶本经(拜观同上)　　西晋月支国沙门竺法护译。
　　佛为迦叶说制心法。

一心奉请佛说龙王兄弟经(拜观同上)　　吴月支国优婆塞支谦译。
　　即目连降伏二龙事。

一心奉请佛说罗云忍辱经(拜观同上)　　西晋沙门释法炬译。
　　因罗云受打。佛乃广赞忍辱。

一心奉请佛说梵摩难国王经(拜观同上)　　失译人名。附西晋录。
　　王子均邻儒出家证果。为父说法。亦证初果。佛因勅众僧临饭时。说僧跋。僧跋者。众僧饭皆悉平等。

一心奉请佛说普达王经(拜观同上)　　失译人名。附西晋录。
　　夫延国王礼沙门足。诸臣谏。王命觅一切头卖之。唯人头无人买。因明死后之头无用。不若生前用种佛因。遂请佛来说法。佛说其夙因。

一心奉请佛说末罗王经(拜观同上)　　刘宋居士沮渠京声译。
　　为移石人说四力。精进力。忍辱力。布施力。父母力。又生老病死为四力。

一心奉请佛说摩达国王经(拜观同上)　　沮渠京声译。
　　罗汉比丘。以宿业。为王养官马。七日后。现神通。化王归佛。证初果。

一心奉请佛说旃陀越国王经(拜观同上)　　沮渠京声译。
　　王小夫人孕。大夫人以金赂婆罗门。赞杀理之。儿於冢中得生。其母半身不朽。饮乳三年。至六岁时。佛度出家。证阿罗汉。乃以神通化其父王。令归三宝。佛因具说夙缘。无数人闻之得道。

一心奉请萍沙王五愿经(拜观同上)　　吴月支国优婆塞支谦译。
　　先叙萍沙王五愿。后叙弗迦沙王出家。宿窑家。佛夜为说法。证三果。次日命终。

一心奉请佛说五王经(拜观同上)　　失译人名。附东晋录。
　　五王共相友善。四王各说世乐。惟普安王说出世乐。因引四王见佛。佛为说世间八苦。遂同出家修道。

一心奉请犍陀国王经(拜观同上)　　后汉安息国沙门安世高译。
　　婆罗门谮杀毁树者。牛不害折角者。王乃从此信佛。佛因说其往因。

一心奉请未生怨经(拜观同上)　　吴月支国优婆塞支谦译。
　　说瓶沙王受害事。

一心奉请瑠璃王经(拜观同上)　　西晋月支国沙门竺法护译。
　　说灭释种堕地狱始末。

一心奉请阿阇世王问五逆经(拜观同上)　　西晋沙门释法炬译。
　　预记王当一堕狱即出。二十劫不堕三恶道。最后成辟支佛。名无秽。

一心奉请佛说解忧经(拜观同上)　　宋中印土沙门法天译。
　　先有偈赞偈述。次长行。乃佛在祗园。为比丘说。一切无常。应求解脱。

一心奉请佛说无上处经(拜观同上)　　失译人名。附东晋录。
　　即指三宝为三无上处。

一心奉请佛说无常经(拜观同上)　　唐大荐福寺沙门释义净译。
　　说老病死三法不可爱。后附五言颂十二首。七言颂四首。并临终方诀二纸。

一心奉请佛说信解智力经(拜观同上)　　宋中印土沙门释法贤译。
　　说佛五力十力。

一心奉请佛说四无所畏经(拜观同上)　　宋北印土沙门施护译。
　　佛在祇园。说四无畏。及八大众中无畏。

一心奉请佛说四品法门经(拜观同上)　　宋中印土沙门法贤译。
　　佛在祇园。阿难请问世间所有惊怖等事。愚人所有。智者即无。佛言。愚人不了界法。不了处法。不了缘起法。不了处非处法。智人了之。

一心奉请佛说法乘义决定经(拜观同上)　　宋西夏沙门金总持等译。
　　佛在祗园。甚深勇猛比丘。问鹿苑所说法决定义。佛为说五蕴。五取。十二处。十八界。十二缘生。四圣谛。二十二根。五三摩地。四禅。四无色定。四无量心。四三摩地。四念处。四正断。四神足。五根。五力。七觉支。八圣道。十六心念。四果。十力。四无所畏。四无碍辩。十八不共法。三十二相。及行所感入八十种好。

一心奉请佛说决定义经(拜观同上)　　宋中印土沙门法贤译。
　　佛在祇园。为诸比丘说五蕴。五取蕴。十八界。十二处。十二缘生。四圣谛。二十二根。如来十力。四无所畏。四禅定。四无色定。四无量行。四无碍智。四三摩地想。及三十七品。

一心奉请佛说广义法门经。及佛说普法义经(拜观同上)　　陈优禅尼国沙门真谛译。出中阿含一品。第二安世高译。
　　舍利弗为比丘说。十二离难随顺道时。当为如理而说。听法之人具十六相。心得清净。十法成熟般若。十相应法。十四违障不净想。六障无常苦想。十一障生光明想。三多恩德。十四於不净观多恩德。二十勤修障。十一於伏灭障多恩德。二十多恩德。二十二时处当观。七相能满。二十种行。未得道者。当为恐意。二十种行速得依住。十一障碍法为难。十胜智。十三喜乐依止法。依四法行。令五法满。能灭八刺。得无学十法　第二同。

一心奉请佛说海八德经。及佛说法海经(拜观同上)　　姚秦天竺沙门鸠摩罗什译。第二法炬译。
　　因牵犯戒者出。为众说八法如大海　第二同。

一心奉请佛说身毛喜竖实(拜观同上)　　宋译经院沙门惟净等译。
　　善星舍离佛法。以多种缘。谤佛法僧。舍利子闻之白佛。佛为广说佛法。所谓九次第定。十力四无畏等。及说树下证果之相。龙护尊者请名奉持。

一心奉请黑氏梵志经(拜观同上)　　吴月支国优婆塞支谦译。
　　阎罗王听梵志说法。悲其七日当死。死当堕落。梵志惧而见佛证果。

一心奉请长爪梵志请问经(拜观同上)　　唐大荐福寺沙门释义净译。
　　佛为梵志。说八支戒所获佛身果报。梵志遂受八支斋戒。

一心奉请佛说妇人遇辜经(拜观同上)　　乞伏秦沙门释圣坚译。
　　妇人亲戚。一时亡绝。见佛得道。

一心奉请须摩提长者经(拜观同上)　　吴月支国优婆塞支谦译。
　　一名会诸佛前。一名如来所说示现众生　长者子死痛苦。佛说一切法无常。以开喻之。

一心奉请佛说卢至长者因缘经(拜观同上)　　失译人名。今附东晋录。
　　长者生平最悭。节会日。饮醉自歌。帝释化作相似人以恼乱之。令见佛证果。

一心奉请佛说耶祇经(拜观同上)　　刘宋居士沮渠京声译。
　　迦奈国婆罗耶祇。舍外道归佛。受五戒不能持。向佛还戒。佛默不答。有五鬼神来竞害之。佛放光救令得苏。忏悔更受戒。即得初果。仍出家证四果。

一心奉请佛说贫穷老公经(拜观同上)　　刘宋沙门释慧简译。
　　年百二十。贫穷。欲来见佛。梵释断之。佛令阿难唤来。说其夙因出家证果。

一心奉请佛为阿支罗迦叶说自他作苦经(拜观同上)　　后汉安息国沙门安世高译。
　　为说苦非自作他作共作无因作。见谛得道。牛触死入灭。

一心奉请佛说长者音悦经(拜观同上)　　吴月支国优婆塞支谦译。
　　长者得四吉祥。佛往叹之。令其植福。后得四不吉祥。尼揵往叹。乃得痛打。佛因说其夙缘。

一心奉请佛说鬼子母经(拜观同上)
　　失译人名。附西晋录。鬼子母喜盗食人间儿子。佛令比丘取其多子藏之。化令见佛受法。立愿保护世间。

一心奉请佛说孙多耶致经(拜观同上)　　吴月支国优婆塞支谦译。
　　梵志自谓日三浴。饮水啖果。行胜沙门。佛为说二十一恶行。不得受好衣食。及说洗心垢法。彼即出家得道。

一心奉请佛说八师经(拜观同上)　　译人同上。
　　梵志邪旬谓佛何师。佛以八师答之。杀盗淫妄酒老病死。

一心奉请佛说九横经(拜观同上)　　后汉安息国沙门安世高译。
　　一不应饭为饭。乃至九可避不避。皆招横死。慧人当识当避。

一心奉请佛说沙曷比丘功德经(拜观同上)　　西晋沙门释法炬译。
　　即莎伽陀比丘也。佛赞说其降龙功德。非实醉。似大乘发迹显本之意。

一心奉请佛说得道梯隥锡杖经(拜观同上)　　失译人名。附东晋录。后有佛说持锡杖法。
　　此与律制锡杖迥异。

一心奉请佛说呵雕那含经(拜观同上)　　东晋西域沙门竺昙无兰译。
　　佛赞此优婆塞有八事不欲人知。

一心奉请佛说灯指因缘经(拜观同上)　　姚秦天竺沙门鸠摩罗什译。
　　谓长者子灯指。先富中贫。后又大富。皆由宿因。

一心奉请佛说五无返复经(拜观同上)　　刘宋居士沮渠京声译。又有竹堂讲主校本。与梵本文义稍异同。
　　罗阅祇梵志。游学舍卫国。见耕者子死。而父不哭。乃至举家不哭。问佛决疑。

一心奉请长者子懊恼三处经(拜观同上)　　后汉安息国沙门安世高译。
　　说长者子。於天中人中龙中。一时令三时哭泣。

一心奉请五母子经。及沙弥罗经(拜观同上)　　吴月支国优婆塞支谦译。第二失译人名。安公云关中异经。
　　沙弥忆五世令母哭事而笑　第二同。

一心奉请佛说旃檀树经(拜观同上)　　失译人名。附汉录。
　　穷人依旃檀树神得活。后报王伐此树。身死树下。佛微笑放光。说其夙因。

一心奉请佛说佛大僧大经(拜观同上)　　刘宋居士沮渠京声译。
　　王舍有富者。名为厉。求生二子。一名佛大一名僧大。僧大出家。佛大贪其弟妇。弟妇不从。佛大遣贼往杀僧大。僧大临死。截四肢。得四果。弟妇哭死得生天。佛大遂堕地狱。

一心奉请阿鸠留经(拜观同上)　　后汉失译人名。出僧佑录古典经。
　　贾客阿鸠留。不信后世。於旷野树下。得遇豪薜荔。乃深信因果。勤行布施。后得生天。然不如施迦叶者。

一心奉请佛頞多和多耆经(拜观同上)
　　失译人名。附西晋录。栴檀调佛天。启请。佛为诸弟子说布施八事。及愚人不知布施。有十因缘。

一心奉请佛说越难经(拜观同上)　　西晋清信士聂承远译。
　　越难长者大富而悭。死作盲乞儿。乞食至其家。为子所打。佛因之说偈。

一心奉请佛说摩诃迦叶度贫母经(拜观同上)　　刘宋中天竺沙门求那跋陀罗译。
　　迦叶度最贫母生天。天帝释化作贫人以供迦叶。

一心奉请佛说布施经(拜观同上)　　宋中印土沙门法贤译。
　　佛在给孤独园。说三十七种布施感果不同。并为国王。说布施及十善法。

一心奉请佛说五大施经(拜观同上)　　宋北印土沙门施护等译。
　　能持五戒。是谓五种大施。

一心奉请佛说四天王经(拜观同上)　　刘宋枳园寺沙门释智严共宝云译。
　　说六斋日。四王下巡人间善恶而生喜戚。

一心奉请佛说出家缘经(拜观同上)　　后汉安息国沙门安世高译。
　　为难提优婆塞说犯五戒过。前四事各十恶。饮酒三十五恶。

一心奉请孝子经(拜观同上)　　失译人名。
　　明供养不若劝亲为善去恶。

一心奉请佛说进学经(拜观同上)　　刘宋居士沮渠京声译。
　　一孝顺。二仁慈。三惠施。四舍俗。又圣默然及圣说法。又财法二施。法施为最。

一心奉请佛说贤者五福经(拜观同上)　　西晋河内沙门白法祖译。
　　明说法得五种福。一长寿。二大富。三端正。四名闻。五聪智。并出其因。

一心奉请佛说解夏经(拜观同上)　　宋中印土沙门法贤译。
　　佛向舍利弗等。问三业可忍。舍利弗亦向佛求可忍。并为五百比丘求可忍。尊者嚩儗舍说伽陀赞。

一心奉请佛说蚁喻经(拜观同上)　　宋北印土沙门施护译。
　　佛放光。告比丘。有蚁聚。夜出烟。昼然火。婆罗门见之。乃曰。有执利刀者。必能破之。复见龟见诸虫等。皆作是言。最后见一龙。托一比丘问我。我为彼言。蚁聚是五蕴。烟即寻伺。火即身语二业。龟即五障染法。虫等即是悭嫉五欲无明疑惑我慢。龙比罗汉。婆罗门者比如来。刀者智慧。破者发起精进胜行也。

一心奉请佛说自爱经(拜观同上)　　东晋西域沙门竺昙无兰译。
　　摄受舍卫国王四街道请。说三种自爱之法。有两商人见之。一人心念赞佛。一人心念毁佛。毁者寻即轹死。赞者寻得作国王。请佛至其国内供养。佛为说最重五罪。一不忠孝。二恶心向罗汉。三谤佛。四破僧。五毁盗三宝物。

一心奉请佛说骂意经(拜观同上)　　后汉安息国沙门安世高译。
　　杂说善恶法。

一心奉请佛说坚意经(拜观同上)　　安世高译。
　　嘱比丘虽受人谤。当如水火。又嘱人一心听经。

一心奉请佛说治身经(拜观同上)　　失译人名。附西晋录。
　　说当不离法行而为学。

一心奉请佛说佛医经(拜观同上)　　吴天竺国沙门竺律炎共支越译。
　　说人身中四大得病因缘。及九横四饭。食多五罪。财属五家。

一心奉请佛说治意经(拜观同上)　　失译人名。附西晋录。
　　说安般守意。

一心奉请佛说大鱼事经(拜观同上)　　东晋西域沙门竺昙无兰译。
　　借大鱼勅小鱼。以喻大比丘嘱小比丘。若小比丘不守根门。如鱼随线就死。

一心奉请佛说法受尘经(拜观同上)　　后汉安息国沙门安世高译。
　　诫诸男勿染女女勿染男。

一心奉请佛说阿含正行经(拜观同上)　　安世高译。
　　说五阴为贼。五根相欺。及说十二因缘。教持五戒。修四念处。得度五道。

一心奉请佛说所欲致患经(拜观同上)　　西晋月支国沙门竺法护译。
　　佛为比丘代答外道之问。

一心奉请佛说八无暇有暇经(拜观同上)　　唐大荐福寺沙门释义净译。
　　有八无暇。一地狱。二饿鬼。三畜生。四长寿天。五边地。六聋哑。七邪见。八无佛世。唯一有暇。可修道业。诫人勿致后悔也。

一心奉请佛说譬喻经(拜观同上)　　义净译。
　　佛为胜光王。说空井树根二鼠四蛇毒龙蜜滴蜂螫火烧之喻。

一心奉请四愿经(拜观同上)　　吴月支国优婆塞支谦译。
　　为纯陀说人间四愿。皆不可保。复说思想识等法门。

一心奉请佛说四自侵经(拜观同上)　　西晋月支国沙门竺法护译。
　　先说夙夜不学。老不止淫。得财不施。不受佛言。为四自侵。后多一切警策语。

一心奉请佛说诸行有为经(拜观同上)　　宋中印土沙门法天译。
　　佛在给孤独园。说一切行迁流。乃至佛亦不免弃舍此身。

一心奉请佛说木槵经(拜观同上)　　失译人名。附东晋录。
　　波瑠璃国王。遣使求法要。佛示以木槵。持佛法僧名。并述功德。

一心奉请佛说医喻经(拜观同上)　　宋北印土沙门施护译。
　　说医王有四种。法王亦尔。说四谛法。

一心奉请佛说中心经(拜观同上)　　东晋西域沙门竺昙无兰译。
　　先由目连神通。化彼移山梵志。令得信心。佛乃为说五贼五欺诸法。

一心奉请佛说身观经(拜观同上)　　西晋月支国沙门竺法护译。
　　说身不净。无可爱乐。末后附偈。

一心奉请佛说禅行三十七品经(拜观同上)　　后汉安息国沙门安世高译。
　　明少时修三十七品。亦非愚痴食人信施。何况能多。

一心奉请禅行法想经(拜观同上)　　安世高译。
　　一弹指间。思惟死想等。不是愚痴。食人信施。

一心奉请佛说新岁经(拜观同上)　　东晋西域沙门竺昙无兰译。
　　坐夏既毕。佛集众僧各相忏悔。诸天兴供偈叹。

一心奉请佛说时非时经(拜观同上)　　西晋外国沙门若罗严译。
　　分别十二月。各有时与非时。

一心奉请佛说护净经(拜观同上)　　失译人名。附东晋录。
　　因见大池中虫。乃说食不净食之报。示护净法。明斋法得六十万世余粮。

一心奉请佛说因缘僧护经(拜观同上)　　失译人名。附东晋录。
　　龙变形受具戒。佛遣之归。五百商人入海。请僧护为说法师。至海中。海中龙王乞法。授四龙子四阿含经。商人还时。僧护出海同还。路中相失。见地狱中五十余事。次至五百仙人处。寄宿一夜。度令证果。还来见佛问因缘。佛答之。

一心奉请比丘避女恶名欲自杀经(拜观同上)　　西晋沙门释法炬译。
　　比丘因恶名。欲往林中自杀。正住天神说法晓之。即得道。

一心奉请阿难同学经(拜观同上)　　后汉安息国沙门安世高译。
　　掘多比丘思返俗。阿难启佛开示之。证果入灭。

一心奉请佛说月喻经(拜观同上)　　宋北印土沙门施护译。
　　说比丘及赞迦叶。

一心奉请佛说灌顶王喻经(拜观同上)　　施护译。
　　说王有三时。受灌顶法。常所思念。比丘於出家。净法眼。尽漏三时。亦常思念。

一心奉请佛说比丘听施经(拜观同上)　　东晋西域沙门竺昙无兰译。
　　听施比丘不乐法。佛方便为说晓道径不晓道径之喻。

一心奉请佛说见正经(拜观同上)　　竺昙无兰译。
　　见正比丘疑无后世。佛借大树作喻说法。乃至为说种种譬喻。除断常二见。

一心奉请佛说略教诫经(拜观同上)　　唐大荐福寺沙门释义净译。
　　赞少欲知足。诃恶比丘三种不善思惟。

一心奉请佛说父母恩难报经(拜观同上)　　后汉安息国沙门安世高译。
　　与孝子经略同。

一心奉请佛说净饭王般涅盘经(拜观同上)　　刘宋居士沮渠京声译。
　　佛及难陀阿难罗云。亲送净饭王丧以施孝道。

一心奉请佛说猘狗经(拜观同上)　　吴月支国优婆塞支谦译。
　　说受戒而嫉妒其师者。如猘狗还啮其主。及说不如法授戒。反入泥犁。

一心奉请佛说群牛譬经(拜观同上)　　西晋沙门释法炬译。
　　以群牛譬好比丘。以驴譬恶比丘。

一心奉请佛为年少比丘说正事经(拜观同上)　　法炬译。
　　因上座比丘。如法摄受年少比丘。佛赞叹之。

一心奉请分别经(拜观同上)　　西晋月支国沙门竺法护译。
　　有受戒得福。有受戒反坠。有三辈事佛不同。支那国非法者多。转入魔部等。

一心奉请佛说阿难七梦经(拜观同上)　　东晋西域沙门竺昙无兰译。
　　佛为阿难解释七梦。皆应五浊恶世之事。

一心奉请阿难四事经(拜观同上)　　吴月支国优婆塞支谦译。
　　一慈心俯育人畜。二悲心周给贫苦。三不肉食持五戒。四敬沙门。行四事。如供佛也。

一心奉请五苦章句经(拜观同上)　　一名净除罪盖娱乐佛法经。东晋西域沙门竺昙无兰译。
　　一五道。二八恶处。三十二重城三棘篱六贼。四重担。五香臭二木喻。及四生四谛五天使者等。

一心奉请佛说月光菩萨经(拜观同上)　　宋中印土沙门法贤译。
　　佛在竹林精舍。因舍利目连先入灭度。为比丘说月光王舍头因缘。

一心奉请未曾有因缘经(拜观同上)　　萧齐沙门释昙景译。
　　舍利弗为和尚。目犍连为阿阇黎。度罗睺罗作沙门。不乐听法。因波斯匿王。为说野干堕井本缘。明听法功大。次为王授十善法。次说四担舆石女往因。次听五百比丘还戒。次谕罗睺罗修学智慧。次为祇陀说五戒开遮方便。亦为波斯匿王说末利夫人功德。次教令以十善道。展转教化。如一灯然无量灯。名报师恩。名报三世佛恩。

一心奉请除恐灾患经(拜观同上)　　乞伏秦沙门释圣坚释。
　　佛住王舍城。维耶离大疫。请佛往救。受才明长者家十六日供。次受柰女供。说佛受宝盖往因。才明往因。柰女往因。

一心奉请佛说孛经(拜观同上)　　吴月支国优婆塞支谦译。
　　佛在祇园。有孙陀利女之谤。至第八日卑先匿王察知其情。佛乃为说。往昔行菩萨道时。其名曰孛。身为国师。受四臣及夫人谤。久后方明。今亦如是。

一心奉请天王太子辟罗经(拜观同上)　　安公关中异经。今附秦录。
　　太子自说。昔为国王。欲造大鼓。智臣为行施事。

一心奉请佛说八大灵塔名号经(拜观同上)　　宋中印土沙门法贤译。
　　生处。成道处。说法处。现通处。从忉利下处。度分别僧处。念寿量处。涅盘处。

一心奉请温室洗浴众僧经(拜观同上)　　后汉安息国沙门安世高译。
　　耆城请佛及僧浴。佛言。当用七物。除去七病得七福报。

一心奉请诸德福田经(拜观同上)
　　西晋沙门释法立法炬同译。帝释问良田。佛以五净德。名曰福田。即沙弥五德也。又七法广施。名曰福田。谓兴立佛图等。於是四比丘。一比丘尼。天帝释及如来。各说宿行所得果报。

一心奉请佛为海龙王说法印经(拜观同上)　　唐大荐福寺沙门释义净译。
　　即无常苦空无我寂灭四印也。

一心奉请贤愚因缘经(拜观同上)　　元魏凉州沙门释慧觉等译。
　　杂譬喻经第一。梵天请佛六事　摩诃萨埵以身施虎缘品第二　二梵志受斋缘品第三　波罗捺人身贸供养缘品第四　海神难问船人缘品第五　恒伽达缘品第六　须阇提缘品第七　波斯匿王女金刚缘品第八　金财因缘品第九　华天因缘品第十　宝天因缘品第十一　羼提婆罗因缘品第十二　慈力王血施缘品第十三　降六师缘品第十四　锯陀身施缘品第十五　大光明始发道心缘品第十六　摩诃斯那优婆夷缘品第十七　出家功德尸利苾提缘品第十八。此云福增。其年百岁　沙弥守戒自杀缘品第十九　长者无耳目舌缘品第二十　贫人夫妇[迭*毛]施得现报缘品第二十一　迦旃延教老母卖贫缘品第二十二　金天缘品第二十三　重姓缘品第二十四　散檀宁缘品第二十五　月光王头施缘品第二十六　快目王眼施缘品第二十七　五百盲儿往返逐佛缘品第二十八　富那奇缘品第二十九　尼提度缘品第三十　大劫宾宁缘品三十一　微妙比丘尼缘品三十二　梨耆弥七子缘品三十三　设头罗健宁缘品三十四　阿输迦施土缘品三十五　七瓶金施缘品三十六　差摩现报缘品三十七　盖事因缘品三十八。盖事。古王名　大施抒海缘品三十九　阿难总持缘品第四十　优婆斯兄所杀缘品四十一　儿误杀父缘品四十二　须达起精舍缘品四十三　大光明始发无上心缘品四十四　勒那阇耶缘品四十五　迦毗梨百头缘品四十六　净居天请洗浴缘品四十七　摩诃令奴缘品四十八　善求恶求缘品四十九　善事太子入海缘品第五十　无恼指鬘缘品五十一　檀脂羁缘品五十二　贫女难陀缘品五十三　师质子摩头罗瑟质缘品五十四　檀弥离缘品五十五　象护缘品五十六　波婆梨缘品五十七　二鹦鹉闻四谛缘品五十八　鸟闻比丘说法生天缘品五十九　五百雁闻佛法生天缘品第六十　坚誓师子缘品六十一　梵志施佛纳衣得授记缘品六十二　佛始起慈心缘品六十三　顶生王缘品六十四　苏曼女十子缘品六十五　婆世踬缘品六十六　优婆鞠提缘品六十七　汪水中虫缘品六十八　沙弥均提缘品六十九。

一心奉请杂宝藏经(拜观同上)　　元魏西域沙门吉迦夜共昙曜译。
　　十奢王缘王子以肉济父母缘如是一百二十一缘。劝人作福持戒。出生死。生菩提。

一心奉请撰集百缘经(拜观同上)　　吴月支国优婆塞支谦译。
　　菩萨授记品　报应受供养品　授记辟支佛品　出生菩萨品　饿鬼品　诸天来下供养品　现化品　比丘尼品　声闻品　诸缘品。每品十缘故有百缘。

一心奉请造像量度经(拜观同上)
　　大清藏经馆校阅官校正梵字咒语佛像兼管西番学工布查译。
　　以上小乘经并新译经。

一心奉请佛说四十二章经(拜观同上)　　后汉中天竺沙门迦叶摩腾共竺法兰译。
　　此西来教典之始也。古今译经图记云。四十二章经。本是外国经抄。腾以大化初传。人未深信。蕴其妙解。不即多翻。且撮经要。以导时俗。

一心奉请大乘修行菩萨行门诸经要集(拜观同上)　　唐于阗国沙门释智严译。
　　诸经集四十二部。凡菩萨行门总六十六条。

一心奉请八大人觉经(拜观同上)
　　后汉安息国沙门安世高译。

一心奉请菩萨内习六波罗蜜经(拜观同上)　　后汉临淮郡沙门严佛调译。
　　说内习六妙门为波罗蜜。能制六根。

一心奉请出曜经(拜观同上)　　尊者法救造。姚秦凉州沙门竺法念译。
　　无常品第一　欲品第二　爱品第三　无放逸品第四　念品第五　戒品第六　学品第七　口品第八　行品第九　信品第十　沙门品第十一　道品第十二　利养品第十三　忿怒品第十四　惟念品第十五　杂品第十六　水品第十七　华香品第十八　马喻品第十九　恚品第二十　如来品第二十一　闻品第二十二　我品第二十三　广演品第二十四　亲品第二十五　泥洹品第二十六　观品第二十七　恶行品第二十八　双要品第二十九　乐品第三十　心意品第三十一　沙门品第三十二　梵志品第三十三　出曜旧名譬喻。即十二部经第六部也。共集如来法句千章。释之以训未来。

一心奉请法句譬喻经(拜观同上)　　西晋沙门法炬共法立译。
　　共三十九品。大意与上经同。而次第不同。有解释。

一心奉请法句经(拜观同上)　　尊者法救造。吴天竺沙门维祇难等译。
　　即法喻经中三十九品法句。凡七百五十二偈。

一心奉请法集要颂经(拜观同上)　　尊者法救集。宋中印土沙门天息灾译。
　　即出曜经三十三品法偈。皆是佛所说也。

一心奉请佛本行经(拜观同上)　　刘宋六合山寺沙门释宝云译。
　　因缘品第一。阿育王时。密迹金刚为诸天颂佛始末　称叹如来品第二　降胎品第三　如来生品第四　梵志占相品第五　阿夷决疑品第六　入誉论品第七　与众彩女游居品第八　现忧惧品第九　阎浮提树荫品第十　出家品第十一　车匿品第十二　瓶沙王问事品第十三　为瓶沙王说法品第十四　不然阿兰品第十五　降魔品第十六　转法轮品第十七　度宝称品第十八　广度品第十九　现大神变品第二十　升忉利宫为母说法品第二十一　忆先品第二十二　游维耶离品第二十三　叹锭光佛时品第二十四　降象品第二十五　魔劝舍寿品第二十六　调达入地狱品第二十七　现乳哺力品第二十八　大灭品第二十九　叹无为品第三十　八王分舍利品第三十一。

一心奉请佛所行赞经(拜观同上)　　马鸣菩萨造。北凉中天竺沙门昙无谶译。
　　生品第一　处宫品第二　厌患品第三　离欲品第四　出城品第五　车匿还品第六　八苦行林品第七　合宫忧悲品第八　推求太子品第九　瓶沙王诣太子品第十　答瓶沙王品第十一　见阿罗蓝郁头蓝品第十二　破魔品第十三　阿惟三菩提品第十四　转法轮品第十五　瓶沙王诸弟子品第十六　大弟子出家品第十七　化给孤独品第十八　父子相见品第十九　受祇洹精舍品第二十　守财醉象调伏品第二十一　庵摩罗女见佛品第二十二　神力住寿品第二十三　离车辞别品第二十四　般涅盘品第二十五　大般涅盘品第二十六　叹般涅盘品第二十七　分舍利品第二十八。

一心奉请僧伽罗剎所集佛行经(拜观同上)　　苻秦罽宾国沙门僧伽跋澄译。
　　大意发明如来因中果上种种功德。乃至百年之后。阿育王起舍利塔。而译文甚拙。

一心奉请僧伽斯那所撰菩萨本缘经(拜观同上)
　　吴月支国优婆塞支谦译。

一心奉请师子素驮娑王断肉经(拜观同上)
　　唐于阗国沙门释智严译。

一心奉请十二游经(拜观同上)
　　东晋西域沙门迦留陀伽译。

一心奉请达磨多罗禅经(拜观同上)　　东晋迦维罗卫国沙门佛陀跋陀罗译。
　　修行方便道安那般那念退分第一　修行胜道退分第二　修行方便道安般念住分第三　修行胜道住分第四　修行方便道升进分第五　修行胜道升进分第六　修行方便道安般念决定分第七　修行胜道决定分第八　修行方便道不净观退分第九　住分第十　升进分第十一　决定分第十二　修行观界分第十三。已上皆五言颂　修行四无量三昧第十四　修行观阴分第十五　修行观入分第十六。外六入如贼。内六入如空聚。亦说内外入为此彼岸　修行观十二因缘第十七。已上皆长文。

一心奉请内身观章句经(拜观同上)　　汉失译人名。
　　颂说内身苦。空。无常。无我。不净。

一心奉请法观经(拜观同上)　　西晋月支国沙门竺法护译。
　　明数息观身等法。文甚拙涩。

一心奉请三慧经(拜观同上)　　北凉录。失译人名。
　　杂集经论中种种因缘法。

一心奉请佛使比丘迦旃延说法没尽偈(拜观同上)
　　西晋录。失译人名。

一心奉请迦丁比丘说当来变经(拜观同上)
　　失译人名。今附宋录。

一心奉请大阿罗汉难提密多罗所说法住记(拜观同上)　　唐大慈恩寺沙门释玄奘译。
　　说十六大阿罗汉名并眷属数目住处。及明末法之中。於三宝所种善根者。三会复度。

一心奉请撰集三藏及杂藏传(拜观同上)　　失译人名。附东晋录。
　　大意与后经同。而是四言偈述。兼释三藏。与杂藏事。

一心奉请迦叶结经(拜观同上)　　后汉安息三藏安世高译。
　　说佛灭度。迦叶举阿难九过。及结集三藏事。

一心奉请密迹力士大权神王经偈颂(拜观同上)　　元延佑僧录。管三八集。
　　共一百七十五赞。

一心奉请请宾头卢经(拜观同上)
　　刘宋沙门释慧简译。

一心奉请那先比丘经(拜观同上)　　失译人名。附东晋录。
　　佛灭度后。有弥兰王向那先比丘种种问难。比丘一一答之。

一心奉请阿育王譬喻经(拜观同上)
　　失译人名。今附东晋录。

一心奉请百喻经(拜观同上)　　萧齐中天竺沙门求那毗地译。
　　设一百喻。喻道法邪正等事。末结云。尊者僧伽斯那造作痴华鬘竟。

一心奉请无明罗剎经(拜观同上)　　失译人名。今附秦录。
　　以郁禅耶城折咤王降伏疫鬼为喻。明如来逆观十二因缘。用佛智慧。破无明罗剎。

一心奉请龙树菩萨为禅陀迦王说法要偈(拜观同上)　　刘宋罽宾国沙门求那跋摩译。
　　七言偈种种劝诫。令修学正法。

一心奉请劝发诸王要偈(拜观同上)
　　刘宋天竺沙门僧伽跋摩译。

一心奉请龙树菩萨劝诫王颂(拜观同上)　　唐大荐福寺沙门释义净译。
　　二皆同上本。宋译五言。唐译五七言杂。

一心奉请大勇菩萨分别业报略经(拜观同上)　　刘宋天竺沙门僧伽跋摩译。
　　偈说六趣善恶因果。

一心奉请十不善业道经(拜观同上)
　　宋西夏沙门日称等译。

一心奉请贤圣集伽陀一百颂(拜观同上)　　宋中印土沙门天息灾译。
　　集一切伽陀。说供施佛僧福报。

一心奉请胜军化世百喻伽陀经(拜观同上)
　　宋中印土沙门法天译。

一心奉请六道伽陀经(拜观同上)
　　宋中印土沙门法天译。

一心奉请文殊师利菩萨及诸仙所说吉凶时日善恶宿曜经(拜观同上)
　　唐北天竺沙门大广智不空译。

一心奉请迦叶仙人说医女人经(拜观同上)
　　宋中印土沙门法贤译。

一心奉请付法藏因缘经(拜观同上)　　后魏西域沙门吉迦夜共昙曜译。
　　婆伽婆嘱摩诃迦叶一。迦叶嘱阿难二。阿难付摩田地。及商那和修三。商那和修付优波鞠多。降伏天魔。度人无量。称为无相好佛四。优波鞠多付提多迦五。提多迦付弥遮迦六。弥遮迦付佛陀难提七。佛陀难提付佛陀蜜多八。佛陀蜜多付胁比丘九。胁比丘付富那奢十。富那奢付马鸣大士十一。马鸣菩萨付比丘比罗十二。比罗付龙树大士十三。龙树菩萨付迦那提婆。由毁神眼。故无一目十四。迦那提婆付尊者罗睺罗十五。罗睺罗付尊者僧伽难提以偈试阿罗汉云。转轮种中生。非佛非罗汉。不受后世有。亦非辟支佛。罗汉往问弥勒。乃能知之十六。僧伽难提付僧伽耶舍十七。僧伽耶舍付鸠摩罗驮十八。鸠摩罗驮付阇夜多。世尊所记最后律师十九。阇夜多付婆修盘陀二十。婆修盘陀付摩奴罗。与尊者夜奢分化南北二十一。次有尊者名鹤勒那夜奢二十二。复有比丘。名曰师子。为弥罗掘国王剑斩其头。唯乳流出。相付法人。於是便绝二十三。结叹善知识功德说白象闻法起慈。及优婆塞分别买髑髅事。

一心奉请马鸣菩萨传(拜观同上)

一心奉请龙树菩萨传(拜观同上)

一心奉请提婆菩萨传(拜观同上)　　姚秦天竺沙门鸠摩罗什译。
　　与上经中三人事迹同。

一心奉请婆薮盘豆传(拜观同上)
　　陈优禅尼国沙门真谛译。

一心奉请阿育王传(拜观同上)　　西晋安息国沙门安法钦译。
　　本施土缘第一。胜德小儿以土施佛。佛为授记　阿育王本缘第二。先作地狱。后因比丘现化。改恶修善。造舍利塔。广修供养　阿恕伽王本缘第三。化弟宿大哆。生信证果　半庵摩罗果缘第四。王临终时。仅以半果为最后施　拘那罗缘本第五。即法益王子。坏目因缘　阿育王现报用缘第六。以珠与受持八戒夫人。比丘口香。妇女犯禁问法得果。沙弥食婆罗门度令出家。卖人头调伏邪见。臣下贱婢施一钱得转生报。库中缺如意珠。宾头卢纯酥浇饭。修福禳衰相。修福胜龙王　优波鞠多因缘第七。佛预授记并结集三藏等事　摩诃迦叶涅盘因缘经第八　摩田提因缘第九　商那和修本缘第十　优波鞠多因缘第十一。广明化度令证果事。

一心奉请阿育王经(拜观同上)　　萧梁扶南国沙门僧伽婆罗译。
　　即前本别出。而次第小异。详略亦各不同。

一心奉请阿育王子法益坏目因缘经(拜观同上)　　苻秦兜佉勒国昙摩难提译。
　　偈说法益王子坏目本缘。及说从六趣者。性行不同。较传经稍详。

一心奉请胜宗十句义论(拜观同上)　　胜者慧月造。唐大慈恩寺沙门释玄奘译。
　　一实。二德。三业。四同。五异。六和合。七有能。八无能。九俱分。十无说。即胜论六句义演出。

一心奉请金七十论(拜观同上)　　陈优禅尼国十门真谛译。
　　此是外道迦毗罗仙人所造。明二十五谛。亦名数论。非是佛法。

　　水陆道场法轮宝忏卷第二
　　水陆道场法轮宝忏卷第三
一心奉请佛说梵网经(拜观同上)　　姚秦天竺沙门鸠摩罗什译。
　　但有菩萨心地一品分上下。佛於第四禅。接众归莲华藏。卢舍那佛。於千华座上。先说三十心十地。次说十重四十八轻。菩萨戒。令化身释迦。转教众生。行菩萨道。入如来地。
　　大乘律部。本与诸经杂见。不必定如小乘分两藏也。然说律义多者入律部。

一心奉请菩萨璎珞本业经(拜观同上)　　姚秦凉州沙门竺法念译。
　　集众品第一。佛重游道树下。放四十二光。集十首菩萨。从十林剎十精进佛所来。并集十切诸天众等　贤圣名字品第二。说十住十行十回向十地等觉妙觉名字。皆华梵双举。又说住前十心。信。念。进。定。慧。戒。回向。护法。舍。愿。又说二十四愿偈。十不可悔戒　贤圣学观品第三。谓十住名习种性。十行名性种性。十向名道种性。十地名圣种性。次等觉性。次妙觉性。又名六坚。又名六忍。又名六慧。又名六定。又名六观。又名六宝璎珞。谓铜宝银宝金宝瑠璃宝摩尼宝水晶宝。并说六位所修说行　译义品第四。释前十信及四十二位之义　佛母名品第五。答敬首菩萨问二谛义。并说小中大劫差别　因果品第六。明十波罗蜜。各有三缘。又说七财四摄四辩四依等为因。二种法身为果　大众受学品第七。佛复放光集众。嘱文殊及善财七大菩萨各领大众受学。因分别三种受戒。及受戒仪式。由受戒故。次第入於住行向地等妙觉中　集散品第八。三劝大众发菩提心。乃至再嘱。须受菩萨戒已。方可为说此大法门　天台判别圆位次。

一心奉请菩萨善戒经(拜观同上)　　刘宋中天竺沙门求那跋摩等译。一名菩萨地。
　　序品第一。与宝积中决定毗尼经同　善行性品第二　发菩提心品第三　利益内外品第四　真实义品第五　不可思议品第六　调伏品第七　菩提品第八　菩提力性品第九　施品第十　戒品第十一　忍品第十二　精进品第十三　禅品第十四　慧品第十五　软语品第十六　供养三宝品第十七　三十七功道品第十八　助菩提数法余品第十九　功德品第二十　如法住菩萨相品二十一　如法住禅品二十二　如法住定心品二十三　如法住生菩萨地品二十四　如法住毕竟地生品又第一　毕竟地摄取品又第二　毕竟地毕竟品三　毕竟行品四　毕竟地三十二相八十种好品五　毕竟地住品六。明十力四无畏等。后有优波离问结经名　从第二品以下并与瑜伽师地论中菩萨地同意。弥勒菩萨宗此经成地论。而地持一经。又从地论录出别行。故仍与此大同也。

一心奉请菩萨善戒经(拜观同上)
　　明六重八重及四十八轻。即上经戒品中别出。与菩萨戒本及羯磨文。大同小异　优波离明菩萨受戒法。

一心奉请佛说受十善戒经(拜观同上)　　开元录拾遗单本。
　　十恶业品第一。佛为舍利弗说十恶业名。并示以授十善戒法。身三口四意三。三番归依而受。次受八戒斋法　十施报品第二。叹颂不杀功德。次说杀生十报。略叹不盗功德。次说偷盗十报。赞叹不淫有五功德。次说淫有十过。颂赞不妄语等功德。说四过恶业。

一心奉请佛说十善业道经。及佛说娑伽罗龙王所说大乘法经(拜观同上)　　唐于阗国沙门实叉难陀译。第二宋北印土沙门施护译。
　　即方等部海龙王经中一品。第二同。

一心奉请文殊师利问经(拜观同上)　　萧梁扶南国沙门僧伽婆罗译。
　　序品第一。佛住耆阇崛山。与比丘菩萨众俱　菩萨戒品第二。与沙弥十戒同　不可思议品第三。明如来不入涅盘　无我品第四　涅盘品第五　般若波罗蜜品第六　有余气品第七　来去品第八　中道品第九　世间戒品第十。亦即沙弥十戒　出世间戒品第十一。明菩萨七聚　上出世间戒品第十二。观第一义也　菩萨受戒品第十三。发菩提心也　字母品第十四　分别部品第十五。明佛灭后。僧祇上座二部。共出二十部。皆是大乘出。无是亦无非　杂问品第十六。设为外道种种邪难。求佛解释　嘱累品第十七。既嘱累已。复广明在家过患。出家功德。次明念佛三昧。得见余世界佛。次明用供养华咒法。

一心奉请佛说菩萨内戒经(拜观同上)　　刘宋中天竺沙门求那跋摩译。
　　佛以十五日说戒时。文殊请问初发意道俗菩萨。当作何功德。佛为说十二时戒法　一归依忏悔誓行六度。发三愿。及行十法则　二受四十七戒　三受佛法身般若。各二十因缘　四受二十因缘。行之自知宿命　五受四禅法　六受般若三昧法　七受菩萨三昧法　八受月三昧。平心行之　九六根去恶为善。以六度教化一切　十外如地。内如水　十一愿一切众生。各得其乐　十二修六妙门。不住三乘果。次说十住菩萨。各有十功德。

一心奉请佛藏经(拜观同上)　　姚秦天竺沙门鸠摩罗什译。
　　诸法实相品第一。为舍利弗说十空等十喻。言如来说一切法无生灭　念佛品第二。无有分别。无取无舍。是真念佛　念法品第三　念僧品第四　净戒品第五。明破戒比丘。成就十忧恼箭。必堕恶道　净法品第六。明迦叶佛预记释迦佛法中。多受供养。故法当疾灭。如诸盲为贼所诳。堕於深坑　往古品第七。明大庄严王灭后。众分五部。一解正法者。即今满慈子。四说邪法者。久堕地狱。今出为调达等　净见品第八。明释迦曾於过去历侍多佛。以有所得故。不获受记。至定光佛时。悟无生忍。乃得受记　了戒品第九。明三种人不喜闻此经。一破戒。二增上慢。三不净说法及贪着我者。次明白毫相光一分。能供如法修道比丘。不必愁虑四事。但一心办道　嘱累品第十。具明末世不如法事。并嘱累竟。魔王忧恼啼哭。以佛预为之防。不能破正法故。

一心奉请优婆塞戒经(拜观同上)　　北凉中天竺沙门昙无谶译。
　　集会品第一。善生长者。述外道礼六方法。佛告以六度。示一切法无性。发菩提心。持八重六重。名在家出家菩萨　发菩提心品第二　悲品第三　解脱品第四　三种菩提品第五。谓声闻缘觉佛菩提也。亦云从闻思修得　修三十二相业品第六　发愿品第七　名义菩萨品第八　义菩萨心坚固品第九　自利利他品第十　自他庄严品第十一　二庄严品第十二。谓福慧　摄取品第十三　受戒品第十四。明在家六重二十八戒。须六月中净四威仪。乃於二十僧中授之　净戒品第十五。明受戒后种种法要。三法四法等　息恶品第十六　供养三宝品第十七　六波罗蜜品第十八　杂品第十九。明布施如法不如法清净不清净　净三归品第二十　八戒斋品第二十一　五戒品第二十二　尸波罗蜜品第二十三　业品第二十四。即十业十恶　羼提波罗蜜品第二十五　毗离耶波罗蜜品第二十六　禅波罗蜜品第二十七　般若波罗蜜品第二十八。

一心奉请佛说法律三昧经(拜观同上)　　吴月支国优婆塞支谦译。
　　佛於摩竭提国。先说十二自烧。次为阿难说。虽发大意。有四堕落。次因舍利弗自责昔非。为说大乘法要。次为勇声菩萨。分别声闻禅缘觉禅如来禅五通仙人禅之不同。

一心奉请清净毗尼方广经。及佛说文殊师利净律经。寂调音所问经(拜观同上)　　姚秦天竺沙门鸠摩罗什译。第二竺法护译。第三刘宋沙门释法海译。
　　佛在耆阇崛山。寂调伏音天子。思见文殊。佛放白毫藏光。从宝相佛国召来。与十千菩萨俱。文殊与天子。问答第一义谛。及彼土声闻所证大法。有四众各五百人。及五千天子。因欲往彼土作声闻众。而发大心。得往生记。又问答声闻菩萨律行不同及种种法门。因明住五无间。成无上道。谓从初发意中间大心。大慈悲。大舍。分证满证。皆悉无间。直至成佛。又总约大悲。别约六度。明烦恼成菩提义。佛赞印。解迦叶疑。文殊以神力。教示彼土菩萨。於此土众生。而发大愿　第二同而分四品。五无间诸文缺。天子名寂顺律音　第三同於第二。亦名如来所说清净调伏经。

一心奉请佛说文殊悔过经(拜观同上)　　西晋月支国沙门竺法护译。
　　佛在灵山。新学菩萨有疑。如来齐光照耀菩萨为之请问文殊。文殊为说。忏悔。劝助。请法。兴供。回向。发愿。众得无生忍。佛遥闻而赞叹之。劝助随喜也。

一心奉请三曼陀颰陀罗菩萨经(拜观同上)　　西晋清信士聂道真译。
　　序品第一。佛在摩提国。文殊问三曼陀颰陀罗菩萨。若人求菩萨道者。当作何施行。先总答之　悔过品第二　愿乐品第三。即随喜　请劝品第四　法行品第五。即回向　譬福品第六。

一心奉请菩萨藏经。及舍利弗悔过经。大乘三聚忏悔经(拜观同上)　　萧梁扶南国沙门僧伽婆罗译。第二安世高译。第三阇那崛多及笈多等译。
　　佛在祇园。舍利弗问忏悔随喜劝请回向之法。佛具答之。初明十世界十佛。令结坛受持。后明后去大光明聚如来时。佛为竭伽陀天女受持此经即转女身。若女人闻此如来名者即不更受女身　二三同而文略。

一心奉请佛说净业障经(拜观同上)　　开元附秦录。
　　佛住毗舍离庵罗树园。无垢光比丘入城乞食。被淫女所咒。犯根本戒。生大忧悔。见文殊。遂见佛。佛为说无性之法。发心得记。因广说净业障法。说过去无垢光佛灭后。有勇施比丘犯根本戒。得闻深法遂发大心。今已成佛。

一心奉请佛说善恭敬经。及佛说正恭敬经(拜观同上)　　隋北天竺沙门阇那崛多译。第二元魏北天竺沙门佛陀扇多译。
　　说教他功德。及事师轨式　第二唯事师轨式。

一心奉请佛说大乘戒经(拜观同上)　　宋北印土沙门施护译。
　　佛在祗园说。文简义切。最宜流通。

一心奉请菩萨戒羯磨文(拜观同上)　　弥勒菩萨说。唐大慈恩寺沙门释玄奘译。出瑜伽师地论。
　　受戒羯磨第一　忏悔羯磨第二　得舍差别第三。

一心奉请菩萨戒本经。及菩萨优婆塞五戒威仪经。菩萨戒本(拜观同上)　　慈氏说。北凉中天竺沙门昙无谶译。第二求那跋摩译。第三玄奘译。
　　此亦半月半月诵戒本。与梵网相辅而行　第二附礼佛发愿受绳床等法。第三增入开性罪八条。

一心奉请菩萨受斋经(拜观同上)　　西晋清信士聂道真译。
　　先明三归悔过。次护十念。次十戒。次解斋法。回向净土。

一心奉请菩萨五法忏悔经(拜观同上)　　开元附梁录。
　　五悔各作偈语。无序分。无流通分。
　　以上大乘律。

　　水陆道场法轮宝忏卷第三
　　水陆道场法轮宝忏卷第四
一心奉请四分律藏(拜观同上)　　姚秦罽宾国沙门佛陀那舍共竺佛念译。
　　第一分。比丘戒　第二分。比丘尼戒。内有受戒犍度。说戒犍度　第三分。安居犍度。自恣揵度。皮革犍度。衣犍度。药犍度。迦絺那衣犍度。拘睒弥犍度。瞻波犍度。诃责犍度。人犍度。覆藏犍度。遮犍度。破僧犍度。灭诤犍度。比丘尼犍度。法犍度　第四分。房舍犍度。杂犍度。五百结集法。七百结集毗尼。调部毗尼。毗尼增一。

一心奉请四分戒本。四分戒本。比丘尼戒本(拜观同上)
　　姚秦罽宾国沙门佛陀耶舍译。二三唐西太原寺沙门释怀素依律集出。

一心奉请昙无德律部羯磨。羯磨。四分比丘尼羯磨法。四分僧羯磨。尼羯磨(拜观同上)
　　曹魏天竺沙门康僧铠译。第二曹魏沙门释昙谛译。第三刘宋中天竺沙门求那跋摩译。第四五唐西太原寺沙门释怀素集。

一心奉请摩诃僧祗律波罗提木叉。僧祇戒本。比丘尼僧祇律波罗提木叉戒经(拜观同上)　　东晋迦维罗卫国沙门佛陀跋陀罗共法显译。第二同。第三东晋平阳沙门释法显共觉贤译。
　　初明四弃。二明十三事。三明二不定。四明三十事。五明九十二事。六明四事。七明众学事。八明灭诤法。九杂诵跋渠明受戒治罪。乃至一切僧中杂事。十威仪法。比丘尼毗尼。

一心奉请弥沙塞部五分律。五分戒本(拜观同上)　　刘宋罽宾国沙门佛陀什竺道生共译。第二萧梁建初寺沙门释明徽集。
　　初分比丘律　第二分尼律　第三分。受戒法。布萨法。安居法。自恣法。衣法。皮革法。药法。食法。迦絺那衣法　第四分。灭诤法。羯磨法　第五分。破僧法。卧具法。杂法。威仪法。遮布萨法。别住法。调伏法。毗尼法。明比丘尼受戒事。五百集法。七百集法　第二亦名弥沙塞戒本。

一心奉请五分比丘尼戒本(拜观同上)
　　明徽集。

一心奉请弥沙塞羯磨本(拜观同上)
　　唐天水沙门释爱同录。

一心奉请十诵律(拜观同上)　　姚秦罽宾国沙门弗若多罗与鸠摩罗什共译。
　　初诵六卷。四事至三十事之前十事　　第二诵七卷。三十事之中后二十事。九十事之前四十事　　第三诵七卷。九十事之后五十事。乃至七灭诤法　　第四诵八卷　受戒足法　布萨法　自恣法　安居法　皮革法　医药法　衣法　　第五诵七卷　迦絺那衣法　俱舍弥法。佛在俱舍弥时。诸羯磨事　瞻波法。佛在瞻波国时。诸羯磨事　苦切羯磨法。梵云那般茶卢伽法　二篇悔法　顺行法　遮法　卧具法　诤事法。广明灭诤　　第六杂诵五卷　　第七诵尼律五卷　　第八诵增一法四卷　　第九诵优波离问四卷　　第十善诵四卷。

一心奉请十诵毗尼序。及十诵比丘戒本。十诵比丘尼戒本。大沙门百一羯磨法。十诵羯磨比丘要用(拜观同上)
　　东晋罽宾国沙门卑摩罗叉续译。第二鸠摩罗什译。第三刘宋炖煌沙门法颕集出。第四附宋录。第五刘宋吴国沙门释僧璩依律撰出。

一心奉请萨婆多毗尼毗婆沙(拜观同上)
　　附三秦录。

一心奉请萨婆多毗尼摩得勒伽(拜观同上)
　　刘宋天竺沙门僧伽跋摩译。

一心奉请根本说一切有部毗柰耶。根本说一切有部苾刍尼毗柰耶。根本说一切有部毗柰耶杂事。根本说一切有部毗柰耶破僧事。根本说一切有部尼陀那目得迦。根本说一切有部百一羯磨。根本说一切有部戒经。根本说一切有部苾刍尼戒经。根本说一切有部毗柰耶尼陀那目得迦摄颂杂事摄颂。根本萨婆多部律摄。根本说一切有部毗柰耶颂(拜观同上)
　　唐大荐福寺沙门释义净译。第十尊者胜友造。十一尊者毗舍佉造。

一心奉请根本说一切有部出家授近圆羯磨仪轨。及苾刍习略法(拜观同上)
　　二本元帝师苾刍拔合思巴集。

一心奉请戒因缘经(拜观同上)
　　姚秦凉州沙门竺佛念译。

一心奉请解脱戒本经(拜观同上)
　　出迦叶毗部。元魏中天竺婆罗门瞿昙般若流支译。

一心奉请善见毗婆沙律(拜观同上)
　　萧齐西域沙门僧伽跋陀罗译。

一心奉请毗尼母经(拜观同上)
　　附秦录。

一心奉请佛阿毗昙经(拜观同上)
　　陈优禅尼国沙门真谛译。

一心奉请舍利弗问经(拜观同上)
　　东晋录。失译人名。

一心奉请优波离问经(拜观同上)
　　刘宋中天竺沙门求那跋摩译。

一心奉请佛说目连所问经。及犯戒众轻重经(拜观同上)　　宋中印土沙门法天译。第二安世高译。
　　二经同。

一心奉请迦叶禁戒经(拜观同上)
　　刘宋居士沮渠京声译。

一心奉请律二十二明了论(拜观同上)
　　正量部佛陀多罗多法师造。陈优禅尼国沙门真谛译。

一心奉请大比丘三千威仪(拜观同上)
　　后汉安息国沙门安世高译。

一心奉请沙弥十戒法并威仪。及沙弥威仪。佛说沙弥十戒仪则经(拜观同上)
　　附东晋录。第二求那跋摩译。第三施护译。

一心奉请沙弥尼戒经。及沙弥尼离戒文(拜观同上)
　　今在汉录。第二失译人名。

一心奉请佛说优婆塞五戒相经(拜观同上)　　刘宋中天竺沙门求那跋摩译。
　　佛在迦维罗卫国。净饭王请为优婆塞分别五戒可悔不可悔者。佛言。不犯成佛道。犯者三涂。

一心奉请佛说戒消灾经(拜观同上)　　吴月支国优婆塞支谦译。
　　持归戒人。鬼神畏避。二人受五戒。同四百九十八人见佛。皆证果。

一心奉请佛说大爱道比丘尼经(拜观同上)
　　北凉录。失译人名。

一心奉请佛说苾刍五法经(拜观同上)　　宋中印土沙门法天译。
　　说五法得离依止等。及说戒七种差别。

一心奉请佛说比丘迦尸迦十法经(拜观同上)　　法天译。
　　具足惭愧多闻等十法。得为大师。

一心奉请佛说五恐怖世经(拜观同上)　　刘宋居士沮渠京声译。
　　说末世不遵戒律说恐怖事。

一心奉请佛说斋经(拜观同上)　　吴月支国优婆塞支谦译。
　　说六斋日受八支五念法。

一心奉请佛说目连问戒律中五百轻重事经(拜观同上)　　西晋录。失译人名。
　　首品与犯戒罪轻重及目连所问经同。余与诸律论不尽合。
　　以上小乘律。

　　水陆道场法轮宝忏卷第四
　　水陆道场法轮宝忏卷第五

　　诸论本皆由西及东。不相交互。至藕益分释论为一起。宗论论释各为一起。遂有东土之论。序於西之上者。以其非无所见。故亦仍之。但於三起已明后。又将台宗忏法。收入忏门。而本宗各自有书。致将台书分成五起。颇有可商也。至本朝着作。未经寓目。藕师故不收。今略补叙於后。而藕书中检目未得者。亦标於后。以俟他日考订。

一心奉请十住毗婆沙论(拜观同上)　　亦曰十生论。龙树菩萨造。姚秦天竺沙门鸠摩罗什译。
　　序品第一　入初品第二　地相品第三　净地品第四　释愿品第五　发菩提心品第六。分别七因缘发心　调伏心品第七。因上品说三发心必成。余四不必成。问答广明成不成法。有五四合为二十法。失菩提心。转此修习。世世不忘菩提心　阿惟越致相品第八　易行品第九。广明念十方佛。及阿弥陀佛。过去七佛。未来弥勒佛。三世佛菩萨等。以求阿惟越致　除越品第十。於佛所修忏悔劝请随喜回向　分别功德品第十一。明六时忏悔等所有功德　分别布施品第十二　分别法施品第十三　归命相品第十四。明归依三宝义　五戒品第十五　知家过患品第十六　入寺品第十七。明斋日宜受八戒。及亲近持净戒者。亦不於破戒生轻恚心。但应生怜愍心　共行品第十八。谓在家出家菩萨所共行法　四法品第十九。明八种四法应远离。八种四法应修习。乃至十法能净治初地　念佛品第二十。明般舟三昧。念佛相好　四十不共法品第二十一。次明念佛功德法身。略说有四十种　四十不共法中难一切智人品第二十二。问家种种难佛非一切智。一一答释　四十不共法中善知不定品第二十三　偈赞品第二十四　助念佛三昧品第二十五。明二种四法。能生般舟三昧。又在家菩萨有二十法。出家六十法。助法五十　譬喻品第二十六。释经中导师喻。喻菩萨通达地法　略行品第二十七。一不放逸。二不放逸及智慧。三戒心慧。四谛舍灭慧。五五根。六六度。七七正法。信惭愧闻进念慧。八大人觉。少欲。知足。远离。精进。念。定。慧。乐不戏论。九大忍大慈大悲慧念坚心不贪不恚不痴。十十善道。如是等法。菩萨应生。生已应守护。守护已应增长。又应远离恶法。所谓一放逸。二贪声闻辟支佛地。三憎菩萨及菩萨所行与甚深大乘经。四谄曲急性无慈愍。五贪欲瞋恚。睡眠。调戏。疑。六悭。贪。破戒。瞋恚懈怠。调戏愚痴。七乐多事务。乐多读诵。乐睡眠。乐语说。贪利养。常欲令人喜。迷闷於道。心生爱行。八邪见。邪思惟。邪语。邪业。邪命。邪方便。邪念。邪定。九不闻无上菩提。闻已不信。信不受。受不持。持不知义趣。知而不说。说而不行。行而不常。常行而不能善。十十不善道。成就三十二法。乃为菩萨　分别二地业道品第二十八　分别声闻辟支佛品第二十九。明十善道。令何等众生。至二乘地　大乘品第三十。明菩萨修十善道胜於一切　护戒品第三十一。明十善十恶果报。及六十五分尸罗　解头陀品第三十二。明十二行。各有十功德利　助尸罗果品第三十二。明六种四法。能净尸罗。又四种似尸罗而破尸罗。慎莫为之。一说有我。二不离身见。三见诸法定有。四闻诸行无生相。心则惊畏。又沙门有四。应学第四沙门。不应为三。一者形色相沙门。二者威仪矫异沙门。三者贪求名利沙门。四者真实行沙门　赞戒品第三十四　戒报品第三十五。谓常作转轮圣王。

一心奉请十地经论(拜观同上)　　天亲菩萨造。元魏北天竺沙门菩提留支译。
　　释华严十地品。

一心奉请大方广佛华严经入法界品四十二字观(拜观同上)
　　唐北天竺沙门大广智不空译。

一心奉请弥勒菩萨所问经论(拜观同上)　　元魏北天竺沙门菩提留支译。
　　释宝积第四十一会。

一心奉请大宝积经论(拜观同上)
　　菩提留支译。释宝积第四十三会。

一心奉请无量寿经优婆提舍(拜观同上)　　婆薮盘豆菩萨造。元魏北天竺沙门菩提流支译。
　　天亲菩萨。明修五念门。得生安乐。见弥陀。礼才。赞叹作愿观察回向。

一心奉请宝髻经四法优婆提舍(拜观同上)　　天亲菩萨造。元魏乌苌国沙门毗目智仙等译。
　　释大集第十分。

一心奉请转法轮经优婆提舍(拜观同上)　　天亲造。毗目智仙等译。
　　佛住灵山告智员大海乐说辩才菩萨言。有二种住持。如来转法轮。谓众住持。法住持。

一心奉请三具足经优婆提舍(拜观同上)　　天亲造。毗目智仙等译。
　　佛住毗舍离大林精舍。告无垢威德大力士言。菩萨有三具足。施戒闻也。

一心奉请佛地经论(拜观同上)　　亲光等菩萨造。唐大慈恩寺沙门释玄奘译。
　　经是佛住净土。为妙生菩萨说五种法。摄大觉地。所谓清净法界。大圆镜智。平等性智。妙观察智。成所作智。

一心奉请胜思惟梵天所问经论(拜观同上)　　元魏北天竺沙门菩提留支译。
　　有论无经。文来未尽。

一心奉请文殊师利菩萨问菩提经论(拜观同上)
　　天亲菩萨造。菩提留支译。

一心奉请略说金刚顶瑜伽分别圣位修证法门(拜观同上)　　唐北天竺沙门大广智不空译。
　　说瑜伽自性三十七圣位。谓十六菩萨。八方内外大护。及法界身。

一心奉请大乐金刚不空真实三昧耶经般若波罗蜜多理趣释(拜观同上)　　大广智不空译。
　　释本经字句理趣种种表法义门。

一心奉请般若波罗蜜多理趣经大安乐不空三昧真实金刚菩萨等一十七圣大曼荼罗义述(拜观同上)
　　大兴善寺三藏阿目伽金刚。依释略序述金刚菩萨名义表法之句。

一心奉请瑜迦金刚顶经释字母品(拜观同上)　　唐北天竺沙门大广智不空译。
　　释遏阿等五十字门义。

一心奉请仁王般若陀罗尼释(拜观同上)
　　大广智不空译。

一心奉请诸教决定名义论(拜观同上)　　圣慈氏菩萨造。宋北印土沙门施护译。
　　明一切教中诸根本字。彼如实义。所谓唵字最为上首。及吽字阿字等。即三身及金刚三业等。

一心奉请圣佛母般若波罗蜜多九颂精义论(拜观同上)
　　胜德赤衣菩萨造。施护译。

一心奉请佛母般若波罗蜜多圆集要义论(拜观同上)
　　大域龙菩萨造。施护译。

一心奉请金刚顶瑜伽中发阿耨多罗三藐三菩提心论(拜观同上)　　唐北天竺沙门大广智阿阇梨译。
　　亦名瑜伽总持教门说。菩提心观行修持仪。

一心奉请事师法五十颂(拜观同上)　　宋西夏沙门日称等译。
　　马鸣菩萨依秘密教略出。

一心奉请大智度论(拜观同上)　　龙树菩萨造。姚秦北天竺沙门鸠摩罗什译。
　　缘起论　释初品尽三十卷　释摩诃般若波罗蜜经九十品。

一心奉请金刚般若波罗蜜经论(拜观同上)　　无着菩萨造。亦名金刚能断般若。隋南天竺沙门达磨笈有译。
　　成立七种义句。一种性不断。谓护念付嘱。二发起行相。谓问答住降。三行所住处。有十八种。略为八种四对治。谓十八住中。各有二种对治。五不失。谓离增益损减二边。如经中处处云即非是名等。六地谓十八处。显示信行地证道住处。是净心地。后上求佛地。七立名。

一心奉请能断金刚般若波罗蜜多经论颂(拜观同上)
　　无着菩萨造。唐大荐福寺沙门释义净译。

一心奉请金刚般若波罗蜜经论(拜观同上)　　天亲菩萨造。元魏北天竺沙门菩提留支译。
　　释经及无着颂。断七十二疑。

一心奉请能断金刚般若波罗蜜多经论释(拜观同上)　　无着菩萨造颂。世亲菩萨造释。唐大荐福寺沙门释义净译。
　　与前同。不列经文。末后一颂义净作。

一心奉请金刚般若波罗蜜经破取着不坏假名论(拜观同上)
　　功德施菩萨造。唐中印度沙门地婆诃罗译。

一心奉请妙法莲华经优波提舍(拜观同上)　　元魏北天竺沙门菩提留支共昙林等译。
　　婆薮盘豆菩萨。即天亲。广释序品。及方便品。略释七喻等。

一心奉请妙法莲华经论优波提舍(拜观同上)　　元魏中天竺沙门勒那摩提。共僧朗等译。
　　与上论同。

一心奉请大般涅盘经论(拜观同上)　　元魏沙门达磨菩提译。
　　婆薮盘豆菩萨。释迦叶菩萨所问偈。

一心奉请涅盘本有今无偈论(拜观同上)　　陈优禅尼国沙门真谛译。
　　天亲菩萨造。兼释诸行无常偈。

一心奉请遗教经论(拜观同上)
　　天亲菩萨造。真谛译。天亲於小乘经。建立大乘所修行法。

一心奉请大方广佛华严经疏(拜观同上)　　唐清凉山大华严寺沙门澄观述。
　　释经义总启十门。第一起教因缘。谓因缘各开十义。第二藏教所摄。谓三藏中。正经藏摄。亦摄余二。於二藏中。菩萨藏摄。又权不摄此。此兼摄权。於五教中。唯圆教摄。此亦摄余。第三义理分剂。略分四门。一所依体事。二摄归真实。三彰其无碍。四周徧含容。又各十门。以显无尽。第四教所被机有十。前五拣非器。后五彰所为。无信违真乖实狭劣守权。皆非器。正为一乘圆机。兼为信向成种。引为权教菩萨。机为二乘。远为凡夫外道阐提。第五教体浅深。略明十体。一音声。二名句文。三通取四法。四通摄所诠。五诸法显义。六摄境唯心。七会缘入实。八理事无碍。九事事无碍。十海印炳现。后二正是经宗。融取前八。无所遗矣。第六宗趣通别。总为十宗。一我法俱有。二法有我无。三法无去来。四现通假实。五俗妄真实。六诸法但名。七三性空有。八真空绝相。九空有无碍。十圆融具德。今经以因果缘起理实法界不思议为宗。第七部类品会。一彰本部。二显品会。三明支类。四辨论释。第八传译感通。第九总释经题。初解经题。二明品称。解经题中十门分别。一通显得名。二对辨开合。三具彰义类。四别释得名。五展演无穷。六卷摄相尽。七展卷无碍。八以义圆收。九摄归一心。十泯同平等。第十别解文义。亦有十例。一本部三分科。二问答相属科。三以文从义科。四前后褶迭科。五前后钩锁科。六随品长分科。七随其本会科。八本末大位科。九本末徧收科。十主伴无尽科。此后乃随文科释。

一心奉请华严经随疏演义钞(拜观同上)
　　即清凉自释前疏。

一心奉请大方广佛华严经疏钞(拜观同上)
　　即前疏中悬谈合钞别行。

一心奉请华严一乘教义分剂章(拜观同上)　　唐京大荐福寺沙门法藏述。
　　开释如来海印三昧一乘教义。略作十门。建立一乘第一。教义摄益第二。古今立教第三。分教开宗第四。乘教开合第五。起教前后第六。决择其义第七。施设异相第八。所诠差别第九。义理分剂第十。

一心奉请华严经指归(拜观同上)　　法藏述。
　　一说经处。二说经时。三说经佛。四说经众。五说经仪。六辨经教。七显经义。八释经意。九明经益。十示经圆。於十门中。各明十意。

一心奉请华严经明法品内立三宝章(拜观同上)　　法藏述。
　　一三宝章。略作八门。二流转章。略作十门。三法界缘起。略陈四门。四圆音章。略作四门。五法身章。四门分别。六十世章。义作二门。七[纟-八]义章。又分十门。

一心奉请大方广圆觉修多罗了义经疏及略疏之钞(拜观同上)　　唐终南山草堂寺沙门宗密述。
　　圭峰为华严五祖。然华严义蕴。经历初祖法顺之法界观。华严二祖智俨之千[纟-八]门。华严三祖法藏之五教十仪。已阐发矣。故别宏圆觉。以绍四祖澄观华严疏钞之后。

一心奉请佛说阿弥陀经疏(拜观同上)　　唐新罗国沙门元晓述。
　　三门分别。初述大意。二释经宗致。三入文释。正宗分中。以发菩提心释多善根福德因缘。名为正行。一日乃至七日持名。名为助行。虽立说稍偏。而高出时流之见。

一心奉请佛说观无量寿佛经疏(拜观同上)　　陈隋天台智者智顗述。
　　此经以心观为宗。实相为体。所言佛说观无量寿佛者。佛是所观胜境。举正报以收依果。述化主以包徒众。观虽十六。言佛便周也。从能说所说。人以立名。以心观净则佛土净为宗致。生善灭恶为经力用。大乘方等而为教相。二藏中菩萨藏收。顿渐中此为顿教也。从如是至清净业处为序分。从尔时世尊放眉间光至诸天发无上道心为正说分。尔时阿难白佛下为流通分。

一心奉请楞伽阿跋多罗宝经注解(拜观同上)
　　出元藏。

一心奉请维摩诘所说经注(拜观同上)
　　出元藏。

一心奉请维摩诘所说经疏(拜观同上)
　　出元藏。

一心奉请四教义(拜观同上)　　天台山修禅寺沙门智顗撰。
　　第一释四教名为五。一正释。二核定。三引证。四料简。五明经论用教多少不同。第二辨所诠为四。一约四谛理。二约三谛理。三约二谛理。四约一谛理。第三明四门入理为五。一略辨四门相。二正明四门入理。三悉檀起四门教。四约十法成门义。五信法两行四行不同。第四明判位不同为六。一藏。二通。三别。四圆。五五味结成。六经论教多少。第五明权实。第六约观心。第七通诸经论。此三科未说。

一心奉请金光明经[纟-八]义(拜观同上)
　　天台智者智顗述。门人灌顶录。

一心奉请金光明经文句(拜观同上)
　　智顗述。灌顶录。

一心奉请盂兰盆经疏(拜观同上)
　　唐充国沙门宗密述。

一心奉请首棱严经义海(拜观同上)
　　宋长水沙门子璇集义疏注经并科。泐潭沙门晓月标指要义。吴兴沙门仁岳集解。福唐沙门咸辉排经入注。

一心奉请大佛顶首棱严经会解(拜观同上)
　　师子林沙门惟则集九家解。并为补注。一兴福悫。二资中沇。三真际节。四[木*巂]李敏。五长水璇。六孤山圆。七吴兴岳。八泐潭月。九温陵环。

一心奉请观音经疏(拜观同上)
　　天台智者智顗述。弟子灌顶记。

一心奉请金刚般若经疏(拜观同上)　　天台智者智顗述。
　　法譬标名。若见诸相非相。即见如来。是经正体。约实相慧。行无相檀。如人有目。日光明照。见种种色。是因。诸相非相。是果。此之因果。同约实相为宗。破诸相惑。显出功能。亦自无滞。即力用也。教相可知。

一心奉请金刚经论疏纂要(拜观同上)
　　唐大兴福寺沙门宗密述。宋长水沙门子璇重治。科经约天亲。释义兼无着。傍及余论疏。

一心奉请释金刚经刊定记(拜观同上)　　宋长水沙门子璇录。
　　石壁於纂要。别为广录。今师病其繁长。更为刊定。

一心奉请仁王护国般若经疏(拜观同上)
　　天台智者智顗说。门人灌顶记。

一心奉请般若波罗蜜多心经略疏(拜观同上)
　　唐翻经沙门法藏述。

一心奉请般若波罗蜜多心经集注(拜观同上)　　明天界寺僧宗泐演福寺僧如玘同集。
　　共集贤首孤山古云佛海四家注疏。

一心奉请妙法莲华经[纟-八]义(拜观同上)　　智者说。门人灌顶录。
　　妙名不可思议也。法者。十界十如权实之法也。莲华者譬权实之法也。良以妙法难解。假喻乃彰。一为莲故华。喻为实施权。二华开莲现。喻开权显实。三华落莲成。废权立实。权实之喻如此。本迹之喻亦然。凡[纟-八]义多是五重。一释名。二辨体。三明宗。四论用。五判教。

一心奉请妙法莲华经文句(拜观同上)　　智者说。门人灌顶录。
　　初品为序。方便品讫分别功德十九行偈。凡十五品半。名正。从偈后尽经。凡十一品半。为流通。又序品至安乐行品约迹。涌出以下十四品约本。本迹各序正流通。
　　消文为四。一因缘。二约教。三本迹。四观心。因缘亦名感应。众生无机。虽近不见。慈善根力。远而自通。感应道交。故用因缘释也。夫众生求脱。此机众矣。圣人起应。应亦众矣。今论娑婆国土。音声佛事。则甘露门开。故用约教释也。若应机说教。教有权实浅深不同。须置指存月。亡迹存本。故用本迹释也。若寻迹。迹广。徒自疲劳。若寻本。本高。高不可极。日夜数他宝。身无半钱分。但观己心之高广。叩无穷之圣应。机成致感。逮得己利。故用观心释也。
　　初序品者。如是等五事。冠於经首。次序也。放光六瑞。发起之端。由序也。问答释疑。正说弄引。述序也　二从方便品。至学无学人记品。是迹门正说。更为两。一从此以下。是略开三显一。二从告舍利弗汝已殷勤三请。是广开三显一。凡七品半。文为三。一从此至譬喻品尽。回向佛道。是为上根人法说。二从尔时舍利弗白佛下至授记品。是为中根人譬说。三化城喻下三品。是为下根人因缘说　三法师下五品。是迹本流通。
　　从地涌出品第十五。是本门发起序　寿量品第十六。是正开近迹显远本　分别功德品第十七。於中。佛说长行。为总授法身记。弥勒说偈。为总申领解。正宗分竟　此后并下三品。为劝持流通。神力品第二十一。乃至普贤菩萨劝发品第二十八。为付嘱流通。

一心奉请观音玄义(拜观同上)
　　智者说。门人灌顶录。此别释法华经中观世音菩萨普门品也。

一心奉请观音义疏(拜观同上)
　　智者说。门人灌顶录。有时作序正流通三段。有时不用此三名。但分三章。一无尽意。二佛答。三持地叹。或为四章。三如前。四者闻品得益。或作二段。谓前后两问答也。多种分章。随人意用。文中亦作因缘。乃至观心等释。

一心奉请妙法莲华经要解(拜观同上)　　宋温陵开元莲寺沙门戒环解。
　　科此经二十八品。序分一品。正宗分十九品。流通分八品。

一心奉请大般涅盘经[纟-八]义(拜观同上)
　　隋天台沙门灌顶撰。

一心奉请大般涅盘经疏(拜观同上)　　灌顶撰。唐天台沙门湛然再治。
　　一召请涅盘众。从初如是至流血洒地。二开演涅盘施。从纯陀讫大众问。三示涅盘行。从现病至德王。四问答涅盘义。师子吼讫品。五折摄涅盘用。从迦叶讫经。

一心奉请佛遗教经论疏节要(拜观同上)　　宋晋水高丽国沙门净源述。
　　大意宗天亲。而讹谓马鸣。

一心奉请菩萨戒义疏(拜观同上)　　智者说。
　　三重[纟-八]义。一名二体三料简。从初偈长行至清净者为序。次十重讫现在菩萨今诵为正说。余尽卷为劝说流通。

一心奉请般若波罗蜜多心经注解(拜观同上)
　　明天界善世禅寺住持僧宗泐演。禅讲寺住持僧如玘同奉诏注。
　　以上两土释论。

　　水陆道场法轮宝忏卷第五
　　水陆道场法轮宝忏卷第六
一心奉请瑜伽师地论(拜观同上)　　弥勒菩萨说。唐大慈恩寺沙门释玄奘译。
　　本地分第一。一五识身相应地。二意地。三有寻有伺地。四无寻惟伺地。五无寻无伺地。六三摩呬多地。七非三摩呬多地。八有心地。九无心地。十闻所成地。十一思所成地。十二修所成地。十三声闻地。十四独觉地。十五菩萨地。十六有余依地。十七无余依地。如是略说十七。名为瑜伽师地。后有三分。摄决择分。摄释分。摄事分。

一心奉请菩萨地持经(拜观同上)　　北凉中天竺沙门昙无谶译。
　　即瑜伽本地分中第十五菩萨地异译。缺第四持。

一心奉请决定藏经(拜观同上)　　陈优禅尼国沙门真谛译。
　　瑜伽决择分中五识身相应地意地异译。

一心奉请王法正理论(拜观同上)　　唐大慈恩寺沙门释玄奘译。
　　瑜伽决择分中寻伺地别出。

一心奉请显扬圣教论(拜观同上)　　无着菩萨造。玄奘译。
　　摄事品。摄净义品。成善巧品。成无常品。成苦品。成空品。成无性品。成现观品。成瑜伽品。成不思议品。摄胜决择品。

一心奉请显扬圣教论颂(拜观同上)
　　玄奘译。

一心奉请大乘阿毗达磨集论(拜观同上)　　无着菩萨造。玄奘译。
　　本事分中。三法品第一。谓蕴界处　摄品第二。十一种。相。界。种类。分位。伴。方。时。一分。具分。更互。胜义　相应品第三。有六种。不相离。和合。集聚。俱有。作事。同行　成就品第四。有三种。种子。自在。现行　决择分中。谛品第一。四圣谛　法品第二。十二分教　得品第三。一建立补特伽罗有七种。二建立现观有十种　论议品第四。有七种。义释。分别显示等论摄。论轨。秘密。

一心奉请大乘阿毗达磨杂集论(拜观同上)
　　安慧菩萨集。玄奘译。

一心奉请辩中边论颂(拜观同上)　　弥陀菩萨说。玄奘译。
　　辩相品。辩障品。辩真实品。辩修对治品。辩修分位品。辩得果品。辩无上乘品。

一心奉请辩中边论(拜观同上)
　　天亲菩萨造论。释前颂。

一心奉请中边分别论(拜观同上)　　陈优禅尼国沙门真谛译。
　　与上同本。

一心奉请摄大乘论本(拜观同上)　　无着菩萨造。唐大慈恩寺沙门释玄奘译。
　　总标纲要分第一。标十相　胜殊胜语　所知依分第二。明阿赖耶识及意　所知相分第三。明三性相。一依他起相。二徧计所执相。三圆成实相　入所知相分第四。明三种练磨其心。及四寻思。四如实徧智　彼入因果分第五。明六种波罗蜜　彼修差别分第六。明菩萨欢喜等十地也　增上戒学分第七。明三聚戒　增上心学分第八。明六种差别。一所缘。二种种。三对治。四堪能。五引发。六作业　增上慧学分第九。明无分别智。离五种相　果断分第十。明转依有六种　彼果智分第十一。明佛三身。

一心奉请摄大乘论(拜观同上)　　元魏北天竺沙门佛陀扇多译。
　　与唐本同。而不分品。

一心奉请摄二乘论(拜观同上)　　陈优禅尼国沙门真谛译。
　　亦与上同。分作十品。

一心奉请棱伽经唯识论(拜观同上)　　一名破色心论。天亲菩萨造。元魏北天竺沙门菩提留支译。
　　一立义。二引证。三譬喻。及释种种外难。成立唯识道理。

一心奉请大乘唯识论(拜观同上)　　陈优禅尼国沙门真谛译。
　　与棱伽唯识。略为大同。

一心奉请唯识二十论(拜观同上)
　　唐大慈恩寺沙门释玄奘译。

一心奉请唯识三十论(拜观同上)　　世亲菩萨造。玄奘译。
　　即成唯论本颂也。

一心奉请大乘成业论。及业成就论(拜观同上)　　世亲菩萨造。玄奘译。第二元魏乌苌国沙门毗目智仙译。
　　明身语意。及有表无表业。是实非实。唯依思立。及由异熟识受熏持种而得成就。
　　第二同。

一心奉请大乘五蕴论(拜观同上)　　世亲菩萨造。玄奘译。
　　明五蕴摄九十四法。及十二处十八界总摄百法。对治三种我执。谓一性我执。受者我执。作者我执。如其次第。以蕴处界治之。

一心奉请因明正理门论本。及因明正理门论(拜观同上)　　西域龙树菩萨造。玄奘译。第二唐大荐福寺沙门释义净译。
　　为欲简持能立能破义中真实。故造斯论　第二同。

一心奉请因明入正理论(拜观同上)　　商羯罗主菩萨造。玄奘译。
　　明真能立真能破真现量真比量。及似能立等。共八门。以辩悟他自悟二益。

一心奉请大乘百法明本论(拜观同上)　　天亲菩萨造。玄奘译。
　　瑜伽本事分中。略录名数。

一心奉请观所缘缘论(拜观同上)
　　陈那菩萨造。玄奘译。

一心奉请无相思尘论(拜观同上)　　陈优禅尼国沙门真谛译。
　　与观所缘缘同。

一心奉请无相论(拜观同上)　　真谛译。
　　为显法空故。说诸法无自性品。谓依三性。说三无性。此出无性论中。

一心奉请显识论显识品(拜观同上)　　真谛译。
　　明三界但有二种识。一者显识。即是本识。二者分别识。即是意识。显识起分别。分别起熏习。熏习起显识。故生死流转。又云。一执着分别性熏习。增长阿赖耶识。二观习真实性熏习。损阿赖耶识。

一心奉请转识论(拜观同上)　　真谛译。
　　明转识有二种。一转为众生。二转为法。此二实无。但是识转作二相貌。次明能缘有三种。一果报识。即阿梨耶。二执识。即阿陀那。三尘识。即六识。及明相应心所等。

一心奉请大乘起信论(拜观同上)　　马鸣菩萨造。唐于阗国沙门实叉难陀译。
　　一作因分。明造论因缘有八种　二立义分。有二。一有法。谓一切众生心。二法。谓体相用三大　三解释分。有三。一显示实义。依於一心。有真如生灭二门。二对治邪执。治人法二种我见。三分别修行正道相。信成就发心。解行发心。证发心　四修信分。谓有四种信。真如及三宝。修五门行能成此信。一施二戒三忍四精进五止观。又明求生净土。得不退转　五利益分。

一心奉请大乘起信论(拜观同上)　　萧梁优禅尼国沙门真谛译。
　　与上略同。

一心奉请大宗地玄文本论(拜观同上)　　马鸣菩萨造。陈优禅尼国沙门真谛译。
　　归依德处无边大决择分第一　归依德处因缘大决择分第二。此二是序分也　一种金刚道路大决择分第三。明五种本位。一者无超次第渐转位。谓五十一位。如次无超转。一中具一切。名为渐转位。二者无余究竟总持位。五十一位中。随其先得入。摄一切一切。名无余究竟。回向则信心。信心则佛地。佛地则十地。究竟有何次。三者周遍圆满广大位。五十一种位。无前后一时。俱转俱行故。名周遍圆满。四者一切诸法俱非位。诸无量无边。一切种种位。皆悉非建立。名俱非位地。五者一切诸法俱是位。一切种种法。无非金刚身。以一身义故。名为俱是位　金刚宝轮山王大决择分第四。乃至大不可思议重重不可称量阿说本王大决择分第三十六。以上三十四分。正名玄文本论　较量功德赞叹信行现示利益大决择分第三十七　较量过患诃责诽谤现示罪业大决择分第三十八　现示本因决定证成除疑生信大决择分第三十九　劝持流通发大愿海大决择分第四十。此四分皆是流通。

一心奉请十二门论(拜观同上)　　龙树菩萨造。姚秦天竺沙门鸠摩罗什译。
　　观因缘门第一　观有果无果门第二　观缘门第三　观相门第四　观有相无相门第五　观一异门第六　观有无门第七　观性门第八　观因果门第九　观作者门第十　观三时门第十一　观生门第十二　以此诸门得入空义。

一心奉请菩提心离相论(拜观同上)　　龙树造。宋北印土沙门施护译。
　　由大悲为体。达蕴处界等诸相。唯心所现。成就第一空义。则能以众生为所缘境。现种种相。说种种法。皆真实义。

一心奉请菩提资粮论(拜观同上)　　圣者龙树本。比丘自在释。随南天竺沙门达摩笈多译。
　　明般若波罗蜜。为菩提初资粮。乃至第十度。四无量心。五悔胜行。勿於他菩提起瞋心。勿谤所未解甚深经。善修三解脱门。应勤精进。持戒习定。修三十七菩提分法。种三十二大人相业。及诸种种菩萨行等。

一心奉请发菩提心论(拜观同上)　　天亲菩萨造。姚秦三藏沙门鸠摩罗什译。
　　劝发品　发心品　愿誓品　檀那波罗蜜品　尸波罗蜜品　羼提波罗蜜品　毗离耶波罗蜜品　禅波罗蜜品　般若波罗蜜品　如实法门品　空无相品　功德持品。

一心奉请广释菩提心论(拜观同上)　　莲华戒菩萨造。宋北印土沙门施护译。
　　引诸经以明大悲为本。慧及方便。一切时常行。及明闻思修三慧。

一心奉请菩提心观释(拜观同上)　　宋中印土沙门法天译。
　　略释菩提心。非性非相。无生无灭。非觉非无觉等。

一心奉请大乘法界无差别论。及大乘法界无差别论(拜观同上)　　坚慧菩萨造。唐于阗国沙门提云般若译。二本同。第二亦名如来藏论。
　　明菩提心。略说有十二种义。

一心奉请壹输卢迦论(拜观同上)　　龙树菩萨造。元魏中天竺婆罗门瞿昙般若流支译。
　　明一切法无常。自体空。自体空。不离无常。非离诸行而有无常。

一心奉请十颂如理论(拜观同上)　　龙树菩萨造。宋北印土沙门施护译。
　　明诸法离有无二边。不可说有性。不可说无性等。

一心奉请大乘二十颂论(拜观同上)　　龙树造。施护译。
　　略明第一义无生随转而无性义。

一心奉请大乘破有论(拜观同上)　　龙树造。施护译。
　　略说诸法无生。从分别起。

一心奉请方便心论(拜观同上)　　龙树造。后魏西域沙门吉迦夜与昙曜译。
　　明造论品第一。此论分别有八种义。一譬喻。二随所执。三语善。四言失。五知因。六应时语。七似因非因。八随语难　明负处第二　辨正论品第三　相应品第四。问答相应二十种。

一心奉请回诤论(拜观同上)　　后魏乌苌国沙门毗目智仙等译。
　　先说外人难一切法无体。则语言亦无体。如何能遮一切法。次申正义。一切法因缘生。语言亦因缘生。同皆无体。如以幻人。还遮幻人。若人信於空。彼人信一切。若人不信空。彼不信一切。

一心奉请中论(拜观同上)　　龙树菩萨造。青目菩萨释五百偈。姚秦天竺沙门鸠摩罗什译。
　　破因缘品　破去来品　破六情品　破五蕴品　破六种品　破染染者品　观三相品　破作作者品　破本住品　破然可然品　破本际品　破苦品　破行品　破合品　观有无品　观缚解品　观业品　观法品　观时品　观因果品　观成败品　观如来品　观颠到品　观四谛品　观涅盘品　观十二因缘品　观邪见品。

一心奉请般若灯论(拜观同上)　　唐中天竺沙门波罗颇迦罗蜜多罗译。
　　分别明菩萨释龙树五百偈。详於青目。

一心奉请大乘中观释论(拜观同上)　　安慧菩萨造。宋译经院沙门惟净等译。
　　仅释十三品。

一心奉请顺中论(拜观同上)　　龙胜菩萨造。阿僧佉解。未解者别为此部。阿僧佉即无着也。元魏中天竺婆罗门瞿昙般若流支译。
　　论义入大般若波罗蜜经初品法门。

一心奉请百字论(拜观同上)　　提婆菩萨造。元魏北天竺沙门菩提流支译。
　　破我见等一切诸法。各有自相。

一心奉请百论(拜观同上)　　提婆菩萨造。婆薮开士释。姚秦天竺沙门鸠摩罗什译。
　　舍罪福品　破神品　破一品　破异品　破情品　破尘品　破因中有果品　破因中无果品　破常品　破空品。

一心奉请广百论本(拜观同上)　　圣天菩萨造。唐大慈恩寺沙门释玄奘译。
　　破常品　破我品　破时品　破见品　破根境品　破边执品　破有为相品　教诫弟子品　皆五言偈。

一心奉请十八空论(拜观同上)　　亦作十六。亦作十四。陈优禅尼国沙门真谛译。
　　为显人法二无我。是一切法通相。今约诸法种类不同。开为十八。

一心奉请取因假设论(拜观同上)　　陈那菩萨造。唐大荐福寺沙门释义净译。
　　说佛化众生。但依假施设事而宣法要。

一心奉请观总相论颂(拜观同上)
　　陈那造。义净译。

一心奉请掌中论(拜观同上)　　陈那造。义净译。
　　论三界但有假名。实无外境。如绳作蛇想。见绳知蛇无。

一心奉请解拳论(拜观同上)
　　陈那造。陈优禅尼国沙门真谛译。

一心奉请入大乘论(拜观同上)　　坚意菩萨造。北凉沙门释道泰译。
　　义品第一。明大乘方为具足三藏。得成大果　饥论空品第二。明十地成就福智果智。及明佛生罗睺罗。是化非实　顺修诸行品第三。明佛法身。在净居受职成道。非阎浮提成佛。及明应礼初发心菩萨。

一心奉请佛性论(拜观同上)　　天亲菩萨造。陈优禅尼国沙门真谛译。
　　第一缘起分。如来为除五种过失。生五功德。故说一切众生。皆有佛性　第二破执分。内有破小乘品破外道品破大乘见品　第三显体分。内有三因如品三性品如来藏品　第四辨相分。内有自体相品明因品显果品事能品总摄品分别品阶位品遍满品无变异品无差别品。

一心奉请究竟一乘宝性论(拜观同上)　　元魏中天竺沙门勒那摩提译。
　　教化品　佛宝品　法宝品　僧宝品　一切众生有如来藏品　无量烦恼所缠品　为何义说法品　身转清净成菩提品　如来功德品　自然不休息佛业品　较量信功德品　初一卷是论本偈经。次四卷如次论释。

一心奉请大乘宝要义论(拜观同上)　　宋中印土沙门法护等译。
　　集诸经。论菩萨发心修行功德。

一心奉请大乘集菩萨学论(拜观同上)　　法称菩萨造。法护等译。
　　集布施学品　护持正法戒品　护法师品　空品　集离南戒学品　护身品　护受用福品　清净品　忍辱品　精进波罗蜜品　说阿兰若品　治心品。内有禅定波罗蜜多　念处品　自性清净品　正念受用品　增长胜力品　恭敬作礼品　念三宝品。

一心奉请大乘相论(拜观同上)　　觉吉祥智菩萨造。施护译。
　　释蕴处界。缘生。波罗蜜。十地。十八空。三十七助道。四谛。四禅四无量。四等至。八解脱。六神通。三解脱门。陀罗尼。力。无所畏。无碍解。大慈大悲。不共法。声闻果。了知一切相真如实际。无相法界。

一心奉请集诸法宝最上义论(拜观同上)　　善寂菩萨造。施护译。
　　诸法从缘生。不离识　菩提无所得。剎那王所。即菩提相。菩提中无所安立。若执无因不集诸福。起染着。感恶趣。智者如实信解尊重恭敬。即得最上福聚。

一心奉请六明教授习定论(拜观同上)　　菩着菩萨本。世亲菩萨释。唐大荐福寺沙门释义净译。
　　明修定。须师资圆满。所缘圆满。作意圆满。依有寻有伺等三定。能获福得果。

一心奉请大乘庄严经论(拜观同上)　　无着菩萨造。唐中天竺沙门波罗颇迦罗蜜多罗译。
　　缘起品　成宗品。以一因成立大乘。真是佛说　归依品。明大乘归依。有四种大义。一切遍。勇猛。得果。不及　种性品。有九。有体。最胜。自性。相貌。品类。过恶。功德。金喻。宝喻　发心品。发心有四种大。勇猛大。方便大。利益大。出离大。有四差别。信行发心。净依发心。报得发心。无障发心。大悲为根。利物为依止。大乘法为所信。种智为所缘。以胜欲为所乘。以大护为所住。大护谓戒也。以受障为难。以增善为功德。以福智为自性。以习诸度为出离。以地满为究竟　二利品　真实品。明第一义相　神通品　成熟品　菩提品。明得一切种智　明信品　述求品　宏法品　随修品　教授品　业伴品。明菩萨起业。以方便为伴　度摄品　供养品　亲近品　梵住品。明慈悲喜舍　觉分品　功德品　行住品　敬佛品。

一心奉请大庄严经论(拜观同上)　　马鸣菩萨造。姚秦天竺沙门鸠摩罗什译。
　　广集种种善恶因缘。令人返邪归正。

一心奉请菩萨本生鬘经(拜观同上)　　宋译经院沙门慧绚绍德等译。
　　前四卷。胜勇护国尊者。集如来事迹十四条。后十二卷。是寂变胜天。论菩萨施行庄严。尊者护国本生之义。三十四段。

一心奉请大丈夫论(拜观同上)　　提婆罗菩萨造。北凉沙门释道泰译。
　　共有二十九品。广说悲心行施相貌功德。

一心奉请提婆菩萨破棱伽经中外道小乘四宗论(拜观同上)　　元魏北天竺沙门菩提留支译。
　　先列僧佉计一。毗世计异。尼犍子计俱。若提子计不俱。次一一破之。

一心奉请提婆菩萨释棱伽经中外道小乘涅盘论(拜观同上)　　菩提留支译。
　　先明所计涅盘。有二十种。如来为遮是等邪见故。说涅盘因果正义。次列其名。一一问答示相。

一心奉请大乘掌珍论(拜观同上)　　清辩菩萨造。唐大慈恩寺沙门释玄奘译。
　　广释真性有为空四句义。破诸异执。显真胜义。

一心奉请如实论(拜观同上)　　天亲菩萨造。陈优禅尼国沙门真谛译。
　　反质难中无道理难品　道理难品　堕负处品。有二十二。

一心奉请手杖论(拜观同上)　　尊者释迦称造。唐大荐福寺沙门释义净译。
　　破世异执。有新生有情。

一心奉请宝行王正论(拜观同上)　　陈优禅尼国沙门真谛译。
　　安乐解脱品。十善名安乐。惑尽名解脱　杂品第二。明十恶过患。广诃女身不净。叹佛三十二相　菩提资粮品第三。明相好六通等因　正教王品第四　出家正行品第五。说出家者应舍粗惑。修七圣财。及说十地大意。并教发愿方法。

一心奉请佛说法集名数经(拜观同上)　　宋北印土沙门施护译。
　　集世出世二法名数。

一心奉请惟日杂难经(拜观同上)　　吴月支国优婆塞支谦译。
　　大意说如来二乘功德差别。

一心奉请五门禅经要用法(拜观同上)　　大禅师佛陀蜜多所撰。刘宋罽宾国沙门昙摩蜜多译。
　　一安般。二不净。三慈心。四观缘。五念佛。

一心奉请坐禅三昧法门经(拜观同上)　　僧伽罗剎造。姚秦天竺沙门鸠摩罗什译。
　　第一治淫欲　次瞋恚　三愚痴　四思觉　五等分及重罪人　明四禅四空四等五通法　四念止法　大乘念佛等法。

一心奉请禅法要解经(拜观同上)　　姚秦天竺沙门鸠摩罗什译。
　　初不净观。次净观。除五盖。修初二三四禅。修四无量。修四空。修四谛。初习有十事。心专正。质直。惭愧不放逸。远离。少欲。知足。心不系着。不乐世乐。忍辱。修四如意足。五神通。

一心奉请思惟要略法(拜观同上)　　鸠摩罗什译。
　　先明形轻微。心病深重。次四无量观。白骨观。观佛三昧。法身观。十方诸佛观。观无量寿。观实相。法华三昧观。

一心奉请菩萨诃色欲法(拜观同上)　　鸠摩罗什译。
　　谓是世间枷锁重患衰祸舍之复念。如出狱思入等。凡夫为色仆。弃之如破枷脱销等。女人言蜜心毒。如龙渊师窟。不可近。败国乱家。灭人慧明。如高罗蜜网等。智者知而远。恶而秽之。

一心奉请禅要诃欲经(拜观同上)　　失译师名。
　　即前不净观一章。

一心奉请小道地经(拜观同上)　　后汉西域沙门支曜译。
　　说道人求息。及求向佛道法。

一心奉请修行道地经(拜观同上)　　天竺沙门众护撰。西晋月支国沙门竺法护译。
　　集散品　五阴本品　五阴相品　分别五阴品　五阴成败品　慈品　除恐怖品　分别行相品　劝意品　离颠倒品　晓了食品　伏胜诸根品　忍辱品　弃加恶品　天眼见始终品　天耳品　念往世品　知人心念品　地狱品　劝悦品　行空品　神足品　数息品　观品　学地品　无学地品　无学品　弟子三品　修行品　缘觉品　菩萨品。

一心奉请道地经(拜观同上)　　后汉安息国沙门安世高译。
　　从修行道地经略出。

一心奉请众经撰杂譬喻(拜观同上)
　　比丘道略集。姚秦天竺沙门鸠摩罗什译。

一心奉请旧杂譬喻经(拜观同上)
　　西土圣贤集。吴沙竺天门康僧会译。

一心奉请杂譬喻经(拜观同上)
　　失译人名。出后汉录。

一心奉请杂譬喻经(拜观同上)
　　后汉月支国沙门支娄迦谶译。

一心奉请菩提行经(拜观同上)
　　宋中印土沙门天息灾译。

一心奉请赞法界颂(拜观同上)
　　圣龙树菩萨造。宋北印土沙门施护译。

一心奉请佛三身赞(拜观同上)
　　宋中印土沙门法贤译。

一心奉请佛一百八名赞(拜观同上)
　　宋中印土沙门法天译。

一心奉请一百五十赞佛颂(拜观同上)
　　尊者摩咥利制咤造。唐沙门义净译。

一心奉请佛吉祥德赞(拜观同上)
　　宋北印土沙门施护译。

一心奉请圣观自在菩萨功德赞(拜观同上)
　　西方贤圣集。施护译。

一心奉请赞观世音菩萨颂(拜观同上)
　　唐佛授记寺翻经沙门释慧智译。

一心奉请圣者文殊师利发菩提心愿文(拜观同上)
　　元甘泉马蹄山沙门释智慧译。

一心奉请大圣文殊师利菩萨赞佛法身礼(拜观同上)
　　唐北天竺沙门大广智不空译。

一心奉请百千颂大集经地藏菩萨请问法身赞(拜观同上)
　　大广智不空译赞法身法界菩提涅盘十地等妙功德。

一心奉请广发大愿颂(拜观同上)
　　以上西土宗论。

　　水陆道场法轮宝忏卷第六
　　水陆道场法轮宝忏卷第七
一心奉请肇论(拜观同上)　　姚秦长安沙门释僧肇着。
　　宗本义　物不迁论　不真空论　般若无知论　涅盘无名论。附　上奏秦王表九折十演。

一心奉请晋僧肇法师法宝藏论(拜观同上)　　僧肇着。
　　广照空有品　离微体净品　本际虚无品。

一心奉请大乘止观法门(拜观同上)　　陈南岳思大禅师曲示心要。
　　先示大乘止观。次作五番建立。第一明止观所依。第二明止观境界。第三明止观体状。第四明止观断得。第五明止观作用。后更示念佛止观。食时止观。大小便利时止观。

一心奉请法华经安乐行义(拜观同上)　　陈南岳思大禅师撰。
　　明一切新学菩萨。欲求大乘超过一切诸菩萨。疾成佛道。须修施戒忍进禅。专意法华三昧。观一切众生。皆如佛想。偈云。菩萨学法华。具足二种行。一者无相行。二者有相行。无相四安乐。甚深妙禅定。观察六情根。诸法本来净。众生性无垢。无本亦无净。不修对治行。自然超众圣。无师自然觉。不由次第行。释云。无相行者。一切诸法中。心相寂灭。毕竟不生。行住坐卧。饮食语言。一切威仪。心常定故。诸余禅定。三界次第。从欲界地。未到地。初禅地。乃至非非想处地。有十一种差别不同。有法无法。二道为别是阿毗昙杂心圣行。若安乐行中深妙禅定。即不如此。不依止欲界。不住色无色行。如是禅定。是菩萨徧行。毕竟无心想故。名无相行。有相行者如劝发品中。专念法华文字。精进不卧。如救头然。若行成就。即见普贤等。得三陀罗尼。若顾身命。贪四事供养。不能勤修。经劫不得。

一心奉请诸法无诤三昧法门(拜观同上)　　思大撰。
　　欲学法。先持净戒。勤禅定。乃能得之。无量佛法功德。皆从禅定生。次问答释疑。后具明四念处各各具足一切佛法。

一心奉请摩诃止观(拜观同上)　　智者说。
　　天台传南岳三种止观。一渐次。即释禅波罗蜜次第法门。二不定。即六妙门。今已忘失。三圆顿。即今摩诃止观。皆是大乘。俱缘实相。同名止观。渐则初浅后深。如彼梯隥。不定前后更互。如金刚宝。置之日中。圆顿初后不二。如通者腾空。为三根性。说三法门。今圆顿者。初缘实相。造境即中。无不真实。系缘法界。一念法界。一色一香。无非中道。己界及佛界。众生界亦然。阴入皆如。无苦可舍。无明尘劳。即是菩提。无集可断。边邪皆中正。无道可修。生死即涅盘。无灭可证。无苦无集。故无世间。无道无灭。故无出世间。纯一实相。实相外更无别法。法性寂然名止。寂而常照名观。虽言初后。无二无别。是名圆顿止观。此菩萨闻圆法。起圆信。立圆行。住圆位。以圆功德而自庄严。以圆力用建立众生。大经云。雪山有草。名曰忍辱。牛若食者。即得醍醐。又云。譬如有人。在大海浴。当知己用诸河之水。当知止观。诸佛之师。以法常故。诸佛亦常。乐我净等。亦复如是　开章为十。一大意。二释名。三体相。四摄法。五偏圆。六方便。七正观。八果报。九起教。十旨归。
　　初释大意。囊括始终。冠戴初后。今撮为五。谓发大心。修大行。感大果。裂大网。归大处。一发大心者。约十种发心以简非。发菩提心即是观。邪僻心息即是止。约四谛四宏六即以显是。二修大行者。劝进四种三昧。入菩萨位。一常坐。二常行。三半行半坐。四非行非坐。三感大果者。若行顺中道。即有胜妙果报。设未出分段。所获华报。亦胜七种方便。况真果报耶。此义在后第八重中。当广分别。四裂大网者。若人善用止观观心。则内慧明了。通达渐顿诸教。如破微尘。出大千经卷。恒沙佛法。一心中晓。此义至第九重当广说。摄法中亦略示。五归大处者。自向三德。引他同入三德。故名旨归。入秘密藏。至第十重中。当广说也。记曰。此五略。祇是十广。初五章。祇是发菩提心一意耳。方便正观。祇是四三昧耳。果报一章。祇明违顺。违即二边果报。顺即胜妙果报。起教一章。转其自心。利益於他。或作佛身。施权实。或作九界像。对扬渐顿。转渐顿。宏通渐顿。旨归章。祇是同归大处秘藏中。故知略广意同也。
　　二释止观名。略有四。一相待。二绝待。三会异。四通三德。一相待者。止观各三义。止三义者。息义。停义。对不止止义。观三义者。贯穿义。观达义。对不观观义。二绝待者。横破竖破上三止观。则不可说。有因缘故。亦可得说。以六即望之。初心无所失。圣境无所滥。三会异者。会诸经论异名。四通三德者。以三德共通两字。又三德各通两字。
　　三释止观体相为四。一教相。二眼智。三境界。四得失。一教相者。止观名教。通於凡圣。不可寻通名。求於别体。故用相简之。简前三教。显圆顿教止观体也。二眼智者。止观为因。智眼为果。用不思议眼智。得圆顿止观体也。三境界者。若得能显眼智中意。无俟所显谛境之说。为未解者。更此一科。夫信行尚多闻。因此分别以会圆妙。法行宗深观。缘此思惟以见正境耳。四得失者。失即思议。得即不思议也。
　　四明止观总持徧收诸法。一摄一切理。二摄一切惑。三摄一切智。四摄一切行。五摄一切位。六摄一切教。
　　五明偏圆者。简偏就圆。一明大小。二明半满。三明偏圆。四明渐顿。五明权实。
　　六明方便。谓善巧修行。以微少善根。能令无量行成解发。入菩萨位。圆教以假名五品观行等位。去真犹远。名远方便。六根清净相似邻真。名近方便。今就五品之前。假名位中。复论远近。二十五法为远方便。十种境界为近方便。横竖该罗。十观具足。成观行位。能发真似。今释远方便。略为五。一具五缘。二诃五欲。三弃五盖。四调五事。五行五法。具五缘者。一持戒清净。二衣食具足。三间居静处。四息诸缘务。五得善知识。诃五欲者。谓色。声。香。味。触。弃五盖者。谓贪欲。瞋恚。睡眠。掉悔。疑。调五事者。谓食眠。身。息。心。行五法者。谓欲。精进。念。巧慧。一心。已上俱有事解理解。
　　七明正修止观者。前六重。依修多罗以开妙解。今依妙解以立正行。膏明相赖。目足更资。行解既勤。三障四魔。纷然竞作。重昏巨散。翳动定明。不可随不可畏。随之。将人向恶道。畏之。妨修正法。当以观观昏。即昏而朗。以止止散。即散而寂。如猪揩金山。众流入海。薪炽於火。风益求罗耳。开止观为十。一阴界入。二烦恼。三病患。四业相。五魔事。六禅定。七诸见。八增上慢。九二乘。十菩萨。此十境通能覆障。始自凡夫正报。终至圣人方便。阴入一境。常自现前。恒得为境。余九境。发可为境。不发何所观。又八境去正道远。深加防护。得归正辙。二境去正道近。至此位时。不虑无观。薄修即证。又若不解诸境互发。大起疑网。如在疑道。不知所从。先若闻之。恣其变怪。心安若空。
　　第一观阴界入境者。五阴。十二入。十八界也。界内外一切阴入。皆由心起。佛告比丘。一法摄一切法。所谓心是。心是惑本。若欲观察。须伐其根。如灸病得穴。今当去丈就尺。去尺就寸。置色等四阴。但观识阴。识阴者。心是也。观心具十法门。一观不可思议境。二起慈悲心。三巧安止观。四破法遍。五识通塞。六修道品。七对治助开。八知次位。九能安忍。十无法爱。此十重观法。横竖收束。微妙精巧。初则简境真伪。中则正助相添。后则安忍无着。意圆法巧。该括周备。规矩初心。将送行者。到彼萨云。非暗证禅师。诵文法师。所能知也。一观心是不可思议境者。若无心而已。介尔有心。即具三千。亦不言一心在前。一切法在后。亦不言一切法在前。一心在后。若从一心生一切法者。此则是纵。若心一时含一切法者。此则是横。纵亦不可。横亦不可。祇心是一切法。一切法是心。故非纵非横。非一非异。[纟-八]妙深绝。非识所识。非言所言。所以称为不可思议境也。此不思议境。何法不收。此境发智。何智不发。依此境发誓愿。乃至无法爱。何誓不具。何行不满足耶。说时次第。行时一心中具一切心。二发正真菩提心者。既深识不思议境。知一苦一切苦。自悲悲他。发两誓愿。众生无边誓愿度。烦恼无尽誓愿断。又识不可思议心。一乐一切乐。我及众生。昔虽求乐不知乐因。今方始解。故起大慈兴两誓愿。法门无量誓愿学。佛道无上誓愿成。三善巧安心者。善以止观安於法性也。随根。随病。回转。自行。化他。有六十四番安心法等。四破法徧者。不思议一境一切境。一心一切心。横竖诸法。悉趣於心。破心故。一切皆破。故言徧也。是中先约空无生门。以次第破。显圆顿破。然后以一门破。例余门破。文广义深。须细寻之。五识通塞者。破塞存通。如除膜养珠。破贼护将。六明道品调适者。由圆三十七品。入圆三解脱门。七助道对治者。以根钝故。不能即开三解脱门。以遮重故。牵破观心。为是义故。应须治道。对破遮障。於助六度。但作一事解。不能助道。当观此助不思议。摄一切法。八明次位者。夫真似二位。有解脱知见。朱紫分明。终不谬谓未得谓得。岂有凡夫造心。即言上圣。此非增上慢。推与谁乎。次明从五悔登随喜品。乃至十信。四十二位。究竟妙觉。无有叨滥。名知次位。九安忍者。若名利眷属。从外来破。忆此三术啮齿忍耐。虽千万请。确乎难拔。让哉。隐哉。去哉。若烦恼业定见慢等。从内来破者。亦忆三术。即空。即假。即中。十无法爱者。行上九事。过内外障。应得入真。而不入者。以法爱住着而不得前。若破法爱入三解脱。发真中道。所有慧身不由他悟。自然流入萨婆若海。是十种法。名大乘观。学是乘者。名摩诃衍。行。住。坐。卧。语作。见色。闻声。嗅香。尝味。觉触。知法。一切缘中。一切境中。皆可修之。
　　第二观烦恼境。乃至第七观诸见境。各为四意。各论十乘。具如全帙。后三境不说。后三大章亦不说。

一心奉请释禅波罗蜜次第法门(拜观同上)　　智者说。法慎记。灌顶再治。
　　大意　释名　明门　辨诠次　简法心　分别前方便　释修证。

一心奉请修习止观坐禅法要(拜观同上)　　天台山修禅寺沙门智顗述。
　　具缘　诃欲　弃盖　调和　方便　正修　善发　觉魔　治病　证果后附梁肃天台止观统例。及天台法门议。

一心奉请释摩诃般若波罗蜜经觉意三昧(拜观同上)　　智者说。
　　释法相　释觉意三昧名　释方便行　明心相　入观门　证相门。

一心奉请四念处(拜观同上)　　智者说。
　　先明一切诸法。皆不可思议。不可宣说。次明四悉檀因缘故。亦可得说。乃约生生等四伺。各明四门。四念处。三十七品。因行果位。差别不同。

一心奉请法界次第初门(拜观同上)　　天台山修禅寺沙门释智顗。依经附论。
　　撰初门三百科。有三意。一恐读经寻论随见法门。或迷名数。二恐未明佛制法门深浅次第。三为学三观者。当以此诸法名相义理。一一历心而转作。则观解无碍。触境不迷。若於一念心中通达一切佛法者。自了了也。

一心奉请净土十疑论(拜观同上)
　　智者说。

一心奉请瑜伽师地论释(拜观同上)
　　最胜子等诸菩萨造。唐大慈恩寺沙门释玄奘译。

一心奉请摄大乘论释。摄大乘论释。摄大乘论释(拜观同上)
　　世亲菩萨。释前大乘论本。玄奘译。第二陈优禅尼国沙门真谛译。第三隋南天竺沙门达摩笈多译。

一心奉请摄大乘论释(拜观同上)　　玄奘译。
　　无性菩萨。释前摄大乘论本。

一心奉请成唯识论(拜观同上)
　　护法等十菩萨。各造论十卷。释世亲三十颂。奘师博观而择取。撰成十卷。瑜伽宗之精要也。

一心奉请成唯识宝生论(拜观同上)　　唐大荐福寺沙门释义净译。
　　护法菩萨释天亲所造论。

一心奉请大乘广五蕴论(拜观同上)
　　安慧菩萨造。唐中印土沙门地婆诃罗译。

一心奉请观所缘缘论释(拜观同上)　　唐大荐福寺沙门释义净译。
　　护法菩萨释缘缘论中破执纵夺之法。

一心奉请广百论释论(拜观同上)　　唐大慈恩寺沙门释玄奘译。
　　护法菩萨释前广百论本。与成唯识破我法二执处。相为表里。

一心奉请华严悬谈会玄记(拜观同上)
　　元苍山再光寺普瑞集。

一心奉请佛说观无量寿佛经疏妙宗钞(拜观同上)　　宋四明沙门知礼述。
　　先略明大意云。果佛圆明之体。即我凡夫所具性德。故一切教所谈行法。无不为显此之觉体。故四三昧通名念佛。但其观法。为门不同。今此观门。及般舟三昧。托彼安养依正之境。用微妙观。专就弥陀。显真佛体。虽托彼境。须知依正同居一心。心性徧周。无法不造。无法不具。据乎心性。观彼依正。依正可彰。托彼依正。观於心性。心性易发。所言心性。具一切法者。实无能具所具能造所造。即心是法。即法是心。能造因缘及所造法。皆悉当处全是心性。是故今观。若依若正。乃法界心观法界境。生於法界依正色心。故释观字用一心三观。释无量寿用一体三身。体宗力用。义并从圆。判教属顿。

一心奉请金光明经[纟-八]义拾遗记(拜观同上)　　知礼述。
　　法性可尊可贵。当体名金。寂而常照。当体名光。大悲益物。当体称明。是知法性具金光明。真实名义。究竟成就也。此经以金光明为名。以金光明为体以金光明为宗。以金光明为用。以金光明而为教相。亦可三字别得五章。以金为体。以光为宗。以明为用。总三为名。分别三名而为教相。法体既尔。体德合然。甚深是光之德。穷法性底故。无量是明之德。达法性边故。此二不二是金之德。法性究竟尊贵义故。亦可三义皆甚深皆无量皆不二也。五章之德。莫不如是。

一心奉请金光明经文句记(拜观同上)
　　知礼述。

一心奉请请观音疏阐义钞(拜观同上)
　　宋钱塘沙门智圆述。

一心奉请仁王护国般若经疏神宝记(拜观同上)　　宋四明沙门柏庭善月述。
　　是经有六名。其末名龙宝神王。

一心奉请般若波罗蜜多心经略疏连珠记(拜观同上)
　　宋玉峰沙门释师会译。

一心奉请佛母般若波罗蜜多圆集要义论释(拜观同上)　　宋北印度沙门施护译。
　　三宝尊菩萨造。释大域龙菩萨所造颂。

一心奉请法华[纟-八]义释签(拜观同上)　　唐天台沙门湛然述。
　　昔於台岭。随诸问者。签下所录。晚还毗坛。增而饰之。

一心奉请法华文句记(拜观同上)
　　湛然述。

一心奉请观音[纟-八]义记(拜观同上)
　　宋四明沙门知礼述。

一心奉请观音义疏记(拜观同上)　　知礼述。
　　即释义疏也。后附天竺寺沙门遵式释重颂云。第二重颂。是隋炀帝大业中。智者灭后。笈多所译。方入大部。故疏阙释。

一心奉请涅盘[纟-八]义发源机要(拜观同上)
　　宋钱塘沙门释智圆释。

一心奉请大乘百法明门论解(拜观同上)
　　唐大慈恩寺沙门释窥基述。

一心奉请大乘起信论疏(拜观同上)
　　唐西太源寺沙门释法藏译。

一心奉请大乘起信论疏笔削记(拜观同上)
　　宋长水沙门释子璇录。

一心奉请肇论新疏游刃(拜观同上)　　元大白马寺沙门释文才述。
　　科一卷。新疏九卷。游刃一卷。

一心奉请摩诃止观辅行传宏决(拜观同上)　　唐毗陵沙门湛然述。
　　述此缘起。凡有十义。一为知有师承。非任胸臆。异师心故。二为曾师承者。而弃根本。随末见故。三为后代展转。随生异解。失本依故。四为信宗好习。余方无师可禀承故。五为义观俱习。好凭教者。行解备故。六为点示关节。广略起尽。宗要文故。七为建立师解。使不沦坠。益来世故。八为自资观解。以防谬误。易寻讨故。九为呈露所解。恐有迷忘。求删削故。十为随顺佛旨。运大悲心。利他行故。

一心奉请止观义例(拜观同上)　　湛然述。
　　第一所传部别例。第二所依正教例。第三依正消释例。第四大章总别例。第五心境释疑例。第六解行相资例。第七喻疑显正例。

一心奉请止观大意(拜观同上)　　湛然述。
　　因员外李华。欲知止观大意。略报纲要。初叙承。二叙教观。三叙教。四叙观。

一心奉请观心论疏(拜观同上)
　　隋天台国清寺沙门灌顶撰。
　　以上东土论及论释。

　　水陆道场法轮宝忏卷第七
　　水陆道场法轮宝忏卷第八
一心奉请立世阿毗昙论(拜观同上)　　唐优禅尼国沙门真谛译。
　　地动品　南阎浮提品　六大国品　夜叉神品　漏阇耆利象王品　四天下品　数量品　天住处品　欢喜园品　众车园品　恶口园品　杂园品　波利夜多园品　提头赖咤城品　毗留勒叉城品　毗留博叉城品　毗沙门城品　天非天斗战品　日月行品　云何品　受生品　寿量品　地狱品　小三灾品　大三灾品。

一心奉请阿毗达磨集异门足论(拜观同上)　　一名说一切有部集异门足论。舍利子说。唐大慈恩寺沙门玄奘译。
　　缘起品第一。世尊游力士生处住其所造初成台观。命舍利子代宣法要。舍利子承命结集法毗柰耶　一法品第二。有三门　二法品第三。有二十七门　三法品第四。有五十门　四法品第五。亦五十门　五法品第六。有二十四门　六法品第七。有二十四门　七法品第八。有二十三门　八法品第九。有十门　九法品第十。略有二种　十法品第十一。略有二种　赞劝品第十二。佛从卧起。赞善劝持。

一心奉请舍利弗阿毗昙论(拜观同上)　　姚秦天竺三藏昙摩崛多共昙摩耶舍译。
　　问分。入品第一　界品第二　阴品第三　四圣谛品第四　根品第五　七觉品第六　不善想品第七　善根品第八　大品第九　优婆塞品第十。
　　非问分。界品第一　业品第二　人品第三　智品第四　缘品第五　念处品第六　正勤品第七　神足品第八　禅定品第九　道品第十　烦恼品第十一。
　　摄相应分。摄品第一上　相应品下。
　　诸分。遍品第一　因品第二　名色品第三　假结品第四　行品第五　触品第六　假心品第七　十不善业道品第八　十善业道品第九　定品第十。

一心奉请阿毗达磨法蕴足论(拜观同上)　　一名说一切有部法蕴足论。大目乾连造。唐大慈恩寺沙门释玄奘译。
　　学处品第一。明优婆塞五戒　预流支品第二。明四种法行。一亲近善士。二听闻正法。三如理作意。四法随法行　证净品第三。明四不坏净。一佛证净。二法证净。三僧证净。四圣所爱戒　沙门果品第四。明四圣果　通行品第五。明四通行。一苦迟通行。二苦速通行。三乐迟通行。四乐速通行　圣种品第六。明於衣食卧具知足。及乐断乐修圣种　正胜品第七。明四正勤　神足品第八。明欲。勤。心。观。四三摩地　念住品第九。明身。受。心。法。四观　圣谛品第十。明四圣谛　静虑品第十一。明四禅法　无量品第十二。明慈悲喜舍定　无色品第十三。明四空定　修定品第十四。明四修定。一得现法乐住。二得殊胜智见。三得胜分别慧。四得请漏永尽　觉支品第十五。明七觉支　杂事品第十六。明永断一一法。皆能保彼定不退还。谓贪。瞋。痴。乃至苦。忧。扰。恼等　根品第十七。明三十二根　处品第十八。明十二处　蕴品第十九。明五蕴　多界品第二十。明界处蕴缘起及处非。处善巧　缘起品第二十一。明十二因缘法。

一心奉请施设论(拜观同上)　　宋中印土沙门施护译。
　　对法大论中世间施设门第一。按释论有此门。梵本元阙　因施设门第二。问答轮王七宝因果　第三明轮王七宝。同如来法　第四问答佛生。先现瑞相　第五问答佛出时处　第六问答诸因果事　第七明三毒轻重。由於习成　第八第九问答世间诸法不同所问　第十问答山地方处等殊　第十一问答化事　第十二问答大海事　第十三问答神通事　第十四问答雨不雨事。

一心奉请阿毗达磨发智论(拜观同上)　　一名说一切有部发智论。尊者伽多衍尼子造。唐大慈恩寺沙门释玄奘译。
　　杂蕴第一。蕴。梵名犍度　世第一法纳息一。纳息梵名跋渠　智纳息二　补特伽罗纳息三　爱敬纳息四　无惭纳息五　相纳息六　无义纳息七　思纳息八。
　　结蕴第二　不善纳息一　一行纳息二　有情纳息三　十门纳息四。
　　智蕴第三　学支纳息一　五种纳息二　他心智纳息三　修智纳息四　七圣纳息五。
　　业蕴第四　恶行纳息一　邪语纳息二　害生纳息三　表无表纳息四　自业纳息五。
　　大种蕴第五　大造纳息一　缘纳息二　具见纳息三　执受纳息四。
　　根蕴第六　根纳息一　有纳息二　触纳息三　等心纳息四　一心纳息五　鱼纳息六因缘纳息七。
　　定蕴第七　得纳息一　缘纳息二　摄纳息三　不还纳息四　一行纳息五。
　　见蕴第八　念住纳息一　三有纳息二　想纳息三　智纳息四　见纳息五　伽陀纳息六。
　　汇门标目云。佛灭后三百年造。乃对法藏之根本也。

一心奉请阿毗昙八犍度论(拜观同上)　　苻秦罽宾国沙门瞿昙僧伽提婆共竺佛念译。
　　即发智论同品先译。

一心奉请阿毗达磨大毗婆沙论(拜观同上)　　唐大慈恩寺沙门释玄奘译。
　　五百大阿罗汉造。广释说一切有部发智论。

一心奉请阿毗昙毗婆沙论(拜观同上)　　北凉沙门浮陀跋摩共道泰译。
　　与前同。仅存三犍度。

一心奉请[鞥-合+(白-日+田)]婆沙论(拜观同上)　　迦栴延子造。苻秦罽宾国沙门僧伽跋澄译。
　　说阿毗昙八犍度第一　[鞥-合+(白-日+田)]婆沙三结处第一　三不善根处第二　三有漏处第三　四流处第四　四受处第五　四缚处第六　五盖处第七　五结处第八　五下结处第九　五上结处第十　五见处第十一　六身爱处第十二　七使处第十三　九结处第十四　九十八使处第十五。小章竟　解十门大章　二十二根处第十六　十八界处第十七　十二入处第十八　五阴处第十九　五盛阴处第二十。亦名五取阴。亦名五受阴。唯是有漏　六界处第二十一　色无色法处第二十二　可见不可见法处第二十三　有对无对处第二十四　有漏无漏处第二十五　有为无为法处第二十六　三世处第二十七　善不善无记处第二十八　欲界色界无色界系法处第二十九　学无学非学非无学法处第三十　见断思惟断不断法处第三十一　四圣谛处第三十二　四禅处第三十三　四等处第三十四　四无色处第三十五　八解脱处第三十六　八除入处第三十七。即八胜处也　十一切入处第三十八　八智处第三十九　三三昧处第四十。广说大章竟　中阴处第四十一。出阿毗昙结使犍度人品非次　四生处第四十二。

一心奉请阿毗达磨俱舍论(拜观同上)　　尊者世亲造。唐大慈恩寺沙门释玄奘奘。
　　分别界品第一　分别根品第二　分别世品第三　分别业品第四　分别随眠品第五　分别贤圣品第六　分别智品第七　分别定品第八　破我执品第九。

一心奉请阿毗达磨俱舍释论(拜观同上)　　陈优禅尼国沙门真谛译。
　　与前本同。

一心奉请阿毗达磨俱舍论本颂(拜观同上)　　世亲菩萨造。唐大慈恩寺沙门释玄奘译。
　　即前本颂别行。

一心奉请阿毗达磨顺正理论(拜观同上)　　一名说一切有部顺正理论。尊者众贤造。玄奘译。
　　。辩本事品第一。明蕴处界三种摄法　辩差别品第二。明二十二根差别。及破无因一因不平等因。辩心心所。及不相应等。及辩六因四缘　辩缘起品第三。明三界五趣七识住九有情居四生。及辩中有相十二因缘相有情世间相器世间相　辩业品第四　辩随眠品第五　辩贤圣品第六　辩智品第七　辩定品第八。

一心奉请阿毗达磨藏显宗论(拜观同上)　　众贤造。玄奘译。
　　即前本略出而增序品。

一心奉请阿毗达磨识身足论(拜观同上)　　一名说一切有部识身足论。提婆设摩阿罗汉造。玄奘译。
　　目乾连蕴第一。沙门目连作。如是说过去未来无现在无为有。今依诸契经种种破之　补特伽罗蕴第二。补特伽罗。论者作如是说。定有补特伽罗性空。论者依诸契经种种破之　因缘蕴第三。问答诸法。互为因缘义　所缘缘蕴第四。问答诸所缘义　杂蕴第五。明起染离染等义　成就蕴第六。广明十二心成就不成就等差别。十二心者。欲界系有四心。一善。二不善。三有覆无记。四无覆无记。色无色界系各有三心。除不善。并学心无学为十二。

一心奉请阿毗达磨界身足论(拜观同上)　　一名说一切有部界身足论。尊者世友造。玄奘译。
　　本事品第一。明十大地法。十大烦恼。十小烦恼。五烦恼。五见五触五受根五法。六识身六触六受六想六思六爱　分别品第二。分别相应不相应等。略说十六门。广有八十八门。后有释基序。

一心奉请阿毗达磨品类足论(拜观同上)　　世友造。玄奘译。
　　辩五事品第一。一色。二心。三心所。四不相应行。五无为　辩诸智品第二　辩诸处品第三　辩七事品第四　辩随眠品第五　辩摄等品第六　辩千问品第七。举二十门各为五十问答　辩决择品第八。

一心奉请众事分阿毗昙论(拜观同上)　　刘宋中天竺沙门求那跋陀罗共菩提耶舍译。
　　同前本而止七品。

一心奉请阿毗昙心论(拜观同上)　　尊者胜法造。东晋罽宾国沙门瞿昙僧伽提婆共慧远译。
　　界品第一　行品第二　业品第三　使品第四　贤圣品第五　智品第六　定品第七　契经品第八　杂品第九　论品第十。

一心奉请法胜阿毗昙心论(拜观同上)　　大德优婆扇多释。高齐乌苌国沙门那连提黎耶舍译。
　　释前论。

一心奉请杂阿毗昙心论(拜观同上)　　刘宋天竺沙门僧伽跋摩等译。
　　尊者法救造梵称。达磨多罗亦释前论。而加序品。又加第十择品。而以论品为第十一。较优波扇多者为详。

一心奉请阿毗昙甘露味论(拜观同上)　　尊者瞿沙造。曹魏代译。失三藏名。
　　布施持戒品第一　界道品第二　住食生品第三　业品第四　阴持入品第五。持即界也　行品第六　因缘种品第七　净根品第八　结使禅智品第九　三十七无漏人品第十　智品第十一　禅定品第十二　杂定品第十三　三十七品第十四　四谛品第十五　杂品第十六。

一心奉请入阿毗达磨论(拜观同上)　　一名说一切有部。建地罗阿罗汉造。唐大慈恩寺沙门释玄奘译。
　　略明三藏及三无为名义。

一心奉请五事毗婆沙论(拜观同上)　　尊者法救造。玄奘译。
　　分别色品　分别心品　分别心所法品　释世友五事论。文来未尽。

一心奉请阿毗昙五法行经(拜观同上)　　后汉安息国沙门安世高译。
　　释四谛五法。

一心奉请尊婆须蜜菩萨所集论(拜观同上)　　苻秦罽宾国沙门僧伽跋澄等译。
　　此菩萨。即当来师子如来。
　　偈品首聚犍度。心犍度。三昧犍度。天犍度。四大犍度。契经犍度。更乐犍度。结使犍度。行犍度。智犍度。见犍度。根犍度。一切有犍度偈犍度。

一心奉请成实论(拜观同上)　　诃黎跋摩造。姚秦天竺沙门鸠摩罗什译。
　　发聚中佛宝论五品　法宝论二品　僧宝论三品　吉祥品　立论品等六品　十论初有相品等十七品　苦谛聚色论二十四品　识论十七品　想阴一品　受阴六品　行阴论十一品　集谛聚业论二十六品　烦恼论二十品灭谛聚十四品　道谛聚四十八品。

一心奉请四谛论(拜观同上)　　婆薮跋摩所造。陈优禅尼国沙门真谛译。
　　思择品　略说品　分别苦谛品　思量集谛品　分别灭谛品　分别道谛品。

一心奉请解脱道论(拜观同上)　　罗汉优波底沙造。萧梁扶南国沙门僧伽婆罗译。
　　因缘品第一　分别戒品第二　头陀品第三　分别定品第四　觅善知识品第五　分别行品第六。谓欲行瞋行痴行　分别行处品第七　行门品第八。谓修十一切入。十不净想。十念。四无量心。四大观。食不耐想。如是四十八行　五神通品第九　分别慧品第十　五方品便第十一　分别谛品第十二。

一心奉请随相论(拜观同上)　　德慧法师造。陈优禅尼国沙门真谛译。
　　解四谛十六行相。破外道我执。

一心奉请缘生论(拜观同上)　　隋南天竺沙门达摩笈多译。
　　圣者郁棱伽造。明十二因缘义。

一心奉请大乘缘生论(拜观同上)
　　唐北天竺沙门大广智不空译。

一心奉请十二因缘论(拜观同上)　　元魏北天竺沙门菩提留支译。
　　净意菩萨释十二因缘。

一心奉请止观门论颂(拜观同上)　　世亲菩萨造。唐大荐福寺沙门释义净译。
　　七十七颂。明修不净观法门。

一心奉请金刚针论(拜观同上)　　宋中印度沙门法天译。
　　法称菩萨。破婆罗门四韦陀论。

一心奉请彰所知论(拜观同上)　　元帝师癹合思巴造。释教总统沙门沙罗巴译。
　　器世界品　情世界品。由释十二支中。一一皆有五蕴。但从胜为名　道法品　果法品　无为法品。

一心奉请三法度论(拜观同上)　　尊者山贤造。东晋罽宾国沙门瞿昙僧伽提婆共慧远译。
　　德品　恶品　依品。谓阴界入。

一心奉请四阿含暮抄解(拜观同上)　　阿罗汉婆素跋陀造。苻秦沙门鸠摩罗佛提等译。
　　功德三段。二恶三段。三依三段。略同上本。

一心奉请三弥底部论(拜观同上)　　失译人名。今附三秦录。
　　大意破我人知见。明中阴不无。而文不甚联络。

一心奉请分别功德论(拜观同上)　　失译人名。附后汉录。
　　释增一阿含经序品中偈。及念佛等十种一法。次释弟子品。各称第一因缘。

一心奉请阿含口解十二因缘经(拜观同上)　　后汉安息国优婆塞安玄共严佛调译。
　　说欲断生死趣。度世道者。须却十二因缘事。

一心奉请辟支佛因缘论(拜观同上)　　失译人名。今附秦录。
　　说八位辟支佛觉悟因缘。

一心奉请四品学法(拜观同上)
　　刘宋天竺沙门求那跋陀罗译。一戒行备具。二多知经法。三能化度人。号真学。为上品。纯行五戒。号承学。为中品。但持四戒。号依福学。为下品身所护。供养。於同学法。号散侍。为外品。

一心奉请异部宗轮论(拜观同上)　　世友菩萨造。唐大慈恩寺沙门释玄契译。
　　说佛灭百年。异执起。分二十部别。

一心奉请十八部论。及部异执论(拜观同上)　　失译人名。第二陈优禅尼国沙门真谛译。
　　与上同本。
　　西土小乘论。

　　水陆道场法轮宝忏卷第八
　　水陆道场法轮宝忏卷第九

　　今於本朝工布查所译造像量度经之后。东土撰述之前。取密宗所有一一曼答啰之法。分条顶礼。以畅瑜伽之旨。水陆仪轨。本属瑜伽。用咒十余。皆有观想。而唯存一禅定手印。今之通论。亦未强增。但真言宗全具三密。诸道场不用曼荼啰法结界。三业或偏重一二。若依法结界。则三密森严。一无可懈。如瑜伽焰口集要之类是也。此曼答啰。有能入者得密部威神。能普入一切曼答啰者。威神具足。今此壬字集。更分五部。一佛部。二金刚部。三莲华部。四宝部。五羯磨部　佛部亦名灌顶部。莲华部亦名法部。金刚部亦名僧部　佛部中又分出佛顶部　佛部前或又开瑜伽部　莲华部中或又分观音部文殊部　五部应五方。一方全具五也。

一心奉请瑜伽十八会经中所说一切曼荼啰(拜观同上)
　　瑜伽十八会经。皆毗卢遮那佛所说。金刚手菩萨。亲於佛前。受最上义。后数百年。传於龙猛。龙猛又数百年传於龙智。龙智传金刚智。挑其梵册。东行翻译流布。为此土初祖。适当唐开元时。金刚智得不空为二祖(不空传慧朗)。宋时施护法坚。犹传其法。元明绝响。日本国每有密宗门庭(日本佛法不纯全。而亦颇有识力具足者)。中土希音。令人惆怅也。夫一切法以成就为准。非密力化现。则世相何所依。而出世之相何从开。而世出世不思性相用何由圆。密力之精。即第一义。密力之流露。即修多罗。密力之循序布施。即五部三坛真言手印观想也。今欲於水陆道场。启建虚空楼阁。招凡引圣。大慰於心。匪由密力。何克成就(或云显密二教。密教先亡。性相二宗。相宗早绝。此二门。观行识相。极其微细。灵根不具。领会全松。望卵求时。增愚益妄。达人其何日逢也)。

一心奉请法身曼荼啰(拜观同上)
　　胜义修行。建立法身曼荼嚩。即毗卢遮那成道经所云。先絣虚空中曼荼啰也。观本尊法身。远离形色。犹如虚空。住如是三摩地。

一心奉请四轮曼荼啰(拜观同上)
　　本尊圣者。若黄色。住地轮曼荼啰。其形方。名金轮。本尊圣者若白色。住水轮曼荼啰。其形圆。本尊圣者若赤色。住火轮曼荼啰。其形三角。本尊圣者若青色。若黑色。住风轮曼荼啰。其形半月。

一心奉请曼荼啰三部心真言(拜观同上)
　　尔那罗　阿嚧力　嚩曰啰地力。

一心奉请曼荼啰中三部主(拜观同上)
　　金轮佛顶。佛部主。马头观自在。莲华部主。三世胜金刚。金刚部主。

一心奉请曼荼啰中三种部母(拜观同上)
　　佛部以佛眼为部母。莲华部以白衣观自在为部母。金刚部以忙么鸡菩萨为部母。

一心奉请曼荼啰中三种明妃(拜观同上)
　　佛部。无能胜菩萨以为明妃。莲华部。多罗菩萨以为明妃。金刚部。孙那利菩萨以为明妃。

一心奉请曼荼啰中忿怒尊(拜观同上)
　　不动尊。佛部忿怒也。忿怒钩。莲华部忿怒也。军荼利。金刚部忿怒也。

一心奉请曼荼啰四种界(拜观同上)
　　一金刚橛。地界。二金刚墙。八方界。三金刚纲。上方界。四火院界。

一心奉请曼荼啰四种护(拜观同上)
　　金刚索护东方。金刚幢旛护西方。金刚迦利护南方。金刚峰护北方。

一心奉请大界商羯啰(拜观同上)
　　一字顶轮王真言。若有诵者。五由旬内。一切真言神。不现威德。不与悉地。以一字顶轮威德殊绝故。若结此商羯啰大界。则一字真言。不为障碍也(商羯啰大界。指三十七圣曼拏啰也)。

一心奉请一切息灾曼荼啰(拜观同上)
　　世间悉地有四种。第一息灾。次增益。次敬爱。次降伏。息灾者。宜月生一日至八日。增益宜九日至十五日。敬爱宜十六至二十三日。降伏宜二十四至月尽日(一之亥起至八。仍是七日也。小建则二十三起)。作息灾法者。面向北。像面向南。交胫竖膝吉祥而坐。於本尊前涂饰圆坛(本尊随真言而现。固不能一定。今略标尊那一法。余圣可例推)。观本尊作白色。所献华果饮食并自身衣服。皆作白色。涂香用白檀。烧香用沈水。点酥灯。以慈悲眼分明称诵。不缓不急。与慈心相应。慈悲眼者。坚固如山。其睛不眴。从月一日初时起首。至八日一期。每日三时澡浴。三时换衣。至日满日。或断食。或三白食。三白食谓粳米及乳酪也。如是念诵。则能息灾除难。获得吉祥。

一心奉请一心增益曼荼啰(拜观同上)
　　若作增益法者。面向东。像面向西。结莲华座加趺而坐。本尊前涂拭方坛。观本尊作黄色。所献华果饮食并自身衣服等。皆作黄色。涂香用白檀。加少郁金。烧白檀香。然油麻油灯。以金刚眼顾视。金刚眼者。秉爱重之心。现欢悦之眼也。金刚语言而为念诵。与喜悦心相应。从月九日日出时起首。至十五日一期满。准前三时澡浴三时换衣。至日满时准前断食及三白食。如是念诵。能增福德及诸胜事。

一心奉请一切敬爱曼荼啰(拜观同上)
　　若作敬爱法者。面向西。像面向东。竖膝并脚。臀不着地。为贤坐。本尊前涂莲华形坛。观本尊作赤色。身着绯衣。所献华果饮食等尽皆赤色。涂香用郁金。烧香用丁香苏合香。和蜜烧之。然诸果油灯。即以明目而摄服之。明目者。踊动速瞬眼睫是也。称诵紧捷。与喜怒心相应。从十六日后夜时起首(后夜时。日之丑寅时也)。至二十三日(至丑寅满)。一期满。至日满时。澡浴食法悉准前。如是念诵。则能钩召若男若女。调伏鬼神怨敌。皆令回心欢喜敬爱於我。

一心奉请一切降伏曼荼啰(拜观同上)
　　若作降伏者。面向南。像面向北。右脚正立。斜引左脚。如楷书丁字。曲身倚立。本尊前涂三角坛。观本尊作青色。或黑色。身着青衣。献青色华。臭华。不香华。及曼陀罗华等。饮食用石榴汁染作黑色。或作青色。涂香用柏木。阏伽用牛尿。以黑色华及芥子柏木涂香等。各取少分置阏伽中。烧安息香。然芥子油。以瞋恨眼。作色威怒。分明诵之。与忿怒心相应。瞋恨眼者。举眉斜目齿齩上唇也。从二十四日午时或中夜时起首(中夜。即二十四日子正也。子初仍属前一日)。至月尽日。一期圆满。满日澡浴食法如前。如是念诵。则能降伏毒龙恶兽。毁灭佛性。邪见恶人。违背君主。如是等类。作此法时。彼等必有觉触。身心不安。或病。或至不济。即劝彼令发善心。悔过自责。为作息灾法。即得如故。

一心奉请曼荼啰中四种念诵(拜观同上)
　　一音声念诵。一切声是也。二金刚念诵。合口动舌默诵是也。三三摩地念诵。心念是也。四真实念诵。如字义修行是也。

一心奉请四种曼荼啰中各别音声(拜观同上)
　　息灾念声轨式。清和调匀。声静自知。句末寂静和声婆嚩(二合)诃字。增益念声轨式。不大不小。调喋捷利。句末喜利。紧称吽字。若摄召敬爱念声轨式。紧捷旋利。声固外闻。句末震肃。喜怒二称弱字。若降伏法念声轨式。忿怒瞋謑。挫颲诃黜。声畏远闻。句末倍加奋怒。謑声吽泮咤(半音)字。謑。耻辱也。

一心奉请曼荼啰中成就金刚杵(拜观同上)
　　苏婆呼童子经中说。不持金刚杵。无由得成就。金刚杵者。菩提心义。能断坏二边。契於中道。中有十六大菩萨位。亦表十六空。为中道两边。各有五股。五佛五智义。亦表十波罗蜜。能摧十种烦恼。成十种真如。便登十地。证金刚三业。获金刚智。坐金刚者。亦是一切智智。亦名如来自觉圣智。若不修此三摩地。得成佛者。无有是处。

一心奉请曼荼啰中五部真言(拜观同上)
　　[錽-火+公]　吽　怛囕(二合)　纥哩(二合)　恶

一心奉请曼荼啰中五佛身光字种(拜观同上)
　　唵。白色。毗卢遮那佛身光也。吽。青色。阿閦[鞥-合+(白-日+田)]佛身光也。惹。黄金色。宝生佛身光也。护。黄色。阿弥陀佛身光也。婆具五色。不空成就佛身光也。

一心奉请曼荼啰中五根本真言(拜观同上)　　徧照如本根本真言曰。
　　唵阿
　　阿閦如来根本真言曰。
　　唵吽
　　宝生如来根本真言曰。
　　唵怛囕(二合)
　　阿弥彼如来根本真言曰。
　　唵[口*纥]哩(二合)
　　不空如来根本真言曰。
　　唵吭

一心奉请一切法门二种曼荼啰(拜观同上)
　　一画像坛。二作法坛。

一心奉请三种曼荼啰(拜观同上)
　　一手印坛。二咒语坛。三心想坛也　又一上师三宝坛。二显密护神坛。三六道有情坛。

一心奉请曼荼啰行法二利三心(拜观同上)
　　直心通利自他。上也。深心自利。中也。悲心利他。下也。

一心奉请曼荼啰中归依发心受戒三真言(拜观同上)
　　归依用唵婆龛。发菩提心用唵补提即答没怛巴达野弥。授三昧耶戒用唵三昧耶萨埵[錽-火+公]

一心奉请入曼荼啰初方便◇啰字真言(拜观同上)。
　　凡梵字。有众形同音。众音同形。小异大同。异同同异。此书未能多列。拟补刻梵字音形质疑。以便检阅。今殊不及也　初观啰字。从心中飞出。现於对面。先青后红。上腾虚空。化作三尖火轮。烧自身心。从顶至踵。净无有余

一心奉请入曼荼啰初方便◇阿字真言(拜观同上)。
　　次观於虚空月轮中。出现一白色阿字。生成己身。百体既圆。根尘并妙

一心奉请入曼荼啰初方便◇吽字真言(拜观同上)。
　　次观虚空中。自然而有金色吽字。流注光明。灌於顶门十字缝中。而成圣体。

一心奉请入曼荼啰金刚杵观(拜观同上)
　　前云。金刚杵。即菩提心义。谓能断坏二边。契於中道。而望卵求时之辈。不由道路。自取金刚秽迹一咒而炼之。乃着於有矣(凡密部所行。不着於有无二边。方成金刚宝用。乃至邪不着。正亦不着。魔不着。佛亦不着。故用秽物。现瞋相。行慢法。或一时能成就圣用而不妨。一涉恶情悰。则不堪涉想矣)。其宝杵之名。杵之相。杵之妄想。杵之如如。杵之正智。噫　又观颈上出一莲华。华中现一梵书阿字(此壬字集中所云字。皆直指梵书。后不注。可例推也)。阿字化为月轮。月轮复化吽字。吽字化为五股金刚。落於舌上。成金刚舌。又观两手间出一阿字。阿字化为月轮。月轮复化吽字。吽字化为白色五股金刚杵。落於手中。成金刚手。

一心奉请曼荼啰金刚三印(拜观同上)
　　先以两手。各将大指(第一母指。二指为头指。三为中指。四为无名指。五为小指)捻名指(即无名指)根。将余指紧握作拳。名金刚拳。又以两手十指相叉。指露於外而紧握(此名外相叉。若指全不露。名内相叉)。名金刚缚。又以此金刚缚。翻转手掌向上。名金刚掌。此三印。乃一切印之所从出生也。

一心奉请入曼荼啰急方便金轮大菩萨真言(拜观同上)　　古师因后人。慧浅心疎。不能受持广大仪轨。略其重迭。存其要领。无论三坛五部一切真言坛。可皆通用　教中明言。一切真言手印。皆从师受。未入灌顶轮坛。輙结手印作法。得盗法罪。所作不成。若於如来像前。诵金刚轮大菩萨真言二十一徧。即如见佛。即当入一切曼荼啰。所求诸法。皆得成就。此之印相。以二手内相叉。二头指并伸直。二中指缠头指初节前。各以峰相拄。二大指并伸直当心。真言曰。
　　曩莫悉底哩野(四合)地尾(二合)迦(引)南(引)(一)　萨嚩怛他(引)誐跢(引)喃(引)(二)　暗(三)　尾啰喏尾啰喏(四)　摩诃作羯啰(二合)嚩日哩(二合)(五)　娑跢娑跢(六)　娑啰帝娑啰帝(七)　怛啰(二合)以怛啰(二合)以(八)　尾默么你(九)　三畔惹你(十)　怛啰(二合)么底(十一)　悉驮(引)儗俚(二合)(十二)　怛囕(二合)(引)娑嚩(二合)(引)贺(引)(十三)

一心奉请入曼荼啰次第方便观法真言手印(拜观同上)　　入坛礼佛。先诵净法界真言二十一徧。想脐轮中出一啰字。发智慧火。烧除浮念妄想。并所触垢污。不沐成浴。心等虚空。与清净法界。理事相应(此须与前啰字真言条。参观并用。乃移神换剎之妙机也)。以二手作金刚拳。置於[月*坒]上。为手印。真言曰。
　　唵(引)(一)　囕(二)　娑嚩(二合)(引)贺(引)(三)
　　次诵护身真言(或直依此用。或兼用阿字真言条亦可)二十一徧。既护自身。亦护他人。仍用金刚拳为印。真言曰。
　　唵(引)(一)　齿临(离禁切)(二合)(二)
　　次结三部心印。及诵真言加持三业。佛部心印。二手右压左。内相叉为拳。二大指并竖。勿使头屈。默诵三遍咒。顶上散印(凡印皆宜顶上散之)。真言曰。
　　唵(引)(一)　尔(惹以反)曩[口*尔]翼(二合)迦(半音)(二)
　　由此真言印加持故。一切如来。普皆云集。能令行者身业清净。
　　次结莲华部心印。仍以右压左(以右手大指。入於左手大指头指间。为右压左)。内相叉为拳。复以左大指入掌。握右头指头。而使右大指直竖。为印。真言曰。
　　唵(引)(一)　阿(去引)噜(转舌呼)力迦(半音)(二)
　　由此真言印加持故。一切莲华部族诸大菩萨。普皆云集。能令行者口业清净。
　　次结金刚部心印。仍以右压左。内相叉为拳。复屈右大指入掌。握左头指头。左大指直竖。为印。真言曰。
　　唵(引)(一)　嚩日啰(二合)(引)地力(二合)迦(半音)(二)
　　由此真言印加持故。一切金刚部族诸大菩萨。普皆云集。能令行者意业清净。
　　次结迎请众圣印。二手仰相叉。以二头指头相拄。如车辂。随诵真言。以二大指各拨二中指头。向身招之。或三遍。或七遍。真言曰。
　　曩么悉底哩(三合)野(一)　地尾(二合)迦南(二)　萨嚩怛他(去)(引)誐跢(引)南(三)　唵(引)(四)　嚩日啰(二合)(引)儗(倪以反)娘(五)　羯啰洒(二合)野娑嚩(二合)(引)贺(引)(六)
　　想此车辂至本尊某佛某菩萨某金刚所。本尊及诸眷属。乘此车辂降赴道场。各按本位而坐。次想己身为行者。身着袈裟。手执香炉。胡跪佛右(两膝并跪也。一作互跪)。一心瞻仰本尊。诵五悔文。
　　归命十方　　正等正觉　　最胜妙法　　大菩萨僧　　我净三业　　敬礼殷勤　　忏悔多生　　一切罪业　　普贤行愿　　金刚三昧　　所生所起　　一切福力　　缘觉声闻　　种类有情　　无量善根　　我皆随喜　　世尊成道　　光照三千　　我先劝请　　转於妙法　　化世既熟　　佛将涅盘　　我劝久住　　悲救一切　　忏劝随喜　　所有善根　　不昧菩提　　常逢真友　　宿命离难　　相好严身　　入华严[纟-八]　　获波罗蜜　　力用宏富　　眷属精良　　缘力无边　　随心钩召　　虚空为界　　楼阁栖神　　现妙莲华　　徧一切土　　六通四辩　　八自在身　　应现无方　　满众生愿　　引入佛智　　无尽重重　　如金刚幢　　无能动者

一心奉请入曼荼啰真实前方便大威力乌枢瑟摩明王真言(拜观同上)　　金刚手菩萨。受摩酰首罗天王请。即入怖畏金刚大忿怒徧喜三摩地。说乌枢瑟摩明王真言。一切部多。悉见其身为乌枢瑟摩所压伏。如遇劫烧。迷闷欲绝。此真言法。若暂闻者。一切事业。悉皆成就。不有非时夭横。见者敬爱。怨敌远离。一切密言。皆得成验。诸金刚法。任运当成。若持此明(明即咒也)满一万徧。即同登坛具足灌顶。如遇明师之所传授。结普焰印。先以手背相着。指头垂下。名下合掌。后乃深交诸指(举二手起。内相叉。不作拳也)。二小指如针。大开掌。二大指互捻头指甲侧。真言曰。
　　唵(引)(一)　吽癹咤(咤半音呼)癹癹(二)　邬仡啰(二合)戍啰播宁(三)　吽吽吽(四)　癹癹癹(五)　唵扰羝宁啰曩(二合)娜(六)　吽吽吽(七)　癹癹癹(八)　唵唵唵(九)　摩诃么攞娑嚩(二合)(引)诃(引)(十)
　　第一[巾*((ㄇ@人)/登)]画像。以径方两肘白[迭*毛]。命良工图如来像。坐师子座。手作说法相(以左手大指头指头相捻。并舒中名小三指。右手亦然。及以左手仰掌。横约着心。以右手腕。着左手名小指等头。以掌向外。散其三指。此为说法相也)。如来左。画金刚手菩萨。右手执杵。左作问法相(着其五指。微屈之。引手向前。掌向如来也)。次画大威力乌刍瑟么明王大忿怒形。目赤色(如狸眼也。狗牙露锋出。黄发上冲)。通身靛黑色。举身焰起而有四臂。右上手执剑。次下执索。左上打车棒。下三股叉。器仗上并焰起。如来右。画金刚部母么么枳。多发美貌。通身靘色。胡跪合掌。恭敬白佛。部母右。行者胡跪。手执香炉。供养於佛。於此像前。面东诵真言。乞食禁语。兀如枯木。满六十万徧。一切世出世间法。无不成就(成就多用护摩法。护摩如火祭)。
　　若以粳米和牛酥。护摩十万徧。生有相之子。
　　若以茴香华和三甜。护摩一千八徧。满七日。得金钱百文。
　　以乳蜜加青莲华一两。护摩三十万徧。伏藏尽现。加持昌蒲根一千八徧。口含。诉讼得理。
　　若疗狂病。以二瓦椀相合。结娜拏印。彼耳边诵七徧。扑破其椀。即差　娜拏。棒也。其印。二手各以大指押中名小指成环。二环极相握。舒头指如缄。即成。
　　若疗痃癖。加持乌麻油七徧。涂腹。即差。
　　若加持右大拇指七徧。以印五处。即成护身。辟师子虎狼及诸怖畏。
　　若被禁系。持真言。伽锁解脱。
　　若疗癞。加持紫檀香一千八徧涂之。即差。
　　若昌蒲根和蜜。加持千八服之。疗冷瘕。
　　若以虎爪护摩七徧。不被虎伤。
　　若祈雨。黑月十四日。大河侧。以蚁坟土塑龙。笼叶芥子油和徧傅之。以足加龙首。结娜拏印。加持之。得尽日雨足。
　　若恶雨雪雷雹。结杵印。或娜拏印。持明。即止矣。杵印。以二手内相交为拳。舒左中指右头指如缄。
　　若良田土及灰。以蜜和之。加持涂一切疮。生肌。
　　若疫病。以粳米饭和酥。护摩一千八徧。即止。
　　若疗鬼魅。立方坛。以香水洒之。烧安息香。坐病人加持之。又加持水七徧。洒彼面。彼大叫被扑。如不语。再洒即语。如诳。用蚁坟土塑病者形。加持七徧。以杵击形首。如实说不舍此人。即用五金作刀子。从形脚段段割令尽。空中血下。鬼死病差。
　　若用盐。或苦楝木。或芥子油。作百八护摩。鬼族即灭。病即愈。
　　若先亡日。不食。於塔庙供养。独坐净室。诵一百徧。先亡来现如生。
　　若欲知未来。心念此咒而睡。本尊为说於梦中。
　　如孕过月。加持米一百八徧。令服。即产。
　　此真言教法。不择净秽。恒示忿怒相。诵满三十万徧。得验。

一心奉请大曼荼啰并五如来手印观想真言(拜观同上)　　毗卢遮那世尊。以五相成身(受用身也)。於色究竟天王宫中。现成正觉。具足一切如来普贤大菩提心。受一切如来虚空所生大摩牟宝为作灌顶。得一切如来观自在法智。到於彼岸。於一切如来不空事业。成就无碍。既成佛已。往诣须弥山顶。入於金刚三摩地。发生三十七智。安定金刚界大曼荼罗。此曼荼罗中有五大月轮。毗卢遮那尊。首於坛中月轮中心。师子座上。结加趺坐。有大威德。色如白鹅。形如净月。一切相好。皆悉圆满。头戴宝冠。垂发以缯。轻妙天衣。绕腰被绁而为上服。一切明咒以为其体。能作无量神变。手作大智拳印。以二手作拳。左手头指初分。平入右拳内。握之起立成印。说真言曰。
　　唵(引)(一)　嚩日啰(二合)(二)　驮(引)都(三)　[錽-火+公](四)
　　次阿閦[鞥-合+(白-日+田)]尊。於毗卢中坛月轮前(即东也。毗卢坛向东)大月轮中。象王座上。半加趺坐。垂於左足。身大青宝色。面如秋月。相好具足。着妙青衣。光明无数。照於一切种种庄严。手作触地印。左拳执袈裟角。安脐轮上。右掌覆膝。指头垂下触地。说真言曰。
　　唵(引)(一)　阿乞刍(二合)毗野(二)　吽(三)
　　次宝生尊。於毗卢遮那如来右月轮中。马王座上。加趺而坐。身如日色。面如满月。顶戴宝冠。着黄白色衣。手作施愿印。左拳安於[月*坒]上。右手当乳向外。作施愿相。说真言曰。
　　唵(引)(一)　啰怛那(二合)三婆嚩(二)　怛[口*洛](二合)(三)
　　次观自在王尊。於毗卢遮那如来后月轮中。孔雀王座上。加趺而坐。身黄金色。面如满月。发髻严好。头冠庄严。身着红衣。背月轮光。回手作定印。二手金刚缚。仰置加趺上。二头指直竖。背相合。二大拇指横压其端。说真言曰。
　　唵(引)(一)　路计湿嚩(二合)啰(二)　啰(引)惹(三)　纥哩(重呼)(二合)(四)
　　次不空成就尊。於毗卢左月轮中。金翅鸟王座上。加趺而坐。身大绿色。面如满月。光明晃耀。现微笑容。发髻严好。头冠殊妙。着青色衣。种种庄严。手作施无畏印。左拳覆安脐上。右手大指小指相捻。竖三指如旛。乳旁扬掌。如拔济有情状。说真言曰。
　　唵(引)(一)　阿慕伽悉悌(二)　恶(重呼)(三)
　　是五如来。各住一方。为五部尊主。毗卢遮那。入於金刚三摩地中。次第出生十六大菩萨。於四方如来月轮中。前右左后。依位而住。初所出生。为金刚手。持五锋杵。金刚王持钩。金刚爱持弓箭。金刚善哉现欢喜相善哉声(凡第四尊菩萨。手中无所执)。此四属阿閦[鞥-合+(白-日+田)]坛。次所出生。为金刚藏。执摩牟宝。金刚光执日轮相。金刚幢执幢。金刚笑现微笑相。此四属宝生坛。次所出生。为金刚法。执莲华。金刚利执剑。金刚因执轮。金刚语现念诵相。此四属观自在王坛。次所出生。为金刚业。执羯磨杵。形如十字。皆有锋刃。金刚护被甲冑。金刚药叉执牙器仗。金刚拳现金刚缚相。此四属不空成就坛。一一出生。皆先入一切如来十六大菩萨三昧。说真言已。即成杵钩弓箭等幖帜。还入毗卢遮那心。随住掌中。於一一幖帜中。现种种神变游戏事业。
　　十六菩萨。即普贤。不空王。摩啰。极喜王。虚空藏。大威光。宝幢。常欢喜根。观自在。妙吉祥。转法轮。无言。巧业。难敌精进。摧诸魔。拳妙缚。是诸菩萨。各有理性。
　　所说十六真言。谓嚩日啰萨埵。啰惹。啰誐。娑度。嚩日啰啰怛那。帝惹。计都。贺娑。嚩日啰达摩。底乞叉拏。呬睹。婆沙。嚩日啰羯摩。荦叉。药叉。散地。此等自语言印。皆从金刚界门生。
　　彼诸菩萨理性。於金刚萨埵三摩地。坚牢妙合。从是出金刚手等十六大士身。从毗卢遮那世尊心下。於四如来月轮中住。然后授与金刚杵等幖帜。复为立名。各各冠以金刚之号。尔时十六大士。手持幖帜。於一切如来前。作诸事业。此为出生十六大菩萨法。而彼四如来。一一各入三昧。出生金刚波罗蜜宝波罗蜜法波罗蜜业波罗蜜四菩萨。於中方毗卢月轮中住。真言印契。同四如来。此为出生四波罗蜜菩萨法。次毗卢遮那如来。为供养四如来故。出生金刚嬉戏金刚鬟金刚歌金刚舞天女。於内四隅月轮中住。是谓内供养。次四如来为奉答毗卢遮那供养事故。出生金刚香金刚华金刚灯金刚涂香天女。於外四隅月轮中住。是为外供养。最后毗卢遮那如来。出生金刚钩金刚索金刚锁金刚铃使者。於四门月轮中住。是谓四摄使者。如上三十七尊。皆从毗卢身中出现。
　　若有持诵五如来真言者。当依法画金刚界大曼荼啰及[巾*((ㄇ@人)/登)]像。先安住三昧已。发大菩提心。然后入於坛中。身对像前。洗除心垢。诵净三业真言。一剎那中。心垢清净。以真言威力。开发菩提心。观一切法如幻如化。本自性空。无有坚实。依此菩提心想为月轮。於月轮上。想有梵书唵字。为身金刚。次想梵书阿字。成语金刚。次想梵书吽字。成心金刚。如是三字。成金刚身语心已。想梵书钵啰(二合)字。化成莲华。乘此莲华。相好具足。想自身作贡高势。即是金刚界如来。一切庄严。圆光照耀。如是本身。即是毕竟菩提大智。复想诸佛徧满虚空。作大神变。此五如来。演畅瑜伽真理。四谛六度诸波罗蜜等。作大利益。救济众生。复想诸佛。各坐莲华。诸相圆满。一切庄严。而彼华座相合为一。此则佛身一多无二。理事无碍。法界同体。然后依法献八供养(戏鬘歌舞香华灯涂)。当即持诵。正定身心。离诸散乱。不缓不急。文句周正。如是依法观想持诵。如天满月。无有亏盈。不久之间。证大菩提。次当说其功能。由结大智拳契。诵毗卢遮那如来真言。即得金刚三业平等光明大菩提。成就三身。坚固不坏。由结触地契。诵阿閦如来真言。即得身心不动现证三昧。成就十方世界一切金刚供养事业。由结施愿契。诵宝生如来真言。即得出现宝幢摄受众生无所住相。成就菩提法无我智。由结三摩地契。诵观自在王如来真言。即得金刚寿命平等光明。为诸众生说大乘法。由结施无畏契。诵不空成就如来真言。即得金刚不空平等光明。出生吉祥智海。利益众生。离诸怖畏。

一心奉请金刚手萨埵菩萨曼荼罗法(拜观同上)　　此菩萨为密部如来之长子。故特先之。
　　毗卢遮那如来。於金刚界大曼荼啰。入一切如来普贤三昧。出生萨埵(大月轮也。即圆满菩提心相)。於萨埵月轮中。出现五峰光明金刚杵相。住佛掌中。作神变已。以金刚性。与金刚萨埵。三摩地妙相合故。首遂出出金刚手大菩萨身(受职立名。如前所说)。为一切如来长子。是一切如来菩提心。受一切如来教勅。於秘密法中。为增上主宰。而是菩萨现高举相。金刚慢自在势。以二手结金刚拳。左手置於胯下。右手戏掷金刚杵。安自心间。作勇进势。此为大印。说真言曰。
　　唵(引)(一)　嚩日啰(二合)萨怛缚(二合)(二)　恶(三)
　　又根本真言(结大智印)。
　　唵(引)(一)　摩诃素(上)佉嚩日罗(二合)萨怛嚩(二合)(二)　弱吽[錽-火+公]斛(三)　素啰多萨怛[錽-火+公](三合)(四)
　　夫修菩萨行。证妙菩提。利益有情。方谐本愿。有情沈没。甚深甚深。若不入五部五蜜曼拏啰。不受三种秘密加持。自有漏三业身。何能度彼乎。彼有情类。上二界(空界色界)。定地所摄。欲界无禅。是散善地。设欲修定。仍先假头陀。依七方便(五停心。总相念。别相念。暖地。顶地。忍地。世第一地)。由根羸劣。无学缘觉果。尚自难成。何况法云大普贤地。及毗卢三身普光明地。二乘之人。虽证道果。不能利益无边有情。於显教修行。久经三大阿僧祇。然后证成无上。於其中间。十进九退。或证七地。以所集福德智慧。回向声闻缘觉道果。仍不能证无上正等菩提。密教。听毗卢遮那自受用身。所说内证自觉圣智法。及大普贤金刚萨埵地受用身智。则於现身得入曼荼罗为具足羯磨。以普贤三摩地。引发金刚萨埵入其身内。由加持威德力故。於须臾顷。当证无量三昧耶。无量陀罗尼门。以不思议法。能变易俱生我执法执种子。应时集得身中一大阿僧祇劫所集福德智慧。则为生在佛家。从一切如来心生。从佛口生。得佛法财(指三密菩提心教法)。若才见曼荼罗。能须臾顷生於净信。以欢喜心瞻睹。则於阿类耶识中。种金刚界种子。从此便得超越二乘。四威仪中。无间修习。人法二空。悉皆平等。现在证得初地。渐次升进。於生死涅盘。不染不着。无边世界。广作利益。分身百亿。游诸趣中。成熟有情。令证金刚萨埵位。行者应於阿阇梨所。於大金刚族。受四种智法。於大宝族。受平等相应法。於大莲华族。受三乘微妙秘密法。於大羯磨族。受具足一切供养事业法。既受法已。依法修习。为一切众生。作大饶益。无主宰者为作主宰。求解脱者令得解脱。住四无量心三摩地。於心月中。观羯磨金刚杵。运以慈心。徧有情界。与无量乐(可用前印)。真言曰。
　　唵(引)(一)　摩诃(引)每底哩(二合)萨颇(二合)啰(引)(二)
　　次以大悲心。断一切有情苦。观羯磨轮。周遍法界。普门拯济(可用前印)。真言曰。
　　唵(引)(一)　摩诃(引)迦噜拏(上)也(引)萨颇(二合)啰(引)(二)
　　次以喜心。运羯磨轮。遍周法界一切有情。授与菩提(仍用前印)。真言曰。
　　唵(引)(一)　萨嚩秫(诗聿反)驮(二)　钵啰(二合)谟(引)娜萨颇(二合)啰(引)(三)
　　次运羯磨轮。徧有情界。成就大舍。心住平等。不见自他。唯此性相。即是普贤大菩提心(仍用前印)。真言曰。
　　唵(引)(一)　摩护(引)闲乞洒(二合)萨颇(二合)啰(引)(二)
　　遂想自身为金刚萨埵。处大月轮。坐大莲华。五佛宝冠。容貌熙怡。身如月色。内外明彻。量同虚空。是为成就法身。则於身前。想金刚萨埵智身。四印围绕。同一月轮。同一莲华。各住本威仪。执持幖记。各戴五佛宝冠。
　　四印者。谓欲金刚。持金刚弓箭。射阿赖耶识中一切有漏种子。成大圆镜智。金刚计里计罗抱金刚萨埵。表净第七识妄执第八识为我痴我见我慢我爱。成平等性智。爱金刚持磨竭鱼幢。能净意识缘虑。於染净有漏心。成妙观察智。金刚慢以二金刚拳置胯。表净五识质碍身。起大勤勇。尽无余有情。皆令顿成佛。能净五识身。成就所作智。
　　瑜伽者。专注身前金刚萨埵。如镜中像。与身相对。心不散动。令定中见。了了分明。即诵四字真言曰。
　　弱吽[錽-火+公]斛
　　令金刚萨埵智身。召入缚喜。与瑜伽者定身合为一体。或持数珠。或不持珠。专注大印。一日四时。无限念诵。勿令疲顿。由住三摩地诵此真言故。现世证得无量三摩地。能成本尊之身。
　　若欲求最上成就者。先安布[巾*((ㄇ@人)/登)]像。中画如来圣像。与四部上首菩萨。同处月轮。其[巾*((ㄇ@人)/登)]四隅。画本部贤圣。行人於彼像前。广设供养。至心持诵。满四月已。然后竟夜持诵。至明旦时。即得一切如来最上悉地之法。
　　若欲求印成就者。行者於[巾*((ㄇ@人)/登)]像前。结萨埵金刚印。随其所求。不解是印。诵持大明。满百千徧。然后竟夜至心诵持。乃至最后炽盛光现。佛像出声。然后开前印缚。即得随欲色相。隐身自在。一切事业。皆悉能作。
　　若欲求三摩地成就者。先应观想微妙金刚随所爱乐三摩地门。以相应心明。先行修习。修满四月。然后竟夜。端直加趺。直心敛念。寂静而住。至明旦时。即得如来等一切三摩地成就。
　　若欲求羯磨成就者。依法持诵一月。志求成就。然后竟夜持诵。即得一切羯磨成就。

一心奉请金刚寿命菩萨曼荼罗法(拜观同上)　　毗卢遮那。以大自在天。覆面躄地。将趋命终。入於慈愍大悲三昧金刚寿命三摩地。说金刚寿命真言。乃结印契。二手金刚拳。以头指右压左相钩。安於顶上。加持。大自在天复还得苏。更增寿命。归依诸佛。受灌顶记。证得八地。真言曰。
　　唵(引)(一)　嚩日啰(二合)喻晒娑嚩(二合)(引)贺(引)(二)
　　若有男子女人。受持念诵。日各三时。时别千遍。过去所有恶业因缘。短命夭寿。由此真言力故。信心清净。业障消灭。若修三摩地门。当结加趺坐。端身闭目。二手重迭安於脐下。虚空中遍想诸佛。了了分明。即於自身中。当观心如满月。光明莹彻。上有五股金刚杵形。渐大如等身。变为降三世菩萨。四面八臂。须发赤竖。颦眉利牙。正面青色。右面黄色。后面红色。左面绿色。徧身威焰如劫火烧。中二手作金刚拳。右押左。以二小指相钩。竖二头指背相着。如期克相。右上手执杵。第二手执箭。第三手执剑。左上手执钩。第二手执弓。第三手执索。坐青莲华上。顶有毗卢遮那佛。从佛徧身毛孔中。出甘露灌顶。注自身。入於心中。即结金刚寿命菩萨陀罗尼印(即前印)。诵真言七徧。安於额上。分手系项后。直舒二指。徧身旋转。如擐甲冑势。真言曰。
　　唵(引)(一)　砧(二)　嚩日啰(二合)(引)欲(三)
　　由此咒印故。获得身如金刚不坏。离诸灾横。见者欢喜。生大恭敬　护摩除灾建命坛。置一净室。於东边。安金刚寿命菩萨像。县诸旛盖。像前作三肘方坛。中心画以白粉。作一肘半金刚甲冑。中央穿一炉。深半肘。周围安缘。如不欲穿者。安火炉亦可。行者火炉前坐。献诸供养。四角安瓶。炉中然炭。先办乳木二十一段。长十指。粗如大指。以酥揾两头。诵真言。掷於火中。然炽盛已。即於火中想八叶莲华。於华胎中。想有梵书阿字。化成金刚寿命菩萨。次以四字明。引请菩萨。入火炉中。受诸供养。次以水洒火令净。遂以青骨屡草揾酥。一诵一烧。掷於火中。乃至一百八徧。或一千八徧已。复以三满杓酥。奉献本尊。初后如是。若能於三长斋日。或自本生日。作是供养。能除灾难。增益寿命。国土安泰。无诸灾疫。风雨以时。一切圣贤。拥护其人。

一心奉请四佛母曼荼罗法(拜观同上)　　大日徧照金刚如来入大智变化寂静无尘最胜金刚三摩地。出生佛母大吉祥金刚明妃。说此真言。能成一切明。能满一切愿。灭罪生福。令一切有情。见者欢喜。速成诸部顶轮。最胜无比。成办一切难解之事。能为世间作息灾法。乃至欲舍寿命者。以此明力故。复增寿命。於五部深密。悉能助其威八。一时齐证。二手虚心合掌。二头指曲附二中指上节。如眼笑形。二大指各捻二中指中节文。亦如眼笑形。二小指复微开。亦如眼笑形。以此印拭目及眉。兼竖拭眉间。想出五眼。又以印兼诵明。右绕拭面三徧。一切见者。皆悉欢喜。说真言曰。
　　南无婆誐嚩底(一)　瑟抳(二合)沙(二)　唵(引)(三)　噜噜(二字转舌呼)(四)娑跛(二合)噜(五)　入嚩(二合)啰底瑟咤(二合)(六)　悉驮路左你(引)(七)　萨嚩啰他(二合)娑(引)驮[宁*顶]曳(八)　娑嚩(二合)(引)诃(引)(九)
　　尔时一切佛母身。住大白莲华。身作白月晖。两目微笑。二手住脐。如入奢摩他。从一切支分。出生十儗誐沙俱胝佛。一一佛。皆礼敬本所出生。於剎那间。一时化作一字顶轮王。手执轮印。顶放光明。倨傲目视。现大神通。还来礼敬本所出生一切佛母。诸佛顶王。各以金刚轮置佛母足下。合成二轮。一承其足。一覆顶上。是时佛母告诸如来言。若常诵此明者。如彼金刚界如来。如彼萨埵金刚莲华手虚空宝毗首羯磨。如彼四波罗蜜十六大菩萨四摄八大供养。所作事业。皆同一切如来。所出言便成真言。举动支节成大印契。目所视处便为大金刚界。身所触处便成大印。若欲为大阿阇梨。教授密法印等。当须先诵此明一千遍。一切诸佛菩萨。皆悉欢喜。一切有情见者。如父母想。福如轮王。七宝具足。寿命长久。千万俱胝。金刚萨埵诸菩萨等。常随卫护。急难之日。如日升空。一切宿业重障。七曜二十八宿。不能破坏。得大安乐。若持百万徧。得大涅盘处。行者常自观身。如佛眼尊形相。住大白莲。渐渐舒展。徧大空界。或结根本印。加持自身。住法界定。速当获得一切智智。
　　画像法。取白净[迭*毛]。等自身量而图画之。凡一切瑜伽中像。皆身自坐。等量画之。於中应画三会八叶莲华。中画佛眼尊。当本尊前一莲华叶上。画一切佛顶轮王。手持八辐金轮。於次右旋。布七曜使者。第二华院。当顶轮王前。画金刚萨埵等八大菩萨。右旋第三华院。右旋各画八大明王(一名金刚王)。又於华院外。画八大供养。及四摄使者。皆冠金师子冠(轮王在东。西南即日。西即月。乃至东北火水木金土。文殊日外。虚空藏月外。乃至转法轮观自在虚空库金刚拳摧一切魔。在火水木金土外。明王八。啖鬘得迦。咤枳钵啰。研得迦。你罗难拏。钵纳鬘得迦。大力。尾觐难得迦。不动尊。钩香戏索华鬘锁歌灯铃舞涂。亦由东至东北八面)。
　　若不画像。但用曼荼罗。亦如此布置。行人於心柳昴牛四宿值日。不拣时日吉凶。一日不食。诵满一千八徧。所有心愿。应时便遂。获大悉地。
　　对像坛前作法。即得佛母成就现身。
　　又说成就一切明真言曰。
　　唵(引)(一)　咤咤咤乌(短)(二)　置智置智咤乌(短)(三)　咤乌(引)咤乌(引)咤乌(四)　嚩曰啰(二合)萨怛嚩(五)　惹吽[錽-火+公]斛(六)　纥哩(二合)鶴吽泮咤(七)　吽(八)
　　此真言。能成就一切明。能调伏一切天。能成办一切事。若欲知未来事。即结不动尊刀印。安於左胁。诵真言一百八徧。随印便睡。本尊阿尾奢。即於梦中现一切吉凶之事(刀印即剑印也。见剑印条)。
　　金刚母忙么鸡菩萨。乃徧照如来入最上炽盛三昧金刚三摩地。出生大圣般若波罗蜜多母。金刚上首明妃。说此真言。常与金刚拥护法相应。能灭一切罪障。成就一切事业。能为世间作降伏法。普令一切远离怖畏。以二手作金刚缚。二中指展舒。二头指捻中指第三节。如金刚形。真言曰。
　　曩谟啰怛那(二合)怛啰(二合)(引)夜野(一)　曩么室战(二合)拏嚩日啰(二合)(引)播拏曳(二)　摩诃药乞叉(二合)细曩钵多曳(三)　唵(引)(四)　商羯哩(引)(五)　扇(引)底迦哩(引)(六)　瞿咤瞿咤(七)　瞿致祢(八)伽(引)多野伽(引)多野(九)　瞿致祢吽(引)癹咤(半音)娑嚩(二合)(引)贺(引)(十)
　　此菩萨。住童女形。淡紫青色。种种璎珞庄严。坐於莲华。身仪寂静。不太高长。容颜悦意。眼色如青莲华光。右手持梵夹。左手持真多摩尼。作施愿势。诸所施作。皆顺方便。不但为一切明王母。亦且为诸佛金刚之母。
　　白衣尊。乃徧照如来。入大乘无边莲华变化金刚三摩地。出生莲华母法三昧上首明妃。说此真言。若人持诵观想。能作一切事业。能善拥护。乃至增长微妙法藏。以二手合掌。令十指头各不相着。微屈如莲华形。真言曰。
　　曩谟啰怛曩(二合)怛啰(二合)夜(引)野(一)　娜么阿(去)(引)哩野(二合)(引)嚩路(引)枳帝湿嚩(二合)啰(引)野(二)　冒(引)地萨怛嚩(二合)(引)野(三)　摩贺萨怛嚩(二合)(引)野(四)　摩贺(引)迦(引)噜抳迦(引)野(五)　唵(引)(六)　羯致(引)(七)　尾羯致(引)(八)　你羯致(引)(九)　羯鹐(知感反)羯致(引)(十)　疑噜咤微哩野(二合)(引)娑嚩(二合)(引)贺(引)(十一)
　　此菩萨亦住女人色相。以莲华鬘庄严其身。以宝缯角络披身。相白色。右手执开莲华。华台上有如意宝珠。左手仰左[月*坒]上。施於无畏。瑜伽者。或有恶人无辜作留难。想彼人在己足下。诵真言二十一徧。悉皆消散。慈心相向。不能障碍。
　　唵(引)(一)　税帝(引)(二)　半拏啰嚩(引)悉祢(三)　惹咤(引)摩俱咤驮(引)啰尼娑嚩(二合)(引)贺(引)(四)
　　若人常能持诵。所有一切罪业。悉皆消灭。诵满七日。国城之内。一切人民。皆悉奉重。若持诵一月。获大富贵。诵一洛叉数。当得与菩萨等。威力无异。
　　多罗尊。乃徧照如来。入普徧光明大乐金刚三摩地。出生大佛母羯磨大三昧上首明妃。说此真言。於众生界。普令成就胜上事业。於剎那间。能令一切有情。悉起敬爱。为其仆从。以二手作合掌。二头指捻中指。申二拇指入掌内。如优钵罗华形。真言曰。
　　曩谟啰怛曩(二合)怛啰(二合)夜(引)野(一)　那莫阿(去)哩野(二合)(引)嚩路(引)枳帝湿嚩(二合)啰(引)野(二)　冒(引)地萨怛嚩(二合)(引)野(三)　摩贺(引)萨怛嚩(二合)(引)野(四)　摩贺(引)迦(引)噜抳迦(引)野(五)　唵(引)(六)　哆嚟(弹舌呼后同)(七)　咄哆嚟(八)　咄嚟(九)　娑嚩(二合)(引)贺(引)(十)
　　尔时菩萨现妙女形。住於殊胜妙色三昧。无价杂宝而为严身。如融真金。映瑠璃宝。普告众生。作如是言。谁在变苦。谁有沈溺生死海中。我今誓度。作是语已。徧游无量无边世界。还至佛所。受教而住。思念如来自在神力。以清凉光。普照众生。犹如世间清凉月轮。能除热恼。一切幽暝。无不照了。含喜微笑。怜愍众生。犹如慈母。以慈悲光。普照佛剎。诸天光明。皆悉不现。
　　若女人欲成就一切种智。或满世间胜愿。应当依法。画曼荼罗。及以[巾*((ㄇ@人)/登)]像。画菩萨身。作绿黄色。如盛年形。作愍念微笑观行者相。妙宝庄严。冠上有观自在王如来。左手持青优钵罗华。右手施愿。於莲华上半加趺坐。行者於其像前。观想有大莲华。华上有梵书睹龙(二合。亦作咄弄。又作当字)。其字变成青莲华。乃至变成多罗菩萨。如上所说。次想以真言字门。布己身上。唵字安顶。哆字安额。嚟字两目。咄字二肩。哆字安心。嚟字安脐。咄字两[月*坒]。嚟字二胫。娑嚩(二合)左足。贺字右足。如是布已。然后以四明。引本尊入己身。加持自体。交合无二。次想於净月轮中。布真言字。右旋如髻。犹水精珠列在明镜。光彻表里。声等摇铃。勿令断绝。不缓不急。才令自闻。如是满三十万徧已。复广陈供养。取沈水香十二指截。百八护摩。即见观自在菩萨大悲圣者。从东方来。身衣白衣。以黑络皮作右膊交络。手持杖。现行者前。放大光明。普照三途苦恼众生。遇斯光已。身安快乐。发菩提心。行者凡所求愿。皆悉施与。或飞腾虚空。或安怛陀那。或闻持延寿。或根不具。亦得圆满。欲求伏藏入修罗窟。亦得随入观自在宫。如是等一切上愿。世出世间。无不成就。
　　以上四亲近菩萨。皆住女人形。在徧照如来侧。东化隅佛眼。属地大。东南隅忙么鸡。属水大。西南隅白衣尊。属火大。西北隅多罗。属风大。四菩萨於一切成就之法。皆悉能作。若欲作息灾法。观想梵书朗字。化成佛眼菩萨。相好圆满。一切庄严。手持甘露军持及数珠。以甘露军持。灌於灾障人顶。如意清凉。能除热恼。息一切灾。次作增益法。观想梵书邦字。化成白衣菩萨。身相金色。以手持宝。兼执莲华。降甘灵雨。及雨珍宝。能作最上增益之法。次作敬爱法。观想梵书当字。化作多罗菩萨。身相赤色。手持羂索及金刚钩。即以钩索牵引。令人速得敬爱。次作降伏法。观想梵书[牟*含]字。化成忙么鸡菩萨。身相绿色。徧体金刚光明。现大忿怒相。降大天火。火烧彼降人身而作惊怖相。如是观法相应。经剎那间。所降之人。可以除灭(或云。此多罗女相。以菩萨悲念多众生故。住陀罗尼形。为彼开示秘密法要。以此而得名也)。
　　陀罗尼杂集有观世音与愿咒。有云。怛枳他伽罗伐多云云。非不灵异。非此真咒也。此所传白衣前咒。前五句。归命词也。正文。唵下二十余字耳。后咒二十字。更简便。此乃真正白衣咒而人不知。如心经普门品不习。而诵高王观世音经。同此悖谬也。彼高王观世音经。所集经文咒词。皆非无本。而五侯鲭杂。非天厨品品八珍也。凡经无译人名者。咒中夹浅俗言。经中夹中国地名者。佛经中兼用道教鸾教神仙名字入中者。牵引大乘经附会丹法者。注经不知全法藏真因者。皆邪说。不可信凡世所称送子观音像。乃诃利底母形也。非观音也。东南人有以现作少妇弓足盛装为观世音而奉之。亦悖谬也。
　　若失物欲知其处。烧香诵真言七徧。卧去。勿与人语。多罗於梦中现神。来告其人名形相物处。然不得告人　有恶人来。取上诵多罗尊真言七徧。绕床围洒於四面。即不能加害。亦能辟蚊　以多罗真言持刀杖七徧。夜行宿时。刀杖画地周徧一匝。一切恶兽盗贼。悉不得近　蛇毒人欲死。取水一抄。加持七徧服之。即起。或於伤处对诵二七徧。必起　头痛。以香汤洗头。加持手二十一徧。捻其痛处　耳痛。加持油三七徧。着耳中　眼痛。取沈水香青木香甘草等。煮为汤。加持三七徧。洗眼　心痛。旦起。取井华水和石盐。加持七徧。服之。取吐　身肿。加持油三七徧。涂肿上　患疮。加持土二十一徧。和泥疮上　痢疾。加持盐水三七徧。饮之　不语病。取狗乳。加持七徧。涂其口。即语　鼠恼人。加持灰七徧。遗孔前。更加持水七徧。泻孔中。三日作之。鼠出散去。绝不来　狂犬伤人。急诵真言七徧。犬不能行。更诵七徧。望犬散之。即解其病矣　女人月水不绝。日日来者。加持粳米。取汁和蜜。诵三七徧。服之　儿死腹中。取水着手中。置少许阿魏药。加持一百八徧令服即出　痔久不差。胡粉一钱。水银三钱。乾枣七枚。去核。捣为丸。薄绵裹之。纳下部。诵真言二十一徧。三五度愈刀刺所伤或从高坠下。痛不可忍。加持淤泥七徧。涂之。即愈　白癞黄癞。或狂狗啮。箭射刀伤。　加持泥土三七徧。涂之。即愈。
　　昔颇梨国。有一长者。家虽大富。性属钝根。师为七日依法求愿。则得聪明。日诵千偈。
　　又有佛母守护四众真言。见孔雀明王经下卷十六页。

一心奉请文殊师利菩萨五字真言曼荼罗法(拜观同上)　　大士欲利益未来众生。速得成就摩诃般若。自入三摩地。现大神变。十万亿佛。一时集会。同音说此真言。诵此一徧。如尽诵一切如来修多罗藏。先两手金刚缚。竖二中指。屈上节。相拄如剑形。真言曰。
　　阿啰跛左曩
　　曼荼罗随意大小。中央文殊童子。形如郁金色。种种璎珞。庄严其身。左手持金刚剑。右持梵夹。坐於月轮中。月轮四面周旋。书五字真言。次画八供养及四摄。行者入坛。如法念诵已。当结定印。谛观菩萨演说五字真言。五色光明。从口而出。入於行者心月之中。阿字当前。余四字右绕次第而布。心思其义　阿字。是无生义。啰字。是清净无染离尘垢义。跛字。亦无第一义谛诸法平等义。左字。是诸法无有诸行义。曩字。诸法无有性相言说文字皆不可得义　以曩字无性相故。左字无诸行。左字无诸行故。跛字无第一义。以跛字无第一义故。啰字无有尘垢。以啰字无尘垢故。阿字法本不生。阿字法本不生故。曩字无有性相　如是观心。本来清净。无所染着。离我我所分别之相。入此门者名三摩地真实修习。诵一徧。能除行者一切苦难。两徧。除灭亿劫生死重罪。三徧。三昧现前。四徧。总持不忘。五徧。速成无上正觉(此处人不能信。不知四种念诵中。此为真实念诵。依此字义观想修行。果能觉悟无有性相。乃至法本不生。则此心清净无染。离诸分别。岂不能除苦灭罪。速证菩提乎　或谓瑜伽法品。以一徧作一俱胝徧。二徧作二俱胝徧。则随机所说。数不同耳)。如是念诵。满一月已。文殊现身空中说法。行者即得宿命智。辩才无碍。自在神足。胜愿成就。速证如来金刚法身。
　　若作印坛。中央画剑。四面各於本方。画八供养契及四摄契　若作三昧耶坛。中书五字。及八供养四摄种子字　若作羯磨坛。中安般若经卷。对於此坛。依转字轮法念诵(转字轮法。即右绕布五字种。而且念且观且思也)又五髻真言。十指相合而离。成五峰。印心两肩喉。最后顶上。成五方如来。此名五髻印。真言曰。
　　曩谟三曼多没驮喃(一)　阿钵啰(二合)底贺多舍娑娜喃(二)　怛你也(二合)他(三)　唵(引)(四)　啰啰(五)　三摩(二合)啰(六)　阿钵啰(二合)底贺多舍娑娜喃(七)　俱摩啰路颇陀哩抳(八)　吽(九)　娑颇(二合)咤娑颇(二合)咤(十)　娑嚩(二合)(引)贺(引)(十一)

一心奉请金刚爱染王心真言曼拏啰法(拜观同上)　　徧照如来。於普贤满月光明心殿中。入三摩地。振金刚吼音。说此义利坚固爱染王真言。於一切瑜加中。最尊最胜。能令一切见者。皆生父母妻子之想。亦能令持佛顶部如来部莲华部金刚部羯磨部等真言不得成就者。诵此真言三十万徧。速获悉地。以两手内相叉为缚。直竖中二指。右压左。中分横相交。真言曰。
　　唵(引)(一)　摩诃(引)啰誐(二)　嚩日啰(二合)瑟抳(二合)沙(三)　嚩日啰(二合)萨怛嚩(二合)(四)　惹(引)(五)　吽(引)(六)　[錽-火+公](引)(七)　斛(引)(八)
　　又一字心明。二手作金刚缚。竖中二指相合。二头指曲如钩形。二大指二小指竖合。如五峰杵。真言曰。
　　吽(引)(一)　咤枳吽(引)(二)　惹(入音)(三)
　　当於白月鬼宿值日。取净白[迭*毛]。画本尊像。身色如日。住炽盛轮。面有三目。作威怒视。首戴师子忿怒冠。於其顶上。安五钴金刚钩。五色华髻。垂覆於耳。身有六臂。左第一手持金刚铃右第一手执五峰杵。住金刚萨埵形。次左执弓。次右执箭。如射天星斗光。成大染法。下二手。右上左下。执莲华作打势。以诸华鬘。绞结严身。结加趺坐。住於赤色莲华之上。莲下画二宝瓶。吐诸宝气。像面向东。行人於像前结羯磨印。用二金刚拳。状如放箭。诵根本明。兼示三昧耶印。及一字心密印。恶心众生。当即断灭。又若结金刚界三十七羯磨印(羯磨三昧三种印相。当与金刚顶初会经。及略出念诵经。参互详考)。及诵本业真言。速能成就一切事业。
　　若作敬爱法。取红莲华蕊。百八护摩。一宿即得敬爱　若欲摄伏一切有情。取白檀香。刻作本尊形。五指为量。长带於身。彼皆摄伏　若於饮食加持七徧。能消诸毒。如得甘露　若七曜凌逼。水火风魔顶行恶类。为作障碍。当画彼形。置师子口中。念诵一千八遍。速灭不生　又或持诵行人。无始世以来。本有俱生障。忽然现作金刚萨埵形。於顶之上。现一金刚轮。足下现一金刚轮。两手中各现一一金刚轮。又於心上现一金刚轮。徧身放光。照触行人。其心如醉。不知所从来处。即诵一字心明。可除灭之。
　　持诵真言者　　起一散乱心　　此障能为便　　若持一字心　　结五峰印相　　出入随於息　　常於自心中　　观一吽字声　　此障即除灭　　不见身与心　　但观字因起　　等同於太空　　常住此等身　　是名微细定　　自性障皆灭

一心奉请七俱胝佛母尊那(即准提)菩萨真言曼荼罗法(拜观同上)　　世尊入等虚空大海变化神通三昧三摩地。出生大准提明王。说此真言。能令在家出家菩萨。持诵之者。灭一切罪。丰饶财宝。生人天趣。作帝王家子。无有灾横病恼。遇佛菩萨。常得出家。若出家菩萨。具诸禁戒依教修行。现世所求出世间悉地。速得现前也。二手小指无名指。相叉入掌。二中指直竖。头相着。二头指头。附二中指上节侧。二大指。各附二头指侧即成妙印。真言曰。
　　娜么飒哆(引)喃(引)(一)　三藐三勃驮(引)俱(引)胝南(引)(二)　怛侄(徒也反)他(长引)(三)　唵(引)(四)　折隶(五)　主隶(六)　准提(七)　娑嚩(二合)(引)诃(引)(八)
　　画本尊。身黄白色。坐莲华上。身佩圆光。着轻縠衣。如十波罗蜜菩萨。衣上下皆作白色。以绶带系腰。朝霞络身。以白螺为手钏。其臂钏。七宝庄严。一一手小指上。皆着宝环。头戴宝冠。身垂璎珞。有十八臂。三目。上二手作说法相。右第二手施无畏。右三手剑。右四数珠。五俱缘果。六钺斧。七钩。八拔折罗。九宝鬘。左二手持如意宝幢。三手莲华。四澡观。五索。六轮。七螺。八贤瓶。九般若波罗蜜经。莲华下画水池。难陀跋难陀二龙王。共扶华茎。左边画持诵人。手执香炉。瞻仰圣者。准提佛母。愍持诵人。垂目顾视。上画二净居天。持鬘供养(此准提法。有观二臂四臂六臂八臂十臂十二臂十八臂三十二臂八十四臂之不同。瑜伽大教王经。说准提二十六臂。自毗卢遮那以下。诸佛菩萨金刚明王等。臂有多寡。目亦有多寡。皆从大智变化三摩地所出生。故自不可泥也)。像成。当[巾*((ㄇ@人)/登)]坛中。每日三时持诵。结布字契。二手内相叉。二大指二头指二小指相合直竖。即成印相。从顶至足。观一一真言字。屈曲分明。流出光华。照诸六道轮回苦众生。深起悲愍。施与安乐。用真言九字。布列己身。即成以如来印八大菩萨所加持身。梵书唵字在顶。为如来乌瑟腻沙。作黄金色。成无相法界。以大拇指触。梵书左字。在两目。成乌瑟腻沙大轮。亦作金色。以头指触。梵书隶字在颈上。成不动尊明王。手执螺及羂索。作深黑色。复以大指触。梵书祖字在心。成多罗菩萨。身大青色。现忿怒相。利牙外出。象皮为衣。一手执剑。一手执髑髅。满中盛血。大拇指触。梵书隶字在两肩。成不空羂索菩萨。面有三目。手执莲华羂索军持等。或作金色。或作赤色。以大拇指触。梵书尊字安脐轮中。成本尊尊那菩萨。身作白色。而於身中能生诸佛。以大拇指触。梵书祢字在两[月*坒]。成金刚手菩萨。身有圆光。如日坏劫。以小指触。梵字娑嚩(二合)安两腨(音喘足肚也)。成伊迦惹咤菩萨。而有三头六臂。右第一手执宝杖。第二手执羂索。左第一手执[矢*曷]桩誐。第二手执髑髅。身青色。以象皮为衣。以小指触。梵书诃字在两足。成嚩日啰(二合)曩契菩萨。身色如月。右二手执剑及钺斧。左二手执羂索及莲华。此菩萨是马头明王所化。有大威力。若有被德叉迦龙所蠚(音螫)者。一切诸力。无能救度。唯嚩日啰(二合)曩契可为救度。以小指触。如是结印加持。其身即成金刚不坏。灭一切障。无量吉祥。念诵数毕。即结定印。端身闭目。澄心静意。想於胸臆间。炳现圆明。如满月轮。决定能证本清净心。於圆明中。想梵书唵字。余八字右旋(此法。吴坤修所刻棱严咒疏本最详)。於圆明上布列。了了分明。心不散动。即与般若相应(但吴刻之书。是全咒文。并加部林等。此九字法最捷。不必泛观全咒也。少则捷)。其九圣字观。中唵。前左。次隶(右旋)。次祖。次隶。后尊。次祢。次娑嚩(二合)。次诃。月轮观成。思惟字义　唵。三生义。亦是一切法本不生义　左。一切法不生不灭义　隶。一切法相无所得义　祖。一切法无起住义　隶。一切法无垢义　尊(又作综)。一切法无等觉义　祢。一切法无取舍义　娑嚩。(二合)一切法平等无言说义　诃。一切法无因义由一切法不生故。即得不生不灭。由不生不灭故。即得相无所得。由相无所得故。即得无起住。由无起住故。即得无垢。由无垢故。即得无等觉。由无等觉故。即得无取舍。由无取舍故。即得平等无言说。由平等无言说故。即得无因无果。般若相应。无所得。以方便入胜义。证法界真如。以此为三摩地念诵。若寻常方便。诵十万徧。梦吐黑物。二十万徧。梦好境界。罪极重者。七十万徧。罪灭福生也。此三摩地念诵。於一一真言字。实相理相应。不假持珠徧数以为剂限。但证理门。心不散动。住本尊瑜伽为限。得效最速。
　　若欲知未来事。先涂小坛。令一具相童子。澡浴换衣。以真言加持香。涂童子手。加持华。置其手中。掩童子面。立於坛中。又别加持华。一徧一打童子手背。乃至二十一徧。即问善恶之事。童子皆说。
　　又法。取一明镜置坛中。以华加持百八徧。然后诵真言。一徧一掷。打镜上。即有文字现於镜面。说善恶事。
　　若儿童夜啼。令童女右搓线。以真言加持。作二十一结。系颈下。其啼即止。
　　患鬼魅病。加持白芥子一百八徧。打彼病者。满二十一徧。鬼即驰走。
　　以瞿摩夷作坛。麸炭画地。作鬼魅形。加持石榴枝鞭之。彼鬼即啼泣而走。
　　又病人身在远处。不能自来。或杨柳枝。或桃枝。或华。加持一百八徧。将往病人所。以枝拂病人。以华使病人嗅。或以华打病人。即鬼去病瘥。
　　患痈肿等。或毒虫啮。加持檀香汁。和土为垽涂疮上即愈。
　　女人无子。以牛黄书此真言於桦皮上。令带之。
　　或女人夫不敬重。取一新瓶。满盛水。於瓶中着七宝及诸灵药五谷白芥子。以缯帛系瓶项。以真言加持一百八徧。令女人结根本印。安顶上。以水灌顶。即得宠爱敬重。亦令有子。在胎牢固於高山顶上。诵一俱胝徧。金刚手菩萨。将此人入阿修罗宫。寿命一劫。得见弥勒。听闻正法。获不退转。

一心奉请颦眉毗俱胝菩萨真言曼荼罗法(拜观同上)　　世尊入虚空藏最胜金刚三摩地。出生颦眉毗菩萨。说此大法甘露真言。诸佛菩萨赞叹欢喜。外道天魔皆生恐怖。六道众生闻者。皆发菩提心。在地狱者。闻之皆得停苦。先反列二手小指。各在无名指背上。次各列无名指在中指背上。二腕相着。竖二中指头相拄。竖二大指二头指。然其头指稍屈。似不屈势。头指来去。真言曰。
　　曩莫萨嚩怛陀(去引)蘖帝(引)毗喻(二合)(引)(一)　啰曷(二合)毗药(二合)三(去)藐三(去)母第(引)毗药(二合)(二)　唵(引)(三)　婆野曩(引)舍[宁*页](四)　怛啰(二合)(引)萨[宁*页]怛啰(二合)(引)娑野怛啰(二合)(引)细(五)　鼻哩(二合)矩胝怛胝(六)吠(微闭反)(引)(下同)怛胝吠(引)怛胝(七)　吠(引)啰胝吠(引)啰胝(八)　湿吠(二合)帝惹致[宁*页]娑嚩(二合)(引)贺(引)(九)
　　用白绢。中画释迦。左金刚手。右观自在。其佛金色。状如十六岁童子。观自在之左。画颦俱胝(在佛之〔石〕)。形如天女。身色皆白。三目四臂。右第一手持杖。二执念珠。左第一手持瓶。二执莲华。衣服赤白。貌极端正。头戴华冠。次画持明人在下。胡跪。手执香炉。瞻仰圣者。行者从白月一日至十五日。食大麦乳粥。恒诵真言。至黑月八日。三日三夜不食。供养像时。其像放光。入佛脚指中。见此相时。悉果心愿　此真言威力。能钩召诸龙夜叉阿修罗等。悉来现前。若诵一俱胝徧。能降诸魔。善作一切成就法。亦能调伏障难恶人。令其破坏。恶法不成。
　　有入阿修罗宫一法。於八年中。日诵真言满三千徧。作三眼印。两手中指名指小指。反相叉入掌中。直竖二头指相拄。二大指附头指侧竖。起立并二脚反列手。正当额上。指头正当眉间。下垂面。作瞋形。以真言加持白芥子一百八徧。一诵一散。以打地上。其地即开行人得入。欲住彼得见弥勒者。即任意住。取其财物出来。亦得无罪。食其果子。寿命千岁。
　　毗俱胝一字真言。以两手四指。各握一指作拳。先右手在左腋下。改以左手在右腋下。屈左膝。身就左边。右脚斜直竖。真言曰。
　　唵(引)(一)　苾[口*凌](二合)(去音)(长呼)(二)
　　结印已。诵大身真言(想即前咒)七徧。即摄后脚(想是左脚)。脚跟正当在右膝下。脚莫着地。右旋一匝口诵吽字。唱一声已。诵一字真言。四顾看望。起大瞋形。成是法印。打一切金刚眷属。生大怖畏。诸天魔等。悉皆推碎。
　　以上瑜伽部　以下佛顶部。

一心奉请一字金轮王佛顶真言曼荼罗法(拜观同上)　　佛在摩竭提国。菩提树下。金刚道场。降四种魔。成无上佛智。因金刚手菩萨之请。入一切如来一字佛顶轮王神变大三摩地。放大光明。利益一切有情。歘变身相。如转轮大王。具足七宝。眷属围绕。坐白莲华上。身容赫奕。映照一切。如镕金聚。左手执开莲华。华台侧竖一七宝金轮。绕轮锋刃。外有火焰围绕。右手扬掌向外　末法一字心咒经云。尔时世尊入三摩地。即於眉间。放一大光。其光之中。忽有声曰。释迦如来。我是一切如来智慧转轮王一字心咒。过去宝盖佛。娑罗树王佛。无量光佛。无胜佛。妙眼佛。妙幢佛。华光佛。普皆已说。汝今当说。其印相。以二手内相叉。作拳。竖二中指。屈上节如剑形。并竖二大指。平屈二头指两节。相拄於二大指甲上。说此真言曰。
　　曩谟三(去)满多没驮喃(引)(一)　勃噜唵(三合)(二)
　　噜字弹舌为一音。又引声从胸喉中出。其音如击大鼓。古译云步林者。讹略不正也。按此真言。有作勃咙者。有作勃琳者。有作部陇者。有作悖论者。有作毗蓝者。各各不同。总以空师所出仪轨。为最正最确。可用之。
　　说是真言时。三千大千世界。六种震动。须弥山王亦皆大动。大海腾沸。一切魔宫大火徧起。观自在菩萨。金刚手菩萨。以佛威力。闷绝躄地。一切诸天所执器伏。悉皆坠落。尔时世尊。隐轮王身。还如来相。为令二菩萨起故。说一切佛眼大明母真言(即南无婆誐嚩底云云一咒)。两菩萨起。天众皆复神通。还执器仗。佛言。若有人持一字顶轮王真言者。五由旬内。一切世间出世间真言。皆不成悉地。何以故。由住此佛顶轮王三摩地。无能欺凌故。若有持余真言不应验者。诵此真言。皆得成就。行人欲持诵时。先诵持佛眼真言。然后诵一字金轮。自然寂静。若不然者。其威德无能堪忍。

一心顶礼白伞盖顶轮王真言曼荼罗法(拜观同上)　　世尊欲蠲除一切有情种种罪障。入一切如来无量光明白伞盖顶轮王三摩地。即於顶上合现一盖。徧覆三千大千世界。光辉奇特。无有边际。即自变身为白伞盖顶轮明王身。身佩圆光。形相金色。半加趺坐。左手执开莲华。华台上有白伞盖。右手执半开不开莲华。其印相。以二手虚心合掌。屈二无名指入於掌中。以二大指面。押二无名指甲上。屈二头指相拄。令圆如伞盖形。说是真言曰。
　　曩满三曼多没驮喃(引)(一)　唵(引)(二)　怛他蘖睹瑟抳(二合)(引)沙(三)　阿娜嚩路吉多(四)　母[口*栗]驮(二合)(五)　唵(引)(六)　摩摩摩摩吽匿(你戈反)(七)
　　此真言。能成能摄一切真言。此真言王力。不空无障。勇猛无碍。无等等故。

一心奉请光聚顶轮王真言曼荼罗法(拜观同上)　　世尊欲灭一切有情恶障。为令断坏世间出世间真言力故。入一切诸佛光明威德大三摩地。显说光聚顶轮王真言。此光聚顶王。身金色相。坐白莲华上。种种光明围绕。在炽盛光明中坐。左手执开莲华。华台上有佛心印。火焰围绕。右手当胸。执如意珠。其印相。用白伞盖印。拆开二头指。直竖伸头。各去中指头一寸三分。真言曰。
　　曩莫三满多没驮喃(引)(一)　唵(引)(二)　怛他蘖睹瑟抳(二合)(引)沙(三)　阿那嚩路枳帝(四)　母[口*栗]驮(二合)(五)　帝儒啰始(六)　吽(七)入嚩(二合)攞入嚩(二合)攞(八)　驮迦驮迦(九)　娜啰娜啰(十)　尾娜啰尾娜啰(十一)　瞋那瞋那(十二)　频那频那(十三)　吽吽癹咤癹咤(十四)　娑嚩(二合)(引)诃(引)(十五)
　　此光聚王佛顶真言。能断坏一切世间出世间明。唯除轮王佛顶(此佛顶。一切咒中胜。先聚神力。悉秉一字金轮佛顶之力)。白伞盖王佛顶。高佛顶。胜佛顶。佛眼。及佛五字心真言。亦能摧伏一切难调鬼魅。令其驰走挫辱。若修余真言。不应辄诵。以减本尊威德故。欲诵持者。先诵一字顶轮王真言及佛眼真言七徧。

一心奉请高顶轮王真言曼荼罗法(拜观同上)　　世尊欲除三界诸苦众生一切罪障。入一切如来勇猛出现神通三摩地。显说高顶轮王真言。能令诸大菩萨修行精进者。得大安乐。此高顶王。身背圆光。形相金色。左手屈上把开莲华。华台上侧竖八辐金轮。右手执俱缘果。坐白莲华上。准前根本印(即用一字金轮王印也。然须再考)。二中指直竖合头。於佛顶族中。为灌顶印。真言曰。
　　曩莫三满多没驮喃(引)(一)　唵(引)(二)　入嚩(二合)攞入嚩(二合)攞(三)　你比也(三合)你庾(腭音)(二合)那蘖(二合)睹瑟抳(二合)沙(四)　度那度那吽(引)(五)
　　若修轮王佛顶。及余净信者。所往诤讼处。诵此真言。悉皆得胜。或於头上戴持。获得吉祥威德。无碍辩才。无量勇健。一切天魔。不敢逼近。

一心奉请胜佛顶轮王真言曼荼罗法(拜观同上)　　世尊欲灭一切恶趣地狱众生种种苦。入一切如来不思议神通大三摩地。显现胜顶轮王真言。胜顶轮王。身形金色。左手当胸。把开莲华。华台上直竖一剑。绕剑有大火焰。右手屈外。执青优钵罗华。於白莲华上。半加趺坐。印相。用白伞盖印。以二头指各安二中指第三节上。真言曰。
　　曩莫三满多没驮喃(引)(一)　唵(引)(二)　入嚩(二合)攞(三)　惹庾(腭音)(引)瑟抳(二合)沙(四)　入嚩(二合)攞入嚩(二合)攞(五)　满驮娜么满驮娜么(六)　弩噜(二合)么弩噜(二合)么弩噜(二合)么(七)　郝贺吽(引)(八)
　　说此真言时。大千震动。地狱诸恶众生。剧苦皆止。其诸饿鬼。得甘露食。受持此者。天人恭敬　不思议功德蕴身。能起神通。入於地狱。度脱一切众苦有情。

一心奉请宝幢如来转轮王像曼荼罗法(拜观同上)　　佛顶最胜。若众生少进力慧力。不能受持广大像法。应取白[迭*毛]未断缕者。画世尊宝幢如来。如来转轮王像。身如金色。作说法印。於白莲华上。结加趺坐。徧身光明炽盛。从光中出众多轮。从顶出光明。座上画梵王及金刚手菩萨。背后上画山峰。空中二华鬘王子。於下右边。画持诵者。如本形。手持香炉。作瞻仰世尊势。此是轮王佛顶最胜画像法。像供坛中。西向。每日三时。烧香念诵。满一百万徧。然后作法。凡念诵时。先以五支(谓以真言加持顶两肩心喉五处)。成本尊瑜伽。次於自身。想以一字安三处(梵书唵安顶上。梵书阿安舌上。梵书吽安心上)。由字种威力故。能成佛顶轮王尊。次想曼荼罗中。有香水大海。於海中心。有妙高山。七重金山周匝围绕。於妙高顶上。有八叶白色莲华。於一一叶上。一一布列轮王七宝。所谓金轮象马珠女兵藏。当前第八叶。想安佛眼尊。十佛顶眷属前后围绕。然后持珠。相应念诵。系心鼻端。一无散乱。或百或千以至於万。常功限毕。捧珠顶戴。诵部母真言回向。所有功业。愿尊守护。此观行法。诸佛所赞。如是三十六月中。断诸谈论。心莫异缘。则得现证一字顶轮王大三摩地门(像向东。人向西。方为合法)。
　　若作息灾法。以酥护摩。一徧一烧。得法成就。若以酪护摩。则得增益。以屈屡草护摩。令得增寿。以蜜护摩。令人皆得敬爱。以乳护摩。则得威德。以粳米护摩。则得儿。以油麻护摩。所求财宝皆得。以黑芥子护摩。则能摧伏怨敌。
　　若伏作鬼病。结印诵真言。每徧复加诵泮字。
　　虫毒药毒。闷恼疼痛欲死。诵此真言。每徧加若[宁*页]二字七徧。又加莫摩摩三字七徧。又加枲字七徧。又加絮穆二字七徧。絮读如咤。如是加字。皆默音诵。摄禁於毒。令不得行。迷闷自苏。
　　若禁鬼。真言内加诵底瑟侘底瑟侘。或加迦絮迦絮。迦读居那反。或加路讫洒路讫洒。则禁身住。或加论驮论驮字。则禁鬼喉气不通泄。
　　蛇咬人。画蛇形。把刀。诵一徧割一下。其所咬人蛇即来。以其刀左旋。即成发遣。并归命。诵真言。加二吽字。即禁止蛇并归命。如吽字诵真言。即成解。加二癹咤诵真言。以左大指画地。所咬人蛇即来。去癹咤字。诵二十一徧。以手触额。其所破咬人即起。加持二十一徧。以水洄头上。如轮旋转。兼癹咤诵二十一徧。取水当鼻加持。散四方。即往於本居取水依前加持。覆掷於地。复来。
　　欲取箭。取油加癹咤字。加持二十一徧涂上。箭即出。
　　妇人难产。加持水或油。与饮及涂。即易产。
　　若患疟。加持五色线系腰。即愈。
　　牛畜等疾。加持黑线系颈项。即瘥。
　　患风魅者。加持油与饮。即瘥。
　　患眼者。加持水与洗。即瘥。
　　一字奇特经云。观世音菩萨言。我曾忆念超恒河沙数劫。有佛名宝髻如来。世界名妙慧。我当彼时。贫匮卖柴。方便活命。闻如来无量功德。营斋供之。作是愿言。一切众生。勿令贫匮。如来即教我持此一字顶轮王。广为我说本教福利。我精进故。得三摩地。得不思议如来加持　世尊言。我过去世阿僧祇劫。有佛名转轮圣王。以三摩地。住转轮王形。我为长者。於如来所。承事供养。时彼如来说此一字轮王真言。我便出家。精进成就。得证持明转轮圣王。具五神通。游於阿迦尼咤天。成熟无量俱胝众有情。安立无上正等正觉　又此真言。文殊普贤及金刚手菩萨等。为人身时。皆修此妙法。而各得成就　又经云。佛在给孤园中。折服外道。诸大菩萨天众鬼神等。各献神咒。咒神畟塞虚空。观世音菩萨现马头身。一切咒神。皆伏而不现。尔时世尊放五色光。光中有菩萨。名帝殊罗施。宣说光聚顶王真言。观世音马头身。亦伏而不现。观世音白佛言。我於一切持咒中王。更无有上。世尊顶上。出帝殊罗施。灭我咒神。更有何法。能灭帝殊罗施。佛言。我有心咒。名曰金轮。最尊最胜。无有过者。能灭帝殊罗施。是故当知。此金轮一字真言。为一切明咒中主宰(金轮心月观图见云来集中)。

一心奉请尊胜佛顶真言曼荼罗法(拜观同上)　　善住天子受快乐后。夜分有声告言。知七日后。命将欲尽。生赡部洲。受七返畜生身。即受地狱苦报。从地狱出。少得人身。出於贫贱。处母胎时。即无两目。诣天帝释所。悲号啼哭。天帝释即与俱往佛所。具以白佛。佛为说此真言。使其先世罪业。消灭无余。寿命增延。受菩提记。印相。二手合掌。屈二头指甲相背。以二大指压二头指头。如弹指势。真言曰。
　　那谟薄伽跋帝(一)　啼隶路伽钵啰底毗失瑟咤[口*耶](长声)佛陀耶(一云归命圣尊三世胜觉)(二)　薄伽跋底(三)　怛侄他(四)　唵(长)(五)　毗输驮(音堕)耶娑摩三漫多皤婆娑(六)　娑破啰拏揭底伽诃那(七)　娑婆皤输秫地阿鼻说(去声)者苏揭多伐折那(八)　阿嘧[口*栗]多毗晒鸡(九)　阿(上声)阿啰(去声)阿诃啰(十)　阿瑜散陀(长声)罗尼(十一)　驮耶输驮耶(十二)　伽伽那(去)毗秫提(十三)　乌瑟尼沙毗逝耶秫提(十四)　娑诃娑啰喝啰湿弭珊珠地帝(十五)　萨婆怛他揭多地瑟咤(长声)那頞地瑟耻帝慕[口*侄]隶(音犁)(十六)　跋折啰迦(长声)耶僧诃多那秫提(十七)　萨婆伐罗拏毗秫提(十八)　钵啰底你伐怛耶阿瑜秫提萨末那阿地瑟耻帝(二十)　末祢末祢(二十一)　怛闼多部多俱胝钵哩秫提(二十二)　毗萨普咤勃地秫提(二十三)　社耶社耶(二十四)　毗社耶毗社耶(二十五)　萨末啰萨末啰勃陀頞地瑟耻多秫提(二十六)　跋折梨跋折啰揭[鞥-合+(白-日+田)](二十七)　跋折滥婆伐都(二十八)　么么(受持者於此自称名)萨婆萨埵泻迦(长声)耶毗秫提(二十九)　萨婆揭底钵哩秫提(三十)　萨婆怛他揭多三摩湿婆娑遏地瑟耻帝(三十一)　勃陀(地耶反)勃陀(地耶反)蒱驮(堕)耶蒱驮(堕)耶三漫多钵哩秫提(三十二)　萨婆怛他揭多地瑟咤(长声)那頞地瑟耻帝(三十三)　娑婆诃(三十四)
　　以绳絣九位。中毗卢。右观自在。自在后慈氏。毗卢之后虚空藏。空藏左普贤。毗卢左金刚手。刚手之下文殊。文殊右除盖障。除盖右地藏。如法供已。想自己心。有圆明月轮。了了分明。有梵书欠字。白色。放大光明。照一切剎。思惟欠字实相义。所谓一切法等同虚空。离诸色相。离诸障碍。於直实理中。观自身作金刚波罗蜜菩萨。佛母菩萨像。左手执莲华。华上有五钴金刚杵。右手仰掌垂手为施愿势。其头冠璎珞。面貌慈愍。拔济一切众生势。作此观想。一切所愿。无不成就。若四部众。书此真言。安宝塔。或金刚台。或高幢头。造十恶五逆诸众生等。於其旁下。往来风吹微尘。落其身上。诸罪即灭。或有风过此而复吹人。少及其身。即得生天。受微妙乐。亦可随意往生净土。持咒人洗手之水。洒及虫身。皆得生天。若有众生。自苦罪重。於白月十五日。洗浴清净。着净衣裳。受八戒斋。於菩萨像前。正心右跪。诵真言一千八徧。罪障消灭。即得总持。辩才清净。或但闻此咒声。一经於耳。即能熏其阿赖耶识。为佛种子。如少金刚。堕於地上。即能穿入。其地虽厚。不能障碍。决定当至本际乃住。若新旧亡者。得咒所加持沙土及身。即生净土。若魂识已入三涂者。其土沾骨。便得生天。若短命众生求寿者。白月十五日。洗浴斋戒。诵真言一千八徧。消障延龄。若就畜生耳中诵是真言一徧。而是畜生耳根闻者。尽此一形。不受旁生。如是咒力。末世行人。依法作坛。施一切供。即为檀施。举动无失。即名为戒。有恼不瞋。即名为忍。勤勇不懈。即名为进。明法不乱。即明为禅。布置端善。分剂适可。即名般若。
　　施食仪轨。西北安尊胜。当是此也。世人以乌瑟腻沙最胜真言当之。又云出梦感经。元度云。梦感伪经也。真言不的。一误也。出处不详。二误也。元度又云。施食一法。当以空师所译瑜伽集要救阿难陀罗尼焰口仪轨经为准。只有十四真言。后人渐加。其失渐远　於观音边受变食咒。观音传咒之人耳。咒是无量威德自在光明如来所说　六道四生。统领上首。皆是住不思议解脱菩萨示现。其中同类受苦。设於方便。令发道意。经言如是耳。面然大士。何尝实指为观世音。而今皆误以为观音　金刚慢改为观音慢。四面八臂降三世明王像改为观音像。破地狱所观梵书吽字改用莲华部纥哩二合。召罪所观梵书穰字亦改为纥哩。元度历指其非。而言余误尚有二十余条。惜未尽见也。

一心奉请大佛顶首棱严王真言曼荼罗法(拜观同上)　　阿难因乞食次。遭大幻术摩登伽女。以娑毗迦罗先梵天咒。摄入淫席。将毁戒体。於时如来放百宝无畏光明。光中生出千叶莲华。有化佛身(此咒神。名帝殊罗施。五佛顶中之光聚佛顶也)。结加趺坐。宣说神咒。敕文殊师利将咒往护。恶咒消灭。提奖阿难及摩登伽。来归佛所(用光聚佛顶真言印)。真言曰(全文不载)。
　　跢侄他(一)　唵(二)　阿那隶(三)　毗舍提(四)　[鞥-合+(白-日+田)]啰跋阇啰陀哩(五)　盘陀盘陀你(六)　跋阇啰谤尼泮(七)　虎[合*牛]都嚧瓮泮(八)　莎婆诃(九)
　　跢侄他以上。皆归敬词。唵字下三十四字。乃咒心也。所谓咒心者。从诸佛微妙心中出生。因此得名。世以悉怛多般怛啰当之。非也。此六字翻白伞盖。非咒心。乃咒名耳。然咒之名亦多灵异。故用之亦多验。
　　是佛顶光明摩诃萨怛多般怛啰无上神咒。是如来无见顶相无为心佛。从顶发辉。彼摩登伽。一听宣扬。爱心永脱。神力冥资。速证无学。末世欲立道场。雪山白牛粪。和沈水栴檀苏合涂坛。方圆丈六。为八角坛。中心置一莲华。华中安钵。钵中先盛八月露水。随安华叶。取八圆镜。围绕华钵。镜外建立十六莲华。十六香炉。纯烧沈水。无令见火(於灰中烧之)。取乳糖酥蜜。置十六器。於莲华外。各各十六。围绕以奉诸佛菩萨。三时护摩(经中不言护摩者。以译师不习密法故耳)。四外悬诸华旛。室中四壁。设十方佛菩萨形像。应当阳。张卢舍那释迦弥勒阿閦弥陀诸大变化。观世音金刚藏。安於左右。帝释梵王乌枢瑟摩。并蓝地迦军茶利毗俱知四天王等。频那夜迦。张於门侧。左右安置。又面八镜。覆悬虚空。与坛场中所安之镜。方面相对。使其形影重重相涉。於初七日中。至诚顶礼诸佛菩萨阿罗汉号。六时诵咒。绕坛行道。一时常行一百八徧(祇是诵此三十七字百八耳。若诵〔令〕文。力必不及。或谓绕百八周。亦非也)。第二七中。一向专心发菩萨愿。心无间断。第三七中。於十二时一向持咒。至第七日。十方如来。一时出现。镜交光处。承佛摩顶。即於道场。修三摩地。身心明净。犹如瑠璃。从三七后。端坐安居。经一百日。有利根者。不起於座。得须陀洹。纵其身心圣果未成。决定自知成佛不谬。是故当知。不持此咒而坐道场。令其身心远离魔事。无有是处。若佛灭后。有能持者。火不能烧。水不能溺。一切诸毒所不能害。一切恶咒皆不能着。恶星退散。八万四千金刚守护。女人求孕。持诵此咒。或佩於身。便生福德智慧男女。诸求长命。果报圆满。皆得成就。安眠无恐。保护修行。入三摩地身心安稳。魔殃退散。不净弊衣。悉同清净。或不能入坛行道。但诵此咒。与入坛者力无异也(佛顶毕。以下佛部)。

一心奉请仁王护国般若波罗蜜多真言曼荼罗法(拜观同上)　　佛以般若波罗蜜多经。付嘱波斯匿王。令其於末世七难起时。请百法师。讲读是经。其难即灭。时金刚手五菩萨等说此真言。国土所在。有受持者。即往拥护。印相。以二手背相附。收二头指。以二小指屈於掌中。以二大拇指各压二头指。置於心上。真言曰。
　　曩谟啰怛娜(二合)怛啰(二合)夜野(一)　娜莫(引)阿哩夜(二合)吠路者娜(引)野(二)　怛他(引)蘖多(引)夜阿啰诃(二合)谛(三)　三藐三没驮(引)野(四)娜莫阿(引)哩野(五)　三满多跋捺啰(二合)(引)野(六)　冒地萨怛嚩(二合)(引)野(七)　摩贺萨怛嚩(二合)(引)野(八)　摩贺迦(引)噜抳迦(引)野(九)　怛你野他(引)(十)　枳穰(二合)娜钵啰(二合)你(引)闭(十一)　恶乞叉(二合)野句势(十二)　钵啰(二合)底婆(引)娜嚩底(十三)　萨嚩没驮(引)嚩路枳帝(十四)　喻誐跛哩你湿跛(二合)宁(十五)　俨避(引)啰弩啰嚩野(引)系(十六)　底哩野(二合)特嚩(二合)(十七)　跛哩你湿跛(二合)宁(十八)　冒地质多散惹娜你(十九)　萨嚩(引)毗晒迦(引)毗色讫谛(二合)(二十)　达磨娑(引)誐啰三步谛(二十一)　阿暮伽室啰(二合)嚩儜(二十二)　摩诃三满多跋捺啰步弥(二十三)　涅哩野(二合)谛(二十四)　尾野(二合)羯啰拏(二十五)　跛哩钵啰(二合)跛你(二十六)　萨嚩悉驮(二十七)　娜摩塞讫哩(二合)谛(二十八)　萨嚩冒地萨怛嚩(二合)(二十九)　散惹娜你(三十)　婆誐嚩底(三十一)　没驮(引)么谛(三十二)　阿啰妳迦啰妳(三十三)　阿啰拏迦啰妳(三十四)　摩贺钵啰(二合)枳穰(二合)(三十五)　播啰弭谛娑嚩(二合)贺(三十六)
　　若国王建立正法护三宝者。佛命东方金刚手。南方金刚宝。西方金刚利。北北方金刚药叉。中央金刚波罗蜜多。五菩萨各持法器。放光救护。令无灾难。先须沐浴。着新净衣。受近住戒。於无边有情。广起悲愿济度之心。入坛供养。结根本印(即手背相附印)。诵真言七徧。即想自身。变成波罗蜜多菩萨。为一切诸佛之母。坐白莲华上。身黄金色。众宝璎珞。徧身庄严。首戴宝冠。系白缯。两边垂下。左手当心。持般若梵夹。右手当乳。作说法印。以大母指压无名指头。从顶至踵。身诸毛孔。流出光明。一一光中。化无量佛。徧诸世界。普为众生。当根宣说波罗蜜多甚深之法。皆令解悟。住三摩地。作此观已。顶上散印。手持数珠。诵一百八徧。如是一日四时。依数念诵。一切灾难。永不复生。

一心奉请佛母大孔雀明王曼荼罗法(拜观同上)　　佛在逝多林祇园精舍。莎底比丘。蛇螫其足。佛说摩诃瑜利佛母明王。命阿难救。应时毒散。安乐而起。印相。二手右压左。内相叉。二大指二小指各直竖。头相拄。即成。结印当心。真言曰。
　　曩莫没驮野(一)　曩莫达磨野(二)　曩莫僧(去)伽(去)野(三)　怛你也(二合)陀(去引)(四)　护护护护护护(五)　曩誐[口*隶][口*隶](六)　弩(鼻上)么[口*隶][口*隶](七)　护野护野(八)　尾惹野尾惹野(九)　度苏度苏(十)　麌噜麌噜(十一)　壁攞闷攞(十二)　底哩闷攞(十三)　伊(上)哩蜜达[口*赖](二合)(十四)　底哩蜜达[口*赖](二合)(十五)　伊(上)哩底哩蜜达[口*赖](二合)(十六)　弩(鼻)谜(十七)　苏弩(鼻)谜(十八)　妒(引)苏帝(十九)　遇(引)攞吠攞(二十)　左跛啰(二十一)　尾么攞(二十二)　伊置哩(二十三)　毗置哩(二十四)　哩置哩(二十五)　尾置哩(二十六)　曩谟窣睹(二合)没驮南(二十七)　唧哩枳枲(二十八)　遇弩哩迦(引)(二十九)　曩谟啰喝(二合)耽(三十)　护(引)啰娜(引)啰(三十一)　嚩嚩洒(二合)睹祢嚩(三十二)　三满帝曩(三十三)　捺舍苏舍你(引)苏(二十四)○(义净译无嚩啰洒睹下三句。有云所求满愿。我名某甲并诸眷属。说所求事。若大旱时云愿天降雨。若大涝时云愿天止雨。若饥馑盗贼疫疾厄难。随事陈说。求请无不如意)　曩莫母驮(引)南(三十五)　娑嚩(二合)(引)贺(引)(三十六)○(按经文中。上自七佛。下至诸天鬼神。皆随喜宣说此佛母明王真言。凡数十章。释迦牟尼救莎底一章。在第三卷内。而此一章。则佛往昔为雪山孔雀王时所持诵者。故特录之)
　　世间灾福逼恼饥馑旱涝。四百四病忧恼斗诤。及鬼魅恼。或所求愿。障碍不成者。皆由无始以未。贪爱无明。虚妄分别。三毒烦恼。不了实相。积集不善之所招感。当作五肘方坛。三重布位。中央八叶莲华。上画佛母大孔雀明王菩萨。头向东方。身白色相。作白缯轻衣。头冠璎珞。耳珰臂钏。种种庄严。乘金色孔雀王。坐白莲华上。住慈悲相。有四臂。右第一手。执开敷莲华。第二手。持俱缘果(状似木瓜)。左第一手当心。持吉祥果(如桃形)。第二手执三五茎孔雀尾。於莲华叶上。右边左旋。画七佛世尊。西北第八叶。画慈氏像。皆头向外。各住定相。於华叶外内院四方。画四辟支佛。四隅画四大声闻(阿难。罗睺罗。舍利弗。目乾连)。第二院。画八方天王。并诸眷属。第三院。画二十八药叉将。及宿曜十二宫神。於坛东安佛母孔雀明王像。其画像法。如前画像。唯不安界道(此是第二座本尊像)。供养如仪。读经者可三五人至七人。更替昼夜不令经声间断。只一人为明闲教法咒师。指撝取与。祇对作法。结印启请圣贤。余人但当至心读经。唯在徧数多。殷重发愿。依三十七圣礼忏。或三时。或六时。其道场。或一日。或二三日。乃至七日。皆可(明代应赴家。以经文编入曲调。佐以铃钹管弦。谓之弹孔雀经。可谓亵慢矣)。

一心奉请大云轮请雨真言曼荼罗法(拜观同上)　　佛在难陀坞波难陀龙王宫。受无边庄严海云威德轮盖大龙王请。说有大云所生加持庄严威德藏变化智幢降水轮吉祥金光毗卢遮那。一毛端所生种姓如来名号。一切诸龙。若能受持。称名礼敬。一切苦难。皆得解脱。即能於此赡部洲内。降注甘雨。药草丛林树木苗稼。一切增长。
　　南无毗卢遮那藏大云如来。
　　南无性现出云如来　南无持云雨如来　南无吉祥云威如来　南无大兴云如来　南无大风轮云如来　南无大云闪电如来　南无大云勇步如来　南无须弥善云如来　南无大云如来　南无大云轮如来　南无大云光如来　南无大云师子座如来　南无大云盖如来　南无大善现云如来　南无云覆如来　南无行云如来　南无光轮普徧照曜十方雷震声起云如来　南无大云清凉雷声深稳奋迅如来　南无布云如来　南无虚空雨云如来　南无疾行云如来　南无云垂出声如来　南无云示现如来　南无广出云如来　南无击云如来　南无云支分如来　南无如着云衣如来　南无云苗稼增长如来　南无乘上云如来　南无飞云如来　南无云名如来　南无散云如来　南无大优钵罗华云如来　南无大香身云如来　南无大涌云如来　南无大自在云如来　南无大光明云如来来南无大云施如来　南无大云摩尼宝藏如来　南无云声藏如来　南无云族如来　南无云摄受如来　南无散坏非时云雹如来　南无大云空高响如来　南无大发声云如来　南无大降雨云如来　南无施色力云如来　南无大云并雨水如来　南无流水大云如来　南无大云满海如来　南无阳焰旱时注雨云如来　南无无边色云如来　南无一切大云示现阎浮提飞云威德明云光一切诸如来至真等正觉。
　　一切诸佛菩萨真实力故。敕一切诸龙。於此阎浮提内。降注大雨。除灭五种雨之障碍。(手印待考)真言曰。
　　多侄他(一)　娑逻娑逻(二)　呬哩呬哩(三)　素漏素漏(四)　那(引)伽喃(去声)(五)　阇婆阇婆(此句并去声)(六)　侍毗侍毗(并去声)(七)　树附树附(八)(○佛实力故大龙王等速来於此阎浮提内所祈请处降注大雨)
　　遮罗遮罗(并去声)(一)　至利至利(二)　朱漏朱漏(三)　莎(引)呵(四)(○此真言文甚长。隋译则兼有华梵。唐译则止存梵音。此数句。寻常祈雨所念诵者。若结坛作法。当诵全文也)
　　欲请雨者。於露地作十二肘坛。中央施一高座。上敷新青蓐。张青帐。座东三肘外。用牛粪汁。画一身三头龙王。诸龙围绕。南方去五肘外。画一身五头龙王。诸龙围绕。西方去七肘外。画一身七头龙王。北方去九肘外。画一身九头龙王。皆以诸龙围绕。四角四华瓶。以金精石黛和水令青。悉使满瓶。瓶内插华蕊。四门安香炉。烧种种香。四面各悬青旛七枚。合二十八旛。皆长一丈。然酥油灯。亦随幡数。设诸杂果酥酪乳糜。安置四面诸龙王前。散华烧香。不令断绝。果食瓶衣。日日须新。不得用故。日初出时。施设供具。读经之人。三时澡浴。着新青衣。先礼诸佛。烧香散华。请一切佛。诸大菩萨。及与一切诸天龙王。为众生故。恒起慈心。不生恶念。以此礼佛及诸功德。回施一切诸大龙王。并及含识有情之类。然后升座。高声读经。昼夜不绝。若一七日。若三七日。必降甘雨(一切如来咒。凡见於大藏秘要者录之。身口心即曼荼啰也)。

一心奉请金刚光焰止风雨真言曼荼罗法(拜观同上)　　佛游摩伽陀国。中路遇黑云恶风雷电霹雳。佛教阿难。以新净瓮盛水。摄逐恶龙。俱入瓮内。奋声诵真言。以水瓮口。覆合露地坛中。止斯风雨。复说饮光真言曰(未传手印。即用金刚拳)。
　　那谟勃陀耶(一)　那摩达磨耶(二)　那谟僧伽耶(三)　怛侄他(四)　唵(五)　[可*欠](呵可切)啰[可*欠]啰[可*欠]啰[可*欠]啰(六)　[可*欠][可*欠][可*欠][可*欠][可*欠][可*欠][可*欠][可*欠](七)　纳莫迦始野播野(八)　怛他誐跢耶(九)　阿啰[可*欠]羝三藐三勃陀耶(十)　悉殿都(十一)　漫怛啰播那莎诃(十二)
　　恶龙霖雨。多时不晴。路地治坛。采时华一千八十朵。持用献佛。便以此华作护摩事。高声紧捷。一诵一投。尽此华已。一切恶风霖雨。一时晴止。若有重障。一设不晴。从一至二。乃至於五。依法行之。无不晴者。行人须沐洁身服。断诸语论。与大慈心相应。即得成就。
　　复有根本心真言。
　　那谟勃陀耶(一)　唵呬哩弭里(二)　战抳弭哩里(三)　战抳战抳蔓陀耶(四)　莎嚩诃(五)
　　此心真言。若有人能信解受持。住高山顶上。以此真言。加持石榴枝一千八十徧。右手执杖。左手结龙王印。随十方面。观视天地。田野苗稼。奋怒大声。一诵真言。一杖拟击。克期止御。方别一千八十徧。则令一切恶毒龙等。身毛悚竖。战怖不安。毒心息灭。而得止恶毒风雨雷电霹雳。龙坐印者。以左手大母指横屈掌中。以中指无名指屈压大母指上。头指直伸微屈。小指直伸不屈(秘要未收者。补於后集)。

一心奉请大宝广博楼阁善住秘密真言曼荼罗法(拜观同上)　　世尊再转法轮。以三昧力。往宝灯世界端严么尼种种清净建立如来所。命金刚手秘密主菩萨。以杵击地。於其裂处。涌出七宝楼阁。楼间现窣堵波。中有三如来身。一曰摩尼宝华幢王如来。二曰种种摩尼如来。三曰金刚超涌王如来。此三佛。於过即劫为三仙人。居於宝山。正念思惟。何等何时。能成正觉。度诸有情。净居天空中告曰。过去一切如来。为欲利有情故。曾说大宝广博善住秘密陀罗尼。才闻此咒。当於无上菩提得不退转。一切佛法当得现前。仙人欢喜。於所住处。便舍身命。身如生酥。销融入地。即於没处而生三竹。生长十月。自然剖开。各於其中现一童子。光色殊丽。相好成就。即於竹下。结加趺坐。入於正定。至第七日。於其中夜。成等正觉。时彼三竹。悉皆变成七宝楼阁。又於虚空中。有大宝广博楼阁善住秘密陀罗尼。以金为字。忽然而现。空中净居。即释迦也。复有侍者名曰净居。常勤承事。得受佛记。即此端严摩尼建立如来是也。根本真言印相。右手头指与母指相拄。以头指甲掐大指甲侧。左手亦尔。二手合掌当心。然后稍屈左右中指。令两头相拄。复展左右无名指。亦令两相拄。各舒左右小指。真言曰。
　　曩谟萨嚩怛佗(引)蘖多(去)南(引)(一)　唵(二)　尾补攞蘖陛(三)　么抳钵啰(二合)陛(四)　怛陀多(五)　你捺舍宁(六)　么抳么抳(七)　苏上钵啰(二合)陛(八)　尾么黎(九)　娑(引)蘖啰(十)　俨鼻隶(十一)　吽(十二)　吽(十三)　入嚩(二合)攞(十四)　没驮尾卢枳帝(十五)　麌呬夜(二合)帝瑟耻(二合)多(上)蘖陛(十六)　娑嚩(二合)(引)诃(引)(十七)
　　复以右手拇指与名指相拄。舒余三指。掩於心上。复以左手拇指与小指拄。舒余三指覆膝上。指面向下。平直展之。名为安慰手也。说心真言曰。
　　唵(一)　嚩日礼(二合)(二)　吽(三)
　　复以右手拇指与名指相拄。舒余三指。仰安膝上。复以左手拇指与小指相捻。舒余三指。以掩於心。又右手大指捻无名指端。仰横当心。展舒三指。左手仰於左膝上。屈拇指一节。余悉展之。随心真言曰。
　　唵(一)　么抳驮(上)礼(二)　吽泮咤(半音)(三)
　　於白[迭*毛]上。画七宝庄严楼阁。於楼阁中。画如来作说法相。坐师子座。右画金刚手十二臂。黄白色。其像四面。正面欢喜。左面忿怒。右面开口。狗牙上出。当头上面。颦眉怒目。头冠璎珞。种种庄严。於莲华上。半加趺坐。左画宝金刚菩萨。四面十六臂。正面欢喜。右面青色。作摩诃迦罗天面。左面绿色。作师子面。头上面。颦眉露齿。作浅绿色。於莲华上半加趺坐。金刚手之下。画吉祥天。后画金刚使者天女。宝金刚下。画饷弃尼天女。后画华齿天女。佛前画七宝华。其华百叶。以金为台。吠瑠璃为茎。华上有百辐轮。光焰围绕。华根上画四天王。被甲执器。下画水池。岸上画持诵人。手持香炉华枝念珠。跪坐瞻仰如来。於宝楼阁上虚空中。画梵天。毗纽天。大自在天。散华供养。若持根本真言。不假简拣时日宿曜。不限斋戒。诵满万徧。白月八日至十五日。洁净洗浴。着新净衣。随力供养。一日三时。诵百八徧。可即於当处寝息。天欲晓时。如来即现其身。金刚手亦现。所有愿者。皆得如意。一切水火冤贼毒害重病。眼耳鼻舌口齿唇头支节等病。轻疟重疟。皆不着身。毒蛇虎狼厌祷咒诅。不能为害。若於此真言。或读或诵(对文曰读。倍文曰诵)。若佩身上。若画衣中。若置幢上。若书经卷。若书素[迭*毛]及墙壁牌版。见者闻者及影中过者。或与行人暂相触者。转触余人。彼诸众生。决定当得不退转於无上菩提。能於现世获无量功德。远离诸业。成就善根　若成就心真言事业者。诵十万徧。即见一切如来。诵二十万徧。得见一切佛土。三十万徧。一切真言法皆得成就。四十万徧。得持明仙中转轮王。五十万徧。一切仙窟龙窟阿修罗窟。悉皆得入。六十万徧。得见一切伏藏。七十万徧。即忆知过去无量生宿命事。八十万徧。即得宝印三摩地。九十万徧。得一切菩萨游戏神通加持。一百万徧。得一切如来灌顶。与一切如来同会。如是倍增而获无量殊胜功德。若欲求雨。取白芥子。加持一千八徧。散掷虚空。应时注雨。若患病重。亦得除瘥(水一瓶。以白及赤及白芥子郁金白檀香各等分。内着瓶中。加持一万徧。灌病人顶。一切重病。皆得除差。所有书符厌祷。皆悉消灭。癫癞白殿。以水澡浴灌顶。亦得除差也)。女人求子。灌顶生男(即以如上药水咒用)。　若诵随心真言。满一万徧。诸障难鬼神。悉来接足礼拜。二万徧。如天中主。所出言辞。彼皆奉行。三万徧。鬼神药叉。悉皆顺伏。四万徧。一切钩召。随意即成。五万徧。钩召人天。皆随我意。六万徧。得无垢三摩地。七万徧。作持明仙中转轮王。八万徧。执金刚手菩萨眷属来现。九万徧。一切菩萨施与无畏。十万徧。见一切佛。到一切剎。通一切经论。於三藐三菩提得不退转。十方如来。皆悉印可。

一心奉请毗卢遮那如来大智拳印真言曼荼罗法(拜观同上)○(印相见前)　　结印持咒。安病人身。其病即差。安於心。诸毒销除。乃至邪印等法。悉得坏灭。安於诸根。诸根圆满。旋绕於身。获大辩才。若诵念佛已。旋转诸方。复安於本心。或自成就。或为他作。得大悦乐。至证菩提。
　　唵(引)(一)　吽(引)(二)
　　若结此印。观想诸佛。当了五蕴如陶师轮。然后身作敬礼。口诵真言。一心正观。住十度。出生陀罗尼门。满足十地行。十无碍解。十八不共法。以毗首羯磨法。饶益众生。以金刚三业。作大佛事。

一心奉请娑罗树王如来消灾吉祥真言曼荼罗法(拜观同上)　　过去娑罗王佛。有大佛顶炽盛光消灾吉祥真言。国王大臣及诸眷属一切庶民。或被五星罗睺计都彗孛妖怪恶星。陵逼帝座。於国於家及分野处所属宫宿。灾难竞起。或镇星陵逼。作诸障难。但於清净处。置立道场。诵此真言百八徧。或千徧。若一日二日三日乃至七日。一心诵持。一切灾难。皆悉消灭。(手印俟补)真言曰。
　　曩谟三曼跢(一)　没驮南(上)(二)　阿钵啰(二合)底(三)　贺哆舍(四)　娑(上)娜喃(上)(五)　怛侄他(六)　唵(引)(七)　佉佉(八)　佉呬(上)佉呬(上)(九)　吽吽(十)　入嚩(二合)啰(十一)　入嚩(二合)啰(十二)　钵啰(二合)入嚩(二合)啰(十三)　钵啰(二合)入嚩(二合)啰(十四)　底瑟咤(二合)(十五)　底瑟咤(二合)(十六)　瑟致(二合)哩(十七)　瑟致(二合)哩(十八)　萨普(二合)咤(十九)　萨普(二合)咤(二十)　扇底迦(二十一)　室哩(二合)曳(二十二)　娑嚩(二合)(引)贺(引)(二十三)

一心奉请药师瑠璃光如来灌顶真言曼荼罗法(拜观同上)　　若人多障。妇女产难。鬼神为病。以五色线作咒索。系病人项。及手足腰腹。作药师像一尊。写经一卷。造旛一口。以五色成。长四十九尺。然四十九灯。灯作七层。形如车轮。安置像前。放生四十九头。其作索时。先加持四十九徧。香烟熏竟。然后一诵一结。作四十九结。将此系之。转药师经四十九徧。所有罪障。皆得解脱。女人临产。亦无所苦。若生孩子。形貌端正。聪明智慧。寿命延长。不遭横苦。常得安稳。鬼神之病。立即除断。(手印待补)真言曰。
　　南无薄伽伐帝(一)　[鞥-合+(白-日+田)]杀祉寠噜(二)　辟瑠璃钵喇婆喝啰阇也(三)　怛陀揭多耶(四)　阿啰喝帝(五)　三藐三勃陀耶(六)　怛侄他(七)　唵(八)　[鞥-合+(白-日+田)]杀逝(九)　[鞥-合+(白-日+田)]杀逝(十)　毗杀社(十一)　三没揭帝娑诃(十二)

一心奉请圣无量寿决定光明王如来真言曼荼罗法(拜观同上)　　未来世中。短命众生。诵此真言。能增寿命。至於百岁。得大利益。六度未圆。闻此真言。速得圆证。为天人师。生彼佛国。(手印俟考)真言曰。
　　曩谟(引)婆(去)誐嚩帝(一)　阿播哩弭多(引)(二)　愈(转舌呼)霓野(二合)曩(三)　素(上)尾[宁*吉](切身)室止(二合)怛(四)　帝祖啰(引)惹野(五)　怛他(引)誐哆(引)野(引)(六)　啰贺(二合)帝三(云)么药(二合)讫三(二合)没驮(引)野(七)　怛你也(二引)他(去)(八)　唵(引)(九)萨(转舌呼)嚩僧塞迦(二合)(引)啰(十)　波哩舜驮(十一)　达[口*栗]么(十合)帝(十二)　誐誐曩(十三)　三(去)母弩蘖(二合)帝(十四)　娑嚩(二合)(短呼)婆(去)(引)嚩尾舜弟(十五)　么贺(引)曩野(十六)　波哩嚩(引)黎娑嚩(二合)(引)贺(引)(十七)○(此即丛林朔望所用以祝圣者。只取圣无量寿四字。吉祥可听耳。其实不曾深考经文义理。俗尚流通。不遵古译。好用后代蕃僧所传。如此真言最初赵宋法天所译。弃之不取。乃录梦感经所载。而又删去数句。字面音声。回乎各别。读者不能究其根源。百误千差。深可慨矣)

一心奉请阿弥陀如来往生净土真言曼荼罗法(拜观同上)　　一切众生。不知自己。迷於名相。妄想轮回。有大觉世尊。悲悯群心。迷於正路。欲使返源还本。必先方便资熏。故未演菩提。先宏净土。不言实相。先重持名。上上等一望而知。如良马见鞭影。下下根千疑不断。如痴蝇困唾余。念佛一门。遂分九品矣。观法十六。约之成二(谓丈六金身。及白毫相)。其中太细。成就必难。略得入门。可以侥幸。持名为显。诵咒为密。显密双修。如鸟二翼。妄想裂破。真宗必圆。但入之不深。亦无多效。古人云。往生神咒。诵之二十万。菩提芽生。诵之三十万。阿弥陀佛。常住其顶(此一月印千江也)。昼夜增长一切善根。临命终时。往生可必。至於诸经所说。净土唯心(小本云。一心不乱。心不颠倒。自然生念佛之心。十六观云。一至诚心。二深心。三回向发愿心。又但发无上道心。大本五经。言心者更不止一处。可细参之)。妙谛所涵。音声最捷(声中亦有光。光中亦有声)○(小本云。微风吹动。诸宝行树。及宝罗网。出微妙音。譬如百千种乐。同时俱作。十六观云。水流光明。皆演妙法。大本云。佛法僧声。波罗蜜声等)其助成净行。振起灵根。莫如以鼓音声王陀罗尼为点缀。而以往生真言为恒课。则松紧皆灵。又复密言成韵。字种含光。佛有全神(如弥陀世尊入密宗。为莲华部观自在王如来。坐孔雀座上。而以梵书左字为心相)。心宜领会。故梵书纥哩字。观作红玻璃色。其功不在持诵真言之下。以字种即是真言心观。名为上品持诵也。心观法法不可得。心心不可得。佛佛不可得。身身不可得。已入真宗。深谐大道。神游净土。上上何难。密宗净土坛场本有专书。以此真言。建立法界。可约为切要法门而修习之。(手印俟考)真言曰。
　　南无阿弥多婆夜哆(一)　他伽跢(二)　夜哆地(三)　夜他阿弥利(上声)(四)　都婆毗(五)　阿弥利哆(六)　悉耽婆毗(七)　阿弥利哆(八)　毗迦兰谛(九)　阿弥哩哆(十)　毗迦兰哆(十一)　伽弥腻(十二)　伽伽那(十三)　枳多迦隶(十四)　娑婆诃(十五)
　　辟除净室。宜春秋冬。精进修持。夏可随意。先供接引像(向东最妙)。香华随分。或三时六时十二时。入中持诵。每诵真言四十九徧。七度为一次。每度先观自心有光。随身引出。其光金色。引而愈圆。不限室中。乃周沙界。光中一佛二菩萨。十方接引无量众生。(若作接引自身观。真可谓小矣)观毕。默想偈云。莲华剎海海涵空。海空徧见莲华宫。莲宫周徧徧空海。空海独露弥陀容。然后出定。不必诵经持名。自成精诣。

一心奉请慈氏菩萨帝释岩真言曼荼罗法(拜观同上)　　慈氏菩萨。於帝释岩。入三摩地。名最上庄严。从定出已。说法教化。诸菩萨若众生。欲当来见弥勒。或今生会见弥勒者。先至心诵此真言。即得安乐无难。见菩萨身。亦随菩萨下阎浮提。於成佛时。听受正法。(手印俟补)真言曰。
　　那摩啰怛那(二合)怛啰(二合)夜(引)野(一)　那谟吠噜左那莎(引)弥你(二)　怛他(引)誐多(引)野(三)　阿啰喝(二合)帝三藐讫三(二合)没驮(引)野(四)　怛[宁*夜](切身)他(五)　唵昧咄侣(二合)怛里(六)　昧怛啰(二合)(引)嚩婆(引)悉你(七)　昧咄侣(二合)怛葛(二合)咤野(八)　三摩(二合)啰三摩(二合)啰(九)　莎刚钵啰(二合)底倪也(二合)(十)　娑啰娑啰(十一)　尾娑啰尾娑啰(十二)　冒驮野冒驮野(十三)　冒驮(引)耨誐帝(引)(十四)　摩诃(引)冒地波哩嚩哩底(二合)多摩(引)那细(引)莎(引)诃(引)(十五)

一心奉请迦叶如来乞食真言曼荼罗法(拜观同上)　　若欲供养僧众修行。僻处清净而无供者。可一人发心。於山顶上。安妙吉祥[巾*((ㄇ@人)/登)]像。诵真言七洛叉。再以吉祥果木。护摩八千徧。夜半以来。天中起黑风云。不得怕怖。但诵妙吉祥八字真言。彼黑风云。即自散去。空中现女人相。向诵者言。我得成就。汝上人起。如是自身与其同伴二十五人。所求饮食。天自雨下。凡随意受用之物。皆得充足。
　　曩莫三满哆没驮(引)喃(引)(一)　阿钵罗(二合)底(二)　贺多舍(引)娑曩(引)喃(三)　怛你野(二合)他(四)　唵(五)　誐誐你(引)(六)　誐誐曩巘喏(引)(七)　阿(引)曩野萨哩嚩(二合)护卢护卢三摩野(八)　摩努娑摩(二合)啰(九)　阿(引)迦里沙(二合)尼(十)　摩(引)尾棱嚩摩(引)尾棱嚩(十一)　野体(引)悉弭(二合)(十二)　旦弭(引)三波(引)捺野娑嚩(二合)(引)贺(引)(十三)

一心奉请释迦如来圣六字增寿真言曼荼罗法(拜观同上)　　此真言。能令诵持之人。消除灾患。增益寿命。一切难中。能作拥护。一切恶病恶曜毒药猛兽。悉不能着。若人书写供养。是名成就最上增益之法。(手印俟补)真言曰。
　　难底黎难底黎(一)　难睹哩(去)(二)　都摩哩(三)　半拏呬(四)俱[口*阑]致(引)(五)　夜度摩帝(引)(六)　娑嚩(二合)(引)贺(引)(七)

一心奉请释迦如来宿命智真言曼荼罗法(拜观同上)　　此真言。若能至心受持。所有千劫之中。极重罪业。皆悉消灭。若能终身不间断者。於七俱胝生。常知宿命。(手印待补)真言曰。
　　那谟(引)啰怛那(二合)室诘尼(去声)(下同)(一)　怛他(引)誐多(引)野(二)　阿啰喝(二合)帝(引)三藐讫三(二合)没驮(引)野(三)　怛[宁*也]他(引)(四)　唵(引)啰怛泥(二合)(五)　苏啰怛泥(二合)(六)　啰怛努(二合)(引)讷婆(二合)味(引)(七)　摩贺(引)啰怛那(二合)枳啰(去声)(八)　啰怛那(二合)三婆味(引)娑嚩(二合)(引)贺(引)(九)

一心奉请释迦牟尼如来消除一切闪电真言曼荼罗法(拜观同上)　　东方有电。名阿伽曩。南方有电。名舍多噜。西方有电。名放光明。北方有电。名燥那么尼。若知此名号。书此真言。安置所住之处。一切闪电。不能妄发。(手印俟考)真言曰。
　　怛你也(二合)他(去)(引)(一)　你弥你泯达[口*隶](二)　怛哩(二合)路(去)(引)迦(去)(引)路(去)(引)枳你(三)　戍(上)攞播(口引)抳(上)你(四)　啰乞叉(二合)啰乞叉(二合)[牟*含](称名)(五)　萨嚩尼你庾(二合)那婆(二合)曳毗药(二合)(六)　娑嚩(二合)(引)贺(引)(七)

一心奉请释迦牟尼如来除一切疾病真言曼荼罗法(拜观同上)　　凡人有疾。宿食不消。风黄痰饮。痔漏淋漓。嗽疟寒热。头痛背痛。或着鬼魅。除决定业报尽者。余一切人。皆可除瘥。(手印俟补)真言曰。
　　怛他也(二合)他(一)　尾么黎尾么黎(二)　嚩曩俱枳黎(三)　室利(二合)末底(四)　军拏黎(五)　嫩奴鼻(六)　印捺啰(二合)儗[宁*页](二合)(七)　母隶娑嚩(二合)(引)诃(引)(八)

一心奉请释迦牟尼如来净一切眼病真言曼荼罗法(拜观同上)　　凡有目病。持此咒者。先作是说。眼垢。风垢。黄病。痰病。三焦病。我(或为他人。则云我及某甲)眼勿令痛。勿令流泪。无有垢翳。得法眼净。(手印待补)真言曰。
　　怛你也(二合)他(引)(一)　呬哩(二)　弭理(三)　黎枳(四)　呬里(五)　系帝(六)　护庾护庾(七)　护也摩宁(八)　护鲁护鲁(九)　怒鲁怒鲁(十)　娑嚩(二合)(引)诃(引)(十一)

一心奉请释迦牟尼如来疗痔漏真言曼荼罗法(拜观同上)　　凡痔病。有风痔。血痔。热痔。癊痔。三合痔。腹中痔。鼻内痔。齿痔。舌痔。耳痔。顶痔。手足痔。脊背痔。秘密痔。支节痔。诵是真言。悉皆乾燥堕落。消灭无疑。痛苦永除。无复血出。
　　怛侄他(一)　頞阑帝(二)　頞蓝谜(三)　室利[鞥-合+(白-日+田)](四)　室哩室哩(五)　摩羯失质(六)　三婆跋睹(七)　娑诃(八)

一心奉请释迦牟尼如来息除贼难真言曼荼罗法(拜观同上)　　凡患贼难。持诵此咒。十二由旬内。皆得安稳。乃至刀剑器仗。悉不能侵。令彼恶贼。不离本处。旋如陶家轮。或加持白线七徧。结作七结。过难即解。所有贼众。皆如禁缚。不能为难。(手印待补)真言曰。
　　怛[宁*也](切身)(下同)他(一)　阿炀路哥(二)　钵啰路计(三)　伊该阿提钵底(四)　藕(引)哩巘驮(引)哩(五)　赞拏哩(六)　摩登儗(七)　惹麌哩(八)　补哥细(九)

一心奉请释迦如来咒时气病真言曼荼罗法(拜观同上)　　此等小事。原无大关。然作用门路。一物不舍。道场大小。随心为之。三密无亏。皆成坛法。手印观想。或有缺遗。用金刚拳。心思佛像。一身三坛。已具足矣。咒时气病时。先念云。南无佛。南无法。南无比丘僧。南无过去七佛。南无现在诸佛。南无诸佛。南无诸佛弟子。南无诸师。南无诸师弟子。令我所咒。即从如愿。念毕持咒。得时气病者。可结缕七徧咒之。并书鬼神名字於纸上。系着缕头(鬼神名不可乱书。纸须竖固之品)。斋戒烧香。正心诵之。(手印未有)真言曰。
　　阿佉尼(一)　尼佉尼(二)　阿佉耶(三)　尼佉尼(四)　阿毗罗(五)　慢多利(六)　波池尼(七)　波提黎(八)

一心奉请释迦如来咒齿咒目咒小儿真言曼荼罗法(拜观同上)　　咒齿先诵云。南无佛。南无法。南无比丘僧。南无舍利弗大目揵连比丘觉意。名闻徧十方。北方健陀摩诃衍山。彼有虫名羞吼。无在某牙齿中止。今当遣使者。无敢食其牙齿。及牙根牙中牙边。虫不即下器中。头当破作七分。如鸠罗勒[(乏-之+虫)*善]。梵天劝助是咒。南无佛。令我所咒。即从如愿(此非密咒。但是华言)。
　　又目痛。诵下真言七徧。(手印俟补)真言曰。
　　颓吱敷般吱敷(一)　頞咤般吱敷(二)　鸠离敷(三)　鸠离比敷(四)　鸠罗鸠腊比敷(五)　沙离莎臈波(六)　提敷伊离敷(七)　伊罗移敷(八)　伊腊鳖敷(九)
　　小儿头痛腹痛。诵下真言七徧。(手印俟补)真言曰。
　　罗那多罗(一)　摩罗提离(二)　耽波罗提利(三)　吼楼寿(四)　无楼寿(五)　闻阇輂(六)　叉輂差(七)○([廿/大/车]读若掬)
　　以下莲华部。或於此莲华法部分二。一名观音部。一名文殊部。似太碎也。

一心奉请千光王静住如来广大圆满无碍大悲心真言曼荼罗法(拜观同上)○(凡非此菩萨专咒。当更探咒主何人。此亦可属佛部。然当机代演者。观音大士也)　　大悲观世音。於往昔时。在千光王静住如来所。住於初地。得闻大悲真言。顿超第八地。心生欢喜。发誓愿言。若当来堪能利益安乐一切众生者。令我即时身生千手千眼。发是愿已。应时身上千手千眼悉皆具足。十方千佛。放光照触。从是以后。恒在佛前。莲华化生。不受胎藏之身。若受持者。成满善根。除一切病。寿考富强。消除障难。手印。两手虚心合掌。头指来去。真言曰。
　　南无(此云归命)喝(是引声。诸部无此字)啰怛那(二合。此云宝)哆啰(二合)夜(引)耶(此云三。顺此方言。归命三宝。耶字。依声明法八转声中。乃第四为声。为彼作礼。故云为也。下皆准此)(一句)　南无阿(引)利耶(二合。此云圣者)(二句)　婆卢羯帝(此云观)烁钵啰耶(此云自在)(三句)　菩提萨埵婆(二合)(引)耶(於上五字。此方语略。略彼三字。但云菩萨)(四句)　摩诃(引)萨跢婆(二合)(引)耶(此云大勇猛者)(五句)　摩诃(引)迦卢尼迦(引)耶(此云大悲者。顺此方言。归命圣者观自在菩萨大勇猛大悲者。此准空师仁王护国真言。释此归敬辞。世有出像大悲像。逐句皆作佛菩萨名。或以为杜撰矣)　唵(上)(七)　萨婆啰罚曳(八)　数怛那怛写(九)　南无悉吉利埵伊蒙阿利耶(十)　婆卢吉帝室佛啰棱驮婆(十一)　南无那啰谨墀(十二)　酰利摩诃皤哆沙咩(十三)(羊鸣音)　萨婆阿他豆输朋(十四)　阿逝孕(十五)　萨婆萨哆(世本有那摩婆萨哆五字)那摩婆伽(十六)　摩罚特豆(十七)　怛侄他(十八)　唵阿婆卢酰(十九)　卢迦帝(二十)　迦卢帝(二十一)　夷酰利(二十二)　摩诃菩提萨埵(二十三)　萨婆萨婆(二十四)　摩罗摩罗(二十五)　摩酰摩榼利驮孕(二十六)　俱卢俱卢羯幪(二十七)　度卢度卢罚阇耶帝(二十八)　摩诃罚阇耶帝(二十九)　陀罗陀罗(三十)　地利尼(三十一)　室佛啰耶(三十二)　遮罗遮罗(三十三)　摩摩罚摩啰(三十四)　穆帝晒(三十五)　伊酰移酰(三十六)　室那室那(三十七)　阿啰嘇佛啰舍利(三十八)　罚沙罚嘇(三十九)　佛罗舍耶(四十)　呼卢呼卢摩啰(四十一)　呼卢呼卢酰利(四十二)　娑罗娑罗(四十三)　悉利悉利(四十四)　苏卢苏卢(四十五)　菩提夜菩提夜(四十六)　菩陀夜菩陀夜(四十七)　弥帝利夜(四十八)　那啰谨墀(四十九)　地哩瑟尼那(五十)　波夜摩那(五十一)　娑婆诃(五十二)　悉陀夜(五十三)　娑婆诃(五十四)　摩诃悉陀夜(五十五)　娑婆诃(五十六)　悉陀喻艺(五十七)　室皤啰耶(五十八)　娑婆诃(五十九)　那啰谨墀(六十)　娑婆诃(六十一)　摩啰摩啰(六十二)　娑婆诃(六十三)　悉啰僧阿穆佉耶(六十四)　娑婆诃(六十五)　娑婆摩诃阿悉陀夜(六十六)　娑婆诃(六十七)　者吉罗阿悉陀夜(六十八)　娑婆诃(六十九)　波陀摩羯悉哆夜(七十)　娑婆诃(七十一)　那啰谨墀皤伽啰耶(七十二)　娑婆诃(七十三)　摩婆利胜羯啰夜(七十四)　娑婆诃(七十五)　南无喝啰怛那哆啰夜耶(七十六)　南无阿利耶(七十七)　婆嚧吉帝(七十八)　烁皤啰耶(七十九)　娑婆诃(八十)　唵悉殿都曼多啰钵驮耶(八十一)　娑婆诃(八十二)
　　此真言名大悲心。当知其形貌相状。於一切处平等心是。无为心是。无染着心是。空观心是。恭敬心是。卑下心是。无杂乱心是。无见取心是。无上菩提心是。真言行人。知是九相。是大悲心。住於净室。澡浴清净。虔诚供养。发宏誓愿(广如大悲陀罗尼经)。入四无量心三摩地智。制心一处。更莫异缘。如法持诵。菩萨是时。当以千眼照见。千手护持。所有世间经书。悉能受持。众生诸病。悉能治之。亦能降伏天魔外道。山精鬼魅横相恼乱者。诵此真言一徧。彼皆被缚。持诵者。若在水中沐浴。其众生得此人浴身之水。沾着其身。一切恶业重罪。皆得消灭。悉能转入他方净土。莲华化生。行於道路。大风时来。吹此人身毛发衣服。余风下过。诸类众生。得此人吹身之风飘着身者。一切重障恶业。并皆灭尽。更不受三恶道报。当知此观世音。於过去无量劫中。已作佛竟。号正法明如来。大悲愿力。现作菩萨。一切人天。常须供养。专称名号(此於大悲菩萨身。作如是随喜赞叹)。集福灭罪。往生极乐也。
　　若患虫毒。取龙脑香。和拙具罗。各等分。以井华水和。煎取一升。於千眼像前。加持百八徧。服之。
　　蛇蝎所螫。取乾姜末。加持七徧。着疮中。即除患疟。取师子虎豹豺狼皮。加持三七徧。披着身上。即愈。
　　蛇螫。取被螫人耳垢。加持三七徧。着疮上。即差。
　　患疟入心。闷绝欲死。取桃胶一粒。如桃核大。清水一升和。煎取半升。加持七徧。服即差。其药莫使妇人煎。
　　耳聋。加持胡麻油着耳中。即差。
　　徧头风。耳鼻不通。手脚不随。胡麻油煎青木香。加持三七徧。摩拭身上。永除　又方。取纯牛酥。加持三七徧用之。亦得。
　　难产者。取胡麻油。加持三七徧。摩妇人脐中及玉门中。即易生。
　　怀妊。子死腹中。取牛膝草一两。清水二升。和煎。取一升。加持三七徧。即出。亦无痛苦。胎衣不出。亦服此药。即下。
　　猝患心痛不可忍者。名遁尸疰。取熏陆香乳头成者。一颗。加持三七徧。口中嚼咽。不限多少。令变吐即差。戒五辛酒肉。
　　若被火烧。取乌牛粪。加持三七徧。涂之。
　　蛔虫蛟心。取白马尿半升。加持三七徧。服之。重者一升。虫如綟索出来。
　　丁疮。取凌霄叶捣汁。加持三七徧。着疮上。即拔根出。立差。
　　眼赤有翳。及努肉。取枸杞叶滤汁。加持三七徧。浸青铜一宿。更诵七徧着眼。即差。
　　患畏。夜卧不安。出入惊怕。取白线作索。诵三七徧。作二十一结。系项。怕畏即除。亦能灭罪。
　　家中横起灾难者。取石榴枝寸截。一千八段。两头涂酥酪蜜。一诵一烧。尽千八徧。灾难除灭。要在佛前作之。
　　夫妇不和。取鸳鸯尾。於大悲心像前。诵一千八徧。带之。即终身欢喜相爱敬。
　　虫食苗稼及树果等。取净沙土。或净水。加持三七徧。散其四边。虫即退出也。净水洒果。虫不敢食。自然保护。
　　此大真言王。若对枯树诵之。尚得生枝叶华果。何况有情有识众生身心。患苦治而不差。无有是处。

一心奉请大悲手眼各各真言曼荼罗法(拜观同上)　　此逐条一一各有真言。随文观想。手印可仍用莲华。
　　若为富饶种种珍宝资具者。当於如意珠手。真言曰。
　　嚩日啰嚩哆啰。吽癹咤(珠之咒曰摩罗摩罗。中含如意赤光等义)
　　若为种种不安求安稳者。当於羂索手。真言曰。
　　唵。枳哩攞啰谟捺啰。吽癹咤(羂索之咒曰摩罗那罗。中含如意坚固义)
　　若为除灭腹中诸病苦者。当於宝钵手。真言曰。
　　唵。枳哩枳哩嚩日啰。吽癹咤(宝钵之咒曰呼嚧呼嚧酰利。作法无念作法自在义也)
　　若为降伏一切魍魉鬼神者。当於宝剑手。真言曰。
　　唵。帝势帝惹睹尾儜睹提娑驮野。吽癹咤(宝剑之咒曰帝哩瑟尼那。金刚王宝剑最坚最利义也)
　　若为降伏一切天魔外道者。当於跋折罗手。真言曰。
　　唵。你陛你跋野摩诃室哩曳。萨嚩贺(跋折罗之咒曰者吉罗阿悉陀夜。降伏诸怨魔无比成就义也)
　　若为摧伏一切怨敌者。当於金刚杵手。真言曰。
　　唵。嚩日啰祇儜钵啰你钵多野。萨嚩贺(金刚杵之咒曰娑啰娑啰。坚固力义也)
　　若为一切处怖畏求安稳者。当於施无畏手。真言曰。
　　唵。日啰曩野。吽癹咤(施无畏之咒曰那啰谨墀皤伽啰耶。中含义若云。贤爱护者唯我光王观自在。当施无畏也)
　　若为眼暗求光明者。当於日精摩牟手。真言曰。
　　唵。度比迦野度比钵啰嚩俚儜。萨嚩贺(日精摩牟之咒曰室佛啰耶。放光义也)
　　若为热毒病求清凉者。当於月精摩牟手。真言曰。
　　唵。苏悉帝揭哩。萨嚩贺(月精摩牟之咒曰度卢度卢。中含明而能决定而能净义也)
　　若为荣官益职者。当於宝弓手。真言曰。
　　唵。阿左尾[口*隶]。萨嚩贺(宝弓之咒曰罚沙罚嘇中含十夫笑言义也)
　　若为诸善朋友早相逢者。当於宝剑手。真言曰。
　　唵。迦摩攞。萨嚩贺(宝剑之咒曰波夜摩那。中含欢喜称名义及成就义)
　　若为除种种病恼者。当於杨枝手。真言曰。
　　唵。苏悉地。迦哩嚩哩哆喃哆。目哆曳嚩日啰嚩日啰。畔驮贺曩贺曩。吽癹咤(杨枝之咒曰穆帝晒。中含解脱义也)
　　若为除灭一切恶障难者。当於白拂手。真言曰。
　　唵。钵那弭儜。婆誐嚩帝。谟贺野惹誐谟贺儜。萨嚩贺(白拂之咒曰摩摩。言诸法离我所。时善之至也)
　　若为善和一切眷属者。当於宝瓶手。真言曰。
　　唵。揭[口*隶]糁满焰。萨嚩贺(宝瓶之咒曰那啰谨墀中含贤爱善护义也)
　　若为辟除一切虎狼诸恶兽者。当於旁牌手。真言曰。
　　唵。药葛钐曩那野战。捺捺啰达耨舍哩野。跋舍跛合。萨嚩贺(旁牌之咒曰罚阇耶帝。中含广博严净义乃度生死也)
　　若为一切时一切处离官难者。当於斧钺手。真言曰。
　　唵。味啰野味啰。野萨嚩贺(斧钺之咒曰悉啰僧阿穆佉耶。中含爱护不舍义也)
　　若为得男女及诸仆使者。当於玉环手。真言曰。
　　唵。钵那给味啰野。萨嚩贺(玉环之咒曰呼嚧呼嚧摩啰。中含作法如意义)
　　若为成就种种功德者。当於白莲华手。真言曰。
　　唵。嚩日啰味啰野。萨嚩贺(白莲华之咒曰羯蒙。办诸功德事义也)
　　若为求生十方佛土者。当於青莲华手。真言曰。
　　唵。枳哩枳哩嚩日啰。部啰畔驮吽癹咤(青莲华之咒曰哩驮孕。莲华心义也)
　　若为得大智慧者。当於宝镜手。真言曰。
　　唵。尾萨普啰那啰葛叉。嚩日啰曼荼攞吽癹咤(宝镜之咒曰室那室那。大智义也)
　　若为面见十方一切诸佛者。当於紫莲华手。真言曰。
　　唵。萨啰萨啰嚩日啰迦啰。吽癹咤(紫莲华之咒曰佛啰舍耶。象王之子义也)
　　若欲得地中诸伏藏者。当於宝箧手。真言曰。
　　唵。嚩日啰。播室迦哩揭囊[牟*含]啰。吽(宝箧之咒曰悉陀喻艺室皤啰耶。中含自在成就义也)
　　若为成就天仙道者。当於五色云手。真言曰。
　　唵。嚩日啰。迦哩啰咤[牟*含]咤(五色云之咒曰摩酰摩酰。中含大自在义也)
　　若为求生诸梵天者。当於军持手。真言曰。
　　唵。嚩日啰。势佉噜咤[牟*含]咤(军持之咒曰陀罗陀罗。能持义也)
　　若为求生诸天宫者。当於红莲华手。真言曰。
　　唵。商揭[口*隶]。萨嚩贺(红莲华之咒曰波陀摩羯悉跢夜。第一座莲华心义也)
　　若为辟除他方逆贼怨敌者。当於宝戟手。真言曰。
　　唵。糁昧野。祇儜贺哩。吽癹咤(宝剑之咒曰摩诃罚阇耶帝。中含最胜广大法道起脱生死苦义也)
　　若为呼召一切诸天善神者。当於宝螺手。真言曰。
　　唵。商揭[口*隶]。摩贺糁满焰。萨嚩贺(宝螺之咒曰俱卢俱卢。中含以螺结界义也)
　　若为使令一切鬼神不相违逆者。当於触髅杖手。真言曰。
　　唵。度曩。嚩日啰[口*郝](髑髅杖之咒曰伊酰伊酰。中含顺教义。亦含顺召义)
　　若为十方诸佛速来授手者。当於数珠手。真言曰。
　　曩谟啰怛曩怛。啰夜野唵。阿那婆帝。尾惹曳。悉地悉驮栗替。萨嚩贺(数珠之咒曰佛啰舍利。得佛珠义也)
　　若为成就一切上妙梵香声者。当於宝铎手。真言曰。
　　曩谟钵娜[牟*含]。播拏曳。唵。阿密[口*栗]担。俨陛。室哩曳。室哩[卤*占]哩儜。萨嚩贺(宝铎之咒曰遮啰遮啰。中含法雷吼时诸行遍空义也)
　　若为一切口辩言辞巧妙者。当於宝印手。真言曰。
　　唵。嚩日啰儜。担惹曳。萨嚩贺(宝印之咒曰萨婆萨婆中含一切乐利义也)
　　若为善神龙王常来拥护者。当於俱尸铁钩手。真言曰。
　　唵。阿嗗噜哆啰迦啰。尾沙曳。曩谟萨嚩贺(俱尸铁钩之咒曰地利尼。中含遮持不善。及推开罪恶义)
　　若为慈悲覆护一切众生者。当於锡杖手。真言曰。
　　唵。那[口*栗]替。那[口*栗]替。那[口*栗]咤钵底。那[口*栗]帝。娜夜钵儜。吽癹咤(锡杖之咒曰弥帝利夜。即慈心义也)
　　若为令一切鬼神龙蛇虎狼师子人及非人恭敬爱念者。当於合掌手。真言曰。
　　唵。钵纳曼惹陵。纥哩。(合掌之咒曰悉利悉利。吉祥殊胜义也)
　　若为生生之处不离诸佛边者。当於化佛手。真言曰。
　　唵。战娜啰婆[牟*含]。咤哩迦哩娜。祇哩娜。祇哩抳。吽癹咤(化佛之咒曰阿啰嘇。我为法王於法自在义也)
　　若为生生世世常在诸佛宫殿中。不处胎藏受身者。当於化宫殿手。真言曰。
　　唵。微萨啰微萨啰。吽癹咤(化宫殿之咒曰罚摩啰。中含最胜离垢无比如意义也)
　　若为多闻广学者。当於宝经手。真言曰。
　　唵。阿贺啰。萨啰嚩尼。你野驮啰。布你帝。萨嚩贺(宝经之咒曰悉陀夜娑婆诃摩诃悉陀夜娑婆诃谓成就一切大义义也)
　　若为从今身至佛身菩提心常不退转者。当於金轮手。真言曰。
　　唵。设那弭左。萨嚩贺(金轮手之咒曰菩提夜。即无上大道心义也)
　　若为十方诸佛速来摩顶受记者。当於顶上化佛手。真言曰。
　　唵。嚩日哩尼。嚩日嚂艺。萨嚩贺(顶上化佛之咒曰菩驮夜。即佛陀耶。菩提树下了了觉知证佛果位义也)
　　若为繁盛果蓏诸谷稼者。当於葡萄手。真言曰。
　　唵。阿摩攞剑。帝你儜。萨嚩贺(葡萄手之咒曰阿悉陀夜。中含无量成就义也)

一心奉请十一面观世音菩萨真言曼荼罗法(拜观同上)　　菩萨欲众生忆念善法。离忧除病。调伏诸魔鬼神。救狱中系解诸厄难。说此真言。印相。合左右腕。二大指并竖。以二头指屈中节。各以头压二大指头。二中指头相拄。二无名指直竖。头指来去。其真言曰。
　　曩谟啰怛曩(二合)(下同)怛啰(二合)(下同)夜(引)也(一)　曩莫阿(引)哩夜(二合)(下同)枳穰(二合)(引)曩娑(引)誐啰吠[口*路]者曩尾喻(二合)(二)　诃啰若(引)也(三)　怛陀(引)(下同)蘖多(引)夜(四)　啰诃(二合)(下同)帝三藐三没驮(引)也(五)　曩莫萨嚩怛陀蘖帝毗庾(二合)(六)　啰诃毗药(二合)(下同)(七)　三藐三没驮(引)毗药(八)　曩莫阿(引)哩夜(二合)(九)　嚩路枳帝湿嚩(二合)啰也(十)　冒地萨怛嚩(二合)(引)(下同)也(十一)　摩诃萨怛嚩也(十二)　摩诃迦(引)噜抳迦(引)也(十三)　怛你也(二合)陀(十四)　娜啰娜啰(十五)　地哩地哩(十六)　度噜度噜(十七)　壹知嚩知(十八)　者隶者隶(十九)　钵啰(二合)者隶钵啰(二合)者隶(二十)　矩苏铭(二十一)　矩苏摩嚩隶(二十二)　壹哩弭哩(二十三)　止哩止致(二十四)　惹(引)罗摩(二十五)　跛曩也跛罗么秫驮萨怛嚩(二合)(二十六)　摩诃迦(引)噜尼迦娑嚩(二合)(引)诃(引)(二十七)
　　依教作法者。用坚好白檀香。雕观世音像。长一尺三寸。作十一头四臂。右第一手把念珠。第二手施无畏。左第一手持莲华。第二手执君持。其十一面。当前三面作寂静相左三面威怒相。右三面利牙出现相。后一面作笑怒容。顶上一面作如来相。头冠中各有化佛。种种璎珞庄严其身。像成作坛。从白月一日至八日。三时念诵。不限徧数。乃至十三日。其日食三白食。广大供养。取菩提树木然火。更别取菩提树木长十指截。以苏合香油揾两头。一千八徧。投护摩炉中。地即震动。其像亦动。顶上佛面出声。赞行者言。善哉佛子。汝能勤苦求愿。我皆令汝满足成就。腾空隐形。持明仙。转轮法王。乃至与我无异。汝必现获如是等成就。
　　若於月蚀时。取酥一两。置於银器。对像前诵真言七徧。自吃及与他吃。一切疾病。皆得除愈。若从初蚀。乃至月还生。无间念诵。当获悉地。
　　人疫牛疫及余畜疫。於像前。取苦楝木。揾芥子油。作护摩。以绯缕左搓作线。粗如铜箸。为两条。诵一徧作一结。乃至七结。系於患者颈下。或头髻中。疫病除息。
　　鬼魅所持。取白线。如前加持。系於寂静面。经宿然后取。结二十一结。系病者头下。即得除愈。
　　他方怨贼来侵。以此像面。正向彼怨贼来所。种种香华饮食供养。取烟脂大如大豆。加持一千八徧。涂像左厢嗔面之上。令彼怨贼不能前进。
　　若人相恨。取五色线搓为索。像前胡跪。一诵一结。作一百八结。系像左厢嗔面相上。经一宿已。解取自系右臂之上。令彼嗔者。和解欢喜。
　　若求善事。取五色线作索。像前一诵一结。成七结已。系着正前像面顶上。经一宿。手取系自身。所求如意。
　　自知有障难。取种种香相和涂像。复以香水洗浴其像。浴像毕已。还收取水。对像加持一百八徧。浴自身体。障难消灭。
　　若患一日二日三日四日疟病者。诵之即愈。
　　鬼打人。或癫痫瘰疬白癞蛊毒等。加持土芥子。和白檀香一七徧涂之。即愈。
　　患邪风。加持油涂。即愈。
　　耳痛。以青木香油。和桦皮煎。加持滴耳中。其痛即止。亦治偏头痛。
　　一切病患处。才诵加持无不除愈。
　　即不先行修持。亦能成就一切事业。
　　第一面瞋印(起立并脚指齐。屈左手小指。以大指压甲上。余三指磔开直伸。将此三指瞋着额上。以右手虎口叉右腰。则四指面前向。作瞋形。此印。能推伏一切恶魔外道。皆无所畏。作此印处。一切鬼神。永皆无有)。
　　第二面高慢印(准前。唯改左手中指名指小指屈入掌中。头指屈中节。与大指头齐头。开二分许。着眉间。指头向下垂。面作宽容。莫作瞋形。若结此印。六道众生。一切皆得离诸苦难)。
　　第三面大瞋印(准前。唯改左大指屈向掌中。以中指名指小指屈抱之。头指直伸。头指头向口。勿令着口。舌与头指一时俱动。面目作大瞋形。作此印法。一切鬼病。悉皆除差)。
　　第四面濡(音软)心印(准前立地。以左手叉左腰侧。右手头指无名指小指屈向掌中。以大指压头指名指上。中指直伸。着眉间。中指头向下垂。面作宽容。莫作瞋形。日日作之。烧香供养。观世音菩萨欢喜随其所欲。皆得称意)。
　　第五面大怒印(准前立地。唯改右手中指直竖。用头指[打-丁+必]在中指背上。头当上节。并屈。名指小指。少少届曲。中指与无名指头。开二寸许。大指直竖。大指头与中指头。开四寸许。大指头着於顶上。中指头向前。莫着头。若结此印。一切恶人恶鬼神等。皆悉变心。转作好心)。
　　第六面诃遣印(准前立地。唯右手屈臂。节斜出外。总伸五指相傅。横掌。以大指侧当胸。勿令着胸。若治鬼病。即以此印掌向右斫之日日烧香作此印者。诸恶障难。一切皆灭也)。
　　第七面得胜印(准前立地。左右二手。各屈大指在掌中。以中指名指小指抱之。左右头指头侧相着。左右中指名指小指背中节相着。将於眉上。翻着头指头向下垂。若作此印。降伏一切鬼神天等。悉皆怖畏。当用治病)。
　　第八面最胜印(当起立地。两脚相离二尺许。脚指并齐。左右中指。屈中节在掌中。次以并二大指压上。左右头指名指小指。指头皆着指侧皆开。合腕。以二大指下节当额上着。指头向上。若作大功德道场。起大风雨。结此印。诵真言一百八徧。将盐末和白芥子护摩。其风雨应时即止。若入坛时被鬼病者。如上护摩。其病即差)。
　　第九面无能压印(当起立地。左右脚跟头相向着。大屈二脚膝。如坐不坐。左右手中指名指小指。屈在掌中。三指中节背相拄着。二头指竖头斜相着。二大指头亦相着。以傅中指侧。将以先着胸上。次举其印。以左右中指名指小指着於额上。头指头向上。菩萨作此印时。天魔鬼神。悉皆倒地。日日作此。并种种供养。能延寿命。寿终生阿弥陀佛国)。
　　第十面无能胜印(起立地。先大屈左脚膝。正直。踹踏地。脚指向前。右脚斜直伸向右边。脚指向前。反叉左右手。头指无名指在掌中。右压左。左右小指中指头相着。并二大指直竖。莫着头指侧。合腕。举印向右腋上着。诵真言七徧。竟更举向额上着。更诵七徧。随何国土。作此法者。五谷丰熟。人民无病。能破一切诸外道法)。
　　第十一面破魔军印(合腕。左右大指小指并竖。头指中指名指各屈。头相离一寸许。诸指头侧。各开半寸许。举之。以腕下在头顶上着之。屈右膝。如前身印。伸左膝。亦如前身印)。

一心奉请莲华如意摩尼转轮心真言曼荼罗法(拜观同上)　　此真言有大神力。犹如摩尼宝。亦如如意树。能满有情一切胜愿。观世音愍众生故。於鸡喇斯山大会中说。满虚空际。起种种色云。天乐和鸣。供养於佛。见闻之人。住慈忍力。印相。二手合掌。二头指屈如宝形。二中指屈相拄如莲华叶合。竖二大指。即成。真言曰。
　　曩谟啰怛曩(二合)怛啰(二合)夜(引)也(一)　曩莫阿(引)哩夜(二合)(引)嚩[口*路](引)枳帝湿嚩(二合)啰(引)也(二)　冒(引)地萨怛嚩(二合)(引)也(三)　摩贺(引)萨怛嚩(二合)(引)也(四)　摩贺(引)迦(引)噜抳迦(引)也(五)　怛你也(二合)佗(去)(引)(六)　唵(引)(七)　斫讫啰(二合)袜底振多(引)摩抳(八)　么贺(引)跛纳铭(二合)(九)　噜噜底瑟姹(二合)(十)　入嚩(二合)(引)攞阿迦啰洒(二合)也(十一)　吽泮咤(半音)娑嚩(二合)(引)诃(引)(十二)
　　大心真言。准前根本印。名指小指外相叉。即成。真言曰。
　　唵(引)(一)　跛娜么(二合)振跢(引)摩抳入嚩(二合)攞吽(引)(二)
　　心中心真言。准前根本印。中指外相叉。小指横竖。即成。真言曰。
　　唵(引)(一)　嚩啰娜跛纳铭(二合)吽(引)(二)
　　若求大功德。修此真言法者。不假占择日月吉宿。亦不断食。亦不沐浴。亦不作坛。着常衣服。明水洒净。如常斋食。当於昼夜居净室中。面东趺坐。想圣观自在。相好圆满。如月初出。放大光明。坐莲华上。右手执如意摩尼宝。左手执金色莲华。身着妙衣。以摩尼珠穿为璎珞。复於心中心。想现骨噜(二合)驮如意轮明王。状淡红色。串华璎珞。种种严饰。右手把钩杖。左手持羂索。於菩萨右边立。次於左边。观有数珠母。左膝跪坐。形赤白色。颈挂数珠。二手捻珠如持课势(部母表为身。明王表为力)。真言明王。合一无异。如是观想。念诵不乱。烧沈水香。运心供养。恭敬礼拜。随心所办。香华供献而不断绝。六时。时别一千八十徧。相续不绝。一一字诵三洛叉。由住瑜伽观法念诵。所有过现五无间罪。极恶业障。自然消灭。百千事业。皆悉能作。无有余真言与此等者。若能受持。厄病皆除。若一日二日至七日热病。风黄脑黄痰癊癫痫蛊毒疔疥。凡是身病。悉皆治之。一切夜叉罗剎毗那夜迦恶魔鬼神。悉不能害。亦不畏刀兵水火恶风雷雹怨家劫盗王贼诸难。官事诤讼。皆得和解。若常五更诵此真言一千八十徧。如上之诸事。皆得解脱。自在如意。若能六时持诵。圣观自在。梦觉现身。住是人前。施与所愿。於一切时。爱护如子。阿弥陀佛。亦现其身。得见极乐世界庄严。斯人舍报。莲华化生。身相端好。识宿命智。又能现世。证诸神通。安怛陀那法。多闻持法。如意珠法。长年药法。雨宝雨法。见伏藏法。入修罗窟法。随意隐形法。种种药法。杵法。瓶法。世出世闲诸所乐法。皆得成就。
　　一者佩药。用牛黄白檀郁金龙脑麝香丁香白豆蔻红莲华须青莲华叶金箔白蜜。各等分。捣为丸。捣时诵真言。日月蚀时。置药像前。调调诵咒。咒药不绝。三相若现。即取受用。与诸部法同。犹如日轮。人所乐见。设若刑戮。以药熏佩。力段段坏。身得解脱。然有毒。不可妄服。
　　二者含药。以龙脑麝香郁金牛黄。相和捣研以天雨水和丸。如梧子大。亦於日月蚀时作法。若药成就。含之口中。一切所求。无不如意。
　　三者眼药。以雄黄。苍耳子烧取沥。红莲华须。青莲华叶。牛黄。郁舍。乾姜。小柏。或云象胆。荜茇。胡椒。海水沫。相和捣研。又以麝香龙脑生白石蜜。各减前药半分。相和精研。盛铜器中。置像前。亦於日月蚀时作法。随所现相。得上中下成就。取点眼中。功能甚广。
　　若天亢旱。以白芥子和酥。三日三夜。如法护摩。则降甘雨。若多霖雨风雹。取护摩灰。仰观空云。加持一百八徧。上散空中。其雨雹即止。

一心奉请六字大明真言曼荼罗法(拜观同上)　　圣观自在。入阿鼻大地狱。度苦众生。及饿鬼等。令得清凉饱满。出大光明。徧照祇陀林园。除盖障问。光从何来。佛言。极乐世界观自在。自毗婆尸佛至今。常来此世。度诸恶趣。今此光明。菩萨在地狱所放。此菩萨威德无比。体同法界。一一毛孔。具百千万三摩地。有一毛孔名宝庄严。无障无碍。亦无触恼。普贤菩萨。入於其中。行十二年。不见边际。若持诵此。当得生彼毛孔中。不受沈沦。得证圆寂。(手印俟补)真言曰。
　　唵(引)(一)　么抳钵讷铭(二合)(引)吽(引)(二)
　　此咒。乃观世音微妙本心。大乘中最精纯。余异瑜伽。犹如糠皮。六字明王。如精好米。书写者。与书八万四千法藏。无有异也。若以大金宝造微尘如来形像。不如书此六字中一字。依法受持。如得如意摩尼之宝。七代种族当得解脱。腹中诸虫。亦证菩提。贪嗔永灭。法藏圆满。破五趣轮回。净诸地狱。断除烦恼。救度旁生。圆满法味。释迦於过去宝上如来所。求此真言而不得闻。莲华上如来为说。我往昔历无量世界。至无量寿佛所。观自在为我说。才得闻之。
　　观行法相。周围四方。方各五肘。中心曼拏攞。安立无量寿。粉布应用因捺啰(二合)祢攞宝粖。钵讷么(二合)啰(引)誐宝粖。摩啰揭多宝粖。波胝迦宝粖。苏嚩啰拏(二合)噜(引)播宝粖。无量寿之右。安持大摩尼宝菩萨。於佛左边。安六字大明王。四臂。肉白如月。众宝庄严。左手持莲华。华上有摩尼宝。右手持数珠。下二手结一切王印。於六字大明足下。安天人种种庄严。右手执香炉。左手托钵。满盛诸宝。於曼拏攞四角。列四大天王。执持种种器仗。於外四角。安四贤瓶。满盛种种摩尼之宝。若人贫乏。不能办宝粖。可别用种种颜色而作之。寄旅亭。行路中。但能运想。成曼拏攞。此真言坛法。能令一切有情。离轮回苦速成佛慧　此乃至灵至捷之法。宣专精用之。大有神应。

一心奉请马头观自在破毒真言坚固真身言曼荼罗法(拜观同上)　　观。慧义。世。普义。音。通义。马。神足义。头。作主义也。此大士。乃西方法坛弥陀部中部母。除五佛顶。彼即咒中王。故於一切密部中自在也(佛顶畏一字金轮佛顶。一字金轮佛顶无所畏。而佛眼尊真言。能调和安帖。以得其力而无伤残。力用无上矣)。最自在者。佛顶真言神。自在中自在。佛顶中一字金轮王也。一字金轮王出。则世出世闲大小自在者。皆失其自在。於一字金轮王前。自在自在者。佛眼尊也。菩萨无有大小。然示现如是相用。众生可得最胜依矣。
　　世间虎狠蛇蝎。螫害有情。或遇得叉迦龙。其毒无比。若为所啮。众咒不护(一切法有五等。谓下下一等。下中上三等。上上一等。也。圣用凡情。皆通此数)。惟诵此真言。彼有毒者反自破坏。伤者能全。(手印俟补)真言曰。
　　伊呬(引)呬摩贺(引)嚩日啰(二合)那契(一)　嚩日啰(二合)日契贺那贺那(二)　捺贺捺贺(三)　钵在钵在(四)　[口*(缆-(罩-卓))]誐[口*(缆-(罩-卓))]誐(五)　惹腊波(二合)惹腊波(二合)(六)　阿(引)尾舍阿(引)尾舍(七)　喝哩屹哩(二合)(引)舞(引)倪也(二合)(引)钵野底娑(引)贺(引)(八)
　　若人夜失不净。取於白线。加持第二咒八百徧。然后作咒索。一诵一结。为三七结。即用系腰。更不漏失也。(手印俟补)真言曰。
　　哆侄他(一)　勃地勃地(二)　素勃地(三)　因达[口*梨](二合)勃地(四)　摩迷轮(上音)迦嚂(上音)(二合)(五)　婆啰谋者都(六)　娑(去音)诃(七)

一心奉请观自在菩萨消伏毒害真言曼荼罗法(拜观同上)　　毗舍离民。遇大恶病。七窍流血。佛命彼民。具杨枝水。请观世音说此真言。鬼即散去。(手印俟补)真言曰。
　　多[口*耶]咃(一)　呜呼腻(二)　摸呼腻(三)　斗婆腻(四)　耽婆腻(五)　安荼詈(六)　般奈詈(七)　首埤帝(八)　般般荼啰啰(九)　婆私腻(十)　多侄咃(十一)　伊梨(十二)　寐梨(十三)　鞮首梨(十四)　迦婆梨(十五)　佉鞮端耆(十六)　旃陀梨(十七)　摩登耆(十八)　勒叉勒叉(十九)　萨婆萨埵(二十)　萨婆婆(二十一)　[口*耶][日*卑]纱呵(二十二)　多荼吪(二十三)　伽帝伽帝(二十四)　腻伽帝(二十五)　修留毗(二十六)　修留毗(二十七)　勒叉勒叉(二十八)　萨婆萨埵(二十九)　萨婆婆[口*耶]啤(三十)　纱诃(三十一)

一心奉请观世音菩萨治五舌塞喉真言曼荼罗法(拜观同上)　　若患喉闭舌缩。咒土三徧。涂痛上即愈。(手印俟补)真言曰。
　　南无勒囊囊利蛇蛇(一)　南无阿利蛇(二)　婆路吉坻(三)　舍伏罗蛇(四)　菩提萨埵蛇(五)　摩诃萨埵蛇(六)　多掷哆(七)　梨蜜梨(八)　梨蜜梨(九)　伽罗梨蜜梨(十)乾陀梨弥(十一)　毗至梨(十二)　娑诃(十二)

一心奉请观世音菩萨诸根具足真言曼荼罗法(拜观同上)　　归命同前(皆如大悲起首)。
　　若有诸根不具者。烧沈水香。加持草百八徧摩之即得满足。(手印俟补)真言曰。
　　多掷哆(一)　秀弥秀弥(二)　乞利乞利(三)　富力泞(四)　三富力泞(五)　富罗尼蓝(六)　阿恒钳(七)　希男多梦钳(八)　婆利富囊罗(九)　毗沙提遮陀婆思尼(十)　比利比利蛇(十一)　婆蓝(十二)　钳菩提(十三)　菩提萨埵婆蓝(十四)　婆利富力囊(十五)　摩奴罗痴三波利富囊摩(十六)　俞婆拔提(十七)　莎呵(十八)

一心奉请观世音菩萨咒肿真言曼荼罗法(拜观同上)　　此咒。以胡麻油。加持三七徧涂之。即愈。咒中仍加归命数语(如大悲咒起首)。凡用此咒。先诵愿文。文曰。天上七女。授我良药。唾山山崩。唾石石裂。唾水水绝。唾火火灭。唾金金缺。唾木木折。唾痈痈死。唾肿肿灭。海中大鱼。化为鳖。雷起西南。不闻其音。虾蟇在中。食肉其心。大肿如山。小肿如拳。唾一肿。千肿止。唾一痈。千痈死。愿令我所咒。即从如意。(手印俟补)真言曰。
　　哆绖他(一)　枳哩枳哩(二)　只哩只哩(三)　毗(上)只哩毗(上)只哩(四)　娑(上)　婆诃(五)

一心奉请文殊师利根本一字真言曼荼罗法(拜观同上)　　佛在净居天宫。为欲守护诸众生故。说此文殊师利童子行轮真言法。若能受持。文殊菩萨。长来拥护。於觉於梦。来现身相。及诸善事。此咒。能消一切灾障。恶梦怨敌。五逆四重。十恶罪等。能禁邪恶咒法。成就一切善事。此真言王。尚能摄召文殊本身。何况其余诸凡圣等(手印俟补)真言曰。
　　唵(引)(一)　齿临(二合)(二)
　　於白[迭*毛]上。画池水。水中生一茎三干曰色莲华。中枝莲华。文殊师利作童子相。头有五髻。金色严身。体着青衣。师子座上。半加趺坐。左足垂下。莲华承之。作说法相。诸相圆满。面有喜怒之容。目观行人。右枝莲华。普贤菩萨。一切庄严。诸相诸足。身紫绿色。着於青衣。真珠璎珞以为络腋。左手执如意宝珠。右手执白佛。左校莲华。画圣观自在。身如中秋月色。诸相具足。一切庄严。亦着青衣。还以真珠璎珞而为络腋。左手执白莲华。右手执金刚拂。面带喜相。瞻仰文殊。其莲华茎。作大绿宝色。二龙王捧之。右近边角。画持诵者。上二角。画二散华天子。若有发无上菩提心者。诵之一徧。能护自身。两徧。能护同伴。三徧。能护一家。四徧。能护一村。五徧。能护一城。百徧。能护一国。千徧。能护四天下。此真言法。疗病护身。当为第一。秘密最上。要而言之。凡有所为。悉皆成就。纵不入坛作法。直尔诵持。手触彼时。即便随意。若於清旦。加持水洗面。能令见者欢喜。加持衣上。见者爱敬。
　　若患齿痛。加持齿木嚼之。揩齿痛处。即差。
　　眼痛。加持盐粖七徧。少点眼中。其痛便止。
　　耳痛。取象马粪聚上所生菌子。并巨胜油。即黑胡麻油。并盐少许。加持七徧。和合研碎。绞汁暖之。漏耳孔中。剎那即差。
　　女人产难之时。取阿咤留洒根。或牛膝根。取无虫水。磨捣令碎。加持七徧。涂在脐下。自然生下。母子俱安。
　　箭镞入骨。拔之不出。以十年酥三两。加持一百八徧。食此酥。兼涂疮上。箭镞即出。
　　宿食不消。腹中结痛。上变下泻。霍乱畏死者。可取乌盐或红盐。加持七徧。研碎。暖水令服。便差。
　　痢不止。橘根木瓜根。磨捣。加持七徧。和水服之。即差。
　　妇女五年十年二三十年不生男女。或自有病。或男子有病。或鬼或毒。当用十年以上酥一两。孔雀尾一两。纳於酥中。加持二十一徧。煎之。捣为末。以石蜜一两。大呵梨勒三颗。去核相和。咒之一百八徧。常以清旦。空腹尽服。於七日中即孕。
　　月水不息。以阿蓝部根一握。捣之。和乳热煎加持一百八徧服之。即差。
　　头痛。以乌翅羽。加持七徧。拂病人头。即愈。
　　疟疾。一日至七日。或长患。纯乳煮粥。着酥一两。加持一百八徧服之。即愈。
　　以要言之。若欲和合一切汤药。将服行者。皆须至心先加持二十一徧。速得如愿也。

一心奉请文殊师利菩萨宝藏真言曼荼罗法(拜观同上)　　佛在净居天宫。般灭度后。於此赡部洲束北方。有国名大振那(亦名震旦)。其国有山。号为五顶(即清凉五台山也)。文殊童子。游行居住。为众说法。饶益群生。此法藏中。有真实最上殊胜无可比法。能为众生作如意宝。拥护一切十善国王。令得如意。寿命长远。甲兵休息。国土安宁。此大威德八字秘密真言。能与众生大黑暗中作光明灯(前六句。归命也)。大精进印相。两手合掌。八指相叉。皆屈掌中。以二大指少屈相并。压着二头指屈节上。真言曰。
　　南无阿钵哩弭多(一)　壤囊微宁湿嚩啰(引)誓捺啰野(二)　怛他(去)蓝多(去)野(三)　南无曼殊室哩曳(四)　矩忙啰部多(去)野(五)　怛你也(去)他(去)(六)　唵(引)(七)　阿(去)味罗吽却哳罗(八)
　　若有见闻此真言者。如佛在世。如见文殊。若或难发心念诵。不能广备供养。又在家。种种逼迫。不可具依法则。但坚持禁戒。忆念不忘。亦得成就。
　　若欲卧时。诵此真言一百八徧。即得好梦。善知吉凶。
　　若患疟。有人对病者面。诵此真言一千八徧。其患即除。
　　国王王子妃后公主。宰辅百官。及众庶等。书此真言。安於宅中。其宅得大富贵。多财宝。儿女聪明利智。相貌端严。人所爱敬。所出言音。奉施无违。象马成群。奴婢无尽。灾祸消灭。一切吉祥也。
　　若能每日三时。念百八徧。所作称意。皆得圆满。设临命终。即得文殊亲现灵仪。为说大乘深妙法藏。即得普门三昧。於生死苦。当永隔别。长依圣者。位阶三地。
　　取净白[迭*毛]。中画释迦。坐宝莲华。作说法相。右画文殊。身佩璎珞。颈挂胭珠。种种妙服庄严。身色如郁金。胡跪合掌。瞻仰如来。作请法势。次右观音普贤虚空藏无尽意。左画弥勒无垢称除一切障月光金刚(左右皆各五)。各处其位。具画本形。又於佛上空中。更画七佛。雷音王佛。除一切障佛。阿弥陀佛。功德处佛。普香佛。难胜行佛。心不动佛。身皆金色。作说法势。散华天子。扶座龙王。皆如法也。文殊下画阎曼德迦瞋怒王。仰观文殊。作曲躬受教势。弥勒下画持法人。勿失本相。如听法势。左右侍从。各画诸天。不得参错(当就本经细考)。

一心奉请文殊师利金翅鸟王真言曼荼罗法(拜观同上)　　佛在净居天。赞文殊师利。顺真言大教。令一切众生。入三昧耶坛。通学地水火风空五种。由知此故。通达一切有情语言。不思议境界。乃至一切傍生。及诸金翅鸟王身法。悉皆通达。说已。文殊化为金翅鸟王。身容广大。无量眷属围绕。说过去百种法。印相。以二大拇指相萦绕。二手如展翅势。即成身印。诸龙若见。不敢违命。真言曰。
　　曩谟三满多没驮(引)喃(引)(一)　阿钵啰(二合)底(二)　贺多(三)　舍萨那南(引)(四)　怛你野(二合)陀(五)　唵舍句那(六)　摩贺(引)舍句娜(七)　尾旦多(八)跛乞叉(二合)(引)(九)　萨嚩跛曩(十)　誐那迦(十一)　佉佉佉呬佉呬(十二)　三摩(十三)　摩奴萨么(二合)啰(十四)　吽底瑟咤(二合)(十五)　冒(引)地萨怛舞(二合)(十六)　枳娘(二合)跛野底(十七)　娑嚩(二合)(引)贺(引)(十八)
　　此真言法。能召龙调龙捉龙。召蛇罚蛇。解一切毒。不为所中。持此法者。当於河岸侧。作六肘坛。画八叶莲华。中央画佛。作说法相。佛右。以粉画大圣文殊。合掌瞻仰。左画那罗延天。四臂持器。近那罗延。画金翅鸟王。作极可畏形。两翅股开。首戴华鬘。神面膺嘴。右手把九头四足蛇龙王。左手执三头四足蛇龙王。衣如天衣。彩色间饰。近金翅鸟王。画罗拏天。於文殊后。画无慧菩萨。善财童子。须菩提。合掌而住。是为中坛。次外院。东边以白灰捻。画金刚杵。南边。以炭末。画剑。北边。以黄画棒。西边以赤画羂索。如是画已。应以三甜(酥蜜酥也)供养。皆如法。或诵根本真言请一切圣众。於一切有情。起大慈心。作龙坐。贴膝而坐。然伽陀罗木火。以蛇刺木揾三甜。护摩一千八徧。即有成就。相现。众蛇来集。献阏伽水。作愿成就。亦诵根本真言发遣。以后。凡有所作。随诵成就。
　　又法。加持土块。投於火中。火即不热。若欲解之。加持草投之。
　　又法。诵真言七徧。加持江河泉。一切鱼不被网。
　　又若弹持诵真言。能召诸鱼。
　　凡一切疾病者。加持咒二十一徧。灌於顶上。病即除差。
　　被毒箭中者。加持水摇溅。其箭即出。
　　欲雨者。依前法。建立坛。取苦楝木然火。以白芥子护摩一千八徧。即降甘雨。若须多。更作护摩。即得随意。
　　取毕钵。加持二十一徧。手执。随方挥处。一切霜雹即去。
　　屋宅火灾。作前法。火即移去。
　　若不欲雪。作前法。雪即止。
　　被蛇毒中者。以泥作四个金翅鸟。诵真言。以水洒彼身上。即掷金翅鸟於四方。彼即各衔蛇来。行人作是言。汝饮彼人毒。毒即清散。便能起立。
　　取弓。加持箭。射四方。即有蛇缠箭却来。行者作是言。饮此毒。其被啮人即起。箭不可用铁镞。
　　加持炭。於地下画蛇。以阏伽木为杖鞭之。其画蛇即去。衔蛇而来。自饮其毒。死者即起。
　　加持幢盖。拂彼中毒死者。或加持乐器。弹系吹之。於彼身边。或以水洒。或以扇拂。或以泥涂。诵真言力。毒死者活。
　　又以萝卜子。捣和麻油烧之。此是钩召速疾香法。

一心奉请大慧菩萨增慧真言曼荼罗法(拜观同上)　　人多忘失。以此真言。加持净水。於[一/(匚*(厂-一)*〡*(巨-匚))]时饮。日日如是。至七个月。或八个月。自然日记千颂。智慧渐增。根性明利。(手印待补)真言曰。
　　怛你也(二合)他(一)　唵(引)(二)　闭祖闭祖(三)　钵啰(二合)倪也(二合)嚩哩驮(二合)你(四)　惹啰惹啰(五)　弥驮(引)嚩哩驮(引)你(六)　地哩地哩(七)　没帝嚩哩驮(二合)你(八)　娑嚩(二合)(引)贺(引)(九)

一心奉请大随求菩萨安稳胎藏真言曼荼罗法(拜观同上)　　所有一切大力鬼神。常於人间。侵害有情。食胎中子。闻此真言。悉皆惊怖。如火然身。余鬼再不食胎中子。反为作安稳也。(手印待补)真言曰。
　　唵(引)(一)　摩尼达哩(引)(二)　嚩日哩(二合)尼(三)　摩贺(引)钵啰(二合)底萨哩(引)娑嚩(二合)(引)贺(引)(四)

一心奉请穰麌梨童女除蛇毒真言曼荼罗法(拜观同上)　　世尊在灵山。游於香醉(山名)。见一童女。百福相好。庄严其身。鹿皮为衣。以诸毒蛇而为璎珞。蚖蝮之类。围绕伴戏。饮毒浆。食毒果。说此真言。若长受持。一切毒虫毒药。不能为害。蛇若啮此持咒人。此蛇之头。当破作七分。然勿於诸蛇前诵此真言。其蛇必死。修此法者。先诵随求真言一万徧。为前方便。然后作法。除毒之时。观想自身为穰麌梨童女。身相绿色。状如龙女。具足七头。项有圆光。应想四臂。右第一手持三戟叉。第二手执三五根孔雀尾。左第一手把黑蛇。第二手施无畏。璎珞耳珰。臂钏脚钏。庄严其身。并以诸蛇用为璎珞。想诸毛孔流出火焰。作此观已。於被螫人前。结根本印。以二手相传。如掬物势。以二小指相并。余八指各散开。微曲。又结随心印。以右手五指散开微屈。如师子爪形。加持自身五处。取一熟铜椀盛水。诵随心真言。加持七徧。以右手掬水。打被螫人心上。所有毒气。渐渐消灭。即於真言中诵增加之句。再取净土。加持七徧。周匝围绕被螫之人。一切诸毒。应时消灭(又瑜伽大教王经云。观想诸佛满虚空中。手持甘露瓶。灌此人顶。复想彼人。口中有一梵书[妳-女+口]字。其毒即时消灭)。又法。於被螫人前。结根本印。数诵吽字一字真言。或想扑字一字真言。皆能除毒。若人受持此法。日诵一徧。非但灭世间诸毒。亦能除灭身中三毒。根本真言曰。
　　怛你也(二合)他(去)(引)唵(引)壹里蜜帝(引)(一)　底里蜜帝(引)(二)　壹里底里蜜帝(引)(三)　努(鼻)迷努(鼻)么(引)里(引)曳(平)(引)(四)　讷泚讷蹉(去)(引)里(引)曳(平)(五)　得羯啰抳(鼻)(六)　嚩羯啰抳(鼻)(七)　羯湿弭(二合)(引)[口*隶](引)(八)　羯湿引(二合)(引)啰穆讫帝(二合)(引)(九)　恶祇(十)　恶伽(去)宁(十一)　恶伽(去)曩伽宁(十二)　壹里曳(十三)　壹里壹里(引)曳(十四)　阿(上)伽(去)(引)夜(引)曳(十四)　阿(上)伽(去)(引)夜(引)曳(平)(十五)　姶(乌合反)播(引)夜(引)曳(平)(十六)　湿吠(二合)(引)帝(引)(十七)　湿吠(二合)(引)多顿妳(引)(十八)　阿(上)曩(引)努(鼻)啰乞晒(二合)(引)娑嚩(二合)(引)贺(十九)
　　随心真言。
　　唵(引)阿(上)枲尔贺(二合)(引)(一)　戍(引)攞尔贺吠(二合)(引)(二)　嚩啰(二合)迦(引)曳(引)(三)　仡啰(二合)娑仡啰(二合)娑(四)　入嚩(二合)罗入嚩(二合)罗(五)　摩贺(引)迦(引)里(六)　摩贺(引)喻祇(引)(七)　湿嚩(二合)里(引)曳(引)(八)　唵(引)颇[齿*来](引)(九)　普咤啰奚(引)娑嚩(二合)(引)贺(引)(十)　吽癹咤(上半音)娑嚩(二合)(引)贺(引)(十一)
　　其增加之句云。
　　左攞娑嚩(二合)(引)贺(引)尾铄娑嚩(二合)(引)贺(引)
　　(以上菩萨部以下金刚部)。

一心奉请金刚萨埵菩萨入智真言曼荼罗法(拜观同上)　　先结印契。二手作金刚缚。二大指入掌中。在小指名指之间。二头指相拄如环。亦如捻状。以金刚语。随意念诵。观前一肘间。有白莲华。上标梵书恶字。字有白光。流入心中。住白莲华上。则能发生微妙智。以是智故。即能如应了觉他心。知过去未来等事。得心坚固。能於一切如来教中。息一切苦难诸怖畏。成就三摩地。圆满一切愿。真言曰。
　　阿衍怛三摩欲(开口呼)嚩日囕(二合)(一)　嚩日啰(二合)萨怛嚩(二合)(二)　弭底萨蜜哩(三合)耽阿尾舍野都(三)　谛曳嚩嚩日啰(二合)枳娘摩弩怛蓝(四)　嚩日啰(二合)吠奢恶(五)

一心奉请金刚手菩萨止疟真言曼荼罗法(拜观同上)　　疟疾诸鬼。食人精光而作活计。诵此真言。能断鬼命。鬼速驰散。(手印待补)真言曰。
　　唵(引)嚩日啰(二合)葛哩摩(二合)尾输(引)达野(二)　萨哩嚩(二合)(引)嚩啰拏(引)你(三)　驮萨帝曳(二合)(引)那三摩野吽(引)(四)

一心奉请大悲空智金刚王请雨真言曼荼罗法(拜观同上)　　用寒林线絣量界道。於坛中心。以寒林中五色粉为绘事(五色者。骨作白粉。炭作黑粉。砖作赤粉。雄黄作黄粉。阪罗叶作绿粉。如无。以石碌代之　密部中。用恶法秽物以胜魔邪。不知其详不敢轻议。又且慢怒染爱忿等以为名相。或髑髅饰杖。人头为数珠之类。亦加倍见恶相以降魔。切不可沙邪想。妄兴疑信。信须全妙。疑必到根。方得力也　若以符取物。或用咒隐形。此中不具大悲正直之光。必遭奇堕。慎之)画空智金刚大明王。八面四足。一十六臂。面各三目。作忿怒相。踏阿难陀龙王。当以香泥捏作阿难陀龙王像(此龙王九头。面目熙怡。状如天神。头上更出龙头)。其龙王及妃。种子字并用朴恶。以五甘露沐浴。散黑色华。次以龙华树汁涂之(或以白蒿汁代之)。复以象眵(目汁凝也)涂龙王顶上。於黑月十四日。取黑牛乳。盛满器中。令黑色童女。合青色线。於坛西北隅。开一小池。以阿难陀龙王。安彼池中。依法厉声诵此请雨真言。(手印待补)真言曰。
　　唵(引)(一)　苦噜苦噜(二)　渴痆渴痆(溺)(三)　末娑末娑(四)　渴咤渴咤(五)　枯咤野枯咤野(六)　阿难多(七)　閦婆葛啰(引)野(八)　那(引)誐(引)提钵多曳(九)　呬呬噜噜绀(十)　萨钵多(二合)播(引)多(引)罗誐耽(引)(十一)　那(引)誐(引)那(引)歌(引)哩沙(二合)野(十二)　末哩沙(二合)野(十三)　誐哩惹(二合)野(十四)　扑(十五)　扑(十六)　扑(十七)　扑(十八)　扑(十九)　扑(二十)　扑(二十一)　扑(二十二)　吽(引)(二十三)　吽(引)(二十四)　吽(引)(二十五)　莎贺(引)(二十六)
　　诵此真言。若雨不降。即当倒诵此咒。即大雨。若再不雨。令彼龙王头破七分。若欲止雨。取寒林衣置於座下。诵此真言。即时止雨。(第二真言也)真言曰。
　　唵(引)(一)　阿哩也(二合)(二)　设摩(二合)舍(引)那毕哩(二合)夜(引)野(三)　吽(引)(四)　吽(引)(五)　吽(引)(六)　癹咤(半音)(七)
　　又成就法。
　　尾卢野(引)尾卢野(引)
　　诵此真言象即奔走。
　　曼摩(引)曼摩(引)
　　诵此真言虎即奔走。
　　底梨野(引)底梨野(引)
　　诵此真言熊即奔走。
　　伊犁弭梨朴扑扑
　　诵此真言蛇即奔走。

一心奉请甘露军荼利菩萨真言曼荼罗法(拜观同上)　　虚空藏菩萨。以慈慧方便。依教令轮。现作大忿怒形。摧伏一切修罗鬼神眷属。流沃甘露。洗涤行人藏识种熏习种子。速集福智。获净法身。印相。两手小指相交入掌。并屈二名指压叉间。二中指并伸。二头指屈如钩。住二中指初节后。如三股金刚杵形。二大指并伸。压二名指背。处於二中指间。真言曰。
　　曩谟啰怛曩(二合)怛啰(二合)夜也(一)　曩谟室战(二合)拏么贺嚩日啰(二合)俱[口*路](二合)(引)驮(引)也(二)　唵(引)(三)　户噜户噜(四)　底瑟咤(二合)底瑟咤(二合)(五)　满驮满驮(六)　贺曩贺曩(七)　阿蜜哩(二合)帝吽癹咤(半音)娑嚩(二合)(引)诃(引)(八)
　　小心真言法。以左手大指压小指甲。余如三股杵形。此名羯磨印。前之真言名大心。印名三昧也。真言曰。
　　唵(引)(一)　婀蜜哩(二合)帝吽癹咤(半音)(二)
　　修观者。入坛礼佛已。结加趺坐。想己身在一一诸佛前。以诸香华而为供养。不起此座。愍念有情。漂流六道。由自心虚妄。迷於真理。作诸不善。感招异熟种种苦果。人天诸趣。耽着五欲。求不得苦。於诸天中作变易苦。以妙觉华。开菩提心。观於寒冰地狱。以梵香芬馥。远离寒冰之苦。於饿鬼趣中。以天妙加持饮食。愿彼等充满。远离悭吝之业。观於修罗旁生。趣色无色界。心器矫诳瞋恚之心更巨。相残及耽着三昧味。以我般若等明。悉除彼等惑缠。不离此观。令一切杂染有情。速登菩提。然后依於仪轨。次第作布字法。令自身成本尊三摩地。即於顶上想梵书唵字赤色。具大光明。照耀十方。次观梵书婀字当心。色如珂雪。内外照耀。如大月轮。次观梵书蜜哩(二合)字。於两肩上。色如虹霓。徧照一切世界。次观梵书帝字於脐轮。色如皓素。光明润泽。照於无边世界。一切恶趣。次观梵书吽字於两[月*坒]。其色如黄金。光明照触无间恶趣。次观梵书颇字安两颈。其色如[纟-八]云。照触彼修罗。速令悟正道。次观梵书咤字安二足掌。素色。其形如半月。流出光明。照触诸外道。令舍邪见。归信三宝。由此布字三摩地。自身变成本尊。应观四面四臂。右手执金刚杵。左手满愿印。二手作羯磨印。身佩威光焰鬘。住月轮中。青莲华色。坐琴瑟盘石。正面慈悲。右面忿怒。左面作大笑容。后面微怒开口。如是观想念诵已。即结金刚缚定。入本尊真言字轮实相三摩地。即於雨目瞳人上。观梵书囕字。色如灯焰。微屈颈闭目。以心慧眼。照了心道。当於胸臆内。观想圆满菩提心月轮。炳现分明。离外散动。由智慧水澄净。得菩提心月影於中现。良久。心专注一缘。即於圆明上。以心真言字。右旋一一布列。默诵三五徧。即观。
　　第一唵字门。一切法本来无所得故(但心缘理。不缘於字。一道清净。徧周法界)。
　　第二阿字门。一切法本不生故。
　　第三蜜哩(二合)字门。一切法我不可得故(即成平等真如自性。成就恒沙功德)。
　　第四帝字门。一切法真如不可得故(内有微细能所缘因缘法义)。
　　第五吽字门。一切法因不可得故(因无所得故。果亦无所获)。
　　第六颇字门。一切法果不可得故(由果无所得故即成究竟圆满法身无漏法)。
　　第七咤字门。一切法无诤故。
　　由一切法无诤故。一切法本不可得。由一切法无所得故。一切法本无生。由一切法无生故。一切法我不可得。由一切法无我故。一切法真如不可得。由一切法真如无所得故。一切法因不可得。由一切法因无所得故。一切法果不可得。由一切法果无所获故。即一切法离诤。由一切法无诤故。获得清净无戏论实相三摩地。周而复始。由一念清净心相应故。获得无碍般若波罗蜜。无始时来。一切业障报障烦恼障。一时顿灭。十方一切诸佛及本尊现前。不久当获随意所乐世间出世间悉地。成就现身。证初欢喜地。菩萨十六大生。证无上正等菩提。
　　若妇人患月水恒出。及一切男女鼻孔出血者。取啰娑善那人苋菜根。各收二两。秔米泔汁及蜜。共和为丸。加持二十一徧。分为小丸。大如梧子。如法服之。其病即瘥。
　　若患鼻塞。又鼻中臭气不通者。取沙糖郁金华及酥。捣和如膏相似。灌之。即瘥。
　　若患半日头痛。以前药摩之。即瘥。
　　若人患眼。以药摩眼上下。即瘥。
　　若人痿黄不能食。腹中气块。喘息不平。咽喉大痛。取石盐阿魏药诃梨勒茴香子乾姜荜苃胡椒七味。等分各取半两。共捣为末。沙糖和丸。如枣大。空腹一服。每服一丸。无所忌禁。能令颜色肥好。丰足气力。
　　以上诸药。皆以牙印加持一百八徧。然后方服。
　　诸方有用牙印加持咒语者。其印相。以左手小指。[打-丁+必]於无名指根背上。次以中指。屈从无名指后。[打-丁+必]压小指背上。仍屈其上节。与无名指相侧着。次以食指(即第二指)。屈中节。压着小指甲。指头向掌。与无名指相侧着。次以大指。斜捺食指及中指二甲上。亦复与无名指相侧着。无名指直竖向上。真言曰(此牙印之真言也)。
　　唵。乌吽。诃那杜那末他。毗阇夜。阇夜蹉啰夜泼
　　若人卒得心痛鬼疰。及中恶者。作此印印其痛处。诵此真言四十九徧。其痛即差。
　　若人中毒卒死者。手捻耳。挽口就耳。诵小心真言二十一徧。加持水七徧。洒面。复诵二十一徧与服。即苏。
　　若人患失心病。东西狂走。或脱衣坐。或乱头发。或取尘土以污其身。复欲行房。数数吃食。皆言不饱。或相打杀。不避水火。如是种种多端。决定知是鬼入身中。令作此病。行人与作二肘水坛。手执香炉。供养诸佛。烧安息熏陆二种香。病人头上作护身印。数诵真言。不一二日。其病即瘥。
　　若被毒药入腹中者。手执刀子。至心诵真言一百八徧。以此刀子遥画彼人身上。即差。
　　诵此咒者。若欲食时。为军荼利出食少分。诵真言七徧。所在之处。恒随拥护。日日作之。金刚军荼利心大欢喜。长不远去。治病大验。
　　此甘露金刚法。於治病最宜。然或不得好梦。不可去。或病人家使者来。面向西南西北。其病不差。或使者举左手。数数摩面。皆不吉祥。若去。即失名闻。

一心奉请密迹力士大权神王(即秽迹金刚也)真言曼荼罗法(拜观同上)　　佛於跋提河边娑罗双树间。临入涅盘。有螺髻梵王。将诸天女。共相娱乐。不来觐省。时诸大众。驱小咒仙。往彼令取。才嗅秽气。锁禁中围。复策金刚持咒而去。乃至七日。无人取得。尔时根本智佛。常乐寂光乃以后得智大徧知神力。随在心。化出不坏金刚。即自腾身。自梵王所。指其秽物。变为大地。二部咒仙。各还神通力。梵王发心来至佛所。(手印用金刚拳等)真言曰。
　　唵(引)(一)(○上音读。从胸引声至喉中。俗传读作瓮音。恐未可信)　[口*佛]咶啒[口*聿](二)　摩诃般啰(二合)(三)　很那碍(四)　吻汁吻(五)　酰摩尼(六)　[口*微]咭[口*微](七)　摩那栖(八)　唵斫急那(九)　乌深暮(十)　啒[口*聿](十一)　吽吽吽(十二)　泮泮泮(十三)　泮泮娑诃(十四)(○古经。本咒四十三字。唐太宗朝人多持诵。感验非一。后人除去十字而不灵。以防妄用。今不除去)
　　时有梵王名曰救世。启告大权神王。愿得久住世间。拔济众生一切苦厄。是时神王为住一七日。与螺髻梵王。及诸海会众。说法身无相。淫瞋邪见。覆蔽真如。如青天无物。黑云瞥起。皆汝心造。非从外来。满七日已。即入寂定。次有化神王。忽然乘空而至。手提贝多白[迭*毛]数丈。香胶矾粉诸般颜色。右手引笔。画出三面八臂九目大威德神王像。身青黑蓝淀色。赤发上竖。八龙缠臂以为庄严。右一手开山印。二手金刚杵。三手宝铃。四手宝印戟。左一手都摄印。二手火轮。三手索。四手宝剑。左脚按阎浮界。踏宝石上。右脚印空翘之。吽光猛焰。作大忿怒。如是画已复划四大宝印。书四十二灵符。指结五印契。悉皆付与螺髻梵王受持奉行。尔时化王。与螺髻梵王摩顶受记。号清净光明如来。遂隐入本神王身中。本神王紫金光聚。隐入金棺。神王言。凡诵一切真言。先须作坛。诵此真言。不须作坛。但以沈檀香木。刻一跋枳金刚[楛-古+(太/皿)]杵(跋枳即跋折啰。此言金刚也　陀。罗尼集经。载金刚商迦罗坛印法云。画作人面。其面头上画跋折啰形。立着头上。其身画作杖形。如锡杖)。於佛塔中。或静室内。用香泥涂地。随其大小。於[巾*((ㄇ@人)/登)]像前。设一盆器。满盛净水。置杵其上。诵三十万徧。以为先行。然后於月圆夜。广设供养。竟夜持诵。声不断绝。即见水涌杵动。放光照耀。或变作种种异物。亦勿怪之。专意更诵。其杵升起。离地三尺。或五六七尺。乃至一丈。行人即须归依忏悔发愿。我於彼时。即现真身。随行人意。常为给使。所愿乐者。并皆速得如意。我即授与菩提之记。若有雷电霹雳毒龙卒风恶雨者。即作止雷雹印。以左手中指无名指小指并屈掌中。头指直竖。以大拇指捻头指中节上。诵真言。以印遥指雷雹之处。自止。若欲治人病者。作顿病印。右手庄严。左手头指中指如押索文。屈向掌中。余三指并直竖。加持一百八徧。以印顿病人七下。立差。若病人临欲死者。结禁五路印。左手无名指屈曲向掌中。余八指皆直立。置於心上。高声诵真言一百八徧。魂魄还体。若治邪病者。於患病人头边烧安悉香。诵真言。立除之。若治蛊毒病。书患人名字於纸上。加持即差。若治伏连病者。书患人姓名。及作病鬼姓名。埋患人床下。诵真言。其鬼速奉名字。自出现身。便令彼鬼。看三世之事。一一具说向人。其病速差。若有患时气病者。行人见之。即差。若欲令行病鬼王不入界者。於十斋日诵此真言一千八徧。能除万里衰患。若欲令一切鬼神自来归伏为给使者。取水三升。着铜器中。以净灰围之。即作都摄录印。以二无名指并屈掌中。令背相着。二中指头相捻。二头指及小指各如开华。以大拇指捻头指中节。默诵真言一百八徧。其世界内所有鬼神。并来云集。自现其身。任行人驱使。若禁山者。所至之山。诵真言百徧。大叫三声。即作印。以右手无名指屈於掌中。中指食指大指并直竖。向山印之。进退各七步。一诵一印。左右上下顾视。一切鸟兽并移出山。此真言法。能令枯树生枝。枯泉出水。枯山生木。野兽归降。夜叉罗剎充为侍者。毒蛇恶鬼不敢伤人。求辩才得辩才。求珍宝得珍宝。一切所作。皆悉能办。凡诵真言者。先诵南无本师释迦牟尼佛。南无化身释迦牟尼佛。南无大权神王佛。各十声。然后念诵。

一心奉请不动使者剑印真言曼荼罗法(拜观同上)　　此剑印。以左手大拇指。捻无名指小指头直伸头指及中指。名剑鞘。又以右手大指。捻无名指小指甲上。直伸中指头指。为剑。内左手掌中。左头指屈捺大指如环。令中指头直竖。名剑印。安心上。诵真言七徧。辟一切毒恶。移安顶上。若有服毒欲死。作此印。诵七徧。即可。若欲结界。辟鬼神。开恶云等。即安左膝上。如拔刀剑状。用力拔之。於顶上右旋三匝。随意远近。以剑竖安眉间。少时而止。一切无敢犯者。真言曰。
　　唵(引)(一)　阿者啰迦那步陀制咤迦(上)(二)　吽吽(三)　可伊可伊(四)　一谭(上)蘖哩酰(五)　摩诃哩毗沙塞多恶(六)　纥哩(二合)[亢*鸟]泮(七)

一心奉请乌枢瑟摩金刚出死儿真言止儿啼真言解秽真言曼荼罗法(拜观同上)　　有口法印供养真言。先以右手无名指小指。从左手无名指背后。入中指无名指歧间。以右大指压右无名指小指甲上。握左无名指小指。次屈左无名小指。复以左大指。压左无名指小指甲上。作环相钩。竖右中指头相拄。左头指向左中指后小曲。右头指向右中指前小曲。若妇人产。腹中儿死不得出者。以水掬手。和少许阿魏药。诵供养真言一百八徧。令服。死儿即出。真言曰。
　　唵(一)　跋折啰俱噜驮(二)　摩诃娑罗(三)　唵(四)　入[鞥-合+(白-日+田)]入[鞥-合+(白-日+田)](五)　摩诃入[鞥-合+(白-日+田)](六)　主罗主罗(七)　企罗企罗(八)　娑罗娑罗(九)　诃罗诃罗(十)　驮罗驮罗(十一)　娑诃(十二)
　　止啼者。於素帛上钞真言。加持五色线作索。中心系真言。还以此索。一诵一结。作一百八结。系小儿颈下。不畏一切鬼神。其啼即止。儿亦得长命。真言曰。
　　那(上音)谟(上音)摩哆哩(二合)伽那(上音)写(一)　跋折啰俱噜驮夜(二)　跢侄他(三)　朱噜提(四)　朱噜提(五)　朱主噜提(六)　莎诃(七)
　　若见死尸。妇人产处。六畜产生。血光流处。见如是等种种秽时。即结印。以二小指相钩入掌中。二无名中指食指。直竖相傅。二大拇指。安在掌中二小指上。合腕。诵此真言。即得清净。若不尔者。面上生疮。必被殃害。真言曰。
　　修利修利(一)　摩摩利摩利(二)　修修利(三)　莎诃(四)
　　以上金刚部　以下宝部。

一心奉请圣持世雨宝真言曼荼罗法(拜观同上)　　憍睒弥国妙月长者。发愿为大施主。欲令贫窭者可得富饶。有疾病者免於疾病。佛为说此圣吉祥持世真言。受持之者。自然仓库盈溢。珍宝丰足。周给亲属。无有尽竭。其手印。名指小指虚心合掌。头指中指第三节屈。大拇指竖。其真言曰。
　　曩谟(去引)(一)　啰怛曩(二合)怛啰(二合)夜(引)野(二)　唵(引)(三)　嚩素驮(引)嚟(引)(四)　娑嚩(二合)(引)贺(引)(五)　唵(引)(六)　室哩(二合)(引)嚩素母[宁*吉](七)　娑嚩(二合)(引)贺(引)(八)
　　於新细绢上。中央画佛。右边圣观自在像。左边金刚手像。从佛中间。安持世像。身形金色。左手执果。右手作施愿相。容貌熙怡。光明如日。座前龙王。手捧宝匣。珍珠宝瓶。珊瑚玛瑙金银琉璃种种众宝。上安诸天宝云细雨。右大吉祥天。左吉祥宝掌天。皆手捧莲华。作安慰相。行人於此像前。专心持诵。或一七日。或二七日。从寅时入坛。乃至夜分。念诵无间。持世菩萨。即为现身。降其福佑。随行人愿。令得满足。尔时妙月长者家。弹指之顷。忽然而雨金银珍宝谷麦财物。广大仓库之中。悉皆充满。妙月长者。绕佛千匝。礼足而退。
　　若有人藏於财物。后时废忘。如法诵持。财物必复得。
　　若以胡麻护摩。一粒一烧。至八百徧。必获大喜。富贵充足。
　　若以白芥子和酥。护摩。王获喜庆。国土无灾。
　　若有人将欲种田。澡浴斋戒。以菩萨像。安於田中。复用香华饮食珍重供养。念菩萨名。至八百徧。又加持香水八百徧。满注贤瓶。安在像前。令种田人。及牛耒耜。行列而立。以贤瓶水洒之。令持诵人绕此田地及彼人牛。行於七匝。方可下子。
　　将欲收田。於田四隅。如法斋僧。复用尊像安置田中。念菩萨名。加持香水。俱八百徧。净心供养。以水洒之。谷实倍增。离诸灾难。
　　若量谷时。想念菩萨尊号。不得出声。专志默诵。量毕以来。乃亦倍增。
　　若收藏时。先於仓内画二矮人。裸形大肚。手执栲栳。作泻谷势。谷形金色。复将菩萨安於仓内。阏伽香华。伞盖幢幡。种种供养。复用牛乳洒在仓内。持诵真言。除去诸物。方入财谷。吉祥无患。

一心奉请摩利支大菩萨真言曼荼罗法(拜观同上)　　此菩萨有大神通。长行日前。日不见彼。彼能见日。无人能见。无人能知。若有知彼摩利支天名。求加护者。应作是言。我某甲。知摩利支天母。有大神力。我今归命。愿护我身。亦无人能见我能知我。乃至捉缚诳害我。损财物。遇冤家。印相。二小指二名指。右压左。内相叉。直竖二头指相捻。以二中指。各缴头指背。向前。头相拄。二大指并竖。即成。诵身心二真言七徧。屈二大拇指招之。即名迎请印。兼以此印加持五处。真言曰。
　　曩谟(引)啰怛曩(二合)怛啰(二合)夜野(一)　怛你也(二合)他(去)(引)(二)　遏迦么枲(鼻音)(以下同)(三)　沫迦么枲(四)　阿(上)度(引)么枲(五)　紫(引)钵啰么枲(六)　摩诃紫钵啰么枲(七)　頞怛驮(引)曩谟枲(八)　么(鼻)(引)哩(引)紫野么枲(九)　曩谟(引)娑睹(二合)帝(十)　啰(转舌)乞洒(二合)啰乞洒(二合)[牟*含](引)(十一)　萨嚩萨怛嚩(二合)(引)难(上)左(十二)　萨嚩怛啰(二合)(十三)　萨嚩婆(去)踰(引)钵捺啰(二合)吠(引)毗药(二合)娑嚩(二合)(引)贺(引)(十四)
　　心真言曰。
　　娜莫三(去)满多没驮(引)南(一)　唵(引)(二)　摩(鼻引)哩(引)唧(引)娑嚩(二合)(引)贺(引)(三)
　　持此法者应作是愿。王难中护我。贼难中护我。行路难中护我。失道旷野中护我。水火难中护我。刀兵军陈难中护我。鬼神难中护我。毒药难中护我。恶兽毒虫难中护我。一切冤家恶人难中护我。佛实语护我。法实语护我。僧实语护我。天实语护我。仙人实语护我。一切时一切处。愿常护我弟子某甲。娑嚩(二合)(引)贺(引)。若欲供养。应用金银赤铜。或白檀紫檀。刻天女形。可长半寸。或二寸以下。於莲华上。或立或坐。头冠璎珞。种种庄严。极令端正。左手把天扇。其扇如维摩诘前天女扇。右手垂下。扬掌向外。展五指作与愿势。二天女执白拂。侍立左右。作此像成。戴於顶上。或置臂上衣中(大小便时。离身放着。勿误)。以菩萨威神之力。不逢灾难。於怨家恶人处。决定得胜。若求现身获胜愿者。应画童女相。如黄金色。身着白衣。顶戴宝塔。左手执莲华。右手施愿。坐金色猪身上。复有群猪围绕(道家所谓斗母。彷佛如此)。后有无忧树。安置坛中。种种供养。并作护摩。摩利支天。必现其身。所求胜愿。决定成就　隐形法。以左手虚掌作拳。大指微捻头指甲。如环。以下三指握拳令密。掌中作孔。安自心前。想自身入此印孔中。以右手平掌右旋。摩此印。便盖孔上。想此印。即是摩利支天菩萨身。我自身隐藏於摩利支天菩萨心中。一心专注。无间念诵。必获菩萨威神加护。一切冤对。悉不能见　又法。观想己身为毗卢遮那佛。结毗卢印。忆念[牟*含]字(梵书)时。月轮出光。普徧照耀。变成摩利支天菩萨。诵心真言。是时菩萨。手执针线。缝彼恶人口之与眼。令不侵害　欲向他人处索所爱物。取白昌蒲。加持一千八徧。系自臂上乞之。无不得者。
　　又欲见贵官者。以白芥子。每日三时护摩一百八徧。七日讫。得彼敬爱。
　　又热病。取好青草拟口。加持二十一徧。以摩病者五十四徧。并诵真言。即差。
　　日日三时。诵真言一徧二徧。作大护身。三徧。作大结界。五徧。所爱之人任意即得。六徧。诵咒结界。夜入冢墓。一切无畏　又法。取江水两边泥土。作一百鬼形像。其大鬼王名曰毗那夜迦。作象头形。其余诸鬼。别作诸禽兽形。其身手脚。总作人形。长四指。或八指许。研紫檀木水。和泥作坛。以五色土作座。中心一座。北面二座。南面二座。东面二座。於中心座。着鬼王像。其余六座上。分着九十九鬼像。以香华饮食酥灯供养。并取安息香和酥护摩。行人於西门坐。面向东。诵真言七徧。以七种色线。加持二十一徧。然后取坛三面诸鬼像。聚就於中心鬼王边。一处着之。以七色线总缚鬼像。取犊子粪一百八团一诵一烧。至娑嚩贺时。先喝云缚一切鬼。然后喝云娑嚩贺。如是尽百八徧。别处掘地。深至人腰。作孔。将所缚诸鬼像。着於孔中。以诸香华饮食种种供养。然后坚筑平复。其鬼永不得出。作此法者。即得摩利支天一切咒验。

一心奉请摩利支天缚贼真言除睡真言曼荼罗法(拜观同上)　　若人被贼。烧香诵真言。若有疑者。并称名。不知者。但当面诵真言。真言之。贼即自缚。自道盗物。得已。然后解放。(手印待补)真言曰。
　　补噜那补噜那(一)　主噜诃主噜诃(二)　萨写(三)　娑婆(二合)(引)诃(引)(四)
　　伽咤伽咤僧伽咤(一)　我今为加咤(二)　终不为解加咤(三)
　　若人坐禅多睡。於佛前。至心诵除睡真言。自然少昏睡。(手印未详)真言曰。
　　怛侄他(一)　伊底弥底(二)　只底比迦那(三)　膻底波陀耻(四)　莎嚩(二合)贺(引)(五)

一心奉请大功德天女真言曼荼罗法(拜观同上)　　此天居北方毗沙门王功德华光园中。若有欲得财宝增长者。当於自所住处。净洒洗浴。着鲜白衣。妙香涂身。至心三称宝华琉璃世尊名号。礼拜供养。烧香散华。亦当三称金光明经。至诚发愿。所以香华种种美味。供养彼天。散洒诸方。作功德天身印。二名指左右相钩於掌中。二小指直竖。头相离一寸。二中指直竖。头相拄。二头指。拄二中指背上第三节。二大指并直竖。头指来去。说真言曰。
　　富离波楼那(一)　遮利三曼陀(二)　达舍尼(三)　摩诃毗诃罗伽帝(四)　三曼多(五)　毗陀尼那伽帝(六)　摩诃迦梨波帝(七)　波婆祢萨婆多诟(八)　三曼陀(九)　修钵梨富隶(十)　阿夜那达摩帝(十一)　摩诃毗鼓毕帝(十二)　摩诃弥勒簸僧祇帝(十三)　酰帝筛(十四)　三博祇悕帝(十五)　三曼陀阿陀(十六)　阿[少/兔]婆罗尼(十七)(○娑婆诃者云散去。此咒求财物。不可云散去。为是不着娑婆诃句也)
　　画像法。用未嫁女十五岁者。织绢一丈四尺。坛中供释迦像。门外作三七人斋。若无者。七人至三人亦得。其像长一肘一尺三寸五分。除其光座。身仪端正。作赤白色。二臂。着天妙衣。宝冠璎珞。环钏耳是。种种庄严。左手持如意珠。右手施愿。於华台上坐。左边画梵摩天。手执宝镜。右边画帝释天。如散华势。背后各画宝山。於天像上。作五色云。云上安六牙白象。象鼻绞玛瑙瓶。瓶中倾出种种宝物。灌功德天顶上。天神背后。画百宝华林。头上画作千华宝盖。盖上作诸天伎乐。取华供养。座下画行人。手执香炉。瞻仰天像。作此像已。於自所居房舍屋宅。洁净埽除。以香泥涂地。烧微妙香。净敷好座。以种种华布散其地。以待彼天。彼天尔时。於一念顷。入其室宅。即座而坐。从此日夜。令此居家。无所乏少。若金钱珍宝牛羊谷米。一切所须。即得具足。复以己所作善根。回与彼天。彼天终身不远其人。随心所求。令得成就。
　　以乌羊毛绳。一咒一结。作二十一结。系病人痛处。即差。
　　丁香叶龙脑。捣为末。加持一千八徧。用涂心上。取一分以绯袋盛之。安顶上。见者爱敬。
　　行人若欲得自来供养。一日三时。以方盐及酥蜜护摩一百八徧。如是十五日。百味饮食。自来供养。行人无所乏少。
　　以谷麦小豆。护摩一千八徧。一日三时。满足四十五日。一切谷麦豆等。皆来聚集。
　　以石榴枝涂酥酪蜜。护摩一千八徧。家内祸自消。

一心奉请大吉祥天女十二名号真言曼荼罗法(拜观同上)　　十二名号。一吉庆。二吉祥。三莲华。四严饰。五具财。六白色。七大名称。八莲华眼。九大光耀。十施食者。十一施饮者。十二宝光。总称为大吉祥也。上加南无。下增尊天二字。持此十二名号。能除贫穷。速获一切。财宝丰饶。吉祥安乐。(有手印。以左手如持珠。右手如施愿。可用也)真言曰。
　　怛你也(二合)他(去)(引)(一)　室哩(二合)抳室哩(二合)抳(二)　萨嚩迦(引)哩野(二合)娑(去)(引)驮[宁*页](三)　悉[宁*页]悉[宁*页](四)　[宁*页][宁*页][宁*页][宁*页](五)　阿(上)洛乞史茗(二合)曩(引)舍野娑嚩(二合)(引)贺(引)(六)

一心奉请大辩才天真言曼荼罗法(拜观同上)　　一切真言。有秘要所未收者。入后集。或云来集。梵字诸图。云来集多载之。
　　此辩才真言。先补於此。因尊天感应甚灵。用不停机。故急附於此。然须知此书所戴。略法俱多。欲考其详。本书具在也。
　　本书。谓各出一种经本也。辩才天事。金光明最胜王经详之。
　　吉祥天法。彼经亦详。然亦有同异繁简。不同一定。且吉祥天咒。略去归命。亦与通行之咒不同。学者虚心。自然善用也。
　　有咒药洗浴法。取香药三十二味。以祭星日捣筛成末。咒一百八徧(此名药咒)。手印。或禅定。或金刚拳等。真言曰(月之八日为祭星日)。
　　怛侄他　苏讫栗帝　讫栗帝讫栗计　劫摩怛里　缮怒羯[口*阑]滞　那羯喇滞　因达啰阇利腻　铄羯[口*阑]滞　钵设侄囇　阿伐底羯细　计娜矩睹矩睹　脚迦鼻丽　劫鼻丽劫鼻丽　劫毗罗末底　尸罗末底删底　度啰末底里　伐矩畔稚囇　室囇室囇　萨底悉体羝　莎诃
　　用八肘坛。牛粪涂之。普散华彩。以金银器盛美味乳蜜。坛四门四人守之。又用四童子坐於四角。庄严身相。各持水瓶。念所求事。长不离心。烧安息香。奏五音。皆不绝。缯盖幢幡。安於四面。场内用明镜利刀及箭各四。中心埋大盆。上加漏版。用药粖和汤。然后诵结坛咒(香药者。菖蒲。牛黄。苜蓿香。麝香。雄黄。合昏树。白及。芎藭。苟杞根。松脂。松皮。香附子。沈香。栴檀。零陵香。丁子。郁金。婆律膏。苇香。竹黄。细豆蔻。甘松。藿香。茅根香。叱[日*旨]。艾纳。安息香。芥子。马芹。龙华须。白胶。青木)。真言曰。
　　怛侄他　頞喇计　娜也泥　呬丽　弭丽祇丽企企丽　莎诃
　　咒毕。入坛。咒水三七徧。散之四方。香汤亦咒百八徧。四边安幔帐。洗浴其身。水汤共一咒也。真言曰。
　　怛侄他(一)　索揭智(二)　毗揭智(三)　毗揭荼伐底(四)　莎诃(五)
　　洗浴讫。其洗浴汤。及供养饮食。弃河池内。着净衣服。出坛。入净室。於咒师前。学宏誓愿(亦可对三宝形像学)。断恶修善。起大悲心。百药不治者。用此法治。兼诵金光明最胜王经。自然患苦皆除。贫者转富。星辰日月。一切威神。拥护而得延年。吉祥增福。永除灾厄也。
　　次诵护身咒三七徧。真言曰。
　　怛侄他　三谜　毗三谜　莎诃　索揭滞毗揭滞　莎诃　毗揭荼　伐底　莎诃　娑揭啰　三步多也　莎诃　塞健陀　摩多也　莎诃　尼攞建侘也　莎诃　阿钵啰市哆　毗梨耶也　莎诃　呬摩盘哆　三步多也　莎诃　阿你蜜攞　薄怛啰也　莎诃　南无薄伽伐都　跋啰蚶摩写　莎诃　南谟萨啰酸底　莫诃提鼻裔　莎诃　悉殿都漫(此云成就我某甲)曼怛啰钵柁　莎诃　怛喇都毗侄哆　跋啰蚶摩奴末睹　莎诃
　　凡详文长咒未录。今但录其短快数则。
　　又有咒赞。可习诵。咒赞曰。
　　敬礼敬礼世间尊　　於诸母中为最胜　　三种世间咸供养　　面貌容仪人乐观　　种种妙德以严身　　目如修广青莲叶　　福智光明名称满　　譬如无价摩尼珠　　我今称叹最胜者　　悉能成就所求心　　真实功德妙吉祥　　犹如莲华极清净　　身色端严皆乐见　　众相希有不思议　　能净无垢智光明　　於诸念中为最胜　　犹如师子兽中上　　常以八臂自庄严　　各持弓箭刀槊斧　　长杵铁轮并绢索　　端正乐观如满月　　言词无滞出和音　　若有众生心愿求　　善士随念令圆满　　帝释诸天咸供养　　皆共称赞可归依　　众德能生不思议　　一切时中起恭敬
　　莎诃
　　若欲祈请辩才天　　依此咒赞言词句　　晨朝清净至诚诵　　於所求事悉随心
　　惟愿天女来　　令我词无滞　　速入身口内　　聪明足辩才　　愿令我舌根　　当得如来辩　　由彼语威力　　调伏诸众生　　我所出语时　　随事皆成就　　闻者生恭敬　　所作不唐捐
　　(长以此咒赞等。精心持诵。虽不作坛印。亦有妙感)。

一心奉请大梵天王护诸童子真言曼荼罗法(拜观同上)　　有十五鬼神。游行世间。着诸小儿。令其惊怖。或如牛。如师子。如鸠魔罗天。如野狐。如猕猴。如罗剎女。如马。如妇女。如狗。如猪。如猫儿。如乌。如鸡。如熏狐。如蛇。复有大鬼神王。名栴檀乾闼婆。当用五色线。加持真言。一徧一结。作一百八结。并书鬼神名字。使人赍此书线。语彼言。汝今疾去。行速如风(小儿眼睛回转。是弥酬迦鬼。呕吐。是弥伽王鬼。两肩动是骞陀鬼。出沫是阿波悉魔罗鬼。拳不展是牟致迦鬼。啮舌是魔致迦鬼。啼笑是阎弥迦鬼。乐着妇人是迦弥尼鬼。现杂相是梨波坻鬼。梦中惊哭是富多那鬼。喜啼喜笑是多难提鬼。不肯饮乳是舍究尼鬼。声塞是犍咤波尼尼鬼。热痢是目佉曼荼鬼。噫哕是蓝婆鬼。如前所述十五种相者是也)。到於四方。随彼十五鬼神所住之处。与栴檀乾闼婆大鬼神王。令以五色线缚彼鬼神。(此四十三字。皆是告彼鬼语词)兼以饮食香华灯明。及与乳粥供养神王。灾即除也　又若女人不生男女。或胎中堕落。或已生夺命。当於月八日十五日。沐浴换衣。礼十方佛。至於中夜。取少芥子。着己顶上。诵此真言。令此愿满。所生童子。安稳无患。尽其形寿。终不中夭。(手印待补)真言曰。
　　多[口*绖]他(一)　阿伽罗(二)　伽宁那(三)　伽伽宁(四)　婆漏隶祇隶(五)　伽婆隶(六)　婆隶婆隶(七)　不隶不隶(八)　罗叉弥(九)　修罗俾(十)　遮罗俾(十一)　婆咤尼(十二)　沙尼(十三)　婆罗呵(十四)　那易(十五)　弥那易(十六)　苏波呵(十七)

一心奉请尼乾天咒谷种子真言曼荼罗法(拜观同上)　　若欲种子。取种子一斗。加持二十一徧。投大种子中。种子终不虫食。亦无灾蝗。若不好者。以此真言加持斛士二十一徧。洒诸谷上。恶鬼不得吸此谷精也。(手印待补)真言曰。
　　南无佛陀蛇(一)　南无达摩蛇(二)　南无僧伽蛇(三)　南无弥留揭毗菩提萨埵(四)　坦提咃(五)　耽婆佛耆(六)　比律咤佛耆(七)　具其梨(八)　比律咤佛耆(九)　弥楼迦婆竭厨波佛耆(十)　呼梦阿[(泥-匕+工)/土]婆佛耆(十一)　摩罗阿拔多佛耆(十二)　尼梦浮佛耆(十三)　娑呵(十四)
　　以上宝部天咒　以下羯磨部鬼神王咒。

一心奉请诃利底母真言曼荼罗法(拜观同上)　　此天名曰欢喜。容貌端严。常在支那(即是震旦)。护持世界。是婆多大药叉将之女。半脂迦大药叉将之配。生五百子。有大威力。世尊令其舍除暴恶。拥护南洲一切妇人所生男女。令诸声闻。於每食时。置一分食。呼其名而与之。并诸子等。皆令饱满。欢喜母即於佛前受持归戒。说此真言。令一切众生。速满所愿。(手印待补)真言曰。
　　唵(引)(一)　弩弩么(鼻)(引)里迦(引)呬帝娑嚩(二合)(引)贺(引)(二)
　　若有女人不宜生子。有胎还堕。断叙不收。皆由四大未调。鬼神障难。当以白[迭*毛]画天女形。极令姝丽。身红白色。天缯宝衣。头冠耳珰。白螺为钏。种种璎珞庄严其身。坐宝台上。垂下右足。膝边各画二孩子。傍宝台立。二膝上各坐一孩子。於左怀中抱一孩子。名毕哩(二合)孕迦。极令端正。右手持吉祥果。於其左右。并画儿女眷属。或执白拂。或庄严具。安置坛中。像面向西。持诵者面东。每日三时。以上妙香华饮食供养。诵一千徧。满十万徧已。必来现身。满行人愿。然须慎密。勿令人知求现身事(此之真言等。畏金刚咒。不可同诵)。
　　妇人欲求子女。月经后。澡浴。取黄牛乳母子同色者一升。置银器中。以右手名指搅乳。加持一千八十徧。然后取服。五日内可以有胎。
　　月蚀时。取酥五两。置器中。以金筯觉。无间念诵。乃至月却圆满为限。取一分供养欢喜母。余者渐吃。即有胎孕。所生男女。聪慧福德。
　　欲令人爱敬者。加持饮食果子。或香华等。於真言句中。加彼人名。将与彼人。则得欢喜敬爱。
　　若新衣服。对像前加持一百八徧。然后取着。一切人见。欢喜爱敬。
　　若有恶梦。诵真言一百八徧。则得渐除。
　　夫妇不和。取彼受用之物。或饮食衣服。密加持二十一徧。与彼人受用。勿令知觉。必得相顺。
　　中毒。加持白鸽粪和水与服。即差。
　　被囚禁。或口舌。取五月五日桃木。密书彼怨人名字。加持一百八徧。又於真言句中称彼人名。加持求愿语。钉入地。即得解散。
　　若欲治病。然灯一盏。置灶下。加持二十一徧。内入灶中。即盖灶门。平旦检看。油尽即去。若不尽。不须与治。必难愈也。
　　若得财物。广修供养。饶益有情。不应蓄积。以失神验。

一心奉请鬼子母驱鼠真言曼荼罗法(拜观同上)　　说此真言。能令诸鼠散走他方。悉灭无余。三徧唾刀吟灰。作绯紫字。(手印未闻)真言曰。
　　拂至兜(一)　波罗帝囊拂至兜(二)　乌昼拂至兜(三)　莎诃(四)

一心奉请毕哩孕迦圣天二种真言曼荼罗法(拜观同上)　　爱子心真言印相。两手合掌。二大指屈入掌中。护身请召奉送。并皆用之。二大指招之为请召。开出之为奉送。其真言曰。
　　唵(引)(一)　知(上)尾知(上)[宁*页]婆嚩(二合)(引)贺(引)(二)
　　刻像法。以白栴檀。横量六指。作童子形。两手各把果子与人。头上作三髻角子。相好圆满。种种璎珞。庄严其身。於荷叶上交脚而坐。於闲静处安置。诵真言万徧。即现身问言。唤我何为。随心答之。从此常随加护。取百草华。一一加持散身上。得千人衣食。取安息香揾酥护摩。每日三时无有间断。即常送金银。供其所用。
　　欲知未来善恶事。坛中烧安息香。以胡麻护摩一千八十徧。即於此处安寝。勿使杂语。一心思惟毕哩孕迦圣天。乞境界。须臾顷。梦见毕哩孕迦。所有疑事。问之皆说。(手印未闻)乞梦真言曰。
　　唵(引)(一)　驮啰驮啰(二)　[外/曰]婆[外/曰]婆(三)　噎(引)酰(引)呬(四)　毕哩(二合)孕迦罗(五)　萨嚩萨怛嚩(二合)[宁*页]嚩(引)啰野(二合)贺(引)贺(引)呬(引)呬(引)护(引)护(引)娑嚩(二合)(引)贺(七)

一心奉请大爱海神救海难真言曼荼罗法(拜观同上)　　大爱海神。及与眷属。每见众生陷於海难。愍念此等。为说真言。若有持彼咒。及得闻彼名。大海中难。悉皆解脱。(手印未闻)真言曰。
　　怛[宁*也](切身)他(引)(一)　祖噜祖噜(二)　吐兰达哩(引)(三)　摩贺(引)谤哥悉体(二合)帝(引)(四)　酟(引)你瑟哥(二合)(引)你瑟计(二合)(五)　阿那护(六)　拶钵黎(七)　祖噜祖噜(八)　三满多跋捺哩(二合)(引)(九)　阿吃哩(二合)作讫哩(二合)(引)(十)　作讫啰(二合)多朗(十一)　补啰儗你(引)娑嚩(二合)(引)贺(引)(十二)

一心奉请遮文荼移肿真言曼荼罗法(拜观同上)
　　以两手中指名指小指屈作拳。二头指头相拄。二大指各捻中指侧成拳。各背相着。受持法印。预七日前。持斋戒已。对佛像前。烧沈水香。供养已。阴诵此真言二十一徧。叩齿二十一下。阴唱杀字。受持已后。任意用之。男左女右。若禁男时。用左头指捻肿上讫。即取一骨。书此骨头着地面上。作移肿字。即诵真言二十一徧。叩齿二十一下。口阴唱杀字。即将病人近树边立。以左头指画於树上。应时即移着於树上。若禁女用右也。

一心奉请大圣欢喜双身毗那夜迦真言曼荼罗法(拜观同上)　　此天居地底(一切鬼神王。一名地居天也)。有其四部。一曰摧坏。二曰野干。三曰一牙。四曰龙象。各有部主。眷属无数。今此象头者。乃野干部主也。(手印未闻)真言曰。
　　曩谟尾那翼迦泻(一)　贺悉底(二合)母佉泻(二)　怛你也(二合)陀(三)　唵娜(去声)(下同)翼迦娜翼迦(四)　尾娜翼迦尾娜翼迦(五)　怛啰(二合)簸哩(二合)怛啰(二合)翼迦(六)　饷(引)佉贺悉底(二合)(七)　饷(引)佉迦只多(八)　扇(上)底迦啰娑嚩(二合)(引)贺(引)(九)
　　心真言。
　　唵(引)(一)　儗(上)哩[虎-儿+匕](二)
　　心中心真言。
　　唵(引)(一)　[虎-儿+匕][虎-儿+匕]吽娑嚩(二合)(引)贺(引)(二)
　　用白蜡铜木等作此像。夫妇二身相抱立。长五七寸。象头人身。左牙出。右牙折。面少向左。其鼻向外偻。有六臂。其左上手把刀。次手把果盘。下手把轮。右上手把捧。次手把索。下手把牙(世有刻双身作释迦佛像。或作两菩萨形两根交会。不得其解。或以为古相传秘密像。元之某后入寺。见像。嫌其露。以怕盖之。皆此类像中辗转讹互而成之幻也。且既曰秘密。岂更有像可指乎。毁之)。造像不得还价。造成。白月一日。於净室内。用净牛粪摩作圆坛。随意大小。当取一升青麻油。以净铜器盛之。用上真言。加持一百八徧。即暖其油。然后将像放着油中。安置坛内。用净铜匙铜勺等。满抒此油。灌此像顶身。一百八徧。一日七度。平晓四度。日午三度也。以后每日更咒旧油。以灌其像。如是作法。乃至七日。随心所愿。即得称意。正灌油之时。数数发愿。复用酥蜜和麨作团。及萝卜根。并一盏酒。欢喜团。时新华果。日换新者。以为供养。一切善事。随愿成就。咒人若是梦中惊怖。见诸畜生。恶境界等。当知即是毗那夜迦王瞋。梦中觉已。即惭愧。乞莫瞋。明日自有饮食劳谢。以水磨地。作二咒水圆坛。如盘大亦得。取蒸饼五颗。萝卜根三颗。火烧熟。有华着华。并烧白胶熏陆等香。安於坛中。咒人坛西。面向东坐。诵大自在天咒一百八徧已(咒云。唵。毗哆啰萨尼。波啰末哩达尼。瞋达尼瞋达尼。频达尼频达尼。莎诃)。口云惭愧。好去(此谢罪也。好去犹言好生。非遣之也)。如是语已。坛中杂物。盘盛出门。向西弃却。西北亦可。口云。萨婆药叉啰阇。阿揭舍诃娑钵阇伽车。作是语已。弃却即归。彼心欢喜。非但梦中。但觉有魔事。即作此法。定好。
　　依秘要。咒有不备。后集补之。迫於时。故梵字未全。后集表之。后集所未能全补。云来集多补其缺。金陵新出之梵字诸书。如焰口。准提经。显密圆通成佛心要。造像量度经。及代刻之棱严咒疏等。宜参观之。便知梵字形音大同小异之分合理趣。杨居士文会。深於此事。胜於刻经僧。或更有已辑专书。未可知也。一心奉请。十方毗卢遮那不空如来大灌顶光真言。曼荼罗法(拜观同上)。
　　水陆本宗。以此咒为最要。其法都在通论中。此不复出　大约咒沙咒水。虽朽骨沾之。皆获大益。
　　唵　[可*欠]抳伽　废噜者那　摩诃亩陀攞么抳　钵头摩(二合)入嚩(二合)啰　跋啰袜亸野[合*牛](水陆书中略於手印)

一心奉请。水陆道场。所用净三业真言。安慰诸神真言。然香达信真言。曼荼罗法(拜观同上)　　唵　萨网婆嚩　萨婆达摩　萨网婆嚩　述摩含(净三业)
　　南无三曼亸　没驮南　唵　度鲁度鲁　地尾娑诃(安慰诸神)
　　唵　什伐[口*栗]　多末尼　阿钵啰句咤　苏破啰尼　毗迦知　虎[合*牛](然香达信)

一心奉请。水陆道场。所用秽迹金刚圣者真言。甘露军茶利等。十大明王本尊真言。普召请八部真言。曼荼罗法(拜观同上)　　秽迹金刚咒。已见壬字集。
　　唵　户卢户卢　底瑟咤　盘陀盘陀　阿那阿那　阿蜜哩帝　乌[合*牛](二合)[打-丁+(姊-女)](拨　十大明王本尊真言)
　　唵　萨婆提婆那伽　阿那利　娑诃(召请八部真言)

一心奉请。水陆所用召请真言。吉利忿怒真言。金刚部心真言。曼荼罗法(拜观同上)　　唵　步布哩　迦哩哆哩　怛他讶多耶(召请真言)
　　唵　枳里枳里　跋折罗　跋折哩　部讷　畔陀畔陀　虎[合*牛](二合)泮(吉利忿怒真言)
　　唵　嚩日啰　地勒迦(金刚部心真言)

一心奉请。水陆所用苏悉帝真言。大悲心真言。洒净真言。曼荼罗法(拜观同上)　　唵　素悉地　迦履　入嚩哩亸难　那牟谟罗亸曳　入嚩啰入嚩啰　畔陀畔陀　[可*欠]罗[可*欠]那虎[合*牛][打-丁+(姊-女)](苏悉帝真言)
　　大悲真言。已见壬字集。
　　唵　伐什啰　赊咩耶　[合*牛]癹　悉哩摩呬　娑诃(洒净真言)

一心奉请。水陆所用无量威德自在光明。胜妙力陀罗尼。曼荼罗法(拜观同上)
　　曩谟萨嚩怛他(引)(一)　孽多嚩路(引)枳帝(二)　唵(三)　三钵啰三钵啰吽(引)(四)

一心奉请。水陆所用献供养真言。奉送真言。召请真言(此是召请上堂诸圣也)。曼荼罗法(拜观同上)　　唵　誐誐曩　三婆嚩　嚩日啰斛(献供养真言)
　　唵　么讶罗　穆羯叉　目(奉送真言)
　　南无三满多　母陀喃　唵　乌佐钵啰谛　萨嚩达多孽多　俱舍冒地　唵　娑哩野　没哩布罗迦也娑诃(召请真言)

一心奉请。水陆所用沐浴真言。治衣真言。献宝座真言。曼荼罗法(拜观同上)　　唵底沙底沙僧伽娑诃(沐浴真言)
　　唵　阿慕伽　[宁*页][多*也](吝移二音)嚩塞室隶　主噜主噜娑嚩诃(治衣真言)
　　唵　[可*欠]暮伽　钵头摩逊娜隶　陀罗陀罗尼　漫拏啰　吽(献宝座真言)

一心奉请。水陆所用然香真言。献香真言。献华真言。曼荼罗法(拜观同上)　　唵　阿[可*欠]啰　阿[可*欠]啰　萨嚩苾地耶　陀罗布你底　娑嚩诃(然香真言)
　　唵　萨婆怛他揭多　杜婆　布阇瞑伽　三慕达啰　窣癹啰拏　三末曳　吽(献香真言)
　　唵　萨婆怛他揭多　补瑟波　布阇瞑伽　三慕达啰　窣癹啰拏　三末曳　吽(献华真言)

一心奉请。水陆所用献灯真言。献衣献食真言。献宝真言。曼荼罗法(拜观同上)　　唵　萨婆怛他揭多　你婆　布阇瞑伽　三慕达啰　窣癹啰拏　三末曳　吽(献灯真言)
　　唵　萨婆怛他揭多　阿弩怛啰婆　日噜跛摩　三摩地　婆钵那跛那　部折那　萨网那　布阇瞑伽　三慕达啰　窣癹啰拏　三末曳　吽(献食献衣真言)
　　唵　萨婆怛他揭多　摩诃跋折噜　嗢婆摩怛那　波罗蜜多　布阇瞑伽　三慕达啰　窣癹啰拏　三末曳吽(献宝真言)

一心奉请。水陆所用法供养真言。曼荼罗法(拜观同上)　　唯此用手印。主法一人作禅定相。
　　唵　萨婆怛他揭多　悟呬耶　摩诃钵哩钵底　波罗蜜多　布阇瞑伽　三慕达啰　窣癹啰拏　三末曳　吽

一心奉请。水陆所用召请真言。破地狱真言。开道路真言。曼荼罗法(拜观同上)　　唵　什伐啰　俱胝　阿揭咤　尾揭咤　娑诃
　　此召请下堂真言。
　　唵　伽罗帝耶　娑诃(破地狱真言)
　　唵　钵那弭矃　婆伽嚩帝　慕贺野　慕贺野　惹孽慕诃[日*宁]　娑嚩贺(开道路真言)

一心奉请。水陆所用离怖畏真言。开咽喉真言。解冤结真言。曼荼罗法(拜观同上)　　唵　怛你也他　伐帝陀矃　陀啰枳　俱卢度卢铭　莎诃(离怖畏真言)
　　唵　吉利　鸠摩利　咻[口*留]咻[口*留]　[口*叉][口*留][口*叉][口*留]　莎诃(开咽喉真言)
　　唵　三多啰　佉多娑诃(解冤结真言)

一心奉请。水陆所用登坛真言。相应坐真言。施甘露真言。曼荼罗法(拜观同上)　　唵　弭补啰　钵头摩　暮伽　跛啰縒啰　跛弭含睹　矩噜噜　莎嚩诃(登坛真言)
　　唵　[可*欠]暮伽　钵头摩　逊那隶　驮啰驮啰抳　漫拏啰　吽(相应坐真言)
　　南无素噜婆耶　怛他揭多耶　怛你也他　素噜素噜　钵啰素噜　钵啰素噜　莎诃

一心奉请。水陆所用果愿真言(拜观同上)　　曩谟啰怛那　怛啰野耶　那谟阿利耶　婆路枳谛　湿嚩啰耶　菩提萨埵野　摩诃萨埵野　摩诃迦噜呢迦野　萨嚩祢嚩　素啰那么　塞讫履羝　三么三么　努跛啰　布啰臡　三么件陀嚩婆枲羝　伽耶那弭秫第　目底跛啰陛惹曳弭惹曳　迦野[宁*吉]摩阇播娜野你　祢涩跛摩阇没致陀弭输陀你输陀野　萨嚩亸诧　誐多秫第　钵头摩弭输陀你　莎嚩诃
　　此以水陆用咒之次第为序。然中亦有不可解者姑阙之。如献华真言。即以二十字之然香真言。改啰字为罗字。而用之。不如直用萨嚩怛陀之咒。

一心奉请。金耀孔雀王。每日二时所诵真言。曼荼罗法(拜观同上)　　孔雀明王经。所有一切咒。皆称孔雀大明佛。说本因此咒第一。故急录之。此救难之神针也。
　　往昔之时。雪山南面。有金耀孔雀王住。晨朝常诵大孔雀明王陀罗尼。昼必安稳。暮时读诵。夜必安稳。忽於一时忘诵。与孔雀女。从林至林。从山至山。而为游戏。贪欲爱着。放逸昏迷。入山穴中。捕猎怨家。伺求其便。遂以鸟绢缚孔雀王。被缚之时。忆本正念。急诵其咒。自然解脱。金耀王者。即释迦牟尼前身也。(手印未闻)真言曰。
　　曩谟没驮野(一)　曩谟达摩野(二)　曩谟僧伽野(三)　怛你也(二合)他(引)(四)　护护护护护护(五)　曩誐[口*隶][口*隶](六)　努(鼻)(上声)么[口*隶][口*隶](七)　护野护野(八)　尾惹野尾惹野(九)　度苏度苏(十)　麌噜麌噜(十一)　[目*壹]攞谜攞(十二)　底哩谜攞(十三)　伊(上声)哩蜜怛[口*赖](二合)(引)(十四)　底哩蜜怛[口*赖](二合)(十五)　伊(上声)哩底哩蜜怛[口*赖](二合)(十六)　努(鼻)谜(十七)　苏努(鼻)谜(十八)　妒(引)苏帝(十九)　遇(引)攞吠攞(二十)　左跛攞(二十一)　尾么攞(二十二)　伊置哩(二十三)　毗致哩(二十四)　哩置哩(二十五)　尾置哩(二十六)　曩谟窣睹(二合)没驮喃(二十七)　唧哩枳枲(二十八)　遇努呬迦(引)(二十九)　曩谟啰曷(二合)耽(三十)　护(引)啰娜(引)啰(三十一)　嚩啰洒(二合)睹你嚩(三十二)　三满帝曩(三十三)　捺舍苏你舍(引)苏(三十四)　囊谟母驮(引)喃(三十五)　娑嚩(二合)(引)贺(引)(三十六)

一心奉请。金曜王复说。大孔雀明王真言。释迦救护苾刍所说。摩诃摩瑜利佛母明王大陀罗尼。释迦复说。大孔雀明王心陀罗尼真言。曼荼罗法(拜观同上)
　　心咒亦甚长。四咒仿佛而不同。不复备录。以原书可全读也。

一心奉请。佛示阿难陀明王陀罗尼(此咒最长)。及七佛世尊所说陀罗尼(此是七佛总咒)。曼荼罗法(拜观同上)

一心奉请。持国天王。增长天王。广目天王。多闻天王。各说陀罗尼。及共一陀罗尼。曼荼罗法(拜观同上)
　　凡此一切真言等。皆名孔雀明也。

一心奉请。大药叉王。大药叉将。所说陀罗尼。曼荼罗法(拜观同上)

一心奉请。福德诸神。大药叉将。所用佛母大孔雀明王真言。曼荼罗法(拜观同上)
　　此佛又一起所说。

一心奉请。十二大毕舍遮女。所说佛母大孔雀明王真言。曼荼罗法(拜观同上)

一心奉请。守护菩萨处胎出生。八大女鬼。七大女鬼。五大女鬼。所说佛母大孔雀明王真言。曼荼罗法(拜观同上)

一心奉请。守护菩萨。八大罗剎女。十大罗剎女。十二大罗剎女。所说三种佛母大孔雀明王陀罗尼。曼荼罗法(拜观同上)

一心奉请。十二天母。所说佛母大孔雀明王真言。曼荼罗法(拜观同上)

一心奉请。一髻尊。所说佛母大孔雀明王真言。曼荼罗法(拜观同上)

一心奉请。七十三诸罗剎女。所说佛母大孔雀明王真言。曼荼罗法(拜观同上)

一心奉请。一百七十七诸大龙王。所说佛母大孔雀明王真言。曼荼罗法(拜观同上)

一心奉请。微钵尸如来。尸弃如来。浮舍毗如来。羯句忖那如来。羯诺迦牟尼如来。迦摄波如来。释迦牟尼如来。次第分别所说。佛母大孔雀明王真言。曼荼罗法(拜观同上)

一心奉请。慈氏菩萨。所说大孔雀。明王真言。曼荼罗法(拜观同上)

一心奉请。大梵天王。帝释天王。四大天王。所说三种。佛母大孔雀明王真言。曼荼罗法(拜观同上)
　　此四王咒乃总同说也。

一心奉请。诸大仙人所说。佛母大孔雀明王真言。曼荼罗法(拜观同上)

一心奉请。昴毕觜参井鬼柳。东方七宿。星张翼轸角亢氐。南方七宿。房心尾箕斗牛女。西方七宿。虚危室壁奎娄胃。北方七宿。九种执曜(日月五星罗睺彗)所说佛母大孔雀明王真言。曼荼罗法(拜观同上)
　　此种言句未传。

一心奉请。散支迦大将。诃利底母及五百子。并眷属属。所说佛母大孔雀明王真言。曼荼罗法(拜观同上)

一心奉请。孔雀经中。佛末后说。摩诃摩瑜利佛母明王陀罗尼。曼荼罗法(拜观同上)
　　怛你也(二合)他(一)　野嚩底(二)　驮(引)[宁*顶](三)　驮啰枳(四)　矩噜睹噜铭(五)　娑嚩(二合)(引)贺(引)(六)

一心奉请。金光明最胜王经中。护初地依功德力陀罗尼。护二地善安乐住陀罗尼。三地难胜力陀罗。尼。四地大利益陀罗尼。五地种种功德庄严陀罗尼。六地圆满智陀罗尼。七地法胜行陀罗尼。八地无尽藏陀罗尼。九地无量门陀罗尼。十地破金刚山陀罗尼。曼荼罗法(拜观同上)　　今所存金光明经。以净义所译。最胜王为稍畅。其二十诸天咒。少日月天子。首罗。韦驮。摩利支。树神。阎罗。共七种咒。除树神外。余六尊与佛未有问答等词。二十诸天之名相。尚当细考。今以辩才吉祥二种咒。已录壬字集。其出处不尽从金光明来。帝释梵王护世诸咒。往往而有。不限此经。日月之咒。只有大悲心陀罗尼经中。有日光月光两菩萨咒。秘密金刚咒极多。群经广载。摩利支咒。壬字集已见。诃利底母亦然。有暇当广辑诸咒以补之。
　　经中本有海印出妙功德陀罗尼。通达众生意行言语陀罗尼。日圆无垢相光陀罗尼。满月相光陀罗尼。能伏诸惑演功德流陀罗尼。彼金刚山陀罗尼。说不可说义因缘藏陀罗尼。通达实语法则音声陀罗尼。虚空无垢心行印陀罗尼。无边佛声皆能显现陀罗尼。惜乎名存文不具。

一心奉请。金胜陀罗尼。曼荼罗法(拜观同上)　　此经以金胜为名。而咒亦约用此二字。知此经中。斯为第一咒也。
　　欲求亲见三世佛者。当持此咒。入甚深法门。先称念礼敬。
　　南谟十方一切诸佛。南谟诸大菩萨摩诃萨。南谟声闻缘觉一切圣贤。南谟释迦牟尼佛。南谟东方不动佛。南谟南方宝幢佛。南无西方阿弥陀佛。南谟北方天鼓音王佛。南谟上方广众德佛。南谟下方明德佛。南谟宝藏佛。南谟普光佛。南无普明佛。南谟香积王佛。南谟莲华胜佛。南谟平等见佛。南谟宝积佛。南谟宝上佛。南谟宝光佛。南谟无垢光明佛。南谟辩才庄严思惟佛。南谟净月光称相王佛。南谟华严光佛。南谟光明王佛。南谟善光无垢称王佛。南谟观察无畏自在佛。南谟无畏名称佛。南谟最胜王佛。南谟宝相佛。南谟观自在菩萨摩诃萨。南谟地藏菩萨摩诃萨。南谟虚空藏菩萨摩诃萨。南谟妙吉祥菩萨摩诃萨。南谟金刚手菩萨摩诃萨。南谟普贤菩萨摩诃萨。南谟无尽意菩萨摩诃萨。南谟大势至菩萨摩诃萨。南谟慈氏菩萨摩诃萨。南谟善思菩萨摩诃萨。
　　陀罗尼曰(手印未闻)。
　　南无曷喇怛娜怛喇夜也　怛侄他　君睇君睇　矩折晒矩折晒　壹窒哩蜜窒哩　莎诃
　　佛告善住菩萨。此咒是三世佛母。若有诵持者。能生无量无边福聚。即是供养恭敬。尊重赞叹。无数如来。如来皆与授菩提记。持咒之人。随其所欲。衣食财宝。多闻聪慧。无病长寿。获福甚多。随所愿求。无不遂意。乃至未证无上菩提。常与金城山菩萨慈氏菩萨。大海菩萨。观自在菩萨。妙吉祥菩萨。大冰伽罗菩萨。而共居止。为诸菩萨之所摄护。先诵一万八百。为前方便。次於暗室庄严道场。黑月一日。清净洗浴。着鲜洁衣。烧香散华。种种供养。并诸饮食。入道场中。称礼如前佛菩萨名。至心殷重。悔先罪已。右膝着地。诵一千八十徧。端坐思维。念其所愿。日未出时。於道场中。食黑净食。日唯一食。至十五日。方出道场。能令此人福德威力。不可思议。随所愿求。无不圆满。若不遂意。重入道场。既称心已。长持莫忘(此道场。但须暗室。不难布置。随分供养。半月诵持。似为最易入者)。

一心奉请。北天王如意宝珠陀罗尼。曼荼罗法(拜观同上)　　诸圣凡说。皆名如意宝珠。而此一咒。开凡圣之先。最为机缘中要。故特录之。
　　北天王言。我有如意宝珠陀罗尼法。众生受持。离苦得乐。能生福智二种资粮。先诵护身陀罗尼曰(手印未闻)。
　　南谟薜室啰末拏也莫诃曷啰阇也(但是也上之字皆须引声)怛侄他啰啰啰啰矩怒矩怒区怒区怒寠怒寠怒飒缚飒缚羯啰羯啰莫诃毗羯啰么莫诃毗羯啰么莫诃曷啰社曷[口*洛]叉曷[口*洛]叉睹漫(自称己名)萨婆萨埵难者莎诃(此之二字皆长引声)
　　以白线咒七徧。一徧一结。系之肘后。其事必成。取安息。旃檀。龙脑。苏合。多揭罗。熏陆。等分和合。手执香炉供养。清净澡浴。着鲜洁衣。於静室中。请北天王陀罗尼曰。
　　此咒先诵七徧。后诵正咒。手印皆未闻。
　　南谟薜室啰末拏(引)也　南无檀那也　檀泥说啰(引)也　阿揭撦　阿钵利弭多　檀泥说啰　钵啰么　迦留尼迦　萨婆萨埵呬哆振哆　么么(己名)檀那　末奴钵喇拽撦碎阎摩揭撦　莎诃(此诵七徧)
　　然后称名。敬礼三宝。及薜室啰末拏大王。能施财物。令诸众生。所求愿满。悉能成就。与其安乐。如是礼已。次诵如意末尼宝心神咒。咒曰。
　　南谟曷喇怛娜　怛喇夜(引)也　南谟薜室啰末拏(引)也　莫诃啰阇(引)也　怛侄他　四弭四弭苏母苏母　旃荼旃荼　折啰折啰　萨啰萨啰　羯啰羯啰　枳哩枳哩　矩噜矩噜　母噜母噜　母噜主噜　娑大也頞贪　我名某甲　昵店頞他　达达睹莎诃　南谟薜室啰末拏也　莎诃　檀那驮也　莎诃　曼奴喇他钵利脯啰迦(引)也　莎诃
　　先诵此千徧。然后於净室中。瞿摩涂地。作小坛场。随时饮食。一心供养。常然妙香。令烟不绝。诵前心咒。昼夜系心。唯自耳闻。勿令他解。时北天王子名禅腻师。现童子形。来至其所。问言何故。须唤我父。即可报言。供养三宝。事须财物。愿当施与。北天王子。还白其父。父王报曰。汝可日日与之一百迦利沙波拏(金钱也)。持咒者。见此相已。知事得成。当须独处净室。烧香而卧。可於床边。置一香箧。每至天晓。观其箧中。获所求物。每得物时。当日即须供养三宝。香华饮食。兼施贫乏。悉令罄尽。不得停留。於诸有情。起慈悲念。勿生瞋诳。谄害之心。若起瞋者。即失神验。又当每日。忆我多闻天王。及男女眷属。称扬赞叹。恒以十善。共相资助。令彼天等。福力增明。众善普臻。证菩提处。天众欢喜。共来拥护。持咒之人。寿命无量。永离三涂。常无灾厄。亦能获得如意宝珠。及诸伏藏。神通自在。所愿皆成。乃至官荣。无不称意。亦解一切禽兽之语(此后仍有现身共语法。今未录)。

一心奉请。无染着陀罗尼曼荼罗法(拜观同上)

一心奉请。佛说如意宝珠陀罗尼。观自在菩萨。金刚秘密主菩萨。所说如意宝珠陀罗尼。索诃世界主梵天王。帝释天王。护世四天王。所说如意宝珠陀罗尼。诸大龙王。所说如意宝珠陀罗尼。曼荼罗法(拜观同上)
　　金光最胜一切咒。皆趣如意宝珠。孔雀经一切咒。趣大孔雀明王真言。而以金曜所持。北天所说为之主。故详叙之。而略其余。

一心奉请。坚牢地神请召陀罗尼。现身陀罗尼。护地陀罗尼。曼荼罗法(拜观同上)　　地神言。我有心咒。能利人天。安乐一切。若有欲见我真身者。当至心诵。随其所愿。皆悉遂心。所谓资财珍宝伏藏。及求神通。长年妙药。并疗众病。降伏怨敌。制诸异论。当於净室安置道场。沐浴身已。着鲜洁衣。踞草座上。於有舍利尊像之前。及有舍利制底之所(制底塔也)。烧香散华。饮食供养(若无舍利。即供此金光明最胜王经。用作如来真身)。於白月八日。布洒星合。即可诵此请召之咒。(手印未闻)咒曰。
　　怛侄他　只哩只哩　主噜主噜　句噜句噜　拘柱拘柱　睹柱睹柱　嚩诃嚩诃　伐舍伐舍　莎诃
　　诵一百八。请召地神即来赴请。若欲现身共语。再诵后咒。咒曰。
　　怛侄他　頞折泥　颉力剎泥室尸达哩诃诃呬呬　区噜　伐晒　莎诃
　　诵此百八。并诵前咒。必来现身。随其所愿。皆得成就。若欲诵此咒时。先诵护身咒。咒曰。
　　怛侄他　你室哩　末舍羯[敲-高+挃]捺[敲-高+挃]矩[敲-高+挃]　勃地(上)勃地晒　底[敲-高+挃]婢[打-丁+致]矩句[打-丁+致]　佉婆(上)只哩　莎诃
　　诵此咒时。五色线作结。二十一徧。二十一结。系在左臂肘后。即便护身。无有所惧。

一心奉请。僧慎尔耶药叉大将陀罗尼。曼荼罗法(拜观同上)　　南谟佛陀(引)耶　南谟达磨(引)耶　南无僧伽(引)耶　南谟跛啰蚶摩耶　南谟因达啰耶　南谟折咄喃　莫喝啰阇喃　怛侄他　呬哩呬哩　弭哩弭哩瞿哩　莫诃瞿哩　健陀里　莫诃健陀里　达罗弭雉　莫诃达罗弭雉　单荼曲劝第　诃诃诃诃诃　呬呬呬呬呬　呼呼呼呼呼　汉鲁昙谜瞿昙谜　者者者者　只只只只　主主主主　旃荼摄钵啰　尸揭啰　尸揭啰　嗢底瑟侘呬　薄伽梵僧慎尔耶莎诃
　　能持咒者。天将给与资生乐具。衣服饮食。华果珍异。或求男女。童男童女。金银殄宝。诸璎珞具。皆能供给。此咒有大神力。若诵咒时。天将速至其所。令无障碍。随意成就。先画僧慎尔耶药叉形像。高四五尺。手执矛镩。於此像前。作四方坛。安四满瓶蜜水。或沙糖水。涂香。末香。烧香。及诸华鬘。又於坛前。作也火炉。中安炭火。以苏摩芥子烧於炉中。口诵前咒一百八徧一徧一烧。乃至僧慎尔耶药叉大将。自来现身。问其所求。皆令满足。金银伏藏。神仙天眼他心。皆能得也。
　　此壬字集。仍须将梵字形音。补刻於后。因工促促。未得从容。或补后集后。或云来集中。并加增大曼拏啰相。佛眼尊曼陀啰相。多罗布字式。准提布字式。五字轮金刚符印等。
　　行持要法。云来集详之。
　　后之所补号号相衔。观者必求其备。须广征文献。

一心奉请。阿弥陀佛净土门中。鼓音声王陀罗尼。曼荼罗法(拜观同上)　　此密净两门相通之妙用。世但知往生咒耳。咒曰。
　　多你他(一)　婆离(二)　阿婆离(三)　娑摩婆罗(四)　尼地奢(五)　昵阇多祢(六)　昵茂邸(七)　昵茂企(八)　阇罗婆罗车驮祢(九)　宿佉波啼昵地奢(十)　阿弥多由婆离(十一)　阿弥多蛇(十二)　娑罗婆陀弥(十三)　涅浮提(十四)　阿迦舍昵浮陀(十五)　阿迦舍利提奢(十六)　阿迦舍昵阇啼(十七)　阿迦舍离(十八)　阿迦舍达奢尼(十九)　阿迦舍提他祢(二十)　留波昵提奢(二十一)　遮埵哩达摩波罗娑陀祢(二十二)　遮埵哩阿利蛇娑帝蛇波罗娑陀祢(二十三)　遮埵哩末伽婆那波罗娑陀祢(二十四)　波罗毗梨耶波罗娑陀祢(二十五)　达摩呻他祢(二十六)　久舍离(二十七)　久舍罗昵提奢(二十八)　久舍罗波罗啼他祢(二十九)　佛陀久舍离(三十)　毗佛陀波罗波斯(三十一)　达摩迦罗祢(三十二)　昵专啼(三十三)　昵浮提(三十四)　毗摩离(三十五)　毗罗阇(三十六)　罗阇(三十七)　罗斯(三十八)　罗娑正(三十九)　罗娑伽罗娑罗(四十)　罗娑伽罗阿地他祢(四十一)　久舍离(四十二)　波罗啼久舍离(四十三)　毗久舍离(四十四)　他啼(四十五)　修陀多至啼(四十六)　修波罗奢多至啼(四十七)　修波罗啼痴啼(四十八)　修离(四十九)　修目企(五十)　达咩(五十一)　达达咩(五十二)　离婆(五十三)　遮婆离(五十四)　阿[少/兔]舍婆离(五十五)　佛陀迦舍昵求祢(五十六)　佛陀迦舍求祢(五十七)　娑婆诃(五十八)

　　水陆道场法轮宝忏卷第九
　　水陆道场法轮宝忏卷第十

　　以上密坛宝法。壬集已详。孔雀。金光明最胜王无量真言。尚待补录。其水陆本宗。另作数条。续於壬字之后。但既非龙藏汇记所存。又非藕书所录。殆或有或无矣。然木本水源。不忍弃置。姑存梗概云。以上壬字是增出诸法。虽非一一单有卷册。然圣所寄。亦名法宝。兹之忏法。衔接而来。兼及余法。

一心奉请慈悲道场忏法(拜观同上)　　梁天监年高僧仿净住子制。
　　归依三宝第一　断疑第二　忏悔第三　发菩提心第四　发愿第五　发回向心第六　显果报第七　出地狱第八　解怨释结第九　自庆第十　警缘三宝第十一　忏主谢大众第十二　总发大愿第十三　奉为天道礼佛第十四　奉为诸仙礼佛第十五　奉为梵王等礼佛第十六　奉为阿修罗道一切善神礼佛第十七　奉为龙王礼佛第十八　奉为魔王礼佛第十九　奉为国王人道礼佛第二十　奉为诸王王子礼佛第二十一　奉为父母礼佛第二十二　奉为过去父母礼佛第二十三　奉为师长礼佛第二十四　为十方比丘比丘尼礼佛第二十五　为十方过去比丘比丘尼礼佛第二十六　为阿鼻地狱礼佛第二十七　为灰河饿鬼等地狱礼佛第二十八　为饮铜炭坑等地狱礼佛第二十九　为刀兵铜釜等地狱礼佛第三十　为火城刀山等地狱礼佛第三十一　为饿鬼道礼佛第三十二　为畜生道礼佛第三十三　为六道发愿礼佛第三十四　警念无常第三十五　为执劳运力礼佛第三十六　发回向第三十七　菩萨回向法第三十八　发愿第三十九　凡八段　　嘱累第四十。

一心奉请方等三昧行法(拜观同上)　　隋智者大师说门人灌顶记。
　　方等秘法具六缘第一。一法缘。二善知识。三前方便。四办衣。五行法。六供养　识遮障第二。一洗浴调适。二饮食调适。三行道调适。四坐禅调适　禁法第三。一七日要心。及诵咒。二请师受戒。及发露。三见善恶业相。及十法王子等。不得向人说　内律要诀第四。一明五篇戒灭不灭相。二明十恶十善业灭不灭相　修行第五。受戒第六。不说。

一心奉请法华三昧忏仪(拜观同上)　　瓦官寺沙门释智顗。辄采法华普贤观经。及诸大乘经意。撰此法门。流行后代。
　　劝修第一　方便第二　正入道场方法第三　正修行方法第四。一严净道场。二净身。三三业供养。四奉请三宝。五赞叹三宝。六礼佛。七忏悔。八行道旋绕。九诵法华经。十思惟一实境界　略明修证相第五。

一心奉请法华三昧行事运想补助仪(拜观同上)　　唐国清沙门湛然撰。
　　撰香华礼佛等偈。以便运想。及逆顺十心略忏文等。

一心奉请金光明忏法补助仪(拜观同上)　　宋天台东掖山沙门遵式集。
　　缘起第一　按文开章以定诠次第二　别明礼请洒散二法第三　略明能请及所求离过第四　总示事理观慧所依第五　补助正修十科事义第六。一严净道场。二清净三业。三香华供养。四召请诵咒。五赞叹述意。六称名散洒。七礼敬三宝。八修行五悔。九旋绕自归。十唱诵金光明典。

一心奉请金光明最胜忏仪(拜观同上)　　宋四明沙门知礼集。
　　大段与前仪同。而观慧文略。

一心奉请往生净土忏愿仪(拜观同上)　　沙门遵式。辙采大本无量寿经。及称赞净土等诸大乘经。集此方法流布诸后。普结净缘。
　　一严净道场。二明方便法。三明正修意。四烧香散华。五礼请法。六赞叹法。七礼佛法。八忏愿法。九旋诵法。十坐禅法。

一心奉请请观世音菩萨消伏毒害陀罗尼三昧仪(拜观同上)　　东山沙门遵式。始於天台国清集。於四明大雷山兰若再治。
　　叙缘起第一　明正意第二。一庄严道场。二作礼。三烧香散华。四系念数息。五召请。六具杨枝净水。七诵三咒。八披陈忏悔。九礼佛旋绕。十诵经。

一心奉请千手千眼大悲心咒行法(拜观同上)　　宋四明沙门知礼集。
　　一严道场。二净三业。三结果。四修供养。五请三宝诸天。六赞叹申诚。七作礼。八发愿持咒。九忏悔。十修观行。

一心奉请炽盛光道场念诵仪(拜观同上)　　宋天竺寺沙门遵式撰。
　　第一设坛场供养　第　二示方法　第三拣众清净　第四诵咒法　第五三业供养礼请陈意自为七。一供养。二奉请。三赞叹。四作法持咒。五礼佛。六忏悔。七行道旋绕　第六疑释　第七诫劝檀越。

一心奉请观自在菩萨如意轮咒课法(拜观同上)　　宋霅川沙门仁岳撰。
　　一法式　二观想　三礼赞　四持诵　五忏愿　六证验　七释疑。

一心奉请礼法华经仪式(拜观同上)
　　宋四明沙门知礼集。

一心奉请释迦如来涅盘礼赞文(拜观同上)
　　沙门仁岳撰。

一心奉请集诸经礼忏文(拜观同上)　　唐西崇福寺释智升撰。
　　上卷共有六段。下卷约求生西方。明六时礼法。

一心奉请往生净土决疑行愿二门(拜观同上)　　宋耆山沙门遵式撰。
　　第一决疑门。一疑师。二疑法。三疑自。今并决之　第二行愿门。一礼忏门。即世称小净土忏。二十念门。三系缘门。四众福行。

一心奉请净土境观要门(拜观同上)　　元虎溪沙门怀则述。
　　深明约心观佛。境观不二法门。

一心奉请莲宗宝鉴(拜观同上)　　元庐山东林寺善法堂主优昙普度集。
　　念佛正因第一。九十四章　念佛正教第二。凡十九章。　念佛正宗第三。凡八章　念佛正派第四。凡二十二章　念佛正信第五。凡六章　念佛正行第六。凡十四章　念佛正愿第七。凡七章　念佛往生正诀第八。凡十二章　念佛正报第九。凡五章　念佛正论第十。凡二十五章　附楚山示众念佛警语。晓山劝修净业箴。

一心奉请阿弥陀经不思议神力传(拜观同上)
　　附隋录。未详作者。

一心奉请南岳思大禅师立誓愿文(拜观同上)

一心奉请天台智者大师别传(拜观同上)
　　门人灌顶撰。

一心奉请天台八教大意(拜观同上)　　门人灌顶撰。
　　前佛后佛。自行化他。究其旨归。咸宗一妙。佛之知见。但机缘差品。应物现行。为实施权。故分乎入。顿。渐。秘密。不定。化之仪式。譬如药方。藏。通。别。圆。所化之法。譬如药味。

一心奉请国清百录(拜观同上)　　纂人同上。
　　卷第一二。立制法第一。敬礼法第二。乃至王重请书第五十。卷第三四。王谢义疏书第五十一。乃至论放生书第一百　后有戒应题。有严序。及新添智者大禅师年谱事迹。

一心奉请永嘉集(拜观同上)　　唐慎水沙门玄觉述。
　　旧分十门。慕道志仪第一。戒憍奢意第二。净修三业第三。奢摩他颂第四。毗婆舍那颂第五。优毕叉颂第六。三乘渐次第七。事理不二第八。劝友人书第九。发愿文第十　幽溪法师新定十门。归敬三宝第一。发宏誓愿第二。亲近师友第三。衣食警戒第四。净修三业第五。三乘渐次第六。事理不二第七。简示偏圆第八。正修止观第九。观心十门第十。幽溪有注二册。可作四卷。尚未入藏。甚妙。南北两藏皆无禅宗二字。流通作禅宗永嘉集。幽溪作永嘉禅宗集。

一心奉请金刚錍(拜观同上)　　唐荆溪尊者述。
　　序曰。圆伊金錍。以抉四眼无明之膜。令一切处。悉见遮那佛性之指。偏权疑碎。加之以刚。假梦寄客。立以宾主。观者恕之。

一心奉请始终心要(拜观同上)
　　唐荆溪尊者述。

一心奉请十不二门(拜观同上)　　唐荆溪尊者述。
　　一色心。二内外。三修性。四因果。五染净。六依正。七自他。八三业。九权实。十受润。即释签中结释十妙文也。以是妙观大体。故后人录出别行。

一心奉请十不二门指要钞(拜观同上)　　宋四明沙门知礼述。
　　叙曰。十不二门者。本出释签。岂须钞解。但斯宗讲者。或示或注。着述云云。而事理未明。解行无托。荆溪妙解。翻隐於时。天台圆宗。罔益於物。爰因讲次。对彼释之。命为指要钞焉。盖指介尔之心。为事理解行之要也。

一心奉请修忏要旨(拜观同上)　　宋四明沙门知礼述。
　　初通叙四行。二正明法华。三结归止观。

一心奉请法智遗编观心二百问(拜观同上)　　法孙继忠集。
　　四明沙门。谨用为法之心。问义於浙阳讲主昭上人。

一心奉请天台传佛心印记(拜观同上)　　元传天台宗教兴教大师怀则述。
　　深明性具圆宗。直至人心见性成佛。不同余宗缘理断九。

一心奉请天台四教仪(拜观同上)　　宋高丽沙门谛观录。
　　本宗八教大意。而详於名相。略於前三教之十乘。

一心奉请天台四教仪集注(拜观同上)
　　元南天竺沙门蒙润集。

一心奉请宗镜录(拜观同上)
　　宋永明寺智觉禅师延寿述。

一心奉请景德传灯录(拜观同上)　　宋景德东吴沙门道原纂。
　　先叙七佛并偈　始自摩诃迦叶。终於南岳第九世。青原第十一世。共祖师一千七百十二人。内九百五十四人。有语见录。余七百五十八人。但存名字。尽二十六卷　宝志。善慧。南岳。天台。僧伽。万回。丰干。寒山。拾得。布袋。十人。及诸方杂举征拈代别语一卷　南阳大寂。乃至法眼等十二人广语一卷　赞。颂。偈。诗。一卷　铭记箴歌一卷。

一心奉请续传灯录(拜观同上)　　不出编录人名。
　　汇目义门云。灵谷寺沙门居顶编。始自汾阳昭。终至天童礼。及诺庵肇。共三千一百一十八人。内一千二百零三人。有语见录。一千九百零七人。但存名字。

一心奉请传法正宗记(拜观同上)　　宋明教禅师契嵩编修。
　　前有上皇帝书。及许收入藏中书。札子。并题跋等　始祖释迦如来表一卷　迦叶至六祖传。共五卷　正宗分家列传。一千三百零四人。共二卷　旁出略传二百五人。宗证略传十一。共一卷　定祖图一卷。

一心奉请传法正宗论(拜观同上)　　宋明教禅师契嵩编修。
　　共有四篇。广明达磨大师。的有师承。以破唐沙门神机之妄讥毁。兼破付法藏因缘传。

一心奉请宗门统要续集(拜观同上)　　宋建康沙门宗永集。
　　元保宁寺沙门清茂续集。
　　释迦文佛　西竺应化圣贤　二十八祖　东土六祖　四祖旁出。凡八世　五祖旁出。凡三世　六祖下旁出。凡二世　应化圣贤　未详嗣法　亡名古宿　南岳下凡十一世。共二百四十八人。五百五十三则机缘　青原下凡十世。共二百六十四人。五百五十四则机缘　续南狱下至十八世。共二百一十二则机缘　续青原下至十四世。共四十七则机缘。

一心奉请禅宗正脉(拜观同上)　　明弘治真如寺沙门如卺集。
　　於五宗机缘中。取其显明简直者集出。使人易晓。

一心奉请六祖大师法宝坛经(拜观同上)　　嗣祖比丘宗宝编。灵谷住持净戒重校。
　　韶州韦刺史。请师於大梵寺说法。师先说得法行由。次说摩诃般若波罗蜜义。并无相颂　次答实无功德之疑。次答愿生西方之问。要人净心则生净土。不是说无西方也　次示定慧一体不二　次示一行三昧　次示心不住法。道即流通。心若住法。名为自缚　次示教无顿渐。人有利钝　次示坐禅元不着心。亦不着净。亦不是不动　次示坐禅实义　次传自性五分法身香。授无相忏悔。发四弘誓愿。授无相三归依戒。又说一体三身及颂。

一心奉请古尊宿语录(拜观同上)　　赜藏主集。灵谷寺住持净戒重校。
　　南岳让　马祖一　百丈海　黄蘖运　临济玄　兴化奖　睦州踪　南院颙　风穴沼　首山念　石门聪　汾阳昭　唐明嵩　慈明圆　南泉愿　子湖神力踪　赵州谂　云门偃　杨岐会　道吾真　白云端　佛照光　北磵简　物初观　晦机熙　笑隐欣　仲方伦　觉源昙。有宋濂藏衣塔铭　五祖演　叶县省　神鼎諲　翠岩芝　法华举　佛眼远　大隋真　投子同　鼓山晏　洞山初。嗣云门　智门祈。嗣香林　雪峰悦。嗣大愚　云庵文。嗣黄龙南　琅琊觉。嗣汾阳　佛照禅师奏对录。宋孝宗时嗣大慧杲。

一心奉请黄蘖山断际禅师传心法要并宛陵录(拜观同上)　　唐河东裴休集并序。
　　即古尊宿语录中重出而稍略。

一心奉请万善同归集(拜观同上)　　宋永明智觉禅师延寿述。
　　明众善所归皆宗实相。

一心奉请唯心诀(拜观同上)　　宋永明智觉禅师延寿述。
　　於中略标百二十种邪宗见解。

一心奉请定慧相资歌(拜观同上)

一心奉请警世(拜观同上)
　　二并永明寿禅师作。

一心奉请明觉禅师语录(拜观同上)　　明灵谷寺沙门净戒重校。
　　上堂举古。勘辨拈古。偈。颂。赞等共六卷。

一心奉请圆悟佛果禅师语录(拜观同上)　　学徒若平集。净戒重校。
　　上堂语六卷　开示法语三卷　小参四众四卷　颂古一卷　拈古三卷　偈。颂。赞。一卷。

一心奉请大慧普觉禅师语录(拜观同上)
　　宋乾道门人蕴闻集。

一心奉请中峰和尚广录(拜观同上)
　　元治至门人慈寂集。

一心奉请真心直说(拜观同上)　　元曹溪山老纳知讷述。
　　凡十五章。明正信。异名。妙体妙用。乃至所往。以释疑问　后附诫初心学人文。又附皖山正疑禅师示蒙山法语　东山崇藏主送子行脚法语　蒙山示众　蒙堂跋。

一心奉请高丽国普照禅师修心诀(拜观同上)
　　直指心性。本来同佛。既悟心已。或习轻。则用自性定慧门。或习重。则用随相对治门。皆与先修后悟者不同。

一心奉请禅宗决疑集(拜观同上)　　元西蜀智彻述。
　　示提话头工夫次第。

一心奉请修大方广佛华严法界观门(拜观同上)　　唐终南山释杜顺集。
　　略有三重。真空第一。理事无碍第二。周徧含容第三。三中又各辨十门。

一心奉请华严法界玄镜(拜观同上)　　唐清凉大华严寺沙门澄观注。
　　即释前法界观门。

一心奉请注华严法界观门(拜观同上)
　　唐圭峰兰若沙门宗密注。

一心奉请修华严奥旨妄尽还源观(拜观同上)　　唐沙门法藏述。
　　一显一体。谓自性清净圆明体。二起二用。谓海印森罗常住用。法界圆明自在用。三示三徧。谓一尘普周法界徧。一尘出生无尽徧。一尘含容空有徧。四行四德。谓随缘妙用无方德。威仪住持有则德。柔和质直摄生德。普代众生受苦德。五入五止。谓照法清虚离缘止。观人寂怕绝欲止。性起繁兴法尔止。定光显现无念止。事理玄通非相止。六起六观。谓摄境归心真空观。从心现境妙有观。心境秘密圆融观。智身影现众缘观。多身入一镜像观。主伴互现帝网观　后有净源序。

一心奉请华严金师子章(拜观同上)　　唐沙门法藏述。
　　因对武后问。借庭前金师子为喻。初明缘起。二辨色空。三约三性。四显无相。五说无生。六论五教。七勒十玄。八括六相。九成菩提。十入涅盘。以显华严教观。

一心奉请金师子章云间类解(拜观同上)
　　宋沙门净源述。

一心奉请禅源诸诠集都序(拜观同上)　　亦名禅那理行诸诠集。圭峰山沙门宗密述。
　　今但存序。大意先判三宗三教。然后会为一味以息斗诤。
　　此书用藕书为蓝本。其中次序议论。十依七八。故有於台详悉别宗略说之迹。然台明则诸宗普明。详悉於台。亦不妨也。至禅源一书。稍涉指摘。故引发藕之议论。今虽不存藕说。读者当知。一切着作。不必偏於一。
　　至贤宗内之加顿教以补台。莲池之论甚公。其诠佛法之妙微。别具神通。共一手眼也。
　　贤宗外。如长者主张无心定之说。利益何限。且李之说。以诸祖说经。引例征文。日益不足。学者寻文之不暇。何暇修行。此痛切之论也。
　　相宗微细。不可执长者之旨而废之。

一心奉请原人论(拜观同上)
　　斥迷执第一。习儒道者。斥偏浅第二。习佛不了义教者。直显真源第三。佛了义实相教。会通本末第四。会前所斥。同一真源。皆为正义。

一心奉请华严原人论解(拜观同上)　　元长安大开元寺沙门圆觉述。
　　即解前论。科一卷。解三卷。

一心奉请注华严七字经题法界观门三十颂(拜观同上)　　元归德法云沙门琮湛集注。
　　右注解夷门山东智大师本嵩所述。经题观门。偈颂点示初机。禅门眼目。

一心奉请真唯识量(拜观同上)

一心奉请八识规矩补注(拜观同上)
　　明鲁庵沙门普泰注。

一心奉请六离合释(拜观同上)

一心奉请陀罗尼杂集(拜观同上)　　未详撰者。今附梁录。
　　第一卷。七佛所说神咒。并八菩萨所说神咒。合十五首　第二卷。释摩男。阿难比丘。普贤菩萨等。共十八咒　卷第三。摩酰首罗天等。共咒十一首。文殊说四弘誓。虚空藏说四净土妙行。观世音说四摄法。救脱说四弘誓。跋陀和说八菩萨妙行。大势至说四誓利益众生。心无疲倦。得大势说四事拥护作佛事者。坚勇说四菩萨妙行。并诸菩萨天龙各各说偈　卷第四。阿弥陀鼓音声王陀罗尼等。共咒二十一首　卷第五。除一切恐畏毒害伏恶魔陀罗尼等。共咒二十七首　卷第六。除肿陀罗尼等。共咒九首。五戒神名二十五。三归神名有九。护伽蓝神名十八。烧香散华等咒。共二十二首　卷第七。灭一切罪。得一切所愿陀罗尼等。共咒七十九首　卷第八。六字大陀罗尼经等。共咒二十二首　卷第九。阿咤婆拘上佛陀罗尼等。共咒十首。叹佛三昧经一段　卷第十。定志慧见陀罗尼等。共咒三十一首。

一心奉请显密圆通成佛心要集(拜观同上)　　宋北辽金河寺沙门释道[辰*殳]集。
　　开示修行一真大法界心。及持诵准提咒法。然与准提三译。及尊那经。并不全合。

一心奉请密咒圆因往生集(拜观同上)　　智广慧真编集。金刚幢译定。
　　集诸经神咒三十三段。华梵并书。

一心奉请昙无德部四分律删补随机羯磨(拜观同上)
　　唐沙门释道宣撰。

一心奉请南海寄归内法传(拜观同上)
　　唐沙门释义净撰。

一心奉请受用三水要行法(拜观同上)

一心奉请护命放生仪轨法(拜观同上)

一心奉请说罪要行法(拜观同上)
　　三法并义净法师作。

一心奉请诸经要集(拜观同上)　　广西明寺沙门道世玄恽撰。
　　三宝部第一。敬佛篇六缘。敬法篇八缘。敬僧篇三缘　敬塔部第二。有七缘　摄念部第三。有四缘　入道部第四。有四缘　吹赞部第五。有三缘　香灯部第六。有四缘　受请部第七。有八缘　受斋部第八。有二缘　破斋部第九。有二缘　富贵部第十。有二缘　贫贱部第十一。有五缘　奖导部第十二。有七缘　报恩部第十三。有三缘　放生部第十四。有四缘　兴福部第十五。有六缘　择交部第十六。有五缘　思慎部第十七。有五缘　六度部第十八。布施篇有七缘。持戒篇有二缘。忍辱篇有三缘。精进篇有三缘。禅定篇有二缘。智慧篇有二缘　业因部第十九。有五缘　欲盖部第二十。有三缘　四生部第二十一。有六缘　受报部第二十二。有九缘　十恶部第二十三。有十缘　诈伪部第二十四。有六缘　惰慢部第二十五。有三缘　酒肉部第二十六。有三缘　占相部第二十七。有三缘　地狱部第二十八。有八缘　送终部第二十九。有九缘　杂要部第三十。有十三缘。

一心奉请经律异相(拜观同上)　　梁沙门僧旻宝唱等撰。
　　天部上下。一二卷　地部三　应始终佛部第一。四　应身益物佛部第二。五　现涅盘后事佛部第三　造佛舍利塔第一。造佛形像第二　法灭尽三。六　外缘佛部第四。七　自行菩萨部第一。八　外化菩萨部第二。九　随机现身上菩萨部第三。十　随机现身下菩萨部第四。十一　出家菩萨僧部第一。十二　声闻无学第一。僧部第二。十三　声闻无学第二。僧部第三。十四　声闻无学第三。僧部第四。十五　声闻无学第四。僧部第五。十六　声闻无学第五。僧部第六。十七　声闻无学第六。僧部第七。十八　声闻不测浅深僧部第八。十九　声闻学人僧部第九。二十　声闻行恶行僧部第十。二十一　声闻无学沙弥僧部第十一。二十二　声闻无学尼僧部第十二。二十三　转轮圣王诸国王部第一。二十四　行菩萨道上诸国王部第二。二十五　行菩萨道下诸国王部第三。二十六　行声闻道上诸国王部第四。二十七　行声闻道中诸国王部第五。二十八　行声闻道下诸国王部第六。二十九　诸国王夫人部。三十　行菩萨道诸国王子部上。三十一　行菩萨道下诸国太子部中。三十二　学声闻道诸国太子部下。三十三　诸国王女部。三十四　得道长者部上。三十五　杂行长者部下。三十六　优婆塞部。三十　七优婆夷部。三十八　外道仙人部。三十九　梵志部。四十　婆罗门部。四十一　居士部。四十二　估客部。四十三　男庶人部上。四十四　女庶人部下四十五　鬼神部四十六　杂兽畜生部上。四十七　禽畜生部中　虫畜生部下。四十八　地狱部上。四十九　地狱部下。五十　并引大小诸经中事相以示劝诚。

一心奉请法苑珠林(拜观同上)　　唐西明寺沙门释道世撰。
　　劫量篇第一。小劫有六部。一述意。二疫病。三刀兵。四饥馑。五相生。六对除。大劫有四部。一时量。二时节。三坏劫。四成劫　三界篇第二。初明四洲有十二部。述意乃至优劣。次明诸天有二十二部。辨位乃至送终　日月篇第三。有十三部。述意乃至地动　六道篇第四。诸天四部。述意至报谢　人道八部。述意至受苦　修罗七部。述意至战斗　鬼神十一部。述意至舍宅　畜生十部。述意至好酬。　地狱八部。述意至诫勖　千佛篇第五。七佛九部。述意至久近　因缘三部。述意引证业因　种姓四部。述意至求婚　降胎六部。述意至奖导　出胎八部。述意至校量　侍养三部。述意养育善征　占相八部。述意至百福　游学四部。述意至校量　纳妃六部。述意至神异　厌苦四部。述意至厌欲　出家十部。述意至会同　成道十部。述意至变化　说法三部。述意赴机说益　涅盘五部。述意至弟子　结集二部。述意结集　敬佛篇第六。有七部述意乃至观音。於中第四。弥陀又六部。述意至引证。第五弥勒又五部。述意至发愿　敬法篇第七。有六部。述意乃至谤罪　敬僧篇第八。有四部。述意乃至违损　致敬篇第九。有六部。述意乃至仪式　福田篇第十。有三部。述意优劣平等。
　　归信篇第十一。有三部。述意小乘大乘　士女篇第十二。俗男二部。述意诫俗劝导　俗女二部。述意奸伪　入道篇第十三。有四部。述意至引证　惭愧篇第十四。有二部。述意引证　奖导篇第十五。有四部。述意乃至业因　说听篇第十六。有九部。述意乃至利益　见解篇第十七。有二部。述意引证　宿命篇第十八。有四篇。述意乃至五通　至诚篇第十九。有八部。述意乃至济难　神异篇第二十。有五部。述意乃至杂异。
　　感通篇第二十一。有二部。述意圣迹　住持篇第二十二。有十部。述意乃至鬼神　潜道篇第二十三。有二部。述意引证　妖怪篇第二十四。有二部。述意引证　变化篇第二十五。有三部。述意通变厌欲　眠梦篇第二十六。有五部。述意乃至无记　兴福篇第二十七。有八部。述意乃至洗僧　摄念篇第二十八。有二部。述意引证　发愿篇第二十九。有二部。述意引证　法服篇第三十。有六部。述意乃至违损。
　　然灯篇第三十一。有二部。述意引证　悬幡篇第三十二。有二部。述意引证　华香篇第三十三。有二部。述意引证　呗赞篇第三十四。有四部。述意引证赞叹音乐　敬塔篇第三十五。有六部。述意乃至修故　伽蓝篇第三十六。有三部。述意营造致敬　舍利篇第三十七。有五部。述意乃至感福　供养篇第三十八。有二部。述意引证　受请篇第三十九。有九部。述意乃至施福　轮王篇第四十。有五部。述意至育王。
　　君臣篇第四十一。有六部。述意至王都　纳谏篇第四十二。有二部。述意引证　审察篇第四十三。有四部。述意审怒审过审学　思慎篇第四十四。有五部。述意乃至慎过　俭约篇第四十五。有二部。述意引证。　惩过篇第四十六。亦二部　和顺篇第四十七。有五部。述意乃至和事　诫最篇第四十八。有六部。述意乃至杂诫　忠孝篇第四十九。有五部。述意乃至业因　不孝篇第五十。有四部。述意乃至弃父。
　　报恩篇第五十一。有二部。述意引证　背恩篇第五十二。亦二部　善友篇第五十三。亦二部　恶友篇第五十四。亦二部　择交篇第五十五。亦二部　眷属篇第五十六。有四部。述意乃至离着　较量篇第五十七。有七部。述意乃至方土　机辩篇第五十八。有三部。述意菩萨罗汉　愚戆篇第五十九。有三部。述意般陀杂痴　诈伪篇第六十。有六部。述意乃至诈畜。
　　惰慢篇第六十一。有二部　破邪篇第六十二。亦二部　富贵篇第六十三。亦二部　贫贱篇第六十四。有五部。述意至贫女　债负篇第六十五。有二部。述意引证　诤讼篇第六十六。亦二部　谋谤篇第六十七。有五部。述意乃至宿障　咒术篇第六十八。有七部。述意乃至杂咒　祭祠篇第六十九。有三部。述意献佛祭祠　占相篇第七十。有二部。
　　祈雨篇第七十一。有四部。述意乃至河海　园果篇第七十二。有五部。述意乃至种子　渔猎篇第七十三。有二部　慈悲篇第七十四。有五部。述意乃至观苦　放生篇第七十五。有二部　救厄篇第七十六。有五部。述意乃至兽王　怨苦篇第七十七。有五部。述意乃至杂难　业因篇第七十八。有五部。述意乃至引证　受报篇第七十九。有十二部。述意乃至住处。
　　罪福篇第八十。有四部。述意乃至福行。
　　欲盖篇第八十一。有二部。五欲五盖　四生篇第八十二。有五部。述意乃至五生　十使篇第八十三。有四部。述意乃至断障　十恶篇第八十四。有十三部。述意业因果报杀生。乃至邪见　六度篇第八十五。有六部。布施乃至智慧　忏悔篇第八十六。有六部。述意乃至洗忏　受戒篇第八十七。有七部。一述意。二劝持。三三皈。四五戒。五八戒。六十善。七三聚　破戒篇第八十八。有二部　受斋篇第八十九。有二部　破斋篇第九十。亦二部。
　　赏罚篇第九十一。亦二部。利害篇第九十二。亦二部　酒肉篇第九十三。有三部。述意饮酒食肉　秽浊篇第九十四。有四部。述意五辛。嚏气便利　病苦篇第九十五。有六部。述意。引证。瞻病。医疗。安置。敛念　舍身篇第九十六。有二部　送终篇第九十七。有四部。述意。舍命。遗送。受生　法灭篇第九十八。有九部。述意。五浊。时节。度女。佛钵。讹替。破戒。诤讼。损法　杂要篇第九十九。有十部。述意。四依。四果。四食。净口。鸣钟。入众。求法。衰相杂行　传记篇第一百。有六部述意。翻译。杂集。般若。兴福。历算。

一心奉请释迦谱(拜观同上)　　萧齐释僧佑撰。
　　释迦始祖劫初剎利相承姓缘谱。第一　贤劫初姓瞿昙缘谱。第二　六世祖始姓释迦氏缘谱。第三　降生释种成佛缘谱。第四　在七佛末种姓众数同异谱。第五　同三千佛缘谱。第六　内外族姓名谱。第七　弟子姓释缘谱。第八　四部名闻弟子谱。第九　从兄调达出家缘记。第十　从弟阿那律跋提出家记。第十一　弟孙陀罗难陀出家缘记。第十二　子罗云出家缘记。第十三　姨母大爱道出家缘记。第十四　父净饭王泥洹记。第十五　母摩耶夫人记。第十六　姨母大爱道泥洹记。第十七　释迦种灭宿业缘记。第十八　竹园精舍缘记。第十九　祗洹精舍缘记。第二十　发爪塔缘记。第二十一　天上四塔缘记。第二十二　优填王造旃檀像记。第二十三　波斯匿王造金像记。第二十四　阿育王弟出家造石像记。第二十五　留影在石室记。第二十六　双树般涅盘记。第二十七　八国分舍利记。第二十八　天上龙宫舍利宝塔记。第二十九　龙宫佛髭塔记。第三十　阿育王造八万四千塔记。第三十一　塔宿缘记。第三十二。　法灭尽缘记。第三十三　法灭尽相记。第三十四　已上并兼引大小乘经律。以明化迹。

一心奉请释迦氏谱(拜观同上)　　唐释道宣撰。
　　一叙所依贤劫　二叙氏族根源　三叙所托方土　四叙法王化相　五叙圣凡后胤　大意与前谱同。而文简略。

一心奉请释迦方志(拜观同上)　　唐释道宣撰。
　　封疆篇第一　统摄篇第二　中边篇第三　遗迹篇第四。具明五印度百五十余国中佛事。并是西域记中录出　游履篇第五。略明十六人往西求法　时住篇第七　教相篇第八。纪历代所立寺数。所译经数。所度僧尼之数。

一心奉请翻译名义集(拜观同上)　　宋姑苏景德寺法云编。
　　十种通号第一　诸佛别名第二。乃至寺塔坛幢第六十四。并举梵名而释其义。

一心奉请大明三藏法数(拜观同上)
　　明天竺山沙门一如集。

一心奉请教乘法数(拜观同上)　　明会稽沙门圆净集。
　　始从一数。终至八万四千各别名。略引释之。

一心奉请禅林宝训(拜观同上)　　宋沙门妙喜竹庵共集。东吴沙门净善重集。
　　凡三百篇。大概使学者削势利人我。趋道德仁义。

一心奉请缁门警训(拜观同上)　　明嘉禾沙门如卺续集。
　　始自沩山警策。终於梁皇舍道事佛诏。凡二百余首。

一心奉请百丈清规(拜观同上)　　元至元圣寿寺沙门德辉重编。大欣校正。
　　分为九章。大抵多是世谛流布。不唯非佛世芳规。亦且非古百丈风格矣。

一心奉请佛祖统纪(拜观同上)　　宋四明东湖沙门志盘撰。
　　前有通例一卷　释迦本纪一　西土二十四祖纪二　东土九祖纪三　兴道下八祖纪四　诸祖旁出世家五　诸师列传六　诸师杂传七　未详承嗣传八　历代传教表九　佛祖氏系表十　山家教典志十一　净土立教志十二　诸宗立教志十三　三世出兴志十四　三界名体志十五　法门光显志十六　法运通塞志十七　名文光教志十八　历代会要志十九。

一心奉请佛祖历代通载(拜观同上)　　元大中祥符寺华亭念常集。
　　目录一卷。七佛偈及彰所知论一卷。从第二卷至二十二卷。载盘古乃至元朝。至正年间。一切三教事迹。今分为三十四卷。

一心奉请历代三宝记(拜观同上)　　隋开皇十七年翻经学士费长房撰。
　　初三卷。上列甲子。系以帝年。下注佛生出家成道入灭。乃至孔子初生问礼获麟等事。讫至开皇时。佛法东流翻译次第　次九卷。详记历代译师所译经典　次一卷。大乘录入藏目　次一卷。小乘录入藏目　后一卷。明皇三宝录总目。

一心奉请高僧传(拜观同上)　　梁嘉祥沙门释皎撰。
　　序云。始於汉明帝永平十年。终至梁天监八年。凡四百五十三载。二百五十七人。又旁出附见者二百三十九人。开其德业。大为十例。一曰译经。二曰义解。三曰神异。四曰习禅。五曰明律。六曰遗身。七曰诵经。八曰兴福。九曰经师。十曰唱导　译经始摄摩腾。终求那毗地。共三十五人　义解始朱士行。终昙裴。共百人　神异始佛圆澄。终释保志。共二十人　习禅始竺僧显。终释慧明。共二十一人　明律始释慧猷。终释僧佑。共十三人　忘身始僧群。终昙弘。共十一人　诵经始昙邃。终道琳。共二十一人　兴福始慧达刘萨诃。终法悦。共十四人　经师始帛法桥。终释慧忍。共十一人　唱导始道照。终法镜。共十人。

一心奉请续高僧传(拜观同上)　　唐释道宣撰。
　　序云。始距梁之初运。终唐贞观十有九年。一百四十四载。包括岳渎。历访华夷。正传三百三十一人。附见一百六十人。大为十例。一译经。二义解。三习禅。四明律。五护法。六感通。七遗身。八读诵。九兴福。十杂科　译经始僧伽婆罗。终僧那提。正十五人　义解法申。始义褒。终正百六十一人　习禅始僧副。终慧明。正九十八人　明律始法超。终昙光。正二十九人　护法始昙无最。终慈藏。正十八人　感通始勒那钵提。终净辩。正百十八人　遗身始法凝。终道休。正十二人　读诵始志湛。终宝相。正十四人　兴福始明达。终慧云。正十二人　杂科声德始慧明。终宝岩。正十二人。

一心奉请有宋高僧传(拜观同上)　　宋沙门赞宁智轮同奉敕撰。
　　译经始唐义净。终唐满月。正三十二人　义解始唐窥基。终宋义寂。正七十一人　习禅始唐弘忍。终宋德韶。正百三人　明律始唐道宣。终周澄楚。正五十八人　护法始唐威秀。终周道丕。正十八人　感通始后魏檀特师。终宋法圆。正八十九人　遗身始唐僧藏。终宋怀德。正二十二人　读诵始隋行坚。终宋守真。正四十二人　兴福始周法成。终宋师律。正五十人　杂科声德始南宋智一。终宋宗渊。正四十五人。

一心奉请法显传(拜观同上)
　　东晋沙门法显自记游天竺事。

一心奉请大唐西域记(拜观同上)　　唐三藏法师玄奘奉诏译。大总持寺沙门释辩机撰。
　　记住还。共一百三十八国中风土。及佛法灵迹。唯摩竭陀国最详。

一心奉请大唐大慈恩寺三藏法师传(拜观同上)　　唐昭仁寺沙门慧立本。
　　即玄奘大师始终事迹也。

一心奉请大唐西域求法高僧传(拜观同上)　　唐三藏法师义净撰。
　　总有五十六人。又重归南海传。有师资四人。

一心奉请比丘尼传(拜观同上)　　梁庄严寺释宝唱撰。
　　起晋咸和。讫梁普通。凡六十五人。

一心奉请神僧传(拜观同上)　　不出编录人名。
　　始自汉摩腾。终元胆巴。凡二百八人。

一心奉请弘明集(拜观同上)　　梁释僧佑撰。
　　牟子理惑论。三十七篇　正诬论未详作者　宗炳明佛论。一名神不灭论　孙绰喻道论　宗居士炳。答何承天书难白黑论　颜光禄延之。难何承天达性论　罗君章更生论　郑道子神不灭论　远法师沙门不拜王者论五篇　远法师答何镇南难沙门祖服论　远法师答桓玄明报应论　远法师三报论　道恒法师释驳论　明僧绍正二教论　周剡颙难张长史融门论　谢镇之折夷夏论　朱昭之难夷夏论　朱广之谘夷夏论　慧通法师驳夷夏论　僧愍法师戒华论　玄光法师辩惑论　记室刘勰灭惑论　僧顺法师析三破论　大梁皇帝立神明成佛义记。并吴兴沈续作序注　萧琛难范缜神灭论　曹思文难范缜神灭论。并二启诏答　大梁皇帝敕答臣下神灭论　庄严寺法云法师。与公王朝贵书。并公王朝贵六十二人答　何令尚之。答宋文皇帝赞扬佛教事　高明二法师。答李交州淼难佛不见形事。并李书　司徒文宣王书。与孔中丞稚珪释疑惑。并笺答　恒标二公。答姚主劝罢道书。并书　僧[(丰*力)/石]。僧迁。鸠摩。答姚主奏。并书　远法师答恒玄劝罢道书。并书　释僧岩。答刘青州劝还俗书。并刘答往返六首　习凿齿与释道安书　谯王书论孔释。张新安答　郑道子与禅师书论踞食　范伯伦书与王司徒论踞食　义法师答范伯伦书。并范重答　范伯伦与生观二法师书　范伯伦踞食表。并诏往返四首　晋尚书何充等。执沙门不应敬王者奏三首。并诏二首　桓玄与八座书。论道人敬王事。并八座答　恒玄与王令书论敬王事。并王令答往返八首　庐山远法师。答桓玄论沙门不应敬王者书一首。并桓玄书二首　桓玄诏沙门不复敬天子。并卞嗣之等答往返五首　远法师与桓玄论料简沙门书一首。并桓玄教一首　支道林法师。与桓玄论州符求沙门名籍书一首　天保寺释道盛。启齐武帝论。检试僧事　郗嘉宾奉法要　颜延之庭诘二章　王该日烛　竺道爽檄泰山文　释智静檄魔文　释宝林破魔露布文　释僧佑弘明论。

一心奉请广弘明集(拜观同上)　　唐终南山释道宣撰。
　　正篇。第一。始商太宰问孔子圣人。终释彦悰通极论。凡十五篇　辨惑篇第二。始魏陈思王辨通论。终唐李师政内德论。凡十八篇　佛德篇第三。始支道林佛像赞。终舍利感应记。凡六十余首　法义篇第四。始晋戴安公释疑论。终释明浚答博士柳宣书。凡七十余首　僧行篇第五。始东晋北道护支昙谛诔。终百官驳仪表启状等。及诏所亲表启论等。凡五十余首　慈济篇第六。始沈休文究竟慈悲论。终梁武帝断酒肉文。凡五首　戒功篇第七始远公与刘遗民书。终南齐文宣公净行法门。凡十首。净住子净行法门。始皇觉辨德门第一。终发愿庄严门第三十一。即慈悲忏之所宗也　启福篇第八。始诸帝与太山朗法师书。终唐太子西明寺钟铭。凡四十余首　悔罪篇第九。始梁简文谢敕为建涅盘忏启。终梁陈皇帝依经悔过文。凡十五首　统归篇第十。梁武帝净业赋。并序　梁高祖孝思赋　梁宣帝游七山寺赋　梁王锡宿山寺赋　魏高允鹿苑赋　李颙大乘赋并序　释慧命详玄赋　萧子云玄圃园讲赋。释真观梦赋　江淹伤爱子赋　无为论　释道安檄魔文　魔主报檄　破魔露布文　平魔赦文　平心露布文　晋沙门支道林赞佛诗八首。终宣法师秋日游东山寺。寻朱昙二法师一首。凡一百五十八首。

一心奉请集古今佛道论衡实录(拜观同上)　　唐终南山释道宣撰。
　　后汉隆法道士。表请角试事第一。乃至唐天子在司成宣范义頵宅。难庄易义第三十三。皆辨释老优劣事。

一心奉请续集古今佛道论衡(拜观同上)　　唐沙门智升撰。
　　西域天竺国事。出后汉列传七十八。

一心奉请集神州塔寺三宝咸通录(拜观同上)　　唐麟德元年终南山释道宣撰。
　　初明舍利表塔共缘二十　第二灵像垂降。共缘五十　第三引圣寺瑞经神僧。圣寺十二。瑞经三十八。神僧三十。

一心奉请集沙门不应拜俗等事(拜观同上)　　唐弘福寺沙门释彦悰纂录。
　　故事篇第一。土共十八首　故事篇下。共十四首　圣朝议不拜篇第二。上下　圣朝议拜篇第三。上各有弹词　议拜篇下。结成不拜。

一心奉请破邪论(拜观同上)　　唐沙门释法琳撰。
　　广破傅弈邪说。

一心奉请辩正论(拜观同上)　　唐沙门释法琳撰东宫学士陈子良注。
　　二教治道篇第一。上下　十代奉佛篇第二。上下　佛道先后篇第三　释李师资篇第四　十喻篇第五。答传道士十异　九箴篇第六。答外九迷论　气为道本篇第七　信毁交报篇第八　品藻众书篇第九。儒推孝经。佛备众典　出道伪谬篇第十。略明八谬　历世相承篇第十一。略辨九事　归心有地篇第十二。引梁武帝舍道敕文。及萧纶等。受菩萨戒启。后有法琳与尚书右仆射蔡国公书。

一心奉请十门辩惑论(拜观同上)　　唐兴善寺沙门释复礼撰。
　　通力上感门一　应形俯化门二　净秽土别门三　迷悟见殊门四　显实得记门五　反经赞道门六　观业救舍门七　随教抑扬门八　化佛隐显门九　圣王兴替门十　答太子文学权无二释典稽疑。

一心奉请甄正论(拜观同上)　　唐佛授记寺沙门玄嶷撰。
　　广破灵宝等经天尊等名之伪。

一心奉请护法论(拜观同上)　　宋无尽居士张商英述。
　　广破欧阳修谤佛邪说。申明佛理　后附李长者昭化院记。及徐师川跋。郑德舆后序。

一心奉请镡津文集(拜观同上)　　宋明教禅师契嵩撰。
　　初一卷。目录并行业记　前三卷。即辅教篇重出　第四卷。皇极论。及中庸解五篇　第五至第七卷。论原四十篇。杂着六篇　第八卷。杂着六篇。万言书一封　第九卷。书启共十三封　第十卷。书启状共四十四封　第十一卷。叙十四篇。又九篇　第十二卷。志记铭碑十二篇　第十三卷。碑记铭表辞七篇。述题书赞传评十二篇　第十四至十六卷。非韩三十篇　第十七卷。古律诗六十首　第十八卷。唱和诗六十九首　第十九卷。诸师序赞诗题疏。并后序。

一心奉请辅教篇(拜观同上)　　宋明教禅师契嵩撰。
　　原教　劝书三篇　广原教。并序二十六篇　孝论。并序一十三篇　坛经赞　真谛无圣论。元在嘉佑集中。

一心奉请元至元辩伪录(拜观同上)　　元云峰禅寺沙门祥迈奉敕实录撰。
　　妄立天尊伪第一。乃至偷佛神化伪第十四。并后记共二卷　当时侵夺僧寺。及辨论敕复事实。二卷。圣旨梵毁诸路伪道藏经之碑　下火文　如意答石介怪记　圣旨特建释迦舍利灵通之塔碑文。共一卷。

一心奉请三教平心论(拜观同上)　　元静斋学士刘谧撰。
　　先明三教。并是劝人止恶行善。不可偏废。次明极功浅深不同。后广破韩愈之说。并破欧阳程朱之说。

一心奉请折疑论(拜观同上)　　比丘子成号妙明着。西域师子比丘述注。
　　叙问第一　圣生第二。言佛降诞之迹　问佛第三。答不称姓名而称佛之问　喻举第四。喻明佛经。非是繁而不要　宗师第五。言古今帝主贤士。皆宗师佛　通相第六。通明佛之妙相　论孝弟七　拒毁第八　评仪第九　举问第十。答事鬼知死之问　解惑第十一。解夷夏之惑　释谤第十二　辨施第十三　殊见第十四　随宜第十五　优劣第十六　先知第十七。谓汉明以前。已先有知佛者　尊释篇第十八。客方崇佛　言符第十九。吻合二教之理　会名第二十。会同三教圣人之名。

一心奉请一切经音义(拜观同上)　　唐翻经沙门玄应撰。
　　卷一。华严。大集。日藏。月藏。大威德。法炬。六经　卷二。大涅盘经　卷三。般若十部　卷四。见实等十九经　卷五。海龙王等六十四经　卷六。法华经　卷七。正法华等四十四经　卷八。维摩等七十一经律　卷九。智度论　卷十。般若灯等十论　卷十一。正法念等四经　卷十二。长阿含等十五经　卷十三。般泥洹等八十七经　卷十四。四分律　卷十五。十诵。僧祗。五分三律　卷十六。善见等二十一律　卷十七。阿毗昙等五论　卷十八。成实等十六论　卷十九。佛本行集。撰集百缘　卷二十。陀罗尼等二十八集　卷二十一。大菩萨藏等十三经　卷二十二。瑜伽师地论　卷二十三。显扬等十论　卷二十四。阿毗达磨俱舍论　卷二十五。阿毗达磨顺正理论。

一心奉请新译大方广佛华严经音义(拜观同上)
　　唐京兆静法寺沙门慧苑述。

一心奉请绍兴重雕大藏音(拜观同上)　　宋精严寺释处观集。
　　略如字汇共一百七十四部。

一心奉请出三藏记集(拜观同上)　　梁释僧佑撰。
　　卷一集。三藏缘记第一　十诵律五百罗汉。出三藏记第二　菩萨处胎经。出入藏记第三　梵汉译经文字音义同异记第四　前后出经异记第五　卷二。新集撰出经律论录第一　新集条解异出经录第二　卷三新集安公古异经录第一　失译经录第二　凉土异经录第三　关中异经录第四　新集律分为五部记录第五　十八部记录第六　汉地四部记录第七　卷四新集续撰失译杂经录　卷五新集抄经经录第一　安公疑经录第二　新集疑经录第三　安公注经及杂经志录第四　小乘迷学竺法度造异仪记第五　长安睿法师喻疑第六　卷六至十一。共经序一百十篇　卷十二。杂录序十篇　卷十三至十五。共传三十二篇。

一心奉请众经目录(拜观同上)　　隋翻经沙门法经等奉敕撰。
　　大乘修多罗藏录第一。有六分　一译一。异译二。失译三。别生四。疑惑五。伪妄六　小乘修多罗藏录第二。六分如前　大乘毗尼藏录第三。六分如前　小乘毗尼藏录第四。六分如前　大乘阿毗昙藏录第五。六分如前　小乘阿毗昙藏录第六。六分如前　佛灭度后撰集录第七。西方圣贤一。此土抄集二　传记录第八。西域此方　着述录第九。西域此方。

一心奉请众经有录(拜观同上)　　隋仁寿年翻经沙门及学士等撰有序。
　　单本第一　重翻第二　别生第三　贤圣集传第四疑伪第五。

一心奉请大唐内典录(拜观同上)　　唐释道宣撰。
　　历代众经传译所从录第一　翻本单重人代存亡录第二　总撮入藏录第三　与要转读录第四　有目缺本录第五　道俗述作注解录第六　支派陈化录第七　疑伪经论录第八　录目终始序第九　应感兴敬录第十　续录一卷。

一心奉请武周刊定众经目录(拜观同上)　　唐沙门明佺等撰有序。
　　大乘单译经目一。重译经目二三四五。大乘律论目六。小乘单译经目七。重译经目八。小乘律论贤圣集九十。大小乘失译经目十一。阙本经目十二。见定入藏流行目上下十三十四。附刊定伪经目录一卷。

一心奉请古今译经图记(拜观同上)　　唐翻经沙门靖迈撰。
　　始自汉明帝时摩腾尊者。终於唐太宗时玄奘法师。各叙其所译经论。

一心奉请续古今译经图记(拜观同上)　　唐开元庚午岁沙门智升撰。
　　始自唐贞观时沙门智通。终於开元时金刚智国师。

一心奉请开元释教录(拜观同上)　　唐开元庚午岁沙门智升撰。
　　总括笔经录上。分为十卷　别分乘藏录下。更为七。有译有本录第一。一千一百四十二部。五千四十八卷　有译无本录第二　支派别行录第三　删略繁重录第四　补阙舍遗录第五　疑惑再详录第六　伪妄乱真录第七　有译有本中又为三。一菩萨三藏录。二声闻三藏录。三圣贤传记录。已上共为十一卷　入藏录三卷。

一心奉请元释教录略出(拜观同上)　　唐开元庚午岁沙门智升撰。
　　即前入藏录用千字文编定。

一心奉请至元法宝勘同总录(拜观同上)　　元讲经论沙门庆吉祥等奉诏集。
　　初总标年代。括人代之宏网。自汉明戊辰。迄至元乙酉。凡一千二百十九年。历朝二十二代。译师一百九十四人。所出三藏一千四百四十部。五千五百四十六卷　二别约岁时。分纪录之殊异　三略明乘藏。显古录之梯航。开元录所纪。一千一十六部。四千五百七卷。贞元录所纪。一百二十七部。二百四十二卷。祥符录所纪。二百部。三百八十四卷。景佑录所纪。十九部。百五十卷。弘法录及舍遗编。七十五部。百五十六卷　四广列名题。彰今目之伦序。初契经藏分菩萨声闻。菩萨藏中又分显密。显中先列般若等五大部。略同南北两藏。二调伏藏。亦分菩萨声闻。三对法藏。亦分菩萨声闻。於中先出梵语经题。次出此间。经题。后出译人及品数。

一心奉请大藏圣教法宝标目(拜观同上)　　元清源居士王古撰。
　　即依勘同总录略标各经卷帙及品数大旨。

一心奉请大明重刊三藏圣教目录(拜观同上)　　即南藏目录分七十科　一般若部　二宝积部　三大集部　四华严部　五涅盘部　六五大部外重译经　七单译经　八小乘阿含部　九小乘单译经　十宋元入藏诸大小乘经　十一西土圣贤撰集　十二大乘律　十三小乘律　十四大乘论　十五小乘论　十六续入藏诸论　十七此方撰述。
　　以下藕师未有注诸书及藕师未及见诸书。

一心奉请略明般若末后一颂赞述(拜观同上)

一心奉请集大乘相论(拜观同上)

一心奉请佛母般若圆集要义论(拜观同上)

一心奉请圣佛母九颂经义论(拜观同上)

一心奉请诸佛世尊如来菩萨尊者神僧名经(拜观同上)

一心奉请永乐御制序赞文(拜观同上)

一心奉请缁门警训(拜观同上)

一心奉请八识规矩补注(拜观同上)

一心奉请百法明门论注(拜观同上)

一心奉请八十八祖传赞(拜观同上)

一心奉请大佛顶首棱严经正脉(拜观同上)

一心奉请佛说阿弥陀经疏钞(拜观同上)

一心奉请紫柏尊者全集(拜观同上)

一心奉请憨山大师梦游全集(拜观同上)

一心奉请性相通说(拜观同上)

一心奉请庄子内篇注(拜观同上)

一心奉请幻有传禅师语录(拜观同上)

一心奉请雪峤信禅师语录(拜观同上)

一心奉请天隐修禅师语录(拜观同上)

一心奉请密云悟禅师语录(拜观同上)

一心奉请大觉普济能仁琇国师语录(拜观同上)

一心奉请明道正觉森禅师语录(拜观同上)

一心奉请宏觉忞禅师语录(拜观同上)

一心奉请梵网经直解(拜观同上)

一心奉请毗尼止持会集(拜观同上)

一心奉请毗尼作持续释(拜观同上)

一心奉请毗尼关要(拜观同上)

一心奉请大乘止观法门释要(拜观同上)

一心奉请山茨际禅师语录(拜观同上)

一心奉请相宗八要直解(拜观同上)

一心奉请五百罗汉尊号(拜观同上)

一心奉请明觉聪禅师语录(拜观同上)

一心奉请首棱严经疏解蒙钞(拜观同上)

一心奉请宗宝独禅师语录(拜观同上)

一心奉请棱严经势至念佛圆通章疏钞(拜观同上)

一心奉请观自在菩萨如意心陀罗尼咒经略疏(拜观上同)

一心奉请药师瑠璃光如来本愿功德经直解(拜观同上)

一心奉请兜率龟镜集(拜观同上)

一心奉请七俱胝佛母所说准提陀罗尼经会释(拜观同上)

一心奉请沩山警策句释(拜观同上)

一心奉请佛说四十二章经疏钞(拜观同上)

一心奉请佛说八大人觉经疏(拜观同上)

一心奉请成唯识论音响补遗(拜观同上)

一心奉请妙法莲华经授手(拜观同上)

一心奉请贤首五教仪(拜观同上)

一心奉请重订教乘法数(拜观同上)

一心奉请御选语录(拜观同上)

一心奉请御录宗镜大纲(拜观同上)

一心奉请御录经海一滴(拜观同上)

一心奉请梁代所创水陆道场仪式(拜观同上)

一心奉请宋代志盘法师依古重修法界圣凡水陆盛会修斋仪轨(拜观同上)

一心奉请明代通行天地冥阳水陆仪文(拜观同上)

一心奉请明代云栖法汇所载六卷水陆文(拜观同上)

一心奉请仪润所集通行本水陆仪轨(拜观同上)
　　鸡园水陆通论依末后二种变化而出之也○。
　　以下同主法一人白之。
　　经云。从闻思修。入三摩地。故求佛境界。必依佛所言。闻熏之功。能发正因。能除邪见。昔人患病不治。一异人命读药草之名。每读药名。病皆应声。至雷丸则不敢应。取以服之。其病遂绝。众生病多。如声斯应。如来妙药。岂止雷丸。以此一一名字。称而拜之。宿种善根。渐当披露。十方法脉从此环兴。我等痛念无始以来。不知身中无我。空际有经。丧本受轮。至今未已。故於今日。对兹法宝。深悔前愆。齐发真心。顿悔前过(高声唱云)。
　　普为四恩三有。法界众生。悉愿归命投诚。一心忏悔(一拜起立问讯长跪云)。
　　弟子众等(拜)。普与含灵。同此一心。全涵万法。自他心法。实非异同。无始迷茫忽然自异。异同交发。生无异同。此异非同。此同非异。纵横剎劫。依正相衔。欲免轮回。无有是处。更起妄见。云修不修。求道虽勤。失之愈远。事理非圆。理事不应。理与理混。事与事违。平等圆通。於斯尽失。真药常现。未能服行。久而益昏。不闻名字。痛念我辈。虽号凡夫。一切如来。或常承事。无边海会。说法重重。信心人天。动輙亿万。或得净眼。发无上心。累劫多生。遂忘此事。今兹法宝。万轴千轮。是我欲言。是我能听。生生福尽。慧亦消亡。求之无从。遇之无日。诵之不解。信之不圆。说之多疎。行之多错。盲人大富。触宝自伤。总是罪愆。无边发露。肃恭忏悔(拜)。即法即心。仗佛灵恩。光明内发。如宝丝引。如珠光衔。如镜同空。如剑利断。断我深惑。空我业根。化阿颠迦。入萨婆若。吉祥初启。馨香远闻。十方龙天。一齐感动。欢声雷发。妙力云兴。圆护道场。满足众愿。我承佛慧。转化群蒙。宝润深孚。密音圆奏。令彼粗者咸妙。蠢者都灵。尽入真宗。还依本位。身身映入莲华之国。念念全含薝葡之芬。不使一人。中途沦堕。
　　(拜　绕念)
　　南无常住十方佛　　南无常住十方法　　南无常住十方僧　　南无现坐道场毗卢遮那佛　　南无法报化三身一切诸佛　　南无空尘全现大方广佛华严经　　南无甚深十二部经　　南无宝手菩萨　　南无勇施菩萨　　南无护法藏菩萨
　　(三遍毕问讯)
　　自归於佛。当愿众生。绍隆佛种。发无上意。(拜)　　自归於法。当愿众生。深入经藏。智慧如海。(拜)　　自归於僧。当愿众生。统理大众。一切无碍。(拜)　　南无华严海会佛菩萨三称(问讯退入观堂)

　　水陆道场法轮宝忏卷十(终)


　　光绪三年丁丑六月。宝仁上善与刻经僧商量法宝事。宝仁踊跃发愿。认刻法轮宝忏。以显密教意。利益众生。值九月病革。恳於其母悟源。上善。以所存各善资及所蓄服用等。罄尽无遗。悉以布施而成此愿。熊居士及本真上善等助之请命。悟源应之。宝仁乃念佛而去。遂於是渐渐刻成。经戊寅至己卯九月而功乃完。所有人名回向已。刻於经尾。书既成。悟源请刻经僧。愿以宝仁之愿力悟源之苦心。并同出资之诸上善人。回向庄严。同生净土莲华上品。
　　刻经僧妙空记
　　法轮宝忏全部。各随所施大小。存亡皆得。各受胜报。玲珑解脱。共满心期。转身同赴净土莲华虚空楼阁。善巧方便。转度含灵。
