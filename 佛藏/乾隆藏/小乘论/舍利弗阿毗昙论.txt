舍利弗阿毗昙论二十二卷


小乘论
舍利弗阿毗昙论二十二卷
姚秦天竺三藏昙摩崛多共昙摩耶舍译


　　

舍利弗阿毗昙论序
唐沙门释道摽撰
　　阿毗昙。秦言无比法。出自八音。亚圣所述。作之虽简。成命曲备。重微旷济。神要莫比。真祇洹之微风。反众流之宏趣。然佛后闇昧。竞执异津。或有我有法。或无我有法。乖忤纯风。亏曚圣道。有舍利弗。玄哲高悟。神贯翼从。德备左面。智参照来。其人以为是非之起。大猷将隐。既曰像法。任之益滞。是以敢于佛前所闻经法。亲承即集。先巡堤防。遮抑邪流。助宣法化。故其为经也。先立章以崇本。后广演以明义。之体四焉。问分也。非问分也。摄相应分也。序分也。问分者。寄言扣击。明夫应会。非问分者。假韵默通。惟宣法相。摄相应分者。总括自他。释非相无。序分者。远述因缘。以彰性空。性空彰则反迷至矣。非相无则相兴用矣。法相宣则邪观息矣。应会明则极无遗矣。四体圆足。二谛义备。故称无比法也。此经于先出阿毗昙。虽文言融通。而旨各异制。又载自空。以明宗极故。能取贵于当时。而垂轨于千载。明典振于远维。四众率尔同仰。是使殉有者袪妄见之惑。向化者起即隆之勋。迢迢焉。故冥宗之遗绪也。亹亹焉。故归轮之所契也。此经标明曩代。灵液西畛。纯教弥于阆风。玄门扇于东岭。唯秦天王。冲资睿圣。冥根树于既往。实相结于皇极。王德应符。阐扬三宝。闻兹典诰。梦想思揽。虽曰悠邈。感之愈勤。会天竺沙门。昙摩耶舍。昙摩掘多等义学。来游秦土。既契宿心。相与辩明经理。起清言于名教之域。散众微于自无之境。超超然。诚韵外之致。愔愔然。覆美称之实。于是诏令传译。然承华天哲。道嗣圣躬。玄味远流。妙度渊极。持体明旨。遂赞其事。经师本虽闇诵。诚宜谨备。以秦弘始九年。命书梵文。至十年寻应令出。但以经趣微远。非徒开言所契。苟彼此不相领悟。直委之译人者。恐津梁之要。未尽于善。停至十六年。经师渐闲秦语。令自宣译。皇储亲管理味言意兼了。复所向尽。然后笔受。即复内呈。上讨其烦重。领其指归。故令文之者修饰。义之者缀润。并校至十七年讫。若乃文外之功。胜契之妙。诚非所阶。未之能详。并求之众经。考之诸论。新异之美。自宣之于文。惟法住之实。如有表里。然原其大体。有无兼用。微文渊富。义旨显灼。斯诚有部之永涂。大乘之靡趣。先达之所宗。后进之可仰。标以近质。综不及远。情未能已。猥参斯典。悕感之诚。脱复微序。庶望贤哲。以恕其鄙。
舍利弗阿毗昙论卷第一上
问分入品第一
　　问曰。几入。答曰。十二。何等十二。内六入外六入。何等内六入。眼入耳入鼻入舌入身入意入。是名内六入。何等外六入。色入声入香入味入触入法入。是名外六入。如是内六入外六入。是名十二入。云何眼入。眼根是名眼入。云何眼入。眼界是名眼入。云何眼入。若眼我分摄。去来现在。四大所造净色。是名眼入。云何眼入。若眼我分摄。过去未来现在净色。是名眼入。云何眼入。我分摄。已见色今见色当见色不定。若眼我分摄色光。已来今来当来不定。是名眼入。云何眼入。若眼我分摄色已对眼今对当对不定。若眼无碍。是眼入是眼根是眼界。是田是物。是门是藏。是世是净。是泉是海。是沃燋是洄澓是疮是系。是目是入我分。是此岸。是内入。眼见色。是名眼入。耳鼻舌身入亦如是。云何意入。意根是名意入。云何意入。识阴是名意入。云何意入。心意识六识身七识界。是名意入。云何意入。若识过去未来现在。内外粗细。卑胜远近。是名意入。云何六识身。眼识身耳鼻舌身意识身。云何眼识身。缘眼缘色缘明缘思惟。以此四缘生识。已生今生当生不定。是名眼识身。云何耳鼻舌身意识身。缘意缘法缘思惟。以此三缘识已生今生当生不定。是名意识身。是名六识身。云何七识界。眼识界耳鼻舌身识界意界意识界。云何眼识界。若识眼根主色境界。已生今生当生不定。是名眼识界。云何耳鼻舌身识界。若识身根主触境界。已生今生当生不定。是名身识界。云何意界。意知法念法。若初心已生今生当生不定。是名意界。云何意识界。若识相似。不离彼境界。及余相似心。已生今生当生不定。是名意识界。是名七识界。云何过去识。若识已灭。是名过去识。云何未来识。若识未生未出。是名未来识。云何现在识。若心生未灭。是名现在识。云何内识。若识受是名内识。云何外识。若识不受。是名外识。云何粗识。若识欲界系。是名粗识。云何细识。若识色界系无色界系不系。是名细识。云何卑识。若识不善不善法报。若识非报非报法不适意。是名卑识。云何胜识。若识善善法报。若识非报非报法适意。是名胜识。云何远识。若诸识根远极相远不近不近边。是名远识。云何近识。若诸识相近极相近近边。是名近识。云何色入。色界是名色入。云何色入。随行色相。是名色入。云何色入。若色可见有对眼识所知。是名色入。云何色入。若色入业法烦恼所生报我分摄。身好色非好色。姝妙非姝妙。妍肤非妍肤。严净非严净若善心若不善心若无记心。所起去来屈申回转身教。若外色眼识所知。青黄赤白黑紫。粗细长短方圆。水陆光影烟云尘雾气明闇等。及余外色眼识所知。是名色入。云何声入。声界是名声入。云何声入。若色不可见有对。耳识所知。是名声入。云何声入。若声入业法烦恼所生报我分摄。身好声非好声。众妙声非众妙声。软声非软声。若善心不善心无记心所起集。声音句言语口教。若外声耳识所知。贝声大鼓声小鼓声。筝声箜篌声铜钹声。舞声歌声伎乐声悲声。男声女声。人声非人声。众生声非众生声。去声来声。相触声。风声雨声水声。诸大相触声。及余外声。耳识所知。是名声入。云何香入。香界是名香入。云何香入。若色不可见有对。鼻识所知。是名香入。云何香入。若香入业法烦恼所生报我分摄。身好香非好香。软香非软香。适意香非适意香。若外香鼻识所知。树根香。树心香。树胶香。树皮香。华香叶香果香。好香非好香。及余外香鼻识所知。是名香入。云何味入。味界是名味入。云何味入。若色不可见有对。舌识所知。是名味入。云何味入。若味入业法烦恼所生报我分摄。身甜酢苦辛咸淡涎癊。若外味舌识所知。若甜酢。若苦辛咸淡水汁。及余外味舌识所知。是名味入。云何触入。触界是名触入。云何触入。若色不可见有对。身识所知。是名触入。云何触入。若触入业法烦恼所生报我分摄。身冷热轻重粗细涩滑坚软。若外触身识所知。若冷热轻重粗细涩滑坚软。及余外触身识所知。是名触入。云何法入。法界是名法入。云何法入。受想行阴。若色不可见无对。若无为。是名法入。云何法入。受想思触思惟觉观。见慧解脱无贪无恚无痴。顺信悔不悔悦喜心进心除。信欲不放逸。念定心舍疑怖使。生老死命结。无想定得果灭尽定。身口非戒无教。有漏身口戒无教。有漏身进有漏身除。正语正业正命正身进正身除智缘尽非智缘尽决定法住缘。空处智识处智不用处智。非想非非想处智。是名法入十二入几色几非色。十色一非色。一二分或色或非色。云何十色。眼入耳鼻舌身入。色入声香味触入。是名十色。云何一非色。意入是名一非色。云何一二分或色或非色。法入是名一二分或色或非色。云何法入色。身口非戒无教。有漏身口戒无教。有漏身进有漏身除。正语正业正命正身进正身除。是名法入色。云何法入非色。受想乃至灭尽定智缘尽。乃至非想非非想处智。是名法入非色。
　　十二入几可见。几不可见。一可见十一不可见。云何一可见。色入是名一可见。云何十一不可见。九色入意入法入。是名十一不可见。十二入几有对。几无对。十有对二无对。云何十有对。十色入是名十有对。云何二无对。意入法入。是名二无对。
　　十二入几圣几非圣。十非圣二二分。或圣或非圣。云何十非圣。十色入是名十非圣。云何二二分或圣或非圣。意入法入。是名二二分或圣或非圣。云何意入非圣。若意入有漏。是名意入非圣。云何意入非圣。若意识受阴。是名意入非圣。云何意入非圣。若意入非学非无学眼识乃至意识。是名意入非圣。云何意入圣。若意入无漏。是名意入圣。云何意入圣。若意入信根相应意界意识界。是名意入圣。云何意入圣。若意入学无学。学人离结使。圣心入圣道若坚信坚法。及余趣人见行过患。观涅槃寂灭。如实观苦集尽道。未得欲得。未解欲解。未证欲证。离烦恼修道。见学人若须陀洹斯陀含阿那含观智具足。若智地若观解脱心。即证沙门果。若须陀洹果。斯陀含果阿那含果无学人。欲得阿罗汉果。未得圣法欲得。观智具足。若智地若观解脱心。即证阿罗汉果。若实人若趣若意界若意识界。是名意入圣。云何法入非圣。若法入有漏。是名法入非圣。云何法入非圣。受受阴想受阴行受阴。若色不可见无对有漏。若非圣无为。是名法入非圣。云何法入非圣。法入非学非无学受想乃至无想定。初四色非圣七无为。是名法入非圣。云何法入圣。若法入无漏是名法入圣。云何法入圣。若信根信根相应心数法。若法无缘无漏。是名法入圣。云何法入圣。若法入学无学。学人离结使圣心入圣道。若坚信坚法。及余趣人见行过患。观涅槃寂灭道。如实观苦集灭道。未得欲得。未解欲解。未证欲证。离烦恼修道。见学人若须陀洹斯陀含阿那含。观智具足。若智地若观解脱心。即证沙门果。若须陀洹果斯陀含果。若阿那含果无学人。欲得阿罗汉。未得圣法欲得。观智具足若智地若观解脱心。即证阿罗汉果。若实人若趣若受想思触思惟觉观。见慧解脱无痴顺信悦喜心进心除。信欲不放逸。念定心舍得果灭尽定。正语正业正命正身进正身除智缘尽决定。是名法入圣。
　　十二入几有漏几无漏。十有漏。二二分。或有漏或无漏。云何十有漏。十色入是名十有漏。云何二二分或有漏或无漏。意入法入。是名二二分或有漏或无漏。云何意入有漏。若意入有爱。是名意入有漏。云何意入有漏。识受阴是名意入有漏。云何意入有漏。意入非学非无学。眼识乃至意识。是名意入有漏。云何意入无漏。若意入无爱。是名意入无漏。云何意入无漏。若意入信根相应意界意识界。是名意入无漏。云何意入无漏。若意入学若无学。学人离结使乃至即证阿罗汉果。若实人若趣若意界意识界。是名意入无漏。云何法入有漏。若法入有爱。是名法入有漏。云何法入有漏。受受阴想受阴行受阴。若色不可见无对有爱。是名法入有漏。云何法入有漏。若法入非学非无学受想。乃至无想定初四色。是名法入有漏。云何法入无漏。若法入无爱。是名法入无漏。云何法入无漏。若信根信根相应心数法。若法无缘无爱。是名法入无漏。云何法入无漏。若法入学若无学若无为。学人离结使。乃至即证阿罗汉果。若实人若趣若受想思触思惟觉观。见慧解脱无痴顺信悦喜心进心除。信欲不放逸念定心舍得果灭尽定。正语正业正命正身进正身除。智缘尽非智缘尽。决定法住缘。空处智识处智不用处智非想非非想处智。是名法入无漏。有爱无爱。有求无求。当取非当取。有取无取。有胜无胜亦如是。
　　十二入几受几非受。五受。七二分或受或非受。云何五受。眼入耳鼻舌身入。是名五受。云何七二分或受或非受。色入声香味触入意入法入。是名七二分。或受或非受。云何色入受。若色入若内。是名色入受。云何色入受。若色入业法烦恼所生报我分摄。身好色非好色。姝妙非姝妙。妍肤非妍肤。严净非严净。若受心所起去来屈申回转身教。是名色入受云何色入非受。若色入外。是名色入非受。云何色入非受。色入若善不善无记非我分摄。若善心不善心。非报非报法。心所起去来屈申回转。若外色眼识所知。是名色入非受。云何声入受。若声入内声入。是名声入受。云何声入受。若声入业法烦恼所生报我分摄。身好声非好声。众妙声非众妙声。软声非软声受心所起集声音句语言口教。是名声入受云何声入非受。若声入外。是名声入非受。云何声入非受。若声入若善不善无记非我分摄。若善心不善心非报非报法。心所起集声音句言语口教。若外声耳识所知。是名声入非受。云何香入受。若香入内香入。是名香入受。云何香入受。若香入业法烦恼所生报我分摄。身好香非好香。软香非软香。适意香非适意香。是名香入受。云何香入非受。若香入外若外香。鼻识所知。树根香树心香树胶香树皮香。叶香花香果香。好香非好香。及余外香。鼻识所知。是名香入非受。云何味入受。若味入内味入。是名味入受。云何味入受。若味入业法烦恼所生报我分摄。身甜酢苦辛咸淡涎癊。是名味入受。云何味入非受。若味入外若外味。舌识所知。若甜酢若苦辛若咸淡。若水若汁及余外味。舌识所知。是名味入非受。云何触入受。若触入内。是名触入受。云何触入受。若触入业法烦恼所生报我分摄。身冷热轻重粗细涩滑坚软。是名触入受。云何触入非受。若外触入身识所知。若冷若热。若轻若重。若粗若细。若涩若滑。若坚若软。及余外触身识所知。是名触入非受。云何意入受。若意入内。是名意入受。云何意入受。若意入业法烦恼所生报我分摄。眼识乃至意识。是名意入受。云何意入非受。若意入外。是名意入非受。云何意入非受。若意入善不善无记非我分摄。眼识乃至意识。是名意入非受。云何法入受。若法入内。是名法入受。云何法入受。若法入业法烦恼所生报我分摄。受想思触思惟觉观。见慧解脱悔不悔悦喜心进。信欲念怖生命有漏身进。是名法入受。云何法入非受。若法入外。是名法入非受。云何法入非受。若法入善不善无记非我分摄。除命余法入非受。是名法入非受。内外亦如是。
　　十二入几有报几无报。八无报。四二分或有报或无报。云何八无报。眼入耳鼻舌身入香入味入触入。是名八无报。云何四二分或有报或无报。色入声入意入法入。是名四二分或有报或无报。云何色入有报。若色入报法。是名色入有报。云何色入有报。若色入善不善心。善不善心所起去来屈申回转。是名色入有报。云何色入无报。若色入报。若色入非报。非报法。身好色非好色。姝妙非姝妙。妍肤非妍肤。严净非严净。无记心所起去来屈申回转。若外色眼识所知。是名色入无报。云何声入有报。若声入报法。是名声入有报。云何声入有报。声入若善若不善。善心不善心所起集声音句言语口教。是名声入有报。云何声入无报。若声入报。若声入非报非报法。身好声非好声。众妙声非众妙声。软声非软声。若无记心所起集声音句言语口教。若外声耳识所知。是名声入无报。云何意入有报。若意入报法。是名意入有报。云何意入有报。除意入善报。余意入善不善意界意识界。是名意入有报。云何意入无报。若意入报。若意入非报非报法。眼识乃至意识。是名意入无报。云何法入有报。若法入报法。是名法入有报。云何法入有报。除法入善报。余法入善有为。若不善受想乃至烦恼使结。二定法入一切色。是名法入有报。云何法入无报。若法入报法入非报非报法。除无贪无恚无痴烦恼使结身口非戒无教。余法入无报。
　　十二入几心几非心。一心。十一非心。云何一心。意入是名一心。云何十一非心。除意入余非心。是名十一非心。
　　十二入几心相应几非心相应。十非心相应。一不说心相应非心相应。一二分或心相应或非心相应。云何十非心相应。十色入是名十非心相应。云何一不说心相应非心相应。意入是名一不说心相应非心相应。云何一二分或心相应或非心相应。法入是名一二分或心相应或非心相应。云何法入心相应。若法入心数受想乃至烦恼使。是名法入心相应。云何法入非心相应。若法入非心所生。乃至非想非非想处智。是名法入非心相应。十二入几心数几非心数。十一非心数。一二分或心数或非心数。云何十一非心数。十色入意入。是名十一非心数。云何一二分或心数或非心数。法入是名一二分或心数或非心数。云何法入心数。若法入有缘受想。乃至烦恼使。是名法入心数。云何法入非心数。若法入无缘生。乃至非想非非想处智。是名法入非心数。
　　十二入几缘几非缘。一缘。十非缘。一二分或有缘或非缘。云何一缘。意入是名一缘。云何十无缘。十色入是名十无缘。云何一二分或缘或非缘。法入是名一二分或缘或非缘。云何法入缘。若法入心数受想乃至烦恼使。是名法入缘。云何法入无缘。若法入非心数生。乃至非想非非想处智。是名法入无缘。
　　十二入几共心几非共心。十一非共心。一二分或共心或非共心。云何十一非共心。十色入意入。是名十一非共心。云何一二分或共心或非共心。法入是名一二分或共心或非共心。云何法入共心。若法入随心转。共心生共住共灭。受想乃至烦恼使。有漏身口戒无教。有漏身进有漏身除。正语正业正命正身进正身除。是名法入共心。云何法入非共心。若法入不随心转。不共心生不共住不共灭生。乃至非想非非想处智。是名法入非共心。随心转不随心转亦如是。
　　十二入几业几非业。九非业。三二分或业或非业。云何九非业。眼入耳入鼻入舌入身入意入香入味入触入。是名九非业。云何三二分或业或非业。色入声入法入。是名三二分或业或非业。云何色入业。若善心不善心无记心所起。去来屈申回转身教。是名色入业。云何色入非业。身好色非好色。姝妙非姝妙。妍肤非妍肤。严净非严净。若外色眼识所知。是名色入非业。云何声入业。若善心不善心无记心所起。集声音句言语口教。是名声入业。云何声入非业。若好声非好声。众妙声非众妙声。软声非软声。若外声耳识所知。是名声入非业。云何法入业。思身口非戒无教。有漏身口戒无教。正语正业正命。是名法入业。云何法入非业。除思身口非戒无教有漏身口戒无教正语正业正命。余法入非业。是名法入非业。
　　十二入几业相应几非业相应。一业相应。十非业相应。一三分或业相应或非业相应。或不说业相应非业相应。云何一业相应。意入是名一业相应。云何十非业相应。十色入是名十非业相应。云何一三分或业相应或非业相应。或不说业相应非业相应。法入是名一三分或业相应或非业相应或不说业相应非业相应。云何法入业相应。若法入思相应。除思余受想乃至烦恼使。是名法入业相应。云何法入非业相应。若法入非思相应生乃至非想非非想处智。是名法入非业相应。云何法入不说业相应非业相应。思是名法入不说业相应非业相应。
　　十二入几共业。几不共业。一共业。十非共业。一二分或共业非共业。云何一共业。意入是名一共业。云何十非共业。十色入是名十非共业。云何一二分或共业或非共业。法入是名一二分或共业或非共业。云何法入共业。若法入随业转共业生共住共灭。受想定心思触。乃至烦恼使。无想定灭尽定。有漏身口戒无教。有漏身进有漏身除。正语正业正命正身进正身除。是名法入共业。云何法入非共业。法入若不随业转不共业生不共住不共灭。不定心思。生老死命结得果。身口非戒无教。有漏身口戒无教。有漏身进九无为。是名法入非共业。随业转不随业转亦如是。
　　十二入几因几非因。一因七非因。四二分或因或非因。云何一因。意入是名一因。云何七非因。眼入耳入鼻入舌入身入香入味入。是名七非因。云何四二分或因或非因。色入声入触入法入。是名四二分或因或非因。云何色入因。色入若报法。是名色入因。云何色入因。色入若善心不善心所起去来屈申回转身教。是名色入因。云何色入非因。色入若报。色入若非报非报法。身好色非好色。端严非端严。妍肤非妍肤。严净非严净。无记心所起去来回转屈申身教。若外色眼识所知。是名色入非因。云何声入因。若声入报法。是名声入因。云何声入因。若声入善不善。若善心不善心所起集声音句言语口教。是名声入因。云何声入非因。若声入报。若声入非报非报法。身好声非好声。众妙声非众妙声。软声非软声。无记心所起集声音句言语口教。若外声耳识所知。是名声入非因。云何触入因。四大地大水大风大火大。是名触入因。云何触入非因。除四大余触入法。是名触入非因。云何法入因。法入缘若法入非缘有报。除得果余法入非缘善报。受想乃至烦恼使二定结一切色。是名法入因。云何法入非因。若法入缘无报不共业。生老死命得果有漏身进九无为。是名法入非因。
舍利弗阿毗昙论卷第一下
问分入品第一之余
　　十二入几有因几无因。十一有因。一二分或有因或无因。云何十一有因。十色入意入。是名十一有因。云何一二分或有因或无因。法入是名一二分或有因或无因。云何法入有因。若法入有绪受想乃至正身除。是名法入有因。云何法入无因。若法入无绪智缘尽。乃至非想非非想处智。是名法入无因。有绪无绪有因无因有缘无缘有为无为亦如是。
　　十二入几知几非知。一切知如事知见。
　　十二入几识几非识。一切识意识如事识。
　　十二入几解几非解。一切解如事知见。
　　十二入几了几非了。一切了如事知见。
　　十二入几断智知。几非断智知。八非断智知。四二分或断智知或非断智知。云何八非断智知。眼入耳入鼻入舌入身入香入味入触入。是名八非断智知。云何四二分或断智知或非断智知。色入声入意入法入。是名四二分或断智知或非断智知。云何色入断智知。若色入不善不善心所起去来屈申回转身教。是名色入断智知。云何色入非断智知。色入若善若无记。身好色非好色。妍肤非妍肤。严净非严净。若善心若无记心所起去来屈申回转身教。若外色眼识所知。是名色入非断智知。云何声入断智知。若声入不善不善心所起集声音句言语口教。是名声入断智知。云何声入非断智知。若声善若无记。身好声非好声。众妙声非众妙声。软声非软声。若善心若无记心所起集声音句言语口教。若外声耳识所知。是名声入非断智知。云何意入断智知。若意入不善意界意识界。是名意入断智知。云何意入非断智知。意入若善若无记。眼识乃至意识。是名意入非断智知。云何法入断智知。若法入不善受想思触思惟觉观。见慧解脱悔不悔悦喜心进信欲念疑怖烦恼使结。身口非戒无教有漏身进。是名法入断智知。云何法入非断智知。除使结身口非戒无教。余法入非断智知。是名法入非断智知。断非断亦如是。
　　十二入几修几非修。八非修。四二分或修或非修。云何八非修。眼入耳入鼻入舌入身入香入味入触入。是名八非修。云何四二分或修或非修。色入声入意入法入。是名四二分或修或非修。云何色入修。色入若善心所起去来屈申回转身教。是名色入修。云何色入非修。若色入不善若无记。身好色非好色。端严非端严。妍肤非妍肤严净非严净。若不善心若无记心所起去来屈申回转身教。若外色眼识所知。是名色入非修。云何声入修。声入若善善心所起集声音句言语口教。是名声入修。云何声入非修。若声入不善若无记。身好声非好声。众妙声非众妙声。软声非软声。若不善心若无记心所起集声音句言语口教。若外声耳识所知。是名声入非修。云何意入修。意入若善意界意识界。是名意入修。云何意入非修。意入若不善若无记。眼识乃至意识。是名意入非修。云何法入修。法入若善受想乃至心舍无想定得果灭尽定。有漏身口戒无教。有漏身进有漏身除。正语正业正命正身进正身除智缘尽决定。是名法入修。云何法入非修。若法入不善若无记。受想思触思惟觉观见慧解脱悔不悔悦喜心进信欲念疑怖烦恼使生老死命结身口非戒无教有漏身进非圣七无为。是名法入非修。
　　十二入。几证。几非证。一切证如事知见。十二入。几善。几非善。几无记。八无记。四三分或善或不善或无记。云何八无记。眼入耳入鼻入舌入身入香入味入触入。是名八无记。云何四三分或善或不善或无记。色入声入意入法入。是名四三分或善或不善或无记。云何色入善。若色入修善心所起去来屈申回转身教。是名色入善。云何色入非善。若色入随不善心所起去来屈申回转身教。是名色入非善。云何色入无记。若色入受。色入非报非报法。身好色非好色。端严非端严。妍肤非妍肤。严净非严净。无记心所起去来屈申回转身教。若外色眼识所知。是名色入无记。云何声入善。若声入修善心所起集声音句言语口教。是名声入善。云何声入不善。若声入断不善心所起集声音句言语口教。是名声入不善。云何声入无记。若声入受。若声入非报非报法。身好声非好声。众妙声非众妙声。软声非软声。无记心所起集声音句言语口教。若外声耳识所知。是名声入无记。云何意入善。若意入修意界意识界。是名意入善。云何意入不善。若意入断意界意识界。是名意入不善。云何意入无记。若意入受。若意入非报非报法。眼识乃至意识。是名意入无记。云何法入善。若法入修受想。乃至心舍无想定得果灭尽定。有漏身口戒无教。有漏身进有漏身除。正语正业正命正身进正身除智缘尽决定。是名法入善。云何法入不善。若法入断受想思触思惟觉观。见慧解脱悔不悔悦喜心进信欲念疑怖使结。身口非戒无教。有漏身进。是名法入不善。云何法入无记。若法入受。若法入非报非报法。非圣无为受想思触思惟觉观。见慧解脱悔不悔。悦喜心进信欲念怖生老死命。有漏身进非圣七无为。是名法入无记。
　　十二入几学几无学。几非学非无学。十非学非无学。二三分或学或无学或非学非无学。云何十非学非无学。十色入。是名十非学非无学。云何二三分或学或无学或非学非无学。意入法入。是名二三分或学或无学或非学非无学。云何意入学。若意入圣非无学。是名意入学。云何意入学。若意入学信根相应意界意识界。是名意入学。云何意入学。学人离结使圣心入圣道。若坚信若坚法。及余趣人见行过患。观涅槃寂灭。如实观苦集灭道。未得欲得。未解欲解。未证欲证。离烦恼修道。见学人若须陀洹若斯陀含若阿那含。若观智具足。若智地。若观解脱心。即证沙门果。若须陀洹果。若斯陀含果。若阿那含果。若实人若趣意界意识界。是名意入学。云何意入无学。若意入圣非学。是名意入无学。云何意入无学。若意入无学信根相应意界意识界。是名意入无学。云何意入无学。无学人欲得阿罗汉。未得圣法。欲得修道。观智具足。若智地若观解脱心。即得阿罗汉果。若实人若趣。若意界意识界。是名意入无学。云何意入非学非无学。若意入非圣识受阴眼识乃至意识。是名意入非学非无学。云何法入学。若法入圣非无学。是名法入学。云何法入学。学信根及信根相应心数法。若法非缘无漏非无学。是名法入学。云何法入学。学人离结使圣心入圣道。乃至即得阿那含果。若实人若趣。若受想思触思惟觉观。见慧解脱无痴顺信悦喜心进心除。信欲不放逸念定心舍得果灭尽定。正语正业正命正身进正身除智缘尽决定。是名法入学。云何法入无学。若法入圣非学。是名法入无学。云何法入无学。无学信根及信根相应心数法。若法入若非缘无漏非学。是名法入无学。云何法入无学。无学人乃至即得阿罗汉果。若实人若趣若受想思触思惟觉观。见慧解脱无痴顺信悦喜心进心除。信欲不放逸念定心舍得果灭尽定。正语正业正命正身进正身除智缘尽。是名法入无学。云何法入非学非无学。若法入非圣受阴想受阴行受阴。若色不可见无对。有漏非圣无为受想。乃至无想定。初四色非圣七无为。是名法入非学非无学。
　　十二入几报几报法。几非报非报法。五报三二分。或报或非报非报法。四三分或报或报法。或非报非报法。云何五报。眼入耳入鼻入舌入身入。是名五报。云何三二分或报或非报或非报法。香入味入触入。是名三二分或报或非报非报法。云何四三分或报或报法或非报非报法。色入声入意入法入。是名四三分或报或报法或非报非报法。云何香入报。香入若受是名香入报。云何香入报。香入若业法烦恼所生报我分摄。身好香非好香。软香非软香。适意香非适意香。是名香入报。云何香入非报非报法。若香入外。若外香鼻识所知。树根香树心香树胶香树皮香。叶香花香果香好香。非好香。及余外香鼻识所知。是名香入非报非报法。云何味入报。若味入受。是名味入报。云何味入报。若味入业法烦恼所生报我分摄。身甜酢苦辛咸淡涎癊。是名味入报。云何味入非报非报法。若味入外。若外味入舌识所知。若甜酢苦辛咸淡水汁。及余外味舌识所知。是名味入非报非报法。云何触入报。若触入受。是名触入报。云何触入报。若触入业法烦恼所生报我分摄。身冷热轻重粗细涩滑坚软。是名触入报。云何触入非报非报法。若触入外。若外触身识所知。若冷热轻重粗细涩滑坚软。及余外触身识所知。是名触入非报非报法。云何色入报。若色入受。是名色入报。云何色入报。若色入业法烦恼所生报我分摄。身好色非好色。端严非端严。妍肤非妍肤。严净非严净。受心所起去来屈申回转身教。是名色入报。云何色入报法。若色入有报。是名色入报法。云何色入报法。色入若善不善。若善心若不善心所起去来屈申回转身教。是名色入报法。云何色入非报非报法。若色入无记非我分摄。非报非报法心所起去来屈申回转身教。若外色眼识所知。是名色入非报非报法。云何声入报。若声入受。是名声入报。云何声入报。若声入业法烦恼所生报我分摄。身好声非好声。众妙声非众妙声。软声非软声。受心所起集声音句言语口教。是名声入报。云何声入报法。若声入有报。是名声入报法。云何声入报法。若声入善不善。若善心若不善心所起集声音句言语口教。是名声入报法。云何声入非报非报法。若声入无记非我分摄。非报非报法心所起集声音句言语口教。若外声耳识所知。是名声入非报非报法。云何意入报。若意入受。若意入善报。眼识乃至意识。是名意入报。云何意入报法。若意入有报。是名意入报法。云何意入报法。除意入善报。余意入善。若不善意界意识界。是名意入报法。云何意入非报非报法。若意入无记非我分摄。眼识乃至意识。是名意入非报非报法。云何法入报。若法入受。若法入善报。除无贪无恚。余受想乃至心舍怖生命无想定得果灭尽定。有漏身口戒无教。有漏身进有漏身除。正语正业正命正身进正身除。是名法入报。云何法入报法。若法入有报。是名法入报法。云何法入报法。除法入善报。余法入善有为。若不善受想乃至烦恼使结二定一切色。是名法入报法。云何法入非报非报法。若法入无记非我分摄。若圣无为受想思触思惟觉观。见慧解脱悔不悔悦喜心进信欲念怖生老死。有漏身进九无为。是名法入非报非报法。
　　十二入几见断几思惟断。几非见断非思惟断。八非见断非思惟断。四三分或见断或思惟断或非见断非思惟断。云何八非见断非思惟断。眼入耳入鼻入舌入身入香入味入触入。是名八非见断非思惟断。云何四三分或见断或思惟断或非见断非思惟断。色入声入意入法入。是名四三分或见断或思惟断或非见断非思惟断。云何色入见断。若色入不善非思惟断见断。烦恼心所起去来屈申回转身教。是名色入见断。云何色入思惟断。若色入不善非见断思惟断烦恼心所起去来屈申回转身教。是名色入思惟断。云何色入非见断非思惟断。若色入善若无记。身好色非好色。端严非端严。妍肤非妍肤。严净非严净。若善心若无记心所起去来屈申回转身教。若外色眼识所知。是名色入非见断非思惟断。云何声入见断。若声入不善非思惟断见断。烦恼心所起集声音句言语口教。是名声入见断。云何声入思惟断。若声入不善非见断思惟断。烦恼心所起集声音句言语口教。是名声入思惟断。云何声入非见断非思惟断。若声入善若无记。身好声非好声。众妙声非众妙声。软声非软声。若善心若无记心所起集声音句言语口教。若外声耳识所知。是名声入非见断非思惟断。云何意入见断。若意入不善非思惟断见断。烦恼相应意界意识界。是名意入见断。云何意入思惟断。若意入不善非见断思惟断。烦恼相应心意界意识界。是名意入思惟断。云何意入非见断非思惟断。若意入善若无记。眼识乃至意识。是名意入非见断非思惟断。云何法入见断。若法入不善非思惟断见断。烦恼一时俱断。受想思触思惟觉观。见慧解脱悔不悔悦喜心进信欲念疑怖烦恼使结。身口非戒无教有漏身进。是名法入见断。云何法入思惟断。若法入不善非见断思惟断烦恼一时俱断。受想思触思惟觉观。见慧解脱悔不悔悦喜心进信欲念疑怖烦恼使结。身口非戒无教。有漏身进。是名法入思惟断。云何法入非见断非思惟断。若法入善若无记。除疑烦恼使结身口非戒无教。余法入是名法入。非见断非思惟断。
　　十二入几见断因。几思惟断因。几非见断非思惟断因。一切三分。或见断因或思惟断因或非见断非思惟断因。云何眼入见断因。若眼入见断法报。地狱畜生饿鬼眼入。是名眼入见断因。云何眼入思惟断因。若眼入思惟断法报。地狱畜生饿鬼眼入。是名眼入思惟断因。云何眼入非见断非思惟断因。若眼入善法报。天上人中眼入。是名眼入非见断非思惟断因。耳入鼻入舌入身入亦如是。云何意入见断因。若意入见断若意入见断法报。眼识乃至意识。是名意入见断因。云何意入思惟断因。若意入思惟断法报。眼识乃至意识。是名意入思惟断因。云何意入非见断非思惟断因。若意入善若意入善法报。若意入非报非报法。眼识乃至意识。是名意入非见断非思惟断因。云何色入见断因。若色入见断。若色入见断法报。身非好色非端严非妍肤非严净。见断因心所起去来屈申回转身教。是名色入见断因。云何色入思惟断因。若色入思惟断若思惟断法报。身非好色不端严非妍肤非严净思惟断因。心所起去来屈申回转身教。是名色入思惟断因。云何色入非见断非思惟断因。若色入善若色入善法报。若色入非报非报法。身好色端严妍肤严净。非见断非思惟断。心所起去来屈申回转身教。若外色眼识所知。是名色入非见断非思惟断因。云何声入见断因。若声入见断。若声入见断法报。身不好声。非众妙声非软声。见断法因。心所起集声音句言语口教。是名声入见断因。云何声入思惟断因。若声入若思惟断。若声入思惟断法报。身不好声非众妙声非软声。思惟断因。心所起集声音句言语口教。是名声入思惟断因。云何声入非见断非思惟断因。若声入善若声入善法报。若声入非报非报法。身好声众妙声软声。非见断非思惟断因。心所起集声音句言语口教。若外声耳识所知。是名声入非见断非思惟断因。云何香入见断因。若香入若见断法报。身不好香非软香不适意香。是名香入见断因。云何香入思惟断因。若香入思惟断法报。身不好香非软香不适意香。是名香入思惟断因。云何香入非见断非思惟断因。若香入善法报。若香入非报非报法。身好香软香适意香。若外香鼻识所知。是名香入非见断非思惟断因。云何味入见断因。若味入见断法报。身甜酢苦辛咸淡涎癊。是名味入见断因。云何味入思惟断因。若味入思惟断法报。身甜酢苦辛咸淡涎癊。是名味入思惟断因。云何味入非见断非思惟断因。若味入善法报。若味入非报非报法。身甜酢苦辛咸淡涎癊。若外味舌识所知。是名味入非见断非思惟断因。云何触入见断因。若触入见断法报。身冷热粗重坚涩。是名触入见断因。云何触入思惟断因。若触入思惟断法报。身冷热粗重坚涩。是名触入思惟断因。云何触入非见断非思惟断因。若触入善法报。若触入非报法。身冷热轻细软滑。若外触身识所知。是名触入非见断非思惟断因。云何法入见断因。若法入见断因。若法入若见断法报。受想思触思惟觉观。见慧解脱悔不悔悦喜心进信欲念疑怖烦恼使生命结。身口非戒无教。有漏身进。是名法入见断因。云何法入思惟断因。若法入思惟断。若法入思惟断法报。受想思触思惟觉观。见慧解脱悔不悔悦喜心进信欲念怖烦恼使生命结。身口非戒无教。有漏身进。是名法入思惟断因。云何法入非见断非思惟断因。若法入若善善法报。若法入非报非报法。除疑烦恼使结身口非戒无教。余法入非见断非思惟断因。是名法入非见断非思惟断因。
　　十二入几欲界系。几色界系。几无色界系。几不系。四欲界系。六二分或欲界系或色界系。二四分或欲界系或色界系或无色界系或不系。云何四欲界系。舌入鼻入香入味入。是名四欲界系。云何六二分或欲界系或色界系。眼入耳入身入色入声入触入。是名六二分或欲界系或色界系。云何二四分或欲界系或色界系或无色界系或不系。意入法入。是名二四分或欲界系或色界系或无色界系或不系。云何眼入欲界系。若眼入欲漏有漏眼入。是名眼入欲界系。云何眼入色界系。若眼入色漏有漏眼入。是名眼入色界系。耳入身入亦如是。云何色入欲界系。若色入欲漏有漏。身好色非好色。端严非端严。妍肤非妍肤。严净非严净。欲行心所起去来屈申回转身教。若外色眼识所知欲漏有漏。是名色入欲界系。云何色入色界系若色入色漏有漏。身好色端严妍肤严净。色行心所起去来屈申回转身教。若外色眼识所知色漏有漏。是名色入色界系。云何声入欲界系。若声入欲漏有漏。身好声非好声。众妙声非众妙声。软声非软声。欲行心所起集声音句言语口教。若外声耳识所知欲漏有漏。是名声入欲界系。云何声入色界系。若声入色漏有漏。身好声众妙声软声。色行心所起集声音句言语口教。若外声耳识所知色漏有漏。是名声入色界系。云何触入欲界系。若触入欲漏有漏身冷热轻重粗细涩滑坚软。若外触身识所知欲漏有漏。是名触入欲界系。云何触入色界系。若触入色漏有漏。身冷热轻重粗细软滑。若外触身识所知色漏有漏。是名触入色界系。云何意入欲界系。若意入欲漏有漏。眼识乃至意识。是名意入欲界系。云何意入色界系。若意入色漏有漏。眼识耳识身识意识。是名意入色界系。云何意入无色界系。若意入无色漏有漏意界意识界。是名意入无色界系。云何意入不系。若意入圣无漏意界意识界。是名意入不系。云何法入欲界系。若法入欲漏有漏。受想思触思惟觉观。见慧解脱无贪无恚无痴。顺信悔不悔悦喜心进信欲不放逸念疑怖烦恼使生老死命结。身口非戒无教。有漏身口戒无教。有漏身进。是名法入欲界系。云何法入色界系。若法入色漏有漏。受想思触思惟觉观。见慧解脱无痴顺信悦喜心进心除信欲不放逸念定心舍疑烦恼使。生老死命结无想定。有漏身口戒无教。有漏身进有漏身除。是名法入色界系。云何法入无色界系。若法入无色漏有漏。受想思触思惟见慧解脱无痴顺信心进心除信欲。不放逸念定心舍疑烦恼使生老死命结。有漏身口戒无教。有漏身进有漏身除。是名法入无色界系。云何法入不系。若法入圣无漏无为。受想思触思惟觉观。见慧解脱无痴顺信悦喜心进心除信欲不放逸念。定心舍得果灭尽定。正语正业正命正身进正身除九无为。是名法入不系。
　　十二入几过去几未来几现在。几非过去非未来非现在。十一三分或过去或未来或现在。一四分或过去或未来或现在。或非过去非未来非现在。云何十一三分或过去或未来或现在。眼入乃至触入。是名十一三分或过去或未来或现在。云何一四分或过去或未来或现在。或非过去非未来非现在。法入是名一四分或过去或未来或现在或非过去非未来非现在。云何眼入过去。若眼入生已灭眼入。是名眼入过去。云何眼入未来。若眼入未生未出。是名眼入未来。云何眼入现在。若眼入生未灭眼入。是名眼入现在。乃至触入亦如是。云何法入过去。若法入生已灭。受想乃至正身除。是名法入过去。云何法入未来。若法入未生未出。受想乃至正身除。是名法入未来。云何法入现在。若法入生未灭。受想乃至正身除。是名法入现在。云何法入非过去非未来非现在。若法入无为智缘尽。乃至非有想非无想处智。是名法入非过去非未来非现在。
舍利弗阿毗昙论卷第二
问分界品第二
　　问曰。几界。答曰。十八界。云何十八界。眼界耳界鼻界舌界身界。色界声界香界味界触界。眼识界耳识界鼻识界舌识界身识界意界意识界法界。云何眼界。眼根是名眼界。云何眼界。眼入是名眼界。云何眼界。若眼我分摄四大所造净色。是名眼界。若眼我分摄眼界四大所造。过去未来现在净色。是名眼界。云何眼界。若眼我分摄已见色今见当见不定。若眼我分摄色光已来今来当来不定。是名眼界。云何眼界。若眼我分摄眼已对色今对当对不定。若眼我分摄色已对眼今对当对不定。是名眼界。若眼无碍。是眼是眼入是眼根是眼界。是田是物是门是藏。是世是净是泉是海。是沃燋是洄澓是疮是系是目。是入我分是此岸。是内入眼见色。是名眼界。耳界鼻界舌界身界亦如是。云何色界。色入是名色界。云何色界。若色随行色相。是名色界。云何色界。若色可见有对眼识所知。是名色界。云何色界。若色界业法烦恼所生报我分摄。身好色非好色。端严非端严。妍肤非妍肤。严净非严净。若善心若不善心若无记心所起去来屈申回转身教。若外色眼识所知。青黄赤白紫黑粗细长短方圆。水陆光影烟云尘雾气明闇。及余外色眼识所知。是名色界。云何声界。声入是名声界。云何声界。若色不可见有对。耳识所知。是名声界。云何声界。若声界业法烦恼所生报我分摄。身好声非好声。众妙声非众妙声。软声非软声。若善心若不善心若无记心所起集声音句言语口教。若外声耳识所知。呗声大鼓声小鼓声筝声箜篌声铜钹声。舞声歌声伎乐声哭声。男声女声人声非人声。众生声非众生声。去声来声相触声。风声雨声水声。诸大相触声。及余外声耳识所知。是名声界。云何香界。若香入是名香界。云何香界若色不可见有对鼻识所知。是名香界。云何香界。若香界业法烦恼所生报我分摄。身好香非好香。软香非软香。适意香非适意香。若外香鼻识所知树根香树心香树胶香树皮香叶香花香果香。好香非好香。及余外香鼻识所知。是名香界。云何味界。若味入是名味界。云何味界。若色不可见有对舌识所知。是名味界。云何味界。若味界业法烦恼所生报我分摄。身甜酢苦辛咸淡涎癊。若外味舌识所知。若甜酢苦辛咸淡若水若汁。及余外味舌识所知。是名味界。云何触界。若触入是名触界。云何触界。若色不可见有对身识所知。是名触界。云何触界。若触界业法烦恼所生报我分摄。身冷热轻重粗细。涩滑坚软。若外触身识所知。是名触界。云何眼识界。若识是眼根生色。境界已生今生当生不定。是名眼识界。云何耳鼻舌身识界。若识身根生触境界已生今生当生不定。是名身识界。云何意界意知法思惟法念法。若初心已生今生当生不定。是名意界。云何意识界。若识相似不离彼境界。及余相似心已生今生当生不定。是名意识界。云何法界。若法入是名法界。云何法界。受阴想阴行阴。若色不可见无对若无为。是名法界。云何法界。受想思触思惟觉观。见慧解脱无贪无恚无痴。顺信悔不悔悦喜心进心除信欲不放逸念定心舍疑怖烦恼使生老死命结。无想定得果灭尽定。身口非戒无教。有漏身口戒无教。有漏身进有漏身除。正语正业正命正身进正身除。智缘尽非智缘尽。决定法住。缘空处识处不用处非想非非想处。是名法界。
　　十八界几色几非色。十色七非色。一二分或色或非色。云何十色。眼界耳界鼻界舌界身界色界声界香界味界触界。是名十色。云何七非色。眼识界耳识界鼻识界舌识界身识界意界意识界。是名七非色。云何一二分或色或非色。法界。是名一二分或色或非色。云何法界色。身口非戒无教有漏身口戒无教。有漏身进有漏身除。正语正业正命正身进正身除。是名法界色。云何法界非色。受想乃至灭尽定智缘尽。乃至非想非非想处。是名法界非色。
　　十八界几可见几不可见。一可见十七不可见。云何一可见。色界是名一可见。云何十七不可见。除色界余不可见。
　　十八界几有对几无对。十有对八无对。云何十有对。十色界是名十有对。云何八无对。七识界法界。是名八无对。
　　十八界几圣几非圣。十五非圣。三二分或圣或非圣。云何十五非圣。十色界五识界。是名十五非圣。云何三二分或圣或非圣。意界意识界法界。是名三二分或圣或非圣。云何意界非圣。若意界有漏。是名意界非圣。云何意界非圣。若意界非学非无学意界。是名意界非圣。云何意界圣。若意界无漏。是名意界圣。云何意界圣若意界信根相应意界。是名意界圣。云何意界圣。若意界学若无学。学人离结使圣心入圣道。若坚信若坚法。及余趣人见行过患。观涅槃寂灭。如实观苦集灭道。未得欲得。未解欲解。未证欲证。离烦恼修道。见学人若须陀洹。若斯陀含。若阿那含。观智具足。若智地若观解脱心。即证沙门果。若须陀洹果。若斯陀含果。若阿那含果。无学人欲得阿罗汉。未得圣法。欲得观智具足。若智地若观解脱心。即得阿罗汉果。若实人若趣若意界。是名意界圣。意识界亦如是。云何法界非圣。若法界有漏。是名法界非圣。云何法界非圣。受受阴想受阴行受阴。若色不可见无对有漏。若非圣无为。是名法界非圣。云何法界非圣。若法界若非学非无学。受想乃至无想定。初四色非圣七无为。是名法界非圣。云何法界圣。若法无漏。是名法界圣。云何法界圣。信根及信根相应心数法。若法非缘无漏。是名法界圣。云何法界圣。若法界圣。若法界学若无学。学人离结使。乃至即得阿罗汉果。若实人若趣。若受想思触思惟觉观。见慧解脱无痴顺信悦喜心进心除信欲不放逸念定心舍得果灭尽定。正语正业正命正身进正身除智缘尽决定。是名法界圣。
　　十八界几有漏几无漏。十五有漏。三二分或有漏或无漏。云何十五有漏。十色界五识界。是名十五有漏。云何三二分或有漏或无漏。意界意识界法界。是名三二分或有漏或无漏。云何意界有漏。意界若有爱。是名意界有漏。云何意界有漏。意界若非学非无学意界是名意界有漏。云何意界无漏。若意界无爱。是名意界无漏。云何意界无漏。若意界信根相应意界。是名意界无漏。云何意界无漏。若意界若学无学人离结使。乃至即得阿罗汉果。若实人若趣意界。是名意界无漏。意识界亦如是。云何法界有漏。若法界有爱。是名法界有漏。云何法界有漏。受受阴想受阴行受阴。若色不可见无对有爱。是名法界有漏。云何法界有漏。若法界非学非无学。受想乃至无想定初四色。是名法界有漏。云何法界无漏。若法界无爱。是名法界无漏。云何法界无漏。信根及相应心数法。若法非缘无爱。是名法界无漏。云何法界无漏。若法界若学无学若非圣无为。学人离结使。及至即得阿罗汉果。若实人若趣若受想思触思惟觉观。见慧解脱无痴顺信悦喜心进心除。信欲不放逸念定心舍得果灭尽定。正语正业正命正身进正身除。智缘尽非智缘尽。决定法住。缘空处智识处智不用处智非想非非想处智。是名法界无漏。有爱无爱有求无求当取非当取有取无取有胜无胜亦如是。
　　十八界几受几非受。五受十三二分。或受或非受。云何五受。眼界耳界鼻界舌界身界。是名五受。云何十三二分或受或非受。色界声界香界味界触界。眼识界耳识界鼻识界舌识界身识界意界意识界法界。是名十三二分或受或非受。云何色界受。色界若内。是名色界受。云何色界受。若色界业法烦恼所生报我分摄。身好色非好色。端严非端严。妍肤非妍肤。严净非严净。若受心所起去来屈申回转身教。是名色界受。云何色界非受。若色界外。是名色界非受。云何色界非受。若色界善若不善若无记非我分摄。若善心若不善心若非报非报法。心所起去来屈申回转身教。若外色眼识所知。是名色界非受。云何声界受。若声界是内。是名声界受。云何声界受。若声界业法烦恼所生报我分摄。身好声非好声。众妙声非众妙声。软声非软声。受心所起集声音句言语口教。是名声界受。云何声界非受。若声界外。是名声界非受。云何声界非受。若声界善若不善若无记非我分摄。若善心若不善心若非报非报法。心所起集声音句言语口教。若外声耳识所知。是名声界非受。云何香界受。若香界内。是名香界受。云何香界受若香界业法烦恼所生报我分摄。身好香非好香。软香非软香。适意香非适意香。是名香界受。云何香界非受。若香界外外香鼻识所知。树根香树心香树胶香树皮香。叶香花香果香。好香非好香。及余外香鼻识所知。是名香界非受。云何味界受。若味界内。是名味界受。云何味界受。若味界业法烦恼所生报我分摄。身甜酢苦辛咸淡涎癊。是名味界受。云何味界非受。若味界外外味舌识所知。若甜酢苦辛咸淡。外汁及余外味舌识所知。是名味界非受。云何触界受。若触界内。是名触界受。云何触界受。若触界业法烦恼所生报我分摄。身冷热轻重粗细涩滑坚软。是名触界受。云何触界非受。若触界外。若外触身识所知。若冷热轻重粗细涩滑坚软。及余外触身识所知。是名触界非受。云何眼识界受。若眼识界内。是名眼识界受。云何眼识界受。若眼识界业法烦恼所生报我分摄眼识界。是名眼识界受。云何眼识界非受。若眼识界外眼识界。是名眼识界非受。耳识界鼻识界舌识界身识界亦如是。云何意界受。若意界内。是名意界受。云何意界受。若意界业法烦恼所生报我分摄。是名意界受。云何意界非受。若意界外。是名意界非受。云何意界非受。若意界善不善若无记非我分摄意界。是名意界非受。意识界亦如是。云何法界受。若法界内。是名法界受。云何法界受。若法界业法烦恼所生报我分摄。受想思触思惟觉观。见慧解脱悔不悔悦喜心进信欲念怖生命有漏身进。是名法界受。云何法界非受。若法界外。是名法界非受。云何法界非受。若法界善若不善若无记非我分摄。余法界非受。是名法界非受。内外亦如是。
　　十八界几有报几无报。十三无报。五二分或有报或无报。云何十三无报。八色界五识界。是名十三无报。云何五二分或有报或无报。色界声界意界意识界法界。是名五二分或有报或无报。云何色界有报。若色界报法。是名色界有报。云何色界有报。若色界善若不善若善心若不善心所起。去来屈申回转身教。是名色界有报。云何色界无报。若色界报色界非报非报法。身好色非好色。端严非端严。妍肤非妍肤。严净非严净。无记心所起去来屈申回转身教。若外色眼识所知。是名色界无报。云何声界有报。若声界报法。是名声界有报。云何声界有报。若声界善若不善若善心若不善心所起集声音句言语口教。是名声界有报。云何声界无报。若声界报若声界非报非报法。身好声非好声。众妙声非众妙声。软声非软声。无记心所起集声音句言语口教。若外声耳识所知。是名声界无报。云何意界有报。若意界报法。是名意界有报。云何意界有报。除意界善报。余意界善若不善意界。是名意界有报。云何意界无报。若意界报若意界非报非报法意界。是名意界无报。意识界亦如是。云何法界有报。若法界报法。是名法界有报。云何法界有报。除法界善报。余法界善若有为。若不善受想乃至烦恼使结二定一切色。是名法界有报。云何法界无报。若法界报若法界非报非报法。除无贪无恚无痴烦恼使结身口非戒无教。余法界无报。是名法界无报。
　　十八界几心几非心。七心十一非心。云何七心。七识界是名七心。云何十一非心。十色界法界。是名十一非心。
　　十八界几心相应。几非心相应。十非心相应。七不说心相应非心相应。一二分或心相应或非心相应。云何十非心相应。十色界是名十非心相应。云何七不说心相应非心相应。七识界是名七不说心相应非心相应。云何一二分或心相应或非心相应。法界是名一二分或心相应或非心相应。云何法界心相应。若法界心数受想乃至烦恼使。是名法界心相应。云何法界非心相应。若法界若非心生。乃至非想非非想处智。是名法界非心相应。
　　十八界几心数几非心数。十七非心数。一二分或心数或非心数。云何十七非心数。十色界七识界。是名十七非心数。云何一二分或心数或非心数。法界是名一二分或心数或非心数。云何法界心数。若法界有缘受想乃至烦恼使。是名法界心数。云何法界非心数。若法界非缘生。乃至非想非非想处智。是名法界非心数。
　　十八界几有缘几无缘。七有缘十无缘。一二分或有缘或无缘。云何七有缘。七识界是名七有缘。云何十无缘。十色界是名十无缘。云何一二分或有缘或无缘。法界是名一二分或有缘或无缘。云何法界有缘。若法界心数受想乃至烦恼使。是名法界有缘。云何法界无缘。若法界非心数生。乃至非想非非想处智。是名法界无缘。
　　十八界几共心几不共心。十七不共心。一二分或共心或不共心。云何十七不共心。十色界七识界。是名十七不共心。云何一二分或共心或不共心。法界是名一二分或共心或不共心。云何法界共心。若法界随心转共心生共住共灭。受想乃至烦恼使。有漏身口戒无教。有漏身进有漏身除。正语正业正命正身进正身除。是名法界共心。云何法界不共心。若法界不随心转不共心生不共住不共灭。生乃至非想非非想处智。是名法界不共心。随心转不随心转亦如是。
　　十八界几业几非业。十五非业。三二分或业或非业。云何十五非业。八色界七识界。是名十五非业。云何三二分或业或非业。色界声界法界。是名三二分或业或非业。云何色界业。若善心若不善心若无记心所起。去来屈申回转身教。是名色界业。云何色界非业。身好色非好色。端严非端严。妍肤非妍肤。严净非严净。若外色眼识所知。是名色界非业。云何声界业。若善心若不善心若无记心所起集声音句言语口教。是名声界业。云何声界非业。身好声非好声。众妙声非众妙声。软声非软声。若外声耳识所知。是名声界非业。云何法界业。思身口非戒非教。有漏身口戒无教。正语正业正命。是名法界业。云何法界非业。除思身口非戒无教有漏身口戒无教正语正业正命。余法界非业。是名法界非业。
　　十八界几业相应。几非业相应。七业相应。十非业相应。一三分或业相应或非业相应。或不说业相应非业相应。云何七业相应。七识界是名七业相应。云何十非业相应。十色界是名十非业相应。云何一三分或业相应或非业相应或不说业相应非业相应。法界是名一三分或业相应或非业相应或不说业相应非业相应。云何法界业相应。若法界思相应。除思余受想乃至烦恼使。是名法界业相应。云何法界非业相应。若法界非思相应。生乃至非想非非想处智。是名法界非业相应。云何法界不说业相应非业相应。思是名法界不说业相应非业相应。
　　十八界几共业几非共业。七共业十不共业。一二分或共业或不共业。云何七共业。七识界是名七共业。云何十不共业。十色界是名十不共业。云何一二分或共业或不共业。法界是名一二分或共业或不共业。云何法界共业。若法界随业转共业生共住共灭。受想定心思触乃至烦恼使。二定有漏身口戒无教。有漏身进有漏身除。正语正业正命正身进正身除。是名法界共业。云何法界不共业。若法界不随业转不共业生不共住不共灭。不定心思生老死命结得果。身口非戒无教。有漏身口戒无教。有漏身进九无为。是名法界不共业。随业转不随业转亦如是。
　　十八界几因几非因。七因七非因。四二分或因或非因。云何七因。七识界是名七因。云何七非因。眼界耳界鼻界舌界身界香界味界。是名七非因。云何四二分或因或非因。色界声界触界法界。是名四二分或因或非因。云何色界因。若色界报法。是名色界因。云何色界因。若色界若善不善。若善心若不善心所起。去来屈申回转身教。是名色界因。云何色界非因。若色界报若色界非报非报法。身好色非好色。端严非端严。妍肤非妍肤。严净非严净。无记心所起去来屈申回转身教。若外色眼识所知。是名色界非因。云何声界因。若声界报法。是名声界因。云何声界因。若声界善不善。若善心若不善心所起集声音句言语口教。是名声界因。云何声界非因。若声界报若声界非报非报法。身好声非好声。众妙声非众妙声。软声非软声。无记心所起集声音句言语口教。若外声耳识所知。是名声界非因。云何触界因。四大地大水大火大风大。是名触界因。云何触界非因。除四大余触界所摄法。是名触界非因。云何法界因。若法界缘若法界非缘有报。除得果余法界非缘若报。受想乃至烦恼使结。二定一切色。是名法界因。云何法界非因。若非缘无报不共业生老死命得果。有漏身进九无为。是名法界非因。
　　十八界几有因几无因。十七有因。一二分或有因或无因。云何十七有因。十色界七识界。是名十七有因。云何一二分或有因或无因。法界是名一二分或有因或无因。云何法界有因。若法界有绪受想。乃至正身除。是名法界有因。云何法界无因。若法界无绪智缘尽。乃至非想非非想处智。是名法界无因。有绪无绪有缘无缘有为无为亦如是。
　　十八界几知几非知。一切知如事知见。
　　十八界几可识几非可识。一切识意识如事识。
　　十八界几解几非解。一切解如事知见。
　　十八界几了几非了。一切了如事知见。
　　十八界几断智知。几非断智知。十三非断智知。五二分或断智知或非断智知。云何十三非断智知。八色界五识界。是名十三非断智知。云何五二分或断智知或非断智知。色界声界意界意识界法界。是名五二分或断智知或非断智知。云何色界断智知。若色界不善若不善心所起。去来屈申回转身教。是名色界断智知。云何色界非断智知。若色界善若无记。身好色非好色。端严非端严。妍肤非妍肤。严净非严净。若善心若无记心所起。去来屈申回转身教。若外色眼识所知。是名色界非断智知。云何声界断智知。若声界不善不善心所起集声音句言语口教。是名声界断智知。云何声界非断智知。若声界善若无记。身好声非好声。众妙声非众妙声。软声非软声。若善心若无记心所起集声音句言语口教。若外声耳识所知。是名声界非断智知。云何意界断智知。若意界不善意界。是名意界断智知。云何意界非断智知。若意界善若无记意界。是名意界非断智知。意识界亦如是。云何法界断智知。若法界不善受想思触思惟觉观。见慧解脱悔不悔悦喜心进信欲念疑怖烦恼使结。身口非戒无教。有漏身进。是名法界断智知。云何法界非断智知。若法界善若无记。除疑烦恼使结身口非戒无教。余法界非断智知。断非断亦如是。
　　十八界几修几非修。十三非修。五二分或修或非修。云何十三非修。八色界五识界。是名十三非修。云何五二分或修或非修。色界声界意界意识界法界。是名五二分或修或非修。云何色界修。若色界善若善心所起。去来屈申回转身教。是名色界修。云何色界非修。若色界不善若无记。身好色非好色。端严非端严。妍肤非妍肤。严净非严净。若不善心若无记心所起。去来屈申回转身教。若外色眼识所知。是名色界非修。云何声界修。若声界善若善心所起集声音句言语口教。是名声界修。云何声界非修。若声界不善若无记。身好声非好声。众妙声非众妙声。软声非软声。若不善心若无记心所起集声音句言语口教。若外声耳识所知。是名声界非修。云何意界修。若意界善意界。是名意界修。云何意界非修。若意界不善若无记意界。是名意界非修。意识界亦如是。云何法界修。若法界善受想。乃至心舍无想定得果灭尽定。有漏身口戒无教。有漏身进有漏身除。正语正业正命正身进正身除。智缘尽决定。是名法界修。云何法界非修。法界不善若无记受想思触思惟觉观。见慧解脱悔不悔悦喜心进信欲念疑怖烦恼使生老死命结。身口非戒无教。有漏身进非圣七无为。是名法界非修。
　　十八界几证几非证。一切证如事知见。
　　十八界几善几非善几无记。十三无记。五三分或善或不善或无记。云何十三无记。八色界五识界。是名十三无记。云何五三分或善或不善或无记。色界声界意界意识界法界。是名五三分或善或不善或无记。云何色界善。若色界修善心所起。去来屈申回转身教。是名色界善。云何色界不善。若色界断不善心所起。去来屈申回转身教。是名色界不善。云何色界无记。若色界受若色界非报非报法。身好色非好色。端严非端严。妍肤非妍肤。严净非严净。无记心所起去来屈申回转身教。若外色眼识所知。是名色界无记。云何声界善。若声界修善心所起集声音句言语口教。是名声界善。云何声界不善。若声界断不善心所起集声音句言语口教。是名声界不善。云何声界无记。若声界受若声界非报非报法。身好声非好声。众妙声非众妙声。软声非软声。无记心所起集声音句言语口教。若外声耳识所知。是名声界无记。云何意界善。若意界修。是名意界善。云何意界不善。若意界断意界。是名意界不善。云何意界无记。若意界受若意界非报非报法意界。是名意界无记。意识界亦如是。云何法界善。若法界修受想。乃至心舍无想定得果灭尽定。有漏身口戒无教。有漏身进有漏身除。正语正业正命正身进正身除。智缘尽决定。是名法界善。云何法界不善。若法界断受想思触思惟觉观。见慧解脱悔不悔悦喜心进信欲念疑怖烦恼使结。身口非戒无教。有漏身进。是名法界不善。云何法界无记。若法界受非报非报法非圣无为。受想思触思惟觉观。见慧解脱悔不悔悦喜心进信欲念怖生老死命。有漏身进非圣七无为。是名法界无记。
　　十八界几学几无学。几非学非无学。十五非学非无学。三三分或学或无学或非学非无学。云何十五非学非无学。十色界五识界。是名十五非学非无学。云何三三分或学或无学或非学非无学。意界意识界法界。是名三三分或学或无学或非学非无学。云何意界学若意界圣非无学。是名意界学。云何意界学。若意界学信根相应意界。是名意界学。云何意界学。学人离结使圣心入圣道。若坚信若坚法。及余趣人见行过患。观涅槃寂灭。如实观苦集灭道。未得欲得。未解欲解。未证欲证。离烦恼修道。见学人若须陀洹斯陀含阿那含。观智具足。若智地若观解脱心。即证沙门果。若须陀洹果斯陀含果阿那含果。若实人若趣意界。是名意界学。云何意界无学。若意界圣非学是名意界无学。云何意界无学。若意界无学信根相应意界。是名意界无学。云何意界无学。无学人欲得阿罗汉。未得圣法。欲得修道。观智具足。若智地若观解脱心。即得阿罗汉果。若实人若趣意界。是名意界无学。云何意界非学非无学。若意界非圣意界。是名意界非学非无学。意识界亦如是。云何法界学。若法界圣非无学。是名法界学。云何法界学。学信根及相应心数法。若法界缘无漏非无学。是名法界学。云何法界学。学人离结使圣心入圣道。乃至即得阿那含果。若实人若趣受想思触思惟觉观。见慧解脱无痴顺信悦喜心进心除。信欲不放逸念定心舍得果灭尽定。正语正业正命正身进正身除。智缘尽决定。是名法界学。云何法界无学。若法界圣非学。是名法界无学。云何法界无学。无学信根及相应心数法若法界非缘无漏非学。是名法界无学。云何法界无学。无学人乃至即得阿罗汉果。若实人若趣若受想思触思惟觉观。见慧解脱无痴顺信悦喜心进心除。信欲不放逸念心舍得果灭尽定。正语正业正命正身进正身除智缘尽。是名法界无学。云何法界非学非无学。若法界非圣受受阴想受阴行受阴。若色不可见无对有漏。若非圣无为受想定初四色。非圣七无为。是名法界非学非无学。
　　十八界几报几报法。几非报非报法。五报。八二分或报或非报非报法。五三分或报或报法或非报非报法。云何五报。眼界耳界鼻界舌界身界。是名五报。云何八二分或报或非报非报法。香界味界触界眼识界耳识界鼻识界舌识界身识界。是名八二分或报或非报非报法。云何五三分或报或报法或非报非报法。色界声界意界意识界法界。是名五三分或报或报法或非报非报法。云何香界报。若香界受。是名香界报。云何香界报。若香界业法烦恼所生报我分摄。身好香非好香。软香非软香。适意香非适意香。是名香界报。云何香界非报非报法。若香界外。若外香鼻识所知。树根香树心香树胶香树皮香。叶香花香果香。好香非好香。及余外香鼻识所知。是名香界非报非报法。云何味界报。若味界受。是名味界报。云何味界报。若味界业法烦恼所生报我分摄。身甜酢苦辛咸淡涎癊。是名味界报。云何味界非报非报法。若味界外。若外味舌识所知。若甜酢苦辛咸淡。水汁及余外味舌识所知。是名味界非报非报法。云何触界报。若触界受。是名触界报。云何触界报。若触界业法烦恼所生报我分摄。身冷热轻重粗细涩滑坚软。是名触界报。云何触界非报非报法。若触界外。若外触身识所知。若冷热轻重粗细涩滑坚软。及余外触身识所知。是名触界非报非报法。云何眼识界报。若眼识界受。是名眼识界报。云何眼识界报。若眼识界业法烦恼所生报我分摄眼识界。是名眼识界报。云何眼识界非报非报法。若眼识界外眼识界。是名眼识界非报非报法。耳识界鼻识界舌识界身识界亦如是。云何色界报。若色界受。是名色界报。云何色界报。若色界业法烦恼所生报我分摄。身好色非好色。端严非端严。妍肤非妍肤。严净非严净。若受心所起去来屈申回转身教。是名色界报。云何色界报法。若色界有报。是名色界报法。云何色界报法。若色界善若不善。若善心若不善心所起去来屈申回转身教。是名色界报法。云何色界非报非报法。若色界无记非我分摄。非报非报法心所起去来屈申回转身教。若外色眼识所知。是名色界非报非报法。云何声界报。若声界受。是名声界报。云何声界报。若声界业法烦恼所生报我分摄。身好声非好声。众妙声非众妙声。软声非软声。若受心所起集声音句言语口教。是名声界报。云何声界报法。若声界有报。是名声界报法。云何声界报法。若声界善若不善。若善心若不善心所起集声音句言语口教。是名声界报法。云何声界非报非报法。若声界无记非我分摄。非报非报法心所起集声音句言语口教。若外声耳识所知。是名声界非报非报法。云何意界报。若意界若受若意界善报意界。是名意界报。云何意界报法。若意界有报。是名意界报法。云何意界报法。除意界善报。余意界善若不善意界是名意界报法。云何意界非报非报法。意界若无记识非我分摄意界。是名意界非报非报法。意识界亦如是。云何法界报。若法界善报除无贪无恚。余受想乃至心舍怖生命。无想定得果灭尽定。有漏身口戒无教。有漏身进有漏身除。正语正业正命正身进正身除。是名法界报。云何法界报法。若法界有报。是名法界报法。云何法界报法。除法界善报。余法界善有为。若不善受想。乃至烦恼使结二定一切色。是名法界报法。云何法界非报非报法。若法界无记非我分摄。若圣无为受想思触思惟觉观。见慧解脱悔不悔悦喜心进信欲念怖生老死。有漏身进九无为。是名法界非报非报法。
　　十八界几见断。几思惟断。几非见断非思惟断。十三非见断非思惟断。五三分或见断或思惟断或非见断非思惟断。云何十三非见断非思惟断。八色界五识界。是名十三非见断非思惟断。云何五三分或见断或思惟断或非见断非思惟断。色界声界意界意识界法界。是名五三分或见断或思惟断或非见断非思惟断。云何色界见断。若色界不善非思惟断。见断烦恼心所起去来屈申回转身教。是名色界见断。云何色界思惟断。若色界不善非见断思惟断烦恼心所起去来屈申回转身教。是名色界思惟断。云何色界非见断非思惟断。若色界善若无记。身好色非好色。端严非端严。妍肤非妍肤。严净非严净。若善心若无记心所起去来屈申回转身教。若外色眼识所知。是名色界非见断非思惟断。云何声界见断。若声界不善非思惟断。见断烦恼心所起集声音句言语口教。是名声界见断。云何声界思惟断。若声界不善非见断。思惟断烦恼心所起集声音句言语口教。是名声界思惟断。云何声界非见断非思惟断。若声界善若无记。身好声非好声。众妙声非众妙声。软声非软声。若善心若无记心所起集声音句言语口教。若外声耳识所知。是名声界非见断非思惟断。云何意界见断。若意界不善非思惟断。见断烦恼相应心意界。是名意界见断。云何意界思惟断。若意界不善非见断思惟断烦恼相应意界。是名意界思惟断。云何意界非见断非思惟断。若意界善若无记意界。是名意界非见断非思惟断。意识界亦如是。云何法界见断。若法界不善非思惟断见断烦恼一时俱断。受想思触思惟觉观。见慧解脱悔不悔悦喜心进信欲念疑怖烦恼使结。身口非戒无教有漏身进。是名法界见断。云何法界思惟断。若法界不善非见断思惟断烦恼一时俱断。受想思触思惟觉观。见慧解脱悔不悔悦喜心进信欲念怖烦恼使结。身口非戒无教。有漏身进。是名法界思惟断。云何法界非见断非思惟断。若法界善若无记。除疑烦恼使结身口非戒无教。余法界。是名法界非见断非思惟断。
　　十八界几见断因。几思惟断因。几非见断非思惟断因。一切三分。或见断因或思惟断因或非见断非思惟断因。云何眼界见断因。若眼界见断法报。地狱畜生饿鬼眼界。是名眼界见断因。云何眼界思惟断因。若眼界思惟断法报。地狱畜生饿鬼眼界。是名眼界思惟断因。云何眼界非见断非思惟断因。若眼界善法报。天上人中眼界。是名眼界非见断非思惟断因。耳界鼻界舌界身界亦如是。云何色界见断因。若色界见断。若色界见断法报。身非好色非端严非妍肤非严净。见断因心所起去来屈申回转身教。是名色界见断因。云何色界思惟断因。若色界若思惟断。若思惟断法报。身非好色非端严非妍肤非严净。思惟所断因心所起去来屈申回转身教。是名色界思惟断因。云何色界非见断非思惟断因。若色界善若色界善法报。若色界非报非报法。身好色端严妍肤。非见断非思惟断因心所起去来屈申回转身教。若外色眼识所知。是名色界非见断非思惟断因。云何声界见断因。若声界见断。若声界见断法报。身非好声非众妙声非软声。见断因心所起集声音句言语口教。是名声界见断因。云何声界思惟断因。若声界思惟断。若声界思惟断法报。身非好声非众妙声非软声。思惟断因心所起集声音句言语口教。是名声界思惟断因。云何声界非见断非思惟断因。若声界善法报。若声界非报非报法。身好声众妙声软声。非见断非思惟断因。心所起集声音句言语口教。若外声耳识所知。是名声界非见断非思惟断因。云何香界见断因。若香界见断法报。身非好香非软香非适意香是名香界见断因。云何香界思惟断因。若香界思惟断法报。身非好香非软香非适意香。是名香界思惟断因。云何香界非见断非思惟断因。若香界善法报。若香界非报非报法。身好香软香适意香。若外香鼻识所知。是名香界非见断非思惟断因。云何味界见断因。若味界见断法报。身甜酢苦辛咸淡涎癊。是名味界见断因。云何味界思惟断因。若味界思惟断法报。身甜酢苦辛咸淡涎癊。是名味界思惟断因。云何味界非见断非思惟断因。若味界善法报。若味界非报非报法身。甜酢苦辛咸淡涎癊。若外味舌识所知。是名味界非见断非思惟断因。云何触界见断因。若触界见断法报。身冷热粗重坚涩。是名触界见断因。云何触界思惟断因。若触界思惟断法报。身冷热粗重坚涩。是名触界思惟断因。云何触界非见断非思惟断因。若触界善法报。若触果非报非报法。身冷热轻细软滑。若外触身识所知。是名触界非见断非思惟断因。云何眼识界见断因。若眼识界见断法报。地狱畜生饿鬼眼识界。是名眼识界见断因。云何眼识界思惟断因。若眼识界思惟断法报。地狱畜生饿鬼眼识界。是名眼识界思惟断因。云何眼识界非见断非思惟断因。若眼识界善法报。若眼识界非报非报法。天上人中眼识界。是名眼识界非见断非思惟断因。耳识界鼻识界舌识界身识界亦如是。云何意界见断因。若意界若见断意界若见断法报意界。是名意界见断因。云何意界思惟断因。意界若意界思惟断。若意界思惟断法报。是名意界思惟断因。云何意界非见断非思惟断因。若意界善若意界善法报。若意界非报非报法意界。是名意界非见断非思惟断因。意识界亦如是。云何法界见断因。若法界见断法报。受想思触思惟觉观。见慧解脱悔不悔悦喜心进信欲念疑怖烦恼使生命结。身口非戒无教有漏身进。是名法界见断因。云何法界思惟断因。若法界思惟断法界思惟断法报。受想思触思惟觉观。见慧解脱悔不悔悦喜心进信欲念怖烦恼使生命结。身口非戒无教有漏身进。是名法界思惟断因。云何法界非见断非思惟断因。若法界善若法界善法报。若法界非报非报法。除疑烦恼使结身口非戒无教。余法界非见断非思惟断因。是名法界非见断非思惟断因。
　　十八界。几欲界系。几色界系。几无色界系。几不系。六欲界系。九二分或欲界系或色界系。三四分或欲界系或色界系或无色界系或不系。云何六欲界系。鼻界香界鼻识界舌界味界舌识界。是名六欲界系。云何九二分或欲界系或色界系。眼界耳界身界色界声界触界眼识界耳识界身识界。是名九二分或欲界系或色界系。云何三四分或欲界系或色界系或无色界系或不系。意界意识界法界。是名三四分或欲界系或色界系或无色界系或不系。云何眼界欲界系。若眼界欲漏有漏眼界。是名眼界欲界系。云何眼界色界系。若眼界色漏有漏眼界。是名眼界色界系。耳界身界亦如是。云何色界欲界系。若色界欲漏有漏。身好色非好色。端严非端严。妍肤非妍肤。严净非严净。欲行心所起去来屈申回转身教。若外色眼识所知欲漏有漏。是名色界欲界系。云何色界色界系。若色界色漏有漏。身好色端严妍肤严净。色行心所起去来屈申回转身教。若外色眼识所知色漏有漏。是名色界色界系。云何声界欲界系。若声界欲漏有漏。身好声非好声。众妙声非众妙声。软声非软声。欲行心所起集声音句言语口教。若外声耳识所知欲漏有漏。是名声界欲界系。云何声界色界系若声界色漏有漏。身好声众妙声软声。色行心所起集声音句言语口教。若外声耳识所知色漏有漏。是名声界色界系。云何触界欲界系。若触界欲漏有漏。身冷热轻重粗细涩滑坚软。若外触身识所知欲漏有漏。是名触界欲界系。云何触界色界系。若触界色漏有漏。身冷热轻细软滑。若外触身识所知色漏有漏。是名触界色界系。云何眼识界欲界系。若眼识界欲漏有漏眼识界。是名眼识界欲界系。云何眼识界色界系。若眼识界色漏有漏眼识界。是名眼识界色界系。耳识界身识界亦如是。云何意界欲界系。若意界欲漏有漏意界。是名意界欲界系。云何意界色界系。若意界色漏有漏意界。是名意界色界系。云何意界无色界系。若意界无色漏有漏意界。是名意界无色界系。云何意界不系。若意界圣无漏意界。是名意界不系。意识界亦如是。云何法界欲界系。若法界欲漏有漏。受想思触思惟觉观。见慧解脱无贪无恚无痴。顺信悔不悔悦喜心进信欲不放逸念疑怖烦恼使生老死命结。身口非戒无教。有漏身口戒无教。有漏身进。是名法界欲界系。云何法界色界系。若法界色漏有漏受想思触思惟觉观。见慧解脱无痴顺信悦喜心进心除。信欲不放逸念定心舍疑烦恼使生老死命结无想定。有漏身口戒无教。有漏身进有漏身除。是名法界色界系。云何法界无色界系。若法界无色漏有漏。受想思触思惟觉观。见慧解脱无痴顺信心进心除信欲不放逸念定心舍疑烦恼使生老死命结。有漏身口戒无教。有漏身进有漏身除。是名法界无色界系。云何法界不系。若法界圣无漏无为。受想思触思惟觉观。见慧解脱无痴顺信悦喜心进心除。信欲不放逸念定心舍得果灭尽定。正语正业正命正身进正身除九无为。是名法界不系。
　　十八界。几过去几未来几现在。几非过去非未来非现在。十七三分。或过去或未来或现在。一四分。或过去或未来或现在。或非过去非未来非现在。云何十七三分或过去或未来或现在。眼界乃至意识界。是名十七三分或过去或未来或现在。云何一四分或过去或未来或现在或非过去非未来非现在。法界是名一四分或过去或未来或现在或非过去非未来非现在。云何眼界过去。若眼界生已灭眼界。是名眼界过去。云何眼界未来。若眼界未生未出眼界。是名眼界未来。云何眼界现在。若眼界生未灭眼界。是名眼界现在。乃至意识界亦如是。云何法界过去。若法界生已灭受想乃至正身除。是名法界过去。云何法界未来。若法界未生未出受想乃至正身除。是名法界未来。云何法界现在。若法界生未灭受想乃至正身除。是名法界现在。云何法界非过去非未来非现在。若法界无为智缘尽。乃至非有想非非想处智。是名法界非过去非未来非现在。
舍利弗阿毗昙论卷第三上
问分阴品第三
　　问曰。几阴。答曰五阴。何等五。色阴受阴想阴行阴识阴。云何色阴。若色法是名色阴。云何色阴。十色入若法入色。是名色阴。云何色阴。四大若四大所造色是名色阴。云何色阴。三行色。可见有对色。不可见有对色。不可见无对色。是名色阴。云何色阴。若色过去未来现在。内外粗细卑胜远近。是名色阴。云何色法。眼耳鼻舌身入。色声香味触入。身口非戒无教。有漏身口戒无教。有漏身进有漏身除。正语正业正命正身进正身除。是名色法。云何十色入。眼耳鼻舌身入。色声香味触入。是名十色入。云何法入色。身口非戒无教有漏身口戒无教。有漏身进有漏身除。正语正业正命正身进正身除。是名法入色。云何四大。地大水大火大风大。是名四大。云何四大所造色。眼耳鼻舌身色声香味。身口非戒无教。有漏身口戒无教。有漏身进有漏身除。正语正业正命正身进正身除。是名四大所造色。
　　云何可见有对色。色入。是名可见有对色。云何不可见有对色。眼耳鼻舌身声香味触入。是名不可见有对色。云何不可见无对色。身口非戒无教。有漏身口戒无教。有漏身进有漏身除。正语正业正命正身进正身除。是名不可见无对色。云何过去色。若色生已灭。是名过去色。云何未来色。若色未生未出。是名未来色。云何现在色。若色生未灭。是名现在色。云何内色。若色受。是名内色。云何外色。若色非受。是名外色。云何粗色。若色欲界系。是名粗色。云何细色。若色色界系若无色界系若不系。是名细色。云何卑色。若色不善若色不善法报。若色非报非报法不适意。是名卑色云何胜色。若色善若色善法报。若色非报非报法适意。是名胜色。云何远色。若诸色相远极相远不近不近边。是名远色。云何近色。若色相近极相近近边是名近色。
　　云何受阴。一受受阴若心受。是名受阴。云何受阴。二受受阴身受心受。是名受阴。云何受阴。三受受阴乐受苦受非苦非乐受。是名受阴。云何受阴。四受受阴欲界系受色界系受无色界系受不系受。是名受阴。云何受阴。五受受阴乐根苦根喜根忧根舍根。是名受阴。云何受阴。六受受阴眼触受耳鼻舌身意触受。是名受阴。云何受阴。七受受阴眼识界相应受耳鼻舌身意界意识界相应受。是名受阴。云何受阴。十八意行及余意受。是名受阴。云何受阴。三十六尊句及余意受。是名受阴。云何受阴。百八受及余意受。是名受阴。云何受阴。若过去未来现在。内外粗细卑胜远近受。是名受阴。云何身受。若受身识相应。是名身受。云何心受。若受意识相应。是名心受。云何身受。若受五识身相应。眼识耳识鼻识舌识身识。是名身受。云何心受。若受意识相应。是名心受。云何乐受。若身心乐受。是名乐受。云何苦受。若身心苦受是名苦受。云何非苦非乐受。若身心非苦非乐受。是名非苦非乐受。云何欲界系受。若受欲漏有漏。是名欲界系受。云何色界系受。若受色漏有漏。是名色界系受。云何无色界系受。若受无色漏有漏。是名无色界系受。云何不系受。若受圣无漏。是名不系受。云何乐根。若身乐受眼触乐受。耳鼻舌身触乐受乐界。是名乐根。云何苦根。若身苦受眼触苦受。耳鼻舌身触苦受苦界。是名苦根。云何喜根。若身心乐受意触乐受喜界。是名喜根。云何忧根。若身心苦受意触苦受忧界。是名忧根。云何舍根。若身心非苦非乐受。眼触非苦非乐受。耳鼻舌身意触非苦非乐受舍界。是名舍根。云何眼触受。若受眼识相应。是名眼触受。云何耳鼻舌身意触受。若受意识相应。是名意触受。云何眼触受。缘眼缘色生眼识。三法和合触缘触受。名眼触受。云何耳鼻舌身意触受。缘意缘法生意识。三法和合触缘触受。是名意触受。云何眼识界相应受。若受眼识界共生共住共灭。是名眼识界相应受。云何耳鼻舌身意界意识界相应受。若受意识界共生共住共灭。是名意识界相应受。云何十八意行。六喜行六忧行六舍行。如是六喜行六忧行六舍行。是名十八意行云何除十八意行余意受。除十八意行余意受。是名除十八意行余意受。云何三十六尊句。依六贪喜。依六出喜。依六贪忧。依六出忧。依六贪舍。依六出舍。云何依六贪喜。眼知色爱喜适意爱色欲染相应。今得当得已得。过去变灭忆念生喜。如是喜是名依贪喜。耳鼻舌身意。知法爱喜适意爱法欲染相应。今得当得已得。过去变灭忆念生喜。如是生喜是名依贪喜。是名依六贪喜。云何依六出喜。色无我知无常变异离欲灭。如实观过去如此色无常苦变。如实观生喜。如是喜名依出喜。声香味触法无我。知无常变异离欲灭。如实观过去如此法无常苦变。如实观生喜。如是喜是名依出喜。是名依六出喜。云何依六贪忧。眼知色爱喜适意爱色欲染相应。今未得当未得。已得变灭忆念生忧。如是忧是名依贪忧。耳鼻舌身意知法爱喜适意爱法欲染相应。今未得当未得。已得变灭忆念生忧。如是忧是名依贪忧。是名依六贪忧。云何依六出忧。色无我知无常变异离欲灭。如实观过去如此色无常苦变。如实观已。于寂灭解脱胜法悕求。何时当入。如诸圣人所成就行。缘此生忧。如是忧是名依六出忧。声香味触法无我知无常变异离欲灭。如实观过去如此法无常苦变。如实观已。于寂灭解脱胜法希求。何时当入。如诸圣人所成就行。缘此生忧。如是忧是名依出忧。是名依六出忧。云何依六贪舍。眼见色凡夫人生舍。痴如小儿不见过患不知报。如是不知得舍。于色无方便。是名依贪舍。耳鼻舌身意知法凡夫人生舍。痴如小儿不见过患不知报。如是不知得舍。于法无方便。是名依贪舍。是名依六贪舍。云何依六出舍。色无我知无常变异离欲灭。如实观过去色如此色无常苦变异。如实观已生舍。如是知得舍。于色有方便。是名依出舍。声香味触法无我知无常变异离欲灭。如实观过去如此法无常苦变异。如实观已生舍。如是知得舍。于法有方便。是名依六出舍。如是依六贪生喜。依六出生喜。如是依六贪忧。依六出忧。如是依六贪舍。依六出舍。如是和合。是名三十六尊句。云何除三十六尊句余意受。除三十六尊句余意受。是名除三十六尊句余意受。云何百八受。过去三十六尊句。未来三十六尊句。现在三十六尊句。如是和合。是名百八受。云何除百八受余意受。除百八受余意受。是名除百八受余意受。云何过去受。若受生已灭。是名过去受。云何未来受。若受未生未出。是名未来受。云何现在受。若受生未灭。是名现在受。云何内受。若受受。是名内受。云何外受。若受非受。是名外受。云何粗受。若受欲界系。是名粗受。云何细受。若受色界系无色界系不系。是名细受。云何卑受。若受不善若受不善法报。若受非报非报法不适意。是名卑受。云何胜受。若受善法报若受非报非报法适意。是名胜受。云何远受。若受诸受相远极相远不近不近边是名远受。云何近受。若受相近极相近近边。是名近受。云何想阴。一想想阴若想识想究竟识想。是名想阴。云何想阴。二想想阴身受相应想心受相应想。是名想阴。云何想阴。三想想阴乐受相应想苦受非苦非乐受相应想。是名想阴。云何想阴。四想想阴欲界系想色界系想无色界系想不系想。是名想阴。云何想阴。五想想阴乐根相应想苦根喜根忧根舍根相应想。是名想阴。云何想阴。六想想阴色想声香味触法想。是名想阴。云何想阴。七想想阴眼识界相应想耳鼻舌身意界意识界相应想。是名想阴。云何想阴。十八意行相应想及余想识想究竟识想。是名想阴。云何想阴。三十六尊句相应想。及余想识想究竟识想。是名想阴。云何想阴。百八受相应想。及余想识想究竟识想。是名想阴。云何想阴。若想过去未来现在内外粗细卑胜远近。是名想阴。云何身受相应想。若想身受共生共住共灭。是名身受相应想。云何心受相应想。若想心受共生共住共灭。是名心受相应想。云何乐受相应想。若想乐受共生共住共灭。是名乐受相应想。云何苦受非乐非苦受相应想。若想苦受非乐非苦受共生共住共灭。是名非乐非苦受相应想。云何欲界系想。若想欲漏有漏。是名欲界系想。云何色界系想。若想色漏有漏。是名色界系想。云何无色界系想。若想无色漏有漏。是名无色界系想。云何不系想。若想圣无漏。是名不系想。云何乐根相应想。若想乐根共生共住共灭。是名乐根相应想。云何苦根喜根忧根舍根相应想。若想舍根共生共住共灭。是名非苦非乐根相应想。云何色想。若想眼识相应想。是名色想。云何声香味触法想。若想意识相应想。是名法想。云何色想。色境界思惟色。若想识想究竟识想。是名色想。云何声香味触法想。法境界思惟法。若想识想究竟识想。是名法想。云何眼识界相应想。若想眼识界共生共住共灭。是名眼识界相应想。云何耳鼻舌身意界意识界相应想。若想意识界共生共住共灭。是名意识界相应想。云何十八意行相应想。若想十八意行共生共住共灭。是名十八意行相应想。云何除十八意行相应想。余想识想究竟识想。除十八意行相应想余想。是名除十八意行相应想余想识想究竟识想。云何三十六尊句相应想。若想三十六尊句共生共住共灭。是名三十六尊句相应想。云何除三十六尊句相应想。余想识想究竟识想。除三十六尊句相应想余想。是名除三十六尊句相应想余想识想究竟识想。云何百八受相应想。若想百八受共生共住共灭。是名百八受相应想。云何除百八受相应想。余想识想究竟识想。除百八受相应想余想。是名除百八受相应想余想识想究竟识想。云何过去想。若想生已灭。是名过去想。云何未来想。若想未生未出。是名未来想。云何现在想。若想生未灭。是名现在想。云何内想。若想受。是名内想。云何外想。若想非受。是名外想。云何粗想。若想欲界系。是名粗想。云何细想。若想色界系若无色界系若不系。是名细想。云何卑想。若想不善若想不善法报。若想非报非报法不适意。是名卑想。云何胜想。若想善若想善法报。若想非报非报法适意。是名胜想。云何远想。若想诸想相远极相远不近不近边。是名远想。云何近想。若想相近极相近近边。是名近想。
　　云何行阴。除受阴想阴识阴。余法非色有为。是名行阴。云何行阴。思触思惟觉观见慧解脱。无贪无恚无痴。顺信悔不悔悦喜心进心除。信欲不放逸念定心舍疑怖烦恼使生老死命结。无想定得果灭尽定。是名行阴。
　　云何识阴。意入是名识阴。云何识阴。意根是名识阴。云何识阴。若心意识六识身七识界。是名识阴。云何识阴。若识过去未来现在。内外粗细卑胜远近。是名识阴。云何六识身。眼识身耳鼻舌身意识身。云何眼识身。缘眼缘色缘明缘思惟。以此四缘识已生今生当生不定。是名眼识身。云何耳鼻舌身意识身。缘意缘法缘思惟。以此三缘识已生今生当生不定。是名意识身。是名六识身。云何七识界。眼识界耳鼻舌身识界意界意识界。云何眼识界。若识眼根生色境界。已生今生当生不定。是名眼识界。云何耳鼻舌身识界。若识身根生触境界。已生今生当生不定。是名身识界。云何意界。意知法思惟法。若初心已生今生当生不定。是名意界。云何意识界。若识相似不离彼境界。及余相似心已生今生当生不定。是名意识界。是名七识界。云何过去识。若识生已灭。是名过去识云何未来识。若识未生未出。是名未来识。云何现在识。若识生未灭。是名现在识。云何内识。若识受。是名内识。云何外识。若识非受。是名外识。云何粗识。若识欲界系。是名粗识。云何细识。若识色界系无色界系若不系。是名细识。云何卑识。若识不善若识不善法报。若识非报非报法不适意。是名卑识。云何胜识。若识善若识善法报。若识非报非报法适意。是名胜识。云何远识。若识诸识相远极相远不近不近边。是名远识。云何近识。若识相近极相近近边。是名近识。五阴几色几非色。一色四非色。云何一色。色阴是名一色。云何四非色。受阴想阴行阴识阴。是名四非色。
　　五阴几可见几不可见。四不可见。一二分。或可见或不可见。云何四不可见。受阴想阴行阴识阴。是名四不可见。云何一二分或可见或不可见。色阴是名一二分或可见或不可见。云何色阴可见。色入。是名色阴可见。云何色阴不可见。除色入余色阴不可见。是名色阴不可见。
　　五阴几有对几无对。四无对。一二分或有对或无对。云何四无对。受阴想阴行阴识阴。是名四无对。云何一二分或有对或无对。色阴是名一二分或有对或无对。云何色阴有对。十色入是名色阴有对云何色阴无对。法入色是名色阴无对。
　　五阴几圣几非圣。一切二分。或圣或非圣。云何色阴非圣。若色阴有漏。是名色阴非圣。云何色阴非圣。色受阴是名色阴非圣。云何色阴非圣。若色阴非学非无学十色入初四色。是名色阴非圣。云何色阴圣。若色阴无漏。是名色阴圣。云何色阴圣。若色阴学若无学。学人离结使圣心入圣道。若坚信若坚法。及余趣人见行过患。观涅槃寂灭。如实观苦集灭道。未得欲得。未解欲解。未证欲证。离烦恼修道。见学人若须陀洹斯陀含阿那含。观智具足。若智地若观解脱心。即证沙门果。若须陀洹果斯陀含果阿那含果。无学人欲得阿罗汉果。未得圣法。欲得修道。观智具足。若智地若观解脱心。即得阿罗汉果。若实人若趣正语正业正命正身进正身除。是名色阴圣。云何受阴非圣。若受阴有漏。是名受阴非圣。云何受阴非圣。若受受阴。是名受阴非圣。云何受阴非圣。若受阴非学非无学。眼触受耳鼻舌身意触受。是名受阴非圣。云何受阴圣。若受阴无漏。是名受阴圣。云何受阴圣。信根相应意触受。是名受阴圣。云何受阴圣。若受阴学若无学。学人离结使。乃至欲得证阿罗汉果。若实人若趣若意触。是名受阴圣。云何想阴非圣。若想阴有漏。是名想阴非圣。
　　云何想阴非圣。想受阴。是名想阴非圣。云何想阴非圣。若想阴非学非无学。色想声香味触法想。是名想阴非圣。云何想阴圣。若想阴圣无漏。是名想阴圣。云何想阴圣。若想阴信根相应法想。是名想阴圣。云何想阴圣。若想阴学若无学。学人离结使。乃至即证阿罗汉果。若实人若趣若法想。是名想阴圣。云何行阴非圣。若行阴有漏。是名行阴非圣。云何行阴非圣。若行受阴。是名行阴非圣。云何行阴非圣。若行阴非学非无学。思乃至无想定。是名行阴非圣。云何行阴圣。若行阴无漏。是名行阴圣。云何行阴圣。若信根信根相应心数法。若缘无漏行阴所摄。是名行阴圣。云何行阴圣。若行阴学若无学。学人离结使。乃至即得阿罗汉果。若实人若趣若思触思惟觉观。见慧解脱无痴顺信悦喜心进心除。信欲不放逸念定心舍得果灭尽定。是名行阴圣。云何识阴非圣。若识阴有漏。是名识阴非圣。云何识阴非圣。识受阴是名识阴非圣云何识阴非圣。若识阴非学非无学。眼识乃至意识。是名识阴非圣。云何识阴圣。若识阴无漏。是名识阴圣。云何识阴圣。若识阴信根相应意识界。是名识阴圣。云何识阴圣。若识阴学若无学。学人离结使。乃至即得阿罗汉果。若实人若趣若意界意识界。是名识阴圣。有漏无漏有爱无爱有求无求当取非当取有取无取有胜无胜亦如是。五阴几受几非受。一切二分。或受或非受。云何色阴受。若色阴内。是名色阴受。云何色阴受。若色阴业法烦恼所生报我分摄。眼入耳鼻舌身入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。身好香非好香。软香非软香。适意香非适意香。身甜酢苦辛咸淡涎癊。身冷热轻重粗细涩滑坚软。受心所起去来屈申回转身教。集声音句言语口教有漏身进。是名色阴受。云何色阴非受。若色阴外。是名色阴非受。云何色阴非受。若色阴善若不善若无记非我分摄。若善心若不善心若非报非报法。心所起去来屈申回转身教。集声音句言语口教。若外色眼识所知。若声香味触。若外触身识所知。身口非戒无教。有漏身口戒无教。有漏身进有漏身除。正语正业正命正身进正身除。是名色阴非受。云何受阴受。若受阴内。是名受阴受。云何受阴受。若受阴业法烦恼所生报我分摄。眼触受耳鼻舌身意触受。是名受阴受。云何受阴非受。受阴若外。是名受阴非受。云何受阴非受。受阴若善若不善若无记非我分摄。眼触受耳鼻舌身意触受。是名受阴非受。云何想阴受。若想阴内。是名想阴受。云何想阴受。若想阴业法烦恼所生报我分摄。色想声香味触法想。是名想阴受。云何想阴非受。若想阴外。是名想阴非受。云何想阴非受。若想阴善若不善若无记非我分摄。色想声香味触法想。是名想阴非受。云何行阴受。若行阴内。是名行阴受。云何行阴受。若行阴业法烦恼所生报我分摄。思触思惟觉观。见慧解脱悔不悔悦喜心进信欲念怖生命。是名行阴受。云何阴非受。若行阴外。是名行阴非受。云何行阴非受。若行阴善若不善若无记非我分摄。除命余行阴非受。是名行阴非受。云何识阴受。若识阴内。是名识阴受。云何识阴受。若识阴业法烦恼所生报我分摄。眼识乃至意识。是名识阴受。云何识阴非受。若识阴外。是名识阴非受。云何识阴非受。若识阴善若不善若无记非我分摄。眼识乃至意识。是名识阴非受。内外亦如是。
　　五阴几有报几无报。一切二分。或有报或无报。云何色阴有报。若色阴报法。是名色阴有报。云何色阴有报。除色阴善报。余色阴善不善。若善心若不善心所起去来屈申回转身教。集声音句言语口教。身口非戒无教。有漏身口戒无教。有漏身进有漏身除。正语正业正命正身进正身除。是名色阴有报。云何色阴无报。若色阴非报非报法。眼入耳鼻舌入身入。香入味入触入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。无记心所起去来屈申回转身教。集声音句言语口教。若外色眼识所知。若外声耳识所知。有漏身口戒无教。有漏身进有漏身除。正语正业正命正身进正身除。是名色阴无报。云何受阴有报。若受阴报法。是名受阴有报。云何受阴有报。除受阴善报。余受阴善若不善意触受。是名受阴有报。云何受阴无报。若受阴报若受阴非报非报法。眼触受耳鼻舌身意触受。是名受阴无报。云何想阴有报。想阴若报法。是名想阴有报。云何想阴有报。除想阴善报。余想阴善若不善法想。是名想阴有报。云何想阴无报。想阴若报想阴若非报非报法。色想声香味触法想。是名想阴无报。云何行阴有报。行阴若报法。是名行阴有报。云何行阴有报。除行阴善报。余行阴善若不善思乃至烦恼使结二定。是名行阴有报。云何行阴无报。行阴若报行阴若非报非报法。除无贪无恚痴烦恼使结。余行阴无报。是名行阴无报。云何识阴有报。识阴若报法。是名识阴有报。云何识阴有报。除识阴善报。余识阴善若不善意界意识界。是名识阴有报。云何识阴无报。识阴若报识阴若非报非报法。眼识乃至意识。是名识阴无报。
　　五阴几心几非心。一心四非心。云何一心。识阴是名一心。云何四非心。色阴受阴想阴行阴。是名四非心。
　　五阴几心相应。几非心相应。二心相应。一非心相应。一不说心相应非心相应。一二分或心相应或非心相应。云何二心相应。受阴想阴。是名二心相应。云何一非心相应。色阴是名一非心相应。云何一不说心相应非心相应。识阴是名一不说心相应非心相应。云何一二分或心相应或非心相应。行阴是名一二分或心相应或非心相应。云何行阴心相应。行阴若心数思乃至烦恼使。是名行阴心相应。云何行阴非心相应。行阴若非心数生乃至灭尽定。是名行阴非心相应。
　　五阴几心数几非心数。二心数二非心数。一二分或心数或非心数。云何二心数。受阴想阴。是名二心数。云何二非心数。色阴识阴。是名二非心数。云何一二分或心数或非心数。行阴是名一二分或心数或非心数。云何行阴心数。行阴若缘思乃至烦恼使。是名行阴心数。云何行阴非心数。行阴若非缘生乃至灭尽定。是名行阴非心数。
舍利弗阿毗昙论卷第三下
问分阴品第三之余
　　五阴几有缘几非缘。三缘一非缘。一二分或缘或非缘。云何三缘。受阴想阴识阴。是名三缘。
　　云何一非缘。色阴是名一非缘。云何一二分或缘或非缘。行阴是名一二分或缘或非缘。云何行阴缘。行阴若心数思乃至烦恼使。是名行阴缘。云何行阴非缘。行阴若非心数生乃至灭尽定。是名行阴非缘。
　　五阴几共心几非共心。二共心。一非共心。二二分或共心或非共心。云何二共心。受阴想阴。是名二共心。云何一非共心。识阴是名一非共心。云何二二分或共心或非共心。色阴行阴。是名二二分或共心或非共心。云何色阴共心。若随心转共心生共住共灭。有漏身口戒无教。有漏身进有漏身除。正语正业正命正身进正身除。是名色阴共心。云何色阴不共心。若不随心转不共心生。不共住不共灭。十色入一切法入色。是名色阴非共心。云何行阴共心。行阴若随心转共心生共住共灭。思乃至烦恼使。是名行阴共心。云何行阴不共心。行阴若不随心转不共心。生不共住不共灭。生乃至灭尽定。是名行阴不共心。随心转不随心转亦如是。
　　五阴几业几非业。三非业。二二分或业或非业。云何三非业。受阴想阴识阴。是名三非业。云何二二分或业或非业。色阴行阴。是名二二分或业或非业。云何色阴业。若善心若不善心若无记心所起去来屈申回转身教。集声音句言语口教。身口非戒无教。有漏身口戒无教。正语正业正命。是名色阴业。云何色阴非业。眼入耳入鼻舌身入香味触入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。若外色眼识所知。若外声耳识所知。有漏身进有漏身除。正身进正身除。是名色阴非业。云何行阴业。思是名行阴业。云何行阴非业。除思余行阴。是名行阴非业。
　　五阴几业相应。几非业相应。三业相应。一非业相应。一三分或业相应或非业相应。或不说业相应非业相应。云何三业相应。受阴想阴识阴。是名三业相应。云何一非业相应。色阴是名一非业相应。云何一三分或业相应或非业相应。或不说业相应非业相应。行阴是名一三分或业相应或非业相应。或不说业相应非业相应。云何行阴业相应。行阴若思相应触乃至烦恼使。是名行阴业相应。云何行阴非业相应。行阴若非思相应。生乃至灭尽定。是名行阴非业相应。云何行阴不说业相应非业相应。思是名行阴不说业相应非业相应。
　　五阴几共业几不共业。三共业。二二分或共业或不共业。云何三共业。受阴想阴识阴。是名三共业。云何二二分或共业或不共业。色阴行阴。是名二二分或共业或不共业。云何色阴共业。色阴若随业转共业生共住共灭。有漏身口戒无教。有漏身进有漏身除。正语正业正命正身进正身除。是名色阴共业。云何色阴不共业。色阴若不随业转不共业生不共住不共灭。十色入初三色。是名色阴不共业。云何行阴共业。行阴若随业转共业生共住共灭。又定心思触乃至烦恼使无想定灭尽定。是名行阴共业。云何行阴不共业。若行阴不随业转不共业生不共住不共灭。不定心思生老死命结得果。是名行阴不共业。随业转不随业转。亦如是。
　　五阴几因几非因。三因。二二分或因或非因。云何三因。受阴想阴识阴。是名三因。云何二二分或因或非因。色阴行阴。是名二二分或因或非因。云何色阴因。色阴若报法。是名色阴因。云何色阴因。色阴善若不善及四大善心若不善心所起去来屈申回转身教。集声音句言语口教。地水火风大。身口非戒无教。有漏身口戒无教。有漏身进有漏身除。正语正业正命正身进正身除。是名色阴因。云何色阴非因。若色阴报色阴非报非报法。眼入耳鼻舌入身入香味入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。无记心所起去来屈申回转身教。集声音句言语口教。若外色眼识所知。若外声耳识所知。除四大余触入所摄有漏身进。是名色阴非因。云何行阴因。行阴缘行阴非缘有报。除得果余行阴非缘善报。思乃至烦恼使结二定。是名行阴因。云何行阴非因。行阴缘无报不共业生老死命得果。是名行阴非因。
　　五阴几有因几无因。一切有因。一切有结。一切有缘。一切有为。
　　五阴几知几非知。一切知如事知见。一切识意识如事识。一切解如事知见。一切了如事知见。
　　五阴几断智知。几非断智知。一切二分。或断智知或非断智知。云何色阴断智知。色阴不善不善心所起去来屈申回转身教。集声音句言语口教。身口非戒无教。有漏身进。是名色阴断智知。云何色阴非断智知。色阴善无记。眼入耳入鼻入舌入身入香入味入触入。身好色非好色。端严非端严。妍肤非妍肤。身好声非好声。众妙声非众妙声。软声非软声。善心若无记心所起。去来屈申回转身教。集声音句言语口教。若外色眼识所知。若外声耳识所知。有漏身口戒无教。有漏身进有漏身除。正语正业正命正身进正身除。是名色阴非断智知。云何受阴断智知。受阴不善思触思惟觉观。见慧解脱悔不悔悦喜心进信欲念疑怖烦恼使结。是名受阴断智知。云何受阴非断智知。受阴善无记眼触受耳鼻舌身意触受。是名受阴非断智知。云何想阴断智知。想阴不善法想。是名想阴断智知。云何想阴非断智知。想阴善无记色想声香味触法想。是名想阴非断智知。云何行阴断智知。行阴不善思触思惟觉观。见慧解脱悔不悔悦喜心进信欲念疑怖烦恼使结。是名行阴断智知。云何行阴非断智知。行阴善无记。除疑烦恼使结。余行阴非断智知。是名行阴非断智知。云何识阴断智知。识阴不善意界。是名识阴断智知。云何识阴非断智知。识阴善无记。眼识乃至意识是名识阴非断智知。断非断亦如是。
　　五阴几修几非修。一切二分。或修或非修。云何色阴修。色阴若善心所起去来屈申回转身教。集声音句言语口教。有漏身口戒无教。有漏身进有漏身除。正语正业正命正身除。是名色阴修。云何色阴非修。色阴不善无记。眼入耳入鼻入舌入身入香入味入触入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。不善心无记心所起。去来屈申回转身教。集声音句言语口教。若外色眼识所知。若外声耳识所知。身口非戒无教有漏身进。是名色阴非修。云何受阴修。受阴善意触受。是名受阴修。云何受阴非修。受阴不善无记眼触受耳鼻舌身意触受。是名受阴非修。云何想阴修。想阴善法想。是名想阴修。云何想阴非修。想阴不善无记色想声香味触法想。是名想阴非修。云何行阴修。行阴善思乃至心舍无想定得果灭尽定。是名行阴修。云何行阴非修。行阴不善无记思触思惟觉观。见慧解脱悔不悔悦喜心进信欲念疑怖烦恼使生老死命。是名行阴非修。云何识阴修。识阴善意界意识界。是名识阴修。云何识阴非修。识阴不善无记。眼识乃至意识。是名识阴非修。
　　五阴几证几非证。一切证如事知见。
　　五阴几善几不善几无记。一切三分。或善或不善或无记。云何色阴善。若色阴修善心所起。去来屈申回转身教。集声音句言语口教。有漏身口戒无教。有漏身进有漏身除。正语正业正命正身除。是名色阴善。云何色阴不善。若色阴断不善心所起。去来屈申回转身教。集声音句言语口教。身口非戒无教。有漏身进。是名色阴不善。云何色阴无记。色阴受色阴非报非报法。眼入耳入鼻入舌入身入香入味入触入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。无记心所起去来屈申回转身教。集声音句言语口教。若外色眼识所知。外声耳识所知。有漏身进。是名色阴无记。云何受阴善。若受阴修意触受。是名受阴善。云何受阴不善。受阴断意触受。是名受阴不善。云何受阴无记。受阴受受阴若非报非报法眼触受耳鼻舌身意触受。是名受阴无记。云何想阴善。若想阴修法想。是名想阴善。云何想阴不善想阴断。法想是名想阴不善。云何想阴无记。想阴受想阴非报非报法色想声香味触法想。是名想阴无记。云何行阴善。行阴修思乃至心舍无想定得果灭尽定。是名行阴善。云何行阴不善行阴断思触思惟觉观。见慧解脱悔不悔悦喜心进信欲念疑怖烦恼使结。是名行阴不善。云何行阴无记。行阴受行阴非报非报法思触思惟觉观见慧解脱悔不悔悦喜心进信欲念怖生老死命。是名行阴无记。云何识阴善。识阴修意界意识界。是名识阴善。云何识阴不善。识阴断意界意识界。是名识阴不善。云何识阴无记。识阴受识阴非报非报法眼识乃至意识。是名识阴无记。
　　五阴几学几无学。几非学非无学。一切三分。或学或无学或非学非无学。云何色阴学。色阴若圣非无学。是名色阴学。云何色阴学。学人离结使圣心入圣道。若坚信若坚法。及余趣人见行过患观涅槃寂灭。如实观苦集灭道。未得欲得。未解欲解。未证欲证。离烦恼修道。见学人若须陀洹斯陀含阿那含观智具足。若智地若观解脱心。即证沙门果。若须陀洹果若斯陀含果若阿那含果。若实人若趣正语正业正命正身进正身除。是名色阴学。云何色阴无学。色阴若圣非学。是名色阴无学。云何色阴无学。无学人欲得阿罗汉。未得圣法欲得修道观智具足。若智地若观解脱心。即得阿罗汉果。若实人若趣正语。正业正命正身进正身除。是名色阴无学。云何色阴非学非无学。色阴非圣色受阴十色入初四色。是名色阴非学非无学。云何受阴学。受阴圣非无学。是名受阴学。云何受阴学。受阴学信根相应意触受。是名受阴学。云何受阴学。学人离结使乃至即证阿那含果若实人若趣意触受。是名受阴学。云何受阴无学。受阴圣非学。是名受阴无学。云何受阴无学。受阴无学信根相应意触受。是名受阴无学。云何受阴无学。无学人欲得阿罗汉乃至即得阿罗汉果。若实人若趣意触受。是名受阴无学。云何受阴非学非无学。受阴非圣受受阴眼触受耳鼻舌身意触受。是名受阴非学非无学。云何想阴学想阴圣非无学。是名想阴学。云何想阴学。想阴学信根相应法想。是名想阴学。云何想阴学。学人离结使乃至即得阿那含果。若实人若趣法想。是名想阴学。云何想阴无学。想阴圣非学。是名想阴无学。云何想阴无学。想阴无学信根相应法想。是名想阴无学。云何想阴无学。无学人欲得阿罗汉。乃至即得阿罗汉果。若实人若趣法想。是名想阴无学。云何想阴非学非无学。想阴非圣想受阴色想声香味触法想。是名想阴非学非无学。云何行阴学。行阴圣非无学。是名行阴学。云何行阴学。行阴学信根相应心数法。若法非缘无漏行阴所摄非无学。是名行阴学。云何行阴学。学人离结使乃至即得阿那含果。若实人若趣若思触思惟觉观。见慧解脱无痴顺信悦喜心进心除。信欲不放逸念定心舍得果灭尽定。是名行阴学。云何行阴无学。行阴圣非学。是名行阴无学。云何行阴无学。无学信根相应心数法。若法非缘无漏行阴所摄非学。是名行阴无学。云何行阴无学。无学人欲得阿罗汉。乃至即得阿罗汉果。若实人若趣思触思惟觉观。见慧解脱无痴信顺悦喜心进心除。信欲不放逸念定心舍得果灭尽定。是名行阴无学。云何行阴非学非无学。行阴若非圣受阴思乃至无想定。是名行阴非学非无学。云何识阴学。识阴若圣非无学。是名识阴学。云何识阴学。识阴学信根相应意界意识界是名识阴学。云何识阴学。学人离结使。乃至即得阿那含果。若实人若趣若意界意识界。是名识阴学。云何识阴无学。识阴若圣非学。是名识阴无学。云何识阴无学。识阴无学信根相应意界意识界。是名识阴无学。云何识阴无学。无学人欲得阿罗汉。乃至即得阿罗汉果。若实人若趣若意界意识界。是名识阴无学。云何识阴非学非无学。识阴非圣识受阴眼识乃至意识。是名识阴非学非无学。
　　五阴几报几报法。几非报非报法。一切三分。或报或报法或非报非报法。云何色阴报。色阴若受色阴善报。眼入耳入鼻入舌入身入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。身好香非好香。软香非软香。适意香非适意香。身甜酢苦辛咸淡涎癊。身冷热轻重粗细涩滑坚软。受心所起去来屈申回转身教。集声音句言语口教。有漏身口戒无教。有漏身进有漏身除。正语正业正命正身进正身除。是名色阴报。云何色阴报法。色阴若有报。是名色阴报法。云何色阴报法。除色阴善报。余色阴善不善若善心若不善心所起去来屈申回转身教。集声音句言语口教。身口非戒无教。有漏身口戒无教。有漏身进有漏身除。正语正业正命正身进正身除。是名色阴报法。云何色阴非报非报法。色阴若无记非我分摄。非报非报法心所起去来屈申回转身教。集声音句言语口教。若外色眼识所知。若外声香味触。若外触身识所知。有漏身进。是名色阴非报非报法。云何受阴报。受阴若受受阴善报眼触受耳鼻舌身意触受。是名受阴报。云何受阴报法。受阴有报。是名受阴报法。云何受阴报法。除受阴善报。余受阴善不善意触受。是名受阴报法。云何受阴非报非报法。受阴无记非我分摄。眼触受耳鼻舌身意触受。是名受阴非报非报法。云何想阴报。想阴若受想阴善报色想声香味触法想。是名想阴报。云何想阴报法。想阴若有报。是名想阴报法。云何想阴报法。除想阴善报。余想阴善不善法想。是名想阴报法。云何想阴非报非报法。想阴无记非我分摄。色声香味触法想。是名想阴非报非报法。云何行阴报。行阴受行阴善报除无贪无恚。余思乃至心舍怖生老死命无想定得果灭尽定。是名行阴报。云何行阴报法。行阴有报。是名行阴报法。云何行阴报法。除行阴善报。余行阴善不善思乃至烦恼使结二定。是名行阴报法。云何行阴非报非报法。行阴无记非我分摄。思触思惟觉观。见慧解脱悔不悔悦喜心进信欲念疑怖生老死。是名行阴非报非报法。云何识阴报。识阴若受识阴善报眼识乃至意识。是名识阴报。云何识阴报法。识阴有报。是名识阴报法。云何识阴报法。除识阴善报。余识阴善不善意界意识界。是名识阴报法。云何识阴非报非报法。识阴无记非我分摄眼识乃至意识是名识阴非报非报法。
　　五阴几见断几思惟断。几非见断非思惟断。一切三分。或见断或思惟断或非见断非思惟断。云何色阴见断。色阴不善非思惟断见断。烦恼心所起去来屈申回转身教。集声音句言语口教。身口非戒无教。有漏身进。是名色阴见断。云何色阴思惟断。色阴不善非见断思惟断。烦恼心所起去来屈申回转身教。集声音句言语口教。身口非戒无教。有漏身进。是名色阴思惟断。云何色阴非见断非思惟断。色阴善无记。眼入耳入鼻入舌入身入香入味入触入。身好色非好色。端严非端严。妍肤非妍肤。身好声非好声。众妙声非众妙声。软声非软声。善心无记心所起去来屈申回转身教集声音句言语口教。外色眼识所知。外声耳识所知。有漏身口戒无教。有漏身进有漏身除。正语正业正命正身进正身除。是名色阴非见断非思惟断。云何受阴见断。受阴不善非思惟断。见断烦恼相应意触受。是名受阴见断。云何受阴思惟断。受阴不善非见断。思惟断烦恼相应意触受。是名受阴思惟断。云何受阴非见断非思惟断。受阴善无记眼触受耳鼻舌身意触受。是名受阴非见断非思惟断。云何想阴见断。想阴不善非思惟断。见断烦恼相应法想。是名想阴见断。云何想阴思惟断。想阴不善非见断。思惟断烦恼相应法想。是名想阴思惟断。云何想阴非见断非思惟断。想阴善无记色想声香味触法想。是名想阴非见断非思惟断。云何行阴见断。行阴不善非思惟断。见断烦恼。一时俱断。思触思惟觉观。见慧解脱悔不悔悦喜心进信欲念疑怖烦恼使结。是名行阴见断。云何行阴思惟断。行阴不善非见断。思惟断烦恼一时俱断。思触思惟觉观。见慧解脱悔不悔悦喜心进信欲念疑怖烦恼结使。是名行阴思惟断。云何行阴非见断非思惟断。行阴善无记。除疑烦恼使结。余行阴非见断非思惟断。是名行阴非见断非思惟断。云何识阴见断。识阴若不善非思惟断。见断烦恼相应意界意识界。是名识阴见断。云何识阴思惟断。识阴不善非见断思惟断烦恼相应意界意识界。是名识阴思惟断。云何识阴非见断非思惟断。识阴善无记眼识乃至意识是名识阴非见断非思惟断。
　　五阴几见断因。几思惟断因。几非见断非思惟断因。一切三分。或见断因或思惟断因或非见断非思惟断因。云何色阴见断因。色阴见断法报。眼入耳鼻舌身入。身非好色非端严。非妍肤非严净。身非好声非众妙声非软声身非众妙香非好香非软香非适意香。身甜酢苦辛咸淡涎癊。身冷热粗重坚涩。见断因心所起去来屈申回转身教集声音句言语口教。身口非戒无教。有漏身进。是名色阴见断因。云何色阴思惟断因。色阴思惟断法报。眼入耳入鼻入舌入身入。身非好色非端严非妍肤非严净。身非好声非众妙声非软声。身非好香非软香非适意香。身甜酢苦辛咸淡涎癊。身冷热粗重坚涩。思惟断因心所起去来屈申回转身教。集声音句言语口教。身口非戒无教。有漏身进。是名色阴思惟断因。云何色阴非见断非思惟断因。色阴善色阴善法报。色阴非报非报法。眼入耳入鼻入舌入身入。身好色端严妍肤严净。身好声众妙声软声。身好香软香适意香。身甜酢苦辛咸淡涎癊。身冷热轻细软滑。非见断非思惟断因。心所起去来屈申回转身教。集声音句言语口教。外色眼识所知。外声香味外触身识所知。有漏身口戒无教。有漏身进有漏身除。正语正业正命正身进正身除。是名色阴非见断非思惟断因。云何受阴见断因。受阴若见断受阴见断法报。眼触受耳鼻舌身意触受。是名受阴见断因。云何受阴思惟断因。受阴思惟断受阴思惟断法报。眼触受耳鼻舌身意触受。是名受阴思惟断因。云何受阴非见断非思惟断因。受阴善受阴善法报。受阴非报非报法。眼触受耳鼻舌身意触受。是名受阴非见断非思惟断因。云何想阴见断因。想阴不善非思惟断相应。见断烦恼相应法想。是名想阴见断因。云何想阴思惟断因。想阴不善非见断。思惟断烦恼相应法想。是名想阴思惟断因。云何想阴非见断非思惟断因。若想阴善想阴善法报想阴若非报非报法色想声香味触法想。是名想阴非见断非思惟断因。云何行阴见断因。行阴见断行阴见断法报。思触思惟觉观。见慧解脱悔不悔悦喜心进信欲念疑怖烦恼使生老死命结。是名行阴见断因。云何行阴思惟断因。行阴若思惟断。行阴思惟断法报。思触思惟觉观。见慧解脱悔不悔悦喜心进信欲念疑怖烦恼使生命结。是名行阴思惟断因。云何行阴非见断非思惟断因。行阴若行阴善善法报。行阴非报非报法。除疑烦恼使结。余行阴非见断非思惟断因。是名行阴非见断非思惟断因。云何识阴见断因。识阴若见断识阴见断法报。眼识乃至意识。是名识阴见断因云何识阴思惟断因。识阴思惟断识阴思惟断法报。眼识乃至意识。是名识阴思惟断因。云何识阴非见断非思惟断因。识阴善识阴善法报识阴非报非报法眼识乃至意识。是名识阴非见断非思惟断因。
　　五阴。几欲界系。几色界系。几无色界系。几不系。一切四分或欲界系或色界系或无色界系或不系。云何色阴欲界系。色阴欲漏有漏。眼入耳鼻舌身入香入味入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。身冷热轻重粗细涩滑坚软。欲行心所起去来屈申回转身教。集声音句言语口教。外色眼识所知。欲漏有漏。外声外触身识所知。欲漏有漏身口非戒无教。有漏身口戒无教有漏身进。是名色阴欲界系。云何色阴色界系。色阴色漏。眼入耳入。身好色端严妍肤严净。身好声众妙声软声。身冷轻细软滑色行心所起去来屈申回转身教。集声音句言语口教。外色眼识所知。色漏有漏。外声外触身识所知。色漏有漏。有漏身口戒无教。有漏身除。是名色阴色界系。云何色阴无色界系。色阴无色漏有漏。有漏身口戒无教。有漏身进有漏身除。是名色阴无色界系。云何色阴不系。色阴若圣无漏正语正业正命正身进正身除是名色阴不系。云何受阴欲界系。受阴欲漏有漏眼触受耳鼻舌身意触受。是名受阴欲界系。云何受阴色界系。受阴色漏有漏眼触受耳鼻舌身意触受。是名受阴色界系。云何受阴无色界系。受阴无色漏有漏意触受。是名受阴无色界系。云何受阴不系。受阴圣无漏意触受。是名受阴不系。云何想阴欲界系。想阴欲漏有漏色想声香味触法想。是名想阴欲界系。云何想阴色界系。想阴色漏有漏色想声香味触法想。是名想阴色界系。云何想阴无色界系。想阴无色漏有漏法想。是名想阴无色界系。云何想阴不系。想阴圣无漏法想。是名想阴不系。云何行阴欲界系。若行阴欲漏有漏思触思惟觉观见慧解脱无贪无恚无痴顺信悔不悔悦喜心进信欲不放逸念疑怖烦恼使生老死命结。是名行阴欲界系。云何行阴色界系。若行阴色漏有漏思触思惟觉观见慧解脱无痴顺信悦喜心进心除信欲不放逸念定心舍疑烦恼使生老死命结无想定。是名行阴色界系。云何行阴无色界系。若行阴无色漏有漏思触思惟见慧解脱无痴顺信心进心除信欲不放逸念定心舍疑烦恼使生老死命结。是名行阴无色界系。云何行阴不系。行阴圣无漏思触思惟觉观。见慧解脱无痴顺信悦喜心进心除。信欲不放逸念定心舍得果灭尽定。是名行阴不系。云何识阴欲界系。识阴若欲漏有漏眼识乃至意识。是名识阴欲界系。云何识阴色界系。识阴色漏有漏。眼识耳识身识意识。是名识阴色界系。云何识阴无色界系。识阴无色漏有漏意界意识界。是名识阴无色界系云何识阴不系。识阴圣无漏意界意识界。是名识阴不系。
　　五阴。几过去。几未来。几现在。几非过去非未来非现在。一切三分或过去或未来或现在。云何色阴过去。色阴生已灭。是名色阴过去。云何色阴未来。色阴未生未出。是名色阴未来。云何色阴现在。生未灭色阴。是名色阴现在。受阴想阴行阴识阴亦如是。
舍利弗阿毗昙论卷第四
问分四圣谛品第四
　　问曰。几圣谛。答曰四。何等四。苦圣谛。苦集圣谛。苦灭圣谛。苦灭道圣谛。云何苦圣谛。生苦老苦。病苦死苦。不爱会苦。爱别离苦。所求不得苦。除爱总五受阴苦。是名苦圣谛。此苦圣谛。真实如尔。非不如尔。不异不异物。如如来正说圣人谛故。是名圣谛。云何生。若诸众生诸众中生重生增长生阴得诸入众和合。是名生。云何老。若诸众生。诸众中衰寝战掉诸根熟命减行故。是名老。云何病。若诸众生诸众中病作病客病苦病因热生病因冷因风自地时变诸大增减不等业报杂病。是名病。云何死。若诸众生诸众中终没死时过阴坏舍身变灭离众。是名死云何不爱会。若不爱不喜不适意。若恶兽毒虫等。若棘刺秽陋坑岸山崄等。若不适意色声香味触法。众生若彼居亲近不独共杂不离不离不异相应不别。是名不爱会。云何爱别离。若爱喜适意。若父母兄弟姊妹妻子。若亲厚诸臣眷属。适意色声香味触法。众生若不共彼居不亲近独不杂异不相应别离。是名爱别离。云何所求不得苦。若欲希望定得未得。若色声香味触法。众生若不得彼重。不得不贵。不自在。不自由。所欲不成就。是名所求不得苦。云何除爱总五受阴苦。色受阴受想行识受阴。云何色受阴。若一切色有漏取。是名色受阴。云何受想行识受阴。若一切识有漏取。是名识受阴。是名除爱总五受阴苦。云何苦集圣谛。此爱复有喜欲彼彼染。是名苦集圣谛。云何苦集圣谛二爱。内爱外爱。是名苦集圣谛。云何苦集圣谛三爱。欲爱有爱非有爱。是名苦集圣谛。云何苦集圣谛四染。欲染色染无色染见染。是名苦集圣谛。云何苦集圣谛六爱。色爱声香味触法爱。是名苦集圣谛。云何苦集圣谛三十六爱行。十八爱行内所造。十八爱行外所造。是名苦集圣谛。此苦集圣谛。真实如尔。非不如尔。不异不异物。如如来正说圣人谛故。是谓圣谛。云何内爱。内法中欲染重欲染怜不逆乐乐欲可重可究竟可不足不满着重着津漏亲近爱支网能生苦根生希望渴宅耽忍能广创爱。是名内爱。云何外爱。外法中欲染重欲染怜不逆乐乐欲可重可究竟可不足不满着重着津漏亲近爱支网能生苦根希望渴宅耽忍能广创爱。是名外爱。云何欲爱。欲界法中欲染重欲染怜不逆乐乐欲可重可究竟可不足不满着重着津漏亲近爱支网能生苦根希望渴宅耽忍能广创爱。是名欲爱。云何有爱。色界无色界法中欲染。乃至广创爱。是名有爱。云何非有爱。若有人强言有我若杖怖苦病等逼便希望我断坏非有。彼法中欲染乃至广创爱。是名非有爱。云何欲染。若欲欲腻欲喜欲爱欲支欲耽欲态欲渴欲燋欲网。是名欲染。云何色染。若色欲色腻色喜色爱色支色耽色态色渴色燋色网。是名色染。云何无色染。若无色欲无色腻无色喜无色爱无色支无色耽无色态无色渴无色燋无色网。是名无色染。云何见染。若见欲见腻见喜见爱见支见耽见态见渴见燋见网。是名见染。云何色爱。眼知色彼法中若欲染乃至广创爱。是名色爱。云何声香味触法爱。意知法彼法中若欲染乃至广创爱。是名法爱。云何十八爱行内所造。如世尊说。因此有此因彼而有如是因有异因有常因有不常因有我当有彼我当有如是我当有异我当有因得彼得如是得异得希望当有希望彼当有希望如是当有希望异当有。是名十八爱行内所造。云何十八爱行外所造。如世尊说。是因此有此是因彼而有是如是因有是异因有是当因有是不当因有是我当有是彼我当有是如是我当有是异我当有是因得是彼得是如是得是异得是希望当有是希望彼当有是希望如是当有是希望异当有。是名十八爱行外所造。云何苦灭圣谛。彼爱无余离欲灭舍出解脱无宅已断不复生。是名苦灭圣谛。云何苦灭圣谛。智缘尽。是名苦灭圣谛。是苦灭圣谛。真实如尔。非不如尔。不异不异物。如如来正说圣人谛。是谓圣谛。云何智缘尽。若法智尽彼法尽。是名智缘尽。云何智缘尽。若法得圣道灭彼法灭。是名智缘尽。云何智缘尽。数谓知彼智若知法灭彼结灭。是名智缘尽。云何智缘尽。四沙门果。须陀洹果。斯陀含果。阿那含果。阿罗汉果。是名智缘尽。云何须陀洹果。若见断三烦恼断身见疑戒盗。是名须陀洹果。云何须陀洹果。见断三烦恼断身见疑戒盗。若得甘露。是名须陀洹果。云何须陀洹果。若见断三烦恼断身见疑戒盗。圣道一时俱断烦恼。是名须陀洹果。云何须陀洹果。见断三烦恼身见疑戒盗。圣道一时俱断烦恼。若得甘露。是名须陀洹果。云何斯陀含果。若见断三烦恼断身见疑戒盗。烦恼思惟断。欲爱嗔恚烦恼分断。是名斯陀含果。云何斯陀含果。若见断三烦恼身见疑戒盗思惟断欲爱嗔恚分断。若得甘露。是名斯陀含果。云何斯陀含果。若见断三烦恼身见疑戒盗。圣道一时俱断。烦恼思惟断。欲爱嗔恚烦恼分断。圣道一时俱断烦恼。是名斯陀含果。云何斯陀含果。见断三烦恼身见疑戒盗。圣道一时俱断。烦恼思惟断。欲爱嗔恚烦恼分断。圣道一时俱断烦恼。若得甘露。是名斯陀含果。云何阿那含果。若五下分烦恼断身见疑戒盗欲爱嗔恚。是名阿那含果。云何阿那含果。五下分烦恼断身见疑戒盗欲爱嗔恚。若得甘露。是名阿那含果。云何阿那含果。五下分烦恼断身见疑戒盗欲爱嗔恚。圣道一时俱断烦恼。是名阿那含果。云何阿那含果。五下分烦恼断身见疑戒盗欲爱嗔恚圣道一时俱断烦恼。若得甘露。是名阿那含果。云何阿罗汉果。若思惟断色界无色界烦恼断无余。是名阿罗汉果。云何阿罗汉果。思惟断色界无色界烦恼断无余。若得甘露。是名阿罗汉果。云何阿罗汉果。若一切烦恼尽。是名阿罗汉果。云何阿罗汉果。若一切烦恼尽。若得甘露。是名阿罗汉果。云何苦灭道圣谛。此八支圣道正见正觉正语正业正命正进正念正定。是名苦灭道圣谛。是苦灭道圣谛苦实如尔。非不如尔。不异不异物。如如来正说。圣人谛是谓圣谛。云何正见。学人离结使圣心入圣道。若坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼见学人。若须陀洹。斯陀含。阿那含。若观智具足。若智地若观解脱心。即得沙门果。若须陀洹果。斯陀含果。阿那含果。无学人欲得阿罗汉。未得圣法。欲得修道观智具足。若智地若观解脱心。即得阿罗汉果。若实人若趣若法中泽重泽究竟泽法泽思惟觉了达自相他相共相思持辩观进辩慧智见解射方便术焰光明昭炬慧眼慧根慧力择法正觉不痴。是名正见。云何正觉。学人离结使。乃至即得阿罗汉果。若实人若趣若觉重觉正忆想攀缘心了。是名正觉。云何正语。学人离结使。乃至即得阿罗汉果。若实人若趣若口四不善不乐尽离见过戒慎不作不容断根尽无余彼不善法中堪行善。是名正语。云何正业。学人离结使。乃至即得阿罗汉果。若实人若趣若身三不善。不乐远离见过戒慎不作不容断根尽无余彼不善法中堪行善。是名正业。云何正命。学人离结使。乃至即得阿罗汉果。若实人若趣除身口不善余邪命不乐远离见过戒慎不作不容断根尽无余彼不善法中堪行善。是名正命。云何正进。学人离结使。乃至即得阿罗汉果。若实人若趣若身心发出度堪忍不退勤力进不离不懈不缓不懒堕进根进力进觉是名正进。云何正念。学人离结使。乃至即得阿罗汉果。若实人若趣若念忆念微念慎念住不忘如语相续念不失不夺不钝不钝根念根念力念觉。是名正念。云何正定。学人离结使。乃至即得阿罗汉果。若实人若趣若心住正住专住心一向心一乐心不乱依意心独定定根定力定觉。是名正定四圣谛。几色。几非色。二非色。二二分或色或非色。云何二非色。集圣谛灭圣谛。是名二非色。云何二二分或色或非色。苦圣谛道圣谛。是名二二分或色或非色。云何苦圣谛色。眼入耳鼻舌身入色入声香味触入身口非戒无教有漏身口戒无教有漏身进有漏身除。是名苦圣谛色。云何苦圣谛非色。受想思触思惟觉观见慧解脱无贪无恚无痴顺信悔悦喜心进心除信欲不放逸念定心舍疑怖烦恼使生老死命结无想定眼识乃至意识。是名苦圣谛非色。云何道圣谛色。正语正业正命正身进。是名道圣谛色。云何道圣谛非色。正见正觉正心进正念正定。是名道圣谛非色。
　　四圣谛。几可见。几不可见。三不可见。一二分或可见或不可见。云何三不可见。集圣谛灭圣谛道圣谛。是名三不可见。云何一二分或可见或不可见。苦圣谛是名一二分或可见或不可见。云何苦圣谛可见。色入是名苦圣谛可见。云何苦圣谛不可见。除色入余苦圣谛不可见。是名苦圣谛不可见。
　　四圣谛。几有对。几无对。三无对。一二分或有对或无对。云何三无对。集圣谛灭圣谛道圣谛。是名三无对。云何一二分或有对或无对。苦圣谛是名一二分或有对或无对。云何苦圣谛有对。十色入是名苦圣谛有对。云何苦圣谛无对。初四色受想乃至无想定眼识乃至意识。是名苦圣谛无对。
　　四圣谛。几圣。几非圣。二圣。二非圣。云何二圣。灭圣谛道圣谛。是名二圣。云何二非圣。苦圣谛集圣谛。是名二非圣。有漏无漏有爱无爱有求无求当取非当取有取无取有胜无胜亦如是。
　　四圣谛。几受。几非受。三非受。一二分或受或非受。云何三非受。集圣谛灭圣谛道圣谛。是名三非受。云何一二分或受或非受。苦圣谛。是名一二分或受或非受。云何苦圣谛受。苦圣谛若内。是名苦圣谛受。云何苦圣谛受。苦圣谛业法烦恼所生报我分摄。眼入耳入鼻入舌入身入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。身好香非好香。软香非软香。适意香非适意香。身甜酢苦辛咸淡涎癊。身冷热轻重粗细涩滑坚软。受心所起。去来屈申回转身教集。声音句言语口教有漏身集。受想思触思惟觉观见慧解脱悔不悔悦喜心进信欲念怖生命。眼识乃至意识。是名苦圣谛受。云何苦圣谛非受。苦圣谛外。是名苦圣谛非受。云何苦圣谛非受。苦圣谛善若不善无记。非我分摄。若善心不善心。非报非报法。心所起去来屈申回转身教集。声音句言语口教。若外色眼识所知。声香味若外触身识所知。身口非戒无教。有漏身口戒无教。有漏身进。有漏身除。除命余受想乃至。无想定眼识乃至意识。是名苦圣谛非受。内外亦如是。
　　四圣谛。几有报。几无报。一有报。一无报。二二分或有报或无报。云何一有报。集圣谛是名一有报。云何一无报。灭圣谛是名一无报。云何二二分或有报或无报。苦圣谛道圣谛。是名二二分或有报或无报。云何苦圣谛有报。苦圣谛报法。是名苦圣谛有报。云何苦圣谛有报。除苦圣谛善报余苦圣谛善不善。不善善心所起。去来屈申回转身教集。声音句言语口教身口非戒无教。有漏身口戒无教。有漏身进有漏身除。受想乃至烦恼使结无想定意界意识界。是名苦圣谛有报。云何苦圣谛无报。苦圣谛若报。苦圣谛非报非报法。眼入耳鼻舌身入。香入味入触入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。无记心所起。去来屈申回转身教集。声音句言语口教。外色眼识所知。外声耳识所知。有漏身口戒无教。有漏身进有漏身除。除无贪无恚痴烦恼使结。余受想乃至无想定。眼识乃至意识。是名苦圣谛无报。云何道圣谛有报。道圣谛报法。是名道圣谛有报。云何道圣谛有报。学人离结使。圣心入圣道。若坚信坚法及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼无学人。欲得阿罗汉未得圣法。欲得修道。若实人若趣若正见正觉正语正业正命正进正念正定。是名道圣谛有报。云何道圣谛无报。道圣谛无报。是名道圣谛无报。云何道圣谛无报。见学人若须陀洹斯陀含阿那含观智具足。若智地若观解脱心即得沙门果。若须陀洹果斯陀含果阿那含果无学人阿罗汉观智具足。若智地若观解脱心即得阿罗汉果。若实人若趣正见乃至正定。是名道圣谛无报。
　　四圣谛。几心。几非心。三非心。一二分或心或非心。云何三非心。集圣谛灭圣谛道圣谛。是名三非心。云何一二分或心或非心苦圣谛。是名一二分或心或非心。云何苦圣谛心。眼识乃至意识。是名苦圣谛心。云何苦圣谛非心。十色入初四色受想乃至无想定。是名苦圣谛非心。
　　四圣谛。几心相应。几非心相应。一心相应。一非心相应。一二分或心相应或非心相应。一三分或心相应或非心相应或不说心相应非心相应。云何一心相应。集圣谛是名一心相应。云何一非心相应。灭圣谛是名一非心相应。云何一二分或心相应或非心相应。道圣谛是名一二分或心相应或非心相应。云何一三分或心相应或非心相应或不说心相应非心相应。苦圣谛是名一三分或心相应或非心相应或不说心相应非心相应。云何道圣谛心相应。道圣谛若心数正见正觉正心进正念正定。是名道圣谛心相应。云何道圣谛非心相应。道圣谛非心数正语正业正命正身进是名道圣谛非心相应。云何苦圣谛心相应。苦圣谛若心数受想乃至烦恼使。是名苦圣谛心相应。云何苦圣谛非心相应。苦圣谛若非心数十色入初四色生乃至无想定。是名苦圣谛非心相应。云何苦圣谛不说心相应非心相应。眼识乃至意识。是名苦圣谛不说心相应非心相应。
　　四圣谛。几心数。几非心数。一心数。一非心数。二二分或心数或非心数。云何一心数。集圣谛是名一心数。云何一非心数。灭圣谛是名一非心数。云何二二分或心数或非心数。苦圣谛道圣谛。是名二二分或心数或非心数。云何苦圣谛心数。除心余苦圣谛缘受想乃至烦恼使。是名苦圣谛心数。云何苦圣谛非心数。苦圣谛若非缘及心十色入初四色生乃至无想定眼识乃至意识。是名苦圣谛非心数。云何道圣谛心数。若道圣谛缘正见正觉正心进正念正定。是名道圣谛心数。云何道圣谛非心数。若道圣谛非缘正语正业正命正身进。是名道圣谛非心数。
　　四圣谛。几缘。几非缘。一有缘。一非缘。二二分或有缘或无缘。云何一有缘。集圣谛是名一有缘。云何一无缘。灭圣谛是名一无缘。云何二二分或有缘或无缘。苦圣谛道圣谛。是名二二分或有缘或无缘云何苦圣谛有缘。苦圣谛若心数及心。受想乃至烦恼使眼识乃至意识。是名苦圣谛缘。云何苦圣谛非缘。除心余苦圣谛非心数十色入初四色生乃至无想定。是名苦圣谛非缘。云何道圣谛缘道圣谛心数正见正觉正进正念正定。是名道圣谛缘。云何道圣谛非缘。道圣谛若非心数正语正业正命正身进。是名道圣谛非缘。
　　四圣谛。几共心。几不共心。一共心。一不共心。二二分或共心或不共心。云何一共心。集圣谛是名一共心。云何一不共心。灭圣谛是名一不共心。云何二二分或共心或不共心。苦圣谛道圣谛。是名二二分或共心或不共心。云何苦圣谛共心。苦圣谛若随心转共心生共住共灭有漏身口戒无教有漏身进有漏身除受想乃至烦恼使。是名苦圣谛共心。云何苦圣谛不共心。苦圣谛不随心转不共心生不共住不共灭十色入初四色生乃至无想定眼识乃至意识。是名苦圣谛不共心。云何道圣谛共心。道圣谛随心转共心生共住共灭正见乃至正定。是名道圣谛共心。云何道圣谛不共心。道圣谛不随心转。不共心生。不共住不共灭。正语正业正命正身进。是名道圣谛不共心。随心转不随心转亦如是。
　　四圣谛几业。几非业。二非业。二二分或业或非业。云何二非业。集圣谛灭圣谛。是名二非业。云何二二分或业或非业。苦圣谛道圣谛。是名二二分或业或非业。云何苦圣谛业。善心不善心无记心。所起去来屈申回转身教集。声音句言语口教。身口非戒无教。有漏身口戒无教思。是名苦圣谛业。云何苦圣谛非业。眼入耳入鼻入舌入身入香入味入触入。身好色非好色。端严非端严。妍肤非妍肤。严净非严净身。好声非好声。众妙声非众妙声。软声非软声。外色眼识所知。外声耳识所知。有漏身进。有漏身除。除思余受想乃至无想定。眼识乃至意识。是名苦圣谛非业。云何道圣谛业。正语正业正命。是名道圣谛业。云何道圣谛非业。正见正觉正进正念正定。是名道圣谛非业。
　　四圣谛。几业相应。几非业相应。一业相应。一非业相应。一二分或业相应或非业相应。一三分或业相应。或非业相应或不说业相应非业相应。云何一业相应。集圣谛是名一业相应。云何一非业相应。灭圣谛是名一非业相应。云何一二分或业相应或非业相应。道圣谛是名一二分或业相应或非业相应。云何一三分或业相应或非业相应。或不说业相应非业相应。苦圣谛是名一三分或业相应或非业相应或不说业相应非业相应。云何道圣谛业相应。道圣谛若思相应正见正觉正进正念正定。是名道圣谛业相应。云何道圣谛非业相应。道圣谛若非思相应正语正业正命正身进。是名道圣谛非业相应。云何苦圣谛业相应。苦圣谛若思相应除思受想乃至烦恼使眼识乃至意识。是名苦圣谛业相应。云何苦圣谛非业相应。苦圣谛若非思相应十色入初四色生乃至无想定。是名苦圣谛非业相应。云何苦圣谛不说业相应非业相应思。是名苦圣谛不说业相应非业相应。
　　四圣谛。几共业。几非共业。二共业。一不共业。一二分或共业或非共业。云何二共业。集圣谛道圣谛。是名二共业。云何一不共业。灭圣谛是名一不共业。云何一二分或共业或不共业。苦圣谛是名一二分或共业或不共业。云何苦圣谛共业。苦圣谛若随业转共业生共住共灭有漏身口戒无教有漏身进有漏身除受想定心思触乃至烦恼使无想定眼识乃至意识。是名苦圣谛共业。云何苦圣谛不共业。苦圣谛不随业转。不共业生。不共住不共灭。十色入身口非戒无教。有漏身口戒无教。有漏身进。不定心思生老死命结。是名苦圣谛不共业。随业转不随业转亦如是。
　　四圣谛。几因。几非因。二因。一非因。一二分或因或非因。云何一因。集圣谛道圣谛。是名二因。云何一非因。灭圣谛是名一非因。云何一二分或因或非因。苦圣谛是名一二分或因或非因。云何苦圣谛因。苦圣谛缘。苦圣谛非缘有报。苦圣谛非缘善报。四大善心不善心所起。去来屈申回转身教集。声音句言语口教。地大水火风大。身口非戒无教。有漏身口戒无教。有漏身进。有漏身除。受想乃至烦恼使。无想定。眼识乃至意识。是名苦圣谛因。云何苦圣谛非因。苦圣谛非缘无报不共业。眼入耳入鼻入舌入身入香入味入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。无记心所起。去来屈申回转身教集。声音句言语口教。外色眼识所知。外声耳识所知。除四大余触入所摄及有漏身进生老死命。是名苦圣谛非因。
　　四圣谛。几有因。几无因。三有因。一无因。云何三有因。苦圣谛集圣谛道圣谛。是名三有因。云何一无因。灭圣谛是名一无因。有绪无绪。有缘无缘。有为无为。亦如是。
　　四圣谛。几知。几非知。一切知如事知见。
　　四圣谛。几识。几非识。一切识意识如事识。
　　四圣谛。几解。几非解。一切解如事解。
　　四圣谛。几了。几非了。一切了如事了。
　　四圣谛。几断智知。几非断智知。一断智知。二非断智知。一二分或断智知或非断智知。云何一断智知。集圣谛是名一断智知。云何二非断智知。灭圣谛道圣谛。是名二非断智知。云何一二分或断智知或非断智知。苦圣谛是名一二分或断智知或非断智知。云何苦圣谛断智知。苦圣谛不善不善心所起。去来屈申回转身教集。声音句言语口教。身口非戒无教。有漏身进。受想思触思惟觉观见慧解脱悔不悔悦喜心进信欲念疑怖烦恼使结意界意识界。是名苦圣谛断智知。云何苦圣谛非断智知。苦圣谛善无记。眼入耳入鼻入舌入身入香入味入触入身好色非好色。端严非端严。妍肤非妍肤。严净非严净。身好声非好声。软声非软声。善心若无记心所起。去来屈申回转身教集。声音句言语口教。外色眼识所知。外声耳识所知。有漏身口戒无教。有漏身进。有漏身除疑烦恼使结。余受想乃至无想定眼识乃至意识。是名苦圣谛非断智知。断非断亦如是。
　　四圣谛。几修。几非修。二修。一非修。一二分或修或非修。云何二修。灭圣谛道圣谛。是名二修。云何一非修。集圣谛是名一非修。云何一二分或修或非修。苦圣谛是名一二分或修或非修。云何苦圣谛修。苦圣谛善善心所起。去来屈申回转身教集。声音句言语口教。有漏身口戒无教。有漏身进有漏身除。受想乃至疑除。无想定意界意识界。是名苦圣谛修。云何苦圣谛非修。苦圣谛不善无记。眼入耳入鼻入舌入身入香入味入触入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。不善心无记心所起。去来屈申回转身教集。声音句言语口教。外色眼识所知。外声耳识所知。身口非戒无教。有漏身进。受想思触思惟觉观见慧解脱悔不悔悦喜心进信欲念疑怖烦恼使生老死命结眼识乃至意识。是名苦圣谛非修。
　　四圣谛。几证几非证。一切证知如事见。
　　四圣谛。几善。几不善。几无记。二善。一不善。一三分或善或不善或无记。云何二善。灭圣谛道圣谛。是名二善。云何一不善。集圣谛是名一不善。云何一三分或善或不善或无记。苦圣谛是名一三分或善或不善或无记。云何苦圣谛善。苦圣谛修善心所起。去来屈申回转身教集。声音句言语口教。有漏身口戒无教。有漏身进有漏身除。乃至心舍无想定意界意识界是名苦圣谛善。云何苦圣谛不善。苦圣谛断受想思触思惟觉观。见慧解脱悔不悔悦喜心进。若不善心所起去来屈申回转身教集。声音句言语口教。身口非戒无教。有漏身进信欲念疑怖烦恼使结意界意识界。是名苦圣谛不善。云何苦圣谛无记。苦圣谛受苦圣谛非报非报法。眼入耳入鼻入舌入身入香入味入触入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。无记心所起。去来屈申回转身教集。声音句言语口教。外色眼识所知。外声耳识所知。有漏身进。受想思触思惟觉。观见慧解脱悔不悔悦喜心进信欲念怖生老死命眼识乃至意识。是名苦圣谛无记。
　　四圣谛。几学。几无学。几非学非无学。二非学非无学。二二分或学。或无学。云何二非学非无学。苦圣谛集圣谛。是名二非学非无学。云何二二分或学或无学。灭圣谛道圣谛。是名二二分或学。或无学。云何灭圣谛学。须陀洹果斯陀含果阿那含果。是名灭圣谛学。云何灭圣谛无学。阿罗汉果。是名灭圣谛无学。云何道圣谛学。学人离结使圣心入圣道。若坚信若坚法。及余趣人见行过患观涅槃寂灭。如实观苦集灭道。未得欲得。未解欲解。未证欲证。修道离烦恼见。学人若须陀洹斯陀含阿那含观智具足。若智地若观解脱心。即得沙门果。若须陀洹果。若斯陀含果阿那含果。若实人若趣正见乃至正定。是名道圣谛学。云何道圣谛无学无学人欲得阿罗汉。未得圣法欲得修道观智具足。若智地若观解脱心即得阿罗汉果。若实人若趣正见乃至正定。是名道圣谛无学。
　　四圣谛。几报。几报法。几非报非报法。一报法。一非报非报法。一二分或报或报法。一三分或报或报法或非报非报法。云何一报法。集圣谛是名一报法。云何一非报非报法。灭圣谛是名一非报非报法。云何一二分或报或报法。道圣谛是名一二分或报或报法。云何一三分或报或报法。或非报非报法。苦圣谛是名一三分或报或报法或非报非报法。云何道圣谛报。道圣谛无报。是名道圣谛报。云何道圣谛报。见学人若须陀洹斯陀含阿那含观智具足。若智地若观解脱心即得沙门果。若须陀洹果斯陀含果阿那含果无学人观智具足。若智地若观解脱心即得阿罗汉果。若实人若趣正见乃至正定。是名道圣谛报。云何道圣谛报法。道圣谛善报。是名道圣谛报法。云何道圣谛报法。学人离结使圣心入圣道。若坚信坚法及余趣人。见行过患观涅槃寂灭。如实观苦集灭道。未得欲得。未解欲解。未证欲证。修道离烦恼。无学人欲得阿罗汉。未得圣法欲得修道。若实人若趣正见乃至正定。是名道圣谛报法。云何苦圣谛报。苦圣谛善报。眼入耳入鼻入舌入身入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。身好香非好香。软香非软香。适意香非适意香。身甜酢苦辛咸淡涎癊。身冷热轻重粗细涩滑坚软。受心所起去来屈申回转身教集。声音句言语口教。有漏身口戒无教。有漏身进有漏身除。除无贪无恚。余受想乃至心舍怖生命无想定。眼识乃至意识。是名苦圣谛报。云何苦圣谛报法。苦圣谛有报。是名苦圣谛报法。云何苦圣谛报法。除苦圣谛善报。余苦圣谛善不善。善心若不善心所起。去来屈申回转身教集。声音句言语口教。身口非戒无教。有漏身口戒无教。有漏身进有漏身除。受想乃至烦恼使结无想定意界意识界。是名苦圣谛报法。云何苦圣谛非报非报法。苦圣谛无记非我分摄。非报非报法心所起。去来屈申回转身教集。声音句言语口教。外色眼识所知。外声香味。外触身识所知。有漏身进。受想思触思惟觉观见慧解脱悔不悔悦喜心进信欲念怖生老死。眼识乃至意识。是名苦圣谛非报非报法。
　　四圣谛。几见断。几思惟断。几非见断非思惟断。二非见断非思惟断。一二分或见断或思惟断。一三分或见断或思惟断。或非见断非思惟断。云何二非见断非思惟断。灭圣谛道圣谛。是名二非见断非思惟断。云何一二分或见断或思惟断。集圣谛是名一二分或见断或思惟断。云何一三分或见断或思惟断。或非见断非思惟断。苦圣谛是名一三分或见断或思惟断。或非见断非思惟断。云何集圣谛见断。集圣谛若见断名集圣谛。是名集圣谛见断。云何集圣谛思惟断。集圣谛思惟断名集圣谛。是名集圣谛思惟断。云何苦圣谛见断。苦圣谛不善非思惟断见断。烦恼心所起去来屈申回转身教集声音句言语口教。身口非戒无教。有漏身进。受想思触思惟觉观见慧解脱悔不悔悦喜心进信欲念疑怖烦恼使结意界意识界。是名苦圣谛见断。云何苦圣谛思惟断。苦圣谛不善非见断思惟断。烦恼心所起去来屈申回转身教集。声音句言语口教。身口非戒无教。有漏身进。受想思触思惟觉观见慧解脱悔不悔悦喜心进信欲念怖烦恼使结意界意识界。是名苦圣谛思惟断。云何苦圣谛非见断非思惟断。苦圣谛善无记。眼入耳鼻舌入身入香入味入触入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。若善心若无记心所起去来屈申回转身教集。声音句言语口教。外色眼识所知。外声耳识所知。有漏身口戒无教。有漏身进有漏身除。除疑烦恼使结余受想乃至无想定眼识乃至意识。是名苦圣谛非见断非思惟断。
　　四圣谛。几见断因。几思惟断因。几非见断非思惟断因。二非见断非思惟断因。一二分或见断因或思惟断因。一三分或见断因或思惟断因。或非见断非思惟断因。云何二非见断非思惟断因。灭圣谛道圣谛。是名二非见断非思惟断因。云何一二分或见断因或思惟断因。集圣谛是名一二分。或见断因或思惟断因。云何一三分或见断因或思惟断因。或非见断非思惟断因。苦圣谛是名一三分。或见断因或思惟断因。或非见断非思惟断因。云何集圣谛见断因。集圣谛见断集圣谛。是名集圣谛见断因。云何集圣谛思惟断因。集圣谛思惟断集圣谛。是名集圣谛思惟断因。云何苦圣谛见断因。苦圣谛见断。苦圣谛见断法报。眼入耳入鼻舌身入。身非好色非端严非妍肤非严净。身非好声非众妙声非软声。身非好香非软香非适意香。身甜酢苦辛咸淡涎癊。身冷热粗重坚涩见断因。心所起去来屈申回转身教集。声音句言语口教。身口非戒无教。有漏身进。受想思触思惟觉观见慧解脱。悔不悔悦喜心进信欲念疑怖烦恼使生命结眼识乃至意识。是名苦圣谛见断因。云何苦圣谛思惟断因。苦圣谛思惟断。苦圣谛思惟断法报。眼入耳入鼻入舌入身入。身非好色非端严非妍肤非严净。身非好声非众妙声非软声。身非好香非软香非适意香。身甜酢咸淡苦辛涎癊。冷热粗重坚涩思惟断因。心所起去来屈申回转身教集。声音句言语口教。身口非戒无教。有漏身进。受想思触思惟觉观见慧解脱悔不悔悦喜心进信欲念怖烦恼使生命结眼识乃至意识。是名苦圣谛思惟断因。云何苦圣谛非见断非思惟断因。苦圣谛善苦圣谛善法报。苦圣谛非报非报法。眼入耳入鼻入舌入身入。身好色端严妍肤严净。身好声众妙声软声。身好香软香适意香。身甜酢苦辛咸淡涎癊身冷热轻细软滑。非见断非思惟断因。心所起去来屈申回转身教集。声音句言语口教。外色眼识所知。外声香味外触身识所知。有漏身口戒无教。有漏身进有漏身除。除疑烦恼使结。余受想乃至无想定眼识乃至意识。是名苦圣谛非见断非思惟断因。
　　四圣谛。几欲界系。几色界系。几无色界系。几不系。二不系。二三分或欲界系。或色界系。或无色界系。云何二不系。灭圣谛道圣谛。是名二不系。云何二三分或欲界系。或色界系。或无色界系。苦圣谛集圣谛。是名二三分。或欲界系。或色界系。或无色界系。云何苦圣谛欲界系。苦圣谛欲漏有漏。眼入耳入鼻入舌入身入香入味入。身好色非好色。端严非端严。妍肤非妍肤。严净非严净。身好声非好声。众妙声非众妙声。软声非软声。身冷热轻重粗细坚软涩滑。欲行心所起去来屈申回转身教集。声音句言语口教。外色眼识所知。欲漏有漏为外触身识所知。欲漏有漏身口非戒无教。有漏身口戒无教。有漏身进。受想思惟触见慧解脱无痴顺信悔不悔悦喜心进信欲不放逸念疑怖烦恼使生老死命结眼识及色三二识。是名苦圣谛欲界系。云何苦圣谛色界系。苦圣谛色漏有漏眼入耳入身入。身好色端严妍肤严净。身好声众妙声软声。身冷热轻细软滑。色行心所起去来屈申回转身教集。声音句言语口教。外色眼识所知。色漏有漏。若声若外触身识所知。色漏有漏身口戒无教有漏。有漏身进有漏身除。受想思触思惟觉观见慧解脱无痴顺信悦喜心进心除信欲不放逸念定心舍疑烦恼使。生老死命结无想定眼识耳识身识意识。是名苦圣谛色界系。云何苦圣谛无色界系。苦圣谛若无色漏有漏。有漏身口戒无教。有漏身进有漏身除。受想思触思惟见慧解脱无痴顺信心进心除信欲不放逸念定心舍疑烦恼使生老死命结意界意识界。是名苦圣谛无色界系。云何集圣谛欲界系。集圣谛欲漏有漏欲行爱。是名集圣谛欲界系。云何集圣谛色界系。集圣谛色漏有漏色行爱。是名集圣谛色界系。云何集圣谛无色界系。集圣谛无色漏有漏。无色行爱。是名集圣谛无色界系。
　　四圣谛。几过去。几未来。几现在。几非过去非未来非现在。一非过去非未来非现在。三三分或过去或未来或现在。云何一非过去非未来非现在。灭圣谛是名一非过去非未来非现在。云何三三分或过去或未来或现在。苦圣谛集圣谛道圣谛。是名三三分或过去或未来或现在。云何苦圣谛过去。苦圣谛生已灭苦圣谛。是名苦圣谛过去。云何苦圣谛未来。苦圣谛未生未出苦圣谛。是名苦圣谛未来。云何苦圣谛现在。苦圣谛生未灭苦圣谛。是名苦圣谛现在。集圣谛道圣谛亦如是。
舍利弗阿毗昙论卷第五
问分根品第五
　　问曰。几根。答曰二十二根。何等二十二根。眼根耳根鼻根舌根身根女根男根命根乐根苦根喜根忧根舍根意根信根进根念根定根慧根未知欲知根知根已知根。云何眼根。眼入名眼根。云何眼根。眼界名眼根。云何眼根。若眼我分摄四大所造净色名眼根。云何眼根。若眼我分摄四大所造过去未来现在净色名眼根。云何眼根。若眼我分摄已见色今见当见不定若眼我分摄色光已来今来当来不定名眼根。云何眼根。若眼我分摄已对色今对当对不定若眼我分摄色已对今对当对不定名眼根。若眼无碍。是眼是眼入。是眼根。是眼界。是田是物。是门是藏。是世是净。是泉是海。是沃燋。是洄澓。是疮是系。是目是入我分。是此岸。是内入眼见色。是名眼根。耳根鼻根舌根身根亦如是。云何女根。若女女性女形女相。是名女根。云何男根。若男男性男形男相。是名男根。云何命根。寿是名命根。云何命根。若众生住。是名命根。云何命根。诸众生诸众生中不终不退不丧不死时未过行在护持名命根。云何乐根。若身乐受眼触乐受耳鼻舌身触乐受乐界名乐根。云何苦根。若身苦受眼触苦受耳鼻舌身触苦受苦界名苦根。云何喜根。若心乐受意触乐受喜界名喜根。云何忧根。若心苦受意触苦受忧界。是名忧根。云何舍根。若身心不苦不乐受眼触不苦不乐受耳鼻舌身意触不苦不乐受舍界名舍根。云何意根。意入名意根。云何意根。识阴名意根。云何意根。若心意识六识身七识界名意根。云何意根。若识过去未来现在内外粗细卑胜远近。是名意根。云何六识身。眼识身耳鼻舌身意识身。云何眼识身。缘眼缘色缘明缘思惟。以四缘识生已生今生当生不定。是名眼识身。云何耳鼻舌身意识身。缘意缘法缘思惟。以三缘识已生今生当生不定。名意识身。是名六识身。云何七识界。眼耳鼻舌身识界意界意识界。云何眼识界。若识眼根生色境界已生今生当生不定。名眼识界。云何耳鼻舌身识界。若识身根。生触境界已生今生当生不定名身识界。云何意界。意知法念法。若初心已生今生当生不定。是名意界。云何意识界。若识相似不离彼境界。及余相似心识已生今生当生不定名意识界。是名七识界。云何过去识。若识生已灭。名过去识。云何未来识。若识未生未出名未来识。云何现在识。若识生未灭。名现在识。云何内识。若识受名内识。云何外识。若识非受名外识。云何粗识。若识欲界系名粗识。云何细识。若识色界系无色界系若不系名细识。云何卑识。若识不善若识不善法报若识非报非报法不适意名卑识。云何胜识。若识善若识善法报。若识非报非报法适意名胜识。云何远识。若识相远极相远不近不近边名远识云何近识。若识相近极相近近边名近识。云何信根。学人离结使。圣心入圣道。若坚信坚法。及余趣人。见行过患。观涅槃寂灭。如实观苦集灭道。未解欲解。未得欲得。未证欲证。修道离烦恼见学人。若须陀洹。斯陀含。阿那含。观智具足。若智地。若观解脱心。即得沙门果。若须陀洹果。斯陀含果。阿那含果。无学人欲得阿罗汉果。未得圣法。欲得修道离烦恼观智具足。若智地若观解脱心。即得阿罗汉果。若实人若趣。若信入信究竟入信真信心净。是名信根。云何进根。学人离结使。乃至即得阿罗汉果。若实人若趣身心发出度堪忍不退勤力进不离不懈不缓不窳惰进进力进觉正进。是名进根。云何念根。学人离结使。乃至即得阿罗汉果。若实人若趣若念忆念微念顺念住不忘相续念不失不夺不钝不钝根念念力念觉正念。是名念根。云何定根。学人离结使。乃至即得阿罗汉果。若实人若趣。若心住正住专住心一向心一乐心不乱依念独定定力定觉正定。是名定根。云何慧根。学人离结使。乃至即得阿罗汉果。若实人若趣若法中择重择究竟择择法思惟觉了达自相他相共相思持辩进辩慧智见解脱方便术焰光明照炬慧眼慧力择法正觉不薄。是名慧根。云何未知欲知根。坚信坚法人。若法圣无漏非根得名根除未知欲知根中思想触思惟觉观解脱悦喜心除欲不放逸心舍正语正业正命正身除。是名未知欲知根。云何知根。见学人若法圣无漏非根得名根除知根中想思触思惟觉观解脱悦喜心除欲不放逸心舍得果灭尽定正语正业正命正身除。是名知根云何已知根。无学人阿罗汉果。若法圣无漏非根得名根除已知根中想思触思惟觉观解脱悦喜心除欲不放逸心舍得果灭尽定正语正业正命正身除。是名已知根。
　　二十二根。几色。几非色。七色。十一非色。四二分或色或非色。云何七色。眼根耳根鼻根舌根身根女根男根名七色。云何十一非色。命根乐根苦根喜根忧根舍根意根信根念根定根慧根。名十一非色。云何四二分或色或非色。进根未知欲知根知根已知根。名四二分或色或非色。云何进根色。身发出度。名进根色。云何进根非色进根非色心发出度。名进根非色。云何未知欲知根色。正语正业正命正身除名未知欲知根色。云何未知欲知根非色。想思触思惟觉观。解脱悦喜心除欲不放逸心舍。名未知欲知根非色。云何知根色。正语正业正命正身除。名知根色。云何知根非色。想思触思惟觉观解脱悦喜心除欲不放逸心舍得果灭尽定。名知根非色。云何已知根色。正语正业正命正身除。名已知根色。云何已知根非色。想思触思惟觉观解脱悦喜心除欲不放逸心舍得果灭尽定。名已知根非色。
　　二十二根。几可见。几不可见。一切不可见。
　　二十二根。几有对。几无对。七有对。十五无对。云何七有对。眼根乃至男根。名七有对。云何十五无对。命根乃至已知根。名十五无对。
　　二十二根。几圣。几非圣。八圣。十一非圣。三二分或圣或非圣。云何八圣。信根乃至已知根名八圣。云何十一非圣。眼根乃至苦根及忧根。名十一非圣。云何三二分或圣或非圣。喜根舍根意根。名三二分或圣或非圣。云何喜根非圣。喜根有漏。名喜根非圣。云何喜根非圣。喜根非学非无学意触乐受。名喜根非圣。云何喜根圣。喜根无漏。名喜根圣。云何喜根圣。喜根信根相应意触乐受。名喜根圣。云何喜根圣。喜根学若无学学人离结使圣心入圣道。若坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离结使见学人。若须陀洹斯陀含阿那含。观智具足。若智地。若观解脱心。即得沙门果。若须陀洹果。斯陀含果。阿那含果。无学人欲得阿罗汉。未得圣法。欲得修道观智具足。若智地若观解脱心。即得阿罗汉果。若实人若趣若意触乐受。名喜根圣。云何舍根非圣。舍根有漏。名舍根非圣。云何舍根非圣。舍根非学非无学。眼触不苦不乐受。耳鼻舌身意触不苦不乐受。名舍根非圣。云何舍根圣。舍根无漏名舍根圣。云何舍根圣。舍根信根相应意触不苦不乐受。名舍根圣。云何舍根圣。舍根学无学学人离结使。乃至即得阿罗汉果。若实人若趣若意触不苦不乐受名舍根圣。云何意根非圣。意根有漏。名意根非圣。云何意根非圣识受阴。名意根非圣。云何意根非圣。意根非学非无学眼识乃至意识。名意根非圣。云何意根圣意。根无漏。名意根圣。云何意根圣。意根信根相应意界意识界。名意根圣。云何意根圣。意根学无学学人离结使。乃至即得阿罗汉果若实人若趣若意界意识界。名意根。圣有漏无漏。有爱无爱有求无求当取非当取有取无取有胜无胜亦如是。
　　二十二根。几受。几非受。八受。八非受。六二分或受或非受。云何八受。眼根乃至命根名八受。云何八非受。信根乃至已知根。名八非受。云何六二分或受或非受。乐根苦根喜根忧根舍根意根。名六二分或受或非受。云何乐根受。乐根内名乐根受。云何乐根受。乐根业法烦恼所生报我分摄眼触乐受耳鼻舌身触乐受。名乐根受。云何乐根非受乐根外眼触乐受耳鼻舌身触乐受。名乐根非受。云何苦根受。苦根内名苦根受。云何苦根受。苦根业法烦恼所生报我分摄眼触苦受耳鼻舌身触苦受。名苦根受。云何苦根非受。苦根外眼触苦受耳鼻舌身触苦受。名苦根非受。云何喜根受。喜根内名喜根受。云何喜根受。喜根业法烦恼所生报我分摄意触乐受。名喜根受。云何喜根非受。喜根外名喜根非受。云何喜根非受。喜根善不善若无记非我分摄意触乐受。名喜根非受。云何忧根受。忧根内名忧根受。云何忧根受。忧根业法烦恼所生报我分摄意触苦受。名忧根受。云何忧根非受。忧根外名忧根非受。云何忧根非受。忧根善不善若无记非我分摄意触苦受。名忧根非受。云何舍根受。舍根内名舍根受。云何舍根受。业法烦恼所生报我分摄眼触不苦不乐受。耳鼻舌身意触不苦不乐受。名舍根受。云何舍根非受。舍根外名舍根非受。云何舍根非受。舍根若无记善不善非我分摄眼触不苦不乐受。耳鼻舌身意触不苦不乐受。名舍根非受。云何意根受。意根内名意根受。云何意根受。意根业法烦恼所生报我分摄眼识乃至意识。名意根受。云何意根非受。意根若外名意根非受。云何意根非受。意根善不善无记非我分摄眼识乃至意识。名意根非受。内外亦如是。
　　二十二根。几有报。几无报。一有报。十无报。十一二分或有报或无报。云何一有报。未知欲知根。名一有报。云何十无报。眼根乃至苦根。名十无报。云何十一二分或有报或无报。除未知欲知根。余喜根乃至已知根。名十一二分或有报或无报。云何喜根有报。喜根报法。名喜根有报。云何喜根有报。喜根除善报。余喜根善不善意触乐受。名喜根有报。云何喜根无报。喜根若报喜根非报非报法意触乐受。名喜根无报。云何忧根有报。忧根报法。名忧根有报。云何忧根有报。忧根善不善意触苦受。名忧根有报。云何忧根无报。忧根若报忧根非报非报法意触苦受。名忧根无报。云何舍根有报。舍根报法。名舍根有报。云何舍根有报。舍根除善报。余舍根善不善意触不苦不乐受。名舍根有报。云何舍根无报。舍根若报舍根非报非报法眼触非苦非乐受。耳鼻舌身意触不苦不乐受。名舍根无报。云何意根有报。意根报法。名意根有报。云何意根有报。除意根善报。余意根善不善意界意识界。是名意根有报。云何意根无报。意根报意根非报非报法眼识乃至意识。名意根无报。云何信根有报信根报法。名信根有报。云何信根有报。学人离结使圣心入圣道坚信坚法。及余趣人见行过患。观涅槃寂灭。观苦集灭道。未得欲得。未解欲解。未证欲证。修道离烦恼无学人。欲得阿罗汉果。未得圣法。欲得修道。若实人若趣信入信究竟入信真信心净。名信根有报。云何信根无报。信根报名信根无报。云何信根无报。见学人须陀洹斯陀含阿那含观智具足。若智地若观解脱心即得沙门果。须陀洹果斯陀含果阿那含果。无学人欲得阿罗汉观智具足。若智地若观解脱心即得阿罗汉果。若实人若趣信入信究竟入信真信心净。名信根无报。进根念根定根慧根亦如是。云何知根有报。知根报法。名知根有报。云何知根有报。见学人见行过患。观涅槃寂灭。观苦集灭道。未得欲得。未解欲解。未证欲证。修道离烦恼。若实人若趣若想思触思惟觉观解脱悦喜心除欲不放逸心舍灭尽定正语正业正命正身除。名知根有报。云何知根无报知根报名知根无报。云何知根无报。见学人须陀洹斯陀含阿那含观智具足。若智地若观解脱心。即得沙门果须陀洹果斯陀含果阿那含果。若实人若趣若想思触思惟觉观解脱悦喜心除欲不放逸心舍得果灭尽定正语正业正命正身除。名知根无报。云何已知根有报。已知根报法。名已知根有报。云何已知根有报。无学人欲得阿罗汉。未得圣法欲得修道。若实人若趣想思触思惟觉观解脱悦喜心除欲不放逸心舍灭尽定正语正业正命正身除。名已知根有报。云何已知根无报。已知根报。名已知根无报。云何已知根无报。无学人欲得阿罗汉果观智具足。若智地若观解脱心即得阿罗汉果。若实人若趣若想思触思惟觉观解脱悦喜心除欲不放逸心舍得果灭尽定正语正业正命正身除。名已知根无报。
　　二十二根。几心。几非心。一心。二十一非心。云何一心。意根名一心。云何二十一非心。除意根余一切非心。
　　二十二根。几心相应。几非心相应。九心相应。八非心相应。一不说心相应非心相应。四二分或心相应或非心相应。云何九心相应。除意根进根余乐根乃至慧根。是名九心相应。云何八非心相应。眼根乃至命根。名八非心相应。云何一不说心相应非心相应。意根是名一不说心相应非心相应。云何四二分或心相应或非心相应。进根未知欲知根知根已知根。名四二分或心相应或非心相应。云何进根心相应。进根心数心发出度。名进根心相应。云何进根非心相应。进根非心数身发出度。名进根非心相应。云何未知欲知根心相应。未知欲知根。若心数想思触思惟觉观解脱悦喜心除欲不放逸心舍名未知欲知根心相应。云何未知欲知根非心相应。未知欲知根非心数正语正业正命正身除。名未知欲知根非心相应。云何知根心相应。知根若心数想思触思惟觉观解脱悦喜心除欲不放逸心舍。名知根心相应。云何知根非心相应。知根非心数得果灭尽定正语正业正命正身除。名知根非心相应。已知根亦如是。
　　二十二根。几心数。几非心数。九心数。九非心数。四二分或心数或非心数。云何九心数。除意根进根。余乐根乃至慧根。名九心数。云何九非心数。眼根乃至命根意根。名九非心数。云何四二分或心数或非心数。进根未知欲知根知根已知根。名四二分或心数或非心数。云何进根心数。进根若缘心发出度。是名进根心数。云何进根非心数。进根非缘身发出度。名进根非心数。云何未知欲知根心数。未知欲知根缘想思触思惟觉观解脱悦喜心。除欲不放逸心舍。名未知欲知根心数。云何未知欲知根非心数。未知欲知根非缘正语正业正命正身除。名未知欲知根非心数。云何知根心数。知根缘想思触思惟觉观解脱悦喜心除欲不放逸心舍。名知根心数。云何知根非心数。知根非缘得果灭尽定正语正业正命正身除。名知根非心数。已知根亦如是。
　　二十二根。几缘。几非缘。十缘。八非缘。四二分或缘或非缘。云何十缘除进根余乐根乃至慧根及意根。名十缘。云何八非缘。眼根乃至命根名八非缘。云何四二分或缘或非缘。进根未知欲知根知根已知根。名四二分或缘或非缘。云何进根缘。进根心数发出度。名进根缘。云何进根非缘。进根非心数身发出度。名进根非缘。云何未知欲知根缘。未知欲知根若心数想思触思惟觉观解脱悦喜心除欲不放逸心舍。名未知欲知根缘。云何未知欲知根非缘。未知欲知根非心数正语正业正命正身除。名未知欲知根非缘。云何知根缘。知根心数想思触思惟觉观解脱悦喜心除欲不放逸心舍。名知根缘。云何知根非缘。知根非心数得果灭尽定正语正业正命正身除。是名知根非缘。已知根亦如是。
　　二十二根。几共心。几不共心。十共心。九不共心。三二分或共心或不共心。云何十共心。除意根进根余乐根乃至未知欲知根。名十共心。云何九不共心。眼根乃至命根及意根。名九不共心。云何三二分或共心或不共心。进根知根已知根。名三二分或共心或不共心。云何进根共心。进根若随心转共心生共住共灭心发出度。名进根共心。云何进根不共心。进根不随心转不共心生不共住不共灭身发出度。名进根不共心。云何知根共心。知根随心转共心生共住共灭想思触思惟觉观解脱悦喜心除欲不放逸心舍正语正业正命正身除。是名知根共心。云何知根不共心。知根若不随心转不共心生不共住不共灭得果灭尽定正语正业正命正身除。名知根不共心已知根亦如是。随心转不随心转亦如是。
　　二十二根。几业。几非业。十九非业三二分或业或非业。云何十九非业。眼根乃至慧根。名十九非业。云何三二分或业或非业。未知欲知根知根已知根。名三二分或业或非业。云何未知欲知根业。思正语正业正命。名未知欲知根业。云何未知欲知根非业。想触思惟觉观解脱悦喜心除欲不放逸心舍正身除。名未知欲知根非业。云何知根业。思正语正业正命名知根业。云何知根非业。想触思惟觉观解脱悦喜心除欲不放逸心舍得果灭尽定正身除。名知根非业已知根亦如是。
　　二十二根。几业相应。几非业相应。十业相应。八非业相应。一二分或业相应或非业相应。三三分或业相应或非业相应。或不说业相应非业相应。云何十业相应。除进根余乐根乃至慧根及意根。名十业相应。云何八非业相应。眼根乃至命根。名八非业相应。云何一二分或业相应或非业相应。进根名一二分或业相应或非业相应。云何三三分或业相应或非业相应或不说业相应非业相应未知欲知根知根已知根名三三分或业相应或非业相应或不说业相应非业相应。云何进根业相应。进根思相应心发出度。名进根业相应。云何进根非业相应。进根非思相应身发出度。名进根非业相应。云何未知欲知根业相应。未知欲知根思相应想触思惟觉观解脱悦喜心除欲不放逸心舍。名未知欲知根业相应。云何未知欲知根非业相应。未知欲知根非思相应正语正业正命正身除。名未知欲知根非业相应云何未知欲知根不说业相应非业相应。思名未知欲知根不说业相应非业相应。云何知根业相应。知根思相应想触思惟觉观解脱悦喜心除欲不放逸心舍。名知根业相应。云何知根非业相应。知根非思相应得果灭尽定正语正业正命正身除。名知根非业相应。云何知根不说业相应非业相应。思是名知根不说业相应非业相应。已知根亦如是。
　　二十二根。几共业。几不共业。十二共业。八不共业。二二分或共业。或不共业。云何十二共业。乐根乃至未知欲知根。名十二共业。云何八不共业。眼根乃至命根。名八不共业。云何二二分或共业或不共业。知根已知根。名二二分或共业或不共业。云何知根共业。知根随业转共业生共住共灭想思触思惟觉观解脱悦喜心除欲不放逸心舍灭尽定正语正业正命正身除。名知根共业。云何知根不共业。知根不随业转不共业生不共住不共灭得果。名知根不共业。已知根亦如是。随业转不随业转亦如是。
　　二十二根。几因。几非因。十二因。八非因。二二分或因或非因。云何十二因。乐根乃至未知欲知根。名十二因。云何八非因。眼根乃至命根。名八非因。云何二二分或因或非因。知根已知根。名二二分或因或非因。云何知根因。知根缘知根非缘有报除得果余知根报想思触思惟觉观解脱悦喜心除欲不放逸心舍灭尽定正语正业正命正身除。名知根因。云何知根非因。知根非缘无报不共业得果。名知根非因已知根亦如是。
　　二十二根。几有因。几无因。一切有因。一切有绪。一切有缘。一切有为。
　　二十二根。几知。几非知。一切知知见如事。
　　二十二根。几识。几非识。一切识意识如事。
　　识二十二根。几解。几非解。一切解如事知见。
　　二十二根。几了几非了一切了知。见如事。
　　二十二根。几断智知。几非断智知。十八非断智知。四二分或断智知或非断智知。云何十八非断智知。眼根乃至苦根信根乃至已知根。名十八非断智知。云何四二分或断智知或非断智知。喜根忧根舍根意根。是名四二分或断智知或非断智知。云何喜根断智知。喜根不善意触乐受。名喜根断智知。云何喜根非断智知。喜根善无记意触乐受。名喜根非断智知。云何忧根断智知忧根不善意触苦受。名忧根断智知。云何忧根非断智知。忧根善无记意触苦受。是名忧根非断智知。云何舍根断智知。舍根不善意触不苦不乐受。名舍根断智知。云何舍根非断智知。舍根善无记眼触不苦不乐受。耳鼻舌身意触不苦不乐受。名舍根非断智知。云何意根断智知。意根不善意界意识界。名意根断智知。云何意根非断智知。意根善无记眼识乃至意识。名意根非断智知。断非断亦如是。
　　二十二根。几修。几非修。八修。十非修。四二分或修或非修。云何八修。信根乃至已知根。名八修。云何十非修。眼根乃至苦根。名十非修。云何四二分或修或非修。喜根忧根舍根意根。名四二分或修或非修。云何喜根修。喜根若善意触乐受。名喜根修。云何喜根非修。喜根非善无记意触乐受。名喜根非修。云何忧根修。忧根善意触苦受。名忧根修。云何忧根非修。忧根不善无记意触苦受。名忧根非修。云何舍根修。舍根善意触不苦不乐受。名舍根修。云何舍根非修。舍根不善无记眼触不苦不乐受。耳鼻舌身意触不苦不乐受。名舍根非修。云何意根修。意根善意界意识界。名意根修。云何意根非修。意根不善无记眼识乃至意识。名意根非修。
　　二十二根。几证。几非证。一切证知见如事。
　　二十二根。几善。几不善。几无记。八善。十无记。四三分或善或不善或无记。云何八善。信根乃至已知根。名八善。云何十无记。眼根乃至苦根。名十无记。云何四三分或善或不善或无记。喜根忧根舍根意根。名四三分或善或不善或无记。云何喜根善。喜根若修意触乐受。是名喜根善云何喜根不善。喜根断意触乐受。名喜根不善。云何喜根无记。喜根受喜根非报非报法意触乐受。名喜根无记。云何忧根善。忧根若修意触苦受。名忧根善。云何忧根不善。忧根断意触苦受。名忧根不善。云何忧根无记。忧根受忧根非报非报法意触苦受名忧根无记。云何舍根善。舍根修意触不苦不乐受。名舍根善。云何舍根不善。舍根断意触不苦不乐受。名舍根不善。云何舍根无记。舍根受舍根非报非报法。眼触不苦不乐受。耳鼻舌身意触不苦不乐受。名舍根无记。云何意根善。意根修意界意识界。是名意根善。云何意根不善。意根断意界意识界。是名意根不善。云何意根无记。意根若受意根非报非报法眼识乃至意识。名意根无记。
　　二十二根几学。几无学。几非学非无学。二学。一无学。十一非学非无学。五二分或学或无学。三三分或学或无学或非学非无学。云何二学。未知欲知根知根名二学。云何一无学。已知根名一无学。云何十一非学非无学。眼根乃至苦根忧根。名十一非学非无学。云何五二分或学或无学。信根进根念根定根慧根名五二分或学或无学。云何三三分或学或无学或非学非无学。喜根舍根意根。名三三分或学或无学或非学非无学。云何信根学。学人分离结使圣心入圣道。若坚信坚法。及余趣人。见行过患。观涅槃寂灭。如实观苦集灭道未得欲得。未解欲解。未证欲证。修道离烦恼见学人。若须陀洹斯陀含阿那含观智具足。若智地若观解脱心。即得沙门果须陀洹果斯陀含果阿那含果。若实人若趣若信入信究竟入信真信入真信心净。名信根学。云何信根无学。学人欲得阿罗汉。未得圣法。欲得修道。观智具足。若智地若观解脱心。即得阿罗汉果。若实人若趣若信入信究竟入信真信入真信心净。名信根无学。进根念根定根慧根亦如是。云何喜根学。喜根若圣法非无学。名喜根学。云何喜根学。喜根学信根相应意触乐受。名喜根学。云何喜根学。学人离结使圣心入圣道。若坚信若坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼见学人。若须陀洹斯陀含阿那含。观智具足。若智地若观解脱心。即得沙门果。若须陀洹果。斯陀含果。阿那含果若实人若趣意触乐受。名喜根学。云何喜根无学。喜根若圣非学。名喜根无学。云何喜根无学。喜根无学信根相应意触乐受。名喜根无学。云何喜根无学。无学人欲得阿罗汉果。未得圣法。欲得修道。观智具足。若智地若观解脱心。即得阿罗汉果。若实人若趣若意触乐受。名喜根无学。云何喜根非学非无学。喜根非圣意触乐受。名喜根非学非无学。云何舍根学。舍根若圣非无学。名舍根学。云何舍根学。舍根学信根相应意触不苦不乐受。名舍根学。云何舍根学。学人离结使。乃至即得阿那含果。若实人若趣若意触不苦不乐受。名舍根学。云何舍根无学。舍根圣非学。名舍根无学。云何舍根无学。舍根无学信根相应意触不苦不乐受。名舍根无学。云何舍根无学。无学人欲得阿罗汉果乃至即得阿罗汉果。若实人若趣若意触不苦不乐受。名舍根无学。云何舍根非学非无学。舍根非圣眼触不苦不乐受。耳鼻舌身意触不苦不乐受。是名舍根非学非无学。云何意根学。意根圣非无学。是名意根学。云何意根学意根学信根相应意界意识界。名意根学。云何意根学。学人离结使。乃至即得阿那含果。若实人若趣若意界意识界。是名意根学。云何意根无学。意根圣非学。名意根无学。云何意根无学。意根无学信根相应意界意识界。名意根无学。云何意根无学。无学人欲得阿罗汉果。乃至即得阿罗汉果。若实人若趣意界意识界。名意根无学。云何意根非学非无学。意根非圣识受阴眼识乃至意识。名意根非学非无学。
　　二十二根几报。几报法。几非报非报法。八报。一报法。七二分或报或报法。二二分或报或非报非报法。四三分或报或报法。或非报非报法。云何八报。眼根乃至命根。名八报。云何一报法。未知欲知根。名一报法。云何七二分或报或报法。除未知欲知根余信根乃至已知根。名七二分或报或报法。云何二二分或报或非报非报法。乐根苦根。名二二分或报或非报非报法云何四三分或报或报法或非报非报法。喜根忧根舍根意根。名四三分或报或报法或非报非报法云何信根报。信根无报。名信根报。云何信根报。见学人若须陀洹斯陀含阿那含。观智具足。若智地若观解脱心。即得沙门果须陀洹果斯陀含果阿那含果。无学人欲得阿罗汉果。观智具足。若智地若观解脱心。即得阿罗汉果。若实人若趣若信入信究竟入信真信入真信心净。名信根报。云何信根报法。信根有报。名信根报法。云何信根报法。学人离结使圣心入圣道坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼无学人。欲得阿罗汉果。未得圣法。欲得修道。若实人若趣若信入信究竟入信真信入真信心净。是名信根报法。进根念根定根慧根亦如是云何知根报。知根无报。名知根报。云何知根报。见学人须陀洹斯陀含阿那含。观智具足若智地若观解脱心。即得沙门果须陀洹果斯陀含果阿那含果。若实人若趣若想思触思惟觉观解脱喜悦心除欲不放逸心舍得果灭尽定正语正业正命正身除。是名知根报。云何知根报法。知根有报。名知根报法。云何知根报法。学人见行过患。观涅槃寂灭。如实观集苦灭道。未得欲得。未解欲解。未证欲证。修道离烦恼。若实人若趣若想思触思惟觉观解脱悦喜心除欲不放逸心舍灭尽定正语正业正命正身除。名知根报法。云何已知根报。已知根无报。名已知根报。云何已知根报。无学人欲得阿罗汉果。观智具足若智地若观解脱心。即时得阿罗汉果。若实人若趣若想思触思惟觉观解脱悦喜心除欲不放逸心舍得果灭尽定正语正业正命正身除名已知根报。云何已知根报法。已知根有报。名已知根报法。云何已知根报法。无学人欲得阿罗汉果。未得圣法。欲得修道。若实人若趣若想思触思惟觉观解脱悦喜心除欲不放逸心舍灭尽定正语正业正命正身除。名已知根报法。云何乐根报。乐根受名乐根报。云何乐根报。乐根业法烦恼所生报我分摄眼触乐受。耳鼻舌身触乐受。名乐根报。云何乐根非报非报法。乐根无记非我分摄眼触乐受。耳鼻舌身触乐受。名乐根非报非报法。云何苦根报。苦根受名苦根报。云何苦根报。苦根业法烦恼所生报我分摄眼触苦受。耳鼻舌身触苦受。是名苦根报。云何苦根非报非报法。苦根无记非我分摄眼触苦受。耳鼻舌身触苦受。是名苦根非报非报法。云何喜根报。喜根受喜根善报意触乐受。名喜根报。云何喜根报法。喜根有报。名喜根报法。云何喜根报法。除喜根善报。余喜根善不善意触乐受。名喜根报法。云何喜根非报非报法。喜根无记非我分摄意触乐受。名喜根非报非报法。云何忧根报。忧根受名忧根报。云何忧根报。忧根业法烦恼所生报我分摄意触苦受。名忧根报。云何忧根报法。忧根有报。名忧根报法。云何忧根报法。忧根善不善意触苦受。是名忧根报法。云何忧根非报非报法。忧根无记非我分摄意触苦受。名忧根非报非报法。云何舍根报。舍根受舍根善报眼触不苦不乐受。耳鼻舌身意触不苦不乐受。名舍根报。云何舍根报法。舍根有报。名舍根报法。云何舍根报法。除舍根善报。余舍根善不善意触不苦不乐受。名舍根报法。云何舍根非报非报法。舍根无记非我分摄眼触不苦不乐受。耳鼻舌身意触不苦不乐受。名舍根非报非报法。云何意根报。意根受意根善报眼识乃至意识。名意根报。云何意根报法。意根有报。名意根报法。云何意根报法。除意根善报。余意根善不善意界意识界。名意根报法。云何意根非报非报法。意根若无记非我分摄眼识乃至意识。名意根非报非报法。
　　二十二根。几见断。几思惟断。几非见断非思惟断。十八非见断非思惟断。四三分或见断或思惟断或非见断非思惟断。云何十八非见断非思惟断。眼根乃至苦根。信根乃至已知根。名十八非见断非思惟断。云何四三分或见断或思惟断或非见断非思惟断。喜根忧根舍根意根。名四三分或见断或思惟断或非见断非思惟断。云何喜根见断喜根不善非思惟断见断烦恼相应意触乐受。名喜根见断。云何喜根思惟断。喜根不善非见断思惟断烦恼相应意触乐受。名喜根思惟断。云何喜根非见断非思惟断。喜根善无记意触乐受。名喜根非见断非思惟断。云何忧根见断。忧根不善非思惟断见断烦恼相应意触苦受。名忧根见断。云何忧根思惟断。忧根不善非见断思惟断烦恼相应意触苦受。名忧根思惟断。云何忧根非见断非思惟断。忧根善无记意触苦受。名忧根非见断非思惟断。云何舍根见断。舍根不善非思惟断见断烦恼相应意触不苦不乐受。名舍根见断。云何舍根思惟断。舍根不善非见断思惟断烦恼相应意触不苦不乐受。名舍根思惟断。云何舍根非见断非思惟断。舍根善无记眼触不苦不乐受。耳鼻舌身意触不苦不乐受。名舍根非见断非思惟断。云何意根见断。意根不善非思惟断见断烦恼相应意界意识。界。是名意根见断。云何意根思惟断。意根相应不善非见断思惟断烦恼相应意界意识界。名意根思惟断。云何意根非见断非思惟断。意根善无记眼识乃至意识。名意根非见断非思惟断。
　　二十二根。几见断因。几思惟断因。几非见断因非思惟断因。九非见断因非思惟断因。十三三分或见断因或思惟断因或非见断因非思惟断因。云何九非见断因非思惟断因。乐根信根乃至已知根。名九非见断因非思惟断因。云何十三三分或见断因或思惟断因或非见断非思惟断因。除乐根。余眼根乃至意根。名十三三分或见断因或思惟断因或非见断非思惟断因。云何眼根见断因。眼根见断法报地狱畜生饿鬼眼根。名眼根见断因。云何眼根思惟断因。眼根思惟断法报地狱畜生饿鬼眼根。名眼根思惟断因。云何眼根非见断非思惟断因。眼根善法报天上人中眼根。名眼根非见断非思惟断因。耳鼻舌身根女根男根亦如是。云何苦根见断因。苦根见断法报眼触苦受。耳鼻舌身触苦受。名苦根见断因。云何苦根思惟断因。苦根若思惟断法报眼触苦受。耳鼻舌身触苦受。名苦根思惟断因。云何苦根非见断非思惟断因。苦根善法报苦根非报非报法眼触苦受。耳鼻舌身触苦受。名苦根非见断非思惟断因。云何喜根见断因。喜根若见断意触乐受。名喜根见断因。云何喜根思惟断因。喜根思惟断意触乐受。名喜根思惟断因。云何喜根非见断非思惟断因。喜根善法报喜根若非报非报法意触乐受。名喜根非见断非思惟断因。云何忧根见断因。忧根见断忧根见断法报意触苦受。名忧根见断因。云何忧根思惟断因。忧根思惟断忧根思惟断法报意触苦受。名忧根思惟断因。云何忧根非见断非思惟断因。忧根善忧根善法报忧根非报非报法。意触苦受。名忧根非见断非思惟断因。云何舍根见断因。舍根见断舍根见断法报。眼触不苦不乐受。耳鼻舌身意触不苦不乐受。名舍根见断因。云何舍根思惟断因。舍根思惟断舍根思惟断法报。眼触不苦不乐受。名舍根思惟断因。云何舍根非见断非思惟断因。舍根善舍根善法报舍根非报非报法眼。触不苦不乐受。耳鼻舌身意触不苦不乐受。名舍根非见断非思惟断因。云何意根见断因。意根见断意根见断法报。眼识乃至意识。名意根见断因。云何意根思惟断因。意根思惟断意根思惟断法报。眼识乃至意识。名意根思惟断因。云何意根非见断非思惟断因。意根善意根善法报意根非报非报法。眼识乃至意识。名意根非见断非思惟断因。
　　二十二根。几欲界系。几色界系。几无色界系。几不系。六欲界系。八不系。四二分或欲界系或色界系。一三分或欲界系或色界系或无色系。复一三分或欲界系或色界系或不系。二四分或欲界系或色界系或无色界系或不系。云何六欲界系鼻根舌根女根男根苦根忧根。名六欲界系。云何八不系。信根乃至已知根。名八不系。云何四二分或欲界系或色界系。眼根耳根身根乐根。名四二分或欲界系或色界系。云何一三分或欲界系或色界系或无色界系。命根名一三分或欲界系或色界系或无色界系。云何复一三分或欲界系或色界系或不系。喜根名复一三分或欲界系或色界系或不系。云何二四分或欲界系或色界系或无色界系或不系。舍根意根。名二四分或欲界系或色界系或无色界系或不系。云何眼根欲界系。眼根欲漏有漏眼根。名眼根欲界系。云何眼根色界系眼根色漏有漏眼根。名眼根色界系。耳根身根亦如是。云何乐根欲界系。乐根欲漏有漏眼触乐受。耳鼻舌身触乐受。名乐根欲界系云何乐根色界系。乐根色漏有漏眼触乐受。耳身触乐受。名乐根色界系。云何命根欲界系。命根欲漏有漏欲行寿。名命根欲界系。云何命根色界系。命根色漏有漏色行寿。名命根色界系。云何命根无色界系。命根无色漏有漏无色行寿。名命根无色界系。云何喜根欲界系。喜根欲漏有漏意触乐受。名喜根欲界系。云何喜根色界系。喜根色漏有漏意触乐受。名喜根色界系。云何喜根不系。喜根圣无漏意触乐受。名喜根不系。云何舍根欲界系。舍根欲漏有漏眼触不苦不乐受。耳鼻舌身触不苦不乐受。名舍根欲界系。云何舍根色界系。舍根若色漏有漏眼触不苦不乐受。耳身触意触不苦不乐受。名舍根色界系。云何舍根无色界系。舍根无色漏有漏意触不苦不乐受。名舍根无色界系。云何舍根不系。舍根圣无漏。意界意识界意触不苦不乐受。名舍根不系。云何意根欲界系。意根欲漏有漏眼识乃至意识。名意根欲界系。云何意根色界系。意根色漏有漏眼识耳识身识意识。是名意根色界系。云何意根无色界系。意根无色漏有漏意界意识界。是名意根无色界系。云何意根不系。意根圣无漏意界意识界。是名意根不系。
　　二十二根。几过去。几未来。几现在。几非过去非未来非现在。一切三分或过去或未来或现在。云何眼根过去。眼根生已灭名过去。云何眼根未来。眼根未生未出名未来。云何眼根现在。眼根生未灭名现在。乃至已知根亦如是。
舍利弗阿毗昙论卷第六
问分七觉品第六
　　问曰。几觉。答曰。七。何等七。念觉择法觉喜觉进觉除觉定觉舍觉。云何念觉。学人离结使。圣心入圣道。若坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼见学人。若须陀洹斯陀含阿那含观智具足。若智地若观解脱心。即得沙门果。若须陀洹果斯陀含果阿那含果。无学人欲得阿罗汉。未得圣法。欲得修道观智具足。若智地若观解脱心。即得阿罗汉果。若实人若趣若念忆念微念顺念住不忘相续念不失不夺不钝不钝根念念根念力正念。是名念觉。云何择法觉。学人离结使。乃至即得阿罗汉果。若实人若趣若法中。择重择究竟择择法思惟觉了达自相他相共相思持辩观进辩慧智见解脱方便术焰光明照耀慧眼慧根慧力无痴正见。是名择法觉。云何进觉。学人离结使。乃至即得阿罗汉果。若实人若趣若身心发出度堪忍不退勤力进不离不懈不缓不惰进进根进力正进。是名进觉。云何喜觉。学人离结使。乃至即得阿罗汉果。若实人若趣欢喜踊跃重踊跃究竟踊跃治净满足心欢喜。是名喜觉。云何除觉。学人离结使。乃至即得阿罗汉果。若实人若趣若身乐心乐身柔心柔身轻心轻身软心软身除心除。是名除觉。云何定觉。学人离结使。乃至即得阿罗汉果。若实人若趣心住正住专住心一向心一乐心不乱依意心独定定根定力正定。是名定觉。云何舍觉。学人离结使。乃至即得阿罗汉果。若实人若趣若舍不着心等心直不谄心不贵非受。是名舍觉。
　　七觉。几色。几非色。五非色。二二分或色或非色。云何五非色。念觉择法觉喜觉定觉舍觉。是名五非色。云何二二分或色或非色。进觉除觉。名二二分或色或非色。云何进觉色。身发出度。名进觉色。云何进觉非色。心发出度。名进觉非色。云何除觉色。身乐身柔身轻身软身除。是名除觉色。云何除觉非色。心乐心柔心轻心软心除。是名除觉非色。
　　七觉。几可见。几不可见。一切不可见。
　　七觉。几有对。几无对。一切无对。
　　七觉。几圣。几非圣。一切圣。
　　七觉。几有漏。几无漏。一切无漏。一切无受。一切无求。一切非当趣。一切无取。一切无胜。
　　七觉。几受。几非受。一切非受一切外。
　　七觉。几有报。几无报。一切二分或有报或无报。云何念觉有报。念觉报法。名念觉有报。云何念觉有报。学人离结使圣心入圣道。若坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼。无学人欲得阿罗汉果。未得圣法。欲得修道。若实人若趣若念忆念微念顺念住念住不忘相续念不失不夺不钝不钝根念念根念力正念。名念觉有报。云何念觉无报。念觉报名念觉无报。云何念觉无报。见学人须陀洹斯陀含阿那含观智具足。若智地若观解脱心。即得沙门果。若须陀洹果斯陀含果阿那含果。无学人欲得阿罗汉果观智具足。若智地若观解脱心。即得阿罗汉果。若实人若趣若念忆念微念顺念住不忘相续念不失不夺不钝不钝根念念根念力正念。是名念觉无报。择法进喜除定舍觉亦如是。
　　七觉。几心。几非心。一切非心。
　　七觉。几心相应。几非心相应。五心相应。二二分或心相应或非心相应。云何五心相应。念觉择法觉喜觉定觉舍觉。名五心相应。云何二二分或心相应或非心相应进觉除觉。名二二分或心相应或非心相应。云何进觉心相应。进觉若心数发出度。名进觉心相应。云何进觉非心相应。进觉若非心数身发出度。是名进觉非心相应。云何除觉心相应。除觉若心数心乐心柔心轻心软心除。是名除觉心相应。云何除觉非心相应。除觉若非心数身乐身柔身轻身软身除。是名除觉非心相应。七觉。几心数。几非心数。五心数。二二分或心数或非心数。云何五心数。念觉择法觉喜觉定觉舍觉。是名五心数。云何二二分或心数或非心数。进觉除觉。是名二二分或心数或非心数。云何进觉心数。进觉若缘心发出度。名进觉心数。云何进觉非心数。进觉若非缘身发出度。名进觉非心数。云何除觉心数。除觉若缘心乐心柔心轻心软心除。是名除觉心数云何除觉非心数。除觉若非缘身乐身柔身轻身软身除。名除觉非心数。
　　七觉。几缘。几非缘。五缘。二二分或缘或非缘。云何五缘念觉择法觉喜觉定觉舍觉。是名五缘。云何二二分或缘或非缘。进觉除觉。名二二分或缘或非缘。云何进觉缘。进觉若心数发出度。名进觉缘。云何进觉非缘。进觉若非心数身发出度。名进觉非缘。云何除觉缘。除觉若心数心乐心柔心轻心软心除。名除觉缘。云何除觉非缘。除觉若非心数身乐身柔身轻身软身除。名除觉非缘。
　　七觉。几共心。几不共心。五共心。二二分或共心或不共心。云何五共心。念觉择法觉喜觉定觉舍觉。名五共心。云何二二分或共心或不共心。进觉除觉。名二二分或共心或不共心。云何进觉共心。进觉随心转共心生共住共灭心发出度。名进觉共心。云何进觉不共心。进觉若不随心转不共心生不共住不共灭身发出度。名进觉不共心。云何除觉共心。除觉若随心转共心生共住共灭身乐心乐身柔心柔身轻心轻身软心软身除心除。名除觉共心。云何除觉不共心。除觉若不随心转不共心生不共住不共灭身乐身柔身轻身软身除。名除觉不共心。随心转不随心转亦如是。
　　七觉。几业。几非业。一切非业。
　　七觉。几业相应。几非业相应。五业相应。二二分或业相应或非业相应。云何五业相应。念觉择法觉喜觉定觉舍觉。名五业相应。云何二二分或业相应或非业相应。进觉除觉。名二二分或业相应或非业相应。云何进觉业相应。进觉思相应心发出度。名进觉业相应。云何进觉非业相应。进觉若非思相应身发出度。名进觉非业相应。云何除觉业相应。除觉若思相应心乐心柔心轻心软心除。是名除觉业相应。云何除觉非业相应。除觉若非思相应身乐身柔身轻身软身除。名除觉非业相应七觉。几共业。几非共业。一切共业。一切随业转七觉。几因。几非因。一切因。
　　七觉。几有因。几无因。一切有因。一切有绪。一切有缘。一切有为。
　　七觉。几知。几非知。一切知如事知见。
　　七觉。几识。几非识。一切意识如事识。
　　七觉。几解。几非解。一切解如事知见。
　　七觉。几了。几非了。一切了如事知见。
　　七觉。几断智知。几非断智知。一切非断智知。
　　七觉。几修。几非修。一切修。
　　七觉。几证。几非证。一切证如事知见。
　　七觉。几善。几非善。几无记。一切善。
　　七觉。几学。几无学。几非学非无学。一切二分或学或无学。云何念觉学。学人离结使。圣心入圣道。若坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼见学人。若须陀洹斯陀含阿那含。若观智具足。若智地若观解脱心。即证沙门果。若须陀洹果斯陀含果阿那含果。若实人若趣若念忆念微念顺念住不忘相续念不失不夺不钝不钝根念念根念力正念。名念觉学。云何念觉无学。无学人欲得阿罗汉果。未得圣法。欲得修道观智具足。若智地若观解脱心。即得阿罗汉果。若实人若趣若念忆念微念顺念住不忘相续念不失不夺不钝不钝根念念根念力正念。名念觉无学。择法进喜除定舍觉亦如是。
　　七觉几报几报法。几非报非报法。一切二分或报或报法。云何念觉报。念觉无报。名念觉报。云何念觉报。见学人若须陀洹斯陀含阿那含观智具足。若智地若观解脱心即得沙门果。若须陀洹果斯陀含果阿那含果无学人。欲得阿罗汉果。若实人若趣若念忆念微念顺念住不忘相续念不失不夺不钝不钝根念念根念力正念。名念觉报。云何念觉报法。念觉有报。名念觉报法。云何念觉报法。学人离结使。圣心入圣道。若坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼无学人。欲得阿罗汉果。未得圣法。欲得修道。若实人若趣若念忆念微念顺念住不忘相续念不失不夺不钝不钝根念念根念力正念。名念觉报法。择法进喜除定舍觉亦如是。
　　七觉。几见断。几思惟断。几非见断非思惟断。一切非见断非思惟断。
　　七觉。几见断因。几思惟断因。几非见断非思惟断因。一切非见断非思惟断因。
　　七觉。几欲界系。几色界系。几无色界系。几不系。一切不系。
　　七觉。几过去。几未来。几现在。几非过去非未来非现在。一切三分或过去或未来或现在。云何念觉过去。念觉若生已灭名过去。云何念觉未来。念觉未生未出。名念觉未来。云何念觉现在。念觉生未灭。名念觉现在。择法觉乃至舍觉亦如是。
问分不善根品第七
　　问曰。几不善根。答曰三。何等三。贪不善根恚不善根痴不善根。云何贪不善根。悕望名贪不善根。云何贪不善根。五欲中喜爱适意爱色欲染相续。眼识色喜爱适意爱色欲染相续。耳鼻舌身识触喜爱适意爱色欲染相续。他欲他色他财他妇他童女他所须悕望得。若贪贪着心相应贪悕望爱心欲染重欲染究竟欲染及余可贪法。若贪重贪究竟贪悕望爱心欲染重欲染究竟欲染。是名贪不善根。云何恚不善根。忿怒名恚不善根。云何恚不善根。若少众生。若多众生。伤害系缚。作种种困苦。若嗔恚重嗔恚。究竟嗔恚。相应嗔恚。忿怒横嗔。憎恶恼心。相憎无慈。无怜愍。无利益众生。及余所嗔恚法。若恚重恚究竟恚。相应嗔。忿怒横嗔。憎恶恼心。嗔恚相憎无慈。无怜愍。无利益法。名嗔恚不善根。云何痴不善根。无明是名痴不善根。云何痴不善根。不知苦集灭道。不知过去。不知未来。不知过去未来。不知内。不知外。不知内外。六触入集灭味过患。不知如实出。不知如尔。不知业报。不知缘善不善无记黑白有缘无缘有光无光作不作亲不亲。彼法中若痴夺心应夺心。碍覆盖暗冥。荒秽缠心痴浊无明无明流。无明渊。无明使。无知无见。无解无脱。无方便。及余法中痴若痴夺心应夺心碍覆盖闇冥。乃至无知无见无解无脱无方便。名痴不善根三不善根。几色。几非色。一切非色。三不善根。几可见。几不可见。一切不可见。三不善根。几有对。几无对。一切无对。三不善根。几圣。几非圣。一切非圣。三不善根。几有漏几无漏。一切有漏。一切有爱。一切有求。一切当求。一切有取。一切有胜。三不善根。几受。几不受。一切不受。一切外。三不善根。几有报。几无报。一切有报。三不善根。几心。几非心。一切非心。三不善根。几心相应。几非心相应。一切心相应。三不善根。几心数。几非心数。一切心数。三不善根。几缘。几非缘。一切缘。三不善根。几共心。几不共心。一切共心。一切随心转。三不善根。几业。几非业。一切非业。三不善根。几业相应。几非业相应。一切业相应。三不善根。几共业。几不共业。一切共业。一切随业转。三不善根。几有因。几无因。一切有因。一切有绪。一切有缘。一切有为。三不善根。几知。几非知。一切知知见如事。一切识意识如事。一切解一切了。三不善根。几断智知。几非断智知。一切断智知。一切断。三不善根。几修。几非修。一切非修。三不善根。几证。几非证。一切证知见如事。三不善根。几善。几不善。几无记。一切不善。三不善根。几学。几无学。几非学非无学。一切非学非无学。三不善根。几报。几报法。几非报非报法。一切报法。三不善根。几见断。几思惟断。几非见断非思惟断。一切二分或见断或思惟断。云何贪不善根见断。贪不善根见断因。贪不善根。是名贪不善根见断。云何贪不善根思惟断。贪不善根思惟断因贪不善根。名贪不善根思惟断。恚痴亦如是。三不善根。几欲界系。几色界系。几无色界系。二欲界系。一三分或欲界系或色界系或无色界系。云何二欲界系。贪不善根。恚不善根。名二欲界系。云何一三分或欲界系或色界系或无色界系痴不善根。名一三分或欲界系或色界系或无色界系。云何痴不善根欲界系。欲漏有漏痴不善根名欲界系。云何痴不善根色界系。色漏有漏痴不善根。名色界系。云何痴不善根无色界系。无色漏有漏痴不善根。名无色界系。三不善根。几过去。几未来。几现在。几非过去非未来非现在。一切三分或过去或未来或现在。云何贪不善根过去。贪不善根生已灭名过去。云何贪不善根未来。贪不善根未生未出名未来。云何贪不善根现在。贪不善根生未灭名现在。恚痴亦如是。
问分善根品第八
　　问曰。几善根。答曰三。何等三。无贪善根无恚善根无痴善根。云何无贪善根。不悕望名无贪善根。云何无贪善根。心堪忍离贪。是名无贪善根。云何无贪善根。五欲中喜爱适意爱色欲染相续。眼识色爱喜适意爱色欲染相续。耳鼻舌身识触爱喜适意爱色欲染相续。他欲他色他财他妻女他童女他所须。不悕望得。不贪不着心。不贪悕望。不爱不欲染。不重欲染心。究竟不欲染。及余法不贪不重贪究竟。不贪不悕望。不爱不欲染。不重欲染。究竟不贪。不悕望不爱。不欲染不重欲染。究竟不欲染。名无贪善根。云何无恚善根。不忿怒是名无恚善根。云何无恚善根。心堪忍离恚。名无恚善根。云何无恚善根。若少众生多众生。此众生。不伤害。不系缚。不缚闭。不作种种苦。不嗔不重嗔。究竟不嗔心。不应嗔。不忿怒。不横嗔。不憎恶。不恼乱心。不相憎恶。怜愍利益众生。及余法不嗔不恚不重恚究竟不恚心不应恚不忿怒不横嗔不憎恶不恼乱心不嗔恚不相憎恶怜愍利益法。是名不恚善根。云何无痴善根。离无明名无痴善根。云何无痴善根心堪忍离痴。名无痴善根。云何无痴善根。知苦集灭道。知过去。知未来。知过去未来。知内知外。知内外。知六触入集灭味过患。知如实出。知如尔。知业报。知缘知善不善无记。知黑白有缘无缘有光无光作不作亲不亲。过去法中。无痴不夺不夺心不相应无碍无覆盖无暗冥无荒乱无缠心不痴不浊明焰光照照知见解脱方便慧眼慧根慧力择法正觉正见。及余法中。无痴不夺不夺心相应无碍无覆盖无闇冥。乃至正觉正见。名无痴善根。三善根。几色。几非色。一切非色。三善根。几可见。几不可见。一切不可见。三善根。几有对。几无对。一切无对。三善根。几圣。几非圣。二非圣。一二分或圣或非圣。云何二非圣。无贪无恚。名二非圣。云何一二分或圣或非圣。无痴善根。是名一二分或圣或非圣。云何无痴善根非圣。无痴善根有漏。名无痴善根非圣。云何无痴善根非圣。非学非无学无痴善根。是名无痴善根非圣。云何无痴善根圣。无痴善根无漏。是名无痴善根圣。云何无痴善根圣。信根相应无痴善根。名无痴善根圣。云何无痴善根圣。学人离结使圣心入圣道坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼见学人须陀洹斯陀含阿那含观智具足。若智地若观解脱心即得沙门果须陀洹果斯陀含果阿那含果。无学人欲得阿罗汉未得圣法。欲得圣法欲得修道观智具足。若智地若观解脱心即得阿罗汉果。若趣若无痴。名无痴善根圣。有漏无漏有爱无爱有求无求当取非当取有取无取有胜无胜亦如是。三善根。几受。几非受。一切非受。一切外。三善根。几有报。几无报。二有报。一二分或有报或无报。云何二有报。无贪无恚。名二有报。云何一二分或有报或无报。无痴善根。名一二分或有报或无报。云何无痴善根有报。无痴善根报法。名无痴善根有报。云何无痴善根有报。学人离结使圣心入圣道若坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼。无学人欲得阿罗汉。未得圣法。欲得修道。若实人若趣若无痴。名无痴善根有报。云何无痴善根无报。无痴善根报。名无痴善根无报。云何无痴善根无报。见学人须陀洹斯陀含阿那含观智具足。若智地若观解脱心即得沙门果须陀洹果斯陀含果阿那含果。无学人欲得阿罗汉。观智具足。若智地若观解脱心即得阿罗汉果。若实人若趣无痴。名无痴善根无报。三善根。几心。几非心。一切非心。三善根。几心相应几非心相应。一切心相应。三善根。几心数几非心数。一切心数。三善根。几缘。几非缘。一切缘。三善根几共心。几不共心。一切共心。一切随心转。三善根。几业。几非业。一切非业。三善根。几业相应。几非业相应。一切业相应。三善根。几共业。几非共业。一切共业。一切随业转。三善根。几因。几非因。一切因。三善根。几有因。几无因。一切有因。一切有绪。一切有缘。一切有为。三善根。几知。几非知。一切知如事知见。三善根。几识。几非识。一切识意识如事识。一切解。一切了。三善根。几断智知。几非断智知。一切非断智知。一切非断。三善根。几修。几非修。一切修。三善根。几证。几非证。一切证知见如事。三善根。几善。几非善。几无记。一切善。三善根。几学。几无学。几非学非无学。二非学非无学。一三分或学或无学或非学非无学。云何二非学非无学。无贪无恚。名二非学非无学。云何一三分或学或无学。或非学非无学。无痴善根。名一三分或学或无学或非学非无学。云何无痴善根学。无痴善根圣非无学。名无痴善根学。云何无痴善根学。学信根相应无痴善根。名无痴善根学。云何无痴善根学。学人离结使圣心入圣道。若坚信坚法。及余趣人。见行过患。观涅槃寂灭。如实观苦集灭道。未得欲得。未解欲解未证欲证。修道离烦恼。见学人若须陀洹斯陀含阿那含观智具足。若智地若观解脱心即得沙门果须陀洹果斯陀含果阿那含果。若实人若趣无痴善根。名无痴善根学。云何无痴善根无学。无痴善根若圣非学。名无痴善根无学。云何无痴善根无学。无学信根相应无痴善根。名无痴善根无学。云何无痴善根无学。无学人欲得阿罗汉。未得圣法。欲得圣法修道观智具足。若智地若观解脱心即得阿罗汉果。若实人若趣无痴。名无痴善根无学。云何无痴善根非学非无学。无痴善根非圣无痴。名无痴善根非学非无学。三善根。几报。几报法。几非报非报法。二报法。一二分或报或报法。云何二报法。无贪无恚。名二报法。云何一二分或报或报法。无痴善根。名一二分或报或报法。云何无痴善根报。无痴善根无报。名无痴善根报。云何无痴善根报。见学人须陀洹斯陀含阿那含观智具足。若智地若观解脱心即得沙门果。若须陀洹果斯陀含果阿那含果。无学人欲得阿罗汉。观智具足。若智地若观解脱心即得阿罗汉果。若实人若趣无痴。名无痴善根报。云何无痴善根报法。无痴善根有报。名无痴善根报法。云何无痴善根报法。学人离结使。圣心入圣道坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼。无学人欲得阿罗汉未得圣法。欲得修道。若实人若趣无痴。是名无痴善根报法。三善根。几见断。几思惟断。几非见断非思惟断。一切非见断非思惟断三善根。几见断因。几思惟断因。几非见断非思惟断因。一切非见断非思惟断因。三善根。几欲界系。几色界系。几无色界系。几不系。二欲界系。一四分或欲界系或色界系或无色界系或不系。云何二欲界系。无贪无恚。名二欲界系。云何一四分或欲界系或色界系或无色界系或不系。无痴善根。名一四分或欲界系或色界系或无色界系或不系。云何无痴善根欲界系。欲漏有漏无痴善根。名欲界系。云何无痴善根色界系。色漏有漏无痴善根。名色界系。云何无痴善根无色界系。无色漏有漏无痴善根。名无色界系。云何无痴善根不系。圣无漏无痴善根名不系。三善根。几过去。几未来。几现在。几非过去非未来非现在。一切三分或过去或未来或现在。云何无贪善根过去。无贪善根生已灭名过去。云何无贪善根未来。无贪善根未生未出名未来。云何无贪善根现在。无贪善根生未灭名现在。无恚无痴亦如是。
问分大品第九
　　问曰。几大。答曰四。何等四。地水火风大。云何地大。二地大。内地大。外地大。云何内地大。若身内别坚受坚。骨齿爪发毛妍肤肌皮筋脾肾肝肺心肠胃大肠小肠大腹小腹粪秽。此身及余内受坚。名内地大。云何外地大。外非受坚。铜铁铅锡白镴金银真珠琉璃珂贝璧玉珊瑚钱性宝贝珠沙石土碱卤石粪扫灰土地草木枝叶茎节。及余外非受坚。名外地大。如是内地大外地大名地大。
　　云何水大。二水大。内水大。外水大。云何内水大。身内受。水腻涎癊胆肝肪髓脑脂[月　　冊]涕唾脓血小便。及余身内受水润等。名内水大。
　　云何外水大。若外水腻非受。苏油生酥蜜黑石蜜乳酪酪浆醪酒甘蔗酒蜜酒。及余外水腻非受。名外水大。如是内水大外水大名水大。
　　云何火大。二火大。内火大。外火大。云何内火大。身内火受热。若热能令热。身热内燋。若服食饮等消。及余身内别受火。名内火大。云何外火大。外火非受热火热日热珠热舍热墙热山热谷气热草热木热牛屎粪热。及余外火热非受。名外火大。如是内火大外火大名火大。
　　云何风大。二风大。内风大。外风大。云何内风大。身受风。上风下风依节风挛躄风骨节游风出息入息风。余内别受风。名内风大。云何外风大。外风非受。东风南风西风北风杂尘风不杂尘风冷风热风黑风旋岚风动地风。及余外风非受。名外风大。如是内风大外风大名风大。
　　四大。几色。几非色。一切色。四大。几可见。几不可见。一切不可见。四大。几有对。几无对。一切有对。四大。几圣。几非圣。一切非圣。四大。几有漏。几无漏。一切有漏。一切有爱。一切有求。一切当取。一切有取。一切有胜。四大。几受。几非受。一切二分或受或非受。云何地大受。地大若内名地大受。云何地大受。地大业法烦恼所生报我分摄。名地大受。云何地大非受外地大名地大非受。水火风大亦如是。四大。几有报。几无报。一切无报。四大几心。几非心。一切非心。四大。几心相应。几非心相应。一切非心相应。四大。几心数。几非心数。一切非心数。四大。几缘。几非缘。一切非缘。四大。几共心。几不共心。一切不共心。一切不随心转。四大。几业。几非业。一切非业。四大。几业相应。几非业相应。一切非业相应。四大。几共业。几非共业。一切不共业。一切不随业转。四大。几因。几非因。一切因。四大。几有因。几无因。一切有因。一切有绪。一切有缘。一切有为。四大。几知。几非知。一切知如事知见。四大。几识。几非识。一切识如事识。一切了如事知见。四大。几断智知。几非断智知。一切非断智知。四大。几修。几非修。一切非修。四大。几证。几非证。一切证如事知见。四大。几善。几不善。几无记。一切无记四大。几学。几无学。几非学非无学。一切非学非无学。四大。几报。几报法。几非报非报法。一切二分或报或非报非报法。云何地大报。地大受名地大报。云何地大报。地大业法烦恼所生报我分摄。名地大报。云何地大非报非报法。外地大名地大非报非报法。水火风大亦如是。
　　四大。几见断。几思惟断。几非见断非思惟断。一切非见断非思惟断。四大。几见断因。几思惟断因。几非见断非思惟断因。一切三分或见断因或思惟断因或非见断非思惟断因。云何地大见断因。若见断法报地大。名地大见断因。云何地大思惟断因。思惟断因法报地大。是名地大思惟断因。云何地大非见断非思惟断因。善法报地大非报非报法。名地大非见断非思惟断因。水火风大亦如是。四大。几欲界系。几色界系。几无色界系。几不系。一切二分或欲界系或色界系。云何地大欲界系。欲漏有漏地大。名欲界系。云何地大色界系。色漏有漏地大。名色界系。水火风大亦如是。四大。几过去。几未来。几现在。一切三分或过去或未来或现在。云何地大过去。地大生已灭名过去。云何地大未来。地大未生未出名未来。云何地大现在。地大生未灭名现在。水火风大亦如是。
问分优婆塞品第十
　　问曰。是优婆塞耶。答曰是。谁优婆塞。是佛优婆塞。何等佛。释迦牟尼佛。何所勋是优婆塞。谓法。何等法。离欲。何等离欲灭尽。何等灭尽。涅槃。齐几名为优婆塞。若人诸根男相具足。心无错乱。不为苦所逼。欲作优婆塞。向尊上心。向彼为主依于舍彼喜乐彼法轮未转。未有众僧。口受二教。归依佛。归依法。受此二语已。即名优婆塞。如偈说。
　　离垢烦恼使　　证第一常寂
　　降伏称无量　　为彼提谓说
　　归佛及归法　　离垢无上宝
　　未有第三宝　　教令依二宝
　　非为欲损彼　　大仙无所吝
　　此法义应尔　　大仙不毁僧
　　法轮既转。便有圣众。即说三语。口受三教。归依佛。归依法。归依僧。受此三语已。即名优婆塞。如佛说。
　　归依处众多　　山岩及树木
　　园林及神寺　　斯由苦所逼
　　此归非安隐　　此归非为上
　　非归依此处　　能离一切苦
　　若归佛法僧　　正观四真谛
　　苦由于集生　　能灭于苦集
　　八正安隐道　　必至甘露处
　　此归最为安　　此归最为上
　　归依于此处　　能离一切苦
　　问曰。优婆塞几戒。答曰五。何等五尽寿不杀生。是优婆塞戒。尽寿不盗。是优婆塞戒。尽寿不邪淫。是优婆塞戒。尽寿不妄语。是优婆塞戒。尽寿不饮酒。是优婆塞戒。如是优婆塞五戒。尽寿受持。不得违犯。齐几为持戒优婆塞。若优婆塞。于此五戒中。常持戒护行近行。不缺行。不乱行。不浊行。不杂行。随顺戒行。齐是名持戒优婆塞。如偈说。
　　智人能持戒　　悕望于三乐
　　尊重得利益　　终受天上乐
　　见如是等处　　智者能离恶
　　利根持净戒　　常得第一乐
　　云何杀生若生众生想。故断众生命。死时未到。到时未死。教令杀害断命勿令活。彼语闻已过彼时已灭彼生已仆地。如此身业口业。是众生故断众生命。当断不定断。彼是杀生业。若行彼业者。是名杀生人。云何不杀生优婆塞戒。若于彼业不乐。远离不作。护不犯。断根舍不善堪忍行善。名不杀生。是优婆塞戒。如佛说。
　　不杀亦不教　　亦不劝他杀
　　诸定及惊怖　　及与大名称
　　于一切众生　　尽舍诸刀杖
　　云何不与取。若有人不与取。若村中若山泽不与盗心取他物。若共他行若共相交劫取他物。想起盗心悕望爱护作己有。如是身业口业取去取来。离本家移处坏封帜出界彼业是不与取。若行彼业者。名不与取人。云何不盗是优婆塞戒。于彼业不乐。远离不作。护戒不犯。断根舍不善根。堪忍行善。是名不盗优婆塞戒。如佛说。
　　不盗亦不教　　不取不持去
　　亦不劝他取　　离诸不与取
　　云何邪淫。若有邪行人。若有母护父护兄护弟护姊护妹护自护法护姓护亲里护信要护乃至花鬘护。若共如此宿。共行欲法。若自妻非道行。彼业是邪行。若行彼业者。是名邪行人。云何不邪淫是优婆塞戒。若于彼业不乐。远离不作。护戒不犯。断根舍不善。堪忍行善。是名不邪淫。是优婆塞戒。如佛说。
　　离淫不净行　　观欲如火坑
　　虽未能离欲　　足不犯他妻
　　云何妄语。若有人妄语。若伴中众中亲里中贵人中国主前若人倩人为证。如所知说。彼人不知言知。知言不知。见言不见。不见言见。若自为为他。若为财于众中故作妄语。隐所忍隐所欲隐所觉隐所想隐心知。不见言见。见言不见。不闻言闻。闻言不闻。不觉言觉。觉言不觉。不识言识。识言不识。先欲妄语。语时知妄语。语竟知妄语。如是虚诳意以为财故。若集声音句言语口教是妄语业。若行彼业者是名妄语人。云何不妄语。是优婆塞戒。于彼业不乐。远离不作。护戒不犯。断根舍不善。堪忍行善。是名不妄语。是优婆塞戒。如佛说。
　　若伴若众中　　一一不妄语
　　不说不劝教　　离一切虚妄
　　云何饮酒放逸处。若有饮酒放逸处。若酒醪酒甘蔗酒蒲桃酒蜜酒。及余物酒。若饮酒若爱乐酒。洒身乃至草叶一渧。彼业是饮酒放逸处。若行彼业者。是名饮酒放逸人。云何不饮酒不放逸。是优婆塞戒。若于彼业不乐。远离不作。护戒不犯断根舍不善根。堪忍行善。名不饮酒不放逸处。是优婆塞戒。如佛说。
　　圣言当离酒　　亦勿与他酒
　　不饮不劝乐　　知此放逸处
　　知此不善门　　憍骜愚者然
　　知此处不善　　戒德自防护
　　不杀亦不盗　　实语不饮酒
　　不淫断欲法　　不夜非时食
　　谦卑不高床　　息听止观乐
　　不花鬘涂香　　如是名八斋
　　随彼时持斋　　智人随食施
　　饮食供养僧　　不放逸贪着
　　供养于父母　　如法求财物
　　以自修家业　　得生日光天
　　五戒。几色几非色。一切色。五戒。几可见。几不可见。一切不可见。五戒。几有对。几无对。一切无对。五戒。几圣。几非圣。一切非圣。五戒。几有漏。几无漏。一切有漏。一切有爱。一切有求。一切当取。一切有取。一切有胜。五戒几受。几非受。一切非受。一切外五戒。几有报。几无报。一切有报。五戒。几心。几非心。一切非心。五戒。几心相应。几非心相应。一切非心相应。五戒。几心数。几非心数。一切非心数。五戒。几缘。几非缘。一切非缘。五戒。几共心。几不共心。一切不共心。一切不随心转。五戒。几业。几非业。一切业。五戒。几业相应。几非业相应。一切非业相应。五戒。几共业。几非共业。一切不共业。一切不随业转。五戒。几因。几非因。一切因。五戒。几有因。几无因。一切有因。一切有绪。一切有缘。一切有为。五戒。几知。几非知。一切知如事知见。五戒。几识。几非识。一切识意识如事识。一切解。一切了。五戒。几断智知。几非断智知。一切非断智知。五戒。几修。几非修。一切修。五戒几证。几非证。一切证知见如事。五戒。几善。几不善。几无记。一切善。五戒。几学。几无学。几非学非无学。一切非学非无学。五戒。几报。几报法。几非报非报法。一切报法。五戒。几见断几思惟断。几非见断非思惟断。一切非见断非思惟断。五戒。几见断因。几思惟断因。几非见断非思惟断因。一切非见断非思惟断因。五戒。几欲界系。几色界系。几无色界系。几不系。一切欲界系。五戒几过去。几未来。几现在。几非过去非未来非现在。一切三分或过去或未来或现在。云何不杀戒过去。不杀戒生已灭名过去。云何不杀戒未来。不杀戒未生未出名未来。云何不杀戒现在。不杀戒生未灭名现在。乃至不饮酒不放逸戒亦如是。
舍利弗阿毗昙论卷第七上
非问分界品第一
　　色界。非色界。可见界。不可见界。有对界。无对界。圣界。非圣界。有漏界。无漏界。有爱界。无爱界。有求界。无求界。当取界。非当取界。有取界。无取界。有胜界。无胜界。有受界。非受界。内界。外界。有报界。无报界。心界。非心界。心相应界。非心相应界。心数界。非心数界。缘界。非缘界。共心界。非共心界。随心转界。不随心转界。业界。非业界。业报界。非业报界。业相应界。非业相应界。非业相应非非业相应界。共业界。不共业界。随业转界。非随业转界。因界。非因界。有因界。无因界。有绪界。无绪界。有缘界。无缘界。有为界。无为界。智界。非智界。识界。非识界。解界。非解界。了界。非了界。断智知界。非断智知界。断界。非断界。修界。非修界。证界。非证界。有余涅槃界。无余涅槃界。善界。不善界。无记界。学界。无学界。非学非无学界。报界。报法界。非报非报法界。见断界。思惟断界。非见断非思惟断界。见断因界。思惟断因界。非见断非思惟断因界。卑界。中界胜界。粗界。细界。微界。发界。出界。度界。勤界。持界。出界。断界。离欲界。灭界。欲界。色界。无色界。色界。非色界。灭界。三出界。过去界。未来界。现在界。非过去非未来非现在界。过去境界界。未来境界界。现在境界界。非过去非未来非现在境界界。欲界系界。色界系界。无色界系界。不系界。色界。受界。想界。行界。识界。五出界。六出界。地界。水界。火界。风界。空界。识界。乐界。苦界。喜界。忧界。舍界。无明界欲界。恚界。害界。出界。不恚界。不害界。光界。净界。色界。空处界。识处界不用处界。非想非非想处界。十八界。
　　云何色界法。若色是名色界。云何非色界法。非色是名非色界。云何可见界。色入是名可见界。云何不可见界。除色入余法。是名不可见界。
　　云何有对界。十色入是名有对界。云何无对界。意入法入。是名无对界。
　　云何圣界。若法无漏。是名圣界。云何非圣界。若法有漏。是名非圣界。
　　云何有漏界。若法有爱。是名有漏界。云何无漏界。若法无爱。是名无漏界。
　　云何有爱界。若法有求。是名有爱界。云何无爱界。若法无求。是名无爱界。
　　云何有求界。若法当取。是名有求界。云何无求界。若法非当取。是名无求界。
　　云何当取界。若法有取。是名当取界。云何非当取界。若法无取。是名非当取界。
　　云何有取界。若法有胜。是名有取界。云何无取界。若法无胜。是名无取界。
　　云何有胜界。若法有取。是名有胜界。云何无胜界。若法无取。是名无胜界。云何有胜界。若法界有余界胜妙过上。是名有胜界。云何无胜界。若法界无余界胜妙过上。是名无胜界。
　　云何受界。若法内。是名受界。云何非受界。若法外。是名非受界。
　　云何内界。若法受。是名内界。云何外界。若法非受。是名外界。
　　云何有报界。若法报法。是名有报界。云何无报界。若法报若非报非报法。是名无报界。
　　云何心界。意入是名心界。云何非心界。除意入余法。是名非心界。
　　云何心相应界。若法心数。是名心相应界。云何非心相应界。若法非心数。是名非心相应界。
　　云何心数界。除心余缘法。是名心数界。云何非心数界。若法非缘及心。是名非心数界。
　　云何缘界。若法取相及心。是名缘界。云何非缘界。除心余非心数法。是名非缘界。
　　云何共心界。若法随心转共心生共住共灭。是名共心界。云何非共心界。若法不随心转不共心生不共住不共灭。是名不共心界。
　　云何随心转界。若法共心生共住共灭。是名随心转界。云何不随心转界。若法不共心生不共住不共灭。是名不随心转界。
　　云何业界。身业口业意业。是名业界。云何非业界。除身业口业意业余法。是名非业界云何业报界。若法爱若法善报。是名业报界。云何非业报界。若法报若非报非报法。是名非业报界。
　　云何业相应界。若法界思相应。是名业相应界。云何非业相应界。若法非思相应。是名非业相应界。云何非业相应非非业相应界。思是名非业相应非非业相应界。
　　云何共业界。若法随业转共业生共住共灭。是名共业界。云何不共业界。若法不随业转不共业生不共住不共灭。是名不共业界。
　　云何随业转界。若法共业生共住共灭。是名随业转界。云何不随业转界。若法不共业生不共住不共灭。是名不随业转界。
　　云何因界。若法缘。若法非缘有报。若法非缘。除得果余善报及四大。是名因界。云何非因界。若法非缘无报不共业得果。是名非因界。
　　云何有因界。若法有绪。是名有因界。云何无因界。若法无绪。是名无因界。
　　云何有绪界。若法有缘。是名有绪界。云何无绪界。若法无缘。是名无绪界。
　　云何有缘界。若法有为。是名有缘界。云何无缘界。若法无为。是名无缘界。
　　云何有为界。若法有缘。是名有为界。云何无为界。若法无缘。是名无为界。
　　云何知界。一切法知如事知见。是名知界。云何非知界。无非知界。复次说。一切法非知如事知见是名非知界。
　　云何识界。一切法识意识如事识。是名识界。云何非识界。无非识界。复次说。一切法非识意识如事识。是名非识界。
　　云何解界。一切法解如事知见。是名解界。云何非解界。无非解界。复次说。一切法非解如事知见。是名非解界。
　　云何了界。一切法了如事知见。是名了界。云何非了界。无非了界。复次说。一切法非了如事知见。是名非了界。
　　云何断智知界。若法不善。是名断智知界。云何非断智知界。若法善若无记。是名非断智知界。
　　云何断界。若法不善。是名断界。云何非断界。若法善若无记。是名非断界。
　　云何修界。若法善。是名修界。云何非修界。若法不善无记。是名非修界。
　　云何证界。一切法证如事知见。是名证界。云何非证界。无非证界。复次说。一切法非证如事知见。是名非证界。
　　云何有余涅槃界。如世尊说。云何彼是二涅槃界。何等二有余涅槃界无余涅槃界。云何有余涅槃。谓此比丘阿罗汉。诸漏尽。所作竟。舍于重担。逮得己利。是尽有烦恼正智。得解诸阴界入。以宿业缘住故。以心受诸苦乐。有适意不适意是名有余涅槃界。云何无余涅槃界。谓比丘五阴灭。未来五阴不复续生。是名无余涅槃界。
　　云何善界。若法修是名善界。云何不善界。若法断是名不善界。云何无记界。若法受若法非报非报法。是名无记界。
　　云何学界。若法圣非无学。是名学界。云何无学界。若法圣非学。是名无学界。云何非学非无学界。若法非圣。是名非学非无学界。
　　云何报界。若法受若法善报。是名报界。云何报法界。若法有报。是名报法界。云何非报非报法界。若法无记非我分摄。是名非报非报法界。
　　云何见断界。若法不善非思惟断。是名见断界。云何思惟断界。若法不善非见断。是名思惟断界云何非见断非思惟断界。若法善无记。是名非见断非思惟断界。
　　云何见断因界。若法见断法报。是名见断因界。云何思惟断因界。若法思惟断。若法思惟断法报。是名思惟断因界。云何非见断非思惟断因界。若法善若法善法报。若法报非报非报法。是名非见断非思惟断因界。
　　云何卑界。若法不善。是名卑界。云何中界。若法无记。是名中界。云何胜界。若法善是名胜界。云何卑界。若法不善若无记。是名卑界。云何中界。若法非圣善。是名中界。云何胜界。若法圣无漏。是名胜界。
　　云何粗界。若法欲界系色界系。是名粗界。云何细界。若法空处系识处系不用处系若不系。是名细界。云何微界。若法非想非非想处系。是名微界。复次粗界。若法欲界系。若色界系。若空处系。若识处系。若不用处系。是名粗界。复次细界。若法不系。是名细界。云何微界。若法非想非非想处系。是名微界。
　　云何发界。进若发正发生起触证。是名发界。云何出界。进若广进未度。是名出界。云何度界。进若广已度。是名度界云何勤界。力勤界。是名勤界。云何持界。总持持界。是名持界。云何出界。出出界。是名出界。复次勤界。谓勤精进。何等精进。若身心发出度。用心不退转。勤力正进。是名勤界。复次持界。谓念。何等念。如所闻所习法。持彼法。正持令住。不忘想念念续。是名持界。复次出界。舍一切漏尽爱灭涅槃。是名出界。云何断界。若比丘。树间空处。如是观身行恶恶报今世报后世报舍身恶行修身善行。如是观口意行恶恶报今世报后世报舍口意恶行修口意善行。是名断界。云何离欲界。爱尽离欲涅槃。是名离欲界。云何灭界。爱尽离灭涅槃。是名灭界。
　　云何欲界。从阿鼻大地狱。上至他化自在天。若色受想行识分。是名欲界。云何色界。从梵天至阿迦尼吒天。若色受想行识分。是名色界。云何无色界。从空处天至非想非非想处天。若受想行识分。是名无色界。
　　云何色界。若法色。是名色界。云何非色界。除二灭余非色法界。是名非色界。
　　云何灭界。二灭智缘灭非智缘灭。是名灭界。云何三出界。如世尊说。三出界。何等三出界。谓出欲至色。出色至无色。若所作所集灭。是谓出。何谓出欲至色。若缘欲生有漏燋热彼色中无。是谓出欲至色。何谓出色至无色。若缘色生有漏燋热彼无色中无。是谓出色至无色。何谓所作所集灭。若缘行生有漏燋热彼涅槃无。是谓所作所集灭。是谓出。是名三出界。
　　云何过去界。若法生已灭。是名过去界。云何未来界。若法未生未出。是名未来界。云何现在界。若法未灭。是名现在界。云何非过去非未来非现在界。若法无为。是名非过去非未来非现在界。
　　云何过去境界界。思惟过去。若法生。是名过去境界界。云何未来境界界。思惟未来。若法未生。是名未来境界界。云何现在境界界。思惟现在法。若法生。是名现在境界界。云何非过去非未来非现在境界界。思惟非过去非未来非现在。若法生。是名非过去非未来非现在境界界。
　　云何欲界系界。若法欲漏有漏。是名欲界系界。云何色界系界。若法色漏有漏。是名色界系界。云何无色界系界。若法无色漏有漏。是名无色界系界。云何不系界。若法界圣无漏。是名不系界。
　　云何色界。色阴是名色界。云何受界。受阴是名受界。云何想界。想阴是名想界。云何行界。行阴是名行界。云何识界。识阴是名识界。
　　云何五出界。如世尊说五出界。何等五。谓比丘念欲时。心不向欲不清。不住不解。念出心出。心向清住解。心善至善调善修心。若于欲出解起。缘欲生有漏燋热出解离。不受是痛。是名出欲界。复次比丘念嗔恚时。心不向嗔恚不清。不住不解。念不嗔心不恚。心向清住解。心善至善调善修心。若于嗔恚出解起。缘嗔恚生有漏燋热。出解离不受是痛。是名出嗔恚界。复次比丘念害念害时。心不向害不清。不住不解。念不害不害心。向清住解。心善至善调善修心。若于害出解起。缘害生有漏燋热。彼出解离。不受是痛。是名出害界。复次比丘念色时。心不向色不清。不住不解。念无色无色。心向清住解。心善至善调善修心。于色出解起。缘色生有漏燋热。出解离。不受是痛。是名出色界。复次比丘念自身。心不向自身不清。不住不解。念自身灭。灭自身心向清住解。心善至善调善修心。若于自身出解起。缘自身生有漏燋热。出解离。不受是痛。是名出自身界。是名五出界。
　　云何六出界。如世尊说六出界。如比丘向彼比丘如是说。比丘我慈解心亲近多修学。作乘作物。谨慎识善进。我为嗔恚心所覆。彼比丘责此比丘。比丘莫如是说。莫谤世尊。谤世尊不善。世尊不如是说。比丘此非悕望处。若慈解心亲近多修学已。作乘作物已。谨慎已。识已。善进已。若嗔恚覆心者。无有是处。世尊说。比丘出嗔恚心。善慈解心若修多学无量。复次比丘向彼比丘如是说。比丘我悲解心亲近多修学。作乘作物。谨慎识善进。我故为害心所覆。彼比丘责此比丘。比丘莫如是说。莫谤世尊。谤世尊非善。世尊不如是说。比丘此非悕望处。若悲解心亲近多修学已。作乘作物已。谨慎已。识已。善进已。为害覆心者。无有是处。世尊说。比丘出害心。若悲解心。若修多学无量。复次比丘向彼比丘如是说。我喜解心亲近多修学。作乘作物。谨慎识善进。我故为不乐心所覆。彼比丘责此比丘。比丘莫如是说。莫谤世尊。谤世尊非善。世尊不如是说。比丘此非悕望处。若喜解心亲近已。多修学已。作乘作物已。谨慎已。识已。善进已。为不乐心所覆。无有是处。世尊说。比丘出不乐心。若喜解心善修多学无量。复次比丘向彼比丘如是说。我舍解心亲近多修学。作乘作物。谨慎识善进。我故为爱恚心所覆。彼比丘责此比丘。莫如是说。莫谤世尊。谤世尊非善。世尊不如是说。比丘此非悕望处。若舍解心亲近已。多修多学已。作乘作物已。谨慎已。识已。善进已。若有爱恚覆心。无有是处。世尊说。比丘出爱恚心。若舍解心善修多学无量。复次比丘向彼如是说。我无想定心亲近多修学。作乘作物。谨慎识善进。我故有念想识。彼比丘责此比丘。比丘莫如是说。莫谤世尊。谤世尊非善。世尊不如是说。比丘此非悕望处。若无想定心亲近已。多修学已。作乘作物已。谨慎已。识已。善进已。若有念想识。无有是处。世尊说。比丘出一切想。若无想定心善修多学无量。复次比丘向彼比丘如是说。我灭我及我所故。有疑惑箭覆心。彼比丘责此比丘。比丘莫如是说。莫谤世尊。谤世尊非善。世尊不如是说。比丘此非悕望处。若灭我及我所故。如有疑惑箭覆心者。无有是处。世尊说。比丘出疑惑箭。若断我慢。是名六出界。
　　云何地界。二地界。内地界外地界。云何内地界。若此身内受坚。骨齿发毛薄皮肤肌肉筋脉脾肾肝肺心胃大肠小肠大腹小腹。此身及余内受坚。是名内地界。云何外地界。若外非受坚。铜铁铅锡白镴金银真珠琉璃珂贝璧玉珊瑚钱性宝贝珠沙石草木枝叶茎节。及余外非受坚。是名外地界。如是内地界外地界。是名地界。云何水界。二水界。内水界外水界。云何内水界。若此身内受。水涎癊胆汗肪髓脑脂[腊　　ㄆ]涕唾脓血小便。及余此身内受水润等。是名内水界。云何外水界。若外水界非受。苏油蜜石。蜜黑石蜜乳酪酪浆醪酒甘蔗酒蜜酒。及余外水非受。是名外水界。如是内外水界是名水界。云何火界。二火界。内火界。外火界。云何内火界。若此身内受火热。若热能令热令身热令内燋。若服食饮等消。及余此身内受火。是名内火界。云何外火界。若外火非受热。若火热日热珠热舍热墙热山热谷气热草热木热牛粪热。及余外火热非受。是名外火界。如是内火界外火界。是名火界。云何风界。二风界。内风界。外风界。云何内风界。若此身内受风。上风下风。依节间风挛躄风骨节游风出息入息风。及余内受风。是名内风界。云何外风界。若外风非受。若东西风南北风杂尘风不杂尘风冷风热风黑风毗岚风动地风。及余外风非受。是名外风界。如是内风外风。是名风界。云何空界。二空界。内空界外空界。云何内空界。若此身内受空。非四大所覆。若耳鼻孔口门。若食饮所由处。若食饮住处。若食饮出处。及余此身内受空。非四大所覆。是名内空界云何外空界。若外空非受。非四大所覆。若丘井瓶瓮坎谷。及余外空非受。非四大所覆。是名外空界。如是内空界外空界。是名空界。
　　云何识界。六识身。眼识身耳鼻舌身意识身。是名识界。
　　云何乐界。眼触乐受耳鼻舌身触乐受乐根。是名乐界。云何苦界。眼触苦受耳鼻舌身触苦受苦根。是名苦界。云何喜界。若心乐受喜根。是名喜界。云何忧界。若心苦受忧根。是名忧界。云何舍界。身心非苦非乐受。谓眼触非苦非乐受。耳鼻舌身触非苦非乐受舍根。是名舍界。
　　云何无明界。痴不善根。是名无明界。云何欲界。欲欲界。是名欲界。云何恚界。恚恚界。是名恚界。云何害界。害害界。是名害界。云何欲界。若欲欲欲腻。欲爱欲喜。欲支欲定。欲肯欲渴。欲燋欲网。是名欲界。云何恚界。若欺恼众生。侵陵悕望。非断命根。是名恚界。云何害界。若欺害众生。悕望侵陵断命根。是名害界。云何欲界。五欲爱喜适意爱色欲染相续。眼识色爱喜适意爱色欲染相续。耳鼻舌身识触爱喜适意爱色欲染相续。若他欲他封邑他妇女他物令我得。若贪重贪究竟贪相应悕望爱欲染重欲染究竟欲染。及余可贪法。若贪重贪究竟贪悕望爱欲染重欲染究竟欲染。是名欲界。云何恚界。若少众生。若多众生。伤害此众生。系缚令得种种苦。若恚重恚究竟恚相应忿怒憎恶恼心佷戾不慈不愍不利益。是名恚界。云何害界。若恼众生。以手拳瓦石刀仗。及余诸恼。如是欺害众生侵恼悕望断命。是名害界。
　　云何出界。除慈悲余善出法。是名出界。云何不恚界。慈是名不恚界。云何不害界。悲是名不害界。
　　云何光界。色光。慧光。云何色光。火光。日光。月光。珠光星宿光。佛光众生光。及余四大所造光明照明。是名色光。云何慧光。三慧思慧闻慧修慧。是名慧光。如是色光慧光。是名光界。云何净界。净解脱及余净色。能净色适意见无厌。是名净界。
　　云何色界。色入色阴。是名色界。
　　云何空处界。二空处界。或有为空处界。或无为空处界。云何有为空处界。空处定空处生。云何空处定。若比丘。离一切色想。灭嗔恚想不思惟若干想。成就无边空处。云何空处生。若亲近此定多修学故。空处天四种我分摄受想行识。是名空处生。如是空处定。如是空处生。是名有为空处界。云何无为空处界。若以智断。空处界若断。是名空处。无为识处界不用处界非想非非想处界亦如是。
　　云何十八界。眼界色界眼识界。耳界声界耳识界。鼻界香界鼻识界。舌界味界舌识界。身界触界身识界。意界法界意识界。是名十八界。
舍利弗阿毗昙论卷第七下
非问分业品第二
　　思业。思已业。故作业。非故作业。受业。非受业。少受业。多受业。熟业。非熟业。色业。非色业。可见业。不可见业。有对业。无对业。圣业。非圣业。有漏业。无漏业。有爱业。无爱业。有求业。无求业。当取业。非当取业。有取业。无取业。有胜业。无胜业。受业。非受业。内业。外业。有报业。无报业。心相应业。非心相应业。心数业。非心数业。缘业。非缘业。共心业。不共心业。随心转业。不随心转业。非业。相应业。非业。相应非非业。相应业。共业。非共业。随业。转业。不随业。转业。因业。非因业。有因业。有绪业。有缘业。有为业。知业。非知业。识业。非识业。解业。非解业。了业。非了业。断智知业。非断智知业。断业。非断业。修业。非修业。证业。非证业。教业。非教业。身有教无教业。口有教无教业。身业。口业。意业。戒业。无戒业。非戒非无戒业。身戒无戒非戒非无戒业。口戒无戒非戒非无戒业。意戒无戒非戒非无戒业。善业。不善业。无记业。学业。无学业。非学非无学业。报业。报法业。非报非报法业。见断业。思惟断业。非见断非思惟断业。见断因业。思惟断因业。非见断非思惟断因业。卑业。中业。胜业。粗业。细业。微业。乐受业。苦受业。舍受业。乐受业。苦受业。非苦非乐受业。喜处业。忧处业。舍处业。喜处业。忧处业。非喜非忧处业。现法受业。生受业。后受业。与乐业。与苦业。与不苦不乐业。乐果业。苦果业。不苦不乐果业。乐报业。苦报业。不苦不乐报业。过去业。未来业。现在业。过去境界业。未来境界业。现在境界业。非过去非未来非现在境界业。欲界系业。色界系业。无色界系业。不系业。四业。四受业。五怖五怨五无间业。五戒越五戒因贪业。因恚业。因痴业。因不贪业。因不恚业。因不痴业。趣地狱业。趣畜生业。趣饿鬼业。趣人业。趣天业。趣涅槃业。七不善法。七善法。八圣语。非八圣语。因贪身业。口业。意业。因恚身业。口业意业。因痴身业。口业。意业。因不贪身业。口业。意业。因不恚身业。口业。意业。因不痴身业。口业。意业。十不善业道。十善业道。十法成就堕地狱速若[矛　　(替-曰+貝)]矛。十法成就生天速如[矛　　(替-曰+貝)]矛。二十法成就堕地狱速如[矛　　(替-曰+貝)]矛。二十法成就生天速如[矛　　(替-曰+貝)]矛。三十法成就堕地狱速如。[矛　　(替-曰+貝)]矛。三十法成就生天速如[矛　　(替-曰+貝)]矛。四十法成就堕地狱速如[矛　　(替-曰+貝)]矛。四十法成就生天速如[矛　　(替-曰+貝)]矛。
　　云何思业。意业是名思业。云何思已业。身业口业。是名思已业。
　　云何故作业。若业故作受报。是名故作业。云何不故作业。若业不作不受报。是名不故作业。
　　云何受业。若业有报。是名受业。云何非受业。若业无报。是名非受业。复次受业。若业有报。及无报思。是名受业。复次非受业。若业无报身业口业。是名非受业。
　　云何少受业。若业受少报。是名少受业。云何多受业。若业不受少报。是名多受业。
　　云何熟业。若业近受报。是名熟业。云何非熟业。若业非近受报。是名非熟业。
　　云何色业。身业口业。是名色业。云何非色业。意业是名非色业。
　　云何可见业。若业色入摄。是名可见业。云何不可见业。若业法入摄。是名不可见业。
　　云何有对业。若业声入色入摄。是名有对业。云何无对业。若业法入摄。是名无对业。
　　云何圣业。若业无漏。是名圣业。云何非圣业。若业有漏。是名非圣业。
　　云何有漏业。若业有爱。是名有漏业。云何无漏业。若业无爱。是名无漏业。
　　云何有爱业。若业有求。是名有爱业。云何无爱业。若业无求。是名无爱业。
　　云何有求业。若业当取。是名有求业。云何无求业。若业非当取。是名无求业。
　　云何当取业。若业有取。是名当取业。云何非当取业。若业无取。是名非当取业云何有取业。若业有胜。是名有取业。云何无取业。若业无胜。是名无取业。
　　云何有胜业。若业有取。是名有胜业。云何无胜业。若业无取。是名无胜业。复次有胜业。若此业有余业胜妙过上。是名有胜业。复次无胜业。若此业无余业胜妙过上。是名无胜业。
　　云何受业。若业内。是名受业。云何非受业。若业外。是名非受业。
　　云何内业。若业受。是名内业。云何外业。若业非受。是名外业云何有报业。若业有报。是名有报业。云何无报业。若业非报。是名无报业。
　　云何心相应业。若业心数。是名心相应业。
　　云何非心相应业。若业非心数。是名非心相应业。
　　云何心数业。若业缘。是名心数业。云何非心数业。若业非缘。是名非心数业。
　　云何缘业。若业心数。是名缘业。云何非缘业。若业非心数。是名非缘业。
　　云何共心业。若业随心转共心生共住共灭。是名共心业。云何非共心业。若业不共心转不共心生不共住不共灭。是名不共心业。
　　云何随心转业。若业共心生共住共灭。是名随心转业。云何不随心转业。若业不共心生不共住不共灭。是名不随心转业。
　　云何非业相应业。若业非思相应。是名非业相应业云何非业相应非非业相应业。思是名非业相应非非业相应业。
　　云何共业。若业随业转共业生共住共灭。是名共业云何不共业。若业不随业转不共业生不共住不共灭。是名不共业。
　　云何随业转业。若业共业生共住共灭。是名随业转业。云何不随业转业。不共业生不共住不共灭。是名不随业转业。云何因业若业缘业若业非缘善有。是名因业。云何非因业。若业非缘无报报不共业。是名非因业。
　　云何有因业。若业有绪。是名有因业。
　　云何有绪业。若业有缘转业若业共业。是名有绪业。
　　云何有缘业。若业有为。是名有缘业。
　　云何有为业。业若有缘。是名有为业。
　　云何知业。一切业知如事知见。是名知业云何非知业。无非知业。复次说一切业非知如事知见。是名非知业。
　　云何识业。一切业识意识如事识。是名识业。云何非识业。无非识业。复次说一切业非识意识如事识。是名非识业。
　　云何解业。如事知见。是名解业。云何非解业。无非解业。复次说一切业非解如事知见。是名非解业。
　　云何了业。一切业了如事知见。是名了业。云何非了业。无非了业。
　　云何断智知业。业若不善。是名断智知业。云何非断智知业。若业善若无记。是名非断智知业。
　　云何断业。若业不善。是名断业。云何非断业。若业善若无记。是名非断业。
　　云何修业。若业善。是名修业。云何不修业。若业不善无记。是名非修业。
　　云何证业。一切业证如事知见。是名证业。云何非证业。无非证业。复次说一切业非证如事知见。是名非证业。
　　云何教业。身业口业。是名教业。云何无教业。意业是名无教业。云何身教业。若身业色入摄。是名身教业。云何身无教业。若身业法入摄。是名身无教业云何口教业。若口业声入摄。是名口教业。云何口无教业。若口业法入摄。是名口无教业。云何身业。若业非缘非口业。是名身业。云何口业。若业非缘。非身业。是名口业。云何意业。若业缘。是名意业云何戒业。若业善心所起去来屈申回转身教集声音句言语口教有漏身口戒无教正语正业正命及善思。是名戒业。云何无戒业。若业不善不善心所起去来屈申回转身教集声音句言语口教身口作非戒无教及不善思。是名无戒业。云何非戒非无戒业。若业无记心所起去来屈申回转身教集声音句言语口教及无记思。是名非戒非无戒业。云何身戒业。若身业善善心所起去来屈申回转身教有漏身戒无教正业身正命。是名身戒业。云何身无戒业。若身业不善不善心所起去来屈申回转身教身非戒无教。是名身无戒业。云何身非戒非无戒业。若身业无记无记心所起去来屈申回转身教。是名身非戒非无戒业。云何口戒业。若口业善善心所起集声音句言语口教有漏口戒无教正语口正命。是名口戒业。
　　云何口无戒业。若口业不善不善心所起集声音句言语口教口非戒无教。是名口无戒业。云何口非戒非无戒业。若口业无记无记心所起集声音句言语口教。是名口非戒非无戒业。云何意戒业。若意业善善心相应思。是名意戒业。云何意无戒业。若意业不善不善心相应思。是名意无戒业。云何意非戒非无戒业。若意业无记无记心相应思。是名意非戒非无戒业。
　　云何善业。若业修。是名善业。云何不善业。若业断。是名不善业。云何无记业。若受若业非报非报法。是名无记业。
　　云何学业。若业圣非无学。是名学业。云何无学业。若业圣非学。是名无学业。云何非学非无学业。若业非圣。是名非学非无学业。
　　云何报业。若业受若业善报。是名报业。云何报法业。若业有报。是名报法业。云何非报非报法业。若业无记非我分摄。是名非报非报法业。云何见断业。若业不善非思惟断。是名见断业。云何思惟断业。若业不善非见断。是名思惟断业。云何非见断非思惟断业。若业善无记。是名非见断非思惟断业。云何见断因业。若业见断。若见断法报。是名见断因业。云何思惟断因业。若业思惟断。若思惟断法报。是名思惟断因业。云何非见断因非思惟断因业。若业善若业善法报。若业报非报非报法。是名非见断因非思惟断因业。云何卑业。若业不善。是名卑业。云何中业。若业无记。是名中业。云何胜业。若业善。是名胜业。复次卑业。若业不善无记。是名卑业。复次中业。若业非圣善。是名中业。复次胜业。若业圣无漏。是名胜业。
　　云何粗业。若业欲界系。是名粗业。云何细业。若业色界系不系。是名细业。云何微业。若业无色界系。是名微业。复次粗业。若业欲界系色界系。是名粗业。复次细业。若业空处系识处系不用处系若不系。是名细业。复次微业。若业非想非非想处系。是名微业。复次粗业。若业欲界系色界系空处系识处系不用处系。是名粗业。复次细业。若业不系。是名细业。复次微业。若业非想非非想处系。是名微业。云何受乐业。若业乐受相应。是名受乐业。云何受苦业。若业苦受相应。是名受苦业。
　　云何受舍业。若业不苦不乐受相应。是名受舍业。
　　云何乐受业。若业受乐报。是名乐受业。云何苦受业。若业受苦报。是名苦受业。云何舍受业。若业受不苦不乐报。是名舍受业。
　　云何乐受业。除苦受不苦不乐受业余业。若善有报。是名乐受业。云何苦受业。若业不善。是名苦受业。云何非苦非乐受业。除乐受苦受业若余业。是名非苦非乐受业。
　　云何喜处业。若业发已生喜。是名喜处业。云何忧处业。若业发已生忧。是名忧处业。云何舍处业。若业发已出舍。是名舍处业。复次喜处业。除舍处业余处业。若善有报。是名喜处业。复次忧处业。若业不善。是名忧处业。复次舍处业。除喜处业余业。若善有报。是名舍处业。复次喜处业。若业善有报。是名喜处业。复次忧处业。若业不善有报。是名忧处业。复次非喜处非忧处业。除喜处忧处业。若余业是名非喜处非忧处业。
　　云何现法受业。若业生我分。若长幼所作。成就此业。于此生我长幼身受报。是名现法受业。
　　云何生受业。若业生我分。长幼所作。成就此业。生受报。是名生受业。云何后受业。若业生我分。若长幼所作。成就此业。第三第四生受报或多。是名后受业。
　　云何与乐业。若业与乐果。是名与乐业。云何与苦业。若业与苦果。是名与苦业。云何非与乐非与苦业。除与乐与苦业若余业。是名非与乐与苦业。
　　云何乐果业。若业善有乐报。是名乐果业。云何苦果业。若业不善。是名苦果业。云何非乐果非苦果业。除乐果苦果业若余业。是名非乐果非苦果业。
　　云何乐报业。若业乐果。是名乐报业。云何苦报业。若业苦果。是名苦报业。云何非乐非苦报业。除乐报苦报业若余业。是名非乐报非苦报业。云何乐报业。若业善有报。是名乐报业。云何苦报业。若业不善。是名苦报业。云何非乐非苦报业。除乐报苦报业若余业。是名非乐非苦报业。
　　云何过去业。若业生已灭。是名过去业。云何未来业。若业未生未出。是名未来业。云何现在业。若业生未灭。是名现在业。
　　云何过去境界业。思惟过去法若业生。是名过去境界业。云何未来境界业。思惟未来法若业生。是名未来境界业。云何现在境界业。思惟现在法若业生。是名现在境界业。云何非过去非未来非现在境界业。思惟非过去非未来非现在法若业生。是名非过去非未来非现在境界业。
　　云何欲界系业。若业欲漏有漏。是名欲界系业。云何色界系业。若业色漏有漏。是名色界系业。云何无色界系业。若业无色漏有漏。是名无色界系业。云何不系业。若业圣无漏。是名不系业。
　　云何四业。黑业黑报。白业白报。黑白业黑白报。非黑非白业非黑非白报。云何黑业黑报。若业不善有报。是名黑业黑报。云何白业白报。若业善有报。是名白业白报。云何黑白业黑白报。无一业若黑白黑白报。彼若黑业黑报。若白业白报。是名黑白业黑白报。云何非黑非白业非黑非白报。若圣有报断烦恼。是名非黑非白业非黑非白报。云何黑业黑报。若业不善有报。此业报是名黑业黑报。云何白业白报。若业善有报此业报。是名白业白报。云何黑白业黑白报。无一业黑白黑白报。彼若黑业黑报此业报。若白业白报此业报。是名黑白业黑白报。云何非黑非白业非黑非白报。若法圣有报断烦恼。是名非黑白业非黑白报。云何黑业黑报。如世尊说。我自正知说四业。何等四。黑业黑报。白业白报。黑白业黑白报。非黑非白业非黑非白报业能尽业。云何黑业黑报。若人作不清净身行。作不清净口行。作不清净意行。成就不清净业。彼行不清净身口意行。已成就不清净业。已生不清净处。彼生不清净处已。触不清净触。触不清净触已。受不清净受。一向苦切。一向受苦燋。一向不善。一向不爱喜适意。一向所憎恶。非天人所悕望。如地狱众生。此众生往生。随所作业生。生已触触。我知众生由业与苦。是名黑业黑报。云何白业白报。若人作清净身行。作清净口行。作清净意行。成就清净业行清净身口意行已。成就清净业已。生清净处。生清净处已。触清净触。触清净触已。受清净受。一向乐爱喜适意。一向所不憎恶。天人所悕望。犹如遍净天众生。若众生往生。随所作业生。生已触触。我知众生由业与乐。是名白业白报。云何黑白业黑白报。若人行清净不清净身行。行清净不清净口行。行清净不清净意行。成就清净不清净业。彼行清净不清净身口意行已。成就清净不清净业已。生清净不清净处。生清净不清净处已。触清净不清净触。触清净不清净触已。受清净不清净受。杂受苦乐。如人如天。若众生往生。随所作业生。生已触触。我知众生由业与苦乐是名黑白业黑白报。云何非黑白业非黑白报业能尽业。若黑业黑报。若断思。若白业白报。若断思。若黑白业黑白报。若断思。是名非黑白业非黑白报业能尽业。是名四业。
　　云何四受业。如世尊说四受业。何等四。有业现苦后有苦报。有业现乐后有苦报。有业现苦后有乐报。有业现乐后有乐报。云何受业现苦后有苦报。若人忍忧忍苦。杀生缘杀生故。以种种心受忧苦忍忧忍苦。窃盗邪淫妄言两舌恶口绮语贪欲嗔恚邪见缘邪见故。以种种心受忧苦。身坏命终堕恶道地狱。此受业现苦后有苦报。云何受业现乐后有苦报。若人忍喜忍乐。杀生缘杀生故。以种种心受喜乐忍喜忍乐。窃盗邪淫妄言两舌恶口绮语贪欲嗔恚邪见缘邪见故。以种种心受喜乐。身坏命终堕恶道地狱。此受业现乐后有苦报。云何受业现苦后有乐报。若人忍忧忍苦。不杀生缘不杀生故。以种种心受忧苦忍忧忍苦。不窃盗不邪淫不妄言不两舌不恶口不绮语不贪不欲不嗔恚正见缘正见故。以种种心受忧苦。身坏命终生善道天上。此受业现苦后有乐报。云何受业现乐后有乐报。若人忍喜忍乐。不杀生缘不杀生故。以种种心受喜乐忍喜忍乐。不窃盗不邪淫不妄言不两舌不恶口不绮语不贪欲不嗔恚正见缘正见故。以种种心受喜乐。身坏命终生善道天上。此受业现乐后有乐报。是名四受业。
　　云何五怖。若杀生缘杀生故。今身生怖。后身生怖。窃盗邪淫妄语饮酒放逸处缘饮酒放逸处故。今身生怖。后身生怖。是名五怖。
　　云何五怨。若杀生缘杀生故。今身生怨。后身生怨。窃盗邪淫妄言饮酒放逸处缘饮酒放逸处故今身生怨。后身生怨。是名五怨。
　　云何五无间。害母无间。害父无间。害阿罗汉无间。坏僧无间。于如来身恶心出血无间。云何害母无间。若母母想故断命。是名害母无间。云何害父无间。若父父想故断命。是名害父无间。云何害阿罗汉无间。故断阿罗汉声闻命。是名害阿罗汉无间。云何坏僧无间。一面请四比丘。或多第二面请四比丘。或多行筹唱令。是名坏僧无间。云何于如来身恶心出血无间。若故于如来身恶心出血成就业。乃至伤如发端。是名于如来恶心出血无间。是名五无间。
　　云何五戒。不杀生。不窃盗。不邪淫。不妄言。不饮酒。放逸处。是名五戒。云何越五戒。杀生窃盗邪淫妄言饮酒放逸处。是名越五戒。
　　云何因贪业。业若贪因贪绪贪集贪缘身业口业意业。是名因贪业。云何因恚业。业若恚因恚绪恚集恚缘身业口意业。是名因恚业云何因痴业。业若痴因痴绪痴集痴缘身业口意业。是名痴因业云何不贪因业。若不贪因不贪绪不贪集不贪缘身业口业意业。是名不贪因业。云何不恚因业。若不恚因不恚绪不恚集不恚缘身业口业意业。是名不恚因业。云何不痴因业。若不痴因不痴绪不痴集不痴缘身业口业意业。是名不痴因业。
　　云何趣地狱业。若业不善增。能令生地狱。是名趣地狱业。云何趣畜生业若业不善中能令生畜生。是名趣畜生业。云何趣饿鬼业。若业不善软。能令生饿鬼。是名向饿鬼业。云何趣人业。若业善不增。能令生人中。是名趣人业。云何趣天业。若业善增。能令生天上。是名趣天业。云何趣涅槃业。若业圣有报。能断烦恼。是名趣涅槃业。
　　云何七不善法。杀生窃盗邪淫妄言两舌恶口绮语。是名七不善法。云何七善法。不杀生不窃盗不邪淫不妄言不两舌不恶口不绮语。是名七善法。
　　云何八非圣语。不见言见。见言不见。不闻言闻。闻言不闻。不觉言觉。觉言不觉。不识言识。识言不识。是名八非圣语。云何八圣语。不见言不见。见言见。不闻言不闻。闻言闻。不觉言不觉。觉言觉。不识言不识。识言识。是名八圣语。
　　云何因贪身业。若身业不善因贪不离贪贪覆心所起去来屈申回转身教身非戒无教。是名因贪身业云何因贪口业。若口业不善因贪不离贪贪覆心所起集声音句言语口业教口非戒无教。是名因贪口业。云何因贪意业。若意业不善因贪不离贪贪覆心相应思。是名因贪意业。云何因恚身业。若身业不善因恚不离恚恚覆心所起去来屈申回转身教身非戒无教。是名因恚身业。云何因恚口业。若口业不善因恚不离恚恚覆心所起集声音句言语口教口非戒无教。是名因恚口业。云何因恚意业。若意业不善因恚不离恚恚覆心相应思。是名因恚意业。云何因痴身业。若身业不善因痴不离痴痴覆心所起去来屈申回转身教身非戒无教。是名因痴身业。云何因痴口业。若口业不善因痴不离痴痴覆心所起集声音句言语口教口非戒无教。是名因痴口业。云何因痴意业。若意业不善因痴不离痴痴覆心相应思。是名因痴意业。云何因不贪身业。若身业善因不贪离贪非贪覆心所起去来屈申回转身教有漏身戒无教。是名因不贪身业。
　　云何因不贪口业。若口业善因不贪离贪非贪覆心所起集声音句言语口教有漏口戒无教。是名因不贪口业。云何因不贪意业。若意业善因不贪离贪非贪覆心相应思。是名因不贪意业。云何因不恚身业。若身业善因不恚离恚非恚覆心所起去来屈申回转身教有漏身戒无教。是名因不恚身业。云何因不恚口业。若口业善因不恚离恚非恚覆心所起集声音句言语口教有漏口戒无教。是名因不恚口业。云何因不恚意业。若意业善因不恚离恚非恚覆心相应思。是名因不恚意业。云何因不痴身业。若身善业因不痴离痴非痴覆心所起去来屈申回转身教有漏身戒无教正业身正命。是名因不痴身业云何因不痴口业。若口业善因不痴离痴非痴覆心所起集声音句言语口教有漏口戒无教正语口正命。是名因不痴口业。云何因不痴意业。若意业善因不痴离痴非痴覆心相应思。是名因不痴意业。
　　云何十不善业道。杀生窃盗邪淫妄语两舌恶口绮语贪欲嗔恚邪见是名十不善业道。云何十善业道。不杀生不窃盗不邪淫不妄言不两舌不恶口不绮语不贪欲不嗔恚正见行。是名十善业道。
　　云何十法成就堕地狱速如[矛　　(替-曰+貝)]矛杀生乃至邪见。十法成就堕地狱速如[矛　　(替-曰+貝)]矛云何十法成就生善处速如[矛　　(替-曰+貝)]矛。不杀生乃至正见行。是十成就生善处速如[矛　　(替-曰+貝)]矛。云何二十法成就堕地狱速如[矛　　(替-曰+貝)]矛。自杀生教他杀生。乃至自邪见。教他邪见。是名二十法成就堕地狱速如[矛　　(替-曰+貝)]矛。
　　云何二十法成就生善处速如[矛　　(替-曰+貝)]矛。自不杀生。教他不杀生。乃至自正见。教他正见行。是二十法成就生善处速如[矛　　(替-曰+貝)]矛。
　　云何三十法成就堕地狱速如[矛　　(替-曰+貝)]矛。自杀生教他杀生。赞叹杀生。乃至自邪见。教他邪见。赞叹邪见。是三十法成就堕地狱速如[矛　　(替-曰+貝)]矛。
　　云何三十法成就生善处速如[矛　　(替-曰+貝)]矛。自不杀生教他不杀生。赞叹不杀生乃至自正见。教他正见。赞叹正见行。是名三十法成就生善处速如[矛　　(替-曰+貝)]矛。云何四十法成就堕地狱速如[矛　　(替-曰+貝)]矛。自杀生教他杀生。赞叹杀生。愿乐杀生乃至自邪见。教他邪见。赞叹邪见。愿乐邪见。是四十法成就堕地狱速如[矛　　(替-曰+貝)]矛。
　　云何四十法成就生善处速如[矛　　(替-曰+貝)]矛。自不杀生。教他不杀生。赞叹不杀生。不愿乐杀生。乃至自正见。教他正见。赞叹正见。愿乐正见行。是四十法成就生善处速如[矛　　(替-曰+貝)]矛(业品竟)
舍利弗阿毗昙论卷第八上
非问分人品第三
　　凡夫人。非凡夫人。性人。声闻人。菩萨人。缘觉人。正觉人。趣须陀洹果证人。须陀洹人。趣斯陀含果证人。斯陀含人。趣阿那含果证人。阿那含人。趣阿罗汉果证人。阿罗汉人。自足人他足人。学人无学人。非学人非无学人。正定人邪定人不定人。盲人一眼人二眼人。慈行人悲行人。喜行人舍行人空行人。无相行人。无愿行人。不恼行人。胜入行人。一切入行人。修八解脱人。六通人。五此竟人。五彼竟人。一分解脱人。二分解脱人。慧解脱人。身证人。见得人。信解脱人。坚信人。坚法人。断五支人。六支成就人。一护人。四依人。灭异缘实人。求最胜人。不浊想人。除身行人。心善解脱人。慧善解脱人。共解脱人。非共解脱人。有退人。无退人。思有人。微护人。思不退不思退人。护不退不护退人。有缘射人。法不发起人。住劫人。首等人。度堑人。坏堑人。乘进人。无沾污人。惰慢人。云何凡夫人。若人未上正决定。是名凡夫人。云何非凡夫人。若人上正决定。是名非凡夫人。复次凡夫人。若人未得正决定。是名凡夫人。复次非凡夫人。若人得正决定。是名非凡夫人。复次凡夫人。若人未得圣。五根未曾得。是名凡夫人。复次非凡夫人。若人得圣五根曾得。是名非凡夫人。
　　云何性人。若人次第住凡夫胜法。若法即灭。上正决定。是名性人。云何性人。若人成就性法。何等性法。若无常苦空无我。思惟涅槃寂灭不定心。未上正决定如实人。若受想思触思惟觉观。见慧解脱无痴顺信悦喜心进信欲不放逸念意识界意界若如实身戒口戒。是名性法。若人此法成就。是名性人。
　　云何声闻人。若人从他闻。受他教请他说听他法。非自思非自觉非自观。上正决定。得须陀洹果斯陀含果阿那含果阿罗汉果。是名声闻人。
　　云何菩萨人。若人三十二相成就。不从他闻。不受他教。不请他说。不听他法。自思自觉自观。于一切法知见无碍。当得自力自在豪尊胜贵自在。当得知见无上正觉。当成就如来十力四无所畏。成就大慈转于法轮。是名菩萨人。云何缘觉人。若人三十二相不成就彼不从他闻。不受他教。不请他说。不听他法。自思自觉自观。上正决定。得须陀洹果斯陀含果阿那含果阿罗汉果。于一切法非无碍知见。非得自在。非得由力自在。非豪尊胜贵自在。非知见无上最胜正觉。非成就如来十力四无所畏大慈转于法轮。是名缘觉人。
　　云何缘觉人。若人三十二相不成就。亦不从他闻。不受他教。不请他说。不听他法。自思自觉自观。上正决定。得须陀洹果斯陀含果阿那含果阿罗汉果。于一切法心无碍知见心得自在心得由力自在心豪尊胜贵自在。非知见无上最胜正觉。非成就如来十力四无所畏大慈转于法轮。是名缘觉人。
　　云何正觉人。若人三十二相成就。不从他闻。不受他教。不请他说。不听他法。自思自觉自观。于一切法。知见无碍得由力自在豪尊胜贵自在知见。无上最胜正觉成就。如来十力四无所畏成就。大慈成就。自在转于法轮。是名正觉人。
　　云何趣须陀洹果证人。若人得证须陀洹果道。未得须陀洹果。未触未证。是名趣须陀洹果证人。云何须陀洹人。若人须陀洹果触证已于果住。未得上道趣斯陀含果是名须陀洹人。云何趣斯陀含果证人。若人得证斯陀含果道。未得斯陀含果触证。是名趣斯陀含果证人。云何斯陀含人。若人得斯陀含果触证已。于彼果住。未得上道趣阿那含果。是名斯陀含人。云何趣阿那含果证人。若人得证阿那含果道。未得阿那含果未触证。是名趣阿那含果证人。云何阿那含人。若人得阿那含果触证已于果住。未得上道趣阿罗汉果。是名阿那含人。云何趣阿罗汉果证人。若人得证阿罗汉果道。未得阿罗汉未触证。是名趣阿罗汉果证人。云何阿罗汉人若人得阿罗汉果道触证已。是名阿罗汉人。复次趣须陀洹果证人。坚信坚法。是名趣须陀洹果证人。云何须陀洹人。若人见断三烦恼身见疑戒取。以圣道一时俱断彼烦恼。于彼断住。未得上道思惟断欲爱嗔恚烦恼分断。是名须陀洹人。复次趣斯陀含果证人。若人见断三烦恼身见疑戒取。以圣道一时俱断彼烦恼已。得上道思惟断。欲爱嗔恚烦恼分断未断。是名趣斯陀含果证人。复次斯陀含人。若人见断三烦恼身见疑戒取。以圣道一时俱断已。思惟断欲爱嗔恚烦恼分断。以圣道一时俱断。于彼断住。未得上道余思惟断欲爱嗔恚无余断未断。是名斯陀含人。复次趣阿那含果证人。若人见断三烦恼身见疑戒取。以圣道一时俱断。思惟断欲爱嗔恚烦恼。圣道一时俱断。得上道余思惟断欲爱嗔恚无余断未断。是名趣阿那含果人。复次阿那含人。若五下分烦恼断身见疑戒取欲爱嗔恚。以圣道一时俱断。于彼断住。未得上道思惟断色行无色行烦恼无余断未断。是名阿那含人。复次趣阿罗汉果证人。若人五下分烦恼断。身见疑戒取欲爱嗔恚。以圣道一时俱断。得上道思惟断色行。无色行烦恼无余断未断。是名趣阿罗汉果证人。复次阿罗汉人。若人思惟断色行烦恼无色行烦恼无余断。是名阿罗汉人。复次阿罗汉人。若人一切烦恼断。是名阿罗汉人。一切烦恼尽阿罗汉果。若人得触证。是名阿罗汉人。云何自足人。如世尊说。世二人难得。何等二。自足他足。云何他足。若人施沙门婆罗门贪无厌人贫穷乞丐人。饮食车乘衣服香花涂香床褥卧具舍宅依止灯明。是名他足人。云何自足人。若比丘有漏尽。乃至所作已办更不还有。是名自足人。如是二人谁所说。如来性因曰。
　　称自足他足　　世间甚希有
　　施者如清池　　常住净戒身
　　又能施饮食　　是人甚难得
　　离欲断嗔恚　　灭痴得无漏
　　圣法以自足　　是人甚难得
　　云何学人。趣须陀洹果证人。须陀洹人。趣斯陀含果证人。斯陀含人。趣阿那含果证人。阿那含人。趣阿罗汉果证人。是名学人。云何无学人。阿罗汉。是名无学人。云何非学非无学人。凡夫人。是名非学非无学人。
　　云何正定人。若人上正决定。是名正定人。云何邪定人。若人入邪定。是名邪定人。云何不定人。若人不上正决定。不入邪定。是名不定人。云何正定人。若人得正决定。是名正定人。云何邪定人。若人得邪定。是名邪定人。云何不定人。若人不得正决定。不得邪定。是名不定人。云何正定人。若人得圣五根已曾得。是名正定人。云何邪定人。若人作五无间业。成就已未受报。于五无间业成就。若一若二未受报。是名邪定人。云何不定人。若人未得圣五根未曾得。不作五无间业。不成就不受报。于五无间业不成就。若一若二不受报是名不定人。
　　云何盲人。若人成就眼。未得财宝。能得得已弘广。无如是眼。若人成就眼。未生善法。能生生已弘广。无如是眼。是名盲人。云何一眼人。如人成就眼。未得财宝。能得得已弘广。有如是眼。如人成就眼。未生善法。能生生已弘广。无如是眼。是名一眼人。云何二眼人。若人成就眼。未得财宝。能得得已弘广。有如是眼。如人成就眼。未生善法。能生生已弘广。有如是眼。是名二眼人。
　　云何慈行人。若人得慈解心。多行是行。是名慈行人。云何悲行人。若人得悲解心。多行是行。是名悲行人。云何喜行人。若人得喜解心。多行是行。是名喜行人。云何舍行人。若人得舍解心。多行是行。是名舍行人。复次慈行人。若人得慈解调心已。修行柔软已。次第上正决定。得须陀洹果斯陀含果阿那含果阿罗汉果。是名慈行人。复次悲行人。若人得悲解调心已。修行柔软已。次第上正决定。得须陀洹果斯陀含果阿那含果得阿罗汉果。是名悲行人。复次喜行人。若人得喜解调心已。修行柔软已。次第上正决定。得须陀洹果斯陀含果阿那含果阿罗汉果。是名喜行人。云何舍行人。若人得舍解调心已。修行柔软已。次第上正决定。得须陀洹果斯陀含果阿那含果阿罗汉果。是名舍行人。
　　云何空行人。若人得空定多行是行。是名空行人。云何无相行人。若人得无相定。多行是行。是名无相行人。云何无愿行人。若人得无愿定。多行是行。是名无愿行人。复次空行人。若人得空行。上正决定。得须陀洹果斯陀含果阿那含果阿罗汉果。是名空行人。复次无相行人。若人得无相定上正决定。得须陀洹果斯陀含果阿那含果阿罗汉果。是名无相行人。云何无愿行人。若人得无愿定上正决定。得须陀洹果斯陀含果阿那含果阿罗汉果。是名无愿行人。
　　云何无恼行人若人得无恼法。何等无恼法。谓若人知劝赞。知不劝赞。知劝赞不劝赞已。非劝赞非不劝赞。说法明了知法明了。知法已内乐精进。背不说恶。面不赞善。称满说法。非不称满。不必顾方语。不是非人礼。随方说法。复次修根力觉禅解脱定修已。得圣无漏舍。若舍则应法律。不行欲乐凡夫卑行。不行非圣无义苦行。常舍二边入应中道行。知劝赞知不劝赞。知劝赞非不劝赞已。不劝赞非不劝赞。说法明了知法明了。知法已内乐精进背。处不说恶面。前不赞善称满说法非不称满。不必顾方语不是非人礼。随方而说法。无恼害离恼。于恼解脱入无恼法。复次此是彼人数共制名无恼。是名无恼行人。
　　云何胜入行人。若人得八胜入。多行是行。是名胜入行人。云何一切入行人。若人得十一切入。多行是行。是名一切入行人。云何修八解脱人。若人得八解脱。多行是行。是名修八解脱人。云何六通人。若人六通成就。多行是行。是名六通人。
　　云何五此竟人。七生人。家家人。斯陀含人。一种人。若现身得阿罗汉人。云何七生人。须陀洹是名七生人。复次七生人。若人见断三烦恼断。身见疑戒盗。圣道一时俱断。于彼断住。未得上道思惟断欲爱嗔恚烦恼分断。作业必当生受七天七人身。受行七天七人身已尽苦边。是名七生人。云何家家人。若人见断三烦恼断。身见疑戒盗。圣道一时俱断。得上道思惟断欲爱嗔恚烦恼分断。未断作业。必当生或受二三人身。彼或受行二三人身已尽苦边。是名家家人。复次家家人。若人见断三烦恼断身见疑戒盗。圣道一时俱断。思惟断欲爱嗔恚烦恼分断。未如斯陀含作业。必当生或受二三人身。受行二三人身已尽苦边。是名家家人。云何斯陀含人。若人见断三烦恼断。身见疑戒盗。以圣道一时俱断。思惟断欲爱嗔恚烦恼分断。以圣道一时俱断。于彼断住。未得上道余思惟断欲爱嗔恚无余断作业。必当生受一天一人身。受行一天一人身已尽苦边。是名斯陀含人。复次斯陀含人。若人见断三烦恼身见疑戒盗。以圣道一时俱断。思惟断欲爱嗔恚烦恼分断。过家家人。非如一种人作业。必当生受一天一人身。受行一天一人身已尽苦边。是名斯陀含人。云何一种人。若人见断三烦恼断身见疑戒盗。以圣道一时俱断。思惟断欲爱嗔恚烦恼分断。以圣道一时俱断得上道余思惟断。欲爱嗔恚无余断。未断作业。必当生受一人身。受行一人身已尽苦边。是名一种人。复次一种人。若人见断三烦恼断身见疑戒盗。圣道一时俱断。思惟断欲爱嗔恚多断过斯陀含。非如阿那含作业。必当生受一人身。受行一人身已尽苦边。是名一种人。云何现身得阿罗汉人。若人以我分身。若长若幼上正决定。此人此生我分身此长此幼。得须陀洹果斯陀含果阿那含果。得阿罗汉果。是名现身得阿罗汉果人。是名五此竟人。
　　云何五彼竟人。中般涅槃人。速般涅槃人。无行般涅槃人。有行般涅槃人。上流般涅槃人。云何中般涅槃人。若人五下。分烦恼断。身见疑戒盗欲爱嗔恚。以圣道一时俱断。彼圣五根利用最胜。信根进根念根定根慧根。若此道乐速解。若修彼道已。得阿罗汉果。彼有留难现身。不得阿罗汉果。或多诸缘行慈愍亲属。宿业必当生受一天身。于彼有不适意。生不适意。住不适意。行不适意。于彼天身中般涅槃。何谓中般涅槃。于欲界命终。若生色界天上。于彼天寿中。于彼断法中般涅槃。是名中般涅槃。复次此是彼人数共制。名中般涅槃。是名中般涅槃人。云何速般涅槃人。若人五下分烦恼断。身见疑戒盗欲爱嗔恚。以圣道一时俱断。此圣五根利。不如中般涅槃。何等五。信根进根念根定根慧根。若此道若速解。若修彼道得阿罗汉果。彼有留难现身。不得阿罗汉果。以多诸缘行慈愍亲属。由宿业必受一天身。于彼有不适意。生不适意。住不适意。行不适意。于彼天身速般涅槃。何谓速般涅槃。欲界命终生色界天上。彼天寿少乐多离速般涅槃。是名速般涅槃。复次此是彼人数共制。名速般涅槃人。是名速般涅槃人。云何无行般涅槃人。若人五下分烦恼断。身见疑戒盗欲爱嗔恚。以圣道一时俱断。此圣五根软。何等五。信根进根定根慧根念根。若此道乐难。解若修彼道得阿罗汉果。彼有留难。现身不得阿罗汉果。以多诸缘行慈愍亲属。由宿业必当生受一天身。彼有适意生适意。住不适意。行不适意。于彼天身无行般涅槃。何谓无行般涅槃。欲界命终。若生色界天上。于彼无行得无间道。得已即于彼间般涅槃。是名无行般涅槃。复次此是彼人数共制。名无行般涅槃。是名无行般涅槃人。云何有行般涅槃人。若人五下分烦恼断。身见疑戒盗欲爱嗔恚。以圣道一时俱断。若此圣五根软。何等五。信根进根念根定根慧根。若此道苦难解。若修彼道已。得阿罗汉果。彼有留难。现身不得阿罗汉果。以多诸缘业行慈愍亲属。由宿业必当生受一天身。彼有适意生适意。住适意。行不适意。于彼天身有行般涅槃。何谓有行般涅槃。欲界命终。若生色界天上。彼有行难得无间道。得已便于彼般涅槃。是名有行般涅槃。复次此是。彼人数共制。名有行般涅槃。是名有行般涅槃人。云何上流至阿迦腻吒人。若人五下分烦恼断。身见疑戒盗欲爱嗔恚。以圣道一时俱断。此圣五根最软。何等五。信根进根念根定根慧根。若此道或乐难解。或苦难解。修彼道已。得阿罗汉果。彼有留难。现身不得阿罗汉果。以多诸缘行慈愍亲属。由宿业必当生受五天身。于彼天上有适意生适意。住适意行适意。此若命终上流。至阿迦腻吒。何谓上流至阿迦腻吒。于欲界命终。生色界无胜天中。如彼天寿住彼天寿。住已彼命终转生无热天中。生无热天中已。彼命终转生善见天中。生善见天中已。彼命终转生如妙善见天中。生如妙善见天中已。彼命终转生阿迦腻吒天中。如彼天寿住。如彼天寿住已。逮无间道得阿罗汉果。得阿罗汉果已。即于彼般涅槃。是名上流至阿迦腻吒。复次此是彼人数共制。名上流至阿迦腻吒。是名上流至阿迦腻吒人。是名五彼竟人。云何一分解脱人。若人先学时得八解脱灭尽定。非后无学时得八解脱灭尽定。后无学时得八解脱灭尽定。非学时得八解脱灭尽定。是名一分解脱人。云何二分解脱人。若人学时得八解脱灭尽定。后无学时亦得八解脱灭尽定。是名二分解脱人。复次一分解脱人。若人尽智生非无生智。是名一分解脱人。复次二分解脱人。若尽智生无生智生。是名二分解脱人。云何慧解脱人。若人寂静解脱过色无色。彼非身触行见慧断有漏。是名慧解脱人。云何身证人。若人寂静解脱过色无色。修身触行非慧见断有漏。是名身证人。云何见得人。若人寂静解脱过色无色。彼非身触行。非慧见断有漏。如世尊所流布法。多用慧择行。是名见得人。云何信解脱人。若人寂静解脱过色无色。彼非身触行。非慧见断有漏。如世尊所流布法。以慧择行不及见得。是名信解脱人。云何见得人。若人得坚法上正决定。得须陀洹果。得斯陀含果。得阿那含果。未得八解脱灭尽定。是名见得人。云何信解脱人。若人得坚信上正决定。得须陀洹果。得斯陀含果。得阿那含果。未得八解脱灭尽定是名信解脱人。云何坚信人。若人寂静解脱过色无色。彼非身触行。非慧见断有漏。彼信受于世尊。是名坚信解脱人。云何坚法人。若人寂静解脱过色无色。彼非身触行。非慧见断有漏。如世尊所流布法。慧观而堪忍。是名坚法人。云何坚信人。若人性好信多信上正决定。未得四沙门果一一触证。若须陀洹果。若斯陀含果。若阿那含果。若阿罗汉果。彼于五根信根多。余四根少。未得八解脱灭尽定。是名坚信人。云何坚法人。若人性好择法多择法上正决定。未得四沙门果一一触证。若须陀洹果若斯陀含果。若阿那含果。若阿罗汉果。彼于此五根慧根多。余四根少。未得八解脱灭尽定。是名坚法人。
　　云何断五支人。若人五盖断欲爱盖嗔恚睡眠掉悔疑盖。是名断五支人。复次断五支人。若人五下分烦恼断。身见疑戒盗欲爱嗔恚。是名断五支人。
　　云何六支成就人。若人六舍成就。彼眼见色无忧无喜舍行念知。耳闻声鼻嗅香舌尝味。身觉触意知法。无忧无喜舍行念知。是名六支成就人。
　　云何一护人。若人以念护心成就。是名一护人。
　　云何四依人。若人知堪忍知亲近知离知舍。是名四依人。
　　云何灭异缘实人。若人于此外或有沙门婆罗门异缘见。我世常此见实余虚妄。我世非常此实余虚妄。我世常非常此实余虚妄。我世非常非非常此实余虚妄。我世有边此实余虚妄。我世无边此实余虚妄。我世有边无边此实余虚妄。我世非有边非无边此实余虚妄。身是命此实余虚妄。命是身此实余虚妄。身异命异此实余虚妄。无命无身此实余虚妄。有如去涅槃此实余虚妄。无如去涅槃此实余虚妄。有如去不如去涅槃此实余虚妄。有如去非不如去涅槃。此实余虚妄。于彼一切灭害舍解吐出离尽已。是名灭异缘实人。云何求最胜人。若人欲求断有求断。求梵净行所作已竟。何谓欲求。欲界未觉未知。欲界未断法若欲界阴界入。若色声香味触。若众生若法。若求彼悕望聚集尽求爱求已。悕望已聚集尽求已。是名欲求。云何有求。色界无色界未觉未知。色界无色界未断。若色界无色界阴界入。若禅若解脱。若定若三摩跋提。若求此悕望聚集尽求爱求已。悕望已聚集尽求已。是名有求。云何求梵净行。谓八圣。若求彼悕望聚集尽求爱求已悕望已。聚集尽求已。是名求梵净行人。若人欲求断有求断。求梵净行所作已竟。是名求最胜人。
　　云何不浊想人。浊想谓欲想嗔想害想不浊想。谓出想不嗔恚想非害想若人舍欲想忆念出想。舍嗔恚想忆念非嗔恚想。舍害想忆念非害想。是名不浊想人。
　　云何除身行人。身谓出息入息。彼若入于寂静灭除。是名除身行人。复次除身行人。若此比丘断苦断乐。先灭忧喜想不苦不乐舍念清净。成就于四禅行。是名除身行人。
　　云何心善解脱人。若人于欲心解脱。嗔恚愚痴心解脱。是名心善解脱人。云何慧善解脱人。若人自知法。我欲断必不生。嗔恚愚痴断必不生。是名慧善解脱人。云何心善解脱人。若人心解脱欲无欲得触证已。是名心善解脱人。云何慧善解脱人。若人离无明慧解脱得触证已。是名慧善解脱人。云何心善解脱人。若人尽智生非无生智。是名心善解脱人。云何慧善解脱人。若人尽智生及无生智。是名慧善解脱人。云何共解脱人。若人于共解脱心住发起。是名共解脱人。云何不共解脱人。若人不共解脱心住不发起。是名不共解脱人。云何有退人。若人于共解脱心住发起。彼有共解脱心退变。是名有退人。云何无退人。若人于不共解脱心住不变起。彼非有共解脱心不退变。是名无退人。云何思有人。若人于共解脱心住发起。彼有思有于共解脱心令我不终不退不变。是名思有人。云何有微护人。若人于共解脱心住发起。彼若护令我于共解脱心不退不变。彼于共解脱心不退不变。是名微护人。云何或有人若思不退不思便退。若人于共解脱心住发起。彼若思害我。令我于共解脱心不退不变。彼于共解脱心不退不变不思害我。令我于共解脱心不退不变。彼于共解脱退变。是名或有人思不退不思便退人。云何或有人若微护不退不微护便退。若人于共解脱心住发起。彼若护令我于共解脱心不退不变。便于共解脱心不退不变。若不护令我于共解脱心不退不变。彼于共解脱心不退不变。彼于共解脱心退变。是名或有人微护不退不微护便退。云何有缘射人。若人尽智生非无生智。必当生无生智当缘射。于解脱心终不发起。是名有缘射人。
　　云何法不发起人。若人心解脱于欲嗔恚愚痴。是名法不发起人。何谓法不发起人。欲不发起。嗔恚愚痴不发起。是名法不发起人。
　　云何住劫人。若坚信坚法。若复有善行。若人现世得阿罗汉。是名住劫人。何谓住劫。乃至一切世界烦恼不坏。必令彼人得四沙门果得三触证。若须陀洹果。若斯陀含果。若阿那含果。若阿罗汉果。是名住劫人。
　　云何首等人。若人未行道。若有漏若寿命一时俱断。复次断漏无间命得断。是名首等人。
　　云何度堑人。若人无明断。是名度堑人。云何坏堑人。若人生死断。是名坏堑人。云何乘进人。若人有爱断。是名乘进人。云何无沾污人。若人五下分烦恼断。是名无沾污人。
　　云何惰慢人。若人我慢断。是名惰慢人。
舍利弗阿毗昙论卷第八下
非问分智品第四之一
　　正见。正智。慧根。慧力。择法正觉。解脱智。正觉智。邪智。圣智。非圣智。有漏智。无漏智。有爱智。无爱智。有求智。无求智。当取智。非当取智。有取智。无取智。有胜智。无胜智。受智。非受智。内智。外智。有报智。无报智。凡夫共智。凡夫不共智。非凡夫共智。非凡夫不共智。声闻共智。声闻不共智。非声闻共智。非声闻不共智。如电智。如金刚智。不定得智。定得智。有行胜持智。无行胜持智。一分修智。二分修智。尽智无生智。法住智。涅槃智。界方便。思惟方便。非法方便。除非法方便。入定方便。出定方便。有觉智。无觉智。有观智。无观智。有喜智。无喜智。有味智有。共舍智。有光智。无光智。善智。不善智。无记智。学智。无学智。非学非无学智。报智。报法智。非报非报法智。见断智。思惟断智。非见断非思惟断智。见断因智。思惟断因智。非见断因智。非思惟断因智。卑智。中智。胜智。粗智。细智。微智。三明。三慧。三眼。内身观身智。外身观身智。内外身观身智。内受观受智。外受观受智。内外受观内外受智。内心观心智。外心观心智。内外心观内外心智。内法中观内法智。外法中观外法智。内外法中观内外法智。内境界智。外境界智。内外境界智。众生境界智。色境界智。非色境界智。众生境界智。有为境界智。无为境界智。众生境界智。法境界智。无境界智。众生境界智。少智。中智。无量智。少境界智。中境界智。无量境界智。少智。少境界少智。中境界少智。无量境界中智。少境界中智。中境界中智。无量境界无量智。少境界无量智。中境界无量智。无量境界少住智。中住智。无量住智。少智。少住少智。中住少智。无量住中智。少住中智。中住中智。无量住无量智。少住无量智。中住无量智。无量住善道方便。恶道方便。善方便。恶方便。勤方便。寂静方便。取方便。舍方便。过去智。未来智。现在智。过去境界智。未来境界智。现在境界智。非过去非未来非现在境界智。欲界系智。色界系智。无色界系智。不系智。苦智。集智。灭智。道智。法智。比智。世智。他心智。法辩义辩辞辩应辩。作智非离智。离智非作智。作离智。非作非离智。非取非出智。有染智。非杂非杂染智。非有染有染有离染智。非有染非离染智。扼智。非离扼离扼智。非离扼离扼智。非扼非离扼智。智果智。非断果智。断果智。非智果智。智果断果智。非智果非断果智智果智。非得果得果智。非智果智。果得果智。非智果非得果智。尽智非觉觉智。非尽尽觉智。非尽非觉智。解智非脱脱智。非解解脱智。非解非脱智。退分智。住分智。增长分智。解分智。退分智。非住分住分智。非退分住分退分智。非退分非住分智。退分智。非增长分增长分智。非退分退分增长分智。非退分非增长分智。退分智。非解分解分智。非退分退分解分智。非退分非解分智。住分智。非增长分增长分智。非住分住分增长分智。非住分非增长分智。住分智。非解分解分智。非住分住分解分智。非住分非解分智。增分智。非解分解分智。非增分增分解分智。非增分非解分智。五智。六通。七方便。苦法智。苦比智。集法智。集比智。灭法智。灭比智。道法智。道比智。九方便。如来十力。十智性。四十四智性。七十七智性。
　　云何正见。见若善顺不逆。是名正见。云何正智。智若善顺不逆。是名正智。云何正见。若忍善顺不逆。是名正见。云何正智。智若善顺不逆。是名正智。云何正见。除尽智。无生智。若余见善顺不逆。是名正见。云何正智。尽智无生智。是名正智。
　　云何慧根。学人离结使。圣心入圣道。若坚信若坚法。及余趣人见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼。见学人若须陀洹。若斯陀含。若阿那含。观智具足。若智地若观解脱心。即证一一沙门果。若须陀洹果。若斯陀含果。若阿那含果。无学人欲得阿罗汉。未得圣法。欲得修道。观智具足。若智地若观解脱心。即得阿罗汉果。若实人若趣若法择重择究竟。择择法思惟。觉了达自相他相共。相思念辨观生自在智慧智见解射方便术焰光明照曜。慧眼慧根慧力择法正觉无痴正见。是名慧根。云何慧力。慧根是名慧力。
　　云何择法正觉。慧力是名择法正觉。
　　云何解脱智。若于解脱中智见解脱方便。心于贪欲嗔恚解脱。我心解脱。于贪欲嗔恚。即智见彼解脱方便。是名解脱智(此论智见解脱之脱丹藏皆作射)
　　云何觉。如来若智生。于一切法中无碍智见。得自在自由力尊自在胜贵自在知见。无上正觉如来十力。成就四无所畏大慈。成就自在转法轮法。是名觉。
　　云何正智。智若善顺不逆。是名正智。云何邪智。智若不善不顺逆。是名邪智。
　　云何圣智。智若无漏。是名圣智。云何非圣智。智若有漏。是名非圣智。
　　云何有漏智。智若有爱。是名有漏智。云何无漏智。智若无爱。是名无漏智。
　　云何有爱智。智若有求。是名有爱智。云何无爱智。智若无求。是名无爱智。
　　云何有求智。智若当取。是名有求智。云何无求智。智若非当取。是名无求智。
　　云何当取智。智若有取。是名当取智。云何非当取智。智若无取。是名非当取智。
　　云何有取智。智若有胜。是名有取智。云何无取智。智若无胜。是名无取智。
　　云何有胜智。智若有取。是名有胜智。云何无胜智。智若无取。是名无胜智。云何有胜智。若于此智有余智胜妙过上是名有胜智。云何无胜智。于此智于余智胜妙过上。是名无胜智。
　　云何有胜智。如来若生智。于一切法中无碍智见。得自在自由力豪尊自在胜贵自在智见。无上最胜正觉如来十力成就四无所畏大慈自在成就转法轮。除彼智若余智。是名有胜智。云何无胜智。若前所余智。是名无胜智。
　　云何受智。智若智内。是名受智。云何非受智。智若智外。是名非受智。
　　云何内智。若智受。是名内智。云何外智若智非受。是名外智。
　　云何有报智。若智报法。是名有报智。云何无报智。若智非报非报法。是名无报智。
　　云何凡夫共智。智非凡夫生得。凡夫亦生得。是名凡夫共智。云何凡夫不共智。若智非凡夫生得。凡夫不生不得。是名凡夫不共智。云何非凡夫共智。若智凡夫得非凡夫亦生得。是名非凡夫共智。云何非凡夫不共智。若智凡夫生得。非凡夫不生不得。是名非凡夫不共智。
　　云何声闻共智。若智非声闻生得。声闻亦生得。是名声闻共智。云何声闻不共智若智非声闻生得。声闻不生不得。是名声闻不共智。云何非声闻共智。若智声闻生得。非声闻亦生得。是名非声闻共智。云何非声闻不共智。若智声闻生得。非声闻不生不得。是名非声闻不共智。
　　云何如电智。若智少少住少间住。如电少少住少间住。智亦如是。少少住少间住。是名如电智。云何如金刚智。若智无量无量住无量间住。犹如金刚无量无量住无量间住。智亦如是。无量无量住无量间住。是名如金刚智。复次如电智。若智生断少烦恼分。犹如电云间出照少分速灭。智亦如是。断少烦恼分。是名如电智。复次如金刚智。若智生断一切烦恼。无余微细。无不尽速断。如金刚投于珠石无不破坏摧折。智亦如是。若生已断一切烦恼。无有粗细不断不尽者。是名如金刚智。复次如电智。谓智生得须陀洹果斯陀含果阿那含果。是名如电智。复次如金刚智。若智生得阿罗汉果。是名如金刚智。复次如电智。谓智生得须陀洹果斯陀含果阿那含果得阿罗汉果辟支佛。是名如电智。复次如金刚智。如来谓智生于一切法。无碍知见。得自在自由力尊贵胜自在智见无上觉如来十力。成就四无所畏大慈。成就自在转法轮。如是智是名如金刚智。
　　云何不定得智。若智得不定得难得。是名不定得智。
　　云何定得智。若智得定得不难得。是名定得智。
　　云何行进护持智若智得非定得难得。非自由力非尊非自在。非所欲处。不如所欲。不尽所欲。行进生难得。犹如船逆流难。若得如此智。非定得难得。非由力非尊自在。非所欲处不如所欲。不尽所欲。行进生难得。是名行进护持智。云何非行进护持智。若智得定得。非难得自由力尊自在。所欲处如所欲尽所欲。易行不难生得。犹如船顺流不难。若得如此智。定智不难智自由力尊自在。所欲处如所欲尽所欲行非难生得。是名非行进护持智。
　　云何一分修智。若智生想有光明不见色。若见色不想有光明。是名一分修智。云何二分修智。若智生想有光明亦见色。是名二分修智。复次一分修智。若智不断烦恼。若断烦恼非生智。是名一分修智。复次二分修智。若智生亦断烦恼。是名二分修智。复次一分修智。若智是尽智生非无生智。是名一分修智。复次二分修智。若智生尽智无生智。是名二分修智。
　　云何尽智。贪欲嗔恚愚痴尽已。我贪欲嗔恚愚痴尽。即于彼智见解脱方便。是名尽智。云何无生智。贪欲嗔恚愚痴灭已不复生。我贪欲嗔恚愚痴尽不复生。即于彼智见解脱方便。是名无生智。
　　云何法住智。若智圣有为境界。是名法住智。云何涅槃智。若智圣涅槃境界。是名涅槃智。复次法住智。除缘如尔。若余法如尔非不如尔。非异非异物。常法实法。法住法定非缘。是名法住智。复次涅槃智。彼涅槃寂静。是舍是护。是证是依。是不没是度。是不热是不燋。是无忧是无恼。是无苦痛。及余行观涅槃若智生。是名涅槃智。
　　云何方便界。众界比界触界思惟界。此色界此无色界。此可见界此不可见界。此有对界此无对界。此圣界此非圣界。此界即于彼界解脱方便。是名方便界。云何思惟方便界。若思惟众思惟比思惟。触忆念思惟。此善思惟。此不善思惟正忆念。此邪忆念。此忆念即于彼知见方便解脱。是名思惟方便。云何非法方便。非法众。非法比。非法触思惟非法。此轻罪此重罪此有余罪此无余罪。此作恶此非作恶。此众罪。即于彼知见解脱方便。是名非法方便。云何除非法方便。除非法方便众。除非法方便比。除非法方便触思惟。除非法方便。如是得除非法轻罪。如是除重罪。如此除有余无余罪。如是除作恶如是除非作恶罪。如是除诸罪。如是除诸罪已。如是胜法除罪。则于彼知见解脱方便。是名除非法方便。云何入定方便。入定众入定比。入定触入定思惟。此入想定无想定。此入随想定不随想定。此入离色定。此入胜入定。此入一切入定。如是入诸定如是入诸定已。如是胜法入定。即于知见解脱方便。是名入定方便。云何出定方便。出定众出定比。出定触出定思惟。如是出想定无想定。如是随想定出不随想定。如是出离色定出不离色定。如是出胜入定入一切入定。如是出诸定。如是出诸定已。如是胜法出定。即于彼知见解脱方便。是名出定方便。
　　云何有觉智。若智觉相应共生共住共灭。是名有觉智。云何无觉智。若智非觉相应不共觉生不共住不共灭。是名无觉智。云何有观智。若智观相应共生共住共灭。是名有观智。云何无观智。若智非观相应不共生不共住不共灭。是名无观智。
　　云何有喜智。若智喜相应共生共住共灭。是名有喜智。云何无喜智。若智非喜相应不共生不共住不共灭。是名无喜智。
　　云何有味智。若智乐受相应。是名有味智。云何舍智。若智不苦不乐受相应。是名舍智。
　　云何有用智。若智有境界。是名有用智。云何无用智。若智生无境界。是名无用智。复次若智生断无明。是名无用智。
　　云何善智。若智修。是名善智。云何不善智。若智断。是名不善智。云何无记。智若智受若智非报非报法。是名无记智。
　　云何学智。若智圣非无学。是名学智。云何无学智。若智圣非学。是名无学智。云何非学非无学智。若智非圣。是名非学非无学智。
　　云何报智。若智受若智善报。是名报智。云何报法智。若智有报。是名报法智。云何非报非报法智。若智无记非我分摄。是名非报非报法智。
　　云何见断智。若智不善非思惟断。是名见断智。云何思惟断智。若智不善非见断。是名思惟断智。云何非见断非思惟断智。若智无记。是名非见断非思惟断智。
　　云何见断因智。若智见断。若智见断法报。是名见断因智。云何思惟断因智。若智思惟断。若智思惟断法报。是名思惟断因智。云何非见断非思惟断因智。若智善若智善法报。若智非报非报法。是名非见断非思惟断因智。云何卑智。若智不善。是名卑智。云何中智。若智无记。是名中智。云何胜智。若智善。是名胜智。复次卑智。若智不善若无记。是名卑智。复次中智。若智非圣善。是名中智。复次胜智。若智圣无漏。是名胜智。
　　云何粗智。若智欲界系。是名粗智。云何细智。若智色界系若不系。是名细智。云何微智。若智无色界系。是名微智。复次粗智。若智欲界系。若色界系。是名粗智。复次细智。若智空处识处不用处系若不系。是名细智。复次微智。若智非想非非想处系。是名微智。复次粗智。若智欲界系若色界系。若空处识处不用处系。是名粗智。复次细智。若智非想非非想处系。是名细智。复次微智若智不系是名微智。云何三明。忆念宿命证智明。众生生死证智明。漏尽证智明。云何忆念宿命证智明。若智生忆念无量宿命。忆念一生二三四五十二十三十四十五十百生千生万生十万生无量百生无量千生无量万生。或无量劫坏。或无量劫成。我本在彼。如此名如此姓如此生。如此食如此命。如此命短。如此命久住。如此处苦乐。从彼终生从彼。于彼终复生彼。如此具足忆念若干宿命。是名忆念宿命智证明。云何众生生死智证明。若智生天眼清净过于人眼。见众生生死好色恶色恶道善道卑胜。知众生如所造业。此众生身恶行成就。口恶行成就。意恶行成就。谤圣人邪见行邪见业。身坏命终生恶道地狱畜生饿鬼。此众生身善行成就。口善行成就。意善行成就。不谤圣人。正见行正见因业。身坏命终生善道天上人中。如此天眼清净过人眼见是名众生生死好色恶色善道恶道卑微。知众生如所造业。是名众生生死智证明。云何漏尽智证明。若智生漏尽生无漏解脱。心解脱慧解脱。现身自证知成就行。生已尽梵行已立。名称远闻。所作已办更不还有。是名漏尽证智明。是名三明。云何三慧。思慧闻慧修慧。云何思慧。不由他闻。不受他教。不请他说。不听他法。自思自觉自观。若智生非修行。是名思慧。云何闻慧。从他闻受他教。请他说听他法。非自思非自觉非自观。若智生。是名闻慧。云何修慧。若修根力觉禅解脱定入定。若修已修若智生是名修慧。是名三慧。
　　云何三眼。肉眼天眼慧眼。云何肉眼。若眼我分摄四大所造净。是名肉眼。云何天眼。若天眼我分摄。是名天眼。云何慧眼。三慧思慧闻慧修慧。是名慧眼。复次肉眼除天眼我分摄。若余眼四大所造净。是名肉眼。复次天眼若天眼我分摄。及修天眼。是名天眼。复次慧眼除修天眼。若余三慧思慧闻慧修慧。是名慧眼。是名三眼。
　　云何内身观内身智。一切内四大色身摄法一处内四大色身摄法。观无常苦空无我若智生。是名内身观内身智。云何外身观外身智。一切外四大色身摄法。一处外四大色身摄法。观无常苦空无我若智生。是名外身观外身智。云何内外身观内外身智。一切内外四大色身摄法。一处内外四大色身摄法。观无常苦空无我。若智生是名内外身观内外身智。云何内受观内受智。一切内受一处内受。观无常苦空无我若智生是名内受观内受智。云何外受观外受智。一切外受一处外受。观无常苦空无我若智生。是名外受观外受智。云何内外受观内外受智。一切内外受。一处内外受。观无常苦空无我若智生。是名内外受观内外受智。云何内心观内心智。一切内心。一处内心。观无常苦空无我若智生。是名内心观内心智。云何外心观外心智。一切外心一处外心。观无常苦空无我。若智生是名外心观外心智。云何内外心观内外心智。一切内外心。一处内外心。观无常苦空无我若智生。是名内外心观内外心智。云何内法观内法智。除四大色身摄法受心。余一切内法。一处内法。观无常苦空无我若智生。是名内法观内法智。云何外法观外法智。除四大色身摄法受心。余一切外法。一处外法。彼如事观无常苦空无我若智生。是名外法观外法智。云何内外法观内外法智。除四大色身摄法受心。余一切内外法处内外法。如事观无常苦空无我。若智生。是名内外法观内外法智。
　　云何内境界智。思惟内法。若智生。是名内境界智。云何外境界智。思惟外法智生。是名外境界智。云何内外境界智。思惟内外法智生。是名内外境界智。
　　云何众生境界智。无众生境界智。复次众生慈行悲喜舍行思惟智生。是名众生境界智。云何色境界智。思惟色法智生。是名色境界智。云何无色境界智。思惟无色法智生。是名无色境界智。云何众生境界智。无众生境界智。复次众生慈行悲喜舍行智生。是名众生境界智。云何有为境界智。思惟有为法智生。是名有为境界智。云何无为境界智。思惟无为法智生。是名无为境界智。云何众生境界智。无众生境界智。复次众生慈行悲喜舍行思惟智生。是名众生境界智。云何法境界智。思惟法智生。是名法境界智。云何无境界智。无境无境界智。复次思惟过去未来法智生是名无境界智。云何众生境界智。无众生境界智。复次众生。慈行悲喜舍行。是名众生境界智。云何少智。若少少住少间住。是名少智。云何中智。若智中中住中间住。是名中智。云何无量智。若智无量无量住无量间住。是名无量智。复次少智。若智少住少软少境界是名少智。复次中智。若智中住中软中境界。是名中智。复次无量智。若智无量住无量利无量境界。是名无量智。
　　云何少境界智。若智一众生。若一法若一行始生。除如来涅槃。是名少境界智。云何中境界智。若智数众生。若法始生。除如来涅槃。是名中境界智。云何无量境界智。若智无量众生。若法始生。若如来涅槃。是名无量境界智。云何少智少境界。若智少住少软若一众生若一法若一行始生。除如来涅槃。是名少智少境界。云何少智中境界。若智少住少软若数众生若法始生。除如来涅槃。是名少智中境界。云何少智无量境界。智若少住少软。若无量众生法始生。若如来涅槃。是名少智无量境界。云何中智少境界。智若智中住中软。若一众生。若一法一行始生。非如来涅槃。是名中智少境界。云何中智中境界。若智中住中软。数众生若法始生。非如来涅槃。是名中智中境界。云何中智无量境界。若中住中软。若无量众生法始生。如来涅槃。是名中智无量境界。云何无量智少境界。智若无量住无量利。若一众生一法一行始生。除如来涅槃。是名无量智少境界。云何无量智中境界。若智无量住无量利。若数众生若法始生。除如来涅槃。是名无量智中境界。云何无量智无量境界。智若无量住无量利。若无量众生法始生。如来涅槃。是名无量智无量境界。云何少住智。若智少间住。一弹指顷或多。作[穀-禾+牛]牛顷或多。是名少住智。云何中住智。若智中间住。[穀-禾+牛]牛顷或多。非七日或多。是名中住智。云何无量住智。若智无量间住。七日或多。是名无量住智。云何少智少住。若境界少软。若少间住。弹指顷或多。非[穀-禾+牛]牛顷或多。是名少智少住。云何少智中住。智若少境界少软。若中住[穀-禾+牛]牛顷或多。是名少智中住。云何少智无量住。若智少境界少软。若无量间住。七日或多。是名少智无量住。云何中智少住。智若中境界中软。若少间住。弹指顷。或非[穀-禾+牛]牛顷或多。是名中智少住。云何中智中住。若智中境界中软。中间住[穀-禾+牛]牛顷或多。非七日或多。是名中智中住。云何中智无量住。智若中境界中软。若无量间住。七日或多。是名中智无量住。云何无量智少住。智若无量境界无量利若少间住。弹指顷或多。非[穀-禾+牛]牛顷或多。是名无量智少住。云何无量智中住。若智无量境界无量利。若中间住。[穀-禾+牛]牛顷或多。非七日或多。是名无量智中住云何无量智无量住。若智无量境界无量利。若无量间住七日或多。是名无量智无量住。
　　云何善道方便。善道谓善法及人天。若智见解脱方便。是名善道方便。云何恶道方便。恶道谓不善法。及地狱畜生饿鬼。若智见解脱方便。是名恶道方便。
　　云何善方便。此因此缘色。此因此缘受想行识。此因此缘入初禅定。入第二第三第四禅定。断恶不善法成就善法。若智见解脱方便。是名善方便。云何寂静方便。寂静谓定。若智见解脱方便。是名寂静方便。云何取方便。取谓进。若智见解脱方便。是名取方便。云何舍方便。二舍舍根心。若智见解脱方便。是名舍方便。复次寂静方便。心过掉如是寂静如相灭。若智见解脱方便。是名寂静方便。复次取方便。若软进当如是勤取随缘取正取。劝勉正劝勉正欢喜。若智见解脱方便。是名取方便。复次舍方便。定心如是舍贪欲嗔恚愚痴尽。若智见解脱方便是名舍方便。
　　云何过去智。若智生已灭。是名过去智。云何未来智。若智未生未出。是名未来智。云何现在智。若智生未灭。是名现在智。
　　云何过去境界智。思惟过去法智生。是名过去境界智。云何未来境界智。思惟未来法智生。是名未来境界智。云何现在境界智。思惟现在法智生。是名现在境界智。云何非过去非未来非现在境界智。思惟非过去非未来非现在法智生。是名非过去非未来非现在境界智。
　　云何欲界系智。若智欲漏有漏。是名欲界系智。云何色界系智。若智色漏有漏。是名色界系智。云何无色界系智。若智无色漏有漏是名无色界系智。云何不系智。若智圣无漏。是名不系智。
　　云何苦智。此苦圣谛。若智见解脱方便。是名苦智。云何集智。此集圣谛。若智见解脱方便。是名集智。云何灭智。此灭圣谛。若智见解脱方便。是名灭智。云何道智。此道圣谛。若智见解脱方便。是名道智。复次苦智。生苦老苦病苦死苦。不爱会苦爱别离苦所求不得苦。除爱总五受阴苦。若智见解脱方便。是名苦智。复次集智。此爱复有欲染相续处处悕望。若智见解脱方便。是名集智。云何灭智。若爱欲离灭尽舍出解脱。无有依止永断无余。若智见解脱方便。是名灭智。复次道智。八圣道。正见正觉正语正业正命正精进正念正定。若智见解脱方便。是名道智。复次苦智。一切有为有漏苦谛所摄法。若一处有为有漏苦谛所摄法。见苦见无我思惟苦。若智见解脱方便。是名苦智。复次集智。一切苦因苦集。若一处苦因苦绪苦集。见集见无我思惟集。此因此缘成就一切苦。若智见解脱方便。是名集智。复次灭智。尽一切苦。尽烦恼尽漏法。若一切处尽苦尽烦恼尽漏法。见灭见无我思惟灭。若智见解脱方便。是名灭智。复次道智。一切圣道出要正灭苦。若一处圣道出要正灭苦。见道见无我思惟道。此因此缘尽一切苦。若智见解脱方便。是名道智。云何法智。若智圣无漏非比类智一切相。是名法智。云何比智。若智圣无漏比类智一切相无余。是名比智。云何世智。若知诸众生。若知法名字语言。若知过去语未来语现在语男女非男女语一语二语三语众语无量语一切语。若智见解脱方便。是名世智。云何他心智。若以智知他心。若智见解射方便。是名他心智。复次法智。若有为有漏苦谛所摄法。见苦见无我思惟苦。若苦因苦绪苦集。见集见无我思惟集。尽苦尽烦恼尽有漏。见漏见无我思惟灭。若圣道见无我思惟道。及思惟余法。若于彼圣无漏智非比类智一切相。是名法智。复次比智。若人已行法中生法智。彼于余法中。如彼彼生如彼相。如彼比类。此如彼彼如此。若圣无漏智比类智一切相。是名比智。复次世智。若知诸众生。若知法数。若知共施设语言名字。若色受想行识。若苦集灭道。若地狱畜生饿鬼人天。若智见解脱方便。是名世智。复次他心智。若以智知他众生他人心数及心。有爱心如实知有爱心。无爱心如实知无爱心。有嗔恚心如实知有嗔恚心。无嗔恚心如实知无嗔恚心。有愚痴心如实知有愚痴心。无愚痴心如实知无愚痴心。嫉心如实知嫉心。乱心如实知乱心。少心如实知少心。实心如实知实心。不定心如实知不定心。定心如实知定心。非解脱心如实知非解脱心。解脱心如实知解脱心。有胜心如实知有胜心。无胜心如实知无胜心。若智见解脱方便。是名他心智。
　　云何法辩。法众法比法触。若圣智无余。是名法辩。云何义辩。义众义比义触。若圣智无余。是名义辩。云何辞辩。辞众辞比辞触。若圣智无余。是名辞辩。云何应辩。应众应比应触。若圣智无余。是名应辩。复次法辩。除辞辩应辩。若余圣无漏智非比类智知相无余。是名法辩。复次义辩。除辞辩应辩。若余圣无漏智比类智知相无余。是名义辩。复次辞辩。若色受想行识。若苦集灭道。若地狱畜生饿鬼人天。若当如是说如是辞如是分别。若智见解脱方便。是名辞辩。复次应辩。应谓智。以如是智知。若智见解脱方便。是名应辩。复次法辩。若色受想行识。若苦集灭道。非义触。非因触。非绪触。非缘触。若于圣无漏智非比类智知相无余。是名法辩。
　　复次义辩。义触因触绪触缘触。以此义若色受想行识。若苦集灭道。若于无漏智比类智知相无余。是名义辩。复次辞辩。以得三辩法辩义辩辞辩。若言语开解无碍无缠无滞。若契明了。若知见解脱方便。是名辞辩。
　　复次应辩。以得三辩法辩义辩辞辩。若随开无碍无缠无边无量无尽不可思议不可计数。若知见解脱方便。是名应辩。
　　复次法辩。法智是名法辩。复次义辩。比智是名义辩。复次若分别法不可思议。是名法辩。复次义辩。若思分别思义。是名义辩。何谓辩。辩谓缘。智谓智力智。谓胜智。谓金刚智。谓无余智如此四辩成就法方便。义方便。经方便。辞方便。应方便。过去方便。未来方便。过去未来方便。若彼成就此四辩。若有人欲尽此经义。无有是处。是名四辩。
　　云何作智非离智。若非圣有报。是名作智非离智。云何离智非作智。若圣有报能断烦恼。是名离智非作智。云何作离智。无一智若作若离。彼若作智非离智离智非作是名作离智。云何非作非离智。除作离智。若余智是名非作非离智。复次作智非离。若欲界有报。是名作智非离。云何离智非作。若圣有报。能断烦恼。是名离智非作。复次作离智。若智生断欲界烦恼。受色界无色界有。是名作离智。复次非作非离智。若智无报。若智圣有报非断烦恼。是名非作非离智。有染无染有扼无扼亦如是。
　　云何智果智非断果智。若智生已生智非断烦恼。是名智果智非断果智。云何断果智非智果。若智生断烦恼非智生。是名断果智非智果。云何智果断果智。若智生已智生断烦恼。是名智果断果智。云何非智果非断果智。除智果断果智。若余智。是名非智果非断果智。复次智果智非断果。若智生得非圣五通。若非圣五通。或得若一若二。是名智果智非断果。复次断果智非智果。若智生得斯陀含果。是名断果智非智果。复次智果断果智。若智生得须陀洹果斯陀含果阿那含果阿罗汉果。是名智果断果智。复次非智果非断果智。若智无报。若智有报。非智生非能断烦恼。是名非智果非断果智。智果得果亦如是。
　　云何尽智非觉。若智生尽烦恼非觉智。除尽智若余智。是名尽智非觉。云何觉智非尽若智生得非圣五通或若一若二。是名觉智非尽。云何尽觉智。若智生得须陀洹果斯陀含果阿那含果阿罗汉果。是名尽觉智。云何非尽非觉智。若无报。若智有报。非能断烦恼非生智。是名非尽非觉智。解脱亦如是。
舍利弗阿毗昙论卷第九上
非问分智品第四之二
　　云何退分智。若智不善。是名退分智。云何住分智。若智无记。是名住分智。云何增长分智。若智非圣善。是名增长分智。云何解分智。若智圣有报能断烦恼。是名解分智。云何退分智。若智生退于非圣善法非住非增长。是名退分智。云何住分智。若智生于非圣善法住不退不增长。是名住分智。云何增长分智。若智生增长非圣善法不退不住。是名增长分智。云何解分智。若共解解相应。是名解分智。云何退分智非住分智。若有退非住。是名退分智非住分。云何住分智非退分智。若有住非退。是名住分智非退。云何退分住分智。无一智退分住分智。彼若住分智非退分。若退分者非住分。是名退分住分智。云何非退非住分智。除退分住分智。若余智见。名非退非住分智。云何退分智非增长分智。若有退非增长。是名退分智非增长。云何增长分智非退。智若增长非退。是名增长分智非退。云何退分增长分智。无一智退分增长分。彼若退分非增长分智。增长分智非退分。是名退分增长分智。云何非退分非增长分智。除退分增长分智。若余智是名非退分非增长分智。云何住分智非解分智。若有住分非解。是名住分智非解。云何解分智非住分智。若有解非住。是名解分智非住。云何住分解分智无一智。若住分解分。若住分智非解分解分智非住分。是名住分解分智。云何非住分非解分智。除住分解分智。若余智。是名非住分非解分智。云何增长分智非解分智。若有增长非解。是名增长分智非解分。云何解分智非增长分智。若有解非增长。是名解分智非增长分。云何增长分解分智。无一智若增长分解分。若增长分智非解分解分智非增长分。是名增长分解分智。云何非增长分非解分智。除增长分解分智。若余智。是名非增长分非解分智。
　　云何五智。如世尊说。修无量义定心等明照。比丘修此定已。无量义定心等明照已。内五智生。何等五。此定现世乐后受乐报内生智。此定圣无染内生智。此定圣人亲近内生智。此定寂静胜妙圣心得解脱得除恶法内生智。忆念入此定忆念出此定内生智。修定无量无量心等明照。比丘修定已。无量心等明照生此五智。是名五智。
　　云何六通。神足智证通。天耳智证通。观心心数法智证通。忆念宿命智证通。众生生死智证通。漏尽智证通。云何神足智证通。若智生受无量神足动大地。以一为多以多为一。近处远处墙壁山崖通达无碍如虚空。结加趺坐。往来空中如飞鸟。入地如水履水如地。身出烟焰如大火聚。日月神力威德难量手能扪摸。乃至梵天身得自在。是名神足智证通。云何天耳智证通。若智生天耳过于人耳。闻二种声。人非人声。是名天耳智证通。云何观心心数法智证通。若智生知他众生他人心心数。若有欲心如实知有欲心。无欲心如实知无欲心。有恚心如实知有恚心。无恚心如实知无恚心。有痴心如实知有痴心。无痴心如实知无痴心。疾心如实知疾心。乱心如实知乱心。少心如实知少心。贵心如实知贵心。不定心如实知不定心。定心如实知定心。非解脱心如实知非解脱心。解脱心如实知解脱心。有胜心如实知有胜心。无胜心如实知无胜心。是名观心心数智证通。云何忆念宿命智证通。若智生忆念无量若干宿命。忆念一生二三四五十二十三十四十五十百千生万生十万生无量十生无量百生无量千生无量百千万生。乃至若劫成劫坏若劫成坏。无量劫成无量劫坏无量劫成坏。我本在彼。如是名如是姓如是生。如是食如是命。如是久寿如是短寿。如是受苦乐。从彼死生彼。从彼死生彼已后从死生彼。从死生此。如是有行成就。忆念若干宿命。是名宿命智证通。云何众生生死智证通。若智生天眼清净过人。见众生生死好色恶色善道恶道卑胜。知众生如所造业。众生身恶行成就。口恶行成就。意恶行成就。谤圣人邪见行。缘邪见故。身坏命终生恶道地狱畜生饿鬼。众生身善行口善行意善行成就。不谤圣人正见行。缘正见故。身坏命终生善道天上人中。如是天眼清净过人。是名众生生死智证通。云何漏尽智证通。若智生有漏尽得无漏心解脱慧解脱。现世自证知成就行。我生已尽梵行已立。所作已办不复还有。是名漏尽智证通。是名六通。
　　云何七方便。如世尊说。比丘七处方便三种观。此法中纯善远闻。谓尊丈夫。云何比丘有七处方便。如比丘。知色知色集知色灭知色灭道。知色味。知色过患知色出。知受知受集知受灭知受灭道。知受味知受过患知受出。知想知想集知想灭知想灭道。知想味知想过患知想出。知行知行集知行灭知行灭道。知行味知行过患知行出。知识知识集知识灭知识灭道。知识味知识过患知识出云何比丘知色。如比丘四大四大所造色如实知。比丘如是知色。云何比丘知色集。如比丘以爱集知色。如是比丘知色知色集。云何比丘知色灭。如比丘爱灭以爱灭知色灭。比丘如是知色灭。云何比丘如实知色灭道。如比丘如实知八圣道正见正觉正语正业正命正精进正念正定。如是比丘如实知色灭道。云何比丘知色味。若缘色生喜乐是色味。如是比丘知色味。云何比丘知色过患。若色无常苦变异法是色过患。如是比丘知色过患。云何比丘知色出。若色欲染调伏欲染断灭是出。如是比丘知色出。若有沙门婆罗门。如是知色知色集知色灭知色灭道。知色味知色过患知色出。若厌色离欲灭趣道。若善趣若善趣人。于是法中明了。及余沙门婆罗门。如是知色知色集知色灭知色灭道。知色味知色过患知色出。若厌色离欲证灭解脱不复生。善解脱若善解脱人。纯善若纯善人。无复生处云何比丘知受。六受身。眼触受耳鼻舌身意触受。是名六受身。比丘如是知受。云何比丘知受集。如比丘以触集知受集。如是知受集。云何比丘知受灭。如比丘以触灭知受灭。如是比丘知受灭。云何比丘知受灭道。如比丘如实知八圣道正见正觉正语正业正命正进正念正定。如是比丘知受灭道。云何比丘知受味。若缘受生喜乐是受味。如是比丘知受味。云何比丘知受过患。受无常苦变异法是受过患。如是比丘知受过患。云何比丘知受出。受欲染调伏欲染断灭是受出。如是比丘知受出。若有沙门婆罗门。如是知受知受集知受灭知受灭道。知受味知受过患知受出。厌受离欲证灭趣道。善趣若善趣人。于是法中明了。及余沙门婆罗门。如是知受知受集知受灭知受灭道。知受味知受过患知受出。厌受离欲证灭解脱不复生。善解脱若善解脱人。纯善若纯善人。无复生处。
　　云何比丘知想。六想身。色想声香味触法想。是名六想身。如是比丘知想。云何比丘知想集。如比丘以触集知想集。如是比丘知想集。云何比丘知想灭。比丘以触灭知想灭。如是比丘知想灭。云何比丘知想灭道。如比丘如实知八圣道正见乃至正定。如是比丘知想灭道。云何比丘知想味。若缘想生喜乐是想味。如是比丘知想味。云何比丘知想过患。想无常苦变异法是想过患。如是比丘知想过患。云何比丘知想出。若想欲染调伏欲染断灭是想出。如是比丘知想出。若有沙门婆罗门。如是知想知想集知想灭知想灭道。知想味知想过患知想出。厌想离欲证灭趣道。善趣若善趣人。于是法中明了。及余沙门婆罗门。如是知想知想集知想灭知想灭道。知想味知想过患知想出。厌想离欲证灭解脱不复生。善解脱若善解脱人。纯善若纯善人。无复生处。
　　云何比丘知行。六思身。色思声香味触法思。是名六思身。如是比丘知行。云何比丘知行集。如比丘以无明集知行集。如是比丘知行集。云何比丘知行灭。如比丘以无明灭知行灭。如是比丘知行灭。云何比丘知行灭道。如比丘如实知八圣道正见乃至正定。如是比丘如实知行灭道。云何比丘知行味。若缘行生喜乐是行味。如是比丘知行味。云何比丘知行过患。行无常苦变异法。是行过患。如是比丘知行过患。云何比丘知行出。若行欲染调伏欲染断灭。如是比丘知行出。若有沙门婆罗门。如是知行知行集知行灭知行灭道。知行味知行过患知行出。厌行离欲证灭趣道。善趣若善趣人。于是法中明了。及余沙门婆罗门。如是知行知行集知行灭知行灭道。知行味知行过患知行出。厌行离欲证灭解脱不复生。善解脱若善解脱人。纯善若纯善人。无复生处。
　　云何比丘知识。六识身。眼识身耳鼻舌身意识身。是六识身。如是比丘知识。云何比丘知识集。如比丘以名色集知识集。如是比丘知识集。云何比丘知识灭。如比丘以名色灭知识灭。如是比丘知识灭。云何比丘知识灭道。如比丘如实知八圣道正见乃至正定。如是比丘知识灭道。云何比丘知识味。缘识生喜乐是识味。如是比丘知识味。云何比丘知识过患。识无常苦变异法。是识过患。如是比丘知识过患。云何比丘知识出。若识欲染调伏欲染断灭。是识出。如是比丘知识出。若有沙门婆罗门。如是知识知识集知识灭知识灭道。知识味知识过患知识出。厌识离欲证灭趣道。善趣若善趣人。于是法中明了。及余沙门婆罗门。如是知识知识集知识灭知识灭道。知识味知识过患知识出。厌识离欲。证灭解脱不复生。善解脱若善解脱人。纯善若纯善人。无复生处。如是比丘七处方便。云何比丘三种观。如比丘观界观入观缘。如是比丘三种观。七处方便三种观。比丘于是法中纯善远闻。谓尊丈夫。是名七处方便。
　　云何苦法智。若有漏有为苦谛所摄法。若见苦若见无我思惟苦。于圣无漏智非比类智相无余。是名苦法智。云何苦比智。若人已行生苦法智。及余苦谛所摄法中。如彼生如彼相。如彼比类。此如彼彼如此。若于彼圣无漏智比类智相无余。是名苦比智。云何集法智。若苦因苦绪苦集。若见集见无我思惟集。于圣无漏智非比类智相无余。是名集法智云何集比智。若人以行生集法智。及余集谛所摄法中。如彼生如彼相。如彼比类。此如彼彼如此。于圣无漏智比类智相无余。是名集比智。云何灭法智。若尽苦尽烦恼尽漏法中。若见灭见无我思惟灭。于圣无漏智非比类智相无余。是名灭法智。云何灭比智。若人已行生灭法智。及余灭谛所摄法中。如彼生如彼相。如彼比类。此如彼彼如此。若于圣无漏智比类智相无余。是名灭比智。云何道法智。若圣道出要正灭苦法中。见道见无我思惟道。于圣无漏智非比类智相无余。是名道法智。云何道比智。若人以法行生道法智。及余道谛所摄法中。如彼生如彼相如彼比类。此如彼彼如此。于圣无漏智比类智相无余。是名道比智。
　　云何九方便。定定方便。定入定方便。定住方便。出定方便。定境界方便。定行处方便。定乐方便。转定方便。顺不顺法善法相善思惟善解。云何定定方便。定定众。定定名字。定定触定定思惟。是有觉有观定。是无觉有观定。是无觉无观定。是空定是无相定是无愿定。是定若知见解射方便。云何定入定方便。入定众。入定名字。入定触。入定思惟。是有觉有观。是无觉有观。是无觉无观定。是空无相无愿定。入定入是定。入是定已是法胜入定。若知见解射方便。是名定入定方便。云何定住方便。定住众。定住名字。定住触。定住思惟。是定住有觉有观。是无觉有观。是无觉无观。是空无相无愿定。是定住定住已。是法胜定住。若知见解射方便。是名定住方便。云何出定方便。出定众。出定名字。出定触。出定思惟。是出定有觉有观。是无觉有观。是无觉无观。是空是无相是无愿。是出定。是出定已。是法胜出定。若知见解射方便。是名出定方便。云何定境界方便。若思惟法定生。若法是定境界。若知见解射方便。名定境界方便。云何定行处方便。定行谓四念处。若知见解射方便。是名定行处方便。云何定乐方便。定乐谓除乐众。定乐名字。定乐触。定乐思惟。是有觉有观定乐。是无觉有观。是无觉无观。是空是无相是无愿定。是定乐。是法胜定乐。若知见解射方便。是名定乐方便。云何转定方便。于初禅心起入二禅心住。于初禅心起入三禅心住。于初禅心起入四禅心住。于二禅心起入三禅心住。于二禅心起入四禅心住。于三禅心起入四禅心住。若知见解射方便。是名转定方便。何谓善取。顺不顺法相善思惟善解。云何非定顺法若法不善。是名非定顺法。云何定顺法。若法善。是名定顺法。复次非定顺法。若法有胜。是名非定顺法。复次定顺法。若法无胜。是名定顺法。复次非定顺法。若思惟法定不生。是名非定顺法。复次定顺法。若思惟法定生。是名定顺法。善取法相善思惟善解。是谓善取顺不顺法。相善思惟善解。是名九方便。
　　云何如来十力。处非处智如来力。过去未来现在业受业处因报智如来力。他众生他人根胜非胜智如来力。他众生他人若干解智如来力。若干界无量世界智如来力。一切道至处智如来力。禅解脱定入定垢净起智如来力。忆念宿命证智如来力。众生生死证智如来力。有漏尽智如来力。何谓处非处如来力。云何处非处。非处谓身行恶口行恶意行恶。谓受爱喜适意报非处。若身行恶口行恶意行恶。受不喜不爱不适意报有是处。非处谓身行善口行善意行善。谓受不爱不喜不适意报非处。若身行善口行善意行善。受爱喜适意报有是处。非处谓身行不善口行不善意行不善。成就谤圣人邪见业。故彼因缘身坏命终。生善道人天中非处。若身行不善口行不善意行不善。成就谤圣人邪见行。缘邪见业故彼因缘故身坏命终。生恶道地狱中有是处。非处若身善行口善行意善行。成就不谤圣人正见行。缘正见业因缘故。身坏命终生恶道地狱中非处。若身善行口善行意善行。成就不谤圣人正见行。缘行正见业因缘故。身坏命终。生善道人天中有是处。非处若见具足人故断母命无有是处。是处若凡夫人故断母命有是处。非处若见具足人。故断父命。无有是处。是处若凡夫人故断父命有是处。非处若见具足人。故断罗汉声闻命无是处。是处若凡夫人。故断罗汉命有是处。非处若见具足人破众僧。无有是处。是处若凡夫人破众僧有是处。非处若见具足人。于如来身恶心出血无有是处。是处若凡夫人。于如来身恶心出血有是处。非处若见具足人。于是法外求余尊胜。无有是处。是处若凡夫人。于是法外求余尊胜有是处。非处若见具足人。于是法外求余受供养者。无有是处。是处若凡夫人。于是法外求余受供养者有是处。非处若见具足人。于是法外求余沙门婆罗门说正见。无有是处。是处若凡夫人。于是法外求余沙门婆罗门说正见有是处。非处若见具足人。于是法外若余沙门婆罗门说法。赞言此一切智一切见。无有是处。是处若凡夫人。于是法外若余沙门婆罗门说法。赞言此一切智一切见有是处。非处若见具足人。若于是法外若有沙门婆罗门。异缘实我世常。此实余虚妄。我世非常。此实余虚妄。我世常非常。此实余虚妄。我世非常非无常。此实余虚妄。我世有边。此实余虚妄。我世无边。此实余虚妄。我世有边无边。此实余虚妄。我世非有边非无边。此实余虚妄。命是身。此实余虚妄。身是命。此实余虚妄。身命异。此实余虚妄。无命无身。此实余虚妄。有如去涅槃。此实余虚妄。无如去涅槃。此实余虚妄。有如去无如去涅槃。此实余虚妄。非有如去非无如去涅槃。此实余虚妄。异缘实为真实。无有是处。是处若凡夫人。若于是法外。若沙门婆罗门有异缘实我世常。此实余虚妄。乃至非有如去非无如去涅槃。异缘实为真实有是处。非处。
　　若见具足人。若以戒盗为净。邪缘求吉。堕地狱畜生饿鬼。受第八人身无有是处。是处若凡夫人。以戒盗为净。邪缘求吉。堕地狱畜生饿鬼。受第八人身有是处。非处未曾有二转轮圣王出世。有者无是处。是处。曾有一转轮圣王出世。有是处。非处若转轮圣王生边国。无有是处。是处若转轮圣王生于中国。有是处。非处若转轮圣王生于卑贱家若旃陀罗家及诸工师家。若聋盲喑哑挛躄跛蹇。偏枯身不具足及余病。无有是处。是处若转轮圣王生尊贵家。若刹利大姓家。若婆罗门大姓家。若长者大姓家。若端正姝妙。身相成就有是处。非处若转轮圣王生贫贱家。多所乏少无有财产饮食衣服。无有是处。是处若转轮圣王生多财家。有金银钱财玉贝珊瑚摩尼真珠琉璃象马车乘僮使谷帛仓库盈满有是处。非处未曾有二如来无所著等正觉出世。无有是处。是处若一如来无所著等正觉出世有是处。非处若如来无所著等正觉生于边国。无有是处。是处若如来无所著等正觉。生于中国。有是处。非处若如来无所著等正觉。生于卑贱家。若旃陀罗家。及诸工师家。聋盲喑哑挛躄跛蹇。偏枯不具足及余病。无有是处。是处若如来无所著等正觉。生尊贵家。若刹利大姓家。婆罗门大姓家。端正姝妙颜色第一。身相成就有是处。非处若如来无所著等正觉生贫贱家。多有所乏饮食衣服。无有是处。是处若如来。无所著等正觉生多财宝家。金银钱财玉贝珊瑚摩尼真珠琉璃象马车乘僮使谷帛仓库盈溢有是处。非处若女人为转轮圣王。无有是处。是处若男子为转轮圣王有是处。非处若女人为如来无所著等正觉。无有是处。是处若男子为如来无所著等正觉有是处。非处若女人为天帝释为魔王为梵王无有是处。是处若男子为天帝释为魔王为梵王。有是处。非处如无因如无门。如无物。如无悕望如无有。如是非处。知因门物悕望如有有。如是处非处。如来如实知。如是如来处非处。如实分别。如实解。如是缘慧知见解射方便。是名处非处智如来力。何谓如来力。如来此处由智力。尊自在胜尊最上无胜善人大人。如来如此力成就。所欲处如所欲尽所欲入定出定。是谓如来力。
　　何谓过去未来现在业受业处因报智如来力。云何过去业。若业生已灭。是名过去业。何等未来业。若业未生未出。是名未来业。何等现在业。若业生未灭。是名现在业。何等业。思业思已业。故作业非故作业。受业非受业。少受业多受业熟业非熟业。色业非色业。可见业不可见业。有对业无对业。圣业非圣业。是名业。云何受业。如世尊说。四受业。有受业现苦后有苦报。有受业现在乐后有苦报。有受业现苦后有乐报。有受业现乐后有乐报。何等受业现苦后有苦报。若有人忍忧忍苦杀生。缘杀生故。以种种心受忧苦忍忧忍苦。窃盗邪淫妄言两舌恶口绮语。贪着嗔恚邪见。缘邪见故以种种心受忧苦。身坏命终生恶道地狱。此受业现苦后有苦报。何等受业现乐后有苦报。若人忍喜忍乐杀生。缘杀生故。以种种心忍喜忍乐。乃至邪见。缘邪见故。以种种心忍喜忍乐。身坏命终堕恶道地狱。此受业现乐后有苦报。何等受业现苦后有乐报。若人忍忧忍苦不杀生。缘不杀生故。以种种心受忧苦。忍忧忍苦。不窃盗不邪淫不妄语不两舌不恶口不绮语。不贪着不嗔恚正见。缘正见行故。以种种心受忧苦。身坏命终生善道天上。此受业现苦后有乐报何等受业现乐后有乐报。若人忍喜忍乐。不杀生。缘不杀生故。以种种心受喜乐。忍喜忍乐乃至正见缘。正见故。以种种心忍喜乐。身坏命终生善道天上。此受业现乐后有乐报。是名受业。复次以业受业教取教取已受报。是谓过去未来现在业受业何谓处。若身恶行口恶行意恶行。受不爱不喜不适意报。是谓处。若身善行口善行意善行。受爱喜适意报。是谓处。若身恶行口恶行意恶行。成就谤圣人邪见行。缘邪见业因缘故。身坏命终堕恶道地狱。是谓处。若身善行口善行意善行。成就不谤圣人正见行。缘正见业因缘故。身坏命终生善道天上。是谓处。若凡夫人故断母命。故断父命罗汉声闻命。故破众僧。故于如来身恶心出血。是谓处。若凡夫人。于是法外求余尊胜。求余受供养。求余沙门婆罗门说正见。赞余沙门婆罗门言。是一切智一切见。是谓处。若凡夫人。于是法外若有沙门婆罗门异缘实我世常。此实余妄语。乃至非有如去非无如去涅槃。以异缘实为真实。是谓处。若凡夫人以戒盗为净。以邪缘求吉。堕地狱畜生饿鬼。受第八人身。是谓处。若一转轮圣王。若转轮圣王生于中国。若转轮圣王生尊贵家。若刹利大姓家。若婆罗门大姓家。若长者大姓家。若端正姝妙身相成就。若转轮圣王生多财宝金银珂贝珊瑚摩尼真珠琉璃象马车乘僮使谷帛仓库盈满。是谓处。若一如来无所著等正觉出世。若如来无所著等正觉生于中国。若如来无所著等正觉生尊贵家刹利大姓家婆罗门大姓家。端正姝妙身相成就。若如来无所著等正觉生多财宝家。有金银钱财玉贝象马车乘僮使谷帛仓库盈满。是谓处。若男子为转轮圣王。若男子为如来无所著等正觉。若男子为天帝释为魔王为梵王。是谓处。复次如来说。如此时地狱中住。如此时畜生中住。如此时饿鬼中住。如此时人中住。如此时天上住。是谓处。何谓因。若业因贪。若业因恚。若业因痴。若业因不贪。若业因不恚。若业因不痴。是谓因。复次色有此因此方便。受想行识有此因此方便。入初禅定。有此因此方便。入第二第三第四禅定。断恶法成就善法。是谓因。何谓报。若业受业五道中受报。地狱畜生饿鬼人天色受想行识是谓报。彼过去未来现在业受业处因报。如来如实知。如是如来过去未来现在受业处因报如实知。如实分别如实解。如是缘慧知见解射方便。是名过去未来现在业受业处因报智如来力。何谓如来力。如来此处由智力尊自在胜尊最上无胜善人大人。如来如此力成就。所欲处如所欲尽所欲。入定出定。是谓如来力。
舍利弗阿毗昙论卷第九下
非问分智品第四之三
　　何谓他众生他人根胜非胜智如来力。云何他众生他人。除诸佛世尊。若余众生。是名他众生他人。云何根。二十二根。眼根耳根鼻根舌根身根男根女根。命根乐根苦根喜根忧根舍根意根信根进根念根定根慧根未知欲知根知根已知根。是名根。云何非胜根。若根不善。是名非胜根。云何胜根。若根善。是名胜根。复次非胜根。若根非是圣。是名非胜根。复次胜根。若根圣。是名胜根。复次非胜根。若根圣软。是名非胜根。复次胜根。若根圣利。是名胜根。如来于他众生他人根胜非胜如实知。此众生利根软根善敬善解。恐后沉没如金刚。以不闻法便退。当有知法者。譬如优钵罗花池波头摩华池拘头摩华池分陀利华池。若优钵罗华波头摩华拘头摩华分陀利华。有优钵罗华钵头摩华拘头摩华分陀利华。从泥出未出水。有优钵罗华钵头罗华拘头摩华分陀利华。从泥出与水等。有优钵罗华钵头摩华拘头摩华分陀利华。已出水空中住不着水。如是如来他众生他人根胜非胜如实知。此众生利根软根善敬善解。恐后沉没如金刚。以不闻法便退。当有知法者。此众生若根成就有断母命。有断父命。有断阿罗汉声闻命。有破众僧。有于如来身恶心出血。此众生若根成就。有于是法外若求余尊胜。有求余受供养者。谓余沙门婆罗门能说正见。有赞叹余沙门婆罗门。此是一切智一切见。此众生若根成就。有于是法外。若有余沙门婆罗门。异缘实我世常余虚妄。乃至非有如去非无如去涅槃。比实余虚妄。谓异缘实为真实。此众生若根成就。有以戒盗为净邪缘求吉。堕地狱畜生饿鬼。受第八人身。此众生若根成就。有生刹利大姓家婆罗门大姓家居士大姓家。此众生若根成就。有生四天王三十三天焰天兜率天化乐天他化自在天。此众生若根成就。有生梵天梵辅天梵众天大梵天。此众生若根成就。生光天少光天无量光天光音天。此众生若根成就。生净天少净天无量净天遍净天。此众生若根成就。生实天少实天无量实天果实天。此众生若根成就。有生无想天。此众生若根成就。有生无胜天无热天善见天妙善见天阿迦腻吒天。此众生若根成就。有生空处天识处天不用处天非想非非想处天。此众生若根成就。有离欲恶不善法有觉有观。离生喜乐。成就初禅行。此众生若根成就。有灭觉观。内正信一心。无觉无观定生喜乐。成就二禅行。此众生若根成就。有离喜舍行念智身受乐。如诸圣人说舍念乐行。成就第三禅行。此众生若根成就。有断苦乐先灭忧喜。不苦不乐舍念清净。成就四禅行。此众生若根成就。有离一切色想灭嗔恚想。不思惟若干想。成就无边空处行。此众生若根成就。有离一切空处。成就无边识处行。此众生若根成就。有离一切识处。成就不用处行。此众生若根成就。有离一切不用处。成就非想非非想处行。此众生若根成就。有受无量若干神足能动大地。如以一为多以多为一。乃至梵天身得自在。此众生若根成就。有天耳清净过人闻二种声。人声非人声。此众生若根成就。有知他众生他人心。有欲心如实知有欲心。无欲心如实知无欲心。乃至知有胜心如实知有胜心。无胜心如实知无胜心。此众生若根成就。有忆念若干宿命。念一生二生三生。乃至成就此行。此众生若根成就。天眼清净过人。见众生生死好色恶色善道恶道卑胜。乃至如实知众生所造业。此众生若根成就。有上正决定得须陀洹果斯陀含果阿那含果得阿罗汉果。此众生若根成就。有力由有力自在成就行。此众生若根成就。无有断母命。乃至由力自在成就行。如来如此他众生他人根胜非胜。如实选择分别缘慧。知见解射方便。是名他众生他人根胜非胜智如来力。何谓如来力。彼如来此处由智力尊自在。力胜力最胜最上无过者。善人大人。如来此力成就。所欲处如所欲尽所欲。出定入定。是谓如来力。何谓他众生他人若干解智如来力。云何他众生他人。除诸佛世尊。若余众生。是名他众生他人。云何解。若心向彼心至彼。尊上彼解彼。是名解。如来他众生他人。如实知若干解。此众生有解卑有解胜。众生有解恶有解善有解生死。有解涅槃。众生有解色。有解声香味触法。众生有解刹利大姓婆罗门大姓居士大家。众生有解四大天王天三十三天焰天兜率天化乐天他化自在天。众生有解梵天梵辅天梵众天大梵天。众生有解光天少光天无量光天光音天。众生有解净天少净天无量净天遍净天。众生有解实天少实天无量实天果实天。众生有解无想天。众生有解无胜天无热天善见天妙善见天阿迦腻吒天。众生有解空处天识处天不用处天非想非非想处天。众生有解入初禅第二第三第四禅。众生有解入空处定识处定不用处定入非想非非想处定。众生有解神足证智。有解天耳证智。有解心择证智。有解忆念宿命证智。有解众生生死证智。众生有解上正决定得须陀洹果斯陀含果阿那含果阿罗汉果。众生有解由力尊自在。众生若能解见断母命。有断父命。有断阿罗汉声闻命。有破坏于僧。有于如来身恶心出血。众生若解有于是法外求余尊胜求堪受供养者。有赞余沙门婆罗门能说正见。赞余沙门婆罗门。此是一切智一切见。众生若能有于是法外有沙门婆罗门。异缘实我世常。此实余虚妄。乃至非有如去非无如去涅槃。此实余虚妄。众生若解有以戒盗为净。邪缘求吉。堕地狱畜生饿鬼。受第八人身。众生若解有生刹利大姓家婆罗门大姓家居士大家。众生若解生四天王天三十三天焰天兜率天化乐天他化自在天。众生若解有生梵天梵辅天梵众天大梵天。众生若解有生光天少光天无量光天光音天。众生若解有生净天少净天无量净天遍净天。众生若解有生实天少实天无量实天果实天。众生若解有生无想天。众生若解有生无胜天无热天善见天妙善见天阿迦腻吒天。众生若解有生空处天识处天不用处天非想非非想处天。众生若解有离欲恶不善法有觉有观离生喜乐成就初禅行。众生若解有灭觉观内净信一心无觉无观定生喜乐成就二禅行。众生若解有离喜舍行念知身受乐。如诸圣人解舍念乐行成就三禅行。众生若解有断苦乐先灭忧喜。不苦不乐舍念净成就四禅行。众生若解有离一切色想灭嗔恚想。不思惟若干想成就无边空处行。有离一切空处成就无边识处行。有离一切识处成就不用处行。有离一切不用处成就非想非非想处行。众生若解有获若干神足能动大地。以一为多以多为一。乃至梵天身自在。众生若解有天耳清净过人。闻二种声人非人声。众生若解有他众生他人知他众生心。有欲心如实知有欲心。无欲心如实知无欲心。乃至有胜心如实知有胜心。无胜心如实知无胜心。众生若解有忆念若干宿命。忆念一身二身三身。乃至此成就行。众生若解有天眼清净过人。见众生生死好色恶色善道恶道卑胜。乃至知众生如所造业。众生若解有上正决定得须陀洹果斯陀含果阿那含果阿罗汉果。众生若解由力尊自在。众生若解无有断母命。众生若解无有乃至由力尊自在。如是如来他众生他人若干解。如实选择分别缘慧。知见解射方便。是名他众生他人若干解智如来力。何谓如来力。如来此处由智力尊自在力胜力最胜最上无过者。善人大人。如来此力成就。所欲处如所欲尽所欲。出定入定。是谓如来力。
　　何谓若干界无量界及世智如来力。云何若干界。色界非色界。乃至十八界。如界品说。是名无量界。云何世。有二种世。众生世行世。云何众生世。众生谓五道中生地狱畜生饿鬼人天中。是名众生世。云何行世。行谓五受阴。色受阴受想行识受阴。是名行世。如来于此若干无量界世如实知。如是如来若干界无量界及世。如实选择分别缘慧知见解射方便。是名若干界无量界世智如来力。何谓如来力。如来此处智由力尊自在力胜力最胜最上无有过者。善人大人。如来成就此力。所欲处如所欲尽所欲。出定入定。是谓如来力。何谓至一切道智如来力。云何至一切道无有一众生一法一智一道能至一切道。唯有如来报法。得名至一切道。如来如实知至一切道。若成此道行。能牵至短命久命。若成此道行。能牵至多病少病。若成此道行。能牵至卑贱尊贵。若成此道行。能牵至丑陋姝妙。若成此道行。能牵至少贱多贱。若成此道行。牵至少威德多威德。若成此道行。牵至无智慧有智慧。若成此道行。能牵至刹利大姓婆罗门大姓居士大家。若成此道行。牵至四天王天三十三天焰天兜率天化乐天他化自在天。多修行此道。牵至于梵天梵辅天梵众天大梵天。多修行此道行。牵至于光天少光天无量光天光音天。多修行此道。牵至于净天少净天无量净天遍净天。多修行此道。牵至实天少实天无量实天果实天。多修行此道。牵至无想天。多修行此道。牵至无胜天无热天善见天妙善见天阿迦腻吒天。多修行此道。牵至空处天识处天不用处天非想非非想处天。多修行此道。能入初禅定二禅三禅四禅定。多修行此道。能入空处定识处不用处非想非非想处定。多修行此道。得神足证智。得天耳证智。得心择证智。得忆念宿命证智。得众生生死证智此道苦难解。此道苦速解。此道乐难解。此道乐速解。多修行此道。能上正决定。得须陀洹果斯陀含果阿那含果阿罗汉果。多修行道。得由力尊自在。众生若行。有断母命。有断父命。有断阿罗汉声闻命。有破众僧有于如来身恶心出血。众生有于是法外求余尊胜。有求余供养者。有求余沙门婆罗门能说正见者。有赞余沙门婆罗门言是一切智一切见众生。若行有于是法外求余沙门婆罗门。异缘实我世常。此实余虚妄。我世非常。此实余虚妄。乃至非有如去非无如去涅槃。此实余虚妄。谓异缘实为真实。众生若行有以戒盗为净。邪缘求吉。堕地狱畜生饿鬼。受第八人身。众生若行有生刹利大姓家婆罗门大姓家居士大家。众生若行有生四天王天三十三天焰天兜率天化乐天他化自在天。众生若行有生梵天梵辅天梵众天大梵天。有生光天少光天无量光天光音天。众生若行有生净天少净天无量净天遍净天。众生若行有生实天少实天无量实天果实天。有生无想天。此众生若行有生无胜天无热天善见天妙善见天阿迦腻吒天。众生若行有生空处天识处天不用处天非想非非想处天。众生若行有离欲恶不善法。有觉有观离生喜乐。成就初禅行。有灭觉观内净信一心。无觉无观定生喜乐。成就二禅行。有离喜舍行念知身受乐。如诸圣人解舍念乐行。成就三禅行。有断苦乐先灭忧喜。不苦不乐舍念净。成就四禅行。众生若行有离一切色想灭嗔恚想。不思惟若干想成就无边空处行。有离一切空处成就无边识处行。有离一切识处成就不用处行。众生若行有离一切不用处成就非想非非想处行。众生若行有受无量若干神足能动大地。以一为多以多为一。乃至梵天身得自在。有天耳清净过人闻二种声。人非人声。有知他众生他人心。有欲心如实知有欲心。无欲心如实知无欲心。乃至有胜心如实知有胜心。无胜心如实知无胜心。若忆念无量若干宿命。一生二生三生。乃至成就法行。若天眼清净过人。观众生生死好色恶色善欲恶欲卑胜。乃至知众生如所造业。众生若行有得上正决定。得须陀洹果斯陀含果阿那含果阿罗汉果。众生若行为得由力尊自在。众生若行无有断母命。乃至无有得由力尊自在。如是如来至一切处道。如实选择分别缘慧知见解射方便。是名至一切处道智如来力。何谓如来力。如来此处由智力尊自在力胜力最胜最上无过者。善人大人。如来此力成就。所欲处如所欲尽所欲。出定入定。是谓如来力。
　　何谓禅解脱定入定垢净起智如来力。云何禅。如比丘离欲恶不善法有觉有观离生喜乐。成就初禅行。灭觉观内净信一心。无觉无观定生喜乐。成就二禅行。离喜舍行念知身受乐。如诸圣人解舍念乐行。成就三禅行。断苦乐先灭忧喜。不苦不乐舍念净。成就四禅行。是名禅。云何解脱。色观色。初解脱。内无色想外观色二解脱。净解脱。三解脱。离一切色想。灭嗔恚想不思惟若干想。成就无边空处行。四解脱。离一切空处。成就无边识处行。五解脱。离一切识处。成就无所有处行。六解脱。离一切不用处。成就非想非非想处行。七解脱。离一切非想非非想处。成就灭受想行。八解脱。是名解脱。云何定。有觉有观定。无觉有观定。无觉无观定。空定无相定无愿定。是名定。云何入定。入想定无想定随想定不随想定不共色定共色定无胜定。一切入定。是名入定。云何垢。欲垢嗔恚垢愚痴垢烦恼垢障盖系缚恶行垢。及余垢法。若禅解脱定入定垢。不净不起不清不妙污染业无光明。是名垢。云何净。若欲尽嗔恚尽愚痴尽烦恼尽障盖系缚恶行尽。及余垢法尽。若禅解脱定入定无垢净。起清妙不污染业有光明。是名净。云何起。如初禅起心入二禅。如初禅起心入三禅。如初禅起心入四禅。如二禅起心入三禅。如二禅起心入四禅。如三禅起心入四禅。是名起。复次若净即是起。若起即是净。是谓净起。彼如来于禅解脱定入定垢净起如实知。如是如来于禅解脱定入定垢净起。选择分别缘慧知见解射方便。是名禅解脱定入定垢净起智如来力。何谓如来力。如来此处智力由尊自在力胜力最胜最上无过者。善人大人。如来此力成就。所欲处如所欲尽所欲。出定入定。是谓如来力。
　　何谓忆念宿命智证如来力。如来忆念自及他若干宿命。忆念若一生二生三生四生五生。若十二十三十四十五十百生。若千生。百千生无量百生无量千生。若劫成若劫坏。若劫成坏。若无量劫成。无量劫坏。无量劫成坏。我本在彼。如是名如是姓如是生。如是饮食如是命。如是命长短。如是受苦乐。从彼终生彼。从彼终生此。成就行。忆念若干宿命。如人从自聚落至他聚落。在彼聚落。若行若住若坐若语若默。从彼聚落至余聚落在彼聚落。若行若住若坐若语若默。从彼聚落至余聚落。若行若住若坐若语若默。此人后时来至自聚落。忆念前一切聚落不以为难。我从自聚落至他聚落。我在彼聚落。如是行如是住如是坐。如是语如是默。我从彼聚落至余聚落。我在彼聚落。如是行如是住如是坐。如是语如是默。我从彼聚落复至余聚落。如是行如是住如是坐。如是语如是默。我还至自聚落。如是如来忆念自及他无量若干宿命。忆念若一生二生三生。乃至此成就行。如是如来忆念宿命智证。如实选择分别缘慧知见解射方便。是名忆念宿命智证如来力。何谓如来力。如来此处由智力尊自在力胜力最胜最上无过者。善人大人。此如来力成就。所欲处如所欲尽所欲。出定入定。是谓如来力。何谓众生生死智证如来力。如是如来以天眼清净过人。见众生生死好色恶色善道恶道卑胜。知众生如所造业。众生身恶行口恶行意恶行。成就谤圣人邪见行。缘邪见业故。身坏命终堕恶道地狱畜生饿鬼。此众生身善行口善行意善行。成就不谤圣人正见行。缘正见业故。身坏命终生善道天上人中。如是天眼清净过人。见众生生死好色恶色善道恶道卑胜。知众生如所造业。如聚落城邑中有高台。清净眼人在台上住。见东方众生西方往来周旋。见西方众生东方往来周旋。见南方众生北方往来周旋。见北方众生南方往来周旋。自见台边人出入往反周旋。如是如来天眼清净过人。见众生生死好色恶色善道恶道卑胜。乃至知众生如所造业。如是如来众生生死智证。如实选择分别缘慧知见解射方便。是名众生生死智证如来力。何谓如来力。如来此处由智力尊自在力胜力最胜最上无过者。善人大人如来此力成就。所欲处如所欲尽所欲出定入定。是谓如来力。
　　何谓有漏尽智如来力。何谓有漏。七漏。见断漏。忍断漏。亲近断漏。远离断漏。调伏断漏。戒断漏。思惟断漏。是名漏。云何尽漏。若漏尽缘尽调伏缘调伏离正离舍吐断出。是名漏尽。如是如来身及他漏尽如实知如泉水清净不浊。若彼若有沙石螺蚌鼋龟鱼鳖于中游行。于泉水边。清净眼人。见彼明了。若沙石螺蚌鼋龟鱼鳖于中游行。彼人见此沙石螺蚌鼋龟鱼鳖于中游行。如是如来自及他漏尽如实知。如是如来漏尽智。如实选择分别缘慧知见解射方便。是名有漏尽智如来力。何谓如来力。此处由智力尊自在力胜力最胜最上无过者。善人大人如来此力成就。所欲处如所欲尽所欲出定入定。是谓如来力。此是如来十力。
　　云何十二智性。如世尊说。诸比丘。当说十二智性。谛听谛听。善受善思惟。我当说。比丘言如是。诸比丘至心听。世尊如是说。何等十二智。比丘。此苦圣谛。先未闻法。我生智生眼生觉生明生术生慧生解。诸比丘当知。此苦圣谛。先未闻法。生智生眼生觉生明生术生慧生解。比丘。我知此苦圣谛已。先未闻法。生智生眼生觉生明生术生慧生解。比丘。此集圣谛。先未闻法。我生智生眼生觉生明生术生慧生解。诸比丘当知。此集圣谛当断。先未闻法。生智生眼生觉生明生术生慧生解。比丘。我断此集圣谛已。先未闻法。生智生眼生觉生明生术生慧生解。比丘。此灭圣谛。先未闻法。我生智生眼生觉生明生术生慧生解。诸比丘。当证此灭圣谛。先未闻法。生智生眼生觉生明生术生慧生解。比丘。我证此灭圣谛已。先未闻法。生智生眼生觉生明生术生慧生解。比丘。此道圣谛。先未闻法。我生智生眼生觉生明生术生慧生解。诸比丘。当修此道圣谛。先未闻法。生智生眼生觉生明生术生慧生解。比丘。我修此道圣谛已。先未闻法。生智生眼生觉生明生术生慧生解。比丘。此四圣谛三分十二行。我若不如实知者。不得无上正觉。亦不说言得。比丘。此四圣谛三分十二行。我如实知故。今得无上正觉。亦说言得。是名十二智性。
　　云何四十四智性。如世尊说。比丘。我当说四十四智性。谛听谛听。善受善思惟。我当说。比丘言。如是世尊。诸比丘。至心听。世尊如是说。何等四十四智。如是比丘。知老死知老死集。知老死灭知老死灭道。生有取爱受触六入名色识。知行知行集。知行灭知行灭道。云何比丘知老死。云何老。谓诸众生。诸众中衰耗战掉面皱诸根熟命促行故是名老。云何死。谓诸众生。诸众生终没死尽除坏舍阴。此物变异离世。是名死。比丘。如是知老死。云何比丘知老死集。如比丘以生集知老死集。如是比丘知老死集。云何比丘知老死灭。如比丘以生灭知老死灭。如是比丘知老死灭。云何比丘知老死灭道。如比丘如实知八圣道。正见正觉正语正业正命正进正念正定。如是比丘知老死灭道。比丘若知老死知老死集。知老死灭知老死灭道。此是法智。比丘于现在智。明了常解以过去未来而取比类。如过去沙门婆罗门。已知老死。已知老死集。已知老死灭。已知老死灭道。彼一切已知。如我自知。如未来沙门婆罗门。当知老死苦。当知老死集。当知老死灭。当知老死灭道。彼一切当知如我自知。此是比智。比丘。若二智明了。谓法智比智。是谓比丘见解具足得堪忍得胜法得无畏。向此法调伏。知此法调伏。见此法调伏。学知学术流向法。于梵净行必能常住。于甘露门解射自在。云何比丘生有取爱受触六入名色识知行。云何行。三行。身行口行意行。是名行。如是比丘知行。云何比丘知行集。如比丘以无明集知行集。如是比丘知行集。云何比丘知行灭。如比丘以无明灭知行灭。如是比丘知行灭。云何比丘知行灭道。如比丘如实知八圣道。正见正觉正语正业正命正进正念正定。如是比丘知行灭道。比丘。如是知行知行集知行灭知行灭道。是谓法智。比丘。于现在智明了常解。以过去未来而取比类。如过去沙门婆罗门。已知行已知行集。已知行灭已知行灭道。彼一切已知如我自知。如未来沙门婆罗门。当知行当知行集。当知行灭。当知行灭道。若一切当知如我自知。是名比智。比丘。若二智明了。谓法智比智。是谓比丘见解具足得堪忍得胜法得无畏。向此法调伏。知此调伏。见此法调伏。学知学术成就流向法。于梵净行法必能常住。于甘露门解射自在。是名四十四智性。
　　云何七十七智性。如世尊说。诸比丘。我当说七十七智性。谛听谛听。善受善思惟。我当说。比丘言。如是世尊。诸比丘。至心听。世尊如是说。云何七十七智。无明缘行智。无无明无行智。如过去无明缘行智。无无明无行智。如未来无明缘行智。无无明无行智。若法住智。彼亦尽法变法离欲法灭法。乃至生缘老死智。无生无老死智。如过去生缘老死智。无生无老死智。未来生缘老死智。无生无老死智。若彼法住智。亦尽法变法离欲法灭法。是名七十七智性(智品竟)
舍利弗阿毗昙论卷第十
非问分缘品第五
　　善缘方便善缘解有缘方便。圣忍非智有缘方便。圣智非忍有缘方便。受问答因俱生法若因此有此。若无因无此。若此生有此生。若此灭有此灭。若无明缘行。乃至生缘老死。忧悲苦恼苦聚成就。如是纯苦具足。无明灭则行灭。乃至生灭则老死忧悲苦恼聚灭。如是苦聚灭。是缘方便成就。若彼于过去缘疑惑。我过去有。我非过去有。何姓过去有。何因过去有。若于未来缘疑惑。我未来有。乃至何因未来有。若彼因缘疑惑。我云何有。我云何非有。何因有何生处。此众生从何来去至何处。若于佛疑惑。是佛世尊非佛世尊。世尊善说法。世尊不善说法。世尊声闻众善趣。世尊声闻众不善趣。行常行无常。行苦行非苦行。我法非我法。寂静涅槃非寂静涅槃。有与无与。有施无施。有祀无祀。有善恶业果报。无善恶业果报。有今世无今世。有后世无后世。有父母无父母。有天无天。众生有化生。众生无化生。世有沙门婆罗门正趣正至。若今世后世自证知说。世无沙门婆罗门正趣正至。若今世后世自证知说。若于法疑惑心不决定。犹豫二心疑心不了。无量疑不尽非解脱。彼时无有。若有沙门婆罗门。异缘实我世常。此实余虚妄。乃至如去不如去。彼时亦无有。何况圣缘方便成就。终无此烦恼垢。
　　云何缘。如佛告诸比丘。我当说缘缘生法。云何缘。无明缘行。若诸佛出世若不出世。法住法界。住彼法界。如来正觉正解已。演说开示分别显现。说无明缘行乃至生缘老死。若如此法。如尔非不如尔。不异不异物。常法实法法住法定。如是缘是名缘。云何缘生法。老死无常。有为缘生尽法变异法。离欲法灭法。乃至无明无常有为缘生法尽法变异法。离欲法灭法。是名缘生法。云何缘方便。若彼缘若此缘生法。若见解射方便。是名缘方便。比丘。齐几名善缘方便。彼缘此缘生法。如实知如实见。齐是名善缘方便。云何无明。痴不善根。是名无明。云何无明缘行。无明缘福行非福行不动行。云何非福行。不善身行。不善口行。不善意行。云何不善身行。若人无慧无明不断。行杀盗淫。及余不善身行。是名不善身行。云何不善口行。若人无慧无明未断。行妄语两舌恶口绮语。及余不善口行。是名不善口行。云何不善意行。若人无慧无明未断。起贪欲嗔恚邪见。是名不善意行。此身口意不善行。名非福行无明缘现世行。云何福行。身善行口善行意善行。云何身善行。若人无慧无明未断。不杀盗淫。及余身善行。是名身善行。云何口善行。若人无慧无明未断。不妄语两舌恶口绮语。及余口善行。是名口善行。云何意善行。若人无慧无明未断。无贪无恚正见。是名意善行。此身口意善行。是名福行无明缘现世行。复次若人无慧无明未断。离欲恶不善法。有觉有观离生喜乐。成就初禅行。彼身业无教戒法入摄意识所知。口业无教戒法入摄意识所知。意业由意生受想思触思惟。如是身口意善行。是名福行无明缘现世行。复次若人无慧无明未断。灭觉观内信心。无觉无观定生喜乐。成就二禅行。彼身业无教戒法入摄意识所知。口业无教戒法入摄意识所知。意业由意生受想思触思惟。如是身口意业善行。是名福行无明缘现世行。复次若人无慧无明未断。离喜舍行念知身受乐。如诸圣人解舍念乐行。成就三禅行。彼身业无教戒法入摄意识所知。口业无教戒法入摄意识所知意业由意生受想思触思惟。如是身口意善行。是名福行无明缘现世行。复次若人无慧无明未断。断苦乐先灭忧喜。不苦不乐舍念净。成就四禅行。彼身业无教戒法入摄意识所知。口业无教戒法入摄意识所知。意业由意生受想思触思惟。如是身口意善行。是名福行无明缘现世行。是名福行。云何不动行。若人无慧无明未断。离一切色想。灭嗔恚想。不思惟若干想。成就无边空处行。彼身业无教戒法入摄意识所知。口业无教戒法入摄意识所知。意业由意生受想思触思惟。如是身口意善行。是名不动行无明缘现世行。复次若人无慧无明未断。离一切空处。成就无边识处行。彼身业无教戒法。入摄意识所知。口业无教戒法入摄意识所知。意业由意生受想思触思惟。如是身口意善行。是名不动行无明缘现世行。复次若人无慧无明未断。离一切识处。成就无所有处行。彼身业无教戒法。入摄意识所知。口业无教戒法。入摄意识所知。意业由意生受想思触思惟。如是身口意善行。是名不动行无明缘现世行。复次若人无慧无明未断。离一切无所有处。成就非有想非无想处行。彼身业无教戒法。入摄意识所知。口业无教戒法。入摄意识所知。意业由意生受想思触思惟。如是身口意善行。是名不动行无明缘现世行。是名不动行。复次若人无慧无明未断。作不善身口意行。作不善行故。身坏命终。堕地狱畜生饿鬼。以因绪缘故。堕地狱畜生饿鬼受五阴身。如是缘现世行受未来行。是名无明缘未来行。复次若人无慧无明未断。作有漏身善行。当受欲界生。作有漏口善行意善行。当受欲界生。作善行已身坏命终。若生人中欲界天上。以因绪缘故。人中欲界天上受五阴身。如是缘现世行受未来行。是名无明缘未来行。复次若人无慧无明未断。作有漏身善行。当受色界生。作有漏口善行意善行。当受色界生。作善行已身坏命终。生色界天上。以因绪缘故。色界天上受五阴身。如是缘现世行受未来行。是名无明缘未来行。复次若人无慧无明未断。作有漏身口意善行。当受无色界生。作善行已身坏命终生无色界天上。以因绪缘故。无色界天上受四阴身。如是缘现世行受未来行。是名无明缘未来行。如佛说。阿难。行有缘。如是阿难问已有答。行何缘。无明缘行。此是答。阿难。若无无明者有行不。世尊。无也。阿难。以因绪缘故行。若无明缘行。如向所说。以是故说。
　　云何行缘识。有缘共欲思生共欲识。如是缘现在行生现在识。名行缘现在识。有共嗔恚。有共愚痴。无共欲无共嗔恚无共愚痴。善不善有缘无记思。有生无记识。如是缘现在行生现在识。是名行缘现在识缘眼缘色生识。彼眼行色行若缘识。如是缘现在行生现在识。是为现在行缘现在识。耳鼻舌身缘意缘法生识。彼意行法行若缘识。如是缘现在行生现在识。是名现在行缘现在识。复次若人无慧无明未断。起不善身行不善口行不善意行。作不善行已。身坏命终。堕地狱畜生饿鬼。以因绪缘故。生地狱畜生饿鬼。初识以业。因绪集缘。生眼识乃至意识及后了识。如是缘现在行生未来识。是为行缘未来识。复次若人无慧无明未断。作有漏身善行。当受欲界生。作有漏口意善行。当受欲界生。作善行已身坏命终。若生人中。若生欲界天上。以因绪缘故。若生人中。若生欲界六天。初识以业。因绪集缘。生眼识乃至意识及后了识。如是缘现在行生未来识。是为行缘识。复次若人无慧无明未断。行有漏身善行。当受色界生。作有漏口意善行。当受色界生。作善行已身坏命终。生色界天上。以因绪缘故。色界天上受初识业。因绪集缘。生眼识乃至意识及后了识。如是缘现在行生未来识。是名行缘未来识。复次若人无慧无明未断。作有漏身善行。当受无色界生。作有漏口意善行。当受无色界生。作善行已身坏命终。生无色界天上。以因绪缘故。无色界天上受初识业。因绪集缘。生意界意识界及后了识。如是缘现在行生未来识。是名行缘未来识。复次若人无慧无明未断。作身口意恶行。作恶行已身坏命终。堕地狱畜生饿鬼。以因绪缘故。地狱畜生饿鬼有不善思共彼思识。如是缘未来行受未来识。是名行缘未来识。复次若人无慧无明未断。作有漏身善行。当受欲界生。作有漏口意善行。当受欲界生。作善行已身坏命终。若生人中生欲界天上。由因绪缘故。若人中欲界天上。有善思共彼思识。如是缘未来行受未来识。是名行缘未来识。复次若人无慧无明未断。作有漏身善行。当受色界生。作有漏口意善行。当受色界生。作善行已身坏命终。生色界天上。以因绪缘故。生色界天上。有思共思识。如是缘未来行生未来识。是名行缘未来识。复次若人无慧无明未断。作有漏身善行。当受无色界生。作有漏口意善行。当受无色界生。作善行已身坏命终。生无色界天上。以因绪缘故。无色界天上有不动思共彼思识。如是缘未来行生未来识。是名行缘未来识。复次若最后行未知而灭。若无间行灭已。识续余道生。彼行彼缘无间缘。若因识续余道生。彼行缘彼识因缘。若思行彼识续余道生。彼行缘彼识境界缘。若彼行识续余道生。彼行缘彼识依缘。若报行识续余道生。彼行缘彼识报缘。若起行识续余道生。彼行缘彼识起缘。若行相应识续余道生。彼行缘彼识异缘。若行增上识续余道生。彼行缘彼识增上缘。此最后识灭。初识续余道生。最后识灭已。初识即生。无有中间。喻如影移日续日移影续。影之与日无有中间。如是最后识灭。初识续余道生。后识灭已。即受初识。无有中间。若最初识。若最后识相应法。不至后识。喻如眼识灭已生耳识。耳识灭已生眼识。眼识相应法不至耳识。耳识相应法不至眼识。如是最后识最后识相应法。不至初识。初识相应法不至后识。后识灭已即生初识。谓此时过。谓此灭彼生。谓此终彼始。非彼命彼身。非异命异身。非常非断。非去非来非变。非无因非无作。非此作此受。非异作异受。知有去来。知有生死。知有业相续。知有说法。知有缘。无有从此至彼者。无有从彼至此者。何以故。业缘相续生。如佛说阿难。识有缘。如是阿难问已有答。识有何缘行缘。此是答。阿难。若无行者当有识不。世尊。无也。以是阿难。此因绪缘识若行缘识。如向所说。以此故说。
　　云何识缘名色。有缘共欲识生。有欲身业生。有欲口业生。有欲意业生。共有欲身业口业是谓色。共有欲意业。由意生受想思触思惟谓名。如是现在识生现在名色。是名识缘现在名色。共有嗔恚共有愚痴。无共欲无共嗔恚无共愚痴。善不善有缘无记识。无记身业口业意业。无记身业口业谓色。无记意业由意生受想思触思惟谓名。如是缘现在识生现在名色。是名现在识缘现在名色。复次若人无慧无明未断。作不善识。彼作不善识已。身坏命终堕地狱畜生饿鬼。以因绪缘故。生地狱畜生饿鬼名色。四大四大所造色。是色由意生受想思触思惟谓名。是名缘现在识生未来名色。是为识缘未来名色。复次若人无慧无明未断。作有漏善识。当受欲界生。作善识已。身坏命终若生人中。若生欲界天上。以因绪缘故。受人中若欲界天上名色。四大四大所造色。是色由意生受想思触思惟。是名如是缘现在识生未来名色。复次若人无慧无明未断。离欲恶不善法。有觉有观离生喜乐。成就初禅行彼喜乐。初禅尊上堪忍住喜乐。初禅尊上堪忍住已。识依乐取。彼身坏命终生色界天上。以因绪缘故。生色界天上名色。四大四大所造色。是色由意生受想思触思惟。是名如是缘现在识生未来名色。是名识缘未来名色。乃至复次若人无慧无明未断。离一切无所有处。成就非有想非无想处行喜乐。彼非有想非无想处尊上堪忍住喜乐。非有想非无想处尊上堪忍多住已。识依取乐多修行。身坏命终生非有想非无想处天上。以因绪缘故。生非想非非想处天上。名由意生受想思触思惟谓名。如是缘现在识生未来名是名识缘未来名。复次若人无慧无明未断。作不善身行不善口行不善意行。作不善行已。身坏命终生地狱畜生饿鬼。以因绪缘故。生地狱畜生饿鬼。初识共彼识名色。四大四大所造色。是色由意生受想思触思惟。是名如是缘未来识生未来名色。是名识缘未来名色。复次若人无慧无明未断。作有漏身口意善行。当受欲界生。作善行已。身坏命终若生人中欲界天上。以因绪缘故。生人中若欲界天上。初识共彼识名色。四大四大所造色。是色由意生受想思触思惟。谓名如是缘未来识生未来名色。是名识缘未来名色。复次若人无慧无明未断。作有漏身善行。当生色界。作有漏口善行意善行。当生色界。作善行已。身坏命终生色界天上。以因绪缘故生色界。初识共彼识名色。四大四大所造色。是色由意生受想思触思惟。是名如是缘未来识生未来名色。是名识缘未来名色。复次若人无慧无明未断。作有漏身善行。当生无色界。作有漏口善行意善行。当生无色界。作善行已。身坏命终生无色界天上。以因绪缘故。生无色界天上。初识共彼识名。由意生受想思触思惟。是名如是缘未来识生未来名。是名识缘未来名。如佛说。阿难。名色有缘。如是阿难问已有答。名色何缘。识缘名色此是答。阿难。识不入胎有名色生不。世尊。无也。阿难。识入胎不出有名色集不。世尊。无也。阿难。若婴儿识断坏非有。彼有名色增长广大不。世尊。无也。阿难。无一切识者。有名色不。世尊。无也。以是阿难以因绪缘名色。阿难。若识缘名色。如向所说。以是故说。
　　云何名色缘六入缘抟食。现在眼根润益增长。耳鼻舌身意根润益增长。抟食谓色。由意生受想思触思惟谓名。如是缘现在名色生现在六入。是名名色缘现在六入。缘衣服洗浴调身。现在眼根润益增长。耳鼻舌身意根润益增长。衣服洗浴调身抟食谓色。由意生受想思触思惟谓名。如是缘现在名色生现在六入。是名名色缘现在六入。缘喜处色。现在眼根润益增长。耳鼻舌身意根润益增长。喜处色谓色。由意生受想思触思惟谓名。如是色缘现在六入。复次若有比丘阿罗汉。诸漏已尽所作已办。舍于重担己利具足。有烦恼尽正解脱已。受胜业成就。彼现在眼根润益增长。耳鼻舌身意根润益增长。若实人身业口业谓色。意业由意生受想思触思惟谓名。如是缘现在名色生现在六入。是名名色缘现在六入。复次若有比丘大神足大威力。于自身起心化作余色身。一切支节诸根成就。现在润益增长。眼根耳鼻舌身意根润益增长。若实人身业口业谓色。若实人意业由意生受想思触思惟谓名。如是缘现在名色生现在六入。是名名色缘现在六入。复次若有比丘得神足心得自在命。行住若一劫若减一劫。彼现在眼根润益增长。耳鼻舌身意根润益增长。若实人身业口业谓色。若实人意业由意生受想思触思惟谓名。如是缘现在名色生现在六入。是名名色缘现在六入。复次若人无慧无明未断。作不善身口意行。不善身行口行谓色。不善意行由意生受想思触思惟谓名。作不善名色已。身坏命终生地狱畜生饿鬼。以因绪缘故。生地狱畜生饿鬼眼耳鼻舌身意根。如是缘现在名色生未来六入。是名名色缘未来六入。复次若人无慧无明未断。作有漏身善行。当受欲界生。作有漏口善行意善行。当受欲界生。身善行口善行谓色。意善行由意生受想思触思惟谓名。作善名色已。身坏命终若生人中欲界天上。以因绪缘故。生人中欲界天上。眼耳鼻舌身意根。如是缘现在名色生未来六入。是名名色缘未来六入。复次若人无慧无明未断。离欲恶不善法。有觉有观离生喜乐。成就初禅行。若行人身业口业谓色。若行人意业由意生受想思触思惟谓名。彼作善名色已。身坏命终生色界天上。以因绪缘故。生色界天上眼耳身意根。如是缘现在名色生未来六入。是名名色缘未来六入。复次若人无慧无明未断。灭觉观内净信心。无觉无观定生喜乐。成就二禅行。若行人身口业谓色。若行人意业由意生受想思触思惟谓名。彼作善名色已。身坏命终生色界天上。以因绪缘故。生色界天上眼耳身意根。如是缘现在名色生未来六入。是名名色缘未来入。复次若人无慧无明未断。离喜舍行念智身受乐。如诸圣人能舍念乐行。成就三禅行。若行人身业口业谓色。若行人意业由意生受想思触思惟谓名。彼作善名色已。以因绪缘生色界天上眼耳身意根。如是缘现在名色生未来入。是名名色缘未来入。复次若人无慧无明未断。断苦乐先灭忧喜。不苦不乐舍念净。成就四禅行。若行人身业口业谓色。若行人意业由意生受想思触思惟谓名。作善名色已。身坏命终生色界天上。由因绪缘故。生色界天上眼耳身意根。如是缘现在名色生未来入。是名名色缘未来入。复次若人无慧无明未断。如是思惟。想是我患是痈箭。无想是寂静妙。能成就无。想定行。若行人身业口业谓色。无想定谓名。彼作善名色已。身坏命终生无想天上。以因绪缘故。生无想天上身根。如是缘现在名色生未来入。是名名色缘未来入。复次若人依圣共觉。离欲恶不善法。有觉有观离生喜乐。成就初禅行。若实人身业口业谓色。若实人意业由意生受想思触思惟谓名。彼作善名色已。身坏命终生净居天上。以因绪缘故。生净居天上眼耳身意根。如是缘现在名色生未来入。是名名色缘未来入。复次若人依圣共觉。灭觉观内净信心。无觉无观依定生喜乐。成就二禅行。若实人身业口业谓色。若实人意业由意生受想思触思惟谓名。彼作善名色已。身坏命终生净居天上。以因绪缘故。得净居天上眼耳身意根。如是缘现在名色生未来入。是名名色缘未来入。复次若人依圣共觉。离喜舍行念知身受乐。如诸圣人能舍念乐行。成就三禅行。若实人身业口业谓色。若实人意业由意生受想思触思惟谓名。彼作善名色已。身坏命终生净居天上。以因绪缘得净居天上眼耳身意根。如是缘现在名色生未来入。是名名色缘未来入。复次若人依圣共觉。断苦乐先灭忧喜。不苦不乐舍念净。成就四禅行。若实人身业口业谓色。若实人意业由意生受想思触思惟谓名。彼作善名色已。身坏命终生净居天上。以因绪缘得净居天上眼耳身意根。如是缘现在名色生未来入。是名名色缘未来入。复次若人无慧无明未断离一切色想。灭嗔恚想。不思惟若干想。成就无边空处行。若行人身业口业谓色。若行人意业由意生受想思触思惟谓名。彼作善名色已。身坏命终生空处天上。以因绪缘得空处天上意根。如是缘现在名色生未来入。是名名色缘未来入。复次若人无慧无明未断。离一切空处。成就无边识处行。若行人身业口业谓色。若行人意业由意生受想思触思惟谓名。彼作善名色已。身坏命终生识处天上。以因绪缘得识处天上意根。如是缘现在名色生未来入。是名名色缘未来入。复次若人无慧无明未断。离一切识处。成就无所有处行。若行人身业口业谓色。若行人意业由意生受想思触思惟谓名。彼作善名色已。身坏命终生无所有处天上。以因绪缘得无所有处天上意根。如是缘现在名色生未来入。是名名色缘未来入。复次若人无慧无明未断。离一切无所有处。成就非有想非无想处行。若行人身业口业谓色。若行人意业由意生受想思触思惟谓名。彼作善名色已。身坏命终生非有想非无想处天上。以因绪缘得非有想非无想处天上意根。如是缘现在名色生未来入。是名名色缘未来入。复次若人无慧无明未断。作不善身口意行。作不善行已。身坏命终堕地狱畜生饿鬼。以因绪缘得地狱畜生饿鬼名色。四大四大所造色。由意生受想思触思惟谓名。名色增长。得地狱畜生饿鬼眼耳鼻舌身意根。如是缘未来名色生未来六入。是名名色缘未来六入。复次若人无慧无明未断。作有漏身善行。当受欲界生。作有漏口善行意善行。当受欲界生。作善行已。身坏命终若生人中若欲界天上。以因绪缘得人中欲界天上名色。四大四大所造色。由意生受想思触思惟谓名。名色增长。得人中若欲界天上眼耳鼻舌身意根。如是缘未来名色生未来六入。是名名色缘未来六入。复次若人无慧无明未断。作有漏身善行。当受色界生。作有漏口善行意善行。当受色界生作善行已。身坏命终生色界天上。以因绪缘得色界天上名色。四大四大所造谓色。由意生受想思触思惟谓名。名色增长。得色界天上眼耳身意根。如是缘未来名色生未来入。是名名色缘未来入。复次若人无慧无明未断。作有漏身善行。当受无色界生。作有漏口善行意善行。当受无色界生。作善行已。身坏命终生无色界天上。以因绪缘得无色界天上名。由意生受想思触思惟谓名。名增长得无色界天上意根。如是缘未来名色生未来入。是名名色缘未来入。如佛说。阿难。六入有缘。如是阿难问已有答。六入何缘。名色缘六入此是答。阿难。无一切名色者。有六入不。世尊。无也。如是阿难。以因绪缘六入。阿难。名色缘六入。如向所说。以是故说。
　　云何六入缘触。六入缘二触。身触心触。是名六入缘触。复次六入缘三触。乐触苦触不苦不乐触。是名六入缘触。复次六入缘三触。欲界系触色界系触无色界系触。是名六入缘触。复次六入缘五触五受根相应触。是名六入缘触复次六入缘六触。眼触耳鼻舌身意触。是名六入缘触。复次六入缘七触。眼识界相应触。耳鼻舌身意界意识界相应触。是名六入缘触。复次六入缘十八触。眼乐触苦触不苦不乐触。耳鼻舌身意乐触苦触不苦不乐触。是名六入缘触。如佛说。阿难。触有缘。如是阿难问已有答。触有何缘。六入缘触。此是答。阿难。若无六入者。有触不。世尊。无也。阿难。以因绪缘触。阿难。六入缘触。如向所说。以是故说。
　　云何触缘受。触缘二受。身受心受。是名触缘受。复次触缘三受。乐受苦受不苦不乐受。是名触缘受。乃至触缘十八受。如上说。是名触缘受。如佛说。阿难。受有缘。阿难问已有答。受有何缘。触缘受此是答。阿难。若无一切触者有受不。世尊。无也。阿难。以因绪缘受。阿难。触缘受如向所说。以是故说。
　　云何受缘爱。缘眼触乐受。生眼触乐受。彼触眼触乐受已。彼眼触乐受喜乐爱着堪忍住。是名受缘爱。复次缘眼触乐受。生眼触乐受。彼触眼触乐受已。于异眼触乐受悕望。若相似若胜妙。是名受缘爱。乐受彼触眼触乐受已。于眼触不苦不乐受悕望。是名受缘爱。复次缘眼触苦受。生眼触苦受。彼触眼触苦受已。于眼触乐受悕望。是名受缘爱。复次缘眼触苦受。生眼触苦受。若触眼触苦受已。悕望令我断坏无有。是名受缘爱。复次缘眼触苦受。生眼触苦受。若触眼触苦受已。于眼触不苦不乐受悕望。是名受缘爱。复次缘眼触不苦不乐受。生眼触不苦不乐受。彼触眼触不苦不乐受已。于眼触乐受喜乐爱着住。是名受缘爱。复次缘眼触不苦不乐受。生眼触不苦不乐受。若触眼触不苦不乐受已。于异眼触不苦不乐受。悕望若相似若胜妙。如是受缘爱。复次缘眼触不苦不乐受。生眼触不苦不乐受。若触眼触不苦不乐受已。于眼触乐受悕望。是名受缘爱。复次耳鼻舌身意。缘意触乐受。生意触乐受已。意触乐受喜乐爱着堪忍住。是名受缘爱。复次缘意触乐受喜乐爱着堪忍住。是名受缘爱。复次缘意触乐受。生意触乐受。若触意触乐受已。于异意触乐受。悕望若相似若胜妙。是名受缘爱。复次缘意触乐受。生意触乐受。彼触意触乐受已。于不苦不乐受悕望。是名受缘爱。复次缘意触苦受。生意触苦受。彼触意触苦受已。于意触乐受悕望。是名受缘爱。复次缘意触苦受。生意触苦受。彼触意触苦受已。悕望令我断坏无有。是名受缘爱。复次缘意触苦受。生意触苦受。彼触意触苦受已。于意触不苦不乐受悕望。是名受缘爱。复次缘意触不苦不乐受。生意触不苦不乐受。若意触不苦不乐受已。于意触不苦不乐受悕望堪忍住。是名受缘爱。复次缘意触不苦不乐受。生意触不苦不乐受。若受意触不苦不乐受已。于意触不苦不乐受。悕望若相似若胜妙。是名受缘爱。复次缘意触不苦不乐受。生意触不苦不乐受。若缘意触不苦不乐受已。于意触乐受悕望。是名受缘爱。如佛说。阿难。爱有缘。阿难问已有答。爱何缘受缘爱此是答。阿难。若无一切受者有爱不。世尊。无也。阿难。以因绪缘爱阿难受缘爱。如向所说。以是故说。
　　云何爱缘取。爱未断爱欲取见取戒取我取。是名爱缘取。云何欲取。除欲界爱初触。若余欲界爱广。是名欲取。云何见取。除戒取若余见取。云何戒取。戒道是名戒取。云何我取。除色无色界爱初触。若余色无色界爱广。是名我取。云何欲界取。除欲界爱初触见取戒取。若余欲界烦恼是名欲取。云何见取。六十二见及邪见。是名见取。云何戒取。戒净道净二俱净解脱无依尽苦边。若于彼堪忍欲爱。戒谓身口戒。道谓邪缘求吉。养发入水事火事日月。牛行鹿行狗行默行。求力行求大人行。种种苦行。及余求邪吉。是名道。若彼戒此道。求觅重求觅究竟求觅。齐是谓净。谓解脱。谓戒净。谓我解脱。谓圣。谓阿罗汉。谓般涅槃。若于彼欲重欲究竟欲堪忍。是名戒取。云何我取。除色无色界初触爱戒取见取。若余色无色界烦恼。是名我取。如佛说。阿难。取有何缘。如是阿难问已有答取由何缘。爱缘取此是答。阿难。若无一切爱者有取不。世尊。无也。阿难。以是因绪缘取。阿难。爱缘取如向所说。以是故说。
　　云何取缘有。欲取见取戒取我取缘未断。若作欲行色行无色行。有报身口意业。是名取缘有。复次取缘三有。欲有色有无色有。云何欲有。二种欲有。或欲有即业有。或欲有即生有。云何欲有即业有。欲行未竟未知未断。若作欲行有报身口意业。是名欲有即业有。云何欲有即生有。若作业成就已。欲界天上受五种我分身。色受想行识。是名欲有即生有。此谓受有。此谓报有。此谓复有。如是欲行业有。如是欲行生有。是名欲有。云何色有。二种色有。或色有即业有。或色有即生有。云何色有即业有。色行未竟未知未断。若作色行有报身口意业。是名色有即业有。云何色有即生有。若作业成就已。色界天上若受五种我分。色受想行识。是名色有即生有。此谓受有。此谓报有。此谓复有。如是色行业有。如是色行生有。是名色有云何无色有。二种无色有。或无色有即业有。或无色有即生有。云何无色有即业有。无色行未竟未知未断。若作无色行有报身口意业。名无色有即业有。云何无色有即生有。若作业成就已。无色界天上受四种我分身。受想行识。是名无色有即生有。此谓受有。此谓报有。此谓复有。如是无色行业有。如是无色行生有。是名无色有。如佛说。阿难。有有缘。如是阿难问已有答。有何缘。取缘有此是答。阿难。若无一切取者有有不。世尊。无也。阿难。以因绪缘。阿难。取缘有如向所说。以是故说。
　　云何有缘生。若诸众生众中生重生住胎出胎得生。阴具诸入众和合。是名生。如佛说。阿难。生有缘。阿难问已有答。生何缘。有缘生。此是答。阿难。若无一切有者有生不。世尊。无也。阿难。以因绪缘有缘生。如向所说。以是故说。云何生缘老死忧悲苦恼大苦聚。云何老。谓众生衰老战掉诸根熟念减行。故是名老。云何死。若诸众生终没死尽。时过阴坏舍身此阴变异众别离。是名死。
　　云何忧。众生触若干苦法。若忧重忧究竟忧。内热内心忧。是名忧。云何悲。忧缠逼迫忧煎具足忧恼心乱。穷叹啼哭追忆并语。或自扑乱语。是名悲。云何苦。若身觉苦。眼触苦受乃至身触苦受。是名苦。云何恼。若心觉苦。意触苦受。是名恼。云何大苦聚。若众苦若骂辱苦若心不定。是名大苦聚。如佛说。阿难。老死忧悲苦恼大苦聚有缘。阿难问已有答。老死忧悲苦恼大苦聚有何缘。生缘老死忧悲苦恼大苦聚。此是答。阿难。若无生有老死忧悲苦恼大苦聚不。世尊。无也。阿难。以因绪缘故。老死忧悲苦恼大苦聚。若生缘老死忧悲苦恼大苦聚。如上说。
　　云何如是纯苦聚集。谓七苦法。老死忧悲苦恼大苦聚。是名纯苦阴。复次十一苦法。无明行识名色六入触受爱取有生。是名纯苦阴。复次亦十八苦法。无明行识名色六入触受爱取有生老死忧悲苦恼大苦聚。是名纯苦阴。如是纯苦阴有集和合生俱生。生已俱生已。出俱出。出已俱出已得成就是谓纯苦阴集。云何无明灭则行灭。若无明生则行生。若无明灭则行灭。是谓无明灭则行灭。乃至若有生则有老死。若生灭则老死灭。是谓生灭则老死灭。云何纯苦阴灭。纯苦阴者。谓七苦法。老死忧悲苦恼大苦聚。是名纯苦阴。复次十一苦。是名纯苦阴。复次十八苦法。无明乃至大苦聚。是名纯苦阴。如是纯苦阴尽变异。寂静灭没。名纯苦阴灭。
舍利弗阿毗昙论卷第十一
非问分念处品第六
　　行一道。众生清净。远离忧悲。灭尽苦恼。得证涅槃。断除五盖。修四念处。何谓一道。独处闲静乐于精勤。不乐诸业。不乐非业。不行无义语。不乐无义语。不行睡眠。不乐睡眠。不行集语。不乐集语。不行依止。不乐依止。不行放逸。不乐放逸。不行亲近。不乐亲近。如是道生正生起正起触证。是名一道。复次独远离舍恶。远离不杂垢秽。离诸欲恶。如是道生正生起正起触证。是名一道。复次不共贪欲嗔恚愚痴烦恼。不共障碍覆盖系缚恶行。如是道生正生起正起触证。是名一道。复次独不放逸。精进念知修远离行。如是道生正生起正起触证。是名一道。复次独处闲静。亲近随坐。或旷野空处山谷崖窟。露处草坐处。在林薮冢间水侧远离聚落。如是道生正生起正起触证。是名一道。复次心独住正住正止一入定。是名一道。复次一向柔软调伏清净。是名一道。复次贪欲嗔恚愚痴烦恼障碍覆盖系缚恶行尽。是名一道。复次离欲寂静修正觉灭恶得涅槃。是名一道。何谓道一枝道。乃至十一枝道。是名道。是道是桥。是因是门。是根是起。是胜是绪是办。生正生起正起出正出。善法和合成就。是名道。
　　何谓众生清净。众生谓五道生也。为人天众生故。说亲近四念处修行多学。得戒清净心清净见清净。授记度疑清净知见道非道清净。趣道知见清净得知见清净。如见令不清净众生清净。令垢秽众生无垢秽。是谓众生清净。
　　何谓远离忧悲。云何忧。众生触若干苦法。若忧重忧。内燋热内心热。是名忧。云何悲。谓众生忧缠逼迫。忧箭具足。忧恼心乱。穷叹啼哭。追忆并语。或自堆扑。口出乱语。是名悲。四念处亲近修学远离忧悲。是名远离忧悲。何谓灭尽苦恼。苦谓若身觉苦。眼触苦受乃至身触苦受。是名苦。云何恼。若心觉苦。意触苦受。是名恼。四念处亲近修学苦恼灭。是谓灭苦恼。
　　何谓得涅槃。涅槃谓四沙门果。四念处亲近修学。得四沙门果。是谓得涅槃。
　　何谓断五盖。若灭五盖。是谓断五盖。何谓修四念处。谓内身观身行勤精进。应正智念除世间贪忧。外身观身行勤精进。应正智念除世间贪忧。内外身观身行勤精进。应正智念除世间贪忧。受心法亦如是。云何身观身行。身谓四大色身。父母因缘饮食长养。衣服调适涂油润身。无常破坏变异之法。是名身。复次名身。色身是名身。复次地身水火风身。是名身。复次象众马众车众步众。是名身。复次六识身六触身六受身六想身六思身六爱身六觉身六观身。是名身。云何内身观身行。若比丘一切内四大色身所摄法。若内一处四大色身所摄法。思惟无常知无常解无常受无常。如是不放逸观。得定心住正住。是名内身观身行。复次比丘。一切内身四大色身所摄法。若内一处四大色身所摄法。思惟苦患痈箭贪味病依缘坏法不定不满可坏苦空无我。思惟缘知缘解缘受缘。即无明缘行。乃至名色缘六入。乃至是名内身观身行。复次比丘。一切内身四大色身所摄法。若内一处四大色身所摄法。思惟灭知灭解灭受灭。即无明灭则行灭。乃至名色灭则六入灭。乃至是名内身观身行。复次比丘。行乐知行乐。乃至卧乐知卧乐。身住乐如实知。乃至是名内身观身行。复次比丘。去来屈申回转正知行。乃至眠觉语默正知行。乃至是名内身观身行。复次比丘。出息长知长。入息长知长。出息短知短。入息短知短。如旋师挽绳。绳长知长绳短知短。乃至是名内身观身行。复次比丘。从顶至足从足至顶。见诸不净。观身中有发毛爪齿薄皮厚皮。血肉筋脉脾肾心肺。大小秽藏便利涕唾脓血脂肪脑膜泪汗髓骨。如净眼人于二门仓观见诸谷。胡麻大豆小豆豍豆大麦小麦。如是比丘观身中。从顶至足从足至顶。具诸不净。乃至是名内身观身行。复次比丘。观身诸大此身中唯有地水火风大。如巧屠牛师屠牛师弟子屠牛为四分。若坐立行住但见四分。如是比丘。观此诸大。此身唯有地大水火风大。然此诸大但依水火生各相违。饮食长养羸劣无力。不坚无强念念不住。乃至是名内身观身行。复次比丘。观身食住食集。缘食得住无食无住。如火缘薪得燃无薪则灭。如是比丘。观身食住食集。缘食得住无食不住。如佛说。
　　观身所集苦　　一切皆缘食
　　若能除灭食　　则无是诸苦
　　如是知过患　　食是成就苦
　　比丘灭食已　　必定得涅槃
　　是名内身观身行。复次比丘。观身尽空俱空以念遍知解行。乃至是名内身观身行。复次比丘。观身是痈疮。此身有九疮津漏门。若所出津漏皆是不净。乃至如摩诃迦叶说。四大色身是衰耗相违津漏。乃至寿命短促。乃至是名内身观身行。及余诸行一切内四大色身所摄法。一处内四大色身所摄法。思惟得定心住正住。是名内身观身行。云何内。身身若受。谓若内缘生自性己分。是名内。云何观。谓如实人微观正觉缘观解。是名观。云何行。如是微观成就不违法护持行微行。是名行。云何勤精进。谓如实人若顺法多行精进。是名勤精进。复次若身心发起显出越度不退。是名勤精进。云何正智。谓如实人知见解射方便。是名正知。云何念。谓如实人忆念。微念缘念住不忘相续念不失不集。是名念。云何世间。有二种世间。众生世间行世间。五道受生。是名众生世间。五受阴。是名行世间。云何贪。贪不善根。是名贪。云何忧。意触苦受。是名忧。云何除。覆背解断吐出。是名除。
　　云何外身观身行。若比丘外一切四大色身摄法。若外一处四大色身摄法。思惟无常知无常解无常受无常。如是不放逸观。得定心住正住。是名外身观身行。复次比丘。一切外四大色身所摄法。若一处外四大色身所摄法。若观苦痛痈箭着味病依缘坏法不定不满可坏苦空无我。思惟缘知缘解缘受缘。即无明缘行。乃至名色缘六入。乃至是名外身观身行。复次比丘。外一切四大色身所摄法。外一处四大色身所摄法。思惟灭知灭解灭受灭。无明灭则行灭。乃至名色灭则六入灭。乃至是名外身观身行。及余诸行外一切四大色身所摄法。若外一处色身所摄法。思惟得定心住正住。是名外身观身行。云何外身。谓身非受非内非缘生非自性非己分。是名外。余义如上说。
　　云何内外身观身行。如比丘一切内外四大色身摄法。若一处内外四大色身摄法。观无常知无常解无常受无常。如是不放逸观。得定心住正住。是名内外身观身行。复次比丘。一切内外四大色身摄法。若一处内外四大色身摄法。若观苦痛痈箭着味病依缘坏法不定不满可坏苦空无我。思惟缘知缘解缘受缘。无明缘行乃至触缘受。乃至是名内外身观身行。复次比丘。一切内外四大色身摄法。若一处内外四大色身摄法。思惟灭知灭解灭受灭。无明灭则行灭。乃至名色灭则六入灭。乃至是名内外身观身行。复次比丘。若见死尸弃在冢间。若一日至三日。乃至是名内外身观身行。复次比丘。若见死尸弃在冢间。若一日至三日膖胀青瘀。乃至是名内外身观身行。复次比丘。若见死尸弃在冢间。若一日至三日。为乌鸟虎狼若干诸兽之所食啖。乃至是名内外身观身行。复次比丘。若见死尸骨节相连。青赤烂坏脓血不净臭秽可恶。乃至是名内外身观身行。复次比丘。若见死尸骨节相连。余血皮所覆筋脉未断。乃至是名内外身观身行。复次比丘。若见死尸骨节相连。血肉已离筋脉未断。乃至是名内外身观身行。复次比丘。若见死尸骨节已坏未离本处。乃至是名内外身观身行。复次比丘。若见死尸骨节断坏远离本处。脚胫膞脾臗脊胁肋手足肩臂项髑髅诸骨各自异处。乃至是名内外身观身行。复次比丘。若见死尸骨节久故色白如贝色青如鸽朽败碎坏。乃至是名内外身观身行。复次比丘。若见死尸在火聚上。烧发毛皮肤血肉筋脉骨髓。一切发毛乃至骨髓渐渐消尽。观此法不至东方南西北方四维上下处住。此法本无而生。已生还灭。乃至是名内外身观身行。及余一切诸行四大色身摄法。若一处内外四大色身摄法。思惟得定心住正住。是名内外身观身行。云何内外身若受若非受。是名内外身。余义如上说。比丘观身法缘起行。观身法缘灭行。比丘如是观身法缘起缘灭行。有身起内念。以智以明识不依身。无所依行不受于世。如是比丘。内身观身行勤精进正智正念。除世贪忧。外身内外身亦如是。
　　云何受观受行。受谓六受。眼触受乃至意触受。是名受。云何内受观受行。如比丘一切内受。若一处内受。思惟无常知无常解无常受无常。如是不放逸观。得定心住正住。是名内受观受行。复次比丘。一切内受若一处内受。思惟苦患痈箭味病依缘坏法不定不满可坏苦空无我。思惟缘知缘解缘。受缘即无明缘行。乃至触缘受。乃至是名内受观受行。复次比丘。若一切内受。若一处内受。思惟灭知灭解灭受灭。即无明灭则行灭。乃至触灭则受灭。乃至是名内受观受行。及余诸行一切内受一处内受。思惟得定心住正住。是名内受观受行。何谓内。受谓内。是内是缘是自性是己分。是名内。余义如上说。
　　云何比丘外受观受行。如比丘一切外受。若一处外受。思惟无常知无常解无常受无常如是不放逸观。得定心住正住。是名外受观受行。复次比丘。一切外受。若一处外受。思惟苦患痈箭味病依缘坏法不定不满可坏苦空无我。思惟缘知缘解缘受缘。无明缘行乃至触缘受。乃至是名外受观受行。复次比丘。一切外受。若一处外受。思惟灭知灭解灭受灭。即无明灭则行灭。乃至触灭则受灭。是名外受观受行。及余诸行一切外受。若一处外受。思惟得定心住正住。是名外受观受行。云何外。受行受非受。谓外非内非缘非自性非己分。是名外。余义如上说。
　　云何内外受观受行。如比丘一切内外受。若一处内外受。思惟无常知无常。解无常受无常。如是不放逸观。得定心住正住。是名内外受观受行。复次比丘。若一切内外受。若一处内外受。思惟苦患痈箭着味病依缘坏法不定不满可坏苦空无我。思惟缘知缘解缘受缘。即无明缘行乃至触缘受。乃至是名内外受观受行。复次比丘。一切内外受。若一处内外受。思惟灭知灭解灭受灭。即无明灭。乃至触灭则受灭。乃至是名内外受观受行。复次比丘。若受乐受知我乐受。苦受不苦不乐受亦如是。若受有染乐受。知我有染乐受。若受无染乐受。知我无染乐受。苦受不苦不乐受亦如是。是名内外受观受行。及余诸行。一切内外受。若一处内外受。思惟得定心住正住。是名内外受观受行。云何内外受。受若非受。是名内外。余义如上说。如是比丘。观受法缘起行。观受法缘灭行。如是比丘。观受法起灭行有受念内以智以明识不依受无所依行不受一切世。如是比丘。内受观受行勤精进正智正念。除世贪忧。外受内外受亦如是。
　　云何心观心行。云何心。若心意识六识身七识界。是名心。云何内心观心行。如比丘一切内心。若一处内心。思惟无常知无常解无常受无常。如是不放逸观。得定心住正住。是名内心观心行。复次一切内心。若一处内心。思惟苦患痈箭味病依缘坏法不定不满可坏苦空无我。思惟缘知缘解缘受缘。即无明缘行行缘识。乃至是名内心观心行。复次比丘。一切内心若一处内心思惟灭知灭解灭受灭。即无明灭则行灭。行灭则识灭。是名比丘内心观心行。及余法行一切内心。若一处内心。思惟得定心住正住。如是比丘内心观心行。云何内。心若心受谓内。是内是缘是自性是己分。是名内。余义如上说。
　　云何比丘外心观心行。如比丘一切外心。若一处外心。思惟无常知无常解无常受无常。如是不放逸观。得定心住正住。是名外心观心行。复次比丘。一切外心。若一处外心。思惟苦患痈箭味病依缘坏法不定不满可坏苦空无我。思惟缘知缘解缘受缘。即无明缘行行缘识。乃至是名外心观心行。复次比丘。一切外心。一处外心。思惟灭知灭解灭受灭。即无明灭则行灭。行灭则识灭。乃至是名外心观心行。及余心行一切外心。一处外心。思惟得定心住正住。是名外心观心行。云何外。心心非受谓外。非内非缘非自性非己分。是名外。余义如上说。
　　云何比丘。内外心观心行。如比丘一切内外心。一处内外心。思惟无常知无常解无常受无常。如是不放逸观。得定心住正住。是名内外心观心行。复次比丘。若一切内外心一处内外心。观苦患痈箭味病依缘坏法不定不满可坏苦空无我。思惟缘知缘解缘受缘。即无明缘行行缘识。乃至是名内外心观心行。复次比丘。一切内外心一处内外心。思惟灭知灭解灭受灭。即无明灭则行灭。行灭则识灭。乃至是名内外心观心行。复次比丘。有欲心如实知有欲心无欲心。如实知无欲心。乃至有胜心如实知有胜心。无胜心如实知无胜心。如是不放逸观。得定心住正住。是名内外心观心行。及余诸行一切内外心。若一处内外心。思惟得定心住正住。是名内外心观心行。云何内外心。心若受非受。余义如上说。如是比丘。观心法缘起行。如是缘灭心行。比丘缘起灭心行。有心起内念。以智以明识不依心。无所依行不受于世。如是比丘。内心观心行勤精进。正智正念除世贪忧。外心内外心亦如是。
　　云何法观法行。法谓除四大色身摄法受心。及余若色非色可见不可见有对无对圣非圣。是谓法。云何比丘内法观法行。若比丘除四大色身摄法受心。若余一切内法。若一处内法。思惟无常知无常解无常受无常。如是不放逸观。得定心住正住。是名内法观法行。复次比丘。除四大色身摄法受心。若余一切内法。若一处内法。思惟苦忧患痈箭味病依缘坏法不定不满可坏苦空无我。思惟缘知缘解缘受缘。即无明缘行。乃至生缘老死忧悲苦恼众苦聚集。乃至是名内法观法行。复次比丘。除四大色身摄法受心。及余一切内法。若一处内法。思惟灭知灭解灭受灭。即无明灭则行灭。乃至生灭则老死忧悲苦恼众苦聚灭乃至是名内法观法行。及余诸行。除四大色身所摄法受心。若一切内法若一处内法。思惟得定心住正住。是名内法观法行。云何内法。法受谓内。是内是缘是自性是己分。是名内。余义如上说。
　　云何比丘外法观法行。如比丘除四大色身摄法受心。若外一切法。若外一处法。如事思惟无常知无常解无常受无常。如是不放逸观。得定心住正住。是名外法观法行。复次比丘。除四大色身摄法受心。余外一切法。若一处外法。如事思惟苦恼痈箭味患依缘坏法不定不满可坏苦空无我。思惟缘知缘解缘受缘。即无明缘行。乃至生缘老死忧悲苦恼众苦聚集。乃至是名外法观法行。复次比丘。除四大色身摄法受心。及余外一切法。若一处外法。如事思惟灭知灭解灭受灭。即无明灭则行灭。乃至生灭则老死忧悲苦恼众苦聚集灭。乃至是名外法观法行。及余诸行。除四大色身摄法受心。余一切外法。若一处外法。如事思惟得定心住正住。是名外法观法行。云何外法。法非受谓外。非内非缘非自性非己分。是名外。余义如上说。
　　云何比丘。内外法观法行。如比丘除四大色身摄法受心。一切内外法。若一处内外法。如事思惟无常知无常解无常受无常。如是不放逸观。得定心住正住。是名内外法观法行。复次比丘。除四大色身摄法受心。余一切内外法。若一处内外法。如事思惟苦恼痈箭味患依缘坏缘法不定不满可坏苦空无我。思惟缘知缘解缘受缘。即无明缘行。乃至生缘老死忧悲苦恼众苦聚集。乃至是名内外法观法行。复次比丘。除四大色身摄法受心。及余一切内外法。若一处内外法。如事思惟灭知灭解灭受灭。即无明灭则行灭。乃至生灭则老死忧悲苦恼众苦聚集灭。乃至是名内外法观法行。复次比丘。我内有欲如实知我内有欲。我内无欲如实知我内无欲。如欲未生如实知欲未生。如欲当生如实知欲当生。如欲现生如实知当断。如欲断已如实知不复生。嗔恚愚痴睡眠掉悔疑亦如是。乃至是名内外法观法行。复次比丘。我内有眼识色欲恚。如实知我内有眼识色欲恚。我内无眼识色欲恚。如实知我内无眼识色欲恚。如眼识色未生欲恚。如实知未生。如眼识色未生欲恚。如实知当生。如眼识色现在生欲恚。如实知当断。如眼识色已断欲恚。如实知不复生。耳鼻舌身意亦如是。乃至是名内外法观法行。复次比丘。我内有念觉。如实知我内有念觉。我内无念觉。如实知我内无念觉。如念觉未生。如实知未生。如念觉未生。如实知当生。如念觉生已。如实知有具足。修余六觉亦如是。乃至是名内外法观法行。复次比丘。如实知苦苦集苦灭苦灭道。如实知漏漏集漏灭漏灭道。乃至是名内外法观法行。复次比丘。厌离一切行入甘露界。是寂静此胜。灭一切行。爱灭涅槃。乃至是名内外法观法行。及余诸行。除四大色身摄法受心。及余一切内外法。若一处内外法。如事思惟定心住正住。是名内外法观法行。云何内外法。法若受若不受。是名内外法。余义如上说。如是比丘。观法缘起法行。观法缘灭法行。如是比丘。观起灭法行。有法起内念。以智以明识不依法。无所依行不受于世。如是比丘。内法观法行勤精进。正智正念除世贪忧。外法内外法亦如是。如实修学四念处。当有是怖。于一切世常无我行。心不高不下亦无住处。若有我想众生想命想人想。无有是处。常应第一空行。若得此后心不作无益。不受不着色声香味触。于三世无碍。于欲界解脱。色界无色界解脱灭不复生。此是苦际。如春末月极盛热时无有云雾。少水在瓦器便速煎灭。如是比丘。若得后心不作无益。不受不着色声香味触。乃至灭不复生。此是名苦际。
　　如风吹猛焰　　灭时不移处
　　以觉扇名色　　尽亦无所至
　　如工锻热铁　　流星灭无象
　　陶冶渐归无　　求相信难得
　　如雨投海中　　本渧岂复存
　　解脱亦何有　　空故湛然乐
　　舍身离于想　　诸受无所觉
　　所行尽寂静　　识亦自然灭
非问分正勤品第七
　　问曰。几正勤。答曰四。何谓四。若比丘。恶不善法未生欲令不生。起欲自勉胜进摄心正断。恶不善法已生必当断。起欲自勉胜进摄心正断。善法未生欲令生。起欲自勉。胜进摄心正断。善法已生欲令住。具足修不忘增广。起欲自勉胜进摄心正断。云何恶法未生欲令不生。身口意恶行。是名恶不善法。复次十不善业道。是名恶不善法。复次不善根不善根相应。不善根所起非缘非受。是名恶不善法。复次贪欲嗔恚愚痴忿怒怨嫌妄嗔嫉妒悭惜谀谄欺伪匿恶无惭无愧自高诤讼强毅放逸我慢增上慢等。是名恶不善法。复次十邪法。是名恶不善法。如是恶不善法。未生未起未和合。令我不生不起不和合。是名恶不善法未生欲令不生。何谓起欲。若欲重欲欲作欲起欲显出欲越度欲得欲触欲证。是名起欲。何谓自勉。堪忍力厉未得欲得未解欲解未证欲证。是名自勉。何谓胜进。身心发起显出越度堪忍不退勤力修进。是名进。此进起正起正生触证。是名胜进。何谓摄心。心意识六识身七识界。是名心。是心摄正摄缘摄劝厉正劝勉。踊跃欢喜。是名摄心。何谓正。正因正思惟正方便。是名正。何谓断。舍恶法生善法清白法现世乐行。知见慧分别断漏尽一切苦际。是名断。恶不善法已生必当断。起欲自勉胜进摄心。正断亦如是说。但已生为异。何谓善法未生欲令生。身口意善行。是名善法。乃至何谓断。舍恶法生善法清白法现世乐行。知见慧分别断漏尽一切苦际。是名断。何谓善法生已欲令住。身口意行善。是名善法。乃至复次十正法正见乃至正智及余随正法。是名善法。如此善法生和合。令我住不失不忘。令我究竟。是名善法生已住。何谓具足。戒众未具足欲令具足。乃至解脱知见众未具足欲令具足。是名具足。何谓修。若善法亲近正亲近。依正依勤行修学。是名修。何谓不忘。欲令善法不失不夺相续念不忘。是名不忘。何谓增广。欲令善法增长广进。是名增广。乃至何谓断。舍恶法生善法清白法现世乐行。知见慧分别断诸漏尽一切苦际。是谓断。
非问分神足品第八
　　问曰。几神足。答曰四。谓欲定断行成就修神足精进定心定慧定断行成就修神足。
　　云何欲。谓欲重欲作。欲发起欲显出欲越度。欲得欲触。欲解欲证是名欲。
　　云何定。若心住正住。是名定。如是欲如是定。是名欲定。复次贵欲向欲。依欲趣欲增上欲。以欲为主得定。心住正住。是名欲定。复次善欲发起得定。心住正住。不善欲发起得定。心住正住。无记欲发起得定。心住正住。是名欲定。复次不欲行善。即自思惟。此非我所善。非所好非所应非所行非我行时。我何故不欲行善。便以欲为尊上得定。心住正住。是名欲定。复次欲行善法。即自思惟。是我所善。是所好是所应。是所行是我行时。我欲行善。以欲为尊上得定。心住正住。是名欲定。复次善欲不生。善欲不生已不善欲生。共贪欲嗔恚愚痴行。即自思惟。此非我所善。非所好非所应非所行非我行时。我何故不欲行善。乃共贪欲嗔恚愚痴行。尊上善欲得定。心住正住。是名欲定。复次不善欲不生。不善欲不生已善欲生。不共贪欲嗔恚愚痴行。即自思惟。是我所善是所好是所应是所行。是我行时。我欲行善。不共贪欲嗔恚愚痴行。以善欲为尊上得定。心住正住。是名欲定。
　　云何断。以善法引心引正引调正调止正止不失不移。是名断。复次身心发起显出越度堪忍勤力进不退。是名断。复次修四正断。是名断。复次舍恶不善法生善法现世乐行。知见慧分别。断诸漏尽一切苦际。是名断。
　　云何断行。悦喜信舍念正智。是名断行。复次欲定断行成就修神足。除欲精进心慧。余所随法受想思触思惟觉观。解脱顺信悦喜心随信不放逸念心舍除身进。及余所随色。是名断行。
　　云何成就。欲定断及断行共起正共起受正受生正生具足。是名成就。
　　云何修。此欲定断行成就神足。亲近正亲近依正依勤行修学。是谓修。
　　云何神。如意通如意化如意自在作种种变。是名神。复次如比丘有大神力。能无量变化震动大地。以一为多以多为一。若近物远物。若墙壁高山。彻过无碍如行虚空。结跏趺坐。陵虚如鸟入出地中如出没水。履水如地。身出烟焰如大火聚。日月威德以手扪摸乃至梵天身得自在。是名神。
　　何谓足。如欲定断行。是足是齐是因是门是用是道是至是缘是绪是势。神生正生起正起。出正出如意正如意。是谓足。
　　若比丘。欲定断行成就修神足。令我欲不高不下不没不散。前后常想行。前如后后如前。昼如夜夜如昼。其心开悟无有覆盖。修行明了以身定心。以心定身。乐想轻想举身行。云何下欲。若欲共懈怠相应。不勤进不自勉。废善退法。是名下欲。云何懈怠。窳堕[夢-夕+登]懵于善法废退。是名懈怠。若欲共懈怠相应。不勤进不自勉废退善法。是名下欲。
　　云何高欲。若欲共掉相应。不共寂静相应。成就乱行。是名高欲。云何掉。若心乱不寂静。是名掉。若欲共掉相应。不共寂静相应。成就乱行。是名高欲。
　　云何没欲。若欲共睡眠相应。不共灭念慧。不成就不别善法。是名没欲。云何睡眠。烦恼未断。身不乐不调不轻不软不除。是名睡。云何眠。烦恼未断。心[夢-夕+登]懵覆蔽。是名眠。若欲共睡眠相应。灭念不相应。慧不成就。不别善法。是名没欲。
　　云何散欲。起欲染共欲染相应。多欲见净不观过患。于外五欲心散。着色声香味触。是名散欲。云何欲染。若欲欲欲腻欲爱欲喜欲支欲网欲忍欲得欲集欲悕望。是名欲染。若欲向欲染共欲染欲染相应。多欲见净不观过患。于外五欲心散。着色声香味触是名散欲。云何前后常想行。若比丘。且行如事思惟入善法。出世间入涅槃。离欲定相。应且行已。日中行。日中行已晡行。晡行已上经行。上经行已下经行。下经行已入室。入室已初夜行。初夜行已后夜行。后夜行已如事思惟入善法。出世间入涅槃。离欲定相应。是名前后常想行。
　　云何前如后后如前。如比丘。如事根力觉禅解脱定入定前行。如事根力觉禅解脱定入定后行。如事根力觉禅解脱定入定后行。已如事根力觉禅解脱定入定前后行是谓前如后后如前。
　　云何昼如夜夜如昼。如比丘。若取明想善受昼想。后如昼思惟明想。夜亦如是。如夜昼亦如是。是名昼如夜夜如昼。
　　云何其心开悟无有覆盖。若贪欲嗔恚愚痴垢。烦恼垢。障碍覆盖系缚。不善行垢。是障碍心。不开心。覆盖心。是蔽心。是起向缚不净心。是不白不明了心。是名覆盖心。若心无贪欲嗔恚愚痴垢。乃至明了心。是谓其心开悟无有覆盖。
　　云何修有明心。若比丘。修共慧光明心。修有明心。修共明想心。修有明心。云何共慧光明心。若三慧照明。谓闻思修慧是名共慧光明心。若亲近正亲近勤行修学。是谓修共慧光明心修有明心。云何共明想心。若比丘取诸明相。若火光日月光珠光星宿光。取诸光明相已。若树下露处思惟光明。知光明解光明受光明。如实人若想忆想知想。是名光明想心。若共想生共住共灭。是名共明想心。若亲近正亲近勤行修学。是名修共明想心修有明心。复次比丘。若于树下露处。以清净心遍解行有明心胜。如实人若想忆想知想。是名明想心。若共想生共住共灭。是名共明想心。若亲近正亲近勤行修学。是名修共明想心修有明心。复次比丘。若一树下若二若三乃至十树。以清净心遍解行有明心胜。乃至是名修共明想心修有明心。复次比丘。若于一园以清净心遍解行。乃至是名修共明想心修有明心。复次比丘。于一园若二若三乃至十园。以清净心遍解行乃至。是名修共明想心修有明心。复次比丘。一聚落若二若三乃至十聚落。以清净心遍解行乃至。是名修共明想心修有明心。复次比丘乃至水陆周匝。以清净心遍解行。乃至是名修共明想心修有明心。
　　云何以身定心以心定身。若比丘以心身上正上举正举。如人持钵。乞食以络盛钵。盛正盛举正举。如是比丘以心身上正上举正举。云何比丘。以身定心。若比丘思惟身无常知无常解无常受无常。如是不放逸观。得定心住正住身乐身调身轻身软身除。是名以身定心。复次比丘。身苦恼痈箭味患依缘。坏法不定不满可坏苦空无我。思惟缘知缘解缘受缘。即无明缘行。乃至名色缘六入。如是不放逸观得定心住正住。身乐身调身轻身软身除。是名以身定心。复次比丘。思惟身灭知灭解灭受灭。即无明灭则行灭。乃至名色灭则六入灭。如是不放逸观得定。心住正住。身乐身调身轻身软身除。是名以身定心。复次比丘。行知行乐。住知住乐。坐知坐乐。取知取乐。如是身住乐如实知住乐。如是不放逸观得定。心住正住。身乐身调身轻身软身除。是名以身定心。乃至复次比丘。若见死尸在火聚上烧。发毛皮肤血肉筋脉骨髓渐渐消尽。观此法不至东西南北四维上下。不至余处住。此法本无而生。已有还灭。观身如是法不放逸观得定。心住正住。得身乐身调身轻身软身除。是名以身定心(此章乃有三十四科复次释以身定心不异一支道说故略之)
　　云何比丘以心定身。如比丘思惟心无常。知心无常解心无常受心无常。如是不放逸观得定。心住正住。得心乐心调心轻心软心除。是名以心定身。复次比丘。观心苦恼痈箭味患依缘坏法不定不足可坏苦空无我。思惟缘知缘解缘受缘即无明缘行行缘识。如是不放逸观得定。心住正住。得心乐心调心轻心软心除。是名以心定身。复次比丘。思惟心灭知灭解灭受灭。即无明灭则行灭。行灭则识灭。如是不放逸观得定。心住正住。得心乐心调心轻心软心除是名以心定身。复次比丘。有欲心如实知有欲心。无欲心如实知无欲心。乃至有胜心无胜心如实知。如是不放逸观得定。心住正住。得心乐心调心轻心软心除。是名以心定身。
　　云何乐想忆想上身行。云何乐想。若比丘离欲恶不善法。有觉有观离生喜乐。成就初禅行。若身离生喜乐。津液遍满。此身尽离生喜乐。津液遍满无有减少。如善澡浴师善澡浴师弟子。以细澡豆盛着器中。以水洒已调适作抟。抟此抟津液遍满。不干不湿内外和润。如是比丘。身离生喜乐津液遍满。此身尽离生喜乐。津液遍满无有减少。如实人若想忆想知想。是名乐想。此想身微受正微受。缘微受。以何身受意身受。是名乐想上身行。复次比丘。灭觉观内净信心。无觉无观定生喜乐。成就二禅行。若此身定生喜乐津液遍满。身尽定生喜乐。津液遍满。无有减少。如大陂湖以山围绕。水从底涌出。水不从东西南北方来。陂水自从底涌而出。此陂津液遍满无有减少。如是比丘。此身定生喜乐津液遍满。此身尽定生喜乐。津液遍满无有减少。如实人若想忆想。是名乐想。此想身微受正微受缘微受。以何身受。意身受。是谓乐想上身行。复次比丘。离喜乐舍行念正智身受乐。如诸圣人解舍念乐行。成就三禅行。若此身无喜乐津液遍满。此身无喜乐尽。津液遍满无有减少。如优钵罗池波头摩池拘牟头池分陀利池。若优钵罗花乃至分陀利花。从泥涌出。未能出水。此花若根若头。水津液遍满。从根至头从头至根。津液遍满无有减少。如是比丘。若此身无喜乐。津液遍满。此身尽津液遍满。无有减少。如实人若想忆想知想。是名乐想。若想身微受正微受缘微受。以何身受意身受。是名乐想上身行。复次比丘。断苦乐先灭忧喜不苦不乐舍念净。成就四禅行。若此身以清净心遍解行。此身清净无不遍处。如男子女人。着白净衣。上下具足。从头至足。从足至头。无不覆处。如比丘。若此身以清净心遍解行。此身清净。无不遍处。如实人若想忆想知想。是名乐想。此想身微受正微受缘微受。以何身受意身受。是名乐想上身行。
　　云何轻想。若比丘思惟身轻知轻解轻受轻。如兜罗绵轻。如劫钵轻。布着平地。微风来吹。便得离地。如是比丘。思惟身轻知轻解轻受轻。如是不放逸观得定。心住正住。即得定已。离地四寸上行。如实人若想忆想知想。是名轻想。此想身微受正微受缘微受。以何身受以意身受。是名轻想上身行。若比丘此定亲近多修学。若离地一尺上行。若二尺上行。如实人若想忆想知想。是名轻想。此想身微受正微受缘微受。以何身受意身受是谓轻想上身行。若比丘若此定亲近多修学。离地半人身上行。若一人身二人身。乃至七人身上行。如实人若想忆想知想。是名轻想。若此想身微受正微受缘微受。以何身受意身受。是谓轻想上身行。若比丘此定亲近多修学。若离地半多罗树上行。若一多罗树乃至七多罗上行。如实人若想忆想知想。是名轻想。此想身微受正微受缘微受。以何身受意身受。是谓轻想上身行。若比丘此定亲近多修学。如意所欲。离地上行。无有限量。近远尽能住至。如实人若想忆想知想。是名轻想。若此想身微受正微受缘微受。以何身受意身受。是谓轻想上身行。
　　若比丘彼乐想轻想亲近正亲近多修学。欲令我心调伏寂静由力自在。如意所欲。成就种种神足。若彼乐想轻想亲近正亲近多修学已。心调寂静。由力自在。如意所欲。得成就种种神足。彼受种种无量神足。能动大地。以一为多。以多为一。若近若远。高出墙壁。彻过无碍。如行虚空。结加趺坐。游空如鸟。于地出没。犹出入水。履水如地。身出烟焰。如大火聚。日月有大威德。手能扪摸。乃至梵天。身得自在。如定品广说。是名欲定断行成就修神足。精进定心定慧定断行。成就修神足。亦如是广说。
舍利弗阿毗昙论卷第十二
非问分禅品第九
　　因缘具足。则能得定。因缘不具。不能得定修定有如此因缘。谓比丘爱护解脱戒。成就威仪行。已行处。爱护微戒惧如金刚。受持于戒。断邪命。行正命。善知识。善亲厚。善众。摄诸根门。饮食知足。勤行精进。初不睡眠。离障碍法。如此比丘。知断五盖心垢损智慧法。离欲恶不善法有觉有观。离生喜乐。成就初禅行。乃至断苦乐先灭忧喜不苦不乐舍念净。成就第四禅行。云何爱护解脱戒。若随顺戒。不行放逸。以戒为门为足为因。能生善法。具足成就。以此戒故。名为持戒。以此顺不放逸名持戒。护持威仪行。是谓爱护解脱戒。
　　云何成就威仪行。一切身不善行。一切口不善行。一切意不善行。是名非威仪行。身一切善行。口一切善行。意一切善行。是名成就威仪行。复次恭敬和尚及和尚同学。恭敬阿阇梨及阿阇梨同学。恭敬上下坐。是名威仪行。云何已行处。有六非已行处。若淫女处。寡妇处。大童女处。不能男处。比丘尼处。沽酒处。是名六非已行处。又如佛说比丘莫至他国非已行处。若至他国非已行处。魔得其便。比丘何谓他国非已行处。谓五欲也。是名至五欲非已行处。云何已行处。若彼非威仪行。此非已行处。舍离正舍离缘舍离。不亲近。正不亲近。缘不亲近。是名已行处。又如佛说。行于自国已行处。若比丘自国已行处。魔不得便。比丘何谓自国已行处。谓四念处也。是自国已行处。若以此威仪行。起正起受正受。是谓威仪已行成就。
　　云何爱护微戒惧如金刚。若微细戒。若念作起意作欲和合作。若于彼多起恐畏相令我莫犯。是谓惧微戒如金刚。
　　何谓受持于戒。若比丘不离一切戒。常持一切戒。常住一切戒。亲近于戒。持戒不瑕。不秽不垢。不懈不缺。受持一切戒。是谓受持于戒。
　　云何舍邪命行正命。云何邪命。若沙门婆罗门。邪命自活。谓谀谄诈称。占相吉凶。为他使命现相激动以利求利。以此非法。得衣钵医药卧具所须受用食啖。以此系染贪着陵篾他人。堪忍非法。不见过患。不知出世。若比丘离如是等邪命。如法得衣钵医药卧具所须受用食啖。不以此系染贪着不陵篾他人。不堪忍非法深见过患。知出世。是谓断邪命行正命。
　　云何善知识。谓沙门婆罗门。持戒贤善。断贡高放逸。忍辱成就。自调自灭。自入涅槃。欲离欲欲尽。乃至欲离痴痴尽。应染处不染。乃至应痴处不痴。应止处不止。应受处不受。身口意业清净。正命清净。行信惭愧。多闻精进。念慧修行。八道具足。戒定慧解脱解脱知见。衣食知足。是谓善知。何谓识。若识善识知共行慈重行慈究竟行慈常敬不离。是名善知识。云何善亲厚。凡夫持戒人。是凡夫持戒人善亲厚。坚信人。是坚信人善亲厚。坚法人是坚法人善亲厚。乃至阿罗汉。是阿罗汉善亲厚。如是等自共亲厚。是名亲厚。若善知识若善亲厚随顺不离相亲近。是谓善知识善亲厚。
　　云何善众。若依持戒人学持戒。心向彼。尊上彼。倾向彼。解彼。若依定人学定。乃至彼解脱知见人。学解脱知见。心向彼。尊上彼。倾向彼。解彼。是谓善众。
　　云何摄诸根门。若比丘。眼见色不取色相。能起眼根者。摄令不放逸。断恶不善法及悕望世。爱顺持戒。守护眼根得眼根戒。乃至意识法不取法相。能起意根者。摄令不放逸。断恶不善法及悕望世。爱顺持戒守护意根。如此六触入。护微念解射念善成就行。见欲过患常自护意。是谓摄诸根门。
　　云何饮食知足。知量而食。不掉。不生贡高。不为养身。不为严饰身。唯欲安身。不起嗔恚。欲修梵行。断故受。不生新受。为活命故。舍憎爱金刚。常处中行。不求利。勤力乐行。如人患疮以药涂之为欲令愈。比丘亦尔。知量而食。不起掉。不生贡高。乃至不求利勤力乐行。
　　云何掉食。若作是念。我食此食已。当作身口意掉。是名掉食。
　　云何贡高食。若作是念。我食此食已。当增长放逸。是名贡高食。
　　云何养身食。若作是念。我食此食已。当益于身。是名养身食。
　　云何严饰身食。若作是念。我食此食。当端正姝好妙相成就。是名严饰身食。若比丘不作是念。我食此食。当作身口意掉。当作贡高。当养身。当严饰身。是谓不掉食不贡高不养身不严身食。
　　云何但欲令身住。应作是念。我食此食。但欲令身住。不终不没。是名但欲令身住。
　　云何不起嗔恚。若饥。缘饥故。生身心苦受。若食过度。缘过度故。生身心苦受。若比丘。知足而食。善思量食。则嗔恚灭。不生不起。是名不起嗔恚。
　　云何欲修梵行。梵行谓八圣道也。应作是念。我食此食已。能修梵行。令梵行久住。为尽苦际。是名欲修梵行。
　　云何断故受不生新受。若饥缘饥故。生身心苦受。是名故受。何谓新受。若食过度缘过度故。生身心苦受。是名新受。若比丘。知足而食。善思量食。是名断故受不生新受。
　　云何为活命故食。应作是念。我食此食。为住命根护持戒行故。是名为活命故食。
　　云何舍憎爱金刚。若饥缘饥故。生爱烦恼金刚。忆念我憎如是饮食。若食过量缘过量故。生憎烦恼金刚。我不忆念如是过度饮食。若比丘。知足善思量食。舍离憎爱烦恼金刚。是名舍离憎爱金刚。
　　云何不求利。若不以粗食为足。多食嗜味贪味勤求悕望饮食。是名求利。若比丘。以粗食为足。量食嗜味不贪味不勤求不悕望饮食。是名不求利。
　　云何勤力。若作是念。我食此食。欲身勤进自勉。是谓勤力。
　　云何乐行。若饥缘饥故。生身心苦受。若食过度缘过度故。生身心苦受。是名不乐。若比丘知足。善思量食。无有不乐。是名乐行。
　　云何勤精进不睡眠。若比丘。于昼或结加趺坐思惟。或经行心离障碍法。初夜若经行。若思惟心离障碍法。中夜右胁着床累脚而眠。思惟起觉想。后夜若思惟经行心离障碍法。是名勤精进不睡眠。
　　云何离障碍法。障碍法谓五盖也。如佛说五盖。是心烦恼损智慧法。又如佛次说。若在家出家人。有五盖覆心。若自知义。若知他义。若知自他义。若过人法。若离欲知见增进。若知若见。无有是处。五盖遮碍善法。缠缚污染。生起结使。故名障碍。若修行清净去障碍法清白明了。是名离障碍法。
　　云何断五盖。离灭没除。是谓断五盖。何谓心垢。五盖是心烦恼垢腻不明。是名心垢。
　　云何损智慧法。五盖覆心。慧力羸劣。是名损智慧法。
　　云何离欲恶不善法。欲谓五欲。复次尘非欲圣法中谓是求那。若忆想染着此是欲。如佛说。
　　种种色非欲　　众生想欲染
　　世间色常住　　健者离欲染
　　若此五欲中。贪重贪堪忍系着。是名欲。云何恶不善法。身口意恶行。是名恶不善法。复次十不善业道。是名恶不善法。复次不善根相应法。不善根所起无缘非受法。是名恶不善法。复次贪欲嗔恚愚痴忿怒怨嫌妄语嫉妒悭惜谀谄欺伪匿恶无惭无愧贡高诤讼及我慢等。是名恶不善法。复次邪见邪觉邪语邪业邪命邪进邪念邪定邪解脱邪智及余随邪法。是名恶不善法。如是欲恶不善法。若远离不近不杂纯净别处。是名离欲恶不善法。云何有觉有观。若行觉观。是谓有觉有观。云何离生喜乐。若离欲恶不善法生喜乐。是名离生喜乐。云何成就初禅行。初禅有五支。觉观喜乐一心。云何觉。重觉究竟觉诸所忆念法明来至思惟心。是名觉。云何观。心行顺行微行津液微观心微转。是名观。云何喜。欢喜踊跃。是名喜。云何乐。心忍受乐意触乐受。是名乐。云何一心。心住正住是名一心。此五支。是名初禅。何谓初。若此四禅。以次顺不逆。以次入定门。此是始。此是初。此是一。是名初。何谓禅。谓舍心垢正舍缘舍。是谓名禅。复次烦恼未断能断。是名禅。复次烦恼断已得现世乐行。是名禅。复次如是善法成就。入禅明了。炽盛清净。是名禅。复次如是定住甚深妙义专著智慧。是名禅。复次行人。行觉观意喜心定如行人若受想思惟觉观见慧解脱无痴顺信悦喜心进心除信欲不放逸念心舍意界意识界。及余随色。是名禅。复次随法非禅是随禅法。若心住正住。此名禅。得是定已。护持威仪住行微行。是名成就初禅行。若比丘身离生喜乐。津液遍满。此身尽离生喜乐。津液遍满。无有减少。如善洗浴师善洗浴师弟子。以细澡豆。盛着器中。以水洒已。调适作揣。此揣津液遍满。不干不湿。内外和润。如是比丘。此身离生喜乐。津液遍满。无有减少。云何津。云何液。云何遍。云何满。如比丘住禅时。离生喜乐。初生正生起正起触证。身离生喜乐尔时名津住禅时。离生喜乐。渐开微行。未能增广。身离生喜乐。尔时名液住禅时。离生喜乐。能增广未至彼岸。身离生喜乐。尔时名遍住禅时。离生喜乐。能到彼岸。齐是谓身离生喜乐。尔时名满。如农夫初以水溉田地。始津润名津。润已水渐开微行未能增广名液。液已水渐增广未到彼岸名遍。遍已水到彼岸。一切高下尽满。满时水还攘水口名满。比丘亦如是。住禅时离生喜乐。初生正生起正起触证。身离生喜乐。尔时名津。离生喜乐。渐开微行未能增广身离生喜乐。尔时名液。离生喜乐。能增广未到彼岸。身离生喜乐。尔时名遍。离生喜乐。能至彼岸。齐是谓离生喜乐。尔时名身满。复次津液遍满。如是诸句。义一名异。如佛说。何谓觉。若觉重觉。究竟觉。诸所忆念法明来至思惟心语。是名觉诸比丘。此义不应如是说。觉异重觉异。究竟觉异。诸所忆念异法明来至异思惟心语异。如觉诸句义一名异。津液遍满亦如是。义一名异。如比丘修慈心。遍解东方南西北方四维上下。慈心普广。无异无量。无怨无恚。遍解一切世间行。尔时以众生为境界。如是比丘身离生喜乐。津液遍满。时以身为境界。不应如是说。如比丘应思惟无常行。离欲不善法。有觉有观。离生喜乐。成就初禅行。便离生喜乐。遍满身得离生喜乐已。除身炙心炙。身暖心暖。身热心热。身然心然。身燋心燋。身恶心恶。身不乐心不乐。身不调心不调。身不轻心不轻。身不暖心不暖。身不除心不除。如比丘除身炙心炙。乃至身不除心不除已。得身不炙不暖不热不然不燋。得乐则无烦恼金刚。不求利勤力乐行。齐是谓离生喜乐遍满身。
　　云何灭觉观。若觉观寂静正寂静灭没除。是名灭觉观。云何内净信。内有信正胜信生。具足成就。是名内净信。云何一心。心独住正住正独处入定。是名一心。云何无觉无观。若除觉观已。定心喜乐。具足成就。是名无觉无观。云何定生喜乐成就二禅行。云何二禅。二禅有四支。内信喜乐一心。云何内净信。若比丘离欲恶不善法。有觉有观。离生喜乐。成就初禅行。如比丘思惟觉观粗我觉观粗内净信寂静胜。比丘思惟觉观粗已觉观寂静正寂静舍灭没除尽觉观寂静正寂静舍灭没除尽已内净信具足成就。是名内净信。如比丘若以行若受教若法相若方便若专心若思惟若触。离欲恶不善法。有觉有观。离生喜乐。成就初禅行。如比丘行若受教。乃至亲近多修学已。心向寂静尊上寂静。倾向寂静心向寂静。尊上寂静倾向寂静已。觉观寂静正寂静灭没除尽。觉观寂静正寂静灭没除尽已。内净信生。具足成就。是名内净信。复次比丘思惟觉观是粗法灭粗法心清净清净人心。是名内净行。复次比丘思惟觉观是粗法离粗法心清白清白心。是名内净信。复次比丘思惟觉观是粗法除粗法心明了明了。是名内净信。复次比丘思惟觉观是粗法无觉无观地寂静胜妙。是名内净信。复次比丘。思惟有觉观其心不软不调不清净不清白不明了。无觉观其心软调清净清白明了。其心软乃至明了。是名内净信。复次比丘。思惟无觉无观心喜心定如行人若信入信究竟入信胜信淳信心信。是名内净信。何谓喜。如行人欢喜踊跃。是名喜。何谓乐。如行人心忍受乐乐意触乐受。是名乐。何谓一心。如行人心信正信。是名一心。如是四支名二禅。何谓二。如四禅次顺不逆以次入定行二与初无有中间。是谓二。何谓禅。禅谓舍心垢正舍缘舍。是名禅。乃至复次无觉观行意喜心定如行人若受想思触思惟乃至及余所随色。是名禅。复次随法非禅是随禅法。若心住正住。是名禅。得是定已。护持威仪住行微行。是名成就二禅行。若比丘定生喜乐。津液遍满。此身尽定生喜乐。津液遍满。无有减少。如大陂湖。以山围绕。水从底涌出。不从东方南西北方来。自从底涌出。此陂津液遍满。无有减少。如是比丘。身定生喜乐。津液遍满。无有减少。云何津。云何液。云何遍。云何满。如比丘住禅时身定生喜乐生正生起正起重证身定生喜乐。尔时名津住禅时。定生喜乐。渐开微行。未能增广。身定生喜乐。尔时名液住禅时。身定生喜乐。能增广未到彼岸。定生喜乐。尔时名遍住禅时。定生喜乐。能至彼岸。齐是谓定生喜乐。尔时名身满。如农夫初以水溉田。始津润尔时名津。津润已水渐开微行。未能增广尔时名液。液已水遂增广。未到彼岸。尔时名遍。遍已水到彼岸。地一切高下尽满。满时水还攘水口。尔时名满。比丘亦如是。住禅时身定生喜乐生正生起正起触禅定生喜乐。尔时名津。乃至住禅时。定生喜乐能至彼岸。齐是谓定生喜乐。尔时名身满。复次津液遍满。如是诸句义一名异。如佛说。云何触。缘眼缘色生眼识。三法和合触。眼非触色非触。若此法共和合聚集。是谓触。诸比丘。此义不应如是说。共异和合异集异聚异。如此诸句。义一名异。津液遍满。亦复如是。义一名异。如比丘。修悲遍解东方南西北方四维上下。悲心普广。无异无量。无怨无恚。遍解一切世间行。尔时以众生为境界。比丘住禅时。身定生喜乐。津液遍满。以身为境界。不应如是说。如比丘应思惟苦行灭觉观内净信心。独无觉观。定生喜乐。成就二禅行。便定生喜乐。身遍满得定生喜乐已。除身炙心炙。乃至身不除心不除。得身不炙不暖不热不然不燋得乐则无烦恼金刚。不求利勤力乐行。齐是谓定生喜乐遍满身。
　　云何离。喜灭没除尽。是谓离。云何舍行。谓共舍定得正得护持威仪住行微行。是名舍行。云何念正智。念正智成就。是名念正智。云何身受乐。乐谓忍乐意触乐受。是名乐。此乐身受正受微受缘受以何身受意身受。是名身受乐。云何如诸圣人解。圣人谓佛及声闻。知自地善法现世乐行。入定出定已。显示教化流布开解演说分别显现。是名如诸圣人解舍念乐行。云何成就三禅行。三禅有五支。共味舍念正智无喜乐一心。云何共味舍。如比丘。灭觉观内净信心触。无觉无观。定生喜乐。成就二禅行。如比丘。观喜粗我喜粗心踊跃共味舍胜寂静。如比丘观喜粗喜寂静正寂静灭没除尽。喜寂静正寂静灭没除尽已。共味舍生正生起正起。具足成就。是名共味舍。如比丘。若行乃至触灭觉观内净信心触无觉观。定生喜乐。成就二禅行。如比丘。行乃至触亲近正亲近多修学。如比丘行乃至触亲近正亲近多修学已。心向寂静心向寂静已。尊上寂静尊上寂静已。倾向寂静。倾向寂静已。喜寂静正寂静灭没除尽。喜寂静正寂静灭没除尽已。共味舍生正生起正起具足成就。是名共味舍。复次比丘离喜乐修无喜共味定。如行人舍胜舍心调正亲调心无作非受。是名共味舍。云何念。行人念忆念。是名念。云何正智。如行人智见解射方便。是名正智。云何无喜乐。如行人心不忍受苦乐意触不苦不乐受。是名无喜乐。云何一心。如行人心住正住。是名一心。如是五支。是名三禅。何谓三。如四禅次顺不逆。以次入定行三与二无有中间。是名三。云何禅。谓舍心垢正舍缘舍。是名禅。乃至复次离喜乐修无喜共味定。如行人受想思触思惟。乃至及余随色。是名禅。复次随法。非禅是随禅法。若心住正住。是名禅。得是定护持威仪住行微行。是名成就三禅行。如比丘。身无喜乐。津液遍满。无有减少。如优钵罗池波头摩池拘勿头池分陀利池花从埿涌出。未能出水。此花若根若头。水津液遍满。无有减少。如是比丘。身无喜乐。津液遍满。无有减少。云何津。云何液。云何遍。云何满。如比丘。住禅时无喜乐。初生正生起正起触证。如比丘住禅时。身无喜乐。尔时名津。乃至住禅时无喜乐。能到彼岸。齐是名无喜乐。尔时名身满。如农夫初以水溉田地。始津润尔时名津。津润已水渐开微行。未能增广。尔时名液。液已水遂增广。未到彼岸。尔时名遍。遍已水广。到彼岸。地一切高下。尽满满时。水还攘水口。如农夫放水处。齐是名满比丘亦如是。住禅时身无喜乐。生正生起正起触证。身无喜乐。尔时名津。乃至住禅时无喜乐。能到彼岸。齐是名无喜乐。尔时名身满。复次津液遍满。如是诸句。义一名异。如佛说此苦圣谛法未曾闻自思惟。生智生眼生觉生明生通生慧生解。诸比丘此不应如是说。谓智异眼异觉异明异通异慧异解异。如此诸句。义一名异。津液遍满。亦复如是。义一名异。如比丘。修喜心遍解东方南西北方四维上下。喜心普广。无异无量无怨无恚。遍解一切世间行。尔时以众生为境界。比丘住禅时。身无喜乐。津液遍满。以身为境界。不应如是说。如比丘应思惟无我法离喜舍行念正智身乐。如诸圣人解舍念乐行。成就三禅行。便无喜乐满身。得无喜乐已。除身炙心炙。乃至身不除心不除。如比丘。除身炙心炙乃至身不除心不除已。得身不炙乃至不燋得心不炙乃至不燋得乐则无烦恼金刚。不求利勤力乐行。齐是名无喜乐遍满身。云何断苦乐。如比丘断苦乐。是名断。云何先灭忧喜。如比丘忧喜已灭。寂静正寂静是名先灭忧喜。云何不苦不乐舍。如佛告舍利弗。如圣人离欲恶不善法成就喜行。尔时无有五法。谓共欲染相续喜乐。共欲染相续忧苦。共不善喜乐。共不善忧苦。共善忧苦。舍利弗如圣人离欲恶不善法。成就喜行。如是五法尽。无如圣人离欲恶不善法。得成就喜行共欲染相续喜乐乃至共善忧苦。尔时已灭。及余共善忧乐亦灭。是谓入第四禅。云何第四禅。第四禅有四支。不苦不乐舍念净一心。云何不苦不乐舍。如比丘。离喜舍行念正智身受乐。如诸圣人解舍念乐行。成就三禅行。如比丘。观无喜乐粗心。犹有作若不苦不乐舍。胜寂静观无喜乐粗无喜乐寂静正寂静灭没除尽已。不苦不乐舍生正生起正起具足成就。是名不苦不乐舍。如比丘若行乃至触离喜舍行念正智身受乐。如诸圣人解舍念乐行。成就三禅行。如比丘行乃至触亲近多修学已。向寂静已向寂静。尊上寂静尊上寂静。倾向寂静倾向寂静已。无喜乐寂静。无喜乐寂静灭没除没除尽已。不苦不乐舍。生正生起正起具足成就。是名不苦不乐舍。复次比丘。虽无喜乐。修不苦不乐舍定。如行人身心不忍受苦乐眼触不苦不乐受乃至意触不苦不乐受。是名不苦不乐舍。云何念。如行人念忆念。是名念。云何净。如行人念离欲染清净。离恶不善法清净。离觉清净。离观清净。离喜清净。离乐清净。离苦清净。离忧清净。及离余烦恼法清净。是名净。云何一心。如行人若心住正住。是名一心。此四支。是名第四禅。何谓四禅。次顺不逆。以次入定行四与三无有中间。是名四。何谓禅。舍心垢正舍缘舍。是名禅。乃至复次离无喜乐修不苦不乐舍定。如行人受想思触思惟。乃至及余随色。是名禅。复次随法非禅是修禅法心住正住。是名禅。得如是定。护持威仪住行微行。是名成就四禅行。如比丘。修清净深心。身遍解行。无不遍处。如男子女人。着白净衣。上下具足。从头至足。从足至头。无不遍处。比丘亦尔。修清净心。身遍解行。无不遍处。
　　比丘入第四禅。心不高不下不憎不爱定住不动。犹如静室埿治内外户牖俱闭无有风尘。于其室内。然以油灯。若人非人。若风若鸟。无有触者。然焰不高不下不倾不曲定住不动。比丘入第四禅。亦复如是。心不高不下。乃至定住不动。云何高心。共掉相应心。是名高心。云何下心。共懈怠相应心。是名下心。复次共七慢相应心。是名高心。共我相应心。是名下心。云何爱心。共染相应心。是名爱心。云何憎心。共嗔恚相应心。是名憎心。此四禅中。心不共掉不掉相应。乃至不共嗔恚相应。是名不高不下不憎不爱。云何住。若心住正住独处定。是名住。云何不动处。不动谓第四禅。如佛语优陀夷。若比丘。离欲恶不善法。有觉有观。离生喜乐。成就初禅行。我说是动。此有何动。谓觉观不灭。若比丘。灭觉观内净信一心无觉无观。定生喜乐。成就二禅行。我说是动。此有何动。谓喜未灭。若比丘离喜舍行念正智身受乐。如诸圣人解舍念乐行。成就三禅行。我说是动此有何动。谓舍乐未灭。若比丘断苦乐先灭忧喜不苦不乐舍心净。成就四禅行。我说是不动。若比丘离欲恶不善法入初禅。从初禅起入二禅。从二禅起入三禅。从三禅起入四禅。是谓到不动处。
　　比丘如是修学四禅。欲证通法。随心所欲。即能得证。自在无碍。如四衢平处有善调驾驷有善御者随意自在。如是比丘亲近四禅多修学已。欲证通法。随心即得。自在无碍。如盛水瓶。坚牢不漏。盛以净水。平满为饮。随人取用。如意自在。如是比丘亲近四禅多修学已。欲证通法。随心所欲。自在无碍。如陂泉遮水。平满为饮。随人决用。如意自在。如是比丘亲近四禅。多修学已。欲证通法。随心所欲。即能得证。自在无碍。若比丘欲以神足动地。能以一为多。以多为一。乃至梵天身。得自在随所欲入。若欲受天耳清净过人。能闻二声。人非人声。随所能入。若欲知他众生。能知有欲心。如实知有欲心无欲心。如实知无欲心。随所能入。若欲忆念无量宿命能忆一生。乃至成就此行。随所能入。若欲受天眼清净过人。能见众生生死。乃至如所造业。随所能入。若欲尽有漏成无漏。得心解脱慧解脱。现世自知证成就行。我生已尽。梵行已立。所作已办。不受后有。随所能入。如是四禅亲近多修学。得如是果报。
舍利弗阿毗昙论卷第十三上
非问分道品第十
　　有人出世。如来无所著等正觉。说种种因种种门种种道种种向道。今当集诸道门。有一支道二支道三支道四支道五支道六支道七支道八支道九支道十支道十一支道。云何一支道。身念处。是名一支道。云何二支道。定慧。是名二支道。云何三支道。有觉有观定。无觉有观定。无觉无观定。空定无想定。无愿定是名三支道。云何四支道。四念处。四正断四神足四禅四无量四无色定四向道四修定四断。是名四支道。云何五支道。五根五力五解脱入五出界五观定五生解脱法。是名五支道。云何六支道。六念六向六出界六明分法六悦因法六无喜正觉。是名六支道。云何七支道。七觉七想七定因缘法。是名七支道。云何八支道。八圣道八解脱八胜入。是名八支道。云何九支道。九灭九次第定九想。是名九支道。云何十支道。十想十直法十一切入。是名十支道。云何十一支道。十一解脱入。是名十一支道。
　　何谓身念处一支向涅槃道。谓念至身依身以身始观。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘思惟身无常。知无常解无常受无常。如实人念忆念是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘身苦恼痈箭味患依缘坏法不定不满可坏苦空无我。思惟缘。知缘受缘。即无明缘行。行缘识。识缘名色。名色缘六入。如实人念忆念。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘思惟身灭。知灭解灭受灭。即无明灭。无明灭则行灭。行灭则识灭。识灭则名色灭。名色灭则六入灭。如实人念忆念。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。行知行乐住知住乐坐知坐乐卧知卧乐。如是身住乐。如实人念忆念是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。去来屈伸应正智行。执持衣钵。如法饮食。病瘦医药除疲极睡眠。及大小便利于行住坐卧觉悟说法默然。应正智行。如实人念忆念。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。出息长知出息长。入息长知入息长。出息短知出息短。入息短知入息短。如旋师旋师弟子绳长知长绳短知短。如是比丘。出息长知长。入息长知长。出息短知短。入息短知短。如实人念忆念。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。从顶至足。皆是不净。此身中有爪齿发毛薄皮厚皮肉筋脉脾肾心肺大小秽处涕唾脓血脂肪脑膜泪汗骨髓。如净眼人。于一门仓。观见诸谷。胡麻米豆小豆豍豆大麦小麦。如是比丘。观此身中。从顶至足。皆是不净。此身中但有爪齿乃至骨髓。如实人念忆念。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。观四大。此身有地大水大火大风大。如屠牛师屠师弟子屠牛为四分若坐若立观此四分。如是比丘。观此身地大水大火大风大。观此诸大。各各相违。有此诸大依于外大饮食长养羸劣不坚念念磨灭暂住不久。如实人念忆念。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。如是观此身依食住依食长养。缘食住无食不住。如火依薪得然无薪则灭。如是比丘观此身依食住依食长养。缘食住无食不住。如世尊说。
　　观身所集苦　　一切皆缘食
　　若能除灭食　　则无是诸苦
　　如是知过患　　食是成就苦
　　比丘灭食已　　决定得涅槃
　　如是人念忆念实名身念处。此念亲近多修学。得须陀洹果乃至阿罗汉果。是名身念处一支向涅槃道。复次比丘观身尽空俱空。以念遍知解行。如竹苇尽空俱空。如是比丘观身尽空俱空。以念遍知解行。如实人念忆念。是名身念处。此念亲近多修学。得须陀洹果乃至阿罗汉果。是名身念处一支向涅槃道。复次比丘。观身是痈疮。身中有九疮津漏门。所出津漏。皆是不净津漏。是胎始膜。是腐败。是臭秽。是可恶津漏。眼出眵泪脓血津漏。耳出耵[月　　寧]脓血津漏。鼻出涕痰脓血津漏。口出涕唾脓血津漏。二处出便利脓血津漏。如人痈疮干痂久住。如是九疮津漏门所出。皆是不净津漏。是胎始膜。是腐败。是臭秽。是可恶津漏。比丘如是观身是痈疮。此身九入九疮九津九漏。眼耳鼻口一一处所出津漏皆是不净津漏。是胎始膜。是腐败。是臭秽。是可恶津漏。眼出眵泪脓血津漏。耳出耵[月　　寧]脓血津漏。鼻出涕痰脓血津漏。口出涕唾脓血津漏。二处出便利脓血津漏。如摩诃迦叶所说。四大身是衰耗相违津漏。众病所居处。众苦所依处。爱护身者。如爱护死尸。寿命短促。如实人念忆念。是名身念处。此念亲近多修学。得须陀洹果乃至阿罗汉果。是名身念处一支向涅槃道。复次比丘。观三根集业。贪根集业。恚根集业。痴根集业。若贪作业贪共贪绪贪集贪因贪缘身口意是非圣业。是有漏业。是集业非灭垢业。嗔恚愚痴。亦复如是。若成就此业。父母具足有漏心向阴欲受生。彼阴灭处母胎生初识有色共彼识四大所造色。谓色由意生受想思触谓名如是名色共生共起。彼不从东方南西北方四维上下来。不从父母出。不从业出。亦非余处出。因众缘和合。因集因业因父母出。如春后月无有云雾。日中时有人持火珠。以干牛粪坋上。便有火生有光出。如是观火。不从东方乃至牛粪中出。如是众缘和合有火生光出。比丘如是观名色。不从东方。乃至不从业出。众缘和合因集因父母生。便有色名。七日时。是胎始膜。复七日如云。复七日初肉。复七日始坚。乃至四十九日。身肢节具足。帝释问世尊。诸佛不以色为我。云何身有觉。云何水中生骨。复云何能住胎。问已有答。世尊为决疑。一切行生灭。世尊。如实知一切行生灭。帝释谛听。我今当说。初有胎始膜。因胎始膜。便有如云。因如云便有初肉。因初肉便有始坚。因始坚便有支节诸入爪发。因母饮食便住。帝释复问。
　　众生不知何法　　众生不觉何法
　　众生何法染贪　　众生何法系缚
　　世尊答。
　　众生不知生法　　众生不觉灭法
　　众生身法染贪　　众生爱法系缚
　　帝释宜实谛听　　知因法则能离
　　慧者能度死流　　度已终不复还
　　若母怀妊。或九月。或十月。身重自爱护。若九月若十月爱护重身已。便生子。生已母以血养。圣法中。以母乳为血。后便能食能食已。诸根增长。诸根增长已诸根具足。后则衰变。骨节离解。皮缓面皱。气力微弱。齿落发白。身体偻曲。拄杖羸劣。气息转少。不耐苦痛。壮时已过。血肉渐消。多诸苦患。死命迫促。如尸婆罗所说。
　　人命去不还　　日夜常衰损
　　如鱼处热水　　生苦死复逼
　　以如是方便。知法无常有为缘生。尽法变法。离法灭法。我所非我有。我非我所有。我我所。皆无有我。如是慧者。正观不放逸。勤念正慧寂静行。若依贪妄想断。断已内心正住正止。独处得定。如实人念忆念是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。如是思惟。人有眼耳鼻舌身意。假名为人。眼耳鼻舌身意非人。离眼耳鼻舌身意亦非人。若如是法。正生正成就正出。假名为人。如舍有梁椽墙壁假名为舍。梁椽墙壁非舍。离梁椽墙壁亦非舍。若如是法。正生正成就正出。假名为舍。比丘如是思惟。人有眼耳鼻舌身意假名为人。眼耳鼻舌身意非人。离眼耳鼻舌身意亦非人。比丘若如是法。正生正成就正出。假名为人。如象经所说。比丘缘木缘竹缘绳索缘泥围绕虚空。假名为舍。比丘如是缘骨缘筋缘血肉缘皮肤围绕虚空。假名为我。以如是方便。知此法无常有为缘生。尽法变法。离法灭法。我所非我有。我非我所有。我所我皆无有我。如是正慧见。如是不放逸。勤念正智寂静行依贪妄想断。断己内心正住正止独处定。如实人念忆念。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。如是思惟。缘有眼。假名为我。无眼亦不假名为我。眼非我离眼。若是我眼。应当有异。以眼非我故。眼无有异。若无眼亦不假名为我。以眼非我离眼亦非我。以是故。缘眼假名为我。无眼亦不假名为我。耳鼻舌身。心缘心假名为我。无心亦不假名为我。心非我离心非我心。若是我心。应当有异。以心非我故。心无有异。若无心亦不假名为我。以心非我离心亦非我。以是故。缘心假名为我。无心亦不假名为我。如世尊说。若说眼为我者非也。眼有生灭。若生灭者。我亦应生灭。则有此负。是故非也。若说眼为我者此事不然。耳鼻舌身心亦复如是。如是方便知此法无常。有为缘生。尽法变法。离法灭法。我所非我有。我非我所有。我所我。皆无有我。如是正慧见。如是不放逸勤念正智寂静行。依贪妄想断。断已内心正住正止独处定。如实人念忆念。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。如是思惟。若见色是我。受想行识是我。此见共欲共嗔恚共愚痴共取共忍住共苦共虚妄共众恼共燋热。不解射。不离欲。不灭。不寂静。不正觉。不得沙门果。不得涅槃。若此见成就。于生老病死苦本。则聚集和合。若见色无我。受想行识无我。此见不共嗔恚。不共愚痴。不共取。不共忍住。不共苦。不共虚妄。不共众恼。不共燋热。解射离欲灭。寂静正觉。得沙门果得涅槃。若此见成就。于生老病死苦本。则不聚集和合。如世尊说。诸比丘。有人如是见缘有我有我所缘有我所有。我言有我有我所。若实若有。尽不可得。诸比丘此非纯愚法也。世尊是也。诸比丘。如愚者计有常。不异不异物不变法。常定住有是也。世尊有也。诸比丘。若计有常。不异不异物不变法。常当定住也。世尊无也。若愚者计有我。若我常不异不异物不变法。常定住有是也。世尊有也。诸比丘。计有我。若当不异不异物不变法。常当定住也。世尊无也。诸比丘。若愚者依止。若依常见。不异不异物不变法。常当定住也。世尊有也。诸比丘。若依止。若依常见。不异不异物不变法。常当定住也。世尊无也。以是故。诸比丘若一切色。过去未来现在。内外粗细。卑胜远近。如是一切色。我非我所有。我所非我有。我所我。皆无有我。是谓正慧观。受想行识观亦如是。复次比丘。若作是见。我乐世乐当乐常不异不异物不变法常定住。但我所非我有。我非我所有。我我所皆无有我。是谓正慧观。若作是见。我断灭。但我所非我有。我非我所有。我我所皆无有我。是谓正慧观。若作是见。我能见闻觉知思惟分别。但我所非我有我非我所有。我我所皆无有我。是谓正慧观。圣人若如是见如是闻。有我有我所。终无惊恐。复次如世尊说。色非我。若色是我。色不应受苦患。色应得自在。如是有如是非有。以色非我故。色受苦患。色不得自在。如是非有。受想行识非我。我非识。若识是我。识不应受苦患。识应得自在。如是有如是非有。以识非我故。识受苦患。识不得自在。如是有。如是非有。是故当知此法无常有。为缘生。尽法变法离法。我所非我有。我非我所有。我我所。皆无有我。是谓正慧观。如是不放逸勤念正智寂静行。依贪妄想断。断已内心正住正止独处定。如实人念忆念。是名身念处。此念亲近多修学。得须陀洹果乃至阿罗汉果。是名身念处一支向涅槃道。复次比丘。如是思惟世间种种苦。此苦何因何绪何集何生何尊上。如是思惟世间种种苦阴。因阴绪阴集阴生阴尊上缘阴。有丧父母兄弟姊妹妻子亲属苦。有衰耗众病苦。有诸不适意触。若手拳触。鞭杖触。瓦石触。刀杖触。寒热触。饥渴触。风日触。蚊虻触。有国王大臣。枷锁系闭縺缚。肉断骨出如贝骑利木刀。以石锤脚。五车磔裂。以绳拘结。火鬘烧身。身为火[火　　(十/甲/寸)]。以刀削身。以钩钩肉。剥皮蜜涂。令虫唼食。草裹火烧。扇车吹身令破。铁鍱缠身。断手足耳鼻。驱上标头。以箭射杀。最后斩杀。有如是等苦。如世尊说。
　　无有如欲火　　无有如恚毒
　　无有如痴网　　无有如阴苦
　　如实知此已　　涅槃第一乐
　　是故当知。此法无常有。为缘生。尽法变法离法灭法。我所非我有。我非我所有。我我所皆无有我。是谓正慧观。如是不放逸勤念正智寂静行。依贪妄想断。断已心正住正止独处定。如实人念忆念。是名身念处。此念亲近多修学得须陀洹果乃至阿罗汉果。是名身念处一支向涅槃道。复次比丘。如是思惟身多苦多失多恼多悲多众苦。观身生正生起正起出正出成就具足生种种病。若因热生病。因阴生病。因风生病。因自力生病。因他恼生病。因时变生病。因诸大相违生病。因食不消生病。因业报生病。因集生病。眼病耳鼻舌身病。头痛肩痛。牙齿咽项。脑痛蛇肌。气逆呼呷咽塞謦欬呕吐下利绞痛热病腹痛。疮癣疥[癈-(弓　　殳)+虫]皮肤[病-丙+習][病-丙+習]如虫行。侵淫疮癞疮痈疮白癞枯燥瘨狂病痔病赤肿病。外为种种虫啖蚤虱壁虱蚊虻蟆子。内乃至一毛处。无不有虫。如世尊说。色生住出生病居苦出老死。若受想行识生住出生病居苦出老死。复次如世尊说。三苦。行苦。苦苦。变苦。是故当知。此法无常有。为缘生。尽法变法离法灭法。我所非我有。我非我所有。我我所皆无有我。是谓正慧观。如是不放逸勤念正智寂静行依贪妄想断。断已内心正住正止独处定。如实人念忆念。是名身念处。念亲近多修学。得须陀洹果。乃至阿罗汉果。是名身念处一支向涅槃道。复次比丘。如是思惟。何因何住何非因何非住。如是思惟。因脚骨住膞骨。因膞骨住髀骨。因髀骨住臗骨。因臗骨住脊骨。因脊骨住肋骨。因手骨住臂骨。因臂骨住肩骨。因肩骨住项骨。因项骨住头骨。因髓住骨因骨住筋。因筋住肉。因肉住血。因血住皮。因皮住薄皮。因薄皮住毛。如因空住风因风住水因水住地因地住诸作业及种子聚落。众生聚落。药草丛林。比丘如是思惟。因脚骨住膞骨。因膞骨乃至头骨。因髓住骨。因骨乃至住毛。若无脚骨膞骨不住。无膞骨髀骨不住。无髀骨臗骨不住。无臗骨脊骨不住。无脊骨肋骨不住。无手骨臂骨不住。无臂骨肩骨不住。无肩骨项骨不住。无项骨头骨不住。无髓骨不住。无骨筋不住。无筋肉不住。无肉血不住。无血皮不住。无皮薄皮不住。无薄皮毛不住。如无虚空风不住。如无风水不住。若无水地不住。如无地诸作业及种子畴类众生聚落药草丛林不住。比丘如是思惟。若无脚骨膞骨不住。无膞骨乃至头骨不住。无髓骨不住。无骨乃至毛不住。以骨盛髓筋缠骨肉覆筋血涂肉皮裹血薄皮膜厚皮毛衣薄皮。如世尊说。若法生灭。因行住行。是故当知。此法无常有。为缘生。尽法变法离法灭法。我所非我有。我非我所有。我我所皆无有我。是谓正慧观。如是不放逸勤念正智寂静行依贪妄想断。断已内心正住正止独处定。如实人念忆念。是名身念处。此念亲近多修学。得须陀洹果乃至阿罗汉果。是名身念处一支向涅槃道。复次比丘。如是思惟。何因何假。何非因何非假。如是思惟。因身有假身业。无身无假身业。因口有假口业。无口无假口业。因意有假意业。无意无假意业。若身作业。若口说业。业触身去来屈伸回转身教。集声音句言语口教。若因意作业。无意无作业。如巧匠巧匠弟子。刻作木人。动作机关。能令去来坐卧。如是若身作业。若口说业。业触身去来屈伸回转身教。集声音句言语口教。若因意作业。无意无作业。如世尊说。
　　心为法本　　心尊心使　　中心念恶
　　即言即行　　罪苦自追　　车轹于辙
　　心为法本　　心尊心使　　中心念善
　　即言即行　　福乐自追　　如影随形
　　是故当知。此法无常有。为缘生。尽法变法离法灭法。我所非我有。我非我所有。我我所皆无有我。是谓正慧观。如是不放逸勤念正智寂静行依贪妄想断。断已内心正住正止独处定。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。如是思惟。若最后行。未知而灭。若无间行灭已。识续余道生。彼行缘彼识。名无间缘。若因行彼识续余道生。彼行缘彼识。名因缘。若思惟行识。续余道生。彼行缘彼识。名缘缘。若依行识续余道生。彼行缘彼识。名依缘。若报行识续余道生。彼行缘彼识。名报缘。若行起识续余道生。彼行缘行识。名起缘。若相应行识续余道生。彼行缘彼识。名异缘。若增上趣彼识增上续余道生。彼行缘彼识。名增上缘。此最后识灭初识续余道生。最后识灭已。初识即生。无有中间。如影移日。续日移影。续影与日。无有中间。如是最后识灭。初识续余道生。后识灭已。即生初识。无有中间。如此最后识。若最后识相应法。不至初识。若初识初识相应法。不至后识。如眼识灭已生耳识。耳识灭已生眼识。眼识相应法。不至耳识。耳识相应法。不至眼识。如是后识后识相应法。不至初识。初识初识相应法。不至后识。若后识灭已即生初识。谓此时过。谓此灭后生。谓此终彼始。非命是身。非身是命。非命异身。非身异命。非命非断。非生非住。非有变。非无因。非天所作。非此作此受。非异作异受。知有去来。知有生死。知有业相续。知有说法。知有缘。无有从此至彼者。无有从彼至此者。但行相续生。以业缘故。如世尊说。我所空。我于我所。不应疑我我所。不应说于一切法不应疑。是故当知。此法无常有为缘生尽法变法灭法离法。我所非我有。我非我所有。我所我皆无有我。是谓正慧观。如是不放逸勤念正智寂静行依贪妄想断。断已内心正住正止独处定。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。若见婴儿。心愚痴无识。眠卧秽处。如是思惟。我亦如是法如是相。未离是法。我身亦是有生法。有生过患。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。若见男子女人。年老衰熟。发白齿落皮缓面皱身体偻曲柱杖羸步气息不调。如是思惟。我身亦如是法如是相。未离是法。我身亦是有老法。有过患。如实人念忆念是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。若见男子女人。身患苦有。眠卧秽处。羸劣无力。动止须人。如是思惟。我身亦如是法如是相。未离是法。我身亦有病。有病过患。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。若见男子女人身坏时过。若是亲属若非亲属。弃其死尸。如草粪土。如是思惟。我身如是法如是相。未离是法。我身亦坏法。有死过患。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。见死尸弃在冢间。一日至三日。观自身。如是法如是相。未离是法。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。见死尸弃在冢间。一日至三日。膖胀青瘀。观自身。如是法如是相。未离是法。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘见死尸弃在冢间。一日至三日。若乌鸟虎狼。为若干诸兽所食啖。观自身。如是法如是相。未离是法。如实人念忆念是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。见死尸骨节相连青赤烂坏脓血不净臭秽可恶。观自身。如是法如是相。未离是法。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。见死尸骨节相连血肉所覆筋脉未断。观自身。如是法如是相。未离是法。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。见死尸骨节相连血肉已离筋脉未断。观自身。如是法如是相。未离是法。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。见死尸骨节已坏未离本处。观自身如是法如是相。未离是法。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。见死尸骨节已坏远离本处脚髀膊臗脊胁肋手足肩臂项髑髅各自异处。观自身如是法如是相。未离是法。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。见死尸骨节久故色白如贝色青如鸽朽败碎坏。观自身如是法如是相。未离是法。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。复次比丘。见死尸在火聚上。一切发毛。皮肤血肉。筋脉骨髓。一切发毛。乃至骨髓渐渐消尽。观此身法。不至东方南西北方四维上下住。此身法本无而生已有还灭。如实人念忆念。是名身念处。念亲近多修学得须陀洹果乃至阿罗汉果。是名身念处一支向涅槃道。何谓身念。身发起生。是名身念。思惟身生。是名身念。身境界生。是名身念。依身生。是名身念。身分别生。是名身念处。何谓定慧二支向涅槃道。何谓定。心住正住。是名定。何谓慧。智分别是名慧。如是定如是慧。是名定慧。亲近多修学已得须陀洹果斯陀含果阿那含果阿罗汉果。是名定慧二支向涅槃道。复次比丘。若一切有为法。若一处有为法。思惟无常知无常解无常受无常。如是不放逸观。得定心住正住。是名定。如实人若智分别。是名慧。如是定如是慧。是名定慧。定慧亲近多修学得须陀洹果乃至阿罗汉果。是名定慧二支向涅槃道。复次比丘。若一切有为法。若一处有为法。思惟苦患痈箭着味。依缘坏法。不定不满。变灭可坏。苦空无我。思惟缘知缘解缘受缘。即无明缘行。行缘识。识缘名色。名色缘六入。六入缘触。触缘受。受缘爱。爱缘取。取缘有。有缘生。生缘老死忧悲苦恼纯苦聚集。如是不放逸观。得定心住正住。是名定。如实人若智分别。是名慧。如是定如是慧。是名定慧。定慧。亲近多修学得须陀洹果乃至阿罗汉果。是名定慧二支向涅槃道。复次比丘。若一切有为法。一处有为法。思惟灭知灭解灭受灭。即无明灭。无明灭则行灭。乃至纯苦聚集灭。如是不放逸观。得定心住正住。是名定。如实人若智分别。是名慧。如是定。如是慧。是名定慧。定慧亲近多修学得须陀洹果乃至阿罗汉果。是名定慧二支向涅槃道。复次比丘。行知行乐住知住乐坐知坐乐卧知卧乐。如身行住坐卧乐。如实知不放逸观。得定心住正住。是名定。如实人若智分别。是名慧。如是定。如是慧。是名定慧。定慧亲近多修学得须陀洹果乃至阿罗汉果。是名定慧二支向涅槃道。乃至若见死尸在火聚上。亦如上说。复次比丘。如是思惟。我内有欲染。如实知内有欲染。若内无欲染。如实知内无欲染。如欲染未生。如实知未生。如欲染生。如实知生。如欲染生已断。如实知断。如欲染断已。如实知更不复生。内有嗔恚睡眠掉悔疑亦如是。如是不放逸观。得定心住正住。是名定。如实人若智分别。是名慧。如是定。如是慧。是名定慧。定慧亲近多修学得须陀洹果乃至阿罗汉果。是名定慧二支向涅槃道。复次比丘。如是思惟。我内眼识色有欲染嗔恚。如实知内眼识色有欲染嗔恚。内眼识色无欲染嗔恚。如实知内眼识色无欲染嗔恚。如未生眼识色欲染嗔恚。如实知未生。如未生眼识色欲染嗔恚生。如实知生。如生眼识色欲染嗔恚已断。如实知断。如眼识色欲染嗔恚断已。如实知更不复生。耳识声鼻识香舌识味身识触意识法亦如是。不放逸观得定心住正住。是名定。如实人若智分别。是名慧。如是定。如是慧。是名定慧。定慧亲近多修学得须陀洹果乃至阿罗汉果。是名定慧二支向涅槃道。复次比丘。如是思惟。我内有念正觉。如实知内有念正觉。内无念正觉。如实知内无念正觉。如念正觉未生。如实知未生。如念正觉未生生。如实知生。如念正觉已生具足修。如实知具足修。择法正觉精进正觉除正觉定正觉舍正觉亦如是。如是不放逸观。得定心住正住。是名定。如实人若智分别。是名慧。如是定。如是慧。是名定慧。定慧亲近多修学得须陀洹果乃至阿罗汉果。是名定慧二支向涅槃道。复次比丘。如实知苦苦集苦灭苦灭道。如实知漏漏集。漏灭漏灭道。如是不放逸观。得定心住正住。是名定。如实人若智分别。是名慧。如是定。如是慧。是名定慧。定慧亲近多修学得须陀洹果乃至阿罗汉果。是名定慧二支向涅槃道。复次比丘。心畏怖故。出一切有为。入甘露界。此寂静胜离一切有为爱尽涅槃。如是不放逸观。得定心住正住。是名定。如实人若智分别。是名慧。如是定。如是慧。是名定慧。定慧亲近多修学得须陀洹果乃至阿罗汉果。是名定慧二支向涅槃道。何谓定。烦恼未断者。欲染断正断寂静。嗔恚愚痴烦恼障碍覆盖诸缚恶行灭正灭寂静。如秋时多起尘土云雾即时雨堕灭尘土云雾。灭正灭寂静。如是定如烦恼未断者。欲染断正灭寂静。嗔恚愚痴障碍覆盖诸缚恶行灭正灭寂静是名定。何谓慧。如实人若智分别。色如实分别色。受想行识亦如是。如明眼人。上高山顶。若观东方。如实分别。若南西北方。如实分别。如是慧。如实分别色受想行识。是名慧。
舍利弗阿毗昙论卷第十三下
非问分道品第十之余
　　云何有觉有观定。若定觉观。相应觉观。共生共住共灭。是名有觉有观定。复次有觉有观定。若定觉观得正得缘得。是名有觉有观定。复次有觉有观定。比丘离欲恶不善法。有觉有观。离生喜乐。成就初禅行。比丘有觉有观。喜乐一心。若入此定者。得五支正得缘得觉观喜乐一心。是名初禅有觉有观定。复次比丘。若得有觉有观定。有喜共味定。比丘观喜粗心有悲无喜乐胜寂静。比丘观喜粗已。喜寂静正寂静灭没除。喜寂静正寂静灭没除已故。有觉观无喜乐一心。若入此定者。得四支正得缘得觉观。无喜乐一心。是名非禅非禅间有觉有观定。如比丘。若行若受教若法相若方便若专心若思惟若触得有觉有观有喜共味定。如比丘行受教法相方便专心思惟触亲近多修学。如比丘行乃至触亲近多修学已。心向寂静。心向寂静已。尊上寂静。尊上寂静倾向寂静。倾向寂静已。喜寂静。喜寂静正寂静。正寂静灭没除。灭没除已。有觉观无喜乐一心。若入此定者。得四支正得缘得觉观无喜乐一心。是名非禅非禅间有觉有观定。复次比丘。若得有觉有观无喜乐共味定。此比丘观无喜乐粗心有作不苦不乐舍寂静胜。此比丘观无喜乐粗已。无喜乐寂静。寂静正寂静。正寂静灭没除。灭没除已故。有觉有观不苦不乐舍一心。若入此定者。得四支正得缘得觉观不苦不乐舍一心。是名非禅非禅间有觉有观定。如比丘若行若受教若法相。若方便若专心。若思惟若触得。有觉有观无喜乐共味定。如比丘行乃至触亲近多修学已。心向寂静。心向寂静尊上寂静。尊上寂静倾向寂静。倾向寂静已。无喜乐寂静。寂静正寂静。正寂静灭没除。灭没除已。有觉有观不苦不乐舍一心。若入此定者。得四支正得缘得觉观不苦不乐舍一心。是名非禅非禅间有觉有观定。云何无觉有观定。若定离觉。观相应不共觉生不共住不共灭。观共生共住共灭。是名无觉有观定。复次无觉有观定。若定不得觉不正得不缘得。观得正得缘得。是名无觉有观定。复次无觉有观定。若比丘。得有觉有观有喜共味定。此比丘观觉粗。无觉有观定寂静胜。此比丘观觉粗已觉寂静。觉寂静正寂静。正寂静灭没除。灭没除已。故有观喜乐一心。若入此定者。得四支正得缘得观喜乐一心。是名禅间无觉有观定。如比丘若行若受教若法相若方便若专心用意。若思惟若触得有觉有观有喜共味定。此比丘彼行乃至触亲近多修学。如比丘行乃至触亲近多修学已。心向寂静尊上寂静倾向寂静。心向寂静尊上寂静倾向寂静已。觉寂静正寂静灭没除。觉寂静正寂静灭没除已。故有观喜乐一心。若入此定者。得四支正得缘得观喜乐一心。是名禅间无觉有观定。何谓禅间。是初禅二禅间。从初禅趣二禅时。复次比丘。得无觉有观有喜共味定。比丘观喜粗喜心。犹有悲无喜。乐寂静胜。比丘观喜粗已。喜寂静正寂静灭没除。喜寂静正寂静灭没除已。故有观无喜乐一心。若入此定者。得三支正得缘得观无喜乐一心。是名非禅非禅间无觉有观定。如比丘。若行。若受教。若法相。若方便。若专心。若思惟。若触。得无觉有观有喜共味定。如比丘。行乃至触。亲近多修学。亲近多修学已。心向寂静。心向寂静已。尊上寂静。尊上寂静。倾向寂静。倾向寂静已。喜寂静灭没除已。故有观无喜乐一心。若入此定者。得三支正得缘得观无喜乐一心。是名非禅非禅间无觉有观定。复次比丘。得无觉有观无喜共味定。比丘观无喜乐粗。无喜乐心。犹有作不苦不乐舍寂静时。比丘观无喜乐粗已。无喜乐寂静寂静正寂静。正寂静灭没除。灭没除已。故有观不苦不乐舍一心。若入此定者。得二支正得缘得不苦不乐舍一心。是名非禅非禅间无觉有观定。如比丘若行。若受教。若法相。若方便。若专心。若思惟。若触。得无觉有观无喜乐共味定。如比丘。行乃至触。亲近多修学。行乃至触亲近多修学已。心向寂静。尊上寂静。倾向寂静。倾向寂静已。无喜乐寂静正寂静灭没除。灭没除已。故有观不苦不乐舍一心。若入此定者。得三支正得缘得观不苦不乐舍一心。是名非禅。非禅间无觉有观定。是名无觉有观定。何谓无觉无观定。若定离觉观觉观不共生不共住不共灭。是名无觉无观定。复次无觉无观定。若定于觉观不得不正得不缘得。是名无觉无观定。
　　复次无觉无观定。如比丘。灭觉观内净信一心无觉无观定生喜乐。成就二禅行。此比丘。故有内净信喜乐一心。若入此定者。得四支正得缘得内净信喜乐一心。是名第二禅无觉无观定。复次比丘。得有觉有观有喜共味定。如比丘观觉观粗。无觉无观定寂静胜。比丘观觉观粗已。觉观寂静正寂静灭没除。灭没除已。故有内净信喜乐一心。若入此定者。得四支正得缘得内净信喜乐一心。是名第二禅无觉无观定。如比丘若行若受教。若法相。若方便。若专心。若思惟若触。得有觉有观有喜共味定。如比丘。行乃至触。亲近多修学。修学已。心向寂静。尊上寂静。倾向寂静。倾向寂静已。觉观寂静正寂静灭没除。灭没除已。故有内净信喜乐一心。若入此定者。得四支正得缘得内净信喜乐一心。是名第二禅无觉无观定。复次比丘。得无觉无观有喜共味定。比丘观喜粗喜心。犹有悲无喜乐寂静胜。比丘观喜粗已。喜寂静正寂静灭没除。灭没除已。故有内净信无喜乐一心。此入初禅舍心。不及入第三禅定舍心。若入此定者。得三支正得缘得内净信无喜乐一心。是名禅间无觉无观定。第二第三禅间从二禅趣三禅。复次比丘。得无觉无观无喜乐共味定。比丘观无喜乐粗无喜乐心。犹有作不苦不乐舍寂静胜。比丘观无喜乐粗已。无喜乐寂静正寂静灭没除。灭没除已。故有内净信不苦不乐舍一心。若入此定者。得三支正得缘得内净信不苦不乐舍一心。是名非禅非禅间无觉无观定。如比丘。若行。若受教。若法相。若方便。若专心。若思惟。若触。得无觉无观无喜乐共味定。如比丘。行乃至触。亲近多修学。多修学已。心向寂静。心向寂静。尊上寂静。尊上寂静。倾向寂静。倾向寂静已。喜乐寂静正寂静灭没除。灭没除已。故有内净信不苦不乐舍一心。是名非禅非禅间无觉无观定。复次比丘。离喜舍行念正智身受乐。如诸圣人。解舍念乐行。成就三禅行。比丘故有共味定舍念正智无喜乐一心。若入此定者。得五支正得缘得共味舍念正智无喜乐一心。是名第三禅无觉无观定。如比丘。若行。若受教。若法相。若方便。若专心。若思惟。若触。得无觉无观有喜乐共味定。如比丘。行乃至触。亲近多修学。多修学已。心向寂静。尊上寂静。倾向寂静。倾向寂静已。喜寂静正寂静灭没除。灭没除已。故有共味舍念正智无喜乐一心。若入此定者。得五支正得缘得共味舍念正智无喜乐一心。是名第三禅无觉无观定。复次比丘。得无觉无观无喜乐共味定。如比丘。观无喜乐粗无喜乐心。犹有作不苦不乐舍寂静胜。比丘观无喜乐粗已。无喜乐寂静正寂静灭没除。灭没除已。舍念正智一心。此人出息入息灭。不及入第四禅者。若入此定者。得四支正得缘得不苦不乐舍念正智一心。是名禅间无觉无观定。第三第四禅间。从三禅趣第四禅。如比丘。若行。若受教。若法相。若方便。若专心。若思惟。若触。得无觉无观无喜乐共味定。比丘行乃至触。亲近多修学。多修学已。心向寂静。尊上寂静。倾向寂静。倾向寂静已。无喜乐寂静正寂静灭没除。灭没除已。有不苦不乐舍念正智一心。此人出息入息灭。不及入第四禅者。若入此定者。得四支正得缘得不苦不乐舍念正智一心。是名禅间无觉无观定。第三第四禅间。从第三禅趣第四禅。复次比丘。断苦断乐。先灭忧喜。不苦不乐舍念净。成就四禅行。如比丘。有喜不苦不乐舍念净一心。若入此定者。得四支正得缘得不苦不乐舍念净一心。是名第四禅无觉无观定。复次比丘。得无觉无观无喜乐共味定。比丘观无喜乐粗无喜乐心。犹有作不苦不乐舍寂静胜。比丘观无喜乐粗已。无喜乐寂静正寂静灭没除。灭没除已。故有不苦不乐舍念净一心。若入此定者。得四支正得缘得不苦不乐舍念净一心。是名第四禅无觉无观定。如比丘。若行。若受教。若法相。若方便。若专心。若思惟。若触。得无觉无观无喜乐共味定。如比丘。行乃至触。亲近多修学。多修学已。心向寂静。尊上寂静。倾向寂静。倾向寂静已。无喜乐寂静正寂静灭没除。灭没除已。有不苦不乐舍念净一心。若入此定者。得四支正得缘得不苦不乐舍念净一心。是名第四禅无觉无观定。复次比丘。离一切色想。灭嗔恚想。不思惟若干想。成就无边空处行。如比丘。有空处想不苦不乐舍一心。若入此定者。得三支正得缘得空处想不苦不乐舍一心。是名空处无觉无观定。复次比丘。离一切空处想成就无边识处行。如比丘。有识处想不苦不乐舍一心。若入此定者。得三支正得缘得识处想不苦不乐舍一心。是名识处无觉无观定。复次比丘。离一切识处想。成就无所有处行。如比丘。有无所有处想不苦不乐舍一心。若入此定者。得三支正得缘得无所有处想不苦不乐舍一心。是名不用处无觉无观定。复次比丘。离一切不用处。成就非想非非想处行。如比丘。有非想非非想处想不苦不乐舍一心。若入此定者。得三支正得缘得非想非非想处想不苦不乐舍一心。是名非想非非想处无觉无观定。何谓空定。如比丘。一切法。若一处法。思惟空知空解空受空。以何义空。以我空。我所亦空。如是不放逸观。得定心住正住。是名空定。复次空定六空。内空。外空。内外空。空空。大空。第一义空。何谓内空。如比丘。一切内法。若一处内法。思惟空知空解空受空。以何义空。以我空。我所亦空。常空不变易空。如是不放逸观。得定心住正住。是名内空。何谓外空。如比丘。一切外法。若一处外法。思惟空知空解空受空。以何义空。以我空。我所亦空。如是不放逸观。得定心住正住。是名外空。云何内外空。如比丘。一切内外法。若一处内外法。思惟空知空解空受空。以何义空。以我空。我所亦空。如是不放逸观。得定心住正住。是名内外空。何谓空空。如比丘。成就空定行。比丘思惟空知空解空受空。以何义空。以我空。我所亦空。常空不变易空。如是不放逸观。得空定心住正住。是名空空。何谓大空。如比丘。一切法。思惟空知空解空受空。以何义空。以我空。我所亦空。如是不放逸观。得定心住正住。是名大空。何谓第一义空。第一谓涅槃。如比丘。思惟涅槃空知空解空受空。以何义空。以我空。我所亦空。常空不变易空。如是不放逸观。得定心住正住。是名第一义空。如是六空。是名空定。何谓无相定。除空定。若余定。以圣涅槃为境界。是名无相定。复次无相定。行有相。涅槃无相。行有三相。生住灭。涅槃无三相。不生不住不灭。如是行有相。涅槃无相。涅槃是寂灭。是舍宅。是救护。是灯明。是依止。是不终没。是归趣。是无燋热。是无忧恼。是无忧悲苦恼。及余诸行。思惟涅槃。得定心住正住。是名无相定。何谓无愿定。除空定若余定。以圣有为为境界。是名无愿定。复次无愿定。愿有二种。爱着见着。比丘思惟行苦患痈箭着味。依缘坏法不定不足可坏众苦不思惟空无我。得定心。住正住。比丘爱断见断。此定能断爱见。是名无愿定。何谓四念处。如比丘。内身观。身行勤念正智调希望世忧。外身观。身行勤念正智调希望世忧。内外身观。身行勤念正智调希望世忧。受心法亦如是。是名四念处。何谓四正断。如比丘。恶不善法未生欲令不生。起欲自勉胜进。摄心正断。恶法已生欲令断。起欲自勉胜进。摄心正断善法未生欲令生。起欲自勉胜进。摄心正断。善法已生欲令住。具足修不忘广大增长。起欲自勉胜进。摄心正断是名四正断。何谓四神足。如比丘。断行成就修神足。精进定心定念定慧定断行成就修神足。是名四神足。四禅如禅品所说。何谓四无量。慈悲喜舍。何谓慈。如比丘。思惟众生乐知乐解乐受乐。或有众生。曾侵恼比丘。比丘于是众生心障碍。不清净不亲近不解。比丘如是思惟。众生已侵恼我。众生虽侵损我。我法不应报。我若嗔恼众生。则为自损。他已侵恼我。若我还报。自损甚彼比丘如是思惟已。于众生堪忍。除灭嗔恼。心思惟欲令众生乐知乐解乐受乐。或有众生。先未曾侵恼比丘。今侵恼比丘。于众生心障碍不清净不亲近不解。比丘如是思惟。众生先未曾侵恼我。今现侵恼。众生虽现侵恼我。或是我宿业报。非我能遮。我若嗔恼众生。则为自损。他已侵我。若我还报自损甚。彼比丘如是思惟已。于众生堪忍。除灭嗔恼心。思惟欲令众生乐知乐解乐受乐。或有众生。先未曾侵恼比丘。今不侵恼。当欲侵恼。比丘于众生心障碍不清净不亲近不解。比丘如是思惟。众生先未曾侵恼我。今不侵恼。当欲侵恼我。众生虽当欲侵恼。或不作。或因缘不集。我若嗔恼众生。则为自损。他虽欲侵恼我。若我还报自损甚。彼比丘如是思惟已。于众生堪忍。除灭嗔恼心。思惟欲令众生乐知乐解乐受乐。或有众生。先未曾侵恼比丘。今不侵恼。当不侵恼。先未曾侵我爱喜适意者。今现侵恼我爱喜适意者。比丘于众生心障碍不清净不亲近不解。比丘如是思惟。众生先未曾侵恼我。今不侵恼。当不侵恼我所爱喜适意者。曾侵恼众生。虽侵恼我爱喜适意者。我不应侵恼彼。我若嗔恼众生。则为自损。他已侵恼。若我还报自损甚。彼比丘如是思惟已。于众生堪忍。除灭嗔恼心。思惟欲令众生乐知乐解乐受乐。或有众生。先未曾侵恼比丘。今不侵恼。当不侵恼。先未曾侵恼我爱喜适意者。今现侵恼我爱喜适意者。比丘于众生心障碍。不清净不亲近不解。比丘如是思惟。众生先未曾侵我。今不侵。当不侵我爱喜适意者。先未曾侵我爱喜适意者。今现侵众生。虽侵我爱喜适意者。或是宿业报。非我能遮他宿业。我若嗔恼众生。则为自损。他以侵我。我若还报。自损甚。于彼比丘。如是思惟已。于众生堪忍。除灭嗔恼心。思惟欲令众生乐知乐解乐受乐。或有众生。先未曾侵恼比丘。今不侵恼。当不侵恼。若我爱喜适意者。先未曾侵恼。今不侵恼。若我爱喜适意者。当欲侵恼。比丘于众生心障碍不清净不亲近不解。比丘如是思惟。众生先未曾侵恼我。今不侵恼。当不侵恼。若我爱喜适意者。先未曾侵恼。今不侵恼。若我爱喜适意者。当欲侵恼。众生虽欲侵恼我爱喜适意者。或不作。或因缘不集。我若嗔恼众生。则为自损。他已侵恼我。若还报自损甚。彼比丘如是思惟已。于众生堪忍。除灭嗔恼心。思惟欲令众生乐知乐解乐受乐。或有众生。先未曾侵恼比丘。今不侵恼。当不侵恼。若我爱喜适意者。先未曾侵恼。今不曾侵恼。当不曾侵恼。若我不爱喜适意者。已曾利益。比丘于众生心障碍不清净不亲近不解。比丘如是思惟。众生先未曾侵恼我。今不侵恼。当不侵恼。若我爱喜适意者。先未曾侵恼。今不曾侵恼。当不侵恼。若我不爱喜适意者。已曾利益。若众生虽已利益我不爱喜适意者。我不应侵恼彼。我若嗔恼众生。则为自损。他已损我。我若还报自损甚。彼比丘如是思惟已。于众生堪忍。除灭嗔恼心。思惟欲令众生乐知乐解乐受乐。或有众生。先未曾侵恼比丘。今不侵恼。当不侵恼。若我爱喜适意者。先未曾侵恼。今不侵恼。当不侵恼。若我不爱喜适意者。先未曾利益。若我不爱喜适意者。今利益。比丘于众生心障碍不清净不亲近不解。比丘如是思惟。众生先未曾侵恼我。今不侵恼。当不侵恼。若我爱喜适意者。先未曾侵恼。今不侵恼。当不侵恼。若我不爱喜适意者。先未曾利益。若我不爱喜适意者。今利益。众生虽利益我不爱喜适意者。或是宿业报。非我能遮他宿业报。我若嗔恼众生。则为自损。他已损我。我若还报自损甚。彼比丘如是思惟已。于众生堪忍。除灭嗔恼心。思惟欲令众生乐知乐解乐受乐。或有众生。先未曾侵恼比丘。今不侵恼。当不侵恼。若我爱喜适意者。先未曾侵恼。今不侵恼。当不侵恼。若我不爱喜适意者。先未曾利益。今不利益。若我不爱喜适意者。当欲利益。比丘于众生心障碍不清净不亲近不解。比丘如是思惟。众生先未曾侵恼我。今不侵恼。当不侵恼。若我爱喜适意者。先未曾侵恼。今不侵恼。当不侵恼。若我不爱喜适意者。先未曾利益。今不利益。当欲利益。若我不爱喜适意者。当欲利益。众生虽欲利益我不爱喜适意者。或不作。或因缘不集。我若嗔恼众生。则为自损。他已损我。我若还报自损甚。彼比丘如是思惟已。于众生堪忍。除灭嗔恼心。思惟欲令众生乐知乐解乐受乐。或有众生。先未曾侵恼比丘。今不侵恼。当不侵恼。若我爱喜适意者。先未曾侵恼。今不侵恼。当不侵恼。若我不爱喜适意者。先未曾利益。今不利益。当不利益。如是比丘无因缘。便横嗔众生。比丘于众生心障碍不清净不亲近不解。比丘如是思惟。众生先未曾侵恼。今不侵恼。当不侵恼。若我爱喜适意者。先未曾侵恼。今不侵恼。当不侵恼。若我不爱喜适意者。先未曾利益。今不利益。当不利益。我无因缘。便横嗔众生。我于众生心障碍不清净不亲近不解。我若嗔恼众生。则为自损。他已损我。我若还报自损甚。彼比丘如是思惟已。于众生堪忍除嗔恼心。思惟欲令众生乐知乐解乐受乐。如比丘。若于东方众生。灭嗔恼心。思惟欲令众生乐知乐解乐受乐。南西北方于众生。灭嗔恼心。思惟欲令众生乐知乐解乐受乐。如比丘。以慈心遍解一方行。第二第三第四。四维上下。一切以慈心广大尊胜。无二无量。无怨无嗔恚。遍解诸世间行。是名慈。何谓悲。如比丘。不思惟众生乐不知乐不解乐不受乐。比丘见众生苦受苦。若父母。若兄弟姊妹妻子亲属知识大臣地狱畜生饿鬼。若人中贫贱。鬼神中贫贱。怜彼众生起悲心。或有众生。已侵恼比丘。比丘于众生心障碍不清净不亲近不解。比丘如是思惟。众生曾侵恼我。众生虽侵恼我。我不应侵恼彼。我若嗔恼众生。则为自损。他已损我。若我还报自损甚。彼比丘如是思惟已。于众生堪忍。除灭嗔恼心。于众生怜愍起悲心。或有众生。先未曾侵恼比丘。乃至无因缘横嗔。如上所说。如比丘。若于东方众生。灭嗔恼心。于众生怜愍起悲心。南西北方众生。灭嗔恼心。于众生怜愍起悲心。比丘以悲心遍解一方行。第二第三第四。四维上下。一切以悲心广大尊胜。无二无量。无怨无恚。遍解诸世间行。是名悲。何谓喜。如比丘。不思惟众生乐不知乐不解乐不受乐。比丘于众生。不得怜愍。不起悲心。如比丘。若见众生快乐受乐。若父母兄弟姊妹妻子亲属知识大臣。若诸天。若诸天子。若佛。若佛弟子。于彼众生得悦喜。不依欲染想。或有众生。已曾侵恼比丘。比丘于众生心障碍不清净不解。比丘如是思惟。众生已曾侵恼我。众生虽侵恼我。我不应侵恼彼。我若侵恼众生。则为自损他已损我。若我还报自损甚。彼比丘如是思惟已。于众生堪忍。除灭嗔恼心。于众生得悦喜。不依欲染想。或有众生。先未曾侵恼比丘。乃至无因缘横嗔。如上所说。比丘若于东方众生。除灭嗔恼心。于众生得悦喜心。不依欲染想于南西北方众生。灭嗔恼心。于众生得悦喜心。不依欲染想。比丘以喜心遍解一方行。第二第三第四。四维上下。一切以喜心广大尊胜。无二无量。无怨无恚。遍解诸世间行。是名喜。何谓舍。如比丘。不思惟众生乐不知乐不解乐不受乐。不得怜愍。不起悲心。不得悦喜。不依欲染想。如比丘。但缘众生故得舍。如人入丛林中。不分别此是钵多树。尼居陀树。毗梨叉树。优头披罗树。家枝树。加毗耶树。若毗耶罗树。家尼柯罗树。弥陀树。伊陀伽树。但见丛林。不分别诸树。如是比丘。不思惟众生乐不知乐不解乐不受乐。不得怜愍。不起悲心。不得悦喜。不依欲染想。但缘众生故得舍。或有众生。已曾侵恼比丘。比丘于众生心障碍不清净不观不解。比丘如是思惟。众生已曾侵恼我。众生虽侵恼我。我不应侵恼。我若嗔恼众生。则为自损。他已损我。若我还报自损甚。于彼比丘。如是思惟已。于众生堪忍。除灭嗔恼心。但缘众生故得舍。或有众生。先未曾侵恼比丘。乃至无因缘横嗔。如上所说。如比丘。若于东方众生。灭嗔恼心。但缘众生故得舍。于南西北方众生。除灭嗔恼心。但缘众生故得舍。如比丘。以舍心遍解一方行。第二第三第四。四维上下一切但以舍心广大尊胜。无二无量。无怨无恚。遍解诸世间行。是名舍。是名四无量。
　　何谓四无色定。如比丘。离一切色想。灭嗔恚想。不思惟若干想。成就无边空处行。离一切空处。成就识处行。离一切识处。成就不用处行。离一切不用处。成就非想非非想处行。是名四无色定。何谓四向道。向苦道难行。向苦道速行。向乐道难行。向乐道速行。何谓向苦道难行。如比丘。性多贪欲。性多嗔恚。性多愚痴。是比丘行道。防欲染故。数受忧苦。防嗔恚故。数受忧苦。防愚痴故。数受忧苦。是比丘圣五根钝行。何等五信根。精进念定慧根。比丘五根钝行故。证无间定尽诸漏。是名向苦道难行。何谓向苦道速行。如比丘。性多贪欲。性多嗔恚。性多愚痴。是比丘行道。防欲染故。数受忧苦。防嗔恚故。数受忧苦。防愚痴故。数受忧苦。是比丘圣行五根利行。何等五信根。精进念定慧根。比丘五根利行速证无间定尽诸漏。是名向苦道速行。何谓向乐道难行。如比丘。性欲染少。性嗔恚少。性愚痴少。是比丘缘欲染少故。不数受忧苦。缘嗔恚少故。不数受忧苦。缘愚痴少故。不数受忧苦。是比丘圣五根钝行。何等五信根。精进念定慧根。比丘五根钝行证无间定尽诸漏。是名向乐道难行。何谓向乐道速行。如比丘。性少贪欲。性少嗔恚。性少愚痴。是比丘行道。缘欲染少故。不数受忧苦。缘嗔恚少故。不数受忧苦。缘愚痴少故。不数受忧苦。是比丘圣五根最利行。何等五信根。精进念定慧根。比丘五根利行证无间定尽诸漏。是名向乐道速行。是名四向道。何谓四修定。如世尊说。四修定。何等四有修定亲近多修学得现世乐行。有修定亲近多修学得知见。有修定亲近多修学得慧分别。有修定亲近多修学得漏尽。何谓修定亲近多修学得现世乐行。如比丘。离欲恶不善法。离生喜乐。成就初禅行。灭觉观内净信一心无觉无观定生喜乐。成就二禅行。离喜舍行念正智身受乐。如诸圣人解舍念乐行。成就三禅行。断苦乐先灭忧喜不苦不乐舍念净。成就四禅行。如是修定亲近多修学得现世乐行。何谓修定亲近多修学得知见。如比丘善取明想善持昼想。比丘如昼修明想。夜亦如是。如夜修明想昼亦如是。以心开悟。不覆盖心。心修有明此定亲近多修学得知见。何谓修定亲近多修学得慧分别。如比丘。知受生。知受住。知受灭。知想生。知想住。知想灭。知觉生。知觉住。知觉灭。此定亲近多修学得慧分别。何谓修定亲近多修学得漏尽。如比丘。知五受阴生灭。知色知色集。知色灭。知受想行识。知识集。知识灭。此定亲近多修学得漏尽如波罗延经所问。断一切欲想。灭忧恼舍睡眠遮掉悔舍念净先灭觉知觉解脱断无明。是名四修定。何谓四断。戒断微护断。修断。知缘断。何谓戒断。如比丘。眼见色。不取相。不分别。令发眼根。常自摄行。莫依希望世忧恶不善法慎护眼根。得眼根戒耳鼻舌身意。意知法。不取相。分别令起意根。常自摄行。莫依希望世忧恶不善法。慎护意根。得意根戒。是名戒断。何谓微护断。如比丘。取善相生微护若骨节。若肿胞。若膖胀若青瘀。若赤黑。若烂坏离散。如是观善相生微护。是名微护断。何谓修断。如比丘。修念正觉依离欲依无染依灭爱择法正觉进正觉喜正觉除正觉定正觉修舍正觉依离欲依无染依灭爱。是名修断。何谓智缘断。如比丘。或在树下露处。如是思惟。身不善恶行报。今世及后世。如比丘。堪忍断身恶行。修身善行。口不善行报。今世及后世。如比丘。堪忍断口恶行。修口善行。意不善行恶报。今世及后世。如比丘。堪忍断意不善行。修意善行。是名智缘断。
　　戒护缘修断　　自性如来说
　　比丘行是法　　一切苦际尽
　　是名四断智
舍利弗阿毗昙论卷第十四
非问分道品第十之余
　　何谓五根。信根进根念根定根慧根。是名五根。五力亦如是。何谓五解脱处。谓比丘不放逸勤念正智寂静行。心未解脱得解脱。诸漏未尽得漏尽。未得无上安隐得安隐。何谓五。若世尊为比丘说法。若师说。若慧梵净行者说。随顺如来说。若师若慧梵净行者说。听已受法受义。受法受义已生悦。悦已生喜。喜已得身除。身除已受乐。受乐已心定。心定已如实知见。如比丘不放逸。勤念正智寂静行。心未解脱得解脱。诸漏未尽得漏尽。未得无上安隐得安隐。是名初解脱处。复次比丘。非世尊非师非慧梵净行者说时。如先所闻法。广读诵通利。如比丘先所闻法广读诵通利。受法受义。如比丘受法受义已生悦。悦已生喜。喜已得身除。身除已受乐。受乐已心定。心定已如实知见。比丘如是不放逸勤念正智寂静行。心未解脱得解脱。诸漏未尽得漏尽。未得无上安隐得安隐。是名第二解脱处。复次比丘。非世尊非师非慧梵净行者说时。非先所闻法。广读诵通利时。如比丘先所闻法通利。广为他说。如比丘随彼所闻法通利。广为他说。受法受义。比丘受法受义已生悦。悦已生喜。喜已得身除。身除已受乐。受乐已心定。心定已如实知见。比丘如是不放逸勤念正智寂静行。心未解脱得解脱。诸漏未尽得漏尽。未得无上安隐得安隐。是名第三解脱处。复次如比丘。非世尊非师非慧梵净行者说时。非先所闻法。广读诵通利时。非先所闻法通利。广为他。分别时。如比丘。先所闻法通利自心分别。如比丘随所闻法通利。自心分别。受法受义。比丘受法受义已生悦。悦已生喜。喜已得身除。身除已受乐。受乐已心定。心定已如实知见。比丘如是不放逸勤念正智寂静行。心未解脱得解脱。诸漏未尽得漏尽。未得无上安隐得安隐。是名第四解脱处。复次比丘。非世尊非师非慧梵净行者说时。非先所闻法。广读诵通利时。非先所闻法通利。广为他分别时。非先所闻法通利。自心分别时。如比丘善取定相善思惟善解射。比丘善取定想善思惟善解射已。受法受义。受法受义已生悦。悦已生喜。喜已得身除。身除已受乐。受乐已心定。心定已如实知见。比丘如是不放逸勤念正智寂静行。心未解脱得解脱。诸漏未尽得漏尽。未得无上安隐得安隐。是名第五解脱处。是名五解脱处。五出界如界品说。云何五观定。如正信经。舍利弗白佛言。世尊。复有无胜法。如世尊说法入定观。世尊。有此入定观。或有沙门婆罗门。勤精进勇猛。正思惟多学行心。如法思惟入定。入定已观身。从顶至足。从足至顶。乃至薄皮。皆是不净。是名初入定观。复次或有沙门婆罗门。勤精进勇猛。正思惟多学行心。如法思惟入定。入定已不观皮血肉。但观人骨。此身中有骨齿爪。是名第二入定观。复次或有沙门婆罗门。勤精进勇猛。正思惟多学行心。如法思惟入定。入定已不观皮血肉骨。但观人识。识住此世。住他世。识未断。不离二世。是名第三入定观。复次或有沙门婆罗门。勤进勇猛。正思惟多学行心。如法思惟入定。入定已不观皮血肉骨。复观人识。识不住此世。不住他世。识断离此世。未断离他世。是名第四入定观。复次或有沙门婆罗门。勤进勇猛。正思惟多学行心。如法思惟入定。入定已不观内血肉皮骨。复观人识。识不住此世。不住他世。识善断离二世。是名第五入定观。如是无胜入定观。世尊善知无胜。世尊善通达。无有能过者。如我意所知。或有沙门婆罗门。能称出世尊知者。无有是处。是名第五入定观。何谓五起解脱法。如世尊说。五法亲近多修学已得解脱。何谓五。如比丘。观身不净想。观食不净想。观诸行无常想。观世不乐想。观身死想。如是五法。亲近多修学。能得解脱。是名五起解脱法。云何六念。念佛乃至念天。何谓念佛。以佛为境界。念善顺不逆。是名念佛。何谓念法。以法为境界。念善顺不逆。是名念法。何谓念僧。以僧为境界。念善顺不逆。是名念僧。何谓念戒。戒谓身口戒。以戒为境界。念善顺不逆。是名念戒。何谓念施。施有二种。财施法施。以施为境界。念善顺不逆。是名念施。何谓念天。若过抟食化生天。彼天不观宿业。不分别宿业。以天为境界。念善顺不逆。是名念天。是名六念。六空如空三昧说。六出界如界品说。何谓六明分法。如世尊说。六法亲近多修学生明得明分。能令明广大。何谓六。无常想。无常苦想。苦无我想。食不净想。一切世间不乐想。死想。何谓无常想明分法。如比丘。或树下露处。作是思惟。色无常。受想行识无常。若如是五受阴。观无常行。如世尊说。有为法三相。生住灭。如是比丘。思惟生住灭。调心修令柔软。柔软已思惟色无常受想行识无常。行人若想忆想。是名无常想。亲近多修学。亲近多修学已。生明得明得明分。能令明广大。是名无常想明分法。何谓无常苦想明分。如比丘。或在树下露处。如是思惟色无常。若无常则是苦。受想行识无常。若无常则是苦。如是五受阴观苦行。如世尊说。若色生住。即是生苦。有病有老死。若受想行识生住。即是生苦。有病有老死。复次如世尊说三苦。行苦苦苦变易苦。何谓行苦。五受阴行自性苦形或苦自相苦。是名行苦。何谓苦苦。五受阴行自性苦。生等生起等起出等出。具足成就。生种种病。因热生病。因痰癊。因风因过力。因他恼。因时变。因诸大相违。因食饮不消。因宿业报。因诸大不调生病。生眼病。耳鼻舌身病生。头痛面痛。口齿咽痛。胸痛病。生蛇身病。呼嗐痛。謦欬病。呕吐病。生绞病。身热腹痛病。生癣胞疥[癈-(弓　　殳)+虫]微风侵淫疮痈蛆白癞干枯癫狂病生痔病[病-丙+帶]下赤肿虫食病等。蚤螕虱蚊虻蚁子。此身乃至一毛处。无不有虫。如人痈肿上生毒肿五受阴行性苦亦如是。生等生起等起出等出。具足成就。生种种病。因热生病。乃至一毛处。无不有虫。是名苦苦。何谓变易苦。如五受阴行。转变衰熟。坏败尽灭。终没离灭。是名变易苦。如比丘于彼行苦苦苦变易苦。调心修令柔软。柔软已思惟色苦。思惟受想行识苦。如行人若想忆想。是名无常苦想。亲近多修学。生明得明得明分。能令明广大。是名无常苦想明分法。何谓苦无我想明分法。如比丘。在树下露处。如是思惟色无常。若无常即是苦。若苦即无我。受想行识无常。若无常即是苦。若苦即是无我。若于此想。五受阴观无我行。如世尊说色无我。色若是我。色应不受苦患。色应得自在。如是有。如是非有。以色非我故。色受苦患。色不得自在。如是有。如是非有。受想行识无我。受想行识若是我。识不应受苦患。识应得自在。如是有。如是非有。如比丘。如是调心修令柔软。柔软已思惟。色无我。受想行识无我。如行人若想忆想。是名苦无我想。亲近多修学。生明得明得明分。能令明广大。是名苦无我想明分法。何谓食不净想明分法。何等食。食有四种。谓抟食触食思食识食。如世尊说。众生有四种食。食此食。能令众生住。能令阴和合。能有利益。何等四。一谓抟食。二触食三思食。四识食。何等谓抟食。抟食有二种。粗细。何谓粗。除天净食天香食。除衣服澡浴调身食。苦余抟食。是名粗抟食。何谓细抟。食。天净食。天香食。衣服澡浴。调身食。是名细抟食。复次粗抟食。除天香食。除衣服澡浴食。若余抟食。是名粗抟食。复次细抟食。天香食。衣服澡浴调身食。是名细抟食。何谓触食。六触。眼触。耳鼻舌身意触。是名触食。何谓思食。六思身。色思。声香味触法思。是名六思身。是名思食。何谓识食。六识身。眼识。耳鼻舌身意识。是名六识身。是名识食。抟食。或是食。或非食。触思识食。或是食。或非食。何谓抟食是食。若缘抟食。得诸根增长。不损坏不减寿。是名抟食食。云何抟食非食。若缘抟食。诸根不增长。损坏减寿。是名抟食非食。何谓触思识食是食。若缘识食。诸根增长。不损坏不减寿。是名识食是食。何谓识食非食。若缘识食。诸根不增长。损坏减寿。是名识食非食。比丘受抟食如食子肉。观不净想。触思识食。有解射想。思惟灭依离欲染。如行人若想忆想。是名食不净想。亲近多修学已。生明得明得明分。能令明广大。是名食不净想明分法。何谓一切世间不乐想明分法。如比丘。于一切世间。厌离不乐。地狱世畜生世饿鬼世人世天世众生世行世。厌离不乐。如比丘。于此世间。有取心者。必执所见。如比丘。断离不受。如是诸见如行人。若想忆想。是名一切世间不乐想。亲近多修学已。生明得明得明分。能令明广大。是名一切世间不乐想明分法。何谓死想明分法。如比丘。或在树下露处。如是思惟。我是死法。有死过患。若余众生。亦有死法。有死过患。若地狱畜生饿鬼人天及一切众生。往来生死。得名众生者。皆有死法。有死过患。比丘思惟阴坏舍身忆念死。比丘思惟死知死解死觉死。如行人若想忆想。是名死想。亲近多修学已。生明得明得明分。能令明广大。是谓死想明分法。是名六明分法。何谓六悦因法。如比丘悦已生喜。喜已得身除。身除已受乐。受乐已心定。心定已如实知见。是名六悦因法。何谓无喜六正觉。念正觉乃至舍正觉。是名无喜六正觉。何谓七觉。念正觉乃至舍正觉。是名七正觉。何谓七想。如世尊说。七想。亲近多修学。得大功德。得至甘露。何谓七不净想食。厌想一切世间不乐想死想无常想无常苦想苦无我想。谓不净想。亲近多修学。多修学已。得大果报。得大功德。得至甘露。以何缘故作是说。如比丘。心知分别不净想。令欲心退没不展。当渐渐除尽。背舍厌离已正住。如筋如鸟羽。如头罗草投于火中燋卷不展。后便消尽。比丘如是心知分别不净想。令欲心退没不展。后便消尽。背舍厌离已正住。如比丘。或有心知分别不净想。心于欲想犹生津漏。如本无异。心不背舍。不厌离。不正住。比丘如实自知。我便为未修不净想。我未增益异名色。我未得修果报。如是比丘有正智。如比丘心知分别不净想于欲想心不生津漏。于本有异。背舍厌离正住。比丘如实正知。我已修不净想。我有增益异名色。我得修果报。此比丘有正智。行不净想。亲近多修学已。得大果报。得大功德。得至甘露。以是因缘故。说如食不净想。亲近多修学已。得大果报。得大功德。得至甘露。
　　以何因故作是说。如比丘。心知分别食不净想。于揣食心退没不进。渐当除尽背舍厌离已正住。如筋如鸟羽。如头罗草投于火中燋卷不展。后便消灭。比丘如是。心知分别揣食不净想。令揣食净想退没不进。渐当除尽背舍厌离已正住。如比丘。或有心知分别揣食不净想。心于揣食犹生津漏。如本无异。心不背舍不厌离不正住。比丘如实自知。我便为未修揣食不净想。我未增益异名色我未得修果报。如是比丘。有正智。如比丘。心知分别揣食不净想。于揣食心不生津漏。于本有异。背舍厌离正住。比丘如实正知。我已修揣食不净想。我有增益于异名色。我得修果报。此比丘有正智揣食不净想亲近多修学已。得大果报。得大功德。得至甘露。以是因缘故。说如一切世间不乐想。亲近多修学已。得大果报。得大功德。得至甘露。以何因缘故作是说。如比丘。心知分别一切世间不乐想。世间种种想。心退没不进。渐当除尽背舍厌离已正住。如筋如鸟羽。如头罗草投于火中燋卷不展。后便消灭。比丘如是心知分别一切世间不乐想。令世间种种想退没不进。渐当除尽背舍厌离已正住。如比丘。或有心知分别一切世间不乐想世间种种想。心犹生津漏。如本无异。不背舍不厌离不正住。比丘如实自知。我便为未修一切世间不乐想。我未增益异名色。我未得修果报。如是比丘有正智。如比丘。心知分别一切世间不乐想。于世间种种想。心不生津漏。于本有异。背舍厌离正住。比丘如实正知。我已修一切世间不乐想。我有增益异名色。我得修果报。此比丘有正智。一切世间不乐想亲近多修学。多修学已。得大果报。得大功德。得至甘露。以是因缘故。说如死想。亲近多修学已。得大果报。得大功德。得至甘露。以何因缘故作是说。如比丘。心知分别死想。倚恃命根。而自贡高。以命根决定堪忍常住。心贪着命根。如是尽断无余。如比丘。或有心知分别死想。倚恃命根。而自贡高。以命根决定堪忍常住。心贪着命根。如是未断。比丘如实自知。我便为未修死想。我未增益异名色。我未修果报。如是比丘有正智。如比丘。心知分别死想。倚恃命根。而自贡高。以命根决定堪忍常住。心贪着命根。如是尽断无余。如比丘。如实自知。我已修死想增益异名色。我得果报。如是比丘。有正智死想。亲近多修学已。得大果报。得大功德。得至甘露。以是因缘故。说如无常想。亲近多修学已。得大果报。得大功德。得至甘露。以何因缘故作是说。如比丘。心知分别无常想。于利养名誉恭敬心。退没不进。渐当除尽背舍厌离已正住。如筋如鸟羽。如头罗草投于火中燋卷不展。后便消尽。比丘如是心知分别无常想。于利养名誉恭敬。心退没不进。渐当除尽背舍厌离已正住。如比丘。或有心知分别无常想。于利养名誉恭敬。心犹生津漏。如本无异。不背舍不厌离不正住。比丘如实自知。我便为未修无常想。我未增益异名色。我未得修果报。如是比丘。如实自知。如比丘。心知分别无常想。于利养名誉恭敬。心不生津漏。于本有异。背舍厌离正住。比丘如实正知。我已修无常想。我有增益异名色。我得修果报。比丘有正智无常想。亲近多修学。多修学已。得大果报。得大功德。得至甘露。以是因缘故。说如无常苦想。亲近多修学已。得大果报。得大功德。得至甘露。以何因缘故作是说。如比丘心知分别无常苦想。于懈怠窳惰不信放逸不勤不观等。生恐怖大畏切逼想。如临死举刀观无常苦想。比丘或有心知分别无常苦想。于窳惰懈怠不信放逸不勤不观等。不生恐怖大畏切逼想。非如临死举刀如比丘如实自知。我便为未修无常苦想。我未增益异名色。我未得修果报。如是比丘。如实自知。如比丘。心知分别则无常苦想。于窳惰懈怠不信放逸不勤不观等。生恐怖大畏切逼想。如临死举。刀观无常苦想。如比丘。如实正知。我以修无常苦想。我增益异名色。我得果报。此比丘有正智无常苦想。亲近多修学已。得大果报。得大功德。得至甘露。以是因缘故。说如苦无我想。亲近多修学已。得大果报。得大功德。得至甘露。以何缘故作是说。如比丘。心知分别苦无我想。于诸有识身及诸外物。计我我所。生憍慢等。俱离寂静正解脱。如比丘。或有心分别苦无我想。于诸有识身及诸外物。计我我所。生憍慢等。心犹不离不寂静不解脱。如比丘。如实自知。我便为未修苦无我想。未增益异名色。我未得修果报。如是比丘。如实自知。如比丘。心知分别苦无我想。于诸有识身及诸外物。计我我所。生憍慢等。心俱离寂静正解脱。如是比丘。如实知我已。修苦无我想。我增益异名色。得修果报。此比丘有正智苦无我想。亲近多修学已。得大果报。得大功德。得至甘露。以是因缘故说。是名七想。何谓七定因缘法。正见正觉正语正业正命正进正念是名七定因缘法。
　　何谓八圣道。正见乃至正定。是名八圣道何谓八解脱。色观色解脱。是名初解脱。内无色想观外色。是名第二解脱。净解脱。是名第三解脱。离一切色想。灭嗔恚想不思惟若干想。成就无边空处。是名第四解脱。离一切空处。成就无边识处行。是名第五解脱离一切识处。成就无所有处。是名第六解脱。离一切无所有处。成就非想非非想处。是名第七解脱。离一切非想非非想处。成就灭受想行。是名第八解脱。何谓色观色初解脱。如比丘。不灭内色想。取外色想。比丘以外色调心。修令柔软。修令柔软已。得色解脱。如比丘。心知分别外色想。心向彼。尊上彼。倾向彼。以彼解脱。何谓色。如比丘。未分别内色。未灭不没不除。是名色。何谓观。若外色以眼识曾见。如实见微见缘见。以意识分别。如实分别微分别缘分别。是名观。何谓初。八解脱次顺不逆。以次入定行。是初是始是前。是名初。何谓得解脱。心向彼。尊上彼。倾向彼。以彼为解脱。是名解脱。何谓内无色想观外色第二解脱。如比丘。灭内色想已。取外色相。以外色调心。修令柔软。修令柔软已得解脱。知比丘。心知分别外色相。心向彼。尊上彼。倾向彼。以彼解脱。何谓内无色想。如比丘。内色想分别灭没除已。是名内无色想。何谓观。若外色以眼识曾见。如实见微见缘见。以意识分别。如实分别微分别缘分别。是名观。何谓第二八解脱。以次顺不逆。以次入定行。第二与初。无有中间。是名第二。何谓解脱。心向彼。尊上彼。倾向彼。以彼得解脱。是名解脱。何谓第三净解脱。如比丘。取一净色相。若火相。日月星宿摩尼珠七宝宫殿彩色衣被华果金银铜环琉璃真珠珂贝珊瑚玉石。及余宝性。比丘取是诸净色相已。得净解脱。比丘心知分别净色相。心向彼。尊上彼。倾向彼。以彼为解脱。何谓净。诸色好展转相照适意观无厌。是名净。何谓解。心向彼。是名解脱。何谓第三八解脱。以次顺不逆。以次入定行。第三与二。无有中间。是名第三。何谓解脱。心向彼。尊上彼。倾向彼。以彼解脱。是名解脱。何谓离一切色想。灭嗔恚想不思惟若干想。成就无边空处行。第四解脱。何谓色想。若眼识相应想。是名色想。何谓嗔恚想。若忿怒相应想。是名嗔恚想。何谓若干想。若外秽浊非善分想。是名若干想。复次色想若不离色界想及眼识相应想。是名色想。复次嗔恚想。若五识身相应想。及忿怒相应想。是名嗔恚想。复次若干想。若诸众生。诸物诸境界诸清净诸烦恼。是名若干想。如比丘。离一切色想。灭嗔恚想不思惟若干想。如比丘。身中孔。若耳孔鼻孔口门。饮食入处。饮食住处。饮食出处。思惟空知空解空受空。如比丘。知身有饮。犹如蒜皮。思惟渐令薄。知薄解薄受薄。思惟渐令破散。知破散解破散受破散。如是比丘。知内色想已。若外物中孔。若地中孔穴井盆坑谷坎窟。思惟空知空解空受空。如比丘。分别内外色想已。观空处寂静。思惟无边空知无边空解无边空受无边空。如行人若想忆想。是名空处想。此想与定共生共住共灭。是名入空处定。复次比丘。大地及须弥山作火聚想。思惟烟知烟解烟受烟。思惟然知然解然受然。思惟烧知烧解烧受烧已。比丘思惟无边空处寂静胜。思惟无边空处。知解受无边空处寂静胜。如行人若想忆想。是名空处想。此想与定共生共住共灭。是名入空处定。复次比丘。如是思惟。若现世欲想。未来欲想现世色想。未来色想。此想粗空处想寂静胜微细善净。比丘思惟无边空处寂静胜处。知解受无边空处寂静胜。如行人若想忆想。是名空处想此想与定共生共住共灭。是名入空处定。复次比丘。如是思惟现世欲想。未来欲想。现在色想。未来色想。此想粗。但无边空处。永灭无余寂静胜。比丘思惟无边空处寂静知解。受无边空处。如行人若想忆想。是名空处想。此想与定共生共住共灭。是名入空处定。何谓第四八解脱。以次顺不逆。以次入定行。第四与三。无有中间。是名第四。何谓解脱。心向彼。尊上彼。倾向彼。以彼解脱。是名解脱。何谓离一切空处。成就无边识处行。是第五解脱。如比丘。如是思惟。我已成就无边空处行。颇有法胜无边空处不。比丘便作是念。唯有空处行。如人以大器覆小器。如是思惟。此器胜彼器。此器以何因故胜。我以此器覆彼器故。如比丘。如是思惟。我已遍解无边空处行。颇有法胜无边空处不。比丘便作是念。唯有识胜无边空处行。识以何因故胜。我以识遍解无边空处故。如比丘思惟无边识处寂静知解受无边识处寂静。如行人若想忆想。是名识处想。此想与定共生共住共灭。是名入识处定。复次比丘如是思惟。若现在欲想。未来欲想。现在色想。未来色想。空处想等粗识处想寂静胜。比丘思惟无边识处寂静胜知解受无边识处寂静胜。如行人若想忆想。是名识处想。此想与定共生共住共灭是名入识处定。复次比丘。如是思惟。若现在欲想。未来欲想。现在色想。未来色想。空处想等。但识处永灭无余。唯识处寂静胜。如比丘思惟无边识处寂静胜知解受无边识处寂静胜。如行人若想忆想。是名识处想。此想与定共生共住共灭。是名入识处定。复次比丘。如是思惟。无边空处入粗无边识处入寂静胜微细善净。如比丘。思惟无边识处寂静胜知解受无边识处寂静胜。如行人若想忆想。是名识处想。此想与定共生共住共灭。是名入识处定。复次比丘。如是思惟。若入空处定粗。若入识处定寂静胜微细善净。如比丘思惟无边识处寂静胜知解受无边识处寂静胜。如行人若想忆想。是名识处想。此想与定共生共住共灭。是名入识处定。何谓第五八解脱。以次顺不逆。以次入定行。第五与四无有中间。是名五。何谓解脱。心向彼。尊上彼。倾向彼。以彼解脱。是名解脱。何谓离一切识处成就无所有处行。是第六解脱。如比丘。如是思惟。我已遍解无边识处行。颇有法胜无边识处不。比丘便作是念。唯有识无所有处胜。如比丘。思惟无所有处寂静胜知解受无所有处寂静胜。如行人若想忆想。是名无所有处想。此想与定共生共住共灭。是名入无所有处定。复次比丘。如是思惟。我非我所有我所非我有。如比丘思惟无所有处寂静胜知解受无所有处寂静胜。如行人若想忆想。是名无所有处想。此想与定共生共住共灭。是名入无所有处定。复次比丘。观一切世间空。世间空已想无依止处。如比丘。思惟无所有处寂静胜知解受无所有处寂静胜。如行人若想忆想。是名无所有处想。此想与定共生共住共灭。是名入无所有处定。复次比丘。以大地须弥山。作火聚想。思惟烟知解受烟。思惟然知解受然。思惟烧知解受烧烧已。比丘思惟无所有处寂静胜。知解受无所有处想寂静胜。如行人若想忆想。是名无所有处想。此想与定共生共住共灭。是名入无所有处定。复次比丘。如是思惟。若现在欲想。未来欲想。现在色想。未来色想。空处想。识处想。此想粗。无所有处想寂静胜微细善净。如比丘。思惟无所有处寂静胜。知解受无所有处寂静胜。如行人若想忆想。是名无所有处想。此想与定共生共住共灭。是名入无所有处定。复次比丘。如是思惟。若现在欲想。未来欲想。现在色想。未来色想。空处想识处想无余寂静胜。如比丘。思惟无所有处寂静胜。知解受无所有处寂静胜。如行人若想忆想。此想与定共生共住共灭。是名入无所有处定。复次比丘。如是思惟。无边空处入粗。识处入粗。无所有处入寂静胜微细善净。如比丘。思惟无所有处寂静胜。知解受无所有处寂静胜。如行人若想忆想。是名无所有处想。此想与定共生共住共灭。是名入无所有处定。复次比丘。如是思惟。若入空处定识处定粗。若入无所有处定寂静胜微细善净。如比丘。思惟无所有处寂静胜。知解受无所有处寂静胜。如行人若想忆想。是名无所有处想。此想与定共生共住共灭。是名入无所有处定。何谓第六八解脱。以次顺不逆。以次入定行。第六与五。无有中间。是名六。何谓解脱。心向彼。尊上彼。倾向彼。以彼解脱。是名解脱。何谓离一切无所有处。成就非想非非想处行。是第七解脱。如比丘。如是思惟。想是我过患。想是痈疮想是我箭。非想非非想处寂静胜。比丘思惟非想非非想处寂静胜知。解受非想非非想处寂静胜。如行人若想忆想。是名非想非非想处想。此想与定共生共住共灭。是名入非想非非想处定。复次比丘。如是思惟。若现在欲想。未来欲想。现在色想。未来色想。空处想。识处想。无所有处想等粗。非想非非想处想寂静胜微细善净。比丘思惟非想非非想处寂静胜。知解受非想非非想处寂静胜。如行人若想忆想。是名非想非非想处想。此想与定共生共住共灭。是名入非想非非想处定。复次比丘。如是思惟。若现在欲想。未来欲想。现在色想。未来色想。空处想。识处想。无所有处想。但非想非非想处永灭无余寂静胜。比丘思惟非想非非想处寂静胜。知解受非想非非想处寂静胜。如行人若想忆想。是名非想非非想处想。此想与定共生共住共灭。是名入非想非非想处定。复次比丘。如是思惟。若无边空处入无边识处入无所有处入粗。非想非非想处入寂静胜微细善净。比丘思惟非想非非想寂静胜。知解受非想非非想处寂静胜。如行人若想忆想。是名非想非非想处想。此想与定共生共住共灭。是名入非想非非想处定。复次比丘。如是思惟。若入无边空处定。若入识处定。若入无所有处定粗。若非想非非想处寂静胜微细善净。比丘思惟非想非非想处寂静胜。知解受非想非非想寂静胜。如行人若想忆想。是名非想非非想处想。此想与定共生共住共灭。是名入非想非非想处定。何谓第七八解脱。以次顺不逆。以次入定行。第七与六。无有中间。是名七。何谓解脱。心向彼。尊上彼。倾向彼。以彼解脱。是名解脱。何谓离一切非想非非想处成就灭受想定。是第八解脱。如比丘。依戒住戒。增修二法定慧。依定慧灭受想。若灭受想。是名灭尽定。复次比丘。住触证胜想。住触证胜想时。如是思惟。我有思犹恶。无思便善。我有思则有作。有作则为有乐想。有乐想则有余地粗想生。比丘如是思惟。若我无思无作。无作已则乐想不生。乐想不生。余地粗相亦不生。如比丘。无思惟无作。无作已则乐想灭乐想灭余地粗想亦灭。得触证灭尽定。何谓第八解脱。次顺不逆。以次入定行。第八与七。无有中间。是名八。何谓解脱。心向彼。尊上彼。倾向彼。以彼解脱。是名解脱。是名八解脱。云何八胜入内色想。观外色少。好色非好色。胜知胜见。有如是想。内色想观外色无量。好色非好色。胜知胜见。有如是想。内无色想观外色少。好色非好色。胜知胜见。有如是想。内无色想观外色无量。好色非好色。胜知胜见。有如是想。内无色想观外色青。青色青光。如优摩华青青色青光。如波罗奈衣善染青青色青光。观如是妙色青青色青光。胜知胜见。有如是想。内无色想观外色黄。黄色黄光。如迦尼伽罗华黄黄色黄光。如波罗捺善染衣黄黄色黄光。观如是妙色黄黄色黄光。胜知胜见。有如是想。内无色想。观外色赤。赤色赤光。如槃头华赤赤色赤光。如波罗捺善染衣赤赤色赤光。观如是妙色赤赤色赤光。胜知胜见。有如是想。内无色想。观外色白。白色白光。如卤土星白。白色白光。如波罗捺善浣衣白白色白光。观如是妙色白白色白光。胜知胜见。有如是想。何谓内色想观外色少好色非好色胜知胜见有如是想。谓比丘未灭内色想。取外少色。好色非好色。适意不适意。可恶不可恶。比丘以外少色调心。修令柔软。修令柔软已。得色胜解脱。比丘知见分别外少色。心向彼。尊上彼。倾向彼。以彼胜解。何谓内色想。比丘未灭内色想。不灭不没不除。是名内色想。何谓观外色。若外少色。眼识曾见。如实见缘见。意识分别。如实分别缘分别。是名观外色何谓少。若可计数量。非无边无量。非阿僧祇。非无边无际。是谓少。何谓好色非好色。净不净。是名好色非好色。何谓胜知胜见。彼胜解。是名胜知胜见。何谓有如是想。若有不分散不相离一向少色想。是名有如是想。何谓内色想观外色无量好色非好色胜知胜见有如是想。谓比丘不灭少色想。取外无量色想。好色非好色。适意非适意。可恶不可恶。比丘以彼外无量色调心。修令柔软。修令柔软已。得色胜解。比丘知见分别外无量色。心向彼。尊上彼。倾向彼。于彼胜解。何谓内色想。比丘未灭内色想。未没未除。是名内无色想。何谓观外色。若外无量色。眼识曾见。如实见缘见。意识分别。如实分别缘分别。是名观外色。何谓无量。非少非可称量。无边无量阿僧祇。无边无际。是名无量。何谓好色非好色。若净不净。是名好色非好色。何谓胜知胜见。若于彼法胜受已。知见分别。是名胜知胜见。何谓有如是想。若想不分散不相离一定无量色想。是名有如是想。何谓内无色想。观外色青。青色青光。若于是色。胜知见。有如是想。如比丘。灭内色想已。取外青色想。比丘以外青色调心。修令柔软。柔软已得色胜解。比丘知见分别外青色。心向彼。尊上彼。倾向彼。于彼胜解。何谓内无色想。内色想灭没除。是名内无色想。何谓观外色。若外青色。眼识曾见。如实见缘见。意识分别。如实分别缘分别。是名观外色。何谓青。青有二种。有性青染青。是名青。何谓胜知见。若于彼色胜受已。知见分别。心向彼。尊上彼。倾向彼。于彼胜解。是谓胜知见。何谓有如是想。若有想不分散不相离一定青想。是名有如是想。何谓内无色想。观外色黄黄光。于是色。胜知见。有如是想。如比丘。灭内色想。取外黄色想。比丘以外黄色调心。修令柔软。柔软已得黄胜解。比丘知见分别外黄色。心向彼。尊上彼。倾向彼。于彼胜解。何谓内无色。比丘内色想灭没除。是名内无色想。何谓观外色。若外黄色。眼识曾见。如实见缘见。意识分别。如实分别缘分别。是名观外色。何谓黄。黄有二种。有性黄染黄。是谓黄。何谓胜知见。若于彼色胜受已。知见分别。心向彼。尊上彼。倾向彼。于彼胜解。是名胜知见。何谓有如是想。若有想不分散不相离想一定黄。是谓有如是想。何谓内无色想。观外色赤赤光。若于是色胜知见。有如是想如比丘。灭内色已。取外赤色想。比丘以外赤色调心修令柔软。柔软已比丘得赤胜解。比丘知见分别赤色。心向彼。尊上彼。倾向彼。于彼胜解。何谓内无色想。比丘内色想灭没除。是谓内无色想。何谓观外色。若外赤色。眼识曾见。如实见缘见。意识分别。如实分别缘分别。是谓观外色。何谓赤。赤有二种。有性赤有染赤。是名赤。何谓胜知见。若于彼色胜受已。知见分别。心向彼。尊上彼。倾向彼。于彼胜解。是谓胜知见。何谓有如是想。若有想不分散不相离一定赤。是名有如是想。何谓内无色想。观外色白白光。若于是色胜知见。有如是想。如比丘。内色想灭取外白色想。比丘取外白色调心。修令柔软。柔软已得白胜解。比丘知见分别白色。心向彼。尊上彼。倾向彼。于彼胜解。何谓内无色想。比丘内色灭没除。是谓内无色想。何谓观外色。若外白色。眼识曾见。如实见缘见。意识分别。如实分别缘分别。是名观外色。何谓白。白有二种。有性白染白。是名白。何谓胜知见。若于彼色胜受已。知见分别。心向彼。尊上彼。倾向彼。于彼胜解。是名胜知见。何谓有如是想。若有想不分散不相离一定白色。是谓有如是想。是名八胜处。
　　何谓九灭。若入初禅定。言语刺灭。若入二禅定。觉观刺灭。若入三禅定。喜刺灭。若入四禅定。出息入息刺灭。若入空处定。色想刺灭。若入识处定。空处刺灭。若入无所有处定。识处刺灭。若入非想非非想定。无所有处刺灭。若入灭尽定。受想刺灭。是名九灭。何谓九次第定。如比丘。离欲恶不善法。有觉有观。离生喜乐。成就初禅行。乃至离非想非非想处。成就灭受想定。是名九次第定。何谓九想。不净想。食厌离想。一切世间不乐想。死想。无常想。无常苦想。苦无我想。断想。离欲想。是名九想。何谓十想。不净想。食厌想。一切世间不乐想。死想。无常苦想。苦无我想。断想。离欲想。灭想。是名十想。何谓十直。正见正觉正语正业正命正进正念正定正解脱正智。是名十直。何谓十一切入。地一切入以一想上下纵广无二无量。水一切入。火一切入。风一切入。青一切入。黄一切入。赤一切入。白一切入。空一切入。识一切入。以一想知上下纵广无二无量。何谓地一切入。以一想上下纵广无二无量。何谓地。地谓地界地大。是名地。何谓一切。若尽无余方便。是名一切。何谓一。若独非余界。如人入地一切入。是名一。何谓想。若想不分散不相离一向地想。是名想。何谓上下纵广。上谓虚空。下谓地。纵广谓四方。如人若上下纵广。皆思惟地知解受地。是名上下纵广。何谓无二无量。上无二。下无二。纵广无二。上无量。下无量。纵广无量。无二想。唯有地想。无量无边。阿僧祇。无边无际。于地无异想。是名无量。何谓水一切入。一想上下纵广。何谓水。水界水大。是名水。何谓一切。若尽无余方便。是名一切。何谓一。若独非余界。如人入水一切入。是名一。何谓想。若想不分散不相离一向水想。是谓想。何谓上下纵广。上谓虚空。下谓地。纵广谓四方。如人若上下纵广。皆思惟水知解受水。是名上下纵广。何谓无二无量。上无二。下无二。纵广无二。上无量。下无量。纵广无量。无二想。唯有水想。无量无边。阿僧祇。无边无际。于水无异想。是名无二无量。何谓火一切入。一想上下纵广。何谓火。火界火大。是名火。何谓一切。若尽无余方便。是名一切。何谓一。若独非余界。如人入火一切入。是名一。何谓想。若想不分散不相离。一向火想。是名想。何谓上下纵广。上谓虚空。下谓地。纵广谓四方。如人若上下纵广。何谓无二无量。上无二。下无二。纵广无二。上无量。下无量。纵广无量。无二想。唯有火想。无量无边。阿僧祇。无边无际。于火无异想。是名无二无量。何谓风一切入。一想上下纵广。何谓风。风界风大。是名风。何谓一切。若尽无余方便。是名一切。何谓一。若独非余界。如人入风一切入。是名一。何谓想。若想不分散不相离。一向风想。是名想。何谓上下纵广。上谓虚空。下谓地。纵广谓四方。如人上下纵广。皆思惟风知解受风。是谓上下纵广。何谓无二无量。上无二。下无二。纵广无二。上无量。下无量。纵广无量。无二想。唯有风想。无量无边。阿僧祇。无边无际。于风无异想。是名无二无量。何谓青一切入。一想上下纵广无二无量。何谓青。青有二种。性青染青。是名青。何谓一切。若尽无余方便。是名一切。何谓一。若独非余。如人入青一切入。是名一。何谓想。若想不分散不相离。一向青想是名想。何谓上下纵广。上谓虚空。下谓地。纵广谓四方。如人上下纵广。皆思惟青知解受青。是谓上下纵广。何谓无二无量。上无二。下无二。纵广无二。上无量。下无量。纵广无量。无二想。唯有青想。无量无边。阿僧祇。无边无际。于青无异想。是名无二无量。何谓黄一切入。一想上下纵广无二无量。何谓黄。黄有二种。性黄染黄。是名黄。何谓一切。若尽无余方便。是名一切。何谓一。若独非余。如人入黄一切入。是名一。何谓想。若想不分散不相离。一向黄想。是名想。何谓上下纵广。上谓虚空。下谓地。纵广谓四方。如人上下纵广。皆思惟黄知解受黄。是名上下纵广。何谓无二无量。上无二。下无二。纵广无二。上无量。下无量。纵广无量。无二想。唯有黄想。无量无边。阿僧祇。无边无际。于黄无异想。是名无二无量。何谓赤。一切入一想上下纵广无二无量。何谓赤。赤有二种。性赤染赤。是名赤。何谓一切。若尽无余方便。是名一切。何谓一。若独非余。如人入赤一切入。是名一。何谓想。若想不分散不相离。一向赤想。是名想。何谓上下纵广。上谓虚空。下谓地。纵广谓四方。如人上下纵广。皆思惟赤知解受赤。是名上下纵广。何谓无二无量。上无二。下无二。纵广无二。上无量。下无量。纵广无量。无二想。唯有赤想。无量无边。阿僧祇。无边无际。于赤无异想。是名无二无量。何谓白一切入。一想上下纵广无二无量。何谓白。白有二种。性白染白。是名白。何谓一切。若尽无余方便。是名一切。何谓一。若独非余。如人入白一切入。是名一。何谓想。若想不分散不相离。一向白想。是名想。何谓上下纵广。上谓虚空。下谓地。纵广谓四方。如人上下纵广。皆思惟白知解受白。是名上下纵广。何谓无二无量。上无二。下无二。纵广无二。上无量。下无量。纵广无量。无二想。唯有白想。无量无边。阿僧祇。无边无际。于白无异想。是名无二无量。何谓空一切入。一想上下纵广无二无量。何谓空。空有二种。内空界。外空界。是名空。何谓一切。若尽无余方便。是名一切。何谓一。若独非余。如人入空一切入。是名一。何谓想。若想不分散不相离。一向空想。是名想。何谓上下纵广。上谓虚空。下谓地。纵广谓四方。如人上下纵广。皆思惟空知解受空。是名上下纵广。何谓无二无量。上无二。下无二。纵广无二。上无量。下无量。纵广无量。无二想。唯有空想。无量无边。阿僧祇。无边无际。于空无异想。是名无二无量。何谓识一切入。一想上下纵广无二无量。何谓识。六识身。眼识耳鼻舌身意识身。是名识。何谓一切。若尽无余方便。是名一切。何谓一。若独非余。如人入识一切入。是名一。何谓想。若想不分散不相离。一向识想。是名想。何谓上下纵广。上谓虚空。下谓地。纵广谓四方。如人上下纵广。思惟识知解受识。是名上下纵广。何谓无二无量。上无二。下无二。纵广无二。上无量。下无量。纵广无量无二想。唯有识想。无量无边。阿僧祇。无边无际。于识无异想。是名无二无量。是名十一切入。何谓十一解脱入。如陀舍长者诣阿难所稽首毕。却坐一面。问尊者阿难言。颇有一法。如比丘。不放逸勤念正智寂静行心未解脱得解脱诸漏未尽得漏尽未得无上安隐得安隐不。尊者阿难答陀舍长者言。有也。长者问言。何者是。阿难谓长者言。如比丘。离欲恶不善法。有觉有观。离生喜乐。成就初禅行。比丘如是思惟。此定正学正生。若一切正学正生已。尽知是无常灭法。比丘如实知见。断一切诸漏。心得解脱。虽未断诸漏。比丘以法欲法乐故。断五下分烦恼。于彼化生。而般涅槃。不还此世。长者此是一法。如比丘不放逸勤念正智寂静行心未解脱得解脱诸漏未尽得漏尽未得无上安隐得安隐。复次长者。如比丘灭觉观内正信一心无觉无观定生喜乐。成就二禅行。比丘如是思惟。此定正学正生。若一切正学正生已。尽知是无常灭法。比丘如实知见。断一切诸漏。心得解脱。虽未断诸漏。比丘以法欲法乐故。断五下分烦恼。于彼化生。而般涅槃。不还此世。长者此是一法。如比丘不放逸勤念正智寂静行心未解脱得解脱诸漏未尽得漏尽未得无上安隐得安隐。复次长者。如比丘。离喜舍行念正智身受乐。如诸圣人解舍念乐行。成就三禅行。比丘如是思惟。此定正学正生。若一切正学正生已。尽知是无常灭法。比丘如实知见。断一切诸漏。心得解脱。虽未断诸漏。比丘以法欲法乐故。断五下分烦恼。于彼化生。而般涅槃。不还此世。长者此是一法。如比丘不放逸勤念正智寂静行心未得解脱得解脱诸漏未尽得漏尽未得无上安隐得安隐。复次长者。如比丘断苦乐先灭忧喜不苦不乐舍念净。成就四禅行。比丘如是思惟。此定正学正生。若一切正学正生已。尽知是无常灭法。比丘如实知见。断一切诸漏。心得解脱。虽未断诸漏。比丘以法欲法乐故。断五下分烦恼。于彼化生。而般涅槃。不还此世。长者此是一法。如比丘不放逸勤念正智寂静行心未得解脱得解脱诸漏未尽得漏尽未得无上安隐得安隐。复次长者。如比丘慈解心遍解一方行。南西北方四维上下。一切慈解心广大尊胜。无二无量。无怨无恚。遍解诸世间行。比丘如是思惟。此慈解心正学正生。若一切正学正生已。尽知是无常灭法。比丘如实知见。断一切诸漏。心得解脱。虽未断诸漏。比丘以法欲法乐故。断五下分烦恼。于彼化生。而般涅槃。不还此世。长者此是一法。如比丘不放逸勤念正智寂静行心未得解脱得解脱诸漏未尽得漏尽未得无上安隐得安隐。复次长者。如比丘悲心遍解一方南西北方四维上下。一切悲心。广大尊胜。无二无量。无怨无恚。遍解诸世间行。比丘如是思惟。此悲解心正学正生。若一切正学正生已。尽知是无常灭法。比丘如实知见。断一切诸漏。心得解脱。虽未断诸漏。比丘以法欲法乐故。断五下分烦恼。于彼化生。而般涅槃。不还此世。长者此是一法。如比丘不放逸勤念正智寂静行心未得解脱得解脱诸漏未尽得漏尽未得无上安隐得安隐。复次长者。如比丘喜心遍解一方行。南西北方四维上下。一切喜心。广大尊胜。无二无量。无怨无恚。遍解世间行。比丘如是思惟。此喜解心正学正生。若一切正学正生已。尽知是无常灭法。比丘如实知见。断一切诸漏。心得解脱。虽未断诸漏。比丘以法欲法乐故。断五下分烦恼。于彼化生。而般涅槃。不还此世。长者此是一法。如比丘不放逸勤念正智寂静行心未得解脱得解脱诸漏未尽得漏尽未得无上安隐得安隐。复次长者。如比丘舍心遍解一方行。南西北方四维上下。一切舍心。广大尊胜。无二无量。无怨无恚。遍解世间行。比丘如是思惟。舍解心正学正生。若一切正学正生已。尽知是无常灭法。比丘如实知见。断一切诸漏。心得解脱。虽未断诸漏。以法欲法乐故。断五下分烦恼。于彼化生。而般涅槃。不还此世。长者此是一法。如比丘不放逸勤念正智寂静行心未得解脱得解脱诸漏未尽得漏尽未得无上安隐得安隐。复次长者。如比丘离一切色想。灭嗔恚想。不思惟若干想。成就无边空处行。比丘如是思惟入此定正学正生。若一切正学正生已。尽知是无常灭法。比丘如实知见。断一切诸漏心得解脱。虽未断诸漏。比丘以法欲法乐故。断五下分烦恼。于彼化生。而般涅槃。不还此世。长者此是一法。如比丘不放逸勤念正智寂静行心未得解脱得解脱诸漏未尽得漏尽未得无上安隐得安隐。复次长者。如比丘。离一切空处。成就无边识处行。比丘如是思惟。入此定正学正生。若一切正学正生已。尽知是无常灭法。比丘如实知见。断一切诸漏。心得解脱。虽未断诸漏。比丘以法欲法乐故。断五下分烦恼。于彼化生而般涅槃。不还此世。长者此是一法。如比丘不放逸勤念正智寂静行心未得解脱得解脱诸漏未尽得漏尽未得无上安隐得安隐。复次长者。如比丘。离一切识处。成就无所有处行。比丘如是思惟。入此定正学正生。若一切正学正生已。尽知是无常灭法。比丘如实知见。断一切诸漏心得解脱。虽未断诸漏。比丘以法欲法乐故。断五下分烦恼。于彼化生。而般涅槃。不还此世。此是一法。如比丘不放逸勤念正智寂静行心未得解脱得解脱诸漏未尽得漏尽未得无上安隐得安隐。阿难说已。陀舍长者言。如人求一宝藏得十一宝藏。尊者阿难。我亦如是。求一解脱入。得十一解脱入。尊者阿难。如长者子舍。有十一门。为火所烧。猛焰炽盛。长者长者子。意欲出时。于诸门中。自在得出。尊者阿难。我亦如是。于十一法门中。所欲出处。随意得出。尊者阿难。如邪见婆罗门。犹为师求财供养师。况闻正见而不供养。时陀舍长者请毗耶离众僧波多离众僧。请已作种种肴膳以饭众僧。食充足已。或以履屣。或以白氎万张。以施众僧。别以三衣及好房舍。奉上阿难。是名十一解脱入。
舍利弗阿毗昙论卷第十五
非问分烦恼品第十一
　　有一人出世。如来无所著等正觉。断恶不善法。生诸善法。断苦法。得乐法。寂静诸漏灭诸漏。除诸所作业。能得寂静第一义清凉。究竟尽究竟梵行。究竟安乐究竟苦际得涅槃。以是因缘故。今当集诸不善法门。
　　恃生。恃姓。恃色恃财。恃贵。恃尊胜。恃豪族。恃无病。恃年壮。恃命。恃功巧。恃多闻。恃辩才。恃得利养。恃得恭敬。恃尊重。恃备足。恃师范恃戒。恃徒众。恃党侣。恃长宿。恃力。恃神足恃禅。恃无求。恃知足。恃独处。恃阿兰若。恃乞食。恃粪扫衣。恃我能离荒食。恃一受食。恃冢间。恃露处。恃树下。恃常端坐。恃随敷坐。恃但三衣。谀谄。邪敬。现相求利。依使。叹索。以利求利。我胜。嗜味。不护戒嗔相变。忿尊教。违尊教。戾尊教。欺陵。捶打。斛斗欺。称欺。财物欺。伤害。系闭。[打-丁+此]摸。侵夺。故作。长语。横语。轻谤。迫胁。欺善。隐藏。共畜。好说官事。世间事。兵诤事。斗战事。大臣事。车乘事。妇女事。华鬘事。酒肉事。淫欲事。床卧事。衣服事。饮食事。沽酒处事。亲里事。若干语。思惟世间事。说海事。不知法。不知义。不知时。不知足。不知自身。不知众生。不知人。不知胜劣人。如邪见。边见。倒见。求觅见。求觅戒。求觅戒道。身见躁动。自赞。无信。不觉。悭惜。面誉。遮惜。不信业报。毁施。毁学。自叹。誉怨。虚叹。不自在。属他。事他。不怨憎。怨憎。沉没。心悲。不厌足。不勤进。不忍辱。非威仪。不受教。近恶知识。恶亲厚。取恶行。恶行。亲近怯弱者。受怯弱法。知怯弱。持怯弱法。不顺思惟。亲近怯弱道。心乱。喜诤。宽禁戒。敬邪法。退善法。掉。严身。险。耐耻。狂言。不记。外念。随忧喜。自高。毁他。不敬。不自卑。不实敬。难满。难养。窳惰。懈怠。中退。后善。欲勤。苦勤。贪。贪勤缠。恼。悲。苦。忧念。众苦。恐怖。弱颜。强颜。疑惑。无亲。善障碍。不相可。善妨。边实。不亲近。近离。卑下。自强。耐辱。随贪。自举。自放。无持。离禅。不悔。含忿。吝惜。邪教。诤讼。非逊。敬失。灾喜。求失。非行。求禅。无益禅。不知恩。不知己恩。轻毁。嗔恚。性恶。刚强。断修学。呵谏反责。呵已乱说横生嗔恚。所呵不成。呵不自明。取身。见身。见饿。举身。见憧。忧身见。求身见。亲近身见。身慢见。游戏。惜身见。我身见。欲染共欲染。悲。不亲。增。乐欲。悕望。不足重悕望。究竟悕望。不足不满。碍着洒散。如水津流。沉没爱支。能生苦本。欲得嗜着。燋渴。居宅。堪忍。尘疮。爱法。失念。不正智。不护诸根门。食不知足。无明。有爱。有见。非有见。欲漏。有漏。欲求。有求。害戒。害见。戒衰。见衰。衰命。衰仪。衰行。作恶。不作善。亲近在家。亲近出家。以二缘生欲染。以二缘生邪见。嗔恚。伺怨。怀恨。燋热。嫉妒。悭惜。幻变。多奸。无惭。无愧。矜高。诤讼。贡高。放逸。慢。增上慢。二法内和合。外和合。内外合。悕望。大悕望。恶悕望。贪。恶贪。非法欲染。三不善根。三难伏。三闇。三荒。三缠。三动。内三垢。内三竞。内三怨。内三网力。内三害。内三憎。三毒。三胜。三闇聚。三力。复有三力。三爱。三不摄。三恶行。身三恶行。意三恶行。三不净。三不觉。三不直。三痰阴。三欲。三想。三觉。三求。三火。三熅。三暖。三炙。三热。三燋。三恶。三有。三漏。三不轻。三不软。三不除(三法竟)。四流。四扼。四取。四染。口四恶行。四结。四箭。四识住处。四缘生爱。四爱和合。四恶道行。四业烦恼。四颠倒。四怖。复有四怖。复有四退转(四法竟)。五欲。五盖。五下分烦恼。五上分烦恼五道。五心荒。五心缠。五怖。五怨。五无间。五犯戒。五非法语。五不乐。五相憎。五嗔恨法。五忧根法。五嫉妒。五缘生。睡眠犯戒。五过患缘犯戒故。复有五过患。不敬父母。不敬沙门婆罗门。不敬亲长(五法竟)。六依贪喜。六依贪忧。六依贪舍。六染。六乐。复有六乐。六爱。六恚。六钩。六不护。六诤根(六法竟)。七共染。七共欲染。七识住处。七慢。七不敬。七漏。七御弱法。七动。七自恃。七求。七摸。七作。七生(七法竟)。八世间法。八非圣语。八懈怠事。八难处妨修梵行(八法竟)。九若干法。九爱根法。九众生居。九犯戒过患(九法竟)。十烦恼使。十烦恼结。十想十觉十邪十恼事。十不善业道。十法成就堕地狱速如[矛　　(替-曰+貝)]鉾(十法竟)。十一心妒。二十种身见。二十法成就堕地狱速如[矛　　(替-曰+貝)]鉾。二十一心垢。三十法成就堕地狱速如[矛　　(替-曰+貝)]鉾。三十六爱行。三十法成就堕地狱。四十法成就堕地狱速如[矛　　(替-曰+貝)]鉾。六十二见。
　　何谓恃生。众生贵生。以生自高。以生为境界。若心忆念。谓生妙好而以自高。是名恃生。复次恃生。我生。胜彼中生。彼生卑。世间诸生中我生最胜。众生重于生。常敬于生。若心忆念诸生妙好而以自高。是名恃生。恃姓恃色恃财贵恃尊胜恃豪族恃无病恃年壮恃命壮恃功巧恃多闻恃辩才恃得利养恃得恭敬恃尊重恃备足恃师范恃徒众恃党侣恃长宿恃力恃神足恃禅恃无求恃知足恃独处恃阿兰若恃乞食恃粪扫衣恃我能离荒食恃一受食恃冢间恃露处恃树下恃常端坐恃随敷坐恃但三衣。亦如上广说。
　　何谓谀谄。若依他求利。改变仪式现摄诸根。是名谀谄。何谓邪敬。若依他求利。饰辞美言。将顺他意诈现巧便。以是行敬。是名邪敬。
　　何谓现相求利。若依他求利。见有衣食卧具医药诸物。心希欲得现相称好。是名现相求利何谓依使。为人役使虽复轻贱。以利故随逐不息。是名依使。何谓叹索。若依他求利。见有衣服饮食卧具汤药诸物。心希欲得先叹其善。复言我须。是名叹索。何谓以利求利。心希欲得。若从彼人得利。以示此人。若从此人得利。以示彼人。此所得利。向彼叹誉此施主。彼所得利。向此叹誉彼施主。若如是得利。是名以利求利。
　　何谓我胜。若以慢自高谓身胜。是名我胜。何谓嗜味。贪食多求种种味。是名嗜味。何谓不护戒。若舍出家威仪。是名不护戒。何谓嗔相变。若起不善心。令诸根变异。若以十恼一一发起。令诸根变异。是名嗔相变。
　　何谓忿尊教。尊谓佛佛弟子。若教授便拒违嗔忿。或多语或嚬蹙现嗔。若教令慎护重禁。便拒逆嗔忿。或多说或复嚬蹙现嗔。是名忿尊教。何谓违尊教。尊谓佛佛弟子。若教授令顺护重禁违返。是名违尊教。何谓戾尊教。若世尊所制。莫作是说。莫作是作。莫作是言。莫作是分别。彼不作是说故说。不应作是作故作。不应作是言故言。不应作是分别故分别。是名戾尊教。
　　何谓欺陵。若于众生触恼轻蔑。不欲断害其命。是名欺陵。何谓捶打。若轻易手拳捶打。是名捶打。何谓斗欺。若不等心受出多少。是名斗欺。何谓称欺。若不等心受出轻重。是名称欺。何谓财物欺。若好物中杂恶物。若分种种物。若以绳界定移本处。是名财物欺。何谓伤。若侵破他人身。是名伤。何谓侵害。若轻蔑众生。嗔恚希害。欲断其命。是名侵害。何谓系闭。若众生为生死缠缚常处幽闇。是名系闭。何谓[打-丁+此]摸。若起不善心以手求觅。是名[打-丁+此]摸。何谓侵夺。若起不善心。于他财物侵欺劫夺。是名侵夺。何谓故作。若心起不寂静行。心知而造。是名故作。何谓长语。若横言轻谤。是名长语。何谓横言。若无义语。是名横言。何谓轻谤。若无实诳他。是名轻谤。何谓迫胁。若国王国王臣吏。若蹴蹋困苦取他财物。是名迫胁。何谓诈善。若欲欺诳若取财物。而现亲附。是名诈善。何谓隐藏。若人共物未分。私取好者覆匿。是名隐藏。何谓共畜。若人已行筹分物。以物不善强择取好者。是名共畜。何谓好说官事。常以官法言首。或言筹算。或言长短。染乐其事。是名好说官事。世间事。兵甲事。斗战事。车乘妇女事。华鬘事。酒肉事。淫欲事。床卧事。衣服事。饮食事。沽酒事。亲里事。亦复如是。若染乐其事。何谓若干语。除上乐说事。若余事众生异物异境界异自然异。是名若干语。何谓思惟世间事。若忆念为首。思惟世间成坏。是名思惟世间事。何谓说海事。若以海为言首。或说诸宝。或说真伪。染乐其事。是名说海事。
　　何谓不知法。若于善不善无记法。不知自相不观相不分别相。是名不知法。何谓不知义。若于诸法今世后世义。不知自相不观相不分别相。是名不知义。何谓时不知。若不知时节应入聚落。应出聚落。应诵读应受学应思惟。于此时不知自相不观相不分别相。是名不知时。何谓不知足食。不知足言。不知足不知自相。不观相不分别相。是名不知足。何谓不知自身。不知我应有如是信如是戒如是学问如是施如是慧如是应答。若于此法不知自相不观相不分别相。是名不知自身。何谓不知众生。刹利众婆罗门众。居士沙门众。应如是往反。应如是坐起。应如是言默。若于众中不知自相。不观相不知分别相。是名不知众。何谓不知人。若持戒毁戒人。若可观人。若于此人不知自相。不观相不分别相。是名不知人。何谓不知胜劣人。若尊卑人不知自相。不观相不分别相。是名不知胜劣人。
　　何谓邪见。或有人起如是见。无施无与无祠。无善恶业报。无今世后世。无父母无天。无化生众生。无世间沙门婆罗门正趣正至。若今世后世自知证分别说。是名邪见。何谓边见。若见一切有见一切无。见一切一见一切异。若见一切种种。是名边见。何谓倒见。若见正觉谓非正觉。若非正觉谓是正觉。若见善法谓非善法。若见不善法谓是善法。若见正趣沙门婆罗门谓非正趣。若非正趣沙门婆罗门谓是正趣。若有作是见。我乐世乐后生当乐恒常不断不变易法常当定住。是名倒见。何谓求觅见。若于诸见中选择选择己。是名求觅见。何谓求觅戒。若以戒为净。若贪求[打-丁+此]摸。是名求觅戒。何谓求觅道。若以道为净。贪求[打-丁+此]摸。是名求觅道。何谓求觅戒道。若俱以为净。若贪求[打-丁+此]摸。是名求觅戒道。何谓身见。若我见。何谓我见。或有人谓色是我。色中有我。色是我有。我是色有。见受想行识亦如是。是名身见。
　　何谓躁。若动止轻速疾。是名躁。何谓自称。若叹美过能。是名自称。何谓无信。若不信不入信不胜信不真信。若心不信。是名无信。何谓不觉。若无慧。是名不觉。何谓悭惜。若贪不舍。是名悭惜。复次悭惜憎他施与利养所须。是名悭惜。何谓面誉。不求他财利。随顺他意对称其善。是名面誉。何谓遮惜。若悭吝财物。令人防护门户。恐沙门婆罗门得入乞求。是名遮惜。
　　何谓不信业。若于善不善无记业中不解重不解究竟不解。是名不信业。何谓不信业报。善不善业有报。若于此报不解重不解究竟不解。是名不信业报。何谓毁施。若非法行施者。是名毁施。何谓毁学。若非学者。是名毁学。何谓自胜。若自高我有信戒施闻智慧辩才。是名自胜。何谓誉怨。若人有怨家。欲现其恶反称其善。有信戒施闻慧辩才。是名誉怨。何谓虚叹。心有邪悔。若无信戒施闻慧辩才。叹说言有。是名虚叹。
　　何谓不自在。若烦恼心起所作众善不得随意。是名不自在。何谓属他。若业不净。若欲现亲。或作奴仆侍从。是名属他。何谓事他。若与贵胜遨游戏笑。恃为形势。是名事他。何谓不怨憎。若爱喜。是名不怨憎。何谓怨憎。若嗔忿是名怨憎。何谓沉没。若善法废退。是名沉没。何谓心悲。若心不善悲。是名心悲。何谓无厌。若于生活具多欲不止。是名无厌。何谓不勤进。若于善法意不专乐。是名不勤进。何谓不忍辱。若于善法不能堪忍受。是名不忍辱。复次不忍辱。或有不耐饥渴寒热风雨蚊虻蟆子。不适意语。若身心苦痛酸楚。终时刀风解形。不能堪忍受。是名不忍辱。何谓非威仪。若毁佛结戒。是名非威仪。何谓不受教。若如法教授心不敬顺。是名不受教。
　　何谓近恶知识。若杀生盗窃邪淫妄语饮酒放逸处。若近此人作知识重知识究竟知识相敬念。是名近恶知识。何谓恶亲厚。若杀生盗窃邪淫妄语饮酒放逸处。若共此人亲厚重亲厚究竟亲厚相敬不离。是名恶亲厚。何谓取恶行。依杀生者学杀生。心向彼尊上彼倾向彼以彼为解。依盗窃者学盗窃。依邪淫者学邪淫。依妄语者学妄语。依饮酒放逸处者。学饮酒放逸处。心向彼尊上彼。倾向彼以彼为解。是名取恶行。何谓恶行。若不善境界行。是名恶行。
　　何谓亲近怯弱者。若不信者无惭无愧者。不学问者懈怠者。失念者无慧者。若亲近此人恭敬承事。是名亲近怯弱。何谓受怯弱法。若怯弱者所说法恭敬受行。是名受怯弱法。何谓知怯弱。若怯弱者所说法。恶法善听受心能分别。是名知怯弱法。何谓持怯弱法。若怯弱者所说法。若持此法正持住不忘相续念不失。是名持怯弱法。
　　何谓不顺思惟。若不顺善思惟。是名不顺思惟。何谓亲近怯道。谓邪见乃至邪定。若亲近多修学。是名亲近于怯道。何谓劣心。若心懈怠。是名劣心。何谓乱心。若心散在五欲色声香味触。是名乱心。何谓喜诤。若诤讼若系闭。常相违返。是名喜诤。何谓宽禁戒。若缺若荒若垢离禁戒。是名宽禁戒。何谓敬邪法。若恶不善法。以此为尊能得定。是名敬邪法。何谓退善法。若出世间法。于此法废退。是名退善法。何谓掉。若掉动心乱不寂静不正寂静。是名掉。何谓严身。若自扪饰。是名严身。何谓险。若身口意业起动不顺。是名险。何谓耐耻。若在众不问妄说。是名耐耻。何谓狂言。若纵语不摄。是名狂言。何谓不记。若失念善。是名心不记。何谓外念。若念在五欲色声香味触。是名外念。复次外念。若念外道。若敬念外道。心在彼法。是名外念。何谓随忧喜。若俗间有种种喜乐种种忧苦。心有希求随顺和同。是名随忧喜。何谓自高。若叹身相是多能。是名自高。何谓毁他。若说他长短。是名毁他。何谓不敬。若轻慢尊长无有敬畏。是名不敬。何谓不自卑。若不下人。是名不自卑。何谓不实敬。若于净行者种种称美虚伪不真。是名不实敬。何谓难满。若饮食无厌。是名难满。何谓难养。求美味是名难养。何谓窳惰。若懈怠。是名窳惰。何谓懈怠。若窳惰。是名懈怠。何谓中止。若求上利则易缘。懈怠故便息。是名中止。何谓后善。若于善法中失灭没。是名后善。何谓欲勤。若乐着于欲。是名欲勤。何谓勤苦。若种种苦身。但非圣法无仪无益无义。是名勤苦。何谓贪。若爱广大极于彼岸。是名贪。何谓贪缠。若爱广大极于彼岸。是名贪缠。何谓恼。若众生若干苦所逼。若恼重恼究竟恼。内燋热内心[夢-夕+登]瞢。是名恼。何谓悲心。若众生为苦恼所逼恼箭入心。若哭泣口说追忆不舍。是名悲心。何谓苦。若身不忍受眼触苦受耳鼻舌身触苦受。是名苦。何谓忧。若心不忍受苦。是名忧。何谓众苦。若为种种苦所逼。心无停息。是名众苦。何谓恐怖。若心惊动。是名恐怖。何谓弱颜。若作善法耽闇喜着。是名弱颜。何谓强颜。如小儿言无忌难。是名强颜。何谓疑惑。二心犹豫不能断结。是名疑惑。何谓无亲。若远离善法。是名无亲。何谓善障碍。若背善法。是名障碍。何谓不相可。若喜斗诤系缠共相言讼。是名不相可。何谓善妨。若作善法因生自高。是名善妨。何谓边实。若边见者执所见为坚实。是名边实。何谓不亲近。若不亲近佛佛弟子。不供养恭敬礼拜。是名不亲近。何谓近离。若曾亲近佛佛弟子供养恭敬礼拜后便废退不复亲近供养恭敬礼拜。是名近离。何谓卑下。身口意业作欺诡不实卑劣法。是名卑下。何谓自强。若起不善心现身口意。是名自强。何谓耐辱。若贪着世俗法希求往来不息。是名耐辱。何谓随贪。若贪逐利养不息。失善人相。是名随贪。何谓自举。若身口意业共掉。是名自举。何谓自放。若心涌散不摄。是名自放。何谓无持。若手足烦恼。无有定操。纵横画地。是名无持。复次无持。若好行来。是名无持。何谓离禅。若不亲近寂静处。是名离禅。何谓不悔。若起不善心欢喜踊跃。无有变失。是名不悔。何谓含忿。若有不可常使不息因增烦恼。是名含忿。何谓吝惜。若于财法护念不舍。是名心吝惜。何谓邪教。若说邪法。是名邪教。若邪见者。集声音句言语口教。是名邪教。何谓诤讼。求他长短不生和顺。是名诤讼。何谓非逊。若所作业心高无有敬顺。是名非逊。何谓敬失。若敬自下非法。是名敬失。何谓灾喜。若见他衰失反生喜快。是名灾喜。何谓求失。若有怨嫌常伺缺漏。是名求失。何谓非行。若比丘犯失威仪作非威仪行。是名非行。何谓求禅。若人聚集处心求名利。便现坐禅相。是名求禅。何谓无益禅。若人坐禅无仪。是名无益禅。何谓不知。恩若从他得财施法施。不知分别正分别不缘分别。是名不知恩。何谓不知己恩。若曾从他得财物施法施不受恩。是名不知己恩。何谓轻毁。若说他过失心不忌难。是名轻毁。何谓嗔恚。若忿怒不。护他意。是名嗔恚。何谓性恶。若身口意卒暴。是名性恶。何谓[鑼-維+(正　　寸)][革　　卬]。若无有忍辱行。是名[鑼-維+(正　　寸)][革　　卬]。何谓断修学。若遮他作善。是名断修学。何谓呵谏反生讥责。若人作恶善谏不受。是名呵谏反生讥责。何谓呵谏。乱语生恚。何谓呵谏不成。何谓呵谏不明。皆如上说。
　　何谓取身见。缘身见故取身见。身见恶故取身见。如险难道有草木丛林覆上。趣彼道者不知高下深浅。如是取身见者。不识是非好恶。是名取身见。何谓身见饿。缘身见故身见饿。身见恶故身见饿。令众生处诸苦难。如是中渴饿禽兽恶虫饿人非人饿。如是趣彼道者。受无量种种苦。如是取身见。受诸苦痛不至彼岸。是名身见饿。何谓立身见幢。若乐起身见。是名立身见幢。何谓忧身见。若缘身见故生忧恼。重生究竟生忧恼。是名忧身见。何谓求身见。若缘身见故邪求色受想行识。是名求身见。何谓亲近身见。若缘身见故。亲近色受想行识。是名亲近身见。何谓身慢见。若缘身见故。身慢严饰己身。是名身慢见。何谓游戏身见。若缘身见。若缘身见故取爱色受想行识。是名惜身见。若缘身见故取我受想行识。是名我身见。
　　何谓欲染。若欲界欲色无色界欲。是名欲染。共欲染悲不亲增乐欲亦如是。何谓悕望。若爱初触。是名悕望。何谓重悕望爱。若广大未极彼岸。是名重悕望。何谓究竟悕望爱。若广大以极彼岸。是名究竟悕望。何谓难足。若欲界不足。色无色界不足。是名难足。难满着洒津流没枝网生本希嗜燋渴宅忍尘疮受。亦如上说(一法竟)
　　何谓失念。若舍善念。是名失念。何谓不正知。或有比丘。不以正知去来屈伸回转。服僧伽梨。执衣持钵。饮食便利。解息睡眠行住坐卧。眠时觉时默时不自护行。是名不正知。何谓不护根门。若见色取。是名不护根门。何谓食不知足。若不量食。是名食不知足。
　　何谓无明。若痴不善根。是名无明。何谓有爱。若色无色界爱。是名有爱。何谓有见。若常见。是名有见。何谓非有见。若断见。是名非有见。何谓欲漏。若贪着欲界法。是名欲漏。何谓有漏。若贪着色无色界法。是名有漏。何谓欲求。若欲界未度。欲界未知。欲界未断。欲界阴界入色声香味触法。若求觅聚集。是名欲求。何谓有求。若色界无色界未度。色无色界未知。色无色界未断。色无色界阴界。入禅解脱定入定。若求觅聚集。是名有求。何谓不持戒。若破戒。若不持戒。是名不持戒。何谓害见。若六十二见及邪见。是名害见。何谓戒衰。若毁戒不护持。是名戒衰。何谓见衰。若六十二见及邪见。是名见衰。何谓衰命。若邪命。是名衰命。何谓衰仪。若非威仪行。是名衰仪。何谓衰行。若比丘非自境界行。是名衰行。何谓作恶。不善法成就。是名作恶。何谓不作善。出世间善法若不作不成就。是名不作善。何谓亲近在家。若顺世间违于正行。是名亲近在家。何谓亲近出家。若不顺在家法违于世行。是名亲近出家。何谓二缘欲染。若缘净色缘不顺思惟生欲染。是名二缘欲染。何谓二缘嗔恚。缘怨憎缘不顺思惟。是名二缘生嗔恚。熏如烟荒。何谓二缘生邪见。缘他邪说缘不顺思惟生邪见。是名二缘生邪见。何谓嗔恚。若忿怒重忿怒。是名嗔恚。何谓伺怨。若欲报仇缠究竟缠心行痴业究竟忿怒若嗔恚。是名伺怨。何谓怀恨。若心垢秽烦恼所污。是名怀恨。何谓燋热。若不适意。而生忧恼。是名燋热。何谓嫉妒。若他得利养尊重恭敬礼拜。而生嫉妒重嫉妒究竟嫉妒。是名嫉妒。何谓悭惜。若财施法施贪吝。不舍聚集乐着。是名悭惜。何谓幻变。若于尊胜及余人前。为名闻虚誉故。自覆过失。诡谲他人。何谓奸欺。若心邪曲不正。是名奸欺。何谓无惭。若自作恶内心不悔。是名无惭。复次无惭。若人无惭。于可耻法不耻。于恶不善法不耻。是名无惭。何谓无愧。若自作恶不羞他人。是名无愧。复次无愧。若人不愧。于可羞法不羞。于恶不善法不羞。是名无愧。何谓矜高。慢他自誉。是名矜高。何谓诤讼。若起身口意不善掉动粗言忿恼。是名诤讼。何谓贡高。若起不善心。严饰己身称叹己善。意不开解。是名贡高。何谓放逸。若不摄乱念。是名放逸。何谓慢。若言我胜。是名慢。何谓增上慢。言我与胜等。是名增上慢(二法竟)
　　何谓内集。若于内法中。欲染共欲染。非不增乐欲。悕望重悕望究竟悕望。难足难满。贪洒津漏没枝网生本希嗜着焦渴宅忍尘疮爱。是名内集。何谓外集。若于法欲染共欲染。乃至尘疮爱。是名外集。何谓内外集。若于内外法欲染共欲染。乃至尘疮爱。是名内外集。何谓悕望。若自有善法悕望故欲令他知。是名悕望。何谓大悕望。若多悕望。是名大悕望。何谓恶悕望。若自无善法悕望故。欲令他知有善。是名恶悕望。何谓贪。若于自物财赂妻子等贪欲染贪着。是名贪。何谓恶贪。若于他物财赂妻子等。欲令我有贪欲染贪着。是名恶贪。何谓非法欲染。若母师妻等作欲染行。是名非法欲染。何谓三不善根。贪不善根恚不善根痴不善根。是名三不善根。何谓三难伏。欲难伏恚难伏痴难伏。是名三难伏。何谓三闇。贪闇恚闇痴闇。是名三闇。何谓三荒。欲荒恚荒痴荒。是名三荒。何谓三缠。欲缠恚缠痴缠。是名三缠。何谓三动。欲动恚动痴动。是名三动。何谓内三垢。欲垢恚垢痴垢。是名内三垢。何谓内三竞。欲竞恚竞痴竞。是名内三竞。何谓内三怨。欲怨恚怨痴怨。是名内三怨。何谓内三网。欲网恚网痴网。是名内三网。何谓内三害。欲害恚害痴害。是名内三害。何谓内三憎。欲憎恚憎痴憎。是名内三憎。何谓内三毒。欲毒恚毒痴毒。是名内三毒。何谓三胜。我慢不如慢增上慢。是名三胜。何谓三闇聚。疑惑我过去有我过去无。何姓过去有何因过去有。疑惑我当来有我当来无何姓当来有何因当来。有疑惑我现在有现在无何姓现在有何因现在有。是名三闇聚。何谓三刀。欲刀恚刀痴刀。是名三刀。何谓复有三刀身刀口刀意刀。是名复有三刀。何谓三爱。欲爱有爱非有爱。是名三爱。何谓三不摄。身不摄口不摄意不摄。是名三不摄。何谓三恶行。身恶行口恶行意恶行。是名三恶行。何谓身三恶行。杀盗邪淫。是名身三恶行。何谓意三恶行。贪恚邪见。是名意三恶行。何谓三不净。身口意不净。是名三不净。何谓三不觉。身口意不觉。是名三不觉。何谓三曲。身口意不直。是名三曲。何谓三痰癊。欲痰癊恚痰癊痴痰癊。是名三痰癊。何谓三欲。欲欲恚欲害欲。是名三欲。何谓三想。欲想恚想痴想。是名三想。何谓三觉。欲觉恚觉害觉。是名三觉。何谓三求。身求口求意求。是名三求。何谓三火。欲火恚火痴火。是名三火。何谓三熅。欲熅恚熅痴熅。是名三熅。何谓三暖。欲暖恚暖痴暖。是名三暖。何谓三炙。欲炙恚炙痴炙。是名三炙。何谓三热。欲热恚热痴热。是名三热。何谓三焦。欲焦恚焦痴焦。是名三焦。何谓三恶。身恶口恶意恶。是名三恶。何谓三有。欲有色有无色有。是名三有。何谓三漏。欲漏有漏无明漏。是名三漏。何谓三浊。身口意浊。是名三浊。何谓三不软。身不软口不软意不软。是名三不软。何谓三不除。身不除口不除意不除。是名三不除(三法竟)
　　何谓四流。欲流有流见流无明流。是名四流。何谓四扼。欲扼有扼见扼无明扼。是名四轭。何谓四取。欲取有取戒取我取。是名四取。
　　何谓四染欲染色染无色染见染。是名四染何谓口四恶行。妄语绮语两舌恶口。是名口四恶行。何谓四结。悕望身结嗔恚身结戒道身结见实身结。是名四结。何谓四箭。欲箭嗔箭慢箭见箭。是名四箭。
　　何谓四识住处。比丘识依色作色为境界。色中止爱相续。得增长广大。受想行住处亦如是。是名四识住处。
　　何谓四缘生爱。若比丘缘衣生爱缘食生爱缘卧具生爱缘医药生爱。是名四缘生爱。何谓四爱相缘。若缘爱生爱缘爱生憎缘憎生憎缘憎生爱。是名四爱相缘。
　　何谓四恶道行。欲恶道行恚恶道行畏恶道行痴恶道行。是名四恶道行。何谓四业烦恼。杀生业烦恼窃盗业烦恼邪淫业烦恼妄语业烦恼。是名四业烦恼。
　　何谓四颠倒。无常谓常。想颠倒心颠倒见颠倒。苦谓乐。想颠倒心颠倒见颠倒。无我谓我。想颠倒心颠倒见颠倒。不净谓净。想颠倒心颠倒。见颠倒。是名四颠倒。
　　何谓四怖。王法怖贼盗怖火怖水怖。是名四怖。何谓复有四怖。老怖病怖死怖恶趣怖。何谓复有四怖。波怖涛涌怖洄澓怖失收摩罗怖(秦言[魚　　曷]鱼)。何谓复有四怖。自衰怖诽谤怖孤遗怖无子怖。是名复有四怖。
　　何谓四退转法。如世尊说四退转法。何谓四。比丘尊重嗔恚不尊重正法。尊重憎嫉不尊重正法。尊重利养不尊重正法。尊重恭敬不尊重正法。
　　嗔恚憎嫉　　利养恭敬　　如是尊重
　　比丘失道　　良田败种　　善法不生
　　是名四退转法(四法竟)
　　何谓五欲。眼识色爱喜适意爱色欲染相续。耳鼻舌身识触亦如是说。是名五欲。
　　何谓五盖。欲染盖嗔恚睡眠掉悔疑盖。是名五盖。何谓五下分烦恼。身见疑戒盗欲染恚。是名五下分烦恼。何谓五上分烦恼。色染无色染无明慢掉。是名五上分烦恼。
　　何谓五道。地狱畜生饿鬼人天。是名五道。
　　何谓五心荒。如比丘疑惑世尊。不信不度不解。比丘心疑惑世尊。心不信不度不解已。比丘心不向世尊不信不亲近不解已。此谓初心荒。法僧亦如是。复次比丘戒有缺行荒行垢行。比丘戒缺行荒行垢行已。比丘心不向戒不信不亲近不解。比丘不向戒不信不亲近不解已。是名四心荒。复次比丘心恼害诸净梵行者。心荒不信。毁骂恶言轻谤诸梵净行者。比丘恼害诸梵净行。诸恼害心荒于不信。毁骂恶言轻谤诸梵净行者已。比丘心不向诸梵净行者。不信不亲近不解。比丘心不向诸梵净行者。不信不亲近不解已。是名五心荒。
　　何谓五心缠。如比丘身不离染不离欲不离爱不离渴不离燋热。比丘不离染不离欲不离爱不离渴不离燋热已。比丘心不向勤进信寂静断结。比丘不向勤精进信寂静断结已。此谓初心缠。复次比丘勤行色欲等乐。勤行卧具睡眠乐。比丘勤行色欲等乐。勤行卧具睡眠已。比丘心不向勤精进正信寂静行断结。比丘心不向勤精进正信寂静行断已。是名第二第三心缠。复次比丘得少进便住不上求。未得欲得。未解欲解。未证欲证。比丘得少进便住不上求。未得欲得未解欲解未证欲证已。比丘不向勤精进正信寂静行断结。比丘心不向勤精进正信寂静行断结已。是名第四心缠。复次比丘悕望生种种天上故。行梵净行。我以此戒道苦行梵净行。令我作天王或作辅臣。比丘悕望生种种天上故。行梵净行。我以此戒道苦行梵净行。令我作天王。或作辅臣已。比丘心不向勤精进正信寂静行断结。比丘心不向勤精进正信寂静行断结已。是名五心缠。
　　何谓五怖。若杀生缘杀生故于现世怖未来世怖。窃盗邪淫妄语饮酒放逸处怖亦如是。是名五怖。五怨亦如是。
　　何谓五无间。杀父无间。杀母无间。杀阿罗汉无间。破众僧无间。恶心出佛身血无间。是名五无间。
　　何谓五犯戒。杀生盗窃邪淫妄语饮酒放逸。是名五犯戒。
　　何谓五非法语。非时语无实语无义语非法语不调顺语。是名五非法语。何谓五不乐。不乐独处不乐出世不乐寂静不乐梵行不乐诸善法。是名五不乐。
　　何谓五憎恶。不亲自亲不应呵横呵数到白衣家常喜多语好行乞求。是名五憎恶。
　　何谓五嗔恚本法。作碍触恼嗔恚诤讼专执是名五嗔恚本法。
　　何谓五忧本法。忧悲苦恼众苦。是名五忧本法。
　　何谓五嫉妒。舍宅嫉妒豪族嫉妒利养嫉妒名闻嫉妒是名五嫉妒。
　　何谓五缘睡眠。欠呿[夢-夕+登]懵不乐身重心沉没。是名五缘睡眠。
　　何谓犯戒五过患。自招衰损他为呵责恶名流布死时有悔后堕恶道。是名犯戒五过患。何谓复有犯戒五过患。缘犯戒故。未得财物。不得已得财物欺夺。若至刹利众婆罗门众居士众沙门众中。心怀恐惧。为沙门婆罗门。远称过恶。身坏命终。便堕恶道。是名犯戒五过患。
　　何谓五不敬顺。不敬顺父母沙门婆罗门尊长不敬顺(五法竟)
舍利弗阿毗昙论卷第十六
非问分烦恼品第十一之余
　　何谓六依贪喜。眼识色爱喜适意爱色欲染相续。现得希望。当得曾得。忆念过去变灭生喜。此谓初依贪喜。耳鼻舌身意亦如是。是名六依贪喜。何谓六依贪忧。眼识色爱喜适意爱色欲染相续。现在不得恐未来不得曾得。忆念过去变灭生忧。是名初依贪忧。耳鼻舌身意亦如是。是名六依贪忧。何谓六依贪舍。凡夫人眼见色生舍。痴如小儿不观过患。不知果报。如是不知。不分别色便舍。是名初依贪舍。耳鼻舌身意亦如是。是名六依贪舍。何谓六染。于色中染。声香味触法中染。是名六染。
　　何谓六乐。于色中乐。声香味触法中乐。是名六乐。何谓复有六乐。乐诸业。乐语。乐睡眠。乐聚集。乐居宅。乐调戏。是名复有六乐。
　　何谓六爱。色声香味触法中爱。是名六爱。
　　何谓六恚。色声香味触法中恚。是名六恚。
　　何谓六钩。色声香味触法中钩。是名六钩。
　　何谓六不护。于色声香味触法中不护。是名六不护。
　　何谓六诤根。如世尊说。诸比丘有六诤根。应当解解已勤修令断。何谓六。比丘嗔恚。常念怨嫌。于世尊不恭敬尊重赞叹。不以香花供养法僧亦如是。于戒缺行荒行垢行。告诸比丘。若比丘嗔恚。常念怨嫌。于众僧中。起嗔恚共诤缘诤。令多众生损减。使多众生受苦。天人衰耗。告诸比丘。如是不善诤根。观自他未断。当共和合勤精进。勇猛应断不善诤根。告诸比丘。如是不善诤根。观自他断已。自心专念。令不复生。如是便知得断不善诤根。复次比丘。若怀恨燋热。若嫉妒悭惜。若诡欺奸非。若求诸见他人诽谤。常忆不舍。若邪见边见亦如是。是名六诤根(六法竟)
　　何谓七共染。若女人自思惟。女身女形女相女服饰女欲女音声女璎珞。女人乐染此物。乐染此物已。思惟外男身男形男相男服饰男欲男音声男璎珞。女人乐染此物。乐染此物已。思惟和合。缘和合故生喜乐贪着。爱乐女身。乐和合已。以如是故。常不欲转女身。男子自思惟。若男身乃至常不欲转男身亦如是。是名七共染。何谓欲染。有一好种姓婆罗门。往至如来所。到已问讯。却坐一面。问世尊曰。瞿昙沙门。自是梵净行不。世尊答婆罗门。若言正梵净行者我是也。以何缘故。婆罗门我梵净行。不缺不荒不垢秽。婆罗门复问。瞿昙沙门。梵净行荒缺垢秽耶。世尊答曰。梵净行有荒缺垢秽。婆罗门复问。云何梵净行有荒缺垢秽。世尊答。或有人言。我是梵净行者。虽不与女人交通。然受女人澡浴衣服按摩调身。以为喜乐。以为气味。告婆罗门言。是谓共欲染。非清净梵行。有荒缺垢秽。未脱生老病死忧悲苦恼。众苦聚集。我谓此未脱于苦。复次婆罗门。或有人言。我是梵净行者。不与女人交通。不受女人澡浴衣服按摩调身。然亲近女人言说戏笑调弄。以为喜乐。以为气味。告婆罗门言。是谓共欲染非清净梵行。有荒缺垢秽。未脱于生老病死忧悲苦恼。众苦聚集。我谓此未脱于苦。复次婆罗门。或有人言。我是梵净行者。不与女人交通。不受女人澡浴衣服按摩调身。不亲近女人言说戏笑调弄。然与女人。对目相视以为喜乐。以为气味。告婆罗门言。是谓共欲染。非清净梵行者。有荒缺垢秽。未脱于生老病死忧悲苦恼。众苦聚集。我谓此未脱于苦。复次婆罗门。或有人言。我是梵净行者。不与女人交通。不受女人澡浴衣服按摩调身。不亲近女人言说戏笑调弄。不与女人对目相视。然障外闻女人音声歌舞语笑啼哭。以为喜乐。以为气味。告婆罗门言。是谓共欲染。非清净梵行。有荒缺垢秽。未脱于生老病死忧悲苦恼。众苦聚集。我谓此未脱于苦。复次婆罗门。或有人言。我是梵净行者。不与女人交通。不受女人澡浴衣服按摩调身。不亲近女人言说戏笑调弄。不与女人对目相视。不于障外闻女人音声歌舞语笑啼哭。然忆念女人曾共从事戏笑言语相娱乐时。以为喜乐。以为气味。告婆罗门言。是名共欲染。非清净梵行者。有荒缺垢秽。未脱于生老病死忧悲苦恼。众苦聚集我。谓此未脱于苦。复次婆罗门。或有人言。我是梵净行者。不与女人交通。不受女人澡浴衣服按摩调身。不亲近女人言说戏笑调弄。不与女人对目相视。不于障外闻音声歌舞语笑啼哭。不忆念女人曾共从事戏笑言语相娱乐时。然见长者或长者子以五欲具足相娱乐时。以为喜乐。以为气味。告婆罗门言。是名共欲染。非梵净行者。有荒缺垢秽。未脱于生老病死忧悲苦恼。众苦聚集。我谓此未脱于苦。复次婆罗门。或有人言。我是梵净行者。不与女人交通。不受女人澡浴衣服按摩调身。亦不亲近女人言说戏笑调弄。不与女人对目相亲。不于障外闻女人音声歌舞啼哭。不忆念女人曾共从事戏笑言语相娱乐时。不见长者及长者子以五欲具足相娱乐时。然愿生天上故。行梵净行。我以此戒。以此道。以此苦梵净行。令我作天王。或作辅臣。以为喜乐。以为气味。告婆罗门言。是谓共欲染。非清净梵行者。有荒缺垢秽。未脱生老病死忧悲苦恼。众苦聚集。我谓此未脱于苦。复次婆罗门。此七共欲染。我观于内心。设当七共欲染未断我亦不自说有正梵净行婆罗门。以我七共欲染断故。说有正梵净行得无所畏。是名七共欲染。
　　何谓七识住处或有众生若干身若干想欲界人或天。此谓初识住处。若有众生若干身一想。若初生梵天。是名第二识住处。若有众生一身若干想光音天。是名第三识住处。或有众生一身一想遍净天。是名第四识住处。若有众生无边空处。此名第五识住处。若有众生无边识处。此谓第六识住处。若有众生无所有处。此谓第七识住处。是名七识住处。何谓七慢慢。不如慢。胜慢。增上慢。我慢。邪慢。慢中慢。何谓慢。若我胜心。于彼贡高。是名慢。何谓不如慢。彼不如我心于彼贡高。是名不如慢。何谓胜慢。我与胜者等心于彼贡高是名胜慢。何谓增上慢。未得起得想心于彼贡高。是名增上慢。何谓我慢。我有善法心于彼贡高。是名我慢。何谓邪慢。若无善法心于彼贡高。是名邪慢。何谓慢中慢。若见他慢生慢心于彼贡高。是名慢中慢。复次我慢。若有身者。心于彼生贡高。是名我慢。复次邪慢。若有邪见者。心于彼生贡高。是名邪慢。复次慢中慢。我于胜中胜贵中贵心于彼生贡高。是名慢中慢。是名七慢。
　　何谓七不敬。若不恭敬佛。不恭敬法。不恭敬僧。不恭敬戒。不恭敬定。不恭敬慧。不恭敬善法。是名七不敬。
　　何谓七漏。见断漏。忍辱断漏。亲近断漏。离断漏。调伏断漏。戒断漏。思惟断漏。是名七漏。
　　何谓七怯弱法。杀生窃盗邪淫妄语两舌恶口绮语。是名七怯弱法。
　　何谓七动。我当有。我当无。我色当有。我色当无。我想当有。我想当无。我非有想非无想当有。是名七动。七自恃七求七撗七作七生亦如是(七法竟)
　　何谓世间八法。利衰毁誉称讥苦乐。是名世八法。
　　何谓八非圣语。若不见言见。见言不见。不闻言闻。闻言不闻。不觉言觉。觉言不觉。不识言识。识言不识。是名八非圣语。
　　何谓八懈怠事。若有懈怠比丘。如是思惟。我今日入聚落乞食已。我得粗细食不充足。以不足故。令我羸瘦。不乐经行坐禅。我欲眠卧。懈怠比丘。即便眠卧。不能勤进。为未得欲得未解欲解未证欲证。是名初懈怠事。复次比丘如是思惟。我今日入聚落中乞食。得粗细食充足身体重妨。如肉囊盛钱。不乐经行坐禅。我欲眠卧。懈怠比丘。即便眠卧。不能勤进。为未得欲得未解欲解未证欲证。此谓第二懈怠事。复次懈怠比丘。如是思惟。我今日有作务疲懈。不乐经行坐禅。我欲眠卧。懈怠比丘。即便眠卧。不能勤进。为未得欲得未解欲解未证欲证。此谓第三懈怠事。复次懈怠比丘。如是思惟。我明日当作务身当疲懈。便不乐经行坐禅。我今豫眠卧懈怠比丘。即便眠卧。不能勤进。为未得欲得未解欲解未证欲证。此谓第四懈怠事。复次懈怠比丘。如是思惟。我今日行来。身体疲极。不乐经行坐禅。我欲眠卧。懈怠比丘。即便眠卧。不能勤进。为未得欲得未解欲解未证欲证。此谓第五懈怠事。复次懈怠比丘。如是思惟。我明日当行身必疲极。便不乐经行坐禅。我欲眠卧。懈怠比丘。即便眠卧。不能勤进。为未得欲得未解欲解未证欲证。此谓第六懈怠事。复次懈怠比丘。如是思惟。我今患苦。不乐经行坐禅。我欲眠卧。懈怠比丘即便眠卧。不能勤进。为未得欲得未解欲解未证欲证。此谓第七懈怠事。复次懈怠比丘。如是思惟。我患差未久。我身羸弱。不乐经行坐禅。我欲眠卧。懈怠比丘。即便眠卧。不能勤进。为未得欲得未解欲解未证欲证。是名八懈怠事。何谓八难处妨修梵行。有佛出世。如来无所著等正觉明行足为善逝世间解无上士调御丈夫天人师佛世尊。说寂静灭尽离欲法正趣至涅槃道。或有众生在地狱处。是名初难处妨修梵行。复次佛出世如来无所著乃至佛世尊。说寂静灭尽离欲法正趣至涅槃道。或有众生。在畜生处饿鬼处长寿天处。若边地愚痴人。若比丘比丘尼优婆塞优婆夷所不至处。是名乃至第五难处妨修梵行。复次佛出世如来无所著乃至佛世尊。说寂静离欲法正趣至涅槃道。或有众生共生国中。然邪见倒见。邪见倒见果报纯熟故。毕生地狱。是名第六难处妨修梵行。复次佛出世如来无所著乃至佛世尊。说寂静灭尽离欲法正趣至涅槃道。或有众生共生国中。然聋盲喑哑。如羊手现语相。不知说善恶业报。是名第七难处妨修梵行。复次佛不出世。不名如来乃至佛世尊。不说寂静灭尽离欲法正趣至涅槃道。或有众生在国中。不聋盲喑哑。亦能分别善恶业报。然不值佛世。是名八难处妨修梵行(八法竟)
　　何谓九若干法。缘若干界故生若干触。缘若干触故生若干受。缘若干受故生若干想。缘若干想故生若干觉。缘若干觉故生若干欲。缘若干欲故生若干利养。缘若干利养故生若干求。缘若干求故生若干燋热。是名九若干法。
　　何谓九爱本法。缘爱故生求。缘求故生利养。缘利养故生所作。缘所作故生欲染。缘欲染故生堪忍。缘堪忍故生悭惜。缘悭惜故生积聚。缘积聚故。生爱护伤害捶打相系闭共斗诤。是名九爱本法。
　　何谓九众生居。或有众生。若干身若干想欲界人天。此谓初众生居。或有众生。若干身一想。谓初生梵天。此谓第二众生居处。或有众生。一身若干想。谓光音天。此谓第三众生居处。或有众生。一身一想。谓遍净天。此谓第四众生居处。或有众生。无受无想。谓无想天。此谓第五众生居处。或有众生。无边空处。此谓第六众生居处。或有众生。无边识处。此谓第七众生居处。或有众生。无所有处。此谓第八众生居处。或有众生。非想非非想处。是名第九众生居。
　　何谓犯戒九过患。悔不悦不喜不除心苦散乱不如实知见不解射不方便。是名犯戒九过患(九法竟)
　　何谓十烦恼使。见烦恼使。疑烦恼使。戒道烦恼使。爱烦恼使。嗔恚烦恼使。嫉妒烦恼使。悭惜烦恼使。无明烦恼使。憍慢烦恼使。掉烦恼使。是名十烦恼使。
　　何谓十烦恼结。见烦恼结。疑烦恼结。戒盗烦恼结。欲染烦恼结。嗔恚烦恼结。色染烦恼结。无色染烦恼结。无明烦恼结。慢烦恼结。掉烦恼结。是名十烦恼结。
　　何谓十想。欲想。嗔恚想。害想。贪想。讥论想。此内外想。国土想。卑想。不善想。若干想。依贪想。是名十想。
　　何谓十觉。嗔恚觉。害觉。亲里觉。国土觉。不死觉。他不觉。识相应觉。无慈相应觉。依利养觉。依贪觉。是名十觉。何谓十邪法。邪见。邪觉。邪语。邪业。邪命。邪进。邪定。邪慧。邪解脱。邪智。是名十邪法。
　　何谓十恼。若已侵生恼心。今侵生恼心。当欲侵生恼心。若我不爱喜适意者。已利益生恼心。今利益生恼心。当欲利益生恼心。横嗔生恼心。是名十恼。何谓十不善业道。杀生窃盗邪淫妄言恶口两舌绮语贪恚邪见。是名十不善业道。何谓十法成就堕地狱速如[矛　　(替-曰+貝)]鉾。杀生乃至邪见。此十法成就堕地狱速如[矛　　(替-曰+貝)]鉾(十法竟)
　　何谓十一心垢。疑是心垢。不思惟是心垢。怖是心垢。悲是心垢。恶是心垢。睡眠是心垢。过精进是心垢。软精进是心垢。无能是心垢。若干想是心垢。着色是心垢。何谓疑是心垢。或有人缘过去疑。或我过去有。我过去非有。何姓我过去有。何因我过去有。若缘未来疑惑。我未来有。我未来非有。何姓我未来有。何因我未来有。若缘现在疑惑。我现在有。我现在非有。何姓现在有。何因现在有。诸众生从何处来。去至何处。若缘现在疑惑。我现在有。我现在非有。何姓现在有。何因现在有。诸众生从何处来。去至何处。若彼于佛世尊疑惑。是佛世尊非佛。世尊善说法。世尊非善说法。世尊声闻众善趣。世尊声闻众非善趣行。常行非常行。苦行非苦。无我法非无我法。寂灭涅槃。非寂灭涅槃。有与无与。有施无施。有祀无祀。有善恶业果报。无善恶业果报。有今世无今世。有后世无后世。有父母无父母。有天无天。众生有化生。众生非化生。世有沙门婆罗门正趣正至。若今世后世自证知说。世无沙门婆罗门正趣正至。若今世后世自证知说。若于彼法。疑惑重疑惑。究竟疑惑。心不决定。犹豫二心疑。不了无量疑。不尽非解脱。犹豫重犹豫。究竟犹豫。是名疑是心垢。何谓不思惟是心垢。若色声香味触法。若众生及法。不正计校分别筹量忆念。是名不思惟是心垢。何谓怖是心垢。色声香味触法。若众生及法。缘此畏怖究竟。畏怖惊愕。毛竖色变。是名怖是心垢。何谓悲是心垢。若不善心起悲。是名悲是心垢。何谓恶是心垢。身口意恶。是名恶是心垢。何谓睡眠是心垢。若烦恼未断。沉没在睡。身不乐。身不调。身不轻。身不软。身不除。是名睡。若睡若烦恼未断。沉没在睡。若欲睡瞪瞢眠镇心。是名眠。如是睡眠。是名睡眠是心垢。何谓过精进是心垢。若精进掉。是名过精进是心垢。何谓软精进是心垢。若精进没。是名软精进是心垢。何谓无能是心垢。若心怯弱。是名无能是心垢。何谓若干想是心垢。若众生异事异境界异初生异。是名若干想是心垢。何谓着色是心垢。若见色专著。是名著色是心垢。是名十一心垢。
　　何谓二十种身见。或有人谓。色是我。色中有我。我是色有。色是我有。受想行识亦如是。是名二十种身见。
　　何谓二十法成就堕地狱速如[矛　　(替-曰+貝)]鉾。自杀生教他杀生。乃至自邪见教他邪见此二十法成就堕地狱速如[矛　　(替-曰+貝)]鉾。
　　何谓二十一心垢。希望是心垢。嗔恚睡眠掉悔疑恼害常念怨嫌怀恨燋热嫉妒悭惜诡诈奸欺无惭无愧矜高诤讼自高放逸慢增上慢。是名二十一心垢。
　　何谓三十法成就堕地狱速如[矛　　(替-曰+貝)]鉾。自杀生教他杀生赞叹杀生。乃至自邪见教他邪见赞叹邪见。是名三十法成就堕地狱速如[矛　　(替-曰+貝)]鉾。
　　何谓三十六爱行。内生十八爱行。外生十八爱行。何谓内生十八爱行。如世尊说。因此有此。因彼而有。如是因有异因有。当因有不当因有。我当有彼我当有。如是我当有异我当有。因得彼得。如是得异得。悕望当有。悕望彼当有。悕望如是当有。悕望异当有。是名内生十八爱行。
　　何谓外生十八爱行。如世尊说。是因此有此。是因彼而有。是如是因有。是异因有。是当因有。是不当因有。是我当有。是彼我当有。是如是我当有。是异我当有。是因得是如得。是如是得是异得。是希望当有。是希望彼当有。是希望如是当有。是希望异当有。是名外生十八爱行。如是内生十八爱行。如是外生十八爱行。是名三十六爱行。
　　何谓四十法成就堕地狱速如[矛　　(替-曰+貝)]鉾。自杀生教他杀生。赞叹杀生。见他杀随其欢喜。乃至自邪见。教他邪见。赞叹邪见。见他邪见随其欢喜。是名四十法成就堕地狱速如[矛　　(替-曰+貝)]鉾。
　　何谓六十二见。如梵网经说。佛告诸比丘。更有余法。甚深微妙大法光明。唯有贤圣弟子。能以此法赞叹如来。何等是甚深微妙大法光明。贤圣弟子。能以此法赞叹如来。诸沙门婆罗门。于本劫本见末劫末见种种无数随意所说。尽入六十二见。本劫本见末劫末见种种无数随意所说。尽不能出过六十二见。彼沙门婆罗门。以何等缘。于本劫本见末劫末见种种无数各随意说。尽入此六十二见。无有能过。诸沙门婆罗门。于本劫本见种种无数各随意说。尽入十八见中。本劫本见种种无数各随意说。尽皆不能过十八见中。诸沙门婆罗门。以何等缘。于本劫本见种种无数各随意说。尽入十八见中无有能过。诸沙门婆罗门。于本劫本见。起常论言。我及世间常存。此尽入四见中。于本劫本见言。我及世间常存。尽入四见中无有能过。诸沙门婆罗门。以何等缘。于本劫本见。起常论言。我及世间常存。此尽入四见中无有能过。或有沙门婆罗门。种种方便入定意三昧。以三昧心。忆二十成劫败劫。彼作是说。我及世间是常。此实余虚妄。所以者何。我以种种方便。入定意三昧以三昧心。忆二十成劫败劫。其中众生。不增不减。常聚不散我以此知我及世间是常。此实余虚妄。此是初见。诸沙门婆罗门。因此于本劫本见计我及世间是常。于四见中。无有能过。或有沙门婆罗门。种种方便入定意三昧。以三昧心。忆四十成劫败劫。彼作是说。我及世间是常。此实余虚妄。所以者何。我以种种方便入定意三昧。以三昧心。忆四十成劫败劫。其中众生。不增不减。常聚不散。我以此知我及世间是常。此实余虚妄。此是二见。诸沙门婆罗门。因此于本劫本见。计我及世间是常。于四见中无有能过。或有沙门婆罗门。以种种方便。入定意三昧。以三昧心。忆八十成劫败劫。彼作是言。我及世间是常。此实余虚妄。所以者何。我以种种方便。入定意三昧。以三昧心。忆八十成劫败劫。其中众生。不增不减。常聚不散。我以此智。我及世间是常。此实余虚妄。此是三见。诸沙门婆罗门。因此于本劫本见。计我及世间是常。于四见中无有能过。或有沙门婆罗门。有捷疾相智。善能观察。以捷疾相智方便观察。谓为审谛。以己所见。以己辩才。作是说言。我及世间是常。此实余虚妄。此是四见。诸沙门婆罗门。因此于本劫本见。计我及世间是常。于四见中无有能过。此沙门婆罗门。于本劫本见。计我及世间是常。如是一切尽入四见中。我及世间是常。于此四见中无有能过。唯有如来。知是见处。如是持。如是执。亦知报应。如来所知。又复过是。虽知不着。以不着则得寂灭。知爱集灭味过出要。以平等观无余解脱故名如来。是名余甚深微妙大法光明。使贤圣弟子。真实平等赞叹如来。
　　复有余甚深微妙大法光明。使贤圣弟子。真实平等赞叹如来。何等法是。诸沙门婆罗门。于本劫本见起论言。我及世间。亦常亦无常。诸沙门婆罗门。因此于本劫本见。计我及世间。半常半无常。于四见中无有能过。或有是时。此劫始成。有余众生。福尽命尽行尽。从光音命终。生空梵宫中。便于彼处。生爱着心。复愿余众生共生此处。此众生。既生爱着愿已。复有余众生。命行福尽。于光音命终。来生此空梵宫中。其先生众生。便作是念我于此处。是梵大梵。我自然有。无能造我者。我尽知诸义。典千世界。于中自在最为尊贵。能为变化微妙第一。为众生父。我独先有。余众生后来。后来众生我所化成。其后众生。复作是念。彼是大梵。彼能自造无造彼者。尽知诸义。典千世界。于中自在最为尊贵。能为变化微妙第一。为众生父母。彼独先有。后有我等。我等众生彼所化成。彼梵众生。命行尽已来生此间。渐已长大。剃除须发。出家被法服。修梵志行。入定意三昧。随三昧心自识本生。便作是言。彼大梵者。能自造作无造彼者。尽知诸义。典千世界。于中自在最为尊贵。能为变化微妙第一。为众生父。常住不变。而彼梵化作我等。我等无常变易。不得久住。是故当知。我及世间。亦常亦无常。此实余虚妄。是谓初见。诸沙门婆罗门。因本劫本见起论。亦常亦无常。于此四见中。无有能过。或有众生。喜戏笑懈怠。数数戏笑。以自娱乐戏笑。娱乐时身体疲极。便自失意。以失意故。便命终来生此间。渐已长大。剃除须发。出家被法服。修梵志行。入定意三昧。以三昧力自识本生。便作是言。彼余众生不数数戏笑娱乐。常在彼处。常住不变。由我数数戏笑故。致此无常变易法。是故知我及世间亦常亦无常。此实余虚妄。是名第二见。诸沙门婆罗门。因本劫本见起论。我及世间。亦常亦无常。于此四见中。无有能过。或有众生。展转相视。相视已便自失意。由此命终来生此间。渐已长大。剃除须发。出家被法服。修梵志行入定意三昧。以三昧力识本所生。便作是言。如彼众生。以不展转相视。不失意故。常住不变。由我等数数相视故便失意致此无常变易法我以是知我及世间。亦常亦无常。此实余虚妄。是名第三见。诸沙门婆罗门。因本劫本见起论。我及世间。亦常亦无常。于此四见中无有能过。或有沙门婆罗门。捷疾相智。善能观察。以捷疾相智。观察已言。我及世间。亦常亦无常。此实余虚妄。是名第四见。诸沙门婆罗门。因本劫本见起论。我及世间。亦常亦无常。于此四见中无有能过。诸沙门婆罗门。于本劫本见起论。我及世间。亦常亦无常。尽入四见中无有能过。唯佛能知此见处。如是持如是执。亦知报应。如来所知。复过于是。虽知不着。以不着则得寂灭。知爱集灭味过出要。以平等观无余解脱故名如来。是名余甚深微妙大法光明。使贤圣弟子。赞叹如来。
　　复有余甚深微妙大法光明。使贤圣弟子。真实平等赞叹如来。何等是法。诸沙门婆罗门。于本劫本见起论。我及世间。有边无边。诸沙门婆罗门。因本劫本见起论。我及世间有边无边。于此四见中无有能过。或有沙门婆罗门。种种方便入定意三昧。以三昧力。观世间起边想。彼作是说。此世间有边。是实余虚妄。所以者何。我以种种方便入定意三昧。以三昧力。观世间有边。是故知世间有边。此实余虚妄是名初见。诸沙门婆罗门。因本劫本见起论。我及世间有边。于四见中无有能过。或有沙门婆罗门。种种方便入定意三昧。以三昧力。观世间起无边想。彼作是言。世间无边。此实余虚妄。所以者何。我以种种方便入定意三昧。以三昧力。观世间无边。是故知世间无边。此实余虚妄。是名第二见。诸沙门婆罗门。因本劫本见起论。我及世间无边。于此四见中无有能过。或有沙门婆罗门。种种方便入定意三昧。以三昧力观世间。观上方有边。四方无边。彼作是言。世间有边无边。此实余虚妄。所以者何。我以种种方便入定意三昧。以三昧力。观上方有边四方无边。是故我知世间有边无边。此实余虚妄。是名第三见。诸沙门婆罗门。因本劫本见起论。我及世间。有边无边。于此四见中无有能过。或有沙门婆罗门。有捷疾相智。善能观察。彼以捷疾相智观察已言。我及世间。非有边非无边。此实余虚妄。是名第四见。诸沙门婆罗门。因本劫本见起论。我及世间。非有边非无边。此实余虚妄。于此四见中无有能过。诸沙门婆罗门。于本劫本见起论。我及世间。有边无边。尽入四见中无有能过。唯佛能知此见处。如是持如是执。亦知报应。如来所知。又复过是。虽知不着以不着则得寂灭。知爱集灭味过出要。以平等观无余解脱故名如来。
　　复有余甚深微妙大法光明。使贤圣弟子。真实平等赞叹如来。何等是余甚深微妙大法光明。使贤圣弟子。真实平等赞叹如来。诸沙门婆罗门。于本劫本见异问异答。诸沙门婆罗门。因本劫本见。异问异答。于此四见中无有能过。或有沙门婆罗门。作如是论作如是见。我不知有善恶业报耶。无善恶业报耶。我不见不知故。若言有善恶业报。若言无善恶业报者。世有沙门婆罗门。广博多闻。聪明智慧。常乐闲静。机辩精微。世所尊重。能以智慧。善分别诸见。设当问我诸见深妙义者。我不能答。则有惭愧。我心怀恐怖。当以是答。以为归依为洲为舍为究竟道。若彼问者。当以是答。此事如是非也。此事实非也。此事异非也。此事非异非。不异非也。是名初见。诸沙门婆罗门。因此问异答异。于此四见中。无有能过。或有沙门婆罗门。作如是论作如是见。我不见不知。为有他世耶无他世耶。世间有诸沙门婆罗门。以天眼及他心智。在远处能见我。我若近。犹不能见。如是人。能知有他世无他世。我不知不见有他世无他世。若我说者。则为妄语我畏妄语故。以为归依。为洲为舍为究竟道。彼设问者。当以是答。此事如是非也。此事实非也。此事异非也。此事非异非。不异非也。是名第二见诸沙门。婆罗门因此问异答异。于此四见中。无有能过。或有沙门婆罗门。作如是见作如是论。我不知不见。何者善何者不善。我不知不见故。若言是善是不善。我则生爱。从爱生恚。有爱有恚。则有受生我欲灭受恶畏受故。以为归依。以为洲为舍为究竟道。彼设问者。当以是答。此事如是非也。此事实非也。此事异非也。此事非异非。不异非也。是名第三见。诸沙门婆罗门。因此问异答异。于此四见中。无有能过。或有沙门婆罗门。愚冥闇钝。愚冥闇钝故。他有问者。便随他言答。此事如是非也。此事实非也。此事异非也。此事非异非。不异非也。是名四见。诸沙门婆罗门。因此异问异答。于此四见中。无有能过。诸有沙门婆罗门。于本劫本见。异问异答。尽入四见中。无有能过。唯佛能知此见处。如是持如是执。亦知报应。如来所知。复过于是。虽知不着。以不着则得寂灭。知受集灭味过出要。以平等观无余解脱故名如来。是为甚深微妙大法光明。使贤圣弟子真实平等赞叹如来。
　　复有余甚深微妙大法光明。使贤圣弟子真实平等赞叹如来。何等是余甚深微妙大法光明。使贤圣弟子真实平等赞叹如来。诸沙门婆罗门。于本劫本见。谓无因而有此世间。彼尽入二见中。诸沙门婆罗门。因本劫本见。无因而有此世间。于此二见中。无有能过。彼诸沙门婆罗门。以何因缘。于本劫本见。谓无因而有。于此二见中。无有能过。或有众生。无想无受。若彼众生起想。则便命终。来生世间。渐以长大。剃除须发。出家被法服。修梵志行。入定意三昧。以三昧力。见本想生。便作是念。我本无有想。自然有此。是无因而有。世间此实余虚妄。是名初见。诸沙门婆罗门。因本劫本见。谓无因而有。于此二见中。无有能过。或有沙门婆罗门。有捷疾相智。善能观察。彼以捷疾相智观察已。如是说。此世间无因而有。此实余虚妄。是名第二见。诸沙门婆罗门。因本劫本见。无因而有。此世间于此二见中。无有能过。诸沙门婆罗门。于本劫本见。无因而有。尽入二见中。无有能过。唯佛能知此见处。乃至无余解脱故名如来。亦如上所说。诸沙门婆罗门。于本劫本见中。无数种种随意所说。彼尽入十八见中。诸沙门婆罗门。因本劫本见。无数种种随意所说。于此十八见。无有能过。唯佛能知此见处。乃至无余解脱故名如来。亦如上所说。
　　复有余甚深微妙大法光明。唯有贤圣弟子。能以此法赞叹如来。何等是甚深微妙大法光明。贤圣弟子。能以此法赞叹如来。诸沙门婆罗门。于末劫末见。无数种种随意所说。彼尽入四十四见中。末劫末见。种种无数随意所说。于四十四见。无有能过。诸沙门婆罗门。以何因缘。于末劫末见。种种无数随意所说。于四十四见。无有能过。诸有沙门婆罗门于末劫末见。有想论。谓想是我是世。尽入十六见中。于末劫末见。有想论。谓想是我是世。于十六见中。无有能过。诸沙门婆罗门。以何因缘。于末劫末见。有想论。谓想是我是世。尽入十六见中。无有能过。或有沙门婆罗门。作如是论。色是我想是世。命终已我不复有。此实余虚妄。是名初见。诸沙门婆罗门。因末劫末见。有想论。谓想是我是世。于十六见中。无有能过。复有言。非色是我想是世。命终已我不复有。此实余虚妄。是名二见。复有言。有色无色是我想是世。命终已我不复有。此实余虚妄。是名三见。复有言。非有色非无色是我想是世。命终已我不复有。此实余虚妄。是名四见。复有言。我是有边想是世。命终已我不复有。此实余虚妄。是名五见。复有言。我是无边想是世。命终已我不复有。此实余虚妄。是名六见。复有言。我有边无边想是世。命终已我不复有。此实余虚妄。是名七见。复有言。我非有边非无边想是世。命终已我不复有。此实余虚妄。是名八见。复有言。我一向乐想是世。命终已我不复有。此实余虚妄。是名九见。复有言。我一向苦想是世。命终已我不复有。此实余虚妄。是名十见。复有言。苦乐是我想是世。命终已我不复有。此实余虚妄。是名十一见。复有言。不苦不乐。是我想是世。命终已我不复有。此实余虚妄。是名十二见。复有言。一想是我想是世。命终已我不复有。此实余虚妄。是名十三见。复有言。若干想是我想是世。命终已我不复有。此实余虚妄。是名十四见。复有言。少想是我想是世。命终已我不复有。此实余虚妄。是名十五见。复有言。无量想是我想是世。命终已我不复有。此实余虚妄。是名十六见。诸沙门婆罗门。于末劫末见。有想论。谓是我想是世。于此十六见中。无有能过。唯佛能知此见处。乃至无余解脱故名如来。亦如上所说。复有余甚深微妙大法光明。唯有贤圣弟子。能以此法赞叹如来。何等是甚深微妙大法光明。贤圣弟子。能以此法赞叹如来。诸沙门婆罗门。于末劫末见。有无想论。谓无想是我是世。彼尽入八见中。于末劫末见。有无想论。谓无想是我是世。彼尽入八见中。无有能过。或有沙门婆罗门。作如是论。色是我无想是世。命终已我不复有。此实余虚妄。是名初见。诸沙门婆罗门。因末劫末见。有无想论。谓无想是我是世。于此八见中。无有能过。复有言。非色是我无想是世。命终已我不复有。此实余虚妄。是名二见。复有言。有色无色。是我无想是世。命终已我不复有。此实余虚妄。是名三见。复有言。非有色非无色。是我无想是世。命终已我不复有。此实余虚妄。是名四见。复有言。我是有边无想是世。命终已我不复有。此实余虚妄。是名五见。复有言。我非是有边无想是世。命终已我不复有。此实余虚妄。是名六见。复有言。我有边无边无想是世。命终已我不复有。此实余虚妄。是名七见。复有言。我非有边非无边无想是世。命终已我不复有。此实余虚妄。是名八见。诸沙门婆罗门。因末劫末见。有无想论。谓无想是我是世。彼尽入八见中。唯佛能知此见处。乃至无余解脱故名如来。亦如上所说。
　　复有余甚深微妙大法光明。唯有贤圣弟子。能以此法赞叹如来。何等是甚深微妙大法光明贤圣弟子。能以此法赞叹如来。诸沙门婆罗门。因末劫末见。有非想非无想论。谓非想非无想是我是世。彼尽入八见中。因末劫末见。有非想非无想论。谓非想非无想是我是世。彼尽入八见中。无有能过。或有沙门婆罗门。作如是论。色是我非想非无想是世。命终已我不复有。此实余虚妄。是名初见。诸沙门婆罗门。因末劫末见。有非想非无想论。谓非想非无想是我是世。于八见中。无有能过。复有言。非色是我非想非无想是世。命终已我不复有。此实余虚妄。是名二见。复有言。有色无色是我非想非无想是世。命终已我不复有。此实余虚妄。是名三见。复有言。非有色非无色。是我非想非无想是世。命终已我不复有。此实余虚妄。是名四见。复有言。我是有边非想非无想是世。命终已我不复有。此实余虚妄。是名五见。复有言。我非是有边非想非无想是世。命终已我不复有。此实余虚妄。是名六见。复有言。我有边无边非想非无想是世。命终已我不复有。此实余虚妄。是名七见。复有言。我非有边非无边非想非无想是世。命终已我不复有。此实余虚妄。是名八见。诸沙门婆罗门。因末劫末见。有非想非无想论。谓非想非无想是我是世。彼尽入八见中。无有能过。唯佛能知此见处。乃至无余解脱故名如来。亦如上所说。
　　复有余甚深微妙大法光明。唯有贤圣弟子。能以此法赞叹如来。何等是甚深微妙大法光明贤圣弟子。能以此法赞叹如来。诸沙门婆罗门。因末劫末见。有断灭论说。众生断灭无余。彼尽入七见中。因末劫末见。有断灭论说众生尽无余。于七见中。无有能过。诸沙门婆罗门。以何因缘。于末劫末见。有断灭论说众生断灭无余。于七见中。无有能过。或有沙门婆罗门。作如是论作如是见。我身四大入。从父母生乳哺衣食长养摩扪拥护。然是无常必归磨灭。齐是我断灭。是名初见。诸沙门婆罗门。因末劫末见。有断灭论说众生断灭。于七见中。无有能过。或有沙门婆罗门。作是论。此不得名断灭。我欲界天断灭无余齐是我断灭。是名二见。复有沙门婆罗门。作是论。此不名断灭。色界化身诸根具足断灭。齐是谓我断灭无余。是名三见。复有言。此不名断灭无色空处断灭。齐是谓我断灭无余。是名四见。复有言。此不名断灭无色识处断灭。齐是谓我断灭无余。是名五见。复有言。此不名断灭无色不用处断灭。齐是谓我断灭无余。是名六见。复有言。此不名断灭。无色非有想非无想处断灭。齐是谓我断灭无余。是名七见。诸沙门婆罗门。因此于末劫末见。言此众生类断灭无余。于此七见中。无有能过。唯佛能知此见处。乃至无余解脱故名如来。亦如上说。
　　复有余甚深微妙大法光明。唯有贤圣弟子。能以此法赞叹如来。何等是甚深微妙大法光明。贤圣弟子。能以此法赞叹如来。诸沙门婆罗门。因末劫末见。现在有泥洹。论说众生现在有泥洹。彼尽入五见中。因末劫末见。说现在有泥洹。于五见中。无有能过。诸沙门婆罗门。何因缘于末劫末见。说众生现在有泥洹。于五见中。无有能过。或有沙门婆罗门。作是见作是论。我尽现在五欲自恣。齐是我得现在涅槃。是名初见。诸沙门婆罗门。因末劫末见。谓我现世得涅槃。谓众生现在有涅槃论。于五见中。无有能过。复有诸沙门婆罗门。作是说。此不名现在涅槃。复有现在涅槃。微妙第一。汝所不知。独我能知。如离欲恶不善法。有觉有观离生喜乐成就初禅行。齐是谓我得现在涅槃。是名二见。复有沙门婆罗门。作如是说。此不名现在涅槃。复有现在涅槃。微妙第一汝所不知。独我能知。如灭有觉观。内净信一心。无觉无观。定生喜乐。成就二禅行。齐是谓我现在得涅槃。是名三见。复有沙门婆罗门。作是说。此不名现在涅槃。复有现在涅槃微妙第一汝所不知。独我能知。如离喜舍行念正智身受乐。如诸圣人解舍念乐行。成就三禅行。齐是现在得涅槃。是名四见。复有沙门婆罗门。作是说。此不名现在涅槃。复有现在涅槃微妙第一。汝所不知。独我能知。如能断乐断苦先灭忧喜。不苦不乐。舍念清净。成就四禅行。齐是谓我现在得涅槃。是名五见。诸沙门婆罗门。因末劫末见。有现在涅槃论。于此五见中。无有能过。唯佛能知此见处。乃至无余解脱故名如来。亦如上说。是诸沙门婆罗门。因末劫末见。种种起见随意所说。于此四十四见中。无有能过。唯佛能知此见处。乃至无余解脱故名如来。亦如上说。诸沙门婆罗门。因本劫本见末劫末见种种起见随意所说。尽入此六十二见中。因本劫本见末劫末见种种起见随意所说。于六十二见中。无有能过。唯佛能知此见处。乃至无余解脱故名如来。亦如上说。诸沙门婆罗门。因于本劫本见有常论说我世间是常。诸沙门婆罗门于此生智。谓异信异欲异闻异缘异觉异见异定异忍。因此生智。彼以布施。则得名受。乃至现在涅槃。亦复如是。诸沙门婆罗门。生常论世间是常彼因受缘受生爱。而不自觉知染着。于爱为爱所伏。乃至现在涅槃。亦复如是。诸沙门婆罗门。因本劫本见。言世间是常。彼缘触故。若离触缘。而立论者。无有是处。乃至现在涅槃。亦复如是诸沙门婆罗门。因本劫本见末劫末见。各随意所见说。尽入六十二见中。各随所见说。尽依在中。无有能过。如捕鱼师。以细网覆小池上。当知池中水性之类。皆入网内。无有避处。诸沙门婆罗门亦如是。因本劫本见末劫末见种种所说。尽入六十二见中。无有能过。是名六十二见。此是烦恼结使。系缚众生。取于生老病死忧悲苦恼众苦。聚集法不得解脱(非问分竟)
舍利弗阿毗昙论卷第十七上
摄相应分摄品第一
　　一切摄非摄法。当知若立摄门便知。阴界入摄一切法。阴界入不摄一切法。阴界入如事摄一切法少分。阴界入不摄一切法少分。自性自性摄。自性非他性摄自性系于自性。自性非他性系。亦摄非摄亦非摄非不摄。
　　摄门者。谓苦谛系法。非苦谛系法乃至道谛系法。非道谛系法。诸圣谛系法。非诸圣谛系法。根法非根法。苦谛系根法。非苦谛系根法。乃至道谛系根法。非道谛系根法。诸圣谛系根法。非诸圣谛系根法。苦谛系非根法。非苦谛系非根法。乃至道谛系非根法。非道谛系非根法。诸圣谛系非根法。非诸圣谛系非根法。眼入法。非眼入法。乃至意入法。非意入法。色入法。非色入法。乃至法入法。非法入法。受法非受法。想法非想法。思法非思法。触法非触法。思惟法非思惟法。觉法非觉法。观法非观法。见法非见法。慧法非慧法。解脱法非解脱法。无贪法非无贪法。无嗔法非无嗔法。无痴法非无痴法。顺信法非顺信法。悔法非悔法。无悔法非无悔法。悦法非悦法。喜法非喜法。心进法非心进法。心除法非心除法。信法非信法。欲法非欲法。不放逸法非不放逸法。念法非念法。定法非定法。心舍法非心舍法。疑法非疑法。怖法非怖法。烦恼使法非烦恼使法。见使法非见使法。疑使法非疑使法。戒道使法非戒道使法。爱使法非爱使法。嗔恚使法非嗔恚使法。嫉妒使法非嫉妒使法。悭惜使法非悭惜使法。无明使法非无明使法。憍慢使法非憍慢使法。掉使法非掉使法。生法非生法。老法非老法。死法非死法。命法非命法。烦恼法非烦恼法。无想定法非无想定法。灭尽定法非灭尽定法。得果法非得果法。戒法非戒法。无戒法非无戒法。有漏身进法非有漏身进法。有漏身除法非有漏身除法。正语法非正语法。正业法非正业法。正命法非正命法。正身进法非正身进法。正身除法非正身除法。智缘尽法非智缘尽法。非智缘尽法非非智缘尽法。决定法非决定法。法住法非法住法。缘法非缘法。空处法非空处法。乃至非想非非想法非非想非非非想法。眼界法非眼界法。乃至法界法非法界法。色阴法非色阴法。乃至识阴法非识阴法。苦圣谛法非苦圣谛法。乃至道圣谛法非道圣谛法。眼根法非眼根法。乃至已知根法非已知根法。念觉法非念觉法。乃至舍觉法非舍觉法。贪不善根法非贪不善根法。乃至痴不善根法非痴不善根法。无贪善根法非无贪善根法。乃至无痴善根法非无痴善根法。地大法非地大法。乃至风大法非风大法。不杀生戒法。非不杀生戒法。乃至不饮酒放逸处法。非不饮酒放逸处法。色法非色法。乃至过去未来现在法。非过去未来现在法。
　　何谓苦谛系法。除爱余非圣有为法。是名苦谛系法。何谓非苦谛系法。爱及圣非圣无为法。是名非苦谛系法。何谓集谛系法。爱是名集谛系法。何谓非集谛系法。除爱若余法。是名非集谛系法。何谓灭谛系法。智缘尽。是名灭谛系法。何谓非灭谛系法。除智缘尽若余法。是名非灭谛系法。何谓道谛系法。八圣道。是名道谛系法。何谓非道谛系法。除八圣道若余法。是名非道谛系法。何谓诸圣谛系法。非圣有为法苦集灭道。是名诸圣谛系法。何谓非诸圣谛系法。除苦集灭道。若余圣法。及非圣无为。是名非诸圣谛系法。何谓根法非圣根。及圣有为法。是名根法。何谓非根法非圣非根。及圣无为法。是名非根法。何谓苦谛系根法。若根非圣。是名苦谛系根法。何谓非苦谛系根法。若根圣。是名非苦谛系根法。何谓集谛系根法。无集谛系根法也。何谓非集谛系根法。一切根。是名非集谛系根法。何谓灭谛系根法。无灭谛系根法也。何谓非灭谛系根法。一切根。是名非灭谛系根法。何谓道谛系根法。八圣道。是名道谛系根法。何谓非道谛系根法。除八圣道。若余根。是名非道谛系根法。何谓诸圣谛系根法。若非系根。及余八圣道。是名诸圣谛系根法。何谓非诸圣谛系根法。除八圣道若余圣根。是名非诸圣谛系根法。何谓苦谛系非根法。除爱若余非根法非根有为。是名苦谛系非根法。何谓非苦谛系非根法。爱及一切无为。是名非苦谛系非根法。何谓集谛系非根法。爱是名集谛系非根法。何谓非集谛系非根法。除爱若余非根。是名非集谛系非根法。何谓灭谛系非根法。智缘尽。是名灭谛系非根法。何谓非灭谛系非根法。除智缘尽若余非根。是名非灭谛系非根法。何谓道谛系非根法。无道谛系非根法也。何谓非道谛系非根法。一切非根。是名非道谛系非根法。何谓诸圣谛系非根法。若非圣非根苦集灭。是名诸圣谛系非根法。何谓非诸圣谛系非根法。除苦集灭若余非根。是名非诸圣谛系非根法。何谓眼入法。眼入。是名眼入法。何谓非眼入法。除眼根若余法。是名非眼入法。耳鼻舌身意亦如是。何谓色入法。色界。是名色入法。何谓非色入法。除色界若余法。是名非色入法。声香味触法入亦如是。何谓受法。若意所受。是名受法。何谓非受法。除受若余法。是名非受法。何谓想法。若想忆想。是名想法。何谓非想法。除想若余法。是名非想法。何谓思法。若思正思。是名思法。何谓非思法。除思若余法。是名非思法。何谓触法六触。是名触法。何谓非触法。除触若余法。是名非触法。何谓思惟法。若计挍分别筹量忆念。是名思惟法。何谓非思惟法。除思惟若余法。是名非思惟法。何谓觉法。若觉忆想。是名觉法。何谓非觉法。除觉若余法。是名非觉法。何谓观法。若心行微行顺行。是名观法。何谓非观法。除观若余法。是名非观法。何谓见法。见慧无痴见使戒道使。是名见法。何谓非见法。除见若余法。是名非见法。慧法亦如是。何谓解脱法。若解脱重解脱究竟解脱。是名解脱法何谓非解脱法。除解脱法若余法。是名非解脱法。何谓无贪法。若法不希望。是名无贪法。何谓非无贪法。除无贪若余法。是名非无贪法。何谓无恚法。若无恼。是名无恚法。何谓非无恚法。除无恚若余法。是名非无恚法。何谓无痴法。善见善慧无痴。是名无痴法。何谓非无痴法。除无痴若余法。是名非无痴法。何谓顺信法。善信信根顺信。是名顺信法。何谓非顺信法。除顺信若余法。是名非顺信法。何谓悔法。于作非作处作非作已。若悔心燋热。是名悔法。何谓无悔法。除悔若余法。是名无悔法。何谓非悔法。于作非作处作非作已。若不悔心不燋热。是名非悔法。何谓非无悔法。除非悔若余法。是名非无悔法。何谓悦法。若心悦豫。是名悦法。何谓非悦法。除悦法若余法。是名非悦法。何谓喜法。若喜踊跃重踊跃寂静心欢。是名喜法。何谓非喜法。除喜法若余法。是名非喜法。何谓心进法。若心发起显出越度。是名心进法。何谓非心进法。除心进若余法。是名非心进法。何谓心除法。若心乐心调心轻心软。是名心除法。何谓非心除法。除心除若余法。是名非心除法。何谓信法。若信入信。是名信法。何谓非信法。除信法若余法。是名非信法。何谓欲法。若悕望欲作。是名欲法何谓非欲法。除欲若余法。是名非欲法。何谓不放逸法。若护心。是名不放逸法。何谓非不放逸法。除不放逸若余法。是名非不放逸法。何谓念法。若念忆念。是名念法。何谓非念法。除念若余法。是名非念法。何谓定法若一心。是名定法。何谓非定法。除定若余法。是名非定法。何谓心舍法。若舍胜舍顺舍心无作非受。是名心舍法。何谓非心舍法。除心舍若余法。是名非心舍法。何谓疑法。若不到所断烦恼处。是名疑法。何谓非疑法。除疑若余法。是名非疑法。何谓怖法。若惊畏是名怖法。何谓非怖法。除怖若余法。是名非怖法。何谓烦恼使法。若十使。是名烦恼使法。何谓非烦恼使法。除十使若余法。是名非烦恼使法。何谓见使法。不善见不善慧若见使分见使。是名见使。法何谓非见使法。除见使若余法。是名非见使法。何谓疑使法。如上说。何谓非疑使法。除疑使若余法。是名非疑使法。何谓戒道使法。不善见不善慧若戒道分戒道。是名戒道使法。何谓非戒道使法。除戒道使若余法。是名非戒道使法。何谓爱使法。欲染。是名爱使法。何谓非爱使法。除爱使若余法。是名非爱使法。何谓嗔恚使法。恼害。是名嗔恚使法。何谓非嗔恚使法。除嗔恚使若余法。是名非嗔恚使法。何谓嫉妒使法。若他得利养尊重恭敬。于彼憎嫉重憎嫉究竟憎嫉。是名嫉妒使法。何谓非嫉妒使法。除嫉妒使若余法。是名非嫉妒使法。何谓悭惜使法。若于财物。不施不与。心吝不舍。是名悭惜使法。何谓非悭惜使法。除悭惜使若余法。是名非悭惜使法。何谓无明使法。痴不善根是名无明使法。何谓非无明使法。除无明使法若余法。是名非无明使法。何谓憍慢使法。若以慢自高。是名憍慢使法。何谓非憍慢使法。除憍慢使若余法。是名非憍慢使法。何谓掉使法。若掉重掉究竟掉动不定奔逸心不寂静。是名掉使法。何谓非掉使法。除掉使若余法。是名非掉使法。何谓生法。若阴起。是名生法。何谓非生法。除生若余法。是名非生法。何谓老法。若阴衰。是名老法。何谓非老法。除老若余法。是名非老法。何谓死法。若阴坏是名死法。何谓非死法。除死若余法。是名非死法。何谓命法。若众生住。是名命法。何谓非命法。除命若余法。是名非命法。何谓烦恼结法。十结。是名烦恼结法。何谓非烦恼结法。除结若余法。是名非烦恼结法。何谓无想定法。若离果实天。若心心数法。寂静入定。是名无想定法。何谓非无想定法。除无想定若余法。是名非无想定法。何谓得果法。若证果。是名得果法。何谓非得果法。除得果若余法。是名非得果法。何谓灭尽定法。若离非想非非想处。若心心数法寂静出世法。是名灭尽定法。何谓非灭尽定法。除灭尽定若余法。是名非灭尽定法。何谓非戒法。七种非戒。是名非戒法。何谓无戒法。除非戒法若余法。是名无戒法。何谓戒法。七种戒。是名戒法。何谓无戒法。除戒若余法。是名无戒法。何谓有漏身进法。若以有漏身。发起显出越度。是名有漏身进法。何谓非有漏身进法。除有漏身进若余法。是名非有漏身进法。何谓有漏身除法。若有漏身乐身调身轻身软身除。是名有漏身除法。何谓非有漏身除法。除有漏身除若余法。是名非有漏身除法。何谓正语法。若法于口四过。远离不乐。守护摄行。是名正语法。何谓非正语法。除正语若余法。是名非正语法。何谓正业法。若身三恶。远离不乐。守护摄行。是名正业法。何谓非正业法。除正业若余法。是名非正业法。何谓正命法。除身口恶行。若余邪命。不作不乐。守护摄行。是名正命法。何谓非正命法。除正命若余法。是名非正命法。何谓正身进法。若无漏身发起显出越度。是名正身进法。何谓非正身进法。除正身进若余法。是名非正身进法。何谓正身除法。无漏身乐身调身轻身软身除是名正身除法。何谓非正身除法。除正身除若余法。是名非正身除法。何谓智缘尽法。若诸因尽无余。是名智缘尽法。何谓无智缘尽法除智缘尽若余法。是名无智缘尽法。何谓非智缘尽法。若有为法众缘不会。是名非智缘尽法。何谓非非智缘尽法。除非智缘尽若余法。是名非非智缘尽法。何谓决定法。若法毕定。是名决定法。何谓非决定法。除决定若余法。是名非决定法。何谓法住法。除缘如尔若余法。如尔不变不异。非异物。常法实法。法住法定非缘。是名法住法。何谓非法住法。除法住法若余法。是名非法住法。何谓缘法。若缘如尔。是名缘法。何谓非缘法。除缘若余法。是名非缘法。何谓空处法。空处二种。或有为或无为。何谓有为空处。若空处定空处生。何谓空处定。若比丘离一切色想。灭嗔恚想。不思惟若干想。成就无边空处行。是名空处定。何谓空处生若定亲近多修学已。空处天上受四种我分。受想行识。是名空处生。如是空处定空处生。是名有为空处。何谓无为空处。若以智断空处。是名无为空处。识处不用处非想非非想处亦如是。何谓眼界法。眼入。是名眼界法。何谓非眼界法。除眼界若余法。是名非眼界法。乃至意识界亦如是。何谓色阴法。若十色入及法入色。是名色阴法。何谓非色阴法。除色阴若余法。是名非色阴法。何谓受阴法。若六受。是名受阴法。何谓非受阴法。除受阴若余法。是名非受阴法。何谓想阴法。若六想。是名想阴法。何谓非想阴法。除想阴法若余法。是名非想阴法。何谓行阴法。六思。是名行阴法。何谓非行阴法。除行阴若余法。是名非行阴法。何谓识阴法。六识是名识阴法。何谓非识阴法。除识阴若余法。是名非识阴法。何谓苦圣谛法。八苦。是名苦圣谛法。何谓非苦圣谛法。除苦圣谛若余法。是名非苦圣谛法。何谓集圣谛法。谓爱复有欲染喜乐。是名集圣谛法。何谓非集圣谛法。除集圣谛若余法。是名非集圣谛法。何谓灭圣谛法。爱离舍出解脱灭尽无余。是名灭圣谛法。何谓非灭圣谛法。除灭圣谛若余法。是名非灭圣谛法。何谓道圣谛法。八圣道。是名道圣谛法。何谓非道圣谛法。除八圣道若余法。是名非道圣谛法。何谓眼根法。眼入。是名眼根法。何谓非眼根法。除眼根若余法。是名非眼根法。耳鼻舌身根亦如是。何谓女根法。女身女性女相女形。是名女根法。何谓非女根法。除女根若余法。是名非女根法。何谓男根法。男身男性男相男形。是名男根法。何谓非男根法。除男根若余法。是名非男根法。何谓命根法。若寿。是名命根法。何谓非命根法。除命根若余法。是名非命根法。何谓乐根法。受阴中乐根。是名乐根法。何谓非乐根法。除乐根若余法。是名非乐根法。苦根忧根喜根舍根亦如是。何谓意根法。意入。是名意根法。何谓非意根法。除意根若余法。是名非意根法。何谓信根法。圣信圣顺信信根。是名信根法。何谓非信根法。除信根若余法。是名非信根法。何谓进根法。圣心进正身进进根。是名进根法。何谓非进根法。除进根若余法。是名非进根法。何谓念根法。圣念念根。是名念根法。何谓非念根法。除念根若余法。是名非念根法。何谓定根法。圣定根法。是名定根法。何谓非定根法。除定根若余法。是名非定根法。何谓慧根法。圣见圣慧圣无痴根。是名慧根法。何谓非慧根法。除慧根若余法。是名非慧根法。何谓未知欲知根法坚信坚法人。圣无漏法。非根得名根。谓想思等分。是名未知欲知根法。何谓非未知欲知根法。除未知欲知根若余法。是名非未知欲知根法。知根知已根亦如是。何谓念觉法。圣念觉。是名念觉法。何谓非念觉法。除念觉若余法。是名非念觉法。何谓择法觉法。圣见圣慧圣无痴择法觉。是名择法觉法。何谓非择法觉法。除择法觉若余法。是名非择法觉法。何谓进觉法。圣心进正身进觉。是名进觉法。何谓非进觉法。除进觉若余法。是名非进觉法。何谓喜觉法。圣喜喜觉。是名喜觉法。何谓非喜觉法。除喜觉若余法。是名非喜觉法。何谓除觉法。圣心除除觉。是名除觉法。何谓非除觉法。除除觉若余法。是名非除觉法。何谓定觉法。圣定定觉是名定觉法。何谓非定觉法。除定觉若余法。是名非定觉法。何谓舍觉法。圣心舍舍觉。是名舍觉法。何谓非舍觉法。除舍觉若余法。是名非舍觉法。何谓贪不善根法。若希望。是名贪不善根法。何谓非贪不善根法。除贪不善根若余法。是名非贪不善根法。恚痴亦如是。何谓无贪善根法。若不希望。是名无贪善根法。何谓非无贪善根法。除无贪善根若余法。是名非无贪善根法。无恚无痴亦如是。何谓地大法。触入中地大。是名地大法。何谓非地大法。除地大若余法。是名非地大法。水火风大亦如是。何谓不杀生戒法。不杀戒。是名不杀生戒法。何谓非不杀生戒法。除不杀生戒若余法。是名非不杀生戒法。乃至不饮酒不放逸亦如是。何谓色法。若法色。是名色法。何谓非色法。除色若余法。是名非色法。何谓可见法。色入。是名可见法。何谓不可见法。除色入若余法。是名不可见法。何谓有对法。十色入。是名有对法。何谓无对法。意入法入。是名无对法。何谓圣法。若法无漏。是名圣法。何谓非圣法。若法有漏。是名非圣法。有漏无漏有染无染有求无求当取非当取有取无取有胜无胜亦如是。何谓受法。若法内。是名受法。何谓非受法。若法外。是名非受法。何谓内法。若法受。是名内法。何谓外法。若法非受。是名外法。何谓有报法。若法报法。是名有报法。何谓无报法。若法报若非报非报法。是名无报法。何谓心法。意入。是名心法。何谓非心法。除心若余法。是名非心法。何谓心相应法。若法心数。是名心相应法。何谓无心相应法。若法非心数及心。是名无心相应法。何谓非心相应法。若法非心数。是名非心相应法。何谓非不心相应法。若法心数。是名非不心相应法。何谓非心相应非心不相应法。意入。是名非心相应非心不相应法。何谓非非心相应。非非不心相应法。若法心数非心数。是名非非心相应非非不心相应法。何谓心数法。除心若余有缘法。是名心数法。何谓非心数法。若法无缘及心。是名非心数法。何谓有缘法。若法心数及心。是名有缘法。何谓无缘法。除心若余非心数法。是名无缘法。何谓共心法。若法随心转共心生共住共灭。是名共心法。何谓不共心法。若法不随心转不共心生不共住不共灭。是名不共心法。随心转亦如是。何谓业法。身口意业。是名业法。何谓非业法。除身口意业若余法。是名非业法。何谓业相应法。若法思相应。是名业相应法。何谓无业相应法。若非思相应及思。是名无业相应法。何谓非业相应法。若法非思相应。是名非业相应法。何谓非无业相应法。若法思相应。是名非无业相应法。何谓非业相应非不业相应法。思是名非业相应非不业相应法。何谓非非业相应非非不业相应法。若思相应若非思相应。是名非非业相应非非不业相应法。何谓共业法。若法随业转共业生共住共灭。是名共业法。何谓非共业法。若法不随业转不共生不共住不共灭。是名不共业法。随业转不随业转亦如是。何谓因法。若法有缘。若无缘有报。除得果若法无缘善报及四大。是名因法。何谓无因法。若法无缘无报不共业得果。是名无因法。何谓有因法。若法有绪。是名有因法。何谓无因法。若法无绪。是名无因法。有绪无绪有缘无缘有为无为亦如是。何谓知法。一切法知如相知见。是名知法。何谓非知法无非知法。复次一切法不如相知见。是名非知法。识非识了非了解非解亦如是。何谓断智知法。若法不善。是名断智知法。何谓非断智知法。若法善无记。是名非断智知法。断非断亦如是。何谓修法。若法善。是名修法。何谓非修法。若法不善无记。是名非修法。何谓证法。一切法证如相知见。是名证法。何谓非证法无非证法。复次一切法非证不如相知见。是名非证法。何谓善法。若法修。是名善法。何谓无善法。若法不善无记。是名无善法。何谓不善法。若法断。是名不善法。何谓无不善法。若法善无记。是名无不善法。何谓无记法。若法受。若非报非报法。是名无记法。何谓无无记法。若法善不善。是名无无记法。何谓学法。若法圣非无学。是名学法。何谓非学法。若法非圣若无学。是名非学法。何谓无学法。若法圣非学。是名无学法。何谓非无学法。若法非圣若学。是名非无学法。何谓非学非无学法。若法非圣。是名非学非无学法。何谓非非学非非无学法。若法圣。是名非非学非非无学法。何谓报法。若受若善报。是名报法。何谓非报法。若不善若善有报。若非报非报法。是名非报法。何谓报法法。若法有报。是名报法法。何谓非报法法。若报若非报非报法。是名非报法法。何谓非报非报法法。若法无记非我分摄圣无为。是名非报非报法法。何谓非非报非非报法法。若报若报法。是名非非报非非报法法。何谓见断法。若法不善非思惟断。是名见断法。何谓非见断法。若法善无记若思惟断。是名非见断法。何谓思惟断法。若法不善非见断。是名思惟断法。何谓非思惟断法。若法善若无记见断。是名非思惟断法。何谓非见断非思惟断法。若法善无记。是名非见断非思惟断法。何谓非非见断非非思惟断法。若法不善。是名非非见断非非思惟断法。何谓见断因法。若法见断若见断法报。是名见断因法。何谓非见断因法。若法善若善法报。若思惟断。若思惟断法报。若非报非报法。是名非见断因法。何谓思惟断因法。若法思惟断。若思惟断法报。是名思惟断因法。何谓非思惟断因法。若法善若善法报若见断法报。若非报非报法。是名非思惟断因法。何谓非见断非思惟断因法。若法善若善法报。若非非报报法。是名非见断非思惟断因法。何谓非非见断非非思惟断因法。若法不善。若不善法报。是名非非见断非非思惟断因法。何谓欲界系法。若法欲漏有漏。是名欲界系法。何谓非欲界系法。若法色无色界系法若不系。是名非欲界系法。何谓色界系法。若法色漏有漏。是名色界系法。何谓非色界系法。若欲界无色界系若不系。是名非色界系法。何谓无色界系法。若法无色漏有漏。是名无色界系法。何谓非无色界系法。若法欲界若色界系若不系。是名非无色界系法。何谓不系法。若圣无漏无为。是名不系法。何谓非不系法。若三界系。是名非不系法。何谓过去法。若法生已灭。是名过去法。何谓非过去法。若未来现在非过去非未来非现在。是名非过去法。何谓未来法。若法未生未出。是名未来法。何谓非未来法。若过去现在。若非过去非未来非现在。是名非未来法。何谓现在法。若法生未灭。是名现在法。何谓非现在法。若法过去未来非过去非现在。是名非现在法。何谓非过去非未来非现在法。若法无为。是名非过去非未来非现在法。何谓非非过去未来现在法。若法过去未来现在。是名非非过去未来现在法(性门竟)
舍利弗阿毗昙论卷第十七下
摄相应分摄品第一之余
　　苦谛系法。几阴界入摄。问何等法。问苦谛系法。除余法。除何等法。除非苦谛系法。非苦谛系法。几阴界入摄。问何等法。问非苦谛系法。除余法。除何等法。除苦谛系法。集谛系法。几阴界入摄。问何等法。问集谛系法。除余法。除何等法。除非集谛系法。非集谛系法。几阴界入摄。问何等法。问非集谛系法。除余法。除何等法。除集谛系法。灭谛系法。几阴界入摄。问何等法。问灭谛系法。除余法。除何等法。除非灭谛系法。非灭谛系法。几阴界入摄。问何等法。问非灭谛系法。除余法。除何等法。除灭谛系法。道谛系法。几阴界入摄。问何等法。问道谛系法。除余法。除何等法。除非道谛系法。非道谛系法。几阴界入摄。问何等法。问非道谛系法。除余法。除何等法。除道谛系法。诸圣谛系法。几阴界入摄。问何等法。问诸圣谛系法。除余法。除何等法。除非诸圣谛系法。非诸圣谛系法。几阴界入摄。问何等法。问非诸圣谛系法。除余法。除何等法。除诸圣谛系法。根法几阴界入摄。问何等法。问根法。除余法。除何等法。除非根法。非根法几阴界入摄。问何等法。问非根法。除余法。除何等法。除根法。苦谛系根法。几阴界入摄。问何等法。问苦谛系根法。除余法。除何等法。除非苦谛系根法。除苦谛系非根法。非苦谛系根法。几阴界入摄。问何等法。问非苦谛系根法。除余法。除何等法。除苦谛系法。除非苦谛系非根法。集谛系根法。几阴界入摄。问何等法。问集谛系根法。无集谛系根法。非集谛系根法几阴界入摄。问何等法。问非集谛系根法。除余法。除何等法。除集谛系法。除非集谛系非根法。灭谛系根法几阴界入摄。问何等法。问灭谛系根法。无灭谛系根法。非灭谛系根法几阴界入摄。问何等法。问非灭谛系根法。除余法。除何等法。除灭谛系法。除非灭谛系非根法。道谛系根法几阴界入摄。问何等法。问道谛系根法。除余法。除何等法。除非道谛系法。除道谛系非根法。无非道谛系非根法。非道谛系根法几阴界入摄。问何等法。问非道谛系根法。除余法。除何等法。除道谛系根法。除非道谛系非根法。诸圣谛系根法几阴界入摄。问何等法。问诸圣谛系根法。除余法。除何等法。除非诸圣谛系根法。除诸圣谛系非根法。非诸圣谛系根法几阴界入摄。问何等法。问非诸圣谛系根法。除余法。除何等法。除诸圣谛系根法。除非诸圣谛系非根法。苦谛系非根法几阴界入摄。问何等法。问苦谛系非根法。除余法。除何等法。除非苦谛系法。除苦谛系根法。非苦谛系非根法。几阴界入摄。问何等法。问非苦谛系非根法。除余法。除何等法。除苦谛系法。除非苦谛系根法。集谛系非根法几阴界入摄。问何等法。问集谛系非根法。除余法。除何等法。除非集谛系法。除集谛系根法无也。非集谛系非根法几阴界入摄。问何等法。问非集谛系非根法。除余法。除何等法。除集谛系法。除非集谛系根法。灭谛系非根法几阴界入摄。问何等法。问灭谛系非根法。除余法。除何等法。除非灭谛系法。除灭谛系根法无也。非灭谛系非根法几阴界入摄。问何等法。问非灭谛系非根法。除余法。除何等法。除灭谛系法。除非灭谛系根法。道谛系非根法几阴界入摄。问何等法。问道谛系非根法无也。非道谛系非根法几阴界入摄。问何等法。问非道谛系非根法。除余法。除何等法。除道谛系法。除非道谛系根法。诸圣谛系非根法几阴界入摄。问何等法。问诸圣谛系非根法。除余法。除何等法。除非诸圣谛系法。除诸圣谛系根法。非诸圣谛系非根法几阴界入摄。问何等法。问非诸圣谛系非根法。除余法。除何等法。除诸圣谛系法。除非诸圣谛系根法。眼入法几阴界入摄。问何等法。问眼入法。除余法。除何等法。非眼入法。非眼入法几阴界入摄。问何等法。问非眼入法。除余法。除何等法。除眼入法。乃至法入亦如是。眼界法几阴界入摄。问何等法。问眼界法。除余法。除何等法。除非眼界法。非眼界法几阴界入摄。问何等法。问非眼界法。除余法。除何等法。除眼界法。乃至法界亦如是。色阴法几阴界入摄。问何等法。问色阴法。除余法。除何等法。除非色阴法。非色阴法几阴界入摄。问何等法。问非色阴法。除余法。除何等法。除色阴法。乃至识阴亦如是。苦圣谛法几阴界入摄。问何等法。问苦圣谛法。除余法。除何等法。除非苦圣谛法。非苦圣谛法几阴界入摄。问何等法。问非苦圣谛法。除余法。除何等法。除苦圣谛法。乃至道圣谛法亦如是。眼根法几阴界入摄。问何等法。问眼根法。除余法。除何等法。除非眼根法。非眼根法几阴界入摄。问何等法。问非眼根法。除余法。除何等法。除眼根法。乃至知已根法亦如是。念觉法几阴界入摄。问何等法。问念觉法。除余法。除何等法。除非念觉法。非念觉法几阴界入摄。问何等法。问非念觉法。除余法。除何等法。除念觉法。乃至舍觉法亦如是。贪不善根法几阴界入摄。问何等法。问贪不善根法。除余法。除何等法。除非贪不善根法。非贪不善根法几阴界入摄。问何等法。问非贪不善根法。除余法。除何等法。除贪不善根法。恚痴亦如是。无贪善根法几阴界入摄。问何等法。问无贪善根法。除余法。除何等法。除非无贪善根法。非无贪善根法几阴界入摄。问何等法。问非无贪善根法。除余法。除何等法。除无贪善根法。无恚无痴亦如是。地大法几阴界入摄。问何等法。问地大法。除余法。除何等法。除非地大法。非地大法几阴界入摄。问何等法。问非地大法。除余法。除何等法。除地大法。水火风大亦如是。不杀生戒法几阴界入摄。问何等法。问不杀生戒法。除余法。除何等法。除非不杀生戒法。非不杀生戒法几阴界入摄。问何等法。问非不杀生戒法。除余法。除何等法。除不杀生戒法。乃至不饮酒不放逸处亦如是。色法几阴界入摄。问何等法。问色法。除余法。除何等法。除非色法。非色法几阴界入摄。问何等法。问非色法。除余法。除何等法。除色法。乃至过去未来现在法亦如是(单门竟)
　　色苦谛系法几阴界入摄。问何等法。问色苦谛系法。除余法。除何等法。除非色法。除色非苦谛系法。色非苦谛系法几阴界入摄。问何等法。问色非苦谛系法。除余法。除何等法。除非色法。除色苦谛系法。色集谛系法几阴界入摄。问何等法。问色集谛系法无也。色非集谛系法几阴界入摄。问何等法。问色非集谛系法。除余法。除何等法。除非色法。除色集谛系法无也。色灭谛系法几阴界入摄。问何等法。问色灭谛系法无也。色非灭谛系法几阴界入摄。问何等法。问色非灭谛系法。除余法。除何等法。除非色法。除色灭谛系法无也。色道谛系法几阴界入摄。问何等法。问色道谛系法。除余法。除何等法。除非色法。除色非道谛系法。色非道谛系法几阴界入摄。问何等法。问色非道谛系法。除余法。除何等法。除非色法。除色道谛系法。色诸圣谛系法几阴界入摄。问何等法。问色诸圣谛系法。除余法。除何等法。除非色法。除色非诸圣谛系法。色非诸圣谛系法几阴界入摄。问何等法。问色非诸圣谛系法。除余法。除何等法。除非色法。除色诸圣谛系法。色根法几阴界入摄。问何等法。问色根法。除余法。除何等法。除非色法。除色非根法。色非根法几阴界入摄。问何等法。问色非根法。除余法。除何等法。除非色法。除色根法。色苦谛系根法几阴界入摄。问何等法。问色苦谛系根法。除余法。除何等法。除非色法。除色非苦谛系法。除色苦谛系非根法。色非苦谛系根法几阴界入摄。问何等法。问色非苦谛系根法。除余法。除何等法。除非色法。除色苦谛系法。除色非苦谛系非根法无也。色集谛系根法几阴界入摄。问何等法。问色集谛系根法无也。色非集谛系根法几阴界入摄。问何等法。问色非集谛系根法。除余法。除何等法。除非色法。除色集谛系法无也。除色非集谛系非根法。色灭谛系根法几阴界入摄。问何等法。问色灭谛系根法无也。色非灭谛系根法几阴界入摄。问何等法。问色非灭谛系根法。除余法。除何等法。除非色法。除色灭谛系法无也。除色非灭谛系非根法。色道谛系根法几阴界入摄。问何等法。问色道谛系根法。除余法。除何等法。除非色法。除色法非道谛系法。除色道谛系非根法无也。色非道谛系根法几阴界入摄。问何等法。问色非道谛系根法。除余法。除何等法。除非色法。除色非道谛系非根法。色诸圣谛系根法。几阴界入摄。问何等法。问色诸圣谛系根法。除余法。除何等法。除非色法。除色非诸圣谛系法。除色非诸圣谛系非根法。色非诸圣谛系根法几阴界入摄。问何等法。问色非诸圣谛系根法。除余法。除何等法。除非色法。除色诸圣谛系法。除色非诸圣谛系非根法无也。色苦谛系非根法几阴界入摄。问何等法。问色苦谛系非根法。除余法。除何等法。除非色法。除色非苦谛系法。除色苦谛系根法。色非苦谛系非根法几阴界入摄。问何等法。问色非苦谛系非根法无也。色集谛系非根法几阴界入摄。问何等法。问色集谛系非根法无也。色非集谛系非根法几阴界入摄。问何等法。问色非集谛系非根法。除余法。除何等法。除非色法。除色集谛系法无也。除色非集谛系根法。色灭谛系非根法几阴界入摄。问何等法。问色灭谛系非根法无也。色非灭谛系非根法几阴界入摄。问何等法。问色非灭谛系非根法。除余法。除何等法。除非色法。除色灭谛系法无也。除色非灭谛系根法。色道谛系非根法几阴界入摄。问何等法。问色道谛系非根法无也。色非道谛系非根法几阴界入摄。问何等法。问色非道谛系非根法。除余法。除何等法。除非色法。除色道谛系法。除色非道谛系根法。色诸圣谛系非根法几阴界入摄。问何等法。问色诸圣谛系非根法。除余法。除何等法。除非色法。除色非诸圣谛系法。除色诸圣谛系根法。色非诸圣谛系非根法几阴界入摄。问何等法。问色非诸圣谛系非根法无也。非色法。如色法说。乃至过去未来现在法亦如是(二重竟)
　　善色苦谛系法几阴界入摄。问何等法。问善色苦谛系法。除余法。除何等法。除无善法。除善非色法。除善色非苦谛系法。善色非苦谛系法几阴界入摄。问何等法。问善色非苦谛系法。除余法。除何等法。除无善法。除善非色法。除善色苦谛系法。善色集谛系法几阴界入摄。问何等法。问善色集谛系法无也。善色非集谛系法几阴界入摄。问何等法。问善色非集谛系法。除余法。除何等法。除无善法。除善非色法。除善色集谛系法。问善色灭谛系法几阴界入摄。问何等法。问善色灭谛系法无也。善色非灭谛系法几阴界入摄。问何等法。问善色非灭谛系法。除余法。除何等法。除无善法。除善非色法。除善色灭谛系法无也。善色道谛系法几阴界入摄。问何等法。问善色道谛系法。除余法。除何等法。除无善法。除善非色法。除善色非道谛系法。善色非道谛系法几阴界入摄。问何等法。问善色非道谛系法。除余法。除何等法。除无善法。除善非色法。除善色道谛系法。善色诸圣谛系法几阴界入摄。问何等法。问善色诸圣谛系法。除余法。除何等法。除无善法。除善非色法。除善色非诸圣谛系法。善色非诸圣谛系法几阴界入摄。问何等法。问善色非诸圣谛系法。除余法。除何等法。除无善法。除善非色法。除善色诸圣谛系法。善色根法几阴界入摄。问何等法。问善色根法。除余法。除何等法。除无善法。除善非色法。除善色非根法。善色非根法几阴界入摄。问何等法。问善色非根法。除余法。除何等法。除无善法。除善非色法。除善色根法。善色苦谛系根法几阴界入摄。问何等法。问善色苦谛系根法。除余法。除何等法。除无善法。除善非色法。除善色苦谛系法。除善色非苦谛系非根法无也。善色集谛系根法。无也。善色非苦谛系根法几阴界入摄。问何等法。问善色非苦谛系根法。除余法。除何等法。除无善法。除善非色法。除善色苦谛系法。除善色非苦谛系非根法无也。善色集谛系根法。几阴界入摄。问何等法。问善色集谛系根法无也。善色非集谛系根法。几阴界入摄。问何等法。问善色非集谛系根法。除余法。除何等法。除无善法。除善非色法。除善色集谛系法无也。除善色非集谛系非根法。善色灭谛系根法几阴界入摄。问何等法。问善色灭谛系根法无也。善色非灭谛系根法几阴界入摄。问何等法。问善色非灭谛系根法。除余法。除何等法。除无善法。除善非色法。除善色灭谛系法无也。除善色非灭谛系根法。善色道谛系根法几阴界入摄。问何等法。问善色道谛系根法。除余法。除何等法。除无善法。除善非色法。除善色非道谛系法。除善色道谛系非根法无也。善色非道谛系根法几阴界入摄。问何等法。问善色非道谛系根法。除余法。除何等法。除无善法。除善非色法。除善色道谛系法。除善色非道谛系非根法。善色诸圣谛系根法几阴界入摄。问何等法。问善色诸圣谛系根法。除余法。除何等法。除无善法。除善非色法。除善色非诸圣谛系法。除善色诸圣谛系非根法。善色非诸圣谛系根法几阴界入摄。问何等法。问善色非诸圣谛系根法。除余法。除何等法。除无善法。除善非色法。除善色诸圣谛系法。除善色非诸圣谛系非根法无也。善色苦谛系非根法几阴界入摄。问何等法。问善色苦谛系非根法。除余法。除何等法。除无善法。除善非色法。除善色非苦谛系法。除善色苦谛系根法无也。善色非苦谛系非根法几阴界入摄。问何等法。问善色非苦谛系非根法无也。善色集谛系非根法几阴界入摄。问何等法。问善色集谛系非根法无也。善色非集谛系非根法几阴界入摄。问何等法。问善色非集谛系非根法。除余法。除何等法。除无善法。除善非色法。除善色集谛系法无也。除善色非集谛系根法。善色灭谛系非根法几阴界入摄。问何等法。问善色灭谛系非根法无也。善色非灭谛系非根法几阴界入摄。问何等法。问善色非灭谛系非根法。除余法。除何等法。除无善法。除善非色法。除善色灭谛系法无也。除善色非灭谛系根法。善色道谛系非根法。几阴界入摄。问善色道谛系非根法无也。善色非道谛系非根法几阴界入摄。问何等法。问善色非道谛系非根法。除余法。除何等法。除无善法。除善非色法。除善色道谛系法。除善色非道谛系根法。善色诸圣谛系非根法几阴界入摄。问何等法。问善色诸圣谛系非根法。除余法。除何等法。除无善法。除善非色法。除善色非诸圣谛系根法。除善色诸圣谛系根法。善色非诸圣谛系非根法几阴界入摄。问何等法。问善色非诸圣谛系非根法无也。善非色亦如是。乃至过去未来现在法亦如是(三重竟)
　　善学色苦谛系法几阴界入摄。问何等法。问善学色苦谛系法无也。善学色非苦谛系法几阴界入摄。问何等法。问善学色非苦谛系法。除余法。除何等法。除无善法。除善非无学法。除善学非色法。除善学色苦谛系法无也。善学色集谛系法几阴界入摄。问何等法。问善学色集谛系法无也。善学色非集谛系法几阴界入摄。问何等法。问善学色非集谛系法。除余法。除何等法。除无善法。除善非无学法。除善学非色法。除善学色集谛系法无也。善学色灭谛系法几阴界入摄。问何等法。问善学色灭谛系法无也。善学色非灭谛系法几阴界入摄。问何等法。问善学色非灭谛系法。除余法。除何等法。除无善法。除善非无学法。除善学非色法。除善学色灭谛系法无也。善学色道谛系法几阴界入摄。问何等法。问善学色道谛系法。除余法。除何等法。除无善法。除善非无学法。除善学非色法。除善学色非道谛系法。善学色非道谛系法几阴界入摄。问何等法。问善学色非道谛系法。除余法。除何等法。除无善法。除善非无学法。除善学非色法。除善学色道谛系法。善学色诸圣谛系法几阴界入摄。问何等法。问善学色诸圣谛系法。除余法。除何等法。除无善法。除善无学法。除善学非色法。除善学色非诸圣谛系法。善学色非诸圣谛系法几阴界入摄。问何等法。问善学色非圣谛系法。除余法。除何等法。除无善法。除善非无学法。除善学非色法。除善学色诸圣谛系法。善学色根法几阴界入摄。问何等法。问善学色根法。除余法。除何等法。除无善法。除善非无学法。除善学非色法。除善学色非根法无也。善学色非根法几阴界入摄。问何等法。问善学色非根法无也。善学色苦谛系根法几阴界入摄。问何等法。问善学色苦谛系根法无也。善学色非苦谛系根法几阴界入摄。问何等法。问善学色非苦谛系根法。除余法。除何等法。除无善法。除善非无学法。除善学非色法。除善学色苦谛系法无也。除善学色非苦谛系非根法无也。善学色集谛系根法几阴界入摄。问何等法。问善学色集谛系根法无也。善学色非集谛系根法几阴界入摄。问何等法。问善学色非集谛系根法。除余法。除何等法。除善非无学法。除善学非色法。除善学色集谛系法无也。除善学色非集谛系非根法无也。善学色灭谛系非根法无也。善学色灭谛系根法几阴界入摄。问何等法。问善学色灭谛系根法无也。善学色非灭谛系根法几阴界入摄。问何等法。问善学色非灭谛系根法。除余法。除何等法。除无善法。除善非无学法。除善学非色法。除善学色灭谛系法无也。除善学色非灭谛系非根法无也。善学色道谛系根法几阴界入摄。问何等法。问善学色道谛系根法。除余法。除何等法。除无善法。除善非无学法。除善学非色法。除善学色非道谛系法。除善学色道谛系非根法无也。善学色非道谛系根法几阴界入摄。问何等法。问善学色非道谛系根法。除余法。除何等法。除无善法。除善非无学法。除善学非色法。除善学色道谛系法。除善学色非道谛系非根法无也。善学色诸圣谛系根法几阴界入摄。问何等法。问善学色诸圣谛系根法。除余法。除何等法。除无善法。除善非无学法。除善学非色法。除善色非诸圣谛系法。除善学色诸圣谛系非根法无也。善学色非诸圣谛系根法。几阴界入摄。问何等法。问善学色非诸圣谛系根法。除余法。除何等法。除无善法。除善非疑善法。除善非学法。除善学非色法。除善学色诸圣谛系法。除善学色非诸圣谛系非根法无也。善学色苦谛系非根法几阴界入摄。问何等法。问善学色苦谛系非根法尽无也。善非色亦如上色法说。乃至过去未来现在法亦如是(四重竟摄事竟)
　　苦谛系法几非阴界入摄。问何等法。问非苦谛系法。除余法。除何等法。除苦谛系法。非苦谛系法几非阴界入摄。问何等法。问苦谛系法。除余法。除何等法。除非苦谛系法。集谛系法几非阴界入摄。问何等法。问非集谛系法。除余法。除何等法。除集谛系法。非集谛系法几非阴界入摄。问何等法。问集谛系法。除余法。除何等法。除非集谛系法。灭谛系法几非阴界入摄。问何等法。问非灭谛系法。除余法。除何等法。除灭谛系法。非灭谛系法几非阴界入摄。问何等法。问灭谛系法。除余法。除何等法。除非灭谛系法。道谛系法几非阴界入摄。问何等法。问非道谛系法。除余法。除何等法。除道谛系法。非道谛系法几非阴界入摄。问何等法。问道谛系法。除余法。除何等法。除非道谛系法。诸圣谛系法几非阴界入摄。问何等法。问非诸圣谛系法。除余法。除何等法。除诸圣谛系法。非诸圣谛系法几非阴界入摄。问何等法。问诸圣谛系法。除余法。除何等法。除非诸圣谛系法。根法几非阴界入摄。问何等法。问非根法。除余法。除何等法。除根法。非根法几非阴界入摄。问何等法。问根法。除余法。除何等法。除非根法。苦谛系根法几非阴界入摄。问何等法。问非苦谛系法。问苦谛系非根法。除余法。除何等法。除苦谛系根法。非苦谛系根法几非阴界入摄。问何等法。问苦谛系法。问非苦谛系非根法。除余法。除何等法。除非苦谛系根法。集谛系根法几非阴界入摄无也。非集谛系根法几非阴界入摄。问何等法。问集谛系法。问非集谛系非根法。除余法。除何等法。除非集谛系根法。灭谛系根法几非阴界入摄无也。非灭谛系根法几非阴界入摄。问何等法。问灭谛系法。问非灭谛系非根法。除余法。除何等法。除非灭谛系根法。道谛系根法几非阴界入摄。问何等法。问非道谛系法。问道谛系非根法无也。除余法。除何等法。除道谛系根法。非道谛系根法几非阴界入摄。问何等法。问道谛系法。问非道谛系非根法。除余法。除何等法。除非道谛系根法。诸圣谛系根法几非阴界入摄。问何等法。问非诸圣谛系法。问诸圣谛系非根法除余法。除何等法。除诸圣谛系根法。非诸圣谛系根法几非阴界入摄。问何等法。问诸圣谛系法。问非诸圣谛系非根法。除余法。除何等法。除非诸圣谛系根法。苦谛系非根法几非阴界入摄。问何等法。问非苦谛系法。问苦谛系根法。除余法。除何等法。除苦谛系非根法。非苦谛系非根法几非阴界入摄。问何等法。问苦谛系法。问非苦谛系根法。除余法。除何等法。除非苦谛系非根法。集谛系非根法几非阴界入摄。问何等法。问非集谛系法。问集谛系根法无也。除余法。除何等法。除集谛系非根法。非集谛系非根法几非阴界入摄。问何等法。问集谛系法。问非集谛系根法。除余法。除何等法。除非集谛系非根法。灭谛系非根法几非阴界入摄。问何等法。问非灭谛系法。问灭谛系根法无也。除余法。除何等法。除灭谛系非根法。非灭谛系非根法几非阴界入摄。问何等法。问灭谛系法。问非灭谛系根法。除余法。除何等法。除非灭谛系非根法。道谛系非根法几非阴界入摄无也。非道谛系非根法几非阴界入摄。问何等法。问道谛系法。问非道谛系根法。除余法。除何等法。除非道谛系非根法。诸圣谛系非根法几非阴界入摄。问何等法。问非诸圣谛系法。问诸圣谛系根法。除余法。除何等法。除诸圣谛系非根法。非诸圣谛系非根法几非阴界入摄。问何等法。问诸圣谛系法。问非诸圣谛系根法。除余法。除何等法。除非诸圣谛系非根法。眼入法几非阴界入摄。问何等法。问非眼入法。除余法。除何等法。除眼入法。乃至法入亦如是。眼界法几非阴界入摄。问何等法。问非眼界法。除余法。除何等法。除眼界法。非眼界法几非阴界入摄。问何等法。问眼界法。除余法。除何等法。除非眼界法。乃至法界亦如是。色阴法几非阴界入摄。问何等法。问非色阴法。除余法。除何等法。除色阴法。非色阴法几非阴界入摄。问何等法。问色阴法。除余法。除何等法。除非色阴法。乃至识阴亦如是。苦圣谛法。几非阴界入摄。问何等法。问非苦圣谛法。除余法。除何等法。除苦圣谛法。非苦圣谛法几非阴界入摄。问何等法。问苦圣谛法。除余法。除何等法。除非苦圣谛法。乃至道圣谛亦如是。眼根法几非阴界入摄。问何等法。问非眼根法。除余法。除何等法。除眼根法。非眼根法几非阴界入摄。问何等法。问眼根法。除余法。除何等法。除非眼根法。乃至知已根亦如是。念觉法几非阴界入摄。问何等法。问非念觉法。除余法。除何等法。除念觉法。非念觉法几非阴界入摄。问何等法。问念觉法。除余法。除何等法。除非念觉法。乃至舍觉法亦如是。贪不善根法几非阴界入摄。问何等法。问非贪不善根法。除余法。除何等法。除贪不善根法。非贪不善根法几非阴界入摄。问何等法。问贪不善根法。除余法。除何等法。除非贪不善根法。恚痴不善根法亦如是。无贪善根法几非阴界入摄。问何等法。问非无贪善根法。除余法。除何等法。除无贪善根法。非无贪善根法几非阴界入摄。问何等法。问无贪善根法。除余法。除何等法。除非无贪善根法。无恚无痴亦如是。地大法几非阴界入摄。问何等法。问非地大法。除余法。除何等法。除地大法。非地大法几非阴界入摄。问何等法。问地大法。除余法。除何等法。除非地大法。水火风大亦如是。不杀生戒法几非阴界入摄。问何等法。问非不杀生戒法。除余法。除何等法。除不杀生戒法。非不杀生戒法几非阴界入摄。问何等法。问不杀生戒法。除余法。除何等法。除非不杀生戒法。乃至不饮酒不放逸处亦如是。色法几非阴界入摄。问何等法。问非色法。除余法。除何等法。除色法。非色法几非阴界入摄。问何等法。问色法。除余法。除何等法。除非色法。乃至过去。未来现在亦如是。
舍利弗阿毗昙论卷第十八
摄相应分相应品第二
　　心心数法。当知相应。当知不相应。当知无相应。当知非无相应相应。当知亦有相应不相应无相应非无相应不相应。当知亦有相应不相应无相应非无相应。无相应。当知亦有相应不相应无相应非无相应无相应。当知亦有相应不相应无相应非无相应。相应者。谓心与数法相应。数法与心相应。数法数法与数法相应。除自性自性自性不相应非无相应。心心数法相应正问。今当说。
　　眼识界乃至意界意识界。身触心触名触对触爱触憎触明触无明触。明分触无明分触。乐根苦根喜根忧根舍根。受想思触思惟觉观。忍见智解脱。无贪无恚无痴。顺信悔不悔悦喜心进心除。信欲不放逸念舍怖。烦恼使见使疑使戒道使爱使恚使嫉妒使悭惜使无明使慢使掉使。有觉有观定。无觉有观定。无觉无观定。空定无相定无愿定。信根乃至慧根。是名相应。问。
　　何谓眼识界。若识眼根因色境界。已生今生当生不定。是名眼识界。耳鼻舌身识界亦如是。何谓意界。若意知法念法。若初心已生今生当生不定。是名意界。何谓意识界。不离彼境界。若余心似彼。已生今生当生不定。是名意识界。何谓身触。若触身识相应。是名身触。复次身触若触五识身相应。眼识耳鼻舌身识。是名身触。何谓心触。若触意识相应。是名心触。何谓名触。若心触。是名名触。何谓对触。若身触。是名对触。何谓爱触。若触欲染相应。是名爱触。何谓恚触。若触嗔恚相应。是名恚触。何谓明触。若触圣智相应。是名明触。何谓无明触。若触不善非智相应。是名无明触。何谓明分触。若触明分生明得明能令明广大。是名明分触。何谓无明分触生无明得无明能令无明广大。是名无明分触。复次明分触。若触圣忍相应。是名明分触。复次无明分触。若触非圣非烦恼相应。是名无明分触。复次明分触。若触圣能得智果是名明分触。复次无明分触。若触非圣。若善无记是名。无明分触。何谓乐根。若身忍受乐。眼触乐受。耳鼻舌身。触乐受乐界。是名乐根。何谓苦根。若身不忍受苦。眼触苦受。耳鼻舌身。触苦受苦界。是名苦根。何谓喜根。若心忍受乐。意触乐受喜界。是名喜根。何谓忧根。若心不忍受苦。意触苦受忧界。是名忧根。何谓舍根。若身心不忍受苦乐。眼触不苦不乐。耳鼻舌身意。触不苦不乐受舍界。是名舍根。何谓受。若心受。是名受。复次受六受。眼触受。耳鼻舌身意触受。何谓眼触受。若受眼识相应。是名眼触受。乃至意受亦如是。复次眼触受。缘眼缘色生眼识。三法和合触缘受。是名眼触受。乃至意受亦如是。何谓想。若想忆想胜想。是名想。复次想六想。色想声香味触法想。何谓色想。若想眼识相应。是名色想。声香味触法亦如是。复次色想。色境界思惟色。若想忆想胜想是名色想。声香味触法想亦如是。何谓思。若思正思缘思。若心有作是名思。复次思六思。色思声香味触法思。何谓色思。若思眼识相应。是名色思。声香味触法思亦如是。复次色思色境界思惟色。若思正思缘思。若心有作。是名色思。声香味触法思亦如是。何谓触。若触正触。是名触。复次触六触。眼触耳鼻舌身意触。何谓眼触。若触眼识相应。是名眼触。耳鼻舌身意触亦如是。复次眼触缘眼缘色生眼识。三法和合触。是名眼触。耳鼻舌身意触亦如是。何谓思惟。若心分别计挍筹量忆念。是名思惟。复次思惟六思惟。色声香味触法思惟。何谓色思惟。若思惟眼识相应。是名色思惟。声香味触法思惟亦如是。复次色思惟。色境界思惟。色若心分别计挍筹量忆念。是名色思惟。声香味触法思惟亦如是。何谓觉。若觉重觉忆想缘境界心语。是名觉。复次六觉。色声香味触法觉。云何色觉。若以色境界思惟色觉重觉忆想缘境界心语。是名色觉。声香味触法觉亦如是。何谓观。若心行微行微津微分别心随微转。是名观。复次六观。色观声香味触法观。何谓色观。若以色境界思惟色。若心行微行微津微分别心随微转。是名色观。声香味触法观亦如是。何谓忍。贪嗜欲得。若于顺不顺法。堪任忍辱。是名忍。何谓见。见有二种。或见忍。或见智。何谓见忍。若贪嗜欲得。若于顺不顺法。堪任忍辱。是名见忍。何谓见智。若必执于法。是名见智。何谓智。若必执于善法。是名智。复次智有四智。法智比智世智他心智。是名智。何谓解脱。若解重解。究竟解。心向彼尊上彼倾向彼以彼解脱。是名解脱。复次解脱六解脱。色解脱声香味触法解脱。云何色解脱。若解脱眼识相应。是名色解脱。声香味触法解脱亦如是。复次色解脱。若以色境界思惟色。若解重解究竟解心向彼尊上彼倾向彼以彼解脱。是名色解脱。声香味触法解脱亦如是。何谓无贪。若不悕望。是名无贪。复次若堪忍离贪心。是名无贪。复次若于五欲中。爱喜适意爱色欲染相续。眼识色爱喜适意爱色欲染相续。耳鼻舌身识触爱喜适意爱色欲染相续。若于他欲他财他所须他妇女。不欲贪取。若不贪重。不贪究竟。不贪心。不着不悕望。不爱着。不欲染。及余可贪法。若不贪重。不贪究竟。不贪心。不贪着。不悕望。不爱着。不欲染。是名无贪。何谓无恚。若无诤讼。是名无恚。复次若堪忍离恚心。是名无恚。复次若于少众生。若多众生。欲令此众生。不系不闭不伤害。莫令为若干苦加。若无恚重。无恚究竟。无恚心离恚。无诤讼。不憎害。无恼缘心。不怨憎。慈重慈究竟。慈矜愍欲。利益众生。及余可恚法。若不恚重。不恚究竟。不恚心离恚。无诤讼。不憎害。无恼缘心。不怨憎。慈重慈究竟。慈矜愍欲利益法。是名无恚。何谓无痴。若明。是名无痴。复次无痴。若堪忍离痴心。是名无痴。复次若知苦集灭道。知前际后际。知前后际。知内知外。知六触入集灭大过患出要。知因缘。知业报。知缘生善不善无记黑白有缘无缘有明无明可作不可作可亲近不可亲近。若于彼法。无痴无闇。无忘无失。正念无障碍。无覆盖。无闇蔽。无荒无缠。无浊。明焰术光昭知见解射方便。慧眼慧根慧力择法觉正见。及余痴法中。无痴无闇无忘无失。正念无障碍无覆盖无闇蔽。无荒无缠无浊明焰术光昭知见解射方便。慧眼慧根慧力择法觉正见。是名无痴。何谓顺信。若信善顺不逆。是名顺信。何谓悔。若可作不可作处。若作不作已。若于彼心。燋热重燋热。究竟燋热。是名悔。何谓不悔。若可作不可作处。若可作不可作已。若于彼不燋不热重不燋不热究竟不燋不热。是名不悔。何谓悦。若心悦豫欢乐爱乐未喜。是名悦。何谓喜。若欢喜踊跃正踊跃。离恚寂静。是名喜。何谓心进。若心发起显出越度。是名心进。何谓心除。若心乐心调心轻心软是名心除。何谓信。若信入信胜信。是名信。何谓欲。若欲重欲悕望欲作欲发起欲显出欲度欲得欲触欲解射欲证。是名欲。何谓不放逸。若覆护心念欲令我心不染于染法。不恚于恚法。不痴于痴法。不着垢秽法。不顺于色欲法。不贡高于贡高法。不放逸于放逸法。是名不放逸。何谓念。若念忆念。是名念。何谓心舍。若舍胜舍心等心均心清净心无作非受。是名舍。何谓怖。若于色声香味触法。若众生。若怖重怖究竟怖。心惊毛竖。是名怖。何谓烦恼使。十使见使疑使戒道使爱使恚使嫉妒使悭惜使无明使憍慢使掉使。是名烦恼使。何谓见使。除戒道见。若余见。是名见使。复次见使。六十二见。及邪见。是名见使。何谓疑使。若有人缘过去疑惑。我过去有。我非过去有。以何性过去有因。何过去有缘。未来疑惑。我未来有。我非未来有。以何性未来有因。何未来有缘。现在疑惑。我现在有。我现在非有。以何性我现在有因。何现在有谓我生处。此众生从何处来。去至何处。若世尊疑惑。是佛世尊非佛世尊。世尊善说法。世尊非善说法。世尊声闻众善趣。世尊声闻众非善趣。行常行非常。行苦行非苦。无我法非无我法。寂静涅槃。非寂静涅槃。有与无与。有施无施。有祀无祀。有善恶业果报。无善恶业果报。有今世无今世。有后世无后世。有父母无父母。有天无天。众生有化生。众生无化生。世有沙门婆罗门正趣正至。若今世后世自证知说。世无沙门婆罗门正趣正至。若今世后世身证知说。若于彼法疑惑重疑惑究竟疑惑。心不决定。犹豫二心疑心不了。无量疑不尽不解脱。犹豫重犹豫究竟犹豫。是名疑使。何谓戒道使。若戒道见。是名戒道使。复次以戒为净。以戒道为净。解脱无依尽一切苦际。若忍欲觉触证戒谓护身口。道谓邪。吉养发敬事水火日月。持牛鹿狗默然等戒求。为力士报人天中尊。如是勤行苦行邪行。此谓道。若戒若道求觅。求觅已以是为净。为净已为解脱。为解脱已以是为圣人为罗汉为涅槃。若于彼忍欲堪任乐着。是名戒道使。何谓爱使。若欲染。是名爱使。何谓嗔恚使。若憎恚。是名嗔恚使。何谓嫉妒使。若他得利养恭敬尊重赞叹礼拜。憎嫉嗔恚忿怒心嫉。是名嫉妒使。何谓悭惜使。若财物吝惜不舍心贪。是名悭惜使。何谓无明使。痴不善根。是名无明使。何谓憍慢使。若以慢自高。是名憍慢使。何谓掉使。若掉动不定发奔逸不寂静不正寂静心不息。是名掉使。有觉有观定无觉有观定。无觉无观定。空无相无愿定。如道品三支道中广说。何谓信根。学人离烦恼圣心趣圣道。若坚信坚法。及余趣人。见行过患。观涅槃寂灭。如实观苦集灭道。未得欲得。未解欲解。未证欲证。修道离烦恼见学人。若须陀洹斯陀含阿那含。观行具足。若智地。若观解脱心即得沙门果须陀洹果斯陀含果阿那含果。无学人阿罗汉未得圣法。欲得修道。观行具足。若智地若观解脱心即得阿罗汉果。如实人如趣人。若信入信胜信真信心净是名信根。进念定慧根亦如是。
　　七十二相应门分。今当说。五识界。各十二。二识界。各六十。身触十三。心触名触。各五十三。对触亦十三。身触爱触二十五。恚触二十三。明触三十五。无明触三十四。明分触三十五。无明分触三十。乐根十三。苦根亦如是。喜根五十一。忧根三十七。舍根五十六。受六十五。想思触思惟。各除自性。余数觉五十九。观六十。忍五十三。见五十四。智三十五解脱。六十九。无贪二十九。无恚亦如是。无痴四十二。顺信四十四。悔三十四。不悔三十六。悦五十二。喜亦如是。心进六十。心除四十一。信五十八。欲六十一。不放逸四十六。念五十九。心舍四十一。怖二十七。烦恼使四十九。见使二十八。疑使十九。戒道使二十八。爱使二十九。憎使二十七。嫉妒二十四。悭惜使亦如是。无明三十九。慢掉亦如是有觉有观。定三十五。无觉有观定三十四。无觉无观定三十三。空定三十四。无相无愿亦如是。信根三十八。进根三十九。念根亦如是。定根三十四。慧根三十六。何谓眼识界分。若法眼识界相应。谓身触对触无明分触乐根苦根舍根受想思触思惟解脱。是名眼识界分。耳鼻舌身识界分亦如是。
　　何谓意界分。若法意界相应谓心触名触爱触憎触明触无明触明分触无明分触。喜根乃至慧根。是名意界分。意识界分亦如是。
　　何谓身触分。若法身触相应。谓眼识界耳识界鼻识界舌识界身识界乐根苦根舍根受想思惟解脱。是名身触分。
　　何谓心触分。若法心触相应。谓意界意识界除触喜根乃至慧根。是名心触分。名触分亦如是。
　　何谓对触分。若法对触相应。谓眼识界耳鼻舌身识界。乐根苦根舍根受想思思惟解脱。是名对触分。
　　何谓爱触分。若法爱触相应。谓意界意识界喜根舍根受想思。思惟觉观忍见解脱不悔悦喜心进信欲念烦恼使爱使无明慢掉使。是名爱触分。
　　何谓恚触分。若法恚触相应。谓意界意识界忧根受想思思惟。觉观忍见解脱悔心进信欲念怖烦恼使恚使无明慢掉使。是名恚触分。
　　何谓明触分。若法明触相应。谓意界意识界。喜根舍根受想思。思惟觉观见智解脱无痴顺信悦喜心进心除。信欲不放逸念心舍。有觉有观定。无觉有观定。无觉无观定。空定无相定无愿定。信根乃至慧根。是名明触分。
　　何谓无明触分。若法无明触相应。谓意界意识界喜根忧根舍根受想思。思惟觉观忍见解脱悔不悔悦喜心进信欲念怖烦恼使及十烦恼使。是名无明触分。
　　何谓明分触。若法明分触相应。谓意界意识界。喜根舍根受想思。思惟觉观忍见解脱无痴顺信悦喜心进心除。信欲不放逸念心舍。有觉有观定。乃至慧根。是名明分触。
　　何谓无明分触。若法无明分触相应。谓眼耳鼻舌身识界。意界意识界。乐根苦根喜根忧根舍根。受想思思惟觉观。忍见解脱无贪无恚无痴。顺信悔不悔悦喜心进信欲不放逸念心除怖。有觉有观定。无觉有观定。无觉无观定。是名无明分触。
　　何谓乐根分。若法乐根相应。谓眼识界耳鼻舌身识界。身触对触无明分触想思触思惟解脱。是名乐根分。
　　何谓苦根分。若法苦根相应。谓眼识界耳鼻舌身识界。身触对触无明分触想思触思惟解脱。是名苦根分。
　　何谓喜根分。若法喜根相应。谓意界意识界。心触名触爱触明触无明触明分触无明分触想思触。思惟觉观忍见智解脱。无贪无恚无痴。顺信不悔悦喜心进心除。信欲不放逸念心舍。烦恼使见使戒道使爱使无明慢掉使。有觉有观定乃至慧根。是名喜根分。
　　何谓忧根分。若法忧根相应。谓意界意识界。心触名触恚触无明触无明分触想思触。思惟觉观忍见解脱。无贪无恚无痴。顺信悔心进信欲不放逸念怖。烦恼使见使疑使戒道使恚使嫉妒悭惜使无明慢掉使。是名忧根分。
　　何谓舍根分。若法舍根相应。谓眼识界耳鼻舌身识界。意界意识界。眼耳鼻舌身触心触名触对触爱触明触无明触明分触无明分触。痴顺信心除。信欲不放逸念舍。烦恼使见使疑使戒道使爱使无明慢掉使。有觉有观定乃至慧根。是名舍根分。
　　何谓受分。若法受相应。何谓非分。谓诸自性。是名非受分。
　　何谓想分。若法想相应。何谓非分。谓诸自性。是名非想分。
　　何谓思分。若法思相应。何谓非分。谓诸自性。是名非思分。
　　何谓触分。若法触相应。何谓非分。谓诸自性。是名非触分。思惟分如想说。
　　何谓觉分。若法觉相应。何谓非分。谓五识界身触对触乐根苦根自性。无觉有观定无觉无观定。是名非觉分。
　　何谓观分。若法观相应。何谓非分。谓五识界身触对触乐根苦根自性。无觉无观定。是名非观分。
　　何谓忍分。若法忍相应。何谓非分。谓身无明触十五自性忍见智无痴慧根。见断三烦恼身见疑戒道。是名非忍分。
　　何谓见分。若法见相应。何谓非分。九一向身五自性忍智无痴慧根见断三烦恼身见疑戒道。是名非见分。
　　何谓智分。若法智相应。谓意界意识界。心触名触明触喜根舍根受想触思惟觉观解脱顺信悦喜心进心除。信欲不放逸念心舍。有觉有观定乃至定根。是名智分。
　　何谓解脱分。若法解脱相应。何谓非分。谓自性疑使。是名非解脱分。
　　何谓无贪分。若法无贪相应。谓意界意识界。心触名触无明分触。喜根忧根舍根受想思触思惟觉观。忍见解脱无痴顺信悔不悔悦喜心进信欲不放逸念。是名无贪分。
　　何谓无恚分。若法无恚相应。谓意界意识界。心触名触无明分触喜根忧根舍根。受想思触思惟觉观。忍见解脱无痴顺信悔不悔悦喜心进信欲不放逸念。是名无恚分。
　　何谓无痴分。若法无痴相应。谓意界意识界。心触名触明触明分触无明分触喜根忧根舍根。受想思触思惟觉观。解脱无贪无恚顺信悔不悔悦喜心进心除信欲不放逸念心舍。有觉有观定乃至定根。是名无痴分。
　　何谓顺信分。若法顺信相应。谓意界意识界。心触名触明触明分触无明分触。喜根忧根舍根。受想思触思惟觉观。忍见智解脱。无贪无恚无痴。悔不悔悦喜心进心除。欲不放逸念心舍除信根。有觉有观定乃至慧根。是名顺信分。
　　何谓悔分。若法悔相应。谓意界意识界。心触名触恚触无明触无明分触。忧根受想思触思惟觉观。忍见解脱无贪无恚无痴。顺信心进信欲不放逸念烦恼使见使戒道使恚使无明憍慢掉使。是名悔分。
　　何谓非分。若法非悔相应。谓意界意识界。心触名触爱触无明触无明分触。喜根受想思触思惟觉观。忍见解脱无贪无恚无痴。顺信悦喜心进信欲不放逸念。烦恼使见使戒道使爱无明慢掉使。是名非悔分。
　　何谓悦分。若法悦相应。何谓非分。谓身九恚触忧根舍根悔自性怖疑恚嫉妒悭惜。是名非悦分。
　　何谓喜分。若法喜相应。何谓非分。谓身九恚触忧根舍根悔自性喜怖疑恚嫉妒悭惜。是名非喜分。
　　何谓心进分。若法心进相应。何谓非分。谓身九。自性进根。是名非心进分。
　　何谓心除分。若法心除相应。谓意界意识界心触名触明触明分触无明分触。喜根舍根受想思触思惟觉观。忍见智解脱无痴。顺信悦喜心进信欲不放逸念心舍有觉有观定乃至慧根。是名心除分。
　　何谓信分。若法信相应。何谓非分。谓身九顺信信根疑。是名非信分。
　　何谓欲分。若法欲相应。何谓非分。谓身九自性疑。是名非欲分。
　　何谓不放逸分。若法不放逸相应。谓意界意识界。心触名触明触明分触无明分触。喜根忧根舍根。受想思触思惟觉观。忍见智解脱无贪无恚无痴。顺信悔不悔悦喜心进心除信欲念舍。有觉有观定乃至定根。是名不放逸分。
　　何谓念分。若法念相应。何谓非分。谓身九自性念根疑。是名非念分。
　　何谓心舍分。若法心舍相应。谓意界意识界。心触名触明触明分触无明分触。喜根舍根受想思触思惟觉观。忍见智解脱无痴顺信悦喜心进心除信欲不放逸念。有觉有观定乃至慧根。是名心舍分。
　　何谓怖分。若法怖相应。谓意界意识界。心触名触恚触无明触无明分触。忧根受想思触思惟觉观。忍见解脱心进信欲念。烦恼使恚使无明慢掉使。是名怖分。
　　何谓烦恼使分。若法烦恼使相应。谓意界意识界。心触名触爱触恚触无明触。喜根忧根舍根受想思触思惟觉观。忍见解脱悔不悔悦喜心进信欲念怖见使乃至掉使。是名烦恼使分。
　　何谓见分。若法见使相应。谓意界意识界。心触名触无明触。喜根忧根舍根。受想思触思惟觉观解脱悔不悔悦喜心。进信欲念。烦恼使无明慢掉使。是名见使分。
　　何谓疑使分。若法疑使相应。谓意界意识界。心触名触无明触。忧根舍根受想。思触思惟觉观心进。烦恼使无明慢掉使。是名疑使分。
　　何谓戒道使分。若法戒道使相应。谓意界意识界。心触名触无明触喜根忧根舍根受想思触思惟觉观解脱悔不悔悦喜心进信欲念。烦恼使无明慢掉使。是名戒道使分。
　　何谓爱使分。若法爱使相应。谓意界意识界。心触名触爱触无明触。喜根舍根受想思触思惟觉观。忍见解脱不悔悦喜心进信欲念。烦恼使无明慢掉使。是名爱使分。
　　何谓恚使分。若法恚使相应。谓意界意识界。心触名触恚触无明触。忧根受想思触思惟觉观。忍见解脱悔心进信欲念怖。烦恼使无明慢掉使。是名恚使分。
　　何谓嫉妒使分。若法嫉妒使相应。谓意界意识界心触名触无明触忧根受想思触思惟觉观忍见解脱心进信欲念烦恼使无明慢掉使。是名嫉妒使分。
　　何谓悭惜使分。若法悭惜使相应。谓意界意识界。心触名触无明触。忧根受想思触思惟觉观。忍见解脱心进信欲念。烦恼使无明慢掉使。是名悭惜使分。
　　何谓无明使分。若法无明使相应。谓意界意识界。心触名触爱触恚触无明触。喜根忧根舍根受想思触思惟觉观。忍见解脱悔不悔悦喜心进信欲念怖。烦恼使见使疑使戒道使爱使恚使嫉妒使悭惜使慢使掉使。是名无明使分。
　　何谓慢使分。若法慢使相应。谓意界意识界。心触名触爱触恚触无明触。喜根忧根舍根受想思触思惟觉。忍见解脱悔不悔悦喜心进信欲念怖。烦恼使见使疑使戒道使爱使恚使嫉妒使悭惜使无明使掉使。是名慢使分。
　　何谓掉使分。若法掉使相应。谓意界意识界。心触名触爱触恚触无明触。喜根忧根舍根。受想思触思惟觉观。忍见解脱悔不悔悦喜心进信欲念怖。烦恼使见使疑使戒道使爱使恚使嫉妒使悭惜使无明使慢使。是名掉使分。何谓有觉有观定分。若法有觉有观定相应。谓意界意识界。心触名触明触明分触无明分触。喜根舍根受想思触思惟觉观。忍见智解脱无痴顺信悦喜心进心除。信欲不放逸念心舍信根进根念根慧根。是名有觉有观定分。
　　何谓无觉有观定分。若法无觉有观定相应。谓意界意识界。心触名触明触明分触无明分触。喜根忧根舍根受想思触思惟觉观。忍见智解脱无痴顺信悦喜心进心除。信欲不放逸念心舍信根进根念根慧根。是名无觉有观定分。
　　何谓无觉无观定分。若法无觉无观定相应。谓意界意识界。心触名触明触明分触无明分触。喜根舍根受想思触思惟觉观。忍见智解脱无痴顺信悦喜心进心除。信欲不放逸念心舍信根念根慧根。是名无觉无观定分。
　　何谓空定分。若法空定相应。谓意界意识界。心触名触明触明分触。喜根舍根受想思触思惟觉观。忍见智解脱无痴顺信悦喜心进心除。信欲不放逸念心舍。信根进根念根慧根。是名空定分。
　　何谓无相定分。若法无相定相应。谓意界意识界。心触名触明分触。喜根舍根受想思触。思惟觉观。忍见智解脱无痴顺信悦喜心进心除。信欲不放逸念心舍。信根进根念根慧根。是名无相定分。
　　何谓无愿定分。若法无愿定相应。谓意界意识界。心触名触明触明分触。喜根舍根受想思触思惟觉观。忍见智解脱无痴顺信悦喜心进心除。信欲不放逸念心舍信根进根念根慧根。是名无愿定分。
　　何谓信根分。若法信根相应。谓意界意识界。心触名触明触明分触。喜根舍根受想思触思惟觉观。忍见智解脱无痴悦喜心进心除。信欲不放逸念心舍。除信根从有觉有观定乃至慧根。是名信根分。
　　何谓进根分。若法进根相应。谓意界意识界。心触名触明分触。喜根舍根受想思触思惟觉观。忍见智解脱无痴顺信悦喜心除。信欲不放逸念心舍。除进根从有觉有观定乃至慧根。是名进根分。
　　何谓念根分。若法念根相应。谓意界意识界。心触名触明触明分触。喜根舍根受想思触思惟觉观。忍见智解脱无痴顺信悦喜心进心除。信欲不放逸念心舍。除念根从有觉有观定乃至慧根。是名念根分。
　　何谓定根分。若法定根相应。谓意界意识界。心触名触明触明分触。喜根舍根受想思触思惟觉观。忍见智解脱无痴顺信悦喜心进心除。信欲不放逸念心舍信根进根念根慧根。是名定根分。
　　何谓慧根分。若法慧根相应。谓意界意识界。心触名触明触明分触。喜根舍根受想思触思惟觉观。解脱顺信悦喜心进心除。信欲不放逸念心舍。从有觉有观定乃至定根。是名慧根分。
　　眼识界。几法相应。问何等法。问眼识界相应法。除余法。除何等法。除非眼识界相应法。眼识界。谓无缘法意识分。身四识界。耳鼻舌身识界亦如是。意界几法相应。问何等法。问意界相应法。除余法。除何等法。除非意界相应法。意界。谓无缘法身分。意界。意识界。几法相应。问何等法。问意识界相应法。除余法。除何等法。除非意识界相应法。意识界。谓无缘法身分。身触几法相应。问何等法。问身触相应法。除余法。除何等法。除非身触相应法。身触。谓无缘法意识分。心触几法相应。问何等法。问心触相应法。除余法。除何等法。除非心触相应法。心触。谓无缘法身分。名触几法相应。问何等法。问名触相应法。除余法。除何等法。除非名触相应法。名触。谓无缘法身分。对触几法相应。问何等法。问对触相应法。除余法。除何等法。除非对触相应法。对触。谓无缘法意识分。爱触几法相应。问何等法。问爱触相应法。除余法。除何等法。除非爱触相应法。爱触。谓无缘法身分。意识善无记分。不善非爱触相应诸烦恼相应分。恚触几法相应。问何等法。问恚触相应法。除余法。除何等法。除非恚触相应法。恚触。谓无缘法身分。意识善无记分。若不善非恚触相应诸烦恼相应分。明触几法相应。问何等法。问明触分相应法。除余法。除何等法。除非明触相应法。明触分。谓无缘法身分。意识非圣分。圣智分。无明触几法相应。问何等法。问无明触相应法。除余法。除何等法。除非无明触相应法。无明触。谓无缘法身分。意识善无记分。明分触几法相应。问何等法。问明分触相应法。除余法。除何等法。除非明分触相应法。明分触。谓无缘法身分。意识非圣分。圣智分。无明分触几法相应。问何等法。问无明分触相应法。除余法。除何等法。除非无明分触相应法。无明分触。谓无缘法意识善无记分。圣分。乐根几法相应。问何等法。问乐根相应法。除余法。除何等法。除非乐根相应法。乐根。谓无缘法意识分。身苦根舍根分。苦根几法相应。问何等法。问苦根相应法。除余法。除何等法。除非苦根相应法。苦根。谓无缘法意识。分身乐根舍根分。喜根几法相应。问何等法。问喜根相应法。除余法。除何等法。除非喜根相应法。喜根。谓无缘法身分。意识忧根舍根分。忧根几法相应。问何等法。问忧根相应法。除余法。除何等法。除非忧根相应法。忧根。谓无缘法身分。意识喜根舍根分。舍根几法相应。问何等法。问舍根相应法。除余法。除何等法。除非舍根相应法。舍根。谓无缘法身分。乐根苦根分。意识喜根忧根分。受法几法相应。问何等法。问受相应法。除余法。除何等法。除非受相应法。受谓无缘法。想思触思惟亦如是。觉几法相应。问何等法。问觉相应法。除余法。除何等法。除非觉相应法。觉谓无缘法身分。意识无觉有观分。观几法相应。问何等法。问观相应法。除余法。除何等法。除非观相应法。观谓无缘法身分。意识无觉无观分。忍几法相应。问何等法。问忍相应法。除余法。除何等法。除非忍相应法。忍谓无缘法身分意识智疑分。见几法相应。问何等法。问见相应法。除余法。除何等法。除非见相应法。见谓无缘法身分。意识疑分。智几法相应。问何等法。问智相应法。除余法。除何等法。除非智相应法。智谓无缘法身分。意识非圣分圣忍分。解脱几法相应问何等法。问解脱相应法。除余法。除何等法。除非解脱相应法。解脱谓无缘法意识疑分。无贪几法相应。问何等法。问无贪相应法。除余法。除何等法。除无贪相应法。无贪。谓无缘法身分。意识不善无记分善非欲界分。若欲界无恚分。复有欲界非无贪相应无恚无痴相应分。无恚几法相应。问何等法。问无恚相应法。除余法。除何等法。除非无恚相应法。无恚。谓无缘法身分。意识不善无记分。善非欲界分。欲界无贪分。复有欲界非无恚相应。无贪无痴相应分。无痴几法相应。问何等法。无痴相应法。除余法。除何等法。除非无痴相应法。无痴。谓无缘法身分。意识不善无记分。顺信几法相应。问何等法。问顺信相应法。除余法。除何等法。除非顺信相应法。顺信。谓无缘法身分。意识不善若无记分。悔几法相应。问何等法。问悔相应法。除余法。除何等法。除非悔相应法。悔谓无缘法身分意识喜根舍根分。非悔相应忧根相应分。不悔几法相应。问何等法。问不悔相应法。除余法。除何等法。除非不悔相应法。不悔。谓无缘法身分。意识忧根舍根分。非不悔相应喜根相应分。悦几法相应。问何等法。问悦相应法。除余法。除何等法。除非悦相应法。悦谓无缘法身分。意识忧根舍根分。非悦相应喜根相应分。喜几法相应。问何等法。问喜相应法。除余法。除何等法。除非喜相应法。喜谓无缘法身分。意识忧根舍根分。非喜相应悦相应分。心进几法相应。问何等法。问心进相应法。除余法。除何等法。除非心进相应法。心进。谓无缘法身分。心除几法相应。问何等法。问心除相应法。除余法。除何等法。除非心除相应法。心除谓无缘法身分。意识不定分。信几法相应。问何等法。问信相应法。除余法。除何等法。除非信相应法。信谓无缘法身分意识疑分。欲几法相应。问何等法。问欲相应法。除余法。除何等法。除非欲相应法。欲谓无缘法身分。意识疑分。不放逸几法相应。问何等法。问不放逸相应法。除余法。除何等法。除非不放逸相应法。不放逸。谓无缘法身分。意识不善无记分。念几法相应。问何等法。问念相应法。除余法。除何等法。除非念相应法。念谓无缘法身分。意识疑分。心舍几法相应。问何等法。问心舍相应法。除余法。除何等法。除非心舍相应法。心舍。谓无缘法身分。意识不定分。怖几法相应。问何等法。问怖相应法。除余法。除何等法。除非怖相应法。怖谓无缘法身分。意识喜根舍根分。非怖相应忧根相应分。烦恼使几法相应。问何等法。问烦恼使。相应法除余法除。何等法。除非烦恼使相应法。烦恼使。谓无缘法身分。意识善无记分。见使几法相应。问何等法。问见使相应法。除余法。除何等法。除非见使相应法。见使。谓无缘法身分。意识善无记分不善非见使相应诸烦恼相应分。疑使几法相应。问何等法。问疑使相应法。除余法。除何等法。除非疑使相应法。疑使谓无缘法身分意识善无记分。不善非疑使相应诸烦恼相应分。戒道使几法相应。问何等法。问戒道使相应法。除余法。除何等法。除非戒道使相应法。戒道使。谓无缘法身分。意识善无记分。不善非戒道使相应诸烦恼相应分。爱使几法相应。问何等法。问爱使相应法。除余法。除何等法。除非爱使相应法。爱使谓无缘法身分。意识无记分。不善非爱使相应诸烦恼相应分。恚使几法相应。问何等法。问恚使相应法。除余法。除何等法。除非恚使相应法。恚使谓无缘法身分。意识善无记分。不善非恚使相应诸烦恼相应分。嫉妒使几法相应。问何等法。问嫉妒使相应法。除余法。除何等法。除非嫉妒使相应法。嫉妒使。谓无缘法身分。意识善无记分。不善非嫉妒使相应诸烦恼相应分。悭惜使几法相应。问何等法。问悭惜使相应法。除余法。除何等法除非悭惜使相应法。悭惜使。谓无缘法身分意识善无记分。不善非悭惜使相应诸烦恼使相应分。无明使几法相应。问何等法。问无明使相应法。除余法。除何等法。除非无明使相应法。无明使。谓无缘法身分。意识善无记分。慢掉亦如是。有觉有观定几法相应。问何等法。问有觉有观定相应法。除余法。除何等法。除非有觉有观定相应法。有觉有观定。谓无缘法身分意识不定分二定相应分。无觉有观定几法相应。问何等法。问无觉有观定相应法。除余法。除何等法。除非无觉有观定相应法。无觉有观定。谓无缘法身分意识不定二定相应分。无觉无观定几法相应。问何等法。问无觉无观定相应法。除余法。除何等法。除非无觉无观定相应法。无觉无观定。谓无缘法身分意识不定分二定相应分。空定几法相应。问何等法。问空定相应法。除余法。除何等法。除非空定相应法。空定谓无缘法身分。意识非圣分。无相无愿相应分。无相定几法相应。问何等法。问无相定相应法。除余法除何等法。除非无相定相应法。无相定。谓无缘法身分。意识非圣分。圣空无愿相应分。无愿定几法相应。问何等法。问无愿定相应法。除余法。除何等法。除非无愿定相应法。无愿定谓无缘法身分。意识非圣分。圣空无相相应分。信根几法相应。问何等法。问信根相应法。除余法。除何等法。除非信根相应法。信根。谓无缘法身分。意识非圣分。进根念根定根慧根亦如是。
舍利弗阿毗昙论卷第十九
绪分遍品第一
　　十缘正法门遍绪七转十行解一切法等入。十缘。谓因缘无间缘境界缘依缘业缘报缘起缘异缘相续缘增上缘。
　　何谓因缘。若法因。是名因缘。复次因缘。若法共非共有报是名因缘。复次因缘。若法有缘。若法无缘有报。除得果。若余法无缘善报及四大。是名因缘。
　　何谓无间缘。若法生灭。是名无间缘。复次无间缘。若法已灭若未灭。若阴界入法。各自性即生。若先已灭于现在。是名无间缘。
　　何谓境界缘。一切法境界缘。如相生心心数法。是名境界缘。
　　何谓依缘。若法有猗。是名依缘。复次依缘。若法依法生。此法于彼法依缘。依身有身业。依口有口业。依意有意业。依四大有身口意业。依地有稼穑业种子聚落众生聚落药草丛林。依恶知识便生恶不善法。依善知识便生善法。依眼依色生眼识及眼识相应法。耳鼻舌身意亦如是。依内大生内大。依内大生外大。依内大生内外大。依外大生内大。依外大生外大。依外大生内外大。依内外大生内大。依内外大生外大。依内外大生内外大。灭亦如是。是名依缘。
　　何谓业缘。业是业缘。若非业是业缘。若业异业因生业。是名业缘。
　　何谓报缘。若法有报。是名报缘。
　　何谓起缘。若法能起所起。是名起缘。复次起缘。若法自起。能起他流津增长。谓专杀结善根不善根意识想思觉四大。是名起缘。
　　何谓异缘。若法共有。是名异缘。
　　何谓相续缘。若法增益不断。是名相续缘。复次相续缘。若法初生软。次生中后生上。软法于上法是相续缘。是名相续缘。
　　何谓增上缘。若法胜是名增上缘。复次增上缘。若法所增上所向所归所倾向而生。若以欲增上。以精进增上。以心增上以思惟增上。以贪增上。以嗔恚增上。以愚痴增上。以无贪增上。以无恚增上。以无痴增上。以戒增上。以定增上。以慧增上。以我增上。以世间增上。以法增上。以眼根增上。以耳鼻舌身意根增上。以增上为增上。以境界增上。以依增上。何谓以欲增上。若法以欲胜而生。彼欲于法为增上缘。精进增上心进于思惟贪嗔恚愚痴。无贪无恚无痴戒定慧增上亦如是。何谓我增上。如佛经说。三增上。何谓三。我增上。世间增上。法增上。何谓我增上。如比丘或在树下露处。心生恶不善法想。比丘如是思惟。我设在屏处。作恶不善业。作恶不善业已。心自退毁。比丘如是思惟。我欲护持禁戒成就威仪。若犯微戒畏如金刚顺学戒行。是名我增上。比丘为我增上故。断恶不善法修行善法。是故名我增上。何谓世间增上。如比丘或在树下露处。心生恶不善法想。比丘如是思惟。世间一切处居止有天。天眼见知他心。天远见我。我近不见天。自相谓言。观此善男子。以信出家离行恶不善法。复有诸沙门婆罗门。天眼见知他心。远见我我近不见。诸沙门婆罗门自相谓言。观此善男子。以信出家。离行恶不善法。比丘如是思惟。我欲护持禁戒成就威仪。若犯微戒畏如金刚顺学戒行。是名世间增上。比丘为世间增上故。断恶不善法修行善法。是故名世间增上。何谓法增上。如比丘或在树下露处。如是思惟。世尊善随时说法。有慧者能受趣向涅槃。此法非悕望者嗔恚者睡眠者掉悔者疑惑者能受。比丘如是思惟。我欲护持禁戒成就威仪。若犯微戒畏如金刚顺学戒行。是名法增上。比丘为法增上故。断恶不善法修行善法。是故名法增上。如偈说。
　　世间无屏处　　可以作恶业
　　唯人自证知　　若虚若是实
　　言无虚者胜　　是则不自毁
　　若以有违犯　　而知不覆藏
　　贤者及与天　　见世作恶时
　　以此我胜行　　世间胜比丘
　　法胜者顺行　　不退于实法
　　降魔威力胜　　自证胜寂灭
　　远离舍六情　　灭苦不受有
　　已没不复还　　永离于生死
　　是名三增上。何谓眼根增上。眼见色思惟色。眼根生色境界。若生心数。此法眼根胜。是名眼根增上。耳鼻舌身根增上亦如是。何谓意根增上。意知法思惟法。意根主以法为境界。若法生心数。此法意根胜。是名意根增上。何谓增上为增上。若法初起至后法随用。是名增上为增上。何谓境界增上。若一切境界如事中胜。是名境界增上。何谓依增上。若一切法依如事依胜。是名依增上。
　　因有几缘。四何等四。共起增长报。是名因有四缘。谓因生义如母子。无间谓补处义如代坐。境界谓的义如箭射的。依谓物义如舍宅。业谓作义如使作。报谓津漏义如树生果。起谓生义如种芽。异谓不相离义。如眷属。相续谓增长义如长财。增上谓自在义如人王因缘无间缘。或因缘即无间缘。或因缘非无间缘。何谓因缘即无间缘。若法因生灭。是名因缘即无间缘。何谓因缘非无间缘。若法因非生灭若未灭。是名因缘非无间缘。非因缘无间缘。或非因缘即无间缘。或非因缘非无间缘。何谓非因缘即无间缘。若法非因生灭。是非因缘即无间缘。何谓非因缘非无间缘。若法非因非生灭若未灭。是名非因缘非无间缘因缘境界缘。或因缘即境界缘。或因缘非境界缘。何谓因缘即境界缘。若法因有境界。是名因缘即境界缘。何谓因缘非境界缘。若法因无境界。是名因缘非境界缘非因缘境界缘。或非因缘即境界缘。或非因缘非境界缘。何谓非因缘即境界缘。若法非因有境界。是名非因缘即境界缘。何谓非因缘非境界缘。若法非因不境界。是名非因缘非境界缘因缘依缘一切因缘。是依缘非因缘是依缘无也。
　　因缘业缘。或因缘即业缘。或因缘非业缘。何谓因缘即业缘。若法因是业能生业。是名因缘即业缘。何谓因缘非业缘。若法因非业若业不能生业。是名因缘非业缘。非因缘是业缘无也。
　　因缘报缘。或因缘即报缘。或因缘非报缘。何谓因缘即报缘。若法因此有报。是名因缘即报缘。何谓因缘非报缘。若法因无报。是名因缘非报缘。非因缘是报缘无也。
　　因缘起缘。或因缘即起缘。或因缘非起缘。何谓因缘即起缘。若法因是起。是名因缘即起缘。何谓因缘非起缘。若法因非起。是名因缘非起缘。非因缘是起缘无也。
　　因缘异缘。或因缘即异缘。或因缘非异缘。何谓因缘即异缘。若法因是共。是名因缘即异缘。何谓因缘非异缘。若法因非共。是名因缘非异缘。非因缘是异缘无也。
　　因缘相续缘。或因缘即相续缘。或因缘非相续缘。何谓因缘即相续缘。若因有增长。乃至生第三。是因缘即相续缘。何谓因缘非相续缘。若因无缘增长。设增长不能乃至生第三。是名因缘非相续缘。非因缘是相续缘无也。
　　因缘增上缘。或因缘即增上缘。或因缘非增上缘。何谓因缘即增上缘。若法因是增上。是因缘是增上缘。何谓因缘非增上缘。若法因非增上。是名因缘非增上缘。非因缘增上缘。或非因缘是增上缘。或非因缘非增上缘。何谓非因缘是增上缘。若法非因是增上。是名非因缘即增上缘。何谓非因缘非增上缘。若法非因非增上。是名非因缘非增上缘。
　　无间缘境界缘。或无间缘即境界缘。或无间缘非境界缘。何谓无间缘是境界缘。若法生灭有境界。是名无间缘是境界缘。何谓无间缘非境界缘。若法生灭无境界。是名无间缘。非境界缘。非无间缘境界缘。或非无间缘即境界缘。或非无间缘非境界缘。何谓非无间缘是境界缘。若法非生灭若未灭有境界。是名非无间缘是境界缘。何谓非无间缘非境界缘。若法非生灭若未灭彼无境界缘。是名非无间缘非境界缘。
　　无间缘依缘。无间缘是依缘。非无间缘是依缘无也。
　　无间缘业缘。或无间缘即业缘。或无间缘非业缘。何谓无间缘即业缘。若法生灭是业。若业能生业。是名无间缘即业缘。何谓无间缘非业缘。若法生灭彼非业若业不能生业。是名无间缘非业缘。非无间缘业缘。或非无间缘即业缘。或非无间缘非业缘。何谓非无间缘是业缘。若法非生灭若未灭。是业能生业。是名非无间缘是业缘。何谓非无间缘非业缘。若法非生灭若未灭彼非业。若业不能生业。是名非无间缘非业缘。
　　无间缘报缘。或无间缘是报缘。或无间缘非报缘。何谓无间缘是报缘。若法生灭有报。是名无间缘即报缘。何谓无间缘非报缘。若法生灭彼无报。是名无间缘非报缘。非无间缘报缘。或非无间缘即报缘。或非无间缘非报缘。何谓非无间缘是报缘。若法非生灭若未灭有报。是名非无间缘是报缘。何谓非无间缘非报缘。若法非生灭若未灭彼无报。是名非无间缘非报缘。
　　无间缘是起缘无也。非无间缘起缘。或非无间缘是起缘。或非无间缘非起缘。何谓非无间缘是起缘。若法非生灭未灭而能起。是名非无间缘是起缘。何谓非无间缘非起缘。若法非生灭若未灭非起。是名非无间缘非起缘。
　　无间缘是异缘无也。非无间缘是异缘。或非无间缘是异缘。或非无间缘非异缘。何谓非无间缘是异缘。若法非生灭若未灭此共。是名非无间缘是异缘。何谓非无间缘非异缘。若法非生灭若未灭彼非共。是名非无间缘非异缘。
　　无间缘是相续缘无也。非无间缘相续缘。或非无间缘是相续缘。或非无间缘非相续缘。何谓非无间缘是相续缘。若法非生灭若未灭此增长。乃至能生第三。是名非无间缘是相续缘。何谓非无间缘非相续缘。若法非生灭。若未灭彼非增长。若增长不能乃至生第三。是名非无间缘非相续缘。
　　无间缘是增上缘无也。或非无间缘是增上缘。或非无间缘非增上缘。何谓非无间缘是增上缘。若法非生灭若未灭是增上。是名非无间缘即增上缘。何谓非无间缘非增上缘。若法非生灭若未灭彼非增上。是非无间缘非增上缘。
　　无间缘因缘。或无间缘是因缘。或无间缘非因缘。何谓无间缘是因缘。若法生灭是因。是名无间缘是因缘。何谓无间缘非因缘。若法生灭彼非因。是名无间缘非因缘。非无间缘因缘。或非无间缘是因缘。或非无间缘非因缘。何谓非无间缘是因缘。若法非生灭若未灭。是名非无间缘是因缘。何谓非无间缘非因缘。若法非生灭若未灭彼非因。是名非无间缘非因缘。
　　境界缘依缘。境界缘是依缘无。非境界缘是依缘无也。
　　境界缘业缘。或境界缘是业缘。或境界缘非业缘。何谓境界缘是业缘。若法有境界是业若业能生业。是名境界缘是业缘。何谓境界缘非业缘。若法有境界彼非业若业不能生业。是名境界缘非业缘。非境界缘业缘。或非境界缘是业缘。或非境界缘非业缘。何谓非境界缘是业缘。若法无境界是业若业能生业。是名非境界缘是业缘。何谓非境界缘非业缘。若法无境界彼非业若业不能生业。是名非境界缘非业缘城。
　　境界缘报缘。或境界缘是报缘。或境界缘非报缘。何谓境界缘是报缘。若法有境界有报。是名境界缘是报缘。何谓境界缘非报缘。若法有境界彼无报。是名境界缘非报缘。非境界缘报缘。或非境界缘是报缘。或非境界缘非报缘。何谓非境界缘是报缘。若法无境界缘有报。是名非境界缘是报缘。何谓非境界缘非报缘。若法无境界彼无报。是名非境界缘非报缘。
　　境界缘起缘。或境界缘是起缘。或境界缘非起缘。何谓境界缘是起缘。若法有境界是起。是名境界缘是起缘何谓境界缘非起缘。若法有境界彼非起。是名境界缘非起缘。非境界缘起缘。或非境界缘是起缘。或非境界缘非起缘。何谓非境界缘是起缘。若法无境界是起。是名非境界缘是起缘。何谓非境界缘非起缘。若法无境界彼非起。是名非境界缘非起缘。
　　境界缘异缘。或境界缘是异缘。或境界缘非异缘。何谓境界缘是异缘。若法有境界是共。是名境界缘是异缘。何谓境界缘非异缘。若法有境界彼非共。是名境界缘非异缘。非境界缘异缘。或非境界缘是异缘。或非境界缘非异缘。何谓非境界缘是异缘。若法无境界是共。是名非境界缘是异缘。何谓非境界缘非异缘。若法无境界彼非共。是名非境界缘非异缘。
　　境界缘相续缘。或境界缘是相续缘。或境界缘非相续缘。何谓境界缘是相续缘。若法有境界是增长乃至能生第三是名境界缘是相续缘。何谓境界缘非相续缘。若法有境界彼不增长。若增长不能乃至生第三。是名境界缘非相续缘。非境界缘相续缘。或非境界缘是相续缘。或非境界缘非相续缘。何谓非境界缘是相续缘。若法无境界是增长。乃至能生第三。是名非境界缘是相续缘。何谓非境界缘非相续缘。若法无境界彼不增长。若增长不能乃至生第三。是名非境界缘非相续缘。
　　境界缘增上缘。或境界缘是增上缘。或境界缘非增上缘。何谓境界缘是增上缘。若法有境界是增上。是名境界缘是增上缘。何谓境界缘非增上缘。若法有境界彼非增上。是名境界缘非增上缘。非境界缘增上缘。或非境界缘是增上缘。或非境界缘非增上缘。何谓非境界缘是增上缘。若法无境界是增上。是名非境界缘是增上缘。何谓非境界缘非增上缘。若法无境界彼非增上。是名非境界缘非增上缘。
　　境界缘因缘。或境界缘是因缘。或境界缘非因缘。何谓境界缘是因缘。若法有境界是因。是名境界缘是因缘。何谓境界缘非因缘。若法有境界彼非因。是名境界缘非因缘。非境界缘因缘。或非境界缘是因缘。或非境界缘非因缘。何谓非境界缘是因缘。若法无境界。是名非境界缘是因缘。何谓非境界缘非因缘。若法无境界彼非因。是名非境界缘非因缘。
　　境界缘无间缘。或境界缘是无间缘。或境界缘非无间缘。何谓境界缘是无间缘。若法有境界是生灭。是名境界缘无间缘。何谓境界缘非无间缘。若法有境界彼非生灭若未灭。是名境界缘非无间缘。非境界缘无间缘。或非境界缘是无间缘。或非境界缘非无间缘。何谓非境界缘是无间缘。若法无境界是生灭。是名非境界缘是无间缘。何谓非境界缘非无间缘。若法无境界彼非生灭若未灭。是名非境界缘。非无间缘。
　　依缘业缘。或依缘是业缘。或依缘非业缘。何谓依缘是业缘。若法依是业若业能生业。是名依缘是业缘。何谓依缘非业缘。若法依彼非业若业不能生业。是名依缘非业缘非依缘是业缘无也。
　　依缘报缘。或依缘是报缘。或依缘非报缘。何谓依缘是报缘。若法依有报。是名依缘是报缘。何谓依缘非报缘。若法依非报。是名依缘非报缘。非依缘是报缘无也。
　　依缘起缘。或依缘是起缘。或依缘非起缘。何谓依缘是起缘。若法依是起。是名依缘是起缘。何谓依缘非起缘。若法依非起。是名依缘非起缘。非依缘是起缘无也。
　　依缘异缘。或依缘是异缘。或依缘非异缘。何谓依缘是异缘。若法依是共。是名依缘是异缘。何谓依缘非异缘。若法依彼非共。是名依缘非异缘。非依缘是异缘无也。
　　依缘相续缘。或依缘是相续缘。或依缘非相续缘。何谓依缘是相续缘。若法依增长。乃至能生第三。是名依缘是相续缘。何谓依缘非相续缘。若法依彼生非增长若增长。不能乃至生第三。是名依缘非相续缘。非依缘是相续缘无也。
　　依缘增上缘。或依缘是增上缘。或依缘非增上缘。何谓依缘是增上缘。若法依是增上。是名依缘是增上缘。何谓依缘非增上缘。若法依彼非增上。是名依缘非增上缘。非依缘是增上缘无也。
　　依缘因缘。或依缘是因缘。或依缘非因缘。何谓依缘是因缘。若法依是因。是名依缘是因缘。何谓依缘非因缘。若法依非因。是名依缘非因缘。非依缘是因缘无也。
　　依缘无间缘。或依缘是无间缘。或依缘非无间缘。何谓依缘是无间缘。若法依是生灭。是名依缘是无间缘。何谓依缘非无间缘。若法依彼非生灭若未灭。是名依缘非无间缘。非依缘是无间缘无也。
　　依缘境界缘。或依缘是境界缘。或依缘非境界缘。何谓依缘是境界缘。若法依有境界。是名依缘是境界缘。何谓依缘非境界缘。若法依无境界。是名依缘非境界缘。非依缘是境界缘无也。
　　业缘报缘。或业缘是报缘。或业缘非报缘。何谓业缘是报缘。若法业能生业有报。是名业缘是报缘。何谓业缘非报缘。若法业能生业无报。是名业缘非报缘。非业缘报缘。或非业缘是报缘。或非业缘非报缘。何谓非业缘是报缘。若非业若业不能生业有报。是名非业缘是报缘。何谓非业缘非报缘。若法非业若业不能生业无报。是名非业缘非报缘。
　　业缘起缘。或业缘是起缘。或业缘非起缘。何谓业缘是起缘。若法业能生业。是名业缘是起缘。何谓业缘非起缘。若业不能生业彼非起缘。是名业缘非起缘。非业缘起缘。或非业缘是起缘。或非业缘非起缘。何谓非业缘是起缘。若法非业若业不能生业。是名业缘是起缘。何谓非业缘非起缘。若法非业若业不能生业生起。是名非业缘非起缘。
　　业缘异缘。或业缘是异缘。或业缘非异缘。何谓业缘是异缘。若法业能生业是共。是名业缘是异缘。何谓业缘非异缘。若法业能生业非共。是名业缘非异缘非业缘异缘。或非业缘是异缘。或非业缘非异缘。何谓非业缘是异缘。若法非业若业不能生业。是名非业缘是异缘。何谓非业缘非异缘。若法非业若业不能生业非业。是名非业缘非异缘。
　　业缘相续缘。或业缘是相续缘。或业缘。非相续缘。何谓业缘是相续缘。若法业能生业。是谓增长乃至能生第三。是名业缘是相续缘。何谓业缘非相续缘。若法业生业非增长。若增长不至生第三。是名业缘非相续缘。非业缘相续缘。或非业缘是相续缘。或非业缘非相续缘。何谓非业缘是相续缘。若法非业若业生非业是增长乃至生第三。是名非业缘是相续缘。何谓非业缘非相续缘。若法非业若生业非增长若增长不至生第三。是名非业缘非相续缘。
　　业缘增上缘。或业缘是增上缘。或业缘非增上缘。何谓业缘是增上缘。若法业生业是增上。是名业缘是增上缘。何谓业缘非增上缘。若法业生业非增上。是名业缘非增上缘。非业缘增上缘。或非业缘是增上缘。或非业缘非增上缘。何谓非业缘是增上缘。若法非业若业生非业是增上。是名非业缘是增上缘。何谓非业缘非增上缘。若法业若业生非业非增上。是名非业缘非增上缘。
　　业缘因缘业缘。是因缘非业缘因缘。或非业缘是因缘。或非业缘非因缘。何谓非业缘是因缘。若法非业若业生非业是因。是名非业缘是因缘。何谓非业缘非因缘。若法非业若业生非业非因。是名非业缘非因缘。
　　业缘无间缘。或业缘是无间缘。或业缘非无间缘。何谓业缘是无间缘。若法生业是生灭。是名业缘是无间缘。何谓业缘非无间缘。若法业生业非生灭若未灭。是名业缘非无间缘。非业缘是无间缘。或非业缘是无间缘或非业缘非无间缘。何谓非业缘是无间缘。若法非业若业生非业是生灭。是名非业缘是无间缘。何谓非业缘非无间缘。若法非业若业生非业非生灭若未灭。是名非业缘非无间缘。业缘境界缘。或业缘是境界缘。或业缘非境界缘。何谓业缘是境界缘。若法业生业有境界。是名业缘是境界缘。何谓业缘非境界缘。若法业生业无境界。是名业缘非境界缘。非业缘境界缘。或非业缘是境界缘。或非业缘非境界缘。何谓非业缘是境界缘。若法非业若业生非业有境界。是名非业缘是境界缘。何谓非业缘非境界缘。若法非业若业生非业无境界。是名非业缘非境界缘。
　　业缘依缘业缘是依缘非业缘是依缘报缘是起缘无也。非报缘起缘。或非报缘是起缘或非报缘非起缘。何谓非报缘是起缘。若法非报是起。是名非报缘是起缘。何谓非报缘非起缘。若法非报非起。是名非报缘非起缘。
　　报缘是异缘无也。非报缘异缘。或非报缘是异缘。或非报缘非异缘。何谓非报缘是异缘。若法非报是共。是名非报缘是异缘。何谓非报缘非异缘。若法非报非共。是名非报缘非异缘。报缘是相续缘无也。非报缘相续缘。或非报缘是相续缘。或非报缘非相续缘。何谓非报缘是相续缘。若法非报是增长至生第三。是名非报缘是相续缘。何谓非报缘非相续缘。若法非报非增长若增长不至生第三。是名非报缘非相续缘。
　　报缘是增上缘无也。非报缘增上缘。或非报缘是增上缘。或非报缘非增上缘。何谓非报缘是增上缘。若法非报是增上。是名非报缘是增上缘。何谓非报缘非增上缘。若法非报非增上。是名非报缘非增上缘。
　　报缘因缘报缘。是因缘非报缘因缘。或非报缘是因缘。或非报缘非因缘。何谓非报缘是因缘。若法非报是因。是名非报缘是因缘。何谓非报缘非因缘。若法非报非因。是名非报缘非因缘。
　　报缘无间缘。或报缘是无间缘。或报缘非无间缘。何谓报缘是无间缘。若法有报是生灭。是名报缘是无间缘。何谓报缘非无间缘。若法有报非生灭若未灭。是名报缘非无间缘。非报缘无间缘。或非报缘是无间缘。或非报缘非无间缘。何谓非报缘是无间缘。若法非报是生灭。是名非报缘是无间缘。何谓非报缘非无间缘。若法非报非生灭若未灭。是名非报缘非无间缘。
　　报缘境界缘。或报缘是境界缘。或报缘非境界缘。何谓报缘是境界缘。若法有报有境界。是名报缘是境界缘。何谓报缘非境界缘。若法有报无境界。是名报缘非境界缘。非报缘境界缘。或非报缘是境界缘。或非报缘非境界缘。何谓非报缘是境界缘。若法非报有境界。是名非报缘是境界缘。何谓非报缘非境界缘。若法非报无境界。是名非报缘非境界缘。
　　报缘依缘报缘。是依缘非报缘。是依缘无也。
　　报缘业缘。或报缘是业缘。或报缘非业缘。何谓报缘是业缘。若法有报是业若业生。是名报缘是业缘。何谓报缘非业缘。若法有报非业若业生非业。是名报缘非业缘非报缘业缘。或非报缘是业缘。或非报缘非业缘。何谓非报缘是业缘。若法非报是业若业生业。是名非报缘是业缘。何谓非报缘非业缘。若法非报非业若业生非业。是名非报缘非业缘。
　　起缘异缘。或起缘是异缘。或起缘非异缘。何谓起缘是异缘。若法起是共。是名起缘是异缘。何谓起缘非异缘。若法起非共。是名起缘非异缘。非起缘异缘或非起缘是异缘。或非起缘非异缘。何谓非起缘是异缘。若法非起是共。是名非起缘是异缘。何谓非起缘非异缘若法非起非共。是名非起缘非异缘。
　　起缘是相续缘无也。非起缘相续缘。或非起缘是相续缘。或非起缘非相续缘。何谓非起缘是相续缘。若法非起是增长至生第三。是名非起缘是相续缘。何谓非起缘非相续缘。若法非增长不至生第三。是名非起缘非相续缘。
　　起缘增上缘。或起缘是增上缘。或起缘非增上缘。何谓起缘是增上缘。若法起是增上。是名起缘是增上缘。何谓起缘非增上缘。若法起非增上。是名起缘非增上缘。非起缘增上缘。或非起缘是增上缘。或非起缘非增上缘。何谓非起缘是增上缘。若法非起是增上。是名非起缘是增上缘。何谓非起缘非增上缘。若法非起非增上。是名非起缘非增上缘。
　　起缘因缘起缘是因缘非起缘因缘。或非起缘是因缘。或非起缘非因缘。何谓非起缘是因缘。若法非起是因。是名非起缘是因缘。何谓非起缘非因缘。若法非起非因。是名非起缘非因缘。
　　起缘是无间缘无也。非起缘无间缘。或非起缘是无间缘。或非起缘非无间缘。何谓非起缘是无间缘。若法非起是生灭。是名非起缘是无间缘。何谓非起缘非无间缘。若法非起非生灭若未灭。是名非起缘非无间缘。
　　起缘境界缘。或起缘是境界缘。或起缘非境界缘。何谓起缘是境界缘。若法起有境界。是名起缘是境界缘。何谓起缘非境界缘。若法起无境界。是名起缘非境界缘。非起缘境界缘。或非起缘是境界缘。或非起缘非境界缘。何谓非起缘是境界缘。若法非起有境界。是名非起缘是境界缘。何谓非起缘非境界缘。若法非起无境界。是名非起缘非境界缘。起缘是依缘非起缘是依缘起缘业缘。或起缘是业缘。或起缘非业缘。何谓起缘是业缘。若法起是业生业。是名起缘是业缘。何谓起缘非业缘。若法起非业若业生非业。是名起缘非业缘。非起缘业缘。或非起缘是业缘。或非起缘非业缘。何谓非起缘是业缘。若法非起是业生业。是名非起缘是业缘。何谓非起缘非业缘。若法非起非业若业生非业。是名非起缘非业缘。
　　起缘是报。缘无也。非起缘报缘。或非起缘是报缘。或非起缘非报缘。何谓非起缘是报缘。若法非起有报。是名非起缘是报缘。何谓非起缘非报缘。若法非起非报。是名非起缘非报缘。
　　异缘是相续缘无也。非异缘相续缘。或非异缘是相续缘。或非异缘非相续缘。何谓非异缘是相续缘。若法非共是增长至生第三。是名非异缘是相续缘。何谓非异缘非相续缘。若法非共非增长若增长不至生第三。是名非异缘非相续缘。
　　异缘增上缘。或异缘是增上缘。或异缘非增上缘。何谓异缘是增上缘。若法共是增上。是名异缘是增上缘。何谓异缘非增上缘。若法共非增上。是名异缘非增上缘。非异缘增上缘。或非异缘是增上缘。或非异缘非增上缘。何谓非异缘是增上缘。若法非共是增上。是名非异缘是增上缘。何谓非异缘非增上缘。若法非共非增上。是名非异缘非增上缘异缘因缘。异缘是因缘。非异缘因缘。或非异缘是因缘。或非异缘非因缘。何谓非异缘是因缘。若法非共是因。是名非异缘是因缘。何谓非异缘非因缘。若法非共非因。是名非异缘非因缘。
　　异缘是无间缘无也。非异缘无间缘。或非异缘是无间缘。或非异缘非无间缘。何谓非异缘是无间缘。若法非共是生灭。是名非异缘是无间缘。何谓非异缘非无间缘。若法非共非生灭若未灭。是名非异缘非无间缘。异缘境界缘。或异缘是境界缘。或异缘非境界缘。何谓异缘是境界缘。若法共有境界。是名异缘是境界缘。何谓异缘非境界缘。若法共无境界。是名异缘非境界缘。非异缘境界缘。或非异缘是境界缘。或非异缘非境界缘。何谓非异缘是境界缘。若法非共有境界。是名非异缘是境界缘。何谓非异缘非境界缘。若法非共无境界。是名非异缘非境界缘。
　　异缘依缘。异缘即是依缘。非异缘是依缘。异缘业缘。或异缘是业缘。或异缘非业缘。何谓异缘是业缘。若法共是业生业。是名异缘是业缘。何谓异缘非业缘。若法共非业若业生非业。是名异缘非业缘。非异缘业缘。或非异缘是业缘。或非异缘非业缘。何谓非异缘是业缘。若法非共是业生业。是名非异缘是业缘。何谓非异缘非业缘。若法非共非业若业生非业。是名非异缘非业缘。
　　异缘是报缘无也。非异缘报缘。或非异缘是报缘。或非异缘非报缘。何谓非异缘是报缘。若法非共有报。是名非异缘是报缘。何谓非异缘非报缘。若法非共非报。是名非异缘非报缘。
　　异缘起缘。或异缘是起缘。或异缘非起缘。何谓异缘是起缘。若法共是起。是名异缘是起缘。何谓异缘非起缘。若法共非起。是名异缘非起缘。非异缘起缘。或非异缘是起缘。或非异缘非起缘。何谓非异缘是起缘。若法非共是起。是名非异缘是起缘。何谓非异缘非起缘。若法非共非起。是名非异缘非起缘。
　　相续缘是增上缘无也。非相续缘增上缘。或非相续缘是增上缘。或非相续缘非增上缘。何谓非相续缘是增上缘。若法非增长若增长不至生第三是增上。是名非相续缘是增上缘。何谓非相续缘非增上缘。若法非增长若增长。不至生第三非增上。是名非相续缘非增上缘。
　　相续缘因缘。相续缘因缘无也。非相续缘是因缘。或非相续缘是因缘。或非相续缘非因缘。何谓非相续缘是因缘。若法非增长若增长不至生第三是因。是名非相续缘是因缘。何谓非相续缘非因缘。若法非增长若增长不至生第三非因。是名非相续缘非因缘。
　　相续缘是无间缘无也。非相续缘无间缘。或非相续缘是无间缘。或非相续缘非无间缘。何谓非相续缘是无间缘。若法非增长若增长不至生第三是生灭。是名非相续缘是无间缘。何谓非相续缘非无间缘。若法非增长若增长不至生第三非生灭若未灭。是名非相续缘非无间缘。
　　何谓相续缘境界缘。或相续缘是境界缘。或相续缘非境界缘。何谓相续缘是境界缘。若法增长至生第三有境界。是名相续缘是境界缘。何谓相续缘非境界缘。若法增长至生第三无境界。是名相续缘非境界缘非相续缘境界缘。或非相续缘是境界缘。或非相续缘非境界缘。何谓非相续缘是境界缘。若法非增长若增长不至生第三有境界。是名非相续缘是境界缘。何谓非相续缘非境界缘。若法非增长若增长不至生第三无境界。是名非相续缘非境界缘。
　　相续缘是依缘非相续缘是依缘。
　　相续缘业缘。或相续缘是业缘。或相续缘非业缘。何谓相续缘是业缘。若法增长至生第三是业生业。是名相续缘是业缘。何谓相续缘非业缘。若法增长至生第三非业若业生非业。是名相续缘非业缘。非相续缘业缘。或非相续缘是业缘。或非相续缘非业缘。何谓非相续缘是业缘。若法非增长若增长不至生第三是业若业生业。是名非相续缘是业缘。何谓非相续缘非业缘。若法非增长若增长不至生第三非业若业生非业。是名非相续缘非业缘。
　　相续缘是报缘无也。非相续缘报缘。或非相续缘是报缘。或非相续缘非报缘。何谓非相续缘是报缘。若法非增长若增长不至生第三有报。是名非相续缘是报缘。何谓非相续缘非报缘。若法非增长若增长不至生第三非报。是名非相续缘非报缘。
　　相续缘是起缘无也。非相续缘起缘。或非相续缘是起缘。或非相续缘非起缘。何谓非相续缘是起缘。若法非增长若增长不至生第三。是名非相续缘是起缘。何谓非相续缘非起缘。若法非增长若增长若不至生第三非起。是名非相续缘非起缘。
　　相续缘是异缘无也。非相续缘异缘。或非相续缘是异缘。或非相续缘非异缘。何谓非相续缘是异缘。若法不增长若增长不至生第三是共。是名非相续缘是异缘。云何非相续缘非异缘。若法非增长若增长不至生第三非共。是名非相续缘非异缘。
　　增上缘因缘。或增上缘是因缘。或增上缘非因缘。何谓增上缘是因缘。若法胜是因。是名增上缘是因缘。何谓增上缘非因缘。若法胜非因。是名增上缘非因缘。非增上缘因缘。或非增上缘是因缘。或非增上缘非因缘。何谓非增上缘是因缘。若法非胜是因。是名非增上缘是因缘。何谓非增上缘非因缘。若法非胜非因。是名非增上缘非因缘。
　　增上缘是无间缘无也。非增上缘无间缘。或非增上缘是无间缘。或非增上缘非无间缘。何谓非增上缘是无间缘。若法非胜是生灭。是名非增上缘是无间缘。何谓非增上缘非无间缘。若法非胜非生灭若未灭。是名非增上缘非无间缘。
　　增上缘境界缘。或增上缘是境界缘。或增上缘非境界缘。何谓增上缘是境界缘。若法胜有境界。是名增上缘是境界缘。何谓增上缘非境界缘。若法胜无境界。是名增上缘非境界缘。非增上缘境界缘。或非增上缘是境界缘。或非增上缘非境界缘。何谓非增上缘是境界缘。若法非胜有境界。是名非增上缘是境界缘。何谓非增上缘非境界缘。若法非胜无境界。是名非增上缘非境界缘。
　　增上缘依缘。增上缘是依缘。非增上缘是依缘。
　　增上缘业缘。或增上缘是业缘。或增上缘非业缘。何谓增上缘是业缘。若法胜是业生业。是名增上缘是业缘。何谓增上缘非业缘。若法胜非业若业生非业。是名增上缘非业缘。非增上缘业缘。或非增上缘是业缘。或非增上缘非业缘。何谓非增上缘是业缘。若法非胜是业生业。是名非增上缘是业缘。何谓非增上缘非业缘。若法非胜非业若业生非业。是名非增上缘非业缘。
　　增上缘是报缘无也。非增上缘报缘。或非增上缘是报缘。或非增上缘非报缘。何谓非增上缘是报缘。若法非胜有报。是名非增上缘是报缘。何谓非增上缘非报缘。若法非胜无报。是名非增上缘非报缘。
　　增上缘起缘。或增上缘是起缘。或增上缘非起缘。何谓增上缘是起缘。若法胜是起。是名增上缘是起缘。何谓增上缘非起缘。若法胜非起。是名增上缘非起缘。非增上缘起缘。或非增上缘是起缘。或非增上缘非起缘。何谓非增上缘是起缘。若法非胜是起。是名非增上缘是起缘。何谓非增上缘非起缘。若法非胜非起。是名非增上缘非起缘。
　　增上缘异缘。或增上缘是异缘。或增上缘非异缘。何谓增上缘是异缘。若法胜是共。是名增上缘是异缘。何谓增上缘非异缘。若法胜非共。是名增上缘非异缘。非增上缘异缘。或非增上缘是异缘。或非增上缘非异缘。何谓非增上缘是异缘。若法非胜是共是名非增上缘是异缘。何谓非增上缘非异缘。若法非胜非共。是名非增上缘非异缘。
　　增上缘是相续缘无也。非增上缘相续缘。或非增上缘是相续缘。或非增上缘非相续缘。何谓非增上缘是相续缘。若法非胜是增长至生第三。是名非增上缘是相续缘。何谓非增上缘非相续缘。若法非胜非增长若增长不生至第三。是名非增上缘非相续缘。
　　善法。不善法。无记法。善不善法。善无记法。不善无记法。善不善无记法。
　　缘善法生善法。生不善法。生无记法。生善不善法。生善无记法。生不善无记法。生善不善无记法。缘不善法生善法。生不善法。生无记法。生善不善法。生善无记法。生不善无记法。生善不善无记法。缘无记法生善法。生不善法生无记法。生善不善法。生善无记法。生不善无记法。生善不善无记法。缘善不善法生善法。生不善法。生无记法。生善不善法。生善无记法。生不善无记法。生善不善无记法。缘善无记法生善法。生不善法。生无记法。生善不善法。生善无记法。生不善无记法。生善不善无记法。缘不善无记法生善法。生不善法。生无记法。生善不善法。生善无记法。生不善无记法。生善不善无记法。缘善不善无记法。生善法。生不善法。生无记法。生善不善法。生善无记法。生不善无记法。生善不善无记法。
舍利弗阿毗昙论卷第二十上
绪分因品第二
　　因有因由因生法。谓因义因有四事。当知一切有为法有因义。绪集诸因正门。
　　因因。无间因。境界因。依因。业因。报因。起因。异因。相续因。增上因。名因。色因。无明因。行因。识因。名色因。六入因。触因。受因。爱因。取因。有因。生因。老因。死因。忧因。悲因。苦因。恼因。众苦因。食因。漏因。复有因。
　　非因因。非无间因。非境界因。非依因。非业因。非报因。非起因。非异因。非相续因。非增上因。非名因。非色因。非无明因。非行因。非识因。非名色因。非六入因。非触因。非受因。非爱因。非取因。非有因。非生因。非老因。非死因。非忧因。非悲因。非苦因。非恼因。非众苦因。非食因。非漏因。非复有因。
　　何谓因因。若法因。是法因。是名因因。何谓无间因。若法过去现在因。是名无间因。何谓境界因。一切法境界如事因若有因法因。是名境界因。何谓依因。一切法是因。若有为法因。是名依因。何谓业因。若法身口意业因。是名业因。何谓报因。若法受及善报因。是名报因。何谓起因。若法起因。是名起因。何谓异因。若法共因。是名异因。何谓相续因。若法增长因。是名相续因。何谓增上因。若法胜因。是名增上因。何谓名因。一切忆想假称制名。是谓名因。复次由忆想假称生受想思触思惟。是谓名。复次触首五法受想思触思惟。是谓名。复次若法非色有为。是谓名。若如是法因。是名名因。云何色因。若法色是谓色。复次十色入及法入色。是谓色。复次四大及四大造色。是谓色。复次色有三种。可见有对。不可见有对。不可见无对。是谓色。若如是法因。是名色因。云何无明因。若痴不善根法因。是名无明因。云何行因。身行口行意行此谓行。复次福行非福行不动行此谓行。复次五受阴此谓行。复次行阴此谓行。若如是法因。是名行因。云何识因。眼识身耳鼻舌身意识身因。是名识因。云何法色因。若忆想假称制名此谓名。若法色此谓色。复次若由忆想假称制名。生受想思触思惟此谓名。十色入及法入色此谓色。复次触首五法此谓名。四大及四大造色此谓色。复次若法非色有为此谓名。色有三种。可见有对。不可见有对。不可见无对。若如是名色法。是谓名色因。云何六入因。若眼入耳鼻舌身意入法因。是名六入因。云何触因。若眼触耳鼻舌身意身触触法因。是名触因。云何受因。若苦受乐受不苦不乐受法因。是名受因。云何爱因。若欲爱有爱断爱法因。是名爱因。云何取因。若欲取见取戒取我取法因。是名取因。云何有因。若欲有色有无色有法因。是名有因。云何生因。若诸众生中生正生入胎出阴成就阴入法因。是名生因。云何老因。若诸众生中头白齿落皮皱身体战掉诸根衰熟行朽命促法因。是名老因。云何死因。若诸众生中终没死丧时过阴舍身形于彼变异离本身众法因。是名死因。云何忧因。若众生为种种苦逼。若忧重忧究竟忧。若内燋热忧悴此法因是名忧因。云何悲因。众苦若众生忧为忧所逼忧箭入心。若追忆啼哭狂言口教法因。是名悲因。云何苦因。若身不忍受苦。眼触苦受耳鼻舌身触苦受法因。是名苦因。云何恼因。若心不忍受苦。意触苦受法因。是名恼因。云何众苦因若身心苦重苦究竟苦心恼乱法因。是名众苦因。云何食因。有四种食。揣食粗细触食意思食识食。如是法因。是名食因。云何漏因。欲漏有漏无明漏法因。是名漏因。云何复有因。若法初阴界入法因。是名复有因。
　　云何非因因。若法非因。是名非因因。云何非无间因。若法非无间因。是名非无间因。云何非境界因。无非境界因无非依因。云何非业因。若法非业因。是名非业因。云何非报因。若法非报因。是名非报因。云何非起因。若法非起因。是名非起因。云何非异因。若法非共因。是名非异因。云何非相续因。若法非增长因。是名非相续因。云何非增上因。若法非胜因。是名非增上因。云何非名因。若法非名因。是名非名因。云何非色因。若法非色因。是名非色因。云何非无明因。若法非无明因。是名非无明因。云何非行因。若法非行因。是名非行因。云何非识因。若法非识因。是名非识因。云何非名色因。若法非名色因。是名非名色因。云何非六入因。若法非六入因。是名非六入因。云何非触因。若法非触因。是名非触因。云何非受因。若法非受因。是名非受因。云何非爱因。若法非爱因。是名非爱因。云何非取因。若法非取因。是名非取因。云何非有因。若法非有因。是名非有因。云何非生因。若法非生因。是名非生因。云何非老因。若法非老因。是名非老因。云何非死因。若法非死因。是名非死因。云何非忧因。若法非忧因。是名非忧因。云何非悲因。若法非悲因。是名非悲因。云何非苦因。若法非苦因。是名非苦因。云何非恼因。若法非恼因。是名非恼因。云何非众苦因。若法非众苦因。是名非众苦因。云何非食因。若法非食因。是名非食因。云何非漏因。若法非漏因。是名非漏因。云何非复有因。若法非初阴界入因。是名非复有因。
　　因法非有因。有因法。非因。因有因法。非因非有因法。因法非和合因和合因法。非因因因和合法。非因亦非和合因法。
　　云何因法非有因。因法无非因。复次善根不善根专敬结。是名因法非有因。
　　云何有因法非因。若法非因有为。是名有因法非因。
　　云何因有因法。除善根不善根专敬结。若余法是名因有因法。
　　云何非因非有因法。除因有因法若余法。是名非因非有因法。因法非和合因和合因法。非因因和合法。非因亦非和合因法亦如是。前因法非共因。共因法非前因。前因共因法。亦非前因非共因法。前因法非后因。后因法非前因。前因后因法。亦非前因非后因法。共因法非后因。后因法非共因。共因后因法。亦非共因非后因法。
　　云何前因法非共因。若法生是前因非共因。是名前因法非共因。
　　云何共因法非前因。若法生是共因非前因。是名共因法非前因。
　　云何前因共因法。若法生是前因共因。是名前因共因法。
　　云何非前因非共因法。除前因共因法若余法。是名非前因非共因法。复次前因法非共因。若法初生非报。是名前因法非共因。
　　云何共因法非前因。若法非因有为。是名共因法非前因。
　　云何前因共因法。除初生非报。若余共法。是名前因共因法。
　　云何非前因非共因法。除前因共因法若余法。是名非前因非共因法。前因法非后因。后因法非前因。前因后因法。非前因非后因法亦如是。
　　云何共因法非后因。若法生是共因非后因。是名共因法非后因。
　　云何后因法非共因。后因生法即是共因。复次得初禅已得第二禅。得后因初禅清净游力尊自在。得第二禅已得第三禅。得后因二禅清净游。力尊自在。得第三禅已。得第四禅。得后因三禅清净游力尊自在。若菩萨得通明已当觉彼通明时。便生后因观达无边。得神足住寿。便生后因。若住一劫若劫余。是名后因法非共因。
　　云何共因后因法。若法生是共因后因。是名共因后因法。
　　云何非共因非后因法。除共因后因法若余法。是名非共非后因法(因非因解各三十二句此最后二四句)
绪分名色品第三
　　有人出世。名如来无所著等正觉。说名色。解射名色。断名色。云何名色。若忆想假称制名此谓名。何谓色。若法色此谓色。复次由忆想假称生受想思触思惟。此谓名。十色入及法入色此谓色。复次触首五法此谓名。四大及四大造此谓色。复次若法非色有为此谓名。色有三种。可见有对。不可见有对。不可见无对。此谓色。如是名色。是谓名色。何故说名色。欲令此名色应正说开解分别显现假称是故说名色。云何解射名色。若于名色知见解射方便。是名解射名色。云何断名色。若于名色调伏欲染断欲染。是名断名色。今当集名色正门。
　　因起报共增上依食。长养持微摄所依所须。始胎住住处。生道所向。津液遍满。不调不坚不护不摄不修。调坚护摄修。不解不证不断不尽不灭。解证断尽灭。喜处忧处舍处。善不善无记。学无学。非学非无学。报报法非报非报法。见断思惟断。非见断非思惟断。见断因。思惟断因。非见断因。非思惟断因。欲界系色界系无色界系不系。过去未来现在。此谓名色正门。
　　因谓因缘。起谓因缘。报谓因缘。共谓因缘。增上谓依缘。依谓因缘。食谓依缘。长养持微摄所依所须亦如是。始胎谓因缘。住处谓依缘。生谓因缘。道谓因缘。求向谓因缘。津谓依缘。液遍满亦如是。不调谓不知世间不断世间。不坚不护不摄不修亦如是。调谓知世间断世间。坚护摄修亦如是。不解谓未智知。未以断智知。不证谓未证知见。不断谓未系断。不尽谓未究竟尽。不灭谓未智缘灭。非智缘灭。解谓智知断智知。证谓知见断。断谓暂断。尽谓究竟尽。灭谓智缘灭。非智缘灭尽。喜处谓喜起因及受报。忧处谓忧起因及受报。舍处谓舍起因及受报。善谓所修名色。不善谓所断名色。无记谓所受名色及非报法。学谓圣名色非无学。无学谓圣名色非学。非学非无学谓非圣名色。报谓受名色及善报。报法谓有报名色。非报非报法谓名色无记非我分摄。见断谓名色不善。非思惟断。思惟断谓名色不善非见断。非见断非思惟断。谓名色若善若无记。见断因谓名色若见断若见断法报。思惟断因谓名色若思惟断若思惟断法报。非见断非思惟断因。谓名色若善若善法报。若非报非报法。欲界系谓名色若欲漏有漏。色界系谓名色若色漏有漏。无色界系谓名色若无色漏有漏。不系谓名色若圣无漏。过去谓名色已生已灭。未来谓名色未生未出。现在谓名色生未灭。
　　名名因。名色因。名名色因。色名因。色色因。色名色因。名色名因。名色色因。名色名色因。名起。名名起。色名起。名色色起。名色起。色色起。名色名色起。名名色起。色名色起。名色。
　　名名报。名色报。名名色报。色名报。色色报。色名色报。名色名报。名色色报。名色名色报。名共名名共色。名共名色。色共名色共色。色共名色。名色共名。名色共色。名色共名色。
　　名名增上。名色增上。名名色增上。色名增上。色色增上。色名色增上。名色名增上。名色色增上。名色名色增上。
　　名依名名依色。名依名色色依名。色依色色依名色。名色依名。名色依色。名色依名色。
　　名名食名色食。名名色食。色名食。色色食。色名色食。名色名食。名色色食。名色名色食。长养持微摄所依所须亦如是。
　　名名始胎。名色始胎。名名色始胎。色名始胎。色色始胎。色名色始胎。名色名始胎。名色色始胎。名色名色始胎。住处亦如是。
　　名生名名生色。名生名色。色生名色生色。色生名色。名色生名。名色生色。名色生名色名名道名色道。名名色道。色名道。色色道。色名色道。名色名道。名色色道。名色名色道所向亦如是。
　　名名津名色津。名名色津。色名津。色色津。色名色津。名色名津。名色色津。名色名色津。液遍满亦如是。
　　名不调名不调。名不调色不调。名不调名色不调。色不调名不调。色不调色不调。色不调名色不调。名色不调名不调。名色不调色不调。名色不调名色不调。不坚不护不摄不修亦如是。名调名调。名调色调。名调名色调。色调名调。色调色调。色调名色调。名色调名调。名色调色调。名色调名色调。坚护摄修亦如是。
　　名未解名未解。名未解色未解。名未解名色未解。色未解名未解。色未解色未解。色未解名色未解。名色未解名未解。名色未解色未解。名色未解名色未解。未证未断未尽未灭。亦如是。
　　名解名解。名解色解。名解名色解。色解名解色解。色解色解名色解。名色解名解名色解。色解名色解名色解。证断尽灭亦如是。
　　缘喜处名生喜处名。喜处色喜处名色。缘喜处色生喜处名。喜处色喜处名色。缘喜处名色生喜处名。喜处色喜处名色。忧处舍处亦如是。
绪分假结品第四
　　结诸使根。诸烦恼行习微气行结未灭未尽。转受生老死众苦聚集。今当集假结正门。十结十二入十八界五阴。四谛二十二根。五道三界法人人法。
　　云何十结。见结疑结戒道结。欲染结嗔恚结色染结无色染结。无明结慢结掉结。云何见结。若见烦恼非心相应。不共心生不共住不共灭。由是因缘故生见使。是名见结。乃至若掉烦恼非心相应。不共心生不共住不共灭。由是因缘故生掉使。是名掉结。复次于在所处眠没微细坚着。由是因缘故生见使。是名见结。乃至于在所处眠没微细坚着。由是因缘故生掉使。是名掉结。十二入十八界五阴。四谛二十二根三界。如上说。云何五道。地狱畜生饿鬼人天。云何地狱。无间有间。是名地狱。云何畜生。水陆空行。是名畜生。云何饿鬼。少食无食等。是名饿鬼。云何人。四天下人。是名人。云何天。欲色无色天。是名天。云何法。色法非色法。乃至过去法未来法现在法。非过去非未来非现在法。是谓法。云何人。未生智人。欲界未竟色界未竟无色界未竟。已生智人。欲界未竟色界无色界未竟。复次已生智人。欲界已竟。色界无色界未竟。是谓人。如是法如是人。是谓法人人法。
　　十结几见断。几思惟断。三见断。七二分或见断。或思惟断。云何三见断。见疑戒道。是名三见断。云何七二分或见断或思惟断。欲染嗔恚色染无色染无明慢掉。是名七二分或见断或思惟断。
　　十结几见断。一切见断。几思惟断。七思惟断。除见疑戒道。
　　十结几欲界系。几色界系。几无色界系。二欲界系。一色界系。一无色界系。一二分或欲界系或色界系。五三分或欲界系。或色界系。或无色界系。何等二欲界系。欲染嗔恚。此二欲界系。何等一色界系。色染此一色界系。何等一无色界系。无色染此一无色界系。何等一二分或欲界系或色界系。戒道此一二分或欲界系。或色界系。何等五三分或欲界系或色界系或无色界系。见疑无明慢掉。此五三分或欲界系或色界系或无色界系。
　　十结几欲界系。八除色染无色染。十结几色界系。七除欲染嗔恚无色染。十结几无色界系六谓见疑无色染无明慢掉。
　　欲界系结。几见断。几思惟断。三见断。五二分或见断或思惟断。何等三见断。见疑戒道此三见断。何等五二分或见断或思惟断。欲染嗔恚无明慢掉。此五二分或见断或思惟断。八欲界系结几见断。一切见断。几思惟断。五思惟断。除见疑戒道。七色界系结。几见断几思惟断。三见断。四二分或见断或思惟断。何等三见断。见疑戒道。此三见断。何等四二分或见断或思惟断。色染无明慢掉。此四二分或见断或思惟断。七色界系结几见断。一切见断。几思惟断。四思惟断。除见疑戒道。六无色界系结几见断。几思惟断。二见断。四二分或见断或思惟断。何等二见断。见疑此二见断。何等四二分或见断或思惟断。无色染无明慢掉。此四二分或见断或思惟断。六无色界系结几见断。一切见断。几思惟断。四思惟断。谓无色染无明慢掉。
　　见结眠没。几结中眠没。八结中除自性及疑眠没。九结中除自性戒道结不眠没诸结欲染结眠没。五结中见戒道无明慢掉嗔恚结眠没。六结中见疑戒道无明慢掉色染结眠没。五结中见戒道无明慢掉无色染结眠没。四结中见无明慢掉无明结眠没。九结中除自性慢掉结亦眠没。九结除自性。
　　几结眠没。见结中八。除自性及戒道。四结眠没疑结中嗔恚无明慢掉。八结眠没。戒道中除自性及无色染五结眠没。欲染结中见疑无明慢掉五结眠没。嗔恚结中见结疑无明慢掉。五结眠没。色染结中见结疑无明慢掉。五结眠没。无色染结中见结疑无明慢掉。八结眠没。无明结中除自性及戒道。八结亦眠没。慢掉结中除自性及戒道。
　　八结眠没眼入耳入。除戒道及无色染。七结眠没鼻入舌入。除戒道色染无色染。八结眠没身入。除戒道无色染。九结眠没意入。中除戒道。九结眠没色入声入。除无色染。七结眠没香味入。除戒道色染无色染。八结眠没于触入。除戒道无色染。十结眠没法入。
　　八结眠没眼界耳界。除戒道无色染。七结眠没鼻界舌界。除戒道色染无色染。八结眠没于身界。除戒道无色染。九结眠没色界声界。除无色染。七结眠没香界味界。除戒道色染无色染。八结眠没触界。除戒道无色染八结眠没眼识界耳识界。除戒道无色染。七结眠没。鼻识界舌识界。除戒道色染无色染。八结眠没身界。除戒道无色染。九结眠没意界意识界。除戒道。十结眠没法界。
　　十结眠没色阴。九结眠没受想行识阴。除戒道。十结眠没苦谛。五结眠没集谛。见疑无明慢掉。灭道谛无也。
　　八结眠没眼根耳根。除戒道无色染。七结眠没鼻根舌根。除戒道色染无色染。八结眠没身根。除戒道无色染。七结眠没男根女根。除戒道色染无色染。九结眠没命根。除戒道。七结眠没乐根。除戒道嗔恚无色染。六结眠没苦根。见疑嗔恚无明慢掉。七结眠没喜根。除戒道嗔恚无色染。六结眠没忧根。疑嗔恚无明慢掉。八结眠没舍根。除戒道嗔恚。九结眠没意根。除戒道。诸圣根无也。
　　地狱或六或七。六结眠没无间地狱。见疑嗔恚无明慢掉。七结眠没有间地狱。见疑欲染嗔恚无明慢掉。八结眠没畜生。除色染无色染。八结眠没饿鬼。除色染无色染。八结眠没人。除色染无色染。十结眠没诸天。八结眠没欲界天。除色染无色染。七结眠没色界天。除欲染嗔恚无色染。六结眠没无色界天。见疑无色染无明慢掉八。结眠没欲界除。色染无色染七。结眠没色界除。欲染嗔恚无色染。六结眠没无色界。见疑无色染无明慢掉。
　　十结眠没色法。九结眠没。非色法。除戒道。九结眠没可见法。除无色染。十结眠没不可见法。九结眠没有对法。除无色染。十结眠没无对法。圣法无也。十结眠没非圣法。十结眠没有漏法。无漏法无也。有染法十。无染法无。有求法十。无求法无。当取法十。非当取法无。有取法十。无取法无。有胜法十。无胜法无。九结眠没受法。除戒道。十结眠没非受法。九结眠没内法。除戒道。十结眠没外法。十结眠没有报法。十结眠没无报法。九结眠没心法。除戒道。十结眠没非心法。九结眠没心相应法。除戒道。十结眠没非心相应法。九结眠没心数法。除戒道。十结眠没非心数法。九结眠没有缘法。除戒道。十结眠没无缘法。十结眠没共心法。十结眠没不共心法。随心转法不随心转法亦如是。十结眠没业法。非业法亦如是。九结眠没业相应法。除戒道。十结眠没非业相应法。十结眠没共业法。十结眠没非共业法。随业转法不随业转法亦如是。十结眠没因法。十结眠没非因法。十结眠没有因法。无因法无也。有绪法无绪法。有缘法无缘法。有为法无为法亦如是。十结眠没知法。十结眠没非知法。识法非识法。解法非解法了法非了法亦如是。九结眠没断智知法。除戒道。十结眠没非断智知法。断法非断法亦如是。十结眠没修法。十结眠没非修法。十结眠没证法。十结眠没非证法。十结眠没善法。九结眠没不善法。除戒道。十结眠没无记法。学法无学法无也。十结眠没非学非无学法。十结眠没报法。十结眠没报法法。十结眠没非报非报法法。九结眠没见断法。除戒道。九结眠没思惟断法。除戒道。十结眠没非见断非思惟断法。九结眠没见断因法。除戒道。九结眠没思惟断因法。除戒道。十结眠没非见断非思惟断因法。八结眠没欲界系法。除色染无色染。七结眠没色界系法。除欲染嗔恚无色染。六结眠没无色界系法。见疑无色染无明慢掉。不系法无也。十结眠没过去法。十结眠没未来法。十结眠没现在法。非过去非未来非现在法无也。
　　未生智人。欲界未竟。色界未竟。无色界未竟。几结眠没十。欲界八。除色染无色染。色界七。除欲染嗔恚无色染。无色界六。见疑无色染无明慢掉。
　　已生智人。欲界未竟。色界未竟。无色界未竟。几结眠没七。欲界五。除色染无色染。色界四。色染无明慢掉。无色界四。无色染无明慢掉。复有生智人欲界已竟色界未竟无色界未竟。几结眠没。五欲界疑。色界四。色染无明慢掉。无色界四。无色染无明慢掉。
　　未生智人。欲界未竟。色界未竟。无色界未竟。几结眠没。见结中八。除自性及戒道。四结眠没疑中。嗔恚无明慢掉。八结眠没戒道。除自性及无色染五结眠没欲染结。见疑无明慢掉。五结眠没嗔恚结中。见疑无明慢掉。五结眠没色染结中。见疑无明慢掉。五结眠没无色染结中。见疑无明慢掉。八结眠没无明结中。除自性及戒道。八结亦眠没慢掉结中。除自性及戒道。八结眠没眼入耳入中。除戒道及无色染。从鼻入舌入。乃至过去未来现在。亦如上说。非过去非未来非现在无也。
　　生智人欲界未竟。色界未竟。无色界未竟。几结眠没。见结中无也。疑戒道亦无。三结眠没欲染结中。无明慢掉。三结眠没嗔恚结中。无明慢掉。三结眠没色染结中。无明慢掉。三结眠没无色染结中。无明慢掉。六结眠没无明结中。除自性。六结眠没慢掉结。除自性。六结眠没眼入耳入。除无色染。五结眠没鼻入舌入。除色染无色染。六结眠没身入。除无色染。七结眠没意入。六结眠没色入声入。除无色染。五结眠没香入味入。除色染无色染。六结眠没触入。除无色染。七结眠没法入。六结眠没眼界耳界。除无色染。五结眠没鼻界舌界。除色染无色染。六结眠没身界。除无色染。六结眠没色界声界。除无色染。五结眠没香界味界。除色染无色染。六结眠没触界。除无色染。六结眠没眼识界耳识界。除无色染五结眠没鼻识界舌识界。除色染无色染。六结眠没身识界。除无色染。七结眠没意界意识界法界。七结眠没色阴。受想行识阴亦如是。七结眠没苦谛。三结眠没集谛无明慢掉。灭谛道谛无也。六结眠没眼根耳根。除无色染。五结眠没鼻根舌根。除色染无色染。六结眠没身根。除无色染。五结眠没男根女根。除色染无色染。七结眠没命根。五结眠没乐根。除嗔恚结无色染。四结眠没苦根。嗔恚无明慢掉。五结眠没喜根。除嗔无色染。四结眠没忧根。嗔恚无明慢掉。六结眠没舍根。除嗔恚。七结眠没意根。圣根无也。地狱畜生饿鬼无也。五结眠没人中。除色染无色染。天上通七结。五结眠没欲界天。除色染无色染。四结眠没色界天。色染无明慢掉。四结眠没无色界天。无色染无明慢掉。五结眠没欲界。除色染无色染。四结眠没色界。色染无明慢掉。四结眠没无色界。无色染无明慢掉。七结眠没色法。非色法亦如是。六结眠没可见法。除无色染。七结眠没不可见法。六结眠没有对法。除无色染。七结眠没无对法。圣法无。七结眠没非圣法。有漏法七。无漏法无。有染法七无染法无。有求法七无求法无。当取法七非当取法无。有取法七无取法无。有胜法七无胜法无。受法七非受法七。内法七外法七。有报法七无报法七。心法七非心法七。心相应法七非心相应法七。心数法七非心数法七。有缘法七无缘法七。共心法七非共心法七。随心转法七不随心转法七。业法七非业法七。业相应法七非业相应法七。共业法不共业法七。随业转法七不随业转法七。因法七非因法七。有因法七无因法七。有绪法七无绪法七。有缘法七无缘法七。有为法七无为法七。知法七非知法七。识法七非识法七。解法七非解法七。了法七非了法七。断智知法七非断智知法七。断法非断法亦如是七。修法七不修法七。证法七非证法七。善法七不善法七。无记法七。学法无学法无非学非无学法七。报法七报法法七。非报法非报法法七。见断法无思惟断法七。非见断非思惟断法七。见断因法无思惟断因法七。非见断非思惟断因法七。欲界系法五。除色染无色染。色界系法四。色染无明慢掉。无色界系法四。无色染无明慢掉。不系法无。过去法七未来法七现在法七。非过去非未来非现在无也。
　　生智人欲界已竟。色界未竟。无色界未竟。几结眠没。见结中无也。疑戒道欲染嗔恚无也。三结眠没色染结中。无明慢掉。三结眠没无色染。无明慢掉。四结眠没无明结。除自性。四结眠没慢掉结。除自性。四结眠没眼入耳入。除无色染。鼻入舌入无。四结眠没身入。除无色染。五结眠没意入。四结眠没色入声入。除无色染。香入味入无四。结眠没触入除。无色染五结眠没法入。四结眠没眼界耳界。除无色染。鼻界舌界无。四结眠没身界。除无色染。四结眠没色界声界。除无色染。鼻界舌界无。四结眠没触界。除无色染。四结眠没眼识界耳识界。除无色染。鼻识界舌识界无四。结眠没身识界。除无色染。五结眠没意界意识界法界。五结眠没色阴。受想行识阴亦如是。五结眠没苦谛。三结眠没集谛。无明慢掉。灭谛道谛无。四结眠没眼根耳根。除无色染。鼻根舌根无。四结眠没身根。除无色染。男根女根无。五结眠没命根。四结眠没乐根喜根。除无色染。苦根忧根无。五结眠没舍根喜根。诸无漏根无。地狱畜生饿鬼人中无。五结眠没通天上。欲界天无。四结眠没色天上。除无色染。四结眠没无色天上。除色染。欲界无。四结眠没色界。除无色染。四结眠没无色界。除色染。四结眠没色法。无色法亦如是。四结眠没可见法。除无色染。五结眠没不可见法。四结眠没有对法。除无色染。五结眠没无对法中。圣法无非圣。有漏法五无漏法无。有染法五无染法无。有求法五无求法无。当取法五非当取法无。有取法五无取法无。有胜法五无胜法无。受法五非受法五。内法五外法五。有报法五无报法五。心法五非心法五。心相应法五心不相应法五。心数法五非心数法五。有缘法五无缘法五。共心法五不共心法五。随心转法五不随心转法五。业法五非业法五。业相应法五非业相应法五。共业法五非共业法五。随业转法五不随业转法五。因法五非因法五。有因法五无因法五。有绪法五无绪法五。有为法五无为法五。知法五非知法无。识法非识法。解法非解法。了法不了法。亦如是。断智知法五。非断智知法五。断法非断法亦如是。五修法五非修法五。证法五非证法五。善法五不善法五。无学法五学法五。非学非无学法五。解法五报法法五。非报非报法法五。见断法无思惟断法五。非见断非思惟断法五。见断因法无思惟断因法五。非见断非思惟断因法五。欲界系法无色界系法四。除无色染。色界系法四。除色染。不系法无。过去法五未来法五。现在法五。非过去非未来非现在法无。
　　若人眠没见疑戒道结中。此人有几结。有十。若人眠没欲染嗔恚结中。此人有几结。或十或七。若人眠没色染无色染无明慢掉结中。此人有几结。或十或五。若见结疑结眠没法中。此法中有几结。或十或九或八或七或六或五。若戒道结眠没法中。此法中有几结。或十或九或八或七。若欲染结眠没法中。此法中有几结。或十或九或八或七或六。若嗔恚结眠没法中。此法中有几结。或十或九或八或七或六或五。若色染无色染结眠没法中。此法中有几结。或十或九或八或七或六。若无明慢掉结眠没法中。此法中有几结。或十或九或八或七或六或五或四(法人竟)
　　若见结疑眠没人法中。此人法有几结。或十或九或八或七或六或五。若戒道结眠没人法中。此人法有几结。或十或九或八或七。若欲染结眠没人法中。此人法有几结。或十或九或八或七或六。若嗔恚结眠没人法中。此人法有几结。或十或九或八或七或六或五或四。若色染无色染结眠没人法中。此人法有几结。或十或九或八或七或六。若无明结慢掉结眠没人法中。此人法有几结。或十或九或八或七或六或五或四。
　　若欲终非欲终终非终欲生非欲生生非生。欲终谓最后心。非欲终谓除最后心。终谓最后心。非终谓在此阴。欲生谓初心。非欲生谓除初心。生谓在此阴。非生谓未在此阴。如是地狱畜生饿鬼人中天上。欲界色界无色界。若众生于地狱中欲终眠没几结中。若众生于地狱中非欲终。眠没几结中。若众生于地狱中终。眠没几结。若众生于地狱中非终眠没几结中。若众生于地狱中始生。眠没于几结。若众生于地狱中非始生。眠没几结。若众生于地狱中生。眠没几结。若众生于地狱中非生。眠没几结。畜生饿鬼人中天上欲界色界无色界亦如是。
　　若众生于地狱中欲终。始生畜生眠没几结。若众生于地狱中欲终。非始生畜生中眠没几结。若众生于地狱中欲终。生畜生中眠没几结。若众生于地狱中欲终。非生畜生中眠没于几结。若众生于地狱中非欲终。始生畜生时眠没几结。若众生于地狱中非欲终。非始生畜生中眠没几结。若众生于地狱中非欲终。生畜生中眠没几结。若众生于地狱中非欲终。始非生畜生眠没几结。若众生于地狱中终。始生畜生中眠没几结。若众生于地狱中终。非始生畜生中眠没几结。若众生于地狱中终。生畜生中眠没几结。若众生于地狱中终。非生畜生中眠没几结。若众生于地狱中非终。非始生畜生中眠没几结。若众生于地狱中非终。非始生畜生中眠没几结。若众生于地狱中非终。非生畜生中眠没几结。从地狱至饿鬼。从地狱至人中。从地狱至天上亦如是。从畜生至饿鬼。从畜生至人中。从畜生至天上。从畜生至地狱。从饿鬼至人中。从饿鬼至天上。从饿鬼至地狱。从饿鬼至畜生。从人中至天上。从人中至地狱。从人中至畜生。从人中至饿鬼。从天上至地狱。从天上至畜生。从天上至饿鬼。从天上至人中。从欲界至色界。从欲界至无色界。从色界至无色界。从色界至欲界。从无色界至欲界。从无色界至色界亦如是。
舍利弗阿毗昙论卷第二十下
绪分行品第五
　　身行口行意行地。云何身行。谓出入息。是名身行。云何口行。谓觉观。是名口行。云何意行。谓想思。是名意行。身行地。从有出入息身乃至第四禅。是名身行地。云何非身行地。从非出入息身第四禅若过。是名非身行地。云何口行地。欲界意识。若色界不定。若初禅及初禅间。是名口行地。云何非口行地。五识身若二禅若过。是名非口行地。云何意行地。除二定及一生若余处。是名意行地。云何非意行地。二定及一生。是名非意行地。身行于何处生不灭。从非出入息身至有出入息身。若于第四禅起。于此处身行生不灭。身行于何处灭不生。从出入息身至非出入息身。若入第四禅。于此处身行灭不生。身行于何处生灭。若有出入息处。于此处身行生灭。身行于何处行不生不灭。于非出入息身中。若第四禅若过。是名身行不生不灭。口行于何处生不灭。从离五识身至意识。从第二禅起。于此处口行生不灭。口行于何处灭不生。从离意识至五识身。若入第二禅。于此处口行灭不生。口行于何处生灭。若有觉观处。于此处口行生灭。口行于何处。不生不灭。于五识身中若第二禅若过。于此处口行不生不灭。意行于何处生不灭。于二定起。若一生处命终。于此处意行生不灭。意行于何处灭不生。若入二定及一生处。于此处意行灭不生。意行于何处生灭。若意行于此处意行生灭。意行于何处不生不灭。若于二定至一生处是。于此处意行不生不灭。
绪分触品第六
　　愚者无明覆。爱烦恼和合。由是法故聚集成身。彼名色缘二法生触。今当集假触正门。
　　身触心触乃至十八触。是名触法。
　　云何身触。若触身识相应。是名身触。云何心触。若触意识相应。是名心触。复次若五识相应眼耳鼻舌身识。是名身触。若心意识相应是名心触。
　　云何名触。若触心触。是名名触。云何对触。若触身触。是名对触。
　　云何爱触。若触欲染相应。是名爱触。云何恚触。若触恼相应。是名恚触。云何明触。若触圣智相应。是名明触。云何无明触。若触不善非智相应。是名无明触。云何明分触若触明分生明能令广大。是名明分触。云何无明分触。若触无明分生无明能令广大。是名无明分触。复次若触圣忍相应。是名明分触。若触非圣烦恼相应。是名无明分触。复次若触圣得智果。是名明分触。若触非圣若善无记。是名无明分触。
　　云何圣触。若触无漏。是名圣触。云何非圣触。若触有漏。是名非圣触。
　　云何有漏触。若触有染。是名有漏触。云何无漏触。若触无染。是名无漏触。
　　云何有染触。若触有求。是名有染触。云何无染触。若触无求。是名无染触。
　　云何有求触。若触当取。是名有求触。云何无求触。若触非当取。是名无求触。
　　云何当取触。若触有取。是名当取触。云何非当取触。若触无取。是名非当取触。
　　云何有取触。若触有胜。是名有取触。云何无取触。若触无胜。是名无取触。
　　云何有胜触。若触有取。是名有胜触。云何无胜触。若触无取。是名无胜触。复次若此触有余胜妙。是名有胜触。若此触更无余胜妙。是名无胜触。复次若如来所生触。于一切法无碍知见。乃至自在成就。除此触若余触。是名有胜触。若上所除触。是名无胜触。云何受触。若触内。是名受触。云何非受触。若触外。是名非受触。
　　云何内触。若触受。是名内触。云何外触。若触非受。是名外触。
　　云何有报触。若触报法。是名有报触。云何无报触。若触报若非报非报法。是名无报触。
　　云何凡夫共触。若触非凡夫生得。凡夫亦生得。是名凡夫共触。云何凡夫不共触。若触非凡夫生得。凡夫不能生得。是名凡夫不共触云何非凡夫共触。若触凡夫生得。非凡夫亦生得。是名非凡夫共触。云何非凡夫不共触。若触凡夫生得。非凡夫不生不得。是名非凡夫不共触。
　　云何声闻共触。若触非声闻生得。声闻亦生得。是名声闻共触。云何声闻不共触。若触非声闻生得。声闻不生不得。是名声闻不共触。云何非声闻共触。若触声闻生得。非声闻亦生得。是名非声闻共触。云何非声闻不共触。若触声闻生得。非声闻不生不得。是名非声闻不共触。
　　云何如电触。若触少少住少时住。如电少少住少时住。触亦如是。是名如电触。云何如金刚触。若触无量住无量时住。如金刚无量住无量时住。触亦如是。是名如金刚触。复次若触生已断少烦恼分。如电从云中出昭少闇分速灭。触亦如是。是名如电触。若触生已断一切烦恼。无余烦恼。若粗若微无不断灭。如金刚投于珠石破坏摧折无不自在。触亦如是。是名如金刚触。复次若触生已得须陀洹乃至阿那含果。是名如电触。若触生已得阿罗汉。是名如金刚触。复次若触生已得须陀洹乃至阿那含。得声闻辟支佛阿罗汉果。是名如电触。若触生已。若如来所生触。于一切法无碍知见。乃至自在成就。是名如金刚触。云何不定得触。若触得不定得难得难持。是名不定得触。云何定得触。若触得决定得不难得易持。是名定得触。
　　云何有行难持触。若触得不定得难得难持。无由力尊自在。不如所欲。不随所欲。不尽所欲。有行难生难得。如船逆水难行。触亦如是。是名有行难持触。云何无行易持触。若触得决定得不难得易得。乃至如船顺水易行。触亦如是。是名无行易持触。
　　云何一分修触。若触生已想有光明然未见色。若见色不想有光明。是名一分修触。云何二分修触。若触生已想有光明亦见色。是名二分修触。复次若触生已生智。然不断烦恼。若断烦恼非生智。是名一分修触。若触生已智生能断烦恼。是名二分修触。复次若触生已尽智生非无生智。是名一分修触。若触生已尽智生及无生智。是名二分修触。
　　云何有欲触。若触有欲人欲染相应。是名有欲触。云何无欲触。若触离欲人非欲染相应。是名无欲触。云何恚触。若触有恚人憎相应。是名有恚触。云何无恚触。若触离恚人非恚相应。是名无恚触。云何有痴触。若触有痴人痴相应。是名有痴触。云何无痴触。若触离痴人非痴相应。是名无痴触。
　　云何没触。若触睡眠相应。不共内灭念相应。慧未成就不能分别善法。是名没触。云何散触。若触想欲染共欲染。欲染相应多欲见净。于外五欲中彼染着。是名散触。
　　云何少触。若触不定。是名少触。云何多触。若触定。是名多触。
　　云何不定触。若触不定人非定相应。是名不定触。云何定触。若触定人定相应。是名定触。云何不解脱触。若触不解脱人非解脱相应。是名不解脱触。云何解脱触。若触解脱人解脱相应。是名解脱触。
　　云何有胜触。若触有胜人有胜法相应。是名有胜触。云何无胜触。若触无胜人无胜法相应。是名无胜触。
　　云何有觉触。若触有觉觉相应。共觉共生共住共灭。是名有觉触。云何无觉触。若触非觉相应。不共觉生不共住不共灭。是名无觉触。云何有观触。若触观相应。共观生共住共灭。是名有观触。云何无观触。若触非观相应。不与观共生不共观住不共灭。是名无观触。
　　云何有喜触。若触喜相应共喜生共住共灭。是名有喜触。云何无喜触。若触非喜相应不共喜生不共喜住不共灭。是名无喜触。云何共味触。若触乐受相应。是名共味触。云何共舍触。若触不苦不乐受相应。是名共舍触。
　　云何忍相应触。若触忍共生共住共灭。是名忍相应触。云何非忍相应触。若触非忍共生共住共灭。是名非忍相应触。云何智相应触。若触共智生共住共灭。是名智相应触。云何非智相应触。若触非智共生共住共灭。是名非智相应触。云何初忍触。若触圣无漏坚信坚法人所修。是名初忍触。云何初智触。若触圣无漏见道人所修。是名初智触。
　　云何欲终触。若触最后识相应。是名欲终触。云何始生触。若触初识相应。是名始生触云何善触。若触修。是名善触。云何不善触。若触断。是名不善触。云何无记触。若触受若非报非报法。是名无记触。
　　云何学触。若触圣非无学。是名学触。云何无学触。若触圣非学。是名无学触。云何非学非无学触。若触非圣。是名非学非无学触。
　　云何报触。若触受善报。是名报触。云何报法触。若触有报。是名报法触。云何非报非报法触。若触无记非我分摄。是名非报非报法触。云何见断触。若触不善非思惟断。是名见断触。云何思惟断触。若触不善非见断。是名思惟断触。云何非见断非思惟断触。若触善无记。是名非见断非思惟断触。
　　云何见断因触。若触见断若见断法报。是名见断因触。云何思惟断因触。若触思惟断若思惟断法报。是名思惟断因触。云何非见断因非思惟断因触。若触善若善法报若非报非报法。是名非见断非思惟断因触。
　　云何软触。若触不善。是名软触。云何中触。若触无记。是名中触。云何上触。若触善。是名上触。复次若触不善若无记。是名软触。若触非圣善。是名中触。若触圣无漏。是名上触。
　　云何粗触。若触欲界系。是名粗触。云何细触。若触色界系若不系。是名细触。云何微触。若触无色界系。是名微触。复次若色界系。是名粗触。若空处系识处系不用处系若不系。是名细触。若非想非非想处系。是名微触。复次若触欲界系色界系空处系识处系不用处系。是名粗触。若触不系。是名细触。若触非想非非想处系。是名微触。
　　云何乐受触。若触乐受相应。是名乐受触。云何苦受触。若触苦受相应。是名苦受触。云何不苦不乐受触。若触不苦不乐受相应。是名不苦不乐受触。复次若触受乐报。是名乐受触。若触受苦报。是名苦受触。若触受不苦不乐报。是名不苦不乐受触。复次除不苦不乐受触。若余触善有报。是名乐受触。若触不善。是名苦受触。除乐受触。若余触善有报。是名不苦不乐受触。复次若触善有报。是名乐受触。若触不善。是名苦受触。除乐受苦受触若余触。是名非苦非乐受触。
　　云何喜处触。若触始起已生喜。是名喜处触。云何忧处触。若触始起已生忧。是名忧处触云何舍处触。若触始起已生舍。是名舍处触。复次除舍处触若余触善有报。是名喜处触若触不善。是名忧处触。除喜处触。若余触善有报。是名舍处触。复次若触善有报。是名喜处触。若触不善。是名忧处触。除喜处忧处触若余触。是名非喜处非忧处触。
　　云何有觉有观触。若触有觉有观定相应。是名有觉有观触。云何无觉有观触。若触无觉有观定相应。是名无觉有观触。云何无觉无观触。若触无觉无观定相应。是名无觉无观触。云何空相应触。若触空定共生共住共灭。是名空相应触。云何无相相应触。若触无相定共生共住共灭。是名无相相应触。云何无愿相应触。若触无愿定共生共住共灭。是名无愿相应触。
　　云何现报触。若触即生我分摄若触所起作成就即生我分摄受报。是名现报触。云何生报触。若触生我分摄若触所起作成就无间生受报。是名生报触。云何后报触若触生我分摄若触所起作成就第三第四生受报或过。是名后报触。
　　云何与乐触。若触乐果。是名与乐触。云何与苦触。若触苦果。是名与苦触。云何不与乐不与苦触。除与乐与苦触若余触。是名不与乐不与苦触。复次若触善有报。是名与乐触。若触不善。是名与苦触。除与乐与苦触若余触。是名非与乐非与苦触。
　　云何乐果触。若触乐报。是名乐果触。云何苦果触。若触苦报。是名苦果触。云何非乐果非苦果。触除乐果苦果触若余触。是名非乐果非苦果触。复次若触善有报。是名乐果触。若触不善有报。是名苦果触。除乐果苦果触若余触。是名非乐果非苦果触。乐报触苦报触非乐报非苦报触亦如是。
　　云何过去触。若触生已灭。是名过去触。云何未来触。若触未生未起。是名未来触。云何现在触。若触生未灭。是名现在触。
　　云何过去境界触。思惟过去法若生触。是名过去境界触。云何未来境界触。思惟未来法若生触。是名未来境界触。云何现在境界触思惟现在法若生触。是名现在境界触。云何非过去非未来非现在境界触。思惟非过去非未来非现在法若生触。是名非过去未来现在境界触。
　　云何欲界系触。若触欲漏有漏。是名欲界系触。云何色界系触。若触色漏有漏。是名色界系触。云何无色界系触。若触无色漏有漏。是名无色界系触。云何不系触。若触圣无漏。是名不系触。
　　云何共慈触若触。慈解心共生共住共灭。是名共慈触。共悲触共喜触共舍触亦如是云何乐根相应触。乐根共生共住共灭。是名乐根相应触。苦根喜根忧根舍根相应触亦如是。
　　云何眼触。若触眼识相应。是名眼触。耳鼻舌身意亦如是。复次缘色生眼识三法和合生触。是名眼触。耳鼻舌身意亦如是。
　　云何眼识界相应触。若触眼识界共生共住共灭。是名眼识界相应触。耳鼻舌身识界亦如是。云何意界相应触。若触意识共生共住共灭。是名意界相应触。意识界相应触亦如是。
　　云何十八触。眼触乐受眼触苦受眼触不苦不乐受。耳鼻舌身意亦如是。是名十八触。
绪分假心品第七
　　心性清净。为客尘染。凡夫未闻故。不能如实知见。亦无修心。圣人闻故。如实知见。亦有修心。心性清净。离客尘垢。凡夫未闻故。不能如实知见。亦无修心。圣人闻故。能如实知见。亦有修心。今当集假心正门。
　　圣心非圣心。乃至六识界七识界心。
　　云何圣心。若心无漏。是名圣心。云何非圣心。若心有漏。是名非圣心。
　　云何有漏心。若心有染。是名有漏心。云何无漏心。若心无染。是名无漏心。
　　云何有染心。若心有求。是名有染心。云何无染心。若心无求。是名无染心。
　　云何有求心。若心当取。是名有求心。云何无求心。若心非当取。是名无求心。
　　云何当取心。若心有取。是名当取心。云何非当取心。若心无取。是名非当取心。
　　云何有取心。若心有胜。是名有取心。云何无取心。若心无胜。是名无取心。
　　云何有胜心。若心有取。是名有胜心。云何无胜心。若心无取。是名无胜心。复次若于此心有余心过胜妙。是名有胜心。若于此心更无余心过胜妙。是名无胜心。复次若如来所生心。于一切法无碍知见。乃至自在成就。除此心若余心。是名有胜心。若无所余心。是名无胜心。
　　云何受心。若心内。是名受心。云何非受心。若心外。是名非受心。
　　云何内心。若心受。是名内心。云何外心。若心非受。是名外心。
　　云何有报心。若心报法。是名有报心。云何无报心。若心非报非报法。是名无报心。云何凡夫共心。若心凡夫生得凡夫亦生得。是名凡夫共心。云何凡夫不共心。若心非凡夫生得凡夫不能生得。是名凡夫不共心。云何非凡夫共心。若心凡夫生得非凡夫亦生得。是名非凡夫共心。云何非凡夫不共心。若心凡夫生得非凡夫不生不得。是名非凡夫不共心。
　　云何声闻共心。若心声闻生得声闻亦生得。是名声闻共心。云何声闻不共心。若心非声闻生得声闻不生得。是名声闻不共心。云何非声闻共心。若心声闻生得非声闻亦生得。是名非声闻共心。云何非声闻不共心。若心声闻生得非声闻不生不得。是名非声闻不共心。
　　云何如电心。若心少少住少时住如电少少住少时住。是名如电心。云何如金刚心。若心无量住无量时住如金刚无量住无量时住。是名如金刚心。复次若心生已断少烦恼分如电从云中出昭少闇分速灭。心亦如是。是名如电心。若心生已断一切烦恼无余烦恼。若粗若微无不断灭。如金刚投于珠石无不破坏摧折。是名如金刚心。复次若心生已得须陀洹果乃至阿那含果。是名如电心。若心生已得阿罗汉果。是名如金刚心。复次若心生已得须陀洹果乃至阿那含果。得声闻辟支佛阿罗汉果。是名如电心。若心生已。若如来所生心。于一切法无碍知见。乃至自在成就。是名如金刚心。
　　云何不定得心。若心得不定得难得难持。是名不定得心。云何定得心。与上相违。是名得定心。
　　云何有行难持心。若心得不定得难得难持无由力尊自在不如所欲不随所欲不尽所欲有行难生难行如船逆水难行心亦如是。是名有行难持心。云何无行易持心。与上相违。是名无行易持心。
　　云何一分修心。若心生已想有光明然不见色若见色不想有光明。是名一分修心。云何二分修心。若心生已想有光明亦见色。是名二分修心。复次若心生已生智然不断烦恼若断烦恼不生智。是名一分修心。若心生已智生能断烦恼。是名二分修心。复次若心生已尽智非无生智。是名一分修心。若心生已尽智生及无生智。是名二分修心。
　　云何有欲心。若心有欲人欲染相应。是名有欲心。云何无欲心。若心离欲人非欲染相应。是名无欲心。云何有恚心。若心有恚人恚相应。是名有恚心。云何无恚心。若心离恚人非恚相应。是名无恚心。云何有痴心。若心有痴人痴相应。是名有痴心。云何无痴心。若心离痴人非痴相应。是名无痴心。
　　云何没心。若心睡眠相应不共内灭念相应慧未成就不能分别善法。是名没心。云何散心。若心欲染共欲染欲染相应多欲见净于外五欲中彼彼染着。是名散心。
　　云何少心。若心不定。是名少心。云何多心。若心定。是名多心。
　　云何不定心。若心不定人非定相应。是名不定心。云何定心。若心定人定相应。是名定心。云何不解脱心。若心不解脱人非解脱相应。是名不解脱心。云何解脱心。若心解脱人解脱相应。是名解脱心。
　　云何有胜心。若心有胜人有胜法相应。是名有胜心。云何无胜心。若心无胜人无胜法相应。是名无胜心。
　　云何有觉心。若心觉相应共觉生共住共灭。是名有觉心。云何无觉心。若心非觉相应不共觉生不共住不共灭。是名无觉心。云何有观心。若心观相应共观生共住共灭。是名有观心。云何无观心。若心非观相应不共观生不共住不共灭。是名无观心。
　　云何有喜心。若心喜相应共喜生共住共灭。是名有喜心。云何无喜心。若心非喜相应不共喜生不共住不共灭。是名无喜心。云何共味心若心乐受相应。是名共味心。云何共舍心。若心不苦不乐受相应。是名共舍心。
　　云何忍相应心。若心忍共生共住共灭。是名忍相应心。云何非忍相应心。若心非忍共生共住共灭。是名非忍相应心。
　　云何智相应心。若心共智生共住共灭。是名智相应心。云何非智相应心。若心非智共生共住共灭。是名非智相应心。
　　云何忍为始心。若心圣无漏坚信坚法所修。是名忍为始心。云何智为始心。若心圣无漏见道人所修。是为智为始心。
　　云何欲终心。若最后识。是名欲终心。云何始生心。若心初识。是名始生心。
　　云何善心。若心修。是名善心。云何不善心。若心断。是名不善心。云何无记心。若心受。若心非报非报法。是名无记心。
　　云何学心。若心圣非无学。是名学心。云何无学心。若心圣非学。是名无学心。云何非学非无学心。若心非圣。是名非学非无学心。
　　云何报心。若心受若善报。是名报心。云何报法心。若心有报。是名报法心。云何非报非报法心。若心无记非我分摄。是名非报非报法心。
　　云何见断心若心不善非思惟断。是名见断心。云何思惟断心。若心不善非见断。是名思惟断心。云何非见断非思惟断心。若心善若无记。是名非见断非思惟断心。
　　云何见断因心。若心见断若见断法报。是名见断因心。云何思惟断因心。若心思惟断若思惟断法报。是名思惟断因心。云何非见断非思惟断因心。若心善法报若心非报非报法。是名非见断非思惟断因心。
　　云何软心。若心不善。是名软心。云何中心。若心无记。是名中心。云何上心。若心善。是名上心。复次若心不善若无记。是名软心。若心非圣善。是名中心。若心圣无漏。是名上心。
　　云何粗心。若心欲界系。是名粗心。云何细心。若心色界系若不系。是名细心。云何微心。若心无色界系。是名微心。复次若心欲界系。若色界系。是名粗心。若心空处系识处系不用处系若不系。是名细心。若心非想非非想处系。是名微心。复次若心欲界系若色界系若空处系识处系不用处系。是名粗心。若心不系。是名细心。若心非想非非想处系。是名微心。云何乐受心。若心乐受相应。是名乐受心。云何苦受心。若心苦受相应。是名苦受心。
　　云何不苦不乐受心。若心不苦不乐受相应。是名不苦不乐受心。复次若心受乐报。是名乐受心。若心受苦报。是名苦受心。若心受不苦不乐报。是名不苦不乐受心。复次除不苦不乐受心。若余心善有报。是名乐受心。若心不善。是名苦受心。除乐受心。若余心善有报。是名不苦不乐受心。复次若心善有报。是名乐受心。若心不善。是名苦受心。除苦受乐受心苦余心。是名非苦非乐受心。
　　云何喜处心。若心始起生喜。是名喜处心。云何忧处心。若心始起生忧。是名忧处心。云何舍处心。若心始起生舍。是名舍处心。复次除舍处心。若余心善有报。是名喜处心。若心不善。是名忧处心。除喜处心。若余心善有报。是名舍处心复次若心善有报。是名喜处心。若心不善。是名忧处心。除喜处忧处若余心。是名非喜处非忧处心。
　　云何有觉有观心。若心有觉有观定相应。是名有觉有观心。云何无觉有观心。若心无觉有观定相应。是名无觉有观心。云何无觉无观心。若心无觉无观定相应。是名无觉无观心。云何空相应心。若心空定共生共住共灭。是名空相应心。云何无相相应心。若心无相定共生共住共灭。是名无相相应心。云何无愿相应心。若心无愿定共生共住共灭。是名无愿相应心。
　　云何现报心。若心即生我分摄若心起作成就即生我分摄此所起作受报。是名现报心。云何生报心。若心生报我分摄若所起作成就无间生受报。是名生报心。云何后报心。若心生我分摄若所起作成就第一生乃至第四生受报或过。是名后报心。
　　云何与乐心。若心乐果。是名与乐心。云何与苦心。若心苦果。是名与苦心。云何不与乐不与苦心。除与乐与苦心若余心。是名不与苦不与乐心。复次若心善有报。是名与乐心。若心不善有报。是名与苦心。除与苦乐若余心。是名不与苦不与乐心。
　　云何乐果心。若心乐报。是名乐果心。云何苦果心。若心苦报。是名苦果心。云何非乐果非苦果心。除苦果乐果心若余心。是名非乐果非苦果心。复次若心善有报。是名乐果心。若心不善有报。是名苦果心。除乐果苦果心若余心。是名非乐果非苦果心。乐报心苦报心非乐非苦报心亦如是。
　　云何过去心。若心生已灭。是名过去心。云何未来心。若心未生未起。是名未来心。云何现在心。若心生未灭。是名现在心。
　　云何过去境界心。思惟过去法若生心。是名过去境界心。云何未来境界心。思惟未来法若心生。是名未来境界心。云何现在境界心。思惟现在法若生心。是名现在境界心。云何非过去非未来非现在境界心。思惟非过去非未来非现在法若生心。是名非过去非未来非现在境界心。
　　云何欲界系心。若心欲漏有漏。是名欲界系心。云何色界系心。若心色漏有漏。是名色界系心。云何无色界系心。若心无色漏有漏。是名无色界系心。云何不系心。若心圣无漏。是名不系心。
　　云何共慈心。若心慈解心共生共住共灭。是名共慈心。共悲心共喜心共舍心亦如是。云何乐根相应心。若心乐根共生共住共灭。是名乐根相应心。苦根喜根忧根舍根相应心亦如是。
　　云何六识身。眼识身乃至意识身。云何眼识身。缘眼缘色缘明缘思惟。以此四缘和合识已生今生当生不定。是名眼识身。耳鼻舌身意识身亦如是。是名六识身。
　　云何七识界。眼识界乃至意识界。云何眼识界。若识眼根生色境界。已生今生当生不定。是名眼识界。耳鼻舌身识界亦如是。云何意界。意生法思惟法。若初心已生今生当生不定。是名意界。云何意识界。不离彼境界若余心。似彼已生今生当生不定。是名意识界。
绪分十不善业道品第八
　　问曰。几不善业道。答曰十。杀生乃至邪见。云何杀生。若人以恶心杀生。无有慈愍专在杀害。是名杀生。云何盗窃。若人于聚落中及山野间。盗他财物。是名盗窃。云何邪淫。若女人为父母护兄弟姊妹护自护法护姓护。亲里及诸知识乃至受花鬘护。若犯此等。是名邪淫。云何妄语。若人不知言知。知言不知。不见言见。见言不见。或为己身。或为他人。或为财物故作妄语。是名妄语。云何两舌。若人在此闻至彼说。欲坏此人故。在彼闻至此说。欲坏彼人故。未破者令破。已破者欲使尽散乐别离他。是名两舌。云何恶口。若人出言粗犷苦切。他人闻已。不喜不悦。是名恶口。云何绮语。若人出非时言无义语非法语非调伏语不寂静语。是名绮语。云何贪欲。若人于他村邑他财物生悕望心。欲令他物作己有。是名贪欲。云何嗔恚。若人嗔恚。欲令前众生得系闭伤害为种种苦加。是名嗔恚。云何邪见。若人邪见言无施无祠祀无善恶业报无此世他世无父母无天无化生众生无沙门婆罗门。是名邪见。
　　杀生以何因。杀生为谁因。杀生以贪因以嗔因以痴因。以心心数法因。杀生是地狱畜生饿鬼因。是鬼神人中贫贱因。若余报生人中短寿。窃盗以何因。窃盗为谁因。窃盗以贪因。乃至以心心数法因。盗窃是地狱畜生饿鬼因。是鬼神人中贫贱因。若余报生人中财物消秏。邪淫以何因。邪淫为谁因。邪淫以贪因。乃至以心心数法因。邪淫是地狱畜生饿鬼因。是鬼神人中贫贱因。若余报生人中诤竞。妄语以何因。妄语为谁因。妄语以贪因。乃至以心心数法因。妄语是地狱畜生饿鬼因。是鬼神人中贫贱因。若余报生人中常被诽谤。两舌以何因。两舌为谁因。两舌以贪因。乃至以心心数法因。两舌为谁因。是地狱畜生饿鬼因。是鬼神人中贫贱因。若余报生人中眷属亲厚相憎嫉破坏。恶口以何因。恶口为谁因。恶口以贪因。乃至以心心数法因。恶口为谁因。恶口是地狱畜生饿鬼因。是鬼神人中贫贱因。若余报生人中闻不适意声。绮语以何因。绮语为谁因。绮语以贪因。乃至以心心数法因绮语为谁因。是地狱畜生饿鬼因。是鬼神人中贫贱因。若余报生人中言不贵重。贪欲以何因。贪欲为谁因。贪欲以结因以使因。以心心数法因。贪欲为谁因。是地狱畜生饿鬼因。是鬼神人中贫贱因。若余报生人中多诸缘事。嗔恚以何因。嗔恚为谁因。嗔恚以结因以使因。以心心数法因。嗔恚为谁因。是地狱畜生饿鬼因。是鬼神人中贫贱因。若余报生人中多有怨憎。邪见以何因。邪见为谁因。邪见以结因以使因。以心心数法因。邪见为谁因。是地狱畜生饿鬼因是鬼神人中贫贱因。若余报生人中以邪为吉。
绪分十善业道品第九
　　问曰。几善业道。答曰十。何等十。不杀生乃至正见。云何不杀生。若人离杀生。弃舍刀杖。惭愧慈悲哀愍一切众生。是名不杀生。云何不盗窃。若人离窃盗。不盗他物。是名不盗窃。云何不邪淫。若人离邪淫。他所护女终不淫犯。是名不邪淫。云何不妄语。若人离妄语。不知言不知。知言知。不见言不见。见言见。不为己身。不为他人。不为财物而作妄语。是名不妄语。云何不两舌。若人离两舌。在此闻不至彼说不欲坏此。在彼闻不至此说不欲坏彼。若破坏者欲令和合。已和合者欲令增欢喜共相娱乐。是名不两舌。云何不恶口。若人离恶口离粗犷言。语言柔软众人爱喜。是名不恶口。云何不绮语。若人应时语。真实语。有义语。调伏语。寂静语顺时善语。是名不绮语。云何无贪。若人离贪。不悕望他村邑财物令是我有。是名无贪。云何无嗔若人离嗔恚。心不欲令此众生伤害系闭受种种苦。是名无嗔。云何正见若人正见信有施有祠祀。乃至世有沙门婆罗门正见正趣。有证知今世后世者。是名正见。
　　不杀生以何因。不杀生为谁因。不杀生以无贪因。以无恚因。以无痴因。以心心数法因。不杀生为谁因。是天上人中受乐因。若余报生人中长寿。不窃盗以何因不窃盗为谁因。不窃盗以无贪因。乃至以心心数法因。不窃盗是天上人中受乐因。若余报生人中财物不消耗。不邪淫以何因。不邪淫为谁因。不邪淫以无贪因。乃至以心心数法因。不邪淫是天上人中受乐因。若余报生人中不诤竞。不妄语以何因。不妄语为谁因。不妄语以无贪因。乃至以心心数法因。不妄语是天上人中受乐因。若余报生人中不被诽谤。不两舌以何因。不两舌为谁因。不两舌以无贪因。乃至以心心数法因。不两舌是天上人中受乐因。若余报生人中眷属亲厚。不相憎嫉破坏。不恶口以何因。不恶口为谁因。不恶口以无贪因。乃至以心心数法因不恶口是天上人中受乐因。若余报生人中闻适意声。不绮语以何因。不绮语为谁因。不绮语以无贪因。乃至以心心数法因。不绮语是天上人中受乐因。若余报生人中言为贵重。无贪以何因。无贪为谁因。无贪以专敬因。专敬以善根因。以心心数法因。无贪是天上人中受乐因。若余报生人中无诸缘事。无恚以何因。无恚为谁因。无恚以专敬因。乃至以心心数法因。无恚是天上人中受乐因。若余报生人中无多怨憎。正见以何因正见为谁因。正见以专敬因。乃至以心心数法因。正见是天上人中受乐因。若余报生人中不以邪为吉。
舍利弗阿毗昙论卷第二十一
绪分定品第十
　　五支定。五智定。共念出息入息定。共不净想定。入火定。共证知神足定。共证知天耳定。共证知他心定。共证知宿命定共明想定。无间定。根定。力定正觉定正定邪定圣定非圣定。有漏定无漏定。有染定无染定。有求定无求定。当取定非当取定。有取定无取定。有胜定无胜定。受定非受定。内定外定。有报定无报定。凡夫共定。凡夫不共定。非凡夫共定。非凡夫不共定。声闻共定。声闻不共定。非声闻共定。非声闻不共定。如电定如金刚定。不定得定定得定。有行难持定。无行易持定。一分修定。二分修定。有想定无想定。如事定。忆想定离色想定不离色想定。无胜入定遍入定。有觉定无觉定。有观定无观定。有喜定无喜定。共味定。共舍定。忍相应定。非忍相应定。智相应定。非智相应定。忍为始定。智为始定欲终定。始生定。善定不善定无记定。学定无学定非学非无学定。报定报法定。非报非报法定。见断定。思惟断定。非见断非思惟断定。见断因定。思惟断因定非见断非思惟断因定。下定中定上定。粗定细定微定。有觉有观定。无觉有观定。无觉无观定。空定无相定无愿定。三愿得定。非三愿得定。内身观内身定。外身观外身定。内外身观内外身定。内受观内受定。外受观外受定。内外受观内外受定。内心观内心定。外心观外心定。内外心观内外心定。内法观内法定。外法观外法定。内外法观内外法定。内境界定。外境界定。内外境界定。内定境界定。外定境界定。众生境界定。色境界定。无色境界定。众生境界定。有为境界定。无为境界定。众生境界定。法境界定。无境界定。众生境界定。少定中定。无量定少境界定。中境界定。无量境界定。少定少境界。少定中境界。少定无量境界。中定少境界。中定中境界。中定无量境界。无量定少境界。无量定中境界。无量定无量境界。少住定。中住定。无量住定。少定少住。少定中住。少定无量住。中定少住。中定中住。中定无量住。无量定少住。无量定中住。无量定无量住。过去定。未来定。现在定。过去境界定。未来境界定。现在境界定。非过去非未来非现在境界定。欲界系定。色界系定。无色界系定。不系定。作定非离离定。非作作离定。亦非作离定。取定非出出定。非取取出定。亦非取非出定。有染定。非离染离染定。非有染有染离染定。亦非有染非离染定。有枙定非离枙。离枙定。非有枙有枙离枙定。亦非有枙非离枙定。智果定非断果。断果定非智果。智果断果定。亦非智果非断果定。智果定非得果。得果定非智果。智果得果定。亦非智果非得果定。尽定非觉。觉定非尽。尽觉定。亦非尽非觉定。射定。非解解定。非射射解定。亦非射非解定。退分定。住分定。增长分定。射分定。退分定。非住分。住分定。非退分。退分住分定。亦非退分非住分定。退分定非增长分。增长分定非退分。增长分定。亦非退分非增长分定。退分定非射分。射分定非退分射分定。亦非退分射分定。住分定非增长分。增长分定非住分。住分增长分定。亦非住分非增长分定。住分定非射分。射分定非住分。住分射分定。亦非住分非射分定。增长分定非射分。射分定非增长分。增长分射分定。亦非增长分非射分定。四念处四正断四神足四禅。四无量四无色定。四向道四果。四修定四断。五根五力。五解脱入五出界。五观定五生解脱法。六念六定。六出界。六明分法。六悦根法。六无喜正觉。七觉七想七定所须八圣道八解脱八胜入。九灭九次第灭定九想。十正法十遍入。十一解脱入。
　　云何五支定。如佛告诸比丘。谛听谛听。善思念之。吾当为汝说圣五支定。诸比丘言。唯然受教。云何得修圣五支正定。如比丘离欲恶不善。有觉有观离生喜乐。成就初禅行。身离生喜乐津液遍满此身。尽离生喜乐。津液遍满无有减少。如善澡浴师。若善澡浴师弟子。以细澡豆盛着器中。以水洒之调适作抟。此抟津液遍满。不干不湿内外和调。如是比丘。身离生喜乐。津液遍满无有减少。是名修圣五支初支定。复次比丘。灭觉观内正信一心。无觉无观定生喜乐。成就二禅行。此身定生喜乐津液遍满。此身尽定生喜乐。津液遍满无有减少。如陂湖水底涌出。不从东方南西北方来。此水从底涌出。能令池津液遍满无有减少。如是比丘。此身定生喜乐津液遍满。此身定生喜乐津液遍满无有减少。是谓修圣五支第二支定。复次比丘。离喜舍行念正智身受乐。如诸圣人。解舍念乐行。成就三禅行。此身无喜乐津液遍满。此身无喜乐津液遍满无有减少。如优波罗华池鸠头摩华池钵头摩华池分陀利华池。从泥中出未能出水。此华从根至头。从头至根。皆津液遍满无有减少。如是比丘。此身无量喜乐津液遍满此身。津液遍满无有减少。是谓圣五支第三支定。复次比丘。断苦乐先灭忧喜。不苦不乐舍念净。成就四禅行。此身以清净心遍解行。此身以清净心遍解行无有减少。如男子女人着白净衣。从头至足从足至头无不覆处。如是比丘。以清净心遍解行。此身以清净遍解行无有减少。是谓修圣五支第四支定。复次比丘。善取观相。善思惟善解。如立人观坐者。如坐人观卧者。如是比丘。善取观相善思惟善解。是谓修圣五支第五支定。如是比丘。修圣五支定。亲近多修学已。欲证通法。悕望欲证。随心所欲即能得证。自知无碍。如四衢处有善调马善驾已。有善御乘者。乘已随意自在。如是比丘。亲近圣五支定多修学已。欲证通法。悕望欲证。随心所欲即能得证自在无碍。如盛水瓶坚牢不漏。盛以净水。平满为欲随人倾用。如意自在。如是比丘。亲近圣五支定多修学已。欲证通法悕望欲证。随心所欲自在无碍。如比丘如陂泉遍水平满为饮。如人决用如意自在。随所决即出。如是比丘。亲近圣五支定多修学已。欲证通法。悕望欲证随心所欲。即能得证自在无碍。如比丘欲受无量若干神足动地。能以一为多以多为一。乃至梵天身得自在随所能入。如智品说。如比丘欲受天耳清净过人能闻人非人声随所能入。如比丘欲受知他众生心能知。有欲心如实知有欲心。无欲心如实知无欲心。乃至无胜心如实知无胜心。随所能入。如智品说。如比丘欲受忆念无量宿命。能忆一生二生三生四生五生。乃至成就此行。随所能入。如智品说。如贤比丘。欲受天眼清净过人。能见众生生死。乃至如所业报随所能入。如智品说。如贤比丘。欲受尽有漏成无漏。得心解脱慧解脱。现世自智证成就行。我生已尽梵行已立。所作已办更不受有。随所能入。如是修圣五支定。亲近多修学已。得如是果报。云何比丘。离欲恶不善法。有觉有观离生喜乐。成就初禅行。如比丘一切有为法。若一处有为法。思惟无常。知无常解无常受无常。如是不放逸观。离欲恶不善法。有觉有观离生喜乐。成就初禅行。如是比丘。离欲恶不善法。有觉有观离生喜乐。成就初禅行。如是乃至见死尸在火聚上观。如道品一支道广说。复次比丘。如是思惟。我内有欲染。如实知内有欲染。若内无欲染。如实知内无欲染。如欲染未生。如实知未生。如欲染未生生。如实知生。如欲染生已断。如实知断。如欲染断已。如实知更不复生。内有嗔恚睡眠掉悔疑亦如是。如是不放逸观。离欲恶不善法。有觉有观离生喜乐。成就初禅行。比丘如是离欲恶不善法。有觉有观离生喜乐。成就初禅行。复次比丘。如是思惟。我内眼识色。有欲染嗔恚。如实知内眼识色有欲染嗔恚。内眼识色无欲染嗔恚。如未生眼识色欲染嗔恚。如实知未生。如未生眼识色欲染嗔恚生。如实知生。如生眼识色欲染嗔恚断已。如实知断。如眼识色欲染嗔恚断已。如实知更不复生。耳识声鼻识香舌识味身识触意识法亦如是。不放逸观离欲恶不善法。有觉有观离生喜乐。成就初禅行。比丘如是离欲恶不善法。有觉有观离生喜乐。成就初禅行。复次比丘。如是思惟。我内有念正觉。如实知内有念正觉。内无念正觉。如实知内无念正觉。如念正觉未生。如实知未生。如念正觉未生生。如实知生。如念正觉生已具足修。如实知具足。修择法正觉精进正觉喜正觉除正觉定正觉舍正觉亦如是。如是不放逸观。离欲恶不善法。有觉有观离生喜乐。成就初禅行。比丘如是离欲恶不善法。有觉有观离生喜乐。成就初禅行。复次比丘如实知苦苦集苦灭苦灭道。如实知漏漏集漏灭漏灭道。如是不放逸观。离欲恶不善法。有觉有观离生喜乐。成就初禅行。比丘如是。谓离欲恶不善法。有觉有观离生喜乐。成就初禅行。复次比丘心畏怖故。出一切有为。入甘露界。此寂静妙胜离一切有为。爱尽涅槃。如是不放逸观。离欲恶不善法。有觉有观离生喜乐。成就初禅行。比丘如是离欲恶不善法。有觉有观离生喜乐。成就初禅行。第二禅第三禅第四禅亦如是说。云何比丘。善取观相。善思惟善解。如比丘一切有为法。若一处有为法思惟无常。知无常解无常受无常。如是不放逸观。离欲恶不善法。有觉有观离生喜乐。成就初禅行。如比丘若行若法相。离欲恶不善法。有觉有观离生喜乐。成就初禅行。若法相善取相善思惟善解。善识顺识缘识。分别顺分别缘分别。比丘如是善取观相善思惟善解。复次比丘。若一处有为法。思惟是苦患痈箭味过依缘坏法不定不满可坏苦空无我。思惟缘知缘受缘。即无明缘行。行缘识。识缘名色。名色缘六入。六入缘触。触缘受。受缘爱。爱缘取。取缘有。有缘生。生缘老死忧悲苦恼众苦聚集。如是不放逸观。离欲恶不善法。有觉有观离生喜乐。成就初禅行。如比丘若法相。离欲恶不善法。有觉有观离生喜乐。成就初禅行。若行若法相。善取相善思惟善解。善识顺识缘识。分别顺分别缘分别。比丘如是善取观相善思惟善解。复次比丘一切有为法。若一处有为法。思惟法灭知灭解灭受灭。无明灭则行灭。行灭则识灭。识灭则名色灭。名色灭则六入灭。六入灭则触灭。触灭则受灭。受灭则爱灭。爱灭则取灭。取灭则有灭。有灭则生灭。生灭则老死忧悲苦恼众苦聚集灭。如是不放逸观。离欲恶不善法。有觉有观离生喜乐。成就初禅行。如比丘若行法相。离欲恶不善法。有觉有观离生喜乐。成就初禅行。若行若法相善取相善思惟善解。善识顺识缘识。分别顺分别缘分别。比丘如是善取观相善思惟善解。复次比丘。行知行乐。住知住乐。坐知坐乐。卧知卧乐。如是身住乐如实知住乐。如是不放逸观。离欲恶不善法。有觉有观离生喜乐。成就初禅行。如比丘若行若法相。离欲恶不善法。有觉有观离生喜乐。成就初禅行。若行若法相。善取相善思惟善解。善识顺识缘识。分别顺分别缘分别。比丘如是善取观相善思惟善解。复次比丘。从去来屈伸。乃至心怖畏故。出一切有为入甘露界。亦如是说。第二禅第三禅第四禅。亦如是说。
　　何谓善取观相善思惟善解。如比丘一切有为法。若一处有为法。思惟无常知无常解无常受无常。如是不放逸观。离欲恶不善法。有觉有观离生喜乐。成就初禅行。如比丘若有色受想行识。善取法相善思惟善解。善识顺识缘识。分别顺分别缘分别。比丘如是善取观相善思惟善解。复次比丘一切有为法。若一处有为法。从思惟是苦患痈箭。乃至心畏怖故。出一切有为入甘露界。此寂静此妙胜。离一切有为爱尽涅槃。如是不放逸观。离欲恶不善法。有觉有观离生喜乐。成就初禅行。如比丘。若有色受想行识。善取法相善思惟善解。善识顺识缘识。分别顺分别缘分别。比丘如是善取观相善思惟善解。第二禅第三禅第四禅。亦如上说。如是五支。是名五支定。
　　云何五智定。如世尊说。诸比丘修定无量明了。诸比丘若修定无量明了已。缘生五种智。何等五。若有定现乐后乐报缘此生智。若有定圣无染缘此生智。若有定不怯弱者能亲近缘此生智。若有定寂静胜妙独修除得缘此生智。若有定念入正念起缘此生智。云何定现乐后乐报缘此生智。云何现乐定。如比丘。离欲恶不善法。有觉有观离生喜乐。成就初禅行。若身离生喜乐津液遍满。此身尽离生喜乐。津液遍满无有减少。如善澡浴师。若善澡浴师弟子。以细澡豆盛着器中。以水洒已调适作抟。此抟津液遍满。不燥不湿内外和润。如是比丘身离生喜乐津液遍满。身尽离生喜乐。津液遍满无有减少。如比丘增益受离生喜乐出世乐寂静乐灭乐正觉乐沙门果乐涅槃乐。此定如是谓现乐。复次比丘。灭觉观内净信一心。无觉无观定生喜乐。成二禅行。若身定生喜乐津液遍满。此身尽定生喜乐。津液遍满无有减少。如大陂湖以山围绕。水从底涌出。不从东方南西北方来。此陂水津液遍满。此陂尽津液遍满无有减少。如是比丘身定生喜乐津液遍满。此身尽津液遍满无有减少。如比丘增益受无喜乐。出世乐寂静乐灭乐正觉乐沙门果乐涅槃乐。此定如是谓现乐。复次比丘离喜舍行念正智身受乐。如诸圣人。解舍念乐行。成就三禅行。若身无喜乐。津液遍满身无喜乐。津液遍满无有减少。如优钵罗花池波头摩花池鸠头摩花池分陀利花池。从泥稍出未能出水。此花若根若头。水津液遍满。从根至头从头至根。津液遍满无有减少。如是比丘。若身无喜乐津液遍满。此身尽津液遍满无有减少。如比丘增益受无喜乐出世乐寂静乐灭乐正觉乐沙门果乐涅槃乐。此定如是谓现乐。复次比丘断苦断乐先灭忧喜不苦不乐舍念净。成就四禅行。若身以清净心遍解行。此身清净无不遍处。如男子女人身着白净衣上下具足。从头至足从足至头无不覆处。如是比丘。若身以清净心遍解行。此身清净无不遍处。如比丘增益受寂静妙乐出世乐寂静乐灭乐正觉乐沙门果乐涅槃乐。如是定谓现乐。云何定后乐报。如比丘。思惟无常苦空无我。思惟涅槃寂静。得定心住正住。如比丘得定已。即得初圣五根。得初圣五根已。上正决定舍凡夫地。若不得须陀洹果而中命终。无有是处。不得须陀洹果。作恶作恶业已。命终堕三涂。无有是处。如比丘亲近此定多修学。多修学已。见断三烦恼。得须陀洹果触证。触证已。断地狱畜生饿鬼苦。受七生人天报。断余生天人中苦。如是定谓后乐报。如比丘亲近此定。多修学。多修学已。思惟断欲染嗔恚烦恼分。断欲染嗔恚烦恼分已。得斯陀含果触证。触证已断地狱畜生饿鬼苦。受天上人中生。断余生天上人中苦。如是定谓后乐报。如比丘亲近此定多修学。多修学已。思惟断欲染嗔恚尽无余。无余已得阿那含果触证。触证已断地狱畜生饿鬼人中苦。若受一天生若五生。余天上苦皆断。如是定谓后乐报。如比丘亲近此定多修学。多修学已。思惟断色界无色界烦恼尽无余。无余已得阿罗汉果触证。触证已断地狱畜生饿鬼人中天上苦。一切有一切道一切生一切系缚一切结使烦恼苦。皆断无余。如是定谓后乐报。何谓缘此生智。若内分别若外分别。知见觉证。此谓缘此生智。何谓有定圣无。染缘此生智。何谓非圣定。若定有漏。此谓非圣定。复次非圣定若定非学非无学。此谓非圣定。复次非圣定。除空无相无愿定。若余定谓非圣定。何谓圣定。若定无漏。是名圣定。复次圣定。若定学无学。此谓圣定。复次圣定。空无相无愿定。此谓圣定。以何义谓圣。以断离贪欲嗔恚愚痴诸结烦恼故谓圣定。云何有染定。若定有求。此谓有染定。复次有染定。若定非学非无学。此谓有染定。复次有染定。除空无相无愿定若余定。此谓有染定。以何义有染。染谓爱。爱于此定中得正得缘得。定亦于爱中得正得缘得。是谓有染定。云何无染定。若定无求。此谓无染定。复次无染定。若定学无学。此谓无染定。复次无染定。空无相无愿定。此谓无染定。以何义无染。染谓爱。爱定中不得不正得不缘得定爱中不得不正得不缘得。是谓无染定。何谓缘此生智。若内分别若外分别。知见觉证。此谓缘此生智。云何有定不怯弱者亲近缘此生智。云何怯弱者。若无信心无惭无愧。不学问懈怠失念无慧。此谓怯弱者。复次怯弱是凡夫。以何义故名怯弱。以未知身见未断身见。以是义谓怯弱者。云何非怯弱者。不怯弱谓有信惭愧。多闻勤进专念多慧。此谓不怯弱者。复次不怯弱。若佛及佛声闻弟子。以何义故名不怯弱。以知身见以断身见。以是义谓不怯弱者。如是不怯弱者。得定亲近多修学。以是义故谓非怯弱者亲近。何谓缘此生智。若内分别若外分别。知见觉证。是谓缘此生智。何谓有定寂静胜妙独修除得。缘此生智。云何寂静。若定共果报。是名寂静。云何胜妙定。若定圣有报。能断烦恼。是名胜妙定。复次寂静定。若定圣有报能断烦恼。是名寂静定。复次胜妙定。若定共果报。是名胜妙定。复次寂静即胜妙。胜妙即是寂静。是谓寂静胜妙。何谓独修。若心一向定住正止独处定。是谓独修。何谓除得。云何不除得定。若定得不定得难得。是名不除得定。云何除得定。若定得决定得不难得。是谓除得定。何谓缘此生智。若内分别若外分别。知见觉证。是谓缘此生智。何谓有定正念入正念起缘此生智。若正智入正智起。正智入正智起已。是故谓正念入正念起。专身念入专身念起。专身念入专身念起已。是谓正念入正念起。何谓缘此生智。若内分别若外分别。知见觉证。是谓缘此生智。如是五智。是五智定。
　　何谓共念出息入息定。如世尊说。诸比丘。修出息入息念亲近多修学。多修学已得大果报。乃至得甘露。云何修出息入息念亲近多修学得大果报乃至得甘露。如比丘住寂静处。林中树下或在空处。在山窟中露处敷草。或在冢间岩岸。如比丘朝诣村乞食。食已日过中。举衣钵洗足。洗足已比丘结加趺坐。端身系念思惟断悕望。心无悕望贪着行。于悕望贪着得清净。断嗔恚。行慈心。心离嗔恚得清净。断睡眠无睡眠。正知明想。心离睡眠得清净。断掉悔无掉悔行。内心寂静。离掉悔得清净。断疑无疑行。一定善法心离疑得清净。如比丘断五盖。是心垢损。智慧正念出息。正念入息。如比丘出息长知出息长。入息长知入息长。出息短知出息短。入息短知入息短。学一切身觉知入息。学一切身觉知出息。学除身行出息。学除身行入息。学喜出息觉知。学喜入息觉知。学乐出息觉知。学乐入息觉知。学心行出息觉知。学心行入息觉知。学除心行出息觉知。学除心行入息觉知。学心出息觉知。学心入息觉知。学悦心出息。学悦心入息。学定心出息。学定心入息。学解脱心出息。学解脱心入息。学无常观出息。学无常观入息。学离欲观出息。学离欲观入息。学灭观出息。学灭观入息。学出世观出息。学出世观入息。
　　何谓正念出息正念入息。若正知出息正知入息。正知出息正知入息已。是谓正念出息正念入息。专念身出息专念身入息。专念身出息专念身入息已。是谓正念出息正念入息。何谓比丘出息长知出息长入息长知入息长。如比丘思惟法生长出息入息。善取法相善思惟善解。若思惟法不生长出息入息。善取法相善思惟善解。若法胜非胜能生长出息入息。善取法相善思惟善解。比丘思惟法生长出息入息觉知。善取法相善思惟善解。若思惟法不生长出息入息觉知。善取法相善思惟善解。若法胜非胜能生长出息入息觉知。善取法相善思惟善解。如比丘思惟法生长出息入息思惟法。若不生不思惟彼法。亲近胜法不亲近不胜法。比丘思惟法生长出息入息觉知思惟法。若不生不思惟法。亲近胜法不亲近不胜法。比丘思惟应所修法。亲近胜法不亲近不胜法。长出息入息。及长出息入息觉知得悦喜心。是谓比丘出息长知出息长入息长知入息长。何谓出息入息长。若无量出息无量入息。无量出息无量入息已。是故谓出息长入息长。不疾出息不疾入息。不疾出息不疾入息已。是故谓出息长入息长。不连速出息入息。不连速出息入息已。是故谓出息入息长。不力厉身出息。不力厉身入息。不力厉身出息不力厉身入息已。是故谓出息入息长。不续出息入息。不续出息入息已。是故谓出息入息长。是名出息入息长(一事竟)
　　何谓出息短知出息短入息短知入息短。如比丘思惟法生短出息入息。善取法相善思惟善解。若思惟法不生短出息入息。善取法相善思惟善解。若法胜非胜能生短出息入息。善取法相善思惟善解。比丘思惟法生短出息入息觉知。善取法相善思惟善解。若思惟法不生短出息入息觉知。善取法相善思惟善解。若法胜非胜生短出息入息觉知。善取法相善思惟善解。比丘思惟法生短出息入息思惟法。若不生不思惟法。亲近胜法不亲近不胜法。如比丘思惟法生短出息入息觉知思惟法。若不生不思惟法。亲近胜法不亲近不胜法。比丘不思惟不应所修法。思惟应所修法。亲近胜法不亲近不胜法。短出息入息。及短出息入息觉知得悦喜。是谓出息短知出息短入息短知入息短。何谓出息入息短。有量出息有量入息。有量出息有量入息已。是故谓出息入息短。疾出息疾出息已。是故谓出息入息短。连速出息连速出息已。是故谓出息入息短。力厉身出息入息。力厉身出息入息已。是故谓出息入息短。续出息入息。续出息入息已。是故谓出息入息短。不身除出息入息。不身除出息入息已。是故谓出息入息短。是名出息入息短(二事竟)
　　何谓学一切身出息觉知学一切身入息觉知。如比丘以息满一切身出息。若一切身内空已入息。如巧[夢-夕+棐]师[夢-夕+棐]师弟子。令[夢-夕+棐]囊满已。按使气出。若[夢-夕+棐]囊空已。还开其口使气得满。比丘如是。令一切身中息满已出息。若一切身内空已入息。若思惟法一切身生出息入息。善取法相善思惟善解。若思惟法一切身中不生出息入息。善取法相善思惟善解。若法胜非胜。一切身中能生出息入息。善取法相善思惟善解。如比丘思惟法生一切身中出息入息觉知。善取法相善思惟善解。若思惟法一切身中不生出息入息觉知。善取法相善思惟善解。若法胜非胜。能生一切身中出息入息觉知。善取法相善思惟善解。如比丘思惟法生一切身中出息入息思惟法。若不生不思惟法。亲近胜法不亲近不胜法。比丘思惟法生一切身中出息入息觉知思惟法。若不生不思惟法。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。一切身中出息入息。及一切身中出息入息觉知得悦喜。是谓学一切身出息觉知。学一切身入息觉知(三事竟)
　　何谓学除身行出息学除身行入息身行。谓出息入息有粗有细。云何粗身行。若掉动是名粗身行。云何细身行。若寂静是名细身行如比丘以细身行调伏粗。身行降胜除出如巧匠。巧匠弟子。以小楔出大楔。如是比丘。以细身行。调伏粗身行。如人驰走自思惟。我以何故走。我当安徐行。便安详行。此人复如是思惟。我何以安详行。我应当住便住。此人复思惟。我何故住。我当坐便坐。此人复如是思惟。我何故坐。我当卧便卧。此人如是除粗身行亲近细身行。比丘如是除粗身行亲近细身行。比丘思惟法生粗身行。善取彼法相善思惟善解。若思惟法不生粗身行。善取法相善思惟善解。若法胜非胜能生粗身行。善取法相善思惟善解。比丘思惟法生细身行。善取法相善思惟善解。若思惟法不生细身行。善取法相善思惟善解。若法胜非胜能生细身行。善取法相善思惟善解。比丘若思惟法除粗身行。善取法相善思惟善解。若思惟法不除粗身行。善取法相善思惟善解。若法胜非胜能除粗身行。善取法相善思惟善解。比丘思惟法生除身行。出息入息。善取法相善思惟善解。若思惟法不生除身。行出息入。息善取法相善思惟善解。若法胜非胜能生除身行。出息入息善取法相善思惟善解。比丘思惟法生除身行出息入息。觉知。善取法相善思惟善解。若思惟法不生除身行。出息入息觉知。善取法相善思惟善解。若法胜非胜能生除身行。出息入息觉知。善取法相善思惟善解比丘思惟法生粗身行不思惟法。若不生思惟法。亲近胜法不亲近不胜法。比丘思惟法生细身行思惟彼法。若不生不思惟彼法。亲近胜法不亲近不胜法。比丘思惟法除粗身行思惟法。若不除不思惟法。亲近胜法不亲近不胜法。比丘思惟法生除身行。出息入息思惟法。若不生不思惟法。亲近胜法不亲近不胜法。比丘思惟法生除身行。出息入息觉知思惟法。若不生不思惟法。亲近胜法不亲近不胜法。比丘不思惟不应所修法。思惟应所修法。亲近胜法不亲近不胜法。除身行出息入息。及除身行出息入息。觉知得悦喜。是谓学除身行出息入息(四事竟)
　　何谓学喜出息觉知学喜入息觉知。云何喜。若心欢喜踊跃。是名喜。比丘思惟法生喜。善取法相善思惟善解。若思惟法不生喜。善取法相善思惟善解。若法胜非胜能生喜。善取法相善思惟善解。比丘思惟法生喜。出息入息善取法相善思惟善解。若思惟法不生喜。出息入息善取法相善思惟善解。若法胜非胜能生喜。出息入息善取法相善思惟善解。比丘思惟法生喜。出息入息觉知。善取法相善思惟善解。若思惟法不生喜。出息入息觉知。善取法相善思惟善解。若法胜非胜能生喜。出息入息觉知。善取法相善思惟善解。比丘思惟法生喜。思惟法。若不生不思惟法。亲近胜法不亲近不胜法。比丘思惟法生喜。出息入息思惟法。若不生不思惟法。亲近胜法不亲近不胜法。比丘思惟法生喜。出息入息觉知思惟法。若不生不思惟法。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。喜出息入息。及喜出息入息觉知得悦喜。是谓学喜出息觉知学喜。入息觉知(五事竟)
　　何谓学乐出息觉知学乐入息觉知。云何乐。若心忍受乐意触乐受。是名乐。如比丘思惟法生乐。善取法相善思惟善解。若思惟不生乐。善取法相善思惟善解。若法胜非胜能生乐。善取法相善思惟善解。比丘思惟法生乐出息入息善取法相。善思惟善解。若思惟法不生乐。出息入息善取法相善思惟善解。若法胜非胜能生乐。出息入息善取法相善思惟善解。比丘思惟法生乐。出息入息觉知。善取法相善思惟善解。若思惟法不生乐。出息入息觉知。善取法相善思惟善解。若法胜非胜能生乐。出息入息觉知。善取法相善思惟善解。比丘思惟法生乐。出息入息思惟法。若不生不思惟法。亲近胜法不亲近不胜法。比丘思惟法生乐。出息入息思惟法。若不生不思惟法。亲近胜法不亲近不胜法。比丘思惟法生乐。出息入息觉知思惟彼法。若不生不思惟法。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。乐出息入息及乐出息入息觉知得悦喜。是谓学乐出息觉知学乐入息觉知(六事竟)
　　何谓学心行出息觉知学心行入息觉知心行。谓想思有粗细。云何粗心行。若心行掉动。是名粗心行。云何细心行。若心行寂静。是名细心行。如比丘细心行粗心行。以细心行调伏粗心行。降胜除出。如巧匠巧匠弟子。以小楔出大楔。如是比丘。以细心行调伏粗心行。比丘思惟法生粗心行。善取法相善思惟善解。若思惟法不生粗心行。善取法相善思惟善解。若法胜非胜能生粗心行。善取法相善思惟善解。比丘思惟法生细心行。善取法相善思惟善解。若思惟法不生细心行。善取法相善思惟善解。若法胜非胜能生细心行。善取法相善思惟善解。比丘思惟法生心行。出息入息善取法相善思惟善解。若思惟法不生心行。出息入息善取法相善思惟善解。若法胜非胜能生心行。出息入息善取法相善思惟善解。比丘思惟法生心行。出息入息觉知。善取彼法相善思惟善解。若思惟法不生心行。出息入息觉知。善取法相善思惟善解。若法胜非胜能生心行。出息入息觉知。善取法相善思惟善解。比丘思惟法生粗心行。不思惟法。若不生思惟。亲近胜法不亲近不胜法。比丘思惟法生细心行思惟法。若不生不思惟法。亲近胜法不亲近不胜法。比丘思惟法。生心行。出息入息觉知思惟法。若不生不思惟法。亲近胜法不亲近不胜法。比丘不思惟不应所修法。思惟应所修法。亲近胜法不亲近不胜法。心行出息入息及心行出息入息觉知得悦喜。是谓学心行出息觉知学心行入息觉知(第七竟)
　　何谓学除心行出息学除心行入息心行。谓想思有粗细。云何粗心行。若掉动。是名粗心行。若心行寂静。是名细心行。如比丘以细心行调伏粗心行。降胜除出。如巧匠巧匠弟子以小楔出大楔。如是比丘以细心行调伏粗心行。如人驰走自思惟。我何故走。我当安徐行。便安徐行。自思惟。我何故安徐行。我当住便住。自思惟。我何故住。我当坐便坐。自思惟。我何故坐。我当卧便卧。如是除粗心行亲近细心行。比丘如是除粗心行亲近细心行。比丘思惟法生粗心行。善取法相善思惟善解。若思惟法不生粗心行。善取法相善思惟善解。若法胜非胜能生粗心行。善取法相善思惟善解。比丘思惟法生细心行。善取法相善思惟善解。若思惟法不生细心行。善取法相善思惟善解。若法胜非胜能生细心行。善取法相善思惟善解。比丘思惟法除粗心行。善取法相善思惟善解。若思惟法不除粗心行。善取法相善思惟善解。若法胜非胜能除粗心行。善取法相善思惟善解。比丘思惟法知除心行。出息入息。善取法相善思惟善解。若思惟法不生心除行。出息入息。善取法相善思惟善解。若法胜非胜能生心除行。出息入息善取法相善思惟善解。比丘思惟法生心除行。出息入息觉知。善取法相善思惟善解。若思惟法不生心除行。出息入息觉知。善取法相善思惟善解。若法胜非胜能生心除行。出息入息觉知。善取法相善思惟善解。比丘思惟法生粗心行。不思惟法若不生思惟法。亲近胜法不亲近不胜法。比丘思惟法生细心行思惟法。若不生不思惟法。亲近胜法不亲近不胜法。比丘思惟法除粗心行思惟法。若不除不思惟法。亲近胜法不亲近不胜法。比丘思惟法生心除行。出息入息思惟法。若不生不思惟法。亲近胜法不亲近不胜法。比丘思惟法生心除行。出息入息觉知思惟法。若不生思惟法。亲近胜法不亲近不胜法。比丘不思惟不应所修法。思惟应所修法。亲近胜法不亲近不胜法。心除行。出息入息。及心除行。出息入息觉知得悦喜。是谓学除心行出息学除心行入息(八事竟)
　　何谓学心出息觉知学心入息觉知。心谓心意识六识身七识界。是名心。彼心有善不善。如比丘思惟法生不善心。善取法相善思惟善解。若思惟法不生不善心。善取法相善思惟善解。若法胜非胜。能生不善心。善取法相善思惟善解。比丘思惟法生善心。善取法相善思惟善解。若思惟法不生善心。善取法相善思惟善解。若法胜非胜能生善心。善取法相善思惟善解。比丘思惟法生心。出息入息善取法相善思惟善解。若思惟法不生心。出息入息善取法相善思惟善解。若法胜非胜能生心。出息入息善取法相善思惟善解。比丘思惟法生心。出息入息觉知。善取法相善思惟善解。若思惟法不生心。出息入息觉知。善取法相善思惟善解。若法胜非胜能生心。出息入息觉知。善取法相善思惟善解。比丘思惟法生不善心。不思惟法若不生不思惟法。亲近胜法不亲近不胜法。比丘思惟法生善心思惟法。若不生不思惟法。亲近胜法不亲近不胜法。比丘思惟法生心。出息入息思惟法。若不生不思惟法。亲近胜法不亲近不胜法。比丘思惟法生心。出息入息觉知思惟法。若不生不思惟法。亲近胜法不亲近不胜法。比丘不思惟不应所修法。思惟应所修法。亲近胜法不亲近不胜法。心出息入息。及心出息入息觉知得悦喜。是谓学心出息觉知学心入息觉知(九事竟)
　　何谓学悦心出息学悦心入息。悦心谓悦豫重悦豫究竟悦豫。但非喜是名悦。比丘思惟法生悦。善取法相善思惟善解。若思惟法不生悦。善取法相善思惟善解。若法胜非胜能生悦。善取法相善思惟善解。比丘思惟法生悦心。善取法相善思惟善解。若思惟法不生悦心。善取法相善思惟善解。若法胜非胜能生悦心。善取法相善思惟善解。比丘思惟法生悦心。出息入息善取法相善思惟善解。若思惟法不生悦心。出息入息善取法相善思惟善解。若法胜非胜能生悦心。出息入息善取法相善思惟善解。此比丘若思惟法生悦心。出息入息觉知善取法相善思惟善解。若思惟法不生悦心。出息入息觉知。善取法相善思惟善解。若法胜非胜能生悦心。出息入息觉知。善取法相善思惟善解。比丘思惟法生悦心思惟法。若不生不思惟法。亲近胜法不亲近不胜法。比丘思惟法生悦心。出息入息思惟法。若不生不思惟法。亲近胜法不亲近不胜法。比丘思惟法生悦心。出息入息觉知思惟法。若不生不思惟法。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。悦心出息入息。及悦心出息入息觉知得悦喜。是谓学悦心出息学悦心入息(十事竟)
　　何谓学定心出息学定心入息。定谓心住正住。是名定。如比丘思惟法生定心。善取法相善思惟善解。若思惟法不定生心。善取法相善思惟善解。若法胜非胜能生定心。善取法相善思惟善解。比丘思惟法生定心。善取法相善思惟善解。若思惟法不生定心。善取法相善思惟善解。若法胜非胜能生定心。善取法相善思惟善解。比丘思惟法生定心。出息入息善取法相善思惟善解。若思惟法不生定心。出息入息善取法相善思惟善解。若法胜非胜能生定心。出息入息善取法相善思惟善解。比丘思惟法生定心。出息入息觉知。善取法相善思惟善解。若思惟法不生定心。出息入息觉知。善取法相善思惟善解。若法胜非胜能生定心。出息入息觉知。善取法相善思惟善解。比丘思惟法生定心思惟法。若不生不思惟法。亲近胜法不亲近不胜法。比丘思惟法生定心。出息入息思惟法。若不生不思惟法。亲近胜法不亲近不胜法。比丘思惟法生定心。出息入息觉知思惟法。若不生不思惟法。亲近胜法不亲近不胜法。比丘思惟法生定心。出息入息觉知思惟法。若不生不思惟法。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。定心出息入息及定心出息入息觉知得悦喜。是谓学定心出息学定心入息(十一事竟)
　　何谓学解脱心出息学解脱心入息。解脱谓心向彼尊上彼倾向彼。以彼解脱。是名解脱。如比丘思惟法生解脱。善取法相善思惟善解。若思惟法不生解脱心。善取法相善思惟善解。若法胜非胜能生解脱心。善取法相善思惟善解。比丘思惟法生解脱心。善取法相善思惟善解。若思惟法不生解脱心。善取法相善思惟善解。若法胜非胜能生解脱心。善取法相善思惟善解。比丘思惟法生解脱心。出息入息善取法相善思惟善解。若思惟法不生解脱心。出息入息善取法相善思惟善解。若法胜非胜能生解脱心。出息入息善取。法相善思惟善解。比丘思惟法生解脱心。出息入息觉知善取法相善思惟善解。若思惟法不生解脱心。出息入息觉知。善取法相善思惟善解。若法胜非胜能生解脱心。出息入息觉知。善取法相善思惟善解。比丘思惟法生解脱心思惟法。若不生不思惟法。亲近胜法不亲近不胜法。比丘思惟法生解脱心。出息入息思惟法。若不生不思惟法。亲近胜法不亲近不胜法。比丘思惟法生解脱心。出息入息觉知思惟法。若不生不思惟法。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。解脱心出息入息。及解脱心出息入息觉知得悦喜。是谓学解脱心出息学解脱心入息(十二事竟)
　　何谓学无常观出息学无常观入息。何谓无常想。如比丘或在树下露。处如是思惟。色无常受想行识无常。如实人若想忆想。是名无常想。云何观。知实人若观正观微观分别解射。是名观。比丘思惟法生无常想。善取法相善思惟善解。若思惟法不生无常想。善取法相善思惟善解。若法胜非胜能生无常想。善取法相善思惟善解。比丘思惟法生无常想。善取法相善思惟善解。若思惟法不生无常观。善取法相善思惟善解。若法胜非胜能生无常观。善取法相善思惟善解。比丘思惟法生无常观。出息入息善取法相善思惟善解。若思惟法不生无常观。出息入息善取法相善思惟善解。若法胜非胜能生无常观。出息入息善取法相善思惟善解。比丘思惟法生无常观。出息入息觉知。善取法相善思惟善解。若思惟不生无常观。出息入息觉知。善取法相善思惟善解。若胜非胜能生无常观。出息入息觉知。善取法相善思惟善解。比丘思惟法生无常想。思惟法若不生无常观。若不生思惟法。亲近胜法不亲近不胜法。比丘生无常观思惟。若不生思惟。亲近胜法不亲近不胜法。比丘思惟生无常观。出息入息思惟法。若不生不思惟。不亲近胜法。不亲近不胜法。比丘思惟法生无常观。出息入息觉知思惟法。若不生不思惟。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。无常观出息入息。无常观出息入息觉知得悦喜。是谓学无常观出息学无常观入息(十三事竟)
　　何谓学离欲观出息学离欲观入息。何谓离欲想。如比丘或在树下露处。如是思惟。若爱尽离欲涅槃寂静妙胜。如实人若想忆想。是名离欲想。何谓观。如实人若观正观微观分别解射。是名观。比丘思惟法生涅槃离欲想。善取法相善思惟善解。若思惟法不生离欲想。善取法相善思惟善解。若思惟法不生离欲想。善取法相善思惟善解。若法胜非胜能生离欲想。善取法相善思惟善解。比丘思惟法生离欲观。善取法相善思惟善解。若思惟法不生离欲观。善取法相善思惟善解。若法胜非胜能生离欲观。善取法相善思惟善解。比丘思惟法生离欲观。出息入息善取法相善思惟善解。若思惟法不生离欲观。出息入息善取法相善思惟善解。若法胜非胜能生离欲观。出息入息善取法相善思惟善解。比丘思惟法生离欲观。出息入息觉知。善取法相善思惟善解。若思惟法不生离欲观。出息入息觉知。善取法相善思惟善解。若法胜非胜能生离欲观。出息入息觉知。善取法相善思惟善解。比丘思惟法生离欲想思惟法。若不生不思惟法。亲近胜法不亲近不胜法。比丘思惟法生离欲观思惟法。若不生不思惟法。亲近胜法不亲近不胜法。比丘思惟法生离欲观。出息入息思惟法。若不生不思惟法。亲近胜法不亲近不胜法。比丘思惟法生离欲观。出息入息觉知思惟法。若不生不思惟。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。离欲观出息入息。及离欲观出息入息觉知得悦喜。是谓学离欲观出息。学离欲观入息(十四事竟)
　　何谓学灭观出息学灭观入息。何谓灭想。如比丘或在树下露处。如是思惟。若爱尽涅槃寂静妙胜。如实人若想忆想。是名灭想。何谓观。如实人观正观微观分别解射。是名观。比丘思惟法生灭想。善取法相善思惟善解。若思惟不生灭想。善取法相善思惟善解。若法胜非胜能生灭想。善取法相善思惟善解。比丘思惟法生灭观。善取法相善思惟善解。若思惟法不生灭观。善取法相善思惟善解。若法胜非胜能生灭观。善取法相善思惟善解。比丘思惟法生灭观。出息入息善取法相善思惟善解。若思惟法不生灭观。出息入息善取法相善思惟善解。若法胜非胜能生灭观。出息入息善取法相善思惟善解。比丘思惟法生灭观。出息入息觉知。善取法相善思惟善解。若思惟法不生灭观。出息入息觉知。善取法相善思惟善解。若法胜非胜能生灭观。出息入息觉知。善取法相善思惟善解。比丘思惟法生灭想思惟法。若不生不思惟法。亲近胜法不亲近不胜法。比丘思惟法生灭观思惟法。若不生不思惟法。亲近胜法不亲近不胜法。比丘思惟法生灭观。出息入息思惟法。若不生不思惟法。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。灭观出息入息。及灭观出息入息觉知得悦喜。是名学灭观出息学灭观入息(十五事竟)
　　何谓学出世观出息学出世观入息。何谓出世想。如比丘或在树下露处。如是思惟。舍一切流爱尽涅槃寂静妙胜。如实人若想忆想。是名出世想。云何观。如实人若观正观微观分别解射。是名观。比丘思惟法生出世想。善取法相善思惟善解。若思惟法不生出世想。善取法相善思惟善解。若法胜非胜能生出世想。善取法相善思惟善解。比丘思惟法生出世观。善取法相善思惟善解。若思惟法不生出世观。出息入息善取法相善思惟善解。若法胜非胜能生出世观。出息入息善取法相善思惟善解。比丘思惟法生出世观。出息入息觉知。善取法相善思惟善解。若思惟法不生出世观。出息入息觉知。善取法相善思惟善解。若法胜非胜能生出世观。出息入息觉知。善取法相善思惟善解。比丘思惟法生出世想思惟。若不生不思惟。亲近胜法不亲近不胜法。比丘思惟法生出世观思惟法。若生不思惟法。亲近胜法不亲近不胜法。比丘思惟生出世观。出息入息思惟法。若不生不思惟法。亲近胜法不亲近不胜法。比丘思惟法生出世观。出息入息觉知思惟法。若不生不思惟法。亲近胜法不亲近不胜法。比丘思惟应所修法。不思惟不应所修法。亲近胜法不亲近不胜法。出世观出息入息。及出世观出息入息觉知得悦喜。是谓学出世观出息学出世观入息。是名共念出息入息定。何谓共念出息入息。出谓出息。入谓入息。若以出息为境界念。若以入息为境界念。定共住共灭。若有系念于出息系念于入息心得共住。是名共念出息入息(十六事竟)
舍利弗阿毗昙论卷第二十二
绪分定品第十之余
　　何谓共不净想定。如比丘观察自身。从顶至足从足至顶。乃至皮肤皆是不净。谓骨齿爪发薄皮厚皮。血肉筋脉脾肾心肺。大小便利涕唾脓血。膏肪脑膜泪汗骨髓。如明眼人观仓中谷胡麻麦豆种种别异。如是比丘观自身。从顶至足皆是不净。如实人若想忆想。是谓不净想。若定此想共生共住共灭。是名共不净想定。复次比丘。思惟骨知骨解骨受骨。乃至思惟泪汗知泪汗解泪汗受泪汗。如实人若想忆想。是名共不净想定。复次比丘观四大身。此身有地大水火风大。如屠牛师屠师弟子。屠牛四分。若坐若立观此四分。如是比丘观四大身。有地大水火风大。观此诸大各各相违。此身诸大依于外大。饮食长养羸劣不坚。念念摩灭暂住不久。如实人若想忆想。乃至是名共不净想定。复次比丘观身尽空俱空。以念遍知解行。犹如竹[竺-二+韋]尽空俱空。如是比丘观身尽空俱空。以念遍知解行。如实人若想忆想。乃至是名共不净想定。复次比丘观身如痈疮。身有九疮津漏门。所出津漏皆是不净津漏。是胎始膜是腐败是臭秽。是可恶津漏。眼出眵泪脓血津漏耳出耵聍脓血津漏。鼻出涕唾脓血津漏。口出涎唾脓血津漏。二处出便利脓血津漏。如人痈疮干痂久住。如是九疮津漏门所出。皆是不净津漏。是胎始膜是腐败。是臭秽是可恶津漏。乃至如摩诃迦叶所说。四大身是衰耗相违津漏。众病居处众苦依处。爱护身者如爱护死尸。寿命短促。如实人若想忆想。乃至是名共不净想定。复次比丘若见死尸弃在冢间。若一日至三日。观自身如是法如是相未离是法。如实人若想忆想。乃至是名共不净想定。复次比丘若见死尸弃在冢间。若一日二日膖胀青瘀。观自身如是法如是相。未离是法。如实人若想忆想。乃至是名共不净想定。复次比丘若见死尸弃在冢间。若一日至三日。为乌鸟虎狼若干诸兽之所食啖。观自身如是法如是相。未离是法。如实人若想忆想。乃至是名共不净想定。复次比丘若见死尸。骨节相连青赤烂坏。脓血不净臭秽可恶。观自身如是法如是相。未离是法。如实人若想忆想。乃至是名共不净想定。复次比丘若见死尸。骨节相连血肉已离筋脉未断。观自身如是法如是相。未离是法。如实人若想忆想。乃至是名共不净想定。复次比丘若见死尸。骨节已坏未离本处。观自身如是法如是相。未离是法。如实人若想忆想。乃至是名共不净想定。复次比丘若见死尸。骨节已坏远离本处。脚髀膊臗脊胁肋手足肩臂项髑髅各各异处。观自身如是法如是相。未离是法。如实人若想忆想。乃至是名共不净想定。复次比丘若见死尸。骨节久故色白如贝。色青如鸽朽败碎坏。观自身如是法如是相。未离是法。如实人若想忆想。乃至是名共不净想定。复次比丘观骨胞膖胀青瘀。上有赤烂相离散。如实人若想忆想。乃至是名共不净想定。复次比丘知骨解骨受骨。乃至思惟散知散解散受散。如实人若想忆想。乃至是名共不净想定。何谓共不净想定。若比丘从顶至足从足。至顶乃至皮肤皆是不净。谓骨齿爪发薄皮厚皮。乃至泪汗骨髓。如明眼人观仓中谷胡麻麦豆种种别异。如是比丘观见自身。从顶至足皆是不净。如实人若想忆想。是名不净想。以此想调伏心。修令柔软令定心住。是名共不净想定。复次比丘观身四大。乃至思惟骨解骨受骨。乃至思惟散知散解散受散。如实人若想忆想。是谓不净想。以此想调伏心修令柔软。得定心住正住。是名不净想定。
　　何谓入火定。如比丘内火大受为火。内地水风大受为薪。比丘以内火大内地水风大。思惟烟知烟解烟受烟。思惟炎知炎解炎受炎。比丘如是不放逸观。烟炎如大火聚。若修此定已。烟炎如大火聚。是名入火定。复次比丘内火大受为火。外地水风大草木枝叶受为薪。比丘以内火大外地水风大草木枝。叶思惟烟知烟解烟受烟。乃至是名入火定。复次比丘内火大受为火。内外地水风大草木枝叶受为薪。比丘以内火大内外地水风大草木枝叶。思惟烟知烟解烟受烟。乃至是名入火定。复次比丘外火大受为火。内地水风大受为薪。比丘以外火大内地水风大。思惟烟知烟解烟受烟。乃至是名入火定。复次比丘外火大受为火。外地水风大草木枝叶受为薪。比丘以外火大外地水风大草木枝叶。思惟烟知烟解烟受烟。乃至是名入火定。复次比丘外火大受为火。内外地水风大草木枝叶受为薪。比丘以外火大内外地水风大草木枝叶。思惟烟知烟解烟受烟。乃至是名入火定。复次比丘内外火大受为火。内地水风大受为薪。比丘以内外火大受为火。内地水风大。思惟烟知烟解烟受烟。乃至是名入火定。复次比丘内外火大受为火。外地水风大草木枝叶受为薪。比丘以内外火大外地水风大草木枝叶。思惟烟知烟解烟受烟。乃至是名入火定。复次比丘内外火大受为火。内外地水风大草木枝叶受为薪。比丘以内外火大内外地水风大草木枝叶。思惟烟知烟解烟受烟。乃至是名入火定。
　　何谓共证知神足定。欲定断行成就修神足。精进定心定慧定断行成就修神足。受种种神足震动大地。以一为多以多为一。若近若远。高山墙壁彻过无阂。如行虚空。结加趺坐陵空如鸟。出入地中如出没水。履水如地。身出烟炎如大火聚。日月威德以手扪摸。乃至梵天身得自在。云何动地。如比丘受少地想。受无量水想。若欲动地动正动。如所欲随所欲尽所欲。如沽酒师沽酒师弟子压酒已。以囊投大水中。手执两角抬举随意牵挽自在。如所欲随所欲尽所欲。如是比丘受少地想。受无量水想。若欲动地动正动。如所欲随所欲尽所欲。是名地动定。云何以一为多。如比丘定亲近多修学已。于自身起心化为余色身。支节具足诸根无缺。如陶师陶师弟子治成调泥为种种器。悉能成办能得财利。如是比丘于自身起心。化为余色身。支节具足诸根无缺。如是思惟。此四大色身所化色身。四大色身异。所化色身异。于此四大色身起心。化为余色身。支节具足诸根无缺。如人出箱中衣。如是思惟。此是箱此是衣。箱异衣异。以箱故出衣。如是比丘思惟此四大色身此所化身色。四大色身异。所化色身异。于此四大色身起化心。化为余色身。支节具足诸根无缺。若化为二身三身乃至百身千身。随所欲化为种种身。是名以一为多定。云何以多为一。如比丘定亲近多修学已。以神足化无量身还为一身。如人散种种谷子布地还摄为一聚。如是比丘以神足化作无量身。还摄为一身。是名以多为一定。云何彻过无阂。如比丘定亲近多修学已。若近若远高山墙壁。彻过无碍如游虚空。近谓光明来至于眼。现在已前。不灭不没不除不尽。远谓光明不来至眼。不现在前。灭没除尽。山有二种。土山石山严窟沙石。是名山。墙壁二种。木墙壁土墙壁。若近若远高山墙壁。思惟一切高山墙壁皆空。如比丘于此地山岸棘刺处幽险深河。悉不思惟。但思惟平等如地。如磔牛皮钉布平地无有襵皱。比丘如是不放逸观故。能近物远物。高山墙壁彻过无阂如游虚空。是名彻过无阂定。云何结加趺坐陵虚如鸟。如比丘定亲近多修学已。上升空虚结加趺坐。游于东方南西北方四维上下。犹如飞鸟离地至空。如是比丘不放逸观故。结加趺坐游空如鸟。是名游空定。云何出入地中如出没水。如比丘定亲近多修学已。出入地中如出没水。比丘思惟地为水知水解水受水。如是比丘不放逸观故。出入地如水。是名出入地如水定。云何履水如地。如比丘定亲近多修学已。履水如地。比丘思惟水为地知地解地受地。比丘如是不放逸观故。履水如地。是名履水如地定。
　　云何身出烟炎如大火聚。如比丘定亲近多修学已。身出烟炎如大火聚。比丘受内火大为火。内地水风大为薪。以内火大地水风大。思惟出烟知烟解烟受烟。思惟出炎知炎解炎受炎。比丘如是不放逸观故。身出烟炎如大火聚。是名身出烟炎如大火聚定。云何日月威德以手扪摸。如比丘定亲近多修学已。日月威德以手扪摸。比丘思惟日月为近知近解近受近。比丘住阎浮提。能舒右手扪摸日月。复次比丘自身起心。化为余色身。支节具足诸根无缺。以此化身至四天王上。以手扪摸日月。又以此四大色身。至四天王上。以手扪摸日月。是名日月威德以手扪摸定。云何乃至梵天身得自在。如比丘定亲近多修学已。乃至梵天身得自在。比丘从自身起心。化为余色身。支节具足诸根无缺。以此化身至梵天上亲近梵天。共住共坐共去来共入定。知见共言说。又以此四大色身。飞到梵天亲近梵天。共住共坐共去来共入定。知见共言说。是名乃至梵天身得自在定。若比丘定亲近多修学已。得报定若入定不入定。能作种种无量神足。谓动地乃至梵天身得自在。是名共证知神足定。
　　何谓共证知天耳定。如比丘若取野雚荻声想。比丘心离于野粗雚荻声。令心入细野雚荻声。比丘以细野雚荻声调心柔软。令心入于天耳智证。如是不放逸观。得共证知天耳。得定心住正住。比丘得定已。令心向于人声。人何所论何所说。比丘如是不放逸观。得闻人声。如人所论所说悉皆闻之。如比丘定亲近多修学已。令心向于地狱。畜生饿鬼天声。天何所论何所说。比丘如是不放逸观。得闻天声。如所论所说悉皆闻之。如比丘定亲近多修学已。以天耳清净过人。一时闻二种声。人非人声。若比丘定亲近多修学已。得报定若入定不入定。以天耳清净过人。一时闻二声。人非人声。是名共证知天耳定。
　　何谓共证知他心定。如比丘取自心相。我心何因生何由灭。何亲近何远离。比丘如是取自心相已。令心向他心证知。比丘如是不放逸观。得共证知他心定心住正住。比丘得定已。欲知人心何所思何所觉何所思惟。比丘如是不放逸观。能知人心如所思如所觉如所思惟。悉皆知之。如比丘定亲近多修学已。欲知地狱畜生饿鬼天心何所思何所觉何所思惟。比丘如是不放逸观。能知地狱饿鬼畜生天心如所思如所觉如所思惟。悉皆知之。如比丘定亲近多修学已。能知他人他众生心。有欲心如实知有欲心。无欲心如实知无欲心。有恚心如实知有恚心。无恚心如实知无恚心。有痴心如实知有痴心。无痴心如实知无痴心。没心如实知没心。散心如实知散心。少心如实知少心。多心如实知多心。不定心如实知不定心。定心如实知定心。不解脱心如实知不解脱心。解脱心如实知解脱心。有胜心如实知有胜心。无胜心如实知无胜心。若比丘定亲近多修学已。得报定若入定不入定。能知他人他众生心。有欲心如实知有欲心。乃至有胜心无胜心。如实知有胜心无胜心。是名共证知他心定。
　　何谓共证知宿命定。如比丘思惟无间心。后心前心渐渐无间。比丘如是思惟无间心。得证知共心无间定心住正住。比丘得定已。忆念一心二心三心四心五心十心乃至百心千心若过或有母腹中生初识。比丘如是思惟。何心灭已母腹中生初识。比丘令心向宿命证知。比丘如是不放逸观。得共宿命证知定。心住正住。比丘得定忆念不难。彼本生本有本居处本所起本我分。若欲终心。若心灭已。母腹中受初识。若修此定忆念不难。比丘如是思惟我本何名何姓何生何食何寿命何究竟住受何苦乐。比丘若修此定。知我本如是名如是姓如是生如是食如是寿命如是究竟住如是受苦乐。是名共证宿命定。如比丘定亲近多修学已。忆念一生二生乃至百生千生若过。或曾在无想天上住。知无间心障碍。以凡夫未闻故。言我本不曾在彼忽然自生。以圣人闻故。如是思惟我宿命。始由心证知有如是天。是色无想无受无心住处。比丘如是思惟。我若忆念宿命色。比丘思惟无间色。后色前色渐渐无间。比丘如是思惟无间。色得共证知宿命色无间定。心住正住。比丘得定已忆念不难。是名共证知宿命定如比丘定想。亲近多修学已。忆念一生二生乃至百生千生若过。或有曾在无色天上。以无间色障阂。以凡夫未闻故。言我本不曾在彼忽然自生。以圣人闻故。如是思惟我宿命。由色证知有如是无色有想有受。若无色地。比丘如是思惟。我若忆念宿命心。比丘思惟后心前心渐渐无间。比丘如是思惟无间心。得共宿命心无间定。心住正住。比丘得定已。忆念不难。是名共证知宿命定。如比丘定亲近多修学已。忆念种种无量宿命。若忆念一生二生乃至百生千生。若劫成若劫坏若劫成坏。我本曾在彼。如是名如是姓乃至如是受苦乐。我此命终生彼。彼命终生此。于此成就行。忆念种种无量宿命。若比丘定亲近多修学已得报定若入定不入定。忆念种种无量宿命。从一生乃至于此成就行。是名共证知宿命定。
　　何谓共明想定。如比丘取诸明相。谓火光日月星宿光摩尼珠光。取诸光明相已。若树下露处。思惟光明知光明受光明。如实人若想忆想。是名光明想。若定此想共生共住共灭。是名共明想定。如比丘定亲近多修学已。若树下露处。以清净心遍解行有明胜心。如实人若想忆想。是名明想。若定此想共生共住共灭。是名共明想定。如比丘定亲近多修学已。若一树下。若二三乃至十树下。以清净心遍解行有明胜心。如实人若想忆想。是名明想。若定此想共生共住共灭。是名共明想定。如比丘定亲近多修学已。若一园二三乃至十园。以清净心遍解行有明胜心。如实人若想忆想。是名明想。若定此想共生共住共灭。是名共明想定。如比丘定亲近多修学已。若一园二三乃至十园。以清净心遍解行有明心胜。如实人若想忆想。是名明想。若定此想共生共住共灭。是名共明想定。如比丘定亲近多修学已。若一聚落二三乃至十聚落。以清净心遍解行有明心胜。如实人若想忆想。是名明想。若定此想共生共住共灭。是名共明想定。如比丘定亲近多修学已。若一园二三乃至十园。以清净心遍解行有明心胜。如实人若想忆想。是名明想。若定此想共生共住共灭。是名共明想定。如比丘定亲近多修学已。水陆周匝。以清净心遍解行有明心胜。如实人若想忆想。是名明想。若定此想共生共住共灭。是名共明想定。如比丘定亲近多修学已。以天眼清净过人。见众生生死好色恶色善道恶道卑胜。知众生造业。此众生身恶行成就。口意恶行成就。谤贤圣邪见造邪见业。身坏命终堕地狱畜生饿鬼。此众生身善行成就。口意善行成就。不谤贤圣正见。造正身业。身坏命终生天上人中。如是以天眼清净过人。见众生生死好色恶色善道恶道。知众生造业。修此定已。以天眼清净过人。见众生生死。乃至知所造业。是名共明想定。若比丘定亲近多修学已。得报定。若入定不入定。以天眼清净过人。见众生生死。乃至知众生所造业。是名共明想定。
　　何谓无间定。比丘思惟无常苦空无我涅槃寂静。得定心住。得定已得初圣五根。以得初圣五根故。上正决定。离凡夫地未得须陀洹果。若中命终。无有是处。若未得须陀洹果。堕地狱畜生饿鬼。无有是处。若比丘定亲近多修学已。得无间定向须陀洹果。若此定无间灭已。得须陀洹果。是名无间定。若比丘定亲近多修学已。得无间定向斯陀含果。若此定无间灭已。得斯陀含果。是名无间定。若比丘定亲近多修学已。得无间定。向阿那含果。若此定无间灭已。得阿那含果。是名无间定。若比丘定亲近多修学已。得无间定。向阿罗汉果。若此定无间灭已。得阿罗汉果。是名无间定。云何定根。学人离烦恼。圣心入圣道。若坚信坚法。是名定根。云何定根学人离烦恼。圣心入圣道若坚信坚法。及余趣人见行过患。观涅槃寂灭。若实人观苦集灭道。未得欲得。未解欲解。未证欲证。修道离烦恼。见学人若须陀洹斯陀含阿那含观智具足。若智地若观解脱心。若得四沙门果。若须陀洹果斯陀含果阿那含果。无学人阿罗汉。未得圣法。欲得修道。观智具足。若智地若观解脱心。得阿罗汉果已。如实人如趣人。若心住正住专住缘住。心一定一乐。不分散不舍。心依意心独处定力定觉正定。是名定根。云何定力。定根是名定力。云何定觉。定力是名定觉。云何正定。若定善顺不逆。是名正定。云何邪定。若定不善不顺逆。是名邪定。
　　云何圣定。若定无漏。是名圣定。云何非圣定。若定有漏。是名非圣定。
　　云何有漏定。若定有染。是名有漏定。云何无漏定。若定无染。是名无漏定。
　　云何有染定。若定有求。是名有染定。云何无染定。若定无求。是名无染定。云何有求定。若定当取。是名有求定。云何无求定。若定非当取。是名无求定。
　　云何当取定。若定有取。是名当取定。云何非当取定。若定无取。是名非当取定。
　　云何有取定。若定有胜。是名有取定。云何无取定。若定无胜。是名无取定。
　　云何有胜定。若定有取。是名有胜定。云何无胜定。若定不取。是名无胜定。复次若定有余定胜妙过。是名有胜定。若定无余定胜妙过是名无胜定复次若修定已如来于一切法无碍知见得由力尊胜无上正觉如来十力成就四无所畏。大慈大悲转于法轮。自在成就。除此定若余定。是名有胜定。若上所除定。是名无胜定。
　　云何受定。若定内是名受定。云何非受定。若定外是名非受定。
　　云何内定。若定受是名内定。云何外定。若定非受。是名外定。
　　云何有报定。若定报法。是名有报定。云何无报定。若定报若非报非报法。是名无报定。
　　云何共凡夫定。若定非凡夫入出凡夫亦入出。是名共凡夫定。云何不共凡夫定。若定非凡夫入出。是名不共凡夫定。云何非凡夫共定。若定凡夫入出非凡夫亦入出。是名非凡夫共定。云何非凡夫不共定。若定凡夫入出非凡夫不入出。是名非凡夫不共定。
　　云何共声闻定。若定非声闻入出声闻亦入出。是名共声闻定。云何不共声闻定。若定非声闻入出声闻不入出。是名不共声闻定。云何非声闻共定。若定声闻入出非声闻亦入出。是名非声闻共定。云何非声闻不共定。若定声闻入出非声闻不入出。是名非声闻不共定。云何如电定。若定少少住少时住。如电少少住少时住定亦如是。是名如电定。云何如金刚定。若定无量无量住无量时住。如金刚无量无量住无量时住定亦如是。是名如金刚定。复次若定修已。渐少烦恼分。如电从云中出昭少闇分便速灭。定亦如是。是名如电定。若定修已断一切烦恼。若粗若微无不断灭。无不断灭。如金刚投于珠石无不破坏摧折。定亦如是。是名如金刚定。复次若修定得须陀洹果斯陀含果阿那含果。是名如电定。若修定得阿罗汉果。是名如金刚定。复次若修定得须陀洹果乃至阿罗汉果辟支佛道。是名如电定。若修定若如来所修定。于一切法无碍知见得。由力尊胜无上正觉。如来十力成就四无所畏。大慈大悲转于法轮。自在成就。是名如金刚定。
　　云何不定得定。若定得不定得难得难持。是名不定得定。云何定得定。若定得决定得不难得易持。是名定得定。
　　云何有行难持定。若定得不定得。难得难持。无由力尊自在。不如所欲。不随所欲。不尽所欲。有行难入出。如船逆水难行。定亦如是。是名有行难持定。云何无行易持。定若定得决定得不难得易得。由力尊自在如所欲随所欲尽所欲。无行入出。如船顺水易行。定亦如是。是名无行易持定。
　　云何一分修定。若修定已。想有光明但不见色。若见色不想有光明。是名一分修定。云何二分修定。若修定已。想有光明亦见色。是名二分修定。复次若修定已。生智但不断烦恼。若断烦恼不生智。是名一分修定。若修定已。智生能断烦恼。是名二分修定。复次若修定已尽智生。非无生智。是名一分修定。若修定已。尽智生及无生智。是名二分修定。
　　云何有想定。若定有境界。是名有想定。云何无想定。若定无境界。是名无想定。复次除无想定灭尽定。若余定是名有想定。若无想定灭尽定。是名无想定。
　　云何如事定。若法如法如状貌如自性如随缘所起如相入出。是名如事定。
　　云何忆想定。若法如法相如状貌如自性如随缘起。若如法相。若非如法相入出。是名忆想定。
　　云何离色想定。若定离色想入。若离色想入定。是名离色想定。云何不离色想定。若定不离色想入。若不离色想入定。是名不离色想定。复次若定无色界。是名离色想定。若定色界及圣。是名不离色想定。
　　云何胜入定。若八胜入。是名胜入定。
　　云何一切入定。若十一切入。是名一切入定。
　　云何有觉定。若定觉相应共觉生共住共灭。是名有觉定。云何无觉定。若定非觉相应不共觉生不共住不共灭。是名无觉定。
　　云何有观定。若定观相应共观生共住共灭。是名有观定。云何无观定。若定非观相应不共观生不共住不共灭。是名无观定。
　　云何有喜定。若定喜相应共喜生共住共灭。是名有喜定。云何无喜定。若定非喜相应不共喜生不共住不共灭。是名无喜定。
　　云何共味定。若定染污相应。是名共味定。
　　云何共舍定。若定不苦不乐受相应。是名共舍定。
　　云何忍相应定。若定忍共生共住共灭。是名忍相应定。云何非忍相应定。若定非忍共生共住共灭。是名非忍相应定。
　　云何智相应定。若定共智生共住共灭。是名智相应定。云何非智相应定。若定非智共生共住共灭。是名非智相应定。
　　云何忍始定。若定圣无漏。坚信坚法所修。是名忍始定。云何智始定。若定圣无漏见道人所修。是名智始定。
　　云何欲终定。若定最后识相应。是名欲终定。云何始生定。若定初识相应。是名始生定。
　　云何善定。若定修是名善定。云何不善定。若定断是名不善定。云何无记定。若定受非报非报法。是名无记定。
　　云何学定。若定圣非无学。是名学定。云何无学定。若定圣非学。是名无学定。云何非学非无学定。若定非圣。是名非学非无学定。云何报定。若定受若定善报。是名报定。云何报法定。若定有报。是名报法定。云何非报非报法定。若定无记非我分摄是名非报非报法定。
　　云何见断定。若定不善非思惟断。是名见断定。云何思惟断定。若定不善非见断。是名思惟断定。云何非见断非思惟断定。若定善无记。无名非见断非思惟断定。
　　云何见断因定。若定见断若见断法报。是名见断因定。云何思惟断因定。若定思惟断。若思惟断法报。是名思惟断因定。云何非见断非思惟断因定。若定善若善法报。若非报非报法。是名非见断非思惟断因定。
　　云何下定。若定不善。是名下定。云何中定。若定无记。是名中定。云何上定。若定善。是名上定。复次若定不善无记。是名下定。若定非圣善。是名中定。若定圣无漏。是名上定。
　　云何粗定。若定欲界系。是名粗定。云何细定。若定色界系若不系。是名细定。云何微定。若定无色界系。是名微定。复次若定欲界系色界系。是名粗定。若定空处系识处系不用处系若不系。是名细定。若定非想非非想处系。是名微定。复次若定欲界系色界系空处系识处系不用处系。是名粗定。若定不系。是名细定。若定非想非非想处系。是名微定。
　　云何有觉有观定。无觉有观定。无觉无观定。空定无相定无作定。如道品三支道中广说。
　　云何三愿得定。若愿果得定。若愿得定。若寂静愿得定。若比丘得一二定。若空无相无作定。比丘如是思惟。我应亲近多修学此定。愿欲得四沙门果故。比丘定亲近多修学。愿欲得四沙门果故。比丘定亲近修学。愿得四沙门果。若如是得定。是名愿果得定。若比丘勤进行。或有欲无欲有进无进。比丘如是思惟。我应修此欲及进亲近多修学。比丘欲及进亲近多修学。应勤进定心。若如是得定。是名愿得定。若比丘得一二定。不得定难得难持。比丘如是思惟。我应亲近多修学此定。令我得由力尊自在。比丘定亲近多修学。令我得由力尊自在。若如是得定。是名不寂静愿得定。是名三愿得定。云何非三愿得定。不得果得定。不愿得定。不寂静愿得定。若比丘得一二定。若空无相无作定。比丘不如是思惟。我应亲近多修学此定。不愿欲得四沙门果故。比丘定亲近多修学。不愿欲得沙门果故。比丘定亲近多修学已。得沙门果。若如是得定。是名不愿果得定。若比丘勤进行。或有欲无欲有进无进。比丘不如是思惟。我应修欲及进亲近多修学。比丘欲及进亲近多修学。应勤进定心。若如是得定。是名不愿得定。若比丘近得一二定。不定得难得难持。比丘不如是思惟。我应亲近多修学此定。令我得定由力尊自在。比丘定亲近多修学。令我得定由力尊自在。若如是得定。是名不寂静愿得定。是名非三愿得定。
　　云何内身观内身定。若比丘一切内四大色身摄法。若一处内四大色身摄法。观无常苦空无我。得定心住正住。是名内身观内身定。
　　云何外身观外身定。若比丘一切外四大色身摄法。若一处外四大色身摄法。观无常苦空无我。得定心住正住。是名外身观外身定。云何内外身观内外身定。若比丘一切内外四大色身摄法。若一处内外四大色身摄法。观无常苦空无我。得定心住正住。是名内外身观内外身定。云何内受观内受定。若比丘一切内受。若一处内受。观无常苦空无我。得定心住正住。是名内受观内受定。云何外受观外受定。若比丘一切外受。若一处外受。观无常苦空无我。得定心住正住是名外受观外受定。云何内外受观内外受定。若比丘一切内外受若一处内外受。观无常苦空无我。得定心住正住。是名内外受观内外受定。
　　云何内心观内心定。若比丘一切内心。若一处内心。观无常苦空无我。得定心住正住。是名内心观内心定。云何外心观外心定。若比丘一切外心。若一处外心。观无常苦空无我。得定心住正住。是名外心观外心定。云何内外心观内外心定。若比丘一切内外心。若一处内外心。观无常苦空无我。得定心住正住。是名内外心观内外心定。云何内法观内法定。若比丘除四大色身摄法。及受心余一切内法。若一处内法。观无常苦空无我。得定心住正住。是名内法观内法定。云何外法观外法定。若比丘除四大色身摄法。及受心余一切外法。若一处外法。观无常苦空无我。得定心住正住。是名外法观外法定。云何内外法观内外法定。若比丘除四大色身摄法及受心。余一切内外法。若一处内外法观无常苦空无我。得定心住正住。是名内外法观内外法定。
　　云何内境界定。思惟内法若定生。是名内境界定。云何外境界定。思惟外法若定生。是名外境界定。云何内外境界定。若思惟内外法若定生。是名内外境界定。
　　云何众生境界定。无众生境界定。复次若以慈悲喜舍思惟众生若生定。是名众生境界定。
　　云何色境界定。思惟色法若定生。是名色境界定。云何无色境界定。思惟无色法若定生。是名无色境界定。
　　云何众生境界定。如上说。云何有为境界定。思惟有为法若定生。是名有为境界定。云何无为境界定。思惟无为法若定生。是名无为境界定。
　　云何众生境界定。如上说。云何法境界定。思惟法若定生。是名法境界定。云何无境界定。无无境界定。复次思惟过去未来法若定生。是名无境界定。
　　云何少定。若定少少住少间住。是名少定。云何中定。若定中中住中间住。是名中定。云何无量定。若定无量无量住无量间住。是名无量定。复次若定少住少软少境界。是名少定。若定中住中软中境界。是名中定。若定无量住无量胜无量境界。是名无量定。
　　云何少境界定。若定缘一众生一法一行故生。除如来及涅槃。是名少境界定。云何中境界定。若定缘有量众生有量法故生。除如来及涅槃。是名中境界定。云何无量境界定。若定缘无量众生无量法如来及涅槃故生。是名无量境界定。
　　云何少定少境界。若定缘少住少软一众生一法一行故生。除如来及涅槃。是名少定少境界。云何少定中境界。若定缘少住少软有量众生有量法故生除如来及涅槃。是名少定中境界。云何少定无量境界。若定缘少住少软无量众生无量法如来及涅槃故生。是名少定无量境界。云何中定少境界。若定缘中住中软一众生一法一行故生。除如来及涅槃。是名中定少境界。云何中定中境界若定缘中住中软有量众生有量法故生。除如来及涅槃。是名中定中境界。云何中定无量境界。若定缘中住中软无量众生无量法如来及涅槃故生。是名中定无量境界。
　　云何无量定少境界。若定缘无量住无量胜一众生一法一行。除如来及涅槃。是名无量定少境界。云何无量定中境界。若定缘无量住无量胜有量众生有量法故。除如来及涅槃。是名无量定中境界。云何无量定无量境界。若定缘无量住无量胜无量众生无量法如来及涅槃。是名无量定无量境界。
　　云何少住定。若定少间住。如弹指顷或多。非如构牛顷或多。是名少住定。云何中住定。若定中间住。如构牛顷或多。非七日或多。是名中住定。云何无量住定。若定无量间住七日或多。是名无量住定。云何少定少住。若定少境界少软。若少间住。如弹指顷或多。非如构牛顷或多。是名少定少住。云何少定中住。若定少境界少软。若中间住。如构牛顷或多。非七日或多。是名少定中住。云何少定无量住。若定少境界少软若无量间住。七日或多。是名少定无量住。云何中定少住。若定中境界中软。若少间住。弹指顷或多。非如构牛顷或多。是名中定少住。云何中定中住。若定中境界中软。若中间住。如构牛顷或多。非七日或多。是名中定中住。云何中定无量住。若定中境界中软。若无量间住。七日或多。是名中定无量住。云何无量定少住。若定无量境界无量胜。若少间住。如弹指顷或多。非如构牛顷或多。是名无量定少住。云何无量定中住。若定无量境界无量胜少间住。如构牛顷或多。非七日或多。是名无量定中住。云何无量定无量住。若定无量境界无量胜无量间住。七日或多。是名无量定无量住。
　　云何过去定。若定生已灭。是名过去定。云何未来定。若定未生未出。是名未来定。云何现在定。若定生未灭。是名现在定。云何过去境界定。思惟过去法若定生。是名过去境界定。云何未来境界定。思惟未来法若定。生是名未来境界定。云何现在境界定。思惟现在法若定生。是名现在境界定。云何非过去非未来非现在境界定。思惟非过去非未来非现在法若定生。是名非过去非未来非现在境界定。
　　云何欲界系定。若定欲漏有漏。是名欲界系定。云何色界系定。若定色漏有漏。是名色界系定。云何无色界系定。若定无色漏有漏。是名无色界系定。云何不系定。若定圣无漏。是名不系定。
　　云何作定非离。若定非圣有报。是名作定非离。云何离定非作。若定圣有报能断烦恼。是名离定非作。云何作离定。无一定若作若离。若作定非离。若离定非作。是名作离定。云何非作非离定。除作离定若余定。是名非作非离定。复次作定非离。若定欲界有报。是名作定非离。若定圣有报。能断烦恼。是名离定非作。若修定断欲界烦恼。受色无色界有。是名作离定。若定无报。若定圣有报。非断烦恼。是名非作非离定。取定非出出定。非取出取定。非取非出定。有染定。非离染离染定。非有染有染离染定。非有染非离染定。有扼定。非离扼离扼定。非有扼有扼离扼定。非有扼非离扼定。亦如是。
　　云何智果定非断果。若修定生智非能断烦恼。是名智果定非断果。云何断果定非智果。若修定断烦恼不生智。是名断果定非智果。云何智果断果定。无一定若智果若断果。若智果定非断果。若断果定非智果。是名智果断果定。云何非智果非断果定。除智果断果定。若余定。是名非智果非断果定。复次智果定非断果。若修定得非圣五通。或一或二。是名智果定非断果。若修定得斯陀含果。是名断果定非智果。若修定得须陀洹果阿那含果阿罗汉果。是名智果断果定。若定无报若定有报。非生智非能断烦恼。是名非智果非断果定。智果定非得果定。得果定非智。果智果得果定。非智果非得果定。亦如是。
　　云何尽定非觉。若修定断烦恼不生智。是名尽定非觉。云何觉定非尽。若修定生智不断烦恼。是名觉定非尽。云何尽觉定。无一定若尽若觉。若尽定非觉若觉定非尽。是名尽觉定。云何非尽非觉定。除尽觉定若余定。是名非尽非觉定。复次若修定得斯陀含果。是名尽定非觉。若修定得非圣五通或一或二。是名觉定非尽。若修定得须陀洹果阿那含果阿罗汉果。是名尽觉定。若定非报若定有报。非能断烦恼非生智。是名非尽非觉定。射定非解。解定非射。射解定。非射解定亦如是。
　　云何退分定。若定不善。是名退分定。云何住分定。若定无记。是名住分定。云何增长分定。若定非圣善。是名增长分定。云何射分定。若定圣有报能断烦恼。是名射分定。复次若修定退非圣善法非住不增长。是名退分定。若修定非圣善法住不退不增长。是名住分定。若定共射相应。是名射分定。云何退分定。非住分。若定有退非住。是名退分定非住分。云何住分定非退分。若定住非有退。是名住分定非退分。云何退分住分定。无一定退分住分。若退分非住分若住分非退分。是名退分住分定。云何非退分非住分定。除退分住分定若余定。是名非退分非住分定。云何退分定非增长分。若定有退非增长。是名退分定非增长分。云何增长分定非退分。若定增长非退。是名增长分定非退分。云何退分增长分定。无一定退分增长分。若退分非增长分。若增长分非退分。是名退分增长分定。云何非退分非增长分定。除退分增长分若余定。是名非退分非增长分定。云何退分定非射分。若定有退非射。是名退分定非射分。云何射分定非退分。若定有射非退。是名射分定非退分。云何退分射分定。无一定退分射分。若退分定非射分定。若射分定非退分。是名退分射分定。云何非退分非射分定。除退分射分定若余定。是名非退分非射分定。云何住分定非增长分。若定有住非增长。是名住分定非增长分。
　　云何增长分定非住分。若定有增长。是名增长分定非住分。云何住分增长分定。无一定住分增长分。若住分定非增长分定。若增长分非住分。是名住分增长分定。云何非住分非增长分定。除住分增长分定若余定。是名非住分非增长分定。云何有住分定非射分。若定有住非射。是名住分定非射分。云何射分定非住分定。若射非住。是名射分定非住分。云何住分射分定。无一定若住分射分。若住分定非射分。若射分定非住分。是名住分射分定。云何非住分非射分定。除住分射分定。若余定。是名非住分非射分定。云何增长分定非射分。若定有增长非射。是名增长分定非射分。云何射分定非增长分。若定有射非增长。是名射分定非增长分。云何增长分射分定。无一定若增长分射分。若增长分定非射分。若射分定非增长分。是名增长分射分定。云何非增长分非射分定。除增长分射分定。若余定。是名非增长分非射分定。四念处。四正勤。四神足。四禅。四无量心。四无色定。四向四果。四修定四断。五根五力五解脱入。五出界五观定。五生解脱法。六念六空六出界。六明分法。六悦根法。六无喜正觉。七觉七想七定所须。八圣道八解脱八胜处。九灭九次第灭定九想。十想十正法。十一切入十一解脱入。如上道品广说。

 
