阿毗达磨品类足论十八卷


小乘论
阿毗达磨品类足论十八卷
尊者世友造唐三藏法师玄奘奉诏译


　　

阿毗达磨品类足论卷第一
辩五事品第一
　　有五法。一色。二心。三心所法。四心不相应行。五无为。色云何。谓诸所有色。一切四大种。及四大种所造色。四大种者。谓地界水界火界风界。所造色者。谓眼根耳根鼻根舌根身根色声香味。所触一分。及无表色。心云何。谓心意识。此复云何。谓六识身。即眼识耳识鼻识舌识身识意识。心所法云何。谓若法心相应。此复云何。谓受想思触作意欲胜解念定慧信勤寻伺放逸不放逸善根不善根无记根。一切结缚随眠。随烦恼缠。诸所有智。诸所有见。诸所有现观。复有所余如是类法与心相应。总名心所法。心不相应行云何。谓若法心不相应。此复云何。谓得无想定灭定。无想事命根众同分。依得事得处得生老住无常性。名身句身文身。复有所余如是类法。与心不相应。总名心不相应行。无为云何。谓三无为。一虚空。二非择灭。三择灭。
　　地界云何。谓坚性。水界云何。谓湿性。火界云何。谓暖性。风界云何。谓轻等动性。眼根云何。谓眼识所依净色。耳根云何。谓耳识所依净色。鼻根云何。谓鼻识所。依净色。舌根云何。谓舌识所依净色。身根云何。谓身识所依净色。色云何。谓诸所有色。若好显色。若恶显色。若二中间。似显处色。如是诸色二识所识。谓眼识及意识。此中一类眼识先识。眼识受已意识随识。声云何。此有二。谓有执受大种为因声。及无执受大种为因声。如是诸声二识所识。谓耳识及意识。此中一类耳识先识。耳识受已意识随识。香云何。谓诸所有香。若好香若恶香若平等香鼻所嗅。如是诸香二识所识。谓鼻识及意识。此中一类鼻识先识。鼻识受已意识随识。味云何。谓诸所有味。若可意若不可意。若顺舍处舌所尝。如是诸味二识所识。谓舌识及意识。此中一类舌识先识。舌识受已意识随识。所触一分云何。谓滑性涩性轻性重性冷饥渴性。身所触。如是诸触及四大种。二识所识。谓身识及意识。此中一类身识先识。身识受已意识随识。无表色云何。谓法处所摄色。此及五色根。于一切时一识所识。谓意识。
　　眼识云何。谓依眼根各了别色。耳识云何。谓依耳根各了别声。鼻识云何。谓依鼻根各了别香。舌识云何。谓依舌根各了别味。身识云何。谓依身根各了别所触。意识云何。谓依意根了别诸法。
　　受云何。谓领纳性。此有三种。谓乐受苦受不苦不乐受。想云何。谓取像性。此有三种。谓小想大想无量想。思云何。谓心造作性。即是意业。此有三种。谓善思不善思无记思。触云何。谓三和合性。此有三种。谓顺乐受触。顺苦受触。顺不苦不乐受触。作意云何。谓心警觉性。此有三种。谓学作意。无学作意。非学非无学作意。欲云何。谓乐作性。胜解云何。谓心正胜解已胜解当胜解性。念云何。谓心明记性。定云何。谓心一境性。慧云何。谓心择法性。信云何。谓心澄净性。勤云何。谓心勇悍性。寻云何。谓心粗动性。伺云何。谓心细动性。放逸云何。谓不修善法性。不放逸云何。谓修善法性。善根云何。谓三善根。即无贪善根。无嗔善根。无痴善根。不善根云何。谓三不善根。即贪不善根。嗔不善根。痴不善根。无记根云何。谓四无记根。即无记爱无记见无记慢无记无明。
　　结有九种。谓爱结恚结慢结无明结见结取结疑结嫉结悭结。爱结云何。谓三界贪。恚结云何。谓于有情能为损害。慢结云何。谓七慢类。即慢过慢慢过慢我慢增上慢卑慢邪慢。慢者。于劣谓己胜。或于等谓己等。由此正慢已慢当慢。心高举心恃篾。过慢者。于等谓己胜。或于胜谓己等。由此正慢已慢当慢。心高举心恃篾。慢过慢者。于胜谓己胜。由此正慢已慢当慢。心高举心恃篾。我慢者。于五取蕴等。随观执我或我所。由此正慢已慢当慢。心高举心恃篾。增上慢者。于所未得上胜证法。谓我已得。于所未至上胜证法。谓我已至。于所未触上胜证法。谓我已触。于所未证上胜证法。谓我已证。由此正慢已慢当慢。心高举心恃篾。卑慢者。于他多胜谓自少劣。由此正慢已慢当慢。心高举心恃篾。邪慢者。于实无德谓我有德。由此正慢已慢当慢。心高举心恃篾。无明结云何。谓三界无智。见结云何。谓三见。即有身见边执见耶见。有身见者。于五取蕴等。随观执我或我所。由此起忍乐慧观见。边执见者。于五取蕴等。随观执或断或常。由此起忍乐慧观见。邪见者。谤因谤果。或谤作用。或坏实事。由此起忍乐慧观见。取结云何。谓二取。即见取戒禁取。见取者。于五取蕴等。随观执为最为胜为上为极。由此起忍乐慧观见。戒禁取者。于五取蕴等。随观执为能清净为能解脱为能出离。由此起忍乐慧观见。疑结云何。谓于谛犹豫。嫉结云何。谓心妒忌。悭结云何。谓心鄙吝。缚云何。谓诸结亦名缚。复有三缚。谓贪缚嗔缚痴缚。随眠有七种。谓欲贪随眠。嗔随眠。有贪随眠。慢随眠。无明随眠。见随眠。疑随眠。欲贪随眠有五种。谓欲界系见苦集灭道修所断贪。嗔随眠有五种。谓见苦集灭道修所断嗔。有贪随眠有十种。谓色界系五。无色界系五。色界系五者。谓色界系见苦集灭道修所断贪。无色界系五亦尔。慢随眠有十五种。谓欲界系五。色界系五。无色界系五。欲界系五者。谓欲界系见苦集。灭道修所断慢。色无色界系各五亦尔。无明随眠有十五种。谓欲界系五。色界系五。无色界系五。欲界系五者。谓欲界系见苦集灭道修所断无明。色无色界系各五亦尔。见随眠有三十六种。谓欲界系十二。色界系十二。无色界系十二。欲界系十二者。谓欲界系有身见边执见。见苦道所断邪见见取戒禁取。见集灭所断邪见见取。色无色界系各十二亦尔。疑随眠有十二种。谓欲界系四。色界系四。无色界系四。欲界系四者。谓欲界系见苦集灭道所断疑。色无色界系各四亦尔。随烦恼云何。谓诸随眠。亦名随烦恼。有随烦恼不名随眠。谓除随眠诸余染污。行蕴心所缠有八种。谓惛沉掉举睡眠恶作嫉悭无惭无愧。
　　诸所有智者。有十智。谓法智类智他心智世俗智苦智集智灭智道智尽智无生智。法智云何。谓缘欲界系诸行诸行因诸行灭诸行能断道诸无漏智。复有缘法智及法智地诸无漏智。亦名法智。类智云何。谓缘色无色界系诸行诸行因诸行灭诸行能断道诸无漏智。复有缘类智及类智地诸无漏智。亦名类智。他心智云何。谓若智修所成。是修果依止。修已得不失智。欲色界系。和合现前。他心心所。及一分无漏。他心心所。皆名他心智。世俗智云何。谓诸有漏慧。苦智云何。谓于五取蕴。思惟非常苦空非我。所起无漏智。集智云何。谓于有漏因思惟因集生缘。所起无漏智。灭智云何。谓于择灭思惟灭静妙离。所起无漏智。道智云何。谓于圣道思惟道如行出。所起无漏智。尽智云何。谓自遍知。我已知苦。我已断集。我已证灭。我已修道。由此而起。智见明觉。解慧光观。皆名尽智。无生智云何。谓自遍知。我已知苦不复当知。我已断集不复当断。我已证灭不复当证。我已修道不复当修。由此而起。智见明觉解慧光观。皆名无生智。诸所有见者。且诸智亦名见。有见非智。诸八现观边忍。一苦法智忍。二苦类智忍。三集法智忍。四集类智忍。五灭法智忍。六灭类智忍。七道法智忍。八道类智忍。诸所有现观者。若智若见俱名现观。
　　得云何。谓得诸法。无想定云何。谓已离遍净染未离上染出离想作意。为先心心所灭。灭定云何。谓已离无所有处染止息想作意。为先心心所灭。无想事云何。谓生无想有情天中心心所灭。命根云何。谓三界寿。众同分云何。谓有情同类性。依得云何。谓得所依。处事得云何。谓得诸蕴。处得云何。谓得内外处。生云何。谓令诸蕴起。老云何。谓令诸蕴熟。住云何。谓令已生诸行不坏。无常云何。谓令已生诸行灭坏。名身云何。谓增语。句身云何。谓字满。文身云何。谓字众。虚空云何。谓体空虚。宽旷无碍。不障色行。非择灭云何。谓灭非离系。择灭云何。谓灭是离系。
辩诸智品第二之一
　　有十智。如前说。法智何所缘。谓缘欲界系诸行及一分无漏法。类智何所缘。谓缘色无色界系诸行及一分无漏法。他心智何所缘。谓缘欲色界系和合现前他心心所及一分无漏他心心所。世俗智何所缘。谓缘一切法。苦智何所缘。谓缘五取蕴。集智何所缘。谓缘有漏因。灭智何所缘。谓缘择灭。道智无所缘。谓缘学无学法。尽智何所缘。谓缘一切有为法及择灭。无生智何所缘。谓缘一切有为法及择灭。何故法智缘欲界系诸行及一分无漏法。答法智知欲界系诸行诸行因诸行灭诸行能断道故。何故类智缘色无色界系诸行及一分无漏法。答类智知色无色界系诸行诸行因诸行灭诸行能断道故。何故他心智缘欲色界系和合现前他心心所及一分无漏他心心所。答他心智知欲色界系和合现前他心心所及一分无漏他心心所故。何故世俗智缘一切法。答世俗智知一切法。或如理所引。或不如理所引。或非如理非不如理所引故。何故苦智缘五取蕴。答苦智知五取蕴非常苦空非我故。何故集智缘有漏因。答集智知有漏因因集生缘故。何故灭智缘择灭。答灭智知择灭灭静妙离故。何故道智缘学无学法。答道智知学无学法道如行出故。何故尽智缘一切有为法及择灭。答尽智自遍知我已知苦我已断集我已证灭我已修道故。何故无生智缘一切有为法及择灭。答无生智自遍知。我已知苦不复当知。我已断集不复当断。我已证灭不复当证。我已修道不复当修故。
　　法智是几智全。几智少分。答法智是法智全。七智少分。谓他心智苦智集智灭智道智尽智无生智。类智是几智全。几智少分。答类智是类智全。七智少分。谓他心智苦智集智灭智道智尽智无生智。他心智是几智全。几智少分。答他心智是他心智全。四智少分。谓法智类智世俗智道智。世俗智是几智全。几智少分。答世俗智是世俗智全。一智少分。谓他心智。苦智是几智全。几智少分。答苦智是苦智全。四智少分。谓法智类智尽智无生智。集智灭智应知亦尔。道智是几智全。几智少分。答道智是道智全。五智少分。谓法智类智他心智尽智无生智。尽智是几智全。几智少分。答尽智是尽智全。六智少分。谓法智类智苦智集智灭智道智无生智亦尔。
　　何故法智是法智全。答法智知欲界系诸行诸行因诸行灭诸行能断道故。何故法智是他心智少分。答法智知欲界系诸行能断道中他无漏心心所故。何故法智是苦智少分。答法智知欲界系五取蕴非常苦空非我故。何故法智是集智少分。答法智知欲界系诸行因因集生缘故。何故法智是灭智少分。答法智知欲界系。诸行灭灭静妙离故。何故法智是道智少分。答法智知欲界系诸行能断道道如行出故。何故法智是尽智少分。答法智自遍知。我已知欲界系诸行苦。我已断欲界系诸行集。我已证欲界系诸行灭。我已修欲界系诸行能断道故。何故法智是无生智少分。答法智自遍知。我已知欲界系诸行苦不复当知。我已断欲界系诸行集不复当断。我已证欲界系诸行灭不复当证。我已修欲界系诸行能断道不复当修故。何故类智是类智全。答类智知色无色界系诸行诸行因诸行灭诸行能断道故何故类智是他心智少分。答类智知色无色界系诸行能断道中他无漏心心所故。何故类智是苦智少分。答类智知色无色界系五取蕴非常苦空非我故。何故类智是集智少分。答类智知色无色界系诸行因因集生缘故。何故类智是灭智少分。答类智知色无色界系诸行灭灭静妙离故。何故类智是道智少分。答类智知色无色界系诸行能断道道如行出故。何故类智是尽智少分。答类智自遍知。我已知色无色界系诸行苦。我已断色无色界系诸行集。我已证色无色界系诸行灭。我已修色无色界系诸行能断道故。何故类智是无生智少分。答类智自遍知。我已知色无色界系诸行苦不复当知。我已断色无色界系诸行集不复当断。我已证色无色界系诸行灭不复当证。我已修色无色界系诸行能断道不复当修故。
　　何故他心智是他心智全。答他心智知欲色界系和合现前他心心所。及一分无漏他心心所故。何故他心智是法智少分。答他心智知欲界系诸行能断道中他无漏心心所故。何故他心智是类智少分。答他心智知色无色界系诸行能断道中他无漏心心所故。何故他心智是世俗智少分。答他心智知他有漏心心所故。何故他心智是道智少分。答他心智知圣道中他无漏心心所故。
　　何故世俗智是世俗智全。答世俗智知一切法。或如理所引。或不如理所引。或非如理非不如理所引故。何故世俗智是他心智少分。答世俗智知他有漏心心所故。
　　何故苦智是苦智全。答苦智知五取蕴非常苦空非我故。何故苦智是法智少分。答苦智知欲界系五取蕴非常苦空非我故。何故苦智是类智少分。答苦智知色无色界系五取蕴非常苦空非我故。何故苦智是尽智少分。答苦智自遍知。我已知苦故。何故苦智是无生智少分。答苦智自遍知。我已知苦不复当知故。
　　何故集智是集智全。答集智知有漏因因集生缘故。何故集智是法智少分。答集智知欲界系诸行因因集生缘故。何故集智是类智少分。答集智知色无色界系诸行因因集生缘故。何故集智是尽智少分。答集智自遍知我已断集故。何故集智是无生智少分。答集智自遍知我已断集不复当断故。
　　何故灭智是灭智全。答灭智知择灭灭静妙离故。何故灭智是法智少分。答灭智知欲界系诸行灭灭静妙离故。何故灭智是类智少分。答灭智知色无色界诸行灭灭静妙离故。何故灭智是尽智少分。答灭智自遍知我已证灭故。何故灭智是无生智少分。答灭智自遍知我已证灭不复当证故。
阿毗达磨品类足论卷第二
辩诸智品第二之二
　　何故道智是道智全。答道智知圣道道如行出故。何故道智是法智少分。答道智知欲界系诸行能断道道如行出故。何故道智是类智少分。答道智知色无色界系诸行能断道道如行出故。何故道智是他心智少分。答道智知圣道中他无漏心心所故。何故道智是尽智少分。答道智自遍知我已修道故。何故道智是无生智少分。答道智自遍知我已修道不复当修故。
　　何故尽智是尽智全。答尽智自遍知我已知苦我已断集我已证灭我已修道故。何故尽智是法智少分。答尽智自遍知。我已知欲界系诸行苦。我已断欲界系诸行集。我已证欲界系诸行灭。我已修欲界系诸行能断道故。何故尽智是类智少分。答尽智自遍知。我已知色无色界系诸行苦。我已断色无色界系诸行集。我已证色无色界系诸行灭。我已修色无色界系诸行能断道故。何故尽智是苦智少分。答尽智自遍知。我已知苦故。何故尽智是集智少分。答尽智自遍知。我已断集故。何故尽智是灭智少分。答尽智自遍知。我已证灭故。何故尽智是道智少分。答尽智自遍知。我已修道故。
　　何故无生智是无生智全。答无生智自遍知我已知苦不复当知。我已断集不复当断。我已证灭不复当证。我已修道不复当修故。何故无生智是法智少分。答无生智自遍知。我已知欲界系诸行苦不复当知。我已断欲界系诸行集不复当断。我已证欲界系诸行灭不复当证。我已修欲界系诸行能断道不复当修故。何故无生智是类智少分。答无生智自遍知。我已知色无色界系诸行苦。不复当知。我已断色无色界系诸行集。不复当断。我已证色无色界系诸行灭。不复当证。我已修色无色界系诸行能断道。不复当修故。何故无生智是苦智少分。答无生智自遍知。我已知苦不复当知故。何故无生智是集智少分。答无生智自遍知。我已断集不复当断故。何故无生智是灭智少分。答无生智自遍知。我已证灭不复当证故。何故无生智是道智少分。答无生智自遍知。我已修道不复当修故。如是十智。几有漏几无漏。答一有漏八无漏。一应分别。谓他心智或有漏或无漏。云何有漏。谓知他有漏心心所法。云何无漏。谓知他无漏心心所法。如是十智。几有漏缘。几无漏缘。答二有漏缘。二无漏缘。六应分别。谓法智。或有漏缘或无漏缘。云何有漏缘。谓缘苦集。云何无漏缘。谓缘灭道。类智尽智无生智亦尔。他心智或有漏缘。或无漏缘。云何有漏缘。谓知他有漏心心所法。云何无漏缘。谓知他无漏心心所法。世俗智或有漏缘或无漏缘。云何有漏缘。谓缘苦集。云何无漏缘。谓缘灭道及虚空非择灭。如是十智。几有为几无为。答一切是有为非无为。如是十智。几有为缘几无为缘。答四有为缘。一无为缘。五应分别。谓法智或有为缘或无为缘。云何有为缘。谓缘苦集道。云何无为缘。谓缘灭类智。尽智无生智亦尔。世俗智或有为缘或无为缘。云何有为缘。谓缘苦集道。云何无为缘。谓缘择灭及虚空非择灭。
辩诸处品第三
　　有十二处。谓眼处色处耳处声处鼻处香处舌处味处身处触处意处法处。此十二处。几有色几无色。答十有色一无色。一应分别。谓法处或有色或无色。云何有色。谓法处所摄身语业。云何无色。谓余法处。此十二处。几有见几无见。答一有见。十一无见。此十二处。几有对几无对。答十有对。二无对。此十二处。几有漏几无漏。答十有漏。二应分别。谓意处或有漏或无漏。云何有漏。谓有漏作意相应意处。云何无漏。谓无漏作意相应意处。法处或有漏或无漏。云何有漏。谓法处所摄有漏身语业。及有漏受想行蕴。云何无漏。谓法处所摄无漏身语业。及无漏受想行蕴。虚空二灭。此十二处。几有为几无为。答十一有为。一应分别。谓法处或有为或无为。云何有为。谓法处所摄身语业。及受想行蕴。云何无为。谓虚空二灭。此十二处。几有诤几无诤。答十有诤。二应分别。谓意处法处。若有漏是有诤。若无漏是无诤。如有诤无诤。世间出世间。堕界不堕界。有味着无味着。耽嗜依出离依。顺结不顺结。顺取不顺取。顺缠不顺缠。应知亦尔。此十二处。几有记几无记。答八无记。四应分别。谓色处或有记。或无记。云何有记谓善不善色处。云何无记。谓除善不善色处。诸余色处。声意法处亦尔。此十二处。几有覆几无覆。答八无覆。四应分别。谓色处或有覆或无覆。云何有覆。谓不善有覆无记色处。云何无覆。谓善无覆无记色处。声意法处亦尔。如有覆无覆。染污不染污有罪无罪。应知亦尔。此十二处。几应修几不应修。答八不应修。四应分别。谓色处或应修或不应修。云何应修。谓善色处。云何不应修。谓不善无记色处声意处亦尔。法处或应修或不应修。云何应修。谓善有为法处。云何不应修。谓不善无记法处及择灭。此十二处。几有异熟几无异熟。答八无异熟。四应分别。谓色处或有异熟或无异熟。云何有异熟。谓善不善色处。云何无异熟。谓无记色处。声处亦尔。意处或有异熟或无异熟。云何有异熟。谓不善善有漏意处。云何无异熟。谓无记无漏意处。法处亦尔。此十二处。几是见几非见。答一是见。十非见。一应分别。谓法处或是见或非见。云何是见。谓五染污见。世俗正见。学无学见。云何非见。谓余法处。此十二处几内几外。答六内六外。此十二处。几有执受几无执受。答三无执受。九应分别。谓眼处或有执受或无执受。云何有执受。谓自体所摄眼处。云何无执受。谓非自体所摄眼处。色耳声鼻香舌味身触处亦尔。此十二处。几是心。几非心。答一是心。十一非心。此十二处。几是心所几非心所。答十一非心所。一应分别。谓法处或是心所或非心所。云何是心所。谓有所缘法处。云何非心所。谓无所缘法处。此十二处。几有所缘几无所缘。答一有所缘。十无所缘。一应分别。谓法处或有所缘或无所缘。云何有所缘。谓诸心所。云何无所缘。谓非心所法处。此十二处。几是业几非业。答九非业。三应分别。谓色处或是业或非业。云何是业。谓身表业。云何非业。谓余色处。声处或是业或非业。云何是业。谓语表业。云何非业。谓余声处。法处或是业或非业。云何是业。谓法处所摄身语业及思。云何非业。谓余法处。
　　此十二处。几善几不善几无记。答八无记。四应分别。谓色处或善或不善或无记。云何善。谓善身表业。云何不善。谓不善身表业。云何无记。谓除善不善身表业。诸余色处声处。或善或不善或无记。云何善。谓善语表业。云何不善。谓不善语表业。云何无记。谓除善不善语表业。诸余声处意处。或善或不善或无记。云何善。谓善作意相应意处。云何不善。谓不善作意相应意处。云何无记。谓无记作意相应意处。法处或善或不善或无记。云何善。谓法处所摄善身语业及善受想行蕴并择灭。云何不善。谓法处所摄不善身语业。及不善受想行蕴。云何无记。谓无记受想行蕴。及虚空非择灭。此十二处。几见所断。几修所断。几非所断。答十修所断。二应分别。谓意处或见所断。或修所断。或非所断。云何见所断。谓若意处。随信随法行现观边忍所断。此复云何。谓见所断八十八随眠。相应意处。云何修所断。谓若意处学见迹修所断。此复云何。谓修所断十随眠相应意处。及不染污有漏意处。云何非所断。谓无漏意处法处。或见所断。或修所断。或非所断。云何见所断。谓若法处随信随法行现观边忍所断。此复云何。谓见所断八十八随眠。及彼相应法处。彼所等起心不相应行。云何修所断。谓若法处学见迹修所断。此复云何。谓修所断十随眠。及彼相应法处。彼所等起身语业。彼所等起心不相应行。并不染污有漏法处。云何非所断。谓无漏法处。此十二处。几学几无学几非学非无学。答十非学非无学。二应分别。谓意处或学或无学或非学非无学。云何学。谓学作意相应意处。云何无学。谓无学作意相应意处。云何非学非无学。谓非学非无学作意相应意处。法处或学或无学或非学非无学。云何学。谓学身语业及学受想行蕴。云何无学。谓无学身语业。及无学受想行蕴。云何非学非无学。谓法处所摄有漏身语业。及有漏受想行蕴。并无为法。此十二处。几欲界系。几色界系。几无色界系。几不系。答二欲界系。十应分别。谓眼处或欲界系或色界系。云何欲界系。谓若眼处欲界系大种所造。云何色界系。谓若眼处色界系大种所造色。耳声鼻舌身处亦尔。触处或欲界系或色界系。云何欲界系。谓欲界系四大种。及欲界系大种所造触处。云何色界系。谓色界系四大种。及色界系大种所造触处。意处或欲界系。或色界系或无色界系。或不系。云何欲界系。谓欲界系作意相应意处。云何色界系。谓色界系作意相应意处。云何无色界系。谓无色界系作意相应意处云。何不系。谓无漏作意相应意处。法处或欲界系。或色界系。或无色界系。或不系。云何欲界系。谓欲界系法处所摄身语业。受想行蕴。云何色界系。谓色界系法处所摄身语业。受想行蕴。云何无色界系。谓无色界系受想行蕴。云何不系。谓无漏身语业受想行蕴。及无为法。此十二处。几过去几未来几现在。答十一或过去或未来或现在。一应分别。谓法处若有为。或过去或未来或现在。若无为非过去非未来非现在。
　　此十二处几苦谛摄。几集谛摄。几灭谛摄。几道谛摄。几非谛摄。答十苦集谛摄。二应分别。谓意处若有漏苦集谛摄。若无漏道谛摄。法处若有漏。苦集谛摄。若无漏有为道谛摄。若择灭灭谛摄。若虚空非择灭非谛摄。此十二处。几见苦所断。几见集所断。几见灭所断。几见道所断。几修所断。几非所断。答十修所断。二应分别。谓意处或见苦集灭道修所断。或非所断。云何见苦所断。谓若意处。随信随法行苦现观边忍所断。此复云何。谓见苦所断。二十八随眠相应意处。云何见集所断。谓若意处随信随法行集现观边忍所断。此复云何。谓见集所断十九随眠相应意处。云何见灭所断。谓若意处随信随法行灭现观边忍所断。此复云何。谓见灭所断十九随眠相应意处。云何见道所断。谓若意处随信随法行道现观边忍所断。此复云何。谓见道所断二十二随眠相应意处。云何修所断。谓若意处。学见迹修所断。此复云何。谓修所断十随眠相应意处。及不染污有漏意处。云何非所断。谓无漏意处法处。或见苦集灭道修所断。或非所断。云何见苦所断。谓若法处随信随法行苦现观边忍所断。此复云何。谓见苦所断二十八随眠。及彼相应法处。彼所等起心不相应行。云何见集所断。谓若法处随信随法行集现观边忍所断。此复云何。谓见集所断十九随眠。及彼相应法处。彼所等起心不相应行。云何见灭所断。谓若法处随信随法行灭现观边忍所断。此复云何。谓见灭所断十九随眠。及彼相应法处。彼所等起心不相应行。云何见道所断。谓若法处随信随法行道现观边忍所断。此复云何。谓见道所断二十二随眠。及彼相应法处。彼所等起心不相应行。云何修所断。谓若法处学见迹修所断。此复云何。谓修所断十随眠。及彼相应法处。彼所等起身语业。心不相应行。并不染污有漏法处。云何非所断。谓无漏法处。
　　五蕴十二处。为五摄十二。十二摄五耶。答十二摄五。非五摄十二。何所不摄。谓诸无为五蕴十八界。为五摄十八。十八摄五耶。答十八摄五。非五摄十八。何所不摄。谓诸无为。五蕴二十二根。为五摄二十二。二十二摄五耶。答二蕴全二蕴少分。摄二十二根。二十二根。摄二蕴全二蕴少分。何所不摄。谓一蕴全。二蕴少分。五蕴九十八随眠。为五摄九十八。九十八摄五耶。答一蕴少分。摄九十八随眠。九十八随眠。摄一蕴少分。何所不摄。谓四蕴全。一蕴少分。十二处十八界。为十二摄十八。十八摄十二耶。答互相摄随其事。十二处二十二根。为十二摄二十二。二十二摄十二耶。答六处全一处少分。摄二十二根。二十二根。摄六处全一处少分。何所不摄。谓五处全一处少分。十二处九十八随眠。为十二摄九十八。九十八摄十二耶。答一处少分。摄九十八随眠。九十八随眠。摄一处少分。何所不摄。谓十一处全一处少分。十八界二十二根。为十八摄二十二。二十二摄十八耶。答十二界全一界少分。摄二十二根。二十二根。摄十二界全一界少分。何所不摄。谓五界全一界少分。十八界九十八随眠。为十八摄九十八。九十八摄十八耶。答一界少分。摄九十八随眠。九十八随眠。摄一界少分。何所不摄。谓十七界全一界少分。二十二根九十八随眠。为二十二摄九十八。九十八摄二十二耶。答互不相摄。
辩七事品第四之一
　　十八界十二处五蕴五取蕴六界。十大地法。十大善地法。十大烦恼地法。十小烦恼地法。五烦恼五触五见五根五法。六识身。六触身。六受身。六想身。六思身。六爱身。十八界云何。谓眼界色界眼识界。耳界声界耳识界。鼻界香界鼻识界。舌界味界舌识界。身界触界身识界。意界法界意识界。十二处云何。谓眼处色处耳处声处鼻处香处舌处味处身处触处意处法处。五蕴云何。谓色蕴受蕴想蕴行蕴识蕴。五取蕴云何。谓色取蕴受取蕴想取蕴行取蕴识取蕴。六界云何。谓地界水界火界风界空界识界。十大地法云何。谓受想思触作意欲胜解念定慧。十大善地法云何。谓信勤惭愧无贪无嗔轻安舍不放逸不害。十大烦恼地法云何。谓不信懈怠失念心乱无明不正知非理作意邪胜解掉举放逸。十小烦恼地法云何。谓忿恨覆恼嫉悭诳谄憍害。五烦恼云何。谓欲贪色贪无色贪嗔痴。五触云何。谓有对触。增语触。明触。无明触。非明非无明触。五见云何。谓有身见。边执见。邪见。见取。戒禁取。五根云何。谓乐根苦根喜根忧根舍根。五法云何。谓寻伺识无惭无愧。六识身云何。谓眼识耳识鼻识舌识身识意识。六触身云何。谓眼触耳触鼻触舌触身触意触。六受身云何。谓眼触所生受。耳触所生受。鼻触所生受。舌触所生受。身触所生受。意触所生受。六想身云何。谓眼触所生想。耳触所生想。鼻触所生想。舌触所生想。身触所生想。意触所生想。六思身云何。谓眼触所生思。耳触所生思。鼻触所生思。舌触所生思。身触所生思。意触所生思。六爱身云何。谓眼触所生爱。耳触所生爱。鼻触所生爱。舌触所生爱。身触所生爱。意触所生爱。
　　眼界云何。谓眼于色已正当见。及彼同分。色界云何。谓色为眼已正当见。及彼同分。眼识界云何。谓眼及色为缘生眼识。如是眼为增上。色为所缘。于眼所识色。诸已正当了别。及彼同分。耳界云何。谓耳于声已正当闻。及彼同分。声界云何。谓声为耳已正当闻。及彼同分。耳识界云何。谓耳及声为缘生耳识。如是耳为增上。声为所缘。于耳所识声。诸已正当了别。及彼同分。鼻界云何。谓鼻于香已正当嗅。及彼同分。香界云何。谓香为鼻已正当嗅。及彼同分。鼻识界云何。谓鼻及香为缘生鼻识。如是鼻为增上。香为所缘。于鼻所识香。诸已正当了别。及彼同分。舌界云何。谓舌于味已正当尝。及彼同分。味界云何。谓味为舌已正当尝。及彼同分。舌识界云何。谓舌及味为缘生舌识。如是舌为增上。味为所缘。于舌所识味。诸已正当了别。及彼同分。身界云何。谓身于触已正当触。及彼同分。触界云何。谓触为身已正当触。及彼同分。身识界云何。谓身及触为缘生身识。如是身为增上。触为所缘。于身所识触。诸已正当了别。及彼同分。意界云何。谓意于法已正当了。及彼同分。法界云何。谓法为意已正当了。意识界云何。谓意及法为缘生意识。如是意为增上。法为所缘。于意所识法。诸已正当了别。及彼同分。
　　眼处云何。谓眼是色已正当能见。及彼同分。色处云何。谓色是眼已正当所见。及彼同分。耳处云何。谓耳是声已正当能闻。及彼同分。声处云何。谓声是耳已正当所闻。及彼同分。鼻处云何。谓鼻是香已正当能嗅。及彼同分。香处云何。谓香是鼻已正当所嗅。及彼同分。舌处云何。谓舌是味已正当能尝。及彼同分。味处云何。谓味是舌已正当所尝。及彼同分。身处云何。谓身是触已正当能触。及彼同分。触处云何。谓触是身已正当所触。及彼同分。意处云何。谓意是法已正当能了。及彼同分。法处云何。谓法是意已正当所了。
　　色蕴云何。谓十色处。及法处所摄色。受蕴云何。谓六受身。即眼触所生受。乃至意触所生受。想蕴云何。谓六想身。即眼触所生想。乃至意触所生想。行蕴云何。此有二种。谓心相应行蕴。心不相应行蕴。心相应行蕴云何。谓心相应法。此复云何。谓思触作意欲胜解念定慧信勤寻伺。放逸不放逸。善根不善根无记根。一切结缚随眠随烦恼缠。诸所有智诸所有见诸所有现观。复有此余如是类法与心相应。总名心相应行蕴。心不相应行蕴云何。谓心不相应法。此复云何。谓得无想定灭定无想事命根众同分。依得事得处得。生老住无常。名身句身文身。复有此余如是类法与心不相应。总名心不相应行蕴。如是二种合名行蕴。识蕴云何。谓六识身。即眼识乃至意识。色取蕴云何。谓若诸色有漏有取。于此诸色。若过去若未来若现在。或欲或贪或嗔或痴。或随一一心所随烦恼。应生时生。是名色取蕴。受想行识取蕴云何。谓若诸受想行识。有漏有取。于此诸受想行识。若过去若未来若现在。或欲或贪或嗔或痴。或随一一心所随烦恼。应生时生。是名受想行识取蕴。
　　地界云何。谓坚性。水界云何。谓湿性。火界云何。谓暖性。风界云何。谓轻等动性。空界云何。谓邻阿伽色。识界云何。谓五识身。及有漏意识。
　　受云何。谓受等受各别等受已受受类。是名为受。想云何。谓想等想增上等想已想想类。是名为想。思云何。谓思等思增上等思已思思类。心作意业。是名为思。触云何。谓触等触触性等触性。已触触类。是名为触。作意云何。谓牵引心。随顺牵引。思惟牵引。作意造意。转变心警觉心。是名作意。欲云何。谓欲欲性增上。欲性现前。欣喜希望乐作。是名为欲。胜解云何。谓心正胜解已胜解当胜解性。是名胜解。念云何。谓念随念别念忆念。不忘不失不遗不漏不忘法性。心明记性。是名为念。定云何。谓令心住等住安住近住坚住。不乱不散。摄止等持。心一境性。是名为定慧云何。谓于法简择极简择。最极简择。解了等了遍了近了。机黠通达。审察聪睿。觉明慧行毗钵舍那。是名为慧。
阿毗达磨品类足论卷第三
辩七事品第四之二
　　信云何。谓信性增上信性。忍可欲作。欲为欲造。心澄净性。是名为信。勤云何。谓勤精进。勇健势猛。炽盛难制。励意不息。心勇悍性是名勤。惭云何。谓惭等惭各别惭。羞等羞各别羞。厌等厌各别厌。毁等毁各别毁。有尊有敬。有所自在。有自在转。有所畏忌。不自在行。是名为惭。愧云何。谓愧等愧各别愧。耻等耻各别耻。厌等厌各别厌。毁等毁各别毁。怖罪惧罪。于罪见怖。是名为愧。无贪云何。谓有心所与心相应。能对治贪。是名无贪。无嗔云何。谓有心所与心相应。能对治嗔。是名无嗔。轻安云何。谓身轻安心轻安。已轻安轻安类。是名轻安。舍云何。谓身平等心平等。身正直心正直。无警觉寂静住。是名为舍。不放逸云何。谓于断恶法具足善法中。坚作常作。修习不舍。名不放逸。不害云何。谓于有情不毁不损。不伤不害。不恼不触。不令堕苦。是名不害。
　　不信云何。谓不信不信性。增上不信性。不忍不可。不欲作。不欲为。不欲造。心不澄净性。是名不信。懈怠云何。谓下劣精进。微弱精进。羸惙精进。退怯精进。憩息精进。心不勇悍性。是名懈怠。失念云何。谓虚念空念。忘念失念。心外念性。是名失念。心乱云何。谓心乱心散心流转心飘荡。心不一趣不住一缘。是名心乱。无明云何。谓三界无知性。不正知云何。谓非理所引慧非理。作意云何。谓染污作意。邪胜解云何。谓染污作意相应心。正胜解已胜解当胜解。是名邪胜解。掉举云何。谓心不寂静。心不憺怕。心不宁谧。掉动飘举。心躁扰性。是名掉举。放逸云何。谓于断恶法具足善法中。不修不习不别修习。不坚作不常作。不勤修习性。是名放逸。
　　忿云何。谓忿等忿。遍忿极忿。已正当忿。是名为忿。恨云何。谓心结怨。已正当恨。是名为恨。覆云何。谓隐藏自罪。恼云何。谓心佷悷。已正当恼。是名为恼。嫉云何谓心妒忌。悭云何。谓心鄙吝。诳云何。谓幻惑他。谄云何。谓心矫曲。憍云何。谓憍醉极憍醉。迷闷极迷闷。慢缓极慢缓。心傲诞性。是名为憍。害云何。谓于有情能为毁损伤害恼触。逼令堕苦。是名为害。欲贪云何。谓于诸欲起贪等贪。执藏防护。耽着爱乐。是名欲贪。色贪云何。谓于诸色起贪等贪。执藏防护。耽着爱乐。是名色贪。无色贪云何。谓于无色起贪等贪。执藏防护。耽着爱乐。是名无色贪。嗔云何。谓于有情心怀愤恚。根裁对碍。憎怒凶悖。猛烈暴恶。已正当嗔。是名为嗔。疑云何。谓于谛犹豫。
　　有对触云何。谓五识身相应触。增语触云何。谓意识身相应触。明触云何。谓无漏触。无明触云何。谓染污触。非明非无明触云何。谓不染污有漏触。
　　有身见云何。谓于五取蕴等。随观执我或我所。由此起忍乐慧观见。是名有身见。边执见云何。谓于五取蕴等。随观执或断或常。由此起忍乐慧观见。是名边执见。邪见云何。谓谤因谤果。或谤作用。或坏实事。由此起忍乐慧观见。是名邪见。见取云何。谓于五取蕴等。随观执为最为胜。为上为极。由此起忍乐慧观见。是名见取。戒禁取云何。谓于五取蕴等。随观执为能清净。为能解脱。为能出离。由此起忍乐慧观见。是名戒禁取。
　　乐根云何。谓顺乐受。触所触时。所起身乐心乐平等受。受所摄。是名乐根。苦根云何。谓顺苦受。触所触时。所起身苦不平等受。受所摄。是名苦根。喜根云何。谓顺喜受。触所触时。所起心喜平等受。受所摄。是名喜根。忧根云何。谓顺忧受。触所触时。所起心忧不平等受。受所摄。是名忧根。舍根云何。谓顺舍受。触所触时。所起身舍心舍。非平等非不平等受。受所摄。是名舍根。
　　寻云何。谓心寻求遍寻求。构度极构度现前构度。推究追寻极思惟。思惟性令心粗动。是名为寻。伺云何。谓心伺察遍伺察随遍伺察。随转随流随属。于寻令心细动。是名为伺。识云何。谓六识身。即眼识乃至意识。无惭云何。谓不惭不等惭不各别惭。不羞不等羞不各别羞。不厌不等厌不各别厌。不毁不等毁不各别毁。无尊无敬。无所自在。无自在转。无所畏忌自在而行。是名无惭。无愧云何。谓不愧不等愧不各别愧。不耻不等耻不各别耻。不厌不等厌不各别厌。不毁不等毁不各别毁。不怖罪不惧罪于罪不见怖。是名无愧。
　　眼识云何。谓眼及色为缘生眼识。如是眼为增上。色为所缘。于眼所识色。诸已正当了别。是名眼识。耳鼻舌身意识亦尔。眼触云何。谓眼及色为缘生眼识。三和合故触。如是眼为增上。色为所缘。于眼所识色。诸触等触触性等触性已触触类。是名眼触。耳鼻舌身意触亦尔。眼触所生受云何。谓眼及色为缘生眼识。三和合故触。触为缘故受。如是眼为增上。色为所缘。眼触为因为集为类为生。眼触所生作意相应。于眼所识色。诸受等受各别等受。已受受类。是名眼触所生受。耳鼻舌身意触所生受亦尔。眼触所生想云何。谓眼及色为缘生眼识。三和合故触。触为缘故想。如是眼为增上色为所缘。眼触为因为集为类为生。眼触所生作意相应。于眼所识色诸想等想增上等想已想想类。是名眼触所生想。耳鼻舌身意触所生想亦尔。眼触所生思云何。谓眼及色为缘生眼识。三和合故触。触为缘故思。如是眼为增上。色为所缘。眼触为因为集为类为生。眼触所生作意相应。于眼所识色诸思等思增上等思。已思思类心作意业。是名眼触所生思。耳鼻舌身意触所生思亦尔。眼触所生爱云何。谓眼及色为缘生眼识。三和合故触。触为缘故爱。如是眼为增上。色为所缘。于眼所识色诸贪等贪。执藏防护耽着爱乐。是名眼触所生爱。耳鼻舌身意触所生爱亦尔。
　　眼界。几界几处几蕴摄。眼界所摄法几界几处几蕴摄。眼界所不摄法。几界几处几蕴摄。眼界所摄不摄法。几界几处几蕴摄。除眼界所摄法余法。几界几处几蕴摄。除眼界所不摄法余法。几界几处几蕴摄。除眼界所摄不摄法余法。几界几处几蕴摄。乃至意触所生爱。为问亦尔。
　　答眼界一界一处一蕴摄。不摄十七界十一处五蕴。眼界所摄法一界一处一蕴摄。不摄十七界十一处五蕴。眼界所不摄法。十七界十一处五蕴摄。不摄一界一处一蕴。眼界所摄不摄法。十八界十二处五蕴摄。无界无处无蕴不摄。除眼界所摄法余法。十七界十一处五蕴摄。不摄一界一处一蕴。除眼界所不摄法余法。一界一处一蕴摄。不摄十七界十一处五蕴。除眼界所摄不摄法。所问余法。无事空论。以一切法皆被除故。如眼界。九有色界十有色处。应知亦尔。眼识界。二界一处一蕴摄。不摄十七界十二处五蕴。如眼识界。耳鼻舌身意识界六识身。应知亦尔。意界七界一处一蕴摄。不摄十一界十一处四蕴。如意界。意处识蕴识法。应知亦尔。法界一界一处四蕴摄。不摄十七界十一处二蕴。法处亦尔。色蕴十一界十一处一蕴摄。不摄八界二处四蕴。受蕴一界一处一蕴摄。不摄十八界十二处四蕴。如受蕴。想蕴行蕴大地法中受想。应知亦尔。色取蕴十一界十一处一蕴摄。不摄八界二处五蕴。受取蕴一界一处一蕴摄。不摄十八界十二处五蕴。如受取蕴。想取蕴行取蕴。五有色界。八大地法。十大善地法。十大烦恼地法。十小烦恼地法。五烦恼五触五见五根四法。后五六身。应知亦尔。识取蕴七界一处一蕴摄。不摄十三界十二处五蕴。识界亦尔。
　　眼识界一界一处三蕴相应。十八界十二处五蕴不相应。如眼识界。耳鼻舌身意识界识取蕴识界六识身。应知亦尔。意界一界一处三蕴相应。十八界十二处三蕴不相应。如意界。意处识蕴识法。应知亦尔。法界八界二处四蕴相应。十一界十一处二蕴不相应。如法界。法处行蕴八大地法。应知亦尔。受蕴八界二处三蕴相应。十一界十一处三蕴不相应。如受蕴想蕴大地法中受想。应知亦尔。受取蕴八界二处三蕴相应。十三界十二处五蕴不相应。想取蕴亦尔。行取蕴八界二处四蕴相应。十三界十二处五蕴不相应。寻伺法亦尔。信八界二处四蕴相应。十八界十二处五蕴不相应。如信余九大善地法。十大烦恼地法。欲贪嗔无明触非明非无明触无惭无愧。应知亦尔。忿三界二处四蕴相应。十八界十二处五蕴不相应。如忿。余九小烦恼地法。无色贪疑明触。五见六爱身。应知亦尔。色贪六界二处四蕴相应。十八界十二处五蕴不相应。有对触七界二处四蕴相应。十三界十二处五蕴不相应。增语触三界三处四蕴相应。十七界十二处五蕴不相应。六触身六思身亦尔。乐根八界二处三蕴相应。十八界十二处五蕴不相应。舍根亦尔。苦根七界二处三蕴相应。十八界十二处五蕴不相应。喜根三界二处三蕴相应。十八界十二处五蕴不相应。忧根亦尔。眼触所生受。三界二处三蕴相应。十七界十二处五蕴不相应。如眼触所生受。耳鼻舌身意触所生受六想身。应知亦尔。
辩随眠品第五之一
　　九十八随眠。几欲界系。几色界系。几无色界系。答三十六欲界系。三十一色界系。三十一无色界系。此九十八随眠。几见所断。几修所断。答八十八见所断。十修所断。欲界系三十六随眠。几见所断。几修所断。答三十二见所断。四修所断。色界系三十一随眠。几见所断。几修所断。答二十八见所断。三修所断。无色界系三十一随眠亦尔。此九十八随眠。几见苦所断。几见集灭道修所断。答二十八见苦所断。十九见集所断。十九见灭所断。二十二见道所断。十修所断。欲界系三十六随眠。几见苦所断。几见集灭道修所断。答十见苦所断。七见集所断。七见灭所断。八见道所断。四修所断。色界系三十一随眠。几见苦所断。几见集灭道修所断。答九见苦所断。六见集所断。六见灭所断。七见道所断。三修所断。无色界系三十一随眠亦尔。随眠是何义。答微细义是随眠义。随增义是随眠义。随逐义是随眠义。随缚义是随眠义。如是随眠。若未断未遍知。由二事故随增。谓所缘故相应故。如是随增。于自界非他界。有十二随眠。谓欲贪随眠。嗔恚随眠。色贪随眠。无色贪随眠。慢随眠。无明随眠。有身见随眠。边执见随眠。邪见随眠。见取随眠。戒禁取随眠。疑随眠。云何欲贪随眠随增。谓可爱故可乐故可恋故可意故。云何嗔恚随眠随增。谓不可爱故不可乐故不可恋故不可意故。云何色贪随眠随增。谓可爱故。可乐故可喜故可意故。云何无色贪随眠随增。谓可爱故可乐故可意故。云何慢随眠随增。谓高举故轻篾故。云何无明随眠随增。谓无知故闇昧故愚痴故。云何有身见随眠随增。谓我故我所故。云何边执见随眠随增。谓断故常故。云何邪见随眠随增。谓无因故无用故诽谤故。云何见取随眠随增。谓最故胜故上故极故。云何戒禁取随眠随增。谓能清净故。能解脱故能出离故。云何疑随眠随增。谓惑故疑故犹豫故。云何起欲贪随眠。乃至云何起疑随眠。答欲贪随眠。由三处起。一者欲贪随眠未断未遍知故。二者顺欲贪缠法现在前故。三者于彼处有非理作意故。乃至疑随眠亦由三处起。一者疑随眠未断未遍知故。二者顺疑缠法现在前故。三者于彼处有非理作意故。有七随眠十二随眠。为七摄十二。十二摄七耶。答互相摄随其事。谓欲贪随眠摄欲贪随眠。嗔随眠摄嗔恚随眠。有贪随眠。摄色无色贪随眠。慢随眠摄慢随眠。无明随眠摄无明随眠。见随眠摄五见随眠。疑随眠摄疑随眠。七随眠九十八随眠。为七摄九十八。九十八摄七耶。答互相摄随其事。谓欲贪嗔随眠各摄五。有贪随眠摄十。慢无明随眠各摄十五。见随眠摄三十六。疑随眠摄十二。十二随眠九十八随眠。为十二摄九十八。九十八摄十二耶。答互相摄随其事。谓欲贪嗔色无色贪随眠各摄五。慢无明随眠各摄十五。有身见边执见随眠各摄三。邪见见取疑随眠各摄十二。戒禁取随眠摄六。
　　九十八随眠。几是遍行。几非遍行。答二十七是遍行。六十五非遍行。六应分别。谓见苦集所断无明随眠。或是遍行或非遍行。云何是遍行。谓见苦集所断非遍行随眠不相应无明。云何非遍行。谓见苦集所断非遍行随眠相应无明。欲界系三十六随眠。几是遍行。几非遍行。答九是遍行。二十五非遍行。二应分别。谓欲界系见苦集所断无明随眠。或是遍行或非遍行。云何是遍行。谓欲界系见苦集所断非遍行随眠不相应无明。云何非遍行。谓欲界系见苦集所断非遍行随眠相应无明。色界系三十一随眠。几是遍行。几非遍行。答九是遍行二十非遍行。二应分别。谓色界系见苦集所断无明随眠。或是遍行或非遍行。云何是遍行。谓色界系见苦集所断非遍行。随眠不相应无明。云何非遍行。谓色界系见苦集所断非遍行随眠相应无明。无色界系三十一随眠亦尔。九十八随眠。几是遍行修所断。几非遍行非修所断。答三十七是遍行修所断。五十五非遍行非修所断。六应分别。谓见苦集所断无明随眠。或是遍行或非遍行。云何是遍行。谓见苦集所断非遍行随眠不相应无明。云何非遍行。谓见苦集所断非遍行随眠相应无明。欲界三十六随眠。几是遍行修所断。几非遍行非修所断。答十三是遍行修所断。二十一非遍行非修所断。二应分别。谓欲界系见苦集所断无明随眠。或是遍行或非遍行。云何是遍行。谓欲界系见苦集所断非遍行随眠不相应无明。云何非遍行。谓欲界系见苦集所断非遍行随眠相应无明。色界三十一随眠。几是遍行修所断。几非遍行非修所断。答十二是遍行修所断。十七非遍行非修所断。二应分别。谓色界系见苦集所断无明随眠。或是遍行或非遍行。云何是遍行。谓色界系见苦集所断非遍行随眠不相应无明。云何非遍行。谓色界系见苦集所断非遍行随眠相应无明。无色界系三十一随眠亦尔。
　　九十八随眠。几有漏缘。几无漏缘。答八十有漏缘。十二无漏缘。六应分别。谓见灭道所断无明随眠。或有漏缘或无漏缘。云何有漏缘。谓见灭道所断有漏缘随眠相应无明。云何无漏缘。谓见灭道所断有漏缘随眠不相应无明。欲界系三十六随眠。几有漏缘。几无漏缘。答三十有漏缘。四无漏缘。二应分别。谓欲界系见灭道所断无明随眠。或有漏缘或无漏缘。云何有漏缘。谓欲界系见灭道所断有漏缘随眠相应无明。云何无漏缘。谓欲界系见灭道所断有漏缘随眠不相应无明。色界系三十一随眠。几有漏缘。几无漏缘。答二十五有漏缘。四无漏缘。二应分别。谓色界系见灭道所断无明随眠。或有漏缘或无漏缘。云何有漏缘。谓色界系见灭道所断有漏缘随眠相应无明。云何无漏缘。谓色界系见灭道所断有漏缘随眠不相应无明。无色界系三十一随眠亦尔。
　　九十八随眠。几有为缘。几无为缘。答八十九有为缘。六无为缘。三应分别。谓见灭所断无明随眠。或有为缘或无为缘。云何有为缘。谓见灭所断有为缘随眠相应无明。云何无为缘。谓见灭所断有为缘随眠不相应无明。欲界系三十六随眠。几有为缘。几无为缘。答三十三有为缘。二无为缘。一应分别。谓欲界系见灭所断无明随眠。或有为缘或无为缘。云何有为缘。谓欲界系见灭所断有为缘随眠相应无明。云何无为缘。谓欲界系见灭所断有为缘随眠不相应无明。色界系三十一随眠。几有为缘。几无为缘。答二十八有为缘。二无为缘。一应分别。谓色界系见灭所断无明随眠。或有为缘或无为缘。云何有为缘。谓色界系见灭所断有为缘随眠相应无明。云何无为缘。谓色界系见灭所断有为缘随眠不相应无明。无色界系三十一随眠亦尔。
　　九十八随眠。几所缘故随增非相应故。几相应故随增非所缘故。几所缘故随增亦相应故。几非所缘故随增非相应故。答所缘故随增非相应故者。无相应故。随增非所缘故者。谓无漏缘随眠。所缘故随增亦相应故者。谓有漏缘随眠。非所缘故随增非相应故者无。如不定系欲界系色界系无色界系亦尔。
　　有二十法。谓见苦所断法。见集所断法。见灭所断法。见道所断法。修所断法。如不定系欲界系色界系无色界系亦尔。于见苦所断法。几随眠随增。答见苦所断一切。及见集所断遍行随眠。于见集所断法。几随眠随增。答见集所断一切。及见苦所断遍行随眠。于见灭所断法。几随眠随增。答见灭所断一切。及遍行随眠。于见道所断法。几随眠随增。答见道所断一切。及遍行随眠。于修所断法。几随眠随增。答修所断一切。及遍行随眠。如不定系欲界系色界系无色界系亦尔。
　　于见苦所断法。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见集所断遍行随眠。相应故随增非所缘故者无。所缘故随增亦相应故者。谓见苦所断一切随眠。非所缘故随增非相应故者。谓见集所断非遍行。及见灭道修所断一切随眠。于见集所断法。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见苦所断遍行随眠。相应故随增非所缘故者无。所缘故随增亦相应故者。谓见集所断一切随眠。非所缘故随增非相应故者。谓见苦所断非遍行。及见灭道修所断一切随眠。于见灭所断法。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓遍行随眠。相应故随增非所缘故者。谓见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者。谓见苦集所断非遍行。及见道修所断一切随眠。于见道所断法。几随眠所缘故随增非相应故。几随眠相应故随眠非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓遍行随眠。相应故随增非所缘故者。谓见道所断无漏缘随眠。所缘故随增亦相应故者。谓见道所断有漏缘随眠。非所缘故随增非相应故者。谓见苦集所断非遍行。及见灭修所断一切随眠。于修所断法。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓遍行随眠。相应故随增非所缘故者无。所缘故随增亦相应故者。谓修所断一切随眠。非所缘故随增非相应故者。谓见苦集所断非遍行。及见灭道所断一切随眠。如不定系欲界系色界系无色界系亦尔。
阿毗达磨品类足论卷第四
辩随眠品第五之二
　　有唯二十法。谓唯见苦所断法。唯见集所断法。唯见灭所断法。惟见道所断法。唯修所断法。如不定系欲界系色界系无色界系亦尔。于惟见苦所断法。几随眠随增。答惟见苦所断。非遍行随眠。于惟见集所断法。几随眠随增。答惟见集所断。非遍行随眠。于惟见灭所断法。几随眠随增。答惟见灭所断一切随眠。于惟见道所断法。几随眠随增。答惟见道所断一切随眠。于惟修所断法。几随眠随增。答惟修所断一切随眠。如不定系欲界系色界系无色界系亦尔。
　　于惟见苦所断法。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者无。相应故随增非所缘故者无。所缘故随增亦相应故者。谓惟见苦所断非遍行随眠。非所缘故随增非相应故者无。于惟见集所断法。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者无。相应故随增非所缘故者无。所缘故随增亦相应故者。谓惟见集所断非遍行随眠。非所缘故随增非相应故者无。于惟见灭所断法。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者无。相应故随增非所缘故者。谓见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者无。于惟见道所断法。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者无。相应故随增非所缘故者。谓见道所断无漏缘随眠。所缘故随增亦相应故者。谓见道所断有漏缘随眠。非所缘故随增非相应故者无。于惟修所断法。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者无。相应故随增非所缘故者无。所缘故随增亦相应故者。谓惟修所断一切随眠。非所缘故随增非相应故者无。
　　有二十心。谓见苦所断心。见集所断心。见灭所断心。见道所断心。修所断心。如不定系欲界系色界系无色界系亦尔。于见苦所断心。几随眠随增。答见苦所断一切。及见集所断遍行随眠。于彼相应法。及彼等起心不相应行亦尔。于见集所断心。几随眠随增。答见集所断一切。及见苦所断遍行随眠。于彼相应法。及彼等起心不相应行亦尔。于见灭所断心。几随眠随增。答见灭所断一切。及遍行随眠。于彼相应法亦尔。于彼等起心不相应行。见灭所断有漏缘。及遍行随眠。于见道所断心。几随眠随增。答见道所断一切。及遍行随眠。于彼相应法亦尔。于彼等起心不相应行。见道所断有漏缘。及遍行随眠。于修所断心。几随眠随增。答修所断一切。及遍行随眠。于彼相应法。及彼等起心不相应行亦尔。如不定系欲界系色界系无色界系亦尔。
　　于见苦所断心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见集所断遍行随眠。相应故随增非所缘故者无所缘故随增亦相应故者。谓见苦所断一切随眠。非所缘故随增非相应故者。谓见集所断非遍行。及见灭道修所断一切随眠。于彼相应法亦尔。于彼等起心不相应行。见苦所断一切。及见集所断遍行随眠。所缘故随增非相应故。诸余随眠。于彼非所缘故随增非相应故。于见集所断心。几随眠所缘故。随增非相应故几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见苦所断遍行随眠。相应故随增非所缘故者无。所缘故随增亦相应故者。谓见集所断一切随眠。非所缘故随增非相应故者。谓见苦所断非遍行。及见灭道修所断一切随眠。于彼相应法亦尔。于彼等起心不相应行。见集所断一切。及见苦所断遍行随眠。所缘故随增非相应故。诸余随眠。于彼非所缘故随增非相应故。于见灭所断心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓遍行随眠。相应故随增非所缘故者。谓见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者。谓见苦集所断非遍行。及见道修所断一切随眠。于彼相应法亦尔。于彼等起心不相应行。见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。于见道所断心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓遍行随眠。相应故随增非所缘故者。谓见道所断无漏缘随眠。所缘故随增亦相应故者。谓见道所断有漏缘随眠。非所缘故随增非相应故者。谓见苦集所断非遍行。及见灭修所断一切随眠。于彼相应法亦尔。于彼等起心不相应行。见道所断有漏缘。及遍行随眠所缘故随增非相应故。诸余随眠。于彼非所缘故随增非相应故。于修所断心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增亦非相应故。答所缘故随增非相应故者。谓遍行随眠。相应故。随增非所缘故者无。所缘故随增亦相应故者。谓修所断一切随眠。非所缘故随增非相应故者。谓见苦集所断非遍行。及见灭道所断一切随眠。于彼相应法亦尔。于彼等起心不相应行。修所断一切。及遍行随眠。所缘故随增非相应故。诸余随眠。于彼非所缘故随增非相应故。如不定系欲界系色界系无色界系亦尔。
　　有四十八心。谓见灭所断邪见相应心。见灭所断疑相应心。见灭所断邪见疑相应心。见灭所断邪见不相应心。见灭所断疑不相应心。见灭所断邪见疑不相应心。见道所断心亦尔。如不定系欲界系色界系无色界系亦尔。于见灭所断邪见相应心。几随眠随增。答见灭所断邪见。及彼相应无明。若见灭所断有漏缘。若遍行随眠。于彼相应法亦尔。于彼等起心不相应行。见灭所断有漏缘。及遍行随眠。于见灭所断疑相应心。几随眠随增。答见灭所断疑。及彼相应无明。若见灭所断有漏缘。若遍行随眠。于彼相应法亦尔。于彼等起心不相应行。见灭所断有漏缘。及遍行随眠。于见灭所断邪见疑相应心。几随眠随增。答见灭所断邪见疑。及彼相应无明。若见灭所断有漏缘。若遍行随眠。于彼相应法亦尔。于彼等起心不相应行。见灭所断有漏缘。及遍行随眠。于见灭所断邪见不相应心。几随眠随增。答除见灭所断邪见。及彼相应无明。诸余见灭所断一切及遍行随眠。于彼相应法亦尔。于彼等起心不相应行。见灭所断有漏缘及遍行随眠。于见灭所断疑不相应心。几随眠随增。答除见灭所断疑及彼相应无明。诸余见灭所断一切。及遍行随眠。于彼相应法亦尔。于彼等起心不相应行。见灭所断有漏缘。及遍行随眠。于见灭所断邪见疑不相应心。几随眠随增。答除见灭所断邪见疑及彼相应无明。诸余见灭所断一切。及遍行随眠。于彼相应法亦尔。于彼等起心不相应行。见灭所断有漏缘。及遍行随眠。见道所断心亦尔。如不定系。欲界系色界系无色界系亦尔。
　　于见灭所断邪见相应心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断邪见。及彼相应无明。所缘故随增亦相应故者无。非所缘故随增亦非相应故者。谓除见灭所断邪见及彼相应无明。诸余见灭所断无漏缘。及见苦集所断非遍行。并见道修所断一切随眠。于彼相应法亦尔。于彼等起心不相应行。见灭所断有漏缘。及遍行随眠所缘故随增非相应故。诸余随眠。于彼非所缘故随增非相应故。于见灭所断疑相应心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断疑。及彼相应无明。所缘故随增亦相应故者无。非所缘故随增非相应故者。谓除见灭所断疑及彼相应无明。诸余见灭所断无漏缘。及见苦集所断非遍行。并见道修所断一切随眠于彼相应法亦尔。于彼等起心不相应行。见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。于见灭所断邪见疑相应心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断邪见疑。及彼相应无明。所缘故随增亦相应故者无。非所缘故随增非相应故者。谓除见灭所断邪见疑及彼相应无明。诸余见灭所断无漏缘。及见苦集所断非遍行。并见道修所断一切随眠。于彼相应法亦尔。于彼等起心不相应行。见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。于见灭所断邪见不相应心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓遍行随眠。相应故随增非所缘故者。谓除见灭所断邪见及彼相应无明。诸余见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者。谓见灭所断邪见。及彼相应无明。若见苦集所断非遍行。若见道修所断一切随眠。于彼相应法亦尔。于彼等起心不相应行见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。于见灭所断疑不相应心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓遍行随眠。相应故随增非所缘故者。谓除见灭所断疑及彼相应无明。诸余见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者。谓见灭所断疑。及彼相应无明。若见苦集所断非遍行。若见道修所断一切随眠。于彼相应法亦尔。于彼等起心不相应行。见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。于见灭所断邪见疑不相应心。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓遍行随眠。相应故随增非所缘故者。谓除见灭所断邪见疑及彼相应无明。诸余见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者。谓见灭所断邪见疑及彼相应无明。若见苦集所断非遍行。若见道修所断一切随眠。于彼相应法亦尔。于彼等起心不相应行见灭所断有漏缘及遍行随眠。所缘故随增非相应故。诸余随眠。于彼非所缘故随增非相应故。见道所断心亦尔。如不定系欲界系色界系无色界系亦尔。
　　有三十六随眠。谓见苦所断十。见集所断七。见灭所断七。见道所断八。修所断四。见苦所断十随眠云何。谓有身见。边执见。见苦所断邪见见取戒禁取疑贪嗔慢无明。见集所断七随眠云何。谓见集所断邪见见取疑贪嗔慢无明。见灭所断七随眠云何。谓见灭所断邪见见取疑贪嗔慢无明。见道所断八随眠云何。谓见道所断邪见见取戒禁取疑贪嗔慢无明。修所断四随眠云何。谓修所断贪嗔慢无明。于有身见。几随眠随增。答见苦所断一切。及见集所断遍行随眠。于彼相应法及彼等起心不相应行亦尔。如有身见。边执见见苦所断邪见见取戒禁取疑贪嗔慢无明亦尔。于见集所断邪见。几随眠随增。答见集所断一切。及见苦所断遍行随眠。于彼相应法及彼等起心不相应行亦尔。如见集所断邪见。见取疑贪嗔慢无明亦尔。于见灭所断邪见。几随眠随增。答见灭所断邪见相应无明。及见灭所断有漏缘。并遍行随眠。于彼相应法见灭所断邪见。及彼相应无明。若见灭所断有漏缘。若遍行随眠。于彼等起心不相应行。见灭所断有漏缘。及遍行随眠。见灭所断疑亦尔。于见灭所断见取。几随眠随增。答见灭所断有漏缘。及遍行随眠。于彼相应法。及彼等起心不相应行亦尔。见灭所断贪嗔慢亦尔。于见灭所断无明。几随眠随增。答除见灭所断无漏缘无明。诸余见灭所断一切及遍行随眠。于彼相应法。见灭所断一切及遍行随眠。于彼等起心不相应行。见灭所断有漏缘及遍行随眠。见道所断亦尔。于修所断贪。几随眠随增。答修所断一切及遍行随眠。于彼相应法及彼等起心不相应行亦尔。修所断嗔慢无明亦尔。
　　于有身见。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓除有身见相应无明。诸余见苦所断一切。及见集所断遍行随眠。相应故随增非所缘故者无。所缘故随增亦相应故者。谓有身见相应无明。非所缘故随增非相应故者。谓见集所断非遍行。及见灭道修所断一切随眠。于彼相应法。所缘故随增非相应故者。谓除有身见及彼相应无明。诸余见苦所断一切。及见集所断遍行随眠。相应故随增非所缘故者无。所缘故随增亦相应故者。谓有身见及彼相应无明。非所缘故随增非相应故者。谓见集所断非遍行。及见灭道修所断一切随眠。于彼等起心不相应行。见苦所断一切。及见集所断遍行随眠。所缘故随增非相应故。诸余随眠。于彼非所缘故随增非相应故。如有身见。边执见见苦所断邪见见取戒禁取疑贪嗔慢亦尔。于见苦所断无明。几随眠所缘。故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见苦所断无明。及见集所断遍行随眠。相应故随增非所缘故者无。所缘故随增亦相应故者。谓除见苦所断无明。诸余见苦所断一切随眠。非所缘故随增非相应故者。谓见集所断非遍行。及见灭道修所断一切随眠。于彼相应法。所缘故随增非相应故者。谓见集所断遍行随眠。相应故随增非所缘故者无。所缘故随增亦相应故者。谓见苦所断一切随眠。非所缘故随增非相应故者。谓见集所断非遍行。及见灭道修所断一切随眠。于彼等起心不相应行见苦所断一切。及见集所断遍行随眠。所缘故随增非相应故。诸余随眠。于彼非所缘故随增非相应故。于见集所断邪见。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓除见集所断邪见相应无明。诸余见集所断一切及见苦所断遍行随眠。相应故随增非所缘故者无。所缘故随增亦相应故者。谓见集所断邪见相应无明。非所缘故随增非相应故者。谓见苦所断非遍行。及见灭道修所断一切随眠。于彼相应法。所缘故随增非相应故者。谓除见集所断邪见及彼相应无明。诸余见集所断一切。及见苦所断遍行随眠。相应故随增非所缘故者无。所缘故随增亦相应故者。谓见集所断邪见及彼相应无明。非所缘故随增非相应故者。谓见苦所断非遍行。及见灭道修所断一切随眠。于彼等起心不相应行。见集所断一切及见苦所断遍行随眠。所缘故随增非相应故。诸余随眠。于彼非所缘故随增非相应故。如见集所断邪见。见取疑贪嗔慢亦尔。于见集所断无明。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见集所断无明。及见苦所断遍行随眠。相应故随增非所缘故者无。所缘故随增亦相应故者。谓除见集所断无明。诸余见集所断一切随眠。非所缘故随增非相应故者。谓见苦所断非遍行。及见灭道修所断一切随眠。于彼相应法。所缘故随增非相应故者。谓见苦所断遍行随眠。相应故随增非所缘故者无。所缘故随增亦相应故者。谓见集所断一切随眠。非所缘故随增非相应故者。谓见苦所断非遍行。及见灭道修所断一切随眠。于彼等起心不相应行见集所断一切。及见苦所断遍行随眠。所缘故随增非相应故。诸余随眠。于彼非所缘故随增非相应故。于见灭所断邪见。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断邪见相应无明。所缘故随增亦相应故者无。非所缘故随增非相应故者。谓除见灭所断邪见相应无明。诸余见灭所断无漏缘。及见苦集所断非遍行。并见道修所断一切随眠。于彼相应法。所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断邪见。及彼相应无明。所缘故随增亦相应故者无。非所缘故随增非相应故者。谓除见灭所断邪见。及彼相应无明。诸余见灭所断无漏缘。及见苦集所断非遍行。并见道修所断一切随眠。于彼等起心不相应行见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。见灭所断疑亦尔。于见灭所断见取。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓除见灭所断见取相应无明。诸余见灭所断有漏缘。及遍行随眠。相应故随增非所缘故者无。所缘故随增亦相应故者。谓见灭所断见取相应无明。非所缘故随增非相应故者。谓见灭所断无漏缘。及见苦集所断非遍行。并见道修所断一切随眠。于彼相应法。所缘故随增非相应故者。谓除见灭所断见取及彼相应无明。诸余见灭所断有漏缘。及遍行随眠。相应故随增非所缘故者无。所缘故随增亦相应故者。谓见灭所断见取。及彼相应无明。非所缘故随增非相应故者。谓见灭所断无漏缘。及见苦集所断非遍行。并见道修所断一切随眠。于彼等起心不相应行。见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。见灭所断贪嗔慢亦尔。
阿毗达磨品类足论卷第五
辩随眠品第五之三
　　于见灭所断无明。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘无明。及遍行随眠。相应故随增非所缘故者。谓除见灭所断无漏缘无明。诸余见灭所断无漏缘随眠。所缘故随增亦相应故者。谓除见灭所断有漏缘无明。诸余见灭所断有漏缘随眠。非所缘故随增亦非相应故者。谓见灭所断无漏缘无明。及见苦集所断非遍行。并见道修所断一切随眠。于彼相应法。所缘故随增非相应故者。谓遍行随眠。相应故随增非所缘故者。谓见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者。谓见苦集所断非遍行。及见道修所断一切随眠。于彼等起心不相应行。见灭所断有漏缘。及遍行随眠所缘故随增非相应故。诸余随眠。于彼非所缘故随增非相应故。见道所断亦尔。于修所断贪。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓除修所断贪相应无明。诸余修所断一切及遍行随眠。相应故随增非所缘故者无。所缘故随增亦相应故者。谓修所断贪相应无明。非所缘故随增非相应故者。谓见苦集所断非遍行。及见灭道所断一切随眠。于彼相应法。所缘故随增非相应故者。谓除修所断贪。及彼相应无明。诸余修所断一切。及遍行随眠。相应故随增非所缘故者无。所缘故随增亦相应故者。谓修所断贪。及彼相应无明。非所缘故随增非相应故者。谓见苦集所断非遍行。及见灭道所断一切随眠。于彼等起心不相应行修所断一切。及遍行随眠。所缘故随增非相应故。诸余随眠。于彼非所缘故随增非相应故。修所断嗔慢亦尔。于修所断无明。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓修所断无明及遍行随眠。相应故随增非所缘故者无。所缘故随增亦相应故者。谓除修所断无明。诸余修所断一切随眠。非所缘故随增亦非相应故者。谓见苦集所断非遍行。及见灭道所断一切随眠于彼相应法。所缘故随增非相应故者。谓遍行随眠。相应故随增非所缘故者无。所缘故随增亦相应故者。谓修所断一切随眠。非所缘故随增非相应故者。谓见苦集所断非遍行。及见灭道所断一切随眠。于彼等起心不相应行修所断一切及遍行随眠。所缘故随增非相应故。诸余随眠于彼非所缘故随增非相应故。
　　有四十八无明。谓见灭所断邪见相应无明。见灭所断疑相应无明。见灭所断邪见疑相应无明见灭所断邪见不相应无明。见灭所断疑不相应无明。见灭所断邪见疑不相应无明。见道所断亦尔。如不定系欲界系色界系无色界系亦尔。于见灭所断邪见相应无明。几随眠随增。答见灭所断邪见。及见灭所断有漏缘。并遍行随眠。于彼相应法见灭所断邪见及彼相应无明。若见灭所断有漏缘。若遍行随眠。于彼等起心不相应行。见灭所断有漏缘。及遍行随眠。于见灭所断疑相应无明。几随眠随增。答见灭所断疑。及见灭所断有漏缘。并遍行随眠。于彼相应法见灭所断疑。及彼相应无明。若见灭所断有漏缘。若遍行随眠。于彼等起心不相应行见灭所断有漏缘及遍行随眠。于见灭所断邪见疑相应无明。几随眠随增。答见灭所断邪见疑。及见灭所断有漏缘。并遍行随眠。于彼相应法见灭所断邪见疑及彼相应无明。若见灭所断有漏缘若遍行随眠。于彼等起心不相应行。见灭所断有漏缘及遍行随眠。于见灭所断邪见不相应无明。几随眠随增。答见灭所断疑。及见灭所断有漏缘。并遍行随眠。于彼相应法。除见灭所断邪见及彼相应无明。诸余见灭所断一切及遍行随眠。于彼等起心不相应行。见灭所断有漏缘及遍行随眠。于见灭所断疑不相应无明。几随眠随增。答见灭所断邪见及见灭所断有漏缘。并遍行随眠。于彼相应法。除见灭所断疑及彼相应无明。诸余见灭所断一切及遍行随眠。于彼等起心不相应行。见灭所断有漏缘及遍行随眠。于见灭所断邪见疑不相应无明。几随眠随增。答见灭所断有漏缘及遍行随眠。于彼相应法。除见灭所断邪见疑及彼相应无明。诸余见灭所断一切及遍行随眠。于彼等起心不相应行。见灭所断有漏缘及遍行随眠。见道所断亦尔。如不定系欲界系色界系无色界系亦尔。
　　于见灭所断邪见相应无明。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断邪见。所缘故随增亦相应故者无。非所缘故随增非相应故者。谓除见灭所断邪见诸余见灭所断无漏缘。及见苦集所断非遍行。并见道修所断一切随眠。于彼相应法。所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断邪见及彼相应无明。所缘故随增亦相应故者无。非所缘故随增非相应故者。谓除见灭所断邪见及彼相应无明。诸余见灭所断无漏缘。及见苦集所断非遍行。并见道修所断一切随眠。于彼等起心不相应行见灭所断有漏缘及遍行随眠。所缘故随增非相应故。诸余随眠。于彼非所缘故随增非相应故。于见灭所断疑相应无明。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘。及遍行随眠相应故随增非所缘故者。谓见灭所断疑。所缘故随增亦相应故者无。非所缘故随增非相应故者。谓除见灭所断疑。诸余见灭所断无漏缘。及见苦集所断非遍行。并见道修所断一切随眠。于彼相应法。所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断疑。及彼相应无明。所缘故随增亦相应故者无。非所缘故随增非相应故者。谓除见灭所断疑及彼相应无明。诸余见灭所断无漏缘。及见苦集所断非遍行。并见道修所断一切随眠。于彼等起心不相应行。见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。于见灭所断邪见疑相应无明。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断邪见疑。所缘故随增亦相应故者无。非所缘故随增非相应故者。谓除见灭所断邪见疑。诸余见灭所断无漏缘。及见苦集所断非遍行。并见道修所断一切随眠。于彼相应法。所缘故随增非相应故者。谓见灭所断有漏缘。及遍行随眠。相应故随增非所缘故者。谓见灭所断邪见疑。及彼相应无明。所缘故随增亦相应故者无。非所缘故随增非相应故者。谓除见灭所断邪见疑及彼相应无明。诸余见灭所断无漏缘。及见苦集所断非遍行。并见道修所断一切随眠。于彼等起心不相应行见灭所断有漏缘及遍行随眠。所缘故随增非相应故。诸余随眠。于彼非所缘故随增非相应故。于见灭所断邪见不相应无明。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘无明。及遍行随眠。相应故随增非所缘故者。谓见灭所断疑。所缘故随增亦相应故者。谓除见灭所断有漏缘无明。诸余见灭所断有漏缘随眠。非所缘故随增非相应故者。谓除见灭所断疑。诸余见灭所断无漏缘。及见苦集所断非遍行。并见道修所断一切随眠。于彼相应法。所缘故随增非相应故者。谓遍行随眠。相应故随增非所缘故者。谓除见灭所断邪见及彼相应无明。诸余见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者。谓见灭所断邪见。及彼相应无明。若见苦集所断非遍行。若见道修所断一切随眠。于彼等起心不相应行见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。于见灭所断疑不相应无明。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故。随增非相应故者。谓见灭所断有漏缘无明。及遍行随眠。相应故随增非所缘故者。谓见灭所断邪见。所缘故随增亦相应故者。谓除见灭所断有漏缘无明。诸余见灭所断有漏缘随眠。非所缘故随增非相应故者。谓除见灭所断邪见。诸余见灭所断无漏缘。及见苦集所断非遍行。并见道修所断一切随眠。于彼相应法。所缘故随增非相应故者。谓遍行随眠。相应故随增非所缘故者。谓除见灭所断疑及彼相应无明。诸余见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者。谓见灭所断疑。及彼相应无明。若见苦集所断非遍行。若见道修所断一切随眠。于彼等起心不相应行见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。于见灭所断邪见疑不相应无明。几随眠所缘故随增非相应故。几随眠相应故随增非所缘故。几随眠所缘故随增亦相应故。几随眠非所缘故随增非相应故。答所缘故随增非相应故者。谓见灭所断有漏缘无明。及遍行随眠。相应故随增非所缘故者无。所缘故随增亦相应故者。谓除见灭所断有漏缘无明。诸余见灭所断有漏缘随眠。非所缘故随增非相应故者。谓见灭所断无漏缘。及见苦集所断非遍行。并见道修所断一切随眠。于彼相应法。所缘故随增非相应故者。谓遍行随眠。相应故随增非所缘故者。谓除见灭所断邪见疑及彼相应无明。诸余见灭所断无漏缘随眠。所缘故随增亦相应故者。谓见灭所断有漏缘随眠。非所缘故随增非相应故者。谓见灭所断邪见疑。及彼相应无明。若见苦集所断非遍行。若见道修所断一切随眠。于彼等起心不相应行。见灭所断有漏缘。及遍行随眠。所缘故随增非相应故。诸余随眠。于彼非所缘故随增非相应故。见道所断亦尔。如不定系欲界系色界系无色界系亦尔。诸随眠有漏缘。彼随眠所缘相应故随增耶。答若随眠所缘相应故随增。彼随眠有漏缘。有随眠有漏缘彼随眠非所缘相应故随增。谓缘异界地遍行随眠。此复云何。谓诸随眠欲界系。缘色界系。若诸随眠欲界系。缘无色界系。若诸随眠色界系。缘无色界系。若诸随眠欲界系。缘色无色界系。异地缘亦尔。诸随眠无漏缘。彼随眠相应故随增耶。答若随眠无漏缘。彼随眠相应故随增。有随眠相应故随增彼随眠非无漏缘。谓缘异界地遍行随眠。此复云何。谓诸随眠欲界系。缘色界系。若诸随眠欲界系。缘无色界系。若诸随眠色界系。缘无色界系。若诸随眠欲界系。缘色无色界系。异地缘亦尔。
辩摄等品第六之一
　　有所知法。所识法。所通达法。所缘法。增上法。有色法无色法。有见法。无见法。有对法。无对法。有漏法。无漏法。有为法。无为法。有诤法。无诤法。世间法。出世间法。堕界法。不堕界法。有味着法。无味着法。耽嗜依法。出离依法。心法。非心法。心所法。非心所法。心相应法。心不相应法。心俱有法。非心俱有法。随心转法。非随心转法。心为因法。非心为因法。心为等无间法。非心为等无间法。心为所缘法。非心为所缘法。心为增上法。非心为增上法。心果法。非心果法。心异熟法。非心异熟法。业法。非业法。业相应法。业不相应法。业俱有法。非业俱有法。随业转法。非随业转法。业为因法。非业为因法。业为等无间法。非业为等无间法。业为所缘法。非业为所缘法。业为增上法。非业为增上法。业果法。非业果法。业异熟法。非业异熟法。有法。非有法。有相应法。有不相应法。有俱有法。非有俱有法。随有转法。非随有转法。有为因法。非有为因法。有为等无间法。非有为等无间法。有为所缘法。非有为所缘法。有为增上法。非有为增上法。有果法。非有果法。有异熟法。非有异熟法。所遍知法。非所遍知法。所应断法。非所应断法。所应修法。非所应修法。所应证法。非所应证法。所应习法。非所应习法。有罪法。无罪法。黑法。白法。有覆法。无覆法。顺退法。非顺退法。有记法。无记法。已生法。非已生法。正生法。非正生法。已灭法。非已灭法。正灭法。非正灭法。缘起法。非缘起法。缘已生法。非缘已生法。因法。非因法。有因法。非有因法。因已生法。非因已生法。因相应法。因不相应法。结法。非结法。顺结法。非顺结法。取法。非取法。有执受法。无执受法。顺取法。非顺取法。烦恼法。非烦恼法。染污法。不染污法。杂染法。非杂染法。缠法。非缠法。所缠法。非所缠法。顺缠法。非顺缠法。有所缘法。无所缘法。有寻法。无寻法。有伺法。无伺法。有喜法。无喜法。有警觉法。无警觉法。有事法。无事法。有缘法。无缘法。有上法。无上法。远法。近法。有量法。无量法。见法。非见法。见处法。非见处法。见相应法。见不相应法。异生法法。非异生法法。共异生法。不共异生法。定法。非定法。顺热恼法。非顺热恼法。根法。非根法。圣谛所摄法。非圣谛所摄法。俱有法。非俱有法。相应法。不相应法。果法。非果法。有果法。无果法。异熟法。非异熟法。有异熟法。无异熟法。因缘法。非因缘法。有因缘法。无因缘法。离法。非离法。有离法。无离法。相续法。非相续法。有相续法。无相续法。有三法。谓善法。不善法。无记法。学法。无学法。非学非无学法。见所断法。修所断法。非所断法。见所断为因法。修所断为因法。非所断为因法。有见有对法。无见有对法。无见无对法。异熟法。异熟法法。非异熟非异熟法法。劣法中法妙法。小法大法无量法。可意法。不可意法。非可意非不可意法。乐俱行法。苦俱行法。不苦不乐俱行法。俱生法。俱住法。俱灭法。非俱生法。非俱住法。非俱灭法。心俱生法。心俱住法。心俱灭法。非心俱生法。非心俱住法。非心俱灭法。有三界。谓欲界恚界害界。复有三界。谓出离界无恚界无害界。复有三界。谓欲界色界无色界。复有三界。谓色界无色界灭界。有三有。谓欲有色有无色有。有三漏。谓欲漏有漏无明漏。有三世。谓过去世未来世现在世。有三言依事。谓过去言依事。未来言依事。现在言依事。有三苦性。谓苦苦性坏苦性行苦性。有三法。谓有寻有伺法。无寻唯伺法。无寻无伺法。有三地。谓有寻有伺地。无寻唯伺地。无寻无伺地。有三业。谓身业语业意业。复有三业。谓善业不善业。无记业。复有三业。谓学业无学业非学非无学业。复有三业。谓见所断业。修所断业。非所断业。复有三业。谓顺现法受业。顺次生受业。顺后次受业。复有三业。谓顺乐受业。顺苦受业。顺不苦不乐受业。
　　有四念住。谓身念住。受念住。心念住。法念住。有四正断。谓为令已生恶不善法得永断故。勤修正断。为令未生恶不善法永不生故。勤修正断。为令未生善法生故。勤修正断。为令已生善法坚住不忘修满倍复增广智作证故。勤修正断。有四神足。谓欲三摩地断行成就神足。勤三摩地断行成就神足。心三摩地断行成就神足。观三摩地断行成就神足。有四静虑。谓初静虑。第二静虑。第三静虑。第四静虑。有四圣谛。谓苦圣谛。集圣谛。灭圣谛。道圣谛。有四无量。谓慈无量。悲无量。喜无量。舍无量。有四无色。谓空无边处。识无边处。无所有处。非想非非想处。有四圣种。谓随所得衣喜足圣种。随所得食喜足圣种。随所得卧具喜足圣种。乐断乐修圣种。有四沙门果。谓预流果一来果不还果阿罗汉果。有四智。谓法智类智他心智世俗智。复有四智。谓苦智集智灭智道智。有四无碍解。谓法无碍解。义无碍解。词无碍解。辩无碍解。有四缘。谓因缘。等无间缘。所缘缘。增上缘。有四食。谓段食若粗若细。触食意思食识食。有四瀑流。谓欲瀑流。有瀑流。见瀑流。无明瀑流。有四轭。谓欲轭有轭见轭无明轭。有四取。谓欲取见取戒禁取我语取。有四法。谓过去法未来法现在法。非过去非未来非现在法。复有四法。谓欲界系法。色界系法。无色界系法。不系法。复有四法。谓善为因法。不善为因法。无记为因法。非善为因非不善为因非无记为因法。复有四法。谓缘有所缘法。缘无所缘法。缘有所缘缘无所缘法。非缘有所缘非缘无所缘法。
　　有五蕴。谓色蕴受蕴想蕴行蕴识蕴。有五取蕴。谓色取蕴受取蕴想取蕴行取蕴识取蕴。有五趣。谓捺落迦趣傍生趣鬼趣人趣天趣。有五烦恼部。谓见苦所断烦恼部。见集所断烦恼部。见灭所断烦恼部。见道所断烦恼部。修所断烦恼部。有五法。谓色法心法心所法。心不相应行法。无为法。有六界。谓地界水界火界风界空界识界。有六法。谓见苦所断法。见集所断法。见灭所断法。见道所断法。修所断法。非所断法。有七随眠。谓欲贪随眠。嗔随眠。有贪随眠。慢随眠。无明随眠。见随眠。疑随眠。有七识住。谓有色有情身异想异。如人一分天。是初识住。有色有情身异想一。如梵众天劫初时。是第二识住。有色有情身一想异。如极光净天。是第三识住。有色有情身一想一。如遍净天。是第四识住。无色有情超一切色想。灭有对想不思惟种种想入无边空。空无边处具足住。如空无边处天。是第五识住。无色有情超一切空无边处入无边识。识无边处具足住。如识无边处天。是第六识住。无色有情超一切识无边处入无所有。无所有处具足住。如无所有处天。是第七识住。有七觉支。谓念等觉支。择法等觉支。精进等觉支。喜等觉支。轻安等觉支。定等觉支。舍等觉支。有八解脱。谓有色观诸色。是初解脱。内无色想观外色。是第二解脱。净解脱身作证具足住。是第三解脱。超一切色想灭有对想不思惟种种想。入无边空。空无边处具足住。是第四解脱。超一切空无边处入无边识。识无边处具足住。是第五解脱。超一切识无边处入无所有。无所有处具足住。是第六解脱。超一切无所有处入非想非非想处具足住。是第七解脱。超一切非想非非想处。入想受灭身作证具足住。是第八解脱。有八胜处。谓内有色想观外色少。若好显色。若恶显色。于彼诸色胜知胜见。具如是想是初胜处。内有色想观外色多。若好显色。若恶显色。于彼诸色胜知胜见。具如是想是第二胜处。内无色想观外色少。若好显色若恶显色。于彼诸色胜知胜见。具如是想是第三胜处。内无色想观外色多。若好显色。若恶显色。于彼诸色胜知胜见。具如是想是第四胜处。内无色想观外诸色。若青青显青现青光。犹如乌莫迦华。或如婆罗痆斯深染青衣。若青青显青现青光。内无色想观外诸色。若青青显青现青光。亦复如是。于彼诸色胜知胜见。具如是想是第五胜处。内无色想观外诸色。若黄黄显黄现黄光。犹如羯尼迦花。或如婆罗痆斯深染黄衣。若黄黄显黄现黄光。内无色想观外诸色。若黄黄显黄现黄光。亦复如是。于彼诸色胜知胜见。具如是想是第六胜处。内无色想观外诸色。若赤赤显赤现赤光。犹如槃豆时缚迦花。或如婆罗痆斯深染赤衣。若赤赤显赤现赤光。内无色想观外诸色。若赤赤显赤现赤光。亦复如是。于彼诸色胜知胜见。具如是想是第七胜处。内无色想观外诸色。若白白显白现白光。犹如乌杀斯星。或如婆罗痆斯极鲜白衣。若白白显白现白光。内无色想观外诸色。若白白显白现白光。亦复如是。于彼诸色胜知胜见。具如是想是第八胜处。有八圣道支。谓正见正思惟正语正业正命正精进正念正定。
阿毗达磨品类足论卷第六
辩摄等品第六之二
　　有九结。谓爱结恚结慢结无明结见结取结疑结嫉结悭结。有九有情居。谓有色有情身异想异。如人及一分天。是初有情居。有色有情身异想一。如梵众天劫初时。是第二有情居。有色有情身一想异。如极光净天。是第三有情居。有色有情身一想一。如遍净天。是第四有情居。有色有情无想无异想。如无想有情天。是第五有情居。无色有情超一切色想。灭有对想。不思惟种种想入无边空。空无边处具足住。如空无边处天。是第六有情居。无色有情超一切空无边处。入无边识。识无边处具足住。如识无边处天。是第七有情居。无色有情超一切识无边处入无所有。无所有处具足住。如无所有处天。是第八有情居。无色有情超一切无所有处入非想非非想处具足住。如非想非非想处天。是第九有情居。有十遍处。谓地遍满一类想。上下傍布无二无量。是初遍处。水遍满一类想。上下傍布无二无量。是第二遍处。火遍满一类想。上下傍布无二无量。是第三遍处。风遍满一类想。上下傍布无二无量。是第四遍处。青遍满一类想。上下傍布无二无量。是第五遍处。黄遍满一类想。上下傍布无二无量。是第六遍处。赤遍满一类想。上下傍布无二无量。是第七遍处。白遍满一类想。上下傍布无二无量。是第八遍处。空遍满一类想。上下傍布无二无量。是第九遍处。识遍满一类想。上下傍布无二无量。是第十遍处。有十无学法。谓无学正见正思惟正语正业正命正精进正念正定正胜解正智。
　　有十一法。谓有漏色。无漏色。有漏受。无漏受。有漏想。无漏想。有漏行。无漏行。有漏识。无漏识。及无为法。有十二处。谓眼处色处耳处声处鼻处香处舌处味处身处触处意处法处。有十八界。谓眼界色界眼识界。耳界声界耳识界。鼻界香界鼻识界。舌界味界舌识界。身界触界身识界。意界法界意识界。有二十二根。谓眼根耳根鼻根舌根身根。女根男根命根意根。乐根苦根喜根忧根舍根。信根精进根念根定根慧根。未知当知根已知根具知根。有九十八随眠。谓欲界系三十六。色界系三十一。无色界系三十一如前说。
　　所知法云何。谓一切法是智所知随其事。此复云何。谓苦智知苦。集智知集。灭智知灭。道智知道。复有善世俗智。知苦集灭道及虚空非择灭。故说一切法是智所知随其事。是名所知法。所识法云何。谓一切法是识所识随其事。此复云何。谓眼识识色。耳识识声。鼻识识香。舌识识味。身识识触。意识识法。眼色眼识。耳声耳识。鼻香鼻识。舌味舌识。身触身识。意法意识。故说一切法是识所识。随其事是名所识法。所通达法云何。通达者。谓善慧。此以一切法。为所通达。随其事。此复云何。谓苦忍苦智通达苦。集忍集智通达集。灭忍灭智通达灭。道忍道智通达道。复有善有漏慧。通达苦集灭道及虚空非择灭。故说通达者谓善慧。此以一切法为所通达。随其事是名所通达法。所缘法云何。谓一切法是心心所法所缘。随其事。此复云何。谓眼识及相应法缘色。耳识及相应法缘声。鼻识及相应法缘香。舌识及相应法缘味。身识及相应法缘触。意识及相应法缘法。眼色眼识。耳声耳识。鼻香鼻识。舌味舌识。身触身识。意法意识。故说一切法是心心所法所缘。随其事是名所缘法。增上法云何。谓一切有为法互为增上。复有无为法与有为法为增上。是名增上法。
　　有色法云何。谓十处一处少分。无色法云何。谓一处一处少分。有见法云何。谓一处无见法云何。谓十一处。有对法云何。谓十处。无对法云何。谓二处。有漏法云何。谓十处二处少分。无漏法云何。谓二处少分。有为法云何。谓十一处一处少分。无为法云何。谓一处少分。有诤法云何。谓十处二处少分。无诤法云何。谓二处少分。世间出世间法。堕界不堕界法。有味着无味着法。耽嗜依出离依法亦尔。心法云何。谓一处。非心法云何。谓十一处。心所法云何。谓若法与心相应。此复云何。谓受蕴想蕴相应行蕴。非心所法云何。谓若法心不相应。此复云何。谓色心心不相应行。无为心相应法云何。谓心所法。此复云何。谓受蕴想蕴相应行蕴。心不相应法云何。谓非心所法。此复云何。谓色心心不相应行无为。心俱有法云何。谓心俱有十一处少分。除意处。非心俱有法云何。谓意处。及非心俱有十一处少分。随心转法云何。谓若法与心。一生一住一灭。此复云何。谓一切心所法。及道俱有定俱有戒。若心若彼法。生老住无常。是名随心转法。非随心转法云何。谓若法不与心一生一住一灭。此复云何。谓除随心转身语业。诸余色法。除随心转心不相应行。诸余心不相应行。及心无为。是名非随心转法。心为因法云何。谓除已入正性离生补特伽罗初无漏心。诸余心。及除诸余异生定当入正性离生者未来初无漏心。诸余心。及心为因十一处少分。是名心为因法。非心为因法云何。谓已入正性离生补特伽罗初无漏心。及诸余异生定当入正性离生者未来初无漏心。并心为因十一处少分。是名非心为因法。心为等无间法云何。谓心为等无间。心心所法。若已生若正生。及无想定灭定。若已生若正生。是名心为等无间法。非心为等无间法云何。谓除心为等无间心心所法。诸余心心所法。及除心为等无间心不相应行。诸余心不相应行。并色无为。是名非心为等无间法。心为所缘法云何。谓若意识及相应法。以心为所缘。是名心为所缘法。非心为所缘法云何。谓除心为所缘意识及相应法。诸余意识及相应法。若五识身及相应法。若色无为心不相应行。是名非心为所缘法。心为增上法云何。谓有为法。以心为增上。是名心为增上法。非心为增上法云何。谓无为法。心果法云何。谓一切有为法及择灭。非心果法云何。谓虚空非择灭。心异熟法云何。心异熟十一处少分。除声处。非心异熟法云何。谓声处及非心异熟十一处少分。
　　业法云何。谓身语业及思。非业法云何。谓除身语业。诸余色。除思诸余行蕴。及三蕴全并无为法。业相应法云何。谓若法与思相应。此复云何。谓一切心心所法。除思。业不相应法云何。谓若法思不相应。此复云何。谓色及思。心不相应行无为。业俱有法云何。谓意处及业俱有十一处少分。除思。非业俱有法云何。谓思及非业俱有十一处少分。除意处。随业转法云何。谓若法与思。一生一住一灭。此复云何。谓一切心心所法。除思及道俱有定俱有戒。若思若彼法。生老住无常。是名随业转法。非随业转法云何。谓若法不与思一生一住一灭。此复云何。谓除随业转身语业。诸余色。及除随业转心不相应行。诸余心不相应行。思及无为。是名非随业转法。业为因法云何。谓除已入正性离生补特伽罗初无漏思。诸余思。及除诸余异生定当入正性离生者未来初无漏思。诸余思。及意处。并业为因十一处少分。是名业为因法。非业为因法云何谓已入正性离生补特伽罗初无漏思。及诸余异生定当入正性离生者未来初无漏思。及非业为因十一处少分。除意处。是名非业为因法。业为等无间法云何。谓若法心为等无间。非业为等无间法云何。谓若法非心为等无间。业为所缘法云何。谓三识身及相应法。以业为所缘。是名业为所缘法。非业为所缘法云何。谓除业为所缘三识身及相应法。诸余即此三识身及相应法。并余三识身及相应法。若色无为心不相应行。是名非业为所缘法。业为增上法云何。谓有为法。以业为增上。非业为增上法云何。谓无为法。业果法云何。谓一切有为法及择灭。非业果法云何。谓虚空非择灭。业异熟法云何。谓业异熟十一处少分。除声处。非业异熟法云何。谓声处。及非业异熟十一处少分。
　　有法云何。谓有漏法。非有法云何。谓无漏法。有相应法云何。谓有漏心心所法。有不相应法云何。谓无漏心心所法。及色无为心不相应行。有俱有法云何。谓有漏法。及与有漏法俱生诸无漏法。非有俱有法云何。谓除有漏俱生诸无漏法。诸余无漏法。随有转法。及有为因法云何。谓有漏法。非随有转法。及非有为因法云何。谓无漏法。有为等无间法云何。谓有漏心心所法等无间。诸余有漏无漏心心所法。若已生若正生。及无想定灭定。若已生若正生。是名有为等无间法。非有为等无间法云何。谓除有为等无间心心所法。诸余心心所法。及余有为等无间心不相应行。诸余心不相应行。并色无为。是名非有为等无间法。有为所缘法云何。谓五识身及相应法。若意识及相应法。以有为所缘。是名有为所缘法。非有为所缘法云何。谓除以有为所缘意识及相应法。诸余意识。及相应法。并色无为心不相应行。是名非有为所缘法。有为增上法云何。谓有为法。非有为增上法云何。谓无为法。有果法云何。谓有漏法。及世俗道所证结断。非有果法云何。谓除有果无漏法。诸余无漏法。有异熟法云何。谓有异熟十一处少分。除声处。非有异熟法云何。谓声处。及非有异熟十一处少分。
　　所遍知法云何。有二遍知。一智遍知。一断遍知。智遍知所遍知法云何。谓一切法皆是智遍知所应知故。非智遍知所遍知法云何。谓如是法求不可得无法非智所应知故。断遍知所遍知法。即是所应断法。此复云何。谓有漏法。非断遍知所遍知法。即是非所应断法。此复云何。谓无漏法。所应修法云何。谓善有为法。非所应修法云何。谓不善无记法及择灭。所应证法云何。有二作证。一智作证。二得作证。智作证所应证法云何。谓一切法。皆是智作证所应证故。非智作证所应证法云何。谓如是法。求不可得无法非智所应证故。得作证所应证法云何。谓一切善法。及依定所证无覆无记天眼天耳。非得作证所应证法云何。谓除依定所证无覆无记天眼天耳。诸余无记法及一切不善法。所应习法云何。谓善有为法。非所应习法云何。谓不善无记法及择灭。有罪法云何。谓不善及有覆无记法。无罪法云何。谓善及无覆无记法。黑白法有覆无覆法。顺退非顺退法亦尔。有记法云何。谓善不善法。无记法云何。谓除善不善。诸余法。已生法云何。谓过去现在法。非已生法云何。谓未来法及无为。正生法云何。谓若法未来现前正起。非正生法云何。谓除未来现前正起法。诸余未来及过去现在。并无为法。已灭法云何。谓过去法。非已灭法云何。谓未来现在。及无为法。正灭法云何。谓若法现在现前正灭。非正灭法云何。谓除现在现前正灭法。诸余现在及过去未来。并无为法。缘起法云何。谓有为法。非缘起法云何。谓无为法。缘已生非缘已生法。因法非因法。有因法非有因法因已生法非因已生法亦尔。因相应法云何。谓一切心心所法。因不相应法云何。谓色无为心不相应行。
　　结法云何。谓九结。非结法云何。谓除九结诸余法。顺结法云何。谓一切有漏法。非顺结法云何。谓一切无漏法。取法云何。谓四取。非取法云何。谓除四取诸余法。有执受法云何。谓有执受九处少分。除声意法处。无执受法云何。谓声意法处及无执受九处少分。顺取法云何。谓一切有漏法。非顺取法云何。谓一切无漏法。烦恼法云何。谓若法是缠。非烦恼法云何。谓若法非缠。染污法云何。谓不善及有覆无记法。不染污法云何。谓善及无覆无记法。杂染法云何。谓有漏法。非杂染法云何。谓无漏法。缠法云何。谓若法是烦恼。非缠法云何。谓若法非烦恼。所缠法云何。谓染污心心所法。非所缠法云何。谓不染污心心所法。及色无为心不相应行。顺缠法云何。谓有漏法。非顺缠法云何。谓无漏法。
　　有所缘法云何。谓一切心心所法。无所缘法云何。谓色无为心不相应行。有寻法云何。谓寻相应法。无寻法云何。谓寻不相应法。有伺法云何。谓伺相应法。无伺法云何。谓伺不相应法。有喜法云何。谓喜根相应法。无喜法云何。谓喜根不相应法。有警觉法云何。谓作意相应法。无警觉法云何。谓作意不相应法。有事有缘法云何。谓有为法。无事无缘法云何。谓无为法。有上法云何。谓一切有为法及虚空非择灭。无上法云何。谓择灭。远法云何。谓过去未来法。近法云何。谓现在及无为法。有量法云何。谓若法果及异熟俱有量。无量法云何。谓若法果及异熟俱无量。见法云何。谓眼根五染污见。世俗正见。学见无学见。非见法云何。谓除眼根。诸余色蕴。除余八见。诸余行蕴。及三蕴全并无为法。见处法云何。谓有漏法。非见处法云何。谓无漏法。见相应法云何。谓八见相应法。见不相应法云何。谓八见不相应法。
　　异生法法云何。谓地狱傍生鬼界有情。北俱卢洲人。无想有情天诸蕴界处。及生彼业。是名异生法法。非异生法法云何。谓四通行。四无碍解。四沙门果。无诤愿智。边际定。大悲灭定。空空无愿无愿无相无相。杂修静虑。现观边世俗智。净居天蕴界处及生彼业。是名非异生法法。共异生法云何。谓共有定及共有生。此复云何。谓如是定。及如是生。异生圣者俱容得有。是名共异生法。不共异生法云何。谓四通行。四无碍解。四沙门果。无诤愿智。边际定。大悲灭定。空空无愿无愿无相无相。杂修静虑。现观边世俗智。净居天蕴界处。及生彼业。是名不共异生法。定法云何。谓五无间业。及学无学法。非定法云何。谓除五无间业。诸余有漏及无为法。顺热恼法云何。谓不善及有覆无记法。非顺热恼法云何。谓善及无覆无记法。根法云何。谓内六处。及法处所摄根法。非根法云何。谓外五处。及法处所摄非根法。圣谛所摄法云何。谓一切有为法及择灭。非圣谛所摄法云何。谓虚空非择灭。
　　俱有法云何。谓一切有为法。非俱有法云何。谓无为法。相应法云何。谓一切心心所法。不相应法云何。谓色无为心不相应行。果法云何。谓一切有为法。及择灭。非果法云何。谓虚空非择灭。有果法云何。谓一切有为法。无果法云何。谓无为法。异熟法云何。谓异熟十一处少分。除声处。非异熟法云何。谓声处。及非异熟十一处少分。有异熟法云何。谓不善善有漏法。无异熟法云何。谓无记无漏法。因缘法云何。谓一切法。非因缘法云何。谓如是法。求不可得。以一切法是因缘故。有因缘法云何。谓一切有为法。无因缘法云何。谓无为法。离法云何。谓欲界系善戒。色无色界系。出离远离所生善定及学无学法并择灭。非离法云何。谓除欲界系善戒。诸余欲界系法。除色无色界系出离远离所生善定。诸余色无色界系法。及虚空非择灭。有离法云何。谓一切有为。无离法云何。谓无为法。相续法云何。谓若法以灭法为先。或已生或正生。此复云何。谓过去现在。及未来现前正起法。如是后法与前法相续。是名相续法。非相续法云何。谓除未来现前正起法。诸余未来及无为法。是名非相续法。有相续法云何。谓若法以灭法为先而已生。此复云何。谓除过去现在阿罗汉命终时五蕴。诸余过去现在法。如是前法有后相续法。是名有相续法。无相续法云何。谓过去现在阿罗汉命终时五蕴。及未来并无为法。
　　善法云何。谓善五蕴及择灭。不善法云何。谓不善五蕴。无记法云何。谓无记五蕴。及虚空非择灭。学法云何。谓学五蕴。无学法云何。谓无学五蕴。非学非无学法云何。谓有漏五蕴及无为法。见所断法云何。谓若法随信随法行。现观边忍所断。此复云何。谓见所断八十八随眠。及彼相应法。并彼等起心不相应行。修所断法云何。谓若法学见迹修所断。此复云何。谓修所断十随眠。及彼相应法。若彼等起身语业。若彼等起心不相应行。若不染污有漏法。非所断法云何。谓无漏法。见所断为因法云何。谓一切染污法及见所断法异熟。修所断为因法云何。谓唯一切修所断法。非所断为因法云何。谓无漏有为法。有见有对法云何。谓一处。无见有对法云何。谓九处。无见无对法云何。谓二处。异熟法云何。谓异熟十一处少分。除声处。异熟法法云何。谓不善善有漏法。非异熟非异熟法法云何。谓除异熟无记法。诸余无记法及善无漏法。劣法云何。谓不善及有覆无记法。中法云何。谓善有漏及无覆无记法。妙法云何。谓无漏有为法及择灭。小法云何。谓小信小欲小胜解及彼相应法。彼俱有法。若诸色法。少小微细不多不广。是名小法。大法云何。谓大信大欲大胜解。及彼相应法。彼俱有法。若诸色法。虽复多广。而非无边无际无量。若虚空非择灭。是名大法。无量法云何。谓无量信无量欲无量胜解及彼相应法。彼俱有法。若诸色法。多广无边无际无量。若择灭。是名无量法。可意法云何。谓若法意所乐。不可意法云何。谓若法意所不乐。非可意非不可意法云何。谓若法顺舍。乐俱行法云何。谓若法乐受相应。苦俱行法云何。谓若法苦受相应。不苦不乐俱行法云何。谓若法不苦不乐受相应。俱生法云何。谓有为法有生相故。俱住法云何。谓有为法有住相故。俱灭法云何。谓有为法有灭相故。非俱生法云何。谓无为法无生相故。非俱住法云何。谓无为法无住相故。非俱灭法云何。谓无为法无灭相故。心俱生法云何。谓心俱生十一处少分。除意处。心俱住法云何。谓心随转法。心俱灭法云何。谓心俱灭十处少分。除声意处。非心俱生法云何。谓意处及非心俱生十一处少分。非心俱住法云何。谓非心随转法。非心俱灭法云何。谓声意处。及非心俱灭十处少分。
　　欲界云何。谓欲贪及欲贪相应受想行识。若彼等起身语业。若彼等起心不相应行。是名欲界。恚界云何。谓嗔及嗔相应受想行识。若彼等起身语业。若彼等起心不相应行。是名恚界。害界云何。谓害及害相应受想行识。若彼等起身语业。若彼等起心不相应行。是名害界。出离界云何。谓出离及出离相应受想行识。若彼等起身语业。若彼等起心不相应行并择灭。是名出离界。无恚界云何。谓无嗔及无嗔相应受想行识。若彼等起身语业。若彼等起心不相应行。是名无恚界。无害界云何。谓不害及不害相应受想行识。若彼等起身语业。若彼等起心不相应行。是名无害界。欲界云何。谓欲贪随增法。色界云何。谓色贪随增法。无色界云何。谓无色贪随增法。色界云何。谓欲界色界总名色界。无色界云何。谓四无色。灭界云何。谓择灭非择灭。复次一切色法总名色界。除择灭非择灭。诸余非色法。总名无色界。择灭非择灭。总名灭界。
　　欲有云何。谓若业欲界系。取为缘能感当来彼业异熟。是名欲有。色有云何。谓若业色界系。取为缘能感当来彼业异熟。是名色有。无色有云何。谓若业无色界系。取为缘能感当来彼业异熟。是名无色有。欲漏云何。谓除欲界系无明。诸余欲界系。结缚随眠。随烦恼缠。是名欲漏。有漏云何。谓除色无色界系无明。诸余色无色界系。结缚随眠。随烦恼缠。是名有漏。无明漏云何。谓三界无智。过去世云何。谓若诸行已起已等起。已生已等生。已转已现转。已集已现。已谢已尽。已灭已离。已变坏。是过去堕。过去分堕。过去类。过去世摄。是名过去世。未来世云何。谓若诸行未已起未已等起。未已生未已等生。未已转未已现转。未已集未已现。未已和合。未已现前。是未来堕。未来分堕。未来类。未来世摄。是名未来世。现在世云何。谓若诸行已起已等起。已生已等生。已转已现转。已集已现。正安住未变坏。和合现前。是名现在。堕现在分堕现在类。现在世摄。是名现在世。过去言依事云何。谓过去所摄行。未来言依事云何。谓未来所摄行。现在言依事云何。谓现在所摄行。苦苦性云何。谓欲界由苦苦故苦。坏苦性云何。谓色界由坏苦故苦。行苦性云何。谓无色界由行苦故苦。复次不可意诸行。由苦苦故苦。可意诸行。由坏苦故苦。非可意非不可意诸行。由行苦故苦。复次苦受由苦苦故苦。乐受由坏苦故苦。不苦不乐受由行苦故苦。有寻有伺法云何。谓寻伺相应法。无寻唯伺法云何。谓寻不相应伺相应法。无寻无伺法云何。谓寻伺不相应法。有寻有伺地云何。谓欲界梵世。及一分无漏法。无寻唯伺地云何。谓修静虑中间。得梵大梵及一分无漏法。无寻无伺地云何。谓一切极光净。一切遍净。一切广果。一切无色。及一分无漏法。
阿毗达磨品类足论卷第七
辩摄等品第六之三
　　身业云何。谓身表及无表。语业云何。谓语表及无表。意业云何。谓思。善业云何。谓善身语业。及善思。不善业云何。谓不善身语业。及不善思。无记业云何。谓无记身语业。及无记思。学业云何。谓学身语业。及学思。无学业云何。谓无学身语业。及无学思。非学非无学业云何。谓有漏身语业。及有漏思。见所断业云何。谓若业随信随法行。现观边忍所断。此复云何。谓见所断八十八随眠相应思。修所断业云何。谓若业学见迹修所断。此复云何。谓修所断十随眠相应思。及彼等起身语业。并不染污有漏业。非所断业云何。谓无漏身语业。及无漏思。顺现法受业云何。谓若业此生造作增长。彼业即于此生受异熟非余生。是名顺现法受业。顺次生受业云何。谓若业此生造作增长。彼业随第二生受异熟非余生。是名顺次生受业。顺后次受业云何。谓若业此生造作增长。彼业或随第三生。或随第四生。或复过此受异熟非余生。是名顺后次受业。顺乐受业云何。谓欲界系善业及色界系。乃至第三静虑地善业。顺苦受业云何。谓不善业。顺不苦不乐受业云何。谓第四静虑地系善业。及无色界系善业。
　　身念住云何。谓十有色处。及法处所摄色。受念住云何。谓六受身。即眼触所生受。乃至意触所生受。心念住云何。谓六识身。即眼识乃至意识。法念住云何。谓受所不摄非色法处。复次身增上所起善有漏无漏道。是名身念住。受增上所起善有漏无漏道。是名受念住。心增上所起善有漏无漏道。是名心念住。法增上所起善有漏无漏道。是名法念住。复次缘身所起善有漏无漏慧。是名身念住。缘受所起善有漏无漏慧。是名受念住。缘心所起善有漏无漏慧。是名心念住。缘法所起善有漏无漏慧。是名法念住。为令已生恶不善法得永断故勤修正断云何。谓为令已生恶不善法永断。增上所起善有漏无漏道。为令未生恶不善法永不生故勤修正断云何。谓为令未生恶不善法不生。增上所起善有漏无漏道。为令未生善法生故勤修正断云何。谓为令未生善法得生。增上所起善有漏无漏道。为令已生善法坚住不忘修满倍复增广智作证故勤修正断云何。谓为令已生善法坚住不忘修满倍复增广智证。增上所起善有漏无漏道。欲三摩地断行成就神足云何。谓欲增上所起善有漏无漏道。勤三摩地断行成就神足云何。谓勤增上所起善有漏无漏道。心三摩地断行成就神足云何。谓心增上所起善有漏无漏道。观三摩地断行成就神足云何。谓观增上所起善有漏无漏道。
　　初静虑云何。谓初静虑所摄善五蕴。第二静虑云何。谓第二静虑所摄善五蕴。第三静虑云何。谓第三静虑所摄善五蕴。第四静虑云何。谓第四静虑所摄善五蕴。苦圣谛云何。谓五取蕴。集圣谛云何。谓有漏因。灭圣谛云何。谓择灭。道圣谛云何。谓学无学法。慈无量云何。谓慈及慈相应受想行识。若彼等起身语业。若彼等起心不相应行。是名慈无量。悲无量云何。谓悲及悲相应受想行识。若彼等起身语业。若彼等起心不相应行。是名悲无量。喜无量云何。谓喜及喜相应受想行识。若彼等起身语业。若彼等起心不相应行。是名喜无量。舍无量云何。谓舍及舍相应受想行识。若彼等起身语业。若彼等起心不相应行。是名舍无量。空无边处云何。此有二种。一定二生。此中所有受想行识。是名空无边处。识无边处云何。此有二种。一定二生。此中所有受想行识。是名识无边处。无所有处云何。此有二种。一定二生。此中所有受想行识。是名无所有处。非想非非想处云何。此有二种。一定二生。此中所系受想行识。是名非想非非想处。
　　随所得衣喜足圣种云何。谓随所得衣喜足增上所起善有漏无漏道。是名随所得衣喜足圣种。随所得食喜足圣种云何。谓随所得食喜足增上所起善有漏无漏道。是名随所得食喜足圣种。随所得卧具喜足圣种云何。谓随所得卧具喜足增上所起善有漏无漏道。是名随所得卧具喜足圣种。乐断乐修圣种云何。谓乐断乐修增上所起善有漏无漏道是名乐断乐修圣种。预流果云何。此有二种。一有为二无为。有为预流果云何。谓证预流果所有学法。已正当得。无为预流果云何。谓证预流果所有结断。已正当得。是名预流果。一来果云何。此有二种。一有为二无为。有为一来果云何。谓证一来果所有学法。已正当得。无为一来果云何。谓证一来果所有结断。已正当得。是名一来果。不还果云何。此有二种。一有为二无为。有为不还果云何。谓证不还果所有学法。已正当得。无为不还果云何。谓证不还果所有结断。已正当得。是名不还果。阿罗汉果云何。此有二种。一有为二无为。有为阿罗汉果云何。谓证阿罗汉果所有无学法。已正当得。无为阿罗汉果云何。谓证阿罗汉果所有结断。已正当得。是名阿罗汉果。法智苦智等。二种四智。如前应知。法无碍解云何。谓于名句文身所有不退智。义无碍解云何。谓于胜义所有不退智。词无碍解云何。谓于言词所有不退智。辩无碍解云何。谓于无滞应理言词。及于等持自在显示。所有不退智。
　　因缘云何。谓一切有为法。等无间缘云何。谓除过去现在阿罗汉命终时心心所法。诸余过去现在心心所法。所缘缘及增上缘云何。谓一切法。段食云何。谓缘段食。诸根长养。大种增益。资助随资助。充悦随充悦。护随护。转随转。益随益。是名段食。触食云何。谓缘有漏触。诸根长养。大种增益。资助随资助。充悦随充悦。护随护。转随转。益随益。是名触食。意思食云何。谓缘有漏思。诸根长养。大种增益。资助随资助。充悦随充悦。护随护。转随转。益随益。是名意思食。识食云何。谓缘有漏识。诸根长养。大种增益。资助随资助。充悦随充悦。护随护。转随转。益随益。是名识食。
　　欲瀑流云何。谓除欲界系见及无明。诸余欲界系结缚随眠随烦恼缠。是名欲瀑流。有瀑流云何。谓除色无色界系见及无明。诸余色无色界系结缚随眠随烦恼缠。是名有瀑流。见瀑流云何。谓三界五见。即有身见边执见邪见见取戒禁取。是名见瀑流。无明瀑流云何。谓三界无智。四扼亦尔。欲取云何。谓除欲界系五见。诸余欲界系结缚随眠随烦恼缠。是名欲取。见取云何。谓四见。即有身见边执见邪见见取。是名见取。戒禁取云何。谓如有一取戒言戒能清净能解脱能出离能超苦乐至超苦乐处。取禁言禁能清净能解脱能出离能超苦乐至超苦乐处。取戒禁言戒禁能清净能解脱能出离能超苦乐至超苦乐处。是名戒禁取。我语取云何。谓除色无色界系五见。诸余色无色界系结缚随眠随烦恼缠。是名我语取。过去法云何。谓过去五蕴。未来法云何。谓未来五蕴。现在法云何。谓现在五蕴。非过去非未来非现在法云何。谓无为法。欲界系法云何。谓欲界系五蕴。色界系法云何。谓色界系五蕴。无色界系法云何。谓无色界四蕴。不系法云何。谓一切无漏法。善为因法云何。谓善有为法。及善法异熟。不善为因法云何。谓欲界系染污。及不善法异熟。无记为因法云何。谓无记有为。及不善法。非善为因非不善为因非无记为因法云何。谓无为法。缘有所缘法云何。谓缘心心所法意识。及相应法。缘无所缘法云何。谓五识身及相应法。并缘色无为心不相应行意识。及相应法。缘有所缘缘无所缘法云何。谓缘心心所法色无为。心不相应行意识。及相应法。非缘有所缘非缘无所缘法云何。谓色无为色不相应行。
　　五蕴五取蕴如前说。捺落迦趣云何。谓那落迦诸有情类。同性同类同众同分。依得事得处得。生彼有情。无覆无记色受想行识。是名捺落迦趣。傍生趣云何。谓傍生诸有情类。同性同类同众同分。依得事得处得。生彼有情。无覆无记色受想行识。是名傍生趣。鬼趣云何。谓鬼诸有情类。同性同类同众同分。依得事得处得。生彼有情。无覆无记色受想行识。是名鬼趣。人趣云何。谓人诸有情类。同性同类同众同分。依得事得处得。生彼有情。无覆无记色受想行识。是名人趣。天趣云何。谓天诸有情类。同性同类同众同分。依得事得处得。生彼有情。无覆无记色受想行识。是名天趣。见苦所断烦恼部云何。谓有烦恼部随信随法行苦现观边忍所断。此复云何。谓见苦所断二十八随眠。及彼相应诸烦恼众。见集所断烦恼部云何。谓有烦恼部随信随法行集现观边忍所断。此复云何。谓见集所断十九随眠。及彼相应诸烦恼众。见灭所断烦恼部云何。谓有烦恼部随信随法行灭现观边忍所断。此复云何。谓见灭所断十九随眠。及彼相应诸烦恼众。见道所断烦恼部云何。谓有烦恼部随信随法行道现观边忍所断。此复云何。谓见道所断二十二随眠。及彼相应诸烦恼众。修所断烦恼部云何。谓有烦恼部学见迹修所断。此复云何。谓修所断十随眠。及彼相应烦恼众。色等五法如前说。
　　地等六界如前说。见苦所断法云何。谓若法随信随法行苦现观边忍所断。此复云何。谓见苦所断二十八随眠及彼相应法。并彼等起心不相应行。是名见苦所断法。见集所断法云何。谓若法随信随法行集现观边忍所断。此复云何谓见集所断十九随眠。及彼相应法。并彼等起心不相应行。是名见集所断法。见灭所断法云何。谓若法随信随法行灭现观边忍所断。此复云何。谓见灭所断十九随眠。及彼相应法。并彼等起心不相应行。是名见灭所断法。见道所断法云何。谓若法随信随法行道现观边忍所断。此复云何。谓见道所断二十二随眠。及彼相应法。并彼等起心不相应行。是名见道所断法。修所断法云何。谓若法学见迹修所断。此复云何。谓修所断十随眠。及彼相应法。若彼等起身语业。若彼等起心不相应行。若不染污诸有漏法。是名修所断法。非所断法云何。谓诸无漏法。欲贪随眠云何。谓于诸欲诸贪等贪。执藏防护耽着爱乐。嗔随眠云何。谓于有情心怀愤恚。欲为损害。根裁对碍。憎怒凶悖。猛烈暴恶。已正当嗔。令诸有情互相违害。有贪随眠云何。谓于色无色诸贪等贪。执藏防护耽着爱乐。慢随眠云何。谓慢已慢当慢。心高举心恃篾。无明随眠云何。谓三界无智。见随眠云何。谓五染污见。疑随眠云何。谓于谛犹豫。初识住云何。谓有色有情身异想异。如人一分天。是初识住。此中初者。谓随算数。渐次顺次。相续次第。此最在初。彼系诸色受想行识。总名识住。第二识住云何。谓有色有情身异想一。如梵众天劫初时。是第二识住。此中第二者。谓随算数。渐次顺次相续次第。此居第二。彼系诸色受想行识。总名识住。第三识住云何。谓有色有情身一想异。如极光净天。是第三识住。此中第三者。谓随算数。渐次顺次相续次第。此居第三。彼系诸色受想行识。总名识住。第四识住云何。谓有色有情身一想一。如遍净天。是第四识住。此中第四者。谓随算数。渐次顺次相续次第。此居第四。彼系诸色受想行识。总名识住。第五识住云何。谓无色有情超一切色想。灭有对想。不思惟种种想。入无边空。空无边处具足住。如空无边处天。是第五识住。此中第五者。谓随算数。渐次顺次相续次第。此居第五。彼系诸受想行识。总名识住。第六识住云何。谓无色有情超一切空无边处。入无边识。识无边处具足住。如识无边处天。是第六识住。此中第六者。谓随算数。渐次顺次相续次第。此居第六。彼系诸受想行识。总名识住。第七识住云何。谓无色有情。超一切识无边处。入无所有。无所有处具足住。如无所有处天。是第七识住。此中第七者。谓随算数。渐次顺次相续次第。此居第七。彼系诸受想行识。总名识住。
　　念等觉支云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。诸念随念。别念忆念。不忘不失。不遗不漏。不忘法性。心明记性。是名念等觉支。择法等觉支云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。于法简择极简择最极简择。解了等了遍了近了。机黠通达。审察聪睿。觉明慧行。毗般舍那决择法性。是名择法等觉支。精进等觉支云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。诸勤精进。勇健势猛。炽盛难制。励意不息。心勇悍性。是名精进等觉支。喜等觉支云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。心欣极欣现前极欣。欣性欣类。适意悦意。喜性喜类。乐和合不别离。欢欣悦豫。有堪任性。踊跃踊跃性。欢喜欢喜性。是名喜等觉支。轻安等觉支云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。身轻安心轻安。已轻安轻安类。是名轻安等觉支。定等觉支云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。诸令心住等住安住近住坚住。不乱不散摄止等持。心一境性。是名定等觉支。舍等觉支云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。心平等性。心正直性。心无警觉寂静住性。是名舍等觉支。
　　初解脱云何。谓有色观诸色。是初解脱。此中初者。谓随算数。渐次顺次相续次第。此最在初。又随入定。渐次顺次相续次第。此最在初。如是定中所有善色受想行识。是名解脱。第二解脱云何。谓内无色想。观外色。是第二解脱。此中第二者。谓随算数。渐次顺次相续次第。此居第二。又随入定。渐次顺次相续次第。此居第二。如是定中所有善色受想行识。是名解脱。第三解脱云何。谓净解脱身作证具足住。是第三解脱。此中第三者。谓随算数。渐次顺次相续次第。此居第三。又随入定。渐次顺次相续次第。此居第三。如是定中所有善色受想行识。是名解脱。第四解脱云何。谓超一切色想。灭有对想。不思惟种种想。入无边空。空无边处具足住。是第四解脱。此中第四者。谓随算数。渐次顺次相续次第。此居第四。又随入定。渐次顺次相续次第。此居第四。如是定中所有善受想行识。是名解脱。第五解脱云何。谓超一切空无边处。入无边识。识无边处具足住。是第五解脱。此中第五者。谓随算数。渐次顺次相续次第。此居第五。又随入定。渐次顺次相续次第。此居第五。如是定中所有善受想行识。是名解脱。第六解脱云何。谓超一切识无边处。入无所有无所有处具足住。是第六解脱。此中第六者。谓随算数。渐次顺次相续次第。此居第六。又随入定。渐次顺次相续次第。此居第六。如是定中所有善受想行识。是名解脱。第七解脱云何。谓超一切无所有处。入非想非非想处具足住。是第七解脱。此中第七者。谓随算数渐次顺次相续次第。此居第七。又随入定。渐次顺次相续次第。此居第七。如是定中所有善受想行识。是名解脱。第八解脱云何。谓超一切非想非非想处。入想受灭身作证具足住。是第八解脱。此中第八者。谓随算数。渐次顺次相续次第。此居第八。又随入定。渐次顺次相续次第。此居第八。如是定中诸解脱胜解脱异极解脱。复次若法想微细为因。想微细为等无间。是与想不俱义。非不成就义。是名解脱。
　　初胜处云何。谓内有色想观外色少。若好显色若恶显色。于彼诸色胜知胜见。具如是想。是初胜处。此中初者。谓随算数。渐次顺次相续次第。此最在初。又随入定。渐次顺次相续次第。此最在初。如是定中所有善色受想行识。是名胜处。第二胜处云何。谓内有色想观外色多。若好显色若恶显色。于彼诸色胜知胜见。具如是想。是第二胜处。此中第二者。谓随算数。渐次顺次相续次第。此居第二。又随入定。渐次顺次相续次第。此居第二。如是定中所有善色受想行识。是名胜处。第三胜处云何。谓内无色想观外色少。若好显色若恶显色。于彼诸色胜知胜见。具如是想。是第三胜处。此中第三者。谓随算数。渐次顺次相续次第。此居第三。又随入定。渐次顺次相续次第。此居第三。如是定中所有善色受想行识。是名胜处。第四胜处云何。谓内无色想观外色多。若好显色若恶显色。于彼诸色胜知胜见。具如是想。是第四胜处。此中第四者。谓随算数。渐次顺次相续次第。此居第四。又随入定。渐次顺次相续次第。此居第四。如是定中所有善色受想行识。是名胜处。第五胜处云何。谓内无色想观外诸色。若青青显青现青光。犹如乌莫迦花。或如婆罗痆斯深染青衣。若青青显青现青光。内无色想观外诸色。若青青显青现青光。亦复如是。于彼诸色胜知胜见。具如是想。是第五胜处。此中第五者。谓随算数。渐次顺次相续次第。此居第五。又随入定。渐次顺次相续次第。此居第五。如是定中所有善色受想行识。是名胜处。第六胜处云何。谓内无色想观外诸色。若黄黄显黄现黄光。犹如羯尼迦花。或如婆罗痆斯深染黄衣。若黄黄显黄现黄光。内无色想观外诸色。若黄黄显黄现黄光。亦复如是。于彼诸色胜知胜见。具如是想。是第六胜处。此中第六者。谓随算数。渐次顺次相续次第。此居第六。又随入定。渐次顺次相续次第。此居第六。如是定中所有善色受想行识。是名胜处。第七胜处云何。谓内无色想观外诸色。若赤赤显赤现赤光。犹如槃豆时缚迦花。或如婆罗痆斯深染赤衣。若赤赤显赤现赤光。内无色想观外诸色。若赤赤显赤现赤光。亦复如是。于彼诸色胜知胜见。具如是想。是第七胜处。此中第七者。谓随算数。渐次顺次相续次第。此居第七。又随入定。渐次顺次相续次第。此居第七。如是定中所有善色受想行识是名胜处。第八胜处云何。谓内无色想观外诸色。若白白显白现白光。犹如乌杀斯星。或如婆罗痆斯极鲜白衣。若白白显白现白光。内无色想观外诸色。若白白显白现白光。亦复如是。于彼诸色胜知胜见。具如是想。是第八胜处。此中第八者。谓随算数。渐次顺次相续次第。此居第八。又随入定。渐次顺次相续次第。此居第八。如是定中所有善色受想行识。是名胜处。
阿毗达磨品类足论卷第八
辩摄等品第六之四
　　正见云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。于法简择极简择最极简择。解了等了遍了近了。机黠通达。审察聪睿。觉明慧行。毗般舍那。是名正见。正思惟云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应诸心。寻求遍寻求。构度极构度现前构度。推究追寻。极思惟。思惟性。是名正思惟。正语云何。谓圣弟子等。于苦思惟苦。于集思惟集。于灭思惟灭。于道思惟道。除趣邪命语四恶行。于余语恶行。由决择力所引无漏。远离止息。各别远离。寂静律仪。不作不造。不行不犯。不毁分限。堤塘桥梁船筏。弃舍轨则。不违不越。不违越住。是名正语。正业云何。谓圣弟子等。于苦思惟苦。于集思惟集。于灭思惟灭。于道思惟道。除趣邪命身三恶行。于余身恶行。由决择力所引无漏。远离止息各别远离。寂静律仪。不作不造。不行不犯。不毁分限。堤塘桥梁船筏。弃舍轨则。不违不越。不违越住。是名正业。正命云何。谓圣弟子等。于苦思惟苦。于集思惟集。于灭思惟灭。于道思惟道。于趣邪命身语恶行。由决择力所引无漏。远离止息。各别远离。寂静律仪。不作不造。不行不犯。不毁分限。堤塘桥梁船筏。弃舍轨则。不违不越。不违越住。是名正命。正精进云何。谓圣弟子。于苦思惟苦。于集思惟集。于灭思惟灭。于道思惟道。无漏作意相应。诸勤精进。勇健势猛。炽盛难制。励意不息。心勇悍性。是名正精进。正念云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。诸念随念。别念忆念。不忘不失。不遗不漏。不忘法性。心明记性。是名正念。正定云何。谓圣弟子等。于苦思惟苦。于集思惟集。于灭思惟灭。于道思惟道。无漏作意相应。诸令心住等住安住近住坚住。不乱不散摄止等持。心一境性。是名正定。
　　爱结云何。谓三界贪。恚结云何。谓于有情能为损害。慢结云何。谓七慢类。无明结云何。谓三界无智。见结云何。谓三见。取结云何。谓二取。疑结云何。谓于诸谛疑惑犹豫。嫉结云何。谓妒忌。悭结云何。谓心鄙吝。
　　初有情居云何。谓有色有情身异想异。如人一分天。是初有情居。此中初者。谓随算数。渐次顺次相续次第。此最在初。有情居者。谓诸有情。于此居止各别居止。由此显彼受生处故。名有情居。第二有情居云何。谓有色有情身异想一。如梵众天劫初时。是第二有情居。此中第二者。谓随算数。渐次顺次相续次第。此居第二。有情居者。义如前说。第三有情居云何。谓有色有情身一想异。如极光净天。是第三有情居。此中第三者。谓随算数。渐次顺次相续次第。此居第三。有情居者。义如前说。第四有情居云何。谓有色有情身一想一。如遍净天。是第四有情居。此中第四者。谓随算数。渐次顺次相续次第。此居第四。有情居者。义如前说。第五有情居云何。谓有色有情无想无异想。如无想有情天是第五有情居。此中第五者。谓随算数。渐次顺次相续次第。此居第五。有情居者。义如前说。第六有情居云何。谓无色有情超一切色想。灭有对想不思惟种种想。入无边空。空无边处具足住。如空无边处天。是第六有情居。此中第六者。谓随算数。渐次顺次相续次第。此居第六。有情居者。义如前说。第七有情居云何。谓无色有情超一切空无边处入无边识。识无边处具足住。如识无边处天。是第七有情居。此中第七者。谓随算数。渐次顺次相续次第。此居第七。有情居者。义如前说。第八有情居云何。谓无色有情超一切识无边处入无所有。无所有处具足住。如无所有处天。是第八有情居。此中第八者。谓随算数。渐次顺次相续次第。此居第八。有情居者。义如前说。第九有情居云何。谓无色有情超一切无所有处入非想非非想处具足住。如非想非非想处天。是第九有情居。此中第九者。谓随算数。渐次顺次相续次第。此居第九。有情居者。义如前说。
　　初遍处云何。谓地遍满一类想。上下傍布无二无量。是初遍处。此中初者。谓随算数。渐次顺次相续次第。此最在初。又随入定。渐次顺次相续次第。此最在初。如是定中所有善色受想行识。是名遍处。水火风青黄赤白遍处亦尔。第九遍处云何。谓空遍满一类想。上下傍布无二无量。是第九遍处。此中第九者。谓随算数。渐次顺次相续次第。此居第九。又随入定渐次顺次相续次第。此居第九。如是定中所有善受想行识。是名遍处。识无边处遍处亦尔。无学正见正思惟正语正业正命正精进正念正定。如八支圣道说。无学正胜解云何。谓圣弟子等。于苦思惟苦。于集思惟集。于灭思惟灭。于道思惟道。无学作意相应。已正当胜解。是名无学正胜解。无学正智云何。谓尽智无生智。是名无学正智。
　　有漏色云何。谓若诸色有漏有取。于此诸色。若过去若未来若现在。或欲或贪或嗔或痴。或随一一心所随烦恼应生时生。是名有漏色。无漏色云何。谓若诸色无漏无取。于此诸色若过去若未来若现在。或欲或贪或嗔或痴。或随一一心所随烦恼应生时不生。是名无漏色。有漏无漏受想行识亦尔。无为法云何。谓三无为。即虚空非择灭择灭。十二处十八界。如辩七事品已说。
　　眼根云何。谓眼于色已正当见。及彼同分。耳根云何。谓耳于声已正当闻。及彼同分。鼻根云何。谓鼻于香已正当嗅。及彼同分。舌根云何。谓舌于味已正当尝。及彼同分。身根云何。谓身于触已正当触。及彼同分。女根云何。谓身根少分。男根云何。谓身根少分。命根云何。谓三界寿。意根云何。谓六识身。乐根云何。谓顺乐受触所触时所起。身乐心乐。平等受。受所摄。是名乐根。苦根云何。谓顺苦受触所触时所起。身苦不平等受。受所摄。是名苦根。喜根云何。谓顺喜受触所触时所起。心喜平等受。受所摄。是名喜根。忧根云何。谓顺忧受触所触时所起。心忧不平等受。受所摄。是名忧根。舍根云何。谓顺舍受触所触时所起。身舍心舍非平等非不平等受。受所摄。是名舍根。信根云何。谓依出离远离所生善法。诸信信性。增上信性。忍可欲作。欲为欲造。心澄净性。是名信根。精进根云何。谓依出离远离所生善法。诸勤精进。勇健势猛。炽盛难制。励意不息。心勇悍性。是名精进根。念根云何。谓依出离远离所生善法。诸念随念。别念忆念。不忘不失。不遗不漏。不忘法性。心明记性。是名念根。定根云何。谓依出离远离所生善法。诸念心住。等住安住。近住坚住。不乱不散。摄止等持。心一境性。是名定根。慧根云何。谓依出离远离所生善法。于法简择极简择最极简择。解了等了遍了近了。机黠通达。审察聪睿。觉明慧行。毗钵舍那。是名慧根。未知当知根云何。谓已入正性离生补特伽罗。诸学慧慧等根。由此诸根随信随法行。于未现观四圣谛能现观。是名未知当知根。已知根云何。谓具见已现观补特伽罗。诸学慧慧等根。由此诸根。信胜解见至身证。于已现观四圣谛。能趣上胜所证功德。是名已知根。具知根云何。谓漏尽阿罗汉。诸无学慧慧等根。由此诸根。慧解脱俱分解脱。能得现法乐住。是名具知根。九十八随眠如前说。
　　所知法所识法。所通达法。所缘法增上法。十八界十二处五蕴摄。十智知。六识识。一切随眠随增有色法。十一界十一处一蕴摄。八智知。除他心灭智。六识识。欲色界遍行。及修所断随眠随增。无色法。八界二处四蕴摄。十智知。一识识。一切随眠随增。有见法。一界一处一蕴摄。七智知。除他心灭道智。二识识。欲色界遍行。及修所断随眠随增。无见法。十七界十一处五蕴摄。十智知。五识识。一切随眠随增。有对法。十界十处一蕴摄。七智知。除他心灭道知。六识识。欲色界遍行。及修所断随眠随增。无对法。八界二处五蕴摄。十智知。一识识。一切随眠随增。有漏法。十八界十二处五蕴摄。八智知。除灭道智。六识识。一切随眠随增。无漏法。三界二处五蕴摄。八智知。除苦集智。一识识。非随眠随增。有为法。十八界十二处五蕴摄。九智知。除灭智。六识识。一切随眠随增。无为法。一界一处非蕴摄。六智知。除他心苦集道智。一识识。非随眠随增。有诤法。十八界十二处五蕴摄。八智知。除灭道智。六识识。一切随眠随增。无诤法。三界二处五蕴摄。八智知。除苦集智。一识识。非随眠随增。世间出世间法。堕界不堕界法。有味着无味着法。耽嗜依出离依法亦尔。
　　心法。七界一处一蕴摄。九智知。除灭智。一识识。一切随眠随增。非心法。十一界十一处四蕴摄。十智知。六识识。一切随眠随增。心所法。一界一处三蕴摄。九智知。除灭智。一识识。一切随眠随增。非心所法。十八界十二处三蕴摄。十智知。六识识。一切随眠随增。心相应心不相应法亦尔。心俱有法。十一界十一处四蕴摄。九智知。除灭智。六识识。一切随眠随增。非心俱有法。十八界十二处三蕴摄。十智知。六识识。一切随眠随增。随心转法。一界一处四蕴摄。九智知。除灭智。一识识。一切随眠随增。非随心转法。十八界十二处三蕴摄。十智知。六识识。一切随眠随增。心为因法。十八界十二处五蕴摄。九智知。除灭智。六识识。一切随眠随增。非心为因法。十三界十二处三蕴摄。十智知。六识识。三界遍行。及修所断随眠随增。心为等无间法。八界二处四蕴摄。九智知。除灭智。一识识。一切随眠随增。非心为等无间法。十八界十二处五蕴摄。十智知。六识识。一切随眠随增。心为所缘法。三界二处四蕴摄。九智知。除灭智。一识识。三界有为缘随眠随增。非心为所缘法。十八界十二处五蕴摄。十智知。六识识。一切随眠随增。心为增上法。十八界十二处五蕴摄。九智知。除灭智。六识识。一切随眠随增。非心为增上法。一界一处非蕴摄。六智知。除他心苦集道智。一识识。非随眠随增。心果法。十八界十二处五蕴摄。十智知。六识识。一切随眠随增。非心果法。一界一处非蕴摄。一智知。谓世俗智。一识识。非随眠随增。心异熟法。十七界十一处五蕴摄。八智知。除灭道智。五识识。除耳识三界遍行。及修所断随眠随增。非心异熟法。十八界十二处五蕴摄。十智知。六识识。一切随眠随增。业法。三界三处二蕴摄。九智知。除灭智。三识识。谓眼耳意识。一切随眠随增。非业法。十八界十二处五蕴摄。十智知。六摄识。一切随眠随增。业相应法。八界二处四蕴摄。九智知。除灭智。一识识。一切随眠随增。业不相应法。十一界十一处二蕴摄。十智知。六识识。一切随眠随增。业俱有法。十八界十二处五蕴摄。九智知。除灭智。六识识。一切随眠随增。非业俱有法。十一界十一处二蕴摄。十智知。六识识。一切随眠随增。随业转法。八界二处五蕴摄。九智知。除灭智。一识识。一切随眠随增非随业转法。十一界十一处二蕴摄。十智知。六识识。一切随眠随增业为因法。十八界十二处五蕴摄。九智知。除灭智。六识识。一切随眠随增。非业为因法。十一界十一处二蕴摄。十智知。六识识。三界遍行。及修所断随眠随增。业为等无间法。八界二处四蕴摄。九智知。除灭智。一识识。一切随眠随增。非业为等无间法。十八界十二处五蕴摄。十智知。六识识。一切随眠随增。业为所缘法。五界二处四蕴摄。九智知。除灭智。一识识。三界有为缘随眠随增。非业为所缘法。十八界十二处五蕴摄。十智知。六识识。一切随眠随增。业为增上法。十八界十二处五蕴摄。九智知。除灭智。六识识。一切随眠随增。非业为增上法。一界一处非蕴摄。六智知。除他心苦集道智。一识识。非随眠随增业果法。十八界十二处五蕴摄。十智知。六识识。一切随眠随增。非业果法。一界一处非蕴摄。一智知。谓世俗智。一识识。非随眠随增。业异熟法。十七界十一处五蕴摄。八智知。除灭道智。五识识。除耳识。三界遍行。及修所断随眠随增。非业异熟法。十八界十二处五蕴摄。十智知。六识识。一切随眠随增。
　　有法。十八界十二处五蕴摄。八智知。除灭道智。六识识。一切随眠随增。非有法。三界二处五蕴摄。八智知。除苦集智。一识识。非随眠随增。有相应法。八界二处四蕴摄。八智知。除灭道智。一识识。一切随眠随增。有不相应法。十三界十二处五蕴摄。十智知。六识识。三界有漏缘随眠随增。有俱有法。十八界十二处五蕴摄。九智知。除灭智。六识识。一切随眠随增。非有俱有法。三界二处五蕴摄。八智知。除苦集智。一识识。非随眠随增。随有转法有为因法。十八界十二处五蕴摄。八智知。除灭道智。六识识。一切随眠随增。非有随转法。非有为因法。三界三处五蕴摄。八智知。除苦集智。一识识。非随眠随增。有为等无间法。八界二处四蕴摄。九智知。除灭智。一识识。一切随眠随增。非有为等无间法。十八界十二处五蕴摄。十智知。六识识。一切随眠随增。有为所缘法。八界二处四蕴摄。九智知。除灭智。一识识。三界有漏缘随眠随增。非有为所缘法。十三界十二处五蕴摄。十智知。六识识。一切随眠随增。有为增上法。十八界十二处五蕴摄。九智知。除灭智。六识识。一切随眠随增。非有为增上法。一界一处非蕴摄。六智知。除他心苦集道智。一识识。非随眠随增。有果法。十八界十二处五蕴摄。九智知。除道智。六识识。一切随眠随增。非有果法。三界二处五蕴摄。八智知。除苦集智。一识识。非随眠随增。有异熟法。十七界十一处五蕴摄。八智知。除灭道智。五识识。除耳识。三界遍行。及修所断随眠随增。非有异熟法。十八界十二处五蕴摄。十智知。六识识。一切随眠随增。
　　智遍知所遍知法。十八界十二处五蕴摄。十智知。六识识。一切随眠随增。非智遍知所遍知法。非界非处非蕴摄。非智知非识识非随眠随增。以如是法不可得故。断遍知所遍知法。即是所应断法。此法十八界十二处五蕴摄。八智知。除灭道智。六识识。一切随眠随增。非断遍知所遍知法。即是非所应断法。此法三界二处五蕴摄。八智知。除苦集智。一识识。非随眠随增。所应修法。十界四处五蕴摄。九智知。除灭智。三识识。三界遍行。及修所断随眠随增。非所应修法。十八界十二处五蕴摄。九智知。除道智。六识识。一切随眠随增。智作证所应证法。十八界十二处五蕴摄。十智知。六识识。一切随眠随增。非智作证所应证法。非界非处非蕴摄。非智知非识识非随眠随增。以如是法不可得故。得作证所应证法。十二界六处五蕴摄。十智知。三识识。三界遍行。及修所断随眠随增。非得作证所应证法。十八界十二处五蕴摄。八智知。除灭道智。六识识。一切随眠随增。所应习法。十界四处五蕴摄。九智知。除灭智。三识识。三界遍行。及修所断随眠随增。非所应习法。十八界十二处五蕴摄。九智知。除道智。六识识。一切随眠随增。有罪法。十界四处五蕴摄。八智知。除灭道智。三识识。一切随眠随增。无罪法。十八界十二处五蕴摄。十智知。六识识。三界遍行。及修所断随眠随增。黑白法。有覆无覆法。顺退非顺退法亦尔。有记法。十界四处五蕴摄。十智知。三识识。欲界一切色无色界遍行。及修所断随眠随增。无记法。十八界十二处五蕴摄。八智知。除灭道智。六识识。色无色界一切欲界二部。及见集所断遍行随眠随增。
　　已生法。十八界十二处五蕴摄。九智知。除灭智。六识识。一切随眠随增。非已生法。十八界十二处五蕴摄。十智知。六识识。一切随眠随增。正生非正生法已灭非已灭法正灭非正灭法亦尔。缘起法。十八界十二处五蕴摄。九智知。除灭智。六识识。一切随眠随增。非缘起法。一界一处非蕴摄。六智知。除他心苦集道智。一识识。非随眠随增。缘已生非缘已生法因法非因法有因非有因法因已生非因已生法亦尔。因相应法。八界二处四蕴摄。九智知。除灭智。一识识。一切随眠随增。因不相应法。十一界十一处二蕴摄。九智知。除他心智。六识识。三界有漏缘随眠随增。
　　结法。一界一处一蕴摄。八智知。除灭道智。一识识。除无漏缘不共无明。诸余一切随眠随增。非结法。十八界十二处五蕴摄。十智知。六识识。一切随眠随增。顺结法。十八界十二处五蕴摄。八智知。除灭道智。六识识。一切随眠随增。非顺结法。三界二处五蕴摄。八智知。除苦集智。一识识。非随眠随增。取法。一界一处一蕴摄。八智知。除灭道智。一识识。一切随眠随增。非取法。十八界十二处五蕴摄。十智知。六识识。一切随眠随增。有执受法。九界九处一蕴摄。七智知。除他心灭道智。五识识。欲色界遍行。及修所断随眠随增。无执受法。十八界十二处五蕴摄。十智知。六识识。一切随眠随增。顺取法。十八界十二处五蕴摄。八智知。除灭道智。六识识。一切随眠随增。非顺取法。三界二处五蕴摄。八智知。除苦集智。一识识。非随眠随增。烦恼法。一界一处一蕴摄。八智知。除灭道智。一识识。一切随眠随增。非烦恼法。十八界十二处五蕴摄。十智知。六识识。一切随眠随增。染污法。十界四处五蕴摄。八智知。除灭道智。三识识。一切随眠随增。不染污法。十八界十二处五蕴摄。十智知。六识识。三界遍行。及修所断随眠随增。染污法。十八界十二处五蕴摄。八智知。除灭道智。六识识。一切随眠随增。非杂染法。三界二处五蕴摄。八智知。除苦集智。一识识。非随眠随增。缠法。一界一处一蕴摄。八智知。除灭道智。一识识。一切随眠随增。非缠法。十八界十二处五蕴摄。十智知。六识识。一切随眠随增。所缠法。八界二处四蕴摄。八智知。除灭道智。一识识。一切随眠随增。非所缠法。十八界十二处五蕴摄。十智知。六识识。三界有漏缘随眠随增。顺缠法。十八界十二处五蕴摄。八智知。除灭道智。六识识。一切随眠随增。非顺缠法。三界二处五蕴摄。八智知。除苦集智。一识识。非随非随增。
　　有所缘法。二界二处四蕴摄。九智知。除灭智。一识识。一切随眠随增。无所缘法。十一界十一处二蕴摄。九智知。除他心智。六识识。三界有漏缘随眠随增。有寻法。八界二处四蕴摄。九智知。除灭智。一识识。欲色界一切随眠随增。无寻法。十三界十二处五蕴摄。十智知。六识识。一切随眠随增。有伺无伺法亦尔。有喜法。三界二处三蕴摄。九智知。除灭智。一识识。色界一切。除欲界无漏缘疑及彼相应无明。诸余欲界一切随眠随增。无喜法。十八界十二处五蕴摄。十智知。六识识。一切随眠随增。有警觉法。八界二处四蕴摄。九智知。除灭智。一识识。一切随眠随增。无警觉法。十一界十一处二蕴摄。十智知。六识识。一切随眠随增。有事法。有缘法。有上法。十八界十二处五蕴摄。九智知。除灭智。六识识。一切随眠随增。无事法。无缘法。无上法。一界一处非蕴摄。六智知。除他心苦集道智。一识识。非随眠随增。远法。十八界十二处五蕴摄。九智知。除灭智。六识识。一切随眠随增。近法。十八界十二处五蕴摄。十智知。六识识。一切随眠随增。有量无量法亦尔。见法。二界二处二蕴摄。九智知。除灭智。一识识。三界有漏缘。及无漏缘见相应无明随眠随增。非见法。十七界十一处五蕴摄。十智知。六识识。一切随眠随增。见处法。十八界十二处五蕴摄。八智知。除灭道智。六识识。一切随眠随增。非见处法。三界二处五蕴摄。八智知。除苦集智。一识识。非随眠随增。见相应法。三界二处四蕴摄。九智知。除灭智。一识识。三界有漏缘。并无漏缘。见及彼相应无明随眠随增。见不相应法。十八界十一处五蕴摄。十智知。六识识。除无漏缘见。诸余一切随眠随增。
阿毗达磨品类足论卷第九
辩摄等品第六之五
　　异生法法。十八界十二处五蕴摄。八智知。除灭道智。六识识。欲色界一切随眠随增。非异生法法。十一界十处五蕴摄。十智知。四识识。三界遍行。及修所断随眠随增。共异生法。十八界十二处五蕴摄。八智知。除灭道智。六识识。一切随眠随增。不共异生法。十一界十处五蕴摄。十智知。四识识。三界遍行。及修所断随眠随增。定法。五界四处五蕴摄。九智知。除灭智。三识识。欲界遍行。及修所断随眠随增。非定法。十八界十二处五蕴摄。九智知。除道智。六识识。一切随眠随增。顺热恼法。十界四处五蕴摄。八智知。除灭道智。三识识。一切随眠随增。非顺热恼法。十八界十二处五蕴摄。十智知。六识识。三界遍行。及修所断随眠随增。根法。十三界七处四蕴摄。九智知。除灭智。一识识。一切随眠随增。非根法。六界六处三蕴摄。十智知。六识识。一切随眠随增。圣谛所摄法。十八界十二处五蕴摄。十智知。六识识。一切随眠随增。非圣谛所摄法。一界一处非蕴摄。一智知。谓世俗智。一识识。非随眠随增。俱有法。十八界十二处五蕴摄。九智知。除灭智。六识识。一切随眠随增。非俱有法。一界一处非蕴摄。六智知。除他心苦集道智。一识识。非随眠随增。相应法。八界二处四蕴摄。九智知。除灭智。一识识。一切随眠随增。不相应法。十一界十一处二蕴摄。九智知。除他心智。六识识。三界有漏缘随眠随增。果法。十八界十二处五蕴摄。十智知。六识识。一切随眠随增。非果法。一界一处非蕴摄。一智知。谓世俗智。一识识。非随眠随增。有果法。十八界十二处五蕴摄。九智知。除灭智。六识识。一切随眠随增。无果法。一界一处非蕴摄。六智知。除他心苦集道智。一识识。非随眠随增。异熟法。十七界十一处五蕴摄。八智知。除灭道智。五识识。三界遍行。及修所断随眠随增。非异熟法。十八界十二处五蕴摄。十智知。六识识。一切随眠随增。有异熟法。十界四处五蕴摄。八智知。除灭道智。三识识。欲界一切色无色界遍行。及修所断随眠随增。无异熟法。十八界十二处五蕴摄。十智知。六识识。色无色界一切欲界二部。及见集所断遍行随眠随增。因缘法。十八界十二处五蕴摄。十智知。六识识。一切随眠随增。非因缘法。非界非处非蕴摄。非智知。非识识。非随眠随增。以如是法不可得故。有因缘法。十八界十二处五蕴摄。九智知。除灭智。六识识。一切随眠随增。无因缘法。一界一处非蕴摄。六智知。除他心苦集道智。一识识。非随眠随增。离法。五界四处五蕴摄。十智知。三识识。三界遍行。及修所断随眠随增。非离法。十八界十二处五蕴摄。八智知。除灭道智。六识识。一切随眠随增。有离法。十八界十二处五蕴摄。九智知。除灭智。六识识。一切随眠随增。无离法。一界一处非蕴摄。六智知。除他心苦集道智。一识识。非随眠随增。相续法。十八界十二处五蕴摄。九智知。除灭智。六识识。一切随眠随增。非相续法。十八界十二处五蕴摄。十智知。六识识。一切随眠随增。有相续无相续法亦尔。
　　善法。十界四处五蕴摄。十智知。三识识。三界遍行。及修所断随眠随增。不善法。十界四处五蕴摄。七智知。除类灭道智。三识识。欲界一切随眠随增。无记法。十八界十二处五蕴摄。八智知。除灭道智。六识识。色无色界一切欲界二部。及见集所断遍行随眠随增。学无学法。三界二处五蕴摄。七智知。除苦集灭智。一识识。非随眠随增。非学非无学法。十八界十二处五蕴摄。九智知。除道智。六识识。一切随眠随增。见所断法。三界二处四蕴摄。八智知。除灭道智。一识识。三界见所断一切随眠随增。修所断法。十八界十二处五蕴摄。八智知。除灭道智。六识识。三界修所断一切。及遍行随眠随增。非所断法。三界二处五蕴摄。八智知。除苦集智。一识识。非随眠随增。见所断为因法。十八界十二处五蕴摄。八智知。除灭道智。六识识。一切随眠随增。修所断为因法。十八界十二处五蕴摄。八智知。除灭道智。六识识。三界修所断一切。及遍行随眠随增。非所断为因法。三界二处五蕴摄。七智知。除苦集灭智。一识识。非随眠随增。
　　有见有对法。一界一处一蕴摄。七智知。除他心灭道智。二识识。欲色界遍行。及修所断随眠随增。无见有对法。九界九处一蕴摄。七智知。除他心灭道智。五识识。欲色界遍行。及修所断随眠随增。无见无对法。八界二处五蕴摄。十智知。一识识。一切随眠随增。异熟法。十七界十一处五蕴摄。八智知。除灭道智。五识识。三界遍行。及修所断随眠随增。异熟法法。十界四处五蕴摄。八智知。除灭道智。三识识。欲界一切。色无色界遍行。及修所断随眠随增。非异熟非异熟法法。十八界十二处五蕴摄。十智知。六识识。色无色界一切。欲界二部。及见集所断遍行随眠随增劣法。十界四处五蕴摄。八智知。除灭道智。三识识。一切随眠随增。中法。十八界十二处五蕴摄。八智知。除灭道智。六识识。三界遍行。及修所断随眠随增。妙法。三界二处五蕴摄。八智知。除苦集智。一识识。非随眠随增。小法大法。十八界十二处五蕴摄。九智知。除灭智。六识识。一切随眠随增。无量法。可意法。不可意法。非可意非不可意法。十八界十二处五蕴摄。十智知。六识识。一切随眠随增。乐俱行法。八界二处三蕴摄。九智知。除灭智。一识识。色界一切。除欲界无漏缘疑及彼相应无明识余欲界一切随眠随增。苦俱行法。八界二处三蕴摄。七智知。除类灭道智。一识识。欲界一切随眠随增。不苦不乐俱行法。八界二处三蕴摄。九智知。除灭智。一识识。一切随眠随增。俱生法。俱住法。俱灭法。十八界十二处五蕴摄。九智知。除灭智。六识识。一切随眠随增。非俱生法。非俱住法。非俱灭法。一界一处非蕴摄。六智知。除他心苦集道智。一识识。非随眠随增。心俱生法。十一界十一处四蕴摄。九智知。除灭智。六识识。一切随眠随增。心俱住法。一界一处四蕴摄。九智知。除灭智。一识识。一切随眠随增。心俱灭法。十界十处四蕴摄。九智知。除灭智。五识识。一切随眠随增。非心俱生法。非心俱住法。非心俱灭法。十八界十二处三蕴摄。十智知。六识识。一切随眠随增。
　　欲界十界四处五蕴摄。七智知。除类灭道智。三识识。欲界有漏缘随眠随增。恚界亦尔。害界五界四处五蕴摄。七智知。除类灭道智。三识识。欲界遍行。及修所断随眠随增。出离界十界四处五蕴摄。十智知。三识识。三界遍行。及修所断随眠随增。无恚界无害界。十界四处五蕴摄。九智知。除灭智。三识识。三界遍行。及修所断随眠随增。欲界。十八界十二处五蕴摄。七智知。除类灭道智。六识识。欲界一切随眠随增。色界。十四界十处五蕴摄。七智知。除法灭道智。四识识。色界一切随眠随增。无色界。三界二处四蕴摄。六智知。除法他心灭道智。一识识。无色界一切随眠随增。欲界色界名色界者。十八界十二处五蕴摄。八智知。除灭道智。六识识。欲色界一切随眠随增。四无色名无色界者。三界二处四蕴摄。六智知。除法他心灭道智。一识识。无色界一切随眠随增。择灭非择灭名灭界者。一界一处非蕴摄。六智知。除他心苦集道智。一识识。非随眠随增。复次一切色法。总名色界者。十一界十一处一蕴摄。八智知。除他心灭智。六识识。欲色界遍行。及修所断随眠随增。除择灭非择灭。诸余非色法。总名无色界者。八界二处四蕴摄。九智知。除灭智。一识识。一切随眠随增。择灭非择灭。总名灭界。如前说。欲有。十八界十二处五蕴摄。七智知。除类灭道智。六识识。欲界一切随眠随增。色有。十四界十处五蕴摄。七智知。除法灭道智。四识识。色界一切随眠随增。无色有。三界二处四蕴摄。六智知。除法他心灭道智。一识识。无色界一切随眠随增。欲漏。一界一处一蕴摄。七智知。除类灭道智。一识识。欲界一切随眠随增。有漏。一界一处一蕴摄。七智知。除法灭道智。一识识。色无色界一切随眠随增。无明漏。一界一处一蕴摄。八智知。除灭道智。一识识。除无漏缘无明。诸余一切随眠随增。
　　三世三言依事。十八界十二处五蕴摄。九智知。除灭智。六识识。一切随眠随增。欲界由苦苦故苦者。十八界十二处五蕴摄。七智知。除类灭道智。六识识。欲界一切随眠随增。色界由坏苦故苦者。十四界十处五蕴摄。七智知。除法灭道智。四识识。色界一切随眠随增。无色界由行苦故。苦者。三界二处四蕴摄。六智知。除法他心灭道智。一识识。无色界一切随眠随增。复次不可意诸行。由苦苦故苦。可意诸行。由坏苦故苦。非可意非不可意诸行。由行苦故苦苦者。皆十八界十二处五蕴摄。八智知。除灭道智。六识识。一切随眠随增。复次苦受由苦苦故苦者。一界一处一蕴摄。七智知。除类灭道智。一识识。欲界一切随眠随增。乐受由坏苦故苦者。一界一处一蕴摄。八智知。除灭道智。一识识。色界一切。除欲界无漏缘疑及彼相应无明。诸余欲界一切随眠随增。不苦不乐受由行苦故苦者。一界一处一蕴摄。八智知。除灭道智。一识识。一切随眠随增。有寻有伺法。八界二处四蕴摄。九智知。除灭智。一识识。欲色界一切随眠随增。无寻唯伺法。三界二处四蕴摄。九智知。除灭智。一识识。欲色界一切随眠随增。无寻无伺法。十三界十二处五蕴摄。十智知。六识识。色无色界一切欲界有漏缘随眠随增。有寻有伺地。十八界十二处五蕴摄。九智知。除灭智。六识识。欲色界一切随眠随增。无寻唯伺地。三界二处五蕴摄。九智知。除灭智。一识识。色界遍行。及修所断随眠随增。无寻无伺地。十一界十处五蕴摄。九智知。除灭智。四识识。色无色界一切随眠随增。
　　身业。二界二处一蕴摄。八智知。除他心灭智。二识识。欲色界遍行。及修所断随眠随增。语业亦尔。意业一界一处一蕴摄。九智知。除灭智。一识识。一切随眠随增。善业。三界三处二蕴摄。九智知。除灭智。三识识。三界遍行。及修所断随眠随增。不善业。三界三处二蕴摄。七智知。除类灭道智。三识识。欲界一切随眠随增。无记业。三界三处二蕴摄。八智知。除灭道智。三识识。色无色界一切。欲界三部。及见集所断遍行随眠随增。学业无学业。一界一处二蕴摄。七智知。除苦集灭智。一识识。非随眠随增。非学非无学业。三界三处二蕴摄。八智知。除灭道智。三识识。一切随眠随增。见所断业。一界一处一蕴摄。八智知。除灭道智。一识识。三界见所断一切随眠随增。修所断业。三界三处二蕴摄。八智知。除灭道智。三识识。三界修所断一切及遍行随眠随增。非所断业。一界一处二蕴摄。七智知。除苦集灭智。一识识非随眠随增。顺现法受业。顺次生受业。顺后次受业。三界三处二蕴摄。八智知。除灭道智。三识识。欲界一切。色无色界遍行。及修所断随眠随增。顺乐受业。三界三处二蕴摄。八智知。除灭道智。三识识。欲色界遍行。及修所断随眠随增。顺苦受业。三界三处二蕴摄。七智知。除类灭道智。三识识。欲界一切随眠随增。顺不苦不乐业。一界一处二蕴摄。七智知。除法灭道智。一识识。色无色界遍行。及修所断随眠随增。身念住。十一界十一处一蕴摄。八智知。除他心灭智。六识识。欲色界遍行。及修所断随眠随增。受念住。一界一处一蕴摄。九智知。除灭智。一识识。一切随眠随增。心念住。七界一处一蕴摄。九智知。除灭智。一识识。一切随眠随增。法念住。一界一处二蕴摄。十智知。一识识。一切随眠随增。复次身受心法增上所起善有漏无漏道。三界二处五蕴摄。九智知。除灭智。一识识。三界遍行。及修所断随眠随增。复次缘身受心法所起善有漏无漏慧。一界一处一蕴摄。九智知。除灭智。一识识。三界遍行。及修所断随眠随增。四正断。四神足。三界二处五蕴摄。九智知。除灭智。一识识。三界遍行。及修所断随眠随增。四静虑。三界二处五蕴摄。九智知。除灭智。一识识。色界遍行。及修所断随眠随增。苦集圣谛。十八界十二处五蕴摄。八智知。除灭道智。六识识。一切随眠随增。灭圣谛。一界一处非蕴摄。六智知。除他心苦集道智。一识识。非随眠随增。道圣谛。三界二处五蕴摄。七智知。除苦集灭智。一识识。非随眠随增。四无量。三界二处五蕴摄。七智知。除法灭道智。一识识。色界遍行。及修所断随眠随增。空无边处。识无边处。无所有处。三界二处四蕴摄。七智知。除法他心灭智。一识识。无色界一切随眠随增。非想非非想处。三界二处四蕴摄。六智知。除法他心灭道智。一识识。无色界一切随眠随增。四圣种。三界二处五蕴摄。九智知。除灭智。一识识。三界遍行。及修所断随眠随增。有为四沙门果。三界二处五蕴摄。七智知。除苦集灭智。一识识。非随眠随增。无为四沙门果。一界一处非蕴摄。六智知。除他心苦集道智。一识识。非随眠随增。法智。一界一处一蕴摄。六智知。除类苦集灭智。一识识。非随眠随增。类智。一界一处一蕴摄。六智知。除法苦集灭智。一识识。非随眠随增。他心智。一界一处一蕴摄。九智知。除灭智。一识识。色界遍行。及修所断随眠随增。世俗智。一界一处一蕴摄。八智知。除灭道智。一识识。除无漏缘见。诸余一切随眠随增。苦集灭道智。一界一处一蕴摄。七智知。除苦集灭智。一识识。非随眠随增。法无碍解。一界一处一蕴摄。八智知。除灭道智。一识识。欲色界遍行。及修所断随眠随增。词无碍解亦尔。义无碍解。一界一处一蕴摄。九智知。除灭智。一识识。三界遍行。及修所断随眠随增。辩无碍解亦尔。
　　因缘。十八界十二处五蕴摄。九智知。除灭智。六识识。一切随眠随增。等无间缘。八界二处四蕴摄。九智知。除灭智。一识识。一切随眠随增。所缘缘增上缘。十八界十二处五蕴摄。十智知。六识识。一切随眠随增。段食。三界三处一蕴摄。六智知。除类他心灭道智。四识识。欲界遍行。及修所断随眠随增。触食。意思食。一界一处一蕴摄。八智知。除灭道智。一识识。一切随眠随增。识食。七界一处一蕴摄。八智知。除灭道智。一识识。一切随眠随增。
　　欲瀑流。一界一处一蕴摄。七智知。除类灭道智。一识识。欲界一切随眠随增。有瀑流。一界一处一蕴摄。七智知。除法灭道智。一识识。色无色界一切随眠随增。见瀑流。一界一处一蕴摄。八智知。除灭道智。一识识。三界见所断有漏缘。及见相应无漏缘无明随眠随增。无明瀑流。一界一处一蕴摄。八智知。除灭道智。一识识。除无漏缘无明。诸余一切随眠随增。如四瀑流。四轭亦尔。欲取。一界一处一蕴摄。七智知。除类灭道智。一识识。欲界一切随眠随增。见取。一界一处一蕴摄。八智知。除灭道智。一识识。三界见所断有漏缘。及无漏缘见相应无明随眠随增。戒禁取。一界一处一蕴摄。八智知。除灭道智。一识识。三界见苦所断一切。见集所断遍行。见道所断有漏缘随眠随增。我语取。一界一处一蕴摄。七智知。除法灭道智。一识识。色无色界一切随眠随增。过去法。未来法。现在法。十八界十二处五蕴摄。九智知。除灭智。六识识。一切随眠随增。非过去非未来非现在法。一界一处非蕴摄。六智知。除他心苦集道智。一识识。非随眠随增。欲界系法。十八界十二处五蕴摄。七智知。除类灭道智。六识识。欲界一切随眠随增。色界系法。十四界十处五蕴摄。七智知。除法灭道智。四识识。色界一切随眠随增。无色界系法。三界二处四蕴摄。六智知。除法他心灭道智。一识识。无色界一切随眠随增。不系法。三界二处五蕴摄。八智知。除苦集智。一识识。非随眠随增。善为因法。十八界十二处五蕴摄。九智知。除灭智。六识识。三界遍行。及修所断随眠随增。不善为因法。十八界十二处五蕴摄。七智知。除类灭道智。六识识。欲界一切随眠随增。无记为因法。十八界十二处五蕴摄。八智知。除灭道智。六识识。一切随眠随增。非善为因非不善为因非无记为因法。一界一处非蕴摄。六智知。除他心苦集道智。一识识。非随眠随增。缘有所缘法。三界二处四蕴摄。九智知。除灭智。一识识。三界有为缘随眠随增。缘无所缘法。八界二处四蕴摄。九智知。除灭智。一识识。一切随眠随增。缘有所缘缘无所缘法。三界二处四蕴摄。九智知。除灭智。一识识。三界有为缘随眠随增。非缘有所缘非缘无所缘法。十一界十一处二蕴摄。九智知除他心智。六识识。三界有漏缘随眠随增。色蕴。十一界十一处一蕴摄。八智知。除他心灭智。六识识。欲色界遍行。及修所断随眠随增。受蕴。一界一处一蕴摄。九智知。除灭智。一识识。一切随眠随增。想蕴行蕴亦尔。识蕴。七界一处一蕴摄。九智知。除灭智。一识识。一切随眠随增。色取蕴。十一界十一处一蕴摄。七智知。除他心灭道智。六识识。欲色界遍行。及修所断随眠随增。受取蕴。一界一处一蕴摄。八智知。除灭道智。一识识。一切随眠随增。想取蕴。行取蕴亦尔。识取蕴。七界一处一蕴摄。八智知。除灭道智。一识识。一切随眠随增。地狱趣。十八界十二处五蕴摄。七智知。除类灭道智。六识识。欲界一切随眠随增。傍生趣鬼趣人趣亦尔。天趣。十八界十二处五蕴摄。八智知。除灭道智。六识识。三界一切随眠随增。见苦所断烦恼部。一界一处一蕴摄。八智知。除灭道智。一识识。三界见苦所断一切。及见集所断遍行随眠随增。见集所断烦恼部。一界一处一蕴摄。八智知。除灭道智。一识识。三界见集所断一切。及见苦所断遍行随眠随增。见灭所断烦恼部。一界一处一蕴摄。八智知。除灭道智。一识识。三界见灭所断一切。及遍行随眠随增。见道所断烦恼部。一界一处一蕴摄。八智知。除灭道智。一识识。三界见道所断一切。及遍行随眠随增。修所断烦恼部。一界一处一蕴摄。八智知。除灭道智。一识识。三界修所断一切。及遍行随眠随增。色法。十一界十一处一蕴摄。八智知。除他心灭智。六识识。欲色界遍行。及修所断随眠随增。心法。七界一处一蕴摄。九智知。除灭智。一识识。一切随眠随增。心所法。一界一处三蕴摄。九智知。除灭智。一识识。一切随眠随增。心不相应行法。一界一处一蕴摄。八智知。除他心灭智。一识识。三界有漏缘随眠随增。无为法。一界一处非蕴摄。六智知。除他心苦集道智。一识识。非随眠随增。
　　地界。一界一处一蕴摄。七智知。除他心灭道智。二识识。欲色界遍行。及修所断随眠随增。水火风空界亦尔。识界。七界一处一蕴摄。八智知。除灭道智。一识识。一切随眠随增。见苦所断法。三界二处四蕴摄。八智知。除灭道智。一识识。三界见苦所断一切。及见集所断遍行随眠随增。见集所断法。三界二处四蕴摄。八智知。除灭道智。一识识。三界见集所断一切。及见苦所断遍行随眠随增。见灭所断法。三界二处四蕴摄。八智知。除灭道智。一识识。三界见灭所断一切。及遍行随眠随增。见道所断法。三界二处四蕴摄。八智知。除灭道智。一识识。三界见道所断一切。及遍行随眠随增。修所断法。十八界十二处五蕴摄。八智知。除灭道智。六识识。三界修所断一切。及遍行随眠随增。非所断法。三界二处五蕴摄八智知。除苦集智。一识识。非随眠随增。
　　欲贪随眠。及嗔随眠。一界一处一蕴摄。七智知。除类灭道智。一识识。欲界有漏缘随眠随增。有贪随眠。一界一处一蕴摄。七智知。除法灭道智。一识识。色无色界有漏缘随眠随增。慢随眠。一界一处一蕴摄。八智知。除灭道智。一识识。三界有漏缘随眠随增。无明随眠。一界一处一蕴摄。八智知。除灭道智。一识识。除无漏缘无明。诸余一切随眠随增。见随眠。一界一处一蕴摄。八智知。除灭道智。一识识。三界见所断有漏缘。及无漏缘见相应无明随眠随增。疑随眠。一界一处一蕴摄。八智知。除灭道智。一识识。三界见所断有漏缘。及无漏缘疑相应无明随眠随增。
　　初识住。十八界十二处五蕴摄。七智知。除类灭道智。六识识。欲界一切随眠随增。第二识住。十四界十处五蕴摄。七智知。除法灭道智。四识识。色界一切随眠随增。第三第四识住。十一界十处五蕴摄。七智知。除法灭道智。四识识。色界一切随眠随增。第五第六第七识住。三界二处四蕴摄。六智知。除法他心灭道智。一识识。无色界一切随眠随增。
阿毗达磨品类足论卷第十
辩摄等品第六之六
　　七等觉支。若别一界一处一蕴摄。若总一界一处二蕴摄。七智知。除苦集灭智。一识识。非随眠随增。初第二第三解脱。三界二处五蕴摄。七智知。除法灭道智。一识识。色界遍行。及修所断随眠随增。第四第五第六解脱。三界二处四蕴摄。七智知。除法他心灭智。一识识。无色界遍行。及修所断随眠随增。第七解脱。三界二处四蕴摄。六智知。除法他心灭道智。一识识。无色界遍行。及修所断随眠随增。想受灭解脱。一界一处一蕴摄。六智知。除法他心灭道智。一识识。无色界遍行。及修所断随眠随增。八胜处。三界三处五蕴摄。七智知。除法灭道智。一识识。色界遍行。及修所断随眠随增。八圣道支中。正语。正业。一命。一界一处一蕴摄。六智知。除他心苦集灭智。一识识。非随眠随增。余五圣道支。一界一处一蕴摄。七智知。除苦集灭智。一识识。非随眠随增。
　　爱结慢结。一界一处一蕴摄。八智知。除灭道智。一识识。三界有漏缘随眠随增。恚结。一界一处一蕴摄。七智知。除类灭道智。一识识。欲界有漏缘随眠随增。无明结。一界一处一蕴摄。八智知。除灭道智。一识识。除无漏缘无明。诸余一切随眠随增。见结。一界一处一蕴摄。八智知。除灭道智。一识识。三界见所断有漏缘。及无漏缘见相应无明随眠随增。取结。一界一处一蕴摄。八智知。除灭道智。一识识。三界见所断有漏缘随眠随增。疑结。一界一处一蕴摄。八智知。除灭道智。一识识。三界见所断有漏缘。及无漏缘疑相应无明随眠随增。嫉结悭结。一界一处一蕴摄。七智知。除类灭道智。一识识。欲界遍行。及修所断随眠随增。初有情居。十八界十二处五蕴摄。七智知。除类灭道智。六识识。欲界一切随眠随增。第二有情居。十四界十处五蕴摄。七智知。除法灭道智。四识识。色界一切随眠随增。第三第四第五有情居。十一界十处五蕴摄。七智知。除法灭道智。四识识。色界一切随眠随增。余四有情居。三界二处四蕴摄。六智知。除法他心灭道智。一识识。无色界一切随眠随增。
　　前八遍处。三界二处五蕴摄。七智知。除法灭道智。一识识色界遍行。及修所断随眠随增。后二遍处。三界二处四蕴摄。六智知。除法他心灭道智。一识识。无色界遍行。及修所断随眠随增。十无学法中。正语。正业。正命。一界一处一蕴摄。六智知。除他心苦集灭智。一识识。非随眠随增。余七无学法。一界一处一蕴摄。七智知。除苦集灭智。一识识。非随眠随增。有漏色。十一界十一处一蕴摄。七智知。除他心灭道智。六识识。欲色界遍行。及修所断随眠随增。有漏受想行。一界一处一蕴摄。八智知。除灭道智。一识识。一切随眠随增。有漏识。七界一处一蕴摄。八智知。除灭道智。一识识。一切随眠随增。无漏色。一界一处一蕴摄。六智知。除他心苦集灭智。一识识。非随眠随增。无漏受想行。一界一处一蕴摄。七智知。除苦集灭智。一识识。非随眠随增。无漏识。二界一处一蕴摄。七智知。除苦集灭智。一识识。非随眠随增。无为法。一界一处非蕴摄。六智知。除他心苦集道智。一识识。非随眠随增。眼处。一界一处一蕴摄。七智知。除他心灭道智。一识识。欲色界遍行及修所断随眠随增。如眼处。耳鼻舌身处亦尔。色处。一界一处一蕴摄。七智知。除他心灭道智。二识识。欲色界遍行。及修所断随眠随增。如色处。声触处亦尔。香处味处。一界一处一蕴摄。六智知。除类他心灭道智。二识识。欲界遍行。及修所断随眠随增。意处。七界一处一蕴摄。九智知。除灭智。一识识。一切随眠随增。法处。一界一处四蕴摄。七智知。一识识。一切随眠随增。
　　眼界。一界一处一蕴摄。七智知。除他心灭道智。一识识。欲色界遍行。及修所断随眠随增。耳鼻舌身界亦尔。色界。一界一处一蕴摄。九智知。除他心灭道智。二识识。欲色界遍行。及修所断随眠随增声触界亦尔。香界味界。一界一处一蕴摄。六智知。除类他心灭道智。二识识。欲界遍行。及修所断随眠随增。意界。七界一处一蕴摄。九智知。除灭智。一识识。一切随眠随增。法界。一界一处四蕴摄。十智知。一识识。一切随眠随增。眼识界。二界一处一蕴摄。八智知。除灭道智。一识识。欲色界遍行。及修所断随眠随增。耳身识界亦尔。鼻舌识界。二界一处一蕴摄。七智知。除类灭道智。一识识。欲界遍行。及修所断随眠随增。意识界。二界一处二蕴摄。九智知。除灭智。一识识。一切随眠随增。
　　眼根。一界一处一蕴摄。七智知。除他心灭道智。一识识。欲色界遍行。及修所断随眠随增。耳鼻舌身根亦尔。女根男根。一界一处一蕴摄。六智知。除类他心灭道智。一识识。欲界遍行。及修所断随眠随增。命根。一界一处一蕴摄。七智知。除他心灭道智。一识识。三界遍行。及修所断随眠随增。意根。七界一处一蕴摄。九智知。除灭智。一识识。一切随眠随增。乐根。一界一处一蕴摄。九智知。除灭智。一识识。色界一切。欲界遍行。及修所断随眠随增。苦根一界一处一蕴摄。七智知。除类灭道智。一识识。欲界遍行。及修所断随眠随增。喜根。一界一处一蕴摄。九智知。除灭智。一识识。色界一切。除欲界无漏缘疑及彼相应无明。诸余欲界一切随眠随增。忧根。一界一处一蕴摄。七智知。除类灭道智。一识识。欲界一切随眠随增。舍根。一界一处一蕴摄。九智知。除灭智。一识识。一切随眠随增。信根。一界一处一蕴摄。九智知。除灭智。一识识。三界遍行。及修所断随眠随增。精进念定慧根亦尔。未知当知根。三界二处二蕴摄。七智知。除苦集灭智。一识识。非随眠随增。已知根具知根亦尔。
　　欲界系有身见随眠。一界一处一蕴摄。七智知。除类灭道智。一识识。欲界见苦所断一切。及见集所断遍行。随眠随增。欲界系边执见。及见苦所断。余八随眠亦尔。欲界系见集所断邪见随眠。一界一处一蕴摄。七智知。除类灭道智。一识识。欲界见集所断一切。及见苦所断遍行。随眠随增。欲界系见集所断。余六随眠亦尔。欲界系见灭所断邪见随眠。一界一处一蕴摄。七智知。除类灭道智。一识识。欲界见灭所断有漏缘。及邪见相应无明。并遍行。随眠随增。欲界系见灭所断见取随眠。一界一处一蕴摄。七智知。除类灭道智。一识识。欲界见灭所断有漏缘。及遍行随眠随增。欲界系见灭所断贪嗔慢随眠亦尔。欲界系见灭所断疑随眠。一界一处一蕴摄。七智知。除类灭道智。一识识。欲界见灭所断有漏缘。及疑相应无明。并遍行随眠随增。欲界系见灭所断无明随眠。一界一处一蕴摄。七智知。除类灭道智。一识识。除欲界见灭所断无漏缘无明。诸余欲界见灭所断一切。及遍行随眠随增。欲界系见道所断邪见随眠。一界一处一蕴摄。七智知。除类灭道智。一识识。欲界见道所断有漏缘。及邪见相应无明。并遍行随眠随增。欲界系见道所断见取随眠。一界一处一蕴摄。七智知。除类灭道智。一识识。欲界见道所断有漏缘。及遍行随眠随增。欲界系见道所断戒禁取贪嗔慢随眠亦尔。欲界系见道所断疑随眠。一界一处一蕴摄。七智知。除类灭道智。一识识。欲界见道所断有漏缘。及疑相应无明。并遍行随眠随增。欲界系见道所断无明随眠。一界一处一蕴摄。七智知。除类灭道智。一识识。除欲界见道所断无漏缘无明。诸余欲界见道所断一切。及遍行随眠随增。欲界系修所断贪随眠。一界一处一蕴摄。七智知。除类灭道智。一识识。欲界修所断一切。及遍行随眠随增。欲界系修所断嗔慢无明随眠亦尔。色界系有身见随眠。一界一处一蕴摄。七智知。除法灭道智。一识识。色界见苦所断一切。及见集所断遍行随眠随增。色界系边执见。及见苦所断。余七随眠亦尔。色界系见集所断邪见随眠。一界一处一蕴摄。七智知。除法灭道智。一识识。色界见集所断一切。及见苦所断遍行随眠随增。色界系见集所断余五随眠亦尔。色界系见灭所断邪见随眠。一界一处一蕴摄。七智知。除法灭道智。一识识。色界见灭所断有漏缘。及邪见相应无明。并遍行随眠随增。色界系见灭所断见取随眠。一界一处一蕴摄。七智知。除法灭道智。一识识。色界见灭所断有漏缘。及遍行随眠随增。色界系见灭所断贪慢随眠亦尔。色界系见灭所断疑随眠。一界一处一蕴摄。七智知。除法灭道智。一识识。色界见灭所断有漏缘。及疑相应无明。并遍行随眠随增。色界系见灭所断无明随眠。一界一处一蕴摄。七智知。除法灭道智。一识识。除色界见灭所断无漏缘无明。诸余色界见灭所断一切。及遍行随眠随增。色界系见道所断邪见随眠。一界一处一蕴摄。七智知。除法灭道智。一识识。色界见道所断有漏缘。及邪见相应无明。并遍行随眠随增。色界系见道所断见取随眠。一界一处一蕴摄。七智知。除法灭道智。一识识。色界见道所断有漏缘。及遍行随眠随增。色界系见道所断戒禁取贪慢随眠亦尔。色界系见道所断疑随眠。一界一处一蕴摄。七智知。除法灭道智。一识识。色界见道所断有漏缘。及疑相应无明。并遍行随眠随增。色界系见道所断无明随眠。一界一处一蕴摄。七智知。除法灭道智。一识识。除色界见道所断无漏缘无明。诸余色界见道所断一切。及遍行随眠随增。色界系修所断贪随眠。一界一处一蕴摄。七智知。除法灭道智。一识识。色界修所断一切。及遍行随眠随增。色界系修所断慢无明随眠亦尔。如色界系三十一随眠。应知无色界系三十一随眠亦尔。差别者。六智知。除法他心灭道智。
辩千问品第七之一
　　学处净果行圣种　　正断神足念住谛
　　静虑无量无色定　　觉分根处蕴界经
　　学处。谓近事五学处。净谓四证净。果谓四沙门果。行谓四通行。圣种谓四圣种。正断谓四正断。神足谓四神足。念住谓四念住。谛谓四圣谛。静虑谓四静虑。无量谓四无量。无色谓四无色。定谓四修定。觉分谓七等觉支。根谓二十二根。处谓十二处。蕴谓五蕴。界谓十八界。经谓颂中。前九后九及。各总为一合。有二十经。依一一经为前五十问。
　　且依近事五学处经。为五十问。谓五学处。几有色几无色。几有见几无见。几有对几无对。几有漏几无漏。几有为几无为。几有异熟几无异熟。几是缘生是因生是世摄。几非缘生非因生非世摄。几色摄。几名摄。几内处摄。几外处摄。几智遍知所遍知。几非智遍知所遍知。
　　几断遍知所遍知。几非断遍知所遍知。几应断几不应断。几应修几不应修。几染污几不染污。几果非有果。几有果非果。几果亦有果。几非果非有果。几有执受。几无执受。几大种所造。几非大种所造。几有上几无上。几是有几非有。几因相应。几因不相应。
　　有六摄善处。谓善五蕴及择灭。为六善处摄五学处。为五学处摄六善处。有五摄不善处。谓不善五蕴。为五不善处摄五学处。为五学处摄五不善处。有七摄无记处。谓无记五蕴。及虚空非择灭。为七无记处摄五学处。为五学处摄七无记处。有三摄漏处。谓欲漏有漏无明漏。为三漏处摄五学处。为五学处摄三漏处。有五摄有漏处。谓有漏五蕴。为五有漏处摄五学处。为五学处摄五有漏处。有八摄无漏处。谓无漏五蕴。及三无为。为八无漏处摄五学处。为五学处摄八无漏处。此五学处。几过去几未来几现在。几非过去非未来非现在。几善几不善几无记。几欲界系。几色界系。几无色界系。几不系。几学几无学。几非学非无学。
　　几见所断。几修所断。几非所断。几非心非心所非心相应。几是心所与心相应。几唯是心。几随心转非受相应。几受相应非随心转。几随心转亦受相应。几非随心转非受相应。几随心转非想行相应。几想行相应非随心转。几随心转亦想行相应。几非随心转非想行相应。几随寻转非伺相应。几伺相应非随寻转。几随寻转亦伺相应。几非随寻转非伺相应。几见非见处。几见处非见。几见亦见处。几非见非见处。几有身见为因非有身见因。几有身见因非有身见为因。几有身见为因亦有身见因。几非有身见为因非有身见因。几业非业异熟。几业异熟非业。几业亦业异熟。几非业非业异熟。几业非随业转。几随业转非业。几业亦随业转。几非业非随业转。几所造色非有见色。几有见色非所造色。几所造色亦有见色。几非所造色非有见色。
　　几所造色非有对色。几有对色非所造色。几所造色亦有对色。几非所造色非有对色。几难见故甚深。几甚深故难见。几善非善为因。几善为因非善。几善亦善为因。几非善非善为因。几不善非不善为因。几不善为因非不善。几不善亦不善为因。几非不善非不善为因。几无记非无记为因。几无记为因非无记。几无记亦无记为因。几非无记非无记为因。几因缘非有因。几有因非因缘。几因缘亦有因。几非因缘非有因。几等无间非等无间缘。几等无间缘非等无间。几等无间亦等无间缘。几非等无间非等无间缘。几所缘缘非有所缘。几有所缘非所缘缘。几所缘缘亦有所缘。几非所缘缘非有所缘。几增上缘非有增上。几有增上非增上缘。几增上缘亦有增上。几非增上缘非有增上。几瀑流非顺瀑流。几顺瀑流非瀑流。几瀑流亦顺瀑流。几非瀑流非顺瀑流。如依学处为五十问。依余十九为问亦尔。
　　五学处者。一尽形寿离断生命。二尽形寿离不与取。三尽形寿离欲邪行。四尽形寿离虚诳语。五尽形寿离饮诸酒。此五名为近事学处。此五学处。几有色等者。一切是有色。几有见等者。一无见。四应分别。谓若表是有见。若无表是无见。几有对等者。一切应分别。谓若表是有对。若无表是无对。几有漏等者。一切是有漏。几有为等者。一切是有为。几有异熟等者。一切有异熟。几是缘生等者。一切是缘生是因生是世摄。几色摄等者。一切是色摄。几内处摄等者。一切外处摄。几智遍知所遍知等者。一切是智遍知所遍知。
　　此五学处。几断遍知所遍知等者。一切是断遍知所遍知。几应断等者。一切是应断。几应修等者。一切是应修。几染污等者。一切不染污。几果非有果等者。一切是果亦有果。几有执受等者。一切无执受。几大种所造等者。一切是大种所造。几有上等者。一切是有上。几是有等者。一切是有。几因相应等者。一切因不相应。
　　此五学处。与六善处相摄者。一善处少分摄五学处。五学处亦摄一善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。一有漏处少分摄五学处。五学处亦摄一有漏处少分。与八无漏处相摄者。互不相摄。几过去等者。一切或过去或未来或现在。几善等者。一切是善。几欲界系等者。一切欲界系。几学等者。一切非学非无学。
　　此五学处。几见所断等者。一切修所断。几非心等者。一切非心非心所非心相应。几随心转非受相应等者。一切非随心转非受相应。几随心转非想行相应等者。一切非随心转非想行相应。几随寻转非伺相应等者。一切非随寻转非伺相应。几见非见处等者。一切是见处非见。几有身见为因非有身见因等者。一切非有身见为因非有身见因。几业非业异熟等者。一切是业非业异熟。几业非随业转等者。一切是业非随业转。几所造色非有见色等者。一是所造色非有见色。四应分别。谓若表是所造色。亦有见色。若无表是所造色。非有见色。
　　此五学处。几所造色非有对色等者。一切应分别。谓若表。是所造色。亦有对色。若无表。是所造色。非有对色。几难见故甚深等者。一切难见故甚深。甚深故难见。几善非善为因等者。一切是善亦善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因缘非有因等者。一切是因缘亦有因。几等无间非等无间缘等者。一切非等无间非等无间缘。几所缘缘非有所缘等者。一切是所缘缘非有所缘。几增上缘非有增上等者。一切是增上缘亦有增上。几瀑流非顺瀑流等者。一切顺瀑流非瀑流。
　　四证净者。谓佛证净。法证净。僧证净。圣所爱戒证净。此四证净。几有色等者。一有色。三无色。几有见等者。一切是无见。几有对等者。一切是无对。几有漏等者。一切是无漏。几有为等者。一切是有为。几有异熟等者。一切无异熟。几是缘生等者。一切是缘生是因生是世摄。几色摄等者。一是色摄。三是名摄。几内处摄等者。一切外处摄。几智遍知所遍知等者。一切是智遍知所遍知。
　　此四证净。几断遍知所遍知等者。一切非断遍知所遍知。几应断等者。一切不应断。几应修等者。一切是应修。几染污等者。一切不染污。几果非有果等者。一切是果亦有果。几有执受等者。一切无执受。几大种所造等者。一是大种所造。三非大种所造。几有上等者。一切是有上。几是有等者。一切非有。几因相应等者。一因不相应。三因相应。
　　此四证净。与六善处相摄者。二善处少分摄四证净。四证净亦摄二善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。互不相摄。与八无漏处相摄者。一无漏处全。一无漏处少分。摄四证净。四证净亦摄一无漏处全一无漏处少分。几过去等者。一切或过去或未来或现在。几善等者。一切是善。几欲界系等者。一切是不系。几学等者。一切应分别。谓佛证净。或学或无学。云何学。谓学作意相应佛证净。云何无学。谓无学作意相应证佛净。法僧证净亦尔。圣所爱戒证净。或学或无学。云何学。谓学身语业。云何无学。谓无学身语业。
　　此四证净。几见所断等者。一切非所断。几非心等者。一非心非心法非心相应。三是心所与心相应。几随心转非受相应等者。一随心转。非受相应。三随心转。亦受相应。几随心转非想行相应等者。一随心转。非想相应。三随心转。亦想相应。一随心转。非行相应。三随心转。亦行相应。除其自性。几随寻转非伺相应等者。一切应分别。谓佛证净。或有寻有伺。或无寻唯伺。或无寻无伺。云何有寻有伺。谓有寻有伺作意相应佛证净。云何无寻唯伺。谓无寻唯伺作意相应佛证净。云何无寻无伺。谓无寻无伺作意相应佛证净。法僧证净亦尔。圣所爱戒证净。或随寻转非伺相应。或非随寻转非伺相应。云何随寻转非伺相应。谓随寻转无漏身语业。云何非随寻转非伺相应。谓不随寻转无漏身语业。几见非见处等者。一切非见非见处。几有身见为因。非有身见因等者。一切非有身见为因非有身见因。几业非业异熟等者。一是业非业异熟。三非业非业异熟。几业非随业转等者。一是业亦随业转。三随业转非业。几所造色非有见色等者。一是所造色非有见色。三非所造色非有见色。
阿毗达磨品类足论卷第十一
辩千问品第七之二
　　此四证净。几所造色非有对色等者。一是所造色非有对色。三非所造色非有对色。几难见故甚深等者。一切难见故甚深。甚深故难见。几善非善为因等者。一切是善亦善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因几非有因等者。一切是因缘亦有因。几等无间非等无间缘等者。一非等无间非等无间缘。三应分别。谓佛证净。或是等无间非等无间缘。或是等无间亦等无间缘。或非等无间非等无间缘。云何是等无间非等无间缘。谓未来现前正起佛证净。云何是等无间亦等无间缘。谓过去现在佛证净。云何非等无间非等无间缘。谓除未来现前正起佛证净。诸余未来佛证净法僧证净亦尔。几所缘缘非有所缘等者。一是所缘缘非有所缘。三是所缘缘亦有所缘。几增上缘非有增上等者。一切是增上缘。亦有增上。几暴流非顺暴流等者。一切非暴流非顺暴流。四沙门果者。谓预流果。一来果。不还果。阿罗汉果。此四沙门果。几有色等者。一切应分别。谓沙门果所摄身语业。是有色。余皆无色。几有见等者。一切是无见。几有对等者。一切是无对。几有漏等者。一切是无漏。几有为等者。一切应分别。谓预流果。或有为或无为。云何有为。谓预流果所摄五蕴。云何无为。谓预流果所摄择灭。一来不还阿罗汉果亦尔。几有异熟等者。一切无异熟。几是缘生等者。一切应分别。谓有为沙门果。是缘生是因生是世摄。若无为沙门果。非缘生非因生非世摄。几色摄等者。一切应分别。谓沙门果所摄身语业。是色摄。余皆是名摄。几内处摄等者。一切应分别。谓沙门果所摄心意识。是内处摄。余皆是外处摄。几智遍知所遍知等者。一切是智遍知所遍知。
　　此四沙门果。几断遍知所遍知等者。一切非断遍知所遍知。几应断等者。一切不应断。几应修等者。一切应分别。谓有为沙门果。是应修。若无为沙门果。不应修。几染污等者。一切不染污。几果非有果等者。一切应分别。谓有为沙门果。是果亦有果。若无为沙门果。是果非有果。几有执受等者。一切无执受。几大种所造等者。一切应分别。谓沙门果所摄身语业。是大种所造。余皆非大种所造。几有上等者。一切应分别。谓有为沙门果是有上。若无为沙门果是无上。几是有等者。一切非有。几因相应等者。一切应分别。谓沙门果所摄身语业。心不相应行。及择灭因不相应。余皆因相应。
　　此四沙门果。与六善处相摄者。六善处少分摄四沙门果。四沙门果亦摄六善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。互不相摄。与八无漏处相摄者。八六无漏处少分摄四沙门果。四沙门果亦摄八六无漏处少分。几过去等者。一切应分别。谓有为沙门果。或过去或未来或现在。若无为沙门果。非过去非未来非现在。几善等者。一切是善。几欲界系等者。一切是不系。几学等者。一切应分别。谓预流果。或学或非学非无学。云何学。谓有为预流果。云何非学非无学。谓无为预流果。一来不还果亦尔。阿罗汉果。或无学或非学非无学。云何无学。谓有为阿罗汉果。云何非学非无学。谓无为阿罗汉果。
　　此四沙门果几见所断等者。一切非所断。几非心等者。一切应分别。谓沙门果所摄身语业。心不相应行及择灭。非心非心所非心相应。若受蕴想蕴。及相应行蕴。是心所与心相应。若心意识。唯是心。几随心转非受相应等者。一切应分别。谓预流果有四句。或随心转非受相应。谓预流果所摄身语业。及随心转。心不相应行。并受或受相应非随心转。谓预流果所摄心意识。或随心转亦受相应。谓预流果摄想蕴。及相应行蕴。或非随心转非受相应。谓除预流果摄随心转心不相应行。诸余预流果摄心不相应行及择灭。一来不还阿罗汉果亦尔。几随心转非想行相应等者。一切应分别。谓除自性。如受应知。几随寻转非伺相应等者。一切应分别。谓预流果有四句。或随寻转非伺相应。谓预流果所摄身语业。及随寻转心不相应行。并伺或伺相应非随寻转。谓预流果所摄寻。或随寻转亦伺相应。谓预流果所摄寻伺相应心心所法。或非随寻转非伺相应。谓除预流果所摄随寻转心不相应行。诸余预流果所摄心不相应行及择灭。一来果亦尔。不还果有四句。或随寻转非伺相应。谓不还果所摄随寻转身语业。及随寻转心不相应行。并寻相应伺。或伺相应非随寻转。谓不还果所摄寻。及寻不相应伺相应心心所法。或随寻转亦伺相应。谓不还果所摄寻伺相应心心所法。或非随寻转非伺相应。谓除不还果所摄随寻转身语业。心不相应行。诸余不还果所摄身语业。心不相应行。及不还果所摄寻不相应伺。若无寻无伺心心所法。并择灭。阿罗汉果亦尔。几见非见处等者。一切应分别。谓预流果所摄慧是见非见处。余皆非见非见处。一来不还果亦尔。阿罗汉果所摄尽无生智。所不摄慧。是见非见处。余皆非见非见处。几有身见为因非有身见因等者。一切非有身见为因非有身见因。几业非业异熟等者。一切应分别。谓沙门果所摄身语业及思。是业非业异熟。余皆非业非业异熟。几业非随业转等者。一切应分别。谓预流果有四句。或业非随业转。谓预流果所摄思。或随业转非业。谓预流果所摄受想识蕴。及思所不摄随业转行蕴。或业亦随业转。谓预流果所摄身语业。或非业非随业转。谓除预流果所摄随业转心不相应行。诸余预流果所摄心不相应行。及择灭。一来不还阿罗汉果亦尔。几所造色非有见色等者。一切应分别。谓沙门果所摄身语业。是所造色非有见色。余皆非所造色。非有见色。
　　此四沙门果。几所造色非有对色等者。一切应分别。谓沙门果所摄身语业。是所造色非有对色。余皆非所造色非有对色。几难见故甚深等者。一切难见故甚深。甚深故难见。几善非善为因等者。一切应分别。谓有为沙门果。是善亦善为因。若无为沙门果。是善非善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因缘非有因等者。一切应分别。若有为沙门果。是因缘亦有因。若无为沙门果。非因缘非有因。几等无间非等无间缘等者。一切应分别。谓沙门果。或是等无间非等无间缘。或是等无间亦等无间缘。或非等无间非等无间缘。是等无间非等无间缘者。谓未来现前正起沙门果所摄心心所法。是等无间亦等无间缘者。谓过去现在沙门果所摄心心所法。非等无间非等无间缘者。谓除未来现前正起沙门果所摄心心所法。诸余未来沙门果所摄心心所法。及身语业心不相应行。并择灭。几所缘缘非有所缘等者。一切应分别。谓沙门所摄身语业心不相应行。及择灭。是所缘缘非有所缘。余皆是所缘缘亦有所缘。几增上缘非有增上等者。一切应分别。谓有为沙门果。是增上缘亦有增上。若无为沙门果。是增上缘非有增上。几暴流非顺暴流等者。一切非暴流非顺暴流。
　　四通行者。谓有苦迟通行。有苦速通行。有乐迟通行。有乐速通行。此四通行。几有色等者。一切应分别。谓通行所摄身语业是有色。余皆是无色。几有见等者。一切是无见。几有对等者。一切是无对。几有漏等者。一切是无漏。几有为等者。一切是有为。几有异熟等者。一切无异熟。几是缘生等者。一切是缘生是因生是世摄。几色摄等者。一切应分别。谓通行所摄身语业是色摄。余皆是名摄。几内处摄等者。一切应分别。谓通行所摄心意识内处摄。余皆外处摄。几智遍知所遍知等者。一切是智遍知所遍知。
　　此四通行。几断遍知所遍知等者。一切非断遍知所遍知。几应断等者。一切不应断。几应修等者。一切是应修。几染污等者。一切不染污。几果非有果等者。一切是果亦有果。几有执受等者。一切无执受。几大种所造等者。一切应分别。谓通行所摄身语业。是大种所造。余皆非大种所造。几有上等者。一切是有上。几是有等者。一切非有。几因相应等者。一切应分别。谓通行所摄身语业。心不相应行。因不相应。余皆因相应。
　　此四通行与六善处相摄者。五善处少分摄四通行。四通行亦摄五善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。互不相摄。与八无漏处相摄者。五无漏处摄四通行。四通行亦摄五无漏处。几过去等者。一切或过去或未来或现在。几善等者。一切是善。几欲界系等者。一切是不系。几学等者。一切应分别。谓四通行。或学或无学。云何学。谓学五蕴。云何无学。谓无学五蕴。
　　此四通行几见所断等者。一切非所断。几非心等者。一切应分别。谓通行所摄身语业。心不相应行。非心非心所非心相应。若受蕴想蕴相应行蕴。是心所与心相应。若心意识。唯是心几随心转非受相应等者。一切应分别。谓诸通行。各有四句。或随心转非受相应。谓通行所摄身语业。及随心转心不相应行并受。或受相应非随心转。谓通行所摄心意识。或随心转亦受相应。谓通行所摄想蕴及相应行蕴。或非随心转非受相应。谓除通行所摄随心转心不相应行。诸除通行所摄心不相应行。几随心转非想行相应等者。一切应分别。谓除其自性。如受应知。几随寻转非伺相应等者。一切应分别。谓苦迟通行有四句。或随寻转非伺相应。谓苦迟通行所摄随寻转身语业心不相应行。及寻相应伺。或伺相应非随寻转。谓苦迟通行所摄寻。及寻不相应伺相应心心所法。或随寻转亦伺相应。谓苦迟通行所摄寻伺相应心心所法。或非随寻转非伺相应。谓除苦迟通行所摄随寻转身语业心不相应行。诸余苦迟通行所摄身语业心不相应行。及寻不相应伺。并无寻无伺心心所法。苦速通行亦尔。乐迟通行亦有四句。或随寻转非伺相应。谓乐迟通行所摄随寻转身语业心不相应行及伺。或伺相应非随寻转。谓乐迟通行所摄寻。或随寻转亦伺相应。谓乐迟通行所摄寻伺相应心心所法。或非随寻转非伺相应。谓除乐迟通行所摄随寻转身语业心不相应行。诸余乐迟通行所摄身语业心不相应行。及无寻无伺心心所法。乐速通行亦尔。几见非见处等者。一切应分别。谓通行所摄尽无生智所不摄慧。是见非见处。余皆非见非见处。几有身见为因非有身见因等者。一切非有身见为因非有身见因。几业非业异熟等者。一切应分别。谓通行所摄身语业及思。是业非业异熟。余皆非业非业异熟。几业非随业转等者。一切应分别。谓诸通行。各有四句。或业非随业转。谓通行所摄思。或随业转非业。谓通行所摄受想识蕴。及思所不摄随业转行蕴。或业亦随业转。谓通行所摄身语业。或非业非随业转。谓除通行所摄随业转心不相应行。诸余通行所摄心不相应行。几所造色非有见色等者。一切应分别。谓通行所摄身语业。是所造色非有见色。余皆非所造色非有见色。
　　此四通行。几所造色非有对色等者。一切应分别。谓通行所摄身语业。是所造色非有对色。余皆非所造色非有对色。几难见甚深等者。一切难见故甚深。甚深故难见。几善非善为因等者。一切是善亦善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因缘非有因等者。一切是因缘亦有因。几等无间非等无间缘等者。一切应分别。谓诸通行。或是等无间非等无间缘。或是等无间亦等无间缘。或非等无间非等无间缘。是等无间非等无间缘者。谓未来现前正起通行所摄心心所法。是等无间亦等无间缘者。谓过去现在通行所摄心心所法。非等无间非等无间缘者。谓除未来现前正起通行所摄心心所法。诸余未来通行所摄心心所法。及通行所摄身语业心不相应行。几所缘缘非有所缘等者。一切应分别。谓通行所摄身语业心不相应行。是所缘缘非有所缘。余皆是所缘缘亦有所缘。几增上缘非有增上等者。一切是增上缘亦有增上。几暴流非顺暴流等者。一切非暴流非顺暴流。
　　四圣种者。谓随所得衣喜足圣种。随所得食喜足圣种。随所得卧具喜足圣种。乐断乐修圣种。此四圣种。几有色等者。一切应分别。谓圣种所摄身语业是有色。余皆是无色。几有见等者。一切是无见。几有对等者。一切是无对。几有漏等者。一切应分别。谓诸圣种。或有漏。或无漏。云何有漏。谓圣种所摄有漏五蕴。云何无漏。谓无漏五蕴。几有为等者。一切是有为。几有异熟等者。一切应分别。谓诸圣种。若有漏有异熟。若无漏无异熟。几是缘生等者。一切是缘生是因生是世摄。几色摄等者。一切应分别。谓圣种所摄身语业是色摄。余皆是名摄。几内处摄等者。一切应分别。谓圣种所摄心意识内处摄。余皆外处摄。几智遍知所遍知等者。一切是智遍知所遍知。此四圣种。几断遍知所遍知等者。一切应分别。谓诸圣种。若有漏是断遍知所遍知。若无漏非断遍知所遍知。几应断等者。一切应分别。谓诸圣种。若有漏是应断。若无漏不应断。几应修等者。一切是应修。几染污等者。一切不染污。几果非有果等者。一切是果亦有果。几有执受等者。一切无执受。几大种所造等者。一切应分别。谓圣种所摄身语业。是大种所造。余皆非大种所造。几有上等者。一切是有上。几是有等者。一切应分别。谓诸圣种。若有漏是有。若无漏非有。几因相应等者。一切应分别。谓圣种所摄身语业心不相应行因不相应。余皆因相应。
　　此四圣种。与六善处相摄者。五善处少分摄四圣种。四圣种亦摄五善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。应作四句。或有漏处非圣种。谓圣种所不摄有漏五蕴。或圣种非有漏处。谓无漏四圣种。或有漏处亦圣种。谓有漏四圣种。或非有漏处非圣种。谓虚空及二灭。与八无漏处相摄者。应作四句。或无漏处非圣种。谓虚空及二灭。或圣种非无漏处。谓有漏四圣种。或无漏处亦圣种。谓无漏四圣种。或非无漏处非圣种。谓圣种所不摄有漏五蕴。几过去等者。一切或过去或未来或现在。几善等者。一切是善。几欲界系等者。一切应分别。谓诸圣种。或欲界系。或色界系。或无色界系。或不系。云何欲界系。谓圣种所摄欲界五蕴。云何色界系。谓圣种所摄色界五蕴。云何无色界系。谓圣种所摄无色界四蕴。云何不系。谓无漏五蕴。几学等者。一切应分别。谓诸圣种。或学或无学。或非学非无学。云何学。谓学五蕴。云何无学。谓无学五蕴。云何非学非无学。谓圣种所摄有漏五蕴。
　　此四圣种几见所断等者。一切应分别。谓诸圣种。若有漏修所断。若无漏非所断。几非心等者。一切应分别。谓圣种所摄身语业心不相应行。非心非心所非心相应。圣种所摄受蕴想蕴相应行蕴。是心所与心相应。圣种所摄心意识唯是心。几随心转非受相应等者。一切应分别。谓诸圣种。各有四句。或随心转非受相应。谓圣种所摄随心转身语业心不相应行及受。或受相应非随心转。谓圣种所摄心意识。或随心转亦受相应。谓圣种所摄想蕴。及相应行蕴。或非随心转非受相应。谓除圣种所摄身语业心不相应行。诸余圣种所摄身语业心不相应行。几随心转非想行相应等者。一切应分别。谓除其自性。如受应知。几随寻转非伺相应等者。一切应分别。谓诸圣种。各有四句。或随寻转非伺相应。谓圣种所摄随寻转身语业心不相应行。及寻相应伺。或伺相应非随寻转。谓圣种所摄寻。及寻不相应伺相应心心所法。或随寻转亦伺相应。谓圣种所摄寻伺相应心心所法。或非随寻转非伺相应。谓除圣种所摄随寻转身语业心不相应行。诸余圣种所摄身语业心不相应行。及寻不相应伺。并无寻无伺心心所法。几见非见处等者。一切应分别。谓诸圣种。各有四句。或见非见处。谓尽无生智所不摄无漏慧。或见处非见。谓见所不摄有漏四圣种。或见亦见处。谓圣种所摄世间正见。或非见非见处。谓见所不摄无漏四圣种。几有身见为因非有身见因等者。一切非有身见为因非有身见因。几业非业异熟等者。一切应分别。谓圣种所摄身语业及思。是业非业异熟。余皆非业非业异熟。几业非随业转等者。一切应分别。谓诸圣种。各有四句。或业非随业转。谓除圣种所摄随业转身语业。诸余圣种所摄身语业及思。或随业转非业。谓圣种所摄受想识蕴。及思所不摄随业转行蕴。或业亦随业转。谓圣种所摄随业转身语业。或非业非随业转。谓除圣种所摄随业转心不相应行。诸余圣种所摄心不相应行。几所造色非有见色等者。一切应分别谓圣种所摄身语业。是所造色非有见色。余皆非所造色非有见色。
　　此四圣种几所造色非有对色等者。一切应分别。谓圣种所摄身语业。是所造色非有对色。余皆非所造色非有对色。几难见故甚深等者。一切难见故甚深。甚深故难见。几善非善为因等者。一切是善亦善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因缘非有因等者。一切是因缘亦有因。几等无间非等无间缘等者。一切应分别。谓诸圣种。或是等无间非等无间缘。或是等无间亦等无间缘。或非等无间非等无间缘。是等无间非等无间缘者。谓未来现前正起圣种所摄心心所法。是等无间亦等无间缘者。谓过去现在圣种所摄心心所法。非等无间非等无间缘者。谓除未来现前正起圣种所摄心心所法。诸余未来圣种所摄心心所法。及圣种所摄身语业心不相应行。几所缘缘非有所缘等者。一切应分别。谓圣种所摄身语业心不相应行。是所缘缘非有所缘。余皆是所缘缘亦有所缘。几增上缘非有增上等者。一切是增上缘亦有增上。几暴流非顺暴流等者。一切应分别。谓诸圣种。若有漏是顺暴流非暴流。若无漏非暴流非顺暴流。如四圣种。四正断四神足亦尔。
　　四念住者。谓身念住受念住心念住法念住。身念住云何。谓缘身善有漏无漏慧。受念住云何。谓缘受善有漏无漏慧。心念住云何。谓缘心善有漏无漏慧。法念住云何。谓缘法善有漏无漏慧。此四念住。几有色等者。一切无色。几有见等者。一切无见。几有对等者。一切无对。几有漏等者。一切应分别。诸缘身慧。或有漏。或无漏。云何有漏。谓有漏作意相应缘身慧。云何无漏。谓无漏作意相应缘身慧。缘受心法慧亦尔。几有为等者。一切有为。几有异熟等者。一切应分别。谓诸念住。若有漏有异熟。若无漏无异熟。几是缘生等者。一切是缘生是因生是世摄。几色摄等者。一切是名摄。几内处摄等者。一切外处摄。几智遍知所遍知等者。一切是智遍知所遍知。
阿毗达磨品类足论卷第十二
辩千问品第七之三
　　此四念住几断遍知所遍知等者。一切应分别。谓诸念住。若有漏是断遍知所遍知。若无漏非断遍知所遍知。几应断等者。一切应分别。谓诸念住。若有漏是应断。若无漏不应断。几应修等者。一切是应修。几染污等者。一切不染污。几果非有果等者。一切是果亦有果。几有执受等者。一切无执受。几大种所造等者。一切非大种所造。几有上等者。一切是有上。几是有等者。一切应分别。谓诸念住。若有漏是有。若无漏非有。几因相应等者。一切因相应。
　　此四念住。与六善处相摄者。一善处少分摄四念住。四念住亦摄一善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。应作四句。或有漏处非念住。谓有漏色受想识蕴。及念住所不摄有漏行蕴。或念住非有漏处。谓无漏四念住。或有漏处亦念住。谓有漏四念住。或非有漏处非念住。谓无漏色受想识蕴。及念住所不摄无漏行蕴。并无为。与八无漏处相摄者。应作四句。或无漏处非念住。谓无漏色受想识蕴。及念住所不摄无漏行蕴。并无为。或念住非无漏处。谓有漏四念住。或无漏处亦念住。谓无漏四念住。或非无漏处非念住。谓有漏色受想识蕴。及念住所不摄有漏行蕴。几过去等者。一切或过去或未来或现在。几善等者。一切是善。几欲界系等者。一切应分别。谓缘身慧。或欲界系。或色界系。或无色界系。或不系。云何欲界系。谓欲界作意相应缘身慧。云何色界系。谓色界作意相应缘身慧。云何无色界系。谓无色界作意相应缘身慧。云何不系。谓无漏作意相应缘身慧。缘受心法慧亦尔。几学等者。一切应分别。谓缘身慧。或学或无学。或非学非无学。云何学。谓学作意相应缘身慧。云何无学。谓无学作意相应缘身慧。云何非学非无学。谓有漏作意相应缘身慧。缘受心法慧亦尔。
　　此四念住。几见所断等者。一切应分别。谓诸念住。若有漏修所断。若无漏非所断。几非心等者。一切是心所与心相应。几随心转非受相应等者。一切随心转亦受相应。几随心转非想行相应等者。一切随心转亦想相应。一切随心转亦行相应。除其自性。几随寻转非伺相应等者。一切应分别。谓缘身慧。或有寻有伺。或无寻唯伺。或无寻无伺。云何有寻有伺。谓有寻有伺作意相应缘身慧。云何无寻唯伺。谓无寻唯伺作意相应缘身慧。云何无寻无伺。谓无寻无伺作意相应缘身慧。缘受心法慧亦尔。几见非见处等者。一切应分别。谓缘身慧。有四句。或见非见处。谓尽无生智所不摄无漏缘身慧。或见处非见。谓五识身相应善慧。或见亦见处。谓世间正见。或非见非见处。谓见所不摄无漏缘身慧缘受慧。或见非见处。或见亦见处。或非见非见处见非见处者。谓尽无生智所不摄无漏缘受慧。见亦见处者。谓世间正见。非见非见处者。谓见所不摄无漏缘受慧。缘心法慧亦尔。几有身见为因非有身见因等者。一切非有身见为因非有身见因。几业非业异熟等者。一切非业非业异熟。几业非随业转等者。一切随业转非业。几所造色非有见色等者。一切非所造色非有见色。
　　此四念住几所造色非有对色等者。一切非所造色非有对色。几难见故甚深等者。一切难见故甚深。甚深故难见。几善非善为因等者。一切是善亦善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因缘非有因等者。一切是因缘亦有因。几等无间非等无间缘等者。一切应分别。谓缘身慧。或是等无间非等无间缘。或是等无间亦等无间缘。或非等无间非等无间缘。是等无间非等无间缘者。谓未来现前正起缘身慧。是等无间亦等无间缘者。谓过去现在缘身慧。非等无间非等无间缘者。谓除未来现前正起缘身慧。诸余未来缘身慧。缘受心法慧亦尔。几所缘缘非有所缘等者。一切是所缘缘亦有所缘。几增上缘非有增上等者。一切是增上缘亦有增上。几暴流非顺暴流等者。一切应分别。谓诸念住。若有漏是顺暴流非暴流。若无漏非暴流非顺暴流。
　　复次身念住云何。谓十色处。及法处所摄色。受念住云何。谓六受身。心念住云何。谓六识身。法念住云何。谓受所不摄非色法处。此四念住几有色等者。一有色三无色。几有见等者。三无见。一应分别。谓身念住。或有见或无见。云何有见。谓一处。云何无见。谓九处。及一处少分。几有对等者。三无对。一应分别。谓身念住。或有对或无对。云何有对。谓十处。云何无对。谓一处少分。几有漏等者。一切应分别。谓身念住。或有漏或无漏。云何有漏。谓十处及一处少分。云何无漏。谓一处少分。受念住或有漏或无漏。云何有漏。谓有漏作意相应受蕴。云何无漏。谓无漏作意相应受蕴。心念住亦尔。法念住或有漏或无漏。云何有漏。谓有漏想行蕴。云何无漏。谓无漏想行蕴。及三无为。几有为等者。三有为。一应分别。谓法念住。或有为或无为。云何有为。谓想行蕴。云何无为。谓三无为。几有异熟等者。一切应分别。谓身念住。或有异熟或无异熟。云何有异熟。谓不善善有漏色蕴。云何无异熟。谓无记无漏色蕴。受心法念住亦尔。几是缘生等者。三是缘生是因生是世摄。一应分别。谓法念住。若有为是缘生是因生是世摄。若无为非缘生非因生非世摄。几色摄等者。一色摄。三名摄。几内处摄等者。一内处摄。二外处摄。一应分别。谓身念住。或内处摄或外处摄。云何内处摄。谓五内处。云何外处摄。谓五外处。及一外处少分。几智遍知所遍知等者。一切是智遍知所遍知。
　　此四念住几断遍知所遍知等者。一切应分别。谓诸念住。若有漏是断遍知所遍知。若无漏非断遍知所遍知。几应断等者。一切应分别。谓诸念住若有漏是应断。若无漏不应断。几应修等者。一切应分别。谓身念住。或应修或不应修。云何应修。谓善色蕴。云何不应修。谓不善无记色蕴。受心念住亦尔。法念住或应修或不应修。云何应修。谓善想行蕴。云何不应修。谓不善无记想行蕴。及三无为。几染污等者。一切应分别。谓身念住。或染污或不染污。云何染污。谓有覆色蕴。云何不染污。谓无覆色蕴。受心法念住亦尔。几果非有果等者。三是果亦有果。一应分别。谓法念住。或是果非有果。或是果亦有果。或非果非有果。是果非有果者。谓择灭。是果亦有果者。谓想行蕴。非果非有果者。谓虚空非择灭。几有执受等者。三无执受。一应分别。谓身念住。或有执受或无执受。云何有执受。谓自体所摄色蕴。云何无执受。谓非自体所摄色蕴。几大种所造等者。三非大种所造。一应分别。谓身念住。或大种所造。或非大种所造。云何大种所造。谓九处。及二处少分。云何非大种所造。谓一处少分。几有上等者。三有上。一应分别。谓法念住。或有上或无上。云何有上。谓想行蕴及虚空非择灭。云何无上。谓择灭。几是有等者。一切应分别。谓诸念住。若有漏是有。若无漏非有。几因相应等者。一因不相应。二因相应。一应分别。谓法念住。若是心所因相应。若非心所因不相应。
　　此四念住与六善处相摄者。六善处摄四念住少分。四念住少分亦摄六善处。与五不善处相摄者。五不善处摄四念住少分。四念住少分亦摄五不善处与。七无记处相摄者。七无记处摄四念住少分。四念住少分亦摄七无记处。与三漏处相摄者。三漏处摄一念住少分。一念住少分亦摄三漏处。与五有漏处相摄者。五有漏处摄四念住少分。四念住少分亦摄五有漏处。与八无漏处相摄者。八无漏处摄四念住少分。四念住少分亦摄八无漏处。几过去等者。三或过去。或未来。或现在。一应分别。谓法念住。若有为或过去或未来或现在。若无为非过去非未来非现在。几善等者。一切应分别。谓身念住。或善或不善或无记。云何善不善。谓三处少分。云何无记。谓八处及二处少分。受念住。或善或不善或无记。云何善。谓善作意相应受蕴。云何不善。谓不善作意相应受蕴。云何无记。谓无记作意相应受蕴。心念住亦尔。法念住。或善或不善或无记。云何善。谓善想行蕴及择灭。云何不善。谓不善想行蕴。云何无记。谓无记想行蕴及虚空非择灭。几欲界系等者。一切应分别。谓身念住。或欲界系或色界系或不系。云何欲界系。谓二处及九处少分。云何色界系谓九处少分。云何不系。谓一处少分。受念住。或欲界系或色界系或无色界系或不系。云何欲界系。谓欲界作意相应受蕴。云何色界系。谓色界作意相应受蕴。云何无色界系。谓无色界作意相应受蕴。云何不系。谓无漏作意相应受蕴。心念住亦尔。法念住。或欲界系或色界系或无色界系或不系。云何欲界系谓欲界想行蕴。云何色界系。谓色界想行蕴。云何无色界系。谓无色界想行蕴。云何不系。谓无漏想行蕴。及无为法。几学等者。一切应分别。谓身念住。或学或无学或非学非无学。云何学无学。谓一处少分。云何非学非无学。谓十处及一处少分。受念住。或学或无学或非学非无学。云何学。谓学作意相应受蕴。云何无学。谓无学作意相应受蕴。云何非学非无学。谓有漏作意相应受蕴。心念住亦尔。法念住。或学或无学或非学非无学。云何学。谓学想行蕴。云何无学。谓无学想行蕴。云何非学非无学。谓有漏想行蕴及无为法。
　　此四念住几见所断等者。一切应分别。谓身念住。或修所断或非所断。云何修所断。谓十处及一处少分。云何非所断。谓一处少分。受念住。或见所断或修所断或非所断。云何见所断。谓受念住随信随法行。现观边忍所断。此复云何。谓见所断八十八随眠相应受蕴。云何修所断。谓受念住学见迹修所断。此复云何。谓修所断十随眠相应受蕴。及不染污有漏受蕴。云何非所断。谓无漏受蕴。心念住亦尔。法念住。或见所断或修所断或非所断。云何见所断。谓法念住。随信随法行。现观边忍所断。此复云何。谓见所断八十八随眠。及彼相应想行蕴。并彼等起心不相应行。云何修所断。谓法念住学见迹修所断。此复云何。谓修所断十随眠。及彼相应想行蕴。若彼等起心不相应行。若不染污有漏想行蕴。云何非所断。谓无漏想行蕴。及无为法。几非心等者。一非心非心所非心相应。一是心所与心相应。一唯是心。一应分别。谓法念住。若有所缘是心所与心相应。若无所缘非心非心所非心相应。几随心转非受相应等者。一随心转非受相应。一受相应非随心转。二应分别。谓身念住。或随心转非受相应。或非随心转非受相应。随心转非受相应者。谓随心转身语业。诸余色蕴非随心转非受相应。法念住。或随心转非受相应。或随心转亦受相应。或非随心转非受相应。随心转非受相应者。谓随心转心不相应行。随心转亦受相应者。谓想蕴及相应行蕴。非随心转非受相应者。谓除随心转心不相应行。诸余心不相应行。及无为法。几随心转非想行相应等者。除其自性。如受应知。几随寻转非伺相应。等者。一切应分别。谓身念住。或随寻转非伺相应。或非随寻转非伺相应。随寻转非伺相应者。谓随寻转身语业。诸余色蕴。非随寻转非伺相应。受念住。或有寻有伺。或无寻唯伺。或无寻无伺。云何有寻有伺。谓有寻有伺作意相应受蕴。云何无寻唯伺。谓无寻唯伺作意相应受蕴。云何无寻无伺。谓无寻无伺作意相应受蕴。心念住亦尔。法念住有四句。或随寻转非伺相应。谓随寻转心不相应行。及寻相应伺。或伺相应非随寻转。谓寻及寻不相应伺相应想行蕴。或随寻转亦伺相应。谓寻伺相应想行蕴。或非随寻转非伺相应。谓除随寻转心不相应行。诸余心不相应行。及寻不相应伺。若无寻无伺非受心所。若无为法。几见非见处等者。一切应分别。谓身念住。或见处非见。或见亦见处。或非见非见处。见处非见者。谓九处及一处少分。见亦见处者。谓一处。非见非见处者。谓一处少分。受念住。若有漏是见处非见。若无漏非见非见处。心念住亦尔。法念住有四句。或是见非见处。谓尽无生智所不摄无漏慧。或是见处非见。谓有漏想蕴。及见所不摄有漏行蕴。或是见亦见处。谓五染污见。及世间正见。或非见非见处。谓无漏想蕴。及见所不摄无漏行蕴。并无为法。几有身见为因非有身见因等者。一切应分别。谓身念住。若染污有身见为因非有身见因。若不染污非有身见为因非有身见因。受念住。或有身见为因非有身见因。或有身见为因亦有身见因。或非有身见为因非有身见因。有身见为因非有身见因者。谓除过去现在见苦所断随眠相应受蕴。亦除过去现在见集所断遍行随眠相应受蕴。亦除未来有身见相应受蕴。诸余染污受蕴。有身见为因亦有身见因者。谓前所除受蕴。非有身见为因非有身见因者。谓不染污受蕴。心念住亦尔。法念住。或有身见为因非有身见因。或有身见为因亦有身见因。或非有身见为因非有身见因。有身见为因非有身见因者。谓除过去现在见苦所断随眠及彼相应俱有等想行蕴。亦除过去现在见集所断遍行随眠及彼相应俱有想行蕴。亦除未来有身见相应想行蕴。亦除未来有身见及彼相应法生老住无常。诸余染污想行蕴。有身见为因亦有身见因者。谓前所除想行蕴。非有身见为因非有身见因者。谓不染污想行蕴。及无为法。几业非业异熟等者。一切应分别。谓身念住。或业非业异熟。或业异熟非业。或非业非业异熟。业非业异熟者。谓身语业。业异熟非业者。谓业异熟生色蕴。非业非业异熟者。谓除业及业异熟色蕴。诸余色蕴。受念住。或业异熟非业。或非业非业异熟。业异熟非业者。谓业异熟生受蕴。诸余受蕴。非业非业异熟。心念住亦尔。法念住有四句。或业非业异熟。谓业异熟所不摄思。或业异熟非业。谓思所不摄业异熟生想行蕴。或业亦业异熟。谓业异熟生思。或非业非业异熟。谓除业及业异熟想行蕴。诸余想行蕴。及无为法。几业非随业转等者。二随业转非业。二应分别。谓身念住有三句。或业非随业转。谓除随业转身语业。诸余身语业。或业亦随业转。谓随业转身语业。或非业非随业转。谓除业及随业转色蕴。诸余色蕴。法念住有三句。或业非随业转。谓思或随业转非业。谓想蕴及思所不摄随业转行蕴。或非业非随业转。谓除业及随业转行蕴。诸余行蕴。及无为法。几所造色非有见色等者。三非所造色非有见色。一应分别。谓身念住有三句。或所造色非有见色。谓八处及二处少分。或所造色亦有见色。谓一处。或非所造色非有见色。谓一处少分。
　　此四念住几所造色非有对色等者。三非所造色非有对色。一应分别。谓身念住有三句。或所造色非有对色。谓一处少分。或有对色非所造色。谓一处少分。或所造色亦有对色。谓九处及一处少分。几难见故甚深等者。一切难见故甚深。甚深故难见。几善非善为因等者。一切应分别。谓身念住有三句。或善为因非善。谓善异熟生色蕴。或善亦善为因谓善色蕴。或非善非善为因。谓除善异熟生色蕴诸余无记。及不善色蕴。受心念住亦尔。法念住有四句。或善非善为因。谓择灭。或善为因非善。谓善异熟生想行蕴。或善亦善为因。谓善想行蕴。或非善非善为因。谓除善异熟生想行蕴。诸余无记。及不善想行蕴。并虚空非择灭。几不善非不善为因等者。一切应分别。谓身念住有三句。或不善为因非不善。谓不善异熟生色蕴。或不善亦不善为因。谓不善色蕴。或非不善非不善为因。谓除不善异熟生色蕴。诸余无记及善色蕴。受念住有三句。或不善为因非不善。谓不善异熟生受蕴。及欲界有身见边执见相应受蕴。或不善亦不善为因。谓不善受蕴。或非不善非不善为因。谓除不善异熟生受蕴。及除欲界有身见边执见相应受蕴。诸余无记及善受蕴。心念住亦尔。法念住有三句。或不善为因非不善。谓不善异熟生想行蕴。及欲界有身见边执见。并彼相应俱有等想行蕴。或不善亦不善为因。谓不善想行蕴。或非不善非不善为因。谓除不善异熟生想行蕴。及除欲界有身见边执见并彼相应俱有等想行蕴。诸余无记及善想行蕴。并三无为。几无记非无记为因等者。一切应分别。谓身念住有三句。或无记为因非无记。谓不善色蕴。或无记亦无记为因。谓无记色蕴。或非无记非无记为因。谓善色蕴。受心念住亦尔。法念住有四句。或无记非无记为因。谓虚空非择灭。或无记为因非无记。谓不善想行蕴。或无记亦无记为因。谓无记想行蕴。或非无记非无记为因。谓善想行蕴。及择灭。几因缘非有因等者。三是因缘亦有因。一应分别。谓法念住。若有为是因缘亦有因。若无为非因缘非有因。几等无间非等无间缘等者。一非等无间非等无间缘。三应分别。谓受念住有三句。或等无间非等无间缘。谓未来现前正起受蕴。及过去现在阿罗汉命终时受蕴。或等无间亦等无间缘。谓除过去现在阿罗汉命终时受蕴。诸余过去现在受蕴。或非等无间非等无间缘。谓除未来现前正起受蕴。诸余未来受蕴心念住亦尔。法念住。有三句。或等无间非等无间缘。谓未来现前正起非受心所。及过去现在阿罗汉命终时。非受心所。并已生正起无想灭定。或等无间亦等无间缘。谓除过去现在阿罗汉命终时非受心所。诸余过去现在非受心所。或非等无间非等无间缘。谓除未来现前正起非受心所。诸余未来非受心所。及除等无间心不相应行。诸余心不相应行。并无为法。几所缘缘非有所缘等者。一所缘缘非有所缘。二所缘缘亦有所缘。一应分别。谓法念住。若是心所是所缘缘亦有所缘。若非心所是所缘缘非有所缘。几增上缘非有增上等者。三增上缘亦有增上。一应分别。谓法念住。若有为是增上缘亦有增上。若无为是增上缘非有增上。几暴流非顺暴流等者。一切应分别。谓身念住。若有漏顺暴流非暴流。若无漏非暴流非顺暴流。受心念住亦尔。法念住有三句。或顺暴流非暴流。谓有漏想蕴及暴流所不摄有漏行蕴。或暴流亦顺暴流。谓四暴流。或非暴流非顺暴流。谓无漏想行蕴。及无为法。
　　四圣谛者。谓苦圣谛集圣谛灭圣谛道圣谛。此四圣谛。几有色等者。一无色。三应分别。谓苦圣谛。或有色或无色。云何有色。谓十处及一处少分。云何无色。谓一处。及一处少分。集圣谛亦尔。道圣谛所摄身语业。是有色。余皆是无色。几有见等者。二无见。二应分别。谓苦圣谛。或有见或无见。云何有见。谓一处。云何无见。谓十一处。集圣谛亦尔。几有对等者。二无对。二应分别。谓苦圣谛。或有对或无对。云何有对。谓十处。云何无对。谓二处。集圣谛亦尔。几有漏等者。二有漏二无漏。有为等者。三有为。一无为。几有异熟等者。二无异熟。二应分别。谓苦圣谛。或有异熟或无异熟。云何有异熟。谓善不善苦谛。云何无异熟。谓无记苦谛。集圣谛亦尔。几是缘生等者。三是缘生是因生是世摄。一非缘生非因生非世摄。几色摄等者。一名摄。三应分别。谓苦圣谛。或色摄或名摄。云何色摄。谓十处及一处少分。云何名摄。谓一处及一处少分。集圣谛亦尔。道圣谛所摄身语业是色摄。余皆是名摄。几内处摄等者。一外处摄。三应分别。谓苦圣谛。或内处摄或外处摄。云何内处摄。谓六内处。云何外处摄。谓六外处。集圣谛亦尔。道圣谛所摄心意识内处摄。余皆外处摄。几智遍知所遍知等者。一切是智遍知所遍知。
阿毗达磨品类足论卷第十三
辩千问品第七之四
　　此四圣谛几断遍知所遍知等者。二是断遍知所遍知。二非断遍知所遍知。几应断等者。二应断二不应断。几应修等者。一应修一不应修。二应分别。谓苦圣谛。或应修或不应修。云何应修。谓善苦谛。云何不应修。谓不善无记苦谛。集圣谛亦尔。几染污等者。二不染污。二应分别。谓苦圣谛。或染污或不染污。云何染污。谓有覆苦谛。云何不染污。谓无覆苦谛。集圣谛亦尔。几果非有果等者。三是果亦有果。一是果非有果。几有执受等者。二无执受。二应分别。谓苦圣谛。或有执受或无执受。云何有执受。谓自体所摄苦谛。云何无执受。谓非自体所摄苦谛。集圣谛亦尔。几大种所造等者。一非大种所造。三应分别。谓苦圣谛。或大种所造。或非大种所造。云何大种所造。谓九处及二处少分。云何非大种所造。谓一处及二处少分。集圣谛亦尔。道圣谛所摄身语业。是大种所造。余皆非大种所造。几有上等者。三有上一无上。几是有等者。二是有二非有。几因相应等者。一因不相应。三应分别。谓苦圣谛所摄色心不相应行。是因不相应。余皆因相应。集圣谛亦尔。道圣谛所摄身语业心不相应行。是因不相应。余皆因相应。
　　此四圣谛与六善处相摄者。六善处摄二谛及二谛少分。二谛及二谛少分亦摄六善处。与五不善处相摄者。五不善处摄二谛少分。二谛少分亦摄五不善处。与七无记处相摄者。应作四句。或是无记处非谛。谓虚空非择灭。或是谛非无记处。谓二谛及二谛少分。或是无记处亦谛。谓二谛少分。或非无记处非谛。是事不可得。与三漏处相摄者。三漏处摄二谛少分。二谛少分亦摄三漏处。与五有漏处相摄者。五有漏处摄二谛。二谛亦摄五有漏处。与八无漏处相摄者。应作四句。或是无漏处非谛。谓虚空非择灭。或是谛非无漏处。谓二谛。或无漏处亦谛。谓二谛。或非无漏处非谛。是事不可得。几过去等者。三或过去或未来或现在。一非过去非未来非现在。几善等者。二是善。二应分别。谓苦圣谛。或善或不善或无记。云何善。谓苦谛所摄善五蕴。云何不善。谓苦谛所摄不善五蕴。云何无记。谓苦谛所摄无记五蕴。集圣谛亦尔。几欲界系等者。二不系。二应分别。谓苦圣谛。或欲界系。或色界系。或无色界系。云何欲界系。谓苦谛所摄欲界五蕴。云何色界系。谓苦谛所摄色界五蕴。云何无色界系。谓苦谛所摄无色界四蕴。集圣谛亦尔。几学等者。三非学非无学。一应分别。谓道圣谛或学或无学。云何学。谓学五蕴。云何无学。谓无学五蕴。
　　此四圣谛几见所断等者。二非所断。二应分别。谓苦圣谛。或见所断或修所断。云何见所断。谓苦谛随信随法行现观边忍所断。此复云何。谓见所断八十八随眠。及彼相应苦谛。并彼等起心不相应行。云何修所断。谓苦谛学见迹修所断。此复云何。谓修所断十随眠。及彼相应苦谛。并彼等起身语业。心不相应行。若不染污苦谛。集圣谛亦尔。几非心等者。一非心非心所非心相应。三应分别。谓苦圣谛所摄色心不相应行。非心非心所非心相应。受蕴想蕴相应行蕴。是心所与心相应。心意识唯是心。集圣谛亦尔。道圣谛所摄身语业。心不相应行。非心非心所非心相应。受蕴想蕴相应行蕴。是心所与心相应。心意识唯是心。几随心转非受相应等者。一非随心转非受相应。三应分别。谓苦圣谛有四句。或随心转非受相应。谓随心转身语业心不相应行。及受或受相应非随心转。谓心意识。或随心转亦受相应。谓想蕴及相应行蕴。或非随心转非受相应。谓除随心转身语业心不相应行。诸余色心不相应行。集圣谛亦尔。道圣谛有四句。或随心转非受相应。谓身语业。及随心转心不相应行并受。或受相应非随心转。谓心意识。或随心转亦受相应。谓想蕴及相应行蕴。或非随心转非受相应。谓除随心转心不相应行。诸余心不相应行。几随心转非想行相应等者。除其自性。如受应知。几随寻转非伺相应等者。一非随寻转非伺相应。三应分别。谓苦圣谛有四句。或随寻转非伺相应。谓随寻转身语业心不相应行。及寻相应伺。或伺相应非随寻转。谓寻及寻不相应伺相应心心所苦谛。或随寻转亦伺相应。谓寻伺相应心心所苦谛。或非随寻转非伺相应。谓除随寻转身语业心不相应行。诸余色心不相应行。及寻不相应伺。并无寻无伺心心所苦谛。集圣谛亦尔。道圣谛有四句。或随寻转非伺相应。谓随寻转身语业心不相应行。及寻相应伺。或伺相应非随寻转。谓寻及寻不相应伺相应心心所法。或随寻转亦伺相应。谓寻伺相应心心所法。或非随寻转非伺相应。谓除随寻转身语业心不相应行。诸余身语业心不相应行。及寻不相应伺。并无寻无伺心心所法。几见非见处等者。一非见非见处。三应分别。谓苦圣谛。或见亦见处。或见处非见。或见亦见处者。谓眼根五染污见世间正见。余皆见处非见。集圣谛亦尔。道圣谛所摄尽无生智所不摄慧。是见非见处。余皆非见非见处。几有身见为因非有身见因等者。二非有身见为因非有身见因。二应分别。谓苦圣谛。或有身见为因非有身见因。或有身见为因亦有身见因。或非有身见为因非有身见因。有身见为因非有身见因者。谓除过去现在见苦所断随眠及彼相应俱有等苦谛。亦除过去现在见集所断遍行随眠及彼相应俱有苦谛。亦除未来有身见因相应苦谛。亦除未来有身见及彼相应法生老住无常。诸余染污苦谛。有身见为因亦有身见因者。谓前所除苦谛。非有身见为因非有身见因者。谓不染污苦谛。集圣谛亦尔。几业非业异熟等者。一非业非业异熟三应分别。谓苦圣谛有四句。或业非业异熟。谓身语业及业异熟所不摄思。或业异熟非业。谓思所不摄业异熟生苦谛。或业亦业异熟。谓业异熟生思。或非业非业异熟。谓除业及业异熟生苦谛。诸余苦谛。集圣谛亦尔。道圣谛所摄身语业及思。是业非业异熟余皆非业非业异熟。几业非随业转等者。一非业非随业转。三应分别。谓苦圣谛有四句。或业非随业转。谓除随业转身语业。诸余身语业及思。或随业转非业。谓受想识蕴。及思所不摄随业转行蕴。或业亦随业转。谓随业转身语业。或非业非随业转。谓除业及随业转苦谛。诸余苦谛。集圣谛亦尔。道圣谛有四句。或业非随业转。谓思或随业转非业。谓受想识蕴及思所不摄随业转行蕴。或业亦随业转。谓身语业。或非业非随业转。谓除随业转心不相应行。诸余心不相应行。几所造色非有见色等者。一非所造色非有见色。三应分别。谓苦圣谛有三句。或所造色非有见色。谓八处及二处少分。或所造色亦有见色。谓一处。或非所造色非有见色。谓一处及二处少分。集圣谛亦尔。道圣谛所摄身语业。是所造色非有见色。余皆非所造色非有见色。
　　此四圣谛几所造色非有对色等者。一非所造色非有对色。三应分别。谓苦圣谛有四句。或所造色非有对色。谓一处少分。或有对色非所造色。谓一处少分。或所造色亦有对色。谓九处及一处少分。或非所造色非有对色。谓一处及一处少分。集圣谛亦尔。道圣谛所摄身语业。是所造色非有对色。余皆非所造色非有对色。几难见故甚深等者。一切难见故甚深甚深故难见。几善非善为因等者。一是善非善为因。一是善亦善为因。二应分别。谓苦圣谛。有三句。或善为因非善。谓善异熟生苦谛。或是善亦善为因。谓善苦谛。或非善非善为因。谓除善异熟生苦谛。诸余无记。及不善苦谛。集圣谛亦尔。几不善非不善为因等者。二非不善非不善为因。二应分别。谓苦圣谛有三句。或不善为因非不善。谓不善异熟生苦谛。及欲界系有身见边执见。并彼相应俱有等苦谛。或不善亦不善为因。谓不善苦谛。或非不善非不善为因。谓除不善异熟生苦谛。及除欲界系有身见边执见并彼相应俱有等苦谛。诸余无记。及善苦谛。集圣谛亦尔。几无记非无记为因等者。二非无记非无记为因。二应分别。谓苦圣谛。有三句。或无记为因非无记。谓不善苦谛。或无记亦无记为因。谓无记苦谛。或非无记非无记为因。谓善苦谛。集圣谛亦尔。几因缘非有因等者。三是因缘亦有因。一非因缘非有因。几等无间非等无间缘等者。一非等无间非等无间缘。三应分别。谓苦圣谛有三句。或是等无间非等无间缘。谓未来现前正起心心所苦谛。及过去现在阿罗汉命终时心心所苦谛。并已生正起无想灭定。或是等无间亦等无间缘。谓除过去现在阿罗汉命终时心心所苦谛。诸余过去现在心心所苦谛。或非等无间非等无间缘谓除未来现前正起心心所苦谛。诸余未来心心所苦谛。除等无间心不相应行。诸余心不相应行。及色苦谛。集圣谛亦尔。道圣谛有三句。或是等无间非等无间缘。谓未来现前正起心心所道谛。或是等无间亦等无间缘。谓过去现在心心所道谛。或非等无间非等无间缘。谓除未来现前正起心心所道谛。诸余未来心心所道谛。及身语业心不相应行道谛。几所缘缘非有所缘等者。一是所缘缘非有所缘。三应分别。谓苦圣谛所摄色心不相应行。是所缘缘非有所缘。诸余苦谛。皆是所缘缘亦有所缘。集圣谛亦尔道圣谛所摄身语业心不相应行。是所缘缘非有所缘。诸余道谛。皆所缘缘亦有所缘。几增上缘非有增上等者。一是增上缘非有增上。三是增上缘亦有增上。几暴流非顺暴流等者。一非暴流非顺暴流。二应分别。谓苦圣谛。或是暴流亦顺暴流。或顺暴流非暴流。是暴流亦顺暴流者。谓四暴流。诸余苦谛。是顺暴流非暴流。集圣谛亦尔。四静虑者。谓初静虑。第二静虑。第三静虑。第四静虑。此四静虑几有色等者。一切应分别。谓诸静虑所摄身语业是有色。余皆是无色。几有见等者。一切无见。几有对等者。一切无对。几有漏等者。一切应分别。谓诸静虑。或有漏或无漏。云何有漏。谓静虑所摄有漏五蕴。云何无漏。谓静虑所摄无漏五蕴。几有为等者。一切有为。几有异熟等者。一切应分别。谓诸静虑。若有漏有异熟。若无漏无异熟。几是缘生等者。一切是缘生是因生是世摄。几色摄等者。一切应分别。谓诸静虑所摄身语业是色摄。余皆是名摄。几内处摄等者。一切应分别。谓诸静虑所摄心意识。内处摄。余皆外处摄。几智遍知所遍知等者。一切智遍知所遍知。
　　此四静虑几断遍知所遍知等者。一切应分别。谓诸静虑。若有漏断遍知所遍知。若无漏非断遍知所遍知。几应断等者。一切应分别。谓诸静虑。若有漏应断。若无漏不应断。几应修等者。一切是应修。几染污等者。一切不染污。几果非有果等者。一切是果亦有果。几有执受等者。一切无执受。几大种所造等者。一切应分别。谓诸静虑所摄身语业。是大种所造。余皆非大种所造。几有上等者。一切是有上。几是有等者。一切应分别。谓诸静虑。若有漏是有。若无漏非有。几因相应等者。一切应分别。谓诸静虑所摄身语业心不相应行因不相应。余皆因相应。
　　此四静虑与六善处相摄者。五善处少分摄四静虑。四静虑亦摄五善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。应作四句。或有漏处非静虑。谓静虑所不摄有漏五蕴。或静虑非有漏处。谓无漏四静虑。或有漏处亦静虑。谓有漏四静虑。或非有漏处非静虑。谓静虑所不摄无漏五蕴。及无为法。与八无漏处相摄者。应作四句。或无漏处非静虑。谓静虑所不摄无漏五蕴。及无为法。或静虑非无漏处。谓有漏四静虑。或无漏处亦静虑。谓无漏四静虑。或非无漏处非静虑。谓静虑所不摄有漏五蕴。几过去等者。一切或过去或未来或现在。几善等者。一切是善。几欲界系等者。一切应分别。谓诸静虑。若有漏色界系。若无漏是不系。几学等者。一切应分别。谓诸静虑。或学或无学或非学非无学。云何学。谓静虑所摄学五蕴。云何无学。谓静虑所摄无学五蕴。云何非学非无学。谓静虑所摄有漏五蕴。
　　此四静虑几见所断等者。一切应分别。谓诸静虑。若有漏修所断。若无漏非所断。几非心等者。一切应分别。谓静虑所摄身语业心不相应行。非心非心所非心相应。受蕴想蕴相应行蕴。是心所与心相应。心意识唯是心。几随心转非受相应等者。一切应分别。谓各有四句。或随心转非受相应。谓静虑所摄身语业。及随心转心不相应行并受。或受相应非随心转。谓静虑所摄心意识。或随心转亦受相应。谓静虑所摄想蕴。及相应行蕴。或非随心转非受相应。谓除静虑所摄随心转心不相应行。诸余静虑所摄心不相应行。几随心转非想行相应等者。除其自性。如受应知。几随寻转非伺相应等者。三非随寻转非伺相应。一应分别。谓初静虑。应作四句。或随寻转非伺相应。谓初静虑所摄身语业。及随寻转心不相应行并伺。或伺相应非随寻转。谓初静虑所摄寻。或随寻转亦伺相应。谓初静虑所摄寻伺相应心心所法。或非随寻转非伺相应。谓除初静虑所摄随寻转心不相应行。诸余初静虑所摄心不相应行。几见非见处等者。一切应分别。谓各有四句。或见非见处。谓静虑所摄尽无生智所不摄无漏慧。或见处非见。谓见所不摄有漏四静虑。或见亦见处。谓静虑所摄有漏慧。或非见非见处。谓见所不摄无漏四静虑。几有身见为因非有身见因等者。一切非有身见为因非有身见因。几业非业异熟等者。一切应分别。谓诸静虑所摄身语业及思。是业非业异熟。余皆非业非业异熟。几业非随业转等者。一切应分别。谓各有四句。或业非随业转。谓静虑所摄思。或随业转非业。谓静虑所摄受想识蕴。及思所不摄随业转行蕴。或业亦随业转。谓静虑所摄身语业。或非业非随业转。谓除静虑所摄随业转心不相应行。诸余静虑所摄心不相应行。几所造色非有见色等者。一切应分别。谓诸静虑所摄身语业。是所造色非有见色。余皆非所造色非有见色。
　　此四静虑。几所造色非有对色等者。一切应分别。谓诸静虑所摄身语业。是所造色非有对色。余皆非所造色非有对色。几难见故甚深等者。一切难见故甚深甚深故难见。几善非善为因等者。一切是善亦善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因缘非有因等者。一切是因缘亦有因。几等无间非等无间缘等者。一切应分别。谓初静虑。有三句。或是等无间非等无间缘。谓未来现前正起心心所法。或是等无间亦等无间缘。谓过去现在心心所法。或非等无间非等无间缘。谓除未来现前正起心心所法。诸余未来心心所法。及身语业心不相应行。第二第三静虑亦尔。第四静虑。有三句。或是等无间非等无间缘。谓未来现前正起心心所法。及已生正起无想定。或是等无间亦等无间缘。谓过去现在心心所法。或非等无间非等无间缘。谓除未来现前正起心心所法。诸余未来心心所法。及除等无间心不相应行。诸余心不相应行。并身语业。几所缘缘非有所缘等者。一切应分别。谓诸静虑所摄身语业心不相应行。是所缘缘非有所缘。余皆是所缘缘亦有所缘。几增上缘非有增上等者。一切是增上缘亦有增上。几暴流非顺暴流等者。一切应分别。谓诸静虑。若有漏顺暴流非暴流。若无漏非暴流非顺暴流。四无量者。谓慈无量悲无量喜无量舍无量。
　　此四无量几有色等者。一切应分别。谓诸无量所摄身语业。是有色。余皆无色。几有见等者。一切无见。几有对等者。一切无对。几有漏等者。一切有漏。几有为等者。一切有为。几有异熟等者。一切有异熟。几是缘生等者。一切是缘生是因生是世摄。几色摄等者。一切应分别。谓诸无量所摄身语业。是色摄。余皆是名摄。几内处摄等者。一切应分别。谓诸无量所摄心意识。内处摄。余皆外处摄。几智遍知所遍知等者。一切是智遍知所遍知。
　　此四无量几断遍知所遍知等者。一切是断遍知所遍知。几应断等者。一切是应断。几应修等者。一切是应修。几染污等者。一切不染污。几果非有果等者。一切是果亦有果。几有执受等者。一切无执受。几大种所造等者。一切应分别。谓诸无量所摄身语业。是大种所造。余皆非大种所造。几有上等者。一切是有上。几是有等者。一切是有几因相应等者。一切应分别。谓诸无量所摄身语业心不相应行。因不相应。余皆因相应。
　　此四无量与六善处相摄者。五善处少分摄四无量。四无量亦摄五善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。五有漏处少分摄四无量。四无量亦摄五有漏处少分。与八无漏处相摄者。互不相摄。几过去等者。一切或过去或未来或现在。几善等者。一切是善。几欲界系等者。一切色界系。几学等者。一切非学非无学。
　　此四无量。几见所断等者。一切修所断。几非心等者。一切应分别。谓诸无量所摄身语业心不相应行。非心非心所非心相应。受蕴想蕴相应行蕴。是心所与心相应。心意识唯是心。几随心转非受相应等者。一切应分别。谓各有四句。或随心转非受相应。谓无量所摄身语业。及随心转心不相应行并受。或受相应非随心转。谓无量所摄心意识。或随心转亦受相应。谓无量所摄想蕴。及相应行蕴。或非随心转非受相应。谓除无量所摄随心转心不相应行。诸余无量所摄心不相应行。几随心转非想行相应等者。除其自性。如受应知。几随寻转非伺相应等者。一切应分别。谓慈无量。有四句。或随寻转非伺相应。谓慈无量所摄随寻转身语业心不相应行。及寻相应伺。或伺相应非随寻转。谓慈无量所摄寻。及寻不相应伺相应心心所法。或随寻转亦伺相应。谓慈无量所摄寻伺相应心心所法。或非随寻转非伺相应。谓除慈无量所摄随寻转身语业心不相应行。诸余慈无量所摄身语业心不相应行。及慈无量所摄寻不相应伺。并慈无量所摄无寻无伺心心所法。悲舍无量亦尔。喜无量。有四句。或随寻转非伺相应。谓喜无量所摄随寻转身语业心不相应行及同。或伺相应非随寻转。谓喜无量所摄寻。或随寻转亦伺相应。谓喜无量所摄寻伺相应心心所法。或非随寻转非伺相应。谓除喜无量所摄随寻转身语业心不相应行。诸余喜无量所摄身语业心不相应行。及喜无量所摄无寻无伺心心所法。几见非见处等者。一切应分别。谓诸无量。或是见亦见处。或是见处非见。是见亦见处者。谓无量所摄慧。余皆是见处非见。几有身见为因非有身见因等者。一切非有身见为因非有身见因。几业非业异熟等者。一切应分别。谓无量所摄身语业及思。是业非业异熟。余皆非业非业异熟。几业非随业转等者。一切应分别。谓各有四句。或是业非随业转。谓无量所摄思。或随业转非业。谓无量所摄受想识蕴。及思所不摄随业转行蕴。或业亦随业转。谓无量所摄身语业。或非业非随业转。谓除无量所摄随业转心不。相应行。诸余无量所摄心不相应行。几所造色非有见色等者。一切应分别。谓无量所摄身语业。是所造色非有见色。余皆非所造色非有见色。
阿毗达磨品类足论卷第十四
辩千问品第七之五
　　此四无量几所造色非有对色等者。一切应分别。谓诸无量所摄身语业。是所造色非有对色。余皆非所造色非有对色。几难见故甚深等者。一切难见故甚深甚深故难见。几善非善为因等者。一切是善亦善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因缘非有因等者。一切是因缘亦有因。几等无间非等无间缘等者。一切应分别。谓各有三句。或是等无间非等无间缘。谓无量所摄未来现前正起心心所法。或是等无间亦等无间缘。谓无量所摄过去现在心心所法。或非等无间非等无间缘。谓除无量所摄未来现前正起心心所法。诸余无量所摄未来心心所法。及无量所摄身语业心不相应行。几所缘缘非有所缘等者。一切应分别。谓无量所摄身语业心不相应行。是所缘缘非有所缘。余无量所摄。皆是所缘缘亦有所缘。几增上缘非有增上等者。一切是增上缘亦有增上几暴流非顺暴流等者。一切顺暴流亦非暴流。
　　四无色者。谓空无边处。识无边处。无所有处。非想非非想处。此四无色几有色等者。一切无色。几有见等者。一切无见。几有对等者。一切无对。几有漏等者。一有漏。三应分别。谓空无边处。或有漏或无漏。云何有漏。谓空无边处所摄有漏四蕴。云何无漏。谓空无边处所摄无漏四蕴。识无边处无所有处亦尔。几有为等者。一切有为。几有异熟等者。一切应分别。谓空无边处。或有异熟或无异熟。云何有异熟。谓善有漏。空无边处。云何无异熟。谓无记无漏。空无边处识无边处无所有处亦尔。非想非非想处。或有异熟或无异熟。云何有异熟。谓善非想非非想处。云何无异熟。谓无记非想非非想处。几是缘生等者。一切是缘生是因生是世摄。几色摄等者。一切名摄。几内处摄等者。一切应分别。谓诸无色所摄心意识。内处摄。余皆外处摄。几智遍知所遍知等者。一切智遍知所遍知。
　　此四无色。几断遍知所遍知等者。一断遍知所遍知。三应分别。谓三无色。若有漏断遍知所遍知。若无漏非断遍知所遍知。几应断等者。一应断。三应分别。谓三无色。若有漏是应断。若无漏不应断。几应修等者。一切应分别。谓空无边处。或应修或不应修。云何应修。谓善空无边处。云何不应修。谓无记空无边处。识无边处无所有处非想非非想处亦尔。几染污等者。一切应分别。谓空无边处。或染污或不染污。云何染污。谓有覆空无边处。云何不染污。谓无覆空无边处。识无边处无所有处非想非非想处亦尔。几果非有果等者。一切是果亦有果。几有执受等者。一切无执受。几大种所造等者。一切非大种所造。几有上等者。一切是有上。几是有等者。一是有。三应分别。谓三无色。若有漏是有。若无漏非有。几因相应等者。一切应分别。谓诸无色所摄心不相应行因不相应。余皆因相应。
　　此四无色与六善处相摄者。应作四句。或善处非无色。谓善色蕴。及无色所不摄善四蕴。并择灭。或无色非善处。谓无记四无色。或善处亦无色。谓善四无色。或非善处非无色。谓不善五蕴。无记色蕴。及无色所不摄无记四蕴。并虚空非择灭。与五不善处相摄者。互不相摄。与七无记处相摄者。应作四句。或无记处非无色。谓无记色蕴。及无色所不摄无记四蕴。并虚空非择灭。或无色非无记处。谓善四无色。或无记处亦无色。谓无记四无色。或非无记处非无色。谓不善五蕴。善色蕴。及无色所不摄善四蕴。并择灭。与三漏处相摄者。应作四句。或漏处。非无色。谓一漏处。及二漏处少分。或无色非漏处。谓漏处所不摄四无色。或漏处亦无色。谓二漏处少分。或非漏处非无色。谓色蕴。及漏处无色所不摄四蕴。并无为法。与五有漏处相摄者。应作四句。或有漏处非无色。谓有漏色蕴。及无色所不摄有漏四蕴。或无色非有漏处。谓三无色少分。或有漏处亦无色。谓一无色。及三无色少分。或非有漏处非无色。谓无漏色蕴。及无色所不摄无漏四蕴。并无为法。与八无漏处相摄者。应作四句。或无漏处非无色。谓无漏色蕴。及无色所不摄无漏四蕴。并无为法。或无色非无漏处。谓一无色。及三无色少分。或无漏处亦无色。谓三无色少分。或非无漏处非无色。谓有漏色蕴。及无色所不摄有漏四蕴。几过去等者。一切或过去或未来或现在。几善等者。一切应分别。谓空无边处。或善或无记。云何善。谓空无边处所摄善四蕴。云何无记。谓空无边处所摄无记四蕴。识无边处无所有处非想非非想处亦尔。几欲界系等者。一无色界系。三应分别。谓三无色。若有漏无色界系。若无漏是不系。几学等者。一非学非无学。三应分别。谓空无边处。或学或无学或非学非无学。云何学。谓空无边处所摄学四蕴。云何无学。谓空无边处所摄无学四蕴。云何非学非无学。谓空无边处所摄有漏四蕴。识无边处无所有处亦尔。
　　此四无色几见所断等者。一切应分别。谓空无边处。或见所断。或修所断。或非所断。云何见所断。谓空无边处随信随法行现观边忍所断。此复云何。谓见所断二十八随眠。及彼相应彼等起心不相应行。空无边处。云何修所断。谓空无边处学见迹修所断。此复云何。谓修所断三随眠。及彼相应彼等起心不相应行。并不染污有漏空无边处。云何非所断。谓无漏。空无边处识无边处无所有处亦尔。非想非非想处。或见所断。或修所断。云何见所断。谓非想非非想处随信随法行现观边忍所断。此复云何。谓见所断二十八随眠。及彼相应彼等起心不相应行非想非非想处。云何修所断。谓非想非非想处学见迹修所断。此复云何。谓修所断三随眠。及彼相应彼等起心不相应行。并不染污非想非非想处。几非心等者。一切应分别。谓诸无色所摄心不相应行。非心非心所非心相应。受蕴想蕴相应行蕴。是心所与心相应。心意识唯是心。几随心转非受相应等者。一切应分别。谓各有四句。或随心转非受相应。谓无色所摄随心转心不相应行及受。或受相应非随心转。谓无色所摄心意识。或随心转亦受相应。谓无色所摄想蕴相应行蕴。或非随心转非受相应。谓除无色所摄随心转心不相应行。诸余无色所摄心不相应行。几随心转非想行相应等者。除其自性。如受应知。几随寻转非伺相应等者。一切非随寻转非伺相应。几见非见处等者。一切应分别。谓空无边处。应作四句或见非见处。谓空无边处所摄尽无生智所不摄无漏慧。或见处非见。谓见所不摄有漏空无边处。或见亦见处。谓空无边处所摄五染污见。及世俗正见。或非见非见处。谓见所不摄无漏空无边处。识无边处无所有处亦尔。非想非非想处。或见亦见处。或见处非见见亦见处者。谓非想非非想处所摄五染污见世间正见余非想非非想处。皆见处非见。几有身见为因非有身见因等者。一切应分别。谓空无边处。或有身见为因非有身见因。或有身见为因亦有身见因。或非有身见为因非有身见因。有身见为因非有身见因者。谓除过去现在见苦所断随眠及彼相应俱有等空无边处。亦除过去现在见集所断遍行随眠及彼相应俱有空无边处。亦除未来有身见相应空无边处。亦除未来有身见及彼相应法生老住无常空无边处。诸余染污空无边处。有身见为因亦有身见因者。谓前所除空无边处。非有身见为因非有身见因者。谓不染污空无边处。识无边处无所有处非想非非想处亦尔。几业非业异熟等者。一切应分别谓空无边处。应作四句。或业非业异熟。谓空无边处异熟所不摄思。或业异熟非业。谓思所不摄业异熟生空无边处。或业亦业异熟。谓空无边处业异熟生思。或非业非业异熟。谓除业及业异熟生空无边处。诸余空无边处识无边处无所有处非想非非想处亦尔。几业非随业转等者。一切应分别。谓空无边处。有三句。或业非随业转。谓空无边处所摄思。或随业转非业。谓空无边处所摄受想识蕴。及思所不摄随业转行蕴。或非业非随业转。谓除空无边处所摄随业转心不相应行。诸余空无边处所摄心不相应行。识无边处无所有处非想非非想处亦尔。几所造色非有见色等者。一切非所造色非有见色。此四无色。几所造色非有对色等者。一切非所造色非有对色。几难见故甚深等者。一切难见故甚深甚深故难见。几善非善为因等者。一切应分别。谓空无边处。有三句。或善为因非善。谓善异熟生空无边处。或善亦善为因。谓善空无边处。或非善非善为因。谓除善异熟生空无边处。诸余无记空无边处。后三无色亦尔。几不善非不善为因等者。一切非不善非不善为因。几无记非无记为因等者。一切应分别。谓空无边处。或无记亦无记为因。或非无记非无记为因。无记亦无记为因者。谓无记空无边处。非无记非无记为因者。谓善空无边处。后三无色亦尔。几因缘非有因等者。一切是因缘亦有因。几等无间非等无间缘等者。一切应分别。谓空无边处。有三句。或是等无间非等无间缘。谓未来现前正起心心所空无边处。及过去现在阿罗汉命终时心心所空无边处。或是等无间亦等无间缘。谓除过去现在阿罗汉命终时心心所空无边处。诸余过去现在心心所空无边处。或非等无间非等无间缘。谓除未来现前正起心心所空无边处。诸余未来心心所空无边处。及空无边处心心不相应行。识无边处无所有处亦尔。非想非非想处。有三句。或是等无间非等无间缘。谓未来现前正起心心所非想非非想处。及过去现在阿罗汉命终时心心所非想非非想处。并已生正起灭定。或是等无间亦等无间缘。谓除过去现在阿罗汉命终时心心所非想非非想处。诸余过去现在心心所非想非非想处。或非等无间非等无间缘。谓除未来现前正起心心所非想非非想处。诸余未来心心所非想非非想处。及除等无间心不相应行非想非非想处。诸余心不相应行非想非非想处。几所缘缘非有所缘等者。一切应分别。谓诸无色所摄心不相应行。是所缘缘非有所缘。诸余无色。是所缘缘亦有所缘。几增上缘非有增上等者。一切增上缘亦有增上。几暴流非顺暴流等者。一切应分别。谓空无边处有三句。或顺暴流非暴流。谓暴流所不摄有漏空无边处。或暴流亦顺暴流。谓三暴流少分。或非暴流非顺暴流。谓无漏空无边处。识无边处无所有处亦尔。非想非非想处。或暴流亦顺暴流。或顺暴流非暴流。暴流亦顺暴流者。谓三暴流少分。余皆顺暴流非暴流。四修定者。一有修定。若习若修。若多所作得现法乐住。二有修定。若习若修。若多所作得胜知见。三有修定。若习若修。若多所作得分别慧。四有修定。若习若修。若多所作得诸漏尽。此四修定几有色等者。一切应分别。谓诸修定所摄身语业是有色。余皆是无色。几有见等者。一切无见。几有对等者。一切无对。几有漏等者。一有漏一无漏。二应分别。谓为现法乐住。或有漏或无漏。云何有漏。谓为现法乐住所摄有漏五蕴。云何无漏。谓为现法乐住所摄无漏五蕴。为分别慧。或有漏或无漏。云何有漏。谓为分别慧所摄有漏五蕴。云何无漏。谓无漏五蕴。几有为等者。一切有为。几有异熟等者。一有异熟一无异熟。二应分别。谓为现法乐住。及为分别慧。若有漏有异熟。若无漏无异熟。几是缘生等者。一切是缘生是因生是世摄。几色摄等者。一切应分别。谓诸修定所摄身语业是色摄。余皆是名摄。几内处摄等者。一切应分别。谓诸修定所摄心意识。内处摄。余皆外处摄。几智遍知所遍知等者。一切是智遍知所遍知。
　　此四修定几断遍知所遍知等者。一是断遍知所遍知。一非断遍知所遍知。二应分别。谓为现法乐住。及为分别慧。若有漏是断遍知所遍知。若无漏非断遍知所遍知。几应断等者。一应断一不应断。二应分别。谓为现法乐住。及为分别慧。若有漏是应断。若无漏不应断。几应修等者。一切是应修。几染污等者。一切不染污。几果非有果等者。一切是果亦有果。几有执受等者。一切无执受。几大种所造等者。一切应分别。谓诸修定所摄身语业。是大种所造。余皆非大种所造。几有上等者。一切是有上。几是有等者。一是有。一非有。二应分别。谓为现法乐住。及为分别慧。若有漏是有。若无漏非有。几因相应等者。一切应分别。谓诸修定所摄身语业心不相应行。因不相应。余皆因相应。
　　此四修定。与六善处相摄者。五善处少分摄四修定。四修定亦摄五善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。应作四句。或有漏处非修定。谓修定所不摄有漏五蕴。或修定非有漏处。谓一修定。及二少分。或有漏处亦修定。谓一修定。及二少分。或非有漏处非修定。谓虚空及二灭与八无漏处相摄者。应作四句。或无漏处非修定。谓虚空及二灭。或修定非无漏处。谓一修定。及二少分。或无漏处亦修定。谓一修定及二少分。或非无漏处非修定。谓修定所不摄有漏五蕴。几过去等者。一切或过去或未来或现在。几善等者。一切是善。几欲界系等者。一色界系一不系。二应分别。谓为现法乐住。若有漏色界系。若无漏不系。为分别慧。或欲界系。或色界系。或无色界系。或不系。云何欲界系。谓为分别慧所摄欲界五蕴。云何色界系。谓为分别慧所摄色界五蕴。云何无色界系。谓为分别慧所摄无色界四蕴。云何不系。谓无漏五蕴。几学等者。一学一非学非无学。二应分别。谓为现法乐住。或学或无学或非学非无学。云何学。谓为现法乐住所摄学五蕴。云何无学。谓为现法乐住所摄无学五蕴。云何非学非无学。谓为现法乐住所摄有漏五蕴。为分别慧。或学或无学或非学非无学。云何学。谓学五蕴。云何无学。谓无学五蕴。云何非学非无学。谓为分别慧所摄有漏五蕴。此四修定几见所断等者。一修所断。一非所断。二应分别。谓为现法乐住。及为分别慧。若有漏修所断。若无漏非所断。几非心等者。一切应分别。谓诸修定所摄身语业心不相应行。非心非心所非心相应。受蕴想蕴相应行蕴。是心所与心相应。心意识唯是心。几随心转非受相应等者。一切应分别。谓为现法乐住。应作四句。或随心转非受相应。谓为现法乐住所摄身语业。及随心转心不相应行并受。或受相应非随心转。谓为现法乐住所摄心意识。或随心转亦受相应。谓为现法乐住所摄想蕴。及相应行蕴。或非随心转非受相应。谓除为现法乐住所摄随心转心不相应行。诸余为现法乐住所摄心不相应行。为胜知见为尽诸漏亦尔。为分别慧。应作四句。或随心转非受相应。谓随心转身语业。及为分别慧所摄心不相应行并受。或受相应非随心转。谓为分别慧所摄心意识。或随心转亦受相应。谓为分别慧所摄想蕴。及相应行蕴。或非随心转非受相应。谓除随心转身语业。诸余为分别慧所摄身语业。除为分别慧所摄心不相应行。诸余为分别慧所摄心不相应行。几随心转非想行相应等者。除其自性。如受应知。几随寻转非伺相应等者。一无寻无伺。三应分别。谓为现法乐住。有四句。或随寻转非伺相应。谓为现法乐住所摄随寻转身语业心不相应行及伺。或伺相应非随寻转。谓为现法乐住所摄寻。或随寻转亦伺相应。谓为现法乐住所摄寻伺相应心心所法。或非随寻转非伺相应。谓除为现法乐住所摄随寻转心不相应行。诸余为现法乐住所摄心不相应行。为胜知见。有四句。或随寻转非伺相应。谓为胜知见所摄随寻转身语业心不相应行及伺。或伺相应非随寻转。谓为胜知见所摄寻。或随寻转亦伺相应。谓为胜知见所摄寻伺相应心心所法。或非随寻转非伺相应。谓除为胜知见所摄随寻转身语业心不相应行。诸余为胜知见所摄身语业心不相应行。及为胜知见所摄无寻无伺心心所法。为分别慧。有四句。或随寻转非伺相应。谓随寻转身语业。及为分别慧所摄随寻转心不相应行。并寻相应伺。或伺相应非随寻转。谓为分别慧所摄寻。及寻不相应伺相应心心所法。或随寻转亦伺相应。谓为分别慧所摄寻伺相应心心所法。或非随寻转非伺相应。谓除随寻转身语业。诸余为分别慧所摄身语业。及除为分别慧所摄随寻转心不相应行。诸余为分别慧所摄心不相应行。并寻不相应伺。若无寻无伺心心所法。几见非见处等者。一切应分别。谓为现法乐住。有四句。或见非见处。谓为现法乐住所摄尽无生智所不摄无漏慧。或见处非见。谓见所不摄有漏为现法乐住。或见亦见处。谓为现法乐住所摄世间正见。或非见非见处。谓见所不摄无漏为现法乐住为胜知见。或见亦见处。或见处非见。见亦见处者。谓为胜知见所摄世间正见。诸余为胜知见。是见处非见。为分别慧。有四句。或见非见处。谓尽无生智所不摄无漏慧。或见处非见。谓见所不摄有漏为分别慧。或见亦见处。谓为分别慧所摄世间正见。或非见非见处。谓见所不摄无漏为分别慧为尽诸漏所摄慧。是见非见处。余皆非见非见处。几有身见为因非有身见因等者。一切非有身见为因非有身见因。几业非业异熟等者。一切应分别。谓诸修定所摄身语业及思。是业非业异熟。余皆非业非业异熟。几业非随业转等者。一切应分别。谓为现法乐住。有四句。或业非随业转。谓为现法乐住所摄思。或随业转非业。谓为现法乐住所摄受想识蕴。及思所不摄随业转行蕴。或业亦随业转。谓为现法乐住所摄身语业。或非业非随业转。谓除为现法乐住所摄随业转心不相应行。诸余现法乐住所摄心不相应行。为胜知见及为尽诸漏亦尔。为分别慧。有四句。或业非随业转。谓除为分别慧所摄随业转身语业。诸余为分别慧所摄身语业及思。或随业转非业。谓为分别慧所摄受想识蕴。及思所不摄随业转行蕴。或业亦随业转。谓为分别慧所摄随业转身语业。或非业非随业转。谓除为分别慧所摄随业。转心不相应行。诸余为分别慧所摄心不相应。几所造色非有见色等者。一切应分别。谓诸修定所摄身语业。是所造色非有见色。余皆非所造色非有见色。此四修定几所造色非有对色等者。一切应分别。谓诸修定所摄身语业。是所造色非有对色。余皆非所造色非有对色。几难见故甚深等者。一切难见故甚深甚深故难见。几善非善因等者。一切是善亦善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因缘非有因等者。一切是因缘亦有因。几等无间非等无间缘等者。一切应分别。谓各有三句。或是等无间非等无间缘。谓未来现前正起修定所摄心心所法。或是等无间亦等无间缘。谓过去现在修定所摄心心所法。或非等无间非等无间缘。谓除未来现前正起修定所摄心心所法。诸余未来修定所摄心心所法。及修定所摄身语业心不相应行。几所缘缘非有所缘等者。一切应分别。谓诸修定所摄身语业心不相应行。是所缘缘非有所缘。余皆是所缘缘亦有所缘。几增上缘非有增上等者。一切是增上缘亦有增上。几暴流非顺暴流等者。一顺暴流非暴流。一非暴流非顺暴流。二应分别。谓为现法乐住及为分别慧。若有漏是顺暴流非暴流。若无漏非暴流非顺暴流。
　　七觉支者。谓念等觉支。乃至舍等觉支。此七觉支几有色等者。一切无色。几有见等者。一切无见。几有对等者。一切无对。几有漏等者。一切无漏。几有为等者。一切有为。几有异熟等者。一切无异熟。几是缘生等者。一切是缘生是因生是世摄。几色摄等者。一切名摄。几内处摄等者。一切外处摄。几智遍知所遍知等者。一切是智遍知所遍知。
阿毗达磨品类足论卷第十五
辩千问品第七之六
　　此七觉支几断遍知所遍知等者。一切非断遍知所遍知。几应断等者。一切不应断。几应修等者。一切是应修。几染污等者。一切不染污。几果非有果等者。一切是果亦有果。几有执受等者。一切无执受。几大种所造等者。一切非大种所造。几有上等者。一切有上。几是有等者。一切非有。几因相应等者。一切因相应。
　　此七觉支。与六善处相摄者。二善处少分摄七觉支。七觉支亦摄二善处少分。与五不善处相摄者。互不相摄。与七无记处相摄者。互不相摄。与三漏处相摄者。互不相摄。与五有漏处相摄者。互不相摄。与八无漏处相摄者。二无漏处少分摄七觉支。七觉支亦摄二无漏处少分。几过去等者。一切或过去或未来或现在。几善等者。一切是善。几欲界系等者。一切不系。几学等者。一切应分别。谓念等觉支。或学或无学。云何学。谓学作意相应念等觉支。云何无学。谓无学作意相应念等觉支。余六等觉支亦尔。
　　此七觉支几见所断等者。一切非所断。几非心等者。一切是心所与心相应。几随心转非受相应等者。一随心转非受相应。六随心转亦受相应。几随心转非想行相应等者。一切随心转想行相应。除其自性。几随寻转非伺相应等者。一切应分别。谓念等觉支。或有寻有伺。或无寻唯伺。或无寻无伺。云何有寻有伺。谓有寻有伺作意相应念等觉支。云何无寻唯伺。谓无寻唯伺作意相应念等觉支。云何无寻无伺。谓无寻无伺作意相应念等觉支。择法精进轻安定舍等觉支亦尔。喜等觉支。或有寻有伺。或无寻无伺。云何有寻有伺。谓有寻有伺作意相应喜等觉支。云何无寻无伺。谓无寻无伺作意相应喜等觉支。几见非见处等者。六非见。非见处。一应分别。谓择法等觉支所摄尽无生智所不摄慧。是见非见处。余皆非见非见处。几有身见为因非有身见因等者。一切非有身见为因非有身见因。几业非业异熟等者。一切非业非业异熟。几业非随业转等者。一切随业转非业。几所造色非有见色等者。一切非所造色非有见色。
　　此七觉支几所造色非有对色等者。一切非所造色非有对色。几难见故甚深等者。一切难见故甚深甚深故难见。几善非善为因等者。一切是善亦善为因。几不善非不善为因等者。一切非不善非不善为因。几无记非无记为因等者。一切非无记非无记为因。几因缘非有因等者。一切是因缘亦有因。几等无间非等无间缘等者。一切应分别。谓念等觉支。或是等无间非等无间缘。或是等无间亦等无间缘。或非等无间非等无间缘。是等无间非等无间缘者。谓未来现前正起念等觉支。是等无间亦等无间缘者。谓过去现在念等觉支。非等无间非等无间缘者。谓除未来现前正起念等觉支。诸余未来念等觉支。余六等觉支亦尔。几所缘缘非有所缘等者。一切是所缘缘亦有所缘。几增上缘非有增上等者。一切是增上缘亦有增上。几暴流非顺暴流等者。一切非暴流非顺暴流。
　　二十二根者。谓眼根乃至具知根。此二十二根几有色等者。七有色十五无色。几有见等者。一切无见。几有对等者。七有对十五无对。几有漏等者。十有漏。三无漏。九应分别。谓意根。或有漏。或无漏。云何有漏。谓有漏作意相应意根。云何无漏。谓无漏作意相应意根。乐喜舍信精进念定慧根亦尔。几有为等者。一切有为。几有异熟等者。一有异熟。十一无异熟。十应分别。谓意根或有异熟或无异熟。云何有异熟。谓不善善有漏意根。云何无异熟。谓无记无漏意根。乐喜舍根亦尔。苦根或有异熟或无异熟。云何有异熟。谓善不善苦根。云何无异熟。谓无记苦根。信精进念定慧根。若有漏有异熟。若无漏无异熟。几是缘生等者。一切是缘生是因生是世摄。几色摄等者。七是色摄。十五是名摄。几内处摄等者。八内处摄。十一外处摄。三应分别。谓未知当知根已知根具知根。所摄心意识。内处摄。余皆外处摄。几智遍知所遍知等者。一切是智遍知所遍知。
　　此二十二根几断遍知所遍知等者。十是断遍知所遍知。三非断遍知所遍知。九应分别。谓意等九根。若有漏是断遍知所遍知。若无漏非断遍知所遍知。几应断等者。十应断。三不应断。九应分别。谓意等九根。若有漏是应断。若无漏不应断几应修等者。八应修八不应修。六应分别。谓意根。或应修。或不应修。云何应修。谓善意根。云何不应修。谓不善无记意根。乐苦喜舍根亦尔。忧根或应修或不应修。云何应修。谓善忧根。云何不应修。谓不善忧根。几染污等者。十六不染污。六应分别。谓意根或染污或不染污。云何染污。谓有覆意根。云何不染污。谓无覆意根。乐苦喜忧舍根亦尔。几果非有果等者。一切是果亦有果。几有执受等者。十五无执受。七应分别。谓眼根或有执受或无执受。云何有执受。谓自体所摄眼根。云何无执受。谓非自体所摄眼根。余六色根亦尔。几大种所造等者。七大种所造。十五非大种所造。几有上等者。一切是有上。几是有等者。十是有三非有。九应分别。谓意等九根。若有漏是有。若无漏非有。几因相应等者。八因不相应。十四因相应。
　　此二十二根与六善处相摄者。应作四句。或善处非根。谓善色蕴想蕴。及根所不摄善行蕴并择灭。或根非善处。谓八根及六根少分。或善处亦根。谓八根及六根少分。或非善处非根。谓不善色蕴行蕴。不善无记想蕴。及根所不摄色蕴行蕴。并虚空非择灭。与五不善处相摄者。应作四句。或不善处非根。谓不善色想行蕴。或根非不善处。谓十六根及六根少分。或不善处亦根。谓六根少分。或非不善处非根。谓善色蕴。善无记想蕴。根所不摄善无记行蕴。及根所不摄无记色蕴。并无为法。与七无记处相摄者。应作四句。或无记处非根。谓无记想蕴。及根所不摄无记色蕴行蕴。并虚空非择灭。或根非无记处。谓九根及五根少分。或无记处亦根。谓八根及五根少分。或非无记处非根。谓善不善色蕴想蕴不善行蕴。及根所不摄善行蕴并择灭。与三漏处相摄者。互不相摄。与五有漏处相摄者。应作四句。或有漏处非根。谓有漏想蕴。及根所不摄有漏色蕴行蕴。或根非有漏处。谓三根及九根少分。或有漏处亦根。谓十根及九根少分。或非有漏处非根。谓无漏色蕴想蕴。及根所不摄无漏行蕴。并三无为。与八无漏处相摄者。应作四句。或无漏处非根。谓无漏色蕴想蕴。及根所不摄无漏行蕴。并三无为。或根非无漏处。谓十根及九根少分。或无漏处亦根。谓三根及九根少分。或非无漏处非根。谓有漏想蕴。及根所不摄有漏色蕴行蕴。几过去等者。一切或过去或未来或现前。几善等者八善八无记。六应分别。谓意根或善或不善或无记。云何善。谓善作意相应意根。云何不善。谓不善作意相应意根。云何无记。谓无记作意相应意根。乐苦喜舍根亦尔。忧根或善或不善。云何善谓善作意相应忧根。云何不善。谓不善作意相应忧根。几欲界系等者。四欲界系三不系。十五应分别。谓眼根或欲界系。或色界系。云何欲界系。谓欲界大种所造眼根。云何色界系。谓色界大种所造眼根。耳鼻舌身根亦尔。命根或欲界系。或色界系。或无色界系。云何欲界系。谓欲界寿。云何色界系。谓色界寿。云何无色界系。谓无色界寿。意根或欲界系。或色界系。或无色界系。或不系。云何欲界系。谓欲界作意相应意根。云何色界系。谓色界作意相应意根。云何无色界系。谓无色界作意相应意根。云何不系。谓无漏作意相应意根。舍及信等五根亦尔。乐根或欲界系。或色界系。或不系。云何欲界系。谓欲界作意相应乐根。云何色界系。谓色界作意相应乐根。云何不系。谓无漏作意相应乐根。喜根亦尔。几学等者。二学。一无学。十非学非无学。九应分别。谓意根。或学或无学或非学非无学云何学。谓学作意相应意根。云何无学。谓无学作意相应意根。云何非学非无学。谓有漏作意相应意根。乐喜舍信等五根亦尔。
　　此二十二根几见所断等者。九修所断。三非所断。十应分别。谓意根。或见所断。或修所断。或非所断。云何见所断。谓意根随信随法行现观边忍所断。此复云何。谓见所断八十八随眠相应意根。云何修所断。谓意根学见迹修所断。此复云何。谓修所断十随眠相应意根。及不染污有漏意根。云何非所断谓无漏意根。舍根亦尔。乐根或见所断。或修所断。或非所断。云何见所断。谓乐根随信随法行现观边忍所断。此复云何。谓见所断二十八随眠相应乐根。云何修所断。谓乐根学见迹修所断。此复云何。谓修所断五随眠相应乐根。及不染污有漏乐根。云何非所断。谓无漏乐根喜根或见所断。或修所断。或非所断。云何见所断。谓喜根随信随法行现观边忍所断。此复云何。谓见所断五十二随眠相应喜根。云何修所断。谓善根学见迹修所断。此复云何。谓修所断六随眠相应喜根。及不染污有漏喜根。云何非所断。谓无漏喜根。忧根或见所断或修所断云何见所断。谓忧根随信随法行现观边忍所断。此复云何。谓见所断十六随眠相应忧根。云何修所断。谓忧根学见迹修所断此复云何。谓修所断二随眠相应忧根。及不染污忧根。信等五根。若有漏修所断。若无漏非所断。几非心等者。八非心非心所非心相应。十是心所与心相应。一唯是心。三应分别。谓三无漏根所摄八根。是心所与心相应。一根唯是心。几随心转非受相应等者。五随心转非受相应。一受相应非随心转。五随心转亦受相应。八非随心转非受相应。三应分别。谓三无漏根所摄三根。随心转非受相应。一根受相应。非随心转。五根随心转亦受相应。几随心转非想行相应等者。一想相应非随心转。十随心转亦想相应。八非随心转非想相应。三应分别。谓三无漏根所摄八根。随心转亦想相应。一根想相应非随心转。一行相应非随心转。十随心转亦行相应。除其自性。八非随心转非行相应。三应分别。谓三无漏根所摄。一行相应非随心转。八随心转亦行相应。除其自性。几随寻转非伺相应等者。二有寻有伺。八无寻无伺。十二应分别。谓意根。或有寻有伺。或无寻唯伺。或无寻无伺。云何有寻有伺。谓有寻有伺作意相应意根。云何无寻惟伺。谓无寻唯伺作意相应意根。云何无寻无伺。谓无寻无伺作意相应意根。舍根信等五根三无漏根亦尔。乐根。或有寻有伺。或无寻无伺。云何有寻有伺。谓有寻有伺作意相应乐根。云何无寻无伺。谓无寻无伺作意相应乐根。喜根亦尔。几见非见处等者。一见亦见处。九见处非见。十二应分别。谓意根。若有漏是见处非见。若无漏非见非见处。乐喜舍根信等四根亦尔。慧根有四句。或见非见处。谓尽无生智所不摄无漏慧根。或见处非见。谓见所不摄。有漏慧根。或见亦见处。谓世间正见。或非见。非见处。谓见所不摄无漏慧根。未知当知根已知根所摄慧。是见非见处。余皆非见非见处。具知根所摄尽无生智所不摄慧根。是见非见处。余非见非见处。几有身见为因非有身见因等者。十六非有身见为因非有身见因。六应分别。谓意根。或有身见为因非有身见因。或有身见为因亦有身见因。或非有身见为因非有身见因。有身见为因非有身见因者。谓除过去现在见苦所断随眠相应意根。亦除过去现在见集所断遍行随眠相应意根。亦除未来有身见相应意根。诸余染污意根。有身见为因亦有身见因者。谓前所除意根。非有身见为因非有身见因者。谓不染污意根。乐喜舍根亦尔。苦根若染污有身见为因非有身见因。若不染污非有身见为因非有身见因。忧根或有身见为因非有身见因。或有身见为因亦有身见因。或非有身见为因非有身见因。有身见为因非有身见因者。谓除过去现在见苦所断随眠相应忧根。及除过去现在见集所断遍行随眠相应忧根。诸余染污忧根。有身见为因亦有身见因者。谓前所除忧根。非有身见为因非有身见因者。谓不染污忧根。几业非业异熟等者。一是业异熟非业九非业非业异熟。十二应分别。谓眼根。或是业异熟非业。或非业非业异熟。是业异熟非业者。谓异熟生眼根。余眼根非业非业异熟。耳鼻舌身女男根意乐苦喜舍根亦尔。几业非随业转等者。八非业非随业转。十四随业转非业。几所造色非有见色等者。七是所造色非有见色。十五非所造色非有见色。
　　此二十二根。几所造色非有对色等者。七是所造色亦有对色。十五非所造色非有对色。几难见故甚深等者。一切难见故甚深甚深故难见。几善非善为因等者。八是善亦善为因。十四应分别。谓眼根。或善为因非善。或非善非善为因。善为因非善者。谓善异熟生眼根。诸余眼根非善非善为因。耳鼻舌身女男命根亦尔。意根或善为因非善。或是善亦善为因。或非善非善为因。善为因非善者。谓善异熟生意根。是善亦善为因者。谓善意根。非善非善为因者。谓除善异熟生意根。诸余无记不善意根。乐喜舍根亦尔。苦根或是善亦善为因。或非善非善为因。是善亦善为因者。谓善苦根。非善非善为因者。谓不善无记苦根。忧根或是善亦善为因。或非善非善为因。是善亦善为因者。谓善忧根。非善非善为因者。谓不善忧根。几不善非不善为因等者。八非不善非不善为因。十四应分别。谓眼根。或不善为因非不善。或非不善非不善为因。不善为因非不善者。不善异熟生眼根。诸余眼根非不善非不善为因。耳鼻舌身女男命根亦尔。意根。或不善为因非不善。或不善亦不善为因。或非不善非不善为因。不善为因非不善者。谓不善异熟生意根。及欲界系有身见边执见相应意根。不善亦不善为因者。谓不善意根。非不善非不善为因者。谓除不善异熟生意根。及除欲界系有身见边执见相应意根。诸余无记及善意根。乐根或不善亦不善为因。或非不善非不善为因。不善亦不善为因者。谓不善乐根。非不善非不善为因者。谓善无记乐根。苦根或不善为因非不善。或不善亦不善为因。或非不善非不善为因。不善为因非不善者。谓异熟生苦根。不善亦不善为因者。谓不善苦根。非不善非不善为因者。谓除异熟生苦根。诸余无记及善苦根。喜根或不善为因非不善。或不善亦不善为因。或非不善非不善为因。不善为因非不善者。谓欲界系有身见边执见相应喜根。不善亦不善为因者。谓不善喜根。非不善非不善为因者。谓除欲界系有身见边执见相应喜根。诸余无记及善喜根。舍根亦尔。忧根或不善亦不善为因。或非不善非不善为因。不善亦不善为因者。谓不善忧根。非不善非不善为因者。谓善忧根。几无记非无记为因等者。八无记亦无记为因。八非无记非无记为因。六应分别。谓意根。或无记为因非无记。亦无记亦无记为因。或非无记非无记为因。无记为因非无记者。谓不善意根。无记亦无记为因者。谓无记意根。非无记非无记为因者。谓善意根。乐苦喜舍根亦尔。忧根或无记为因非无记。或非无记非无记为因。无记为因非无记者。谓不善忧根。非无记非无记为因者。谓善忧根。几因缘非有因等者。一切是因缘亦有因。几等无间非等无间缘等者。八非等无间非等无间缘。十四应分别。谓意根。或是等无间非等无间缘。或是等无间亦等无间缘。或非等无间非等无间缘。是等无间非等无间缘者。谓未来现前正起意根。及过去现在阿罗汉命终时意根。是等无间亦等无间缘者。谓除过去现在阿罗汉命终时意根。诸余过去现在意根。非等无间非等无间缘者。谓除未来现前正起意根。诸余未来意根。舍根亦尔。乐根或是等无间非等无间缘。或是等无间亦等无间缘。或非等无间非等无间缘。是等无间非等无间缘者。谓未来现前正起乐根。是等无间亦等无间缘者。谓过去现在乐根。非等无间非等无间缘者。谓除未来现前正起乐根。诸余未来乐根。苦喜忧根信等五根三无漏根亦尔。几所缘缘非有所缘等者。八是所缘缘非有所缘。十四是所缘缘亦有所缘。几增上缘亦有增上等者。一切是增上缘亦有增上。几暴流非顺暴流等者。十顺暴流非暴流。三非暴流非顺暴流。九应分别。谓意等九根。若有漏顺暴流非暴流。若无漏非暴流非顺暴流。
　　十二处者。谓眼处色处乃至意处法处。此十二处几有色等者。十有色一无色。一应分别。谓法处。或有色或无色。云何有色。谓法处所摄身语业。云何无色。谓余法处。几有见等者。一有见十一无见。几有对等者。十有对二无对。几有漏等者。十有漏。二应分别。谓意处。或有漏或无漏。云何有漏。谓有漏作意相应意处。云何无漏。谓无漏作意相应意处。法处或有漏或无漏。云何有漏。谓法处所摄有漏身语业。及有漏受想行蕴。云何无漏。谓无漏身语业。及无漏受想行蕴。并无为法。几有为等者。十一有为。一应分别。谓法处或有为或无为。云何有为。谓法处所摄身语业。及受想行蕴。云何无为。谓虚空及二灭。几有异熟等者。八无异熟。四应分别。谓色处。或有异熟或无异熟。云何有异熟。谓善不善色处。云何无异熟。谓无记色处。声处亦尔。意处或有异熟。或无异熟。云何有异熟。谓不善善有漏意处。云何无异熟。谓无记无漏意处。法处亦尔。几是缘生等者。十一是缘生是因生是世摄。一应分别。谓法处若有为是缘生是因生是世摄。若无为非缘生非因生非世摄。几色摄等者。十色摄一名摄。一应分别。谓法处所摄身语业是色摄。余皆是名摄。几内处摄等者。六是内处摄。六是外处摄。几智遍知所遍知等者。一切是智遍知所遍知。
　　此十二处几断遍知所遍知等者。十是断遍知所遍知。二应分别。谓意法处。若有漏是断遍知所遍知。若无漏非断遍知所遍知。几应断等者。十应断。二应分别。谓意法处。若有漏是应断。若无漏不应断。几应修等者。八不应修。四应分别。谓色处或应修或不应修。云何应修。谓善色处。云何不应修。谓不善无记色处。声处意处亦尔。法处或应修或不应修。云何应修。谓善有为法处。云何不应修。谓不善无记法处及择灭。几染污等者。八不染污。四应分别。谓色处或染污或不染污。云何染污。谓有覆色处。云何不染污。谓无覆色处。声意法处亦尔。几果非有果等者。十一是果亦有果。一应分别。谓法处。或是果非有果。或是果亦有果。或非果非有果。是果非有果者。谓择灭是果亦有果者。谓有为法处。非果非有果者。谓虚空非择灭。几有执受等者。三无执受。九应分别。谓眼处。或有执受。或无执受。云何有执受。谓自体所摄眼处。云何无执受。谓非自体所摄眼处。色耳鼻香舌味身触处亦尔。几大种所造等者。九是大种所造。一非大种所造。二应分别。谓触处坚湿暖动非大种所造。余是大种所造。法处所摄身语业。是大种所造。余非大种所造。几有上等者。十一有上。一应分别。谓法处择灭是无上。余皆是有上。几是有等者。十是有。二应分别。谓意法处。若有漏是有。若无漏非有。几因相应等者。十因不相应。一因相应。一应分别。谓法处诸心所法。是因相应。余因不相应。
阿毗达磨品类足论卷第十六
辩千问品第七之七
　　此十二处与六善处相摄者。六善处摄四处少分。四处少分亦摄六善处。与五不善处相摄者。五不善处摄四处少分。四处少分亦摄五不善处。与七无记处相摄者。七无记处摄八处四处少分。八处四处少分亦摄七无记处。与三漏处相摄者。三漏处摄一处少分。一处少分亦摄三漏处。与五有漏处相摄者。五有漏处摄十处二处少分。十处二处少分亦摄五有漏处。与八无漏处相摄者。八无漏处摄二处少分。二处少分亦摄八无漏处。几过去等者。十一或过去或未来或现在。一应分别。谓法处若有为。或过去或未来或现在。若无为。非过去非未来非现在。几善等者。八无记。四应分别。谓色处。或善或不善或无记。云何善。谓善身表。云何不善。谓不善身表。云何无记。谓除善不善身表。诸余色处。声处或善或不善或无记。云何善。谓善语表。云何不善。谓不善语表。云何无记。谓除善不善语表。诸余声处。意处或善或不善或无记。云何善。谓善作意相应意处。云何不善。谓不善作意相应意处。云何无记。谓无记作意相应意处。法处或善或不善或无记。云何善。谓法处所摄善身语业。及善受想行蕴并择灭。云何不善。谓法处所摄不善身语业。及不善受想行蕴。云何无记。谓无记受想行蕴。及虚空非择灭。几欲界系等者。二欲界系。十应分别。谓眼处。或欲界系或色界系。云何欲界系。谓欲界大种所造眼处。云何色界系。谓色界大种所造眼处。色耳声鼻舌身处亦尔。触处或欲界系或色界系。云何欲界系。谓欲界四大种。及欲界大种所造触处。云何色界系。谓色界四大种。及色界大种所造触处。意处或欲界系。或色界系。或无色界系。或不系。云何欲界系。谓欲界作意相应意处。云何色界系。谓色界作意相应意处。云何无色界系。谓无色界作意相应意处。云何不系。谓无漏作意相应意处。法处或欲界系。或色界系。或无色界系。或不系。云何欲界系。谓法处所摄欲界身语业。及欲界受想行蕴。云何色界系。谓法处所摄色界身语业。及色界受想行蕴。云何无色界系。谓无色界受想行蕴。云何不系。谓无漏身语业。及无漏受想行蕴。并三无为。几学等者。十非学非无学。二应分别。谓意处或学或无学或非学非无学。云何学。谓学作意相应意处。云何无学。谓无学作意相应意处。云何非学非无学。谓有漏作意相应意处。法处或学或无学或非学非无学。云何学。谓学身语业。及学受想行蕴。云何无学。谓无学身语业。及无学受想行蕴。云何非学非无学。谓法处所摄有漏身语业。及有漏受想行蕴。并虚空二灭。此十二处几见所断等者。十修所断。二应分别。谓意处或见所断或修所断。或非所断。云何见所断。谓意处随信随法行现观边忍所断。此复云何。谓见所断八十八随眠相应意处。云何修所断。谓意处学见迹修所断。此复云何。谓修所断十随眠相应意处。及不染污有漏意处。云何非所断。谓无漏意处。法处或见所断。或修所断。或非所断。云何见所断。谓法处随信随法行现观边忍所断。此复云何。谓见所断八十八随眠。及彼相应法处。并彼等起心不相应行。云何修所断。谓法处学见迹修所断。此复云何。谓修所断十随眠。及彼相应法处。并彼等起无表身语业心不相应行。若不染污有漏法处。云何非所断。谓无漏法处。几非心等者。十非心非心所非心相应。一唯是心。一应分别。谓法处若有所缘。是心所与心相应。若无所缘。非心非心所非心相应。几随心转非受相应等者。十非随心转非受相应。一受相应非随心转。一应分别。谓法处。或随心转非受相应。或随心转亦受相应。或非随心转非受相应。随心转非受相应者。谓随心转身语业心不相应行及受。随心转亦受相应者。谓想蕴及相应行蕴。非随心转非受相应者。谓除随心转身语业心不相应行。诸余身语业心不相应行。及无为法。几随心转非想行相应等者。除其自性。如受应知。几随寻转非伺相应等者。十非随寻转非伺相应。二应分别。谓意处。或有寻有伺。或无寻唯伺。或无寻无伺。云何有寻有伺。谓有寻有伺作意相应意处。云何无寻唯伺。谓无寻唯伺作意相应意处。云何无寻无伺。谓无寻无伺作意相应意处。法处。有四句。或随寻转非伺相应。谓随寻转身语业。心不相应行。及寻相应伺。或伺相应非随寻转。谓寻及寻不相应伺。相应心所法。或随寻转亦伺相应。谓寻伺相应心所法。或非随寻转非伺相应。谓除随寻转身语业心不相应行。诸余身语业心不相应行。及寻不相应伺。并无寻无伺心所法。若无为法。几见非见处等者。一见亦见处。九见处非见。二应分别。谓意处。若有漏是见处非见。若无漏非见处非见。法处。有四句。或见非见处。谓尽无生智所不摄无漏慧。或见处非见。谓见所不摄有漏法处。或见亦见处。谓五染污见世俗正见。或非见非见处。谓见所不摄无漏法处。几有身见为因非有身见因等者。八非有身见为因非有身见因。四应分别。谓色处。若染污有身见为因非有身见因。若不染污非有身见为因非有身见因。声处亦尔。意处。或有身见为因非有身见因。或有身见为因亦有身见因。或非有身见为因非有身见因。有身见为因非有身见者。谓除过去现在见苦所断随眠相应意处。亦除过去现在见集所断遍行随眠相应意处。亦除未来有身见相应意处。诸余染污意处。有身见为因亦有身见因者。谓前所除意处。非有身见为因非有身见因者。谓不染污意处。法处。或有身见为因非有身见因。或有身见为因亦有身见因。或非有身见为因非有身见因。有身见为因非有身见因者。谓除过去现在见苦所断随眠及彼相应俱有等法处。亦除过去现在见集所断遍行随眠及彼相应俱有法处。亦除未来有身见相应法处。亦除未来有身见及彼相应法生老住无常。诸余染污法处。有身见为因亦有身见因者。谓前所除法处。非有身见为因非有身见因者。谓不染污法处。几业非业异熟等者。一切应分别。谓眼处。或业异熟非业。或非业非业异熟。业异熟非业者。谓异熟生眼处。诸余眼处。非业非业异熟。耳鼻香舌味身触意处亦尔。色处。或是业非业异熟。或业异熟非业。或非业非业异熟。是业非业异熟者。谓身表。业异熟非业者。谓业异熟生色处。非业非业异熟者。谓除业及业异熟色处。诸余色处声处。或是业非业异熟。或非业非业异熟。是业非业异熟者。谓语表。诸余声处。非业非业异熟。法处。有四句。或业非业异熟。谓法处所摄身语业。及异熟所不摄思。或业异熟非业。谓思所不摄业异熟生法处。或业亦业异熟。谓异熟生思。或非业非业异熟。谓除业及业异熟法处。诸余法处。几业非随业转等者。八非业非随业转。一随业转非业。三应分别。谓色处。或是业非随业转。或非业非随业转。是业非随业转者。谓身表。诸余色处。非业非随业转。声处。或是业非随业转。或非业非随业转。是业非随业转者。谓语表。诸余声处。非业非随业转。法处有四句。或业非随业转。谓除随业转身语业。诸余法处所摄身语业及思。或随业转非业。谓受蕴想蕴。及思所不摄随业转行蕴。或业亦随业转。谓随业转身语业。或非业非随业转。谓除业及随业转法处。诸余法处。几所造色非有见色等者。有三句。或所造色非有见色。谓八处及二处少分。或所造色亦有见色。谓一处。或非所造色非有见色。谓一处及二处少分。
　　此十二处几所造色非有对色等者。有四句。或所造色非有对色。谓一处少分。或有对色非所造色。谓一处少分。或所造色亦有对色。谓九处一处少分。或非所造色非有对色。谓一处一处少分。几难见故甚深等者。一切难见故甚深。甚深故难见。几善非善为因等者。一切应分别。谓眼处。或善为因非善。或非善非善为因。善为因非善者。谓善异熟生眼处。诸余眼处。非善非善为因。耳鼻香舌味身触处亦尔。色处。或善为因非善。或善亦善为因。或非善非善为因。善为因非善者。谓善异熟生色处。善亦善为因者。谓善色处。非善非善为因者。谓除善异熟生色处。诸余无记。及不善色处。意处亦尔。声处。或善亦善为因。或非善非善为因。善亦善为因者。谓善声处。诸余声处。非善非善为因。法处。有四句。或善非善为因。谓择灭。或善为因非善。谓善异熟生。法处。或善亦善为因。谓善有为法处。或非善非善为因。谓除善异熟生法处。诸余无记。及不善法处。几不善非不善为因等者。一切应分别。谓眼处。或不善为因非不善。或非不善非不善为因。不善为因非不善者。谓不善异熟生眼处。诸余眼处。非不善非不善为因。耳鼻香舌味身触处亦尔。色处。或不善为因非不善。或不善亦不善为因。或非不善非不善为因。不善为因非不善者。谓不善异熟生色处。不善亦不善为因者。谓不善色处。非不善非不善为因者。谓除不善异熟生色处。诸余无记。及善色处。声处。或不善亦不善为因。或非不善非不善为因。不善亦不善为因者。谓不善声处。诸余声处。非不善非不善为因。意处。或不善为因非不善。或不善亦不善为因。或非不善非不善为因。不善为因非不善者。谓不善异熟生意处。及欲界有身见边执见相应意处。或不善亦不善为因者。谓不善意处。非不善非不善为因者。谓除不善异熟生意处。及除欲界有身见边执见相应意处。诸余无记。及善意处。法处。或不善为因非不善。或不善亦不善为因。或非不善非不善为因。不善为因非不善者。谓不善异熟生法处。及欲界有身见边执见。并彼相应法处。若彼等起心不相应行。不善亦不善为因者。谓不善等起法处。非不善非不善为因者。谓除不善异熟生法处。及除欲界有身见边执见并彼相应法处若彼等起心不相应行。诸余无记。及善法处。几无记非无记为因等者。八无记亦无记为因。四应分别。谓色处。或无记为因非无记。或无记亦无记为因。或非无记非无记为因。无记为因非无记者。谓不善色处。无记亦无记为因者。谓无记色处。非无记非无记为因者。谓善色处。声意处亦尔。法处有四句。或无记非无记为因。谓虚空非择灭。或无记为因非无记。谓不善法处。或无记亦无记为因。谓无记有为法处。或非无记非无记为因。谓善法处。几因缘非有因等者。十一是因缘亦有因。一应分别。谓法处若有为是因缘亦有因。若无为非因缘非有因。几等无间非等无间缘等者。十非等无间非等无间缘。二应分别。谓意处。或是等无间非等无间缘。或是等无间亦等无间缘。或非等无间非等无间缘。是等无间非等无间缘者。谓未来现前正起意处。及过去现在阿罗汉命终时意处。是等无间亦等无间缘者。谓除过去现在阿罗汉命终时意处。诸余过去现在意处。非等无间非等无间缘者。谓除未来现前正起意处。诸余未来意处法处。或是等无间非等无间缘。或是等无间亦等无间缘。或非等无间非等无间缘。是等无间非等无间缘者。谓未来现前正起诸心所法。及过去现在阿罗汉命终时诸心所法。并已生正起无想灭定。是等无间亦等无间缘者。谓除过去现在阿罗汉命终时诸心所法。诸余过去现在诸心所法。非等无间非等无间缘者。谓除未来现前正起诸心所法。诸余未来心所法。及除等无间心不相应行。诸余心不相应行。并身语业虚空二灭。几所缘缘非有所缘等者。十所缘缘非有所缘。一所缘缘亦有所缘。一应分别。谓法处若诸心所。是所缘缘亦有所缘。若非心所。是所缘缘非有所缘。几增上缘非有增上等者。十一是增上缘亦有增上。一应分别。谓法处若有为是增上缘亦有增上。若无为是增上缘非有增上。几暴流非顺暴流等者。十顺暴流非暴流。二应分别。谓意处若有漏顺暴流非暴流。若无漏非暴流非顺暴流。法处或顺暴流非暴流。或暴流亦顺暴流。或非暴流非顺暴流。顺暴流非暴流者。谓暴流所不摄有漏法处。暴流亦顺暴流者。谓四暴流。非暴流非顺暴流者。谓无漏法处。
　　五蕴者。谓色蕴乃至识蕴。此五蕴几有色等者。一有色四无色。几有见等者。四无见。一应分别。谓色蕴或有见或无见。云何有见。谓一处。云何无见。谓九处一处少分。几有对等者。四无对。一应分别。谓色蕴或有对或无对。云何有对。谓十处。云何无对。谓一处少分。几有漏等者。一切应分别。谓色蕴或有漏或无漏。云何有漏。谓十处一处少分。云何无漏。谓一处少分。受蕴或有漏或无漏。云何有漏。谓有漏作意相应受蕴。云何无漏。谓无漏作意相应受蕴。想识蕴亦尔。行蕴或有漏或无漏。云何有漏。谓有漏心相应。及心不相应行蕴。云何无漏。谓无漏心相应。及心不相应行蕴。几有为等者。一切是有为。几有异熟等者。一切应分别。谓色蕴或有异熟或无异熟。云何有异熟。谓不善善有漏色蕴。云何无异熟。谓无记无漏色蕴。余四蕴亦尔。几是缘生等者。一切是缘生是因生是世摄。几色摄等者。一是色摄四是名摄。几内处摄等者。一内处摄。三外处摄。一应分别。谓色蕴或内处摄或外处摄。云何内处摄。谓五内处。云何外处摄。谓五外处。及一外处少分。几智遍知所遍知等者。一切是智遍知所遍知。
　　此五蕴几断遍知所遍知等者。一切应分别。谓诸蕴若有漏是断遍知所遍知。若无漏非断遍知所遍知。几应断等者。一切应分别。谓诸蕴若有漏是应断。若无漏不应断。几应修等者。一切应分别。谓诸蕴若是善是应修。若非善不应修。几染污等者。一切应分别。谓诸蕴若有覆是染污。若无覆不染污。几果非有果等者。一切是果亦有果。几有执受等者。四无执受。一应分别。谓色蕴或有执受或无执受。云何有执受。谓自体所摄色蕴。云何无执受。谓非自体所摄色蕴。几大种所造等者。四非大种所造。一应分别。谓色蕴或是大种所造。或非大种所造。云何大种所造。谓九处二处少分。云何非大种所造。谓一处少分。几有上等者。一切是有上。几是有等者。一切应分别。谓诸蕴若有漏是有。若无漏非有。几因相应等者。一因不相应。三因相应。一应分别。谓行蕴若诸心所是因相应。若非心所因不相应。
　　此五蕴与六善处相摄者。有四句。或善处非蕴。谓择灭。或蕴非善处。谓不善无记五蕴。或善处亦蕴。谓善五蕴。或非善处非蕴。谓虚空非择灭。与五不善处相摄者。五不善处摄五蕴少分。五蕴少分亦摄五不善处。与七无记处相摄者。有四句。或无记处非蕴。谓虚空非择灭。或蕴非无记处。谓善不善五蕴。或无记处亦蕴。谓无记五蕴。或非无记处非蕴。谓择灭与三漏处相摄者。三漏处摄一蕴少分。一蕴少分亦摄三漏处。与五有漏处相摄者。五有漏处摄五蕴少分。五蕴少分亦摄五有漏处与八无漏处相摄者。应作四句。或无漏处非蕴。谓虚空二灭。或蕴非无漏处。谓有漏五蕴。或无漏处亦蕴。谓无漏五蕴。或非无漏处非蕴。如是事。不可得。几过去等者。一切或过去或未来或现在。几善等者。一切应分别。谓诸蕴或善或不善或无记。云何善。谓善五蕴。云何不善。谓不善五蕴。云何无记。谓无记五蕴。几欲界系等者。一切应分别。谓诸蕴。或欲界系。或色界系。或无色界系。或不系。云何欲界系谓欲界五蕴。云何色界系。谓色界五蕴。云何无色界系。谓无色界四蕴。云何不系。谓无漏五蕴。几学等者。一切应分别。谓诸蕴。或学。或无学。或非学非无学。云何学。谓学五蕴。云何无学。谓无学五蕴。云何非学非无学。谓有漏五蕴。
　　此五蕴几见所断等者。一切应分别。谓色蕴。若有漏修所断。若无漏非所断。受蕴。或见所断。或修所断。或非所断。云何见所断。谓受蕴随信随法行现观边忍所断。此复云何。谓见所断八十八随眠相应受蕴。云何修所断。谓受蕴学见迹修所断。此复云何。谓修所断十随眠相应受蕴。及不染污有漏受蕴。云何非所断。谓无漏受蕴。想识蕴亦尔。行蕴。或见所断。或修所断。或非所断。云何见所断。谓行蕴随信随法行现观边忍所断。此复云何。谓见所断八十八随眠。及彼相应行蕴。并彼等起心不相应行。云何修所断。谓行蕴学见迹修所断。此复云何。谓修所断十随眠。及彼相应行蕴。并彼等起心不相应行。若不染污有漏行蕴。云何非所断。谓无漏行蕴。几非心等者。一非心非心所非心相应。二是心所与心相应。一唯是心。一应分别。谓行蕴。若有所缘。是心所与心相应。若无所缘。非心非心所非心相应。几随心转非受相应等者。一随心转非受相应。一受相应非随心转。一随心转亦受相应。二应分别。谓色蕴。或随心转非受相应。或非随心转非受相应。随心转非受相应者。谓随心转身语业。诸余色蕴。非随心转非受相应。行蕴。有三句。或随心转非受相应。谓随心转心不相应行。或随心转亦受相应。谓心所行蕴。或非随心转非受相应。谓除随心转心不相应行。诸余心不相应行。几随心转非想行相应等者。除想自性。如受应知。二随心转亦行相应。一行相应非随心转。二应分别。谓色蕴。或随心转非行相应。或非随心转非行相应。随心转非行相应者。谓随心转身语业。诸余色蕴。非随心转非行相应。行蕴。有三句。或随心转非行相应。谓随心转心不相应行。或随心转亦行相应。谓心所行蕴。除其自性。或非随心转非行相应。谓除随心转心不相应行。诸余心不相应行。几随寻转非伺相应等者。一切应分别。谓色蕴。或随寻转非伺相应。或非随寻转非伺相应。随寻转非伺相应者。谓随寻转身语业。诸余色蕴。非随寻转非伺相应。受蕴。或有寻有伺。或无寻唯伺。或无寻无伺。云何有寻有伺。谓有寻有伺作意相应受蕴。云何无寻唯伺。谓无寻唯伺作意相应受蕴。云何无寻无伺。谓无寻无伺作意相应受蕴。想识蕴亦尔。行蕴。有四句。或随寻转非伺相应。谓随寻转心不相应行。及寻相应伺。或伺相应非随寻转。谓寻及寻不相应伺相应心所行蕴。或随寻转亦伺相应。谓寻伺相应心所行蕴。或非随寻转非伺相应。谓除随寻转心不相应行。诸余心不相应行。及寻不相应伺。并无寻无伺心所行蕴。几见非见处等者。一切应分别。谓色蕴。有三句。或见处非见。谓九处及一处少分。或见亦见处。谓一处。或非见非见处。谓一处少分。受想识蕴。若有漏是见处非见。若无漏非见非见处。行蕴。有四句。或见非见处。谓尽无生智所不摄无漏慧。或见处非见。谓见所不摄有漏行蕴。或见亦见处。谓五染污见。及世间正见。或非见非见处。谓见所不摄无漏行蕴。
阿毗达磨品类足论卷第十七
辩千问品第七之八
　　几有身见为因非有身见因等者。一切应分别。谓色蕴。若染污有身见为因非有身见因。若不染污非有身见为因非有身见因。受蕴有三句。或有身见为因非有身见因。谓除过去现在见苦所断随眠相应受蕴。及除过去现在见集所断遍行随眠相应受蕴。并除未来有身见相应受蕴。诸余染污受蕴。或有身见为因亦有身见因。谓前所除受蕴。或非有身见为因非有身见因。谓不染污受蕴。想识蕴亦尔。行蕴有三句。或有身见为因非有身见因。谓除过去现在见苦所断随眠及彼相应俱有等行蕴。亦除过去现在见集所断遍行随眠及彼相应俱有行蕴。亦除未来有身见相应行蕴。亦除未来有身见及彼相应法生老住无常。诸余染污行蕴。或有身见为因亦有身见因。谓前所除行蕴。或非有身见为因非有身见因。谓不染污行蕴。几业非业异熟等者。一切应分别。谓色蕴。有三句。或业非业异熟。谓身语业。或业异熟非业。谓业异熟生色蕴。或非业非业异熟。谓除业及业异熟色蕴。诸余色蕴受蕴。或业异熟非业。或非业非业异熟。业异熟非业者。谓业异熟生受蕴。诸余受蕴。非业非业异熟。想识蕴亦尔。行蕴有四句。或业非业异熟。谓业异熟所不摄思。或业异熟非业。谓思所不摄业异熟生行蕴。或业亦业异熟。谓业异熟生思。或非业非业异熟。谓除业及业异熟行蕴。诸余行蕴。几业非随业转等者。三随业转非业。二应分别。谓色蕴有三句。或业非随业转。谓除随业转身语业。诸余身语业。或业亦随业转。谓随业转身语业。或非业非随业转。谓除业及随业转色蕴。诸余色蕴行蕴。有三句。或业非随业转。谓思。或随业转非业。谓思所不摄随业转行蕴。或非业非随业转。谓除随业转心不相应行。诸余心不相应行。几所造色非有见色等者。四非所造色非有见色。一应分别。谓色蕴。有三句。或所造色非有见色。谓八处。及二处少分。或所造色亦有见色。谓一处。或非所造色非有见色。谓一处少分。
　　此五蕴几所造色非有对色等者。四非所造色非有对色。一应分别。谓色蕴应作四句。或所造色非有对色。谓一处少分。或有对色非所造色。谓一处少分。或所造色亦有对色。谓九处及一处少分。或非所造色非有对色。如是色不可得。几难见故甚深等者。一切难见故甚深甚深故难见。几善非善为因等者。一切应分别。谓各有三句。或善为因非善。谓善异熟生五蕴。或善亦善为因。谓善五蕴。或非善非善为因。谓除善异熟生五蕴。诸余无记不善五蕴。几不善非不善为因等者。一切应分别。谓色蕴。有三句。或不善为因非不善。谓不善异熟生色蕴。或不善亦不善为因。谓不善色蕴。或非不善非不善为因。谓除不善异熟色蕴。诸余无记。及善色蕴。受蕴有三句。或不善为因非不善。谓不善异熟生受蕴。及欲界系有身见边执见相应受蕴。或不善亦不善为因。谓不善受蕴。或非不善非不善为因。谓除不善异熟生受蕴。及除欲界系有身见边执见相应受蕴。诸余无记。及善受蕴。想识蕴亦尔。行蕴有三句。或不善为因非不善。谓不善异熟生行蕴。及欲界系有身见边执见。及彼相应彼等起行蕴。或不善亦不善为因。谓不善行蕴。或非不善非不善为因。谓除不善异熟行蕴。及除欲界系有身见边执见并彼相应彼等起行蕴。诸余无记。及善行蕴。几无记非无记为因等者。一切应分别。谓各有三句。或无记为因非无记。谓不善五蕴。或无记亦无记为因。谓无记五蕴。或非无记非无记为因。谓善五蕴。几因缘非有因等者。一切是因缘亦有因。几等无间非等无间缘等者。一非等无间非等无间缘。四应分别。谓受蕴。有三句。或是等无间非等无间缘。谓未来现前正起受蕴。及过去现在阿罗汉命终时受蕴。或是等无间亦等无间缘。谓除过去现在阿罗汉命终时受蕴。诸余过去现在受蕴。或非等无间非等无间缘。谓除未来现前正起受蕴。诸余未来受蕴。想识蕴亦尔。行蕴有三句。或是等无间非等无间缘。谓未来现前正起心所行蕴。及过去现在阿罗汉命终时心所行蕴。并已生正起无想灭定。或是等无间亦等无间缘。谓除过去现在阿罗汉命终时心心所行蕴。诸余过去现在心所行蕴。或非等无间非等无间缘。谓除未来现前正起心所行蕴。诸余未来心所行蕴。及除等无间心不相应行。诸余心不相应行。几所缘缘非有所缘等者。一是所缘缘非有所缘。三是所缘缘亦有所缘。一应分别。谓行蕴。若诸心所是所缘缘亦有所缘。若非心所是所缘缘非有所缘。几增上缘非有增上等者。一切是增上缘亦有增上。几暴流非顺暴流等者。一切应分别。谓色蕴。若有漏顺暴流非暴流。若无漏非暴流。非顺暴流。受想识蕴亦尔。行蕴有三句。或顺暴流非暴流。谓暴流所不摄有漏行蕴。或暴流亦顺暴流。谓四暴流。或非暴流非顺暴流。谓无漏行蕴。
　　十八界者。谓眼界色界眼识界。乃至意界法界意识界。此十八界。几有色等者。十有色七无色。一应分别。谓法界。或有色或无色。云何有色。谓法界所摄身语业。诸余法界。是无色。几有见等者。一有见。十七无见。几有对等者。十有对八无对。几有漏等者。十五有漏。三应分别。谓意界。或有漏或无漏。云何有漏。谓有漏作意相应意界。云何无漏。谓无漏作意相应意界。意识界亦尔。法界或有漏或无漏。云何有漏。谓法界所摄有漏身语业。及有漏受想行蕴。云何无漏。谓无漏身语业。及无漏受想行蕴。并无为法。几有为等者。十七是有为。一应分别。谓法界或有为或无为。云何有为。谓法界所摄身语业。及受想行蕴。云何无为。谓虚空二灭。几有异熟等者。八无异熟。十应分别。谓色界或有异熟或无异熟。云何有异熟。谓善不善色界。云何无异熟。谓无记色界声。及五识界亦尔。意界或有异熟或无异熟。云何有异熟。谓不善善有漏意界。云何无异熟。谓无记无漏意界。法界意识界亦尔。几是缘生等者。十七是缘生是因生是世摄。一应分别。谓法界。若有为是缘生是因生是世摄。若无为非缘生非因生非世摄。几色摄等者。十是色摄。七是名摄。一应分别。谓法界所摄身语业。是色摄。余皆是名摄。几内处摄等者。十二是内处摄。六是外处摄。几智遍知所遍知等者。一切是智遍知所遍知。
　　此十八界。几断遍知所遍知等者。十五是断遍知所遍知。三应分别。谓意法意识界。若有漏是断遍知所遍知。若无漏非断遍知所遍知。几应断等者。十五是应断。三应分别。谓意法意识界。若有漏是应断。若无漏不应断。几应修等者。八不应修。十应分别。谓色界或应修或不应修。云何应修。谓善色界。云何不应修。谓不善无记色界。声界六识界意界亦尔。法界或应修或不应修。云何应修。谓善有为法界。云何不应修。谓不善无记法界及择灭。几染污等者。八不染污。十应分别。谓色界或染污或不染污。云何染污。谓有覆色界。云何不染污。谓无覆色界。声界六识界意法界亦尔。几果非有果等者。十七是果亦有果。一应分别。谓法界。有三句。或是果非有果。谓择灭。或是果亦有果。谓有为法界。或非果非有果。谓虚空非择灭。几有执受等者。九无执受。九应分别。谓眼界或有执受或无执受。云何有执受。谓自体所摄眼界。云何无执受。谓非自体所摄眼界。色耳鼻香舌味身触界亦尔。几大种所造等者。九及二少分。是大种所造。七及二少分。非大种所造。几有上等者。十七有上。一应分别。谓法界。或有上或无上。云何有上。谓有为法界。及虚空非择灭。云何无上。谓择灭。几是有等者。十五是有。三应分别。谓意法意识界。若有漏是有。若无漏非有。几因相应等者。七因相应。十因不相应。一应分别。谓法界。若诸心所因相应。若非心所因不相应。此十八界与六善处相摄者。六善处摄十界少分。十界少分亦摄六善处。与五不善处相摄者。五不善处摄十界少分。十界少分亦摄五不善处。与七无记处相摄者。七无记处摄八界十界少分。八界十界少分亦摄七无记处。与三漏处相摄者。三漏处摄一界少分。一界少分亦摄三漏处。与五有漏处相摄者。五有漏处摄十五界三界少分。十五界三界少分亦摄五有漏处。与八无漏处相摄者。八无漏处摄三界少分。三界少分亦摄八无漏处。几过去等者。十七或过去或未来或现在。一应分别。谓法界。若有为或过去或未来或现在。若无为非过去非未来非现在。几善等者。八无记。十应分别。谓色界。或善或不善或无记。云何善。谓善身表。云何不善。谓不善身表。云何无记。谓除善不善身表。诸余色界。声界或善或不善或无记。云何善。谓善语表。云何不善。谓不善语表。云何无记。谓除善不善语表。诸余声界。眼识界或善或不善或无记。云何善。谓善作意相应眼识。云何不善。谓不善作意相应眼识。云何无记。谓无记作意相应眼识。余五识界。意界亦尔。法界或善或不善或无记。云何善。谓法界所摄善身语业。及善受想行蕴并择灭。云何不善。谓法界所摄不善身语业。及不善受想行蕴。云何无记。谓无记受想行蕴。及虚空非择灭。几欲界系等者。四欲界系。十四应分别。谓眼界。或欲界系或色界系。云何欲界系。谓欲界大种所造眼界。云何色界系。谓色界大种所造眼界。色耳声鼻舌身界亦尔。触界或欲界系。或色界系。云何欲界系。谓欲界四大种。及所造触界。云何色界系。谓色界四大种。及所造触界眼识界。或欲界系。或色界系。云何欲界系。谓欲界作意相应眼识。云何色界系。谓色界作意相应眼识。耳身识界亦尔。意界或欲界系。或色界系。或无色界系。或不系。云何欲界系。谓欲界作意相应意界。云何色界系。谓色界作意相应意界。云何无色界系。谓无色界作意相应意界。云何不系。谓无漏作意相应意界。意识界亦尔。法界或欲界系。或色界系。或无色界系。或不系。云何欲界系。谓法界所摄欲界身语业。及欲界受想行蕴。云何色界系。谓法界所摄色界身语业。及色界受想行蕴。云何无色界系。谓无色界受想行蕴。云何不系。谓无漏身语业。及无漏受想行蕴。并无为法。几学等者。十五非学非无学。三应分别。谓意界或学或无学或非学非无学。云何学。谓学作意相应意界。云何无学。谓无学作意相应意界。云何非学非无学。谓有漏作意相应意界。意识界亦尔。法界或学或无学或非学非无学。云何学。谓学身语业。及学受想行蕴。云何无学。谓无学身语业。及无学受想行蕴。云何非学非无学。谓法界所摄有漏身语业。及有漏受想行蕴。并无为法。
　　此十八界几见所断等者。十五修所断。三应分别。谓意界。或见所断。或修所断。或非所断。云何见所断。谓意界随信随法行现观边忍所断。此复云何。谓见所断八十八随眠相应意界。云何修所断。谓意界学见迹修所断。此复云何。谓修所断十随眠相应意界。及不染污有漏意界。云何非所断。谓无漏意界。意识界亦尔。法界或见所断。或修所断。或非所断。云何见所断。谓法界随信随法行现观边忍所断。此复云何。谓见所断八十八随眠。及彼相应法界。并彼等起心不相应行。云何修所断。谓法界学见迹修所断。此复云何。谓修所断十随眠。及彼相应法界。并彼等起身语业心不相应行。若不染污有漏法界。云何非所断。谓无漏法界。几非心等者。十非心非心所非心相应。七唯是心。一应分别。谓法界。若有所缘是心所与心相应。若无所缘非心非心所非心相应。几随心转非受相应等者。十非随心转非受相应。七受相应非随心转。一应分别。谓法界有三句。或随心转非受相应。谓随心转身语业心不相应行及受。或随心转亦受相应。谓想蕴及相应行蕴。或非随心转非受相应。谓除随心转身语业心不相应行。诸余身语业心不相应行。及无为法。几随心转非想行相应等者。除其自性。如受应知。几随寻转非伺相应等者。十非随寻转非伺相应。五有寻有伺。三应分别。谓意界。或有寻有伺。或无寻唯伺。或无寻无伺。云何有寻有伺。谓有寻有伺作意相应意界。云何无寻唯伺。谓无寻唯伺作意相应意界。云何无寻无伺。谓无寻无伺作意相应意界。意识界亦尔。法界有四句。或随寻转非伺相应。谓随寻转身语业心不相应行。及寻相应伺。或伺相应非随寻转。谓寻及寻不相应伺相应心所法。或随寻转亦伺相应。谓寻伺相应心所法。或非随寻转非伺相应。谓除随伺转身语业心不相应行。诸余身语业心不相应行。及寻不相应伺。并无寻无伺心所法。若无为法。几见非见处等者。一见亦见处。十四见处非见。三应分别。谓意界。若有漏见处非见。若无漏非见非见处。意识界亦尔。法界有四句。或见非见处。谓尽无生智所不摄无漏慧。或见处非见。谓见所不摄有漏法界。或见亦见处。谓五染污见。及世间正见。或非见非见处。谓见所不摄无漏法界。几有身见为因非有身见因等者。八非有身见为因非有身见因。十应分别。谓色界。若染污有身见为因非有身见因。若不染污非有身见为因非有身见因。声界五识界亦尔。意识界。或有身见为因非有身见因。或有身见为因亦有身见因。或非有身见为因非有身见因。有身见为因非有身见因者。谓除过去现在见苦所断随眠相应意界。亦除过去现在见集所断遍行随眠相应意界。亦除未来有身见相应意界。诸余染污意界。有身见为因亦有身见因者。谓前所除意界。非有身见为因非有身见因者。谓不染污意界。意识界亦尔。法界。有三句。或有身见为因非有身见因。谓除过去现在见苦所断随眠及彼相应俱有等法界。亦除过去现在见集所断遍行随眠及彼相应俱有法界。亦除未来有身见相应法界。亦除未来有身见及彼相应法生老住无常。诸余染污法界。或有身见为因亦有身见因。谓前所除法界。或非有身见为因非有身见因。谓不染污法界。几业非业异熟等者。一切应分别。谓眼界。或业异熟非业。或非业非业异熟。业异熟非业者。谓异熟生眼界。非业非业异熟者。谓余眼界。耳鼻舌身香味触界及七心界亦尔。色界有三句。或业非业异熟。谓身表。或业异熟非业。谓业异熟生色界。或非业非业异熟。谓除业及业异熟色界。诸余色界。声界有二句。或业非业异熟。谓语表。或非业非业异熟。谓余声界。法界。有四句。或业非业异熟。谓法界所摄身语业。及业异熟所不摄思。或业异熟非业。谓思所不摄业异熟法界。或业亦业异熟。谓业异熟生思。或非业非业异熟。谓除业。及业异熟法界。诸余法界几业非随业转等者。七随业转非业。八非业非随业转。三应分别。谓色界。或业非随业转。或非业非随业转。业非随业转者。谓身表。非业非随业转者。谓余色界。声界。或业非随业转。或非业非随业转。业非随业转者。谓语表。非业非随业转者。谓余声界。法界有四句。或业非随业转。谓除随业转身语业。诸余法界所摄身语业及思。或随业转非业。谓受蕴想蕴。及思所不摄随业转行蕴。或业亦随业转。谓随业转身语业。或非业非随业转。谓除业及随业转法界。诸余法界。几所造色非有见色等者。应作三句。或所造色非有见色。谓八界及二界少分。或所造色亦有见色。谓一界。或非所造色非有见色。谓七界。及二界少分。此十八界。几所造色非有对色等者。应作四句。或所造色非有对色。谓一界少分。或有对色非所造色。谓一界少分。或所造色亦有对色。谓九界及一界少分。或非所造色非有对色。谓七界及一界少分。几难见故甚深等者。一切难见故甚深。甚深故难见。几善非善为因等者。一切应分别。谓眼界。或善为因非善。或非善非善为因。善为因非善者。谓善异熟生眼界。非善非善为因者。谓余眼界。耳鼻香舌味身触界亦尔。色界有三句。或善为因非善。谓善异熟生色界。或善亦善为因。谓善色界。或非善非善为因。谓除善异熟生色界。诸余无记。及不善色界。六识意界亦尔。声界。有二句。或善亦善为因。谓善声界。或非善非善为因。谓不善无记声界。法界有四句。或善非善为因。谓择灭。或善为因非善。谓善异熟生法界。或善亦善为因。谓善有为法界。或非善非善为因。谓除善异熟生法界。诸余无记及不善法界。几不善非不善为因等者。一切应分别。谓眼界。或不善为因非不善。或非不善非不善为因。不善为因非不善者。谓不善异熟生眼界。非不善非不善为因者。谓余眼界。耳鼻香舌味身触界亦尔。色界。有三句。或不善为因非不善。谓不善异熟生色界。或不善亦不善为因。谓不善色界。或非不善非不善为因。谓除不善异熟生色界。诸余无记及善色界。眼耳鼻舌身识界亦尔。声界有二句。或不善亦不善为因。谓不善声界。或非不善非不善为因。谓善无记声界。意界有三句。或不善为因非不善。谓不善异熟生意界。及欲界系有身见边执见相应意界。或不善亦不善为因。谓不善意界。或非不善非不善为因。谓除不善异熟生意界。及除欲界系有身见边执见相应意界。诸余无记及善意界。意识界亦尔。法界有三句。或不善为因非不善。谓不善异熟生法界。及欲界系有身见边执见。及彼相应等起法界。或不善亦不善为因。谓不善法界。或非不善非不善为因。谓除不善异熟生法界。及除欲界有身见边执见并彼相应等起法界。诸余无记及善法界。几无记非无记为因等者。八无记亦无记为因。十应分别。谓色界有三句。或无记为因非无记。谓不善色界。或无记亦无记为因。谓无记色界。或非无记非无记为因。谓善色界。声界六识界意界亦尔。法界。有四句。或无记非无记为因。谓虚空非择灭。或无记为因非无记。谓不善法界。或无记亦无记为因。谓无记有为法界。或非无记非无记为因。谓善法界。几因缘非有因等者。十七是因缘亦有因。一应分别。谓法界。若有为是因缘亦有因。若无为非因缘非有因。几等无间非等无间缘等者。十非等无间非等无间缘。八应分别。谓眼识界有三句。或是等无间非等无间缘。谓未来现前正起眼识。或是等无间亦等无间缘。谓过去现在眼识。或非等无间非等无间缘。谓除未来现前正起眼识。诸余未来眼识。耳鼻舌身识界亦尔。意界有三句。或是等无间非等无间缘。谓未来现前正起意界。及过去现在阿罗汉命终时意界。或是等无间亦等无间缘。谓除过去现在阿罗汉命终时意界。诸余过去现在意界。或非等无间非等无间缘。谓除未来现前正起意界。诸余未来意界。意识界亦尔。法界有三句。或是等无间非等无间缘。谓未来现前正起诸心所法。及过去现在阿罗汉命终时诸心所法。并已生正起无想灭定。或是等无间亦等无间缘。谓除过去现在阿罗汉命终时诸心所法。诸余过去现在心所法。或非等无间非等无间缘。谓除未来现前正起诸心所法。诸余未来心所法。及除等无间心不相应行。诸余心不相应行。及身语业。并无为法。几所缘缘非有所缘等者。十是所缘缘非有所缘。七是所缘缘亦有所缘。一应分别。谓法界。若诸心所是所缘缘亦有所缘。若非心所是所缘缘非有所缘。几增上缘非有增上等者。十七是增上缘亦有增上。一应分别。谓法界。若有为是增上缘亦有增上。若无为是增上缘非有增上。几暴流非顺暴流等者。十五顺暴流非暴流。三应分别。谓意界。若有漏顺暴流非暴流。若无漏非暴流非顺暴流。意识界亦尔。法界有三句。或顺暴流非暴流。谓暴流所不摄有漏法界。或暴流亦顺暴流。谓四暴流。或非暴流非顺暴流。谓无漏法界。
阿毗达磨品类足论卷第十八
辨决择品第八
　　有色法。十一界十一处一蕴摄。八智知。除他心灭智。六识识。欲色界遍行。及修所断随眠随增。唯有色法。十界十处一蕴摄。非智知。五识识。非随眠随增。无色法。八界二处四蕴摄。十智知。一识识。一切随眠随增。唯无色法。七界一处四蕴摄。二智知。谓他心灭智。非识识。无色界一切。欲色界二部。及见苦集所断非遍行随眠随增。有见法一界一处一蕴摄七智知。除他心灭道智。二识识。欲色界遍行。及修所断随眠随增。唯有见法。一界一处非蕴摄。非智知。一识识。非随眠随增。无见法十七界十一处五蕴摄。十智知。五识识。一切随眠随增。唯无见法。十七界十一处四蕴摄。三智知。谓他心灭道智。四识识。无色界一切欲界二部。及见苦集所断非遍行随眠随增。有对法。十界十处一蕴摄。七智知。除他心灭道智。六识识。欲色界遍行。及修所断随眠随增。唯有对法。十界十处非蕴摄。非智知。五识识。非随眠随增。无对法。八界二处五蕴摄。十智知。一识识。一切随眠随增。唯无对法。八界二处四蕴摄。三智知。谓他心灭道智。非识识。无色界一切欲界色界二部。及见苦集所断非遍行随眠随增。有漏法。十八界十二处五蕴摄。八智知。除灭道智。六识识。一切随眠随增。唯有漏法。十五界十处非蕴摄。二智知。谓苦集智。五识识。一切随眠随增。无漏法。三界二处五蕴摄。八智知。除苦集智。一识识。非随眠随增。唯无漏法。非界非处非蕴摄。二智知。谓灭道智。非识识。非随眠随增。有为法。十八界十二处五蕴摄。九智知。除灭智。六识识。一切随眠随增。唯有为法。十七界十一处五蕴摄。四智知。谓他心苦集道智。五识识。一切随眠随增。无为法。一界一处非蕴摄。六智知。除他心苦集道智。一识识。非随眠随增唯无为法。非界非处非蕴摄。一智知。谓灭智。非识识。非随眠随增。有诤无诤法。世间出世间法。堕界非堕界法。有味着无味着法。耽嗜依出离依法。顺结非顺结法。顺取非顺取法。顺缠非顺缠法。如有漏无漏法应知。
　　有记法。十界四处五蕴摄。十智知。三识识。欲界一切。色无色界遍行。及修所断随眠随增。唯有记法。非界非处非蕴摄。二智知。谓灭道智。非识识。欲界二部。及见集所断非遍行随眠随增。无记法。十八界十二处五蕴摄。八智知。除灭道智。六识识。色无色界一切。欲界二部。及见集所断遍行随眠随增。唯无记法。八界八处非蕴摄。非智知。三识识。色无色界二部。及见苦集所断非遍行随眠随增。有覆法。十界四处五蕴摄。八智知。除灭道智。三识识。一切随眠随增唯有覆法。非界非处非蕴摄。非智知。非识识。三界二部。及见苦集所断非遍行随眠随增。无覆法。十八界十二处五蕴摄。十智知。六识识。三界遍行。及修所断随眠随增。唯无覆法。八界八处非蕴摄。二智知。谓灭道智。三识识。非随眠随增。应修法。十界四处五蕴摄。九智知。除灭智。三识识。三界遍行。及修所断随眠随增。唯应修法。非界非处非蕴摄。一智知。谓道智。非识识。非随眠随增。不应修法。十八界十二处五蕴摄。九智知。除道智。六识识。一切随眠随增。唯不应修法。八界八处非蕴摄。一智知。谓灭智。三识识。三界二部。及见苦集所断非遍行随眠随增。染污法。十界四处五蕴摄。八智知。除灭道智。三识识。一切随眠随增。唯染污法。非界非处非蕴摄。非智知。非识识。三界二部。及见苦集所断非遍行随眠随增。不染污法。十八界十二处五蕴摄。十智知。六识识。三界遍行。及修所断随眠随增。唯不染污法。八界八处非蕴摄。二智知。谓灭道智。三识识。非随眠随增。有罪无罪法亦尔。有异熟法。十界四处五蕴摄。八智知。除灭道智。三识识。欲界一切。色无色界遍行。及修所断随眠随增。唯有异熟法。非界非处非蕴摄非智知。非识识。欲界二部。及见集所断非遍行随眠随增。无异熟法。十八界十二处五蕴摄。十智知。六识识。色无色界一切。欲界二部。及见集所断遍行随眠随增。唯无异熟法。八界八处非蕴摄。二智知。谓灭道智。三识识。色无色界二部。及见苦集所断非遍行随眠随增。见法。二界二处二蕴摄九智知。除灭智。一识识。三界有漏缘。及见相应无漏缘无明随眠随增。唯见法。一界一处非蕴摄。非智知。非识识。非随眠随增。非见法。十七界十一处五蕴摄。十智知。六识识。一切随眠随增。唯非见法。十六界十处三蕴摄。一智知。谓灭智。五识识。除见相应无漏缘无明。诸余无漏缘随眠随增。内法。十二界六处二蕴摄。九智知。除灭智。一识识。一切随眠随增唯内法。十二界六处一蕴摄。非智知。非识识。非随眠随增。外法。六界六处四蕴摄。十智知。六识识。一切随眠随增。唯外法六界六处三蕴摄。一智知。谓灭智。五识识。非随眠随增。有执受法。九界九处一蕴摄。七智知。除他心灭道智。五识识。欲色界遍行。及修所断随眠随增。唯有执受法。非界非处非蕴摄。非智知。非识识。非随眠随增。无执受法。十八界十二处五蕴摄。十智知。六识识。一切随眠随增。唯无执受法。九界三处四蕴摄。三智知。谓他心灭道智。一识识。无色界一切。欲色界二部。及见苦集所断非遍行随眠随增。心法。七界一处一蕴摄。九智知。除灭智。一识识。一切随眠随增。唯心法。七界一处一蕴摄。非智知。非识识。非随眠随增。非心法。十一界十一处四蕴摄。十智知。六识识。一切随眠随增。唯非心法。十一界十一处四蕴摄。一智知。谓灭智。五识识。非随眠随增。有所缘法。八界二处四蕴摄。九智知。除灭智。一识识。一切随眠随增。唯有所缘法。七界一处三蕴摄。一智知。谓他心智。非识识。三界无漏缘随眠随增。无所缘法。十一界十一处二蕴摄。九智知。除他心智。六识识。三界有漏缘随眠随增。唯无所缘法。十界十处一蕴摄。一智知。谓灭智。五识识。非随眠随增。心所法。一界一处三蕴摄。九智知。除灭智。一识识。一切随眠随增。唯心所法。非界非处二蕴摄。非智知。非识识。非随眠随增。非心所法。十八界十二处三蕴摄。十智知。六识识。一切随眠随增。唯非心所法。十七界十一处二蕴摄。一智知。谓灭智。五识识。非随眠随增。业法。三界三处二蕴摄。九智知。除灭智。三识识。一切随眠随增。唯业法。非界非处非蕴摄。非智知。非识识。非随眠随增。非业法。十八界十二处五蕴摄。十智知。六识识。一切随眠随增。唯非业法。十五界九处三蕴摄。一智知。谓灭智。三识识非随眠随增。善法。十界四处五蕴摄。十智知。三识识。三界遍行。及修所断随眠随增。唯善法。非界非处非蕴摄。二智知。谓灭道智。非识识。非随眠随增。不善法。十界四处五蕴摄。七智知。除类灭道智。三识识。欲界一切随眠随增。唯不善法。非界非处非蕴摄。非智知。非识识。欲界二部。及见集所断非遍行随眠随增无记法。十八界十二处五蕴摄。八智知。除灭道智。六识识。色无色界一切。欲界二部。及见集所断遍行随眠随增。唯无记法。八界八处非蕴摄。非智知。三识识。色无色界二部。及见苦集所断非遍行。随眠随增见所断法。三界二处四蕴摄。八智知。除灭道智。一识识。见所断一切随眠随增。唯见所断法。非界非处非蕴摄。非智知。非识识。三界二部。及见苦集所断非遍行随眠随增。修所断法。十八界十二处五蕴摄。八智知。除灭道智。六识识。三界遍行。及修所断随眠随增。唯修所断法。十五界十处非蕴摄。非智知。五识识。修所断一切随眠随增。非所断法。三界二处五蕴摄。八智知。除苦集智。一识识。非随眠随增。唯非所断法。非界非处非蕴摄。二智知。谓灭道智。非识识。非随眠随增学法。三界二处五蕴摄。七智知。除苦集灭智。一识识。非随眠随增。唯学法。非界非处非蕴摄。非智知。非识识。非随眠随增。无学法亦尔。非学非无学法。十八界十二处五蕴摄。九智知。除道智。六识识。一切随眠随增。唯非学非无学法。十五界十处非蕴摄。三智知。谓苦集灭智。五识识。一切随眠随增。欲界系法。十八界十二处五蕴摄。七智知。除类灭道智。六识识。欲界一切随眠随增。唯欲界系法。四界二处非蕴摄。非智知。二识识。欲界一切随眠随增。色界系法。十四界十处五蕴摄。七智知。除法灭道智。四识识。色界一切随眠随增。唯色界系法。非界非处非蕴摄。非智知。非识识。色界一切随眠随增。无色界系法。三界二处四蕴摄。六智知。除法他心灭道智。一识识。无色界一切。随眠随增。唯无色界系法。非界非处非蕴摄。非智知。非识识。无色界一切随眠随增。不系法。三界二处五蕴摄。八智知。除苦集智。一识识。非随眠随增。唯不系法。非界非处非蕴摄。二智知。谓灭道智。非识识。非随眠随增。过去法。十八界十二处五蕴摄。九智知。除灭智。六识识。一切随眠随增。唯过去法。非界非处非蕴摄。非智知。非识识。非随眠随增。未来现在法亦尔。非过去非未来非现在法。一界一处非蕴摄。六智知。除他心苦集道智。一识识。非随眠随增。唯非过去非未来非现在法。非界非处非蕴摄。一智知。谓灭智。非识识。非随眠随增。
　　苦圣谛所摄法。十八界十二处五蕴摄。七智知。除集灭道智。六识识。一切随眠随增。唯苦圣谛所摄法。非界非处非蕴摄。一智知。谓苦智。非识识。非随眠随增。集圣谛所摄法。十八界十二处五蕴摄。七智知。除苦灭道智。六识识。一切随眠随增。唯集圣谛所摄法。非界非处非蕴摄。一智知。谓集智。非识识。非随眠随增。灭圣谛所摄法。一界一处非蕴摄。六智知。除他心苦集道智。一识识。非随眠随增。唯灭圣谛所摄法。非界非处非蕴摄。一智知。谓灭智。非识识。非随眠随增。道圣谛所摄法。三界二处五蕴摄。七智知。除苦集灭智。一识识。非随眠随增。唯道圣谛所摄法。非界非处非蕴摄。一智知。谓道智。非识识。非随眠随增。谛所不摄法。一界一处非蕴摄。一智知。谓世俗智。一识识。非随眠随增。唯谛所不摄法。非界非处非蕴摄。非智知。非识识。非随眠随增。见苦所断法。三界二处四蕴摄。八智知。除灭道智。一识识。见苦所断一切。及见集所断遍行随眠随增。唯见苦所断法。非界非处非蕴摄。非智知。非识识。见苦所断非遍行随眠随增。见集所断法。三界二处四蕴摄。八智知。除灭道智。一识识。见集所断一切。及见苦所断遍行随眠随增。唯见集所断法。非界非处非蕴摄。非智知。非识识。见集所断非遍行随眠随增。见灭所断法。三界二处四蕴摄。八智知。除灭道智。一识识。见灭所断一切。及遍行随眠随增。唯见灭所断法。非界非处非蕴摄。非智知。非识识。见灭所断一切随眠随增。见道所断法。三界二处四蕴摄。八智知。除灭道智。一识识。见道所断一切。及遍行随眠随增。唯见道所断法。非界非处非蕴摄。非智知非识识。见道所断一切随眠随增。修所断法。十八界十二处五蕴摄。八智知。除灭道智。六识识。修所断一切。及遍行随眠随增。唯修所断法。十五界十处。非蕴摄。非智知。五识识。修所断一切随眠随增。非所断法。三界二处五蕴摄。八智知。除苦集智。一识识。非随眠随增。唯非所断法。非界非处非蕴摄。二智知。谓灭道智。非识识。非随眠随增。色蕴。十一界。十一处一蕴摄。八智知。除他心灭智。六识识。欲色界遍行。及修所断随眠随增。唯色蕴。十界十处一蕴摄。非智知。五识识。非随眠随增。受蕴。一界一处一蕴摄。九智知。除灭智。一识识。一切随眠随增。唯受蕴。非界非处一蕴摄。非智知。非识识。非随眠随增。想行蕴亦尔。识蕴。七界一处一蕴摄。九智知。除灭智。一识识。一切随眠随增。唯识蕴。七界一处一蕴摄。非智知。非识识。非随眠随增。
　　眼处。一界一处一蕴摄。七智知。除他心灭道智。一识识。欲色界遍行。及修所断随眠随增。唯眼处。一界一处非蕴摄。非智知。非识识。非随眠随增。耳鼻舌身处亦尔。色处。一界一处一蕴摄。七智知。除他心灭道智。二识识。欲色界遍行。及修所断随眠随增。唯色处。一界一处非蕴摄。非智知。一识识。非随眠随增。声触处亦尔。香处。一界一处一蕴摄。六智知。除类他心灭道智。二识识。欲界遍行。及修所断随眠随增。唯香处。一界一处非蕴摄。非智知。一识识。非随眠随增。味处亦尔。意处。七界一处一蕴摄。九智知。除灭智。一识识。一切随眠随增。唯意处。七界一处一蕴摄。非智知。非识识。非随眠随增。法处。一界一处四蕴摄十智知。一识识。一切随眠随增。唯法处。一界一处三蕴摄。一智知。谓灭智。非识识。非随眠随增。眼界一界一处一蕴摄。七智知。除他心灭道智。一识识。欲色界遍行。及修所断随眠随增。唯眼界一界一处非蕴摄。非智知。非识识。非随眠随增。耳鼻舌身界亦尔。色界一界一处一蕴摄。七智知。除他心灭道智。二识识。欲色界遍行。及修所断随眠随增。唯色界一界一处非蕴摄。非智知。一识识。非随眠随增。声触界亦尔。香界一界一处一蕴摄。六智知。除类他心灭道智。二识识。欲界遍行。及修所断随眠随增。唯香界。一界一处非蕴摄。非智知。一识识。非随眠随增。味界亦尔。意界如意处。法界如法处。眼识界二界一处一蕴摄。八智知。除灭道智。一识识。欲色界遍行。及修所断随眠随增。唯眼识界。一界非处非蕴摄。非智知。非识识。非随眠随增。耳身识界亦尔。鼻识界二界一处一蕴摄。七智知。除类灭道智。一识识。欲界遍行。及修所断随眠随增。唯鼻识界。一界非处非蕴摄。非智知。非识识。非随眠随增。舌识界亦尔意识界二界一处一蕴摄。九智知。除灭智。一识识。一切随眠随增。唯意识界一界非处非蕴摄。非智知。非识识。非随眠随增。眼根一界一处一蕴摄。七智知除他心灭道智。一识识。欲色界遍行。及修所断随眠随增。眼根一界一处非蕴摄。非智知。非识识。非随眠随增耳鼻舌身根亦尔。女根一界一处一蕴摄。六智知。除类他心灭道智。一识识。欲界遍行及修所断随眠随增。唯女根非界非处非蕴摄。非智知。非识识。非随眠随增。男根亦尔。命根一界一处一蕴摄。七智知。除他心灭道智。一识识。三界遍行。及修所断随眠随增。唯命根。非界非处非蕴摄。非智知。非识识。非随眠随增。意根如意处。乐根。一界一处一蕴摄。九智知。除灭智。一识识。色界一切。欲界遍行。及修所断随眠随增。唯乐根非界非处非蕴摄。非智知非识识。非随眠随增。
　　苦根一界一处一蕴摄。七智知。除类灭道智。一识识。欲界遍行。及修所断随眠随增。唯苦根非界非处非蕴摄。非智知。非识识。非随眠随增。喜根一界一处一蕴摄。九智知。除灭智。一识识。色界一切。除欲界无漏缘疑及彼相应无明。诸余欲界一切随眠随增。唯喜根非界非处非蕴摄。非智知。非识识。非随眠随增。忧根一界一处一蕴摄。七智知。除类灭道智。一识识。欲界一切随眠随增。唯忧根非界非处非蕴摄。非智知。非识识。非随眠随增。舍根一界一处一蕴摄。九智知。除灭智。一识识。一切随眠随增。唯舍根非界非处非蕴摄。非智知。非识识。非随眠随增。信根一界一处一蕴摄。九智知。除灭智。一识识。三界遍行。及修所断随眠随增。唯信根非界非处非蕴摄。非智知。非识识。非随眠随增。精进念定慧根亦尔。未知当知根。三界二处三蕴摄。七智知。除苦集灭智。一识识。非随眠随增。唯未知当知根。非界非处非蕴摄。非智知。非识识。非随眠随增。已知具知根亦尔。
　　欲界见苦所断随眠。一界一处一蕴摄。七智知。除类灭道智。一识识。欲界见苦所断一切。及见集所断遍行随眠随增。唯欲界见苦所断随眠。非界非处非蕴摄。非智知。非识识。非随眠随增。欲界见集所断随眠。一界一处一蕴摄。七智知。除类灭道智。一识识。欲界见集所断一切。及见苦所断遍行随眠随增。唯欲界见集所断随眠。非界非处非蕴摄。非智知。非识识。非随眠随增。欲界见灭所断随眠。一界一处一蕴摄。七智知。除类灭道智。一识识。除欲界见灭所断不共无明。诸余欲界见灭所断一切及遍行随眠随增。唯欲界见灭所断随眠。非界非处非蕴摄。非智知。非识识。非随眠随增。欲界见道所断随眠。一界一处一蕴摄七智知。除类灭道智。一识识。除欲界见道所断不共无明。诸余欲界见道所断一切及遍行随眠随增。唯欲界见道所断随眠。非界非处非蕴摄。非智知。非识识。非随眠随增。欲界修所断随眠。一界一处一蕴摄。七智知。除类灭道智。一识识。欲界修所断一切及遍行随眠随增。唯欲界修所断随眠。非界非处非蕴摄。非智知。非识识。非随眠随增。色界见苦所断随眠。一界一处一蕴摄。七智知。除法灭道智。一识识。色界见苦所断一切及见集所断遍行随眠随增。唯色界见苦所断随眠。非界非处非蕴摄。非智知。非识识。非随眠随增。色界见集所断随眠。一界一处一蕴摄。七智知。除法灭道智。一识识。色界见集所断。一切及见苦所断遍行随眠随增。唯色界见集所断随眠。非界非处非蕴摄。非智知。非识识。非随眠随增。色界见灭所断随眠。一界一处一摄摄。七智知。除法灭道智。一识识。除色界见灭所断不共无明。诸余色界见灭所断一切及遍行随眠随增。唯色界见灭所断随眠。非界非处非蕴摄。非智知。非识识。非随眠随增。色界见道所断随眠。一界一处一蕴摄。七智知。除法灭道智。一识识。除色界见道所断不共无明。诸余无色界见道所断一切及遍行随眠随增。唯色界见道所断随眠。非界非处非蕴摄。非智知。非识识。非随眠随增。色界修所断随眠。一界一处一蕴摄。七智知。除法灭道智。一识识。色界修所断一切及遍行随眠随增。唯色界修所断随眠。非界非处非蕴摄。非智知。非识识。非随眠随增。无色界见苦所断随眠。一界一处一蕴摄。六智知。除法他心灭道智。一识识。无色界见苦所断一切。及见集所断遍行随眠随增。唯无色界见苦所断随眠。非界非处非蕴摄。非智知。非识识。非随眠随增。无色界见集所断随眠。一界一处一蕴摄。六智知。除法他心灭道智。一识识。无色界见集所断一切。及见苦所断遍行随眠随增。唯无色界见集所断随眠。非界非处非蕴摄。非智知。非识识。非随眠随增。无色界见灭所断随眠。一界一处一蕴摄。六智知。除法他心灭道智。一识识。除无色界见灭所断不共无明。诸余无色界见灭所断一切。及遍行随眠随增。唯无色界见灭所断随眠。非界非处非蕴摄。非智知。非识识。非随眠随增。无色界见道所断随眠。一界一处一蕴摄。六智知。除法他心灭道智。一识识。除无色界见道所断不共无明。诸余无色界见道所断一切及遍行随眠随增。唯无色界见道所断随眠。非界非处非蕴摄。非智知。非识识。非随眠随增。无色界修所断随眠。一界一处一蕴摄。六智知。除法他心灭道智。一识识。无色界修所断一切。及遍行随眠随增。唯无色界修所断随眠。非界非处非蕴摄。非智知。非识识。非随眠随增。


