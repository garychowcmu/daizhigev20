北堂书钞 
　　一百六十卷（内府藏本） 
　　唐虞世南撰。世南字伯施，馀姚人。官至银青光禄大夫，宏文馆学士。谥文懿。事迹具《唐书·本传》。北堂者，秘书省之后堂。此书盖世南在隋为秘书郎时所作。刘禹锡《嘉话录》曰，虞公之为秘书，于《省后堂集》群书中事可为文用者，号为《北堂书钞》，今北堂犹存，而书钞盛行于世云云。是其事也。分八十卷，八百一类。《唐志》作一百七十三卷，晁公武《读书志》因之。《中兴书目》作一百六十卷《，宋史·艺文志》因之。今本卷帙与《中兴书目》同。其地部至泥沙石而毕，度非完帙，岂原书在宋已有亡佚耶？王应麟《玉海》云，二馆旧阙书钞，惟赵安仁家有本。真宗命内侍取之，手诏褒美。盖已甚珍其书矣。此本为明万历间常熟陈禹谟所校刻，钱曾《读书敏求记》云，世行《北堂书钞》，搀乱增改，无从订正。向闻嘉禾收藏家有原本，寻访十馀年而始得。翻阅之，令人心目朗然。米彝尊《曝书亭集》亦称，曾见《大唐类要》百六十卷，反复观之，即虞氏《北堂书钞》。今世所行者出陈禹谟删补。至以贞观后事及五代十五国之书杂入其中。尽失其旧，《类要》大略出于原书，世未易得云云。盖明人好增删古书，逞臆私改，其庸妄无识，诚有如钱、朱二氏所讥。然今嘉禾旧本及《大唐类要》均已不可得见，独禹谟此本独存。其增加各条，幸皆注明补字，犹有踪迹可寻。存什一于千百，亦未始非唐人旧籍所藉以留贻者也。惟其所改所，删遂竟不可考，是则刊刻之功不赎其窜乱之过矣。 
　　--出《四库总目提要》

北堂书钞　　（唐）虞世南 辑录　（清）孔广陶 校注 

　　●目录 

　　序一 
　　序二 
　　序二 
　　序三 
　　序四 
　　序五 
　　序六 
　　叙录 
　　校订姓氏 
　　凡例 
　　卷第一　　帝王部一 
　　卷第二　　帝王部二 
　　卷第三　　帝王部三 
　　卷第四　　帝王部四 
　　卷第五　　帝王部五 
　　卷第六　　帝王部六 
　　卷第七　　帝王部七 
　　卷第八　　帝王部八 
　　卷第九　　帝王部九 
　　卷第十　　帝王部十 
　　卷第十一　　帝王部十一 
　　卷第十二　　帝王部十二 
　　卷第十三　　帝王部十三 
　　卷第十四　　帝王部十四 
　　卷第十五　　帝王部十五 
　　卷第十六　　帝王部十六 
　　卷第十七　　帝王部十七 
　　卷第十八　　帝王部十八 
　　卷第十九　　帝王部十九 
　　卷第二十　　帝王部二十 
　　卷第二十一　　帝王部二十一 
　　卷第二十二　　帝王部二十二 
　　卷第二十三　　后妃部一 
　　卷第二十四　　后妃部二 
　　卷第二十五　　后妃部三 
　　卷第二十六　　后妃部三 
　　卷第二十七　　政术部一 
　　卷第二十八　　政术部二 
　　卷第二十九　　政术部三 
　　卷第三十　　政术部四 
　　卷第三十一　　政术部五 
　　卷第三十二　　政术部六 
　　卷第三十三　　政术部七 
　　卷第三十四　　政术部八 
　　卷第三十五　　政术部九 
　　卷第三十六　　政术部十 
　　卷第三十七　　政术部十一 
　　卷第三十八　　政术部十二 
　　卷第三十九　　政术部十三 
　　卷第四十　　政术部十四 
　　卷第四十一　　政术部十五 
　　卷第四十二　　政术部十六 
　　卷第四十三　　刑法部上 
　　卷第四十四　　刑法部中 
　　卷第四十五　　刑法部下 
　　卷第四十六　　封爵部上 
　　卷第四十七　　封爵部中 
　　卷第四十八　　封爵部下 
　　卷第四十九　　设官部一 
　　卷第五十　　设官部二 
　　卷第五十一　　设官部三 
　　卷第五十二　　设官部四 
　　卷第五十三　　设官部五 
　　卷第五十四　　设官部六 
　　卷第五十五　　设官部七 
　　卷第五十六　　设官部八 
　　卷第五十七　　设官部九 
　　卷第五十八　　设官部十 
　　卷第五十九　　设官部十一 
　　卷第六十　　设官部十二 
　　卷第六十一　　设官部十三 
　　卷第六十二　　设官部十四 
　　卷第六十三　　设官部十五 
　　卷第六十四　　设官部十六 
　　卷第六十五　　设官部十七 
　　卷第六十六　　设官部十八 
　　卷第六十七　　设官部十九 
　　卷第六十八　　设官部二十 
　　卷第六十九　　设官部二十一 
　　卷第七十　　设官部二十二 
　　卷第七十一　　设官部二十三 
　　卷第七十二　　设官部二十四 
　　卷第七十三　　设官部二十五 
　　卷第七十四　　设官部二十六 
　　卷第七十五　　设官部二十七 
　　卷第七十六　　设官部二十八 
　　卷第七十七　　设官部二十九 
　　卷第七十八　　设官部三十 
　　卷第七十九　　设官部三十一 
　　卷第八十　　礼仪部一 
　　卷第八十一　　礼仪部二 
　　卷第八十二　　礼仪部三 
　　卷第八十三　　礼仪部四 
　　卷第八十四　　礼仪部五 
　　卷第八十五　　礼仪部六 
　　卷第八十六　　礼仪部七 
　　卷第八十七　　礼仪部八 
　　卷第八十八　　礼仪部九 
　　卷第八十九　　礼仪部十 
　　卷第九十　　礼仪部十一 
　　卷第九十一　　礼仪部十二 
　　卷第九十二　　礼仪部十三 
　　卷第九十三　　礼仪部十四 
　　卷第九十四　　礼仪部十五 
　　卷第九十五　　艺文部一 
　　卷第九十六　　艺文部二 
　　卷第九十七　　艺文部三 
　　卷第九十八　　艺文部四 
　　卷第九十九　　艺文部五 
　　卷第一百　　艺文部六 
　　卷第一百一　　艺文部七 
　　卷第一百二　　艺文部八 
　　卷第一百三　　艺文部九 
　　卷第一百四　　艺文部十 
　　卷第一百五　　乐部一 
　　卷第一百六　　乐部二 
　　卷第一百七　　乐部三 
　　卷第一百八　　乐部四 
　　卷第一百九　　乐部五 
　　卷第一百一十　　乐部六 
　　卷第一百一十一　　乐部七 
　　卷第一百一十二　　乐部八 
　　卷第一百一十三　　武功部一 
　　卷第一百一十四　　武功部二 
　　卷第一百一十五　　武功部三 
　　卷第一百一十六　　武功部四 
　　卷第一百一十七　　武功部五 
　　卷第一百一十八　　武功部六 
　　卷第一百一十九　　武功部七 
　　卷第一百二十　　武功部八 
　　卷第一百二十一　　武功部九 
　　卷第一百二十二　　武功部十 
　　卷第一百二十三　　武功部十一 
　　卷第一百二十四　　武功部十二 
　　卷第一百二十五　　武功部十三 
　　卷第一百二十六　　武功部十四 
　　卷第一百二十七　　衣冠部上 
　　卷第一百二十八　　衣冠部中 
　　卷第一百二十九　　衣冠部下 
　　卷第一百三十　　仪饰部上 
　　卷第一百三十一　　仪饰部下 
　　卷第一百三十二　　服饰部一 
　　卷第一百三十三　　服饰部二 
　　卷第一百三十四　　服饰部三 
　　卷第一百三十五　　服饰部四 
　　卷第一百三十六　　服饰部五 
　　卷第一百三十七　　舟部上 
　　卷第一百三十八　　舟部下 
　　卷第一百三十九　　车部上 
　　卷第一百四十　　车部中 
　　卷第一百四十一　　车部下 
　　卷第一百四十二　　酒食部一 
　　卷第一百四十三　　酒食部二 
　　卷第一百四十四　　酒食部三 
　　卷第一百四十五　　酒食部四 
　　卷第一百四十六　　酒食部五 
　　卷第一百四十七　　酒食部六 
　　卷第一百四十八　　酒食部七 
　　卷第一百四十九　　天部一 
　　卷第一百五十　　天部二 
　　卷第一百五十一　　天部三 
　　卷第一百五十二　　天部四 
　　卷第一百五十三　　岁时部一 
　　卷第一百五十四　　岁时部二 
　　卷第一百五十五　　岁时部三 
　　卷第一百五十六　　岁时部四 
　　卷第一百五十七　　地部一 
　　卷第一百五十八　　地部二 
　　卷第一百五十九　　地部三 
　　卷第一百六十　　地部四 
　　后跋 

　　●序一 

　　影印《北堂书钞》序 

　　周心慧 
　　类书之作，始于三国魏文帝敕刘劭、王象等人编纂的《皇览》。魏、晋之后，历代王朝取其分门排比，便于检阅的优点，屡屡组织人力、物力、搜检政府藏书，辑成鸿篇巨制，但时及今日，多已佚先无存了。在尚能见到的几部大型类书中，唐虞世南辑录的《北堂书钞》，素以成书较早，收录资料亦较为宏富著称于世。并与欧阳询等编纂的《艺文类聚》、白居易辑、宋人孔传续辑的《白氏六帖》、徐坚等撰集的《初学记〉，合称为唐代的『四大类书』。 
　　虞世南（公元五五八－六三八年），字伯施，越州余姚（今浙江余姚）人。少时与兄虞世基从学于顾野王，有文名；善书，师沙门智永，妙得其体，与欧阳询齐名，世称『欧虞』。南北朝时仕陈为建安王法曹参军，陈亡入隋，官秘书郎，十年不迁。炀帝于江都被弒后，一度陷于窦建德，后归唐，历任秘书监、弘文馆学士、银青光禄大夫。与太宗论治要，敢于规谏，太宗嘉其德行、忠直、博学、文词、书翰五绝兼具。卒谥文懿。新、旧唐书有传。 
　　《北堂书钞》为虞世南在隋秘书郎任上所编。所谓北堂，指隋秘书省的后堂。唐刘禹锡《嘉言录》叙其事曰：『虞公之为秘书，于省后堂集群书中事可为文用者，号为《北堂书钞》。今北堂犹存，而《书钞》盛行于世』。其编辑此书，盖大抵是供文人撰文时采录参考数据所用。隋炀帝拒谏饰非，虞世南官卑职小，无所用事，故藉摘抄图书以自娱，而竟成此不朽之巨制。 
　　《北堂书钞》的版本流传，颇为复杂。《唐史·艺文志》著录此书为一百七十三卷，宋晁公武撰《郡斋读书志》与之同；《中兴馆阁书目》与《宋史·艺文志》则皆作一百六十卷。两相比较，似此书传之于宋时，已非全帙。宋王应麟《玉海》载：『二馆旧缺《书钞》，惟越安仁家有本，真宗命内侍取之，手诏褒美』。说明在宋代，这部书已极为罕见。 
　　清乾隆时修《四库全书》所录《北堂书钞》，为内府所藏明常熟陈禹谟校刊本。陈氏对此书大加删改增补，纂入唐贞观之后及五代十国杂着，尽失原貌。清钱曾《读书敏求记》云：『世行《北堂书钞》，搀乱增改，无从订正』，所指即陈本。并言自嘉禾收藏家处见原本，翻阅之下令人心目朗然。清朱彝尊《曝书亭集》亦指陈本之诬，称曾见《大唐类要》一百六十卷，反复观之，即《北堂书钞》。明人好窜改古书，以己意删改增补，为世所讥，陈氏故未能免俗。而钱、朱二人所言嘉禾本与《大唐类要》本，今亦不复见。明人俞安期称看到一个旧抄本，纂入《唐类函》内容，亦多讹误。 
　　本次据以影印的本子，为清光绪十四年（公元一八八八年）南海孔氏三十有三万卷堂影宋刊本。此本先是清代学者孙星衍得影宋本，约严可均、王引之等分别校订，但有数十卷未校完。后南海孔广陶又约林国赓、孔昭熙、傅以礼等续校成书，镂版梓行，陈禹谟妄改之处，多加以更正，使本书大体复其旧貌。故这个本子虽然在刻印年代上晚于陈本，却被公认为传之于今世的最好的本子。 
　　《北堂书钞》的体例为先立类，类下摘引字句作标题，标题之下征引古籍。如：征役十二『以役国事』条下载：『《周礼·族师》云：五家为比，十家为联；五人为伍，十人为联；四闾为族，八闾为联，使之相保相受，以役国事』。征引数据重在溯源，叙述还是很清楚的。 
　　《北堂书钞》全书分为帝王、后妃、政术、刑法、封爵、设官、礼仪、艺文、乐、武功、衣冠、仪饰、服饰、舟、车、酒食、天、岁时、地十九部，八百五十二类。立类略显芜杂，引文亦有断章取义、首尾不连贯处，征引材料或有不注明出处的。但由于在现存类书中，此书成书很早，辑录资料皆采自隋以前古籍，其中相当一部分本子今已不传，故其文献价值颇高，尤其在辑佚、校刊古籍等功用上，更不容忽视。现学苑出版社影印此书，应该说是一件有裨学界、嘉惠士林的善举。 
　　此书卷帙浩繁，原书线装二十四册，三千余页，翻检查找皆不便。此次影印，除原本序、叙录、凡例、目录以及每卷首页一仍原大，以利检索外，余皆按原书缩印，分装成两巨册出版，即节省了篇幅，又方便使用、收藏，亦为整理、影刊古籍以为今用之所宜也。 
　　一九九八年三月　于北京 

　　●序二 

　　北堂书钞 

　　文献经籍考曰唐孔文馆学士赠礼部尚书虞世南仕隋为秘书郎时钞经史百家之事□葡用缅式百七十卷八百式类北堂者省之后堂世南成书之所也后又奉叙譔免园策十卷云　天台陶九成孙星衍观于□门 

　　●序二 

　　北堂书钞百六十卷明人影宋抄东理文学伪舛然是虞氏原书可宝也□此书成于隋代故隋志及旧唐志皆己著录惟作一百七十三卷与□不同玉海引中□书目则云分一百六十门奏教松苻知□后人刊落之东玉海又称之彼旧关性赵安仁众多在真宗命内传取之手诏褒美则白宋代已称秘之以校今陈禹谟刊本之禹谬所称是书来□□□□写讹□几不可读者即是□牵旧京所引古书今或亡佚禹误无从校正则无□或行书与今京不同别据俗京□充之所行涵承滞书索觐记之类又以今本易之陈本之深甚矣钱至称嘉禾收藏众名原书终印与京所由传抄后人守之勿失□仍记 

　　●序三 

　　四库书东收□□本但为陈禹谬本此书伪舛后乎校一过抄存□□汇以置　呈或募好事刊刻伙□宝□嘉□六年的月用白金　　购乃于吴门为函日星仍又识在金陵五松书屋嘉庆七年正二月又为王石华兄乎校一过春幻后一日呈似纪于五松书屋同治乙丑正月周君季贶新□福州陈氏□此本叚观一过戴望记 

　　●序四 

　　星诒昔读严铁翁漫稿知此本归之福州陈氏庚申岁以府同知分发福建候补即留意访求乃居会垣三年讯之故家旧族绝无知者癸亥九月来官郡武去福州几千里意不复可访求甚邑邑然未尝一日忘也甲子秋中谭仲仪以书告有旧家陈氏富藏书求售者不可得知诒癖书宛转达仲仪道意因触旧事且以其姓合也圅致仲仪访之固在初索价白金千五百两录副本亦须费一百四十两书十往返仲仪尽力为地道乃以兼金七百成议于次年正月命力士彭辰魁径赉以来于是遂为诒有榜所藏书之室曰书钞阁以企之稍稍得暇当检诸书正其讹误清录一本属侍御兄进呈　秘阁完渊如先生志也乙丑三月廿六日星诒记 

　　●序五 

　　右明钞北堂书钞一百六十卷孙氏五松书屋致物孙氏暨高邮王氏临海洪氏均尝校勘卷一至卷二十六卷一百三十二至卷一百六十又经乌程严釚稿□丈覆校铁桥漫稿载有是书、后云阳湖孙渊如得书钞原本卷首有云章阁及纫佩斋收藏印不知何许人渊如作跋尾别纸夹置卷首其书中用丹笔改字者王石华也卷首用墨笔录赐鬯类要跋者亦石华也书中校语用墨笔者余与洪筠轩也又称渊如藏本后为何梦华元锡所得梦华弃世其子以售子秀水令陈振之振之闽人罢官本今入闽按孙跋及收藏两旧印今书中具在惟类要跋失去陈六令名征芝非振之严氏得之传闻致音同字异同治乙丑六令之孙以是书出售祥符周季贶太守捐数百金得之予以孴辑傅子晋诸公叙囋及鹑觚中丞光禄各集屡从借观留斋中先后几及三载翻夗?巾循览数过谨就所载先世杂着芟订衍夺录入傅氏家书余祇点勘一二伊余腹笥单疏行胜又未能多携典籍不克通体审定完严氏未竟之业良用恧然严氏尝谓书钞原本孙氏而外当时江浙尚有四本今去严氏又三十余年江淛均经兵火恐不免皆为昆明池下物已近时储藏家如丰润丁氏归安陆氏亦各收得一本然均出后来传写且未经雠对讹脱尤伙则论书钞于今日不能不推此为最初最善之本矣季贶其珍秘之尤愿周氏子孙永宝之 
　　光绪丁丑孟冬下浣大兴傅以礼节子识 
　　甲申初夏余为作缘此书已归吴门蒋香生太守三十年中三易其主难聚易散古与今如、邱之貉学者以善读为善藏可耳己丑花朝又笔 

　　●序六 

　　校刊北堂书钞元本序 

　　国家应运龙兴朴学辈出傃自康熙而后逮于乾隆初年魁儒巨公联翩接踵号称极盛故凡前代四部秘籍寔有裨益者靡□精校重梓毕力表彰其有久没将湮介于显晦绝续不尽关乎人事者似可恝然置之矣愿今有书于此厥体类书耳而既古且传大有稗于四部乃其书向本未成因之亦不臬见积函前明是我朝匪无雠校而校或未精匪无谋刊而刊或未尽故不特世无善来且无真本遂五代更六朝年历千百□之然□一发引千钧若灭若没此则天之犹未丧斯文而固不得谓可竟己于人事者也呜呼岂偶然哉北堂书钞者肇于隋显于唐几绝于宋羼乱于明居今日而欲求元书不可得矣征褚旧闻大江南北尚有三二钞存羣推钱遵五深朱竹垞东黄荛圃得季沧苇本孙渊如得陶九成影宋本阳湖既得则招曰严铁桥王文简钱阮勤洪筠轩顾千里王石华诸名辈开馆分校冀扶微学以故孙本益着无何由金陵入钱唐入闽中自孙氏历□氏陈氏最后复抵周氏世遂相传为千金□云广陶谬荷门基　先太史请俸所遗夙沴手择笔未出都登四岳访酉阳归装又载书十万卷意仍未餍阮稔闽中陈氏家富秘表丞购之因并物色书钞当是时陈欲以副床应予弗愿也冯邈生郑益之两司马先后为予邮?终八年无成抑知孙本亦早已入周黎台民光禄特节使闽则又为介傅节子太守以达于周昭许假元书二百日昂然宝表果航海南来于时辛已六月之既抵舍则大喜盥薇雒诵如获异珍已乃鸠工影钞之往又不敢轻假俗校辄自以旧钞新影按行比勘细辨诸家旧校分五色笔录之溯自借书迄还书无晨无夕屏绝人事月得四十五日通昼夜计之亡虑三百日幸然返赵仅乃必约其艰苦备尝若此寻又获观黄荛圃本知蹖驳寔甚益有幸此本之绝无仅有耳然此本虽□绝而当是时校阅两过则憪然蓄志谋所以再校者匪伊朝夕矣何也其书前后悖盩并有三四读不能晓者诸先喆闵其弗伦也或奋笔乙之楚失齐得共视世所传陈抱中本径庭几何至丰豊束宋典与陶阴又其末焉者矣惟铁桥援引赅洽文简阮勤筠轩亦颇有依据数者尚似可观益雠校之难也校近书易校古书难校完整书易校未成书难校现存书易校亡佚书难予虽谬欲再校然以诸先正之传硕渊□尚弗能捄之于未亡之前而鄙人乃欲全之于已坏之后岂曰易之頠终岪自揆再鼓余勇先厘正百有余事并补徧元引书目□恍然非辑佚无以辨存亡非分汇无以收散漫遂校辑并举中间为欝攸几夺海氛乍张又作辍者四易寒暑矣老友林扬伯先生雅材好传馆书堂者十年深所推犹居恒相切劘一字不苟而戌夏因优行贡于廷六儿昭熙□从由阁归省后先南还出书共读因再与□□护凡先生且欣然为邪许之助遂尽出魏晋口?人上古书旧床并唐宋类书善本迹年辑佚稿本不下千有余种取资证左互相抄辨路杰昭望两儿举业暇亦并力??穸付惟熙儿旦夕还都深以未获卒业为憾然以数月间师友父兄寔事求是奇共赏疑共析几不知人生百年恢恢天壤何者更乐于此矣计历二十有五月而书成昌黎云虽不无一二遗者焉固已得其十之七八矣吕呼予将愿固不及此即永兴当日留此残表初意亦未必至此其至此岂非天哉天何在说有七永兴信东时望大问讵书钞不与艺文类聚并出一也宋真宗取诸赵安仁不诏二馆养定官书而祗诏褒好古二也元季陶九成嗜古博洽得影钞而亲识之及避兵南村辍耕之暇杂编经史百氏而竟不及校误之也明陈庄靖有充栋宇汗牛马之蓄抱中何不读父书竟随意点窜至贻后世口实之也国朝四库馆开天下献献书殆徧而此独不得与聚珍之列至以抱中本著录五也汤湖阮得严氏诸先生雠正刻资不继梓仅数十卷令铁桥惋惜欲绝六也周季贶号能蓄书虽文史溢几奈风尘鞅掌徒托空言七也总此七说岂朝千二百九十年后犹有天与好事若予师友父兄数人者爬梳??穸剔铃摫兼呈几还旧观且拜梓之以待四库将来之采□完铁桥未竟之志□延虞永兴千数百年几亡未亡之绪呜呼奇矣昔亭林頠子　垞朱子均□广韵不已比诸斯文之未丧识者叹为特笔予谓以书钞视广韵未知奚如要其书阮有稗于四部印其传寔有系于斯文卒之□□终种物护持□有难巳于人事者此其中亦必有天焉则断可识矣后之君子循通习传或将有少稗寔用者其亦凉予今日蠠没??穸补之苦衷也夫 
　　光绪十有四年岁在戊子孟秋之初南海孔广陶并书 

　　●叙录 

　　隋书经籍志云书钞一百七十四卷 
　　旧唐书经籍志云北堂书钞一百七十三卷虞世南撰 
　　新唐书艺文志云北堂书钞一百七十三卷 
　　宋史艺文志云北堂书钞一百六十卷 
　　宋王尧臣等编崇文总目云书钞一百七十三卷虞世南撰 【据钱侗辑释本】 
　　宋王应麟玉海云隋志虞世南北堂书钞一百七十三卷崇文目同又中兴书目一百六十卷虞世南于省后堂集羣书中可为文用者号北堂书钞分一百六十门又云二馆旧阙北堂书钞惟赵安仁家有本真宗命内侍取之嘉其好古手诏褎美 
　　宋尤袤遂初堂书目云北堂书钞 【无卷数】 
　　宋晁昭德先生郡斋读书后志云北堂书钞一百七十三卷唐虞世南撰世南仕隋为秘书郎时钞经史百家之事以备用分八十部八百一类北堂者省之后堂世南钞书之所也家一百二十卷 
　　宋陈振孙撰直斋书录解题云北堂书钞一百六十卷唐秘书监余姚虞世南伯施撰其书成于隋世 
　　元马端临撰文献通考云北堂书钞一百七十三卷晁氏曰唐虞世南撰世南仕隋为秘书郎时钞经史百家之事以备用分八十部八百一类北堂者省之后堂世南钞书之所也家一百二十卷 
　　明焦竑辑国史经籍志云北堂书钞百七十三卷虞世南撰 
　　明杨士奇编文渊阁书目云北堂书钞一部七册阙 
　　明叶盛辑菉竹堂书目云北堂书钞七册 
　　朱彝尊曝书亭集大唐类要跋云康熙己卯七月湖州书贾有以大唐类要百六十卷求售者反复观之即虞氏北堂书钞也按新唐书志作一百七十三卷晁氏读书后志同而宋志止百六十卷是编地部至泥沙石而毕度非完书今世所行者出常熟陈禹谟锡玄氏删补至以贞观后事及五代十国之书杂入其中尽失其旧阅之令人生恚储书者多藏之而原书罕觏矣类要传写虽多讹舛然大畧出于原书未易得也 
　　钱曾撰读书敏求记云北堂书钞一百六十卷今行北堂书钞为吾乡陈抱中先生所刻搀乱增改惜无从订正闻嘉禾收藏家有原书搜访十余年而始?缮写精妙翻阅之心目朗然唐人类要大都为一己采用而作如白朴之类非若宋人取盈卷帙言??谰诋欺殊不足援据也 
　　黄丕烈辑季沧苇书目云陶九成古唐类苑一百六十卷抄本 【按此书今归士礼居】 
　　严可均铁桥漫稿书北堂书钞原本后云右北堂书钞一百六十卷明初写本未经陈禹谟改窜道光五年三月钱唐朱竹庵世杰以重价购得之至九年七月三日竹庵以余尝留意于此书也者遣书估持赠余与竹庵非素交不可徒受也偿以原值类书大种自修文殿御览新佚后以书钞为最古其得本最难王伯厚云二馆旧阙书钞惟赵安仁家有本真宗命内侍取之手诏褎美是北宋己极罕觏明中叶时常熟陈庄靖瓒得胥钞本其裔禹谟改补梓行明人习气好作聪明变乱旧章是谓刻书而书亡康熙中钱遵王得本有跋谓缮写精妙见读书敏求记朱锡鬯得大唐类要有跋见曝书亭集季沧苇得古唐类范见延陵书目嘉庆初古唐类范为吴县黄荛圃所得散片两包未曾装册余屡借观卷首有季振宜印首尾有秀水朱氏潜采堂印每卷古唐类范四字俱挖补盖类范即类要类要即书钞书估作伪实是书钞原本也今荛圃藏书半归汪厚斋汪即益美布商类范归汪与否余未知之阳湖孙渊如得书钞卷首有云章阁及纫佩斋收藏印不知何许人也渊如作跋尾别纸夹置卷首其书中用丹笔改字者王石华也卷首用墨笔录锡鬯类要跋者亦石华也书中校语用墨笔者余与洪均轩也己巳春吴山尊去官南不见是书求得副本余时寓渊如所倩二十人竭二十日力照写付之聊且竣事错误增多道光乙酉春常熟张月霄得本甲乙至壬癸十巨册余未见之钱唐汪小米得本余亦未见今余得竹庵藏本其卷七有丹笔采余校语一条余校语在渊如藏本竹庵何因?见渊如弃世金陵祠屋藏书闻颇散失盖其本展转入钱唐矣欲访竹庵问之然亦何必问之渊如尝语余云物聚必散得古书画不过加收藏名印而已此达观之言也统计千年来书钞在若存若亡之际就余闻见江浙间实有五本荛圃一渊如一月霄一小米一余一后之有心人据余言而搜访之不至断种书钞譔于隋时故隋志已著录作一百七十四卷唐志作一百七十三卷晁公武读书志同中兴书目及宋志并一百六十卷与今本同盖残阙矣今本起帝王部帝王总载类迄地部石类凡十九部八百五十二类而公武云八十部八百一类又云家本百二十卷抵牾如此因知宋世绝无善本故未能刻板以至前明偶存写本删割羼??戉脱讹傎倒篇尠完章章尠完句世间难校之书此为第一嘉庆中渊如约王伯申略校伯申约钱既勤同校仅二十许叶而辍业胡砚农助刻资二百金云将续寄四百金渊如属余校刻余竭八九月之力校刻卷百三十二起至卷百六十止砚农刻赀杳不续寄余遂辍业是时汉魏晋佚书辑本及章凤枝佚书辑本汇聚渊如所者不下七八百种假余两年之力庶可藏事而限于资斧未获竣功今余老且病诸辑本皆不在手难复为力虽得竹庵藏本徒庋高阁馆蠹鱼耳沈思往事为之太息铁桥散人严可均书于武林之广润寺时?此本之三日也 
　　又云此本目录前有宋湘芷湾名号两印卷百六十尾有宋湘印芷湾嘉应州人嘉庆己未进士卒官郡守癸亥春与余遇于广州不知何处何时得此本而复失之展转至常熟落书估顾荣昌手而售于竹庵以归于余二三十年间三易主矣余书屡聚屡散每册钤余名印后之视余犹余之视芷湾也可均又书 
　　又云是年九月余在睦州有武林书估以书钞新写本来求售者阅之字画端正误处皆空白是惯家钞本也其卷七亦采余校语益知渊如藏本必在钱唐因问云此新写本出谁家也书估答甚支梧越五年余复寓广润寺书估始吐其实渊如藏本早为何梦华元锡所得梦华弃世其子贫困去冬以售于秀水令陈振之振之闽人罢官本今入闽其新写本亦梦华家钞也先售去道光十四年六月九日可均又书 
　　又书汪小米所藏北堂书钞原本后云余闻小米得原本书钞八九年矣今夏六月十三日始索观之纸洁字工有朱竹垞印盖曝书亭藏本后为钱遵王所得者也读书敏求记云闻嘉禾收藏家有原书搜访十余年而始得缮写精妙翻阅之心目朗然所谓嘉禾收藏家者即曝书亭也江浙有书钞原本五余见其四缮写精妙独此本耳故知即遵王所得也曝书亭集有大唐类要跋其本收藏未久落书页手改为古唐类范售于季沧苇嘉庆初黄荛圃得之余屡借观每卷古唐类范四字俱挖补因疑先为大唐类要亦是挖补其本胥钞不及此精善道光甲午岁季夏可均 【以上论原本】 
　　明史艺文志云陈禹谟补注北堂书钞一百六十卷 
　　王鸿绪明史稿艺文志云陈禹谟补注北堂书钞一百六十卷 
　　宁波范氏天一阁书目云北堂书钞一百七十卷刊本唐虞世南撰 
　　钱谦益辑绛云楼书目云北堂书钞一百七十三卷世南原书久亡今所行乃后人伪造也 
　　金星轺文瑞楼藏书目录云北堂书钞一百六十卷唐姚江虞世南辑 
　　严可均铁桥漫槀书陈禹谟刻本北堂书钞后云世咸谓明中叶后刻书无善本是固然矣然未有肆行窜乱若陈刻书钞之甚者也书钞北宋时得本已难明代偶存胥钞本讹谬脱落篇尠完章章尠完句然而甚误之中往往有绝佳处所钞之书皆三代汉魏迄于宋齐其最晚者沈约宋书萧方等三十国春秋崔鸿十六国春秋魏收后魏书其诗赋颂则颜谢鲍为最晚陈隋只字不钞钞者今世忘其本十盖八九其存者亦流俗写变残阙误讹不为典要故刻书钞可略校不能统校陈乃何人臆改之臆删之以他书易之甚且以贞观后事及五代十国之书补之是惑易之疾亟当沐以兰阳者也又有甚不可解者卷百三十九车总载类原本二百四十条陈仅用十七条卷百五十八穴类原本二百三十条陈仅用四十二条卷百六十石类原本百三十九条陈仅用三十三条窃疑陈所据原本视余所据原本阙讹尤甚不然陈虽失心病狂当不至此今陈刻亦渐稀罕收藏家率购以多金备四大类书之数余尝任校刊之役未获竣功恐原本终将断种可惜也陈名禹谟字锡玄号抱中常熟人嘉庆乙亥岁冬十月严可均书于冶城山馆 【以上论陈本】 
　　常熟瞿镛铜剑楼藏书目录云北堂书钞一百六十卷云此永兴在隋时官秘书郎所作今世行本即王厚斋所云赵安仁家之本钱遵王所云嘉禾收藏家有原书寻访十余年而始得者也旧藏爱曰庐张氏卷首有楝亭曹氏藏书朱记 

　　●校订姓氏 

　　原校 
　　分校 
　　参订 

　　○原校 

　　孙星衍 【字伯渊一字渊如号季逑江苏阳湖人乾隆丁未一甲二名进士官山东粮道】 
　　严可均 【字铁桥浙江乌程人嘉庆　　举人官教谕】 
　　王引之 【字伯申江苏高邮人嘉庆已未一甲三名进士官礼部尚书谥文简】 
　　钱东垣 【字既勤江苏嘉定人　　　　举人】 
　　顾广圻 【字千里号涧蘩江苏元和人附贡生】 
　　洪颐煊 【字筠轩浙江临海人嘉庆辛酉拔贡生】 
　　王　　 【字石华】 

　　○分校 

　　林国赓 【字履祥号杨伯番禺人光绪戊子举人官八旗教习】 
　　孔昭熙 【字履和一字静航号伯韶南海人同治癸酉举人官户部郎中山西清吏司行走】 
　　孔昭杰 【字保和号叔沅南海人官　　郎中】 
　　孔昭鋆 【字允和号季修南海人光绪己丑举人官　　　郎中】 

　　○参订 

　　傅以礼 【字节子顺天大兴人福建补用道署福州府知府】 
　　张鼎华 【字延秋番禺人光绪丁丑进士官翰林院编修　记名御史】 
　　林国赞 【号明仲番禺人光绪己丑进士官刑部主事直隶清吏司行走】 
　　王国瑞 【号俊之番禺人同治癸酉举人官福建顺昌县知县】 

　　羊城西湖街富文斋刻字 

　　●凡例 

　　一宋北堂书钞何为校栞也所以考证陈俞而竟孙严诸先生志也书钞特类书耳自修文御览既佚遂首为隋以前古佚书存亡所系孙严诸先生闵陈氏窜乱合力襄校未及观成今得其原校底本事半功倍庶以还旧钞面目订陈俞得失即亡佚古书亦赖以存千百矣 
　　一海虞陈心抑尚书 【禹谟】 于万厯庚子校栞书钞为是书锓版之权舆厥功伟甚独其增删太勇不免以今易古 【凡四部书之现存者与本钞辄异多是古本或是节引陈氏必改从今本动增数行多则十数行罕有仍本钞之旧者】 　以存改佚 【凡四部书之亡佚者陈氏多改引他书如魏畧改魏志吴录改吴志之类】 屡为昔人以□ 【陈本之谬昔人但知此两端耳其最甚者尤在改注文而不改书名如以范书改后汉八家仍冒称八家以唐修晋书改晋十八家仍冒称十八家凡若此类属目皆是观卷五十四太仆篇曹褎饘粥一条是以范书冒彪书姚鲁偲不知此遂收入所辑续汉书卷一又卷九十一藉田篇王沐浴一条庶众也一条风气和一条皆是以国语韦注冒贾注汪小米不知此遂收入所撰三君注辑存卷一甚矣陈本之惑人也】 虽其每条之末尚有补与续补字样然其删落之处多无明文亦有全段增窜而不言补者又有全段与旧钞同而亦称补者则其例乱矣迹其自附案语多空一格又或写未详二字是亦未尝无审慎之处若能全书如此而不改旧钞面目则可无事再校矣今特称曰陈本详为剖别务期发明旧钞而止 
　　一东吴俞羡长布衣 【安期】 于万厯癸卯得旧写书钞因合艺文类聚初学记六帖通典岁华纪丽等书纂辑唐类函约后陈氏三年而成所录书钞凡己见数书者率加删削然如穴篇则各书所无俞氏亦删落一百二十余事则不可解矣又辄将书钞窜入各书中如地部石篇窜入类聚白帖者数十事他篇多仿此 【其明言合并及参用者不在此例】 益谬矣其尤甚者每篇必乱旧钞次第每事必改旧钞标目今不悉校惟有胜陈本者有与陈本同误者亦有陈不误而愈误者今分别着之又称之曰俞本 
　　一孙渊如观察得本藏诸忠愍侯祠堂前有陶南村 【宗仪】 分书一则实元季影宋钞也并约诸家分校丹黄满卷凡所校卷数渊如为卷八王石华为卷四十五王文简为卷三洪筠轩为卷十七钱既勤为卷六严铁桥为卷六十四顾千里亦有附校而尚未盈卷大抵石华多勘陈本渊如文简筠轩既勤闲检俞本或及原引之书惟铁桥专考亡佚古籍用力勤而所得多然诸家或人校一卷或数人同校一卷每卷阙校仍多其全未经校者尚有六十九卷且所校亦媺恶错出今分别标识称严校孙校字样惟王文简王石华则别出之 
　　一渊如此书先得严氏???其成自卷百三十二至百六十曾经写刻见铁桥漫稿及原影钞总目上注出某卷写某卷刻殆可互证寻因刻资匮而校竟中辍再则孙氏没而书抑散出铁桥且述且悼叹读其书后一篇致足感也近人传钞四录堂书目一卷又云校刻前廿六卷后廿九卷既鲜流传无可印证今务循孙严旧规非曰继渊如进呈之志或聊释铁桥断种之忧云尔 
　　一校勘之学　国朝为盛阮文达校十三经注疏多得古本故尤卓绝今书钞厯代无栞本且无真本迩来海内流传者如钱遵王朱竹垞季沧苇张月霄汪小米以及丰润丁氏归安陆氏常熟瞿氏各家所藏称为最着然辗转钞录罕有雠校初拟求朱本季本检勘后以朱本不无窜乱 【汪小米辑国语三君注四卷所引北堂书钞即据朱竹垞曝书亭钞本见卷一自注其飨醴注一条音官风土注一条皆言钞本讹舛然孙本尚完好可读由此知竹垞钞本颇为书估窜目又黟汪南士辑七家后汉书所引北堂书钞亦系据朱竹垞潜采堂本题曰大唐类要者也但如书钞光禄劣篇引谢书杨赐一条大司农篇引谢书刘据一写本远在闽中异日得之当续补十条据此则朱竹垞藏本不如孙严校本远甚矣】 季本则于光绪壬午比部留斋中数日以视孙本讹舛殊甚今栞刻孙本仍仿孙严诸先生义例凡海内各本姑置勿论 
　　一孙严七家旧校语及今同志新校语本拟别作校记附诸影钞全书末嗣因卷帙颇繁异同亦多遂改附每条原注下以一圈别之使与影钞不相搀乱圈外先列孙严诸先生语下接用今案二字凡七家旧校一字不敢掠美惟审知为转写讹误而太过显浅者或不必尽列出否则两说并存其七家所校或有未善窃下已意以别之 
　　一南村本注内屡有谨案二字乃当时永兴申解语或是校证语今悉仍其旧此外如卷六体仁篇注云童牛也一条卷百三表篇注云高堂隆集十二字误注一条卷百四笔篇注云出魏志耳一条卷百二十一角篇注云此前篇事一条卷百三十六镜篇注云又曰十二字不用在此一条及光彩流曜四字一条卷百四十五炙篇注论衡下复改三辅故事一条凡若此类又是南村以前旧校者之语其为三唐五代两宋人笔未敢臆断今悉仍之以完南村本之旧 
　　一影钞前三十卷强半无注又惣载三公交车惣石穴诸篇皆大写而无标目又或夹注中间每遇标目句间写云云两字又卷一百三十鼓吹篇别有附录四条凡若此类陈俞本多为改易今务还影钞旧观 
　　一影钞中有一条误分为二者有两条误合为一者有前后两类转写时全类误易又或类中混置一二者如确有的据悉仿严氏更正仍注明条下 
　　一畧仿御览卷首例编出书钞所引书目除集部外约八百余种每种采用千数百条至三二条不等今按种汇缮成册然后检勘其未经注出书名者遇古书印合辄录书名篇目于条下其或互见数书者亦并着之仍不编入书目 
　　一取校必陈隋以前四部之书现存者据古刻本亡佚者据精辑本二者俱无则据近年自辑佚书本其前人诸辑本非着出原引书名者如说郛古微书之类苟有他本可据即屏不录其已着出原引书名者如玉函山房平津馆之类仍谨勘所自出未敢迁就 
　　一援引各种有原书具存而初校时先从类书转引者均经检阅原书一一覆勘以无关要旨不暇追改书名聊省笔墨申明其故庶后人免舍原书而从类书之疑 
　　一古本既稀半赖辑佚经子集三部佚书近人辑刻殆遍惟佚史尚阙如闻渊如藏有章氏辑本但久经散佚故数年来约同人撰集积今已录出八百余种似比孙藏逾富顾书钞中无可引勘者尚不少此则单文孤证专藉本钞而传虽有讹脱亦仍其旧 
　　一影钞引书有同类重见者有异类重见者其文之详畧正可互勘是谓以书钞校书钞尤胜他书转引 
　　一南村后胥钞本不足贵其又在南村前者惜无可考但为宋元人箸书所引北堂书钞则为旧写本无疑今考事文类聚引三事海录碎事引二事翰苑新书引九事记纂渊海引三事合璧事类引四事杨伯岩辑六帖补引一事此皆宋人所见之书钞也元泰定旧刻战国策吴师道注引三事此又元人所见之书钞也以校南村本若合符节吉光片羽弥见珍贵 
　　一　国朝校勘家有征引书钞未改本者如孙渊如所辑续古文苑严铁桥所辑全上古三代两汉三国六朝文 【今称曰严辑全汉全晋等文或但称严辑本严氏系据孙藏影钞或闲有小异者葢参用武林所续得竹庵本】 王怀祖所撰广雅疏证读书杂志王文简所撰经义述闻洪筠轩所撰读书丛录及所校管子穆天子传竹书纪年章逢之所辑古史考凡厥征引皆用南村此本闲或改订一二字最足资助此外如平津馆所栞六辑六仪之类则开雕已在前及得影钞追改无多又如玉函山房问经堂经训堂守山阁读骚楼诸书所引多据陈本其有异于陈而与旧钞合者百不过一二然此系栞刻孙本铁桥文简筠轩皆同校书钞者怀祖逢之亦尝居五松书屋获观此本故兼采用其它葢无取焉 【傅节子以礼所辑傅子及晋诸公叙赞鹑觚集中丞集光禄集五种凡引书钞皆据孙本今亦采用】 
　　一永兴于大业中官秘书郎者十年正钞书时也今书钞自着撰名仍题曰秘书郎是其成书尚未入唐可知 【题北堂者秘书省后堂也是亦未入唐之塙证迩来竹垞本题大唐类要沧苇本题古唐类范皆书估挖改耳】 故书钞内忠作诚中作内作里作间作次坚作牢作固作劳作至作刚或作永固广作阔作大作博作开此皆避隋讳是原辑本之证也虎作□作府作武渊作深民作人世作世或作廿治作理显作?之类此避唐讳又由唐初时传钞之证也朗作良??或作郎敬作钦作尊贞作真作正桢作槙让作逊顼作项又敬匡怕征皆缺笔此避宋讳又由北宋影钞之证也及元季南村再从宋本影写隐隐有迹可寻今悉仍其旧庶不失原钞真面 
　　一是刻版式悉仿影钞原本其陶南村孙渊如严铁桥诸先生序跋题名海内鉴藏印章或在卷端或识卷末今均从真迹摹刊 
　　一凡史志及诸家书目与前人专集论列书钞者汇录卷首以志缘起其有采录未尽者随得随补期免挂漏 
　　一影宋书钞少唐比部访求于同治辛未借录于光绪辛巳壬午以后复躬自检校以辑佚未成时有作辍丙戌初秋始约余及二三同志屏绝人事昼夜搜讨凡阅廿余月而后告成回傃访求迄蒇事十有八年矣总计书钞二万一千余条校定一万八千余条其无可校者二千余条以比孙严旧校十增七八异时考有所得拟撰续记附后是书草创甫定伯韶舍人适返京师未及卒业其检校经子则叔沅任之检校史集则季修任之至于全书之发凡起例订误辑残则比部独总其成然犹谦挹不自信复与海内通人邮书商搉因录为参订姓氏附焉甫藏事而比部又将从事于佚史以余始终其役特嘱代举其校刊之意备列卷端云 
　　光绪戊子十月既望番禺林国赓谨志 

　　●北堂书钞卷第三十一　　　　政术部五 

　　隋秘书郎虞世南撰 
　　南海孔广陶校注 
　　赋敛十一　　　　　　　征役十二 
　　贡献十三 

　　○赋敛十一 

　　庶土交正底慎财赋 【尚书禹贡篇注云庶土交正谓壤坟垆也底慎者财货贡赋言取有节也○王文简校士改土今案见尚书孔传】 所说于民轻重之法 【吕氏春秋云为来岁受朔日与诸侯所说于民轻重之法贡赋之数○今案吕氏春秋季秋纪说作税赋作职陈本亦作职考说税古通用】 以谕九税 【周礼掌交职云以谕九税郑云晓告也○今案陈俞本脱交字考见周礼秋官掌交职晓告作告晓】 山林薮泽有赋有税 【汉书食货志云湻卤之地各分肥硗多少为差有赋有税○孙氏校题改肥羌改差今案汉书卷廿四上同陈本各分作各以】 四郊人民分时征赋 【周礼闾师云闾师掌国中及四郊人民六畜之数分任其力以待其政令分时征其赋○今案俞本删注陈本标目作分时小注作以时分任作以任皆与近本周礼地官同】 田籍而不税 【礼记王制云古者公田籍而不税○今案陈俞本增入郑注非旧钞面目】 市廛而不税 【礼记王制注云讥讥异服识异言征亦税也○今案俞本删陈本附人周礼非旧钞面目】 百里之内共官千里之内为御 【礼记王制云天子百里之内以共官千里之内以为御郑注谓此地之田税所给也官谓文书财用御谓衣食也○王文简校标目卿改御今案陈俞本同】 百里赋纳总 【尚书○今案陈本增入孔传非是】 二百里纳铚 【尚书禹贡注云刈铚盖谓禾穗○孙氏校稳改穗今案陈本及近本孔传皆作巨刈惟陈本补入释名非是】 三百里纳秸服 【尚书注秸藁也服藁役也○今案近本孔传及陈本同惟陈本又引郊特牲非是】 四百里粟五百里米 【尚书所纳精少麄多○今案陈本及近本书孔传麄作麤】 远郊二十三 【周礼载师凡任地国宅无征远郊二十而三○今案陈本标目三字误作里小注尚不误】 漆林二十五 【周礼载师云凡任地国宅无征唯漆林之征二十而五○今案近本周礼同陈本并入上条】 什五而税一 【汉书食货志汉兴接秦之弊于是约法省禁轻田程什五而税一○王文简校泰改秦纳改纳祀改租甲改田今案近本汉志汉兴作汉高帝弊作亩余同陈本脱汉兴六字又增入前后文百余言非是】 三十而税一 【又云景帝从晁错言遂除民田之税三十而税一○王文简校更改景今案近本食货志同陈本删晁错句】 什一行颂声作 【公羊云天下之中正也○今案见公羊传宣十五年】 以桑为均 【礼记月令孟夏之月蚕事既毕后妃献蠒乃收蠒税以桑为均税者收于命妇也外命妇就公桑蚕也○今案税者以下是礼记郑注文也毕上据陈本及近本礼记皆无既字王文简经义述闻断为古本有既字足征旧钞之可贵】 彻田为粮 【毛诗云度其限原彻田为粮郑云出税以为国用十一而税谓之彻也○王文简校补用字湿改隰今案大雅公刘么同俞本删陈本无注】 以九贡敛财贿 【周礼天宫大宰去以九贡敛财贿一曰邦中二曰四郊三曰邦甸四曰家削五曰邦县六曰邦郊七曰关市八曰山泽九曰币余之赋○孙氏校标目八九改以九今案近本周礼及陈俞本邦郊作邦都余同】 邦内之赋以待宾客 【周礼太府职云凡颁财以式法授之宾客邦中在城郭者○今案陈俞本删太府以下十四字本钞标目中改内者虞永兴以隋高祖之父讳忠故兼避也城郭句系周礼注文】 四郊之赋以待稍秣 【又云式法授之郑注待给也稍秣即蒭秣也○今案周礼大府职郑注同】 邦甸之赋以待工事 【周礼大府云邦甸二百里待给工器物○今案此虞永兴自加注也传钞者脱去谨案二字耳邦甸去国二百里乃用司会职郑注文非大府职注文也陈俞木浑称为注则未明显耳以下数条皆然】 家削之赋以待匪颁 【又云家削三百里颁为班谓颁赐三公及羣臣○今案此条亦永兴引申语】 邦县之赋以待币帛 【又云邦县四百里币帛所以待赐荣宾客也○今案俞本删荣字陈本但存四百里句】 邦都之赋以待祭祀 【又云祭祀牺牲也○今案俞本同亦是永兴引申语】 关市之赋以待膳服 【又云九赋之财给九式者也膳服□羞服也○今案此大府职郑注文也陈俞本有删改】 山泽之赋以待丧纪 【周礼丧纪即丧荒也荒凶也○今案周礼大府职郑注有上句陈俞本删竞凶也三字】 币余之赋以待赐予 【周礼币余占卖国之斥币赐予即好用也好用燕好用之○今案大府职郑注有占卖二句燕好六字是永兴引申注意也陈俞本皆删燕好句】 

　　○征役十二 

　　使民任事 【礼记凡使民任老者之事食壮者之食○今案见礼记王制篇陈俞本增入郑注非是】 大役任众 【周礼大役之礼任众也□云筑宫邑所以事民力强弱○今案春官大宗伯同陈本无注俞本但注郑云筑宫邑之事七字】 兴事任力 【礼记郑云事谓筑邑庐宿市也○王文简校力字当大写旧钞混入注中非也今案王制郑注及陈俞本同】 木铎徇于朝 【周礼凡四时征令有常以木铎徇于市朝○今案地官乡师职同陈俞增入郑注非是】 鼛鼓役事 【周礼鼓人职云以鼛鼓鼓役事○王文简校标目鼛改鼛今案周礼地官同陈俞本多增改 【以遂之大旗致之】 周礼遂人云若起野役则令各帅其所治之民而至以遂之大旗致之○今案地官遂人同陈俞本增入郑注非是】 以役国事 【周礼族师云五家为比十家为联五人为伍十人为联四闾为族八闾为联使之相保札受以役国事○今案地官族师同陈俞本受下有增注】 行役之事 【周礼乡大夫云若国作民而师田行役之事则帅而致之掌其戒合与其赏罚○王文简校标目作改行今案陈俞本乡大夫作州长是也周礼地官州长一职次于乡大夫之后故原钞误引乡大夫耳】 起徒役家无过一人 【周礼小司徒云凡起徒杀无过家一人以其余为羡唯田与追胥竭作○孙氏校美改羡今案周礼地官及陈俞本同】 用民力岁不过三日 【礼记王制注曰治宫室城郭筑道渠○今案近本王制注及陈俞本无筑字】 

　　○贡献十三 

　　天子班贡 【左传云于平丘子产争承曰昔天子班贡轻重以列列尊贡重周之制也卑而贡重甸服也郑伯男也而使从公侯之贡濯弗给也○王文简校明改盟贵改贡今案见左氏昭十三年传及俞本同陈本无注】 诸侯入贡 【周礼小行人云令诸侯春入贡郑注贡六服所贡也○今案周礼秋官同陈本俞本有增注】 三邦底贡 【尚书禹贡云惟箘簵楛三邦底贡孔传云三物皆出云梦○今案陈俞本无孔传云三字】 五官致贡 【曲礼郑注云贡功也享献也致其岁终之功也○今案陈俞本删致其句】 定九州岛岛入贡棐 【汉书食货志云禹平洪水定九州岛岛制土田各因远近赋入贡棐○今案汉志同俞本脱入字陈本定误又制误判各误名赋下亦脱入字】 以九贡致国用 【周礼太宰云以九贡致邦国之用一曰祀二曰嫔三曰器四曰币五曰村六曰货七曰服八曰斿九曰物贡也○孙氏校治改致弊改币今案陈本同考周礼太宰职祀嫔等字下皆有贡字】 任土作贡 【禹贡书序曰任土作贡孔传任其土地所有定其贡赋之差○今案陈俞本脱书序二字】 任贡物 【周礼闾师云□任民任虞以泽事贡○今案陈俞本增入任衡一句】 任圃贡草 【及云凡任国以树事贡草木郑云贡草木谓葵韮菓蓏之属○王文简校图改圃今案陈俞本脱葵字】 制地贡 【周礼大司徒云乃分地职奠地守□地贡而颁□事焉郑云分其九职所置也定守谓衡麓虞候之属○孙氏校及改乃判改制今案周礼注置作宜余同陈俞本删分其句以下增仟制贡句郑注非旧钞面目矣】 征野贡 【说苑云禹陂九泽通九道定九州岛岛各以其职来贡○今案小注云云见说苑修文篇惟无征野贡三字荛当分二条也陈俞本删标目三字将小注改入下条】 各以其职来贡 【说苑云○今案详上条】 各以其国远物 【礼器云其余无常货各以其国之所有则致远物也郑云其余谓九州岛岛之外矣○今案礼器注同陈俞本外矣作外夷】 厥贡惟土五色 【禹贡徐州云厥贡惟土五色孔传王者封五色土为社建诸侯则各割其方色土与之使立社苞以黄土苴以白茅○王文简校便改使今案尚书孔传及陈本苞作谷】 厥贡球琳琅玕 【尚书球琳皆玉名琅玕石似珠○今案陈本上皆脱球琳二字考禹贡孔传珠作玉阮校记云阙本岳本作珠初学记地部上亦引作珠与旧钞合】 厥贡浮磬 【禹贡泗滨浮磬淮夷蠙珠暨角泗水中见石可以为磬○今案陈本中上南涯字近本书孔传中上有涯水二字本钞一百八磬篇引涯误作淮亦可以互订】 厥贡惟金三品 【禹贡云金三品金银铜也○今案此见孔传】 厥贡瑶琨■〈涤〉簜 【尚书瑶琨皆美玉也○今案此见孔传陈本增入王肃注非是】 锡贡磬错 【禹贡豫州云磬错治磬之错也○今案此见孔传陈本有误】 厥贡银镂 【禹贡梁州银镂砮磬○孙氏校据陈本改砮为弩恐非】 厥贡怪石 【禹贡青州岱畎丝枲铅松怪石怪石怪异之石也岱出此五物皆贡之○今案书孔传异之作异好出上有山之谷三字余同陈本多删改】 厥贡砺砥砮丹 【尚书荆州砥细于砺皆磨石砮者中矢旋之用丹丹砂也○今案书孔传无之用二字丹砂作朱类余同陈本脱之用以下六字】 厥贡漆丝 【尚书兖州兖地宜漆宜桑故贡漆丝盛之筐篚而贡○今案近本孔传筐亦讹篚阮氏校勘记已斥其非本钞作□不误也】 厥篚压丝 【尚书青州檿山桑其韧中琴瑟之弦○今案此虞永兴引申语非孔传原文陈本据孔传改非是】 厥篚玄纤缟 【尚书徐州玄黑缯也缟由缯也一物皆当细○今案北见孔传陈本二物上有增注 【厥篚织文】 尚书兖州云织文锦绮之属篚盛之为贡也○今案陈本同近本孔传只同上句】 厥篚织贝 【尚书扬州织贝锦名织为贝文○今案此条见书正义引郑注】 厥贡盐絺 【尚书青州絺细葛错杂非一种○孙氏校餙改絺王文简覆校补一种两字今案此见孔安国传】 厥贡絺纻 【尚书豫州絺葛缯布○今案此虞永兴自加引申语陈本删絺葛以下】 厥贡熊罴狐狸 【尚书青州贡四兽皮织皮今罽也○今案陈本删织皮五字余同考禹贡青当作梁又孔传云织金罽阮氏校勘记云古本作织皮金罽史记集解金作今云云坏阮氏此说知旧钞所引孔传王是古义足订今本之误】 厥贡羽毛齿革 【尚书荆州金三品与扬州同也○今案此见孔传陈本删金三以下】 厥贡夏翟 【尚书徐州夏翟雉五色其羽中旌旄羽畎羽山之谷也○今案此永兴用孔传仍有增改陈本尽从今本非是且谷误作名】 纳锡大龟 【尚书荆州大龟尺有三寸龟非贡之常物故必待锡命○今案今孔传及陈本三寸作二寸又陈本脱锡命句】 厥贡峄阳孤桐 【尚书徐州峄山之阳生相其材中琴瑟○今案近本孔传及陈本生上有待字桐下无其材二字】 厥贡杶干枯柏 【尚书荆州杶木似樗而可为弓余柘也栝木柏叶松身○今案近本孔传无似嫮句陈本因删之非旧钞面目】 厥包橘柚 【尚书扬州小曰橘大曰柚必待锡命乃贡○今案此见孔传陈本脱必待锡三字】 厥贡菁茅 【尚书菁茅有刺而三脊所以供祭祀缩洒之用○王文简校青改菁春改脊今案此是书郑注见书正义引陈本改注孔传非是】 献其所有 【春秋传云天子使家父来求车古者诸侯献于天子以其国之所有故有辞让而无征求求车非礼也求金甚矣○今案谷梁桓十五年传上子字作王献上有时字余同陈俞本春秋皆作谷梁惟陈本删天子以下】 毕献方物 【尚书旅獒无有远近举献方物○今案陈本无注俞本及近木旅獒近作迩本钞标目毕上有正西二字系因下第一条误入今删正】 正南以珠玑瑇瑁为献 【周书汤问伊尹曰诸侯来献远方之物事实相反不利○今案见读骚楼本逸周书王会解】 正西以龙角神龟为献 【周书云汤问伊尹为献之差易得也○今案逸周书王会解为献七字作今欲因其地势所有献之必易得而不贵陈本合上为一条又增人百余言惜独删易得两句】 内金示和 【礼记礼器云邻注此所贡也○今案俞本同陈本无注】 加璧尊德 【礼记云束帛加璧尊德也郑注贡享所执致命者○王文简校小注补德字贡字今案礼记礼器同陈本无注俞本多改易】 献太山旁邑 【史记云济北王以为天子且封禅上书献太山及其旁邑○孙氏校对改封今案此见史记武帝纪及封禅书陈本且误宜】 献鱼盐之地 【论衡云金城塞外羗人良橘橘种良愿等献其鱼盐之地○今案近本论衡恢国篇及陈俞本橘作桥余同】 元龟象齿大赂南金 【毛诗泮水云憬彼淮夷来献其琛毛苌云元龟长尺二寸赂遍也南谓荆扬○今案诗泮水笺无长字余同陈本无注俞本憬作??景且多增改】 来献其琛 【己见上文○今案陈本无注俞本合并上条】 来献琼玉 【纪年云夷正二年蜀人吕人来献琼玉○今案读骚楼本竹书纪年同陈俞本有增注】 献其白管 【大戴礼云虞舜以天德阙尧布功散德○今案见大戴礼少问篇陈俞本有增改】 献常满杯 【十州记周穆王时西胡献夜光常满杯杯容三升○今案说郛辑本十州记同】 献珥于齐王 【韩子云齐威王去人死有十儒子薛公欲知所立为十玉珥而美其一献于王分附十倗子明日坐视美珥所在劝王以为夫人○孙氏校盛改敏大改夫是也今案韩子外储右上篇分附作以赋陈俞本已照改又御览七百十八引韩子分附作以付余同】 献嬖于秦王 【战国楚策云张仪为秦破从连横说楚王楚王遣车百乘献夜光璧于秦王○孙氏校说林改□是今案陈俞本同】 西戎献剑 【列子云周穆王大征西戎西戎□□切玉如切泥○今案见列子汤问篇陈本泥上脱切字】 屠耆献剑 【东观汉记光武纪云建武十□年是时屠耆国献侧直百金剑以赐为上○今案聚珍本屠耆作名都十三作十二余同本钞下四条引东观记亦作屠耆姚辑本祇有献侧以下余脱】 楯镂黄金献吴 【越记云越勾践作为楯婴以白璧镂以黄金状类龙蛇行者乃使大夫种献之于吴吴王大悦○今案越绝书内经九术第十四楯上有策字类上无状字陈俞本类作似】 铜生马棰献于吴 【吴会分地记云夏山者勾践于此山铸铜不钱埋之上生马棰勾践遣使取徙于南种之餙治以为棰献之于□○王文简校上生改上生沿陈俞本之误也今案初学记二十二引分地记夏山作六山使取作使者本钞马鞭篇引夏山又作六出山余同 【■〈垔?鸟〉韩献良马 【穆天子传云天子大飨于平□■〈垔?鸟〉韩之人无币帛乃献良马百匹○今案平津馆辑本及陈本卫作所币帛作凫又平津馆辑本夹注云鄄本作垔鸟从事颂赋注二十三引改】 屠耆献名马 【东观汉记光武纪○今案见聚珍本东观记与献剑同一事详本篇上文】 燕人致枭骑 【汉书高帝纪云北貉燕人致枭□应劭曰北洛国也张晏曰枭勇也○王文简校男改勇今案汉书高帝纪同陈俞本燕上脱貉字貉国作骆国枭勇作骁勇】 献千里马 【汉书贾□之上书目孝文帝时有献千里马者诏曰鸾旗在前属车在后吉行日五十里师行三十里朕有千里马将安用之○今案汉书贾捐之传及陈俞本朕有作朕乖将安句作独先安之又陈俞本脱师行五字】 献朱鬛 【太公六韬云崇侯曰今夫周伯昌□人□□犬戎氏有文马台毛朱鬛目如黄金名雒斯之乘○今案类聚九十三引六韬无怀人以上犬戎上有商王因周伯太公求珍物于是得等字陈俞本已补入惟崇族侯十三字乃□伯之辞各本皆脱赖旧钞存之耳】 献服牛 【穆天子传云天子大飨于平卫■〈垔?鸟〉韩之人无良帛乃献服牛三百头郭注曰服可服用者○今案平津馆本良帛作凫无头字余同本钞上文引良作币余同】 献良犬 【穆天子传郭注良讲习也○王文简校交改犬今案平津馆本同】 三译献白雉 【尚书大传云成王之时有三苗□□而主同一本○孙氏校责改□今案陈俞本皆改注援神契非也尚书归禾序正义引书大传本作穗无三议句御览八百三十九引亦作穗贳□作□茎王译作重译】 九真献奇兽 【汉书宣帝纪云神爵元年诏曰九真献奇兽○今案汉书宣纪同陈本小注脱奇字】 羽贡没】 帝王世纪云尧时焦侥来宾贡没羽○今案类聚十一及本钞来远篇引世纪皆无宾字陈俞本脱此条】 上翠羽 【土爕杂章云伏闾令月吉辰立星后谨赉翠羽二千瑇瑁甲三百斤上万岁寿也○今案陈俞本土作王删二千字及三百斤字余同】 奉鲛皮 【土燮云谨奉水积四放瑇瑁上百枝镫一具董陆香一百斤○今未此条有误字俞本删陈本无注鲛作■〈鱼皮〉】 道天簪 【士燮云吉日嘉辰诞圣生副奉道天簪二枚珠千八百贯○今案陈俞本士作王嘉作佳】 献骇鸡犀 【战国楚策云张仪为秦破从连衡说楚王楚王还车百乘献骇鸡犀于秦王○王文简校木改楚遗改遣今案陈俞本小注删删百乘以上又陈本注内骇鸡误鸡骇考楚辞九叹范书西域传文选吴都赋皆作骇难知禹谟误也】 康叔得禾献诸天子 【尚书序唐叔得禾异亩同颖献诸天子王命○今案此见尚书归禾序命下有唐叔归周公于东作归禾十字陈俞本已照增】 南夷奉茅献于天子 【禹贡荆州奉菁茅贡于天子○今案陈俞本改注左传责楚包茅事】 胡王灵胶 【十州记云天汉三年胡王献灵胶四两受付外库不２佑胶之妙○今案说邦辑本胡王作西国王余同陈俞本亦作西国王惟删外库二句别增十余句非也陈本标目王又误作土】 胡王献神香 【又云天汉三年献神香起夭贱之死○今案说郛本十州记及陈本天汉作征和均汉武纪年】 献不死之药 【战国策云有献不死之药于荆王者○今案见战国楚策陈俞本多增注】 赤乌之人献女于天子 【穆天子传赤乌之人献二女子于天子女听女列为嬖人曰赤乌氏美人之池宝玉之所在也○今案平津馆辑本卷二又陈本俞本同】 越餙美女献于吴王 【越记云越乃餙美女西施郑旦使大夫种献之于吴王吴王悦之○今案越绝书内经九术第十四悦之作大悦余同陈本增入拾遗记一段非是】 

　　北堂书钞卷第三十一 

　　●北堂书钞卷第三十二　　　　政术部六 

　　隋秘书郎虞世南撰 
　　南海孔广陶校注 
　　禁令十四　　　　　　　急假十五 
　　黜免十六　　　　　　　去官十七 

　　○禁令十四 

　　命以防欲 【礼记坊记云郑云命谓教令也谨案用教合以防人之欲恶是也○今案陈本无注俞本标目欲误微郑注句无谓教二字】 禁以齐众 【王制云执禁以齐众不赦过郑曰赦亦为人将易犯也○王文简校小注案改禁今案俞本同陈本无注】 巽以申命 【易巽卦彖辞云重巽以申命谨案重巽上下俱巽也巽明显申敕令差须得上下也○王文简校象改彖今案陈本无注俞本巽明十二字但作申敕号令也五字】 所存者命 【谷梁传云君之所存者命也为人臣而侵其君之命而用之是不臣也为人君而失其命是不君也○今案见谷梁宣十四年传】 奋铎以令 【礼记月令云仲春之月雷乃发声始电蛰虫咸动启户始出先雷三日奋铎以令兆民曰雷将发声不戒其容止者生子不备必有凶灾也○孙氏校非改兆客改容王文简覆校差改必年改灾今案陈俞本于小注奋下增入木字余同】 振铎于朝 【礼明堂位振木铎于朝天子之教令也郑注天子将发号令必以木铎警众也周礼小宰职云正岁帅治官之属观治象之法徇以木铎郑玄木铎木舌也文事奋之○今案俞本脱象字陈本删明堂位一段但留小宰以下近本礼记教令也作正也余同】 惩肆去贪 【春秋传云齐豹为卫司寇守嗣大夫作而不义其书为盗邾庶其莒牟夷邾黑肱以土地出求食而已不求其名贱而必书此二物者所以惩肆而去贪也○王文简校御改卫笞改筥今案见左氏昭三十一年传陈俞本同】 结信止讼 【周礼司市云以质剂结信而止讼郑云质剂谓两书一札而中别之○王文简校礼改市削改剂今案地官司市注及陈俞本无中字】 外内时禁 【周礼宫正云辨外内而时禁郑玄注云分别外人内人禁其非时而出入○今案此郑司农注耳陈俞本删玄字甚有见】 先后刑罚 【周礼土师职云以五戒先后刑罚一曰誓二曰诰三曰禁四曰紏五曰宪郑云先后犹左右也○王文简校补师字戒字今案陈俞本删郑云以下增入经文六句非旧钞面目矣】 法令由一 【史记秦始皇本纪云二十六年得吞六国丞相奏曰今陛下兴义兵诛戮残贼定天下海内为郡县法令由一统自古以来未尝有之五帝所不及也○王文简校升改陛今案史记始皇纪及陈本俞下无戮字】 禁民为非 【易系辞云理财正诵禁辰为非曰义哉禁非僻明丰人理财货正辞令也○今案见易系辞下哉禁以下则虞永兴引申语也陈本无注】 去其奇衰 【周礼宫正云去其淫怠与其奇袤之民郑曰民宫中吏之家人淫放滥也怠懈慢也○孙氏校哀改袤今案周礼天官同陈俞本有增注】 为之律度 【左传云古之王者并建圣哲为之律度与之法制案律管也度丈尺也○今案见左氏文六年传律管二句非杜注乃永兴引申语】 议事以制 【春秋传云郑人铸刑书叔向使诒子产书曰□先王议事以制不为刑辟惧民之有争也○孙氏校非改叔王文简覆校诏改诒今案陈俞本同考左氏昭六年传争下有心字】 禁野横行 【周礼野庐职云禁野之横行径踰者□玄云皆为防奸也横行妄由田中径□射邪越堤渠也○孙氏校照陈俞本涂云玄字非也今案下条亦然】 禁山为苑 【周礼雍比□禁山之为苑泽之沈者郑玄云为其就禽兽鱼龟自然之居而害之也○今案周礼注及陈俞本龟作鳖】 禁虣而去盗 【周礼司市云以刑罚禁虣而去盗郑云刑罚宪徇扑也○王文简校照陈俞本向改徇是也】 禁伪而除诈 【又司布云以贾民禁伪而除诈谨案异服非言异于国内常服禁谓诛之○今案陈俞本皆增入郑注删谨案以下然异服三旬乃永兴引申语不可删】 禁原蚕 【周礼燛质职禁原蚕者郑曰原再也天文辰为马蚕书蚕为龙精月直大火则浴其种是蚕与马同气物莫能两大禁原蚕者为伤马○王文简公校使改火周改同名改者今案夏官马质职注同陈本增入淮南王蚕经非旧钞面目】 禁物靡 【周礼司市云以政合禁物靡而均市郑云靡侈靡也物靡者易售而无用禁之则市均也○今案地官司市同】 圭璧金璋不粥于市 【王制云郑云尊物非民所宜有也戎器军器也粥卖也○陈本无注】 锦文珠玉不粥于市 【王制曰郑云不示以奢贪也成犹善也○今案王制注同陈俞本皆脱此条】 禽兽鱼鳖不中杀不粥于市 【郑注王制云杀之非时不中食也○王文简校删非字恐误今案王制注食作用】 布帛精麄不中数不粥于市 【郑云凡以其不可用也○今案王制注同陈本无注】 五谷不时果实未熟不粥于市 【郑云物未成不利人也○今案王制注同陈本无注】 表裘不入公门 【郑云表裘外衣也○今案玉藻注及俞本同陈本无注】 振絺绤不入公门 【郑云振读为袗袗单衣也葛之麄者曰绤○今案近本玉藻注单作繟无衣字及葛之句俞本读误溃陈本无注】 奇服怪民不入宫 【周礼阍人郑云奇服衣非常也怪民狂易也○今案天官阍人注及陈俞本同】 不掩弱不暴寡 【淮南子曰黄帝治天下明上下五等贵贱使强不得掩弱众不得寡人民相保而不失也○今案近本淮南子脱御览七十九引淮南子等上脱五字保下有命字失作天余同陈俞本脱贵贱句下见文子精诚篇】 不堕山不崇薮 【国语曰周灵王二十二年谷洛鬬将毁王宫室王欲雍之太子晋曰不可晋弭古之长民者不堕山不崇薮不防□不窦□夫山土之聚也薮物之归也川气之导也泽水之□也○王文简校湿改泽尊改导今案国语周语下及陈俞本宫下无室字雍作壅余同】 民不迁农不移 【□□云晏子对于齐侯曰在礼家施不及国民不迁农不移王贾不变也○今案此见左氏昭二十六年传俞本改注晏子春秋陈本删此条小注及下条标目竟将下条小注移注此下误甚矣】 春无夺农夏无夺巧 【春秋云太公曰民有三机知之者昌不知者亡春无夺农夏无夺巧秋无佉敛冬无夺藏此民之三机也○孙氏校屯改此今案陈俞本上三机作三械下三机作王机又陈本以上条不迁二句为标目皆非也本钞论改篇亦引知之者日二句】 獭祭鱼然后人入泽梁■〈豸?寸〉祭兽然后田猎 【王制云赖祭鱼然后虞人入泽梁■〈豸?寸〉祭兽然后田猎鹌化为鹰然后设罻罗草木零落然后入山林郑云梁绝水取鱼也○今案王制注同陈本只留标目俞本删郑云以下】 昆虫未蛰不以火田 【王制郑云昆明也明虫者得阳而生得阴而藏○今案俞本同陈本无注】 不煞胎不殀夭 【礼记不麛不恤不煞胎不殀夭不覆巢郑云重伤未成物也殀断煞也少长曰夭胎坏也○今案俞本同陈本无注考今本郑注无胎怀也句余同】 无障谷无贮粟 【公羊传云云伙易树子无以妾为妻何休云无障谷无障断川谷专水利也无贮粟有无当相易○今案公羊注及陈俞本易作通余同又陈俞本将下贮粟句别为一条非旧钞面目】 谨关梁塞蹊径 【月令云孟冬之月谨关梁塞蹊径郑注梁桥横也蹊径禽兽之道也○今案礼记月合蹊作溪俞本删□字陈本无注】 塞阱杜擭 【周礼雍氏职云秋令塞阱杜获郑云□穿地为堑所以御禽兽也作鄂也坚地■〈石?井〉浅则设柞鄂其中秋而杜塞阱擭敕川之陷害人也○孙氏校获改擭王文简覆校民改氏御改御今案秋官雍氏注同陈俞本柞误作余同】 几酒 【周礼萍氏云几酒注云察沽买过多○今案秋官注司陈俞本有增注】 谨酒 【又萍氏云郑云使民节用酒也○今案秋官注及陈俞本同】 不得以地相与 【谷梁郑伯以璧假许田礼天子在上诸侯不得以地相与○王文简校由和改田礼今案见谷梁桓公元年传陈俞本有增改】 不得以属通 【谷梁云郑伯夷使其弟选来盟诸侯之尊兄弟不得以属通其弟云者以其来我也○今未谷梁桓十四年传及陈本俞本无夷字选作御兄弟作弟兄来我下有举其贵者四字余同】 不与世子同名 【礼记云郑云避潜傲也其先之生则亦弗为改也○今案陈本无注俞本脱亦弗二字考曲礼注傲作仿】 五大不在边五细不在庭 【春秋传云楚子问于申无字曰弃疾在蔡何如对曰臣关五大不在边五细不在庭亲不在外羁不在内今弃疾在外郑丹在内君其少戒○今案见左氏昭十一年传】 裔不谋夏夷不乱华 【又云会齐侯于祝其孔丘相犂弥言于齐侯曰孔丘知礼而无勇君若使莱人以兵劫之○王文简校诸改齐分改以今案见左传定公十年】 始祸者死 【又云晋赵稷涉宾以邯郸叛邯郸午荀寅之甥也○今案见左传定十三年俞本有增注】 越职即死 【韩子云韩昭侯醉而卧典冠者见君寒加衣其上昭侯觉乃罪典衣为失事典冠为侵官侵官甚于寒故明主畜臣不得越职越职则死○孙氏校标目赵改越今韩子二柄篇卧作寝陈俞本亦有增改】 倒筴侧龟于君前有诛 【礼记云倒筊侧龟于君前有诛郑注云臣不豫事不敬也○今案礼记曲礼注同陈本筴误莱】 振书端书于君前有诛 【又郑云臣不豫事不敬也振去尘也端正也○今案曲礼下注同陈本无注俞本与上合注为一条】 命妇过市罚一帷 【周礼地官司市注云内子过其部之市市者人之所交利之处命妇则使之罚帷者市众也○三文简校都之下补一市字今案以下三条陈俞本并合为一且有增删】 命夫过市罚一葢 【周礼司市郑云大夫过其都之市市人之所交利之处命夫则使之出罚也○孙氏校标目妇改夫王文简覆校小注补出罚二字】 夫人过市罚一幕 【周礼司市职云君过市刑人赦夫人过市罚一幕郑云夫人过其国市也市者人之交利之处夫人则使之出罚葢罚幕也○王文简校补司市二字】 宅不毛者有里布 【周礼载师注云谓不树桑麻也不毛者罚以一望二十五家之泉则钱也取其流市则谓之市以其转易不穷则谓之泉布者也○今案陈本俞本同考地官载师注无则钱以下当是永兴自加引申语】 田不耕者出屋粟 【周礼云凡田不耕者出屋粟郑云空田者罚三家之税粟以供吉凶二服及丧器○今案此亦见载师职俞本同】 不耕者祭无盛 【周礼闾师曰凡庶民不耕者祭无盛郑云掌罚其家事盛黍稷也○今案陈俞本同】 不畜者祭无牲 【又闾师云凡庶民不畜者祭无牲牲羊豕属木庶民不畜者祭不得用也○王文简校以原钞无性下空二格据陈俞本补注云二字非也今案牲牛以下非闾师注文所交二格当脱谨案二字盖虞字兴目加引申语也】 不蚕者不帛 【周礼闾师职云凡庶民不蚕者不帛注云掌罚其家事不帛不敢衣帛也○今案闾师注敢作得陈俞本脱敢字】 不绩者不衰 【又云庶民不迹者不衰注云丧不得衣衰也所以□不勉也○孙氏襄改衰王文简覆校积改绩今案地□闾师注及陈俞本同】 无君者不贰采 【礼记云无君者不□采郑云大夫去泣室服玄端也○今案见礼记玉藻陈俞本贰作二】 士不衣狐白 【礼记避君也狐之白者以少为贵也○今案避君以下是玉藻郑注文白者下有少字岳本惠校本贵作尊陈本无注俞本以少句作为少意也】 莫予夆自求辛螫 【毛诗义云荓夆掣曳也戒羣臣曰汝无敢掣曳我者为论诈不可信若是自求苦毒也○今案陈俞本及周颂小毖篇夆作蜂又俞本我作戎余同毛传掣作廪阮氏校劝记引尔稚粤夆掣曳也句为证知旧钞之作夆作掣乃毛诗之最古本也】 

　　○急假十五 

　　尚书不上皆■〈扌丐〉急 【傅咸相谕草云黄纸故事铺不上皆取急与自顷多废辄皆移病前门有今以后尚书铺不上门■〈扌丐〉急○今案严辑全晋文据书钞引同张溥百三家本传咸集不上门作上不非也陈俞本与作于顷作须亦非】 请急跨月有违宪制 【元喜起居注云白云王龙之弹著作佐郎王燮法坐十月十四日正直请急二朝○今案陈本俞本删白云二字龙作韵嘉误喜余同】 禁旅请急无经宿文 【及云御史中丞刘武之奏弹强弩将军陶文朗请急二日半经之正辄弹表辞省寻禁旅之官虽请急出三十五里外○今案陈俞本同】 随所欲之适任取日多少 【范宁启■〈扌丐〉众官管假解故事云伏见内外众官皆陈假纷纭烦黩无己臣谓宜去疾病假解之故制一年令赐假日随其所欲之适任其取日多少○今案陈俞本假误改外众误外正脱纭字之故误故之年误外令赐误阳任其误其任又陈本注内适误逼余同严辑范宁集据书钞御览引■〈扌丐〉作断管假解作受假无疾解二字赐下有表字余同】 顾荣得还欣然自得 【文士传曰顾荣观中国日弊乃求病急还南既造江渚欣然自得○今案初学记引文士传求病作并求余同说郛本脱南字陈本南作中】 李登得假 【风俗通曰济北李登为从事吏病得假归自嫌不甚赢瘦谓双生弟宁曰我兄弟相似人不得别汝差类病者代我底府后为人所言事发觉时相弊久弟大怒曰济北而乃欲相为也○今案御览六百三十四引得作能汝下无差字底作至无事字及时相以下余同陈俞本事发觉作废事见余同】 毛据请假 【范宁断启二千石急假事云淮南太守毛据寻后请假臣则失甚多且建国以来急制所不及○今案陈俞本淮作江余同御览六百三十四引范宁启论急假凡四段独未收此条】 

　　○黜免十六 

　　河水溢三公黜 【京房易妖占云河水溢三公黜○今案陈俞本删易妖占以下】 三公以灾异免 【谢承后汉书安帝即位太尉徐防以灾异寇贼策免就国几三公以灾异免始自防也○今案亦见类聚四十六引华峤后汉书□□□□□□□陈本删安帝以下姚辑汪辑太□书所据俞本引】 成王黜廷理 【说苑云楚令尹子文族有子法者廷理拘之间其合尹之族乃释之子文召廷理责之致族人于廷理曰不是刑也吾将死○王文简校什改释名改召放改族是也今案说苑十四至公篇乃作也而将死下有成王于是黜廷理云云】 晏子逐高僚 【晏子云高僚仕于晏子三年无故晏子逐之左右陈曰高僚事子三年习无以爵位而逐之其义可乎晏子曰婴仄陋之人也○今案陈本俞本左右陈作□者谏□作□余亦有增改□□千里校本晏子内五第二十九章有晏子逐高峦事与本钞及陈俞本亦有微异】 柳下惠三黜 【论语○今案见□子】 安仁再免 【潘岳闲居赋云○孙氏校人改仁今案文选闲作闲】 无赖被斥 【汉武故事云西王母降东方朔于未牖之中窥母母曰此儿无赖久被斥退故止此也○今案陈俞本久误人又无止此可考古今说海木汉武故事及守山阁本汉武内传□□窥母被谪事推文亦闲与此古本不同】 鸣舌免官 【典略云梁太后临朝使梁冀十治山陵尚书栾巴上书欲叨合怀民冢太后诏曰巴小子弄口鸣舌遂免巴官○今案○○○钦定图书集成铨衡典卷一百一引典略同】 陈遵置酒跳梁 【汉书陈遵为河南太守弟级为荆州牧当之官俱过长安富人左氏饮酒作乐陈崇劾奏之○今案汉书游侠陈遵传同陈俞本级作急】 廖立视屋愤咤 【蜀志廖立先主征为侍中后主袭位徙长水校尉立自谓才名宜为亮之贰举头视屋愤咤作色○今案蜀志十廖立传同陈俞本多增改】 李密作诗奏免 【王晋书李密无援迁汉中太守心恨赐见东堂作诗末章曰人亦有言有因有缘官无中人不如归田○今案陈俞本改注今晋书心恨作怀赐见作赐俴见卷八十八李密传】 谢瞻种葱免官 【义熙起居注十二年有司奏太常谢瞻遣四人还家种葱免官○今案陈俞本删起古注三字及遣字余同御览九百七十七引义熙起居注年下无二字瞻作澹余同】 上司空印绶 【汉书何武为九卿后母在郡遣使迎母会成帝崩吏恐道路逢贼盗后母留止哀帝亦欲改易大臣遂策免武○今案汉书八十六何武传及陈本俞本留止下有左右或讥武事亲不笃九字余同】 收丞相印绶 【汉书王凤怨王商阴求其短使人上书言王商阴事制诏勿治凤固争之遣使者收丞相印绶商免相三日发病呕血而死○今案陈俞本制诏作制曰无发病二字余同近本汉书王商传无遣字无刀治句】 上印就第 【汉书傅喜传太后求称尊号与成帝母齐尊傅喜与丞相孔光大司空师丹共执正议太后大怒○王文简校云案传乃傅之讹今更正今案汉书卷八十二同】 上印绶还□ 【东观汉记丁□为大司马颇害董贤宠及丞相王嘉死明甚□之上重贤吹极其位恨明如此遂册免明上印绶还第○王文简校□改嘉立改上今案聚珍本姚辑本东观记及俞本为大上有代传喜三字害下无董字重上有寖字余同陈本改注前汉后幸传】 特进归第 【又云窦融将兵牧凉州窦宪兄弟并列位威镇四海○今案聚珍本姚辑本东观记窦融传有为凉州牧句窦宪传有以特进见句其以等进归第据范书则是窦宪传附景事今聚珍姚辑本脱】 庶人终家 【汉书诸葛暨传云昼复上书告光禄勋周堪光禄大夫张猛上不直丰怜丰之耆老不忍加刑免为庶人绛于家○王文简校令农改怜丰今案汉书卷七十七同】 废为庶人 【晋中兴书穆帝纪云斗平二年废西中郎将○今案陈俞本脱此条亦见今晋书卷八穆帝纪无废为庶人句余同】 免归田里 【谢承汉书○今案陈俞本同亦见范书和帝纪】 免徙合浦 【汉书王莽与隆交隆不甚附哀帝崩莽秉政使大司徒孔光奏隆为冀州牧冤陷无辜不宜处在中土免官徒合补○孙氏校从改徙今案见汉书卷七十七母将隆传陈本无注俞本隆交上增傅字非也陷上脱冤字余同】 徙归故郡 【东观汉记窦□长子穆穆子勋并尚公主融年老子孙骄慢乞骸骨归第诏许之融卒谒者奏穆父子自谓夫势帝令将家属归本郡○今案聚珍本姚辑本东观记脱年老以下陈俞本皆改注范书】 西归故里 【东观汉记冯衍○今案聚珍本姚辑本东观记冯衍传脱此句陈俞本改注范书】 寮位儡其降替名节漼以堕落 【潘岳西征赋云寮位儡其降替名节漼以堕落○孙氏校降改隆从文选及陈俞本也王文简覆校云案降字为长李善本作隆非也儡坏败之貌正是形容降替也今案文选又堕作隳】 门可设罗 【汉书汲黯传云先是下邽翟公为廷尉宾客填门及废门可设罗○孙氏校抹去下字非是今案汉书五十汲黯传与原钞同陈俞本是下邦作是时余同】 反服私门 【潘岳西征赋云甄大义以明责反初服于私门　王文简校表改责今案文选西征赋同陈俞本以明作于明】 

　　○去官十七 

　　赵温去官 【东观汉记赵温为京兆郡丞叹曰大丈夫生当雄飞何能雌伏○孙氏校非改飞今案陈俞本脱郡字余同聚珍本东观记及御览二百五十三引何作安姚辑本与本钞同】 周规去官 【会稽典缘周规为湘俴二月太守行县以草道秽敕县除之规以防农借损夫力拒而不听遂弃官而去○今案陈本删二月以下俞本脱道字借误时余同】 投板弃官 【范晔汉书少厉清节○今案见范书党锢范滂传陈本删少厉以下俞本脱此条】 上还举板 【荆州先传云董正少有美姿太守举孝廉正负笈单步○今案陈俞本同】 即投传去 【豫章云孔恂为别驾○今案陈俞本同考御览二百六十三引豫章列士传同亦见本钞别驾篇引】 投劾而归 【东观汉记崔篆以明经征太保甄丰举为步兵校尉篆曰伐国不问仁人军阵不访儒士遂投劾而归○孙氏校本改举防改访今案俞本劾作□陈本改注范书考聚珍本东观记崔篆传及御览二百四十二引与旧钞同】 乃以疾归 【汝南先浿传云黄宪举孝廉○今案陈俞本同】 称病归家 【文士传云高岱有操郡将盛宪以为上计吏岱辞不行谓司卿曰怀书千卷隐光藏晖○今案陈俞本郡作都又俞本病作疾】 奉送章绶内外莫知 【王晋书云魏舒为司徒先行后言○王石华校郭改魏黄改莫今案亦见今晋书奉作表内外句作莫有知者余同陈俞本皆改注今晋书】 

　　北堂书钞卷第三十二 

　　●北堂书钞卷第三十三　　　　政术部七 

　　隋秘书郎虞世南撰 
　　南海孔广陶校注 
　　荐贤十八 

　　荐贤十八 

　　○荐贤十八 

　　三年一贡士 【仪礼云纁二束帛五诸侯三年一贡士国之治道三年成也○今案陈本脱纁二以下俞本脱国治以下考仪礼乡饮乡射注皆有三年贡士之文亦无纁帛五字及治道八字】 三岁而贡士 【郑云大国三人次国二人小国一人是也○今案陈俞本同考标目一句见礼记射义郑云以下见射义注引旧说】 贡于天子 【礼记云古者天子之制诸侯岁献贡士于天子郑注云岁献献国事○王文简校据射义改言字作古者今案陈本无注俞本脱郑注以下】 贡之天朝 【虞预晋书云何槙为弘农郡上书荐处士杨■〈吕?页?吕〉修子仕为郡吏○王文简校云案槙字当作桢据初学记二十今案陈本无注初学记卷二十引无修子二字仕误生又吏下有桢一见便待以不臣之礼遂贡之天朝十五字此标目之出典也又本钞桢作槙者北宋转钞时避仁宗讳王据初学记改浈已易宋钞面目矣】 贡之宰相 【荀爽与郭叔都书云陈季方才德秀出超世逸羣金相玉质文章虎变遂贡之宰相○今案严辑荀爽集据书钞引同陈俞本脱与郭五字德作能余同御览六百三十一引虎变误席美余同旧钞】 荐之宰相 【赵穆别传云汲郡赵君平年三十七四荐之宰府不就元康二年太守羊伊以为四科之贡宜尽国美遂扶舁激喻以光荣举君才门寒素奏充诏书宜进品三○王文简校云原钞舁误羿据初学记订今案陈本无注初学记二十引脱平字及君才以下二年作三年荣举作岁贡】 荐于府门 【先贤传云和遵奏公名器○今案陈俞本皆脱和遵以下】 荐升公朝 【论语公叔文子○王石华校标目分改公今案见论语宪问篇集解引孔注】 荐之朝廷 【汉书何武○今案见汉书八十六何武传】 抱玉朝君不如贡贤 【琴操云史鱼者卫灵公之相荐蘧伯玉于灵公公诺未用史鱼曰臣闻抱玉朝君不如贡贤○今案平津馆本琴操卷下谏不违歌同陈俞本多删改】 限年后举失贤才多 【崔氏传云崔瑗上疏以孝廉限年后举失贤才○今案陈本脱多字举失作失举】 拔茅征吉 【易泰卦初九爻王注云相牵引之皃也○王文简校太改泰今案陈本无注】 姜桂因地 【宋玉集序云宋玉事楚怀王友人言之宋玉玉□□小臣王议友人友曰姜桂因地而生不因地而辛女因媒而嫁不因媒而亲也○今案陈俞本改注新序友曰以上作宋玉因其友以见楚襄王主待之无以异宋人让其友人书只有因地四句又附小玉报友人书云云与本钞亦微异】 荐白屋 【韩子赵武荐三十六人皆就宾位○王文简校云本钞子误于据初学记引韩子订今案非子外储说左及初学记卷二十引荐三作荐四余同陈本无注】 荐贤能 【吴书华核传陈便宜及贡荐贤能解释罪过书面余上○今案亦见吴志华核传贤作良余同陈俞本皆改注吴志】 推贤士 【范晔后汉书邓骘节俭推进贤士置幕府○孙氏校至改置今案见范书四十六邓禹附骘传】 贡贤一 【锺离意别传扬州剌史夏君辟意曰剌史得京师书闻从事有令问刺史何惜王家之爵不贡贤士乃表上尚书先为茂才○今案御览二百六十五引脱茂才句】 举遗逸 【王逸临豫州教云为我答能举遗逸于山薮黜奸邪于邦国给谷五百斛○孙氏校点改黜解故斛今案张溥辑百三家本及陈俞本皆脱为我四字给谷五字】 达吏 【周礼太宰云七曰达吏郑云察举勤劳之小吏○今案陈本脱小字】 除吏 【汉书田蚡传曰武帝初即位是时丞相田蚡入奏事语移日所言皆听荐人或起家至二千石权移主上上乃曰君除吏尽未○今案见汉书卷五十二陈俞本有增改】 达贤 【黄石公三略云达贤者福流子孙也○今案陈俞本脱福流句考陈仁锡本董石公下路有此文惟达作进未合本钞若作进则与下条标目无别断不然矣】 进贤 【白虎通云诸俟所以贡士于天子者进贤劝善也天子聘求者贪贤也○王文简校谢改诸云据初学记今案初学记二十御览六百三十二引贪贤作贪义又御览劝作称】 表贤 【范晔后汉书鲁丕传丕为州吏务在表贤○今案陈俞本同范书五十五本传州吏作青州剌史贤下有明字】 表能 【荀悦汉记未立典有五志一曰达道二曰章法三曰一古今四曰着功动五曰表能○今案陈俞本同考明本前汉纪卷一道下有义字法下有武字一古作通古能上有贤字】 荐吏扬善 【汉书张汤传云为廷尉奏事荐吏扬人之善○今案汉书卷五十九及陈本同】 举贤置之 【礼记礼器注云古者将有大事必选贤誓众重事也○今案此见礼器举贤而置之句郑注】 举无失才 【王隐晋书山涛为吏部居选职周徧百官举无失才○今案俞本居选职作举选余同陈本改注今晋书】 推举皆贤己 【汉书韩安国为人多大路知足以当世取舍而出于忠厚所推举皆廉士贤于己者○今案汉书五十二韩安国传同】 所举甚得人 【汉书冯奉世云先是时汉使数出多辱命奉世威震西域宣帝日贺将军所举甚得人○今案汉书卷七十九甚得作得其使字在数出下余同陈俞本多注】 外举不避雠 【吕氏春秋晋平公问和奚曰南阳无令其谁可对曰解孤可公曰非子雠邢对曰君问可非问雠又问曰国无尉其谁可对曰午也可公曰午非子耶对曰君问可□□臣子公曰善遂用之○今案吕氏春秋孟春纪□后作□黄羊遂用之句下有孔子闻之曰善哉外举不避雠内举不避子十七字又本钞三十七公正篇引内举一段亦作祁黄羊】 内举不失亲 【春秋传曰范宣子因叔向乐王□见叔向曰吾为子请叔向弗应其人皆咎叔向○孙氏校因改因名改咎王卜所校升改叔咎下补叔向二字今案见左氏襄廿一年传】 不如音 【汉书王凤传凤病天子自临问之执其手垂泣曰将军炳如不可言平阿侯谭次将军矣凤曰谭等虽与臣至亲皆增奢无以率导百姓不如御史大夫音故以死保○今案陈俞本同汉书九十八元后传垂作涕僣奢作奢潜】 玄堪此任 【晋中兴书谢安时氐贼强盛侵寇无已求文武良将可以镇遏北方者难安丘玄可堪此任○孙氏校从陈俞本改氐作符失原钞而目矣今案御览五百十三引脱盛字文选注三十引氐作盗无遏字陈俞本改注今晋书】 田光进荆轲 【燕丹子云光谓荆轲曰太子倾心于足下荆曰有鄙志尝谓心向意等没身不顾情有乖异一毛不拔○今案问经堂本燕丹子卷一及俞本向作合又俞本脱等字余同陈本改注史记荆轲传非是】 翟黄荐乐羊 【韩子云田子方从齐之魏望见翟黄乘轩出奚乘此车曰君谋伐中山臣荐乐羊而中山拔○今案韩非子外储说左篇无见字陈本无注俞本但注荐乐羊守中山一句】 桓范荐管寍 【□范表云使寍病不能乘养不听羁柄凤拂范戏之史○今案严辑桓范文荐管寍表据书钞未改本引同陈本无注俞本不驎羁作不犹羁麟又删范戟句】 山涛举泛源 【山涛书云举为太子舍人源有德素久沈滞○今案类聚四十九引山涛表源下有见称二字】 子胥论兵以荐孙武 【吴越春秋云孙子者吴人也□为兵法隐幽世人莫能知子胥明识人知孙子可以折冲乃七荐孙子○孙氏校胷改?今案吴越春秋卷二隐幽作辟隐能知作知其能陈本多增改】 虞丘辞位进孙叔敖 【新字云楚庄子罢朝而晏樊姬问故庄王曰旦与贤相语不知日晏也虞丘辞位进孙叔敖○今案新序杂事篇晏也下有樊姬谓虞丘未尝进贤数语陈本罢朝四字作晏朝旦误但日下脱晏字又删辞位二字】 陈平须魏倩韩信赖萧公 【张敞与宋邑书云陈平虽贤须魏倩而后进○今案俞本只注朱邑六字考汉书朱邑传载张敞与邑书同】 用公山于前擢正礼于后 【吴志刘孙传陶丘洪荐□□□举茂才剌史曰前年举公山奈何□举正礼乎洪曰若明使君用公山于前擢正礼于后所谓御二龙于长涂骋骐骥于千里不亦可乎○今案吴志卷四同本钞七十九秀才篇引奈何作今年】 若治国家有其管夷吾乎 【国语□晋植公使□淑牙为宰辞曰臣君之唐臣也□治国家者其管夷吾乎○孙氏校从陈俞本标目若□□□矣今案见国语齐语同】 若欲争天下非信无与计事 【汉书韩信传让何相闻□之不及以闾自追之上怒如夫左右手何来谒曰臣非敢之追亡者耳上曰详也何曰信国士无双若欲争天下非信无可与计事者○今案汉书卷三十四若欲作必欲陈俞本亦改必欲】 侍卫则孙尹其人 【山涛敕事云太子左卫率缺待卫威重石崇孙尹皆其人也○今案陈本脱启事以下太钞六十五太子左右卫率篇两引山涛启事人作选余何】 薛宣明习文法 【汉书薛宣传云宣知翟方进有宰相器深结厚焉后代宣为丞相宣免二□荐宣明习文法○孙氏校习改翟今案汉书卷八十三同】 苏武明习故事 【汉书张安世荐苏武明习故事宣帝即召武为右曹典属国○孙氏校补帝即召三字补右字今案汉书卷五十四苏武传同】 薛宣达于从政 【汉书云谷永上书荐薛宣曰御史大夫内承本朝之风化外佐丞相惣理天下窃见少府宣材茂行洁达于从政○孙氏校承改丞今案汉书八十三薛宣传上书作上疏余同】 鲁肃才宣佐时 【吴志周瑜传荐鲁肃才当广求其比以成功业不可令去也○孙氏校踰改喻今案见吴志卷九鲁肃传才下有宜佐时三字】 寇恂文武备足 【东观汉记邓禹更始时大司马朱□在□阳上欲南定河内问邓禹禹曰寇徇文武备足有牧民御众之才○今案御览四百四十二引无御众二字聚珍本东观记卷九寇恂传与原钞同姚辑本脱】 邓殷道识文武 【山公启事云太尉长史邓殷道○今案陈本无太尉以下俞本小注无道字本钞六十八长史篇引山公启事作通议有文武余同】 桓谭才学洽闻 【东观汉记宋□□沛国○今案聚珍本卷十三同姚辑本东观记有脱误俞本脱节国二字陈本改注范书】 贺循才鉴清远 【陆机荐□□表○今案张溥百三家本陆机集同陈俞改注今晋书】 赵岐博古 【孔融荐赵台□○今案范书□□传亦言为孔融所荐但无博古之文陈俞本皆引范书百余字然竟不及孔融书荐句更宽滥矣】 朝□至行 【魏志□帝诏举中书郎吏部尚书○今案俞本朝□作阙既考魏志无□既传则俞本非也惟卷二十四□暨传有明帝诏但无举中书八字耳疑旧钞朝字乃韩字之讹】 裴楷通理 【山涛启事云雍州剌史郭奕□卫将军王济皆诚亮有美才侍中之最高者也○今案此标目与小注应分二条本钞五十八侍中篇引山涛启事河北条小注同御览二百十九引山公启事云右军裴楷□理有寸义与此条标目同旧钞当分二条转写者误合为一耳陈本但留标目改注今晋书非也俞本竟删通理句亦非】 裴楷清通王戎简要 【世说云文帝问锺会裴楷清通王融简要○今案世说所语识鉴篇同不免本钞尚书吏部篇引】 生斯养门拔羣特立 【嵇合与羊平书曰处士生斯养门□羣特立○今案俞本同陈本及严辑嵇含集皆脱此条】 清真寡欲物不能移 【世说曰山公举阮咸为吏部郎○氏校以原钞□误中遂于中上增郎字非是今案本钞尚书吏部郎篇引同惜阴轩本世说新语识鉴篇郎下有目曰二字物上有万字】 确然难动有社稷之节 【桓范荐徐宣文云○今案御览六百三十一引同】 秉节持重有不可夺 【东观汉记杜诗云大司徒□□好学○今案聚珍本东观汉记卷十三伏湛传载杜诗荐湛流与本钞同御览六百三十一引东观记脱秉节二句俞本大上有窃见二字】 敦风笃俗达学弘道 【又士传云张华荐成公绥表云窃见处士东都郡成公绥○今案御览六百三十二引文士传无表字郡字余同陈俞本作邃学弘达又陈本改注今晋书】 性与道合思若有神 【孔融荐弥衡表云伏见处士年二十三目所一见辄传于口耳所启闻不忘于心○今案文选祢衡表三作四传作诵启作暂俞本无注】 鲁璠之遗英楚和之秘曜 【王鉴荐丹阳冯访云窃见云云○今案陈俞本删窃见二字余同】 帝王之瑰宝清庙之伟器 【陆云荐张赠文云盖闻圣王承天御士殷荐明德思和人神是帝尧昭唤而道协人天诚帝王之瑰宝清庙之伟器○今案张溥百三家本御士作御世余同陈本脱盖闻以下】 东南之遗宝宰相之奇璞 【陆机荐戴若思文云○今案张溥百三家本相作朝非是陈俞本怕作相】 奕世不刊之文断金之良佐 【窦章荐马融文云○孙氏校据陈本食改奕】 利见显衢必能腾跃天路 【杨方荐张道顺文云○今案陈俞本衢误衡跃作跳又陈本但注东观汉记四字俞本扬上亦增东观汉记四字方作文顺下脱文字】 擢登三事必能翼宣盛美 【续汉书陈蕃荐徐孺子姜肱袁阆京兆韦着颍川李昙等善人天地之纪也若使擢登三事必能翼宣盛美○今案本钞登误金阆误合据御览六百三十引续汉书校改姚辑汪辑本续汉陈蕃传脱】 龙跃天衢增四门之穆穆 【孔融荐祢衡表云奋翼云汉○今案宋刻文选天衢下接云汉句又奋作振初学记二十引奋天衢下接云汉句又奋作振初学记二十引奋翼作凤奋】 纡迹儒官必足弘振礼乐 【王绚启云国子博士戴逵远臬素业近约瑜湻若使纡迹儒官发蒙书子必足弘振礼乐○今案俞本脱发蒙句近字留一空格余同陈本删此条】 奉法作政有周邵风 【范晔后汉书第五伦荐谢夷吾云○今案范书卷一百十二及陈本邵作召】 明略威重任国柱石 【汉杂弗辛庆忌为酒家令太守大将军王凤荐庆忌曰臣不宜久处其右乃拜为光禄大夫□金吾○孙氏校补忌字直改宜今案翰范新书前集卷六引汉杂事有标目二句及载金吾句陈本改注汉书非也】 有智谋诸将鲜及 【东观汉记□禹传上破邯郸咏王郎饮北发突骑禹曰吴汉有智谋诸将鲜能及者○今案御览四百四十二引东观汉记及聚珍本同姚辑本脱上字脱欲北九字脱能者二字陈本├北发以下】 有才义宰士之隽 【山公启事云太尉掾满奋司徒掾何朂○今案本钞六十八掾篇引及严辑山公启事一卷同陈本删太尉以下隽作儁】 喜立于朝陛下之光辉 【汉杂事云传喜为将军傅太后与政事○今案御览六百三十一引汉离事政事句下有喜数谏之句无标目立朝二句陈本俱注传喜二字俞本与作预将军上有右字余同】 使衡立朝必有可观 【孔融荐□衡表○今案文选同】 授以千里之路 【应璩荐贡伟伯文云贡琳字伟伯○今案陈本授作按但注应璩二字艺文类聚引贡琳作费讳张溥百三家本贡作贲伟作玮路作涂俞本贡作贾】 归以公相之位 【海内先贤传孙皓字季明伪郡功曹太丘陈寔为西门亭长度寔为海内高名在位之臣归以公相之位○今案御览六百三十二引海内先贤传明作和高名下无在位二字陈本删太丘以上十一字又删为西以下六字余同俞本孙作锺明亦作和】 举授之政国可使寍 【说苑云楚令尹虞丘子言于庄于曰○今案陈本同考说苑至公篇是虞丘子举孙叔敖事寍作治本钞作寍者唐钞避高宗讳也】 表为祭酒 【魏志云颍川盛志才筹划士也太祖甚器之早卒荐郭嘉太祖表为祭酒○孙氏校以本钞画误尽改作荩非也案艺文类聚引盛作卢余同近本魏志荀彧传有戏志才事与此征异陈本脱早卒以下筹划士作筹忠荩亦非】 荐为廷尉 【时汉书云桥玄素与南阳太守陈球有隟及在位荐球为廷尉○今案陈本桥误高类聚五十三御览六百三十引续汉及感辑汪辑本琳皆作球照订余同】 为世仪表宜备司空 【典略云樊稚上疏云○今案陈俞本但注典略二字】 果劲不挠宜为御史 【山公启事云孔颢有才能果劲不挠宜为御史中丞○今案陈本脱中丞二字翰苑新书前集卷三引山公启事宜为句作可御史中丞事】 质直威重宜备谏官 【汉书张禹奏曰司空掾彭宣孝弟○今案陈本同俞本删孝弟二字考汉书张禹彭宣等传俱无此文本钞六十八掾篇引则作鲍宣盖鲍宣尝为大司空西曹掾也考弟下有廉洁二字】 方毅廉直宜拜尚书 【续汉书李固上疏云陛下有尚书犹天有北斗○今案姚辑本脱汪辑本续汉李固传同陈俞本改注范书】 得人欢心任为大将 【王郎上武略云幽州剌史王雄少有令节长涉通变天性仁勇果殁有略○今案陈俞本郎作朗又陈本脱少有以下余同本钞朗作郎者宋钞避始祖讳也严辑王朗集脱此条】 器识郎拔诚可洗马 【陆机荐郭纳表云伏见承阳合郭纳属度简赡器识郎拔可太子洗马舍人○今案陈本删表云以下俞本赡作□无太子舍人四字张溥百三家本纳作讷承作蒸胆亦作□又各本郎俱作朗义详上条】 左雄宜在喉舌 【续汉书虞记以左雄有公忠节□之曰代见议郎左雄数上封事宜在□舌○今案类聚五十三引朕公字御览六百三十引公忠作忠公余同姚辑续汉与类聚同汪辑本脱陈本改注范书】 庆忌宜在爪牙 【汉杂事云辛庆忌为光禄寺丞何武上封事云大将不预设则无以应卒○孙氏校率改卒今案陈本大将作夫将】 周树服勤请宜部职 【锺离意别传云意为公曹非周树白事诞期朝中皆知意心□列在首曹议者必谓报树也○今案陈本脱此条俞本列在作列署】 羊祜秉德可久其事 【山涛歌事云太子少傅高选羊祜秉德尚义克己复礼可久其事○今案翰苑新书前集四引山公启事少傅作保傅余同陈本但注山涛二字俞本脱高选二字尚义作义能】 处别驾任当展骥足 【蜀志云宠统守耒阳令免官鲁肃遗先主书曰庞士元非百里才处冶中别驾当展其骥足耳○今案蜀志卷七庞统传同】 未满之年宜先用 【山涛启事云荆州宜有郎王祖以病出义阳郡邓遐有才义未满之年宜先用之○今案陈俞本脱此条本钞尚书郎总篇引祖作垣之遐作选严辑山公启事宜恒作宜都王祖作王恒】 

　　北堂书钞卷第三十三


●北堂书钞卷第三十四　　　　政术部八 

　　隋秘书郎虞世南撰 
　　南海孔广陶校注 
　　任贤十九　　　　　　　礼贤二十 

　　○任贤十九 

　　君好士则贤士至 【新序云晋平公游西河中流而叹曰嗟乎焉得贤士与共此乐乎舡人周乘进对曰君言过矣今君好士则贤士至矣○孙氏校从陈俞本周乘改固桑今案近本新序杂事篇亦然又游作浮今仍原本】 善用才者弃其邪 【春秋左传曰郑驷歂杀邓析而用其竹刑君子谓子然于是不忠苟有加于国家者弃其邪可也○孙氏校所改竹今案见左传定公九年】 善用木者不以肤寸之盘节而捐干云之梓善用人者不以名行之不着而遗治世之才 【抱朴子云善用木者不以肤寸之盘节而捐于云之梓班将匠所以构大厦○今案俞本脱班将以下余同陈本捐作指但注抱朴子三字】 援方任能 【春秋传云卫文公大布之衣大帛之冠务材训农通商惠工敬教劝学授方任能○今案左传闵二年同陈俞本农误能】 拔贤举善 【汝南先贤传云薛勤聪哲仕郡为功曹○今案陈俞本同】 举贤用之 【韩子云郑人遗燕相书灼火不明因谓烛者举烛燕相得书曰举烛高明○今案近本韩非子外储说左上篇及陈本俞本郑作郢高作尚考御览五百九十九引及本钞一百三书记篇引皆作郑作高与此条旧钞脗合】 必聘贤士 【汉书韩延寿传为颍川守上礼义好古教化所至必聘其贤士纳谏争奸人莫敢入○孙氏校躬改聘今案见汉书卷七十六陈俞本入下有界字又俞本上作尚余同】 招聘隐逸 【范晔汉书岑滥传为魏郡守招聘隐逸与参政事视事三年舆人歌之○孙氏校滥改彭盖沿陈俞本之误也今案范书十七此是岑彭之元孙岑熙事滥乃熙字之讹也又守上有太守三作二余同陈俞本亦作二年】 甄拔隐屈 【王隐晋书山涛为冀州剌史○今案陈本同本钞七十二刺史篇引王隐晋书隐屈作隐士余同】 董昆清约守贫置上计吏 【会稽先贤赞云昆字文子○今案陈俞本删文子四字考范书董均字文伯】 顾和体履平贵请为别驾 【王丞相集以顾和为别驾宜得其才○今案陈俞本同】 庞统州里所信召为公曹 【荆州先德传云周瑜为南郡太守以庞统有重名召为公曹○今案陈俞本同考御览二百六十四引荆州先贤传重名下有州里所信句公作功余同】 任旭立操清俭请为公曹 【□□□书是也□□□人□□□□□□□□□之□前蒋秀嘉其名请为公曹○孙氏□□陈俞□□□□□□恐非今案御览二百六十四引晋中□□□□□□字嘉其三字陈俞本改注今晋书】 陆续为功曹郡内大治 【□□□□□□□□□□□□□□陆机七□雅寺千里风化○今案俞本同陈本有增注】 王基为别驾流称青上 【□志□基传○今案魏志卷廿七左基传同】 置锺离意为功曹威仪严肃 【锺离意则博□州以意者□□□○今案陈俞本脱□字御览二百六十四引魏□意□传同又本钞署字每作置此条标目作置卜注作着考五篇署置也其义本通】 用岑晊为功曹褎善诎恶 【英雄传记云成□为有□守耳今绖为功曹○今案陈俞本皆改注范书岑晊传】 以赵勤为功曹委以郡事 【东观汉记赵劝南阳人太守桓虞用为功曹委以郡事○今案俞本同陈本无注御览二百六十四引卢作虞用作召聚珍本姚辑本东观记赵勤传南上有为字无用为二字卢亦作虞据订】 署华谭从事以为宾客友 【王晋书华谭传幼而好学扬州剌史周浚引为□事○今案今晋书五十二华谭传幼而作及长宾客句作诗以宾友之礼陈俞本皆改注今晋书又御览二百六十五引中兴书亦有署华谭从事一条可作旁证】 周沈寂补儒林祭酒 【孔集周沈寂为儒林祭酒○今案陈俞本无注周作用寂作窍】 拔孟嘉为劝学 【□嘉刖传云庾亮○今案俞本及本钞中正篇引同御览二百六十五引孟嘉别传拔作□陈本脱□□二字】 辟李固为内郎 【后汉书梁商传于是京师贪□□□□辅○孙氏校内改中今案陈俞本下□中然隋高祖之父讳忠永兴兼避作内本钞如此者甚多孙校偶未检耳又考范书梁商传内郎作是事中郎□□】 檄为文学 【管辂传云赵孔曜荐□于冀州刺史裴□□□雅性宽大与世无忌于是□为文学○今案魏志廿九裴注引管辂别传荐辂九字作至冀州见裴使君学下有从事二字】 召署户曹 【□□□为□□令民桓扶温良恭俭为乡里○今案陈俞本脱此条考御览二百六十八及三百四十一引锺离意别传皆南瑕丘令句无桓扶以下又御览二百六十四引有召意署功曹句】 辟郇恁 【东观汉记郇恁字君大○今案陈俞本脱此条聚珍本东观汉记郇恁传君大下有东平王苍辟为祭酒八字姚辑本亦与本钞同】 举刘毅 【王隐晋书刘毅侨居平阳太守杜恕甚重之举为功曹○今案御览二百六十四引王隐晋书脱甚重之三字余同陈本亦无甚重之字及侨居字】 其所辟命皆海内长者 【范晔后汉书云王□为太守辟命○今案见范书王龚传同陈俞本守作尉】 拔用武官无非俊┌ 【世语云□俟玄□□□人为中护军拔用武官无非一时俊杰○今案魏志卷九夏侯尚传注引世语及陈本命本皆无一时二字】 政事所施意为节度 【锺离意传○今案陈俞本同】 文武之事一以委昭 【吴志张昭传昭举茂才南渡江孙策在建业命为长史升堂拜母文武之事一以委昭○今案吴志卷七及陈本俞于在建业作创业又陈俞本删茂才七字】 任以郡职 【谢承后汉书刘平为济南郡丞太守刘育甚重之任以郡职○今案御览二百五十三引谢书同姚辑汪辑本南皆作阴余同俞本脱陈本改注范书】 阴代其政 【东观汉记韩棱为功曹性直甚畏太守葛兴风病棱阴代其政扶持二年○今案聚珍本姚辑本东观记脱此条陈俞改注范书】 风声大行 【张璠汉记陈宠为广汉守风声大行入为大司农○今案御览二百六十四引张璠汉记守上有太字入作征本钞入字乃宋人影钞时所改弃避仁宗讳也汪辑本亦据御览引姚辑脱】 州境获寍 【王晋书云王祥琅邪人并为别驾常以服事州境获寍○今案陈本王祥作王仲秤脱琅邪四字及常以八字考今晋书王祥传并为作檄为常以句作委以事】 寡人之有仲父犹飞鸿之有羽翼 【管子曰桓公在位管仲立有二鸿飞过公曰云云○今案见管子霸形篇及本钞用贤篇宰相篇】 孤之有孔明犹鱼之有水 【蜀志诸葛亮传云徐庶谓先主曰诸葛孔明者卧龙也○今案蜀志卷五同】 高选长史委任责任 【王隐晋书曰王戎代王浑为司徒○今案类聚四十七引王隐晋书长史下有西曹禄三字】 南阳宗资主画诺 【范晔汉书宗资为汝南太守任功曹范滂郡为谣曰○孙氏校补画字今案见范书党□传陈俞本与下条合注】 弘农成瑨但坐啸 【范汉书云岑晊传高才绝人○孙氏校缙改瑨今案范书无绝人二字】 

　　○礼贤二十 

　　用下敬上谓之尊贤 【孟子○今案见万章篇】 西面以求臣则朋友之才至北面以求臣则师傅之才至 【说苑云燕昭王问郭隗云寡人地狭人寡○孙氏校以本钞脱傅字据陈本改宾师恐非今案说范君道篇作师傅陈本又西北二字互易尤非】 贤己者可得处礼之也 【吕氏春秋周公曰不如者吾不与处累我也与我齐者吾弗与处○今案吕氏春秋先识览篇与我齐句下有无益我者也句陈本已照增】 国之才人无不事 【春秋云公子鲍礼于国人宋饥竭粟贷之自七十云云○今案左传文十二年才作材】 九九薄能因为礼之 【说苑云齐桓公设庭燎为士之欲造者期年而士不至东鄙有以九九之衡见者○今案说苑卷八尊贤篇东鄙作东野□人余同】 一介之善莫不加礼 【范晔汉□孔融为□□□□□甄子然□孝存知名早卒□□○今案见范书卷一百孔融传陈本介作分】 朝隘巷之□ 【战国策云□□□中山中山之君□倾盖与车而朝穷闾隘巷之士者七十□也○今案见□□策宋策庇作疵余同陈俞本疵作□观下说中山二字】 见穷闾之士 【韩子云赵文侯使李云□○今案韩子外□□左上篇文侯作主父李下有疵字余同陈俞本脱使李字】 卑体下士 【汉记倪宽事○今案御览四百七十五引汉杂事有云倪宽为人卑髓下士陈俞本皆注前汉书】 谦恭下士 【汉书云于定国下士○今案见汉书卷七十一亦见本钞下叶】 宾客所归倾心折节 【东观汉记袁绍○今案亦见范书卷一百四聚珍本姚辑本东观记无袁绍传】 折节侍士坐不重席 【典路云荀生○今案陈本同考魏志荀彧传注引典略及本钞三十七公正篇引重作累生作彧】 周公下白屋之士 【家语○今案见家语贤君第十三陈俞本皆改注说苑】 齐桓下布衣之士 【韩子云齐桓公有处士三往弗得见○今案陈俞本删有处以下考韩非子难一篇有小注二句亦脱布衣五字】 宾客千人与文等 【史记孟尝君在薛招致宾客千人与文等○今案史记孟尝君传千上有数字与上有无贵贱一四字陈本已照增】 平原君侧行襒席 【史记邹衍重于齐适赵平原君侧行□席○孙氏校以原钞适误道遂删道存赵非是今案见史记孟子荀子列传】 燕太子侧阶迎光 【田光见太子太子侧阶○今案史记荆轲传无侧阶二字陈俞本多增注】 倦不敢息 【吕氏春秋魏文侯见段于木立倦而不敢息○今案见吕氏春秋慎大览篇陈俞本多增注】 仇□逾恭 【史记平原君魏有隐士曰侯嬴年七十家贫公子出迎执辔逾恭○今案史记信陵君传逾作愈又魏上□□君三字系沿上数条而误】 楚王郊迎至舍 【说苑云田忌去齐奔□□□郊迎至舍○今案□□□尊贤篇陈本同】 齐王延之于门 【战国策曰先生王升造齐宣王四而入见于王谒者延入门○今案见战国策齐策升作斗吴师道补注云王斗一作王升是元人所见本有作升者也陈俞本皆已改作斗矣】 魏王郊迎 【孔丛子魏王遣使者聘孔子顺曰寡君久闻下风愿委国先生○今案见孔丛子陈士义篇亦见本钞四十九宰相篇】 曹参避堂 【汉书曹参相齐闻有盖公善治黄老言使人厚币请之既见盖公为言治道贵清静而民自定参于是避正堂舍盖公焉○孙氏校原改厚今案汉书卷三十九同】 拥篲先駈 【史记□衍子重于齐如燕昭王拥篲先駈○今案见史记孟子荀卿列传陈本篲误彗】 驾车而往 【会稽典录云范蠡本楚宛三户人被发佯狂文种笑曰吾有贤圣之资○孙氏校楚改范今案御览四百七十四引会稽典略资下有骂车而往句余亦同】 虚左往迎 【史记信陵君传魏有隐士曰侯赢年七十家贫公子大会宾客虚左往迎之○今案史记信陵君列传同】 虚馆以候 【魏志管寍遇天下大乱至于辽东迎公孙度度虚馆以候之○今案魏志卷十一迎公作见公】 以朝车迎之 【吕氏春秋齐桓公使人告鲁曰管夷吾寡人之雠齐境桓公以朝车迎之○今案见吕氏春秋不苟论】 备礼以待之 【汉书扬雄○今案陈本同】 躧履起迎 【汉书隽不疑进退以礼名闻州郡武帝使者胜之素闻躧履起迎○今案见汉书卷七十一隽不疑传】 屣履造门 【范晔后汉书郑玄传国相孔融深敬君○今案范书郑元传君作元本钞国误因俞本遂讹为郑因传谬甚】 揽履而起 【魏志邴原至门下通谒上甚惊喜揽履而起○今案魏志卷十二邴原传注引邴原别传甚作大揽作擥】 衣不及席 【续汉书皇甫规○今案俞本同陈本不作下姚辑续汉书皇甫规传脱此条汪辑本据御览四百七十四引席作带夹注云书钞礼贤引作席】 闻粲在外到履迎之 【魏志王粲传蔡邕见而奇之宾客盈坐闻粲在外云云○今案魏志卷廿一外作门到履作倒屣考到倒古今字】 晏闻弼来到履迎之 【世语云何晏为吏部郎时宾客盈坐王弼未弱冠往见之乃到履迎之○今案御览六百十七引世说郎作尚书到作倒余同到倒古今字也】 诚副饥虚之心 【魏志邴原至门下通谒上惊喜揽履而起迎原曰诚副饥虚之心○今案魏志邴原传注引邴原别传揽作擥】 待以师友之礼 【吴书虞翻曰孙策得昭甚喜○今案吴志张昭传注引吴书喜作悦又无虞翻二字余同陈木脱此条又案虞翻二字疑沿下条而误】 接以师友之道 【东观汉记班彪避地河西大将军窦融数接以师友之道○今案御览二百六十五引东观记西作南移上无数字余同聚珍本东观记十六彪传正作西姚辑木脱】 待以交友之礼 【吴志虞翻传曰太守王朗敢策复命翻为功曹待以交友之礼○今案吴志虞翻传同】 筑碣石 【史记邹衍子重于齐如燕昭王拥篲先駈请列弟子之坐而受业筑碣石宫亲往师之○孙氏校策改筑今案见史记孟子荀卿列传】 起客馆 【公孙弘为丞相○今案见汉书卷五十八陈俞本皆注前汉书】 钦贤之馆以待大贤翘才之馆以待大才 【杂记津侯以布衣为宰相营客馆以招天下之士其一曰钦贤之馆○今案见说郛本所辑西都杂记陈本则注作西京杂记】 置郭隗上宾 【说苑燕昭王曰寡人学而无师郭曰○今案见说苑君道篇陈本改注国策】 舍昆辨上舍 【战国策曰靖郭君善济昆辨昆辨为人多疵○今案战国策齐策及陈本昆辨作貌辩余同陈本疵又作疵吴师道校战国策宋本补注云吕览疵作訾古今人表作昆辨师古注引此齐策又一本标云修文御览北堂书钞同据此则元人称旧钞正作昆辨也足订陈本之误】 特设一榻 【□承后汉书□□字孺子○今案大选注三七引谢书同汪辑本据御览四百七十四引亦同姚辑本徐穉传脱改北条】 为设几杖 【范晔汉书郑玄传云○今案见范书卷六十五】 修曾子之舍 【□□论云鲁人攻费曾子□于费君○今案近本盐铁论脱考说苑尊贤篇费作邝君下有归□二字舍下有而后迎之四字陈俞本改注说苑】 轼于木之闾 【新序云魏文侯轼段于木之闾○今案见新序杂事篇】 持黄金千斤聘以为相 【韩诗云楚湘王黄金聘庄子○今案此条有误陈本改注韩诗外传楚庄王聘北郭先生事】 赐黄金百镒为赵上卿 【史记虞御说赵孝成王一见赐黄金百镒再见为赵上卿○今案见史记平原君附传】 三谒并羊酒□ 【会稽都尉任贤欲与救遵相见谓锺离意曰郝子云霞上文○今案此条有误陈俞本删】 奉书致羊酒 【魏志张□养志不仕广平太守卢毓到官三日纲纪云丞前致版谒珔云云○今案魏志十一管宁附传及陈本丞作承余同】 爱士好宾盛修肴膳 【续汉书崔瑗爱士好宾客○今案姚辑本汪辑本续汉书皆脱崔瑗传陈俞本改注范书】 劳谦接纳坐无空席 【王晋书云王浑劳谦接纳坐无空席门不停宾于是江东之士莫不爱敬○今案御览四百七十五引王隐晋书之士作诸士爱敬作敬爱余同陈俞本改注今晋书】 文信待宾 【太史公吕不韦○今案史记吕不韦传无惟秦始皇本纪载文信侯事待作招致】 田伯好士 【韩诗○今案陈俞本同】 淮南养士 【淮南其中高士八人○今案此条有脱误陈俞本注汉书淮南王安事然亦无高士句】 公子爱客 【魏陈思王诗云○今案陈俞本同】 爱敬君子而不恤小人 【蜀志张飞○今案蜀志卷六张飞传同】 士虽贫徒步皆与钧礼 【汉难事于定国虽贫○今案御览四百七十五引汉杂事同】 士无贫贱与之抗礼 【东观袁绍○今案陈俞本改注范书贫作贵聚珍本姚辑本东观记无袁绍传】 入与共食出与同衣 【说苑云子罕之贵子常也○今案说苑尊贤篇及陈俞本常作韦】 出则同舆坐则同席 【蜀志先主传曹公还讦表先生为左将军礼之愈重出则同舆坐则同席○孙氏校与改舆坐改左今案蜀志卷一同】 同席而坐同簋而佷 【魏书○今案蜀志先生传注引魏书刘平刺备事】 同舆而载共帐而寝 【吴志太子孙登善布衣之礼与诸葛恪等同舆云云○今案吴志十四孙登传及陈俞本善作略用】 隗嚣与马援共卧 【范晔后汉书○今案见范书马援传】 关张与先主同床 【蜀志○孙氏校补关字今案见蜀志卷六】 权肃□钦 【吴王鲁肃○今案□□饮误食据吴志卷九鲁肃传及陈本作饮订本钞榻篇亦引作对饮】 盖覆□基 【吴志刘基为孙□饮于舡植雨权以盖覆基○今案吴志卷四刘繇传同】 晏之所与同食 【鲁连子云所与同食天下士至○今案陈俞本及玉函山房辑本皆脱】 子羔有所自食 【又云齐伐鲁宋桑伯子□□将曰子羔为成大夫而善养天下士○今案陈俞本及玉函山房本皆脱】 不释服而往遂以襚之 【礼记○今案见礼记檀弓下篇陈本脱礼记二字】 写范蠡之状 【国语云勾践伐吴○今案见国语越语下】 礼徐穉之墓 【吴志顾邵字孝则起家为豫章太守下车礼徐解之墓○今案吴志卷七顾邵传礼作祀余同陈俞本亦作礼】 

　　北堂书钞卷第三十四 

　　●北堂书钞卷第三十五　　　　政术部九 

　　隋秘书郎虞世南撰 
　　南海孔广陶校注 
　　德化二十一　　　　　　德感二十二 
　　遗爱二十三 

　　○德化二十一 

　　王政化之为贵 【说苑云政有三品王者之政化之霸者之政威之强国之政胁之王者各有所施化之为贵犬○孙氏校以原钞矣误美照陈本删之非也今案本钞论政篇亦引三品句考说苑理政篇国作者末作贵矣】 德者化由兴 【又云政者三品如上言○今案说苑政理篇云夫刑德者化之所由兴也与上文三品另为一段不必相蒙陈俞删注照引理政篇是也】 君子之德风小人之德草 【论语○今案见颜渊篇】 修己以安百姓 【论语○今案见宪问篇】 居敬以临其民 【论语○今案见雍也篇】 子欲善而民善 【论语○今案见宪问篇】 以仁为首以惠为先 【刘梁碑云君迁桂杨太守班序以正以仁为首云云○今案严辑刘梁碑文据书钞引惠改义余同陈俞本皆作惠又陈本君误召】 养之以仁教之以礼 【新序曰子夏曰子产相郑牧民养之以仁○今案陈俞本同】 笃义多恩 【典略云赵喜为平原守百姓为作歌○今案陈俞本亦同御览四百七十七引鱼豢魏典略无百姓句其下云百官大会光武问喜何如咸称有政迹会罢诸人言喜笃义多恩非独能临人也】 正清民和 【晋中兴书诸葛恢为会稽守二年政清民和为诸侯郡首宜进其位○今案陈俞本无为诸二句余同亦见今晋书七十七诸葛恢传守作内史二作三民作人无侯字余同】 及于宽政 【春秋陈公子完奔齐齐俟使敬仲为卿辞曰羁旅之臣○今案左氏昭二十二年传】 为政宽恕 【东观汉记云魏霸为巨鹿太守性清约○今案本钞脱性字据聚珍本东观记及御览二百六引补姚辑本祇有为巨鹿五字陈俞本改引范书】 政唯仁■〈闲〉 【范晔汉书吴佑为相民有相争欣者闭合自责○孙氏校柘改佑为改唯王石华覆校闵合改闭合今案范后汉九十四吴佑传云迁胶东侯相佑政唯仁■〈闲〉以身率物民有云云闭上有辄字】 抚以恩信 【东观汉记祭彤为辽东守抚夷狄以恩信皆畏而爱之○今案聚珍本姚辑本东观记脱抚夷以下亦见范书五十祭彤传同陈俞本直改范后汉非是】 以宽服民 【春秋子产有疾谓子太叔曰我死子必为政唯有德者能以宽服民○今案左氏昭二十年传与俞本同陈本标目作治民小注作服民】 惠在养民 【家语子游问孔子○今案陈俞本同近本家语正论解养作爱余同】 不言而治 【汉书原涉为谷口令不言而治○今案汉书九十二原涉传同本钞为误先脱俗字照订】 口无恶言 【范汉书□茂迁密合○今案后汉五十五卓茂传同】 仁化 【又云刘昆为弘农太守为政三年仁化大行○今案后汉书刘昆传同陈俞本脱弘农四字】 恩化 【魏志刘馥为扬剌史空城建立○今案魏志十五刘馥傅单马造合肥空城建立州治数年中恩化大行】 施教导民上下和洽 【史记孙叔敖○今案史记循吏传孙叔敖为楚相云云但洽作合陈俞本亦合洽】 民服德化宿恶奔迸 【吴录云王谭曲阿人为正成长○今案御览十九引吴录无曲阿人三字武成长作成武令陈本亦删此三字俞本及本篇下引均与此同惟下条谭作镡耳】 吏民向化 【汉书黄霸为颍川守宣布诏令百姓乡化○今案汉书八十九循吏黄霸传同其下有八年无重罪囚吏民乡于教化云云】 一郡慕化 【益部耆旧传云张霸为会稽太守○今案御览二百六十二引同】 仰如日月 【荀氏家传云藐为榆次合有凤集其境○今案为下郄太守二字脱令字据本钞德感篇引订然德感篇亦脱家字集其作凰集陈俞本令下添引为政有德句同】 润同江海 【王晋书应举为南平郡守郡人歌曰○今案御览四百六十五引王晋书举作詹陈俞本与本钞同】 百姓爱之 【又云郑柔广平守○今案陈俞本同考文选注二十引王隐晋书作郭袤为广平太守百姓爱之与本钞作郑者小异】 生为立祠 【晋书荀勖为安阳令○今案陈俞本改今晋书亦同】 民有讼田移病思过 【汉书韩延□化东郡三年令行禁止民有兄弟讼田延寿移病闭合思过○系氏校因标目田误思照陈俞本改者非是今案汉书七十六韩延寿传同】 吏有相欣闭合自责 【范汉书吴佑为胶东相民有欣云云○今案详本篇上政唯仁简条下】 蒲鞭相耻 【后汉书刘宽为南阳太守爱民如子○今案近本范后汉五十五刘宽传为作迁下有温人多恕吏人有过但用蒲鞭罪之示辱而己陈俞本爱作遇余与本钞同】 苇杖示刑 【陈□王赋○今案陈俞本同】 休囚于家 【陈留风俗传云蒙人焦贡为小黄令○今案○○○钦定图书集成□□典卷三百八十九引陈溜风俗传无休囚句余同陈俞本脱人贡二字直误作蒙焦谬甚】 放囚还家 【曹摅傅云除临淄合放囚如期并至○今案翰苑新书前集卷十引臧荣绪晋书如期句作至期而还亦见今晋书良吏曹摅传同陈俞本并脱人名】 遣徒敛亲皆先期至 【范汉书锺离意传○孙氏校徒相误徒敏今案近本范书七十一意传防广为父报雠系狱其母死听广归殡殓果还入狱陈俞本将标日皆先句改果还四字】 遣徒归家应期而还 【陈留耆旧传虞先为缁阳令每伏腊藏遣徒归家云云○今案初学记十二引陈留耆旧传徒作囚先作延余同陈本脱缁阳二字每下有一年二字俞本虞上有传字缁误细余与陈同】 子贱治单父民不忍欺 【史记西门豹传云子产治郑○今案史记滑稽列传附褚先生西门豹传郑下有民不能欺句即接标目二句其下又接西门豹治邺氏不敢欺二句陈俞本祇注史记二字】 延寿为东郡守民不忍欺 【汉书韩延寿传为东郡守莫敢以辞讼自言者推其至诚吏民不忍欺给○今案见卷七十六本传陈俞本祇注汉书二字】 竖子不戏狎班白不提挈 【史记郑子产为大夫昭君之时为相竖子云云○今案见史记循吏列传索隐谓子产不相昭君原钞与史记皆言相昭君必非误矣陈俞本竟删为大夫以下七字岂以原钞为误耶】 小大不为非 【新序云子产□民□之道三合与道而行○孙氏校标目人改大今案此有脱误陈俞本删子产以下】 小人知耻 【蔡邕胡伯始碎文云○今案见兰雪堂本蔡邕集胡公碑同】 风俗和平囹圄空虚 【新序云子产相郑七年而教宣风行国无刑人○孙氏校补相字行字今案陈俞本同】 吏民富寔狱讼止息 【汉书龚遂至渤躬帅以俭劝民务农○孙氏校补务字王石华校躭师改躬帅今案见汉书八十九循吏龚遂传陈俞本至作为】 市不预贾 【史记子产为相一年僮不犂畔二年市不预贾○今案本钞脱僮字脱犂字脱二年一句据史记循吏列传补陈俞本祗注子产二字】 市无二贾 【王晋书甘卓为相州剌史○今案亦见今晋书甘茂传相作湘无标目句陈俞本与本钞同】 天下无冤民 【汉书于定国为廷尉务□□矜朝廷称之曰张释之为廷尉天下无冤民○今案汉书七十一于定国传哀矜作哀鳏寡本钞脱务在二字据补陈俞本刑注】 狱无重囚 【汉书黄霸为颍州守治狱八年○今案见汉书八十九年循吏黄霸传陈俞本标目作罪无重囚】 道不拾遗 【韩子云子产相郑伍年云云○今案本钞四十九宰相篇亦引陈俞本与本钞同考韩非子外储说左上郑下有为政二字有国无盗贼句即接标目又史记循吏列传则作子产相昭君三年道不拾遗】 田者让畔 【汉书黄霸为颍州守○今案州字据上条黄霸传订陈俞本仍作川】 遗锦诣吏 【益部耆旧传云○王石华校诸改诣今案类聚五十引益部耆旧传阎宪事陈俞本脱耆旧二字】 遗粟系树 【魏志桓阶传为赵郡太守○今案陈俞本同近本陈寿魏志桓阶传脱】 狗吠不惊 【华乔汉书岑熙为东郡太守为歌之曰我有枳棘岑君伐之我有蝥贼岑君遏之狗吠不惊独于斯时续汉书刘宠传为会稽守○今案御览二百六十引及汪辑本华峤书为歌作人歌同又御览八百三十五引及汪□本续汉书守下有□不夜吠句妣辑本皆脱陈俞本删为歌以下】 生男字吴 【范晔汉书吴佑为胶东相安丘男子系狱佑问邿无子听囚妻○今案范书九十四吴佑传男子有毋已长以□自系佑问长未有子即逮长妻同宿狱中冬尽行删长曰妻若生子名之吴生云云陈俞本增引甚多】 生男名骆 【会稽典录骆俊□书拜陈相汝南有贼起○今案本钞俊灵误骏虚脱陈相二字汝误武据○○○欲定图书集成官常典卷六百六十九引订又起不有俊为之保障句男下有女字陈俞本脱灵帝以下】 以江为字 【江祚别传为南安太守民感其德生子多以江为字○今案陈俞本脱别传二字南安太三字余同考御览二百六十二引江祚别传南安误安南感作思为作名子又卷三百六十二引感亦作恩为作名】 以孟为字 【吴书孟宗为豫章守民感其德是时生子云云○今案陈俞本子下作故名】 男名贾男女名贾女 【谢承汉书贾彪补新息长养子数子○今案姚辑汪辑本谢书男作子数千作千数陈本注贾彪二字俞本与本钞同】 百姓借寇君 【东观汉记寇恂为颖川守贼不入界○今案文选卷五十九安陆昭王碑注引及聚珍本东观记贼不句作盗贼悉降百姓遮道曰愿从陛下复借寇君一年姚辑本脱俞本界作境余与文选注同陈本改引范后汉谬甚】 吏民请董和 【器志黄和为益州牧○今案蜀志九董和传州牧下云转为巴东属国都封吏民老弱相携乞留和者数千人陈俞本皆作成都令余有增引】 戍卒愿留一年以赎太守罪 【汉书魏相迁河南守人有告相贼煞不辜河南卒戍者三千人愿留一年以赎太守罪○今案汉书魏相传作卒成而师古注亦作戍卒陈俞本略增引本钞此下复衍一条已删】 卫卒请留一年以报宽饶德 【汉书宽饶谏大夫○今案见汉书七十七盖宽饶传】 老小攀车 【东观记第五伦为会稽守代到百姓攀车○今案类聚七十一引及聚珍本姚辑本东观记代到作为事征三字车作□无老小二字陈俞本小作少车下有以留之三字余亦同】 吏民攀辕 【华阳国志云严遵为阳州牧去官吏民塞路攀辕○今案廖刻顾校本华阳志卷一遵作王思牧作刺史去作迁陈本脱官字俞本去官作迁去余均与本钞同】 老弱号哭 【东观汉记侯霸有法名○今案文选五十九安陆昭王碑注引云霸保守临淮更始元年遣谒者征霸百姓号呼哭泣聚珍本东观记法作能余与文选注开原俞本亦作能】 五夷号泣 【续汉书种暠为益州剌史迁汉阳太守吏民五夷男女号泣○孙氏校仲改种今案陈俞本司考类聚五十御览二百五十六引均无迁汉以下左辑本脱末二句惟姚辑续汉益作果余与原钞悉同然左传内亦有为益州剌史一则有无□胤未敢臆斲也】 百姓挥涕 【陈留风俗传○今案　　　钦定□□集成职方典卷三百八十九引陈留风俗传同与本篇上文休囚于家条下所引同一事】 王侯泣涕 【范汉书班超为诏还国○今案范书七十七班超传国下云还至于关王侯以下皆号泣陈□□增引更详】 邺有圣令为史公 【吕氏春秋魏襄王时史起为□今泻卤生稻梁○今案陈俞本同小注疑有脱误考吕氏春秋先识览令下有相与歌之曰邺有圣合时为史公决漳水灌邺旁终古斥卤生之稻梁又去钞三十九兴利篇引作决反漳水灌邺傍终古斥卤生稻梁又百五十五丰稔篇亦引】 赖遇贤令彭子扬 【谢承后汉书海贼欲向郡太守请彭循守吴合民歌之曰云云○今案陈俞本脱民歌句考御览三百五十二引同又本钞三百九十方黔篇引循作修姚辑谢书亦然】 桑无附枝麦穗两歧张君为政乐不可支 【东观汉记张堪为渔阳太守叙民种作童谣歌○日今案类聚五十引涷观记支作为人作教民种田姚辑本据类聚惟聚珍本与原钞俞本悉同陈本歧误作岐注脱教民以下俞本与本钞悉同】 我有枳棘岑君伐之我有蝥贼岑君遏之 【华峤汉书岑熙传为东郡守人歌日○孙氏校补遏下之字今案本钞及陈俞本蝥均误蛑据本篇上狗吠一条及汪辑本御览二百六十引改余同】 王世容治无双省徭役盗贼空 【吴录云五镡为武城长歌日○今案陈俞本同类聚十九引吴录谓谭字世容武城作成武长作合本篇上引亦作谭作武成长】 百姓歌来暮 【东观汉记兼范为蜀郡守旧制禁民夜作范乃毁削先令但严使储水○今案类聚五十引及聚珍本姚辑本东观记先作前水下有百姓歌之云廉叔度来何暮陈本毁改除水下添而已两字俞本脱旧制以下】 巷路歌来晚 【谢汉书贾琮○今案陈俞本改引范后汉非是考类聚五十引谢承书有司举贾琮百姓歌之曰贾父来晚使我先又姚辑汪辑本谢书百姓以下与类聚同】 既见君子德音孔胶 【毛诗○今案小雅隰桑篇】 雨雪瀌瀌见睍曰消 【毛诗○今案小雅角弓篇】 

　　○德感二十二 

　　风不摇条 【博物志云文王以太公为灌坛俴○今案俞本同陈本脱灌坛二字考明吴管本稗海本博物志令下祇有疾风暴雨从太公邑外过二句又学津本搜神记卷四亦有文王以太公为灌坛令期年风不鸣余余与吴校博物志同类聚六十四引亦有风不句可知同载一事而吴氏诸本脱非古本之窜误也】 反风灭火 【陈留耆旧传刘昆为江陵令民有火灾昆向天叩地霈然下雨○今案类聚八十引陈留传天叩地三字作火叩头雨下有诏问反风灭火句陈俞本地作头霈误濡余与本钞同】 甘雨辄澍 【谢承汉书百里嵩为余□剌史境内旱嵩出巡○今案御览卷十引及姚辑汪辑本谢书内作遭余同陈俞本脱境内六字】 甘雨即降 【桂阳先贤传张喜为平与令天□积柴自烧甘雨即降○今案赵本水经二十一汝水注引桂阳先贤二喜作熹烧作焚廿作□□□本舆误兴】 应时澍雨 【范汉书周阳为缑氏令天旱自责稽首流血○今案陈俞同】 积薪自焚火起而雨 【济北先贤传云戴封为西华今天旱云云○今案陈俞本脱天旱二字余同】 请以身祷雨下滂沛 【汉为先贤传云公沙穆为弘农合界有螟虫请以身祷同云四集雨下滂沛○今案御览六百三十八引海内先传螟作蝗余同陈俞本删汉为二字陈本又删公沙四字合界二字俞本小注改作霶霈余同】 以身填堤波稍还邿 【汉书王尊迁东郡太守河水盛溢乏浸瓠子堤○今案见汉书七十六王尊传陈俞本稍有增引】 县独不雹 【东观汉记韩棱为下邳令○今案初学记卷二引及姚辑太聚珍本东观记不作无俞本亦与本钞同陈本改引范后汉非是】 邹独无灾 【又云会稽郑弘为邹县合鲁春雨霜邹谷独无灾○今案陈俞本脱又云二字直不知为何书矣又脱鲁春二句考聚珍本东观记十八郑弘传同姚本脱】 子产治郑蒺藜不生 【梁冀别传云子产治郑鹅枭不鸣○今案　　　钦定图书集成禽虫典卷五十引鸣作至无蒺藜句陈本生下接鸱枭句亦作至俞本脱此条】 张君惠政桑无附枝 【东观汉记张堪为渔阳太守有惠政教民堕作童谣歌日○孙氏校标目照陈木惠改为亦可不必也今案详上德化篇】 惠及鸟兽 【范汉书鲁恭为中牟令天下灾蝗不入中牟恭息桑下雉止其傍不惊亲曰虫不犯境竖子有仁心○今案范书五十五鲁恭传境下有化及鸟兽句陈本引甚详】 山无豺狼 【搜神记王业为荆州剌史○今案陈俞本同考学津本搜神记十一业字子香史下有苛慝不作山无豺狼二句】 牛入界逃疫 【宋晖为临淮守县界无牛疫○今案范书未晖传章怀注引东观记同本钞疫误疾据订陈俞本作建武十六手四方牛大疫临淮独不都郡人多牵竹入界聚珍本姚辑本从之】 虎出境渡江 【续汉书宋均为九江守○今案御览二百六十引及汪辑续汉书出境作遂东陈俞本改引范书】 凤凰集境内 【黄氏家传藐为榆次令为政以德有凤凰集境○今案陈本同考翰苑新书前集卷十引苟氏家传亦同又本篇上德化篇引无为政句凤集作集其】 鸾鸟止学宫 【东观汉记王阜为重泉令吏民句化○孙氏校照陈俞本官改宫今案类聚九十九引官作厅无吏民句即接标目聚珍本姚辑本东观记止作集于官作宫余同】 痤兔栖床下 【范汉书谭儒为东郡守恤孤老雉兔栖床下○今案陈俞本皆作汉记】 鸠巢屋上 【益□雪景毅为上令又为白水合○今案御览九百二十一引□部耆旧传有云景毅为益州太守鸠巢于厅事陈俞本脱传字脱上令又为盐字】 蝗不入茂陵 【益部传杨球为茂陵令□下入界○今案见类聚卷一百引益部耆旧传陈俞本球作銶余同】 蝗不入密界 【范汉书卓茂为密令○今案见范书五十五卓茂传原太增引】 蝗虫消死 【搜神记何教为无锡今○今案详本钞七十八县令篇又学津本搜神记十一虫作蝝陈俞本与本钞同】 蝗入辄死 【东观记喜夷为寿阳令○今案陈俞本脱考聚珍本东观记二十一喜弟传与本钞脗合】 虫飞不集 【谢汉书谢夷吾为寿张合○今案见类聚一百引同陈俞本合下增引水平十五年蝗发泰山流徙都国荐食五谷过寿张界飞逝不集云云姚辑汪辑本谢书据本传注引与陈俞司】 蝗飞尽去 【济北先贤传戴封为西华令○今案亦见本篇上积薪条下俞本济误北齐谬甚】 螟不犯境 【范汉书鲁恭为中牟令○今案详本篇上惠及条下】 去珠复还 【谢汉书孟尝为合浦令○今案见类聚八十四引同姚辑汪辑本谢书令作太守余亦同】 荆州三虎 【抱朴子云王美疏荆州卒白虎三头创□于辆车○今案长白继氏辑抱朴子佚文不□此祇附见严可均跋中谓不能定为内篇外篇也又云疏疑作为陈俞本竟□去疏荆州三字辆误轜考辆与轜通陈俞又由需误轜耳】 曰南双鴈 【交州记昔日南有双鴈随太守○今案陈俞本同亦见类聚九十一引会稽典录】 

　　○遗爱二十三 

　　子产卒仲尼出涕曰古之遗爱也 【春秋○今案左氏昭二十年传□□可疾事】 思其人爱其树 【春秋左氏传诗曰蔽若甘棠○今案见定九年本钞传下旧有驲字□□□传文原有郑驷歂句则驲为驷为讹无疑因知此引亦必有脱文矣】 思其人至其乡 【东观记东平正东巡狩○今案小注有脱字考类聚三十四引东观记有章帝幸东平祭东平王墓云思其人至其乡姚辑本亦然聚珍本章帝作上余同陈俞本与本钞同】 所居民富所去见思 【汉衵循吏○今案见汉书八十九循吏传序】 生有荣号死有奉祀 【汉书循吏传○今案汉书及陈俞本死有作死见又陈俞与上合为一条】 □□□□ 【云土鞅奔秦秦伯问晋大夫其谁先已其栾氏乎○今案见左氏襄公十四年传原钞脱去标目误窜入上条注下已移正陈俞本竟删之非是】 悦其化其树 【毛诗○今案见召南甘棠郑笺】 百姓追思歌之至今 【汉书赵广汉为京兆尹○今案汉书七十六赵广汉传陈俞增引】 周人怀召伯之德甘棠为之不伐越王思范蠡之功铸金以存其像 【襄阳记诸葛亮初亡○今案蜀志卷五亮传注引襄阳记亡下有向充上表曰云云】 大夫哭于朝商贾哭于市 【韩子云子产病死也○今案陈俞本同】 处女泣于室农夫哭于野 【说苑云子产死○今案陈俞本同近本说苑脱此条】 向方而道哭抱手而忧行 【贾谊新书邹穆公死○今案陈俞本同考新书扐秋篇向作乡乡上有士民二字】 丁壮号哭老人儿啼 【史记郑子产相郑而死○今案陈俞本皆作为郑相考史记循吏传郑下有二十六年四字余与本钞同】 妇人舍簪珥良人弛琴瑟 【说苑云子产相乡死○今案说苑贵德篇子产死郑人丈夫舍玦佩妇人舍珠沮夫妇巷哭三月不闾竽瑟之声】 妇人抶珠瑱丈夫释决靬 【贾谊新书云邹穆公死○今案新书春秋篇抶作扶决作玦陈俞本亦作扶照改玦】 耕人辍耘纺妇遗萦 【张衡大司农鲍德诔云○今案百三家本张衡集脱此二句严辑张衡文据类聚引亦脱此二句陈俞本萦作索余同】 遨童不讴歌舂筑不相杵 【贾谊新书邹穆公死○今案近本新书春秋篇遨误傲】 童子不歌谣舂者不相杵 【史记商君传赵良见商君曰晋五段大夫之初亡也○今案史记商君列传初亡也三字作死陈俞本增引】 沽者不雠其酒屠者罢列而归 【贾谊新书邹穆公死○今案汉魏丛书本新书春秋篇沽者作酤家雠作害列误烈陈俞本与本钞同考史记高祖纪如湻注曰雠亦售也是二字可通】 市人为散举市皆哭 【荆州记羊祜在荆州○今安陈俞本同】 大小感恩旦夕临哭 【汉记邓训为鸟桓校尉死○今案聚珍本姚辑本东观汉记邓训传恩作悦无哭字且作护羌校尉时事为桓则□其前官耳陈俞本改注范汉书祇有旦夕句】 怀其恩信举国号哭 【范汉书耿秉死○今案范书耿秉传脱恩信句余同】 过冢拜谒仰天号哭 【张璠汉记云祭彤为辽东守及卒○今案姚辑汪辑本张璠汉记脱祭彤传俞本改注范书谓乌桓鲜卑追思彤无已常过云云然无辽东句】 民为立祠岁时奉祭 【汉书文翁为蜀郡守选郡县小吏受业博士○今案汉书八十九循吏文翁传祠下有堂字奉祀作祭祀不绝陈俞本奉改致选作为无受业句】 民共立祠至今不绝 【汉书朱邑为桐乡啬夫○今案见循吏禾邑传】 南阳为立祠 【汉书召信臣○今案见汉书循吏召信亚传】 汲民为立祠 【崔瑗云○今案陈俞本亦见下文】 百姓苍祭戎夷野祀 【襄阳记诸葛亮初亡今案蜀志卷五诸葛亮传注引襄阳记同】 百姓道祀 【范汉书王蒙为洛阳令死亡○今案陈俞本删死亡二字余同】 吏民立祠 【魏祠○今案陈俞本魏祠作魏公余同窃谓公字谬也考魏志贾逵传云为豫甲刺史吏民追思刻石立祠则当作魏志为是】 西土树碑者皆拜 【王晋书扶风王峻○今案陈本同俞本改引今晋书峻作骏见卷三十八宣五王传又文选注二十八引臧荣绪晋书亦作骏巨土作雍□州余同又世说新语引晋诸公□西土作西士】 吏民立碑颂德记迹 【崔氏传云瑗为汲令○今案与本篇上汲民为立祠同一事陈俞本改引后汉崔瑗传】 见碑悲感 【襄阳传云羊佑○今案详本钞碑篇引褒阳记及荆州图记陈俞本改引今晋书羊佑传】 见树哀泣 【王晋书孙晷卒○今案今晋书八十八孙晷传无标目句陈俞本与本钞同而删去王字何也】 

　　北堂书钞卷第三十五 

　　●北堂书钞卷第三十六　　　　政术部十 

　　隋秘书郎虞世南撰 
　　南海孔广陶校注 
　　清净二十四　　　　　　明察二十五 
　　威严二十六　　　　　　疾恶二十七 
　　勤官二十八　　　　　　称职二十九 
　　守职三十 

　　○清净二十四 

　　治贵清净 【汉书曹参相齐召长老问所以安百姓○今案汉书卷三十九曹参传同】 理民好静 【史记汲黯云○今案汲黯传云黯学黄老之言治官理民好清静】 清净少欲 【东观汉记甄宇○孙氏校却改欲今案聚珍本姚辑本东观记卷十六甄宇传同】 曹参为相不事 【汉记○今案陈本改引汉书曹参传考明本前汉纪卷五有云曹参为相不治政事】 王丞相未令不看事 【郭子云○今案玉函山房辑郭子谓据书钞卷三十六引无王事其夹注云按此上下不具姑依录之而陈本亦与本钞同】 五日一听事 【仲长统昌言云宋均为九江守云云夏以旦冬以中○孙氏校北改江今案玉函辑本昌言谓据书钞引无五日句中上有日字严辑昌言则据此影宋本引同】 逍遥无事 【袁山松后汉书周璆为高唐令○今案御览卷四百七十四引袁后汉书高唐作乐城汪辑本袁山松书谓御览引作乐成书钞引作高唐陈本与本钞同】 朝廷清净官曹无口 【崔瑗与葛龚书云仆在河内少他负罚以盗贼少○今案陈本□作事并脱注严辑崔瑗文据书钞注引同但脱标目二句】 

　　○明察二十五 

　　先王求明察之官 【左传云郑人铸刑书叔向使诒子产书曰昔先王议事以制不为刑辟惧民之有争心也犹求圣哲之上明察之官○今孙氏校补事以二字今案见左传昭六年】 外宽内明 【汉书黄霸为颍州守○今案见汉书卷八十九循吏传】 厥德文明 【东观汉记郭贺为荆州剌史百姓歌之曰○今案聚珍本东观记卷十七郭贺传同姚辑本脱百姓以下】 为政清明 【汝南先传云黄浮为濮阳令为政清明号为神君○今案御览二百六十八引为作治陈俞本皆作为】 为事清明 【王晋书云山涛为吏部郎文帝与书曰足下为事清明○今案类聚四十八引王晋书及陈俞本为皆作在又本钞六十尚书吏部篇引□作在疑在字为任之讹】 进善黜恶 【魏志徐邈为梁州剌史○今案魏志廿七徐邈传剌史下有进善□□□化大行二句】 表章善恶 【广州先贤传云黄豪拜司隶○今案陈俞本同】 吏不容奸 【□□诸葛亮○今案蜀志卷五诸葛亮传云至于吏不容奸人怀自厉】 民不能欺 【典略云西门豹之治邺聪明□□○今案陈俞本截去聪明二字】 罔敢匿诈 【司马传云岐从河南丞○今未陈本删岐从五字】 狱无冤民 【三辅决录云茂陵何比子通□□公孙洪举比□为廷尉古平云云○今案陈俞本无注考大□□记卷二百九十一引决录茂陵作汝南洪作宏举作辟二酉丛书辑本决录亦据广记】 官曹无停事 【应璩与毋丘冲恭书云客馆不留宾○今案本钞及陈俞本皆脱曹字百三家应集及严辑应璩文据书钞引亦有曹字照严氏订补】 丙吉议小儿 【风俗通云陈留有富公年九十无妇取客女为妇一接事讫便绝生得男其女曰我父老复无□○今案陈本删注俞本一上有夫字脱讫字绝字生上有得字余同均注风俗通今本不载七字考御览八百三十六引其女田以下作我父死时年尊何一夕便有子邴吉曰老翁儿无影亦复畏寒乃取同岁儿裸之老翁儿独呼寒行日中无影云云】 不疑收方遂 【汉书隽不疑传○今案汉书卷七十一本传不疑收方遂诈□卫太子事】 盗而不罪哭而见杀 【秦子云孔文举为北海相有遭父丧哭泣墓侧色无异□○今案类聚卷八十五引作色无憔悴文举杀之又有母病瘥思食新麦乃盗邻麦进之文举特赏日无有来讨勿复盗也盗而不罪者以为勤于母饥哭而见杀者以为形慈而心若云云陈俞本皆脱】 咸称神明 【汉书黄霸为颍川太守咸□□明盗□目少○孙氏校州改川曰改日今案汉书亃卷八十九循吏黄霸传同陈俞本无盗贼句咸称上改引二句】 谓之神明 【续汉书度尚除□□党长县中谓之神明○今案御览卷二百六十七引无为字陈俞本亦然又党作虑姚辑汪辑本续汉书度尚传无除字党亦作□】 称为神君 【范汉书荀□补朗陵侯相○今案见范书九十二荀淑传陈俞本脱】 孙有明君 【益之博闻尚书即有人拾遗囊下取○今案已脱书名益之以下六字亦有□□无从引订陈俞本均删去】 志在理察枉讼 【续汉书张禹□□州□史□江行部皆以子□灵○今案御览卷六十引续汉书及汪辑本作皆以江有子胥之神□□□涉禹厉声曰子□如其有灵知吾云云陈俞本已吙改姚辑续汉书张禹传□作济部误□余同】 入境高褰襜帷 【张璠汉记贾琮为冀州剌史○今案□张□汉记□唯作车□□作□考此下威严篇引亦作车檐但不作荆耳陈本标目同而改引后汉作注然仍作冀也】 民之情伪尽知之矣 【春秋楚人围宋公孙固如晋告急○今案标目二句见左氏僖廿八年传小注二句见僖廿七年传据北则原钞此引是合两年传又也陈本祇左传两字】 

　　○威严二十六 

　　有威可畏 【左传北宫文子言于卫侯曰楚令尹无威仪民无则焉○今案见昭三十一年】 威而不猛 【论语尧曰】 威能震敌 【桓阶别传曰为赵郡太守上曰云云○今案陈俞本脱赵郡上曰四字考御览卷二百六十二引桓陆□□与□□同】 威能讨奸 【范晔汉书张堪世祖召见□□计吏樊□□堪者在蜀其亡足惠下威能讨奸○今案见范书卷六十一张堪□陈本足作以俞本吏下有问前后太守能否句余同】 畏如雷霆 【王逸论云○今案见意林卷四引王逸正部论同陈俞本如作以】 诛暴立威 【原观汉记杜诗字君公为南阳太守○今案本钞脱南字据御览卷二百六十引补聚珍本同姚辑本脱陈俞本改注宋晖为临淮守六字实将吏畏其威条下注文一句误移于此谬矣】 州郡畏威 【汉书朱博传云迁冀州剌史行部吏民数百人遮道自言○孙氏校吴改冀首改道并补部民二字今案汉书卷八十三本传同其下有州郡畏传威严句陈俞本增引至七行】 吏畏其威 【东观汉记朱晖为淮太守斥远佞人吏畏其威○今案御览卷二百六十引无斥远句姚辑本东观记人作恶脱末句余同聚珍本与御览同陈俞本删去为临五字余与本钞同】 民不敢欺 【典略云董安于治晋赐举于刑罚而民不敢欺○今案陈本无严于以下俞本无□字余与本钞同】 公卿惮之 【汉书陈咸为中丞总领州郡奏事□第诸州刺史○今案汉书卷六十六陈万年传咸万年子也诸下无州字剌史下有内执法殿中公卿以下皆敬惮之十三字俞本咸误威脱课第二字余与本钞同陈本将下条晋中兴书误移于此设无影宋真本后之读者岂不又增一层疑窦耶】 举朝惮之 【晋中兴书卞壶为尚书令○今案今晋书卷七十卞壶传举朝句作正色于朝四字初学记十一引晋中兴书及俞本与本钞同陈本既误耐本注移入上条又将上条汉书二字改注此下可谓一误再误】 奸猾缩首 【土焱章声教流闻○今案陈俞本土上增吴志二字声上删章字然考吴志士爕传实无此文】 奸匿自弭 【楚国先贤传曰赉司隶于时谚曰○今案御览卷四百九十六引谚曰下作黄尚为司隶奸慝自弭俞本无黄司七字陈本又将下条前汉孙宝□□移此】 收杜穉季 【汉书孙宝传云为京兆尹○今案汉书卷七十七孙宝传收作取俞□□□□脱】 □陈吕壸 【襄阳记云李衡字叔平本襄阳卒家校事吕壸操弄柄权大臣莫有敢言衡乃目陈吕壸奸短○今案胥志卷三孙休传注引襄阳记壸作壸余同陈俞本脱】 王甫死杖下 【续汉书阳球为司隶校尉奏中常侍王甫□□等权□□政□□□狱云云○孙氏校□改洛今案原钞椎字乃雒之称盖光武以后改洛为雒也考汪辑本脱标目句余同姚辑本续汉书脱中常侍三字又脱死杖句俞本阳改杨奏误秦余亦同陈本改引范书阳球传非是】 玻柱取张朔 【范汉书李膺为司隶张□弟朔为野王令贪残无道因匿兄让第舍藏合柱中膺破柱改塑煞之○今案范书卷九十七李膺传同陈本增引颇多】 号为取龙 【益诸耆旧传云张则弟兄有今名乡党曰三留为祥符守民号为取龙○今案俞本无曰三留三字祥符守作祥蚵今无民字乡党二字移在号字上余同陈本无注】 号曰苍鹰 【汉书郅都事景帝敢直谏面折大臣○今案汉书卷九十酷吏郅都传同陈俞本虽引汉书而与本钞注文无涉】 吏如良鹰 【汉书赵勤好学为郡督邮邺令新野令太守桓虞叹曰○今案俞本野令下有皆不遵法勤入界遣吏陈罪还印绶去十五字余同陈本脱】 不敢朝饮羊 【孔子家语仲尼为大司寇沈犹氏不敢朝饮其羊○今案家语相鲁第一原钞脱其羊二字兹据本钞卷五十四大司寇篇补陈俞本皆脱其字故孙校又据陈本祇添一羊字也】 桃李不潜掇 【韩子云子产治郑○今案韩非子外储说左上郑下作五年道不拾遗桃枣荫于街者莫有缀也】 不恶而严 【周易君子远小人○今案见遯卦大象】 严刑必断 【应劭云王章峦上检下严刑必断○今案俞本同陈本无峦上八字】 间何阔逢诸葛 【汉书诸葛丰为司隶严直京师为语曰○孙氏校闻河润改间何阔今案近本汉书卷七十七诸葛丰传严直二字作剌举无所避惟俞本异本钞悉同但多引师古注三句非也陈本脱为司以下十字同俞本】 属县解印四十余城 【汝南先贤传云周乘为交土剌史上言交州边城长史唤百姓愿为圣朝扫清一方太守闻乘之威即上疾乞骸云云○今案俞本土作州言作闻唤作口太守作属县乞骸作乞印四十余城陈本脱上言以下又按本钞土字唤字似误余较俞本更详】 郡县闻之莫不震栗 【张璠汉记云贾琮为冀州剌史将入界高褰车襜曰剌史将人当远视广听何为而垂帷乎郡县闻之云云○今案姚辑张璠汉记当上无将入二字又脱郡县二句汗辑本冀作剌亦脱将入字余与原钞同陈俞本亦作荆余详本钞上明察篇引】 奏二千石必先露章 【汉书何武举奏○今案汉书卷八十六何武传同陈俞本增引颇多】 二千石阿纵皆举免之 【魏志贾逵为豫州剌史○今案魏志卷十五贾逵传史下有到宫数月乃考其二千石以下阿纵不如法者皆举奏免之】 百寮严惮罔不肃然 【益部耆旧传云罗衡为万年令○今案御览卷二百六十八引无百寮句罔不作县界陈俞本与本钞同】 白巾出府 【汉书未传迁琅邪太守○今案见汉书卷八十三朱博传其下有斥罢诸病吏白巾出府门郡中大惊三句陈俞本亦同】 不敢舍邮亭 【汉书黄霸为颖川太守有所司察择长年廉吏遣行属令周密吏出云云○今案汉书卷八十九循吏传同陈俞本改引邮亭以下文行】 

　　○疾恶二十七 

　　见恶如农夫之务去草焉绝其本根勿使能植 【春秋蜀任有言为国家者见恶如农夫○今案左传隐六年植作殖余同陈俞本亦作植】 疾恶若仇 【谢承汉书张俭为山赐督邮清洁中正云云○今案文选卷三十七卷五十六皆引谢承书仇作雠无山赐督邮四字陈俞本俭作佺督邮二字作合中正句作御政清洁姚辑注辑本谢书脱此传】 疾恶如雠 【王晋书傅咸有节○今案见今晋书卷四十一傅咸传节上有大字余同】 戮于两观尸朝三日 【家语孔子为鲁司寇朝政七日而诛乱政大夫少政卯戮之于两观尸于朝三日○今案家语始诛第二陈俞本作两观之下余同】 捕郡内豪猾 【汉书王温舒为河内守○今案汉书卷九十酷吏王温舒传内作中隋时改之兼避高祖父讳木】 问贵戚放横 【东观汉记周纡强为洛阳令见吏问大姓吏曰南许里诸李纡厉声曰本问贵戚放横荅马窦等○今案聚珍本姚辑本已脱考范书卷百零七周行传作征拜洛阳令下车先问大姓主名吏数闾里豪强以对纡厉声曰本问贵戚若马窦等辈云云陈俞本亦改引范书足知彼所据之本此注必舛脱矣】 近臣奢僭充皆举劾 【汉书江充为谒者使匈奴还拜为直指绣衣使者督三辅盗贼禁察踰侈云云○孙氏校补使字者字督字今案汉书卷四十五江充传同】 陈相罪恶玄收具考 【后汉桥玄传豫州剌史周景行部到玄谒因言陈相羊昌罪恶○今案范书卷八十一桥玄传罪恶下有云景署而遣之玄悉收昌宾客具考臧罪】 诛锄奸党门夜不闭 【益部耆旧传云罗衡为万年合○今案御览卷二百六十八引四在□□下余同陈俞与本钞同】 穷竟其奸道不拾遗 【汉书严延年为涿郡守大姓西高氏东高氏自郡吏以下皆畏延年分考两高穷竟云云○今案见汉书卷九十酷吏严延年传陈俞本有增引】 斥远佞恶 【东观汉记朱晖为临淮太守○今案陈俞本同此上威严篇引恶作人下有吏畏其威句考聚珍本东观卷十八朱晖传太守下云表善黜恶抑强绝邪又与本钞小异惟姚辑本同】 沙汰郡吏 【王晋书刘毅侨居平阳太守○今案御览卷二百六十四引守下作杜恕举为功曹月余沙汰郡吏百余人云云陈俞本改引今晋书非是】 饕餮流放洁士盈朝 【攸南先贤传许子将为郡功曹徐盘节进食才○今案陈俞本删除盘以下余同考魏志卷二十三和洽传注引汝南先贤传云徐孟闻许劭高名请为功曹下接标目二句是本钞盘应作孟节进句亦有脱误】 樊晔为天水盗无出狱 【东观汉记○今案聚珍东观记十五□晔传云晔为天水郡盗有犯其禁者率不生出狱云云姚辑本同陈俞本改引范后汉亦计】 何并为颍川侯头县于市 【汉书何并为颍川太守○今案汉书卷七十七何并传为颍川太守治锺威赵季李欵三人狱威止雒阳吏格杀之亦得赵李它郡持头还并皆县头及其具狱于市云云又按侯当是持字之讹陈俞本删之恐非】 

　　○勤官二十八 

　　民生于勤勤则不匮 【春秋云栾武子曰楚自克庸其君无日不讨国人训之○孙氏校宁改庸许改讨今案左传宣十二年训之下有箴之曰三字又于作在陈俞本亦然】 呜呼夙夜罔或不勤 【尚书太保训于王曰○今案旅獒篇】 克勤于邦 【尚书舜曰来禹○今案近本大禹谟舜曰作帝曰】 勤恤民隐而徐其害 【国语曰周穆王将征犬戎祭公谋父谏曰昔商王帝辛大恶于民庶民弗忍欣戴武王以致戎于商牧是先王非务武也勤恤民隐而徐其害贾逵注曰恤民忧也隐病也○孙氏校其改昔攸改欣余改徐达改逵并补辛字今案国语周语上陈俞本删贾逵注二句】 自朝至昃不遑暇食 【尚无逸篇云文王自朝至子日中昃不遑暇食用威和万民孔安国传云从朝至日映不瑕食思虑政事相皆和万民○今案俞本同陈本删小注】 日昃坐朝幽枉必达 【范晔书明帝论云明帝日昃坐朝幽枉必达○今案范书卷二明帝纪论昃作晏陈俞本昃作仄】 治民祗惧不敢荒寍 【苟着无逸云周公曰我闻曰昔在殷正中宗治民祇惧不敢□寍孔安国传云中宗太戊为政敬身思惧不敢荒怠目安也○今案陈俞本改荒作康殊谬】 朝夕恪勤守以惇笃 【国语曰周穆三将伐犬戎祭公谋父谏曰我先三不窋不敢怠业朝夕咨勤守以惇笃奕世咸德不忝前人贾逵恪敬也勤劳也○孙氏校耳改守恭改忝今案国语周语上陈俞本作勤恪】 王事靡监不遑启处 【毛诗采藢日王事靡盐不遑启退郑笺曰盐不牢固也不暇敢处处犹固也○今案小雅采薇笺牢作坚无不暇句陈俞本全删小注本钞周也不将不条注文十二字误窜入此已照删永兴改作牢以避隋高祖讳】 王事靡盐继嗣我日 【毛诗秋杜云王事云云郑笺嗣续也王事无不牢固我行没墙嗣其石言常苦无休息也○今案小雅郑夔半作坚是永兴改避文帝讳俞本又改牢作劳则不知其意矣】 夙兴夜寐无忝所生 【毛诗小苑云云毛苌传曰忝辱也谨案夙早也所生父母也君之与臣若能早起夜卧则不其先祖治其政事也○今案□南山之作谨案以下是永兴申月语陈本删俞本尚存之】 夙兴夜寐洒扫庭内 【毛诗柳云毛苌五洒□也笺云戒羣臣掌事者以此也○今案大雅荡之什抑之篇】 夙夜在公 【毛诗有秘云夙夜在公笺云时臣忧念君事早起夜寐在于公之所但明仪明德也○今案俞本删但明句考近本鲁颂笺仪作义阮校勘记云定本集注皆云议明德也段玉裁则云但明明德也阮从段说而本钞仪字或即议字之讹】 夙夜匪懈 【毛诗烝民云郑笺云夙早也匪非也○今案大雅荡之什陈俞本刑郑笺】 匪懈于位 【毛诗假乐云百辟卿上相于天子匪懈于位民之攸暨毛苌传曰既息也郑笺日百辟畿内诸侯卿士卿之有事者也媚爱也王以恩意及羣臣故皆爱之不懈于其职位民之所以休息由此也○今案陈俞本皆改匪作不因近本大雅假乐篇作不解于位也□阮氏校勘记云释文以匪解作音或其本不作匪然阮氏仍从作不之说盖其所据是石经本而书钞与释文均作匪更足为古本之一证也】 不敢怠遑 【毛诗殷武云不敢怠遑命于下国封建厥福笺日遑暇也天命乃观下民之内有严明之君能慎罚不敢怠堕自暇于政事则命之于下国以为天子也○今案近本商颂篇无之内二字填上有明德二字堕作惰下作小余同俞本慎下有赏字余与本钞同】 绳勉从事 【毛诗十四之交绳勉从事不敢告劳郑笺云诗人贤者见时如是自勉以从王事虽劳不敢自谓为劳畏刑罚也○今案小雅绳作黾陈俞本亦然考释文黾又作僶与黾同故古本从人旁转写者误作纟旁耳】 朝夕从事 【毛诗北山云偕偕之子朝夕事毛苌传曰偕偕强杜之貌也士子有王事者也笺云朝夕从事言不得休息也○今案小雅谷风之什近本笺息作止俞本仍作息】 古训是式威仪是力 【毛诗蒸民云郑笺云故训先王之遣典也式法也力犹勤也勤威仪者恪居官次不解于位也○今未大雅荡之什】 居之无倦 【论语颜渊曰子张问政子曰居之无倦行之以忠郑注身居正位不可懈倦使民必以诚信○今案近本论语是颜渊篇不是子路而何晏集解无此郑注陈俞竟删此条】 精力于职事 【汉书张安世精力于职事休沐未尝出○今案汉书卷五十九张安世传无事字陈本照删俞本仍本钞之旧】 勤心有补益 【范汉书史游传云为黄门合勤心有所补益○今案见范书宦者史游传俞本游误粥余同】 尽瘁事国 【毛诗北山毛苌传云尽力劳瘁以从国事○今案小雅北山篇传瘁作病俞本仍作瘁】 尽心奉职 【东观汉记周荣传云荣为尚书令尽心奉职不怠○今案聚珍本姚辑本东观记卷十九周荣传职下有夙夜二字陈俞本于不下添敢字非是】 不入内舍 【谢汉书云嵇诏字文肃为范令不入内舍常卧厅事上○今案姚辑谢承汉书脱俞本嵇字尚留不示□陈本竟删嵇诏字文肃为六字令读者也不知何人为范令矣谬甚】 常伏合下 【华侨汉书冯豹字仲文为尚书郎勤力不懈每奏事不以富伏省□下或□□至明帝闻而嘉之乃加赏赐○今案姚□汪□本华汉书或作每余同俞本亦然陈本删奏事以下十字非是】 冠剑不解 【东观汉记□□字文高每常直事驻□而传漏虽居闲鏁署冠剑不解于身为郎二十岁未尝被奏二署服其重慎○今案御览卷二百十五引桓作□□□尝而传作待居作在无鏁字十下有三字二署□三署陈俞本亦作三署余与本钞同又聚珍本东观记十一□□传仍作当车作马余与御览同逃辑本脱虽居字余亦与御览同】 抱书而寐 【魏氏春秋云高柔为□奸令史既处法平允又夙夜匪懈至拥膝抱文书而□□□见而哀之徐解裘覆之而去自是辟焉○孙氏校诊改柔是也今案魏志卷廿四高柔传注引魏氏春秋与陈本皆寐作寝余同又御览卷四百三十一引正作联本同惟原钞作轸与本钞尚书令史篇引同亦不必从耳】 不离省闼 【东观汉记黄香为尚书郎尝独宿台上昼夜不离省闼上闻善之○今案御览卷二百十五引独下有止字聚珍本东观记十九黄香传及陈俞本亦然余同姚本脱此条】 沈迷薄领 【刘桢诗云职事相填委文墨纷□敢□□迷薄领间回回自昏乱○孙氏校□□□并补回回二字今案陈俞本相作烦陈本又墨误黑余同】 白日接宾夜省文书 【□□□□□□常白日接宾夜省文书○今案吴志卷十九├├传宾下有客字陈俞本照添入余同】 驰翰未遑食日昃不知晏 【刘桢诗云与上篇连○今案陈俞本同】 

　　○称职二十九 

　　吏称其职 【汉书宣帝纪赞云孝宣之治信赏必罚元成间鲜能及之吏称其职民安其业可请中□侔德殷宗周宣矣○今案见汉书卷八陈俞本略有增引】 官人称允 【晋诸公赞云山□为吏部尚书官人称□○今案俞本同陈本小注允误职余同】 官修其方 【左传云蔡墨对魏□子曰夫物有其官官修其方□夕思之一日失职则死及之○今案见左传昭廿九年标目修误循并据本钞卷二十七论政篇引改】 能业其官 【又云子产对叔向云昔金天氏有裔子曰杲为立冥师生允格台骀台骆能业其官宣汾洮障大泽以处太原帝用嘉之封诸汾川○孙氏校而改向商改裔元改允略改格彰改障□改汾今案见左传昭元年陈俞本删能上台骀二字余同】 佐天子理阴阳 【汉书陈平传周勃为右丞相文帝问勃曰一岁决狱钱谷出人几何勃不知汗出命背上问平平曰有主者上曰君所王何事平曰主臣上佐天子理阴阳顺四时下遂万物之宜外镇抚四夷上曰善○孙氏校史改决是也又遂字原钞误在臣字下孙氏竟删之非也今案今本汉书作各有宜者王氏续书杂志据书钞及类聚职官部御览职官□一以证汉书各字之误】 拔真寔斥华伪 【先贤行状云毛玠为尚书典选拔真实斥华伪长吏还者乃垢面柴车○孙氏挍玢改玠迟改选有改者括改垢今案本钞诸曹尚书篇引先贤行状选下有举字余同又考魏志卷十二毛玠传注引真作贞陈俞本亦然此宋影钞改之兼避仁宗讳耳】 匡政理拾遗补阙 【范汉书陈蕃为汝南功曹匡政理拾遗补阙○今案范书九十六陈蕃传无此条陈俞本作汉记】 执宪御下举正非法 【东观汉记樊准字幼陵为御史中丞执宪御下举正非法百姓官僚震悚○孙氏校震怀改震栗从陈本也今案御览卷二百廿五引无执宪句无姓宫二字栗作悚陈俞本与本钞同惟改悚为栗耳嫚辑本无字幼陵三字仍作栗余与御览同聚珍本卷十一作悚】 居位持重为任职臣 【王晋书魏舒传云山涛薨四年□舒领司徒有顷即真舒居住持也为任职臣○孙氏校补山字真字正改任今案今晋书卷四十一魏舒传无四年二字无标目二句陈俞本竟照今本删四年二字谬矣】 举得其罪 【汉书田□年为河东太守以尹翁归为督邮河东二十八县分为两部闳穗部份北翁归部汾南所举应法得其罪辜属县莫有怨者○今案见汉书卷七十六尹翁归传陈俞本皆作河南太守陈本误作田延年传尤谬】 罚当其过 【韩诗外传云季孙之治鲁也□人必当其罪罚人必当其过子贡曰鲁不若子隆之治郑民归之如水就下死哭皆如丧父母今窃闻夫子疾则国人骇以死相贺以生相恐非暴何如也○孙氏校其罪下删子贡曰十字衍文也今案近本韩诗外传卷三作夫子疾之时则国人喜活则国人皆骇余同陈俞本多增改】 契为司徒百姓和亲夔主宾客远人毕至 【典略云契为司徒百姓和亲夔主宾客远人毕至○孙氏校两亲字改睦据陈本耳今案类聚卷四十七引典略正作亲余同】 耿恭为校尉乌孙遣子 【东观汉记耿恭为戊己校尉屯后主部金蒲城谒□□宠为戊己校尉屯前主部柳中城恭至部移檄乌孙示汉威德大昆弥以下皆遣子入侍○孙氏校段末删后征七字盖从下条窜入也今案聚珍本东观记卷八耿恭传无屯后至至中城廿三字无大字部移作即移侍下有金蒲城数字陈俞本上司作戊校尉下句作己校尉两主字皆作王门作阙余同】 郭展为太仆厩马充丁 【晋诸公钻云郭展为太仆留心于养生是以厩马充丁其后征吴得以济其事○今案通典职官七引晋诸公赞丁作多征上脱其后二字余同陈俞本脱留心以下七字无以字余亦同】 田叔刺三河奏事称意 【汉书田叔传武帝时仁以壮勇为卫将军舍人后使剌三河还奏事称意拜为京辅都尉月余迁司直○今案汉书卷三十七田叔传其少子田仁事陈俞本皆同标目应作田仁田小注叔字而误耳又本钞帝误常照订正】 锺会管记室时谓子房 【魏志锺会在大将军府管记室为心腹之任时人目之为子房○今案魏志卷二十八锺会传目之为三字作谓之余同俞本房误隆陈本脱】 孙惠为记室书檄立成 【王晋书东海王越云孙惠以策于东海王越诡其姓名自称南岳逸民勉以勤王匡主三十三略辞义甚美越榜道以求之惠即出以为记室参军专掌文疏豫参谋议每造书檄或驿马催之应命立成皆有文采○今案今晋书卷七十一孙惠传无策千字无其姓名自四字民作士无勤王字无三十三略八字余同陈俞本标目惠字误会小注勉误动又脱匡主以下六字脱越榜以下九字脱专掌下八字皆有句作皆称旨】 牟融为司农称为名卿 【东观汉记牟融字子姬为大司农性名敏称为名卿○今案类聚卷四十九引东观记姬作忧敏作进聚珍本姚辑本东观记牟融传敏作遶余与类聚同陈本脱字子姬三字俞本姬又作晏敏皆作远余同】 袁安为河南尹名重朝廷 【续汉书袁安为河南尹在职十余年京师肃然名重朝廷○今案姚辑汪辑本续汉书袁安传无在职二字无京师以下陈俞本皆十下无余字余同】 翁归晓文法 【汉书尹翁归少孤为狱小吏晓习文法○孙氏校晚改晓今案见汉书卷七十六尹翁归传陈俞本同】 王基明制 【魏志王基为荆州剌史明制度整军农修学校南方称之○孙氏校循改修教改校今案魏志卷廿七王基传农下有兼字陈本与本钞同俞本小注基下有字伯兴三字余同】 挈瓶之智守不假器 【左传云晋人来理杞田季孙将以成与之谢息为孟孙守不可曰人有言虽有挈瓶之智守不假器礼也夫子从君而守臣丧邑虽吾子犹有猜焉谨案挈瓶瓦器也执守又器小役喻小智也○今案见昭七年理作治余同陈俞本将永兴谨案语删改杜注谬甚又本钞因唐人影写改治作理避高宗讳耳】 君子得舆 【易剥卦上九爻辞云君子得舆小人剥庐案庐舍也明在上之位惟须有德之君子则为下民所载小人居上则剥彻侵削不能为之荫庇也○今案庐舍也句是正义文明在以下是王弼注而其词仍异俞本戴作载余同陈删引由】 饮食衎衎 【易渐卦六二象辞云饮食衎衎不素饱也谨案衎衎饶乐也素空也明六二之爻将位处正如人有才能得居位食俸禄非素饱也○孙氏校以末句原钞作非素食之因在之下增义也二字今案陈本脱注俞本脱谨案二字脱之爻二字未句作非素饱也余同孙校未知所据姑从俞本】 

　　○守职三十 

　　守道不如守官 【左传云齐侯田子沛招虞人以弓不进使执之辞曰昔先君之田也旃以招大夫弓以招士皮冠以招虞人臣不见皮冠故不敢进乃舍之仲尼曰守道不如守宫君子韪之○今案见昭二十年】 不在其位不谋其政 【论语述而云孔安国曰欲各专　于其职也○今案述而篇无此文惟泰伯篇孔注同亦见宪问篇】 君子思不出其位 【易艮卦象辞云君子以思不出其位谨案艮为止象圣贤君子则艮所止各止其位也○今案俞本所止作所处余同】 敬恭朝夕恪居官次 【左传季氏以公钮为马正愠而不出闵子骞见之曰子无然祸福无门唯人所召公鉏然之敬恭朝夕恪居官次○孙氏校审改马洪氏覆校云案后汉书□秉传章坏注文选檄吴将校部曲李善注引左传俱作闵子骞盖唐本如此今案近本襄公廿三年传恭作共骞作马陈俞本皆同又阮氏校勘记谓无作骞之文考读书丛录亦有闵子马作闵子骞一则历历可证似不宜擅改也】 小国供职 【又云楚子合诸侯千申问礼于子产对曰小国供职政敢不荐守君子谓子产善相小国○今案见左氏昭四年传陈俞本增引颇多】 诸侯正封 【又云天子经略诸俟正月古之制也○今案见左氏昭七年传】 世不失职 【左传云少皞氏有四子曰重曰该曰修曰熙实能金木及水使重为勾芒该为蓐收修及熙为玄冥世不失职遂济穷桑也○今案昭廿九年四子作四叔陈俞本亦作四叔】 据法守职 【韩诗外传云据法守职而不敢为非者人吏也○孙氏校入改人史改吏今案汉魏丛书末外传卷五同又见本钞卷五十五太史篇引亦同】 奉职佳吏 【吴志吕蒙字子明尝以部曲事为江夏太守蔡遗所白蒙无恨意及豫章太守顾邵卒权问所用蒙因荐遗奉职佳吏○孙氏校删及字非也又世改曲为改无卯改邵佳改佐今案吴志卷九吕蒙传又本钞卷三十七公正篇引皆作及故仍之】 真守法臣 【韩子云楚王急召太子楚国之法车不至茅门天雨庭中有潦太守遂驱车至茅门廷理举策击其燛败其驾太子人为正泣日必诛之王曰前有老先主而不偷后有储主而不属矜矣是真吾守法之臣也益爵二级开后门出太子勿复过也○孙氏校于改驱系改击贼改败女改必是也老主照陈本改先主非也今案近本韩非子外储说古上茅作茀庭作廷策作殳偷作踰陈俞本亦作庭余与近本同又本钞卷四十三刑法篇引仍作茅至驱误于击误系败误贩必误女孙校已改正惟老主照改陈本改先主非是】 善守先代 【左传云楚子合端俟于申问礼于左师左师曰小国习之大国用之敢不荐闻献公合诸侯之礼六君子谓合左师善守先代之法○今案见昭五年无之法二字】 典司宗祏 【又云郑厉公入使谓原繁曰且寡人出伯父苶里言人又不念寡人寡人憾焉对曰先君桓公命我先人典司宗祏社稷有主而外其心其何贰如之苟主社稷国内之民其谁不为臣臣无二心天之制也谨案厉公反国疑原繁故原繁言已世为宗庙守臣宗祏者宗庙□神主以石也○孙氏校属厉补其何贰如四字今案见左氏庄十四年传】 妻为组善吴起使归 【韩子云吴起示其妻以组曰子为我识组令如是组已就而效之其组异善吴起日使子而令之如是而今也异善何取其妻曰用财一也加务善之吴起曰非语也使衣之而归之○今案近本韩子外储说右上□何取作何也又首句吴起误作吴子盖其沿上文吴子而误陈俞本皆然近本改之谬矣】 帝至尚书陈矫跪问 【魏志陈矫传云明帝车驾卒至尚书陈□跪问曰陛下欲何之帝曰案行文书耳矫曰此自臣□□非陛下所宜临也若臣不称其职则请就黜近陛下而还帝惭回车而返○孙氏校平改卒升改陛补案字宜字今案魏志卷廿二陈矫传书下有门字返作反陈俞本亦然】 执技事上不移官 【礼记王制云凡执技以事上者不移宫郑玄注云欲专其事亦为不德○今案本钞技误杖已照订】 出纳之吝谓之有司 【论语尧曰孔安国注云谓财物当与人而吝于出纳惜难之此有司之任耳非人君之道也○今案尧曰篇孔注当上有俱字于上有啬字余同】 

　　北堂书钞卷三十六 


　　●北堂书钞卷第三十七　　　　政术部十一 

　　隋秘书郎虞世南撰 
　　南海孔广陶校注 
　　公正三十一 

　　○公正三十一 

　　夫公正治化之本德教之基也 【应厚哭州将贱云夫公正治化之本德教之基也叔向数叔鱼之罪石碏讨石厚之乱祁奚称解孤之贤臧纥思孟孙之爱春秋嘉之敦崇世教经乎百王历乎盛衰其义不改也○今案俞本同陈本但注应厚六字】 治天下必先公则天下平矣 【吕氏春秋云昔先王治天下必先公公则天下平矣尝试观于上志得天下者众矣其得必以公其失必以偏注曰上志古记公正也平也偏私也不正也○今案吕氏春秋孟春纪平也作平和也陈俞本脱公正也以下】 天下理者常无私矣 【吕氏春秋云治天下者固必通乎性命之情通乎性命之情者常无私矣夏不衣裘非爱裘暧有余也冬不用翣非爱翣清有余也故圣人不为私非爱费也注曰翣扇也清寒也○今案经训堂本有意篇脱通乎六字也下有节乎己也四字翣作??翣余同陈俞本费作贵又删注曰以下】 古之公也笃今之公也薄 【任子云古之公也笃今之公也薄古绝骨肉笃也今疏远天下绝骨肉故亲离○今案此条有讹绝陈俞本但注任子二字玉函山房辑本亦但有标目二句】 水至平而邪者取法镜至公而丑者亡怒 【习凿齿汉晋春秋诸葛论云夫水至平而邪者取法镜至公而丑者亡怒水镜之所以能穷物而不怨者以其无私夫水镜无私犹以免谤况大人君子怀乐生之心流矜恕之德乎○今案陈俞本脱汉晋七字】 直绳者枉木所憎清公者奸慝所雠 【抱朴子名实篇直绳者枉木之所憎清公者奸慝之所雠也○今案本钞枉误桂据平津本陈俞本订正 【天无私覆地无私载 【吕氏春秋云天无私覆地无私载日月无私烛行其德而万物得遂长焉注曰遂成也○今案孟春纪高诱注同】 总天下当与天下同心 【徐野民晋纪云刘弘字季和为荆州刺史住襄阳上以为襄阳显郡初资名未允以弘??耳夏侯陟为之弘曰夫总天云云理一国当与一国推实吾惣荆州十郡安得十女??耳然后为治○今案陈本但注晋纪刘弘四字俞本住襄阳作上表以皮初任襄阳??耳作壻陟作涉余同御览四百二十九引徐晋纪住作在此句下有上言皮初为襄阳内史一句??耳亦作壻余与旧钞同古人呼壻为??耳今不必改】 奉三无私以劳天下 【周生烈曰天无私覆地无私载日月无私照子贤则流不贤禅人道无私也礼曰云云○今案二酉丛书张辑周生烈子脱惟玉函山房辑本同】 无偏无赏无颇 【尚书洪范孔安国传曰偏不平颇不正言当循先王正义以治民荡荡言开辟也平平言辨治也○今案陈俞本删无颇二字及小注考洪范颇作陂先言无偏无陂下言无偏无赏释文云陂旧本作颇】 不私其身不外其民 【任子云太王不私云云故曰百姓之身犹吾身也为戎狄之病□国之富杖策而去民追慕之如水○今案陈俞本玉函山房辑本私上有务字狄作翟无追慕句】 以公灭私民其允怀 【尚书周官孔安国传曰从政以公平灭私情则民其信归之○今案南昌本同】 常无私于上均恩泽于下 【汉书刘向传曰向谏成帝云圣人即天地以曜物云云协和万邦黎民无怨用能兴隆胤嗣与天无穷也○今案近本汉书及陈俞本同】 不赏私劳不罚私怨 【春秋左传云仲尼曰周任有言为政者不云云○今案见昭五年】 益时者虽雠必赏犯法者虽亲必罚 【蜀志诸葛传云诸葛亮之为相国也抚百姓抑机轨灼官职从权制开诚心布公道尽忠益时云云○今案陈俞本及蜀志卷五柳机作示仪犯法下有怠慢二字】 平役均赋抑强扶弱 【王彪临会稽政教云平役均赋则民皆来苏抑强扶弱则众无冤献矣○今案陈俞本作王彪之无政字狱作讼】 柔亦不茹刚亦不吐 【毛诗云惟仲山甫云云○今案见大雅蒸民】 公正无私 【孔子家语澹台灭明字子羽有君子之姿以容貌望之其才不充然其为人公正无私取与去就以诘为名○今案家语弟子解三十人望之作望其才姿作资余同陈俞本亦作望其才无取与以下】 公平无私 【韩诗外传云正直者顺道而行顺理而言公平无私不为安肆志不为危易行也○今案新安周氏校本学津讨原本外传卷七易作激】 公正不私 【汉书朱邑佣云惇于故旧然姓公正不可交以私天子器之○今案汉书八十九惇作笃】 公直无私 【吕氏春秋云石奢公直无私楚昭王使为政廷有杀人首者乃其父也请死于王曰不私其亲不可谓孝事君枉法不可谓竭忠反伏锧而死○今案吕氏春秋离俗览石奢作石渚竭忠作忠臣】 能正其志 【周易明夷卦彖辞云内难而能正其志箕子以之谨案箕子纣之诸父正志秉节不回纣之为恶兴芅骨肉故言内难也○今案近本周易同谨案以下则永兴引申语也】 正直顺事 【毛诗羔羊退食自公委蛇委蛇笺曰退食减膳也自公从公谓正直顺于事也委蛇委曲自得之□也○今案见召南羔羊篇】 正而不谲 【论语宪问夫子曰齐桓公正而不谲燛融注伐楚以正论责包茅不贡问昭王南征不返是正而不谲也○今案集解采马注正论作公义包作苞不贡作之贡不人返作还玩氏校勒记云皇本北监作包】 正身率下 【晋诸公赞李□为吏部尚书正身率下职不倾挠故能行其所见遂定□例○今案类聚四十八引晋诸公赞脱下倾字余同】 执法守正 【东观汉记永平中车驾出信阳侯阴就于车骑突卤簿车府合齐国徐匡钩就车收送狱诏书谴匡自系狱吴良上言信阳侯无人臣礼匡执法守正而下狱恐政化由是而隳矣于是诏出匡左迁昴丘长○今案陈本删永平以下俞本姚本突字空一格隳作堕昴作昂御览二百三十引良误亘昴即聚珍东东观记十七徐匡传突字在干字下亦作堕作即】 刚正直绳 【王隐晋书傅咸传张华建议起咸为司隶校尉固辞不免每三云师师严惮○今案俞本同陈本脱传字今晋书大同小异独不言张华】 志在奉公 【汉书盖宽饶传云宽饶为人刚直高节云云○今案见汉书卷七十七】 奉法不当 【说苑楚合尹虞丘子举孙叔敖□□执而戮之虞丘子喜人见于王言孙叔敖果可使持政奉国法而不党施刑戮而不乱可谓公平○今案王谟本至公篇执上有为合尹少焉虞丘子家干法等句乱作骫】 奉法不避 【东观汉记祭遵传曰遵奉行法命从征河北为军市俴舍人中儿犯法遵杀之上怒命收遵主簿曰遵奉法不避是教令行也上乃贷之以为剌奸将军○今案聚珍本无奉行句舍人作上舍陈俞本无奉行八字中儿上无人字姚本东观令行作令所行贷误贳余与陈俞本同】 刺举无避 【汉书诸葛丰字少季琅邪人以明经为郡文学有名特立刚直为司隶校尉剌举无避京师为之语曰闲何阔逢诸葛○今案陈俞本脱字少六字有字及京师三句考汉书七十七诸葛丰传名上脱有字余同】 无所阿避 【史记石奢传云楚昭王相也坚直廉正无所阿避行县道有杀人者追之及至其父也纵其父而还自系焉使人言于王曰杀者臣之父也夫以父立政不孝也废法纵罪非忠也臣罪当死王曰追而不及不当伏罪子其治事矣奢曰不私其父非孝也不奉王法非忠臣地王赦其罪恕也伏诛而死职也遂不受令自刎而死○今案史记循吏传及至作乃字王法作主法恕作惠余同本钞夫以上有纵其父而还句追而六字作杀人者臣之父皆沿上文而误今订正】 无所屈挠 【东观汉记申屠刚传云刚为尚书令謇謇多直言云云○今案聚珍本姚辑本东观记申屠刚传及类聚四十八引同御览四百二十七引为作迁】 不避贵戚 【史记尹齐传云齐东郡人以刀笔稍迁至御史事张汤汤数称以为廉武使督盗贼所斩伐不避贵戚迁为关内都尉○今案见史记酷吏列传】 不避强御 【东观汉记鲍永传云永为司隶校尉鲍恢为从事并抗直云云诏曰贵戚且敛手以避三鲍○今案聚珍本东观记卷十四从上有都官二字姚辑本无鲍恢以下陈本俞本已注范书】 不畏豪族 【谢承后汉书王闳传云吴郡王□字公选为冀州刺史不畏豪族号曰王独坐○王石华校据陈本开改阅误今案桃辑谢书脱闳传类聚五十引畏作交无字公选三字惟汪辑本俞本与原钞同】 不以私欲挠意 【□□□□□□节等士□□□□在于台阁不以私欲挠意○今案陈俞本同魏志卷十裴注引典略在于作其在】 言事无所依违 【东观汉记第五伦传云伦为司空奉法不挠云云○今案御览二百八引及陈俞本法作公聚珍本姚辑本东观记第五伦传亦然】 正色立朝 【春秋公羊传云宋督将杀殇公孔父生而存则殇公不得杀也于是攻孔父之家殇公知孔公死已必死趋而救之皆死孔父正色而立于朝则人莫敢致难于君者孔父可谓义形于色矣何休注内有其义外形于颜色也○今案公羊桓二年杀作弒何休解诂亦同】 正色当阶 【续汉书赵熹传云熹为太尉受遗诏典丧礼时承王莽之乱国无旧典皇太子与诸王杂坐同席熹乃正色横剑当阶扶下诸王以明尊卑○王石华校寿改熹今案御览一百四十八引寿作嘉时作新范书作赵憙陈俞本寿作熹杂坐误离止当阶作殿阶姚辑续汉书赵熹传与陈俞本同汪本当亦作殿余兴本钞同又案熹与焘相近传钞者先误熹又转误寿也】 当朝正色 【会稽典录云魏朗字少英上虞人转功曹书□正旦与掾吏上朝时功曹史吴翁被裘以加朝服则以裘非臣服非翁不敬敕辛彻去府君嘉期云云有不挠之节遂退翁以朗代之○今案陈俞本脱正旦八字加朝下脱服字余同御览二百六十四引典录佐上脱书字□吏作掾史曹史作曹吏吴翁作顾翕凡翁字皆合翕被作披余同】 雅然正色 【傅咸中郎将曹府君碑云伊公立朝雅然正色既侍皇帷谠言帝侧○今案百三家本傅咸集陈俞本帝侧作常则又陈本公立作父文】 直道而行 【益部耆旧传云任昉字文始迁司隶校尉闭门自守不与豪右交通循法正身云云由是戚敛手○今案俞本闭作杜余同陈本有删节】 惟官是视 【于宝晋纪云郄志为尚书右丞奏推吏部尚书左丞崔洪洪曰我举郄丞而还奏我是挽弩自射也诜闻曰崔侯为相举才我以才受举惟官是视各明至公何故私言也○今案陈俞本皆改注今晋书考初学记十一引王隐晋书上右字作左为相作为国私言也作其言乃至于此也余同又本钞诸尚书左右丞篇引于宝晋纪王作左丞作私言与此旧钞脗合】 书法不隐为法受恶 【春秋左传云赵穿煞灵公于桃园太史书曰赵盾煞其君以示于朝宣子曰不然对曰子为政卿亡不越境反不讨贼非子而谁宣子曰呜呼我之坏矣自贻伊戚其我之谓乎孔子曰董狐古之良史也书法不隐赵宣子古之良大夫也为法受恶○今案宣二年及陈俞本煞灵作攻灵盾煞作盾弒政卿作正卿王氏经义述闻谓煞灵二字旧钞为长不当改煞为攻】 董狐奋笔 【□王世纪云周监二代礼文取备史官有法法是董狐奋笔赵孟受恶○今案俞本取作最无法是二字陈本删周监十四字】 刘暾索纸 【晋诸公赞云暾字长升为侍御史尚书郭彰呵暾不敢绝君角暾厉色曰天子法官而李截角彰何以□□索纸笔瘈之彰伏坐上不敢与校众解而止暾严直名望闻于内外○今案陈俞本何下无以字坐下无上字名望作之望】 南史执简】 左传云齐崔杼弒其君太史书而死者二人其弟又书乃之南史氏闻太史尽死执简以往闻既书矣乃还○今案见襄二十五年】 司隶举节 【汉书诸葛丰传法官之文云丰为司隶校尉侍中许章以贵戚见幸后于道适逢之丰举节收章章突入殿内更相表奏成帝诏去丰节司隶去节自丰始也○孙氏校云司隶举节四字应大写以此条混入上条注中更正之今案汉书七十七诸葛丰传无法官五字贵戚作外属殿内作宫门】 按太后外孙 【汉书义纵传云长安令直法行治不避贵戚以捕按太后外孙修成子仲上迁为河内都尉○今案见九十酷吏传】 治皇客 【陈留耆旧传云虞延为外后家洛阳合阴后有客马成○今案此条有讹脱陈本删阴后以下俞本改注范书】 鞭太子傅令 【梅陶自叙云余为中丞鞭皇太子傅令亲友莫不致谏余笑而应之曰堂高由于陛下皇太子所以得崇于上由吾奉正法岂其枉道曲媚家人皇太子特见延请赐清宴○今案陈俞本应之下无曰字崇上句脱得字于字余同初学记十二引无令字正法作王宪宴作燕】 为檄召邓通 【汉书申屠嘉传云嘉为丞相邓通方爱幸嘉入朝通居上旁有怠慢之礼嘉罢朝坐府中为檄召通责曰小臣戏殿上当斩通顿首出血不解上遣使持节召通而谢丞相曰此吾弄臣释之○王石华校什改释今案汉书四十二同】 奏请诛晁错 【汉书申屠嘉为丞相五岁文帝崩孝景即位二年晁错为内史贵幸用事门东出不便穿一门南出太上皇庙堧垣也嘉闻错穿宗庙垣为奏请诛错上曰错所穿非真庙垣且又我使为之错无罪罢朝嘉谓长史曰吾悔不先斩错乃为所卖至舍因咽血而死○今案卷四十三申屠嘉传咽作欧陈本作呕俞本删上曰以下】 王骏奏匡衡 【汉书王骏传云骏为司隶校尉奏免丞相注衡迁少府○今案见汉书七十二本钞匡作匡者宋人转钞避太祖讳也】 解光奏王根 【汉杂事云哀帝时司隶校尉解光奏曲阳侯王根三世据权五将秉政根行贪邪兄子贶不思报国聘故掖庭贵人上遣根归免贶庶人○今案俞本同陈本改注汉书元后传】 宋公违命无畏诛其仆 【春秋左传云子田孟诸宋公为左孟子朱及文之无畏为左司马令夙驾载燧宋公违命云云以徇或谓子舟曰国君不可戮也子舟曰当官而行何强之有敢爱死以乱官乎谨按子舟无畏○今案左氏文十年传及陈俞本左盂作右盂诛作扶】 杨干乱行魏绛戮其仆 【春秋左传云晋侯之弟杨干乱行于曲梁魏绛戮其仆晋侯怒谓羊舌赤曰合诸侯以为荣也杨干为戮何辱如之必杀魏绛对曰绛无二志事君不避难有罪不逃刑其将来辞何辱命焉言终魏绛至○孙氏校典改曲形改刑今案见襄三年传】 赵孟干行献子戮之 【国语赵宣子言韩献子于灵公以为司空□曲之役赵孟使人以其乘车干行献子执而戮之众成曰□厥必不没矣其主朝升之而弘戮其车其谁安之宣子召曰吾闻事君者比而不党吾言汝于君惧汝不能也举而不能党孰大焉事君而党吾何以从政吾固以是观汝汝勉之苟从□□注宣子赵盾干犯也行三军○今案国语晋语及陈本司空作司马固作故苟从下有是行也临长晋国者非语其谁十二字又近本韦注与比注文少异疑是郑贾注之佚文】 虞丘于法叔敖戮之 【说苑楚合尹虞丘子言于庄王曰臣闻奉公行法可以得荣能浅行薄无望上位臣为合尹十年矣国不加法狱讼不息孙叔敖秀才多能其性无欲君举而授之政即国可使寍庄王从之以孙叔敖为令尹少焉虞丘之家于法叔敖戮之虞丘子喜入言于王○今案俞本同王谟本至公篇加法作加治才误嬴寍作治喜作憙余同本钞避治字者唐人转写避高宗讳也亦见本篇奉法不党注】 梁冀带剑张凌夺之 【谢承后汉书张凌字处仲为尚书凌初为梁冀弟胤所举孝廉正月初岁百官朝贺冀恃豪势不恤王宪带剑入省陵叱冀使出敕羽林虎贲夺其剑长辞不应即劾奏冀罪胤谓凌曰昔举君适以自罚也○今案俞本凌作陵叱误比使出误入罚作伐陈本改注范书御览四百十二四百二十九引亦作陵胤作不疑汪辑叱作呵无长辞句余与御览同姚辑谢书张陵传脱豪字使字长辞四字惟罚字不误余与俞本同鲁思案语谓此梁不疑事不疑梁冀子非弟陵为梁楷子当从范书谢书恐讹云】 桓谭鼓琴宋弘让之 【东观汉记宋弘荐桓谭才学洽闻机能莫及其杨雄刘向之流乃召谭给事中上每案辄令鼓琴好其繁声弘闻之悔其荐举正朝服坐府上遣吏召之谭至不与席而让之曰吾荐之者欲令辅国家以道德而今数进郑声以乱雅乐故非忠正○今案聚珍本东观记宋弘传无能字荐之者作荐子无德字末句作非硕德忠正也姚辑本则脱讹不成句类聚四十四引亦大同小异俞本洽误治机能十一字作其能几及杨雄刘向乃作于是雅下说乐字余同惟陈本改注范书本传其事虽同然已非本钞面目矣】 亭长白奴邓弘赏之 【东观汉记传云弘字叔纪和熹后兄也奴醉系长寿亭长将诣第白之弘见亭长赏钱五千厉声曰健直当然○今案类聚三十五引无叔二句将诣句及厉声以下聚珍本东观记卷八邓弘传熹作羹厉声作励之余与原钞同姚本脱长将六字陈俞本醉作辞无诣第句又陈本作厉之俞本作励之】 不吐刚而谄上不茹柔而黩下 【傅玄汉阳太守爕铭曰敦方足以正众耶肃清足以济殊俗云云○今案傅节子辑本同陈俞本脱傅玄二字爕字】 公法不阿亲 【说苑云人臣治官事则不言营私处公门则不言货利当公法不阿亲荐举不避雠忠于事君是之谓公○今案陈俞本同王谟本亲下有戚字荐举作奉公举贤避下有仇字】 行公去私恶 【吕氏春秋云桓公行公去私恶用管仲而为五百长行私恶用竖刀而虫生于尸○今案近本吕春秋孟春纪及陈俞本行私句作行私阿所爱生于尸作出于刀惟俞本作出于尸】 不可于以私 【汉书云尹翁归字子兄为东海太守过辞于定国定国家在东海欲属托邑子两人令坐后堂待见定国与翁归语终日不敢见其邑子既去定国乃谓邑子曰此贤将往汝不任事且不可干以私○今案汉书七十六本传及陈俞本将下无往字】 尧舜至公 【吕氏春秋云尧有子十人不与其子而授舜舜有子九人不与其子而授禹至公也○今案见吕氏春秋孟春纪】 老耼至公 【吕氏春秋云荆人有遗弓不肯索曰荆人遗弓荆人得之何索焉孔子闻之曰去其荆而可矣老耼闻之曰去其人而可矣老耼则至公矣○孙氏校公改弓今案亦见孟春纪】 解狐举雠 【韩子云解狐荐雠于赵简子以为相其雠往拜解狐引弓迎而射曰不为怨汝故推于吾君○今案韩子外储说左篇简□□□□晋中兴书云上言贼□□□□□□□□□□□□□□强盛朝廷求文武良□可以镇遏北方者安曰惟有兄子玄郄超闻而喜曰安违众举亲明也玄不负所举才也○孙氏校此改北今案御览五百十二引上言作时氐喜作叹余同文选注三十引上言作时盗无郄超以下陈俞本已改注今晋书】 内举不失亲 【吕氏春秋云孔子曰祁黄羊云云外举不避雠可谓公也矣亲谓举子祁午雠谓解狐也○今案见吕氏春秋孟春纪亲谓以下是永兴引申语也本钞荐贤篇引祁黄羊作祁奚陈俞本改注左传】 范滂不署文学 【谢承后汉书范滂传云滂字孟博汝南人太守宗资署功曹滂外甥西平李颂浊秽为乡曲所弃中常侍唐衡书求属仕官资敕功曹召署文学滂不听极久衡有书诮资资怒召功曹书佐朱零零入闻使五伯乱捶仰讯之疾言范滂清议犹利刃割截腐肉愿明府可笞杀不为氻废固也○今案御览四百二十七引求属上无书字人闻以下作问不召颂意状零以告滂汪辑本谢书求属四字作属宗资无讯之字割字固字余与原钞同姚辑本脱误颇甚陈俞亦改引范书是汪氏辑此谓凡引书钞多据朱氏潜采堂之大唐类要亦可信也陈俞本已改注范书】 荀彧不可议郎 【典略云荀彧有羣从一人才德实薄或谓彧曰以君当事不可以某为议郎邪彧笑曰官者所以表才也若如未定其谓我何其持心平实如此○今案魏志十裴注引典略德作行未定作来言平实作平正陈俞本若如句作若汝不任其谓上有人字无持心句】 吕子明荐蔡遗 【吴志吕蒙传云蒙字子明尝以部曲事为江夏太守蔡遗所白蔡无恨意及豫章太守顾邵卒权问所用蒙因荐遗奉职佳吏○今案见吴志卷九】 锺离意白周树 【锺离意别传云音为功曹常非周树白事诞叹朝中皆知心恨中部平永缺意牒白贼曹吏周树结发佐吏果于从政行如玉石折而不晓清宜部职○孙氏校便改傅缺改缺今案陈俞本清作请又陈本恨作限严辑本清作谓】 桓公置射钩而使管仲相 【左传云吕却畏偪将焚公宫而殷晋侯寺人披请见公使让之曰蒲城之役君命一宿女即至其后余从狄君以田□滨女为惠公来杀余君命女三宿女中宿至虽有君命何其速也夫祛犹在汝其行乎对曰君命无二古之制也除君之恶淮力是视备人狄人余何有焉今君即位其无蒲狄乎齐云云君若易之何辱命焉公见之以难告杜预曰告谓吕郄欲焚公宫谨案晋文公初奔蒲晋献公使寺人披如蒲文公踰垣而走披斩文公祛所以云夫祛犹在○今案僖二十四年杀晋作弒晋余同谨按以下是永兴引申语也】 好不废过恶不去善 【左传云晋围柏人荀寅士吉射奔齐初范氏之臣王生恶张柳朔言诸昭子曰夫非而雠乎对曰私仇不及公云云义之经也臣敢违之及范氏出张柳朔谓其子尔从主勉之我将止死主生授我矣吾不可以僭之遂死于柏人也○今案左传哀五年同】 所争者私情所陈者国事 【范后汉书袁绍传云官渡之败审配二子为曹操所擒逢纪与配不睦绍以问之纪对曰配天性烈直每所言行慕古人之节不以二子在南为不义也绍曰君不恶之邪纪曰先所争者私情今云云绍曰善乃不废配也○孙氏校臣改陈记改纪词改问今案见范书一百四上】 先国家后私雠 【史记蔺相如传云相如拜上卿位在廉颇之右颇曰相如素贱我必辱之相如每朝常称疾不起后见颇引车避匿舍人责之相如曰吾念秦不敢加兵于赵者徒以吾两人在耳今两虎共鬬势不俱生吾所以为此者以先国家之急而后私雠也颇闻之肉素贱句作我见相如疾作病不起作不欲与廉颇争列余同】 不以私事害公义 【说苑云晋文侯问于咎犯谁可使为西河守者对曰子羔可曰子羔非汝之仇与曰君问可为守者非问臣之仇也子羔谢之咎犯曰荐子者公也吾不以私事害公义子其可去矣显吾射子矣○今案王谟本至公篇及陈俞本子羔可句上有虞字】 不以私好害公义 【东观汉记阴兴传云兴字君陵尽忠竭思云云兴与张宗鲜于褎不相善而知其有用犹称其所长而荐之张泛杜禽之徒兴与厚善以其华而少实但私以货财终不为言也○今案聚珍本姚辑本东观记及陈俞本相善作相好荐作达无之徒二字以货作之以】 文王不朝保申跪而加笞 【说苑云荆文王得如黄之狗箘簬之矰田于云梦三月不返得丹之姬淫昏三年不听朝保申谓曰先王卜以臣为保吉王朞年不听朝王之罪当笞王伏臣将笞王王曰愿请变更而无笞保申曰臣承先王之命不敢废王命王伏申束细箫箭五十跪而加之王背如此者再谓王起矣王乃杀如黄之狗折箘簬之矰逐丹之姬兼国三十今荆国广大至于此者保申之功也○今案王谟本说苑正谏篇田作畋丹误舟淫下无昏字王伏作闻伏无萧字陈俞本昏三年作期年细下无荩字又俞本脱巨将二十九字及王起以下陈本废下无王命二字余同】 郎君升危咸遂杖二十 【吴录云包咸吴郡人黄府君署户曹府君行春咸留守郎君掾楼探雀血咸数责之以春月不宜破卵升危非子道也遂杖二十○孤氏校节改郎今案陈俞本同　　　钦定图书集成岁功典十四引吴录户曹作主簿府君作太守】 杀弟者刺史哭卿者道将 【干宝晋纪云苟晞为兖州刺史姨母有子坐事姨母向晞流涕叩头及中外怭乞活终不听死后器之甚悲曰云云也○孙氏校据陈俞本杀弟哭卿改杀卿哭弟今案御览二百五十八引干晋纪无流涕字终字余同陈俞本又姨母作从母】 饮者私恩按事公法 【续汉书苏章传云章字孺文为冀州刺史故人为西河太守章行部案其奸臧乃请太守设酒太守喜曰人皆有一天我独有二天少顷章曰今日与故人饮者私恩也明日冀州刺史案事者公法也遂正其罪○孙氏校补臧字章改事今案姚辑汪辑本脱苏章传陈本西河作清河】 虽同岁子所不能赦 【汝南先贤传云黄浮为濮阳令同岁子为椽犯罪当死一郡望浮为主浮曰周公诛二弟石碏讨其子今云云遂竟治之○今案陈俞本为掾句作同时子为市掾余同御览二百六十八引一郡句作一郡尽为之请无遂竟句余同】 周公杀管叔 【春秋左传云放游楚于吴将行子产咨于太叔太叔曰吉不能亢身焉能亢宗彼国政也非私难也子图郑国利则行之又何疑焉周公杀管仲而蔡蔡叔夫岂不爱之王室故也吉若获戾子将行之何有于诸游杜预注曰太叔游楚之兄弟也亢蔽也蔡放也谨按吉太叔名○孙氏校元改亢升改叔今案昭元年杜注兄弟作兄子陈本删杜预以下俞本删谨按二字】 叔向数叔鱼 【左传曰仲尼曰叔向古之遗直也治国制刑不隐于亲三数叔鱼之恶不为末减义也可谓直矣杜预曰未薄减轻也○王石华校以本钞标目重上改正今案见左氏昭十四年传】 子文公心致族廷理 【说苑云楚今尹子文之族有干法者廷理开而释之子文召廷理而责之曰吾族犯法甚明而使廷理缘吾私心释之是不公之心明于国也一国之柄以私开之与吾生无义不若吾死遂致其族人于廷理曰不是理也吾将死之廷理惧遂刑之○今案王谟本卷十四至公篇开作闻缘上有因字无义作不以义余同陈本删令尹以下俞本开作闻无是不公十七字及理惧六字亦见本钞廷尉篇】 孟玉亢直不恤其亲 【风俗通曰乐安周孟玉为大将军掾弟子奕使客杀人捕得太守盛亮阴为宿留周自劾去诣府亮与相见不乞请又不辞谢亮告宾客曰周孟王欲作亢直不地其亲我何能枉王宪遂毙狱中弟妇不哭死木而哭孟玉也○今案汉魏丛书本十反篇及陈俞本脱奕字王宪作宪乎】 曰磾杀弄儿 【汉书金日磾云日磾子二人皆为武帝弄儿后壮大不谨自殿下与宫人戏日殚适见之恶其淫乱遂杀之○孙氏校害改宫献改戏今案见汉书卷六十八】 陶丹责任子 【晋中兴书曰陶丹吴时例任妻息丹子操任在武昌私迁视丹遣人责久曰朝廷以我为边将取汝为任而敢越法移行速还所任竟不见也○今案陈俞本删中兴二字吴时六字所任作前任】 忍所私以行大义 【吕氏春秋云墨者巨子腹鞟居秦其子杀人秦王曰先生之年长矣非有他子寡人已令吏弗诛对曰墨者之法杀人者死伤者刑此所以禁杀伤人天下大义也王虽以赐而令吏弗诛腹鞟不可不行墨者之法遂杀之子人之所私也云云○孙氏校鞟字旁着圈示隋前古本也○今案陈俞本及近本吕氏春秋孟春纪鞟作■〈黄享〉】 任公平而塞私谒 【王晋书李重传云重字茂曾迁尚书吏部郎谀朝众以抑奔竞云云是以羣才罔不毕举又特留心隐逸海内莫不归心○今案俞本同陈本删传云以下今晋书四十六李重传略同】 公会相见退无私面 【吴志葛瑾传云孙权遣瑾使蜀通好刘备与其弟亮但公云云○今案吴志卷七同】 不受私谒 【东观汉记杨震传云震性公廉云云○今案御览四百二十五引同聚珍本东观记二十杨震传无性字姚辑本有性字陈俞本改注范书】 不发私书 【东观汉记樊淮字幼陵为州从事临职公正云云○今案御览二百六十五引准作准公作介聚珍本东观记十一樊准传州作别驾二字余与原钞同姚辑本临误监余与聚珍同陈俞本改注范书】 不通书记 【范后汉王龚为太尉在位恭慎自公事外云云○今案陈俞本同考范书五十六王龚传为作拜自公以下作自非公事不通州郡书记余同】 断绝书属 【谢承后汉书史弼传云弼迁河东太守弼知多权势请托乃预敕云云常侍侯览果遣诸生赍书诣之积日不得通乃托以他事谒弼弼怒曰太守乘荷重任当选士报国尔何人为诈无状即考杀之○今案姚辑汪辑本谢书史弼传脱此条陈俞本改注范书】 得属托书一无所发 【鲁国先贤传云孔翊字符恕为洛阳合置水前庭得属托书皆投水中一无所发○孙氏校废改发今案俞本同陈本及类聚五十引皆脱字符恕三字】 所荐来谢绝不为通 【汉书张安世传云安世尝有所荐其人来谢云云○今案见汉书五十九】 因书于令距而不受 【续汉书袁安传云安字邵公质性清严不交异类为功曹奉檄记谒从事从事因安致书于今安曰公事自有邮驿私请则非功曹所持距而不受○孙氏校施改檄补安日二字今案姚辑本续汉无记字及距而句汪辑本亦无记字余同陈俞本与汪同】 致货因市皆以挂壁 【魏志陈泰传云泰为匈奴中郎将京邑贵人多致货物因市奴婢泰皆以挂壁及征为尚书悉以还之○今案魏志二十二多致句作多寄宝货余同本钞刺史篇引因市九字作泰使奴婢以□壁其义较长】 陈平为社宰里老善之 【史记陈丞相世家云平为宰分肉甚均里老曰善陈孺子□□宰平曰嗟乎使平宰天下亦如此肉○今案近本史记□老作父老陈俞本作里长老本钞八十七社稷引作里父老】 任安为人分众人皆喜 【史记云邑中人俱出猎任安常为人分麋鹿雉免部署大小剧易处众人喜曰无伤也分安分平○孙氏校为大改为人今案史记田叔附传大小作老小当壮陈俞本已照改】 周泽收妻自劾 【东观汉记周泽传云泽敬宗庙常病在舍妻子怜其老病窥问所苦泽大怒收妻诣狱因自劾○今案聚珍本姚辑本东观记周泽传脱此条范书本传敬上有尽字窥作窥余同陈俞本已改注范书】 刘毅自表解斋 【千宝晋记云刘毅为司隶校尉曾斋而疾其妻出省毅表解斋○今案御览五百三十引曾作常省毅作看之余同陈俞本改注今晋书】 锺离独委珠 【范后汉书锺离意传云意为尚书上以赃珠赐诸尚书皆拜意独委于地明帝问委珠者何也对曰陛下以赃珠赐忠臣故不受○王石华校赋改赃孙氏校诸改珠今案俞本同范书七十一陛下二句作此臧秽之宝诚不敢拜陈本已照改】 纪山不视眩玉 【华阳国志云陈纪山为司隶校尉严明正直西域眩玉分公卿以为嬉云云京师称之○今案陈本同顾校廖刻本华阳志卷一域作虏】 晏婴辞茵席之臣 【晏子云景公朝寒公曰请进暖食对曰婴非奉馈之臣也敢辞公曰请进服裘对曰婴非茵席之臣也敢辞○孙氏校饯改馈今案全椒吴氏仿宋本奉上茵上皆有君子余同】 陈完辞未卜其夜 【春秋左传云陈公子完奔齐齐公曰以火继之辞曰臣卜其昼云云不敢君子曰酒以成礼不继以淫义也以君成礼弗纳于淫仁也○孙氏校貌改完大改火今案见庄二十二年】 太子嗜鱼太公弗与 【贾谊新书昔周文王使太公传太子发太子嗜鲍鱼而太公弗与曰礼鲍鱼不登乎俎岂有非礼而可养太子哉○今案见新书礼篇】 太子赂遗郑众不受 【东观汉记郑众传云众字仲师建武中太子及山阳王因虎虎贲将梁松请众欲为通引籍赂遗缣帛众悉辞不受谓松曰太子储君无外交义汉有旧防诸王不宜通宾客松讽以长者难逆众曰犯禁触罪不如守法而死太子及王皆奇之○今案御览四百二十七引东观记无引赂辞宾各字无奇之句聚珍本东观记十六郑众传贲下有中郎二字余与御览同姚本脱陈俞本皆改注范书】 吴质统事崔林不及奉笺 【魏志崔林传云文帝践阼出林为幽州刺史北中郎将吴质统河北军事涿郡太守王雄谓林别驾曰吴中郎将杖节统事州郡莫不奉笺而崔使君初不与相闻若以边事不修斩卿使君寍能护卿耶别驾以白林林曰刺史视去此州如脱屣寍当相累耶此州与胡虏接宜镇以静扰之则动其逆心将为国家生北顾忧故不欲致烦耳○今案陈俞本笺作笺又俞本脱胡虏句以下陈本将为作特为考魏志二十四亦作笺作特无致烦句】 周谷能欺孙权更不用 【吴志先主传云孙权少时守阳羡长有所私用策或科覆功曹周谷辄易簿书使无谴问权临时悦之及后以其能叹更薄不用○孙氏校生改主料改科国俗改周谷今案近本吴志先主传无此文】 掾属言甘露郑敬独曰树汁 【汝南先贤传云新蔡郑敬字次都为郡都尉高台厅事前槐树有白露类甘露台问掾属皆言是甘露敬独曰明府政未能致甘露但树汁耳台不悦因托疾而去○今案陈俞本无字次都三字类甘露作颖甘者又陈本政误正说郛本汝南先贤传台作懿】 太守敕除道周规拒而不受 【会稽典录云周规余姚人为临湘令长沙太守丹阳徐祝二月行县以草秽敕县除道路规以妨农作时损夫力拒而不听徐以责督刺规遂弃官而去○今案陈俞本脱余姚人三字及责督句】 以言受进终不谒 【东观汉记吴良传云良字大仪齐国人为郡吏岁旦与掾史入贺门下掾王望举觞上寿谄称功德良终于下坐敦然作进曰望佞邪之人欺谄无状愿勿受其觞太守敛容而止冥罢醇良为功曹良耻云云○今案俞本仪作义掾史作掾吏■〈孛攵〉作勃姚辑本亦然陈本改注范书御览九百三十八引大同小异聚珍本东观记十七吴良传举觞至无状甚详本钞是括引原传耳余同】 以清减责辞疾不听 【范后汉书宦者传云刺史二千石迁除皆责助军治宫钱大郡至二三千万时巨鹿太守河内司马直新除以有清名灭责三百万被诏至帐然曰为民父母而乃割剔百姓以称时求辞疾不听○今案范书一百八及陈俞本治作修被上有直字帐上无至字剔作剥】 市无阿枉百姓悦服 【东观汉记第五伦传云伦为督铸钱掾领长安而伦平诠衡正斗斛市无云云○今案御览八百三十五引无平诠二句及悦服句姚辑本亦然聚珍本东观记十八第五伦传与原钞悉同】 夺伯氏邑没齿无怨 【论语或问管仲曰人也夺伯氏骈邑三百饭疏食没齿无云云○今案见宪问篇】 吾心如秤不作轻重 【诸葛亮书曰吾心如秤不能为人作轻重○今案御览三百七十六四百二十九引同】 以方正称 【东观汉记云吴良为司徒长史以清白方正称○今案御览二百九引良误梁聚珍本姚辑本东观记吴良传与原钞悉同陈俞本改注范书】 号为廉平 【王晋书李胤传云胤为吏部尚书清慎选举云云○今案类聚四十八引王晋书尚书作郎清误精陈俞本改注今晋书】 贵其公亮 【魏志崔琰传云魏国初建未立太子临淄侯植有才而爱太子孤疑以函令密访于外唯琰露板答曰春秋之义立子以长加五官将仁孝聪明宣承正统植琰之兄女壻也太祖贵其公亮○孙氏校蕃改淄受改爱陕改琰加改如今案魏志十二及陈俞本同】 

　　北堂书钞卷第三十七 

　　●北堂书钞卷第三十八　　　　政术部十二 

　　隋秘书郎虞世南撰 
　　南海孔广陶校注 
　　廉洁三十二 

　　○廉洁三十二 

　　以廉为本 【周礼小宰职云以官府之六计弊羣吏之治五曰廉法郑玄注曰以廉为本守法不失○今案近本周礼官上有听字本钞与陈俞本均无俞本更添引一曰至廉辨五句】 以清名为基 【陈留耆旧传曰高顺为东莱太守其妻谓之曰君累为宰守积有岁年何能不少储蓄以遗子孙顺曰我之勤身云云以二千石遗之不亦可乎○今案原钞及陈俞本累下皆无为字余同惟本钞太宰中篇引有为字已据添入且顺作慎身作苦考魏志卷二十四高柔传注引累下又有经字岁年作年岁高顺亦作高慎此则宋人影钞时改顺以兼避孝宗讳也】 不贪为宝 【春秋传云宋人或得玉献诸子罕子罕弗受曰我以云云尔以玉为宝若以与我皆丧宝也不如人有其宝○今案见襄十五年陈俞本同近本左传不如作不若】 不利为利 【吕氏春秋云孙叔敖将死属其子曰我死王必封汝汝无多受利地越荆之问有寝之丘此其地不利而名甚恶荆人鬼越人徒可长有也其子受之至今不失孙叔敖可谓以云云○今案陈俞本同考近本吕氏春秋孟冬纪越荆作楚越丘下有者字荆人六字作荆人畏鬼而越人信机收句作知不以利为利矣】 在朝清廉 【东观汉记郭丹传云丹为司徒云云公正○今案御览卷二百七引朝下有名字聚珍本姚辑本东观记郭丹传及陈俞本亦然余同】 在职公廉 【汉书冯奉世传云冯立字圣卿通春秋为五原太守在职公廉与野王相似吏民嘉美野王立相代为太守歌之曰太冯君小冯君兄弟继踵相因循政如鲁卫德化钧○孙氏校丘改立戊改代今案见汉书七十九在作居本钞已有节录陈俞本则补引全文俞本圣卿作圣通】 廉洁奉公 【东观汉记祭遵传云祭遵为征虏将军云云光武叹曰安得忧国奉公如祭遵秋○今案御览卷二百三十九引东观记末句作如祭征虏者乎与陈俞本同惟陈俞公下均有之臣二字聚珍本东观记卷九祭遵传亦然姚辑本脱】 廉洁下士 【汉书赵广汉传云云州举茂才○今案汉书卷七十六本传作以廉洁下士为名举茂才举上无州字陈俞本土下作有名誉仍有州字】 为人廉直 【汉书申屠嘉传云文帝以申屠嘉为丞相嘉云云门不受私谒○今案见汉书卷四十二本传及陈俞本同】 俭约自居 【晋中兴书庾冰传云冰天性清慎常以云云子袭尝贷官绢十疋冰怒捶之市绢还官○今案陈俞本同考今晋书卷七十三庚冰传子上有中字余亦同】 清修自守 【南海先贤传云刘盛迁南郡□令云云市被菜食州郡表列扬受九真太守○今案原钞郡下因缺字空一格陈俞本遂删去迁南郡三字改作令二字余同】 清洁自守 【汉书尹翁归传云翁归为扶风大治常为三辅最在公卿之间云云语不及私温良谨退不以行能蹻人甚得名誉病卒家贫无余财天子贤之赐金百斤奉其祭祀○孙氏校补无余财三字今案汉书卷七十六本传谨作搛家下无贫字陈俞本常为作常以余同】 治身清洁 【魏志王观传云观字伟台为南阳太守云云率下以俭寮属承风莫不自厉○今案魏志卷二十四本传洁作□率作帅厉作励陈俞本洁亦作素余同本钞】 清白廉素 【荆州先德传云吕又为尚书令躬属亲万机云云不蓄婢妾车马之好以节俭检行○今案陈本删亲字留属字俞本删属字留亲字检行均作自守余同】 廉洁过人 【晋中兴书吴隐之传云隐之字处默云云为广州刺史州北界有一水名贪泉父老云饮此水者皆使廉土变贪隐之始践境先至水所酌而饮之在州清操逾厉诏曰吴隐之孝友清节过人禄均九族菲已素俭○今案俞本引中兴书目自廉洁过人起至逾厉止与本钞同又本篇下覆引处默以上刺史篇亦引父老以下数句均同又初学记八引中兴书御览七十引晋安帝纪皆有饮水赋诗事推陈本改引今晋书作补非是】 清恐人知 【晋阳秋云晋武帝谓胡威曰卿清孰与父清对曰臣不如父也帝曰何为不如对曰臣父清恐人知是以不如父也○今案类聚卷五十引晋阳秋作臣父清畏人知之臣清畏人不知之无是以句又御览卷四百二十五引作臣父清恐人知臣情恐人不知是臣不如远矣陈本何为上有以字人知下有臣清惟恐人不知句余同本钞】 以清白称 【东观汉记高翊字季回以儒学征拜大司农以清白方正见称○今案类聚四十九引及陈俞本以字上均有在朝二字惟类聚无见字又与陈本并脱字季回三字又聚珍本东观记十六作高诩余与类聚同姚辑本回作明】 清廉见称 【谢承后汉书张盘传云丹阳张盘字子石以操行云云为庐江太守京师谚曰闻清白张子石○今案陈俞本及汪辑本谢书同姚辑谢汉书盘作盘又脱丹阳二字】 周绎廉吏 【东观记周绎传云北地太守廖信贪污下狱诏以信田宅奴婢钱财赐廉吏太守周绎光禄易堪○今案聚珍本东观记卷十七作周泽姚辑本及陈俞本仍作绎然皆无光禄易堪四字】 许允清吏 【魏志云许允为吏部郎中先入后出明帝望其衣败曰清吏○今案魏志夏侯元传注引魏氏春秋脱中字先入后出作文书先至年限在后余同陈俞本亦无中字无先入四字】 子文逃禄 【国语曰昔阙子文三舍令尹无一日之积恤民故也成王每出子文之禄必□王止而后复之谓子文曰人生求富而子逃之何也对曰夫从政者所以庇民也民多旷者而我取富是怼民以自封也死无日矣我逃死非逃富贾逵曰子文楚合尹关彀于菟旷空也○孙氏校以原钞怼民误对民因陈本改勤民非也又闻改鬬正改止毗改旷达改逵杀改彀今案见楚语下之谓作人谓陈俞本同然均删逵曰以下】 刘实冰清 【王隐晋书刘实传云实性冰清州里候以酒肉难逆其意共饮吙而其余皆还例不入门○今案俞本州岛里六字作每还乡里乡人载酒肉以候之实十三字而其余皆还作而返其余陈本冰误水余同然皆脱例不入门句考今晋书卷四十刘实传冰清作清洁而其句同陈俞本】 畏四知 【范后汉书杨震为荆州刺史知其民王密举茂才除昌邑令震复为东莱太守路经密境密夜怀金四十斤奉公公不受密曰暮夜无知震曰天知地知我知汝知何谓无知密惭而退○今案范书卷八十四杨震传及陈俞本皆作十斤其四字必沿上文四知而误暮夜句皆作无知莫若于夜地知皆作神知末句下皆添苑晔赞曰震畏四知二句】 三不惑 【张璠汉记云杨秉字叔节为太尉常曰我有三不惑酒色财天下称为名公○今案本钞及俞本皆叔误升并脱尉字据本钞卷五十一太尉篇引改正考御览卷二百七引又作叔卿汪辑本同又姚辑本脱字叔节三字余亦同陈俞本皆脱天下句而添引范氏赞曰秉去二惑二句】 以俭化俗 【谢承后汉书赵咨传云咨为东海相人遣其双枯鱼噉之二岁不尽云云○今案本钞及陈俞本皆脱不尽两字据御览卷二百四十八补正余同姚辑本赵咨传与原钞同汪辑本据书钞御览引相作令】 廉让率下 【东观汉记邓彪传云彪字智伯为太尉在位清自廉让以云云○今案陈俞本同御览卷二百七引邓作刘聚珍本东观记卷十八邓彪传以字在廉字上余与原钞同姚辑本亦然】 赵俨为骠骑叉手上车 【魏略云太和内旧置四征有官厨财籍迁转之际无不因缘取之赵俨自征西微为骠骑又手上车○孙氏校则改每非也今案本钞财误则并脱籍字又本钞及陈俞本因下俱脱缘字谨据本钞卷六十四骠骑将军篇引改正考魏志卷二十三赵俨传注引亦同惟无太和内三字又置作故耳】 陆纳拜尚书 【晋中兴书陆纳传云纳为吴兴太守征拜尚书临发止有被幞余悉还有○今案御览卷四百三十一引无为吴五字止有以下作载被幞而已其余皆封还官陈俞本改引今晋书尚书上有佐民二字余亦略同】 乘薄笨车 【魏略云时苗为寿春令其始之官乘薄笨车黄牸车牛及布被衣囊居官岁余牛生一犊及去留其犊谓主簿曰令来时无此犊犊是淮南所生也○今案魏志卷二十三常林传注引魏略笨作軬牸下无车字被下无衣字陈俞本亦同惟軬仍作笨及作皮无其始之官四字末句又脱一犊字】 乘折辕车 【东观汉记张堪传云堪字君游南阳人去蜀郡云云白布被囊○今案类聚卷七十引东观记车误举与本钞卷百三十九车总引均无白字陈俞本则有白字然俱不引去蜀以上六字惟聚珍本卷十五与原钞悉同姚辑本脱南阳人三字】 乘柴车 【范晔后汉书赵壹传云壹为□□诸计吏皆盛饰壹独乘柴车车屏○孙氏校一改壹记改计今案见范书卷一百十下同陈俞本吏作时饰下有车马杂模四字屏下均多引十一句】 舡轻载土 【宣城记云泾县江矩吴时为庐江太守有清朝征还舡轻载土时岁暮逐除者就乞所获甚少矩乃语之逐除人见土而去○孙氏校纪或记遂改逐今案本钞太守中篇引有清称作清俭考御览卷三十七引宣城记云下无泾县二字见下无土字陈俞本脱上一江字矩吴作吴矩余同】 舫小而漏 【世说周顗罢临川郡还都未及住王丞相往见之有暴雨至舫舫既浃小而又大漏殆无坐处王曰胡威之清何以过此○孙氏校道改过今案惜阴轩本世说德行篇顗作镇及下有上字住下有治青溪潜四字见作看至舫作卒至既狭作至狭陈俞本舫既四字作船既小余同】 家贫为史步檐上下 【魏志会稽典录云陈循字奉道乌伤人家贫云云○今案类聚卷五引会稽典录循作修余同又考魏志注未尝引会稽典录本钞魏志二字盖沿下条而误陈俞本删之是也又陈俞本脱奉道六字循亦作修】 不止亭传露宿树下 【魏志会稽典录云太守寺出按行常预敕吏卒行各持镰自刈马草不上亭传露宿树下将从不过十余人也○今案魏志卷十六杜畿附恕传注引魏略常作皆吏作督邮行作水将作所余同本钞会稽典录四字系沿上条误入陈俞本删魏志二字反留会稽典录四字非矣陈本各作客传作转亦误】 坐无完席 【谢承后汉书薛惇传云惇字子礼为北海长史坐无完席妻谓惇曰君为长史既无俸禄供给子孙复无完席惇因以善席与妻自坐败席○孙氏校云陈本几俱作完已改今案本钞席篇引已作完矣考俞本；亦同惟御览卷三百九十三引谢书坐上脱史字君为四字讹作自居二字无供字末句席字作者又汪辑本有史字余与御览同姚辑本薛悼传脱为长史三字脱供字席亦作者余与原钞同】 常席羊皮 【东观汉记李恂传云恂为兖州刺史所种园小麦葫苏悉付从事一无所留清约率下常云云布被○孙氏校补兖字今案类聚卷五十引无园字一字常字苏作蒜陈本删刺史以下三句俞同本钞惟恂下有字叔英三字清上有以字姚木脱此条聚珍木卷十九亦无园字苏亦作蒜】 冬坐羊皮夏坐板榻 【谢承后汉书□□传云□字伯武为琅邪郡悉出舍□供设付□云云以桑杯盛奖水羊茂传云茂字季宝豫章人为东郡太守冬坐白羊皮夏处丹板榻常食干饭出界买盐豉○今案姚辑谢书高弘传同姚辑本羊茂传季作叔仪同佐辑本亦作叔又郡作相丹作单夹注云一作丹据御览卷四百二十五引本钞设下衍席杯器三字席字沿上条杯字囚下句致误已删正惟高弘传末句姚注本及俞本皆有妻子不历首舍大字】 受俸米不受钱 【会稽典录云陈修为豫章太守受俸米不云云○今案陈俞本同】 受俸常取赤米 【东观汉记第五伦字伯鱼为会稽太守常蔬食衣布云云○今案陈俞本改注范书非也考类聚七十二引东观作会稽郡作卧布被常下有求字又御览四百三十一引作常衣布俸下有禄字又御览及聚珍本姚本皆无伯鱼蔬食等字】 计日受 【续汉书云杨秉字叔节为刺史二千石计日受俸余禄不入私门故吏赍钱百万遗之闭门不受以廉清称○孙氏校补受字今案姚辑汪辑本续汉书已脱惟辑谢书杨秉传有为刺史至不受句只无末句但吏字作孝廉二字陈本与本钞同而改题后汉书非也】 瓮缻无储 【陈留耆旧传云高顺历二县令东莱太守老病归家草屋蓬户瓮缻无储○今案陈俞本亦缻误珁余同考魏志卷二十四高柔传注引陈留耆旧传■〈土瓦〉作缶顺作慎知本钞缻字其缶旁脱去四笔误为土耳慎字乃宋人避孝宗讳详本卷上文】 敝衣薄食 【谢承后汉书羊续传云续字兴祖为南阳太守郡内多尚奢丽续深病之常云云车马羸败○孙氏校丞改承洪氏覆校尚下删奢字是也今案姚辑谢汉郡内以下脱陈俞本但题后汉书无字兴祖三字为上有时字】 粗衣恶食 【魏志司马朗传云朗迁兖州刺史政化大行百姓称之虽在军旅常云云俭以率下○今案魏志卷十五本传及陈俞本皆组作麤余同】 布衣蔬食 【魏志国渊传云渊为太仆卿常云云○孙氏校以原钞国误周旁勒之今案魏志卷十一本传及陈俞本仆下作居列卿位又无常字】 十月无被 【京兆旧事云长安县孙农家贫为郡功曹云云有藁一束暮卧其中平旦收之○今案本钞被篇引作孙晨陈俞本旦上无平字余同考御览卷七百七引无县字农亦作晨有下作夜卧蒿束画收之又二酉堂本三辅决录亦有此文】 身服布被 【汉书公孙弘传云弘为丞相封侯身服布被○今案见汉书卷五十八及陈俞本同】 卧麄布被 【谢承后汉书刘宠传云宠为司徒云云○今案类聚卷四十七引亦作麄御览卷二百七引作组陈俞本引作麤姚辑汪辑本谢书同考祖麤本通俗亦作麄】 布衾凋弊 【谢承后汉书羊续为南阳太守妻与子秘俱往郡舍续自取资臧惟有布衾凋弊麦数斛而已续谓秘曰吾俸若此使归○今案本钞有脱误陈俞本续自以下作续闭门不纳妻自将秘行其资藏又凋弊作弊祗调三字麦上有盐字续谓作顾敕吾下有自字此下作何以资尔母乎使下有与母俱三字考姚辑谢书脱误更甚矣汪辑本亦脱】 衣弊履空 【会稽典录云徐弘字圣通为右扶风都尉家无余产妻子纺绩云云乡人嘉其高操○今案陈本脱妻子四字余同俞本通下作太□空作穿妻子句在衣弊句下】 衣不周身 【豫章彦士传云羊茂为功曹病用被不覆躯云云郡将与大被衣袴皆不受也○孙氏校据陈本用被改布被严氏续校云按羊茂事又见一百三十四被篇亦作用被不可改今案陈俞本袴作裤衣上被上皆有布字病下无用字又案御览二百六十四引豫章列士传被上无用字】 衣不重帛 【晋中兴书郄超传云超迁中书舍中治身清苦衣不重帛○今案陈俞本皆作刘超见今晋书本钞郄字或为刘字之讹然陈俞于中兴书前又先引文子数句而误作尸子其衣篇酒食总篇均引此亦作尹文子是互异也考初学记十一引中兴书亦作刘治作理余同】 帻毁不改傅墨用之 【谢承后汉书巴祇传云祇字敬祖为汤州刺史奉禄不使有余帻毁不复改易以水澡傅胶墨用之○今案御览卷六百八十七引无俸禄句末作墨传而用之又卷二百五十六引有俸禄句无胶字俞本作胶墨傅之姚辑汪辑本谢书亦然又毁下有坏字余同陈本巴祇传误作羊续传谬甚】 布裯穿败糊纸补之 【谢承后汉书羊续传云续为庐江太守计日受俸以作干饭云云○今案姚辑本谢后汉禂作陶无□字庐江作南阳脱计日二句初学记卷廿一引亦作南阳布裯二句作卧一副布绹败糊纸补之注本同御览卷四百九十七引同初学记惟胡作糊并注绚与裯同俞本为上有字兴祖太山人六字计日二句作半月一炊余同本钞陈本标目正同而小注书名下仅得隐暹二字将下条注误移此耳】 十日一炊 【谢承后汉书尹暹传云暹字公可为徐州刺史以小釜云云陈修为豫章太守云○今案本钞及陈俞本尹误隐据　　　钦定图书集成考工典卷二百五十引谢书改工但无字公可三字俞本可作向汪辑姚辑本同但汪本作冯向传陈修事本篇下官薪一条再引作会稽典略此特脱去书名陈禹谟不察竟删去谢承汉书尹暹事而添上典略书名只引陈修一段味为孟浪矣】 并日而炊 【会稽先贤传赞云董昆字或通余姚人情约守贫云云茹菜不厌○今案陈俞本茹均误茄余同】 并日而食 【魏志云裴潜为兖州刺史家人大小或云云○今案魏志卷二十三本传及陈俞本同】 食脱粟饭 【谢承后汉书未宠字仲臧为太尉家贫食脱粟饭卧市被朝廷赐锦被梁米○今案俞本臧作藏与陈本末句皆添不敢当之五字余同考类聚卷四十六引臧作威米作肉御览卷八百十五引及汪辑本亦然姚辑谢书未宠传作藏作肉亦有末五字又本钞卷五十一太尉篇引亦作肉亦有末句】 长食干饭 【谢承后汉书左雄字伯豪为冀州刺史不举烟火云云○今案御览卷八百五十引无不举句长作常然本钞卷七十五刺史篇引亦作长又姚辑汪辑木谢书段末有十月一炊四字余同惟汪本长作常】 恒食干粮 【会稽典录云陈修为刺史云云每至正腊僵卧不起同寮饮食虔请不往其志操如此○王石华校处改虔孙氏校止改往今案陈俞本作陈修家贫为吏不下有一字余同记纂渊海卷二引不下有肯字余同陈本】 食麦饭 【谢承后汉书云豫章宋度字叔平为定陵令素云云○孙氏校夌改麦是也今案陈本俞本汪辑本皆同考艺文类聚所引谢书脱去度字两字又素下有杯字而姚辑本亦有杯字但分宋度宋叔平为两传诚恐误耳】 食糟 【□□峤后汉书云□松家贫为郎常独宿台上无被云云□明帝每入台辄见松问其故而喜之○今案陈俞本姚辑本均作乐松姚本注云范书见锺离意传松作崧又陈俞宿上有直字余同汪辑本亦有直字】 食豆■〈麦孚〉 【桓阶别传阶为赵郡太守俸尽云云上闻之数戏曰卿家酱颇得成否耶○今案本钞太守中篇引作酱■〈麦孚〉御览卷二百六十二引作酱酻陈俞本均误■〈豆孚〉】 食不二味 【东观汉记李洵为兖州刺史清约率下云云○今案御览卷四百三十一引及聚珍本陈俞本同姚辑本脱此条】 食不重殽 【英雄记云幽刺史刘虞云云蓝缕绳履○今案本钞一百三十六屦篇引与陈俞本殽皆作肴履与本条同惟御览卷二百五十八引英雄记作肴作屦】 食不过一肉 【张璠汉记荀爽为三公云云脱粟饭坐皮褥○今案爽误奕已照本钞卷一百三十四褥篇引改考类聚卷七十及陈俞本姚辑汪辑本均同但陈俞本璠误蕃耳】 私童樵采 【晋中兴书褚裒字季野为江州刺史在政雅素每崇清约虽居官恒使云云○今案御览卷二百五十六引为作除在作莅雅作贞冱作常童作僮陈本脱字季野三字并俞本脱在政句童亦作僮】 不燃官烛 【谢承后汉书云巴祇为杨州刺史夜与士对坐处暝暗之中不燃官烛○今案姚辑本谢书同类聚卷八十引谢书夜与六字作客坐考巴祗传已见本篇上文陈本巴祇误已桓暝误明俞本亦误巴桓】 不燃官薪 【会稽典略云陈修为豫章太守十日一炊云云厅事席荐编绝不改布被覆形箪瓢蔬食○今案御览卷四百三十一引会稽典录无厅事以下又卷七百九引厅事八字无席字编下添至字陈俞本脱十日句脱席字余同】 惟饮郡水 【臧荣绪晋书邓攸字伯道为吴郡守云云及去如初○今案陈俞本改引今晋书见卷九十邓攸传郡水作吴水初下有到也二字】 彻去什器 【东观记黄香字文强迁魏郡太守俗每交代添设储峙辄数千万香未入界移敕悉出所设什器及到颇有即彻去到官之日不祭灶求福闭门绝客○孙氏校峙改歭非也今案陈俞本同考聚珍本东观汉记卷十九本传强作强迁作为余同】 瓦器 【范后汉书杜密颖川人字周甫居六卿瓦器布被益部耆旧传云赵典字仲经为太常上卿而布被瓦器○今案范书党锢杜密传无瓦器句余同俞本太常下有身处二字与类聚四十九引益部耆旧传同陈本只引耆旧传亦与俞同】 不与民争利 【东观宋弘为司空尝受奉得盐令诸生□诸生因贱不粜弘怒悉贱粜不与民争利○孙氏校尝改当沿陈本之误也今案御览卷八百二十八引令作遣聚珍本姚辑本东观记奉作俸余同考俸奉二字本通见史记萧何世家】 不与孤寡争粒 【语林何公为扬州常有捣米以赈孤寡乃有十万斛虞存为冶中面见帐下空素求籴此数万斛付帐下何公云义不与孤寡争粒河名宏字以道○今案御览卷二百五十八又卷四百廿六引语林以道作次遁俞本斛上有余字为治作于治帐下作帐中入三字余同陈本小注只有语林何宏云五字马氏玉函山房语林辑本多有同异】 不治产业 【蜀志邓芝为犬将军衣食资仰于官云云晋中兴书阮放为吏部郎在铨管之任甚有称誉性情约云云○今案邓芝一条见蜀志十六邓芝传阮放一条见御览二百十六引晋中兴书陈俞本脱晋中以下】 不别治生 【诸葛亮表云臣初奉先帝资仰于官不自治生今成都有桑八百株薄田五十顷妻子衣食自有余饶于臣在外任无别调度随身衣食仰给于官云云以长尺寸○孙氏校补株字寸客格改饶权改于今案陈俞本五十作十五妻子作子弟余同考蜀志本传载亮表祇有今成都以下数句妻子亦作子弟仰给作悉仰】 逐妇燔机 【史记云公仪休为鲁相食茹而美拔其园葵而弃之见市好而逐出其家妇燔其机曰我今农士女工安所储其货乎○今案见循吏传逐作疾我作欲女工作工女储其作雠其陈俞本见好三字作见其家织好布六字余同史记】 卖田自给 【魏志和洽字阳士明帝以为太常清贫守约至卖田宅云云○今案见魏志卷二十三本传及陈俞本同】 珠珰以封上 【吴录云袁溥字君游吴人也太守黄君高其德行举孝廉为尚书郎迁左丞出补淮陵其女英得坏墙中珠珰百余枚溥书上之诏以赐浦○今案陈俞本溥作傅淮作江陈删字君游三字余同考御览卷七百十八引吴录作袁博出游其女莹得怀墟齐珰珥百枚于是封上之余同】 委珠玑而不拜 【锺离意别传云为尚书明帝以赃珠赐之诸尚书皆拜受意独委于地而不拜帝问之对曰以赃珠赐忠臣故不拜帝喟然叹曰忠乎○今案御览卷四百二十六引意别传无帝嘈以下陈本注见前】 公廉不受私谒 【东观杨震性云云子孙常蔬食步行故旧及长者或欲合为开产业震不肯曰使后世称为清白吏子孙以此遗之不亦厚乎○今案陈俞本聚珍本姚辑本及御览卷四百二十五引皆无及字余同】 公廉不受馈遗 【汉书尹翁归为江东市吏云云百贾畏之○今案见汉书卷七十八本传江作河馈作馈下无遗字小注宋祁曰受馈下有遗字陈俞木已脱遗字并删江东二字】 秋毫无取 【东观张堪字君游南阳人试守蜀郡与吴汉并力讨公孙述遂破蜀汉先遣入成都镇抚吏民时珍宝珠玉委积无数堪录簿上官称秋毫无所取○今案聚珍本姚辑本东观记本传无南阳句无称字所字俞本有南阳人三字遣下有堪字余同陈本改引范书非是】 一无所取 【晋中兴书陶侃遣张堪入成都镇抚吏民应詹在军城既陷诸将竞取诸物詹家至贫而一无所取莫不叹其清介○孙氏校云据陈本注陶侃破杜弥应詹亦随侃在军城既陷云云此与本条前半少异今案陈俞本皆将本篇下莫不叹其清介一条小注移此亦少异其实遣张堪入城都镇抚吏民十字乃沿上条误入着】 不掠财物 【续汉书李忠字仲都东莱人从光武攻下属县至苦陉上会诸将问所得忠独云云○今案姚辑续汉书未收从光武以下汪辑本未收东莱以下陈俞本改引范后汉上作世祖得下有财物二字忠独句作惟忠独无所掠余同】 使马如羊不以入厩使金如粟不以入怀 【续汉书张焕字然明永寿元年迁安定属国都尉郡界以寍羗豪帅感奂德上马二十匹先零遣酋长又遗金渠八枚奂召主簿于羗前以酒酬地曰云云悉以马金还之○孙氏校卷豪师改羌豪帅板改枚并补定零两字今案御览八百九十引续汉书无字然明七字无遣字又卷八百九十四引亦有字然明三字姚辑汪辑本焕作奂然明作雅通又脱永寿句郡界句及印字遣字陈本改引范书俞本注事详都尉】 举袖受金 【魏略云田预为护乌丸校尉并州刺史鲜卑数来客见多以牛马遗预预辄送官胡以为所与显露之乃怀金四十斤预举袖受之胡去悉付外诏褒之同昔魏绛开怀以纳狄朕甚嘉之○今案御览卷八百一十及事文类聚续集卷二十五引魏略均节护乌五字节鲜卑廿三字怀上有胡密二字四十作三十余同又本钞卷六十一护羌校尉篇引亦作三十并有牛马同又本钞卷六十一护羌校尉篇引亦作三十并有牛马二句陈俞本预作豫四十仍作三十而增引更多考唐代宗讳豫或其时传钞者以兼避字代之耳】 赉金还奉 【谢承后汉书豫章张冀字仲宗为广陵守举孝子吴奉为孝廉奉赉金为礼冀闭门不受奉以囊盛金夜投冀园中而逝冀追不及赉金至广陵还奉○孙氏校补闭字陵字今案陈俞本姚辑汪辑本赉作赍余同考御览卷八百一十引冀作载赉下脱金字投字误移盛字下】 遗钱不敢拒阁内埋之 【三辅决录云公孙晨字符公巨鹿太守宝之子家贫职箕为郡公曹口骑将军马防闻名馈钱四百万晨不敢拒受而凿阁内埋之○孙氏校内丙理改内埋史改决补百晨二字今案俞本无职箕二字骑改其末句作受而埋之合内陈本及二酉堂辑本决录皆删字符公以下十四字余同俞本】 送钱四百万悉皆不受 【臧荣绪晋书邓攸为吴邵守数赈贷贫民郡常有送迎钱数百万悉不受去如初○今案陈俞本改引今晋书考卷九十本传无数赈句无去如初三字末作去郡不受一钱余同又标目四字应作数实沿上条小注而误】 刘宠各受一钱 【后汉书刘宠字祖荣为会稽太守政治严明征入为将作大匠若邪山谷有五六老父年七十许相率兵送钱人赉百钱来拜谢宠为各选一大钱受之清如此○今案范书卷一百六及姚辑本彪书华书谢书皆有刘宠传然各有异同陈俞本亦有删节】 张盘取柑付外 【谢承后汉书张盘字子固丹阳人为庐江太守寻阳令尝饷官柑一奁其小男年七岁口就取一枚与之盘夺取付外卒以卤枚与之盘夺儿柑鞭卒曰何故行赂于吾子○今案御览卷九百六十六引谢书盘作盘固作石官柑一奁作一奁甘下俱作甘姚辑汪辑本亦盘俞本脱官字陈本空一格然皆脱取付外以下十一字】 馈鱼不受 【韩子云公仪休嗜鱼为鲁相国人争馈鱼公仪子不受曰夫人之惠必有下人之色色下于人将枉于法法枉则免相无日矣○今案陈俞本起句作公仪休相鲁而嗜鱼末句作法枉则免于相矣余同改近本韩子外储说右下作公孙仪国人句作一国尽争买鱼而献夫受句作夫即受鱼有下五字作迭句末作枉于法则免于相】 受鱼悬之 【谢承后汉书羊续为南阳太守好啖生鱼府丞焦俭以三月望饷鲤鱼一尾续不违意受而悬之于庭少有皮骨明年三月俭复馈一鱼续出昔佑鱼以示伦遂不复食○今案　　　钦定图书集成岁功典卷一百六引谢书尾作头违误为馈作致余同考姚车?丘汪辑本谢书及陈俞本皆同集成然遂字下陈俞有终身两字又御览卷九百三十六引焦作侯】 脂膏不润 【东观汉记孔奋字君鱼右扶风人为姑臧长老母珍膳妻子但食葱菜为众所笑谓之弱劣嘲奋曰置脂膏中不能自润而奋不改其操也○今案姚辑本及类聚八十二引脱误太多聚珍本卷十五珍作极食葱菜作菜食无为众二句置作直余同陈本改引范书】 酌泉而饮 【晋中兴书吴隐之字处默迁广州刺史北界有一水名贪泉义已见上诗曰古人云此水一饮直千金试令夷齐饮终当不易心○孙氏校而改吴二改心今案初学记卷八引诗曰句上有题石门为四字古人句作石门有贪泉又直作怀陈本改引晋书注见前】 文子相三君而无私积 【春秋左传云季文子之忠于公室也相三君而无一日之私积恤民故也○今案见襄公五年季孙行父卒云云陈本相三句作相二君矣而无私积其下另引国语十八字】 魏舒无宅 【王晋书魏舒字阳元徙司徒年迈致仕有逊让意而无居宅乃渐以俸秩饮余为第一所○今案类聚卷四十七引王晋书无字汤元三字徙作为迈作过逊让作议谦无敌字余同陈俞本改引今晋书渐作仅余亦同】 张翕步还 【华阳国志张翕字子阳为阴平郡守自乘二马之官一马死一马病翕曰吾将步还矣○孙氏校字改志今案御览卷二百六十二引阴平作平阴还作行余同陈本上十字只作张翕为郡俞本子作叔余亦同】 牛产犊以遗之 【曹嘉之晋纪云羊祜子既为青州刺史牛产犊及还以宫舍所生遗之而去○今案类聚卷九十四引曹晋纪同御览卷二百五十六引羊祜四字作羊既还作迁余同陈俞改引今晋书作羊篇事】 胡床留以挂柱 【魏略云裴潜为兖州刺史尝作一胡床及其去也留以桂柱○孙氏校偕改潜桂改柱今案见魏志卷二十三裴潜传注引魏略同但无刺史二字陈俞本亦同惟陈加案语数行】 家无余产 【范汉书郭丹为司徒而云云子孙困贫○今案明本范书卷五十七本传余作遗贫作匮陈俞本亦然】 家无余禄 【潘岳贾充诔云年踰知命位极人臣云云贵而皆贪○今案严辑潘岳集贾充诔据书钞引同俞本亦同】 在位者服其清 【邓粲晋纪王敦籍周顗家笥奁中有败丝数簏糟酒五瓮米数斛云云○孙氏校云按数字丁原阙疑是簏字故补之今案陈俞本皆改引今晋书笥奁句作收得素簏数故盛故絮而已十一字酒上无糟字斛作石字清下有约字余同御览卷四百二十五引邓晋纪亦微有异】 莫不叹其清介 【晋中兴书陶侃破杜阙应詹亦随侃在军城既陷诸将竞取诸物詹家至贫而无一所取云云○今案本篇上一无所取条小注已引应詹以下数句陈本亦注见前】 妻子不历官舍 【谢承后汉书羊茂字季宝为东郡太守尝食干饭出界买盐云云○今案姚辑汪辑本谢书季作叔又姚本无东字余同本篇上冬坐羊皮二句注正作东字所引最详俞本亦同】 在官不迎妻子 【谢承后汉书巴祇字敬祖云云俸禄不使有余○今案巳见本篇上文又御览卷二百五十六引及陈俞本同注辑本官作任】 闭门不纳妻子 【谢承后汉书羊续为南阳太守妻与子秘俱到官云云因谓秘曰吾有马一匹卖以买棺牛车一乘载丧归勿受郡送○今案范书称续妻与子秘到官续闭门不纳尚与本钞合姚辑注辑本谢书与子作与婢因谓作病困谓系由陈俞本采入耳】 妻子饥寒 【蜀志邓芝为大将军不治产业云云死之日家无余财○孙氏校艾改芝今案见蜀志卷十六本传俞本同陈本脱末二句】 妻子饥乏 【吴志吕岱为并州刺史历年不馈家无余赀云云孙权闻之叹息○今案吴志卷十五吕岱传并作交馈作??内又无无余资三字陈俞本仍作并余同吴志考本钞卷七十二刺史篇引亦作??内及无家无四字且缺扞字】 妻息素食 【臧荣绪晋书邓攸选吏部尚书牧马于家庭云云内外肃然○今案陈俞本无内外肃然句余同考类聚卷四十八引王隐晋书亦无肃然句息作自余同又今晋书卷九十邓攸传无攻马以下】 妻子衣食不充 【魏志徐邈为凉州刺史赏赐皆散士卒云云天子嘉之拜司空○今案魏志卷二十七本传及陈俞本同】 子弟耕而后食 【祖逖别传逖为豫州刺史克已务施不蓄财产家僮子弟云云○今案陈俞本引今晋书财作资子弟句作子弟栟耘负担樵薪余同】 夫人裳不加彩 【范后汉祭遵为征虏将军云云○今案范书卷五十祭遵传彩作缘陈俞本引八句】 妻子不衣帛 【襄阳耆旧传胡宜子叔方为江夏南郡太守清励有节云云○今案俞本妻下无子字帛下尚有魏朝以其清班示天下九字陈本脱】 妾不衣帛 【左传晋执季文子栾武子曰季孙于鲁相三公矣云云马不食粟不可谓忠乎乃舍季孙国语曰季文子相宣成无衣帛之妾无食粟之马○今案见成五年晋人执季孙行父一段陈俞本同】 妾无副服 【诸葛亮答李严书云吾受赐八十万斛今蓄财无余云云○今案严辑诸葛亮集据书钞引同张氏百三家本脱万字陈俞本十作于亦脱万字余同】 子尝步行 【汉书盖宽饶字次公身为司隶云云自戍北边苏林注曰子自行戍不取代之也○今案见汉书卷七十七荒宽饶传陈本俞本同考注上应有苏林二字据补】 唯有赐衣 【魏志胡质为荆州刺史□实节俭所在见思嘉平三年薨家无余财淮有赐衣书箧而已○今案魏志卷二十七胡质传沈实四字作注沈实内察不以其节检物十一字三年作二年余同陈俞本同魏志而仍作三年】 无绢为敛 【晋中兴书□□临卒谓长吏曰吾将近矣恨报国之志不振死之日敛以□□□以宫物也及卒云云世以为称○今案今晋书卷七十三□□传振作展为敛作为衾为称作此称之陈俞本□改用今齐书文而仍□晋中兴书谬矣】 廉士甚可愍书柩?其魂 【汉书薛宣为□翊地汤令举廉吏狱掾王立未及召立妻独受因家钱六千立不知惭恐自杀宣闻之移书池阳日县举廉吏狱掾王立家私受财而立不□杀身以自明立诚寨土甚可愍惜其以府决□掾书立之柩以?其魂○孙氏校吏改沃?改显称囚字今案见汉书卷八十三薛宣传陈俞本同考?即古文显字唐人传钞改避中宗讳也】 

　　北堂书钞卷第三十八 

　　喜庆六年五月十二日读在金陵五松书□□人掺□为此愧不能及庶益勉之读函要勿以为类书獭絮也呈仍书 

　　●北堂书钞卷第三十九　　　　政术部十三 

　　隋秘书郎虞世南撰 
　　南海孔广陶校注 
　　施惠三十三　　　　　　赈恤三十四 
　　兴利三十五　　　　　　方略三十六 
　　摘伏三十七　　　　　　劝课三十八 
　　异绩三十九 

　　○施惠三十三 

　　云行雨施 【易系见龙在田德施普也云行雨施平也○今案此非系辞系字应作文言陈俞本改作曰字】 博施于民 【论语子贡曰如有云云而能济众何如可谓仁乎子曰何事于仁必也圣乎尧舜其犹病诸孔安国曰君能广施恩惠济民于患难尧舜至圣犹病其难也○今案见雍也篇原钞济误度脱难字照补】 施其惠散其利 【周礼旅师职云以质剂致民施其惠散其利郑立注谓恤民之艰阨也以饷衣食曰惠以作事业日利○今案近本周礼地官旅师饷作赒陈俞本照改惟艰作囏陈俞本及本钞赈恤篇引乡师仍作艰】 其养民也惠其使民也义 【论语云子产有君子之道四焉孔安国注子产大夫公孙侨也○今案见公冶篇】 惠在爱民 【孔子家语子游问于孔子曰夫子亟言子产之惠可得闻乎孔子曰惠在爱民而已子游曰爱民之谓德教奚翅施惠哉○今案近本家语正论解四十一及陈俞本子亟作子之极惟之谓作谓之则陈俞与本钞同】 康济小民 【尚书蔡仲之命曰云云孔女国传云康安也汝为政当安小民之居也○今案近本孔传脱康安也三字陈本删注俞本与本钞同】 治有政惠 【范后汉张训迁丹阳云云○今案陈俞本阳下有太守二字】 外播惠政 【应璩与梁州刺史刘文爽书曰足下内挹叔夷之清节外播二南之惠政德教加于百姓要道过于侏离之乡○今案百三家本应璩集离作国乡作卿余同其夹注云书钞末句有误严辑应璩文据书钞引与百三家同陈本删德教以下俞本侏禽四字改诸国之卿】 民怀其惠 【东观朱晖为临淮太守云云○今案御览卷二百六十引东观记及聚珍本姚辑本为作迁】 吏民所爱 【范后汉刘宠除平陵令以仁惠为云云母疾弃官去百姓将送塞道○今案范书卷一百零六刘宠传同】 爱利为行 【汉书朱邑字仲卿庐江人少为桐乡啬夫廉平不苛以爱利为行未尝笞辱人也○孙氏校辱之改辱人今案汉书卷八十九循吏朱邑传同】 大小感悦 【东观邓训为护羗校尉诸胡俗皆耻病死临困辄以刀自刎划闻有疾困者辄使医药疗治差者甚多云云训卒家家立祠每有病辄祷求福○今案御览二百四十二引东观记刎作剌有疾困作其困差者以下作愈者非一小大莫不感悦及训病卒旦夕临者数十人俞本训下有字子平三字与陈本皆无死字刎亦作刺疗治作瘳之卒下有遂字立上有为字余与本钞同聚珍本卷八邓训传与诸本亦互有同异 【视民如伤】 左传云逢滑曰臣闻国之兴也亲民如伤是其福也视民如土芥是其祸也○今案哀元年吴侵陈事陈俞本福也下有及其衰也句又视作以如土作为土余同】 视民如子 【贾谊新书乡穆公亲贤以定国云云汉书邵信臣为上蔡长云云迁南阳太守治民如上蔡○今案见贾谊新书春秋篇又汉书八十九召信臣传为上作迁上治民作其治余同】 薄征缓刑 【周礼大司徒职云大荒大札则令邦国移民通财弛力云云○今案周礼地官陈俞本财下皆添舍禁二字余同】 省除烦苛 【华峤汉书刘宠字祖荣拜会稽太守云云征为将作大匠○今案类聚卷四十九引华汉书同姚辑汪辑本省除作政不又姚本祖作祀陈本删字祖三字及征为句】 手牛作议所活甚多 【东观徐宠为廷尉云云○今案聚珍本姚辑本及御览卷二百三十一引东观汉记徐作陈尉下有有疑狱辄四字活下有者字陈俞本与本钞同】 冬月断囚夫妻垂注 【会稽典录云盛吉字君达拜廷尉至冬月罪囚当断夜省刑状其妻执烛吉手持丹笔去妻相向云云○今案类聚卷四十九引会稽典录无字君三子无夜省句余同】 愍哀病徒 【东观曹褒为城门校尉云云亲自省致医药粥糜好者知感○孙氏校照陈俞本致改治今案聚珍本姚辑本亦作治又无好者句又御览四百十九引东观汉记曹褒迁将作大匠时疾疫褒巡行病徒为致医药经理饘粥多蒙济活是致字不可改】 义葬流民 【蔡邕颍川太守王立义葬流民颂云哀此骼骴惋彼孤魂遭水为泥逢风化尘敛以时服葬于洛滨○今案严辑蔡??邕文据书钞引同陈俞本骼作■〈骨吾〉惋彼作宽体余同】 仁足惠下威能讨奸 【东观张堪世祖召见诸郡计吏问前后太守能否蜀郡计掾樊显曰张堪昔在蜀其仁足惠下威能计奸○今案聚珍本姚辑本脱考类聚卷七十引及本钞卷百三十九车总篇引太守作守令足作以又车总篇召作自陈本守赞云天下信之如日月仰之如云雨云云礼让行于士女○今案百三家本传玄集严辑傅玄文及陈俞本皆删昔为中山太守六字余同】 

　　○赈恤三十四 

　　君子周急 【论语子华使于齐冉子为其母请粟子曰吾闻之也云云不继富○今案见雍也篇】 救患恤邻 【左传曰晋荐饥使乞籴于秦秦伯谓百里与诸乎对曰天灾流行国家代有云云天之道也行道有福于是输粟于晋自雍及绛相继命之曰汛舟之役○今案僖十三年传患作灾余同】 分贫赈穷 【左传云楚子使然丹简上国之兵于宗丘且抚其民分贫赈穷长幼孤养老疾收介特救灾患宥孤寡赦罪戾诘奸慝举淹滞礼新序旧录动合亲任良物官○今案昭十五年传作孤幼然陈俞本与本钞同又本钞收误牧特误博寡误置任误序已照订正】 恤孤赈困 【管子云九惠之政一曰养老二曰慈幼三曰恤孤四曰养疾五曰合独六曰问疾七曰通穷八曰赈困九曰接绝○今案俗本管子入国五十四改作教养老作老老陈俞本均照改且两疾字均作病王氏读书杂志以为下疾字应改问病方与上文四曰养疾有别姑附其说】 赒民艰阨 【周礼郑师职云以岁时巡国及野而赒万人之艰阨郑玄注曰艰阨饥乏也○今案近本周礼地官乡师艰作囍人作民陈俞本均作艰俞独改民此唐人传钞避太宗讳也】 哀穷矜贱 【裴秀新诗云姬文发号令哀穷先矜贱齐景吐德音益治一国半注曰齐景在外寿宫见长年负薪而饥色凄然伤心命吏养焉晏闻之再拜而驾曰君吐此音益治国半也○今案陈本脱令字移先字在号下为句又矜误务擅添哀字作哀哀务穷贱为句又删益字一字改婴称治国半为句小注脱在外四字益又改宜俞本矜字尚不误余与陈同】 赐贫穷赈绝 【礼记月令季春之月命有司发仓廪云云注赈救也○今案陈本无注俞本删注赈救也四字改郑注云赈犹救之七字】 出货财赈困乏 【董仲舒五行逆顺云火者夏主成长本朝举贤良选茂才官得能任得力赏有功封有德云云正封疆则天从人而甘露降也○今案抱经堂本春秋繁露卷十三及陈俞本无主字长下有也字能上力上皆有其字疆下有使四方思柔于火句则天从作则火顺余同】 巡孤寡供乏困 【左传云子西曰昔阖闾在国天有灾疠亲巡孤寡而供乏困在军熟食者分而食之○今案左传哀二年灾作菑陈俞本亦然又末句作分而后敢食余同】 恤鳏寡赈不足 【新序云楚人有献鱼楚王者曰今日获鱼食之不尽故来献左右曰鄙哉辞也楚王曰子不知渔者知之今行之于是乃遣使恤鳏寡合孤独发币帛而赈不足罢去后宫不御者以妻鳏夫○今案新序杂事篇获鱼作渔获合作存赈作振陈俞本增引少异】 私财为饘粥 【王荟为吴郡内史其年大饥荒荟出私财为百姓饘粥活之○今案陈俞本亦脱书名未句之字作甚多余同】 私粟赈余弊 【虞氏家记曰虞潭为南康内史时年荒状斗粟四两银糊口不继踰二旬有军人丧其一半潭乃以私米二千七百斛云云○今案陈俞本时上有于字脱状斗以下十九字余下有其字弊作敝余同】 载米乞贫民 【东观记梁高饥年谷贵有饿馁辄遣仓头以车载米盐菜钱于四城散乞贫民○今案姚辑东观记梁高传仓作苍脱盐字散乞作外给与三字陈俞本与姚同聚珍本无梁高传】 出米赡贫民 【会稽录云骆俊字孝远乌伤人孝灵帝擢拜陈相出仓见谷以赡贫乏者○今案本钞卷三十五德化篇引典录及　　　钦定图书集成引作骆俊作陈相御览卷四百七十七同然御览孝远作远孝无乌伤人三字俞本俊误骏陈相作丞相余与本钞同陈本俊字不误但删字孝以下十字亦作丞相】 出粟以贷 【左传宋饥年平公出粟以贷使大夫皆贷司城氏贷而不书为大夫之无者贷宋无饥乏人○今案左氏襄二十九年传无年字乏字余同】 以谷给民 【王隐晋书云华谭字令思广陵人为刺史司马王戎闻在政有称其时军民饥荒以谷三百斛与谭使给饥民○今案今晋书卷五十二华谭传刺史作令马作徒余略异陈俞本均从今晋书改余引亦互有同异】 开仓赈民 【王晋书郭默为东郡太守值岁荒民饥辄开仓赈给出郡自上待罪朝廷嘉默忧国恤民诏书褒叹比之汲黯班告天下若郡县有此比者皆听出之○孙氏校补郭字荒字今案御览二百六十一引王晋书郭作郑无出郡二字叹误劝无班告以下余同陈俞本出郡作乃舍都亭上作表脱恤民二字出之作出给余亦同】 赈贷贫民 【晋中兴书邓攸为吴郡守辄赈贷贫民送钱数百万不受○今案亦见今晋书卷九十邓攸传赈作振余同类聚八十五引王晋书亦有邓攸赈吴郡事俞本赈下有恤脱送钱以下陈本注见前】 出裘衣寒者 【贾谊云楚昭王当房而立愀然有寒色曰寡人朝饥馑时酒二觞衷裘而立犹憯然有寒气将奈何我元元百姓是日出府之裘以衣寒者求仓之粟以赈饥者三年阖闾袭郢昭王奔随诸当房之赐者请还死寇阖闾一夕五徙卧不能赖引师而去昭王乃复当房之德○今案新书谕城篇衷作重求作出引作曳陈俞本亦然但殇皆作酣陈则徙误从俞则脱将奈何我四字余同】 解裘老人 【战国策云襄王立田单相之过淄水有老人涉淄而寒出而不能行坐沙中田单见其寒欲使后车分衣无可分者解裘而衣之○今案本钞卷百二十九裘篇引相上无为字道作不下无能字使上有欲字今照删补又考近本齐策出下无而字淄作菑非也惟标目当援上条例裘下应补衣字耳】 五羖赎百里奚 【史记云穆公以五羖羊皮赎百里奚于楚号为五羖大夫○孙氏校叛改羖今案见史记秦本纪】 左骖赎越石父 【史记云越石父贤在于丝绁中晏子出遭之阴途解左骖赎之载归弗谢入门久之越石父请绝晏子惧摄衣冠谢曰晏虽不仁免子于厄子何求绝之速也越石父曰吾闻君子屈于不知己而申于知己者方吾在缧绁中彼不知我也夫子既已感悟赎我而无礼固不如缧绁晏子于是延之为上客○今案史记管晏列传无阴字途作涂门作闺惧作戄然陈俞本皆照改又赎我下添引是知己知己五字余同】 外御妻贫人 【管子云桓公之平陵人家有年老而自养者公问其故对曰吾有子九人家无以妻之悉出赘而未返也桓公□外御者五人妻之○孙校公下补出字今案陈俞本家上无人字年上有九子二字出赘作居佣余同考近本管子无此文惟说苑贵德篇人家作家人无上有贫字出赘作使佣外上作取字余同】 乘舆济溱洧 【孟子曰子产听郑国之政以其乘舆济人于溱洧孟子曰惠而不知为政○今案离娄篇】 

　　○兴利三十五 

　　为民兴利务在富之 【汉书召信臣字翁卿迁南阳太守好云云躬劝耕农行视水泉开沟渎起水门提阏凡数十处以为灌溉岁岁增之多至三万顷信臣为民作水约束刻石立于田畔以防分争○今案汉书卷八十九循吏召信臣传堤作提灌溉作溉灌增之作增多民作下有均字陈俞本开下有通字以为作以广增之作增加作下亦有均字顷下有民得其利句】 为百姓兴利郡以殷富 【汉书召信臣为南阳太守郡中莫不耕椗力田百姓归之户口增倍荆州刺史奏召信臣云云上赐黄金三十斤○今案汉书本传三十作四十陈俞本与本钞同】 富民之术日引月长 【魏志刘馥子靖出为河南尹应据书与靖曰入作纳言出临京任富民云云○今案魏志卷十五刘馥传同】 必先富民 【管子云凡为国之道必先富民民富则易治民贫则难治治国常富而乱国必贫也○今案见管子治国篇四十八必作常而陈俞本与本钞同】 入利民 【春秋云晋侯出走襄王云云○今案左氏襄二十七年传】 开浍兴造民赖其利 【崔氏集云崔瑗为汲令有泽田不殖五谷瑗乃为开沟会兴造稻田于是薄卤之地更为沃壤民赖其利○孙氏校据陈本补集字滞改泽今案御览卷二百六十八引崔氏家传无有泽七字余同俞本薄卤作蒲萑余与本钞同陈本乃下接标目二句余删又本钞脱沟字稻误福沃壤误沷■〈土康〉今悉据御览订正】 稻田岁增民赖其利 【魏志云郑浑为沛郡太守郡界下隰兴陂遏稻田顷亩岁增云云刻石颂之号曰郑陂○孙氏校过改遏今案魏志卷十六郑浑传及陈俞本隰皆改湿余同】 开治稻田百姓殷富 【东观张湛为渔阳太守云云八千余顷百姓殷富○今案类聚卷五十引为作迁余同聚珍本及陈俞本皆作为】 兴鸿都陂常以丰熟 【东观邓晨为陈留郡云云益地数千顷溉郡稻常以丰熟兼流给他郡○今案聚珍本东观记卷十一邓晨传及陈俞本都皆作郄唯聚珍无益地八字姚本脱】 教民粪种 【泛胜之区田云昔汤有旱灾伊尹作区田云云乃负水浇稼收至亩百石胜之试为之收至亩四十石○今案聚珍本齐民要术引无末十一字陈本误作泛胜之奏俞本尚作书惟皆脱区田云三字又作区下皆脱田字余同】 教民牛耕 【续汉书任延字长孙为九真太守教民牛耕□作田器民以利之产子多名曰任○今案姚□汪辑本续汉书任廷传与陈俞本均脱产子句余同】 治作水耕教化大行 【张璠汉记杜诗篇为南汤太守云云号曰比母○今案御览卷八百三十三引及陈俞本姚辑汪辑本耕皆作排惟御览无号曰句】 因流为排利益三倍 【魏志韩暨为监治谒者旧冶作马排每一熟石用为马匹更作人排又费功力暨因长□□为水□计其利益二倍于前○孙氏校补匹字甚改其今案本钞设官部亦引考魏志卷二十四韩暨传熟作孰无故字陈本巳照改】 决反漳水灌邺傍终古斥卤生稻梁 【吕氏春秋云魏襄王时史起为邺令决漳河灌田民大怨欲籍史起不敢出界而避之乃使他人水灌行民大得其利相与歌曰邦有圣令为史公云云○今案见先识览乃上有王字人下有遂为之三字水灌作水已为史上有时字无反字生下有之字疏本无之字余同又见本钞卷三十五德化篇引卷五十五丰稔篇引亦无反字】 田于何所池阳谷口且溉且粪长我禾黍 【汉书沟恤志木始二年赵中大夫白公奏穿渠引泾水首起谷口尾入栎阳注谓中溉田四千五百余顷因名曰惠渠民歌曰田于何所池阳谷口郑国在前白渠在后举锸为云决渠为雨泾水一石其泥数斗且粪且溉长我禾黍○今案本钞□误亩惠误白锸误臿据汉书卷廿九沟□志订正陈本□有增引】 曩之卤田化为甘壤 【蔡邕京樊君颂曰云云熙怡悦豫相与讴歌○今案陈本同俞本颂误传余亦同考百三家邕集樊君作樊惠渠曩仁作昔日歌作谈类聚卷九引亦作昔日严辑察邕文亦灵书钞引歌改谈余同】 益蓄菱芡 【汉书袭遂为渤海太守见其俗奢侈好末技一田作乃躬率以俭约劝民农桑令口种一树榆百本薤五十本葱一畦韭二母彘五母鸡夏春不得不趋田亩秋冬课收敛益蓄果实菱芡劳来犹行郡中皆有蓄积吏民富实○孙氏绞各改令起改趋修改循今案汉书卷八十龚遂传薤作□难上无母字蓄作畜陈本亦无母字余同俞本脱令口以下至母鸡又本钞吏误利实误贵今据汉书订改】 育养漆园 【魏武集选令云岭南太守傅方到郡以来时酒云云之树念存军国用心□微出意忧事莫能方于此也○今案陈俞本作魏志无时酒二字删出意以下然本钞已有脱误】 

　　○方略三十六 

　　方略耳目发伏禁奸 【张敝集序云敞为京兆尹云云○今案亦见汉书卷七十六陈俞本均作汉书俞本为上有张敞字子高河东平阳八十字余同】 治有方略为民兴利 【汉书召信□举高第迁上蔡长□民如子迁南阳太守其治如在上蔡信臣为人勤力有方略好为民兴利务在富之○今案汉书卷八十九循吏召信臣传俞本长作宰余同】 长于计策功费约省 【汉官仪云成帝时王延世以校尉领河堤语曰东郡决河流漂三州校尉延世阳防立塞改为河平元年淮延世云云以延世为光禄大夫秩二千石○今案平津馆本辑汉官仪尚据陈本引作二州下有夹注云语当作诏余同俞本则作二作诏余亦同】 以一警百吏民恐惧 【汉书尹俞归字子兄为东海太守其治云云改行自新○今案汉书卷七十六尹翁归传陈本小注将吏字误移新下民下又添皆字改误政俞与本钞同】 以便宜从事 【汉书龚遂字少卿为渤海太守上问以何息盗贼遂日臣闻治乱绳不可急惟缓之然后可治臣愿丞相御史且无刻臣以文法得一切便宜从事上许焉○今案汉书循吏龚遂传使上无以字刻作拘陈俞本乱绳上添入治乱民犹四字余照汉书改】 有莅任之方 【晋中兴书琅琊诸葛录云诸葛折字道明为会稽太守临行上为置酒谓之曰今日会稽昔之关中足食足兵在于良守以君有莅任之方是以相屈也○今案陈俞本同考类聚卷六引无琅琊五字忻作恢无字道明三字良作太余同又本钞优贤篇祇引莅任二句】 西门豹为河伯投巫于河 【史记西门豹为邺县到邺会长老问民问所苦长老云苦为河伯娶妇后因河伯娶豹亲往焉谓三老是女不堪娶合巫妪入报河伯复投三弟子趣之豹曰巫及弟子皆不能有事乃投三老亦不还欲挟掾豪长人报之皆叩头破额是后无复言为河伯娶妇○今案史记滑稽列传附褚先生补有事作白事陈本颇有增引】 宋均为唐山娶巫家女 【东观汉记宋均为九江太守有唐山神祠嫁娶皆取民间男女百姓患之长吏莫敢改焉均乃移书曰自今已去当为唐山娶巫家女其后乃绝○今案聚珍本姚辑本东观记唐下有后字民间作百姓俞本均下有字叔庠三字唐下作有两山名曰唐后山祠下有众至共为四字文下有不复要娶巫家女句为下无唐字余与聚珍同】 印绶示劫 【张敬为太原太守有三人劫邵界持三人为质敞诣所谕曰释质太守释汝乃解印绶以示之曰大夫不相欺贼释质自首遂纵之自劾诏报复其冠履如故○今案此脱书名考汉书卷七十六张敞传无此文陈俞本皆作典录为质下作敞闻之自往诣劫所晓谕之曰余同】 破械遣因 【魏志田豫为汝南太守先是郡人侯音反前太守败其党五百余人皆当死豫悉见慰谕破械遣之诸囚叩头愿自効相报即语羣贼解散○今案魏志卷廿六田豫传谕作喻无相报二字陈俞本汝南作南阳皆上有表奏二字即下有相告二字同魏志】 石犀厌水 【蜀王本纪云江水为害蜀守李水作石犀五枚二枚在府中一枚在市桥下二枚在水中以厌水精因曰石犀里○今案本钞守误水二下脱校字府下脱中字厌上脱以字精因误积困照严辑王本纪据书钞及类聚卷九十五御览卷八百九十引订改俞本水中作渊中陈本改引华阳国志】 听民输芋 【汝南先贤传云袁安字召公为阴平长民□□后调不入云云惠泽流着○今案御览卷九百七十五引后调四字作入不毕三字无惠泽句陈俞本脱字召公三字无后宇芊下有头字余与本钞同】 桴鼓希鸣市绝偷盗 【汉书张敞字子高守京兆尹署偷长为吏遣归休置酒小偷悉来贺饮醉偷长以□污其衣裾吏坐里闾阅出者汗赭辄收缚之穷治所犯由是云云○今案汉书卷七十六张敞传绝作无陈本脱遣归五字余同】 除藻饰割浮费 【汝南先贤传云应华为将作大匠发摘奸伏云云凡所省息七亿余万○今案类聚卷四十九引应下有仰字陈俞本脱凡所以下余皆同】 赖遇贤令 【谢承后汉书彭修字子阳海贼丁义欲向郡郡内惊惶莫敢奸御太守间修养勇请守吴合身与义相见宣国威德贼帅将解民歌之曰时岁仓卒盗贼纵横大戟强弩不可当云云彭子阳○孙氏校诸改请师改帅平改卒今案本钞卷三十五德化篇引修作循考御览卷三百五十二引无海贼下十五字无身与下十三字亦作循余同陈俞本姚辑本帅将解作遂解去汪辑本莫敢作不能】 风俗颇革 【范后汉书周举迁并州刺史太原俗云子推三月咸言不举火土人每至冬辄一月寒食不敢举烟爨老少不堪举到乃作吊书以置子推之庙言盛冬残损人命非贤者之意以宣示愚民还使食于是众惑稍解风俗颇革○今案范书九十一周举传三作亡残上有去火二字陈俞本略有增改】 

　　○摘伏三十七 

　　发奸摘伏 【汉书赵广汉守京兆尹云云如神○今案见汉书七十六赵广汉传】 发伏禁奸 【张敞字子高河东平阳人为京兆尹方略耳目云云○今未见汉书七十六张敞传】 发摘奸伏京师称有神算 【范后汉书王涣为洛阳令能云云○今案范画卷百零六王涣传摘作擿陈俞本补下有叹字俞于算下多引为将作太匠句】 明于摘伏吏民谓之神明 【范后汉书度尚为上虞长为政严峻明于云云○今案范书六十八度尚传摘亦作擿伏下有奸非二字陈俞本与本钞同】 善为钩距以得事情 【汉书赵广汉字子都守京兆尹善云云钩距者设欲知马价则先问羊又问牛后及马参伍其价则知贵贱○孙氏校间改知焉改马今案见汉书七十六赵广汉传本钞又都误阳脱尹字兹据汉书补王】 

　　○劝课三十八 

　　敬教劝学 【左传文公大布之衣大帛之冠务财训农通商惠工云云受方任能元年革车三十乘季年乃三百乘○孙氏校标目补学字案见闵二年传】 正学为基 【潜夫论云凡为治之大体莫善于抑末而务本夫为国者以富民为本以正学为基民富乃可教学正乃得义也○王石华校谕改论今案邵本潜夫论务本篇为治作为人陈俞本皆无大字】 起学成都 【汉书文翁为蜀郡守选郡县小吏十余人遣诣京师受业又起学宫于是学于京师者比齐鲁文翁终于蜀吏民立祠○今案汉书卷八十九循吏传陈本遣误造又下有修字是下有蜀地二字余同】 执经教授 【魏志杜畿为河东太守冬月修戎讲正又开学官亲自云云郡中化之○孙氏校补戎字问改开今案见魏志卷十六杜畿传陈俞本执皆作持余同】 崇肃肃之仪扬济济之化 【张衡南阳文学儒林书赞云南阳太守上党鲍君愍旧士校官之弛坏儒林之陵迟乃命匠修而新之崇肃肃之仪扬济济之化○今案陈俞本旧土校官四字作文学余同考百三家张集亦作文学惟弛坏儒林作弛废怀儒恐误余亦同】 一农不耕民有饥者一女不织民有寒者 【管子云一农不耕云云○今案管子揆广篇两有字下皆有为之二字又轻重甲篇无两有字皆作或为二字陈俞本耕皆误辨余同】 一年之计莫若树谷十年之计莫若树木终身之计莫若树人 【管子云云○今案见权修篇】 劳农劝民 【礼记月令篇云孟夏之月令野虞出行田原为天子云云○今案俞本民下有谨案重农故劳劝三句此永兴引申语影钞偶脱耳】 命农勉作 【礼记月令孟夏之月云云无休于都○今案本钞卷八务农篇亦引】 巡其稼穑 【周礼遂师职云巡其稼穑而移用其民以救其诗○今案周礼地官其时下有事字俞本已照添人】 农无废业野无空地 【新序云子产相郑云云○今案陈俞本同】 使习壤者相泽仁才者播种 【陈思王籍田论云云○今案严辑全魏文据书钞引同】 星言夙驾说于桑田 【毛诗定之方中云云○今案诗卫风】 昼尔于茅宵尔索绹 【毛诗七月篇云云○今案诗豳风】 登金商之馆察田夫之私着 【陈思王籍田论云寡人御辇云云○今案陈俞本同考严辑全魏文籍田论据书钞引御改玉登下添于字余同】 能明农事者置黄金一斤使蚕不病者置黄金一斤 【管子云云○今案陈俞本石考管子山权数第七十五病上有疾字余同】 田修种理赐之以巨觞田芜种秽戮之以柔桑 【陈思王籍田论云云○今案陈俞本无两种字严辑全魏文籍田论据书钞引赐戮上皆添必字】 龚遂良令渤海种榆 【汉书龚遂治渤海躬率以俭约令种榆○今案汉书卷八十九循吏龚遂传无良字陈俞本照删】 王景贤守庐江种桑 【东观建初八年王景为庐江太守乃教民种桑养蚕○今案聚珍本东观记卷十八王景传同陈俞本姚辑本标目贤守二字改教字小□□下有麻桑而三字余同】 教民织履 【东观兰阳茨充为桂阳郡俗不种桑无蚕织之利民堕窳少麄履盛冬皆以火充令属县教民种桑柘养蚕织履数年之问大赖其利○今案御览卷八百二十三引茨误范郡作太守大作人余同聚珍本卷十五仍作茨余与御览同考本钞卷百三十九车总篇引充他事及范书卫飒传引皆作南阳茨充亦为桂阳太守俞本脱南阳二字茨作口麄作鹿盖脱去分字耳又脱感字令上有为字陈本有删节】 教民纺绩 【崔寔正论云五原土地有麻不知纺绩衣掌毛毡毳冬则积细草伏卧其中寔乃斥卖其资储峙二十万○洪氏校防改纺孙氏校以原钞峙下衍得则精细八字旁勒之今案亦见后汉书卷八十二崔实传土地有作土宜纺绩作织绩无衣韦句伏作而无其资字无二十万字末有为作纺绩织任练缊之具以教之句陈俞本皆改引本传而详略微异】 

　　○异绩三十九 

　　治有殊政 【东观郭贺为荆刺史云云显宗巡狩赐以三公之服鳖冕之旒○今案聚珍本姚辑本东观记及陈俞本鳖皆作黻余同】 治有异迹 【范后汉王涣为洛阳令云云○今案范书循吏王涣传脱异迹句余同 【颍川八年治有异政】 汉书黄霸临颍川云云凤凰频见其境○今案汉书卷八十九循吏黄霸传八上有前后二字治有下作郡中愈治是时凤凰数集郡国颍川尤多陈俞本与本钞同】 胶东九载治有异政 【范后汉书吴佑传云佑为胶东相云云○今案范书卷九十四吴佑传无治有句陈俞本与本钞同】 治绩尤异 【王隐晋书太康十年诏曰阳平太守梁柳云云赐粟千斛秩中二千石○今案陈俞本同】 前有赵张后有三王 【汉书云王言传成帝欲大用之出王骏为京兆尹试以政事先是京兆尹有赵广汉张敞王专王章至骏皆有令名故京师称曰前有赵张后有三王○今案汉书卷七十六王吉传附王骏传令作能陈俞本改引汉书缵本钞脱欲用四字又说五尊四字据汉书补】 吏民称之 【汉书赵广汉守京兆尹吏民称之不容于□长老传云自汉兴以来治京兆者未能及之○今案汉书卷七十六本传无于字云字作以为未能及之作莫能及陈俞本亦作莫能及余与本钞同】 

　　北堂书钞第三十九 

　　●北堂书钞卷第四十　　　　　政术部十四 

　　隋秘书郎虞世南撰 
　　南海孔广陶校注 
　　奉使四十 

　　○奉使四十 

　　凡其使也必以旌节 【周礼行夫职云掌邦国传遽之小事美恶而无礼者凡其使也必以旌节虽道有难而不时必达郑注传遽若乘传骑驲而使者也美福庆也恶丧荒也此事之小者无礼行夫主使之有难谓疾病不时至也必达王命不可废○今案近本秋官行夫职美作媺驲作驿陈本已照改俞本改注大行人职文非旧钞面目矣】 皇皇者华君遣使臣也 【毛诗四牡篇序云四牡劳使臣之来有功而见知则悦谨案此是文王为西伯使臣往来之众固知其勤苦而劳来也○今案俞本全脱陈本删毛诗以下考君遣使臣是皇皇者华诗序劳使臣十二字是四牡诗序应分二条谨案以下是永兴引申语而文王为西伯句又本于四牡孔正义】 入国而问俗 【礼记曲礼篇云郑注谓所好与所恶也○今案陈本无注】 使于四方不辱君命可谓士矣 【论语子路篇云子贡问曰何如斯可谓之士矣子日行己有耻云云○今案陈本无注】 使于四方不能专对虽多亦奚以为 【论语子曰诵诗三百授之以政不达使于四方不能专对云云○今案见子路篇陈本无注】 结二国之好 【左传秦伯使西乞术来聘襄仲辞玉对曰不腆敝器不足辞也主人三辞宾客曰不腆先君之弊器使下臣致诸执事以为瑞节要结好命所以藉寡君之命云云是以敢致之○孙氏校邑改器节改结今案见文十二年传】 采代方言 【方言云遣輶轩使者采绝代方言○今案陈本同亦见载本聚珍本方言卷首】 遣輶轩之使 【风俗通云周秦尝以岁八月云云采异恣方言还奏籍之于秘室也○今案近本风俗通脱此条海录碎事十二引风俗通尝误帝籍作藏】 驰四乘之传 【史记司马相如传云卭筰之君尝闻南夷与汉通得赏赐愿为内臣妾请吏比南夷天子问相如曰卭筰井駹者近蜀道易通秦时尝为郡县至汉兴而罢今诚复通为置郡县愈于南夷天子以为然后拜相如为中郎将建节往使副使王然于壸充国吕越人云云因巴蜀吏币物以赂西夷○孙氏校舟改?落改贻郎中改中郎今案史记司马相如传同】 申盟载好 【蜀志陈震传云孙权称尊号以为卫校贺权践阼震入吴界移关候曰东之与西驿使往来冠葢相望云云日新其事国典异制惧或有违幸斯诲之○今案蜀志九载好作初好卫校作卫尉斯讹作斟诲陈本亦作卫作斟本钞下文引亦作尉惟初学记引作斯诲与旧钞合疑是隋时古本】 南北通好 【吴录云张俨使于晋皓谓俨曰今南北通好以君有出境之才故相屈行○孙氏校力改才今案本钞脱吴录云三字据陈本及类聚引补】 循行风俗 【续汉书周举传云颢帝时诏遣八使云云皆选素有威名者乃拜举侍中杜桥守光禄大夫周翊前青刺史冯欢尚书奱巴侍御史张□兖州刺史郭遵太守长史刘班并守光禄大夫分行天于是人使同拜天下号曰八浚于是奏劾贪稷表旧清公朝廷□之○今案御览七百七十八引续汉脱与侍中三字又□作栩青误贵太守作太尉陈俞本已改注范书□辑续汉书周举传脱此条汪辑本作栩作太尉郭作甄偎作猾余与原钞同】 循行州郡 【李合州传云合居汉中和帝即位分遣使者循行郡观风俗皆微服单行使者二人到益州投公舍宿公察其人异焉时月下露坐出酒与谈公仰视星问曰二君发京师时寍知二使者何日发部二人惊相视问公何以知之合指星曰有二使□来向益郡○孙氏校补服字公指改合指今案陈俞本月下作日蓦谈作啖余同御览七百七十九引合别传循下脱行字益州益郡皆作益部月下作夏月视下脱星字本钞星篇亦引作来向益部】 任之以事不制以辞 【说苑云赵王遗使者之楚戎之曰必如吾言使者曰臣间明君使人也任之以事不删以辞遭吉则贺之遭凶则吊之○今案陈本同王谟本说苑卷十二奉使篇无臣间字凶上无遭字】 以安社稷专之可也 【春秋公羊传云礼大夫受命不受辞出境可可以安社稷利国家者则专之可也何休注曰外事不素制下豫设故云不受辞也○今案公羊十九年传境作竟】 时聘以结诸侯之好 【周礼大行人职云时聘以结云云殷眺以除邦国之慝○今案周礼秋官同】 间问以谕诸侯之志 【周礼大行人职云闻问以谕云云郑注此王使臣于诸侯之礼也间岁一问诸侯谓存省之属也○今案周礼秋官同】 庆贺以赞诸侯之喜 【周礼大行人职云贺庆以质诸侯之喜郑注赞助也○今案陈俞本同】 致禬以补诸侯之灾 【周礼大行人职云致禬云云郑注致禬凶礼之吊礼禬礼也诸侯国有灾疾故用不足故王遣使以财谷补其灾忠○今案陈本删诸侯以下俞本灾疾作疫疾救用作国用谷补作补救考秋官大行人注无诸侯以下盖是永兴引申语】 闻丧徐行不反 【公羊传云公子遂如齐至黄乃复何有矢也大夫以君命出间丧徐行而不反何休注曰间父母之丧不忍疾行又为君当使人追代已以丧喻疾者丧向不反况于矣耶○今案见宣八年代已作代之】 坛帷复命于钱 【左传云公孙归父以丧仲之立也有宠欲去日桓以张公室与公谋而聘于晋欲以晋人去之冬公薨季文子言于朝日使我杀嫡立庶以失大援者仲也夫遂逐东门氏子家还及笙坛帷复命于钱○孙氏校惟改帷今案左传宣十八年及陈本钱作介】 衣绣持斧 【汉书隽不疑传云武帝末郡国贼盗羣起暴胜之为直指使者衣绣持斧逐捕贼盗督课郡国东至渤海以军兴咏不从命者威振州郡○今案汉书卷七十一绣下有衣字贼盗作盗贼陈本已照改】 锦车持节 【汉书西域传云乌孙公主使者冯嫽常持汉节为公主使行赏赐于城郭诸国敬信之号曰冯夫人与乌就屠相爱都护郑吉使冯夫人说乌就屠不如降汉乌就屠曰愿得小号宣帝征夫人自问状遣谒者竺次期门甘延寿为副送冯夫人夫人乘锦车持节诏乌就屠为小昆弥赐印绶○今案汉书卷九十六下公主使者作楚主侍者与乌上有为乌孙古大将骧右大将十字余同陈本作公主侍屠余与近本汉书同】 风举龙堆 【班固功德论曰乞朝廷诏明空使朱轩之使风举于龙堆之表○今案百三家本无今朝七字风作凤严辑全后汉文与旧钞同陈俞本轩作轮】 扬虎视之威厉秋鹰之爪 【华核表云今虽遣大夫循行风俗衔命纠察扬虎视之威厉秋鹰之爪则在人之畏威结舌莫肯言人短也○今案陈本莫肯作未肯】 枉屈麟鸾奉法王室 【蔡邕与故郡将子桥伯尉书云故郡将枉屈麟鸾奉法王室○今案兰雪堂本脱陈本法作计严辑蔡邕集此书用陈本】 挺刃交兵陈说其间 【孔子登葨山谓二三子各言德志子贡进曰愿使齐楚合战莽洋之野两垒相当旗鼓相望尘埃连接挺刃交兵赐陈说其间○今案此脱书名考家语致思篇第八及陈俞本莽八攻战篇与旧钞悉合特垒误迭耳盖隋以前古本如此】 磨厉锋锷思不辱命 【吴录云张俨字子节吴人弱冠知名以博文多识拜大鸿胪使于晋□谓俨曰今南北通好以君有出境之才故相屈行对曰皇皇者华臣蒙其荣惧无古人延访之美磨厉锋锷思不辱命○今案吴志三裴注引吴录文作闻蒙上脱臣字惧误耀访作誉余同陈本多删脱】 辩于辞习于礼 【说苑曰晏子使吴王谓左右曰吾闻晏子有事晏子盖北方之辩于辞习于礼者今傧者客见则称天子明日晏子有事行人曰天子谓见晏子蹙然者三曰臣受命敝邑之君将使于吴王之所不焂而迷惑入于天子之朝敢问吴王恶乎在然后吴王夫差请见见以诸侯之礼○今案王谟本陈本吾闻八字作吾闻晏婴恶乎在作恶乎存】 能专对有智谋 【吴书沈珩字仙仲吴都人少综经艺善左传春秋权以珩有智谋能专对乃使至魏文帝问曰吴嫌魏东向乎珩曰不嫌也曰何以曰信信恃旧盟言归于好是以不嫌若渝盟自有备豫矣○孙氏校班改珩言改信持改恃今案吴志孙权传注引吴书仙仲作仲山都作郡综作总左传四字作春秋内外传余同陈本脱字仙仲六字余同裴注】 孔子适齐 【孔丛子云孔子适齐景公让盒孔子降一等景公三辞然后登既坐公曰夫子降德辱临寡人以为荣也两登降以自绝于寡人寡人未知所以为罪孔子曰君惠顾外臣君之赐也然以匹夫敌国君非所敢行虽君私之其若义何○孙氏校会领改惠顾思改私今案孔丛子记义篇而登四字作而降阶以远五字余同陈本已照改】 晏子使楚 【晏子春秋云晏子使楚楚王谓左右曰婴习辞者吾欲病之坐定而缚一人来王问何为对曰齐人也坐盗婴曰闻协生淮北为枳叶徒相似其味不同水土之异也今民生于齐不盗入楚则盗水土使之为盗也王曰寡人反自致辱○孙氏校昔改对坐改生枲改叶今案晏子春秋内篇杂下及陈本脱坐定二字自取辱作取病焉俞本有坐定二字】 湻于到楚 【说苑齐使湻于髠到楚髠形体短少楚王薄贱之对曰臣无长腰中有七尺剑欲斩无状王王曰吾戏子耳即与髟几共饮○今案陈俞本贱之下有田齐无人也而使子来二句余同】 公孙观秦 【吕氏春秋云孟尝君使公孙观秦见昭王王曰薛地大小对曰百里昭王笑曰百里之地而欲难寡人乎公孙曰孟尝君不臣天子不友诸侯今辱使者退自刎也必以其血汗其衣王谢曰常善事孟尝君矣○今案吕氏春秋季冬纪及陈俞本不臣上有好土二字又不友句下有三人二字血汗句下有七人二字】 叔孙如晋必葺其墙 【左传云叔孙婼如晋书曰晋人执我行人叔孙婼言使人也叔孙所馆者虽一日必葺其墙屋去之如始至枕预注曰葺补治也不以当去有毁坏○孙氏校右改传管改馆入改日尝改葺今案见昭廿三年传】 弃疾如晋禁蒭牧采樵 【春秋云楚公子弃疾如晋郑伯劳诸祖辞不敢见固请见之如见王禁刍牧采樵不入田不樵树不采艺不相匡不强匄誓曰有犯命者君子废小人降○孙氏校祖改柤晢改誓不改有甫刍字今案见昭六年传陈本多增注】 陆贾使南越 【史记帝王本纪孝文元年召陆贾使南越让尉佗自立之意佗甚恐为书谢自称曰蛮夷大长老夫臣佗顿首愿长为蕃臣遂奉贡职○今案帝王本纪四字衍文也考史记文帝纪及陆贾传皆无此文惟南越尉佗传之意作为帝无遂字余同】 相如使西夷 【史记司马相如为中郎将建节西夷略定使卭补筰字舟龙改?駹今案司马相如传揄作榆】 赵咨使魏文帝善之 【吴书赵咨字德度南阳人传闻多识应对辨捷权为吴王擢至中大夫使魏文帝善之谢咨曰吴王颇能学问乎曰吴王浮江万艘带甲百万任贤使能志存经略虽有余闲博览经传不效书生寻章摘句也○今案陈俞本吴志卷二孙权传注引吴书谢作嘲闲作闲】 费祎使吴举坐称之 【荆州先德传云诸葛亮以费祎有俊才宜遣使吴权好嘲戏以观人时琅琊诸葛恪□阳谢景广陵范填各知名皆在坐各发异端之论以难祎应机辄对举坐称之○今案陈本阳谢七字作羊衜等俞本作羊衜广陵范填余同御览七百七十八引先德传无权好廿一字举坐误坐席】 展喜犒师 【春秋齐孝公伐我北鄙使展万犒师受命于展禽齐侯未入境喜从之曰闻君亲举玉趾将辱弊邑使下臣犒执事○今案左传僖二十六年】 仓唐奉使 【说苑魏文侯封太子击于中山三年使不往来赵仓唐曰君何以不遣人使大君太子曰愿之久矣未得可使者对曰臣愿奉使侯何所好太子曰侯嗜最凫好北犬于是遣仓唐绁北犬奉晨凫文侯悦曰击爱我哉乃复太子击故曰仓唐一使文侯为慈父击为孝子○今案说苑奉使篇遣人上脱不字所好作嗜好大君作大国考本钞下文引有不字亦作大君盖隋时古本如此陈本已作大国】 奉使如魏 【吴录孙皓遣纪陟弘璆奉使如魏入境而问讳入国而问俗寿春将王布示之燛射既而问之曰吴之君子亦能斯乎陟曰此军人骑士肄业所为士大夫君子未有为之者布大惭○今案吴志三嗣主传注引于宝晋纪所为作所及余与吴录同陈俞本已改注于宝晋纪惟脱纪字弘字】 奉命使吴 【蜀志陈震字孝起建兴三年入拜尚书迁尚书令奉命使吴孙权称尊号以震为卫尉贺权践阼○孙氏校逮与改建兴今案见蜀志卷九】 献民于荆王 【韩诗外传越王勾践使廉稽献民于荆王荆王使者曰越夷国也臣谙欺其使者荆王曰越王贤人也其使者亦宜贤子慎之使者出见廉稽曰冠则以礼见不冠不见廉稽曰夫越亦周室之列封也不得处大国则处江海之陂与鱼鳖为伍文身翦发而后处○孙氏校例改列补封字今案新安周氏本学津讨原本外传卷八同】 执梅遗梁王 【说苑越使诸发执一枝梅遗梁王王之臣曰韩子顾谓左右曰恶有一枝梅乃遗列国之君乎请为二三子惭之出请诸发曰大王有命命客冠则以礼见不冠则否诸发曰彼越亦天子之封也处垂海之际而蛟龙又与我争焉是以翦发文身烂然成章如龙子者将避水神也今大国有命冠则见不冠则否假令大国之使时过弊邑弊邑之君亦有命曰客必翦发文身然后见之于大国何如意安之愿假冠以见如不安愿无变国俗梁王闻之被衣出见诸发乃逐韩子○孙氏校补诸字弊字客改安倍改俗永改衣补乃逐二字今案说苑奉使篇及陈本垂海作海垂如龙作似像龙】 臣愿奉使 【说苑魏文侯封太子击于中山三年不往来赵仓唐曰君何以不遣人使大君太子曰未得可使者对曰臣愿奉使○今案详本篇上仓唐奉使注】 臣请使之 【汉书高纪云汉王曰孰能为我使淮南使之发兵背楚留项王于齐数月我之取天下可以万全随何曰臣请使之与二十人俱使淮南○孙氏校执改孰皆改背今案陈本同考汉书高帝纪无此文惟见卷三十四英布传】 登车揽辔 【后汉书范滂字孟博汝南征羗人少厉清节为州里所服举光禄四行时冀州饥荒盗贼羣起乃以滂为清诏使按之滂登车揽辔慨然有澄清天下之志○孙氏校先改光今案范书九十七泛范滂传及陈本按之作按察之】 受命埋轮 【后汉书张纲安帝元年遣八使循行风俗皆耆儒多知惟纲年少受命之部而纲独埋轮于洛阳都亭曰豺狼当道安问狐狸乃奏梁冀河南尹隽不疑十五事皆臣子所切齿也○今案范书八十六及陈本多知作知名】 令负弩先駈 【史记司马相如为中郎将驰四乘之传因巴蜀吏币以赂西南夷蜀太守已下郊迎令负弩先駈蜀人以为宠○今案史记司马相如传弩下有矢字】 守令望风解印 【续汉书范滂少厉清节为州里所知服举光禄四行时冀州饥荒盗贼羣起乃以滂为清诏使及至州境守合自知赃污望风解印绶而去其所举议莫不压服○今案御览七百七十八引续汉书无知字光禄四行作孝廉压作厌陈俞本删服举十八字举议作牛奏压服作压塞众议又陈本并脱清诏句姚辑续汉范滂传与俞本同汪辑本无服字举奏二句同陈本余与原钞悉合】 夜缒而出见于秦伯 【左传晋侯秦伯围郑晋军函陵秦军泛南逸之狐言于郑伯曰国危矣若使烛之武见秦军师必退郑伯许之夜缒而出见于秦伯曰秦晋围郑郑既知亡矣若亡郑而有益于君敢烦执事越国以鄙远君知其难也焉用亡郑以陪邻邻之厚君之薄也若含郑以为东道主行李之往来供其乏困君亦无所害夫晋何厌之有既东封郑又钦肆其西封也○孙氏校胡改狐蜀改烛补敢字又补君亦无所害五字今案见僖三十年传】 登诸楼车遂致君命 【左传晋使解扬如宋使无降楚曰晋师悉起将至矣郑人囚而献诸楚楚子厚赂之使反其言不许三而许之登楼车使呼宋人而告之遂致其君之命楚子将杀之使与之言曰既许不谷而反之何故非我无信汝则弃之速即尔刑对曰臣闻之君能致命为义臣能承命为信信载义而行之为利谋不夫利以卫社稷民之主也受命以出有死无二寡君有信臣下臣获考死又何求楚子舍之归○孙氏校照陈本无二改无霣今案见宣十五年传】 见犀而行 【左传楚子使甲舟聘于齐曰无假道于宋申舟以孟诸之没恶宋曰郑昭宋聋晋使不害我则必死王曰煞汝我伐之也见犀而行杜注曰犀申舟子也以子托王示必死○孙氏校笼改聋今案见宣十四年传】 见溷而行 【春秋宋乐祁言于景公曰诸侯唯我事晋今使不往晋其憾矣他日公谓乐祁曰唯寡人悦子之言子必往陈寅曰子立后而后行唯君亦以我为知难而行○王石华校云案知难而行下应有乃云云三字今案定公六年传而行下有乃见溷而行句】 介子剌楼兰 【汉书傅介子使楼兰与其王屏语因剌之立死其左右皆散走子告谕以王负汉天子使我无敢动者遂持其首还诣阙○今案见汉书七十傅介子传负汉下有罪字使我下有来诛王三字陈本已照增】 会宗刃昆弥 【汉书成帝时段会宗立小昆弥兄未振将明年末振将杀大昆弥而病死汉使段会宗到昆弥召蕃王手刃斩之还封关内侯○孙氏校以两段字误作改更正今案汉书七十段宗传手刃斩之作手剑击杀陈本多删脱】 唐蒙通夜郎 【汉书西南夷传云番阳令唐蒙上书曰南越王黄屋左纛地东西万余里名为外臣实一州主今以长沙豫章往来水道多绝难行闻夜郎所有精兵可得十余万浮江特出其不意此制越一奇也诚以汉之强巴蜀之饶通夜郎道为置吏甚易上许之乃拜蒙以中郎将将千人从巴符关入遂见夜郎侯谕汉威德乃听蒙约○孙氏校符改筰今案汉书九十五西南夷传及陈本章往下脱来字万上无余字浮江作浮船■〈牜羊〉牁巴符作巴莋孙已改筰然仍以符字为是详王氏读书杂志】 段郴迎单于 【应劭汉官仪建武二十四年遣中郎将段郴迎单于五原塞○今案平津辑本汉官仪同】 下惠见齐侯解兵 【说苑昔齐起兵攻鲁鲁患之柳下惠见齐侯齐侯曰鲁侯惧乎曰不惧齐侯忿然而怒曰不惧何也下惠曰臣之君所以不惧者以其先人出周南门刳羊相约曰自后子孙敢有相攻者令其罪若刳羊矣臣之君固以刳羊不惧矣不然百姓非不急也齐侯乃解兵三百里○今案说苑奉使篇侯作君罪若下有此字陈本相攻作鬬攻】 子贡为使简子按兵 【说苑云赵简子将袭卫使史黯往视之期以一月六月而后反简子曰何其久也黯曰谋利而得害由不察也蘧伯玉为相史鳅在焉孔子为客子贡为使其多贤矣简子按兵不动也○孙氏校云雨史鱼一本俱作史黯又六下补日字补害由二字今案说苑奉使篇为使下衍令字多贤上有佐字余同陈俞本六月作六日余同近本奉使篇惟孙从陈本作六日恐非】 和合二国惟有邓芝 【蜀志邓芝传先主薨诸葛亮乃遣邓芝修好于孙权权果狐疑芝曰蜀有负险之固吴有三江之阻共为唇齿进可兼并天下退可鼎足而立大王若委质于魏江南之地非大王有也权与诸葛亮书曰和合二国惟有邓芝○今案陈俞本同蜀志十五邓芝传负作重】 引刃自刎苏武何异 【吴书冯熙为中大夫使于魏魏使陈羣诱之送至摩陂欲困苦之熙惧见迫不从必危身辱命乃引刃自刎御者觉之得不死孙权垂泣曰此与苏武何异哉竟死于魏○孙氏校补冯熙二字迫字云字仰贵与苏武改御者觉之得今案吴志孙权传裴注引及陈本刃作刀刎作剌本钞下文引仍作引刃自刎】 以单车之使适万乘之虏 【李陵与苏武书云足下以单车之使适万乘之虏丁年奉使皓首而归○今案文选同】 周流绝域十有余年 【王逸子云或问张骞可谓名使者欤曰周流绝域十有余年自京师以西安息以东方数万里百有余国或逐水草或逐城郭骞经历之知其习始得大蒜蒲萄苜蓿○孙氏校麻改蒜今案陈本周上脱曰字里下脱百字御览七百七十九引王逸子习下有俗字】 风告单于 【汉书匈奴传云天子巡边亲至朔方勒兵十八万骑以见武节而使郭吉风告单于既至匈奴匈奴主客问所使郭吉卑礼好言曰吾见单于而口言单于见吉吉曰南越王头己悬于汉北阙下令单于即能前与汉战不能亟南面臣于汉何但远走亡匿于漠北苦无水草之地为语卒单于怒立斩主客而留吉迁辱之北海上○孙氏校补朔字吉字凤改风今案汉书九十四上即能下无前字漠作幕陈本已改幕】 威振西域 【汉书冯奉世传前将军韩增举奉世使持节送大宛诸国客至伊修城都尉安宋将言莎车与旁国共攻杀汉所置莎车王从鄯善以西皆绝不通奉世与其副严昌计以为不亟击之其势难制必危西域遂以节告诸国王因散其兵进击莎车攻拔其域莎车王自煞传其首诣长安诸国悉平威振西域○孙氏校冯改韩补善字补长安诸三字今案汉书七十九因散作因发陈本已照改】 虏欲令拜不为屈 【东观传北匈奴遣仗求和亲上遣郑众使匈奴众至北庭虏欲令拜众不为屈单于大怒因守闭不与水火众按刀自誓单于恐○今案姚辑本聚珍本东观记皆脱御览四百三十八引东观无传北二字因守作围守闭下有之字按作拔陈本传作时余同御览】 啖以重利不为回 【吴书冯熙传熙颖川人权之为车骑熙历东曹掾使蜀以中大夫使于魏魏文帝以陈羣与熙同郡使羣诱之啖之以重利熙不为回送至摩陂欲困苦之熙惧见迫不从必危身而辱命乃引刃自刎御者觉之得不死○今案吴志卷二裴注引吴书及陈本回作回余详本篇上引刀自刎条下】 单于壮其节 【汉书苏武传帝遣武以中郎将使持节送匈奴使留在汉者而副中郎将张胜及假吏常惠等既至匈奴单于方欲遣使送武会缑王与长水虞常等谋反常私候张胜胜许之会单于出猎其一人亡告单于及发兵与战缑王死虞常生得张胜以状语武武曰事如此必及我虞常果引胜单于怒召武受辞武谓常惠等曰屈节辱命虽生何面目以归汉引刃自刎气绝半日复生单于壮其节○孙氏校维改缑及改返补常字今案汉书五十四及陈本遣使作发使复生作复息】 持汉节不失 【汉书张骞汉中人为郎募能使者骞以郎应募使月氐与堂邑氏奴二千人俱出陇西经匈奴匈奴得之传诣单于曰月氐在吾北汉何以得往留骞十余岁与妻有子然骞持汉节不失○今案陈本及汉书六十一月氐作月氏二千人作甘父经作径与妻作子妻】 持节至匈奴 【三辅故事娄敬曰臣愿为高车使者持节往匈奴庭与其分土敬至曰自海以南冠盖之士处焉自海以北控弦之士处焉割土盟子然后来还○今案御览七百七十九引无来字余同陈本脱与其以下俞本与其七字作与其主约曰控弦作膻弦盟子作盟之二酉丛书张辑三辅故事亦据御览引其案语谓自海以下当是丹书铁券内语云】 捕羣盗活万人 【汉书外戚传王贺字翁传为武帝绣衣御史逐捕盗党及吏人畏儒贺悉不诛以奉使不称免叹曰吾闻活千人有封子孙吾所活者万余人后世其兴乎○今案此见汉书九十八元后传不是外戚传】 持节归南阳 【东观郭丹传丹从师于长安买待入函谷关乃慨然叹曰丹不乘使者车终不出关更始二年三公举丹贤能征为谏议大夫持节归南阳丹自去家十二年果乘高车如初志焉○孙氏校置改买今案聚珍本十七郭丹传无终字关上有此字初作其陈本亦作其志姚辑本同】 发仓粟赈贫民 【史记汲黯为谒者河内失火烧千余家上使黯往视之还报曰家人失火比屋延烧不足忧也臣过河内贫饿死水旰或父子相食臣谨按便宜开河内仓粟赈贫民上贤而释之○今案陈俞本贫饿五字作贫人伤水旱万余家又陈本释误失余同今史记汲郑列传河内作河南】 赐装千金 【汉书陆贾传尉佗平南越因王之高祖使贾赐佗印为南越王贾至大悦留燕饮数日曰越中无足与语生来令我日闻所不闻赐贾囊中装直千金他送亦千金贾卒拜佗为南越王令为臣奉汉约归报高帝大悦拜贾大中大夫○孙氏校安国改南越曰改日今案陈本大中作太中汉书四十三他作它囊作橐】 遗珠一石 【蜀志宗豫传豫字德艳南阳人也豫将命使吴孙权问豫曰东之与西譬如一家而西增白帝之守何也豫对曰东益巴丘之兵西增白帝之守此皆事势宜然俱不足相问权执豫手涕泣而别曰君衔命结二国之好今君年长孤亦衰矣恐不复相见遗豫大珠一石○今案俞本执作捉余同蜀志十五亦作捉兵作成衰矣作衰老石作斛】 

　　北堂书钞卷第四十 



　　●北堂书钞卷第四十一　　　　政术部十五 

　　隋秘书郎虞世南撰 
　　南海孔广陶校注 
　　乱政四十一　　　　　　贪冒四十二 
　　掊克四十三　　　　　　暴虐四十四 

　　○乱政四十一 

　　不宄不物谓之乱政 【左传云公将如棠观鱼臧僖伯谏○今案隐公五年传】 夏有乱政 【又云郑入铸刑书于鼎夏殷周皆有○今案左氏昭六年传郑人铸刑书叔向曰夏有乱政而作禹刑】 秦为乱政 【汉书张耳传云○案见汉书三十二】 晋政多门 【左传云盟于平丘子产争承云云○今案昭十三年传陈俞本标目政误有】 政在家门 【又云齐侯使晏婴请继室于晋○今案左氏昭三年传】 上暴下慢 【系辞○今案易系辞上作上慢下暴陈俞本已照改】 下凌上替 【左传○今案见左氏昭十八年传】 废时乱曰 【尚书○今案见胤征书序】 以乱济乱大败天下 【董仲舒传○今案史记儒林传无】 编户骚动天下思乱 【薛莹灵帝赞云○今案姚辑本薛莹后汉书脱汪辑本与原钞同陈俞本亦然考惠氏后汉补注引云天下一作人人】 天下骚动起为盗贼 【续汉书灵帝时○今案御览九十二引续汉书灵帝号曰中使恐动州郡多受财赂下即接标目二句汪辑本与御览同姚辑本脱此条】 三辅苦之骂詈道路 【光武纪云○今案陈俞本同】 世乱则学校不修 【诗子衿篇○今案见诗国风子衿诗序】 孔子之道抑孙吴之术兴 【刘歆移书○今案陈本同俞本氏作子考文选移书让太常博士与原钞同】 焚灭诗书图籍散乱 【史记秦始皇云○今案史记百三十太史公自序第七十同】 天下学士逃难 【尚书○今案陈俞本删尚书二字】 太史终古出其图法奔商 【吕氏春秋○今案见先识览亦见本钞五十五太史类引陈俞本注互有详略】 太史屠黍以其图法归周 【吕氏春秋○今案亦见先识览晋太史屠黍见晋之乱也以其图法归周本钞卷五十五太史类亦引陈俞本注互有详略】 荡析离居罔有定极 【尚书○今案见盘庚篇】 长戟诣阙 【汉书息夫躬传○今案见汉书四十五诣作指陈俞本皆作诣】 火烧官府 【献帝春秋云○今案御览卷九十二引献帝春秋同】 荡覆王室 【典论云董卓煞帝□后云云○今案陈俞本董卓上有初平之元句煞帝作杀主余同】 京室为虚 【薛莹汉记灵帝赞云○今案陈俞本同御览九十二引及汪辑本薛后汉书虚作墟余同姚辑本脱】 边境雷动四野风起 【息夫躬传○今案见汉书四十五境作竟】 四方州郡各拥强兵 【献帝春秋传云○今案见御览九十二引献帝春秋同】 瓜分脔切尘消鼎沸 【袁山松后汉书云○今案类聚十一引及姚辑汪辑本袁书皆同惠定宇后汉书补注收作光武纪赞是也】 山无峻干泽无洼水 【淮南子云夏桀之时○今案本钞与陈俞本皆干作斡洼误注时误法陈俞又峻误嵈考览冥训俱作干作洼作时又本钞四十二亡征篇引亦然据订】 黄巾盛于北海山寇暴于并冀 【典论云○孙氏校尸?役改寇今案本钞巾又误布严辑典论据书钞引作巾据订陈俞本亦作巾北海作海岳】 帝躬擐甲冑称无上将军 【范晔后汉时望气者以为京时○今案范书灵帝纪仅有称无上将军五字余无陈俞本亦然并据范书上下文多引一句而删原注耳考见汪辑本华峤后汉书标目悉同惟脱小注是原钞书名及注皆有舛误也】 

　　○贪冒四十二 

　　上贪于利则下叛 【郑玄注礼记大学篇云○今案俞本同陈本脱注考近本郑注作则下人侵群】 先财后礼则民利 【礼记篇云○今案坊记先财下有而字】 贪以败官 【左传云晋邢侯与雍子争鄙田○孙氏校刑改邢今案见昭十四年传陈俞本小注均脱鄐田二字岂成句耶】 贪人败类 【诗柔桑篇云○今案诗大雅】 贪爱不祥 【左传○今案僖十四年传秦饥庆郑曰贪爱不祥怒秦不义本钞及陈俞本爱皆误受据传订】 贪货弃命 【又云贪货弃命亦君所恶也○今案左氏襄廿三年传上有齐侯袭莒华周对曰二句陈本无注俞本恶误贾】 贪婪无厌 【传云○今案陈俞本同近本左氏昭廿八年传婪作世厌作餍】 专利不厌 【又云申侯有宠于楚文王○今案左氏僖七年传本钞宠误使据订】 好利不顾 【诗清人篇序云○今案毛诗郑风清人序】 多飨大利犹思不义 【左传云子服景伯○孙氏校补思字今案见哀十五年传】 安官贪禄 【说苑云安官贪禄营于私家不务公事○今案见臣术篇陈俞本同增引】 居官贪禄 【锺离意云意为尚书交址太守张悝居官禄○孙氏校补禄字今案御览四百二十六引锺离意别传禄作乱余同陈俞本脱此条】 禄不让至已斯亡 【诗角弓篇云○今案近本小雅角弓篇禄作爵至下有子字陈俞本亦作禄俞更脱已字均无注】 违不出境则利禄也 【礼记表记云○今案陈俞本同本礼记上句作三违而不出竟】 聚敛积赛不知纪极 【左传云缙云氏有不才之子○今案见文十八年传】 蓄聚不厌积货滋多 【国语子常相楚无令名于四方○今案见楚语下陈俞本不作无货作祸常误韦】 有丰富者诬以大罪 【续汉书云侯览兄事○今案陈俞本皆改引范书考御览四百九十二引及汪辑本续汉书侯览传作览兄参为益州剌史事罪作逆本钞百三十九引亦然小注云下四字乃永兴语也】 聚敛无厌取讥当世 【晋中兴书云谢万安石弟○今案陈俞本同御览六百廿七引中兴书脱万字作弟石非也】 怀璧以贾害 【左传云虞叔有玉虞人求旃○今案桓十三年传】 亲富不亲仁 【左传云阳虎奔齐请伐鲁鲍文子谏○今案见定九年传陈本标目作为富不仁本钞富亦误父脱下亲字据传订想陈亦同误或遂率意改之耳】 非人其吉惟货其吉 【尚书冏命篇云】 不闻令德而闻重币 【左传云范宣子为政诸侯为之币重子产寓书曰○今案襄二十四年传本钞币误弊宣误宽据传订俞本小注亦误弊】 公聚朽蠹三老冻馁 【左传云齐使晏婴于晋叔向曰○今案见昭三年传】 入钱五百万以买司徒 【九州岛春秋云灵帝时卖爵○今案说郛本九州岛春秋爵作官下有廷尉崔烈四字即接标目二句陈俞本改注范后汉】 输钱一亿万位至太尉 【范晔云曹嵩货赂中官灵帝时输西园钱云云○今案范书卷百八宦者曹胜传附嵩传陈俞本同】 许芝每争肉 【魏志云许芝每祭肉争一斤犹恨其少○今案俞本争一作取百余同】 慕容恒卖水 【传云慕容评恒卖水与军人也○今案陈俞本删传云二字而又不注书名】 废为残贼莫知其尤 【诗四月篇云云○今案此与下条皆四月篇疑秋日二句亦此小注当时引诗或见自秋而春感时物而伤乱也后人误为另条耳否则秋月二句与贪冒无涉不应入此篇陈本无注亦分二条】 秋日凄凄百卉具腓 【诗四月篇云○今案详上条○】 

　　○掊克四十三 

　　初税亩 【谷梁云云古者公田什一籍而不税○今案谷梁宣十五年传无公田二字注文也】 多赋敛 【说苑云晋平公好乐多其赋敛○今案见正谏篇】 田莱多荒 【诗柔桑篇云○今案诗小雅十月之交篇有田卒污莱句大雅柔桑篇有具赘卒荒句近本序传亦无为古注无疑而俞本竟改注楚茨篇亦无此四字未知其何所据也】 杼轴其空 【诗大东篇○今案见小雅】 重赋于民 【贡禹传云○今案见汉书七十二贡禹传】 侵刻小民 【王莽传云匈奴侵○今案汉书王莽传中云匈奴侵犯西域为元元害与本钞彻异】 头会箕敛 【汉书张耳□云○今案见汉书三十二陈俞本增引】 民饥重敛 【管子云桓公见黄鹊○今案陈俞本删去桓公五字】 赋敛甚数 【太公兵法云武王问太公胜○案小注舛脱陈俞本删云武以下】 赋敛羗胡 【东观汉记马防云○今案御览六百二十七引及聚珍本姚辑本东观记同陈俞本改引作灵帝中平二年收天下田亩十钱陈俞本改引范后汉收作税余亦同】 责治宫钱 【灵帝纪云○今案姚辑续汉书灵帝纪脱此条考汪辑本迁除皆责治宫钱与原钞同惟本钞及陈俞本宫皆误官据订】 役无止时征发倾四海 【传玄拟马防云○今案陈俞本役上有繇字注作传玄拟班氏诗考传以礼校辑本傅子未收此条】 海内虚耗户口减半 【汉书昭帝纪赞云○今案见前汉卷七】 

　　○暴虐四十四 

　　不戒视成谓之暴 【论语尧曰】 不教而杀谓之虐慢令致期谓之贼 【论语○孙氏校雪改虐今案见尧曰篇】 杀人不忌为贼 【左传云晋邢侯与雍子争田○今案见昭四年传本钞邢误邦据传订】 夏王减仁灭德作威 【汤诰云○今案书汤诰无减仁二字陈俞本照删】 商王罪人以族 【尚书秦誓上】 斩艾百姓 【左传云齐人输范氏粟○今案见衰二年传】 百姓凛凛若崩厥角 【尚书泰誓中○今案本钞泰误秦已改正】 小大战战罔不惧于非辜 【尚书仲虺之诰○今案陈本改于作于俞本删罔不二字】 弃五帝之恩刑坏三王之法籍 【淮南子云○今案近本览冥训弃非捐弃坏作推蹶陈俞本作德坏作摧余与本钞同】 民结于怨 【尚书泰誓○今案泰誓下云结怨于民陈俞本照改】 降灾下民 【泰誓○今案见书泰誓上】 罔密文峻奸轨不胜 【汉书景帝赞云○今案见汉书卷五】 害虐烝民 【书多方篇○今案陈俞本同但近本多方篇无此句】 毁乘忍 【书中候也○今案陈俞皆脱】 民不胜痛 【汉武故事○今案陈本脱汉事二字】 民泣于道 【汉书王莽传云○今案卷九十九中云民人至涕泣于市道】 封豨其土■〈豸契〉貐其民 【扬雄长扬赋云○今案文选长扬赋作封豕作窫窳陈俞本已照改窳字考尔雅释兽猰貐食入者释文锲或作猰貐或作窳陈俞亦未深耳】 视民如仇 【左传云子西曰今闻夫差云云○今案见哀元年传吴师主簿陈俞本仇作雠】 污吏为虐 【感情符云人主今急○今案此春秋纬也陈俞已脱】 毒痡四海 【泰誓○今案泰哲下】 剥丧元良 【泰誓○今案泰誓中】 残贼天下 【泰誓○今案陈俞本作尚书中候是也考开元占经卷六引尚书中候有此语系夏桀事泰誓二字系沿上条误衍】 道路以目 【国语厉王暴虐云○今案见周语上】 海内无聊 【荀悦汉纪论云武帝奢侈○今案见孝元帝纪下】 敖虐是作 【书益稷○今案益稷篇敖作傲陈俞本与本钞同】 亟行暴虐 【书微子篇○今案泰誓有敢行暴虐句陈俞本将亟改敢不应仍注微子谬矣今考微子孔安国传有亟行暴虐自召敌雠不懈怠二句陈俞未考耳】 囚箕子 【史记殷本纪○今案史记陈俞本皆同】 煞季厯 【纪年云文丁杀周王云云○今案明吴管校本竹书纪年云文丁十一年周公季厯来献捷王杀季厯陈俞本有增引】 杀管修 【左传云楚作乱云○今案哀十六年传楚白公作乱叶公闻其杀齐管修也而后人】 煞人夺其饷 【书仲虺之诰○今案见孔安国传】 煞人恐弗胜 【韩诗外传云龙逄谏桀王云○今案外传卷四桀牛饮龙逢谏曰今君杀人若恐弗胜原钞桀下衍纣字因下文致误已删】 煞人以兴谤 【左传云楚沈尹戍言于子常云云○今案昭廿七年传】 偶语诗书弃市是古非今者族 【史记始皇本纪云○今案近本史记是作以余同陈俞本照改】 焚炙无罪 【墨子云殷纣焚炙无罪○今案陈俞本同近本墨子明鬼下篇焚炙作楚毒】 斮朝涉之胫剖贤人之心好杀孕妇好剖人心 【泰誓○今案前朝二句见泰誓下文泰誓上祇有刳剔孕妇四字好杀二句孔传亦无疑是别书陈本分而为二将好杀二字改刳剔复仍下句未知何据也俞本删下二句】 炮烙始于热斗 【淮南子曰糟丘生于象箸炮烙始于热斗○今案近本齐侣训丘作邱箸作楮始作生斗作升陈俞本热作熨余与本钞同】 铜柱加于炙炭 【帝王世纪云纣为铜柱以膏涂之○今案陈俞本炙作■〈难上灬下〉余同考御览八十三引世纪涂之下接加于爇炭之上句】 烂金为格骨肉成泥 【桓子所论云纣烂金为格溢洒为他骨肉成泥○今案陈俞本格改烙余同考问经堂辑新论第四篇谓御览卷八十四引亦作烙池下有宫中相残句又注云书钞无此句亦作烙殆据陈本耳严辑全后汉文新论琴道篇据书钞四十一引仍作格不作烙】 醢鬼侯 【帝王世纪云文王与鬼侯并为纣三公○今案陈俞本标目鬼作九俞注作九侯人为纣三公考御览三百八十一引帝王世纪仍作鬼侯】 炙翼侯 【帝王世纪云纣炙翼侯○今案陈俞本同】 脯鬼侯以飨诸侯 【礼记明堂位篇乱天下云○今案古近本礼记皆同而陈俞本又改鬼作九不解其改】 酌梅酒以赐文王 【帝王世纪云酌梅酒以赐文王也○今案陈俞本同】 用鄫子于次雎之社 【左传云宋公使邾文公用鄫子于次雎之社○孙氏校雕改雎今案见僖九年传陈俞本邾误剡谬】 用隐太子于冈山 【又云楚子灭蔡用隐本子于冈山申无宇日不祥○孙氏校罔字改宇今案左氏昭十一年传】 虐而好剑铸必试之 【又云莒子庚轝云○今案左氏昭二十三年传俞本庚作庾】 烧锯断头 【又云○今案左氏十年传】 舍我穑事而割正夏 【尚书汤誓○今案原钞誓误诰已更正】 率割夏邑 【又云汤誓○今案见尚书】 劓割夏邑 【又多方篇○今案见尚书】 以虎充市而视惊 【世纪云桀之为○今案陈俞本皆视下有者字桀作纣考御览八十二引帝王世纪之为二字作淫虐有才充作入余同】 赭衣半道所谓天赋 【○今案陈本删俞本无注赋作贼】 微文深诋煞者甚众 【史臧宣传云宣为御史云云○今案陈本同俞本臧作咸据古本近本史记酷吏列传减宣传作迁至御史及治淮南反狱所以微文云云然本钞六十二御史中丞篇凡三引臧宣皆不作减或古本如此不可擅改】 昼夜验治竟致死事 【张敞传云敞守京兆尹云云○孙氏校脸改验意到改竟致今案见汉书卷七十六】 寍见乳虎无值宁戚怒 【酷吏传云宁戚为都尉云云○今案近本史记酷吏传戚作成为下有关字陈俞本照改成】 流血成川号曰屠伯 【王隐书云荀晞为青州刺史○今案陈俞本与类聚卷六引王晋书皆同本钞七十二刺史篇再引作荀晞】 民之无辜并其臣仆 【诗正月篇云云○今案见诗小雅】 蟊贼蟊疾靡有夷届 【诗瞻仰云○今案见大雅】 

　　北堂书钞卷第四十一 

　　●北堂书钞卷第四十二　　　　政术部十六 

　　隋秘书郎虞世南撰 
　　南海孔广陶校注 
　　亡征四十五　　　　　　亡国四十六 

　　○亡征四十五 

　　山崩川竭亡之征也 【史周本纪幽王二年○今案陈本俞本同据史记亡下有国字】 国家将亡必有妖孽 【中庸○今案见礼记中庸篇】 国家将亡神又降之 【左传云有神降于莘惠王问也○今案庄公三十一年传】 夏之亡也回禄信于聆隧 【国语云云○今案隧误随考国语上作聆隧据订又韦昭解云聆隧地名宋庠补音云聆音琴余同陈俞本添引注文】 商之亡也夷羊在牧 【又云○今案见国语陈俞本同俞本牧下又添野字】 鬼哭山鸣 【帝王世纪云殷纣六月雨雪或雨赤血云云○今未御览十三引云帝纣六月大风雨飘牛马或鬼哭或山鸣陈俞本脱雨字余与本钞同】 黄神啸吟 【淮南子云夏桀之时西老折膝○今案陈俞本删西老句考览冥训老作姥膝作胜高诱注云西王母折其头上戴胜余同】 五星错行 【本纪云桀时云云伊洛水竭也○今案俞本作世纪时下有摄提移处句余同】 三川皆震 【史记周本纪云幽王二年西周云云○今案史记同】 桀失玉镜 【尚书帝命验云○今案陈俞本误作帝书命云考本钞廿一失政篇亦引玉镜事】 秦失金镜 【尚书考灵曜云御览今案本钞廿一失政篇又百卅六逆篇皆引】 亡金虎 【河图云金虎喻秦也○今案陈俞本秦下有君字】 亡玉羊 【易纬云太山失金鸡西岳亡玉羊○今案聚珍本易是类谋同】 汉有三七之阨 【汉武故事○今案御览八十八引三作六阨作厄法余同陈俞本改汉作秦阨作戹余亦同】 汉家运衰 【汉书哀帝纪云○今案见汉书卷十一】 赤精渐微 【汉南纪序云○今案晋江从事张莹撰汉南纪书七无可引校】 天夺之监 【左传云虢公败戎于桑田士偃曰虢必亡矣○今案僖二年传士作卜陈俞本又误作郭】 天降时丧 【尚书多方篇云○今案本钞与俞本方误士考多士无多方有据以更正】 檿弧箕服实亡周国 【史记周本纪幽王嬖褒姒○今案周本纪云宣王之时童女谣曰檿弧云云下有弃女子出为褎是为褎姒幽王爱之生伯服等句】 楚矢箕服是丧国亡 【璅语云幽王娶褎姒○孙氏校以原钞嬖误聚因改娶非是今案玉函山房辑本古文琐语及陈俞本又亡作王然所据陈本耳】 其细己甚是其先亡 【左传云吴札家聘请观于周业为之□郑○今案见襄二十九年传甚下原有民弗堪也句俞本删是其句照改陈本尚仍本钞之旧】 伐智而专事 【周书云曲集之君云○孙氏校典焦改曲集今案见汲冢周书史记解陈俞本增引】 愎谏而好胜 【韩子云微子篇○伐案近本韩非亡征篇第十五作狠刚而不愎谅而好胜原钞□即征之讹子则亡之讹耳】 狠而无亲 【周书云昔者县示之君狠而不听○今案陈俞本作周书史记解亲下有者亡二字即接昔者二句考见逸周书卷六十一不作无余同】 狠刚而不和 【又云○今案与此上第二条韩非亡征篇同传钞者与周书一条前后误置耳近本韩非和误利陈俞本与原钞合】 大心无悔国乱自多 【韩子云云○今案亦见亡征篇】 期而不当言而不信 【世纪云殷有长者王亲往○今案陈俞本注有作纣余删】 喜淫辞不周于法 【韩子云喜淫辞不周于法好辩说而不求其用矣○今案亦见亡征篇近本与陈俞本脱辞字则不辞矣古本足补韩非之阙】 听毁誉不待参验 【又云用一大为门户可亡也矣○今案亦见亡征篇毁誉作以爵验下即接注文用一人云云陈俞本改以爵二字不如古本远甚】 恃势援而简近邻 【又云云可亡也矣○今案亦见亡征篇作恃交援而简近邻怙强大之救而悔所迫之国者可亡也东钞交作势陈俞本亦改交】 简侮大臣无礼父兄 【又云○今案亦见亡征篇陈俞本兄下添引劳苦百姓杀戮不辜者可亡也等司余同】 新臣进而故臣退不肖用而良臣伏 【又云无功贵而劳苦贱如是○今案亡征篇所作亲用下有事字良臣作贤良伏下接注句是下作则下怨可亡也陈俞本故臣作故人余与近本同】 挫辱大臣而狎其身刑戮小民而逆其使 【又云怀怒息耻而身专习○孙氏校身下删退不二字补戮字传思改专习今案亡征篇标目接注息作恩习下作则贼生可亡也陈俞本照改】 羣臣易虑 【又云太子已置而娶于强敌以为后妻○今案亡征篇妻下作则太子危好是则羣臣易虑陈俞本改本钞脱已字敌误适脱妻字据订】 臣怒生变 【周书云有巢氏有乱至而贵任之臣怒生变○今案汲冢周书史记解陈俞本有增引】 以智矫法以私杂公 【亡征云云○今案见韩子陈俞本同】 浅薄易见漏泄无藏 【又云○孙氏校薄不误删而字又补见字今案亡征篇泄下亦有而字乃合近本与陈俞本同】 恃慑而弱守蚤见而心懦 【又云○孙氏校懦改慑移蚤下而弱两字于上句又需懦今案亡征篇心下有柔字陈俞本亦照增】 多怒而好用兵 【又云主云云○今案亡征篇作主多怒而好用兵简本教而轻战攻者可亡也】 贪攻而取无厌 【又云○今案近本亡征篇作饕贪而无餍近利而好得可忘也陈俞本照改】 后妾淫乱主母畜妖 【又篇云○今案近本亡征篇与陈俞本皆妾作妻妖作秽】 后妻贱而妇妾贵 【又篇云如上言○今案亡征篇妇作婢陈俞已改】 女子用国刑余与事 【又篇云不为人君久孝而慕匹夫之□○今案亡征篇君作主之下有孝字即接不顾社稷之利而听主母之令女子云云者可亡也陈俞本亦同】 婢妾之言听受之知用 【又篇云如上言○今案亡征篇受之句作爱玩之智用陈俞本已改】 轻其嫡正而庶子称衡 【又篇云君不肯而侧多大国之交也○今案近本亡征篇嫡作适注作大子尊显多大云云可亡也陈俞本亦作适】 太子卑而庶子尊 【韩子云云○今案亦见亡征篇陈俞本同】 大臣两重父兄众强 【亡征篇云父兄大臣○今案陈俞本强下作内党外援以争事势者可亡也】 婴儿为君大臣专制 【又云种类不寿而主数易廿云云○今案亡征篇易作即余同】 权专于臣刑专于民 【周书乐专于君云云○今案见周书史记解】 减爵损禄禁罚不行 【又云郐公佪俭云云○孙氏校鄫改鄫楚改禁今案周书史记解又公作君】 贵人相妬大家降盛 【亡征篇云云○今案近本人字家字皆作臣盛下作外籍敌国内困百姓陈俞本亦照改】 国小而家大势轻而臣重 【韩子亡征篇云云○今案近本势作权陈俞本亦改】 令将大重任守大尊 【又篇云军出令将大重边地任守大尊○今案亡征篇尊下有专制擅命可亡也二句】 大臣甚贵朋党众强 【又篇云如此则耕战之士困而末作之民利者可亡国也○今案亡征篇明作偏强不作壅塞主敬而擅国者可亡也为一条又云公家虚而大臣实正□贫而寄寓富下接此注文为一条今本钞是误合两条为一上脱注下脱目耳陈俞本已改为二】 官职可以重求爵禄可以货得 【又篇云如此者可亡也○今案亦见亡征篇】 罢露百姓煎靡货财 【又篇云好为宫室台榭陂池车马衣服器用玩好云云可亡也○今案近本亡征篇及陈俞本皆无为字车上有事字车下无马衣二字器下无用字岂成句郎究以原钞为是】 

　　○亡国四十六 

　　乱其纪纲国乃灭亡 【书五子之歌篇云○今案近本五子歌国乃作乃底陈俞本照改】 赫赫宗周灭为亡国 【潘岳西征赋云○今案文选及陈俞本同】 桀以奢亡纣以淫败 【说苑云晋平公为驰逐车龙旗象○今案此注脱误陈本删之考说苑二十反质篇龙旗三字作龙旌众色挂以犀象田差对曰臣闻桀以云云】 头悬赤旗 【王孙书云桀纣之为君也○今案玉函山房辑本王孙子一卷据书钞引同本钞百二十旗篇亦引】 赴火而死 【史记云周伐纣纣兵败赴火而死○今案殷本纪同】 成周西倾 【汤子法言云从赧以成周而西倾○今案右研斋重刻宋本法言卷十一渊骞篇从作顺余同陈俞本祇注杨子二字】 宗周既灭 【诗雨无正云云靡所止矣○今案见诗小雅】 奔南巢 【世纪云桀之败○今案御览八十二引帝王世纪同】 避宣室 【汉书王莽传云○今案汉书九十九下王莽避火宣室陈陈俞本有增引】 倒戈而战 【世纪云武王率诸侯伐纣云云○今案御览八十三引帝王世纪同】 瓦解而走 【淮南子云武王伐纣云云○今案泰族训云武王左操黄钺右执白旄以麾之下接标目句】 煞豨饮血 【汉书王莽传云○今案汉书九十九下王莽赦囚与誓事】 搏心大哭 【王莽传云○今案汉九十九下莽知败率羣臣南郊告天事】 系颈以组奉符玺 【史记云高祖降秦王子婴○孙氏校头改颈今案高祖纪秦王子婴素车白马系颈以姐封皇帝玺符节降轵道旁云云是小注高祖句乃永兴按语耳】 舆衬自缚诣军垒门 【蜀志后主傅魏大兴兵令征西将军邓艾○今案蜀志卷三后主降魏雪】 赐阳人地 【史记秦本纪庄襄王元年以阳人地赐周君○今案史记同】 为归汉王 【王肃云刘聪以愍帝为归汉王置监国守卫○今案此条脱去书名疑是注文陈本祇注愍帝二字俞本与本钞同】 愿黔首而谁听惟请死而获可 【潘岳云兵在颈而顾问○今案文选西征赋首而作黎其余同】 竟横噬于□口输文武之神器 【潘岳西征赋云○孙氏校需改虎建章彻改神器征改征今案建章撤三字从下文第二条窜入此者需当作□】 周之亡伊洛无侯掾 【陈思王甄城故殿令云○今案俞本标目作周之亡则伊洛芜与下句相对将小注移在下条】 汉道衰则建章撤 【义见于前】 天下无主四十九年 【古史考云周赧王卒也○今案平津馆校刻章辑古史考谓御览皇王部引云王赧卒后天下无主四十九年以岁所纪之陈俞本改引史记王义岂忘其为唐张守节撰书成于隋不及见耶如比类者谬不胜举】 三后之姓于今为庶 【左传云史墨对赵简子云○今案见昭王十二年传】 戎成不退饥成不遂 【诗雨无王篇○今案见诗小雅】 

　　北堂书钞卷第四十二 

　　●北堂书钞卷第四十三　　　　刑法部上 

　　隋秘书郎虞世南撰 
　　南海孔广陶校注 
　　刑法惣一 

　　○刑法惣一 

　　刑者法五行 【白虎通云刑者所以云云○今案白虎通五刑篇同】 法者象四时 【舌子云灋者法天地之位象四时之行以治天下○今案管子版法解六十六灋者作版法者陈俞本无注】 象天道而作刑 【刑法志云书所谓象刑也○今案陈俞本作刑作刑刑非也考汉书刑法志象刑也作象刑惟明者余同】 因天讨而作刑 【刑法志云○今案汉书刑法志作下有五字陈本标目亦无五字小注引有五字】 五刑者五常之鞭策 【白虎通云○今案御览卷六百三十六引同】 刑罚威狱 【汉书刑法志云○孙氏校法改罚今案见汉书卷二十三】 刑罚威狱使民畏忌 【左传云太叔对赵简子曰刑云云○孙氏校法改罚今案见昭二十五年传】 刑者成也一成不变 【礼记文王世子篇○孙氏校刑字旁着圈并云按刑字今本礼记作侀可据此正之今案近本礼记文王世子篇无此二句王制篇有云刑者侀也侀者成也一成而不变】 刑者教也质罪示终 【孝经钩命诀云云○孙氏校例改教今案陈俞本亦作教玉函山房辑钩命诀祇据书钞一引亦同】 刑以正刑 【臧荣绪刑法志云云○今案本钞绪误序以音近而讹此臧晋书之刑法志也陈俞本皆法误德俞又正作止】 刑以辅教 【尸子云为刑者云云服不听也○今案平津馆本尸子辑佚此条祇据书钞一引陈俞本仅得标目一句】 刑以明威 【汉书云作刑云云罚以法恶○今案近本汉书卷二十三刑法志祇有上句陈俞本删下句改引制礼以崇敬句在作刑上】 刑期无刑 【书大禹谟篇云】 刑以正邪 【左传云晋伐郑楚子救郑○今案成十六年救郑下有申叔时曰句】 设刑罚者明有惧也 【白虎通云云故天下顺从皆所以全民命○今案见五刑篇惧也下接故天二句汉魏丛书本脱下二句】 严断刑罚以威其淫 【左传云云○孙氏校法改罚今案见左传昭公七年传】 刑罚所以惩过 【书吕刑篇云云○今案吕刑罚惩非死孔安国传云刑罚所以惩过陈本罚作法】 刑罚所以助治 【白虎通云圣人治天下必有刑罚者所云云○今案王谟本白虎通卷四五刑篇者作何助上有佐德二字陈俞本罚皆作法余同王谟本】 明于五刑以弼五教 【书大禹谟篇云云】 惟敬五刑以成三德 【书吕刑篇云云】 糺之以刑 【国语云赐管子对曰劝之以赏赐糺之以刑罚为民纪统○今案国语齐语糺作纠余同本钞糺误纪又凡纠皆作糺故易误纪陈俞本皆误纪】 齐之以刑 【孔藂云仲弓问古之刑教云云○今案裘校孔丛子刑论篇同】 明慎用刑 【周易旅卦象辞也○今案周易以下七字永兴自注也】 明慎刑罚 【后汉书□永传云为青州剌史务在旌表贤戉云云○今案范书刘永鲍永传及谢书许永第五永传皆无】 圣君任法 【管子曰圣君任法而不任智○严氏校改管子为申子并附注云按申子圣君任法而不任智见类聚五十四及御览六百三十八今案此实见管子任法篇严校据类聚御览以为出申子但管子远在申子之前严氏改引之不特非旧钞面目抑亦数典忘祖矣】 圣人立法 【韩子云云○今案类聚卷五十四引下有赏足以劝善三句近本韩子脱】 正法直道 【管子曰云云罪煞不疑○今案见版法篇近本疑作赦陈本亦作疑】 明法正义 【申子云君子必有明法正义○今案类聚卷五十四引申子同下有若悬权衡以称轻重所以一羣臣也二句】 法立则私善不行 【慎子曰有道之国云云○今案守山阁本慎子佚文谓类聚卷五十四御览卷六百三十八引故有道之国法立则私议不行又云书钞四十三引作私善陈本亦作善】 使法民莫之犯 【韩子董安于为赵上地之守行石邑山中使法无赦民莫之犯○今案韩子内储上篇安作阏余同陈本亦作阏类聚卷五十四引赵上地句仍作安邑作阜】 有道之君而重变法 【韩子曰治大国而数变法则民苦之贵虚静○今案韩非子解老篇静下接标目句近本而作不陈本及类聚卷五十四引皆无不字与本钞同】 置法不变 【管子曰黄帝之治天下置法不变使民安泰○孙氏校吏改使今案见任法篇近本管子作使民安其注者也无泰字】 以道变法 【慎子去守法不变则衰以道变法者君长也○孙氏校注内补法字今案守山阁本慎子佚文从类聚卷五十四引同】 刑德制臣 【韩子曰人主者治法不变云云○孙氏校民改臣今案标目句见二柄篇近本韩非已脱小注治法不变句陈本无注】 刑令制民 【商君书立法令者民之命○今案陈仁锡校本商子画策篇云以刑制刑能制天下者必先制其民者也又分定篇云必行法令者民之命也据此商子既分二篇则本钞标目与小注亦似应分二条陈本改标目为法令治民下注商子二字】 齐民以综真伪 【傅玄七社云善恶相蒙故齐之以刑○今案陈俞本皆删七社二字傅节子辑傅鹑觚集云社当作谟】 张法以制陆梁 【阮子云渔人张罗于渊以制吞舟之鱼明主张法天不以致□梁之士○今案御览卷六百二十八引阮子罗作网法丁有于字致陆作制强士作人考意林卷四引阮子与御览同惟陈本与本钞同】 敬宗庙尊社稷 【韩子云荆正有茅门者法曰羣臣大夫公子入朝马蹄践溜者○今案韩非外储说右上荆下有庄字者作之夫下有诸字者下有斩其辀戮其御所以云云又本钞卷三十六守职篇亦引此事】 立朝廷 【管子云欲民之可御则法不可不重○孙氏校以御上衍其不二字重下衍之字删之今案倭刻明本管子权修篇不重下接法者将立朝廷者也句淮重字仍作审与近本同王氏读书□志引书钞重字以正今刻管子之误陈本删注】 理人情 【刘恭嗣难丁敝曰夫人以礼兴刑以律治人情也○今案陈本删注俞本与本钞同】 国之脂泽 【韩子云赏罚者国之脂泽粉黛也○今案韩非显学篇同陈俞本亦同本钞卷二十七亦引国之粉黛四字】 国之大信 【冯奉世传云○今案汉书冯奉世传附子野王传云刑赏大信不可不慎】 民之鞭策 【尸子云刑罚者民之鞭策○今案孙校本尸子辑佚云见后汉书虞诩传注又意林卷一又御览刑法部今考鲍刻御览六百三十六引竟讹作尹子】 法严如火 【傅玄七社云法严如火烈○今案陈俞本小注法下加之字亦删七社二字傅节子辑本谓杜当作谟亦补之字】 罚拟秋霜 【抱朴子云人君云云而无诡时之严○今案枰津本抱朴外三十九广譬云故人君赏犹春雨而无霖淫之夫下接本钞二句但人字与陈俞本皆作明】 抑暴扶弱难犯易避 【刑法志云元帝诏曰夫刑罚者所以云云○今案近本汉书卷二十三刑法志刑罚作法令余同陈俞本已照近本改】 释法思治尧不能正一国 【韩子用人篇云○今案近本韩子上句作释法术而心治思误心陈本亦作思】 同罪异罚非也 【左传云曹伯之竖曰不与卫皆复非信也○今案见僖八年传】 夏有乱政而作禹刑 【又云郑人铸刑书○今案见昭六年传】 商有乱政而作汤刑 【又云郑人铸刑书叔向使诒书曰○今案同上】 周有乱政而作九刑 【又传云○今案同上】 三辟之兴皆叔世也 【同上注】 为禁令者急于未然 【物理论云云宽于已发譬之于河堤千里忧在蚁穴○今案俞本同陈本无譬之二句】 为法者宜举其要 【傅子云塞蚁孔而河决息掩一车辖而覆乘止○今案陈俞本同严辑傅子文据意林引傅子法下有全字掩作施又注云书钞作掩】 鞭朴不可施于家刑罚不可废于国 【又云○今案注又云二字应是傅子而聚珍辑本并无此条陈本俞本则皆注刑法志今考汉书刑法志同】 刑肃俗弊 【礼用篇云刑云云则民不归○○今案见传子礼用篇】 法重民恶 【说苑云殷法弃疾于街者刑云云○孙氏校威改灰是也今案近本说苑脱考韩子内储上篇有此文】 德薄任刑 【文子曰道侠任智云云○孙氏校补□字今案守山阁木文子卷下自然篇狭下薄下皆有然后二字】 强国争刑 【管子云夫强国者云云○今案俞本作争强国争刑合】 惟刑之恤 【书舜典篇云云】 五帝有流殛放杀之诛三王有大辟刻肌之法 【东观梁统传云云是以五帝三王之刑除残去乱○今案聚珍本东观汉记记卷十二梁统传杀作窜余同姚辑本脱陈俞本亦作杀法作刑】 皋陶作刑 【吕氏春秋云云○今案见审分览】 伯夷作刑 【世本云伯夷作五刑○今案御览卷六百三十六引同二酉丛书张辑世本作篇谓据书钞引无五字御览有五字抑知标目与小注有详略不同耳】 八刑纠万民 【周礼曰大司徒职云以乡八刑纠万民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰乱民之刑○孙氏校补造言四字今案见司徒职】 五刑纠万民 【周礼大司寇联云以五刑纠万民一曰野刑上功纠力二曰军刑上令纠守三曰乡刑上德纠孝四曰宫刑上能纠职五曰国刑上愿纠暴○孙氏校徒改寇舒改野公改功会改令议改愿恭改暴今案周礼秋官同】 司刑掌五刑之法以丽万民之罪 【周礼司刑职云司刑云云○今案见官】 五服三就 【书舜典篇云】 五刑五用 【咎繇谟篇云】 大刑用斧钺 【汉书刑法志云○今案汉书卷二十三刑法志云大刑手甲兵其次用斧钺】 大罪陈原野 【刑法志云○今案汉书刑法志罪作者陈下有诸字】 出入不以道义者其刑墨 【书大传云非事而事之云云而诵不详之辞者其刑墨○今案以下五条周见礼司刑注引大传同御览卷百四十八引及俞本详作祥】 革舆服制度者其刑劓 【书大传云○今案详上】 踰城郭而盗者其刑膑 【又云○今案详上】 男女不以义交者其刑宫 【又云○孙氏校补以字今案陈俞本无以字余详上】 降叛寇贼刦掠者其刑死 【书又云○今案详上但周礼司刑注引大传掠作略陈俞本仍作掠】 煞王亲者辜之 【周礼掌戮职云云亲为缌麻也○今案见秋官陈本煞改杀】 言伪而辨学非而博以疑众煞 【礼记王制篇云云郑玄注云皆谓虚华捷给○孙氏校志改煞今案陈本删注言上添引行伪而坚句】 析言破律乱名改作以乱政煞 【礼记王制篇注云左道若巫蛊及俗禁也○今案本钞以字上脱执左道三字】 假于鬼神时曰卜筮以疑众煞 【礼王制篇云】 淫声异服奇伎奇器以疑众煞 【王制篇云○今案陈本淫上多引作字】 擅立■〈门外卦内〉绝怜好则幽 【尸子云娶同姓以妾为妻变太子专罪○今案平津馆本尸子罪下接擅立八字■〈门外卦内〉作阙幽下有改衣服易礼刑则放八字俞本擅立作大夫余与平津本同陈本只引改衣八字余脱】 有爵者煞之以甸师 【周礼掌戮职云凡煞人者戮诸市惟王同族兴有爵者煞之于甸师氏○今案近本秋官掌戮职戳诸作踣诸】 公族有罪磬于甸人 【礼文王世子篇云云○孙氏校声改磬今案陈俞本亦误】 刑人于市 【礼记王制篇云爵人于朝与众共之云云与众弃之】 

　　北堂书钞卷第四十三 

　　●北堂书钞卷第四十四　　　　刑法部中 

　　隋秘书郎虞世南撰 
　　南海孔广陶校注 
　　听讼二　　　　　　　　象刑三 
　　肉刑四　　　　　　　　赎刑五 

　　○听讼二 

　　子曰听讼吾犹人也必也使无讼乎 【论语颜渊篇云】 凡听五刑之讼必原父子之亲立君臣之义 【礼王制篇】 明辟以听讼 【○今案礼记王制篇与下句非连文本钞与陈本皆误连为一条兹移正】 听之棘木之下 【礼王制篇云】 五声听狱讼 【周礼小司寇职云以五声听狱讼】 三剌听狱讼 【周礼司剌职云掌三剌三宥之法以赞司寇听狱讼○王石华校刻改剌】 两造具备师听五辞 【书吕命篇○今案陈俞本命皆作刑与下应连文】 五辞简孚正于五刑 【书吕命篇云云○今案陈俞本此下并引五刑五罚二条】 知法者省刑 【汉书刑法志云古之知法者云云○孙氏校罚改法今案见汉书卷二十三】 惟良折狱哀敬折狱 【吕命篇云○今案书吕刑此句非连文俞本尚知分二条】 片言折狱 【论语颜渊篇云】 察其情形 【魏志胡质传云○今案魏志卷二十七胡质传同】 动不失情 【易丰卦象辞云○今案见王注又此下十一条陈本皆脱小注】 察其要辞 【书康诰云○今案此见康诰要囚服句孔传】 明于单辞 【○今案书吕刑云明清于单辞原钞误连下条非是今特移正之】 非从惟从 【吕刑篇云○孙氏校补惟从二字】 惟察惟法 【吕命篇云○今案即书吕刑】 悉其明致其爱论轻重测浅深 【礼王制篇云云○今案礼记云意论轻重之序慎测浅深之量以别之悉其聪明致其忠爱以尽之】 附从轻赦从重 【同上○今案亦见王制篇】 罪疑惟轻 【书大禹谟篇云】 刑故无小 【同上○今案本钞误作刑无故小四字已照尚书订正】 眚灾赦肆怙终贼刑 【舜典篇云○今案近本尚书及陈本均作肆赦】 阅实其罪 【书吕刑篇○今案俞本下引吕刑注】 意苟不恶释而无罪 【董仲舒决狱云○今案陈俞本脱决狱二字】 意恶功遂不免于话 【汉书薛宣传云云○孙氏校要改恶今案见汉书卷八十三】 不可曲生意 【汉书杂事云时公府掾郭诏兄弟重义○今案陈俞本改引后汉郭躬云君王法天刑不可委曲生意】 不假以喜怒 【汉书王制篇云】 以怒增刑 【汉杂事篇云博士申威○今案陈俞本同】 疑狱泛于众之 【王制篇云○今案近本礼记及陈本皆作疑狱泛与众共之】 罪疑者令羊触之 【论衡云○今案见论衡是应篇】 决狱观璧 【贾子云梁人有疑狱不能决乃召陶朱公曰臣有二璧也○孙氏校以周改乃召今案见贾谊新书连语篇】 治狱如水 【桓子新论云云○今案沈阳孙氏辑新论及严辑全后汉文新论皆祇据书钞引此条】 穆公明于听狱 【尸子云秦云云断刑○今案陈本同俞本刑下有曰寡人不敏教不至八字考鲍本御览卷六百三十六刑法部引作尹子刑下作之日揖士大夫云云然棠荫馆本古吴陈仁锡本昆山归氏本尹文子皆无此文又平津本尸子卷下补佚则载御览此条仍作尸子或孙氏所见本如是其实诸本皆合详见本篇下余祇尸误尹耳】 定国治狱精明 【于定国传云云○今案汉书卷七十一】 丙吉处度得所 【风俗通陈留富公年九十无子娶田家女为妇一交接便气绝后庄得男其女争财太守丙吉决之○今案陈俞本同王谟本脱考御览八百三十六引公作老便作即丙作邴】 何武原情得理 【又云沛郡富家公资二千余万男女争之何太守决之○今案本钞脱资二千万四字据御览六百三十九引风俗通订俞本亦同所载更详陈本无注】 于公所决皆不隐情 【说苑云丞相西平侯于定国者东海人也其父号曰于公为县狱吏曹掾决狱平法未尝有冤○今案见说苑贵德篇陈俞本吏下有决字俞本海下更有下邳二字】 郭弘所决退无怨情 【郭躬传云躬字仲孙父弘治小杜律太守寇恂以弘为决曹掾治狱平○今案范后汉卷七十六郭躬传治狱下作三十年用治平诸为弘所决者退无怨情云云陈俞本治作律余同】 陈宠平治无所不服 【汉杂事云宠为司徒天下之讼所平皆伏○今案御览二百九引汉杂事仅有司徒句陈俞与本钞同】 长妇盗儿诘责具服 【风俗通云颖川有富家兄弟两妇争子三年不决丞相黄霸决之○孙氏校眼改服今案御览卷六百三十九引风俗通同陈俞本皆脱两字】 后人争缣悉畀本主 【薛宣能决狱○今案陈俞本畀皆误妇】 在家之女从父之制既醮之妇从父之戮 【王隐晋书何曾传云○今案唐修晋书何曾传无此语考魏志何夔传裴注引于宝晋纪载河曾之议有此四语家作室制作刑余同】 文姜去氏 【孔藂云梁人聚后妻后妻杀夫其子又杀之○今案陈本无注俞本同其下有季彦曰昔文姜与弒鲁桓春秋去其姜氏数句】 禽兽处之 【搜神记云汉灵帝时燕代有三男共娶一妇生四子范延寿断子从母也○孙氏校从改延今案陈俞本同近本搜神记卷六断子句作断之曰此非人类当以禽兽从母】 定公失席 【礼记檀弓篇邾娄定公之时有杀其父者有司以告公瞿然而失席○今案近本檀弓及俞本杀皆作弒】 穆公不敏 【尸子云秦穆公明于听狱断刑之日朝不同言乃揖士大夫曰寡人不敏教不至○今案陈俞本无之日下十一字诸本所引己详本篇上又标目敏字误作失笑亦因上条而衍】 决狱不当援刀自刎 【淮南子云越王如是○今案人间训有越王勾践一决狱不辜援龙渊而自切其股血流至足以自罚也云云是标目自刎二字即自罚无疑陈本改割亦误】 

　　○象刑三 

　　唐虞象刑 【书大传云○今案陈恭甫疏证本卷一俞本注书大舜云象以典刑殊谬】 画衣冠异章服 【刑法志云文帝○今案见汉书卷二十三】 犯墨者蒙帛巾 【书大传云唐虞象刑云云○今案陈本无注俞本同考陈刻尚书大传卷一据书钞引帛作皂】 犯劓者赭其衣 【书大传云唐虞刑云云○今案陈恭甫疏证本同本钞卷百二十九衣篇亦引犯劓句赭其下有布字】 犯膑者以墨朦其膑 【又云○今案同上考陈刻本尚书大传卷一据书钞引作以墨幪其膑处而画之余同陈俞本亦然但膑作髌】 犯大辟者布衣无领 【又云○今案同上原钞脱布字本钞卷百二十九衣篇亦引大传此句衣上有布字照订陈俞本亦然】 画跪当鲸 【慎子○今案守山阁本慎子逸文云有虞之诛以幪巾当墨以草缨当劓以菲履当刖以艾韠当宫谓见御览卷六百四十五又于幪巾句下注曰书钞四十四引作画跪当鲸是此句已不多见矣】 草缨当劓 【又云有虞之诛也以云云○今案详上条】 履菲当刖 【又云有虞之诛也云云○孙氏校洁改菲严氏覆校云菲履当刖见御览六百四十五今案慎子详上孙校是据陈俞本改严校引履菲作菲履又将菲字旁着两圈兹从之】 艾必当宫 【虞刑○孙氏校云此必同■〈革毕〉不可改今案守山阁本辑慎子佚文必作韠陈俞本亦然又删虞刑二字改引晋刑法志非也】 

　　○肉刑四 

　　害轻全重去死取生 【曹议肉刑论云李胜云蛇蝮螫手则士断其腕系号在足则虎跑其蹯云云○今案俞本与类聚卷五十四引皆作曹羲肉刑论且脱蛇蝮以下考御览卷六百四十八引博物志云李胜曹义建肉刑议亦脱蛇蝮以下考陈琳檄吴将校部曲文土上有壮字虎上有猛字螫作在腕作节号作蹏又云所全者重所弃者轻此标目第一句及小注后半之出典也又王隐晋书载曹彦肉刑议有云于死为轻减死五百为重重不害生此小注前半出典疑原钞此文当分二条】 劓象七政 【书刑德放云劓属于象七政日月五星应政变易○今案玉函山房辑尚书刑德放与俞本皆脱属于二字以上墨象一条小注比勘则劓下应有之字又陈俞本均误作德刑考岂不知其纬书耶】 膑象七精 【又云膑象七精宿变易即气色生也○今案同上玉函辑本亦同文选西征赋注引刑德放又作膑属象七宿精】 墨象斗度 【又云墨之属于斗度变往名○今案同上玉函辑本刑德放祗有墨象斗华四字考陈俞本均作度玉函凡以上三条皆不注所出书名故未知其何据】 膑去节目 【礼统云膑刑法金也○今案御览卷六百四十八引礼统云膑刑法金胜木去其节目也而陈俞本改作节木谬矣】 大辟法水灭火 【白虎通云大辟者谓死也取法水灭火也○今案陈俞同考王谟本五刑篇脱灭火句本钞死刑篇引取法作如字余同】 宫者法土之壅水 【又云宫者女子淫执者宫中不出○孙氏校法下增土字删之字今案王谟本执者作执置无法土句陈俞本者下有置字不下有得字余同】 膑者法金之克木 【又云脱其膑也取法云云○今案御览卷六百四十八引亦同近本脱】 事者法木之穿土 【又云劓其鼻法也法木之穿土○今案御览卷六百四十八引亦同近本脱】 墨罪五百 【周礼云墨其额也取法火之胜金○今案见司刑职御览卷六百四十八引作白虎通考近本五刑篇脱陈俞本亦作周礼】 宫罪五百 【又云掌五刑之法宫罪五百男子割其势女子閟宫○今案同上】 刖罪五百 【周礼司刑职云掌五刑之法刑罪五百郑注断足也○今案见秋官】 煞五百 【又司刑煞罪五百郑注云死刑也○今案见周礼陈俞本皆改煞作杀】 墨者使守门 【掌戮职云墨者使守门○今案见周礼陈俞本并引郑注】 劓者使守关 【又云劓者使守关郑玄注劓截鼻无妨以貌丑远之○孙氏校閞改关今案见周礼】 宫者使守内 【又云宫者使守内郑玄注云以其人道绝也○今案近本周礼掌戮注同】 刖者使守囿 【又云刖者使守囿郑注云断足驱禽兽无急行○今案见周礼陈俞本驱下皆有卫字】 

　　○赎刑五 

　　金作赎刑 【书舜典云】 误者之试 【张斐律序云赎罚误者之试○孙氏校标目补者字今案陈俞本同严辑张斐文据今晋书刑法志载律序作赎罚者误之诫】 墨辟疑赦其罚百锾 【书吕命篇云○今案本钞吕刑每作吕命前篇数见】 劓辟疑赦其罚惟□ 【○孙氏校以原钞惟下有罪羗二字遂删惟字改罪羌作倍差误矣今案吕刑篇淮下有倍字本钞罪羗二字乃其罚倍差之讹也当别为一条如孙校是混合为一且以倍差属于劓辟失之远矣】 罪羌 【书吕命篇云孔传曰刖足曰剕倍差倍之又倍五百数也○今案此标目当作剕辟疑赦其罚倍差八字特转写者脱误作罪羗且混入上条耳今移正陈本全脱俞本已增标目惟剕误刖】 宫辟疑赦其罚六百锾 【吕刑篇宫辟疑赦其罚六百锾孔安国传云宫淫刑也男子割势妇人幽闭次死刑也○今案陈俞本脱注】 大辟疑赦其罚千锾 【又篇云大辟疑赦其罚千锾孔安国曰六两曰锾黄铁者也○今案同上】 甲兵赎死 【管子曰桓公谓管仲曰吾欲从事于诸侯可乎对曰未可齐国寡申吾使甲兵赎死制重罪入甲兵轻入盾革小罪入半钩也○今案标目四字见管子中匡篇余见小匡篇惟寡申作寡甲兵是也吾使句作吾使轻重罪而移之于甲兵此乃近本如此若本钞所云则是隋时本也余同陈本注改引中匡非也俞本脱齐国四字盾作楯钩作钧余同】 赎死金二斤 【晋律云赎死金二斤注曰谓其赎五岁以下一等减半四岁以下一等灭半也○今案御览六百五十一引晋律无注曰以下俞本注同陈本注脱】 赎囚金四两 【又云赎罪囚罚金四两也○今案同上陈俞本无注御览卷六百五十一引晋律赎上有失字】 诸侯不敬皆赎论 【又云凡诸侯上书言及云云○今案同上俞本亦同陈本无注】 八议得减皆收赎 【又云诸侯应八议以上请得减收留赎勿髠钳笞也今案上俞本亦同陈本无注】 入钱五十万 【汉书武帝纪云秋九月令死罪入赎钱五十万减死罪一等○今案见汉书卷六陈俞本引秋上有天汉四年四字余同】 买爵三十级免死 【汉书惠帝纪云民有罪得买爵三十级免死罪○今案见汉书卷二本钞惠误武照订陈俞本同并兼引应劭注】 

　　北堂书钞卷第四十四 

　　嘉庆六年五月十四日校于金陵 

　　●北堂书钞卷第四十五　　　　刑法部下 

　　隋秘书郎虞世南撰 
　　南海孔广陶校注 
　　杖刑六　　　　　　　　徒刑七 
　　流刑八　　　　　　　　死刑九 
　　族刑十　　　　　　　　狱十一 
　　幽囚十二　　　　　　　律令十三 

　　○杖刑六 

　　鞭作官刑 【书舜典云孔传曰为辨治官事之刑○今案今本孔传云以作为治官事之刑阮氏校记曰毛本云以鞭为治官事之刑鞭字是也惟俞本辨作办余与本钞同】 朴作教刑 【舜典云孔传曰楚朴也为教官之刑也○今案今孔传云朴榎楚也不勤道业则挞之与本钞异惟命本与本钞同】 夏楚收威 【礼学记云夏楚二物收其威○今案俞本末有也字余同】 用威如狼 【释名曰槌而死曰掠掠狼也用威如狼○今案释名狼也作良也俞本同陈本脱狼上掠字余与本钞同】 蒲鞭 【续汉书刘宽为南阳太守遇民如子吏有罪以蒲鞭示其耻也○王石华校宽字旁注一买字未详今案御览卷二百六十引续汉书吏下有人字罪作过以蒲句作但用蒲鞭罚之示辱而已汪辑本据御览引姚辑本刘宽传脱此条陈俞本与本钞同】 法杖 【晋令云应得法杖者以小杖过五寸者稍行之应杖而脾有疮者臀也○今案俞本脾作髀臀上有缓字余同御览六百四十夷引晋令有应得法鞭一条可以借证陈本删应杖以下】 竹棰长五尺 【刑法志云请笞者棰长五尺其本大一寸其末薄半寸皆平其节○今案见汉书卷二十二俞本同陈本末上添竹也二字余同】 生荆长六尺 【晋令云杖皆用荆长六尺制杖大头围一寸尾三分半○今案陈本同俞本制杖误制丈】 生革去四廉 【又云鞭皆用牛皮生革廉成法鞭生革去四廉○今案御览卷六百九十九引晋令脱皮下生字陈俞本成误或余皆同】 立秋施鞭扑 【马融云立秋乃施鞭扑○今案玉函山房辑马融礼记月令断薄刑句注据陈本引此条余无别说俞本扑误朴余亦同】 笞者无更人 【刑法志云请笞者无得更人○今案见汉书卷廿三】 丁邯不就郎杖之数十 【三辅决录注云丁邯字叔春选邯为郎托疾不就诏问实病否邯对曰实不病耻以孝廉为令史职耳世祖怒曰虎贲减头杖之数十诏问欲为郎不曰能煞臣者陛下不能为郎者臣也诏出之○今案续汉书百官志卷三注引决录无字叔春三字实病否作实病羞为郎乎余同又本钞同书诸曹郎篇引作问病愈为郎否余同俞本脱录下注字实下不字虎贲减头四字余同陈本删诏问以下又二酉堂本决录选邯下有补字无减头二字未作诏出不为郎】 白褎表山涛诏杖五十 【王隐书山涛传曰武帝以山涛为司徒频让不许涛出遂归家在丞白褎奏涛违诏诏杖褎五十○今案类聚卷四十七引王隐晋书遂作径余同陈俞本褎皆误裒俞则遂作径陈又误遥五误数】 张仪掠笞数百 【史记张仪传云从相饮亡璧意仪盗之京笞数百○王石华校补相字意字今案见史记卷七十又本钞掠误指据史记改】 传咸受罚太重 【傅咸传云杨济与咸书曰昨遣人相视受罚太重相念杖疮不耐风寒常暖为佳苏治疮上急故寄注之○洪氏校注改佳补念字常字寄字今案御览六百五十引杨济与咸书杖疮作杖痕寒下有当饮酒合体中六字上急作急痛余同俞本亦作杖痕寒下作宜深慎护陈本删相念以下】 违拒上命财加罚黜 【傅咸答杨济书云○洪氏校遣改违改违如改加今案御览六百五十引传盛答杨济书财作纔本钞六十诸尚书左右丞篇引亦作财财纔古通字陈俞本罚误罪】 上梢云根下拂地足 【世说云桓宣武在荆州欲以德被江汉耻以威刑肃物合史受杖正从朱衣上过桓武年少从外来云上梢云根下拂地足意讥其不着宣武云犹患其重也○今案世说政事篇梢作梢根作眼余同御览卷六百五十引世说梢作稍余同陈俞本作捎余有增引】 

　　○徒刑七 

　　城旦三岁 【刑法志罪人狱已决完为鬼薪白粲一岁为隶臣妾一岁免为庶人○王石华校?改完春漏改春满祭改粲今案见汉书卷廿二陈俞本有增引】 司寇二岁 【又云如上言○今案见汉书刑法志】 任人以事 【周礼司圜职云掌收教罢民凡害人者不使冠饰而加明刑任之以事○今案见秋官本钞罢误罚冠误寇明误朝据周礼及下条引订改】 役诸司空 【司寇职云以嘉石平罢民凡万民之有罪未丽于法而害于州里者桎梏而坐诸嘉石役诸司空○王石华校加改嘉今案见周礼秋官未上有过而两字陈俞本已照补】 男子入于罪隶 【司厉职云其奴男子入于罪隶女子入于舂槀○今案见周礼秋官】 圜土罚人而不亏财 【周礼司圜职云凡圜土之刑人也不亏体其罚人也而不亏财○今案见秋官】 收教罢民 【又云掌收教罢民郑司农注引谓恶人不从化○今案见周礼秋官司圜职本钞恶误思己据郑注订正俞本脱郑司农注五字陈本删注】 聚教罢民 【周礼大司寇职云以圜土聚教罢民○王石华校士改土】 中罪二年而赦 【又司圜云掌收教罢民能改者中罪二军而赦之○今案见周礼秋官赦作舍者下有上罪三年而舍句陈俞本于此条上另补上众一条又考郑注云舍释之也】 下罪一年而赦 【司圜职云改者下罪一年赦之○今案周礼赦亦作舍陈俞本皆改舍】 髠头衣赭 【风俗通云秦始皇遣蒙恬筑长城徒士犯罪依土鲜卑山后遂繁息令皆髠头衣褚亡徒之明重也○洪氏校删后遂句以下恐非今案御览卷六百四十也引风俗通繁作系重作効俞本徒士以下九字作徒卒罪髠负士赭衣即接后遂繁息二句无末句陈本城下作徒卒髠头赭衣余皆删去】 秋落之象 【张裴云髠刑者秋落之象也○今案御览六百四十九引张裴伟序作髠者刑之威然凋落之象】 英布为黥徒 【汉书黥布传云人相当黥而王后坐法徒骊山后封九江王○今案汉书本专人作客徒作论翰当黥作当刑余同俞本与本钞同陈本照汉书增引】 曹宗为城旦 【曹参传云参世孙宗坐简入宫门免为城旦○今案汉书曹参传坐简句作有罪二字免作完陈俞本与本钞同】 许厯完士 【王粲云许厯为完士一言犹改秦合之四岁刑士也○今案俞本饮作今余同陈本删末句】 刘祯输作 【典略云太子尝请文学众人皆伏而刘祯独平视太祖闻之乃收祯灭死输作○今案蒙求集注下引典略学下有酒酣令夫人甄氏出拜九字余同陈俞增数字】 

　　○流刑八 

　　五流有宅三居 【书舜典云五流有宅三居孔传云五等之罪亦有三等之差四裔九州岛中国也○今案近本孔传云五刑之流各有所居五居之差有三等之居大罪四裔次九州岛之外次千里之外惟俞本与本钞同】 分北三苗 【又云分北三苗○今案见尚书舜典俞本祇注一书字】 流宥五刑 【书注田谓君不忍刑放宥之于远也○今案与孔传异而俞本同】 舜牧共工 【曹植忿志云舜牧共工也○今案陈俞本照尚书牧改流删去小注非是】 禹疏仪狄 【淮南子云仪狄造酒禹尝而美之曰后世必有以酒亡国者乃疏仪狄○今案近本淮南泰族训造作为尝美作饮甘脱后世句末作遂疏仪狄而绝旨酒】 流共工于幽州 【书舜典云流共工于幽州放驩兜于崇山窜三苗于二危殛鲧于羽山四罪而天下威服○今案陈俞本因此上舜收一条改注尚书恐与此重出又将此注改引大戴礼使旧钞面目全非矣】 居梼杌于四裔 【传云○今案见左氏诏九年传陈俞本添引传文】 放三苗于三危以变西戎 【大戴礼云宰我请问帝尧○今案孔巽轩校本大戴礼故作杀补注云史记杀作迁陈俞本已改杀】 放驩兜于崇山以变南蛮 【又云宰我请问帝尧孔子曰放共工于幽州以变北狄云云○今案孔巽轩本亦作放驩兜淮共工上放作流俱见五帝德篇今本钞三句同作放威隋时所见本如是】 不韦迁蜀 【司马迁荅任安书云不韦迁蜀世传吕览○今案又选及本钞晋述篇引与陈本皆同】 淮南迁蜀 【文帝纪云六年淮南王长谋又注蜀青衣○今案陈本同考史记文帝纪六年有司言淮南王与太子奇谋反羣臣请处王蜀严道功都帝许之又汉书文帝纪亦无青衣二字】 蔡邕徙朔方 【蔡邕徙朔方报杨复书云昔此徒者故城门校尉梁伯喜南郡太守马季长或至三岁近者岁余多得旅返自甘罪戾不敢慕此○今案百三家本蔡邕集同陈俞本改引后汉本传】 御魑魁 【左传云□杌御魑魅也○今案见左氏文十八年传】 徙不毛 【诸葛朗云徒不毛之地○今案俞本朗作亮陈本无注】 

　　○死刑九 

　　象天之刑 【书刑德考云大辟之属二百象天之刑○今案古微书引云刑德放一作考玉函山房本亦作考余同陈俞本考上添教字非是】 如水灭火 【白虎通云大辟谓死也如水灭火○今案陈俞本同考王谟本五刑篇脱如水句本钞肉刑篇引白虎通如作法】 磔之于市 【刑法志云中元二年改磔曰弃市应劭注曰先死刑皆磔之于市今改曰弃市○王石华校补注曰二字今案见汉书卷五景帝纪刑法志无陈俞本亦误】 肢体分散 【释名曰车□曰镮轘敢也○今案陈俞本同毕本释丧制篇及御览卷六百四十五引释名磔作裂】 失道之刑 【孔藂云齐王行车磔之刑羣臣谏不听子高见齐王曰闻君行车磔之刑窃为下吏之过齐乃除车磔之刑○今案裘本孔丛子对魏王篇亦误作车裂】 上不及天下不及地 【晋律注云枭斩弃之□□者斩头也今上不及天下不及地也○今案陈俞本同】 考得其情命竟于狱 【释□□死囚曰考竟考得其情竟其命于狱也○今案毕本释丧制篇及御览卷六百四十六引死囚作狱死余同陈俞本皆脱考竟二字】 任商乱法易教 【韩子曰太公望东封于齐海上者召任商太公往见焉三邿马于门任商不报太公诛之周公曰任商天下贤者也何为诛之太公曰商也义不臣天子不支诸侯吾恐其乱法易教也○王石华校报下增见也二字沿陈本之误也今案近本韩子外诸说右上篇任商作狂矞陈俞本亦照改余郥字□微异耳】 少正卯顺非而泽 【孟子曰孔子为鲁摄相十日而诛少正卯门人进问孔子曰人恶有五而盗窃不与焉一曰心奸而险二曰行僻而坚三曰言伪而辨四曰记丑而专五曰顺非而泽北小人荣雄不可不诛○王石华校既改记今案孟子二字陈俞本皆改作家语桀作奸考见家语始诛篇第二俞有删节】 丁公为臣不诚 【季市传云丁公为顷王将尝逐窘高祖高祖曰两贤岂相阨哉丁公乃引兵还反顷王灭高祖有天下丁公谒见高祖以□□□军中二为臣不思使项王夫天下遂斩之曰使后为人臣无效丁公也○今案史记季布传无高祖有天下句又使后下有世字俞本无逐字亦无有天下匀余同陈本为臣以下作为项王臣不思斩之且误作后汉谬甚】 诛伯鲧于羽郊 【韩子曰尧欲传天下与舜伯鲧谏曰不祥也执以天下传疋夫尧不听举兵诛之于羽郊　今案近本外储说右篇与作于也作我传疋夫作传之于疋夫子举兵句作举而诛杀鲧于羽山之郊惟俞本与本钞悉同陈本改引竹书纪年何也】 斩防风于会稽 【韩子云禹遇讥□于会稽之上防风后至高斩之○今案见近本韩子□邗篇遇作朗陈俞本已改】 晋文断颠颉之脊 【商鞅云晋文公断颠颉之脊以殉晋或为其晚至故也○今案陈仁锡校本商子删赏篇云颠颉后至遂断颠颉之脊以殉晋国之士皆惧然俞本与本钞同陈本改引左传谬甚】 魏绛戮杨干之仆 【左传云晋侯弟杨干乱行于曲梁魏绛戮其仆○○王石华校补行曲二字今案左氏襄三年传同】 管蔡挟武庚作乱周公杀之 【史记管蔡世家云武王封叔鲜于管封叔度于蔡二叔挟武庚作乱故周公诛之也○王石华校补作乱二字扶改挟今案石华照陈本改也考史记亦然】 邓析操两可之说子产诛之 【列子云邓析操两可之说设无穷久辞当子产执政作竹刑郑国用之数难子产之治子产屈之俄而戮而诛之○今案列子力命篇□之下作子产执而戮之俄而诛之陈俞本删郑国以下作子产戮而诛之一句】 威王烹大夫 【史记田敬仲世家云齐威王召阿大夫语之曰自子之守阿誉曰吾使人视阿田野不辟人民贫馁昔日赵攻郡于不救魏取薛陵子不知是子厚币吾左右以求誉也是日烹阿大夫及左右尝誉者于是羣臣栋擢莫敢饰非务尽其情齐国大治疆于天下○今案陈本照俗本史记作誉言曰闻王氏读书杂志引此旧钞以校史记谓闻当作至应无言字且类聚治政部上御览封事部一职官都六十四治道部四刑部十一引此皆无言字今又按史记馁作苦鄄作甄魏作卫厚币作币厚羣臣作齐国情作诚无强于句陈本鄄字不误余已照改及删于是下五句俞本亦作誉言日闻余则节录】 简子沈鸾徼 【春秋曰赵简子沈鸾徼于河曰吾尝好声色徼致之○今案陈俞本引作吕氏春秋据今本徼作缴】 

　　○族刑十 

　　三族者先黥劓菹骨肉 【刑法忘云当三族者皆先点则斩其左右趾笞杀之枭其首及□其骨肉于市其诽谤骂詈者大道又先断舌故谓之具五刑也○王石华校补具字今案见汉书卷廿三骂詈作瞿诅无大道二字陈本脱趾字俞本笞误耻皆删大道二字余同】 罪人以族 【书泰誓云今简王受不敬上天降灾下民沆湎于酒色恣行暴虐罪人以至于父母妻子兄弟也○王石华校令改今今案俞本民下照经又改抗酒冒色敢行暴虐罪人以族三句本钞三句非经非注祇父母六字是孔传未知当时引某家注疏颇似史记以训诂代正字之例】 诽谤者族 【汉书高帝纪云汉王元年沛公还霸上十一月召豪杰曰父老苦秦苛法久矣诽谤者族偶语者弃市○今案见汉书卷一上惟史记高祖纪无十一月三字陈本召误占余同】 以古非今者族 【秦始皇本纪云三十年丞相李斯奏曰臣请史官非秦记皆杂烧之有以古非今者族○今案史记始皇本纪十下有四字又无杂字陈俞本均误作十三年而删杂字】 威以参夷之刑 【张衡东都赋云秦始皇利觜长距云云○今案见张衡东京赋本钞都字误也陈本已改正】 垣平夷三族 【汉书文帝纪云后元元年冬十月新垣平诈觉谋反遂夷其三族云○今案汉书同史记作十七年事俞本同陈本作中元年】 荆轲沈七族 【邹阳传云荆轲为燕刺秦始皇不利而死其七族坐之沉没七族谓上至曾祖下至曾孙也○今案史记邹阳列传云然则荆轲之湛七族应劭注曰荆轲为燕刺秦始皇不成而死其族坐之湛没汉书卷五十一本传然则轲湛七族应劭注同宋祁云湻化本作荆轲张晏注云上至曾祖下至曾孙又考湛与沈同陈俞本改作文选劭注非是】 温舒罪至五族 【汉书王温舒传云为右辅行中尉人有告变受员骑钱及他奸利事罪自族自杀其父母妻族家各坐也○今案汉书卷九十酷吏王温舒传自杀下作其时两弟及两婚家亦各自坐它罪而族无其父句陈俞本已照改】 高后除三族罪 【高后纪云元年正月诏曰今除三族之刑○今案见汉书卷三高后纪陈俞本令误合】 

　　○狱十一 

　　皋陶造狱 【急就章云皋陶狱○今案津逮本史游急就篇章第二十八】 三王有狱 【白虎乃云周礼三王始有狱夏日夏台桀拘汤殿曰羑里周曰囹圄○今案又见御览卷六百四十三引风俗通亦同 【圜土内之】 周礼比长职云若无授无节唯圜土内之○今案见地官陈俞本皆改引郑注】 员者象斗 【春秋元命苞云狱者刻确○今案玉函山房辑元命苞狱者句谓据书钞引圜者句见初学记卷二十又御览卷六百四十三引陈本确误■〈石甫〉】 振贲狱 【汉书云贡于治火事属水衡尉也○今案陈俞本火皆作水余同考汉书十九百官公卿表上有水衡都尉属官一段无上句疑有脱误】 东市狱 【旧仪云东市狱属京兆尹西市狱属左冯翊○今案平津本辑汉旧仪祇据书钞一引】 郡互??狱 【○今案原钞将下条汉旧仪至太仆四句误注于此隙本亦然不知下条实脱标目误合为一耳考汉书宣帝纪注御览刑法部引汉旧仪云郡邱狱治天下郡国上计者属大鸿胪云云乃此条之注也】 未央厩 【旧□云大夫薛畎主治厩立署良属太○仆今案此条脱标目谨从原注择未央厩三字为目考初学记攻理部引旧仪主治句作主理大厩三署惟平津本夹注与旧钞悉同】 司空诏狱 【旧仪云司空诏狱治列侯二千石□司□○今案平津本辑汉书仪祇据书钞一□司作宗陈俞本亦然】 若虑诏 【王商传云孟康曰若卢狱名○今案见汉书卷八十二】 掖庭秘狱 【汉书曰鄮辅上言不宜立赵婕妤为皇后上使侍□史收博辅系掖庭秘狱○今案见汉书卷七十七刘辅传】 太子家狱 【旧仪云太子家狱治太子官属太子太傅也○今案平津本辑汉旧仪祇据书钞一引同】 狱屋完固 【晋令狱屋皆当完固厚其草蓐功无令漏湿○今案陈俞本皆脱功字御览卷六百四十三引脱无令句】 愤气生虫 【东方朔别传云孝武皇帝时行上甘泉至长陵平阪上驰道中有虫覆地而赤如生□状头目齿鼻尽具上令朔视之还曰怪哉上曰谓何也曰秦始皇拘系无道悲哀无所告愬仰天叹曰怪哉感动皇天此坟气之所生也故名之曰怪哉是地必秦之狱处也丞相按图果秦狱也○今案御览六百四十三引东方朔别传长下无陵字中下有央字无道作无罪肺作肝覆下无地字余同本钞一百三髦头篇引而赤以上有陵字余同御览本钞一百五十七阪篇引亦作长陵平陂陈俞本行上作上行脱平阪上三字脱头目句肺亦作肝无所四字作之若余同】 

　　○幽囚十二 

　　囚者栝摹 【周礼掌囚职云凡囚者上罪梏拲而桎中□桎梏下罪梏王之同族拲有爵者桎○今案见秋官掌囚云拲者两手共一木也俞本有增引】 系用徽纆 【周易坎卦云上六系别征纆寘于丛○棘王石华校缠改纆】 荷校灭耳 【噬嗑卦上九爻辞云谨案荷担荷也校枷也受没刑之人为恶既积刑罚上重遂至灭没耳也○今案荷澹荷也以下非王注非正义乃永兴释爻辞之文俞本不应删谨案二字】 屦校灭趾 【又云屦校灭趾无咎谨案足着于减又在于足趾罪轻能目惩戒不复更行故无咎也○今案同上】 拘者满圄 【晏子曰景公籍重而狱多拘者满圄又曰为代于足修当市死者又修为也○今案全椒吴氏仿宋本晏子内二第一章籍作藉然陈俞本皆作籍惟又曰以下未详陈俞亦删之】 楚囚锺仪 【传云楚子重侵陈救郑晋侯观于军府见锺仪问之曰南冠而絷者谁也有司对曰郑人所献楚囚也使脱之○王氏石华校以原钞絷误击遂改作系非也今案左氏成九年传作絷据订】 秦囚孟尝 【史记孟尝君传云为秦相或说曰孟尝发而父齐族今相秦必先齐而后秦昭王不□□杀之上狐白裘乃免也○今案记父当作又四下有孟尝二字陈俞本亦同此脱误】 囚清室 【汉书灌夫传云有特召□□夫不敢系居清室○今案汉书志五十二本传蚡召长吏曰今日召宗室有诏劾灌夫骂坐不敬系居定陈俞本已照汉书改本钞囚上原有周勃二字然勃传无此文勃必劾之讹囚必系之化因上条标目而误】 刘辅系秘狱 【汉书刘辅传前已言讫○今案见汉书卷七十七又详上狱篇掖庭秘狱条下】 囚于士弱氏 【左传云卫献公如晋晋人执而囚之于士弱氏○今案左氏襄廿六年传】 梏之疏属山 【山海经云贰负之臣曰危与贰鱼煞窫窳帝乃梏之疏属之山梏其右足大道反缚两手与发系之山木之上○今案见明吴氏本山海经之海内西经无大道二字梏其作桎其陈俞本删大道以下】 吏侵周勃 【绛侯世家云周勃为丞相十余月乃免相就国后有人上书告勃反捕勃系狱治之勃恐不知置辞吏稍侵辱之○今案史记绛侯世家作逮捕勃治之无系狱二字陈俞本已照改】 囚狱上书 【韦曜狱中辞云孙皓以曜不臣积忿收曜付狱上书免○今案陈俞本作吴志韦曜传积下有前后嫌三字上书免作曜因狱吏上辞见三国志卷六十五与本钞稍异】 

　　○律令十三 

　　律者以罪名 【杜预律序云律者八正罪名令八序事制二者相须为用也○今案御览卷六百三十八引律序两八字皆作以序作存百三家杜集亦作以陈本及严辑全晋文据书钞引仍作八作序】 令者令民知事 【管子曰令者令民知事也○今案管子七臣七主篇者下作所以令人知事也】 定分止争 【管子曰律者定分止争也○今案同上者下仍有所以两字】 使不相犯 【释名云令者领也领理之使不相犯也○今案御览卷六百三十八引同举本释典艺篇领理作理领又相犯之上有得字谓据宋临安陈道人本补陈禹谟本将之字误移在犯下】 咎繇遗训 【傅子云律咎繇遗训也○今案见聚珍本傅子附录】 百王不易 【风俗通云皋陶谟虞始造律萧何成九章此关诸百王不易之道也○王石华校以本钞脱谟字并删虞字非木今案陈本谟误谋脱关诸二字谨据御览卷六百三十八引订类聚卷五十四引亦同】 黄帝五法 【太史公素王妙论云黄帝设五法布之天下○今案陈本删太史公三字考御览卷四百七十二引与本钞同】 汉祖三章 【高祖纪云高祖入咸阳召诸县豪杰曰父老若秦苛法久矣吾当与关中约法法三章耳○今案史记高祖纪豪杰上有父老二字与作王约上有与父老三字汉书高纪亦然或当时节引字句微异而陈本竟改引刑法志每每如此诚不可解】 郑铸刑书晋作执祑 【张裴律序云郑注刑书晋作执祑申韩之徒各自立制○今案类聚卷五十四引祑作秩陈本亦作秩二字本通陈并脱申韩二句】 政事之经万机之纬 【张斐律序云律合者政事之经万机之纬也○今案亦见类聚五十四引律序陈本脱云下律字】 金科玉条 【杨雄剧秦美新懿律嘉量金科玉条注曰科条谓所犯施法律也金玉者珍之也○今案此扬雄集旧注在清以前者今文□李善注与此微异陈本照文选改谬矣】 未清本末 【杜预奏事云被教以臣造新律事律吏□景李覆等□律皆未清本末之意也○王石华校秦改奏破改被今案百三家杜焦及陈本严辑全晋文据类聚卷五十四引皆作李复余同由此知本钞覆字必是转写之讹】 悬之象魏 【刘劭云删言旧科采汉律为魏律悬之象魏○今案陈本脱删言句考御览六百三十八引刘劭律略无言字余同】 铭之锺鼎 【杜预奏记云古之刑书铭之锺鼎刊之金石所以塞异端绝异理也○今案俞本但注见杜预奏事五字陈本作法云记不知何书又脱刑字锺误中刊又误锺余同考御览卷六百三十八引晋书云杜预定律令为之注解乃奏之曰古之邢书云云惟刑作铸余同】 萧何次律令 【汉书高祖纪云汉兴萧何次律令韩信申军法○今案见汉书卷一下】 萧何九章 【风俗通云如上言也○今案陈本同考近本风俗通脱惟见类聚五十四及御览六百三十八引亦见论衡谢短篇】 取宜于时 【刑法志云高祖人关萧何捃摭秦法取其宜于时者作律令九章○今案见汉书卷二十二捃作攗无令子陈本已照改】 班下施用 【王隐书云荀勖与贾充共定律令班下施用各加禄赐○今案类聚卷五十四引王晋书与陈本皆同】 是绳墨之断非穷理之书 【杜预云帝王法书者盖是为绳墨之断○今案百三家杜集上律令注解奏断下有例字理下有尽生二字】 律见两科是失省刑之意 【汉书云一律见南科是失省刑之意○今案见汉书冯野三传陈本俞本皆同】 轻重不齐奸吏因缘为市 【□□上疏云法律令轻不齐○今案陈俞本均删注文】 明君慎令 【申子云君之所以尊者令合之不行是无君也故明君慎之○今案类聚卷五十四引申子慎之作慎令】 三尺律令人事出其中 【朱博云博迁廷尉典职决疑恐为官属所轻曰三尺律令人事出其中也○今案汉书卷八十三朱博传轻作诬陈本中作内无注】 今古一也 【盐铁论云夫善言天者令之于人二尺四寸之律今古一也○今案盐铁论诏圣第五十八合作合余同南昌万校本附注云汉武帝曰善言天者必有征于人陈本令改合增引颇多】 

　　北堂书钞卷第四十五 

　　●北堂书钞卷第四十六　　　　封爵部上 

　　隋秘书郎虞世南撰 
　　南海孔广陶校注 
　　惣篇一　　　　　　亲戚封二 

　　○惣篇一 

　　明主之所贵者爵也 【商君书云夫明主之所贵者唯爵也○今案类聚五十一引商君书同本钞及陈本误作禹书又夫作大明下脱主字俞本删】 主之劝者爵 【商君书云凡人主之所以劝民爵者官爵也○今案近本商子农战篇及类聚五十一引同陈本注脱爵字】 爵禄者人臣之衔辔 【淮南子云爵禄者人臣之衔辔也○今案近本淮南主术训上作权势者人主之车舆下作辔衔则非也陈本与本钞同】 爵尊禄重图难犯危 【管子云爵不尊禄不重者不与图难犯危以其道也○今案陈本删以其四字考管子法法篇十六道下作为未可以求之也余同】 爵以驭贵 【周礼太宰职云一曰爵以驭其贵○王石华校军改宰今案周礼天官】 爵以辨贵 【礼记中庸篇云序爵所以辨贵贱也○今案陈本辨作辩】 以贤制爵 【周礼大司徒职云以贤制爵则民慎德○今案周礼地官陈俞本无大字】 以德诏爵 【司土职云以德诏爵○今案周礼夏官】 爵有德封有功 【白虎通云景风至则爵有德封有功○王石华校风改封今案见八风篇本钞脱则字已照补】 以着其德 【白虎通云必封诸侯何重民之至也○今案陈俞本同考白虎通卷一封诸侯篇必下有复字】 论功封爵 【晋百官表注云高祖定天下论功封爵一百三十有三人大侯邑至万户小者五六百户○今案陈本同俞本删大侯以下】 任事然后爵之 【礼王制篇云任事然后爵之注曰爵者谓正其秩次○今案礼记王制事作宜俞本同陈本删注】 称人美然后爵之 【礼表记云称人之美者则爵之○今案礼记表记美作善陈俞本亦作美然后字作则】 修天爵则人爵从之 【孟子云有天爵者有人爵者仁义忠信乐善不倦天爵也○今案见告子篇】 爵罔及恶德惟其贤 【书说命中篇云言非贤不爵○今案陈本无注本钞言非句系孔传文当时未知梅书之伪也】 我有好爵吾与尔靡之 【周易中孚卦九二爻辞云我有好爵吾与尔靡之○王石华校标目补之字今案释名云靡本又作縻陈本已照改縻字】 王三锡命怀万邦也 【易师卦九二象云谨案锡犹赐也○今案邦下脱也字照补陈本脱注】 利建侯 【易屯卦谨案侯君也此明屯难之时宜顺建立君以安宁○今案陈木脱注】 建万国 【易比卦象辞云先王以建万国亲诸侯○今案本钞脱象字已照补】 建侯树屏 【书康王之诰篇○今案陈本脱注】 开国承家 【师卦上六爻辞云大君有命开国承家○今案陈本脱注】 以藩王室 【书微子篇云率由与常以蕃王室○今案陈本脱注】 蕃卫天子 【史记高祖功臣袁序云书曰协和万国迁于夏商○今案史记商下有云历三代千有余载自全以蕃卫天子陈俞有增引】 上以尊天子下以子百姓 【出虎通云必有封诏侯何以重民之至○今案赵校本白虎通封公侯篇有作复天子下有备藩辅三字以子下有养字姓下作施行其道】 取象刚柔 【晋百官表注云王者之制公侯伯子男五等○今案本篇上论功条下引官下应有表字照补陈俞本石】 取法于雷 【后光武纪建正二年正月益封诸侯吴汉邓禹各四县议日越古○今案范汉书卷一上光武纪古下作帝王封诸侯不过百里取法于雷陈本增引】 封诸侯以夏养贤也 【白虎通云封爵论养贤也○今案赵校本白虎通封公侯篇封诸侯以夏何阳气盛养故封诸侯盛养贤也】 继世以立诸侯象贤 【礼郊特牲篇注云贤子孙取法其先父德行○今案本钞脱特牲注行四字已据近本补】 爵人于朝与士共之 【白虎通云爵人于朝者上不私人以官与众共之义也○今案白虎通爵篇上作示士作众陈俞本已改示惟标目作士小注作众与本钞同】 封诸侯于庙不自专也 【○今案此条见白虎通陈俞本未误旧钞误连下条】 □□□□ 【礼记祭统云古者明君爵有德于太庙君降立于阼阶南南面所命北面史由君右执策命之○今案旧少此条脱去标目误连上条陈俞本竟删去近本祭统面作乡】 名山大泽不以封 【礼王制篇云四海之内九方千里州建百里之国三十七十里之国六十五十里之国百有二十名山大泽不以封其余以为附庸小国白虎通云不以封者与百姓共之不使一国独专也山林之饶水泉之利千里相通所以均有无赡不足也○王石华校赎改赡今案陈俞本删礼记注存白虎通注考见白虎通封公侯篇】 岩险之邑不以封 【魏书云相国晋王奏曰岩险之色不以封○今案陈俞本同】 斩一将封侯 【袁子云今有卿相之才居三公之位修其理攻以宁国家未始封侯○今案羣书治要卷五十引袁子正书设宫篇理政作治政以下有安字始作必侯下尚有而今军政之法斩一牙门将者封侯二句陈本注袁子云王字俞本注详类聚又本钞始改理者唐人传钞避高宗讳】 从无爵封侯 【王粲爵论云近世赏人不由等级从无爵封为列侯○王石华校以原钞近误通因改作后盖沿陈俞本之误也今案汉魏百王家本三侍中集通作近等作筭今据改近字】 大者食邑小者食乡亭 【解诂云列侯金印紫绶以赏有功功大者食邑小者食乡亭○今案陈本误作解语殊谬考类聚封爵部御览封建部皆引汉官筭诂邑上有县字】 大邑万家 【史记高□功臣表字云□兴功臣受封者百有余人○今案史记此下有是以大侯不过万家小者五六百户句标目邑字陈俞本改作侯是也余有增引】 地劣百里 【商君书云般汤封于赞茅文王于岐山地方百里○洪氏校勒劣字王石华覆校云劣字好又旁着一□今案陈仁锡本商子赏刑篇劣作方又方上无地字陈俞本均作地方无小注又本条小注下巳明明云地方百里诸木亦然石华乃取劣字何耶】 立社于国 【汉杂事云天子大社以五色土为坛封诸侯各以其所封方之色以立社于其受土也○今案陈本脱汉字余同考类聚卷五十一引五色下脱土字受土也作国故谓之受茅土】 臣其吏民 【汉官解□云大小随邑县乡所食也○今案陈本官误书诂□□语余同平津本解诂祗据书钞一引】 国为己土众皆我民 【陆机云立五等则知国为己上众皆我民民安者也○今案民安四字必有脱误陈俞本删去非也敷文阁本土衡集作民安巳受其利余同】 大小相维 【周礼职方氏职云凡国都大小相维○今案周礼大上作凡邦国】 万国相维 【功臣表序云高帝即位八载始论功定封爵之等誓曰使黄河如带太山若砺国以永存爰及苗裔于是申以丹书之信重以白燛之盟○今案陈俞本祗注功臣表云四字其上应加汉书高惠高后文七字王氏读书杂志谓曾引旧钞以校汉书使黄河如带句系誓词当四字为句乃书钞与类聚封爵部引汉书皆有黄字者特后人依俗本汉书加之耳云云今考史记汉纪同此誓词果无黄字人无论功白马各句且标目一句史汉皆无是目与注应分二条误合为一无疑】 国以永存爰及苗裔 【功臣表序云封爵之誓曰云云见上○王石华校求改永田改曰】 五等之制始以皇唐 【陆机云五等之制始于皇唐郡县之治创于秦汉○今案陈本治作始余同俞本标目作制始黄唐注见陆机论四字考严辑全晋文陆机五等论皇亦作黄系据今晋书本传引】 立爵五等 【晋百官表注云周道兴隆三圣制法立爵五等封国八百亲亲建国则周公宅鲁康叔启卫贤贤表德则太公封齐○今案御览卷百九十八引晋百官表注同】 制土三等 【制土三等 【白虎通云制土地三等何因土地有高下中三等○今案赵校本白虎通封公侯篇制土下无地字中下无三等字惟陈本与本钞同】 五等法五行三等法三光 【白虎通云爵五等者法五行也土三等者法三光地○今案赵校本爵篇爵下有有字法上有以字土作或俞本但注书名陈本脱土字余与本钞同】 能移善于众谓之公 【周书云能移善于众与百姓同谓之公○今案周书太子晋解六十四同陈本脱善字】 树名生物谓之侯 【周书曰能树名生物与天道俱谓之侯○今案王谟辑刻本周书太子晋解六十四脱生字物与误作与物余同陈本注逸周书三字２井引白虎通非也】 齐众时作谓之伯 【周书云○今案江郱陈逢衡补注周书卷二十同惟齐作率卢文招校云书钞卷四十六引作齐陈本亦然】 孳孳恤下曰子 【环济要略云孳孳恤下子之称○今案类聚卷五十一引要略云子犹孳也孳地下之称也广韵六止注与类聚同见玉面山房本引而不及书钞何也】 任治政事曰男 【环济要略云男任也任治政事受王命以为君也○今案类聚卷五十一引要略无政字又广韵卷廿二覃注亦无政字无任也二字见玉函本引皆不及书钞疏矣陈本与本钞同】 剖符之封析珪而爵 【司马相辔谕巴蜀檄文云触白刃冒流矢人怀怒心如报私仇故有剖符之封析珪而爵○王石华校而改为沿陈俞之误也今案文选及百三家本相如集作而爵本钞标目而误之小注仍作而可证】 金章朱绶 【晋百官表注云诸公三等诸公周官也金章朱绶朱质四等云文质百四十官也○今案陈本同但删朱质以下】 金章紫绶 【百官表注云县侯汉官也自县以下通号列侯金章紫绶朝服官品三等者也○今案陈本同但删朝服以下】 公执桓圭 【周礼大宗伯职云玉作六瑞以等邦国公执桓圭○今案见卷官】 侯执信圭 【周礼大宗伯识云玉作大瑞以等邦国侯执信圭○今案同上】 伯执躬圭 【太宗伯职云玉作六瑞以等邦国伯执躬圭○今案同上陈本加引郑注】 子执谷璧 【大宗伯职云玉作六瑞以等邦国子执谷璧○今案同上】 男执蒲璧 【大宗伯职云玉作六瑞以等邦国男执蒲璧○今案同上陈本与上合为一条加引郑注】 五命赐则 【大宗伯职云以九仪之命王邦国之位名也王之大夫四位五命赐则○王石华校补国字位字今案周礼春官五命作则郑注云玄谓则地未成国之名王之下大夫四命出□加一等五命赐之方五十里据康成此注则五钞名也以下盖当时引郑注而讹脱至此耳】 以五为节 【周礼典命职子男五命其国家宫室车旗衣服礼仪皆以五为节○今案见春宫陈本增自变量行】 七命赐国大宗伯云以九仪之命正邦国之位七命赐国○今案陈本引郑注作补】 以七为节 【周礼典命云○今案周礼疏卷二十一同】 八命作牧 【大宗伯职云○今案见周礼陈本亦引郑注作补】 九命作伯 【大宗伯职云○今案陈本引郑注作补】 受命器于王室 【左传云晋荀跞如周籍谈为介○今案见昭十五年传】 锡介圭以作宝 【诗嵩高篇云锡尔介圭以作尔宝笺云圭长一尺二寸○今案大雅崧高篇据释文及阢记俱无作嵩者本钞锡误赐宝误保巳订正陈本照原诗二句分两条无注俞本与本钞同惟脱笺云二字】 金路九就同姓以封 【周礼巾车职云金路钩樊缨九就同姓以封○王石华校补缨字今案周礼掌王之五路书钞分引为四条但误作礼记已照更正陈俞皆有增引】 象路七就异姓以封 【周礼巾车职云象路未樊缨七就建大赤异姓以封○今案本钞七误五赤误帛已更正】 革路龙勒以封四卫 【周礼巾专职云王之五路革路龙勒条缨五就建大帛以封四衡○今案本钞脱革路二字已照补】 木路鹄缨以封蕃国 【周礼巾车职云木路前樊锡缨建大麾以封蕃国○今案本钞樊误焚已订改】 子弟封者为诸侯 【蔡邕独断云诸侯王之子弟封者为诸侯也○今案严辑全后汉文蔡邕独断云皇子封为王者称曰诸侯王又云汉制总名诸侯王子弟封为侯者谓之诸侯】 异姓者为彻侯 【独断云异姓诸侯封者为彻侯避武帝讳改曰通侯○今案严辑独断云羣臣异姓有功封者称曰彻侯或曰列侯】 小国随时会见 【独断云其小国侯以肺腑宿卫亲公主○今案严辑独断其作次主下作子孙奉坟墓在京者亦随时会见陈本同】 

　　○亲戚封二 

　　王者始起封诸父昆弟 【白虎通云王者始起封诸父昆弟示与己共财之义政可以共出也○今案见封公侯篇无示字政可句误故可以共土也陈俞本照改故土二字】 天下太平乃封亲属 【白虎通云天下太平乃封亲属者示不私也○今案见封公侯篇】 封建亲戚 【左传云王将以狄伐郑富辰谏曰不可臣闻之太上以德抚民其次亲亲以相及○王石华校秋改狄检改抚今案僖二十四年传】 并建母弟 【左传云召伯盈逐王朝奔楚使告于诸侯曰昔式王克商成王靖四方康王息民并建母弟○今案昭二十六年传】 割名都以建周亲 【范晔后汉书章帝纪云章帝割裂名都以崇建周亲○今案范后汉卷三同】 推私恩以分子弟 【史记王子侯表序云制诏御史诸侯王或欲推私恩以分子弟邑○王石华校补欲字今案原钞小注脱邑字照史记补】 褎有德 【史记诸侯年表云太史公曰殷以前尚矣周分五等然伯禽康叔封于鲁卫各四百里褎有德也○今案史记诸上有汉兴以来四字陈本分作封】 爱所爱 【韩诗外传曰周兼制天下立国七十二姬姓独居五十二夫是谓之能爱其所爱也○今案外传卷四周字作文王余周陈俞本各有增引】 犬牙相制 【汉文帝纪云高兴崩丞相陈平共诛诸吕迎代王中尉宋昌进曰高帝封王子弟地犬牙相制所谓盘石之宗也○今案史记同俞本节去进曰以上陈本增引甚多】 封域相近 【晋起居注云武帝诏曰全封相近吾伤口之也○今案末有脱字陈俞本删曰字以下】 辅卫镇抚四海承卫天子 【诸侯年表序云正王成康所封数百国辅卫王室以镇抚四海用承卫乎天子也○今案史记汉兴以来诸侯年表序无国字又原钞辅卫下脱王室二字已照补又室下有汉兴十字今不便妄增陈俞本删王室以上注别引二句】 □□□□ 【史记年表云武王成康所封数百之国同姓等地上不过百里下三十里以辅卫王室○今案原钞脱去标目陈俞本并注删之考史记汉兴以来诸侯年表序兴之□二字又等字作五十五下第四条引亦然】 蕃辅京师 【诸侯年表□云□□时前后诸侯□□□□□名山陂海或纳于汉诸侯稍做大国不过十余□卜□不□□十里上以奉贡赋下以供祭祀以蕃□京师○王石华校补删地二字及供祭祀三字今案史记汉兴以来诸侯年表序赋作职陈俞本然俞于师下有索隐二句陈更有增引】 大宗维翰 【诗□篇云○今案诗大雅】 宗子维城 【诗板篇云○今案诗大雅】 同姓五十五 【诸侯年表序云武王成康封数百四而同姓五十五○今案史记及本篇上两引皆作成康本钞误作康叔已照改又此与上两条皆有国字非衍文矣足证今本史记之脱】 淮南之四子 【汉书淮南衡山传云孝文怜淮南王有四子也○今案汉书卷四十四孝文八年封王四子为侯事陈俞本有增引】 齐王子七人 【汉书文帝纪云四年封齐桓惠王子七人为列侯○今案汉书卷四陈俞本小注王下有肥字】 成王封太叔 【传云子产对叔向日及成王威而封太叔也○今案陈俞本删考左氏昭元年传威字作灭唐】 封周公于曲阜 【世记鲁周公世家云封周公以少昊之墟曲阜之地○今案陈俞本照今本史记鲁世家删之地二字】 封康叔于河淇 【史记卫康叔世家云以殷余民封康叔于卫居于河淇间故商墟也○今案史记于卫作为卫君三字陈俞本亦然】 周公宅鲁康叔启卫 【晋百官表注云周道兴隆三圣制法立爵五等封国八百视视建国则周公宅鲁康叔启卫○王石华校百改懿沿陈俞本之误也今案本钞又五误立八误以建上说一亲字已照本钞惣篇立爵五等一条订改】 桓公封郑 【史记郑世家云郑桓公友者周厉王少子宣王庶弟也宣王二十年支初封于郑○今案史记作二十二年陈俞本亦然本钞十下应脱二字】 周章君吴 【史记吴世家云武王克商求泰伯仲雍之封后得周章已君吴国因而封之○今案史记商作殷无封字国字陈俞本已照改】 封之于毕 【史记魏世家云毕公高与周同姓武王封之于毕○今案史记陈俞本同】 封之韩原 【史记韩世家曰韩之先与周同姓姬氏后苗裔事晋封于韩原曰韩武子至景侯虞始列为诸侯○今案陈俞本删至景以下考史记虞作虔索隐云纪年及世本皆作景子名度】 建尔元子俾侯于鲁 【诗閟宫篇云王曰叔父建尔元子俾侯千鲁大启尔宇为周室辅毛苌云玉成王也元子首子也笺云叔父谓周公也封首子伯禽也○今案俞本同陈本删注】 周公拜前鲁公拜后 【公羊传云世室屋坏周公称太庙鲁公称世室羣公称宫曷为谓之世室世世不毁也周公何以称太庙于鲁封鲁公以为周公也周公拜于前鲁公拜于后曰生以养周公死以为周公主何沐注云若周公死当以鲁公为祭祀主按齐于王也○王石华校曷下补为字毁下补也字公庙改公主于王改于主今案公羊文十三年传于前于后作乎前乎后若作如无末句陈俞本均照近本公羊多引传文删云注文又案休注内原有半天子之文是末句齐于王三字本此石华又将此王字改主字恐非】 授桐叶而封于唐 【吕氏春秋云成王与唐□虞燕居授桐叶以为珪而与叔虞喜以告周公公请曰天子封虞耶成王曰余与虞叔戏耳周公曰天子无戏言言则史书之遂封于唐注云翦桐叶以为珪而授虞也史记晋世家云史佚请择日遂封唐唐在河汾之东木○王石华洨补天子二字今案吕氏春秋审应览篇授梧作援梧翦桐句珪下有冒字又翦作削余同晋世家以下见史记卷三十九陈本标目作封虞小注增引亦稍异且不引史记】 克庸祗德邦之于蔡 【书蔡仲乙命篇云惟周公位冢宰流言乃致辟管叔于商囚蔡叔于郭邻蔡仲克庸祇德周公以为卿士叔卒乃命诸王邦之于蔡○今案察仲之命篇邦之下无于字陈本无注俞本与本钞同】 骨肉之亲粲然不殊 【汉书宣帝纪云诏曰象有罪封有爵骨肉之亲粲然不殊其封故昌邑王为海昏侯如湻曰粲或作散殊或作诛○严氏校云此条如湻注今本无之盖小颜删之今案汉书卷八宣纪封有爵作爵封之陈本脱如湻注俞本仍在但增引师古注则非旧钞面目矣】 

　　北堂书钞卷第四十六 

　　●北堂书钞卷第四十七　　　　封爵部中 

　　隋秘书郎虞世南撰 
　　南海孔广陶校注 
　　功臣封三　　　　　　　死王事子孙封四 
　　追封五　　　　　　　　异域降附封六 

　　○功臣封三 

　　将率之士使为诸侯 【礼乐记云武王克殷将迕之士使为诸侯○今案礼记乐记率作帅陈俞本仍作率】 地兼五侯 【史记表序云周封公侯伯子男封太公地兼五侯尊勤劳也○今案本钞记下误功臣二字考史记应作汉兴以来诸侯年表序地字在侯下陈本略增引】 大国四县 【东观汉记丁恭传云上封功臣皆以列侯大国四县丁恭议曰古帝王封诸侯不过百里取法于周○王石华校以钞列侯句下重出不过二句又将下条萧何十二字窜入删之是也今案聚珍本东观记卷十六丁恭传皆以作皆为于周作于雷陈本改引范书】 常全关中 【汉书萧何传云关内侯鄂千秋曰萧何常全关中以待陛下此万世之功奈何欲以一旦之功而加万世也○今案殿本汉书卷三十九作鄂秋时宋祁曰浙本作鄂千秋陈俞本曰上有进字曰下有陛下数亡山东句也上更有功字余与本钞同】 永寍河右 【魏志张既传云诏曰卿勋非但破胡乃永寍河右○王石华校赵改但今案魏志卷十五右下有使吾无西顾之念句陈俞本略有增引】 攻徐破之赐赵城 【史记赵世家云赵氏之先乃与秦共祖造父事周穆王攻徐破之遂赐以赵城○今案史记无乃字又误作造父幸于周缪王陈本照今本史记改俞本尚与本钞同】 将兵救周赐以岐西 【史记秦本纪云西戎伐周秦襄公将兵救周平王封襄公为诸侯赐之岐西之地于是始与中国诸侯通也○今案原钞本纪误作世家传三字已照订正又史记岐下有以字无与中二字国下有与字通下有使聘享之礼句陈俞本亦照改而略增引】 入临淄取祭器 【史记乐毅传云毅破齐入临淄取宝物祭器输之燕燕昭王大悦亲至济上劳军行赏封毅于昌国号为国昌君○王石华校王改至今案史记入上有攻字宝下衍财字陈俞本添攻字而删财字陈又淄误菑】 登天山取陈兰 【魏志张辽传云辽以功封都亭侯太祖论诸将功曰登天山以取陈兰荡寇功也○今案魏志卷十七张辽传作兰成陈俞本均照盖谓陈兰梅成二人也】 夏侯渊所向无前 【魏志夏侯渊传云渊以功封都亭侯太祖曰渊常出关右所向无前赐渊五子皆爵关内侯○今案魏志卷九渊传都亭作博昌亭常出作虎步疏木删引本传数句惟俞本作子五入余与本钞同】 于禁淯水之难 【于禁传云太祖曰于禁淯水之难吾其急也益封寿亭侯○今案魏志卷十七于禁传陈俞本略有增引】 张辽合肥之役 【魏志张辽传云文帝诏曰合肥之役辽以步军八百破贼十万□古未之有也其分辽邑赐于一人为关内侯○今案魏志卷十七辽传军作卒邑下有百户二字陈俞本已照改□】 守节秉义以安宗朝 【汉书霍光传云光与丞相□共立武帝孙病已诏曰大将军光守节秉义以安宗庙社稷益封万七千户○今案汉书卷六十八义作谊无社稷二字陈俞本不照原钞节引光传各自不同】 曹休录前后功 【曹休传云太祖曰吾家千里驹木录前后功封为东都亭侯○王石华校休改家今案魏志休传无都字陈俞本照删】 陈平凡六出奇计 【汉书陈平传云平凡六出奇计辄益邑几六邑益之也○洪氏校辙改辄今案汉书卷四十陈平传作邑对无末句陈本上下多自变量句亦无末句或永兴申明语】 萧何发踪 【萧何传云高祖以萧何发踪功多益封为都侯所食邑多功臣议之○今案汉书卷卅九萧何传踪作纵师古曰读者乃作踪迹之踪非也陈俞本皆作引汉书又考史记萧何世家发踪指示功人也其上文有萧何功最盛封为酇侯食邑多功臣皆曰云云】 张戉决胜 【张良传云封功臣张良未尝战鬬帝曰运籓帷幄之中决胜千里之外皆子房之功乃封为留侯○今案史记留侯世家封上作汉六年尝下有有字鬬□字陈俞作引汉书亦同】 荀攸谋谟 【魏志荀攸传云太祖称荀攸前后□谟昔高祖使张良自泽齐王万户今孤亦欲君自择所封乎○今案见魏志卷十荀攸传注引魏书齐作邑乎作焉余同】 知水草处□无饥渴 【汉书张骞传云武帝以骞从大将军知水草处军无饥渴封骞为博望侯焉○今案汉书卷六十一张骞传军无句作军得以不乏刘献云水草处宜有知字宋祁云湻化本无知字俞本皆照改】 大兴□□□国攻饶 【魏志任峻传峻为典农中郎将大兴屯田军国致饶表封为都亭侯○今案魏志卷十六作任俊传大兴作建置】 羌胡毕至 【东观记窦融传诏曰融允执忠孝□微救危羌胡毕至兵不血刃斫宜加封○今案聚珍本东观汉记卷十融传允执作执志至作毕禁所宜四字作其封融为安丰侯又类聚卷五十一引祇有羌胡二句姚辑本所宜句与聚珍本同】 荒戎入贡 【魏志徐邈传云西域流通荒戎入贡以功封都亭侯○今案魏志卷二十七徐邈传同】 介子诛楼兰 【汉傅介子传云介子请于将军霍光曰楼兰龟兹数反请愿往刺之遂遣介子赉金□至楼兰王随介子人帐中屏语壮士从后剌之持首诣阙封义阳侯食邑七百户○王石华校补传字及诣阙二字今案汉书卷七十传介子传请于作谓字反请作反复金帛作金汉书陈俞本已改】 延寿使西域 【汉书甘延寿传云使往西域与陈汤共汉书汉书郅支单于封为义成侯○今案汉书卷七十陈俞本略增引】 仲升定西域 【东观汉纪云班超字仲升定西域五十余国诏封超为定远侯○王石华校叔改升今案聚珍本东观记卷十六班超传同类聚卷五十一引诏作乃又脱定字】 景丹归故乡 【东汉纪云景丹栎阳人帝谓丹曰今关东王故乡也富贵不归故乡如衣锦夜行故以封卿也○今案亦见聚珍本东观汉记卷九景丹传王故乡作故王国锦作绣余同陈本改引后汉略有同异】 孙资封本县 【魏志以孙资参赞功封本县○今案见魏志卷十四刘放弣传赞作谋陈本赞误军俞本无参赞二字亦作军功】 卫青封为三侯 【汉书卫青传云上曰大将军青率成士大捷获匈奴王十余人宜封三子侯青因让曰臣子在襁褓未有勤劳○今案汉书率上有躬字宜封句分作三句因让作固谢史记亦然俞本已照改并增引】 夏侯惇子孙毕侯 【夏侯惇传云文帝追思惇功欲使子孙毕侯分邑千户关内侯○今案魏志卷九夏侯惇传阙上有赐惇七子二系□皆等九字】 举粥熊勤劳封绎于楚 【史记楚世宋云粥熊事周文王早卒成王时举文武勤劳者封其后于楚○今案今本史记楚世家事周作子事又作举文武勤劳之后嗣而封熊释于楚】 思张贺恩惠封彭祖阳都侯 【汉书张安世传云安世兄贺为掖庭合而宣帝以皇曾孙收养掖庭及壮大贺叙诗书为娶许妃及宣帝即帝位追思贺恩欲封其家贺子早死子安世小男彭祖又小与上同席研书并封侯以报之○王石华校标目于改封补都字小注补娶许妃三字今案见汉书卷九十五】 

　　○死王事子孙封四 

　　周苛守荥阳死事子成为高景侯 【汉书高文功臣表云周苛以内史击秦劳为御史大夫守荥阳詈项羽死事子成为高景侯○王石华校荣改荥今案汉书卷十六无劳字俞本删大夫以上十一字】 纪成战好畤死事子通为襄平侯 【汉书高惠文功臣表云纪成以将军击秦战好畴死事封子通○今案汉书卷十六成作城俞本亦作诚略增引】 孙印击匈奴死事子单为缾侯 【汉书功臣表云孙印以北地都尉击匈奴死事文帝封子弹为侯○王石华校印改卬未知何今案汉书卷十六高应文功臣表正作孙印陈俞本亦然】 樛乐击南越死事子德为龙侯 【汉书景武功臣侯表云谬乐以校尉击南越死事封子德为龙侯○今案汉书卷十七作谬乐作子广德俞本与本钞同】 食其死事子痊为高梁侯 【汉书高惠文功臣表云郦食其破秦以列侯入汉使约和诸侯说齐王死事封子痊为高梁侯○今案汉书卷十六无汉字痊作疥陈俞本梁下皆有其事无汉　字但陈作痊俞作疥王氏汉书□志引旧钞以校汉书亦与本钞同】 夷吾死事子周为商陵侯 【汉书景武功臣表云赵夷吾以楚太傅王戊反不听死事封予周为商陵侯○今案见汉书卷十七陈俞本亦同】 庞德骂关羽死封子为侯 【魏志庞德传云德为门材所得骂羽死太祖悲之封其二子为侯○今案魏志卷十八庞德传子为下有列字陈俞本各有增引】 马贤子同命封侯 【东观汉顺帝纪云永和六年十二月诏□□□马贤前伐西夷克敌深人父子三人同命其以汉中南汉书之武阳亭封贤孙承先为武阳亭侯食租税○今案聚珍本东观汉记卷三顺帝纪同姚辑本脱俞本标目封下加孙为二字】 

　　○追封五 

　　追尊阴睦为宣恩侯 【东观汉纪阴诚传云建武三年追尊贵人父睦为宣恩侯睦皇后父也○今案聚珍本卷十一阴睦传三作二陈俞本同但无末句又聚珍卷六阴皇后传云君孟名睦后之父也】 追封梁竦为褎亲愍侯 【东观汉和帝纪云永元九年诏曰诏制三公大鸿胪曰孝莫大于尊亲其义一也追命外祖父以笃亲亲其追封谥皇太后父梁竦为褎亲愍侯以慰母心○今案聚珍本卷十二梁竦传有外祖二字据补惟祖下无父字又无梁字陈俞本褒误裒元误和以慰上有好爵显服四字姚辑本梁竦传永元误永恒余与聚珍本同又本钞以此文入和帝纪此盖隋时所见古本如此近本入梁竦传亦非】 樊重追封寿张 【东观汉纪云樊重世祖即位追尊樊氏封为寿张敬侯○今案聚珍本东观卷十一樊重传无尊樊氏三字陈俞本已删去】 阴兴追封鲖阳 【东观汉纪云阴兴传曰兴夫人薨会葬诏使五官中郎将持节至墓赐印绶诏追封加谥兴曰鲖阳翼侯○王石华校删字旁勒非也今案本钞脱印绶二字据聚珍本东观卷十一阴兴传订俞本姚辑本同陈本改引后汉】 宋阳追封当阳侯 【东观汉纪宋阳传云安帝永宁元年遣大鸿胪持节至墓赐印绶追封当阳侯○今案聚珍本东观卷十八宋阳传元作二脱印绶句陈俞本姚辑本亦脱惟姚本仍作元年】 藉建追封东乡侯 【东观汉顺帝纪云中常侍藉建遇奸追臣追封为汝阴东乡侯○今案聚珍本姚本东观记藉建传无遇奸四字陈俞本亦删又本钞以此文入顺帝纪亦隋时所见古木如此近本入籍建传恐非】 

　　○异域降附封六 

　　春秋潞子之爵 【汉书景武功臣表序云昔书称蛮夷率服诗云筡淮既平春秋列潞子之爵许其慕诸夏也○今案汉书卷十七率作帅平作来师古曰倈古来字陈俞本徐淮四字作徐方来同】 汉兴弓高之封 【武功臣表序云汉兴至于孝文时乃有弓高襄城之封虽自外来本功臣之后也○今案汉书卷十七同来作倈陈俞本已照改】 杂夷内附嘉而称爵 【应劭注汉书武功臣表序云杂夷内附春秋嘉之称其爵列诸盟会者也○今案汉书卷十七应劭注唯夷作离狄会者作会间陈俞本已照改又本钞脱书武臣称其诸六字又从下条窜入汉匈奴九字均据汉书删补】 匈奴降汉侯之劝后 【汉传云匈奴王徐卢等五人降汉景帝欲侯之以劝后亚夫曰彼背王降之不可上曰丞相谦不可用乃皆封侯○今案汉书卷四十周勃传附亚夫事背王作背其主陈俞本背误皆谬甚】 匈奴先贤单于降封归德侯 【汉宣帝纪神爵二年匈奴先贤单于降封归德侯○今案汉书卷八无归德二字作列侯又卷十七景武功臣表有归德靖侯先贤掸】 鲜卑轲比能降拜归义侯 【魏志乌桓鲜卑传云鲜单轲比能明帝将部众来降拜归义侯○今案魏志卷三十鲜卑传到比能通贡文王立为附义王延康初又遣使献马文帝立为归义王陈俞本删明帝二字余与本钞同】 南越桂林监谕民降封湘成侯 【汉景武功臣丧云湘成侯监居翁以南越桂林监问汉兵破番禺论瓯骆民三十万降遂封侯焉○今案汉书卷十七欧作瓯已照改又三作四又卷九十五南粤传作湘城亦作瓯骆亦作四十陈本作殴俞本作欧皆作四遂封马三字作八百三十户】 徐卢以匈奴王降侯容城 【汉正功臣表云容城侯徐卢以匈奴王降封焉○今案见汉书卷九十七陈俞本封下有七百户三字无焉字】 得南越相吕嘉封临蔡侯 【南越传云南越郎都稽得南越相吕嘉封临蔡侯○今案见汉书卷九十五南粤传本钞郎都稽三字误狄尉二字□误加已照订其狄尉二字实从下条误入此俞本与本钞同但侯下有千户二字陈本改引汉书功臣表北是】 得南越王建德封海常侯 【汉书南越王云南越狄尉司马苏弘得南越王建德乃封海常侯○王石华校将临蔡海常二条先后移置从俞本也今案俞氏撰唐类□辄乱旧钞次第不足为据又考汉书卷九十五南越传狄做校又本钞苏误藉考卷十七景武功臣表亦引此二条作临蔡侯孙都海常侯苏弘据以订正陈本改引功臣表】 煞东越王余善封东成侯 【汉书闽越传越故建成侯敖与繇王居殷谋煞东越王善余封居殷为东城侯封敖为开陵侯○今案汉书卷九十五闽越传作居股作东成又卷十七景武功臣表亦作居股作东城齐召南两汉考证据史记表作居服作东成陈本改引功臣表俞本敖作教殷作股越作粤城作成余契本钞同】 煞朝鲜王右渠封澅清侯 【朝鲜传云尼溪则参使人煞朝鲜王右渠来降封参为澅清侯○今案见汉书卷九十五朝鲜传又见卷十七景武功臣表陈俞本同】 斩西子王封下鄜侯 【闽越传云故瓯骆左黄同斩西千王封为下鄜侯○今案见汉书卷九十五闽越传又见卷十七景武功臣表俱作西于王本钞于误子已照订陈俞本亦作于】 诛成已封???阳侯 【朝鲜传云朝鲜相路人降道死右渠大臣成己又反路人子最告论其民诛成己最以父功封???阳侯○今案汉书卷九十五朝鲜传作泹阳又卷十七景武功臣表作涅阳与原钞司陈俞本皆照朝鲜传作泹王氏读书杂志则以涅为是】 

　　北堂书钞卷第四十七 



　　●北堂书钞卷第四十八　　　　封爵部下 

　　隋秘书郎虞世南撰 
　　南海孔广陶校注 
　　德行封七　　　　　　　恩泽封八 
　　外戚封九　　　　　　　尊贤继绝封十 
　　徙封十一　　　　　　　逊让封十二 
　　妇人封十三　　　　　　爵封十四 

　　○德行封七 

　　王者即位先封贤者 【白虎通云王者即位先封贤者忧贤急也○今案白虎通封公侯篇贤急作人之急陈俞亦然】 盛德之封以尊有德 【白虎通云盛德之士亦封之所以尊有德也○今案见白虎通考黜篇陈俞本脱亦字】 名冠天下当受重赏 【东观汉纪云建武元年诏曰故密令卓茂束身自修执节湻固夫土诚能为人所不能为则名冠天下当受天下重赏今以茂为太傅封为褎德侯○今案聚珍本东观记光武纪湻作???褎作宣姚辑本脱陈俞本附案语改褎为宣是断从近本非也范书卓茂传亦作褒】 导以经术 【汉书萧望之传云制诏御史国之将兴尊贤重傅望之傅朕八年导之以经术厥功茂焉赐望之关内侯食邑六百户○王石华校肖改萧今案陈俞本据今汉书改导为道】 示我德行 【东观记云桓荣传明帝诏曰五更沛国桓荣以尚书辅朕十有余年示我以德行其赐爵关内侯食邑五千户○今案聚珍本卷十六东观桓荣传及陈俞本辅作受以德作显德千作百姚辑本亦然又陈本其赐二句作乃封之三字并附注范书数行均非是】 张禹以师赐关内侯 【汉书张禹传云禹善说论语初元年诏令授太子由是迁光禄大夫元帝崩成帝即位以师简爵赐关内侯食邑六百户代王商为丞相改封安昌侯○今案汉书八十一年作中简爵赐作赐爵无说字改字宋祁注云一善下疑有说字陈俞脱户代以下余同近本汉书】 孔霸以师号褎成君 【汉书孔光传云光父霸治尚书选授太子经迁詹事高密相○今案汉书卷八十一相下有云元帝即位以师赐爵关内侯号褎成若俞本同陈本附案语数行与本钞无涉】 以丞相石庆积行封为牧邱侯 【○今案本钞此条混入上条注中陈本删去俞本改为标目无注并删以丞相三字今考汉书四十六石庆传有此文】 箕子之朝鲜因以封之 【书大传云正王胜殷箕子之朝鲜因以封之○今案御览七百八十四引同】 

　　○恩泽封八 

　　人君所宠皆赐之封 【晋中兴书王等开注序云汉制凡人君特宠皆赐之封邑○王石华校锡改宠今案陈俞本删王等五字凡字余同】 以旧恩而封彭祖 【汉书宣帝纪云故掖庭合张买有旧恩而封贺子彭祖为阳都侯○今案见汉书卷八同陈俞本于封贺之下增入所子弟子侍中中郎将九字非是】 阅故事乃封杨赐 【华峤后汉书云帝徙南宫阅喙故事得所上张角奏及前侍讲注篇乃感悟诏封临晋侯○王石华校补阅字杨字今案姚辑汪辑本尧峤书脱此条陈俞本改汉书杨赐传脱后字徙字诏上有下字】 即墨大夫官无留事 【史记齐世家云威王召即墨大夫而语之曰自子之居即墨也毁日至使人视即墨田野辟人民给宫无留事封之万家之邑○今案近本史记及陈俞本脱之邑二字毁下衍言字余同】 河东太守为天下冣 【魏志杜畿传云为河东太守十有六年常为天下冣文帝即位赐爵关内侯○今案魏志卷十六同】 张释劝王诸吕 【汉书外戚恩泽侯表云以谒者张释劝王器吕封为建陵侯○今案见汉书卷十八陈俞本表下有注字谒上有大字】 鲍吉龙潜之旧 【鲁国先贤志云桓帝即位诏曰吉与朕有龙潜之旧封西乡侯○今案御览二百一引鲁国先贤传同严辑汉桓帝封鲍吉诏据书钞引亦同俞本删陈本脱即位二字】 董猛固让封邑 【晋起居注云惠帝永平元年诏曰中侍郎董猛固让封邑其封为武安侯○今案御览二百一引晋□居注无郎字余同俞本但作侍中董猛陈本改中时尤□】 封栾大为乐通侯 【汉书外戚恩泽侯表云孝武以方术封栾大为乐通侯○今案本钞及陈俞本表俱误传陈俞又脱书字】 封千秋为富民侯 【汉书田千秋传云□□时田千秋上书说卫太子冤上亦颇知太子皇恐感悟上谓千秋曰父子之间人所难言此高庙神灵使公教朕也转拜大鸿胪数月为相公又封为富民侯○今案汉书卷六十六及陈俞本说作讼皇作惶朕作立相公作丞相】 丞相有封自弘为始 【汉书公孙弘传云汉帝以列侯为丞相上于是下品曰以齐城之平津乡户六百五十封丞相弘为平津侯其后汉以为故事至丞相有封实自弘始也○今案汉书卷五十八及陈俞本齐城作高成其后以下三句无汉字有字实字又近本汉书帝作常】 三公封侯自林为始 【魏志崔林传云林为司空封安阳□侯邑三百户二公之封列侯自林为始也○今案魏志卷二十三及陈俞本三百作六百始上无为字余同又本钞惣载三公荐引脱邑户句余同】 

　　○外戚封九 

　　后父据春秋褒纪之义帝舅缘大雅申伯之恩 【汉书外戚恩泽侯表云薄昭窦婴上官卫霍之侯以功受爵其余后父据春秋褒纪之义帝舅缘大雅申伯之恩浸广博矣○王石华校之改褒纯改纪今案汉书卷十八及陈本之恩作之意浸作???帚?惟陈本小注又作之恩与标目岐出非也】 与定天下侯者二人 【汉书外戚恩泽侯表序云汉与外戚与定天下侯者二人故誓曰非刘氏而王有无功而侯者天下其共诛之○今案汉书卷十八而王作不王有无作若有亡余同陈同近本汉书俞本删】 逮高祖而侯者三人 【汉书外戚传云高祖吕后父吕公单父人也高祖为汉王元年封吕公为临泗侯吕后为人刚毅佐高帝定天下兄二人俱为将从征伐长兄择为周吕侯次兄释之为建成俟逮高祖而侯者三人○王石华校邻改择驿改释今案汉书卷九十七上及陈俞本将上有列字余同】 四人为王六人为侯 【汉书纪云惠帝崩太子立为皇帝年幼太后临朝称制大赦天下乃立子吕台产禄台子通四人为王封吕六人为侯○今案汉书卷三及陈俞本侯上有列字余同】 吕氏所立三王 【汉书高后纪云秋七月皇太后崩上将军禄相国产等顿兵秉政恐为大臣所诛因作乱时朱虚侯章知其逆谋乃使人告兄齐王令发兵西与太尉勃丞相平为内应以诛诸吕曲周侯郦商予寄与禄善使人刻商令寄绐说禄曰高帝与吕太后共定天下刘氏所立九王吕氏三王皆大臣议今太后崩帝少足下不急之国守藩乃为上将将兵留此为大臣诸侯所疑何不归将印以兵属太尉请梁王亦归相国印与大臣盟而之国齐兵必罢足下高枕而王千里此万世之利也禄然其计使人报产○今案汉书卷三及陈俞本顿作颛谋上无逆字】 王氏田氏三侯 【汉书外戚传云孝景帝王后武帝母也父王仲母□记为仲妻也生信儿与两女而仲死臧更嫁田氏生男粉胜□儿卜筮曰两女当贵乃内太子宫太子爱之文帝崩景帝即位王夫人生男时薄皇后无子卒立王夫人为皇后男为太子封后信为盖侯景帝崩武帝即位为皇太后尊母□儿为平原君封田蚡为武安侯胜为周阳侯王氏田氏俟者三人○今案见汉书卷九十七上陈俞本增删太多】 五人同封 【汉书元后传云何平二年上悉封舅谭为平阿侯商为成都侯立红阳侯根曲阳侯逢高平侯五人同日封世谓之五侯○今案汉书卷九十八同陈本五侯下删注补字实则皆旧钞原文由此知禹谟所得书钞亦多残脱远不及孙严本矣】 五国并建 【东观汉纪记桓帝纪云延熹七年十月幸云梦到新野公主寿张敬侯王庙乙丑诏曰善存□绝实□德贞武骑都尉樊演高祖父重以光武皇帝元舅助中兴追封寿张侯谥曰敬祖父茂封冠军平望乡侯五国并建其二绝者祠之○今案陈本改注范书非也俞本王庙作主庙善存作存善余同聚珍本观汉记卷三作庙脱乙丑二字余同俞本姚辑本作主庙余与聚珍同】 封杨骏为临晋侯 【王□晋书封阳□□临晋侯时人窃言封侯称临晋后必专国○今案陈本改注今晋书非也御览一百九十九引王隐书时人以下作识者议之曰后父始封而以临晋为侯兆于乱也】 穰侯成陶邑之封 【韩子云穰侯攻济五年泰不益尺寸之地反戒□邑之封应侯以攻韩八年成其汝南之封故战胜则□□□益地则私封立○今案陈本改注史记非也俞本韩误袁汝字空一方圈考韩非子□法篇反成作乃臧成其作灭其余同惟寸误土耳】 

　　○尊贤继绝封十 

　　王者受命必兴灭国继绝世 【白虎通云王者受命必兴贼国继绝世何为先生无道□煞无重及嗣子幼弱为强所夺子孙皆无罪二而绝重其先人之功故复立之汉书外戚恩泽候表序云自古受掸及中兴必兴灭继绝修废举逸然后天下归仁四方之□行焉○今案白虎通封公侯篇及陈本强下有□字□□四又汉书卷十八及陈本□作命余同俞本脱汉书以下】 内恕之君乐继绝世隆名之主安立亡国 【汉书功臣表序云内恕之君乐继绝世□名之主安立□国○今案汉书卷十六功□上有文字余同】 追存贤圣 【汉书外戚恩泽侯表序云武王克殷迫存贤圣至乎不及下车○王石华成事改下今案汉书卷十八及陈本同】 修祀六国 【外戚恩泽侯表汉□□高祖□乱修祀六国求□四皓过□则宠无忌之墓适赵则封乐毅之后○王石则宠校云改六射改聘今案见汉书卷十八】 尊贤不过二代 【礼记郊特牲云天子存二代之后犹尊贤□□□不过二代○王石华校下改子今案陈俞本无□】 封陈以备三恪 【左传云昔虞阏父为周陶正□王赖其器□□其神明之后以元女大姬配朗公而封诸□□备三恪○今案左传襄廿五年同陈本脱阏字符女下又衍女字】 封黄帝之后于蓟 【□□□云武王克殷未及下车而先封黄帝之后于蓟焉○王石华校蒯改荆今案陈本以下四条皆无注俞本俱删去□□钞面目又今乐记□先字】 封帝尧之后于祝 【礼乐记云武王克殷先□帝尧之后于祝○今案□记无先字】 封帝舜之后于陈 【□记云武王克殷未及□车□□□之后于陈○今案近本乐□同】 封夏后之后于杞 【乐记云武王克殷未及下车求夏后氏之后得东楼公封之于纪史记世家亦具如其言也○今案□□四条俞本删陈本无注又求夏以下不见乐记及注□惟见史记陈杞世家】 封山阳公奉汉记 【帝王世纪云汉孝献皇帝延康元年□□□初元年封□□公奉汉祀○王石华校以原钞孝献□季建祇将建字旁勒今案陈本同俞本删孝字皇字本钞孝献二字今已订正】 封陈留王奉魏祀 【帝王世纪云魏常道乡公咸熙二年禅晋太光元年封陈留王奉魏祀○王石华校帝改常今案陈俞本同御览九十四引帝王世纪脱元年以上】 成帝绍萧何之封 【汉书文功臣表序云成帝绍萧何之封○今案汉书十六无之封二字陈本据今汉书又增入上下文非本钞之旧矣】 哀平修曹参之后 【汉书文功臣表序云哀平之世修周勃曹参之后○今案俞本删陈本及汉书卷十六后作属】 封霍光曾孙阳等复故爵 【汉平帝纪云封故大司马博陆侯霍光从父昆弟曾孙阳宣平侯张敖玄孙庆忌绛侯周勃玄孙恭舞阳侯樊哙玄孙之子章皆为列侯复故爵○今案汉书十二及陈俞本恭作共复下无故字】 赐郦商孙明友等关内侯 【汉书平帝纪云赐曲周侯郦商等后玄孙明友等百一十三人髑关内侯食邑各有差○王石华校兴改曲今案见汉书卷十二】 石苞国祚莫继以孙行为公 【晋起居注云惠帝元康元年诏曰故乐陵公石苞国祚莫继其特以苞孙行为乐陵公○今案俞本同陈本删惠帝五句】 王基爵祚再绝以孙恢绍公 【晋起居注云惠帝诏曰司空王基爵祚再绝其以故安阳振次男恢绍封振基子也○今案陈本删惠帝以下俞本封作爵振基误振继】 

　　○徙封十一 

　　舂陵下湿减邑内徙 【东观汉纪舂陵宗室传云舂陵孝侯仁以舂陵地势下湿有山林毒气上书求减邑内徒元帝许之徙南阳犹以舂陵为国名遂与众弟巨鹿都尉四往家焉○王石华校减改减今案聚珍本姚辑本脱御览五百十五引东汉记脱遂与以下文选注引孝误考陈俞本脱仁字亦脱遂与十二字又陈本舂误春】 樊宏封寿张 【东观汉纪樊宏封长罗侯建武十有三年徙都尉封谢侯十五年徙封寿张侯薨○今案聚珍本姚辑本樊宏传及俞本徙都作从都脱薨字余同陈本脱建武以下十五字及薨字】 阴傅徙封期思 【东观汉纪阴传封隐强侯七年以隐襁属西徙封于丹阳为期思侯○今案俞本同聚珍本卷十一隐作??隐又小注云傅范书作博属西句下有阙文陈本及本钞阴博俱误阴丹盖沿丹阳二字而误耳】 

　　○逊让封十二 

　　数辞地位 【窦融传云融数辞地位会诏曰知公欲让职还土今相见不宜论也○今案范书五十三窦融传地作爵余同陈本删改太多】 固让爵土 【东观汉纪樊兴传云帝欲封兴置印绶于前兴固让曰未有先登陷阵之功而一家之人并蒙爵士令天下觖望上嘉兴之让不夺其志○今案聚珍本姚辑本观汉记阴兴传之人作数人类聚五十一御览四百二十四引观汉记亦然余同陈本遂改注汉书阴兴传】 固辞历年 【晋起居注云咸宁二年诏曰故南城侯羊祜固辞历年身殁让存遗操益厉此亦夷叔所称贤者也○今案类聚五十一引晋起居注脱咸寍六字叔作齐本钞下叶引亦作叔俞本改注晋书非是陈本作汉书羊祜传尤谬】 遁亡七年 【东观汉纪刘恺传云请让封与弟诏曰恺致国于弟遁亡七年所守弥固乃辟为郎○今案御览四百二十四引东观记辟作征余同聚珍本东观十七刘恺传亦然陈俞本改注汉书非是】 子臧奔宋 【左传云会于戚讨曹成公也诸侯见子臧贤于王而立之子臧曰前志有之圣达节次守节为君非吾节也遂逃奔宋○今案左传成十五年见上有将字臧下无贤字陈本与近本左传同】 子冯居郑 【史记宋□子世家云宋穆公和既立而病召大司马孔父曰先君宣公舍太子与夷而立寡人寡人死必立与夷乃使公子冯居郑○今案史记世家同陈俞本寡人皆作我】 弃室而耕 【左传云吴子诸樊既除丧将立季札札辞曰曹公之卒诸侯不义曹君将立子臧臧去之君子曰能守节也谁敢奸君有国非吾节也弃其室而新○今案见左传襄十四年俞本删陈本多增改】 挂经而逃 【东观记丁琳传云琳卒子鸿上书议国于其弟盛既葬乃挂绖于家庐而逃去○王石华校经改绖今案聚珍本姚辑东观丁琳传均脱此条惟御览五百十五引东观记琳作綝无逃字余同本钞下数条引亦作琳陈喻改注汉书丁琳非是】 晏子都昌辞而不受 【晏子云景公封晏子以邹昌晏子辞而不受曰婴贫而不恨者以善为师也○今案晏子春秋内篇杂下善误若不受曰之下有数句陈俞本照增入非旧钞面目矣王氏读书杂志据本钞以证俗本晏子春秋之讹甚是】 吕强都乡辞让恳恻 【续汉书云吕强为小黄门灵帝时封为都乡侯强辞让恳□帝乃听之○今案姚辑本脱御览二百一引续汉书小作中余同汪辑本据御览陈俞本改引范书非是】 邓陟间阙上疏 【东观汉纪亦陟传云永初元年以定策增封邓陟三千户让不获遂逃使者间阙上疏自陈情焉○王石华校陟改骘今案聚珍本东观记卷八邓陟传夹注陟训子范书作骘无永初四字逃下有避字无情焉二字余同又类聚二十一引东观间关作闭关余同聚珍陈俞本改注范书作间关诣阙】 鲁连辞谢者三 【史记鲁仲连传云连既说秦军为却乎原君欲封仲连仲连为辞谢者三曰吾与其富贵而屈于人寍贫贱而轻世肆意者也○今案俞本同陈本删吾与二句甚近理惟又增入本传三行则非也考史记鲁仲连传与其二句系在下聊城之役与却秦军事相隔二十余年又器作诎】 致国于弟 【东观记刘恺丁琳等传云二人皆让封于弟见前○今案校语详木篇上桂绖而逃注】 功归参佐 【魏志王基拔寿春转征东将军进封东武俟上疏固让归功参佐○王石华校补注内佐字今案魏志二十七王基传同陈俞本拔寿春三字作淮南初定】 延寿上书让减户邑 【汉书张延寿国在陈留别邑在魏郡租入岁千余万延寿自以斗无功德何以久堪先人大国数上书让臧户邑天子以为有让○今案汉书五十九张延寿传同陈俞脱天子句】 叔敖谓子无受肥饶 【淮南子云楚庄王封孙叔敖孙叔敖辞而不受后病将死谓其子曰吾死王必封女女无受肥饶之地受沙石之间果封其子肥饶固辞不受○今案陈俞无两女字陈本并脱受沙以下考淮南子人间训与旧钞同】 起受印侯死有余罪 【汉书平当传云上使使者召欲封当当称病笃不应召室家或谓可强起受侯印为子孙计当曰吾之居大位已有素餐之责矣起受侯印还卧而死死有余罪今不起者所以为子孙也○今案汉书七十一同陈俞本病上脱称字】 子在襁褓何敢受封 【汉书卫青传云青度西河至高阙駈封青三子固辞谢曰臣幸得待罪行伍间赖神灵军战大捷皆诸校尉力战之功也今幸已益封臣青臣子在襁褓中未有勤劳上幸列地封为三侯非所以劝士力战之意也子三人未敢受封也○今案汉书五十五駈作驱行下无伍字余同陈俞本删增堪多】 身死之后勿议传国 【东观记张纯传云纯临死谓家人曰吾无功于时猥蒙爵上身死之勿议博国之事○今案类聚五十一引东观记及聚珍本姚辑本东观记张纯传临死作临终人作丞脱之事二字余同陈本改注范书非是】 身殁让存遗操益厉 【晋起居注云咸寍二年诏曰故南臧侯羊祜固辞历年身殁让存遗操益厉此亦夷叔之所称贤者也○今案此条详本篇上固辞历年注】 

　　○妇人封十三 

　　典籍无妇人分土之制 【魏氏春秋云黄初三年帝欲封太后父母尚书陈羣奏日按典籍之文无妇人分土命爵之制在礼妇人用未爵耳○今案御览一百九十八引魏氏春秋无父子余同陈俞本用作从】 妇人之封亡国乱政 【孙盛晋阳秋论云妇人之封亡国乱政○今案俞本亡误六陈本改用魏志妇人与政乱之本一段非旧钞面目矣】 阴安侯 【汉书文帝纪云文帝入代羣臣上疏请与阴安侯议苏休注云高帝兄伯妻颉羹侯母邱嫂也○今案汉书卷四同史记文帝纪注母邱上有终字俞本苏误籍脱毋邱二字陈本改窜尤多 【林光侯】 汉书文帝纪云文帝至代邸羣臣上议曰臣谨请顷王后如湻注曰顷王后封阴安侯时吕须为林光侯○王石华校项改顷今案见汉书卷四】 明雌侯 【孔衍汉魏春秋云许负河内温县乙妇人汉高祖封为明雄亭侯○今案山堂考索后集卷二十四引汉魏春秋脱河内七字余同陈俞本脱汉字亭字】 酇侯 【汉书文帝纪云文帝至代邱羣臣上议如湻注曰萧何夫人亦为酇侯○今案见汉书卷四陈俞本改注王子侯表】 平原君 【汉书外威传云武帝即位封皇太后母赃见为平原君○今案汉书卷九十七上封作尊余同俞本皇误王】 博平君 【汉书霍光传云霍山谋令太后为博平君置酒文颜曰宣布外祖母也○今案陈俞本改注汉书外戚传非也此原钞一条见汉书卷六十八】 修成君 【史记外戚世家云王太后在民间时所生女武帝号为修成君○今案见史记卷四十九陈俞本女下有金氏二字本钞武帝号三字误窜枉王太后上今订正】 功显君 【汉书王莽传云封莽母为功显君○今案见汉书九十九上】 开封君 【东观记顺帝纪云大将军夫人躬先率下淑慎其身超号为开封君即大将军梁冀之妻也○今案聚珍本东观记脱此条姚辑东观卷八月此文脱顺帝纪三字躬人作躬先据改又下作礼余悉同俞本亦作礼躬下空一方圈余同陈本脱率下二字脱即大句】 新野君 【东观汉安帝纪云号皇太后母邓夫人为新野君○今案聚珍本姚辑本东观记脱此条亦见范书卷五安帝纪】 安乐乡君 【晋中兴书妃后传云成帝□赠后母裴氏为安乐□君○今案陈俞本脱妃后传三字及策字御览二百二引中兴书云成蔡皇后杜氏母裴氏为高安乡君与本钞小异】 万岁乡君 【王隐晋书羊祜传云武帝封祜妻夏侯氏为万岁乡君○今案今晋书三十四羊佑传亦同】 司徒之妻有礼与之石窌 【左传云陈于案齐师败绩齐侯自徐关入见保者日勉之齐师败矣避女子女子曰君免乎曰免矣锐司徒免乎曰免矣曰苟君与吾父免矣可苦何乃奔齐侯以为有礼予之石窌先问君后问父以为有礼辟司徒主垒壁者石窌邑名也○今案见左传成三年先问君句以下是杜注文也】 翟母免高祖之难封之延乡 【陈留风俗传云封丘者魏地也故燕之延卿六国时复南属魏高祖与项氏战厄于延乡有翟母者免其难故以延乡为封?县以封翟母焉○王石华校照陈本改封丘为延丘非是今案类聚五十一引陈留风俗传脱魏地至属魏十五字余同陈本删改极多】 

　　○爵封十四 

　　商君为法 【徐野民注秦本纪云商君为法于秦战斩一首者赐爵一级其欲为官者五十石其爵名一为公土二为上造三簪枭四不更五大夫六公大夫七官大夫八公乘九五大夫十左庶长十一右庶长十二左更十三中更十四右更十五少上造十六大上造十七驷车庶长十八大庶长十九关内侯二十为彻侯汉书仪云公士为国君列士也传子云造成也古者成土升于司空曰造土虽依此名皆步卒也汉旧仪云簪枭马博子云枭者古之枭名驾车马者其形如簪故曰簪枭汉旧仪云不更生一车四为傅子云车古不复与凡更卒同大夫乘兵车也傅子云以为大夫者在车右也汉旧仪云官大夫领他车马公大夫领行伍兵公乘与国君同车风俗通云乘者单夬之高爵博子云临战得乘公交车故曰公乘汉旧仪云五大夫赐爵王大夫以上次年德者为官长率风俗通云大夫衣溱带不为正卫傅子云自左庶长至大长皆将军也所得将庶人更率也故以庶更名焉大庶长将军也左右庶长即左右偏裨将军也商君为秦备其品为十八级皆因古义自一爵以上至不更四等齐士也卿大夫以上至五大夫五等皆大夫也凡九等依九命之义自左庶长以上至大庶长九卿之义也然则大夫以下品皆放右此朝之制而异其名所以殊军国者也○王石华校补十八大庶长句是也照俞本战斩改斩战士误矣今案二十为彻侯以上皆见史记徐广注惟五十石误五千石余同汉旧仪以下则虞永兴自加引证之语也陈本删注泰本纪四字及汉旧仪云公士以下又别引师古注非也俞本战斩作斩战士五大夫作五卿大夫司空作司徒五大夫赐爵王大夫以上作六官大夫赐爵五大夫以上放台作傲右余同考汉书世系表师古注五大夫一条无乡字是俞本非也又徐注一段本钞更下脱五字乘误垂庶上脱左字左更误左庶长上造误长造】 汉武宠 【□□□书食货志云置赏官名曰武功爵臣瓒注曰武功爵一级曰造士二级曰闲舆卫三级良士四级日元戎一五级曰官首六级曰秉铎七级曰千夫八级曰乐乡九级曰执成十级曰政戾庶长十一级曰军卫此武帝所制以宠军功也○王石华校当改赏康改秉改改政今案汉书卷二十四下同俞本食误殖置误买陈本删改尤多非也】 入粟受爵 【汉书晁错传云上书曰夫能入粟以受爵皆有余者也取于有余以供上用则贫民之赋可损所谓以有余补不足令出而民利者也令入粟受爵至五大夫以上乃复一人耳文帝从错言令人入粟受爵○今案汉书晁错传无惟见食货志陈俞本以有作损有余亦多刚易】 买爵免死 【汉书惠帝纪云元年令人有罪得买爵三十级以免死罪应劭注曰一级直钱二千凡为六万○今案陈俞本令人作冬民六万下衍一句余同王氏读书杂志引旧本书钞令上有冬十二月四字人作民本钞改人者唐钞避太宗讳也】 

　　北堂书钞卷第四十八 

　　●北堂书钞卷第四十九　　　　设官部一 

　　隋秘书郎虞世南撰 
　　南海孔广陶校注 
　　惣载篇一　　　　　宰相篇二 

　　○惣载篇一 

　　设官分职以为民极 【周礼天官职云惟王建国辨方正位体国经野设官分职以为民极○今案周礼天官及陈俞本同】 立官以德治 【曲礼云天子立六官三公九卿二十七大夫八十一元士以听天下之外治者也○今案陈本曲礼作昏义余同】 建官以经治 【李重杂契议云古圣王建官垂制所以体国经治而功在简要者也○今案陈本脱杂字考类聚四十五引李重杂奏议要作易余同】 建官惟贤 【书武成篇云建官惟贤孔安国传官以贤才也○今案俞本同陈本删注】 立官必方 【吕氏春秋云先王之立官也必使之无方则不相隐高注云方正也○今案吕氏春秋季春纪立下有高字使之下无无字余同陈俞本依近本吕氏春秋惟删高注以下】 授事以尊贤 【礼记文王世子篇云宗人授事以官尊贤也○今案陈本删去小注俞本宗人作以人】 贤才以级进 【仲长子云公卿大夫莫不先历三七之官虽有贤才皆级次进官之有级犹阶之有等也○严氏校云按御览二百三引仲长子昌言作皆以级次进焉又引官之有级犹阶之有等今案严辑仲长子昌言一卷据书钞引同陈俞本脱先历句官之五子陈本讹作官犹知级非也】 治乱在官 【杨泉物理论云人主务在审官择人者也○今案平津馆辑本据类聚御览引物理论同俞本择误释】 唐虞稽古建官惟百夏商官倍亦克用乂 【尚书周官篇云唐虞稽古建官惟百夏商官倍亦克用乂孔安国云稽考也尧舜考古以建百官也乂治克能也禹汤建官二百亦能用治也○今案俞本同陈本但注能用治也四字考今孔传脱稽考也及乂治克能也二句】 舜命九官周分六职 【李重杂奏议云舜命九官周分六职秦承古制汉仍秦旧倚丞相任九卿○今案类聚四十五引杂奏议承作采余同陈本承作乘】 太昊龙师龙名 【左传云郯子曰太昊氏以龙纪官故为龙名杜预注曰太昊有龙瑞故以龙纪官伏羲氏一号太昊五经要义曰太昊之世授龙图之瑞春官曰青龙夏官曰赤龙秋官曰白龙冬官曰黑龙中官曰黄龙也○今案左传昭十七年杜注脱一号句陈本删一号以下九句考青龙赤龙各句又见杜氏通典职官】 少昊鸟师鸟名 【左传郯子云我高祖少昊之立也凤鸟适至故纪为鸟师而鸟名凤鸟氏历正□也玄□□分者也少昊有□鸟之瑞故鸟纪官○今案左传昭十七年无末二句陈本删司分以下改引杜注亦非原钞之旧】 帝喾氏以人纪官 【左传云郯子曰自颛顼氏以来不能纪远乃纪于近为民师而命以民事则不能纪远故也帝王世纪云帝喾以人事纪官以勾芒为木正以祝融为火正以蓐收为金正以玄冥为水正以后土为土正是五行之宫分职为而治也搜神记又云帝与颛顼平九黎之乱始亡五行之官者也○今案陈本及王传昭十七年故上无纪远二字陈本又删帝王世纪以下考御览八十引帝王世纪职下无为字干同颛顼平九黎之乱亦见御览七十九引帝王世纪】 典治六材 【曲礼下篇云天子之六工口土工金工木工石工草工典治六材○今案礼记曲礼治作制草上有兽工二字陈禹谟从近本改】 典司五众 【曲礼下篇云天子之五官曰司徒司马司空司七司寇典司五众郑注云众谓羣臣也○今案陈本刚郑注以下】 典司六职 【曲礼下篇云天子之六府曰司土司木司水司草司器司货典司六职○今案陈本同】 

　　○宰相篇二 

　　屋在乎柱国在乎相 【列女传云齐孤逐女者齐即墨之女也状甚丑三逐于乡五逐于里齐相妇亡造襄王之门而求见王辍食而起与之语对曰夫屋之坚在柱国家安不安在相王曰吾国相若何对曰王之国相比目之鱼也外比内比然后能成其事王曰何谓对曰朋其左右贤其妻子是谓内比外比王曰善□□□相以逐女妻之居三日四方之士多归于齐而国以治也○今案俞本同阮刻宋本列女传卷六及陈本妻之下但有齐国以治四字余同陈本鱼又误色】 有三有五有倍贰 【左传云赵简子问于史墨曰季氏出其君而民服何也对曰物生有两有三有□有倍贰故天有二□地有五行王有公诸侯有卿货其贰也天生季氏以贰鲁侯民之服焉不亦宜乎按两谓天地也○今案陈俞本无两谓句且有增改左氏昭三十二年传佑作路亦无两谓可盖是虞永兴自加引申语】 天子之相三一相处乎内 【左传云天子三公者何天子之相也天子之相则何以三曰自陕以东周公在之自陕以西召公主之一相处于内也○今案见公羊隐五年薄陈俞本皆删左字陈本补曰虎通一段尤与本钞能涉】 黄帝得六相 【管子云皆考黄帝得蚩尤而明乎天道得太常而察子地利得奋龙而辨乎东方得□□而□平南方得大封□辨乎西方有后土而辨乎北方黄帝□六相而天下治神明之至也○王石华校六相改蚩尤今案陈本大封误本封御览七十九及本钞十一用贤篇引奋作苍十子全书本管子五行篇奋作奢】 舜得友五人 【尸子云舜之得友五人曰雄陶续耳柏杨束不识秦不空一国之贤者也○今案平津馆辑本尸子束作东者作人又附注云汉书古今人表作东者不警秦不虚御览又引得六人雄陶下有方回又陈本亦作东作人】 闻风便委国 【孔业云魏王遣使者聘子顺曰寡君久闻下风愿委国先生如肯降节岂惟魏国是赖其亦社稷神祗实受庆于是乃之魏君臣郊迎之○今案孔业于陈士义篇实下有永字余同本钞三十四礼贤篇引委国先生以上亦同陈本多删改】 跪行授以相 【说苑云杨因见赵简子曰臣居乡三逐事君五去闻君好士改走来见简子闻之辍食而叹跪行左右谏简子曰夫美女丑妇之仇也遂出见之因受以为相而国大治也○今案王谟本尊贤篇作简主右谏下有脱文陈俞本已照补】 若金作砺 【尚书说命上篇云说傅之筑爰立作相王置诸其左右命之曰朝夕纳诲以辕台德若金用汝作砺苦济巨川用汝作舟楫若岁大旱用汝作霖雨启乃心沃朕心○今案傅筑句俞本依今本改作说筑傅岩之野陈本全删小注】 犹鸿有翼 【管子云桓公在位管子适侍二有二鸿飞过公曰寡人有仲父犹鸿之有羽翼也○今案见管子霸形篇适侍立作立有间犹下有飞字本钞用贤篇引亦作犹飞鸿】 一则仲父易为君 【吕氏春秋云有司请事于齐桓公以告仲父若是者三赞者曰一则仲父二则仲父易哉为君桓公曰吾得仲父之教曷为其不易也○今案吕氏春秋审分览篇赞作习教作后余同陈俞本据近本于吾得上妄补未得一句非是惟愈作赞者与旧钞脗合】 百揆时叙 【书舜兴云虞舜纳于有揆百揆时敛宾于四门四门穆穆○今案陈本删注俞本妄增明扬句】 四方享德 【书洛诰篇云公勿替删四方其世享孔安国传云勿去以废法则四方世世享公之德也谨按公谓周公也○今案陈本无注俞本刑误则】 正事之臣 【书酒诰篇云王苦曰尔尚克羞馈祀尔乃自介用摠鼓乃允推王正事之臣孔安国传云汝能以进□成□□□饱考中德为用逸则此乃信任王者正事大臣矣○今案陈本无注俞本删孔传以下又同作乃】 羽翼之佐 【谢承后汉书云非腹背之毛羽翼之佐也○今案姚辑谢承书此条附卷末陈俞本同】 社稷之器 【蜀志蒋琬传云诸葛称社稷之器非百里之才○今案见蜀志卷十四本传】 以尹天下 【左传云卫子鱼曰昔武王克商成王选建明德以藩屏周周公相室以尹天下之望○今案左传定四年蕃作藩之望作于周为陆阮校勘记云石径宋本蕃作蕃陈俞本删之望二字】 以治天下 【鬻子云禹治天下得皋陶杜子业尸子黔尹子机季子宁然子湛卿子玉得七大夫以佐其身天下大治汤得庆诵伊尹湟里且东门□南门□西门疵北门测得七大夫佐天下大理○今案陈俞本及守山关本鬻一卷尸作□黔作黯尹子机作既子唯作轻测作侧余同陈疽又作疵】 夹辅王室 【帝王世纪周平王元年郑武公与晋文俟股肱周室夹辅平王王率诸侯戮力一心东迁洛邑○今案陈俞本同御览八十五引世纪车上脱一王字】 毗辅王室 【王昶荐刘铨大云明公允谋阿衡毗辅王室亮采侧微日夕不暇招罗隐逸英彦盈庭○今案王昶上本钞有帝王世纪周平六字系沿上条误入已删之陈俞本仍之非也又陈俞招误相】 为王者佐 【吕氏春秋云武王克殷郊系堕五人御于前莫言为之曰吾所以事君非系也武王自为系孔子闻之日此五人者为王者佐也○今案经训堂本吕氏春秋不苟论□作至为之作之为毕校注云疑是为之系三字陈俞本克亦作至肯为作为系余同】 保乂王家 【尚书□语篇云○今案俞本同陈本无注】 保兹天子 【毛诗蒸民篇云○今案俞本同陈本无注】 天子□毗 【毛诗南山篇云○今案见小雅节南山篇陈本无注俞本及本钞南上脱节字】 王躬是保 【毛诗篇民篇云○今案俞本同陈本无注】 左右商王 【毛诗长发箭云○今案俞本同陈本无注并误连下条】 股肱周室 【左传云王使刘定公赐齐侯命曰昔伯舅太公佐我先三股肱周室师保万民王室之不□翳伯舅是赖裴喜对齐侯曰辅成王者也○今案左传襄十四年佐作右无裴喜以下余同陈俞本删裴喜以下改增命汝环国可】 弼亮四世 【尚书毕命篇云○今案俞本同陈本无注】 光辅五君 【左德云楚子木问范武子对曰夫子之家事治言于晋国无隐情其祝史陈信于鬼神无愧辞子木归以告王王曰尚矣哉能歆神人宜其光辅五君以为盟主○今案见左传襄二十七年陈俞本有增改】 相三君而无私积 【左传云季文云之忠于公室也相三君矣而无私积○今案见左传襄五年陈俞本三作二】 三相楚而踰卑 【孙卿子云缯丘之封人见楚相孙叔敖曰今相国不得罗楚之士民何也孙叔敖曰吾三相楚而心踰卑每益禄而南踰博位滋尊而礼踰谨是以不得罪楚之士民也○今案荀子尧问篇及陈俞本谨皆作恭谕皆作愈余同】 格于皇天 【尚书君奭篇云○今案俞本同陈本无性】 格于上帝 【尚书君奭篇云○今案陈本无注俞注同上】 德光上下 【尚书洛诰篇云○今案今本洛话作德能光于上下】 威服诸侯 【淮南子云景阳淫酒坡发而御于妇人威明诸侯注曰景阳楚相也○今案淮南子泛论训彼作披相作将陈俞本亦作□坡披古今字】 治国制义 【国语云齐桓松使鲍叔为宰辞曰臣之不若夷吾宽惠和民不吉也治国家不失其伯不若也制礼义可治于四方不若也执抱鼓立于军门使百姓皆加勇不若也○今案国语齐语及陈俞本和皆作柔】 安国家全社稷 【说苑云梁相死惠予欲之梁渡河而堕水中船人戒之曰子欲何之而遽也曰梁无相吾欲相之船人曰子居船楫之闻而祸无我则死矣何能相梁乎惠子曰再川长楫之间关吾不如子至于安国家全社稷子之比我蒙蒙如未视之狗耳○今案陈俞本王谟本说苑杂言篇吾欲下有往字巨川长楫作子□□楫余同亦作子居搜檝】 填国家抚百姓 【史记高帝纪云与国家抚百姓馈饟不绝吾不如萧何○今案史记高祖纪及陈俞本填作镇镇镇古今字】 富国安主 【太公金匮云宰相不富国安主调阴阳和羣臣乐万民非吾宰相也○今案陈俞本同亦见羣书治要三十一引六韬文韬篇】 匡主济民 【蜀志云下邳陈登谓先主曰今欲为使君合步骑十万上可以匡主济民成五霸之业○王石华校萧改霸今案蜀志卷一先在传同陈俞本霸作伯业下又妄增二句非也】 寍东夏平秦乱 【左传云祁午□□文子曰子相晋国寍东夏平秦乱师徒不损国家不疲诸侯无怨天无大灾有分名矣○今案左传昭元年损作顿疲作罢余同□□本亦作罢又祁作祈埙作烦旦有妄增】 国无盗贼道不拾遗 【韩子云子产相郑为政五年国无盗贼道不拾遗史记子产为相一年竖子不戏狎班白不提挈耕子不掣畔二年市不二价三年门不夜闭四年田器不归不令而治○王石华校家改无夫改拾今案韩子外储说主上同本钞三十五德化篇引韩子亦同史记循吏传耕作童不二作不豫价下有道不舍遗匀余同陈俞本多妄增俞又删史记以下皆非也】 桃李莫援 【吕氏春秋云子产相郑十八年刑三人煞三人桃李之垂于行者莫之敢援锥刀之遗于道者莫之敢举也○今案吕氏春秋慎大览篇及陈俞本煞三作段二又陈本脱两敢字俞本删锥刀二句】 渊池不税 【说苑云公仆相鲁鲁公死左右请闭门公仪休曰渊池吾不税蒙山吾不默苛令吾不布吾巳闭心矣何闭于门也○王石华校奇改苛今案说苑政理篇及陈俞本鲁公作鲁君渊池作池渊】 酒肉不辍钟鼓不解 【尸子云周公之化酒肉不辍于前钟鼓不解于悬听乐而治国无劳事焉饮酒任贤举智无事焉○王石华校据陈本删饮酒二句又涂去之化二字皆非今案陈俞本又辍作彻治国作国治无劳作劳无任作而余同】 劳不坐乘暑不张盖 【史记赵良说商君曰五段大夫○今案见史记商君列传】 无衣帛之妾无食粟之马 【国语鲁语曰季文子相宣成然也○今案俞本同陈本删相宣五字又案然也二字是虞永兴引申语】 茹羹拔葵布好逐妇 【史记公仪休为鲁相食茹而美拔其葵垚?木之见而而逐其妇○今案陈俞本中注中作园葵余同考史记循吏传见市作见其家织布好此本钞标目好字之出典也陈俞未见及】 一夫不得所为巳罪 【尚书说命篇曰○王石华校据陈本改所作引非也今案比见说命下篇孔传陈俞本未注出俞本所下衍引字】 天下不得其所若己推之 【盐铁论云禹稷布衣思天下不得其所苦已推之○今案陈俞本衣下有之士二字考盐铁论刺权篇布上有自字推之作推而□之□中余同】 武丁时有甘盘 【尚书君奭篇云○今案陈本无注俞本君误召】 太戊时有尹陟 【尚书君奭篇云○今案陈本无注俞注同上】 管仲相桓公九合诸侯一匡天下 【论语宪问篇云○今案俞本同陈本无注】 五羖相秦缪三置晋国之君一救荆国之祸 【史记商君传云赵良说酉君曰○今案史记商君列传及陈俞本同】 田氏相齐君盈则已降 【列子曰田氏相齐君盈则已降改则已施民皆扫焉○今案陈本微误饮考列子杨未篇敛上有君字余同俞本删】 仲尼相鲁敌国忧 【晏子去仲尼相鲁景公患之谓晏子曰邻国有圣人敌国之忧也今孔子相鲁为之苦何○今案全椒吴氏做宋本晏子外又第六章无为之二字余司陈俞本亦然又于若何下增数行非是】 子产相郑无诸侯患 【遻苑云子产相郑务简公之身内无国中之乱外无诸侯之患○今案说苑政理简篇同】 颛顼十五佐黄帝 【鬻子云昔颛顼年十五而佐黄帝○今案守山阎本鬻子同本钞十一手贤篇引亦同陈俞本有增□】 帝喾十五佐颛顼 【鬻子云昔帝喾年十五而许颛顼为政○今案守山阁本及本钞用贤篇引皆无为政二字】 荆公子十五相荆 【说苑云删公子年十五而相荆仲尼闰之使人往视之选曰廊下有二十五俊士堂上有二十五老人仲尼曰合二十五之智勇以治天下其国免乎○今案陈俞本国作固陈本删公子作介子推考王谟本尊贤篇年上作介子推行四字勇作力国作固】 甘罗年十二相秦 【史记甘茂传云甘罗年十二事秦相文信侯吕不韦后秦爵为上卿复以安田宅赐之○今案史记甘茂传及陈俞本同】 伊尹放太甲 【孟子曰太太甲颠覆汤之典刑伊尹放之于桐三年太甲悔过以听伊尹之训复归于亳也○今案见孟子尽心俞本同陈本无注】 周公抱少主 【吕氏春秋云文王造之未遂武王遂之未成周公且抱少主以成之故曰成王也○今案吕氏春秋慎大览篇及陈俞本同】 复子明辟 【尚书洛诰篇云○今案俞本同陈本无注】 致政成王 【礼记明堂位篇云周公七年致政成王以周公有勤劳于天下封周公于曲阜地方七百里○今案明堂位勤作勋俞本无七年二字陈本无注】 

　　北堂书钞卷第四十九 

　　●北堂书钞卷第五十　　　　　设官部二 

　　隋秘书郎虞世南撰 
　　南海孔广陶校注 
　　惣载三公三 

　　○惣载三公三 

　　尚书曰立太师太傅太保兹惟三公论道经邦爕理阴阳孔传曰师天子所法传传相天子保保安天子于德义此惟三公之任佐王论道以经纬国事和理阴阳言有德谋官不必备惟其人言公之官不必备员惟其人有德乃处之少师少傅少保曰三孤此三官名曰三孤孤特也言毕于公也二公弘化寅亮天地弼子一人副贰三公弘大道以辅我一人 【○洪氏校子未二字改傅是也又从陈本划分二条非也王石华校其人下删言三公十一字衍文耳今案尚书周官篇孔传无德谋句卑于公下有尊于卿三字大道下有化字余同陈本孔传作孔子此下别为一条不考甚矣】 河图禄运法曰舜以太尉受号为天子五年二月东巡狩至于中州与三公诸侯临观黄龙五采负图出置舜前 【○今案陈俞本同御览九百二十九引禄运法脱受号以下十六字余同】 尚书刑德教曰益为司马卨为司徒禹为司空圣帝即位三公象三能矣 【○今案陈俞本教作考閟宫疏引作刑德考又脱司空以下】 韩诗外传曰三公者何曰司空司徒司马司马主天司空主地司徒主人故阴阳不调晨辰失度责之司马山陵崩绝川谷不流责之司徒五谷不殖草木不茂责之司空 【○今案陈俞本同学津讨源本韩诗外传卷八地作土调作和绝作竭又本钞大司马篇引亦作主土】 礼记曰孟春之月天子率三公九卿诸侯大夫躬耕帝藉 【郑玄曰帝上帝藉天子藉田千亩以供上帝之粢盛】 天子三推公五推卿诸侯九推 【推耒发土】 三公九卿皆御 【御进也○今案礼记月令郑注脱此文余同】 春秋演孔图日诸侯为外蕃三公为中辅 【○今案玉函山房本古微书本□孔图及陈俞本同】 春秋元命苞曰魁下六星两两而比曰三台主闿德宣符德立题 【宋均曰皆升文昌三台也立题题三帝之德行主其职矣】 能之为言耐也天官器人各以其材因而任之则分职治其象以见符 【宋均曰能今之台字也而今之能字也符验也○今案开元占经六十七引元命苞魁下五句台作能闿德下有闻声二字符下无德字玉函山房辑本据书钞引作德立题闿无符验句余同俞本亦脱符验句余同旧钞原本误分二条上条□□均廿二字下条删宋均曰三字及符验也三字】 春秋汉含孳曰三公象五岳九卿法河海 【○今案范书刘盆子□注及御览二百六引汉□华同】 公羊传云三公者何天子之相也 【○今案见公羊隐五年】 孝经援神契曰五岳视三公四渎视诸侯 【○今案玉函山房辑本据范书注引援神契同】 许慎五经异义曰今尚书夏侯欧阳说天子三公一曰司徒二曰司马三曰司空九卿二十七大夫八十一元士凡百二十在天为山川古周礼说天子立三公曰太师太傅太保无官属与王同职故曰坐而论道谓之三公又立三少以为之副曰少傅少师少保是谓三孤冢宰司徒宗伯司马司寇司空是为六卿之属大夫士庶人在官者凡万二千石臣谨案周公为傅召公为保太公为师周公太公无为司徒司空文知师保傅三公官名也五帝三王不同物此周之制也 【○王石华文三在天□应作在天为星辰在地为山川今案陈俞本□□□□陈本无臣谨二字俞本无臣谨案三字余同陈恭甫异义□□□□□□□石华同又无石臣二字】 许慎五经异义曰古周礼说天子无爵三公无官同号于天何爵之名参职于天子何官之有 【○今案陈本同作冒余同又□□□作异义疏证据曲礼下正义引无三公句及参职二句名作有】 五经异义曰王者已有州伯所以复设二伯何欲使绌职也三岁一闰天道小备故二伯绌职也何以为二伯乎曰以三公在外称伯东西分为二所以称伯欲抑之也三公臣之最尊者也又以王命而行天下为其威故抑之明有所屈伯也 【○今案陈俞本欲抑上有何字行上无而字余同】 韦昭辨释名云公贡也才德兼于人人咸贡荐于上而王用之也辨云公犹直也取其正直无私也故公字从公 【八音背厶古之私字背私则为公者也○今案陈俞本释下脱名字公犹下脱直也二字取下脱其字余同玉函山房辑辨释名上而王作王而八音背以下俱大写】 汉书太师太傅太保是为三公记曰三公无官言有其人然后充之舜之于尧伊尹于汤周公召公于周是也 【○今案汉书十九上百官公卿表同陈本脱周召句】 汉书曰邹阳上书于陵子仲辞三公为人灌园 【○今案见汉书卷五十一邹阳传】 汉书曰丙吉为丞相尝出逢清道羣鬬者死伤横道吉过之不问前行逢人逐牛问行几里矣掾吏独谓丞相失问吉曰民鬬杀伤长安令京兆尹职所当禁岁竟丞相课其殿最奏行赏罚而已宰相不亲小事非所当于道路问也方春少阳用事未可以热恐牛远行困暑故喘此时气失节恐有所伤害也三公典调和阴阳职所当忧 【○今案汉书七十四丙吉□以热作太热远作近困作用当七无所字王氏读□□□志引本钞以热字所当字以证近本汉书之失陈本忧汉书汉书亦作太热作近行余同】 汉书丞相孔光初为御史大夫时董贤父恭为御史事光及贤为大司马与光并为三公上故令贤私过光光雅恭谨知上欲尊宠贤及闻贤当来也光警戒衣冠出外门待之望见贤车却入贤至中门光又入阁待下车乃出拜谒送迎甚谨不敢以宾客钧敌之礼贤归上闻之喜立拜光两兄子为谏议大夫 【○今案汉书佞幸董贤传出待句无外字之字待下作既下谏议大夫作谏大夫常侍余同陈俞本谏误谋夫下有常侍二字余同近本汉书】 汉书新都侯王莽为大司马秉国政事专权彭宣上书言三公□□承君一足不任则覆乱美实臣性浅薄年齿耄数伏疾□昏乱遗忘愿上大司空长平侯印绶乞骸骨归乡里俟填沟壑 【○王石华校补遗字今案汉书七十一彭宣传□国事二字性上有资字耄作老眊俟作竢陈俞无辜字义同近本汉书】 皇甫谧帝王世纪曰三公者智运乎天道应变而不穷辨于万物之情者也其言足以调阴阳四时而节风雨如是举以为三公之事 【○今案陈俞本智作知而不穷作无穷余同又李固奏记有其言二句四上有正字见御览二百六】 谢承后汉书曰郑弘为临淮太守行春有两白鹿随车夹毂而行弘恠问主簿黄国鹿为吉凶国拜贺曰闻三公交车幡画作鹿明府当为宰相后弘果为太尉 【○今案陈俞本恠误佐雨上脱有字拜上脱国字余同又俞本幡作轓与初学记十一引合又类聚九十五引幡作辎四十六引幡作图姚辑汪辑谢书郑弘传有两六字作大旱览车致雨白鹿方道十字亦作轓当作必余同又注本六作天】 谢承后汉书曰灵帝欲以羊续为太尉时拜三公者皆输东园礼钱千万令中使督之名为左驺其所之往辄迎致礼敬厚加赐赂续乃坐使人于单席举缊袍而示之曰所资惟斯而已故不登三公位而征为太常卿 【○今案姚辑汪辑谢承书羊续传及陈俞本同】 谢承后汉书曰胡广在台辅三十余年厯专六帝礼任甚优每逊位辞疾及退位田里未尝满岁辄复升进凡一履司徒三登太尉及为太傅其辟命皆天下名士与故吏陈蕃李咸并为三司蕃等每朝会辄称疾避广时人荣之 【○今案陈俞本厯作经退位作逸退余同范书七十四台辅作公台退位作免退及为作又为余同翰范新书前集卷一引谢承书台辅三十作公台二十凡一履下有司空再作四字姚辑谢书胡广传厯亦作经余与原钞悉同汪辑本一下有为司空再作五字余与陈俞同】 谢承后汉书曰黄宪同郡陈蕃为三公临朝而叹曰叔度若在不敢先佩印绶矣 【○今案姚辑汪辑本谢承书及陈俞本同】 又曰陈谦字伯谦为御史中丞同郡宣丰自为休健大夫时为卫尉司徒位缺尚书欲案以补之咨问于谦谦正坐不答丰亦因士大夫谓谦谦曰位不可妄假人三司位重上和阴阳下训五品岂可得处宣丰何人而欲居稷卨之官传语者愧而退 【○今案姚辑汪辑谢承书及陈俞本无自为休建六字余同】 司马彪续汉书曰杨彪字文先博览众书有恭孝称至司徒太尉见汉祚将终自以累世三公耻后为魏臣乃称脚挛不复行魏文即位赐几杖延请之又使着鹿皮冠拜光禄大夫秩中二千石朝见位次三公 【○王石华校待改行今案陈俞本同翰范所书前集卷一引续汉至司徒上有位字魏志文帝纪注引耻下无后字脚作足姚辑续汉书杨彪传两段分引不及原钞之详汪辑本亦脱博览三句余与文纪注同】 范晔后汉书曰虞诩荐庞参有宰相器能顺帝以为太尉录尚书事是时三公之中参名忠直数为左右所陷毁以所举用忤帝旨 【○今案范书八十一宠参传及陈俞本亦同】 又云安帝即位太尉徐防以灾异寇贼策免就国凡三公灾异免始自防也 【○今案陈本同范书七十四余防传脱三公句】 司马彪九州岛春秋曰崔烈廷尉乡灵帝时开鸿都门榜卖官爵烈时入钱五百万得为司徒拜日天子临轩毕会帝顾谓幸者曰恨不小靳可至千万程夫人于后曰崔公冀州名士岂肯买官赖我得是烈问其子钧曰吾居三公于议者何如钧曰大人少有英称厯位卿守讷者不谓当为三公而今登其位论者嫌铜臭耳烈怒举杖击之钧走烈骂曰子受父挝而走孝乎钧曰舜之事父小杖则受大杖则走非不孝也烈耻而止 【○王石华校以原钞子受误孔平据陈俞本改作死卒非也今案陈俞本尉乡作尉卿于后作于侍应得是句下有反不知姝耶五字论者上有失望二句御览二百八引九□春秋英□作高名论者作海内子受二字尚不误】 魏志曰高柔字文惠为廷尉魏初三公无事又希与朝政柔上疏曰天地以四时成功元首以辅弼兴治成阳任阿衡之佐文武凭旦望之力逮至汉初萧曹之畴并以元勋代作心膂此皆明王圣王任臣于上贤宰相良辅股肱于下也今辅弼之徒各宴息赡养鲜有纳言诚非朝廷崇用大臣之义献可替否之谓古者政刑有疑辄议于槐棘之下自今之后朝有疑义及刑狱大事宜数以咨访三公朝朔望之日又可时延入讲论得失博尽事情庶有裨益天听弘益大化帝嘉纳焉 【○今案魏志廿四高柔传及陈俞本任阿作仗阿辅弼之徒作公辅之臣宴作偃纳言作进纳时延作特延裨益作裨起余同】 魏志曰文帝即王位锺繇复为大理及践阼转太尉封平阳乡侯时司徒华歆司空王朗并先世名臣文帝罢朝谓左右曰此三公者乃一代之伟人也后世殆难继矣明帝即位进封定陵侯增邑五百户迁太傅繇有膝疾拜起不便时华歆亦以高年疾病皆载舆上殿是后三公有疾遂以为故事 【○王石华校□改繇圣改伟是也惟又据陈俞本刑户字则谬矣今案魏志十三锺繇传同陈俞本脱户字又俞本删膝疾以下非是又载舆一句亦见本钞舆篇引今据补】 魏志曰崔林为司徒封安阳亭侯三公封列侯始此 【○今案陈本同通典职官类及本钞四十□□□封篇引司徒作司空魏志廿四同】 蜀志蒋琬字公琰夜梦有一牛头在门前流血滂沲意恶之呼问占梦赵直直曰夫见血者事分明也牛角及鼻公字之象君位必当至公大吉征也 【○今案蜀志卷十四及陈俞本同】 王晋书曰庾峻弟纯字谋夫门宗最知名博学有思理为世名儒早有公望 【○今案今晋书五十庾纯传夫作甫思魏作才□名儒作□□又无知名句及公望句陈俞本则有知名二句峻作■〈山延〉余同今晋书】 吴钧齐春秋曰柳世隆字彦绪宋太尉元景弟子也器望清华音吐雅润宋孝武闻而奇之谓元景此将来三公后为虎威将军上庸太守孝武又谓元景曰卿昔以此职遂至公辅今复以加世隆令卿门三台不绝也 【○今案陈俞本□之□□□元景公字□同考□□□□四本传亦有三公一人是将来事也二句足证陈俞之误】 环济要略云公者谓太师太傅太保也师王所尊也傅助王事保安也保王身也凡此皆内与王道论中参六官之事三公者象鼎三足共承其上也殷时有阿衡伊陟佐之太甲改为保衡皆三公官也有三少少师少保少傅是为三孤副助三公者也孤者不掌官桀然孤特也 【○今案玉函山房辑本要略及陈俞本伊陟作伊击余同初学记十一御览二百六但引三公鼎足二句】 晋八王故事曰太康七年正旦日蚀诏公卿大臣各上封事其咎安在汝南王亮与司徒舒司空瓘上言三公之任天地人也干道不普故水旱为灾人伦失序故奸雄不禁乃者荆州之域妖灾仍兴任城国都水流变赤延三朝之始曰有蚀之孟阳节过坚冰未消臣等琐才叨扰高位可谓小人而乘君子之器宜就显戮以答天意谨免冠徒跣上所假章绶诏曰夫阴阳失度朕干天道刑政失中之所致也其使冠履勿复道 【○今案陈俞本雄作凶扰作优又陈本□误城余同说郭辑本人王故事其咎作咎其雄作究叨扰作听优披下脱诏曰二字余同】 应劭汉官仪曰今太尉司徒下书州郡事文皆称公盖苍颉作书自环者谓之私背私者谓之公春秋九命作宰天子御坐即起其兴为下凡拜天子临轩六百石以上悉会知事卿赞御史授公三让然后乃受之汉礼仪曰天子称尊号曰皇帝言曰制补制言曰诏称民有言有辞曰陛下今皆施行诗云肃肃王命仲山甫将之邦国若不仲山甫明之诏令之义三公三人以承君盖由鼎有足故易曰鼎象也 【○今案陈本知□作直事明误周帝言误帝者余同俞本刑盖荟至受之六十一字汉礼仪以下又别为一条非也平津馆辑本汉官仪郡下无辜字知作直余同又通典职官类引其兴作在与】 徐广衣服仪制云三公安车驾三特进驾二 【○今案陈俞本同】 徐广车服仪制曰太康七年诏衣旧三公既拜为之小会 【○今案陈俞本同】 汉名臣奏议曰张禹奏臣闻天有三光以成其化方今三公之官不备丞相独纲领天下万事最重多明不尽独见诚非一人之所也 【○今案陈俞本议作事重作众余同严辑全后汉文卷三十一汉名臣奏据书钞引同】 史记曰丞相橒里子疾者滑稽多智秦人号曰智囊事秦武王以为丞相使以车百乘入周周以卒迎甚敬之昭王即位樗里益尊 【○王石华校平改卒今案史记七十一樗甘列传及陈本同】 史记曰甘茂学百家之说秦武王使茂定蜀还而以茂为左丞相樗里疾为右丞相 【○王石华校补家字今案史记樗甘列传及陈本同】 史记曰穰侯魏冉秦昭王母宣太后弟也昭王十六年而冉相秦魏人范雎讥穰侯越三晋以文齐以时干说昭王昭王用雎雎言宣太后专制穰侯用权于诸侯乃免相就封穰侯出关辎重车千乘 【○王石华拔舟改冉政改攻今案陈本及史记穰侯列传用权作檀瓘辎重句作辎车千乘有余余同】 史记曰李斯为丞相置酒于家百官皆前为寿门车骑以千数斯喟然叹曰吾闻之荀卿曰物禁太盛斯乃上蔡布衣闾巷之黔首上不知其驽下遂擢至此当今人臣之位无居臣上者可谓富贵极矣物极则衰吾未知所税驾也 【○今案史记李斯列传及陈本门下皆有廷字】 又曰赵高为丞相欲为乱恐羣下不听乃先设计持鹿献于二世曰马也二世笑曰丞相误耶谓鹿为马问左右左右或言鹿或言马言鹿者高阴中以法 【○今案史记秦始皇本纪计作验陈本亦然又多增改】 又曰元鼎五年秋丞相有罪罢制诏御史万石君先帝尊之子孙孝其以御史大夫石庆为丞相 【○今案史记万石君传同陈本增注汉书赵周事非旧钞回目】 又曰韦丞相贤者鲁人以读书术为史至大鸿胪有工相之当至丞相有男四人使相之弟二子玄成贵当封丞相曰我今为丞相有长子安从得之后竟为丞相病死而长子有罪不得嗣而立玄成徉狂不肯立竟立之有让国之名 【○王石华校副改嗣今案史记张丞相附韦贤传史作史陈本亦作吏徉作佯】 又曰魏相者济济人以文吏至丞相其人好武皆令诸吏带剑前奏事或不带剑者入奏事借剑而后敢入 【○今案史记张丞相附魏相传同】 又曰匡衡为御史大夫岁余韦丞相死衡代为丞相封安乐侯以十年之间不出长安城门而为丞相岂非遇四时而舍也哉 【○今案史记□丞相□传及陈本舍作命□下无四字】 皇甫谧帝王世纪曰伊尹为丞相仲虺为左相 【○今案俞本同陈本虺误尼通典引世纪不误】 汉书相国丞相皆秦官金印紫授佐天子佐理万机秦置左右丞相文帝二年复置一丞相有两长史秩千石哀帝元寿更名大司徒 【○今案汉书百官公卿表佐天子作掌丞天子余同陈俞本脱万机以上】 又曰王陵为人少文任气好言为右丞相高后欲立诸吕为王问陵陵曰高皇帝刑白马而盟曰非刘氏而王天下者共击之今王吕氏非约也太后不悦问左丞相陈平及绛侯周勃等陵曰先帝盟诸君不在耶今高帝崩太后女主欲王吕氏诸君纵欲背约有何面目见高帝于地下乎平曰面折廷诤臣不如君全社稷定刘氏君不如臣陵无以对之 【○今案汉书卷四十王陵传任下有直字盟上有唼血而三字欲下有阿意二字封作应余同】 又曰文帝朝而问右丞相周勃曰天下一岁决狱几何勃谢曰不知又问曰天下钱谷一岁出入几何九谢曰不知汗出洽背愧不能答上问左丞相陈平平曰自有主者上曰主者为谁曰陛下即问狱责廷尉问钱谷责内史上曰苟各有主者而君主何事也平谢曰主臣 【张晏曰若今人谢曰惶恐也孟康主臣主羣臣言人主也】 陛下不知其驽下使待罪宰相夫宰相者上佐天子理阴阳顺四时下遂万物之宜外镇四夷诸侯内亲附百姓使卿大夫各得其职任也上称善勃大惭出而让平曰君独不素教我乎平笑曰君居其位独不知其任也且陛下即问长安盗贼数欲强对耶于是绛侯自知其能不如平远矣谢病请免相而平颛为相 【○今案汉书卷四十五陵传内史上有治襄二字镇下有抚字任字移在得字下余同孟康注是节录张晏注今汉书脱】 又曰樊哙为左丞相先黥布反时高帝尝病卧禁中诏户者无得入羣臣绛瓘等莫敢入十余日哙等见上流涕曰始陛下起丰沛定天下何其壮也今天下已定又何惫也陛下病甚不见臣等议事欲独与一宦者处陛下独不见赵高之事乎帝笑而起 【○今案汉书卷四十一樊哙传□作计欲作愿处作绝乎余同】 又曰张苍阳武人也从攻南阳坐法尝斩解衣伏质身长大肥白如瓠王陵见其美乃言沛公赦之及贵父事陵陵死后苍为丞相洗沐常先朝陵夫人上食然后敢归家苍为相十余年又免相后老口中无齿食乳女子为乳母年百岁乃卒 【○今案汉书四十二张苍传□坐法二字其美作而怪其美士史记张丞相传亦同惟及贵以下皆无之陈俞本后下脱老字】 又曰王商字子威涿郡人为丞相有威重长八尺余身体弘大容貌过人单于来朝引见白虎殿商坐未央廷中单于前拜谒商商起离席与言单于仰观见商大畏之迁延却天子问之汉曰此真汉相也 【○王石华校羣改郡史改央今案汉书王□□□□鸿仰观见商作仰视商貌陈俞本亦作仰观□□□俞本脱身体二句非也】 又曰王骏为少府会御史大夫缺薛宣为少府月余遂超御史大夫并居位八岁病卒□方□□□□大夫数月薛宣免遂代为丞相众人为□□□□□□ 【○今案陈俞本脱侯字余同汉书卷七十二八岁作六岁】 又曰王嘉字公仰哀帝□为丞相为人刚直严毅有威重上甚敬之 【○今案汉书八十六王嘉传及陈俞本同】 

　　北堂书钞卷第五十 

　　●北堂书钞卷第五十一　　　　设官部三 

　　隋秘书郎虞世南撰 
　　南海孔广陶校注 
　　太宰四　　　　　　　　太尉五 
　　大司马六　　　　　　　大将军七 

　　○太宰四 

　　太宰古官金章紫绶 【晋百官表注云太宰古官金章紫绶五时朝服进贤三梁冠佩山玄玉官品第一也○王石华校标目童改章今案俞同陈本注删古官二句】 冢宰之官以成道太尉之官以成望 【家语古之御天下者以六官总治焉冢宰之官以成道太尉之官以成圣注曰太宰治官所以成道者也○今案家语执辔篇及陈本太尉作司马本钞五十二司空篇引亦作司马是也俞本仍作太尉】 统理百官均平四海 【尚书冢宰统百官均平四海孔传天官统理万物总御众官合天下职乙○今案俞本同陈本无注考书周官篇孔传有标目均平一句本钞小注孔传以下三句则非今本孔传原文或是虞永兴引申语耳】 百官总己 【书伊训百官总己以听冢宰孔传伊尹制百官以三公摄冢宰也○今案俞本同陈本无注】 赞王听治 【周礼天官太宰职云王眂治朝则太宰赞王听治郑注治朝在路门外羣臣治事之朝王眂则助王平断焉○王石华校乎改平今案近本周礼及陈俞本赞治句无太宰字及王字】 正百官 【礼表记迩臣守和宰正百官郑注迩近也和谓调和君事者冢宰主治百官○今案表记注同陈本无注俞本迩作尔调下删和字】 正百工 【尚书蔡仲之命惟周公位冢宰正百工孔传谓武王崩时也○今案俞本同陈本无注】 掌邦治 【周礼天官职惟王建国体国经野设官分职乃立天官冢宰使率其属而掌邦治郑司农注云邦治谓总六官之职○今案天官冢宰注同陈俞本脱司农字及总字】 主国政 【周书官冢宰掌邦治孔传天官卿称太宰主国政治也○今案陈本无注俞本注内删国字】 布治于邦国 【周礼天官职云太宰掌以正月之吉始和布政于邦国都鄙乃悬治象之法于象魏使万民观治象浃日而敛之○今案周礼太宰及陈俞本布政作布治浃作挟此条治改政者唐钞避高宗讳也】 乃施典于邦国 【周礼天官职太宰乃施典于邦国而建其牧立其监设其参傅其伍陈其殷置其辅郑注乃者更申勑之也侯伯加命作州长谓之牧监一国参谓卿三人五谓大夫五人也郑司农云殷治律辅为民之平也○今案天官太宰同陈俞本删司农以下】 乃施法于官府 【周礼天官职云太宰乃施法于官府而建其王立其贰设其考陈其殷置其辅郑注正谓冢宰司徒宗伯司马司寇司空贰谓小宰小司徒小宗伯小司马小司寇小司空考成也○王石华校补贰上其字补空贰二字今案俞本同陈本及周礼太宰职考作故】 乃施则于都鄙 【周礼天官太宰职乃施则于都鄙而建其长立其雨设其伍陈其殷置其辅○今案本钞此条脱小注与下条州合照陈俞本已改正】 以六典治邦国 【周礼天官职太宰之职掌建邦六典以佐王治邦国一曰治典以经邦国二曰教典以安邦国三曰礼典以和邦国四曰政典以平邦国五曰刑典以诘邦国六曰弗典以富邦国○王石华校以原钞本误作典政典刑典事巳照周礼更正今案周礼太宰同本钞脱样目与上条混合陈俞不误今特据陈俞本标目以订之】 以八柄诏王 【周礼天官职太宰以八柄诏王驭羣臣一曰爵以取其贵二曰禄以取其富三曰予以驭其幸四曰置以驭其行五曰生以驭其福六曰夺以驭其贫七曰废以驭其罪八曰诔以驭其过○今案周礼太宰及陈俞本同】 以六职辨邦治 【天官职小宰以官府之六职辨邦治一曰治藏以平邦国二曰教职以安邦国三曰礼职以和邦国四曰政职以服邦国五曰刑职以诘邦国六曰事职以富邦国○今案本钞脱以官至刑职九句据陈俞本补正】 以六属举邦治 【又云小宰以官府之六属举邦治一曰天官二曰地官三曰春官四曰夏官五曰秋官六曰冬官○王石华及太宰改小宰今案周礼小宰及陈俞本同】 以六联合邦治 【又曰小宰以官府之六联合邦治一曰祭祀之联事二曰宾客之联事三曰丧荒之联事四曰军旅之联事五曰田役之联事六曰敛施之联事○王石华校太宰改小宰今案周礼小宰及陈俞本施作弛考施弛古字通用】 以八成经邦治 【又云小宰以官府之八成经邦治一曰听政役以比居二曰听师田以简稽三曰听关里以版图四曰听称责以傅别五曰听禄位以礼命六曰听取兴以书契七曰听卖买以质剂八曰听出入以要会○王石华校后改役闻下补里字今案周礼小宰及陈俞本取与作取予余同】 以八法治官府 【又云太宰以八法治官府一曰官属以举邦治二曰官职以辨邦治三曰官联以会官治四曰官常以听官治五曰官成以经邦治六曰官法以正邦治七曰官刑以纠邦治八曰官计以弊邦治○今案周礼太宰及俞本同陈本官属误属官】 以八则治都鄙 【又云太宰以八则治都鄙一曰祭祀以驭其神二曰法则以驭其官三曰废置以驭其吏四曰禄位以驭其土五曰贡赋以驭其用六曰礼俗以驭其民七曰刑赏以驭其威八曰田役以驭其众○今案周礼太宰及陈俞本贡赋作赋贡余同】 以六计弊羣吏 【又云小宰以官府之大计弊羣吏一曰廉善二曰廉能三曰廉敬四曰廉正五曰廉法六曰漾辨○王石华校补注内弊字今案周礼小宰及陈俞本同】 以六叙正羣吏 【又云小宰以六叙正羣吏一曰以叙正其位二曰以叙进其治三曰以叙作其金曰以叙制其贪五曰以叙受其会六曰以叙听其情○王石华校交改受补听其情三字今案周礼小宰及俞本同陈本云误去】 以九两系邦国之民 【又云太宰以九两系邦国之民一曰牧以地得民二曰长以贵得民三曰师以贤得民四曰儒以道得民五曰宗以族得民六曰主以利得民七曰吏以治得民八曰友以任得民九曰薮以富得民○今案周礼太宰及陈俞本同】 以九贡致邦国之用 【又云太宰以九贡致邦国之用一曰祀贡二曰嫔贡三曰器贡四曰币贡五曰材贡六曰货贡七曰服贡八曰斿贡九曰物贡○王石华校游改斿今案周礼太宰及陈俞本同】 以八统驭万民 【又云太宰以八统诏王驭万民一曰亲亲二曰敬故三曰进贤四曰使能五曰保庸六曰尊贵七曰达吏八曰礼宾○今案周礼太宰及陈俞本同】 以九职任万民 【又云太宰以九职任万民一曰三农生九谷二曰园团毓草木三曰虞衡作山泽之材四曰薮牧养蕃鸟兽五曰百工饬化八材六曰商贾阜通货贿七曰嫔妇化治丝枲八曰臣妾聚敛疏村九曰闲民无常职转移执事○今案周礼太宰及陈本同俞本化作庀】 以九赋敛财贿 【又曰太宰以九赋敛财贿一曰邦中之赋二曰四郊之赋三曰邦甸之赋四曰家削之赋五曰邦县之县六曰邦都之赋七曰关市之赋八曰山泽之赋九曰币余之赋○王石华校据陈俞本邦甸改郊甸误甚今案周礼太宰与原钞同】 以九式均财用 【又云太宰以九式均财用一曰祭祀之式二曰宾客之式三曰丧荒之式四曰羞服之式五曰工事之式六曰币帛之式七曰刍秣之式八曰匪颁之式九曰好用之式○今案陈俞本同近本周礼太宰均下有节字】 计羣吏 【又曰太宰三岁则大计羣吏之治而诛赏之郑注云大无功不徒废则必罪之有大功不徒置必赏之○王石华校当改赏今案周礼太宰同陈俞本脱郑注以下】 制国用 【王制云冢宰制国用必于岁之杪五谷皆入然后制国用○今案礼记王制陈本无注俞本岁下脱之字】 收举五谷 【礼月令季秋之月乃命冢宰农事备收举五谷之要藏帝籍之收于神仓祗敬必饰○今案礼记月令同陈俞本删小注】 播时百谷 【尚书帝典曰弃黎民徂饥汝后稷播是百谷谨案王珪之齐职仪云虞夏尊稷为天官○王石华校以小注作播是百谷与标目歧异竟旁着四圈何也今案陈俞本此条皆无注近本尚书徂作阻余同御览二百六引齐职仪亦同】 西阳王以宗室加礼 【晋起居注云成帝成康元年以太宰西阳王羕宗室之王长军特加礼敬依安平王故事设床帐于殿也○今案陈俞本删成帝二字室下删之王二字殿作后余同】 何太傅以耆艾进位 【王隐晋书何曾字颎考以太傅领司徒不可以久劳耆艾其进位太宰朝会乘舆剑履上殿如汉萧何田千秋□锺兼故事○今案类聚四十五引王隐晋书何曾至司徒十一字作何曾屡上书逊位诏以司徒所掌烦务十五字又脱田千秋三字余同陈本依类聚改惟收匀又作萧相国何千秋魏太傅锺繇则更不辞矣】 

　　○太尉五 

　　太尉古官金章紫绶 【晋百官表注云太尉古官也金章紫绶五时朝服武冠□山玄玉官品第一河图录运法云尧坐舟中与太尉舜听河观凤凰御图以授尧春秋运斗幅云舜以太尉即位不得已而为天子者也○王石华校仙改山御改衔今案俞本删陈本但留晋百官表注五字考类聚四十六御览二百七引晋百官表注有古官句通典藏官类引有金章句佩山句又尧坐舟中一条亦见类聚四十六引春秋合诚图又御览八十一引运斗福有太尉句本钞卷四应运篇亦引太尉句】 掌武事 【汉书百官表云太尉秦官也又云古官也掌武事应劭注云自上安下曰太尉武臣悉以为称灌婴周亚夫尝为之○今案俞本□陈本但注汉百官表云五字考汉书百官公卿表无古官也三字无太字无灌婴以下八字余同类聚四十六引汉书百官表有灌婴八字称作号余同】 郊祀之事则亚献拜太子授玺绶 【续汉百官志云太尉凡郊祀之事主亚献大丧则告谥南郊志云掌邦政拜皇太子以上授其玺绶也○今案陈本标目脱下句小注脱志云掌邦以下今本续汉志与陈本同俞本于太子授玺绶刖注汉百官表拜又作册灰考汉书百官公卿表仍无此文】 定大疑通事 【又云太尉掌统四方兵事者大造大疑则与司徒司空通论之国政有过则通谏争之○今案续汉百官志无统字政有过作有过事陈本据旧本改】 赞杰俊遂贤良 【吕氏春秋云十二纪孟夏之月命太尉赞杰俊遂贤良举长大○今案经训堂本吕氏春秋卷四孟夏纪俊作儁余同陈本无注】 兴仁隆化 【古今通语云兴仁隆化幽赞神明奉度顺道使灾不生者谓太尉之心也○今案陈本语误典脱谓太句俞本语亦误典仁误神脱之心二字余同御览二百六引通语神明以上实作语作仁与旧钞合又本钞司徒篇司空篇宗庙篇皆引作通语】 ■〈纟罡〉维皇室 【魏志明帝寝疾刘放孙资深陈宜召太尉司马宣王以■〈纟罡〉维皇室○今案魏志十四刘放传同陈俞本脱深陈宜三字】 九州岛用绥羣公咸理 【崔骃太尉箴云制军诘禁王旅惟式九州岛用绥羣公咸理○今案张溥百三家本及陈俞本理作治余同本钞改理者详本卷上又陈本增入上下文非原钞之旧】 上清三元下寍九域 【挚虞陇西王为太尉策云惟君为世家亲则宗臣君其上清三元下寍九域永钦洪节以康济宇宙敬哉○今案陈俞本脱挚虞二字王下有泰字策作册余同张溥百三家□虞集脱此文御览二百七引册陇西王太尉文正作挚虞但有规则宗臣句余与本钞异此古近本之回别也】 牟融六年典职 【□□汉官章帝诏曰牟融典职六年勤劳不怠其以融为太尉○今案类聚四十六引及陈本官下有仪字是也】 赵峻三世掌机 【应劭汉官云□帝丁酉策书太尉赵峻王世掌机衡有苦匪石不可转其心也○王石华校以原钞传误□遂照陈本改贰今案类聚四十六引汉官仪有若以下作有匪石不贰之心余同御览引机衡又作枢衡陈本据类聚改】 无陈谏诤 【东观汉记□虞为太尉□陈□□中常侍樊丰等谓之收印绶归本郡震到洛阳都亭显谓子及门生曰吾蒙恩居上司奸臣狡猾而不能□□人倾乱而不能禁帑藏空□常赐不节而不能塞何面以见日月遂仰鸩面死○今案聚珍本卷二十杨震传嬖女作宠嬖藏下无空字仰鸩作饮酖余同陈本亦作仰作宠嬖又脱□□□余亦言增改姚辑脱顾子及三子脱帑藏三句余与聚珍同】 临朝蹇谔 【谢丞集云永平之初太尉郑弘临朝蹇谔日旱忘食○今案俞本同陈本弘作洪】 周勃重厚少女 【汉书高帝纪云上曰周勃厚重少文然安刘氏者必勃也可令勃为太尉○今案陈本脱纪字帝作祖余同】 华歆清素寡欲 【曹植辅臣论曰清素寡欲聪敏特达志存太虚安心玄妙处平则以和养德遭变郥以义断事华太尉□之谓也○今案张溥百三家本曹集及陈本聪作明以义断事□以断蹈义余同□辑陈思王文亦作以断蹈义无之谓二字余同】 王龚在位恭慎 【续┌王龚为太尉在位恭慎自持非公事不通州郡书记其所辟命皆海内之长者也○今案御览二百七引续汉书及陈本皆脱持字姚辑续汉脱王龚传汪辑据御览引】 邓彪在位清白 【东观记邓彪字智伯为太尉在位清白以廉谨率下○今案类聚四十六引东观记及陈本以廉下作公廉二字御览二百七引以廉句作廉让以率下又邓误刘聚珍本东观十八邓彪传谨作让余悉同本钞改谨者宋人传钞改避濮安懿王讳也姚辑脱字智伯三字余亦同】 郑弘曲躬自卑 【谢承汉书郑弘字巨君为太尉□举第五伦为司空班次在下每正朔□见弘必曲躬自卑上知之后置云母屏风分隔之由此以为故事○今案御览二百七引谢承书班次在作位在后作遂余同类聚四十六及陈本亦作遂无字巨君及将字余同姚辑谢书郑弘传无字巨君三字将作时无必字上知之作上问知其故后亦作遂隔之作隔其间余同汪辑有字君巨三字余与姚同】 郄鉴冲心愈约 【晋中兴书郄鉴字道征进位为太尉虽在三公位而冲心愈约劳谦自处诵玩愤典咸康中寝疾上疏逊位○今案御览二百七引晋中兴书脱字道征三字自处作日仄典作索公上脱三字陈俞本改注今晋书非是】 杨秉不惑酒色 【张璠汉记杨秉字叔节为太尉尝曰我有三不惑酒色财也故天下称为名公○今案本钞三十八岩洁篇引张墦汉记同御览二百七引节作□汪辑本亦然姚辑本陈俞本皆同惟脱字又节三字】 刘寔不治产业 【王晋书刘寔字子真拜为太尉时不治产叶居无第宅食衣取禄赐曰皆外□□旧其家无余财○今案陈俞本删字子真三字食衣以三□及□下时字余同今晋书四十一刘寔传无产业句食衣□□作□得俸禄瞻□亲故余同】 脱粟布被 【□后汉书卡□为大□□□□□□□卧市被离□□之□□□□□皆不敢当○今案艺文类聚四十六御览二百七引□□书及姚辑汪辑本朱宠传与陈本皆脱知之二字余同】 菲食恶之 【菲食恶衣弊车嬴马立朝有不可干之色也○今案已阙书名陈本但注夫姓氏三字俞本菲上增入为太尉三字而其上又留二方格有不可七字作正色不可干也六字余同】 仲举叹黄宪 【后汉书陈蕃字仲举拜太尉临朝叹曰黄宪若在不敢先此印绶也○今案范书黄宪传及陈俞本先比作先佩余同又俞本后汉上增入谢承二字】 道徽举谟 【晋中兴书高平郄鉴进位为太尉孙盛晋阳秋云郄鉴宗举蔡谟自代○今案太尉以上见御览二百七引晋中兴书孙盛以下亦见今晋书卷六十七陈俞本皆改注今晋书陈本并删太尉句】 固让不就 【后汉书郑洪为太尉固让不就西曹掾曰天子已白陵庙宜当拜○今案此见姚辑谢承后汉书洪作弘余同范书脱固让句陈本删西曹以下】 称疾乞退 【魏志华歆拜太尉称疾乞退遂让位于管寍帝不之许临当大会乃遣缪袭奉诏输旨日君其力疾就会以惠子一人将立席机筵命惣己以须君到朕后御坐又诏袭须歆必起乃还歆不得已乃起○今案魏志十三华歆传及陈本疾作病惣上有百官二字余同】 年老固辞 【王晋书刘寔字子真拜太尉自陈年老固辞不许寔不满七尺精学不倦虽居官职至于皓首不释卷也○今案今晋书四十一刘寔传无七尺句精作笃官职作职务释卷作卷弗离手余同陈本亦改注今晋书无七尺句以下】 笃疾请代 【晋阳秋云咸寍五年太尉御览□疾病请太常蔡谟目代○今案详上文道微举谟一条下】 病免赐俸终身 【东观汉记邓彪字智智刘宠参王龚及李修皆以□□赐彪此二千石俸终厥身○今案聚珍本及陈俞本皆无刘宠至病免十二字余同姚辑祇有末八字又此作以二作三】 告老以侯就第 【于宝晋纪刘寔为太尉告老诏以侯就第居三司之上赐几杖不朝宅一区国之六政将谘于宅室也○今案今晋书刘寔传将谘句非将就谘焉余同俞本谘作诏陈本并注于年老固辞条下且亦改今晋书矣多删节】 寇贼策免 【华书安帝即位太尉徐□以灾异寇贼策免戚□三公以灾免自徐防始也○今案类聚四十六引华峤后汉书同姚辑汪辑华书末句作始自防也】 灾异策免 【东观云宠三为太尉灾异策之中免○今案姚辑本及俞本脱陈本无注考聚珍本东观记二十庞参传灾上有以字无之中二字余同是本钞庞误庞三应作参也】 以日蚀免 【又云太尉张酺朝洪徐防赵书随延宠桓并以日蚀免○今案陈俞□作弘喜作熹无□延四字聚珍本东观汉记卷十九张□传十八郑弘传十九徐□传十三赵□传皆云以日蚀免】 以流星免 【张璠汉记太尉皇甫嵩以流星免○今案姚辑汪辑本脱此条陈俞改注范书】 

　　○大司马六 

　　古之御天下以六官司马之官以成圣 【家语云古之御天下者以六官□治焉冢宰之官以成道司徒之官以成德司马之官以成圣司寇之官以成义司空之官以成礼○王石华校卿改御今□家语执辔篇及本钞司空篇引同】 金印紫绶 【应劭汉官云成帝绥和元年赐大司马金印紫绶置官属瓞中二千石位次丞相○今案平津馆辑本脱陈本改注汉书百官表俞本删】 绛服玄玉 【晋官品令司马官品第一武冠绛朝服佩山玄玉○今案通典□官篇引晋令同】 以冠将军之号 【应劭汉官云武帝元狩四年置大司马以冠将军之号而无印绶○今案平津馆辑本据书钞引同】 位在司徒上 【汉书百官公卿表云哀帝元寿二年置大司马位在司徒上晋公卿礼秩云大司马古兵官也魏氏大司马大将军各自为官在三司上者也○今案哀帝一条见汉书卷十九上礼秩一条见通典职官篇引礼秩陈本删晋公卿礼秩以下】 禄比丞相 【又云成帝绥和元年赐大司马金印紫绶置官属禄比丞相○今案汉书百官公卿表同】 平尚书事 【汉官解故云司马中外以亲宠殊平事尚书宰尹枢机勉用八政播时百谷○今案平津馆辑本汉官解□据书钞引同陈本无注俞本删殊字又事字在尚书下余同】 司马主天 【诗外传三公司马主天司空主土司徒主人○今案见韩诗外传卷八亦见本钞五十揔载三公篇】 司马主兵 【白虎通云司马主兵不言兵而言马者马阳物干之所为行兵用焉不以伤害为文故言马□○今案白虎通封公侯篇脱不言兵而四字文作度余同陈本阳下脱物字阳上删马字用焉作用马余同】 施邦国之政 【周礼大司马职云以九机之籍施邦国之政职方千里曰国畿其外方五百里曰侯畿又其外方五百里曰男畿又其外方五百里曰卫畿又其外方五百里曰夷畿又其外方五百里曰镇畿又其外方五百里曰蕃畿○今案周礼夏官侯畿下有甸畿句男畿下有采畿句卫畿下有蛮畿句陈俞本已增入】 平邦国之乱 【尚书周官云司马掌邦政统六师平邦国孔传云夏官卿主戎马之事掌以征伐统正六军平治王邦及四方国之□者○今案尚书孔传同俞本删陈本无注】 掌九法平邦国 【周礼大司马□云掌建邦国之九法以佐王平邦国制畿封国以正邦国设仪辨位以等邦国进贤兴功以作邦国建牧立监以维邦国制军诘禁以纠邦国施贡分职以任邦国简稽乡民以用邦国均字平则以安邦国比小事大以利邦国郑玄注兴犹举也作起也起其劝善乐业之心使不隳废也简谓比数之也藉犹计也○王石华校通改建邪改邦补则字大字今案周礼大司马□□□□余同】 以九伐正邦国 【又云以九伐之法正□□□□□□则箐之贼贤害民则伐之□□□□□□之野荒民歌则削之负固不照则使之煞其□□□王之放煞其君则残之犯令陵政则□□□□□□□之○王石华校异改暴檀改坛今案周礼大司马煞其亲戚作贼杀其亲□同】 主戎马之家 【尚书周官云司马统六师平邦国孔传司燛□主戎马之事○□□伐统正六军平治王邦及四方国之乱者○今案□□□上平邦国之乱一条】 教治兵之法 【环济要略云夏官司马□□□□军旅治兵之法○今案俞本同陈本删改四时以下玉函山房辑本要略合书钞本篇违命二句供作一条惟法下衍职字非是】 仲春教振旅 【周礼大司马职云仲春教振旅司马以旗致民平列阵如战之阵郑注以旗期民于其下也兵者守国之制凡师出曰治兵入曰振旅皆习战也四时各教民以其一焉春振旅兵入收众皆专事于农平犹正也○王石华校牧改致又牧改收今案近本周礼及陈俞本仲作中制作备专农句无皆字专字余同考中仲古通字】 仲冬教大阅 【又云仲冬教大阅郑注春辨鼓铎夏辨名号秋办旗物至冬大阅大简军寔○今案周礼及陈俞本仲作中余同】 大揔武事 【辨释名云大司马马者武也大揔武事驯马为武者取其健行也○王石华校□改释今案玉函山房辑本辨释名及陈本健作远余同类聚四十七引无训马以下】 以整武事 【□□□云高祖定天下立大司马以整武事○今案陈本同平津馆辑本物理论据类聚广韵引整作统】 统六师建九法 【尚书周官云司马掌邦政统六师建邦国九伐之法以佐王平邦国○今案俞本删陈本无注考尝周官无九伐二句淮见孔正义引周礼文耳然则建邦上当增孔正义云四字】 平诸侯正天下 【晋百官表注云司马武官也周礼事邦攻者所以平诸侯以正天下也○今案俞本同陈本删司马正官也五字余同今晋书职官志有北五字】 凉风至白露下合组甲厉士众 【管子云凉风至白露下天子命左右司马合组甲厉土众以众为伍所以待天地之不亲者木○今案类聚四十七及陈本引至士众句止合作全余同近本管子五行篇合组作衍组厉士众作厉兵以众作合什不亲作杀敝余同】 违命则征害民则伐 【环济要略云夏官司马职若有违命则征之暴贤害民则伐之也○今案陈俞本同玉函山房辑本要略以职字下属为句并合上文治兵二句为一条则句读不明矣】 予王爪牙 【毛诗祈父云祈父子王之爪牙毛苌云祈父司马职掌封疆之兵甲郑注所父时人以其职号呼之故曰祈父书云若畴祈父谓司马也我乃王爪牙也士当为王闻守之卫也○今案俞本删陈本无注考司马职句时人四句皆见诗孔正义非毛传郑笺文疑传写本之窜乱也】 宰尹枢机 【汉官解故云司马中外以亲宠殊平事尚书宰尹枢机勉用八政播时百谷○今案详本篇上平尚书事一条下】 寇贼奸轨责之司马 【尚书大传蛮夷猾夏寇贼奸轨则责之司马○今案陈本同考御览二百九引及陈恭甫辑本大传轨皆作宄二字通用】 大司马容光玄沪观凤 【河图禄运法云黄帝坐玄沪与大司马容光观凤凰衔书○王石华校风改凤今案陈本禄作录脱运法二字观凤匀作临观凤凰余同御览二百九引河图禄运法沪作扈□下有闷上二字余周】 周公为司马白鱼入王舟 【侯□歌诗云周公为司马白鱼入王舟○今案陈俞本同】 名应图谶 【东观云识曰孙咸征狄今以平狄将军孙咸行大司马专咸以武名官应图谶云○今案聚珍本及俞本同类聚四十七引收二句作以名应谶姚辑作以应图谶余同陈本名误为应误治】 入毗皇家 【曹植辅至论云文武并亮权智持发晋不过制俭不损礼入毗皇家帝之股肱出作侯伯实抚东夏者曹大司马也谨案大司马曹仁也○今案严辑全三国文据书钞引同张溥百三家本持作时出作改出则陈本亦作时又增案语百余言非原钞之旧】 景舍辞不受赏 【春秋外传大司马景舍帅军伐蔡蔡侯奉社稷而归之楚发其赏舍辞也○王石华校师改帅伐改发今案通典职官类引外传同陈本脱外字】 安世惧不敢当 【汉书张安世传云霍光薨□□上封事言张安世上欲用之安世瞿不敢当上曰君□□尚谁可耶数日拜大司马车骑将军安世尊为公侯身衣弋绨夫人自绩纺○今案汉书卷五十九同陈本公侯作诸侯】 吴汉在朝唯公 【续汉书吴汉传上即位汉为大司马海内无事乃得安其性忠厚惊于事上华□汉书云吴汉在朝廷唯公○今案姚辑汪辑本续汉书及俞本安下有然字余同陈本删海内十五字又姚辑汪辑本华峤书同姚附注云唯公此句见白帖甚不成语】 张奋名为清白 【华□汉书张奋字雅通拜大司马在泣名为清白○今案陈俞本同姚辑汪辑本华书脱字雅通三字拜作为余同】 穰苴文能附众 【史记司马穰苴者田完之裔燕晋侵齐齐师改绩晏婴乃荐田穰苴虽田氏庶孽然其人文能附众武能却敌愿君试之景公诏与语兵事以为军师燕师闻之而解攘苴引兵还乃以稿苴为大司马○今案史记司马穰苴列传却作威军师作将军余同陈俞本却敌误敬国又脱十一二句】 子孟可属社稷 【汉书霍光字子孟上年老宠姬钩弋赵婕妤有男上心欲以为□命大臣辅之察羣臣唯光任重可属社稷乃使黄门画周公□成王朝诸侯图以赐光以光为大司马大将军以辅少主○王石华校妪改姬今案汉书六十八霍光传及陈俞本门下有画者二字侯下无图字余同】 位极人臣 【王晋书陈骞以本太尉加黄钺为大司马位极人臣○王石华校越改钺今案今晋书二十五陈骞传亦同陈俞本删王字余同】 石苞加羽葆鼓吹 【王晋书石苞太始之初拜大司马加侍中羽葆鼓吹之乐○今案类聚四十七引王晋书无加侍以下考今晋书石苞传无之乐二字余同陈俞本改注今晋书加上增一句惟不删之乐二字则亦与今晋书歧异】 威震海内 【汉书为大司马大将军政事一出于光威震海□□十三年百姓充实四夷宾服○今案汉书六十八霍光传及陈俞本同】 陈骞赐衮冕之服 【王晋书陈骞字休旅为大司马剑仕在朝廷赐骞衮晚之服诏听留京城以前太尉府为大司马府增置祭酒帐下官骑大鼓吹○王石华校补南府字臣改官今案晋书三十五补骞传无字休旅三字在朝廷作入朝余同陈俞本删王字字休旅字在朝廷字及诏听以下】 

　　○大将军七 

　　将军汉官金章紫绶 【晋书百官表注云大将军汉官也金章紫绶○今案俞本同陈本无注】 晋以为卿号 【续汉书百官志大将军始自秦晋以为卿号武帝以卫青为大将军置大司马官号以冠之其后霍光王凤皆然○今案续汉书百官志一同陈本删武帝九字俞本删武帝以下】 赵始受大名 【汉官将军周官也赵王乃以李牧为将军破秦始受大名王剪灌婴并为之○今案陈俞本汉官下补仪字平津馆辑本同】 如三公 【续汉书百官志俯帝以皇后父梁商为大将军如三公府置长吏司马中郎掾属二十九人○今案俞本无属字余同近本续汉志父梁商作父兄弟相继无府置二字马下有皆一人三字郎下有二人二字余同陈本删府置以下余从近本】 次丞相 【应劭汉官云将军周官也汉与置大将军位丞相上晋公卿礼秩云景帝为魏侍中叔父孚为太尉不欲居上也○今案平津馆辑本汉官仪同晋礼秩以下略见通典大将军篇及今晋书职宫志陈俞本通改注蔡质汉仪非是】 位在三公上奏在丞相下 【辨释名曰大将军位在三公之上昭帝时霍尤为大将军犹在丞相下晋公卿礼秩云陈骞为大将军位次三司下琅琊王伯为大将军复在三司上○王石华校伸改伸今案陈本亦然并脱琅琊二字余同玉函山房辑本章昭辨释名同晋礼秩以下见通典职宫类引亦作伷】 安帝适舅为之 【续汉书百官志安帝以适舅耿宝为大将军常在京师○今案续汉志及陈本通作属余同考适嫡古今字】 汉时贵戚为之 【韦昭辨释名大将军汉时资戚为之或录尚书事故录在三公七非常者也○今案陈俞本删故录以下】 镇抚四夷 【汉武纪□诗云大将军镇抚四夷者也○今案陈本删大将军以下俞本军下有曰字者也作未易哉古诗汉□卷一与俞本同惟未易作不易】 威震州郡 【续汉书云吴汉为大将军持节拨□更治幽州牧苗曾不肯应谓汉斩曾威震州郡将其兵诣上○王石华校衮改突今案姚辑汪辑本及陈俞本同】 汉祖具礼拜韩信 【汉书韩信传云高祖拜韩信为大将军萧何曰王素慢无礼今拜大将如呼小儿设坛场具礼乃可○今案□□卷三十四同陈俞本有增改又本条之末有为太尉班在公下不宥受公乃固辞大将军不受十九字已脱□□未□所属故附记于此】 军内拜卫青 【汉书卫青为车骑将军□□以摧右贤王引兵至塞天子使□□持大将军印于军内拜青○今案汉书卫青传摧作□□作中余同本钞改内者永兴兼避文帝父讳也】 卧内拜曹爽 【魏志爽字昭伯为武卫将军明帝寝疾引人政内拜大将军受遗诏辅政假黄钺○王石华校志改字补昭字今案魏志卷九曹爽传黄作节余同陈本亦作节】 卫青九卿皆拜 【汉书卫青至塞天子使使持大将军印拜青位次上公九卿以下皆拜○今案近本汉书卫青传无位次以下余同陈本无注俞本上公作在公上】 韩信一军皆惊 【韩信传云高祖拜韩信诸将皆惊拜礼毕上坐王曰丞相数言将军何以教寡人信曰王入武关秦民无不欲大王王秦者大王当王关中汉王大喜自以为得信晚遂听计○今案陈本并注上文具体条下俞本删拜礼毕以下本钞晚误脱据今史记汉书本传改】 梁商赐官骑 【续汉书百官志注顺帝以皇后父梁商为大将军官骑及□次○王石华校适改商今案见续汉志注引梁冀别传】 吴汉不离公门 【汉书吴汉为大将军为人质厚少文无造次之能不能以言自达诸将多荐举者召见其后勤不离公门上亲信之先进故将皆怨曰吴将军昼夜不离左右殊不可为也○今案陈本据范汉书改然多有不同俞本达下有邓禹及三字多下有知之数相四字勤下有谨字余同疑此条当出八家后汉书而今已佚者】 曹直恭以奉上 【曹植辅臣论曰智虑深奥渊然难测执节平敌中表条畅恭以奉上爱以接下曹大将军也谨按大将军曹真也○王石华校照陈本爱改议今案俞本与本钞同张溥百三家本及严辑全三国文亦皆作爱惟严辑文条畅作维藩是与诸本异处】 

　　北堂书钞卷第五十一 

　　●北堂书钞卷第五十二　　　　设官部四 

　　隋秘书郎虞世南撰 
　　南海孔广陶校注 
　　司徒八　　　　　　　　司空九 
　　太师十　　　　　　　　太傅十一 
　　太保十二　　　　　　　开府仪同三司十三 
　　特进十四 

　　○司徒八 

　　王者象地立司徒 【晋百官表注司徒唐虞官也王者象地立司徒使掌邦教○今案俞本同陈本脱邦字】 司徒之官以成德 【大戴礼云古之御天下者以六官治焉冢宰之官以成道司徒之官以成德宗伯之官以成圣司寇之官以成义司空之官以成礼○今案俞本脱古之以下陈本改家语考大戴礼盛德篇古之十一字作古之御政以治天下者宗伯之官下有以成仁司马之官七字】 司徒主吏 【晋百官表注云司徒令揔治天下之吏其属官如太宰也○今案陈本删云司以下俞本令作则治作主】 司徒掌邦教 【周礼大司徒职云乃立地官司徒使帅其属而掌邦教郑注云教所以亲百姓训五品扰亦安也○今案见地官司徒序官据本钞扰安句则邦教下应有以佐王安扰邦国句】 司徒掌民事 【续汉书百官志云司徒公一人掌民事凡四方民事功课岁尽则奏其殿最而行赏罚○今案见续汉书百官志一陈本续改后】 司徒主人 【白虎通司徒主人不言人言徒何徒众也重民众○今案陈俞本脱不言六字近本白虎通封公侯篇何作者重民下脱众字】 郊祀之事省牲视濯 【续汉书百官志司徒公一人凡郊祀之事掌省牲视濯○今案续汉百官志一同陈本无注】 养生送死则议其制 【又云司官一人掌民事养生送死则议其制建其度○今案见续汉书百官志一陈本续改后又删司官以下 【建国度其地】 周礼大司徒职云凡建邦国以士圭土其地而制其域郑注云士其地犹言度其地也○今案地官大司徒注同】 造都制其域 【○今案旧钞此条脱去注文并误连下条考周礼大司徒都下有鄙字】 辨十有二土 【周礼大司徒云以土宜之法辨十有二土之名物郑注十有二土分野十有二邦也上系十二次各有所宜也谨案名物地所生有名之物者也○今案旧钞此文误连上条今移正】 辨十有二壤 【又云辨十有二壤之物而知其种以教□□□艺注云壤亦土也葢变言耳以万物自生焉则言土土犹吐也以人所耕所而树艺焉则言壤壤和缓之貌○今案周礼大司徒注同】 知九州岛之地域 【又云以天下土地之图周知九州岛之地域郑注周犹遍也○今案周礼大司徒注同】 辨九等之地征 【又云以土均之法辨五物九等制天下之地征郑注均平也五物五地之物也九等辞刚赤缇征税也谨案壤坟竭泽咸泻勃壤墟强坚轻粟之地土之恶者九等之名者也○今案壤坟十五字非郑注乃永兴引申语旧钞在缇下非也今移置谨案之下】 以上会之法辨物生 【周礼又云以土会之法辨五地之物生一曰山林二曰川泽三曰丘陵四曰坟□五曰原隰郑注会计也以土计贡税之法○今案大司徒注同】 施十有二教 【又云十有二教一曰以祀礼教敬则民不慢二曰以阳礼教让则民不争三曰以阴礼教亲则民不怨四曰以礼乐教和则民不乖五曰以仪辨等则民不越六曰以俗教安则民不偷七曰以刑教中则民不虣八曰以誓教恤则民不怠九曰以度教节则民自知足十曰以世事教能则民不失职十一曰以贤制爵则民慎德十二曰以庸制禄则民兴功郑注阳礼乡射饮酒也阴礼婚姻也仪谓君南面臣北面也俗谓土地所生习也偷谓朝不谋夕也恤谓灾厄相忧也度谓宫室舆服之制也世事谓士农工商之事也制爵可谓闻之矣○今案周礼大司徒不慢作不苟灾厄作灾危恤作恤舆作直陈俞本已照改本钞司空篇引作车服祭祀篇引作不荀】 颁职事十有二 【又云颁职事十有二于邦国都鄙使以发万民一曰稼穑二曰树艺三曰作材四曰阜蕃五曰饰材六曰通材七曰化材八曰敛财九曰生材十曰学艺十一曰世十二曰服事郑注树艺谓园圃育草木也阜蕃谓薮牧养蕃鸟兽也世事谓以世事教能也服事谓为公家服事也郑玄注生材谓养竹木者也谨案作材谓取山泽之材以贡献也饰材谓一曰页修饰金玉一之属以为器也敛材谓百草根可食谓非政者以其徧足○今案周礼大司徒通材作财敛财作材育草作毓草谨案以下是永兴引申语草根二句有讹误阮氏校勘记云毓字宋本嘉靖本作育此则与旧钞合陈俞本已改毓并删谨案以下】 敷五教 【尚书舜典云帝曰咨百姓不亲五品不逊汝作司徒敬敷五教在宽郑注五常之教务在宽者也○今案近本尚书咨作契王西庄辑五教句郑注只据史记五帝本纪集解引未收北文陈本无注】 明七教 【礼王制云司徒明七教以与民德○今案陈本无注】 敷五典扰兆民 【尚书周官云司徒掌邦教敷五典扰兆民孔传敷布五常之教以安和天下之众民○今案陈本无注】 以八刑纠万民 【周礼大司徒职云以乡人刑纠万民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰乱人之刑○今案地官大司徒乱人作乱民陈本已照改然本钞或作人者因唐钞避太宗讳也】 齐七政以防淫 【礼王制云司徒齐七政以防淫一道德以同俗○今案近本王制七作八本亦作八】 修六礼节性 【礼王制云司徒修六礼以节民性○今案陈本无注】 以五礼防民伪 【周礼大司徒职云以五礼防万民之伪而教之中使其行得中也○今案使其句是郑注文陈本删此六字】 以六乐防民情 【又云以六乐防万民之情而教之和郑注乐所以荡万民之情思使其心之和也○今案陈本脱郑注以下近本大司徒注万作正之和作应和】 以本俗安民 【又云以本俗六安民一曰媺宫室二曰族坟墓三曰联兄弟四曰联师儒五曰联朋友六曰同衣服郑注师儒乡里教以道艺也同犹齐也民虽有富不得独异○今案地官大司徒注同】 以保息养民 【又云深息六养万民一曰慈幼二曰养老三曰振穷四曰恤贫五曰宽疾六曰安富郑注保息谓安之使蕃息也○王石华校改宽为贫未知所据今案大司徒注同陈本删郑注以下】 教民孝弟 【续汉书百宫志云司徒公一人掌民事教民孝弟逊顺谦俭○今案见续汉书百官志一】 示民轨仪 【晋起居注云武帝太始六年诏曰昔舜命九官散聚五教所以崇弘王化示民轨仪也○今案陈俞本敬敷作契司又陈本脱弘字】 理人伦 【古今通□云异宫通爵共位别职和五品理人伦使风行俗平万国咸寍者谓之司徒也○今案御览二百六引通语品作教余同陈俞本脱异官八字和作训】 统人伦 【荀氏家传云组字大章中宗为晋王将征公为司徒以问太常贺循循曰组旧望清重迁训五品以统人伦实克众望○今案御览二百八引荀家传同陈俞本改注今晋书】 用理蕃维 【崔骃司徒箴云帝尧命禹五品之训用理蕃维在位□□○今案俞本位下增以也二字余同百三家本骃集严辑骃文皆脱此条陈本补注崔骃司徒箴他语二十二句郄与标目不相应】 摠论人物 【王晋书何曾字颎考以太保领司徒曾固让诏曰司徒旧宰相之职自右及今总论人物训治之本也○今案陈俞本删曾固四字及旧上司徒二字今晋书宰作丞训作化】 养老恤孤崇德黜恶 【礼记王制篇云司徒养老以教孝恤孤独以逮不足尚贤以崇德简不肖以黜恶○今案俞本同陈本删礼记以下今王制老上有者字尚作上黜作绌】 戴育庶物安抚万民 【晋百官表注云司徒掌邦教戏育庶民安抚百姓○今案陈俞本同】 百姓不亲则责司徒 【尚书大传曰百官不亲五品不训则责之司徒之任也○今案陈恭甫校定本大传无之任也三字俞本亦删此二字】 万民饥寒则饬司徒 【大戴礼云财□不蕃万民饥寒风俗淫僻百姓荒亡人民散败则饬司徒○今案俞本同陈本败下衍也字考大戴礼盛德篇荒作流】 思训五品以康四海 【晋起居注云武帝太始六年诏曰朕承鸿业昧于大道思训五品以康四海司空苟颛翼亮先皇遂辅朕躬其以顗为司徒○今案陈俞本□□□□□王又陈本小注思训误司□】 宜赞三事以敷五教 【王晋书山涛以左仆射为司徒诏曰涛道高德茂器宇渊济宜赞三事以敷五教○今案俞本同陈本徒误□今晋国四十三山涛传小异】 国人美德 【毛诗缁衣美武公也父子并为周司徒善于其职国人宜之故美其德以明有国善善之功焉缁衣之宜兮弊子又改为兮毛苌曰缁衣黑色也卿士□朝之正服改更也有德君子宜世居卿士之位也○今案缁衣序及毛传同陈本删明有句以下】 黄帝得祝融 【管子昔者黄帝得祝融辨南方使为司徒○今案见管子五行篇】 王命君牙 【周书君牙云穆王命君牙作周大司徒○今案作周二字今书序作为周陈本无注】 仲尼素王颜渊为司徒 【论语摘辅象云子夏曰仲尼素王颜渊为司徒○今案详本钞司空篇】 门人日亲邓禹司徒 【汉书邓禹传制曰前将军禹与朕谋谟帷幄孔子曰有吾有回门人日视斩将破军卒定山西百姓不亲五品不□汝作司徒○今案此见范书四十六□上当补后字文范字陈俞本未校正】 忧念王室 【东观云袁安为司徒每朝会忧念王室未尝不流涕也○今案陈本及御览二百七引东观及聚珍本东观记袁安传同】 宣力肆勤 【蔡邕立鼎镵序曰延公登于玉堂朝廷乃制诏曰其以司空乔玄为司徒公允迪厥德宣力肆动○今案百三家本邕集严辑本邕文玄鼎作中鼎朝作前乔作桥余同陈本作锺鼎延作进无允迪以下盖据类聚四十七引订也】 数陈得失 【华峤汉书鲁恭字仲康拜司徒数有忠言陈王得夫恭在位选辟皆妙至列卿数十人○今案陈本姚辑本汪辑本华书无字仲康三字皆妙作高第卿下有郡守二字】 深陈本务 【三晋书石苞为司徒深陈农桑本务明其考误居位五年天下称之○今案陈俞本晋上脱三字余同考今晋书三十三石苞传意同辞异】 笃行湻备 【华峤汉书邓禹字仲华拜大司徒年二十四内文明笃行湻备○今案姚辑本汪辑本笃作德湻作纯】 德实克塞 【曹植辅臣论德实克塞于内制□纵横于外解疑释滞剖散系结者正司徒也谨案王司徒朗也○今案陈俞本无实字踪字延洧字制作智余同百三家本严辑本制弥作智谋又百三家本盘结作盘错严辑本作盘诘】 简亮持重 【王晋书魏舒字阳元山□薨领司徒有顷即真舒居位简亮持重为任直臣○今案俞本直作职余同陈本已改注今晋书】 奉公无私 【袁□汉书候霸字君房作大司□□严有威容奉公无私○今案姚辑本汪辑本袁书及陈俞本皆脱字君房三字旧钞亦脱房字据范书补徒误为□诸本改】 清廉公正 【东观云郭丹为司徒在朝清廉公正○今案陈本同御览二百七引东观及聚珍本东观□传皆清上有名字】 禄赐施故人 【魏志华歆字子鲁司徒禄赐以施亲戚故人家无担石之□○今案魏志十三鲁作鱼余同陈本删字子鲁三字及亲戚二字】 禄赐散九族 【王晋书魏舒字阳元为司徒禄赐散之九族○今案俞本同陈本改注今晋书】 刘宠卧布被 【后汉书刘宠为司徒卧粗布被○今案陈本祖作麄考姚辑谢承后汉书刘龙传粗作麤余同】 王良妻布衣 【续汉书王良字仲子东海人为大司徒鲍恢为司徒长史以事至东海□其家见良妻布衣徒跣曳柴从田中归○今案御览三百七引续汉琅作祝良谢书亦然惟姚辑本汪辑本续汉仍作王良皆脱此条陈俞本已改注范书】 邓禹常远名势 【后汉书邓禹拜司徒年二十四内文明常欲远名势人莫知之○今案陈本及范书四十六无莫知句】 王戎委任责成 【王晋书王戎字浚仲代王浑为司徒高选长史西曹掾委任责成○今案陈本及类聚四十七引王晋书无字□仲三字余同】 华歆国之儁老 【魏志华歆传云拜为司徒卿相尝并赐没入生口唯歆出而嫁之帝每叹息下诏曰司徒国之儁老今大官重膳而司徒蔬食甚无谓也持赐之御衣○今案魏志十三华歆传卿相作公卿余同陈本删卿相以下十九字】 韩暨老而益勤 【魏志云韩暨为司徒诏曰暨澡身俗德志节高年踰八十守道弥固可谓纯笃老而益勤者也其以为司徒○今案陈俞本及魏志二十四高下有洁字】 

　　○司空九 

　　唐虞之官金印紫绶 【汉百官公卿表云司空唐虞官也金印紫绶○今案汉书百官公卿表云唐虞之际禹作司空又云成帝更名大司空金印紫绶与本钞微有异同】 御天下者以六官司空之官以成礼 【家语云古之御天下者以六官摠怡□冢宰之官以成道司徒之官以成德宗伯之官以成仁司马之官以成圣司寇之官以成义司空之官以成礼○今案见家语执辔第二十五】 禄比丞相 【汉书成帝纪云绥和元年更大司空禄比丞相○今案比见汉书百官表上与成帝纪少别今成帝纪更作益禄比作奉如】 俸同司徒 【晋百官表注云司空唐虞官也章□□佩品俸皆与司徒同也○今案陈俞本皆删司空以下】 司空使法错刑清事均民聚 【古今通语云司空使国无枉治法错刑清事均民聚者谓之司空○今案俞本治法作法治陈本删云司以下御览二百六引通语治作理余同】 司空度地居民兴事任力 【礼王制篇云司空执度度地居民量地远近兴事任力郑注度丈尺也○今案礼记王制注同】 掌邦土 【尚书周官云司空掌邦土居四民时地利孔传冬官卿主国空土以居民土农工商四民顺天时分地利也○今案周官孔传作工商四人】 掌邦事 【礼王制云司空执度度地郑注司空冬官卿掌邦事者也○今案三制注同】 平水土 【尚书舜典云四岳□□禹作司空帝曰俞咨禹汝平水工惟时懋哉孔传云懋勉也○今案舜典孔传同】 别五土 【家语孔子为叵空乃别五土之性而物各得其所生之宜者也○今案见相鲁篇第一】 决九川 【典略曰禹为司空决九川通九泽定九州岛使各以其职来贡方五千退至于荒服○今案类聚四十七御览二百八引典略无方五以下陈本亦然】 制五服 【杨雄为司空藏曰分制五服画为万国乃主地官空惟是职昔帝命禹率兹水土原隰弥平庶城建安四方遐迩靡国不庭○今案百二家本子云集此箴乃主作乃立无着帝以下陈本画误尽余与百三家同】 营城郭建都邑 【郑注冬官考工记云司空掌营城郭建都邑立社稷宗庙造宫室车服器械监百工者唐虞已上曰共工○今案近本周礼注同陈本百工下脱者字】 上和干光 【汉官解故云下理川道上和干光之谓司空○今案陈本同俞本故作诂余同平津馆辑本诂川作神之谓作谓之】 下率世俗 【典略云推奖上疏曰今司空缺宜求能臣上以翼圣朝下以率世俗者切见刘恺率礼不得为世表仪廉足以厉贪清足以激浊宜为司空○今案陈俞本无流曰以上切见以下翼作佐余同本钞推奖二字疑是樊淮之讹】 李通以谶记 【华□汉书李□字次元以谶记说光武为大司空而有议惧欲避世数充骸骨乃许以持进奉朝请○今案初学记十一引次作文无而官议句以下陈本删字次元三字亦脱有议以下姚辑本汪辑本华书李通传亦然】 王梁作玄武 【华汉书王梁传云梁为野王令赤服符曰王梁主卫作玄武光武以野王本卫地玄武水神司空水土之官于是擢王梁拜大司空○今案初学记十一两引一脱光武句一光武作上字地下有徙字姚辑华书脱王梁传汪辑不脱但服作伏亦据初学记陈本已改范书】 先王尚德聃季为司空 【春秋卫使祝佗私于苌弘曰以先王观之则尚德也昔武王克商成王定鼎于□□武王之母弟入人周公为太宰卫叔为司寇聃季为司空五叔无官岂非尚德乎哉○今案左传定四年卫叔作康叔岂非句作岂尚年哉陈俞本已照改】 仲尼素王子路为司空 【论语摘辅象云仲尼为素王以颜渊为司徒子路为司空○今案陈俞本玉函山房辑本同御览二百七引摘辅子路作子贡】 朱博数月超司空 【汉书朱博字叔元以京兆尹数月超为大司空○今案陈本脱字叔元三字汉书卷八十三未博传叔元作子元】 荀爽百日至司空 【范汉书荀爽固辞微聘不得已乃行起家百日至司空荀天家传董卓秉政诏边使者于所在拜爽光禄勋到府三日策拜司空起岩穴九十五日而为台司世人号为白衣登三公○今案范书荀爽传自被征命及登司空九十五日无百日之文又御览二百八引荀氏家传秉政十四字作征公公三字余同】 徐邈固辞不受 【魏志徐邈字景山拜司空汉曰王公□□之官岂可以老□忝之遂固辞不受○今案见魏志二十七】 陆玩陈让不听 【晋中兴书吴郡陆□字上瑶为司空皆陈让不听既拜叹息谓宾客曰以我为三公是天下□人矣谈者以为知言玩虽居公辅谦虚不辟椽属○今案类聚四十七御览二百八引中兴书无吴郡二字皆作北无虽居二句又类聚引作士珤珤古宝字也陈本已改注今晋书】 伏恭儒者荣之 【华□书伏恭帝□辟雍拜伏恭为司空儒者以为荣○今案陈本同类聚四十七御览二百八引及姚辑汪辑华书伏恭传家下有于行礼中四字】 陈宠论者大之 【华汉书陈宠字昭公为司空通容以明无所不受论者大之宠奏议温惇有智号为明相○今案陈本同姚辑本汪辑本容误客】 裴秀定官制 【王晋书裴秀字彦□为司空删定官制损益多善其所裁篇无违者又作禹贡地域图事成奏上藏于秘府为世名公○今案陈本脱字彦卿□字及删定十七字初学记十七引王晋书作字季彦余与陈同】 荀顗定礼仪 【荀氏家传□为司徒文帝平蜀之后使公定礼仪公遂删定为旧文行正□为　后之典书成奏上藏于秘府○今案御览二百八引□家传奏下脱上字司徒作司空初学记十一引亦作空无之义二字余与原钞同本钞入司空篇则空字是也□下文引亦作石空】 张纯务无为 【东观记云张纯字伯仁为大司空务于无为○今案陈本脱字伯仁三字为作违误也类聚四十七引东观记云杜林代张纯为司空务于无为此文亦误聚珍本采类聚此段而附注辨之云范书光武纪二十三年杜林薨张纯为大司空盖□代朱□纯复代林也此文有误云云据聚珍本此注证之书钞益知类聚之误矣】 任隗以玄默 【袁崧汉书任隗为司空以玄□□真不求名誉然内修义行人以□□之○今案姚辑本汪辑本袁书均作义行内修无然字余同】 陈羣至德纯粹 【曹植□□□□□达容中至德纯粹则众心不□进吐善谋则众□不务□□司空也谨案司空陈羣也○今案陈俞本百三家本□□□□□四字及众心众议二句余同严辑曹植文□旧钞引疏上空二格容中二字在□下心作诸□作□又附注云此二句转写有误严氏此言旧钞与孙本异岂据后来所续得竹庵之本欤】 荀顗德望清重 【荀氏家传顗为司空德望清重年耆多疾不数朝见○今案初学记十一御览二百八引荀家传同】 宋弘秉政恭约 【袁崧汉书宋弘字子仲为司空秉政恭约轻财重义有公仪子之风不与民争利○今案陈俞本姚辑汪辑本袁书皆无字子仲三字姚本又□下脱子字汪本不脱】 郑袤秉道冲粹 【□起□□□帝□□□□行纯正□□□粹退有清和之风进有素丝之节宜登三阶之□衮职之阙其以袤为司空○今案御览二百八引汉书起汉书注秉作履登作齐初学记十一引逶作汉书余与御览同陈本汉书作履秉作守节同】 奉公不挠 【东观云第五伦字伯鱼帝征为司空奉公子挠言议果决无所依违○今案聚珍本东观记脱果决二字□作事姚辑本脱字伯鱼三字余与聚珍同】 当朝正色 【□氏家传陶敦字又通经□兑子司空于时权臣□命当朝正色慨然有匡粥之志防范非礼不动以此为世家所惮○今案理廷句有误防范句有脱字俞本脱此条陈本删字文通以下】 性疾朋党 【汉书何武字君公成帝时为大司掌性疾朋党问文吏必于儒者问儒者必于文吏以相参检其所居无赫赫名云后常见思○今案见卷八十六何武传】 数犯严谏 【东观云任隗字仲和拜司空永元初外戚秉权朝臣畏竦莫敢抗者惟隗与袁安同心合意数犯严谏□窦宪并诸免官争□○今案聚珍本姚辑本东观合意作毕力无举实以下陈俞本永元误永平余同聚珍本】 何武号为烦碎 【汉书何式字君公为司空多所举奏号为烦碎不称贤公后哀帝策免武曰举错烦奇不合众心考声不□□名流行其上大司空印绶○今聚汉书八十六何武传考作孝余同】 陈羣讥其拱默 【魏□陈羣字长文为司空前后密陈得失上封事辄削其万轮者□其居位拱默正始中诏撰羣臣上书朝士乃见羣谏事皆叹息○今案魏志二十二本传有司空以上八字前后密陈以下别见尤传裴注所引魏书】 彭宣疾病乞归 【汉书彭宣字子佩转大司空王莽专权宣上书有疾病昏乱上印绶乞骸骨归乡里得见亲故竢填沟壑○今案汉书七十一彭宣传无得见四字余同】 王朗称疾让位 【魏志王朗字景兴文帝践阼为司空黄初中称疾宿让位杨彪诏曰求贤未得君幡然称疾无乃居其室出其言不善见违于君子乎其勿辞朗乃起○今案魏志十三无病字幡作翻】 乞上印绶 【东观记云巢堪为司空十四年自乞上印绶赐千石俸舄其身○今案姚辑东观脱聚珍本东观及陈本皆脱终其身三字】 自陈老疾 【□汉书第五伦章帝初五□□自远郡征代牟融为司空五伦奉公守法每上事革不亦□□臣奏记辄封上之曰臣任忧深责者多无私心自陈老病以于石俸终身○今案姚辑本汪辑本华书均脱此条陈本无征字责下增有字余同俞本改注范书】 坐免太守 【东观云冯犹为司空坐免陇西太守邓融免官○今案俞本姚本东观记犹作模坐下无免字陈本亦作模融下无免官二字】 坐卖国恩 【东观记云未浮为大司空坐卖国恩以为威福○今案聚珍本姚辑本东观朱浮传无坐字】 水害责之 【尚书大传沟渎□遏水为民害则责之司空○今案陈恭甫校定本大传同】 地震免之 【鲁国先贤传孔子仲渊为司空以地震免之○今案陈俞本孔子作孔氏】 

　　○太师十 

　　太师古官金印紫绶 【汉书百宫表云太师古官也平帝元始元年初置金印绶位在太傅上○今案陈本及今汉书同】 先圣之德太师之任也 【大戴礼天子不论于先圣王之德不知君国畜民之道不见礼义之王不察应事之理不博古之典传不闲威仪之数诗书礼乐无经学业不法凡是其属太师之任也○今案大戴礼保传篇及陈本同】 天子所师 【尚书云立太师太保太傅兹惟三公之任佐王道论以经纬国事和理阴阳○今案之任以下是周官篇孔传之文亦见本钞太傅太保两篇引】 天子是毗 【诗节南山篇尹氏太师惟周之氐秉国之钧四方是维天子是毗俾民不迷毛苌曰氐本也郑笺云毗辅也尹氏大师之官持国之政维制四方上辅天子下教化民使无迷惑言任之至重也○今案小稚毛传同】 训导帝躬 【应劭汉官仪云孝平皇帝元始元年孔光以太师见授太师诏曰太师光圣人之后道卫通明宜居四辅职训导帝躬○今案平津馆辑本汉官仪光圣人作元圣惟汉书八十一孔光传载太后诏与本钞合】 尊为太师 【史记齐世家云周文王得吕尚于璠溪以为师谓之太公武王嗣位号曰师尚父成王即政尊为太师毛诗大明云唯师尚父时为鹰扬也○今案陈本无齐世家二字及毛诗以下考近本史记齐世家无磻溪二字无尊为表师事】 惟国之重 【应劭汉官仪云孝平皇帝元始元年太后诏曰太师孔光今年老有疾竣又大臣惟国之重书曰不遗耇老国之将兴尊师重传其令太师勿□十□一赐食赐灵寿杖黄门令为太师于省中施坐置几太师入省用杖焉○今案平津馆本汉官仪及陈本不遗句作无遗老成勿作无食作餐】 孔光德行醇淑 【□□汉官仪云孝平皇帝元始元年太后诏曰太师光先师之子德行醇淑○今案陈本太师下脱光字平津馆本辞作纯】 赵典笃学博闻 【续汉书百官志赵典笃学博闻宜备国师○今案陈本同考续汉书□□宫志无惟见范书五十七□□□】 

　　○太傅十一 

　　太傅古官 【应劭云太傅古官也位在三公上○今案类聚四十六引应劭汉官同】 金印紫绶 【汉百官志云太傅高祖六年初置王陵为之金印紫绶○今案续汉百官志无此文考汉书百官公卿表祖六作后元陈本志作表亦作后元置作用删为之二字本钞下文引亦作百官表】 服进贤冠佩山玄玉 【晋百官表注云太傅给五时朝服进贤三梁冠□山玄玉官品次第一○今案陈本删云太以下俞本脱此条】 位在三公上 【又云太傅古官也光武征故密令卓茂为之位在三公上不置长吏掾属十人秩百石御属一人令史十二人○今案陈本脱不置以下】 与三公绝席 【续汉书张禹伯达迁太傅朝夕进食朝见时赞与三公绝□○今案姚辑本达误远迁作□汪辑本不误】 天子不厚于德太傅之任也 【大戴礼天子无恩于父母不惠于庶民无礼于大臣不中于制狱无经于百官不衷于丧不敬于察不信于诸侯不戒于于戎事不成于赏罚不厚于德不强于行赐与侈于近臣怜爱于疏远卑贱不能惩忿窒欲不从太师之言凡是之属太傅之任也○今案元本明本大戴礼保傅管戒作诫成作诫□作邻之属作其属孔巽轩补注谓邻与遴吝古通陈本亦作怜凡是误凡事余与元明本同】 傅相天子 【尚书周官云立太师太傅太保兹惟三公论道经邦变理阴阳孔传傅相天子此惟三公之任佐王论道经纬国事和理阴阳言有德乃堪也○今案本钞太保篇引同】 傅之德义 【大戴礼云傅之德义○今案元本明本保傅篇之作其孔巽轩补注云汉书新书并作之卢本同】 坐而议政 【汉书百官公卿表太傅周三公也盖□天子坐而议政无所不统○今案见汉书卷十九上】 掌以善道 【续汉书百官志太傅一人掌以善道□专掌也世祖以卓茂为之后每帝即位辄置太傅录尚书事薨轻省人也○今案续汉一官志一道作导专掌作常职无人也二字陈本已照改】 阿保不倾 【曹植辅臣论云盖精微听察理析毫分规矩可则阿保不顿羣言系于口而研极是非典诰总乎心而唯所用之者锺太傅也○今案类聚四十六引及陈本百三家本曹集极作摭又陈本锺误钟严辑曹植文据书钞引毫作豪极作核此与孙本不同者岂据竹庵藏本欤】 宗国用寍 【王保庶太傅箴云保辅之贤明宗国用寍辅佐之不忠祸及于躬无日父子无闻昔有潘崇无曰父子无二或容江克志不可解恩不常恃一药不尝罪贵许止一时不恃恶延宗子○今案陈本不恃作不侍余同御览二百六引王廙之保傅箴佐作弼父子无二作至亲无二无志下可以下】 高祖初置以王陵为之 【汉百官表太傅高祖六年初置王陵为之哀帝元寿二年复置以孔光为之○今案汉书百官公卿表祖六作后元无孔光句余同】 成王即位周公为太傅 【史记周本纪成王即位周公毕公并为太傅容二人为之也○今案陈删容二人句考周本□成王时但言召公为太保周公为太师无周毕为太傅之文】 邓禹元功之首 【□□汉宫之明帝□辰策书曰高密侯邓禹元功之首其以禹为太傅○今案平津馆辑本同】 邓彪元功之族 【应劭□□□云和帝丁酉策书曰故本尉邓彪元功之族而□让□□□内归仁为羣贤元首今以彪为太傅录尚书事百宫总己以听朕庶得专位内之事也○今案陈本脱海内二句及百官以下御览二百六引汉官仪贤下无元字余同本钞录尚书篇引亦无元字】 三世在位为国元老 【东观章帝纪云□曰行太尉事赵喜三世在位为国元老其以喜为太尉○今案聚珍本姚辑本东观纪章帝纪及俞本皆脱陈本喜作熹御览二百六引东观作熹】 黄发罔愆 【应劭汉官云□帝策书曰太傅张禹二廿在位黄发罔愆忠孝弥惊其以禹为太傅○今案本钞录尚书篇引□作諐諐古愆字也余同】 子康执节纯固 【应劭汉官云世祖中兴卓茂甲申策书曰束发自修执节纯固断□伙他技其□休休夫士诚能为人所不能为则名冠天下当受天下之大赏今以茂为太傅封宣德侯东观记云卓茂字子康○今案类聚四十六引汉官仪及陈本大赏作重赏余同东观以下聚珍本卷十同】 伯始朗解朝章 【华汉书胡伯始为太傅时年八十而心力就免壮继母在省傍无几言不称老伯始练达事体朗解朝章虽无蹇苞之风□有补阙之益故京师为之语曰万事不理问伯始天下中庸有胡公○今案姚辑本汪辑本华书皆脱就免滂无等字皆有误陈本朗作明删心力三句八十下增四字】 

　　○太保十二 

　　太保古官 【应劭汉书仪云太保古官也保养也○今案平津馆本汉官仪同】 金印紫绶 【汉书百官公卿表云太保孝平皇帝元始元年置金印紫绶○今案见卷十九上】 天子处位不端太保之任也 【大戴礼云天子处位不端受业不敬言语不序声音不中律进退即席无礼升降揖让无□□旋俯仰瞻视无仪妄顾咳唾趍行不得正色比□□□□瑟凡此其属太保之任也○今案元本明本大戴礼□□篇即席作节度妄作安无正字色下有不字琴下无□□陈本无正色八字余与元明本同孔巽轩补注云节□□为即席安字误新书作妄瑟上新书有肆字】 保安天子 【尚书周官云太师太傅太保兹惟三公论道□邦燮理阴阳孔传保安天子之德义者也此三公之任住王论道以经纬国事和合阴阳言有德乃堪也○今案□本周官孔传同】 掌谏王恶 【周礼保氏职云掌谏王恶郑注谏者以礼义王之○今案近本保氏注同】 周成时周召为汉平帝初用王舜 【王晋书王祥琅琊人武帝太始元年拜太保诏曰太保耆艾元老高行清辨朕所毗倚以隆道宏治者也○今案旧钞此条小注与标目不符俞本全脱陈本将□目分二条而王舜事补注东观记惟又删王□此段则非也考今晋书三十三王祥传辨作粹余同似此则小注当别为一条不必删去类聚四十六引诏曰以下别引他语】 卫瓘明允笃诚 【晋起居注云太保卫瓘明允笃诚有匪躬之志其给千兵骑百人○今案初学记十一引同】 贰公弘化寅亮天地 【尚书周官云少师少傅少保曰三孤贰公弘化寅亮天地冲予一人孔传此三官名曰三孤孤特也言卑于公尊于乡置此三人也副贰三公弘大道化敬信天地之教以辅□一人之治也○今案陈本无注今周官孔传弼子句作以辅我一人又案以下四条皆是三孤不应入太保篇永兴盖附录耳】 天子宴业反其学此少师之任也 【大戴礼云天子居处出入不以礼冠带衣服不以制御器在侧不以度纵弄杂采不以章忿怒喜悦不以义赋与集让不以节凡此其属少傅之任也○今案大戴礼保傅篇分少师之任少俴之任少保之任旧钦此条标目是少师小注是少傅当分二条也近本保□篇业反作瞻字弄作上下陈太已照改孔巽轩大戴礼补注据新书戴上文宴业反作燕辟废纵弄作从美王氏经义述闻亦据贾子从美二字以正俗本大戴礼之误】 天子居处不以礼此少傅之任也 【此注与前注同也○今案此见大戴礼保傅篇陈本将上条小注移置此条下】 天子宴私安而易少师之任 【又云天子宴私安而易□□□饮酒而醉食肉而饱飰而强饥而嗷暑而喝寒而□寝而莫宥坐而莫待行而莫先疾而莫后天子自为开户自取玩好自执器册承顾环面御器之不举不藏凡此其属少保之任也○今案近本大戴礼保傅篇及陈本饱作□□作饱□作?曷作喝待作侍先下无疾而二字开下有门字承作亟余同孔巽轩补注本据新书馂作饱开下无门字据通解喝作暍皆与旧钞脗合足以正俗本大戴礼之讹者】 

　　○开府仪同三司十三 

　　仪同三司 【东观记云邓骘延平元年拜为车骑将军仪同三叵有开府之号始自骘也○今案陈本同聚珍本及类聚四十七引脱开府五字司下仍迭仪同三司句姚辑本脱有开二句又聚珍姚辑均骘作陟元作九】 班同三事 【又云马防章帝建初三年防为车骑将军班□三事窦宪以特进礼见依三公并未开封吕布以奋武将军如三事○今案聚珍本东观汉记卷十三马防传无班同句卷十窦宪传礼见作见礼卷二十一吕布传武作威余同考事文类聚新集卷三引及姚辑本东观记亦有班同三事句翰苑新书前集卷七引北堂书钞亦有马防班同三事六字此宋人所见书钞真本与此本脗合】 置舍人 【王晋书太始七年郑褎以侯就第拜仪同三司置舍人官骑其赐床帐簟褥等○今案类聚四十七引王晋书褎作襄褥误缛无等字余同旧钞遗舍人下误窜入下条今移正又御览二百四十三引褎作袤陈本从之】 给亲信 【又云元康元年诏曰中书监张华厯代心腹情所凭赖酬其勋绩使仪同三司给□信□百人○今案御览二百四十三引晋起居注及陈本同本钞赖酬以下窜入上条注中今移正】 黄权以车骑开封 【又云太始八年诏曰使持节都督荆州诸军事卫尉将军羊祜厯位又武有佐命之勋其以祜为车骑开封如三司之仪○今案陈俞本黄权改羊祜诏下删曰字考今晋书三十四羊祜传无诏曰二字无厯位二句余同标目黄权句疑是别为一条蜀志黄权传延熙二年权迁车骑将军仪同三司陈俞本删之非也】 张华虚冲挹损 【又云张华字茂先惠帝元年诏曰中书□光禄大夫张华厯世腹心情所凭赖虚冲挹损难为高尚其以为光禄大夫仪同三司○今案陈俞本脱字茂先三字厯世八字今晋书三十八无此诏】 王戎清虚履道 【又云王戒字浚仲晋惠帝元康元年诏曰尚书仆射光禄大夫戎清虚履道谋猷冲远仍厯外任宣力四方入掌机衡官材允叙将澄清风俗整一羣望官崇其职乃可赞成王化其以王成为光禄大夫开府仪同三司○今案陈俞本仍作敡整作显今晋书四十三无此诏】 

　　○特进十四 

　　汉制官品第二 【汉书百官公卿表云特进官品第二汉制皇后之父率为此官晋执圭璧□公○今案陈本删汉制以下近本汉书百官表无此文考御览二百四十三引作晋书百官表类聚四十七引作百官表注无晋执六字余与原钞同】 执璧继公 【傅咸集云特进品第二执皮帛□待臣之下执璧以有旧制今致特进宜执璧继公○今案严辑傅咸文□进品之上有公品第一执圭坐侍至之上余同陈本二作一执上有初字坐侍十字作坐傅臣不四字光谬类聚四十七引无品第二字以作已无启字继公字余同】 功德优盛赐位特进 【汉朝杂事云诸侯功德优盛朝廷所敬异者赐位特进在三公下无秩晋公卿礼秩汉制皆以侍进加崇诸侯无有礼秩○今案类聚四十七引汉杂事及陈本脱无秩二字晋公卿以下陈本别为一条】 见礼如三公 【汉书诸侯王位以特进给事中朝朔望见礼知三公汉杂事云永平四年窦笃卫尉乞骸骨特进就朝位置从事十人见礼如三公也○今案汉书百官公卿表无此文续汉书百官志五略同一二疑有脱误陈俞本删汉杂以下余同】 举吏如五府 【后汉永光三年以卫尉窦融为特进举吏如五府也○今案范书窦融传无为卫尉事林明仲云此是窦笃事见范书窦笃传永光作永元如五府三字又见章怀注本传虽无永元之文故其时正永元三年也余同陈俞本卫尉作太尉非也】 赐安车 【汉书云张禹字子文以特进为天子师就第赐安车朝服赐养牛上樽酒国家每有大政必与定议○今案见卷八十一张禹传】 给吏卒 【王晋书武帝以羊琇为太仆卿逊位拜特进加散骑常侍给吏卒服马○今案俞本脱陈本删武帝以三字为太仆六字类聚四十九引王晋书无加散以下】 邓禹罢三公位特进 【东观云建式中□禹罢三公以列侯就第位特进○今案见聚珍本卷八姚辑本卷二邓禹传】 曹洪以骠骑位特进 【魏志云后父毛嘉以列侯位特进曹洪以骠骑位特进○今案毛嘉特进见魏魏志五明悼毛皇后传曹洪特进见魏志九曹洪传】 

　　北堂书钞卷第五十二


●北堂书钞卷第五十三　　　　设官部五 

　　隋秘书郎虞世南撰 
　　南海孔广陶校注 
　　御史大夫十五　　　　　诸卿揔十六 
　　太常十七　　　　　　　宗正十八 
　　卫尉十九　　　　　　　光禄勋二十 
　　廷尉二十一 

　　○御史大夫十五 

　　御史大夫宰相之副 【汉书朱云传贡禹为御史大夫华阴守丞嘉上封事曰治道在于得贤御史大夫宰相之副九卿之右不可不选平陵朱云兼资文武忠正有智略可使以六百石秩试守御史大夫以尽其能○王石华校正上补忠字百上补六字是也今案汉书六十七作御史之官宰相之副本钞下文亦作之官】 银印青绶佩水苍玉 【汉书百官公卿表云御史大夫秦官位上卿银印青绶佩水苍玉掌副贰丞相○今案汉书十九上无水苍句无贰字陈本已照删本钞下文引亦有贰字】 上卿 【应劭汉官云御史大夫本秦官也次上卿○今案初学记十二引汉官次上有位字陈本已改汉书】 九卿之右 【汉书朱云传云华阴守丞嘉上封事曰御史之官宰相之副九卿之右不可不选也○今案详本篇上文】 位次丞相 【应劭汉官云大司空朱博奏言高皇帝置御史大夫位次丞相○今案平津馆辑本同陈俞本已改汉书】 副贰丞相 【汉书百官公卿表云御史大夫秦官掌副贰丞相○今案详本篇上文】 赵尧奇士代位 【史记周昌传齐人方与公谓御史大夫周昌曰君之史赵尧年虽少奇士也且代君之位及昌相赵高祖以御史大夫印弄之曰谁可以为者视赵尧曰无以易尧遂拜之○今案史记周昌传齐人作赵人奇士作奇才陈本误作赵昌传】 张驱长者处官 【汉书张驱武帝元朔中为御史大夫驱为吏未尝言按人专以诚长者处官官属以为长者○今案见汉书四十六陈俞本驱误欧】 张苍明习计迁 【汉书张苍为秦官柱下御史明习计籍领主上计迁为御史大夫○今案陈本俞本柱下句无御字御史大夫四十二张苍传与旧钞合】 延年治甚有能征 【汉书杜延年字幼公周之子也明法律为西河太守治甚有能名征为御史大夫延年居父官府不敢当旧位坐卧皆易其处○王石华校津改律其改甚今案汉书六十杜周附延年传有名句无能字余同陈俞本已照删】 周昌直言萧曹皆卑下之 【汉书周昌拜御史大夫昌等人有强力敢直言自萧曹等皆卑下之昌尝从燕时入奏事高帝逐得骑昌顷问曰我何如主也昌曰陛下桀纣之主也上笑之然尤惮昌○王石华校然下补尤字今案汉书四十二强上无有字燕上无从字陈本皆照删又陈下作卑之俞本作下之皆脱一字】 张汤奏事丞相充位而已 【汉书张汤为御史大夫每朝奏事语国家用曰旱天子忘食丞相充位而已○今案汉书五十九充上有取字】 公孙愿罢苍海 【汉书公孙弘字学元为御史大夫是时又东置苍海北筑朔方弘谏以为罢弊中国以奉无用之地愿罢苍海专奉朔方上许之○今案汉书五十八无字学元三字陈本多删改】 魏相奏去副封 【汉杂事云事上书为二封署其一曰副领为尚书者先发副封有不善屏去不奏魏相为御史大夫奏去副封以防壅蔽○王石华校杂字改杂事今案御览二百二十五引汉杂事封下无署字先发五字作先发之惟初学记十二引亦无署字余与原钞同】 长卿直言谏争 【汉书薛广德字长卿迁御史大夫为人温雅有蕴藉及为三公直言谏争○今案汉书七十一蕴作酝陈俞本已照改】 少翁数言得失 【汉书贡禹传禹字少翁为御史大夫列于三公自禹在位数言得失书数十上○今案见汉书七十二】 诸侯皆疾晁错 【汉书晁错迁御史大夫请诸侯有罪过削其地取其枝郡瘈上上令公卿宗室集议而莫敢难独窦婴争之由是与错有隙诸侯皆疾晁错○今案汉书四十九取作削枝作支皆疾四字作讙哗史记晁错传作收其枝郡又作皆疾晁错】 羣臣多附安国 【汉书韩安国字长孺为御史大夫匈奴请和亲安国日千里而战即兵不获利得其地不足为广有其众不足为强不如和亲羣臣多附安国议于是上许和亲○今案见汉书五十二】 儿宽无所匡谏 【汉书儿宽为御史大夫以称意任职久无所匡谏于上官属易之○今案见汉书五十八久上有故字本钞匡作匡者宋人转写避太祖讳也】 卜式不习文章 【汉书十式为御史大夫明年当封禅式不习文章贬秩为太子太傅以儿宽代○今案见汉书五十八】 张驱请免以为上大夫 【汉书张驱为御史大夫上具狱事有可却却之不可者不得已为之泣涕面而封之其爱人若此年疾请免天子亦宠以上大夫禄归老于家○王石华校补面封之三字今案汉书四十六泣涕作涕泣余同陈俞本驱作欧】 卜式贬秩为太子太傅 【汉书卜式为御史大夫言郡不便盐铁而舡有算可罢上由是不说明年当封禅惑又不习文章贬秩为太子太傅○今案见汉书五十八】 

　　○诸卿揔十六 

　　法可海 【春秋汉含孳云三公象五岳九卿法河海二十七大夫法山陵○今案陈本同御览二百二十八引汉含孳无山陵句】 括河海 【谢汉书李淑谏更始曰夫三公上应台宿九卿下括河海○今案陈本同御览二百二十八引海作内姚辑汪辑本谢书台作垣宋人转钞改避钦宗讳也余同惟姚作李淑传汪作刘玄传】 不失四时 【说苑云九卿者不失四时通沟渠捕堤防种树木美五谷于是通于地理举为九卿○今案俗本说苑臣术篇补作修无种木美三字陈本已照改惟御览二百二十八引说苑与旧钞脗合】 万国庆赖 【韦昭辨释名云卿庆也言万国皆庆赖之也○今案陈本脱韦昭辨三字考御览二百二十八引辨释名同本钞也下旧有卿彰也二句系由下条误入今删正】 彰善明理 【白虎通云卿之为言彰也彰善明理也○今案陈本理作治余同本钞作理者唐人转写避高宗讳也近本白虎通爵篇脱彰也二字殊觉不辞惟御览二百二十八引与旧钞合】 背邪向正 【应劭汉官卿分职各帅其属以倡九牧阜成兆民孔传六卿各帅其属官大夫士治其所分之职以倡导九州岛牧伯为政大成兆民之性命皆能其官则政治○今案尚书周官帅作率导作道本钞下文引亦作率】 通不通利不利 【说苑云九卿者不失四时通沟渠补堤防种树木美五谷于是通于地理者也能通不通利不利如是者举为九卿○今案详本篇上文亦见近本臣术篇及御史大夫二百二十八引】 参三公 【帝王世纪曰九卿者所以参三公也○今案御览二百二十八引世纪同】 位九棘 【周礼朝士职云朝士掌外朝之法左九棘孤卿大夫位焉郑注树棘以为位者取其赤心而外剌象以赤心三剌也○今案秋官注同】 掌建邦治以考事典经纶国体以考留狱 【王昶考课事云卿考课一曰掌建邦国以考制治二曰九功时叙以考事典三曰经纶国体以考奏议四曰共属众职以考□摄五曰明慎用刑以考留狱○今案严辑王昶集与旧钞小注同本钞标目四句不相贯有窜乱也陈俞本课上脱考字功误卿制治上脱以考二字】 六卿分职 【尚书周官云六卿分职各率其属以倡九牧孔传六卿各率其属官治其所分之职皆能其官则政理也○今案周官孔薄理作治本钞改理已详上文】 六卿分掌 【韦昭辨释名云六卿分掌诸官卿孤不掌杰然特立也○今案陈俞本同玉函山房辑本杰作桀】 汉正九卿 【韦昭又云汉王九卿一曰太常二曰光禄动三曰卫尉四曰太仆五曰廷尉六曰鸿胪七曰宗正八曰司农九曰少傅者也○今案陈本玉函山房辑本同】 汉置十二 【刘僎释名汉置十二卿一曰太常二曰太傅三曰太仆曰卫尉四曰光禄动五曰宗正六曰执金吾七曰大司农八曰少府九曰大鸿胪十曰廷尉十一曰大长秋十二曰将作大匠○今案陈俞本同御览二百二十八引刘撰二字作竟昭辨三字无曰卫尉句大匠下有辨曰二字接上汉正九卿一条毕校本因收入释名补遗一卷谓刘僎自是刘熙又改为二曰太仆三曰卫尉】 贱不临贵以为上卿 【说苑曰齐桓公使管仲治国对曰贱不能临贵桓公以为上卿不治对曰贫不能使富桓公赐之齐市租又不治对曰疏不能威近桓公以为仲父齐国大安○今案说苑尊贤篇市上有国字威近作制亲余同御览二百二十八引威近作成近成乃威之误足证旧钞威近二字于今本也陈俞本已改制亲】 知其君子以为上卿 【说苑云秦缪公见百里奚牛肥公问之对曰臣饮食以时是以肥也公知其君子以为上卿○今案见说苑臣术篇】 虞卿再说 【古史考云虞卿蹑步担簦说赵君一说赠金百镒再说以为上卿○今案陈本及平津馆本古史考步作蹻赵君作赵孝成王】 司马安四至 【汉书汲黯娣子司马安善巧官四至九卿○王石华校官改宦今案从陈本也汉书卷五十作巧官】 

　　○太常十七 

　　舜咨秩宗 【应劭汉官古官也书曰伯夷典朕三礼帝曰咨伯汝作秩宗百官公卿表云太常谨按伯夷也○今案陈俞本改谨案二字为古官也三字平津本辑汉官仪遂从其说但本钞此文尚书及百官表皆是应劭所引谨按以下则永兴引申语似不可相混】 秦曰奉常 【汉书百官公卿表云太常卿一人秦曰奉常○今案见汉书卷十九上】 翼翼太常寔为宗伯 【扬雄太常箴曰翼翼太常寔为宗伯穆穆灵祇寝庙奕奕○王石华校虚改灵今案陈本百三家本子云集皆作灵】 治五礼 【周礼春官叙云乃立春官宗伯使帅其属而掌邦五礼郑谓五礼吉凶军宾嘉之礼也○今案春官叙宫注作宾军阮氏校勘记以为当作宾军惠氏校宋本则以为当作军宾与旧钞脗合】 典三礼 【应劭汉官太常古官也书云伯汝常存故称太常以列侯为之重宗朝也○今案陈俞本无古官句称下无太字余同平津本汉官仪据范书光武纪注引伯汝四字作伯夷欲令国家盛大社稷常存二句】 常天地神祗 【周礼春官大宗伯职云宗伯掌建邦之天神人鬼地祗之礼以佐王建保邦国郑注建立也保安也所以立安邦国者也主吉礼凶礼宾礼军礼嘉礼○王石华校补鬼地二字佐王二字立也二字今案春官祗作示主吉礼三字作主谓二字而再出吉礼于下文别为申解与旧钞小异】 掌社稷郊畤 【汉官解诂曰太常掌社稷郊畴事重职尊故在九卿之首古文儒林旧艺皆说○王石华校补解诂六字今案陈本脱古文以下平津辑本分古文二句别为一条注见旧钞引又类聚四十九引解诂脱掌字亦无古文二句】 掌宗庙 【汉书百官公卿表奉常秦官掌宗庙礼仪景帝更名太常王莽改曰秩宗○今案见汉书卷十九上】 太常典天地 【晋中兴康帝建元元年训云太常典天地兼掌宗庙其为任也重矣是以古今选建未常不妙简时望兼之儒雅远通天人洽畅神祗○王石华校补书字符元二字今案御览二百二十八引中兴书无远通二句陈本亦然又陈俞本兼之作兼收俞本建元作建武谬矣考建武非康帝纪年乃元帝纪年耳】 掌祭祀 【续汉书百官志太常掌礼仪祭祀及行事赞天子大射养老大丧皆奏其仪○今案续汉百官志二赞上有常字奏其下有礼字】 主郊庙 【尚书舜典帝曰俞咨伯汝作秩宗孔传秩宗主郊庙之官秩叙也○今案尚书孔传同陈本无注主作立】 掌礼仪 【续汉书百官志太常掌礼仪也○今案见续汉书百官志二】 主引赞 【续汉书百官志太常主引赞助祭皆平冕七旒○今案陈本同近本续汉志脱此文本钞下文引祭下有事字】 治神人和上下 【尚书周官宗伯掌邦礼治神人和上下孔传主国礼治天神地祗人鬼之事及国之五礼以和上下尊卑等列○今案陈本无注考周孔传今作天地神祗阮氏校勘记云纂传作天神地祗与旧钞合】 统百官谐万民 【周礼太宰职三曰礼典以和邦国以统百官以谐万民郑注曰礼典宗伯之职也○今案陈本同】 助祭平冕七旒 【续汉书百官志太常主引赞助祭事皆平冕七旒○今案详本篇上文】 行陵赤车千乘 【魏志王朗曰西京太常行陵幸车千乘○王石华校改赤为幸今案陈本及魏志王朗传注引魏名臣王朗奏亦作幸卓】 定仪法 【史记叔孙通列传高帝崩孝惠帝即位乃谓叔孙通曰先帝园陵寝庙羣臣莫习徙为太常定宗庙仪法及稍定汉诸仪法皆叔孙通为太常所论著也○今案近本史记习上有能字王氏读书杂志引旧钞莫习二字及汉书类聚诸书以正今本史记之误】 言礼乐 【续汉书张奋字雅通拜太常言礼乐常当改作上善之后上书称痹病不任行乃以太常礼职愿与大司农换职○今案初学记十二引续汉书无字雅通三字及上书以下本钞下文引有字雅通句及任行句换职句陈本多改易考姚辑汪辑本皆微异而汪本雅作稚抚职作免职】 常引正大义 【华峤后汉书刘恺字相豫为太常论议□□常引正大义诸儒为之语曰难经伉伉刘太常○今案类聚四十九御览二百二十七引皆无字相豫三字议下不空格姚辑汪辑华书及陈本皆然御览义误议】 设职官粮限 【续汉书张奂字然明拜太常为太常设职官粮限施行奂素立清节当可否之间强御不敢夺也○今案陈俞本脱字然明三字立作有粮作科皎作可无为太常三字御览二百二十八引无为太十字素立作有字无当字姚辑续汉与陈俞同汪辑脱比条】 韩暨多所匡政 【魏志韩暨字公至迁太常时新都洛阳制度未备暨多所匡政○今案俞本同魏志二十四及陈本皆作匡政匡字缺笔详本篇上】 虞松考正旧仪 【晋起居注元康六年以后不常亲郊经杂事难制度废弛太常虞松考正旧仪死不悉备○今案陈俞本及严辑虞松集附注引晋起居注郊下有社字无经杂四字余同惟俞本死作无】 贺循议兄弟不为后 【晋中兴书会稽录云贺循字彦先拜太常时宗庙始建旧仪多阙或以惠怀二帝应各为世事下太常循议以礼兄弟不相为后不得以承代为世○今案陈俞本脱稽四字字彦先三字初学记十二引无时宗以下亦见今晋书六十八贺循传同】 蔡谟奏宜临轩作乐 【晋中兴书济阳录云蔡谟拜太常威宁四年临轩门下奏非祭祀燕飨则无设乐谟奏宜有金石显宗纳焉临轩作乐自此始也○今案陈俞本无录云二字御览二百二十八引中兴书无济阳四字宁作康燕作宴】 杜业数言得失 【汉书杜业有才能以列侯选为太常数言得失不事权贵后坐法免○今案俞本同陈本脱以列三字后坐四字又云案侈本不载】 周泽数有直言 【东观汉记云周泽字□都少修高节清介特立拜太常果数有直言朝廷嘉其清廉○今案御览二百二十八引无字口都三字清作耿陈俞本果敢六字作果敢直言数有据争余与御览同姚辑本聚珍本东观作穉都余与陈俞同】 官属称有恩 【汉书杜有陵为太常治诸侯县每冬月断狱常具酒省食官属称有恩○今案陈俞本脱每冬十字又陈本云案今本不载】 朝野叹渊学 【晋中兴书会稽录云贺循字彦先拜太常每存问议先朝旧事以此比校循所奏绝不符同朝野咸叹循之渊学也○今案陈俞本每存问议作与刁协同议又俞本兴下脱书字余同陈本脱会稽四字及校循二句旧误四亦见今晋书六十八但无每存以下】 桓荣东面几杖天子亲自执经 【华峤汉书桓荣字春卿迁太常明帝尊以师礼甚见亲重乘舆幸太常府荣东面坐设几杖天子亲自执经既罢悉以太官供具赐太常家其恩礼若此○今案俞本脱尊以十四字明帝下有令字余同陈本已改范书初学记十二引华峤书府下有令字无天子亲自以下姚辑本华书无令字与初学记同汪辑本礼误理余与原钞悉同】 王祥南面几杖帝北面乞言 【王隐晋书王祥拜太常高贵乡公人学命祥为三老祚南面几杖以师道自居帝北面乞言祥于是乃仰为明王圣帝之轨君道之要俯以训帝百辟闻之莫不砥砺向学○今案山堂考索前集二十二引王隐晋书仰为作仰维无百辟二句余同又今晋书三十三王祥传于是以下微有异同陈俞本已改引今晋书】 柔而能整 【王隐晋书云郑默字思元迁太山涛欲举一亲为博士见默语曰卿以尹翁归令吾不敢复言谓其柔而能整也○今案亦见晋书四十四郑默传一亲下更有亲字陈本己改注今晋书】 儒素有学 【山公启事云侍中彭权儒素有学义宜太常选也○今案陈俞本脱侍中二字义字严辑山公启事据御览引有侍中彭权迁当选代二口仍未收此条】 赵典布被瓦器 【益部耆旧传赵典字仲任为太常虽身处上乡而布被□器○今案陈本脱字仲任三字御览二百二十八引益部耆旧传任作经类聚四十九引亦脱字仲任三字余同】 和洽卖田自给 【魏志和洽字阳士明帝以为太常卖田自给帝闻之加赐谷帛○今案见魏志廿三】 病不任行 【续汉书张奋字雅通病不任行愿与大司农换职免○今案详本篇上文无免字然汪辑本作免职字句亦不尽同免下疑脱官字陈本奋误奂】 病不堪徒 【晋中兴书河东录云邓牧字伯通为太常病不堪徒○今案陈俞本堪徒作能从并改注今晋书】 坐庙酒酸 【汉公卿表任越人为太常坐庙酒酸论之者也○今案汉书百官公卿表任上有广安侯三字论下无之者也三字余同】 坐宗庙事免 【魏志王肃字子雍迁太常坐宗庙事免○今案见魏志王朗附肃传】 以陵下太庙免 【王晋书张华为太常以陵下太庙屋栋折免晋诸公赞云张华为庙地发屋○今案王隐书一条亦见今晋书三十六无陵下二字陈俞本已改今晋书诸公赞一条俞本同陈本脱】 

　　○宗正十八 

　　宗正秦官职掌亲属 【汉书百官公卿表云宗王秦官也职掌亲属○今案汉书十九上无职字】 元始更名 【汉书百官公卿表云宗正秦官平帝元始四年更名宗伯○今案见汉书卷十九上】 建安始置 【魏志建安二十一年始置宗正之官○今案陈俞本同考魏志卷一武纪则始置句系裴注引魏书】 序王国适庶录宗室名籍 【续汉书百官志宗正秩守中二千石掌序录王国适庶之次及诸宗室亲属远近郡国岁计上宗室名籍○今案续汉书百官志三无秩守二字计上有因字通典职官类同初学记十二引之误人无因字脱籍字余与续汉志同】 刘般夙夜不怠 【东观记云刘殷迁宗正在朝廷竭诚尽节勤忧国事夙夜不怠数纳嘉谋○今案初学记十二御览二百三十引及陈俞本脱廷字诚作忠聚珍本亦然姚辑本脱本钞改诚者永兴避隋文帝父讳也】 刘平仁孝着闻 【东观记云刘平字公子以仁孝着闻永平三年为宗正○今案初学记十二御览二百三十引及聚珍本东观记同姚辑本子作予陈本已改引范书】 

　　○卫尉十九 

　　掌宫门屯兵 【汉书百官公卿表卫尉秦官也掌宫门卫屯兵景更名中大夫令后元年复为卫尉○今案见汉书十九上】 掌宫门卫士 【续汉书百官志云卫尉掌宫门卫士公交车令北宫卫士左右都侯宫掖门司马皆属焉○今案见续汉百官志二】 卫禁不时 【柏梁诗云周卫交戟禁不时○案陈本及初学记十二引又冯辑汉诗纪卷一同】 警夜巡昼 【张衡西京赋云卫尉八屯警夜巡画○王石华校移警字在昼下误矣今案文选及百三家本本初学记十二引皆作警夜巡昼】 典宿卫 【东观记云□喜字伯阳为为卫尉性周密尽心事上内典宿卫夙夜匪懈恩宠甚厚母殁故乞身行服帝不许○今案聚珍本十三喜作憙无故字内典句又远在下文姚辑本作赵憙无故字帝作显宗余与原钞悉同陈俞本脱字伯阳三字又俞本脱故字陈本脱母殁以下】 奉宿卫 【又云窦固字孟孙为卫尉奉两宫宿卫上而见重当世仁厚恭谨下而赈施宗旅甚有名称○今案俞本脱上字仁厚字下而作下士余同姚辑东观记同陈本脱上而六字下而六字聚珍本脱上字仁厚字下而作下上】 坐宫阙内为庐垣下 【汉宫故卫尉主坐宫阙之内为区庐于垣下各有员部○今案平津馆辑本据类聚引故作诂无坐字为区句作于垣下为庐考御览二百三十引亦然陈本已照改】 窦固恭谨 【东观记云窦固字孟孙为卫尉仁厚恭谨甚有名称○今案详本篇上文】 赵喜周密 【又云赵伯阳为卫尉行太尉事性周密尽心事上夙夜匪懈○今案聚珍本姚辑本皆有太尉句余详本篇上文】 辛毗以清贫闻 【魏志辛毗为卫尉以清贫间与徐邈胡质皆以忧国忘私不营产业晋起居注河南尹裴楷才行清茂转卫尉○今案魏志二十五辛毗传同陈俞本贫误平又脱晋居注以下】 赵孝治行欲宠异之 【华峤汉书赵孝字常平拜长乐卫尉弟礼为御史中丞上嘉孝兄弟怡行欲宠异之常使礼十日一至卫尉府大官送供具令相对尽权礼终孝以卫尉官属送丧归葬天下荣之○今案俞本及姚辑本案语引与汪辑本常平作长平治作笃常使礼作诏礼终下有帝令二字以卫尉官属作从官属余同陈本脱字常平三字余与俞同】 马光畏慎特亲异之 【东观记云马光字叔山为卫尉上以光谨敕畏慎特亲异之○今案聚珍本东观记脱为卫以下陈俞本已改范书】 

　　○光禄勋二十 

　　掌门户 【汉书百官公卿表郎中令秦官掌殿掖门户武帝更名光禄勋○今案见汉书十九上】 摠领从官 【柏梁诗曰光禄动曰总领从官柏梁台○今案陈本同冯辑汉诗纪卷一官误宗学记十二引与原钞同】 卫宫省 【东观记马防字公平为光禄勋宿卫宫省上数幸防府赏赐饮食行每日出上征讨四方合防居守京师抚百姓治宫室起学官○今案俞本及姚辑本聚珍本皆无行每以下陈本无上数以下考上征五句系由下条误入每日句又有脱文也】 居守京师 【续汉书李通字次元为光禄勋时上征讨四方令通居守京师抚百姓治宫室起学官○今案陈俞本及姚辑汪辑本续汉书时上作帝每抚上有镇字治作修】 经兆宫室限以禁界 【杨雄光禄勋箴云经兆宫室画为中外廊殿门闼限以禁界○今案陈本及百三家本子云集同初学记十二引界作卫余同】 内奉宿卫外摠三着 【续汉书杜林字仲子为光禄勋内奉宿卫外摠三着周密敬慎选举称平即有好学辄见诱进朝夕满堂士以此高而慕仰之○今案初学记十二白帖七十四引仲子作伯山无郎有以下又白帖内奉作内则陈俞本脱字仲子三字又俞本脱内奉四句陈本亦作内则无士以句淮姚辑汪辑本续汉亦作字作山仰作附余与原钞悉同】 时亮天工四门顺轨 【傅玄太常趟咨画赞云升光禄时亮天工四门顺轨○洪氏校赵下删书喜字尽改画是也今案陈俞本亦衍喜字画作进又脱升光禄三字百三家本严辑本傅玄集皆无升光禄三字】 以清廉称 【东观记孙堪字子雅为光禄勋以清廉称与周泽相类○今案陈俞本及姚辑东观记脱字子雅三字堪作湛御览二百二十九引亦作甚惟聚珍本作堪夹注作字子穉余悉同】 以明经拜 【又云刘昆字桓公以明经征拜为光禄勋○今案陈俞本脱字桓公三字姚辑本脱以明经以下聚珍本及御览二百二十九引无明经句又聚珍本无拜字】 选置惟允 【庾冰集用乐谟诏草云光禄又卿列首且职典吏署选置惟允其以谟为光禄勋○今案初学记十二引无选置以下严辑本庾集置作贡余同陈俞本脱草字又俞本脱九卿五字陈本用误申且误具】 选举称平 【东观杜林字仲子为光禄勋周密敬慎选举称平郎有好学辄见诱进○今案详本篇上文】 石建奏事谨慎 【汉书石奋传云石建为郎中令奏事下读之警曰书马者与尾而为五今乃四不足一谴死矣其谨慎皆如此类也○今案见汉书四十六】 鲁恭选举不失 【续汉书鲁恭字仲廉迁光禄勋选举清平不失次序○今案陈俞本及姚本汪辑本续汉书无字仲廉三字及不失句】 孟宗德行纯素 【孟宗别传为光禄勋宗尝大会宗先少酒偶有强者饮一杯便吐察者以麦饭闻诏曰麦饭意公答曰臣家足有麦饭耳特性所好是以食之上曰德行素纯如此○今案初学记十二御览二百廿九引孟宗别传察者以下作传诏司察宗吐麦饭察者以闻上乃叹息曰至德清纯如此陈本已照改】 唐詹游优文籍 【臧荣绪晋书云应詹字思远迁光禄卿讽议于时优游文籍爱好才士文辞粲然○今案陈本改今晋书见本传】 张湛正谏 【续汉书张湛字子孝拜光禄勋数正诔威仪不如法度者湛常乘白马每有异政上言白马生且复谏矣○今案本钞五十六引东观记张湛传作光禄大夫余与此续汉书尽同陈俞本斁正十字作光武临朝或有惰容湛□陈其失三句汪辑读汉据陈俞引】 陈蕃切谏 【东观记云陈蕃字仲举为光禄勋上疏切谏曰鄙□云盗不过五女门以女能贫家也今后宫之女数千食肉衣绮岂不贫困乎○今案陈俞本聚珍本皆无字仲举三字又聚珍本困作国陈俞本无困字姚辑本亦脱困字惟案语内引作字仲举余同】 安世隐人过失 【汉书张安世为光禄勋郎有醉小便考上主事白行注安世曰何以知其不覆□□耶如何以小过成罪郎□□□□有兄自言安世曰奴以恚怒诬□衣冠告署道□其□□过失皆此类也○王石华校过改适今案汉书本传及陈本皆作适惟御览二百二十九引作挞恐误盖适音摘兴谪同诗人交徧适我正用此适字又今本汉书淫官上脱有字王氏读书杂志历引初学记御览以正今本之误】 郑默遇人以恩 【王隐晋书郑默字思元转光禄勋贤仲博爱不以声色矜人虽卒徒厮养之人皆遇之以恩○王石华校冲改中今案石华从陈俞本也考御览二百二十九引王晋书仍作宽冲】 杨赐按专政之所致 【谢承后汉书杨赐字伯钦拜光禄勋嘉德殿前有青赤气诏谴中使问赐祥异□福所以博学硕德之儒故密咨问赐曰为明主所咨问岂得不尽情极言其要上疏曰接春秋谶云天投电海内鼠今妾嬖阉尹共专国政之所致也○今案初学记十二御览二百二十九引无德之二字电作蜺赐曰至疏曰二十字作宜极陈其意尝上疏陈谪十字余同陈本已照改汪辑本谢书引御览姚辑本脱】 王肃知弃甲之所变 【魏志王肃字子雍为光禄动有二鱼集武库有司以为吉祥肃曰鱼生于渊而见于屋介鳞之物失其所也是将其殆有弃甲之变乎其后果有东关之败○今案魏志十三见作亢介鳞作鳞介本已照改】 周仁无所言 【汉书周仁景帝时为郎中令常衣弊衣弱□故为不清洁以是得幸入卧内上于后宫秘戏仁常在旁终无所言上时问人仁曰上自察之亦无所毁也今案汉书见卷七十应詹传】 三曰拜司空 【续汉书苟爽字慈明为光禄勋视事三日策拜司空○今案御览二百二十九引续汉书作三月汪辑本亦引御览惟范书则作三日陈俞本已改范书□□□卷十裴注引张璠汉记亦作三日姚辑本脱】 即日为护军 【王晋书应詹传詹字思远□光禄勋王敦作逆帝问如何答曰陛下宜奋赫斯之威臣等负戈前駈不愿俟命以讨逆社稷之计也即日以詹为护军将军○今案俞本不愿作愿不无将军二字今晋书七十无不愿司及即日二字陈本已改今晋书】 

　　○廷尉二十一 

　　廷尉掌刑辟 【汉书百官公卿表示廷尉秦官掌刑辟景者更名大理正帝复为廷尉应劭注曰尚书咎繇作五刑士狱官之长也○今案汉书十九上无应劭此注考汉表下文有王莽改曰作士一句应劭云云当是彼注今本汉书□□耳】 平刑罚 【续汉书百官志廷尉掌平刑罚○今案续汉百官志二作掌平狱陈俞本但改小注与标目自相岐出】 景帝名大理武帝改名廷尉 【汉书百官公卿表云秦官景帝中六年更名大理武帝四年改为廷尉哀帝元寿二年复名大理魏志文帝黄初元年改为廷尉○今案百官表一条汉书卷十九上同魏志以下见魏志卷二改下有大理二字陈本但注汉书】 狱官之长 【应劭注汉书百官公卿表廷尉古官尚书咎繇作士正五刑上狱官之长景帝中六年改名大理武帝建元四年改名廷尉王莽改名作士○今案此见汉书百官公卿表正文惟士狱官之长五字乃应劭注耳】 天下之平 【后汉书张释之文帝行出有一人从桥下走乘舆马惊释之治当罚上怒释之曰廷尉天下之平也倾之而天下用法皆为之轻重民无所失其手足○今案汉书五十出下有中□桥三字倾之作一倾无作安陈本已照改】 奏谳疑事 【汉书张汤为廷尉奏谳疑事必先为上分别其原上所是受而着谳法廷尉契合杨主之明韦注曰在板契者谨案令文着于板契也○今案近本汉书五十九疑下脱事字必下有奏字契作挈王氏读书杂志据旧钞必先二字及御览二十九引以正俗本汉书及陈本增奏字之谬又契挈古通字洪筠轩较汉书引沟恤志之契租挈一句说文衣部之乐浪挈令织句以见挈古通契是也】 理疑狱 【汉官解故云廷尉当理疑狱○今案平津辑本故作诘】 吴公治第一为廷尉 【汉书贾谊传文帝初立闻河南守吴公治平为天下第一乃征吴公为廷尉○今案见汉书四十八】 吴雄断狱平为廷尉 【华汉书吴雄字季高以阙法卫律断狱平桓帝时为廷尉○今案初学记十二类聚四十九引无卫字陈本亦然又桓作顺姚辑汪辑本华书亦无卫字皆作桓帝时以廷尉致位司徒惟姚脱断狱平三字】 相承为廷尉三世 【华书又云雄子许孙恭三世相承为廷尉为法名家○今案类聚四十九引许作欣初学记十二引□作祈无相承二字为法作以法为陈本亦作欣姚辑汪辑本华书亦作欣□与初学记同】 家世为廷尉七人 【华书又云郭躬字仲景系为廷尉家世掌法凡郭氏为廷尉者七人○今案初学记十二引脱景字世作代法下有律字类聚四十九引及陈本无字仲四字姚辑汪辑本华书据初学记引仍作世】 皋陶为大理天下无虐刑 【文子云皋陶喑而为大理天下无虐刑有贵乎言者也○王石华校补赔字是也今案陈俞本亦作有守山关本文子情诚篇有作何铁华馆影宋本文子与原钞悉同类聚四十九引亦同】 释之为廷尉天下无冤民 【汉书张绎之为廷尉天下无冤民于定国为廷尉民自以不冤○今案见汉书七十一】 盛吉为廷尉天下称平 【□气后汉书盛吉字君达为廷尉自掌宪罪内当断夜省坐求共妻执浊吉特丹笔夫妇相向垂涕○今案初学记二十蒙□□注下引自掌三字作每至冬节四字无字唯三字夜省四字其妻作妻夜涕作泣又初学记十二引掌宪句悉同陈本持作将姚辑谢书与初学记二十同汪辑本亦脱夜省四字亦作泣余与原钞同】 傅贤为廷尉治狱称平 【谢承后汉书傅贤迁廷尉在位四年治狱称平○今案御览二百三十一引及汪辑本谢书同姚辑本脱在位二句】 犯跸罪金盗环弃市 【汉书张释之字季为廷尉文帝行出渭桥有一人从桥下走出乘舆马惊释之奏此犯跸当罚金上怒曰此人惊吾马释之曰今法如是更重之是法不信于民也后有人盗高庙座前玉环者释之奏当弃市大怒曰吾属廷尉族是而君以法奏之非吾所以共承宗庙意也释之曰法如是足矣○王石华校云按此注有误又云陈本有诘责廷尉四大字今案此条脱去标目混入上条注中石华欲从陈本非旧钞面目矣旧钞原有犯跸八字窜入帝行之下足为全段纲领显系标目今移正考汉书张释之傅同】 奏免太守切让三老 【谢承后汉书范延寿为廷尉燕赵间有三男子共娶一妻生四子后分子县丞相不能决献之于廷尉延寿上言男子贵信妇人贵贞今三男一妻比之禽兽生子属母于是以四子附母尸男子弃于市奏免郡太守令长切让三老无师道也○今案初学记十二引谢书献作谳县下无丞相二字无上言至一妻十五字无弃字及切让句师道作帅化之道本钞下文引亦作县丞相陈本无后分十四字奏免七字姚辑汪辑本谢书皆脱】 务在哀 【会稽典录云盛吉字君达拜廷尉吉性仁多恩务在哀矜○今案初学记十二引及说郛本典录性仁以下作性多哀怜余同陈本脱字君达三字仁多作多仁照类聚也】 务在宽恕 【魏志王朗字景兴为大理务在宽恕○今案见魏志十三】 务从轻比 【谢汉书傅贤迁廷尉垂念刑罚务从轻比每冬断狱迟回流涕○今案初学记十二引及姚辑汪辑本谢书罚作法冬下有至字】 所活甚多 【东观记云张禹字伯达作九府吏为廷尉府北曹吏断狱处事执平为京师所称明帝以其明达法理有张释之风超迁非次拜廷尉○今案聚珍本东观记十一无作九府吏四字断法二字余同姚辑本无字伯七字断法二字余同陈本亦脱字伯七字廷尉府三字北误比又脱断法二字迁非次三字及达上明字】 刘颂明法理 【晋武帝诏云黄门郎刘颂真平居正兼明法理可议郎守廷尉○今案陈本同俞本真作贞本钞改真者宋人转写兼避仁宗讳也又文选晋纪总论注引干宝晋纪有刘颂忠正一条可作旁证】 掌法宽平 【华汉书郭躬字仲孙迁廷尉躬家世掌法宽平决狱务在哀矜罪疑从轻条奏诸应致法及可从轻者四十一事○今案姚辑汪辑本华书法下有律字无宽平以下陈俞本已改范书】 持法清峻 【会稽典略云黄昆迁廷尉持法清畯○今案御览二百三十一引会稽典略黄作董陈俞本峻作正又案上文称典录此下人作典略同一书耳】 无私宾客 【谢汉书云傅贤迁廷尉自掌法官无私门宾客○今案陈俞本脱自字官字御览四百五引脱门字余同初学记十二引门作间无宾客二字姚辑谢书与初学记同汪辑本与原钞同】 不发私书 【会稽典略云黄昆字文通迁廷尉闭门不发私书○今案陈俞本脱字文通三字御览二百三十一引会稽典略无闭门二字】 卜福执谦 【东观记云卜福为廷尉执谦求退上以为太中大夫○今案陈俞本及聚珍本东观记同姚辑本脱】 傅贤廉直 【谢汉书云傅贤迁廷尉素廉直公卿燕饮请不往自以家贫无以报其施也○王石华校谦改燕今案陈俞本脱清字自字御览二百三十一引直作正饮作会家作为姚辑本谢书与陈俞同汪辑本请上有要字无以报作无报答余同】 释之前跪系生袜 【汉书张释之传公卿会廷中立王生一袜解生顾谓张释之曰为我系袜释之前跪系之或让王生日奈何廷辱廷尉使跪系袜乎王生曰吾老且贱自度终无以益张廷尉廷尉方今天下名臣吾故使系袜欲重之○今案汉书五十方下无今字系作结师古曰结读曰系考史记释之传正作方今】 朝廷称之 【汉书于定国为廷尉其次疑平法务在哀矜鳏寡罪疑从轻加审慎之心朝廷称之○王石华校决下补疑字今案见汉书七十一】 官属咸服 【汉书朱博传迁廷尉恐为官属所诬召见正监典法掾吏谓曰廷尉本起于武吏不通法律幸有众贤亦何忧试共撰前世决事吏议难知者数十事持以问廷尉得为诸君覆意之正监共条白焉博皆平处其轻重十中八九官属咸服○王石华校重上补轻字覆意改意覆今案汉书八十三本作覆意石华改意覆系沿陈误】 释令尹之族 【说苑云子文之族有干法者廷理拘之闻其令尹之族也而释之子文召廷理而责之○今案陈俞本同考见说苑至公篇】 以主意为狱 【汉书杜周传周为廷尉其治大抵放张汤而善候伺上所决欲客谓周曰君为天下决平不修参尺法专以人主意为狱狱者固如是乎○今案近本汉书六十伺误司上所四字作上所欲挤者因而陷之上所欲释者久系待问而微见其冤状五句又意下有旨字余同陈俞本已照增】 李离过煞伏剑而死 【韩诗外传晋文公使李离为理过听煞人自拘于廷尉请死于君曰君以臣为能听狱决疑故使臣为理今过听煞人罪当死臣不能以虚自诬伏剑而死○今案韩诗外传卷二文公作文侯离为下有大字廷下无尉字听狱作听微陈本亦作大理】 石奋废法刎颈而死 【新序云石奋公正好义楚昭王使为廷理有煞人者奋追之则其父也奋曰以父成政不孝也不行君法不忠施罪废法而伏其辜仆之所守也遂刎颈而死○王石华校旁勒施字今案新序义勇篇施作弛奋作奢理上无廷字考施弛古通字不必改陈本改奢类聚四十九引及史记循吏传载此事亦作石奢】 切让三老 【谢汉书范延寿为廷尉燕赵间有三男共娶一妻生四子后争分子县丞相不决具如前言○今案详本篇上文】 定国北面执经 【汉书于定国字曼倩为廷尉乃延师学者秋身北面执经备弟子之礼○今案见汉书七十一】 

　　北堂书钞卷第五十三 

　　●北堂书钞卷第五十四　　　　设官部六 

　　隋秘书郎虞世南撰 
　　南海孔广陶校注 
　　大司寇二十二　　　　　执金吾二十三 
　　大司农二十四　　　　　少府二十五 
　　太仆二十六　　　　　　大匠二十七 
　　鸿胪二十八　　　　　　大长秋二十九 

　　○大司寇二十二 

　　掌典刑邦国 【周礼秋官职大司寇之职掌建邦之三典以佐王刑邦国诘四方一曰刑新国用轻典□曰刑平国用中典三日刑乱国用重典郑注典法也○今案秋官注同】 以五刑糺万民 【又□大司寇之职以五刑糺万民一曰野刑上功糺力二曰军刑上命糺守三曰乡刑上德糺孝四曰官刑上能纠职五曰国刑上愿纠暴○王石华校徒改寇方改力愿改愿今案秋官糺作纠】 以两造禁民讼 【又云大司寇之职以两造禁民讼入束矢于巿然后听之郑注造至也使讼者两至人入束矢乃治之谨按矢取其直束百?也○今案秋官大司寇职入上无人字谨按以下是永兴引申语】 以两剂禁民狱 【又云大司寇职云以两剂禁民狱入钧金三日致于朝然后听之郑注剂今爰书也使狱者各赍爰书既两爰书使入钩金又三日乃治之○今案秋官注爰作券陈俞本已照改】 以嘉石平罢民 【又云大司寇职以嘉石平罢民糺万民之有罪过而未决于法而害于里州里者桎梏而坐嘉石文石也树之外朝门左平成也成之使善也○王石华校删文石以下非也今大司寇职文石以下系郑注文又糺作凡决作丽】 以肺石达穷民 【又云大司寇之职以肺石达穷民凡远近惸独老幼之欲有复于上而其长弗达者立于肺石三日土听其辞以告于上而罪其长郑注肺石赤石也谨按复白也○今案陈俞本脱谨按以下】 以邦典定之 【又云大司寇之职凡诸侯之狱讼以邦典定之郑注以六典待邦国之治也○今案秋官注同】 以邦成弊之 【又云大司寇之职凡庶民之狱讼以邦成弊之若禋祀五帝则戒之日莅誓百官戒于百族郑注戒之日卜之日也百族谓府史以下也郊特牲曰卜之日王立于泽亲听视命戒百官也谨按莅临视也○今案秋官注视命句下有献命库门之内句俞本误作献帝又陈俞本脱谨按以下】 莅其盟书 【又云大司寇之职凡邦之大盟约莅其盟书而登于天府郑注□临也天府祖庙之藏者也○今案秋官注同】 莅戮于 【又大司寇之职大军旅莅戮于社郑注曰社主在军者也书曰不用命戮于祉○今案俞本同陈本脱书曰以下】 戮于两观之下 【家语云孔子为鲁司寇朝政七日而诛乱法大夫少正卯戮于雨观之下尸于朝三日○今案见家语始诛篇第二】 不敢朝饮其羊 【家语云仲尼为大司寇沈犹氏不敢朝饮其羊○今案见家语相鲁篇第一】 

　　○执金吾二十三 

　　典执金革 【汉官解故云执金吾吾者御也倎执金革以御非常也○今案平津馆辑本作解诂诂故古通字】 徼循京师 【汉书百官公卿表执金吾秦官名中尉掌徼循京师有两丞候司千人太初元年更名执金吾○今案见汉书卷十九上陈俞本脱太初以下】 徼循宫外 【韦昭辨释名云执金吾掌徼循宫外司执奸邪至武帝更名为金吾为外卿不见九卿之列然以触奸邪也○今案陈俞本及玉函山房辑本皆脱触肝句】 掌司非常 【续汉书百官志执金吾掌宫外戒司非常水火之事月三统行宫外及主兵器也○今案续汉志四及陈本同】 以御非常 【应劭汉官执金吾典执金革以御非常○今案见平津馆辑本同】 司执奸邪 【韦昭云执金吾掌徼循宫外及司执奸邪也○今案详本篇上文】 禽讨奸猾 【汉官解故云执金吾禁禽讨奸之事也○今案续汉志补注引汉官解诂云金吾徼于外以擒奸讨猾陈俞本已照改平津馆辑本从之】 禁执典兵 【汉官解故云执金吾执禁典兵○今案陈本平津辑本作解诂俞本误解诘】 从领宿卫 【华汉书谋略拜执金吾行幸掌从领宿卫○今案姚辑汪辑华书皆脱此条陈俞本删谋略拜三字及行幸二字】 车马甚盛 【东观记光武初过新野闻阴后美心悦之至长安见执金吾车马甚盛因叹曰仕宦须作执金吾取妻当得阴丽华○今案姚辑本脱聚珍本东观记光烈阴皇后传马作骑陈俞本过作适余同聚珍本本惟作阴后纪则非也后汉八家惟华书称后纪余皆称列传陈俞特未深考耳】 满道 【应劭汉官仪执金吾属官府正库令丞从骑二百人持戟五百二十人舆服导从光辉满道羣僚之中斯最壮矣中兴以来但专徼循不预国政○今案陈本脱属官七字从骑作缇骑光辉句作光满道路又脱中兴以下平津本亦作光满道路余与旧钞同又附注云府武当作有武见续汉志补注从骑当作缇骑见后汉书窦宪传注张酺传注】 从六百骑走六千人 【汉书仪云执金吾车驾出从六百骑走六千二百人也○今案陈俞本皆作汉官仪平津馆辑本从之】 郅都法不避贵 【汉书郅都为中尉严酷行法不避贵戚列侯宗室见之侧目而视号曰苍鹰○今案见汉书九十酷吏传】 阴识语不及国 【东观记阴识为执金吾对宾客语不及国其重慎如此○今案聚珍本东观记国下有家字童慎作慎重姚辑本俞本亦作慎重余同陈本已改范书】 马防性矜严 【又云马防字孝孙拜执金吾性矜严公正上言孝章义多见用○今案陈俞本上言二句作数言政事多见采用又陈本脱字孝孙三字姚辑东观记两引一作字孝孙一作字公平余与俞本同聚珍本卷十二只作字公平余与陈俞同又附注云范书作字江平东观别传作字孝孙云云此亦因未见影宋旧钞故也】 崔琰有威重 【魏志崔琰字季珪迁中尉珪声姿高畅甚有威重太祖亦严惮也○今案见魏志十二】 阴识正谏 【续汉书阴识拜执金吾位特进入则极言正谏东观云阴识为执金吾入则造也○今案造也句有脱字陈俞本皆删东观以下考续汉一条姚辑汪辑本同东观一条姚辑本聚珍本脱入则句】 朱浮切谏 【续汉书朱浮为执金吾六年有日蚀之异浮上疏切谏○今案陈俞本及姚辑本汪辑本续汉书同】 

　　○大司农二十四 

　　虞金羲和 【应劭汉官大司农古官也唐虞分命羲和四子敬授民时续汉书百官志云平帝末改大司农为羲和也○今案陈本同类聚四十九引应劭汉官同考今本续汉百官志无此文俞本因删之非也】 秦曰治粟 【汉书百官公卿表云大司农古官秦曰治粟内史掌谷○今案见汉书卷十九上】 武帝更名 【又云大司农秦曰治粟内史景市后元年更名大农令武帝太初更名大司农○今案见汉书卷十九上】 孝武复置 【臧荣绪晋书哀帝兴宁二年省司农之职后孝武寍康复置○今案陈本后作至俞本亦作至康下有中字惟混入类聚中非也考明本类聚四十九实未引臧书知俞氏撰唐类函任意窜乱贻误不浅】 掌金帛 【续汉书百官志大司农掌诸路钱谷金帛也○今案续汉百官志三无路字陈本已照删】 司金谷 【杨雄大司农箴曰惟时大农爰司金谷○王石华校以旧钞此下有崔瑗一条系由下文窜入已删正今案陈本百三家本子云集惟作时惟初学记十二引作维时爰误争】 国之渊 【急就章云司农少府国之渊○今案陈本同考津逮秘书本见章第二十七初学记十二引渊作泉也】 司农掌六府 【崔瑗鲍德诔曰乃司大农掌是六府三事九功乃修乃聚○今案陈本及初学记十二引此诔农作事又陈本九作允初学记误尤】 陈粟万石扬以箕 【汉武柏梁诗大司甚曰陈粟万石杨以箕○今案初学记十二引箕作簸之二字陈本亦然冯辑古诗纪汉卷一柏梁诗以作吕余同又注云一作筥】 朱邑治行第一入为大司农 【汉书朱邑字仲卿地节四年为北海太守邑以治行第一入为大司农○今案近本汉书八十九无地节句俞本删地节十五字陈本地节上增宣帝二字无字仲卿三字】 梁习政治为最征拜大司农 【魏志梁习字子虞为并州二十余年政治为天下最乃征拜大司农○今案见魏志十五梁习传】 仲卿居处节俭 【汉书朱邑字仲卿为大司农居处节俭性公正不可干以私天子器之朝廷敬焉○今案汉书八十九朱邑传干作交陈俞本已照改】 子优居职修治 【续汉书牟融字子优迁大司农居职修治又善论议时公卿无出之者○今案姚辑本续汉书脱居职以下汪辑本脱迁大以下陈俞本无公卿句并改东观记】 高诩在朝清白 【东观记高诩字季因以儒学征拜大司农在朝以清白方正称焉故道○今案初学记十二引及聚珍本东观记因作回无焉故道三字类聚四十九引无字季因三字余与初学记同姚辑本因作明又说清上以字及称焉四字余同】 郑众在位清正 【华峤后汉郑众字仲师为大司农在位以清正称○今案姚辑汪辑本华峤书同合璧事类后集卷三十五引北堂书钞亦同】 山东称郑庄 【汉书郑当时字庄为大司农每朝候上间说未尝不言天下长者山东诸公以此翕然皆称郑庄○今案见汉书五十无皆字陈本脱间字】 朝廷称牟融 【东观记牟融字子优为大司农性明达朝廷称为名卿○今案初学记十二类聚四十九引无朝廷二字又类聚牟误辛达误进陈本脱字子优三字聚珍本东观记为作迁余与原钞同】 表陈盗贼所由 【续汉书李固为大司农时上信宦官牧守多其宗亲有诏特拜不由选试固乃上表具陈盗贼所由兴官非其人焉○今案陈本脱时上信二十一字及兴官六字御览二百三十二引宦官作阉官所由作所以官非上增由字余同姚辑本宦官两字空二格官非句作良由牧守多非其人焉汪辑本据御览】 谏以农业为务 【魏志大司农司马芝字子华先是诸典农民各求治生以要利芝入谏曰王者之治崇本抑末务农重谷臣以为不宜复以商事杂乱专以农业为务于国计为便明帝从之○今案魏志十二司马芝传民各入字作各部吏民作治生以要利十字又谏作奏余同考合璧事类后集卷三十翰苑新书前集卷五引北堂书钞皆作民各求治与旧钞印合足订近本魏志之讹】 郑弘科遣徒 【汉书郑弘字巨君迁大司农一月科遣诸徒七百人弘举吏范固为尚书谓弘曰旧常一岁不遣数百明府一月遣近千人何其多也弘曰不应遣一人为多如是遣万人为少者也○洪氏校云案此是后汉郑弘范书无此段今案陈俞本一月上有在位二字余同本钞汉书上当脱一字考姚辑汪辑续汉书谢汉书郑弘传皆无此文然既非范书则必为八家佚文无疑矣】 郑众谏改弊 【华后汉书众字仲师为左冯翊征为大司农是时朝议欲改弊众谏以为不可诏切责至被奏劾执之不移○今案俞本姚本汪本华书改弊下有农田盐铁事五字余同陈本弊误葬】 湛重家贫妻裾谷 【谢汉书湛重字文迭补大司农在位历载冢至贫困妻子裾谷给之食也○今案姚辑本谢书湛重传无困字余同又附注云范书阙疑有脱误】 王思苛碎下吏嗷然 【魏略王甸正始中为大司农为人苛碎年老目瞑而喜怒无度下吏嗷然不知所如○今案陈俞本脱年老句又陈本脱不知句考魏志十五梁习传注引魏略苛作烦喜作瞋所如作何据】 延年盗钱自杀 【汉书延年为大司农坐盗都内钱三千万自杀○今案见汉书九十田延年传】 刘据被谴加捶 【谢汉书刘据为大司农以职事被谴将加捶挞左雄谏曰九卿位亚三公行则鸣玉孝明永平始加仆罚非古制也于是始免扑捶○今案陈俞本姚辑本挞作扑则鸣作有佩永明作皇帝制作典于是句作其后九卿无复捶扑者余同汪辑本脱】 

　　○少府二十五 

　　少府秦官银章青绶 【晋百官表注云少府一人秦官银章青绶五时朝服进贤两梁冠○今案陈本同亦见通典少府类】 别为小藏故曰少府 【应劭汉官少府别为小藏故曰少府秩中二千石大用由司农少用由少府故曰小藏○今案别为少藏句平津馆辑本汉官仪作自别为藏少者小也二句余同陈本脱秩中以下余与平津本同盖孙氏前半参用陈本也】 掌服御衣服 【续汉书百官志少府秩中二千石掌中服御衣物也○今案续汉百官志三无秩字玄作诸】 掌山海池泽 【汉书百官公卿表云少府秦官也掌山海池泽之税名曰禁钱以给供养有六丞属有太官太医导官上林等令皆属焉○今案汉书十九上名曰禁钱句是应劭注非正文也陈本因删此句】 统尚方御府 【魏志王观字伟台为少府曹爽使张达斫屋材及诸私用物观闻之录夺以没官少府统三尚方御府内藏弄玩之宝曹爽等奢放多有于求恽观守法乃徙为太仆○王石华校设改没从改徙今案魏志二十四屋上有家字录上有皆字陈俞本已照增】 奉养是供 【杨雄少府箴云实实少府奉养是供○今案百三家本同】 经纪九品 【杨雄箴云实实少府奉养是供经纪九品臣子攸同○今案陈本俞本百三家本作纪经】 考定百工 【傅玄太尉杨彪铭曰莅于少府考定百工○王石华校贤改玄是也今案陈俞本严辑本傅玄集同】 公孙贺儒学为少府 【汉书百官公卿表武帝建元六年公孙贺以儒学为少府○今案陈俞本同林明仲云考汉书百官公卿表建元六年无公孙贺为少府事惟征和元年有公孙遗守少府耳旧钞此注恐有脱误】 觟阳鸿名儒拜少府 【东观记云觟阳鸿字孟孙为世名儒永平拜少府○今案聚珍本姚辑本东观记同陈俞本觟误鲑】 蔡义以光禄大夫为少府 【汉书百官公卿表蔡义以光禄大夫为少府○今案汉书十九下元凤三年事】 孔融以将作大匠为少府 【续汉书孔融字文举建安中以将作大匠为少府○今案俞本同陈本姚辑本及通典职官引续汉书无字文举三字汪辑本中作元年以作为为作迁余同】 薛宣堪国器 【汉杂事薛宣为少府谷永上书荐宣材茂行洁才堪国器○王石华校咨改谷今案御览六百三十一引汉杂事无国器句余同陈本亦然俞本改作身兼数器】 王谌有容止 【襄阳记王谌字符泰为少府有容止操行○今案陈俞本脱字符泰三字】 杨阜数谏争 【魏书杨阜字义山迁少府常慨然以天下为己任数谏争不听屡乞逊位会卒家无余财○今案陈俞本作侃然魏志二十五本传亦作侃】 常林性清白 【魏志云常林字伯魏文帝时为少府林性既清白当官又严○今案陈俞本同考魏志二十三常林传则林性二句乃系传注引魏略非魏志正文】 君高大儒 【东观记云年长字君高建武中拜少府太子中庶子王异尚书比为长所侵诏敕异曰少府大儒不失法度其见优如此○今案陈俞本及聚珍本姚辑本东观记无太子十四字敕撰两字余同】 义山通士 【袁子云或问故少府杨阜岂非忠臣哉见人主之非则勃然怒而触之与人言未尝不道也岂非所谓王臣蹇蹇匪躬之故欤答曰然可谓通士忠则吾不知也○今案俞本同陈本通作直类聚二十二引袁子亦作直无见人主六句】 

　　○太仆二十六 

　　掌舆马 【汉书百官公卿表云太仆秦官掌舆马有家焉车府令丞考工令未央长乐大厩令皆属焉汉官云太仆周穆王所置○今案汉书十九上无考工合长乐令穆王七字即见汉书应劭注此皆与旧钞小异者平津馆辑本汉官一卷太仆下无周穆句陈俞本多删改】 掌车马 【续汉书百官志太仆秩中二千石掌车马○今案见续汉百官志二】 牧拭舆马 【汉武柏梁诗太仆云牧拭舆马待驾来○王石华校驾来下删冏为人字盖旧钞因下条误入也今案陈本同初学记十二引柏梁诗驾误惊一本误警冯辑古诗纪汉卷一牧拭作修饰余同】 车马是供 【杨雄太仆箴云肃肃太仆车马是供童童和鸾驾彼如龙○今案类聚四十九引上二句同初学记十二引及陈本百三家本童童作锵锵如作时】 正于羣仆 【尚书同命云穆王命同为太仆正正于羣仆○今案俞本同陈本无注考同命句是书序文羣仆句乃冏命正文】 ??互闲王御 【傅玄太尉杨彪铭云太仆■〈疒外玄内〉闲王御○今案陈本严辑本傅玄集同俞本太仆上有宾于二字】 王出入则前駈 【周礼太仆职云王出入则自左驭而前駈郑注前马?壬如今导引也道而居左自驭不参乘辟王也○今案陈本同夏官注导作道初学记十二引亦作导】 天子出则奏驾 【续汉书百官志云太仆周官秩中二千石掌车马天子出则奏驾大驾则执驭○今案陈本脱大驾句考续汉百官志二无周官二字】 视朝正位军旅赞鼓 【周礼大司马职云太仆王视燕朝则正位凡军旅田役赞王鼓救日月亦如之○今案夏官太仆视作□陈本己改眂惟注内军下脱旅字】 燕相其灋射赞弓矢 【又云太仆王燕饮则相其灋王射则赞弓矢○今案见夏官】 周穆王命伯冏为太仆 【尚书同命云周穆王命伯同为太仆正○今案详本篇上文】 夏侯婴为沛公太仆 【汉书夏侯婴为沛公太仆掌车马婴自上初起常为太仆事惠帝二岁以太仆与东牟废少帝以天子法驾迎代王文帝位复为太仆○今案汉书四十一掌车马作常奉车又无二岁两字陈本多改易】 祭彤旅力为太仆 【东观记云祭彤旅力过人入为太仆从至鲁明帝指子路室曰此太仆室也○王石华校以原钞指误诸因改作诣非也今案类聚四十九引鲁误会余同考本钞十九叹美扁亦引作指可据彼订正】 马防高第为太仆 【续汉书马防以郡太守高第为太仆在乎内行修洁也○今案陈俞本马防改冯鲂无内行句姚辑汪辑本续汉书无马防传惟有冯鲂传与陈俞同】 执政廉平 【汉杂事陈万年为太仆执政廉平内修行洁○今案陈俞本同】 在朝尽节 【东观记云刘般字与伯为太仆在朝尽节夙夜不怠○今案陈俞本无字与伯三字聚珍本姚辑本东观记作字伯兴】 蒋迭数言便宜 【东观记云蒋迭字伯重为太仆久在台阁文雅通达明故事在九卿数言便宜奏议可观○今案聚珍本姚辑本东观记同陈俞本作奏义】 傅玄陈事精灼 【王晋书云傅玄为太仆时比年不登羗虏扰边诏公卿会议省中玄乃随诏所问陈事精灼虽不尽施行而常见优容○今案俞本无省中二字陈事误谏诤余同亦见今晋书四十七无省中二字乃随诏三字作应对二字精灼作切直陈本已照改而犹冒王隐晋书之名谬矣】 次孙清素 【续汉书祭彤字次孙为太仆卿朝廷闻彤素清有道而衣无副有功效拜之曰赐钱百万马三疋衣被刀剑下至桮案什物上常叹之以为任大之臣也○今案初学记十二引无卿字及有功以下姚辑汪辑本续汉书副上有兼字什误食任大之臣作可属大任余同陈本已改范书】 子尼恭俭 【魏志国渊字子尼为太仆居列卿衣布衣食蔬食禄赐班之故旧宗族以恭俭自守○今案魏志十一卿下有位字衣市六字作布衣蔬食四字陈本已照改】 石庆以策数马 【汉书石庆为太仆御出上问车中几马庆以策数马毕举手曰六马庆于兄弟最为简易而犹如此也○今案见汉书四十六】 郭展留心养生 【晋诸公赞云郭展为太仆留心养生是以厩马充丁其后征吴济事○今案类聚四十九引诸公赞吴下有得以二字陈本注作晋书公卿表非也】 减省诸费 【东观记云马元字叔山拜太仆视事减省诸费岁千万以上○今案陈俞本同聚珍本东观记卷十二作马光姚辑本与原钞同】 安尉天下 【续汉书赵岐字台卿为太仆持节安尉天下○今案类聚四十九御览二百三十引及姚辑汪辑本续汉书尉作慰余同陈本作抚慰又脱续字】 张问以简直闻 【魏志永寍中太仆东郡张问以简直闻○今案陈俞本问作合道作质考魏志无此文】 梁松为请托免 【续汉书梁松为太仆永平二年为松请托郡县事觉免○今案陈俞本及姚辑本续初学记托作托汪辑本与原钞同】 

　　○大匠二十七 

　　秦曰将作少府汉名将作大匠 【汉书百官公卿表云将作大匠秦曰将作少府掌治宫室有两丞景帝中六年改名将作大匠○今案见汉书卷十九上】 掌治宫室 【汉书公卿表云将作大匠掌治宫室○今案见卷十九上】 掌作宗庙 【续汉书百官志云将作大匠秩二千石掌作宗庙路寝宫室丞一人左右校令掌左右工徒土木之功并树桐梓之类列于道侧魏正始中职并少府○今案近本续汉书百官志四土木十四字在宫室之下又无魏正二句陈俞本亦多删改】 经构宫室 【杨雄将作大匠箴铭云将作大匠经构宫室墙以御风宇以蔽日○今案类聚四十九引及陈本百三家本无铭前缀句作侃侃将作又类聚蔽误弊】 欂栌支持 【汉柏梁诗大匠云柱攘欂栌相支持○今案陈本同俞本欀作榱惟所撰唐类函乃以此文混入类聚中考明本类聚四十九亦无此文则俞氏谬矣】 掌土木之功树桐梓之类 【续汉书百官志云将作大匠掌土木之功并树桐梓之类○王石华校旁勒并字系沿陈本之误也今案续汉百官志四正作并字】 除藻饰割浮费 【汝南先贤传应顺字仲华为将作大匠除藻饰割浮费凡所省息七亿余万○今案类聚四十九引汝南先贤传无顺字两字仲误仰余同陈本脱字仲华三字及凡所二句】 工无虚张之缮徒无饥寒之色 【东观记云邓豹字伯庠迁大匠工无虚张之缮徒无饥寒之色○今案陈俞本聚珍本东观记饥作饥姚辑本同】 视事五年省费亿万 【华汉书应顺字仲华为将作大匠发摘众奸皆极其刑豪滑之吏累迹视事五年省费以亿万○今案陈俞本无摘字滑下无之字余同翰苑新书前集卷六引顺作谨累作屏无以字本钞下文引亦作累又姚辑汪辑本华书皆作华仲姚脱发摘十四字汪辑与原钞同】 延年以勤赐秩 【汉书马延年为将作大匠成帝以其勤苦赐秩中二千石○今案陈本脱中字考汉书七十陈汤传马上有乘字师古注谓姓乘马名延年】 王彬以勤赐爵 【晋中兴书琅琊王录云彬字世儒为将作大匠以勤赐爵关内侯○今案陈俞本脱录云二字字世儒三字又以勤赐三字作以其勤劳亦见今晋书七十六以勤二字作以营创勋劳】 李固迁大匠常推贤进士 【续汉书云李固迁将作大匠常推贤进士○今案陈俞本及姚辑汪辑本续汉书同御览二百三十六引无进字通典职官九及翰苑新书前集卷六引进作贡】 魏霸为大匠皆怀恩竭节 【东观云魏霸字叔卿为将作大匠吏皆怀恩人自竭节作业无谴过○今案陈俞本无字叔卿三字聚珍本东观记叔作乔姚辑本亦作乔业作案过下有之事二字】 百工毕力 【谢汉书云陈球字伯真躬亲作事为土卒倡百工毕力○今案陈本及姚辑汪辑本谢书倡作先又陈本无字伯真三字】 猾吏累迹 【华汉书应顺为将作大匠发奸皆极其刑豪猾之吏累迹○今案详本篇上文】 巡行病徒自省医药 【续汉书曹褒字叔通迁将作大匠时有病疫褒巡行病徒自省医药糜粥死者减少拜为河内太守○今案御览二百三十六引褒误裒病疫作疾疫无拜为句余同范书曹褒传自省十字作为致医药经理饘粥多蒙济恬三句拜字作七年迁三字内作南陈本已照改而仍冒称彪书乃俞本为其所欺姚辑汪辑本续汉书因亦收录误而益误矣】 

　　○鸿胪二十八 

　　秦曰典客 【汉书百官公卿表云鸿胪秦曰典客○今案见汉书卷十九上】 汉置鸿胪 【应劭汉官云鸿胪景帝置韦昭辨释名云鸿胪本故典客武帝更为鸿胪大迤胪陈序也欲以大礼陈序于宾客也○今案应劭一条平津辑本同韦昭一条考初学记十二御览二百三十二引同】 掌蛮夷 【续汉书百官志云典客秦官秩中二千石掌诸侯及四方归义蛮夷皇子拜授印绶○今案续汉百官志二典客四字作大鸿胪一人六字又拜下有王赞二字】 主胡事 【山涛启事云鸿胪职主胡事前后为之者率多不善今缺当选御史中丞刁攸旧能可参○今案陈本善下衍了字可参作人也与初学记十二引山公启事同类聚四十九引为之误给之善误差刁攸误方收】 允正九仪 【傅立杨彪镵云宾于鸿胪允正九仪○今案俞本同严辑本傅玄集及陈本皆无宾于句】 傧赞九宾 【东观汉记百官表云大鸿胪汉旧官主斋祠傧赞九宾之礼○今案陈本聚珍本同】 抚柔远宾 【汉官解故云鸿胪赞通四门抚柔远宾○今案陈俞本平津馆辑本故作诂诂故古今字】 怀柔远人 【张衡司空陈公诔曰后作鸿胪职掌九宾辑寍侯卫怀柔远人○今案陈本严辑本张衡集同】 韩宣称职 【魏略韩宣字子景为鸿胪始南阳韩暨以宿德在宣前为大鸿胪及宣在官亦称职鸿胪中为之语曰大鸿胪小鸿胪前后治行相曷如○今案陈本同类聚四十九引无字子景三字及宣在七字始误如魏志二十三裴潜传注引魏略子景作景然相曷作曷相余同】 刁攸能人 【山涛启事云鸿胪事多杂为之者多不善今缺当选御史中丞刀攸旧能人也○今案详本篇上文】 韦彪议贡举 【范汉书韦彪子孟达为大鸿胪是时郡国贡举不以次功守赋者懈吏事陵迟彪上议曰夫忠孝之人治心近厚锻炼之吏治心近薄其要在二千石二千石贤则贡举得其人也○今案范书五十六韦彪传陵迟作寖疏治作持陈本已照改俞本亦改持字又吏事二字陈俞本作吏事并脱范字】 崔林求录故事 【魏书崔林字德儒为鸿胪时龟兹王遣侍子来朝朝廷褒赏其余国各遣子林恐非真多为夷狄所笑乃移书炖煌求录前世待遇诸国者事使有恒常王石华校因国今案陈俞本诸国者作诸国丰约求作并又俞本儒作孺亦见魏志二十四崔林传】 

　　○大长秋二十九 

　　掌皇后家 【续汉书百官志秦曰将作宦者景帝更名大长秋秩二千石掌皇后太子家或用士人为之中兴常用宦者○今案俞本同考续汉百官志四秦曰句作承秦将行宦者六字掌皇句作职掌奉宣中宫命陈本已照改】 非天子卿 【韦昭辨释名长秋自皇后官非天子卿释云长秋主宫中凡物次春生秋成欲使宫中之祥如之故为名辨云皇后阴官秋者阴之始取其名长者欲其久也○今案陈俞本玉函山房辑本皆脱取其名三字阴官作阴宫又俞本次作以】 吴彦维恩征拜 【臧荣绪晋书吴彦字士则为交州剌史在镇维恩宣着征拜为秋卿○今案亦见晋书五十七吴作吾镇下有二十余年四字着下有南州宁靖□表求代二句秋卿作大长秋陈俞本仍作吴余皆改从今晋书又不改书名是以房书冒臧书谬矣】 孙和以妾免官 【晋阳秋云大长秋孙和上书求以妾为妻免官禁锢○今案陈俞本同】 

　　北堂书钞第五十四 

　　●北堂书钞卷第五十五　　　　设官部七 

　　隋秘书郎虞世南撰 
　　南海孔广陶校注 
　　诸卿丞三十　　　　　　廷尉平三十一 
　　太史令三十二　　　　　庙令三十三 
　　公交车令三十四　　　　　太官令三十五 
　　符节三十六　　　　　　太仓三十七 
　　车府令三十八　　　　　武库令三十九 
　　市令四十 

　　○诸卿丞三十 

　　比千石揔署曹 【续汉书百官志云太常丞比千石掌凡行礼及祭祀大小事揔署曹事○今案续汉百官志二无大字陈本已照删俞本脱掌凡十字曹上有三字比上有秩字】 三公子为之 【续汉书百官志云司农丞秩比于石汉宣德失建始邑为也○王石华校旁勒宣德失建四字今案汉宣以下有误石华勒之是也考续汉百官志三亦无汉宣以下陈俞本脱此条】 谷永数言得失 【汉书云谷永字子云为太常丞数上书言得失建始三年日蚀诏举方正直言刘庆忌举永待诏公交车时对者数千人永与杜钦俱为上第皆以其书示后宫○今案见汉书八十五】 覆之决定疑义 【陶氏家传云之字孙宗为太常丞凡宗庙疑义多所决定时人为之语曰定礼决疑问陶覆之○今案陈俞本同御览二百二十九引陶氏家传语下脱曰字】 太常弘坐庙事系狱 【汉书韦贤子弘为太常丞贤以太常烦剧多过劝弘自免弘怀嫌不去官竟坐宗庙事系狱○王石华校常改韦今案汉书七十三嫌作谦师古注云避嫌不肯也陈俞本亦作嫌】 卫翌卖偷石免官 【山公启事云卫翌为少府丞甚有顿益后坐卖偷石事免官今太子门大夫■〈垂夬〉不审可参选否也○今案陈本门下脱大字严辑山公启事亦无大字翌作昱俞本脱此条】 

　　○廷尉平三十一 

　　秩六百石平决诏狱 【续汉书百官志云廷尉平一人秩六百石掌平决诏狱○今案陈俞本同又案续汉百官志平一人之上有左字】 宣帝召次公 【汉书黄霸字次公宣帝闻其持法平乃召为廷殿正及夏侯胜非议下廷尉狱霸从胜授尚书狱中○王石华校标目次下补公字名改召是也今案汉书八十九循吏传同】 丞相举比干 【三辅决录云何蔽字比干汉正时丞相公孙弘举为廷尉右平狱无冤民号曰何公○王石华校敝改敞今案作敝作敞皆非也考东观记何敞传则敞乃比干五世孙范书亦同皆不得云敞字比干也御览二百三十一引作茂陵何比干余同二酉丛书辑决录亦作何比干汉武时作元朔中举作辟余同据广记引陈本删敞字两字俞本改何比干字少卿】 伯真明法律 【谢汉书宗琳字伯真桥玄表琳明法律征拜廷尉正○今案陈本同御览二百三十一引宗作陈法律作律令姚辑谢书与原钞同且别有陈球传亦字伯真分为二人汪辑本作陈球余亦与原钞同】 顾荣明刑理 【晋中兴书吴郡顾录云顾荣拜廷尉平时赵王欲诔淮南官属下廷尉议罪荣具明刑理不宜滥赖荣济者甚众○王石华校时下补赵字今案御览二百三十引无吴郡四字余同陈本已改删滥上有广字】 子成轻比 【谢汉书陈咸字子成为廷尉监议人常从轻比○今案陈本严辑本同俞本脱字子成三字御览二百三十一引咸作威姚辑汪辑本谢书皆脱】 子华宥疑 【魏志司马芝字子华迁大理正有盗官练置郡厕上吏疑女工芝切谏曰夫刑罪之失在于苛暴若不胜掠或至诬服诬服之情不可折狱今宥所疑以从宽义不亦可乎太祖从之○今案魏志十二置郡作置都无切谏二字以从句作以隆易从之义陈本已照改】 何比干存者千数 【东观汉书何敬传云比干为廷尉以汤之残酷见任增饬法律比干常争之存者千数○王石华校标目改何敞非也敞乃比干五世孙今聚珍本东观记十九甚为分明又为作迁以汤之三字作张汤以三字余同陈本已改范书】 陈咸多所全活 【谢汉书陈咸字子成为廷尉监执法多恩多所全活皆称其恩○今案俞本执法作论报御览二百三十一引成作威法作狱姚汪辑本皆脱】 陆鸾求筑评堂 【晋起居注云廷尉监陆鸾求增筑评堂图画先贤○今案通典职官七引晋起居注求上有上匚二字评作讯脱画字贤下有像诏许之四字陈本画误书贤下有者字俞本亦有像字】 江统作正刑论 【王隐晋书云江统字应元为廷尉正作正刑论○今案严辑江统小传据书钞引同】 马岐河南丞为廷尉正 【魏书云江司马岐从河南丞为廷尉正梁郡有系囚多所连及数岁不决诏书徒狱于岐囚至诘之皆莫敢慝诈一朝决尽遂超为廷尉○王石华校旁勒江字今案江字系沿上条窜入考魏志司马芝附子岐传从作自慝作匿尽作竟余同陈本已改魏志】 顾荣太子舍人转廷尉正 【晋中兴书吴郡顾录曰顾荣入洛以南士秀望累迁太子中舍人转廷尉正○今案陈本改住今晋书见卷六十八考御览二百三十一引中兴书士作土无太子五字余同】 

　　○太史令三十二 

　　太常属官太史令 【汉书百官公卿表云太常属官有太史令一人○今案见汉书十九上】 冠一梁秩六百石 【汉旧仪云太史令冠一梁秩六百石丞二人三百石也○今案平津辑本汉旧仪补还据书钞引同】 不知先王之讳不知风雨之眚此太史之任 【贾谊新书云不知日月之不得节不知先王之讳与国之忌不知风雨雷电之眚此太史之任○今案贾谊新书传职篇得节作时节余同陈本脱日月句电作霆】 掌邦六典 【周礼春官职云太史掌建邦之六典以逆邦国之治掌法以逆官府之治掌则以逆都鄙之治○今案陈俞本官府误宫府】 掌记瑞应 【续汉书百官志云太史令掌凡国有瑞应灾异掌记之○今案见续汉百官志志二】 掌天时 【续汉书百官志云太史令一人六百石掌天时星历○今案见续汉百官志志二】 班告朔 【周礼春官职云太史正岁年以序事班之以官府及都鄙班告朔于邦国○今案周礼太史职班作颁陈本亦改颁又陈俞本脱太史十六字增入郑注】 奏新历 【汉书仪云太史令凡岁将终奏新年历凡国祭祀丧娶之事掌奏良日及时节禁忌○王石华校襄改丧今案平津馆辑本汉旧仪补遗据书钞引同陈本作汉书百官志谬矣】 明得失 【毛诗序云国史明乎得失之迹○今案见关雎诗序】 记时事 【环济要略云太史令取善记述者使记时事天下图书计最典籍皆副焉秩六百石○今案御览二百三十五引要略无秩六句余同陈俞本亦脱秩六句又图书六字作图记载籍】 君举必书 【汉书蓺文志云古之王者世有史官君举必书所以慎言行昭法职也○今案汉书卷三十职作式陈俞本已照改王氏读书杂志以为职当作戒其义较长】 有过必书 【大戴礼云天子既冠免于保傅则有司过之史有过必书之也○王石华校司下称过字今案见大戴礼保傅篇】 动则右史书之言则左史书之 【礼记云动则右史书之言则右史书之○案陈俞本同考玉藻篇以勋属左以言属右与本钞异】 以副赏罚以辅法教 【荀悦申鉴云古者天子事必告庙有二史左史记言右史记事先记臧否成败存焉下及士庶苟有茂异咸在载籍或欲显而不得或欲隐而名彰得夫一朝荣辱千载善人观焉悖人惧焉先王重之以副赏罚以辅法教者也○今案陈俞本显误题余同王谟本申鉴作右史记动苟有句作等各有异惟羣书治要四十六引仍作记事又彰作章观作劝悖作淫】 董狐良史 【春秋左氏传云赵穿杀晋灵公太史董狐书曰赵盾杀其君孔子曰董狐古之良史也书法不隐○今案见宣二年传】 唐氏神史 【春秋文耀钧云楚有仓云如霓唐史曰君慢令又简宗庙以无礼见患七国俱谋背怀屠君于是立礼正推祷醮于庙堂之前曰唐史之策上灭苍云得神之史不以知道之原○今案陈俞本背作皆又俞本得神四字作谓之神史陈本灭作减无得之二字及知道句御览二百三十五引文耀钩合作命策作册又脱以无礼二十六字及得神二字】 青史记摹 【汉书艺文志云青史注曰古史官记事也○今案见汉书卷三十】 人史据法 【韩诗外傅云据法守职而不敢非者人史也○王石华挍改人史为太史今案陈俞本皆改作太史御览二百三十五引亦然考赵氏周氏校本外传卷五作人吏本钞守职篇又引作入史入即人字之讹也外传人史与人师人友人隶并言断不作大可知盖人史即掌书史者便当入太史篇矣】 右史朔望以闻 【周书云维正月王在成周昧爽召三公右史戎夫曰今朕寤遂事惊奏余乃取遂事之要或畀戎夫主之朔望以闻○王石华校召三下补公字今案读骚楼本周书史记解右作左今下有夕字惊下无奏字或畀作戒俾主之作言之陈逢衡补注谓汉书人表作右史御览引作主之陈本脱维正以下但云今没家周书不载非也俞本昧误时畀误毕】 南史执简以往 【左传云崔杼杀其君光太史书曰崔杼杀其君崔子杀之其弟嗣书而死者二人其弟又书乃舍之南史氏闻太史尽死执简而往闻既书矣乃还○今案见襄二十五年传】 浑天仪造地动仪 【续汉书云张衡字平子迁太史令衡妙算机衡之正纪浑天仪造候风地动仪如有地动知震所在验之以事合契若神○今案御览二百三十五引算作善余同姚辑续汉祇有地动仪三字汪辑本与御览同陈俞本已改范书】 苍颉始作文字 【帝王世纪云苍颉取象鸟迹作文字史官之作盖自此始记其言行策而藏之○今案陈俞本象作像余同乡览二百三十五引世纪苍上有黄帝使三字策作册 【胡毋作博学章】 汉书艺文志秦太史令胡母敬作博学七章○今案汉书卷三十同】 倚相能读五典 【左传云楚左史倚相能读三坟五典八索九丘○今案见昭十二年传】 张衡留意天文 【文士传云张衡性精微有功巧艺特留意天文由是迁太史令○今案御览二百三十五引文士传同】 张寿非汉历 【蔡邕集议云太史令张寿王狭甲寅元以非汉历○今案陈本脱王挟九字俞本脱以字百三家本中郎集议上有历数二字余同】 终古出图法奔商 【吕氏春秋云夏太史终古见桀惑乱出其图法而泣乃出奔商○今案吕氏春秋先识览篇见桀句作夏桀迷惑暴乱愈甚】 屠黎以图法归周 【吕氏春秋云晋太史屠黎见晋之乱以其图法归周威公见而问焉○今案陈俞本黎作忝乱作骄无威公句考吕氏春秋先识览篇亦作黍有威公句御览二百三十五引作屠乘】 王室多故桓公问史伯 【国语云郑桓公为司徒问于史伯曰王室多故余惧及焉○今案见郑语】 汉祚将终曹公语王立 【张璠汉记云太史令王立言汉祚将终代汉者魏曹公闻之使人语曰天道深远幸无多言○今案陈本无作勿御览二百三十五引将终作终矣代作承姚辑汪辑本张璠汉记与御览陈本同】 单扬占黄帝 【魏志云黄龙见谯桥玄问太史令单扬单扬占曰其国有王者兴○今案魏志二无占字陈俞本改范书】 蔡衡辨大鸟 【三辅决录云辛缮降大鸟太史蔡衡曰五色多青者燕也○今案陈俞本同事文类聚后集四十二御览九百十六引同二酉丛书辑决录降作栖余亦同】 远不度古近不仪今 【魏志高堂隆为侍中犹领太史令隆集上事曰太史许芝所举韦抱远不度于古近不仪于今每祭与吏争肉自取百斤犹恨其少也○王石华校改魏为汉又删每祭以下皆非也今案陈俞本脱所举四字又陈本脱每祭以下考严辑高堂隆集据书钞引与孙本同】 

　　○庙令三十三 

　　太常属官有诸庙令 【汉书百官公卿表云太常属官有诸庙令有诸陵太祝令太乐令○今案见汉书卷十九上】 医令诸官 【汉官仪云太医令周官也两梁冠秩千石丞三百石○今案平津辑本同】 铜印墨绶 【晋百官表注云太医令一人周官也铜印墨绶进贤一梁冠○今案俞本脱陈本晋下妄增书字考今晋书职官志亦无此文】 景帝改为祠祀令 【汉书百官公卿表云太祝令景帝更名为祠祀令武帝更曰庙祀令○今案见汉书十九上】 明帝改曰大子令 【续汉书百官志云明帝永平十三年曹褎奏尚书旋机铃曰有帝汉德洽作乐名大子下诏改太乐日大予丞以应图谶○今案续汉百官志二大子乐令下无此文考范书曹褎传乐名下无大字丞作乐陈俞本予作序德上有出字余亦小异】 掌守陵园 【○今案续汉百官志二陵园此句系世祖庙令事旧钞及陈俞本误连下条今移正】 □□□□ 【续汉书百官志云高庙令秩六百石守宗庙掌案行扫除无丞○今案见续汉百官志二旧钞及陈俞本脱去标目故误连上条今移正】 掌祝辞 【吉官太祝掌六祝之辞以事鬼神祗祈福祥求永贞○今案春官太祝职祇作示】 掌读祝 【续汉书百官志云太祝令秩六百石掌祭祝读祝迎送神也○今案见续汉百官志二】 序神人 【杨雄太乐令箴淘淘五常设为六乐笙磬既同钟鼓羽钥用序神人协千万国○今案俞本脱陈本无五常二句□作周严辑杨雄集据书钞未改本引亦作周千作于淘作陶五常作五帝此与孙本不同岂据晚年所得竹庵本欤 【典倡优】 桓子新论云昔余在孝成帝时为乐府令凡所典领倡优伎乐盖有千人之多也○今案问经堂辑本昔下无余在一字时下有余字盖有句作盖且千人与陈本同严辑本无之多也三字余同旧钞】 掌伎乐人 【续汉书百官志云太子乐令一人六百石掌伎乐人凡国祭祀掌诸奏乐及大飨用乐掌其陈序丞一人○今案续汉百官志二伎乐下无人字诸作请陈本已照改又太予误作太子】 教习伎乐 【晋起居注云成帝咸和平诏太乐令载绶教习伎乐勤劳赐米百斛布三十疋○今案御览二百二十九引晋起居注习作官斛作石】 

　　○公交车令三十四 

　　卫尉属官有公交车令 【汉书百官公卿表云卫尉属官有公交车司马令丞各一人○今案见卷十九上】 铜印墨绶冠一梁 【晋百官表注云公交车司燛令一人周官也铜印畦绶绛服冠集贤一梁冠官品第七俸月二十七斛○今案陈俞本俸月作月俸又陈本集上脱冠字】 领征召 【汉官仪云公交车司马令周官也秩六百石冠一梁掌殿司马门徼夜宫中天下上事及阙下凡所征召皆揔领之○今案御览二百三十引汉官仪同陈本及平津辑本作夜徼领之作领也范书和帝纪注引天下七字作诸上书诣阙者皆集奏之二句】 掌阙门 【续汉书百官志云公交车司马令一人六百石掌宫南阙门之事○今案陈俞本同续汉百官志二之事二字作凡吏民上章四方贡献及征诣公交车者二句】 释之劾奏不敬 【史记张释之为车府令太子与梁孝王共车入朝不下司马门释之奏劾不敬由是奇释之拜中大夫○今案史记张释之传同】 周乘不畏强御 【周乘字子车拜为公交车令不畏强御以是见恶幸臣拜交趾剌史○今案旧钞此条及陈俞本皆脱书名考御览二百三十系引续汉书子车作子居恶作怨汪辑本续汉书周乘传脱末句余与御览同姚辑本脱陈俞本趾作州见上无是字又俞本拜作召陈本召更误君】 

　　○太官令三十五 

　　少府属官有太官令 【汉书百官公卿表云少府属官有太官令导官太官之别主酒也○今案主酒句是永兴引申语非汉书原文考续汉百官志三少府属官太官令有汤宜丞主酒】 秩六百石 【汉书仪云太官令秩六百石掌鼎俎馔具世祖中兴以新平孝廉年满五十守宫令与谒者失职权者与之○今案陈俞本旧仪作官仪秩上有一人二字无世祖以下平津辑本汉旧仪补遗据本钞引亦有一人二字无新平二字】 着两梁冠 【汉旧仪云尚书陈忠奏太官令宜着两梁冠○今案平津馆辑本汉旧仪补遗一卷据书钞引同】 司王饔 【杨雄太官分箴云时惟膳夫实司王饔举司巨膳敢告侍夫○今案御览二百二十九引此箴及陈俞本无举司二口】 掌御膳 【续汉书百官志云太官令一人六百石掌御膳饮食○今案续汉百官志三无膳字陈俞本注内照删而标目仍留膳字是自相矛盾矣】 掌诸御米 【环济要略云□□令掌诸御米飞□也○今案陈本同俞本脱玉函山房辑本导作■〈道上禾下〉】 主舂御米 【续汉书百官志云导宫令一人六百石主舂御米及作干糒导檡也○今案续汉百官志三同陈本脱及作以下】 掌八清之饮 【应劭注汉书百官公卿表云太官令职在典邦王饔掌八清之饮陈六珍之馔慎口实之御防自败之奸○今案陈俞本劭下无注字今汉书脱应劭注此文】 正百品之羞 【应注汉书百官公卿表云太官令职在正百品之羞纳四棐之贡○今案陈本删庄注二字俞本表云以上但作又云考汉书无应劭此注】 谒者皆缃帻单衣 【又云太官谒者皆着缃帻大冠白绢单衣○今案陈俞本同考汉书无应劭此注】 奴婢皆缇■〈糹冓〉蔽膝 【汉书仪云太官汤官奴婢各三千人置酒皆缇■〈糹冓〉蔽膝上食用黄金口器○今案陈俞本构作■〈纟冓〉平津辑本上食作绿帻】 职在鼎俎不陈阶位 【应劭注汉书百官表云太官令职在鼎俎不陈阶位○今案陈俞本书下衍仪字考今汉书无应劭此注】 职役斯碎非文雅使 【蔡邕书云太官令职役斯碎非文雅所使也○今案陈俞本同严辑本蔡邕文职作执】 时苗寿春令为太官令 【魏略云时苗为寿春令迁为太官令领中郡中正定九品之故也○今案陈本无九品句俞本故作政考魏志二十三裴注引魏略中郡作其郡之故也三字作于叙人才】 张登在职勤为太官令 【王朗集云朗荐张登诏曰登忠义彰着在职公勤名位虽卑直亮宜显饔膳近任当得此吏今以登为太官令○今案御览二百二十九引王朗集及陈俞本公勤作功勤非也严辑王朗集亦沿陈误】 炉炭赤红而发不绝 【说苑云晋文公飨炙而发绕之宰曰佩刀砥砺利由干将切肉断而发不绝臣罪一也爱诛贯脔而不见发臣罪二也炉炭赤红而发不绝臣罪三也文公曰噫此有所在乃召次宰诘之果服也○王石华校旁勒爱诛二字今案近本说苑脱考韩子内储下篇爱诛作援木余大同小异陈俞本皆改注韩非子】 增冶吐炎而发不销 【谢承后汉书鲁国陈正字叔方为太官令时黄门郎宿与正有隙因进御食以发穿贯炙光武见发敕斩正正已陛见日臣有当死罪三黑山出炭增冶吐炎燋肤烂肉而发不销臣罪一也拔出佩刀砥砺五石亏肥截骨不能断发臣罪二也臣与丞及庖人六目齐观不如黄门一人臣罪三也诏敕收黄门○今案御览二百二十九引无宿字穿字已陛见三字又正作政拔作匣肥作肌诏敕句作诏赦之注辑本谢书太作大有宿字仍作正余同御览陈俞本误作陈正叔黑山句作炽以炉炭姚辑据之非也又俞本一人作两目陈本六目十字作六百而视不自臣始八字】 

　　○符节三十六 

　　少府属官有符节令 【汉书百官公卿表云少府属官有□节令御府令尚方令续汉书百官志云少府属官有守宫考功令也○今案陈本御府作御史无续汉以下俞本守宫作守宫功作工考汉书百官表有符节令无御府尚方令续汉百官志三少府守官令一人本注云世祖改考工属太仆】 秩千石 【董巴汉中官传云符节守宫令禁内署令秩千石两梁集贤冠○今案俞本同陈本脱禁内句御览二百三十引董巴汉中宫传与本钞作官者异又无符节令三字及两梁句余同】 领符玺郎 【汉书仪云符节令领尚书符玺郎四人□今案平津辑本同俞本郎下有中字陈本改续汉志】 主符节事 【续汉书百官志云符节令一人六百石为节令一人六百石为符节台率主符节事○今案见续汉百官志三】 主作器械 【汉书百官公卿表云少府属官有考工室如湻注若卢官名也按周官冬官为考工主作器械者也○今案见汉书十九上冬官二句是臣瓒注】 典作衣服 【续汉书百官志云御府令典官婢作中衣服及补洗之属○王石华校洗改浣今案续汉百官志三及陈俞本皆作浣】 主御纸笔 【又云守官令六百石主御墨纸笔尚书财用诸物及封泥○今案续汉百官志三墨字在笔下】 掌艺物 【又云内署令六百石掌巾布诸艺物○今案续汉百官志三署作者巾作中诸上有张字艺作衣陈俞本已照改】 掌器物 【又志尚方令掌上方工作御刀剑诸好器物及金玉作器也○今案续汉百官志三上方作上手无及金句陈俞本皆作上手又俞本无尚方令三字陈本无及金六字】 珍玩是聚 【崔寔尚方令箴曰煌煌尚方古之王府夷页是锺珍玩是聚○今案陈俞本同】 宣命重威 【汉官仪云周礼有典瑞掌节之士盖所以宣命重威为国信者也○王石华校书改盖今案平津本汉官仪据书钞引同陈俞本作汉旧仪】 

　　○太仓三十七 

　　司农属官有太仓令 【汉书百官公卿表云司农属官有太仓令藉田令平准令○今案见卷十九上】 秩六百石 【续汉书百官志云平准令一人秩六百石○今案见续汉百官志三】 铜印墨嫒 【晋百官表注云太仓令一人铜印墨绶朝服进贤一梁冠品第七俸月二十斛品俸与上太医令同也○今案陈本晋下妄增书字余同】 藉田令 【杜预奏事云窃惟籍田令本意以籍田千亩十顷之田计其按行周旋不过数里○今案陈本及百三家本严辑本杜预集以籍上皆无意字】 供宗庙粢盛 【又云籍田合凡宗庙粢盛御用饍羞及羣神之调于是取所籍户口足以当一县之邑所供至重事贵临履也○王石华校户上补籍字是也今案百三家本严辑本杜预集之邑皆作一邑】 赵有名誉 【汉书赵广汉传云广汉广洁下士有名誉州举茂才拜平准令○今案陈本拜作为余同汉书七十六名誉以上作以廉絜下士为名无州字拜字】 宗不知书 【梁冀别传曰孙寿姊夫宗炘不知书因寿气力为太仓令○今案孙寿为冀妻见御览二百三十二引梁冀别传余同】 

　　○车府令三十八 

　　太仆属官有车府令 【汉书百官公卿表云太仆属官有车府令太厩未央家马三令○今案见汉书卷十九上】 铜印畦绶官品第七 【晋百官表注云车府令铜印墨绶朝服进贤一梁冠官品第七俸月二十斛○今案俞本俸上更有月字余同陈本脱注字进贤五字作武冠二字】 主乘舆车 【续汉书百官志云车府令六百石主乘舆诸车○今案见续汉百官志二】 主乘舆马 【又云未央厩令六百石主乘舆及宫中诸马○今案续汉百官志二宫中作厩中陈俞本已照改】 通法举 【史记赵高传云秦始皇闻高强力通法狱举为中车府令○今案史记无赵高传惟李斯传有中车府令赵高一句秦始皇本纪有书已封在中车府令赵高行符玺事等句又有赵高教胡亥狱律令法事句与本钞亦微异】 曹褎笃学举 【东观汉记曹褎传云褎笃学有大度举孝廉拜车府令○今案聚珍本东观记十八同姚辑本脱有大以下陈俞本褎误裒】 上官忧不在燛 【汉书上官桀传云桀迁未央廏令上尝体不安及愈见马瘦上大怒曰令以我不复见马耶桀曰圣体不安日夜忧惧意诚不在马言未毕泪数行下上以为忠臣也○今案汉书九十七上毕泪作卒泣无臣也二字陈俞本亦无臣也二字及言未毕三字】 刘训兵据门 【东观汉记刘训传云训字平叔拜车府令其夏东周郡国相惊有贼转至京师吏民惊皆奔城郭上训即夜诣省欲令将禁兵据门以御之○今案俞本及聚珍本姚辑本东观记无字平叔三字郭下无上字其夏作时字禁作近陈本郭上句下脱训字余与俞同】 徐匡执法守正 【又云吴良传云永平中车驾出信阳侯阴就于车骑突卤簿车府令齐国徐匡钩就车收奴送狱诏书遣匡自系吴良上书言信阳侯骄慢无人臣礼匡执法守正而下狱臣恐攻化由是堕矣于是诏出匡左迁即丘长○王石华校出上补近字今案石华从陈俞本也但陈俞本已改引范书则非旧钞面目矣考御览二百三十引东观记亦无近字与旧钞合又脱收奴二字堕作隳聚珍本姚辑本吴良传皆脱此条】 

　　○武库令三十九 

　　金吾属官有武库令 【汉书百官公卿表云金吾属官有武库令○今案见汉书卷十九上】 铜印墨绶朝服武冠 【晋百官志注云武库令铜印墨绶朝服武冠官品第七俸月二十斛○今案陈俞本无注字俸月作月俸】 主兵器 【续汉书百官志云武库令六百石主兵器也○今案见续汉百官志四】 职闲无事 【汉书杜钦传云钦为武库令职闲无事钦所好也○今案见汉书卷六十】 车驾出先駈 【汉官仪云静室令式道候秦官也静宫令车驾出在前先駈静清所徼车逆日以示重慎也○今案平津辑本据旧钞引同陈俞本脱静室九字车逆日三字又陈本宫令作官俴俞本作令官皆误】 车驾出持麾 【汉官仪云式道左右凡三惟车驾出迎式道持麾王宫行之乃开○今案平津馆辑本据旧钞引开作闭又附注云续汉志注引汉官仪作本有式道左右中候三人六百石车驾出掌在前清道还持麾至宫门宫门乃开云云此书钞所引多讹当依彼订陈俞本已改引百官志补注】 

　　○市令四 

　　内史属官有长安市令 【汉书百官公卿表云内史属官有长安市令禀牺令○今案见汉书十九上】 祭遵奉法 【东观汉记云祭遵从征河北为军市令舍中儿犯法遵格杀之上怒命收遵时主簿谏曰今遵奉法不避是教令敷行也上乃亲贳之以为剌奸将军○今案御览二百三十二引簿下有陈副二字无亲字敷字余同聚珍本东观记卷九贳作贷余与御览同姚辑本脱从征句脱遵格二字敷作所余与御览同陈本亦敷作所】 元儒知人 【王隐晋书石苞传云苞买铁邺市市沛国赵元儒名知人见而异之便与结交叹作贩贩见而作见苞雅作远御览八百十三引王隐书而作苞无名知句及叹其以下】 

　　北堂书钞卷第五十五 

　　●北堂书钞卷第五十六　　　　设官部八 

　　隋秘书郎虞世南撰 
　　南海孔广陶校注 
　　大夫惣四十一　　　　　左右光禄大夫四十二 
　　太中大夫四十三　　　　谏议大夫四十四 
　　议郎四十五　　　　　　童子郎四十六 
　　士四十七　　　　　　　□□四十八 
　　□□四十九 

　　○大夫惣四十一 

　　为■〈觔〉脉臣 【六韬云二十七大夫者为■〈觔〉脉之臣○今案陈俞本作觔脉平津馆辑本作筋脉】 为帝者佐 【春秋汉含孳少微之北大夫位焉为帝者佐○今案古微书十二引汉含孳佐下接以主纲纪句】 主纲纪 【春秋汉含孳云少微之北大夫位焉以主纲纪○今案详上条】 法山陵 【又云二十七大夫法山陵○今案范书刘盆子传注引汉含孳同亦见本钞五十卷三公篇】 毗亮九卿 【汉官仪云天子二十七大夫职在言义毗亮九卿无员多至数十人○今案本钞下文引言义作言议员下有数字余同平津馆辑本亦作议】 职参九卿 【帝王世纪云大夫者所以参九卿也○今案陈俞本同】 掌论议 【汉书百官公卿表云大夫秦官也掌论议有太中大夫谏大夫皆无员多至数十人○今案汉书十九上太下有大夫二字】 掌应对 【续汉书百官志云凡大夫无员数掌应对无常事唯诏命所使○今案见续汉百官志二】 一国之高 【文子云取一国之高以为二十七大夫也○今案俞本同陈本二十作廿字守山阁本文子上礼篇取作故铁华馆影宋本文子亦作故余与原钞同】 四方则之 【汉官解故云光禄太中谏议大夫揖让羣卿四方则之○今案续汉志补注引汉官解诂光禄太中谏议三等外尚有中散一等本钞下文引亦是四等平津馆辑本采书钞北条改太中为大夫是只得光禄谏议二等系沿陈本之误】 登高能赋 【毛苌诗传云建邦能命龟田能施命作器能铭使能造命登高能赋师旅能誓山川能说丧纪能诔祭祀能语君子能此九者可谓有德者可以为大夫也○今案墉风定之方中传大夫上有卿字余同俞本器上脱作字铭误诏德者作德音陈本改汉官仪】 通于人事 【说苑云大夫者出入与民同众取去与民同科通于人事○王石华校照陈本科改利今案近本说苑臣术篇亦科作利】 进贤建能 【白虎通云大夫为言扶也故传云进贤建能者大夫也○今案白虎通爵篇扶也作大扶进人者也建作达者作谓之陈本已照改】 温故知新 【汉官解故云正帝以中大夫为光禄大夫于古礼为天子之下大夫视列侯之上卿光禄大夫太中议谏大夫温故知新率由旧章与参国体稽合同异皆能分明古今辨章旧闻○今案陈俞本大夫上无下字列侯作列国温上有皆能二字又陈本脱率由句及分明二句考续汉志补注引解诂上卿句以上而于古数句则又是世祖中兴事又类聚四十九御览二百四十三亦引温故二句分明二句】 讲论五始 【按公羊传云五始者元年春王正月公即位者气之始春者四时之始王者受命之始正月者政教之始公即位者一国之始也○王石华校云讲论五始四字应大写已照改今案公羊隐元年传文稍异惟何注有受命政教三句考汉书王褎传师古注有元者气之始五句盖引用古公羊家之说亦见玉海卷四十俞本仍窜乱】 才知深美 【汉官仪曰登高能作赋可以为大夫感物造端才知深美可与国事故举为列大夫古者诸侯卿大夫交接邻国以微言相感当揖让时必称诗以喻其志别贤不肖而观盛衰焉○今案陈俞本删登高二句余同平津馆辑本据书钞引有登高二句惟称诗误称时】 职在言议 【汉官仪云天子二十七大夫职在言议毗亮九卿无员数多至数十人○今案详本篇上文】 言法于世事在于仁 【说苑云大夫者行犹舆绳不伤于言言足法于世不害于身通于关梁实于府库如此者举以为大夫事常在于仁也○今案陈俞本舆作举法作达无足字近本说苑臣术篇亦作举绳言足法三字作言之二字】 大夫之后不可徒行 【论语先进云颜渊死颜路请子之车孔子曰以吾从大夫之后不可徒行也○今案陈本无注】 大夫致仕赐之几杖 【礼记曲礼云大夫七十而致仕若不得谢则必赐之几杖行役以妇人适四方乘安车自称曰老夫于其国则名越国而问焉必告之以其制○今案曲礼名上有称字陈本已照增】 

　　○左右光禄大夫四十二 

　　荀勖以左光禄开府 【王隐晋书荀朂传云朂字公鲁为光禄大夫仪同三司开府辟召时诸州郡大水勖陈宜立都水使者门下启通事令史伊羡赵威为舍人对掌文法诏以问朂朂云增文法之职适恐耗扰阁臣窃谓不可听之也○王石华校群改辟大夫改大水今案亦见今晋书三十九无左字余同陈本脱听之也三字】 刘寔以右光禄开府 【王晋书刘寔字子真以右光禄大夫仪同三司开府辟召○今案亦见今晋书四十一无辟召二字陈本照删非也】 武陔朝论归美 【晋诸公赞云武陔迁为右光禄开府公以身率职朝论归美○今案俞本同陈本脱以字】 贺循儒者为荣 【晋中兴书会稽贺录云循字彦先拜左光禄大夫仪同三司帝亲临轩循病虽口不能言而犹指麾迎服章车驾亲临执手垂泪太子往还皆拜儒者以为荣○今案御览二百四十三引中兴书先作士左光作右光无仪同以下陈俞本仪上有开府二字迎服章作左右推去章服六字垂作流】 入朝不趋 【晋诸公赞云扶风王入朝恒不迁世祖以至亲晚乃叙用惠帝即位为光禄大夫秩比三司开府辟士剑履上殿入朝不趋○今案陈俞本脱入字大夫二字又陈本脱恒不十六字开府四字俞本脱恒不八字惠帝四字开府句作不开辟士】 太官致膳 【晋中兴书云琅邪颜含拜右光禄大夫赐床帐被褥太官四时致膳固辞不受于时王道帝师名位隆重羣僚宜为降礼冯怀以问于含含曰王公虽尊理无偏敬降礼之言或是诸君事宜鄙人老矣不识时务者也○今案亦见今晋书八十八羣僚作百僚虽尊作虽重于时下有论者以三字冯上有太常二字陈俞本已照改仍冒称晋中兴书何也】 秩二千石 【汉书贡禹传云禹字少翁为光禄大夫领尚书秩二千石禄赐愈多家以益尊自念终无以报厚德日夜惭愧而己○今案汉书七十二尊作富余同陈本脱益尊句】 银章青绶 【晋百官表注云光禄大夫银章青绶五时进贤两梁冠佩水苍玉官品第二俸月三十五斛○今案陈本同亦见今晋书廿四职官志第二作第三俸月句作俸日三斛余同】 献可替否赞扬德化 【晋百官表注云光禄大夫右官也诗云三事大夫莫肯夙夜职掌言议献可替否赞扬德化者也○今案类聚四十九引晋百官表注肯作不议下有毗亮论道句陈本脱古字余从类聚】 存问耆老延登贤俊 【续汉书百官志云光禄大夫掌吊襚祠赠及护丧事立嗣王也○今案续汉百官志二掌吊以下作凡诸国嗣之丧则掌吊无标目二句疑分二条陈本脱光禄以下】 出则奉车 【汉书霍光字子孟为光禄大夫出则奉车入侍左右出入禁门二十余年小心谨慎未尝有过甚见亲信○今案汉书六十八门作阎陈俞本已照写】 出则骖乘 【汉书金日磾字公叔为光禄大夫日磾既亲近未尝有失上甚爱之赏赐累千金出则骖乘侍左右○今案汉书六十八公作翁余同陈俞本皆删字公叔三字】 出入庐儿传呼 【汉书云杜陵王仲翁霍光以为光禄大夫仲翁出入从苍头庐儿传呼甚宠○今案见汉书七十八萧望之传】 致仕门施行马 【魏志云黄初四年杨彪为光禄大夫诏给吏卒门施行马晋纪云致仕多逊位者给床帐簟蓐赐钱二十万给吏卒门施行马○今案陈本簟蓐作褥席余同俞本但存晋纪一条考黄初四句见魏志文帝纪裴注引续汉书非陈志正文也晋纪以下亦见御览二百四十三引王隐晋书刘毅以光禄大夫致仕门施行马赐钱百三十万亦可借证本钞且有光禄句与本钞篇目相合】 次丞相亚九卿 【汉书谷永为光禄大夫秩中二千石位次丞相蜀志谯周字允南迁光禄大夫秩中二千石位亚九卿○今案近本汉书谷永传但有为光禄大夫匀谯周以下见蜀志卷十二本钞下叶亦引】 谷永才能征拜 【汉书谷永字子云待诏公交车为上策既为大将军王凤所说才能最高由是擢为光禄大夫永奏书谢凤曰永斗筲之材质薄学朽无一日之雅左右之介将军说其任言擢之皂衣之吏厕之争臣之末○王石华校早改皂今案汉书八十五谷永传才能作能实余同】 陈宫文武擢拜 【会稽典录云上见天下郡郎制曰文武左右陈宫乃正中立上问此何郡郎不从行诏对曰有文石武未知所如又问何施答曰文为颜氏春秋武为孙吴兵法上擢拜大夫○今案陈俞本脱不从句】 晁错亮第乃迁 【汉书晁错对策当错有百余人惟错为高第乃迁中大夫谨按汉武改中大夫为光禄大夫○今案见汉书四十九陈本脱谨案以下】 周堪领尚书 【汉书周堪为河东太守诏曰先帝贤之命而傅朕出而试之三老官属咏诵其美使者过郡靡人不称今征堪为光禄大夫秩中二千石领尚书事○今案汉书三十六刘向传诵作颂余同】 邓晨监诸将 【黄峤汉书云邓晨字伟卿拜光禄大夫数燕见说故旧平生为欢晨从容谓上曰仆竟辨之上大笑使持节监诸将汝南从幸度淮因领九江兵○今案姚辑汪辑本华书脱亦见范书四十五诸将汝南作贾复等三字度淮作寿春因领作留镇无兵字余同陈本已改注范书】 常惠勤劳 【汉书常惠使匈奴并见枸十余年昭帝时乃还嘉其勤劳拜为光禄大夫○今案见汉书七十】 樊宏谦卑 【华峤汉书云樊宏字靡卿为光禄大夫位特进宏为人性嗛卑畏慎不求苟得○今案陈本姚辑本汪辑本华书无性字得作进】 鲁芝清约 【晋录云光禄大夫鲁芝清约俭啬耆艾不渝赐绢三百疋乃命不令虏希谢可特免也○今案乃命以下有讹脱陈俞本因删去又陈本脱耆艾句】 倪宽语经 【汉书倪宽以侍御史见上语经学从问尚书擢为中大夫○今案见汉书五十八】 房凤明经 【汉书王根荐房凤明经通达擢为光禄大夫○今案见汉书八十八】 蔡义说诗 【汉书蔡义传召见义说诗甚悦之擢为光禄大夫给事中迁御史大夫○今案见汉书六十六】 荀邃善论 【荀氏家传云邃字道明性清靖善谈论迁光禄大夫○今案陈本脱性清三字俞本清作雅余同御览二百四十三引荀氏家传邃作闿靖作静余同】 论辨便宜大臣数屈 【汉书严助举贤良策武帝善之擢为中大夫令助与大臣辨论国家便宜大臣数屈尤亲幸焉○今案见汉书六十四上】 时访大义据经以对 【蜀志谯周字允南迁光禄大夫位亚九卿虽不与政事以儒行见礼时访大义辄据经以对而后生好事者亦咨问所疑焉○今案见蜀志十二谯周传义作议余同陈本亦作议卿误列又于段末附案语云本传不载谬极今本传明明有何谓不载耶】 主父言世务 【汉书主父偃上书言世务书奏召见拜中大夫一岁四迁按汉武帝改中大夫为光禄大夫○今案汉书六十四上一岁作岁中按汉以下是永兴引申语】 吾丘对宝鼎 【汉书吾丘寿王传云寿王字子赣为光禄大夫汾阴得宝鼎羣臣皆上寿贺曰阶下得周鼎寿王独曰非周鼎上曰朕得周鼎寿王独以为非何也寿王对曰汉家自高祖继周亦昭德行布恩施惠至于陛下功德愈盛天端并至天祚有德而宝鼎自出此乃汉宝非周宝也○今案见汉书六十四上】 言楚辞武甚悦 【汉书朱买臣传云买臣字子翁严助荐之召见诵春秋言楚辞武帝甚悦拜中大夫谨按汉帝改中大夫为光禄大夫○今案见汉书六十四上谨按以下是永兴引申语】 举贤良武帝善之 【汉书金日殚字公叔拜光禄大夫日殚既亲近未尝有过先上信爱之赏赐累千金○王石华校云此系前出则骖乘条注与举贤良无涉从陈本引董仲舒事为得今案陈俞本皆注汉书董仲舒是也考汉书六十八日殚拜光禄大夫系在武帝时但无举贤良事耳】 灌婴数力战 【汉书灌婴数力战拜为中大夫谨按汉帝改中大夫为光禄大夫○今案见汉书四十一谨按以下是永兴引申语陈本删谨按二句】 王延世河决塞堤 【汉书王延世成帝初河决遣延世塞堤三十日堤成上曰长于计策功费约省用力日寡其以延世为光禄大夫秩二千石赐关内侯黄金百斤○今案汉书廿九沟洫志作三十六日河堤成余同陈本已照改 【徐自为五原筑障】 汉书匈奴传云大初四年使光禄大夫徐自为出五原塞千余里筑列亭障至卢朐也○今案汉书九十四上千余十二字作数百里远者千里筑城障列亭至卢朐陈本已照改】 长公当舆前谏 【汉书夏侯胜字长公为光禄大夫昌邑王数出胜当乘舆前谏曰天久阴而不雨臣下必有谋上者陛下出欲何之王怒谓为妖言缚以属吏○今案汉书七十五妖作祅】 子横当车断鞅 【汝南先贤传郭宪字子横上欲到三辅谏曰天下初定车驾未可巡行宪当车拔刀以断鞅上不止到宏农兵起颍川上曰悔不用大夫言是乃还也○今案说郛本汝南先贤传上欲五字作车驾西征隗嚣巡行作以动止作从到宏农作遂上陇大夫作光禄无是乃句陈本已改范书俞本巡下有遂字颍误类无是乃句于上曰句上补乃还二字余同旧钞】 汲黯数切谏 【汉书汲黯字长孺为中大夫以数切谏不得久留内迁东海太守○今案见汉书五十】 张湛数正谏 【东观汉记张湛字子孝为光禄大夫数正谏威仪不如法度者湛常乘白马上有异政辄言白马生且复谏矣○今案聚珍本东观记十三上作帝姚辑本上作光武陈本脱威仪以下】 樊英委荣为光禄大夫 【樊英别传云诏曰英委荣辞禄不降其节志不可辱今以英为光禄大夫常以八月存高年致牛一头酒三斛刘也○王石华校将下条标目毅字移置刘字之下抑知刘字已是从下窜入者可谓误而益误矣今案类聚四十九御览二百四十三引英别传无可辱句及存高年三字】 刘毅告老为光禄大夫○ 【今案旧钞刘字误窜上文注中又脱去注文且误连下条今移正又考御览二百四十三引王隐晋书有此文陈俞本删此条】 □□□□ 【魏志常林字伯槐时论以林节操清峻欲致之公辅而林遂称疾笃拜光禄大夫○今案见魏志廿三常林传】 卞壸乞解拜光禄大夫 【臧荣绪晋书卞壶字望之患面创累乞解职拜光禄大夫○今案亦见晋书七十同陈俞本已改注今晋书又俞本壶改壶】 

　　○太中大夫四十三 

　　朝贺待以师礼 【谢汉书陈嚣字子公拜太中大夫年七十每朝贺帝待以师傅之礼赐几杖入朝不趋赞事不名以病乞骸骨以大夫位终○今案俞本姚辑本同姚辑本谢书太作大余亦同陈本脱病乞二句】 致仕秩与卿同 【王晋书华表字子伟名自退静上表乞致仕诏以为太中大夫门施行马秩与卿同○今案俞本脱名自四字上表句作以老病乞骸骨余同亦见今晋书四十四子伟作伟容名自作清澹秩作禄赐陈本已改今晋书】 田豫食卿禄 【魏书田豫乞逊位太傅司马宣王以豫克壮书谕未听豫答曰年过七十而以尸位譬犹钟鸣漏尽而夜行不休是罪也遂固称疾笃拜太中大夫食卿禄○今案亦见魏志廿六克作克谕作喻尸作居罪下有人字陈俞本已照改而仍?称王沈魏书失之矣】 袁奥从卿列 【晋录云太中大夫新蔡男袁奥志高表行所宜优异可从九卿崇重之例给使四人○王石华校宜改谊谬甚今案俞本同陈本志高八字作行谊优异】 数存问 【东观汉记张湛为太中大夫病中居东门候舍故时人号为东门君也天子数存问赏赐○今案陈本及聚珍本中居作居中为东作中东天子作帝俞本亦作帝余与旧钞同姚辑本东观记脱天子二字余与原钞悉同】 数引见 【又东观记云张纯字伯仁为太中大夫在朝廷累世明习故事建武初定旧典多缺每有疑义辄以访问以断是非一日或数四引见○今案俞本及聚珍本东观记无廷字以断句作多所正定又俞本初下无定字聚珍本建武句作时字姚辑本作建武初余与聚珍本同陈本已改范书】 文帝说贾谊 【汉书贾谊年二十余最为少每诏合□下诸老先生所未能言谊言之人人各如其意诸生于是乃以为能文帝悦一岁中超迁至太中大夫○今案汉书四十八其意下有所出二字余同陈俞本已照增又悦下脱一字而岁中二字又改置超迁】 朝廷访郑典 【续汉书云郑兴为太中大夫数上便宜多见用朝廷每有大议辄访焉其论说依经守正众莫能屈也○今案姚辑汪辑本续汉书同陈俞本大误文】 召见宣室对政得失 【汉书王嘉字公仲为长陵尉召见宣室对政事得失超迁太中大夫○今案见汉书八十六】 征诣明堂问治乱事 【汉书云武帝以安车征申公时公年八十余对曰为治不至多言顾力行何如耳上方好文辞见申公对默然然已招致以为太中大夫○今案近本汉书八十八不至作不在陈本已照改王氏读书杂志据此旧钞至字及御览一百十五引以正今本汉书之误】 说诗高祖之前 【汉书陆贾为太中大夫时时前说诗书高帝骂之曰乃公居马上得之安事诗书贾曰居马上得之安可以马上治之乎且汤武逆取而顺守之文武并用常久之策也○今案汉书四十三策作术陈俞本已照改】 劝讲华光之内 【续汉书刘宽字太饶拜太中大夫劝讲华光之内○今案姚辑汪辑本续汉书脱此条惟汪本刘宽传太饶作文饶陈俞本已改范书劝作侍】 赐床帷 【臧荣绪晋书爰郡字文伯年老年骸骨诏听如所请上拜太中大夫赐钱三十万床帷荐蓐禄赐与卿同遣殿中医给药也○今案陈俞本所下无请字蓐作褥又陈本脱殿中句俞本医作侍】 赐安车 【傅子云魏明帝以管宁为太中大夫赐朝服一具衣一袭被一领安稳犊车一乘○今案俞本同陈本改魏志非也严辑本傅子脱太中二字朝服但空二格惟傅节子辑傅氏家书与旧钞同】 官名兴礼 【汉书贾谊以博士超迁一岁中至太中大夫谊奏汉兴二十余年天下和洽宜当改正朔易制度定官名兴礼乐乃草具其仪法○今案见汉书四十八陈本脱易字】 行风俗多所举称 【汉书盖宽饶字次公为太中大夫使行风俗多所称举贬黜奉使称意○今案见汉书七十七】 在朝廷数上便宜 【续汉书梁统字仲寍拜太中大夫在朝廷数上便宜言法令既轻宜遵旧典○今案姚辑本续汉书同汪辑本上作陈言作以为余亦同】 使南越尉佗称臣 【汉书陆贾使南越拜尉佗为南越王令称臣以功拜太中大夫○今案见汉书四十三】 会东郡盗贼请降 【续汉书耿纯字伯山拜太中大夫威信着于卫地东郡盗贼起与大兵会东郡闻纯入界盗贼皆诣纯诣降大兵不战而还○今案东观记姚辑本威信句在太中句上无郡盗句汪辑续汉书亦句法筅后少异然与原钞悉同】 桥玄谦俭下士 【张璠汉记云桥玄字公祖谦俭下士不以王爵私亲拜太中大夫及卒家无余业当世知其名称为忠臣○今案姚辑汪辑本张璠汉记无余作贫乏产知其名作以此二字余同陈俞本多删改】 韩暨志节高洁 【魏志韩暨传明帝诏曰太中大夫韩暨澡身浴德志节高洁年踰八十守道弥固○今案见魏志二十四】 曼倩敖弄公卿 【汉书东方朔字曼倩为太中大夫给事中观察颜色直言切谏上常用之自公卿在位朔皆敖弄无所为屈上以朔口谐词给好作问之尝醉殿中小遗殿上劾不敬有诏免为庶人○今案见汉书六十五陈本脱尝醉以下】 文举爱才乐酒 【张璠汉记云孔融字文举拜太中大夫虽居冢失势其宾客日满其门爱才乐酒常叹曰坐上客常满罇中酒不空吾无忧矣○今案俞本宾上无其字陈本虽居句作及退闲职类聚二十六引乐酒作乐土叹曰上有若不足每四字上客作上宾姚辑汪辑张璠汉记与类聚同】 鲁?道艺深明 【续汉书鲁?字叔陵迁中散大夫贾逵荐?道艺深明时见用复与黄散大夫数事上善?罢朝时赐冠帻履衣袜各一袭○今案陈俞本及姚辑本续汉书皆误平姚氏又附注云平即东观记鲁丕岂丕亦名平耶谨按姚说误也丕古作?与平相似故转写易讹耳汪辑本不悞惟时作宜履衣作衣履脱袜各四字】 嵇康风姿清秀 【臧荣绪晋书嵇康字叔夜风姿清秀高爽任真与宗室婚赐拜中散大夫○今案俞本宗上有魏字无赐字陈本已改今晋书见四十九卷】 

　　○谏议大夫四十四 

　　古之下大夫 【汉官解故云世祖中兴谏议大夫太中大夫中散大夫光禄大夫此四等于古皆为天子下大夫也○今案陈本平津本故作诂又陈本等上脱四字】 大夫最高大 【韦曜辨释名云太中大夫在中最为高大者也○今案御览二百四十三引辨释名脱为字者字余同陈本太中误太史】 何武贤良征 【汉书何武字君公王音举武贤良方正征拜为谏议大夫○今案汉书八十六无议字陈本已照删】 孔光经学举 【汉书汉光以经学举拜为谏议大夫○今案见汉书八十一】 虞承不挠 【谢汉书虞承字叔郎拜谏议大夫雅性忠蹇在朝堂敢犯颜谏争终不曲挠散俸禄赈给诸生○今案初学记十二御览二百二十三引谢书郎作明无敢字俸字蹇作謇汪辑本有俸字余与初学记同陈本脱字叔郎三字余亦与初学记同】 周举高亮 【续汉书吉举字宣光梁商表为从事中郎商疾甚帝问遗言对曰臣从事中郎周举清慎高亮不可不任拜谏议大夫○今案御览二百二十三引及汪辑本续汉书脱不拜三字姚辑本脱不不任拜四字更不成句矣陈本已照御览改】 言得失 【汉书王吉字子阳迁谏议大夫是时宫室车服甚盛外戚贵宠吉上疏数言得失上以其言逆耳不甚宠异也吉遂谢病归琅琊○今案汉书七十二逆耳作迂阔陈本已照改本钞下文引亦作迂阔】 陈谠言 【谢汉书陈翻字君成转谏议大夫天性谅直数陈谠言武帝嘉之○今案初学记十二御览二百二十二引陈翻作傅翻陈本及姚辑本汪辑本谢书亦作傅余同】 陈宣明洛水必不入 【楚国先贤传云陈宣字子兴拜谏议大夫建武十年洛水溢出造孟津城门校欲筑塞之宣曰昔周公卜洛以安宗庙为万世基尽不入城门今数为灾异人主之过不可解塞之无益昔王尊尚修己以祠灾异岂况朝廷中兴之主水必不人言绝而水退也○今案陈俞本脱造孟津二字祠作穰岂况八字作况朝廷乎水必上有固知二字又陈本脱字子兴三字尽作盖】 陈禅谏人不宜设 【谢后汉书陈禅宇纪山拜谏议大夫永寍中西南夷掸国献幻人士火自支解易牛马头于元日作之帝共观之禅独离席举手谏曰昔齐作侏儒之乐仲尼鄙之帝王之廷不宜设夷狄之技尚书陈忠劾奏禅曰昔西夷之乐陈于门今掸国万里贡献非郑声淫女之比诏左转为玄菟都尉○今案陈俞本及姚辑汪辑本谢书中作元年元日作元会观作视鄙作诛淫女作佞人都尉作障尉余同】 天子纳其善言 【汉书贡禹传云禹字少翁元帝征禹为谏议大夫数虚己问政事是时年岁不登禹奏曰宫室制度从其俭者天子纳其善言○王石华校照陈本者改省误矣今案汉书七十二仍作俭者又纳其善言作纳善其忠】 好事从其游学 【汉书扬雄字子云以耆老久次转为大夫家贫嗜酒人希至其门时有好事者载酒从其游学○今案见汉书八十七下】 谦逊接人 【汉书韦玄成字少翁以父任为郎少好学修父业尤谦逊又家贫者益加敬田是名誉日博以明经擢为谏议大夫○今案汉书本传家贫作贫贱博作广陈本已照改本钞改博者永兴避隋炀帝讳也】 质朴守正 【汉书夏侯胜字长公为谏议大夫给事中胜为人质朴守正简易无威仪见时谓上为君误相字于前上亦以是亲信之○今案见汉书七十五陈本脱见时以下】 乘车出关 【东观汉记郭丹字少卿从师长安买符入函谷关乃慨然而叹曰丹不乘使者车不出此关既至京师尝为都讲更始二年为谏议大夫持节使归南阳自去家十有三年果乘高车出关○王石华校改尝为常非是今案初学记十二御览二百二十三引及陈本节下无使字聚珍本东观记三作二余同姚辑本与原钞悉同】 安集关西 【华后汉书郑兴更始立拜谏议大夫使安集关西○今案俞本及姚辑本汪辑本华书同陈本删华字】 从游为歌 【汉书王褎字子渊为谏议大夫褎从游所幸之宫馆辄为歌颂议者以为淫靡不急○今案见汉书六十四下】 召入作赋 【华阳国志云李尤字伯仁贾逵荐尤有杨雄之才明帝召入作东观辟雍德阳诸观赋铭拜谏议大夫○今案陈本仁误任廖刻顾校影宋足本华阳志卷十中仍脱入字议字】 人希至门 【汉书扬雄字子云为谏议大夫家贫嗜酒人希至其门○今案见汉书八十七下】 寄止灵台 【三辅决录云第五颉字子陵为谏议大夫洛阳无主人乡里无田宅寄止灵台中或十日一炊○今案说郛本决录同初学记十二及陈本一炊作不炊二酉丛书辑本决录据陈本引】 王吉病归 【汉书王吉字子阳迁为谏议大夫时宣帝颇修武帝故事吉上疏言得失上以其言迂阔不甚宠异吉遂谢病归琅琊○今案见汉书七十二】 江革告归 【谢汉书江革字次伯转谏议大夫赐告归天子思革笃行诏曰革前以病归今起居何如使义以见谷千斛赐巨孝常以八月长□存问致羊酒以终厥身○今案姚辑本谢书笃行作至□长吏作长史汪辑本亦作至余同陈本照改至】 系掖庭狱 【汉书云刘□以美方□为谏议大夫会成帝欸立赵婕好为皇后辅上疏谏曰腐木不可为柱臣得以同姓拔擢尸禄不诚污辱谏争之官不敢不尽死书奏以辅系掖庭秘狱○今案汉书七十七大夫上无议字诚作忠陈本已照改考旧钞改诚者永兴避隋高祖之父讳也】 系北寺狱 【袁崧汉书云刘陶字子奇拜为谏议大夫灵帝世陶上疏言乱皆由于宦官诏收系黄门北寺狱陶闭气而死○今案姚辑汪辑本袁书拜下无为字无灵帝世三字上疏作疏陈余同陈本已改范书】 

　　○议郎四十五 

　　议郎秦官 【汉官仪云议郎郎中秦官也议郎秩比六百石特征贤良方正敦朴有道第公府掾试博士者拜郎中也○今案平津辑本汉官仪卷上同】 比六百石 【汉官仪云议郎十二人秩比六百石不属署不直事侍御史迁补博士诸侯王郎中令○今案平津辑本卷上同】 吴良考试为议郎 【东观汉记东平王苍上疏荐吴良上以章示公卿曰萧何举韩信设坛即拜不复考试今以良为议郎○今案类聚五十三引东观记脱上疏字举字荐下有吏字聚珍本姚辑本皆脱此条陈俞本已改范书】 苏章高第为议郎 【续汉书苏章字孺文博学能属文安帝举贤良对策高第为议郎○今案姚辑汪辑本续汉书脱亦见范书六十一良下有方正二字陈俞本已改范书】 甄宇以儒学拜 【东观记甄字字□□子晋晋子丞周泽董鲁平叔叔子轶并以儒学拜议郎○今案陈本脱字下十七字俞本脱晋子丞十三字聚珍本姚辑本东观记作字长文聚珍丞作承余同姚亦脱子晋以下】 张丞以方正拜 【魏志云张丞字公先少知名以方正拜议郎○今案魏志十一丞作承少作亦陈俞本已改承】 孔光明经学 【汉书孔光字子夏经学尤明年未二十为议郎○今案汉书八十一及陈本同宋祁曰二或作三俞本则作四十】 召驯能讲论 【东观汉记云召驯字伯春以志行称乡里号之曰德行恂恂召伯春以月经有智读能讲论拜议郎○王石华校删去让字非也今案聚珍本东观记无能字陈俞本智让作志行又陈本行称作义闻】 令说尚书 【续汉书云桓荣字子春师学欧阳尚书上召见令说尚书上善其说拜为议郎赐钱十万入授太子甚见尊重每朝会上辄令荣于公卿前说经因问长安时旧事上曰得卿几晚○今案姚辑汪辑本续汉书师学作少学上善句作甚善之余同陈本改范书仍?称续汉书谬矣】 使祠陵庙 【益部耆旧传云李尤字伯仁为议郎安帝寝疾使尤祠陵庙肃慎齐□辞祝俱美上疾乃瘳○今案陈俞本乃瘳作有瘳】 德行高妙 【东观汉记黄琼字世英以德行高妙公交车征拜议郎丰之职也○今案陈俞本及聚珍本东观记无丰职句姚辑本征作欲亦脱末句】 笃行清苦 【谢后汉书石苞延传为诸生笃行清苦学五经征拜议郎○今案姚辑本谢书同】 刘淑诸儒之表 【谢后书刘淑字仲承举贤良方正对策十二科为天下诸儒之表握为议郎○今案陈本及姚辑汪辑本谢书同】 赵亨质禀纯粹 【晋起居注云太康中诏曰议郎赵亨质禀纯粹思义通济学之有旧方欲叙授而得此荐意常念之○今案陈俞本思义作思议余同】 

　　○童子郎四十六 

　　谢廉通经 【续汉书云左雄奏征海内名儒为博士使公卿子弟为诸生有志操者加其俸禄及汝南谢廉河南赵建年始十二各能通经雄并奏拜童子郎于是负书来学云集京师○今案范书五十八臧洪传注引续汉书建下有章字余同姚辑汪辑本亦然陈俞本续改后余同】 伯达试经 【魏志云司马朗字伯达十二试经为童子郎监试者以其身体壮大疑朗退年朗曰朗之内外累世长大朗虽稚弱无仰高之风损年以求早成非志所为也监试者异之○今案魏志十五退作匿稚作穉陈本已改匿】 魏貌冠都布衣 【续汉书百官志云辒车拂挽为公卿子弟六卿十人挽两边白素帻委貌冠都布衣也○今案陈俞本同考今本续汉志无此文】 六品子弟 【晋要事云咸康七年尚书仆射诸葛恢奏恭皇后今当山陵依旧公卿六品清官子弟为挽郎非古也帝奉曳国士为之役夫其悉罢之○今案陈俞本帝作岂有其悉作请悉】 一时之秀 【世说云徐育长甚有令名武帝崩选百二十挽郎皆一时之秀育长亦在其中○今案陈本二十作廿字其中说百中惜阴轩本世说纰漏篇徐作任秀下有产字考刘孝标世说注引晋百官名云任瞻字育长则徐字非矣】 

　　○士四十七 

　　无生得贵由士而起 【白虎通云王字者所以称士何以为人无生得贵者莫不由土而起故礼士冠经天子之元子土也郑玄注云储君何主犹云士也○今案元子士也以上见白虎通爵篇郑玄以下非白虎通文亦非士冠记注陈俞本已删】 通古今辨然否 【白虎通云通古今辨然否谓之士人也○今案俞本无也字近本白虎通爵篇及陈本无人也二字】 能治上官 【周书云人生成人能治上官谓之士人○今案陈俞本同】 使不辱命 【论语云子贡问曰何如斯可谓之士矣子曰行己有耻使于四方不辱君命可谓士矣○今案见子路篇】 

　　○□□四十八（两类已阙） 

　　阙 

　　○□□四十九 

　　阙 

　　北堂书钞卷第五十六 


　　●北堂书钞卷第五十七　　　　设官部九 

　　隋秘书郎虞世南撰 
　　南海孔广陶校注 
　　中书惣五十　　　　　　中书监五十一 
　　中书令五十二　　　　　中书侍郎五十三 
　　中书舍人五十四　　　　秘书惣五十五 
　　秘书监五十六　　　　　秘书丞五十七 
　　秘书郎五十八　　　　　著作郎五十九 
　　著作惣六十　　　　　　著作佐郎六十一 

　　○中书惣五十 

　　领尚书事 【汉书仪云汉书置中书官领尚书事○今案平津本收入汉官仪卷上系用陈俞本考初学记十一引无事字及书下官字然正作汉书仪与影钞合足订陈俞之误】 掌尚书事 【汉书百官公卿表云考武帝游宴后宫以宦者掌尚书改为中书谒者令置仆射凡宦者之职皆曰中成帝建始四年罢中书官改中书谒者令为中谒者令○今案陈俞本改上有事字改下无为字又陈本脱罢中四字俞本收二句脱两令字余同今汉书百官公卿表只有成帝以下仍无罢中句考汉书成帝纪臣瓒注有云汉初中人有中谒者令孝武加中谒者令为中书谒者令置仆射与旧钞大同小异】 掌机密 【汉书仪尚书令并掌诏奏既置中书掌诏诰答表皆机密之事○今案陈本脱尚书令九字平津辑本汉旧仪用陈本时未得旧钞故也】 掌内事 【环济要略云中书掌内事密召下州郡及边将不由尚书也○今案陈本脱召字也字御览二百二十引要略尚书下有署字】 非良才何可斯任 【温峤上疏云中书之职酬对无方酙酌轻重岂唯文疏而已自非望士良才何可妄居斯任○今案详本钞中书令篇】 非轻才所可独任 【王献之启琅邪文孝王为中书监表云中书职掌诏命当否是寄故非轻才所可独任也○今案本钞中书监篇引职上有重字无可独二字】 

　　○中书监五十一 

　　监令同车 【曹嘉之晋纪云中书监令常同车入朝至和峤为令而荀勖为监峤意强抗专车而坐乃使监令异车自峤而始也○今案初学记十一引曹晋纪自峤句作自此始也余同陈本已改今晋书】 宰相参领 【王献之启琅邪王为中书监表云中书重职掌诏命自大晋建国常令宰相参领中兴以来益重其任故王□珍徽德音四塞○王石华校晋改音今案陈本及百三家本大令集珍作弥余同】 机密之要宜得其才 【王隐晋书张华字茂先为中书令加散骑常侍为中书监永平元年诏曰华体良清粹才识经济前任中书有思谋之勤机密之要宜得其才以华为中书监加侍中○今案俞本良作量余同陈本脱加散九字体良八字永下脱平字考今晋书三十六无永平以下】 当否是寄故非轻才 【王献之启琅邪文孝王为中书监表云中书重职掌诏命当否是寄故非轻才所任○今案详本卷上中书惣篇】 加典著作又定律令 【王隐晋书荀勖字公曾拜中书监加典晋作诏撰天帝纪又与贾充共定律令班下施用○今案俞本曾误鲁脱诏撰句陈本已改今晋书类聚五十四引王隐书只有与贾二句】 事多不泄子弟管之 【傅畅晋赞云华廙字长骏为中书监时戎事多不泄廙启世祖召受子荟笔草诏先时荀勖为监末年亦使息组书草诏傅祇为监病风年老复侠息畅书启事前后相承以子弟管之自此议始也○今案御览二百二十引诸公赞无字长三字戎字年老二字及此议句又笔草作答字余同陈俞本廙启四字作廙年老病风召受作令其无笔字组作但无傅祇十五字又陈本脱自此句俞本删议字】 荀朂从迁发恚 【王导表云乞得除中书监侍节专壹所司竭诚保傅惟力是视诏曰昔者荀公曾从中书令迁尚书令人贺之乃发恚○今案御览二百二十引此表令迁作监为竭误谒陈本亦作监为无持节二字】 庾亮以姻娅地嫌 【庾亮上疏云肃祖即位欲使为中书监亮以姻娅地嫌上疏曰臣领中书则示天下以私六合怭私其媚入皆有私则天下无公○今案见文选及御览二百二十引晋中兴书陈俞本改引今晋书非旧钞面目】 

　　○中书令五十二 

　　处机近 【晋中兴书王珉字秀琰迁拜为中书科令诏曰新除侍中王珉才学博瞻理义精通宜处机近以察时务其以珉长兼中书令○王石华校察改参今案初学记十一引中兴秀作季无迁拜七字新除四字博作广据作枢察作参余同陈本脱拜为二字科字有新除句长上有为字无字秀三字余从初学记本钞改博者永兴避隋炀帝讳也】 掌机管 【王洽集辞中书令表示窃以中书职掌机舌有由来矣汉武之世始建此职厯代时宜拜参遂重武帝朝荀勖张华并为其任中兴以来宰相居也○今案俞本脱陈本拜参作置废】 俱处机密 【晋诸公赞云裴楷字叔则为中书令加侍中光禄大夫与张华俱处机密华楷一时名望而华独开府时皆责之华不敢授寻进楷开府○王石华校和改叔今案陈俞本脱字叔则三字一时句作楷有时望今晋书三十五无一时以下】 宜居机密 【擅道鸾晋阳秋云温峤字太真肃祖欲以为中书令手诏曰卿以令望中允之坏善于周旋且文清而旨远宜居机密今以卿为中书令朝论亦咸以为宜也○王石华校旁勤戆论二字今案类聚四十八引檀氏晋阳秋翘沦作巿论今据订正又中允作忠允考初学记十一及本钞下文引皆作忠允无朝论句陈本肃祖句作宏宁初三字善作着亦无朝论句】 职居显要 【臧荣绪晋书云潘尼字正叔为中书令时三王战争皇家多故尼居显要从容而已虽忧虞不及劬劳艰难备经也○今案亦见晋书五十五劬劳以下作而备尝艰难四字陈俞本三王上脱时字余从今晋书改易而仍冒称臧书谬矣如此类者亦不胜举矣】 便居显要 【檀道鸾晋阳秋云王洽除中书令时年二十九将辞之从兄朗之又遗之书云晋大将军事故吾年九山二在乌衣宅诸文台门谐谢还共北窗?上悲叹云令山二求为贫贱不可得弟今二十九便居清显要任敢不敬以先旨为弟启义让之略也○今案俞本除作为朗作胡兄上无从字北上无共字余同陈本脱时年八字晋大将四十字余与俞同御览二百二十引檀氏晋阳秋亦无晋大将四十字略也作路焉】 酬对无方 【温峤上疏云臣峤才短学浅文义不通中书之职酬对无方斟酌轻重岂唯文疏而巳自非望士良才何可妄居斯任累辞得止○今案初学记十一引此疏望土误望十御览二百二十引良作艮轻重作重轻】 任国大事 【檀道鸾晋阳秋云王恰字敬和拜中领军加中书令诏曰敬和清哉贵今昔为中书郎吾尝执手意甚亲之今以为中书令欲使讲论文章之事待之以不臣之义岂便任国之大事耶宜催令拜遂固让不受○今案本钞下文引无任国句及固让句宜作其余同今晋书王洽传颁上无中字不臣作友臣陈本已照改仍冒称檀书非也又类聚四十八引檀氏晋阳秋吾尝四字作吾时尚小数呼见七字又催作推】 尊宠任职 【汉书司马迁字子长被刑之后为中书令尊宠任职武帝以太史司马谈为太史公应劭曰敛中书令史公位在丞相之上天下计书先上太史公却副上丞相○王石华校于任职下用横动今案汉书六十二司马迁传只有任职句以上陈本因删武帝以下但细考之汉书则武帝以下仍是迁传及注文偶有密乱耳迁傅云谈为太史公如湻注曰汉仪注太史公武帝置位在丞相上天下计书先上太史公副上丞相】 贵幸倾朝 【汉书佞幸传云石显字君房与弘恭皆少坐腐刑为黄门以选为中尚书宣帝任中尚书官恭为合显为仆射元帝世恭死关代为中书令贵幸倾朝百官也○王石华校私改弘题改显今案汉书九十二任中下无尚字宋祁曰任中字下当有向字此宋氏未见隋时古本故以意揣测也陈本乃照删尚字谬矣】 奕世令望 【檀道鸾晋阳秋云王珉父洽永和中为中书令珉复居之时人以为必世令望○今案父□九字初学记十一引檀氏晋阳秋作为中书令父洽尝为此官十字居作继陈本脱复居句余从初学记】 一时之美 【刘谦之晋记云中书令王献之辛赠太常以侍中王珉代之皆一时之美也○今案亦见今晋书六十五无一时句余同】 风流之冠 【檀道蛮晋阳秋云中书令王献之少而标巡不修常贯故为一时风流之冠○今案初学记十一引檀氏晋阳秋修作循无故字余同说郛本引作续晋阳秋修作寻亦无故字陈本已改作循】 闲于时事 【薛莹集云胡冲有刀笔闲于时事为中书令虽不能有所匡矫亦自守不苟求容媚也○王石华校补匡字荣改莹今案陈本容误客初学记十一御览一百二十引薛莹条列吴事脱有所二字余同】 清雅正事 【王敦集表云中书令领军庾亮清雅正事可中书监领军如故檀道鸾晋阳秋云肃祖欲以温峤为中书令手诏曰卿以令望忠允之怀善于周旋且文清而旨远宜居机密今以卿为中书令○今案陈本正事下无可字无擅道鸾以下御览二百二十引王敦表正事作履正晋阳秋以下详本篇上文】 讲论文章 【檀道鸾晋阳秋云王洽字敬和拜中领军加中书令洽上疏让诏云敬和清裁贵令昔为中书郎吾尝执手意甚亲之今以中书令欲使讲论文章之事待之以不臣之义其催令拜○今案详本篇上文】 

　　○中书侍郎五十三 

　　掌诏书 【魏志黄初中改秘书始置通事郎掌诏章也○今案魏志刘放传始置五字作为中书三字诏章作机密余同】 掌诏密 【环济要略云中书侍掌内密诏合仆射丞郎○今案陈本玉函山房辑本掌下有宫字御览二百二十引郎下有令史二字】 职典禁闱 【曹毗集王冲祖诔云入管中书职典禁闱藻蔚华幄芳逸云雾○王石华校握改幄今案陈本脱冲字严辑曹毗集脱此条本钞下文引作幄作王藻】 专掌西省 【晋中兴书云范宁为临淮太字征拜中书侍郎专掌西省居职多所献替有益治○今案御览二百二十引中兴书同陈本居职二句改入自加案语之后非木又初学记十一引西误四治作政】 张华掌书疏 【张华别传云大驾西征锺会华兼中书侍郎掌书疏表檄文帝善之还即真者也○今案类聚五十八御览五百九十七引张华别传无即真句陈本已照删本钞下文引晋诸公赞载此事有即真句】 孔演悉旧典 【晋中兴书鲁国孔录云演字舒元中宗命演为安东参军记室晋国初补中书侍郎郎于时中兴庶事草创演经学渊博又练悉旧典执制辄多取正○今案御览二百二十引中兴书作元舒无中宗十一字悉作识本钞下文引亦作识轨上有朝仪二字又初学记十一引悉误职】 华简以文藻迁 【王隐晋书华简传云简子奉骏有智器文藻以迁中书郎○今案类聚四十八引王晋书以迁作官至陈本删字奉骏三字】 陆机以文学转 【王隐晋书陆机字士衡以文学转中书郎○今案俞本同陈本脱郎字亦见今晋书五十四作为中书郎】 诏命所出笔札见 【陆机集序云机与吴王表曰臣以职在中书诏命所出而臣本以笔札见知○今案陈俞本脱而本二字又陈本知识之文选王文宪集序注引作见知严辑全晋文据书钞引无序字】 书檄云集初不立草 【嵇氏世家云嵇含字思道为中书侍郎书檄云集念初不立草○今案初学记十一引嵇世家脱字思道三字初上无含字陈本已照删御览二百二十引初误作莫】 奏议众文多所施行 【傅畅晋赞云张华大驾征锺会兼中书郎奏议众文多所施行久而即真○今案本钞上文引张华别传有此文陈俞本已照改仍删即真句】 大事及议多皆施行 【王隐晋书李重字茂鲁迁中书侍郎每大事及疑议辄参以经典处决多皆施行○今案陈俞本皆脱字茂鲁三字亦见今晋书四十六鲁作曾无侍字】 讲论多见称述 【晋中兴书云庾亮字符规为中书侍郎又领著作侍讲东宫亮所讲论多见称述○今案亦见今晋书七十三无侍字讲论作论释陈俞本已改注今晋书】 朝仪多取正焉 【晋中兴书云孔演字舒元与庾亮俱补中书侍郎于时中兴肇建庶事草创演经学渊博又练识旧典朝仪轨制多取正焉元明二帝并亲爱之○今案御览二百二十引中兴书作元舒仪误议渊博作博通又见本钞上文】 王济少有俊才 【文士传云王济字武子少有俊才起家为中书郎晋起居注云武帝诏云附马都尉王济好学问有文章器干其以济为中书侍郎○今案俞本脱晋起居以下陈本全删此注改引今晋书非也本钞下文引晋起居注附作驸余同】 裴瓒风神高迈 【沈约晋书云裴瓒字国宝以风神高迈选为中书郎出入禁门见者肃然改容○今案类聚四十八引沈晋书瓒作潜无字国宝三字选字肃上有皆字陈本已照改初学记十一及中书侍郎二百二十引皆作瓒惟晋书皆作宋书与类聚及本钞异】 韩暨有至行 【魏志云明帝诏举中书郎吏部尚书卢毓举韩暨敦厚有至行帝用之○今案魏志二十二厚作笃用之作乃用暨】 王济有文章 【晋起居注云武帝诏曰驸马都尉王济忠笃好学问有文章器干其以济为中书侍郎○今案本篇上文引无忠笃二字】 孔演二帝并亲 【晋中兴书鲁国孔录云演字舒元中宗晋国初选补中书侍郎演经学渊博元明二帝并亲爱之○今案详本篇上文】 王蒙四年无对 【王蒙别传云蒙为中书郎四年无法又迁为司徒左史少选四年频蒲以蒙难与比肩故也○今案初学记十一引王蒙别传左下有长字年频作人频陈本于选四下增人字余从初学记】 跃鳞龙凤池挥翰紫宸里 【卞伯玉赴中书诗云大方信苞容优渥遂不已跃鳞龙凤池挥翰紫宸里○今案冯辑齐诗纪卷七同初学记十一引书下有郎字容作含】 藻蔚华幄芳逸云雾 【曹毗王藻诔云入管中书职典禁闱藻蔚华幄芳逸云雾○今案本钞上文引王藻作王冲祖余同】 

　　○中书舍人五十四 

　　舍人古官 【环济要略云舍人古官也掌平宫中谷敷也○今案初学记十一引要略掌平七字作掌宫中之政出廪分财二句陈本玉函山房辑本均与初学记同】 樊周并为 【史记云樊哙周勃并为高祖舍人也○今案史记樊哙传言为沛公舍人绛侯世家则但言为中涓不言为舍人】 对掌文诰 【荀朂集云晋武帝时门下辟通事令史伊羡赵成为中书舍人对掌文诘○今案御览二百二十二引荀朂集辟通五字作启令史三字陈本亦然又陈本赵成作颇咸诰作法】 出内书命 【晋中兴书刘超字世喻迁中书舍人时台省初建内外多事超出内书命以忠慎称○今案初学记十一引中兴书出内作出纳陈本亦作纳考内即古纳字不必改也又初学记喻作踰】 撰正音 【晋中兴书东莞徐录云邈字仙民以东州儒素少好学尤善经传于时不宗始览典籍招延礼学之士后将军谢安举邈应选补中书舍人在西省撰正五经音训学者宗之○王石华校苋改莞乘改素是也今案初学记十一引中兴书仙民作景山少好作性好余同陈本礼学作礼乐】 

　　○秘书惣五十五 

　　秘府谓秘书 【汉书艺文志云武帝建藏书之策置写书之官于是天下文籍悉在天禄石渠之间广内秘府之室谓之秘书成帝时刘向父子以本官典其事后则图籍在东观东观有校书傅毅马融之徒为校书郎也○今案旧钞此文有窜乱考汉书三十于是天下四句作下及诸子传说皆充秘府二句无图籍以下而歆之卒业又在哀帝时本钞以向父子皆属成帝时亦与今汉志异也广内句又见汉志如湻注引七略非汉志本文东观马融等句明是后汉事考续汉百官志亦无之陈本增入今本汉志十行非影钞之旧矣】 秘书为内阁 【魏略云太和中秘书常以事移兰台自以为台也而秘书署耳谓不得移推使当有所坐者秘书丞薛夏报之曰兰台为外台秘书为内阁台阁一也何不相移之有兰台屈无以折之○今案初学记十二引魏略常以作掌公得多误得仪又脱太和三字推使字屈字锦绣万花谷后集十一引常作尝自误目亦误作得仪陈本脱太和三字推使十字】 职为近密 【王肃表云臣愚以为秘书职于三台为近密○今案详本篇下文】 仪依御史 【王肃论秘书表云武帝初置秘书仪依侍御史台文帝屡有优诏丞郎之选比黄门郎秘书经迁中书而其名不易议不改名位与中书相比为连官不宜与他官为连者也○今案陈本脱其名十八字依下脱侍字本钞秘书丞篇引至门郎句止依下亦无侍字严辑王肃集据御览二百三十三引只有侍御史句余脱】 综经籍 【晋起居注云惠帝永平九年诏曰秘书紑理经籍考核古今课试署吏四百人宜专其事者也○今案本钞下文引九作元署吏下有领字初学记十二引晋起居注亦作元年领作须有二字核作校像本从初学记但无须字考惠帝无永平年号疑有误】 崇儒术 【王肃表云臣愚以为秘书职于三台为近密中书郎在尚书丞郎上秘书丞郎宜次上书郎下不然则宜次御史下秘书丞郎俱秩四百石迁比尚书郎出亦宜为郡此陛下崇儒术之盛旨也○王石华校俱下删佞字是也今案陈本愚误遇三台下衍上字俱秩下有中字出亦下有然则二字陛误阶无之盛旨三字严辑王肃集据通典初学记及旧钞引臣下无愚字余同本钞秘书丞篇引俱秩十五字与此同】 典图书 【东观汉记云桓帝延嘉二年初置秘书监典掌图书古今文字考合异同皆统之也○今案初学记十二御览二百三十三引典掌作掌典无皆统句聚珍本亦然又初学记嘉作喜窃谓作嘉作喜皆非也陈本作熹不误之也误之曰】 掌秘务 【王肃论秘书表云昔时秘书掌国秘务进监令丞郎○今案陈本务改密无进监以下通典二十六引此表亦然】 考合异同 【东观汉记云桓帝延嘉二年初置秘书监掌书古今文字考合异同○今案详本篇上文嘉字亦误】 考核古今 【王隐晋书云惠帝永平元年诏曰秘书综理经籍考核古今课试署吏须四百人宜专其事然后精详中书自有职事务相连统摄寺事付丞理必未尽其后责秘书监也○今案初学记十二引王晋书核作校须字作领有二字无然后以下陈本已照删改】 

　　○秘书监五十六 

　　兼掌史籍 【王隐晋书贾谧字长渊元康末为秘书监兼掌史籍事○王石华校谊改谧今案亦见今晋书四十渊作深末句作兼掌国史陈本删字长渊三字余从今晋书仍冒称王隐晋书谬矣】 宣明文籍 【温峤表荀崧为秘书监云夫国史之典将明得失之迹以讽其上记功书过谓之实录使一代之典焕然可观今之秘书著作是也宜得平允文史之才以经之纬之散骑常侍光禄大夫西陵侯荀崧文质杉彬思义伦博且厯位先朝莅事以穆宜掌秘奥宣明文籍臣等参之众议谓崧可领秘书监○今案初学记十二御览二百二十三引此表无以讽八字今之至纬之二十一字光禄八字臣等十三字又伦作通文籍作史籍陈本是下脱也字脱平允二字荀字又作通博作史籍】 天文术数皆统之也 【王隐晋书华峤字叔骏为秘书监加散骑常侍典中书著作及治礼音律天文术数南省文章门下撰集皆统之○今案亦见今晋书四十四同陈本典中五字作班同中书寺为内台中书散骑著作十四字皆下有典字】 幽赞符命国有述焉 【傅畅晋赞云庾峻字山甫自司空长史迁秘书监幽赞符命天文地理国有述焉○王石华校国改因今案御览二百三十三引晋公卿赞及陈本皆作因无字山甫三字初学记十二引亦作因】 有良史之才 【王隐晋书华峤字叔骏为秘书监诏曰峤为书实录有良史之才也○今案本钞下文引为书作属书余同陈本已改今晋书】 得文史之才 【温峤表荐荀崧为秘书监云夫国史之兴将明得失之迹记功书过谓之实录今秘书著作是也宜得文史之才以辨经纬○今案本篇上文引兴作典以辨句作以经之纬之】 华峤文雅洽通 【王隐晋书云华峤字叔骏为秘书监诏曰峤体道弘简文雅洽通厯览古今博文多识属书实录有良史之才者也○今案本篇上文引无体道四句余同亦见今晋书无体道三句实录作典实才作志陈本诏曰下有亭侯二字道作素雅治作学该厯作经博文作文博无属书二句】 荀崧思义伦博 【温峤表荀崧为秘书监云光禄大夫西陵侯荀崧文质彬彬思义伦博臣等参之众议谓崧可领秘书监○今案本篇上文引同】 王象撰皇览 【魏志云王象字羲伯为散骑常侍领秘书监撰皇览○王石华校蒙改象今案魏文志纪只有撰皇览三字魏志二十三杨俊传注引魏略无秘书句余同本钞引裴注文多但称魏志此亦其一也御览二百三十三初学记十二皆引作魏志又初学记羲作义】 孙盛着晋阳秋 【晋中兴书太原孙录云孙盛字安国为秘书监尊向好学既居史官乃着三国晋阳秋○今案本钞下文引居作为余同初学记十二御览二百三十三引中兴书尊作笃阳秋上无晋字陈本改引今晋书】 荀勖手自撰次 【王隐晋书云荀勖字公曾领秘书监太康二年汲郡冢中得古文竹书朂手自撰次吏部注写以为中经经传阙文多所证明○今案初学记十二御览二百三十三引晋诸公赞脱字公曾三字古文二字吏部二字手作躬文选注四十六引王隐晋书太康十三字作又得汲家竹书六字手作身无吏部四字及经传以下】 孙盛手不释卷 【晋中兴书太原孙录云盛字安国为秘书监尊尚好学自少及老手不释卷既为史官乃着三国晋阳秋○今案本篇上文引无自少二句既为作既居陈本改今晋书俞本脱】 

　　○秘书丞五十七 

　　魏武建国置左右丞 【魏志云武帝建国置秘书左右丞以刘放为左丞孙资为右丞○今案魏志十四刘放传武帝建国作文帝即位陈本已改文帝是也御览二百三十三引仍作武帝】 职在三台上 【魏志云青龙中议秘书丞郎位次与博士议郎同职近日月宜在三台上在尚书丞郎之下○今案魏志二字系沿上条而误当作王肃论秘书表六字御览二百三十三引肃表无在尚句余同陈本因照删本钞下文引至日月句止亦作王肃表】 启定四部 【晋起居注云秘书丞桓石绥启校定四部书○今案白帖七十四引晋起居注同亦见本钞秘书郎篇】 选比黄门 【王肃论秘书表云武皇帝初置秘书仪依御史台文帝屡有优诏丞郎之选位次比黄门郎○今案本钞秘书惣篇引无皇字位次二字依下有侍字】 位次议郎 【王肃论秘书表云青龙中议秘书丞郎位次与博士议郎同职近日月○今案详本篇上文】 出宜为郡 【王肃表云秘书丞郎俱秩四百石迁宜比尚书郎出宜为郡○今案详本篇秘书物篇】 何元干特诏参秘书丞 【虞预晋书何祯传云祯字符干为尚书郎少而好学特诏参秘书丞秘书本有一丞时尚未转遂以祯为右丞右丞之置自祯始也○今案本脱祯传云三字本上脱丞秘书三字时字为右丞误作为左祯作桢俞本脱丞秘书以下及祯传云三字考御览二百三十三引魏略同陈本脱字宣齐三字尝字初学记十二引亦无字宣七字及尝字】 严苞以高才 【魏略云严苞以高才黄初中入为秘书丞数奏文赋帝异之○今案初学记十二御览二百三十三引魏略异上有甚字又初学记引苞误荀】 嵇绍有文思 【山公启事云嵇绍为秘书郎雅有文思又晓音律帝曰诏如此便可为丞○王石华校补律字今案翰苑新书前集卷五引山公启事文思作文才无音律句初学记十二引王隐晋书则山公启句在音律句之下盖王隐书亦载山公启事也】 

　　○秘书郎五十八 

　　魏武建国置秘书郎 【魏志云武帝建国置秘书郎建安未刘劭为秘书郎○今案魏志刘放传云魏国既建放与孙资俱为秘书郎又刘劭传云建安中为计吏迁秘书郎】 秘阁之吏 【魏志云王基字伯与为表州别驾召为秘书郎剌史王陵复请之还司徒王朗举辟陵又不遣朗书劾州曰取宿卫之臣留秘合之吏所希闻也○今案魏志廿七陵作凌合作阁陈俞本已照改】 各掌一部 【晋太唐起居注云秘书□□遣郎中四人各掌一部○王石华校原改康今案白帖七十四引太康起居注亦讹作太原御览二百三十三引晋太康注遣作诏下有丞桓石绥启校定四部书十字初学记十二引亦然】 正定脱误 【晋官品令云秘书郎掌中外五合经书复核合事正定脱误○王石华校旁勒核合事三字今案初学记十二御览二百三十三及二百三十四引品令五合作三阁又复核句初学记作覆校残阕御览一作覆校阙遗一作复校阙遗陈本从初学记惟阕改阙】 删省旧文 【王隐晋书郑默字思元为秘书郎删省旧文除其浮秽时陈留虞松为中书令谓默曰而今而后朱紫别矣○王石华校节改郑今案白帖七十四引王隐言秽下有着魏中经句时陈九字作中书令虞松五字陈本已照改】 选比黄门 【王肃论秘书表云武皇帝初置秘书仪依御史台文帝屡有优诏丞郎之选比黄门郎者也○今案本卷上秘书丞篇引比上有位次二字秘书惣篇引无皇字依下有侍字】 左太冲专思求秘书郎 【王隐晋书云左思字太冲专思三都绝人流之事自以所见不博求为秘书郎○今案初学记十二引王晋书都下有赋字余同御览二百三十三引亦有赋字人流句作杜绝人事】 刘隗才华除秘书郎 【臧荣绪晋书刘隗字大连学涉有才华除秘书郎○今案涉字有误亦见今晋书六十九学涉句作少有文翰除字作起家陈俞本已改今晋书】 锺会敏达夙成 【魏志锺曾字士季敏达夙成正始中除秘书郎○今案陈俞本除字作以为二字又陈本达误惠今魏志廿八锺会传达作慧】 郄正博涉坟籍 【蜀志郄正字令先家贫好学博涉坟典能属文迁秘书郎○今案蜀志郄正传家作安涉作览陈俞本皆已照改】 王谧有美誉 【晋中兴书琅邪王录云谧字雅远弱冠有美誉除秘书郎○今案翰苑新书前集卷五引中兴书及俞本无字雅远三字陈本已改今晋书】 周顗有重名 【晋中兴书汝南周录云顗字伯仁少有重名○今案俞本无晋中四字翰苑新书前集卷六引中兴书无少有四字陈本已改今晋书】 

　　○著作郎五十九 

　　魏明皇帝署著作官 【魏志云明皇帝太和中署著作之官○今案陈本之官作郎官通典职官类同】 职闲禀重势贵多争 【问暮集四言诗启云臣少学博士登祭郑湛谓可著作语秘书监华峤峤报书云著作郎职闲禀重势贵多争不暇表其才用臣遂糺思草莱无朝廷文翰武功勤劳久迹之事也○今案俞本间暮作阎纂余同陈本脱间暮廿二字峤报书三字及不暇廿六字】 典司文籍 【晋元康元年诏云著作郎旧隶中书而秘书既典司文籍今改中书著作郎为秘书著作郎○今案陈本旧上脱郎字隶作属典司作别典考御览二百二十引晋今有云中书为诏令典作文书二句可作旁证】 记功书过 【温峤表云夫国史之兴将明得失之迹以讽其上记功书过谓之实录使一代之典焕然可观今之秘书著作是也宜得平允之才以辨经纬者也○今案本卷上著作监篇两引一引兴作典平允下有文史二字余详上文】 

　　○著作惣六十 

　　料简四部 【檀道鸾晋阳秋云孝武好览文艺敕著作郎徐野民料简四部见书凡三万六千卷○今案陈俞本脱檀道三字及见字翰苑新书前集卷五引檀氏晋阳秋料简作料秘阁】 分作四部 【晋中兴书李克字孔度为大著作于时典籍俱乱克以类相从分作四部○今案御览二百三十四引中兴书无字孔度三字俱作混无相从二字陈俞本亦作混】 王沈兼著作 【魏志云王沈字处道以侍中兼著作晋纪云王沈正元中典著作譔晋书○今案魏志三十卷皆无王沈考今晋书三十九王沈传有此二条撰晋作撰魏窃疑本钞魏志二字由下条误入也又本钞下文引徐野民晋纪亦作撰晋书】 卫顗典著作 【○今案旧钞此条脱去注文考魏志二十一卫顗传云受诏典著作陈俞本未误】 荀勖领著作 【王隐晋书荀勖以中书监领著作○今案亦见今晋书三十九荀勖传同陈俞本删王隐二字】 □□□□ 【晋中兴书太康孙录云孙盛字安国以秘书监领著作于宝以散骑常侍领著作孙绰以散骑常侍领大著作○今案陈本脱俞本孙绰句下有及陈寿并四字余同考御览二百三十四引中兴书无干宝十字余同初学记十二引有孙绰二句本钞此文混入上条注中今据俞本移正】 李克为大著作 【晋中兴书李克字孔度有史才迁为大著作○今案本篇上文引无史才句陈本亦然晋书二百三十四引中兴书有大著作句】 班固著作东观 【续汉书云班固字孟坚多议博文著作东观○今案姚辑汪辑本脱陈本俞本改班固为杨彪又删孟坚句余同考翰苑新书前集卷五引续汉书正作班固但无多议四字耳】 庾亮侍讲东宫 【庾亮别传云亮领著作侍讲东宫○今案陈俞本同】 王沈撰晋书 【徐野民晋纪云王沈正元中典著作与荀显阮籍撰晋书○今案亦见今晋书三十九本传作撰魏书陈俞本已照改惟本上文引晋纪仍作撰晋书】 陆机议晋书 【王隐晋书陆机字土衡以文学为秘书监虞浚所请为著作郎议晋书限断○今案初学记十二引王晋书同御览二百三十四引学下无为字陈本脱虞浚所三字】 五世著作一代良史 【应亭集让著作表云自司隶校尉奉至臣父五世著作不绝邦族以为美贵崔骃三世相继其后无闻若乃谈迁接武彪固踵迹向歆着美亦各一世之良史也○王石华校补三字继字奏改催改崔是也今案初学记十二引应亨集至臣下无父字五世作五叶贵作谈严辑本据旧钞亦作美谈余同陈本脱向歆句御览二百三十四引脱崔骃以下余与初学记同】 何嵩善史汉 【王隐晋书何嵩字泰綦善史汉为著作郎亦不能作晋书○今案陈本脱字泰綦三字作晋改作着御览二百三十四引王晋书亦无字泰三字及不能句初学记十二引汉作法无郎字余与御览同】 谢沈有史才 【晋中兴书云谢沈字静思何克庾水以沈有史才迁大著作作晋书三十卷着后汉书百卷才学在虞预右○王石华校旁勒克字非也今案陈俞本三十下有余字又陈本脱字静思三字御览二百三十四引晋中兴书无字挣思三字无作晋书三句】 张载通经史 【王征晋书云张载为著作佐郎才通经史能作晋书○今案陈俞本脱为着五字通误不亦见今晋书五十五脱佐字及能作句又才通四字作博学有文章又本钞有佐字则当移入下著作佐郎篇】 

　　○著作佐郎六十一 

　　元帝嘉郭璞以为佐郎 【晋中兴书郭璞字景纯太兴元孝奏南郊赋元帝嘉其才以为著作佐郎○王石华校商改南职改赋今案初学记十二御览二百三十四引中兴书无字景纯三字录字符帝作中宗又御览脱太兴四字陈本赋误职佐误左】 华谭荐朱凤擢拜佐郎 【臧晋书云晋陵朱凤吴郡吴震并有史才白首衡门谭为秘书监时荐此二人擢拜著作佐郎○今案初学记十二御览二百三十四引晋中兴书则谭为句在晋陵之上门下更有谭后知之句余同陈本已改晋中兴书】 陈寿撰三国志 【王隐晋书云陈寿字承祚好学喜著述除中书著作佐郎撰三国志○今案陈本喜作善亦见今晋书八十二无喜着三字中书二字初学记十二引张华别传亦作善余同】 束皙创三帝纪 【文士传云束皙元康四年晚应司空辟入府匝月除佐著作郎著作西观造晋书草创三帝纪○今案初学记十二引文士传空下脱辟字匝月作月余造作撰陈本已照改】 难晋书限断 【干宝晋纪秘书监贾谧请束皙为著作佐郎难陆机晋书限断○今案初学记十二引于晋纪无佐字陈本误作左郎】 典文数术 【石瑞记云太安元年前著作郎丘众表称世祖武皇帝擢臣负薪之中授承著作佐郎典治天下文义数术乃撰诸志也○今案陈本脱太安五字后承作受臣佐误左余同俞本脱】 

　　北堂书钞卷第五十七 

　　●北堂书钞卷第五十八　　　　设官部十 

　　隋秘书郎虞世南撰 
　　南海孔广陶校注 
　　侍中六十二　　　　　　给事黄门侍郎六十三 
　　散骑常侍六十四　　　　通直散骑常侍六十五 
　　员外散骑常侍六十六　　散骑侍郎六十七 
　　给事中六十八　　　　　奉朝请六十九 

　　○侍中六十二 

　　侍中古官 【环济要略云侍中古官也或曰风后为黄帝侍中○今案类聚四十八、二百十九引要略同】 周号常伯 【又云侍中古官也周号常伯选于诸侯补阙常者言其道德可常遵也○今案类聚四十八引环济要略及陈本玉函山房辑本皆脱选七字】 侍中王喉舌万机无□乱 【应璩新诗云侍中王喉舌万机无乱也○今案陈本璩作瑗百三家本应璩杂诗第二首乱上有不字恐非又注云广文选作应玚今依艺文类聚作应璩】 鵔鸃贝带 【汉书云孝惠帝时侍中皆冠鵔鸃贝带傅脂粉○王石华校具帝改贝带今案见汉书九十三佞幸传序】 金蝉左貂 【应劭汉官云侍中周官也金蝉左貂金取坚刚百炼不耗蝉取其居高食洁目在腋下貂取其内劲悍而外温润秦始皇破赵得其冠以赐侍中○今案陈本左作右续汉书志补注引目作口类聚四十八引左误有炼误录晋书舆服志引食洁作饮清温润作乃缛】 傅粉 【汉书佞幸传云孝惠帝时侍中皆冠鵔鸃贝带傅粉脂○王石华校具改贝今案粉脂当作脂粉详见　上文陈本无注】 含香 【应劭汉官云侍中刁存年老口臭上出鸡舌香教令含之○今案陈本刁作方俞本注详初学记考初学记十二无刁存六字平津馆本身作乃又附注云类聚人部引作刁存与旧钞合考初学记十二引亦作方存】 抱剑 【魏劭汉官云侍中殿下称制出则陪乘佩玺抱剑○王石华校郎改则蛮改玺今案陈俞本及文选恩幸传论注引陪作参考文选东京赋藉田赋注引汉官仪仍作陪乘】 掌玉壶 【孔丛子云孔臧与子琳书曰侍中安国羣臣近侍特见崇礼不供亵事侍郎悉执虎子唯安国掌玉壶朝廷之士莫不荣之○王石华校艺改亵今案初学记十二引孔丛及陈本无侍特二字及虎子句玉壶作御唾壶御览二百十九无羣臣句余与初学记同】 负国玺 【晋官品令云大法驾出则正直侍中负传国玺陪乘○今案本钞下文引同陈本改注环济要略但侍中负玺事本钞下文亦有引环济要略一条不当臆改】 员本八人 【应劭汉官云晋赵武灵王胡服秦始皇破赵得其冠以赐侍中高祖伐素复如之汉因秦置侍中舍八区论者因言员本八人或已冠者乡授列传○今案或已以下有脱误俞本无此条平津馆本汉官仪卷上代作灭舍八误舍人无区论以下考初学记十二引汉官有侍中舍至八人十三字八区上多有字陈本只有汉因秦置侍中舍人八字余脱】 比二千石 【续汉书百官志云侍中比二千石○今案见续汉百官志三】 入侍天子 【汉书百官公卿表应劭注云侍中入禁中受诸曹尚书事入侍天子故曰侍中也○今案汉书十九上入侍二句乃是应劭注耳陈本已移正但又脱诸曹句】 拾遗帝侧 【王廙洛都赋云次为侍中散骑寔惟门下拾遗帝侧替否献可○今案俞本同陈本改魏志他事】 入侍帷幄 【环济要略云侍中入侍帷幄受顾问拾遗左右者也○今案帐字帷字小注与标目不符应误陈本皆作帷类聚四十八引要略亦作帷无入字】 入侍左右 【袁子正书云天子有所亲使入侍左右谓之侍中非官多也汉遂由此置官王石华校入下补侍字今案陈俞本脱】 出则参乘 【环济要略云侍中大驾出负玺以送之小出则参乘秩二千石○今案初学记十二引要略送作从小下无出字陈本脱千石句】 次直护驾 【晋官品令云大法驾出则次直侍中护驾正直侍中负传国玺陪乘不置剑余皆骑从御登殿与散骑常对戕侍中居左常侍居右○今案正直二句详上文陈本改注晋书职官志俞本改注通典皆有不同】 出常陪乘 【汉书元帝以史丹为侍中出常陪乘○王石华校册改丹今案汉书八十二史丹传陪作骖】 出拥华葢 【曹植集王仲宣诔云载蝉珥貂朱衣揖带入侍帷幄出拥华葢○王石华校照陈本婕上脱见字伏误守】 卒思近对 【应劭汉官云侍中便蕃左右与帝升降卒思近对○今案初学记十二类聚四十八引蕃作繁余同陈本亦然】 拾遗左右 【汉书云刘更生与侍中金敞拾遗于左右○今案见汉书卷三十六陈本脱刘更四字】 亲近起居 【魏略云旧仪侍中亲省起居故俗因请之执席子○今案陈俞本旧作集又俞本席作虎考海录碎事十一卷上引无因字席作■〈雨?市〉余同盖唐高祖之祖讳虎故唐人转钞多改作■〈雨?市〉因而讹为席字耳】 切问近对 【汉官典职云侍中常伯选旧儒高德博学洞达仰瞻俯视切问近对○今案平津馆本据续汉志补注引洞达作渊悫瞻作古又云御览亦作占云云皆不及旧钞瞻字也陈本作仰古则又由占字再误矣】 顾问应对 【应劭汉官云侍中周官切问近对拾遗补阙百寮之中莫密于此矣○今案标目作顾应小注作切近此条本有误初学记十二类聚四十八作卒思近对此矣作兹字余同本钞上文引亦作卒思近对盖切问二字当沿上条误入耳平津馆本遽行收录何耶】 糺正补违 【晋官品令云旧侍中职掌摈威仪尽献纳糺正补过文乐若有不正皆得驭除书表章奏皆掌署也○今案陈本脱本钞违字过字标目与小注岐出当有误俞本俱作违又无文乐字有字】 喻指公卿 【汉官典职云侍中常伯选旧儒高德博学洞达仰瞻俯视切问近对喻指公卿员八人在尚书仆射下尚书上○今案平津馆辑本指作旨洞达作渊悫瞻作占陈本改注蔡质汉仪俞本谓详通典然亦无员八以下】 使辟公卿 【应劭汉官云汉成帝取明经者充为侍中使辟百官公卿参议国正止殿行则负玺旧高切一人为仆射后改为祭酒○王石华校从陈俞本改止作上今案平津馆本据书钞引国作可切作取余同陈俞本国作可止作上无旧高以下】 侍帷幄与秘书 【东观汉记夏逵景伯拜侍中逵在朝侍帷幄兼领秘书近署甚见纳用○今案陈俞本聚珍本姚辑本东观记在朝侍三字作内备二字纳作信】 侍清晏陈道德 【续汉书湻于恭字益孙迁侍中数侍清晏所荐无不征用进对陈善皆本道德上未尝不称善在朝为羣臣表率闻于四方○今案陈俞本姚辑本汪辑本续汉书陈善作陈政无在朝以下余同惟汪辑本益作孟】 朝夕献纳 【东观汉记邵闾字季昭拜侍中出则陪乘入侍左右忠言善谋先纳善圣法诫臣辅之朝夕献纳虽得于上身在亲近不敢自恃敬之心弥笃○王石华校名改夕宗改忠今案陈本脱字季昭三字先纳十字虽得四句俞本脱法诫二字臣作匡敬作兢兢笃下有故也二字聚珍本卷入姚辑本卷六善圣作圣善得上有内字余与俞同又聚珍附注云先纳句晏殊类要作皆先圣法象臣辅之言】 朝夕建议 【谢汉书刘升字仲承为侍中朝夕建议竭忠于朝补矣二百余事悉有篇章朝廷有疑事密诏问焉○今案陈本及御览二百十九引谢书无字仲承三字又陈本无朝廷以下御览升作淑余同俞本亦作淑朝廷九字作朝廷有劳四字姚辑汪辑本皆脱】 常论经书 【华峤后汉书桓郁字仲思敦厚笃学傅父业以尚书教授门徒常数百人选侍中帝以郁先师子有礼让甚亲厚焉常居中论经书问以政事反复乃行受章录事不离左右明帝自制五经章句令郁校定于宣明殿中○今案俞本姚辑本华书思作思无反复二句余同姚氏又附注云五经当作五行东观记及范书皆同此误陈本已全改范书汪辑本经改行自注云原引五经依本传注引改余与姚本同】 从容讽议 【文士传云张衡字平子拜侍中恒居帷幄从容讽议拾遗左右核和书作周宫解说衡不乐处迁为河间相○今案陈本初学记十二类聚四十八引及说郛本文士传皆脱字平子三字及核和以下又类聚从误仪说郛讽作风】 问事辄对 【东观汉记李育字符春为侍中时章帝西谒园陵育落乘问旧事育辄对由是见重○王石华校有改育陵改陪今案聚珍本卷十八姚辑本卷六东观记及本钞下文引□】 言语辩捷 【吴志云张尚孙皓时为侍郎以言语辩捷见知擢为侍中○今案见魏志卷八张纮传】 杨奇靡事不对 【谢汉书杨奇字公绰通经才性敏畅入卤侍中天子所问引经据义靡事不对○今案御览四百廿七引谢书绰作伟无通经八字补作为余同陈本姚辑本靡事句作靡不条对又陈本性作光汪辑本脱】 王粲问无不对 【魏书王粲字仲宣拜侍中博物多识问无不对时旧仪废弛器造制度粲恒典之○王石华校祭改粲桓改恒今案俞本同魏志廿一王粲传及陈本器作兴】 戴凭解经不穷 【谢汉书戴凭字次仲拜侍中领虎贡中郎将正旦朝贺百僚举会帝合羣臣诸王皆说经者更相难诘义有不通辄夺其席以益通者凭遂重坐五十余席故京师为之语曰解经不穷戴侍中○今案陈本改注范书俞本脱领虎六字为之误谓之余同姚辑汪辑本谢书亦脱此六字脱诸王二字余与本钞同类聚五十五初学记二十五引亦微有异】 庾峻辩质无屈 【臧荣绪晋书曰庾峻字山甫拜侍中出入王命加谏议大夫常侍世祖命讲诗何劭论风雅正变之义峻起难往反深有理致四坐辩质俱无能屈○今案俞本脱加谏五字常侍下衍坐字又脱深有句辩质六字作莫能屈之陈本已改今晋书见卷五十庾峻传】 国有疑常问得失 【谢后汉书延笃为侍中自在机密常见进纳上数问政事得失恒以经义古典开谏帷幄言不宣外○今案御览四百五十二引开作默余同陈俞本数作殿无开字又陈本脱密字姚辑汪辑本谢书亦数误殿脱恒字开子幄下添之字惟汪本开改默然皆远逊旧钞矣】 宿儒顾问进杨厚 【益部耆旧传曰李固谏帝曰臣一日会朝中见诸侍中皆诸家年少无一宿儒可顾问者乃进杨厚黄琼○今案御览二百十九引益部传同陈俞本脱臣字又陈本乃下脱进字】 博雅顾问以何劭 【晋起居注云武帝太康四年诏曰何劭已厯试朝位博雅有拾遗顾问之才其以劭为侍中○王石华校以曰下衍义有四字涂去今案陈俞本同今晋书三十三无此诏书】 张驯有智慧 【谢后汉书张驯字子隽与蔡邕共定六经拜侍中典领秘书驯儒雅敏达有智慧○今案俞本姚辑本汪辑本谢书隽作儁又俞本标目慧误惠陈本亦然并脱字子隽三字】 王济有美才 【山涛启事云雍州剌史郭奕右卫将军王济怭诚亮有美才侍中之最高者也○今案本钞荐贤篇左右将军篇引山启事同陈本亮有作有亮俞本作直亮御览二百十九引右作左无诚字】 卢植天下之望 【魏明帝先贤传云卢植字子干拜侍中逆臣董卓启宫指欲废帝独植正色卓欲害植议郎彭伯羣与卓亲入为卓议曰夫善人者天地之纪卢植侍中海内大儒天下之望今先害之则天下恐怖卓议遂止○今案御览二百十九引明帝先贤传启宫指三字作议字无恐字余同俞本多删节陈本已改范书】 颜髦廊庙之望 【颜含别传云髦字君道形仪严整风貌端美大司马桓公在赭圻君道为侍中奉使公股时桓公叹曰颜侍中廊庙之望喉舌机要○今案陈本及类聚四十八引频含别传脱在赭十五字又类聚引形仪作仪状】 王粲识旧佩 【挚虞决疑要注云汉末丧乱绝无玉佩侍中王粲识旧佩始复作之今之玉佩法于粲也○今案类聚四十八引要注及陈本同本钞佩篇引无今之二句】 顾和奏旧冕 【晋中兴书云顾和字□子迁侍中中兴初仪服不备冕旒饰以翡翠珊瑚杂珠和瘈旧冕十有二旒皆用玉用杂珠非礼今不能得玉可用白琁珠于是始下太常改之○今案御览六百八十六引中兴书无侍中以上及用杂五字余同陈俞本无字□子三字仪服句作旧章多阙又陈本琁误旋俞本作璇】 从祀甘泉 【益部耆旧传云蜀郡张宽字叔文汉武帝时为侍中从祀甘泉至渭桥有女子浴于渭水乳长七尺上怪其异遣问之女曰帝后第七车张宽知我所来时宽在后第七车对曰天星主祭祀者斋戒不严则女子见○今案陈本子见作人见类聚四十八引益部传无字叔文三字知我上无张宽二字初学记十二御览三百七十一引有字叔文三字】 从幸黎丘 【襄阳耆旧记云习都为侍中从光武幸黎丘与光武通梦见苏山神光武嘉之拜大鸿胪主苏岭之祀○王石华校家改嘉今案陈本同俞本祀作祠类聚四十九引襄阳耆旧传都作郁主祀作立祠】 西谒陪乘 【东观汉记李育字符春为侍中时章帝西谒园陵育陪乘问旧事育辄对由是见重○今案聚珍本十八姚辑本卷六东观记及本钞上文引同】 南郊参乘 【谢后汉书云刘陵字孟高为侍中车驾南郊陵参乘上起早升舆伏陵恭嗟曰陛下万乘主宜立正配天虽尊神欲寝不当上为天地灵祇下为羣臣万姓观者乎上有媿色曰敬受侍中斯言以为后戒○今案陈本脱上起句以下俞本姚辑本汪辑本谢书均脱恭嗟二字又姚汪本服作伏据订余同】 冯鲂三世 【东观汉记冯鲂字孝孙父子兄弟并带青紫三世侍中○今案陈本脱字孝孙三字聚珍本姚辑本东观记世作代】 张辟强年十五 【汉书云张辟强留侯子年十五为侍中○今案汉书九十七上强作强】 桑弘羊年十三 【又云桑弘羊洛阳贾人子以心计年十三为侍中○王石华校记改计今案陈本作十二考汉书廿四下食货志及史记平准书皆作十三】 问貂蝉不知左迁 【应劭汉官云孝桓末侍中皇权参乘帝问招蝉何法不知其说又问地震云不为灾还宫左迁议郎○今案陈本脱蝉字及云孝以下并注未详二字平津馆辑本乘下无帝字余同俞本皇作皋蝉作珰】 作诗稽留奏免 【魏阳秋云甘露二年帝幸辟雍命羣臣赋诗侍中知道作诗稽留有司奏免○今案陈俞本知作和】 

　　○给事黄门侍郎六十三 

　　名曰夕郎 【汉旧仪云黄门郎属黄门令日暮入对青锁闱拜名曰郎○今案类聚四十八引旧仪无属黄四字闱拜作门锁作琐陈本无拜字余与类聚同初学记十二引作门拜余与类聚同平津馆辑本作闱续汉志补注引名曰误夕曰御览二百廿一引作门拜曰作日】 主诸宦者 【续汉书百官志云黄门令一人主省中诸宦者○王石华校省改者今案续汉百官志三】 关通内外 【应劭汉官仪曰给事黄门侍郎位次侍中得从左右关内外给事于中故曰给事黄门侍郎献帝置六员○今案陈本位上侍郎二字作部字献上脱侍郎二字平津辑本汉官仪据御览引得从作侍故曰给事下有中字】 赞相威仪 【晋官品介给事黄门四人与侍中掌文案赞相威仪典署其事○今案陈本同类聚四十八引齐职仪掌下有奏字余同】 掌操小盖 【续汉书阴兴字君陵为黄门侍郎兴筋力过人每从出入常操小盖障翳风雨险隘躬自履涉率先期门凡上所幸止先入清辟○王石华校惨改操今案陈俞本脱凡字又陈脱筋力句涉误沙姚辑汪辑本无小字余同】 次直护驾 【晋官品令给事黄门四人大法驾出次直黄门侍郎从驾○今案陈俞本作令品】 皆用姓族博选耆儒 【谢后汉书云朱穆因违见复谏曰臣闻汉家旧典置侍中中常侍各一人省尚书事黄门侍郎一人传发书奏皆用姓族自和熹太后以女主称制不接公卿乃以阉人为常侍小黄门通命两宫自此以来权倾人主穷困天下宜皆罢遣博选耆儒宿德○王石华校卿改倾国改因遣老改选耆今案陈俞本御览姚辑汪辑本谦上无复字】 三世不徙 【汉书杨雄传博览所不见为郎给事黄门三世不徙官○王石华校从改徙今案汉书八十七下无博览六字陈本已照删又三上有成裒平字无官字】 永平不迁 【东观汉记云马皇后志在克已辅上不以私家干朝廷兄为虎贲中郎将弟为黄门郎讫永平世不迁○今案聚珍本东观志作至脱弟子余同姚辑本脱此条陈本皇后二字误作俊老至三字永上脱讫字】 张禹少子 【汉书云张禹为太傅禹疾成帝亲临拜于床下有少子在侧禹数视之帝知其其意拜黄门郎○今案见汉书八十一陈本亲临作临视禹数句作目之二字】 马防小侯 【东观汉记马防字子巨为常从小侯上欲冠子巨夜拜为黄门郎御章台下殿陈鼎俎自临冠之○王石华校改冠子巨为冠防从陈本耳今案类聚四十引及聚珍本东观记十二冠之下有礼字防下无字字陈本删字子巨三字冠子巨作冠防于初学记十二引正作字子巨冠子巨与旧钞脗合足见陏唐本如此】 刘歆年少 【刘向集书戒子歆云今若年少得黄门侍郎显处也新拜皆谢贵人叩头谨慎乃可以免○今案百三家本刘向集拜作顿谨慎作谨战战栗栗余同陈本显作要无新拜以下】 窦固节操 【东观汉记窦固字孟孙少为黄门郎谦让有节操○今案聚珍本东观卷十同姚辑本亦同陈俞本脱字孟孙三字又陈本谦作谏】 杜恕威严 【三辅决录云杜恕字务伯年二十四举拜黄门侍郎每直省合威仪矜严○王石华校删郎博览十二字是下条误窜入者今案类聚四十八引无年二十四举五字直误宣二酉丛书辑决录亦据类聚陈本脱字务伯三字余与类聚同】 张华博览图籍 【王晋书云泰始三年诏张华为黄门侍郎博览图籍四海之内若指诸掌○今案陈本及类聚四十八引王晋书无泰始五字类聚又华误率余同】 石浚鉴识人物 【臧荣绪晋书石浚字景伦清俭鉴识敬爱人物为黄门郎两官为当时名士○今案俞本同陈本晋作汉】 荀悦侍讲 【范汉书荀悦字仲预选黄门侍郎献帝颇好文学悦与从弟彧及孔融侍讲禁中○今案范书九十二预作豫】 董遇侍讲 【魏略云董遇字季直献帝时遇为黄门侍郎旦夕侍讲为天子所爱信○今案类聚四十八引魏略无献帝四字初学记十二引旦作朝所作甚余与原钞同陈本讲下无为字】 郭况谨慎 【东观汉记郭况谨慎上书除黄门侍郎年十六○今案聚珍本姚辑本郭况传脱此文考范书谨上有小心二字慎下无上书二字况下有以后弟三字年十八句在黄门句上陈本已照范书改仍冒称东观记误矣】 任嘏淑慎 【任嘏别传云嘏字照光魏文帝时任嘏为黄门郎每纳忠信辄手怀其本自在禁省事归不书封文帝嘉其淑慎○王石华校补纳字禁字帮改封今案陈本脱字照光三字类聚四十八引嘏别传照作昭忠言作中年省下无事字初学记十二引作字昭先手怀误书坏无其字事字不书作书不余同】 冯参恂恂可观 【汉书云冯参字子升昭仪少弟也少为黄门郎给事中参为人矜严好修容仪止默恂恂其志可观也以严见惮不得侍帷幄○今案汉书卷七十九子升作叔平其志作甚字止默作进止陈本脱字子升三字及以严二句其志二字余从今汉书】 王黎轩轩得志 【傅子云王黎为黄门郎轩轩然乃得志喧喧然乃自乐傅子难之曰子以圣人无乐子何乐之甚黎曰非我乃圣人也○今案陈本聚珍本喧作煦无两乃字及傅子难之以下严辑四录堂本据书钞未改本喧改暄余同】 美丽见悦 【汉书佼幸辑四录堂本据书钞未改本喧改暄余同】 美丽见悦 【汉书佞幸傅云董贤圣卿云阳人为太子舍人随太子宫为郎上留贤传漏在殿下乃为人美丽白喜哀帝望见悦其仪貌识而问之曰诚乃舍人董贤郎因引上与语擢为黄门郎○今案汉书九十三上留二字作二岁余三字诚乃作是字陈本已照改 【疏敏合意】 续汉书耿国字叔廉为黄门郎给事中疏敏有旴时见问常多合意上以为能○今案陈俞本脱字叔廉三字给事中三字姚辑汪辑本廉作虑亦无给事中三字】 江统作仪 【王晋书云江统字应元为黄门郎作朝会仪○今案陈俞本无字应元三字今晋书五十六无作朝句】 曹毗作诗 【曹毗五言诗序云余从中书转为黄门在直多怀作诗书屏风云尔○今案陈俞本同严辑曹毗文据御览七百一引无从中书转四字及云尔二字作上有遂字】 

　　○散骑常侍六十四 

　　献可替否 【应劭汉官云秦及前汉置散骑及中常侍各一人官无员散骑乃是骑马夹乘舆车献可替否○今案初学记十二引中上无及字官下有并字无乃是骑三字陈本已照改惟汉官下增入仪字平津馆亦收入汉官仪卷上】 承答顾问 【华峤集云诏曰散骑以从容侍从承答顾问为职又掌赞诏命平处文籍故前世多参用言语文学之才议郎华峤有论议著作之才其以峤为散骑常侍○今案陈本及类聚四十八引华集才作士无议郎以下余同初学记十二引为职又三字误作有职文又文籍作分籍无故前以下】 同掌规谏 【魏志云文帝延康元年置散骑常侍为一官省中字置四人与侍中同掌规谏○王石华校者改省今案陈本同】 朝夕规献 【应据新诗云散骑常师友朝夕进规献○今案百三家本应集新作杂陈俞本注内作献规与标目岐出】 俱掌直谏 【王隐晋书傅玄字休逸为散骑常侍晋受禅进爵加驸马都尉与皇甫陶俱掌直谏志在拾遗多所救正○今案陈俞本无字休三字爵下有为子二字无志在以下俱掌句标目与本钞同而注内又作共掌谏职乃参用今晋书四十七卷语是以房书冒王隐书非也】 集比诏策 【晋中兴书云熙宁二年桓温奏请散骑常侍二人复置四人凡一省文书奏表意异者为散骑常侍比于侍中貂珰插石黄初始置四人出入侍从与上谈议不典事后因以为加官○今案陈俞本奏请作春省又陈本初下有中字无后因句俞本无黄初以下考散骑比侍中至典事廿九字亦见御览二百三十四引魏略】 貂珰之晖 【顾恺之拜散骑常侍表云不悟陛下圣恩所加逮在庸伊登之常伯之列饰以貂珰之晖○今案本钞员外散骑常侍篇引无逮在四字严辑顾恺之文及陈俞本亦然】 夹乘舆车 【汉书百官公卿表云中常侍得入禁中与侍中受尚书事散骑常侍并侍夹乘舆车○今案俞本脱陈本改注汉官仪非也考汉书十九上与侍中作诸曹二字散骑常侍作散骑骑三字乘舆句无侍夹二字考南监本北监本及毛子晋本皆如此似不及旧钞之完好也】 入侍左右 【环济要略云散骑常侍从侍郎入侍左右出则侍事于廊庑下○王石华校民改济今案初学记十二御览二百廿四引要略无从侍郎三字陈本玉函山房辑本皆然】 郑思元参乘 【王隐晋书晋郑默字思元为散骑常侍世祖祀南郊侍中已乘诏曰使郑常侍默曰卿知何参乘昔州内举卿同辈常媿有累清谈○王石华校亦改祀京改郊今案类聚四十八引王晋书无字思三字知误之同误相余同陈本脱曰卿知以下】 司马骏侍讲 【傅畅晋诸公赞云司马骏五六岁能书数魏王为帝骏入岁为散骑常侍侍讲十二迁步兵校尉○洪氏校时改能又常侍下添常字恐误未便照改今案御览二百廿四引诸公赞脱十二以下余同陈俞本脱五六岁十一字及侍讲二字】 谢万宜居献替 【晋起居注云升平五年诏曰前西平中郎将谢万字石才义简亮宜居献替其以为散骑常侍○今案初学记十二引晋起居注及陈本脱平字将字及字石二字类聚四十八引晋中兴书亦与陈同】 王珣宜进拾遗 【晋起居注云太始元年诏曰给事黄门侍郎王珣字符琳理通厚笃志好学不殒先业及朝有干事之才给事何遵字公亮笃烈有才干器任日久厯朝陪职用有效宜各叙集拾遗左右其以珣遵并为散骑常侍皆从分与内常侍更读文书者也○今案此条有讹脱陈俞本脱字符琳六字及朝至任日廿二字各叙集三字遵并二字皆从二句又陪作班】 孟达容观 【蜀志云孟达字子庶降魏魏文帝善达之容观以为散骑常侍○今案陈俞本及蜀志十刘封传无字子度三字又蜀志容作雄陈俞本容上有姿才二字】 庾阐文章 【晋中兴书庾阐字仲初有文章才义谈者以为宜综国史于是召为散骑常侍○王石华校瘦改庾开改阐宗改综名改召今案陈本及类聚四十八引中兴书无字仲初三字谈作议】 谯周博物洽闻 【于宝晋纪云诏曰骑都尉谯周字允南闲居中道不仕危国蜀亡之际劝刘禅归降有忠上济民之谋又躭习典艺博物洽闻朕甚嘉之其以为散骑常侍○王石华校朝改都士改亡补中字今案陈俞本脱字允南三字降作命上作君又俞本闲作闲谯作焦】 程咸博学洽通 【王晋书云程咸字延祚太始十年诏曰王门郎咸博学洽通文藻清敏其以为散骑常侍○今案陈俞本同亦见本钞通直散骑常侍篇引臧荣绪晋书】 阮嗣宗非好事 【竹林七贤传云阮籍字嗣宗高贵乡公以为散骑常侍非其好也○今案陈俞本无字嗣宗三字又陈本标目亦作好事恐误类聚四十八引七贤传脱公字乡误卿】 王永元时论清之 【吴志云王蕃字永元孙休立与贺劭薛莹虞泛皆为散骑常侍加驸马都尉时论清之○今案见魏志二十王蕃传本钞作吴恐误余同陈俞本亦作吴蕃作藩元作年】 

　　○通直散骑常侍六十五 

　　东平王懋为通直之始 【晋起居注云太始十年诏东平王懋为员外常侍通直殿中兼散骑常侍通直之号盖自此始也○今案陈俞本殿上无直字兼作直恐误】 日新匪懈 【又云惠帝永寍元年诏曰散骑常侍琅邪王睿讥清才日新匪懈宜在机近以言者其令睿为通直○王石华校求改才今案陈俞本无识清才三字以言者三字又陈本近误进余同考今晋书三十八琅邪王名其子有觐澹繇漼四人无名睿者惟伷尝迁散骑常侍亦无此文】 夙夜不懈 【臧荣□晋书云未始十年诏曰程咸字延祚博学洽通文藻清敏厯职左右劬劳内侍乃心在公又夜不湿以咸为散骑常侍左通直郎○今案陈俞本脱字延至清敏十一字余同考清敏以上三句亦见本钞散骑侍郎篇引王隐书】 

　　○员外散骑常侍六十六 

　　掌问应对 【应劭汉官云汉武元鼎三年初置散骑俱掌问应对世祖省之案汉初有散骑侍郎常侍省皆为骑郎赀满五万为常侍郎张释之以赀为常侍盖谓此官也○今案陈俞本汉官下有仪字盖谓作盖为又陈本常侍省作掌侍省余同平津馆本汉官仪卷上盖下无谓字余与陈本同】 为宾宴臣 【桓氏家传云延康元年初置散骑之官皆选新旧文武之才以为宾宴之臣迁桓范字符则为散骑常侍郎官○今案陈俞本无字符则三字及常字御览二百廿四引桓家传亦然又新作亲郎下无官字】 诏集羣书 【魏书云刘劭字孔才为散骑侍郎受诏集五经羣书以类相从作皇览○王石华校鲁改皇今案见魏志廿一亦同】 撰正音训 【晋中兴书云徐邈字仙民迁散骑侍郎直西省撰正音训前后十年多所补益○今案初学记十一引中兴书仙民作景山无迁散句前后二句直作在本钞中书舍人篇引亦作仙民陈俞本已改今晋书】 帝室茂亲 【束皙集云员外侍郎皆帝室茂亲或贵游子弟○今案百三家集脱陈俞本严辑束皙文及本钞给事中篇引同】 皆贵子弟 【魏志云孟康字公休以郭后外属并受九亲赐拜遂为散骑侍郎是时散骑侍郎多贵戚子弟或以高才英儒充其选而康独缘妃嫱杂其间故皆轻之不复呼其姓字而谓之阿九康既有才敏又好学在冗官博读书传迩有文义雅而切要众人乃更加意○今案魏志无此文考御览二百廿四引魏略郭上有为字无贵戚句呼其句及又好学三字或作皆余同陈俞本阿九作何元余亦有删易】 荀恺擢拜 【晋阳秋云荀恺字景伯宣帝见而奇之曰荀令君之子也擢拜散骑侍郎○今案魏志十裴注引晋阳秋伯作倩陈俞本已改注今晋书】 谢颐显侍 【谢知表云兄息颐除员外散骑侍郎得显侍帷幄○今案陈俞本脱息字得字】 清和著称 【晋中兴书云王悦字长预弱冠每侍讲东宫以清和著称除散骑侍郎○今案陈俞本脱字长预三字今晋书六十五预作豫无清和二句】 知名美称 【晋中兴书云王洽字散和公子中最知名与颖川荀羡俱有美称弱冠除散骑侍郎○今案世说新语卷中之下注引晋中兴书王洽五字作洽于二字无弱冠以下陈俞本公子作王导诸子又散骑下有中书二字陈本又删侍字】 张贺孙七岁拜散骑 【汉书云张贺有孙霸年七岁拜散骑中郎将○今案见汉书五十九陈俞本脱有孙霸三字及中郎将三字】 锺毓十四为散骑 【魏志云锺毓字稚叔年十四为散骑侍郎机捷谈笑有父风○今案见魏志卷十三】 

　　○散骑侍郎六十七 

　　公族闲任 【晋诸公赞云任恺王俊齐王攸皆为魏员外散骑常侍于时公族务在闲任故置外位○今案陈俞本同考今晋书三十九王俊传言元康初转员外常侍与本钞魏字不合又晋书四十五任恺传言尚魏明帝女累迁员外散骑常侍而又非王俊与本钞亦不合】 登之常伯 【顾恺之拜员外散骑常侍表曰不悟陛下圣恩所加登之常伯之列饰以貂珰之晖○今案详本钞散骑侍郎篇】 嘉之宜补 【王晋书云吏部郎李重合启东莞太常博士曹嘉之才干学义不及公曹志而良素修洁姓业踰之宜补员外常侍○今案陈俞本部下脱郎字重下脱合字启下脱东莞二字又无才干十八字魏志卷二十裴注引王晋书无合字太常四字作太守嘉下脱之字公曹志三字作志翕】 孙朝宜给 【晋起居注云咸康八年司徒三导表员外常侍孙朝年八十告老弃身茨宇永绝荣禄宜给本官秩俸以终余年○今案御览二百廿四引晋起居注年八十误作八年余同陈俞本脱年八十句弃身二句终误给】 天锡归国 【臧荣绪晋书张天锡字纯嘏为符融征南司马谢安等大破符坚于淮肥天锡于阵归国诏以为散骑常侍左员外○今案晋书八十六略同陈俞本已改今晋书】 符郎归化 【晋中兴书符郎深识逆顺望风归化可员外散骑常侍○今案陈本脱俞本已改注今晋书载记考御览二百廿四引晋中兴书作符朗又常侍作侍郎旧钞作符郎者宋人转钞避始祖讳也】 

　　○给事中六十八 

　　掌顾问 【汉书百官公卿表云给事中秦官也所加或大夫博士议郎掌顾问应对位次中常侍侍中黄门又有给事黄门又云左右曹诸吏晋灼注云诸吏给事中日上朝谒平尚书奏事于殿中故曰给事中○今案汉书十九上秦作加无于殿八字陈本亦作加官大下脱夫字士下又衍士字无侍中黄门以下】 常侍从 【胡伯始云给事中常侍从左右无员位次侍中中常侍或名儒或国亲汉东方朔拜中郎为给事中刘向谏议大夫拜给事中也○今案类聚四十八引中常侍作之下常侍非也又脱汉东方以下本钞标目常作掌盖沿上条误入因小注仍作常可证陈本俱作掌亦非又按初学记十二引亦无书名祇两拜字作两为字余悉同】 帝室茂亲贵游子弟 【束皙集云员外侍郎及给事中从皆帝室茂亲或是贵游子弟○今案类聚四十八引及严辑束皙文同亦详本钞散骑侍郎篇】 郑明经 【范晔后汉书云郑众字仲思以明经拜给事中○今案范书六十六作仲师】 陈劭儒教 【王晋书云陈劭字节良太始六年诏曰敦悦典诰老而不倦宜在左右以笃儒叙其以为给事中○王石华校补倦字在字今案初学记十二引王晋书无敦悦以下陈本六年作中字敦作躭笃下脱儒字亦见今晋书九十一】 苏林文学 【魏略云苏林字孝友为五官中郎将文学黄初中为博士给事中○今案俞本同陈本脱字孝友三字魏志廿一刘劭传注引魏略无中郎二字】 袁淮俊才 【荀绰兖州记云袁淮字孝尼有俊才太始中为给事中○今案俞本同陈本绰误纬无字孝尼三字类聚四十八引兖州记准误淮初学记十二引与原钞悉同】 

　　○奉朝请六十九 

　　朝会而已 【如湻注汉书云诸侯春朝天子曰朝秋曰请虽国戚及勋门子弟为之俱预会朝请而已○今案御览二百四十三引汉官解诂如湻注俱预七字作但预期请会而已余同陈俞本皆改沈约宋志】 从容闲豫 【晋起居注云武寍三年诏曰前相国掾主簿虽奉朝请并从容闲豫若大县缺宜以治民也○今案陈本鈌误关俞本作阙余同】 皆奉朝请 【汉书云霍光昆弟诸族外孙皆奉朝请给事中董贤亲属皆侍中诸曹奉朝请宠在丁傅之右○今案霍光四句见汉书六十八霍光传族作壻董贤四句见汉书九十三董贤传陈本删董贤以下据本钞下文在丁傅之右一条已引此文此疑转写者误入】 独奉朝请 【汉官解故云三辅职如郡守独奉朝请成帝时丞相张禹避位位特进奉朝请又以关内侯萧望之大司马嘉皆进奉朝请光武时司徒魏标卿禹孙资加特进奉朝请也○今案陈俞本故作诂又陈本脱光武以下特误时俞本标作骠无卿禹二字平津馆辑本独奉误独奏又司徒下无魏标卿禹四字】 位次三公 【续汉书云前汉列侯奉朝请在长安者位次三公○今案见续汉百官志五】 宜兼三公 【晋太常刘实□云廊庙诸王见在奉朝请宜兼三公奏可○今案俞本脱陈本实下补表字】 在丁傅之右 【汉书云董贤为大司马董亲属皆侍中诸曹奉朝请宠在丁傅之右○今案见汉书九十三】 与太子游处 【晋武诏曰陇西王世子越驸马都尉杨邈并可奉朝请俱与太子游处地○今案俞本脱陈本俱误付考御览二百四十三引晋起居注与旧钞脗合】 

　　北堂书钞卷第五十八 

　　●北堂书钞卷第五十九　　　　设官部十一 

　　隋秘书郎虞世南撰 
　　南海孔广陶校注 
　　尚书惣七十　　　　　　录尚书七十一 
　　尚书令七十二　　　　　尚书仆射七十三 

　　○尚书惣七十 

　　尚书唐虞官也 【汉官仪云唐虞官也书曰龙官纳言帝命惟允明帝诏曰尚书盖古之纳言出纳朕命○今案平津馆本汉官仪卷上龙官作龙作帝作朕明帝以下别为一条陈本脱帝命以下考御览二百十二引明帝以下作应劭汉官无仪字与类聚四十八引异】 唐虞曰纳言周官为内史 【汉官解故云士之权贵不过尚书唐虞曰纳言周官为内史○今案御览二百十二引故作诂陈俞本无士之二句故亦作诂】 铜印墨绶执笏负符 【晋官品令云尚书仆射尚书六人皆铜印墨绶进贤两梁冠纳言帻绛朝服佩水苍玉执笏负符加侍中者武官左貂金蝉○今案陈本脱纳言二字绛字在帻上余同初学记十一引荀绰晋百官表注有尚书令铜印墨绶五时朝服纳言帻十四字据此则旧钞纳言二字断非误衍足订陈本之脱类聚四十八引百官表亦然】 管主喉舌 【尚书云龙作纳言出入帝命注曰纳言如今尚书管主喉舌也○今案尚书龙作汝入帝作纳朕注曰以下与孔传不同王西庄尚书后案谓书钞此条必系郑注佚文】 天之喉舌 【续汉书李固上书云陛下之有尚书犹天之有北斗北斗天之喉舌尚书陛下之喉舌也○今案类聚四十八引及汪辑续汉书上书作上疏天之作为天陛下之作为陛下余同姚本脱陈本已改范书】 王之喉舌 【崔骃尚书箴云龙惟纳言是机是密出入朕命王之喉舌○今案陈俞本崔骃皆作杨雄百三家本亦入子云集本钞下文引龙惟四句亦作杨雄】 喉舌之任 【傅子云尚书者出入王命喉舌之任也○今案严辑傅子补遗据书钞引同】 出纳诏命 【汉官解故云尚书出纳诏命齐众喉舌○今案陈本平津本故作诂初学记十一故误志】 献善宣美 【杨雄尚书箴云龙惟纳言是机是密出入朕命王之喉舌献善宣美而谗谄是折我视云明我听云听载夙载夜惟允惟恭○今案百三家本子云集及陈俞本惟作为又陈俞本谄作说】 机事所惣号令攸发 【汉官解故云尚书机事所惣号令攸发○今案陈本平津本故作诂】 省案平处 【韦昭辨释名云尚者上也辨云言当省案平处奏上故曰尚书也○今案类聚四十八御览二百十二引辨释名奏上作奉之陈本玉函山房辑本已照改】 处议持平 【桓子新论云昔尧试舜于大麓者乃领录天下之事如今之尚书矣宜得大贤智乃可使处议持平焉○今案本钞下文引天下作天子尚书下有官字余同续汉志注引亦有官字严辑全后汉文卷十三麓下更有麓字亦作尚书官】 主计官 【周官天官司会职郑注云会大计也司会王天下之大计计官之长也若今之尚书令矣○今案司会注若今句无之令矣三字】 掌计要 【礼记王制云司会以岁之成质于天子郑玄注云司会冢宰之属掌计要者质犹平也平其计要○今案南昌本王制注无犹字阮校勘记云惠栋校宋本宋监本有犹字】 典机密 【应劭汉官仪云尚书唐虞官也书曰龙官纳言帝命惟允诗云惟仲山甫王之喉舌宣王以中兴秦改称尚书大汉受命亦尊此官典机密也○今案平津辑本龙官作龙作帝命作朕命本篇上文引仍作官作帝】 典枢机 【华峤汉书韦彪上疏曰欲急民所其原在尚书典枢机天下事一决之也○今案详本篇下文】 统庶事 【应劭汉官志诗云侍中王喉舌万机无不建尚书统庶事官人垂法宪○今案陈俞本建作理又脱汉官四字】 万事之本 【晋起居注云建元二年诏曰尚书万事之本朕所责成者也而廪禄俭薄茎非治体令虽军国多费不为元凯惜禄其依令仆给尚书各亲信五十人廪赐○今案山堂考索卷七引晋起居注无建元四字余同亦详本钞下文八元八恺条下】 民物所原 【华峤汉书云韦彪上疏云欲急民所务当先除其恶其原在尚书典枢机天下事一决之不可不故也○今察陈本急误给脱当先句及不察句类聚四十八引恶作患无故也二字汪辑本华书据类聚】 录天下事 【桓子新论云昔尧试舜于大麓领录天子事如今之尚书官矣宜得大贤智乃可使处议持平焉○今案详本篇上文】 补我衮阙 【挚虞尚书箴云山甫辅周靡刚靡柔补我衮阙关我王猷○今案俞本同百三家本挚虞集辕作翼陈本脱山甫二句】 分为四曹 【续汉书百官志云成帝建始四年罢中书宦官置尚书官五人一人仆射余分为四曹通掌众事秘记章奏各有曹任常侍曹主丞相御史公卿事二千石曹主剌史郡国事民曹主吏上书事客曹主外国夷狄事又置三公曹主断狱是为五曹也○今案续汉百官志三章奏以上意同辞异无三公以下余四曹大略相同俞本改注通典陈本改引汉书颜师古注谬甚】 谓之八座 【续汉书百官志云世祖分增三公曹为二公其一曹主岁尽诸州郡事改常侍曹主选举祠祀民曹主缮功作监池苑囿客曹主护驾芫胡朝贺二千石曹主词讼中都官主水火盗贼与三公为六曹并令仆二人谓之八座尚书唯有六曹以为号也○今案近续汉志无此文考初学记十一引续汉书二公作二曹尽作终诸州上有书课二字监作盐无为号句余同陈俞本亦脱百官志三字改字及为号句】 士之权贵 【汉官解故云士之权贵不过尚书诗云王之喉舌四方爰发○今案诗云以下见蒸民篇亦是汉官解诂原文御览二百十二引同陈俞本妄删诗云二句谬矣】 士之枢机 【皇甫谧集云尚书文士之枢机也○今案陈俞本同】 宜得大贤 【桓子新论云尚书宜得大贤乃可使处议持平也○今案本篇上文引贤下有智字】 非贤莫居 【晋中兴书蔡谟为尚书上疏曰八座之任非贤莫居孔愉诸葛恢并以清节令才少着名望今猥以轻鄙超伦踰等上乱圣朝贯鱼之序下违士庶准平之论岂惟微臣斯亡之诚乃实贻圣政惟尘之累○今案御览二百十二引中兴书少著作素有序作次士庶准平作羣士准平余同陈俞本已改注今晋书】 八元八恺 【春秋左传云昔高阳氏有才子八人苍舒隤敳捣救戭大临庞降庭坚仲容叔谓之八恺高辛氏有才子八人伯仲堪叔献季仲伯虎仲熊叔豹季狸谓之八元谨按晋起居注云建元二年诏曰尚书万事之本朕所责成者也而廪禄俭薄甚非治体今虽军国多费不为元恺惜禄其依令仆给尚书各亲信五十人廪赐○今案左传文十八年捣戭晋起居以下陈本全脱俞本脱朕所四句及其依以下御览二百十二引晋康帝起居注无建元句余同考建元即是康帝年号】 

　　○录尚书七十一 

　　大录万机 【沈约宋书云诸公录尚书古制也王肃解尚书纳于大麓曰尧纳舜于尊显之官使天下大录万机之政也○今案宋书三十九百官志无诸公二字古制二字解作注又无使天下三字】 百官揔已 【应劭汉官云和帝丁酉策书故太尉邓彪元功之族三让弥高海内归仁为羣贤首其以彪为太傅录尚书事百官揔已以听又殇帝策云太尉张禹三世在位黄发罔誉忠孝弥笃其以禹为太傅录尚书事百官揔己以听○今案汉官一条本钞五十二太傅篇引同殇帝策一条亦见本钞太傅篇引諐作愆余同考諐古愆字陈本脱殇帝以下】 录六条 【晋中兴书云会稽文孝王以录尚书六条开府领司徒又领扬州录尚书事公卿奏进位丞相扬州牧黄钺羽葆○王石华校越改钺今案陈本同】 参七牒 【沈约宋书云晋惠帝初使尚书七牒大事经关张华有异得不议○今案陈本议作识余同考近本宋书三十九百官志上只云江右张华并经关尚书七条余无今晋书三十六张华传亦无此文】 宜参机衡 【晋起居注云元康元年诛杨俊诏曰司徒王浑秉法清正思量宏远厯位内外文武勋庸着在方策宜参弼机衡以亮天工其可录尚书事也○今案本钞尚书令篇引元年作十年无诔杨三字法作德末句作其以为尚书令余同考今晋书四十杨骏传四十二王浑传皆脱此诏俞本俊作骏陈本亦脱话杨俊三字】 宜赞朝政 【晋起居注云太兴二年八月诏司徒荀组赞朝政令录尚书事给班剑六十人也○今案陈本同俞本赞作赞】 大司马平尚书事 【沈约宋书云霍光以大司马大将军平尚书事○今案陈本同考近本宋书百官志无此文】 丞相录尚书事 【晋中兴书云太初元年诏曰会稽王导体道冲虚识理明允登贤显亲或之典也其以为丞相录尚书事入朝不趋赞拜不名剑履上殿○今案御览二百一十引中兴书太初作泰和识理作理识余同陈本脱导字显误题贤字在亲字下】 初揔万机 【王隐晋书云司马景王为抚军大将军持节都督中外诸军录尚书事上初揔万机正身平法朝政肃然○今案陈俞本持节误侍郎余同】 恒揔万机 【晋中兴书云王导为骠骑扬州领中书监录尚书事时丞相参将罗弘父母没贼贼平不奔赴御史中丞熊远奏清议而吏部尚书周颛选弘导以署过其事为有司所奏导上疏请免录中宗令曰卿恒揔万机何解录除节而已○今案今晋书六十五王导传亦脱此文陈俞本导作遵?寸又陈本脱丞相十七字奏清六字选弘八字余同俞本参将作参佐赴作丧御史作又字又脱奏清六字选弘导三字】 张安世职典枢机外内无间 【汉书张安世拜大司马车骑将军领尚书事职典枢机以谨慎周密自着外内无间○今案见汉书五十九】 蒋公琰处羣僚右众望渐服 【蜀志蒋琬字公琰录尚书事时新丧元帅远近危悚琬处羣僚之右既无戚容又无愧色神宇举止有如平日由是众望渐服○今案蜀志卷十四字作守陈俞本已照改】 赵峻不贰李固不回 【应劭汉官云冲帝丁酉策书云舅氏辅翼股肱三公国之桢干朝廷所取以成断金太尉赵峻三世掌典机衡有匪石不贰其心大司农李固忠贞不回今以峻为太傅固为太尉与大将军冀参录尚书之事○今案类聚四十八引汉官仪脱丁酉二字舅氏四字三世作二世无军冀句陈本改从类聚平津馆辑本所取作取正】 桓焉太傅入授 【华峤汉书云桓焉明经笃行有名称以尚书入授安帝拜太傅录尚书事复入授顺帝于禁中因晏见建言宜引三公尚书入省事天子从之○今案亦见范书六十七同汪辑本姚辑本华书下脱入字脱事字建言作奏余同陈俞本焉误乌余与姚汪同】 李固太尉参录 【司马彪续汉书云冲帝以太尉李固参录尚书事帝崩梁太后诏固议所征王侯至乃发丧对曰帝虽少犹天下之父今日崩人臣感痛岂有臣子反掩之平太后从之○今案姚辑本汪辑本续汉书脱陈本改注汉官仪】 司马元显为西录 【王韶之晋纪云隆安三年时论谓会稽王为东录司马元显为西录西府车骑填凑东第门下可设雀罗○今案陈俞本改注今晋书】 桓玄遥录尚书 【晋中兴书征祥说云元兴元年八月庚子尚书下舍火是时桓玄用事出镇姑熟虽名在外实遥录尚书事○今案御览二百一十引中兴书遥录句无事字余同陈本脱征祥说三字八月十一字符年作八年】 

　　○尚书令七十二 

　　尚书令承秦置汉武改为谒者令 【续汉书百官志云尚书令一人汉承秦置武帝元鼎二年为中书谒者令○今案续汉百官志三无元鼎四字余同陈本已照刚】 铜印墨绶 【晋百官表注云尚书令唐虞官也铜印墨绶五时朝服○今案初学记十一引晋百官表注无唐虞句余同】 纳言帻进贤冠 【又云尚书令服纳言帻进贤两梁冠佩水苍玉○王石华校慎改帻今案初学记十一类聚四十八引晋百官表注同亦见本钞尚书揔篇引晋官品令】 古之冢宰 【晋公卿礼秩云尚书令拜皆策命薨则于堂发哀古之冢宰荀勖集云昔六官分掌冢宰为首秦汉公卿赞以丞相御史为冠今者尚书令揔此三者非臣驽闇所宜忝窃○今案陈俞本脱拜皆二句分作所秦下脱汉字初学记十一引晋公卿礼秩策作册堂上有朝字严辑荀勖集与陈俞同】 周之冢宰 【曹嘉之晋记云荀勖字公曹为守尚书令诏曰周之冢宰今尚书令皆古百揆之任以其亮采惠畴熙帝之载实允于此勖肆力先朝庸勋典格受终之揆协于大麓故受以此位也○今案陈俞本脱字公曹四字典作超余同】 揔典纲纪 【汉官典职云尚书令主赞事揔典纲纪无所不综秩千石铜印墨绶尚书两梁冠纳言帻○今案縎下书二字当作进贤类聚四十八引汉官仪职替字作赞奏综作统无铜印以下平津馆辑本无两梁二句陈本讹作后汉典职小注亦多异】 揔摄诸曹 【晋百官表云尚书令官品第三俸月三十五斛领揔摄诸曹出纳王令○今案类聚四十八引晋百官表无官二句余同陈本亦脱官品二句】 出纳王命 【又云尚书令出纳王命敷奏万机○今案类聚四十八引晋百官表同】 宪范王猷 【晋中兴书陈郡谢石字石奴迁尚书令上疏逊位曰尚书令宪范王猷式造羣辟○今案本篇下文引晋中兴书无陈郡二字石奴三字余同陈本已改晋书】 掌曹文书 【续汉书百官志云尚书令一人承秦所置武帝用宦者成帝建始四年依旧用士人掌凡选署及奏下尚书曹文书○今案续汉百官志三文书下有众事二字余同】 赞尚书事 【汉书云元鼎二年以张安世为尚书令改为中书赞者乃命赞尚书事司马迁弘恭石显焉○今案见汉书五十九张安世传】 敷奏万机 【晋中兴书熊远启伏见吏部以荀组为尚书令复领预州牧为朝之素望遐迩所瞻式今旧典王度始达宪章未备咨询以弼大化宜入领百揆敷奏万机不应处分偏领之任自三代以来未闻以纳言而出领州牧伯者○今案初学记十一引熊远启有素望以上牧误组陈本改注晋百官表注亦己见本钞上文与此条无涉】 揔括百揆 【晋中兴书云谢石迁卫将军尚书令加散骑常侍上疏逊位曰尚书令国之冢宰揔括百揆宪范王猷式造羣辟故必简德而授厘才而定也○今案本篇上文引晋中兴书无卫将军三字加散五字国之二句简德二句余同今晋书七十九只有逊位以上陈本已改引今晋书】 百揆之首 【晋起居注云武帝太始元年诏曰尚书令百揆之首乃揔齐机衡出纳朝政治绩之所由也○王石华校照陈本齐改参非也今案本篇下文引无所由句余同考事文类聚新集卷四引晋起居注无武帝八字乃字余同】 七政以齐 【挚虞尚书令箴云虞帝纳麓七政以齐内成外平风雨不迷虽曰圣明必赖良才无曰我智官不任能发言如丝其出如纶千里之应枢机在身○今案类聚四十八引挚虞尚书令箴帝纳作纳大曰此箴无千里二句惟挚虞作张华与本钞及类聚异百三家本收入挚虞集】 端右之职 【晋起居注云太始元年诏曰夫尚书令揔百揆之得失管王政之开塞者端右之职也是以自汉代以来每选此官必慎其人○今案陈本脱之得失十字余同】 端右之重 【晋中兴书太原王录云王恭常冥于司马道于室尚书令谢石为吴歌恭曰居端右之重进宰相之坐而効妖俗之音乎石有惭色○今案御览四百九十一引中兴书无太原四字令字进坐作集座効作放石有作并有陈本已改今晋书】 文昌天府 【晋百官表注曰尚书令唐虞官也是谓文昌天府○今案类聚四十八引晋百官表注无唐虞四字余同】 揔齐机衡 【晋起叵注云武帝太始元年诏曰尚书令揔齐机衡出纳朝政○今案详本篇上文】 明习汉事 【汉书孔光传云孔光字子夏为博士选三科高第迁尚书观故事品式数年明习汉事及法令上甚信之转为仆射尚书令又诏光周密谨慎未尝有过○今案汉书八十一高下脱第字迁作为汉事作汉制宋祁云监本浙本高下有第字】 明习故事 【东观汉记云樊准拜尚书令沈深博雅明习汉故事○今案类聚四十八准作准故作旧拜作为无沈深句聚珍本东观记拜作转余同类聚姚辑本仍作准余亦与类聚同陈本仍作故余从类聚改】 军国大事皆与寿焉 【魏志荀彧字文若为汉侍中守尚书令常居中军侍从太祖虽征伐在外军国大事皆与彧筹焉○今案魏志卷十居中五字作居中持从陈俞本已照改】 朝之大事无不得判 【晋中兴书琅琊王录云王彪之迁尚书令谢安与共掌朝政数称之曰朝之大事众人所不能决者咨之王公无不得判也○今案陈本与共作无事　称下无之字余同亦见今晋书七十六无与字数称之曰作每曰二字众下无人所二字咨作谘】 条撰善政 【续汉书云侯霸拜尚书令条撰善政有便于民者余其烦苛时令乃立每春下宽大诏书由霸始也○今案姚辑本汪辑本续汉书脱此条范书五十六撰作奏无除其八字诏下有奉四时之令句】 朝无粃政 【谢汉书张修字子慎拜尚书令有故官下卿剌史三千石昔为谗谤所废慎固不顺者以次征用奏罢中官贵臣弟子在官者治罪国政肃清朝无粃政○今案俞本姚辑本无昔字慎固四字及治罪二字又俞本政作教粃作秕余同汪辑谢书与俞姚本同陈本脱有故廿五字余与俞同】 奏崇经术 【谢汉书左雄字伯豪拜尚书令奏令崇经术除郡国耆年六十已上为郎不满四十不得察举若茂异奇才弗拘年帝从之○今案姚本汪本谢书脱陈俞本已改范书】 奏正分职 【魏氏春秋云裴潜字文行入为尚书令朝廷有疑义帝特进见决谟幄帝深嘉之擢拜京兆尹○王石华校云按注两条复出必有一误今案朝廷以下五句系由下条窜入考魏志廿三裴潜传令下有奏正分职句无朝廷以下余同陈本已删正】 决谟帷幄 【谢汉书邳寿字伯考为尚书令朝廷有疑义帝特进见决谟帷幄帝深嘉之擢拜京兆尹○今案姚辑本汪辑本脱陈本帝深句作肃宗奇其智策】 选举高妙 【谢承后汉书云杨淮字伯川拜尚书令存心正直选举高妙能进善疾恶不爽毫厘也○今案姚本汪本谢书脱陈本进上脱能字】 拔擢英俊 【谢承后汉书云卫良字叔贤拜尚书令每当选举常先谘访拔擢天下英俊及二千石长吏必依功次用之州里同郡虽有佳者避远嫌疑犹后他州也○今案姚辑本汪辑本谢书脱陈本每下无当字余同】 旌贤退恶 【谢承后汉书云洋陟字嗣祖拜尚书令明审选举旌贤退恶○今案姚辑本汪辑本谢书脱陈本羊误平】 推贤进士 【魏氏春秋云荀攸为魏尚书令推贤进士太祖曰二荀今之论人而益信后世不忘也○今案陈俞本荀今作荀令御览二百一十引魏氏春秋脱推贤以下】 勤力忧公 【东观汉记云黄香为如书令上爱其才每朝台阁遂见尊重香之勤力忧公畏慎周密每用奏议所建画未尝流布然执事平法常持轻类全活非一○今案聚珍本东观记卷十九令作仆射苶上爱十二字执事作事执余同姚辑本脱上爱以下十四字余与原钞同】 志在匡益 【晋中兴书云刁协字玄亮为尚书令加金紫旋光性刚亮志在匡益中宗甚信重之○今案御览二百一十引中兴书性刚七字作抗志高亮无加金句及字玄亮三字陈本刚亮作刚悍】 正身机密 【谢承汉书云邓儒字伯祖补尚书令正本机密剪邪截曲不挠强臣○今案陈俞本及姚本汪本谢书皆脱剪邪句又陈本无邓字只空一格】 正色于朝 【邓粲晋纪云大宁二年王太子将即位羣臣进玺司徒王导以疾不至尚书令卞壸正色于朝日王公岂社稷之臣耶大行在殡嗣皇未立宁是人臣辞疾之时也○今案亦见大晋书七十无大宁句余同陈俞本改晋中兴书】 数犯颜色 【续汉书云申屠刚字巨卿拜侍御史迁尚书令在尚书数犯颜正色百僚惮之常慕史鳅汲汲黯之为人○今案陈俞本姚辑本汪辑本续汉书同汪脱字巨师三字】 数有直言 【谢汉书唐约字仲谦拜尚书令约先服事台阁闲习旧典质素密静自典枢机数有直言美策以称于上每作表疏皆手自书之不宣于外处官不言货利之事当法不阿所私京师咏曰治身无嫌唐仲谦○今案俞本及姚辑本汪辑本谢书无令约七字及以称句咏作谣陈本仍作咏余与俞同】 数纳策谋常合上意 【华峤汉书云永平七年宋均字叔庠为尚书令忠正直言数纳策谋每会议未尝不合上意常剪起上未喻其意以为奸大怒博即着□□尚书郎皆叩头服有奸均顾叱之曰夫惟忠臣执义守正畏威人臣以二事主国主当谁据均惟据约虽死不易志小黄门在旁其以闻上善之即遣归台悉责诸尚书郎○今案剪起二字据约二字有误陈本无常剪以下及每会议三字汪辑华书亦然姚本脱此条】 数陈便宜多见省纳 【谢承汉书云王防字文始为尚书令典任枢机竭忠于国数陈便宜讥判时政以为阙失者言旨切道多见省纳○王石华校任改在从陈本误也今案姚辑本汪辑本谢书讥判作议判为阙作辅阙失下无者字省纳作纳省陈本亦作议作纳省】 周荣尽心奉职 【东观汉记云周荣字平孙为尚书令在纳言管机密尽心奉职夙夜不怠○今案聚珍本东观记十九脱字平孙三字姚辑本及陈本亦然陈本并脱在纳六字】 吕乂节俭自守 【荆州先德传云吕乂为尚书令躬亲万机清白廉素不畜妇妾车马之好以节俭自守○今案亦见蜀志吕乂传大同小异陈本已改蜀志惟俞本与影钞同】 牟融勤劳不怠 【应劭汉官云章帝诏曰司空牟融典职六年勤劳不怠其以融为太尉录尚书事○今案平津馆辑本陈本官下有仪字】 王浑秉德清正 【晋起居注云元康十年诏曰司徒王浑秉德清正思量弘远厯位内外文武勋庸着在方册宜参弼机衡亮天工其以为尚书令○今案详本钞录尚书篇】 安世奇才 【汉书云张安世字子弼少以父任为郎上行幸河东尝亡书三箧诏问谁能知惟安世识之具作其事后复求得书以相校无所遗失上奇其才擢为尚书令○今案汉书五十九弼作孺谁作莫陈本亦改莫】 费袆识悟 【费袆别传云袆代蒋琬为尚书令于时军国多事众务烦猥袆识悟过人每省读书记举目暂视即究其意旨常以朝晡听事其间饮食嬉戏加之博奕每尽人之欢事亦不废故得休息也○今案蜀志十四裴注引费袆别传无袆代句及得休句余同陈本军国误战国众作公无不废二句】 沈勋名冠百僚 【会稽先贤传云沈勋字子异征调南宫祭酒拜尚书令持节临辟雍名冠百僚○今案陈本同俞本调作诣御览二百一十一引会稽先贤传亦作诣又无字子异三字】 羊佑肃整朝廷 【山涛启事云尚书令李胤迁缺处宜得其人征南大将军羊佑为人体仪正宜可以肃整巿廷讥剌时政以为阙失者言旨切直于朝廷○今案类聚四十八引山公启事缺处作处缺正直作玉立无讥剌以下陈本脱李胤九字为人二字讥剌十六字又令下有缺字】 天下慎选 【张璠汉记云左雄为尚书令限年四十先试经然后举孝廉时称曰左伯豪为尚书令天下皆慎选○今案姚本脱时称以下汪辑本张璠汉记与原钞同陈本先误九】 举朝惮之 【晋中兴书云卞壸为尚书令奏王导居位无敬御史中丞谁何挠不糺至今惮肃事寝不行举朝惮之○今案初学记十一引中兴书无御史十三字居位作专任余同陈本已照删】 号为补职 【华峤汉书云黄琼字世英迁尚书令朝廷事号为补职○今案姚辑本华书朝廷事三字作明习故事汪辑本作习见故事余同】 号为清能 【蜀志吕乂传云乂字季阳为尚书令众事无留门无停宝乂厯试内外治身俭约谦静少言为政简而不烦号为清能然持法刻深好文俗吏故居大官声名损于郡县○王石华校裕改俗今案蜀志卷九试作职静作靖好下有用字余同】 视尚书如参佐视曹郎如掾属 【王隐晋书曰卫瓘加侍中守尚书令卞壸曰闻瓘视诸尚书如视参佐视诸郎如视掾属○今案亦见今晋书三十六无卞壸五字诸郎作尚书郎陈本已照今晋书改仍冒称王隐书谬矣】 谢石脚疾于府综摄 【晋中兴书云谢石迁尚书令石表以月却疾不敢朝拜乞依故尚书令王彪之例于府综摄诏听之○今案陈本听下脱之字亦见今晋书七十九谢石传】 王述患脚于府摄事 【徐广晋纪云王述不拜中书监患脚就拜尚书令于府摄事也○今案陈本同亦见今晋书七十五无患脚以下】 

　　○尚书仆射七十三 

　　仆射秦官领事之号 【汉书百官表云仆射秦官也自侍中尚书博士郎皆有古者重武官有主射者以督课之军屯吏驺宰永巷宫人皆有取其领事之号注曰皆有仆射随所领之事以为号也秩比千石元始元年更名虎贲郎置中郎将秩比二千石○今案见汉书十九上百官公卿表注曰上有孟康二字秩比千石以下五句亦是汉表正文陈本多改易】 铜印墨绶 【晋百官表注云仆射一人铜印墨绶○今案类聚四十八引脱晋字】 纳言帻进贤冠御 【又云仆射五时朝服纳言帻进贤两梁冠佩水苍玉官品第三建安中以执金吾邵荣为尚书左仆射仆射之有左右自此始也○今案类聚四十八引百官表注中以误以来邵荣作荣劭余同陈从类聚又白帖七十一引作荣邵】 主开封 【汉旧仪云尚书仆射主开府府尚书令主赞奏封下书又汉官典职尚书令仆射主开府掌授廪给钱谷也○今案俞本作汉书典官兼职余同陈本脱汉书仪又讹作汉书典官职皆非也考平津本旧旧仪卷一开误闭又令主赞句在仆射句上又平津本汉官典职无令字】 典选举 【魏志云陈泰为尚书右仆射典选举之贡事也○今案魏志廿二无之贡二字陈本并脱之贡事也四字】 署尚书事 【续汉书百官志尚书仆射秩六百石承秦所置尚书事○今案见续汉百官志三】 省录台事 【谢汉书云尹昆字□渊为侍御七日特拜尚书仆射诏曰惟君公曹时以太尉之术克奖王室其省录台事勿令谬误○今案严辑全后汉文九十七据书钞未改本引同陈本昆下脱九字拜作迁俞本昆下脱三字七日作二空格特误时姚辑汪辑本谢书与俞同】 官之师长 【先贤行状云贾翊字文和时欲以为仆射师长之官天下所重翊名不素重非以服人也纵翊澹于荣利柰国朝何○今案亦见魏志贾诩传不作翊文略同陈本改从魏志仍冒称先贤行状之名非矣】 端右之副 【晋中兴书云顾和字君孝为尚书仆射以母老辞诏敕谕特听暮出朝还其见优遇如此寻朝议以端右之副不宜处外更拜银青光禄大夫复领国子祭酒○今案初学记十一引中兴书无字君孝三字无见字及复领句陈本已照删】 典官人之任 【晋起居注云太康元年诏曰山涛自典官人之任志在尚书仆射澄清风俗朕将倚之以弘训范庶人伦有日新之美迁为左仆射○今案陈本志在下脱四字又无朕将三句亦见今晋书四十三大同小异】 揔枢机之重 【干宝晋记云武帝诏曰散骑常侍中军将军羊祜秉德清绍经纬文武虽处腹心之任不惣枢密之重非垂拱无为委任责成之意也其以祜为尚书左仆射卫将军○今案御览二百十一引于晋纪绍作劲余同陈本多脱】 经始万机 【晋起居注云永昌元年正月诏曰尚书左右仆射所以广招贤俊经始万化之机仆射护军荀顗可进为左仆射尚书领选○今案御览二百十一引晋起居注脱正月二字化之二字护上脱仆射二字可下脱进为二字及尚书领选四字招作登陈俞本招误括余与旧钞同】 协宣庶绩 【晋起居注云永昌元年诏曰尚书置左右仆射所以恢演治典协宣庶绩也中间又废其复置也○今案初学记十一御览二百十一引晋起居注永昌作永康治作改无中间二句陈本已照改】 综详朝政 【晋起居注云泰始山年诏曰尚书□括万机以二纪纲综详朝政也○今案俞本括上增入仆射总三字二作贰陈本万机误可讥之三字余同】 综核名实 【王隐晋书云荀顗文帝辅政顗外归陈秦薨启顗代领吏部顗承秦后加之淑慎综核名实风誉益者○今案初学记十一引王隐书有顗代二句泰误秦亦见今晋书三十九无启字风誉句作风俗澄正陈俞本已照改仍冒称王隐书误矣】 弥缝遗阙 【华峤汉书云李膺字符礼迁仆射与太傅陈蕃戮力悉心弥缝遗阙○今案陈俞本姚辑汪辑本华书同】 内赞治道 【臧荣绪晋书云张安石自为仆射诏曰尚书安石冲允清纯识体弘道宜内赞治道外绥戎政可尚书仆射吏部后加将军○今案俞本张作谢余同陈本脱冲允二句】 称为廉平 【虞预晋书云卢钦字子若少好学为尚书仆射加侍中奉车都尉领吏部钦清实选举称为廉平○今案俞本同文选注四十六引虞晋书无字子若三字及加侍中七字陈本已改今晋书】 称为强正 【晋起居注云刀协字玄毫晋国迁左仆射时中兴草创制度未立朝廷之臣无练习旧仪者惟协以久在中朝知性所近多诸故事朝廷宪章出入威仪唱赞皆一禀于协当时称为强正○今案俞本朝廷十字作朝臣无习朝仪者又脱知性句陈本已改今晋书见卷六十九】 公清为称 【臧荣绪晋书云朱整字伟齐为尚书仆射领吏部以公清为性持直厉意内外郡县州乡人士皆见物卿乃不开其黄纸方游魏毛玠所见不同前后选官多加殷懃○今案俞本持直句作持真励守县作亲殷懃误恕懃余同陈本脱内外以下直厉作真励】 举台惮之 【司马彪续汉书云锺离意字子阿为棠邑令有能征拜尚书仆射有不便辄封还上谏举台惮之○今案俞本姚辑本汪辑本续汉书同陈本脱字子阿三字】 数见求谏 【汉书郑崇时擢为尚书仆射数见求谏诤上初纳用之每闻曳履上笑曰我识郑尚书履声○今案汉书七十七闻曳作见曳革陈本已照改惟类聚四十八引作闻与旧钞合足订今本汉书之误】 排阁入谏 【锺离意别传云意为尚书仆射其年匈奴兖州来降诏赐缣三百匹尚书侍郎广陵暨酆受诏误以三千匹赐匈奴诏大怒鞭酆数十欲死意独排省阁入谏曰海内遐迩谓陛下贵于财而贱人命也愚臣所不安明帝以意陈合大义恚损怒霁敕太官掾赐酒乐诏谓意曰非锺离尚书朕几降威于此郎○今案类聚四十八引意别传兖州来降作羌胡归义无数十两字独排四字于财作征财意陈作意谏合上有且酆错三字圭损五字误作贯酆初三字余同御览二百十一引无广陵二字霁作消陈本亦改征财】 桓虞据法断事 【东观汉记云桓虞字伯春时迁尚书仆射据法断事周密平正以为能擢为南阳太守○今案陈本姚本聚珍本东观记迁上皆无时字】 毛玠在官清恪 【先贤行状云毛玠为尚书仆射雅亮工正在官清恪典选举拔真实斥华伪抑阿党诸宰臣治民功绩不着而私财丰足者皆免废久不选用于时四海翕然莫不励行○今案初学记十一引先贀行状无雅亮句及典选以下魏志十二毛玠传注引免下有黜停二字真作贞陈本已改贞考本钞称职篇诸曹尚书篇引皆作真贞改真宋人转写因仁宗讳兼避也】 黄琼上言 【华峤汉书云黄琼字世英为仆射顺帝久废籍田琼曰上古圣帝莫不欲恭神明躬郊庙之礼亲籍田之勤书奏上从之次日还迁令也○今案姚本汪本华书钦作敬余同陈本亦作敬无书奏以下本钞敬改钦者宋人传钞避翼祖讳也】 山涛清虚 【王隐晋书太康诏旧置左仆射以山涛清虚恬简转为左仆射○今案类聚四十八引王晋书诏旧六字作元年无左字余同陈本左作右余与类聚同】 少时有令望众论为美 【晋诸公赞云司马珪少时有令望厯显职晋受禅后为尚书右仆射年四十七众论以为美者也○今案类聚四十八引诸公赞厯上有早字禅下无后字四十作三十陈本已照改考今晋书三十七亦作四十】 才学文章为上所昵 【晋中兴书云王珣字符琳拜侍中尚书左仆射领吏部时烈宗雅好典籍深领受之与殷仲堪徐邈并以才学文章为上所昵○仱案御览二百十一引中兴书无字符琳三字及侍中二字领受作钦爱陈本深领五字作珣与徐邈郄恢六字然与下文徐邈相复亦误矣】 徐宣揔统留事 【晋起居注云何澄字季玄迁左仆射领选以脚疾固辞诏听不朝坐家视事又领本州岛大中正○王石华校云此条大字应是何澄坐家视事六字今案石华此语是从陈本改订也筡宣揔统留事见魏志卷廿二徐宣传应别为一条传写者偶混为一耳晋起以下俞本脱大中正三字陈本脱又领句亦见今晋书九十三何澄传领作典辞作让余同】 李丰常多托疾 【魏略云李丰字安国为侍中仆射在台阁常多托疾时台制疾满百日当解禄丰未满百日辄蹔起已复卧如是数岁及太傅少病曹爽慑政丰依违三公间无所是非故时人有谤书曰曹爽之势热如汤太傅父子冷如桨李丰兄弟如游光其意以为丰虽外于清净而内图事有似游光也○今案魏志卷九裴注引魏略阁作省未满百作未满数十太傅少病作宣王久病摄作专三公作二公是非句作无有适莫余同俞本安国作安同余与旧钞脗合陈本作省作数十日作久病作二公】 周顗恒大饮酒 【世说云周伯仁风德凝重深达危乱过江年积恒大饮酒尝经三日不醒时人谓之三日仆射○今案惜阴轩世说任诞篇凝作雅年积作积年余同陈本已改今晋书】 

　　北堂书钞卷第五十九 



　　●北堂书钞卷第六十　　　　　设官部十二 

　　隋秘书郎虞世南撰 
　　南海孔广陶校注 
　　吏部尚书七十四　　　　诸曹尚书七十五 
　　诸尚书左右丞七十六　　尚书郎揔七十七 
　　尚书吏部郎七十八　　　尚书诸曹郎七十九 
　　尚书令史八十 

　　○吏部尚书七十四 

　　掌选举 【百官表注云尚书一人秩六百石掌选举事○今案陈本百上有晋书二字无举字俞本注详类聚亦无举字事下有斋祠二字考明本类聚四十八引亦然】 掌人物 【华谭集云尚书二曹论云刘道真曰汉氏重戎曹为是矣吴晋重吏部为非曰八座秩同班等选望宜同百揆以先廊庙不足偏有所重盖人才或多或少选例难精如不得已吏部职掌人物人物难明谓吴晋为得而君何是古而非今○今案通典二十三引华谭集戎作贼百作一无以先二句陈本戎作贼脱为是矣三字吴字为非二字曰作或谓八座十六字作八座望同一揆又脱盖人十一字人物难名以下作为差重焉舛误甚矣俞本真下有问薛令长四字戎亦作贼非下又有薛令长三字选上有其字望作并清百作一难明上脱人物二字余同】 专选百官 【袁子曰魏家署吏部尚书专选天下百官夫用人人君之所司不可以假人者也使治乱之柄制在一人之手权重而人才难得居此职称此才者未有一二也是百乱而一治者矣○王石华校未有句内补一字也字今案类聚四十八引袁子署作置无之柄字无二字无末句玉函山房辑本正书君之误君子脱二字及是百句谓据书钞六十御览二百十四引又云书钞作居比盖所见者陈本耳陈本又脱乱之柄三字称作有余与类聚同】 位处三曹 【华谭集尚书二曹论云今吏部非为能刊虚名举沈朴部盘石而名未齿也故录已成之人位处三曹署所采乡誉而用之者也○今案通典二十三引华谭集乡誉作公卿誉俞本所作听亦作公卿余同】 铨管为任 【晋起居注云惠帝元康元年诏曰夫与治成务要在官人铨管之为任不可假人授侍中中书令光禄大夫王戎经德秉正鉴诚明远其以戎为领吏部○今案陈本元作永兴作兴脱经德句俞本亦作兴秉作静余与原钞同又按元康乃惠帝即位之次年改元永康即位之十一年改元也以元康为是】 铨衡之常 【傅玄吏部尚书箴云周仲山甫亦允内言且表正而象平日夕而景倾处唯舌者患铨衡之无常不患于不明也○王石华校兴改夕今案类聚四十八引傅玄箴有周仲二句初学记十一引有且表以下与本钞同百三家集亦脱周仲二句倾作侧陈本与百三家同】 铨管人才 【晋起居注云太康四年八月诏曰选曹铨管人才宜得忠恪寡欲抑华崇本者尚书朱整是其人也○今案见本篇下再引又见翰苑新书前集卷四引晋起居注无八月二字御览二百十四引有八月二字陈本亦脱八月字诏作制得作以又脱寡欲二字华作末是其句作以道素自居其以为吏部尚书俞本写误宜整下作周慎敬让以道素自居九字余与原钞同】 刊定选制 【晋诸公赞云李胤字宣伯为吏部尚书正身率职不倾不挠遂刊定选制着于令○今案本篇下再引率作居刊作删无不倾句类聚四十八引诸公赞无字宣伯三字无不倾二字制作例白帖七十二引亦然陈本脱字宣伯脱着于合余亦同】 建九品之法 【魏略云陈羣字长文延康元年始建九品官人之法拜吏部尚书○今案白帖七十二引魏略同】 明审才之宜 【李重集云为选部尚书着选曹箴置之左右以明审才之宜○王石华校李下删部字衍文也今案初学记十一引李重此箴同严辑李重文脱此条】 吏部宜重 【华谭尚书二曹论云今吏部非为能刊虚名举沈朴部盘石而名未齿也故录成人耳然人有精粗而事有难易在于朝野者牵君子难精择吏部实为宜重者也○今案见通典二十三引华谭集亦见本篇上引故录句作已成之人无然人以下陈俞本从然人句起引无君子二字吏上有此字无实为二字】 选曹尤剧 【李重选吏部尚书箴云难以选曹尤锺其剧三季陵迟请裛方起书牍交横货贿苦而属请难从亦不可杜唯在善察断简举止○今案白帖七十二祇引李重为吏部尚书着箴事严辑李重文亦祇有箴序四句脱引箴文陈本仅得难以二句俞本方作互属请作浊清简作□余与原钞同】 易贵好爵书慎官人 【傅玄吏部尚书箴云修已以道弘道以身易贵好爵书慎官人○王石华校补修己二字以身下衍身字贵下衍乃字皆涂去今案初学记十一引傅玄箴及百三家集皆同】 刊虚名举沈朴 【华谭集尚书二曹论云今吏部非为能刊虚名举沈朴部盘石而名未齿也○今案详本篇上两引】 举无失才 【王隐晋书山涛为吏部前后所选周遍内外百官举无失才涛所题名目皆如其言惟诏用陆亮涛争之不得亮寻以贿败○王石华校据陈本走改才始改如涛下补所字今案陈本作前后选殆周遍无内外二字无诏字亮下有是诏所用与公意异二句得作从余同俞本照陈本略简】 无复滞才 【世说云王浚冲裴叔则二人揔角诣锺士季须臾去后客问二童是谁曰裴王曰何如锺曰裴楷清通王戎简要后二十年此二贤当为吏部尚书冀尔时天下无复滞才○今案近本世说新语识鉴篇后客十五字作后客问锺曰向二童何如锺曰十二字又滞上无复字惟类聚四十八引世说作此贤白帖七十二引误作十二年】 先举性行 【魏志云虚毓字子家迁吏部尚书选先性行而后言才李丰常以问毓毓曰才所以为善者也是故大才成大善小才成小善今称之有才而不能为善是才不中器也丰等服其言○今案魏志二十二虚毓传选先二字作选举先举余同陈本照魏志增引】 多被拔擢 【魏略云何晏字平叔迁侍中尚书主选举有旧者多被拔擢○王石华校升改叔今案魏志卷九何晏传注引魏略同陈本脱字平叔三字脱举字俞本举改宿余与原钞同盖从白帖七十二校改宿也】 心精体密 【吴志云薛综字敬文为选曹尚书固让顾评心精体密贯道达微才昭人物德服众望诚非愚臣所可越先后遂代综○王石华校宗改综补非字遇改愚今案吴志卷七顾雍附谭传无字敬文三字服作允惟本篇下再引白帖七十二引及俞本与原钞同陈本照吴志删改又才误十】 执心平当 【晋诸公赞云刘维字公平迁吏部尚书执心平当不能顾惮也○今案俞本同陈本维误雄脱不能句】 凌虚笃素 【晋起居注云武帝太始八年诏曰议郎山涛至性简静凌虚笃素立身行已足以励俗其以涛为吏部尚书○今案陈本性误为励误厉】 抑华崇本 【晋起居注云武帝太康四年诏曰选官宜得忠恪寡欲抑华崇本者尚书朱整周慎敬让以道素自居是其人也其以整为吏部尚书○今案翰苑新书前集卷四引晋起居注周慎九字作周谨廉素以道自居白帖七十一引与本钞同余详本篇上文陈俞本皆华改末】 不懈于位 【魏志云卢毓为侍中在职三年多所驳易诏曰官人任才圣帝所难必须良佐进可替否侍中虚毓禀性贞固心平体正可谓明试有功不懈于位者也其以毓为吏部尚书使毓自选代如卿者乃可毓举常侍郑冲帝曰文和吾自知之○王石华校其改贞今案魏志二十二卢毓传任作秩如上有曰得二字类聚四十八引亦然原钞驳误校自选误者百文误大已据订陈本照改秩无其以以下】 正身率职 【晋诸公赞云李胤字宣伯为吏部尚书正身居职遂删定选例而着于令○今案详本篇上引居作率删作刊例作制】 居职行其所见 【又云具上议也○今案类聚四十八引晋诸公赞李胤为吏部尚书正身率职故能行其所见本篇上两引此事而各有删节】 用人密启后奏 【王隐晋书云山涛为太常遭母丧手植松柏诏曰今风俗凌迟岂宜镇以退让山太常虽在谅闇古人亦墨绖从戎其以涛为吏部尚书涛用人皆先密启然后□奏○王石华校补柏字退字今案类聚四十八引王晋书闇作阴□作公陈本改引今晋书】 号为得才 【吴书云李肃字伟恭少以才闻孙权擢为选曹尚书加骑部尉知选举号为得才陈俞本才作方脱知字又陈删字伟恭三字余与原钞同】 官人称允 【晋诸公赞云山涛为吏部尚书官人称允也○今案陈本同】 当时清净内外肃然 【王隐晋书云邓攸迁吏部尚书牧马于家庭妻息素食不受一钱于人当时清净内外肃然○王石华校人下删家依载继四字衍文也今案类聚四十八引王晋书息作自钱作饭无当时二句余同初学记十一引迁作为无于人二字当时二句在牧马上白帖七十二引牧作饮息作悉钱亦作饭陈本与原钞同俞本节引】 无敢好衣美食 【傅咸集表云昔毛玠为吏部尚书无敢好衣美食魏武叹曰孤之法不如毛玠尚书令使吏吏部用心如毛玠风格之易不难矣乎○严氏校傅贤改傅咸今案御览二百十四引傅咸集表末句作在不难矣陈本照改俞本作何难乎】 薛综固让 【吴志云薛综字敬文为选曹尚书固让顾谭心精体密贯道达征才昭人物德服众望诚非愚臣所可越先后遂代综○王石华校遇改愚补可字末删正之可乎四字衍文也今案见吴志卷七顾雍附谭传亦详本篇上引】 阮孚不拜 【臧荣绪晋书云阮孚字遥集转吏部尚书领东阳王师称疾不拜诏就家用之尚书令郄监以为非体帝曰就家用之诚不快不尔便废才当轻重务推之耳○王石华校季改孚今案白帖七十二引臧晋书阮孚误玩李无领东句诏下有惜其大才四字无尚书令以下亦见今晋书阳作海监作鉴体作礼无当轻句俞本阳作旸称疾作辞脱郄字当上有为字余与原钞同陈本改引今晋书】 一时之俊 【华谭集尚书二曹论云刘道真弘阳开举才识高妙一代名俊昔与梁相薛令长往见之问曰薛君在吴何官答曰为吏部尚书问吴时吏部如何余曹曰通并高选而吏部特取一时之俊刘曰晋魏以来俱尔也○今案通典二十三引华谭集无弘阳句吴时作吴待通并作并通特下无取字俞本照通典改陈本节存末二句无字无刘曰二字】 二贤吏部 【世说云锺士季曰裴楷清通王戎简要后二十年此二贤当为吏部尚书冀尔时天下无复滞才○今案见世说识鉴篇亦详本篇上引】 

　　○诸曹尚书七十五 

　　再升紫微 【谢承汉书魏朗字少英为尚书再升紫微謇谔禁省不屈豪右为百僚所服○王石华校补禁字屈字今案初学记十一引谢书少作仲一本作美升作升姚辑本魏朗传从之汪辑本亦作升惟事文类聚新集卷十引与原钞同陈本脱字少英三字亦改升服下有以当事免句】 三为选官 【裴松之晋纪云江彪字思玄三为选官少有私荐素称之也○今案亦见今晋书五十江彪传字思玄无三为以下陈俞本脱字思玄三字并脱末句】 周厯三台 【谢承后汉书云蔡邕字伯喈以治书御书迁尚书三月之间周厯三台选侍中○今案初学记十一引谢书治作持选作迁姚辑汪辑本谢书蔡邕传治作侍余与初学记同陈本照初学记改】 损益万机 【朱凤晋书云杜预字符顗为度支尚书在内七年损益万机酬酢谘辄不可胜数朝野称焉号曰杜氏武库言其无所不有者也○王石华校用改有今案亦见今晋书三十四杜预传无酬酢句焉作美无氏字陈俞本已改引今晋书矣考翰苑新书前集卷四引王隐晋书无度支二字称作伏余同】 闲练旧典 【益部耆旧傅云太尉李固荐杨淮字伯川累世服事台阁闲练旧典具有干用宜在机密特拜尚书○今案翰苑新书前集卷四引益部传无太尉二字无字伯九字具作且陈俞本淮作准亦作且干误渐余与原钞同】 典定旧制 【袁山松汉书云伏湛字惠公建武二年拜尚书典定旧制○今案翰苑新书前集卷四引袁后汉无建武四字余同姚辑汪辑本建武以下亦同陈俞本与原钞悉同】 事无不综 【傅子云傅嘏字兰石为尚书事小大无不综也○今案严辑傅子据书钞引石改若陈俞本删字兰字】 内外不漏 【谢后汉王博字季习拜尚书明敏习汉家旧事在台厯载夙夜敬戒内外不漏○王石华校宇改字家下衍事字在下衍厯字删之今案姚辑汪辑本谢承后汉书王博传与原钞同陈本删字季习三字】 敏于众职 【谢后汉书云荀绲字伯条拜尚书绲性明亮敏于众职以勖羣僚秉机平正直道而行是时内外公卿大夫莫敢不惮○王石华校抹去外字非朼今案姚辑本谢书荀绲传脱正字道而行三字是时内外四字末句作莫不惮之汪辑本直道句作直而行之余悉同考事文类聚新集十引亮作宽勖作厉敢不作不敬余亦同陈本脱字伯条三字脱以勖下十六字俞本勖误最余与姚辑同】 干机密职 【又云杨高字圣达拜尚书高渊懿博雅治术又办优纳王事明习国家典故干机密之职夙夜周慎退食自公高仪表伟丽每朝贺天成属意百僚侧目○今案姚辑本谢承后汉书杨高传达作建又作亦脱天威四字俞本亦然惟本钞诸尚书左右丞篇引亦作达陈本节录】 台阁弹驳 【魏略云丁谧字彦静迁尚书谧为人外似疏略而内多忌其正台阁数有所弹驳台中患之事不复行○王石华校补内忌二字今案魏志卷九曹爽传注引魏略静作靖迁作转复作得陈俞本脱字彦静三字复亦作得余同原钞又谧误谥据订】 军粮校计 【朱凤晋书云文帝立度支尚书军粮校计一由之以司马孚为度支尚书○今案翰苑新书前集卷四引朱凤晋书军误年挍计作计较为度五字作为之陈俞本脱文帝句移以司马孚句在军粮句上】 文武羣才多所明拔 【先贤行状云崔琰拜尚书委受铨衡揔齐清议十有余年文武羣才多所明拔朝廷归高天下称平○王石华校方改才补高字今案魏志十二崔琰传注引先贤行状无拜尚书三字平作仁陈俞本受作授余同陈略增引】 内外众职各得其才 【傅咸陈事云正始中何晏典选举内外众职各得其才杰然之美于斯可观也○王石华校已造改选举今案陈俞本同】 朱穆谠言正直 【谢承后汉书云朱穆为尚书谠言正道○今案姚辑汪辑本谢后汉朱穆传同考类聚四十八初学记十一引及陈本皆同】 毛玠拔真斥伪 【先行状云毛玠为尚书典选举拔真实斥华伪长吏还者乃垢面嬴玄乘柴车○王石华校补标目真字今案魏志卷十二毛玠传注引先贤行状还误真作贞本钞称职篇引行状亦作还作真盖宋钞兼避仁宗讳也俞本还亦误选余同陈本无长吏以下】 黄琬方毅 【续汉书云黄琬字子琰方毅廉直为侍中尚书○今案姚辑汪辑本续汉书黄毅传直作贞余同初学记十一引续汉书无字子琰三字亦作直宋人改避详上】 淡泊无欲 【东观汉记云郑均字仲虞为尚书淡泊无欲章帝东巡过任城乃幸均舍敕赐尚书禄故时人号为白衣尚书又嵇康高士传曰均不事汉朝章帝自往终不肯起曰陛下何惜不为上世之君今臣得为偃息之士民上顾命百僚以尚书禄终其身○今案聚珍本东观记为尚作治尚余同御览五百一十引嵇康高士传上世作太上民上无士字又无顾命句余同又东观记条内章帝东巡五句误窜人高士传之下今移正陈本舛脱更甚】 许混见识 【魏志云许混邵子也清虚有见识明帝时为尚书○今案魏志二十三和洽传虚作醇见作鉴御览二百十二引虚作湻与陈俞本皆作鉴陈又删劭子五字】 王昶考课 【王昶考课事云尚书侍中考课一曰掌选六才以考官人二曰紑理万机以考庶绩三曰进规惟允以考谠言四曰出纳王命以考赋政五曰罚法以考典刑○今案御览二百十二引课事选作建规作视陈本选亦作建贤余同又原钞庶上衍课字纳下衍故以承三字已据刑】 翟酺高第补 【谢承后汉书翟酺字子庶为侍中有缺诏将军大夫六百石以上试对政事天文道术以高第者补之由是酺对第一拜尚书○王石华校据陈本涂去军字非也名改石是也今案姚辑谢书脱翟酺传汪辑本庶作超中下有时尚书三字余同御览二百十二引庶作广余亦同陈本删字子庶三字为作迁亦有时尚书三字又增引颇多俞本有字子庶三字余与陈同】 锺离至德 【锺离意别传云棠邑令锺离意至德仁和有养民之道得百姓之欢心孝明皇帝诏征诣阙拜此台之旧事政以大尚书大台也○王石华校删改以八字今案陈俞本删有养十二字删皇字删此台八字删末三字】 光耀紫微 【韦诞集太仆杜侯诔云入作纳言光耀紫微○今案严辑韦诞文杜侯诔祇据书钞一引惟讹作卷百亦十耳陈本脱太仆六字余悉同】 光翼明圣 【陆机祖道清正云□□□题允藩克正惟是喉舌光翼明圣○王石华校涂去云题允三字今案照石华涂去仍不可句允藩以上舛脱已甚无从引证陈本删存惟是二句】 

　　○诸尚书左右丞七十六 

　　掌百官威仪 【续汉书百官志云左右丞掌录尚书吏民上章百官威仪○今案近本后汉三十六百官志作左右丞各一人本注曰掌录文书期会左丞主吏民章报无百官句初学记十一引御览二百二十二引续汉志皆民作人是唐钞改避太宗讳耳余与原钞悉同陈本照改人字】 主台内体制 【晋百官表注云左右丞主台内宗庙祠祀朝仪体制弹按选用署吏督近道文书给假○今案御览二百十三引晋百官表注宗上有禁令二字体讹射督作稽余同陈本无右字俞本节录又原钞脱左右字弹字给假字皆据御览补】 皇朝司直天台管辖 【傅咸答辛旷诗序云尚书左右丞弹八坐以下居万机之会斯乃皇朝之司直天台之管辖余前为左丞具知此职之要忝此任侃俛从事日慎一日○严氏校补序字弹字具知字今案严辑傅咸文此序刑右字坐作座为左作为右僶俛作黾勉又注云初学记十一引两条前作傅元后作傅咸通典二十二御览二百十三并作傅咸考陈本无答辛五字云下有六字无弹字前下有后字余与原钞同又按明本初学记管辖注引作傅咸弹八座注祗云见管辖注中未尝前玄而后咸或严氏所见本不同耳】 职轻事重以贱制贵 【傅咸表云左丞职轻事重以贱制贵人所难居臣以闇劣猥忝斯任愧于不称惧罪之及也○严氏校补人字闇字不字惧字今案御览二百十三引傅咸表人所作所以陈本脱末二句俞本脱惧字】 揔典纲纪 【晋百官志云左丞揔领纲纪绪不去也○今案初学记十一引晋百官志有上句无绪不四字陈本纪下改作云云原钞末句实有舛脱】 掌廪钱谷 【汉官典职云左丞与仆射掌廪钱谷○今案续汉志补注引汉官典职作右丞与仆射对掌授廪假钱谷与左丞无所不统二字初学记十一引廪下有假字谷下有诸财用字本钞卷五十九尚书仆射篇亦引掌授廪给钱谷二句陈本注作蔡质汉仪】 领都令史 【晋百官表注云左丞领都令史七人史五人韩二蕃人八也○王石华校据陈本删韩句今案俞本仍之虽有舛脱存其原钞之面目诚是】 署诸财用 【续汉书百官志云右丞假署印绶及纸笔诸财用○王石华校据陈本添纸字今案陈本笔下有墨字用下有库藏字盖据后汉三十六百官志改也本钞是节引者俞本注云详通典】 量物多少 【晋百官表云右丞主台内库藏廨舍量物多少及禀赐民户租布刑狱兵器督录远道文书○今案御览二百十三引晋百官表原钞脱台字舍字赐误财据订陈本亦脱台字廨误斛脱舍字无及禀以下俞本上半与陈同及禀以下赐作假余与本钞同】 久次郎补 【汉官侍臣上注左右丞久次郎补也○今案平津本汉官仪据旧钞引同陈俞本上注作主法】 称左右君 【汉官典职云尚书郎见左右丞对揖无敬称左右君○王石华校从陈本抹去无字今案平津辑本典职脱尚书四字无敬二字亦据陈本者本钞八十五拜揖篇对揖无敬条下亦引此上二句惟御览礼仪部及续汉志补注引与原钞同】 攸摄百揆 【王导答别驾孔坦拜左右丞辞云省民慨然然卿在朝无赖端右康济时务拾遗损益者多矣众谈咸以左丞事要宜须谅道以摄百揆今天子事弊亦是急病攘夷之日岂得己者矣○今案陈本作晋中兴书引然卿以下删无赖四字俞本辞下有表字攘误让余与原钞同】 无弹外官 【江彪驳议云杜左丞荀蕤以见事弹免建康令孝怡等至于左右丞都无弹外官之事则免朝之明惟尊而勿失也○今案陈本祇存左右丞十字俞本与原钞同】 张稷言辞辩达帝深奇之 【谢承后汉书云张稷为卫君除尚书侍郎左丞朝贺陛见进对威仪辞令辩达明帝深奇异之拜胶东相○王石华校将东相二字旁勒今案姚辑汪辑本谢书张稷传及俞本与原钞悉同此条原脱胶字陈本遂删末句故石华疑之】 黄香功满当迁帝留增秩 【东观汉记云黄香拜左丞功满当迁和帝留增秩○今案陈本同聚珍本东观记十九黄香传和帝二字作诏书姚辑本脱初学记十一引续汉书与此亦同惟丞下衍相字耳原钞标目迁误选据聚珍改】 许奇有准绳节操 【傅畅晋赞云许奇字子秦为尚书左丞有准绳节操○今案初学记十一引晋诸公赞脱子字节字御览二百十三引无字子泰三字准作准陈本亦脱节字余同御览】 杨高陈国便宜 【谢承后汉书杨高字圣达拜尚书侍郎转左丞自在台阁闲练汉家故事前后上表陈国政便宜○今案姚辑谢书杨高传脱此条陈本脱字圣达三字转误辅俞本圣误至余亦同】 傅咸奏王懋 【王隐晋书云傅咸字长虞为右丞殿中尝火百官莫不趍救而尚书东平王懋郎温字桓昆等不赴台咸以懋等职在机近宜当风发先百僚就有患疾宜自扶力而晏然在外不赴警急奏免懋咸前后所弹奏辞皆深切及入坐以下莫不测目者○今案陈本无字长虞三字无右字无殿中十一字无郎温五字及八五字作公卿二字俞本脱右字脱郎温五字莫上有峻急二字余与原钞同】 郄诜奏崔洪 【干宝晋纪云郄诜为尚书左丞奏推吏部尚书崔洪洪曰我举诜左丞而诜奏我是挽弩自射也诜闻曰崔侯为国举才我以才见举唯官是亲各明至公何故私言洪闻悦服○今案本钞公正篇引干宝晋记左丞误右丞无悦服句为国作为相余同亦见汉书十一引王晋书无我左二字奏我上有还字私作其又今晋书四十五崔洪传悦服作重之奏推作紏皆与于氏纪相近陈本改引中兴书】 白褎奏山涛 【王隐晋书云武帝以山涛为司徒频让不许涛出遂归家左丞白褎表奏涛违诏诏杖褎五十○今案类聚四十七引王晋书遂作径无表字但本钞杖刑篇引亦作遂陈本改引今晋书俞本改径字余亦同】 百僚所惮 【又云祁隆字弘始为尚书郎转左丞在朝为百僚所惮○今案初学记十一引王晋书郝作郄无隆字两字僚作寮余同陈本脱弘始字三字余亦同】 在朝清肃 【又云刘暇字长升为尚书左丞正色在朝三台清肃出兼中丞○今案初学记十一引王晋书暇作恢原钞脱尚书二字脱三台二字据补陈本暇作□脱字长升三字亦脱尚书三台诸字】 违命加罚 【杨济与传咸书云昨违命相视受罚虽云太重以为相念怛然答曰违拒上命稽停诏罚退思此罪在于不测财如罚黜退用战悸何敢复以杖重为剧乎○今案御览百五十引杨济此书违命作遣人怛误恒财作纔本钞杖篇引亦作财财纔古通字陈本删非违以下作云云两字俞本脱虽字脱念字诏作招罪作非财作则黜作默用下有自字余与原钞同】 懦弱免官 【晋中兴书云王国宝因酒坐怒右丞祖台之诏曰国宝纵肆惰性甚不可长台之懦弱非监司体其各免官○王石华校补台字性字长字各字今案御览二百十三引中兴书无各字陈本改引今晋书俞本各作咎余与原钞同】 

　　○尚书郎揔七十七 

　　以孝廉郎 【应劭汉官仪云郎以孝廉年未五十先试笺奏初上称郎中满岁为侍郎○今案初学记十一引汉官先试以下平津辑本汉官仪祇据书钞一引】 选孝廉为郎 【汉旧仪云高后选孝廉为郎宿吏二千石以上视事满三年得任同产若子一人为郎○今案汉书哀帝纪应劭注引汉旧仪无宿字原钞廉误悌据订平津辑本旧仪以入补遗陈本廉作悌无宿吏以下俞本亦作悌任下有其字无若字余与原钞同】 满岁为侍郎五选太尉 【汉官仪云尚书郎四人一主匈奴单于营部一主羌戎吏民一主天下户口土田垦作一主钱帛贡献委输初上为郎中满岁为侍郎五岁迁太尉○今案平津辑本汉官仪谓书钞御览职官部引戎作夷又注谓吏民二字当在天下二字之上说见通典又谓初上三句另为一条今本篇上亦已另引矣然考初学记十一引一下怕有人字戎作夷民作人无天下二字土田四字作垦田是又一说也陈本委输上照初学记末三句照本钞】 郎极清望 【山涛启事云旧选尚书郎极清望也○今案翰苑新书前集卷四引启事同】 台清显 【郭璞辞尚书郎表云台郎清显论望宜允也○今案百三家本郭璞表脱此二句亦见本篇下再引惟表上脱郎字耳陈俞本与原钞同】 上应列宿出居百里 【应劭汉官仪云明帝时馆陶公主为子乞郎不许赐钱千万上曰夫郎上应列宿出居百里使非其人民受其伤故时称明慎之至也○今案平津辑本汉官仪明作武余同然祇据书钞一引陈本作华峤后汉书无明帝三字求作乞上曰作明帝谓羣臣曰郎下有中字使作苟伤作殃无末句盖据初学记卷十一所引耳】 选吏能者为之 【汉官典职云尚书郎从三署试初上台称守尚书三年御亲诏称侍郎凡三十四人精选吏能者为之○今案平津辑本典职谓据初学记及续汉志补注引考初学记十一引蔡质汉官典职与孙说异亦与原钞字句少异盖原钞节录自是不同陈本称侍郎以上照初学记改凡三以下与原钞同】 简良能以亲职 【裴秀奏事云谨按台阁简统万机动为法制是以特宜精简良能以亲其职台郎皆朝之儁选当之处事宜辨正疑滞也○今案严辑裴秀文其奏事亦据书钞引同本篇下再引儁作俊陈本改儁作俊余同俞本删台郎以下】 邦之俊茂 【晋起居注云台郎御史万邦之俊茂数出掌牧颂声兴矣○今案翰苑新书前集卷四引晋起居注无万字数作若掌作宰陈本删万字删数出二句俞本颂声误领□余与原钞同】 朝之俊选 【裴秀奏事云台郎皆朝之俊选当之处事宜辨正疑滞○今案详本篇上疑误欸已据改】 大臣之副 【山涛启事云旧选尚书郎极清望号称大臣之副州取光者以应雍州剌史久无郎前尚书郎傅祇人才无先之者请以补职○今案翰苑新书前集卷四引启事无号称以下严辑山涛文其启事据御览二百十五引亦脱剌史二字原钞脱极字雍字史字前尚书字傅祗误副之已据订补陈本无州取以下俞本脱雍字前尚八字作副之人三字余与原钞同】 宰士之儁 【又云荆州宜恒有郎王垣之以病出义阳邓选有才义论者以为宰士之儁而未满之年臣以为宜先用郎○今案本钞三十三荐贤篇引山公启事垣之作祖字选作选严辑山公启事宜恒作宜都王垣之作王恒选作遐余同又本钞六十八掾篇引宰士二句儁作隽邓选作刘遐陈本无注俞本恒亦作都用郎作用之也余与原钞同】 弥纶旧章 【谢后汉书云承父婴为尚书侍郎服事丹墀弥纶旧章策文通训条在宫禁秘于省阁为台承郎升复道取得为开览其余他官莫敢阚门?俞者也○今案姚辑谢承书承父婴传门?敔作窥余同事文类聚新集卷十引服作伏无策文以下翰苑新书前集卷四引亦然陈本脱承父四字脱禁字脱于省阁三字为作唯脱承字脱升复四字亦作窥余同俞本与原钞同】 繁剧之任 【郭璞辞尚书郎表云今当以劣弱之质充督责之官以无用之才管繁剧之任且台郎清显论望宜允者也○今案此条脱表字据本篇上引补严辑郭璞文据书钞引显改选陈俞本脱郎字显又作贵俞无末二句】 主文书 【续汉书百官志云侍郎三十六人一曹有六人主作文书起作草本○今案后汉书三十六百官志末句无作本二字是彪书十志收入范书后亦有不尽同也陈俞本照今范书删此二字】 受口宣诏 【百官表注云直郎一人尚书受主及受口宣诏皆书二通校侍郎一通付主者施行○今案陈本删尚书五字删皆书以下俞本与原钞同】 更直建礼门 【汉官典职云尚书郎昼夜更直五日于建礼门内给青缣白绫牒布被或以锦被帷帐毡褥大官供食○今案文选沈休文和谢宣城诗注引汉官典职无五日二字又初学记十一引无昼字无牒布二字无帷帐二句又后汉锺离意传注引给作供亦无牒布二字毡作??冉大作太白帖七十二引给青二句无牒布二字陈本删昼字更字牒布字大改太余同】 奏事明光 【汉官典职云尚书郎入直台廨中给女侍史二人皆选端正指使从直女侍执香炉烧熏从入台奏事明光殿省中也○今案亦见初学记十一引应劭汉官仪从入三字作以从入台中给使护衣服下接奏事句此节录耳陈本照初学记改】 握兰丹墀 【汉官仪云尚书郎握兰含香趍走丹墀奏事黄门郎与对揖天子五时赐服赤管大笔一双分墨一丸○今案初学记十一引汉官仪尚书郎含鸡舌香伏奏事黄门郎对揖跪受故称尚书郎怀香握兰趍走丹墀又御览二百十五引汉官仪握兰一条而无末二句此是节录者陈本服作珥余与原钞同】 珥笔华轩 【潘岳赠陆机诗云齐辔墀龙光赞纳言优游省闼珥笔华轩○今案文选潘岳为贾谧赠陆机诗墀作羣百三家亦然但本篇下再引亦作墀陈俞本均作龙墀】 给青缣被 【汉官典职云尚书给青缣白绫牒布被或以锦被帐毡大官供食○今案详本篇上引此脱帷二字陈本增引】 赐赤管笔 【又云尚书赐赤管大笔一双分墨一丸○今案本篇上握兰丹墀条下引作汉官仪陈俞本亦然俞本赤管上有尚书郎五时赐珥句本篇上引珥作服】 趍翔廊合 【华阳国志云杜轸起家入为齐尚书郎每升降趍翔廊合之下威容可观中朝伟之○今案廖刻顾校本华阳国志后贤志篇同又本钞尚书诸曹郎篇引伟作卫陈本脱齐字俞本与原钞同】 优游省闼 【潘岳赠陆机诗云齐辔墀龙光赞纳言优游省闼珥笔华轩○今案详本篇上引】 

　　○尚书吏部郎七十八 

　　慎其所举 【魏志云诸葛诞为吏部郎人有属托则显其言而承用之有当否则公议其得失自是羣僚莫不慎其所举○今案魏志二十八诸葛诞传原钞脱郎字显误题据订陈本失下有以为褎贬句余同又类聚四十八引亦无褎贬句】 清慎举选 【王晋书云李胤为吏部郎清慎举选号为廉平○今案类聚四十八引王晋书清作精余同陈禹谟或因其所据之本下条脱去标目误将注文移此抑知李重事与本条标目迥殊耶】 羣才毕举 【王晋书云李重字茂曾迁尚书吏部郎询朝众而抑华竞任公平而塞私谒是以羣才罔不毕举又特留心幽阻海内莫不归心也○严氏校云按晋书作茂曾原钞鲁字误今案俞本询朝四字作务任公五字作不通皆照今晋书改而仍存王晋书名诬妄极矣】 时无屈滞 【王蕴别传云蕴为吏部郎欲使时无屈滞草莱自书曾下鼓急出日吴乃至家○今案类聚四十八御览二百十六引蕴别传皆无草莱四字又类聚吴误迭陈本脱草莱以下】 许允多用其乡里 【郭子云许允为吏部郎多用其乡里帝收之允妇诫允曰明主可以理夺难以情求既至明市核之允答曰举尔所知臣之乡人臣所知也愿陛下检校为称职与否不称职臣宜受其罪皆官得其人也○今案类聚四十八引郭子官作郎度作夺已据订改又末句作既检校皆其人余同本钞百四十四粥篇再引部下亦无官字陈本改引世说非是】 杜锡不敢用乡亲 【王隐晋书云杜锡字世嘏补吏部郎不敢用乡亲一人也○今案陈俞本同陈删字世嘏三字】 山涛在事清明 【又云山涛为吏部郎文帝与书曰足下在事清明洁操迈时念多所之今致钱物○今案类聚四十八引王晋书钱下作二十万丝百勇谷三百斛无物字陈本洁作雅照补末二句】 阮放甚有称誉 【晋中兴书云阮放与从弟孚齐名在铨曹之任甚有称誉性约俭不治产业为吏部郎不免饥乏王导以其名士供给衣食○今案类聚四十八引中兴书曹作管约作清不上有终字导下有庾亮二字无供字陈本与弟六字作迁吏部郎誉作续乏作寒余与类聚同】 选举精密论望益美 【臧荣绪晋书云周馥字祖宣定九品迁吏部郎选举精密论望益美○今案亦见今晋书六十一周馥传密作切余同陈俞改引今晋书】 莅位称职名显朝廷 【又云桓彝字茂纶转尚书吏部郎莅官称职名显朝廷○今案亦见今晋书七十四桓彝传纶作伦无莅位四字余同陈俞本改引今晋书陈本标目莅位称三字误作竟厯显殊谬】 裴楷清通王戎简要 【世说吏部郎缺文帝问其人于锺会会曰裴楷清通王戎简要皆其选也于是用裴○今案见世说识鉴篇又本钞三十三荐贤篇亦引】 许允清吏 【魏氏春秋许允为吏部郎选郡守明帝疑其所用非人召入将加罪帝怒诘之对曰某郡太守虽满文书先至年限在后某守虽后年限在前帝取视事乃释遣出望其衣败曰清吏也○今案魏志卷九注引魏氏春秋人作次满上有限字年限在前之年字作日御览五百二十引书作字余与魏志注同陈俞本脱郎字脱召入二字脱帝怒句帝下衍前字余亦与魏志注同】 阮放名士 【晋中兴书陈留阮录云放为吏部郎在铨管之任性清约不治产业不免饥乏王导以其名士供给衣食○今案详本篇上阮放甚有称誉注但上引管作曹】 庾敳静默无为 【臧荣绪晋书庾敳字子嵩迁吏部郎是时天下多故机变屡起敳常静默无为○今案亦见今晋书敳作顗余同陈俞本改引今晋书】 阮咸清真寡欲 【世说云山涛举阮咸为吏部郎目曰清真寡欲物不能移○今案世说识鉴篇物上有万字本分三十三荐贤篇引郎误中类聚四十八引无目字有万字御览二百十六引无目字真作直陈本改引今晋书清真作真素】 非但正己乃当正人 【山涛启事云吏部郎与辟事日夜相接非但当正己而已乃当能正人议郎杜默德履亦佳太子庶子崔谅中书郎陈准皆有意正人其次不审有可用者不也○王石华校王改杜今案类聚四十八引山公启事碎作辟据订又翰苑新书前集卷四引与作典默误点脱书字陈作陆审上衍当字又御览二百十六引亦无书字余与原钞同陈本与作以无书字余亦同】 虽充人乏诚失其所 【袁宏与谢仆射书辞吏部曰闻欲见拟为吏部郎不知审尔果当至此诚相遇之过闻之惕然不能自默者顾以冠世羣才故当粗依其方苟得则小大成器纶经允中最以其先者仆之才性尽此无分虽以充人乏诚失其所也○今案御览二百十六引袁宏书至之过句正俞本脱袁字亦下有否字世误五余同陈本小注未详】 阮咸三上不用 【干宝晋纪云山涛选举阮咸宣子为吏部郎三上帝弗能用○今案亦见文选卷二十一注引曹嘉之晋纪选举六字作举咸帝上有武字余与本钞同俞本脱选字宣子字帝字用下有之字余同陈本改引今晋书】 毕卓饮酒废职 【晋中兴书云毕卓少亦放达为胡母辅之□□泰兴末为吏部郎常饮酒废职○今案类聚四十八引中兴书无胡母七字余同御览二百十六引与类聚同陈俞本亦作希□□作所知余同但陈作今晋书尚可俞作中兴书何耶】 坐稽迟免 【臧荣诸晋书云刘实字子真为吏部郎坐稽迟选免官○今案陈俞本真作直选字移坐字下余同】 以私被黜 【徐广晋纪云吏部陆亮山涛知其非才启可为左丞帝遂使为吏部郎其后果以私被黜也○今案陈俞本同】 

　　○尚书诸曹郎七十九 

　　马游卿甲第为郎 【汉书马宫字游卿治春秋以射策甲第为郎○今案见汉书八十一马宫传】 阮德猷上第拜郎 【阮德猷集云策在上第即拜尚书郎毁誉之徒或言对者因缘从托诏乃更延羣才廷对○今案陈本同俞本误延对亦见今晋书卷五十二】 王公仲明经为郎 【汉书云王嘉字公仲平陵人以明经射策甲科为郎○今案汉书八十六王嘉传原钞脱以字据补】 陆士衡文学转郎 【王隐晋书云陆机字士衡为尚书郎与吴王表曰以臣颇涉文学见转殿中郎○今案原钞与吴十二字今晋书作吴王出镇淮南陈俞本改引今晋书而仍存王晋书名谬甚】 祢衡正平性与道合 【抱朴子云汉有祢衡孔文举荐之以为宜起家作台郎祢衡目所一见必传于口耳所暂闻不忘于心性与道合思若有神○今案平津本抱朴子外四十七弹祢篇必传作辄诵暂作瞥陈俞本改引后汉本传】 夏侯湛理识明彻 【司马攸与山巨源书云太子舍人夏侯湛□心居正理识明彻应可郎也○今案陈俞本心上□作柔字余同】 乐彦辅人之水镜 【王隐晋书云乐彦辅为尚书郎卫瓘见奇之命诸子造焉曰此人之水镜每见此人莹然若开云雾覩青天○今案类聚卷二引王晋书彦辅作广曰此误曰或见此误见今开作披余同翰苑新书前集卷四引王隐晋书曰下无此字余同陈本改引今晋书而仍存王晋书名】 田凤仪状端正 【长陵碑云长陵田凤字季宗为尚书郎仪状端正入奏事灵帝月送之因柱题云堂堂乎京兆田郎○今案二百丛书张辑三辅决录卷二据御览引无长陵□云四字状作貌乎下有张字并谓颜氏家亦引作貌初学记引作容仪又白帖七十二引作容貌亦有张字陈本为上衍立字余与原钞同】 杜轸威容可观 【华阳国志云杜轸起家为齐尚书郎威容可观中朝伟之○今案详本卷上尚书郎揔篇趍翔合条下】 胡伯始兼始两曹 【续汉书云胡伯始举孝廉试为天下第一旬日拜尚书郎恪勤职事所掌辨让兼莅两曹转左丞相○今案初学记十一御览二百十五引日作月无恪勤以下又翰苑新书前集卷四事文类聚新集卷十引无辨让二字无转左四字日亦作月姚辑本续汉书辨让作辩护莅作理脱相字余与原钞同汪辑辨作办两作西余与姚同陈本亦作辨护余照翰苑新书略增引】 徐谒卿奉事三世 【东观汉记云徐防字谒卿举孝廉周密畏慎台阁典职十年奉事三世未尝有过者也○今案姚辑本脱聚珍本东观记徐防传亦脱此段祇夹注引范书谓字谒卿又考范书七十四防传云举孝廉职典枢机周密畏慎奉事二帝未尝有过与本钞事同词异陈本遂改引范书】 黄香数陈得失 【又云黄香字文强拜尚书郎数陈得失赏赐常增异同位时车驾居南宫尚书新成诏赐演什物以香父在赐卧几灵寿杖○今案姚辑本聚珍本东观汉记黄香传强作强无数陈至什物句亦见范书百一十上赏赐句作赏赉增加无异同以下陈俞本改引范书】 郭璞数言便宜 【晋中兴书云郭璞字景纯迁尚书郎数言便宜多所匡益○今案亦见今晋书七十二郭璞传同陈俞本删字景纯三字败题王隐晋书】 贾充定法令 【王隐晋书云贾充字公闾除尚书郎典定法令兼度支考课辨章制度事皆通行也○今案类聚五十四引王隐晋书有贾充定律令一条亦见今晋书四十贾充传法作科制作节通行作施用陈俞本已改今晋书】 刘颂定科律 【又云刘颂为尚书郎定科律理词讼数年转延尉正○今案亦见今晋书四十六刘颂传定作典理词作申冤转作守无正字陈俞本皆改今晋书】 龚遂处当平决口笔俱着 【谢承后汉书云龚遂字巨卿拜尚书郎性敏达弥纶旧章深识典故每入奏事朝廷所问应对甚捷桓帝嘉其才台阁有疑事百僚议不决遂常拟古典引故事处当平决口笔俱着转左丞○今案姚辑汪辑谢书纶作缝应对句作应时建白百僚十三字作一以委遂余同陈俞本与姚汪本同】 刘裕国家故事决于口笔 【又云刘裕字伯祖补尚书郎裕才辨有大笔自在台阁陈国家故事每有奏决于口笔为羣僚所服○今案姚辑汪辑本谢承后汉书刘裕传才上有有字脱有大笔三字故事作事故服作伏姚注云范书作刘佑又汪本亦作佑陈俞本仍作刘裕余与姚辑同】 俯伏省合 【华峤汉书云冯豹字冲文为尚书郎勤力不懈每奏事未报常俯伏省合下或从昏至明帝闻之加赏赐○今案姚辑华书冯豹传未作不无俯字或作每余同汪辑本仍作或余同姚陈本改引范书】 不离省闼 【东观汉记云黄香为尚书郎独宿台上昼夜不离省闼上闲善之○今案聚珍本东观记十九黄香传同陈本改引范书】 独直台上 【华峤后汉书云药崧为人朴素家贫为郎尝独直宿台上无被枕食乃糟糠明帝入台辄见崧问而嘉之○今案姚辑华书药崧传脱为人四字枕字乃字帝下有每字问下有其故字又案云范书锺离意传松作崧汪辑本亦附锺离传余与姚同又考御览七百七引无为人六字无尝字枕食以下作帝推被与之本篇下再引亦作药崧陈俞本改引范书】 有益台阁 【山涛启事云太子舍人夏侯湛有盛才而不长治民有益台阁在东宫已久今殿中郎缺宜得才学不审其可参此选不乎○今案御览二百十五引启事湛作孝若治改理参此五字作可迁此否余同陈俞本与原钞同】 龚遂清俭赐衣 【谢承后汉书云龚遂拜尚书郎桓帝嘉其才又见衣服不鲜左右称其清俭赐衣及车马○今案姚辑汪辑本谢书无又见以下陈俞本与原钞同不脱谢承后三字】 冯豹俯伏覆被 【三辅决录云冯豹为尚书郎勤力不懈每奏未报尝俯伏省阁下或从昏至明天子闻默使小黄门持被之曰勿惊也○今案说郛本决录无勤力句奏下有事字无俯字阁作闼无闻字无曰勿句余同白帖七十二引覆作盖有勿惊也三字二酉丛书张辑本决录小黄门作人字余与说郛同其注云据初学记御览考初学记十一末有勿惊之三字而张辑竟脱疏矣】 奏议为台合崇信 【华峤汉书云阳球字方正补尚书郎闲达故事其所奏议常为台合崇信○今案姚辑汪辑本华书脱字方正三字陈俞本亦然原钞阳误杨字误自闲误同尝据订】 据法为三台之表 【谢承后汉书云王谭字世容除尚书郎服事台阁传习国典议拟政事尝依旧据法为三台之表○今案姚辑本谢书脱字世容三字传作专脱议拟以下七字余同汪辑本谭作潭余与姚同陈俞本亦与姚辑同惟陈尚作传】 三署服其慎 【东观汉记樊梵字文高每当直事驻车待漏虽在闲署冠剑不解于身为郎二十岁未尝被奏三署服其慎也○今案聚珍本东观记十一樊梵传车作马十下有三字姚辑脱虽在四字余与原钞同陈俞本亦与原钞同】 谈者咏其高 【王隐晋书云魏舒字阳元为尚书郎时选部郎或有非其才者欲有沙汰之言舒曰吾即其人也同僚素无清论者或有自愧之色谈者莫不咏其高也○今案陈俞本时选以下十六字照今晋书改而仍用王晋书名如此类者不可屈数】 解系州里荣焉 【又云解系兄弟齐名清身洁己结厯常侍育任太子洗马舍人尚书郎州里荣焉○今案陈俞本改引今晋书俞本系作参】 王湛台阁益重 【王湛别传云湛为尚书郎外望简捷若有遗漏然事要机会辄大小之间无所不辨明台阁益归重之○今案陈俞本脱外望二句大小四字作中决之脱明字余同】 杜元凯擢拜 【王隐晋书云杜预字符凯以□□之恩擢拜尚书郎○今案亦见今晋书三十四杜预传以下作尚高陆公主五字余同或两□是尚主二字陈俞本则作婚亲仍恐是臆补耳】 王叔从超迁 【晋中兴书云王彪之字叔从王导谓曰选官以汝为尚书郎汝幸可作诸王佐郎彪之曰位之多少既不足计自当任之于时至于超迁是所不顾遂为郎○今案御览二百十五引中兴书叔从王导四字作叔虎从伯导五字以汝八字作欲以汝达四字顾作愿余同陈俞本叔虎五字照御览但虎改武唐人改避也余与原钞同又改题作晋书】 炜炜羣龙吐芳兰 【嵇含台中晏会诗云殿中日炜炜羣龙吐芳兰○今案陈俞本同】 谦谦君子美曾颜 【嵇含又诗曰三公曰谦谦君子美曾颜○今案陈俞本同】 不能为郎 【三辅决录于丁邯举孝廉为郎故事郎以令史久缺补之世祖始改用孝廉邯称病不就诏问病愈为郎否对曰臣实不病耻以孝廉为令史职耳世祖怒曰虎贲灭头杖之数十诏问欲为郎不邯曰能煞臣者陛下不能为郎者臣中诏遣出竟不拜郎○今案读汉书百官志注引决录注病愈五字作病羞为郎乎拜作为二酉辑本决录亦据后汉志注引但称病作称疾井增引取陈俞本事误侍脱实字耳误取脱虎贲句余照百官志注改】 □□□□ 【晋中兴书云王国宝浮动躁竞妇父谢安见其倾侧每抑不用补尚书郎国宝以中兴以来膏腴唯作吏部不见余曹固辞○今案原钞已脱标目陈俞本改引今晋书】 药崧走入床下 【华峤汉书云明帝福察常以事怒郎药崧崧走入床下上怒甚将自下撞之曰郎出郎出崧曰天子穆穆诸侯皇皇未闻人君自起撞郎○今案汪辑本华后汉书锺离意传福上有性字将自句作以杖撞松人君作天子余同御览二百十五引走作径将自五字作疾呼余同陈俞本改引范书锺离意传姚辑本脱】 韩宣职事受罚 【魏略云韩宣字景然为尚书郎曾以职事受罚已缚束杖未得行文帝辇过之问是谁左右以实对帝曰是子建所道韩宣耶特宥之○今案魏志二十二裴潜传注引魏畧作字景然曾作尝无得字宥作原本钞五十四鸿胪篇引韩宣他事又作字子景陈本脱字子景三字脱己缚七字道误通脱韩宣二字末作遂得原也俞本谁下有缚字曰是下作念临淄侯遂轻车解缚九字余与陈同盖从白帖七十二引改也】 

　　○尚书令史八十 

　　掌录上事 【百官表注云诸曹郎令史与郎并处事宜别掌录上事立草○今案陈俞本同】 掌发章表 【又云直事令史掌发内章表及上事上书条牒疏奏门下注发日月其启皆直注也○今案陈本引百官表注无及上以下俞本内作纳余同】 别录判按 【又云尚书令史恉左右丞共所司别掌录判按朝会也○今案陈本引百官表注皆左四字作录掌二字按作校余同俞本亦按作校余与原钞同】 别掌立草 【又云菛台御大二十八人朝是贤官一梁冠官第九与御史其诏何所典并处事宜别掌录上事立草者也○今案陈俞本皆注见前而本文疑有舛脱】 义士二人 【魏志云王思与习俱为四曹令史思因直日白事失太祖指太祖将加重辟习代往对已被收执矣思乃驰还自陈已罪太祖叹习之不言思之识分曰何意吾军中有义士二人也○今案魏志十五梁习传四作西二字在义上无人字余同陈俞本略增引】 国士之风 【王晋书赵孟字长舒入补尚书都官令史善于清谈有国士之风其面有疵黯○今案御览三百六十五引王晋书无官字黯下有诸事不怏皆言当问疵面也二句余同陈俞本皆脱赵字陈脱末句俞脱末一字】 傅正仲下笔不休 【班固与弟超书云傅武仲以能文为兰台令史下笔不休○今案百三家班固集休上有能自两字陈本文上有属字余与原钞同】 李伯仁文章见称 【李尤集云尤字伯仁好事台属时以文章见称和帝时召诣东观拜兰台令史○今案百三家李尤集附本传有此数语然无好事五字陈本改引后汉】 边让占对闲敞 【典略云边让字文礼何进闻其名诡以军事召之到署令史进以礼见之让占对闲敞养气如流宾客百数皆高慕之○今案御览二百十三引典略诡作托养作声陈俞本改引后汉】 黄浮奉公忧职 【汝南先贤传云黄浮为墟里所差次当路亭于是感激学书心遂开乃随人到京师入公府求学岁余为公府令入补尚书令史奉公忧职以功除昌虑长号为神君○今案御览二百六十八引汝南先贤传无心遂开字无入公府字无为公下十六字陈本脱为墟至令入三十六字职误民俞本路作洛余与原钞同】 孙铄遂起就职 【臧荣绪晋书云孙铄字巨业补吏部令史叹曰羣县自可不为铄礼而天台复尔乃以公府掾为令史若陈擒自表诸人并省列不阶卑杂而我独屯塞不通如何遂就职迁尚书郎○今案今晋书业作邺余文颇异陈本脱字巨业三字脱羣县九字脱复尔二字若作若哉脱陈擒四宇省作清余同俞本曰下空一口脱自可二字史下作哉苦自表作两□余与陈同】 高轸处法平允 【魏氏春秋云高轸为剌奸令史既处法平允又夙夜匪懈至拥膝抱文书而寐太祖见而哀之徐解裘覆之而去自是辟焉○今案魏志二十五注引及御览四百三十一引魏氏春秋轸皆作柔本钞三十六勤官篇引亦同陈本脱拥膝字脱末句俞有末句余与陈同】 李苾用法平整 【王隐晋书云李苾字升平刚简毅□羣礼命为功曹除吏部令史苾用法平整也○今案陈俞本删刚简七字余同】 

　　北堂书钞卷第六十 

　　●北堂书钞卷第六十一　　　　设官部十三 

　　隋秘书郎虞世南撰 
　　南海孔广陶校注 
　　司隶校尉八十一　　　　五校尉八十二 
　　城门校尉八十三　　　　护羌校尉八十四 

　　○司隶校尉八十一 

　　司隶周官银章青绶 【晋百官表注曰司隶校尉周官也银章青绶五时朝服武佩水苍玉○今案亦见续汉书百官志五有周官也以上陈俞本与原钞悉同】 主徒隶 【环济要略云司隶周官也主徒隶汉武始置从中都官徒千二百人捕巫蛊事复其兵然使重领京师也○今案玉函山房辑本要略合本篇所引三条为一而删去汉武以下二十七字葢据陈本俞本亦照陈本删】 捕奸猾 【汉书百官公卿表司隶周官也武帝征和四年依周置持节领徒千二百人捕巫蛊大毒奸猾复其兵因统京兆扶风河内弘农等七郡○今案近本汉书十九上百官表依周置作初置领徒作从中都官徒大毒作督大复其十六字作后罢其兵察三辅三河弘农十一字陈本删周官句弘农等七郡五字照原钞余从近本汉书改】 督二千石 【汉旧仪云司隶校尉武帝初置后诸矦王贵戚不服乃以中都中官徒奴千二百人属为一校尉部剌史督二千石也○今案平津本汉旧仪补遗谓据书钞引陈俞本同】 察举百僚 【续汉书百官志司隶校尉比二千石武帝置持节掌察举百僚以下及京师近郡犯法者○今案后汉书三十七百官志作孝正帝初置余同御览二百五十引续汉志脱二字脱帝置字掌作常郡作都余亦同陈俞本照近本后汉书改】 统七郡 【汉书百官公卿表表司隶武帝征和四年置持节统京兆扶风河内弘农等七郡为校尉也○今案详本篇上捕奸猾注】 领三河 【汉官仪司隶校尉部判司征和中阳石子孙敬声巫蛊之狱乃以周礼置司隶校尉持节督督大奸猾事置其司今董领京师三辅三河弘农者○今案平津辑本汉官仪无部判司三字谓据书钞引又注云子孙当作公孙陈本祇注见前俞本亦脱考后汉三十七百官志注引荀绰晋百官表注有征和中阳石公主巫蛊之狱起句则本钞子孙固误而渊如作公孙亦非矣】 乘骢马 【列异记云鲍宣至子永孙暗俱为司隶乘骢马京师歌之曰鲍氏骢三入司隶再入公马虽疲行步通○今案通典职官十四引列异记隶下有校尉二字通作工陈本三误四瘦误集余同俞本疲作瘦通改工余亦同】 从缇骑 【环济要略云司隶出从缇骑○今案玉函辑本要略据书钞引陈俞本同】 专道而行 【汉书百官公卿表司隶校尉掌察皇太子以下行马内事皆主之专道而行专席而坐○今案近本汉书十九上百官表脱陈本以作天删末句以为即下文标目不知校尉亦独坐之一也】 专席而坐 【东观汉记云御史中丞司隶校尉尚书令并专席而坐故京师号曰三独坐○今案类聚卷六十九引及姚辑东观记卷八同原钞脱御史中三字校尉二字据补陈俞本并字作朝会皆三字余同】 无所不统 【汉官仪云司隶校尉纠皇太子三公以下及旁郡无所不统○今案平津本汉官仪据御览职官部引郡下有国字】 无不综典 【魏志锺会字士季迁司隶校尉虽在外司时政损益与夺无不综典○今案魏志二十八锺会傅益下有当世二字原钞司误国已据订】 察按公卿 【环济要略司隶主徒隶董京师察按公卿以下○今案玉函辑本要略据书钞引同】 内正百僚外督邦畿 【王晋书李胤领司隶校尉屡自表让不宜兼监司之官皇太子出居东宫上以司隶内正百僚外督邦畿事任峻重○今案亦见今晋书四十四李胤传无标目二句余同陈本有增引】 时惟鹰鹯 【胡伯始司隶校尉箴率隶掘蛊以诘其奸既定既寍爰遂其官俾督京甸时惟鹰鹯应璩诗云司隶鹰扬吏爪牙徒握空折翘跃毛距宛颈还入笼世人指为武谁复励严冬○今案陈俞本胡伯始皆作崔瑗陈无应璩诗俞则箴字以下全删】 旧号卧虎 【傅咸集教云司隶校尉旧号卧虎诚以举网而万目理提领而众毛从也○今案百三家傅咸集教上有司隶二字从作顺陈本俞本脱教云二字余与原钞同】 剌举无所回避 【谢承汉书许永字永先为司隶校尉督师京师是时阉侍在内贵幸用势永举法无所回避京师号曰许永光曰○今案姚辑汪辑本谢书脱督师四字阉作奄末四字作许游光陈本脱字永先三字脱督师四字侍作寺脱京师八字俞本许永作许允亦脱督师句作奄寺作许游光余与原钞同】 司隶纠上检下 【应劭汉官司隶校尉初置惟宽饶王章鲍宣纠上检下严刑必断贵戚惮之京师政清○今案原钞宽饶误实领据本篇下再引订改平津馆辑本汉官仪卷上仍作实领余同陈本脱初置以下七字俞本王章在葢宽饶之前余亦同】 权门雀目鼠步 【东观汉记云阳球字方正为司隶校尉诣阙上书谢恩表言常侍王甫罪过奔车收送诏狱自临考之死以杖下权门惶怖服悚莫不雀目鼠步京师肃然○今案聚珍本东观记二十一阳球传脱奔字服悚作股栗姚辑本脱谢恩二字以作于脱服悚二字陈俞本亦脱服悚二字余同聚珍本】 捕治阉侍 【谢承后汉书云许永司隶校尉是时阉侍用势永先举法治之○今案本篇上文引治之作无所回避陈俞本阉作奄永作允同为一人一事何以前作许永后作许允矛盾如是】 奏免迁官 【干宝晋惣纪传咸兼司隶校尉时朝廷宽子豪右放恣郡县从容寇贼充斥相交请托朝野溷淆咸于是数日之间三奏免迁官奏官謇谔终无曲挠有司肃然○今案今晋书四十七傅咸传与此迥异然咸于是三句作咸奏免尹澹等又以长官到官未几便迁云云是本钞迁字不误陈俞本改迁作送乃误也余亦与本钞同】 走燛奏赵王权戚挫折 【续汉书鲍永字君长为司隶校尉上叔父赵王孝良送来歙丧还入大夏城门与右郎将相逢良怒召门贱吏永走马往前奏良大不敬由是权戚挫折百僚肃然数举奏非法朝廷善之永辟右扶风平陵鲍恢以为都官从事恢亦抗直不避强御诏册曰贵戚且当敛手以避二鲍其见重又如此○今案姚辑续汉书无孝字与字贱吏作侯诘责无往字戚挫作威挫册作敕无当字汪辑本入下有大字右下有中字脱永走二字余与姚辑同俞本逢下有道迫二字余亦与姚辑同陈本改引范书非是】 奔车收王甫权门惶怖 【续汉书阳球字方正以司隶校尉表中常侍王甫罪过奔车收之狱自临考之死杖下权门惶怖○今案姚辑续汉书阳球传所引太简惟御览二百五十引中下无书字据删奔车句作收送洛阳诏狱考作楮无权门句汪辑本无诏字余与御览同陈本改引范书】 奏收尹模 【王晋书何曾字颖考为司隶校尉时抚军都尉尹模因校事作威曾奏收之罪甚狼籍○今案俞本考作孝脱时字威下有奸利盈积句收之二字照今晋书改劾之余同陈本悉照今晋书改而仍冒王晋书名谬甚】 重据阮籍 【王晋书何曾字颖考为司隶校尉曾启文帝曰公方以孝治天下而听阮籍以重哀饮酒食肉于公坐宜摈四裔无令污染华夏文帝曰此子羸病若此君不能为彼忍之耶曾重引据甚切而籍饮吃若故也○今案亦见今晋书三十三何曾传坐作座彼作我无而籍句余同陈本注见上俞本字颖十三字作阮籍负才放诞居丧无礼何曾因言于帝曰十七字又坐作座彼作吾据下有辞理二字而籍句作帝虽不从时人敬惮之九字余同】 晚开早閇 【谢承后汉书云公卿晔为司隶校尉时京兆门晚开早閇○今案姚辑谢书公孙晔传閇作闭原钞脱时字门字据补姚辑本作早开晚闭余同陈本仍脱时门二字俞本祗脱门字考玉篇閇俗闭字】 枹鼓不鸣 【益都耆旧传赵祈字百鸾为司隶校尉枹鼓不鸣民无称脕○今案陈俞本称作侵余同】 京师清静 【续汉书云宣秉字巨公迁司隶校尉奉公遵典督察奸邪务举宏纲正大体阔略细微其政严而不苟百僚肃然京师清静○今案姚辑续汉书宣秉传奉公作奉法僚作官汪辑本苟作苟余与姚本同原钞秉误康以形近致讹已据更正陈本秉仍作康法官二字照改小注又改静作净】 京师政清 【汉官仪司隶校尉初置惟宽饶王章鲍宣贵戚惮之京师政清○今案己见本篇上引但详略不同耳平津本既入汉官仪卷上又据陈本引入汉旧仪补遗一而二之苟非见原钞几为所误】 持平僚敬惮 【续汉书牟融字子优拜司隶校尉典司京师执宪持平多所举正百僚莫不敬惮魏志云徐迁司隶校尉百官敬惮○今案姚辑汪辑本续汉书牟融传宪作直余同御览二百五十引无字子优三字师作都余亦同又魏志见御览二百五十引作徐宣事今考魏志徐宣传有司隶句无百官句】 公正百僚忌难 【续汉书鲍永字君长为司隶校尉永性矜严公正百僚忌难每朝各加戒慎○今案姚辑续汉书鲍永传脱永性以下汪辑本与原钞同陈俞汪本性上均无平字本钞平字衍文也删之】 宦侍屏气 【谢承汉书李膺字符礼拜司隶校尉张让弟翔为野王令贪残无道畏膺而逃藏让合柱中膺率将吏破柱取翔出狱杀之让诉冤于帝帝诏膺诘之膺曰仲尼为鲁司寇七日诛少正卯今臣列官已积旬惧以淹留为愆不意获速疾之罪留之五日克殄大二帝顷谓让曰此尔弟之罪司隶何愆自是宦侍屏气休沐不敢复出帝问其故并叩头曰畏李校尉○严氏校元下删初字曰膺改膺曰聪改敢头下删注字裹改畏今案姚辑汪辑本谢书李膺传脱此条陈俞本改引范后汉书】 奸慝自弭 【楚国先贤传云黄尚字伯可为司隶校尉奸慝自弭言其人不素食也郭仲产南雍州记云黄尚为司隶咸服也○今案御览四百九十六引楚国先贤传无字伯可三字言其人句则虞永兴引申语也余同陈俞本皆引至自弭二人余删】 权贵改服 【谢承后汉书刘治字伯拒为司隶校尉权贵子弟罢职遂还京师辄改易舆服隐慝财宝○今案姚辑谢书作刘佑传拒作巨权上有时字职遂作州郡辄上有每至界首句余同汪辑本拒作袒余与姚同陈俞本佑作佑余亦与姚辑同】 强族敛手 【谢承后汉书公孙晔字春光为司隶校尉下车减损随车坐席不迁豪杰贵戚宾各绝其书疏按法捕治无所回避京师宴然强族由是敛手○严氏校补敛手二字今案姚辑谢书公孙晔传脱下车以陈俞本皆误作纷华陈本脱字春三字及下车二十字京师四字俞本脱由是二字余与原钞同汪辑谢书与俞同】 令长去官 【谢汉书许永为司隶校尉中官子弟为令长官者并弃官汪辑本谢书许永传脱京师四字余同陈俞本亦脱此四字陈又于误放】 守令投印 【王晋书刘毅字仲雄为司隶校尉奏何曾刘实羊琇张施所犯良藉司部守令事相连及望风投印绶者甚众贵戚敛手○今案俞本何上有太尉二字刘上有尚书二字实下有父子二字施作佗手上有众以为毅能继诸葛丰盖宽饶十二字陈本照今晋书改而仍存王晋书名谬甚】 閇合不通私书 【谢承后汉书华松字爱卿握为司隶校尉是时贵戚专势松下车閇合不通私书不与豪右相见奸慝犯者辄死定奏马氏三侯豪杰敛手由是深见非恨也○今案姚辑谢书华松传脱字爱卿三字脱死定二字脱马氏四字杰作羣汪辑本脱定字有马氏四字余与姚同又御览二百五十引无由是句余与汪同陈本删不与以下俞本与姚辑本同】 閇合不通豪右 【谢汉书云任防字文始为司隶校尉下车尝食干饭十日炊閇合不通豪右施设禁令按法贵戚敛手互相约敕不敢干越○今案姚辑谢书任防传互作致脱敢干三字俞本不脱余与姚辑同陈本脱字文始脱施设以下惟汪辑本作王防又云一作任防互亦作致余与原钞悉同】 石鉴再为司隶 【臧荣绪晋书石鉴以才干习于从攻敢断无疑为称再为司隶校尉○今案晋书四十四石鉴传祇有未句陈俞本脱为称二字余与原钞同】 刘暾五为司隶 【臧晋书刘暾字长升五为司隶允协物情故也○今案亦见今晋书刘暾传同陈本脱字长升三字俞本升作叔】 虞诩言常侍输左校 【谢承后汉书虞诩字叔卿拜司隶校尉时中书侍郎张防专用权势辄按之而屡寝之不下诩乃自系言防弄国威柄臣不忍与之同朝谨自系以闻防流涕欣帝诩坐输左校二日之中传考四狱孙程知诩以忠获罪言之而得免○严氏校升改下今案姚辑谢书脱虞诩传汪辑本亦脱此条考范书诩传升卿中书侍郎作中常侍不下作不报余则虚字微异耳陈俞本改引范后汉书】 许永言阉侍当下廷尉 【谢汉书许永为司隶校尉言阉侍在内并贵幸用事于外见怨以宰臣遂见诬谮当下廷尉永谓友人曰永年当七十庶几以忠义致身未得歼奸臣之首而先贼受害何能复入奏对刀笔吏豹■〈豸良〉之口遂仰药而死○今案姚辑汪辑本谢书许永传阉作奄事作势臣作人吏下脱豹■〈豸良〉四字余同陈俞本与姚辑同】 摧辱宰相 【汉书鲍宣子子都为司隶校尉时丞相孔光园陵官属以令行驰道中宣出逢之使吏拘止丞相掾吏摧辱宰相坐大不敬下廷尉狱博士弟子王咸举幡太学下曰欲救鲍司隶者会此下诸生会者千数人遮丞相自言丞相车即不得行言宣罪可减死一等○今案汉书七十二鲍宣传拘作钩千数作千余原钞脱掾吏六字脱一等二字据补陈俞本照汉书增引甚详】 贱易上卿 【汉书翟方进字子威为丞相司直司隶校尉涓勋初拜不肯谒丞相御史大夫后朝会相见又踞方进举奏勋轻慢宰相贱易上卿请下丞相免勋○今案汉书八十四翟方进传亦见本钞六十二司直篇引陈俞本略增】 丁冲饮酒醉死 【魏略丁冲为司隶校尉后数岁遇诸将饮酒美不觉醉死○今案魏志十九陈思王传注引魏略岁遇作来过末句作不能止醉烂肠死七字又御览三百七十六引魏略仍作岁遇陈俞本与原钞同】 鲍昱救火免官 【续汉书鲍昱字守文拜司隶校尉吾欲令天下知忠臣之子复为司隶昱在职奉法守正有父风坐救火迟免官今案姚辑汪辑本续汉书鲍昱传脱吾欲十四字余同陈俞本与汪辑本悉同】 

　　○五校尉八十二 

　　五校尉二千石 【汉书百官公卿表五校尉皆二千石武帝置又有虎贲校尉胡骑校尉悉隶城门校尉建武七年省长水射声九年改屯骑为骁骑青巾十年又置长水骑为屯骑省越骑置司马并长水又省中垒校尉以虎贲并射声及步兵为五校尉○今案悉隶句以上永兴从汉书十九上百官表节引建武以下或是应劭注据本篇掌骑士条下注引青巾云云可知今汉书特脱此注耳陈本脱青字巾误中】 主禁兵 【东观记马光字叔山监越骑视事帅厉吏士是时五校尉令在北军营中光以为五校尉乃主禁兵所以宿卫两宫不宜在一处表请二校尉附北宫○今案聚珍本姚辑本东观记十二马光传无是字无乃字余同陈本删帅厉下十六字宿上添引武备二字删表请句俞本禁兵下添引武备二字而止余同陈本】 掌宿卫 【续汉书百官志五校尉各一人秩比二千石掌宿卫兵○今案见后汉三十七百官志陈本掌上衍临字俞本与原钞同】 宿卫两宫 【东观汉记马光字叔山监越骑校尉时五校尉令在北军营中光以为五校尉所以宿卫两宫不宜在一处表请二校尉附北宫诏书许越骑射声等治北宫○今案聚珍本姚辑本东观记十二马光传等误寺余同姚又寺上有治字俞本亦误作寺】 各领千兵 【晋令云晋承汉置五校尉为宿卫宣各领千兵晋初诸王起家多为之○今案御览二百四十二引无晋令二字作陶氏职官要录军作官无晋初以下余同陈俞本皆作晋品令陈本至千兵句止俞本与原钞同】 官显职闲 【东观汉记刘般字仲兴兼屯骑校尉时五校尉官显职闲多以宗室居之○今案聚珍本东观记十七刘殷传仲作伯余同姚辑本脱此条陈俞本改引后汉】 禁兵武备 【东观汉记马光监越骑校尉时五校尉令在北军营内光以为五校尉主禁兵武备宿卫两宫不宜在一处表请二校尉附北宫诏许越骑射声等治北宫○今案详本篇上两引】 上应天工下厌郡望 【东观梁不疑拜步兵校上书曰列校之职上应天工下厌郡望实非过少所宜任也○今案聚珍本东观汉记十二梁不疑传及御览二百四十二引皆无宜字又聚珍本夹注谓与梁冀传同恐因冀传误复故陈俞本皆改梁冀但隋以前已然仍久为是】 府寺宽敞舆服光丽 【东观刘般字仲兴兼屯骑校尉宫显职闲府寺宽敞舆服光丽故多以宗室居之○今案聚珍本东观记十七仲作伯余同本篇上亦引各有详略耳姚本脱此条陈本改注后汉】 掌屯兵 【汉书百官公卿表步兵校尉掌上苑门屯兵续汉书百官志步兵校尉掌宿卫兵○今案汉书十九上百官表同】 掌骑士 【汉书百官公卿表屯骑校尉掌骑士应劭注云世祖中兴改为青巾校尉续汉书百官志云屯骑校尉掌宿卫兵晋中兴书司马无忌让屯骑校尉之任职典禁兵宿卫事重必宜其人岂臣微弱所克堪也○今案汉书一条见十九上百官表惟脱应劭注续汉一条近本同陈本祇引汉书及续汉书亦无应注俞本删应注中兴书一条克堪作堪充余与原钞悉同】 掌胡骑 【汉书百官公卿表云长水校尉掌长水宣曲胡骑如湻注长水胡名也晋灼注云卫故长水胡人如湻注曰宣曲观名刑胡骑校尉掌宿卫兵○今案汉书十九上百官表同惟注文长水胡名宣曲观名二句今本作师古注得读旧钞始知本是如湻旧注也余注皆脱无可引校俞本谓详通典并改引续汉二句皆非本条注卜陈本直题作师古注与改引五代十国书其谬等矣】 掌射声 【汉书百官公卿表射声校尉掌待诏射声士也服虔注云工射者也冥冥中闻声则中之因名也应劭曰须诏所命而射故曰待诏射声也续汉书百官志云射声校尉掌宿卫兵也○今案汉书十九上百官表并服注皆同惟故曰句脱声字耳又续志见后汉书三十七百官志亦同陈本工误士】 大猷虔恭法宪 【王晋书齐王攸字大猷少以英奇见称始除步兵校尉时年十八初受戎任职虔恭法宪绥御有方○今案陈俞本同】 士恭躬处俭约 【晋中兴书宗室录云谯愍王承字士恭太兴初为屯骑校尉承列位兼重身居藩屏犹躬处俭约乘草莽车○今案亦见今晋书三十七谯闵王传士恭作敬才本钞剌史篇引他事作士敬以避宋讳传钞者改敬作恭耳陈俞本王承误任丞殊谬然皆作士恭陈删太兴三字承列五字身作位又删乘草四字俞则承列二字作职脱身字犹字余与原钞同】 仲华鹰扬虎视 【汝南先贤传曰应顺字仲华拜射声校尉鹰杨虎视○今案陈本俞本同】 马光帅厉吏士 【东观光字叔山监越骑校尉视事厉吏士教习吾兵○今案聚珍本姚辑本东观汉记马光传吾兵作有方亦详＋本篇上主禁兵条下陈俞本删字叔六字作为字又删视事二字改吾兵作有方】 刘超兵多义随 【晋中兴书刘录云超字世踰为射声校尉时校尉兵以义兴人多义随超因领之号曰君子营以实宿卫○今案御览二百四十二引中兴书校尉兵作军校兵余同陈本脱录云二字脱世踰五字时校二句作时军校无兵义兴人多义随领之作统领其众又脱末句俞本军校二句同陈本以实句移号曰句上余与原钞同】 吏士称仁 【续汉书曹褎字叔通迁射声校尉按行营舍有不葬者百余悉为买官地葬之为之设祭吏士咸称其仁○今案姚辑续汉书曹褎传脱此条御览二百四十二引无有字无百余字无为之字余同又五百五十一再引有百余二字汪辑本据御览引亦同陈俞本改引范书】 吏士敬畏 【谢汉书邓通字子渊迁越骑校尉为营吏士所敬畏天下叹之○今案姚辑汪辑本谢书邓通传叹之作叹服余同又汪本无吏字陈本脱通字二字并脱末句俞本与原钞同】 不同常例 【王晋书武帝诏曰射声校尉胡夺外掌方任参九列不宜同之常例勿使入直○今案御览二百四十二引王晋书原钞胡奋误故旧脱外字参误泰据订陈本删胡奋六字及末句俞本仍误故旧余同】 高选纲佐 【晋中兴书东海王冲字道让为长水校尉年十一高选纲佐以刘躭为司马顾和为主簿○今案亦见今晋书六十四王冲传纲作僚无年十一字陈俞本与原钞悉同】 给千人 【王晋书云王允为屯骑校尉给千人营置长吏司马○今案今晋书王允传无御览二百四十二引晋书作濮阳王允余与原钞同陈俞本亦同疑即王晋书也】 领千营 【王晋书云下邳王晃传云晃起家为长水校尉领千营置长史司马○今案御览二百四十二引王晋书领千营作给千人余同陈俞本晃作冕脱长字史误吏余同】 伯宗陈上方略 【续汉书耿恭字伯宗迁长水校尉西羌反恭上疏陈方略召问状后遣恭将五校尉御之○今案姚辑汪辑本续汉书耿恭传后作乃尉御之作士三千人陈俞本与姚辑同】 武孺数言便宜 【东观贾宗字武孺为长水校尉宗性方正奉职爱士及在朝廷数言便宜深见亲异赏赐殊厚上美宗既有武节又兼经术每宴会令与当世大儒问难经传○今案聚珍本东观汉记卷八贾宗传宗性四字在为长句上姚辑本脱既字令字大误文问作论余同俞本与姚辑本同陈本无上美以下】 戴陵谏弋猎 【魏志云戴陵长水校尉谏文帝不宜数行弋猎帝大怒陵减死罪一等○今案魏志卷二文帝纪戴陵二字在尉下陈俞本长上添为字余亦同】 留赞好直言 【吴书留赞字正明为屯骑校尉时事得失每常规谏好直言不阿旨孙权以此惮之○今案吴志十九孙峻传注引吴书同陈俞本亦同惟陈脱字正明三字】 任峻见事理 【魏志任峻字伯远迁长水校尉峻宽厚有度而见事理每有所陈太祖多善之○今案魏志十六任峻传远作达俞本与原钞同陈删字伯达三字】 陆嘉有德行 【王晋书陆嘉字文仲嘉仕吴稍至屯卫校尉既名族有德行名声好学有才思○今案俞本仕上无嘉字名声作声誉余同陈本删字文四字删名声以下】 任宏教兵书 【汉书艺文志成帝时遣步兵校尉任宏教兵书○今案汉书三十艺文志遣作诏陈本与原钞同】 贾宗兼经行 【东观贾宗字武孺为长水校尉宗既有武节又兼经术每宴会令与当世大儒司徒丁鸿问难经术○今案聚珍本姚辑本东观贾宗传同与本篇上引各有详略俞本尉下添引上美二字大误文余亦同】 正五经异说 【续汉书樊儵字长亘为长水校尉与公卿杂定郊祀礼仪以谶记正五经异说○今案姚辑汪辑本续汉书樊儵传无字长亘三字又考聚珍本东观记注云儵字长鱼陈俞本祀作祠余同】 定五经同异 【东观丁鸿字孝公兼射声校尉肃宗召鸿与诸儒桓郁贾逵等论定五经同异于白虎观鸿最明诸人称之帝数嗟叹曰殿中无双丁孝公○今案聚珍本东观汉记十五丁鸿传论定作集议无鸿最七字帝数句作上嗟叹鸿才号之曰余同姚辑本脱字孝公八字诸儒二字余与聚珍本同陈本改引后汉】 嗣宗纵酒昏酣 【魏氏春秋阮籍字嗣宗闻步兵校尉缺厨多美酒营人善酿求为校尉随纵酒昏酣遗落世事○今案魏志二十一王粲附阮籍传注引魏氏春秋同亦见本钞百四十八引陈本酿下添酒字】 破石纵暴无道 【谢续汉书云曲节弟破石为越骑校尉越骑营五伯妻有美色破石从求之五伯不敢逆妻执意不肯遂自杀其纵暴无道多此类也○今案姚辑谢书曹破石传逆作违姚辑本曹节附弟破石传亦作违肯下有行字御览二百四十九引五作伍逆作违纵作淫又四百三十九引仍作五伯余同陈俞本伯作百亦有行字余亦同】 公路以气高人 【魏志袁术字公路为长水校尉好奢淫骑盛车马以气高人语曰路中得鬼袁长水○今案魏志袁术传长水作折冲无骑盛四字及语曰以下气高句作以侠气闻陈俞本无淫字骑作绮语作谣余同】 

　　○城门校尉八十三 

　　掌京师城门 【汉书百官公卿表城门校尉掌京师城门屯兵有司马○今案见汉书十九上百官表同】 掌北军垒 【汉书百官公卿表云十二城门侯中垒校尉掌北军垒门内外玉函山房辑本百官志云省中垒校尉以监五营也○今案近本汉书十九上百官表外下有掌西域三字余同王氏读书杂志引旧钞以校汉书亦作内外又近本续汉百官志作旧有中垒校尉中兴省中垒但署中候以监五营胡骑云云本钞节文耳陈本照近本汉书改而删续志俞本与原钞悉同】 掌轻车外士 【汉书百官公卿表云虎贲校尉掌轻车外士武帝置有丞司马秩二千石○案近本汉书十九上百官表无外士二字陈本引至轻车二字止俞本与原钞同】 掌诸军兵田 【魏略司农校尉黄初四年置秩比二千石前主无宪后掌诸军屯田○今案御览二百四十二引魏略农下有度支二字无前主五字陈俞本无度支字脱四年字余与御览同】 主天下材木 【魏略云材官校尉黄初中置秩比二千石主天下材木属少府○今案御览二百四十二引魏略材木作材官陈俞本脱中字余同】 

　　○护羌校尉八十四 

　　主西羌 【续汉书百官志护羌校尉一人主西羌秩比二千石○今案见续汉百官志五陈俞本同】 主乌桓 【续汉书百官志护乌桓校尉一人主乌桓胡秩比二千石○今案见续汉百官志五陈俞本无胡字余同】 羌胡感悦 【东观记邓训为护羌校尉诸胡皆喜羌俗耻病死每病临困辄持刀以自剌训闻有困病者辄拘持束缚不与兵刃使医药疗治者非一小大莫不感悦训病卒吏民羌胡爱惜旦夕临者数千人或以刀自割又剌杀犬马牛羊曰邓使君已死我曹皆死耳前乌桓吏士皆奔走道路至以空城郭○今案聚珍本东观记卷八邓训传无持刀以三字无闻有五字辄作合使医九字作医药疗之多愈民作人余同姚辑本脱诸胡皆善句脱持字治作之民作人皆作俱士作人余亦同陈俞本虚字小异】 见昆弥欢喜 【东观记耿恭字伯宗始置西域都护戊己校尉恭至部移檄乌孙示汉威德昆弥己下皆欢喜遣使献名马愿遣子入侍○今案聚珍本东观记卷八耿恭传部作即戊误伐已据改姚辑本部亦误即余同陈本改引后汉俞本部作都余同】 田豫受金答其厚意 【魏略田豫字国让为护乌丸校尉鲜卑等多以牛马送豫豫辄送官复密坏金三十斤谓豫曰愿辟左右欲有所道因曰今以此上公豫张袖受之答其厚意胡去具以状闻诏曰昔魏绛开怀以和戎今卿举袖以受狄金朕甚嘉焉赐青绫五百疋豫分半藏少府后胡来以与之○今案魏志二十六田豫传注引魏略无字国让三字辄作转辟作避和作纳青绫作绢又本钞三十八廉洁篇引三十斤作四十斤恐误俞本让误乌丸作羌卑下有素利二字欲上有我字因下有跪字曰下作我见公贫今作密分上有得赐二字少作小来上有复字陈本略增余同俞本】 

　　北堂书钞卷第六十一 

　　●北堂书钞卷第六十二　　　　设官部十四 

　　隋秘书郎虞世南撰 
　　南海孔广陶校注 
　　御史中丞八十五　　　　治书侍御史八十六 
　　侍御史八十七　　　　　直指绣衣八十八 
　　兰台令史八十九　　　　司直九十 
　　谒者仆射九十一 

　　○御史中丞八十五 

　　殿内举劾 【茂陵书中丞别居殿内举劾案章故曰中丞○今案陈本注汉书居殿内作在殿中余同考汉书汉书作在殿中】 监国得失 【王充论衡兰台之官监国得失汉官典职云中丞掌兰台○今案论衡十三别通篇监国作国所监余同平津馆辑本汉官典职同俞本脱汉官七字则掌兰台句混入论衡谬矣陈本与旧钞同】 揔兰台 【汉官解故云建武省御史大夫置中丞一人揔兰台之官上官得举法其权次尚书百官表注云御史中丞皆揔绳台内所司也○今案陈俞本脱百官表以下故作诂武下有以来二字法上有非字平津馆辑本据旧钞引谓举法二字御览作举非官误也当作举非法】 督司隶 【汉旧仪云御史中丞督司隶司隶督司直司直督剌史二千石下至墨绶大夫见孝廉上计丞长史皆于宫司马门外○今案陈本脱大夫以下旧作书司隶督司直作司隶督丞相丞相督司宜二句余同平津本汉旧仪卷上与陈本同而大夫以下别为一条又云于宫旧作放官从书钞引改】 掌图籍受章奏 【汉书百官公卿表云御史大夫有两丞秩比千石一曰中丞秩中二千石兰台掌图籍秘书外督部剌史内受公卿章奏事所举劾按章环济要略云御史中丞有石室以藏秘书图谶之属也○今案汉书十九上秩中二千石句作在殿中三字奏上无章字余同环济以下初学记十二引同陈本已从今本汉书改然殿误作杀又注内作受奏与标目作受章奏又自歧出抑谬矣】 不得纠尚书 【傅咸集上表自理云中丞司隶俱纠皇太子以下则共对司内外矣得纠皇太子而不得纠尚书臣之闇塞既所未喻○今案严辑本傅咸集上表自理作上事自辨喻作辟御览二百二十六引亦作辟陈俞本已改今晋书】 督太子以下 【晋百官表注御史中丞掌督太子以下在宫门行为内违犯法者皆弹纠之虽在行马外而监司不纠亦得奏之○今案俞本脱陈本于御史以下别改他文】 纠察百僚 【汉旧仪云御史中丞两梁冠秩千石纠察百僚○今案两梁六字俞本作内掌兰台外督诸州剌史陈本无外字平津本汉旧仪补遗一卷千石下仍照陈本补入】 课第剌史 【汉书陈咸字子康为御史中丞揔领州部奏事课第诸州剌史内执法殿内公卿以下皆敬惮之○今案汉书六十六部作郡诸下无州字】 在殿内察非法 【续汉书百官志御史中丞在殿内察举非法曰中丞○今案续汉书百官志三察误密苶曰中丞三字陈俞本亦删曰中丞三字】 居殿内察非法 【韦昭辨释名云御史中丞有二人一人别居殿内举非法故曰中丞○今案御览二百二十五引辨释名内作中陈俞本玉函山房辑本皆作中永兴改内者因隋讳忠兼避也】 会同专席 【汉旧仪御史中丞朝独坐出讨奸猾内与尚书令司隶校尉会同皆专席京师号之曰三独坐者也○今案平津辑本据旧钞引同陈本已改东观汉记】 遇尚书郎避车住揖 【汉官典职云御史中丞遇尚书郎避车执板住咡丞郎下车举手礼平施也○今案白帖七十四引典职丞郎下作车过乃去之陈俞本平津辑本亦然又陈俞本汉官误汉书】 遇洛阳令分路而行 【晋百官表注云御史中丞故事与洛阳令相遇则分路而行以土主逐辅不欲稽留也○今案亦见初学记十二御览二百二十五引魏氏春秋主下有多字余同陈本已改魏氏春秋仍脱土主句】 陈羣举鲍勋 【魏志黄初四年尚书令陈羣仆射司马宣王并举鲍勋为宫正宫正即御史中丞也帝不得已而用之百寮严惮莫不肃然○今案魏志十二莫作罔】 山公启刁攸 【山公启事云御史中丞刁攸旧人年衰近损百僚未甚为惮坐治政事改尚书可也○今案严辑本山公启事同初学记十二御览二百三十二引无年衰以下初学记旧下有能字】 周浚有才用 【山公启事云御史中丞周浚果毅有才用○严氏校启下补事字今案翰苑新书前集三引启事无用字】 孔颢有才能 【山公启事云孔颢有才能果劲不挠以为御史中丞诏可之○今案翰苑新书前集三引启事无诏可之三字】 察举无所回避 【东观记马严拜御史中丞赐冠帻衣服车马严为司马职典兰台外营州牧举劾按章申明旧典奉法察举无所回避百寮惮之○今案聚珍本东观记脱赐冠至州牧十九字陈本脱为司十一字姚本脱此条】 弹奏无所屈挠 【晋中兴书济阳录江绘为御史中丞既到职弹奏无所屈挠时元显专政多行骄横着恶白日夜开具六门宵行绘乃密启之○今案陈俞本脱着恶十一字】 秉直不惮强御 【王晋书李熹字季和迁御史中丞当官秉直不惮强御○今案陈俞本脱王字亦见今晋书四十一秉直作正色翰苑新书前集卷三引臧晋书憙作喜无御史二字余同】 弹奏不畏强御 【晋中兴书邓隗为中丞劾奏请免王含官事虽被寝王氏深忌嫉之弹奏不畏强御皆此类也○今案本钞司直篇引中兴书此文邓作刘陈俞本作邓翰苑新书前集卷三引晋中兴书有中丞句弹奏句亦作邓】 奏効少府秽浊 【王晋书傅咸字长虞迁御史中丞奏劾少府夏矦陵取宫田立私屋近小人委以家计令工匠窃盗官物附益于私所营唯利丑问充斥大臣秽浊无以为训奏上免陵官○今案亦见今晋书四十七陵作骏无取官以下陈本虞作处俞本作虚余同】 奏劾司马不敬 【晋中兴书宗室录谯王括迁御史中丞太宗初即位未解严大司马愠屯中堂夜吹警角括奏劾大不敬请治罪明日温见奏事叹曰此儿乃敢弹我真可畏也○今案初学记十二引中兴书括作恬无宗室录三字陈本亦作恬无录字治作理】 举正非法百僚震悚 【东观记云樊准字初陵为御史中丞执宪御下举正非法百僚震悚○今案聚珍本东观记初作幼悚作慓姚辑本脱字初三字脱执宪句余同】 明法执绳内外震肃 【傅宣别传云宣为御史中丞明法执绳内外震肃甚有威风○今案初学记十二引傅别传及陈本别误列执作直】 正议直绳 【周处为御史中丞梁王彤为大将代越王偏镇关中不时移处奏彤正议道直绳不挠权门所奏虽不见从于时当惮者也○今案此条失书名初学记十二引王隐晋书有周处奏彤正绳直笔一段文与此大同小异陈本已改从初学记】 羣僚惮之 【东观记云何熙字子温为御史中丞羣僚惮之○今案聚珍本姚辑本东观记温上脱子字陈本脱字子温三字】 百官惮之 【臧晋书李胤字宣伯迁御史中丞恭俭直绳百官惮之○今案陈本胤作彻俭作恪今晋书四十四亦作恪】 执宪百僚敬服 【谢汉书傅贤字仲舒拜御史中丞执宪公平百僚敬服以能治献迁□州剌史○今案陈本及姚本汪本谢书脱以能二句】 奉法百僚所敬畏 【谢汉书陈谦字伯让拜御史中丞执宪奉法多所籴正为百僚所敬畏○今案执姚辑谢书让作谦拜作为无执宪以下初学记十二引及汪辑本续汉书绳作纠无畏字余同陈本已改注续汉书】 贬退分明 【汉书薛宣字贡君以明习文法诏补御史中丞执法殿中外惣部剌史郡国二千石所贬退称进白黑分明由是知名○今案汉书八十三贡作赣】 豪强屏息 【卞敬宗司直箴云惟兹宪合皇威斯翼临下者援凭小者抑昔有二鲍豪强屏息良臣献箴欲告司直○今案陈本合作台无临下二句】 宽而不纵 【臧荣绪晋书矦史光字孝门太始中诏曰光历职内外恪勤在公其以光为御史中丞光在职宽仁不纵奏大保王祥等○今案翰苑新书前三引臧晋书仁作而太始至中丞二十三字作为中丞三字陈俞本已汝注今晋书】 威而不克 【臧晋书唐峻为御史中丞威而不克○今案陈本俞本唐作庾余同翰苑新书前集卷三引臧晋书正作唐与旧钞脗合又克作刻无御史二字】 梅陶奉王宪 【梅陶自牧云余为中丞曾以法鞭皇太子传令亲友莫不致余笑而应之曰堂高由陛皇太子所以得崇于上由吾奉王者宪岂其枉道曲媚后皇太子将见延谒赐以清燕○今案初学记十二引自叙传下无令字堂上无曰字宪作法岂作吾谒作请陈本由误曰岂其作吾岂又小注改宪为法与标目不符尤谬】 刘隗多所纠 【虞预晋书云刘隗字大连中宗为丞相称制以隗为司直多所弹纠文案咸先奏上虽不尽从多所采用○今案亦见本钞司直篇陈本脱字大连十字及文案以下】 臧宣微文深诋 【史记藏宣为御史中丞几二十年以微文深诋杀者甚众○今案陈本作臧俞本作威今本史记酷吏传作减但本钞此篇凡三引皆作臧疑隋时古本如此御览二百二十五引微文此段亦作臧宣】 杜周内深 【史记杜周与臧宣更为中丞十余载其治与宣相傲然重迟外宽内深次猾也○今案史记酷吏传及陈俞本滑作骨同惟臧字有异与上条同】 锺雅挠阿 【晋中兴书济阴王录云王导称疾不朝而出送郄鉴十台奏导专任无敬御史中丞锺雅挠阿不纠并宜弹肃虽事寝不行举朝惮之郭子云锺雅自左丞为中丞常快快恨云独处已以事也○今案陈俞本脱济阴四字及郭子以下挠阿作阿挠又俞本十台作入台】 臧宣酷 【史记臧宣为御史中丞称为敢决疑治政酷暴者也○今案臧字异文详本篇上二条惟治政句今史记酷吏传无之】 

　　○治书侍御史八十六 

　　冠法冠 【胡伯始汉官云侍御史四人治书皆冠法冠一名獬豸兽名知曲直触不正○今案陈俞本汉官下有仪字非也又治作持不正作邪佞平津本胡伯始汉官未收此条范书何敞传注引应劭汉官仪不正作邪佞余同然本钞作胡伯始不合】 评疑谳 【续汉书百官志治书侍御史秩六百石选明法律者为之评天下诸谳疑狱掌以法律当其是非纠六品以下○今案续汉百官志三选明上有本注曰掌四字评作凡无纠六以下】 评廷尉狱事 【汉百官公卿表宣帝从略温舒议幸宣室决狱令待御史二人治书评廷尉事遂置治书侍御史诸大官当假节者皆以治书侍御史诣廷尉也○今案汉书十九上百官公卿表无此文汉书宣帝纪路温舒传亦无之陈俞本脱遂置以下又俞本无从路五字余同但本钞汉百官公卿表六字究有误也考续汉百官志补注引胡广曰有从温舒议此文】 治廷尉奏事 【汉官仪治书侍御史宣帝常幸宣室齐居而决狱事令侍御史二人治书后置秩六百石印绶与符玺郎共平治廷尉奏事○今案平津馆辑本同陈俞本删此注但移下文汉官典职一条为此条注文非旧钞面目矣】 掌法是非 【续汉书百官志云治书侍御史掌以法律当其是非○今案续汉书百官志三】 平罪轻重 【汉官典职云治书侍御史二人治廷尉奏事平罪轻重○今案陈俞本平津辑本平罪作罪当】 纠察六品 【续汉书百官志云治书侍御史纠察六品以下桓帝以后不治谳充位而已○今案续汉志无纠察以下本钞七文引亦有六品一句御览二百六引无察字余同陈本俞本桓作惠不治三字作无所平治充作备】 慰劳四方 【魏氏春秋云荀昱字昱伯为治书侍御史慰劳四方○今案陈俞本昱作寓】 选明法律 【续汉书百官志宣帝幸宣室决狱令侍御史二人治书治书御史起此选明法律者为之○今案详本篇上文】 授准绳官 【谬世应石鉴碑云君为治书侍御史朝廷以公雅节不羣直方其道仍授准绳之官频居爪牙之任鹰时虎视而庶僚风靡○今案严辑本谬世应文同陈俞本准作准】 识朗明正 【山公启事云治书侍御史王启识朗明正后来之俊也○今案陈俞本严辑本山公启事同】 鹰跱虎视 【谬世应石鉴云君为治书侍御史鹰跱虎视而庶僚风靡○今案详本篇上文】 高柔省讼 【魏志高柔字文惠为治书侍御史时人闲数有诽谤柔上疏曰今妖言者必戮告之者必赏既使过误无反善之路又鬪凶狡之羣相诬罔之渐诚非所以息奸省讼也○今案魏志二十四人闲作民闲奸作奸本钞改人者唐钞避太宗讳也】 石鉴直方 【谬世应集石鉴碑云君为治书侍御史朝廷以公雅节不羣直方其道频居爪牙之任○今案详本篇上文】 诏书以王冲为治书 【晋太康起居注武帝诏曰故司空王基夙为先帝授任基子冲尚书郎中虽复清途犹未免楚挞其以冲为治书侍御史○今案御览二百十五引太康起居注复作在余同陈俞本脱太康二字冲作仲无虽复九字】 手诏以陈寿为治书 【王晋书杜预为镇南入辞启巴蜀有陈寿才史通博宜补黄散上曰卿说晚寿可作治书侍御史否预对曰唯在圣诏即手诏用寿为治书侍御史○今案陈俞本为镇南三字作将之镇又陈本脱巴字并上曰二十三字俞本散下有之职二字卿下有何字预对误须对圣误正椎下脱在字考今晋书杜预传无巴蜀有三字及卿说晚三字余同】 程邈作大篆 【卫恒集云程邈为衙狱吏得罪始皇系云阳十年从狱中作大篆少者增益多者减损方者使圆圆者使方奏之始皇善之出为御史○今案晋书三十六载四体书势减损作损减圆作员陈本已改员】 儿宽语经学 【汉书儿宽传举侍御史见上语经学上悦之从问尚书一篇○今案见汉书五十八】 班固作哀辞 【班固集马仲都哀辞云车骑阳文矦马仲都明帝舅也从车驾于洛川浮桥马入水溺死帝顾谓侍御史班固于马上作哀辞○今案陈本马上误为上无马上于字余同百三家本固集车骑下有将军二字阳文作顺文洛川作水字入水上有惊字余同】 李恂写山川 【续汉书李恂字少英迁御史持节使幽州所过皆图写山川屯田聚落百余卷肃宗嘉之○今案陈本脱字少英三字姚辑汪辑本续汉书亦然但御上有侍字汪本又肃作宪余亦同】 周腾观星象 【豫章周腾字叔达为侍御史桓帝当郊平明应出腾仰观曰夫主者象星今宿中宿及策马星悉不动上明不出至四更皇太子卒○今案陈本不动上有下字余同】 陈咸归于乡里 【东观记陈宠曾祖父咸哀平间以明律令为侍御史王莽篡位父子相将归于乡里闭门不出入乃收家中律令文书壁藏之以俟帝王咸常敕戒子孙曰为人议法当依于轻虽有百金之利无与人重比○今案本钞侍御史篇引比作议余同聚珍本东观记十九无于字入字敕字利下有慎字姚辑本为上脱令字脱比字余与聚珍同陈本脱比字余亦与聚珍本同】 惠伯遁入山林 【陈留风俗传云桓烈字惠伯为侍御史以王莽之初遁入山林世祖即位光于家食二千石禄以旌其德○今案陈俞本光于作就其食下有以字又陈本脱传字】 

　　○侍御史八十七 

　　周曰柱下秦为御史 【汉官仪周曰柱下史考聃为之奏改为御史注下史一名柱后史谓冠以鈌为柱言其审固不挠也○今案陈俞本改注六典非也平津馆辑本汉官仪据书钞引无周曰二字固字则其所见本异也考初学记十二引汉官无仪字周曰作周官为三字无老聃九字余与旧钞合通典职官门虽不引书名与旧钞悉同】 初上称守满岁拜真 【晋百官表注侍御史员十五人皆用公府掾属高第补或用故守相议郎中为之初上称守满岁拜真○今案陈本改注续汉百官志考今晋书二十四职官志侍御史条下无此文】 冠法冠 【汉官仪侍御史冠法冠案详本卷上治书侍御史篇】 簪白笔 【魏略明帝时大会殿中侍御史簪白笔侧阶而坐上问曰在此为何官侍中辛毗对曰此为御史旧时簪白笔以奏不法今但备官位耳○今案御览六百八十八引魏略曰在作左右旧时句无时字白字耳上无位字余同陈本明帝时作帝尝但作直无官字位下有但毦笔二字】 官注言行 【汉旧仪云侍御史周官也始皇灭楚以其君冠赐御史汉兴袭秦因而不改掌注言行纠诸不法府掾属高第补之秩六百石员五十人○今案陈俞本脱始皇十一字及府掾以下平津馆辑本汉旧仪补遗据书钞引与旧钞脗合又附注云五十人当依续汉志作十五人】 主方书 【史记张苍好书厯秦时为御史主柱下方书也○今案史记张丞相列传好书下有律字陈本脱好书三字柱误拄】 受奏事 【续汉书百官志侍御史员十五人受公卿郡吏奏章有违失者举劾○今案续汉百官志三无员字劾下有之字陈本已照改】 治诏狱 【晋百官奏事箴云侍御史一人秩与御史同掌治诏狱及廷尉不当者皆治之○今案陈俞本脱秩字余同】 察辞诏 【汉旧仪惠帝三年相国奏遣御史监察三辅郡所察辞诏凡九条监者二岁一更常以中月奏事也○今案　　　钦定图书集成岁功典八十六引汉旧仪遣作诸中月作十一月余同陈俞本汉旧仪改汉官辨诂无羣字余同本钞下文引三辅以上亦作汉官辨故故诂古通字】 举非法 【续汉书百官志侍御史十五人秩六百石掾属高第□之或故牧守议郎中为之掌察举非法受公卿郡吏奏事有违失者举劾○今案续汉百官志三无掾属十五字刘昭注引汉仪有掾属六字余同】 察百僚督州郡 【汉官典职云侍御史纠察百僚督察州郡○今案续汉志补注引汉官典职督下无察字陈俞本已照删】 掌万民 【汉官仪侍臣云侍御史秦官周有御史掌郡国都邑及万民之治以赞冢宰○今案陈本无及字侍臣考御览二百二十七引汉官仪郡作邦邑作鄙余与旧钞脗合足订陈本之误】 监三辅 【汉官辨故云惠帝三年相国奏遣御史监三辅○今案详上文察辞诏一条下】 掌殿门宿卫 【晋百官表注云侍御史掌殿门以内防宿卫署在殿中者皆揔摄○今案陈俞本同】 不入殿案行 【傅咸集百官表云侍御史不得入殿案行○今案陈俞本及傅节子辑本同】 监威仪 【续汉书百官志侍御史十五人掌察举法凡郊庙之祠及大朝会大封拜则二人监威仪有过误则奏劾之○今案续汉百官志三过误作违失木钞上文两引亦作违失】 监祭祀 【晋百官表侍御史周为柱下史老聃为之职掌诸嘈其治事纠察不法监祭祀朝会及诸公象也○今案陈俞本脱聃四字及诸五字又陈本注内监下＼脱脱祭字考今晋书职官志亦无此文】 赵尧刀笔称迁至御史 【汉杂事云赵尧以刀笔称迁至御史○今案陈本称作稍御上有侍字】 郑均月余而迁 【东观记郑均字仲虞拜侍御史召见极问乃上封事月余迁尚书○今案本钞下文引郑均四句召作引余同陈本及聚珍本姚辑本东观记无召见八字余同】 盛吉一月而迁 【会稽典录云盛吉字君达厯司徒居方拜侍御史一月而迁中丞○今案俞本脱陈本字君十二字作拜司徒三字】 斩伐不避贵戚 【史记尹齐以刀笔稍迁至侍御史事张汤汤称为廉正使督盗贼所斩伐不避贵戚○今案陈俞本御上无侍字戚作埶史记酷吏列传亦无侍字考本钞下文两引史记酷吏传皆作侍御史此盖隋时所见本如此】 执政无所回避 【续汉书桓典为侍御史是时宦官争权典执政无所回避常乘骢马京师畏惮为之语曰行行且止避骢马御史○今案陈本争作秉余同姚辑本汪辑本续汉书秉权作乱政执政作执法畏惮作畏之余同初学记十二引执政下有心字余与姚同】 埋车奏梁冀 【续汉书张纲字大纪迁侍御史汉初安帝遣八使巡行风俗八使同日拜谓之八座皆宿儒要位惟纲年少官微余人受命各之所部而纲独埋其车轮于洛阳都亭曰豺狼当路安问狐狸遂奏梁冀兄弟罪恶京师震悚○今案初学记十二御览二百二十七引大纪作文纪无安帝二字座作彦无余人二字又初学记二十引有安帝二字御览七百七十八引独作顺帝考范书遣八使事在顺帝汉安元年陈本已改注范书姚辑汪辑本续汉字句微异】 索纸奏郭彰 【傅畅晋赞云刘毅子暾字长升遵其家业用心厉正为侍御史郭彰以后亲呵暾我不能截君角暾曰天子法冠而欲截角何以敬耳索纸笔奏之彰伏座下不敢复言于是暾正直之望同于内外也○今案俞本脱毅子二字升作叔又无座下字复字同作着陈本已改今晋书见卷四十五】 延年霍光无人臣礼 【汉书严延年迁侍御史宣帝立奏劾霍光擅立主无人臣礼奏虽寝朝廷肃然震悚○今案汉书九十立主作废立肃然作肃焉无震悚二字】 陈翔奏梁冀威仪不整 【续汉书陈翔字子麟迁侍御史正朔旦朝贺梁冀威仪不整请收治罪时人奇之○今案初学记十二引及姚辑汪辑本续汉书正朔旦作元日治作理陈本治上增理字亦作元日】 刘暾奏王浑无大臣之节 【傅畅晋谮奏司徒王浑蒙国厚恩备位鼎司不能上佐于天子下遂万物之宜举动轻速无大臣之节请免官诸闻暾此奏皆叹美之○今案俞本于天子三字作公口二字无诸闻以下陈本已改今晋书】 治狱以为能 【史记张汤补侍御史案事治陈皇后蛊狱深竟党与上以为能○今案近本史记酷吏传无侍字】 断狱朝野称当 【王晋书庾峻字山甫博学有才思长安犬狱久不决转峻为侍御史往断之朝野称当○今案陈本同事文类聚新集二十九引王隐晋书博作好无长安以下今晋书五十亦作好当作允】 戴礼能治剧 【谢汉书戴礼雅有威重拜侍御史以能治剧出为丹阳东都尉○今案陈俞本及姚本汪本谢书同】　孙琳习内事 【山公启事云通事令史孙琳习内事久才宜殿中侍御史须宜补之不审可否○今案初学记十二引启事琳作□久字在习字上须宜作须空陈本已照改】 郑璩尽节刚正 【东观记云郑璩字平卿拜侍御史上疏曰臣斗筲之小吏擢在察视之官职任过分当剌邪矫枉诏书示官府曰璩尽节刚正亦何陵迟之有赐璩素六十匹由是显名○今案聚珍本十九同陈本璩误剧侍御史误作内史本钞下文引亦作璩作侍御史姚辑本亦作璩余与陈同】 刘暾用心厉正 【晋诸公赞刘暾字长升遵其家业用心厉正为侍御史之职○今案详本篇上文】 嘉其持重 【续汉书种暠字伯景顺帝时为侍御史监太子于承光宫中常侍高梵从中军贺迎太子太傅杜乔疑不知所为暠乃手剑当前曰太子国之储嗣今常侍无尺寸诏何知非奸帝嘉其持重称善良久○今案姚辑本汪辑本后汉从中五字作受敕迎三字杜乔作高襄车下无前字嗣作副尺寸作一尺汪又夹注云高襄一作杜乔陈本脱字伯景三字尺寸二字所为作所以仍作杜乔余与姚同】 引见极问乃上封事 【东观记云郑均字仲虞拜侍御史引见极问乃上封事上甚悦赐车马衣服○今案本篇上文引无上甚八字引见作召见余同】 议法依轻 【东观记陈宠曾祖父咸哀平问以明律令为侍御史常敕戒子孙曰为人议法令当依轻虽有百金之利无异人重议○今案本卷治书侍御史篇引议作比余详上】 剌邪矫枉 【东观记郑璩为侍御史义已见上○今案详本篇上文】 杨秉有宰相之才 【谢汉书杨秉字叔节拜侍御史执法省门多所弹纠名由此显京师咸称有宰相之才○今案陈俞本无字叔节三字姚辑汪辑本谢书亦然并脱执法四字】 刁曜有鞭臣之节 【谢汉书刁曜拜侍御史自在朝廷堂堂蹇谔有鞭臣之节○今案陈俞本及姚辑本汪辑本谢书鞭俱作边姚氏附注以边字为误而未知其当作某字今影钞作鞭则其字本作鯾无疑鲠鞭形近易讹故也】 

　　○直指绣衣八十八 

　　绣衣直指武帝所制 【汉书百官公卿表谢书有绣衣直指武帝所制不常置也○今案见汉书卷十九上】 讨奸猎治大狱 【汉书百官公卿表谢书有绣衣直指出讨奸猾治大狱武帝所制不常置也○今案见卷十九上１】 贵戚惶恐 【汉书江充字次倩使匈奴还拜直指绣衣使者督三辅盗贼禁察踰侈充举劾奏可于是贵戚子弟惶恐叩头求免○今案汉书四十五免作哀陈本亦作哀】 威震州郡 【汉书隽不疑传云武帝末郡国盗贼羣起暴胜之为直指使者衣绣衣持斧逐捕盗贼督课郡国东至渤海以军兴诛不从命者威震州郡暴胜之素闻不疑贤至渤海欲相见之○今案汉书七十一无渤字震作振欲相四字作遣吏请与相见陈本至州郡句止已改从今本】 王贺纵而不诛 【汉书王贺字翁孺为绣衣御史逐捕羣盗纵而不诛○今案见汉书九十八元后传】 

　　○兰台令史八十九 

　　景伯作颂除台令史 【华谭汉书贾逵字景伯有胆才能通古今学神爵集宫殿上召见敕兰台给笔作神爵颂除兰台令史○今案汪辑本华峤后汉书及陈俞本学下多时有二字又汪本无学字古今作今古笔下有札字又注云书钞引作华谭】 武仲能文为兰台令史 【魏文典论傅毅之于班固因与弟超书曰武仲以能属文为兰台令史○今案文选五十二固下有伯仲之闲耳而固二句无因字余同陈本书曰以上作班固与弟书曰六字俞本作傅毅之文与班固同与弟书曰云云】 班固作本纪 【续汉书班固除兰台令史与陈宗尹敏共作世祖本纪○今案姚辑本同汪辑本续汉作改成】 李尤撰汉记 【魏文典论云李尤字伯宗年少有文章贾逵荐尤有相如杨雄之风拜兰台令史与刘珍等共撰汉记○今案俞本脱年字陈本宗作仁年少句作少以文章显余同考文选典论论文无此段百三家魏文集建安诸序无年字珍作桢余同】 

　　○司直九十 

　　朝廷惮之 【汉书翟方进传为丞相司直旬月闻免两司隶朝廷惮之丞相薛宣嘉其重器乃常诚掾史谨事司直翟君必在相位以其不久也○今案汉书八十四月作岁嘉其重器作甚器重焉余同陈俞本已照改】 百僚惮之 【东观汉记杜林字伯山迁大司徒司直百僚知林以明德用甚尊惮之○今案聚珍本东观记明作名尊作敬姚辑本陈俞本亦作敬余同本钞敬改尊者宋人传写避翼祖讳也】 方进免涓勋 【汉书翟方进字子威为丞相司直司隶涓勋初拜不肯谒丞相薛宣御史大夫方进后朝会相见礼节又倨方进阴察之勋私过光禄大夫庆忌又逢帝舅王商下车立于是方进举奏勋轻慢宰相贱易上卿又屈节失度邪□无常请下丞相免勋官○今案见汉书八十四】 刘隗劾王含 【晋中兴书彭城刘录云隗字大连为丞相司直王舍以兄弟显贵骄傲自恣隗自劾奏免含官王氏深忌之○今案亦见今晋书六十九兄弟作族强免含官作事虽被寝余同陈俞本已改从今晋书仍冒称中兴书非也又俞本大连作文连文钞御史中丞篇引中兴书此段作邓隗】 弹奏不畏强御 【晋中兴书刘隗为丞相司直在朝不畏强御○今案亦见今ｖ六十九同考本钞御史中丞篇及翰苑新书前集卷三引晋中兴书皆作邓隗】 所纠多见采用 【虞预晋书刘隗为丞相司直在朝多所弹纠虽上不尽从多见采用○今案陈俞本同本钞御史中丞篇引同】 王良节俭妻子不至官舍 【续汉书王良字仲子拜司徒司直妻子不至官舍在位布被瓦器无兼膳节俭过度○今案陈俞本及汪辑本续汉书拜下有大字至作入姚本亦有大字】 宣秉笃义禄俸收养宗族 【续汉书宣秉字巨公拜司徒司直清白笃义得禄俸收养内外宗族○今案陈俞本及姚辑本拜下有大字无俸字汪辑本亦然又宗作亲】 

　　○谒者仆射九十一 

　　谒者仆射秦官 【应劭汉官仪谒者仆射秦官也古者重武事故射有主射以督之也○今案范书光武纪注引故射有三字作每官必有四字余同陈俞本古下无者字故射有三字作是故设三字】 持匕首剑 【汉官仪明帝诏书昔荆轲劫秦始皇变起两楹之间其后谒者之引客持匕首剑剌掖高祖偃武易之以板○今案平津馆辑本掖作腋武下有行文故三字陈俞本脱之引客三字余同平津本】 冠高山冠 【胡百始汉官云秦灭齐以其君冠赐近臣今谒者仆射所冠高山冠是也○今案陈俞本官下增仪字除同平津本胡伯始汉官一卷脱此条考续汉志补注引胡广说与此同】 掌朝觐威仪 【晋百官表注谒者仆射一人秦官凡掌朝觐威仪神礼容拜望奉卿校以上朝录谒者凡台白谒于所司揔统也○今案陈俞本神礼以下及掌上凡字】 释之言便宜 【汉书张释之字季中郎将袁盎知其贤请补谒者既朝毕因前言便宜事文帝称善迁谒者仆射从行登虎圈上问上林尉禽器簿十余问不能对虎图啬夫对飨应无穷诏释之拜啬夫为上林令释之前曰夫绛矦周勃东阳矦张相如此两人言不能出口岂效啬夫喋叶利口捷给哉且秦以任刀笔之吏天上土崩今陛下以啬夫口辨而迁之臣恐天下急口辨无其旧帝乃止释之参乘○今案汉书五十急口作争口余同旧钞诏释之至参乘十五句窜入下条注中今移正】 耿秉议边事 【续汉书耿秉字伯初为谒者仆射每公卿会议常引秉上殿访以边事○今案俞本姚本汪本续汉为谒作拜谒陈本改引范书而书名作汉书脱后字则尤谬矣】 季明有高才 【张显折言云魏谒者仆射季明清达有高才多识前代格言以为杨雄司马游俦也○今案俞本析作片游作之格言下脱以字陈本玉函山房辑本折言脱杨雄句又陈本脱折言二字】 尧之尊官 【汉官仪孝明皇帝丁酉诏书曰谒者尧之尊官所以试舜于四门○今案平津辑本据旧钞引同陈本孝明九年作明帝诏曰四字舜下有宾字】 汉武初置 【汉书百官公卿表武帝太初元年置谒者仆射七十人秩六百石○今案见汉书十九上】 大声者补之 【汉旧仪云谒者缺选中郎令美鬓眉大声者以补之○今案陈本同平津辑本声作音】 威容者为之 【晋百官表注旧谒者七十人后省置三十人皆用孝廉年五十威容严恪能摈者为之也○今案东汉仓要卷九引晋百官表注无旧谒十二字皆上有汉字摈作宾陈俞本作旧汉余与会要同又俞本宾下有赞字】 出则春引 【续汉书百官志谒者仆一人天子出则奉引○今案见续汉百官志二】 朝则傧赞 【晋百官表注云谒者十八掌捧诏书使拜从之事朝会则傧赞引王卿校尉上殿○今案陈俞本脱使拜五字引王七字又陈本脱会字但留一空格】 掌报章奏事 【汉官仪谒者三十人秩四百石掌报章奏事及丧吊祭享也○今案陈本平津辑本同】 领台内禁令 【晋百官表注云诏谒者问免卿校以上官监祀请雨及丧葬吊祭高功者兼领台内禁令○今案陈俞本兼下脱领字】 视河内失火 【汉书汲黯为谒者河内失火延烧十余家上使黯视之还报曰家人失火屋比延烧不足忧臣过河内贫人伤水旱万余家或父子相食臣谨以便宜持节发河内仓粟以赈贫民请归节伏矫制罪上贤而释之○今案汉书五十卷十余作千余陈本已照改史记汲郑列传河内作河南】 求天下遗书 【汉书成帝纪云河平三年谒者陈农求遗书于天下○今案见汉书卷十】 江充使匈奴 【汉书江充字次倩拜谒者使匈奴始充自请愿使匈奴诏问其状充对曰因变制宜不可预图○今案见汉书四十五】 终军行郡国 【汉书终军字子云为谒者使行郡国建节东出关使者还奏事上甚悦○今案见汉书六十四下】 主父偃所言九事 【汉书主父偃传云上书阙下朝奏暮人见其言九事八事为律令○今案见汉书卷六十四上】 宋叔平罢 【谢汉书宋度字叔平除谒者以诏书赐降候胡郎门门闭度顿首让胡掾赐毕奏罢大鸿胪京师称曰宋叔平一使罢奏九卿○今案陈本脱赐降二十一字姚辑汪辑本谢书侯胡作俟朝郎作一口闭作开使作史罢奏作奏罢余同】 因流为水排 【魏志韩暨为谒者旧时冶作马排每一熟石用马百匹更作人排又费功力暨乃因长流取水为水排计其利益参倍于前在职七年器用充实○今案魏志二十四谒上有监冶二字流下无取水二字参作三熟作孰陈俞本无取字计上有年字参亦作三】 上直持赤帻 【益部耆旧传曰何汝字景伯为谒者上直令持赤帻百僚不懈至晡日果食也○今案陈俞本懈作解又陈本晡误脯】 江次倩魁岸武帝爱之 【汉书江充字次倩为人魁岸容貌甚壮武帝望而爱之曰燕赵固多奇士既至于前问以当世政事上悦之拜谒者○今案汉书四十五爱作异陈俞本已照改】 孟孙瓌玮和帝伟之 【华峤汉书何熙字孟孙身长八尺五寸体貌魁梧丘虚瓌玮与人绝异和帝时拜谒者熙善为威容赞拜殿中音动左右帝伟之○今案魏志十二裴注引无丘虚八字伟之误佳之余同陈俞本脱魁梧丘虚四字及熙善二字姚辑本与裴注引同汪辑续汉书梧下夹注云一作瓌伟又善为句移在绝异下余同】 

　　北堂书钞卷第六十二 


　　●北堂书钞卷第六十三　　　　设官部十五 

　　隋秘书郎虞世南撰 
　　南海孔广陶校注 
　　五官中郎将九十二（左右中郎将附） 
　　虎贲中郎将九十三　　　　　中郎将九十四（典农中郎将附） 
　　南中郎将九十五（东中郎将附北中郎将附） 
　　郎中九十六　　　　　　　　羽林监九十七 
　　羽林郎将九十八（羽林郎附）　　冗从仆射九十九 
　　奉车都尉一百（驸马都尉　协律都尉　武卫都尉　水衡都尉　司金都尉　骑都尉附） 
　　都尉一百一　　　　　　　　都护一百二（监军附） 

　　○五官中郎将九十二（左右中郎将附） 

　　皆主宿卫 【汉官仪云五官左右中郎将秦官也凡郎官皆主更直执戟宿卫○今案陈本同俞本将下条秩比二千石合为一条平津馆辑汉官仪据书钞引同】 比二千石 【汉官仪云五官左右中郎将秦官也秩比二千石续汉书百官志武帝太和九年署○今案俞本删此条陈本但注同上二字考汉武无太和年号今本续汉志亦无当有误】 领三署郎 【环济书百官志五官中郎将凡郎官皆主更直执戟宿卫诸殿门出充车骑○今案陈本俞本皆删此条据近本续汉百官志二则环济二字系由下条误入当作续汉其标目亦然当作出充车骑四字】 领三署郎 【环济要略云五官中郎将领三署郎之官也○今案俞本删此条陈本无之官也三字杜氏通典亦然马氏玉函山房辑帝王要略据陈本】 主左署郎 【续汉书百官志左中郎将比二千石主左署郎署官有中郎侍郎郎中皆无员○今案陈本俞本及续汉志皆同】 主右署郎 【续汉书百官志右中郎将比二千石主右署郎属官有中郎侍郎郎中无员○今案陈本俞本及续汉志皆同】 署官属副丞相 【魏志建安十六年命魏太子?为五官中郎将署官属副丞相魏武令曰告子文汝等悉为侯而子桓独不封侯而为五官将此是太子可知也○今案陈本俞本皆删魏武令余同考御览二百四十一引魏武令汝误沙官下有郎字余同又近本魏志卷一武纪太子?作世子丕署作置】 备礼征拜 【谢汉书樊英字季齐顺帝备礼征拜五官中郎将○今案陈本俞本皆脱字季齐三字姚辑同御览二百四十一引谢书及汪辑本与本钞同】 劳以手书 【东观汉记马严字威卿为五官中郎将边境每有事辄下严处便宜上初立汲汲欲知下情引纳严敕有所闻见辄言帝令自今以往诸上便宜封表遣子以往都使诣省门帝自劳以手书○王石华校标目书手改手书今案陈本严处误作车处并删上初立至省门八句俞本严敕作敕严脱自今以往四字余同聚珍本东观记上初作肃宗初闻见作见闻亦无自今以往句姚辑本作上初余与聚珍本同】 明习故事 【续汉书张纯字伯仁迁五官中郎将纯明习故事建武初旧章多阙每有疑议辄以访纯自郊庙婚冠丧纪多所正定帝甚重之一日或数四引对○今案陈本俞本武字下脱初字仃本并删一日句陈本对作见考御览二百四十一引续汉书对亦作见余同姚辑本亦脱初字或数五字作至数见三字汪辑本据御览引】 专掌问难 【东观汉记魏应字君伯迁五官中郎将诸儒于白虎观讲论五经同异应专掌问难○今案陈本此条改引范汉书非也俞本迁作拜问难作难问与聚珍本姚辑本东观记合】 江革恩宠莫与为比 【东观汉记江革字项伯拜五官中郎将每有朝会天下常使虎贲扶持常自礼之时有疾不会辄敕大官送飡醪恩宠莫与为比○今案陈本俞本删字项伯三字侍下有及进拜三字常自作恒自飡醪作醪膳余同聚珍本项伯作次翁飡作餐余与陈俞同姚辑亦与陈俞本同本钞恒作常系唐人转写避穆宗讳也】 臧宫质朴故常见用 【续汉书臧宫字君公时为左中郎将击武陵贼降之凡所将兵二十余年以信谨质朴故常见用○今案汪辑本姚辑本续汉书皆脱臧宫传范后汉书本传陵作溪降上有至江陵三字无凡所二句公作翁余同陈本改引范汉书谬矣俞本亦引范汉书乃仍作君公并不删凡所二句岂范书亦同彪书乎谬益甚矣】 辛庆忌以光禄大夫迁 【汉书辛庆忌以光禄大夫迁右中郎将○今案陈本俞本迁右作迁左曹考汉书辛庆忌传亦作迁左曹】 段会宗以金城太守转 【汉书段会宗为金城太守转左中郎将○今案陈本俞本左下皆有曹字汉书段会宗传亦然】 征武陵蛮 【东观臧宫字君公以城门校尉转左中郎将征武陵蛮○今案陈本俞本删字君公三字余同聚珍本东观记卷十公作翁姚辑本脱中字余与陈俞本同】 击颍川贼 【续汉书皇甫嵩为左中郎将持节与右中郎将朱儁各领一军击颍川贼进保长社○今案陈本俞本领作统击作共讨川下有黄巾二字脱长社句姚辑本汪辑本续汉书军作半余同陈俞考范汉书嵩本传末句作儁战败嵩进保长祉】 单于闻承宫名称 【汉书承宫字少子迁左中郎将名称闻于匈奴单于遣使表求见宫诏宫自整顿宫曰夷狄眩名非识实也故见臣丑陋见必轻贱不如选长大有威容者示之○今案陈本俞本顿作饰故见以下作臣状丑不可以视远宜选威容者余同范书承宫传亦与陈俞同考汪辑本续汉书承宫传表求作求得余与原钞悉同姚辑本脱误不及矣】 孙权嘉宗预抗直 【蜀志宗预傅云字德艳为左中郎将命使吴孙权问预曰东之与西犹一家而西间增白帝之守何也预对曰臣以为东益巴邱之戍西增白帝之守皆事势宜然俱不足以相问也权大笑嘉其抗直甚优待之○今案蜀志十五宗预传优作爱余同陈本俞本亦据近本作爱陈本待之下又引蜀志七行殊近虵足】 

　　○虎贲中郎将九十三 

　　虎贲中郎将比二千石 【续汉书百官志虎贲中郎将比二千石主领虎贲宿卫属官有左右仆射左右陛长仆射主虎贲郎习射陛长主直虎贲朝会在殿中虎贲侍郎节从虎贲皆无员掌宿卫侍从自节从虎贲久者转迁才能差高至中郎汉官仪云虎贲中郎将古官也书称武王八贲八一会受于牧野言甚猛怒如虎之贲走古有勇士孟贲改奔曰贲盖依此是也○案陈本删虎贲侍郎二句此误比又引周礼及蔡质汉仪二段殊近赘疣俞本亦删侍郎二句又将汉官仪一段别为标目亦改本钞之旧又考御览二百四十一引汉官仪八作三会作擒甚作其恣作怒走作赴无盖依句】 冠鹖尾 【汉官武孝武皇帝初置期门平帝更名虎贲中郎将冠插两鹖尾鹖鸟中之果劲者每所攫撮应爪摧碎鬬不死不止汉官典职云虎贲中郎将戴鹖尾○今案陈本冠插句作戴鹖冠鸟上有鸷字止下有尾上党所贡也句下句鹖尾作毛鹖也俞本无更名以上余同陈本又御览引汉官仪脱鬬不死句续汉志补注引汉官典职尾作冠余皆同】 服虎文 【续汉百官志虎贲武服虎文章衣襄邑岁献织成虎文○今案陈本俞本脱武字章衣作章服又考御览二百四十一引续汉志武服作武骑章作单余同本钞】 王师是成戎事是御 【崔骃虎贲中郎将箴云赫矣帝臣越越厥武桓桓征夫峤峤其旅王是成戎事是御○今案陈本越越作爰奋蟜峤作矫矫张溥百三家本崔集亦作爰奋俞本删赫矣以下】 出翼王路入司阶闼 【续汉书云孔融拜北军中候三日而迁虎贲中郎将○今案陈本俞本此段增入三行有奇与御览二百四十一引同究非本钞之旧汪辑本续汉孔融传拜作迁三上有在职二字余同姚辑本脱三日四字】 张纯一日数见 【又云张纯字伯仁兼虎贲中郎将一日至数见持重慎密虽平行路事出犹不道时上封事辄削去草清廉束修自守○今案陈本此条删去小注俞本无虽平九字及束修二字与姚辑本汪辑本续汉书同】 马防不迁 【东观外戚传马后不以私家干朝廷兄马防为虎贲中郎将讫永平世不迁○今案陈本俞本不以作以不无家字为字兄上有免字余同聚珍本东观记无马防二字余与本钞合又本钞给事黄门侍郎篇引与聚珍本同姚辑本脱此条】 潘岳寓道 【潘岳秋兴赋余春秋四十有二始见二毛以太尉掾兼典农中郎将虎贲中郎寓直散骑之省○今案俞本同陈本秋兴误秩典考文选秋兴赋四作三无典农五字余同】 

　　○中郎将九十四（典农中郎将附） 

　　口对兵事画地成图 【汉书张安世子千秋与霍禹俱为中郎将将兵度辽击乌桓还谒光问子秋战鬬方略山川形势千秋口对兵事画地成图无所忘失光复问禹禹不能记曰皆有卜书光由是贤千秋以禹为不才也○今案陈本于才也下再自变量行又附班固赞一段殊非俞本才也下再引二句亦非本钞之旧今汉书五十九张安世传才作材】 口陈西域手画地形 【谢汉书臧旼有干事才达于从政为汉良吏迁匈奴中郎将讨贼有功还见太尉袁逢逢问其西域诸国土地风俗人物种数旼具答言悉口陈西域手画地形逢奇其才叹息曰虽班固作西域传又何以加此也○王石华校删改形今案陈本删太尉句逢问作有问旻具二句作旻悉口陈逢奇七字作闻者叹服曰余同俞本脱袁逢逢三字奇上亦脱逢字考魏志臧洪传注引谢汉书及姚辑汪辑本皆与本钞同惟陈西域作陈其状】 设施方略羣盗悉破 【东观汉记段颎字纪明有文武智略窦谗等聚众为乱诏遣中郎将有文武者尹颂时表用颎其日拜颎授节剑佩刀衣裳车马束帛将平阳锜颎到所设施方略纠举通急行古司马兵法孙吴之术旬月羣盗悉破○今案聚珍本姚辑本东观记窦谗作窦公孙举诏遣中郎将作诏公卿选将颂作讼表用作荐其日句作乃拜为中郎将无授节十五字无所字无纠举十四字陈本俞本皆与聚珍本同】 宣方略匈奴乞降 【谢汉书张奂字然明为使匈奴中郎将率步骑二万广宣方略大破鲜卑匈奴惶惧诣奂乞降声势猛烈狄战栗不敢犯边时休屠等反众大惧奂安坐帏中与弟子讲论自若徐乃设奇破之○孙氏校朗改郎牵改率今案陈本无诣奂二字脱声势以下俞本狄作其秋余与本钞同姚辑谢承书亦作其秋姚本诣误请汪本作诣】 卫绾长者 【汉书卫绾为中郎将文帝且崩时属孝景曰绾长者善遇之景帝幸上林诏中郎将参乘还而问曰君知所以得参乘平绾曰臣代戏车士以功次迁待罪中郎将不知也○今案汉书四十六卫绾传以功作幸得功余同陈本俞本又据今汉书增入上下文数行殊非本钞之旧】 郅都敢谏 【汉书郅都为中郎将敢直谏面折大臣于朝堂尝从入上林贾姬在厕野彘人厕景帝将持兵救之都伏上前曰陛下自轻奈宗庙太后何上还太后闻之赐金百斤上亦赐金百斤○今案汉书九十郅都传无堂字余同俞本亦然陈本虽无堂字而多引上目句亡姬句不伤句殊非本钞之旧】 子幼法令从事郎官化之 【汉书杨恽字子幼为中郎将以法令从事郎官有罪过辄奏免荐举其有行能者郎官化之莫不自厉令行禁止宫殿之内翕然同声○今案陈本俞本郎官作郎谒者与今汉书六十杨恽传同】 威明巡视将士三军感悦 【谢后汉书皇甫规字威明以先零陆梁上疏自陈乃以规为中郎将讨降之会军士郎将大疫规亲入巷巡视将士三军感悦○今案陈本改引范书非也俞本入巷作入庵庐与姚辑汪辑本谢承书同惟姚本脱郎将二字】 相如建节卭笮 【汉书司马相如为中郎将建节往使卭笮至蜀蜀太守已下郊迎县令负弩矢先驱蜀人以为荣于是卓王孙临卭诸公等皆献牛酒以交欢○今案陈本俞本脱往字弩作弓荣作宠陈本又多引四行则非本钞之旧矣今汉书司马相如传使下无卭二字荣作宠余同负弩矢等句亦见本钞一百二十五弩篇引知陈俞作弓者误也】 苏武持节使匈奴 【汉书苏武字子卿以中郎将持节使匈奴副中郎将张胜及常惠以事犯匈奴左伊秩訾欲降之召武受乱武谓惠曰屈节辱命虽生何面目以归汉引佩刀自剌武气绝半日复息匈奴知武不可胁乃幽武穴中绝不与饮食天雨雪啮雪与旃并吞之数日不死匈奴以为神徙武北海上无人处使牧羊武至海上廪食不至掘野鼠草实而食之故节毛尽落也○今案汉书苏武传饮上无与字草上有去字羊作羝穴中作大窖中俞本无左伊七字余同本钞陈本增改太甚】 纳叛羌 【续汉书皇甫规以西羌之叛为中郎将讨纳叛羌○今案陈本俞本同姚辑本脱汪本据书钞引同】 迎单于 【汉官仪建武二十四年遣中郎将段郴迎单于于五原塞○今案陈本俞本郴皆作柳平津馆辑本作郴仅见北堂书钞一引】 仓库并盈 【魏志任峻字伯远为典农中郎将所在积粟仓库皆盈○今案陈本删字伯远三字俞本作远伯余同魏志十六任峻传远作达库作廪盈作满】 所在著称 【魏略云上以典农大事以徐邈为颍川典农中郎将所在著称○今案陈本俞本皆改引魏志非也俞本又脱颍川二字陈本无大事句后且附邈醉事四行殊谬考御览二百四十一引魏略与本钞正同惟典农大事作农殖大事】 

　　○南中郎将九十五（东中郎将附北中郎将附） 

　　鄢陵伐胡 【魏志武帝纪以鄢陵侯彰为南中郎将行骁骑将军伐胡入涿郡界叛胡数千骑忽至彰用田预计固守虏乃散退彰追之射胡骑应弦而倒彰铠中数箭垂胜至桑干○今案此见魏志任城王彰传非武帝纪入涿以下本钞混入蒋济一条注中今依俞本移正陈本删去乃附引黄须儿事八行谬甚】 山涛守邺 【王晋书山涛于冀州转为北中郎将将守邺也○今案御览二百四十一引王隐晋书无于冀四字余同又今晋书四十三山涛传以守邺也作督邺城守事陈本俞本皆改引今晋书】 蒋济请留 【魏志蒋济传文帝出济为东中郎将济请留诏曰天下未寍要须良臣以镇边境○今案本钞无良臣句要下有入涿四十二字乃由上鄢陵一条注误入兹据俞本及魏志十四订正陈本杂引蒋济留屯事八行与请留无涉不止易本钞之旧也】 曹植醉太祖罢之 【魏志陈思曹植字子建初为南中郎将欲遣救曹仁呼有所敕戒植醉不能受命于是太祖悔而罢之○今案见魏志陈思王传俞本于欲遣上补入行征虏将军句陈本附引魏氏春秋及论植几为太子一段俱非本钞之旧】 石崇得鸩傅祗奏之 【晋诸公赞石崇为南中郎将得鸩以与王恺为鸩害之事司隶傅祇于恺家得鸩奏而免之○严氏校官改害君改司今案陈本俞本皆改引今晋书免之句作诏原之又本钞公作王官司作君今据严校更正】 

　　○郎中九十六 

　　入贺秦王 【韩子云秦昭王有疾百姓为之祷王病愈杀牛赛祷郎中阎遏公孙衍出见赛祷退入拜贺曰王德过尧舜矣王曰何谓也遏曰尧舜病民不能祷故臣以为王胜之○今案近本韩子外储右下肩及陈本俞本赛皆作塞遏曰作对曰民不以下作民未至为之祷故臣以为王过也】 上书光武 【论衡云郎中王贲上书于光武言孝文皇帝时居明光宫□狱三人○王石华校郎中九字错乱据陈本更正今案俞本同陈本删言孝以下王谟辑本论衡艺增篇王贲以下七字作贲光上书非也】 志美行励 【谢汉书张堪字君游年十六受业长安志美行励诸儒号曰圣童世祖即位拜为郎中○今案陈本俞本拜为作召拜与姚辑汪辑本谢承书同本钞十六作六十长下脱安字今依严校改正】 清操自然 【晋录会稽相朱则上书言杨泉为政清操发于自然吴国偃传诣阙下上书朝廷征聘终不移心诏拜泉郎中○今案陈本俞本无为政字无发于字无吴国十一字严铁桥辑全晋文据书钞六十三引晋录与陈俞亦同】 谢廉通一经 【东观顺帝纪云阳嘉二年汝南童子谢廉河南童子赵远年十二各通一经以太学初缮应化而至皆除郎中○今案聚珍本东观记远作建十二作十三化作召俞本同陈本无河南句姚辑本仍作十二余亦同聚珍本】 宋均善论难 【华峤汉书宋均字叔庠为郎中时年十五好经书常以休曰受业博士通诗书善论难○今案姚辑汪辑本华峤书常以休日作每休沐日陈本俞本与姚辑同】 使成前书 【华峤汉书班固拜为郎中使终成前所著书学者莫不庄诵自为郎中遂见亲近读书禁中或连日继夜每行巡狩辄献上赋颂朝廷有大议使难问赏赐恩宠甚渥然二世位不过郎中○今案陈本改引范书非也俞本庄作讽余同姚辑本华峤书庄亦作讽连日继夜作继日连夜汪辑本亦作讽余与原钞同】 令校图谶 【谢汉书尹敏字功季治尚书拜郎中帝以敏博通经记令校图谶○今案陈本俞本拜上无初字与姚辑汪辑本谢承书同陈本更删字功季六字】 冯唐孝着 【汉书冯唐以孝着为郎中署长文帝问曰父老家安在○今案见汉书五十冯唐传陈本俞本皆据汉书增多六字非本钞之旧】 黄香求养 【谢汉书黄香字文强除郎以父老求归供养征拜郎中诏书召黄香在殿下问父年几何何故不入公府○今案陈本俞本诏书作帝字与汪辑谢书同姚辑本则作帝召】 刘俭色养 【徐广晋记东海刘俭请修色养居丧过礼除俭郎中○今案陈本俞本除下无俭字余同】 

　　○羽林监九十七 

　　宣帝令都尉监 【汉书百官公卿表羽林掌送徒武帝太初元年初置名曰建章营骑后改名羽林骑又取从军死事之子孙养羽林官教以五兵号曰羽林孤儿宣帝令中郎将骑都尉监羽林秩比二千石○今案汉书十九上改作更余同陈本亦作更本钞羽林郎将篇亦引作更俞本删此条】 光武置左右监 【续汉书百官志光武以征伐之士劳苦者及陇西安定选郡国良家子便弓马者充之及简五营高手置左右监秩比六百石○今案俞本删此条陈本改注东观汉记本钞羽林郎将篇引充之以上又本篇引置左二句今互校正近本续汉志脱五营句余亦微有异同】 象天羽林为国羽翼 【汉旧仪孝武太初初置羽林象天有羽林星为国之羽翼如林之盛也○今案陈本同平津馆辑本据书钞引亦同俞本为国二句改主车骑三字标目亦作主车骑】 冠加鹖毛 【续汉书百官志羽林左右监皆冠鹖毛谓加双鹖武于文官○今案陈本改注通典非也俞本羽林作光武余同近本续汉志羽林左右监下无此文考御览二百四十二引续汉书有云羽林左右监皆冠鹖冠又本钞一百二十七冠篇引续汉书鹖毛作鹖尾】 位比大夫 【续汉书百官志光武置左右监秩比六百石位比大夫○今案陈本俞本秩比作秩皆余同近本续汉志无位比大夫句】 曹褎差序礼乐 【汉名臣奏云曹褎上疏曰王者莫不制礼作乐诏褎即差序礼乐擢褎监羽林左骑○今案陈本俞本脱监以范有才学与王褎等典集皇览○今案陈本俞本才作文王褎作皇象考魏志卷九曹爽传注引魏略与陈俞同】 

　　○羽林郎将九十八（羽林郎附） 

　　主羽林 【续汉书百官志羽林中郎将比二千石主羽林郎无员加冠双鹖尾选濮阳陇西安定北地上郡西河几六郡良家子补之本武帝以便马从游猎还宿殿陛岩下室中故号岩郎也○今案陈本删加冠句濮作汉无游字与近本续汉志同又将下二条小注并入余同俞本则删加冠以下亦将下条宿卫句并入】 掌宿卫 【续汉书百官志羽林郎掌宿卫侍从○今案续汉书百官志二同陈本俞本但注见上】 还宿殿陛 【续汉书百官志云羽林郎比三百石无员掌宿卫侍从本武帝以便马从游猎还宿殿陛岩下室中故号岩郎也○今案续汉书百官志二同俞本删比三以下十七字陈本但注见上本钞羽林郎比三百石至郎也七句皆误大写今正】 御侮岩除 【汉旧仪云羽林郎选良家子便弓马者为之一名岩郎言其御侮岩除之下或谓严厉素悫○今案平津馆本汉旧仪补遗卷上据影宋书钞引脱便字余同陈本改注续汉志直删严厉句非也俞本改注通典而通典无严厉句则又附入还宿殿陛一条之下考续汉志补注引荀绰晋百官表注有严厉整锐句而俞本直以为续汉志文又改整锐为素整如此雠校误益加误矣】 选良家弓马 【续汉书百官志云羽林光武以征伐之事劳苦者及陇西安定选良家子便弓马者充之○今案详本钞羽林监篇光武置左右监条下】 以良家善骑射 【汉书甘延寿字君况少以良家子善骑射为羽林投石拔距绝于等伦尝超踰羽林亭楼由是迁为郎○王石华校以原钞家字误置射字下更正今案汉书七十甘延寿传同陈本俞本删字君况三字陈本又附考拔距一段殊非本钞之旧】 死事子孙号曰孤儿 【汉书百官公卿表云羽林武帝初置名曰建章营骑后更名曰羽林又取从军死事之子孙养羽林官教以五兵号曰羽林孤儿汉官仪云征匈奴从军死者子孙不能自活养之羽林官比中郎从车驾号为羽林孤儿○今案汉书百官公卿表同平津馆辑汉官仪脱此条考聚珍本汉旧仪有此条征匈奴作武帝时从车驾上有从官二字余同陈本考之不得竟删汉官仪以下俞本则并标目删去】 

　　○冗从仆射九十九 

　　建初置期门仆射 【汉书百官公卿表云武帝建初三年置期门郎有仆射宦者为之则曰冗从黄门也○今案陈本俞本则曰作号曰余同考汉书卷十九上建初作建元无宦者以下】 永寿置冗从仆射 【续汉书百官志桓帝永寿三年初置冗从仆射○今案陈本俞本同】 居则直门户行则夹辇毂 【续汉书百官志云建初三年置期门郎有仆射掌执兵或宦者为之则号冗从黄门仆射居则直守门户行则骑从夹辇毂也○今案陈本作汉书百官公卿表考汉书卷十九上建初作建元无宦者以下又续汉百官志三有宦者以下又无执兵以上疑虞永兴当日实引两书转钞者偶讹脱耳俞本作汉百官志竟删续字亦不合】 掌散从师射事 【环济要略云冗从其有射事则掌师之○今案陈本同俞本师作帅与玉函山房辑环济要略据书钞引合】 从游猎 【续汉书百官志云冗从仆射秩比六百石武帝置期门郎有仆射常从游猎○今案陈本俞本常从作掌御览二百四十二引续汉仍作常从与本钞合】 领黄门 【董巴中官传黄门非尚书者冗居宿卫直守户行则骑从，伏雕铍带赤质虎爪交剑童子佩刀从仆射领○今案陈本俞本同】 先腊逐疫仆射将之 【续汉书百官志先腊一日大傩逐疫鬼冗从仆射将之逐恶鬼于禁中也○王石华校标目酸改疫今案陈本俞本傩上脱大字余同御览二百四十二引续汉有大字】 索官以自显 【傅畅晋诸公赞新蔡王司马滕字符迈起家为冗从仆射滕意欲索官以自显由此出为南阳魏郡太守○今案陈本俞本脱魏郡二字滕作腾蔡下有正哀二字陈本又删字符迈三字家误官御览二百四十二引晋诸公赞索作弃脱南阳魏太四字余同本钞】 和祥有识见 【晋武起居注云东莞王世子司马瑾真固和祥有识见才干以瑾为冗从仆射○今案陈本俞本瑾真作璞贞又陈本无世子以上瑾为作堇为俞本作璞为莞王作嬴公考御览二百四十二引晋武起居注无司马二字祥作详真作贞余同至本钞贞作真者宋钞避仁宗讳也】 

　　○奉车都尉一百（驸马都尉　协律都尉　武卫都尉　水衡都尉　司金都尉　骑都尉附） 

　　并置三都尉 【汉书百官公卿表云武帝元鼎二年置三都尉奉车都尉驸马都尉皆比二千石○今案俞本删此条陈本置三下衍辅字非也余同考本钞下条则皆比上当补骑都尉三字杜氏通典亦谓奉车驸马骑三都尉并元鼎二年初置也但汉书十九百官公卿表上无此全文永兴不过撮叙大意耳】 掌御乘车马 【汉书百官公卿表云奉车都尉掌御乘舆车驸马都尉掌驸马皆武帝初置秩比二千石○今案陈本同俞本删考汉书十九上与原钞小注同惟标目有误字】 掌羽林从骑 【汉书百官公卿表云武帝元鼎二年置三都尉驸马都尉奉车都尉掌御乘舆车骑都尉掌羽林从骑并无员或以侍中常侍卿尹校尉左迁为之○王石华校标目补林字今案俞本删陈本鼎误肃脱驸马三句及或以侍中以下考汉书百官公卿表无此全文惟续汉书百官志一有无员以上】 御法驾 【汉旧仪云汉乘舆法驾奉车都尉御侍郎参乘也○今案陈本俞本同平津馆辑汉旧仪补遗据书钞引亦同】 侍帷幄 【周熙新论云武卫都尉孙奇年十七以秀才人侍帷幄余作诗一篇美而风之曰恂恂公子美色无比诞姿既丰世冑有纪平南之孙威奋之子○今案陈本删余作以下俞本风作讽脱一美而之四字余同御览二百四十一引此新论熙作绍公于作周公色作妙威奋作奋威余同】 掌池苑 【汉书百官公卿表云水衡都尉武帝元鼎二年初置掌上林苑应劭注云古山林之官曰衡掌诸池苑故曰水衡主诸官故曰都有卒徒武事故曰尉主上林苑诸离宫别观游晏之处也○今案陈本删主上林苑以下俞本与本钞同考汉书卷十九上则主诸官十四字系张晏注主上林以下又是永兴自加引申语不见汉书注者余同】 主舟舡 【魏略云水衡尉旧主上苑以主天下水军舟舡器械○今案陈本俞本同】 张缉筹略 【魏略云张缉字敬仲上便宜中书令孙资以为有筹略遂拜骑都尉○今案陈本俞本同魏志十五张既传注引魏略亦同】 谯周好古 【晋武帝诏云骑都尉谯周笃志好古服膺儒义擢授近侍命位未加不幸殒丧朕甚悼之其赐朝服一具衣一袭钱十五万丧葬所给比从散骑常侍之制也○今案陈本俞本赐上脱其字陈本并脱服膺句余同】 延年善变声 【汉书李延年善歌为变新声是时上方兴天地诸祠欲造乐令司马相如等作诗颂延年辄承意弦歌所造诗为之新声曲贵为协律都尉佩二千石印绶而与上卧起○今案陈本俞本脱欲造乐三字变新陈本作新变考汉书九十三李延年传亦作新变余与原钞同本钞一百七歌篇引史记延年一条亦作变新声】 韩暨器用充实 【魏志韩暨为监冶谒者在职七年器用克实诏书褎叹就行司金都尉班亚九卿○今案陈本俞本诏作制行作加与近本魏志二十四韩暨传同】 

　　○都尉一百一 

　　佐太守为副将 【汉官解故云都尉郡各一人副佐太守言与太守俱受银印部符之任为一郡副将然俱主其武职不预民事旧时常以八月都试讲习其射力以备不虞皆绛衣戎服示扬威武折冲厌难者也○今案陈本俞本符作札无常字又俞本俱作但余同平津馆辑本据书钞引脱郡各二字亦无常字又御览二百四十一引郡各一人作将兵二字】 典其戎伍 【胡伯始边郡都尉箴云巍巍上圣光被八垠矧惟八面胡不来宾荡荡率土来同并守抚其民尉典其戎伍口才程功并施文武○王石华校标目补伍字今案俞本同陈本脱程功二句御览二百四十一引脱郡字垠作埏八面作内面并作屏伍作五末二句作才口并施文武成功余同】 主其武职 【汉官解诂云都尉郡各一人主其武职不预民事○今案详本篇第一条】 备寇虏 【汉名臣奏云翟方进奏曰武帝北部都尉主兵马备寇虏为职而年七十拜起据地不胜任请免○今案陈本俞本翟上删奏云二字余同】 典盗贼 【汉名臣奏翟方进奏曰敕渤海都尉当典盗贼为职视事三岁盗贼未得四千一百九十人今八千八百五十人浸多而为百姓害不能统理官职请免○今案陈本俞本奏曰以上作又云二字脱未得十七字而为五字陈本又脱不能六字余同】 奏事称意 【汉书田叔少子仁以壮勇为卫将军舍人后剌三河奏事称意拜为京辅都尉○今案俞本陈本后俱作使汉书三十七田叔传与本钞同】 不可治民 【史记宁成尹家居上欲以为郡守御史大夫公孙弘曰臣居山东为吏时宁成尹为济南尉其治民如狼牧羊成不可令治民上乃拜成为关都尉○王石华校家下补居字今案陈本俞本无尹字吏上有小字南下有都字令作使与近本史记酷吏传同陈本又增乳虎四行殊非本钞之旧】 澹泊无为 【东观任延字长孙更始拜为会稽西部都尉时年十九迎吏见其少皆惊及到澹泊无为○今案聚珍本东观记同姚辑本脱更始拜三字脱部字陈本俞本亦脱部字又无为下增人四行有奇殊失本钞面目】 正身洁己 【谢汉书张奂迁安定属国都尉匈奴羌豪帅感奂恩德上马二千八疋先零酋长又遗金乐八枚奂并受之而召主簿于诸羌前以酒酹地曰使马如羊不以入厩使金如粟不于入怀悉以金马还之羌性贪吏清前有八都尉九十好货财为所患苦及奂正身洁己威化大行○今案陈本俞本帅作率无九十字又陈本乐作鐻余同俞本脱二千以下九字脱乐八至入怀三十六字还上脱金马二字与姚辑汪辑本谢书同又案本钞九十乃卒字之讹】 汲黯无为 【史记汲黯字长孺为东海太守岁余大治上闻召为主爵都尉治务在无为引大体不拘文法○今案俞本删陈本引作弘与近本史记汲郑列传同本钞卷九弘量篇弘量有余一条亦误引量】 杨仆严酷 【史记杨仆以严酷为王爵都尉天子以为能也○今案俞本删陈本严酷作挚行与近本史记酷吏列传同挚鸷古亦通用】 道不拾遗 【史记云义纵为河内都尉至则族灭其豪民之属河内道不拾遗○今案俞本陈本豪民作豪穰氏与近本史记酷吏列传同陈本又增入义纵事六行则非矣】 盗不敢近 【史记王温舒为广平都尉择郡中豪任吏十余人以为爪牙皆把其阴重而纵使督贼此人虽有百罪弗法即有回避因其事夷之亦灭宗以其故齐赵之郊盗贼不敢近广平○今案陈本俞本爪牙作牙爪脱回字余同近本史记酷吏列传亦无回字】 遣吏祠延陵 【东观汉记任延字长孙为会稽西部都尉下车遣吏以中牢祠延陵季子○今案俞本删陈本附注本篇澹泊无为条下脱部字下车七字作及到先遣馈礼惟聚珍本东观记与本钞同姚辑本与陈本同】 优文召处士 【锺离意别传云西部都尉南阳任延以优文召县曰都尉德薄思贤汲汲虽无齐桓庭燎范夕待旦彼独何居处士锺离意才德翘翘正色乡党百行优备应令补吏檄到丞椽以礼发遣者○今案陈本俞本脱虽无三句脱翘翘句丞作史余同】 笥饵得都尉 【东观汉记樊晔与世祖有旧世祖尝于新野坐文书事被拘晔为市吏馈饼一笥上德之后拜为河东都尉临发之官引见赐御食衣服上谓晔曰一笥饵得都尉何如晔顿首曰小臣蒙恩特见拔擢陛下不忘往旧臣得渴死自効者也○今案陈本俞本皆引范书非也聚珍本东观记服作被余同姚辑本脱】 陈平使参乘 【汉书陈平降汉王与语而说之问曰子之居楚何官曰为都尉是日以平为都尉使为参乘典护军诸将尽谨曰大王一日得楚之亡卒而即与同载及使监护长者汉王闻之愈益幸平○今案俞本删陈本及作反监护下有军字与史记陈丞相世家同以平作拜平与近本汉书陈平传同】 典韦常绕帐 【魏志典韦拜都尉太祖引置左右将亲兵数百人常绕帐性忠至谨重常昼立侍终日夜宿帐左右稀归私寝○今案案俞本删陈本同近本魏志卷十八亦同】 

　　○都护一百二（监军附） 

　　都护之置始自郑吉 【汉书郑吉传匈奴日逐王降郑吉将诣京师还并护车师以西北道故号令班西域始自张骞成于郑吉○今案汉书七十还作遂余同据本钞下条亦作还陈本仍作遂旦增引上下文数行非也俞本则删还并句】 立幕府 【汉书郑吉以侍郎发诸国兵攻破车师匈奴乱日逐王愿降汉吉发兵迎之至河曲将诣京师还井护车师以西北道号都护于是中西域而立幕府治乌垒城○今案陈本并附注在上条又幕作莫与汉书卷七十同俞本亦作莫府作遂并】 典重职 【汉书段会宗为人好大节矜功名与谷永相友善永愍其老复远出与书戒曰足下以柔远之令德复典都护之重职甚休愿吾子因循旧贯无求奇功也○今案陈本俞本愍作闵与书作予书与近本汉书七十段会宗传同】 斩郅支 【汉书甘延寿陈汤传云元帝时延寿封义成侯汤赐爵关内侯各三百户功大封少为石显匡衡所抑○今案百户以上见汉书陈汤传无功大二句陈本俞本删去此条小注别引汉书甘陈斩郅支四句】 攻康居 【汉书甘延寿陈汤传云文帝时为西域都护陈汤为副郅支单于欲辱汉使汤与延寿谋攻康居城陷斩数千人故得汉使节二斩郅支单于头传于京师○今案本钞此条系撮引甘陈两传非连文也陈本脱本文帝时三字副下有将字脱千人句脱二字传字俞本又将上段义成至所抑五句续于此条之下】 班超为都护合三十年 【谢汉书施阳字季儒为监军使持节乘轩从左监护骑到江夏郡关内门阳杀牛设酒交臂降服○今案此条小注与标目不符当分二条陈本俞本径删小注补入范书班超传此两失之道也考御览五百十七引谢承书有班超一段与标目脗合其施阳以下别为一条姚辑汪辑本皆脱】 绥纳新旧华阳即叙 【王隐晋书卫瓘行镇西军司监邓艾锺会诸军事绥纳新旧离合同异华汤即叙○王石华校标目臼改旧今案陈本俞本军司监作将军监司非也本篇轻衣出营条下引王隐书与此条脗合足订陈俞之误又离合陈俞作包合】 勒兵围贼矫诏降之 【谢汉书宋均为监军与马援征武陵蛮临沅水而兵士多病均惧众军疫病勒兵围贼矫诏降之遣还本居归自劾矫诏之罪帝甚善之○今案陈本俞本疫病作多疫居作郡归作先与姚辑汪辑谢承书合】 轻衣出营欺作表章 【王晋书卫瓘字伯玉行镇西军司监邓艾锺会诸军事檄召艾诸将称诏收艾瓘乘使车径入成都尉殿前艾父子俱受取诸将怀艾者图刦取艾整兵向瓘瓘轻衣将一给便出营门欺作表章示之申明艾事诸将信之皆解散○今案陈本俞本皆改引今晋书非本钞之旧】 公达军国皆掌 【荀氏家传攸字公达为军师军国选举及刑狱法制皆使君掌焉○今案陈本俞本达下衍魏太祖以攸五字皆使君作皆攸】 朝野皆服 【晋中兴书吴郡顾录云荣字彦先拜为军师于是朝野皆服中兴基此焉时南土多士未尽才用荣又上言陛下先世甘季思等凡此诸人皆南金也○今案陈本改注今晋书非也俞本多士作士多陛下八字作陆士光季甘思等七字基下脱此字余同】 庄贾留饮不至 【史记曰穰苴将兵得御燕晋之师穰苴曰愿得君之宠臣国之所尊以监军景公使庄贾往贾留饮日中不至穰苴斩之○今案史穰苴传无御字余同本钞六十四将军总篇引无御晋二字陈本俞本增删颇多非旧钞面目】 殷浩称疾不起 【晋中兴书陈郡殷浩字渊源弱冠与京兆杜乂并有美誉善言玄理除侍中安西军司称矢不起○今案御览二百四十九引中兴书无除侍以下余同陈本改注今晋书非也俞本渊作深与今晋书七十七本传合又杜误社】 

　　北堂书钞卷第六十三 

　　●北堂书钞卷第六十四　　　　设官部十六 

　　隋秘书郎虞世南撰 
　　南海孔广陶校注 
　　将军揔一百三　　　　　骠骑将军一百四 
　　车骑将军一百五　　　　中军将军一百六（并附卫尉将军　抚军将军）　　前后左右将军一百七 
　　护军将军一百八　　　　领军将军一百九 
　　左右将军一百十　　　　四征将军一百十一 
　　四镇将军一百十二　　　骁骑将军一百十三（并附殿中将军　龙骧将军　辅国将军　冠军将军　征虏将军） 
　　伏波将军一百十四　（奋威将军　贰师将军　杂号将军　镇远将军　横野将军　建威将军　建武将军　偏将军附） 

　　○将军揔一百三 

　　将军周官也 【周礼司马职云天子六卿将军皆命卿郑注云凡军帅不特置选于六官六卿德任者使兼官也○今案陈本删郑注以下俞本德作能余同阮刻本周礼夏官叙官将军作军将六卿德任者作六卿之吏自卿以下德任者余同】 将军之号由来远矣 【鹖冠子云人道何先曰先兵富则骄贵则盈兵者百岁不一用然不可一日忘也将军之号由来远矣○今案诸子奇赏本鹖冠子无将军二句盈作赢余同陈本俞本亦作赢又陈本不可误可不】 十万之军无则必乱 【尸子云十万之军无将军则必乱○今案陈本俞本十皆误于平津馆辑尸子佚文据御览两引及史记司马穰苴列传索隐引皆作十又索隐之军作之师】 登车不轼遭丧不服振旅抚师以征不义 【汉书李广将军者是国之爪牙也登车不轼遭丧不服振旅抚师以征不义率三军之心同战士之力故怒形则千里竦威振则万物伏是以名声暴于夷貉威棱慑于怜国○今案陈本俞本登上有司马法曰句义作服率作萃慑作憺与近本汉书五十四李广传同】 亲戎引枹而鼓 【说苑田单为六上将军攻翟三月不能下明日亲戎结发径立矢石之所乃引枹而鼓之翟人下之○今案俞本脱三月能三字考说苑十五指武篇无亲戎二字余同陈本增入前后文百余言非旧钞面目】 出征授钺朝堂 【汉魏故事云夫遣将军出征冠节钺于朝圣○今案陈本俞本无冠字艺文类聚五十九引汉魏故事授上有符节郎三字授下无冠节二字】 穰苴将兵扞燕 【史记穰苴传齐景公召穰苴与语兵事大说之以为将军将兵扞燕○今案陈本俞本燕下有晋之师三字与史记穰苴列传同】 田单兴师攻翟 【说苑田单为上将军兴师十万将以攻翟往见鲁仲连子仲连子曰将军之攻翟必不能下矣田将军曰单以五里之城十里之郭复齐之国何为攻翟不能下也去上车不与交言○今案说苑十五指武篇交言作言决余同俞本将以作将兵亦作言决陈本附注上文引抱条下】 亚夫细柳备胡 【史记文帝立后六年匈奴大入边乃以宗正刘礼为将军屯灞上周亚夫为将军屯细柳以备胡○今案陈本俞本屯作居大入边入作三万人入上郡三万人入云中系据近本史记文帝纪增改】 

　　○骠骑将军一百四 

　　位次丞相 【汉官仪云汉置骠骑将军位次丞相是以汉百官志云骠骑将军秩与大将军同○今案陈本删是以二字俞本删是以三句平津馆辑汉官仪据御览引汉下有兴字余同本钞】 位在公上 【汉杂事云董重为骠骑将军位在公上续汉书百官志曰制骠骑大将军与大司马相兼○今案陈本俞本制上有旧字余同】 获獯狁之士 【汉书霍去病为骠骑将军与大将军卫青各五万骑步兵数十万青败匈奴去病出代右北平功已多于青既还上曰骠骑将军霍去病率师躬将所获獯犺之士约轻赍绝大幕执讯获丑上为治第令视之对曰匈奴不灭无用家为薨上悼之发属国玄甲军阵自长安至茂陵为冢象祁连山焉○今案汉书五十五獯犺作荤允无用作何以余同陈本俞本又据近本增入上下文非旧钞面目】 修水战之具 【谢后汉书张意为骠骑将军讨东瓯贼意画策各修水战之具浮海就攻一战大破所向无敌○严氏校补军字路改各今案陈本俞本脱各字余同姚辑本谢承书无画策各三字脱一战句汪辑本有一战句余与姚同】 修礼乐之制度 【续汉书东平王传明帝诏曰东平王仓宽博有谋可以托六尺之孤其以仓为骠骑将军是时天下无虞仓以宜修礼乐乃议定南北郊衣冠车服制度及世祖庙乐仓以懿亲辅政尽心王室每有议事上未尝不见从名称日重○今案陈本俞本仓作苍天下作四方庙乐作庙登歌八佾舞数祖上无世字又姚辑续汉书脱此条汪辑懿作至余同陈本严辑全后汉文明帝诏据书钞引东平四句仍作仓葢苍古作仓】 虚己礼士 【续汉书东平王传仓为骠骑将军置长史员三十人位在三公上辟当世名士虚己礼之○今案陈本俞本员三作掾史四仓作苍余同又俞本脱续字姚辑续汉书脱此条汪辑本与陈本同】 高选佐吏 【王晋书梁王传彤为骠骑将军置左右长史司马高选佐史○今案陈本俞本同近本晋书三十八梁王彤传为诸将军者五独脱骠骑无高选句余同】 赵俨叉手上辇 【魏略旧故事四征有官厨财籍迁转之际无不因缘赵俨自征西微为骠骑叉手上车到霸上忘持其常所服药雍州闻之追送俨笑曰人言语殊不易我偶问所服药耳何用是为○今案陈本俞本旧作云征西作西征到上有发字送下有杂药材数箱句俞本箱作厢余同魏志二十三赵俨传注引魏略故下脱事字脱自征七字本钞三十八廉洁篇引魏略有自征句】 纪瞻止家为府 【晋中兴书丹阳纪录云纪瞻字士达为骠骑将军服将军物制度一案旧典遣使就拜止家为府○王石华校正改止今案俞本同陈本改注今晋书删字士达三字考今晋书六十八纪瞻传士达作思远余同本钞领军将军篇引王隐书亦作字士达】 东平王宽博有谋 【东观汉记东平王传明帝诏曰东平王仓宽博有谋可以托六尺之孤其以仓为骠骑将军○今案俞本删陈本以其文同遂改注续汉书非也聚珍本东观记卷七姚辑本卷二聚珍四十八引与本钞正同仓作苍乃古今字之异耳】 晋宣王戎昭果毅 【曹植辅臣论魁杰雄特秉心平直威严允惮风行草靡在朝廷则匡赞时俗百僚仪一临事则戎昭果毅折冲厌难者司马骠骑也谨案司马骠骑晋宣王也○今案俞本删陈本脱草靡以上僚下衍侍字余同张溥百三家本植集允作足戎作我又脱在朝至事则十五字惟严辑全三国文据旧钞引脱廷字余同】 

　　○车骑将军一百五 

　　金印紫绶位次司空 【汉官仪云和帝以窦宪为车骑将军赐金印紫绶位次司空汉典置车骑皆金印紫绶位次二千石○今案陈本删汉典以下俞本删司空以上典作兴骑下有将军二字余同续汉志补注引汉官仪有司空以上引汉官典职脱印绶二字二千石作上卿然则本钞汉典二字乃六仪之一也俞本改典为兴谬矣 【银印青绶位在卿上】 汉官仪云章帝以元舅马防为车骑将军服银印青绶位次卿上○今案陈本次作在俞本改注通典平津馆辑汉官仪据续汉志汪及御览引位次句作位在卿上绝席】 位列九卿班同三府 【华峤汉书马防行车骑将军位列九卿班同三府○今案陈本俞本军下有事字与姚辑汪辑本华峤书同】 马防在卿上绝坐 【汉杂事云章帝以城门校尉马防为车骑将军位在九卿上绝坐也○今案俞本删陈本同】 邓鸿在九卿上绝席 【东观汉记永平六年邓鸿行车骑将军位在九卿上绝坐○今案陈本坐作席俞本标目删绝席二字注仍作坐聚珍本东观记卷八姚辑本卷五作绝席】 拜日磾于卧床下 【汉书金日磾字翁叔为车骑将军拜于卧内床下受诏辅少主○今案陈俞本删字翁叔三字余同考汉书金日殚传但有字翁叔三字余见霍光传】 引张温于崇德殿下 【张璠汉记张温以司空加拜车骑将军征韩遂丙辰引温于崇德殿前温以军礼长揖不拜○今案陈本俞本加拜作拜加与姚辑汪辑本张璠汉纪合又姚本前作下】 破单于登山纪功 【张璠汉纪窦宪字伯度拜车骑将军与北单于战于稽落山大破之宪遂登燕然山去塞三千余里刻石以纪汉功纪威德也○今案陈本俞本改注范书非也姚辑汪辑本张璠汉纪脱窦宪传】 殄羌贼献捷振旅 【谢后汉书皇甫嵩拜车骑将军讨平凉羌胡公卿百寮皆祖送于平乐又临虏庭扫殄羌贼靡有孑遗卒整二州献捷振旅○今案陈本平作弁乐下有观字俞本删公卿二句卒作率姚辑本虏作卤羌下脱胡字卒亦作率汪辑本乐下有观字贼作胡卒亦作率余同原钞】 讨武陵平定荆州 【谢汉书冯绲字鸿卿为车骑将军将兵南征武陵五溪蛮贼军扰攘绲下长沙贼悉诣营乞降荆州平定诏赐钱一亿不受也○今案陈本俞本脱将兵二字及扰攘绲三字下作至赐上无诏字初学记二十引谢承书贼军扰攘易为作难姚辑汪辑本脱五溪二字余与陈俞同】 破黄巾威震天下 【华汉书皇甫嵩字义真拜车骑将军领冀州牧嵩温恤士卒甚得众情每军行顿止须营幔修立然后就舍帐军士皆食尔乃尝饭嵩既破黄巾威震天下○今案陈本俞本及姚辑汪辑本皆同惟陈俞又附百姓歌一段非旧钞面目】 孝孙征羌帝亲幸府 【华汉书马防字孝孙行车骑将军与长水校尉耿恭师征虏水羌还帝亲驾幸其府○今案陈本俞本军下有事字师作同姚辑汪辑本皆作同】 义真讨胡百僚祖送 【谢后汉书皇甫嵩字义真为车骑将军讨平凉羌胡选将士枭骑万队戎车三于公卿百僚皆祖送于平乐观大会既御天下命又临虏庭扫殄羌贼靡有孑遗○王石华校标目直改真今案俞本删既御四句标目僚误官陈本亦作官注云见前案上振旅条下陈本仍脱选将十一字脱既御句姚辑汪辑本谢承书亦脱既御句】 刘琰不预国政 【蜀志刘琰字威石迁车骑将军然不预国政但领于余卒随丞相亮讽议而已○今案陈俞本无卒字领下有兵字与蜀志卷十刘琰传同又陈本脱字威石三字近本蜀志石作硕】 王堪不能御难 【晋诸公赞云王堪字世冑行车骑将军征讨诸军事为石勒所袭左右将劝堪上马叹曰我国家大将不能御难何面目复还朝廷终不动遂至被害官僚百人守尸不去皆死孝怀悼之○今案陈本俞本脱左右将劝上马六字脱终不动至皆死十七字又陈本石勒作敌余同】 

　　○中军将军一百六（卫尉将军附抚军将军附） 

　　中军惣宿卫 【晋起居注太始元年置中军将军惣宿卫羊祜为之也○今案陈本俞本同御览二百二十九引王隐晋书亦同】 卫军掌兵卫 【续汉书百官志卫将军掌京师兵卫四夷屯警○今案陈本俞本卫下增尉字脱四夷句考续汉百官志一无尉字刘昭补注引蔡质汉仪有掌京以下九字由此知虞永兴乃引刘昭注文唐宋传钞志下脱去注字惜陈俞未悟耳】 宋昌领南北军 【汉书文帝纪云既即位乃夜拜中尉宋昌为卫将军领北军○今案陈本俞本及近本史记汉书文帝纪同】 宣王物惣西事 【魏志云文帝以宣王为抚军大将军征吴召宣王曰吾委卿萧何之任不亦可乎车驾还诏曰吾东抚军当惣西事汝西抚军当惣东事○王石华校标目宋改宣是也今案魏志文帝纪只有抚军大将军一句又注引魏略有抚车留许昌一条与本钞意同辞异葢参用十八家晋书宣纪也陈本俞本吾委作朕委余同】 虞泽屡统军旅 【晋中兴书会稽虞录云泽字思勇为卫尉将军貌如不武内实坚明是以屡统军旅也○王石华校绕改统今案陈本改注今晋书非也俞本脱尉字实字旅下增尠有倾败句为卫上有七字又奂字据今晋书七十六作奥】 

　　○前后左右将军一百七 

　　为国虎臣 【汉书辛庆忌字子其拜左将军为国虎臣遭世承平匈奴西域亲附敬其威信焉居处恭俭饮食被服尤节约○今案陈本俞本居处二句皆在左将军句下又陈本无字子其三字近本汉书六十九辛庆忌传其作真案古人其字与记已卺等字古义得通忌从已声当字子其知作真者误】 为国爪牙 【汉书仪云故武帝征西夷有前后左右将军为国爪牙所以扬示威武折冲万里如虎如龙朝夕猛将折冲御侮○今案陈本俞本书作官征上有西字武作灵又陈本脱如虎三句俞本脱猛将折冲四字平津馆辑汉官仪与陈本同】 金印紫绶 【汉官解故前后左右将军皆周末官秦因之位上卿金印紫绶皆掌兵及四夷有长史秩千石○案俞本改注通典陈本故作诂余同平津馆辑汉官解诂亦同】 位诸卿上 【汉官解诂前后左右将军宣元以后虽不出征犹有其官位在诸卿上○今案陈本俞本同平津馆辑汉官解诂元作化恐误本钞宣元以后句葢指前汉宣帝元帝而言也】 常惠勤劳有功 【汉书常惠明习外国事勤劳数有功为右将军○今案陈本俞本明上增入代苏武为典属国句与近本汉书七十常惠传同然非旧钞面目】 师丹廉直守正 【汉书师丹字子强以廉直守正为右将军○今案陈本俞本删字子强三字正作位右作左近本汉书八十六师丹传作廉正守道子强作仲公右亦作左】 定策立宣帝 【汉书赵充国字翁孙为后将军与大将军霍光定策尊立宣帝○今案陈本俞本策作册与近本汉书同又俞本翁孙作公卿】 持节攻河东 【续汉书邓禹字仲华拜前将军持节分精吏士三万人自箕关入攻河内都尉破之获辎重东千余乘○今案姚辑汪辑本续汉书脱此条范汉书四十六邓禹传分精句作分麾下精兵二万人内作东重下无东字□本俞本皆改引范汉书】 文则持军甚严整 【魏志于禁字文财迁左右将军假节钺持军甚严整得财物无所私也○今案陈本俞本无右字持上有禁字财上有贼字私下有入字与魏志十七于禁传同】 公明持军远斥候 【魏志徐晃子公明为右将军晃性俭约畏慎持军常远斥候先为不可胜然后战追赴争利士不暇食常叹曰古人患不遭明君○今案陈本俞本走作奔又陈本持作将皆与近本魏志十七徐晃传同林明仲校云治作持唐钞改避者 【愿至金城图上方略】 汉书赵克国为后将军西羌反上问谁可将者充国时年七十余对曰无踰于老臣上遣焉问曰将军度羌虏何如当用几人充国曰百闻不如一见愿至金城图上方略然戎羌小夷逆天背叛灭亡不久愿陛下以属老臣勿以为忧也○今案陈本俞本焉字在问下与近本汉书合然本钞焉在问上则上遣是遣充国非遣使问而问曰以下乃同时问答之言与陈俞本及近本迥殊足见隋以前古本之可贵也】 乐为边将不愿内辅 【晋中兴书河东郭默为右军将军默既远人乐为边将不欲内辅谓刘胤曰我能御胡而不用且右军主禁兵禁兵不妄出有急方更给兵将无素○王石华校而改为今案陈本俞本改注今晋书非也御览八十八引晋中兴书辅作转胤作允御作卫余同宋钞改允避太祖讳也】 解绶赐仲都 【东观汉记李忠字仲都为右将军封武固侯时无绶上自解所佩绶以赐之○今案陈本俞本脱固字考聚珍本东观记卷十姚辑本卷二皆与本钞同】 兵民随满宠 【魏志满宠字伯寍拜前将军领预州刺史及督扬州诸军事汝南兵民恋慕大小相率奔随道路不可禁也○今案魏志二十六满宠传禁也作禁止余同陈本俞本亦作禁止又及上俞本有代曹仁三字陈本则作代曹仁督无及字余同】 李将军后期责之幕府 【汉书李将军广为前后将军与大将军卫青出定襄失道后期大将军令长史急责广之幕府广曰广结发与匈奴大小七十二战○今案汉书五十四前下无后字定襄作东道十二作十余陈本与今汉书同又考汉书五十五载食其与广出定襄知本钞定襄二字非误也俞本亦作定襄】 赵食其失道赎为庶人 【汉书赵食其传武帝以食其为右将军从大将军出定襄迷失道当斩赎为庶人○今案俞本同陈本附注李将军条下仍改去襄二字非也考汉书五十五赵食其传与原钞同】 

　　○护军将军一百八 

　　护军前官 【汉书百官公卿表护军从秦官李期舍人为之○今案近本汉书从作都尉无李期句陈本俞本从上有将军二字李期作李斯又改置舍人下】 武士管钥 【皇甫谧集云护军武士军之管钥○今案陈本俞本同】 典武选 【晋起居注云秦始七年诏曰中护军与□军史涣惛掌禁兵典武选○今案陈本脱涣字俞本让军下有韩浩二字标目改为掌禁兵而典武选句又别为一条注出魏略颇易旧钞面目矣考御览二百四引晋起居注正有职典武选句则俞本删之非也】 尽护诸将 【史记陈平降汉王拜为都尉绛灌等谗之王召问平平曰臣计划有可采愿大王用之使无可用者大王赐金具在请封输官汉王乃谢拜为护军中尉尽护诸将○王石华校标目书改画今史记陈丞相世家无大王赐三字余同】 惣统诸将 【魏略司马景王代夏侯玄为护军惣统诸将主武官选事○今案陈俞本护军下有将军二字注内将字作军又俞本删武官句考魏志九夏侯尚传注引魏略事作举余同本钞】 随何说英布 【史记高纪云汉王与楚大战彭城不利谒者随何将二十人使淮南说英布背楚归汉乃拜何为护军中尉○今案陈俞本中尉作将军高下有祖字案亦见史记黥布列传】 应詹灭王敦 【王晋书应詹传云王敦将作逆明帝问如何应詹奋然慷慨答曰陛下宜奋赫赫斯之威臣等当负戈从戎心倾族灭之祸以顺讨逆即日以詹为护军将军因以灭敦○今案初学记十七引王隐书脱奋然五字必倾作不顾余同陈俞本从戎作前驱无必倾十二字又陈本奋然作厉然宜奋误宜当】 太初拔用俊杰 【世语云夏侯玄二十名知人为中护军拔用武官无非俊杰○今案陈本俞本二十作世官下有参戟牙门句考魏志卷九夏侯元传注引世语亦作世本钞因唐时传写避太宗讳芯多作廿故宋后讹为二十】 景王举不越功 【王晋书景王为中护军作选用之法举不越功吏无私焉○今案陈本俞本中护军作护军将军陈本于将军下再衍一军字又脱吏无句考通典职官十六引王隐书与本钞同惟景王误景帝】 任役在平 【晋中兴书琅琊王录羲之字逸少为护军教曰令所任之职在于赋役公平○今案陈本俞本作护军将军脱琅琊字脱字逸少三字又陈本脱曰合以下俞本脱教曰二字职作患】 与参谋议 【华峤汉书班固传大将军窦拜班固为中护军与参谋议○今案姚辑汪辑本华峤书脱此条陈本俞本改注范汉书考范史七十下班固传参下无谋字而陈俞乃强增之亦非范书之旧矣】 问以时事 【魏志夏侯玄字太初迁中护军宣王问以时事玄议以官材用人国之柄也故铨衡专于一则无私也○今案俞本材作才于一作于台阁则无句作上之分也与近本魏志十四同陈本亦然惟官材误作官不】 子通上疏帝曰微君吾不闻善 【魏志蒋济字子通为护军上疏谏明帝诏答曰微叵吾不闻善　言○今案魏志十四微君作微护军善作斯余同陈本俞本皆据近本魏志改而陈本增百七十余言非旧钞面目俞本仍作善言亦不尽依近本】 元嗣留镇太祖曰安可以无护军 【魏志韩浩字符□为中护军从太祖讨张鲁鲁降议者□□智略足以□□欲留镇汉中太祖曰吾安可以无护□浩乃奭俱□□□重如此○今案魏志当作魏书考魏志九夏侯惇刚□无从太祖以下惟裴注引魏书有之独见重作见亲任耳陈俞作魏书作见亲任又陈本脱鲁降二字俞本作会降】 安国击匈奴充国击武都 【汉书百官公卿表韩安国以护军将军击匈奴赵充国以大将军都尉击武都○今案陈本俞本以大作为大又俞本分为二条颇改旧钞面目】 召吏收朱佑 【东观汉记朱佑为护军将军谓光武曰长安兵乱公有日角之相欲以观上旨上召剌奸吏收护军佑○今案陈本俞本改注范书非也聚珍本东观记卷九佑作佑观上之下有风争二字旨作上曰召剌句脱上字吏字姚本脱此条其续汉书本传亦皆作佑与本钞同】 闻谣问蒋济 【魏略蒋济为护军时有谣曰欲求牙门当得千区一五百人得五百疋宣王与济善闻此声以问济济无以解之因戏曰洛下一钱不足则不可行也○今案陈本俞本有谣曰作谣言脱一五百人二句脱闻此声三字余同文献通考职官十八引魏略区作匹一五百人作五百人督脱因戏以下】 亲幸莫与为比 【华峤书朱佑为护军舍止亲幸莫与为比○今案姚辑汪辑本华峤书脱此条陈本俞本改注范书】 病卒流涕累日 【蜀志法正传正字孝直为护军将军及病卒先主为之流涕者累日○今案陈本俞本及作以考蜀志卷七正作及】 陈平参乘绛灌谗之 【史记陈平降汉王拜为都尉使参乘典护军绛灌等谗之○今案俞本删此条陈本注见上考史记五十六此系节引耳】 周顗失仪有司所奏 【晋中兴书汝南周顗字伯仁代戴渊为护军将军纪瞻将军纪瞻置酒请顗及王导二十人顗荒醉失仪为有司所奏○今案俞本删陈本改注今晋书非也御览四百九十七引晋中兴书无汝南字及字伯仁三字将军作尚书余同】 今诚乏才岂可以赵泳居之 【晋中兴书司徒王导将以赵泳为中护军孔愉谓导曰中兴以来处此官者周伯仁应思远今诚乏才岂可以赵泳居之○今案陈本俞本孔误宛余同御览二百四引晋中兴书泳作冰余同】 

　　○领军将军一百九 

　　惣六军之要秉选举之机 【曹略叔述考诗序云余每迁中领军惣六军之要秉选举之机贵则情广富则骄奢无度则阶祸矣○今案陈本俞本曹皆作魏陈本略下仅有中领军职云五字俞本同本钞】 掌监五营 【续汉书百官志北军中候一人秩六百石掌监五营魏略中领军延康中置故汉北军中候之官也○今案陈本俞本同近本续汉志亦同】 领禁兵 【魏志武纪云太祖以史涣忠勇以为中领军与韩浩皆领禁兵焉○今案陈本俞本据近本魏志增改非本钞之旧惟武纪当作夏侯惇传】 修车马戒不虞 【汉官解故云中垒城门北军士校修尔车马以□□□应劭注汉掌兵官○今案陈本俞本及平津馆辑本皆同】 辞不复入 【王晋书羊祜字叔子迁中领军悉统宿卫人直殿中执兵之要事监内外祜以大事既定辞不复入○今案陈本俞本同近本晋书羊祜传监作兼无大事二句】 自表去官 【王晋书纪瞻字士达朝廷称瞻弘亮雅正才兼文武俄转领军时人素服瞻严毅六军祇肃寻以风病自表去官遣黄门就询军事○今案陈本改引今晋书非也俞本弘作忠俄转句作可领军将军祇肃作敬惮询误谒余同又今晋书六十八士达作思远本钞骠骑将军篇引晋中兴书亦作纪瞻字士达】 与上殿参定谋策 【晋中兴书纪瞻受领军会钱凤作逆诏上殿参定谋策事○今案陈本俞本受皆作拜余同考今晋书六十八纪瞻传失载钱凤事】 韩伯从容养病 【晋起居注武帝太始四年诏曰尚书韩伯陈疾解职领军闲无上直之劳可得从容养病更以伯为领军进丹阳尹○今案陈本俞本脱丹阳句又更以句军下有将军二字余同惟陈本职领误职汉近本晋书伯传韩伯为尹在疾病之前恐非】 纪瞻卧镇六军 【晋中兴书纪瞻辞领军乞以常侍宿卫左右帝曰今日之事岂得如君所论但为朕卧镇六军○今案陈本改今晋书非也俞本宿作侍镇作护余同】 曹羲宾客盈坐 【傅玄子云安乡亭侯曹羲为卧领将军慕周公之下士宾客盈坐○今案陈本俞本卧领作领军严铁桥辑傅子四卷据书钞未改本引亦作领军】 吴隐之分禄亲友 【续晋阳秋吴隐之子处默为中领军每月初得禄裁留身粮其余悉分亲友而家人纺缉以供朝夕○今案近本晋书九十亲友作亲族余同陈本俞本改注今晋书增易颇多非旧钞面目】 

　　○左右将军一百十 

　　王济领兵未欲使转 【山涛启事云右卫将军王济字武子诚亮有美才侍中之最高者诏济领集兵不欲使转也○今案陈本俞本脱最高句余同本钞五十八侍中篇引山公启事无字武子三字无诏济二句余同】 葛冲领兵未欲出之 【山涛启事游击将军诸葛冲精果有文武拟补兖州诏答曰冲领兵未欲出之也○今案陈本俞本及御览二百三十九引山公教事皆同】 许褚为文帝亲近 【魏志许褚字仲启从太祖讨马超韩遂破之迁武卫中郎将武卫之号自此始也军中以褚力如虎而痴故号曰痴虎文帝践阼甚亲近焉○今案近本魏志十八启作康虎作虎痴余同俞本删此条陈本无字仲启三字余据近本魏志增入百余言非旧钞面目】 虞胤为肃祖所昵 【晋中兴书琅琊王录云南屯王宗字延祖拜左卫将军与右卫将军虞胤为肃祖所昵○今案陈本俞本改注今晋书非也御览二百三十七引晋中兴书无右卫句余同】 文度共辅幼主 【晋中兴书琅琊王□之字文度领左卫将军又□□□大中正太宗崩与谢安共辅幼主○今案陈本俞本改注今晋书文亦同御览二百三十六引晋中兴书有王坦之至左卫九字余脱】 世踰亲侍至尊 【晋中兴书刘超字世踰为右卫将军亲侍至尊苏峻作逆逼迁天子超不愿骑○今案陈本脱苏峻三句俞本亲侍句在天子下又删愿骑句今晋书七十踰作瑜至尊作成帝愿作肯本钞下数条引亦作肯】 曹据忧亡流涕 【傅玄子云曹摅字□□曹羲弟岁侯为武卫将军纵酒作乐酒酣起为寿当溥子前忧亡流涕○严氏校注内摅误显将下脱军字子前误前子均改正今案俞本删陈本脱曹羲六字脱当傅四字又附注文士传曹摅字颜远一段据严铁桥辑傅子四卷称书钞未改本引与此本同又夹注云曹羲为爽弟而摅又为羲弟查汉书有曹羲字颜远与此无涉陈禹谟补颜远二字非也】 刘超樊毂悲哀 【晋中兴书曰刘超为右卫将军苏峻逼迁天子超攀毂贼给马不肯骑悲哀慷慨○今案陈本脱贼给六字及慷慨二字右作左俞本亦作左又慨下多一句今晋书七十脱攀毂二字余同】 葛冲精果拟兖州 【山涛启事游击将军诸葛冲精果有文武拟补兖州○今案详本篇第二条】 卞兰才学加散骑 【魏志卞兰少有才学为游击将军加散骑常侍○今案陈本俞本同魏志卷五卞旺后传附卞兰事同】 

　　○四征将军一百十一 

　　治军整齐 【华峤汉书岑彭字君然说降朱鲔迁征南将军治军整六秋毫无犯击蜀宿于彭亡之地为公孙述客所剌○今案陈本俞本脱字君然三字脱击蜀以下与姚辑汪辑本华峤汉书同陈本又附范书二百余言非是】 与士简易 【华峤汉书耿康为征西将军出西域康壮勇与士简易军行常自被甲○今案陈本俞本脱军行句姚辑汪辑本亦然但汪本康作秉】 耿康为征西匈奴怀信 【又云耿康字伯初为征西将军出西域康镇抚单于匈奴与国怀其恩信南留单于以安天下○今案陈俞本脱南留以下姚辑汪辑本亦然陈本又脱恩字汪本康作秉】 羊祜为征南江浦驰义 【王晋书羊祜字叔子为征南大将军开府辟召仪同三司进据险要开建五城收膏腴之地夺贼人之资于是江浦驰义者也○今案陈本俞本进上有乃字贼作吴余同考今晋书三十四正作贼字知旧钞非误】 破赤眉于崤底 【华峤汉书冯异传三辅大乱异讨之与贼赤眉会大破于崤底追击之又大破之上书言状不敢自伐诸将或欲分其功诏云征西功若丘山也○今案陈本改注范书非也俞本又大破之作又大破行巡余同淮姚辑汪辑本华峤书与旧钞脗合】 习水军于三州 【魏志王昶字文舒迁征西南将军佩节都督荆豫州诸军事徙治新野习水军于三州○今案陈本俞本删西字佩作假徙上有乃表二字与魏志二十七同】 收散卒奋翼渑池 【华汉书冯异字公孙代邓禹讨三辅车驾送之赐七尺剑诏进征西大将军攻赤眉大为所败散步走归营收其散卒与贼约期○今案姚辑汪辑本华峤书脱此条范书四十七约期句下有云追破于崤底玺书劳曰终能奋翼渑池三句陈本俞本皆改注范书】 将锐卒虎步江南 【魏志曹休字文烈为征南将军假钺击吕范于洞浦破之拜扬州牧表曰臣闻将锐卒虎步江南因献之○今案魏志卷九曹休传征南作征东无表曰以下余同又魏志卷七张邈传注引英雄记有虎步淮南之语陈本俞本亦作东脱因献之三字余亦有增改】 张辽持戟先登文帝谓之召虎 【魏志张辽字文远为征东将军征孙权被甲持戟先登陷阵杀数千人斩二将文帝叹息曰古之召虎也○今案陈本俞本千作十与魏志十七同惟召作邵恐非】 曹仁被甲入贼三军皆曰天人 【魏志曹仁字子孝为征南将军从魏武平荆州留屯江陵吴将周瑜来攻仁被甲上马斩入贼围及还皆曰将军真天人也○今案陈本俞本脱魏武句余亦多增改】 老疾求还 【魏志赵俨字伯然迁征将军都督雍凉正始四年老疾求还○今案陈本俞本脱正始句督上脱都字又还上俞本有都尉二字考魏志二十三赵俨传与本钞同原钞此条与下文满宠一条标目与小注互易今移正】 年老征还 【魏志满宠字伯寍拜征东将军以年老征还迁为太尉宠不治产业家无余财诏曰君典兵在外专心忧公○○今案陈本俞本脱诏曰以下魏志二十六满宠传与本钞同】 

　　○四镇将军一百十二 

　　开边据险 【魏志刘靖迁镇北将军假节督河北诸军事靖以为经常之犬法莫善于守防遂开拓边守屯据险要又修陵防边民利之○今案陈本俞本陵防作广房渠陵余同考魏志十五刘馥附子靖传督上有都字陵防作广戾渠陵陈俞讹戾为房非也】 凿山通道 【魏志邓艾字士载为镇西将军督陇右诸军事凿山通道造作桥阁进军到成都○今案近本魏志二十八邓艾传同陈本俞本增改颇多至俞本载作戴是古今通用字耳】 深入虏庭 【魏志邓艾为镇西将军至成都刘禅请降诏曰艾曜威奋正深入虏庭斩将搴旗枭其鲸鲵使僭号之主款○今案陈本注见上俞本降款作稽首颈与近本魏志同】 拓平西夏 【魏志锺会字士季为镇西将军假节都督关中诸军事诏曰会所向摧弊前无强敌监制众城网罗逆豪拓平西夏○今案魏志二十八锺会傅监作缄逆豪作迸逸余同陈本俞本脱假节九字逆豪亦作迸逸余多增改】 陇西王秉心诚亮 【晋起居注武帝诏曰关中内屏京畿外蕃河右北捍戎御狄南镇巴汉宜任懿亲以静西土陇西王素秉心诚亮思度弘置○今案陈本俞本无御字陈本脱思度句俞本亶作□】 鲁芝镇东恪勤在公 【晋录镇西将军鲁芝恪勤在公不营私门素无华宅使军兵作屋五十间○今案陈本俞本使作余同今晋书九十西作东本钞标目亦作东】 曹休为镇南车驾临送 【魏志曹休为镇南将军督诸军事车驾临送下舆执手○今案陈本俞本脱督诣四字考魏志卷九与本钞同】 邓艾为镇西刘禅奉玺 【魏志邓艾为镇西将军至成都刘禅奉玺请降○今案魏志二十八邓艾传同陈本注见上俞本增皇帝绶为笺五字颇易旧钞面目】 黄权道隔降 【魏志黄权字公衡为镇北将军督江北军先主自在江南吴将陆议乘虚断围权以道隔绝降魏○今案陈本俞本虚作流魏志四十三亦作乘流又陈俞据近本增入前后文非是】 许元散物徙 【魏氏春秋云许元字士宗为镇北将军假节都督河北诸军事未发以散放官物外收付廷尉徒乐浪道死○今案陈本俞本皆脱假节二字陈本又删字士宗三字余同御览二百三十九引魏氏春秋无假节二字无未发以下】 

　　○骁骑将军一百十三（殿中将军　龙骧将军　辅国将军　冠军将军　征虏将军　并附） 

　　骁骑汉官建武始改 【汉官仪云骁骑汉官也武帝以李广为之后世祖建武九年始改屯骑也○今案陈本俞本同平津馆辑本同】 出雁门 【汉书李广为骁骑将军后四岁出雁门击匈奴匈奴兵多破广军单于素闻广贤令曰得广必生致之广时伤置两马间卧行十余里广阳死睨其傍有胡马得脱○今案汉书五十四阳作佯余同特有详略耳陈俞据近本增入数十字非旧钞面目】 出北塞 【魏略任城王彰字子文行骁骑将军出北塞为虏寇所要彰独与麾下数百骑突虏太祖闻之曰我黄发儿可用也○今案陈本俞本太祖作王字可用作竟大奇近本魏志卷十九无虏要句亦作竟大奇】 马成勤劳征归 【华汉书马成字君迁拜骁骑将军北屯常山积数年上以其勤劳征归京师边民多上书请之复以成镇抚之○今案陈本俞本怕改范书非也御览二百八十八引华峤书请之下有上字余同汪辑本引御览亦然姚本脱马成传】 选名家以参顾问 【晋起居注殿中将军武帝太元中募选名家以参顾问始用琅琊王茂之奏也○今案陈本俞本同】 用才学以开视听 【语林云庾公与郄公书殿中将军旧用才学之士以开视听而顷悉用面墙之人也○今案陈本俞本及平津馆辑本语林书皆误为惟御览二百三十九引语林作书与旧钞合】 何公为人勇士 【玄中记汉桓帝时出游河上忽有一青牛从河中出直走荡桓帝边太何公时为殿中将军为人勇力走往逆之手揽其右足牛见公乃走还河谨案何公进○今案陈本俞本脱边字乃作反无谨字余同玉函山房辑本牛见七字在逆之句下揽作拔乃下有反字】 祭遵忧国奉公 【华汉书祭遵字弟孙建武三年为征虏将军南击弘农贼贼射遵洞肘出血流袖众见遵伤稍退遵叱之士卒战皆百倍光武叹曰安得忧国奉公如祭征虏者乎○今案姚辑本华书三作二虏作卤贼射九字作贼弩中遵口洞出流血叱误出汪辑本同陈本脱字弟孙七字脱光武以下余同姚辑俞本亦与姚辑同】 胡奋涉练戎事 【晋起居注武帝诏曰议郎胡奋有文武才干历位内外涉练戎事○今案陈本俞本脱内外句余同惟御览二百三十九引晋起居注与旧钞脗合】 叔源求领戎行 【续晋阳秋射混字叔源每难虑修之下也求领戎行及板拜征虏将军不闲事顿众防而者也○今案陈本俞本射作谢删每难七字及板二字不闲九字余同案此修旧钞多误今晋书谢混传仅有字叔源三字无可校正姑仍之其谢作射者如谢慈作射慈或作射兹谢射古通亦可借证也】 无忌乞解所任 【晋起居注辅国将军何无忌表云名臣之莫资本无殊暨且臣之号出于权宜不谓宜才可求○王石华校在改任今案陈本删名臣以下别附今晋书百余言非也俞本全删此条今晋书八十五何无忌传无此表】 谢琰距氐贼 【晋中兴书陈郡谢琰字瑗琼父母以琰有军国才用以为辅国将军领八千人距氐破贼有勋焉○今案俞本删陈本改注今晋书非也文选注五十九引晋中兴书琼作度无父母十字领八四字破贼五字余同】 王浚谋伐吴 【羊祜别传先时吴童谣歌曰阿童复阿童衔刀浮渡江不畏岸上虎但畏水中龙祜闻之曰此必水军有功即上表王浚为龙骧将军谋伐吴○今案陈本俞本皆改注今晋书非也御览二百三十九引羊祜别传无歌字即下无上字余同】 

　　○伏波将军一百十四（奋威将军　贰师将军　杂号将军　镇远将军　横野将军　建威将军　建武将军　偏将军并附） 

　　马援朝次九卿 【华汉书马援字文渊为伏波将军振旅京师厚加赐车一乘朝见次九卿○今案陈本俞本改注范书非也姚辑汪辑本华书均脱此条】 吕布仪比三司 【魏志吕布字奉先为奋威将军假节仪比三司与司徒王允共秉政事○今案陈本俞本脱仪字余同近本魏志卷七政事作朝政】 发骑击匈奴 【汉书李广利传太初元年为贰师将军发属国六千骑及郡国恶少年数万人击匈奴○今案汉书六十一李广利传同陈本俞本脱利字】 引兵击高峻 【续汉书王常字颜卿拜横野大将军位次九卿诸将绝席引兵击高峻○王氏石华校系改击今案俞羡长本及姚鲁斯辑本汪南台辑本续汉书同陈谟本又脱字颜卿三字】 伯昭所向陷敌 【华汉书耿弇字伯昭为建武将军北攻渔阳弇以父况据上谷又兄弟无在京师自疑求还诏报曰将军举宗为国所向陷敌○今案姚辑汪辑本脱耿弇传范书四十九武作威余同陈俞改注范书又增入数十字非也】 公明长驱入敌 【魏志徐晃字公明为横野将军太祖遣晃助曹仁讨关羽破之长驱入敌围○今案陈本俞本据近本魏志皆有增补非旧钞面目 【徐晃整齐驻营不动】 魏志徐晃为横野将军讨关羽破之振旅还麾陂太祖迎晃且劳之曰全樊襄阳将军之功也太祖案行诸营晃军整齐驻营不动○今案魏志十七麾作摩驻营作驻阵陈俞从近本且有增改】 张辽溃围已出复入 【魏各云张辽字文远为杂号将军守合肥为孙权所围独出麾下从之○今案陈俞改注魏志非也御览四百八十八引魏略脱字文远十一字独出以下作辽溃围出复入权众破走】 霸可以独任 【华汉书王霸字符伯为偏将军上以霸晓兵爱士可以独任者也○今案姚辑汪辑本脱此条陈俞本改注范书】 魏延委以重任 【蜀志魏延传先主拔延为督汉中镇远将军领汉中太守一军尽惊先主大会羣臣问延云今委卿以重任居之欲云何○今案近本蜀志同陈俞再增延对曰数十言非是】 元让不拘科制 【魏志夏侯惇字符让为伏波将军领河内尹使得以便宜从事不拘科制太祖常与同载○今案陈本俞本河内尹作尹如故又脱太祖句近本魏土卷九与本钞同】 休德垂意人物 【会稽典录谢渊字休德迁建武将军虽在戎旅犹垂意人物○今案陈本俞本迁作为旅误掖垂误无考吴志十三陆逊传注引会稽典录与本钞合】 

　　北堂书钞卷第六十四 

　　●北堂书钞卷第六十五　　　　设官部十七 

　　隋秘书郎虞世南撰 
　　南海孔广陶校注 
　　太子太师一百十五　　　太子太傅一百十六 
　　太子太保一百十七　　　太子少傅一百十八 
　　太子詹事一百十九　　　太子左右卫率一百二十 

　　○太子太师一百十五 

　　先王之太子必九德之师六行之傅 【薛综让少傅表云○严氏校补字今案陈本同俞本综作宗建下有立字本钞太子少傅篇引与此条同又翰苑新书前集卷六引北堂书钞亦同此宋人所见古本也】 师也者教之以事谕诸德者也 【礼记文王世子篇云○今案阮本礼记谕作喻本钞太子太保篇引教喻德成一条亦作谕陈俞同】 秩与卿同 【晋公卿礼秩云太子太师秩与卿同○今案陈本俞本同】 视尚书令 【晋官品令云太子太师品第三旧视尚书令位在卿下进贤两梁冠五时朝服○今案陈本俞本进上增艮印青绶佩水苍玉二句余同】 银印青绶 【晋官品令云太子太师银印青绶○今案俞本删陈本注见上输苑新书前集卷六引品令同】 佩水苍玉 【晋官品令太子太师佩水苍玉○今案俞本删陈本注见上】 以公望为太师 【史记外戚世家云汉高祖以商山四皓为太子太师○今案史记范雎传云吕尚遇文王立为太师此标目之出典也小注引外戚世家今本史记实无此文而略见留侯世家亦无太师二字也陈本补注汉书张良传二百余言殊谬俞本删公望句并改标目作四皓为太师抑误矣】 何劭领太师通省尚书事 【王晋书何劭字敬祖以本官领太子太师初杨骏以祖每注情于广陵王遹而贾后无子遂立遹为太子欲令亲万机而年尚小故盛选六傅以邵领太师通省尚书事○今案唐修晋书何劭传无杨骏至立遹二十字余同又卷四惠帝纪云杨骏辅政立广陵王遹为太子以何劭为太师亦可借证】 

　　○太子太傅一百十六 

　　凡三王教世子立太傅以养之 【礼记文王世子篇欲其知父子君臣之道也郑注养犹教也○今案俞本删陈本无注】 太傅审父子君臣之道以示之 【礼记文王世子篇○今案俞本删陈本无注】 太傅古官 【汉书百官公卿表太子太傅古官也属官有洗马舍人○今□汉书洗作先如湻注云先或作洗陈本俞本属下脱官有二字非是】 与卿同班 【晋公卿礼□云太子诸傅与卿同班○今案本钞太子少傅篇引同】 位次太师 【汉官解故云太子太傅日就月将琢磨玉质言太子如珪玉琢磨以道也位次太师○今案陈本俞本如珪玉三字作有玉之质平津馆辑汉官解诂与陈俞本同】 职掌辅导 【续汉书百官志太子太傅一人秩中二千石职掌辅导太子礼如师不领官属○今案续汉书百官志同陈俞本脱秩字俞本又删礼如师七字】 傅其德义 【大戴礼昔者周成王幼在襁褓之中周公为太傅傅其德义○今案见大戴礼保傅篇同】 辅导太子 【建武二十八年大会百官诏曰谁可辅导太子者羣臣辄承意言太子舅阴识可○今案范书桓荣传诏曰作诏问辄承意作承望上意余同陈本注范书阴识传非是】 德训储宫 【晋中兴书会稽贺录循字彦先为太傅本官太常如故诏曰循清真履道慎约居身○今案御览二百四十四引晋中兴书脱本官六字真作直慎作冲余同俞本脱本官二字真作贞无慎约句陈本改注唐修晋唐尤非矣本钞贞作真是宋钞避仁宗讳也】 太傅在前 【礼记文王世子篇太傅在前少傅在后郑注谓其在学时汉书疏广字仲翁为太傅兄弟○今案俞本删此条陈本删郑注以下十九字考汉书疏广传弟作子余同】 太傅不臣 【汉魏故事太傅不称臣少傅称臣并不朝朔望○今案本钞太子少傅篇引同御览二百四十四引魏故事脱不朝句余同陈俞删少傅句末句作朔望不朝】 太子拜傅如事师之礼 【晋起居注武帝太始五年诏太子拜傅如弟子事师之礼○今案俞本删此条陈本拜下有太子】 特命并选官属 【魏志凉茂字子修为太傅时何夔为少傅特命二傅与尚书并选太子官属○今案俞本同陈本删字下修三字考魏志凉茂传字伯方无此文惟见卷十二何夔传】 宫事大小皆由 【晋起居注晋正帝太始三年始置太子二傅是时宫事大小皆由二傅立章少傅写之○今案御览二百四十四引晋起居注宫作官余同通典亦作官章作草俞本注详通典而标目又作宫则两岐也陈本脱由字章亦作草】 尽天下之选 【山涛启事云太子始之东宫四海属目保傅不可不高尽天下之选也○今案翰苑新书前集六引山涛启事目作望无尽字淮严辑启事一卷与旧钞合陈俞本始下衍傅字脱高字不可上有之官二字】 石奋以恭谨选 【史记万石君传石奋无文学以恭谨无比迁为太子太傅○今案近本史记同陈本恭误泰】 程秉以名儒征 【吴志程秉字德枢孙权闻其名儒以礼征秉既到拜太子太傅○今案吴志八程秉传同俞本枢误儒】 邓禹以名臣拜 【续汉书邓禹孝明皇帝以禹先帝名臣拜太子太傅进见东宫甚优宠○今案姚辑汪辑本续汉书邓禹传脱孝字皇字余同陈本脱进见二字】 王导以骠骑 【晋中兴书云琅邪王导字茂弘以骠骑将军仪同三司领太子太傅○今案陈俞本删琅邪及字茂弘五字考唐修晋书六十五亦有之又考宋翰苑新书前集六引北堂书钞有此文】 齐王以司空行 【晋中兴书百官公卿表注齐王攸为司空行太子太傅事○今案晋书三十八齐王攸传同又考翰苑新书前集卷六引北堂书钞太傅句下尚有献箴太子曰保相之林必择贤明三句本钞及陈俞本均脱此乃宋人所见真本书钞也亟宜补入】 卫绾谨慎 【史记卫绾为太傅为人谨慎景帝为太子时尝召文帝左古近臣之绾称疾不往及帝○今案史记万石君列传无近臣字疾作病帝下有崩乃拜绾为河间王太傅十字余同陈俞本删文帝左右近臣六字及帝二字】 彭祖廉直 【汉书彭祖字公子东海下邳人迁太傅廉直不事权贵或说曰天时不胜人事君以不修小礼曲意无贵人左右之助○今案汉书卷八十八儒林传同陈俞本于助下增入甚多非本钞之旧矣】 高帝欲立赵王叔孙愿伏诛 【史记叔孙通为太傅高帝欲立赵王为太子通谏曰今太子仁孝陛下必废适立少臣愿先伏诛○今案见史记叔孙通列传本钞废下脱数字今补陈俞又增易百余言则非矣】 景帝废粟太子窦婴因谢病 【史记窦婴字王孙孝景中立栗太子使婴为太傅○今案见史记魏其武安侯列传而字王孙三字则汉书窦婴传始有之也陈俞本皆有增易】 王导日夕陈谏 【晋中兴书王导太傅始议立太子中宗以琅邪王褎贤于肃宗意欲建立导说曰立子以长且绍又贤不宜改革日夕陈谏太子卒定○今案晋书六十五王导传褎作裒余同陈俞本改注今晋书并多增改非是】 张湛称疾不朝 【东观张湛字子孝为太子太傅及郭后废因称疾不朝○今案聚珍本东观记张湛传无不朝二字余同姚辑本脱此条陈俞改注范书非是】 夏侯胜受诏撰论语说 【汉书夏侯胜字长公为太傅受诏撰论语说赐黄金百斤年九十卒官○今案汉书七十五同陈俞本脱字长公三字及官字】 萧望之以论语授太子 【汉书萧望之字倩为太傅以论语礼服授皇太子○案汉书七十八同陈俞本删字长倩三字】 贺循制度所正 【虞预晋书贺循为太傅朝廷初建动有疑议宗庙制度皆循所正定朝野咨询○今案翰范新书前集六引虞预晋书议作义所下无正字谘询作以为一时儒宗】 李熹训导尽规 【臧荣绪晋书李熹字季和为太傅自魏明帝以来久旷东宫制度阙官司不具诸官并未置惟置二傅熹在位训导尽规○今案陈俞本改注今晋书非是】 凉茂甚见敬礼 【魏志凉茂字伯方文帝在东宫茂为太傅甚见敬礼○今案魏志十一凉茂传同】 仲翁深见器重由是数受赏赐 【汉书疏广为太傅兄子受为少傅外祖平恩侯许□使其弟护太子家○今案汉书七十一疏广传同陈俞本增易太多】 彦先枕疾虚顿太子亲往拜焉 【晋中兴书贺为太傅辞以枕疾虚顿臣节不修中宗命皇太子亲往拜之晋阳秋○今案今晋书六十八贺循传虚作废余同陈俞已改注今晋书】 父子俱移病公卿设祖道 【汉书疏广为太子太傅兄子受为少傅在位五岁皇太子年十二通论语孝经广谓受曰吾闻之知足不辱知止不殆功成名遂身退天之道也即日父子俱移病上疏○今案汉书七十一疏广传无成名二字余同】 

　　○太子太保一百十七 

　　成王在襁褓召公为太保 【大戴礼昔者周成王王幼在襁褓之中召公为太保保其身体○今案见大戴礼保傅篇】 辅翼归 【礼记文王世子篇云保也者慎其身以辅翼之而归诸道者也郑注曰慎其身者谨安护之也○今案陈俞本删郑注以下】 教谕而德成 【又云凡三王教世子入则有保出则有师是以教谕而德成也○今案文王世子谕作喻本钞太子太师篇引亦作谕】 刘实以开府加 【王晋书刘实怀帝以实为特进开府加太子太保○今案翰苑新书前集卷六引王隐晋书无怀帝字余同】 贾充以太尉领 【晋诸公赞贾充以太尉领太子太保录尚书事以公位重堪为保傅或行领各随其时○今案御览二百四十四引晋诸公赞无录尚句及行字堪作其陈俞本脱公位三句】 陈略有誉西湖渡江为太尉 【臧晋书陈略字永曜有誉西湖渡江为太子太保也○王石华校补标目略字今案陈本同俞本脱】 

　　○太子少傅一百十八 

　　先王之建太子必择六行之傅九德之师 【薛综让少傅表云○今案本钞太子大师篇引同俞本删】 秩二千石 【续汉书百官志太子少傅秩二千石亦以辅导为职○今案续汉志百官四同】 与卿同班 【晋公卿礼秩云诸傅与卿同班○今案本钞太子少傅篇引晋公卿礼秩同】 辅导玉质 【汉官解故云少傅琢磨玉质永承无疆言太子者珪玉也○今案平津馆本汉官解诂据书钞引同】 辅导东宫 【王晋书山涛少傅诏曰虽使辅导东宫○今案本钞下叶引东宫下有宜兼督朝事句陈俞本删虽使二字非也】 宫事皆由 【晋起居注武帝太始置二傅宫事皆由太傅立章少傅写之○今案已详本钞太傅篇】 悉主官属 【续汉书百官志太子少傅悉主太子官属○今案北监本续汉百官志四官误宫非是】 并选官属 【魏志何夔为少傅时凉茂为太傅特命二傅与尚书并选太子官属○今案已详本钞太子少傅篇】 不朝朔望 【汉魏故事云太傅不称臣少傅称臣并不朝朔望○今案已详本钞太子少傅篇】 准古不拜 【王晋书荀顗传时何曾议少傅当称臣○今案陈俞本时作师议作仪】 每月朔入见他日无会仪 【魏志何夔为少傅凉茂为太傅每月朔入见太子太子正法服而礼焉怹日无会仪○今案魏志十二何夔传同】 少傅思训 【傅玄少傅箴云夫金木无常方员应形亦有隐括习与性成故近朱者赤近墨者黑声和则响清形正则影直○今案张溥百三家本傅玄集思作司习与作习以】 少傅观德 【礼记文王世子云少傅奉世子以观太傅之德行而审谕之郑注为说其义也○今案文王世子谕作喻本钞太师太保二篇引皆作谕】 内管铨衡 【晋中兴书汝南周顗字伯仁拜少傅吏部尚书如故上疏曰臣学不通一经智不效一官○今案事文类聚外集卷一引晋中兴书无吏部句官下有云乃欲使臣内管铨衡八字陈本改注今晋书非是】 秦西不忍放麑孟孙召为子傅 【韩子云孟孙猎得麑使秦西抱持之其母随呼秦西不忍而放抱麑与其母孟孙至求麑不得大怒逐之○今案韩非子说林上篇西下有巴字逐之有云居三月复召以为其子傅陈俞而放七字作而与之段末又增入二行有奇非旧钞面目】 桓荣稽古之力 【华峤汉书桓荣大会诸生陈其车印绶曰此稽古之力也○今案姚辑汪辑本华峤书脱此条陈俞本改注范书】 山涛有古人之风 【王晋书山涛为少傅诏曰涛秉德冲素思心潜通清虚履道有古人之风虽使辅导东宫宜兼督朝事也○今案本钞上叶引少傅句及东宫句陈俞本思心作心思余同】 卫瓘鼓吹之府 【王晋书卫瓘字伯玉为太保领少傅加千兵百骑鼓吹之府○今案今晋书三十六卫瓘传同】 王雅冒雨而拜 【裴松之晋书王雅字茂达为少傅拜日迅雷大雨洪注时刘既至而雨愈甚雅谘仆射王询求停不许遂冒雨而拜○今案今晋书王雅传拜日十六字作将拜遇雨询作珣求停作请以伞入余同俞本询作珣陈本改注今晋书】 匡衡陈便宜 【汉书张良字子房为少傅高帝欲废太子立赵王如意周昌谏不能止张良立奇策○今案汉书八十一匡衡传有陈便宜句此本钞标目之所出也张良以下与标目不相联属陈俞本分为二条较为妥善】 疏受辞礼闲雅 【汉书疏受太子家令恭谨敏而有辞宣帝置酒太子宫奉觞上寿○今案汉书七十一疏广传同陈俞本于上寿句下再增数语非是】 王丹德重当时 【续汉书王丹字仲回为少傅謇謇正直名德重于当时○今案俞本及御览二百四十四引续汉书同陈本脱名字于字汪辑本亦据书钞御览引姚本脱字仲回三字】 甄宇清静少欲 【东观甄字字长文拜太子少傅清静少欲常称老氏知足之分也○今案聚珍本卷十六姚辑本卷三东观记甄字传静作净余同】 羊祜克己复礼 【山涛启辜云臣非启少傅选事羊祜秉德尚义克己复礼又年尚少可久于其事也○今案严辑山涛启事一卷据书钞引同翰苑新书前集引选事作高选余同陈俞本脱臣昨启三字选事二字】 华廙得辅导之义 【王隐书华廙字长骏迁散骑常侍为太子少傅甚得辅导之义○今案御览二百四十三引王隐晋书脱字长骏八字余同】 周顗有不言之益 【晋中兴书周顗拜少傅上疏辞诏曰绍幼冲便居储副之富贵赖轨正以袪蔽望之俨然有不言之益○今案今晋书六十九周顗传无富字赖上有当字正作匠余同陈俞本皆改注今晋书又考翰苑新书前集卷六合璧事类后集卷四十五皆引北堂书钞云晋周顗拜少傅诏曰有不言之益此宋人所见真本书钞也与孙本旧钞亦足印合】 子房虽疾卧傅太子 【汉书张良传汉十一年黥布反上自将而东羣臣居守皆送至霸上○今案汉书四十张良传脱卧字但见史记留侯世家耳陈俞本详载汉书百余言非本钞之旧】 巨源虽疾乘辇导人 【王晋书山涛转少傅年已七十表疾求退不听寻讲武于宣武阳○案今晋书四十三山巨源传及陈俞本阳作场惟本钞辇篇引仍作宣武阳】 上疏归道以书辞谢 【华汉书桓荣为少傅以太子经学成毕上疏谢归道太子以书谢○今案姚辑华峤汉书一卷少傅误太傅汪辑本不误然脱成字余同陈本改注范书】 表疾求退手诏不听 【王晋书山涛年七十表疾求退帝手诏不听迁尚书右仆射○今案今晋书四十三山涛传同】 三世傅东宫谈者叹美 【晋中兴书丹阳薛兼字令长祖综父莹兼迁尚书领太子少傅自崇至兼三世傅东宫谈者叹美○今案今晋书六十八薛兼传阳作扬美作之余同陈俞本改注今晋书并有窜改又考吴志薛综传注引王隐晋书有综兼三世傅东宫一条可作旁证】 父子为师傅朝廷荣焉 【汉书疏广为太子太傅兄子受为少傅每朝进见太傅在前少傅在后父子并为师傅朝廷以为荣○今案见汉书七十一疏广传】 

　　○太子詹事一百十九 

　　詹事秦官 【汉书百官表云詹事秦官也应劭注曰詹省也给也掌皇后太子家臣属有率更家令○今案见汉书十九上百官公卿表掌后以下又是表文陈本脱此十三字】 真二千石 【应劭注百官表案臣赞曰茂陵书詹事秩真二千石○今案见汉书卷十九上陈本连合上条注内】 银章青绶 【晋令云詹事分清两梁冠绛朝服银章青绶○今案杜氏通典引晋令分清作介帻余同陈本删此二字】 旧规领护 【晋令云詹事品第三旧规中领护○今案陈本同俞本规作视本钞太子左右卫率篇引晋令亦有旧视领护句】 掌一宫事务 【晋公卿秩云詹事亦宦者主中诸官事务也○今案艺文类聚引晋公卿礼秩云太始中立詹事掌一宫事务与本钞微异陈本但留书名五字】 惣司之任 【晋起居注武帝以王恭为丹阳尹领詹事恭让表曰今皇储始建惣司之任崇替所由○今案御览二百四十五及翰苑新书前集卷六引晋起居注同】 弹肃一宫 【王珉答徐邈书詹事弹肃一宫如尚书台令中丞也○今案类聚引无台字余同御览二百四十五引无肃字台令五字作左丞矣余同又考翰苑新书前集卷六引北堂书钞与旧钞印合惟亦无台字此宋人所见真古本也本钞台字或是传钞者误增】 妙简贤才一时务 【晋起居注武帝以王恭为詹事恭让表曰宜妙简贤才尽一时务○今案严辑全晋文王恭集据书钞未改本引同陈本及御览二百四十五引务字作之胜】 窦婴谏传梁王 【汉书窦婴字王孙孝景即位为詹事帝弟梁孝王母窦太后爱之孝王朝○今案见汉书五十二窦婴传陈本增易太多】 孔霸经授太子 【汉书孔霸字次孺宣帝时以经授太子为詹事○王石华校标目霜改霸今案见汉书八十一孔光传】 卞壸裁断朝廷 【于宝晋纪云卞壸字望之迁詹事世称卞壸裁断朝廷实忠于事上○今案白帖七十五引于晋纪脱廷字余同】 王恭清操过人 【晋中兴书太原王恭为中书令领詹事好学问清操过人○今案今晋书八十四王恭传无好学三字余同考翰苑新书前集卷六引北堂书钞有学问二字仍脱好字可知古本旧钞足订令晋书之误】 

　　○太子左右卫率一百二十 

　　主门卫秩千石 【如湻注汉书百官表卫率主门卫秩千古续汉书百官志卫率一人○今案近本汉书百官表无如湻此续汉书百官志志四及陈本俞本一人下有主门卫士句余同】 旧视中领护 【晋令左右卫率品第五旧视中领护○今案陈本俞本视作规】 泰始分置左右 【晋公卿礼秩云卫护汉魏未见入晋建置卫率令一人秦始始分置左右率一人领兵各五千人也○今案陈俞本删卫护七字陈本泰误秦俞本建作武余同考今晋书职官志无未见以上入晋作晋惠始分作五年分领兵句作各领一军】 率四精兵万人 【王晋书刘卞字叔龙为左卫率知贾后必害太子乃问计张华华曰初无所闻○今案今晋书三十六刘卞传闻下有东宫四率精兵万人句余同】 将顺匡救拾遗补阙 【臧晋书徐邈为前卫率在东宫朝夕入见将顺匡救拾遗捕阙○今案今晋书九十一徐邈传无将顺句余同】 侍卫威重宜得其才 【山涛启事云左卫率缺侍卫威重宜得其才无疾患者○今案通典职官十二引山涛启事无卫字余同】 裴庾裴栒并为名士 【乔潭冀州记云裴康字仲预楷字叔则并为名士至太子卫率○今案御览二百四十七引乔潭作荀绰卫上有古字】 一崇孙尹皆其选也 【山涛启事云太子左卫率缺城阳太守石崇北中郎中司孙尹皆忠笃有文武皆其选也○今案通典职官十二引山涛启事脱北中七字余同陈俞本亦脱】 胤为黄门领 【晋中兴书高平郄灰字道胤为给事黄门侍郎领太子右卫率○今案御览二百四十七引中兴书脱黄门句本钞下数条引无太子二字余同】 处默以博士为 【又云吴隐之字处默以太举国子博士为右卫率○今案御览二百四十七引晋中兴书以太学作太元中以四字陈俞本改注今晋书】 筡邈建元为前卫 【又云东莞徐邈字仙民建元中为太子前卫率○今案御览二百四十七引晋中兴书无东莞二字余同陈俞本改注今晋书】 仙民一时隽彦 【臧晋书徐邈字仙民姿性端雅皇太子富于春秋○今案今晋书九十一徐邈传脱姿性句秋下有皆一时之俊句】 茂仲动可观采 【荀氏家传悝字茂仲山涛举为右率清和履正从容顾问动可观采○今案御览二百四十七引荀氏家传仲作中履误理余同】 卞敦可式遏边境 【晋中兴书卞敦除左卫率时胡贼侵逼淮泗中宗求良将可以式遏边境者公卿举敦○今案今晋书七十卞敦传胡贼作石勒余同陈俞本及本钞敦俱作郭】 郄恢有蕃伯之望 【晋中兴书高平郄恢字道胤为给事黄门侍郎领右卫率恢风神魁梧烈宗器之以为有蕃伯之望擢为雍州剌史○今案御览二百四十七引晋中兴书脱蕃伯二句器作异余同本钞上数条亦引卫率以上】 

　　北堂书钞卷第六十五 

　　●北堂书钞卷第六十六　　　　设官部十八 

　　隋秘书郎虞世南撰 
　　南海孔广陶校注 
　　太子中庶子一百二十一　太子家令一百二十二 
　　太子率更令一百二十三　太子仆一百二十四 
　　太子门大夫一百二十五　太子中舍人一百二十六 
　　太子洗马一百二十七　　太子舍人一百二十八 

　　○太子中庶子一百二十一（庶子附） 

　　职如侍郎 【续汉书百官志云太子中庶子职如侍中员五人○今案北监本汲古阁本同】 秩六百石 【应劭注汉书表云庶子员五人秩六百石续汉书百官志云太子中庶子也○今案应劭注见汉书卷十九上百官公卿表续汉以下今本同】 八舍之职 【环济要略庶子谓宫中诸吏之适子及支庶在版籍者也○今案艺文类聚四十九引要略宫误官版籍句下有授八舍之职句余同陈本但有庶子谓八舍之职七字且不辞矣】 一官要任 【晋起居注云武帝置中庶子四人惠帝建武元年也○今案翰苑新书前集卷六合璧事类后集卷四十六引晋起居注皆无惠帝以下余同】 卫太子家 【班彪笺云窃见国家故事选公卿列侯子孙卫太子家为中庶子前左将军也○今案陈俞本删前左五字】 管综门下 【王恂启以桓谦恪太子中庶子曰东宫之选宜尽一时之美中庶子管紑门下○今案本钞下文引恪作帖陈俞本恪作为又陈本谦误议】 侍接左右 【晋齐王攸与山涛书云太子中庶子侍接左右诚宜得笃粹有行检之人○今案类聚四十九引侍上有加字无左字之作六又御览二百四十五引与原钞同陈本脱检字俞本删此条】 切问近对 【吴录云孙登为太子太傅张温言于上曰中庶子切问近对○今案吴志十四孙登传亦同陈本已改注吴志】 东宫显职 【晋齐王攸与山涛书云太子中庶子东宫显职○今案御览二百四十五引此书同】 东宫显选 【山涛启事云中庶子东宫显选今有二缺众议咸以领兵太守荀寓为之○今案俞本及严辑本山涛启事同陈本为之作为也】 宜得高茂 【又云今中庶子贾模缺东宫官属宜得高茂求备一人则难宜先德业○今案俞本模下有迁字宜上有犹字德业作用素业陈本脱今字贾模字东宫四字宜先四字御览二百四十五引山涛启事无求备以下】 宜得彦茂 【又云今中庶子缺宜得彦茂如刘俨石崇不审可有合圣意者不○今案陈本中下衍书字刘上脱如字俞本畜作识脱有字者不二字通典职官十二引山涛启事彦作俊】 大臣荐王商 【汉书王商传云商字子威少为太子中庶子父卒推财以分异母弟○今案见汉书八十二】 山涛用刘粹 【山涛启事云中庶子贾模缺太尉长史刘粹光禄长史周蔚○今案陈本脱光禄以下增入为之可也句俞本脱太尉十字蔚下有纯粹笃诚宜补六字御览二百四十五引山涛启事模缺下作宜补刘粹周蔚诏用粹】 桓谦堪居内侍 【王恂启以桓谦帖太子中庶子○今案本篇上文引帖作恪陈俞本帖作为又陈本谦误议】 王商宜备近臣 【汉书王商书云商少为太子中庶子父卒推财以分异母弟无所受○今案汉书八十二受字下有于是大臣荐商宜备近臣二句】 颜含操行征 【晋中兴书云颜含字弘都少有操行肃宗初临东宫侍宜须儒素有行者乃征含○今案陈本俞本皆改注今晋书惟俞本弘都作子弘余同旧钞则又非今晋书矣考今晋书八十八肃宗八字作东宫初建俞本岂欲以晋中兴书之文改名今晋书耶】 陶侃孝廉拜 【陶氏家传云侃迁太子中庶子君少而好学善谈元理尤明诗易○今案御览二百四十五引陶氏家传同翰苑新书前集卷六引侃误伉陈俞本云按侃本传不载】 傅喜好学选 【汉书傅喜字稚游少好学有志行哀帝立为太子成帝选受太子庶子○今案见卷八十二傅喜传】 祖纳文义选 【王隐晋书组纳傅字士言以清言名理文义可观迁太子中庶子○今案俞本选作迁余同考今晋书六十二祖纳传无名理二字亦作迁葢本钞注内亦作迁标目作选沿上条而误耳陈本改注今晋书他语】 长成少知名 【魏氏春秋云阮浑字长成少知名为太子中庶子○今案陈俞本脱御览二百四十五引魏氏春秋成作威脱中字】 子威肃敬称 【汉书王商少为大子中庶子以肃敬敦厚称○今案见卷八十二王商传】 纯粹笃诚 【山涛事云庶子贾模迁缺宜补周蔚○今案详本篇上文】 沈静履素 【晋起居注云武帝咸寍九年诏曰男子○今案御览二百四十五引晋起居注男子下有皇甫谧沈静履素其以谧为太子中庶子二句翰苑新书前集卷六引九作元脱男子二字陈俞本已改今晋书】 才行优着 【王隐晋书梁益传云太子中庶子文立才行优着○今案陈本传云作为字无文立二字】 经学渊博 【晋中兴书云孔演字舒元为中书郎领太子中庶子云云○今案御览二百四十五引中兴书无字舒七字陈本渊误滋俞本舒作太领下脱太子二字】 少喜文学 【文章叙录云荀纬字公高少喜文学为太子庶子○今案魏志二十一裴注引文章叙录及陈俞本同】 受业通诗 【汉书冯奉世传云野王字君卿受业博士通诗○今案见汉书卷七十九】 入授经 【汉书儒林传云欧阳地余字长宾以后经为太子中庶子○今案见汉书八十八】 入侍讲 【东观汉记儒林传云刘轶字君文氶平中以易生为中庶子入侍讲○今案聚珍本十六无易生为三字余同陈本轶作■〈车?炎〉无字君文七字易生为三字姚辑本文作久余与陈本同】 鲍勋不挠 【魏书云鲍勋字叔业为中庶子在东宫正色不挠○今案陈俞本同魏志十二亦同】 温峤侍见 【晋中兴书太原温录云峤字太真拜太子中庶子○今案标目有脱字类聚四十九引中兴书下有甚见嘉宠数规谏讽议等句御览二百四十五引亦然陈本见改谏并改注今晋书】 有燕来翔王坦被令为赋论之 【武陵先贤传云王坦字方山为中庶子时燕来翔被令为赋○王石华校贼改赋今案论之二字系下条误入陈俞本删之是也又陈本脱时燕以下俞本时燕八字作被令为燕来翔赋】 蔡颖好奕太子命曜论之 【吴志韦曜传曜字弘嗣为太子中庶子时蔡颖在东宫好奕云云○今案见吴志二十】 侍从十余年 【汉书史丹传云丹字君仲元帝为太子时丹以父高任为中庶子○今案见汉书卷八十二】 数得接觐 【晋中兴书陈郡殷录云仲堪少好学能清言为中庶子数得云云○今案觐当作见今晋书八十四殷仲堪传数得句作甚见亲爱陈俞本已照改又御览二百四十五引中兴书数得句作甚见知悦余同】 数规讽议甚见补益 【晋中兴书太原温录云峤拜太子中庶子东宫甚见嘉宠数规谏讽议又献侍臣箴甚有补益○严氏校拟删此条恐非今案原钞脱东宫以下御览二百四十五引中兴书无补益句今据类聚四十九引补陈本改注晋书标目作数见规讽甚有弘益非旧少面目矣】 深见嘉宠僚属莫比 【晋中兴书太原温录云峤拜太子中庶子在东宫深见嘉宠云云○今案详本篇上文陈本改注今晋书】 固辞疾笃不夺其志 【晋起居注云武帝咸寍二年诏曰男子皇甫谧沈静履素守学好古其以詍为太子中庶子固辞疾笃恐其所执不夺其志也○今案俞本脱曰男三字沈静十一字恐其四字余同陈本已改注今晋书御览二百四十五引晋起居注二年作元年脱固辞以下】 

　　○太子家令一百二十二 

　　职如司农品拟廷尉 【续汉书百官志云家令一人秩千石主仓谷饮食职如司农少府品秩拟廷尉也○今案续汉志百官四无品秩六字余同陈本脱秩字俞本删主仓句又改廷尉句别为一条注见通典】 进品第五 【续起居注云太康八年诏曰太子家令进品第五○今案陈俞本改续汉书注非也考御览二百四十七引续作晋家令作率更仆余同】 东宫达官 【晋起居注曰太康八年诏曰太子家令东宫之达官也○王石华校补注东字今案御览二百四十七引起居注家令作率更仆余同陈俞本太康上增武帝二字】 疏受敏而有辞 【汉书疏受字公子以贤良举为太子家今受好礼恭谨敏而有辞宣帝幸太子宫受迎谒○今案见汉书卷七十一】 晁错上言兵事 【汉书晁错为太子家令是时匈奴强数寇边上欲发兵以御之错遂上书兵事○今案汉书四十九无欲字遂字余同陈本已照删】 多所献替谓之智囊 【汉书晁昔传云文帝时以错为太子家令多所献替号为智囊○今案汉书四十九晁错传无献替句史记是错传亦然葢永兴櫽括之辞也俞本已删去】 

　　○太子率更令一百二十三 

　　率更令千石 【续汉书百官志云太子率更令一人千石主庶子舍人更直○今案见续汉志百官四】 东宫之达官 【晋起居注云武帝太康八年诏曰太子率更令东宫之达官也○今案御览二百四十七引晋起居注更令作更仆】 职似光禄竻 【续汉书百官志云率更令主庶子舍子更直职如光禄勋○今案见续汉志百官四】 秩与卫率同 【引晋起居注云正帝太康八年诏曰太子率更令其进品第五秩与卫率同○今案陈俞本同御览二百四十七引引晋起居注令作仆卫上有左右二字】 掌宫殿之禁屯卫之士 【续汉书百官志云率更令秩于石掌宫殿门户之禁郎将屯骑之士○今案续汉百官志同俞本脱郎将句陈本删郎将二字屯作名】 严毅清高 【物理论云今有吕子义贤士也为太子率更令严毅清高非其数度之内○王石华校吕子下添清字恐今案御览饮食部引贤上有清字与本钞下条合又人事部引更令下有人就之宿句之内下燃烛通晓二句无严毅四字】 清贤士 【物理论云今有吕子义清贤士也为太子率更令○今案详上条】 

　　○太子仆一百二十四 

　　太子仆主车马 【续汉书百官志云太子仆秩于石主车马○今案见续汉志百官四无主驭句陈本于官志下增注字然注亦无此语】 蒋斌太仆锺会叹其才学 【蜀志云蒋斌为太仆锺会爱其才学○今案蜀志十四斌下有弟显二字】 

　　○太子门大夫一百二十五 

　　职比郎将 【续汉书百官志云太子门大夫秩六百石职比郎将也○今案见续汉百官志四旧钞以下三条混入太子仆篇末而此条又再见本篇今据陈俞本订正】 拟公交车令 【续汉书百官志太子门大夫职拟公交车令○今案续汉志百官四职拟句作职比郎将】 晁错迁博士 【汉书晁错传云错颍川人也受尚书伏生还因上书称说诏为太子门大夫迁博士○今案见汉书卷四十九】 金钦举明经 【汉书金钦传云钦举明经为太子门大夫○今案陈本但注未详二字俞本汉书上留二空格葢以为别本汉书也然失考甚矣汉书六十八金日磾传附金钦有此文陈俞特未检耳】 

　　○太子中舍人一百二十六 

　　盛寍加名 【晋中兴书百官公卿注云惠帝在东宫以舍人四人才学美者与引中庶子共治文书者也○今案陈俞本注云上有志字无帝以下俞本补注咸寍初置中舍人七字本钞惠帝二字误作直事据下文引订正】 似黄门任 【徐邈与王珉书或说中书舍人职居黄门不与中庶子中间出内○今案陈俞本同严辑徐邈文与王珉书未收此条】 典文疏 【王珉答徐邈书云中书舍人典文疏位如中书郎也○今案陈本同俞本舍上脱书字 【流治文书】 晋中兴书百官公卿志云惠帝在东宫以舍人才学云云○今案流字系沿上条疏字而误本钞上文引流治作共治】 顾荣秀望 【晋中兴书吴郡顾录云荣字彦先有清操以南士秀望○今案御览二百四十六引中兴书秀望下有累迁太子中舍人句陈本脱中字俞本注云顾荣详太子舍人非中舍人云云俞氏此说葢未考御览耳】 陆云才藻 【傅亮文章志云陆云字士龙尚书郎也○今案陈俞本章误帝又陈本无云陆以下俞本尚书四字作有才藻为中舍人】 杜锡数谏太子 【王晋书杜锡传云锡字世嘏为太子中书舍人数谏太子○今案御览八百三十引王晋书无字世嘏三字中书二字陈俞本中下无书字】 张敞不答千秋 【陆道瞻吴地志云张敞字弘源为东宫中舍人八年不转会稽王嬖人茹千秋曰中舍人名望久满此侍公坐当尽拙言敞正色不答○今案陈本脱此条俞本转误辅侍作待余同】 

　　○太子洗马一百二十七 

　　员十六人秩比谒者 【张晏注汉百官表云太子洗马员十六人秩比谒者○今案汉书百官公卿表洗作先余同】 如谒者 【续汉书百官志云太子洗马比六百石旧职如谒者○今案见续汉志百官四及俞本同陈本脱旧字】 拟秘书 【徐邈与王岷书汉制洗马冠高山冠○今案俞本冠下增拟秘书三字余同陈本脱珉字及汉制以下】 掌图籍 【引晋起居注云正帝制洗马八人掌图籍释奠称经则掌其事○今案陈本同俞本删释奠以下】 典文书 【晋齐王攸与山涛书云洗马今之清选前后典文书才义也○今案陈俞本才义作佳才】 在前导威仪 【续汉书百官志云制洗马太子出则当直者在前导威仪○今案续汉志百官四无制字余同】 洗马清道 【徐邈与王珉书汉制法洗马冠高山冠中朝杂制洗马清道○今案御览二百四十六引此书制法作法制杂作新清上有出则在马前五字】 勾践执戈为吴洗马 【韩子云勾践入官于吴执干戈为吴洗马史记曰越王勾践世家○今案本钞一百二十三戈篇引韩子吴下有王字近本韩子喻老篇亦然又执上有身字陈俞本删史记以下】 今之清选 【晋齐王攸与山涛书云洗马今之清选也○今案详本篇上文】 以才学召 【魏略云颜斐字文林以有才学召为太子洗马○今案陈俞本同魏志十六仓慈传注引魏略无以字召上有丞相二字】 以才辨召 【王晋书李密字令伯时人称其才辨蜀平召以为太子洗马○今案陈俞本辩作辨脱蜀平二字今晋书八十八李密传同】 以弱冠拜 【晋中兴书河东卫录云玠字叔宝以弱冠拜洗马○今案今晋书三十六无以弱冠三字余同魏志二十一卫觊传注引世语以弱六字作为太子洗马早卒余同可作旁证陈俞本皆改注今晋书】 以弱冠登 【荀氏家传云邃字道玄性简静解音乐美谈论拜太子洗马○今案陈俞本同亦见今晋书三十九荀传但无简静句耳又考翰苑新书前集卷六引荀氏家传亦无简静六字余同】 清身洁已 【王晋书云解系字少连云云○今案详本篇下文】 雅量弘济 【傅咸别传序云友人鲁仲叔雅量弘济○今案本篇下文引仲叔作叔虎无序字陈俞本亦然】 笃敏有思 【晋齐王攸与山涛书正长嗣笃敏有器思今东宫洗马欲也○今案陈俞本删器字及欲也二字】 才经文雅 【荀氏家传云邃字道玄拜太子洗马戴若思时相钦重作诗诵之序曰洗马荀道玄既累叶重光才经文雅○今案翰苑新书前集卷六引荀氏家传邃误遽时作特诵作颂余同】 以严见惮 【汉书汲黯字长孺孝景帝时为太子洗马以严见惮○今案见汉书五十陈俞脱字长孺三字】 同官所推 【文士传曰江统字应元补太子洗马○今案说郛本文士传洗马下有每有奏议辄为同官所推二句陈俞本统作充并与下文五事一条合注为一】 陆机感恩赋诗 【陆机皇太子清晏诗序元康四年秋余以太子洗马出补吴王郎中以前事食卒不得宴三月十六有命清宴感圣恩之罔极而赋此诗○今案严辑陆机文据御览五百三十九引此书仅有圣恩二句又文选载陆机答贾谧诗序有郎中句以上惟四年作六年耳本钞前事句以下混入下条今移正】 江统以五事陈 【传云江统字应元为洗马○今案晋书五十六江统传有上书陈五事句余同陈俞本传云上补文士二字统作充并与上文同官所推一条合注为一又陈本亦存此条标目陈改谏】 傅咸同班共事 【傅咸别传云友人鲁叔虎雅量弘济思心邃远迁太子洗燛咸云谬蒙朝私忝受斯职虽不备而得与此子同班共事也○今案陈本俞本此段并入上文雅量弘济一条注中叔虎作仲叔无虽不备三字而得作喜得】 解系州里荣焉 【王晋书云解系字少连中兄结字仲连次兄育字雅连各清身洁己仕皆洗马州里荣焉○今案今晋书六十解系传结育皆系之弟雅作稚陈本从今晋书改为系及二弟俞本既改今晋书矣又从本钞作仲兄次兄则两失矣】 

　　○太子舍人一百二十八 

　　更直宿卫如三署郎 【续汉书百官志云太子舍人秩二百石无员更直宿卫如三军署郎○今案续汉志百官四署郎下有中字余同陈俞本已照补中字脱秩字】 备绛衣 【班彪便宜表云宜选师傅将相子孙好学有行者以备绛衣舍人葢领此也○今案御览六百九十引此表绛作缝无葢领句好学句作有行好学陈俞本备上脱以字】 掌表启 【挚虞决疑云太子舍人晋置十六人掌表启也○今案陈俞本及御览二百四十六引决疑同】 太学弟子岁课乙科为舍人 【汉书云成帝时太学弟子三千人王莽秉政改课乙科通者二十人为太子舍人○今案陈俞本同汉书儒林传序改作岁无通者二字】 太常弟子通三经补舍人 【挚虞决疑云太常弟子通三经补太子舍人○今案御览二百四十六引决疑同陈俞本作二经】 校德东宫 【山涛启事云琅琊王第三子繇陇西王世子越诚宜早令奉侍皇太子校德东宫若兼庶子○今案陈本删若兼庶子句严辑山启脱第三两字】 今之清选 【晋齐王攸与山涛书云舍人今之清选也○今案陈本同】 以贤良拜 【王晋书云奉侍挚虞字仲洽少好学以贤良拜太子舍子○今案奉侍二字沿上条误入今晋书五十一以贤良作以对贤良策余同陈俞本皆改注今晋书】 上便宜事 【魏志云张茂字彦林太和中上便宜百余条明帝善之拜太子舍人○今案魏志本传同】 以才识称 【晋八王故事云卞粹字仲仁以清辨监察见称为太子舍人○今案陈俞本清辨监察作才识清辨又陈本无字仲仁三字俞本粹作敦】 以名望超 【王晋书王衍字夷甫以名望超为太子舍人○今案陈本同俞本望作门今晋书四十三无以名望三字超作后】 以文学举 【桓氏家传范字符则魏太子始立○今案陈俞本立下有以文学举为舍人七字】 德望历位 【臧荣绪晋书程牧字少言有清名德望历位太子舍人○今案陈俞本无字少言三字】 秀望累迁 【晋中兴书云吴郡顾录云荣字彦先吴王以南土秀望有清操累迁太子舍人○今案俞本脱吴王以三字操作藻无累迁句事文类聚遗集卷四引中兴书无字彦先三字有清操三字及累字余同陈本已改注今晋书】 卢浮起家 【晋诸公赞云卢浮起家为太子舍人○今案类聚四十夷引晋诸公赞同】 山简少拜 【臧荣绪晋书云山简字季伦与谯国嵇绍沛国刘谟齐名少拜太子舍人○今案今晋书四十三山简传沛国作沛郡少作初陈俞本已改注今晋书】 侯霸有威重 【东观汉记侯霸字□房有威重为太子舍人○今案陈俞本同御览二百四十六引有威重作严而有威聚珍本姚辑本东观记皆与本钞同】 袁良明经 【华峤汉书云袁良明经为太子舍人○今案姚辑本汪辑本陈俞本同】 陈唯有德器 【晋诸公赞云陈唯字道基有德器为太子舍人○今案陈俞本唯作准】 程牧有才行 【臧荣绪晋书云程牧字少言清惠有才行为太子舍人○今案陈俞本同】 潘岳神形清辨 【王晋书潘岳字安仁神形清辨能属文为太子舍人○今案陈俞本同今晋书五十五不载舍人事】 华谭言语清辨 【晋中兴书广陵华录云谭字令思少以言语清辨知名除太子舍人○今案陈俞本同今晋书五十二言语清辨作有口辨除作迁余同】 彦辅性寡嗜好 【王晋书乐广字彦辅由是显名为太子舍人○今案今晋书四十三好作欲无显名句陈俞本已改注今晋书】 孝若秉心居正 【晋齐王攸与山涛书云秉心居正为太子舍人○今案陈俞本同】 博识多闻 【晋诸公赞云张华博识多闻问无不知为太子舍人○今案类聚四十九御览四百七十五引晋诸公赞问无作无物余同】 才名独步 【晋中兴书云会稽孔录云坦字君平以才名独步补东宫舍人○今案俞本同陈本删会稽孔录句今晋书七十八无独步句】 文义可观 【晋中兴书范阳祖录云纳字士元有操行以门寒品为能清言明理文义可观拜东宫舍人○今案俞本同陈本脱范阳祖录四字字士元三字明理二字余同今晋书六十二无门寒以下】 通汉说讲石渠 【汉书儒林传云通汉子方以礼生为太子舍人讲说石渠○今案汉书八十八无生字陈俞本无子方二字】 季长校书东观 【谢承后汉书燛融字季长年十三明经为太子舍校书东观○今案陈俞本同姚辑本脱字季长三字汪辑本与原钞同】 潘尼上释奠颂 【臧荣绪晋书云潘尼字正叔拜太子舍人上释奠颂○今案陈俞本同亦见今晋书五十五】 晁错以书称说 【史记晁错以文学为太常掌孝文使错受尚书伏生所还因上便宜事以书称说帝悦诏以为太子舍人○今案史记本传无帝悦二字陈俞本已照删】 存故人谢宾客 【史记郑当时字庄孝景时为舍人每五日洗浴常置驿马长安诸郊存诸故人请谢宾客夜以继日常巡不遍○今案史记汲郑列传巡作恐】 见而悦之 【汉书佞幸传云董贤字圣卿为太子舍人为人美丽自喜哀帝见而悦之拜为黄门郎○今案见汉书九十三】 

　　北堂书钞卷第六十六


●北堂书钞卷第六十七　　　　设官部十九 

　　隋秘书郎虞世南撰 
　　南海孔广陶校注 
　　三老五更一百二十九　　祭酒一百三十 
　　国子祭酒一百三十一　　博士一百三十二 
　　学士一百三十三 

　　○三老五更一百二十九 

　　以崇至敬 【魏氏春秋云甘露二年诏曰右者必有三老五更以崇至敬○今案俞本同陈本脱必字今魏志四作三年然本钞下文引魏氏春秋亦作二年】 三代所尊 【汉书仪云三老五更三代所尊○今案平津馆收入汉旧仪补遗陈本亦作汉旧仪然本钞下文引及后汉书明帝纪注续汉志补注引皆作汉官仪】 三老道成于三 【孝经援神契云尊三老五更宠以度接三老道成于三○今案续汉礼仪志刘昭注引援神契度接以上御览五百三十五引道成句陈本但注援神契三字】 五更训于五碞 【孝经援神契云尊五更五者训于五品○今案亦见御览五百三十五引】 尊事三老兄事五更 【东观汉记明帝纪云永平二年元日始尊事三老兄事五更○今案聚珍本卷二同姚辑本亦同陈本已改注范书】 独拜于屏 【汉旧仪云天子父事三老兄事五更天子独拜于屏其明日三老诣■〈门外卦内〉○今案■〈门外卦内〉即阙字本钞多作闻陈本脱明日句平津馆辑本据旧钞引同】 北面乞言 【王晋书曰王祥字休征魏帝高贵乡公入学将崇先典乃命祥为三老○今案初学记十八引王隐晋书同陈本改注今晋书见卷三十三王祥传】 执酱而馈执爵而酳 【礼记内则云食三老五更于太学天子袒而割牲执酱而馈执爵而酳冕而惣干○今案此文见礼记乐记篇不是内则】 祝哽在前祝咽在后 【东观汉记明帝纪云永平二年元日始尊事三老兄事五更朕亲袒割牲云云○今案聚珍本无祝哽二句考范书明帝纪有之咽作噎此特聚珍本有残缺耳陈本但注后汉明帝纪五字姚辑本脱】 三公设几九卿正履 【汉官仪云三老五更三代所尊三代公设几九卿正履祝哽在前祝咽在后○今案陈本无三老以下平津辑本谓三老八字书钞引作天子父事三老兄事五更此则非也书钞上文引父事二句系汉旧仪与汉官仪无涉】 授以玉杖 【续汉书百官志云三老五更杖玉杖又曰仲秋之月郡县道皆案行户此民年七十者授之玉杖以鸠为饰为饰也○今案俞本删陈本脱三老以下近本续汉志无此文】 迎而软轮 【东观汉记云明帝永平二年元日始尊事三老兄事五更安享软轮○今案陈本迎而作安车并注后汉明帝纪五字考聚珍本无软轮句惟范书有之姚辑本脱】 桓荣尚书赐爵 【东观汉记云明帝永平二年诏曰五更沛国桓荣以尚书教朕十有余年其赐爵关内侯食邑五千户○今案聚珍本东观记十六教作授千作百考范书明帝纪载此诏书正作五千姚辑本脱】 李躬学明赐爵 【东观汉记明帝纪云永平二年诏曰三老常山李躬年耆学明○今案陈本改注范书俞本删明帝十字学明下增以二千石禄养身句考聚珍本明帝纪无此文李躬传与俞本同又夹注云此明帝永平二年诏文与旧钞脗合姚辑本亦脱】 王祥秉义湻固小同温恭孝友 【魏氏春秋云甘露二年诏曰关内侯王祥秉义湻固关内侯郑小同温恭孝友可以祥为三老小同为五更于是天子乃亲率羣司躬行古礼○今案陈俞本同魏志四作甘露三年然本钞下文引亦作二年】 

　　○祭酒一百三十 

　　聪明者为祭酒 【晋百官表注云光武好古学廉考太常差次博士有聪明威重者为祭酒○今案陈本同】 取长者为祭酒 【徐野民绎祭酒义云主人具馔则宾中取长者一人举酒祭地是则长者为祭酒也○今案御览二百三十六引无义字主上有古字又脱取字陈本主作王】 以酒沃酹 【辩释名云祭酒者谓祭六神以酒沃酹之也○今案陈本玉函山房辑本神下有先字类聚四十六引辩释名沃酹之作醊之】 以酒先祭吴王年老不朝 【辩释名云祭酒者谓祭六神云云以为刘氏祭酒受几杖○今案陈俞本皆脱类聚四十六引辩释名先祭作祭先无未字】 苏武苦节优宠 【汉书苏武传云宣帝召武待诏宦者署以武苦节老臣令朝朔望○今案汉书五十四苦作着望下有号称祭酒甚优宠之八字陈本已照改王氏读书杂志据旧钞苦字以证近本汉书之误】 荀卿有秀才 【史记荀卿传云卿名况齐宣王时三为祭酒○今案名况二字非史记文乃索隐也近本史记宣作襄又无有秀才三字陈本亦作襄并改有秀才三字作为老师三字】 杜夷秉真素 【晋中兴书云杜夷字行齐庐江人世以儒称尚秉真素中宗以夷为祭酒○今案东观汉记二百三十六引中兴书无庐江句尚秉句陈本脱字行齐六字世作素】 

　　○国子祭酒一百三十一 

　　选有道人 【汉旧仪云博士祭酒选有道之人习学者祭酒国子卿大夫之子弟○今案陈本同平津馆辑本习作有】 宜素业士 【孔严用阮叔为儒林祭酒教云方当庠序之教云云○今案陈俞本严作俨】 掌国子学 【晋百官表注云博士祭酒掌国子学○今案陈本同类聚四十六引亦同亦见类聚三十八引晋诸公赞】 领五官掾 【蜀志秦宓传云先主亲定益州请宓为师友祭酒领五官掾○今案陈本脱亲字蜀志卷八亲作既】 安车迎君宾 【汉书龚腾传龚胜字君宾王莽遣使者拜胜为讲学祭酒称疾不应征后莽奉玺书太子师印绶安车迎胜○今案见汉书卷七十二】 执经问行齐 【臧荣绪晋书杜机字行齐徐国子祭酒皇太子礼之执经问义○今案陈俞本义作焉又俞本机作畿御览二百三十六引臧晋书机作夷脱礼之二字】 戴逵素业祭酒发蒙冑子 【王询启戴逵为国子祭酒云前散骑常侍国子博士戴逵远概云云○今案陈俞本远上增绰有二字概下有堪发冑子之蒙句】 庾纯儒行训导国子 【臧荣绪晋书云咸寍三年诏曰议郎庾纯笃志好古敦说诗书文说儒行宜训导国子○今案陈俞本无文说二字行下有也字余同今晋书五十庾纯传只有为国子祭酒句】 刻石写经 【晋诸公赞云裴頠惠帝时拜为国子祭酒奏立国子太学起讲堂筑门阙刻石以写五经○严氏校以本钞此文窜入上条注中已移正矣今案类聚三十八引晋诸公赞与旧钞同俞本阙作阁余同陈本亦作阁頠作领今晋书三十五奏立十二字作奏修国学写下无五字余同】 上疏兴国学 【晋中兴书陈郡袁录云瓌字山甫为祭酒上疏云古人有言诗书义之府○今案陈俞本瓌作环并有窜改今晋书八十三袁瓌传府下有国学之兴自瓌始也二句余同】 刘毅博学多闻 【臧荣绪晋书武纪云泰始二年诏曰刘毅惠忠好古云云其以毅为散骑常侍国子祭酒○今案陈俞本无惠忠四字武下有帝字无纪云六字】 刘智学行优着 【又云咸亨四年诏曰南阳王师刘智政化之绪其以智为国子祭酒○今案陈俞本政化四字作学行优着】 

　　○博士一百三十二 

　　博士秦官 【汉书百官公卿表云博士秦官也掌通古今○今案见汉书卷十九上】 端委佩玉 【晋中兴书博士之职端委佩玉朝之大典必询度之当以直道○今案陈俞本脱当以句御览二百二十九引中兴书道作正】 四海渊源 【汉书成纪儒林之官四海渊源宜□古今○今案见汉书卷十陈俞本多增窜】 道之渊薮 【魏志云文帝即位时博士执经高柔上疏曰博士者道之渊薮也○今案魏志二十四高柔传文作明陈俞本已照改】 博习旧说训教学徒 【晋中兴书博士之职非徒博习旧说训教学徒而已端委佩玉烈为朝吏人大典○今案陈本同】 阐弘冑子 【晋起居注云咸寍二年诏曰甄诚公曹志为笃行道履达觉通义宜在儒林阐弘冑子○今案陈俞本达作先无通义二字又俞本诚作城】 参训国子 【晋中兴书颍川荀录云崧上疏云国子博士一则应对殿堂奉觞问顾二则参训国子以弘儒训○案陈俞本脱颍川四字以弘四字又俞本觞作酬今晋书七十五荀崧传亦作酬】 明典义 【晋令云博士皆取履行清湻通明典义若散骑中书侍欴○今案类聚四十六引晋令湻通作通湻非也陈本注内作典明亦非】 晓古文 【汉旧仪云武帝初置博士取学通行修专学多艺晓古文尔雅○今案平津辑本雅下有为高弟三字类聚四十六引文误今取误所余同陈本无博学句文误入无尔雅二字】 通古今 【○今案见类聚四十六引汉官仪旧钞误连下条陈本已改正】 通艺事 【晋百官表云博士俸有二十五斛云云○今案陈本脱此条】 稽合同异 【汉官解故云博士稽合同异讲论五始为春秋○今案平津辑本同陈本论作语无为春秋三字】 辨于然否 【汉书仪云博士秦官博者通于古今士者辨于然否○今案类聚四十六引作汉官仪陈本作汉旧仪平津馆六仪分入二书颇非矣】 礼义所寄 【晋中兴书云郭璞言秦博士典于职礼义所寄○今案陈俞本于职作教职】 典义是修 【杨雄博士箴云洋洋三代典礼是修画为辟雍国有学教○今案百三家本杨子云集及陈本教作校又陈本国误固】 入平尚书出部刺史 【汉官仪云博士入平尚书出部刺史诸侯相次转谏大夫○今案平津辑本陈本同】 张冯太常好选 【郭子云张冯字嗣宗刘真长荐之抚军曰下官今日为公得一太常博士好选抚军称善○今案陈俞本脱类聚四十六御览六百十七引郭子无字嗣宗三字余亦字句微异本钞冯误平长误张据本钞九十八谈讲篇订正】 陈元博士第一 【华峤汉书陈元字襄孙时范升奏左氏浅末不宜立博士元争之帝立博士四人元为第一○今案姚辑汪辑本华后汉同陈本改注范书】 公孙对策第一 【汉书公孙弘传对策为第一召入见容貌甚丽拜为博士待诏金马门○今案近本汉书五十八召下有入字】 匡衡射甲科 【汉书匡衡字稚规好学射策甲科为博士○今案见汉书八十一匡衡传规作圭】 桓荣说经拜博士 【东观汉记桓荣授皇太子经每朝会辄令荣于公卿前说经○今案聚珍本十六公卿句下有因拜荣为博士句陈本已改范书姚辑本同】 贾谊通经为博士 【汉书贾谊年十八颇通诸家之书文帝诏为博士○今案汉书四十八】 长孺通尚书为博士 【汉书韦贤字长孺为人质朴少笃志于学兼通礼尚书以讨教授号称大○今案见汉书七十三】 仲舒治春秋为博士 【汉书董仲舒少治春秋景帝时为博士下帷讲诵弟子以次相授业○今案见汉书五十六】 延得间失 【汉书翼奉字少君以中郎为博士治齐诗经术皆明○今案见汉书七十五翼奉传此掇拾通传内语非连文也无延得句陈俞本作延问得失】 用质疑滞 【晋中兴书陈郡谢录云沈字行思康帝时朝议七庙迭毁于是以太学博士征之用质疑滞○今案翰苑新书前集卷五引中兴书无字行思三字时作即位余同陈本脱陈郡十一字及迭字俞本脱康帝二字迭字】 曹褎差序礼仪 【汉名臣奏云博士曹褎上疏言圣人莫不制礼作乐诏褎差序礼仪○今案御览二百四十二引汉名臣奏无博士□字圣人作王者差作先仪作乐陈俞本已改范书】 董钧参议礼乐 【范汉书董钧字文伯永平初为博士时草创郊天祭祀及宗庙礼乐威仪辄令钧参议○今案范书一百九下董钧传初作中郊天作五郊陈本已照改】 高堂议飨会 【魏志高堂隆字叔平为博士文帝初践阼羣臣或以为宜飨会○今案俞本同魏志二十五及陈本叔作升】 叔孙起朝仪 【史记叔孙通为博上及号稷嗣君征鲁诸生共起朝仪○今案史记叔孙通传及陈俞本无及字】 上陈制礼 【续汉书曹褎字叔通征拜博士上疏陈嘉瑞并臻制作之符事下太常上不可许复上疏陈刖礼仪○今案姚辑汪辑本续汉书脱征拜以下陈俞本已改范书】 上言制乐 【又云鲁充为博士受诏议立七部三雍大射养老○今案陈本俞本姚辑本汪辑本皆同】 灾异问子思 【汉书平当字子思以明经为博士每灾异辄问常引经术言得失也○今案汉书七十一平当传每灾作每有灾辄问四字作当辄傅陈俞本已照改惟删当字】 大议访范升 【东观汉记范升字辨卿迁博士每有大议辄见访问○今案聚珍本无字辨卿二字陈俞本亦然又升误叔姚辑本与陈俞同】 录冠狱行风俗 【汉书孔光字子夏经学尤明成帝举为博士数使录脕云云○今案见汉书八十一】 元世学义著名 【王晋书江统字符世以学义著名为国子博士○今案陈俞本同然武帝只有太始太康无太熙年号疑有误也御览四百七十五引诸公赞有卢浮为国子博士句亦可借证】 张禹经学精习 【汉书张禹字子文萧望之奏为经学精习试为博士○今案见汉书八十一】 申公为诗最精 【鲁国先贤传云汉文帝时闻申公为诗最精以为博士○今案类聚四十六引御览二百三十六引同陈本国误子】 鲁丕兼通五经 【东观汉记鲁丕字叔陵专心于学朝夕孜孜云云○今案陈本同聚珍本东观十九姚辑本卷六作沈深好学孳孳不倦姚又丕误平略同】 张玄兼通数家 【又云张玄字君夏其学兼通数家○今案陈本聚珍本姚辑本东观记同】 乐祥五业并受 【魏略云乐祥字文载少好学黄初中征拜博士时太学初立惟祥五业并授○今案魏志十六杜畿传注引魏略及陈俞本祥作详】 长卿以鲁诗教授 【汉书薛广德字长卿经术明宜充博士○今案见汉书七十一】 子叔善苍雅 【魏略曰邯郸湻字子叔博学有文章又善苍雅虫篆为博士○今案魏志二十一裴注引魏略及陈本文章误才章俞本不误】 孝友通字指 【魏略云苏林字孝友博学多通古今字指几诸书传皆释之○今案魏志二十一刘劭传注引魏略同】 朱云登论难 【汉书朱云字游是时少府五鹿充宗贵幸○今案汉书六十七幸下有云登堂既论难连拄五鹿君繇是为博士等句陈俞本已照增】 子华重席讲学 【殷氏世传云亮字子华为博士称讲学大夫论胜者赐席亮重席八九○今案御览二百三十六引殷世传脱字子华三字余同类聚四十六引亦然又称作迁】 儒者高之 【续汉书桓荣字春卿为博士荣之官车驾亲幸儒者高之○今案姚辑汪辑本作字子春余同陈俞本脱字春卿三字】 学者自远而至 【谢汉书路仲翁好学家居授学者自远方而至征博士○今案陈俞本姚辑汪辑本谢书征下有为字】 著录自远方至 【东观汉记薛汉字子公才高名远兼通书传苶不昭览推道术尤精教授常数百弟子自远方至者着为录○今案聚珍本东观十七昭作照无推字余同陈本子公作公子昭作招无推字姚辑本仍作子公余与陈本同】 

　　○学士一百三十三 

　　顺帝二百人 【胡伯始汉官仪云顺帝时学士二百人○今案陈俞本学士作学生余同】 汉末至千人 【挚虞决疑要注云汉初置弟子五千人与博士共习礼仪○今案通典选举二引决疑注同陈本脱共字】 通二经补文学 【又云弟子满二岁通二经者补文学掌故不通者后辈试之○今案陈俞本脱不通七字御览五百三十四引亦然二百四十六引决疑注略异】 通一经称弟子 【又云魏时募学者好诵大学为门人满三年试通一经者称弟子○今案陈俞本脱试字】 甲科补文学 【胡伯始汉官仪云弟子乙科补国学甲科补文学○今案陈本脱补国以下五字俞本亦然惟甲乙两字俱作丙】 上书请嵇康 【王晋书云晋文王教云嵇康学生三千人上书请康为博士○今案陈俞本教云九字】 下床拜符融 【广奋传云仇香在太学符融与郭泰赍剌就房与谈日暮二人因宿至旦泰乃叹曰君非郭泰友耶下床为拜○今案俞本标目改拜仇香广上增后汉二字符作马与谈二十字作谒之遂请留宿泰嗟叹余同考范书无广奋传惟仇览传与此文略同俞本于与谈以下改从范书陈本则全改范书并合下文宾言一条非原钞之旧矣】 孔嵩游集帝学 【谢承后汉书孔嵩宇巨山与范式俱在太学嵩家贫佣为新野阿里街○今案姚辑本谢书无嵩家以下又附注谓范书作仲山嵩家贫为佣卒汪辑本家贫作贫居为作于无阿里街三字余同陈俞本巨改仲脱嵩家二句】 郭宪游志太学 【汝南先浿传云郭宪字子横体忠烈之节游志太学贯通秘奥光武赋之○今案俞本赋作嘉陈本脱贯通以下】 仇香不与宾言 【广奋传云仇香在太学符融与香比字有高名宾客如云香终年不与宾客言融奇之乃要与之语香高揖正色曰天子设太学豆但使人游谈○今案俞本符作马年作日余同陈本改从书并合注在上条】 

　　北堂书钞卷第六十七 

　　●北堂书钞卷第六十八　　　　设官部二十 

　　隋秘书郎虞世南撰 
　　南海孔广陶校注 
　　长史一百三十四　　　　司马一百三十五 
　　从事中郎一百三十六　　掾一百三十七 
　　属一百三十八　　　　　功曹一百三十九 

　　○长史一百三十四 

　　铜印墨绶 【晋百官表注云太宰长史铜印墨绶朝服进贤两梁冠官品第六俸月五十斛○今案陈俞本脱官字月字】 秩皆千石 【续汉书百官志云太尉司徒司空诸将军长史各一人也○今案见续汉百官志一】 毗佐三台助鼎和味 【汉书仪云太尉居司徒长史秩比二千石号为毗佐三台助鼎和味其迁也多据卿校也○今案陈俞本书作官脱其迁以下又陈本无号为二字平津本汉官仪卷上据御览引无其迁以下又汉旧仪补遗一卷据书钞及文选注引与旧钞同】 差次九品诠衡人伦 【于宝司徒仪云左长史之职掌差次九品诠衡人伦○今案陈俞本同】 职无不监 【胡伯始汉官仪云汉丞相置长史一人铜印墨绶秩千石职无不监○今案陈本墨作黄监作揽平津馆本脱通典职官长史条下亦有职无不监司】 掌察郡吏 【于宝司徒仪云左长史职掌佐公修文政检其法宪明其分职各以云云○今案陈俞本皆无各以二字又陈本脱检其二句】 徐奕综留事 【魏志武帝纪云太祖讨张鲁留奕为丞相长史征孙权徙为留府长史谓奕曰君之诚亮也今使君紑留事○今案魏志徐奕传张鲁作马超诚作忠本钞作诚者虞永兴避隋高祖父讳也余同】 杜龙为留府 【又云太祖讨张鲁还留奕为丞相长史佐关中○今案魏志徐奕传张鲁作马超住关中作时关中未甚安且在留奕句上又无杜龙二字考魏志武纪及注于讨张鲁事皆无徐奕此二条】 心如铁石 【魏志令云领长史王必是吾披荆棘时吏也心如铁石○今案见魏志武帝纪注引魏武故事载令】 性勤王事 【晋中兴书丹阳薛录云兼字令长初入洛张华叹曰南金也迁长史恪勤王事○今案俞本脱张字叹误歆陈本改注今晋书】 伯长才长方用 【山公启事云太尉长史缺案镇东大将军大掾泰山胡伯长○今案俞本方作可陈本脱镇东二字】 张勃军间用长 【又云镇西长史张侧迁处缺案尚书郎张勃○今案陈俞本脱张侧四字】 邓殷有文武 【又云太尉长史邓殷通职有文武为北中郎将长史○今案本钞荐贤篇引通职作道识脱有字及为北句陈俞本职作识又陈本脱为北句俞本武下有才字】 耿迁有器干 【又云北中郎长史当更迁前御史耿迁公诚有器干○今案旧钞北上有太尉长史四字系沿上条误入今删正陈俞本更下删迁字又脱公诚二字】 吴良方正 【东观汉记吴良为司徒长史以清白方正称○今案俞本同聚珍本为作迁陈本脱清白二字姚辑本东观记与原钞同】 馎咸执正 【王晋书傅咸为司徒佐长史多所执正○今案陈俞本佐作左亦见御览二百九引干宝晋纪无佐字余同】 葛亮举张裔 【诸葛亮集云长史张裔参军蒋琬与司徒监岑述不知亮与嶷○今案此条有讹脱嶷即张嶷也百三家本严辑本皆脱陈俞本但注蜀志举张裔事无参军以下】 刘弘知陶侃 【晋中兴书陈留阮录云孚字遥集琅邪王裒为军骑将军高选纲佐以孚为长史中宗诏曰卿记综军府郊垒多事○今案旧钞此条标目与小注不符当分为二考刘弘知陶侃事亦见御览二百四十九引晋中兴书故传钞者误合也陈俞本仍分二条陈本皆改注今晋书俞本则上条亦改今晋书矣下条裒误褎多事下有宜节饮也可】 萧然而退 【世说云南阳刘麟之隐居于阳岐下时符永固临江上荆州刺史桓车骑将尽谋谟之益征为长史遣人船往迎赠脱甚厚麟之登舟见冲无用萧然而退○今案荀阴轩世说栖逸篇驎作驎无居字车骑仲冲谋作吁登作升萧作修皆可两通又永固作坚则永兴避隋讳也陈俞本皆改今晋书非矣】 

　　○司马一百三十五 

　　修武政简军旅 【干宝司徒仪云司马之职掌佐公修武政上简其军旅饬其器械也○今案陈俞本脱上字又陈本掌误常】 李镇才长方用 【山公启事云平南司马缺案琅邪李镇字仲达纲纪部事练习兵马才长方用○今案陈俞本长作良又脱字仲达三字】 赵虞军间用长 【又云北军郎将司马当便选尚书郎赵虞诚笃有意略军间用长也○今案陈俞本无意字】 岸帻啸咏因酒纵狎 【世说云桓宣武作荆州引谢奕为司马奕既上犹推布衣交在温坐岸帻啸咏无异常时宣武每曰我方外司马遂因酒纵狎○今案惜阴轩本世说简傲篇时作日纵狎作转无朝夕礼余同陈本已改今晋书俞本将标目分为两条因酒句改今晋书皆非旧钞面目矣】 

　　○从事中郎一百三十六 

　　职参谋议 【续汉书百官志云诸将军从事中郎二人秩六百石职参谋议○王石华校郎中改中郎今案见续汉百官志一】 维正大体 【干宝司徒仪云从事中郎之职各当其所治之曹而纲纪其事雄正大体恭参谋议○今案御览二百九引干宝司徒仪当作掌恭参作参辅余同陈俞本各当七字作分曹二字无恭参句】 郑达志越其俦 【三辅决录云郑达字文信累辟不就大将何进表为从事中郎○今案陈俞本达作逵二酉丛书张辑决录脱】 山简不拘品位 【镇东大将军司马伷表曰从事中郎缺用第二品中散大夫河南山简清粹履正才职通济品仪第三○今案陈俞本伷误袖二品作三品粹作精第三作第二今晋书山简传脱琅邪王伷传有镇东句亦无表曰以下】 枣据通识 【王晋书云太尉中郎枣据通识有文武○今案陈俞本多案语三行又俞本武下有才字】 荀组清识 【晋中兴书颍川荀录云组字大章司马王浑表曰左西属荀粗交义贞洁清识见称宜为从事中郎○今案御览二百九引中兴书马作徒交作文洁作絜宜下有转字陈俞本已改今晋书】 刘道真为扶风王所用 【郭子云刘道真尝为司徒扶风王骏以五百疋布赎之既而用为从事中郎○今案陈俞本改注晋百官名玉函山房辑郭子据御览引骏上衍司马二字】 阮遥集为元皇所容 【晋中兴书陈留阮录云孚字遥集中崇元皇帝迁左丞相补从事中郎终日酣醉恒为有司所按元帝每容之○今案晋书四十九无皇字迁左九字作转丞相从事中郎七字余同陈俞本皆改今晋书】 

　　○掾一百三十七 

　　公府掾比元士 【续汉书百官志云公府掾比古元士元士三命也○今案续汉百官志一】 东西曹掾秩四百石 【汉书仪云东西曹掾秩四百石○今案平津馆辑本收汉旧仪卷上聚珍本同考范书铫期传注引作汉官仪陈俞本改续汉志非也】 三公委策 【崔实政论云且三公天子之股肱掾属则三公之喉舌天子南面三公委策掾属以答天子○今案御览二百九引政论南上有恭己二字面下有于三公三字陈俞本脱天子南面十四字】 朝廷为荣 【又云三公掾属位卑职重乃言行之本枢在朝廷以为荣○今案陈俞本脱乃言六字】 如师弟子白录不拜 【汉书仪云丞相掾史见礼如师弟子白录不拜朝也○今案聚珍本汉旧仪卷上同陈俞本白作日无朝也二字又俞本书字作旧】 敦明教义肃厉清风以训羣吏以贵朝望 【干宝司徒仪云掾属之职敦明教义肃厉清风非礼不言非法不行以训羣吏以贵朝望名常长其理者也○今案御览二百九引干宝司徒仪名常七字作各掌其所治之曹七字余同足证旧钞乃传写之误其治作理者乃唐人转钞时避高宗讳也陈俞本贵作重又陈本注内无敦明以下俞本长作当】 公辟则轻台除则重 【胡伯始汉官仪云初丞相掾吏员七五人分为东西曹佚比六百石汉末羣公自辟则轻台除则重也○今案平津本脱陈俞本七下脱五字则轻句脱羣字自字】 或朞月而长州郡或数年而至公卿 【崔实正论云三府掾属及其取官又多超卓或朞月而长州郡或数年而至公卿诚不假非其人其负牒而亡也○今案陈本脱及其以下俞本月作年诚作职负上无其字但空一格余同严辑崔实文及其上有位卑职重句诚不以下夹注云有脱文】 邴原守典训 【魏略云邴原字根矩辟太祖司空掾原女早亡时太祖爱子仓舒亦没太祖欲合冥昏葬原辞曰合葬非礼也原之所以见容明公者以能守训典也○今案魏志十一无冥昏二字余同陈俞本已改魏志】 高柔明宪典 【又云高柔字文惠为尚书郎转拜丞相西曹掾太祖令曰夫治定之化以礼为首拨乱之政以刑为先掾明于宪典○今案魏志二十四高柔传西作理陈俞本亦作理】 陈宠科条辞讼 【汉杂事云陈宠为司徒掾科条辞讼比率相从撰为八卷至今司徒治讼察吏常以为法○今案御览二百九引汉杂事只有徒掾以上陈本改注范书俞本以范书之文冒称汉杂事尤非】 班彪专心述作 【华峤后汉书班彪字叔皮辟司徒掾彪既才高而专心述作在史籍之间○今案姚辑汪辑本脱范书七十上司徒掾作司隶茂才专心作好字陈本俞本改称范书而注内仍同旧钞葢两失矣】 典定文义 【桓谭新论云茂陵周智孙胡不为赋讼酬应之文为大司徒掾见使兼领众事典定文义○今案严辑全后汉文卷十五据旧钞未改本引同陈本脱孙胡以下俞本应酬之文误作金应之分无见使六字】 举奏刺史 【华峤后汉书弟五种字仲与以司徒掾举奏刺史二千石○今案御览二百六十五引华峤书略同姚辑本脱此传汪辑本第五种传脱此文陈俞本已改注范书】 举奏事臣 【谢承后汉书崔瑗字玉讲论六经三辟公府论议京师谈高妙安帝时○今案陈俞本脱姚辑本汪辑本瑗传脱此文且议论以下有讹脱事臣二字亦疑误】 议论抗直 【续汉书何敞字文高太尉宋由辟为掾待之以礼司徒袁安敬重之敞在宰府蹇谔议论抗宜○今案姚辑汪辑本脱范书七十三何敞传略同陈俞本皆改注范书】 论议正色 【魏志国渊字子尼太祖辟为司空掾属每于公朝论议常直言正色以示无私○今案魏志十一以示句作退无私焉四字陈俞本已照改】 陈祖荣常独视事 【汉杂事云陈宠字祖荣为司徒掾先是公府掾多不视事但以文案为务宠常独视事数为司徒鲍昱陈便宜转署辞曹干天下讼所平理无不厌伏者○今案御览二百九引杂事视作亲文案作交接无数为以下陈俞本皆改范书】 锺离意为国用心 【锺离意别传云司徒侯霸辟意署议曹掾以诏送狱徒三百余人到河北遇盛寒命县出见钱为徒作襦袴○今案本钞襦篇引三百作二百御览二百九引意别传襦误??雩】 儿宽温良 【史记儿宽传云为廷尉史为人温良有廉耻张汤以为长者数称誉之及汤为御史大夫以儿宽为椽○今案见史记儒林传耻作智陈本已改】 王述简贵 【郭子云承指辟王蓝田为掾庾公问丞相蓝田何以王也○今案陈俞本改引今晋书删郭子以下考本钞下文引语林则王蓝田即王述但此注有脱文耳】 刘遐宰士之隽 【山公启事云太尉掾满奋乐广司徒掾何朂刘琚司徒掾官粹王正刘澹太尉掾刘遐有才义宰士之隽也○今案严辑山公启事据旧钞引王正作士正余同本钞尚书郎总篇引刘遐作邓选】 刘琚宰士美者 【又云今尚书郎御史东宫洗马舍人多缺宰士中后进美者太尉掾乐广字彦辅司徒掾刘琚字伯瑜王瓒字正长司空掾王政字士则刘澹字初平征西将军掾诸葛职皆其选也○今案严辑本山公启事据本钞引政作正葛下无职字但留一空格余同陈俞本多脱误】 范滂有澄清之志 【汝南先贤传曰范滂字孟博辟公府掾登车揽辔概然有澄清天下之志○今案俞本博误传陈本已改范书】 马良有克终之美 【蜀志马良字季常为左将军掾后使吴良谓亮曰今衔国命协穆三家幸为良介于孙将军○王石华校分改介今案蜀志九马良传三作二将军下有克终句】 鲍宣质直 【汉书张禹奏曰司空掾鲍宣孝悌廉洁质直甚有威重宜备谏官者也○今案本钞荐贤篇引鲍作彭悌下脱廉洁二字余同】 刘琨隽朗 【王晋书刘琨字越石少隽朗乃是故尚书郎郭奕外甥年二十七为太子掾○今案俞本隽作儁无乃是以下陈本已改今晋书】 太子未定太祖问刑颙 【魏志邢颙字子昂为丞相东曹掾初太子未定临菑侯植有宠太祖问颙颙曰以宗代宗非先世之式也愿殿下深察之○王石华校刑改邢今案魏志十二先上无非字式作戒殿作陛深作重】 寒暑不和黄琼见李宣 【汝南先贤传云李宣字公休为太尉黄琼所辟时寒暑不和○今案御览二百九引汝南先贤传和下有诸掾有以匡之句俞本休作林陈本注内脱李宣以下】 文帝待以友礼 【魏略云陈羣以侍中领丞相东西曹掾出朝无适无莫惟仗名义不以非道假人文帝在东宫深敬器焉待以朋友之礼○今案陈俞本朋作交略作志考魏志二十二陈羣传出作在惟作雅朋作交余同】 大皇委以书记 【严氏家传云严奏字平为大皇车骑掾委以书记上欢曰非唯秋兔之亮乃是鹰鹯之爪○今案陈俞本脱上叹以下又陈本无字平二字俞本平上空一格】 子泰非吾所宜吏 【魏志云田畴字子泰太祖遣使避置司空掾引见咨议明日出令曰田子泰非吾所宜吏者也○今案魏志十一置作署】 此掾必豫我家事 【王晋书云曹志为上丞相辟司马宣帝为文学掾上初称疾不应逼召之乃与应命丞相见上心息之曰观此掾必豫我家事也○王石华校以原钞曹志误为定遂改作杨志今案今晋书曹志传亦无辟宣帝为掾事陈俞本脱此条】 谢掾必拥旄杖节王掾当作黑头公 【晋中兴书云王珣弱冠与谢元俱辟大司马桓公掾温语人曰谢掾年三十必拥旄杖节王掾当作黑头公皆未易才也○今案御览四百四十三引中兴书未易作不易余同】 流涕谏明帝 【魏志芊寻字文奥召为军谋掾青龙中明帝大兴宫室羣臣皆负土○今案魏志无董寻传亦不见明帝纪及注惟见御览二百四十九引魏志无召字余同】 张目视王公 【语林云王蓝田少有痴称丞相以记室辟之既见无他问问米几价蓝田不答直张目视王公王公云王掾不痴谨案王述封蓝田侯○今案陈本已改注今晋书俞本记室作门第谨案误谨哉米上有江东二字无几字御览二百四十九及四百九十引语林亦作门第江东作来时无谨案一句葢是永兴自加引申语】 宋弘受罪长孙上书 【华峤汉书陈元传云元字长孙以才高著名辟司空掾宋弘受罪上书讼之言甚切直又敷陈当世便事○今案姚辑本便下有宜字余同汪辑本长作襄余与姚同】 齐王曝尸道明露板 【晋中兴书颍川荀闿字道明大司马齐王冏辟以为掾曝露尸二月莫敢改葬闿露板请葬○今案晋书三十九改作收陈俞本皆注今晋书】 伯闿乞代弟子 【风俗通云○今案此见御览四百二十一引风俗通任望事望字伯闿其弟子杀人云云旧钞此条脱去注文因与下条窜乱今删正陈俞本闿误门】 孟玉不请弟子 【风俗通云周玘字孟玉为大将军掾弟子使客杀人被罪玘诣府与太守盛亮见不请弟子之命遂俱尽于狱弟妻不哭其子但哭孟玉孟玉由此为高○今案御览五百十二引大将军作右将军不请误不讲余同旧钞周玘三十八字混入上条注中今移正】 锺离解病徒桎梏 【华汉书锺离意传云意字子阿辟大司徒侯霸掾诏送徒诣河内时冬寒病徒不能行意辄移属县便作徒衣县不得已与之○今案姚辑本汪辑本脱陈俞本改注范书】 君解邓融桎梏 【谢承汉书封告传曰告字君达为司徒虞延所辟时陇西太守邓融以职被罪君达解其桎梏○今案姚辑本汪辑本谢书同俞本亦同陈本封告误作风教】 范丹狷急佩韦 【华峤汉书范丹传云丹字史云辟太尉掾自以狷急不能从俗常佩韦也○今案姚辑本汪辑本皆脱陈俞本皆改范书】 何夔誓死畜药 【魏志何夔字叔龙为司徒掾太祖性严掾属公事往往加杖为此夔常畜毒药誓死无辱是以终不见及也○今案魏志十二无为此二字陈本已照删】 蒲元作木牛 【蒲元别传云元为丞相诸葛亮西曹掾亮欲北伐患粮难致元牒与亮曰元辄率雅意作一木牛廉仰双轘人行六尺牛行四步人载一藏之粮也○今案严辑本据旧钞引同俞本无率字作推廉作连陈本多脱句】 马良为书草 【蜀志马良传云良字季常为左将军掾后使吴良谓诸葛曰今衔国命协穆三家幸介于孙权将军亮曰君试自为文良即为草○今案蜀志九无书字孙下无权字三作二本钞上文引亦作三家】 马岱干与台阁 【谢承后汉书马岱字德山辟司徒刘宠府与四府掾属并诣台集议边事上奉议边○今案陈俞本马作冯无上奉句陈本又无字德山三字姚辑本谢书冯岱传无末四字余与原钞同汪辑本脱冯岱传】 韩宣唐突诸侯 【魏志韩宣字景仁太祖为丞相召署谋掾常鞠步入宫于东门掖外与临淄侯植相遇宣恐掩不得去乃以扇自障往于道边植便问曰何官宣曰丞相军谋掾植又问曰应得唐突诸侯不宣曰春秋之义在诸侯之上也○今案魏志二十三裴潜传注引魏略鞠步作于邺门掖作掖门诸侯作列侯余同陈本脱俞本脱常鞠二字】 极舆马之好 【汉书陈遵为公府掾极舆马衣服之好门外车骑交错○今案见汉书九十二】 专务于交游 【华峤汉书陈宠字昭公辟司徒鲍显府是时三府掾属以不肯亲事为高专务于交游宠常非之○今案姚辑本脱此条陈俞本改注范书亦见本钞上文引汉杂事汪辑本华书脱辟司句脱亲为高三字脱专务二句余同】 问不及政辞出自劾 【东观汉记闵仲叔传云司徒侯霸辟仲叔留与相见劳问之下不及政事仲叔曰始被明公辟且喜且惧及奉见明公喜惧皆去所望明公问属何以为政美俗成化令蒸庶得所○今案本钞属篇引无下字留作引聚珍本东观记及御览二百九引留作到姚辑本东观记脱如字何字化字无末句余同】 奋手不顾皆投劾出 【魏先贤行状云锺皓字季明为司徒掾公出道路泥泞导从恶其相洒去公交车绝远还府向合轸下扶令揖掾属公奋手云云○今案白帖六十九引行状轸作铃扶作疾陈俞本亦作铃扶上有不字】 解官而去 【续汉书胡刚传云刚辟大司徒马宫掾值莽居摄刚即解其衣冠县府门而去○今案陈俞本刚上有胡广六世祖句徒作农官作冠姚辑本汪辑本续汉书附胡广传据陈本引】 投剑潜归 【汝南先贤传云许嘉字德珍辟司徒府到京师会党事李杜受诛嘉叹曰仲尼游于赵郊不入危国今人众矣吾其行也便投剑潜归○今案陈俞本投上脱一便字】 刘颂出谷 【臧荣绪晋书刘颂字子雅辟相府掾奉使劳蜀新平饥荒颂表赈谷未报遽行开仓出谷蜀民赖之太祖以颂专辄除名○今案陈俞本劳作于又陈本脱字子雅三字及颂专句亦见今晋书四十六】 谢鲲取蒿 【晋中兴书陈郡谢录云鲲字幼舆弱冠知名太尉东海王越闻其名辟以为掾时惧胡来攻城多蓄薪柴鲲家僮载取官蒿坐除名○今案俞本尉作傅蒿作槀无坐字陈本已改今晋书】 阮千里三语掾 【卫珍别传云阮千里有令闻太尉王君见而问曰老庄与圣教异阮曰将无同太尉善其言辟之为掾世号三语掾王君因嘲之曰一言可辟何假于三阮曰苟是天下民望亦可无言而辟何复假于一言也○今案俞本同类聚十九引此别传珍作玠脱有令闻三字何复作复何陈本已改今晋书】 杀言掾 【王晋书云周震累为诸王辟既下车公辄丧亡佥号震曰杀公掾莫肯辟者司徒魏舒因固辟之果无患时以归之也○今案俞本归上有达命二字陈本已改今晋书】 百六掾 【晋中兴书会稽虞录云中宗为丞相招延四方人士辟虞为掾人谓之百六掾○今案陈俞本中句上有虞悝与弟望并有土操二句】 

　　○属一百三十八 

　　参定九品 【干宝晋纪云王导为司徒置西属一人佐长史参定九品○今案陈俞本同】 了无事 【山公启事云事职有年限如公府掾属了无一事亦限三年近也○今案陈俞本标目事上增一字又陈本脱亦限句】 崔琰首曹 【魏志崔琰傅云为武帝西曹属教曰令授曹首往践厥职○今案魏志十二西作东曹首亦作东曹】 蒋济贤属 【魏志蒋济字子通辟丞相主簿西曹属令曰舜举皋陶不仁者远臧否得中望于贤属矣○今案见卷十四蒋济传】 谷永茂才转 【汉书谷永字子云以茂才转御史大夫属也○今案俞本同陈本多妄改汉书八十五云作长】 陈寔灼然迁 【续汉书陈寔字仲躬举灼然为司徒属迁大丘长○今案姚辑本无字仲躬三字余同又夹注云灼然应是当时选举名目又俞本躬作弓汪辑续汉与俞本同】 太祖辟周达陈羣以为秽德 【魏志陈羣字长文为太祖司空西曹掾属时有荐乐安王摸下邳周达者太祖辟之羣封还教以为模秽德任之必败太祖不听○今案魏志二十二达作逵任之作终】 文王遣锺会邵弟谓其单身 【魏志邵弟传云弟字符伯辟大将军文王西曹属初文王欲遣锺会伐蜀弟求见曰王遣锺会率十万众伐蜀弟谓其单身无重任不若使余人行王笑曰我宁复不知此邪蜀为天下作忠使民不得安息我今伐之如指掌耳惟锺会与人意同今遣之必可灭蜀也○今案魏志二十八锺会传弟作悌然邵弟传仍作第今影钞所引乃邵弟传之文也陈俞本己改作悌】 仲叔被辟且喜且惧 【东观汉记云司徒侯霸辟闵仲叔为属引与相见劳问之不及政事仲叔曰始被明公辟且喜且惧及奉见明公喜惧皆去○今案详本钞掾篇】 洪远为属终日啸咏 【晋中兴书曰陈郡郭录云融字洪远司徒王导以为右西属融饮酒憙舞终日啸咏未尝以事务自婴导甚相亲悦焉○今案御览二百九引中兴书郭融作殷融憙作善余同陈本无右字憙作喜】 

　　○功曹一百三十九 

　　纠司外内扶直绳违 【孙绰为功曹参军骑曹笺云纲纪居管辖之任以纠司外内驳议弹劾诚无所拘然亦所以献可替否扶直绳违者也○今案陈俞本注内纠字作绰与标目异百三家本集收北笺骑曹作驳事劾作尉扶作举绳违作违枉】 止举大纲不拘文法 【襄阳耆旧记云习嘏字彦玄山简以嘏才有文章转为征南功曹止举大纲而已不拘文法简益器之转为记室参军○今案陈俞本玄作文才下有博字心斋十种本襄阳耆旧传卷二无字彦玄三字才有五字及记室句】 毛玠为太祖幕府功曹 【魏志毛玠字孝先为太祖幕府功曹后转掾○今案见魏志十二】 嵇憙为晋武抚军功曹 【嵇憙集云晋武为抚军妙选官属以憙为功曹名也○今案陈俞本删名也二字】 怀祖素清介 【晋中兴书太原王录云王述字怀祖素清介康帝时为骠骑将军尿为功曹○今案陈俞本删太原四字取为作召补又俞本帝作宗今晋书七十五介作贞亦作召补】 仚生多才艺 【晋中兴书云罗仚生字宗伯多才艺殷仲堪镇江陵以为府功曹○今案晋书八十九仚作企陈俞本皆改注今晋书】 文王悦茂伯 【晋春秋云向雄字茂伯为镇西将军功曹锺会诛雄收而葬之晋文王闻而召责之曰往者王经之死乡哭于东市而我不问今锺会躬为叛逆又辄收葬若复相容其如王法何雄曰昔先王掩骼埋胔仁流朽骨当时岂先卜其功罪而后葬哉今王诛既加于法已备枯骨而捐之中野百年之后为服权所器笑岂仁贤哉文王悦葢而遣之○今案羣书治要二十六引汉晋春秋服权从臧获无器字葢作与宴谈余同又今晋书四十八无镇西句为服二句作为将来仁贤之资不亦惜乎葢作谈宴俞本已改从今晋书仍冒晋春秋之名非也陈本已改注今晋书】 山简器习嘏 【襄阳耆旧传云山简以习嘏为征南功曹止举大纲而已不拘文法时号新妇简益器之○今案心斋本襄阳耆旧传卷二同亦见本钞上文】 

　　北堂书钞卷第六十八 

　　●北堂书钞卷第六十九　　　　设官部二十一 

　　隋秘书郎虞世南撰 
　　南海孔广陶校注 
　　主簿一百四十　　　　　公府祭酒一百四十一 
　　录事参军一百四十二　　记室参军一百四十三 
　　中兵参军一百四十四　　刑狱参军一百四十五 
　　行参军一百四十六　　　公府舍人一百四十七 

　　○主簿一百四十 

　　省着众事 【续汉书百官志云司徒黄合主簿省着众事掌合下威仪○今案陈俞本同续汉百官志一司徒下无此文惟太尉下有黄合二句】 职在拾遗 【崔骃窦宪笺主簿职在拾遗夙夜致思智虑浅短何益也○今案陈俞本百三家本崔集同】 内经百度之规外谘千里之策 【桓阶别传云上平荆州乃引桓阶入为主簿内经社稷百度之规外谘广胜千里之策○今案御览二百六十二引桓阶别传无内经以下余同】 每事谘焉 【长沙耆旧赞云字伯绪为丞相主簿功曹每事谘焉乃叹曰昔文帝与贾生共谈不宽膝前于席也○今案陈本脱俞本字伯之上留二空格余同】 每见逮问 【世说云何遂字彦陈东海王越辟为主簿时海内大乱军国殷事无大小每见逮问多所匡正越国趋宗焉○今案陈本脱俞本无殷字及趋宗句】 能令公憙能令公怒 【晋阳春秋云王珣为桓温主簿郄超为记室温并亲待之故府中为之语曰髯参军短主簿能令公憙能令公怒郄髯珣短故也○今案俞本无春字憙作喜郄髯作超髯余同陈本改注今晋书亦见世说注】 收罗贤俊 【臧荣绪晋书何充传云充字顺次道少有名望大将军王敦收罗贤俊辟以为主簿○今案俞本无顺字以字陈本无字顺四字】 收罗土物 【世说云王敦字仲仁太傅东海王越收罗士物闻其名召以为主簿○今案陈俞仲仁作处仲】 太傅闻仲仁 【世说云卞敦字仲仁太尉东海王越收罗士物闻其名召以为主簿○今案陈俞本卞作王仲仁作处仲删太尉以下】 元帝用道明 【世说云诸葛恢字道明弱冠知名中宗元帝为安东召为主簿于时颍川荀闿字道明陈留蔡谟字道明俱有名誉号曰中兴三明时人为之歌曰京师三明蔡氏儒雅荀葛清○今案陈俞本安东下有将军二字蔡氏上有名右明三字】 繁钦文才机辩 【典略云繁钦字休伯以文才机辩少得名于汝颍既长于书记又善诗赋为丞相主簿○今案魏志二十一裴注引典略同俞本休误林陈本脱字休伯三字】 顾荣机符朗彻 【臧晋书云顾荣字彦先少有珪璋机符朗彻大司马齐王攸以为主簿○今案亦见今晋书六十八无珪璋句符作神彻作悟考初学记十二引王隐晋书机符作符采无司马以下余同陈俞本改注今晋书而其文乃与旧钞同则两失矣】 德祖逆为答记 【魏志杨修字德祖少好学有才为丞相主簿用事曹氏操之入汉因讨刘备不得进欲还又难为公言诸将不知云何修曰公归计定矣○今案答记事见魏志陈思王传注引世语归计事见魏志武帝纪注引九州岛春秋据此知标目与小注本钞应分二条陈俞本皆删去归计一段补注世语一段俞本误作世说】 元琳更作白事 【世说云王东亭为桓公吏桓令人窃取其白事即于合下更作无复同一字谨案王东亭名珣字符琳○今案惜阴轩本世说政事篇同作向合作阁陈本同一字误作同本俞本同下衍本字又脱公吏桓三字令人误舍人】 指切窦融 【华峤汉书崔骃字亭伯为大将军○今案姚辑本脱汪辑本华书为作辟军下有窦宪府掾四字脱标目句陈俞本改注范书】 入谏诸葛 【襄阳记云杨颙字子昭为丞相诸葛亮主簿亮尝自校书颙直入谏曰为治有职上下不可相侵也○今案俞本不可作不得陈本脱字子照三字蜀志十五杨戏传附王元泰赞注引襄阳记照作昭职作体】 冯异披荆棘 【东观汉记云光武引见冯异诵于公卿曰是我起兵时主簿为吾披荆棘定关中者也○今案聚珍本本卷九同】 任绩多规谏 【文士传云任绩字仲元为会稽主簿多所规谏○今案陈俞本绩作续稽下有王字】 元琳称绩 【晋中兴书琅邪王录云珣字符琳为大司马掾转府主簿时大司马桓温经略中夏竟无寍岁戎府多事珣居要任有称绩于时三军文武可及数万人悉识其面○今案俞本竟无句作军国无寍余同本钞下文引无寍岁四句余同陈本已改注今晋书】 子玄无滞 【文士传云东海闻郭子玄才用为主簿天性闲朗事无疑滞虽处冲要犹闲习也○今案陈俞本脱冲字习字又陈本脱东海闻三字才用二字俞本才上衍以字犹闲作犹闲】 三军悉识其面 【晋中兴书琅邪王录云王珣字符琳为大司马桓温掾转府主簿时温经略中夏三军文武数万人悉识其面○今案详本篇上文】 孙宝自高 【汉书孙宝传云宝为御史大夫张忠属欲以宝授子经宝自劾去忠固还之转为主簿宝乃就职或人谓宝曰高士不为主簿居何故为之宝曰丈夫君以宝为主簿何敢自高前日君男欲学而移宝自近礼闻来学不闻往教道不可屈身己何伤○今案汉书七十七孙宝传宝为御史句作御史大夫张忠辟宝为属十字】 郭象专势 【臧荣绪晋书云河南郭象字子玄为太傅主簿任事专势领勋一府○今案俞本勋作军陈本改注今晋书见卷五十郭象传任事以下有异同】 贾逵无恶意复职 【魏略云贾逵字良道为丞相主簿太祖欲征吴而大霖雨三军多不愿行太祖知其状恐外有谏者教曰今孤戒严未知所之有谏者死逵受教谓其同僚三主簿曰今实不可不谏乃建谏草以示三人三人不得已皆署名入白事太祖怒收逵等当送狱既而教曰逵无恶意原而复职○今案魏志十五贾逵传注引魏略状作然得作获而复作复其无字良道八字】 杨综为其主宥之 【世说云杨综为曹爽将军主簿爽特诛乃解印绶将出综止之曰公挟主帷幄舍此以至东市乎不从有司奏综导爽反宣王曰各为其主宥之○今案陈本特作时乃作方余同御览二百十五引无公挟二句惜阴轩本世说与旧钞同】 知人机案间事 【郭子云时有为王遵主簿校检帐下遵说语主簿欲与主簿周旋无为知人机案间事○今案陈本同玉函山房辑本郭子时有下无为字周旋上无主簿二字余同】 一月三易面皮 【世说云阮孚为东亭后主簿后于所相曰卿无乃荣乎我为宣武史一月三日易面皮○今案陈俞本改注王晋书亭下无后字易上无日字】 　　　公府祭酒一百四十一德妙第一乃补祭酒 【胡始汉官仪云武帝丞相设四科以辟之德妙为第一科乃补合祭酒○今案陈俞本同聚珍本汉旧仪卷上妙句作第一科曰德行高妙平津辑本同】 筭无遗策尽不失理 【东阿王祭酒诔云乃署祭酒与军行止筭无遗策尽不失理○今案俞本与作典陈本军作君考文选曹植王仲宣诔尽不作画无余同】 明帝朝戏郇恁 【东观汉记云东平王仓为骠骑开东合延贤士荐鸿门郇恁隐居教授辟为祭酒后朝会明帝戏之曰先帝征君不来骠骑羣君而来何也恁曰先帝秉德以惠下臣可以礼进退骠骑执法御臣臣惧法而至月余遂去臣○今案聚珍本本卷十七仓作苍鸿作雁余同姚本脱】 太祖起迎邴原 【邴原别传云魏太祖为司空辟原署东合祭酒太祖北伐三郡还往昌国原先至太祖惊起远出迎原○今案魏志十一裴注引邴原别传远出作远近余同】 周泽少修高节 【东观汉记云周泽传云泽字释都少修高节建武十六年以耿介避大司马府署议曹祭酒○今案聚珍本东观记十七耿介二字在节字下姚辑本耿介二字在都字下议作仪陈俞本删以耿介三字】 纪瞻能玄理 【王晋书瞻字思远能言玄理司徒东海王越以为祭酒○今案陈俞本删晋上王字则是改注今晋书矣然考今晋书六十八纪瞻传无能言句余亦小异陈俞本以王隐晋书之文冒称今晋书谬矣】 光禄辟顾荣 【又云顾荣字彦先少有圭璋光禄大夫张华辟为祭酒○今案陈俞本亦改注今晋书考今晋书六十八顾荣传无张华事又考初学记十二引王晋书有圭璋以上二句】 司徒辟左思 【又云左思字太冲少好学司徒陇西王太辟为祭酒○今案陈本同俞本大作泰】 

　　○录事参军一百四十二 

　　惣录众曹管其文案 【干宝司徒仪云录事之职掌摠录众曹管其文案凡府自上章以下意远失者弹正以法掌凡诣同案之事○今案凡府以下陈俞本脱又陈本干误一】 举善弹非 【刘弘教云录事参军务举善弹非令史亦各随职事修习也○今案严辑刘弘集据书钞引同又考合璧事类后集卷七十八事文类聚外集卷十三引北堂书钞弘作洪随下脱职字余同记纂渊海卷三十五引北堂书钞有弹非之上九字此皆宋人所见真本书钞也】 举直错枉 【干宝司徒仪云录事参军掌举直错枉也○今案陈俞本同】 

　　○记室参军一百四十三 

　　管机密断大事 【庾亮别传云王胡之为丞相府起记室亮答胡之书曰祭来也○今案陈俞本无起字曰祭四字作云云二字】 掌启奏 【干宝司徒仪云记室掌章表启奏吊贺之礼也○今案陈本脱吊贺五字俞本贺作宾本钞下文引正作贺】 主章表 【续汉书百官志云记室主上章表杂书记秩百石也○今案陈俞本章表作表章余同今续汉百官志一亦作表章杂作报】 记室之事创其草 【干宝司徒仪云记室主书仪凡有表章杂记之书掌创其草○今案陈俞本书仪作之仪】 吊贺之礼则题署 【干宝司徒仪又云记室之职凡掌文墨章表启奏吊贺之礼则题署也○今案陈俞本章表作表章本钞上文引亦作章表】 傅毅主记室 【傅毅集云毅字武伯为大将军记室窦主记掾迁司马也○今案陈俞本及傅节子辑本伯作仲无窦字】 专掌文疏 【干宝晋记云东海王越治兵召下邳县孙兼为记室云云○今案陈本兼作惠俞本兼作忠】 专典书记 【晋中兴书会稽虞录云虞预字叔寍好学有文才中宗以为记室参军○今案俞本同陈本脱字叔寍三字参军二字】 陈琳瑀俱典记室 【典略云陈琳作书及檄草成呈太祖先苦头风是日发非钻之○今案陈俞本改引魏志　　　钦定图书集成文学典二十一及本钞檄篇引典略有陈琳此文无非钻句又阮瑀一事此旧钞无注亦见　　　钦定图书集成文学典一百六十二及本钞下文引典略】 曹摅左思俱为记室 【文士传云曹摅少励志操博学有才藻仕晋辟大司马齐王冏○今案陈俞本左作尤博作精冏下有记室尤思未详六字考魏志九曹休传注引文士传辟下有公府二字冏下有辅政与左思俱为记室九字余同旧钞左亦误尤今订正】 锺会记室心腹之任 【魏志锺会传云会以中郎在大将军府管记室事为心腹之任人谓之子房也○今案魏志二十八人上有时字】 王参军人伦师表 【王晋书王丞为东海越王记室越与世子毗敕曰王参军人伦师表○今案陈俞本江作安期师作之并改注世说考文选注四十六引晋中兴书亦作安期作之表余同可作旁证】 作书马上具草 【典略云太祖常使阮瑀作书与韩遂太祖适出瑀随从马上具草○今案陈俞本同御览五百九十五引典略无适出六字】 书檄应命立成 【王晋书孙惠传司空越王治兵下邳惠以书干之每造书檄应命立成○今案亦见今ｖ七十一孙惠传司空作东海余同考　　　钦定图书集成文学典一百五十八引王隐晋书亦作东海越王陈本俞本皆改注今晋书】 书檄多陈琳所作 【魏志云陈琳阮瑀并管太祖记室参军军国书檄多琳瑀所作也○今案见魏志二十一王粲传】 神堂使阮瑀议之 【魏武褎赏令云别部司马付其衙请立齐桓公神堂令使室阮瑀议之○今案陈俞本及百三家本严辑本魏武集无付其衙三字堂下无令字】 孔演称职 【晋中兴书会稽孔录云演字舒元中宗命掌记室演每称职○今案御览二百四十九引中兴书演作寅余同陈俞本作演惟陈本脱会稽以下俞本脱演字以下】 孙楚负才 【世语云孙楚为大司马石苞记室参军不敬府主楚负才檄苞曰天子命我也○今案陈本同俞本檄作揖今晋书孙楚传亦作揖】 曹摅有才 【文士传曰摅字颜远少励志操博学有才藻大司马冏辟为记室○今案详本篇上文】 王廙多才艺 【晋中兴书云琅琊王录云廙字世明东海王越为太傅转参军○严氏校以标目廙误虞更正今案陈本廙误广又脱录云二字参军作记室今晋书七十六明作将】 殷浩善言玄 【晋中兴书陈郡殷录云浩字烫渊与京兆杜文善言玄理○今案御览二百四十九引中兴书杜文作杜乂】 袁宏作赋 【檀道鸾晋阳秋云袁宏字彦伯为大司马桓温府记室○今案御览世说新语上之上引檀道鸾续晋阳秋无作赋二字余同】 李充善箴 【晋中兴书云李充宇弘度转记室参军善刑名著学箴○今案陈俞本弘作和转记句作为参军三字又陈本脱着学箴三字俞本善刑六字作善箴铭】 

　　○中兵参军一百四十四 

　　掌帐内 【干宝司徒仪云中兵参军掌督帐内牙门将及军器给其军事也○今案陈俞本同】 督牙门 【晋中兴书太原王录云王述字怀祖为司徒王导督牙门中兵参军○今案亦见今晋书七十五导下有辟为中兵属句无牙门等字陈本多窜改】 罢奸诈均劳逸 【干宝司徒仪云中兵之任凡在军者名于赤录以时科其器械稽其人数身上死及老所以罚奸诈均劳逸也○今案陈俞本脱名于四字及身上八字稽作综】 祖逖智出人表 【晋中兴书范阳祖录云祖逖为东海王越典兵参军智出人表○今案俞本同陈本改注今晋书但考晋书六十二本传人表句作多权略陈本又增入中兴书一句何耶】 

　　○刑狱参军一百四十五 

　　袁朂多所救免 【袁氏家传云袁朂字敬宗为大将军参军署贼曹督刑狱事多所救免江有三人设弋捕虎路人○严氏校云此处脱题因原钞此条混入上篇之末特更正并补目录刑狱参军一百四十五计九字今案陈俞本亦然又陈俞脱江有以下】 

　　○行参军一百四十六 

　　掌使命不限数 【干宝晋记云参军宰吏惠帝立河王颙为太宰辅政置行参军不限数也○今案陈俞本同今晋书五十九只有太宰句】 周访为安东行参军 【邓晋记云中宗渡江周访为安东行参军在散辈时人莫之识也有参军与访同姓名者当死误收访访击走○今案俞本江下有命字莫作未今晋书五十八无在散九字安作镇考御览二百四十九引晋中兴书辈下有中字击下有得逸二字余同陈本已改注今晋书】 王协为抚军行参军 【干宝晋记云丞相王导为协少有令誉乃辟抚军司徒行参军○今案俞本同陈本辟作以为无司徒二字】 士行议军事 【晋中兴书陶录云侃字士行太傅东海王越以为参军督护江州议军事○今案晋书六十六议军事三字作刺史华轶表侃为杨武将军十一字陈本改注今晋书矣而又留中兴书之文谬矣】 竺榣伐鲜卑 【又云桓温遣参军毕智护竺榣伐鲜卑○今案陈俞本榣任瑶脱荜智二字护上有督字考世说新语上之下注引檀道鸾续晋阳有温征鲜卑一段无毕智事】 阎缵鲠直 【干宝晋纪云阎缵伯为人鲠直不惮强御初为太傅杨骏舍人骏诛乃解职上表求改葬骏中诏特听之○今案俞本无伯字诏上有宗字御览二百四十九引干晋纪亦无伯字惮作畏无骏诔以下陈本已改今晋书】 

　　○公府舍人一百四十七 

　　并参三军 【魏志云于禁屯颍阴乐道屯阳翟张辽屯长社诸将任气使俨并参三军○今案见魏志三十三赵俨传】 二府交命 【晋中兴书顺阳范录云范汪字玄平博学多通尤善玄理护军平南二府礼命交至○今案御览二百四十九引中兴书无顺阳五字及字玄十一字余同陈本二府作三府】 张温请恭祖 【吴书武烈皇帝纪云张温为车骑将军温请幽刺史陶恭祖恭祖轻其事○今案陶恭八字陈本作陶谦参军事俞本脱】 庾亮请逸少 【晋中兴书琅邪王录羲之字逸少弱冠知名称道德之器庾亮请为参军○今案陈本无道德句今晋书八十亦然】 问计贾诩 【魏志贾诩字文和参太祖司空军事袁绍围太祖于官渡太祖粮方尽问诩计焉出今案见魏志卷十贾诩传】 接遇甚厚 【吴志孙权破虏传云张温为车骑将军请幽州刺史陶谦参军事接遇甚厚谦轻其事○今案吴志虏传但言张温表坚与参军事又魏志陶谦传云参军尉将军张温事裴注引吴书并有接遇等句知旧钞有讹脱错乱也】 深加器敬 【王晋数魏舒为相国参军晋王深加器敬罢朝目送之曰人之领袖○今案文选五十九注引王晋书深作特】 甚见敬重 【魏志张范字公仪参丞相军事甚见敬重太祖征伐当朝文帝○今案魏志十一张范传当朝句作常令范留兴世子居守九字】 甚见器遇 【臧荣绪晋书周顗字伯仁少有重名太尉东海王越出镇兖州收吁俊以顗为参军○今案陈本脱收吁俊三字今晋书卷六十九周顗传但言为东海王越子毗长史不言为参军】 委以机密 【王晋书裴邈字景声东海王越以为参军时日○今案俞本景声作景远寺曰作委以机密余同今晋书无裴邈惟世说新语卷中之上引晋诸公赞亦言裴景声监东海王军事】 与谋时务 【王晋书潘尼字正叔闻齐王起义乃赴许昌云云○今案陈本改注今晋书见五十五卷】 幼宰参署七年 【诸葛集曰教与军师长史参军掾属曰徐元直处兹不惑董幼宰云云○严氏校云诸葛教见蜀志董和传今案陈本脱此条】 子猷在府日久 【世说云王子猷作桓车参军桓曰卿在府日久比当相紏理初不答○今案惜阴本世说简傲篇久上无日字】 道玄后莫逮 【晋阳云荀邃字道玄少善谈论解音乐后晋贤莫及骠骑将军长沙王以为参军○今案陈本善作喜及作逮余同今晋书三十九无解音十二字】 张闿今之良器 【晋中兴书丹阳薛录云兼言于中宗曰臣邑人张闿云云○今案御览二百四十九引中兴书无丹阳四字余同陈俞本脱器字并改注今晋书】 陆机以高贤 【陆机表诣吴王云相国参军率取台郎臣独以高贤见取非私之谓○今案严辑全晋文据书钞引脱非私句盖仍沿陈俞之旧】 郭璞有才术 【晋中兴书河东郭录云璞字景纯为尚书郎大将军王敦以璞有才术○今案御览二百四十九引中兴书无河东二字及才字俞本作东阿陈本改注今晋书】 范汪博学多通 【臧荣绪晋书范汪字玄平博学多通善谈名理解褐参护军事○今案陈俞本善谈十字作友善解褐参军六字颇不辞】 祖纳文义可观 【王晋书祖纳字士言能清谈名理文义可观少为陇西王参军○今案俞本同陈本名误明】 多出众议 【又云魏舒字阳元转相国参军府朝碎事未尝见是非至兴废大事多出众议之外○今案陈俞本改注今晋书碎事作碎务】 常不能测 【臧荣绪晋书郄超字景兴少而卓荦不羁有旷世之度征傥也○今案征傥也三字有误陈俞本已改注今晋书】 通敏先觉 【魏武集选举令云今诏书省司隶官锺校尉材智决洞通敏先觉可上请参军事○严氏校云魏武集选举令见御览二百四十九今案百三家本魏武集又官误宫隶上脱司字】 智度深邃 【王晋书李胤字宣伯容貌简素颓然似不足音而智度深邃言必有中○今案亦见今晋书四十四简作质深作沉中作则陈俞本已改注今晋书】 耽学乐道 【又云周顗以杜机为参军事出教曰杜参军职守真直耽学乐道○今案晋书六十九同陈俞本已改注今晋书】 阳元未尝见是非 【又云魏舒字阳元为相国参军封剧阳子府朝碎事未尝见是非○今案详本篇上文】 景兴罕所推伏 【晋阳秋云郄超字景兴大司马桓温取为参军温英气盖世罕所推伏与超言○今案今晋书六十七超言下有常谓不能测句亦见御览二百四十九引晋中兴书】 庾敳常自神王 【晋中兴书颍川庾录云敳字子嵩参太傅军从子亮少时见敳常自神王○今案陈本改注世说今晋书五十庾敳传无少时二句亦见御览二百四十九引臧荣绪晋书】 周顗终日嶷然 【晋阳秋云周顗字伯仁少有重名兼美姿容终日嶷嶷然太尉辟之○今案今晋书周顗传无兼美以下考世说新语上之上注引晋阳秋有周顗嶷然一条大同小异】 子猷欲为傲达 【晋中兴书琅邪王录云徽之字子猷卓荦不羁为傲达大司马桓温以为参军○今案俞本同陈本多增注世说中之上注引中兴书无大司以下】 彦道俶傥不羁 【晋中兴书陈郡袁录云耽字彦道少有才气俶傥不羁士人多称之○今案亦见今晋书八十三士人句作为士类所称余同陈俞已照改惟俞本以今晋书之文冒称晋中兴书之名则非矣】 蓬发饮酒不以王务婴心 【臧荣绪晋书云阮孚字遥集蓬发饮酒不以王务婴心元帝以为安东参军○王石华校常改帝今案俞本元帝句在遥集之下御览二百四十九引晋中兴书亦然又元帝作中宗余同惟今晋书四十九与旧钞同】 蓬首散带未尝综军府事 【晋中兴书琅邪王录云徽之字子猷为大司马桓温参军○今案俞本未尝误不常考世说新语下之上注引中兴书未尝句作不综知其府事余同陈本已改今晋书】 孔愉不求闻达 【会稽孔录云愉字敬康石封作乱避地余抗布衣蔬食不求闻达中宗镇江左辟为参军○今案陈俞本御览孔录作典录封作水辟作命亦见今晋书七十八无辟地十二字江左作扬土】 葛洪利得辟身 【抱朴子云嵇君道为广州刺史表洪为参军乃非所乐利得辟身于南耳○今案平津馆本外五十自叙篇辟身作避地】 

　　北堂书钞卷第六十九 

　　●北堂书钞卷第七十　　　　设官部二十二 

　　隋秘书郎虞世南撰 
　　南海孔广陶校注 
　　诸王一百四十八 

　　○诸王一百四十八 

　　帝子始封王 【史记太史公云自汉帝子弟始封为王嫡子袭父位为王也○今案陈俞本删太史公三字考近本史记各年表及太史公自序皆无嫡子句】 皇子封为王 【蔡邕独断云汉制皇子封为王其实诸侯也○今案陈本王下有者字诸上有古字严辑独断亦有古字惟类聚四十五初学记卷十引与原钞悉同】 割土王子弟 【汉书诸侯王表云汉兴之初惩戒亡秦孤立之败于是割疆土王子弟大启九国○今案俞本脱陈本割下有裂字与今本汉书同】 推恩分子弟 【又云孝武诏诸侯王欲推恩分子弟○今案见史记建元以来王子侯者年表叙及汉书王子侯表叙】 诸子毕王天下乃安 【贾谊新书云高皇帝瓜分天下以王有功之臣反者如猬毛而起高皇帝立诸子云云○今案见王谟本新书卷一益壤篇亦见本篇下文类聚四十五引亦同】 王同姓镇天下 【汉书荆燕赵吴传云刘贾者高帝从父昆弟也是时高祖子弱欲王同姓以镇天下○今案汉书三十五镇作填无赵字又作从父兄而诸侯表荆王刘贾下又作从父弟是班氏自相歧异影钞作从父昆弟似较有理陈本脱荆燕五字余从汉书荆王传】 封皇子翰帝室 【晋百官表注云故封皇子及公族亲属为王所以维翰帝室也○今案初学记十引晋百官表注及陈本封上无故字】 拟于天子 【史记太史公曰高祖时诸侯王皆自除内史以下汉独为置丞相拟于天子○今案内史以下四字俞本作吏字陈本作吏吏尤谬又考史记五宗世家拟上有诸侯自除御史廷尉正博士十一字】 位次三公 【汉官解故云诸王在长安位次三公○今案平津馆辑本陈本故作诂】 金玺盩绶 【汉书百官公卿表云诸侯王高帝初置金玺盩绶掌治其国也○今案见汉书十九上陈俞本同】 金玺朱绶 【晋百官表注云王者号也夏殷周称王金玺龟纽细纁朱绶也○今案类聚四十五御览一百五十一引晋百官表注及陈本者作古又类聚王误至御览脱细字】 御史授玺绶 【续汉书云拜诸侯王之仪百官会位定御史授玺绶谒者引光禄勋至诸侯王当拜之前○今案陈俞本姚辑本续汉书脱谒者以下】 尚书名尺一 【挚虞决疑要注云尚书名王公及位班王公者皆用尺一杖作用尺一也○今案陈俞本脱杖作六字及要字】 申以丹书之信重以白马之盟 【汉书王子侯表云尊王子弟其誓曰使黄河如带太山如砺申以云云○今案汉书十五上王子侯表序只有尊王子弟句而黄河四口别见汉书高惠高后文功臣表如砺作如厉】 归国以立社稷授大社之土 【蔡邕独断云天子大社以五色土为坛汉制皇子封为王者授之大社之土○今案本钞社稷篇引独断无稷字及汉制二字授作受余同陈本无汉制二字稷字授之句作受天子之社土严辑蔡邕独断一卷据陈本】 受兹青社 【汉书武五字传云齐怀王闳与燕王旦广陵王胥同日立皆赐策各以国土风俗申戒焉曰惟元狩○今案汉书六十三元狩下有六年小子闳受兹青社九字余同】 建设蕃屏 【晋百官表注云王者亲建设蕃屏故封皇子也○乞案陈本同初学记卷十引晋百官表注蕃屏句作维翰帝室】 保国乂民 【史记三王世家齐王策文云于戏保国乂民可不敬与○今案史记乂作艾陈本亦作艾并脱三王二字又考隐云此封齐王策文也】 择曰立诸子 【贾谊新书云高皇帝分天下以王有功之臣反者如猬毛而起皇帝以为不可故削去不义诸侯虚其国择良日立诸子于洛阳上东门外诸子毕王而天下乃安○今案王谟本新书卷一益壤篇起下有高字分上有瓜字削作蔪余同陈本脱不义二字作削去余与王谟本同】 同日拜三子 【史记三王世家云褚先生曰孝武帝时同日俱拜三子为王○今案史记同陈本增入八行】 连城数十 【袁子云汉见秦之孤立于天下封子弟或连城数十○今案陈本见作鉴羣书治要五十引袁子经国篇立于天下作特亡也于是大六字】 大启九国 【汉书王子侯表云尊王弟子大启九国大者跨州郡○今案此见汉书诸癸王表本钞作王子侯表误也】 镇卫九服置兵三千 【晋起居注武帝太始二年诏曰列土树蕃以镇卫九服云云○今案陈本起误启】 封各四县 【汉官解故云光武封诸子各四县也○今案陈本平津馆辑本故作诂】 皆五万户 【晋官品令云太康十年皇子三人为郡王领四郡为城皆五万户○今案陈本脱领四郡五字御览一百四十八引王晋书亦有太康十年封皇子各五万户一条】 户二万为大国不满二万为小国 【晋百官表注曰今制王国户二万为小国也○今案陈本同】 去丞相 【史记云太史公曰诸侯王以吴楚反后尽为置二千石去丞相曰相焉○今案陈俞本同近本史记五宗世家尽作汉】 
　　【为置吏 【汉书百官公卿表云景皇帝中五年令诸侯王天子为置吏改丞相曰相省诸官○今案汉书十九上侯王下有不得复治国五字陈俞本只注景皇帝为诸侯王置吏一句非旧钞面目汉书亦无此语】 改以郡为国 【魏志云明帝太和六年改封诸侯王以郡为国○今案见魏志卷三明帝纪】 改守为内史 【王晋书太始十年令诸侯王国置相改太守为内史也○今案俞本同陈本史误吏】 食租税 【史记诸侯王表云诸侯王自吴楚反后独得食租税夺之权○今案诸侯王表四字系从下条误入此见史记五宗世家耳陈俞本删史记二字反留诸侯王表四字误而益误矣】 不治民 【汉书诸侯王表云景帝时吴楚七国作乱景帝遂令诸侯王不复治民○今案汉书十四诸侯王表无治民句余亦大同小异考汉书卷十九百官公卿表叙有此文民作国陈俞本删汉书二字余仍旧钞】 东平王处家为善最乐 【东观汉记东平王传云明帝诏书示诸国曰诏问东平王处家对曰为善最乐○今案聚珍本姚辑本东观记同类聚四十五引亦同】 安平尊宠不以为荣 【王晋书安平王传云虽见尊宠不以为荣常有戚容○今案陈本戚容作忧色类聚四十五引王晋书无不以为荣句】 宽仁弘雅 【东观汉记东平王苍传云苍少有孝友之质宽仁弘雅有智慧○今案聚珍本东观记卷七有智慧句在少有之上姚辑本及类聚四十五引脱有智慧三字余同】 仁惠谦约 【王晋书齐王冏字景治幼称仁惠谦约好振施○今案陈俞本幼作亦见今晋书五十九亦作少又无谦约二字】 雅有智慧 【东平王苍少好经书雅有智慧○今案此条当蒙上东观汉记偶脱书名耳俞本未误姚辑本聚珍本卷七同范书七十二慧作思】 雅性严恭 【王晋书齐王传云齐王攸字大猷少以英奇见称长好经书雅性严恭○今案陈俞本同亦见今晋书三十八英奇作岐嶷无严恭句】 畏事慎法 【范后汉书清河王传云庆小心恭孝畏事慎法每期谒陵庙常夜分严装○今案见范书八十五】 夙夜滋恭 【东观记云时法网尚疏诸侯通宾客千里人士财贿结欢由是宿德名儒造门者沈陆睦性好士夙夜滋恭○今案陈本脱俞本姚辑本睦性二句在尚疏句下无诸侯二字人士作人民土地沈陆作陆沈聚珍本北海敬王睦传与此稍异又将姚本作夹注】 行德尚义 【王晋书武帝纪云永康九年秋八月朔诏曰淮南王充允行其德尚义真心○今案陈本脱俞本九作元行下脱其字真作贞本钞作真者宋人转写避仁宗讳也又考永康是惠帝年号武帝纪不应及永当是泰之讹】 戚属有名 【王晋书齐王传云冏在戚属最有名也○今案俞本属下有中字】 内外所归 【王晋书东海王越字符超少侍二宫尚布衣之操为内外所归○今案亦见今晋书五十九无少侍句尚作持归作宗陈俞本已改今晋书俞本超作起】 诸国之表 【王晋书河间王颙字文载与诸王俱还朝诏遣即先去可为诸家之表○今案亦见今晋书五十九还作来诏遣句作武帝叹颙四字之表作仪表陈俞本既改从今晋书仍冒王隐书谬矣】 宗室仪表 【汉书河间惠王良修献王之行母太后薨服丧如礼哀帝下诏褎扬曰河间王良为宗室仪表○今案见汉书卷五十三】 刚毅慷慨 【续汉书宗室五王传云演字伯升世祖长兄也刚毅慷慨○今案御览二百七十九引及陈俞本续汉书无刚毅二字慨下多有大节三字余同姚辑本脱陈本已改范书】 志气慷慨 【魏志任城王传云威王彰字于文少善射御膂力过人手格猛兽不避险阻志气慷慨○今案魏志十九气作意余同】 年少果锐 【王晋书楚王传云武帝第九子楚王玮字彦度诛杨骏玮屯司马门惟步行年少果锐○今案亦见今晋书五十九楚王玮传第九作第五无惟步行三字陈俞本已改今晋书】 临难不顾 【魏志任城王传云威王彰字子文太祖问诸子所好使各言其志彰曰临难不顾○今案见魏志十九】 果厉威断 【王晋书长沙王传云乂字士度封长沙王性果厉有威断○今案亦见今晋书五十九姓果六字作开朗果断陈本已改今晋书】 立功建号 【魏志任城威王彰字子文太祖课彰读诗书彰曰丈夫立功建号耳○今案见魏志十九】 才堪廊庙 【语林云谯王丞作相州过大将军曰卿才堪廊庙自无间外○今案陈本脱自无句俞本脱此条今晋书作谯闵王承】 孝友之质 【续汉书光武十十王传云东平宪王苍少有孝友之质弘雅恭敬○今案姚辑本汪辑本续汉书皆脱少有二句陈本改注东观记】 至孝之纯备 【范汉书制大将军三公大鸿胪○今案范书四十二东海王臻传制下有诏字胪下有曰字余同陈俞本脱】 至孝毁甚 【王晋书齐王传云文帝崩齐王攸过礼上以攸至孝○今案亦见今晋书三十八无上以句陈俞本已改易今晋书】 孝友笃于骨肉 【续汉书宗室五王传云北海敬王睦性孝友笃于骨肉靖王薨推物与诸弟○今案陈本及姚辑本汪辑本续汉书皆无靖王以下又性上无睦字汪本有睦字】 孝友甚得名称 【王晋书下邳王传云献王晃字子明友孝恭顺甚得名称○今案亦见今晋书三十七恭顺作谦虚名称作宗室之称陈本已改注今晋书】 重行丧制 【范续汉书东海恭王强传云强曾孙孝王臻及弟并有笃行母卒皆吐血○今案范书七十二吐血下有云至服谏红兄弟追念初丧父幼小哀礼有阙因后重行丧制陈俞本已照增】 受拜流涕 【晋中兴书威蕃录云武陵威王晞为桓温所忌□废徙新安王臻及弟余有笃行初封新宁王年十二受拜流涕○今案御览一百五十一引中兴书脱威蕃三字及第六字忌作收臻作遵徙误后余同陈本已改今晋书俞本以今晋书冒中兴书尤谬】 聪敏畏慎 【续汉书光武十王传云河间孝王开忠贞恭谨聪敏畏慎上以开小弟特亲爱○今案姚辑本汪辑本续汉书亲下有友字汪又误作谨恭陈本贞作真脱上以八字】 聪达恭谨 【东观汉记东海王传强聪达恭谨数上书让东海十九县又因皇太子固辞上不许○今案御览一百四十八引谨作谦数作比余同聚珍本东观记聪作明姚本脱陈本但注未详二字本钞下文引亦作二十九足以订御览各书之误】 难问应声而对 【魏志○今案魏志十九陈思王传云每进见难问应声而对旧钞志下注邓哀王二十六字系从下条误入今删正】 智意有若成人 【魏志邓哀王传云冲生五六岁智意所及有若成人孙权曾致巨象太祖欲知其斤重○今案见魏志二十】 被服儒术 【汉书景十三王传云河间王德景帝子修学好古被服儒术○今案见汉书卷五十三】 覃思经典 【魏志中山恭王传云衮少好学每见兄弟游娱衮独覃思经典○今案魏志二十脱见字陈俞本已照删】 好学聪敏 【续汉书云宗室五王传海靖王兴子敬王瞻少好学聪敏○今案姚辑本汪辑本续汉书北海静王兴传无此文陈俞本五王作四王又改引北海敬王睦传他语亦与本钞不同】 好学不倦 【王晋书齐王传云攸好学不倦借人书○今案类聚四十五引王晋书人书下有皆为治护时还四字余同陈本脱借人三字】 好诗 【汉书楚元王传云好诗诸子皆学诗元王为诗号曰元王诗○今案见汉书三十六】 好书 【汉书淮南王安传云安为人好书鼓琴不喜弋猎○今案见汉书四十四】 好书术 【汉书云好书术多技能少与鲁穆生申公事孚○今案汉书楚元王交传无术字技能作材艺事孚作俱受诗于浮邱伯余同陈本但注未详二字】 敦经术 【续汉书宗室五王传云北海敬王睦既敦经术○今案姚辑本汪辑本续汉书既敦作敦肖余同又陈俞本五作四】 得书必为好写 【汉书孝景十三王传云河间献王修学好古实事求是○今案见汉书五十三求是下有从民得善书必为好写与之二句】 借书皆为治护 【王晋书齐王传云献王攸字大猷好学不倦借人书皆为治护也尤好学文为成其上也○今案类聚四十五引王晋书及陈本无字大猷三字及尤好以下又类聚引护下有时还二字】 讲论白虎殿 【范后汉书陈敬王传云羡博涉经书有威仪与诸儒讲论于白虎殿○今案见范书八十】 对乐三雝宫 【汉书孝景十三王传云河间献王德修学好古实事求是造次必于儒者献雅乐对三雝宫○今案见汉书五十三】 作五经通论 【东观汉记沛王传云沛王性共严有威好经书传图谶作五经云云○今案聚珍本姚辑本东观记沛献王传无性共五字陈本已改范书】 聪达有才 【汉书宣元六王传云沛南阳王钦壮大好经书法律聪达有才○今案汉书宣元六王传沛南阳作淮阳宪才作材余同】 少能属文 【魏志中山恭王传云衮少好学年十余能属文○今案见魏志二十】 善文辞 【汉书淮南王安传云武帝方好蓺文以安属为诸父辨博善为文辞○今案见汉书四十四】 善属文 【魏志陈思王传云植字子建年十余诵赞诗论○严氏校操改植今案魏志十九赞作诵陈本已照改】 上颂 【东平王集言出为论下笔成章善甚也○今案此条上颂二字系从下条误入旧钞偶脱标目耳东平当作陈思考魏志卷十九善甚也作太祖甚异之余同陈俞本删此条】 上颂赋 【续汉书云孝王京性孝恭好谦让好经学数上诗赋颂德○今案俞本及姚本汪本续汉书琅邪孝王京传无好谦让三字及经字陈本经误京余与俞同】 着文论 【王晋书扶风王传云骏少好学能着文论○今案陈俞本同亦见今晋书三十八无文字】 为箴诔 【王晋书齐王传云攸好学太子初立因为箴文明太后也○今案亦见今晋书三十八齐王攸传作攸为太子太傅献箴于太子亦无明太后之意陈俞已改注今晋书】 上缣助国 【东观汉记云东海恭王传强孙顷王肃嗣性谦俭修恭王法永初中以西戎未平上钱二千万元初中复上缣万疋以助国费○今案陈本法下有度字戎作羌聚珍本姚辑本东观记亦作羌脱修法句】 求绝常赐 【王晋书齐王传云攸自受国租秩表求绝御府常赐○今案亦见今晋书三十八微有异同本钞常上有礼申公三字系由下条窜入今删正陈本已改今晋书】 敬礼申公 【汉书楚元王传云初楚元王敬礼申公等穆生不嗜酒○今案见汉书三十六】 妙辟名士 【王晋书齐王传云强曾孙孝王臻性敦厚有恩常分租秩○今案陈俞本脱据本钞下二条则传云以上与下第一条复强曾以下与下第二条复然则旧钞此条葢衍文耳今姑仍之以存旧钞面目】 妙辟名士 【王晋书齐王传云攸妙辟名士降身虚已待物○今案陈俞本妙作好物下有以信二字】 租秩给昆弟 【范汉书东海恭王强传云强曾孙孝王臻敦厚有恩常分租秩赈给诸父昆弟○今案见范书七十二】 租柣赈国人 【王晋书齐王传云攸国文武下至士卒法令不食廪赐者以租秩赋与之○今案类聚四十五引王隐书作时有水旱则出租秩加赋以赈国人与本钞标目脗合陈本已改今晋书】 轻财爱士 【又云河间王颙字文载好清尚有检操轻财爱士○今案亦见今晋书五十九好清六字作少有清名四字余同陈俞本改注汉书河间献王非也】 侧身下士 【王晋书长沙王传云王侧身下士以要人誉○今案俞本传云王三字改乂字余同亦见今晋书五十九侧身作虚心以要句作甚有名誉陈本改标虚心下士而仍冒称王晋书谬矣】 仁洽于物义结民心 【王晋书齐王传云攸在国仁化洽物义利结于民心○今案陈俞本小注洽下增于万二字义利作意德并注明今晋书但考今晋书三十八齐王攸传亦无此文是陈俞臆改矣】 容貌美 【魏志邓哀王传云冲容貌姿美有殊于众故特见宠异○今案容貌三句见魏志二十裴注引魏书本钞多例陈俞本亦但称魏志】 形状美 【王晋书成都王传云颖字章庭封成都王形状美○今案亦见今晋书五十九庭作度无状字陈俞本已改今晋书惟俞本仍作章庭与旧钞合】 美须眉 【刘苍集序云体长大美须眉腰围长八尺二寸○今案陈俞本脱】 美须髯 【王晋书东安王繇字思玄美发须长严毅有威风智局○今案亦见今晋书三十八长作性风作望无智局二字陈本已改从今晋书仍冒称王隐书何也】 如朝霞举 【郭子云海西时诸公朝堂犹阁惟会稽王来轩轩如朝霞之举○今案陈本郭子作世说闇作暗公下有每朝二字俞本与陈本同惟窜入类聚中考明本类聚四十五实无此条】 出入卧内 【汉书楚元王传云王交高帝同父少弟自帝即位交与卢绾常侍上出入卧内○今案见汉书三十六】 出则同辇 【汉书文三王传云梁孝王入朝景帝使帝专宠元王子也○今案汉书四十七使帝以下作使使持乘舆骃迎于阙下王入则同辇出则同车陈本已照改】 抚育如子 【东观汉记北海王传云北海靖王兴上抚育如子每朝有异政辄下问兴○今案聚珍本姚辑本东观记脱上抚句又聚珍本端作静考御览五百十二引张莹汉南记有云北海靖王兴为光武所抚育恩养如子此条可借证旧钞也陈本已改注东观记他文】 有传后意 【魏志邓哀王传云冲太祖数对羣臣称述有欲传后意○今案见魏志二十】 出称警入言跸 【汉书文三王传云梁孝王武太后少子爱之赏不可胜道于是孝王筑东苑王百余里出称云云○今案汉书四十七苑下有方字称作言跸作■〈走毕〉】 入共室出同辇 【范后汉书清河孝王庆传云爱帝敕皇后令服衣与太子齐等入则共室出则同辇○今案范书八十五辇作舆爱作庆】 尊宠比皇子 【汉书楚元王传云交高皇帝弟出入卧内文帝尊宠元王子生爵比皇子○今案见汉书卷三十六】 亲待隆诸弟 【魏略云赵王干一名良本陈妾子良生而陈氏死年五岁太祖病语太子因以累汝由是亲待隆于诸弟○今案御览一百五十引魏略干上有朝字病作疾曰作言余同陈本病作疾困】 一门三世同时十五 【王晋书安平王传云一门三世同时十五人封王位极人臣子孙咸居官也○今案陈本十下脱五字亦见今晋书三十七安平王传十五作十四考类聚四十五引王隐晋书十下亦无五字居下有大字余同】 位在三公上 【东观汉记东平王传云明帝即位诏策苍为骠骑将军位在三公上○今案陈本脱策字聚珍本姚辑本东观记策作以】 租倍诸王 【又云东海王传云强兼食东海鲁国二郡租入倍诸王置虎贲○今案陈本脱人字本钞脱兼字据聚珍本东观记卷七订正姚辑本脱东海四字余同】 备物典策 【王晋书武帝纪云太康三年诏曰齐王攸当出统方岳抚其国家增封齐郡备物典策○今案陈本武作成亦见今晋书三十八齐王攸传统作御无抚其句】 宫殿设锺虞 【东观汉记东海恭王传云强始为太子后废为东海王兼食二郡二十九县置虎贲宫殿设锺虞○今案聚珍本姚辑本东观记虞下有之悬二字又姚本脱强始二句陈本改注范书】 殿上施床帐 【晋中兴书宫殿云西阳王羕字延年文成王亮子也显宗初即位以长老殿上施床帐○今案亦见今晋书五十九长作元显宗作明帝陈本已改今晋书无文成句长老句又误作辅成帝】 高选参佐又云梁王传云彤宣帝子高选参佐又拜大将军领□□校尉○御览今案陈本同亦见今晋书三十八高选句作自□官属余同】 自选长吏 【又齐王攸传诏令自选用长吏攸奏诸选宜由天台书三上不报○今案陈本已改今晋书】 独留京师 【东观汉记中山王传云简王焉以郭太后少子独留京师○今案陈本聚珍本东观记同姚辑本脱】 入省宿止 【范后汉书清河王传云庆永元四年帝移幸北宫庆得入省宿止○今案见范书八十五清河孝王庆传】 上亲临送 【东观汉记东平王传云大鸿胪奏遣诸王归国上特留苍至八月饮酎毕上亲临送○今案聚珍本东观记上亲句作于是车驾祖送姚辑本大鸿五字在毕字下余悉同陈本脱上特十字】 朝夕问讯 【范后汉书清河王传云庆多被病或时不安帝朝夕问讯○今案见范书八十五】 如家人礼 【汉书高五王传云齐悼惠王肥孝惠二年入朝帝与燕饮云云○今案见汉书三十八】 执子孙礼 【王晋书安平王传云自为太宰四年正会上见太宰身执子孙礼乘舆车上殿上于阼阶迎拜○今案类聚四十五引王晋书自作孚无乘字轝作舆余同】 黄门侍疾 【东观汉记东平王传云苍到国后病水气喘逆上遣太医小黄门侍疾○今案聚珍本东观记卷七医下有丞相视之句余同姚本脱陈本已改范书】 太医视疾 【魏志中山恭王传云恭王衮病诏遣太医视疾殿内虎贲赍手诏赐珍膳相属又遣太姬也○严氏校删又遣五字是沿陈本之误今案魏志二十末句作又遣太妃省疾余同】 数受赏赐 【范汉书楚王英传自明帝为太子时英常独归附上特亲之在国数受赏赐○今案范书七十二上作太子在国作及即位陈本已照改】 食七十城 【汉书高五王传云齐悼惠王肥高帝六年立食七十余城○今案见汉书三十八】 租入八千万 【范后汉书陈敬王传云羡建初二年有司奏遣羡与巨鹿王恭乐城王党俱就国租入岁各八千万○今案范书卷八十二年作三年城作成陈本亦改三年】 梁膏腴大国 【汉书文三王传云梁孝王武最亲有功又为大国居天下膏腴地○今案见汉书四十七亦见史记梁孝王世家】 国无大于齐 【汉书云王夫人生子闳闳且立为王时母病帝独临问曰关东之国莫大于齐○今案陈本脱近本汉书六十三齐怀王闳传无此文亦见史记三王世家褚先生附传】 卑湿贫国 【汉书景十三王传云长沙定王发以母微毋宠故王卑湿贫国应劭曰臣国小地狭云云○今案见汉书五十三应劭注同陈本删应劭以下别增他语】 食租且饿 【东观记明帝纪云十八年○今案陈本脱俞本作二十八年非也明帝只十八年耳考聚珍本姚辑本东观记明帝纪十八年有云自皇子之封皆灭旧制诸小王什减三四无且饿句姚又脱十八年三字】 帛布单衣 【汉书赵敬肃王彭祖传云每相二千石至彭祖衣帛布单衣自行迎除含○今案见汉书五十三】 多殖财货大治宫室 【东观汉记济南王传云安王康多殖财货大治宫室起内第奴婢千四百人○严氏校婵改婢今案聚珍本东观记及陈俞本治作修姚辑本脱】 好治宫室 【汉书景十三王传云鲁共王余好治宫室坏孔子旧宅以广其居闻钟磬琴瑟○今案汉书五十三共作恭陈本亦作恭】 雅好宫室 【东观汉记琅琊王传云京就国郡雅好宫室穷极技巧壁带饰玉○今案聚珍本汪辑本东观记郡作都饰作珠珠下有饰以金银句俞本无就国句壁上有殿馆二字余与聚珍同】 侈其府第 【王晋书齐王传云冏躭酒色侈其府第不朝觐而蓄精兵○今案陈俞本无不朝句别增安语亦见今晋书五十九侈其句作大筑第馆不朝以下只有不入朝三字】 筑山穿池 【晋中兴书会稽王录云王道子于前府第内筑山穿池治树竹木工用十余万○今案御览八百二十八引晋中兴书征祥遻前府第内作府内园中无治树以下陈俞本已改今晋书】 好气力 【汉书江都易王非传云非好气力治宫馆招四方豪杰骄奢甚○今案见汉书五十三】 好狗马 【汉书景十三王传云鲁共王余景帝子○今案见汉书五十三】 好射猎 【汉书燕剡王旦传云旦博学好星历数术射猎之事○今案汉书六十三剡作刺本篇下文两引亦作剡】 好逸游 【汉书武五子传云广陵王胥壮大好乐逸游力能扛鼎空手搏兽○案汉书六十三好下有倡字搏下有猛字】 好声色 【汉书任城贞王安传云性轻易好声色○今案陈本作后汉考班范书及姚辑后汉八家汪辑后汉七家皆无任城贞王安恐有讹误】 好为吏 【汉书景十三王传云赵敬肃王彭祖不好治宫室好为吏○今案见汉书五十三】 好游侠 【后汉书楚王传云英好游侠通宾客晚节善○今案范书光武十王楚王英传通上有交字善字作喜黄老余同】 距谏饰非 【汉书景十三王传云胶西王端强足以距谏知足以饰非○今案汉书五十二西下有于字】 巧佞卑谄 【汉书景十三王传云赵敬肃王彭祖为人巧佞卑谄足恭○今案见汉书五十三】 傲狠不法 【范后汉书河间孝王传云开薨子政嗣傲狠不奉法顺○今案范书明帝八王传顺下有帝以沈景为河间相等字余同】 白衣步出 【续汉书宗室五王传云赵王良玄孙干坐为大丧服诣阙○今案姚辑本汪辑本续汉书脱陈俞本皆改范书】 奢泰骄佚 【东观汉记阜陵王傅云阜陵质王延在国侈泰骄佚○今案陈本同聚珍本东观记作骄泰淫泆姚辑本脱】 乐酒好肉 【汉书景帝十三王传云中山靖王胜为人乐酒好肉有子百二十余人○今案见汉书五十三】 骄淫犯禁 【又云常山王舜京帝少子骄淫犯禁○今案见汉书五十三犯上有数字史记五宗世家亦作数犯禁】 通奸犯法 【汉书宣元六王传云东平思王甘露二年立元帝即位就国通奸犯法○今案见汉书八十思王下有宇字】 致游士 【汉书武五子传云燕剡王旦为人辨略精学招致游士○今案汉书六十三剡作剌】 聚奸猾 【东观汉记明帝纪云永平中有司奏楚王英聚奸猾○今案聚珍本东观记明帝纪及楚王英传皆脱陈本已改范书】 楚巫祝诅 【汉书广陵王胥传始昭帝时胥见上年少无子○今案见汉书六十三】 作节绶 【汉书景十三王传云江都王建作汉使节二十几千○今案满书五十三绶千下有余具二字】 建旌旗鼓军 【汉书燕剡王旦传云旦建旌旗鼓车○今案汉书六十三剡作剌】 刻皇帝玺铸将军印 【汉书江都王建传云建自知多恐诛与其后成光共使越奴下神呪诅上刻皇云云○今案汉书五十三奴作婢呪作祝】 徙房陵 【汉书景十三王传云常山王舜薨子勃嗣私奸饮酒博戏击筑与女子戴驰环城过市天子徙房陵○今案汉书五十三徙下有处字】 徙丹阳 【范后汉书楚王英传云造作图书谋反逆考按连年内及宗族外连亲戚乃徙丹阳○今案范书七十二无内及二句余亦大同小异】 诏削四县 【汉书云北海王子思王终古使所爱奴与八子及诸御婢奸终古辄或参与云云○今案汉书三十八北海作济北无辄字参与下有被席二字余同陈本脱俞本脱与奴二字】 贬食一县 【续汉书千乘王传云王悝谋不道有诏削四县悝伉之曾孙○今案姚辑汪辑本续汉书脱此传陈俞本已改范书】 入朝堕马 【汉书文三王传云梁怀王揖文帝少子帝爱之朝堕马死○今案见汉书四十七】 北门轴折 【汉书景十三王传云临江王荣坐浸庙濡地为宫上征荣荣祖于江陵北门既上车轴折车废父老流涕窃言曰吾王不反矣○今案汉书五十三同陈本坝作堧】 不食而死 【汉书景十三王传云淮南王长文帝时徙蜀王谓待者曰谁谓乃公勇者不食死○今案见汉书四十四】 以绶 【汉书武五子传云燕剡王旦武帝崩太子立是为汉昭帝赐诸侯王书旦得书即以绶自绞○今案汉书六十三剡作刺陈本已照改】 发纷纷骨藉藉 【又云左将军上官桀与燕不谋反伏诛旦闻之忧懑华容夫人曰发纷纷兮寘渠骨藉藉兮亡居○今案汉书六十三夫人下有起舞二字】 废为庶人 【汉书文三王传云济东王彭离骄悍昏暴私与其奴通王命少年数十人行剽杀人取财物以为好武帝废为庶人○今案汉书四十七暴作暮无通字王命作亡命陈本已照改】 以民礼葬 【史记赵王友传云友以诸吕女为后王爱他姬诸吕妬怒去谗之太后诬以罪过召赵王置邸令卫守之弗与食王幽死以民礼葬之○今案见史记吕后本纪陈本脱俞本置邸作至置】 

　　北堂书钞卷第七十 

　　●北堂书钞卷第七十一　　　设官部二十三 

　　隋秘书郎虞世南撰 
　　南海孔广陶校注 
　　诸王傅一百四十九　　　诸王师一百五十 
　　诸王相一百五十一　　　诸王友一百五十二 
　　诸王文学一百五十三　　诸王国郎中令一百五十四 
　　诸王国子尉一百五十五　诸王国常侍令一百五十六 
　　诸王国侍郎一百五十七　诸王国三军令一百五十八 
　　诸王国典书一百五十九 

　　○诸王傅一百四十九 

　　王傅一人秩二千石 【续汉书百官志王傅一人秩二千石汉初立成帝改太傅但曰傅○今案近本续汉志同陈本改下有名字删但曰傅三字】 汉文思贾谊 【汉书贾谊为长沙王太傅后岁余文帝思谊征之问鬼神事谊具答至半夜文帝前席曰吾久不见贾生自以为过之今不及也○王石华校甘改具今案汉书四十八及陈本答作道半夜作夜半】 汉武重始昌 【汉书夏侯始昌○今案见汉书七十五】 

　　○诸王师一百五十 

　　阙 

　　○诸王相一百五十一 

　　阙 

　　○诸王友一百五十二 

　　阙 

　　○诸王文学一百五十三 

　　阙 

　　○诸王国郎中令一百五十四 

　　隗禧儒者 【魏略禧少好学为谯王郎中令王宿闻其儒者常尽心赐遗○今案　　　钦定图书集成官常典卷六百六十九引魏畧常尽以下作常虚心从学由是大得赐遗余同旧钞此条混入诸王傅篇中今移正】 张武六人乘传 【汉书周勃等共诛诸吕迎代王郎中令张武等六人乘传诣长安○今案见汉书卷四文帝纪】 

　　○诸王国子尉一百五十五 

　　如郡都尉 【汉书百官表云武帝改中尉为执金吾故王国如故成帝绥和元年更令中尉如郡都尉○今案汉书十九上陈本故王句误作即字】 主盗贼 【续汉书百官志云皇子封王其郡为国置中尉一人主盗贼○今案见续汉百官志五】 以御非常 【汉书百官表武帝太初元年改中尉更名执金吾应劭曰掌执金革以御非常○今案见汉书卷十九上陈本脱应劭七字】 司执奻邪 【韦曜辨释名执金吾大中尉掌徼宫亦司执金吾○今案陈本同】 公孙赐千金 【汉书梁孝王传云公孙诡多奇计初见梁孝王王赐千金以为中尉号曰公孙将军○今案汉书四十七文三王传及陈本初见五字作初见日以为作官至】 王子阳贤良 【汉书王吉傅举贤良为昌邑中尉王好猎○今案见汉书七十二陈本增入十余句】 韦玄成礼让 【汉书韦玄成傅淮南献王好政事上奇其才欲辅以礼让之臣召拜为淮阳中尉○今案见汉书卷七十三陈本献作宪】 徐偃治有廉节 【史记徐佷为胶西尉其治官人皆有廉节○今案陈本人作民盖唐钞避太宗讳也】 玄成讲论同异 【汉书韦玄成传○今案见汉书七十三】 宋昌曰代王仁贤 【汉书文帝纪宋昌为代王中尉○今案陈本增二百余字非旧钞面目】 常丽曰王身恭俭 【汉书常丽为河间王中尉○今案见景十三王传】 邵弘上书 【邵氏家传弘为琅琊王中尉上书谏王王读三遍矍然失色谓左右曰思郡中尉之言于今毛竖○今案御览二百四十八引邵家传遍作四陈本增注太多】 王吉数谏 【汉书昌邑王嗣立以行淫乱废昌邑羣臣皆下狱诛惟中尉王吉郎中令龚遂以数谏灭死○今案见汉书卷七十二】 王甚惮焉 【邵氏家传琅琊王甚惮焉○今案御览二百四十八引邵家传同】 太子不悦 【魏志魏国既建杨俊迁中尉太祖征汉中魏讽反于邺俊自劾诣行在所俊以身方免毕笺辞太子太子不悦曰杨中尉便去何太高远罪邪○王石华校诸改诣今案魏志廿三及陈本远下无罪字】 

　　○诸王国常侍令一百五十六 

　　赞相威仪献纳臧否 【晋起居注成帝咸寍三年制大国置左右常侍如上之言○今案陈俞本无制字又俞本咸作延】 龚舍高名聘为常侍 【汉书龚舍传楚王入朝闻舍高名聘为常侍辞家卒学○今案汉书七十二辞家作固辞愿三字陈俞本末句作不得已随王归国】 有学有才 【晋中兴书会稽虞录虞预有学有才转琅琊王国常侍○今案陈俞本脱国字陈本又删会稽四字】 拔出羣倅 【陆云嘲褚常侍云闻前临川丞褚常侍拔出羣倅故嘲焉○今案陈本脱俞本闻前作前为丞褚作丞后为拔作状非也考敷文阁本士龙集卷六无间字倅作萃余同】 

　　○诸王国侍郎一百五十七 

　　通传教令 【晋百官表注侍郎朝服武官掌徒赞相威仪通传教令大国置四人小国置二人○今案陈俞本无掌徒二字】 与诸子游 【魏畧太祖以司马宣王为侍郎应令与诸子游也○今案陈俞本无太祖以三字陈本又删应字】 赵定琴书 【桓子新论宣帝元康神爵之间渤海赵定梁国龙德召见温室为侍郎皆善琴书也○今案严辑桓谭新论琴道篇渤上有丞相奏能鼓雅琴者一句无皆善五字陈俞本与严本同惟琴作瑟】 王鉴才笔 【晋中兴书琅琊王录云鉴少以文学才笔著称初为中宗郎琊王国侍郎○今案陈俞本改注今晋书见卷七十一王鉴传】 孙秀校才其志难满 【孙盛晋阳秋孙秀为赵王伦侍郎刘弘为琅邪内史廉秀于伦遂为所信弘谓人曰孙秀校才其志难满也○今案范书二百四十八引孙晋阳秋只有赵王句陈本脱廉字俞本与旧钞同】 

　　○诸王国三军令一百五十八 

　　三军之将 【晋起居注太始二年诏曰大国三军领兵五千人次国二军兵三千人小国一军兵二千人上中下三等将军陆机答吴王上将军四言诗○今案俞本脱此门陈本无陆机以下】 

　　○诸王国典书一百五十九 

　　汉曰尚书改为始书 【汉制云典书今尚书改为治书又改为典书也○今案陈本今上有即字俞本汉制上有职官录云四字又改上有国讳二字】 掌国教令 【晋百起居注晋武置典书令掌国教令也○今案陈俞本同】 典卫王宫 【又起居注云晋武置学官令主典学考异云云○今案陈俞本主典句作主贡举秀异】 非下国选 【晋起居注太康二年齐王攸典令咨选国内长吏官人之事○今案此条标目陈俞本改作选典令以下亦有增改】 

　　北堂书钞卷第七十一 

　　●北堂书钞卷第七十二　　　设官部二十四 

　　隋秘书郎虞世南撰 
　　南海孔广陶校注 
　　刺史一百六十 

　　○刺史一百六十 

　　九州岛之长 【礼记曲礼曰九州岛之侯入天子之国曰牧郑注云每一州之中天子遣诸侯之贤者以为之牧也○今案曲礼之侯作之长遣作选】 十有三牧 【汉官解故云京畿云十有三牧分土食焉○今案平津馆辑本同 【银印青绶】 汉书百官公卿表云绥和元年改刺史为牧银印青绶○今案陈俞本同考汉书无此文惟续汉书百官志五有之银印青绶四字又别见续汉书舆服志注引东观记】 铜印墨绶 【晋百官表云刺史汉官也铜印墨绶朝服进贤两梁冠○今案陈本同亦见通典职官】 位居牧伯 【汉公卿表云今部刺史居牧伯之位秉一州之统○今案陈俞本脱部字余同考汉公卿表四字系沿上条误入此乃汉书朱博传文耳孙严未校出】 位下大夫 【应劭汉官云翟方进奏刺史位下大夫而临二千石轻重失次请罢刺史署牧秩二千石者也○今案平津馆辑本罢下无刺史二字余同又附注云署当作置见通典所载何武与翟方进奏陈俞本改注汉书非是】 分刺诸州 【百官公卿表云秦监御史掌监诸郡汉省丞相遣史分剌诸州○今案见汉书卷十九上陈俞本改注后汉书百官志】 分部督察 【汉官解故云京畿师外十有三牧分部驰郡行国督察在位奏以言录见囚徒考寔侵冤退不录职状状进一奏事焉○今案陈本无注俞本脱师外二字郡行作行郡在位以下作在位录囚徒考功寔八字平津馆辑本据书钞未改本引同又附注云师外当有讹奏以上当有敷字见当作视录职当作称职】 训导诸侯 【国语周宣王欲得国子之能训导诸侯者贾逵注曰国子诸侯之嗣子欲使训导诸侯子也○今案陈本及国语周语训导作导训】 督察郡国 【汉书朱博传哀帝时御史大夫朱博奏曰汉刺史奉典督察郡国前翟方进奏罢刺史置州牧秩次九卿恐效陵夷哀帝建平二年复为刺史元寿二年改为牧○今案汉书朱博传典上有使字置州上有更字建平句以下别见汉书百官公卿表非朱博传文也陈俞本多删脱】 刺举州事 【应劭汉官仪司监二代曰伯汉兴海内未定令刺史举州事○今案陈本无司监以下俞本司监二作监司三平津馆辑本卷上司作周余同】 尽部州境 【山谦之丹阳记汉承秦罢侯署守至武帝元封五年始署刺史尽部州境○今案陈本署作置】 天王所使 【黄恭交州记刺者言其刺举不法史者使也言为天子之所使也○今案陈本刺举误次举御览二百五十五引交州记脱天子句余同本钞天王天子小注与标目异陈本亦然】 奉诏条察 【汉书公卿表武帝元封五年初署部刺史掌奉诏条察州○今案见汉书卷十九上】 长一州 【周礼太宰掌职一曰牧以地得民郑注云牧州长九州岛各有封域一州二百一十国使贤侯一人为之长主以领之谓牧牧领也○今案一州二百以下非周礼注文乃永兴櫽括贾疏语以申郑注也旧钞疑有谨案二字为转写者夺去耳】 阜兆人 【尚书周官以倡九牧阜成兆民孔传云六卿各率其属倡导九州岛牧伯为政○今案近本孔传导作道】 秉一州之统 【汉书朱博传初何武为大司空丞相翟方进奏选诸侯贤者以为州伯○今案见汉书八十三】 处方伯之任 【王隐晋书山涛传云为冀州刺史裴秀与山涛书彪处方伯之任殊亦为高祖论道之士不宜处外耳○今案祖当作但严辑山涛集据旧钞引仍作祖又附注云彪字疑有误陈本改今晋书】 位次九卿 【汉百官表缓和元年改刺史为牧秩二千石位次九卿○今案汉书百官公卿表无九卿句考朱博传云更置州牧秩二千石位次九卿据此则永兴此条盖两采汉书合为一文也】 所察六条 【汉书薛宣传宣上疏曰吏多苛政师古曰刺史察有六条谨案察有疾苦察失职者察墨绶长史已上察监人害及大奸猾者犯囚律四你楮察吏簿有钱谷散放者○今案汉书薛宣传师古注谓六条解在百官公卿表检百官公卿表师古注果有论刺史六条但与此文疾苦六句不同此盖永兴自加引申语也陈本已据百官公卿注窜改】 监察郡县纠遏非常 【黄恭交州记秦兼天下改牧为刺史监察郡县纠遏非常○今案陈本改州句作改牧为郡御览二百五十五引交州记脱监察以下】 诣京奏事 【续汉书百官志云建武十八年复为刺史十二人各掌一州属司隶校尉○今案续汉百官志五校尉下有岁尽诣京都奏事句与旧钞标目合余同】 乘驿奏事 【应劭汉官孝武元封四年始御史丞相之迁部刺史十三人乘驿奏事○今案平津馆辑本同陈本注未详二字】 三年入奏事 【王隐晋书云太康三年罢刺史将军官刺史依汉制三年一入奏事○今案陈俞本同】 九岁为首相 【应劭汉官云朱博言刺史督察郡国从来故事居九岁为守相○今案平津馆辑本同又附注云居下当有部字陈本已改注汉书】 赐三公服 【东观郭贺字乔卿为荆州刺史明帝到南阳巡守赐三公之服去幨帷使百姓见之以彰有德○今案聚珍本姚辑本无到南阳三字无去幨以下陈本改注范书】 赐高山冠 【会稽先贤象赞綦母俊为交州刺史诏赐高山冠绛三疋拥节受决临难受命立功讨灭以报上心○今案御览六百八十五引象赞母俊误作母文后州作址无绛三以下陈本象赞作传字无綦母四字及受决字诏赐二字在交州上史下增某字】 贾充假羽葆 【晋起居注贾充为使持节都督秦凉诸军事侍中车骑将军如故假羽葆鼓吹给第一骑一疋第一驸马一疋追锋车二乘御有一人馈骑其卧乘车一乘五十疋骑具刀器者也○今案俞本凉下有二州两字给下无第一驹句又删御有七字及五十疋以下今晋书贾充传吹下只有给第一驸马句陈本改注今晋书】 杜预给追锋 【王晋书杜预字符凯为镇南大将军都督荆州诸军事给追锋车第二乘骑马御府人马钱三十万南土美之为谣曰后世无叛由杜公孰识智名与勇功○今案类聚五十引王晋书无给追三句土美误功弄由作有余同俞本乘骑五字作驸马又删南士以下余同今晋书亦作驸马无御府以下陈本多改易】 传车骖驾 【谢汉书贾琮为冀州刺史旧典传车骖驾乘赤帷裳迎于州界及琮之部升车言曰刺史当远视广听纠察美丽何乃垂帷帐以自掩塞乃命御者褰之百城闻风○今案类聚五十引赤误亦乃作反姚辑汪辑本谢书乘作垂何乃作何有反帐作裳风下有自然震悚四字陈本亦作反亦作裳】 法驾騑骖 【谢汉书李寿为青州刺史于本县传舍乘法驾騑骖朱轩就路其所经厯州县瞻察牧守长史政治优劣若有惠爱节操清好未闻者远听特表荐有贵戚豪侠子弟在我贪残为人所疾者有司畏忌不敢言举者亦当随时案奏贬罚之○今案类聚五十引寿作焘无其所以下翰苑新书前集卷七引仍作寿亦无其所以下俞本作焘只有青州一句陈本就路以上同姚辑谢书与类聚同姚辑谢书政作吏无若有以下然谢书本有李寿李焘二人每误为一此则焘传也】 还京师曲盖蔽曰 【东观记段颎起于徒中为荆州刺史有功征还京师颎乘轻骑介士鼓吹曲盖朱旗骑马掩天蔽日钲铎金鼓雷震动地连骑从徒弥数十里颎字纪明者也○今案聚珍本荆作并轻骑作轻车骑马作马骑掩作殷从徒作继迹余同姚辑本仍作骑马钲作铮余与聚珍本同陈本误段颖亦作并作殷作轻车】 还本州岛衣绣昼行 【魏志张既字德容出为雍州刺史太祖谓既曰君本州岛可谓衣绣昼行矣○今案见魏志卷十五】 使刺三河 【汉书田叔传曰武帝时以壮勇可为刺史三河奏事称意○今案汉书三十七此是田叔少子仁事勇下作为卫将军舍人后使刺三河无史字陈本从近本改】 都督六州 【晋中兴书云颖川庾录庾亮迁都督荆州豫益梁雍六州诸军事○今案晋书庾亮传荆州作江荆陈本已改注今晋书】 以能治剧 【谢汉书李寿为青州刺史奉法督察朝廷间之以能治剧○今案陈俞本察作案又俞本寿作焘姚辑本李焘传无奉法以下汪辑谢书李焘传据书钞引亦误案余与原钞同】 益州险远以亲镇之 【晋起居注云太始元年诏曰益州险远王教未洽宜以重将亲臣以镇抚之南中郎将下邳王晃为之○今案陈俞本脱臣字南字又俞本未作难陈本王教句改素号难治余同】 湘州阻固以叔父居之 【晋中兴书谯愍王承字士敬为湘州刺史中宗谓承曰湘州南楚阻固叔父所居知之也○今案陈俞本阻作险愍作闵末句有改易】 刘馥可任东南 【魏志刘馥传云太祖方有袁绍之难谓馥可任以东南之事表为扬州刺史○今案见魏志卷十五】 贾充绥靖西夏 【晋起居注云太始七年诏贾充硕量可使持节都督秦凉诸军事绥靖西夏○今案俞本同陈本改注今晋书】 南方称之 【魏志王基传云为荆州刺史明制度整军农南方称之○今案见魏志廿七】 南夏悦服 【王隐晋书羊祜传云都督荆州诸军事自在南夏招携以礼吴人悦服称为羊公○今案类聚五十引王晋书同陈本亦同】 教施九郡 【王隐晋书王沈字处道迁豫州刺史教曰若能举遗也黜奸邪陈长吏可否皆给谷五百斛别驾主簿奉行九郡施行○今案陈俞本教上有乃下二字迁作为今晋书三十九王沈传无别驾句】 宣风万里 【晋起居注云诏曰太尉将军卫权忠允清识有文武之士宜令宣风万里为州刺史以统戎政○今案陈俞本州岛上有青字】 怀以道德 【王隐晋书阮瞻传云瞻迁平南将军江州刺史怀抚以道德○今案陈俞本无瞻传云三字】 示以恩信 【王隐晋书唐树传云树使持节监幽州宣喻国命示以恩信○今案今晋书树作彬喻作谕余同陈俞本皆改注今晋书】 风化大行百姓归心 【魏志徐邈为凉州刺史率以仁义立学明训禁诫百姓归心风化大行○今案魏志廿七及陈本禁诫作禁厚葬断淫祀余同】 州界寍肃百姓称之 【魏书司马朗字伯达迁交州刺史政化大行百姓称之常恶衣食以率下○今案陈俞本率上有俭字交作兖考魏志十五司马朗传亦作兖州恶衣食作麤衣恶食余同】 恩化大行百姓乐政 【谢汉书谢夷吾字尧卿迁荆州刺史行部到南阳天子未常见有诏敕荆州录见囚徒等朕将览焉其所决正一县三百余事朝廷叹息曰诸州刺史尽如此朕不忧天下常以励郡臣恩化大行百姓乐政○今案姚辑本陈本俞本天子句作遇章帝巡幸郡臣作羣臣又姚辑本囚误凶诏误语汪辑本幸作狩其余亦与俞本同】 奖励风俗 【晋中兴书太原温录峤字太真迁平南将军都督江州诸军假节镇武昌峤达于治道军人称道奖励风俗○今案迁平十六字陈俞本作代应詹为江州刺史持节都督平南将军镇武昌称道作称颂】 州界清肃 【三辅决录注苏章字孺文为冀州刺史每自举正其罪州界清肃○今案陈本同御览二百六十三引无每自以下二酉丛书张辑决录据类聚引无州界句余同】 风俗颇革 【续汉书云周举字真先为并州刺史太原一部旧俗以介子推焚骸有龙己戒或一月寒食人多不堪举到以吊书置子推庙言盛冬灭火残损人命非贤者之意使还温食于是众人稍解风俗革○今案类聚五十御览二百五十六引无字真先三字一部二字戒或作禁辄人多作老少以吊作乃作吊无于是以下陈本则有于是二句余同类聚汪辑本据初学记作字宣光或作辄灭作去余与类聚同姚本作字贞先温误溢无□是二句余与汪本同考贞作宋钞兼避仁宗讳也】 为十三州最 【谢承后汉书贾琮为交趾刺史在事九年为十三州最○今案陈俞本事九作任三姚本无在事二句汪辑谢书据陈本】 治为天下最 【魏志梁习为并州刺史二十余年政治为最天下称之○王石华校文改政今案魏志十五及陈俞本政治二句作政治常为天下最】 布告天下豫州为法 【魏志贾逵传云逵为豫州刺史二千石以下阿纵不如法者皆举奏免之帝曰逵真刺史矣布告天下当以豫州为法○今案见魏志十五】 得人民心复留一年 【续汉书云种暠字景伯为梁州刺史甚得百姓欢心欲迁吏民诣阙请留太后叹曰未闻刺史得人民心如此复留一年○今案欲迁二字姚本作被征当还陈俞本作被征当迁汪辑续汉据陈本】 惠爱在人留十八年 【华阳国志云严遵为益州刺史惠爱在人每当迁官吏人塞路攀辕诏遂留之居官十八年○今案陈俞本注内脱在人二字廖刻顾校影宋足本卷一遵作王思在人作在民本钞作人者唐钞避太宗讳也】 清约率下 【东观记云李恂为兖州刺史所种田小麦胡蒜悉付从事清约率下常衣羊皮布被○今案聚珍本无田字余同类聚五十引恂作珣常衣作席陈本作常席亦无田字姚辑无田字皮下有服字余与类聚同】 清净化人 【魏书刘辰传震为幽州刺史清净俭约以礼化人○今案　　　钦定图书集成职方典卷三十三引王沈魏书震作虞净作静人作民考民作人详本篇上】 田豫清约 【魏书田豫领并州刺史清约俭素所锡皆散之将士咸高之○今案魏志廿六田豫传所赐作赏赐咸高之作咸高豫节余同陈本改注魏志】 吴隐清操 【晋中兴书云隐之清俭为广州刺史界有一贪泉父老云饮此水有变隐之始践境先生水所酌而饮之题诗曰古人云此水一饮重千金试使夷齐饮终当不易心至后清操逾厉○今案陈本饮重作歃怀今晋书亦作歃怀本钞廉洁篇引中兴书无题诗至易心五句惟初学记卷八引中兴书有石门诗数句又御览七十引晋安帝纪有隐之饮水赋诗一条可作旁证】 计日受俸 【谢汉书杨秉厯牧四州计日受俸廪禄不入私门家至贫窭并日而食○今案姚本陈本历牧四州作为豫荆徐兖四州刺史廪作余无家至以下汪辑谢书有末二句余与姚本同陈本又增入他语】 不燃官烛 【又云巴祇为扬州刺史与士对坐暗不燃官烛帻坏不复改易○今案类聚五十引无与士句御览八百七十引作与客坐陈本脱与士二句姚辑汪辑本谢书与御览同】 十曰一炊 【又云左雄为冀州刺史不举烟火长食干飰○今案详本钞廉洁篇陈本一炊作不炊姚辑谢书与本钞同汪辑长作常】 巴祗不迎妻子 【又云巴祗字敬祖为扬州刺史在任不迎妻子俸禄不使有余○今案详本钞廉洁篇姚辑汪辑谢书亦同】 吕岱不饷妻子 【吴志吕岱字定公为交州刺史厯年不饷妻子饥乏孙权叹息之○今案吴志十五吕岱传及陈本饷下有家字本钞廉洁篇引交作并饷作馈】 贵要托书悉投于水 【华阳国忐赵琰为青州刺史于厅事前置大器盛水贵要有托书悉投于水○今案类聚五十引无盛字收句作投置水中】 贵人寄货皆挂于壁 【魏志陈泰字伯玄州并州刺史京兆贵人多寄宝货泰使奴婢皆挂之于壁不发其封及征为尚书悉以还之○王石华校秦改泰今案魏志廿二伯玄作玄伯兆作邑泰使句作因泰市奴婢陈禹谟已改从今本窃以为奴婢一句从影钞较妥盖隋以前古本也】 不畏强御 【谢汉书陈朔迁扬州刺史贬黜奸慝不畏强御○今案姚辑本分陈嗍陈翔为两传此与朔传同汪辑谢书合陈朔陈翔为一传翔下夹注原名朔】 不事上司 【魏志崔林为幽州刺史在官一期寇窃顿息犹以不事上司左迁河间刺史○今案魏志廿四刺史作太守陈本删一期八字及左字】 行部先即学官 【汉书何武为扬州刺史州中清平行部必先即学官见诸生试其诵论得失然后入传舍出问垦田顷亩五谷之美恶○王石华校谷改谷今案陈本及近本汉书何武传官误宫王氏读书杂志特引此旧钞以正之】 所过问人疾苦 【续汉书郭伋字细侯拜并州刺史前在并州素有恩及后入界所到县邑老少相携而逢迎于道路如见父母所过问人疾苦下车聘请州中耆俊以为师友设几杖而敬礼焉朝夕参政分禄以养之○今案姚本汪本续汉及陈本有恩作结恩德逢作邀问人作问民无下车二字请作求无师友一句】 甄拔隐士 【王晋书山涛为冀州刺史旧名克略俗无人士自涛到州甄拔隐士搜求贤才○今案旧名句有误翰苑新书前集卷八引王晋书无名克略俗四字到作居此无甄拔句本钞任贤篇引作甄拔隐屈】 旌显异行 【隋氏家传浚为镇南大将军荆州牧薄武省刑旌显所知三十余人皆当世异行冀州之士于是为盛○今案武疑作赋陈本浚作清无镇南五字薄武四字牧作刺史】 抚循羁旅 【王晋书王恽督扬州诸军情断明允抚循羁旅劳议接纳坐无重席门不停宾江淮之士爱敬焉○今未陈本情断作处断重作虚考御览四百七十五引王隐晋书无督扬九字重作空淮作东爱上有莫不二字余同】 诱纳降附 【晋中兴书高平郅恢为淮州镇襄阳所抚恤大得关陇间誉诱纳降附动以千计○今案陈本淮作雍是也以误者】 修盐池家家丰足 【又云溉田官徐邈为凉州刺史常苦贫之以修酒泉盐池广开水田以募贫人佃之家家丰足通中国之费○今案俞本贫乏作乏谷人佃作民佃通下有供字陈本改为魏志】 治芍陂官人有福 【魏志刘馥为扬州刺史治芍陂七门吴瑭诸堨以溉稻田官人有福○今案魏志十五官人作官民民作人详本篇上陈俞本作官民有畜】 张敞为冀州盗贼自止 【汉书张敞传云为豫州刺史复为冀州刺史失众之和以致溃乱太宗责废名庶人○今案此条有窦乱考汉书张敞传免为庶人系敞为京兆时事在拜冀州刺史之前无豫州及溃目等事陈本妄易本传数行】 王孙后浊 【晋中兴书曰王逊传云逊为宁州刺史民人谒者多使作金刺通名妻尤之日何先清而后浊也○今案陈俞本尤作诘今晋书王逊传无民人以下】 车永贪独 【晋中兴书永为广州刺史居官贪浊土豪等以弊之○今案俞本同陈本脱土豪句类聚六十九引中兴书有刺史以上】 石崇积财 【晋中兴书石崇为荆州刺史数劫商贾积财如山○今案陈俞本皆已改今晋书考初学记十八世说新语下之下注引王晋书皆有石崇积财一条可作旁证】 王戎治宅 【晋中兴书王戎为荆州刺史有司奏戎治园宅免官诏令居官赎论○今案陈俞本已改注今晋书考御览八百廿四引王晋书有王戎治宅免官赎论一条可作旁证】 号曰独坐 【谢后汉书王闳字选公为冀州刺史性谦而克不发私书号曰王独坐○今案御览二百五十四引闳作宏克作刻江辑本亦据书钞类聚御览引作字公选克作克余同又夹注云一作宏此非张步传之王闵及王允弟之王宏盖吴郡人也姚本脱】 号曰屠伯 【王晋书荀晞字道将为青州刺史役烦赋重民不堪命日斩千人血流成川号曰屠伯人尸漂流入他州○今案俞本人尸漂三字作人人怖惧余同陈本荀作苟类聚卷六引王晋书亦作苟无字道将三字无人尸以下】 李畴见杀 【王晋书李畴为交州刺史不能俭制令下虑必见杀遂服药死○今案陈俞本无王字俭作捡令作铃无遂字】 王俊伏尸 【王晋书王俊字彭祖为幽州刺史谣曰幽州城门似藏户中有伏尸王彭祖○今案御览五百四十九引王晋书字彭八字作在幽州三字余同陈俞本俊作浚无王字】 

　　北堂书钞卷第七十二 


　　●北堂书钞卷第七十三　　　设官部二十五 

　　隋秘书郎虞世南撰 
　　南海孔广陶校注 
　　别驾一百六十一　　　　治中一百六十二 
　　主簿一百六十三　　　　中正一百六十四 
　　从事一百六十五 

　　○别驾一百六十一 

　　夫别驾者显化之鹰扬 【管宁让别驾表文云夫别驾者明使君羽翼显化之鹰扬非诞闇昧所可私者○今案俞本表误袁可作得陈本脱非诞以下本钞标目扬字误入注中今移正】 处别驾任当展其骥 【蜀志庞统传云鲁肃遗先生书曰庞士元非百里才若使处治中别驾之任始当展其骥足耳○今案见蜀志七】 任居刺史半安可非其人 【庾亮集云答郭豫书曰别驾旧与刺史别乘同流宣王化于万里者其任居刺史之半安可非其人也○今案通典三十二引庾亮集豫作预余同御览二百六十三引豫作逊同作周】 缇油屏泥以彰有德 【汉书循吏传云黄霸为扬州刺史三岁宣帝诏赐车盖特高一丈别驾主簿车缇油屏泥于轼前以彰有德○今案见八十九黄霸传】 车如刺史 【豫章传云孔恂州辟为别驾从事车前旧有屏星如刺史车也○今案御览二百六十三引豫章下有列士二字前下有后字】 秩同从事 【应劭汉官仪云元帝时丞相于定国以徐州大小为设剌员治中别驾秩皆百石同州郡从事○今案平津辑本以徐作条字刺作吏陈本脱元帝二十字州郡作诸郡】 宜授英儒 【管宁让别驾表文别驾者明使君之羽翼宜授英儒也○今案陈本同俞本表误袁】 宜得其才 【王丞相集曰以顾和为别驾教曰护军长史顾和体治平实宜得其才以为别驾矣○今案陈俞本脱体治四字余同但多窜入他语】 周景题舆 【谢承后汉书云周景为豫州刺史辟汝南陈蕃为别驾蕃不肯就见景题别驾舆曰陈仲举座也不复更辟蕃惧起视职○今案御览二百六十三引谢书及陈俞本无汝南二字肯见二字惧上有惶字姚辑本亦然汪辑本有汝南字余与御览同】 邓盛驰传 【王允别传云本郡民有路拂者少无名行太守王殊召补吏允犯颜固谏殊怒收允欲杀之刺史邓盛闻而传辟为别驾从事○今案陈俞本拂作仁固作直又陈本脱邓盛二字御览二百六十三引王允别传无下脱名字殊作珠谏作争】 赍传假重正 【广州元贤传云董正字伯和南海人也时州治苍梧郡张使君举正三辟不就后更辟书正难重违州意从诣州使君闻已在远命书佐赍别驾从事假正正惭俯就复上传送本郡也○今案　　　钦定图书集成官常典卷六百三十引广州先贤传远作途余同陈本脱正惭二句俞本与旧钞同】 送传辟长文 【王晋书云王长文广汉郡人也益州五辟公府再拜皆不就又送别驾傅辟之长文■〈犭羊〉狂不诣郡县改服逃亡○今案俞本郡人作郪人郡县作州县余同亦见今晋书八十二亦作郪人陈本己全改今晋书】 仍举阮宣 【江氏家传云太傅东海王领兖州牧请应元为别驾与君书曰昔王子师作豫州下车辟荀慈明又辟孔文举贵州人士有堪此求者不君乃举高平郄道征为贤良陈留阮宣为直言济北程宏叔为方正皆于时选为允○今案陈俞本海王下有越字下车上有未字堪此下脱求字宣下有子字御览三百六十三引江氏家传脱兖字及文举二字下车上有未字慈明下更有下车二字征误微】 思得袁琇 【应享与诸将书曰诲命欲求佳别驾数日卧思始得陈国袁琇○今案御览二百六十三引书作牒余同本钞下文引亦作笺】 先主辟庞统 【蜀志庞统传云诸葛亮言统于先主先主见之辟为别驾从事○今案近本蜀志七见之作见与善谭大器之别驾作治中陈俞本仍作别驾余从近本】 吕范辟陆逊 【吴书陆逊传云逊为左护军镇西将军虽为上将军列侯欲令本州岛举命乃使扬州牧吕范就辟别驾○今案吴志十三陆逊传注引吴书无逊为左九字范作范令下有厯字陈俞本已照改】 乃起应行 【臧荣绪晋书云桓冲辟处士长沙邓粲为别驾备礼书粲感之乃起应行○今案亦见今晋书七十四书作尽恭行作命陈俞本改注今晋书而备礼书句又作卑辞原礼应行作应召不知何据】 惶起视职 【谢承后汉书云周景为豫州刺史举陈蕃为别驾前言已详○今案本篇上文脱惶字据此条则惧下当增惶字余详上】 才经治乱 【应亨与州将笺云思得一人陈国袁琇○今案御览二百六十三引此笺同】 理职请诏 【王丞相集云以顾和为别驾前已言说也○今案陈本脱俞本请诏句作理识清敏劭令端右八字】 使君羽翼 【管宁让别驾表文云州民王诞燕雀之贱栖朝桐之华别驾者使君之羽翼耳○今案陈本无此注文但注管宁传三字俞本王诞作管诞】 州之股肱 【王晋书云王祥琅邪人也徐州刺史吕虔辟为别驾以州之股肱纠合义众○今案陈俞本徐州四字作本州岛又俞本辟作檄州之股肱作股肱之忠陈本脱别驾以三字纠合四字】 委之腹心 【魏志先贤行状云袁绍镇冀州以审配为别驾委以腹心之任也○今案陈本脱魏志二字镇作领考魏志六袁绍传注引先贤行状亦作领余同】 委以州事 【孙盛晋阳秋云吕虔□王祥为别驾委以州事○今案亦见今晋书三十三王祥传同陈本已改注今晋书】 协和辅相 【魏志王基传云刺史王陵表请基为别驾协和辅相也○今案魏志二十七陵作凌协和句作凌流称青士盖亦由基协和之辅也二句陈本已照改】 匡救违失 【孙盛晋阳秋云王沉檄唐彬王祥别驾忠肃公亮当朝正色匡救违失○今案陈俞本此条任意改易俞本删王祥陈本兼删王沈以外亦改过半考檄唐彬事见今晋书四十二檄王祥事见今晋书三三又　　　钦定图书集成宫常典六百三十引晋阳秋无王祥二字失作□余同】 在朝诚亮 【王丞相教云治中张孙在朝诚亮可补别驾○今案陈俞本孙作逊又陈本脱教字考孙古逊字也】 在府称职 【晋中兴书丹阳陶录云洄字恭润大将军王敦以为参军仍称治中别驾在府称职○今案俞本以作命仍称作转字无治中二字陈本陶录七字作陶回余与俞同今晋书亦作回】 所在称职 【晋中兴书襄阳习录云习凿齿字彦威为州治中刺史桓温连征凿齿或留所在称职○今案陈俞本皆脱襄阳四字留作守称作在治中作别驾此皆从今晋书八十二改者是以房书冒称中兴书也】 州境获寍 【王晋书王祥传云祥字休征徐州吕虔檄为别驾州境获寍○今案俞本徐州改本州岛余同陈本境句改州界清静是参用今晋书而又不改书名又以房书冒称王隐书谬甚矣】 在州境十年 【晋中兴书习录云习凿齿刺史桓温甚器之在州境十年○今案亦见今晋书八十二无在州句陈俞本在州境作在职□□□文】 宣化万里 【庾亮集云别驾旧与刺史别乘云云○今案详本篇上文】 以俭厉俗 【谢承后汉书云巴祇传祇为别驾体素清白以俭厉俗在官不迎妻子俸禄不使有余○严氏校补别字今案姚辑本汪辑本谢书官作任余同陈俞本无使有二字】 政化大行 【孙盛晋阳秋云吕虔檄王祥为别驾亦如之○今案亦见今晋书三十三王祥传亦如之三字作虔委以州事政化大行陈本已改今晋书】 吕虔以委民事 【魏志云吕虔迁徐州刺史请琅邪王详为别驾○今案魏志十八别驾句下有民事一以委之句】 先主与善谈 【蜀志庞统云诸葛亮言统于先主先主见与善谈○今案蜀志七谈作谭】 邦国不空别驾之功 【王隐晋书云王祚为本州岛别驾时人歌曰邦国云云○今案类聚十九引王晋书同】 州大政殷屈为别驾 【王隐晋书吴郡顾录云顾和司徒王导以州大政殷表屈为别驾○今案陈俞本脱亦见今晋书八十三顾和传亦云王导为扬州请为别驾】 今君还州吾无忧矣 【魏志太祖以温恢为扬州刺史蒋济为别驾令曰季子为臣吴宜有君今君还州吾无忧矣○今案见魏志十四蒋济传陈本脱太祖以三字】 陈茂谏周敞不宜履险 【谢汉书陈茂性永有异志交趾刺史吴郡周敞辟为别驾从事敞欲到未崖詹耳茂谏曰不宜履险敞不听涉海遇风船欲颠覆茂伏剑呵骂水神风息得济○严氏校补风字今案陈俞本风息作方字又陈本脱性永九字俞本脱性永二字志作卫御览六十引亦无性永五字风息句作风即止息姚辑有涉海以下余稍异汪辑谢书亦无性永二字志亦作术听亦作服济作渡余同】 郭舒谏王澄不可轻佻 【孙盛晋阳秋云郭舒为荆州别驾谏刺史王澄宜养抚文武训练将才以备不虞不可轻佻也○今案陈俞本训作简将才作士卒亦见今晋书四十三无宜养以下】 太祖改容 【魏志云崔琰传太祖领冀州牧辟为别驾从事谓琰曰昨按户口得三十万众故为大州也琰对曰今天下分崩九州岛幅裂冀州方承暴骨原野未闻王师仁声先路存问风俗救其涂炭而计较甲兵唯此为先岂鄙州士女所望于明公哉太祖改容谢之宾客皆服失色○今案魏志十二日作籍冀州方承作冀方蒸庶服作伏陈俞本皆已照改】 刺史追谢 【豫章列士传曰孔恂州辟为别驾从事刺史发晏欲撤去屏星恂日毁国旧仪此不可行刺史惭谢○今案陈俞本脱发晏二字但改作因怒惟御览二百二十三引豫章列士传有此二字】 善于将命 【臧荣绪晋书云何攀王浚为益州辟为别驾浚谋伐吴遣樊奉表诣台攀善于将命○今案亦见今晋书四十五何攀传同陈本已改今晋书并增入前后文俞本从之乃仍冒臧荣绪晋书殊谬】 口陈事机 【晋起居注云王浚为益州伐吴遣别驾何攀奉表诣台口陈事机○今案亦见今晋书四十五】 厉色叱左右 【邓粲晋纪王澄为荆州刺史州民宗廞常以酒犯澄澄怒叱左右○今案白帖三十一引邓晋纪廞作厥左右下有郭舒厉色曰使君醉澄大怒曰别驾枉耶等句御览三百六十五引作宗廞陈本脱宗廞常三字】 以疾辞官 【魏志云兖州刺史令狐愚辟单固为别驾以疾辞官○今案见魏志二十八王凌传注引魏略】 寒门解位 【晋中兴书云易雄字兴长为州治中别驾自以寒门解位○今案俞本兴作与陈本已改今晋书】 

　　○治中一百六十二 

　　职在利害 【王充论衡目纪篇云才小任大职在利害○今案王谟本论衡才作材利害作刺割又材小上有充后入为治中句陈俞本已照改】 恐非常选 【庾冰表云州任实重恐非常选也○今案陈俞本庾上增晋书二字】 识遇日加 【蜀志彭羕传云起自徒步既处州人之上嚣然自矜○今案蜀志卷十无自字识遇句在徒步句上陈俞本已照增】 诸事一以谘之 【江表传云孙权以巾拭其面为州治中荆州诸事云云○今案文选注五十三引江表传诸下有军字】 其所拔进皆为牧守 【益部耆旧传云柳琮为州治中与人交结久而益亲其所拔进皆为牧守○今案御览二百六十三引益部耆旧传琮作宗皆为作皆致位陈俞本亦作皆致位】 卢耽解凌虚 【邓德明南康记云卢耽仕州为治中有仙术善解飞腾每多凌虚归家○今案类聚卷四引邓南康记有仙作学仙多作夕陈俞本亦作夕仙作神善解四字作能飞】 文公知大水 【益部耆旧传云文公为治中时天旱白刺史云五月一日大水至耳○今案陈本脱天字俞本文公上有任字】 陈禅五毒 【谢承后汉书云陈禅为州治中从事刺史为人所劾禅当拷掠五毒毕加神意自若辞对无变○今案御览二百六十三引陈本同姚辑汪辑本谢书所作苛余亦同】 阴澹割耳诉枉 【王隐晋书云阴澹时弱冠才行忠烈州请为治中从事云云○今案陈俞本同】 

　　○主簿一百六十三 

　　主簿书普闻诸事 【韦昭辨释名云主簿者主诸簿书辨云簿普也普闻诸事也簿书必有掌者录事摠领之耳○今案俞本普闻作普关陈本则注内作普关御览二百六十四引辨释名作关普】 佑买书具 【谢承后汉书云刘佑仕郡为主簿郡子常出钱付之令市果实佑悉面市买笔墨书具与之阖郡称美○今案陈俞本脱面市二字又陈本仕误事无子字俞本子上有守字考范书六十七注及御览九百六十四引郡子作郡将小子悉面市筰悉以无阖郡句又范书注引无墨字姚辑汪辑本谢书与御览同】 包咸责缘楼 【吴录云包咸为郡主簿太守行春咸留守郡君绿楼探雀卵盛责之春月不宜破卵杖之二十○今案御览二百六十五引吴录探作采春月上有数以二字二十作三十陈本郡君作其郡非也俞本作其郡郎君亦作三十】 伯师教令无违 【风俗通云韩棱字伯师为郡主簿太守葛兴患风恍惚棱常扶掖教令无违者○今案风俗通过誉篇掖作辅无违者作无愆失余同陈本违作儋俞本违作諐亦见范书韩棱传】 凿齿亲遇隆密 【檀道鸾晋阳秋云习凿齿者为桓温主簿亲遇隆密○今案俞本主上有荆州二字陈本已改今晋书见卷八十二】 武丁闻雀鸣而笑 【桂阳先贤赞传云武丁能达鸟语为郡主簿与众人皆坐偶闻鸣雀而笑曰东市辇粟车覆相呼与食遣视果然○今案陈俞本赞下脱传字武丁作成子御览八百四十引桂阳先贤赞传作成子又三百四十五引作成武丁类聚八十五引赞传作书赞武丁作成丁无偶字与食作往食果作信】 景仁即抚筝歌 【俗说云谢景仁为豫州主簿在桓玄门下开其筝令谢弹之因而歌秋风意气殊远玄以此重之○今案本钞筝篇引景仁作仁祖门作阁远作异重作知】 赵伟甚器之 【武陵先贤传云潘景为郡主簿大守赵伟甚器之有辨对○今案水经注三十六引武陵先贤传景作京陈俞本脱有辨三字】 黄谠甚奇之 【谢承后汉书云包咸为吴郡主簿有好马大守黄谠借乘行春及归放就甚奇之○今案陈俞本及姚辑本汪辑本谢书脱有好三字及借乘八字】 毕云自劾 【三辅决录云毕云为主簿刚直乐善火烧衣杨园诏推之云自考劾遂死○今案俞本脱衣字余同陈本脱火烧八字遂死二字二酉丛书辑本决录脱此条】 郭舒目击 【王晋书云郭舒为荆州西曹主簿为内史夏侯含理事目击得直遂转为治中○今案陈俞本目击作自系并改注今晋书案见四十三卷】 少鹰鹯之志 【陈留耆旧传云□香考城人年四十为蒲亭长陈元母诣香告元不孝香遣之归家王涣曰闻陈元之过不罪而化之得无少鹰鹯之志耶○今案御览四百三引海内先贤行状无考城人字蒲字香作览余同考范书一百六仇览传云览一名香】 有老成之风 【三辅决录注云韦秉少为郡主簿杨戏奇之曰韦主簿虽少有老成之风○今案锦绣万花谷前集十四引决录韦秉作韦元将戏奇作处称老误长陈俞本戏奇作彪称又俞本作元将陈本脱将字二酉丛书辑决录作韦康字符将余与陈俞本同】 在朝正色 【续汉书云王元传曰仕郡为主簿在朝正色○今案姚辑本汪辑本续汉书同汪本夹注云王元疑即王允之误姑附陈蕃传后】 以生易死 【谢承后汉书周嘉传云为太守张敞主簿汝阳剧贼欲斩大守嘉抱之号泣得以生易死也○今案姚辑本脱汪辑本谢书陈俞本皆改注范书而本犹冒称谢书非也】 举不避仇怨退不避亲戚 【续汉书王元传云元仕郡为主簿在朝正色举善不避仇怨退恶不避亲戚○今案姚辑本汪辑本续汉书同余详本篇上引】 排阁入谏 【谢承后汉书朱震传云震仕郡为主簿时户曹史袁叔穉以微愆太守郭宗怒闭阁罚之众皆悚惧震排闼直入乃前谏曰袁史则故御史珍之孙独何为苛罚脱有奄忽如何入阁遂择之○今案姚辑本汪辑本谢书及陈俞本郡为作为郡愆作过遂上无入阁二字余】 踰城告急 【魏志云太守徐揖请庞淯为主簿黄昂反围城淯踰城告急于二郡○今案魏志十八庞淯传同】 羸服赍金赂主史 【谢承后汉书朱隽传云为郡主簿大守尹端被坐讨贼失利罪当弃市隽乃羸服赍金到京师赂主史得免隽乃不言○今案陈本及姚辑本汪辑本谢书主史作主章吏乃不言作终无所言余同】 毁服为竖亲荣辱 【臧荣绪晋书云谯王承为湘州令易雄为主簿佐史逃散毁服为童竖亲执劳辱○今案陈俞本同亦见今晋书三十七谯王承传无易雄毁服事】 易雄对贼 【晋中兴书易雄仕郡为主簿张昌乱太守万嗣不降昌欲斩之雄对贼三争乃释○今案亦见今晋书八十九易雄传畧同陈俞本注文改从今晋书而不改书名是以房书冒称中兴书谬矣】 尹方变姓 【黄义仲交广二州记云合浦尹方为郡主簿太守到官三年不笑方问其故太守答云重仇未执方乃变姓名执之天子奇其义赦之不问○今案陈俞本执作报余同御览二百六十五三百九十一引交广二州记方作牙羲作义本钞下文引亦作方作羲】 椓口出齿 【东观记云须诵诣狱引械自椓口口出齿获免○今案陈俞本及聚珍本东观记诵下有为郡主簿获罪六字姚本脱】 叩头流血 【广陵烈士传云刘隽为郡主簿郡将为贼所得隽乃叩头流血乞得代之○今案御览二百六十五引广陵列士传及陈俞本烈作列又御览隽作儁陈本代之作也字】 拔剑厉声声 【陈留耆旧传云戴斌为郡主簿送故将丧归乡里蠡吾里人拒之○今案陈俞本同御览二百六十五引陈留耆旧传拒作距拔作手】 举觞辞墓 【谢承后汉书云公孙瓒为郡主簿太守遭徒日南瓒举觞北芒上泣辞于母墓日昔为人子今为人臣太守遭事达送日南障气惧不得还太守会赦○今案姚辑本遭徙作当徙举觞作具酒无障气句汪辑本谢书惧作恐无得字脱会赦四字余与姚同】 里人服义 【戴斌事既前言○今案见本篇上陈留耆旧传】 僚属愧之 【晋中兴书云浔阳录云陶侃为郡主簿太守张夔妻病远迎医天时寒雪举朝惮之侃曰资于事父以事君此小君犹人母也安有亲病而难迎医乃自启行僚属皆愧之○今案亦见今晋书六十六举朝作诸纲纪小君句无此字人字僚属口作众咸服其义陈本已照改犹冒称中兴书非也俞本小君句改作君夫人当比母六字】 天子奇之赦而不问 【黄羲仲交广二州记云尹方变姓名事前已言之○今案详本篇上文】 从事惮之遂得免咎 【晋中兴书浔阳陶录云侃为郡主簿时州遣从事案太守张夔侃谓从事曰可以礼之无得吹毛以求瑕也从事惮之云云○今案陈俞本吹上无得字又陈本惮作从并附今晋书一段】 三十年看儒书不如诣习主簿 【檀道鸾晋阳秋云习凿齿为桓温主簿令于蜀致星人既至问国家祚运修短之期答曰世纪方永温不悦明晚送绢一疋钱五千文以与之驰诣凿齿问何故具以事答习笑曰君几误死君尝闻乎知星宿有不覆之义乎明日诣温别温笑曰君言误死定是误活然三十年看儒书不如一诣习主簿○今案俞本脱之期二字世纪作世祚明晚作明日驰诣十一字作星人乃驰诣凿齿乞为标□棺木凿齿问其故星人曰赐绢一匹令仆自裁惠钱五十以买棺耳余同陈本已改注今晋书】 

　　○中正一百六十四 

　　铨平之职 【干宝晋记云傅威多执正奏免豫州中正夏侯骏○严氏校云此九条误窜入从事篇移正今案陈俞本平作评奏免作为字脱夏侯骏三字本钞此篇九条旧窜入从事篇今据严校移正】 清定之选 【湛方生与刘卓骑让中正笺云清定之选实须其人○今案陈俞本脱与刘车骑四字】 惣十六州中正 【王隐书魏舒传云舒兼惣十六州中正○今案陈俞本脱舒传云三字亦见今晋书四十一本传只有署兖州中正句】 秉一州议 【干宝晋记传咸执正○今案陈俞本执上有在位二字】 操人主之威 【刘毅论九品之令立中正定九品操人主之威○今案严辑刘毅集脱此条广文选二十九同】 掌州乡之论 【傅赐自序云时清定九品以祖考厯代掌州乡之论○今案御览二百六十五引畅自序清作请陈俞本亦作请】 观过党里 【应璩新语云十室博忠信观过必党里○今案陈本同俞本语作诗御览一百六十五引语作论以土齿理为韵仍脱党里二句】 评次人才 【傅子云魏司空陈羣始立九品之制郡置中正评次人才之高下○严氏校云案陈本应是陈羣见文选辨命论注又见御览二百六十五今案陈俞本羣亦作平郡置作置郡】 事名九品而有八损 【刘毅论九品云臣闻官才三难治乱之所由也人物难知一也爱憎难防二也情伪难明三也今立中正定九品实为奸府事名九品而有八损宜罢中正除九品○今案广文选卷二十九载刘毅中正疏一篇治乱作兴替余同严辑本脱】 

　　○从事一百六十五 

　　管辂为文学从事 【管辂别传云赵孔耀言辂于冀州刺史裴使君即檄为文学从事○严氏校云案此篇凡十三条全窜入中正篇已移正今案魏志二十九裴注引作孔曜余同陈俞本脱超孔耀事妄补他语又旧钞此篇凡十三条全窜入中正篇严校已移正】 张杨为武猛从事 【典略云张杨灵帝时为并州武猛从事○今案陈俞本同亦见魏志八张杨传】 比都官从事 【谢承后汉书胡腾传云腾辟荆州部南阳从事遇孝桓帝南巡又为护驾到南阳腾自表上言乘舆所幸便为京师○今案陈俞本及汪辑本谢书何姚辑本脱孝字】 达道术 【益部耆旧传云巴郡任文公达道术为州从事人称之曰积行党党邢子昂显字子昂○今案御览二百六十五引益部耆旧传达作有无人称以下陈俞本巴郡八字作邢显二字又陈本无积字昂作升党下增达道术三字俞本积作德党党作堂堂又案邢显一事与任文公不贯疑分二条】 武力过人 【魏志张辽传云汉末并州刺史丁原以辽武力过人召为从事○今案见魏志十七】 □□□□ 【臣请荆州刺史比于司隶校尉臣职比于都官从事也○今案见姚辑汪辑本谢承后汉书胡腾传与本篇上比都官从事一条注文相接者陈本全脱】 号白马从事 【卢江七贤传云陈众舒人也辟州从事嵩山有贼所击者死众以威信降之因单车白马往贼束身归降立生祠号为白马从事○今案类聚九十三引卢江七贤传无舒人三字嵩山作扬州降作取陈俞本尤多改易】 不累其身 【益部耆旧传云李弘为州从事杨雄称之曰不屈其身○今案俞本同御览二百六十五引益部耆旧传弘作宏陈本脱称之二字】 力疾就车 【谢承后汉书朱震传云又为郡从事曰震宿有负薪之忧力疾就车职重人轻必不堪久○今案俞本姚辑本汪辑本谢书同陈本职重八字作赴职二字】 州内所归 【王隐晋书云泰始初兖州刺史郑烈时东平山问有人有言果以归主簿郄隆使人视诸从事何以为善既遗不言隆通问不已乃言惟见一人是州内所归也○今案此文多讹脱陈俞本皆删】 尚德之举 【孟嘉别传云庾亮扳嘉为劝学从事高选儒宫嘉值尚德之举○今案御览二百六十五引孟嘉别拔作辟无尚德句余同】 掌洛阳官 【应劭汉官仪云司隶都官从事掌洛阳中百官朝会○今案范书窦武传注引汉官仪无中字陈俞本百官作百姓无朝会二字】 惣一州学 【○今案陈本脱俞本注晋孟嘉为劝学从事云云十字】 子颜奇士可与计事 【东观汉记吴汉传云汉字子颜韩鸿为使者使持节降河北拜除二千石人为言吴子颜奇士也可与计事○今案姚辑本聚珍本东观记卷八韩鸿十一字作使使者韩鸿狥河北八字无拜除五字人为言作或谓鸿日余同】 令思才器以为宾友 【晋中兴兴广陵华阳录云华谭字令思幼而劝学弱冠知名扬州刺史周俊礼辟署从事爱其才器以为宾友○今案陈俞本脱广陵五字俊作浚又陈本脱字令思三字御览二百六十五引中兴书无广陵五字幼而五字】 廉洁通敏 【汉书赵广汉传云为州从事以廉洁通敏下士为名○今案陈俞本同续汉书七十六州上有郡吏二字】 陈事序要 【谢承后汉书周树传云辟为从事刺史孟观有罪俾树作章陈事序要得无罪也○今案陈俞本及姚辑本汪辑本谢书同】 三府侧席 【锺离意别传云扬州刺史夏君三辟意署九江郡从事三府侧席○今案御览二百六十五引意别传无署字郡字】 再见便转 【管辂别传云刺史裴徽召辂为文学从事一相见清谈为治中再相见转别驾○今案类聚五十五引辂别传一相见清谈终日再相见转从事三相见为治中四相见转别驾旧钞盖有脱文】 八辟从事 【谢承后汉书周树传云辟从事达于法善能解颊释疑八辟从事○严氏校据下文补疑字今案姚辑本汪辑本谢书同】 举摘奸伏 【益部耆旧传云贺字文和州辟为从事弹邪绝枉举摘奸伏部人无怨○今案陈俞本文作太又陈本贺下留一空格】 得其奸赃 【臧荣绪汉书桥玄传云州部陈国从事时陈相羊昌受取狼藉玄到陈案考昌得其奸赃○今案臧荣绪三字有误此当是引续汉书也陈本作续汉书州部六字作为部从事俞本已改注汉书考汪辑本司马彪续汉书脱州国二字余与原钞同姚辑本脱】 依法执案 【长沙耆旧赞云虞之为南阳郡从事太守张忠连亲王室自恃豪援之依法执案○今案陈本赞作传脱太守十三字俞本之作芝张忠作芮氏说郛本长沙它旧传亦作传作芝亲作姻自恃旬作罪名入重】 不畏强御 【华峤后汉书卫羽传云羽为兖州从事刺史每以重事相委闻公不畏强御○今案姚辑本华书脱兖字不畏旬在重事句之上汪辑本脱】 不发私书 【东观汉记樊准传云准为州从事坚直公正不发私书世称冰清○今案陈俞本及聚珍本东观记为州作为别驾准作准又坚直二字聚珍本作临职陈俞本作监职姚本脱】 解烦释疑 【谢承后汉书周树传云树八辟从事能解烦释疑也○今案姚辑本汪辑本谢书同亦见本篇上文】 疾恶如风 【谢承后汉书朱震传云辟为部从事到府比间三州督邮来谒皆收送考所得词上尚书三府谚曰车如鸡楼马如狗疾恶如风朱伯厚伯厚震字也○今案俞本脱陈本到府二十二字作奏济阴太守赃罪之数九字御览八百九十四引亦无到府二十字汪辑本谢书亦然又见本钞车惣篇同】 威厉冰霜 【长沙耆旧传赞云虞之□都从事大守芮氏不遵法度之乃讽谏威厉冰霜○今案陈本同俞本之作芝】 号曰卧虎 【陈留耆旧传曰高慎字孝甫为州从事号曰卧虎○今案陈俞本及御览二百六十五引陈留耆旧传同】 当为鹰犬 【谢承后汉书云朱震为部从事时济阴大守单匡常侍弟在宫放恣单患之辟震请见曰当为鹰犬○今案姚辑本谢书及陈俞本无单患之三字入姚本部作郡汪辑本亦然】 一州震栗 【华峤后汉书卫羽传云羽为兖州从事时中常侍超兄子匡为济阴太守负其势大为贪放羽收吏三十人考其赃一州震栗○今案姚辑本谢书脱兖字收下有匡宾客亲四字三十作四十汪辑本脱】 京邑肃然 【王隐晋书刘毅传云州辟为都官从事京邑肃然○今案陈本脱传云二字御览二百六十五引王晋书州辟为三字作辟为司州】 百寮敬服 【谢承后汉书胡腾传云为荆州从事万事既辨一州肃然百寮敬服其能○今案姚辑本谢书同陈俞本辨作辨汪辑本与陈俞同】 万里肃清 【长沙耆旧传云虞之为部河从事万里肃然○今案俞本脱陈本无河字】 

　　北堂书钞卷第七十三 

　　●北堂书钞卷第七十四　　　设官部二十六 

　　隋秘书郎虞世南撰 
　　南海孔广陶校注 
　　太守上一百六十六 

　　太守上一百六十六 

　　○太守上一百六十六 

　　始皇罢侯而置守 【史记始皇本纪二十六年灭六国罢侯置三十六郡○今案史记同陈俞本置三十句作置太守】 景帝更名太守 【汉书百官公卿表云景帝改郡守为太守○今案见汉书卷十九上】 银章青绶 【汉书百官表云太守品第五秩二千石银章青绶○今案陈俞本同汉书卷十九上章作印无品第五句本钞太守下篇引亦作章第五作三】 铜虎竹使符 【汉书文纪二年九月初与郡守为铜虎竹使符应邵注曰铜虎竹符第一至第五国家当发兵遣使者至郡合符符合仍听受之符皆以竹箭五枚长五寸雕刻篆书第一至第五张晏日符以代古之圭璋从简易也○今案文帝纪注受之下有竹使二字雕作鑴余同陈俞本已照改】 吏民之本 【汉书循吏传序云孝宣帝常称曰庶民所以安其田里而无叹息愁恨之心者政平讼理也与我共此者其惟良二千石乎以为大守吏民之本也数变易则下不安久乃服其教也○今案见汉书卷八十九陈本改注今晋书谬甚】 比古国君 【王隐晋书云何曾上言郡守之权虽轻犹御千里比之于古列国之君也○今案　　　钦定图书集成官常典六百二十六引王隐晋书御作御余同今晋书三十三何曾传御作专任余同陈本已改注今晋书】 信理庶绩举善黜恶 【汉书解诂云太守专郡信理庶绩劝农赈贫决讼断辟兴利除害检察郡奸举善黜恶诛讨暴残○今案平津馆辑本据书钞引同御览引解诂诛讨句作诛杀残暴陈俞本暴残作强暴又俞本郡奸作羣奻】 奉宣国恩兴利除害 【王隐晋书何曾传云曾上言郡守上奉宣国恩以致惠和下为氏兴利而除害也○今案陈俞本下为民作下当晋书三十三国作朝】 得其人则民安非其人则国患 【王隐晋书何曾传云曾上言为郡守云云○今案晋书三十三民安作可安国患作为患陈本已照改但仍冒称王隐书则谬矣】 河东股肱 【汉书季布传云布为河东太守召之欲以为御史大夫有人间言遂见罢布奏曰陛下无故召臣此人必有以臣欺陛下今臣至罢去必有毁臣恐有识闻之有以窥陛下上默然惭曰河东吾股肱郡故特召之耳○王石华校肬改肱今案汉书三十七东下无太字召下无之字有人闲言作言其勇使酒难近至留邸一月二旬奏作进】 汝南心腹 【谢承后汉书韩崇传云崇迁汝南太守诏引见赐车马及敛革带上仍敕崇曰汝南心腹之地位次□车也○今案陈俞本姚辑本汪辑本谢书无及字仍字心腹四字作朕之心腹位作任余同】 河内富贵 【后汉书寇恂传云恂为河内太守上谓恂曰河内富实带河为险国因是而起昔高祖留萧何守关中吾今委卿以何内○今案范书四十六富实作完富险作固国因作吾将因守作镇陈本俞本已改注范书】 魏郡都会 【晋起居注武帝太康元年诏曰方今天下无事所重为民魏郡北都会之地宜得其才汲郡太守荀良法续有禄其以良为魏郡太守○今案法续句有误陈俞本脱北字及汲郡十字】 内史多贵人 【史记汲黯传曰黯为右内史丞相公孙弘上言内史界部多贵人宗室难治非重臣不能任之○今案史记汲郑列传黯为右句在任之句下】 涿郡滨近外虏 【魏志王观传云为汲郡太守明帝下诏书使郡县条为剧中平者主者欲言郡为中平观教曰此郡滨近外虏○今案魏志二十四外虏下有不为剧邪句】 常山北州主人 【司马彪续汉书邓晨传云为常山太守上发兵信都农欲固从上曰卿以一身助我不如以一郡为北州主人也○今案陈俞本姚辑本汪辑本无征字余同陈本亦脱征字郡得二字】 怀印绶 【汉书朱买臣传云买臣吴人辟会稽太守买臣常从会稽守邸注者寄居饭食及为太守衣故女怀印绶步归郡邸郡吏方羣饮买臣入室食且饱少见其严即走相报○今案汉书六十四上即走句作还走疾呼】 拥麾盖 【世说云扬秦司马宣王辟之九年居丧留缺待之后至三十六日擢为新城太守使锺繇调之君释褐登宰府三十六日拥麾盖守兵齐郡乞儿乘小车一何驶耶答曰君名公之子故守吏职狝猴骑士牛又何迟也○今案陈俞本及借阴轩本世说皆无魏志二十八裴注引世语无扬州二字齐郡作马郡余同据此则旧钞说字当是语字之讹】 起徒中为二千石 【汉书韩安国传云安国字长孺起自徒中为梁内史位二千石○今案汉书五十二作拜安国为梁内史起徒中为二千石陈俞本已照改】 起小吏为太守 【魏志公孙度传云起玄菟小吏迁辽东太守○今案见魏志卷八陈俞本东下有郡字】 于家受诏 【汉书龚舍传云哀帝遣使者拜舍为泰山太守舍家居在武原使者至县请舍欲令至公庭拜授印绶舍曰王者以天下为家何必县官遂于家受诏便道之官○今案陈俞本同汉书七十二至公庭作至廷】 病不就府 【司马彪续汉书云王良拜沛郡太守称病不就府从皆送文书就之诏太医治之○今案陈俞本姚辑本续汉书拜作迁统府作之府从官作官属送文书三字作随字无太医句汪辑本只据陈本引而已】 兄弟继踵 【汉书冯立传云为西河上郡太守在职公廉治行畧与野王相似野王立相代为太守民歌之曰大冯君小冯君兄弟继踵相因循聪明贤智吏民政如鲁卫德化均周公康叔犹二君○今案俞本同陈本及汉书七十九均作钧】 并居舛拜 【晋中兴书晋阳华录云谭拜临海太守弟猷为宣城内史于时正朔所加止江东而已其礼才不出荆扬数郡而谭猷并居畿旬名拜时人荣之○今案陈本脱俞本无晋阳录云四字才作教】 两子夹河 【汉书杜周传云始周为廷史及久任事列三公而两字夹河为郡守家赀累巨万○今案见汉书六十】 八男典郡 【东观汉记冯勤传云勤曾祖父扬宣帝时为弘农太守生八男皆典郡赵魏闻之号曰冯万石○今案陈本及聚珍本东观记并类聚五十引皆无父字闻之二字作间余同】 无属刺史乘传奏事 【汉书京房传云为魏郡太守秩八百石请愿无属刺史乘传奏事天子许之○今案见汉书七十五】 随路所经听探风俗 【谢承后汉书高弘传迁琅邪相将到官随路所经之处听探风俗○今案俞本脱陈本删之处二字注内听误德姚辑本迁作为将到九字作单步入界汪辑本与姚同】 便道之官 【汉书龚舍传云拜泰山太守于家受诏便道之官东观汉记寇恂为颍川太守便道之官○今案龚舍一条见汉书七十二东观一条姚辑本无见聚珍本九俞本同陈本脱东观以下】 迎者如云 【华阳国志云前汉太守数烦扰夷人叛乱张翕起家复为越嶲太守迎者如云○今案廖刻顾校影宋足本卷三仍脱家复以下为越作拜越顾千里所校但据范书张仓传为注未及引书钞也又考本太守中篇引无叛乱以上及迎者句又御览二百六十二引前汉作后字翕作端】 下车表行义 【东观汉记韩棱迁南阳太守下车表行义拔幽滞权豪慑伏○今案见聚珍本东观记十九姚辑本本卷四亦同】 下车擢贤俊 【东观汉记张酺传云酺为东郡太守下车擢贤俊击豪强赏赐分明郡中肃然○今案见聚珍本东观记卷十九姚辑本卷五亦同】 褎贤赏善 【谢承后汉书吴佑传云佑迁胶东相政事清净以身率下褎贤赏善○今案陈俞本脱姚辑本无政事以下三句汪本亦然】 崇表异行 【华峤后汉书鄄恽传云浑拜长沙太守崇教化表异行○今案陈本姚辑本华书同汪辑本据书钞类聚引亦同】 为周瑜置榻 【谢承后汉书陈蕃传云蕃为乐安郡守周瑜招命不肯至惟蕃致焉特为置一榻去则县之袁山松后汉书蕃迁豫章太守在郡不接宾客独止一室惟余孺子来始置一榻去则县之也○严氏校谢书一条将改特是也又置改设则与旧钞标目不符今案范书陈蕃传瑜作璆御览七百六引谢书亦作璆无致焉以上推姚辑汪辑谢书皆作璆余与原钞同又御览四百五引袁山松书止作坐一榻作对榻余同汪辑与御览同姚辑脱】 为郑玄立乡 【华峤后汉书云孔融为北海相彭殊为方正邴原为有道王循李廉造高县为郑玄立乡曰郑公乡○今案陈俞本姚汪辑本皆脱】 有素行者皆见擢用 【谢承后汉书张霸传云拜会稽太守有素行者皆擢用之郡中争厉志节诵习者以于数道路但闻诵书声○今案姚辑汪辑本谢书厉作励余同陈本诵习作习经】 孝子顺孙随时慰勉 【魏志杜畿拜河东太守班下属县举孝子顺孙贞妇复其徭役随时慰勉○今案见魏志十六】 表孝悌 【华峤后汉书何敞传云敝为汝南太守在在表孝悌折贪残者也○今案陈本脱姚辑汪辑本华书无在在以下】 举孝顺 【魏志杜畿传云畿拜河东太守举孝子与贞娇顺孙○今案详本篇上文】 仁爱好教化 【汉书文翁传云翁为蜀郡太守仁爱好教化见蜀地僻远有蛮夷风诱进有才者诣京师受业○今案陈俞本远作陋汉书八十九无太子僻作辟才作材】 修礼乐教授 【续汉书寇恂传云恂为颍川太守诛讨贼盗政教施行郡中无事修礼乐教授○今案陈俞本姚辑本同汪辑本据书钞引亦同】 修庠序之教 【华峤后汉书卫讽传云讽迁桂阳太守下车修庠序之教○今案姚辑汪辑本华书讽作飒陈俞本仍作讽考聚珍本东观记亦作卫飒传】 行丧娶之礼 【汉书韩延寿为颍川太守修学校为吏民行丧娶之礼百姓悦之○今案汉书七十六娶上有嫁字悦之作遵用其教陈俞本亦作遵用其教】 教诱后进 【晋中兴书云孔演为广陵郡相虽邻接贼教诱后进不以戎务废业○今案陈俞本脱相字贼上有西字演作衍今晋书九十一作广陵相无郡字余与陈俞同】 庠序大兴 【魏志牵招出为雁门太守简选有才识者诣太学受业还相授教庠序大兴○今案魏志二十六庠上有数年二字陈俞本已照增】 崇学校 【华峤后汉书孔文举传云文举为北海相崇学校设庠序举贡士表显儒○今案陈俞本姚辑本汪辑本华书皆脱】 修学校 【王隐晋书李重传云重选平阳太守崇德化修学校○今案晋书四十六选作迁陈俞皆改今晋书】 开学官 【魏志杜畿传云拜河东太守开学官○今案魏志十六官作宫陈俞本脱】 开学业 【王隐晋书虞溥传云迁鄱阳太守阙学业风化大行○今案本钞七十五太守篇中引王隐书同类聚八十七引虞溥误传虞陈俞本已改注今晋书】 不以戎务废业 【晋中兴书孔演为广陵相教诱后进不以戎务废业○今案详上文】 亲自执经教授 【魏志杜几拜河东太守亲自执经教授○今案见魏志十六】 欲民善射 【韩子云李悝为魏文侯上地守欲民善射下令其民有狐疑之讼令射遂强败秦以民善射也○今案韩子内储说上篇令射作令之射的陈本的误狗】 伐竹治矢 【续汉书寇恂传云恂为河内太守伐淇园之竹以治矢百余万又养马二千疋○今案姚辑汪辑本续汉书以治作为字无又养二字陈本矢误穴】 为百姓兴利 【汉书召信臣传云迁南阳太守荆州刺史奏信臣为百姓兴利除言赐黄金三十斤迁河东太守○今案汉书八十九无除害二字三十作四十东作南陈本河东作河内余同近本】 制移居之法 【魏志郑浑传云浑以百姓新集为之制移居之法○今案见魏志十六】 整阡陌树桑果 【魏畧颜斐传云斐为京兆太守到官乃令县属整阡陌树桑果○今案御览二百六十一引魏畧县属作属县果作菓陈俞本亦作属县】 益树五果 【魏志郑浑传云浑为魏郡太守以郡下乏林木乃课种榆并树五果榆皆成藩五果丰寔村落齐整○今案魏志十六林作材陈俞本已改】 课人畜牛 【魏志杜畿传云畿为河东太守课民畜牸牛草马鸡犬豚豕皆有章程○今案魏志十六??字作牸犬豚作豚犬】 造作木排铸为农事 【谢承后汉书杜诗传云为南阳太守造作木排铸为农器用力少百姓便之修理疆界开拓土田郡内殷足时人方之召伯俗语曰前有召父后有杜母○今案陈本及姚辑汪辑本谢书修理句作修治陂池开拓作广拓召伯作邵信臣召父亦作邵父考本钞下文引亦作修治陂塘广仍作开此条治改埋唐钞避高宗讳广改开则永兴避隋炀帝讳也】 教民种榆 【汉书龚遂传云遂为渤海太守劝民务农桑每日种榆一株□百本葱五十本韮一畦母鸡人民富实云治沛郡也○今案汉书八十九渤作勃株作树母作五无治沛句陈俞本亦作树□改薤母上有五字又陈本无治沛句】 教民种柘 【华峤后汉书茨克为南阳太守教民种拓养蚕纤履民之利也○今案陈本脱姚辑本汪辑本俞本茨充作刘宽履下有生字】 教民牛耕 【华峤后汉书任延寿传云拜九真太守民俗不好田作不知其耕延寿使郡内人铸田器教民以牛耕置吏循行○今案姚辑汪辑本无两寿字及不知句郡内人三字又使作令循作巡陈俞本无牛耕二句余同姚汪本考东观记亦有任延传】 教民纺绩 【东观汉记崔实为五原太守时不种麻不纺绩寔到官劝种麻命工伐木作机以教民纺绩○今案聚珍本姚辑本东观时不七字作土宜麻桑而民不知纺绩二句到作到机下有纺车二字陈本脱种麻命工八字余与聚珍本同】 劝民农桑 【汉书龚遂传为渤海太守郡多劫贼至任闻遂教令盗贼弃其弓弩而持钩锄营生劝民务农桑○今案汉书八十九任作府无营生二字】 修起芜废 【东观汉记王景传云迁庐江太守人不知牛耕东有孙叔敖芍陂景到修起芜废教用犁耕农人垦辟○今案聚珍本姚辑本东观记脱不知以下范书一百六东有作郡界有无农人二字关下有良多二字考范书章怀注陂在安丰县东故东观记作东有也陈俞本已致注范书】 开通沟渎 【汉书召信臣传迁南阳太守开通沟渎起水门提阏数十处以溉灌田民得其利○今案见汉书八十九】 作方梁石洫 【续汉书鲍昱传云昱为汝南太守郡多陂池水恒不足作方梁石洫止之水方足也○今案姚本汪本续汉书脱陈本已改范书】 兴鸿郄陂 【续汉书邓晨传云徙汝南太守兴鸿郄陂益地数千顷溉道饶足○今案陈俞本姚辑本汪辑本续汉徙作为溉道句作汝土以殷】 立新丰塘 【晋中兴书云张敬绪出补晋陵内史乃立新丰塘方九十四尺擅兴造免官○今案陈俞本绪作续方九十作万九千无擅兴句】 开两江溉万顷 【风俗通云秦昭王听田贵之议以李冰为蜀守开成都两江造兴溉田万顷以上始皇得其利以饼天下立其祠也○今案类聚九十四引风俗通及陈俞本无听田五字造兴二字及以上至祠也十五字又陈俞本李冰误陈永】 兴陂遏开稻田 【魏志郑浑传云治沛郡之地下湿百姓饥苦浑兴陂遏开稻田民赖其利○今案魏志十六苦作乏】 断大寿水身自负土 【又云夏侯惇传惇领陈留太守时大旱蝗虫起乃断大寿水作陂塘身自负土率将土劝民稻田○今案魏志九无塘字劝民四字作劝种稻本钞下文引亦有塘字亦有稻田陈俞本大寿作太寿】 躬率吏民以身填金堤 【汉书王尊传云为东郡太守久之河水盛溢泛涛瓠子金堤老弱奔走尊躬率吏民沉白马请以身填金堤因止宿庐居堤上吏民数千万人争叩头止尊尊终不去惟一主簿泣不动水乃却○今案汉书七十六头下有救字浔下有浸字陈本浔作溢余已照今本汉书改】 开拓土田郡内殷足 【谢承后汉书杜诗传云诗为南阳太守修治陂塘开拓土田郡内殷足民悦其德○今案陈本姚辑本汪辑本谢书皆脱民悦句余详本篇上文】 劝种稻田民赖其利 【魏志夏侯惇传云惇领陈留济阴太守大作陂塘身自负土劝种稻田民赖其利○今案本篇上文引无济阴二字】 吏不烦民民不求吏 【魏略颜斐为京兆太守课属民造车蓄积一二年之间家家皆有丁车大牛吏不烦民民不求吏旧俗无车牛也○今案魏志十六裴注引魏畧无蓄积二字及旧俗句陈本积作猪亦无旧俗句】 平均徭赋 【华峤后汉书张英传云英迁武威太守平均徭赋劝以农桑○今案陈俞本劝以作勤课姚辑本脱平均二句汪辑华书张奂传据书钞引以亦作课其夹注谓原引作张英误今案东观记谢书彪书亦祇有奂传无英传且东观亦作武威太守与原钞合是英字以形近而误也】 情己平赋 【魏略云孟康为弘农太守清已平赋能息狱讼○今案魏志十六杜恕传注引魏畧及陈本能息作省息又裴注平赋作奉职本钞太守中篇引亦作省息】 抚恤贫弱 【续汉书陈俊为琅邪太守抚恤贫弱表有行义百姓录之○今案陈本作省息】 抚恤贫弱 【续汉书陈俊为琅邪太守抚恤贫弱表有行义百姓录之○今案陈俞本同姚辑本录作歌汪辑续汉云据书钞引亦作歌】 务存鳏寡 【魏志袁涣迁为梁相务存鳏寡旌表异行孝子贞妇○今案陈俞本脱考魏志十一无旌字行字】 开仓赈民 【谢承后汉书第五访传迁张掖太守岁饥开仓赈民一郡得全顺帝嘉之○今案姚辑本汪辑本皆脱范书一百六第五访传同陈俞本已改范书】 开仓赈给 【王隐晋书郑默传云为吴郡太守吴民饥死○今案御览二百六十一引王隐书吴郡作东郡吴民句作值岁荒民饥余同陈俞本已改今晋书】 辄便开仓一境获全 【晋中兴书丹阳陶录云回为吴兴太守时人饥三吴尤甚○今案陈俞本脱考今晋书七十八陶回传同】 遇吏如弟 【华峤后汉书马援传云援为陇西太守遇长吏如兄弟○今案陈俞本姚辑本弟下有委以任之句汪辑本华书据书钞引亦然】 遇民如子 【又云刘宽傅宽为南阳太守遇民如子不曾出詈言也○今案陈俞本姚辑汪辑本华书骂言句作未尝疾言遽色】 蒲鞭示耻 【又云刘宽为南阳太守吏有罪蒲鞭示耻○今案姚辑汪辑本华峤书脱陈本已改范书】 恕而复行 【魏志袁涣传云迁为梁相其崇敬训恕而复行也○今案魏志十一恕下有思字】 掾吏有过闭阁自责 【谢承后汉书严翊迁颖川太守掾吏有过每闭阁自责○今案陈俞本姚辑本汪辑本每作辄】 吏有阴过长假还家 【又沈丰传云为零陵太守吏有阴过长假还家○今案陈俞本及姚辑汪辑本谢书同】 民常词讼为陈大义 【魏志杜畿传曰民尝有词讼相告者畿为陈大义令归自思○今案魏志十六自思作谛思】 摘发奸邪词讼立决 【谢承后汉书黄香为魏郡太守到官不遣吏归乡摘发奸邪立决词讼○今案俞本及汪辑本谢书同陈本脱到官七字脱辑本脱词字】 系囚千数一时论决 【魏志陈峤传云为魏郡太守时系囚千数悉皆一时论决○今案魏志二十二峤作矫悉皆二字作悉自览罪状陈俞本已照改】 囚至诘之莫敢匿诈 【又云宋华迁陈郡有系囚多所连及四至诘之不敢匿诈○王石华校诰改诘今案近本魏志无宋华传陈俞本郡下有太守二字】 事为己任愁之如病 【晋中兴书会稽孔录云坦迁吴兴内史事为己任愁之如身中病者也○今案陈俞本脱今晋书七十八孔坦传无事为以下】 王经不发私书 【世说□王经为江夏太守不发私书○今案陈俞本同白帖四十一引无私字】 郅都不顾妻子 【汉书郅都传云为济南太守常称曰已背亲而出仕死节官下终不顾妻子○今案汉书九十仕作身陈俞本已照改】 美行爱之如骨肉无义憎之如仇雠 【华峤后汉书孔奋传云奋为武都太守有美行爱之如骨肉无义憎之如仇雠也○今案姚辑汪辑本谢书脱有字余同】 振厉威风 【谢承后汉书王畅传云拜南阳太守下车振厉威风○今案陈俞本姚辑本同汪辑谢书王龚附畅传亦同】 称其威信 【汉书冯王传云为左冯翊而池阳令素行贪污轻野王外戚年少野王部督邮案验盗千金者收捕格杀之京师称其威信○今案汉书七十九冯奉世附野王传千金作十金陈俞本仍作千金】 吏畏其威 【东观汉记朱文季为临淮太守吏民畏而爱之歌曰强直自遂南阳朱季吏畏□威民怀其惠○今案御览二百六十引朱晖字文季余同陈本已改范书聚珍本姚辑本东观记均见朱晖传惟姚本惠误德】 民敬其威 【华峤后汉书孟延传曰为左冯翊视事四岁民敬其威○今案陈俞本姚辑汪辑本华书皆脱】 旁郡畏如大府 【汉书云郅都为济南太守时有民调氏三百余家豪侠前后二千石不能禁之都诛其首恶百姓震栗旁郡守畏如大府○今案汉书九十侠作猾无前后二字禁作制百姓句作余皆股栗】 威名流于匈奴 【汉书赵广传传云拜颍川太守大姓原褚宗族横恣宾客为盗前后二千石不能禁之广汉既到数月诛原褚首恶郡中震栗奸党散走流名匈奴○今案汉书七十六前下无后字到作至走作落能禁句作真能禽□陈俞本已照改本钞太守中篇□□□至作落】 

　　北堂书钞卷第七十四 

　　●北堂书钞卷第七十五　　　设官部二十七 

　　隋秘书郎虞世南撰 
　　南海孔广陶校注 
　　太守中一百六十六 

　　○太守中一百六十六 

　　御众之才 【续汉书寇恂传云上欲定河内谓邓禹曰朕有河内犹高祖有关中非萧河谁能镇之为吾举如萧何者禹曰寇恂文武兼备有御众之才非此子莫可使也○今案俞本同姚辑本汪辑本续汉书此下脱子字陈本已改范书】 拨烦之才 【谢承书谢夷吾传云迁巨鹿太守临发陛见赐车马革带勑曰巨鹿剧郡旧难治以君有拨烦之才故特授任当如刺史勿毁前政也○今案陈俞本姚辑本脱旧字又姚本烦误颊汪辑本谢书亦脱旧字余与原钞同】 众事皆辨 【蜀志云诸葛亮表扬洪领蜀郡太守众事皆辨○今案见蜀志杨洪传辨作办余同】 恒得宿辨 【王隐晋书陈顾传云故恒事得宿辨○今案陈俞本顾作頵辨作办并改今晋书】 善作条教 【王隐晋书郑襄传云会广平太守缺宣帝曰可继踵此郡善作条教百姓爱之○今案文选二十别范零陵诗注引王晋书郑襄作郭袤陈俞本改注今晋书作郑袤】 明法令 【谢汉书李膺补蜀郡太守修庠序申典礼明法令下民悦之○今案范书六十七李膺传注引谢承书及汪辑姚辑本申典礼作设条教无下民句陈俞本已照改】 奉律令 【汉书朱博为琅邪太守文学儒吏时有奏记云云博见谓曰如太守汉吏奉三尺律令以从事耳○今案汉书八十三朱博传记下有称记二字】 申明赏罚 【华汉书廉范为武原太守下车申明赏罚诛锄奸猾表用良史○今案陈俞本及姚辑本汪辑本华书同】 令行禁止 【续汉书耿纯为东郡太守在郡四岁抑强扶弱令行而禁止　今案陈俞本及姚本汪本续汉书岁作年】 赏罚得实 【汉书赵典为魏郡太守教令严明抑强扶弱赏罚得实○今案陈俞本脱抑强四字余同但汉书上本钞或有脱字考姚辑本汪辑本谢汉书续汉书皆有赵典传亦无此文】 善恶立断 【东观汉记樊晔拜天水太守善恶立断○今案聚珍本脱立断句陈俞本已改注范书姚辑本亦脱此条】 专任刑法 【东观汉记周纡迁齐相政治严酷专任刑法○今案陈俞本脱聚珍本姚辑本东观记周纡传亦脱此文亦见范书一百七周纡传政治作亦颇】 杀伐立威 【汉书陈咸为南阳太守所居以杀伐立威豪猾大姓之徒皆不胜痛也○今案汉书六十六豪猾二句是浑括大意本无之徒字皆字陈俞本多改易】 郑璩为汉阳以严剧见称 【东观汉记郑璩为汉阳太守以严刻见称○今案陈俞本及聚珍本姚辑本东观记同】 邓道为冯翊豪强所病 【谢承后汉书邓道出为冯翊下车治豪族大姓号为豪强所病○今案陈本姚辑本族大姓三字作强四海三字汪辑本谢书翊下有守字余与陈姚本同】 摧折豪强 【汉书严延年为南阳太守豪强屏息野无欺盗务在摧折豪强○今案汉书九十南阳作河南屏作胁欺作行陈俞本已照改】 抑挫权右 【魏志仓慈迁炖煌太守到即抑挫权右优恤贫赢○今案魏志十六优作抚陈俞本亦作抚又俞本恤误息】 豪强敛迹 【晋中兴书琅邪王录云彪之为会稽内史在郡八年豪强敛迹户口日增○今案陈俞本脱亦见今晋书七十六王彪之传强作右日增句作亡户归者三万余口考类聚卷六引晋中兴书在郡作居郡户口句作亡户出者三万余口余与原钞同】 奸党散落 【汉书赵广汉迁颍川太守至数月诛锄奸党皆散落○今案汉书七十六无诛锄字皆字】 奸宄逃窜郡界肃然 【魏志武帝为济南相国有十余县长吏多阿附贵戚赃污狼藉而奸宄逃窜郡界肃然○今案陈俞本脱魏志卷一武帝纪藉下有于是奏免其人句】 盗贼不发 【汉书赵广汉迁颍川太守盗贼屏不发○今案汉书七十六屏字作以故】 盗贼不入界 【续汉书寇恂为颍川太守盗贼不敢入界○今案陈俞本姚辑本汪辑本续汉书同】 奸人不敢入界 【汉书曰韩延寿为东郡太守置五正长相率以孝悌奸人不敢入其界○今案见汉书七十六】 禁断淫祀 【魏志武纪云武帝为济南相国禁绝淫祀奸宄逃窜○今案见魏志卷一】 梁州曰乳虎 【东观汉记樊晔拜天水太守梁州为之歌曰寍见乳虎穴不入冀州府大笑期必死忿怒或见置嗟我樊府君安可再遭植○今案聚珍本东观记陈俞本梁作凉又聚珍本州岛府作府赤俞本作府寺姚辑本太守误入字亦作凉余同俞本】 吏民号卧虎 【益诸耆旧传张则为■〈牜羊〉■〈牜可〉太守吏民为之歌曰卧虎○今案陈俞本同】 当官明亮德政多奇 【谢汉书董春为庐江太守当官明亮德政多奇为吏民者相美之也○今案陈俞本政作教为吏以下作民吏称之姚辑本汪辑本谢书亦然】 正雅矫俗以礼导下 【又云陈蕃为豫章太守正雅矫俗以礼导下○今案陈俞本姚本汪本谢书正雅作雅正】 简除烦苛 【又云刘宠迁会稽太守简烦除苛○今案姚辑本汪辑本谢书及俞本脱陈本已改注范书】 省息讼狱 【魏略云孟康为弘农太守省息讼狱○今案魏志十六杜恕传注引魏畧同】 慎刑重杀爱民养化 【谢汉书沈丰为广陵太守为政慎刑重杀爱民养化○今案陈本及姚辑本汪辑本谢书广作零】 清简无为 【王晋书李重迁平阳太守清简无为○今案陈本无为作无欲亦见今晋书四十六李重传清简句作崇德化三字】 岁除不出 【汉书韩延寿为左冯翊岁除不出行县丞录皆曰方春之日可一出劝农桑○今案汉书七十六日作月陈本亦作月注内除字改余】 五日一听事 【华峤后汉书宋均迁九江太守五日一听事○今案陈本姚辑本汪辑本华书同】 虽有职务好学不倦 【王晋书云石崇为咸阳太守虽有职务好学不倦○今案陈俞本作阳城亦见晋书三十三】 所顿亭传辄讲经书 【谢汉书刁曜迁晋相行县使王老执辔御车所顿亭传辄讲经书○今案陈俞本脱姚辑本汪辑本谢书晋作鲁无行县以下】 朝省官事昼讲经典 【又云高吕为广汉太守朝省官事昼讲经典○今案陈俞本及姚辑本汪辑本谢书讲作诵】 昼则游田夜则诵咏 【王晋书曹志传荐乐平太守迁赵郡不以郡务为意昼则游田夜则诵咏○今案俞本同亦见今晋书五十田作猎郡务作政事夜则句作夜诵诗书陈本已改今晋书又本钞下文引荐作为】 为政修理清净不烦 【续汉书第五伦迁会稽太守为政修理清净不烦○今案陈俞本姚辑本汪辑本续汉书同】 事无宿诺 【魏略孟康为弘农太守事无宿诰○今案陈本及魏志十六裴注引魏畧同俞本脱略字】 不严而治 【华汉书刘宽为南阳太守常好与诸生讲论经义政化流传不严而治○今案陈本及姚辑本汪辑本华书好与作好为脱政化句】 汲黯卧治之 【汉书汲黯为淮南太守黯谢疾不受召曰君雅重卧而治之○今案汉书五十谢疾作伏谢君雅重三字作吾徒得君重】 景丹卧而镇之 【东观汉记景丹传拜弘农太守曰弘农逼近京师知将军病但得将军威重卧而镇之可也○今案陈俞本及姚本聚珍本东观记曰弘上有召八谓三字可也作足矣】 不以事务婴心 【晋中兴书高平郄录云郄惜为临海太守不以事务婴心○今案俞本同陈本及御览西百二十四引中兴书无高平四字又御览郄作郗务婴作物萦】 不以郡务为意 【王晋书曹志为乐平太守迁赵郡一如上言○今案详本篇上文】 省奢从约事从清俭 【谢汉书谢夷吾迁巨鹿太守郡吏称善省奢从约事从清俭○今案陈本同姚辑本汪辑本谢书脱郡吏二字】 清廉无比 【华汉书张堪传上问掾樊显曰太守在蜀谁最能者显曰渔阳太守张堪前在蜀最能堪仁足以惠下威足以齐奸清廉无以为比上曰何以为效显曰当破蜀时公孙述珍宝山积卷握之物足当十世而堪不以介意去蜀之日乘朽辕车白布破囊而已○今案陈本及姚辑本华书无最能二字齐作讨效作敕握误掘朽作折破作被布上无白字汪辑本据类聚引亦字句稀异】 清名为基 【陈留耆旧传云高慎厯东莱太守其妻谓之曰君累为宰守积有岁时何不为储蓄以遗子孙慎曰我之勤苦以清名为基以二千石遗之也○今案陈本脱积有句及储字魏志二十四高柔传裴注引陈留耆旧传岁时作年岁累为作累经勤吾作勤身】 计日受俸 【谢汉书王畅传拜南阳太守计日受俸以作干饭○今案陈俞本及姚辑本汪辑本谢书皆脱干饭句】 计月受俸 【会稽典录陈修迁豫章太守计月受俸受米不受钱也○今案陈俞本同御览四百三十引会稽典录无计月以下】 五日一炊 【谢汉书沈景为河间相拜为二千石妻子不历官舍五日一炊○今案陈俞本姚辑本相似作太守惟汪辑本谢书同】 十日一炊 【会稽典录陈修迁豫章太守计十日一炊不燃官烛布被覆身○今案陈俞本无计字烛作薪御览四百三十一引会稽典录十日作一日亦作薪无布被句本钞廉洁篇亦引作官薪】 妻子炊爨 【续汉书第五伦迁会稽太守虽为二千石常布被布襦自斩草苍马妻子炊爨○今案姚辑本汪辑本续汉书无虽为至养马十五字余同】 常食干饭 【谢汉书羊茂为东郡太守冬坐白羊皮夏处单板榻常食干饭○今案姚辑本无东字单作丹御览二十一引脱东坐句常贪句陈俞本茂作陟考姚本亦有羊陟食干饭一条但非旧钞面目矣惟汪辑本谢书常作尝余与原钞悉同】 不噉鱼肉 【又云王畅拜南阳太守计日受俸禄不噉鱼肉○今案姚辑本汪辑本谢书及陈俞本皆无禄字】 俸禄取赤米 【续汉书第五伦常取赤米○今案陈本及姚本汪本续汉书同】 俸尽食酱■〈麦孚〉 【桓阶别传云阶为赵郡太守在郡俸尽食酱■〈麦孚〉上闻之曰朕富有四海使栋字大臣而蔬朕无礼贤之德也其赐射鹿二人并弩○今案陈俞本鹿下有师字又陈本脱并弩二字御览二百六十二引桓阶别传■〈麦孚〉作醇鹿下有师字弩误媒本钞廉洁篇酱■〈麦孚〉作■〈豆孚〉醢篇作酱■〈豆孚〉】 马死步归 【益部耆旧传云张翕迁越巂太守初乘四马之官后马死遂步归京师○今案俞本四作两后马作后并巂误隽余同陈本改注华阳国志】 车毁不改 【谢汉书王畅拜南阳太守羊皮庇身车谷不改马赢不易○今案姚辑本脱羊皮以下陈俞本庇误鹿又俞本脱南字但留一空格汪辑谢书与陈同】 舡轻载土 【宣城记江矩吴时为庐江太守清俭征还舡轻皆以载土○今案御览三十七及本钞廉洁肩引宣城记同陈俞本记误纪江误洪】 唯饮吴水 【王晋书邓攸为吴郡太守自载粮食唯饮吴水○今案亦见今晋书九十邓攸传同陈本攸误修】 私马生驹留以付郡 【王晋书王逊为上谷太守私马生驹悉留以付郡○今案文选注四十六引王晋书及陈本上谷作上洛又陈本作付官】 维恩并行 【谢汉书云刁曜迁鲁相修德化法教以厉风俗维恩并行○今案陈本脱本钞太守上篇鲁作晋姚辑汪辑本谢书同】 宽猛俱济 【又云陈翔迁定襄太守宽猛俱济○今案陈俞本姚辑本谢书同汪辑本脱】 民不忍欺 【谢汉书吴佑迁胶东相民有词讼先令三老以孝喻解佑身至闾里和之吏民不忍欺○今案陈俞本脱姚辑本汪辑本谢书无民有句以下】 民不敢欺 【华峤后汉书云刘宽为南阳太守平心举□每有克责吏民爱敬不敢欺也○今案陈俞本及姚辑本汪辑本谢书刘宽作倪宽欺下有负字余同】 民佩其德 【汉魏先贤□状云陈登为广汉太守郡吏攀号慕之民咸佩其德老弱负而追之登语之曰何患无令君乎○今案魏志张邈传裴注引先贤行状广汉句下有迁为东城太守句德上有恩字陈本俞本已照增】 民安其惠 【华阳国志云张翕迁巂太守民安其惠在官十九年卒百姓号慕送葬百千数人天子厚赐之○今案陈俞本号误好又俞本作数千人余同考御览二百六十二引此文越嶲作平阴厚赐句作赐钱十万而越嶲太守则属之张翕子端事顾千里校廖寅刻本未辨正】 吏民从化 【东观汉记欧阳歙为汝南太守策用贤俊吏民从化○今案陈俞本及聚珍本姚辑本东观记策作推】 吏民信向 【续汉书伏湛为平原太守时兵起湛移出属县吏民信向独不敢动○今案姚辑本脱汪辑本脱湛移以下陈俞本改注范书】 吏民爱乐 【又云侯霸为临淮太守吏民爱乐○今案姚辑本汪辑本续汉书无爱乐句陈俞本皆改注范书】 德怀远人 【桓阶别传为赵郡太守威能震敌德怀远人○今案御览二百六十二引桓阶别传同陈俞本别误列】 怀柔殊俗 【谢汉书云石口迁雁门太守广宣恩惠怀柔殊俗远方皆服其德○今案陈俞本脱姚辑本汪辑本谢书迁作为汪本又柔作保】 外御戎狄内恤百姓 【王晋书应瞻迁南阳太守天门等并反其州郡奔败唯瞻独保一郡外御戎狄内恤百姓○今案陈俞本瞻作詹阳作平等作武陵余同御览二百六十一引王隐晋书亦作詹作平余亦多异】 襁负而至 【魏志凉茂传时泰山多盗贼以茂为泰山太守不日之间襁负而至○今案魏志十一不日作旬日至下有者千里家四字陈本已照改惟凉误京】 抚和百姓 【晋中兴书颍川庾录云翼除振威将军南阳太守寻转西阳太守抚和百姓两郡归心○今案陈俞本脱颍川四字南阳五字末句改甚得欢心又俞本振作震亦见今晋书七十三南作鄱两郡句亦作甚得欢心】 化清于上事缉于下 【谢汉书王党迁汝南太守事无不敬劳于求贤访能化清于上事缉于下○今案陈俞本姚辑本谢书访作故敬下有拔才礼士不敢自专二句又姚本删劳于求贤四字汪辑本脱事无二句补拔才二句余同】 囹圄空虚盗贼弭息 【又云虞因迁日南太守广宣德化勤修政教宽刑宥罚囹圄空虚盗贼弭息○今案陈俞本因作延曰南作南阳余同姚辑汪辑本谢承书虞延传与陈俞本同考东观记续汉书皆有虞延传无虞因传延因以音近而误耳】 惠泽洽着 【汝南先贤传云应项为东郡太守惠泽洽着○今案陈俞本皆作应顿】 风化大行 【魏略云颜斐为京兆太守勤厉礼学风化大行○今魏志十六仓慈传注引魏畧勤厉句作又起文学余同陈俞本脱】 城门不闭 【续汉书寇恂为颍川太守又拜汝南太守城门不闭盗贼不起向风而治之○今案陈俞本无颍川句向风句姚辑本汪辑本续汉书无汝南句以下】 狗不夜吠 【谢汉书刘宽迁会稽太守征将作大匠自下车狗不夜吠○今案姚辑本汪辑本谢书脱陈本无征将五字】 市无二价 【又云宋为颍川太守市无二价道不拾遗○今案姚辑汪辑本谢书无考类聚六十五引华峤书宋下有登字余同陈本亦作宋登】 道不拾遗 【华峤后汉书任延拜武威太守道不拾遗○今案陈俞本延作浦威作都姚辑本汪辑本华书任浦传与陈俞同又有任延传无旧钞此文】 东海大治 【汲黯为东海太守岁余东海大治○今案原钞脱书名见史记汲郑列传陈本注作汉书】 河西改俗 【东观汉记邓训拜张掖太守以身率下河西改俗邻郡则之○今案聚珍本姚辑本东观记及陈俞本同】 咸称神明 【汉书班伯为定襄大守收捕隐伏旬日尽得郡中震栗咸称神明○今案汉书叙传栗■〈忄木〉余同】 称曰神君 【谢汉书鲍季寿为沛相下民歌曰神君○今案陈俞本脱姚辑汪辑本谢书亦无鲍季寿传】 □□□□ 【华汉书云鲍德为南阳太守民号为神父○今案俞本及姚本汪本华书同陈本脱阳字旧钞此文窜入上条注中今移正】 名子曰任 【华汉书任延拜九贞太守民俗嫁娶无媒延至移书长吏已下各有俸禄为酒肉时定婚者二千余人号曰任君○今案姚辑本汪辑本华书脱民俗以下陈本已改范书】 生男名吴 【谢汉书吴佑迁胶东相有子母俱行道遇贼奸辱其母遂杀之追捕得长佑问长有子乎曰有妻未有子召长妻至狱解桎梏使同宿遂孕至冬行杀长啮指断含血誓若生男名曰吴生以报吴君也○今案陈俞本脱姚辑本汪辑本谢书无贼字得误行啮作囓余同】 生子以廉为名 【华峤后汉书廉范迁蜀郡太守生子皆以廉为名者千数○今案陈俞本及姚辑本汪辑本华书皆无者千数三字】 男女以宋为名 【谢汉书宋度迁长沙太守人多以乏衣食产乳不举度切让三老禁民杀子比年之间养子者三千余人男女皆以宋为名也○今案陈俞本宋度作宗庆余同姚辑汪辑本谢承书宋度传亦无惟宗庆传有之】 到郡朞月增户万余开喻导脱漏百出 【蜀志云吕人为蜀郡太守一郡之会户口众多奸巧非一开喻劝导数年之中漏脱自出者万余口○今案陈本脱开喻以下但注未详二字考蜀志九吕乂传与旧钞同俞本一郡作一都】 麒麟集郡境 【东观汉记秦彭转颍川太守时有凤凰麒麟嘉禾甘露之瑞集于郡境之内也○今案御览二百六十引及聚珍本东观记无时有二字及之内也三字姚本脱陈本已注范书】 神马见滇河 【又东观云王阜为益州太守时有神马见滇河中甘露降芝草生诸瑞○今案陈本见作出无芝草生三字类聚五十引无时有五字见慎作出镇余与陈同聚珍本姚辑本东观记亦无时有二字余亦与陈同】 白鹿挟轮 【谢汉书郑弘迁临淮太守行春白鹿当道挟轮而行○今案陈本脱俞本及姚辑汪辑本谢书当作方轮作毂御览二百六十及　　　钦定图书集成岁功典十四引亦作方道挟毂惟临淮作淮阴本钞揔载三公篇及初学记十一引皆作随车夹毂】 黄龙望虎 【○今案陈本注未详二字俞本注沈丰为零陵守有三黄龙望府中二句未注书名考见姚辑汪辑谢承书】 □□□□ 【又曰虔国迁日南太守每行县有雁恒飞翔随车止国府常听事中庭国病卒鴈飞随丧到葬地葬后栖于墓前树上二年乃去时人嘉之○今案陈俞本及姚辑本汪辑本谢书无飞随至葬后八字听作厅本钞误连上条今移正】 鸠鸟巢于厅事 【益部耆旧传景毅为益州太守维恩洽畅有鸠鸟巢于厅事生卵育焉○今案陈本毅误放脱生卵句御览九百二十一引益诸耆旧传无维恩句生作雏育焉作孕育】 虎负子渡河 【谢汉书刘昆迁弘农太守先是崤险驿道多虎灾旅行不通昆为政三年化大行虎皆负子渡河而去○今案陈本及姚辑本汪辑本谢书险作黾旅行作行路又姚汪本昆作琨】 邻郡牵牛入界 【东观汉记朱晖迁临淮太守时牛大疫而临淮独不疫邻郡人多牵牛入境○今案聚珍本姚辑本东观记境作界陈本脱不疫二字】 虎远渡江 【华后汉书宋均迁九江太守先是九江多虎数伤民均曰咎在贪残均今退贪残虎远渡江不为民害○今案姚辑本汪辑本华书字句微异】 蝗飞入海 【东观汉记马援为广陵太守郡界常有蝗虫伤谷援有威德蝗虫飞入海化为鱼虾○今案类聚一百引及姚辑本东观记广作武界常作连字伤谷作谷价贵无有威德三字陈俞本援作棱陵作汉聚珍本脱此条】 合浦珠还 【谢汉书孟尝迁合浦太守郡不产谷而海出珠宝宰守贪求不知极珠遂渐徙于交趾行旅不至民皆饥死尝革易前弊不逾岁珠皆还上闻征之尝归民交攀恋之也○今案类聚八十四引大同小异陈本亦有改易姚辑汪辑本谢书同宰守以下因其文而简括之耳】 猛虎扫迹 【华阳国志赵瑶为缑氏袁赵二公相与书曰猛虎扫迹百里迁扶风太守○今案谟本顾校本汉中土女志扫皆作归】 白鸟集 【王晋书虞溥迁为鄱阳太守有白鸟集庭树○今案本钞太守上篇引同陈俞本溥作浦鸟作乌类聚八十七及九十二引王晋书亦作乌太守作内史又八十七引襄作傅虞】 神爵降 【襄阳耆旧传黄穆为山阳太守有德政致甘露白鸟神爵之瑞○今案御览四百九十二引襄阳耆旧传鸟作鸠余同陈俞本致作感鸟作兔】 柿树生 【东观汉记韦顺传转东平相赏罚必信有树生厅屈从庭中遂茂顺至孝行感于天地生也○今案陈俞本脱姚辑本东观记屈从作屋上徙聚珍本脱】 荆棘辟 【续汉书鲍永为鲁郡太守孔子阙里无何荆棘自辟郡人异之○今案陈俞本何作故辟作除郡人作永姚本汪本续汉书鲁作东脱无何二字余与陈俞同】 嘉禾集郡境 【东观汉记云秦彭为颍川太守嘉禾甘露之瑞集于郡境○今案详本篇上文】 豆生郡界 【续汉书寇恂为颍川太守时有豆生于郡界收得十余万斛以给诸营○今案陈俞本姚辑本汪辑本续汉书同】 行春随车致雨 【谢汉书郑弘为临淮太守修身率下临事详慎行春随车致雨○严氏校小注补致字今案御览二百六十引临淮作淮阴无修身八字姚辑本汪辑本谢书亦脱修身二句】 理冤甘露降澍 【司马彪续汉书北海静王兴迁弘农太守明年旱分行属县理冤狱宥小过应时甘露降澍○今案陈俞本分作循露作雨范书十四刘兴传注引亦作甘雨姚辑汪辑本续汉书明作时露亦作雨余同】 

　　北堂书钞卷第七十五 

　　●北堂书钞卷第七十六　　　设官部二十八 

　　隋秘书郎虞世南撰 
　　南海孔广陶校注 
　　太守下一百六十六　　　京尹一百六十七 

　　○太守下一百六十六 

　　京师称之 【汉书萧望之为左冯翊京师称之○今案见汉书七十八陈俞本脱】 常为高第 【续汉书邓晨拜中山太守清约吏民称之常为冀州高第○今案陈俞本姚辑本汪辑本续汉书皆无清约二字】 奏课第一 【又云李忠字仲都为丹阳太守越地不好学无嫁娶礼仪忠乃立学校习婚姻礼仪垦田土招流民奏课第一○今案陈俞本姚辑本汪辑本续汉书地作俗立作起脱无字士字婚姻字仪作容又姚汪本课作最】 考绩第一 【王晋书解修迁琅琊太守考续天下第一○今案陈俞本同】 为豫州六郡表 【后汉书荀琨迁沛相所在清严举贤治恶以为豫州六郡之表也○今案陈俞本脱姚辑谢承书有荀绲传无此条然亦与范书之荀绲美恶迥异当分二人】 为雍州十郡最 【魏畧云颜斐为京兆太守与冯翊扶风相接道路秽塞田畴又荒芜人民饥冻而京兆皆整顿开辟丰富常为雍州十郡之最○今案魏志十六仓慈传注引魏畧相接作接界辟作明芜作莱陈本仍作芜余与魏志注同】 为三辅最 【汉书尹翁归传为右扶风选用廉平疾于奸吏为三辅最○今案见汉书七十六】 为三河表 【谢汉书魏朗补河内太守以清严为治明审法令为三河之表也○今案俞本脱明审句陈本脱清严二句考文选注五十引无以清句及三河句姚本内作南亦脱明审四字惟汪辑本谢书审作密余同】 东郡为天下最 【魏志杜畿拜河东太守卧而治畿在河东十六年常为天下之最○今案魏志十六卧而治作卧镇之】 玺书勉励增秩赐金 【汉书循吏传序孝宣帝时二千石有治效辄以玺书勉励增秩赐金或爵至关内侯公卿缺则选以次之故汉世良吏于是为盛称中兴焉○今案汉书八十九励作厉选下有诸所表三字次下有用字陈本已照改又二千误二十效上衍理字】 廉范百姓歌之 【华汉书○今案姚辑汪辑本华书廉范传脱百姓句陈本已改注范书】 □□□ 【华后汉书岑熙为魏郡太守政化大行人歌之曰我有枳棘岑君伐之我有畔贼岑君化之狗犬不惊足下生厘美矣岑君○今案陈本姚本魏作东犬作吠畔作蟊化作遏余同汪辑本谢书厘作牦矣作哉君下有于戏仁慈句余同姚本又本钞此文误连上条今移正】 百姓作歌 【东观汉记赵君喜为平原太守百姓歌之○今案聚珍本姚辑本东观记喜作憙无君字陈本已改范书】 东民作歌 【魏畧庄为京兆太守有洁白之节中政治理民爱敬之乃作歌曰我府君惠如春盛如庾者也○今案陈俞本皆脱】 蜀谣两日 【谢承汉书云黄昌为蜀郡太守未至蜀郡时有谣曰两日出天兮○出天兮○今案陈本无出天兮三字姚本汪本谢书谣上有童字天兮作天兵戢】 童歌两歧 【华汉书张堪拜渔阳太守治稻田八千余顷百姓殷寓童谣歌曰桑无附枝麦秀两歧张君为政乐不可支童谣如此○今案姚本汪本脱治稻以下陈本已改范书】 民夷称其德惠 【魏志仓慈迁炖煌太守清政理人民夷称其德惠卒官吏民悲感如丧所亲○今案魏志十六无清政句所亲作亲戚余同陈俞本亦脱清政句及卒官以下】 叹咏不容于口 【谢汉书盖勋迁颍川太守民吏叹咏不容于口○今案陈俞本姚辑汪辑本谢书同】 居郡四年惠爱在民 【王氏家传王朗为会稽太守居郡四年惠爱在民○今案魏志十三王朗注引王氏家传同】 在郡九年吏民便安 【魏志云胡质为太山太守每师军功赏赐皆散之于众在郡九年吏民便安将士用命○今案魏志廿七太山作常山陈俞本已照改】 蜀郡登司空 【华阳国志赵瑶为蜀郡太守司空张温谓之曰第五百鱼从蜀郡司空吾今扫第以待之也○今案王谟本汉中士女志畧同廖刻顾校本卷十下第五作弟五待之也作待足下矣余同陈本从作徙】 扶风迁光禄 【汉书龚胜传胜楚人守石扶风数月上知胜非拨烦之吏乃迁光禄勋○今案汉书七十二乃迁句作乃复还胜光禄大夫陈本已照改】 迁去民人思望 【华阳国志李资为巴郡太守屡获丰年及资迁去民人思望又歌之曰望远笓不见惆长常徘徊恩泽实难忘悠悠心永怀○今案廖寅刻宋本卷一李作吴无巴郡二字望作慕余同陈俞本屡获句作时岁必丰稔恩泽二句作想君恩泽深难留誓永怀】 吏民惟恐其迁 【魏畧颜斐为京兆太守情已仰奉吏民惟恐其迁○今案陈本同俞本及魏志十六仓慈传注引魏畧奉下有而已二字】 老弱关上书 【汉书魏相为河南太守后有人告相贼杀不辜事下有司河南卒戌中都官者二三千人遮大将军愿复留一年以赎太守罪河南老弱万人守闻欲上书言之○今案汉书七十四欲上句作欲入上书关吏以闻二句余同陈俞本已照改】 老小随驾涕泣 【续汉书耿纯传纯为东都太守免官归第上道过东都百姓老少数千人随车驾涕泣云愿留耿君○今案陈俞本及姚辑本汪辑本续汉书无归第二字愿留作愿复得又姚汪本本都作郡】 愿借寇君一年 【续又云寇恂为颍川太守入为执金吾颍川盗贼羣起上谓恂曰独卿能平之耳恂至颍川盗贼悉降百姓遮曰吾愿借寇君一年○严氏校小注补君两字今案姚辑本汪辑本续汉书同】 乞留侯君朞年 【续又云侯霸为临淮太守王莽之败霸保守临淮更始征霸老弱相携号呼遮使者车乞留侯君朞年○今案姚本同陈俞本守临淮作守自固汪辑本续汉书亦然】 吏民遮道 【魏畧颜斐为京兆迁平原太守吏民啼泣遮道车不得前留十余日乃得出界○今案魏志十六注引魏畧无得字余同陈俞本前留作行稽乃作方无界字】 民吏攀车 【谢汉书孟尝迁合浦太守民吏攀车请之○今案姚辑本汪辑本谢书及陈俞本守下有被征当还四字】 百姓啼呼 【续汉书第五伦为会稽太守征还当发百姓老小攀车啼呼○今案陈俞本及姚汪本续汉书无当发二字又姚汪本为作迁】 百姓扶车啼泣 【东观汉记云元贺字文和迁九江太守行县持干精但就温阳而已迁泲相临发日百姓扶车叩马啼泣随之○今案聚珍本东观记十八玄传和作弘无迁泲相三字发作去夹注云华阳国志作文和陈俞本及姚本脱元字但作贺文和则似以贺为姓非也又糒作粮无汤字及迁泲相三字发作去】 百姓垂涕送之 【东观汉记张酺传云酺为东郡太守罚断勇义迁魏郡太守百姓垂涕送之盈道○今案陈俞本脱盈道二字聚珍本东观记盈作满姚辑本作义勇亦脱盈道二字】 图形朝门 【陈留风俗传云惠景之间百姓宰者为沛郡号曰宰可思图形朝门至今颂之○今案此文有讹脱陈俞本删此条】 刻石颂德 【华后汉书云张敞为汝南太守修治鲖阳之旧陂溉田万顷垦田三万余咸赖其利吏民刻石颂敞功德○今案陈俞本张敞作何敞余同姚辑汪辑华峤书亦入何敞传余同】 龚遂形貌短小 【汉书龚遂为渤海太守上见形貌短小心内轻焉○案见汉书八十九】 彭宠容貌绝众 【东观汉记彭宠为渔阳太守容貌绝众○王石华校小注形改容今案陈俞本聚珍本姚辑本东观记同】 黄昌足心有黑子 【谢汉书黄昌会稽人为蜀郡太守初昌为州书佐其妇遇贼转入蜀为人妻其子犯事诣昌昌疑母不类蜀人因问所由对曰妾本会稽载次公女州书佐黄昌之妻也妾归家为贼所掠遂至此昌惊呼前曰何以知曰左足心有黑子常自言当为二千石昌乃出足因相持悲泣还为夫妻竟以礼重焉○今案陈俞本姚辑本汪辑本谢书何以知作何以志余同】 许荆跖下黑子 【范国先贤传胡□年十八为郡门下干迎太守许荆时足中风使绍抑之视荆跖下而笑荆怒绍曰见明府跖下有黑子绍亦有之敔故笑耳荆令绍学后八年遂迁为九真零陵太守○今案御览二百五十九引楚国先贤传风作虱余同又三百八十七引胡作脱时足八字无荆令以下陈俞本脱迎太十三字及零陵三字又陈本郡门作县关俞本作县阁】 邓殷梦行水边 【王晋书邓殷为淮南太守梦行水边见一女子雨??行在其后来荡断鞶囊占者以为水边有女是汝字也断鞶囊者新雨??头代故雨??头也不为汝阴当汝南也果迁汝阴○今案御览三百九十八引王晋书无行其二字余同陈俞本雨??俱作兽余亦征有异考唐高祖之祖讳虎故唐钞避作雨??也】 田伯庐君与约 【列异传田伯为庐江太守移郡淫鬼命尽到府一月不自来见当坏祠唯庐君往见自称县民与府君约刻百日当迁大都愿见过后如期果为沛相公不过于祠常见庐君月余病死○今案陈俞本大都作大郡余同】 黄孟擿杀主簿 【薛琮表云黄孟为日南太守下车以共设不丰擿杀主簿○今案陈本同俞本孟作猛今本吴志卷八薛综传孟作盖擿作挝余同】 黄奂贪秽无行 【襄阳耆旧传黄奂为武陵太守贪秽无行朝廷以黄受弋之○今案御览四百九十二引襄阳耆旧传无朝廷句余同陈俞本奂作敻又陈本但著书名俞本脱武字但留一空格】 富贵不归故乡如锦衣夜行 【汉书朱买臣传买臣拜会稽太守上谓曰富贵不归故乡如锦衣夜行今子何如○今案汉书六十四上锦衣作衣绣】 不至二千石安可比人乎 【汉书宁成为右内史外戚多毁成之短罪至髠钳是时九卿少被刑而成极刑自以为不复收乃解脱诈刻传出关而归成曰仕不至二千石贾不至千万安可比人乎○王石华校标目可安改安可今案汉书九十无右字余同史记酷吏传及陈本亦无右字】 

　　○京尹一百六十七 

　　秩二千石 【续汉书百官志州所监曰郡京师为尹秩中二千石○今案州所竖九字陈俞本作凡州所监都为京都置尹一人十二字系用续汉百官志五之文】 银章青绶 【汉书百官表京兆尹品第三秩二千石银章青绶进贤两梁冠绛朝服佩水苍玉○今案汉书十九上章作印无进贤以下亦见本钞太守上篇】 分治京师 【汉官解诂云武帝太初元年左内史为左冯翊主爵都尉右内史为右扶风京兆尹治京师以为三辅职怕如郡主爵列侯其职并属鸿胪世祖都雒阳改河南为河南尹○今案俞本脱职如以下陈本太初误太元并下脱属字都雒误作维字平津馆辑本无职字属字又夹注云为河上当有郡字】 景帝分置 【汉书百官公卿表云内史周官秦因之秩二千石景帝十一年分置左右内史○今案陈本脱秦因之句余同汉书十九上无千石句十一年作二年师古注云地理志谓武帝建元六年置左右内史而此表云景帝二年分置表志不同考史记知志误矣】 武帝更名 【又百官表景帝分置左右史武帝更名京兆尹○今案见汉书十九上】 遐迩所模 【晋起居注咸宁三年诏曰河南乃为百郡之首其风教宜为遐迩所摸也○今案御览二百五十二引晋起居注及陈俞本无乃为二字】 四方表则 【王晋书庾纯传诏云河南京畿大都四方表则中书令庾纯精诚忠正才经治乱其以纯为河南尹○今案御览二百五十二引王晋书及俞本精诚作清粹又御览引都作郡乱作化无京畿二字余同陈本中书令误作中兴书云精下脱诚字】 四方之经 【扬雄河南尹箴曰芒芒天区昼为京师京师翼翼四方之则风化攸兴万国承流○今案百三家本杨雄作崔骃画为二句作画冀为京商邑翼翼之则作是营又云一作之经余同陈本脱风化二句余与百三家同又张溥附注云御览作扬雄误西汉无河南尹】 百郡之首 【晋起居注武帝咸寍三年诏曰河南为百郡之首其风教宜为遐迩所模侍中奉车都尉王恂忠亮笃诚才兼内外明于治化其以恂为河南尹○今案御览二百五十二引晋起居注百上无为字余同】 四会所聚 【傅子传云傅嘏为河南尹内掌帝都外统京畿豪门大族天下四方会利之所聚奸宄之所生久而安之也○严氏校补尹字又原钞久误分严氏旁勒未改今案魏志廿一注引傅子无奸字余同严辑傅子谓此引傅子传与刘表传注引傅巽弟子嘏别有传六帖八引傅玄马先生传二条足以明之陈本已脱传字】 万国承流 【杨雄河南尹箴具如上说○今案详本篇上文】 整顿京师检御贵戚 【李合别传河南尹缺邓隙弟豹为将作大匠欲得之诏令公卿己下议公卿悉举豹李公曰司隶河南尹当整顿京师俭御页戚豹竟不得为尹○今案御览二百五十二引李合别传及陈本脱公卿己下议五字又陈本合误郄】 宜得望实可以处之 【语林苏峻新平温庾诸公以朝廷初复京尹宜得望实唯孔君平可以处之也○今案陈本同御览二百五十二引语林尹作兆】 王章奏对事 【汉书王章传字仲卿为京兆尹会日有食之章奏封事言王凤不宜任用宜更选忠贤帝曰善○今案汉书七十六宜作可帝曰善作上初纳受章言陈俞本已改】 刘隗豫机密 【晋中兴书彭城刘录刘隗出补丹阳尹虽在外机密皆豫闻之○今案陈本脱闻字及刘录二字类聚五十引中兴书无彭城四字机密作万机秘密】 精于吏职 【汉书赵广汉传云守京兆尹天性精于吏职或夜不寝至旦○今案汉书七十六寐作寝陈本亦改寝】 明于治化 【晋起居注武帝咸寍三年诏曰侍中奉车都尉王恂忠亮笃诚才兼内外明于治化其以恂为河南尹○今案御览二百五十二引晋起居注同】 正身奉职 【谢汉书亹肃为河南尹正身奉职○今案陈本脱俞本及姚辑汪辑本谢书皆作巴肃余同】 正身奉上 【谢书又云延笃迁京兆尹正身率下○今案陈俞本姚辑汪辑本谢书同】 旌表异行 【又云羊陟迁河南尹旌表异行○今案俞本姚辑汪辑本谢书及类聚卷六引皆同陈本旌误精】 进贤尚功 【续汉书百官志凡京都置尹治民事进贤尚功○今案陈俞本同考续汉志百官五无治民以下】 优贤养民 【谢书又云华崧为河南尹优贤养民○今案俞本汪辑本谢书及类聚卷六引同陈本民作人姚本脱】 进用善士 【谢书又云羊陟迁河南尹进用善士○今案陈俞本姚辑汪辑本谢书及类聚卷六引同】 和颜接士 【汉书赵广汉为京兆尹和颜接士○今案见汉书七十六】 小大从化 【续汉书袁安为河南尹十余年小大从化○今案陈本俞本姚辑汪辑本同】 政令甚明 【汉书翟方进为京兆尹博击豪强刺史胡常与方士书曰窃闻政令甚明○今案见汉书八十四】 为政清整 【晋中兴书太原王录据迁丹阳尹为政清整○今案陈本录误禄脱据字俞本亦无据字但空一格】 持法简而不犯 【傅子传云傅嘏为河南尹以德化为本持法简而不犯○今案傅子传三字亦足证傅子中有列传也魏志廿一裴注引脱传字化作教余详上文考翰苑新前集卷七引北堂书钞云晋傅嘏持法简而不犯此宋人所见之旧钞即本钞此文也】 为吏严而不残 【吴酒之列女传曰隽不疑为京兆尹识鉴明彻母诫之曰养民不可不惠临刑不可不仁不疑为吏严而不残其母之诲也○今案御览四百十九引无吴酒之三字京兆二字识鉴二十字其母句作君子谓不疑母能以仁教子陈本已改汉书】 羊陟计日受俸 【谢汉书羊陟迁河南尹计日受俸○今案类聚卷六引及陈本姚本汪本谢书同】 奏开渠以溉田 【汉书倪宽迁左内史吏民大信爱之宽表奏开大辅渠溉田○今案见汉书十八】 劝农桑遂增户口 【谢承后汉书延笃传迁京兆尹劝民农桑遂增户口○今案陈本及姚辑本汪辑本谢书同】 民有疾病则给医药 【风俗通陈龟为京兆尹民有疾病则给医药常使户曹巡行○今案陈俞本同】 忧官如家恤民如子 【谢汉书延笃京兆尹忧官如家恤民如子○今案陈本及姚辑本汪辑本谢书同】 三辅资其政教 【谢书又云延笃为京兆尹三辅资其政教○今案姚辑本脱资其四字陈木辅误缚惟汪辑本谢书与原钞同】 百里垂拱仰办 【魏志刘靖出为河南尹散骑常侍应璩与靖书日入作纳言出临京兆富民之术日引月长有司供奉王命百里垂拱仰辞○今案魏志十五刘馥附子靖传兆作任奉作承陈俞本已照改】 狱讼不任捶楚 【傅子传云傅嘏为河南尹狱讼不任捶楚而得其寔○今案傅子传三字已详上文魏志廿一注引无传字任捶作加槚陈俞本亦无传字又作加榎】 未尝以臧罪鞠人 【续汉书袁安为河南尹十余年改令公平未尝以臧罪鞠人○今案姚辑本无政令以下陈俞本已改范书】 剪治强宗 【谢承书华崧为河南尹剪治强宗威烈不亏○今案姚辑汪辑本谢书及类聚卷六引同考翰苑新书前集卷七引北堂书钞云汉华松剪治强宗此宋人所见旧钞崧作松与此小异陈本俞本末句作威名振烈】 禁绝豪右 【谢书又云羊陟迁河南尹禁绝豪强嘱诟书疏不与交通○今案陈俞本同类聚卷六引绝作断姚辑汪辑本谢书强作右又姚本亦作断】 搏击豪强 【谢书翟方进为京兆尹搏击豪强○今案见汉书八十四】 奸匿弭息 【张璠汉记盖勋迁京兆尹赏罚折衷刑名不乱奸匿弭息○今案姚辑本汪辑本张璠汉记皆脱陈俞本已改范书】 抑强扶弱 【魏志司马芝为河南尹抑强扶弱○今案见魏志十二强作强】 桴鼓不鸣 【汉书张敞守京兆尹于是桴鼓不鸣○今案汉书七十六不作稀陈本已改】 阳翟令残虐李膺杀之 【司马彪续汉书李膺传云为河南尹阳翟令张兴黄门张让政治残虐膺上十日收兴等考杀之○今案姚辑本汪辑本续汉书皆脱陈俞本改注范书李膺杀野王令张朔事】 王官吏不下王济鞭 【傅畅晋赞云王济为河南尹未拜遇王官吏不得下道济鞭之○今案陈俞本脱得字】 吏民人人自励 【续汉书袁安为河南十余年吏民皆人人自励也○今案陈俞本姚辑汪辑本无皆字也字】 吏民莫不自励 【魏志司马芝为河南尹私请不行抑强扶弱吏民莫不自励○今案陈俞本同魏志十二吏民作下吏余详上文】 吏民敬其威信 【汉书隽不疑为京兆尹吏民敬其威信○今案见汉书七十一】 吏民录不容口 【汉书为京兆尹政令清肃吏民录之不容其口也○今案见后汉书赵广汉传为作守录作称无令字肃字余同】 百姓便之 【魏志刘靖出为河南尹为政省察百姓便之○今案魏志十五省察作碎密陈本已改】 邻郡归之 【谢汉书延笃迁京兆尹劝农桑增户口谷食丰饶邻郡老少归之○今案陈本及姚辑本汪辑本谢书同】 朝廷重之 【续汉书袁安征为河南尹朝廷敬重之也○今案姚辑本汪辑本续汉书皆脱陈本已改范书】 天子嘉之 【汉书张敞守京兆尹一日捕盗贼百人善能政术天子嘉之○今案汉书七十六无善能四字】 

　　北堂书钞卷第七十六 

　　●北堂书钞卷第七十七　　　设官部二十九 

　　隋秘书郎虞世南撰 
　　南海孔广陶校注 
　　邵丞一百六十八　　　　郡尉一百六十九 
　　督邮一百七十　　　　　五官一百七十一 
　　功曹一百七十二　　　　吏一百七十三 
　　小吏一百七十四　　　　卒一百七十五 

　　○邵丞一百六十八 

　　掌署文书典知仓狱 【续汉书百官志云海属国丞各一人掌署文书典知仓狱○今案续汉百官志五作典知原钞误共知据订陈俞本亦照改但国下多一署字耳】 黄绶大冠 【汉书仪云四百石丞尉皆黄绶大冠○今案平津本汉官仪卷上据书钞一引陈俞本书亦作官】 秩六百石 【应劭汉官大府秩二千石丞一人边郡称长史皆六百石丞者丞也长史众史之长○今案平津本汉官仪卷上亦据书钞一引陈俞本作有丞一人郡误都丞者四字作注云二字】 任以郡职 【谢汉书刘平为济阳郡丞太守刘育甚重之任以郡职上书荐平○今案姚辑谢承后汉书济阳作济阴余同御览二百五十三引亦作济阳脱末四字余亦同陈俞本平下添引举孝廉拜四字亦作济阴汪辑本与陈俞同】 行太守事 【吴志云孙权领会稽太守事讨除寇贼郡境寍静○今案吴志卷一孙权传守下有使丞之郡行文书七字讨除二句作分部诸将镇抚山越讨不从命十二字陈俞本守下添屯吴二字余照吴志引无分部以下】 黄霸当法 【汉书黄霸传为河南太守丞霸为人明察内敏善御众处议当于法○今案汉书八十九循吏黄霸传原钞脱处字于字据订陈俞本畧增】 徐平威重 【吴志云徐平字伯先诸葛恪为丹阳太守讨山贼以平威重请平为丞○今案吴志虞翻传注引会稽典录同本钞先上脱字伯二字葛下脱恪字守下衍丞字据订俞本删字伯先移威重二字于此陈本脱】 赵温弃官 【○今案原钞脱注并脱下条标目将东观记光武会议注误移此下考聚珍本东观记廿一赵温传云为京兆郡丞叹曰大丈夫生当雄飞安能雌伏遂弃官而去陈俞本并脱此条】 桓谭出补 【东观云光武会议灵台所处上谓桓谭曰吾欲以谶断之谭默然良久曰臣不读谶帝怒出为六安郡丞意不乐道病卒○今案聚珍本东观汉记卷十六桓谭传断作决姚辑本脱会字亦作决余同陈俞本亦作决增引各有详畧】 陆迟末齿而位下蕃 【陆机表伏见司徒下谏议大夫张畅除当豫章内丞畅才德清敏志节贞励秉心立操早有名誉其年时旧比多历郡守唯畅陵迟白首未齿而位下蕃遂蹈碎浊于畅名寔居之为损也○今案御览二百五十三引陆机表德作思历误厉位作佐蕃作藩损作剧陈本内下有史字无白首二字仍作蕃无居之为三字余照御览末增自变量句俞本浊误独余同陈本】 

　　○郡尉一百六十九 

　　设武备 【春秋元命苞云太尉主甲兵汉设武备注曰今时尉官准此义者也○今案陈俞本同】 典武职 【汉书百官表郡尉秦官掌佐守典武职甲卒○今案汉书十九上百官公卿表作武职原钞误武备照订陈本亦作职并增引】 罗奸非 【韦昭辨释名尉罗奸也言以罪罗奸非○今案玉函山房辑释名脱上句俞本无上句奸字余同】 督盗贼 【续汉书上尝历问功臣诸君不遭际会自度能何为乎马武曰臣以勇武可守尉督盗贼上笑曰且勿为盗贼自致亭长斯可也○今案姚辑汪辑本续汉书马武传乎下有各以次对至五字本钞何误可脱笑字脱且字斯误其已照订俞本与姚辑同陈本上尝误作武帝谬甚谬甚删诸君二句作以次对至四字余亦与姚同】 长安东城 【汉书仪云太祖作洛阳北都初入尉廨缮治四门造五色棒悬门左有犯者不避豪强皆棒杀之○今案陈俞本脱考御览三百五十七引曹瞒传北都六字作北部尉左下有右字余同惟与标目及汉书仪三字不符窃疑当分二条转写者误合耳】 充悬化为石 【荆州图记云澧水之南岸有白石立类人形首有充悬左尉与零陵论强因相伤害化为此石者也○今案陈俞本同考御览二百六十九引荆州图记首作昔悬作县陵下有尉字强作疆界】 秣陵当为神 【搜神记云蒋子文自谓骨清死当为秣陵尉逐盗至钟山下贼击伤遂死吴先主之初故吏见子文乘白马执白刃曰我当为此地之神告百姓为立祠焉当有瑞应也○今案搜神记卷五盗作贼刃作羽瑞应句作将有大咎余同陈俞本改骨清二字作后逐盗二字亦作后刃作羽告上有愿字无焉字余同】 

　　○督邮一百七十 

　　政举大纲 【锺离意别传云意为会稽太守督邮对太守曰夫千里立政但当举大纲大纲若能举则百目自张焉○今案陈俞本同】 所举应法 【汉书田延年为河东太守以尹翁归署督邮河东二十八县分为两部翁归所举皆应其法○今案汉书七十六尹翁归传末二句作翁归部汾南所举应法得其罪辜陈俞本增引各有详畧】 为耳目 【谢汉书蒋崇为北海相督邮阙更选功曹吏徐蒙曰无可为督邮者唯功曹耳崇遂署蒙遣行县无犯所白崇谓曰相以督邮为耳目也○今案姚辑汪辑本谢承后汉书蒋崇传可为下脱督邮二字县下脱无犯五字耳误其汪本不误俞本与汪辑同陈本脱误至不成句】 为视听 【锺离意别传云意为会稽中部督邮吴乌邑亭长受民酒礼府调记案考之意封调还府不考太守黄君大怒驿马召意到对曰督邮受任中部当奉绳千里为视听也○王石华校槐改视今案陈俞本脱吴乌邑三字调记作下记余同】 文武兼备 【汉书田延年为东海太守行悬悉召故吏令有文者东武者西翁归独伏不起曰文武兼备唯所施用徒置督邮所举应法莫有怨者○今案见汉书七十六尹翁归传】 以成严霜 【汉书孙宝为京兆尹以立秋日署侯文为东部督邮文人入见敕曰今鹰隼始挚当顺天气取奸恶以成严霜之威○王石华校备改成候改侯之人改文入从改当今案汉书孙宝列传今下有日字挚作击王氏读书杂志引此旧钞以证今汉书添日字之失陈俞本已照汉书改本钞岁时部引汉书亦作挚考礼记月令鹰隼蚤鸷注鸷厉疾之气亦作挚是两字可通今汉书作击何王氏尚未及证耶】 轺车督邮 【谢汉书许庆家贫为郡督邮乘牛车乡里号曰轺车督邮○今案姚辑谢承后汉书同御览二百五十三引亦同汪辑本轺作■〈车吕〉】 露车不冠 【锺离意别传汝南黄谠拜会稽太守署意中部督邮意乃露车不冠身循行病者门入家赐与医药○今案御览二百五十三引锺离别传同陈本不冠下作云云俞本脱门字赐与误至赐余亦同】 善吏如良鹰 【东观云赵勤者南阳人太守桓虞下车叶令雍霸及新野令皆不遵法乃署勤督邮到叶见霸不问官事但高谈法论以激励之霸即解印绶还入新野令闻霸已去复还印绶虞乃叹曰善吏如良鹰也○今案聚珍本姚辑本东观汉记赵勤传官作县法作清两绶下皆有去字野下有界字余同御览二百五十三引亦然俞本畧增陈本更详】 为州尤最 【王隐晋书陈頵为梁督邮检核精密为州尤最○今案亦见今晋书七十一陈頵传梁作郡检核句作检获隐匿者三千人州上有一字陈俞本照今晋书改而仍存王隐二字本钞中如此类者已不胜举诚误读者不浅也】 郡县敛手 【于宝搜神记凉辅新郡人为郡督邮州从事大小必举郡县敛手焉○今案搜神记卷十一凉作谅新郡作新都必作毕陈俞本引无从字余同】 虞延瞻拜 【东观汉记云光武东巡过小黄高帝母昭灵后陵是时虞延为部督邮出拜诏呼引见间园陵之事延瞻拜可观其园陵树蘖皆谙知其数○今案聚珍本东观记卷十七虞延传过上有路字陵下有在焉字部作郡脱出拜二字瞻上有进止从容四字姚辑本仍作部余与聚珍本同陈俞本亦作部瞻误占余与聚珍本同此永兴节引者】 马融博览 【马融长笛赋序云余为郡督邮博览典雅○今案文选作融既博览典雅精核数术又好音律而为督邮无留事原钞是节引误为传钞者倒置耳陈俞本照文选改】 太守奇其才 【张璠汉记宋穆之年二十为郡督邮迎新太守到界上太守见穆之问曰君年少而为督邮将因族世抑自有令德穆之日郡中瞻仰明公以为仲尼非颜渊不敢使迎太守大奇其才问曰真妇孝子隐闇未彰言于府穆曰方今圣化大行文武未坠于地家有贞妇户有孝悌比屋连栋不可胜记太守叹曰汉非仲尼督邮所谓颜回者也○今案姚辑本张璠汉记脚抑字以为仲尼作以为孔子真作贞化作代悌作子汉作吾余同汪辑本作朱穆传仍作化余与姚同陈俞本亦然惟陈本以为二句作以为非颜回不敢使迎孔子句法少异又按贞改真宋人传钞兼避仁宗讳】 太守乃贤之 【司马彪续汉书锺离意仕郡为督邮县亭长受民鸡酒府下记考之意以春秋责重○今案姚辑汪辑本续汉书锺离意传受民上有有字记下有案字春秋下作先内后外无责重二字汪有责重二字御览二百五十三引亦有责重二字其下接先内后外数句又案此与本篇上引锺离别传亦微异耳】 虞延从驾 【谢汉书车驾幸洛阳诏留虞延督邮从驾○今案姚辑汪辑本谢承后汉书脱亦见范后汉书六十三虞延传陈本注见上俞本脱】 禇禧称史 【陈留耆旧传云禇禧兼部督邮书吏与太守以下俱称史也○今案陈俞本书吏皆作书史】 文公不受一飡 【谢汉书闻人统字文公为郡督邮家贫无马行则负担卧则无被每以皮麕皮自覆未尝轻受人一飡之馈也○今案姚辑汪辑本谢承后汉书闻人统传每以句作速麕皮以覆未尝轻受作不受余同又汪本速作连御览二百五十三引统误袭无字文公三字无家贫四字未尝轻亦作不受馈作费陈俞本与汪辑同】 孟博赃直六十 【汝南先贤传范滂字孟博被诣受几赃赇滂曰曾为北郡督邮汝阳令有记囊表里六尺若以此为赃赃直六十耳○今案御览七百四十引汝南先贤传几赃下再迭赃字陈本注未详俞本又节录之】 

　　○五官一百七十一 

　　贵其节行 【应扬集汝南召陵王申为郡五官掾太守有私财百事以委付之夫人郎君皆莫之知太守卒申以金银悉还之○今案陈本百事二字作悉夫人四字作家人还之下添引人贵其节行云六字是也】 为郡股肱 【搜神记谅辅为郡五官禄郡枯旱祈川三日无应乃曰辅为郡股肱天地不能格至日中不雨请以身塞川误塞无状霖作雷陈本谅辅误凉甫祈川作祈祷乃作祝天上有令字脱能字将字霖乃二字余同俞本增引小异】 抱书投火 【谢汉书王咸为汝南五官掾太守郭公有罪当征怖欲自杀威抱书自投火中而死太守得解其罪○严氏校补威下抱书二字今案姚辑谢承后汉书王威传同汪辑本抱作包陈俞本征误惩余亦同】 积薪自焚 【与上事同传○今案见此上为郡股肱注】 陈公思归罪司败 【风俗通云陈公思为五官掾手杀王子佑为其杀公思叔斌斌无子公思故为斌报仇太守胡南始谓公思归罪司败乃原遣之○今案御览四百八十二引归罪作自归陈本注未详二字俞本子佑误招无上脱一斌字脱公思故三字归罪四字作□罗人也又脱遣字余同】 陈子游断舌无辞 【谢汉书陈堪仕郡为五官掾府君被章诏征廷尉堪以五毒加身体断舌无辞○今案姚辑汪辑本谢承后汉书陈堪传脱子游二字脱章诏二字辞作声陈本无章字余同俞本无章诏二字余亦同】 王申买金 【抱朴子汝南郡邵陵王申为郡五官掾太守盗割官钱密寄申太守暴亡申尽买黄金还太守汝南欲以列于先贤画像抱朴子白不宜○今案长白继氏辑抱朴子外篇佚文云据书钞旧写本引与此悉同陈俞本脱郡邵陵三字还太守作还其家陈又割误各】 阚敞还钱 【汝南先贤传平与阚敝为郡五官掾太守第五常被征以钱百三十万付寄掾常后卒亡其孙长大诣取敞尽还之孙云祖唯言三十万不敢尽受敞辞○今案类聚六十六引汝南先贤传兴作舆陈本阚误阙第误弟被脱大诣取三字脱孙云以下余同俞本亦误阚无被征字脱亡字余与陈同】 黄强贫无奴仆 【东观黄香字文强为五官掾贫无奴仆躬勤劳苦○今案聚珍本东观汉记卷十九为下有郡字姚辑本脱掾字勤劳苦作执勤苦余同陈俞本皆改引后汉书非是】 张辅怀虎狼之心 【汉书张辅为定安五官掾怀虎狼之心○今案陈俞本与本钞同】 

　　○功曹一百七十二 

　　功曹众吏之师 【论衡云变复之家谓虎食人者功曹为奸所致也以为功曹众吏之师虎亦诸兽之雄○今案论衡十六遭虎篇师作率兽作禽俞本与原钞同陈本祇引末二句亦同原钞又家误象据订】 为主吏 【汉书萧何为主吏孟康注主吏则功曹也○今案汉书卷一上高帝纪无则字又卷卅九萧何传作为主吏掾无孟注陈俞本何下添引以文母害四字为下有沛字吏下有掾字曹下有是字余同】 作朝石 【束皙谢功曹笺云忝私前主窃作朝石○今案陈木束皙误东析云下注未详二字俞本主作旨余与原钞同】 委以郡事 【东观汉记赵勤传太守桓虞同为功曹委以郡事○今案聚珍本东观汉记卷十八赵勤传同姚辑本脱用为二字余同陈俞本传作为亦删用为二字】 光赞本朝 【皇甫谧高士传太守王郎令为功曹平机正维指千里风化肃穆郡内大治○今案此引法真事必有脱误陈俞本增引亦与原钞不同】 显以三牒 【臧荣绪晋书吴逵少田室合门大小亡一十三人为佣赁三年内成七墓十三棺太守张崇义之嘉其节操辟为功曹显以三牒之命羔鴈之礼○今案亦见今ｖ八十八吴逵传少田室作经荒饥大小亡作死者三作朞无嘉其以下十二字俞本脱少田室三字亡字移在人字下脱为字赁误债脱义字辟作召余与原钞同陈本脱此条】 刘咸召十命 【华阳国志李业少执志清白太守刘咸慕其名召为功曹十命不诣○今案廖刻顾校本华阳志卷十下及汉魏丛书本梓潼士女志篇皆脱十命二字余同陈俞本与原钞同】 陈蕃设榻 【谢汉书徐穉字孺子时陈蕃为太守以礼署功曹穉不获免蕃常设一榻去则悬之○今案姚辑本谢承后汉书陈蕃传有为周璆设榻事而脱收此条徐穉传亦无惟汪辑本无获字免下有之字常作特余同陈俞本改引范后汉书】 昨为功曹今为郡将 【魏略张时河东人为京兆太守杜畿为功曹畿迁河东太守揖时叹曰昨为功曹今为郡将军也○今案魏志十六杜畿传注引魏略云张时故任京兆杜畿近司隶与时会华阴时畿相见于仪当各持平版即接时叹曰以下与原钞微异俞本时作畴无叹字余与原钞同陈本改引魏志杜畿传】 宗资主议 【续汉书范滂为功曹时汝南太守宗资用滂续谣曰南阳宗资主画诺○今案姚辑续汉书脱汪辑本见宗资传字句微异御览卷四百六十五引无谣上续字曰下有汝南太守范孟博一句陈俞本改引范书党锢传】 成瑨坐啸 【袁山松后汉云岑晊太守成瑨请为公曹时谣曰南阳太守岑公孝弘农成瑨任坐啸○今案姚辑袁山松后汉书岑晊传祇有请为功曹四字余脱御览四百六十四引任作但余同汪辑本据御览引亦然】 太守用善士 【英雄记成瑨为南阳太守善用士也○今案陈俞本改引范后汉同】 唐君贵其名 【会稽典录魏征仕郡为功曹府君贵其名○今案御览二百六十四引典录同陈俞本征误征尤谬】 孙劭称廊庙才 【吴志孙劭北海人为孔融功曹称曰廊庙之才也○今案见吴志孙权传注引吴录陈俞本直改志作录劭作绍称上有融字才下有后为相三字】 庾衮叹非常士 【臧荣绪晋书庾衮元康末颍川太守征为功曹衮体恭而神不动太守叹曰疑非常上也○今案陈本改引今晋书俞本改召作征仍存疑宇与旧钞同余俱照今晋书改而不改臧荣绪三字殊谬】 冯勤高能 【东观云冯勤初为太守铫期功曹有高能称○今案聚珍本东观记卷十三勤传脱此条姚辑本亦脱陈俞本改引范书亦同】 岑晊高才 【袁山松后汉书云岑晊甚高才绝人○今案姚辑本袁后汉岑晊传作有高才郭林宗朱公叔等皆为友李膺王畅称其有干国器脱绝人二字御览二百六十四引无甚字余同汪辑本亦然陈俞本与姚辑同】 臧洪奇士 【魏志臧洪传太守张超请洪为功曹超兄邈谓超曰闻弟为郡守政教不由己出动任臧洪洪者何人超曰洪才畧智数优于超海内奇士也邈引见舆语大异之○今案见魏志卷七臧洪传陈俞本请下无洪字教下有恩咸二字脱于字超下有超甚爱之句余同】 任旭真人 【晋中兴书任旭临海人郡将蒋秀请为功曹太守叹曰任功曹真人也○王石华校改汉曰任功四字原作邈引见与是沿上条而误今案御览二百六十四引中兴书真作直余同陈俞本改引今晋书亦作真】 栾巴有道平座入壁 【神仙传栾巴为郡功曹太守曰闻功曹有道可得一见奇乎巴曰唯唯即平座却入壁中如云气状须臾不见也○今案龙威本神仙传卷五栾巴传虚字微异陈俞本增引甚详】 姓好人伦 【蜀志庞统为郡功曹性好人伦每多称述○今案见蜀志卷七庞统传谢书增引】 尚仁义 【汝南先贤传云王威为汝南郡功曹成帝时尚仁义○今案陈俞本无成帝时三字余同】 陈禅举善 【益部耆旧传云○今案陈俞本改引范后汉陈禅为功曹举善黜恶事】 薛勤拔贤 【汝南先贤传云○今案见御览四百四十四引汝南先贤傅陈俞本亦祇注书名】 李寿荐异行 【谢汉书云○今案姚辑本谢承后汉书李寿传亦祇此五字汪辑本及陈俞本与原钞同又御览二百六十四引作李寿有俊才太守召署功曹每进见常荐有异行者】 许劭进贤才 【汝南先贤传云○今案见魏志二十三和洽传注引汝南先贤傅陈俞本与原钞同】 当职割断 【汝南先贤传云涣芝○今案俞本作王涣为太守陈宠功曹当职割断云云所引甚详而无芝字陈本亦删涣芝二字余与原钞同】 匡政理务拾遗阙 【范晔后汉书陈蕃如之也○今案陈蕃传无陈本同】 不义扫迹 【谢汉书范滂传云○今案姚辑汪辑本谢承后汉书范滂传脱收此句亦见范后汉九十七滂本传】 奸吏引去 【魏志袁涣传云○今案魏志十一袁涣传作郡命为功曹郡中奸吏皆自引去】 当朝正色 【会稽典录魏朗代之○今案御览二百六十四引典录云魏朗当朝正色有不挠之节遂退顾翕以朗弋之】 善则称君恶则称已 【陈□别传云○今案御览二百六十四引陈寔别传同陈俞本引各有详畧】 进善黜恶 【谢汉书云许劭为功曹○今案姚辑谢承后汉书脱汪辑本与原钞同御览二百六十四引亦同陈俞本改引范后汉许劭传无进善黜恶四字因择改操饰行四字作标目谬甚】 清浊异流 【汝南先贤传云范滂为功曹○今案陈俞本同】 陈矫结为亲友 【魏志陈矫传云○今案魏志廿二陈矫传云初陈矫为功曹过泰山泰山太守薛悌异之结为亲友陈本照魏志引俞本节录改结为句作深相敬友】 虞翻待以交友 【吴志虞翻传云○今案吴志十二虞翻传策复命翻为功曹待以交友之礼】 子陵清正 【三辅决录第五颉字子陵清正为郡功曹○今案陈俞本同二酉丛书本张辑决录无清正二字余亦同注谓书钞引不知所据何本也其按语又谓水经注引有以清正为郡功曹句】 幼陵公正 【东观记云樊准○今案聚珍本东观汉记卷十一樊准传云字幼陵为别驾从事临职公正姚辑本脱陈俞本改别驾四字为功曹余同】 衣不周身 【传云华茂为功曹○今案御览二百六十四引谢承后汉书有羊定字世德为郡功曹被不覆躯衣不周身云云疑华茂即羊定二字之讹然姚辑谢书已脱羊定传惟汪辑羊定传正同陈俞本并删去传云二字余与原钞同】 衣不覆躯 【谢汉书云周稷为功曹衣不覆躯○严氏校补小注衣不覆躯四字令案姚辑汪辑本谢承后汉书周穆传有此条而无周稷传疑稷是穆之讹本与原钞同俞本已改作穆】 周章拔佩刀 【谢汉书云周章为郡公曹○今案姚辑汪辑本谢承后汉书脱周章传亦见范书六十三周章传曹下有拔佩刀断马鞅云云陈俞本皆改引范书原钞小注周章二字作鲍永因下条致误已据标目订正】 鲍永拔佩刀 【东观汉记鲍永为郡功曹○今案聚珍本东观汉记卷十四鲍永传曹下作时有称侍中止传舍者太守赵兴欲出谒永以不宜出当车拔佩刀兴因还云云姚辑本脱陈俞本均改引范汉书】 编署黄堂 【谢承后汉书郭丹太守杜诗荐为功曹丹荐长者自代勑以丹事编署黄堂○今案姚辑汪辑本谢书郭丹传编作徧余同俞本增引甚详皆作编】 图形明堂 【邵氏家传云邵畴为会稽功曹诏郡县图形明堂○今案吴志卷三孙权传注引邵氏家传明作庙陈俞本与本钞同】 

　　○吏一百七十三 

　　理之所出 【贾谊书云吏者理也理之所出○今案见贾谊新书大政下篇】 福归于君 【鬻子云昔之帝王所以为明者以其吏也力生于神功取于吏福归于君○今案守山阁本鬻子遗道五帝三王周政乙第五吏也下有昔之君子其所以为功者以其民也十四字取作最陈俞本已照补】 理万物平百揆 【杨泉物理论云吏者理也所以理万物平百揆○今案类聚御览职官部引物堙论皆作理万机平津辑本谓书钞引作助万机盖据陈本俞本亦然并删标目万物二字其时孙氏尚未得此影钞也】 民有三勤 【杨子法言云民有三勤曰何哉一曰善政二曰吏善政恶三曰政吏骈戒此曰三勤也○今案近本法言先知篇一曰以下作政善而吏恶一勤也吏善而政恶二勤也政吏骈恶三勤也余同陈俞本从近本改惟脱曰何哉三字】 善树德 【胡子云善为吏者树其德○今案玉函山房辑胡非子谓书钞七十七引无其字考陈俞本皆与本钞同其所据者又不知何本也】 长子孙 【汉书云武帝之初守闾阎者食梁肉为吏者长子孙○今案见汉书廿四上货志原钞脱守闾四字据补陈俞本并食梁肉三字删去】 委吏 【孟子云孔子为委吏○今案万章下篇】 狱吏 【史记勃以千金与狱吏○今案见史记绛侯世家陈俞本与作为】 削木为吏 【汉书云画地为牢势不人削木为吏议不对○今案汉书六十二司马迁传陈俞本势作期】 刀笔之吏 【王粲儒吏论云彼刀笔之吏岂生而察克哉起于几案之下也○今案百三家本王粲集儒吏论克作刻余同陈本粲误杰彼误陂脱岂生句俞本亦误杰克误寇余同】 有劝农之名无赏罚之实 【王粲务本论曰末世之吏有劝农之名无赏罚之实○今案百三家王粲集同】 兼人之吏未易得也 【魏武选举令云邺县甚大一乡万数千户兼人之吏未易得也○今案严辑全魏文魏武选举令据书钞引邺上添今字余同陈俞本脱注】 着巾帻 【魏武选举令云闻小吏或有着巾帻○今案严辑全魏文据书钞引同】 负青幡 【务本论曰末世之吏负青幡而令春有劝农之名○今案百三家王粲集务本论令春作布春令余同然本钞幡篇春篇引皆作令春陈俞本脱注】 万人爱之 【鬻子民者至卑也而使之取吏焉百人爱之○今案守山阁本鬻子撰吏五帝三王传政乙第三爱之下云则百人之吏也千人爱之财千人之吏也万人爱之则万人之吏也陈俞本亦增引】 百贾畏之 【汉书尹翁归为市吏公廉不受遗百贾畏之○今案汉书七十六尹翁归传遗作馈陈俞本作馈】 石苞卖■〈金截〉 【王隐晋书石苞为县吏卖■〈金截〉邺市○今案御览八百十三引王晋书卖作买■〈金截〉作铁陈俞本卖作贩铁下有于字余同原钞苞误庖已更正】 朱师送书 【传云上朱师为虎啮师効力夜送军书触冒山阻一郡所知者也○今案脱去书名俞本亦然并删上字虎啮师三字作吏字余同陈本全删此条本钞必有讹误无可引订】 郑玄常诣校官 【续汉书郑玄少给县为吏得休不归家常诣校官读经家贫无资县中嘉之○今案姚辑续汉书郑玄传给县四字作为乡啬夫归下脱家字校官作学宫脱读经以下汪辑本亦作为郑啬夫余悉同俞本与原钞同陈本归常诣以下增引迥异】 冯良耻在厮役 【东观云南阳冯良少作县吏耻在厮役因壤车杀马毁裂衣冠主挞之从杜抚学妻子见车有死马谓为盗贼所害良志行高洁约礼者也○今案聚珍本姚辑本东观记冯良传无主挞之字无妻子四句陈本脱因坏以下俞本与聚珍本同】 

　　○小吏一百七十四 

　　幼未有用从容在职 【韦昭辨释名云门下吏当作三缇幼未有用从容在职也○今案陈俞本吏上有之字余同】 翁归文法 【汉书尹翁归少孤为狱小吏晓习文法○今案汉书七十六尹翁归传原钞晓误昭已据订】 王尊能史书 【汉书王尊少孤诸父使牧羊泽中尊窃学问能史书年十三求为狱小吏○今案汉书七十六王尊传原钞父误翁牧误收羊误洋问误门据订】 张既畜好刀笔 【魏畧张既为郡门下小吏常畜好刀笔大吏奏事辄给之○今案魏志十五张既传注引魏畧奏事作有乏者给之作给与陈俞本与传注同亦有增引】 许嘉持剑炮火 【谢先贤传云许嘉为乡小吏常持剑月朔晨朝并抱炬火○今案御览三百四十三引汝南先贤传为乡作给县抱作持余同陈俞本乡作郡余与原钞同此传周斐撰谢字衍文耳】 孝廉越坛欢语而别 【袁山松后汉书吴佑举孝廉将行郡中为祖道佑越坛共小吏雍丘黄真欢语而别○今案姚辑汪辑本袁后汉吴佑传同陈俞本语下添引移时与结友五字俞更有后真亦举孝廉句】 秀才顿亭指语笺体 【王隐晋书云刘官有亭民举秀才刺史笺久不成官指语笺体然后成秀才与县令语刘官公掾之精者何况为亭民令召为门下小吏民之仕者也○今案陈俞本与作语语作曰删民之五字余同】 曹着庐山配女 【祖台之志怪云建康小吏曹着为庐山使君所迎配以女婉着形意不安屡求请退婉潸然垂涕赋诗叙别并赠织成裈衫○今案初学记廿六引志怪女误文脱诗字余同御览五百七十三引使君作夫人无着形意以下又本钞衫篇引禅作单余同陈俞本无形字织成禅衫四字作缯织之类又原钞潸误清赋误贼赠误缯已据诸本订】 吴龛浮石为妻 【述异记云武昌小吏吴龛得一浮石取其床头化成一女端正与龛为夫妻○今案龙威本述异记卷下武昌作阳羡县三字共作置端正七字作至曙仍是石五字陈俞本昌作帝共作置化成作化作余同】 

　　○卒一百七十五 

　　折薪为厮炊烹为养 【史记张耳传赵王与张耳陈余北畧地燕界赵王间出为燕所得燕将囚之欲与分赵地半乃归王使者往燕辄杀之固以求地张耳陈余患之有斯养卒曰吾为公说燕燕将以为然乃归赵王如湻注曰斯贱也韦曜注曰折薪为厮炊烹为养也○王石华校标目享改烹今案史记张耳列传无固字陈本照删又原钞囚误相脱为公二字脱燕将以三字据订】 开闭洒扫逐捕盗贼 【汉应劭曰旧亭有两卒一主开闭洒扫一主逐捕盗贼也○今案陈本删汉字余同】 常生华阴门 【列仙传谷城乡卒常生者不知何许人死而复生后会稽变姓为吴市门卒○今案陈本许作所死上有数字未句作后数年复为华阴门卒亦增引】 怀道隐身 【晔后书范式为荆州刺史友人孔嵩家贫亲老乃变名姓佣为新野县阿里街卒式行郡到新野而县选嵩为导迎式式见识之呼嵩把臂谓曰昔与子俱良长裾游帝学吾蒙国恩致位教伯而子怀道隐身处于卒伍不亦惜乎○今案范书一百十六范式传原钞阿误河街误□裾误裙据订陈本稍增引】 不愿名品 【世说云苏峻乱诸庾并逃散冰单身逃亡吴郡卒独以小舡载冰过浙江事平冰欲报卒适其所愿卒云出自厮下不愿名品者也○今案惜阴轩本世说任诞篇品作器余同陈本增引】 陈义问旧事 【东观云止行过肃名赵李寺铨不卒陈义子问以旧事○今案聚珍本姚辑本东观记未收此条陈本亦删必有讹脱无可引校】 杨方读五经 【晋中兴书云贺循时为会稽铨下有杨方者少好学公事之暇辄读五经○今案御览六百卅一引中兴书时为六字会稽人郡铨下陈本无贺循以下八字好学下有有异才初为郡铃令威仪十字且增引亦疑有讹脱处】 非挝妻之人 【蜀志刘琰妻胡氏入贺太后后令留胡氏经月琰疑其与后主有私令卒五百挝胡至以履搏其面有司议曰卒非挝妻之人面非受履之地也○今案蜀志卷十刘琰传令卒作呼卒陈本亦改呼原钞脱两氏字留误刘月误曰脱卒五二字据订】 安能为人使 【邓粲晋记胡母辅之过河南尹将饮酒河南门卒王子搏令取火子搏曰我卒也唯不乏吾事安能为人使辅之与语暵曰吾不及也○今案御览四百九十八引邓晋纪尹作门下无门卒二字令作使又八百六十八再引尹下有门下二字河南门卒作使门卒无令字原钞粲误祭酒下衍北字卒误卜火误大乏误知脱与语二字已据订陈本尹作门下门卒作驺搏下增引箕坐其旁辅之叱七字令作使事下有则己二字能作复辅之与语误因就与诏】 

　　北堂书钞卷第七十七 


　　●北堂书钞卷第七十八　　　设官部三十 

　　隋秘书郎虞世南撰 
　　南海孔广陶校注 
　　县令一百七十六 

　　○县令一百七十六 

　　罢侯置县 【崔实正论云秦兼天下罢侯置县○今案陈俞本正作政羣书治要四十五亦引作政】 灭陈为县 【史记云周定王时楚庄王灭陈为县○今案见史记楚世家】 诸侯所食曰国公主所食曰邑 【汉书百官表云诸侯所食曰国皇太后公主所食曰邑有蛮夷曰道○今案汉书十九上百官公卿表诸作列陈本已照改并脱蛮夷句】 汉万户己上为令 【百官表云县令长皆秦官也万户已上为令秩千石至六百石减万户为长秩五百石至三百石皆有丞尉○今案见汉书百官公卿表上】 晋千户已上为令 【晋令云县千户已上州郡治五百以上皆为令不满此为长也○今案陈俞本州岛郡治三字作及字】 从小补大表其能 【崔寔正论曰旧制万户以上置大县令以表其能字人之力也○今案陈俞本无字人五字余同严辑本崔寔文据旧钞未改本无从小补大四字】 才堪治民以参选 【晋起居注曰太始元年诏曰若夫县令有缺掾属才堪治民者故当以参选○王石华校鈌改缺今案陈俞本脱缺字故字】 大邑身之所庇 【左传云子皮欲使尹何为邑子产曰少未知可否子皮曰使夫往而学焉亦愈知治矣子产曰不可人之爱人求利之也今吾子爱人则以政犹未能操刀而使割也其伤实多子有美锦不使人学制焉大官大邑身之所庇而不使学制焉其为美锦不亦艰乎○今案左传襄三十二年制作制艰作多陈本已照改】 长吏亲民之要 【晋起居注云秦始元年诏曰百里长吏亲民之要也○今案陈俞本吏作史】 久则相习而苟且 【崔实论曰建初中南阳阴意以诏除郎为饶阳长视事二十三年迁寿阳令又十八年永久则相习无所窜情而无苟且之政吏民供养亦竭诚尽节无有一切之计故能君臣和睦百姓康乐○王石华校文改久功讨改壹切补则字政字民字计字严氏校云按羣书治要作永久则相习上下无所窜情加以心坚意专安官乐职图虑久长而无苟且之政吏民供养亦竭忠尽节而无壹切之计云云今案见羣书治要四十五引崔实政论本钞颇有删节严辑全后汉文建初以下二十九字亦从书钞未改本引补至原钞忠改诚永兴避隋高祖父讳也陈俞本永久句作相习虽入并脱之政二字】 治民之职 【起居注云太始元年诏曰昔孝宗重治民之职○今案陈俞本起上有晋字】 法令为师 【汉书云薛宣子惠始为彭城令遣掾问宣不教惠吏职之意宣曰吏道以法令为师○今案见卷八十三薛宣附惠传】 当清当慎当勤 【李康家诫云侍坐于武帝之时有三长吏俱临辞出上曰为长吏当清当慎当勤修此三者何患不治乎○今案陈本俱临四字作俱来陛辞】 未更长吏不为台郎 【晋起居注云太康八年吏部郎师袭向凯上言欲使舍人洗马未更长吏不得为台郎未更吏不得为主尉三官也○今案陈本长吏作长史又脱三官也三字】 道民以孝 【续汉书鲁恭字仲康为中牟令道民以孝○今案类聚五十御览二百六十七引及姚辑汪辑谢书道作导无字仲康三字惟汪本作道与本钞同】 训民以礼 【续汉又云刘宠字祖荣除东平陵令训民以礼上下有序○今案类聚五十御览二百六十七引无字祖荣三字考御览八百三十五及吴志刘繇传注引刘宠他事亦作字祖荣文选注五十九引字荣祖非也姚辑汪辑本续汉书与原钞悉同】 施其政教 【新序云鲁君使宓子贱为单父宰施其善政单父大治○今案见铁华馆定刻宋本新序杂事篇陈本多增改亦见御览二百六十八引】 不言而治 【汉书云原陟为谷口令不言而治○今案见卷九十二游侠传】 以德化治 【续汉书云曹褎字叔通正身率下举动遵礼以德化治五谷丰熟盗贼感化○今案俞本姚辑汪辑本续汉治作俗陈本已改范书】 烦剧所锺 【抱朴子三台九列坐而论道州牧郡守操纲举领其官益大其事愈扰烦剧所锺其惟百里也○今案陈俞本俞作逾平津平抱朴子外二十八百里篇扰作优金陵继氏重刻本亦未改正】 以仁义治 【续汉书孔奋官姑臧令长以仁义为治抑强扶弱○今案陈俞本姚辑汪辑本续汉书官作守无令字又陈本脱为字】 任力者劳任人者佚 【说苑云宓子贱为单父宰弹琴身不下堂单父治巫马期以星出入单父亦治子贱曰任力云云○今案说苑卷七政理篇为单父宰作治单父弹下有鸣字入上有以星二字陈本已增注】 为陈恩德 【续汉书鲁恭为中牟令为陈父母恩德○今案陈俞本汪辑本同陈俞本为陈句作导民以孝】 政化大行 【晋中兴书贺循除武康令政化大行○今案晋书贺循传化作教陈俞本皆改注今晋书】 政惠普着 【汝南先贤传袁安为平陵令如上言○今案俞本平陵作任城陈本惠□会普着误晋书】 政教大行 【东观记云元贺迁邺令政教太行○今案聚珍本十八元作玄夹注云又据华阳国志而姚辑本东观记竟误作贺公余同】 令行风靡 【魏略云时苗为寿春令令行风靡○今案魏志二十三常林传注引魏略同】 治有政化百姓怀附 【锺离意为堂邑令治有政化百姓怀附○今案陈本脱俞本注作续汉书考姚辑汪辑本亦入续汉锺离意传】 百姓以治 【谢后汉书云陈实迁太丘长修德清净百姓以治○今案陈俞本同姚辑本脱汪辑本谢书据书钞引同】 道德齐礼 【王晋书唐彬补邺令道德齐礼○今案晋书四十二道作导陈本亦改导】 不任刑罚 【续汉书鲁恭为中牟令以德化人不任刑罚○今案姚辑汪辑本续汉无以德二句陈本改注范书】 不行鞭杖 【魏志司马朗为当阳长不行鞭杖而民不敢犯○今案魏志十五当作堂敢犯作犯禁陈本亦作堂犯下增禁字】 道不拾遗 【续汉书云卓茂迁密令道不拾遗○今案陈本姚辑汪辑本续汉迁作为】 狱无囚徒 【华汉书刘平为全椒长狱无囚徒○王石华校因改囚今案御览二百六十七引长作令俞本囚徒作系囚汪辑本与俞同陈本已改范书】 书佐无事令读孝经 【汉书王涣为洛阳令书佐无事令读孝经○今案陈俞本皆作汉书非也范书王涣传无书佐二句姚辑汪辑本续汉书亦然】 吏好游戏下车公谒 【谢汉书云种拂迁宛令吏好因暇游戏饮乐市廛为百姓所患拂见之必下车公谒之也○严氏校之拂改拂之今案陈本迁作拜廛作里无饮乐二字姚辑汪辑本谢书皆脱】 民感 【华峤汉书锺离意除堂邑令民起市肆起工兴役意祝曰兴工令也百姓无罪如有祸令自当之吏民皆感之也○今案姚辑汪辑本华书皆脱陈本改注东观记考聚珍姚本东观亦无】 民信 【谢汉书鲁恭为中牟令使民信者也○今案姚辑汪辑本谢书均脱】 吏民不忍欺 【魏略云吉茂除临汾令居官清静吏民不忍欺也○今案魏志二十三常林传注引魏畧同】 不敢欺 【续汉书鲁恭为中牟令有亭长息牛不还主讼之恭敕令还牛□要仍不还恭叹曰化不行也解印绶而去掾吏注留亭长惭还牛不敢欺也○今案陈本脱姚辑汪辑本续汉息作借注作共余同】 莫敢欺 【东观云周纡字文通迁召陵侯相廷掾擅行威杀人断手足立寺门纡便往察视口眼有稻芒知廷掾载槀入城收考具服自后莫敢欺○今案聚珍本姚辑本脱范书一百七周纡传擅行五字作欲损其威乃晨取死人九字余同陈本已改范书】 太守敬以师友 【续汉书云孔奋传守姑臧令太守梁统敬奋每以事至府不以官属礼之常迎送敬以师友○今案陈本及姚辑本汪辑本续汉书皆脱每以五字迎送作迎于大门】 太守使其廉治 【东观汉书云公孙述补清水长太守以其能使廉治五县政○今案陈本廉作兼范书四十三亦作兼聚珍本姚辑本东观记公孙述传脱此条】 殷褎有异政 【殷氏世传褎为荥阳令学校义礼济济如也歌曰荣阳令有异政修立学校人复性令我子弟耻讼争○今案陈俞本义作仪争作诤褎作裒类聚十夷引殷世传无义礼二句】 石崇有能名 【王晋书云石崇年三十余为修武令能名○今案陈本三十作二十今晋书石崇传及文选注四十五引臧荣绪晋书亦作二十】 为州郡最 【续汉书牟融举秀才为丰令视事三年为州郡最○今案御览二百六十七引及姚辑汪辑续汉季作汉三作二陈本亦作茂惟类聚及姚本作三年与原钞同】 十二郡最 【臧晋书杜轸迁池阳令为十二郡最池阳百姓为立祠焉○今案陈本同晋书九十卷二郡误一郡为立上有生字】 州课第一 【谢汉书祭彤徐偃师□事五年州课第一○今案陈本同姚辑汪辑谢书皆脱】 会课第六 【汉书萧育为茂陵令会课第六○今案见汉书七十八萧望之附育传】 为三辅第一 【谢志张免除新丰令治为三辅第一○今案陈俞本谢志改世语】 为一州之首 【蜀志吕乂除新都绵竹令乃心隐恤百姓称为一州之首也○今案蜀志九吕乂传除作迁】 孔子称三善 【家语子路治蒲三年孔子过之比至三称善子贡执辔而问曰夫子未见由而称善可得闻乎子曰我入其境田畴易草莱阙沟池深此其敬而信民尽力也入其邑墙屋完树木甚茂此其信而宽民不偷也入其廷甚闲静诸下用命此其明察以断民不扰也庂此观之三善称美也○今案家语辨政篇十四闲静作清闲民不扰作政不扰】 肥亲察三异 【续汉书鲁恭为中牟令建初中郡国螟伤稼犬牙毗界不入中牟河南尹袁安疑其不实遣掾把亲往察之恭随行阡陌俱息桑下有雉过此其傍有重儿亲曰何不击之儿曰雉方将雏亲瞿然而起与恭诀曰所以来者欲察治之善恶耳今虫不犯境化及鸟兽竖子有仁心此三异也以状白安安美其始以励郡县○今案类聚五十引犬作大毗作缘息作坐过此作止瞿作矍郡县作属县御览二百六十七引仍作犬作瞿余与类聚引同姚辑汪辑续汉据类聚御览引亦同】 清白闻于州郡 【陶氏家传陶遽起家为龙阳长清洁之行其妻月下纺绩买纸笔寄之母勑不相通谒计日受俸闻于州郡也○今案陈俞本清上有素有二字母勑句作杜绝请谒又俞本遽作遂】 清廉训于百里 【长沙耆旧传赞云桓龙迁鲁令明断朗然狱无停系安贫乐道内无担石之储门绝鱼米之馈清廉训于百里仁恩洽于所莅黎元沾其惠泽遐迩称其节臬者也○今案陈俞本仁恩作仁惠又陈本惠泽作恩泽俞本作德泽】 沐并清名 【魏略云沐并为成皋令在位有清名为众所许○今案陈俞本同魏志二十三常林传注引魏畧在位以下作自恃清名耶】 何随清廉 【华阳国志何随除安汉令众推清廉者也○今案见廖刻顾校仿宋本后贤志篇】 陈球清高 【续汉书陈球迁繁阳令高不动○今案陈俞本同姚辑本汪辑本续汉书脱】 孔奋清廉 【续汉书云孔奋守姑臧天下知其清廉○今案姚辑汪辑本续汉书皆无清廉句陈俞本皆改范书】 脂膏不润 【又云孔奋守姑臧时天下未定或曰脂膏中不能自润○今案姚辑汪辑本续汉书皆脱未定以下陈俞本皆改范书】 毛米不犯 【王晋书纪迁改都安令励身居正毛米不犯也○今案陈本脱俞本纪迁二字但空二格晋上无王字】 无书与京师 【傅子云刘钧为颍阴相不为脂膏之染三年无书与京师○王石华校削改刘今案傅节子辑本及俞本同陈本脱】 贫无车马 【魏志崔林除郑令贫无车马步之官○今案魏志二十四崔林传步上有单字郑令作邬长】 唯有笠伞 【吴书绪褚珍字孔连罢乌伤令单舡而归故人羊衡就乞土物唯抽舡下一竹赠之曰东南之美唯竹箭贞而节幸甚□寒唯有笠□也○今案本钞一百三十七舟篇引吴书至赠之句上无乌伤二字高士奇补编珠卷四引吴书无幸甚以下九字陈本全脱俞本脱单舡二字及故人至岁寒三十一字】 去留其犊 【魏畧时苗为寿春令之官乘黄牸牛生一犊及去任留其犊与主簿○王石华校补寿字今案魏志二十三常林传注引魏畧去任作其去余同陈俞本之官作始至乘作驾】 妻子亲釜灶 【东观记云周泽为渑池令妻子自亲釜灶○今案陈本聚珍本汪辑本渑误黾又陈本自亲误亲自】 妻子念葱韮 【续汉书孔奋为姑臧长唯母极膳妻子唯食葱韮○今案陈本极下有珍字唯作饭俞本已改范书考类聚五十引唯食句作饮食但葱韮余同姚辑汪辑本据类聚引】 凿渠十二 【史记西门豹为邺令凿渠十二以溉其田也○今案见史记滑稽列传】 起田干顷 【长沙耆旧传赞云徐韦除都梁长至县相地形势起田千有余顷也○今案陈俞本同】 穿渠入河流导原隰 【殷氏世传褎为荥阳令先时多霪雨乃穿渠入河疏导原隰民为善颂○今案御览七十五引殷世传无时字霪作淫陈俞本褎作衰】 畜干椹收■〈上豆下〉豆 【魏畧杨沛为新郑长人饥穷课民畜干堪■〈上豆下〉豆以其余补不足太祖为兖州刺史将千余人沛乃进干椹太祖甚奇之○今案类聚三十三引魏畧无人饥三字上干字作桑■〈上豆下〉误营以其余句作积浸得千余斛为兖九字作西迎天子军无粮七字陈本亦多删改】 子其子恤诸孤 【家语曰孔子谓子贱对曰不齐之治也子其子恤诸孤○今案见家语辩政第十四其子六字作父恤其子其子恤诸孤】 抚百姓如赤子 【续汉书锺离意迁堂邑令慎刑轻罚抚顺百姓如视赤子○今案姚辑本汪辑本皆脱慎刑以下陈俞本皆改注东观记】 信臣视民如子 【汉书循吏传召信臣以明经甲科出补谷阳长举贤良视民如其子○今案汉书八十九循吏传贤良作高第陈本已照改】 养子曰贾所生 【谢后汉书贾彪补新息长民贫困多不养子贾彪到任严其制与杀人同人养者数千皆曰贾父所生男名贾男女名贾女以此丰丁口也○王石华校将贾彪以下涂去误矣今案姚辑本贫困作困贫数千作千数贾男作贾子陈俞本已照改惟俞本千数误作十数汪辑本养子作不能举无到任句与杀四字作有犯者以杀人罪罪之人养作养子皆作愈余与姚本同】 育男以郑为字 【魏志郑浑为邵陵令天下未定人皆剽轻不念产殖浑所在夺其渔猎之具课使耕桑又开稻田后稍丰给所生男女皆以郑为子○今案见魏志十六郑浑传】 私粟为饭 【韩子云子路为郑令季氏相鲁以五月起众为长沟当此时子路以私秩粟为浆饭要作沟者于五甫之衢而食孔子闻之使子贡往覆饭毁器曰鲁君有民子奚为食也○今案韩子外储右上篇郑作郈甫作父而食作而飡又时误为往误后陈本皆照改】 凤凰集境 【荀氏家传邈字公然除太原榆次令凤凰集填晋武下诏褎美及为树碑○今案御览二百六十八引荀家传同陈本邈作藐】 鸾子集学 【东观记云王阜补重泉令鸾鸟集止学官阜使掾汝迭为张雅乐鸟举足垂翼应声而舞翱翔复上县庭十余日乃去○今案陈俞本汝迭作长沙迭翱作翾庭下有屋字学官作学宫聚珍本姚辑本亦然类聚九十九引官作厅翔下无复上二字】 嘉木生廷 【续汉书云鲁恭为中牟令嘉木生于廷奏上○今案陈俞本姚辑本木作禾汪辑续汉亦然谓据本传注引】 鸠集厅事事 【华阳国志云景毅为白水县令鸠巢厅事孕育三府表荐○今案见顾校仿宋本梓潼士女志】 鹰化为鸠暴虎成狸 【锺离意别传迁东平瑕丘令男子儿侄勇悍有力三日一饭十斤肉五升米饭便弓兵弩飞射走兽百不脱一桀孛??恣情意到官召署补贼掾敕曰令昔尝破三军不用足兵尝缚暴虎不用尺绳宜慎之父子相帅为善所谓上德之政鹰化为鸠暴虎成狸○今案御览二百六十八引意别传侄作直无三日十一字桀孛??句作桀悖好犯补贼作捕盗父子作由是帅作率陈俞本皆照改惟陈本尚存三日十一字】 虎即出界 【益州耆旧传云赵瑶为缑氏令到任虎负其子出界○今案陈俞本同】 虎皆渡江 【续汉书刘平为全椒长先是县多虎为害平到政术治民虎皆南渡江去○今案姚辑本汪辑本同陈本脱】 邹独无霜 【会稽典录云郑弘为邹令鲁国当春霜陨杀物邹县独无霜也○今案类聚一百引会稽典录邹作县陈俞本皆改注谢承书邹作驺】 县独不雹 【东观汉记云韩棱为下邳令视事未朞吏民咸慕邻县重之棱界独无雹○今案初学记卷二引朞作周咸作爱重之作皆雹姚辑本亦然聚珍本仍作朞】 蝗不入茂陵 【益部耆旧传云杨琳为茂陵令蝗不入茂陵界○今案类聚一百引益部传无界字陈本改续汉书】 蝗不入密界 【续汉书卓茂为密令元始中天下蝗河内二十县蝗独不入密县界督邮书行太守○今案类聚五十引及姚辑汪辑本续汉内作南行作言】 请雨自责 【益部耆旧传云赵瑶为缑氏令齐戒请雨于灵星归咎自责稽首流血应时大雨○今案　　　钦定图书集成庶征典卷九十六引益部传缑氏作阆中星下有池字余同】 争水割指 【汝南先贤传云赵规为阳安令与朗陵黄萌争水规割指以诅萌忿杀规吏复剌杀明○今案陈本脱俞本注内无规割以下阳安作安阳御览三百七十五引此传朗作郎】 设坛引咎 【海内先贤传云公抄穆为宏农令蝗虫食禾穆设坛引咎自责日中至脯不知蝗虫所在号曰神明○今案御览二百六十八引此传同陈俞本自责作请以身祷神明下有之宰二字】 座薪自焚 【范晔后汉书云戴封为西华令时汝颍有蝗独不入西华界其年大旱封坐薪上自焚俄而大雨至○今案见范书一百十一独行传陈俞本汝颍作郡界】 王乔精神 【风俗通云孝明帝时尚书即郎河东王乔迁叶令乔有精神每月朔朝明帝帝怪其来数密令守吏候之言临至时常有双凫从东南飞来因使罗之但得一双舄耳使尚方勘之乃四年中所赐尚书官属履也○今案玉谟本风俗通正失篇精神作神术守吏作太史从下脱东字勘之作识视陈本叶改邺守吏句改太子史侯望之皆误也又改风俗通为俗说玉函山房辑本遂沿其误】 何敞行术 【搜神记云何敞为无锡令有蝗敞修殷汤天下事之术蝗虫消死○今案陈俞本脱本钞德感篇引脱有蝗以下学津讨原本搜神记卷十一亦脱殷汤句】 治有异政生为立碑 【范晔后汉书云童翊除须昌长治有异政生为立碑○今案见范书一百六童恢附翊传陈本政作术】 遗爱在民生为立祠 【臧荣绪晋书云荀勋为安阳令遗爱在民百姓生为立祠○今案陈本脱百姓二字今晋书三十九遗爱句作勖有遗爱无百姓二字】 当迁三老愿留 【汉书云焦延寿为小黄令善政爱民当迁三老官属上书留诏许增秩○今案陈本脱寿字增秩作许之考汉书七十五京房传为小作补小善政作先知奸邪余同】 委官百姓涕泣 【续汉书曹褎迁陈留圉令爱民救死为太守马严嫉恶免官百姓涕泣○今安委字免字小注与标目不符陈本作免嫉作疾姚辑本与陈同汪辑本续汉书与原钞同】 弃官百姓攀车 【续汉书刘宠为东平陵令以母疾弃官百姓士女攀车塞路乃轻服潜去○今案类聚五十御览二百六十七引疾作病去作遁陈本已照改姚辑汪辑本亦然】 随车致祠 【续汉又云王涣为洛阳令病卒百姓哀痛老少随车致祠昼夜号泣○今案姚辑本汪辑本续汉皆脱病卒以下陈俞本王涣作吴汉】 望柩设奠 【干宝晋记云刘璠为江夏高新令及卒百姓如哀父母吏民相聚于道路望柩设奠○今案白站七十七引脱干宝二字父母作兄弟陈俞本璠作蕃】 民为立祠 【荀氏家传云荀邈除榆次令及卒吏民如丧亲戚为之颂德树碑也○今案御览二百六十八引荀家传无立祠字颂德字余同】 立碑颂德 【范氏传云瑗为汲令迁济北相卒官汲县故民吏男女号送遂累石作坛春秋祀之立碑颂德○今案俞本范作崔县下脱故字陈本改注隋书益谬矣】 图画形像 【王隐晋书云陆云为浚仪令民思恩惠图画形像配食于村祉○今案晋书五十四民思句作百姓追思之村作县陈俞本已改今晋书】 谓之神明 【续汉书度尚为上党长县中谓之神明○今案御览二百六十七引为作除本钞下文亦作除姚辑汪辑本续汉书党作虞】 遣徒还家应期而归 【谢承后汉书云虞延除细阳令岁时伏猎遣徒系各使还家并感之应期而归○今案姚辑本汪辑本皆脱陈本多增改】 放囚还家如期并至 【曹摅别传云摅为临淄令放死囚还家如期并至○今案陈本同今晋书无死囚二句】 放牛于野 【续汉书王涣为河南温县令土俗豪强涣到举贤诛滑民开门皆放牛于野○今案姚辑本汪辑本陈本民开门三字作陈本闭门余同】 系马道旁 【益部耆旧传云罗衡为万字令县界肃然夜不闭门系马于道旁○今案御览二百六十八引益部传马上有牛字陈俞本皆增牛字】 臣先治剧 【├原涉字巨先大司徒史丹举能治剧为长陆令道不舍遗○今案俞本同考├九十二游侠传无长陵二句但有为谷口令不言而治二句陈本已照改】 乐恢刚直 【续又云乐恢除守阳令在职刚直守清者也○今案姚辑本汪辑本续汉书及陈俞本无守清四字】 王涣履正 【续汉书王涣为洛阳令履正○今案姚辑本汪辑本及陈本履上有治民二字原钞已脱】 杨沛严能 【魏畧为邺令当得严能○今案魏志贾逵传注引魏畧能下有如杨沛比四字余同陈本得作官】 一郡柔明 【传玄子云□□为上霜令一郡柔明○今案此文有误陈俞本脱传节子辑本霜作雷柔作称谓据归安陆氏本书钞引订】 一郡之震 【传云蒯越为汝阳令诛残一郡之震○今案此文有误陈俞本脱】 朝歌称神明 【续汉书云虞诩为朝歌长到官设三科吏民称神明○今案御览四百四十九引续汉科下有以募求壮士五字陈俞本已改晋书汪辑本与原钞同姚辑本脱到官以下】 上虞谓神明 【续汉又云度尚除上虞长皆谓之神明○今案御览二百六十七引虞作党本钞上文引亦作党姚辑汪辑本续汉仍作虞皆作县中】 举县畏惮 【东观记云王阜为重泉令政治肃清举县畏惮○今案聚珍本姚辑本东观记同】 京师肃清 【又东观云周行为泾令下车严峻贵戚局迹京师肃清○今案聚珍本姚辑本东观记迹作蹐陈本己改】 诛锄奸猾 【续汉书云祭彤迁襄贲令时多盗贼彤到官诛锄奸猾县界清净诏书增秩一等赐绢百疋册书勉励○今案类聚五十御览二百六十七引时多句作时贼钞掠净作静绪作缣余同陈本亦作净册作玺余同御览汪辑本续汉书仍作净册作策余与御览同姚辑本脱】 诛锄奸恶 【益部耆旧传云罗衡为万年令诛锄奸恶○今案御览二百六十八引益部传恶作党陈本小注亦改党】 不遇盘根何以别利器 【续汉书虞诩为朝歌令贼攻杀长吏诩曰难者不避易者不从不遇盘根错节何以别利器平○王石华校过改遇今案御览二百六十六引同四百四十九引难者二句作志不求易事不避难汪辑续汉书从御览四百四十九引其夹注云难者二句类聚五十引同】 盗贼清净 【东观记云祭彤为襄贲令○今案详本篇上诛□奸恶条下】 盗贼省灭 【续汉书云鲍昱为泚阳长盗贼省□○今案陈俞本姚辑本同汪辑本续汉书鲍永附昱传亦同】 陶潜常醉 【檀道鸾晋阳秋云陶潜除彭泽令姓好学善酒在县使种植谷日吾常醉足矣○今案陈本俞本已改注今晋书】 胡毋节酒 【晋中兴书云太山胡毋录云辅之以家贫守繁昌令始节酒为政甚美○今案晋书四十九甚美作甚有能名余同陈俞本已改今晋书】 汲黯病归田里 【汉书汲黯为荥阳令耻之谢病归田里○今案汉书五十病作疾】 贡禹免官遂去 【汉书贡禹为河南令岁余以职事少失为府官所责免冠谢曰冠一免安复可冠也遂去官○今案汉书七十二无少失二字】 解剑带之 【益部耆旧传云赵瑶少好游侠带剑过亭长亭长谴之于是解剑挂壁曰不乘车佩绂不复带剑后除野王令乃解剑带之○今案御览二百六十八引益部传及俞本瑶作珜本钞剑篇引亦作珜】 挂冠而去 【晋中兴书云陶潜为彭泽令督邮察县吏入白当板履而就谒潜曰吾不能为五斗米折腰向乡里小人于是挂冠而去○今案俞本吏上有县字小人作小竖】 中牟股肱 【新序晋平公问赵武曰中牟王国之股肱寡人欲其俴谁使而可武曰邢子可公曰邢子非子之雠耶对曰私雠不入公门○今案近本新序脱陈本王作三新序作说苑余同考韩子外储左下篇有此文亦作三国】 不治官职 【吴越春秋云文种荆平王时为宛令不治官职有若狂颠惟叹笑也○今案俞本无颠惟四字王谟本陈本脱此条史记越世家正义引吴越春秋有宛令以上九字】 多修家具 【晋中兴书云太原王述素清补宛陵令时多修家具有劳役之声王导使人谓之曰名公屈临小县甚不宜尔也○今案俞本公误人余同陈本改注今晋书考世说中之下注引中兴书无太原二字素清二字役作苦名公作名父之子余同】 梁车以不慈免 【新序云梁车为邺令其妇姊往看之梁刖其姊足赵武侯以不慈免车官夺其玺○今案近本新序脱陈俞本新序作韩子武作成考见韩子外储左下篇亦无妇字】 尹敏以仓漏免 【续汉书尹敏为鄢陵令以县仓漏三所自免○今案姚辑本汪辑本续汉书及陈俞本鄢作长】 刘类托疾流闻州郡 【魏畧刘类守寻责令见门干二人皆有面首欲色好之无由乃托疾诈卧齐中佯病引内官属阴伺知之莫不吐舌流闻州郡○今案陈本脱俞本责字但留一空格色上脱面首欲三字】 

　　北堂书钞卷第七十八 

　　●北堂书钞卷第七十九　　　设官部三十一 

　　隋秘书郎虞世南撰 
　　南海孔广陶校注 
　　考廉一百七十七　　　　秀才一百七十八 
　　上计一百七十九　　　　啬夫一百八十 
　　亭长一百八十一　　　　戍一百八十二 

　　○孝廉一百七十七 

　　兴孝廉绍圣绪 【应劭汉书云元朔元年诏曰深诏执事兴孝廉成风俗绍圣绪○今案平津辑本汉官仪卷上祇据书钞一引陈本改引正帝诏俞本作应劭汉书注无深字绪下有云云二字原钞书字有误绪下有食二千石七字从下条误衍入此已删之】 举孝廉化风俗 【应劭又云元朔元年诏二千石举孝廉以化风俗○今案见平津本汉官仪卷上祇据书钞一引陈本仍作汉武帝诏二千石三字改作曰字俞本仍作汉书注上脱二千石三字】 口五十万举二人 【应劭又云和帝诏曰大郡口五十万举孝廉二人○今案见平津本汉官仪卷上祇据书钞一引陈本改作汉书和帝诏无人字俞本仍作应劭汉书注小注无口字】 户千万举一人 【魏志黄初二年使郡国户十万者举孝廉一人秀殊异者不在此例○今案近本魏志卷二使作令户作口满举作岁察末八字作其有秀异无拘户口陈本照改惟口满作户满俞本照陈改均非原钞之旧】 古之贡士 【荀爽让孝廉记云伏惟孝廉古之贡士贤则光君愚则亏政爽以亏暗荷当大选○今案严辑荀爽文此记据书钞引亏改迂余同陈本荷作何余亦同又原钞爽误彧据本篇下再引订正】 国之俊秀 【邴原别传云孔融谓原曰应仲远为泰山太守举一人孝廉旬日杀之夫君人者厚薄何常之有原曰仲远举孝廉而杀之其义焉在夫孝廉国之俊选者举之是则杀之非也杀之是则举之非也○今案魏志十一邴原传注引别传旬日作旬月余同陈本日下有往者二字旬日旬作旬月之间而杀之后四句改作举之若是若杀之是远逊原文矣】 岁贡 【风俗通云豫章太守李章举汝南封新太山日爽等为孝廉日等未行章病物故夫人于柩侧下帷见孝廉日李氏蒙国厚恩授重任浴嘉休美相授岁贡欲报圣朝下启流惠今李氏获保首领以天年终而诸君各怀进退未肯发引二人则因而辞行黄向孔等留随輀柩之行也○今案近本风俗通十反篇及陈俞本新作祈日爽作周乘日等未行作函封未发章病作张病授误据又近本李章作李张浴作咨黄向孔作黄叔度郅伯向盛孔叔】 乡举 【陈羣同岁论云初选孝廉乡举里选郡举一人后积增益至六人也○今案严辑陈羣文同岁论脱收此条陈俞本郡举作郡各至上有乃字余同】 古之贡士耆儒科甲 【应劭汉官仪云孝廉古之贡士耆儒甲科之谓也○今案平津本汉官仪祇据书钞一引严辑全后汉文汉官仪下亦同陈本脱之谓也三字】 合素帛 【傅子云汉武令郡国举孝廉末世合素帛乃有释亲而恤同岁云同登之岁记于素帛垂之后胤取诸此意也○今案严辑傅子文补遗据书钞引又注云此条多误无从校正陈本孝廉下用云云二字余删惟俞本尚有文理可读似非臆改原钞末误宋恤同误位周同登误周登垂误追胤误彻今皆照俞本参订】 无装帛 【孔融同岁论云记吏孝廉无装帛也○今案严辑全后汉文孔融同岁论脱收此条陈俞本无记吏二字】 孝廉皆限年恐失贤才之士 【崔氏家传崔琼上疏曰字孝廉皆限年三十乃得察举恐失贤才速成之士也○今案陈俞本琼作援曰下有臣闻二字才下无速成二字】 不满四十不得察举 【续汉书云左雄字伯豪为尚书迁仆射奏孝廉不满四十不得察举广陵孝廉徐淑未满对曰汉诏云有如颜子者不限年是故本乡以淑充选雄诘之曰昔者颜子闻一知十孝廉闻一知几淑默然无以对也○今案姚辑汪辑本续汉书脱此条陈俞本改引后汉书】 令诣御史 【汉旧仪云武帝元年令郡国举孝廉各一人诣御史举试昔年为郎中○王石华校昔年改借拜今案平津辑本汉旧仪补遗昔年二字作拜祇据书钞一引陈俞本删举试以下】 试之以下 【王朗论考试考云臣闻试可乃已谓试之以事非谓试之以诵而已○今案严辑全后汉文脱收三朗此条陈本脱己字】 先试笺奏 【应劭汉官仪云孝廉年木五十先试笺奏初上试之以事非试之以诵也○今案平津辑本汉官仪祇据书钞一引严辑全后汉文汉官仪下同陈俞本删初上二句】 试以笺奏 【后汉书云胡伯始少贫入郡为散吏太守法雄之子真从家省父真颇知人会岁终应举雄勑真助其求才雄因大会诸吏真于鴈间密占察之乃指伯始以白雄遂孝廉即到京师试以章奏安帝试以为天下第一旬日之间遂拜为尚书即○今案范后汉七十四胡广传旬日作旬月原钞贫误贺吏误始法误洪占误右指误诣章误章郎误郡皆据订陈俞本伯始作广此永兴避炀帝讳也】 孝廉经通谁应此举 【应璩诗云京师何缤纷车马相奔起孝廉经术通谁能应此举真言有所为○今案陈俞本起下有借问乃尔为将欲要其仕一韵而无莫言句余同】 经能博学可为孝廉 【唐廉孝廉经能博学行不犯经可谓孝廉之士也○今案陈俞亦脱书名及脱之士也三字】 贤则光君愚则亏政 【荀爽让孝廉记云伏从孝廉古之黄士贤则光君愚则亏政乃上世士也○今案详本篇上古之贡士条下但无末句】 晔若春华并发馥若秋兰俱茂 【傅子云间岁察举孝廉而之上皆是九州岛百郡之士○今案严辑傅子文据书钞引同平津辑本物理论亦收此据马序谓此书引傅子尤多陈本脱俞本同】 进如众川之朝海散如云雾之归山 【傅子云孝廉皆是九州岛百郡之士风异俗殊所尚不同进如百川之朝海散如云雾之归山○今案严辑傅子文据书钞引同】 锺离意为天下第一 【锺离意别传云意举孝廉有诏试离意为天下第一胡伯始举孝廉试以章奏亦然○今案陈俞本皆脱胡伯始以下陈又脱有诏五字俞又试下有歌字】 七世孝廉 【盛弘之荆州记冠军县东一里有县人张詹七世孝廉其人征南军司魏太和时人也○王石华校悬改县背改时今案御览五百八十九引荆州记无东一里字詹下有墓字无其人征南以下陈俞本移魏太和时四字于有县上脱冠军六字脱其人六字脱人也二字】 不过孝廉 【典畧云刘陶世祖十八年徙六郡大族陶曾祖自齐来世以儒学安贫乐道故仕不过孝廉宰府也○今案御览四百八十四引典略刘作林余同陈俞本徙六句作常典六郡无陶曾句世以句作然世业儒故事作所居宰府作府第】 姜诗大孝 【华阳国志云姜诗举孝廉汉帝诏曰今大孝入朝诸孝廉一切皆平之○今案廖刻顾校本华阳志卷十四汉作明无今字诸字陈俞本各自改引本志而详略亦异然皆非照本钞之旧】 何假大志 【何假少有大志长八尺五寸体貌魁梧善威仪容止举孝廉为谒者赞拜殿中和帝善之○王石华校抹去善威二字非也今案华阳国志仪容下有止字陈俞本垧脱容止二字余同】 袁安为贤 【录异传云汉时大雪积地丈余洛阳令身出按行至袁安门无有行路谓安已死令人除雪入户见安僵卧问何以不出安曰大雪人皆饿不宜于人令以安为贤举孝廉○今案类聚卷二引录异传路上无行字俞本与本钞同陈本改引汝南先贤传添自变量字余与本钞亦同】 黄宪为高 【汝南先贤传云黄宪举孝廉无就之意人以其为高也○今案陈俞本无之其二字余同】 李合绝荣 【李合别传云合字君换南郑人太常丰欲遣吏通厚窦宪公苦谏之窦氏败时尽收交通者丰奇公能绝荣举孝廉○今案陈本脱郑人以上公作合丰奇公作丰于是奇合俞本脱字君换三字有南郑人三字余与陈同】 董昆令名 【会稽先贤赞云董昆字文通余姚人也清约守贫并日而炊茹菜不厌郡守第五府君嘉其令名署上计吏举察孝廉为天下之最经史德行称第一也○今案陈本脱经史八字俞本与原钞同】 三年考德再拜受之 【杜真奏事云令诸国举孝廉即古之贡士也三年考德□道艺之士干王王再拜两受之也○今案原钞奏误养己更正道上疑脱行字俞本令作今道上仍有脱字再上无王字余同陈本脱此条】 丁邯高节正直 【东观云丁邯高节正直不挠举孝廉为卿○今案聚珍本姚辑本东观汉记丁邯传及陈俞本无为刘二字余同】 张冯言约旨远 【郑才云张冯举孝廉诣刘真同举者咸哂之张于末坐言约而旨远○今案郑才二字陈俞本同疑是书名之误惟原钞诣误诸陈俞仍作诸并删刘真二字则大谬矣远下又有人皆服焉句】 周盘养母不充解带就牛 【谢后汉书云周盘传汝南人也居贫养母俭薄不充常诵诗至汝坟之章慨然而叹乃解带就孝廉之举○王石华校读改坟今案姚辑谢承后汉书脱周盘传汪辑本盘作盘脱汝南四字带上有韦字余同御览四百十四引同陈俞本改引范书亦与汪本同】 封观以兄名不显称疾不赴 【续汉书云封观举当孝廉以兄名不显耻受之称疾后数年兄得举观乃就录上郡○王石华校标目疾改赴今案见姚辑汪辑本续汉书封观传同又原注脱就字上误士已据订陈本末句作观乃就举俞本与本钞同】 董政还板 【南海先贤传云董政守伯和南海人有令姿太守举孝廉政负笈单步道入陵山遣家属诣府上举板也○今案陈本脱政负以下俞本道入作入□余同】 李固不就 【李固别传云固隐狼泽山以六经教授汉中太守暹五官遂就举孝廉不就○今案御览二百六十五引固别传祇云益州及司隶辟皆不就非本钞也惟俞本亦作三暹作遣官下有丞字余悉同陈本改引范后汉】 吴佑牧猪 【续汉书云吴佑年三十丧父服除居无担石尝牧猪罗泽中年四十余乃举孝廉○今案姚辑本续汉书吴佑传祇收年四十余乃为郡吏二句又云诸本佑皆作佑考御览四百八十四引三作二无服除二字猪罗作豕于长垣无年四以下汪辑本泽中以上同御览年四以下同姚本陈俞本皆改引范后汉】 董养叹鹅 【王隐晋书石瑞记云洛城内东北角步广里中地陷中有二鹅其一苍者飞去其一白者不能飞问之博士不能对陈留前孝廉浚仪董养字仲道闻而叹曰昔周所盟会狄泉即此地也今有二鹅苍有胡象后胡当人海白者不能飞此国讳也○今案世说新语注中之下二引王晋书无石瑞三字无内字士作识对作知无陈留五字无字仲道三字后胡作后肵海作洛又按本钞百零二碎篇引王晋书内石瑞记亦有此名陈本改引今晋书俞本石误名北作南脱步字地陷作城陷脱去字道作通海作侮末作白者讳也言国家之象余与本钞悉同】 

　　○秀才一百七十八 

　　进贤 【白虎通云诸侯所贡士于天子者进贤观善也天子聘取者求贤之义者也○今案陈俞本同王谟本脱】 举秀 【晋令云举秀才明经传者简以众典才茂○今案陈俞本作晋品令简以六字作以入学官余同】 四科 【应劭汉官仪云汉世祖中兴甲寅诏书曰方今选举贤能朱紫错用丞相故事辟士四科一曰德行高妙志节清白二曰学通行修经中博士三曰明集法令足以决疑四曰刚毅多畧此谓四科○严氏校判毁改刚毅今案平津辑本汉官仪谓续汉志补注汉世十字祇引作世祖诏三字能作佞辟士句作四科取士习作达陈俞本与原钞同又按集字疑作习】 五筞 【晋令举秀才必五筞皆通拜为郎中一筞不通不得选○今案陈俞本作晋品令余同原钞筞误荣已订正】 庸才贡其身盛德贡其名 【白虎通云所贡如上之意○今案陈俞本同王谟本脱】 上士贡名茂才是也 【应劭汉官仪云孝正元封四年诏曰上士贡名茂才是也○今案平津辑本汉官仪祇据书钞一引严氏辑全后汉文汉官仪下亦同】 三年一贡治道成也 【白虎通云诸侯三年一贡士者治道三年有成者也○今案近本脱】 试之射宫 【礼记射义篇云诸侯岁贡士于天子试之射宫也】 会乐贤堂 【晋中兴书云咸和六年会秀才于乐贤堂庙见也○今案陈俞本脱庙见也三字余同】 皆取才行一州之俊 【晋令云举秀才皆行仪典为一州之俊○今案陈俞本作晋品令仪作义余同】 御二龙于长途骋双骥于千里 【吴志云刘繇字正礼平原陶丘洪荐繇欲令举秀才剌史日前年举公山今年复举正礼乎洪曰然若明使君用公山于前擢正礼于后所谓御二龙于长途聘双骥于千里不亦可乎山公繇兄名岱也○今案近本吴志卷四刘繇传今年作奈何若上无然字双作骐秀成茂本钞三十三荐贤篇引此条亦与吴志同陈俞本仍作双余皆照吴志改】 名显当时海内注目 【晋中兴书云王□弱冠本州岛举秀才名显当时海内注目也○今案陈本脱此条俞本王下亦作口余同】 雷义让陈重 【谢后汉书雷义州举秀才义让于友陈重剌史不听阳狂被发走不应命○今案姚辑谢承后汉书无州字无义友二字阳上有义遂二字汪辑本阳作佯余与姚同又类聚二十一引无州字俞本亦脱州字脱友字有义遂二字余与原钞同陈本改引范书】 严象举孙权 【吴志云扬剌史严象举孙权秀才○今案见吴志卷一孙策传陈俞本秀上有为字】 陆机策之 【王晋书云纪瞻与秀才至厯阳除郎中尚书陆机策试之○今案亦见今晋书六十八纪瞻传至厯阳作徙家厯阳又移在举字上陈本直引今晋书俞本厯作洛无举字无除中二字郎字在尚书下】 王济嘲之 【晋中兴书云华潭举秀才至洛王济嘲之○今案陈俞本改引今晋书】 英伟君子其游见珍 【张勃吴录云吕市遥举张纮为茂才移书云海产名珠为宝英伟君子其游见珍○今案吴志卷八张纮传注引吴录移书下有发遣策惜纮不遣七字云作日珠下有所在二字其作所余同此永兴节录耳陈俞本脱此条】 有何秀异而应斯举 【干宝纪云周浚之扬州人举华潭为秀才至洛王武子嘲之曰君吴楚之人亡国之余有何异秀而应斯举潭曰秀异之奇固产于外不在于中域是以明珠□见出于江潭之滨夜光美玉出于荆蓝之下○今案干宝晋纪陈本改引今晋书俞本脱但举华潭至嘲之十四字亦见上条晋中兴书本条明珠下二字疑误惜无可引校】 七年不迁自乞减品 【黄义恭交州记吴甫举茂才七年不迁甫有老母言九十以上上言自乞灭品养亲者也○今案亦见　　　钦定图书集成家范典卷三十一引广南记吴列作吴甫七作累以上作有余上言作上书养亲四字作为四百石长庶得其俸禄以养其母陈俞本仍作吴列余与本钞同又案原钞甫有句亦作甫是吴下甫字误列无疑交州即广南地名疑同一书】 举不知书 【抱朴子桓灵之世州郡轻贡举故人为之语曰举秀才不知书察孝廉乃别居○今案平津校本抱朴子外十五审举篇故下有寺字乃作父陈俞本与原钞同】 何以为茂 【潜夫论曰孝明帝时剌史举茂刀帝曰汝非部南郡从事耶对曰是帝乃怒曰贼发部中而不能擒才何以为茂也○今案汉魏丛书本潜夫论述赦篇误作然材何以为茂然字似未合陈俞本改作茂才何以为也仍逊原钞远甚】 耻以衒曜取远 【晋中兴书云中兴初以边寇未静学校陵迟特所不试孝廉而茂才犹依旧策诸州茂才皆惮不往扬伦犹慷慨耻以衒曜取远终身不仕罢归田里○今案陈俞本伦作俭取远误取边余同】 阳狂走不应命 【谢承后汉书义见前○今案详本篇上雷义让陈重注】 

　　○上计一百七十九 

　　郡国上计 【汉书曰张仓以列侯为主计萧何为相国仓居相府领主郡国上计应劭曰主计者列侯典校郡国簿书者也○今案汉书四十二张苍传应劭作张晏俞本亦作应劭而所引未免有妄增陈本亦然】 诸侯朝使 【阚骃十三州志上计古之诸侯之奏使也汉因之号日计偕○今案二酉丛书张辑十三州志脱收此条陈俞本志作记余同】 大声上答 【汉书哀帝元寿二年郡国计竟发遣司徒出迎亲问百姓疾苦所计掾吏各一人音声大者上答又读五条诏书读勑毕罢○今案俞本又作及无读勑四字余同陈本郡国六字作诏遣迎亲二字作巡郡国所计二字作择脱又读以下】 应机答问 【阚骃十三州土地志计偕次第岁入贡于天子国簿代郡国封瑞山川草木万物有无不得隐节先君荣主簿问无有疑滞也○今案二酉丛书张辑十三州志脱收此条陈俞本无土地二字志作记又删国簿代三字及先君以下改作云云以其文理讹误无可引校耳】 同岁上计恩好者缌 【孔丛云普有同于孝谚日思好者其惟缌乎哉○今案孔丛子近刻本与此微异陈俞本以讹误删之】 郑玄为掾彭璆为吏 【邴原别传原为郡功曹主簿鲁国孔融在郡教选计当养公卿之才时郑玄为计掾彭璆为计吏以原为计佐○今案魏志十一邴原传注引别传养作在俞本功曹上有所召置三字鲁上有时字养作任余与本钞同陈本脱】 高孔父励操 【文士传高岱字孔父少励高操年二十七郡将感宪辟以为上计吏岱辞不行宪曰卿怀书千卷隐光藏辉择君而仕太守今日屈行诚不展志然凤凰舒翼龙虎豹步而不获己君其勉之岱遂行至京称病不出○今案俞本感作咸无吏字豹作躬无末句不出二字余同陈本感宪改遣使无吏字宪曰改使曰凤凰十六字改幸一出以副人望亦无末句不出二字余同又按豹疑作趵】 皇甫嵩直亮 【王晋书嵩与贾逵同岁举计至丞相府曹公唯留嵩与语良久便辟之嵩知已直亮不能随时更为蒙福乘单车入蜀○今案陈俞本无王字无更为蒙福句余同】 窦玄绝众 【三辅决录窦叔高名玄为郡上计吏朝会数百人玄仪状绝众天子异其貌诏以公主妻之○今案　　　钦定图书集成人事典卷二十六引决录异其貌作异之余同二酉丛书张辑决录为上有以明经三字余与集成同陈俞本脱诏字】 王璞绝常 【束皙集云郡吏王璞初入朝唯冀圣鉴垂采知其绝常耳其可使当户牖之对意三公气万乘者也○今案严辑束广微文奏荐王璞一条据书钞引同俞本垂作口其所据本脱耳陈本脱唯冀六字改初入朝上见之又删其可以下】 刘劭对曰蚀荀彧善其言 【魏志刘劭邯郓人建安中为上计吏计太史上言正旦当日蚀劭时在尚书令荀彧所坐者数十人或云当废朝或云当却会劭对曰椊慎稗灶古之良吏犹占水火错失天时礼记曰诸侯旅见天子及门不得终礼者四曰蚀在一然则圣人垂制不为变豫或善其言勑朝会如旧日亦止蚀○今案魏志二十一刘劭传计上无上字止食作不蚀余同原钞脱许太史三字废朝误庆会古误占旅误族已据订补】 子出为哀牢传 【论衡王杨字子出为郡上计吏见三府为哀牢传不成归郡作上孝明奇之征在兰台○今案论衡二十佚文篇出作山不下有能字余同俞本两牢字作帝三府作郡余亦同陈本标目牢传作帝傅下注论衡未详】 元道对板楯反 【华阳国志程苞字符道南郑人光化元年为计吏至郡板楯反天子忠之访问益州计孝以方畧苞对曰板楯本忠勇立功汉为帝义民世有功劳由不抚料以致反乱重兵临之无不卒得不如选明能太守恩溥服物自然而定天子从之卒如其言○今案汉魏丛书本华阳国志汉中士女志光化作光和陈俞本苞作句作光化廖刻校本作光和至郡作巴郡抚料作料恤反乱作叛乱无不作未必恩溥句作恩信怀服而定作安定余同】 樊显陈张堪之行 【东观云上常召见诸郡计吏问太守谁最能者及蜀郡计掾樊显进曰张堪仁惠清廉无与为比上以显陈堪行有效即除鱼复令○今案聚珍本姚辑本东观记樊显传太守六字作前后守令能否仁惠二句以原文长而括之鱼复作渔阳夹注云范书作鱼复长俞本仍节引东观与原钞微异但改作渔阳陈本竟改引范书张堪传谬甚】 应奉记胡奴之名 【谢汉书应奉读书五行俱下少为上计吏许训为计掾俱到京师训自发乡里在路尽顿暮宿凡长吏宾客诸亭长吏卒奴仆目所更见训皆疏识姓名还郡示奉奉省读之曰前食颍川纶氏都亭亭长胡奴名禄以饮浆来何不在疏上一坐皆惊○今案姚辑汪辑本谢承后汉书凡字作所见无诸字疏谶作密疏名下有欲试奉三字示上有出疏二字无上字一坐作坐中余同又范书四十八应奉传注引无目所句余与汪辑本同陈本删读书六字余同范注俞本少为十字作少为许训计掾昼顿四字改所经顿宿余与范注同】 

　　○啬夫一百八十 

　　知民善恶为役先后 【续汉书百官志其乡小里者置啬夫一人皆主知民善恶为役先后知民贫富为赋多少○今案续汉书志三十八无里字置作县置陈本删里字余与本钞同】 扶助县国 【黄义共恭交州记云秦兼天下又除附庸为乡有乡则有旅今之啬夫是也乡之为言境也言在人境域之中是社稷之臣非王所置故言乡也夫之为言扶也直扶助县国无自专之威为主民之吏当爱人故言啬也○今案　　　钦定图书集成官常典六百五十八引交州记扶上无直字余同陈本删非王八字又删为主丈二字俞本与原钞同】 听讼收赋 【汉书百官表一云啬夫皆秦官十里一亭有长十亭一乡有三老有秩啬夫游徼三老掌教化啬夫职听讼收赋税也○今案见汉书十九百官公卿表】 廉平不苛 【汉书朱邑少时为舒桐乡啬夫廉平不苛以爱利为行未尝笞辱人○今案汉书卷八十九循吏朱邑传原钞桐误相爱误受利误刑笞误故已据订】 不为可扰 【殷氏世传殷劝少年为乡啬夫省徭赋赈贫乏常矜孤寡不为苛扰民爱之○今案陈本删省徭六字民下有皆字俞本亦有皆字余与原钞同】 得民欢心 【东观云第五伦为乡啬夫平徭役理怨滞得民之欢心○今案聚珍本姚辑本东观记第五伦传脱此条考范书本传役作赋滞作结民之作人余同陈俞本改引范后汉仍民之二字】 问民得失 【会稽典录郑弘为县宰又乡啬夫太守第五伦见弘问民之得失深异之也○今案陈俞本删县宰又三字余同】 东乡啬夫尤负升天 【裴渊南海记龙川县本是博罗东乡啬夫治之龙藏于贵山川地负啬夫而升天即成流泉因以名之也○今案陈俞本脱本是二字博误傅脱治之二字龙藏七字作有龙潜于川负上有后字脱即成句末句作囚以龙川名其地又按原钞龙藏七字亦疑有脱讹】 

　　○亭长一百八十一 

　　十里一亭 【风俗通云汉家因秦大率十里一亭亭留也今语有留亭住持盖行旅宿食之所馆也亭中民有争讼吏留辨处勿失其政也吏旧名负弩今改为长者一亭之长率之也○今案续汉书百官志五注引风俗通无今语七字无亭中十五字无者一八字宿食作宿会陈本照改俞本无今语句无馆也二字无吏旧以下余与本钞同】 一亭之长 【风俗通云亭长者一亭之长率也为率吏陈楚宋魏谓之亭父齐海谓之师也○今案续汉书百官志五注引风俗通有亭吏今改为长或谓亭父二句余无王谟本风俗通脱此条陈俞本脱为率吏三字无海字余与原钞同】 习诵五兵 【汉旧仪云亭长皆诵五兵五兵言弩盾刀钩铠也○今案平津本汉旧仪卷下据聚珍本引云亭长皆习设备五兵五兵弓弩戟盾刀剑甲铠孙氏夹注谓书钞引五兵言弩戟刀钩铠也本钞作盾不作戟陈俞本作剑不作钩是孙引不能无误考后汉书三十八百官志注引汉官仪亦与孙辑旧仪同】 求捕盗贼 【续汉书百官志○今案百官志云亭有亭长以禁盗贼本注曰亭长主求捕盗贼云云原钞因脱去下条亭长舣舡四字标目遂误将注文接写此条百官志下固误陈本删此求补盗贼标目改作■〈舟羲〉船以待而仍存续汉书百官志六字下接亭长云云其误一也岂未知一出续汉志一出史记耶俞本尚知分作两条今已更正】 亭长■〈舟羲〉舡 【亭长■〈舟羲〉舡待项羽孟康曰附舡着岸曰■〈舟羲〉也○今案史记项羽本纪舣作牺余同陈俞本标目皆作■〈舟羲〉舡以待俞本亭上添乌江二字陈误己详上条】 蓐食绝去 【汉书韩信从下乡南昌亭长寄食亭长妻患之乃晨炊蓐食食时信往不为信具信亦知其意自绝云○今案汉书三十四韩信传无寄字患作苦具下有食字陈俞本照改惟标目绝去误去汉】 龙寿杀苍梧女 【汉书苍梧女子苏娥行宿鹊巢亭长杀之并其婢致富取其财物埋置楼下交趾剌吏周勃行部宿亭觉寿奸罪奏之杀寿异传鹄奔亭也○今案陈俞本亭上有亭字史下脱周勃二字末脱异传六字余同】 游徼杀涪令妻 【益部耆旧传王纯为郿令厘亭有鬼每杀止客纯直入亭止宿至夜半召问游徼具服其罪○今案　　　钦定图书集成官常典卷六百五十八引益部传理作牦余同陈俞本于夜半下添引三十九字】 

　　○戍一百八十二 

　　南陵簿卫 【曹毗涉江赋余乃南陵峻戍岑岩高闲辄出白日雨雪楼间簿卫四固不劳永全所谓天险难胜地险岳山○严铁桥校云案曹毗涉江赋类聚八无此一段今案严辑曹毗文集涉江赋亦未收此条陈本小江作曹毗涉江赋未详俞本闲误闲删辄出八字胜作升山误立余同然本条疑亦有讹误之处】 高安积米 【桓温表云高安戍是孙权每征还遣上方诸军饷赐处也权又常大积米谷于此以备魏须濡出者也○今案严辑全晋文桓温表无魏出二字余同然无原引书名陈本注未详二字俞本谷误谷亦无魏出二字疑严氏从俞本引者】 葵丘 【史记齐襄公使管至甫戍葵丘曰瓜时而往瓜时两代时不至乃乱也○今案见史记齐世家陈俞本少异】 乐宅 【盛弘之荆州记云襄阳范蠡祠南七十里有晋河南尹彦辅宅周围十余亩曩旧并犹未颓檀道济置逻其中即名乐宅戍饮案御览百八十引盛荆州记无七十里字彦辅作乐广末无戍字陈俞本祠误县脱南尹二字河误何围作回脱曩旧十三字末句作名为宅戍俞本彦辅上尚知加一乐字余与陈同又案彦辅为乐广字永兴改避详本卷上文】 

　　北堂书钞卷第七十九 

　　●北堂书钞卷第八十　　　　礼仪部一 

　　隋秘书郎虞世南撰 
　　南海孔广陶校注 
　　礼摠篇一　　　　　　　视朝二 

　　○礼摠篇一 

　　礼犹体也 【礼记礼运云礼也者犹体也体不备谓之不成人注云若人身体○今案陈本体上衍一字】 礼者履也 【物理论云礼履也律也义同而名异也○今案类聚礼部御览礼仪部引物理论同俞删陈添注五礼一句】 礼也者物之致也 【礼器云云○今案陈本同俞本标目删上三字】 礼也者义之实也 【礼运云礼也者义之实也注云合礼于义则与义合不乖剌也○今案陈俞本均删注云以下增注经文二句】 象五行 【大戴礼礼象五行其义四时有恩义有节权○今案陈俞本行下时下皆有也字义上权上皆有有字孔巽轩补注本大戴礼本命篇与陈俞同】 合于天时 【礼器礼也者合于天时设于地财顺于鬼神合于人心理万物者也注云鬼神所祀事有德也○今案俞删陈本删注云以下余同】 天之经也地之义也 【左氏云子太叔见赵简子问揖让周旋之礼对曰是仪也非礼也简子曰敢问何谓礼对曰吉也闻诸先大夫子产曰夫礼天之经也地之义也民之行也天地之经而民实则之○今案见左传昭二十五年陈本有增注俞删此条】 天地同气四时合信 【礼稽命征云礼之动摇与天地同气四时合信○今案御览五百二十二引稽命征脱地字余同陈本增注二句】 承天之道 【礼运夫礼先王以承天之道以治人之情得之者生失之者死○今案礼运得之旬在失之句下余同】 则天之明 【左传云夫礼则天之明因地之利○今案左传昭二十五年利作性余同】 天地之经纬 【左传云太叔对赵简子曰礼上下之纪天地之经纬也民之所以生也是以先王上之○今案左传昭二年上之作尚之】 治国之粉泽 【周书曰礼义治国之粉泽虽然非所以富天下而强国王曰礼六韬云太公对文王曰礼莪治国之粉泽也○今案读骚楼本逸周书脱此条陈俞本周书下增礼仪两字强国下删王曰二十字非也考初学记廿一引六韬义治国作者天理御览五百二十三引六韬脱国字】 礼以法地 【白虎通云王者所以作礼乐何得节民之喜怒也乐以象天礼以法地○今案白虎通礼乐篇作礼作盛礼民作文无得字陈俞并有增注】 礼以御民 【说苑齐景公登酌晏子修礼而待公曰其言礼寡人餍之矣吾欲取天下勇士与之图国晏子对曰君子无礼是庶人庶人无礼是禽兽也礼以治国所以御民也□者所以御马也无礼能治其国家者婴未尝闻之也○今案御览五百二十三引说苑酌作酎欲取作欲得余同陈本及近本说苑修文篇酌作射其言礼作选射之礼又陈本脱欲字修礼误修理本钞修礼误循理餍误分作厌食二字已订正】 礼以防本 【董生书云礼者人之防也刑防其未礼防其本也○今案御览五百二十三引董生书同】 礼从宜 【曲礼云礼从宜郑注从时所宜者也○今案今本郑注无此语惟正义引皇氏义有贵从当时之义句】 礼从俗 【慎子云礼从俗政从上使从君国有贵贱之礼无贤不肖之礼有长幼之礼无勇怯之礼有亲疏欸礼无爱憎之礼也○严氏校云案类聚三十八引作使从君又作无勇怯之礼有亲疏原钞脱从字恃误敢疏误亲据改今案类聚引慎子及守山阁本均同】 礼之于人犹酒之有蘖 【礼运云夫礼之于人犹酒之有蘖君子以厚小人以薄郑注皆得以为美味性善者醕耳今案陈俞本同】 礼之于政如热有濯 【左传卫襄公如楚使北宫文子入聘郑出言于卫侯日郑有礼其数世之福也其伙大国之讨乎诗云谁能执热逝不以濯礼之以政如热之有濯也濯以救热何患之有杜注濯者以水濯手○王石华校标目小改如今案见左传襄三十一年本钞窜脱十四字已订正】 如竹箭之有筠 【礼器云礼在人如竹箭之有筠也郑注箭乃筱也柔?于外用此不变伤也○今案礼记礼器同陈本?作韧】 如松柏之有心 【礼器其在人如松柏之有心郑注和泽于内不变亦犹然也○今案俞本删陈本云注见上】 犹绳墨之于曲直规矩之于方圆 【礼记经解云礼之于正国也犹衡之于轻重也绳墨之于曲直也规矩之于方圆也故衡诚恳悬不可欺以轻重绳墨诚陈不可欺以曲直规矩诚立不可欺以方圆君子审礼不可诬以奸诈郑注曰衡平也悬锤也陈设谓弹画也诚审也○今案近本礼记经诚立作诚设奸作奸平作称陈本锤误锺余同近本】 为寻丈 【孙卿子曰礼者人主之所以为羣臣寸尺寻丈检式者也○今案荀子儒效篇式下无者字余同御览五百二十三引孙卿子同】 其犹橘柚 【庄子云譬三王五帝之礼义法度其犹橘柚耶其味相反而皆可于口故礼义法度应四时而变者矣○今案近本庄子天运篇橘柚上有粗梨二字时上无四字俞本删陈本义改仪】 四岳典三礼 【史记舜云咨四岳有能典朕三礼者马注三礼者天神地祇人鬼之礼也○王石华校启改咨今案见史记五帝本纪陈俞本同】 司徒修六礼 【王制篇司徒修六礼节民性郑注司徒地官卿掌邦教者也○王石华校常改节今案阮本王制注同陈本删郑注以下】 缘义而节文 【管子曰礼者缘义而节文○今案管子心术上篇缘义下有之理二字节上有为之二字艺文类聚引管子理作礼】 体性而制文 【淮南子体性而制文○今案近本淮南子齐俗训陈俞本及御览五百二十三引性皆作情】 义理礼之文 【礼器云义理礼之文也无本不立无文不行○今案见陈俞本义理上增注忠信礼之本句】 进退是取 【左传云邾隐公来朝子贡观焉邾子执玉高其容仰公受玉卑其容俯子贡曰以礼观之二君怕有死亡焉夫礼死生存亡之体也将左右周旋进退俯仰于是乎取之今相趋贺而皆不度高仰骄也卑俯替也骄近乱替近疾君为主其先亡乎公是鲁昭公也○今案见左传定十五年相趋贺作相朝鲁昭句是虞永兴自加引申语然昭当作定乃令陈本删此句殊谬不得为原钞之旧矣】 举动所由 【王肃丧服要记序云古之制其品有五吉礼祭礼是也凶礼丧礼是也宾礼朝享是也军礼师旅是也嘉礼冠婚是也五者民之大事举动之所由者也○今案陈本五者作有是五者余同玉函山房辑王肃丧服要记一卷脱此条】 章疑别微 【礼坊记篇云夫礼者所以章疑别征以为民坊者也○今案陈俞本坊作防本钞脱六字已订正】 防淫节侈 【白虎通云礼所以防淫佚节侈废也○今案白虎通礼乐篇废作靡陈本无注俞本同】 明天地之体 【春秋说题辞云礼者所以设容明天地之体者也○严氏校标目地下补之字今案本钞九十五及初学记十三引说题辞同陈俞本设作说本钞脱辞字已补】 辨君臣之位 【家语孔子告鲁哀公曰礼之为大非礼无以事天地之神辨君臣长幼之位也○今案见家语问礼篇】 辨兄弟之亲 【礼记哀公问篇云非礼无以辨男女父子兄弟之亲婚姻疏数之交也○今案哀公问辨作别俞删陈本同】 明男女之别 【礼记经解云朝觐之礼所以明君臣之义也聘问之礼所以使诸侯相尊敬也丧祭之礼所以明君臣之恩也乡饮酒之礼所以明长幼之序也婚姻之礼所以明男女之别也○今案近本礼记经解篇君臣作臣子陈本亦然】 百事会之 【白虎通云夫礼者阴阳之际也百事会之也所以尊天地宾鬼神序上下之道者也○严氏校补天字今案近本白虎通礼乐篇会之作之会宾作傧之道作正人道非也御览五百二十三引白虎通及陈本皆与本钞同】 反本循古 【礼器云礼也者反本循古不忘其初○今案近本礼器循作修陈俞本又作修王氏经义述闻力从书钞以作修者为误】 人之大端 【礼记云故礼义者人之大端也○今案见礼运篇】 雕斲人性 【老子云为礼者雕斲人性矫拂其情心虽乐之节之以礼也○今案各本老子无此文考御览五百廿三引文子述老子语斲作琢余同陈俞本脱末二句】 国之干也 【左传云王使内史过锡晋侯命受玉惰过归告王曰晋侯其无后乎礼国之干似不敬则礼不行礼不行则上下昏何以长世干本也○今案近木左传僖十一年锡作赐余同干本也三字是虞永兴自加注也】 君之柄也 【礼运云礼者君之柄也○今案陈本同俞本柄上衍大字】 可以为国 【左传齐侯谓晏子曰吾今而后知礼之可以为国也○今案见左传昭廿六年】 能以为国 【论语先进云不能以礼让为国如礼何○今案见论语里仁篇俞本删陈本无注】 经国家定社稷 【左传云礼经国家定社稷序民人利后嗣者也○今案见左传隐十一年】 傧鬼神考制度 【礼运云礼者傧鬼神考制度也○今案陈俞本同】 明是非 【曲礼云夫礼者所以定亲疏决嫌疑别同异明是非也○今案俞本删陈本同】 兼仁义 【袁子正书礼者兼仁义也○严氏校补书字本钞袁误老严已旁勒今案严辑袁子正书据书钞引同玉函山房辑本亦同】 行其政令 【左传云公如晋自郊劳至于□贿无失礼晋侯谓汝叔齐目鲁侯不亦善于礼乎对曰鲁侯焉知礼是仪也不可谓礼礼所以守国家行其政令抚其民者也○今案陈俞本及近本左传昭五年汝作女国家作其国抚作无失】 以治人情 【礼运云故圣王修义之柄礼之序以治人情○今案陈俞本同】 以统百官以谐万民 【周礼太宰云三曰礼典以和邦国以统百官以诣万民○今案俞本删陈本同】 物耻足以振之 【礼记哀公问云孔子遂言曰内以治宗庙之礼足以配天地之神明出以治直言之礼以立上下之敬物耻足以振之○今案陈俞本改直言为朝廷非是】 国耻足以兴之 【礼哀公问云国耻足以兴之郑注事耻臣耻也国耻君耻也君之行事有耻礼足以兴之也○今案郑注君行五字作君臣之行有可耻者兴下有复字余同陈本无注】 安上治民莫善于礼 【孝经云安上治民莫善于礼郑注上好礼则民易使也○今案见广要道章第十二郑注以下令佚】 有小有大有显有微 【礼器云有小有大有显有微大者不可损小者不可益类者不可掩微者不可大也○今案陈俞本同】 有以多为贵 【礼器云有以多为贵者天子七庙诸侯五庙大夫三庙士一庙此以多为贵也○今案陈俞本皆作士二误也】 有以少为贵 【礼器云有以少为贵者天子无介郑注云无客礼○今案陈本删郑注以下】 有以大为贵 【礼器云有以大为贵者宫室之量器皿之度棺椁之厚丘封之大此以大为贵者也○今案陈本同俞删】 有以小为贵 【又云有以小为贵者宗庙之祭贵者戏以爵贱者献以散此以小为贵郑云三升曰爵五升曰散○今案陈本同近本礼记郑注三作一】 有以高为贵 【又云有以高为贵天子之堂九尺诸侯七尺大夫五尺士三尺此以高为贵也○今案陈俞本同】 有以文为贵 【又云有以文为贵者天子龙衮诸侯黻大夫黼士玄纁裳此以文为贵也○今案陈本及近本礼器作诸侯黼大夫黻俞本删】 有以素为贵 【又云有以素为贵至敬无文公党无容太羹不和○今案礼器篇同】 道德仁义非礼不成 【曲礼云道德仁义非礼不成○今案俞本删陈本将下五条注并入此条而删去郑注及谨案等语】 教训正俗非礼不备 【曲礼云教训正俗非礼不备】 君臣父子非礼不定 【曲礼云谨案君尊臣卑父慈子孝非礼不能定之者也○今案君尊三句是虞永兴引申语注疏无此文】 宦学事师非礼不亲 【曲礼云宦学事师非礼不亲郑注云宦仕也谨案宦学事师非礼成之者则不亲也○今案谨案下十五字亦是永兴引申语】 祷祠祭祀非礼不诚不庄 【又云祷祠祭祀非礼不诚不庄郑注庄敬也○今案阮本郑注同】 分争辨讼非礼不决 【又云分争辨讼非礼不决】 富贵而知好礼则不骄不淫 【曲礼戒之者也○今案戒之句是虞永兴自加注脱谨案二字耳陈俞本但注经文四句】 贫贱而知好礼则志不慑 【又云慑怯惑之类也○今案郑注摄犹怯惑永兴盖用郑语也俞本删陈注见上】 退让以明礼 【又云君子恭敬撙节退让以明礼郑注撙犹趋也○今案俞本删郑注陈无注】 信让以求礼 【礼表记云信让以求礼也○今案近本表记求下有役字】 凶年不俭丰年不奢 【白虎通云礼者盛不足节有余使凶年不俭丰年不奢贫贱不相悬也○今案白虎通卷一礼乐篇贫贱作富贫陈俞本贱作富】 不以假人 【左传虢公晋侯朝王王享醴命之宥皆赐玉五谷马三匹非礼也王命诸侯名位不同礼亦异数不以礼假人杜预曰侯而与公同赐是假借人非礼者也○今案陈本删杜预以下俞本人非作人以余同考左传庄十八年杜注是假八字作是借人礼四字】 不以菲废礼 【礼坊记云君子不以菲废礼不以美没礼郑注不可以薄而不行也不可以美过礼而去也礼主敬废灭之是不敬也○今案陈俞本薄下有不及礼三字去也作去礼余同】 三年不为礼礼差坏 【论语阳货云宰我问三年之丧子曰三年不为礼礼则坏三年不为乐乐则崩○今案近本论语差字两则字皆作必余同陈俞本均删此条】 有则安无则危 【曲礼云人有礼则安无礼危也故曰礼者不可不学○今案礼记曲礼上篇危也作则危】 有则外谐 【礼云君子有礼则外谐而内无怨也○今案见礼器篇】 废则恩薄 【礼经解云丧祭之礼废则臣子之恩薄而倍死忘生者众矣丧祭二条是其事也○今案陈俞本无末二句当是南村前校此复印件书钞者之评语也】 直而无礼则绞 【太伯云绞急切也○今案绞急四字陈俞本删】 勇而无礼则乱 【又太伯云】 慎而无礼则葸 【太伯云何晏云葸畏惧之貌○今案见何晏集解】 恭而无礼则劳 【太伯云】 

　　○视朝二 

　　天子南面而听天下 【礼记大传圣人南面而听天下所宜先者五民不预焉一曰洽亲二曰报功三曰举贤四曰侠能五曰存爱五者得于天下民无不足无不赡者一物纰缪民莫得其死郑注所先言未遑余事功功臣也存察也察有仁爱者也○今案近本礼记宜作且预作与洽作治郑注所先亦作且先余同】 天子执冒以朝诸侯 【周礼考工记天子执冒四寸以朝诸侯郑注曰名玉为冒言德覆盖天下也四寸以尊接卑以小为贵也○今案陈本及冬官同】 朝诸侯于明堂 【礼明堂位云昔周公朝诸侯于明堂之位郑注云周公摄王位以明堂之礼仪朝诸侯也○今案陈本但注经文一句】 朝诸侯王于甘泉 【汉武帝纪云后元二年春正月朝诸侯王于甘泉宫○今案汉书卷六武帝纪同陈俞本均脱王字】 觐羣牧 【舜典云既月乃日觐四岳羣牧孔传云既尽也觐见也言舜尽以正月中乃日见羣牧也○今案俞本删陈本岳下加于字余同】 朝羣臣 【左思吴都赋昔夏后氏朝羣臣于涂山而执玉帛者万国盖先玉之高会四方之轨则者也○今案文选吴都赋涂山作兹土余同】 居青阳之左介 【月令孟春之月天子居青阳左介乘青辂驾苍龙载青旆衣青衣服苍玉郑注皆所以顺时气也青阳左介寝东堂北偏青阳太庙东堂当太室者也每月就之者○今案礼记月令介作?青辂作鸾路斾作旗考古本?俱作介本钞数引皆是王氏读书杂志历引以证今本礼记之误此下皆然又青阳太庙是仲春事以下当别为一条太室句是郑注文就之句是虞永兴语】 居明堂左介 【又云孟夏之月天子居明堂左介乘朱辂驾赤骁载赤斾衣朱衣服赤玉郑注明堂左介大寝南堂东偏也明堂太庙南堂当太室者也皆顺时而知者也○今案礼记月令介作?辂作路斾作旗明堂太庙句是仲夏之文太室句是郑注顺时句是虞永兴引伸语】 居明堂太庙 【又云仲夏之月天子居明堂太庙郑注明堂太庙南堂当太室也○今案俞本删陈本改引吕氏春秋】 居太庙太室 【又云中央士其日戊己天子居太庙太室○今案俞本删陈本改引吕氏春秋】 居总章左介 【又云孟秋之月天子居总章左介○今案今本礼记月令介作?俞本删陈本改引吕氏春秋】 居玄堂左介 【又云孟冬之月天子居玄堂左介○王石华校贤常改玄堂今案今本礼记介作?俞本删陈本改引吕氏春秋】 合宫厅政 【管子黄帝有合宫以听政也○今案陈俞本同】 酆宫之朝 【左传康有酆宫之朝案周康王朝诸侯于酆宫○今案见左传昭四年陈俞本同】 日出视之 【礼玉藻云朝辨色始入君日出而视之适路寝听政使人视大夫大夫退然后适小寝释服郑注小寝芜寝也释服服立端也○今案陈俞本同】 日视朝 【玉藻又云皮弁以听朔于太庙朝服以日视朝于内朝郑注皮弁下天子也朝服冠玄端素裳此内朝路寝门外之正朝天子诸侯皆三朝也○今案陈俞本同】 正朝仪之位辨贵贱之等 【周礼司士职云正朝仪之位辨贵贱之等王南向三公北面东上王族故士在路门之右南面东上太右太仆从者在路门之左南面西上郑注此王日视朝事于路门外位也王族故士故为士晚退留宿卫者也未尝仕虽同族不得在王宫太右司右也太仆从者小臣祭仆隶仆也○今案夏官司士同陈俞本皆有增注】 眂朝皮弁 【周礼司服云眂朝皮弁服郑注视朝视内外朝之事也皮弁服十五升白皮衣积素以为裳○今案春官司服同陈俞本均有增注】 负斧南向 【礼明堂位云天子负斧扆南向而立郑注曰斧扆为斧文屏风于户牖间周公于前立焉○今案明堂位篇扆作依向作乡释文云依本又作扆与本钞合】 当扆而立 【曲礼天子当扆而立诸侯北面而见天子曰觐○今案陈俞本同】 当宁而立 【又云天子当宁而立诸公东面诸侯西面曰朝○王石华校宇攻?今案陈俞本同】 建大赤以朝 【周礼典辂云象辂朱繁缨七就建大赤以朝郑注大赤九旗之通帛○今案周礼典辂职无此文惟春官巾车职繁作樊辂作路余同陈俞本有增改】 道车建旞 【又云道车建旞郑注道车象辂王以朝夕燕出入全羽五采色象其文德也○今案司常职建作载余同陈俞本均删全羽以下】 我曰斯迈而月斯征 【毛诗小宛云我日斯迈而月斯征郑注云王日此行谓日视朝也而月此行谓月视朔先王制礼使君与臣议于政事日有所更月有所进盖无所止息也○今案小宛篇郑笺朔作朝更作决进作行无所作无时阮氏校记云小字本相台本考文本朝皆作朔与旧钞合陈本删此条】 

　　北堂书钞卷第八十 

　　●北堂书钞卷第八十一　　　礼仪部二 

　　隋秘书郎虞世南撰 
　　南海孔广陶校注 
　　朝聘三　　　　　　　　执贽四 
　　会盟五 

　　○朝聘三 

　　朝曰述职 【孟子云诸侯朝于天子曰述职一不朝则贬爵再不朝则削地三不朝则六师移之○今案陈本仅注孟子二字俞本删此条】 朝以讲礼 【左传叔向曰明王之制使诸侯岁聘以志业间朝以讲礼再朝而会以示威再会而盟以显昭明志业于好讲礼于等示威于众昭明于神自古以来未之或失也○今案左传昭十三年同陈本显改着俞本删此条】 朝聘之道 【公羊传云古者诸侯有朝会之道聘问之礼号辞必称先君以次相接齐纪无悦焉不可以并立乎天下有明天子则襄公得为若行乎曰不得也不得则襄公曷为为之上无天子下无方伯缘恩疾者可也何休注曰襄公得为此行也已矣○今案公羊庄四年朝会八字作会聚之事朝聘之道无次字何注作贤襄公为明义余同陈俞本据近本改并删何注 【嘉好之事】 左传卫子行敬子言于灵公曰会同难啧有烦言莫之治也其使祝鮀从公曰善乃使子鱼若嘉好之事君行师从卿行旅从臣无事焉杜预注子行敬子卫大夫祝鮀大祝子鱼○今案见定四年陈俞增删太多非原钞之旧】 小有述职大有巡功 【左传薳启疆对楚子曰朝聘有圭享俯有璋小者有述职大者有巡功○今案见昭五年陈本同俞删】 备文德明礼义 【白虎通朝者见也五年一朝备文德明礼义也○今案类聚三十九引及陈本同俞删】 讲文德明礼让 【春秋说题辞诸侯秉政尊卑有序各来朝讲文德明礼让天下法制四方受度也如之去也○今案俞本删陈本无末句余同初学记十四御览五百三十六引说题辞亦无末句惟古微书十一受度下五字作于天子三字】 考礼修德以尊天子 【谷梁传滕侯薛侯来朝天子无事诸侯相朝正也考礼修德所以尊天子也徐邈注盟会出于有事惟朝为嫌丧葬兵革故着天子无事也○今案见隐十一年陈本删去徐注余同马氏玉函山房辑谷梁徐注一卷未收此条】 一德以尊天子 【白虎通诸侯相聘为相尊敬也故诸侯朝聘天子选邻国也往朝聘之问天子无恙法度得无变更所以宪礼正刑一德以尊天子者也○今案陈本删选邻国二句余同类聚三十九引白虎通亦无选邻二句及法度五字所以宪礼作以所尊考礼】 图天下事 【周礼大行人职春朝诸侯而图天下之事郑注云春见诸侯则图其事之可否图音考续之言○今案以下四条见秋官俞本删陈本将下三条增入此条下又案郑注云图比陈协皆考绩之言本钞分引为四条故此条考绩上但有图字也】 陈天下之谟 【周礼又云夏宗以陈天下之谟郑注夏见诸侯则陈其谟之是非者考绩之言也○今案陈本注见上俞删】 比邦国之功 【又云秋观以比邦国之功郑注秋见诸侯则比其功之高下比者考绩之言也○今案陈本注见上俞删】 协诸侯之虑 【又云冬遇以协诸侯之虑郑注冬见于诸侯则合其虑之同异协者考绩之言也○今案俞删陈本注见上】 习威仪 【仪礼聘礼篇未入境壹肄注肄习也习聘之威仪重失误也○严氏校设改误今案近本仪礼郑注同陈俞本删未入境以下】 重法度 【白虎通诸侯来朝天子亲与之合瑞信者正君臣重法度也○严氏校患改合今案陈俞本瑞误忠惟御览五百三十八引与旧钞合】 从法度 【左传子产相郑伯如楚舍不为坛曰小适大有五恶说其罪戾请其不足行其政事供其职贡从其时命不然则重其币帛以贺其福而吊其凶皆小国之福也焉用作坛以招其福○严氏校川改用今案左传褒二十八年小国下两福字皆作祸又无法度二字余同陈本标目改法度为时命甚是法度二字实沿上条误入耳】 奉珍物 【白虎通聘者缘臣子欲和其君父之无恙又当奉土地所生珍物以助是以皆得行聘○今案陈本末句作行聘问之礼类聚三十九引末句作皆行聘礼余同】 结好 【周礼大行人职云时聘以结诸侯之好郑注云天子有事诸侯使大夫来聘亲以礼见之礼而遣之所以结其恩好也○今案周礼秋官同陈本有增注】 赦过 【左传子产相郑伯如楚曰侨闻之大适小有五美宥其罪戾赦其过失救其灾败赏其德刑教其不及○今案左传襄二十八年灾败作菑患陈本亦作患】 除慝 【周礼大行人职云殷俯以除邦国之慝郑注慝恶也一服朝之岁五服诸侯皆使卿以聘礼来俯天子天子以礼见之命以政禁之事所以除其恶行也○严氏校行也句下删其恶行矣四字是也今案周礼大行人职同陈本注见上】 贺福 【左传子产相郑伯如楚舍不为坛曰小适大有五恶说其罪戾请政事供其职贡从其时命不然则重币帛以贺其福而吊其凶皆小国之福也○今案左传襄八年小国之福福字作祸请字下有其不足行其五字余同俞本删陈本但注见上又案本钞子产至贺其四十二字紊在后五行正班爵句下今移正】 知者虑义者行 【谷梁传会戎于潜会者外为志焉尔智者虑义者行仁者守有此三者然后可以出会郑注曰智仁义皆君子所体其次不能全备故各以所长为名在上者当器而使之○今案谷梁隐二年志作主余同惟谷梁郑注不在今本注疏中耳陈俞本志亦作主陈本并删郑注以下非是】 宾有礼主则择 【左传周谚有之曰山有木工则度之宾有礼主则择之谨案滕薛朝会而争长鲁欲使薛让滕侯言山有抱梓之木则工匠量度拟为器用犹宾客有礼来则主人择其宜也○今案择之以上见隐十一年谨案以下则永兴引申语也陈俞本皆增注十数句并删去谨案数语殊谬以后凡有谨案者皆永兴申明语】 大适小有五艾 【义已见从时命○今案据此小注足证上文从法度一条当作从时命也】 正班爵之仪帅长幼之序 【左传公如齐观社曹翙谏曰朝以正班爵之仪帅长幼之序征伐以讨其不然○今案左氏庄二十三年及陈本仪皆作义王氏经义述闻特引此古钞以证其说之非】 轻财重礼 【礼记聘义篇聘礼以圭璋聘重礼也已聘而还圭璋此轻财而重礼之莪也诸侯相厉以轻财重礼则民作让郑注用之还之皆为重礼财谓璧琮享币也受之为轻财也○今案陈俞本厉作励郑注以下亦有增删】 多货伤德 【仪礼聘礼篇多货财伤于德郑注云货天地所生谓玉也君子于玉比德焉朝聘之礼以为瑞节重礼也多之则是主于货财伤败其德矣○今案仪礼聘礼无两财字生上有化字末句德上有为字陈俞本据今本改】 朝廷之容 【周礼保氏职云而养国子以道乃教之六仪三曰朝廷之容郑注朝廷之容济济翔翔○今案周礼地官同陈俞本有增改】 容貌舒扬 【仪礼聘礼篇众介北面跄焉郑注容貌舒扬也○今案陈俞本同】 入有郊劳出有赠贿 【左传薳启疆对楚子曰朝聘有圭享俯有璋入有郊劳出有赠贿○今案陈本同今本左传昭五年圭作珪】 士迎于境大夫郊劳卿为上摈大夫为承摈士为绍摈 【礼记聘义篇聘礼卿为上大夫为承摈士为绍摈○严氏校于下句夫字上下斜勒因原钞脱大字脱为承二字也已照补今案陈俞本同】 上公七介侯伯五介子男三介 【聘义篇聘礼上公七介侯伯五介子男三介所以贵贱也郑注此皆诸侯遣卿出聘之介数也○今案近本礼记郑注及陈俞本皆下无诸侯二字遣作使】 三让而后传命三揖而后至阶 【又云聘礼三让而后传命三让而后入庙门三揖而后至阶郑注此揖让为摈也三让而后传命宾至主人请事时也○今案礼记聘义为摈也作主谓宾也陈俞本照改并有增注】 致饔饩还圭璋 【又云聘义君亲礼宾致饔饩还圭璋贿赠飨食燕所以明宾客君臣之义也谨案熟食曰饔牲曰饩此客始至而君致礼也圭以为瑞也使臣执以聘君璋使臣执以聘君夫人也○今案陈俞本牲下加一食字】 以圭璋聘 【礼记聘义篇聘礼以圭璋聘重礼也已聘而还圭璋此轻财而重礼之义也诸侯相厉以轻财重礼则民作让矣○今案俞本删陈本注见上】 私面私觌 【又云聘义君亲礼宾私面私觌谨案私面私觌谓传来聘礼讫宾乃私以已物面见主国之卿以本国货见于其主君也○今案陈俞本删传来二字以及本国货四字己物作己礼物见于其主作觌见主国余同】 归时事于宰旅 【左传晋宣子聘于周王问诸事对曰晋士起将归时事于宰旅无他事矣王闻之曰韩氏其昌阜于晋乎辞不失旧案大国之卿与天子之上士同三命故称士时事四时贡献之事也宰旅冢宰之下士不敢斥尊○今案左传襄二十八年问诸作使请余同陈本删去案语】 致马资于有司 【礼记少仪篇君将适他臣如致金玉货贝于君则曰玫马资于有司郑玄注适他行朝会也○今案礼记郑注同陈俞本并有增注】 职贡不乏 【左传云叔侯曰鲁之于晋也职贡不乏玩好时至公卿大夫相继于朝史不绝书府无虚月○今案左传襄二十九年同陈俞本职贡作贡赋非是】 相继于朝 【左传叔侯已见上○今案俞本删陈本同】 周之宗盟异姓为后 【左传云使羽父请于薛曰周之宗盟异姓为后寡人若朝于薛不敢与诸任齿案宗尊也滕薛俱朝鲁而争长滕鲁同姓在前异姓在后故请薛侯长也○今案见左传隐十一年宗尊以下是虞永兴引申语陈本删注】 六年一朝 【尚书周官篇六年一朝孔安国云五服侯甸男采卫六年一朝也尚书周官篇名以下则是永兴案语也陈本删安国以下】 五年再朝 【左传曹伯来朝礼也诸侯五年再相朝以修王命古之制也○今案见左传文十五年俞本删陈本同】 三年大聘五年一朝 【王制篇诸侯之于天子比年一小聘三年一大聘五年一朝郑注大聘使卿朝则君自行此大聘与朝晋文之时所制○今案礼记王制郑注及陈本同】 三岁而聘五岁而朝 【左传郑游吉如晋送少姜之葬曰昔文襄之霸命诸侯三岁而聘五岁而朝者礼也○案左传昭三年命作令无者礼也三字陈俞本有增注】 岁相问也 【周礼大行人职凡诸侯之邦交岁相问也郑注小聘曰问谨案邦国诸侯相交之礼比年一小聘也○严氏校小一改一小今案近本大行人职同陈本合下一条删去谨案二句】 殷相聘也 【又云凡诸侯之邦交殷相聘也郑注殷中也久无事又于殷朝者及而相聘也父死子立曰世○今案近本周礼大行人同】 春见曰朝夏见曰宗 【又大宗伯云春见曰朝夏见曰宗郑注此以诸侯见王为文也朝犹朝也欲其来之早也宗尊也欲其尊王也○今案周礼春官大宗伯同】 秋见曰觐冬见曰遇 【周礼大宗伯职秋见曰觐冬见曰遇郑注此以诸侯见王为文觐之言勤也欲其勤王之事遇犹偶也欲其不期俱至也○今案陈本俱至作偶至】 时见曰会殷见曰同 【又曰时见曰会殷见曰同郑注此以诸侯见王为文也时也者言无常期也诸侯有不顺服者王将有征讨之事为坛于国外合诸侯而命事殷犹众也王如不巡狩则六服尽朝礼既毕王亦为坛合诸侯以命政焉所命之政如巡狩殷见四方分来终岁则徧○今案周礼大宗伯同】 殷俯曰视时聘曰问 【又云殷俯曰视时聘曰问郑注俯者众也一服朝之岁以朝者少诸侯乃使卿以大礼众聘焉时聘者言无常期天子有事乃使大夫聘焉○今案近本春官大宗伯注无俯者众也句又无使大夫三字余同】 入觐于王 【毛诗韩奕篇以其介圭入觐于王郑笺云诸侯秋见天下曰觐韩侯以时见于宣王而奉其礼贡国之所宝也○严氏校于王下删郑笺见三字衍文也今案郑笺奉其作奉享之所作所出之陈本删韩侯以下三句】 入见天子 【应贞华林园诗峩峩列辟■〈??赤〉■〈??赤〉虎臣恭时贡职入觐天人备言锡命羽盖朱轮○今案宋刻文选■〈??赤〉■〈??赤〉作赫赫恭作修余同俞本恭作顺朱作珠陈本峩误裁辟误辞虎臣作庶民又脱锡命二句考晋书音义■〈??赤〉赫同】 朝于明堂 【礼记明堂位篇昔者周公朝诸侯于明堂之位郑注周公摄王位以明堂之礼仪朝诸侯也○今案礼记郑注同陈俞本均有增改】 朝于甘泉 【汉书单于朝天子于甘泉宫汉宠以位在诸王上○今案见汉书宣帝纪陈俞本颇多删改】 沐浴而朝 【论语宪问陈成子弒简公孔子沐浴而朝告于哀公曰陈恒弒其君请讨之马注曰成子齐大夫陈恒也将告君故先必齐戒沐浴也○今案马注末句作故先斋斋必沐浴余同陈本删俞本但注孔子一句】 盛服将朝 【左传赵宣子盛服将朝尚早坐而假寐○今案见左传宣二年陈俞本尚改上寐改寝】 星陈夙驾 【曹植应诏诗肃承明诏应会皇都星陈夙驾秣马脂车○今案魏志十九及文选同陈本有增注】 结四连骑 【史记子贡结四连骑束帛之币以聘享诸侯所至国君无不分庭见礼也○今案史记货殖传四作驷见礼作与之抗礼陈俞本已照改】 和鸾雍雍 【毛诗蓼萧云鞗革冲冲和鸾雍雍毛苌云鞗辔也革辔首也冲冲垂饰貌在轼曰和在镳曰鸾谨案此说天子之车饰也诸侯燕见天子天子必乘车迎于门是以云然○今案毛诗作忡忡阮氏校记云唐石经相台本作冲冲与原钞合此说以下数语永兴引郑笺陈俞本均有删改】 其旗渒渒 【毛诗采菽云其旗渒渒鸾声嘒嘒毛苌云鸾铃也在衡上渒渒动也嘒嘒中节也言来朝诸侯服饰盛也○今案今本毛传无鸾铃也六字及言来朝九字此是永兴引隋时古本也俞本删陈本亦有删改】 君子来朝言观其旗 【又云君子来朝言观其旗谨案君子诸侯也画交龙曰旗诸侯来朝王使行人迎之因观其衣服乘车之盛所以示敬且省祸福也○今案诸侯来朝至福也是参用采菽笺语陈本注见上二字】 君子至止鸾声嘒嘒 【○今案此见小雅庭燎篇本钞脱去小注与下条混合】 既见君子我心写兮 【毛诗蓼萧既见君子我心写兮谨案君子谓天子也远国来朝见于天子我心写兮者舒其情意无留恨者也○今案此条旧钞脱去标目与上条误混为一兹据陈本订正惟谨案以下陈本改用郑笺非是】 三公北面东上 【礼明堂位篇昔者周公朝诸侯于明堂之位天子负斧扆南乡而立三公中阶之前北面东上○今案陈本将下五条注增入此条内并增诸男五狄两条俞本亦有增注】 诸侯西面北上 【义见上诸侯阼阶之东西面北上○今案俞删陈本注见上】 诸伯之国西阶 【义已见上三公北面诸伯之国西阶之西东面北上○今案俞本删陈本注见上】 八蛮之国南门之外 【义见上三公北面诸侯西面八蛮之国南门之外北面东上○今案俞本删陈本注见上】 九夷之国东门之外 【义见上三公北面九夷之国东门之外西面北上○今案俞本删陈本注见上】 六戎之国西门之外 【义见上三公北面六戎之国西门之外北面东上○今案俞本删陈本注见上】 四塞告至 【礼明堂位篇四塞世告至郑注四塞谓畿服蕃服镇服在四方为蔽塞者也新王新君即位则至者也○今案明堂位注畿作夷无新王二字据阮氏校勘记云考文引古本足利本有新王二字与本钞合陈俞本照近本删此二字非也余亦有增注】 四海来假 【毛诗四海来假来假祁祁笺云天下蒙高宗之政令皆得其所而来朝觐贡献其至也祁祁然众多○今案商颂元鸟篇郑笺蒙高宗作蒙王余同陈俞本于笺云下改注假至也二句非是】 九州岛贡职 【明堂位篇九采之国应门之外北面东上郑注九采九州岛之牧典贡职者也正门谓之应门也○今案陈俞本皆增注入四塞一条将此注删去】 六服尽朝 【周职方氏云殷国亦如之郑注殷犹众也十二岁王若不巡狩则六服尽朝谓之殷国其戒四方诸侯与巡狩同○今案职方氏注同陈俞本改两国字为同误也】 诸侯朝天子有朝宿之邑 【公羊传郑伯以璧假许田易之也易之则其言假之何为恭也有天子存则诸侯不得专地也许田者何鲁朝宿之邑也诸侯时朝于天子天子之郊诸侯皆有朝宿之邑焉谨案朝王而宿止于此邑也○今案见公羊桓元年陈俞本删去案语俞并改恭为公】 诸侯朝天子为宫三百步 【仪礼觐礼篇云诸侯朝天子为宫方三百步四门坛十有二寻深四尺郑玄注深谓高也从上曰深○王石华校标目补朝字今案觐礼篇朝天作觐于天陈俞本亦然并删郑注以下】 延州聘晋 【左传吴子使延州来聘于上国遂聘于晋以观诸侯○今案见左传昭二十七年陈俞本改延州来为延陵季子殊谬】 宣子聘周 【左传晋韩宣子聘于周王使请事对曰晋士起将归时事于宰旅无他事矣○今案见左传襄二十六年俞本删陈本注见上】 完客所馆高其闬闳 【又曰郑伯如晋子产使尽坏其馆之垣而纳车马士文伯让之曰敝邑以政刑之不修寇盗充斥无若诸侯之属辱在寡君者何是以令吏人完客所馆高其闬闳厚其墙垣以无忧客使今吾子坏之虽从者能戒其若异客何○今案见左传襄三十一年俞本删陈本多增注】 族谈 【周礼巿士职云禁慢巿错立族谈者郑玄云错立族谈违其位僔语也○今案周礼秋官注同陈俞本有增改】 争长 【左传滕侯薛侯来朝争长薛侯曰我先封滕侯曰我周之卜正也薛庶姓也我不可以后之○今案见左传隐十一年俞本删陈本注云见上】 聘觐礼废君臣位失 【礼记经解篇云聘觐之礼废则君臣之位失诸侯之行恶而倍畔侵凌之败起谨案聘觐是依时次第接见于君今若废之是君臣之位失也○今案俞本删陈本注中脱废字并删谨案以下】 老子在身己未集曲路遂通庭 【○今案陈俞本脱此条】 

　　○执贽四 

　　执贽致敬 【穆天子传云天子宾于西王母仍执玉白圭玄璧以见西王母郭注执贽者致敬也○今案平津馆本穆天子传执下无玉字陈俞本亦然又以见下删八字】 见君有贽 【白虎通臣见君有贽贽者质也质已之诚致已之悃愊也○今案见白虎通卷三文质篇陈俞本质己十字改作致己质诚也五字以下又增注十一句】 蕃国世见贵宝为质 【周礼大行人职云九州岛之外谓之蕃国世一见各以其所贵宝为贽郑注各以其所贵宝为贽则蕃国之君无执玉瑞者所贵宝见传者若犬戎献白鹿是也○今案陈俞本蕃作藩又献下增白狼二字】 六币 【又云小行人职掌邦国宾客之礼籍以待四方之使者合六币圭以马璋以皮璧以帛琮以锦琥以绣琪以黼此六物者以和诸侯之好故也○今案陈俞本并同】 五玉 【尚书舜典五玉三帛孔安国云玉五等诸侯瑞圭璧也谨案王镇圭也公桓圭伯躬圭子谷璧男蒲璧○今案孔传云五等诸侯执其玉器谓圭璧与本钞微异陈本删安国句以下俞本脱镇圭五句玉五等作五玉亦误】 以玉作六瑞以等邦国 【周礼春官大宗伯职以玉作六瑞以等邦国郑注等犹齐等也谨案以圭玉为瑞信执以表贽也○今案陈俞本齐下脱等字并删谨案二句】 以禽作六贽以等诸臣 【又云宗伯以禽作六贽以等诸臣郑注贽之言至所执以自致也谨案皮帛羔雁雉鹜鸡以为贽也○今案周礼春官大宗伯同陈俞本脱谨案以下】 缫籍五采 【周礼典瑞职玉搢大圭缫藉五采五就郑注释于地缫杂采也○今案释于地三字系沿下文奠圭于缫一条郑注误入缫杂采也句系贾疏文陈俞本只存五就以上亦有所见】 天子鬯 【礼记曲礼篇云凡贽天子鬯诸侯圭卿羔大夫雁士雉庶人之贽鹜童子委贽而退郑注贽之言至也天子无客礼以鬯为贽者不用告神为至也○严氏校标目?改鬯小注系改圭补土字庶人之贽四字今案郑注不用作唯用阮氏校记云唯当作灌是也陈俞本据近本改作唯用】 奠圭于缫 【仪礼觐礼篇奠圭于缫上郑注谓释于地也缫杂采也○今案仪礼觐礼郑注无杂采句盖沿上文五采一条小注误入】 天子圭 【仪礼朝天子圭与缫皆九寸刻上寸半郑注圭贽瑞为信者也○今案仪礼聘礼郑注作圭所执以为瑞节也余同陈本删朝字及剡上以下俞本删郑注一句】 王搢大圭 【周礼典瑞职王搢大圭郑注搢谓垂之于绅带之闲若带佛也大圭长三尺杼上终葵首也○今案典瑞注垂作臿余同陈本删郑注以下】 王执镇圭 【又周礼大宗伯职郑注镇安也所以安四方也镇圭者盖以四镇之山为瑑饰圭长尺有二寸谨案天子以镇圭为贽者也○今案郑注同陈本删注俞本并镇圭桓圭为一条】 公执桓圭 【又云大宗伯郑注云公二王之后及王之上公也双植谓之桓桓宫室之象所以安其上也桓圭盖亦以桓为瑑饰圭长九寸谨案公以桓圭为贽者也○严氏校及下删王之后三字衍文也今案春官郑注同陈本无注】 侯执信圭 【又云大宗伯郑注信当为身盖以人形为瑑饰欲其慎行以保身也圭长七寸谨案侯以身圭为贽○今案春官郑注侯伯本同一条永兴特分注耳俞本删陈本无注】 伯执躬圭 【又云大宗伯郑注躬圭盖以人形为瑑饰欲其慎行以保身也圭长七寸谨案伯以躬圭为贽也○伐案与上一条同】 子执谷璧 【周礼大宗伯郑注谷所以养人玉成以谷为瑑饰璧径五寸不执圭者未成国也谨案子以谷璧为贽者也○今案周礼子男二句郑注本合为一条永兴特分引耳陈本删注俞本并谷璧蒲璧为一条】 男执蒲璧 【又大宗伯郑注蒲为席所以安人也玉或以蒲为瑑饰璧径五寸不执圭者未成国谨案男以蒲璧为贽者也○严氏校安下删女字衍文也今案与上条同】 孤执皮帛 【周礼大宗伯郑注皮帛者束帛而表之以皮为之饰也皮虎豹之皮帛如今璧色缯也谨案孤卿执以为贽者也○今案俞本同陈本有增注】 卿执羔 【白虎通云卿以羔者取其羣而不失其类也雁取其候时而行也谨案卿执羔以为贽者也○今案白虎通文质篇云卿以羔者取其羣不党本钞其羣下脱不党二字耳考周礼大宗伯注又云羔取其羣而不失其类也雁取其候时而行也以下一条引白虎通后引周礼例之则本钞而不失上当补周礼注取其羣六字陈俞本乃删去白虎通径注大宗伯文则又非矣】 大夫雁 【白虎通云大夫以雁为贽者何取其飞成行列也又周礼春官大宗伯注曰取其候时而行谨案大夫以雁为贽者也○今案白虎通文质篇同陈俞本但注大宗伯非是】 大夫以羔 【仪礼士相见礼篇郑注云上大夫卿也羔取其从帅羣而不党也谨案上大夫以羔羊为质者也○今案士相见礼注同陈俞本脱】 士以雉贽 【仪礼士相见礼篇郑注贽所执以至者君子见于所茵敬白虎通士以雉为贽者何取其不可诱之以食胁之以威暴死不可畜谨案士以雉为贽者也○今案近本士相见礼同白虎通文质篇胁作慑暴作必畜上有生字考御览五百三十九引白虎通惟暴作必余同本钞】 冬用雉 【仪礼士相见礼云郑注贽所执以至者君子见于所尊敬必执贽以将其厚意也士贽用雉者取其耿介交有时别有伦也雉必以死者谓其不可生服也○今案陈本将夏用腒一条并载注中】 夏用腒 【仪礼一相见礼篇郑注贽所执以至者君子见于所尊必执贽以将其厚意也夏用腒备腐臭也○今案尊下当补敬字陈本并注于上条】 庶人贽鹜 【周礼大宗伯职云工商执鸡郑氏注鸡取其守时而动也谨案工商以鸡为贽者也○今案春官大宗伯同惟标目庶人句当补注大宗伯云庶人执鹜抑或注曲礼下庶人之贽匹郑注云说者以匹为鹜于本钞贽鹜二字尤有根据陈本擅改贽为执分标鹜鸡二条而并本注于执皮帛条下颇非】 野外无贽以缨拾矢 【曲礼野外军中无贽以缨拾矢可也郑注云非为礼之处用时物相礼而已缨马樊缨也拾谓射鞴○严氏挍也缨改缨也今案陈俞本同】 妇人之贽脯修枣栗 【曲礼妇人之贽椇榛脯修枣栗郑注妇人无外事见以羞物也椇榛木名也有实今邳郯之东食之榛似栗而小○今案曲礼郑注同陈俞本删木名以下四句】 盖信之言也身外事 【○今案陈俞本删此条】 

　　○会盟五 

　　约信曰誓莅牲曰盟 【曲礼约信曰誓莅牲曰盟郑注莅临也坎用牲临而读其盟书也○今案近本曲礼及陈俞本莅作莅余同】 盟所以周信 【春秋左传吴子使太宰请寻盟公不欲使子贡对曰盟所以周信也故心以制之玉帛以奉之明神以要之杜预曰周固也制其义也奉之奉贽明神也结其信也要之为福也○今案左传哀十二年杜注要之句作要以祸福余同陈俞本皆脱杜注以下】 盟足以结信 【国语吴语云越王命诸稽郢行成于吴将盟稽郢辞曰以盟为有益邪前盟口血未干足以结信矣以盟为无益邪君王释甲兵之威以临使之而胡重于鬼神以自轻也吴王乃许之荒成不盟贾曰荒空也○王石华校是改足今案陈俞本命作使释作舍贾作注又陈本脱行成六字俞本脱于吴二字余同】 会同盟誓之辞 【周礼太祝职云作六辞以通上下亲疏远近四曰会郑玄注曰会谓会同盟誓之辞也○王石华校标目问改同今案近本春官太祝同陈俞本皆有增注】 会礼之经 【左传会于商任齐侯卫侯不敬叔向曰二君者必不免会朝礼之经也礼政之舆也政身之宗也怠礼失政失政不立是以乱也○今案左传襄二十一年宗作守余同陈俞本亦作守又免下脱会字是以上脱不立句】 再朝而会再会而盟 【左传晋人将寻盟齐人不可叔向告于齐曰明王之制使诸侯岁聘以志业再朝而会以示威再会而盟以显昭明志业于好讲礼于等示威于众昭明于神自古以来未之或失也谨案诸侯事牧伯使聘问闲朝三岁一朝者也○今案见左传昭十三年再巿上有闲礼以讲礼句故虞永兴案语有闲朝之文也陈俞本删寻盟二句及志业以下又显改者】 丹书之信白马之盟 【汉书表云尊王子弟誓曰黄河如带太山如砺其国永存远及苗裔申以丹书之信重以白马之盟○今案汉书高它高后文功臣表序无尊王句砺作厉其国作国以陈俞本删表字及尊王五字远改爰余同】 会以示威 【左传叔向曰明王之制使诸侯岁聘以志业闲朝以讲礼再朝而会以示威再会而盟以显昭明○今案俞本删陈本无注】 会以待事 【曲礼史载笔郑注谓从于会同各持其职以待事也史以笔载事○今案曲礼注及陈本皆无史以笔五字余同】 掌其盟约及其礼仪 【周礼司盟职凡邦国有疑同则掌其盟约之载及其礼仪北面诏明神既盟则贰之○今案周礼司盟作礼莪释文云义音仪余同俞本删陈本同】 梐枒再重 【周礼掌舍职掌王之同之舍设陛枒再重杜子春曰梐枒谓行马○今案天官掌舍枒作枑考易豮牙一作豮互互古作□故枑亦可作枒也陈俞本杜注以下均改郑注余同】 设表为位 【左传单子会韩宣子于戚视下言徐叔向曰单子其将死乎朝有着定会有表会朝之言必闻于表着之位杜预注曰着定朝内列位常处谓之表着也野会谓设表以为位也○今案见左传昭十一年陈本删俞本同】 珠盘玉敦 【周礼玉府职若合诸侯则供珠盘玉敦郑注云敦盘?也珠玉以为饰也古者以珠盘盛血割牛耳尸盟者执之○今案周礼天官玉府盘作盘又盘?作盘类余同俞本无注陈本有增改】 饰陈其牲 【国语齐语曰桓公与诸侯饰牲为载以约誓于上下庶神贾远注曰饰牲陈其牲载书以加于牲上不歃血上下庶神天地之羣神也○今案陈俞本脱羣神以上二句余同】 为载书 【左传同盟载于戏郑服也将盟郑六卿公子鸡公子发公子嘉公孙辄公孙虿公孙舍之及其大夫门子皆从郑伯晋士庄子为载书曰自今日既盟之后郑国而不唯晋命是听而或有异志者有如此盟○今案左传襄九年同盟下无载字余同陈俞本舍下均脱之字非也】 掌盟法 【周礼司盟职司盟掌盟载之法郑注载盟辞也盟者书其辞于策杀牲取血坎其牲加书于上而埋之谓之载书○今案陈俞本同】 执牛耳 【左传晋师将盟卫侯于鄟泽卫人请执牛耳杜预注盟礼尊者莅牛耳主次盟者○今案见左传定八年陈本脱鄟泽二句及次盟句】 割牛耳 【周礼玉府职郑注合诸侯者必割牛耳取其血歃之也○严氏校歃之句下删何也二字今案陈本删郑注以下】 埋书 【左传宋寺人柳有宠太子佐恶之华合比曰我杀之柳闻之乃坎用牲埋书而去公曰合比将纳亡人之族既盟于郭北矣杜预注亡人华臣也○今案左传昭六年郭北作北郭去作告陈俞本亦然】 歃血 【左传晋楚将盟于宋西门外晋楚争先杜注争先者歃血也○今案见左传襄二十七年陈本同俞本删西门句】 坎用牲加书于其上 【周礼诅祝职云作盟诅之载辞郑注云载辞为辞而载之于策坎用牲加书于其上也○今案陈俞本郑注上增经文二】 欿用牲加书征之 【左传宋公太子痤美而很寺人惠墉伊戾为太子内师而无宠秋楚客聘于晋过宋太子知之请野享之公使往伊戾请从遣之至则欿用牲加书征之而聘告公曰太子将为乱既与楚客盟矣杜注诈作盟处为太子反征验也骋驰也○今案左传襄二十六年墉作墙余同陈俞本亦作墙并删杜注以下妄增经文五句】 卫社稷 【又曰齐高厚相太子光以先会诸侯于锺离不敬士庄子曰高子相太子以会诸侯将社稷是卫而皆不敬弃社稷也其将不免乎○今案见左传襄十年陈俞本同】 谋王室 【又曰夏会于黄父谋王室也杜预云王室有子朝之乱谋定之○今案见左传昭二十五年陈俞本同】 讨不庭 【又左传曰晋士燮会楚公子罢盟于宋西门外曰晋楚无相加戎谋其不协以讨不庭杜注讨背叛不来在王庭者○今案见左传成十二年陈俞本均有增删】 谨不信 【周礼秋官司盟职盟万之犯命者诅其不信者郑注盟诅者欲相与共恶之也犯命犯君教令也不信违约者也○今案陈本同俞本删教令句】 恤病讨贰 【左传晋原谷宋华椒卫孔达曹人同盟于清丘曰恤病讨贰于是卿不书不实其言也杜注宋伐陈卫救之不讨贰也楚伐宋晋不救不恤病也○今案见左传宣公十二年陈俞本同】 大无侵小 【又曰诸侯还自浙上盟于督阳大无侵小执邾悼公以其伐我故也○今案陈俞本删督阳以上十字考左氏襄十九年传浙作沂余同】 同恤灾危 【又曰晋士燮会楚公子罢盟于宋西门之外曰凡楚晋无相加戎好恶同之同恤灾危备救凶患若有害楚则晋伐之在晋楚亦如之交贽往来道路无壅谋其不协而讨不庭有踰此盟明神殛之俾队其师无克祚国杜注贽币也讨背叛不来在王庭者殛诛也俾使也队失也○今案见左传成十二年灾作菑陈本删注俞本标目改恤菑救凶】 无相害也 【又曰癸亥王子虎盟诸侯于王庭要言曰皆奖王室无相害也有渝此盟明神殛之俾队其师无克祚国及而玄孙无有老幼○今案左传僖二十八年及而作及其阮氏校记云石经宋本皆作及而元孙与本钞正合俞本删陈本增注数句】 祈明神 【周礼司盟职凡盟诅各以其地城之众庶共其牲而致焉既盟则为司盟共祈酒脯郑注使其邑闾出牲而来盟既又使出酒脯司盟为之祈明神不信者必凶○今案周礼秋官及陈本同】 誓庶神 【国语齐语桓公与诸侯饰牲为载以待誓于上下庶神贾逵注上下主天神也言羣臣也○今案宋明道本国语待誓作约誓本钞上叶引亦作约誓又上叶引贾注上下庶神天地之羣神也均可与此条互订俞本删陈本无注】 盟将告神犯之不善 【左传孔丘曰裔不谋夏夷不乱华俘不干盟兵不偪好于神为不祥杜注盟将告神犯之为不善○今案见左传定公十年陈本同】 盟誓之言岂敢背之 【乂曰楚子伐郑子驷将及楚平子孔子蟜曰与大国盟口血未干而背之可乎子驷曰吾盟固云唯强是从今楚师至晋不我救则楚强矣盟誓之言岂敢背之且要盟无质神弗临也所临唯信信者言之瑞之善之主也是故临之明神不蠲要盟背之可也杜预注曰质主也瑞符也神临之也蠲洁也○今案左氏襄九年传同陈俞本蟜作高又陈本脱杜预以下俞本脱是故以下】 背盟不祥 【又曰刘康公徼戎将遂伐之叔服曰背盟而欺大国不信神人弗助将何以胜○今案左传成元年大国下有此必败背盟不祥欺大国不义三句无不信二字余同】 敢有异志 【又曰郑公子騑曰自今日既盟之后郑国而不唯有礼与强可以庇民者是从而敢有异志亦如此盟○今案见左传襄九年陈本同】 明神殛之 【又曰癸亥王子虎盟诸侯于王庭要言曰皆奖王室至明神殛之俾队其师无克祚国及而玄孙无有老幼君子谓是盟也信○今案左传僖二十八年王室下尚有二句已详本钞上叶故此条明神上有至字是櫽括之辞】 明神是殛 【又曰晋人复卫宁武子与卫人盟于宛濮曰君臣不协以及此忧今天诱其衷使皆降心以相从也不协之故用昭乞盟于尔大神有渝此盟以相及也明神先君是纠是殛国人闻此盟也而后不贰○今案见左传僖二十八年俞本删陈本有增注】 有踰此盟以相及也 【又曰晋人复卫侯宁武子与卫人盟于宛濮曰天祸卫国君臣不协以及此忧今天诱其衷使皆降心以相从也不协之故用昭乞盟于尔大神以诱天衷自今日已往既盟之后行者无保其力居者无惧其罪有渝此盟以相及也○王石华校反改及表改衷今案与上条同俞本删陈本云注见上】 主诸侯 【又曰赵文子为政言于卫侯曰晋为盟主诸侯或相侵也则讨而使归其地今乌余之邑皆讨类也而贪之是不为明主也请归之○今案左传襄二十六年不为明主作无以为盟主余同】 为盟主 【国语鲁语云子服惠伯见韩宣子曰夫盟信之要也晋为盟主是主信也若盟而弃鲁侯信抑阙矣贾逵注曰阙者缺也○今案阙矣以上近本鲁语同陈本夫盟改与大国盟又删贾逵以下】 合诸侯以崇德 【左传云合诸侯以崇德休会而列奸何以示后嗣夫诸侯之会其德刑礼义无国不记记奸之位君盟替矣作而不记非盛德也○今案见左传僖七年陈俞本同】 合诸侯而命政 【周礼大行人职殷同以施天下之政郑注为坛于国外合诸侯而命政谓邦国之九伐也○今案周礼郑注伐作法余同陈俞本增入郑注数句】 兵车之属六 【国语齐语桓公朝诸侯于杨谷兵车之属六注云鲁庄十三年会于北杏十四年会于郅十五年复会于郅鲁僖元年会于柽十三年会于傶十六年会于淮也○今案宋明道本国语杨谷作阳谷于□作于咸俞本注删陈本照改并有增注】 衣裳之会三 【公羊传桓公衣裳之会三兵车之会六○今案俞本同陈本改标乘车之会三无注】 再合诸侯三合大夫 【左传祁午为赵文子曰子相晋国以为盟主于今七年矣再合诸侯三合大夫服齐狄寍东夏平秦乱城湻于师徒不顿国，家不罢民无谤讟诸侯无怨天无大灾子之力也○今案左传昭元年陈俞本顿作烦】 吴晋争长 【国语吴语云吴王夫差乃兴师北征阙为深沟通于商鲁之闲以会晋公午于黄池吴晋争长未成贾逵注曰长先者也○今案近本吴语及陈俞本均无通字】 晋楚争盟 【左传臧宣叔令修赋缮完具守备曰晋楚争盟齐师必至虽晋人伐齐楚必救之是齐楚同我也知难而有备乃可以逞○王石华校标目明改盟今案见左传成元年陈本删俞本增注结好二句】 信子之言 【又曰小邾射以勾绎来奔曰使季路要我吾无盟矣使子路子路辞季康子使冉有谓之曰千乘之国不信其盟而信子路之一言子何辱焉○今案见左传定十四年一言句无路字陈俞本同】 啧有烦言 【左传刘文公合诸侯于召陵卫子行敬子言于灵公曰会同难啧有烦言莫之治也其使祝鮀从公曰善乃使子鱼杜注啧至也烦言怨争也祝鮀太祝子鱼○王石华校标目者改啧今案见左传定四年怨作忿陈俞本删杜注以下】 薳罢赋既醉 【又曰楚薳罢如晋莅盟晋侯享之将出赋既醉叔向曰薳氏之有后于楚国也宜哉承君命不忘敏杜注既醉诗大雅也既醉以酒既饱以德君子万年介尔景福以美晋侯比之太平君子也○今案左传襄二十七年及陈俞本后皆作后】 韩子赋丑弓 【又曰晋侯使韩宣子来聘公享之韩子赋角弓季武子拜曰敢拜子之弥缝弊邑寡君有望矣杜注角弓诗小雅也取其兄弟婚姻无胥远矣言兄弟之国宜相亲也○今案左传昭二年及陈俞本弊作敝又陈本删杜注以下】 

　　北堂书钞卷第八十一 

　　●北堂书钞卷第八十二　　　礼仪部三 

　　隋秘书郎虞世南撰 
　　南海孔广陶校注 
　　飨燕篇六 

　　○飨燕篇六 

　　天子当阳诸侯用命 【左传卫宁武子来聘公与之燕为赋湛露及彤弓不辞又不答赋使行人私焉曰臣以为肄业及之也昔诸侯朝正于王王燕乐之于是乎赋蓼萧湛露则天子当阳诸侯用命也○今案文四年燕乐作宴乐无蓼萧二字】 飨燕之礼亲四方宾客 【周礼大宗伯职飨燕之礼亲四方之宾客郑注云宾客谓朝聘者也四方宾客来朝聘王为设享燕之礼足亲四方之宾客也○今案春官注无四方来朝三句盖永兴引申语陈本已照删】 食飨之礼所以仁宾客也 【礼记仲尼燕居篇子曰射响之礼所以仁乡党也食飨之礼所以仁宾客也郑注云仁犹存也凡存此者所以全善之道也射乡食飨存生之善者也○今案仲尼燕居注同】 明君臣之义 【礼记射义篇古者诸侯之射也必先行燕礼所以明君臣之义也谨案燕礼者体解折节升之于俎示慈惠者也出礼记射义○今案出礼记射义五字衍文也谨案以下是永兴引申语】 设宾主之礼 【礼燕义篇诸侯燕礼之义设宾主饮酒之礼郑注设宾主者饮酒致欢也○今案燕义注同】 飨以训恭俭燕以示慈惠 【左传晋郄至如楚楚子飨之郄至曰诸侯间于天子之事则相朝也于是乎有燕飨之礼飨以训恭俭燕以示慈惠恭俭以行礼慈惠以布政案以讲恭俭之礼使天下君臣父子庶士知其俭也○今案成十二年郄作郄燕飨作享宴案以三句是永兴引申语陈俞本亦刚去】 恭俭以行礼慈惠以布政 【又曰注与上同○今案详上条】 以明贵贱 【礼燕义篇诸侯燕礼之义俎豆牲体荐羞皆有等差所以明贵贱之礼○今案礼记燕义篇之礼二字作也字】 以观威仪 【左传晋侯使郄犨送孙林父卫侯享苦成叔宁惠子相苦成叔傲宁子曰苦成叔家其亡乎古之为飨食也以观威仪省祸福也○严氏校祸福下增之者二字未知所据今案成十四年传亦无此二字】 公当飨卿当燕 【又曰晋侯使士会平王室王享之原襄公相礼殽蒸武子私问王闻之召武子曰季氏而不闻乎王享有体荐燕有折俎公当飨卿当燕王室之礼也杜注云公谓诸侯也○今案见宣十六年】 莫敢与君亢礼 【礼记燕义篇诸侯燕礼之义使宰夫为献主臣莫敢与君亢礼谨案亢者敌礼也臣有尊卑之职不敢敌体也○今案陈本无注】 不以公卿为宾 【礼义篇诸侯燕礼之义不以公卿为宾而以大夫为宾为疑也郑注疑自下上至之辞也公卿尊矣复以为宾则尊与君大相近○今案近本礼记燕义同】 小卿次上卿大夫次小卿 【又云诸侯燕礼之义小卿次上卿大夫次小卿士庶子以次就位○今案近本礼记燕义同】 陈其荐俎序其礼乐 【礼仲尼燕居篇子曰两君相见揖让而入下管象武夏钥序兴陈其荐俎序其礼乐备其百官而后君子知仁焉○今案近本礼记同陈本改注孔子闲居】 备物之飨以象其德 【左传冬王使周公阅来聘飨有昌歜白黑形盐辞曰国君文足昭也武可畏也则有备物之飨以象其德荐五味差嘉谷盐虎形以献其功吾何以堪之杜注嘉谷熬稻黍也象其文盐虎形以象武者也○今案见僖三十年】 飨有体荐燕有折俎 【又曰晋侯使士会平王室定王飨之原襄公相礼殽蒸武子私问其故王闻之召武子曰季氏而弗闻乎王享有体荐燕有折俎杜注享则半体而荐之燕则体解节折升之于俎物皆可食○王石华校标目焉改燕今案见左传宣十六年】 飨尚腶修 【礼记郊特牲云大享尚腶修而已矣郑注大享飨诸侯也谨案腶搏肉为脯也修干脯也此是不享味也○王石华校标目假改腶今案郊特牲注同谨案以下是永兴引申语】 飨有昌歜 【左传冬王使周公阅来聘飨有昌歜曰黑形盐杜注昌歜昌蒲之葅也○王石华校标目歌改歜今案见僖三十年】 既有肥羜 【毛诗既有肥羜以速诸父长苌羜未成羊也天子谓同姓诸侯曰父谨案速召也谓置酒有羜召族人而并饮也○今案见小雅伐木篇谨案以下亦参用郑笺】 曰杀羔羊 【毛诗七月朋酒斯享曰杀羔羊毛苌云享者乡人以狗大夫加以羔羊两尊曰朋郑注十月民事毕无饥寒忧国君间于政事而享羣臣○今案豳风七月篇享作飨余同】 其殽维何炰鳖鲜鱼其蓛维何维笋及蒲 【毛诗韩奕篇显父饯之清酒百壶云云毛苌蓛菜殽也笋竹也蒲蒲蒻也郑笺炰鳖以火熟之也鲜鱼中脍者也笋竹萌也蒲深蒲也○今案见大雅荡之什陈本脱毛苌传三句】 清酒百壶 【又见上谨案显父有显德者也谓周之公卿也韩侯及周宣王使□□荐之百壶□明酒之多也○今案见韩奕篇显德句是采毛传公卿句是采郑笺陈本脱谨按以下】 陈馈八簋 【诗伐木云于粲洒扫陈馈八簋谨按圆曰簋容斗二升黍稷之器也簋十二有云东夹名曰二此言八簋堂上数此又言设礼食之所用也○今案此见小雅伐木谨按以下则永兴引申语也圆曰簋用毛传】 笾豆有践 【又云伐柯云我观之子笾豆有践谨按我观之子斥周公也践行列儿也言成王迎周公当用享燕之礼至则极欢以说之○今案见豳风伐柯篇行列儿句本毛传余皆参用郑笺儿古貌字也】 罇俎星陈 【张华诗听朝有暇筵命羣臣冠盖云集罇俎星陈○今案陈本脱听朝二句百三家本茂先集筵作延羣作众】 酒清人渴不敢饮 【礼聘义篇酒清人渴而不敢饮也谨案聘使君为设享燕之礼庄齐正齐而不敢懈惰以成礼节正君臣也○王石华校标目客改渴今案见礼记聘义篇谨案以下是永兴引申语陈俞本俱删去妄增他语】 肉干人饥弗敢食 【又云谨按聘使之臣君为设享燕之礼庄齐正齐而弗敢懈惰以成礼节正君臣者也○今案详上条】 爵盈而不饮殽干而不食 【左传蒍启强曰圣王务行礼不求耻人设机而不倚爵盈而不饮殽干而不食礼之至也○今案昭五年无殽干句陈俞本亦删此句】 上公九献 【周礼大行人职上公之礼享九献侯伯七献子男五献郑注享设燕盛礼饮宾也谨案献者主人献宾酒也献者遇宾也○今案秋官大行人享作飨郑注设下无燕字谨案以下是永兴引申语】 一献之礼宾主百拜 【礼乐记篇是故先王因为酒礼一献之礼宾主百拜此先王所以备酒祸也郑注一献士饮酒之礼也百拜以喻多也○今案乐记注同】 或献或酢 【毛诗行苇或献或酢洗爵奠斝毛苌斝爵也谨按主进酒于客曰献客答曰酢主洗爵酬客客受而奠之不举也○今案行苇传同谨案以下是永兴引申语】 献之酢之 【毛瓠叶君子有酒酌言献之君子有酒酌言酢之毛苌曰献奏也酢报也酬导饮也郑笺饮酒之礼既奏酒于宾客乃荐羞报者宾客既立卒爵洗而酌主人主人既卒酢爵又酌自饮卒爵复酌进宾犹今之劝酒谨按此诗剌幽王不能用礼以接宾客诸侯不如古之庶人有贤德者以瓠叶兔首与宾客为礼者也○今案小雅瓠叶毛传酬导作酬道郑笺奏酒句无客字既立句无客立二字余同谨案以下是永兴引申语陈本多增删】 甘泉飨客 【汉书武纪云太始三年春正月幸甘泉之宫飨宾客因外国而来也○今案汉书卷六飨宾以下作飨外国客四字陈本太始三年作天汉元年】 未央置酒 【汉书昭纪元凤二年夏四月上自建章宫徙未央宫大置酒○今案见卷七昭帝纪】 燕彼羣后 【王济从事华林诗云郁郁华林奕奕疏圃燕彼羣后郁郁有序○今案陈俞本郁郁作秩秩又陈本济作齐】 大会羣后 【晋起居注太康元年五月吴平御临轩大会羣臣于太极殿前○今案类聚卷四引晋起居注无羣臣二字陈本脱太极二字】 钧台之飨 【左传椒举于楚子曰夏启有钧台乙飨谨案夏启禹之子飨诸侯于钧台○今案见昭四年谨按以下是永兴引申语陈本钧误钓】 建章置酒 【汉书武纪天汉二年夏五月还幸建章宫大置酒○今案陈本二作四汉书卷六天汉二年作太始四年】 飨于大陵 【归藏云昔夏后葬筮飨神于大陵而上钧台者也○今案御览八十二初学记廿二引葬作启飨作享陈俞本脱葬筮二字及而上六字】 会于上池 【纪年云后发即位年诸夷宾于□门再保庸会于上池诸夷入舞○今案读骚楼本竹书纪年庸作墉本钞下文引亦作墉】 饮湿水之上 【穆天子传云天子饮燕于湿水之上郭注今济阴湿阴县音沓宫人膳鹿献之天子美之○今案平津本穆天子传卷六无燕字宫作官湿作漯洪百里附注云书钞八十二引作湿湿古漯字陈本脱燕字及郭注以下】 觞雷首之河 【又云犬戎胡觞天子于雷首之河及献食马四匹天子使孔牙受之○今案陈俞本河作阿无胡字余同平津馆本穆天子传作雷水之阿又夹注云书钞八十二及水经河水注引皆作雷首之阿又云水经河水注及御览九十二引食入良】 饮于温山饮于溽水 【入云天子饮于温山己酉大饮于溽水乃发宪令诏六师之人郭璞注曰宪谓法令也○今案平津馆本卷三大饮作天子饮宪令作宪命余同陈本删大字及郭璞以下】 飨于楚丘 【左传宋公享晋侯于楚丘请以桑林荀偃土匄曰诸侯宋鲁于是观礼鲁有禘乐宾祭用之宋以桑林享君不亦可乎杜预注曰桑林殷天子乐名也○王石华校于鲁改鲁于今案见襄十年】 飨于新台 【又曰楚子享公于新台好以大屈杜预注曰大屈弓名也○今案见昭七年】 思乐华殿 【陆机祖会太极东堂诗帝谓御事及尔同欢我有嘉礼以寿永观思乐华殿祇承圣颜○今案陈本脱俞本亦无帝谓十六字】 曲燕城隅 【曹植与丁廙诗嘉宾填城阙丰膳出中厨吾与二三子曲燕子城隅肴来不虚归觞至反无余○今案俞本与丁作赠丁无嘉宾以下文选及陈本百三家本作赠丁翼子城作此城】 宾入奏肆夏 【礼郊特牲宾入大门而奏肆夏示易以敬也郑注宾客入门朝而聘者也○今案郊特牲注近本但有宾朝聘一句】 宾出奏祴夏 【周礼罄师职云以钟鼓奏九夏郑注夏大也乐之大歌也杜子春读祴为陔客醉而出奏陔夏○今案见春官磬师罄磬通借字也陈本误作锺师】 三夏所以飨元侯 【左传穆叔如晋晋侯飨之金奏肆夏之三不拜工歌文王之三又不拜歌鹿鸣之三三拜韩献子使行人子员问之曰子以君命辱于敝邑先君之礼藉之以乐吾子舍其大而重拜其细敢问何礼也对曰三夏天子所以亨元侯使臣不敢预闻杜注元侯牧伯也○今案襄四年预作与释文与音预】 四牡所以劳使臣 【又曰穆叔如晋晋侯享之金奏肆夏之三不拜工歌文王之三又不拜歌鹿鸣之三三拜韩献子使行人子员问之曰子以君命辱于敝邑先君之礼藉之以乐吾子舍其大而重拜其细敢问此何礼也对曰四牡君所以劳使臣也敢不重拜杜注使臣乘四牡騑騑然行不止勤劳也晋以叔孙远来聘故以此劳之各献大礼也○今案襄四年杜注叔孙下无远字无各献句】 湛露燕诸侯也 【毛序谨案天子燕诸侯歌此诗也○今案陈本无注谨案以下是永兴引申语下三条皆然】 鹿鸣燕羣臣也 【又曰鹿鸣序云燕羣臣嘉宾也谨按歌乐也○今案陈本无注】 棠棣燕兄弟也 【又曰谨案燕女王燕兄弟歌此诗也○今案陈本无注】 伐木燕朋友也 【毛序又曰伐木燕朋友故旧自天子至于庶人未有不须友以成者亲亲以睦友贤不弃故旧不违则民德归厚矣谨按王之燕朋友则歌此诗也出鹿鸣篇○今案陈本但注已上并诗序五字】 升歌发德 【礼郊特牲奠酬而工升歌发德也酬?注以诗之义发明宾主之德也谨按奠酬者宾主饮酒相酬答奠酒于坫者也○王石华校酬奠改奠酬升工改工升今案郊特牲注同】 箫管备举 【毛诗彤弓郑笺饮酒之礼主人献宾宾酢主人主人又饮而酌宾谓之酬酬犹厚也○今案旧钞此条标目与小注不符当分为二标目见周颂有瞽篇小注见小雅彤弓笺酬作酬陈俞本皆删彤弓以下别注有瞽笺】 我有嘉宾鼓瑟吹笙 【又曰谨按鼓击也君与臣燕击瑟以为乐宾主之礼献此乐也○今案见小雅鹿鸣谨按以下是永兴引申语】 既见君子并坐鼓瑟 【又云车邻郑笺曰既见秦仲也并坐鼓瑟言君臣闲暇燕饮相与娱乐也○今案秦风车邻笺同】 既见君子并坐鼓簧 【又云毛苌传簧笙也○今案秦风车邻传同】 自击筑 【史记高祖本纪高祖归丰沛纵酒发沛中儿得百二十人教之歌酒酣高祖自击筑○今案史记高纪击上自字本钞十六巡行篇引亦有自字以书钞证书钞疑隋时本如此】 自御埙 【东观纪明帝纪帝还白水旧宅燕羣臣自御埙篪○今案御览九十一引白水作南阳聚珍本姚辑本东观记亦作南阳燕羣臣三字作召校官子弟作雅乐奏鹿鸣】 鼓渊渊醉言舞 【毛诗有駜篇毛苌传渊渊鼓节也谨案君与臣饮酒以鼓节之渊渊醉言舞则又舞尽其欢者也○严氏校旁勒尽字今案鲁颂有駜篇渊作咽释文云咽本又作渊是陆本所见隋时本有作渊者与旧钞脗合谨按以下畧参用笺语】 坎坎鼓我蹲蹲舞我 【又曰伐木谨按坎坎然谓其声也其兴舞蹲蹲然谓以乐乐巳○严氏校删以上其字乐下者字今案坎坎然以下是参用伐木笺语】 会于上池诸夷入舞 【纪年云后发即位年诸侯宾于王门再保墉会于上池诸夷入舞○今案详本篇上文】 君子饮酎用礼乐 【月令孟夏之月天子饮酎用礼乐郑注酎之言醕也谓重酿之酒也春酒至此始成与羣臣以礼乐饮之于朝以正乎尊卑也○王石华校删标目子下以燕乐天子五字今案礼记月令注同】 置酒皓天之基张乐胶葛之子 【司马相如上林赋曰置酒于皓天之基张乐于胶葛之宇者也○今案史记及文选同】 一爵洒如也二爵而言言 【礼玉藻君子之饮酒也受一爵而色洒如也二爵而言言斯三爵而由由以退郑注洒如肃敬也言言和敬貌由由悦敬貌○今案玉藻作油油释文云油本亦作由是陆氏所见旧本有与书钞合者陈俞本皆改作油】 称彼兕觥 【毛七月云称彼兕觥万寿无疆毛苌云觥所以誓众郑笺于飨而正齿位因时而誓焉○今案豳风七月篇同】 酌彼兕觥 【诗卷耳我姑酌彼兕觥毛苌兕觥兕角爵也谨案飨燕有此爵者礼自立司正之后旅酣必有醉失礼者用兕爵以罚之亦所以为乐○今案周南卷耳传角上无兕字谨案以下亦皆参用笺语】 有酒湑我 【又曰伐木有酒湑我无酒酤我笺云酤买也此待人臣礼意之厚所以乐饮尽情也○王有酒则湑燕之王无酒则买之要欲致其厚以待人也○今案小雅伐木笺此待人臣句作此族人陈王之恩也湑燕作泲莤则买作酤买以待人作于族人陈本已照近本改】 尔酒既清 【又曰凫鹥尔酒既清尔殽既馨毛苌云馨香之远闻也郑笺尔者汝成王也谨案言成王酒清殽馨者正欲工尸燕饮而益乐也○严氏校涂去以字今案大雅凫鹥笺汝作女王也作王者阮氏校勘记云小字本相台本皆作王也与旧钞合陈本脱郑笺以下】 帐饮三日 【史记高祖本纪高祖归丰沛乐饮十余曰乃去沛中空县皆之邑西献高祖复留止帐饮三日以乐也○今案史记帐作张无以乐也三字张晏注云张帷帐陈本亦作张】 大飨六军 【魏书文帝为魏王南征次谯大飨六军及谯父老自娱乐者飨燕之礼也○今案御览五百三十九引魏书者飨六字作伎列百戏陈本娱作设者飨以下误作伎不戏】 吉甫燕喜既多受祉 【毛诗六月吉甫燕喜既多受祉毛苌祉福也笺云吉甫伐猃狁而归天子以燕礼乐之则欢喜矣又多受恩赏也○今案大雅六月篇恩赏作赏赐】 嘉宾式燕以衎 【又曰南有嘉鱼君子有酒嘉宾式燕以衎毛苌衎乐也○今案小雅南有嘉鱼传同】 嘉宾式燕以乐 【又曰笺云式用也用酒与宾燕者也○今案南有嘉鱼笺与宾燕作与贤者燕饮而乐也】 岂乐饮酒 【又曰鱼藻王在正镐恺乐饮酒谨案王谓武王也岂亦乐也武王之时天下久安万物各遂其生武王在镐京作八音之乐与羣臣燕饮者也○今案见小雅鱼藻篇谨案以下是永兴引申语然多本郑笺】 和乐且耽 【又曰鹿鸣鼓瑟鼓琴和乐且耽毛苌曰耽乐也○今案小雅鹿鸣耽作湛耽乐下有之久二字】 民之质矣 【又曰天保民之质矣曰用饮食毛苌云质成也郑笺成平也民事平以礼饮食相燕乐而已谨案万民平安君臣相燕也○今案见传笺同】 燕笑语兮 【又曰蓼萧燕笑语兮是以有誉处兮郑笺天子与之燕而有笑语则远国之臣各得其所是以称扬德美○今案小雅蓼萧笺臣作君】 道旧故为笑乐 【史记高祖本纪高祖归丰沛与父兄诸舅故人曰乐饮极欢道旧故为笑乐十余日○今案史记高祖纪父上无与字舅作母】 今日良燕会 【古诗今日良燕会欢乐难具陈弹筝逸响新声妙入神○今案文选古诗十九首燕作宴】 奉酒为寿 【史记王太后在人间时生一女武帝自迎之女亡床下帝泣曰大姊何藏之深也与俱来见太后奉酒为寿奉钱千余万○今案史记外戚世家人间作民间亡下有匿字来见作来谒本钞作人者唐钞避太宗讳也陈本脱此条】 千金为寿 【汉书王夫人幸于上宁乘说卫青曰今王夫人方幸而宗族未富贵愿将军奉所赐千金为王夫人亲寿青以五百金为寿○今案见汉书五十五卫青传陈本脱】 其未醉止威仪抑抑 【毛诗宾之曰其未醉止威仪抑抑毛苌传曰抑抑慎密也○今案见小雅甫田之什】 宾既醉止威仪反反 【又曰宾既醉止威仪反反毛苌传曰反反重慎也○今案详上条】 既醉既饱小大稽首 【又曰楚茨篇醉酒饱德言凡与燕之人小大稽首也○今案见小雅谷风之什醉酒以下是永引申语当有谨案二字陈本脱此条】 既醉以酒 【又曰谨案将行也殽谓牲体也预祭者各得其所俎以成牲体贵者得贵骨贱者得贱骨皆带肉前骨贵后骨贱若贵贱尊卑已归其俎故云将者也○今案旧钞此条应分为二标目是大雅既醉篇小注是解小雅楚茨篇尔殽既将句将行也一句是毛传文殽谓以下则永兴引申语也俞本全脱陈本但存标目】 饮酒之饫 【又曰常棣傧尔笾豆饮酒之饫毛苌傧陈也饫足也不脱履升堂谓之饫谨案此谓君子与同姓之亲图非常之事若议大夫疑于堂则有饫礼○今案陈本足作饮无不脱句以下小雅常棣传足作私履作屦谨案以下是永兴引申语然非常三句亦本郑笺】 既醉既饱 【又曰楚茨云既醉既饱小大稽首郑笺小大犹长幼也谨案祭祀之末留同姓之臣共其醉饱皆再拜稽首庆君得福也○今案小雅楚茨笺同谨按以下是永兴引申语】 不醉无归 【又曰湛露云厌厌夜饮不醉无归毛苌曰厌厌安也案此天子燕诸侯之诗至夜犹不归者以尽私恩也○今案见小雅嘉鱼之什案此以下是永兴引申语】 四坐具醉 【陆机祖会太极东堂诗于是四坐具醉○今案俞本脱于是二字陈本脱此条】 百人高会 【世说晋孝正在东堂会伏滔预坐还便呼其儿语之曰天子百人高会临坐宠问伏滔何在○今案世说宠礼篇东作西无天子二字宠问作先问陈本已照改】 或燕于林或禊于泛 【潘岳闲居赋席长筵列孙子或燕于林或褉于泛昆弟班白儿童稚齿○今案文选燕作宴】 里燕巷饮飞觞举白 【左思吴都赋云里燕巷饮飞觞举白○今案文选燕作燕】 饮酒酬币 【毛诗郑注云饮之而有币酬币也谨案臣与君共燕从其财以酬币所以申赐合厚也○今案见小雅鹿鸣序郑笺谨案以下是永兴引申语下条亦然陈本改引聘礼殊误】 食有侑币 【郑注云食之而有币侑币也谨案鹿鸣序燕羣臣嘉宾也食礼也侑劝也○今案见小雅鹿鸣序笺陈本亦误注聘礼】 将其厚意 【又诗序云既欲饮食之又实币帛筐篚将其厚意然后忠臣嘉宾得尽其心也○今案见小雅鹿鸣序陈本改引正义谬极】 承筐是时 【谨案承奉也筐篚属也酬酒以后则有币帛用筐盛以行礼也○今案见小雅鹿鸣篇承奉句是采郑笺篚属句是采毛传】 

　　北堂书钞卷第八十二 


　　●北堂书钞卷第八十三　　　礼仪部四 

　　隋秘书郎虞世南撰 
　　南海孔广陶校注 
　　学校七　　　　　　　　养老八 
　　乡饮九 

　　○学校七 

　　古之教者国有学 【礼学记篇古之教者家有塾党有庠术有序国有学郑注术当为遂门侧之堂谓之塾周礼五百家为党万二千五百家为遂党属于乡遂在远郊之外○今案学记注同陈本删郑注以下】 古者帝王立大学 【尚书大传古者帝王必立大学使公卿大夫元士之适子入小学见小节焉践小义焉小学之教知父子之道长幼之序也○今案陈恭甫校本大传小学之教作故入小学四字余同本钞下文引无之教二字】 王者建国教学为先 【礼学记云古之王者建国居民教学为先郑注内则设师保以教○今案学记居作君陈本已照改】 大学之道在明明德 【礼记大学大学之道在明明德郑玄注明德谓显明其至德也○今案陈本无注】 化民成俗必由学 【礼学记云君子如欲化民成俗其必由学乎郑注所学者圣人之道在方策○今案陈本同】 化民易俗大学之道 【又曰夫化民易俗近者悦服而远者怀之此大学之道也郑注怀来也安也○今案学记注同】 学以顺志 【尚书说命云惟学逊志务时敏厥修乃来孔安国传云学以顺志务是敏疾其德之修乃来也○今案见说命下篇陈本删惟学以下】 学以聚之 【易干卦文言君子学以聚之此言前所未知修学以聚其德业有所疑聚须问以辨其然否也○今案此言以下是永兴引申语旧钞脱谨案二字当补正陈本脱此言四字】 学者为已 【论语子路篇古之学者为己今之学者为人孔曰为已履而行之为人徒能言之○今案此见宪问篇子路二字转写者误笔也陈本无注】 学者附身 【新序齐王问墨子曰古之学者为己今之学者为人何如对曰古之学者得一言以附己今之学者得一善言以悦人○今案陈本附已作附身以悦上有务字】 学之染人甚于丹青 【虞溥厉学篇学之染人甚于丹青丹青吾见其有久而渝矣不见久于学而渝也○今案御览六百七引厉学篇及晋书虞溥传不见作未见余同陈本已照改】 学之为福犹有羽翼 【庄子云学之为福犹飞之有羽翼也○今案陈本同】 学犹饮酒 【傅子云人之学者犹渴而饮河海也大饮则大盈小饮则小盈○今案陈本脱渴而二字御览六百七引傅子与旧钞同】 学犹莳苗 【潘尼释奠□云学犹莳苗化若偃草博我以文弘我以道○今案陈本脱草字百三家本无此条惟晋书潘尼传有此文】 如日之光 【说苑晋平公问师旷曰吾行年七十欲学恐暮矣对曰臣闻少而学者如日出之阳壮而学者如日中之光老而学者如秉烛之明明孰与暗行乎○今案说苑建本篇学者上皆有好字秉作炳暗作昧陈本亦作炳】 成如麟角 【抱朴子学如牛毛成如麟角○今案陈本成如作成而平津馆本抱朴子内十三极言篇学作为者成作获者余同】 犹土地有山川 【赵子声出诸郑康成学云夫学之于人犹土地之有山川也财宝于是乎出也犹树本之有枝叶也根本于是乎庇也○今案赵子九字有误陈本删赵子五字及成下学字乎庇作出】 如洿池注水 【抱朴子学如洿池注水淹焉也○今案陈本淹下无焉字平津馆本抱朴子脱惟见诸子奇赏本刘子一卷】 身之砥砺 【尸子云今人皆知砥砺其剑而弗砥砺其身夫学身之砥砺淮南子云明镜之始下形也朦状未见形容及其捉以玄锡磨以砥砺鬓眉微毛可得而察也夫学者人之砥砺者也○今案陈本弗下有知字无淮南子以下平津本尸子劝学篇弗下亦有知字】 人之脂粉 【韩子云面脂粉则膜母进御蒙不洁则西施见弃学之为脂粉厚矣桓范世要云学者人之脂粉也○今案近本韩子愿学篇大同小异陈本脱韩子一条范下脱世要二字考御览六百七引桓范世要同】 修业不倦 【礼学记曰然后能自强郑注自强修业不敢倦也○今案学记注同】 师逸功倍 【又曰善学者师逸而功倍又而庸之郑注庸功也受其功于己者多道有二字陈本脱郑注】 因而鉴道 【尸子曰未有不因学而鉴道不假学而光身也○今案平津馆本尸子据会钞御览引同】 故能成圣 【管子云明主不厌人故能成其众士不厌学故能成其圣也○今案陈本众作圣圣作学】 教然后能自强 【礼学记云教然后知困知困然后能自强郑注教则见己道之未达也自强修业不敢少倦也○今案学记注未达上有所字倦上无少字本钞上文引亦无少字陈本无注】 学然后知不足 【又曰学然后知不足知不足然后能自反也郑注云学则覩己行之所短也自反求诸己而已○今案学记注同】 择师不可不慎 【又曰师者可以学为君故择师不可不慎郑注弟子学于师师善则善也○今案学记篇可以作所以陈本已改】 师严然后道尊 【又曰凡学之道师严然后道尊道尊然后民知敬学郑注严尊敬之道也○今案学记注无之道二字陈本删郑注以下】 待问如撞钟 【又曰善待问者如撞钟大叩则大鸣小叩则小鸣郑注撞击也如钟之成声也○今案学记注同陈本脱郑注】 人之学也则多则寡则易则止 【又曰学有四失教者必知之夫学或失则多或失则寡或失则易或失则止此四者心之莫同也郑注失于多谓才少者失于寡谓才多者也失于易谓好问不识者失于止谓好思不问者○今案学记注同】 学而不思则罔思而不学则殆 【论语为政篇子曰云云包咸注云学不寻思其义则罔然无所得也何晏注曰不学而思终于不得徒使人精神疲殆也○今案何晏集解终于作终卒余同陈本脱此条】 玉不琢不成器人不学不知道 【礼学记云云是古之王者建国教学为先○今案学记建国下有居民二字】 宝玉不琢不成文章君子不学不成其德 【董仲舒云○今案陈本同】 夫学殖也不学将落 【左传葬曹平公往者见周原伯鲁焉与之语不悦学归以语闵子骞闵子骞曰周其乱乎夫必多有是说也而后及其大人大人患失而惑又曰可以无学则苟也而可于是乎下陵上替能无乱乎夫学殖也不学将落原氏其亡乎○王石华校下陵改石陵非也今案昭十八年骞作马陈本亦改马考范书袁绍传注引作骞与旧钞合本钞他篇引亦有作骞者知隋时所见本必有作骞者也洪氏读书丛录亦主作骞之说】 独学而无友则孤陋寡闻 【礼学记篇云云郑注不相观也○今案陈本删郑注】 胸内无学犹手无钱 【论衡云夫胸内无学犹手无钱○今案陈本同考论衡十二量知篇内无作中不手下亦中字本钞作内者因隋讳忠兼避也】 不患才不及患志不立也 【虞溥厉学篇云○今案晋书虞溥传载厉学篇同陈本多窜改】 人而不学谓之视肉 【庄子云人而不学谓之视肉学而拂命谓之揖囊○今案陈本拂命作弗用揖作缉】 内无质若画水镂冰 【盐铁论云内无其质而外学其文虽有贤师良友若画水镂冰者也○今案王谟本盐铁论殊路篇廿一作画脂镂水陈本作画脂镂冰陈本是也本钞脂篇亦引此则作画脂无疑矣】 时过然后学勤苦而难成 【礼学记云时过然后学则勤苦而难成郑注曰时过则思放也○今案学记注同】 心志不通身之罪也 【谷梁云子既生不免于水火者母之罪也成童不就师傅父之罪也就师学问无方心志不通身之罪也○今案见昭公十九年】 唐虞三代咸崇辟雍 【王沈辟雍颂云唐虞三代咸崇辟雍养老之制也亲降万乘之贵而执子弟之礼自春秋以来礼乐昏废唯东京之后始创其义明堂之位复陈于洛邑○今案严辑王沈文据旧钞引贵作尊余同】 成均五帝之学 【周礼大司乐职掌成均之法以治建国之学政郑注成均五帝之学也成均之法其遗礼可法也周人立此学也○今案春官大司乐牧句立此学下有之官二字余同】 米廪有虞氏之庠 【礼明堂位篇云云郑注庠之言详也于以考礼详事也鲁谓之米廪虞帝上孝令藏粢盛之委焉○今案明堂位注同】 天子曰辟雍 【礼王制云天子曰辟雍郑注学名也辟明也雍和也所以明和天地者也○今案王制雍作废地作下陈本已改天下】 诸侯曰泮宫 【又曰诸侯曰泮宫郑注学名也泮之言班也所以班政教也○今案王制泮作頖陈本已改】 释奠先师 【周礼司乐职云郑注云方春始以学士入学宫而学之也合舞等其进退使应节奏始入学必遂礼先师○今案司乐当作大胥始入上有玄谓二字遂作释菜】 上亲而贵仁 【大戴礼云帝入东学上亲而贵仁则亲疏有序而恩相及也○今案大戴礼保傅篇而恩作如恩而如古多通用陈本误作始恩】 上齿而贵信 【○今案此见保傅篇旧钞误连下条】 上贤而贵德 【又云帝入西学上贤而贵德则圣智在位而功不遗也○今案见保傅篇俗本及陈本智误主遗误匮元刻本仍作圣智孔巽轩补注据汉书新书作不遗与旧钞脗合】 上贵而尊位 【又云帝入北学上贵而尊位则贵贱有等也○今案见保傅篇元刻本陈本位作爵】 天子整法驾亲拜三老 【王沈辟雍颂云天子亲整法驾抚玉辂幸于雍宫亲拜三老五更出于南门之外○今案严辑王沈文据六帖引同】 天子亲割牲以尊三老 【孝经钩命决云天子临辟雍亲袒而割其牲以尊三老父象也谒者奉几安车软轮供绥执授○今案陈本脱袒而二字及父象以下古征书引钩命决父象误之象余与旧钞合玉函山房辑本谓古微书所引是以援神契为钩命决马氏盖据御览及续汉志注所引援神契畧同故生此议但子书纬书同记一事相似者多古微书虽间有误既与旧钞符合则隋时本亦如此矣不可非也】 幸辟雍乃赋诗 【魏志高贵乡公即位幸辟雍会命羣臣赋诗侍中和逌尚书陈骞等作诗稽留有司奏免官○今案见魏志三少帝纪】 起太学 【东观记建武五年初起太学诸生吏子弟及民以义助作○今案类聚三十八引及聚珍本姚辑本东观汉记光武纪同】 立学校 【魏志刘表为荆州刺史起立学校博求儒术○今案起立二句魏志六刘表传裴注引英雄记起作开校作官术作士本钞及陈本混称魏志非也】 立庠序多聚生徒 【晋中兴书范骞为豫章令设立庠序多聚生徒远近至者千余人资给众费一出私禄○今案陈本骞作宁豫章作余杭考御览六百十三引中兴书有云范宁为余杭令兴学校养生徒一条是禹谟所本但恐非旧钞原文】 专造一乡名宗学 【孔融教云高密县有一衔今欲为郑玄后专造一乡名曰宗学也○今案陈俞本脱】 泗上 【文中子云孔子教于洙泗之上○今案陈本脱中字教于作教化】 稷下 【虞喜志林云齐有稷山立馆其下以待周游学士因以为名齐都赋曰济济稷下○今未陈本脱立字待字史记齐世家索隐引志林喜误嘻脱周学二字及因以句】 礼乐之府诗书之林 【班超奏臣闻师曰太学明堂辟雍者礼乐之府诗书之林也○今案陈本严辑本同】 营以崇礼制以启微 【杜预七规营辟雍以崇礼制庠序以启微○今案陈本同严辑本脱】 赞典礼 【曹植七启云赞典礼于辟雍讲文德于明堂删流俗之华谈宗孔氏之旧章○今案文选删作正谈作说宗作综陈本仍作谈余同文选】 咏圣术 【傅毅七激云于是羣俊学士云集辟雍含咏圣术文质发蒙○今案类聚五十七引七激蒙作蒙余同陈本但有学士云集以诬圣术八字诬是咏之讹】 班政教 【礼明堂位泮宫周学也郑注泮之言班也于以班政教也○今案明堂位泮作頖】 序王事 【礼明堂位篇序夏后氏之序也郑注序次序王事也○今案明堂位注同】 十五入大学 【王粲儒吏论云十五入太学学君臣朝廷三事之纪○今案陈本脱学君以下百三家本王粲集论下有畧字三事作王事】 五十涉师门 【应璩答韩文宪书昔公孙弘皓首入学颜敦五十始涉师门朝闻夕殒圣人所贵○今案百三家本璩集颜敦五十作颜涿聚十五余同陈本文误大敦作郭涉作步脱朝闻以下】 简奇擢秀 【传喻云大夫之君也简奇擢秀宗贤讲知○今案陈本脱大夫五字知作智】 澄性理 【抱朴子云学者所以清澄性理簸扬濙秽也○今案平津馆本抱朴子外三勖学篇濙作埃陈本已改埃】 安学亲师 【礼学记夫然故安其学而亲其师乐其友而信其道是以虽离师傅而不反也○今案学记傅作辅不反下无也字阮氏校勘记云惠校宋本有也字与旧钞脗合陈本已照删】 博喻为师 【又曰君子知至学之难易而知其美恶然后能喻能博喻然后能为师能为师然后能为长能为长然后能为君郑注美恶说之是非也长达官之长也○今案学记注同】 鼓征警众 【礼记文王世子天子视学大昕鼓征所以警众也郑注早昧爽击鼓以鸣众也警起也○今案文王世子注鸣作召陈本已照改】 鼓箧孙业 【礼学记入学鼓箧孙其业也郑注鼓箧击鼓誓众乃发箧出所治经义也孙犹恭顺也○今案学记注同】 以乐舞教国子 【周礼大司乐职以乐舞教国子舞云门大卷咸池大??召大夏大濩大武○今案大司乐咸池作大咸注训为咸池陈本已改大咸惟??召误磬】 以三德教国子 【又曰师氏职云以三德教国子一曰至德二曰敏德三曰孝德郑注在心为德也○今案陈本同】 离经辨志 【礼学记一年视离经辨志郑注离经断句绝也辨志谓别其心意所趋向谨案一年入学一年○今案学记注同谨案以下是永兴引申语】 敬业乐羣 【又曰三年视敬业乐羣谨案视其敬重经业乐胜友为羣也三年入学三年者也○严氏校删又曰之下篇云二字是也删学下三年二字非也今案有三年二字上下条文法乃符此乃永兴引申语谓三年者入学三年云尔岂可删去乎】 博习 【又曰五年视博习亲师谨案五年入学五年也○今案见学记】 论学取友 【又曰七年视论学取友谨案取胜已为反七年入学七年○今案见学记】 四曰联师儒 【周礼大司徒职以本俗六安万民四曰联师儒郑注联犹合也师儒乡里教以道义者○今案地官注道义作道艺陈本脱郑注】 崇四术 【礼王制乐正崇四术立四教郑注乐正乐官之长也掌国子之教崇高也高尚其术以作教也案四术者诗书礼乐四艺者也○今案王制注同按四以下是永兴引申语】 教六艺 【周礼保民职而养国子以道乃教之六艺一曰五礼二曰六乐二曰五射四曰五御五曰六书六曰九数郑注以道者以师氏之德行审谕之○今案地官保氏御作驭释文云驭音御陈本已改驭】 受四经 【魏明帝诏方今宿生巨儒并各年高昔伏生将老汉文嗣以晁错谷梁寡俦宣帝承以士郎其科郎吏高才三十人从苏林奏请分受四经三礼○今案见魏志高堂隆传从苏五字作从散骑常侍林博士静九字余同陈本改标通一经三字别注魏志他语】 饬百行 【孔臧与子琳书云学者所以饬百行也○今案陈本脱琳字】 游乡校 【左传郑人游于乡校以论执政然明谓子产曰毁乡校何如子产曰何为夫人朝夕退而游焉以议执政之善否其所善者吾则行之所恶者吾则改之是吾师也若之何而毁之○今案见襄三十一年】 升孔堂 【世说石季伦与王敦入学堂言升孔子堂○今案世说汰侈篇入学无堂字升五字作戏见颜原象而叹曰若与同升孔堂去人何必有闲陈本已照改】 知长幼之序 【尚书大传云古者帝王必立大学小学使王太子以至公卿大夫元士之适子入小学见小节焉践小义焉小学知父子之道长幼之序○今案详本篇上古者帝王立大学条下】 学书计之事 【王粲儒吏论云古者八岁入小学学六甲五方书计之事○今案百三家本脱陈本方误星计误诗吏误史】 论说义之浅深 【礼记文王世子篇大司成论说在东序郑注论说课其义之浅深示优劣也○今案文王世子注浅深作深浅示作才能俞本作不能】 论执政之善否 【左传郑人游于乡校以论执政然明谓子产曰毁乡校何如子产曰何为夫人朝夕退而游焉以议执政之善否其善者吾则行之其恶者吾则改之是吾师也若何毁之杜注乡之学校也论其得失也患人于中谤议国政也○今案见襄三十一年】 学而时习之不亦说乎 【论语学而云子曰学而时习之不亦说乎马融曰子者男子之通称谓孔子也王肃曰时者学者以时诵习之诵习以时学无废业所以为悦怿也○今案何晏集解同】 名显天下其唯学乎 【尸子云仲尼曰面貌不足见也先视天下不见称也然而名显天下闻于四方其唯学乎○今案平津本尸子据旧钞引同】 

　　○养老八 

　　教化之本尚齿 【礼记乡饮酒篇孔子曰吾观于乡而知王道之易易也郑注乡乡饮酒也易易谓教化之本尊贤尚齿也○今案乡饮酒义篇注同】 治其国者上老老 【礼记大学篇治其国老老而民兴孝郑注老老谓尊老也谨案尊老则民兴于为孝也○今案陈本脱礼记以下标目亦脱一老字】 故虽天子必有尊也 【孝经故虽天子必有尊也郑注虽贵为天子必有所尊事君父者三老也○严氏校事君父三字据羣书治要作事之若父今案孝经感应章邢疏未载此郑注陈本但注孝经二字】 遂设羣老之席位焉 【礼文王世子篇遂设三老五更羣老之席位焉郑注三老五更各一人皆高年更事致仕者也天子以父兄养之示天下之孝弟也名以三五者取象三辰五星天所因以照明天下也羣老无数其礼亡以乡饮礼言席位之处则三老如宾五更如介羣老如众宾而已○今案南昌本席位之处句席作帝而已作必也陈俞本亦作帝】 取象三辰 【又云遂设三老五更羣老之席位焉郑注三老五更各一人名以三五者取象三辰五星所以照明天下者也○今案详上条】 贤臣之老王以养之 【周礼太宰五日生以驭其福郑注生犹养也贤臣之老者王有以养之也驭者驱之内于善也○今案天官太宰注驱上有所以二字内下有之字余同】 养老助生气 【周礼罗氏职仲春献鸠以养国老郑注春鸟蛰而始出者若今南郡黄雀之属是时鹰化为鸠鸠与春鸟变旧为新宜以养老助生气者也○今案夏官注同】 养之示孝弟 【礼记文王世子篇遂设三老五更羣老之席位焉郑注三老五更各一人皆年老更事致仕也天子以父兄养之示天下以孝弟○今案陈本但存末二句】 先见百年 【礼记祭义篇天子巡狩诸侯待于竟天子先见百年者郑注云问其国君所在而往见之○今案祭仪注所在上有以百年者四字余同】 存赏白首 【尚书中候乃异嘉杰存赏白首爵唯鳏寡谓文王在丰邑者也○今案本脱乃异以下玉函山房辑中侯即据陈本】 虞氏贵德而尚齿 【礼记祭义篇云有虞氏贵德而尚齿郑注贵谓燕赐有加于诸臣也尚谓有赐尊之于其党也○今案祭义注同】 殷人贵富而尚齿 【礼记祭义篇夏后氏贵爵而尚齿云云○今案旧钞误连下条今移正】 □□□□ 【礼记祭义云凡养老有虞氏以燕礼夏后氏以飨礼殷人以食礼郑注凡饮养阳气也食养阴气也阳用春夏阴用秋冬○今案旧钞此条混入上条注中今移正陈本脱】 殷人以食礼 【礼王制篇凡养老有虞氏以燕礼夏后氏以享礼殷人以食礼周人修而兼用之○今案陈本无注】 五十养于乡 【又曰五十养于乡六十养于国达于诸侯郑注天子诸侯养疕同也国国中也此殷制明矣○今案王制注同陈本脱达于旬及国中二句】 七十养于学 【又曰七十养于学达于诸侯郑注养老同也学大学也在郊殷制明矣○今案王制注同陈本脱达于句及养老句】 养于庠 【又曰有虞氏养国老于上庠养庶老于下庠郑注皆学名也异者四代相变耳上庠右学太学也在西郊下庠左学小学也在国中王宫之东○今案王制注同】 养于右学 【又曰殷人养国老于右学养庶老于左学按皆学名也养老之礼也○今案陈本无注按皆以下是永兴引申语】 养于东胶 【又曰周人养国老于东胶养庶老于虞庠在国之西郊郑注皆学名也胶之言纠也皆中礼也○今案王制注无中礼句陈本无注】 深衣而养老 【又曰有虞氏皇而祭深衣而养老夏后氏收而祭燕衣而养老殷人冔而祭缟衣而养老周人冕而祭玄衣而养老郑注凡养老之服皆其时之与羣臣燕衣服也有虞氏质深衣而已夏而改之尚黑而黑衣裳殷尚白而缟衣裳周则兼用之玄衣素裳也○今案王制注同】 燕衣而养老 【又王制云有虞氏皇而祭深衣而养老义并同上郑注凡养老之服皆其时之与羣臣燕之服殷尚白而缟衣裳○今案详上条】 玄衣而养老 【礼又曰义同上郑注有虞氏质深衣而已夏而改之尚黑衣殷尚白而缟衣裳周则兼用之玄衣素裳也○今案详上深衣而养老条下】 一坐再至 【又曰八十拜君命一坐再至瞽亦如九十使人受郑注命谓君不亲飨食必以其礼致之○今案王制注同】 揖君则退 【又曰七十不俟朝郑注大夫士之老者指君则退○今案王制注同阮氏校勘记云当作君揖】 七十不俟朝 【又曰七十不俟朝郑注大夫士之老者揖君则退也○今案详上条】 九十问就室 【又曰九十者天子欲有问焉则就其室以珍从郑注尊养之○今案王制注同】 八十月告存 【又曰八十月告存郑注每月致膳也○今案王制注同】 九十日有秩 【又曰九十日有秩郑注秩常也有常膳也○今案王制注同】 以珍从 【又曰九十者天子欲有问焉则就其室以珍从郑注尊养之○今案详上文】 授玉杖 【续汉书礼仪志三老五更授玉杖又曰仲秋之月县道皆案户比民年始七十者授以玉杖长九尺端以鸠为鸤鸠者不噎之鸟也○今案陈本删三老八字及尺上九字今续汉志无又曰以下】 为此春酒以介眉寿 【毛诗七月篇云毛苌传春酒涷醪也眉寿老眉也谨案介助也涷醪冬酿春成也获稻而酿酒以助养老之具也○今案七月溥同谨案以下是永兴引申语然冬酿句是出永兴余皆参用郑笺】 寿考维祺以介景福 【毛诗行苇云寿考维祺以介景福毛传祺吉也笺云介助也养老人而得吉所以助大福也○今案见大雅生民之什】 舜秋养老 【书大传舜秋养老而春食孤子小子也○今案陈本脱御览五百七十一引大传老上有耆字无小子三字】 西伯养老 【孟子云伯夷辟纣居北海之滨云云○今案陈本脱】 

　　○乡饮酒九 

　　尊贤尚齿 【礼记乡饮酒义云孔子云吾观于乡而知王道之易易也郑注乡乡饮酒也易易谓教化之本尊贤尚齿而已○今案详本钞养老篇】 少长以齿 【礼乡饮酒篇宾主相醴而众宾少长以齿终于沃洗者焉知其能弟长而无遗矣郑注遗脱也○今案礼记注同】 六十者坐五十者立 【又曰乡饮酒之礼六十者坐五十者立侍以听政所以明尊卑也○今案乡饮酒义政下有役字卑作长】 宾主象天地 【又曰乡饮酒之义立宾以象天立主以象地谨案主坐于东南温气之盛也宾坐于西北者寒气之盛也○今案乡饮酒义同谨案以下是永兴引申语陈本多窜易】 三宾象三光 【又曰乡饮酒之义设僎以象日月立三宾以象三光郑注云日出于东僎所在也月出于西介所在也三光三大辰也○今案乡饮酒义月出近本作月生陈本已照改】 四面象四时 【又曰四面之坐象四时也谨案主人坐于东南僎坐之东北四面之坐象四时也○今案乡饮酒义陈本脱谨案以下】 坐宾西北 【又曰坐宾于西北而坐介子西南以辅宾宾者接以义者木郑云以成主人之德○今案乡饮酒义篇注德作惠】 介必东乡 【又曰介必东乡介宾主也郑注献酬之礼主人将西宾将南介间?见其间也○今案乡饮酒义篇注同】 盥洗扬觯所以致洁 【又云盥洗扬觯所以致洁郑注扬举也○今案乡饮酒义陈本同】 尊有玄酒 【乡饮酒义又云尊有玄酒教民不忘其本郑注太古不用酒也谨案玄酒水也上古未有酒也用水以玫洁而已○今案陈俞本脱此条谨案以下是永兴引申语】 羞出自东方 【又云羞出自东房主人共之郑注羞燕私可以自专也谨案羞是饮酒进酒之具○今案乡饮酒义陈本注内房误方并脱谨案以下】 烹于东方 【又曰烹狗于东方祖阳气之发于东方也郑注祖犹法也狗所以养宾阳气生万物也○今案乡饮酒义篇注生作主养陈本已改】 哜肺尝礼 【又曰哜肺尝礼也郑注非专为饮食言主以相敬以礼也哜肺于席中也○今案乡饮酒义篇注同】 啐酒成礼 【又曰啐酒成礼郑注啐酒于席末也○今案乡饮酒义篇注同】 闲歌三终合乐三终 【又曰谨按闲歌者人与歌闲作也礼以三为节故云合乐三终也○今案此是永兴引申语】 升歌三终主人献之 【又云如上言郑注工谓乐正也乐正既告备而降言遂出者自此至去不复升也谨案歌三终者奏乐三遇此歌也主人献之者献酒于宾也○今案陈本脱郑注以下谨案四句是永兴引申语】 朝不废朝暮不废夕 【又云如上言郑注朝夕朝暮听事也不废之者既朝乃饮先夕则罢其正也○今案乡饮酒义注同】 笙入三终主人献之 【又云如上言谨按吹笙奏曲也三遇终竟主人献酒也○今案陈本删谨按以下】 燕乐无数尽欢而止 【仪礼乡饮云无筭乐郑注燕乐亦无数或问或合尽欢而止○今案仪礼乡饮酒礼注同】 爵行无数醉而止也 【又云无筭爵郑注筭数也宾主燕饮醉而止也○今案仪礼注同】 乡人饮酒杖者出 【论语乡党篇云云○今案陈俞本脱】 吾观于乡而知王道之易易 【礼记乡饮酒义云孔子曰云云○今案详上文】 乡饮酒之礼废长幼之序失 【礼经解篇云乡饮酒之礼废则长幼之序失而争关之狱烦矣○今案礼记烦作繁陈本已改】 

　　北堂书钞卷第八十三 

　　●北堂书钞卷第八十四　　　礼仪部五 

　　隋秘书郎虞世南撰 
　　南海孔广陶校注 
　　冠十　　　　　　　　　婚礼十一 

　　○冠十 

　　冠者礼之始嘉事之重 【礼记冠义篇云冠者礼之始也嘉事之重者也○今案详下文】 二十弱冠 【曲礼篇二十曰弱冠谨案二十成人者也○今案陈本但注曲礼二字】 十五而冠 【左传云公送晋侯以公宴于河上问公年季武子对曰会于沙随之岁寡君以生晋侯曰十二年矣国君十五而生子冠而生子礼也君可以冠矣○今案见襄九年】 筮曰筮宾 【礼记冠义冠者礼之始也古者重冠礼筮日筮宾所以敬冠事也仪礼士冠礼筮于庙门○今案陈本脱礼始句古者下脱重字及仪礼以下】 今日吉日 【应亨贻四王子诗云永平年四月外弟子王景系长世彻世从世母地蒋公并冠合贻四王子诗曰济济四令弟妙年才二九令月维吉日成服加元首虽无??儿角酌杯醮传旨酒○今案初学记十四引此诗亨贻作亨赠子诗作冠诗年四月作四年长世十字作兄弟四人才作践角酌作觥爵至??儿作兕则古今字耳】 故冠于阼以着代 【礼冠义云故冠于阼以着代也郑注阼谓主人阶也适子冠于阼若不礼则醮用酒于客位敬而成之也○今案冠义注主人阶作主人之北不礼作不醴陈本已照改】 行之于庙以尊事 【又云冠者礼之始也嘉事之重者也故古者重冠行之于庙者所以尊重事而不敢擅举其礼也郑注嘉事嘉礼也○今案礼记冠义擅举其礼作擅重事陈本已照改】 三加弥尊喻其志也 【礼记郊特牲云三也弥尊喻其志也郑注始加缁布冠次皮弁次爵弁冠益尊志益大也○今案陈本志益上有则字】 三加弥尊加月成也 【礼记冠义云故冠于阼以着代也醮于客位三加弥尊加有成也○今案冠义篇同】 奠挚于君 【又云玄冠玄端奠挚于君郑注云服玄冠玄端异于朝也○今案冠义注同】 醮于客位 【礼记冠义醮于客位加有成也谨案每加而有成人之道也成人则益尊醮于客位尊之也○王石华校删末句下酌清酒九字衍文今案陈本脱谨案以下】 必以金石之乐 【左传公送晋侯以公宴于河上问公年季武子曰会于沙随之岁寡君以生晋侯曰可以冠矣武子曰君冠必以祼享之礼行之以金石之乐节之以先君之祧处之今寡君在行未可具也请及兄弟之国而假备焉○今案见襄九年】 则有司过之史 【大戴礼太子既冠成人免于保傅之严则有司过之史有膳献之宰也○今案大戴礼保傅篇膳献作亏膳陈本已照改并脱之严二字孔巽轩补注云司过汉书作记过亏膳汉书新书作彻膳】 冠而字之敬其名也 【礼记郊特牲云冠而字之敬其名也郑玄注曰重以成人之时呼之○今案郊特牲注同】 冠而字之成人之道 【礼冠义云冠而字之成人之道也郑注字所以相尊也○今案礼记冠义注同】 见于母母拜之 【又云冠而字之成人之道也见于母母拜之谨案成人与为礼也○今案与为礼句亦冠义经文谨案二字当删】 见于兄弟兄弟拜之 【入云冠而字之成人之道也见于兄弟兄弟拜之谨案成人与为礼也○今案与为礼句亦冠义经文谨案二字当删】 容体正颜色齐 【又云冠而后服备服备而后容体正容体正而后颜色齐辞令顺无下两而后字陈本已照删】 弃尔幼志从尔成德 【仪礼冠礼篇将祝曰令月吉日始加元服弃尔幼志从尔成德寿考维祺介两景福○今案士冠礼将祝作始加祝从作顺本已照改】 帝加元服大赦天下 【续汉书孝灵帝建宁四字帝加元服大赦天下○今案御览五百四十引续汉有灵帝加元服大赦七字汪辑本续汉据御览九十二引无大赦句余同姚辑本脱陈本改注范书】 皇太子冠匹帛赦徒 【汉书五凤元年皇太后赐丞相以下帛匹赦徒作杜陵者○今案见汉书卷八宣帝纪】 

　　○婚礼十一 

　　婚礼万世之始也 【礼郊特牲云夫婚礼万世之始也娶于异姓以附远厚别也郑注同姓或取多相亵也○今案郊特牲注同】 礼合二姓之好 【礼昏义云婚礼者合二姓之好也上以事宗庙下以继后世○今案陈本合上有将字】 谋合异类使和成也 【周礼地官媒氏职郑注媒之言媒也谋合异类使和成也○今案见地官叙官注】 先圣之后为宗庙之主 【礼记哀公问篇冕而亲迎不亦重乎孔子曰礼合二姓之好以继先圣之后以为宗庙社稷之主何为不重乎○今案哀公问篇为不作谓已余同陈本作为己】 成男女之别立夫妇之义 【礼婚义云婚礼者所以成男女之别立夫妇之义男女有别而后夫妇有义父子以亲君臣以正故曰婚礼者人之本也○今案昏义篇以亲以正作有亲有正人之本作礼之本陈本已照改】 敬章别也 【礼郊特牲云执挚以相见敬章别也郑注云不敢相亵也挚所以奠雁也○今案陈本不敢上有言字奠上删以字】 婚礼不贺 【礼郊特牲云婚不贺人之序也郑注序代也谨案婚礼不贺者有相代之义也○今案郊特牲注同】 取妇之家三日不举乐 【礼记曾子问曰取妇之家三日不举乐思嗣亲也三月庙见称来妇也郑注曰重世变也○今案曾子问注同陈本脱三月二句世作时】 嫁女之家三日不息烛 【礼记曾子问嫁女之家三夜不息烛思相离也郑注谓古礼也○今案谓古礼也非郑注文郑作亲骨肉也四字陈本已照改】 男女待礼而成 【毛诗绸缪云绸缪束薪三星在天毛苌传绸缪缠绵也三星心也在天谓始见东方也男女待礼而成若薪刍待人事而束也○今案魏风绸缪篇心作参】 男女以礼相求 【毛诗草虫云喓喓草虫趯趯阜螽毛苌传喓喓声也趯趯跃也草虫常羊也阜螽蠜虫也郑笺草虫跃而从之异种同类男女因以礼而相求也○今案见召南草虫篇蠜下无虫字】 四者备而后娶 【谷梁传云公如齐纳币大夫之事也礼有纳采有问名有告期有纳征四者备而后娶礼也徐邈注问名问女名当卜之知吉凶也纳征即纳币也币玄纁组帛之礼也○今案庄廿三年有纳句在告期句之上陈俞本已照改惟脱徐邈以下玉函山房辑徐邈谷梁注一卷亦脱此条】 物礼不备必死不往 【列女传召南申女许婚夫家礼不备而欲迎之以夫家轻我违制一物不具一礼不备守节大义必死不往○今案阮刻宋本列女传卷四轻我作轻礼大义作持义余同陈本亦作持义惟夫家上无以字增入女曰二字又脱违制二字】 娶妻如之何必告父母 【毛诗南山云艺麻如之何横从其亩娶妻如之何必告父母毛苌云艺树也谨案种麻之道必从横其亩然后得麻以喻娶妻必告父母然后得娶也○今案见齐风南山篇谨案以下是永兴引申语陈本已改易传笺他语】 娶妻如之何匪媒不得 【毛诗破斧云娶妻如之何匪媒不得毛苌传云媒所以用礼也治国不能用礼则不安也○今案娶妻如之何二句诗凡二见一为齐风南山篇一为豳风伐柯篇此旧钞是引伐柯篇以毛诗文可据也伐柯篇在东山破斧篇后故转写者又讹为破斧耳陈本已删破斧字及毛传】 仲春成婚 【周礼媒氏职仲春之月令会男女郑注仲春阴阳交以成婚礼顺天时者也○今案地官婚作昏】 霜降送女 【董仲舒云圣人以男女阴阳其道同类天道向秋冬而阴气结向春夏而阴气去故古人霜降而送女冰泮而止煞○今案抱经堂本董仲舒春秋繁露循天之道篇向作向结作来送作迎止煞作杀内无两气字余同陈本舒下有论字是也初学记十四引此论无占字余同】 嫁娶皆以秋冬 【圣证论云嫁娶古人皆以秋冬诗曰东门之杨其叶牂牂毛苌曰男女失时不以秋冬也○今案初学记十四引圣证论不以作不逮余同陈本脱诗曰以下】 行事必用昏昕 【仪礼昏礼篇云行事必用昏昕郑注用昕使者用昏壻也谨案遣使行玄纁古礼不待昕时亲迎乃用昏也○王石华校□改昕今案仪礼六昏礼篇同谨案以下永兴引申语也陈本谨案下改贾疏】 男女以正婚姻以时 【毛诗挑天序男女以正婚姻以时谨案男女年行女东专一故云以正三十之男二十之女及春礼会故云婚礼以时也○今案年行东专八字有误谨案以下是永兴引申语也陈本序云之无以正以时二句即接以传曰而其文又非毛传不知从何增入甚矣其谬乱也】 柔上刚下 【易咸卦曰咸亨利贞取女吉传曰咸感也柔上而刚下二气感应以相与止而说○王石华校云改二今案近本传曰作彖曰】 得偶为合 【周礼媒氏职掌万民之判郑注判半也得偶为合主合其半成夫妇之礼也○今案地官注偶作耦无之礼二字】 终于出嫁 【易杂卦云归妹女之终也韩康伯注曰女终于出嫁○今案杂卦传同】 有待而行 【古文易归妹象云諐期之志有待而行也○今案归妹九四象传諐作愆諐古愆字也】 竞赴良时 【张华感婚赋云方今岁在己巳将次四仲婚姻者竞赴良时粲丽之观相继于路嫁娶之会不待守日也○今案初学记卷十四引此赋待守作乏乎余同陈本删感婚赋三字不待句作不乏乎目】 投心委命 【傅玄乐府杂歌曰男当进曰女适人投心委命□受身○今案百三家本傅玄集脱陈俞本命下补谁字又陈本玄误文】 自家而出 【方言云自家而出谓之嫁也○今案见戴校本方言卷一】 因适而成 【白虎通婚姻者何谓也昏时行礼故谓之婚妇人因适而成故曰姻也○今案白虎通嫁娶篇适作夫余同陈本亦作夫故曰句姻误因】 眷以嘉姻 【潘岳怀旧赋云余惣角而获见承戴侯之清尘名余以国士眷余以嘉姻○今案文选及百三家本陈本同】 承天之庆 【崔骃昏礼纳采文云马防子破胡尚公主公主妇如山云承天之庆光辉日新永承宫子孙也○今案此条有讹脱陈俞本皆删】 二十而娶 【淮南子云二十而娶高注曰岁星十二岁而周天为一纪故国君十二岁而冠冠而后娶东晋论婚姻云郑氏以男必三十娶女必二十而嫁王以男十六可娶女十四可嫁也○今案此见淮南子泛论训二十作三十无为一纪三字东晋以下别为一条陈俞本标目皆讹作十二而娶又删东晋以下考东晋当作束皙初学记十四引束皙论有男十六二句可证百三家本脱】 二十而室 【朝子云齐桓公出宫中妇女嫁之因下令曰丈夫二十而室女十五而嫁也○王石华校田改因世改三十今案陈俞本朝作韩二十作三十考近本韩子外储右下篇仍作二十余同】 十五许嫁笄而礼之 【仪礼婚礼郑注妇人年十五许嫁笄而礼之因着缨明有系也盖以五采为之○今案昏礼注同陈本采作色】 十五许嫁有适人道 【家语男子二十而冠有人父之端女十五而许嫁有适人之道也○今案家语本命解二十六人父上有为字余同陈本二十误三十人父作成父】 牲用鱼芼以苹藻 
　　【礼记昏义云教成之际牲用鱼芼以苹藻郑注鱼苹藻皆水物也鱼为俎实苹藻为羹菜祭无牲牢告事耳非正祭也○王石华校际改祭物改无再改事补耳字今案近本礼记及陈本之祭作祭之王氏经义述闻引此旧钞以正俗本之误】 于以采苹南涧之滨 【毛诗采苹云云毛苌传苹大辨也滨涯也郑注云妇人先嫁三月教成之祭牲用鱼芼羹以苹○今案见诗召南】 于以采藻于彼行潦 【上义毛苌传藻聚藻也行潦流潦也郑注妇人先嫁三月教之公宫教成之祭牲用鱼芼羹以藻○今案见诗召南】 女无二男有再聘 【潘岳荅挚虞新昏箴云先王制礼随时为正女无二归男有再聘○今案百三家本潘岳集同俞本脱陈本无箴字制作之注内二归误云归初学记十四引此箴脱潘岳荅三字余同】 一与之齐终身不改 【礼郊特牲云夫婚礼万世之始也一与之齐终身不改故夫死不嫁郑玄注齐谓共牢而食同尊卑也齐或为醮○今案郊特牲注同】 鹿皮为礼 【古史考云庖牺氏制嫁娶以鹿皮为礼○今案陈俞本脱庖牺四字平津馆辑本古史考鹿作俪考曲礼正义史记索隐引亦作俪惟谓书钞礼仪部引作虎皮则不知所据何本耳】 皮帛可制 【仪礼昏礼记云皮帛为可制郑注皮帛俪皮束帛也○今案昏礼记为可作必可陈本已照改惟脱去记字】 两者欲其配合十象五行 【周礼媒氏职凡嫁子娶妻入币帛无过五两郑注纳币用缁妇人阴也凡于娶礼必用其类五两十端也必言两者欲得其配合之名也十者象五行十日相成也○今案地官注同】 谷圭天子以聘女 【又云考工记谷圭七寸天子以聘女郑注纳征加于束帛也○今案冬官玉人注同】 大璋诸侯以聘女 【周礼考工记大璋诸侯以聘女郑注亦纳征加于束帛也大璋者以大璋之文饰之也○今案冬官玉人注同】 一娶九女 【白虎通天子诸侯一娶九女者何重国传继嗣也春秋公羊传云诸侯娶一国则二国往媵之以侄娣从侄者何兄之子也娣者何女弟也诸侯一聘九女诸侯不再聘何休注必以侄娣从之者何使一人有子二人嘉也所以防嫉妬重继似也因以备尊尊亲亲之义也九者极阳之数也○今案白虎通嫁娶篇传继作广继至女弟也句而止余同考公羊庄十九年传再聘作再娶何使作欲使以作嗣无之义两字嘉作喜陈本多窜脱】 聘以万金 【汉旧仪皇帝聘皇后以黄金万斤○今案平津辑本卷下同】 纳采用雁 【仪礼婚礼云纳采用雁郑注将欲与彼为婚姻必先使媒道通其言女氏许之乃复使人纳其采择之礼用雁为赘者取顺阴阳往来也○今案仪礼昏礼篇彼为作彼合媒道作媒氏下复作后顺上有其字陈本已照改】 执雁问名 【又云宾执雁请问名郑注云问名者将归卜其吉凶○今案昏礼篇郑注同陈本脱宾字】 纳吉 【仪礼昏礼云纳吉用雁郑注归卜于庙得吉兆复使使者往告也婚姻之事于是定○今案陈本使下脱者字】 纳征 【白虎通云纳征用□绣故不用雁也○今案近本白虎通嫁娶篇用玄误作曰玄陈本纁作币】 请期用雁 【仪礼昏礼请期用雁郑注阳唱阴和期日宜由夫家来也夫家必先卜卜得吉日乃使使者往辞○今案昏礼篇下卜字作之余同陈本亦作卜之吉下脱日字】 委禽奠雁 【崔骃昏礼结言文云载纳嘉贽内结盘螭委禽奠雁配以鹿皮○今案初学记十四引此文无结言二字盘螭作鞶褵同本钞上文引崔骃昏礼纳采文则此结言当作纳吉应改正】 诫曰慎勤 【谷梁传送女父诫之曰谨慎从尔舅之言母诫之曰谨慎从尔姑之言诸母施鞶绅诫之曰谨慎从尔父母之言徐邈注鞶佩囊也绅带也诸母为施佩带以备用又戒之也○今案桓三年无施字鞶绅作般申诫作戒陈本已照改并删徐邈以下玉函山房辑谷梁徐邈注一卷据初学记十四引无以备用三字余同】 送不下堂 【又曰齐侯送姜氏于讙礼送女父不下堂母不出祭门诸母兄弟不出关门送女踰境非礼也徐邈注曰祭门庙门也阚门在祭门外旁有双是也○今案见谷梁桓三年徐邈以下玉函山房辑本未收此条】 亲结其缡 【毛诗东山云亲结其缡毛苌传缡妇人之袆也案犹香缨也女嫁时母戒之○今案见豳风东山篇案犹以下是永兴引申语】 施巾结帨 【皇甫士安女怨诗曰婚礼既定婚礼临成施衿结帨三命丁寍○今案冯辑晋诗纪卷三同陈本脱上二句】 冕而亲迎 【礼记哀公问于孔子曰冕而亲迎不亦重乎孔子曰合二姓之好以继先圣之后以为天地宗庙社稷之主何谓重乎毛大明云亲迎于渭郑玄注配圣人得其宜故备礼亲迎也○今案哀公问篇亦重作巳重何谓下有已字毛下当有诗字大明笺礼下无亲迎二字陈本但注哀公问见前】 御轮三周 【礼记昏义云??耳执雁入揖让升堂再拜奠雁盖亲受之于父母也降出御妇车而??耳授绥御轮三周先俟于门外妇至??耳揖妇以入○今案昏义篇及陈本??耳作壻释文云壻或作??耳此陆氏所见隋时本与旧钞脗合】 揖妇以入 【又云先俟于门外妇至??耳揖妇以入○今案详上条】 之子于归百两御之 【毛鹊巢篇云之子于归百两御之毛苌传百两百乘也御迎也诸侯之子嫁于诸侯迎御皆百两也○今案召南鹊巢篇毛传皆百两作皆百乘又御迎也是郑笺文陈本但改乘字余未改】 执雁而入 【婚义云??耳执雁入揖让升堂再拜奠雁盖身亲受之于父母也○今案礼记昏义篇无身字??耳作壻】 弃我旧庐爰适他馆 【皇甫士安诗云□轮回路骖服□半驷车远驰仆陈交乱弃我旧庐爰适也馆○今案冯辑晋诗纪未收陈本但皇甫谧诗四字】 言秣其马 【毛诗汉广云之子于归言秣其马毛苌传秣养也六尺以上曰马之子嫁子也○王石华校删标目上爰适四字因上条误衍也今案见周南汉广篇之子嫁子也句是桃夭毛传非汉广传所有】 皇驳其马 【毛诗东山云之子于归皇驳其马毛苌传黄白曰皇骝白曰驳郑笺谓始嫁时车服之盛也○今案豳风东山传骝作駵陈本已照改】 祁祁如云 【毛诗韩奕云诸娣从之祁祁如云毛苌传祁祁徐靓也如云言众多也诸侯一娶九女二国媵之诸娣众妾也谨案独言娣举其众贵者也○今案见大雅荡之什】 其从如水 【毛诗敝苟篇齐子归止其从如水毛苌传如水言众也○今案陈本言误谕俞本作喻】 共牢而食合卺而酳 【礼婚义云共牢而食合卺而酳谨案共牢是同一性合卺是取一瓠断为两瓢各执其一以酳是饮酒安食也○今案礼记昏义篇同谨案以下是永兴引申语陈本脱断为以下瓠作瓢】 四爵合卺 【仪礼婚礼云寔四爵合卺郑注合卺破也四爵两卺凡六为夫妇各三酳也○今案昏礼注瓢作匏无酳也二字陈本亦改匏】 三王陶匏 【郊特牲三王作牢用陶匏郑注言太古无共牢之礼三王之世作之而用太古之器重夫妇之始○王石华校袍改匏补共字今案郊特牲注同】 锻条以见 【礼婚义云妇执笄枣栗锻修以见谨案妇见舅姑礼笄竹器盛枣栗者也○今案礼记昏义篇今本作段释文云段本作腶或作锻同然则本钞作锻亦有所本王石华改腶与陈本同误腶从段不从?也】 馈以特豚 【又云舅姑入室妇以特豚馈明妇顺也郑注以馈明妇顺者供养之礼主于孝顺者也○今案礼记昏义篇同】 成妇礼明妇顺 【又云夙兴妇沐浴以俟见质明赞见妇于舅姑赞礼妇妇祭脯醢成妇礼也舅姑入室妇以特豚馈明妇顺也郑注成其为妇之礼也以馈明妇顺者供养之礼主于孝顺谨案笄竹器盛枣栗者也○今案昏义注同谨案以下是永兴引申语】 辞父母 【丁仪妻寡妇赋云惟女子之有行信历代之彝伦辞父母而言归奉君子之清尘○今案初学记十四引此赋言妇作言归下文引亦然据改余同】 远兄弟 【毛诗泉水篇女子有行远父母兄弟郑笺行道也妇人有出嫁之道远于亲亲故礼缘人情使得归寍也○今案见邶风泉水篇】 执巾栉 【左传晋太子圉贽于秦将逃归谓嬴氏曰与子归乎对曰子晋太子而辱于秦子之欲归不亦宜乎寡君之使婢子侍执巾栉以固子也从子而归弃君命也不敢言杜注曰嬴氏秦所妻子圉怀嬴也婢子妇人之卑称也○严氏校固改怀今案见僖廿二年传】 备洒扫 【曲礼云纳女于天子曰备百姓或君曰备酒浆于大夫曰备洒扫郑注纳女犹致女也??耳不亲迎则女之家遣人致之此其辞也姓之生也天子皇后以下百二十人广生子孙也○今案曲礼下篇洒扫作扫洒巩??耳作壻广生句作广子姓陈本已照改】 奉公子之裳衣 【曹植愍子赋云妾秽宗之西子蒙日月之余辉委薄躯于贵戚奉公子之裳衣○今案陈本脱俞本作愍志赋西子作陋女辉作晖余同本钞下文引亦作陋女百三家本严辑本皆脱】 奉君子之清尘 【曹植出妇赋云妾十五而束带辞父母而适人以才薄之质陋奉君子之清尘○今案陈本脱束带二句百三家木同又见□□□钦定赋汇外集十九】 温如蒲苇固如胶漆 【崔骃昏礼结言文云温如蒲苇固如胶漆休祥见诗保兹尹吉○今案陈俞本脱结言二字及休祥二句考辔言当作纳吉说详上文】 乃人身之半体 【潘岳悼亡赋且伉俪之拌合盛明喆于嘉礼苟此义之不胶乃全身之半体○今案百三家本潘岳集拌作片盛作垂胶作谬陈俞本皆改引潘岳寡妇赋】 如县萝之附松 【丁仪妻寡妇赋云惟女子之有行信历代之彝伦辞父母而言归奉君子之清尘如县萝之附松事浮萍之托根○今案初学记十四祇引上四句同余无陈俞本亦脱浮萍句】 得??耳如龙 【楚国先贤传孙隽字符英与李元礼俱娶太尉桓叔元女时人谓恒公叔元两女俱乘龙言得??耳如龙也○今案说郛本此传隽作携元元英作文英??耳作壻陈本隽作儁无字符英三字上一见桓叔元作桓焉类聚四十引亦作儁作文英作桓焉作壻】 委躯贵戚 【曹植愍子赋云妾秽宗之陋女象日月之余辉委薄躯于贵戚○今案详上文】 娶涂山 【尚书益稷云娶于涂山辛壬癸甲孔注曰惩丹朱之恶辛日娶妻至于甲日复往治水不以私害公○今案陈本删益稷以下】 娶于薛 【左传公子荆之母嬖将以为夫人使宗人衅夏献其礼对曰无之公怒曰汝为宗司立夫人国之大礼何故无之对曰周公及武公娶于薛孝惠娶于商自桓以下娶于齐此礼也则有之若以妾为夫人钊固无其礼也公卒立之○今案哀廿四年则有句无之字】 必宋之子 【毛诗衡门篇岂其娶妻必齐之姜郑笺云何必大国之女然后可妻亦取贞顺而已以喻君任臣何必圣人取其忠孝而己姜齐姓也○今案见陈风衡门篇但标目是宋子小注是齐姜当分二条陈本删去此注别增入宋子郑笺两失之矣】 

　　北堂书钞卷第八十四 

　　●北堂书钞卷第八十五　　　礼仪部六 

　　隋秘书郎虞世南撰 
　　南海孔广陶校注 
　　拜揖十二　　　　　　　贺十三 
　　吊十四 

　　○拜揖十二 

　　拜以表情 【白虎通云人所以相拜者何所以表情也○今案白虎通姓名篇情下有见意二字本钞下文引亦然陈本作表其情意】 所以致敬 【礼记乡饮酒义云拜至拜洗拜受拜送拜既所以２玫敬也○今案陈本脱记字酒义字】 屈节卑体 【白虎通云人所以相拜者何所以表情见意屈节卑体尊事之也○今案白虎通姓名篇及陈本尊事之作尊人事余详上文】 屈折就地 【释名拜于丈夫跌跌然屈折下就地也于妇人为扶自扶而上下也○今案毕校本释名释姿容第九屈作诎自扶作自抽扶又夹注谓胡本作曲扶御览引作相扶陈本跌作趺亦作自相扶】 两膝隐地 【释名云跪危也两膝隐地体危倪也○今案陈本同毕校本释姿容篇倪作??儿谓据一切经音义引改】 尚左 【曲礼凡拜男尚左手女尚右手○今案曲礼及注皆无此文惟内则云凡男拜尚左手女拜尚右手】 从下 【论语子罕云拜下礼也今拜乎上泰也虽违众吾从下王肃曰臣之与君行礼下拜然后升成礼时臣骄泰故于上拜也今从下礼之恭者也○今案何氏集解采王注无升字阮氏校勘记云皇本及邢疏皆有升字后汉书注可证】 稽首 【周礼太祝职云太祝辨九拜一曰稽首郑注稽首拜头至地也○今案近本周礼同】 顿首 【周礼太祝职四曰振动郑玄注云振动战栗变动之拜也书曰王动色变一拜答臣下拜郑大夫注动读为董振董以两手相击也○今案周礼太祝职稽首之后有顿首空首振动三者乃及吉拜今旧钞此条标目系顿首小注乃说振动则中闲当脱去数行也陈本将九拜之注尽增入稽首条下以下每条但留标目二字】 吉拜 【周礼太祝职云太祝辨九拜五曰吉拜郑注云吉拜者拜而后稽颡谓齐衰不杖以下周谓之吉拜者也○今案周谓句近本周礼大同小异陈本已照改】 凶拜 【周礼太祝职云太祝辨九拜六曰凶拜郑玄曰凶拜谓稽颡而后拜谓三年服者也○今案陈本同】 奇拜 【白虎通太祝职云太祝辨九拜七曰奇拜杜子春注奇读为奇耦之奇谓先屈一膝今雅拜是也或云奇读曰倚倚拜谓持节持戟拜身倚之以拜也○今案陈本同】 褎拜 【周礼云太祝辨九拜八曰褎拜郑兴注曰褎读为报报拜再拜是也○今案陈本郑兴作郑大夫】 肃拜 【周礼太祝职云太祝辨九拜九曰肃拜郑司农云故曰为事故敢肃使者○今案陈本同】 盘辟雅拜 【汉书何武传云武徙京兆尹举方正所举者召见盘辟雅拜○今案见汉书八十六】 疾趋卑拜 【韩子云礼者所以白情也故疾趋卑拜以明之○今案陈本白情作貌情貌古作?故又误省为白近本韩子解老篇作情貌】 举首膜拜 【穆天子传云膜拜而受郭璞注曰膜音模今日胡人礼佛举手过头称南膜拜○今案平津本穆天子传今日作今之过作加南膜作南谟又附注云郭注谟本作膜从程氏本改陈本与平津本同但脱音模句】 馈药拜而受之 【论语乡党篇云康子馈药拜而受之曰丘未达不敢尝○今案陈本脱】 亲馈拜而食 【礼曲礼篇云侍食于长者主人亲馈则拜而食主人不亲馈则不拜而食○今案陈本同】 黄帝膝行再拜 【庄子云黄帝闻广成子在于崆峒之山往见之广成子南首而卧黄帝从下膝行而进再拜稽首○今案陈本同古佚丛书本庄子在宥篇山作上又膝上有风字本钞慕道篇亦引作山】 成帝临亲拜 【汉书张禹传云禹每疾车驾自临问之成帝亲拜禹床下禹小子未有官上即禹床下拜为黄门下侍郎○今案汉书八十一疾作病黄门句无下侍二字宋祁曰郎上疑有侍字此与旧钞合陈本多误】 拜安平于殿前 【王隐晋书云安平王传云武帝迎拜安平献王于殿前○今案陈本同类聚四十五引王晋书作安平献王舆车上殿上于阼惜下迎拜】 拜公达于床下 【荀氏家传云魏文帝在东宫荀公达曾病天子问病独拜床下○今案御览五百四十二引荀氏家传天子作世子余同】 宣王每拜常林 【魏志云晋宣帝以常林乡邑老德每为之拜或曰司马公贵重君宜止之林曰司马公自欲敦长幼之序为后生之法拜非吾所制也○今案魏志二十三老作耆陈本已照改】 显宗恒拜王导 【晋中兴书琅琊王录云初显宗幼冲见王导恒拜○今案御览五百九十三引中兴书同】 梁松拜马援 【汉杂事云马援与梁统友善统子松往候援援小病松拜床下○今案御览五百四十二引汉杂事及陈本同】 孔明拜德公 【襄阳记云诸葛亮孔明再拜庞德公于床下○今案晋书八十三庞公传注引襄阳记同】 朱治交亲迎 【吴志云朱治领吴郡治每进见孙权常亲迎执版交拜○王石华校浩俱改治今案吴志十一朱治传同亦见本钞笏篇引】 纪瞻出拜道左 【晋中兴书丹阳纪录云中宗出褉敦导骑从纪瞻觇见大惊出拜道左○今案类聚卷四引中兴书无丹阳四字余同陈本亦脱丹阳句中宗八字作王敦从中宗出】 下车答昱拜 【东观书云侯霸欲与王丹定交丹被征遣子昱候昱道遇丹拜于车下丹答之昱曰家君欲与君投分何为拜子孙耶丹曰君房有是言我未之许也○今案聚珍本东观记十五同姚辑本脱陈本已改范书】 自起止元规拜 【郭子云庾公诣陶公至便拜庾风姿雅润陶见拜不觉自起止之曰庾元■〈矢见〉何缘拜陶士行○王石华校言改元归改■〈矢见〉今案御览五百四十二引郭子同】 平王当璧而拜 【左传云楚共王有宠子五人无适立焉乃以璧见于羣望曰当璧而拜者神所主也密埋于太室平王再拜皆厌纽○今案左传昭十三年室下有之庭二字余同】 曾子向北辰而拜 【孝经右契云制作孝经道备使七十二弟子向北辰星而磬折使钿子抱河洛事北面孔子衣绛单衣向北辰星而拜○王石华校云河洛句下据吴淑事类赋注引补事字今案陈本右契作援神契脱使曾九字绛上衣字末句星字古微书引脱雨星字亦作援神契惟御览五百四十二引作右契】 赋六月公子降拜 【左传云晋公子姬出也公享之公子赋河水公赋六月赵衰曰重耳拜赐公子降拜衰曰君以佐天子者命重耳重耳敢不拜杜预注云喻公子还晋必能匡王国也○王石华校标目绛改降今案见僖二十三年】 歌鹿鸣穆叔拜 【左传云穆叔如晋晋侯享之金奏肆夏之三不拜工歌文王之三又不拜歌鹿鸣之三三拜曰鹿鸣君所以嘉寡君敢不拜嘉○今案见襄四年】 苏秦再拜燕复十城 【战国策曰苏秦再拜齐王复燕十城○今案见燕策】 耿恭再拜飞泉濆出 【东观汉记耿恭传云恭于苏勒城穿井十五丈尚不得水乃正衣冠向井再拜有顷飞泉濆出○今案聚珍本姚辑本东观记苏作疏飞作井濆作涌陈本已改注范书】 黄巾见郑玄皆拜 【郑玄别传云玄道遇黄巾贼数万人见玄皆再拜相戒不入玄境○今案御览五百四十二引郑玄别传无相戒句陈本亦脱】 诸将见于吉皆拜 【江表传云道士于吉自号无为大道孙策尝于会稽城楼上请宾吉盛服趋度门下诸将见吉皆下楼拜○今案范书襄楷传注引江表传无自号句余同陈本多增窜】 王丹不拜遂揖而别 【东观记云王丹传云陈遵为大司马护军出使匈奴过辞于丹丹谓遵曰子当之绝域无以相赠赠子以不拜遂揖而别遵甚悦之○今案聚珍本东观记十五同姚辑本及陈本脱护军二字】 伊籍一拜未足为劳 【蜀志云伊籍字机伯先主遣东使于吴孙权闻其才辨欲逆折以辞籍适入拜权曰劳事无道之君乎籍应声曰一拜一起未足为劳○今案蜀志卷八应声作即对余同陈本已照改】 樊英答妻拜 【樊英别传云英常患病卧室中英妻遣婢拜问疾英下床答拜○今案御览五百四十二引樊英别传无患字室上有便字余同】 魏霸入拜妻 【东观汉记魏霸妻死长兄更为娶妻妻至官舍霸笑曰年老儿子备具何用空养他家老妪为即自入拜其妻手奉案前跪霸曰夫人视老夫复何中空而远失计义即拜而出○今案聚珍本东观记十九入拜作入辞无空字远作遂余同姚辑本更作伯脱笑字仍作拜字夫人二句作不敢相屈妻惭求去八字陈本跪霸作因跪夫人十四字作不敢相屈】 得钱非义终不肯拜 【东观汉记赵勤传勤少孤往来刘赐家赐指钱示勤曰汝起拜赐汝勤曰拜而得钱非义所取终不肯拜○今案陈本往来句作常从人贷钱赐指钱非或以钱非义下无所取二字余同御览八百三十五引无少孤二字汝起五字作拜乞汝三十万聚珍本姚辑本东观记无勤少八字余与御览同】 偷酒非礼所以不拜 【世说云锺毓兄弟小时共偷服散酒其父托寝以观之毓拜而后饮会饮而不拜既而问之毓曰酒以成礼不敢不拜会曰偷酒本非礼所以不拜○今案世说言语篇散作药又会曰偷下无酒字陈本已照改】 推手小举 【周礼司仪职云司仪诏王仪南向见诸侯天揖同姓郑玄注曰天揖推手小举之○王石华校见向改向见今案详下文】 以手着胸 【说文揖让也一云以手着胸曰揖让受举手以下手也○今案段本说文手部让作攘让授以下作攘推也从手襄声陈本删揖让也五字及让授八字】 违位为敬 【礼记曲礼篇云揖人必违其位郑玄注云礼以变为敬○今案曲礼注同】 对揖无敬 【汉官典仪云尚书郎见左右丞对揖无敬○今案典仪当作典职本钞六十诸尚书左右丞篇引正作典职御览礼仪部亦引作典职可以互证平津本据书钞引收入汉官仪系沿陈本之误】 天揖同姓士揖庶姓时揖异姓 【周礼司仪职云司仪诏王仪南向见诸侯天揖同姓士揖庶姓时揖异姓郑玄注云天揖推手小举之也士揖推手小下也时揖平推手也○今案秋官司侍士揖作土揖余同陈本已照改】 孤卿特揖大夫旅揖士旁三揖 【周礼司士职云司士摈孤卿特揖大夫以其等旅揖士旁三揖王还揖门左郑玄注曰特揖一一揖之旅众也大夫爵同者众揖之公柔孤卿大夫始入门左皆北面东上王揖之乃就位羣士及故士太仆之属三揖者士有上中下也王揖之皆逡巡既复位郑司农注卿大夫士皆君之所揖礼○今案夏官司士郑玄上有揖门右三字入门左句左作右巡作遁余同】 三揖而进 【礼记少仪篇云事君难进而易退故君子三揖而进○今案陈本同考少仪无此文当改注表记】 长揖不拜 【汉书郦食其传云沛公至高阳见食其生长揖不拜○今案汉书本传见作召生作至余】 揖庄王而北面 【淮南子曰令尹子佩请饮庄王王许子佩具王不往子佩既请而揖北面立于殿前○今案陈本同淮南子道应训既误疏无请而二字】 揖袁逢而不拜 【文士传云袁逢闻赵壹名特迎请之壹揖而不拜逢曰小郡下吏见三公不礼但举手一揖壹曰高阳白衣而入揖汉王今壹揖三公何不可者也○今案陈本已改注范书】 贵人长揖 【汉书云万章为京兆尹门下督从至殿中侍中诸侯贵人争欲揖章与君言也○今案陈本与君作莫与余同考汉书九十二游侠传万作万与君句作莫与京兆尹言者余同】 皆住相揖 【甲辰仪云皇太子妃公主夫人逢持节侠者皆住车相揖○今案类聚十六引甲辰仪同御览一百四十九引公主作公妃余同陈本妃误并无夫人二字】 王祥长揖 【晋阳春秋曰文帝进号为王荀顗入拜王祥独长揖王谓祥曰今日然后知君所养之重也○今案御览五百四十三引晋阳秋无荀顗句所养作见顾无春字余同陈本改注今晋书】 袁曾高揖 【云太祖跛吕布陈登父子见上皆拜袁曾高揖不为礼也○今案陈本补注袁世世纪登作羣曾作涣考魏志十二裴注引袁氏世纪同】 曹丘揖季布 【史记季布传云曹丘揖布曰楚人言曰得黄金百斤不如得季而诺○今案震泽王氏本史记及陈本诺上有一字】 汲黯揖田蚡 【汲黯传云田蚡为丞相中二千石皆拜裛汲黯独揖○王石华校黜改黯今案史记汲郑列传皆作来独作尝揖下有之字陈本已照改】 路逢怒鼃下车而揖 【尹文子云越王句践欲人之勇路逢怒鼃下车而揖○今案陈本脱欲人四字诸子奇赏本尹文子鼃任蛙下车而揖作而轼之余同】 遂揖而别 【义见上○今案详本篇上王丹不拜条下】 横揖而出 【献帝春秋云袁绍曰天下健者不一岂唯董公别引佩刀横揖而出谨案横揖不为礼也○今案魏志六裴注引献帝春秋无不一雨字及别字陈本已照删】 

　　○贺十三 

　　非君赐不贺 【礼记少仪篇云有庆非君赐不贺○今案此见玉藻篇少仪无此文】 先朝而后贺 【王肃家训云四尊长皆当先朝而后贺拜不得因朝饮当贺也○今案陈俞本无四字贺拜作拜贺饮作以】 贺者在闾 【刘向与子歆书云董生有言吊者在门贺者在闾言忧则恐惧敬事敬事则有善功又曰贺者在闾吊者在门言骄惰则福不至也○今案百三家本向集及陈俞本惰作奢福不至作祸至又曰以下作贺者在门吊者在闾又善功句脱敬字二字及有字】 束帛贺 【韩诗外传云晋平王藏宝之台烧公子晏子束帛而贺曰今天降央于藏台君之福也○今案央当作殃陈俞本及新安周氏本学津讨原本外传央作灾】 豪杰往贺 【史记高祖在沛中豪杰闻命有客皆往贺高祖乃绐为贺钱万实不持一钱○今案见史记高祖纪】 主簿拜贺 【谢承后汉书郑弘传云为淮郡守两鹿随车主簿拜贺曰闻三公交车轓画作鹿明府必为宰相○严氏校以原钞明府误鸣舟斜勒二字未改已补订今案初学记十一引同类聚九十五引轓误辎汪辑谢书两鹿句作白鹿方夹毂而行余同陈本轓误轖弘误玄俞本亦误玄谢改后】 四境皆贺 【吕氏春秋云人主得地百里则喜四境皆贺得土则不喜不为相贺不庭轻重也○今案吕氏春秋季冬纪不为作不知庭作通陈本已照改本钞主下有簿字系沿上条误入今删】 主求贤是以贺 【国语简子问杜驰兹曰东方之土孰为愈兹再拜曰敢贺曰臣闻之国家将兴也其君自以为不足今主求贤是以贺也○王石华校慈改兹今案晋语九及陈俞本杜作壮拜上无再字又陈俞本愈作愈】 家国所赖以是贺 【会稽典录云盛宪字孝章与孔融结为兄弟升堂见亲宪自为寿以贺其母母曰何贺宪曰母昔有宪宪今有弟家国所赖以是贺也○今案御览五百四十三引典录升作升余同】 朱鲔破诸将贺 【东观记朱鲔传云鲔破河内上大喜诸将军贺思上尊号○今案聚珍本姚辑本东观记及俞本无河内二字军贺作贺之思作恳陈本亦作贺之无上尊句】 刘备死羣臣皆贺 【魏志袁涣传云刘备死羣臣皆贺涣独不贺也○今案魏志袁涣传同本钞志误忠袁涣误奂表陈俞本不误】 北泽烧火管子入贺 【管子云北泽烧火光照室下管子入贺公私问之对曰国不能无薪而炊今北泽烧是农夫得卖其薪荛也○今案管子轻重甲篇室作堂余同陈俞本亦作堂惟对曰以下别易他语】 探鷇反之晏子拜贺 【晏子云探雀鷇鷇弱故反之晏子逡巡再拜贺曰吾君有圣人之道也○今案吴氏仿宋本晏子内五第九章作鷇陈俞本亦然】 正贺璇玑改度臈贺庆福维新 【王肃家训云贺正言正首之祚璇玑改度伏称万寿贺腊言大腊之祚庆福维新○王石华校标目补正字贺臈改臈贺今案陈本贺正言七字作为岁首无万寿句贺腊言七字作腊当大腊余同俞本删去贺腊二句余从陈本】 冬至日长欢喜 【王肃家训云贺冬至言日阳南至短冬至而始长宜欢喜也○今案陈俞本删阳南二字短字】 冬至君道长故贺 【汉杂事云冬至阳气起君道长故贺夏至阴气起君道衰故不贺也○今案事物纪原卷一引汉杂事脱夏至以下无气字君下有子字】 

　　○吊十四 

　　吊生曰唁吊死曰吊 【礼统云吊生曰唁吊死曰吊生谓之唁何非为丧之位哭泣之事但嗟叹以言故为之唁吊死谓之吊何谓也素有恩礼无服属但致伤哀痛故谓之吊也○今案陈本玉函山房辑本无谓也二字又作但致哀伤无痛字余同】 知生者吊 【曲礼篇云知生者吊知死者伤知生而不知死吊而不伤知死而不知生伤而不吊○今案陈本同】 吊于人是曰不乐 【檀弓云吊于人是日不乐郑玄注云君子哀乐不同日也○今案礼记擅弓同】 无车不吊 【擅弓篇云五十无车者不越疆而吊人大夫吊当事而至则辞焉○今案大夫以下疑另条】 玄冠不吊 【擅弓篇云羔裘玄冠夫子不以吊郑玄注云不以吉服而吊也○今案陈本夫子作天子非也今擅弓注而吊作吊丧】 齐衰不吊 【擅弓云子张死曾子有母之丧齐衰而往哭之或曰齐衰不以吊曾子曰我吊也欤哉○今案陈本同】 不踰封而吊 【擅弓云妇人非三年之丧不踰封而吊郑注云踰封越境也谨案封疆界也妇人非父母之丧不越疆而吊也○今案陈本脱郑注以下考檀弓篇但有妇人不越疆而吊人一句且已见本钞下条此条当改注杂记下篇】 不越疆而吊人 【檀弓云妇人不越疆而吊人郑注不通于外也○今案见檀弓注】 王吊则与巫前 【周礼丧祝职云王吊则与巫前郑众注丧祝与巫以桃厉执戈在王前○今案陈本同】 后吊则与祝前 【周礼女巫职云若后吊则与祝前郑玄注曰女巫与祝前后如王○王石华校标目后改后今案周礼注同】 天子爵笄纯衣 【白虎通云天子哭诸侯爵笄纯衣又曰遣大夫吊辞曰皇天降灾子独离之呜呼哀哉○今案白虎通卷四崩薨篇笄作弁离之下有难字陈俞本亦作弁】 琪琚鼓盆歌 【庄子妻死惠子吊之庄子方琪琚鼓盆而歌○今案古佚丛书本庄子至乐篇作箕琚余同本钞一百六歌篇引作箕据】 嵎蹲遣彻故笑 【符子云陶之富者朱公丧其中子邻人往吊朱文公方拥膝嵎蹲遣彻而笑○今案陈俞本玉函山房辑本符子嵎蹲作蹲踞遣彻作捧头】 来吊其器甚哀 【汉书龚胜传云胜死有父老来吊其哭甚哀既而曰嗟乎熏以香自烧膏以明自销龚生竟天非吾之从者也○今案汉书七十二非吾句作非吾徒也陈本已照改】 哭不胜其痛 【世说云顾彦先丧张鹰往哭不胜其痛○今案惜阴轩本伤逝篇张下有季字痛作恸陈俞本已照改】 袁粲独哭而出 【王隐晋书何劭传云劭薨袁粲吊其嗣岐岐辞粲独哭而出曰今年决计下婢子品王铨谓之曰知死而吊何必见生者○今案御览五百六十一引王晋书无计字铨作诠而吊作吊死陈俞本已改今晋书】 裴楷独哭而反 【裴楷别传云阮籍遭母丧楷往吊籍乃离丧位神气晏然纵情啸咏傍若无人楷便率情独哭哭毕而退○今案御览五百六十一引裴楷别传气作志陈俞本毕上脱一哭字】 又大水 【左传云宋大水公使吊焉曰天作淫雨害于粢盛若之何不吊对曰孤实不德天降之灾又以为君忧拜命之辱○今案左传庄十一年德作敬余同】 吊贵骄 【说苑云孙叔敖为令尹吏民贺之有一老父衣麄衣冠白冠后来吊曰身贵而骄人者民去之位已高而擅权者人恶之○今案王谟本说苑卷十敬慎篇人恶作君恶陈本作民恶】 哀祸灾 【周礼大宗伯职云以吊礼哀灾郑玄注云祸灾谓遭水火○今案春官灾作烖陈俞本已照改】 哀寇乱 【周礼大宗伯职云以恤礼哀寇乱郑玄注曰恤忧也邻国相忧也兵作于外为寇作于内为乱○今案春官注同】 

　　北堂书钞卷第八十五



●北堂书钞卷第八十六　　　礼仪部七 

　　隋秘书郎虞世南撰 
　　南海孔广陶校注 
　　法则十五 

　　○法则十五 

　　医不三世不服其药 【郑注慎物齐也○案见礼记曲礼下】 尊贤不过二代 【礼记郊特牲云天子存二代之后犹尊贤也云云○今案俞本以天子二句为礼记注非是】 无田禄者不设祭器有田禄者先为祭服 【郑注云祭器可假祭服宜自有○今案见曲礼下】 外事以刚日内事以柔日 【郑云顺其出为阳也出郊为外事内事顺其居内为阴也○今案见礼记曲礼上篇注】 祭服敝则焚之祭器敝则埋之 【郑云皆不欲人亵之也焚之必已不用埋之则不知鬼神之所为也○今案见曲礼上篇注】 牲死则埋之龟筴敝则埋之 【郑云皆不欲人亵之也○今案见曲礼上注】 乘路马必朝服 【郑注云路马君所乘之马也○今案陈俞本同曲礼上注无所乘二字】 耆老不徒行 【郑注徒犹空也○今案见王制注陈俞本脱犹字】 顾不过毂 【郑注云为掩在后也○今案见曲礼上注陈俞本同】 视不过衡 【论语包咸注云车中不内顾者前视不过衡轭旁视不过輢毂也郑注云疾言亲指惊众也○今案论语乡党篇何氏集解未收此郑注余同陈俞本脱包咸二字陈本删郑注以下俞本删疾言四字惊上补恐字】 客车不入大门 【郑注谦也○今案见曲礼上注】 偏驾不入王门 【仪礼觐礼郑注云在旁与己同曰偏偏驾之车不入王门舍之于馆与○今案觐礼注同陈本多增改】 使摈色勃如也 【论语郑注云勃矜庄儿也??婴如逡巡?谨案摈主人之相者也○王石华校犊改摈今案陈本脱何晏集解未收郑注此文?古貌字也俞本已改貌】 私觌愉愉如也 【论语享礼有容色郑注云享献也既聘而享用圭璧有庭实皮马相闲也觌见也既享乃以私礼见用束帛乘马者也○今案陈本脱俞本既聘而享作聘既有享余同何氏集解采郑注仍未收皮马句束帛句】 升堂鞠躬如也 【郑注鞠躬自敛之?也屏气自静以待君言也○今案陈本无注俞本自敛作歙敛自静作者静今何氏集解未收此郑注】 凡奉者当心提者当带 【郑注曲礼云高下之节也○今案见曲礼下注】 执天子之器则上衡 【郑玄云高于心弥敬也此衡谓与心平○今案见曲礼下注】 执主器执轻如不克 【郑注云重慎之也主君也克胜也○今案见曲礼下注】 授立不跪授坐不立 【郑注云由便也○今案由便二字是少仪郑注永兴借引以注曲礼】 执玉不趋 【郑注志重玉也○今案见曲礼上注】 执圭鞠躬 【论语郑注云执圭谓以君命聘于邻国如不胜者敬之至也上如揖授玉宜敬也下如授不敢忘礼也勃如战色恐辱君命也如有循举前曳踵行之慎也○今案陈本无注俞本脱宜敬句余同何氏集解执圭节引郑注只得如揖如授二句与旧钞同战色句引郑云敬也则有删落矣如有循句引郑云举前曳踵行五字脱之慎也三字足见隋时本之可贵也】 操璧上左手 【郑玄注云重慎也上左手尊左也○今案曲礼上篇作尚左陈本已照改】 凡有刺刃者以授人则辟刃 【少仪郑玄注不以刃正向人也○今案少仪注同陈俞本脱正字向作乡】 削授拊 【郑玄云辟用时也拊谓把也○今案见少仪注】 刃授颖 【郑玄云颖镮也○今案见少仪注】 其无篚则皆坐奠之 【谨案篚盛物也○今案见内则篇盛物句亦引用郑注】 献民虏者操右袂 【郑注云凡操执者谓手所举以告者也○今案见曲礼上注】 献车马者执策绥 【郑云凡操执者谓手所举以告者也设其大者举其小者便也○今案见曲礼上注】 献鸟者拂其首 【郑注云为其喙害人也拂戾也盖为小竹笼以冒之也○今案曲礼上及陈俞本拂作佛释文云拂本又作佛是陆氏所见本正作拂与旧钞脗合】 马则执靮 【郑云靮所以系制之也谨案此为赐人若献人者也○今案见少仪注谨案以下则永兴引申语也陈俞本脱谨案十一字下二条亦然】 牛则执靷 【郑云靷所以系制之者谨案此为赐人若献人者也○今案见少仪注陈俞本靷作纼】 犬则执绁 【郑云绁所以系制之者谨案此为赐人若献人者也○今案见少仪注余详上】 献杖者执末 【郑注凡操执者谓手所举以告也○王石华校宋改末今案见曲礼上】 献甲者执冑 【郑云操执者谓手所举以为告者胃兜鍪也○今案见曲礼上】 君赐食必正席先尝也 【论语孔安国注曰敬君惠也既尝之乃以班赐荐之荐其先祖也○今案乡党篇集解引孔安国注同陈本脱此条】 有庆非君赐不贺 【郑注唯君赐为荣也○今案见玉藻注陈本注少仪篇并删郑注以下】 入国而问俗 【郑注云俗谓常所行与所恶也国城中也○今案曲礼上注同陈俞本脱城中句】 入国不驰 【郑云爱人也驰善蔺人也○今案曲礼上注同阮氏校勘记云闽监毛本作躏卫氏集说作躏陈俞本脱驰善句】 入里必式 【郑云不诬十室○今案见曲礼上注】 城上不呼 【郑云为惑人也○今案见曲礼上注】 城上不趋 【郑云狭无所容也○今案曲礼上注作为其道也惟少仪注有此文】 道路男由右女由左 【郑注道有三途远别也谨案道左右也○王石华校案道改案遒非也今案陈本道有作道中无谨案以下近本王制注亦作道中阮氏校勘记云惠定宇校宋本中作有与旧钞合足见隋时本之可贵】 班白者不提挈 【郑云皆谓以与少者班白杂色也○今案王制注作杂色曰班陈本已照改】 堂上不趋 【郑云谓其迫也堂下则趋○今案见曲礼上注俞本删郑云以下陈本改注少仪】 室中不翔 【郑注云又为其迫也行而张供曰翔○今案见曲礼上】 堂上接武 【郑云武迹也迹相接谓每移足半蹑之中人之迹尺二寸○今案见曲礼上郑注】 堂下布武 【郑云武谓每移足各自成迹不相蹑也○今案见曲礼上注阮氏校勘记云武谓上当从岳本加布字陈本删武谓二字尤非】 将上堂声必扬 【郑注云警内人也○今案见曲礼上注】 将即席容无怍 【郑云怍颜色变也○今案见曲礼上注】 衣无拨 【郑云拨发扬貌○今案曲礼上及陈本无作母下五条皆然】 足无蹶 【郑云蹶行遽貌○今案见曲礼上注】 劳无袒 【谨案袒露形体○王石华校祖改袒今案见曲礼上谨案以下则永兴引申语也陈本删去别注毋唳应数十字】 立无跛 【郑云跛谓偏倚也○今案曲礼上注及陈本倚皆作任】 无怠荒 【郑云为其不敬也怠荒放散身体也○今案见曲礼上注】 无淫视 【郑云为其不敬也淫视睇眄也○今案见曲礼上注】 折旋中矩 【郑云周旋反行也宜圆折旋曲行也宜方○今案见玉藻注陈本脱周旋九字】 立必正方 【自端正也○今案见曲礼上篇郑注】 立视五巂 【郑云立平视也巂规也谓轮转之度也○今案见曲礼上注】 凡视上于面则敖下于带则忧 【郑云则仰也夏则低也谨案则忧谓凡视下者必有忧戚也○今案见曲礼下注谨案以下是永兴引申语也陈本脱去】 在朝言朝 【郑云君臣谋政事之处也○今案见曲礼下注】 在朝言礼 【郑云于朝廷言无所不用礼也○今案见曲礼下注】 在官言官 【郑云官谓板图文书之处也○今案见曲礼下注】 在府言府 【郑云府谓宝藏货贿之处也○今案见曲礼下注】 在库言库 【郑注云库谓车马兵甲之处也○今案见曲礼下注】 男不言内女不言外 【郑云谓事业之次序○王石华校棠改业今案见内则注】 内言不出外言不入 【谨案重别防淫乱也○今案见曲礼上篇重别五字亦本郑注】 请业则起请益则起 【郑注尊师重道也起苦今抠衣前请也业谓篇卷也益有益也○王石华校羕改业今案曲礼上篇注有益句作益谓受说不了欲师更明说之与旧钞所引陈本已照改】 公庭不言妇女 【郑云非其时也○今案见曲礼下注】 朝言不及犬马 【郑云非公议也○今案见曲礼下注】 不苟訾不苟笑 【郑云人之性不欲见毁□不欲见笑○王石华校算改笑今案见曲礼上注】 无儳言 【郑云儳杂人之言也○今案曲礼上篇郑注与本钞不同陈俞本已照今本改】 无剿说 【郑云剿犹擥也谓取人之说为己说也○今案见曲礼上注】 诗书不讳临文不讳 【郑云谓失其正也○今案曲礼上注作谓其失事正也陈本已照改】 居不容 【论语云郑注曰为室家之敬难久也○今案陈本脱何氏集解未收郑注】 寝不尸 【郑注恶其死也○今案陈本脱何氏集解未收郑注】 食不语寝不言 【郑云为其不敬也○今案陈本脱何氏集解未收郑注】 食至起 【曲礼云谓馔至必变色作也○今案见曲礼上篇谓馔句非注文陈本改郑注云为馔变】 烛至起 【郑注异昼夜也○王石华校独改烛今案南昌本曲礼下注无也字余同】 当食不叹 【郑云食或以乐非叹所也○今案曲礼上注亦无也字】 盛馔而作 【论语孔安国注云作起也敬主人之亲馈也○今案何氏集解乡党篇同】 席不正不坐 【论语云云○今案见乡党篇】 客践席乃坐 【曲礼郑云客安主人乃敢安也讲问宜坐○今案陈本】 客跪抚席 【郑云抚之者答主人之亲正席○今案见曲礼注陈本正下脱席字阮校勘记云闽监毛本正下无席字惟通解则有】 客彻重席 【谦也再辞曰固○今案见曲礼注本钞误入上条注中陈俞本皆脱此条】 主人不问客不先举 【郑云客自外来宜问安否无恙及所来之故也○今案曲礼上注来之作为来陈本已照改及误反】 主人敬客则先拜客 【郑云尊贤○今案见曲礼下注陈本脱郑云以下】 见人弗能馆不问其所舍 【郑注云辟有言而无实也○今案曲礼上注无此文下二条同陈本已改郑注他语】 问疾弗能遗不问其所欲 【亦辟有言而无实也○今案同上】 吊丧不能赙不问其所费 【郑注云辟有言而无实也○今案同上】 邻有丧舂不相里有殡不巷歌 【郑注助哀也相谓送杵声音也○今案曲礼上篇郑注无音也二字陈本已照删并脱声字则非矣】 临丧不笑 【郑云临丧必有哀色○今案见曲礼上注】 望柩不歌 【郑云哀伤之无容乐也○今案见曲礼上注】 助葬必执绋 【郑云葬丧之大事也绋引车索也○今案见曲礼上注】 适墓不登垄 【郑注诔累也累列生时行迹读之以作谥谥当由尊者成也○今案见曾子问郑注】 六十不亲学 【郑注不能备弟子之礼也○今案见王制注】 八十月告存 【郑注每月致膳○今案见王制郑注】 大夫无故不彻悬士无故不彻琴瑟 【郑注忧乐不相干也故谓灾患丧病也○今案见曲礼下注】 父子皆异室 【郑云异室崇□也○今案内则及陈本室皆作宫】 父子不同席 【郑云不同崇敬○今案曲礼上注不同四字作异尊卑也陈本已照改】 凡父在孙见于祖祖亦名之 【郑云凡见子于祖父在则无辞有适子者无适孙与见庶子同也父卒而有适孙则有辞与见冢子同父虽卒而庶孙犹无辞也○今案内则注见上无凡字余同陈本删郑注别增案语】 子于父母则自名也 【郑云名父母所为也言子者男女通称也○今案曲礼下注男女通称作通男女余同】 子事父母鸡初鸣咸盥■〈口敕〉 【郑云咸皆也谨案子事父母早起皆盥见也○今案见内则注】 为人子者居不主奥 【郑云谓与父母同室者不敢当其尊处室中西南隅谓之奥○今案曲礼上注室作宫陈本已照改同上并删母字】 不登高不临深 【郑云为其近危辱也○今案见曲礼上注】 不有私财 【谨案为人子之道不得私有财也○今案见曲礼上谨案以下是永兴引申语】 不敢私与 【郑玄注家事统于尊也○今案见内则注】 父母存不许友以死 【郑云为忘亲也死谓报仇雠○今案见曲礼上注】 亲有疾饮药子先尝之 【郑注尝度其所堪○今案见曲礼下注】 父母唾洟不见 【郑云辄刷去之○今案见内则注】 具父母衣纯以缋 【郑云尊者存以多饰为孝缋画文也○今案见深衣篇注】 孤子衣纯以素 【郑云三十以下无父称孤○今案见深衣篇注】 父之齿随行兄之齿雁行 【郑云谓于途中谨案齿年齿也随行谓在途从随也○今案见王制注谨案以下是永兴引申语陈本脱去○】 子甚宜其妻父母不悦 【郑云宜善也○今案见内则注】 已孤暴贵不为父作谥 【郑云子事父无贵贱也○今案见曲礼下注】 男角女羁不则男左女右 【郑云鬐所以遗发也夹囟曰角午达曰羁也○今案内则不作否囟作八?凶阮氏校勘记云闽监本作囟卢文弨校释文亦作囟陈本误胷并多窜乱】 执右手孩而名之 【礼帅初无辞谨案此婴儿立名时也○今案此文内则两见一云执子之右手咳而名之此标目之出典也一云咳而名之礼帅初无时此小注之出典也释文云孤孩又作咳是德明所见隋本作孩也陈本删礼帅以下】 二十而冠可以衣裘帛 【谨案二十冠而成人可以衣裘帛○今案见内则陈本同】 男鞶革女鞶丝 【郑云鞶小囊盛帨巾者男用韦女用缯有饰缘之则是鞶裂与○今案见内则注】 非先王之法服不敢服 【孝经郑注云法服谓日月星辰山龙华虫藻火粉米黼黻皆文绣○今案见卿大夫章第四今注疏本无郑注此条陈本脱皆文绣三字】 礼不盛服不充 【郑注玉藻云礼盛者服充大事不崇曲敬○今案陈本同】 朝服虽敝加于上 【谷梁传云公会王人齐侯宋公盟于洮王人之先诸侯贵王命也朝服虽敝必加于上弁冕虽旧必加于首周室虽衰必先诸侯○王石华校襄改衰今案见谷梁传僖八年】 不有敬事不敢袒裼 【郑注内则云父党无容也谨案袒裼见美亦敬者也○王石华校租杨改袒裼今案陈本脱谨案以下】 亵衣衾不见里 【郑云为其可秽也谨案亵是常着体之衣也○严氏校以标目脱绤字斜勒未补今案见内则注谨案以下是永兴引申语】 红紫不以为亵服 【王肃注论语云亵服私衣非公会之服也皆不正亵尚不衣正服无所施也○今案陈本脱何氏集解采肃注私服作私居服】 袗絺绤必表而出 【孔安国注论语云暑则单衣絺绤葛也必表而出加于上衣也○今案陈本脱何氏集解采孔安国注单衣作单服】 诸侯曰夫人 【曲礼郑注云夫之言扶也○今案陈本同】 大夫曰孺人 【郑云孺之言属○今案见曲礼下注】 士曰妇人 【郑云妇之言服○今案见曲礼下注】 夫人自称于天子曰老妇 【郑注云自称于天子谓畿内诸侯之夫人助祭若时事见之也○今案见曲礼下郑注】 邦君之妻君称之曰夫人 【孔安国注论语云小君君夫人之称也对异邦谦故称之也当此之时诸侯嫡妾不正称号不审故孔子正言其礼也○今案何晏集解季氏篇同】 自称于其君曰小童 【郑注曲礼下云小童若言未成人也○今案陈本同】 自称于诸侯曰寡小君 【郑注谓向来朝诸侯之时○今案见曲礼下篇注】 自世妇以下自称婢子 【郑注婢之言卑也于其君称此以接见体敌嫌其当也○今案陈本脱体敌六字今本曲礼下注体作礼阮氏校勘记云毛本岳本作体孔正义亦作体与旧钞脗合】 国君不名卿老世妇 【郑云虽贵于其国犹有所尊也卿老上卿也○今案见曲礼下注】 周礼君不抚仆妾 【郑注略于贱也谨案仆妾若死君不亲自临抚其尸也○今案见杂记上篇郑注谨案以下是永兴引申语】 大夫不名世臣侄娣 【郑云虽贵于其家犹有所尊也世臣父时老臣也○今案见曲礼下注】 士不名家相长妾 【敬也○今案见曲礼下敬也二字非郑注文是永兴引申语耳】 冢妇每事请于姑 【郑云谓传家事于长妇也妇虽受传犹不敢专行也谨案冢大也○王石华校家传改传家今案见内则注陈本脱谨案以下】 介妇毋敢敌于冢妇 【郑云虽有勤劳不敢掉磬○今案见内则注】 西宫御女撞白钟 【淮南子云孟秋之月西宫御女白色衣白采橦白钟注金玉西故处西宫○今案见淮南子时则训陈本孟作季】 北宫御女击磬石 【又云孟冬之月北宫御女黑色衣黑采击磬石○今案亦见淮南子时则训】 妻将生子居侧室 【郑云侧室谓夫之室次燕寝者也○今案内则郑注夫之室作夹之室阮氏校勘记云惠定宇校宋本夹作夫考文引古文及通典六十八引皆作夫与旧钞脗合足见隋本之可贵陈本已依俗本窜改】 作而问之使姆对 【郑云作有感动○王石华校删云下来南六字衍文也今案见内则注】 子生设弧于门左女子设帨于门右 【郑注表男女也弧者示有事于武也帨事人之佩巾也○今案见内则注陈本同】 敢用时曰祗见孺子 【郑注某妻姓若言姜氏也祇敬也帅循也言教之敬使有循也执右手明将受之事也记犹识也识夫之言使之有成也○王石华校以标目用时日误问持曰三字皆旁勒未改今案见内则注陈本但注祇敬也三字】 

　　北堂书钞卷第八十六 

　　●北堂书钞卷第八十七　　　礼仪部八 

　　隋秘书郎虞世南撰 
　　南海孔广陶校注 
　　宗庙十六　　　　　　社稷十七 

　　○宗庙十六 

　　王假有庙 【周易萃卦辞云王假有庙谨案假至也萃聚也王至大之时故有宗庙祭祀也○今案陈本脱谨案以下别引注疏他语】 象生之居 【白虎通云宗庙所以有屋何所以象生之居也所以屋何来神备也○今案近本白虎通脱此条陈本及御览五百三十一引只有居也以上二句】 缘生以事死敬亡若事存 【白虎通云王者所以立宗庙何缘生以事死敬亡若事存此孝子之心所以追继养也○今案近本白虎通脱此条陈本及御览五百三十一引与旧钞同】 宗庙致敬鬼神已着 【蔡邕礼乐志云国之大事实在典祀云云孝经云宗庙致敬不忘亲也○今案陈本但存孝经二句并改标目】 形貌所在 【释名云庙也先祖形貌在○今案见毕本释宫室篇】 衣服藏焉 【周礼守祧职云掌守先王先公之庙祧其遗衣服藏焉郑注云庙为太祖之庙及三昭三穆也迁主所藏曰祧先公之迁主藏于后稷之庙先王之迁主藏于文武之庙遗衣服大敛之余也○今案春官守祧注同】 可以观德 【尚书云七世之庙可以观德孔安国传曰天子立七庙有德之主则为祖宗其庙不毁故可观德○今案咸有一德孔传同陈本尚作商七上无立字】 所以尊祖 【孝经援神契云庙者所以尊祖也○今案御览八百三十一引援神契同陈本庙者作宗庙】 教令由祖 【郑注云教令由祖下者也谨案祖是仁义所生降下也○今案陈本脱考礼运注同】 冠娶必告 【礼记文王世子云五庙之孙祖庙未毁虽为庶人冠娶妻必告死必赴不忘亲者也○今案不忘亲句是永兴引申语】 天子七庙 【郑注云王制天子七庙七也者太祖及文王武王之祧与亲庙四○今案王制注同】 诸侯五庙 【郑云王制○今案见王制注】 大夫三庙士二庙 【郑云谓诸侯之中士下士名曰官师者上士二庙也○今案王制注同】 夏曰世室世世祀之 【王婴古今通语曰夏曰世室世世祭祀之谨案夏谓庙为世室也○今案御览五百三十一引古今通语同本钞下文引语作论】 殷人重屋若大寝也 【周礼考工记匠人职云殷人重屋郑注云重屋者王宫正堂若大寝者也○王石华校居改屋今案匠人注同陈本大误夫】 周公称庙羣公称宫 【公羊传曰世室屋坏鲁公之庙也周公称太庙鲁公称世室羣公称宫○今案见文十三年】 正室 【郑云出疆谓朝觐会同也正室适子也太庙太祖之庙○今案见文王世子注】 下宫下室 【郑注文王世子云下宫亲庙也下室燕寝也○王石华校删云下若出十一字衍文也今案文王世子注同】 姜嫄曰神宫 【毛诗郑笺云閟神也美嫄神所依故庙曰神宫之谓也○今案鲁颂閟宫笺无之谓二字余同】 景帝名德阳 【帝王世纪云汉孝景皇帝庙名德阳○今案御览八十八及五百三十一引帝王世纪同】 孝宣曰长寿 【又云汉孝宣帝庙名长寿王莽尊为高宗后以为非礼废○今案御览五百三十一引帝王世纪无王莽以下陈本亦然】 孝武名龙渊 【又云汉孝武皇帝庙名龙渊号世宗○今案御览五百三十一引无号世宗三字陈本亦然】 文帝名顾城 【又云汉文武皇帝庙名顾城号太宗○今案御览五百三十一引帝王世纪无号太宗三字陈本亦然又城作成】 昭帝徘徊 【又曰孝昭帝庙名徘徊○今案御览五百三十一引帝王世纪同】 将营宫室宗庙为先 【曲礼同上】 规矩天地拟则阴阳 【孙敏表云太平既登改作宗庙规矩天地拟则阴阳○今案陈本脱太平二句】 雉门之外 【周礼小宗伯掌□□之神位右社稷左宗庙郑注云库门内雉门外之左右○今案小宗伯注同】 地形显敞 【晋起居注云武帝太康八年诏守曰往者仍魏氏旧庙处立庙既壅翳不显又林木弱小太仆寺地形显敞更于此营之○今案御览五百三十一引晋起居注康八年作安中诏下无守字仍误乃林作材】 徂徕之松新之柏 【毛诗閟宫篇毛传徂徕新甫二山谨案二山出松柏故僖公取作寝庙也○今案见鲁颂閟宫篇谨案以下是永兴引申语】 南致荆山之木西采华山之石 【晋阳秋云正帝营太庙南致荆山之木西采华山之石铸铜柱十二涂以黄金镂以百物填之以丹缀之以珠玉○今案陈本镂误楼丹下有青字御览五百三十一引汉晋阳秋填之句作填以丹青余同今晋书卷三无南字西字及以丹句珠玉作明珠】 复庙重檐 【礼明堂位复庙重檐刮楹达乡郑云崇坫亢所受圭奠于上焉屏谓之树今桴思也刻之为云气虫兽如今阙上为之矣○今案明堂位注同陈本脱郑云以下】 大夫苍士黈 【谷梁云丹桓公楹礼天子诸侯黝垩大夫苍士黈丹楹非礼也何休注云桓公庙也黝垩黑色也苍青黈黄色也○王石华校标目补大字难改黈小注恶改垩今案见庄廿三年范宁集解无桓公句无苍青二字余同旧钞何休二字是转写者之误陈本径删去】 铜柱金镂 【桓谭新论云王公起九庙铜柱镂金错杂其上○今案陈本改注晋阳秋御览五百三十一引桓谭新论公作莽镂金作梦带金银杂作镂】 图画神灵 【楚辞天问序云楚有先王之庙及公卿祠堂图画天地山川神灵琦玮谲诡及古贤圣怪物也○今案毛本明吴氏刻本同陈本脱琦玮句】 新庙奕奕 【毛诗闳宫云○今案见鲁颂】 奕奕寝庙君子作之 【毛诗云谨案奕奕美大夫寝庙君子之人乃能作也○今案见小雅巧言篇陈本改注小宛误矣】 诸侯不得祔于天子 【礼丧服小记谨案诸侯卑故不得祔于天子庙也○今案陈本同】 天子谨侯可附于士 【又郑云人莫敢卑其祖○今案丧服小记注同】 神无依据以主继心 【白虎通云祭有主何神无依据孝子以主继心焉○今案陈本脱何字曲礼疏引何作者王谟本白虎通脱此条】 宗庙之主亦当尽敬 【礼云宗庙之主以木为之长尺二寸象先祖孝子入宗庙之中虽知木主非亲亦当尽敬也○今案陈本脱象先祖三字考论衡十六乱龙篇礼下脱云字象上有以字入庙句脱宗之中三字余同】 主状四寸 【五经异义云主状四寸穿中央达四方刻谥于背也○今案陈本异作要四寸作四方考类聚三十八初学记十三通典吉礼七引异义四方作正方】 方明六面 【又云诸侯大会同则以方明为主觐篇礼云方明木也其形六面上玄下黄东青南赤西白北黑加方明木也其形六面上玄下黄东青南赤西白北黑加方明于其上神明之象也○严氏校木改水非也今案陈本大会同作会天子方明木也误作明未也六面误作四面方六考仪礼觐礼加方明句在木也之上而神明之象句又郑注文也其形六面作方四尺设六色】 虞主用桑 【又云凡虞主用桑丧礼取其名也国礼云周襄王赐晋文公命及其受于武宫设桑主布几筵贾逵注斯受命日武宫祖公东宫祖武公庙也○今案又云二字蒙上五经异义也祭法正义引五经异义有虞主用桑句国礼当作国语此晋语文也贾逵以下是国语贾注佚文有讹脱矣陈俞本皆改注公羊】 练主用栗 【又云练主用栗栗敬也告主子练也○今案御览五百三十一引五经异义告主句作祭礼取其恭五字陈俞本改注公羊】 世世祭之 【王婴古今通论云夏日世室世世祭祀也○今案本钞上文引论作语御览五百三十一引亦作语】 四时享祀 【魏书云有司奏立二庙亲尽以次毁特立武皇帝庙四时享祀为魏太祖万载不毁○今案魏志文纪注引魏书奏立作奏造余同陈本脱二庙九字及为魏八字】 羞含桃 【礼月令仲夏之月天子乃以雏尝黍羞以含桃先荐寝庙郑云含桃樱桃也○今案月令注同】 献樱桃 【汉书叔孙通传云惠帝尝出游离宫通曰古者有春尝菓方今樱桃熟可献愿陛下出因取樱桃献宗庙上许之诸果献由此兴○今案见汉书四十三】 献羔开冰先荐寝庙 【月令仲春之月○严氏校以原钞?误水旁勒未改今案礼记月令篇献作鲜郑玄注云鲜当作献】 天子乘舟荐鲔于庙 【月令季春之月天子始乘舟荐鲔于寝庙郑玄云进时物之美者也○今案始乘二句旧钞混入条注中今移正陈本但注进时美物也五字】 以彘尝麦先荐寝庙 【又云孟夏之月以彘尝麦郑云登进也麦之新气尤盛以彘水畜也○今案月令注同】 以犬尝麻先荐寝庙 【又云仲秋之月天子乃难以达秋气以犬尝麻先荐寝庙郑注云麻始熟也○今案月令注同】 白虎衔肉 【汉武故事云宣帝于河东立孝武庙告祠之日白虎衔肉置殿前○王石华校孝改武今案御览八十八引汉武故事同陈本河东作东宫】 白龙夜见 【又云宣帝于东莱立孝武庙有大鸟迹白龙夜见○今案御览八十八引汉武故事同陈本东莱作东宫无大鸟句】 鹤集后庭 【汉书郊祀志宣帝即位告祠世宗庙有白鹤集于后庭○王石华校效改郊今案见汉书廿五下】 鴈集殿前 【又云宣帝即位告孝昭寝庙有鴈五色集于殿前○今案汉书廿五下无庙字】 神光满殿 【汉武故事云宣帝于西河立孝武庙由是神光满于殿中○今案御览八十八引汉武故事宣帝十一字作西河立庙四字陈本西河作东宫】 神光兴殿 【汉书郊祀志云宣帝即位于西河筑世宗庙神兴于殿旁有鸟如白鹤前赤后青神光又兴于房中如烛火○○今案汉书廿五下烛火作烛状陈本已照改】 虚有唱善 【汉武故事宣帝即位尊孝武庙虚中有唱善者告祠之日白鹤羣飞集后庭○今案陈本脱御览八十八引汉武故事鹤作鹄然汉书郊祀志亦作鹤】 上有锺音 【郊祀志宣帝即位告祠世宗庙庙殿上有钟音房户大开夜有光殿上尽明○今案汉书卷廿五下房户作门户】 札变为金 【汉武故事云宣帝立孝武庙于河东告祠之日有一人骑白马马异于常马持一尺札赐将作丞文曰汝绩克成赐汝金一斤因忽不见札乃变为金秤有一斤○严氏校以原钞脱庙字加斜勤未补今案御览八十八引汉武故事脱白字文字尺字秤作称陈本一尺作尺一丞作匠俞本绩克误赁客】 先驱剑挺 【汉书夏侯始昌传云八月祠孝昭庙先驱剑梃随首始齿泥抑指为甲马惊召公孙驾施之有兵不谋告示时任宣子奇欲为逆伏诛政事上帝夜入庙其后待时明自此始也○今案陈俞本脱考近本汉书夏侯始昌传无此文】 

　　○社稷十七 

　　句龙为社 【左传云共工氏有子曰句龙为后土杜预注其工在太皞后神农前以水名官也其子句龙能平水故死为社之神也○王石华校小注两白字改句今案昭廿九年杜注故死句作故死而见祀】 周弃为稷 【礼记祭法云厉山氏之有天下也其子曰后稷能殖百谷夏之衰也周弃继之故祀以为稷谨案弃后稷之名也○今案祭法篇作其子曰农余同陈本已照改】 禹为社 【淮南子云禹勤天下故死而为社也○今案淮南子泛论训勤作劳陈本社也作社神】 柱为稷 【左传烈山氏之子曰柱为稷自夏以上祀之杜预注曰烈山氏神农世诸侯也○今案见昭廿九年】 国之神 【周礼小宗伯职云小宗伯掌建国之神位左宗庙云库门内雉门外之左右者也○今案陈本脱左宗以下】 土地之主 【郑注礼运云谓教令由社下者也社土地之主谨案法地下教者也○今案陈本脱谨案句】 主阴气 【礼记郊特牲云社祭土而主阴气也君南向于北墉下答阴之义也郑云社内北墙也○今案郊特牲注同】 实阴祗 【左传杜预云社实阴祗稷唯谷元帅敬万类协赞乾坤之位也○今案陈本脱俞本预下有注字无之位也三也】 位上公 【五经异义云今民谓社为上公非地祇○今案陈恭甫疏证本五经异义据郊特牲正义引同】 尊田主 【张华朽社赋云伊兹槐之挺殖得托尊于田主朱夏当阳蓊蔼萧森征夫云会行旅归心揖轸停盖轻舆托阴○今案百三家本张华集殖作植揖轸作輶轩陈本已照改又百三家本朽社误朽杜陈本主误王】 择元日命民社 【月令云仲春之月命民社郑云社后土也使民祀焉祈其农业也○今案月令注祈其作神其陈本已照改】 卜来岁之稼 【周礼肆师职云社之日莅卜来岁之稼郑云祉祭土为取财也卜者问来岁稼所宜也○今案周礼疏卷十九同】 五谷之长 【孝经云稷五谷之长也五谷不可徧祭故立稷以祭之○今案风俗通卷八引孝经授神契徧下无祭字余同周礼大司徒疏引孝经援神契徧祭作徧敬陈本俞本求之孝经十八章无之乃改注周礼大司徒郑注俱夫之犬】 百谷之主 【汉书郊祀志云宗庙王者所居稷者百谷之主○严氏校稷者居改居稷者今案见卷廿五下】 殖百谷 【礼祭法云已见上注○今案详本篇上周弃为稷注】 平九州岛 【祭法云共工氏之霸九州岛也其子曰后土能平九州岛○今案陈本末句下有故祀以为社句】 达天地之气 【礼郊特牲云天子大社必受霜露风雨以达天地之气也○今案郊特牲同陈本标目脱地字】 神地之道 【礼祭法云社者所以神地之道也地载万物天垂象取财于地取法于天尊天而亲地故教民美报焉○今案陈本同考近本礼记此文是郊特牲非祭法也】 春求秋报 【白虎通云社稷者得阴阳中和之气而用尤多故为长也岁再祭何春求秋报也○今案近本白虎通社稷篇稷者上脱社字秋报作谷之义不及旧钞之完好也俞本秋报下增义字陈本求改祈并改注毛诗谬矣】 求福报功 【又云王者所以有社稷者何为天地求福报功也○今案白虎通社稷篇及陈本天地作天下】 报本反始 【礼郊特牲云云郑注单出里皆往祭社于都鄙○今案陈本多窜改俞本同】 尊天亲地 【己见上说○今案此见郊特牲陈本注祭法非也】 社于新邑 【尚书洛诰云戊午乃社于新邑牛一羊一豕一孔安国传云吉立社稷之位用太宰也○今案此见召诰本钞作洛诰非也陈本已改召惟邑字误色耳】 社于洛阳 【续汉书百官志云建武元年立太社稷于洛阳在宗庙之右也○今案此见续汉书郊祀志非百官志也详下文】 为畿封树 【周礼地官职云制其畿疆而沟封之设其社稷之壝而树之郑云壝坛与堳埒也○今案大司徒职同】 为羣姓立 【礼记郊特牲云王为羣姓立社曰大社○今案此见祭法本钞作郊特牲系转写之误也陈本已改正】 乃建大社 【周书云诸侯受命于周乃建大社于国之中其壝东青土南赤土西白土北黑土中央舋以黄土明建诸侯凿取其方一面之土焘以黄土白茅封之故曰受列土于周室○王石华校柜改壝今案周书作雒解黑作骊明作将列作则陈逢衡补注从则土之说惟卢本从御览作列土与旧钞脗合陈本舋作冒列上脱受字】 乃立冢土 【毛诗云乃立冢土戎丑攸行肆不殄厥亦不殒厥问○严氏校珍改殄今案见大雅绵之篇】 国社 【礼记郊特牲云诸侯为百姓立社曰国社○今案此见祭法本钞郊特牲三字是转写之误以下三条亦然】 王社 【又曰王自为立社曰王社】 侯社 【又云诸侯自为立社曰侯社】 置社 【又云大夫以下成羣立祉曰置社郑注云羣众也大夫以下至庶人也大夫不得特立社与民族居百家以上则共立一社今时里社也】 王者封五色土为社 【尚书禹贡云海岱及淮唯徐州厥贡惟土五色孔安国传云古者封五色土为社建诸侯则各割其方色土与之使立社○今案禹贡徐州孔传同】 天孔五色土为坛 【蔡邕独断云天子大社以五色土为坛皇子封为王者受之大社之土以所封之方色藉以白茅归国以立社故谓之茅土者也○今案王谟本独断受之句作受天子之社土不及旧钞之完好也藉作苴陈本与王谟本同】 在外门之内 【白虎通云社稷在中门之外外门之内者何尊而亲之与祖宗同也不在中门内何乃敬之不渎也所以在外门之内也○今案白虎通社稷篇祖宗作先祖渎上有亵字陈本已照改】 在宗庙之右 【续汉书百官志云建武二年立大社稷于洛阳在宗庙之右皆方坛无屋○今案陈本无稷字考续汉书百官志无此文惟见郊祀志下洛作雒余同】 高七仞 【庄子云匠石之齐至乎曲辕见社栎树其大蔽牛其高临七仞而后有枝可以为舟者旁十数观者如市○今案古佚丛书刻宋本人间世篇社栎作栎社七作十陈本已改又临下陈本衍山字】 方坛无屋 【续汉书百官志云建武二年立大社稷于洛阳在宗庙之右皆方坛无室有坛门而已○今案此见续汉郊祀志已详上文小注室当作屋】 配天地以作范并造化以垂制 【徐邈社稷云诸前典句龙平序九壤而托灵后土弃敷殖百谷而协飨是宜配天地以作范并造化以垂制宗庙赖其弘赞之勋有生资其日月之惠也○今案陈本稷云作赞云闻诸十六字作句龙后土四字无而协五字宗庙作宇宙】 封土以报功 【孝经纬云社土地之主也土地阔博不可尽敬封土为社以报功也○今案陈本脱博字御览三十一引孝经援神契尽作遍风俗通八引阔作广本钞作阔者避隋讳也】 有树以表功 【白虎通云社稷所以有树何尊而执之使人望即敬之所以表功也○今案白虎通社稷篇执作识即作而余同陈本执作职望下有见字即作师】 南社为梓北社为槐 【尚书无逸篇云大社惟松东社惟柏南社惟梓西社惟栗北社为槐天子之社阔五丈诸侯社半之○王石华校旁圈无逸二字今案陈本尚书五字改白虎通阔改广本钞作阔者详本篇上考北史刘芳传及类聚御览皆引作尚书逸篇脱无字白虎通亦然惟初学记及郊特牲正义引俱作无逸但脱天子以下耳石华旁圈无逸二字盖亦以为古本之可贵矣】 殷人以柏周人以栗 【论语云夏后氏以松殷人以柏周人以栗曰使民战栗孔安国注凡建邦立社各以其土所宜之木宰我不达其意妄为之说因周用栗便云使民战栗哀公鲁君之谥也○今案哀公以下是永兴自知案语但脱谨案二字耳陈本无注】 匠石见栎社 【庄子云匠石之齐至干曲辕见栎２社树其大蔽牛百围其高则临七仞○今案详本篇上高七仞注】 威辇在白社 【习凿齿逸民传云董威辇传云不知何许人其洛阳白祉社中○今案御览五百三十二引逸民传其洛作忽见于洛陈本改注戴延之西征记与下条相混矣】 白社 【戴延之西征记云洛阳建春门外道北有白社董威辇所住也出门三里○今案御览五百三十二引西征记云里社鸣则教令行呴鸣之怒也○今案文选运命论注引潜谭巴同陈本脱】 行旅归心 【张华赋已见上○今案详本篇上】 帗舞社稷 【周礼舞师职云舞师教帗舞帅而舞社稷之祭祀郑玄云皇折五采羽为之亦如帗者也○今案舞师注同】 血祭祭社稷 【周礼大宗伯职云以血祭祭社稷郑云阴祀血血起贵气臭也社稷之神有德者配食焉共工氏之子曰句龙食于社有厉山氏之子曰柱食于稷汤迁之而祀弃谨案句龙弃有功于社稷故用以祭祀者也○今案陈本脱共工以下谨案二句则永兴引申语也】 上日用甲 【礼记郊等牲云社稷上日用甲用日之始也○今案郊特牲无上字陈本脱此条】 吉辰上戊 【王廙春可乐云吉辰兮上戊明灵朽惟社伯室兮必集新祭兮树下濯茆兮葅韭啮??秝兮擗鲊缥醪兮浮蚁交觞兮并坐气和兮体适心怡兮地可○今案陈俞本脱此条御览三百三十二引伯作百新作祈余同】 祭以酒脯 【太公金匮云武王问太公曰天下精神甚众恐后有试予者也将何以等之师尚父曰请树槐于王门内王路之右起西社筑垣坛祭以酒脯食以牺牲尊之日社客有非常先与之语乃命太公祝社曰如有山客勑享有益者距岁告以水旱与其风雨泽流悉行除民所苦○今案陈本脱武王问廿九字树作植西作两又脱客有非常以下俞本删此条御览五百三十二引金匮后下有复字无将字西作面坛作墙乃命十六字作客有益者人无益者八字余同】 社之羊羹 【汉书郊祀志云高祖诏于丰治枌榆社当春以羊羹祭之○今案汉书郊祀志上羹祭作彘祭陈本已照改】 皆太牢 【礼记王制云天子社稷皆太牢诸侯社稷皆少牢○今案陈本同】 以三牲 【孝经援神契云仲春获禾祭社稷以三牲何重功也○今案玉函山房辑本脱陈本获作获祭社稷作报功祭稷】 陈俎豆 【礼记曾子问曰诸侯之祭社稷俎豆既陈○今案陈本脱之字】 施金石 【又云施于金石越于声音用于宗庙社稷○今案礼记乐记施上有若夫礼乐之五字】 陈宰肉 【陈平传云里中社平为宰分肉食甚均里父老曰善陈孺子之为宰平曰嗟乎使平得宰天下当如此肉○今案史记陈丞相世家父老上无里字本钞引陈平传则汉书文也汉书有里字本钞公正篇引亦有里字】 邴君行 【邴原别传云原避地辽东得遗钱拾以系树人系者尤多原怪问之答者谓是神树原乃辨之里中遂敛其钱为社供里人为之诵曰邴君行仁邑无虎邴君行路树成社○今案魏志十一裴注引邴原别传避地作到陈本亦作到又脱诵曰三句】 宰相继踵咸出斯里 【蔡邕陈留昏东库上里社碑云唯斯库上里古阳武之户牖乡也秦时有池子华为宰相汉兴陈平由此宰社随高祖克定天下为右丞相孝平之世虞延为太尉延熹中曾孙放为尚书令佥以为宰相继踵咸出斯里虽有积德修身之致亦斯社之所相也乃树碑作颂○今案陈本牖作■〈片庸〉无华字致作政严辑蔡中郎集据书钞御览引宰社作社宰随高作佐高宰相作丞相余同】 诸子宦学并有才名 【搜神记云后汉中兴初有应妪者生四子而昼见神光临社试探之乃得黄金自是诸子宦学并有才名○今案见学津讨原本搜神记陈本临作照】 贺瑀得剑 【录异传云会稽贺瑀曾得疾不知人死三日苏云吏将上天见官府吏人将瑀入曹房中有层架其上有印其中有剑使瑀唯意取之瑀短不及上层取剑以出门下问何得曰得剑吏日得印可以駈慑百神今得剑唯使社公耳疾愈果有鬼来白事自称社公○今案初学记十三引录异传吏人作使人吏曰下脱得印十一字无白事二字陈本瑀误璃余亦多脱】 应妪得金 【搜神记云中兴初有应妪者生四子昼见神光照社试采之乃得黄金自是诸子宦学并有才名○今案详本篇上诸子宦学条下】 子路搏鸟 【博物志云子路与子贡过郑社社树有鸟子路搏之鸟神牵率子路子贡说之乃止○王石华校惣至是改物志云率宰改牵率今案明吴管校本稗海本博物志皆脱子路搏之鸟五字陈本鸟作乌】 汤蕤逃疟 【列异传云大司马河内汤蕤字圣卿少时病疟逃神社中有人呼社邱社邱圣卿应声曰诺起至户口人曰取此书去得素书一卷乃谴劾百鬼法也○王石华校马司改司马自改字今案御览五百三十二引列异传汤作陵口作中又七百四十三引汤作阳邸作卸】 桃杖奏章入社检护 【述异记云逢桃杖居江夏病疾困笃频上奏章夜中有物若豕赤色从十余人皆操绳入门周床一匝而去往问道士张玄冥冥曰见者崇物伏罪乌衣入宅里社检护耳疾寻当除自是平复也○今案陈本脱俞本乌衣作冯依】 郭凝二心为所责 【述异记云庾邈与女子郭凝私通诣社约取为妾二心者死邈遂不肯婚娉经二载忽闻凝暴亡邈出门瞻望有人来乃是凝敛手叹息之凝告郎从北邹还道遇强人抽刃逼凝惧死从之未能守节为社神所责卒得心痛一宿而绝邈云将今且停宿凝答曰人鬼异路毋劳尔思因涕泣下沾襟○今案御览五百三十二及　　　钦定图书集成神异典三十二引述异记多删节陈本亦然】 穷乡之社扣盆而歌 【淮南子云夫穷乡之社扣盆拊缻相和而歌自以为乐者也○今案近本淮南子精神训乡作鄙缻作瓴余同陈本盆作瓮御览五百三十二引盆作瓫】 芜国之稷易为求福 【又云荒乡之社易为黍肉芜国之稷易为求福注曰芜乱不经于神而享祀之故易为黍肉易从求福也○今案近本淮南子说林训荒芜俱作无乱作祀享作卒从作为陈本脱注曰以下】 莅事而哭 【左传云鲁大夫叔孙辄莅事于社而哭叔孙昭子曰外将死非哭也○今案陈本脱】 割羊以祠 【续汉书礼仪制云日有变割羊以祠社用救日变执事者冠长冠皂单衣以行礼者也○今案近本续汉志同】 丧国之社屋之 【礼郊特牲云丧国之社屋之不受天阳也薄社北牖使阴明也郑注绝其阳通阴而已○今案郊特牲注同】 亡国之社掩土 【公羊传云薄社灾亡国之社盖掩其土而柴其下何休云柴其下何故火德烧之也○今案哀四年薄作蒲土作上注内无柴其四字陈本脱薄社灾三字及何休以下土已改上】 为宗庙屏 【白虎通白云亡国之社稷盖掩之以为宗庙之屏示贱也○今案白虎通社稷篇无盖掩之三字陈本已照删】 以朱丝营 【公羊传云日有食之鼓用牲于社求乎阴之道也以朱丝营社或曰胁之或曰为闇恐人犯之故营之也出公羊传中○王石华校纟改丝今案见庄廿五年末句是转写者误入或是旧校者之语】 用鄫子 【左传云宋公使邾文公用鄫子于次睢之社杜预云此水有妖神东夷皆祀之盖煞人而祭之也○王石华校补朱字社字今案见僖十九年】 顾贫人 【伍辑之从征记云临沂有次睢社常以人祭宋襄公使煞用鄫子处相承顾贫人命齐洁祭时缚着社前如见牺牲魏初乃止○王石华校平改贫后改从林改临今案陈本脱类聚三十九引从征记无宋字】 

　　北堂书钞卷第八十七 

　　●北堂书钞卷第八十八　　　礼仪部九 

　　隋秘书郎虞世南撰 
　　南海孔广陶校注 
　　祭祀惣上十八 

　　○祭祀惣上十八 

　　祀国之大事 【左传云文公二年有事于太庙跻僖公逆祀也君子以为失礼礼无不顺祀国之大事也逆之可谓礼乎○今案陈本谓误为】 祭者教之本 【礼记祭统云是故君子之教也必由其本顺之至也故曰祭者教之本也已○今案陈本同】 祭有三重 【又云夫祭有三重焉献之属莫重于祼声莫重于升歌舞艾重于武宿夜此周道也郑云武宿夜舞曲名周道由周礼也○今案祭统舞曲作武曲由作犹陈本已照改】 祭有十伦 【又云见祀鬼神之道焉见君臣之义焉见父母之伦焉见贵贱之等焉见亲疏之杀焉见爵赏之施焉见夫妇之别焉见政事之均焉见长幼之序焉见上下之际焉此之谓十伦郑云伦备也○严氏校标目周改有今案祭统篇祀作事母作子疏作疏备作犹义陈本已照改阮校勘记云石经作疏】 祭有报焉 【礼记郊特牲云谓若获禾报社也○今案此见郊特牲注】 祭有祈焉 【又云郑注祈犹求也谓祈福祥求永贞也○今案郊特牲注同】 贤者能尽祭义 【礼记祭统云祭者非物自外至者也自中出生于心也心怵而奉之以礼是故唯贤者能尽祭之义也○严氏校标目补尽字今案祭统术■〈忄木〉作???阮氏校勘记云释文作■〈忄木〉不加点惠氏校宋本亦无点与旧钞脗合】 孝子惟能飨亲 【郑注云谓祭之能使之飨也○今案见祭义注】 贤者之祭受福 【祭统云是故贤者之祭也必受其福○今案祭统无是故二字】 贤者之祭致其诚 【又云是故贤者之祭也致其诚敬与其忠敬○今案祭统诚敬作诚信】 祀礼教敬则民不苟 【周礼大司徒职云因施十二教焉一曰以祀礼教敬则民不苟谨案苟且也行阶也○今案陈本脱谨案以下然行阶也三字必是转写之误】 祀乎明堂而民知孝 【礼记乐记云武王克殷祀乎明堂而民知孝郑注云文王之庙为明堂制谨案祀乎明堂示教养之教也○今案乐记注同】 敬恭明神 【毛诗谨案悔恨也言宣王肃事明神宜不恨怒今何由遭此旱乎○今案见大雅云汉篇悔恨句是传肃事以下是笺】 祭祀主敬 【礼记少仪郑注敬在心也○今案少仪注同】 祭观其敬 【礼记祭统云是故孝子之事亲也有三道焉生则养没则哀丧毕则祭养则观其慎也丧则观其哀也祭则观其敬而时也尽此三道者孝子之行也○今案祭统慎作顺顺慎古通字】 祭则致其严 【孝经郑注云斋必变食居必迁坐敬忌踧踖若亲存也○严氏校云案孝经释文作敬忌据补忌字今案孝经纪孝行章今邢疏不载此郑注】 神不歆非类民不祀非族 【左传云狐突适下国遇太子使登仆而告之曰夷吾无礼余得请于帝矣将以晋畀秦将祀余对曰臣闻之神不歆非类民不祀非族君祀无乃殄乎○今案见僖公十年】 祭死如生 【又礼记祭义云文王之祭也○今案祭义作事死者如事生】 祭神如在 【出论语云○今案八佾篇如下有神字】 必见其位必闻其声 【礼记祭统云祭之日入室僾然必有见乎其位周旋出户肃然必有闻乎其声○今案祭统旋作还】 春秋匪解享祀不忒 【毛诗閟宫云谨案春秋祭谓四时也忒变也春则有夏道秋则有冬道举四时之祭不解所以四时享祭之体不忒变也○今案忒变句以上是参用閟宫笺】 春秋祭祀以时思之 【孝经郑注云皆变易成熟将欲饮食之先祖念之若生不忘亲○今案此见丧亲章第十八郑注以下有讹脱今孝经疏无之】 建邦天神之礼 【周礼大宗伯职云掌建邦之天神地祇之礼郑云建立也立天神地祇之礼者祭之祀之吉礼是也○今案大宗伯作地示】 宗伯建地祇之礼 【又云掌建邦之天神人鬼地祇之礼郑云建地祇之礼享之吉礼是也○今案详上条】 崇明祀 【左传邾人灭须句须句子来奔成风言于公曰崇明祀保小寡周礼也蛮夷猾夏周祸也○王石华校补须句二字掌改崇祭改祀礼改祸今案见僖二十一年】 事神祇 【周礼大宗伯云以吉礼事邦国之鬼神祇郑云事谓祀之祭之者也○今案大宗伯职注同】 明德恤祀 【尚书多士云孔安国传自帝乙以上无不显用有德忧念齐敬奉其祭祀言能保其宗庙社稷也○今案多士传同】 盛德必祀 【左传晋侯问于史赵曰陈其遂亡乎对曰陈颛顼之后舜重之以明德胡公不淫故周赐之姓使祀虞帝臣闻盛德必百世祀虞之世数示也陈文子之礼而已○王石华校故工改胡公是改祀今案昭八年无陈文句之后作之族阮氏校勘记云宋本族作后此与旧钞脗合】 咸秩无文 【尚书洛诰云祀于新邑咸秩无文孔安国传云以礼典祀于新邑皆次秩不在礼文者而祀之○今案洛诰传同】 咸秩羣祀 【国语云天子徧祀羣臣品物诸侯祭天地三长及其土地之山川○今案楚语下篇土下无地字余同惟标目咸秩二字当沿上条误入陈本脱此条】 徧于羣臣 【尚书舜典孔安国传谓在远者祭之羣神?陵坟衍之属○王石华校或改舜臣改神今案孔传无在远句及之属二字】 怀濡百神 【毛诗时迈云谨案怀来也言武王巡狩至方岳之下来安羣神祭于山川皆以尊卑次第祭之也○今案时迈篇作怀柔陈本亦然考释文云柔本亦作濡陆氏书亦成于隋盖隋时古本如此】 靡神不举 【毛诗云汉篇谨案靡无也言宣王为旱之故无不祭也举者求羣神而更祀之无所爱于三牲也○今案靡无以下是参用郑笺】 告祭柴望 【毛诗时迈篇谨案巡循也狩守也诸侯为天子至故循省之至方岳之下燔柴祭告望秩于羣神○今案标目四字见时遭诗序谨案以下是永兴引申语】 克禋克祀 【毛诗生民篇毛苌传云禋敬也弗去也去无子求有子郑玄笺云克能也弗之言祓也姜嫄生后稷如何乎乃禋祀上帝于郊禖以除其无子之疾而得其福也○今案生民传笺同】 天子祭四方 【礼记曲礼云天子祭天地祭四方祭山川祭五祀岁徧郑注云祭四方谓祭五官之神于四郊也句芒在东祝融后土在南蓐收在西玄冥在北○今案曲礼注同】 天子祭四极 【尸子云先王之祠也天子祭四极诸侯祭山川大夫祭五祀士祭其庙者也○今案平津本尸子祠下有礼字陈本无先王句】 天子祭天地诸侯祭山川 【曲礼云】 天子祭天诸侯祭土 【公羊传云鲁郊非礼也天子祭天诸侯祭土天子有方望之事无所不通诸侯山川有不在封内者则不祭也何休注云天子所祭莫重于社方望祭四方山川星辰○今案僖三十一年天子所祭句下有莫重于郊诸侯所祭二句余同陈本脱何休以下】 王立七祀 【祭法云曰司命曰中溜曰国门曰国行日泰厉曰户曰灶王自为立七祀○今案陈本同】 诸侯五祀 【曰司命曰中溜曰国门曰国行曰公厉诸侯自为立五祀○今案见祭法】 士二祀 【曰门曰行○今案见祭法】 宜乎社 【又郑云宜祭名○今案见王制注】 祠黄帝 【汉书郊祀志云古者天子常以春解祠祠黄帝用一枭破镜○今案见汉书卷二十五上】 祈上帝 【毛诗噫嘻序云春夏祈谷子上帝也郑云祈犹祷也求也○今案周颂诗序同】 祭五帝 【汉旧仪云祭五帝于雍畤在山西望不见四方故曰自雍畤至虚阳十里一举烽火以望祭五帝○今案平津馆辑本脱此条惟祭五帝句见史记封禅书索隐引烽火句见太平寰宇记三十引陈本改注别条】 祭八神 【汉书郊祀志云祀八神一日天主祀天齐天齐渊水居临淄南郊山下二曰地主祀泰山梁父盖天好阴祠之必于山南之下地贵阳祭之必于泽中圆丘三曰兵主祀蚩尤在东平陆监乡齐之西境也四曰阴主祠三山五曰阳主祠梁山六曰月主祠莱山七曰日主祠盛山盛山中斗入海最居齐东北阳近日出八曰四时主祠琅琊在齐东北盖岁之祈始皆用牢具祠○今案汉书二十五上山南作高山近作迎祈作所梁山作之罘陈本已照改又陈本牢误宗】 孟春祭户 【月令孟春之月其祭户郑云春阳气出祀之于户内阳也祀之先祭脾者春为阳中于藏直脾脾为尊也○今案月令祭作祀】 孟夏祭灶 【孟夏之月其祀灶祭先肺郑云夏阳气盛热于外祀之于灶从热类也祠之先肺者阳位在上肺亦在上肺为尊也○今案月令注同标目祭字当作祀】 孟秋祭门 【孟秋之月其祀门祭先肝郑云秋阴气出祀于门外阴也祀之先祭肝者秋为阴中于藏直肝肝为尊也○今案标目祭门与小注异当作祀】 孟冬祀行 【孟冬之月其祀行祭先肾郑云冬阴气盛寒于水祀之于行从辟除之类祀先肾者阴位在下肾亦在下肾为尊者也○今案月令无气字】 祭不越望 【左云楚昭王有疾卜曰河为崇王曰三代命祀祭不越望江汉沮漳楚之望也不谷虽不德河非所获罪也遂弗祭孔子曰楚昭王知天道矣其不失国也宜乎○今案哀六年沮作雎天作大释文云大道本或作天道盖隋本有作天者本钞及释文皆成于隋者也】 祭在其地 【礼记王制云郑注鲁人祭太山晋人祭河是也○今案王制注同】 春祭三江秋祭五湖 【越记云越王既得平吴春祭三江秋祭五湖因以其时为之立祀垂之末世○王石华校者改世今案吴管校本越绝书外传春申君第十七祀作祠】 法施于民则祭 【礼记祭法云圣王之制祭祀也法施于民则祀之○今案标目则祭二字与小注异当作则祀之】 以死勤事则祭 【同上义○今案则祭二字祭法作则祀之】 以劳定国则祀之 【同上义】 能御大灾则祀之 【同上义○今案祭法灾作菑】 能捍大患则祀之 【同上义】 祀五畤 【汉书武帝纪云元光二年行幸雍丘祀五畤○今案见汉书卷六】 祠三户 【又云宣帝即位祀三户山于下密○今案见汉书卷二十五下郊祀志陈本无下字】 成山祠曰 【又云宣帝即位于成山祠日○今案见汉书卷二十五下】 莱山祠月 【又云宣帝即位于莱山祠月○今案见汉书卷二十五下】 密畤祭青帝 【又云秦宣公作密寺于渭南祭青帝○今案见汉书卷二十五上】 鄜畤祭白帝 【又云文公梦黄虵自天下属地其口止于鄜衍文公问史敦敦曰此上帝之征君其祠之于是作鄜畤郊祭白帝○今案见汉书卷二十五上】 上畤祭黄帝 【古史考云秦初伯作吴阳上畤祭黄帝下畤祭炎帝○今案伯即霸字初伯谓始霸也此条亦见汉书郊祀志及史记封禅书平津馆辑本古史考脱收此条】 游云梦祠虞舜 【史记云始皇出游至云梦望祠虞舜于九疑山○今案见史记始皇本纪】 幸阙里祠孔子 【孔丛子云元和七年春帝东巡狩还过鲁幸阙里以太牢祠孔子及七十弟子作六代之乐大会孔子男子年二十以上六十二人命儒者讲论经义○严氏校祠牢改牢祠今案陈本七年作二年无还字孔子男子作孔丈夫二人作三人类聚三十八引孔丛子七误一六代作八代又作六十人无末句余与原钞同】 巡朔方祭黄帝 【汉书武本纪云帝北巡朔方还祭黄帝之冢于桥山下○今案卷六武帝纪无下字亦见卷二十五上郊祀志】 临东海祀蓬莱 【又云太初元年十二月东临渤海望祀蓬莱○今案见汉书卷六及卷二十五下】 幸河东祀后土 【又云元封四年自岱还幸河东春三月祀后土神光三烛○今案汉书卷六岱作代】 巡盛唐祠虞帝 【又云元封五年冬帝南巡狩至于盛唐望祀虞帝舜于九嶷○今案见汉书卷六武帝纪】 祀上帝于北河 【十二州记云昔禹治洪水既毕乃乘侨车到东山祀上帝于北河归大功九天○王石华校云河归二字当小写因旧钞误大写故也今案御览五百二十六引东作锺九天作九河陈本亦作锺九天作九湖十二作十三二酉丛书张辑十三州记亦引御览作锺作北阿余同】 祭先圣于太学 【挚虞新礼仪云故事祀皋陶于廷尉祭先圣于太学也○今案类聚四十九引新礼仪尉下有新礼移祀于律寺以同九字】 祭蚩尤于沛庭 【汉高祖本纪云高祖立为沛公祀黄帝祭蚩尤于沛庭而衅鼓旗帜皆赤○今案汉书卷一上同】 祀皋陶于廷尉 【挚虞新礼仪云故事祀皋陶于廷尉同祭先圣于太学也○今案详本篇上文】 祠唐尧于成阳 【侯获汉皇德傅云章帝诏使者奉太牢致祠唐尧于成阳灵台○今案御览五百二十六引灵作云陈本改注范书成作咸无灵台二字二酉丛书张辑皇德传亦据御览】 祀黄老于濯龙 【东观汉记云皇帝九年九月祀黄老于濯龙中以文罽为坛饰金钿器祠用三牲作倡乐○今案聚珍本东观记卷三九年作元年钿作银御览五百二十六引钿作扣】 祠子胥于江滨 【吴越春秋云二月癸未夫差饰诸羣臣祠子胥于江滨夫差曰昔不听相国之言用谗佞之辞令远没江滨自亡以来莫谁与言○王石华校补神字今案秘书二十一种本古今逸史本汉魏丛书本皆脱此条御览五百二十六引吴越春秋于江作江水饰作帅】 □□□□ 【乐触自酒又言日用国岂可留神一于寡人相见首既从中出曰生时为人死时为神飨远大在王复重祭臣请诸持杯动酒郑左右羣臣莫闻见之也矣○今案案此条失书名并多讹误旧钞混入上条注中今移正陈俞本皆脱】 祭诸葛于道陌 【襄阳记云诸葛亮亡所在各求为立庙议以不合百姓遂因时节祠祭之于道陌○今案蜀志五裴注引襄阳记不合作礼秩不听祠作私陈本亦作私议以作朝议】 王下祭殇五 【礼记祭法云适子适孙适曾孙适玄孙来孙也谨案殇者未成人而死可殇也○王石华校触改殇今案见祭法谨案以下是永兴引申语】 诸侯下祭殇三 【又适子适孙适曾孙大夫下祭殇二适子适孙○今案见祭法】 士祭其先 【又云士祭其先○今案见礼记曲礼】 庶人祭乎 【又云适士及庶人祭子而止○今案见祭法】 五年再祭 【公羊传云大事于太庙跻僖公大祫者何合祭也毁庙之主陈于太祖未毁庙之主皆升合食于太祖五年而再殷祭跻僖公升也何言乎升僖公逆祀也○今案文二年跻僖公升也五字作跻者何升也余同】 因时而祭 【春秋繁露云古一岁四祭因四时之所生熟而祭其先祖父母也○今案见渎曙注本繁露四祭篇】 有闰加祠 【汉旧仪云原庙一岁十二祠有闰加一祠皆太牢者也○王石华校如改加今案文献通考宗庙七引汉旧仪太牢上有用字】 祠春享先王 【周礼大宗伯职云以祠春享先王谨案祠四时春祭之名祠者食也祠道追远享食也○王石华校相改祠今案以下四条皆大宗伯文谨案以下皆永兴引申语也陈本并注在第一条增入郑注删去各谨案等语】 礿夏享先王 【又云以礿夏享先王谨案礿者薄也夏时万物初长进宗庙少故曰礿也○王石华校初改礿今案大宗伯礿作禴陈本已照改】 尝秋享先王 【又云以尝秋享先王谨案尝者万物新成可尝以享宗庙○严氏校庙宗改宗庙】 蒸冬享先王 【又云以蒸冬享先王谨案蒸者众也冬时万物皆成可以荐宗庙者众也】 天子造乎祢 【礼记王制郑云造祭名○今案陈本同】 王者禘其祖 【礼记大传云郑注禘大祭也始祖感虚而生祭天则以配之制别至者无主不止也○今案大传注感虚而生句作感太微五帝之精以生余亦大同小异陈本已照改】 黩于祭祀时谓弗钦 【尚书说命云孔安国传祭不欲数数则黩黩则不敬○今案见说命中篇】 君子之祭敬而不黩 【公羊传曰己卯烝常事不书此何以书讥亟也亟则黩黩则不敬君子之祭也敬而不黩疏则怠怠则忘士不及兹四者则冬不裘夏不葛何休注云亟数也显亵黩也士有公事不及此四时祭则不敢美其衣服盖思亲之志也○今案桓八年何注亵作渫思下有念字】 祭不欲疏疏则怠 【礼记祭义云郑注疏则违礼莫大焉○王石华校忌改怠今案祭义注同】 祭不欲数数则烦 【又云烦则不敬郑玄云不敬违礼莫大焉○今案祭义同】 岂年不奢凶年不俭 【王制云如上言○今案王制丰上有祭字】 有其举之莫敢废也 【曲礼云○今案见曲礼下篇】 有其废之莫敢举也 【又云郑氏注为其黩神也若殷废农祀弃后不可复废弃祀农也○王石华校标目补敢字今案曲礼下注黩作渎陈本已改】 非其所祭而祭之淫祀无福 【郑云妄祭神不享也○王石华校勒去上句非也今案曲礼下注享作飨余与旧钞同】 非其鬼而祭之谄也 【论语郑注云人神曰鬼非其祖考而祭之谄求福也○今案何晏集解采郑注谄求上有是字】 祀齐五日 【汉旧仪云制祀天齐七日宗庙五日小祀三日○今案聚珍本汉旧脱平津辑本补遗一卷据书钞引云大祀齐五日小祀齐三日此乃陈本耳后得此影宋钞未及追改】 祭齐六曰 【黄帝问玄女兵法云六甲将及夫人姓名服色其耐皆着赤帻小冠带白绶夫人足皆各象其禽兽足凡欲招致神当于帛上书诸神名如法祭齐事六日见形○今案御览五百廿六引黄帝问元女兵法色下有白字绶下有绞字招误治齐事上有荫字余同陈本赤作青无招字当上有格字】 礼不卜常祀 【左传夏四月四十郊不从乃免牲非礼也犹三望亦非礼也礼不卜常祀而卜其牲日望郊之细也不郊亦无望可也○今案见僖三十一年】 大飨不问卜 【曲礼郑注祭五帝于明堂莫适卜也○今案曲礼下注同】 宗甫之事君亲割夫人亲舂敬之至也 【谷梁云太室屋坏礼宗庙云云如上言为社稷之主而先君之庙朝坏极称之志不敬也徐邈注极直也志记也○今案文十三年无朝字徐邈以下玉函山房辑本未收此条】 二王助祭 【毛诗振鹭序云振鹭二王之后来助祭也毛苌云二王夏殷也白鸟集于西雍之泽言所集得处也喻杞宋之君有洁白之德来助祭周之宗庙得礼之宜也○今案周颂传庙上无宗字陈本照删】 百蛮助祭 【典略云永平二年祠五帝以先帝光武配羣僚百蛮皆来祭也○今案陈本改注续汉书】 诸侯王祭 【汉书平帝纪云元始五年春祫祭明堂诸侯王二十八人列侯百二十二人宗室子九百余人征助祭礼毕○今案汉书卷十二平纪作百二十人无下二字】 食诸侯酎金 【汉旧仪云皇会侯王酎金庙中以上计议设九宾倍位○今案陈本脱平津辑本补遗一卷据初学记类聚引侯王作诸侯议作仪】 朝奠日出夕奠逮日 【礼檀弓云郑注阴阳交接庶几遇之○今案礼记注同】 室事交乎户堂事交乎阶 【檀弓云○今案檀弓二字是沿上条而误当作礼器】 饮酒于序以正齿位 【周礼党正云国索鬼神而祭祀则以礼属民饮酒于序以正齿位三命而不齿郑注不齿者席于尊东所谓遵○今案地官注同】 饮酒于序三命不齿 【周礼党正职云不齿者席于尊东所谓遵○今案不齿者席于尊东所谓遵○今案不齿者二句见党正注】 商曰彤 【尔雅云商曰彤尚书高宗彤日者也○今案见释天注本钞此条混入上条注中今移正陈本脱】 周曰绎 【尔雅注春秋经云壬午犹绎○今案释天郭注同】 祭天曰燔柴 【尔雅注曰布散于地祭之○今案此条标目与小注不符合当分二条燔柴郭注是既祭积薪烧之六字此注布散句乃释天祭星曰布之郭注也陈本但存燔柴一条误矣】 祭风曰磔 【尔雅注曰今俗当大道中碟狗云以止风此其象○今案此见释天郭注陈本象上有遗字】 祭山曰庪悬 【尔雅注曰或庪或悬置之于山也○今案此见释天郭注】 祭川曰浮 【尔雅注曰祭于川中或浮或沈○今案释天篇浮下有沈字祭于作投祭】 是禷是禡师祭也 【尔雅禷禡师祭也○今案此见释天】 五年大祭 【尔雅注云五年一大祭○今案此见释天郭注禘大祭也句郭注】 一岁五祠 【缪袭祭仪春祠夏禴秋尝冬蒸每祀依其时而行尝尚也蒸岁大孰一岁五祠时常用仲月名之曰祭其实在庙者也○今案陈俞本脱】 夏祭曰礿 【尔雅注云新菜可礿也○王石华校初改礿来改菜今案见释天郭注作可汋】 秋祭曰尝冬祭曰蒸 【尔雅注云□品物也诗云礿祠蒸尝○今案诗云以下非郭注文盖永兴再引诗天保篇】 太祝辨九祭 【周礼春官云太祝辨九祭一曰命祭二曰衍祭三曰炮祭四曰周祭五曰振祭六曰濡祭七曰绝祭八曰缭祭九曰共祭○今案太祝濡作擩】 太祝辨六号 【又曰太祝辨六号一曰神号二曰鬼号三曰祇号四曰牲号五曰齍号六曰币号○今案太祝祇作示】 太祝掌六祈 【又曰太祝掌六祈以同鬼神祇一曰类二曰造三曰绘四曰禜五曰攻六曰说○今案春官太祝同】 太祝掌六祝 【又云春官职云太祝掌六祝之辞以事神祇祈福祥求永贞一曰顺祝二曰年祝三曰吉祝四曰化祝五曰瑞祝六曰筴祝○今案太祝职同】 祝将命 【礼记郊特牲谨案用传主人之命于神尸也○今案陈本删尸字】 史荐信 【左传齐侯欲诛祝史晏子曰若有德行之君内外不废上下无怨动无违事其祝史荐信无愧心是以鬼神用享国受其福祝史与焉其所以蕃祉老寿者为信君使也○今案左传昭二十年有德下无行字内外作外内余同】 称孝孙 【郊特牲云祭称孝孙孝子以其义称也郑云谓事祖祢也○今案礼记注同】 称曾孙 【又云称曾孙某谓国家也于曾祖以上称曾孙而已○今案于曾祖以下是郊特牲注文】 祝以孝告是谓大祥 【礼运注云此谓荐今世之食于人道为善毛诗云○今案毛诗云三字非郑注本文盖别引他书也陈本已删此三字】 

　　北堂书钞卷第八十八 


　　●北堂书钞卷第八十九　　　礼仪部十 

　　隋秘书郎虞世南撰 
　　南海孔广陶校注 
　　祭祀惣下十八 

　　○祭祀惣下十八 

　　祭有三重献之属莫重于祼 【礼记祭统云谨案是祼鬯殷酒初祭以灌求神也○今案陈本脱谨案七字直以初祭句为祭统文非也】 殷士虏敏祼将于京 【毛诗毛苌传云殷士殷之诸侯也肤大也敏疾也祼灌鬯也周人尚臭将行也谨案殷侯皆有美德疾归之于周助祭行灌鬯之礼于天地也○今案文王篇毛传无之诸二字大作美陈本无注】 甸师共萧 【甸师职祭祀共萧茅郑注云萧香蒿也茅以共祭之苴亦以缩酒缩酒泲酒也○今案天官甸师注香蒿句是郑大夫注茅以共祭句上有元谓二字盖以下是郑元注也】 缩酌用茅 【礼郊特牲郑注云谓泲醴齐以明酌也盖事酒之上名曰明者事酒今之醳酒皆新成者也○严氏柱云注改注云】 取萧祭脂取羝以軷 【毛诗生民郑注云言后稷既为郊祀之酒取萧草与祭牲之脂爇之于行神之位馨香既闻取羝羊之体以祭神祇也○今案生民笺无祇字】 陈其簠簋 【孝经郑注云簠簋祭器受一斗二升内圆外方祭不见亲故哀戚也○今案孝经疏引郑元注略同】 笾豆既设 【礼记曾子问曰○严氏校补子字今案见礼疏十九】 醢人掌四豆 【周礼醢人职云掌四豆之实朝事之豆馈食之豆加豆之实羞豆之实○今案见天官醢人同】 司尊彝掌六尊 【周礼司尊彝职云掌六尊六彝之位诏其酌办其用与其实春祀夏禴祼用鸡彝鸟彝皆有舟其朝践用两献尊其再献用两象尊皆有罍诸臣之所酢也冬蒸秋尝祼用斝彝黄彝皆有舟其朝献用两着尊其馈献用两壶尊皆有罍诸臣之所酢也凡四时之闲祀追享朝享祼用虎彝蜼彝皆有舟其朝践用两大尊其再献用两山尊皆有罍诸臣之所酢也○今案春官司尊彝所酢作所昨郑注云昨读为酢字之误也今旧钞作酢甚是惟上一诸臣作诸神下两诸臣作诸侯均非今据本钞下文引订】 祼用鸡彝 【又云祼用鸡彝郑注云刻而画之为脽形彝法也用器之有法也○今案彝法二句非郑注文当加谨案二字以别之】 朝践用献 【又云郑注云献读为牺牺尊饰以翡翠欲其美矣○今未欲其四字非司尊彝注文当加谨案二字以别之】 再献用两山 【周礼司尊彝职云掌六彝之位诏其酌办其用与其实朝践用两大尊其再献用两山尊皆有罍诸臣之所酢也○今案详本篇上文】 朝献用着尊 【又云郑注云着尊着地无足也○今案司尊彝注同】 馈献用两壶 【郑注司尊彝职云壶尊者以壶为尊者也○今案陈本馈作馈】 朝事之笾白黑形盐 【周礼笾人职云朝事之笾其实麷蕡白黑形盐膴鲍鱼鱐郑注云朝事祭宗庙献血腥之事也熬麦曰麷稻曰白黍曰黑形盐似虎○王石华校以改似今案朝事十一字是郑元注熬麦以下是郑司农众注】 馈食之笾枣栗桃■〈艹橑〉 【又云郑注馈食荐熟者也○今案天官笾人注同】 笾豆大房 【毛诗郑注閟宫云大房玉饰俎也其制足间有横下有柎似于堂后有房然也○王石华校推改拊今案閟宫笺似于作似乎】 笾豆静嘉 【毛诗既醉篇郑笺公尸所以善言告之乃用笾豆之物絜清而美○今案既醉笺同】 疏布幂八尊 【周礼天官幂人职云祭祀以疏布巾幕八尊郑玄注以疏布者天地之神尚质也尊器也○王石华校人改八若改者今案见天官幂人注与幕人不同亦无尊器句】 画布幂六彝 【又郑玄注宗庙可以文画者画其云你杝○今案此见幂人职文】 天子以牺牛 【曲礼郑注牺纯毛也○今案见曲礼下】 天子用太牢 【汉书郊祀志云有上书言古者天子三年一用太牢祠神三一天一地一泰一天子许之○今案见汉书卷二十五上】 天地之牛角茧栗 【礼记王制】 宗庙之牛角握 【王制云握谓长不出肤○今案出肤句是王制注文】 牲颁五官 【周礼小宗伯云毛六牲而颁之于五官郑众注云毛择毛也司徒主牛宗伯主鸡司马主马司寇主犬司空主豕者也○今案择毛句是郑元注司徒以下乃郑众注也】 展牲则告牲 【周礼充人职云郑注展具也谨案牲充也展牲者视之也○王石华校振改展今案地官注同】 尔牲则具 【毛诗无羊篇云谨案异毛色也牛羊异毛色者三十言祭祀索则有之也○今案异毛以下是参用笺语】 禳饰其牲 【周礼小子云凡沈宰侯禳饰其牲郑注云沈谓祭川辜谓磔牲以祭也侯禳者候四时恶气禳去之也○今案夏官小子注同】 享以骍牲 【毛诗云○今案閟宫篇牲作牺释文云牺纯毛牲】 善牲以祀 【越绝云益死之后夏启善献牺牲以祠○今案王谟本卷三越绝书善献作岁善陈本已照改】 阳祀用骍牲阴祀用黝牲 【周礼牧人职云郑注骍赤色毛之取纯毛也阳祀祭天南郊宗庙之祭也阴祀祭地北郊及社稷者也黝黑也尚书云骍牛一○今案地官牧人职注同尚书句见洛诰】 馈食享先王 【又大宗伯职云郑注馈食在四时上是禘也禘言馈食者着有黍稷互相备也谨案此是禘祀亦荐熟馈食议其黍稷各备也禘者审也郑注云昭穆未毁之主升合食于太庙禘小于祫也○今案互相句以上春官注同谨按以下有脱误】 肆献享先王 【郑注云肆者进所解牲体荐熟时也献醴谓荐血腥也○今案见太宗伯注】 为酒为醴烝畀祖妣 【毛诗丰年云郑注烝送也畀与也言丰年所获之物酿为酒醴与先祖先妣谓祭祀者也○今案丰年笺与作子言丰以下是永兴引申语】 吉蠲为饎是用孝享 【毛诗天保篇毛苌曰吉善也蠲洁也饎酒食也○今案旧钞蠲洁上有谨案二字系衍文今删】 有椒其馨胡考之寍 【毛诗载芟云毛苌曰椒犹飶也胡考之寍得寿也谨案寍安也苾芬香酒祭于祖妣则得寿考又安寍者也○严氏校寍安改安寍今案戴芟传得寿作胡寿谨案以下亦参用郑笺】 苾芬孝祀神嗜饮食 【毛诗楚茨云谨案此则为祭祀时也言饮食苾芬有馨香也为鬼神所歆也○今案见小雅谷风之什陈本脱谨案以下】 泽虞共泽物 【周礼泽虞职云凡祭祀宾客之奠郑云泽物之奠亦笾豆之实芹茅菱茨之属也○今案地官注茅作茆茨作芡】 廪人共粢 【周礼廪人职云郑注扱以受舂人舂之大祭祀之谷藉田之收藏神仓者也不以给小用○今案地官共粢作共其接盛】 司烜明水 【周礼司桓职云掌共明水郑注云陈明水以为玄酒○今案贾疏以陈字属上句据旧钞则永兴是属下句也】 盐人共盐 【盐人职云杜子春谓出盐直用不涷治○今案见周礼天官】 亨人共大羹 【周礼亨人职云祭祀共大羹宾客亦如之郑众云大羹不致五味也铏羹加盐菜也○今案周礼疏卷四同】 粟纳三宫 【谷梁传徐邈注云甸掌田之官也纳粟于三宫者三夫人也当春之礼王后六宫诸侯夫人三宫甸粟者循其品物厯兼舂事及供也○今案见桓十四年玉函山房辑徐邈注一卷脱此条陈本亦脱】 祀用赤黍 【尚书大传云祀之礼散齐七日致斋亲器洁祀用赤黍三日之朝于中庭祀四方从东方始卒于北方○今案御览五百二十四引大传致斋下有三日两字仪礼通解续文献通考引并无陈恭甫编定本云玩注文亦应无三日二字又御览通解续通考亲皆作新】 殷尚醴周尚酒 【礼明堂位云郑注此皆其时之用也○今案明堂位注同】 虞祭首夏祭心殷祭肝周祭肺 【礼明堂位郑云皆气王盛也○今案明堂位注作主盛】 祭以清酒 【毛诗信南山云○今案见小雅谷风之什】 既载清酤 【毛诗烈祖云毛苌云酤酒也郑云赉读为来既载清酤以尊酌以祼献神灵来至我致齐所思则用成也○今案烈祖笺作读为往来之来】 醆酒涗清 【礼郊特牲云郑注涗清酒也五齐浊泲之使清谓之涗齐及取明水皆新也○严氏校之沛改泲之今案此非醆酒之注盖由下条羼入耳】 明水涗齐 【又郑注云涗犹清也五齐浊泲之使清谓之涗齐及取明水皆贵新也○今案郊特牲注同】 禽享礿 【周礼大司马职注云礿宗庙之夏祭也冬夏田主于祭宗庙者阴阳始起象神之在内也○王石华校初改礿今案夏官作献禽以享礿】 从以骍牡 【毛诗信南山谨案清谓玄酒也酒郁鬯之酒也周尚赤故祭骍牡也○今案见小雅谷风之什】 骍牡既备 【郑笺毛诗既载谓已在樽中也祭祀之事先为清酒其次择牲故举二者也○严氏校涂去巳字恐非今案见大雅旱麓笺樽作尊】 祀有执膰戎有受脤 【左传云云神之大节也谨案膰祭祭以祀诸侯者也○今案见成十三年】 执其鸾刀以启其毛 【毛诗信南山谨案鸾刀刀之有铃者言割中节也○今案见小雅谷风之什】 牛曰大武豕曰刚鼠 【曲礼郑云号牲物者异于人用也元头也武迹也○今案曲礼注同陈本脱用字】 鸡酒薄祭 【谢承后汉书云徐孺子尝为太尉黄琼所辟不就及琼卒归葬穉乃负粮徒步到琼所赴之设鸡酒脯祭卒哭而去不告姓名○今案姚鲁斯辑本太尉句作前后为诸公所辟余亦略有不同又弣附注云范书但载黄琼葬何耶汪辑谢书亦与姚同祗据本传注世说注与御览引而不及书钞惜之想朱氏潜采堂本亦脱此矣】 鱼菽之祭 【盐铁论云古者庶人鱼菽之祭春秋循其祖祠○今案近本盐铁论散不足篇循作修是也陈本作祀又菽误椒】 鱼首以祭 【孔融于国文云节士辞国食而终于海遣门下掾驷驷坚奉饘一盛鱼首以祭○今案此文有残缺陈俞本删】 米??饼为殽 【黄帝问玄女兵法凡欲致神当于帛上书神名祭以白茅为藉饼枣为脯置藉上○王石华校有共改女兵第改茅今案陈本无为殽句御览五百二十六及本钞祭祀惣上篇引亦无此句又御览引为脯作并脯】 酌彼行潦 【诗洞酌云毛传曰洞远也行潦流潦也??奔馏也谨案流潦水之薄者远酌取之以为彼酒取之饎而荐也鬼神享德合信也○今案见大雅生民之什谨案以下是永兴引申语然薄者二句亦参用郑笺】 进兹行潦 【曹植鹿生公云野无旨酒进兹行潦○今案陈俞本百三家本皆脱疑是郦生颂之佚文也】 荐式苹藻 【王脂祭徐聘士文云古人荐式苹藻藉白茅岂必珍羞所以致之者诚也○今案陈俞本■〈田旬〉作■〈日旬〉羞作修】 苹藻是歆 【殷元祭徐孺子文云夫诚素自中微物将礼苹藻是歆实过牲牢○今案陈俞本只存微物二句类聚三十八引此文作殷允将礼作为重余同】 黄琮礼地 【周礼典瑞职云以玉作六器以礼天地四方以苍璧礼天以黄琮礼地以青珪礼东方以赤璋礼南方以白琥礼西方以玄璜礼北方○今案典瑞无此文惟见春官大宗伯职珪作圭余同本钞郊祀篇引苍璧二句亦误作典瑞此则旧钞藁本如此不尽因转写之讹】 玄珪宾河 【纪年云后荒即位年以玄珪宾于河命九东狩于海获大鸟○今案读骚楼本竹书纪年荒作芒无命九两字东作冬鸟作鱼】 四珪有邸以祀天旅上帝 【周礼典瑞职云郑注于中央为璧珪着其四面一玉俱成也珪本着于璧故四珪有邸有四角也○今案典瑞职珪作圭】 两珪有邸以祀地旅四望 【周礼典瑞职云郑注两珪者象地数二舜而同邸者也○今案春官典瑞珪作圭】 珪璧以祀日月 【又云郑注珪其邸为璧取杀于上帝○今案典瑞珪作圭】 璋邸射以祀山川 【又郑注云射剡也璋有邸而射取杀于四望也半璧圭曰璋也○今案半璧句非郑注文】 降三分璧沈于洛水 【尚书中候云汤降三分璧沈洛注曰降下也以兀精三分之璧沉于洛水○今案陈本汤误阳脱元精二字御览八十三引中候注元精作厚字但此段正文本有元精天乙句则二字不可删】 搴长菱兮湛美玉 【出汉武帝瓠子歌云○今案史记河渠书菱作茭湛作沈陈本亦作茭】 齐车鹿幦 【礼记玉藻篇大夫齐车鹿幦豹直郑云幦覆苓也直谓缘也○王石华校标目补鹿字今案玉藻直作犆】 龙旗承祀 【毛诗閟宫云郑注交龙为旗承祀谓亲祭祀事四马故六辔也○今案閟宫笺亲作视无祀字陈本亦作视】 龙旗十乘大糦是承 【郑笺玄鸟云交龙为旗糦黍稷也言诸侯建龙旗十乘奉黍稷而进之宗庙言得诸侯之欢心十乘者二王后八州之大国也○今案玄鸟笺同陈本二王误三王】 祀设重案 【周礼掌次职云祀五帝则张大次小次设重帟重案郑注云重案床重席也○今案天官注同】 坐以蒲荐 【虚谌祭法云坐以蒲荐青布缘朱角夏则加练褥其俭则是从约也○今案玉函山房辑本无缘朱六字其俭四字作其事此特据陈本耳】 齐必有明衣布 【论语云明衣者新浴所以自洁净也则以常布○今案新浴以下不见何晏集解盖是永兴引申语】 常服黼哻 【毛诗文王篇云白与黑谓之黼哻殷冠也言殷诸侯来助周祭祀服殷冠明文王以德绥远不以淫服来者也○严氏校来服改服来今案殷冠以上是毛传言殷以下则永兴略参郑笺文也】 有虞氏服韨夏后氏山 【明堂位郑注云韨冕服之韠也舜始作之以尊祭服禹汤至周增以画文后王弥饰也○案陈本韨作■〈革犮〉】 祭以诸侯其尸服以士服 【丧服小记郑注云祭以天子诸侯养以子道也尸服土服父本无爵子不敢以己爵加之嫌于卑也○严氏校己以作以己今案陈本无注士服误作侯服】 祭以士尸服以士服 【郑注丧服小纪谓父以罪诛也尸服以土服不成为君也天子之子当封为王者后以祀其受命之祖云为士者则择其宗之贤者若微子者不必封其子为王者后及所立为诸侯者祀其先君以礼卒者尸服天子诸侯之服而遂无所封立则尸也祭也皆如士不敢愆用尊者衣物○今案郑注而遂作如遂愆用作僭用陈本无注】 祭上帝乐用神 【桓子新论注云吴人来攻楚其国人告急而灵王教舞自若顾应之曰寡人方祭上帝明乐用神当蒙福佑不敢赴救而吴兵遂至俘其太子及后○严氏校改作攻去作告虚作灵今案御览五百廿六引桓子新论及陈本明乐用神句作乐明神三字教舞作鼓舞】 大雩帝用盛乐 【月令仲夏之月用盛乐郑注云雩吁嗟求雨之祭也雩帝谓立坛南郊之旁雩五精之帝配以先帝也自鼗鞞至柷敔皆作曰盛乐○今案月令注立作为】 靁皷皷神祀 【周礼人皷人职云以靁皷八面皷也神祀祀天神也○今案地官注同】 路皷皷鬼享 【又郑注云路皷六面皷也鬼享享宗庙也○今案见地官鼓人注】 羽舞帅而舞四方之祭祀 【郑注云羽析白羽为之形如祓也四方之祭祀谓四望也○今案见地官舞师注】 兵舞帅而舞山川之祭祀 【郑又云析白羽为之形如帗也○今案舞师职兵舞无注此本钞所引乃羽舞注耳】 皇舞帅而舞旱叹之事 【郑又云旱叹之事谓雩也皇舞析五彩羽为之形如蛂之状○今案见舞师注】 祈年田祖击土皷 【周礼钥章职云凡国祈年于田祖击土皷郑注云田祖始耕田者谓神农也吹之以钥为之声也豳雅豳风七月于耜举趾馌彼南亩之事歌其类也为之雅者以其言男女之正也杜子春曰土皷以瓦为匡以革为两面可击也○今案春官注同】 琴瑟击皷以御田祖 【毛诗大田云谨案御迎也田祖先啬谓神农也设乐迎祭先啬谓郊后始耕也○今案御迎以下参用传笺语】 登歌击拊 【周礼小师职云郑注拊者击石也谨案登歌者升歌于堂上石罄也○今案春官小师注同谨案以下是永兴引申语罄磬古通用】 下管击应鼓 【小师郑注云应小皷管于堂下者也○今案管于句非小师注文】 设业设虡崇牙树羽 【毛诗有瞽云谨案业大板也所以饰此栒而为县也崇牙刻之如锯齿植者为虡横者为栒崇牙上饰卷然可以悬皷罄树五采之羽以为文饰者也○今案见周颂有瞽篇谨案以下多参毛传文】 锺皷喤喤罄筦将将 【毛诗执竞云毛苌曰喤喤和也将将集也○今案执竞篇注同】 皷锺送尸神保聿归 【毛诗楚茨云谨案尸象神也尸出入奏肆夏击皷锺而送尸也保安也归于天地而清也○今案诗正义本作锺皷宋书乐志两引亦然惟唐石经引作皷锺与今本及旧钞合】 雍禘太祖也 【毛诗雍篇云郑云禘大祭也大于四时而小于祫太祖谓卜王谨案祫祭文王之庙歌此雍诗禘百审谛也祫者合也毁庙之主与未毁庙之主同升合食于太祖后稷之庙谓之祫禘也三年一祫五年一禘每五年之内有此二祀谓之殷祭○王石华校标目帝改禘今案雍诗注同谨案以下是永兴引申语】 那祀成汤也 【毛诗那篇序云有正考父得商颂十二篇于周之太师以那为首○今案陈本有增注】 清庙祀文王也 【毛诗清庙云郑注清庙者祭有清明之德者之宫也天德清明文王象焉祭之而歌此诗也○王石华校标目济改清今案清庙笺同】 执竞祀武王也 【毛诗执竞云郑注竞强也能持强道者唯武王也○今案周颂笺强作强】 祭祀之容济济惶惶 【周礼保氏职云养国子以道乃教之六义一曰祭祀之容郑注云如上言也○今案保氏注作齐齐皇皇】 有来雍雍至止肃肃 【毛诗雍云郑注来时雍雍然既至止而肃然者谨案此助祭者仪容也○今案周颂笺同谨案以下是永兴引申语】 奉璋峩峩 【毛诗传云峩峩盛壮也谨案璋瓒也臣助君祭执圭璋瓒其容仪峩峩然○今案见大雅棫朴传同】 执爨踖踖 【毛诗楚茨云谨案此明祭之人恭敬踖踖爨灶有容○今案见小雅谷风之什】 肃雍显相 【毛诗清庙云毛苌传曰于叹辞也穆深远也肃敬雝和也谨案此言美哉清庙之祭乃诸侯有文王之德者皆来助祭于此也○今案周颂传深远作美字谨案以下是永兴自加案语】 左右趍之 【毛诗棫朴云毛苌传曰趣趋也辟君也君王谓文王也文王临祭祀其容济济然其左右之臣皆促疾敬其事谓助祭也○今案辟君也以下多用郑笺文】 骏奔在庙 【毛诗清庙谨案文王之庙以对越在天诸侯乐受文王之化长奔走文王之庙法文王之德光于四方○今案陈本脱谨案以下】 肃肃在庙 【毛诗思齐篇谨案肃肃敬也言诸侯助文王祭祀则尚敬言得礼之宜也○今案敬也句是毛传助祭以下是用郑笺】 以享以祀以介景福 【又毛苌传云介助也景大也○今案楚茨传同】 卜尔百福如几如式 【毛诗楚茨云卜尔百福如几如式谨案卜与也几期也式法也祭祀为神所歆故神之百福其来如几其多如法也○今案见小雅谷风之什】 君曰卜尔万寿无疆 【毛诗天保云毛苌传曰君先公王也卜子也谨案祭祀立尸象神君曰者尸传神意以福及祭主也○今案小雅天保传先公王作先君然上文有于公先王句谓先公先王也旧钞先公王三字未可厚非或是隋本如此】 永锡尔极时万时亿 【毛诗楚茨云永长也锡与也言主祭者礼容庄敬故报尔以众善之极使尔无一事以不得所○今案永长也本郑笺余是永兴引申语】 祈福祥顺丰年 【周礼小祝职云掌小祭祀以祈福祥顺丰年注云顺丰年而顺为之祝辞也○今案春官注同】 祭得宜五谷丰 【礼稽命征云天子祭天地宗庙六宗五岳得其宜则五谷丰雷雨时至四夷共物○今案御览三十五及五百二十五引稽命征共作贡陈本已照改】 汉武帝祠五畤获白麟 【汉书武帝纪云元年冬十月行幸雍祠五畤获白麟○王石华校标目畴改畤今案汉书卷六元年上有元狩二字】 高宗彤日越有雊雉 【尚书高宗彤日云孔安国传云于彤日有异雉○王石华校标目月改日】 黄鹤来坛 【谨案侯德传云章帝至于岱宗柴望既毕黄鹤三十从西南来经祠坛上东北近于宫室者也○今案本钞封禅篇引续汉书侯作黄望作祭近作道余同陈本改注范书章帝纪脱侯德传三字望作告上作土近作过室作屋】 紫气散殿 【汉武故事云宣帝亲祠武帝甘泉有紫黄气从西来散于殿前○今案御览八十八引汉武故事紫上有顷字西下有北字本钞云篇引紫黄气作紫云陈本改注后汉书谬甚】 赤光如祀 【列异传云陈仓祠时有赤光长十余丈从雉城来入陈仓祠中有音声如雄雉○今案类聚九十引列异传城作县无音字陈本脱有音句】 光如流星 【古史考云泰文伯东猎至汧渭之会乃卜吉即营邑之梦大蛇从天下属地其口止鄜以为上帝之征于是作鄜畤祀白帝其夜光如流星○严氏校谓改渭出麟改止鄜今案亦见本钞祭祀惣上篇引平津馆辑本未收此条】 神光三烛 【汉书武帝纪云元封六年诏曰朕祀首山昆田出珍物或化为金祭后土神光三烛其赦汾阴殊死以下○今案汉书卷六朕祀作朕礼化为作为黄陈本已照改】 文公逆祀去者三人 【公羊传曰从祀先公顺祀也文公逆祀去者三人定公顺祀畔者五人何休注云三人谏不从而去也○王石华校达土改逆祀今案定八年畔作叛余同陈本改注论衡是移后注为前注谬甚】 定公顺祀去者五人 【论衡云鲁文公逆祀去者三人定公顺祀去者五人实于俗者则谓礼焉逃者寡则知是去之也○今案王谟本论衡定贤篇实作贯则谓以下作则谓礼为非晓礼者寡则知是者希余同陈本实作贯则谓四字作非礼则去余与王谟本同】 张宽从祀甘泉女子乳长七尺 【益部耆旧传云蜀郡张宽汉武时为侍中从祀甘泉至渭桥有女子宿于渭乳长七尺上怪而异之遣问女曰帝后第七车知我宽在第七车对曰天星主祭祀者斋戒不严则见其形者也○今案说郛本益部传宿作浴严作洁】 辛有适伊川见被发而祭于野 【左传云初平王东迁辛有适伊川见被发而祭于野者曰不及百年此其戎乎其礼先亡矣秋秦晋迁六浑之戎于伊川柆预注云辛有周大夫也○王石华校幸改辛之改亡今案见僖二十二年】 索氏亡牲 【家语鲁公索氏将祭而亡其牲孔子闻之曰公索氏不及三年必亡之矣○王石华校六改亡今案家语好生篇三年作二年陈本已照改】 

　　北堂书钞卷第八十九 

　　●北堂书钞卷第九十　　　　礼仪部十一 

　　隋秘书郎虞世南撰 
　　南海孔广陶校注 
　　郊祀十九　　　　　　　禘祫二十 
　　六宗二十一　　　　　　五祀二十二 
　　四望二十三　　　　　　高禖二十四 
　　灵星二十五　　　　　　祈祷二十六 
　　齐戒二十七 

　　○郊祀十九 

　　天地者帝王所受设祀而敬之 【袁子正论曰天地者帝王同上文云○今案陈本玉函山房辑本同】 帝王之事莫大乎郊 【汉书郊祀志云成帝初即位丞相匡衡御史大夫谭奏言帝王之事莫大乎承天之序莫重乎郊○今案汉书二十五下序字下更有承天之序四字郊下有祀字又标目莫大句郊字有误】 承天之郊 【又云承帝王所受也故制郊祀而敬之也○今案此条有误陈本标目郊改序但注见上二字俞本全删】 帝王之事莫重于郊 【又云成帝初即位丞相匡衡御史大夫谭奏言帝王之事莫大乎承天之序承天之序莫重于郊○今案详本篇上文】 所以承天 【礼含文嘉曰五祀南北郊东西郊郊中以正禖五者天子公侯伯子男卿大夫所以承天者也○今案陈俞本以正禖作兆正谋大夫下有士字玉函山房辑本脱东字余同陈俞本】 定天位也 【礼郊特牲云祭帝于郊所以定天位也○今案陈本同考郊特牲无此文当改注礼运】 通天义也 【郭璞上疏云郊祀者以通夫天之义也○王石华校标目补义字今案陈俞本同】 明天道也 【又云所以明天道也郑云明谓则之以示人也○今案见郊特牲注陈俞本脱郑云以下又此条当在通天义也一条之前观又曰二字便知】 飨帝于郊 【礼器云因吉土以飨帝于郊郑云吉土王者所卜而居之士也飨帝于郊以四时所兆飨于四郊也○今案礼器注兆飨作兆祭】 祭天于郊 【春秋繁露云古者一岁祭天于郊今案抱经堂本繁露一岁作岁一】 以享上帝 【周易鼎卦彖辞云圣人亨以享上帝而大烹以养圣贤谨案烹煮也享献也上帝天也明圣人用鼎煮牲物先以献享于天后以养于圣贤矣○严氏校先以享献改献享今案陈俞本脱谨案以下】 禋祀上帝 【周礼大宗伯职云以禋祀祀昊天上帝以实柴祀日月星辰○今案春官同】 郊报天 【礼记郊特牲曰郊之祭也迎长日之至也大报天而主日也○今案陈俞本同】 郊社迎日 【如上注○今案陈本社作祭是也】 缘祀父以祭天 【白虎通云王者以祭天何缘祀父以祭天也○今案陈俞本王作主】 推事父母以祀天 【又云天所以明者人推事父母以祀天也○严氏校以明字在人下移正今案陈俞本皆改注五经通义】 受命于祖 【礼记郊特牲云卜郊受命于祖庙作龟于祢宫○今案陈本同】 必以祖配 【白虎通云祭天必以祖配何自内出者无足不行自外至者无主不止故推其始祖配以宾主顺天意也○今案陈俞本同考王谟本脱惟巡狩篇大将出告天类祭以祖配二句】 启蛰而郊 【左传曰凡祀启蛰而郊龙见而雩谨案启蛰夏正建寅之月蛰启户乃郊祀天以祈谷龙见建巳之月苍龙星咰建东方万物始盛待雨而大故雩祭天以求雨也○今案见桓五年谨案以下多参杜注文】 孟冬郊祀 【司马相如封禅书云孟冬十月君徂郊祀驰我君车帝以享祉○今案史记本传车作舆】 郊以正月 【白虎通云春秋传曰郊以正月上辛日也○今案陈本同】 一用夏正 【又曰五帝三王祭天一用夏正何天地交万物通始终之正故易干凿度云三王郊祀用夏正也○今案陈俞本同】 上辛郊祀 【公羊传曰九月辛丑用郊用者何不宜用也九月非所用郊也然则郊曷用用正月上辛○今案见成十七年传】 上丁祀郊 【续汉书礼仪志云正月上丁祀南郊○今案见礼仪志上】 十月上宿郊 【汉书郊祀志云三年一郊秦以十月为岁首故常以十月上宿郊见通推火也○今案汉书卷廿五上及陈本推火作权火】 四月郊泰畤 【汉书武纪云元封五年四月还幸甘泉郊泰畤○王石华校畴改畤今案见汉书卷六】 因吉土 【礼记礼器云因吉土以飨帝于郊郑云吉土王者所卜而居之土也飨帝于郊以四时所兆祭于四郊也○今案礼器注同】 就阳位 【礼记郊特牲云兆于南郊就阳位也○今案陈本删礼记二字】 兆于南郊 【周书作雒云设兆于南郊以祀上帝○今案读骚楼本周书作雒解兆上有丘字】 祭于云阳 【汉旧仪云汉法三岁祭天于云阳○王石华校书改旧今案聚珍本汉旧仪补遗一卷祭天作一祭阳下有宫字】 徙祀长安 【汉书郊祀志云成帝即位匡衡奏徙郊祀于长安○今案汉书卷二十五作徙置匡字缺笔宋钞避太祖讳也】 必因丘陵 【礼记郑注云为高必因丘陵谓冬至天于圜丘之上也丘陵起土高地者也○今案礼器注无丘陵起土八字陈本已照删】 地上圜丘 【周礼大司乐云冬日至于地上之圜丘奏之郑注云此禘大祭也天神则主北辰祭法曰周人禘喾而郊稷谓此祭天圜丘以喾配之也○今案春官注同】 紫坛帷幄 【汉旧仪云皇帝自行群臣从斋皆百日祭天紫坛惟幄高帝配天居堂下西乡绀幄绀席○今案初学记十三引汉旧仪高下有皇字余同类聚三十八引居误后陈俞本帷幄作幄帷又陈本绀幄误何帐俞本作组帷账本钞一百三十二幄篇引旧仪作绀幄】 方坛四陛 【汉书郊祀志云郊坛在雒阳城北四里方坛四陛○今案陈俞本同考汉书郊祀志无此文惟见续汉书祭祀志卷中】 王被卷 【礼郊特牲郑注云谓有日月星辰也○严氏校云注改注云今案陈本卷作衮辰下有之章二字】 御蝉帻 【顾弘集云至尊新郊当着何服昔成皇帝初郊上宫时尚在外辄访问并不能详唯御蝉帻衮服愚谓郊祀当被法服衮冕之礼不宜别施者也○今案陈俞本脱当着二十三字唯御当作御又无衮冕四字】 乘素车 【礼郊特牲云乘素车贵其质也郑玄注云素车殷辂也○今案礼记辂作路】 乘大辂 【礼记明堂位云成王封周公于鲁命鲁公世世祀周公以天子之礼乐是以鲁君孟春乘大辂冕有十二旒日月之章祀帝于郊配以后稷○今案明堂位篇鲁作曲阜辂作路无冕字】 张毡案 【周礼掌次职云王大旅上帝则张毡案设皇邸郑注云祭张毡案以毡为床于幄中也○今案天官掌次注同】 用绮席 【汉旧仪云祭天用六采绮席六重长一丈中一幅四周缘之○今案史记封禅书正义引旧仪采作彩余同陈本长误上】 苍璧礼天 【周礼典瑞职云苍璧礼天璜琮礼地○今案此书春官大宗伯文典瑞无之本钞八十九祭祀总下亦引作典瑞则旧钞当日己误不尽因转写之讹矣】 四圭旅帝 【又云四圭有邸以祀天旅上帝○今案见周礼典瑞】 祭用六采 【汉旧仪云祭天用六采绮席六重长一丈中一幅四周缘之○今案详本篇上文】 作乐降神 【白虎通云作乐者为天作乐者为降神也今案此文有误考白虎通礼乐篇有云降神之乐在上何为鬼神举二句陈俞本云下删作乐者三字为天作祭天】 作乐圜丘 【周礼大司乐云作乐于圜丘之上天神皆降可得而礼矣○今案大司乐职作乐句小异】 舞云门歌大吕 【又云奏黄锺歌大吕舞云门以祀天神○今案见春官大司乐】 柴祭天 【礼器郑注云名犹大也升上也谓巡狩至于方岳燔柴祭天告以诸侯之成功也○今案礼器注同】 燔柴泰坛 【礼记祭法云云祭天也○今案陈本删礼记二字】 以千石柴 【白虎通云祭天燔柴祀在上不可得节也故以千石燔柴升烟为高也○严氏校天祭改祭天今案此文有讹脱陈俞本皆删】 升烟为高 【如上说○今案陈俞本删】 太羹不和 【礼记郊特牲云云贵其质也○今案陈本脱其字】 器用陶匏 【郊特牲云以象天地之性也白虎通云祭天用职何郑云幼小者谨敬洁净也○今案此条有窜乱陈本删白虎以下】 鼠食牛角 【左传云鼷鼠食郊牛角○今案见成七年传】 郊牛口伤 【又宣公三年春王正月郊牛之口伤改卜牛○今案见左氏宣三年传】 卜郊免牲 【又云僖公三十一年四卜郊不从乃免牲犹三望非礼也○今案见左传僖三十一年传】 南郊暴雨 【谢承后汉书云方储传云储丹阳人善天文为洛阳令章帝欲出南郊储上言当有疾风暴雨乘舆不可出上疑其妄令储饮鸩而死果月大风暴雨○王石华校以原钞舆误与疑其误赴庭皆旁勒今案御览五百二十七引疾风句作疾雨暴风余同姚辑汪辑谢书末句作暴雨大风余亦同又姚本脱令字陈本已改范书】 

　　○禘祫二十 

　　所及弥远谓之禘 【白虎通云位尊所及弥远谓之禘祫何禘之为言谛也序昭穆谛父子也祫合也○今案陈俞本尊下有德盛二字言谛误言让】 禘祫及迁庙以其能继体 【又云禘祫及迁庙者以能世世继君之体持其统不离间由亲及远不忘先祖○今案陈俞本脱不离间三字】 尊人君 【又云祭宗庙所以禘祫者何以尊人君贵道德也○今案陈俞本贵道德三字作贵功德广孝道】 序尊卑 【又云祭宗庙所以五月之节者何尊阳也五月止卑在下尊贵故于是禘之春秋七月禘于太庙比夏之五月也○严氏校月也下删传或二字今案陈俞本脱此条窃谓传字当在七月之上偶脱在段末耳】 审谛昭穆 【傅咸奏云先儒解禘者谛也谛审昭穆故也○严氏校成改咸是也谛改禘非也今案傅节子辑本同陈俞本审上删谛字】 合食太祖 【白虎通云禘者毁庙之主皆合食乎太祖也○今案陈俞本乎作于】 三年一祫五年一禘 【礼稽命曜云三年一祫五年一禘续汉书祭祀志云建武二十六年诏张纯言禘祫之礼纯奏言三年一祫五年一禘也○今案初学记十三引礼纬此条作稽命潜又张纯一条见续汉志卷十九陈俞本脱续汉以下】 天道小备故三年一祫天道大备故五年一禘 【五经通义云王者诸侯所以三年一闰天道小备孝子缘先人意无不欲相对为饮食故三年一祫五岁再闰天道大卫故五年而一禘者也○今案御览五百二十八引及陈俞本脱孝子十三字又御览所以下有三年一祫五年一禘何九字陈俞本脱所字余同】 禘祭以夏祫祭以冬 【东观汉记张纯传曰字伯仁建武二十六年纯奏议云三年一祫五年一禘禘之为言谛谛定昭穆尊卑之义也禘祭以夏四月夏者阳气在上阴气在下故正尊卑之义也禘祭以冬十二月冬者五谷成熟时备礼成骨肉合聚饮食也○今案聚珍本卷十三及姚辑本东观记无议字十二月作十月时备作物备骨肉作故字余同】 无同四时常祭 【圣证论云太和六年尚书问禘祫之礼王肃对曰祫禘之云无同四时常祭先贤以为皆于太祖庙先献人心郑云以禘祫合其庙记非礼者也○严氏校元改六今案此条有讹误陈俞本脱主谟汉魏遗书钞本马竹吾玉函山房辑本圣证论均未收此条】 丰于四时之祭 【挚虞决疑要注云禘丰于四时之祭而约于禘祫之祭也○严氏校云注改注云今案陈俞本丰上脱禘字】 夏禘周公 【礼记明堂云季夏六月以禘礼祀周公于太庙○今案堂下当补位字】 春禘武公 【左传云昭十五年春将禘子武公戒百官○今案南昌本同】 有来雍雍至止肃肃 【毛诗雍篇云雍禘太祖也○严氏校于改止今案此见雍诗序陈本篇下补传字非也】 

　　○六宗二十一 

　　禋于六宗 【尚书舜典孔安国传云所宗者六谓四时也寒暑也日也月也星也水旱也埋少半于太昭祭时也相近于坎坛祭寒暑也王宫祭日也夜明祭月也幽禜祭星也雩荧祭水旱也六者此之谓也○今案埋少牢以下非孔传文见礼记祭法篇永兴自加引申语也】 所宗者六 【秀子张纯六宗表云臣谓禋于六宗礼祖考所宗者六尊宗三昭三穆也○王石华校旁勒秀子二字今案陈俞本亦删秀子二字礼作祝所宗作所尊六下删尊字考御览五百二十八引张纯六宗表礼作祀余同陈俞本】 上不谓天下不谓地 【汉书王莽奏禋于六宗欧阳大小夏侯说六宗上不谓天下不谓地旁不谓四方在六者之闲取阴阳变化实一而名六然则日月星宿山泽所谓六宗者也○今案汉书郊祀志下三谓字作及星宿作靁风余同陈俞本皆改五经典义】 非天不生非地不载 【尚书大传云万物非天不生非地不载非春不动非夏不长非秋不收非冬不藏○今案御览十八及仪礼经传通解续廿六上引大传同】 乾坤六子 【圣证论云魏明帝诏王肃六宗之神意有几乎对曰坎为水离为火震为雷巽为风艮为山兑为泽先师所说曰六宗此乾坤六子也○今案陈俞本证误政诏作问之神意六字误作竟几二字又脱先师八字玉函山房辑圣证论误沿陈本】 天地惣三 【五经异义尚书说曰六宗者天惣三日月北辰也地惣三岱山河海也○今案陈俞本异误典惣作宗陈恭甫疏证本异义据大宗伯疏引亦作宗北作星又夹注云祭法正义引作北辰】 礼北大社 【续汉书祭祀志曰安帝元初六年三月更立六宗祠于洛阳城西北兑地礼北大社○今案续汉祭祀志中大作大兑地作戍亥之地陈俞本已照改戌作戍】 不应特立 【吴高益司马罢六宗祀云藉览司马所表上六宗之礼不应特立又论先儒之说远失厥中○今案此条有讹字陈俞本皆脱】 太极冲和之气 【挚虞新礼仪云散骑常侍邵以为万物负阴而抱阳其气冲和六宗者太极冲和之气六气之宗也○今案陈俞本邵作郎无其气四字】 气以致诚 【袁子正论禋者云气絪缊先王体远因禋气之上以致其诚也○洪氏校标目识改诚今案蜀志诸葛亮传注引正论云气四字作烟气烟熅先王作天之禋气作烟气余同陈俞本皆脱此条】 

　　○五祀二十二 

　　五祀五行之官 【汉旧仪云祀五祀谓五行之官金木水火土也○今案陈俞本同平津辑本据御览引脱之官二字】 五祀五色之官 【圣证论云郑众说五祀五色之官于王者官中○今案陈俞本玉函山房辑本官作帝】 天子祭五祀 【曲礼天子祭天地祭四方山川五祀岁徧王制云卿大夫祭五祀也○今案礼记曲礼篇同王制篇近本脱卿字】 诸侯立五祀 【祭法云王为诸侯立五祀】 祈于五祀 【周礼小子职云而掌珥于社稷祈于五祀郑注云祈或为刉刉衈者衅礼之事也用毛甡曰刉五祀谓始成其宫兆时也谨案刉者牲血以衅祭五祀者户行灶中溜也○今案夏官注同谨案以下是永兴引申语】 腊于五祀 【月令孟冬之月腊先祖五祀○今案陈俞本多增注】 五祀之神王者所祭 【白虎通云五祀者何为门户井灶中雨留也所以祭之何人之所居处出入为饮食故神而祭之者礼也○今案白虎通五祀篇及陈俞本脱居字及者礼也三字为饮作所饮故下有为字】 血祭五祀 【周礼大宗伯职云以血祭祭社稷五祀郑注阴祀自血起贵气臭也五官之神在四郊金时迎五行之气于四郊而祭五德之神亦食此神焉重为勾芒食于木黎为祝融后土食于火该为蓐收食于金修及熙为玄冥食于水○今案春官注同】 诸侯祭以牛 【白虎通云祭五祀天子诸侯以牛卿大夫以羊因四时祭牲也○今案白虎通五祀篇及陈俞本牲上无祭字】 

　　○四望二十三 

　　小宗伯掌四望 【周礼小宗伯职云小宗伯之职掌兆五帝于四郊四望亦如之○今案春官小宗伯同】 国有故旅四望 【又大宗伯职云掌建邦之天神人鬼地祗之礼国有大故则旅上帝及四望注曰四望五岳四镇四渎也○今案春官注同陈俞本多窜易】 南吕祀四望 【周礼大司乐职奏姑洗歌南吕舞大??召以祀四望○今案陈本大误夫】 东巡狩岱宗望秩山川 【五经异义云春秋公羊传说三望祭河海泰山日月星也博士孔朝义曰尧典云二月东巡狩岱宗望秩山川即位山川遂望而祭者也○洪氏校末句升改望今案陈俞本只有望祭河海至星也十字余皆脱陈恭甫疏证本异义三望四望脱收此条】 山川能润秩而祭之 【公羊传云僖公十四年四月四卜郊不从乃免牲犹三望三望者何望祭也山川有能润乎旦里者天子秩而祭之○今案此见公羊僖三十一年传陈俞本及旧钞皆作十四者误也】 

　　○高禖二十四 

　　仲春之月祀高祺 【月令仲春之月玄鸟至至之日以太牢祀于高禖天子亲往郑云玄鸟燕也燕以施生时来巢当宇而孚乳嫁娶之象也媒氏之官以为候高辛氏之出玄鸟遗卵简狄吞之而生契后王以为媒官嘉祥而立其祠焉变媒言禖神之也○今案月令注作燕作娀简吞之俞本当作皇】 天子所御带以弓韣 【郑注云御谓从往侍祀也天子所御谓今有娠者于祀太祝酌酒饮于高媒之庭以神惠显之也带以弓韣求男之祥也○今案见月令仲春注祀作祠余同】 后祀郊高禖 【五经异义云王者一岁七祭天地仲春后妃郊高媒亦祭天地也○严氏校春仲改仲春今案御览五百二十九引异义也上无地字陈恭甫疏证本亦然陈俞本异误通一岁误十岁】 简狄高禖 【又云契母简狄以玄鸟至自祀高禖生契也○今案陈恭甫异义疏证本脱收此条陈俞本改注五经要义误也】 方朔作禖祀 【汉书戾太子传云戾太子据元狩五年立为皇太子年七岁矣初上元二十九乃得太子甚喜为立禖使东方朔枚皋作禖祀注曰禖者求也月令祀乎高禖○洪氏校标目补朔字今案见汉书六十三武五子传无注曰以下惟枚皋传师古注亦引禖者求子之神也】 束皙议禖坛 【束皙高禖坛石议云元康六年高禖坛上石破为二段诏书问致此石来几年出何经典今应复否○严氏校云案一百六十卷石篇引王隐晋书亦作六年今晋书作八年今案陈本今误金百三家本束集致作置几年作几时】 

　　○灵星二十五 

　　高祖立祠 【汉书郊祀志云高祖制诏御史其令天下立灵星祠常岁时祠以牛张晏注曰龙星左角曰天田则农祥也晨见而祭者也○今案郊祀志上注晨误辰】 汉武尊事 【嵩高山记汉武游祭五岳尊事灵星遂移祠置岳南郊筑作殿堂周迥立瓦屋行种松柏祠前五百步临大道立两石阙极高大也○今案陈俞本五百步十四字作两傍立石阙以表之余同御览五百三十二引嵩高山记游祭作游登殿堂作殿坛余同】 岁再祀 【汉旧仪云雒阳岁再祀灵星者青龙星大小辰为灵星左角为天田右角为天庭○今案陈俞本雒阳作古时无青龙以下续汉志补注引旧仪再祀句亦作古时又史记封禅书正义引无青字大小辰句在天庭句下又作辰之神为灵星】 祀以牛 【续汉书郊祀志云高祖制诏御史其令天下立灵星祠常岁时祀以牛○今案详本篇上文】 俨然玄嘿■〈睪羽〉而受福 【淮南子云君人之道犹灵星之尸也俨然玄嘿■〈睪羽〉而受福也○今案陈俞本脱人之二字之尸二字近本淮南子主术训斁而作吉祥余同毛诗丝衣序云绎宾尸也绎斁通用】 

　　○祈祷二十六 

　　告祀祈福为祷 【说文云告祀祈福为祷从示寿声○今案见说文示部祀作事】 祈福祥求永贞 【周礼太祝职云掌六祝之辞以祀神祗祈福祥求永贞○王石华校本钞标目补永字】 太祝作六辞以祷 【又曰以通上下亲疏远近五曰祷郑众注云祷谓祷于天地社稷宗庙主为其辞也○今案春官太祝注同】 精神以底之告诉以通之 【荀悦申鉴云或问祈语曰诚以接神自然应也故精神以底之牺牲玉帛以昭之告诉以通之也○今案王谟本申鉴卷三精下脱神字昭之下有祈请二字告诉误吉朔陈俞本告上增祈祷二字余亦多增改】 祷于宗周 【周书云四月孟夏王初祷于宗周乃尝麦于庙○严氏校小注周宗改宗周陵改麦今案陈本初下有祈字读骚楼本周书明堂解周作庙于庙作于太祖御览八百三十八引宗周作岱宗】 酌以大斗以祈黄耈 【毛诗行苇云曾孙维生酒醴维醹酌以大斗以祈黄耈○今案见大雅】 琴瑟击鼓以祈甘雨 【又甫田诗云以御田祖以祈甘雨○今案见小雅甫田之什】 禹解于阳旱之河阳祷于桑林之野 【淮南子云如上言也○今案近本淮南子修务训及陈俞本阳旱作阳眄】 祈雨暴身 【长沙耆旧传云祀良字召卿为洛阳令时亢旱祈雨不得良乃暴身阶庭告诚引罪自辰至申紫云沓起甘雨乃降民歌之曰天久不雨蒸民失所天王自出祝令时苦精符感应滂沱而下○今案御览二百六十八引长沙耆旧传召作郡无自辰句及民歌以下又卷五百二十九引申作午余同】 以身为牲 【东观汉记云和熹邓皇后尝体不安左右忧惶至今祷祠愿以身为牲后即谴怒止之后疾遂瘳○今案聚珍本汪辑本东观记无体字为牲作代牲谴作甚止之作禁止疾作病余同】 以人为代 【如上注云○今案姚汪辑本无惟御览五百二十九引东观汉记以身句作以人为代陈俞本未有证据】 仙室祷风雨 【列仙传云厯阳有彭祖仙室旧云祷请风雨莫不辄应也○今案御览五百廿九引列仙传及陈俞本旧云作前世余同】 神山请吉凶 【搜神记云益州有神山以石为室下有民奉祠之自称黄石公请而不享然谋事者持一白纸又双笔一丸墨置石室中即前请乞闻石中有声须臾问来人何欲致言便具语吉凶不见其形也○今案近本搜神记卷四民作神白纸作百钱余同陈俞本山作仙余亦多异】 白龙降祠 【浮图澄别传云石虎时自正月至六月不雨澄诣滏口祠稽首曝露即有二白龙降于祠下于是雨溢数千里○今案御览六十四引浮图澄别传脱至六月三字即有作即日溢作遍无数字陈本改引今晋书】 黄气堕室 【异苑云晋简文既废世子道生次子郁又早卒而未有息乃祷辞云若无应者将无异也至三更郁有黄气起而西南遥堕室前夜幸李太后而生孝武皇帝○今案学津讨源本异苑卷四乃祷三句作濮阳令在帝前祷七字陈本已照近本改惟帝前误第前】 非令而祷法不立 【韩子云秦昭王有疾百姓日买牛为祷王曰夫非令而擅祷者爱寡人也法不立而复与为治者也○今案近本韩非子及陈俞本日买作里买法不立句上有心与相循句而复上有不如人罚二甲句】 获罪于天无所祷 【论语八佾云王孙问曰与其媚于奥寍媚于灶何谓也子曰如上言也○今案论语孙下有贾字】 

　　○齐戒二十七 

　　七日戒三日齐 【子思曰七日戒三日齐承一人焉以为尸过之者趋走以教敬也○今案坊记无思字】 散齐四日致齐五日 【白虎通云盖阳气数也○今案陈俞本改注礼外传】 致齐于内散齐于外 【祭义云如上言○今案俞本脱】 齐者不乐不吊 【郑注曲礼云为哀乐则失正散其思也○今案陈俞本同】 致其精明之德 【祭义故君子之戒也专致其精明之德也故散齐七日以定之○今案俞本误作祭统】 齐己之意一精 【白虎通云齐者言己之意想专一精明所谓思其居处思其笑语若闻其声音若观见其形者也○今案俞本脱陈本想作念无所谓四句】 思其居处思其笑语 【祭义篇云】 齐戒六丁 【春秋合诚图云黄帝问太一长生之道太一曰大齐戒六丁道乃可成○今案俞本脱陈本齐上无大字】 齐戒而学 【鬼谷子云周时有豪士居鬼谷因为号苏张事之先生曰二子其齐择日而学后秦仪齐戒而往见先生也○今案秦恩复校本鬼谷子及陈俞本二子作吾将为二子陈言】 齐以送璧 【蔺相如谓秦王曰赵王送璧时齐戒五日今大王亦宜齐五日○今案见史记蔺相如传】 齐戒之暮神光显著 【汉书宣帝纪诏曰近者凤凰甘露降集京师嘉瑞并见齐戒之暮神光显著上帝嘉享海内永福可赦天下○今案汉书卷卷八近作乃永作承陈俞本已照改】 颜回不饮酒 【庄子曰颜回闻卫君年壮其行独轻用国民请夫子曰愿以所闻思其则庶几其国有瘳乎仲尼曰若形耳回曰问其方仲尼曰齐吾将语回曰回家贫唯不敢饮酒茹荤数月若此果得为齐乎曰祭祀乃口齐非心齐也○今案古佚丛书刻宋本庄子人间世篇形作刑果得作可以乃口齐作之齐余同】 周泽卧斋宫 【续汉书云周泽字稚都为太常清洁循行尽敬宗庙尝卧疾斋宫○今案姚辑本汪辑本续汉书脱字稚都三字】 君斋车羔幦虎犆土斋车鹿幦豹犆 【玉藻云郑注幦覆苓也植谓缘也谨案君斋车用羔羊皮为幦虎皮饰边也○今案玉藻君下无斋车二字】 玄冠丹组缨诸侯之斋冠也玄冠綦组缨士之斋冠也 【玉藻云郑注齐时所服也○今案陈俞本同】 

　　北堂书钞卷第九十 

　　●北堂书钞卷第九十一　　　　礼仪部十二 

　　隋秘书郎虞世南撰 
　　南海孔广陶校注 
　　藉田二十八　　　　　　封禅二十九 

　　○藉田二十八 

　　先农之礼所宜躬亲 【汉名臣奏云黄琼上言先农之礼以迎春和以致时雨○今案御览五百三十二引汉名臣奏雨作风本钞下文引亦作雨】 天子躬耕助力也 【国语宣王即位不藉千亩贾逵曰天子躬耕藉田民助力也藉田千亩也○今案士礼居本周语无贾逵注汪远孙辑三注本卷一据朱竹垞旧藏书钞民助作助民又陈本改标目别引五经要义谬甚】 耕藉以先万国 【缪袭许昌宫赋上既躬耕帝藉发趾乎千亩以帅先万国○今案御览九百廿七引许昌宫赋序同】 耕藉然后知所敬 【礼乐记云武王克殷耕藉然后诸侯知所以敬郑注藉藉田也谨案藉田千亩虢文公之粢盛所以尔敬○今案乐记注同尔字有误陈本脱谨案以下】 祇祓监农 【国语云宣王即位不藉千亩虢文公谏曰不可夫民之大事在农是故稷为大官先时九日太史告稷曰自今至十初吉谷乃不殖以告王王曰史帅阳官以命我有司曰距今九日土其俱发王其祇祓监农不易贾逵注曰祇敬也祓斋戒祓除也不易者物土之宜循其土谷不易其俗也○今案士礼居本吉下有阳气俱烝十六字俱发作俱动无循其土以下考汪小米辑国语三注本据竹垞旧藏书钞引贾逵注土下无谷字俗作谷与孙本俱可雨通但微逊孙本矣】 勤于耒耜 【曹植藉田赋云名王亲枉千乘之体于陇亩之中执锄镢于町畦之侧尊趾勤于耒耜玉手劳于耕耘○今案百三家本脱严辑本曹植集据书钞引同陈本脱】 以迎春秋以致时雨 【汉名臣奏云黄琼上言先农之礼所宜躬亲以迎春和以致时雨○今案御览五百三十二引汉名臣奏雨误风本钞上文亦作雨】 以事天地以事山川 【礼记祭义曰天子为藉千亩冕而朱纮躬秉耒以耕事天地山川社稷先古以为醴酪齐盛于是乎取之○今案近本祭义以耕事句无耕字然本篇下文两引亦作以耕事或隋时古本如此】 以给宗庙 【汉书文帝纪云二年正月丁亥诏曰夫农天下之本也其开藉田朕亲率耕以给宗庙粢盛应邵曰黍稷曰粢在器中曰盛○今案近本汉书应邵注与此不同此二句乃师古注所引无中字或即邵注欤】 以事社稷 【祭义云天子为藉千亩冕而朱纮躬秉耒以耕事天地山川社稷先古以为醴酪粢盛○今案详本篇上文】 以供粢盛　【周礼甸师职云掌帅其属而耕耨王藉以时入之以供粢盛○今案大官甸师职粢作■】 以为醴酪 【祭义云天子为藉千亩冕而朱纮躬秉耒以耕事天地山川社稷先古以为醴酪粢盛于是乎取之○今案详本篇上文】 上帝粢盛于是乎出民之蕃庶于是乎生 【国语云宣王即位不藉千亩虢文公曰不可夫民之大事在农上帝粢盛于是乎出民之蕃庶于是乎生贾逵注曰器实曰粢在器曰盛庶众也○今案士礼居本周语帝下有之字贾逵以下与韦注同陈本脱器实八字庶上增入蕃息也三字即由韦注窜改汪辑国语贾注遽从陈本收入颇未择矣】 事之供给于是乎在财用繁殖于是乎始 【国语曰宣王即位不藉千亩文公谏曰不可夫民之大事在农上帝粢盛于是乎出民之蕃庶于是乎生事之供给于是乎在协和辑睦于是乎兴财用繁殖于是乎始也○严氏校欲从今本周语上协和改和协今案协和可通不必妄改】 天子藉田千亩诸侯藉田百亩 【祭义云天子藉田千亩冕而朱纮躬秉耒诸侯藉田百亩冕而青纮躬秉耒○今案祭义篇藉田作为藉】 乃择元辰亲载耒耜 【月令曰孟春之月乃择元辰天子亲载耒耜措之于参保介之御间帅三公九卿诸侯大夫躬耕帝藉郑注帝藉为天神借民力以助之也○今案月令注以助之作所治之田】 先时九日太史告稷 【国语云宣王即位不藉千亩虢文公谏曰不可夫民之大事在农是故稷为大官古者太史顺时■〈瓜见〉土农详辰正月日底于太庙土乃脉发先时九日太史告稷曰自今至于初吉阳气俱蒸贾逵注曰先先立春日也○今案周语上辰正作晨正月日作日月太庙作天庙本钞下文数引皆作辰作太作月日当是隋时古本如此汪辑国语三注本据竹垞旧藏书钞引立春上只一先字】 协风至王即斋宫 【国语云宣王即位不藉千亩虢文公曰不可夫民之大事在农是故稷为大官古者太史顺时■〈瓜见〉土农详辰正月日底于太庙土乃脉发先时五日瞽告有协风至王即斋宫百官御史各即其斋三日王亲湻濯飨醴及期○今案周语王亲作王乃余详上文陈本即改既误】 农正陈藉礼 【国语宣王即位不藉千亩虢文公谏曰不可夫民之大事在农是故稷为大官古者太史顺时■〈瓜见〉土先五日瞽告有协风至王即斋宫百官御史及期郁人荐鬯牺人荐醴王祼鬯飨醴乃行百官庶民毕从及藉膳夫农正陈藉礼贾逵曰农正农大夫也○今案周语上毕从句官作吏贾逵以下汪氏三注本同陈本御史作御事从俗本耳】 甸师掌耕耨 【周礼甸师职掌帅其属而耕耨王藉以时入之以供粢盛郑注其属府史胥徒也王以孟春躬耕帝耕○今案天官甸师粢作齍】 司空除坛 【国语宣王即位不藉千亩虢公谏曰不可夫民之大事在农故稷为大官先时九日太史告稷曰自今至于初吉稷以告王王曰史帅阳官以命我司事王乃使司徒咸戒公卿百姓庶民司空除檀于藉命农大夫咸戒农事○王石华校孺改虢即位改稷为官改史师改司或改戒陈改徐今案周语上又百姓作百吏农事作农用】 野庐扫路 【潘岳藉田赋云甸师清畿野庐扫路封人壝宫掌舍设枑青毡蔚其岳立翠幕默以云布○今案文选及类聚三十九引此赋皆毡作坛陈本已照改】 戴青旗驾苍马 【汉官仪云天子东耕之日率三公九卿戴青帻衣青衣戴青旗驾苍马○今案平津馆本衣青作冠青苍马作青龙陈本青旗作青车类聚三十九引与陈同】 葱犗服于缥轭绀辕辍于黛耜 【潘兀藉田赋云葱犗服于缥轭绀辕辍于黛耜○今案文选葱作繱类聚三十九引此赋同】 百官御史 【国语宣王即位不藉千亩虢文公谏曰不可夫民之大事在农是故稷为大官古者顺时■〈瓜见〉土农详辰正月日底于太庙先时五日瞽告有协风至王即斋宫百官御史各即其斋三日也○今案详本篇上文】 百官毕从 【国语云宣王即位不藉千亩虢文公谏曰不可夫民之大事在农是故稷为大官古者太史顺时■〈瓜见〉土农详辰正月日底于太庙先时五日瞽告有协风至王即斋宫王祼鬯飨醴乃行百官庶民毕从及藉○今案详本篇上文】 枉千乘于陇亩执锄镢于町畦 【曹植藉田赋云俱如前说○今案详本篇上文】 天子三推 【月令云孟春之月天子亲率三公九卿诸侯大夫躬耕帝藉天子三推公五推卿诸侯九推○今案公五上今本月令有三字陈本已照增又率作帅】 王耕一发 【国语云宣王即位不藉千亩虢文公谏曰不可夫民之大事在农故稷为大官古者太史顺时■〈瓜见〉土农详辰正月日底于太庙土乃脉发先时五日瞽告有协风至王即斋宫王祼鬯飨醴乃行及藉后稷监之农正陈藉礼太史赞王王敬从之王□一发班三之贾逵注一发耜之发也耜广五寸二耜为耦一发广尺也班次也三之谓公卿大夫也三之下各三其上公三发卿九发成天子三推诸侯九推也○今案士礼居本周语发作墢汪辑三注本云发韦本作墢又引贾逵注广尺作深尺成天子二句作大夫二十七发公三发以上有王一发句余同又于耜广三句注见旧音二字王一发以下注见礼记月令正义】 公五推诸侯九推 【月令云孟春之月乃择元辰天子三推亲载耒耜措之于参保介之御间帅三公九卿诸侯大夫躬耕帝藉天子三推公五推卿诸侯九推也○今案公五推句与本钞上文引同公上无三字陈本及近本月令公上皆有三字非也王氏经义述闻据旧钞未改本及厯引诸书以正俗本有三字之误盖隋唐古本如是】 终于千亩 【国语云宣王即位不藉千亩虢文公谏曰不可夫民之大事在农故稷为大官古者顺时■〈瓜见〉土农详辰正月日底于太庙土乃脉发先时五日瞽告有协风至王即斋宫乃行及藉后稷监之太史赞王王敬从之王耕一发班三之庶人终于千亩也○今案见周语上】 祠以一牢 【汉旧仪云春始东耕于籍田祠先农黄帝也祠以一牢百官皆从大赐三辅百二里孝悌力田三老布帛○今案范书明帝纪注及续汉志补注引旧仪黄作炎一下有太字御览礼仪部引春始作春日】 王亲飨醴 【国语云宣王即位不藉千亩虢文公谏王亲湻濯飨醴贾逵注沐浴也飨醴各享饮○王石华校末句改作饮醴酒今案周语韦注作飨饮也王沐浴饮醴酒陈俞本即以韦作贾误也石华校及汪辑三注本又以为陈俞本所收即真贾逵注则益谬矣】 赐观者食 【东观云明帝纪云永平十三年耕藉田毕赐观者食○今案类聚三十九引及姚辑本聚珍本东观记同】 勤于耒耜劳于耕耘 【曹植藉田赋云勤于耒耜劳于耕耘○今案详本篇上文】 后稷省功司徒省民 【国语云宣王即位不藉千亩虢文公谏曰不可夫民之大事在农是故稷为大官古者顺时■〈瓜见〉土太史先时五日瞽告有协风至王即斋宫及期乃行及藉王耕一发班三之后稷省功太史监之司徒省民太师监之贾逵注云太师三公官也○今案见周语上贾注以下汪辑三注本据竹垞影钞本同】 瞽师音官以风土廪以藉东南锺而藏之 【国语古者太史顺时■〈瓜见〉土先时五日瞽告有协风至王即斋宫及期乃行及籍王耕一发班三之是日也瞽师音官以风土廪于藉田东南锺而藏之贾逵曰音官以乐省风土和其音律廪以藏王所藉田以奉粢盛锺聚也举五谷之要藏于神仓也○今案周语上师作帅风土上有省字考宋明道本无省字王氏经义述闻据书钞未改本引贾逵本无省字以证各本之讹又贾逵以下陈本以韦冒贾凡九句与旧钞迥异俞本沿其误汪辑三注本亦从之颇疏矣】 执爵于大寝命曰劳酒 【月令云孟春之月天子躬耕帝藉反执爵于大寝三公九卿诸侯大夫皆御命曰劳酒○今案月令同】 

　　○封禅二十九 

　　易姓继 【河图真纪钧云王者封太山禅梁父易姓奉度继典崇功者七十二君○今案陈本及初学记十三引河图真纪脱钩字典作兴初学记又功误初御览五百三十六亦引作兴类聚三十九引脱钩字典字者字以下】 受命封禅 【封禅书齐桓公既伯会诸侯于葵丘而欲封禅管子曰古者封太山禅梁父七十二家皆受命然后得封禅○今案见史记本篇下引同】 帝王盛节 【汉书倪宽对策云其封太山禅梁父昭姓考瑞帝王之盛节也○今案见汉书五十八】 立德济世 【张华封禅仪云立德济世挥扬仁风以登封太山者七十有四家也○今案陈本及御览五百三十六引封禅仪挥扬作扬晖】 建显号施尊名 【汉书司马相如封禅书业隆于襁褓而崇冠二后揆厥所元中都攸卒未有殊尤绝迹可考于今者然犹蹑梁父登泰山建显号施尊名应劭曰襁褓谓成王也二后谓文武也○今案史记相如传同汉书相如传下中作终父作甫应劭作孟康】 名山显位望君之来 【汉书司马相如封禅书名山显位望君之来如君乎侯不迈哉○今案如君乎三字史记相如传作君乎君乎汉书相如传下作君兮君兮余同】 纪号更名 【又云陛下德侔往初功无与二意者泰山梁父设坛场望华盖号以祝荣应劭注云意者言泰山与梁父设坛场望圣帝往封禅纪号以更荣名立石颂德史记封禅书云秦始皇并天下从齐鲁儒生博士七十二人至中太山下或议曰古者封禅为蒲车恶伤土石秦皇闻此议各乖异难施用绌儒生遂除车道自太山阳至颠立石颂始皇帝德明其得封也○严氏校父梁改梁父今案史记司马相如传华误幸祝也况索隐云本或作望华盖华盖星名此则与旧钞脗合也汉书司马相如传与史记同应劭作孟康更荣作表荣无立石四字又封禅书以下今本史记土石下有草木二字七十下无二字】 刻石纪号 【汉书武帝纪云元封元手四月癸卯上还登封太山应劭注曰王者功成治定告成功于天封崇也助天之高也刻石纪号有金策石函金泥玉检之封矣○今案汉书卷六应劭作孟康】 刻石着纪 【续汉书祭祀志云河图会昌符云汉大兴之道在九世之王封乎太山刻石着纪禅于梁父退省考功○今案续汉祭祀志上考功作考五陈本汉太十字作炎汉大兴道备前代刻误则余同】 因名山升中于天 【礼器云昔先王尚有德任有能举贤而置之叙众而誓之是故因天而事天因地而事地因名山升中于天郑注升上也中犹成也谓廵狩至于方岳燔柴祭天告以诸侯之功成也○今案礼器篇叙作聚功成作成功本钞下文两引皆作叙又一引作功成】 因天事天因地事地 【礼器云昔先王尚有德任有能举贤而置之叙众而誓久是故因天而事天因地而事地因名山升中于天也○今案详上文】 事天以礼 【风俗通云立石高一丈二尺刻之曰事天以礼立身以义事父以孝感民以仁四海之内莫不为郡县四夷八蛮咸来贡赋与天无极人民蕃息天禄永得○今案陈本及近本风俗通正失篇海作守赋作职又近本刻作克感民误成名无极上误衍下字】 礼祀地主 【史记封禅书云天子至梁父礼祀地主乙卯令侍中儒者皮弁荐绅射牛行祀封太山下东方如郊祀太一之礼也○今案史记封禅书武帝纪行祀皆作行事本篇下文两引一作行事一作行祀】 封乎太山考绩燔燎禅乎梁父刻石纪号 【孝经钧命诀云封乎太山考绩燔燎禅于梁父刻石纪号焕炳巍巍化道显著垂度示典功平致教○今案陈本脱焕炳二句玉函山房辑本钩命诀据陈本示误文本钞下文引化道作教化初学记十三引封乎四句类聚三十九亦引此四句号作功】 增太山以报天附梁父以报地 【白虎通云天以高为尊地以厚为傅故增太山之高以报天附梁父之墓以报地○今案陈本傅作德近本白虎通封禅篇亦作德梁父作梁甫类聚三十九引初学记十三引基作厚余与陈本】 修礼地祗谒报天神 【汉书司马相如封禅书云夫修德以锡符奉符以行事不为进越也故圣王而修礼地祇谒报天神内之中岳以章至尊○今案汉书相如传下圣王下有弗替二字报作款内之作勒功陈本已照改惟标目仍作报】 登封之礼告功皇天 【汉书祭祀志云上以用石功难又欲及二月封故诏梁松欲因故封石室捡更加封而已松上疏采之以为登封之礼告功皇天垂后无穷以为万民也承天之敬尤宜章明奏图书之瑞尤宜显著今因旧封窜寄玉牒故石下恐非重命之义受命中兴宜当特异以明天意也○今案续汉祭祀志上室捡作空检奏图作奉图陈本已照改本篇下文引亦作石室】 登封告成为民报德 【东观光正纪云中元元年羣臣复奏言登封告成为民报德百王所同也○今案御览五百三十六引及聚珍本同姚本脱】 告功 【礼记礼器云昔先王尚有德任有能举贤而置之叙众而誓之是故因天而事天因地而事地因名山升中于天郑注云升犹上也中犹成也诸侯廵狩至于方岳燔柴祭天告以诸侯之功成也○今案详本篇上文】 告功于天 【汉书武纪云元封元年四月癸卯上还登封太山应劭注曰王者功成治定告成功于天封崇也助天之高也○今案详本篇上文】 告平于天 【五经通义云泰山五岳之长羣神之主故独封太山告平于天报神之功○今案陈本脱义字御览五百三十六引通义平上有太字报下有羣字】 垂度示典功平致教 【孝经钩命诀云封乎太山考绩燔燎禅秋梁父刻石纪号焕炳巍巍教化显著垂度示典功平致教○今案详本篇上文】 岱宗为长封禅往焉 【诗含神雾云五岳视三公岱宗为之长封禅往焉○王石华校务神改神雾今案陈本玉函山房辑本同】 封禅必于岱宗 【风俗通云封禅必于岱宗者长为物之始阴阳交代触石而出肤寸而合不崇朝而追雨天下其惟太山乎○今案风俗通正失篇为物作万物始作宗遍下无雨字陈本长上有岱者二字为物亦作万物】 封禅必于太山 【白虎通云封禅所以必于太山者万物之所交代之处也○今案白虎通封禅篇山者作山何所上无之字陈本亦然】 东封太山 【汉书武纪云元封元年夏四月癸卯上还登封太山降坐明堂应劭注郊祀志云东封太山太山东北趾古者有明堂处则此之所坐者也明年秋乃作明堂○今案汉书注趾作址古下有时字亦见本篇下文引】 古者封太山禅梁父者七十二家 【史记封禅书云齐桓公既伯会诸侯于葵丘而欲封禅管仲曰古者封太山禅梁父者七十二家夷石所纪者十有二焉○今案封禅书纪作记本钞下文引亦作记】 三皇禅奕奕五帝禅停停 【礼统云三皇禅奕奕盛意也五帝礼停停特立独绝于身也三王禅梁父连延不绝父子保也○今案陈俞本奕作云停作亭只注礼记□礼四字考御览五百三十六引逸礼与陈俞同又无独绝二字父子句作父死子继玉函山房辑礼统一卷无此条】 伏羲封太山禅云云 【史记封禅书云齐桓公既伯会诸侯于葵丘而欲封禅管仲曰古者封太山禅梁父者七十二家而夷吾所记者十有二焉昔无怀氏封太山禅云云宓戏封太山禅云云帝尧封太山禅云云舜封太山禅云云汤封太山禅云云服虔注曰无怀氏古之王者在伏羲前见庄子李奇注曰云云山在梁父东也○今案旧钞夷误益据本篇上文引订】 神农封太山禅亭亭 【史记封禅书云齐桓公欲封禅管仲曰古者封太山禅梁父者七十二家而夷吾所记十有二焉昔无怀氏封太山禅云云神农封太山禅亭亭徐广注曰亭亭山在距平服虔曰亭亭在阴○今案史记服虔注阴上有牟字余同旧钞平服二字误窜入在阴句下今移正】 黄帝封太山禅凡山 【史记封禅书云公玉带曰黄帝时虽封太山然风后封臣岐伯令黄帝封太山禅凡山合符然后不死焉徐广曰凡山作丸○今案史记徐广注凡山作凡一】 禹封太山禅会稽 【封禅书云齐桓公欲封禅管仲曰古者封太山禅梁父者七十二家而夷吾所记者十有二焉昔无怀氏封太山禅云云禹封太山禅会稽○今案陈本改注索隐及吴越春秋】 成王封太山禅社首 【封禅书云齐桓公欲封禅管仲曰古者封太山禅梁父者七十二家而夷吾所记者十有二焉昔无怀氏封太山禅云云成王封太山禅社首应劭注曰社首山名在博县晋灼曰在巨平南十二里○今案史记应劭注十二作十三陈本已照改】 禅蒿里 【汉书武帝纪云太初元年冬十月行幸太山十有二月禅蒿里伏俨注曰蒿里山名在太山下○今案汉书卷六及史记武纪封禅书皆作高里陈本已改高又禅误■〈示亶〉】 禅梁阴 【续汉书光武纪云中元元年二月上东巡狩至山封太山柴祭禅于梁阴夏四月大赦天下○今案陈俞本脱　汪辑本续汉书皆脱亦见范书光武纪】 祠石闾 【汉书郊祀志云武帝五年祠石闾在太山下趾南方方士言仙人闾也上亲禅焉○今案汉书郊祀志下趾作址史记武帝纪及封禅书亦皆作址】 登介丘 【汉书司马相如封禅书云盖跃鱼陨杭休之以燎征夫斯之为符也以登介丘不以恧乎应劭注曰大丘也言周以白鱼为瑞登太山封禅不以惭乎○严氏校分改介今案汉书司马相如传下以恧作亦恧以惭作亦惭应劭作服虔】 吉日刻玉 【续汉书祭祀志云建武三十二年复博举高嬴出元年租蒭蒿以吉日刻玉牒藏封玺印封之○今案续汉祭祀志上出上有勿字牒下有书函二字封玺作金匮玺蒿作槀陈本已照改又租误祖】 辛卯登封 【汉官仪云太常云建武三十二年二月二十日辛卯登封太山○今案平津辑本陈本皆无太常云三字】 蒲车恶伤土石 【史记封禅书云秦始皇并天下从鲁齐儒生博士七十人至于太山下或议曰古者封禅为蒲车恶伤山之土石草木扫地而祭广用葅稽其易遵也始皇闻此议乖异难施用由此绌儒生而遂除车道上自太山阳至颠立石颂始皇德明其得封也从阴道下禅于梁父○严氏校自上改上自今案史记颂始皇下有帝字陈本已照增】 御辇人挽升车 【汉官仪云建武三十二年车驾东廵狩正月二十八日发洛阳宫二月九日到鲁十二日宿奉高十五日始齐十九日之山虞国家居亭二十一日夕牲二十二日祭天日高三丈所燔燎烟正北乡礼毕百官以次上国家时御首辇人挽升车○今案平津辑本注云升车当作升山又本篇下文两引及一百四十辇肩引皆作升山陈俞本己作山又北乡误北也】 大行治礼 【汉官仪云建武三十二年登封太山尚书令奉玉牒捡进南面跪太常曰请封皇帝亲寺毕退复位大行治礼登坛上方石尚书令藏玉牒封石检○今案平津辑本治礼作礼毕本篇下文引亦作大行礼毕】 儒者射牛 【史记封禅书云上念诸儒方士言封禅人人殊不经难施行天子至梁父礼祠地主乙卯令侍中儒者皮弁荐绅射牛行祀封太山下东方如郊祀太乙之礼封广丈二尺高九尺其下有玉牒○今案史记行祀作行事本篇上文引亦作行祀】 侍御史先刻石 【续汉书祭祀志云建武三十二年正月诏梁松等案河洛识文言九世封禅事松等列奏乃诈焉欲及二月封故诏松曰因故封石室捡更加封而已松上疏争之遂使太山郡及鲁趋石工直取完青石无必五色刻石中令容玉牒二月上至奉高遣侍御史与兰台令史将工上先山刻石○今案续汉祭祀志上室作空直作宜本篇上文引亦作室】 尚书令奉玉牒 【祭祀志云上辇御升山日中复到山上即位于坛北面羣臣以次陈后西上毕位升坛尚书令奉玉牒捡尚书令以五寸印封石检事毕皇帝再拜羣臣称万岁令人立所刻石碑乃复道下○今案续汉祭祀志上同】 金策石函 【汉书武纪云元封元年四月癸卯上还登封太山应劭注曰王者功成治定告成功于天封崇也助天之高也刻石纪号有金策石函○王石华校足改定今案详本篇上文】 金箧玉策 【风俗通云封太山禅梁父俗说岱宗上有金箧玉策知人年寿修短武帝探策得十八因到读日八十○今案到即古倒字也近本风俗通正失篇脱到字】 玉牒金缕 【续汉书祭祀志云建武三十二年上许梁松等奏乃求元封时封禅故事议封禅所施用有司奏当用方石牒厚五寸长尺三寸有玉捡又用石捡十枚列于石傍东西各三皆长三尺厚七寸检中刻三处深四寸方五寸有盖捡用金缕五周以水银和金以为泥刻玉玺一方寸二分一枚方五寸○王石华校达改建今案续汉祭祀志上泥下无刻字余同】 金泥银绳 【白虎通云或曰封禅金泥银绳或曰宜金绳封之以金印○今案近本白虎通封禅篇宜作石泥金印作印玺封下无之字类聚三十九引亦作石泥余与原钞同陈本与近本同】 金绳石泥 【汉官仪云建武三十二年二月辇人挽升山国家居台上北乡虎贲陛卓发坛上方石置玉牒书封石捡以金为绳以石为泥南北二检东方西方各三检检中石泥及坛土色青赤白黑各如其方色○今案严辑本汉官仪无居字乡作面余同陈本多脱】 玉盘金绳 【汉官仪云太山东南山名曰日观西北有石室坛南有土中有玉盘○今案续汉志补注引汉官仪东下无南字又无金绳二字水经汶水注引作东南山顶类聚御览引作东南山峯然亦无金绳二字疑由上条误入】 五色土 【封禅书云上念诸儒方土言封禅人人殊不经难施用天子至梁父礼祠地主封太山下东方如郊祀太一之礼广丈二尺高九寸江淮间一茅三脊为神籍五色土益杂封○今案史记封禅书及武帝纪同】 五色石 【祭祀志云建武三十二年正月诏梁松等别奏上乃许焉上以用石功难又欲及二月封故诏欲因故封石检更加封而已松上疏争之遂使太山郡及鲁趣石工直取完青石无必五色时以印工不能刻玉牒欲使丹漆书之会求得能刻玉书者○今案续汉祭祀志上使丹作用丹刻玉下无书字封石下有空字本篇上文两引空皆作室】 物有不召而自至者十有五焉 【封禅书云齐桓公欲封禅管仲覩桓公不可穷以辞因设以事曰古之封禅鄗上之黍北里之禾东海致比目之鱼西海致比翼之鸟然后物有不召而自至者十有五焉今凤凰麒麟不集嘉谷不生而蓬蒿藜莠茂鸱枭来至自欲封禅无乃不可乎○王石华校以标目自至者三字误小写更正　今案史记封禅书不集作不来来至作数至】 鄗上之黍北里之禾 【封禅书云齐桓公既伯会诸侯于葵丘而欲封禅管仲曰古之封禅鄗上之黍北里之禾所以为盛江淮之间一茅三脊所以为篇者也○今案史记封禅书同】 东海致比目之鱼西海致比翼之鸟 【又云齐桓公既伯会诸侯如上言○今案见史记封禅书】 江淮之间一茅三脊所以为籍 【又云孟康注云所谓灵茅也○今案见史记注】 祭乎梁阴 【汉官仪云建武三十二年车驾东巡狩正月二十八日发雒阳宫二月九日到鲁二十一日夕牲二十二日祭天曰高三丈所燔燎烟正北乡礼毕百官以次上日中到山礼毕羣臣称万岁有顷诏百官以次下明日问起居二十四日发至梁父九十里夕牲二十五日禅乎太山祭地于梁阴阳者祭天阴者祭地始元旧礼以高帝配天高后配地○今案平津馆辑本禅下无乎太山三字又日中以下别为一条】 亲祭山坛 【汉官仪云车驾东巡狩正月二十八日发雒阳宫二月九日到鲁十五日始齐虞等七十人先之山虞亲祭山坛○今案续汉志补注引汉官仪虞等作某等亲作观陈本己照改】 扫地而祭席用租秸 【封禅书云秦始皇并天下从齐鲁儒生博士七十人至太山下或议曰古者封禅为蒲车恶伤山之土石草木扫地而祭席用租秸皆言易遵○严氏校秸租作租秸今案史记封禅书租作葅本篇上文引亦作葅】 上玄樽俎生鱼 【风俗通云封太山祭上玄樽俎生鱼○今案见风俗通正失篇陈本樽作酒】 以牲告祠 【汉官仪云行太山事五官中郎将自稽首言祠书二月二十二日辛卯登封太山刻石着纪臣谨条礼仪如玉牒臣请柴祭毕谒者一人以牲告祠太山太守给祠具也○今案平津辑本六仪皆脱此条陈俞本亦脱】 特牲告祠 【续汉书祭祀志云建武三十二年正月诏梁松等案河洛谶文言九世封禅事者松等列奏乃许焉二月上至奉高遣侍御史与兰台令使将工先上刻石讫二十二日晨燎祭天干太山或曰太山虽已从食于柴祭今亲升告功宜有礼祭于是使谒者以一特牲于常祠太山处告祠太山如亲耕祠先农故事○今案见续汉书祭祀志上陈本删正月至石讫等句】 颇采祀雍所用 【封禅书云秦始皇帝并天下从齐鲁儒生博士七十二人至太山下或议曰古者封禅为蒲车恶伤山之土石始皇闻此议各乖异难施用由此绌儒生而遂除车道上自太山阳至颠立石颂始皇帝德从阴道下禅梁父其祀颇采太祝之祀雍上帝所用而封之世不得记之也○王石华校探改采今案史记封禅书七十下无二字本篇上文引有二字】 如祀先农故事 【续汉书祭祀志云建武三十二年正月诏梁松等列奏乃许焉二月辛卯晨柴燎于太山上或曰太山虽已从食于柴祭今亲升告功宜有礼祭于是使谒者以一特牲于常祠太山处告祠太山如亲耕祠先农故事○今案详本篇上文】 天子亲拜 【封禅书云上念诸儒及方士言封禅人人殊不经难施行天子至梁父礼祀地主乙卯令侍中儒者皮弁荐绅射牛行事封太山下东方如郊祀太一乙礼下趾东北萧然山如祭后土礼天子亲拜衣上黄而尽用乐焉○今案史记封禅书亲拜上有皆字】 皇帝再拜 【汉官仪云建正三十二年二月辛卯登封太山皇帝北面尚书令奉玉牒检进南面跪太常曰请封皇帝亲封毕退复位太行礼毕太常曰请拜皇帝再拜羣臣皆称万岁○今案平津馆辑本同】 皇帝亲封 【汉官仪云建武三十二年辛卯登封太山皇帝北面尚书令奉玉牒检进南面跪太常曰请封帝亲毕封退复位○今案平津馆辑本毕封作封毕本篇上文引亦然】 天子受符 【汉含孳云诚能进贤能颇滑臣逆者彻邪以应之诛破国变所言则福威福起常运国之宝也天子所以昭察以从斗枢禁令天下继体守文宿思以合神保长久天子受符以辛曰立号帝宰奉图宗人共观九曰悉见后世之过方来之恶以告天曰请封禅到岱宗画期过数谢告诸命也○今案诚能以下三十字有脱误各本所无古微书本汉含孳帝宰作冢宰后世作后日御览五日三十六引告上无谢字初学记十三类聚三十九引有天子昭察至立号等句陈本只存受符六句且颠倒非原钞矣】 黄帝以上皆致恠物 【封禅书云天子既闻公孙卿及方士之言黄帝以上封禅皆致恠物与神通○今案史记封禅书同】 符瑞之富 【司马相如封禅书云天子迁思回虑揔公卿之议询封禅之事诗大泽之博广符瑞之富○今案史记封禅书卿上有孙字司马相如传但作公卿】 以承灵瑞 【祭祀志云建武三十二年封太山刻碑文曰二月辛卯柴登封太山甲午禅于梁阴以承灵瑞以为兆民永兹台首垂于后昆百僚从官郡守师尹咸蒙胙福永永无极○王石华校亟虚改承灵卿改师今案续汉祭祀志上台首作一字胙作祉陈本已照改】 白云起封 【史记封禅书云上念诸儒及方士言封禅人人殊不经难施行天子至梁父礼祀地主乙卯令侍中儒者皮弁射牛行事封太山下东方如郊祀太一之礼礼毕明日下阴道丙辰禅太山下趾东北肃然山如祭后土礼天子亲拜衣上黄而尽用乐焉其夜若有光着有白云起封中也○今案详本篇上文】 青气上属 【汉官仪云建武三十二年登封泰山御辇升山日中到山脯乳行时上礼礼毕羣臣称万岁音动山谷当此之时正直坛所有青气上与天属遥望不复见此山颠人在此气中不知山下人之见也○今案平津本严辑本汉官仪删脯乳六字山下人六字颠作巅本钞一百五十一气篇引青作白】 昼有白气夜有赤光 【汉书云元封中封禅昼有白气夜有赤光谨案元封是汉武帝年号也○严氏校标目气改赤今案陈本脱谨案以下考汉书郊祀志气作云无赤字】 云气成宫阙百姓皆见之 【汉官仪云建武三十二年车驾东巡狩正月二十八日发洛阳宫二月九日到鲁十二日宿奉高十五日始斋十九日之山虞国家居亭百官布野此曰山上云气成宫阙百姓皆见之○今案严辑本汉官仪百姓作百官余同】 黄鹤来坛 【续汉书黄德传章帝至于岱宗柴祭既毕黄鹤三十从西南来经祠坛上东北道于宫室翱翔也○今案本钞祭祀揔下篇引黄作侯祭作望道作近无翱翔二字陈本改注范书鹤作鹄删黄德传三字祭作告上作土道作过室作屋无翱翔二字姚辑汪辑本脱】 山呼万岁 【汉帝故事云上封禅其日山上有白云又闻呼万岁○今案陈本脱上封以下御览卷八八引汉武故事同】 休于树下 【史记始皇本纪云始皇二十八年上太山立名封祠下风雨暴至休于树下因封其树为五大夫○今案史记始皇纪祠下有祀字余同陈本脱立名五字】 降坐明堂 【汉书武纪云元封元年夏四月癸卯上还登封禅太山降坐明堂应劭注云郊祀志登封太山太山东北趾古有明堂处则此之所坐者也明年秋乃作明堂也○今案详本篇上文】 上畅九垓不道封禅 【司马相如封禅书云大汉之德上畅九垓下泝八埏犹以为薄不敢道封禅也○今案史记汉书本传同】 盛德之事所未议也 【晋正答张华封禅议云此盛德之事所未议者也○今案御览五百三十六引封禅仪同】 何强颜邪 【典畧建武三十年有司奏封禅诏曰灾异连仍日月薄蚀百姓怨叹而有事于太山污七十二代编录以羊皮杂貂裘何强颜邪○今案御览五百三十六引典畧同陈本汗误汗】 汗出流足 【魏志云初太和中中护军蒋济上疏宜遵古封禅诏曰闻斯言使吾汗出流足○今案见魏志廿五高堂隆传】 

　　北堂书钞卷第九十一 

　　●北堂书钞卷第九十二　　　　礼仪部十三 

　　隋秘书郎虞世南撰 
　　南海孔广陶校注 
　　死三十（复魂附　　敛附　　殡附　　襚附　　祖载附） 
　　棺椁三十一　　　　　　葬三十二 
　　挽歌三十三 

　　○死三十（复魂附　　敛附　　殡附　　襚附　　祖载附） 

　　人之将死其言也善 【论语云曾子有疾孟敬子问之曾子言曰鸟之将死其鸣也哀人之将死其言也善马注孟敬子鲁大夫仲孙捷也苞咸曰欲戒敬子言我且死言善可用○今案泰伯篇集解苞作包且作将】 逢天之戚大命殒绝 【左氏陈侯使公孙真子吊吴而吴人辞之上介芋尹盖对曰寡君闻楚为不道荐伐吴国使盖备使吊君之下吏无禄使人逢天之戚大命殒绝○今案左氏哀十五年传真作贞殒绝作陨队余同本钞改真者系宋人传钞因仁宗讳祯兼避也】 人有一死 【司马迁答任少卿书云人固有一死有重于泰山有轻于鸿毛用之所趋异也○今案史记文选有重有轻两有字皆作或】 人有三死 【说苑云鲁哀公问于孔子曰有智者寿乎对曰然人有三死而非命也者人自取之也夫寝处不时饮食不节劳逸过度者共杀者也○今案陈本共杀句作疾共杀之考说苑十七杂言篇与陈同】 所必不免 【史记范睢传云睢说秦昭王曰夫以乌获晋鄙之力而死荆轲孟贲庆忌夏育之勇焉而死死者人之所必不免也○今案史记晋鄙作任鄙荆轲作成荆考晋鄙不得称力荆轲刺始皇时乃死当昭王时不得言死则旧钞有讹字也】 明于分理 【文中子老子曰圣人同死生愚人亦同死生圣人明于分理愚人不知利害所在也○今案中字衍考见守山阁文子符言篇又铁华馆影宋文子无圣人明于八字知作和】 精亡形存 【论衡云人之死也犹火灭也人病且死精亡而形存○今案见论衡卷二十论死篇本钞且死下有同死生数句系沿上条误入今删正】 犹火之灭 【又云人之死犹火之灭也人病且死与火之且灭何以异○今案见论衡论死篇】 忽然长逝 【傅玄四言杂诗忽然长逝火灭烟消○今案百三家本傅集脱陈本删四言杂三字初学记十四引同】 隐然长寝 【曹植髑髅诗云牢洛冥漠与道相駈隐然长寝乐无是踰○今案百三家本陈思集及陈本洛作落漠作寞末句作其乐无踰初学记十四引亦然】 为一椁土 【淮南子云吾生有七尺之形死有一椁之土○今案淮南子精神训椁作棺初学记十四引亦然陈本已照改】 托万鬼邻 【陆机王侯挽歌辞云昔居四民宅今托万鬼邻○今案初学记十四引挽歌辞民作人】 死则同穴 【毛诗蟋蟀云生则异室死则同穴谓予不信有如皦日○严氏校以小注则字误置穴下今移正今案此见王风大车篇蟠蟀二字盖误】 归于其居 【毛诗葛生篇百岁之后归于其居郑笺居谓坟墓○今案唐风笺同】 大夫曰卒士曰不禄 【曲礼曰天子死曰崩诸侯曰薨大夫曰卒士曰不禄庶人曰死○今案见曲礼下】 君子曰终小人曰死 【檀弓曰君子曰终小人曰死郑注事卒为终也死之言澌也谓尽也○今案檀弓注同】 寿考曰卒 【礼记曰寿考曰卒短折曰不禄○今案见曲礼下篇】 死寇曰兵 【又云死寇曰兵郑注异于凡人当飨禄于后○今案曲礼下注于后作其后】 陈尸牖下 【家语史鱼将卒命其子曰吾在巿不能进璩伯玉退弥子瑕是吾为臣不能正君也生而不能正君死不以成礼我死汝其陈尸牖下灵公吊焉命殡于宾位进璩伯玉退弥子瑕孔子曰史鱼死而尸谏可不谓直者耶○今案见家语困誓篇宾位作客位亦见本钞一百谏诤篇引作客位】 形体独陈 【白虎通云尸柩者何谓也尸之为言陈也失气亡神形体独陈○今案白虎通崩薨篇陈也上有失也二字】 复者尽爱之道 【擅弓云复尽爱之道也有祷祀之心焉郑注复谓招魂且分祷五祀庶几其精气之反○今案擅弓注同】 复于太祖 【同礼夏采职云夏采掌大丧以冕服复于太祖郑司农注云夏采天子之官也故以冕服复于太祖以乘车建绥复于西郊天子之礼也太祖者始祖之庙也○今案天官夏采注同】 复于小庙 【檀弓云君复于小寝大寝小祖大祖库门西郊○今案檀弓篇西作四】 男子称名妇人称字 【礼丧大记云凡复男子称名女子称字○今案陈本删凡复以下】 虞人设阶狄人设阶 【又云复有林麓则虞人设阶无林麓则狄人设阶郑注阶所乘以升屋者虞人主林麓之官也狄人乐吏○今案丧大记注吏下有之贱者三字陈本脱乘以二字吏误使】 升屋东荣 【礼记杂记云诸侯行而死于道则升其乘车之左毂以其绥复郑注绥为旌旗之旄也升车左毂象升屋东荣也○今案陈本脱郑注以下】 升车左毂 【又云诸侯行而死于道悉如上言郑注升车左毂象升屋东荣也绥为旌旗之旄也去其旒而用之异于生也○严氏校之旄改之旌恐非今案杂记注同】 复者朝服 【大记云小臣复复者朝服朝服而复所以事君之服也复用死者之祭服以其求于神也○王石华校标目朝者改者朝今案朝服而复句下皆丧大记郑注】 复以褎衣 【杂记云诸侯以褎衣郑注复招魂复魄也褎衣亦始命为诸侯及朝觐见加赐之衣也褎犹进也○今案陈本同】 国君以卷夫人屈狄 【丧大记云复者朝服国君以卷谓上公也夫人以屈狄互言之耳上公以衮则夫人用祎衣也○今案国君以下见丧大记郑注】 大夫玄赭世妇襢衣 【又云复者朝服大夫以玄赪世妇以襢衣郑注云赪赤也赤衣赤裳所谓卿大夫自玄冕而下之服也其世妇亦以襢衣也○严氏校以本钞标目世误服改正王石华覆校改襢从示旁系沿陈本之误今案丧大记注与原钞同】 士以爵弁士妻税衣 【又云复者朝服士以爵弁士妻以税衣○今案陈本同】 三日后敛 【又云或问曰三日而后敛者何也曰孝子亲死悲哀志懑故匍匐而哭之故曰三日而后敛者候其生也三日不生亦不生矣○严氏校小注或问曰下句者改日今案礼记问丧篇候作俟】 大敛绞紟 【又云大敛布绞紟缩者三横者五○今案南昌本丧服大记脱紟字余同】 揳齿用角■〈扌四〉 【仪礼士丧礼云揳齿用角■〈扌四〉郑注云为将含恐其口闭急也谨案■〈扌四〉是方基子揳其口内也○今案士丧礼篇揳■〈扌四〉皆从木旁陈本改注丧大记】 缀足用燕瓦 【仪礼士丧礼云缀足用燕瓦郑注缀犹拘木为将履恐其辟戾也○今案陈本改丧大记考士丧礼瓦作几履作屦】 挋用浴衣 【又云挋用浴衣郑注用巾拭之也○王石华校裕改浴今案此引仪礼陈本改注丧大记】 挋用巾 【又云挋用巾郑注挋晞也清也谨案用巾拭发也○今案此引仪礼陈本改注丧大记】 玙璠敛 【孔子家语云季平子卒将以奉君之玙璠敛谓赗以珠玉孔子闻之曰送而以宝玉是犹曝尸于中原也○今案见家语子贡问篇赗作赠】 具唅玉 【左传云公会吴伐齐陈子行命其徒具唅玉杜预注曰唅玉以示必死也○严氏校会公改公今案左氏哀十一年传注以示作亦示陈本脱公字】 唅以米贝 【释名云唅以米贝含其口中也○今案毕本释丧制篇米作珠陈本亦改珠】 唅以疏米 【家语云孔子之丧公西赤掌殡葬焉唅以疏米二贝○今案见家语终记解二作三】 殡于客位 【丧大记云丧礼每加以远小敛于户内大敛于阼阶殡于客位郑注曰远之所以崇敬也阼或为堂○严氏校阶阼改阼阶今案此见礼记坊记无阶字余同本钞及陈本作丧大记误耳】 殡于两楹 【檀弓云殷人殡于两楹之间则与宾主共之也○今案檀弓夹作共】 殡于西阶 【又云周人殡于西阶之上则犹宾之也○今案见檀弓】 殡于东阶 【又云后殡于东阶之上则犹作阼也○今案见檀弓】 掘肂见衽 【仪礼士丧礼云掘肂见衽郑注云肂埋棺椁之坎掘之于西阶上衽小要也○今案士丧礼注无椁字】 攒置西序 【丧大记云大夫攒置于西序士殡见衽涂上郑注攒木周輴车而椁而涂○今案礼记丧大记同惟郑注文舛误如散字与原注无一合者】 赗襚者所以助生送死 【白虎通云礼有赗襚者所以助生送死追恩终副至意也○今案白虎通崩薨篇赗作赠恩下有重字】 知生则赙 【春秋说题辞云知生则赙赙之为言助也赗之为言覆也知死者则赗遗也○今案御览五百五十引说题辞知死句在知生句下无遗也字者字】 知死者赗 【春秋说题辞云赗之为言覆也知死者则赗遗也○王石华校标目赙改赗今案详上条】 乘马曰赗 【谷梁传赗者何也乘马曰赗衣衾曰襚贝玉曰唅钱财曰赙谨案赗覆也车马服载人也襚衣遗也唅含之也赙助也所以助营凶事○今案见谷梁隐元年谨案以下永兴自注陈本服载误覆载】 衣服曰襚 【公羊衣服曰襚谷梁衣衾曰襚○今案见公羊隐元年传服作被】 说骖而赙 【檀弓云孔子之卫遇旧馆人之丧入而哭之哀出使子贡说骖而赙之郑注云赙助丧用也騑马曰骖○今案陈本騑误骈】 服祭曰襚 【又云卫有太史曰柳庄寝疾公曰若疾亟虽当祭必告公请于尸曰有臣柳庄也者社稷之臣也闻之死请往不释服而往遂以襚之郑注急吊贤者脱君祭服以襚臣亲贤也○今案檀弓亟作革释文云革本又作亟陈本已改革又删急吊四字脱君上衍不字】 有司请祖期 【仪礼士丧云既夕哭请启期告于君夙兴设盥于祖庙门外有司请祖期○今案士丧礼同陈本误改既夕】 将祖纳轜车 【贺循丧服要纪云日夜将祖纳轜车于阶下举招而载备采饰焉既载遂回车南首也○今案陈本脱日夜以下通典八十六引有北首纳轜车于陛下句玉函山房但用陈本】 始载于庭 【白虎通云祖于庭何尽孝子之恩也祖始也始载于庭辞祖祢故名祖载也○今案见白虎通崩薨篇陈本尽误夺祢误祚名误为】 葬祖于庭 【周礼丧祝云及祖饰棺郑注曰祖谓将葬祖于庭也○今案见春官陈本多窜改】 

　　○棺椁三十一 

　　古者不封不树后世圣人易之以棺椁 【周易云古之葬者厚衣以薪葬之中野不封不树丧期无数后世圣人易之以棺椁○今案系辞下以薪上有之字】 有虞氏瓦棺 【檀弓曰有虞氏瓦棺郑注曰始不用薪也有虞氏上陶○今案檀弓注同】 夏后氏堲周 【又云夏后氏堲周郑注火熟曰即烧土冶以周于椁也或谓之土周犹是也○今案檀弓注椁作棺犹作由】 棺厚三寸 【帝王世纪禹葬衣衾三领桐棺三寸○今案类聚十一引同】 桐棺四寸 【家语云孔子之丧公西赤掌殡葬焉桐棺四寸柏椁五寸○今案见家语终记解栢椁误柏棺】 四寸之棺五寸之椁 【檀弓云有子曰夫子制于中都四寸之棺五寸之椁以斯知不欲速朽也○今案近本檀弓作椁】 鲤也死有棺而无椁 【论语先进云颜渊死颜路请子之车子曰才不才亦各言其子也鲤也死有棺而无椁吾不可徒行以为之椁○今案陈本删去小注】 张汤死有棺无椁 【汉书汤有罪自杀昆弟欲厚葬汤母曰汤为大臣被恶言而死何厚葬为哉载以牛车有棺无椁上曰非此母不生此子也○今案见汉书五十九张汤传】 宋文公葬棺有翰■〈方会〉 【左氏云宋文公葬棺有翰■〈方会〉杜预注旁饰棺椁■〈方会〉上饰皆僭王者礼也○今案成二年传■〈方会〉作桧旁饰下无棺椁二字】 董贤自杀棺有珠璧 【汉书董贤传有司奏董贤自杀伏事父恭不悔过乃复以朱砂画棺左苍龙右白虎上着金银日月玉衣珠璧○今案汉书九十三以朱砂作以沙余同师古注训为以朱砂涂之】 温明秘器 【晋公卿礼秩云安平王孚薨者赐东园秘器○今案见御览卷同上】 朱器 【东观云梁商薨给赐东园轜车寿朱器银镂黄金玉柜○今案御览五百五十一引无给字轜车字黄金字寿朱作朱寿柜作匣陈本脱金字有轜车二字余同御览姚辑本聚珍本东观记有轜车字末四字作黄玉匣案余亦同御览】 朱棺 【又云耿秉薨赐朱棺玉衣○今案御览五百五十一引及姚辑本聚珍本同】 瓦棺 【帝王世纪云有苗氏叛舜一南征崩于鸣条殡用瓦棺○今案类聚十一引世纪南上无一字用作以】 尽棺 【谢后汉书和帝追封谥皇太后父梁松为褎亲愍侯改殡赐东园画棺玉匣衣衾○今案初学记十四引同姚辑汪辑本谢书松皆作竦余悉同汪辑续汉亦作竦无改字画字余亦同】 玉棺 【风俗通云叶令王乔天下一玉棺于厅事前令臣史试入终不动摇乔曰天帝独欲召我沐浴服饰寝其中盖便立覆宿夜葬于城东县中牛皆流行○今案风俗通正失篇流行作流汗】 石棺 【荆州记云临湘水中有二石床床上有二石棺色绝如洞镜莫能详者也○今案陈本石床上无二字详下无者字】 卖马买棺 【谢承后汉书徐栩为长沙郡将亡遗言不受赠赙有一匹私马卖以买棺○严氏校魏改谢今案御览五百五十一引栩误翊亡作死马卖误倒入卖马汪辑本谢书将亡作后死余与原钞同姚辑本脱】 杂木为棺 【续汉书杨震数切谏为樊丰等所谮遣归本郡震行至城西阳亭谓诸子门人曰身死之日以杂木为棺布单被裁足以盖形○今案御览五百五十一引及姚辑汪辑本续汉书西下有夕字足下无以字单上无布字】 暴雨漂棺 【魏志李催等葬董卓于郿并董氏所焚之火合鍜一棺而葬之是日大风暴雨震卓墓流水入藏漂其棺木○今案魏志六董卓传无并董十六字流水作水流木作椁】 发冢剖棺 【魏志宣王讨王凌先赦凌罪凌知罪重试索棺钉以观太傅意太傅给之遂自杀乃穷治其事发凌冢剖暴尸于道○今案凌知二十字见魏志二十八注引魏畧余见凌传于道作于市】 

　　○葬三十二 

　　昔葬也欲人之弗得见也 【礼记国子高曰昔葬也者藏也藏也者欲人之不得见也衣足以饰身棺周于衣椁周于棺土周于椁○今案檀弓无昔字衣足上有是故二字】 葬于墓所以即远也 【檀弓云子游曰饭于牖下小敛于户内犬敛于阼阶殡于客位祖于庭葬于墓所以即远也故丧事有进而无退○今案檀弓无阶字】 下殇葬于 【曾子问云下殇土周葬于园遂舆机而往注云舆机举尸之床也以绳緪作絙余同】 小儿葬于道 【风俗通云葬小儿必于道边者伤其人道未成故置于道侧使视成人之道也○今案陈本同】 相地可葬 【仪礼既夕礼云冢人物土郑注物犹相也相其地可葬者乃营之也○今案此见仪礼注同】 卜其宅兆 【孝经云卜其宅兆而安厝之郑注宅葬地兆吉兆也葬大事故卜之慎之至也○今案明皇注有葬事大故卜之六字疏以为依郑注余脱】 诸侯五月同盟至大夫三月同位至士踰月外姻至 【左氏云天子七月而葬同轨毕至诸侯五月同盟至大夫三月同位至士踰月外姻至○今案见隐元年传】 不为雨止 【王制云葬不为雨止郑注虽雨犹葬以其礼仪少也○今案王制注同】 不避涂潦 【曲礼送葬不避涂潦】 反葬于周 【檀弓云太公封于营丘比及五世皆反葬于周郑注齐太公受封留为太师葬于周子孙生焉不忍离也五世之后乃葬于齐○今案檀弓注同】 合葬于防 【又云孔子少孤不知其墓问于邹曼父之母然后得合葬于防○今案檀弓邹作聊】 葬在西阶 【又云季武子成寝杜氏之葬在西阶之下合葬非古也自周公以来未之有改也吾许其大而不许其细何居命之哭○今案见檀弓篇】 兆在路寝 【晏子春秋云公成路寝之台逢于何遭晏子再拜马前曰于何之母死兆在路寝之台■〈片庸〉下愿请合骨晏子白公公曰子尝闻请合葬人主之宫乎晏子曰婴闻之生者不安命之曰畜忧也死者不葬命之曰畜哀也畜忧者怨畜哀者危不如许之公曰诺逢于何遂葬路台牖下○今案此见晏子内篇谏下之台■〈片庸〉下四字误作当如之何陈本尚不误俞本■〈片庸〉作褊】 前有方相 【蔡质汉官仪云阴太后崩前有方相及凤凰车○今案见平津馆辑本卷下】 黄金四目 【周礼方相氏云掌蒙熊皮黄金四目玄衣朱裳执戈扬楯帅百隶以驱疫○今案见夏官】 故作旗头 【风俗通云俗说人死魂气浮扬故作旗头以存之言头体魌盛大也○今案陈本脱言头以下俞本全脱】 以威厉鬼 【又云俗说曰凡祭祀先祖所以求福方者兴旭相者所以威厉鬼驱同像方相欲以惊逐鬼魅○今案此文有误陈俞本皆脱】 死不可别以旗识之 【檀弓云铭明旌也以死者为不可别也故以其旗识之卢植注曰形掩藏不可别故以其旗别也○今案陈本植误相故以句作故旌以别之玉函山房辑礼记卢注一卷脱此条】 始死葬铭各以其官 【杜预丧服要纪云始死葬铭卿大夫士皆建物皆书朱各以其官妇人则书姓行也○今案陈本玉函山房辑本卿上有凡字无皆建六字又玉函本书姓作以姓】 夏后氏绸练 【礼记明堂位云夏后氏之绸练邱注夏后氏以绸为杠以练为旒也谨案丧葬用○严氏校氏后改后氏今案陈本脱谨案以下】 周人墙置翣 【檀弓云周人墙置翣郑注墙柳衣也谨案翣形如扇画以炎文○今案陈本脱谨案以下】 君颛翣 【礼记云君颛翣郑注翣者车饰也○今案陈本同】 设披周也设崇殷也 【檀弓云设披周也设崇殷也郑注云披柩行夹引棺者崇是崇牙旌旗饰也谨案披引棺索也○今案陈本脱谨案以下】 槀车载蓑笠 【仪礼既夕记云槀车载蓑笠郑玄注槀犹散也散车蓑笠备雨之具也○今案既夕记蓑作蓑之具作服字槀从禾阮氏校勘记云通解要义杨敖均从木毛本作蓑】 蚁结四隅 【檀弓云褚幕丹质蚁结于四隅郑注以丹布幕为楮葬覆棺画褚之四角其文如蚁行往来交错也蚁蚍蜉也殷之蚁结似今蛇文画○王石华校不知下条道车二字原窜入此标目蚁结上又不知下条小注司常数句误窜入此条蚁行之上竟于道车下增入丹质二字不察甚矣今案照礼记周礼文移正】 道车 【司常云道车载旞郑又云道车朝夕燕出入之车朝服视朝○今案周礼司常注无朝服以下余详上条】 男子西向妇人东向 【又云国昭子之母死问于子张曰葬及墓男子妇人安位子张曰司徒敬子之葬夫子相男子西向妇人东向郑注云夹羡道为位○今案檀弓之葬作之丧向作乡此条应在下条之下】 止柩就道止哭听变 【礼记云曾子问云葬引止于堩日有蚀之且不乎孔子曰昔者吾从老■〈日冉〉助葬于巷党及堩日有蚀之老■〈日冉〉曰丘止柩就道又止哭而听变既明反而后行曰礼也郑注堩道也变谓异礼○今案曾子问篇蚀作食】 黄帝葬于桥山 【史记五帝本纪云黄帝崩葬于桥山○今案陈本无崩字】 帝喾葬于狄山 【山海经云帝喾葬于狄山之阴○王石华校标目誉改喾今案见海外南经】 炎帝葬长沙 【帝王世纪云炎帝在位百二十年而崩葬长沙○今案御览七十八引世纪同】 帝喾葬顿丘 【又云帝喾高辛氏姬姓也有圣德年十五而佐颛顼三十登位都亳在位七十年年百五岁而崩葬顿丘宜阳○今案类聚十一引帝王世纪三十作四十宜阳作广阳里御览七十九引三十作二十】 颛顼葬于附隅 【山海经云濮水出鲋之山帝颛顼葬于阳九嫔葬于阴○王石华校云濮水甚好今本误作汉水严氏覆校又于濮水二字旁着圈今案陈本濮作汉附隅作鲋鱼考山海经海内东经有汉水出鲋鱼之山句无帝颛以下大荒北经作附禺濮作河惟海外北经作务隅郭注云今在濮阳并有葬阳葬阴二句石华铁桥之赏濮字惜未举其出典】 帝尧葬发丘 【又云海水东曰发丘百菓所生在帝尧南也○今案海外南经但言帝尧葬狄山无发丘之文】 尧葬谷林 【吕氏春秋□尧葬谷林○今案吕氏春秋孟冬纪谷作谷】 舜葬九疑 【白览家云帝舜葬九□山阳丹朱葬其阴○今案家下当补□记二字考史记五帝本纪集解秦本纪正义引皇览皆云舜冢在九疑山无山阳之说亦无丹朱葬阴句问经堂辑本并未引及书钞因孙冯翼所据即陈本而陈本此条适改注山海经故也足见旧钞之可贵】 舜葬纪市 【吕氏春秋云舜葬纪市不变其肆○今案经训堂本安死篇同】 禹葬会稽 【刘向上疏谏营昌陵云禹葬会稽不改其列○今案见汉书三十六刘向传】 周公葬于毕 【又云秦始皇葬于骊山之阳石椁为游舍馆○今案见汉书刘向传阳作阿无舍字秦始上有文武周公葬于毕句】 葬临江丘 【吴会野记云禹年九十三崩葬山阴临江之丘名曰富陵桐棺芦椁下千人之坛禹得水土故自海殡临大水也○今案陈俞本脱桐棺以下】 葬于虎丘 【吴越春秋云阖闾葬虎丘会士千万人积壤为高坟以水银为池黄金珠玉为凫鴈扁诸之剑三千盘郢鱼肠在焉已葬金精上为白虎○今案汪校本吴越春秋脱此条考类聚卷八引千万作十万高坟作丘字无盘郢四字余同陈俞本皆改注越绝书】 葬乐池南 【穆天子传甲辰天子葬盛姬于乐池之南河济之间共事常谷黄城三邦之士为辇长○今案平津辑本卷六常作韦士为辇长作事辇丧余同陈俞本脱河济以下】 葬鲁城北 【家语云孔子之丧公西华掌殡葬焉兼用三王之礼所以尊师且备古也葬于鲁城北泗上藏地不及泉而封为偃斧之形树柏松为志弟子皆家于墓行心丧之礼也○今案家语终记解泗下有水字】 葬于赢博 【檀弓云延陵季子适齐及其反也其长子死葬于赢博之间其高可隐也○今案陈俞本赢误嬴】 葬于武库 【刘向上疏谏营昌陵云樗里子葬于武库○今案见汉书三十六刘向传】 葬于城东 【风俗通叶令王乔天下一玉棺于厅事前乔曰天帝欲召我沐浴寝其中葬于城东○今案见风俗通正失篇】 葬于邺西 【赵书云前石有佛图澄号曰大和尚道法大行终于建武末葬邺西紫陌先造生墓已数年矣○今案御览一百九十五引赵书无前石三字号曰十一字余同】 葬蓝田 【史记临江闵王以孝景前四年为太子四岁废为临江王四年坐侵庿土?雷为宫上征荣荣诣中尉府中尉郅都责讯王王恐自杀葬蓝田燕数万衔泥冢上○今案见五宗世家】 葬安陵 【杨雄家云子云以甘露元年生天凤五年卒葬安陵阪上弟子侯芭负土作坟号曰玄冢○今案类聚四十御览五百五十八引家下有牒字无甘露句类聚牒误谍侯误俟本钞冢墓篇引有甘露句】 死陵葬陵死泽葬泽 【淮南子云禹之时天下大水禹身执絫垂死陵者葬陵死泽者葬泽节财薄葬○今案淮南子要畧篇絫作虆陈本絫垂误改畚锸】 下不及泉上毋通臭 【墨子云古者圣人制为葬埋之法曰棺三寸足以朽体衣衾三领足以覆恶昔尧北教北狄道死葬卭之山衣衾三领满坎无封舜西教犬戎道死葬南己之市禹东教于越葬于会稽之山下不及泉上毋通臭三王者岂财用不足哉以为葬埋之法也○今案毕校本节葬篇古者圣人作故古圣王北狄作八狄卭之山作蛩山之阴坎作埳犬戎作七戎南已句作纪市越作九夷不及作毋及毕校附注谓南已当作南巴王氏读书杂志以为当从旧钞作南已】 择不食之地 【礼记云成子高寝疾庆遗入请至大病如之何子高曰吾闻之也生有益于人死不害于人吾纵生无益于人吾可以死害于人乎哉我死则择不食地而葬我焉○今案擅弓篇不食下有之字】 择不毛之地 【皇甫谧笃终篇论云置尸着虚床择不毛之地穿坑深十尺阔六尺长一丈五尺去床下尸平生之物皆无自随○今案严辑本此文据晋书本传无篇字虚床作床上长一句在六尺句上又阔作广本钞改阔者永兴避隋讳也】 藉以黄壤 【范晔后汉书赵咨将终告其故吏朱祇萧建等薄敛素棺藉以黄壤欲令速朽早归黄土不听子孙改之○今案见范书六十九赵咨传】 葬以土藏 【楚国先贤传云韩塈临终遗言曰夫俗奢者示之以俭俭则节之以礼若曹敬听吾言敛以时服葬以土藏穿毕便葬送之以瓦器○今案说郛本楚国先贤传临作将听作闻敛误欲便误使初学记十四引脱临字示误易余与原钞同】 臝葬反真 【汉书杨王孙传云王孙学黄老之术家业千金厚自奉养生亡所不致及病且终先令其子曰吾欲臝葬以反吾真必亡易吾意○今案见汉书六十七】 天地为棺 【庄子云庄子将死弟子欲厚葬之庄子曰吾以天地为棺椁日月为连璧星辰为珠玑万物为赍送吾葬具不备乎○今案见古佚丛书本庄子列御寇】 蘧蒢裹尸 【皇甫谧笃终篇云以蘧蒢裹尸蘧蒢之外便以亲土千载不苦形骸与后土同体魂爽与元气合灵○王石华校标目畏改裹今案晋书本传载笃终论不苦作虑患】 不用棺椁 【卢植别传云病临困敕其子俭葬于山足不用棺椁附体单布而已○今案御览五百五十五引卢植别传无椁字布作帛】 尧典一篇不忘圣道 【后汉书周盘遗令写尧典一篇并刀笔各一置棺前示不忘圣道○今案范书六十九盘作盘】 老子两卷乐好道德 【虞翻别传云翻遗令俭葬唯以两卷老子乐好道德而已○今案御览五百五十五引此别传虞作郭乐好作示存陈本亦改示存】 葬我虞山以望齐国 【吴地记云海隅县西山上齐女坟吴王阖闾为太子娉齐女为妃忧思发病王筑吴大城北门层楼使女登其上名曰齐门女临终谓太子曰若吾死有知必葬我虞山之丘以望齐国而已○今案　　　钦定图书集成坤舆典卷一百三十八引吴地记有此文惟作齐女丧夫此作齐女临终谓太子则传闻异辞矣陈本改注吴越春秋】 城旁为冢久客思乡 【搜神记云温序字公次太原郡人任护军校尉行部为隗嚣所得伏剑死而始祖怜之送葬到洛阳城旁为筑冢长子寿梦序告之曰久客思乡寿即弃官上书乞骸骨帝许之○今案学津讨原本搜神记郡作祁始祖作更始陈俞本已照改】 东望我子西望我夫 【典畧云秦襄王母夏太后卒别葬社东临死曰东望我子西望我夫○今案陈本作社俞本及御览五百五十五引典畧俱作杜东史记吕不韦传亦作杜东】 东奉二陵西瞻宫阙 【杜预遗令云葬吾北芒东奉二陵西瞻宫阙○今案百三家本杜预集无北芒句陈俞本北芒作首阳】 冬日冬服夏日夏服 【韩子云墨者之葬也冬日冬服夏日夏服桐棺三寸执丧三月世至以为俭而礼之儒者破家而葬赁子而葬执丧三年大毁扶杖世至以为孝而礼之○今案韩子显学篇执丧作服丧无赁子句上世至句脱至字下世至句至作主陈本俱作世主三月误二日】 绝哭泣之声止妇女之送 【魏畧云沐并字德信年六十豫作终制诫其子以俭葬病甚临困又敕豫掘埳诫气绝令二人举尸□焰绝哭泣之声止妇女之送吊祭之宾无设粟之奠○今案魏志二十三常林传注引魏畧同陈本脱并字两字及禁吊二句】 葬要离冢侧 【东观云梁鸿字伯鸶扶风人隐于会稽病困勑妻子勿持尸柩去死后其主人高伯通为求葬处有要离家旁高懆众人曰要离古烈士今伯鸾亦清高当令相近遂葬要离冢侧○股份有限公司校要改妻今案聚珍本高伯作皋伯余同姚辑本脱】 葬西门豹边 【魏畧云田豫病亡戒其妻子曰葬我必予西门豹边妻子言豹古之神人柰何葬其边豫曰豹所履行正与等耳使死而有灵必与我善也○王石华校标目补西字今案魏志二十六裴注引魏畧无正字等上有我字】 葬近蘧瑗愿托贤者 【解道虎齐记濮阳王临终顾命葬近蘧瑗之墓吾常想其为人愿托贤者之灵○股份有限公司校旁勒解道虎三字疏矣今案御览五百五十六引命作令贤者作贤哲惟虎误虔余同陈本已改魏志】 骸勿归乡 【谢后汉书崔瑗为济北相光禄大夫杜乔为八使徇行郡国以赃罪奏瑗征诣廷尉瑗上书自讼得出会病卒临终顾命子实曰夫人禀天地之气以生及其终也归精于天还骨于地何不可藏形骸勿归乡里○今案御览五百五十四引出上有理字禀上脱人字奏上无罪字姚辑汪辑本谢书徇作狥出上亦有理字何下有地字余同】 不恋本土 【语林云王太保有二儿亡一儿欲还葬旧茔一儿欲留葬太保乃垂涕曰念故乡仁也不恋本土达也唯仁与达吾二子其有焉○今案御览五百五十六引语休亡作丧念作不忘陈本已照改】 善临从死 【毛诗黄鸟云黄鸟哀三良也国人剌穆公以人从死而作是诗也毛苌云三良三善臣奄息仲行钺虎也从死自杀以从死也○今案是诗也以上见秦风黄鸟序陈本已改注史记】 后宫皆殉 【皇览冢墓记云秦始皇冢在骊山治骊山七十余万人穿八池固三泉宫观百官奇器珍怪毕藏之以水银为百川江河大海机关转相输终而复始上具画天文以人鱼膏为灯度久不灭后宫无子者皆殉○今案御览五百六十引冢墓记治骊四字作井天下亡徒五字固作洞无百官二字输作干旋亦见本钞六十四冢墓篇引】 皷钟以葬 【穆天子传云甲辰天子葬盛姬于乐池之南御棺日月之旗七星之文皷钟以葬○今案平津辑本御上有大匠二字】 舞鹤送死 【吴越春秋吴王阖闾有女子玉葬于昌门外乃舞白鹤于吴市令万民随观还使男女与鹤俱入羡门因墓之杀生送死邦人悲之○今案汪校本阖闾内传第四子玉作滕玉昌作阊墓作掩悲作非余同陈本子玉误怨玉墓作塞余同汪本】 葬用蜃灰 【左氏云宋文公卒始厚葬用蜃灰益车马始用殉重器备也○今案见成二年传】 水银为川 【皇览冢墓记云秦始皇冢在骊山余见上文○今案见本篇后宫皆殉条下】 施玉匣 【吕氏春秋含和珠鳞施今葬皆用之注云含珠口宝也鳞施玉匣也死者之体如鱼鳞犬○今案吕氏春秋孟冬纪无和字及今葬五字宝作实玉匣以下作施玉于死者之体如鱼鳞也陈本有今葬句余从近本惟施玉下仍增匣字】 埋珍宝 【潜夫论云生不敬养死乃崇葬或至金镂玉匣致埋珍宝耦人车马造起大冢阔树松柏○今案王谟本潜夫论及陈本敬作极金上有刻字匣致作黄壤致藏埋上有多字阔树作广种本本钞九十四冢墓篇引亦作极养作阔树永兴改阔详本卷上】 齐国好厚葬布泉尽衾 【韩子云齐国好厚葬布泉尽于衣衾材木尽于棺椁○今案案内储说七泉作帛陈本已改帛】 宋襄公葬其夫人酰醢百瓮 【檀弓云宋襄公葬其夫人酰醢百瓮曾子曰既曰明器矣而又实之○今案陈本同】 驷马不行 【博物志汉滕公夏侯婴死公卿送葬至东都门外驷马不行棓地悲鸣即掘马蹄下得石椁其铭曰佳城郁郁三千年见白日于嗟滕公居此室乃葬斯地谓为马冢○今案明吴管校本博物志棓作局脱椁字裨海本石椁作石室本钞九十四冢墓篇引今据以互订】 书生语也 【录异传云表安葬其母逢二书生语其葬地遂至四世五公也○今案御览五百五十六引录异传表作袁安下脱葬字二作三余同陈本二亦作三五公作三公】 泗水却流 【论衡云孔子葬泗水泗水为之却流○今案见论衡书虚篇考家语终记解亦言孔子葬泗水上本钞冢墓篇引论衡葬下脱泗水二字】 大鸟徐步 【太尉中常侍樊丰骄恣震切谏由是共谮震策罢遣归本郡仰鸩薨先葬日有大鸟来止庭树上须臾下地安行徐步到柩前正立低头泪出更共抱持终不能骇○今案此脱书名大鸟来止以下见范书八十四注作引续汉书考华书脱先字抱持作抚抱能作骛余与原钞悉同初学记十四引华书亦然东本改注范书失考矣又谢书杨震传亦大同小异】 葬曰大雨 【范汉书董卓将李傕等合园长安城溃王允见杀葬董卓于郿并收董氏所焚尸之灰练一棺而葬之葬日大风暴雨霆震卓墓流水入藏漂其棺木○今案范书一百二董卓传练作合敛】 葬日大雪 【吕氏春秋魏惠王死葬日天大雪至于牛目○今案开春论大下有雨字】 陪葬三百家 【上党郡记云今狐征君终诸生尊师法陪葬者三百余家松三千树大皆数十围高四五十丈即壸关三老令狐茂○今案御览五百六十引上党郡记尊作遵壸作壶陈本亦作壶】 会葬千余人 【郑玄别传云玄卒会葬者千余人○今案御览五百五十五引郑玄别传同】 赴会者千余人 【郑玄别传云玄卒遗令薄葬自郡守以下尝受业者千余人衰绖赴会○今案御览五百五十五引玄别传自郡以下但作衰绖赴者千余又卷五百四十七引作受业者衰绖千余人皆不及影钞之完好】 赴者十余人 【晋阳秋云荀粲亡时年二十九性简贵不能与常人交接所交者皆一时俊杰至葬赴者纔十余人皆同时知名士也哭之咸痛行路者也○严氏校杰佼改俊杰今案魏志十荀彧传注引晋阳秋纔作裁咸痛以下作感动路人御览五百五十四引贵作实余同裴注陈本亦改作实】 六亲云赴姻族如林 【陆机大墓赋云抚崇涂而难亲停危轨之将游虽万乘与洪圣赴此涂而俱税于是六亲云赴姻族如林争涂淹泪望门举音○今案陆机集及百三家本大墓作大暮脱抚崇四句云赴作云起本钞冢墓篇亦引陆机大墓赋陈本大墓作冢墓无抚崇二句洪圣作圣哲税作休末二口作争涂惨戚涕泪沾襟】 民谓京兆阡民谓原氏阡 【汉书原涉传云初武帝时京兆尹曹氏葬茂陵民谓其道为京兆阡涉慕之乃买地开道立表署曰南阳阡人不肯从谓之原氏阡○今案汉书九十二阡作仟陈本亦作仟】 埋玉着土情能何已 【世统云庾文康亡何扬州临葬云埋玉树着土中使人情能何已○今案惜阴轩本世说伤逝篇何下迭两已字余同原钞说误统】 

　　○挽歌三十三 

　　挽歌者执绋相和之声 【搜神记云挽歌魁昙丧家之乐挽歌者执绋相偶和之声○今案学津讨原本搜神记昙作■〈木垒〉陈本脱魁昙字偶字及执上挽歌者三字又丧上增者字】 为歌以寄哀 【谯子法训云有丧而作乐者或曰彼为乐丧也有不然乎周闻之高帝召田横至尸乡自毙奉首从者挽至于官不敢哭而不胜其哀故为此歌以寄哀音○今案世说注引法训弊作刎尸乡作千户乡亭文选注二十八引高帝至自毙十字与旧钞合陈本闻之以上但作挽歌者三字挽至作晚至初学记十四引高帝以下官作宫脱而不胜句余同】 命徒歌虞殡 【左氏云吴与齐战齐人公孙夏将战命其徒歌虞殡杜预注曰虞殡送葬歌也示必死○今案杜注歌下有曲字】 武陵喜挽歌 【续晋阳秋云武陵王晞为挽歌自摇大铃左右唱和新安人歌舞离别之声甚酸悲也○今案初学记十四引续晋阳秋无新安以下陈本唱和作和之亦脱新安以下】 桓尹能挽歌 【又云袁山松善音乐作行路难辞句婉切酒酣从而歌之听者莫不流涕初吴昙善唱乐桓氏能挽歌及松以行路难配之号为三绝也○今案陈本注裴启语林吴作羊配作继】 袁山松出令左右挽歌 【语林云张堪好于斋前种松柏养鸲鹆袁山松出游好令左右挽歌作行路难辞时人谓张屋下陈尸袁道上行殡○今案世说任诞篇注引语林堪作湛无柏字挽上有作字无行路句御览五百五十二引仍脱行路句堪亦作湛】 梁商倡乐终以薤露之歌 【续汉书大将军梁商三月上巳日会洛水倡乐毕极终以薤露之歌坐中流泪○今案初学记十四引终以作终于余同姚辑汪辑本续汉书与原钞悉同】 欲悲泪已竭欲辞不能言 【傅玄挽歌辞曰人生尠能百哀情数万端不幸婴笃病凶候形素颜衣衾为谁施束带就阖棺欲悲泪已竭欲辞不能言存亡自违近长夜何漫漫寿堂闲且长祖载归不还○严氏校补情字漫字今案陈本万作百存亡句作一去永不返无寿堂二句俞本与陈同惟窜入初学记中检旧本初学记无此文】 朝发高堂上暮宿黄泉下 【缪袭挽歌辞云令月简吉日启殡将祖行祖行安所之登天近上皇朝发高堂上暮宿黄泉下白日入虞泉悬车息驷马○严氏校标目补上字今案初学记十四引缪氏此辞无令月四句虞泉作虞渊陈本已照改本钞改虞泉者唐人转写时避高祖讳也】 平生坐玉殿没归幽都宫 【傅玄挽歌云灵坐飞尘起魂衣正委移茫茫丘暮间松柏郁参差明器无用时桐车不可驰平生坐玉殿没归都幽宫地下无漏刻安知夏与冬○严氏校补尘字今案百三家本傅集脱陈俞本夏作秋傅节子辑本亦作秋又坐作座刻作期都字在宫下余同又俞本亦挽入初学记内】 魂衣何盈盈旟旐何习习 【陆机庶人挽歌辞云死生各异方昭非神色袭贵贱礼有差外相盛已集魂衣何盈盈旟旐何习习念彼平生时延宾陟此帏宾阶有邻迹我降无登辉陶大不知吠瓦鸡焉能飞安寝重丘下仰闻板筑声○今案本钞下文引陶犬四句飞作鸣本钞冢墓篇引陶犬二句亦作鸣与下声字韵也考百三家本陆集脱此条陈本只得标目二句余改注陆机挽歌他语】 车轮结不转百驷齐悲鸣 【傅玄挽歌辞云人生尠能百哀情数万婴路柳夹灵轜旟旐随风征车轮结不转百驷齐悲鸣○严氏校小注内补路字齐宇今案傅节子辑本同百三家本傅集脱陈俞本脱万婴以上二句】 悲风激行轨仰灵结流蔼 【陆士衡王侯挽歌辞云素骖伫轿车白驷挈飞葢哀鸣兴殡宫徘迟悲野外魂舆寂无响但见冠与带备物象平生长旌谁为旆悲风激行轨仰灵结流蔼○今案百三家本敷文阁本二俊集及陈本无王侯二字白作玄挈作骛徘作□仰灵作倾云又百三家本敷文阁本激误徽陈本激作鼓】 安寝重丘下仰闻板筑声 【陆机庶士挽歌辞云陶犬不知吠瓦鸡焉能鸣安寝重丘下仰闻板筑声○严氏校人改犬今案详本篇上文】 杳杳三泉室冥冥玄夜堂 【傅玄七哀诗云杳杳三泉室冥冥玄夜堂○今案百三家本脱陈本及傅节子辑本同】 孤魂虽有识 【陆机王侯挽歌辞孤魂虽有识良接难为符操心玄茫内注血治鬼区○今案百三家本傅集脱陈本良接作冥漠茫作芒治作贻】 长夜永无期 【缪袭挽歌辞云寿堂何冥冥长夜永无期欲呼声无声欲语口无辞○今案陈本作舌无声考采菽堂古诗选卷七及初学记十四引缪氏挽歌均脱此数句】 

　　北堂书钞卷第九十二 



　　●北堂书钞卷第九十三　　　　礼仪部十四 

　　隋秘书郎虞世南撰 
　　南海孔广陶校注 
　　丧服三十四　　　　　　居丧三十五 
　　奔丧三十六　　　　　　讣告三十七 
　　夺礼三十八 

　　○丧服三十四 

　　小宗伯职辨吉凶之五服 【周礼小宗伯职云辨吉凶之五服郑注云五服王及公卿大夫士之服○今案春官注同】 服术有六 【礼记大传云服术有六一曰亲亲二曰尊尊三曰名四曰出入五曰长幼六曰从服郑注术犹道也亲亲父母为首尊尊君为首名世母叔母之属也出入女子子嫁者及在室者也长幼成人及殇也从服若夫为妻之父母妻为夫之党服○今案大传注同】 从服有六 【礼记大传云从服有六有属从有徒从有从有服而无服有从无服而有服有从重而轻有从轻而重郑注属从子为母之党也徒从臣为君之党也从有服而无服公子为其妻之父母也从无服而有服公子之妻为公子之外兄弟也从重而轻夫为妻之父母也有从轻而重公子之妻为其皇姑也○今案大传注同】 以三为五以五为九 【丧服小记篇云亲亲以三为五以五为九上杀下杀旁杀而亲毕矣郑注云上亲父下亲子三也以父亲子以子亲孙五也以祖亲高祖以孙亲玄孙九也杀谓亲益疏者服之则轻○今案丧服小记注同】 称情立文以别贵贱 【礼记三年问云三年之丧何也曰称情而立文因以饰羣别亲疏贵贱之节而不可捐益也故曰无易之道也郑注称情而立文称人之情轻重而制其礼也羣谓亲之党也无易犹不易也○今案三年问注同】 丧同四制变而从宜 【丧服四制云丧有四制变而从宜取之四时也有恩有礼有节有权取之人情也○今案丧服四制篇有礼作有理】 有恩 【又云有恩恩者仁也其恩厚者其服重故为其父斩衰三年苴蓑不忘○今案丧服四制篇此文无苴蓑句疑由下条窜入】 有礼 【又云有节节者礼也三日而食三月而浴期而练毁不灭性不以死伤生也丧不过三年苴蓑不补墓坟不培祥之日鼓素琴告有终也以节制者也○今案丧服四制篇浴作沐蓑作衰】 有权 【又云有权权者智也资于事父以事母而爱同天无二日民无二王国无二主家无二尊杖者何也爵也三日受子杖五日受大夫杖七日受土杖妇人童子不杖不能病也百官备百物具不言而事行者杖而起言而后事行者杖而起身自执事而后行者面垢而已秃者不髽伛者不袒跛者不踊老病不止酒肉凡此八者以权制也○严氏校主上补二字今案丧服四制篇民无作土无二主作二君】 再期之丧三年也期之丧二年也 【丧服小记曰九月七月之丧三时五月之丧二时也三月之丧一时也○今案陈本无云九以下】 三年之丧天下之通丧也 【礼记曾子问曰孔子曰○今案此条有脱误旧钞孔子曰下有子生三年廿三字系由下条窜入考曾子问篇言三年之丧者凡三见但无通丧六字则此句亦由下条误入也】 三年之丧天下之通丧也 【论语微子云宰我问三年之丧朞已久矣子曰子之不仁也子生三年然后免于父母之怀夫三年之丧天下之通丧也子有三年之爱于其父母乎○今案此见阳货篇旧钞微子二字有误】 三年之丧人道至文 【礼记杂记云三年之丧人道之至文也夫是之谓至隆是百王之所同古今之所壹也未有知其所由来者也○今案此见三年问篇旧钞杂记二字有误】 三年之丧虽贵遂服 【汉晋春秋云初文帝之崩羊祜曰三年之丧虽贵遂服自天子达今上天纵至孝有曾闵之性若因此革魏之薄而兴先王之法以敦厚风俗垂美百代不亦善乎○今案御览五百四十七引汉晋春秋垂美作垂之亦善作亦美余同】 致丧三年 【檀弓云事亲有隐而无犯左右就养无方服勤至死致丧三年郑注勤劳辱之事也致谓戚容称其服也凡此以恩为制○今案檀弓注同陈本恩作义】 服勤三年 【杂记云成圹而归不敢入处室居于倚庐哀亲之在外也寝苫枕块哀亲之在土也故涕泣无时服勤二年思○今案此见问丧篇非杂记也思下有慕之心孝子之志也八字涕作哭】 □□□□ 【郑注云心丧戚容如父而无服也凡此以恩义之闲为制○今案此见檀弓上篇心丧二年句注也旧钞窜入上条注中今移至】 至尊至亲故为加降 【白虎通云三年之丧以二十五月为期民质痛于死者不封不树丧期无数忘之则除后世圣人因天地万物有炵始而为之制以期断之父至尊母至亲故为加隆以尽孝子之恩爱加之则倍故再期二十五月也○今案白虎通丧服篇忘之作亡之以期作朞】 恩深义重故为之服 【白虎通云弟子为师服者弟子有君臣父子朋友之道木故生则敬而亲之死则哀而痛之恩深义重故为之服也○今案白虎通丧服篇作为之隆服本钞下文引隆作阴】 创巨者日久痛甚者逾迟 【礼记三年问云创巨者其日久痛甚者其逾迟三年者称情而立文所以为至痛极也斩衰苴杖居倚庐贪粥寝苫枕块所以为至痛饰也○今案三年问篇逾作愈】 贤者俯就以尽其哀不肖企及不足伤性 【礼记祭统云所以止三年何复天地之恩也夫三年之后饥能索食寒能索衣圣人量时制服于中贤者俯而就之以尽其哀不肖者企而及之不足伤其性也○今案详本钞居丧篇】 小功不税 【檀弓云曾子曰小功不税郑注据礼而言也日月已过乃闻丧而服企而及之不足伤也○今案檀弓注而服下但有曰税二字企而以下是由上条窜入】 制重哀轻 【潘岳悼亡赋云吾闻丧礼之在妻谓制重而哀轻○今案百三家本潘岳集同陈本脱谓字】 天子绝朞 【白虎通云天子为诸侯绝朞何示同爱百姓明不独亲○今案见丧服篇】 大夫降缌 【礼记中庸云期之丧达乎大夫三年之丧达乎天子卿大夫降缌重公正也○今案中庸篇及注无卿大夫以下惟正义引熊氏有小功降缌句陈本脱重公以下】 为父后者为出母无服 【丧服小记云为父后者为出母无服郑云不敢以己私废父所传重之祭祀○今案陈本同】 为殇后者以其服服 【又云为殇后者以其服服之郑注云言为后者据承之也殇无为人父之道以本亲之服服之○今案丧服小记注同】 兄弟之子犹子也盖引而进之嫂叔之无服也盖推而远之 【檀弓云丧服兄弟之子犹子也盖引而进之也嫂叔之无服也盖推而远之也○今案陈本兄上脱服字】 妾为君之长子与女君同 【丧服小记云妾为君之长子与女君同郑注云不敢以恩轻轻服君之正统也○今案陈本同】 女君死妾为女君之党服 【杂记云女君死则妾为女君之党服郑注云妾于女君之亲若其亲然○今案杂记注同】 旧君无服明不二君 【孔丛子云子思居卫鲁穆公卒县子使乎卫谓子思曰子虽未臣鲁父母之国也奈何不服子思答曰臣而出国君不移其宗庙则为之服寄公寓乎是国而为国服吾既无别于鲁国而祭在卫吾何服哉寄臣而服所寄之君则旧君无服明不二君之义也○今案孔丛子抗志篇出国作去国移作扫陈本亦改扫】 同僚有服有相友之义 【孔丛子云秦庄子死孟武伯问于孔子曰古者同僚有服乎曰然同僚有相友之义贵贱等殊不为同官○今案见记义篇】 王为公锡衰 【周礼司服职云王为三公六卿锡衰郑注君为臣服锡衰锡者麻之滑者十五升去其半无事其缕哀在内也○今案春官司服同】 王为诸侯缌衰 【周礼司服云王为诸侯缌衰郑注云君为臣服吊服也缌十五升去其半无事其布哀在外也○今案司服注同】 王为大夫士疑衰 【又云王为大夫士疑衰郑注云君为臣服吊服也疑衰十四升衰也疑之言拟拟于吉也○今案司服圣同】 庶人为国君齐衰 【白虎通云礼庶人为国君齐衰三月○今案王谟本白虎通人下脱为字君下有服字】 士妾有子而为之缌 【丧服小记云侍妾有子而为无子则已郑玄注士卑妾无男女则不服不别贵贱○今案丧服小记注同】 弟子为师为之阴服 【白虎通云弟子为师服者弟子有君臣朋友父子之道也故生则尊敬而亲之死则哀痛之恩深义重故为之阴服入则绖出则否檀弓云昔者夫子之丧颜渊若丧子而无服丧子路亦然请丧夫子若丧父而无服○今案白虎通丧服篇阴作隆陈本亦改隆】 夫子丧颜回若丧予无服 【家语云门人疑所服子贡曰昔夫子丧颜渊也若丧子而无服丧子路亦然请丧夫子若丧父而无服于是弟子皆吊服而加麻出有所之则不绖也○今案家语终记解第四十予作子陈本已改】 服以饰情 【白虎通云丧礼必制衰麻何以副意也服以饰情情貌相配中外相应以故吉凶不同服号哭之声所以表衷情也衰衰麻缌萧笄绳缨皆为横路乃为本也○今案陈本脱衰裳以下号哭二句作歌哭不同声所以表中诚也盖据近本白虎通丧服篇改又近本麻缌作麻绖横路八字作苴杖为略及本绖者亦示也十一字】 绖以代带 【又云要绖者以代绅带也所以结之何示思慕肠若结也○今案近本白虎通丧服篇要作腰】 杖以扶身 【白虎通云所以必杖者孝子失亲悲哀哭泣三日不食身病体羸故以杖扶身明不当以死伤生○今案白虎通丧服篇作身体赢病余同】 杖者辅病 【仪礼丧服云苴杖竹也削杖桐也杖者何爵也非爵而杖者何担主也非主而杖者何辅病也○今案丧服篇同陈本非爵作无爵】 苴杖竹也削杖桐也 【丧服小记云苴杖竹也削杖桐也谨案所以用竹桐竹者戚也桐者痛也明孝子悲痛哀戚于心○今案礼记疏卷三十二同谨案以下则虞永兴引申语也】 布冠 【礼记祭统云成服衣衰加绖杖竹布冠三叶缨绳营履也○今案祭统无此文陈本脱】 素冠 【毛诗云素冠刺不能三年也庶见素冠兮棘人栾栾兮郑玄笺云三年之丧时人废其礼故冀幸一见素冠者急于哀戚之人也○今案刺不句是小序也郑笺亦同陈本脱此条】 丧冠不緌 【檀弓云丧冠不緌郑注云去饰也○今案檀弓注同】 绖必再结 【白虎通云要绖者以恣绅带所以结之何示思慕腹若结也必再结之何明思慕无已也○今案白虎通丧服篇脱示字要作腰】 麻不绝本 【丧服小记云下殇小功操麻不绝本诎而反以报之郑注曰报犹合也下殇小功本齐衰之亲其绖带澡率治麻为之带不绝其本诎而上至要中合而纠之明亲重也凡殇散带重○今案丧服小记注内诎作屈】 斩不缉末 【释名为斩衰者不缉其末翦斩而已○今案见释丧制】 榛以为笄 【檀弓云南宫适之妻之姑之丧夫子诲之髽曰尔毋从从尔尔毋扈扈尔盖榛以为笄长尺而摠八寸郑注曰南宫适僖子之子南宫阅也摠束发垂为饰齐衰之緫八寸○今案檀弓适作绦】 绘笄用桑 【仪礼士丧礼云绘笄用桑长四寸郑注云桑之言丧也用为笄取其名也○今案仪礼绘作鬠陈本已改】 箭笄终三年 【丧服小记云箭笄终三年郑注曰丧所以自卷持者有除无变○今案陈本持误将】 恶笄以终丧 【丧服小记云齐衰恶笄以终丧郑注笄所以卷发妇人质于丧所以自卷持者有除无变○今案陈本持误特】 斩衰之葛与齐衰之麻同 【又云斩衰之葛与齐衰之麻同郑注绖之大俱七寸五分寸之一带五寸二十五分寸之十九○今案陈本同】 齐衰之葛与大功之麻同 【又云齐衰之葛与大功之麻同郑注云绖之大俱五寸二十五分寸之十九带四寸百二十五分寸之七十六○今案丧服小记注同】 除丧者先重者易服者易轻者 【又云除丧者先重易服者易轻郑注先重者谓练男子除乎首冠易轻者谓大丧既虞卒哭而遭小丧易服男子易乎带妇人易乎首○今案丧服小记注无冠字】 

　　○居丧三十五 

　　丧纪之容 【周礼保氏职云养国子以道乃教之六仪四曰丧纪之容郑注云丧纪之容○今案地官郑司农注容下有涕涕翔翔句此脱去耳】 □□□□ 【闻诸申之父曰哭泣之哀齐衰之情饘粥之食自天子达于庶人郑注云丧父母尊卑同也○今案此见檀弓篇衰作斩达下无于庶人三字注云下有子字旧钞此条混入上条注中今移正】 唯哀为主矣 【问丧云丧礼唯哀为主矣女子哭泣悲哀击胷伤心男子哭泣悲哀稽颡触地无容哀之至矣○今案礼记疏卷五十六同】 丧致其哀 【孝经云孝子之事亲丧则致其哀郑注擗踊哭泣尽其情○今案孝经纪孝行章明皇注情上有哀字正义云此依郑注也】 以尽其哀 【礼祭统云所以止三年何复父母之恩也夫三年之后饥能索食寒能索衣圣人量时致服于中贤者俯而就之以尽其哀不肖者企而及之不足伤其情也○今案陈本止作御致服作制服伤情作伤性余同考近本礼记祭统无此文亦见本钞丧服篇引】 哭之以叙情叙至哀 【礼祭统云所以哀哭何声以叙情叙至哀信以达意不能勿言痛不能乎故以叙至哀之者也○今案本条有误陈本脱近本祭统苶此文】 齐斩之情 【檀弓云穆公之母卒使人问于曾子曰如之何对曰申也闻齐靳之情同也○今案檀弓篇闻下有屠申之父曰五字情下有自天子达句同也二字又是郑注文同上有子丧父母尊卑六字已见本篇上文】 颜色称其情戚容称其服 【礼记杂记云子贡问丧子曰敬为上哀次之瘠为下颜色称其情戚容称其服礼记丧记云君子衰绖则有哀色郑注云颜色称其服○今案杂记一条礼记疏四十二同】 丧容累累 【礼记玉藻云丧容累累郑注羸惫貌也○今案陈本脱貌字】 颠颠 【郑元注周礼保氏职云丧纪之容累累颠颠○今案保氏注同】 三年之丧如斩朞之丧如剡 【檀弓云县子曰三年之丧如斩朞之丧如剡郑注县子鲁人也斩谓有所伤断言其至也剡谓有所割伤以其痛至也○今案县子鲁人以下今檀弓注无之陈本已照近本删改】 斩衰三日不食齐衰二日不食 【闲传云斩衰三日不食大功三不食小功缌麻再不食此哀之发于饮食也○今案礼记间传同旧钞间下衍贤字】 斩衰貌若苴齐衰貌若枲 【礼记闲传云斩衰貌若苴齐衰貌若枲大功貌若止此哀之发于容体也郑注云有大忧者面必深黑止谓不动于喜乐之事也○今案闲传注与此同】 斩衰之哭往而不反齐衰之哭若往而反 【间传云斩衰之哭若往而不反齐衰之哭若注而反大功之哭三曲而偯小功缌麻哀容可也此哀之发于声音者也郑注云三曲一举声而三折也偯声余从容也○今案陈本声余误声于】 斩衰唯而不对齐衰对而不言 【间传云斩衰唯而不对齐衰对而不言此哀之发于言语者也郑注曰议谓陈说非时也○今案议谓句系间传小功缌麻句注】 齐衰之丧居垩室大功之丧寝有席 【间传云齐衰之丧居垩室芐翦不纳大功之丧寝有席小功缌麻床可也此哀之发于居处也○今案旧钞闲下衍肾字今删】 大功不食酰酱小功不饮醴酒 【闻传云父母之丧不食菜果大功之丧不食酰酱小功缌麻不饮醴酒此哀之发于饮食者也○王石华校改酰为醢盖沿陈本标目之误今案旧钞闲下衍贤字已删】 小功缌麻哀容可也 【闲传云小功缌麻哀容可也此哀之发于声音者也○今案旧钞间下衍贤字已删陈本哀误衰】 小功缌麻容貌可也 【小功缌麻容貌可也此哀之发于容貌者也谨案小功缌麻轻故言可也○今案此见闲传】 哭父之党于庙母妻之党于寝 【礼记奔丧云哭父之党于庙母妻之党于寝师于庙门外朋友于寝门外所识于野张帷郑注党谓族类无服者也逸奔丧礼曰哭父族与母党于庙妻党于寝朋友于寝门之外壹哭而已不踊言壹哭而已则不为位矣○今案奔丧注同陈本谓族误诸族】 朋友寝门外所知哭野 【檀弓云孔子曰兄弟吾哭诸庙父之友吾哭之庙门之外师吾哭之寝朋友吾哭之寝门之外所知吾哭于野郑注云别轻重也○今案檀弓注同】 始死充充如有穷既殡瞿瞿如有求 【又云始死充充如有穷既殡瞿瞿如有求而不得既葬皇皇如有望而不至郑注忧悼在心之貌也求索也○今案檀弓注同】 水浆不入口七日 【又云曾子谓子思曰伋吾执亲之丧也水浆不入于口者七日子思曰先王之制礼也过之者俯而就之不至者企而及之故君子之执亲之丧也水浆不入于口者三日郑注为曾子言难继以礼抑之○今案檀弓注同】 水浆不入口三曰 【闲传云亲始死恻怛之心痛疾之意水浆不入口三日不举火故邻里为糜粥以饭食之○今案礼记闲传无此条惟见问丧第三十五】 其往也如慕其反也如疑 【如疑求不得也○今案见檀弓上篇求不得句非郑注文盖永兴引申语】 哀至则哭 【礼记祭统云已殡出中门之外居倚庐寝苫枕块不脱绖带立无常既葬疏食饮水哀至则哭○今案祭统无此文陈本脱记祭统三字及既字】 哭何常声 【礼记杂记篇云曾申问于曾子曰哭父母有常声乎曰如中路婴儿失其母焉何常声之有○今案近本杂记下篇中上无如字】 哭踊无数 【檀弓曰弁人有其母死而孺子泣者者孔子曰哀刖哀矣而难为继也故哭踊有节郑注此孺子泣言声无节也○今案檀弓注同惟标目无数二字有误当作无节】 设菰庐 【王肃丧服要记曰鲁哀公葬父孔子问曰寍设菰庐乎哀公曰菰庐起太伯太伯出奔闻古公崩还赴葬故作菰庐入蔀其尸○今案陈本古作召无入蔀句御览五百四十八引王肃要记葬父作祖载其父崩作薨赴葬作赴丧入蔀作以彰】 哭踊有节 【檀弓云已见　上】 口不甘味身不安美 【礼记云夫悲哀在中故形变外也痛疾在心故口不甘味身不安美也○今案见礼记问丧】 礼无容言不文 【孝经云孝子之丧亲也礼无容言不文此哀戚之情也郑注父母之丧不为诩唯而不对者也○今案见丧亲章第十八近本邢疏未收此郑注】 读丧礼 【曲礼篇云居丧不言乐祭祀不言凶郑注非其时也○今案曲礼祀作事】 不遗人 【杂记云丧者不遗人人遗之虽酒肉受也从父昆弟以下既卒哭遗人可也○今案见杂记下篇】 不虑居 【○王石华校居改君非也今案丧不虑居毁不危身见檀弓篇旧钞误连下条】 不夺人 【礼记服问云凡见人无免绖君子不夺人之丧郑注见人谓行求见人也无免绖绖重也○今案服问注同陈俞本脱此条】 公门脱齐衰 【服问云唯公门有脱齐衰谓不杖齐衰之人得免齐衰也○今案谓不以下非服问篇文乃永兴引申语也又近本脱作税陈俞本已照改】 有疾则食肉饮酒必有草木之滋焉 【檀弓云曾子曰丧有疾食肉必有草木之滋焉以为姜桂之谓也郑玄注曰增以香味为其疾不嗜食也○今案陈本同】 七十衰麻在身 【曲礼云五十不致毁六十不毁七十唯衰麻在身饮酒食肉处于内○今案陈本同】 童子不杖不菲 【杂记云童子哭不偯不踊不杖不菲未成人也○今案未成句是杂记下篇郑注文】 练而慨然祥而廓然 【檀弓云练而慨然祥而廓然○今案陈俞本同】 小祥食菜菓大祥酰酱 【礼记闲传云父母之丧既虞卒哭疏食饮水不食菜菓朞而小祥食菜菓又朞而大祥有酰酱中月而禫禫而饮酒○今案陈本禫误橝】 大连善居丧 【杂记云孔子曰大连少连善居丧三月不解朞悲哀三年忧东夷之子也郑注曰大连此二人生长夷狄而能知礼也三日不怠哭不绝声也不绖衣而卧人生得义求不面更居之者也○今案三日不怠以下非郑注文且有误陈俞本只存礼也以上】 高宗三年不言 【檀弓云子张问曰书云高宗三年不言言乃讙有诸仲尼曰胡为其不然也古者天子崩王世子听于冢宰三年○今案陈本同】 子皋泣血三年 【又云高子皋执亲之丧也泣血三年未尝见齿君子以为难○今案檀弓篇同】 弁人而孺子立者 【又云弁人有其母死而孺子泣者孔子曰哀则哀矣而难为继也○今案详本篇上文】 子思之哭嫂也为位 【又云子思之哭嫂也为位郑注善之也礼嫂叔无服○案檀弓篇注同】 

　　○奔丧三十六 

　　始闻亲丧哭答使者 【奔丧云始闻亲丧以哭答使者郑注亲父母也以哭答使者惊怛之哀无辞也○今案礼记奔丧篇注同】 闻兄弟丧哭对可也 【杂记云凡异居始闻兄弟之丧唯以哭对可也○今案杂记篇同旧钞可也下有哭答数句系由下条窜入今删】 问故又哭 【奔丧云始闻亲丧以哭答使者尽哀问故又哭尽哀郑注曰问亲丧所由○今案礼记奔丧同】 成服而后行 【奔丧云若未得行则成服而后行郑注谓以君命有为者也成丧服得行则行○今案奔丧注同】 曰行百里不以夜行 【又云遂行日行百里不以夜行郑注曰虽有哀戚犹避害也昼夜之分别于昏明哭则遂行不为位也○今案奔丧注避作辟】 见星而行见星而舍 【又云唯父母之丧见星而行见星而舍郑注曰侵晨冒昏弥益促也贾子问云见星而行唯罪人与奔父母之丧者乎○今案奔丧篇注同贾子陈俞本皆作曾子】 见星而行见星而止 【祭统篇云奔父母之丧不避昼夜齐衰之丧见星而行见星而止○今案陈俞本同但考近本祭统无此文】 望其国境哭 【奔丧云望其国境哭郑注斩衰者也自是哭且遂行○今案奔丧境作竟】 过国至境哭 【又云过国至境哭尽哀而止哭避市朝郑注感此念亲也避市朝为惊众○今案奔丧篇境作竟】 齐衰望乡而哭大功望门而哭 【又云齐衰望乡而哭大功望门而哭小功至门而哭缌麻即位而哭郑注奔丧哭亲疏远近之差也○今案礼记奔丧注同】 奔丧不及殡先之墓 【又云奔丧不及殡先之墓北面哭尽哀主人之待之也即位于墓左妇人墓右成踊尽哀括发东即主人位绖绞带哭成踊拜宾反位成踊相者告事毕郑注云主人之待之谓在家者也告事毕者于此无事者也○今案奔丧注同】 齐衰以下不及殡先之墓 【又云齐衰以下不及殡先之墓四面哭尽哀免麻于东方即位与主人哭成踊袭相者告事毕郑注不北面者以统于主人也不言袒言袭者容齐衰亲者或袒可也○今案奔丧注同】 衔命出使临在军旅虽丧不奔可也 【祭统云奔丧礼有所禁否衔命出使临在军旅诸侯守墓虽居亲之丧不奔可也○今案陈本俞本衔作行丧作哀无礼有句以下又考近本礼记祭统亦无此条】 

　　○讣告三十七 

　　寡君不禄 【杂记云君讣于他国之君曰寡君不禄敢告执事谨案不禄不终其禄禄位也○今案陈俞本服谨案以下】 小君不禄 【杂记云夫人曰寡小君不禄郑注君夫人不称薨告他国君谦也○今案礼记杂记同】 君之适子某死 【又云太子之丧曰寡君之适子某死谨案此告他国辞也○今案陈俞本脱谨案以下】 君之臣某死 【又云凡计于其君曰君之臣某死郑注臣死其子使人至君所告之也○严氏校以原钞又云下误衍注字移在云上今案非是】 君痛于臣子 【白虎通云臣死以讣告于君何此君之哀痛于臣子也○今案白虎通崩薨篇以占作亦讣本钞下文引与近本同】 臣子哀痛 【又云天子崩讣告诸侯何缘臣子丧君哀痛愤懑诸侯欲闻之又当持土地所出以供丧事○今案见崩薨篇】 使臣归珪 【又云诸侯薨使臣归瑞珪于天子何诸侯以瑞珪为信今死矣嗣子三年之后当更受爵命故归之推襄之义也○今案白虎通崩薨篇嗣子下有谅闇二字更受作乃更】 当加赙礼 【又云臣死亦讣告于君何此君之哀痛于臣子也欲问之当加赙赗之礼○今案白虎通崩薨篇问作闻无当字】 持土地出以供丧事 【又云天子崩讣告诸侯何缘臣哀痛愤懑诸侯欲闻之又当持土地所出以供丧事者也○今案详本篇上文】 使大夫吊之追远重终 【又云天子闻诸侯薨哭之何惨怛发中哀痛之至也使大夫吊之追远重终之意也○今案见白虎通崩薨篇】 

　　○夺礼三十八 

　　卒哭金革无避 【礼记曾子问云子夏问曰三年之丧卒哭金革之事无避也者礼与初有司与孔子曰夏后氏三年之丧既殡而致事殷人既葬而致事记曰君子不夺人之亲亦不可夺亲也此之谓乎子夏曰金革之事无避也者非与孔子曰吾闻诸老聃曰昔者鲁公伯禽有为为之也今以三年之丧从其利者吾不知也郑注疑有司初使之然也致事还其职事于君也伯禽有徐戎之难丧卒哭而征之急王事也○今案曾子问篇避作辟歼事作职位】 已练可以弁冕 【公羊传云臣有大丧则君三年不呼其门也已练可以弁冕服金革之事君使之非也臣行之礼也闵子要绖而服事既而曰若此乎古之道不即人心退而致仕孔子善之何休注曰已练可以弁冕此说诗衰正失非谓礼当然也君使之非古道也臣从君命故为礼也○今案宣元年公羊传臣从作臣顺故为礼作亦礼阮氏校勘记云鄂本正失作致失】 赵喜遭忧遣释服 【东观云赵喜遭母忧上疏乞身行丧显宗不许遣使者为释服○今案聚珍本东观记卷十三喜作熹无上疏二字者字陈本亦作熹姚辑本遭母三字作母殁丧作服余与聚珍同】 桓焉行丧诏使即拜 【东观云桓焉为太傅以母忧自乞解职听以大夫行丧踰年使赐牛酒夺服即拜光禄大夫迁太常○今案御览五百四十六引及聚珍本姚辑本东观记皆脱解职二字余同】 丞相起视事不敢踰国 【汉杂事云翟方进为丞相遭后母忧行服三十六日起视事曰不敢踰国事也○今案御览五百四十六引汉杂事国事作国家余同陈本改注班书】 公卿不赴丧仁义则赞 【○今案此脱书名陈俞本亦脱此条】 

　　北堂书钞卷第九十三 

　　●北堂书钞卷第九十四　　　　礼仪部十五 

　　隋秘书郎虞世南撰 
　　南海孔广陶校注 
　　谥三十九　　　　　　　讳四十 
　　忌日四十一　　　　　　冢墓四十二 

　　○谥三十九 

　　太古无谥中古为谥 【史记秦始皇本纪云制曰朕闻上古有号无谥中古有号死而以行为谥如此则子议父臣议君甚无谓朕弗取自今以来除去谥法朕为始皇帝后世以计数二廿三廿至于万廿传之无穷抱朴子云上古无谥始于周家耳○今案上古太古本钞标目与小注歧出近本史记作太古于万作千万陈本已照改王氏读书杂志据此旧钞以订正俗本作千之误又世作廿者唐人转写避太宗讳也】 谥者行之迹 【说文云谥者行之迹从言益声○今案见说文言部】 陈生时行迹 【周礼太师职云大丧率瞽而廞作匶谥注曰廞兴也兴言王之行陈其生时行迹为作谥也○今案春官注同】 定其德 【谷梁云葬而后举谥谥所以成德也徐邈注成犹定其德之优劣○今案见谷梁桓十八年传玉函山房辑徐邈注一卷脱此条】 易其名 【公叔文子卒其子戊请谥于君曰日用有时将葬矣请所以易其名者○今案檀弓下篇戊作戍】 大行受大名细行受细名 【大戴礼谥礼云将葬作谥者行之迹也是以大行受大名细行受细名行生于已名出于人谥慎也以人行之始终悉慎录之以为名也○今案雅雨堂本聚珍本孔顨轩补注本大戴礼皆脱此条考御览五百六十二引谥礼作谥法生作出余同盖大戴礼之佚文也行迹五句亦见周书谥法解盖周书与大戴同者有官人谥法等篇今则官人存而谥法亡矣陈本改注晋中兴书谬甚】 据德录功各当其实 【崔骃章帝谥议云号者功之表谥者行之迹据德录功各当其实○严氏校帝章改章帝今案御览五百六十二引及百三家本崔骃集号者上有臣闻二字余同】 大名必加茂实美号必附丰功 【孙毓文明谥议云大名必加茂实美号必附丰功臣以为宜谥曰文献皇后○今案严辑孙毓文同陈本脱文明二字】 谥以尊名 【礼记表记云谥以尊名郑注谥者行之迹也名者声誉也言先王论行以为谥以尊名者使声誉可得而尊严也○今案近本礼记严作言阮氏校勘记云闽监毛本作尊信陈本亦作信】 谥以成德 【谷梁云葬而后举谥谥所以成德也徐邈注云成犹定其德之优劣○今案详本篇上文】 别尊卑彰有德 【白虎通云死有谥何也别尊卑彰有德也○今案见白虎通谥篇】 生死无谥 【礼记郊特牲云死而谥今也古者生无爵死无谥郑注曰古谓殷已前也大夫以上乃谓之爵死有谥也周制爵并及命士虽及之犹不谥耳今记始死则谥之非礼也○今案郊特牲注无并字始死作时死】 近代以来唯爵得谥 【王遵上疏云近代以来唯爵得谥甚失制谥之本今中兴肇建勋德兼备宜深体前训使行以谥彰岂可限以有爵中宗纳焉○今案御览五百六十二引此无今字余同陈本注晋中兴书遵作导是也备误被考之今晋书亦见六十五王导传】 文者一言质者两言 【白虎通云谥或一言或两言何文者一言为谥文王武王是也质者两言为谥故汤死后称成汤是两言为谥也○今案白虎通谥篇脱武王句陈本文王四字作高宗殷宗】 谥有七十二品 【白虎通云○今案见王谟本谥篇】 议者百五十人 【何晏魏明帝议谥表云案外内羣寮议宜曰明余所执难各不同书曰三人占则从二人之言传曰善钧从众今称明者可谓众也○今案陈本占误古余同严辑何晏文无表字无标目一句】 大夫会葬而谥 【白虎通云诸侯薨告天子天子遣大夫会其葬而谥之○今案见王谟本谥篇】 鸿胪奏谥诔策 【汉书记云景二年令诸侯王薨列侯初封及之国大鸿胪卿奏谥诔策列侯薨及诸侯太傅初除之官大行奏谥诔策注曰诔策简也○今案汉书礼乐志及景帝纪无此文陈俞本删记字景二年十五字删作诸侯薨三字胪下无卿字又删列侯薨十八字】 帝后一体礼亦宜同 【蔡邕谥议云汉世母氏无谥至于明帝始建光烈之称谥法有功安民曰熹帝后一体礼亦宜同大行皇太后谥宜为和熹皇后○今案范书曹皇后纪注引蔡谥议母氏作后氏民作人余同陈本光误先曰熹作曰烈和熹下又衍烈字】 

　　○讳四十 

　　尊卑有序以讳为首 【孔融集云晋有献武之议尊卑之序以讳为首也○今案陈本同】 为尊者讳为亲者讳 【公羊云齐仲孙来公子庆父也曷为谓之齐仲孙外之也春秋为尊者讳为亲者讳为贤者讳何休注曰为尊者讳为闵公讳受贼人也为亲者讳为季子亲亲而受故讳也为贤者讳以季子敬叔牙不煞庆父之贤故为讳也○今案闵元年敬叔牙作有遏牙余同陈本已照改】 无私讳 【又云君所无私讳注曰臣言于君前不避家讳○王石华校以家下衍会字涂去今案曲礼注同又字当改礼字乃合】 卒哭乃讳 【又云卒哭乃讳郑注敬鬼神之名也生者不相避召卫侯名慈其大夫有名慈君臣同名春秋不非○今案曲礼注慈作恶陈本作杂记者误】 卒哭而讳 【礼记云卒哭而讳王父母兄弟世父叔父姑姊妹子与父同讳郑注自此而鬼神事之尊而讳其名也父为其亲讳则子不敢不从讳也○今案杂记下篇注同】 诗书不讳临文不讳 【曲礼云诗书不讳临文不讳庙中不讳郑注为其失事正为有事于高祖则不讳曾祖以下尊无二也于下则讳上○今案曲礼注同】 终久不讳 【郑玄论旧君名讳云传曰先君献武废二山二山具敖也而传又书四时具然后为年此临文不讳之验也诸公之名不避其多○今案陈本脱】 永有攸讳 【孔融集云在家永有攸讳齐称五皓鲁有卿对也○今案此条有误陈本脱齐称九字】 言征不称在 【曲礼云二名不偏讳夫子之母名征在言征不称在○王石华校标目对改在今案夫子以下见郑注夫作孔】 举君之讳则起 【礼记云过而举君之讳则起郑注举犹言也起者失言而变自新也与君讳同则称字○今案杂记注起者作起立者】 夫人讳君前不讳 【曲礼云夫人之讳虽质君之前臣不讳也郑注臣于夫人之家○王石华校标目补君字今案曲礼注家下有恩远也三字本钞旧有与君讳七字系沿上条误入】 臣不避夫人之所讳 【徐邈难谢康乐云臣不避夫人之所讳唯事关于夫人者不言也○今案陈本同】 妻之讳不举其侧 【杂记云母之讳宫中讳妻之讳不举诸其侧从祖昆弟同名则讳○今案见杂记下篇】 妇讳不出门 【曲礼妇讳不出门郑注妇亲远宫中言避之耳○今案曲礼注同】 惟祖惟考四海所知 【语林云王蓝田作会稽外自请讳答曰惟祖惟考四海所知过此无所复讳○王石华校由改田今案御览五百六十二引语林无自字过此句脱此字所字陈本外自作主簿过此六字作内讳不出于外余无所讳】 犯我家讳何预卿事 【世说云王大服散后已小醉往看桓玄玄设酒不饮频语左右今温酒来桓乃流涕呜咽王便欲去桓以手巾掩泪因谓王曰犯我家讳何预卿事王叹曰灵宝固自达者也○今案惜阴轩本世说任诞篇无两玄字惟设上迭一桓字固作故余同】 有公讳 【曲礼云大夫之所有公讳郑注曰避君之讳也○今案曲礼注同】 

　　○忌日四十一 

　　终身之丧 【祭义云君子有终身之丧忌日之谓也忌日不用非不祥也言夫日志有所至而不敢尽其私也郑注忌日亲亡之日也谓之忌日者不手举他事如有时日之禁也志有所至至于亲以此日亡其哀心如丧时也○今案祭义注无谓之二字余同】 终身之忧 【檀弓云故忌者不乐郑注云死日也忌日不用举吉事○今案檀弓注同】 忌日哀戚 【续汉书申屠蟠字子龙父母卒蟠思慕不饮酒食肉十余年忌日哀戚辄三日不食○今案御览五百六十二引屠误徒姚辑本续汉书食肉以下略同余则字句微异汪辑本脱】 季节辞酒 【孔丛子云季节见于子从子从□之酒辞问其故对曰今日之忌日也不敢饮之也○今案孔丛子执节篇从作顺陈本已照改】 子龙不食 【续汉书申屠蟠义已见上文】 世将弹鸟 【世说云王世将以忌日送客新亭别主人欲作音声王便起去持弹性卫洗马墓下弹鸟谨案世将王广字也○王石华校容改客今案本钞弹篇引同类聚六十引无别字声作乐无谨案以下】 桓玄弦觞 【语林云桓玄不立忌日每至日弦歌不废○王石华校触改觞今案歌字觞字小注与标目不符陈本及御览五百六十二引语林皆作觞又陈本脱每至日三字】 

　　○冢墓四十二 

　　易墓非古 【檀弓云易墓非古也郑注云易谓芟除草木也不易者邱陵也○今案檀弓注芟除作芟治】 辩其兆域 【周礼冢人职云掌公墓之地辨其兆域而为之图郑注曰公君也图谓画其地形及丘垄所处而藏之谨案墓域也○今案周礼疏卷二十二同谨案以下则虞永兴引申语】 冢高七尺 【皇览冢墓记云汤冢四方八十步高七尺○今案御览五百六十引皇览同史记殷本纪集解八十作各十】 坟高三仞 【白虎通云春秋九义曰天子坟高三仞树以松诸侯半之树以柏大夫八尺树以栾士四尺树以槐庶人无坟树以杨柳○今案白虎通崩薨篇义作含文嘉余同陈本已照改】 周方一亩 【越记云禹葬会稽圹深七尺周方一亩○今案陈本记作傅圹作穿地明吴管本越绝书外传记地传第十周方作延袤】 授方一里 【伍辑之从征记云孔丛云夫子之墓授方一里诸弟子各以四方奇木来植之今盘根犹存○今案类聚四十引从征记无授字奇字方一作方二】 上无泻泄 【越记云禹葬会稽苇椁桐棺穿圹深七尺上无泻泄下无流水坛高三尺士阶三等周方一里○今案明吴管本越绝书卷十流误即周方作延袤余同陈本记改传脱苇椁句圹作地周下衍围字】 古者不封不树 【盐铁论云古者不封不树其后则树之庶民之坟半仞其高可隐今富者积土成山也○今案王谟本盐铁论散不足篇树之作封之余同本钞下文引亦作封之】 已葬牛马乘之 【墨子云昔尧教八狄道死葬卭山之阴衣衾三领满坎无封已葬而牛马乘之○今案经训堂本墨子节葬下篇卭作蛩坎作埳】 古者墓而不坟今也封之崇四尺 【檀弓云孔子曰吾闻之古也墓而不坟今邱也东西南北之人也不可以弗识也于是封之崇四尺郑注封之周礼也崇高也四尺盖周之士制也○严氏校崇之封改封之崇】 陵高十四丈 【潘岳关中记云汉诸陵皆高十二丈方一百二十步唯茂陵高十四丈方一百四十步徙民置县凡七陵长陵茂陵各万户其余七千户陵县属太常不领郡○严氏校陵茂改茂陵今案御览五百五十九引方下无两一字七千作五千太常句无陵字】 穿地固三泉 【皇览冢墓记云秦始皇冢在骊山穿入地固三泉宫观百官奇器珍物藏之以水银百川江河大海机关转相输终而复始上具画天文以人鱼膏为灯后宫无子者皆殉○今案详本钞九十二葬篇】 若夏屋 【檀弓云子夏曰昔者夫子言之曰吾见封之若堂者矣见若覆夏屋者矣郑注覆谓茨瓦也夏门今之门庑其行旁广而卑也○今案檀弓注同】 如伞盖 【荆州地理记云枝江县岗上有一坟如伞盖形前卤簿小冢二百余相承云楚王也○今案陈本脱】 累石为冢 【郑德明南康记泉下有岩临水顶有柴侯墓松柏树卒岁不雕说者云墓处极峻乃累石为冢○今案御览五百五十九引邓南康记泉下作白水松柏作遥望松乃作及】 山穿 【续述征记云碣石梁王冢斩山穿椁以石为藏行一里许到藏中中数尺水有大野鱼有灵不敢犯到藏皆累齐而进不齐者至藏辄有兽噬之兽难得见者似豹○今案太平寰宇记十二引述征记无数尺以下碣石作砀山斩山句作凿山作鸟?山四字余同陈本碣石作碣山野作鲤余亦微异】 积土成山 【盐铁论云古者不封其后则封之今富者积土成山也○今案详本篇上文】 筑起大坟 【三辅决录云窦后父名猗居清河观津遭秦之乱隐身渔钓坠渊而卒后登尊号遣使者填父所坠渊而筑起大坟于观津南清河民号曰窦氏青山○今案续汉书郡国志补注引决录无名猗十一字筑作葬观津南作县城南二酉丛书张辑决录据史记索隐引遭上有少字南上有城字清河民作人闲余与补注同】 书生语地 【录异传袁安葬其母逢二书生语其葬地遂至四世三公○今案俞本二作三】 老翁安坟 【志怪集云陶太尉微时丧当葬亲自营作砖有牸牛车砖已载致忽然失去便自寻觅忽于道中遇一老翁指云向于山岗上见一牛眠在墟中此牛眠处便可作墓安坟当之则致极贵也○严氏校极致改致极今案御览九百引志怪集脱车字牸上有一字余同陈本改今晋书】 马行棓也 【博物志云汉滕公夏侯婴死公卿送葬至东郭外驷马不行棓地悲鸣因掘得石椁有铭曰佳城郁郁三千年见白日于嗟滕公居此室乃葬也○今案明吴管本博物志卷七郭作都门本钞葬篇引亦作都门】 车不肯前 【襄阳耆旧传云帝时秦鹤字幼起往南阳道宜城中一冢东向大道住车视之曰此可作冢后丧归至住车处丧车不肯前故吏为市此宅葬之○今案御览五百五十六引襄阳传无帝时二字鹤作颉幼作初道作过余同】 泗水却流 【论衡云孔子葬泗水为之却流○今案见论衡卷四书虚篇本钞葬篇引水下更有泗水二字】 松柏西靡 【皇览冢墓记云东平王冢在东平无盐民传言王思归京师其冢上松柏西靡○今案汉书东平王传注引皇览同】 白虎据坟 【吴越春秋云虎丘者吴阖闾墓夜桐椁三重金凫玉鼠鱼肠之剑皆送葬焉金精上出化为白虎据坟故曰虎丘○今案类聚卷八引吴越春秋无夜桐二字鼠作雁余详本钞葬笮】 大蛇绕坟 【南康记巘山有汉太傅陈蕃冢值军乱闻墓有宝三军争掘忽有大蛇围绕坟前崩雷晦雨竟不得发○王石华校圉改围庆改发今案御览九百三十四引南康记宝三误三宝余同】 成楼■〈门外卦内〉之状 【皇览冢墓记云赵简子墓在临水县界冢上气成□■〈门外卦内〉之状○今案问经堂本皇览据书钞引■〈门外卦内〉作阁乃陈本也本钞凡阙字多作■〈门外卦内〉】 有弦管之音 【异苑云颖川诸葛闿字道明每阴雨冢中辄有弦管之音路人往往听之○今案学津本异苑及陈本■〈门外卦内〉作闾无路人句】 墓门肃肃 【潘岳寡妇赋恸怀兮奈何言陟兮山阿墓门兮肃肃修陇兮俄饿○今案文选及百三家本同】 北芒垒垒 【张载七哀诗云北芒何垒垒高陵有四五借问谁家坟皆云汉世主○今案百三家本张载集注云芒一作邙】 昭王墓 【江陵县东南七十里有楚昭王墓故王仲宣登楼赋西接昭丘是也○今案陈俞本注见荆州图记无南字故字赋下有所谓二字考说鄛六十一引荆州记江陵县作富阳故王以下作登楼则见所谓昭丘】 桓公坟 【魏武立齐桓祠云丘日路次齐郊瞻望桓公坟陇在南山之阿管仲坟侧○今案陈本脱魏武十五字俞本云作云无日字瞻望作望见】 滕侯■〈土遂〉 【孔会稽记云城西北二十里有重山东为大司马滕公冢山下路犹谓之滕侯■〈土遂〉也○今案陈俞本脱孔字城西十一字】 简子冢 【皇览冢墓记云赵简子冢在临水县界○今案详本篇上文】 壮士冢 【三齐略记云田开疆公孙接古冶子三壮士冢在齐城东南三百步○今案御览五百五十九引三齐略记同陈俞本脱略字】 淑人丘 【穆天子传天子南葬盛姬于乐池之南命盛姬之丧视皇后之葬法为谥曰哀淑人是曰淑人之丘○今案平津本穆天子传作哀淑之丘夹注称洪百里据书钞引作淑人之丘】 百夫冢 【邓德明南康记曰南野有百夫之冢故老云昔有一女竟有聘者纳吉其人即殒此临道世遂不得嫁百夫共所也○今案此文有讹脱陈俞本无故老以下】 三女坟 【越记云阖闾葬女于野西名为三女坟吴先主发掘无得凿坟分为二百呼为三女坟也○今案汉魏丛书本脱陈俞本野作邽无吴先以下】 牛山之阿 【齐地记云齐桓公冢在牛山山西八里有仲父冢葬于牛山之阿○王石华校入改八今案陈本葬上衍公字御览五百六十引齐地记山西作西南】 首阳之南 【杜预集序云预太康五年薨遗令曰吾去年入朝自表营洛城东首阳之南为将来兆域处西瞻宫阙东奉二陵○今案百三家本杜集及陈俞本无集序九字洛下有阳字域下无处字又陈俞本脱吾去五字及西瞻二字百三家本去年作去春】 为寿藏 【华峤后汉书赵岐传先为寿藏图季札子产晏婴叔向四像居宾位自画其像居主位○王石华校趋政改赵岐今案姚辑本汪辑本华书脱范书九十四同】 号玄冢 【杨雄家录云子云以甘露元年二月戊寅鸡鸣生天凤五年四月癸丑甫卒葬安陵阪上弟子侯芭负土作坟号曰玄冢○今案陈本家误冢无子云以下类聚四十御览五百五十八引作家牒无甘露十二字无四月五字余同本钞葬篇引有甘露四字】 构玄宫 【曹植平原公主诔云爰构玄宫玉石交连朱房皓壁日曜电鲜○今案类聚十六引此诔日曜作暠曜】 扃幽户 【陆机大墓赋云扃幽户以大毕诉玄阁而长辞○今案百三家本陆机集暮作墓闾作阙陈本删】 赐便房 【汉书霍光死赐便房黄肠题凑各一具注曰便房中室也以柏本黄心致累棺外故曰黄肠头皆内向故曰题凑也○今案汉书六十八中室作曲室头上有木字陈本中室作藏中便坐】 起峻垄 【张衡冢赋云刊丛林凿盘石起峻垄构大椁○今案百三家本张衡集起作超椁作椁陈本亦改超】 象祁连 【汉书霍去病卒天子悼之发属国玄甲军陈自长安至茂陵为冢象祁连山○今案见汉书五十五霍去病传】 象庐山 【汉书卫青尚平阳公主与主合葬起冢象庐山○王石华校标目补山字今案见汉书卫青传】 铜为棺 【皇览天地纪云阖闾墓铸铜为棺地理书云卫青尚平阳公主后与公主合葬冢在华山发得铜椁一枚○今案陈俞本皇误董棺作椁山下有葬时二字发下有土字】 石为冢 【王隐晋书云曹疑葬金乡县北凿石为冢○今案陈俞本疑作嶷御览五百五十七引王晋书脱曹疑葬三字】 丧共廞衣 【周礼司服职云大丧共廞衣郑注廞衣服所藏于椁中○今案春官司服注同】 明衣用布 【仪礼土丧礼云郑注曰所以亲身为洁净也○今案土丧礼明衣下有裳字洁净作圭絜】 涂车蒭灵 【檀弓云涂车蒭灵注云蒭灵束茅为人马谓之灵者神之类也○今案檀弓作刍】 珠襦玉匣 【西京杂记帝及侯王送死皆珠襦玉匣○王石华校子?舄改襦今案学津讨原本杂记帝上有汉字无及侯王三字】 布材与明器 【檀弓云既殡旬而布材与明器○今案礼记疏卷八同旧钞此文混入下条注中今移正陈本脱此条】 陈器之道多陈省纳 【礼记云陈器之道多陈之而省纳之可也○今案礼记丧服小记同】 明器备而不用 【又云孔子谓为明器者备物而不可用也其曰明器神明之也○今案见檀弓下篇】 明器有形无实 【盐铁论曰古者明器有形无实示民不可用也○今案盐铁论散不足篇无可字】 束茅为人 【檀弓云涂车刍灵自古有之郑注蒭灵束茅为人灵者神之类也○今案礼记疏卷九蒭作刍人下有马字】 刻石为柏 【三辅故事秦始皇葬骊山明月珠为日月水银为大海又刻石为松柏○今案本钞下文引地理志刻石作刻玉石余同御览四十四引三辅故事无水银以下二酉丛书张辑故事谓据书钞引大作江石上有至字余与原钞同初学记引又作大海】 桐车不可驰 【傅玄乐府挽歌云明器无明时桐车不可行○今案百三家本傅集脱本钞挽歌篇无明作无用】 瓦鸡焉能鸣 【陆机挽歌辞云□□□□吠瓦鸡焉能鸣○王石华校丈改犬今案本钞挽歌篇引同】 石镜一枚 【杨雄蜀王本纪云成都丈夫化为女子颜色美好盖山之精也蜀王娶以为妻无几物故蜀王发卒于成都担土于成都葬之号曰武担以石作镜一枚表其墓○今案严辑本作武都大夫余同蜀志先主传注引蜀王本纪葬之作郭中葬亦见本钞镜篇引】 水镜为海 【又云秦始皇葬于骊山以明月珠为日月水银为海金银为凫雁金蚕之物三十余簿又刻玉石为松柏○今案又云二字恐误本篇下文引作地理志无金银句玉石句余同陈本注三辅故事二酉丛书辑本故事亦据书钞引详本篇上又引御览金银二句无之物余三字耳】 瑠璃为鱼 【王子年拾遗记云始秦冢中以瑠璃杂宝为鱼也○今案南昌胡校本拾遗记鱼上有龟字陈本已增】 石麒麟 【西京杂记云青梧观前有三梧桐树树下有石麒麟二枚始皇墓上之物也○今案见学津计原本杂记卷三】 玉蟾蜍 【又云广川王发晋灵公冢得玉蟾蜍一枚○今案学津本西京杂记卷六同】 玉凫 【越记云阖闾记云阖闾墓铸铜为椁金玉为凫雁冢中有鱼肠剑玉凫之属皇览吴地○今案吴管本越绝书外传吴地传第三无金玉句及皇览句又考御览九百十九引皇览冢墓记有阖闾冢中有玉凫句疑皇览句下旧钞有脱文】 玉鹅 【皇览冢墓记云吴王墓有玉鹅之流盘郢鱼肠之剑在焉○今案御览九百十九引皇览鹅作凫】 金蚕 【地理志云秦始皇葬于骊山以明月珠为日月以鱼膏为脂烛金蚕三十余簿○今案详本篇上文三辅故事所引陈本改注括地志】 金鹤 【三辅故事云始皇葬于骊山以水银为大海金银为凫鹤○今案锦绣万花谷后集二十二引故事同】 树槚 【左氏云子贵将死曰树吾墓槚槚可材也吴其亡乎○今案见哀十一年】 树松 【潜夫论云生不极养死乃崇葬造起大家阔树松柏○今案本钞葬篇引极作敬余同邵校本潜夫论阔树作广种本钞凡广字多作阔避隋讳也】 四危以备法当灭族 【管辂别传辂过母丘俭墓下倚松哀吟人问其故曰材木虽茂无形可久碑诔虽美无复可守玄武藏头苍龙无足白虎衔尸朱雀悲哭四危以备法当灭族不过二载其应至矣○今案陈俞本松作树复作后】 

　　北堂书钞卷第九十四 

　　●北堂书钞卷第九十五　　　　艺文部一 

　　隋秘书郎虞世南撰 
　　南海孔广陶校注 
　　经典一　　　　　　　　易二 
　　书三　　　　　　　　　诗四 
　　春秋五　　　　　　　　礼六 

　　○经典一 

　　圣人制作曰经贤者著述曰传 【张华博物志云圣人制作曰经贤人著述曰传因记曰诂因章句曰注○今案俞本同近本博物志卷六文籍考贤人作贤者无因记以下类聚五十五引上二句述作行御览六百八引曰传作曰记下二句作曰章句曰解曰论曰读陈本曰传下有记字余同御览惟曰读作曰注】 五经则四海传记则四渎 【杨泉物理论云夫五经则四海也传记则四渎也诸子则泾渭也至于百川沟洫畎浍苟能通阴阳之气达水泉之流以四海为归者溢焉○严氏校小注渎渎改四渎今案御览六百八引物理论溢焉作皆有溢也余同】 五经 【白虎通云易尚书诗礼乐夫子定五经○今案此见白虎通五□篇陈本补注固改旧钞面目且有讹脱】 六纬 【汉书艺文志云五经六纬五纬经之也○今案陈俞本删五纬以下】 七经 【范晔后汉书张纯传纯案七经谶明堂图河闲古辟雍记欲具奏之会博士桓荣上言宜立辟雍帝乃许之○今案见范书卷六十五】 六籍 【班固东都赋云盖六籍所不谈前圣靡得而言焉谨案六籍六艺也○今案文选同谨案以下是永兴引申语陈俞本改艺为经则是李善注矣】 三坟论三才之分 【释名云三坟分也论三才之分天地人之始其体有三○今案陈本始误治毕校本释名释典艺篇据书钞类聚引作始与旧钞合】 九丘别九州岛之气 【又云九丘丘区也区别九州岛之土气教化宜施也○今案陈本及毕校本释名同】 五经为众说之郛 【杨子法言云天地为万物之郛五经为众说之郛○今案陈俞本同考秦氏石研斋刊宋本杨子法言问神篇及御览六百八引杨子法言皆作万物郭众说郛与本钞异】 八索着素王之法 【释名云八索索素也着素王之法若孔子圣而不王制此法者有八也○今案毕校本释名乃陈本同】 五经为府藏 【高彪集云杂艺为庖厨○今案俞本同陈本注内藏作库与标目异考本钞论书篇引高彪集仍作藏】 六经为庖厨 【傅干与苏文师书云六经为庖厨百家为异馔○今案陈俞本及傅节子辑本同】 三坟为金玉五典为琴筝 【抱朴子云□隐之士□□坟为金玉五典为琴筝讲肆为钟鼓百家为笙簧○今案陈俞本肆作肄余同考平津馆本抱朴子安贫篇及本钞九十八谈讲篇引抱朴子皆作肆与旧钞脗合肆亦通肄】 五经如路 【释名云经经也如径路无所不通可常用也○王石华校以标目路误露旁勒未改今案毕校本释名及御览六百八引同陈本标目亦路误露】 六艺皆通 【淮南子云五行异气而皆和六艺异科而皆通○今案此见淮南子泰族训陈本科误用余同明刻抱朴子本和作适调通作同道亦非】 道义之渊海 【抱朴子云正经为道义之渊海子书为增深之川流犹景星之佐三辰林薄之裨嵩岳者也○今案平津馆本继氏在金陵复位本尚博篇同俞本注内道误通】 文章之渊府 【傅子云诗之雅颂书之典谟文质足以相副翫之若近寻之若远浩浩乎文章之渊府也○严氏校补小注章字今案严辑本傅子乎下有其字御览六百八引傅子乎作焉余同】 粲粲如宿落落如珠 【顾子议训云三坟五典粲粲如列宿落落如连珠○王石华校祭祭改粲粲今案陈俞本议作仪余同御览四百六十八引亦作仪玉函山房辑本则谓当作义训】 伏羲神农黄帝之书谓之三坟 【孔安国尚书序云言大道也○今案书序及陈俞本同】 少昊颛顼高辛唐虞之书谓之五典 【孔安国尚书序云言常道也○今案书序及陈俞本同】 洁净精微易教也 【礼记经解篇谨案洁者不秽之名净者不动之称精微之义言入秋毫○今案陈本无注俞本注内微误密又脱言八句】 清明条达易教也 【淮南子云清明条达易之教○今案淮南子泰族训及陈俞本同御览六百八引明误净】 疏通知远书教也 【礼记经解谨案书述唐虞之挹让着武之干戈是知前代久远之教也○今案陈本无注俞本作揖教作道】 纯尨敦厚书教也 【淮南子○今案陈俞本及御览六百八引尨俱作元非也考抱朴子泰族训纯尨作湻庞足征旧钞之近古也】 温柔敦厚诗教也 【礼记经解○今案陈俞本同】 恭俭揖让礼也 【淮南子今案淮南子于泰族训及陈俞本下句皆作礼之为也又近本淮南子揖作尊】 洁净精微而不贼则深于易者也 【礼记经解郑注言深者既能以教又防其失○今案礼记郑注同陈本无注俞本删】 疏通知远而不诬则深于书者也温柔敦厚而不愚则深于诗者也属词比事而不乱则深于春秋者也恭俭庄敬而不烦则深于礼者也 【并经解○严氏校诬上补不字今案俞本删】 说天者莫辨乎易 【杨子法言○今案秦氏石研齐本寡见篇辨作辩余同】 说志者莫辨乎诗说事者莫辨乎春秋说体者莫辨乎礼 【并杨子法言○今案石研斋本寡见篇说事者下有莫辩乎书说理者七字本钞为传写者夺去陈禹谟见旧钞不辞因改春秋为书字字句较通然如此则又漏说理者一句其失均耳】 易之失贼 【经解云郑注云失谓不能节其教者也易精微爱恶相攻远近相取则不能容人近于伤害○今案礼记圣及陈本同】 书之失诬 【经解云郑注云书知远近诬也○王石华校标目经改诬今案礼记注同陈本并合上条以下皆然】 诗之失愚 【经解云郑注云诗敦厚近愚○今案礼记注同】 春秋之失乱 【经解云郑注云春秋习于战争之事故近乱○今案礼记注同】 礼之失烦 【经解云郑注云失谓不节其教者也○今案礼记注同陈本取孔疏失于烦苛四句直称郑注谬甚】 

　　○易二 

　　有太极是生两仪 【易系辞云易有太极是生两仪两仪生四象四象生八卦韩注云夫有必本于无太极者无称之称不可得而名取其有之所极况之太极也谨案两仪天地也四象春木夏火秋金冬水八卦乾坤之属者也○今案易韩注本作始取下无其字余同谨案以下则永自加引申语也俞本夫有必句在况之太极也句下陈本增删尤多】 发挥于刚柔 【易说卦云发挥于刚柔而生爻谨案发挥发散也此明刚柔发散发变相趋而生爻位○今案俞本同陈本多窜改】 观变于阴阳 【易说卦云观变于阴阳而立卦韩注曰卦则雷风相薄山泽通气拟象阴阳变化之体也○今案俞本同陈本多臆改】 钩深致远 【易系辞云探赜索隐处钩深致远以定天下之吉凶成天下之舋舋者莫善乎蓍龟谨案亹亹大顺之貌此明蓍龟能探取妙赜索求隐处钩引极深要殊远也○今案莫善二字见易正义疑古本亦有作善者陈俞本据周易近本改善为大恐非】 穷理尽性 【易说卦云穷理尽性以至于命○今案陈俞本多增注】 弥纶天下 【易系辞云故能弥纶天下之道○今案易系辞及陈俞本皆作天地羣书治要虞永兴与修其书而卷一引周易亦作弥纶天地知本钞作下乃传写者误笔耳】 感而遂通 【易系辞云感而遂通天下之故○今案陈俞本多增注】 幽赞神明 【易说卦云昔者圣人之作易也幽赞于神明而生蓍参天两地而倚数观变于阴阳而立卦○严氏校补码字变下原衍化字亦涂去】 寂然不动 【易系辞云易无无思也无为也寂然不动○今案陈俞本无注】 见天下之赜 【易系辞云圣人有以见天下之赜而拟诸其形容象其物宜是故谓之象谨案赜深也妙也此圣人制易必有所以能见天下之深妙极理故以乾坤拟刚柔各有其体万物各有所宜即是卦象也○今案俞本拟刚作则刚余同陈本删谨案以下】 成天下之文 【易系辞云通其变遂成天下之文○今案陈俞本下作地阮校勘记云释文言天地一本作天下与旧钞合又考羣书治要是虞永兴同修而卷一引易正作天下可知唐人所见易古本多作天下非止释文为然也】 上经象天下经叶历 【春秋说题辞云易者气之节含五精宣律历上经象天下经叶历也○今案御览六百九引说题辞同陈本叶误计】 人更三圣世历三古 【汉书艺文志易道深矣人更三圣世历三古○今案汉志同陈本标目圣误代小注不误】 定吉凶 【易系辞云八卦定吉凶吉凶生大业谨案八卦既立则有得失故吉凶得定○今案陈本无注】 示悔? 【苏子云道阴阳示悔?莫过于易○今案陈俞本?作吝余同御览六百八引苏子道作道???作吝考吝古文作乂?右影钞者误口为?耳】 其旨远其辞文 【易系辞云其言曲而中其事肆而隐谨案圣人制易其旨趣远其文辞美随爻辞变动而委曲皆中其理百事皆显著也○严氏校补着字今案陈本脱谨案以下俞本亦无着字】 天下之至变 【易系辞云非天下之至变其孰能与于此谨案至极也孰谁也此明大易至极变通故能知天下之事若非此道谁能参与于此也○今案俞本删至极也二句余同陈本删谨案以下改注孔疏】 天下之至精 【易系辞云非天下之至精其孰能与于此谨案至极也精微也孰谁也○今案陈俞本删谨案以下】 易有圣人之道 【易系辞云易有圣人之道四焉以言者尚其辞以动者尚其变以制器者尚其象以卜筮者尚其占谨案此明圣人制易以显圣道令物慕尚也○今案俞本同陈本删谨案以下】 圣人以此洗心 【易系辞谨案此明圣人用大易之道洗涤己心及万物之心也○今案俞本心也下又增孔疏五句非也陈本并删谨案以下】 

　　○书三 

　　二帝之迹三王之义 【春秋说题辞云尚书者二帝之迹三王之义所以推其期运明授命之际书之言信而明天地之精帝王之功者也○严氏校标目义改迹今案陈俞本授命作受授余同初学记廿一引精作情御览百六九引说题辞正作精与旧钞合】 古之号令 【汉书艺文志云书者古之号令号令于众其言不立具则听受施行者弗晓古文应读尔雅故解古今语而可知也○今案近本汉志及陈俞本同】 雅诰奥义 【孔安国尚书序云雅正也奥深也○今案雅正二句是虞永兴引申语脱谨案二字耳陈俞本改增序文非也俞本又于雅正上增注云二字尤非】 垂世立教 【孔国安尚书序云足以垂世立教也○今案陈俞本有增注】 恢弘至道 【孔安国尚书序云故历代宝之以为大训谨案此书多录政事堪为国家之轨则故曰大训也○今案俞本家上衍训字陈本删谨案以下】 示以轨范 【孔安国尚书序云典谟训诰誓命之文凡百篇所以恢弘至道示人主以轨范也○今案陈俞本将此小注移入上条】 

　　○诗四 

　　在心为志发言为诗 【毛诗序○今案陈俞本同】 在事为诗思虑为志 【春秋说题辞云在事为诗未发为谋恬淡为心思虑为志故诗之为言志也○今案御览六百九引说题辞及陈俞本同】 诗者天地之精 【又云诗者天地之精晨之度人心之操也○今案俞本同陈本及本钞则标目作地小注作文非是今改正御览六百九引说题辞亦作地惟脱人心句】 诗者讽喻之声 【郑玄六艺论云诗者弦歌讽喻之声也礼者序尊卑之制崇让合敬也○今案御览六百九引此论同严辑六艺论据书钞引喻作谕余同陈本崇让句作崇敬让之节也俞本删礼者以下】 诗言志 【尚书舜典云诗言志歌咏言孔安国传云在心为志发言为诗○今案陈俞本咏作永并删孔传以下考汉书艺文志引作咏与旧钞合】 诗正言 【汉书艺文志云诗以正言义之用也○今案见艺文志六艺类】 可以兴可以观可以羣可以怨 【论语述而云小子何莫学夫诗诗可以兴可以观可以羣可以怨孔安国注云兴引譬连类也观观风俗之盛衰也羣羣居相切磋也怨怨刺上政○今案此见论语阳货非述而也磋今本作瑳阮校勘记云毛作磋俞本譬作物之盛作知盛】 成孝敬厚人伦美教化移风俗 【毛诗序云吟咏情性以风其上谨案国史吟咏民下使改恶从善也○今案见关睢诗序谨案以下有讹脱】 言之不足故嗟叹之 【毛诗序云谨案此明诗人情感精深言不畅意故咨嗟慨叹用申其情也○今案见关睢诗序谨案以下则虞永兴引申语也陈本删去俞本脱谨案二字亦非】 系一人之本谓之风 【毛诗序云是以一国之事系一人之本谓之风谨案诸侯之诗名曰风一人天子也明谓诸侯为化无自专之道必统系于天子名此为风风者优游动物之谓也○今案此关雎序俞本脱明字此误比游作柔余同陈本删谨案以下】 形四方之风谓之雅 【毛诗序云言天下之事形四方之风谓之雅谨案天子之诗名曰雅雅者整齐归一人之谓也天子之诗仪刑四方资于万国而用以为治也○今案见关雎诗序俞本一下删人字资上更有之诗仪刑四方六字当是衍文耳】 上以风化下下以风刺上 【毛诗序云云谨案上谓君王下谓臣民俱得用诗若上为化事在心从故云上以风化下下之风上理即难允若献替可否必须协调宫商托以歌咏依违譬谕感动君心故云下以风刺上也○今案此标目二句亦关雎诗序也俞本两故云句俱脱以字余同】 自我化物则谓之风物由我正则谓之雅 【周续之解毛诗云夫风雅者体同而自我化物则谓之风物由我正则谓之雅考之礼教其归不殊也○今案玉函山房辑本及陈俞本自作由余同】 六诗 【周礼大师职云大师教六诗一曰赋二曰风三曰比四曰兴五曰雅六曰颂○今案周礼春官及陈俞本同】 六义 【毛诗序云故曰诗有六义焉一曰风二曰赋三曰比四曰兴五曰雅六曰颂○今案此见关雎诗序】 

　　○春秋五 

　　晋谓之乘楚谓之梼杌而鲁谓之春秋 【孟子云晋谓之乘楚谓之梼杌而鲁谓之春秋者也○今案此春秋杜预序用孟子语也今孟子离申下篇无谓字而字】 备三圣之度 【春秋说题辞云春秋经文备三圣之度○今案初学记廿一引说题辞及陈俞本同】 掌四方之志 【周礼外史职云掌四方之志郑注曰志记也谓若鲁之春秋晋之乘楚之梼杌也○今案春官外史及陈本同又案此条之乘字以下及下条修春以上旧钞为转写误者误移在上篇六义一条之下今改正】 采毫毛之美贬纤介之恶 【说苑云夫子退修春秋采毫毛之美贬纤介之恶事决王道备精加圣制上通于天而麟至此道之系于夫子也○今案近本说苑至公篇决作浃加作和道之系作天之知陈俞本删精加四字及此道句余同】 贬当世君臣 【汉书艺文志云春秋所贬大人当世君臣及末世口说流行○今案汉志贬下有损字余同陈本有增删】 录政治得失 【桓子新论云诸儒覩春秋之记录政治之得失以为圣人复起当复作春秋也余谓之否何则前圣后圣未必相袭夫圣贤所陈皆同取道德仁义以为奇论异文而俱善可观者也○今案严辑全后汉文新论卷十四据书钞未改本引同俞本记作文余同陈本记作文又删夫圣以下问经堂丛书辑新论系用陈俞本】 微而显志而晦 【左氏云君子曰春秋之称微而显志而脢婉而成章尽而不污惩恶而劝善非圣人孰能修之○今案左氏成十四年传及陈本同】 明善恶察废兴 【苏子云明善恶察废兴吐辞令莫过乎春秋○今案陈俞本脱此条考御览六百八引苏子察作着】 博物尽变囊括古今 【卢植奏事云邱明之传本末春秋博物尽变囊括古今苞裹人事○今案严辑全后汉文卢植此条据书钞引同陈俞本删本末二字苞裹作表里】 文采若云月高深若山海 【贺子云左氏之传史之极也文采若云月高深若山海○今案陈本同俞本删】 振王道 【徐邈谷梁注序云夫子感隐桓之事明将让之幽成振王道于无王故始自隐公所感而兴○今案俞本成作微余同陈本明将六字作为作春秋四字又删故始二句玉函山房辑徐邈注系依陈本】 俟后圣 【公羊传云制春秋之义以俟后圣以君子之为亦有乐乎此也何休注曰待圣汉之王以为法乐其贯于百王而不灭名与日月并行而不息也○今案见公羊哀十四年传陈本改引孔疏非矣以徐疏为孔疏尤误后学不浅】 所以章往考来情见乎辞 【杜预春秋序云若夫制作之文所以章往考来情见乎辞也○今案近本春秋杜序同陈俞本有增改】 言高则旨远辞约则义微 【杜预春秋序云谨案春秋仲尼改旧史起褎贬太义言辞高大则旨远深若依史册旧文则辞言约少而其义趣微昧者也○今案俞本义趣作义意余同陈本删谨案以下】 信以传信疑以传疑 【谷梁云甲戌已丑陈侯鲍卒春秋之义信以传信疑以传疑陈侯以甲戌之日出己丑之日得不知死之日故举二日以包也○今案谷梁桓三年传及陈本同】 恶恶也疾始善善也乐终 【又公羊云夏灭项孰灭之齐灭之曷为不言齐灭之为桓公讳也春秋为贤者讳君子之恶恶也疾始善善也乐终桓公尝有继绝存亡之功故君子为之讳也何注曰继绝立僖公也存亡存邢卫杞也○今案见公羊僖十七年传陈本脱何注以下】 名儒是非之议 【王隐晋书云刘兆字延世以春秋一经三家殊途命世名儒是非之议纷然互为仇敌○今案御览六百一十引王晋书及俞本仇作雠余同陈本删刘兆以下亦见本钞著述篇引】 道听涂说之书 【袁淮正论云公羊高道听涂说之书欲以乡曲论圣人之经非其任也○今案陈俞本及御览六百八引袁正论曲下皆有之辨二字余同】 左氏为大官厨公羊为卖饼家 【魏略云严韩字公仲善于春秋公羊传时司隶锺繇不好公羊而好左氏以左氏为大官厨公羊为卖饼家故数与韩辨长短○今案陈俞本韩作汉脱数与句余同御览四百六十四及六百一十引魏略韩作翰又魏志斐潜传注引韩作干余同】 左氏膏肓 【谢汉书何休作左氏膏肓○今案以下三条姚辑本汪辑本谢书脱陈俞本皆改注范书亦见本钞着述篇引郑元别传】 公羊墨守 【又云何休作公羊墨守○今案详上条】 谷梁废疾 【又云何休作谷梁废疾○今案详上条】 针膏肓 【范晔后汉书郑玄传玄针左氏膏肓○今案见范书卷六十五】 发墨守 【又云郑玄传云发公羊墨守○今案详上条】 诡辨之言 【王隐晋书杜预谓公羊谷梁诡辨之言又非先儒所说左氏○今案陈俞本脱左氏二字魏志杜畿传注引王隐晋书左氏下有未究邱明意句】 相斫之书 【魏略云鱼豢尝问隗禧左氏传禧曰左传相斫书耳不足精意也○今案陈俞本左上增入廿五字余同御览六百一十引魏略隗作魏】 

　　○礼六 

　　礼本于太一 【礼运云夫礼必本于太一分而为天地○今案礼记礼运同陈俞本有增注】 礼必本于天 【又云郑注圣人则天之明因地之利取法度于鬼神○王石华校命改明案陈俞本同】 礼经国家定社稷 【左氏云礼经国家定社稷序人民利后嗣者也○今案见左氏隐十一年传】 礼守国家行正令 【礼运云是故礼者君之大柄也郑注云柄所操以治事也○今案礼运无标目二句陈俞本皆改标大柄句删去正令七字窃疑旧钞当分二条转写者误合耳】 礼者人之大端 【礼运云○今案陈本同今礼运者上有义字】 天之经也地之义也 【左氏云先大夫子产曰夫礼天之经也地之义也杜预注经者道之常义者利之宜也○今案左氏昭廿五年传同】 承天之道治人之情 【礼运云夫礼先王以承天之道以治人之情者也○今案陈本同】 苞阴阳 【春秋说题辞云礼者所以设容明天地之体推弘动作与升降同苞阴阳俯仰屈信进退之度○今案陈俞本删礼者以下初学记十三引说题辞之体以上古微书卷十一所辑春秋说题辞推弘以下但作俯仰以信进退以度二句】 理万物 【礼器云礼也者合于天时设于地利顺于鬼神合于人心理万物者也○今案礼记礼器及陈本俞本利皆作财】 礼以明体 【汉书艺文志六艺之文礼以明体书以广听春秋以断事○今案见艺文志六艺类】 礼以道行 【庄子云诗以道志书以道事礼以道行乐以道和易以道阴阳春秋以道名分其数散于天下而设于四国者百家之学时或称而道之○今案庄子天下篇四国作中国余同陈本小注同惟标目作行道】 别同异明是非 【曲礼上云夫礼所以别同异明非也○今案陈俞本同】 定亲疏决嫌疑 【又云夫礼者所以定亲疏决嫌疑○今案陈俞本同】 礼得则天下咸宜阴阳滋液 【春秋说题辞云礼得则天下咸得厥宜阴阳滋液万物调四时和动静常明不可须臾隳也○王石华校以标目宜下衍礼得二字删之今案御览六百九引说题辞及陈俞本明作用又陈本物上空一格脱万字】 礼从宜使从俗 【曲礼云郑注事不可常也晋士匄帅师侵齐闻齐侯卒乃还春秋善之牲币之属则当从俗所出也○今案曲礼注同俞本脱闻字陈本无注】 班朝治军非礼不行 【曲礼云班朝治军莅官行法非礼威严不行○今案陈俞本同】 教训正俗非礼不备 【曲礼云分争辨讼非礼不决○今案陈俞本于分争上补入标目教训二句】 

　　北堂书钞卷第九十五 

　　●北堂书钞卷第九十六　　　　艺文部二 

　　隋秘书郎虞世南撰 
　　南海孔广陶校注 
　　儒术七　　　　　　　　史八 
　　图九　　　　　　　　　谶十 

　　儒术七 
　　史八 
　　图九 
　　谶十 

　　○儒术七 

　　世之显学 【韩子显学篇云世人之显学别不数夫孔丘自孔子之死也有子张之儒有子思之儒有颜氏之儒孟子之儒漆雕开之儒中梁氏之儒有孙氏之儒有乐正氏之儒○今案韩子显学篇及陈本世人二句作世之显学儒墨也儒之所至孔邱也十四字又中梁作仲良余同俞本删墨字余依陈本】 以道得民 【周礼太宰职云四曰儒以道得民郑注儒有六艺以教民者也○今案周礼天官同俞本标目以道误作道以】 儒分为八 【韩子显学篇云孔墨之后儒分为八墨离为三取舍相反不同而皆自以为真孔真墨孔墨不可复生将谁取定世之学也○今案韩晏合编本及陈俞本以为作谓字取作使余同】 儒有六艺 【周礼太宰职云儒以道得民郑注儒有六艺以教民者○今案俞本作儒艺有六】 为君子儒为小人儒 【论语何注云君子为儒将以明道小人为儒则矜其名○今案俞本删陈本何下有休字非也考论语雍也篇何晏集解则此明道四句是作孔注阮氏校勘记则作马融注】 澡身而浴德 【礼记儒行云不临深而为高不加少而为多世治不轻世乱不沮同不与异弗非也其特立独行有如此者郑注不临深而为高临众不以己位尊自振贵○今案陈俞本删郑注以下】 戴仁而行抱义而处 【儒行云儒有戴仁而行抱义而处虽有暴政不更其所其自立有如此者○今案陈本多增注】 诚信以为甲冑礼义以为干橹 【儒行云郑注甲铠冑兜鍪也干橹小盾大盾也○今案礼记儒行篇及陈本诚作忠忠者隋高祖之父讳也虞永兴改避作诚】 博学而不穷 【儒行云儒有博学而不穷笃行而不倦幽居而不淫上通而不困尊贤而容众毁方而瓦合其宽裕有如此者郑注曰不穷不止也幽居谓独处时也上通谓仕道达于君也○今案礼记儒行篇尊贤作举贤余同陈俞本尊作慕】 多文以为富 【儒行云儒有不宝金玉而忠信以为宝不祈土地立义以为土地不祈多积多文以为富其近人有如此者郑注曰祈求也立义以为土地以义自居○今案礼记儒行及陈本同】 席上之珍以待聘夙夜强学以待问 【儒行云儒有博学而不穷笃行而不倦幽居而不淫上通而不困尊贤而容众毁方而瓦合其宽裕有如此者郑注曰不穷不止也幽居谓独处时也上通谓仕道达于君也○今案礼记儒行篇尊贤作举贤余同陈俞本尊作慕】 多文以为富 【儒行云儒有不宝金玉而忠信以为宝不祈土地立义以为土地不祈多积多文以为富其近人有如此者郑注曰祈求也立义以为土地以义自居○今案礼记儒行及陈本同】 席上之珍以待聘夙夜强学以待问 【儒行云郑注席犹铺陈也铺陈往古尧舜之善道以待问也○今案礼记儒行篇注问也上有见字陈本改问也为聘也非郑注原文矣】 今人与居古人与稽 【儒行云今世行之后世以为楷郑注稽犹合也古人与合则不合于今人也○今案俞本同陈本删为楷二句】 居处齐难坐起恭敬 【又云儒有居处齐难郑注齐难齐庄可畏难也行不争道止不选处所以远关讼○今案儒行注同陈本删郑注以下】 大让如慢小让如伪 【又云儒有衣冠中动作顺其大让如慢小让如伪大则如威小则如愧其难进而易退也粥粥若无能也其容貌有如此者郑注中中间谓不严厉也如慢如伪言之不匐怛也如威如愧有所畏也○今案礼记儒行及陈本顺作慎盖宋转钞时兼避孝宗讳也然顺慎古实通用】 合志同方营同术 【又云并立则乐相下不厌久不相见闻流言不信其行本方立义同而进不同而退其交友有如此者郑注同方同术等志行也闻流言不信不信其友所行如毁谤者也○今案礼记儒行及陈本同俞本删郑注以下】 不陨获于贫贱不充诎于富贵 【又云不慁君王不忍长上不闵有司故曰儒郑注云陨获因迫失志之貌也充诎失节之貌也慁辱也累系也闵病也○今案俞本同陈本失节上有欢喜二字与毛本卫集说本合南昌本礼记亦有喜字无欢字】 命世雄儒 【刘梁七举云仲尼敕元意素道信而不疑友四子于载师道王道圣以自所谓在富而好礼命世之雄儒者也○今案陈本删仲尼以下严辑刘梁集脱此条俞本敕元作亢字疑下删五字圣上空一格圣以下删自字亦空一格余同本钞疑有讹脱】 天下名儒 【刘孟轲传云轲字子舆邹人勤学不息师事孔子遂成天下名儒○今案陈俞本无刘字陈本并删轲字子舆以下考史记孟子传无此文疑沿上条刘梁而误或是刘书别传欤】 海内名儒 【范晔后汉书左雄传云雄奏征海内名儒为博士负书来学云集京师○今案范书九十一同】 当世名儒 【又云伏湛字惠公父理为当世名儒○今案范书五十六伏湛传同】 当世大儒 【东观汉记鲁?字叔陵兼通五经为当世大儒○今案聚珍本东观记作鲁丕丕古作?故陈俞本及姚辑本皆误作平】 东州大儒 【魏志云乐安孙叔然受制郑玄之门人称东儒王肃集圣证以讥短郑玄叔然驳而释之○今案魏志十三及俞本同陈本有增改】 上邑俊儒 【崔骃七依云乃有上邑俊儒俨然而造○今案陈俞本同严辑崔骃集及张溥百三家本皆脱】 纯儒 【左太冲七讽云世有纯儒静栖翰林弘道高致幽义冲深○今案陈本同严辑左太冲七讽未收此条】 通儒 【范晔后汉书董均字文伯犍为人以明经博士永平中草立五郊宗庙服章多见从用称为通儒为中郎将○今案范书一百九下董均传同陈俞本草立作草创】 综六艺 【王粲七释云缀诂训之纪综六艺之纲下理九土上步三光○今案陈俞本同严辑王粲七释未收此条】 治六经 【庄子云孔子谓老聃曰丘治六经干七十二君论先王之道明周召之迹○今案庄子天运篇及陈本俞本干七作以奸者七余同】 精究七经 【华阳国志云扬充字盛国求师受业遂精究七经○今案顾校足本同陈俞本受共业受古学】 博通五经 【谢承后汉书云姜肱字伯淮博古五经兼明星纬○今案姚辑本汪辑本谢皆无博通以下陈俞改注范书】 兼通五经 【东观汉记张霸博览五经孙林刘固等并慕之市宅其傍以就学也○今案亦见范书卷六十六同陈俞改注范书聚珍本姚辑本东观记脱】 齐鲁之论 【汉书艺文志云汉兴有齐鲁之论专齐论者昌邑中尉王吉宋畸贡禹等专鲁论者龚奋夏侯胜韦贤等也○今案汉志及陈俞本之论作之说专作传】 贾马之学 【魏志王肃善贾马之学而不好郑氏采会异同传列于学官○今案魏志王肃传异同下有为尚书诗论语二礼左氏解及撰定父所作易十八字陈本并注于东州大儒条下详本篇上文】 五经复兴鲁叔陵 【东观汉记鲁?字叔陵兼通五经○今案聚珍本卷十九鲁?传同丕?古通字】 五经纷纶井大春 【三辅决录云井丹字大春善谈难故京师为之语曰五经纷纶井大春○今案旧钞此误并于上条注内且脱决录十字兹据本钞叹赏篇引补又考二酉丛书辑本决录难作论余同】 说经硁硁杨子行 【东观汉记杨政传政政字子行治梁邱易与京兆祁圣元同好俱名善谈说京师号曰说经硁硁杨子行论难幡幡祁圣元○今案聚珍本姚辑本东观记谈　说作说经书硁硁作铿铿幡幡作僠僠姚辑本脱陈俞改引范书】 关东说诗陈君期 【谢承后汉书云陈吕?页?吕字君期明纬诗京师说曰关东说诗陈君期○今案姚辑本谢承书及陈本脱汪辑本作嚣字子公亦脱考聚珍本东观记陈吕?页?吕传亦有此文但纬作韩可以借证俞本改注范书】 张禹为论语章句 【汉书张禹传初禹为师以上难数问经为论语章句献之禹冣后出而尊贵诸儒为之曰欲为论念张文由是学者多从之余家寝□○今案见汉书八十一】 贾逵能为古今学 【逵集序云逵弱冠诵春秋能为古今学○今案严辑全后汉文卷三十一脱此条陈俞本改注范书贾逵传】 甄宇治严氏春秋 【东观汉记云甄宇字长文治严氏春秋持学精微以白衣教授常数百人○今案聚珍本姚辑本东观记及陈本同】 何休得公羊本意 【谢承后汉书云何休字邵公以春秋驳汉事妙得公羊本意作公羊墨守左氏膏肓谷梁废疾○今案姚辑汪辑本谢书脱陈俞改引范书】 后氏曲台记 【汉书云后苍说礼万言号曰后氏曲台记注曰在曲台考书着记因以为名○今案见汉书儒林孟卿传陈本曲误典】 桓君大小学 【范晔后汉书桓荣以尚书入授显宗为二十二万言郁后复再省定成十万言由是有恒君大小学○今案二十二万范书本传及陈俞本皆作二十三万又成十万言范书作成十二万言陈本作成十三万言余同】 伏生治尚书 【汉书儒林传云伏生济南人孝文时求能治尚书者闻伏生知之时年九十老不能行乃诏掌故晁错往受之○今案汉书伏生传及陈俞本知作治九十下有余字】 杨仁治韩诗 【范晔后汉书杨仁传云仁诣京师学治韩诗数年归家静居教受○今案范书卷一百九无京字家字陈俞本脱治字余同】 景鸾治施易 【益部耆旧传云景鸾字汉伯少随师学经涉七州之地能理齐诗施氏易兼受河洛图纬作易说及诗解文句兼取河洛以类相从名为奥集又撰礼略○案高士奇补编珠卷一引耆旧传无理齐十三字及以类四字余同陈俞本无涉字又俞本引至图纬句止陈本奥作交余同本钞著述篇引易说作易是说诗解作时解余同】 任延治京易 【续汉书云任延字长孙治京氏易显名太学○今案陈本删字长孙三字姚辑本及俞本无显名句余同汪辑本据竹垞本书钞引同】 持学精微 【东观汉记云甄宇字长文治严氏春秋持学精微○今案此条详本篇上文】 依经守义 【谢承后汉书云郑兴数言政事依经守义文词温雅○今案姚辑汪辑本谢书同】 金声玉色温故知新 【刘慎鲁都赋云彼齐鲁诸儒皆金声玉色温故知新者也○今案御览一百五十六引鲁都赋齐下脱鲁字槙作桢本钞改槙者宋钞避仁宗讳也陈本作刘植亦误】 学为儒宗 【范晔后汉书云儒林传云大司徒欧阳歙学为儒宗○今案见范书一百九十】 显名太学 【任延传云延字长孙治京氏易显名太学人号圣童○今案陈本注范书然本篇上文此事实引续汉书特无圣童句耳】 世宗其道 【范晔后汉书儒林传云伏氏自东西京相袭为名儒中兴而桓氏至盛自荣至典世宗其道○今案陈俞本中兴十一字作中兴以后桓荣夏侯始昌辈余同】 静居教授 【范晔后汉书云杨仁诣京师学韩诗数年归来静居教授为业○今案本钞上文引来作家】 拥书抱籍禀采丰华 【蔡邕杨复碑云文学之徒拥书抱籍自远而至禀采丰华斟酌洪流者雍雍焉誾誾焉○今案陈俞本同严辑蔡中郎集采作采兰雪堂本脱】 市宅其傍 【东观汉记张霸博览五经孙林刘固等并慕之市宅其傍以就学○今案此详本篇上文兼通五经条下】 所居成市 【东观云张楷字公超隐居弘农山中学者随之所居成市后华阴山南遂有公超市○今案亦见范书六十六张霸附楷传聚珍本姚辑本东观记脱】 明经至丞相 【汉书云韦贤字长孺以明经为昭帝师少子元成字少翁复以明经历位至宰相○今案见汉书七十三韦贤传】 明经举孝廉 【范晔后汉书云刘宠少受父业以明经举孝廉除东平令○今案范书一百六刘宠传及陈本同】 

　　○史八 

　　书契之作而有史官 【汉书司马迁传赞云云其载籍博矣○今案见汉书六十二陈本脱载籍句】 掌五帝之书 【周礼外史职云外史掌三皇五帝之书郑注楚灵王所谓三坟五典○今案周礼春官及陈本同】 明得失之迹 【毛诗序云国史明平得失之迹谨案国史者书记之官所以状理谓之为得所行乖理谓之为失○今案见毛诗关雎序谨案以下则永兴引申语也陈本状作合】 言则右史书之动则左史书之 【礼记玉藻○今案陈本同】 质胜文则野文胜质则史 【论语云文质彬彬然后君子○今案见雍也篇陈本脱此条】 董狐不隐 【春秋左氏云君子曰董狐古之良史也书法不隐○今案见左氏宣二年传】 马迁实录 【汉书司马迁传赞曰自刘向杨雄博极羣书皆称迁有良史之才服其善序事理辨而不华质而不俚其文直其事核不虚美不隐恶故谓之实录也○今案陈本同北监本汉书恶作善】 是良史 【春秋左氏云楚左史倚相趋过王曰是良史也能读三坟五典今案左氏昭十二年传同】 良史之才 【汉书司马迁传赞○本篇上文亦引今案陈本才作材】 有善则记 【礼记内则云五帝宪养气体而不乞言有善则记之为惇史○今案惇史下陈本据近本增十九字】 司过而书 【韩诗外传云周舍对赵简子曰臣操牍秉笔从君之后司君过而书之○今案陈本舍误含考周赵合校本外传及御览六百三引皆作舍】 

　　○图九 

　　河出图圣人则之 【易系辞河出图洛出书圣人则之○今案陈俞本同】 心之谋书之谋也 【张衡图序云图者心之谋书之谋也○今案陈俞本同】 河出马图 【礼记礼运云山出器车河出马图○今案陈俞本同】 河出绿图 【随巢子云殷灭周人受之河出录图○今案陈俞本及玉函山房辑本同】 凤衔图 【春秋运斗枢云黄帝与大司马容光观凤衔图置黄帝前○今案类聚四十七引运斗枢观凤作临观凤皇余同】 龟负图 【尚书中候云玄龟负图出周公援笔以世文写之○今案陈俞本脱周公以下玉函山房辑本据书钞及文选注引无世文二字】 龙图玉检 【河图云舜即位与三公临观黄帝五采负图出置舜前以玉为匣白玉为检黄芝为泥○今案御览九百廿九引河图同陈俞本脱与三公临观字五采字及黄芝句】 龙图金腾 【刘槙鲁都赋云若乃考皇道之去就览万代之兴衰发龙图于金縢启洛典乎石扇○今案本钞卷一百一刊校谬误篇及俞本皇作王余同陈本槙作植非也本钞兼避桢字详上文】 披图视典 【穆天子传云天子至于昆仑之丘披图视典观天子之宝器○今案陈俞本同平津馆辑本观上有周字】 良史披图 【曹植魏德论云名儒按谶良史披图○今案严辑全三国文及俞本同陈本论误喻】 授益地图 【尚书纬云舜受于西王母授益地图○今案陈俞本作西王母受益地图于舜又玉海地理部引尚书帝验期云西王母得益地图慕舜德来献】 披舆地图 【东观汉记邓禹从上至广阿舍城上披舆图指示禹曰天下羣国如是○今案聚珍本姚辑本东观记舍城上作止城门楼上余同陈俞本改注范书】 画地成图 【汉书张安世子千秋击乌桓还谒大将军霍光光问千秋战鬬方略山川形埶千秋口对兵事画地成图无所忘失○今案陈俞本同今本汉书五十九张汤附传问上脱一光字王氏读书杂志特引此旧钞以正近本汉书之误】 积石作图 【异苑云诸葛亮于汉中积石作八阵图号令俨然无皷鼙甲兵之响赎珠亮也○今案赎珠四字有误陈俞本删号令以下】 地域图 【裴秀地域图论云上考禹贡山海原隰及今之郡邑疆界为地域图十八篇○今案陈俞本论作序余同姚辑全晋文附注云据晋书裴秀传作序腾类聚初学记引此作论】 方丈图 【晋诸公赞云司空裴秀以旧天下大图用缣八十疋省视既难事又不审乃裁减为方丈图以一分为十里一寸为百里从率数计里备载名山都邑王者可不下堂而知四方也○今案俞本同陈本脱从率数计里句】 负胜图 【黄帝玄女兵法曰禹问于风后曰吾闻黄帝有负胜图六甲阴阳之道今安在风后曰其图黄帝藏于会稽之山下其坎深千丈阔千尺镇以盘石求之者亡视之者盲致难得者也○今案陈俞本吾闻句作古有黄帝负胜图坎作穴又陈本石下但作求之难得也五字余同御览八十二引玄女兵法求之句同陈本余同旧钞】 兵云图 【益都耆旧传云杨由有兵云图时窦宪将兵在外太守高安遣工从由写图以进宪由口授以成图○今案陈寿撰益部耆旧传前人引用每误部作都陈俞本不误又由作申余同】 

　　○谶十 

　　不经之言号曰世谶 【蜀志孟达与刘封书云夫不经之言而有应验者号曰世谶也○今案陈俞本同严辑全三国文达下有在魏二字】 采谶讳 【蔡邕叙乐云世祖追修前业采谶讳之文曰太子乐府曰黄门鼓吹○今案严辑蔡邕乐意篇据旧钞引同陈俞本予作子非也】 读图谶 【东观汉记曰光武避正殿读图谶坐庑下浅露中风苦眩也○今案陈本脱浅露以下俞本眩作咳余同聚珍本姚辑本东观记光武纪风苦四字作风发疾苦眩甚】 校图谶 【东观汉记尹敏为大司空掾上以敏捷通令校图谶○今案陈俞本及聚珍本姚辑本东观记为大司空掾作辟大司空府】 谶图谶 【东观记云桓谭讥讪图谶诏云吾欲以谶决之何如谭不慝良久曰臣生不读谶○今案聚珍本不应作默然余同姚辑本脱讥讪句诏云作上谓桓谭曰余与聚珍同本钞下数条引亦作不应又俞本东观记脱良久二句陈本删此条】 亡秦者胡 【史记云秦始皇使燕人卢生入海还以鬼神事因奏录图书亡秦者胡也始皇乃使将军蒙恬发兵三十万人北击胡略取河南地○今案史记始皇纪及陈本同俞本录误绿】 代汉者魏 【蜀志云周舒字叔库时人有问春秋谶曰代汉者当涂高此何谓也舒曰当涂高者魏也○今案蜀志卷十二周羣传及俞本库作布余同陈本此条注蜀志周舒四字而下又云未详陋矣】 勒都襄国 【异苑云石勒为郭敬客时襄国有谶曰力在左革在右让言退或入口言既去余襄在或入口乃国字也勒后遂都襄国○今案学津讨源本异苑及陈俞本让言退作让无言言既去六字作让去言为襄字余同】 修起会稽 【异苑云太元末有谶曰修起会稽受会稽二九及安皇肇建既而孙恩叛据卢修继寇十载以二贼叛验之○今案俞本与本钞同陈本及学津讨源本异苑无受会以下但有其后卢修果从会稽叛九字】 臣不为谶 【东观记云光武帝问郊记事郑兴曰臣不为谶上曰卿之不学非之耶兴曰臣于书有所未学无所非之也○今案聚珍本姚辑本东观记郑兴传脱此文陈俞本改注范书】 生不读谶 【东观记云桓谭讥讪图谶上曰吾欲以谶决之何如谭不应良久曰臣生不读谶类有所是然上怒曰桓谭非圣无法将斩之谭叩头流血乃得解○今案聚珍本东观汉记脱类有五字余同姚本稍异陈俞本改注范书】 

　　北堂书钞卷第九十六 

　　●北堂书钞卷第九十七　　　　艺文部三 

　　隋秘书郎虞世南撰 
　　南海孔广陶校注 
　　好学十一　　　　　　　博学十二 

　　○好学十一 

　　敏而好学 【论语曰子贡问曰孔文子何以谓之文也子曰敏而好学不耻下问是以谓之文也○今案见论语公冶篇陈俞本脱】 可谓好学 【论语云子曰君子敏于事而慎于言就有道而正焉可谓好学也已孔注曰敏疾也有道有道德者也○今案论语学而篇孔注同陈俞本脱】 少而好学 【杜预自述云少而好学在官勤于吏治在家则滋味典籍○今案严辑全晋文据书钞引同陈俞本自述作集字】 长而好学 【魏武令云长大而好学唯吾与袁伯业耳○今案亦见御览九十三引典论同陈本脱此条】 少孤好学 【汉书翟方进少孤好学为郡小吏号迟钝○今案汉书八十四翟方进传吏作史又无少字好字】 贫贱好学 【汉书京房传云梁人焦延寿字贡贫贱好学得幸梁王○今案见汉书卷七十五】 赵文好学 【新序云叶公诸梁问乐王鲋曰晋大夫赵文子何如对曰好学而受规谏○今案铁华馆校宋本新序杂事篇作为人何若余同】 阚泽好学 【吴志阚泽字德润好学居贫常为人佣书所写既毕读诵亦遍○今案吴志卷八阚泽传及陈本同御览六百十一引遍误过】 少从师学 【益部耆旧传云景鸾字汉伯少从师学经涉七州之地治齐诗施氏易○今案本钞著述篇引益部耆旧传同高士奇补编珠卷一引无经字本钞此条标目及陈俞本师皆误作好】 远从师学 【列女传云河南乐羊子尝行路得遗金以与妻妻曰妾闻志士不饮盗泉廉者不食嗟来况拾遗求利乎羊子大惭捐金遂远寻师求学○今案御览四百廿六引脱遂字及学上求字余同】 投斧受经 【庐江七贤传云文党字翁仲未学之时与人俱人丛木谓侣人曰吾欲远学先试投斧高木上斧当挂乃仰投之斧果上挂因之长安受经○今案御览六百十一引庐江七贤传及陈俞本同】 折节学问 【魏略云徐庶先名福本好任侠晚乃折节学问○今案陈俞本福上增单字非也蜀志诸葛亮传注引魏略亦但云名福惟本字下有单家子三字陈俞盖因彼改易耳】 步担求师 【东观记云少好黄老常步担求师也○今案陈俞本脱此条】 负笈追师 【谢承后汉书李固汉中人父邵为司徒固乃策杖駈驴负笈追师○今案姚辑本脱陈俞本邵作合考汪辑本谢书脱汉中人三字邵亦作合余与原钞同】 在马融门三年不见 【世说云高足弟子传授而已融常筭浑天不合问谙弟子莫能解或言元能者融召合筭一转便决众咸骇服○今案见惜阴轩本世说致事篇高足上有郑元在马融门下三年不得见二句余同】 从抚学十年乃还家 【世说后汉马良为县史迎督邮慨然因毁车马从杜抚学十年乃还家雅志高整乡里以为表也○今案俞本同陈本脱此条】 专心学经 【后汉书张玄传云时琅邪徐业亦大儒闻玄与语大惊曰今日真解蒙也○今案范书一百九张玄传时琅句上有标目专心句惟学经作经书余同】 潜心典籍 【蜀志向朗字巨达潜心典籍孜孜不倦○今案蜀志卷十一向朗传及陈本同】 笃于经书 【东观记邓禹笃于经书教学子孙○今案聚珍本姚辑本东观记邓禹传同】 笃志经学 【东观记刘昆字桓公少治施氏易笃志好经学○今案聚珍本姚辑本东观记及陈俞本脱好字又陈本脱字桓公三字余同】 讽诵不倦 【孔丛子云家有先人遗书兄弟相勉讽诵不倦研精坟典十有余年○今案陈俞本同】 讲论不怠 【东观汉记桓荣勤学讲论不怠○今案聚珍本及陈俞本勤上有少字姚辑本脱】 精思经术 【汉书刘向字子政精思于经术昼诵书传夜观星宿○今案汉书三十六精作积余同本钞诵书篇引精思作专精陈本星宿作天文】 躭思经书 【后汉书荀爽字慈明躭思经书庆吊不行○今案见范书六十二荀爽传陈俞本多增注】 研精六经 【谢承后汉书何休字劭公雅有心思研精六经○今案姚辑本汪辑本谢书脱陈俞本改注范书】 昼夜研精 【东观汉记曹褎字叔通笃学昼夜研精○王石华校以原钞精下衍教授门精四字删之今案聚珍本姚辑本东观记脱研精二字作悦思二字余同陈本改范书非也本钞下叶引东观记正作昼夜研精沈思】 躭古笃学 【蜀志谯周字允南躭古笃学读诵典籍欣然独笑○今案陈本同蜀志卷十二读诵作诵读】 躭述古学 【刘梁七举云在昔上人躭述古学处穷困不易其常在盈溢不变其操○今案严辑刘梁七举脱此条陈本梁作良】 枕经籍书 【班固宾戏云徒乐枕经籍书纡体衡门○今案文选答宾戏同】 蕴籍丘索 【左太冲七　讽蕴籍丘索渐磨典坟○今案陈俞本同严辑左太冲七讽未收此条】 婆娑翰林 【潘尼赠陆机诗云婆娑翰林容与坟丘○今案张溥百三家本文选赠陆机出为郎中令诗及潘尼集陈俞本同】 嚼茹坟典 【刘騊駼与窦季玮书曰君嚼茹坟典履公子行○今案俞本同陈本无注严辑全后汉文卷三十三子作修余同】 锐精诗书 【曹植辨道论云子徒苞怀仁义锐精诗书○今案俞本同陈本删子徒二字张溥百三家本曹集严辑全三国文皆脱此条】 专精趍学 【王褎四子讲德论曰微斯文学问于虚义夫子曰今夫子闭门距跃专情趍学有日矣○今案文选及张溥百三家褎集同陈本小注专下衍一论字非是】 朝读百篇 【墨子云墨子使于卫载书甚多弦唐子见而恠之曰今子载书何多墨子曰昔公旦朝读百篇夕见七十士相天下犹如此况吾无事何敢废乎○今案见墨子贵义篇朝读下有书字本钞九十八读书篇引亦有书字】 月读一遍 【魏略贾逵好春秋左传常自课月读一遍○今案御览六百十一引魏略同】 口诵芸耨行吟负薪 【束皙读书赋云倪宽口诵而芸耨买臣行吟负薪○今案张溥百三家本束集同】 寝怀鈆笔行诵文书 【东观汉记曹褎昼夜研精沈思寝则怀鈆笔行则诵文书○今案聚珍本东观记脱研精二字本钞上叶引正有研精二字陈本删沈思以上又文作诗】 带经耕锄 【魏略云常林少虽贫非自手力作不敢取之好学带经耕锄妻尝自担饷馈之林虽在野相敬如宾○今案魏志廿三常林传注引魏略及陈本俞本虽贫上有单贫二字又无作字敢字担字余同】 负笔而耨 【嵇含集云画则负笔而耨昏则蕖而诵经也○今案陈俞本下句作昏则带经而息严辑嵇含集据书钞引昏作夜余同陈俞】 行常带经 【史记倪宽行常带经止息则讲习也○今案史记儒林传同陈本脱息字】 耨常怀书 【后汉崔琦字玮涿郡人以孝廉为郎戒梁冀不受解印而耨常怀书一卷○今案范书一百十上崔琦传及陈本耨作耕】 昼读书传夜视天文 【刘向集序云向如此也或不寝达旦○王石华校以原钞此条下重出一条删去今案汉书刘向传天文作星宿本钞上叶引亦作星宿】 昼日佣赁暮诵经典 【孔安贫与人佣锄休息辄诵书精专如此○今案俞本诵书作诵经典余同陈本改注文士传侯瑾事并改标目】 牧羊问学 【汉书王遵字子贡少孤诸父使牧羊泽中尊窃问学○今案汉书七十五及陈俞本遵作尊问学作学问】 投闲辄诵 【东观汉记桓荣遭乱与族人桓元卿相捃拾投闲辄诵元卿曰当复何为荣后为太常诸弟子谓元卿曰平生笑今何如元卿曰我农人安能预知此○今案聚珍本东观记卷十六同俞本相捃拾作相招陈本改注范书并改标目姚辑本脱误颇多】 手绳口诵 【王晋书刘实少贫绳索作牛衣手绳口诵○今案御览八百二十八引王隐晋书衣下有卖字余同本钞博学篇引亦同陈俞本改注今晋书】 烧柴读书 【文士传云侯瑾字子瑜家贫书佣赁暮辄烧柴薪以读书独处一室如对尊宾○今案陈本同亦见本钞读书篇引谢承汉书亦有侯瑾烧柴事】 ■〈难上火下〉草读书 【又云李康字萧远笃志好学善属文辞藻清秀■〈茌上火下〉烧草火以读书○今案御览六百十四引文士传李误季秀作美■〈难上火下〉烧作燃柴余同考■〈难上火下〉字然之古文耳】 柴火写书 【葛洪别传云洪字稚川负笈徒步卖薪以给纸笔夜燃柴火写书家贫无纸所写之书皆反复有字人少能读○今案陈本删无纸以下】 穿壁引光 【西京杂记云匡衡好学家贫无烛其邻家富燃烛光明衡穿壁引光读书恒光○今案陈俞本及明新安程氏校本卷二皆脱邻富句考御览六百十一引有邻家甚富四字与旧钞合】 引锥刺股 【战国策云苏秦书十上而说不行去秦而归乃夜发箧陈书得太公阴秘之谋伏而诵之学者号为刺股先生○今案战国策秦策及陈本俞本皆无刺股先生句可补国策之遗】 买臣粟流 【邹子云朱买臣孳孳修学不知天南之流粟○今案御览六百十一引邹子及陈俞本皆无字又御览八百四十引亦无天字修学作修艺】 文通麦流 【后汉高凤字文通家贫孚学家中曝麦令凤执竿而天大雨读书不觉其妻还见麦流怒之凤其媿○今案范书一百十三及聚珍本东观汉记皆有高凤流麦事然意同而辞微异陈本注谢汉书文亦少异彪书本传亦异】 乘马不知牝牡 【汉书董仲舒少躭学业乘马二年不知牝牡○今案汉书董仲舒传同陈本删少业三年四字】 不知马之几足 【张璠汉记云朱穆好学每精思至中食失飡行坠坑坎亡失冠履不知马之几足○今案御览六百十四引张璠汉记同俞本脱中食四字陈本改注范书姚辑本据陈本汪辑本飡误失食余同】 不知碁局几道不识樗蒱齿名 【葛洪别传洪常夜燃柴火写书至不知碁局几道樗蒱齿名○今案俞本同陈本改注晋书】 王充阅书 【范后汉书王充于洛阳市肆阅所买书一见便能诵忆户牖墙壁各置刀笔○今案见范书卷七十九王充传】 玄晏书淫 【玄晏春秋云余学或兼夜不寐或临食忘飡或不觉日夕方之好色号余为书淫○今案俞本方之误作不知余同说郛本玄晏春秋号余误号于淫误帙陈本改注今晋书】 仲舒下帷 【汉书董仲舒躭学下帷读书人莫见其面三年不窥园捕○今案汉书五十六及陈俞本读书作讲论人作或又园下无圃字余同陈本三又误王】 管寍割席 【世说云管寍华歆尝同席读书有乘轩冕过门者寍读书如故歆废书出寍割席分坐曰子非吾友也○今案世说德行篇同陈本出下增看字御览六百十一引歆废句作歆出观余同本钞此条出字原在废上分作外又脱门字已据本钞席篇订正】 郄縠守学弥敦 【国语晋语云文公问元帅于赵衰衰曰郄縠可行年五十字学弥敦○今案晋语四及陈俞本敦作惇】 买臣读书不废 【汉书朱买臣家贫读书不废卖薪自给仕至会稽都尉○今案陈俞本同然会稽都尉四字实有脱误据汉书朱买臣传则稽下有太守二字都上有征入为主爵五字】 读诵昼夜不绝 【东观汉记云高凤读诵昼夜不绝声○今案类聚五十五引无昼字又八十五引昼夜二字在诵读上又无声字聚珍本姚辑本东观记亦脱声字余与原钞同】 诵书夙夜不懈 【吴录云孟宗字恭武少从南上蒙度勤心锐思朝夕无倦○今案陈俞本恭作公无上蒙十一字南下有阳李肃学等句考蒙求集注上引吴录亦与陈俞同疑本钞上蒙度以下别为一条因吴录既有夙夜不应更有朝夕句耳】 手不释卷以夜续日 【晋中兴书范宣子字日宣少尚隐遁好学手不释卷以夜□日博综众书○今案陈本无字口宣三字余同御览三百八十四引中兴书无字日七子无夜续句综作览】 静潜志于一怀用摛之乎八极 【刘治敦学腻云清香于唇吻繁芳乎胸忆静潜志于一怀用摛之乎八极○今案陈俞本繁误系余同】 婆娑术艺之场休息篇籍之囿 【班固宾戏云近者陆机董生刘向杨雄皆婆娑乎术艺之杨休息乎篇籍之囿○今案文选答宾戏及陈俞本机作子余同考陆子者谓陆贾也本钞机字盖误】 披五素躭三坟 【崔骃三言诗云屏九皋咏典文披五素躭三坟○今案张溥百三家本脱陈俞本删屏九以下】 观书石室 【杨子云答刘歆书有诏令尚书赐笔墨得观书于石室○今案张溥百三家本此书及陈俞本室作渠本钞博学篇笔篇皆引作石室与此条脗合益见古钞之可贵】 桓谭好离骚 【桓谭新论云余少时学好离骚博观他书辄欲反学○今案陈俞本同问经堂本桓子新论辑佚一卷及严辑新论道赋篇少时下皆无学字】 关羽爱春秋 【江表传云关羽爱左传春秋讽诵略皆上口○今案陈俞本无春秋二字考蜀志卷六裴注引江表传亦但作左氏传】 以诗教授 【东观汉记冯豹字仲文好儒学以诗传教授○今案御览六百十四引及聚珍本东观记同姚本脱】 说易不殆 【长沙旧部传云虞授字承卿说易不殆谚曰不读经视虞生○今案陈俞本旧部作耆旧】 截蒲为牒 【汉书路温舒取泽中蒲截以为牒编用写书○今案见汉书卷五十一亦见本钞写书篇牍篇引】 编柳为简 【楚国先贤传云孙敬编柳简以写经本晨夕诵习之○今案陈本及文选注三十八引楚国先贤传写作为考本钞简篇写书篇引及御览六百六引皆作写 【竹箨写书】 汉武洞冥记云董谒字仲玄家去京师三百里或乘牛驴或蹑履不日而至京常人家于座以笔题掌还家以竹箨写之书竟则舐掌中字少来精勤舌为之墨烂世谓之董仲玄掌录○王石华校小注补竹字纸常改舐掌今案案御览六百十一引洞冥记掌中下无字字舌为句作舐之累烂余同陈本脱自少来以下十字俞本无烂字亦非也】 树叶代简 【汉武洞冥记云董谒武都人少好读书常游山泽负挟图书患其繁重家贫拾树叶以代书言易卷怀也○今案说郛本汉武洞冥记代书下有简字本钞小注作代书标目作代简则旧钞本作代书简明甚】 

　　○博学十二 

　　君子之学也博 【礼儒行云哀公问孔子夫子之服其儒服与子曰丘居鲁衣缝掖之衣长居宋冠章甫之冠丘闻君子之学也博其服也乡丘不知儒服郑注云缝犹大也大掖之衣大袂单衣○今案儒行郑注单作禅余同】 博学求为君子 【邹子云博学者所以求为君子也求而不得者鲜矣未有不求而得者也○今案御览六百十三引邹子与本钞同陈俞本邹误郭玉函山房辑郭子一卷遂收此条竟为陈俞所误矣】 多识前言往行 【易大畜象辞云以畜其德谨案畜论积聚故圣贤君子则之须多识前圣法言往古德行以畜成其德也○今案陈本脱谨案以下俞本脱则之句】 多学而识之者与 【论语灵公云子曰赐也汝以子为多学而识之者与对曰然非与子一以贯之○严氏校以非改以子然下补非字今案见论语卫灵篇】 钩深致远 【易系辞云探赜素隐钩深致远以定天下之吉凶成就至顺唯在蓍龟最为妙善○今案成就以下是虞水兴引申语传钞者于凶下脱谨案二字耳陈本删探赜以下】 一以贯之 【论语云赐也汝以予为多学而识之者与对曰然非与一以贯之阿注曰善有元事有会故不待多学一以贯之○今案见论语何晏集解 【博学不穷】 礼儒行云儒有博学而不穷笃行而不倦郑注不穷不止也○今案见礼记儒行注同本钞也下衍通明高才至大当世八字乃从下条误入已删之】 博学通明 【刘画邹衍别传博学通明才高志大当世无其类○今案陈俞本脱刘画二字又陈本大作笃】 博学多闻 【孟子云人皆知奋其田莫知奋其心何为奋心博学多闻也○今案陈俞本奋作粪为作谓又本钞标目多闻句上有博学通明四字系沿上条误入已删】 博学多通 【晋中兴书范汪字玄平博学多通善言至理○今案陈本汪误汗末句作至善言理非也俞本作至理善言亦非考今晋书范汪传作善谈名理即中兴书所谓善言至理也】 苞含六艺游览百家 【王逸折武论云苞含六艺游览百家用道德为弓弩□仁义为铠甲○今案张溥百三家本王逸集及陈俞本铠甲句皆五字严辑王逸集于仁上补一方园今从今】 苞罗载籍管综百氏 【张超荐袁伯业云袁遗有冠世之德干时之量若乃苞罗载籍管综百氏登高能赋覩物知名如延陵郑高才具之美者也○今案魏志武纪注引德作懿无延陵以下余同陈俞本量作才能赋以下但有作器能铭四字又陈本袁遗误作远遗】 研综古今 【刘向集序云向字子真楚元王玄孙德之子博览洽闻研紑古今○今案子真二字因下条而误陈俞本真作政】 博通古今 【王隐晋书刘实字子真少贫苦绳索作牛衣手绳口诵博通众流百家之言○今案陈俞本改注今晋书非也御览八百二十八引王隐晋书无众流句余同窃疑众流二字系因下条而误当作古今二字】 博通百家 【谢承后汉书王充字仲任性好学博通众流常游洛阳市园所卖书一见辄能诵忆遂博通众流百家之书○今案御览六百十二引谢承书仲任作伯任常游以上作好学博览四字余同姚辑汪辑本谢书皆作仲任汪本脱性好七字之书作之言余同姚本所引颇异】 博览载籍 【续汉书云班固九岁能属文博览载籍学无常师不为章句今案御览六百十二引及姚辑汪辑本续汉书同】 博览图籍 【王隐晋书张华字茂先博览图籍四海之内若指如掌○今案御览六百十二引王晋书同陈俞本改注今晋书】 弥览载籍 【张华应难云依虚贵人问于微是先生曰今子虽弥览载籍积学于无用之地○今案张溥百三家本脱此条陈俞本上二句作于微先生谓虚仪夫子曰】 博极羣书 【玄晏春秋云予常恨不能请命于天延年累百博极羣书者也○今案俞本同陈本改引今晋书裴楷】 博通坟素 【郭泰别传云泰早孤就学屈伯彦三年业毕博通坟素○今案陈俞本彦作颜】 孔子博学 【刘画邹衍别传云邹子博识善叙事有禹益之鸿才道深东海名重西山日月不能乱其晖金玉无以比其贵○今案陈俞本脱刘画二字】 学为博物 【家语云夫子曰子产于民为惠主于学为博物吾以兄事之○今案见家语辨政篇十四】 学无所遗 【典论云孔融陈琳王粲徐干阮瑀应玚刘桢七子者于学无所遗于文无所假○今案陈俞本文作辞御览六百十二引典论于文作与文】 学而不窥 【刘画庄周传云宋之蒙县人学无不窥善属书着内外五十二篇凡十余万言○今案陈俞本改引史记】 览无不见 【汉书杨雄少好学不为章句博览无不见也○今案见汉书八十七上杨雄传】 读三坟五典八索九丘 【春秋左氏传云左史倚相趍过王曰良史也是能读三坟五典八索九丘○今案见左氏昭十二年传】 抗六典之崇奥辨九籍之至言 【应玚赞德赋抗六典之崇奥辨九籍之至言○王石华校杭改抗今案俞本同陈本辨作办又张溥百三家本应玚集脱此条】 祭祀能语山川能说 【定之方中毛苌传云云谨案祭祀能语旅酬之后礼成乐备语说先王之道也山川能说述山川之状古今之绩源绪不同说其形势图其物色也○今案陈本改引孔正义删谨案以下非也谨案十句乃虞永兴引甲语与正义有异同俞本存之不失旧钞面目矣】 四海之内若指诸掌千门万户画地即成 【王隐晋书张华字茂先博览图籍四海之内若指诸掌世祖问华长安千门万户画地即成○今案类聚四十八引王晋书即成作便成余同陈俞本即成作成图又改注今晋书】 殿前锺鸣张华曰山毁 【异苑云魏时殿前锺大鸣云骇者众张华曰此蜀山毁故锺鸣应之蜀都寻上事皆如华言○今案陈俞本同本钞一百八锺篇引大鸣上有无故二字蜀下有铜字与学津讨源本异苑合当补正】 嵩山得简束皙辨策文 【文士传云有于嵩山下得竹简一枚上有两行科斗文字内外莫识张华以问束皙皙对曰此汉明帝显节陵中策文验之果然○今案文选注三十八引文士传科斗文字作科斗书内外句作人莫能识验之作验校余同本钞简篇内作中验之作验校考本钞通例中多致内因隋高祖之父讳忠兼避中字】 观书石室 【杨子云答刘歆书云有诏令尚书给笔墨得观书于石室○今案陈俞本室改渠考本钞好学篇笔篇皆作石室当是古本如此】 博览诸史 【抱朴子云洪博览诸史百家之言下至短杂文章近将万卷○今案平津馆本抱朴子外篇自叙博作广余同御览六百十二引脱短杂句又博作广凡书钞通例广字多作阔或作博永兴避隋炀帝讳也又本钞此条误窜入上条注中今改正陈俞本脱】 问事不休 【谢承后汉书贾逵字景伯弱冠能诵左氏传诸儒为之语曰问事不休贾长头○今案御览六百十二引无传语儒为之五字余同汪辑本谢书为作谓余同姚辑本作字梁道余亦同】 学之渊府 【赵子声遗人书云北海郑玄字康成学之渊府今与业共往就之故辈不暇领命○今案严辑赵商集遗作与余同陈俞本改注典论及范书非也又本钞标目讹作问事渊府问事二字系沿上条而误】 

　　北堂书钞卷第九十七 


　　●北堂书钞卷第九十八　　　　艺文部四 

　　隋秘书郎虞世南撰 
　　南海孔广陶校注 
　　谈讲十三　　　　　　　读书十四 
　　诵书十五　　　　　　　敏捷十六 

　　○谈讲十三 

　　学之不讲是吾忧也 【论语郑注云夫子常以为忧也○今案陈本删何晏集解引孔注同未收郑注】 讲肆为钟鼓 【抱朴子讲肆为钟鼓五典为琴筝○今案本钞经典篇引及平津馆辑本安贫篇同陈俞本肆作肄古通字】 君子以讲习 【易兑卦象辞云君子以朋友讲习谨案同门为朋同志为友兑为说象圣人明君子取于喜悦○今案陈俞本改引孔疏删谨案以下】 讲习道德 【冯敬通显志赋序云年衰岁暮自悼无成功将栖田牧肥饶之野殖艺生产翛然阖户讲习道德○今案陈俞本栖田牧作栖迟显志赋序作自序又脱翛然句余同陈本冯误马百三家本冯敬通集脱此条】 讲肆书传 【孔臧与子琳书曰告琳须来闻汝与诸友生讲肆书传孜孜昼夜偘偘不倦善矣○今案类聚五十五引此书同陈俞本肆作肄此古通字又俞本删告琳以下陈本无告琳二字须作顷无善矣二字】 讲论大义 【魏，文帝与大理王郎书云集诸儒于肃成门内讲论大义偘偘不倦○今案张溥百三家本文帝集及陈俞本郎作朗余同本钞作郎者系北宋人传钞时避始祖讳也】 讲问疑难 【汉书孔光为卿时会门下大生讲问疑难○今案汉书八十一孔光传同陈本大作诸】 肃成讲论 【魏文帝与大理王郎书○今案详本篇上文讲论大义条下】 讲学秘馆 【陆机讲汉书诗云税驾金华讲学秘馆有集惟髦芳风雅宴○今案张溥百三家本陆机集同陈俞本脱】 集门生讲 【世说云服虔既善春秋将为注闻崔烈集门生讲传遂匿姓名为烈门人赁作食○今案惜阴轩木世说政事篇同陈俞本传作论】 与同好谈 【蜀志董允尝与尚书合费袆共期游宴严驾已办而郎中董恢诣允修敬逡巡来求去允不许曰本所以出者欲与同好游谈今君自屈方展阔积舍此之谈就彼之宴非所谓也○今案蜀志卷九董允传及陈俞本巡下无来字余同】 数就高谈 【谢承后汉书豫章宋度拜零陵令县民杜伯夷清高不仕度数就与高谈致枣一伯夷感德诣县县署功曹○今案陈俞本无致枣一句御览四百六十四引枣一作枣栗无伯夷以下余同汪辑本谢书脱数字致枣三字作设枣栗而已余与原钞同姚本脱】 私共讲习 【世说云孝武将讲孝经谢太傅兄弟与诸人私共讲习○今案惜阴轩本世说新语私共作私庭余同类聚五十五御览六百十七引及陈本皆误作私逆】 高谈之客 【管辂别传云诸葛元字景春与辂射覆诸人多闻其善卜仰观不知其有大异之才○今案魏志廿五管辂传注引管辂别传同陈俞本诸误知】 谈客盈坐 【世说云何晏为吏部尚书有位望时谈客盈坐王弼未弱冠往见之晏乃到履迎之○今案御览六百十七引到作倒余同到古倒字也惜阴轩本世说政事篇及陈本皆脱履迎句】 下帷讲 【汉书董仲舒景帝时为博士下帷讲论弟子传相授业莫见其面○今案汉书五十六董仲舒传及陈本论作诵传下有以久次三字】 抵掌谈 【会稽典录云范蠡字少伯本楚宛三户人也文种为宛令游三户之里下车谒蠡蠡不为礼种还馆复遣使奉谒蠡嚜而不言使谒还白状种驾车而往抵掌而谈旁观者耸听战国策云苏秦说李兑明日复见抵掌而谈兑送秦以明月之珠和氏之璧○今案御览四百七十四引会稽典录脱游三户十七字余同战国策以下见赵策近本蒸秦作苏子吴师道补注以为是时苏秦已死当作苏子然本钞裘篇引亦作苏秦也本钞种驾九字只存驾而谈三字与标目抵掌二字似无涉故陈本径删会稽典录一段俞本擅增入命字改标命驾而谈别为一条赖有御览引庶足匡正陈俞之误耳又国策以下俞改注赵王一段非也陈本李兑之外亦加入赵王事皆非旧钞面目矣】 谈辞如云 【华峤后汉书符融字伟明师事少府李膺每尝见融绝他宾听其言论融幅巾奋袂谈辞如云膺捧手叹息○今案姚辑汪辑本华书脱亦见范书九十八符融传无尝字袂作褎余同陈俞改注范书】 音动左右 【张璠汉记云张酺事太常桓荣讲诵不怠每朝会辄敢讲于上前音动左右○今案姚辑本诵作论辄下无敢字余同汪辑张璠汉记上作御余与姚辑同】 说经硁硁论难幡幡 【东观汉记云杨政字子行治梁丘易与京兆祁圣元同好俱名善说经书京师号曰说经硁硁杨子行论难幡幡祁圣元○今案陈俞本作鋞鋞僠僠聚珍本又作铿铿僠僠姚辑本亦作铿铿脱末句考本钞一百叹赏篇九十六儒术篇引作硁硁幡幡】 诱众妙乎玄门 【陆机七微云吾将罄生理于太味诱众妙乎玄门○今案俞本同张溥百二家本陆机集微作征亦无书钞此二条陈本乃取七征他语二条拦入并改标目甚哉其臆断也严辑陆机七微独脱此二条又夹注云微一作征此假通微大夫疑作微是】 理玄旨远辞简心虚 【谢尚谈赋云斐斐亹亹若有若无理玄旨远辞简心虚○今案严辑谢尚集及俞本远作邈陈本则注内作邈标目作远】 嘘枯吹生 【张璠汉纪云郑太说董卓曰孔公绪能清谈高论嘘枯吹生○今案魏志十六郑浑传注引及姚辑汪辑本张璠汉纪同陈本改注范书非是】 甘如粘蜜 【益部耆旧传云刘子政温儒传生功言诣甘如粘蜜未必能贵也○今案陈俞本及高江村续编珠卷一引益部耆旧传鸿儒七字作谈论津津无未必句盖本钞此条多误无从校正姑仍之】 发辞抗论人莫能当 【益部耆旧传云董扶发辞抗论益部少双号曰致止言人莫能当所至而谈止也○今案蜀志刘焉传注引益部耆旧传同陈俞本多增注】 悬河泻水 【语林云王太尉问孙兴公曰郭象何如人答曰其辞清雅奕奕有余吐章陈文如悬河泻水注而不竭○王石华校敦改郭今案本钞卷一百叹赏篇引语林同陈本改今晋书非也】 若春日之泮薄冰秋风之扫枯叶 【抱朴子云嵇君道曰吾在洛与二陆雕施如意兄弟并能观况身于泥蜯之中识清意于未□之□诸谈客与二陆言者辞少理畅语约事举莫不豁然若春日之泮薄冰秋风之扫枯叶○今案长白继氏辑抱朴子佚文据书钞未改本引同陈俞本删落过半矣】 善论难 【范晔后汉丁鸿年十三从桓荣授欧阳尚书三年而明章句善论难○今案范书六十七授作受余同】 善谈论 【吴书鲁肃在军陈手不释卷又善谈论蜀志刘琰有风流善谈论襄阳记云习桢字文祥善谈论名臣庞士元而在燛良之右○今案吴书一条本钞一百十五将帅篇引同类聚五十九引卷作书余同蜀志一条见卷十刘琰传襄阳记一条蜀志杨戏附传注引脱字文祥三字余同】 清谈雅论 【何晏别传云曹爽常大集名德长幼莫不预会及欲论道曹义乃叹曰妙哉平叔之论道尽其理矣既而清京雅论辨难纷纭不觉诸生在坐○今案本钞下叶引尽理句以上与此条脗合俞本德作儒诸生作诸贤又脱辨难二字陈本尤多删改】 清谈高论 【张璠汉记云郑太说董卓曰孔公绪清谈高论虚枯吹生○今案此条详本篇上文】 讲诵孜孜 【东观汉记刘弘字叔纪天资喜学师事刘述常在师门布衣徒行讲诵孜孜○今案聚珍本东观记刘弘字孺孙本钞诵书篇引作禹孙姚辑本脱布衣四字孜孜作不辍余与原钞悉同】 讲诵不怠 【张璠汉记云张酺事大常桓荣勤力于学常在师门讲诵不怠○今案姚辑本汪辑本张璠汉记诵作论说勤学以下八字】 讲论不辍 【世说云远公在庐山中虽老讲论不辍○今案陈俞本及惜阴轩本世说规箴篇同本钞标目辍作怠系沿上条而误】 讲论终日 【郑玄别传云集诸生讲论终日○今案陈本改注范书】 言谈终日 【张载别传云载作蒙泛池赋传玄见之叹息称妙以事迎载言谈终日○今案本钞叹赏篇及类聚五十五引张载别传同陈本傅玄见误帝见谬甚】 清谈极日 【文士传云郑曹字子曹与盛彦陆云友性不好酒相得恒箪食瓢饮清谈极日○今案陈俞本删字子曹三字及相得字余同】 谈论弥日 【卫玠别传云玠于武昌见大将军王敦与之谈论弥日○今案世说新语卷中之下注引卫玠别传同陈俞改注今晋书非是】 方其讲论不食终日 【东观汉记云张玄字居真专意经书方其讲论时至不食终日忽然如不饥渴者也○今案陈俞本及聚珍本东观记论作问又聚珍本居真作君夏姚辑本一作君夏一作居真余与聚珍同】 因与共谈移日忘飡 【荆州先贤传云庞士元师事司马德操蚕月躬采桑士元与之谈遂移日忘飡○今案御览六百十七引荆州先贤传同】 每相与谈夜则达旦 【东观汉记云尹敏与班彪相厚每相与谈常屏案不食夜则达旦○今案聚珍本东观记及陈俞本每相下有遇字相厚作亲善又脱屏案句陈本达旦句作夜分不寝尤不知何本也御览四百七引屏作对达作至余同本钞案篇引亦有屏案句姚辑本屏案不三字作日旰忘余与聚珍同】 每见谈论自昼达夜 【蜀志马谡字幼常先主临薨谓诸葛亮曰马谡言过其实不可大用亮谓不然每见谈论自昼达夜○今案见蜀志卷九马页附谡传】 延与共谈连夜累日 【今乐广累州里延与共谈连日累夜○今案此条注文脱去前半旧钞今乐句上有蜀志马谡至大用二十六字系沿上条误入今删正】 既见共谈移日方去 【俗说云谢万与太傅共诣简文万无衣帻简文曰不须衣帻既见共谈移日方去○今案御览四百七十五引俗说同陈本改世说非也】 诸儒讲论胜者赐席 【殷氏世传云殷亮建武中征拜博士迁讲学大夫诸儒讲论胜者赐席亮重席至八九今案类聚四十六引殷氏世传同陈本脱大夫句】 义有不通辄夺其席 【谢汉书戴冯字次仲举明经征博士正旦朝贺帝合羣臣能说经史者更相难诘义有不通辄夺其席以益通者冯遂坐五十余席○今案御览六百十五引同初学记廿五引冯作凭余同类聚五十五引亦作冯冯古凭字也姚辑本谢书征误后无史遂下有重字汪辑本征博士作征拜郎中余与姚同】 谢甄边让并善谈论 【汝南先贤传云谢真字子征与陈边让并善谈论俱有名○今案陈俞本甄作真与下删陈字余同陈本又删字子征三字】 郄超支遁清谈著名 【晋中兴书郄超沙门支遁以清谈著名于时风流胜贵皆崇敬之也○王石华校交改支今案本钞下叶引胜贵作贵胜余同亦见今晋书六十七本传亦同】 简雍常谈客 【蜀志简雍传云雍字宪和与先主有旧与縻竺孙乹并为从事中郎常为谈客○今案见蜀志卷八】 刘表坐谈客耳 【魏志云太祖将征袁尚刘表使刘备袭许郭嘉曰表坐谈客耳虽虚国远征公无忧也○严氏校敦改郭注补客字今案魏志十四郭嘉传及陈俞本同】 太尉晚节好谈而甚矜之 【郭子云郄太尉晚节绝好谈既非所经而甚矜之○今案陈俞本及玉函山房辑本郭子谈下有论字】 灵宝自讲庄子一日更说 【俗说云桓灵宝在南州时自讲庄子七篇一日更说○今案玉函山房辑本俗说一卷同】 玄平谈屈非拔山之力所能救 【郭子云范玄平在简文坐谈欲屈引长吏王曰此非拔山之力所能救注曰长吏王仲祖○今案类聚五十五御览六百十七引郭子作长史其下有曰卿助我四字余同陈本郭子作世说】 林公小屈如着弊絮在棘闲行 【郭子曰许玄度在西讲韩王诸人并在坐林公每欲小屈孙兴曰法师今日如着弊絮在荆棘闲行触地挂碍○今案陈俞本郭子作世说许玄度作王文度韩王作韩孙棘闲作棘中又陈本碍作阂】 蔡邕谈论更远 【抱朴子云王充所作论衡北方都未有得之者蔡邕到江东得之及还中国诸儒觉其谈论更远○今案长白继昌辑抱朴子佚文据书钞引东得作东见余同】 诸葛恢便已超诣 【世说云诸葛恢年少不肯学问始与王夷甫谈便已超诣○一今案惜阴轩本世说政事篇及陈俞本恢作?余同】 一时誉者皆宗真长 【语林云刘道生与真长谈一时有名誉者皆宗真长○今案玉函山房辑本语林谈作言余同】 风流贵胜莫不崇敬 【晋中兴书云郄超支遁以清谈著名于时风流贵胜莫不崇敬○今案此条详本篇上文】 益部称为理窟 【郑子云张冯举孝廉出诣刘真长因俱诣抚军既前抚军与之谈论咨嗟称善曰张冯劲粹为理之窟○今案御览六百十七引郭子冯作凭余同冯古凭字也陈本作真长称为理窟此最谬真长及荐与抚军耳抚军试之乃称也俞本张冯劲粹句作凭彀二字亦非】 谓之谈林 【世说云裴仆射时人谓言谈之林薮也○今案见惜阴轩本世说识鉴篇陈俞本射下增善谈二字林薮句作谓之谈林皆非】 妙哉论道尽其理矣 【何晏别传云曹爽常大集名德长幼莫不预会及欲论道当曹义乃叹曰妙哉何平叔之论道尽其理矣○今案本篇上文引无当字余同】 若斯人者可论天人 【荀蔡别传云王弼幼而慧年十余明庄老通辨能言何晏叹曰若斯人者可与论天人之际也○今案陈俞本而慧作而察惠并改引魏志王弼答斐微事本钞荀蔡二字有误】 终曰不竭 【世说云锺士季谓斐公之谈终日不竭○今案惜阴轩本世说识鉴篇谈下有经字余同陈本脱此条俞本裴公句作裴季文谈恐误】 

　　○读书十四 

　　朝读百篇 【墨子云周公朝读书百篇夕见士七十○今案墨子贵义篇及类聚五十五引作七十士同亦见本钞好学篇载书负书篇】 先读百遍 【魏志云侍中董遇好学避难人从学者遇不肯教云当先读书百遍而义自见也○今案魏志王肃传注引魏略无避难二字类聚五十五引魏略同】 班斿进读羣书 【汉书序传云班斿以选受诏进读羣书○今案汉书卷一百上同】 黄香读所未见 【东观汉记云章帝诏黄香令诣东观读所未尝见书○今案类聚五十五引诣下有阁字姚辑本诣下有开字聚珍本东观记黄香传与原钞同】 李则读左氏举一反三 【蔡邕别传云邕与李则游学鄙士时在弱冠始共读左氏传通敏兼人举一反三○今案陈俞本无鄙士二字】 王恭读左氏辍卷而叹 【刘谦之晋纪云王恭每读左氏传王于奉王命讨下庭辍卷而叹○今案陈俞本谦下脱之字】 桓公读书堂上 【庄子外篇云桓公读书堂上篇斲轮堂下○今案见庄子天道篇】 束皙读书隐几 【束皙读书赋云垂帷帐以隐几披纨素而读书○今案类聚五十五引此赋同】 元帝后宫读书 【王褎集序云褎字子渊蜀郡人有俊才元帝为太子好褎甘泉颂及洞箫赋令后官贵人皆诵读之○今案陈俞本及汉书卷六十四下泉下脱颂字赋作颂】 郑玄奴婢读书 【世说云郑玄奴婢皆读书○今案世说政事篇奴上有家字】 杏坛弟子读书 【庄子云孔子游乎缁帷之林休坐乎杏坛之上弟子读书孔子弦歌鼓琴○今案见庄子渔父篇亦见本钞一百九琴篇】 岩闲诸生读书 【上党记云大行山有青岩有人射熊于岩闲见诸生岩中读书更往辄不知处传以为仙人○今案陈本脱岩中二字更往作往觅类聚五十五引上党记青作菁余与陈本同】 担负经书止辄读之 【魏略云隗禧字子牙担负经书每以耒耜止息读诵之也○今案御览八百二十九引魏略耒耜误采禾?吕陈俞本又作耒梠】 挟策读书 【庄子臧与谷相与牧羊而俱亡其羊问臧何事挟策读书问谷奚事博塞以游○今案见庄子骈拇篇】 ■〈难上火下〉柴读书 【谢汉书俟瑾字子瑜佣作为资暮■〈难上火下〉柴读书○今案御览六百十六引谢承书■〈难上火下〉柴作■〈蓺上火下〉火惟姚辑汪辑本与原钞同考■〈难上火下〉即然之古文耳】 牧羊读书 【魏志杨俊传云河内王象少孤为仆隶年十七八见使牧羊而私自读书○今案陈俞本及魏志卷廿三河内作本郡余同然俊为河内人本郡即河内耳】 通敏兼人 【蔡邕别传云与李则始共读左氏传通敏兼人○今案此条详本篇上文】 五行俱下 【谢汉书应奉字世叔读书本行俱下终成名儒○今案类聚五十五引无终成句御览六百十六引及姚辑汪辑本谢书同】 千遍乃得 【华阳国志云徐诵字子产少读书日不过五十字读千遍乃得终成学儒○今案御览六百十六引学儒作儒学余同陈俞本脱子产三字及终成句】 不解其义 【俗说云傅迪为左丞夫读书而不解其义○今案陈俞本脱夫字御览六百十六引俗说夫作傅大】 韦编三绝铁擿三折 【孔子世家云孔子晚喜易读之韦编三绝铁擿三折漆书三灭○今案史记及陈本同】 未葬读丧礼复常读乐章 【礼记○今案见曲礼篇】 

　　○诵书十五 

　　仲舒下帷 【史记云董仲舒下帷讲读不窥园○今案见史记儒林传】 延笃借本 【先贤行状云延笃从虞溪季度受左氏欲写无纸乃借本诵之及辞归季度曰卿欲写传何故辞归答曰已诵之矣○今案范书延笃傅注类聚五十五引先贤行状及陈本皆作唐溪典盖典字季度亦见范书注惟唐字异文耳】 一见便诵 【华阳国志云赵闲读书一见便诵闻人读书自识其章句○今案俞本同陈本删闻人二句】 一见辄诵 【孔融荐祢衡表云处士祢衡平原人也年二十四目所一见辄诵于口耳所暂闻不忘于心○今案文选及百三家本同】 一见诵忆 【谢汉书王充字仲任家贫无书至京师市读书一见辄能诵忆○今案御览六百十六引同类聚五十五引辄下脱能字　沬谢书读作阅余同姚本字句稍异且有脱句陈本改注范书】 一览诵记 【谢汉书荀悦字仲豫家贫无书每间行见篇牍一览便能诵记○今案汪辑本姚辑本谢书脱亦见类聚五十五引范书与本钞同今本范书讹作每人之闲所见篇牍陈本从之谬矣】 布衣徒行讲诵孜孜 【东观云刘弘字禹孙年十五治欧阳尚书布衣徒行讲诵孜孜○今案聚珍本东观记禹作孺姚辑本作字叔纪详上谈讲篇讲诵孜孜条下本钞刘误郑亦据谈讲篇订正】 素作牛衣手绳口诵 【王隐晋书刘实素作牛衣手绳口诵○今案本钞好学篇博学篇引王隐晋书一云素作一云绳索作御览八百二十八引亦云绳索作】 一冬诵论语 【邴原别传云原少从师学一冬之间诵孝经论语○今案　　　钦定图书集成岁功典八十一引邴原别传同】 晨夜诵经 【谢汉书苞咸字子良为赤□所得咸晨夕诵经贼异而遣之○今案类聚五十五引同姚辑汪辑谢书晨夕作日夜余同陈本改注范书】 书夜不绝 【东观汉记高顾诵经昼夜不绝声○今案御览六百十六引同原钞脱书名今照补】 昼诵书传 【汉书刘向专精经术昼诵书传○今案见汉书卷三十六】 行诵诗书 【东观记云曹褎寝则怀鈆笔行则诵诗书○今案类聚五十引同姚辑本聚珍本东观记诗作文余同】 讽诵一经 【王隐晋书魏舒讽诵一经对册高第○今案亦见今晋书四十一魏舒传讽诵作日习册作策陈俞本改注今晋书】 妇女读诵 【桓子新论云刘子政子骏伯玉三人尤珍重左氏下至妇女无不读诵○今案御览六百一十又六百十六引桓子新论同意林卷三引新论三人作俱是通人】 侍婢诵赋 【蜀志刘琰传云琰侍婢教诵鲁灵光殿赋○今案见蜀志卷十刘琰传】 能诵五经 【谢承后汉书贾逵弱冠能诵五经○今案御览六百十二及本钞博学篇引五经作左氏姚辑汪辑本谢书作能诵左氏传及五经本文乃节录耳】 

　　○敏捷十六 

　　驻马书鞭 【魏文帝临涡赋序云余从上拜坛墓遵涡水壤佯乎高树驻燛书鞭为临涡赋○今案陈俞本遵涡作遵滑儴佯作徜徉张溥百三家本魏文集坛作坟偯佯作相佯】 驻马书文 【曹植郦生颂序云余道经郦生之墓聊驻马书此文于其碑侧○今案陈俞本同百三家本曹集脱马字】 书檄应命立成 【王隐晋书孙惠为东海王越记室掌文疏豫参谋议每造檄驿马催之应命立成皆有辞采○今案陈俞本脱有辞句又陈本惠作曹非也考　　　钦定图书集成文学典一百五十八引王隐晋书同】 露布手不蹔辍 【世说云桓宣武北征袁正时从被责免官会须露布唤袁倚马前命作手不蹔辍俄得七纸殊可观○王石华校武改虎今案世说政事篇亦作虎布下有文字命作令蹔辍作辍笔余同考唐高祖之祖讳虎唐人多避作武此条袁武二字乃唐钞之的证也石华未之察耳】 下笔即成 【晋中兴书汝南应氏录云应詹迁南平太守永嘉五年洛阳倾覆王澄不能遣军詹流涕为澄显陈大义催令进澄令詹作檄詹下笔即成辞既壮丽见者称之○今案本钞檄篇引壮作庄余同】 出口为论 【魏志陈思王为铜雀台赋援笔立成太祖异之曰汝倩人耶对曰出口为论下笔成章奈何倩人也○今案魏志十九陈思王传出口作言出又太祖先疑其倩人后乃作铜雀台赋与本钞亦异】 操翰成章 【徐干集序云干聪识博洽操输成章○今案陈本改注先贤行状】 下笔成章出言为论 【曹植集序云植善属文太祖见其文曰汝倩人耶植曰出言为论下笔成章固可面试奈何倩人也○今案陈本改注魏志】 不停毫 【祢衡鹦鹉赋序云笔不停毫文不加点○今案本钞毫误豪今改正文选毫作辍余同】 不停笔 【应贞安石?赋云应据感于事而作每不留意时赵参军为通事郎对真不停笔而成也○今案此安石榴赋序佚文也陈俞本及严辑应贞集皆脱此条】 

　　北堂书钞卷第九十八 

　　●北堂书钞卷第九十九　　　　艺文部五 

　　隋秘书郎虞世南撰 
　　南海孔广陶校注 
　　著述十七　　　　　　　名理十八 

　　○著述十七 

　　沈郁之思 【刘歆与杨雄书云非子云澹雅之才沈郁思不能经年闲志以成此书○今案陈本俞本脱经年闲志以五字考汉魏百三家刘子骏集改闲志以三字作锐精二字】 研精覃思 【孔安国尚书序云】 覃思不窥园 【范晔后汉书何休字邵公拜郎中作公羊墨守覃思不窥园十七年○今案陈本俞本园作门范书何休传亦作门】 覃思以终业 【范晔书郑玄戒子书云今我将闲居以安性覃思以终业○今案见范书郑玄传】 门墙施笔研 【谢承后汉书王充贫无书往市中省所卖书一见便忆门墙匡柱皆施笔砚而着论衡○今案陈本改注后汉书非也考御览六百十二引至便忆句初学记二十一引门墙以下墙屋作户墙而著作而作又本钞笔篇引与初学记同】 户牖置刀笔 【范后汉书王充少贫而师受于班彪耻为俗儒闭户潜思绝庆吊户牖置刀笔着论衡八十五篇○今案范书王充传师受作师事余同陈本竟将此注移入上条又删俗儒以上十二字谬矣】 把三寸弱翰赍油素四尺 【杨子云答刘歆书云天下上计孝廉及内郡卫率会者雄当把三寸弱翰笔赍油素四尺以问其异语归即以鈆■〈木适〉次之于鈆椠也○今案百三家杨子云集■〈木适〉作摘椠上无鈆子孝本钞叹赏篇引作鈆椠■〈木适〉作擿考■〈木适〉擿摘三字通用】 著书不起草占授数万言 【应璩与王子雍书云乡校之徒有职之士足下著书不起草占授数万言言不改定事合古典无不叹息之矣○今案陈本俞本脱乡校二句惟百三家应璩集尚存又陈本更脱叹息句】 时时著书人又取去 【汉书司马相如病免官居茂陵天子曰司马相如病甚可往悉取书相如已死妻曰长卿固未尝有书时时著书人又取去○今案汉书司马相如传作家居本钞作官当属上句读】 述而不作 【论语述而篇】 引而伸之 【易系辞云引而伸之触类而长之谨案干为天为玉为日坎为水为云为雨是触类而长之义也○今案以上两条陈本删去】 约文申义敷畅厥旨 【孔安国尚书序云云谨案约依也敷布也谓依文考校也○今案陈本删去谨案三句】 芟夷烦乱翦截浮辞 【孔安国尚书序○王石华校茗改芟】 贯穿经传驰骋古今 【汉书司马迁传赞云故司马迁据左氏国语采世本战国策遗楚汉春秋接其后事次于大汉其言秦汉详矣至于采经摭传分散数家之事甚多疏略或有枑梧以其数涉猎者广博贯穿经传驰骋古今上下数千载闲斯已勤矣如湻注云梧一读迕瓒以为枑谓触也○今案陈本作抵梧俞本作抵牾又陈俞皆无如湻以下考汉书迁传赞次作讫枑作扺以其作亦其已勤作以勤一读作读曰瓒以句作师古曰抵触也】 集先代绝言采异国殊语 【刘歆与杨子云书集先代绝言采异国殊语以为十五卷○今案见聚珍本方言卷十三】 协六经异传齐百家杂语 【汉书司马迁传云畧三代录秦汉上记轩辕下至于兹凡百三十篇五十二万六千五百字为太史公书序略以拾遗补阙成一家言协六经异传齐百家杂语藏之名山副在京师以为后圣君子○今案陈本俞本同考汉书迁传补阙作补蓺以为作以竢宋祁曰越本作补阙蓺又考本钞下二页引与越本同竢作俟】 剖判百家 【刘歆集序云歆字子骏受诏与父向校众书着七略以剖判百家○今案陈本与作于非是】 箴缕百家 【卢植郦文胜诔云自齓未成童著书十余箱文体思奥烂有文章箴缕百家籍粹百家状也○今案陈本俞本无藉粹以下六字】 究天人之际通古今之变 【司马迁答任安书云及如左邱明无目孙子断足终不可用仆近网罗旧闻考之行事稽其成败兴坏之理凡百三十篇欲以究天人之际通古今之变成一家之言○今案汉书迁传仆近作近自余同】 采摭羣言 【孔安国尚书序云云以立训传】 错综微言 【王隐晋书杜预左氏集解又参考众家为之释例○今案魏志杜畿传附杜预传注引王隐晋书为作谓余同陈本俞本乃改注杜预左传序又改标目为错综经文益误矣】 因史记作春秋纂同异为国语 【汉书司马迁传赞云及孔子因鲁史记而作春秋左邱明论辑其本事以为之传又纂同异为国语○今案陈本及今汉书纂作□俞本作篹】 赞易道以黜八索述职方以除九丘 【孔安国尚书序】 言五德之始终 【刘向别传邹衍所言五德之始终天地广大尽云天事曰谈天○今案史记孟子荀卿列传集解引刘向别录无号字始终作终始俞本广上有之字仍作别传陈本改注史记邹衍传又改标目为称五德转移殊谬】 论六家之要旨 【汉书司马迁传云太史公学天官于唐都受易于杨何习论道于黄子仕建元元封之闻愍学者不达其意而师评乃论六家之要旨○今案陈本俞本评作誖考汉书迁传亦作誖】 西伯演周易仲尼作春秋 【司马迁答任安书云盖西伯拘而演周易仲尼厄而作春秋屈原放逐乃赋离骚左邱夫明厥有国语孙子膑脚兵法修列不韦迁蜀世传吕览韩非囚秦说难孤愤诗三百篇大抵圣贤发愤之所为作也○今案陈本脱篇字又考汉书迁传膑作髌厄作戹】 文王着九六之爻 【文王世说云文王于羑里演六十四卦着九六之爻谓之周易与连山归藏为三易○今案陈本俞本作帝王世纪又脱连山句】 孔子作三朝之记 【刘向七略云孔子三见哀公作三朝记七篇今在大戴记○今案蜀志秦宓传注引同】 文王作彖象 【袁子正论云伏羲画八卦触类而长六十四卦○今案陈本俞本改标孔子作彖象并改注论衡考羣书治要卷五十袁子正书一卷及马竹吾辑袁子正论一卷皆脱此条】 老子说道德 【关令尹喜内传云老子出关为尹喜说道德上下经二篇○今案陈本俞本改注列僊传又改说为作】 周公着尔雅 【尔雅云周公制礼以导天下着尔雅一篇以释其义传于后世历载五百坟典散落唯尔雅尚在○今案陈本俞本改注尔雅序疏张揖云七字又世作司?子在作存考南昌本尔雅注疏同又类聚引释其下有意字】 杨雄草太玄 【杨雄解嘲序云哀帝时丁傅董贤用事雄乃草创太玄自守○今案见文选四十五雄乃二字作时雄方三字自守上有有以二字】 刘兆作调人 【王隐晋书刘兆字延世以春秋一经三殊途命世名儒是非之议纷然遂作春秋调人七万余言○今案俞本删此条陈本改注唐修晋书皆非也考御览六百十卷引王隐书同本钞春秋篇引亦同】 仲舒作繁露 【西京杂记云董仲舒梦蛟龙入于怀乃作春秋繁露○今案本钞下页引同学津讨源本卷二入下无于字露下衍词字陈本亦然】 发墨守针膏肓 【郑玄别传云时任城何休好公羊学遂着公羊墨守左氏膏肓谷梁废疾郑君乃发墨守针膏肓起废疾○今案俞本删此条陈本注后汉郑元见前则非别传矣考类聚五十五引郑玄别传同】 作经解 【魏略云京兆隗禧撰作诸经解未及缮写而有聋疾○今案陈俞本无京兆二字】 撰礼略 【益部耆旧传云景鸾字汉伯少随师学经陟七州之地作易是说及时解文句兼取河洛以类相从名为奥集又撰礼略○今案陈本改注后汉书非也考本钞儒术篇引陟作涉易下无是字时作诗又本钞本篇下页引无是字无七州句仍作时解】 张霸造百两尚书 【论衡云成帝读尚书博士郎吏莫能晓知征天下能为尚书者以为东海张霸造作百二十篇具上成帝成帝出秘书尚书以考校之无一字相应者故曰百两尚书○今案见论衡佚文篇两皆作二造作句无十字考本钞本篇下页及雾篇皆作两又作百二十篇是本钞可互证也又出秘书句本钞下页无尚书二字陈本俞本则作出秘百篇以校之】 服虔作春秋传解 【范后汉书服虔字子慎初名重又名祇作春秋左氏传解以驳何休所驳汉事六十条○今案见范书服虔传】 洼丹通论 【东观汉记云洼丹字子玉传孟氏易作通论七卷世传之号洼君通论○王石华校汪改洼今案聚珍本东观汉记洼丹传卷作篇传作重陈本改注后汉书非是】 景鸾奥集 【益部耆旧传云景鸾字汉伯少随师学经作易说及时解文句兼取河洛以类相从名为奥集○今案本钞上页引同陈本亦改注后汉书】 拾遗补阙 【汉书司马迁传云略三代录秦汉上记轩辕下至于兹着十二本纪既科条之矣并时世异年若不明作十表礼乐损益律历改易兵权豳川鬼神天人之际承弊通变作八书二十八宿环北辰三十辐共一毂运行无穷辅弼股肱之臣配焉忠信行道以奉主上作三十世家扶义俶傥不令已失时立功名于天下作七十列传凡百三十篇五十二万六千五百字为太史公书序略以拾遗补阙艺成一家言藏之名山副在京师以俟后圣君子○今案陈本作十三本纪世异作异世年若作年差考汉书迁传仍作十二本纪则陈本三字误也又补阙艺三字已辨见上文陈本俞本删阙字亦非】 斐然成章 【论语公冶篇云孔安国注时孔子欲还鲁正后生之穿凿也○今案陈本俞本并删此条考集解所引孔注意同辞异】 兼丽卿云 【范后汉班国传赞云二班怀文裁成帝坟比良迁董兼丽卿云○王石华校标目补云字今案见班彪附固传赞】 继迹迁固 【华峤集序云峤作后汉书百卷张华等称其有良史之才足以继迹迁固乃藏之秘府与三史并流○今案陈本俞本俱作序集】 文直事核 【范后汉司马迁班固其言史官载籍大义着矣迁文直而事核固文赡而事详读之者亹亹不厌也○王石华校窍改核是也今案见范书班彪附固传论陈本标目核亦误窍】 多为时讳 【王沈集序云沉着魏书多时讳未同陈寿实录也○今案陈本改注唐修晋书】 暴之于市 【吕氏春秋序云不韦为相国乃集儒士为十二纪八览六论暴之咸阳市布于金其上有能增损一字与千金人无敢易也○今案吕氏春秋序即高诱注序也惠半农校本土作书市作悬无敢易作无能增损与陈本同】 传在民闲 【论衡云成帝读尚书博士郎吏莫能晓知征天下能为尚书者东海张霸造作百二十篇具成上成帝出秘书以考校之无一字相应者故曰百两尚书传在民闲○今案具成上三字近本论衡佚文篇同本钞上页则作具上成帝】 仲尼经成紫微降光 【抱朴子云○今案平津馆本抱朴子脱此文惟严铁桥辑抱朴子佚文附刻金陵本后尚存此条】 董仲舒梦蛟龙 【西京杂记云董仲舒梦蛟龙入于怀乃作春秋繁露○今案此条详上文】 扬子云梦白凤 【西京杂记云扬雄着太玄经梦吐白凤凰集太玄上倾之而成○今案学津讨源本卷二无白字太玄上作玄之上倾作顷俞本与学津本同陈本亦然惟顷仍作倾成作臧又陈本标目作扬子云梦凤凰俞本标目作子云着玄凤凰集上皆非本钞之旧】 

　　○名理十八 

　　形之所宗者道 【韩注易系云象之所归者一○今案见杂物撰德节韩注】 道之所贵者时 【春秋谷梁传云信之所以为信者道也信而不道何以为信道之所贵者时也○今案俞本陈本俱作何以为道考今本谷梁僖公廿二年传亦然但上文言而不信何以为言则此当作信而不道何以为信乃合句例王文简经义述闻援引旧钞最见精确】 成性存存道义之门 【易系辞云云此明虚无之理能生万物之性成人也○今案此明以下是虞永兴引申语原钞漏谨案二字】 无形之类自然之根 【张衡玄序云玄者无形之类自然之根作于太和莫与为邻】 人能弘道非道弘人 【论语何注曰才大者道随大才小者道随小故不能弘人也○今案陈本删此条俞本与本钞同考卫灵集解引此文则何字作王】 道不远人人之为道而远 【中庸云郑注云道则不远人人不能行也○今案陈本俞本皆删此条】 至灵而善应则以道为称不思而玄览则以神为名 【韩注易系辞○今案此见阴阳不测之谓神句韩注灵作虚同】 闇犹火见非火见闇机由神知非神知机 【卢播神不知神谕曰生由水润非水润生闇由火见非火见闇机由神知非神知机○今案陈本俞本俱脱神不知神谕五字窃疑谕当作论】 道为知者设马为御者良 【蔡邕连珠云道为知者设马为御者良贤为圣者用辨为知者通○今案黄荛圃所藏明刻蔡中郎集脱此条考百三家本连上有广字余同】 易则易知简则易从 【易系辞云易知则有亲易从则有功有亲则可久有功则可大可久则贤人之德可大则贤人之业】 同归而殊途一致而百虑 【易系辞云天下何思何虑韩注曰夫少则得多则惑故也○今案陈本俞本俱无故也二字今本注疏亦然又惑作感惟陈本仍作惑】 方以类聚物以羣分 【易系辞吉凶生焉王肃注方道也鸟同翼者相从飞兽同足者相从游是类聚也飞走合宜羣从适顺顺其所同则吉乖其所趋则凶是吉凶生者也○今案陈本俞本俱改引韩注非也玉函山房辑易王肃注亦脱此条】 约以存博简以济众 【王弼周易略例云烦而不忧乱变而不忧惑约以存博简以济众○今案陈本俞本烦皆作繁】 大器晚成大象无形 【老子云○今案见老子同异篇第四十一】 少者多之所贵寡者众之所宗 【王弼易略例云】 时有否泰用有行藏 【王弼易略例云】 随性命以曲成故圆行而方立 【陆机遂志赋○今案陈本俞本脱遂志二字考百三家陆平原集遂志赋命作类余同】 投兵散地六亲不能相保同舟而济胡越何患异心 【王弼易略例云○今案陈本俞本兵作戈又六上胡上皆有则字】 一真起而万伪动一利立而万诈生 【任子云有黄金则偷石□有明珠则鱼眼兴故一真起而万伪动一利立而万诈生也○今案陈本但注任子二字俞本偷作钥眼兴作目溷马竹吾辑任子道论一卷与俞本同】 几者动之微吉之先见 【易系辞云韩注云几者去无入有理而无形不可以名寻不可以形睹唯神也昭鉴于未形合抱之木起于毫末吉凶之彰始乎微兆是吉凶之先见】 变动以利言吉凶以情迁 【易系辞云韩注曰变而通之以尽利故以利言也吉凶无定唯人所动情顺乘理以之吉情逆违道以蹈凶故曰吉凶以情迁也○今案陈本俞本脱故以利言四字蹈误陷阮氏周易校勘记云闽监毛本作陷惟岳本宋本古本足利本作蹈案蹈字是也】 情伪相感而利害生 【易系辞云韩注曰清以感物则得利为以感物则致害也○今案俞本注为字并作伪陈本仍作为考伪为古通用】 爱恶相攻而吉凶生 【易系辞云韩注曰泯然同顺何吉何凶爱恶相攻然后顺逆者殊功而吉凶生之也○今案陈本俞本脱功字今本韩注亦然阮校勘记云古本殊下有功字与本钞脗合】 远近相取而悔吝生 【易系辞云谨案或应远而近取或应近而远取乖于本情故致悔吝也○今案陈本改引韩注】 书不尽言言不尽意 【易系辞云谨案书文字也此明一文一字不能尽亹亹之言言心之声也次序而说岂能如意所包含故是不尽也○今案陈本删谨案以下俞本无易系四字】 天地为炉造化为工 【贾谊鹘鸟赋云天地为炉造化为工阴阳为炭万物为铜合散消息安有常则○今案陈本鹏误鹏】 天地一指万物一马 【庄子云以指喻指之非指不若非指喻指之非指以马喻马之非马不若非马喻马之非马天地一指也万物一马也○王石华校标目捐改指今案此见齐物论陈本于第二句不若下多添一以字】 仓廪实知礼节衣食足知荣辱 【管子云○今案此见牧民篇】 墙坏于有隟木毁于有节 【鬼谷子云木虽蠹无风不折墙虽隟无雨不坏墙坏于有隟木毁于有节○今案秦氏石研斋本鬼谷子谋篇第十脱木虽蠹十四字又两有字误其考意林引鬼谷子仍作有均可正今本之误】 抱薪趋火燥者先燃平地注水湿者先濡 【鬼谷子云○今案此见石研斋本□篇第八燃作然余同】 良匠不能斲冰良冶不能铸木 【公孙尼子云○今案陈本俞本尼皆作龙考汉志儒家类有公孙尼子二十八篇与公孙龙子不同陈俞改尼作龙非也马竹吾辑公孙尼子一卷漏收此条】 大树将颠非一绳所维 【范后汉郭林宗传徐孺子云为我谢郭林宗大树将颠非一绳所维何为栖栖不遑寍处○王石华校愿改颠今案见范书徐穉传】 高岩将霣非细缕所缀 【抱朴子云龙门将决非寸壤所遏高岩将霣非细缕所缀○今案见抱朴子外良规篇平津本金陵本寸作掬将决误沸腾】 沧海横流则舟航济其用震风陵雨而栋宇竟其功 【徐邈谷梁子云○今案陈本俞本只注徐邈云三字陵作暴竟字俞作竞陈作竟考此盖徐邈谷梁注序文也又御览四百一引法言有震风陵雨四字可借证此条陵字非误】 凫胫虽短续之则忧鹄胫虽长断之则悲 【庄子云○今案此见骈拇篇近本鹄作鹤】 翠以羽殃身蜯以珠破体 【苏子云是以公孙贺得丞相而啼泣知满之有毁朝之有暮也○今案陈本只注苏子二字俞本朝作晨考御览九百八十三引破体误作致破】 松柏之下其草不殖 【春秋左氏传楚郏敖即位王子围为令尹郑行人子羽曰是谓不宜必代之昌松柏之下其草不殖○今案见襄公二十九年】 皮之不存毛将安附 【春秋左氏传秦饥乞籴于晋虢射曰皮之不存毛将安附谨案晋惠公赂秦求入以河外五城既而不与皮以喻城毛以喻籴言既背秦城毛将安附也虽与犹无皮而施焉矣皮之不存毛将安附也重释之○王石华校标目子改之存改附是也今案见僖公十四年近本附作传陈本同但删晋惠以下并改引杜注则非也俞本删谨案二字又删焉矣以下一十四字】 

　　北堂书钞卷第九十九 

　　●北堂书钞卷第一百　　　　　艺文部六 

　　隋秘书郎虞世南撰 
　　南海孔广陶校注 
　　论书十九　　　　　　　论文二十 
　　叹赏二十一　　　　　　谏诤二十二 

　　○论书十九 

　　五经为府藏杂艺为庖厨 【高彪集○今案本钞经典篇引同】 古人糟粕 【庄子外篇云齐桓公读书堂上轮扁斲轮堂下乃释椎凿而观之曰何书公曰圣人之言扁云公之所读古人之糟粕耳臣以斲喻之夫斲之道徐则甘而不固疾即苦而不入不疾不徐得之于心应之于手臣不能教之于子子不能受之于臣然则公之所读乃古人之糟粕也○王石华校圣改古今案古佚丛书本庄子天道篇粕作魄余同本钞徐甘句作不及疾苦句作不固非也今据本钞轮篇及宋本庄子订正】 圣人糟粕 【何劭荀粲传云粲尝以六籍虽存固圣人之糟粕也○王石华校祭改粲】 老庄者道德之渊薮 【宋拾遗云夫老庄者道德之渊薮仁义之坛场○今案陈俞本皆脱宋字考宋拾遗梁少府卿谢绰所撰俞本遗下擅增记字】 古书学者之山渊 【抱朴子云古书虽不尽美要是学者之山渊使着笔者得斫伐渔猎其内也○今案平津馆本抱朴子钧世篇及陈俞本着作属斫作采内作中考本钞改内者虞永兴仕隋高祖之父讳忠兼避中字也金陵重刻孙本附校勘记据书钞引作斫伐】 韩任术以作柄墨率俭以笃俗 【杜预七规云考六家之涂先刑名之属韩任术以作柄墨率俭以笃俗公孙持论于白马卫鞅立法以绳曲○今案陈俞本但注杜预七规四字张溥百三家本严辑全晋文皆脱此条】 桓谭烦而无要 【傅子云桓谭书烦而无要辞杂而旨诡吾不知其博也○严氏校跪改诡今案陈俞本旨诡作无指归非也严辑傅子一卷亦作旨诡】 贾逵精而不博 【范后汉书马融尝欲训左氏春秋见贾逵郑众注乃曰贾君精而不博郑君博而不精既博而精吾何加焉○今案范书卷九十上而精作既精】 

　　○论文二十 

　　言以足志文以足言不言谁知其志言之无文行之不远 【春秋左氏云仲尼曰志有之言以足志文以足言不言谁知其志言之无文行之不远杜注志古书也○严氏校志注改注志今案见左传襄二十五年陈俞本脱杜注以下】 会众彩以成锦绣集众字以成义理 【释名云文者会众彩以成锦绣集众字以成义理如文绣然也○今案毕校本释名释言语篇及陈俞本义理作辞义又会众集众皆作会集众余同】 譬如女工有绮縠音乐月郑卫 【汉书云辞赋大者与古诗同流小者辨丽可喜譬如女工有绮縠音乐有郑卫也○王石华校郑改有今案陈俞本汉书六十四下王逶传及本钞一百二赋篇引同流皆作同义】 宏邈淫艳非碑诔之施艳直踊寔非诗赋之用 【抱朴子云○王石华校补施字今案陈俞本同】 其会意也尚巧其遣言也贵研 【陆机文赋其为物也多姿其为体也屡迁其会意也尚巧其遣言也贵研○今案文选研作妍】 或辞害而理比 【陆机文赋或辞害而理比或言顺而义妨离之则双美合之则两伤○今案文选同】 或理朴而辞轻 【陆机文赋若夫丰约之裁俯仰之形因宜适变曲有疑情或言拙而喻巧或理朴而辞轻或袭故而弥新或沿浊而更清或揽之而必察或研之而后精譬如舞者赴节而投袂歌者应弦而遣声○今案文选及陈本疑作微又陈本赴误趁】 或清虚以婉约 【陆机文赋或清虚以婉约每除烦而去滥■〈门外卦内〉大羹之遗味同未弦之清泛○今案文选■〈门外卦内〉作阙凡书钞阙多作■〈门外卦内〉】 或奔放以谐合 【又云或奔放以谐合瞀嘈赞而妖冶徒悦目而偶俗固声高而曲下寤防露与桑闲又虽悲而不雅○今案文选及陈本瞀作务】 定去留于毫芒 【陆机文赋○今案文选同陈本脱去字但留一格】 混妍蚩而成礼 【又云或寄辞而瘁音言徒靡而不华混妍蚩而成体累良质而为瑕○王石华校云注内蚩而四字应小写本钞误作大写非也今案文选而瘁作于瘁又言字在靡字下】 纵横有义反复成章 【挚虞文章流别云图谶之属虽非正文之制然取其纵横有义反复成章○王石华校美改义今案陈俞本及严辑挚虞集制皆作制余同本钞图字上有冯衍执杖铭张衡云八字各本皆无不知自某条误入今附于此】 邴若缛绣凄若繁弦 【陆机文赋云藻思绮合清丽芊眠○今案文选邴作炳】 及其六情底滞志往神留 【陆机文赋及其六情底滞志往神留兀若枯木豁若涸流理翳翳而愈伏心乙乙其若抽或竭情而多悔或率意而寡尤○今案文选文赋同百三家本乙乙作轧轧陈本愈作逾】 小文犹寸锦 【抱朴子云小文虽朽犹之寸锦撮玉碎之珍不得近盈尺之贾也○今案俞本贾作璧玉碎二字但空二格余同陈本脱撮玉以下】 片言以居要 【陆机文赋立言以居要乃一篇之警策○今案文选以居作而居】 虽浚发巧或受嗤拙 【又云虽浚发于巧心乃受嗤于目拙彼琼簌与玉藻若中原之有叙同橐钥之罔穷与天地乎并育○王石华校掘改拙是也敕改欶非也应作簌今案陈本及文选簌作敷又文选嗤作山?欠目拙作拙目】 若沧海之芥 【抱朴子云谢尧卿东南书土说王充以为一代英伟汉兴以来未有充比若所著文时有小疵犹邓林之枯枝若沧海之流芥未易贬也已○今案陈俞本脱谢尧七字长白继氏辑抱朴子佚文据书钞未改本引同】 若江汉之潢 【抱朴子云吾见二陆之文百许卷似未尽也一手之中不无利钝方之他人若江汉之与潢污及其精处妙绝汉魏之人也○今案百许卷十五字陈俞本作犹元圃积玉五字长白继氏辑抱朴子佚文据意林书钞御览引与旧钞脗合】 优游按衍屈原之尚也穷侈极妙相如之长也 【魏文帝典论云或问屈原相如之赋孰愈曰优游按衍屈原之尚也浮沈漂淫穷侈极妙相如之长也然原据托譬喻其意周旋绰有余度矣长卿子云意未能及也○严氏校补尚也二字王石华校旁勒浮沈四字今案问经堂辑本陈本皆脱浮沈句】 枚皋文章敏疾长卿制作淹迟 【西京杂记云枚皋文章敏疾长卿制作淹迟皆尽一时之美誉而长卿首尾温丽枚皋时有累句○王石华校亩改敏今案学津讨源本西京杂记卷三无美字余同】 相如封禅靡而不典杨雄剧新典而不实 【张瞻注杨雄剧秦美新云相如封禅靡而不典杨雄美新典而不实○今案文选典引序有相如四句而文选剧秦美新不言有张瞻注岂杨雄集旧有张注乎】 公干逸气 【魏文帝与吴季重书云公干有逸气但未遒耳至五言诗之善者妙绝时人○今案本钞叹赏篇引及文选同百三家本时人作当时】 仲宣体弱 【魏文帝与吴季重书云仲宣独自善于辞赋惜其体弱不足起其才○今案陈本及文选百三家本才作文】 孔璋不闲词赋 【陈思王与杨德祖书○今案文选同】 伯喈长于为碑 【李充起居诫云中世蔡伯喈长于为碑○今案严辑李充文脱此条陈本充误克】 

　　○叹赏二十一 

　　禹之有天下焕乎其有文章 【论语泰伯篇云○今案陈俞本脱】 圣謩洋洋嘉言孔彰 【尚书伊训云孔安国传云洋洋美善言甚明可法○今案陈俞本脱】 夫子文章性与天道 【论语公冶篇云夫子之言性与天道不可得而闻也何注曰元亨日新之道深微故不可得而闻也○今案陈俞本脱】 悬之日月不刊之书 【杨雄答刘歆书曰天下上计孝廉及内郡卫卒会者雄尝闻其意语归即以铅擿次之鈆椠廿七岁于今矣张伯松不好雄赋颂之文然亦有以奇之雄以此篇目频示之伯松曰是悬之日月不刊之书也○王石华校标目利字改不刊今案本钞九十九著述篇引卫卒作卫率余同陈本及百三家本闻其意语作问其异语俞本赋颂作赋诵此外亦多删改】 经解不穷 【范后汉书戴冯以明经位至侍中京师语曰经解不穷戴侍中○王石华校小注补戴侍二字今案范书一百九上作解经作戴凭本钞一百三十三席篇亦作解经此条及陈本作经解恐非】 问事不休 【范后汉书贾逵精业诸儒语曰问事不休贾长头○王石华校晋改贾今案范书六十六无精业二字】 五经复兴鲁叔陵 【东观云鲁?字叔陵兼通五经为当世大儒关东号之曰五经复兴鲁叔陵○王石华校标目补陵字今案本钞儒术篇引同聚珍本姚辑本东观亦同聚珍作丕惟姚误作平矣经纷纶井大春 【三辅决录云大春名丹雍人少通五经善谈难故京师语曰五经纷纶井大春○今案陈本脱雍人二字二酉丛书张辑决录据书钞引亦脱雍人二字难作论】 说经硁硁杨子行 【东观记杨政字子行治梁丘易与京兆祁圣元同好俱名善谈说京师号曰说经硁硁杨子行论难幡幡祈圣元○今案详本钞谈讲篇　东观谈说作说经幡作僠姚辑本善谈说作说经书脱论难句】 关东说诗陈君期 【会稽典录云陈吕?页?吕字君期京师谚语曰关东说诗陈君期○今案本钞儒术篇引谢承书同此文末衍裴潜仆射时人六字乃从下条世说注窜入已照删】 笔墨渊海 【论衡云刘歆字子骏汉朝智囊笔墨之渊海也○今案见论衡乱龙篇卷十六】 言谈林薮 【世说云裴仆射时人谓之言谈之林薮○今案见世说识鉴篇已详本钞谈讲篇条下】 天下工为文 【司马相如长门赋序孝武帝陈皇后时得幸颇妒别处长门宫闻司马相如天下工为文奉黄金百斤与相如文君取酒相如为赋陈后复幸○王石华校以标目工为二字误旁勒未改今案俞本删陈本及百三家本同日本刊无汪本文选处作在与作为为赋作为文陈后作皇后】 才巧若神 【曹植长乐观画赞云妙哉平生才巧若神辞赋之作华若望春○今案百三家本曹植集同陈俞本生作安】 笔下摛藻席上敷珍 【潘岳读汉书诗云笔下摛藻席上敷珍前疑既辨旧史维新○今案陈俞本读作续非也百三家本潘岳集读作讲】 含玉吐金烂然成章 【傅玄矫情赋序云我高祖文皇帝命臣作西征赋又命陈徐王阮作箴皆含玉吐金烂然成章○今案陈俞本及百三家本傅玄集高祖作太宗又陈徐王阮四字俞本作陈齐诸臣陈本百三家本作陈徐诸臣余同】 发言可咏下笔成篇 【曹植王粲诔○今案文选及张溥百三家本曹植集同陈本作笔下】 摛文润世宣论笃俗 【左太冲七讽云○今案张溥百三家本太冲集严辑左太冲七讽皆脱此条】 金声玉振飞景擒光 【傅云俞玄所云○王石华校抗改摛今案此注有误陈本作傅玄云三字然百三家傅玄集亦脱此文】 文辞美赡 【欧阳建别传云建文辞美赡构理清微○今案陈俞本同】 辞藻艳逸 【魏志阮籍辞藻艳逸○今案魏志王粲传及陈俞本辞作才】 文若雕龙 【刘向别录公奭文若雕龙故曰雕龙奭○今案史记孟子荀卿列传集解引刘向别录同】 文艳春兰 【傅咸襄邑侯诔若云言研其机文艳春兰○严氏校成改咸今案俞本百三家本傅咸集同陈本襄误哀无其机句】 辞藻星布 【左太冲七讽云幸得式听故谟伏膺典素说难制辨辞藻星布○今案陈俞本删幸得以下严辑左太冲文亦脱此条】 妙句如云 【仲长统昌言云英才若两妙句如云○今案意林卷五引昌言作英辞雨集妙句云来】 逸藻波腾 【傅咸答曹志书云英气泉涌逸藻波腾潘尼侍中铭雅论弘传逸藻波腾○今案百三家本传咸集潘尼集同】 彤管雨散 【成公绥集云宝翰电流彤管雨散○今案陈俞本同百三家本成集雨作云又一作彤管电流雨下雹散亦见御览七百四十九引成公绥隶势】 摛藻扬晖如山如云 【刘珍贾逵云摛藻扬晖如山如世有令闻以迄于君○今案陈俞本贾上有赞字逵下有诗字又闻作问】 驰思泉涌敷藻云浮 【潘尼赠潘岳诗云颉颃将来高猾王侯华茂九春实繁三秋驰思泉涌敷藻云浮○今案百三家本脱陈俞本删颉颃二句又陈本繁误系】 玄思泉涌华茂云校 【潘岳庾尚书诔○今案百三家本严辑本皆脱陈俞本茂作翰枝作生】 沈思渊洞逸藻云浮 【郑丰赠陆土龙诗曰沈思渊洞逸藻云浮○今案陈俞本同】 高义厉青云 【刘公干赠徐干诗猥蒙惠咳唾贶以雅颂声高义厉青云灼灼有表经○今案张溥百三家本脱陈俞本雅颂作大雅有表经作灿华星又俞本徐误余】 高谕逞玄妙 【朱德才赠傅氏诗云倚猗彼君子逍遥集华堂高谕逞玄妙弹笔播文章○今案陈俞本才作懋】 灼以扬其藻斐以敷其艳 【王叔师正部云屈原宋玉枚乘相如王褎杨雄班固傅毅灼以扬其藻斐以敷其艳○今案陈俞本脱正部二字】 摛藻如春华 【班固宾戏云驰辨如波涛摛藻如春华○今案本钞下文引同文选作涛波】 文藻譬春华 【石崇赠欧阳建诗云文藻譬春华谈话如芳兰○今案陈俞本同】 振笔若天文 【傅玄客难云振笔若天文坟思若回云○今案陈俞本及张溥百三家本坟作运考集韵云坟沸起也】 文雅纵横飞 【刘慎赠五官中郎将诗云赋诗连篇章极夜不知归君侯多壮思文雅纵横飞○今案文选及百三家本陈俞本槙作桢余同本钞凡桢字多作槙宋钞避仁宗讳也】 散礼风雨起 【刘镇诗○今案槙字亦避宋讳百二家本脱】 陈文如泻水 【语林云王太尉问孙兴公曰郭象何如答曰其辞清雅奕奕有珠吐章陈文如悬河泻水注而不竭○王石华校补有字今案本钞九十八谈讲篇引语林珠作殊余同陈本改注世说】 驰辨如波涛班固宾戏云驰辨如波涛摛藻如春华○今案此条详本篇上】 应宾之渊懿温雅达信之壮厉忼忾 【挚虞文章流别若解□之弘缓□□应宝□□懿温雅达旨之壮厉忼忾应□之绸缪契阔郁郁彬彬靡有不长焉矣○今案陈俞本及张溥百三家本严辑挚虞集皆作连旨非也考崔亭伯有达旨一篇本钞注内虽误连旨而标目仍作达旨未尽误也】 七依之卓轹一致七辨之缠绵精巧 【傅玄七谟序云七依之卓轹一致七辨之缠绵精巧七启之奔逸壮丽七释之精密闲理亦近代所希者也○严氏校依改谟砾改轹补亦代所三字今案陈俞本轹亦作砾张溥百三家本傅玄集与旧钞同】 桓谭绝才 【东观汉记云桓谭能文有绝才喜非毁俗儒由是多见排抑哀平时位不过郎○今案陈俞本及聚珍本东观记时作闲又聚珍本抑作抵姚辑本脱】 阮籍神笔 【东观汉记朝封晋文王为晋公备礼九锡文王让不受郑冲驰遣使从阮籍求其文籍其时在袁孝尼家宿醉挟起作书无所点定时人以为神笔○今案陈俞本朝作魏又俞本改注魏志而文与本钞同陈本仍注东观记而文则删改过半考姚辑本聚珍本皆脱此条】 张载称为妙赋 【张载别传云载素有清才曾为蒙泛池赋傅玄见之叹息称为妙赋○今案本钞九十八谈讲篇引同陈本脱蒙泛句类聚五十五引张载别传清才句作文章殊妙称妙句无为赋二字余同】 杜笃诔辞最高 【东观杜笃传云笃字季雅与美阳令交请托不谐颇相恨俴怒收笃送京师会大司马吴汉薨世祖诏诸儒诔之笃于狱中为诔辞最高帝美之赐帛免死○今案御览五百九十六引交作游余同本钞一百二诔篇引则交下有游字聚珍本姚辑本东观记与诔篇引同姚脱字季雅三字】 班固之颂比金玉 【论衡云永平中神雀集明帝诏百官皆上颂比于瓦石惟班固贾逵传毅扬终侯讽之颂比于金玉○今案论衡佚文篇又本钞一百二颂篇引论衡终作雄金作珠】 陆机之文犹积玉 【抱朴子云陆机之文犹玄圃之积玉无非夜光○今案俞本删夜光句陈本只注抱朴子三字长白继氏辑抱朴子佚文据意林书钞御览引同】 文彩巨丽慰喻绸缪 【吴季重答陈思王书云发函申纸是何文彩之互丽而慰喻之绸缪哉○今案陈本陈思作东阿文选申作伸哉作乎】 书记翩翩 【魏文帝与吴季重书○今案文选及百三家本书记上有元瑜二字】 仲宣独步于汉南孔彰鹰扬于河朔伟长擅名于青土公干振藻于海隅 【陈思王与杨德祖书云仆少小好为文章迄于今二十有五年矣然今世作者可略而言也足下高视于上京当此之时人人自握灵虵之珠家家自抱荆山之玉矣吾王于是设天网以该之顿八纮以掩之今悉集兹国矣○今案文选及百三家本握上抱上皆有谓字】 终贾杜口扬班韬翰 【潘尼赠潘岳诗○今案百三家本脱】 省陈琳之书翕然愈疾 【文士传云陈琳少有辨才魏武帝以管记室书羽檄多琳所作魏武帝使为书帝时苦头风卧省琳之书翕然而起曰善愈吾疾矣又魏志云阮瑀字符瑜尝制书檄呈太祖太祖头风观书遂差○今案俞本以管七字作命掌书记书檄六字余同魏志王粲传言书檄多琳瑀所作裴注引典略亦言琳不言瑀疑有讹误】 读二陆之文恐其卷尽 【抱朴子云嵇君道曰每读二陆之文未尝不废书而叹恐其卷尽○今案陈本脱嵇君以下俞本脱不字叹字其字长白继氏辑抱朴子佚文据意林书钞御览引与旧钞脗合】 长虞之文意不可及 【傅咸别传云咸少属文不贵词人之赋颖川庾纯尝叹曰傅长虞之意不可及也○王石华校传改傅瘦改庾今案俞本同陈本改注晋书】 吾独不与此人同时 【汉书司马相如为子虚赋武帝每读子虚赋叹曰吾独不得与此人同时哉○今案汉书五十七上吾作朕】 得见此人死不恨矣 【史记曰韩非者韩之诸公子也喜刑名法术之学秦王见非孤濆五蠹之书云嗟乎寡人得见此人与之游死不恨矣○今案史记老庄申韩列传及陈俞本同】 斯人安在吾欲擢之 【嵇康集云康着游山九吟魏明帝异其文词问左右曰斯人安在吾欲擢之遂起家为浔阳长○王石华校湿改浔今案陈俞本标目斯作其余同】 妙绝时人 【魏文帝与吴季重书云公干有逸气但未遒耳至五言诗之善者妙绝时人○王石华校遵改遒今案文选及本钞论文篇引同百三家本时人作当时】 文冠当世 【三辅学有俊才与茂阳马季长同郡曹师梁葛元甫南阳张平子南郡胡伯始安定胡节信等文冠当世○今案陈本同俞本三辅作王辅】 凌前邈后 【傅玄七谟云陈思王七启刘氏七华乃凌前而邈后扬清风于儒林○王石华校云改乃今案百三家本傅玄集脱思字乃凌作并陵】 难与并驱 【抱朴子云友人滕永叔问吾嵇君道何如人余答曰一代伟器也豪摛英观难与并驱○今案陈俞本脱豪摛句又陈本作稽作胜非也长白继氏辑抱朴子佚文滕作腾豪摛作摛毫余同】 

　　○谏诤二十二 

　　允若兹嘉言罔攸伏 【○今案见书大禹谟】 乩于众舍己从人 【○王石华校乩字旁勒今案书大禹谟乩作稽舍作舍陈俞本从大禹谟改】 惠迪吉从逆凶惟影响 【○今案见书大禹谟】 余违汝弼汝无面从退有后言 【○今案见书益稷陈本删余违句】 官师相规工执艺事以谏 【○今案见书胤征】 好问则裕自用则小 【○今案见书仲虺之诰】 敢有侮圣言逆忠直 【○今案见书伊训陈俞本脱】 圣谟洋洋嘉言孔彰 【○今案见书伊训陈俞本脱】 有言逆于尔心必求诸道有言逊于尔志必求诸非道 【○今案书太甲下及陈本尔作汝】 无或敢伏小人之箴 【○今案书盘庚上及俞本箴上有攸字陈本脱此条】 相时??心人由胥顾于箴言其发有佚口 【○严氏校云案息人即??心人之讹盘庚今作憸民孙氏校云胥古作?今案陈本脱此条俞本??心人作憸民?作胥皆依俗本改耳考说文心部引商书正作册?心见盘庚上段氏撰异云古文尚书作??心与严说合又旧钞凡胥多作?此其一也至民作人者系唐钞避太宗讳本钞多如此】 实有位之士匡其不及绳■〈???心?〉糺谬格其非心 【○今案书冏命及陈俞本■〈???心?〉作愆糺作纠考■〈???心?〉古愆字□】 懋乃厚悳交修不逮 【○今案书冏命及陈俞本作厚德悳古德字也】 询兹黄发则罔所■〈???心?〉 【○今案书秦誓及陈俞本■〈???心?〉作愆又陈俞本则罔误罔无】 言可??互行 【今案见书皋陶谟陈俞本脱】 宅心之训 【○今案书康诰之作知陈本脱此条】 先人有言询于蒭荛 【○今案见毛诗大雅板之篇】 以诱掖其君 【○今案陈俞本脱】 祭仲骤谏而公不听 【○今案陈俞本脱】 是用大谏 【○今案见诗大雅板之篇又民劳篇】 主文而谲谏 【○今案见毛诗关雎序陈本脱此条】 事君远而谏则谄近而不谏则尸利 【○今案礼记表记及陈本谄作讇惟御览四百五十一引作谄与旧钞合】 事君欲谏不欲陈 【○今案见礼记表记陈本脱】 为人臣下者有谏而无讪有亡而无疾 【○今案见礼记陈俞本同】 上酌人心 【○今案此条疑是上酌民言因上数条皆引礼记故也民作人是唐钞避讳持言字误心耳且作民言方与谏诤篇义相合陈本脱此条】 司谏糺万人之德劝朋友之道 【○今案周礼地官司谏职糺作纠陈本脱此条】 保氏掌谏王之恶养国子以道 【○今案周礼地官保氏王下无之字陈本脱国子句】 死而利国犹或为之 【○今案见左传僖公二十八年】 致死以补其■〈门外卦内〉 【○今案见左氏成公十六年传闇即阙字陈本脱此条】 闻而药之 【○今案见左传襄公三十一年陈本脱】 臧哀伯谏隐公观鱼其子僖伯谏桓纳鼎 【○今案左传是僖伯谏观鱼哀伯谏纳鼎此恐误倒】 积善之家必有余庆 【○今案见易坤文言】 晋灵公不君赵宣子骤谏不及三进及溜而视之 【○今案见左传宣二年不及作不入又骤谏句在视之句下陈俞本删不及九字】 鬻拳谏楚子可谓爱君矣 【○今案见左传庄十九年】 子寍以他规 【○今案左传昭十六年规下有我字】 苟利社稷以请我说 【○今案左氏宣公十三年传以请作请以】 懦而不能强谏宫之奇 【○今案见左传僖二年】 谏失常也 【○今案见左氏襄公十四年】 曹羁谏曹君无自敌戎戎众而无义三谏不从遂去之故君子以为得君臣之义 【○今案见公羊庄公二十四年传陈俞本改注说苑然事同而文不同究非是】 泄治谏陈灵公游于夏姬之室使国人闻之犹可使仁人闻之则不可 【○今案谷梁传宣九年游作通室作家余同】 夫子曰子西谏庄王入之千里之上抑之百代之后 【○今案见家语辩政篇陈本脱此条】 非申叔时之忠不能建其义非楚庄之贤不能受其训 【○今案家语好生篇第十忠作信建作达非作匪楚庄作庄王余同陈本脱此条】 泄冶谏灵公而死夫子非之曰人之多僻无自立辟 【○今案见家语子路初见篇第十九陈本脱此条】 史鱼死遗令置其尸牖下灵公吊焉命殡以客位以其不用蘧伯玉退弥子瑕之故孔子闻之曰未有若史鱼之死而尸谏忠感其君者也可不谓直乎 【○今案家语困誓篇其不用二句微异余同又本钞九十二死篇亦引家语此事】 季文子能以义正人能克己服义 【○今案陈俞本脱此条】 夫子告子路衣服盛颜色充盈天下其谁以非语女 【○严氏校之路改子路是也今案家语三恕篇服下有既字谁作孰肯语作告余同陈俞本脱此条】 虽不用慭寘于耳 【○今案见国语楚语】 止子夕芰荐罢子期妾笄 【○今案见国语楚语】 在舆有旅贲之■〈矢见〉位宁有官师之典倚几有诵训之谏居寝有暬御之箴临事有瞽史之导宴居有师工之诵史不失书蒙不失诵以训御之于是作懿以自儆 【○王石华校补在字?字居字今案近本国语楚语及陈俞本导作道懿下增戒字又陈俞本训御作诵御王氏经义述闻已辨之甚详又陈本暬作贽】 楚灵虐白公谏王患之史老对曰若谏君则曰吾左执鬼中右执殇宫凡百箴谏吾尽闻之 【○王石华校处事□□□书改尽今案国语楚语亦然】 无拂吾虑 【○今案见国语吴语本钞虑下有为字盖沿下条误入也陈俞脱此条】 为川者决之使导为人者宣之使言 【○今案陈本注国语甚详】 爽曰反其义听淫曰离其名 【○今案陈本脱考国语周语下爽上有言字义作信余同】 汝不能救欤 【○今见论语八佾篇】 陈情白行 【○今案见楚辞九章借往日篇】 愿陈辞而效忠 【○今案见听雨斋本楚辞卷八庄忌哀时命篇】 愿陈忠而无路 【○今案见楚辞九章惜诵篇听雨斋本忠误志】 

　　北堂书钞卷第一百 

　　●北堂书钞卷第一百一　　　　艺文部七 

　　隋秘书郎虞世南撰 
　　南海孔广陶校注 
　　写书二十三　　　　　　藏书二十四 
　　刊校谬误二十五　　　　采求遗逸二十六 
　　载书负书二十七　　　　赐书二十八 
　　废学二十九 

　　○写书二十三 

　　温舒截蒲 【汉书路温舒字长君父使牧羊温舒取泽中蒲截以为牒编用写书○今案见汉书五十一本钞九十七引亦同】 孙敬编柳 【楚国先贤传云孙敬编柳简以写经本晨夜诵习○今案文选注三十八引楚国先贤传同本钞好学篇简篇皆引】 薪火写书 【抱朴子云葛洪家贫夜以薪火写书常乏纸所书皆反复有字○今案平津馆本金陵本抱朴子自叙篇薪作柴所书作每所写】 燃薪写书 【晋中兴书范汪燃薪写书既毕诵读亦遍○今案类聚八十引晋中兴书亦遍作亦竟余同陈俞本改今晋书】 为官佣书 【东观汉记班超家贫为官佣书○今案文选注三十八引及聚珍本姚辑本同】 自伏写书 【桓子新论云高君孟颇知律令自伏写书著作郎署哀其老欲代之不肯○今案　桓子新论闵友篇据书钞引同御览六百十四引脱孟字署字】 赁书以养 【谢承后汉书陈长次君渊昼则躬耕夜则赁书以养母○今案陈俞本长作常姚辑本汪辑本谢书亦作常余同】 佣书供笔 【吴志阚泽字德润家本农人常佣书以供纸笔○今案吴志卷八本作世唐人传钞时改避太宗讳也】 公孙写书自给 【谢承后汉书公孙晔传云晔字春光到大学受尚书写书自给○今案姚辑本同汪辑谢书大作太余亦同】 李合赁书自给 【李合别传云至京师学常以赁书自给○今案御览四百八十五引李合别传脱师字余同陈俞本合误郄】 

　　○藏书二十四 

　　藏筞之府 【穆天子传王东还至王屋之山河平无险四彻中绳先王之所谓筞府郭注曰中绳言皆平直筞府言往古帝王以为藏筞之府所谓藏之名山者也○今案陈俞本王屋作羣玉河作阿平津馆本穆天子传与陈俞同考太史公自序索隐及西山经注皆作河平与影钞合】 秘室之府 【刘歆七略武帝开献书之路百年之间书积如丘山故外有太常太史博士之藏内则延阁秘室之府○今案御览六百十九引七略及俞本秘上有广内二字陈本亦有广字余同】 太史之秘府道家所贵 【张衡与特进书云太史秘府道家所贵衡再得当之窃为幸也○王石华校贫改贵今案百三家本及严辑张衡集同陈俞本脱与特四字当字】 老氏藏室道家蓬莱 【华峤后汉书学者称东观为老氏藏室道家蓬莱山○今案汪辑本华书窦融附玄孙章传同又白帖七十四引华书同】 厉山藏于兰台归藏藏于太卜 【桓子新论云厉山藏于兰台归藏藏于太卜也○今案问经堂辑本新论厉作连考烈山厉山即连山烈厉连皆一声之转耳】 壁藏尚书 【汉书云秦燔书禁学济南伏生独壁藏尚书○今案见汉书艺文志及儒林伏生传】 藏书于壁 【孔安国尚书序我先君所藏其家书于屋壁汉室龙兴开设学校旁求儒雅以阐大献○今案南昌本尚书序及陈俞本君所作人用余同】 积聚篇卷于时最多 【蜀志向朗字巨达潜心典籍积聚篇卷于时最多○今案见蜀志卷十一】 伯喈有书近万卷 【博物志蔡伯喈有书近万卷末年载数车与王粲○今案明吴管校本稗海本博物志末年上皆有汉字】 林宗有书五千卷 【郭林宗传家有书五千余卷○今案陈俞本作郭太别传】 王修有书数百卷 【魏志太祖破南皮王修家谷不满十斛有书数百卷太祖叹曰士不妄有名○今案魏志十一王修传及陈俞本同御览六百十八引十误斗又本钞南皮以下十五字误大写今改正】 张华有书三十乘 【文士传张华穷览古今尝徙居有书三十乘○今案御览六百十二及本钞载书篇引文士传同】 

　　○刊校谬误二十五 

　　以陶为阴 【刘歆七□古文或误以典为与以陶为阴如此类多○今案玉函山房辑本七略脱此条】 以鱼为鲁 【抱朴子云书三写以鱼为鲁以帝为■〈雨?市〉○今案近本抱朴子遐览篇帝作虚平津馆孙校云意林引作帝又长白继氏复位本附校记云书钞一百一御览六百十八引亦作帝】 孔子反鲁 【汉书礼乐志周道既缺雅颂相错孔子论而定之曰吾自卫反鲁然后乐正雅颂各得其所○今案汉书卷廿二既作始曰上有故字】 卜商反卫 【孔子家语卜商字子夏尝反卫见读史者云晋师伐秦三豕渡河子夏曰非也己亥耳读史者问诸晋史果己亥也于是卫人以子夏为圣也○今案家语弟子解及陈俞本反作返两读史下有志字余同】 校书麟阁 【汉书杨雄校书麟阁之上○今案陈本同考汉书八十七杨雄传麟阁作天禄阁】 校书天禄 【扬雄集序云雄字子云蜀都人王莽篡位雄为中散大夫常校书天禄阁○今案陈俞本脱子云七字百三家本子云集脱中散二字】 张霸春秋减为二十万言 【东观汉记张霸字伯饶以樊儵删严氏公羊春秋犹多繁词乃减为二十万言更名张氏之学○今案聚珍本姚辑本东观记及俞本饶下有少字余同陈本以樊作少就樊删作受乃作及】 桓荣以尚书省成十万言 【范晔后汉书桓荣以尚书入受显宗为二十三万言郁后复删省定成十万言由是有桓君大小之学○今案陈俞本十万作十三万标目荣字改作郁考范书六十七桓荣传与陈俞同惟本钞九十六儒术篇引作十万】 崇七经删百氏 【刘桢鲁都赋若乃考王道之去就览万代之兴衰发龙图于金縢启洛典乎石扉崇七经之旨义删百氏之乖违○今案俞本同本钞九十六图篇引石扉以上四句王作皇余同陈本洛典改麟史石扉改华匮非也百三字本刘桢集脱此条】 芟烦乱剪浮辞 【孔安国尚书序云芟夷烦乱剪截浮词谨案芟除夷灭截绝也烦文乱句则除之浮伪虚词则截绝○今案陈本无注俞本脱夷灭二字】 刊定误谬 【蜀志向期字巨达年逾八十犹手自校书刊定谬误○今案蜀志卷十一逾作踰】 覆校错误 【荀勖让乐事表云臣掌著作又知秘书今核校错误十万余卷书不可仓卒复兼他职必有废顿者也○今案百三家本荀勖集同】 删除繁重甚有条贯 【晋中兴书李充为大著作郎时典籍混乱充删除繁重甚有条贯○今案亦见今晋书九十二李充传繁作烦余同考御览二百三十四引晋中兴书亦作烦著作下无郎字无条贯句余同】 

　　○采求遗逸二十六 

　　开献书路 【刘歆七略云汉武帝开献书之路一年之间书集如山○今案陈本及御览六百十九引本钞藏书类引刘歆七略书集句皆作书积如丘山】 诏求亡失 【论衡云令诏求亡失购募以金诸子存焉焕炳郁郁莫盛如斯○今案见论衡佚文篇】 采逸礼于残竹听遗诗乎达路 【刘桢鲁都赋采逸礼于残竹听遗诗乎达路览国俗之盛衰求羣士之德素○今案俞本达作逵余同陈本脱国俗二句百三本刘桢集脱此条】 集天下遗书 【汉武故事淮南王安好学集天下遗书招天下之术士○今案陈本天下作南方俞本作四方】 求遗书于天下 【汉书云成帝河平三年遣谒者陈农求遗书于天下○今案陈俞本遣作使考汉书艺文志亦作使谒者然无河平句惟汉书成帝纪有此文无遗字谒者下有使使二字】 坏孔子宅得古文经传 【汉书鲁恭王坏孔子旧宅于其壁中得古文经传○今案汉书景十三王传同】 开魏王冢得穆天子传 【汲郡民开魏襄王冢得穆天子传○今案俞本同陈本删汲郡民三字开上增入汉书鲁三字】 河西得漆书 【东观汉记杜林于河西得漆书古文尚书○今案御览六百十九引及聚珍本东观记同姚辑本脱】 汲县得尚书 【王隐晋书云初太康元年汲县盗发魏王厘冢得竹书漆字○今案陈俞本脱厘字】 

　　○载书负书二十七 

　　墨子载书 【墨子南游卫载书甚多弦唐子怪之墨子曰昔周公朝读百篇吾安敢废此○今案墨子贵义篇及本钞九十七好学篇九十八读书篇引同御览六百十九引弦误强】 王寿负书 【韩子王寿负书而行道逢徐凭于周涂谓曰事者为也为生于时知时者无常事书者言也言生于知知言者不藏书于是寿焚其书○今案近本韩子喻老篇道逢作见凭作冯谓曰作冯曰又知时句知言句脱时字言字余同】 蔡邕载书三十乘 【博物志云蔡邕末年载书三十乘与王粲○今案陈俞本三十乘作数车考明吴管校本稗海本博物志皆与陈俞同本钞藏书篇自变量车作数乘亦无言三十乘者疑此三字系从下条误入】 张华有旧书三十乘 【文士传云张华尝徙居有书三十乘○今案本钞藏书篇及御览六百十二引同】 负书担橐 【史记苏秦上书十上而说不行去秦而归负书担橐形容枯槁○今案史记无此文惟见战国策】 抱符子而趋 【符子云朗家楚朗弃千金之剑抱符子而趋曰夫千金利剑剖割之所存焉符子之书大道之所居焉○今案抱符当作抱朴本钞一百廿二剑篇引可证也御览三百四十四引符朗子一条趋曰下有云何夫子弃大而存小乎符朗不应二句此条有脱漏故文义不完】 负周官不舍 【车频秦书曰太常居呈母家虽流移寒苦常自负周官终不敢舍○今案陈俞本频作胤居下删呈母二字寒苦作苦寒考秦书三卷为秦冯翊车频撰】 

　　○赐书二十八 

　　家有赐书 【后汉书班彪字叔皮幼与从兄嗣伯共游太学家有赐书好古之士自远方至也○今案陈本脱字叔皮三字余同考范书班彪传无此文惟见汉书一百二叙传】 赐秘阁书 【续晋阳秋太元三年诏赐会稽王秘阁书八千卷○今案陈本同】 赐黄香孟子 【东观汉记章帝赐黄香淮南孟子各一通○今案聚珍本姚辑本东观记黄香传同】 以韩子赐太子 【晋中兴书宗任刑法以韩子赐太子悦也○今案陈俞本删悦也二字】 诏与一千卷 【义熙起居注云何无忌见秘阁中书胜俗悉求赐副诏与一千卷○今案陈俞本见作在无中书五字副作秘书】 送一车与之 【王隐晋书皇求谧表从武帝借书上送一车与之○今案御览三百八十六引王晋书同】 赐秘书之副 【汉书班游以选受诏进读羣书上器其能赐以秘书之副诗书○今案陈俞本无诗书二字余同考汉书叙传游作斿副下有时书不布句则旧钞诗字乃时字之讹且有脱字也本钞九十八读书篇引亦作班斿】 赐书四千卷 【蔡琰别传琰谓曹操曰亡父赐书四千许卷○今案范书蔡琰传同】 

　　○废学二十九 

　　仲尼没而微言绝 【汉书仲尼没而微言绝七十弟子终而大义乖○今案见汉书艺文志】 学校不修 【毛诗子衿剌学校废也世乱则学校不修焉○今案释文云定本无校字陈俞本改引毛诗谱】 经籍道息 【孔安国尚书序定五十八篇既毕会国有巫蛊事经籍道息用不复以闻○今案近本书序同】 图籍散乱 【史记云周既废秦焚诗书故明堂石室金匮玉板图籍散乱○今案史记太史公自序板作版无既字】 藏诗书者烧之 【史记秦始皇二十年令天下敢藏诗书百家语悉诣守尉焚之○今案史记始皇本纪二十年作三十四年陈本据近本史记改】 有偶语者弃市 【史记秦始皇令天下偶语诗书者弃市以古非今者族之○今案史记始皇本纪同】 贤儒皆终 【古文奇字云秦政拜名儒诸生凡七百人为郎种瓜骊山下硎谷中温处使人上书曰瓜冬有实诏下博士诸生说之皆使往视之而为伏机诸贤儒方相难因发机从上投之以土皆压谷中○今案本钞实误宝据书钞一百五十七坑篇引古文奇字一条订正】 博士倚席 【典略云樊淮字幼子为郎中令时学者少乃上疏曰今学约少远方尤甚博士倚席不讲太学多治产业○今案俞本幼子作幼陵余同类聚五十五引典略无字幼子三字及时学句尤作又余同陈本脱此条】 

　　北堂书钞卷第一百一 

　　●北堂书钞卷第一百二　　　　艺文部八 

　　隋秘书郎虞世南撰 
　　南海孔广陶校注 
　　诗三十　　　　　　　　赋三十一 
　　颂三十二　　　　　　　箴三十三 
　　连珠三十四　　　　　　碑三十五 
　　诔三十六　　　　　　　哀辞三十七 
　　吊文三十八 

　　○诗三十 

　　一言以蔽之 【论语诗三百一言以蔽之曰思无邪○今案见论语为政篇】 六德之本 【周礼小?职云以六德为之本郑注所教必有智圣仁义中和之道然后可教以乐歌○今案春官小?无此文惟太师注有之圣仁作仁圣中作忠】 天地之心君德之祖 【诗含神雾云孔子曰诗者天地之心君德之祖百福之宗万物之户○今案类聚五十御览六百九引含神雾皆脱孔子曰三字】 是谓四始 【毛诗序诗有六义焉一曰风二曰赋三曰比四曰兴五曰雅六曰颂○今案毛诗关睢序四始与六义不同此条标目言四始与小注言六义不相比附疑分二条】 移风俗 【毛诗序云移风俗谨案移风俗者转徙之名也君化曰风民习曰俗用今善教移昔恶风使民钦习成性○今案见毛诗关睢序谨案以下是虞永兴语】 合韶武 【史记古诗三千余篇孔子删取三百五篇皆弦歌以合韶武之音○今案见史记孔子世家】 发言为诗 【毛诗序在心为志发言为诗谨案虑蕴怀抱则谓之志言着篇间方名为诗○今案见诗关睢序谨案以下是虞永兴语】 在事为诗 【春秋说题辞在事为诗未发为谋恬淡为心思虑为志○今案类聚五十六引说题辞上一句御览六百九引全同】 诗者志之所之 【诗序诗者志之所之也谨按诗者四始之惣也所之者心志所在见之于话辞之适也诗人志有所感必先冥记于心然后之适于言辞也○今案毛诗关睢序同谨案以下是虞永兴引申语】 诗者古之歌章 【荀勖云诗者古之歌章○今案御览五百八十六引颜延之庭诰采荀爽语朂字疑误】 诗言志 【挚虞文章流别论诗言志歌咏言○王石华校贽改挚今案御览五百八十六引流别论同】 诗缘情 【陆机赋诗缘情而绮靡赋体物而浏亮○今案文选同】 称诗喻志 【汉书艺文志古者诸侯卿大夫交接邻国以微言相感当揖□之时必称诗以喻其志盖以别贤不肖而观盛衰故也○今案汉志诗赋家衰故也作衰焉余同】 作诗讽谏 【汉书韦贤傅其先韦孟家本彭城属为楚元王傅及孙王戊戊荒不遵道孟作诗讽谏○今案汉书七十三无属字】 祈招之诗 【春秋云穆王欲肆其心祭公谋父作祈招之诗以止王心王是以获没于祇宫○今案见左传昭十二年传】 宣布之诗 【汉书云益州剌史王襄欲宣风化闻王褒有俊才使作中和乐职宣布之诗选好事者依鹿鸣之声歌之○今案汉书六十四下王褎传才作材歌上有习而二字余同】 弹琴歌南风 【礼记云舜弹五弦之琴以歌南风○今案礼记乐记云舜作】 雨雪歌黄竹 【穆天子传天子至于黄竹大寒北风雨雪有冻死者天子作黄竹三章以哀民也○今案陈本平津馆辑本皆脱至于黄竹句类聚五十六引与旧钞同】 能为七言乃得上坐 【汉武帝元封三年作柏梁台诏羣臣二千石有能为七言乃得上坐○今案陈本作汉武则传封二作鼎三作柏作春起柏余同】 

　　○赋三十一 

　　敷布其义 【释名云赋敷也敷布其义谓之赋○今案见毕校本释典艺篇】 古诗之流 【挚虞文章流别论云赋者敷陈之称古诗之流○今案御览五百八十七引流别论同】 以情义为主以事类为佐 【挚虞论古之为赋以情义为主以事类为佐今之赋以事形为本以正义为助○今案陈本百三家本挚虞集及类聚五十六引正义作义正】 陶神知机摛理表微 【曹植玄畅赋序云是以孔老异旨杨殊议聊作斯赋名曰玄畅以陶神知机摛理表微○今案陈本删俞本脱庶以二字百三家本曹植集无陶神二句】 控引天地错综古今 【司马相如为上林赋控引天地错综古今○今案此见御览五百八十七引西京杂记本钞误上条注中今移正陈本俞本脱】 苞括宇宙揔览人物 【司马相如言赋家之心苞括宇宙揔览人物斯乃得之于内不可得而傅也○今案见御览五百八十七引西京杂记陈本乃注十六国春秋非也此亦因检御览上三事皆十六国春秋而西京杂记在下禹谟未及细分故有此误】 大者古诗同义小者辨丽可喜 【汉书上令王褎与张子侨等待诏所幸宫馆辄为赋颂议者以为不急上曰辞赋大者与古诗同义小者辨丽可喜譬如女工有绮縠音乐有郑卫今世犹以此误悦耳目赋辞比之尚有仁义风喻贤于倡优傅奕远矣○今案汉书六十四下娱作虞喻作谕余同】 可以为大夫 【汉书艺文志登高能赋下笔成章可以为大夫言感物造端材知深美可与图事故可以为大夫也○今案汉书卷三十无下笔句余同】 能读千赋则善之矣 【桓子新论余少好文见杨子云赋颂欲从学子云曰能读千赋则善之矣○今案严辑桓子新论道赋篇同陈本及类聚五十六引善下有为子又意林卷三文选陆士衡文赋注引则善句作则善赋】 上每有感辄使皋赋之 【汉书枚皋传云皋从行幸上每有感使皋赋之为文捷受诏辄成故赋多矣○今案汉书五十一捷作疾本篇下文亦引作捷】 奇兽异物命相如赋 【汉武故事上好辞赋每所行幸及奇兽异物辄命相如等赋之○今案御览八十八引汉武故事同】 每上甘泉诏子云作赋 【桓子新论成帝赵昭仪方大幸每上甘泉诏使扬子云作赋为之卒暴倦卧梦五脏出以手内之及觉大小气病发一年而死○王石华校常改帝今案严辑全后汉文卷十四小作少余同亦见类聚五十六意林卷三】 登阳云台命大夫造赋 【宋玉小言赋序云楚王既登阳云之台命诸大夫景差唐勒宋玉并造大言赋而玉受赏又曰能为小言赋者赏之云梦之田玉赋卒成乃赐玉田○今案张燮汉魏七十二家本宋玉集赏之作赐之余同御览五百八十七引作大言赋序作云阳余同考本篇下文亦引作小言赋序证之七十二家本皆合则御览误矣】 铜雀台成命诸子为赋 【魏志铜雀台成太祖命诸子为赋陈思王援笔立成○今案见魏志十】 九尚书给笔札 【汉书司马相如为天子游猎赋上令尚书给笔札○今案汉书五十七上同亦见本钞札篇】 门庭着纸笔 【臧荣绪晋书左思会妹芬入宫移家京师作三都赋构思十稔门庭藩溷皆着纸笔而世人未之重司空张华见而嗟咨贵豪竞相传写焉○今案文选三都赋注引臧晋书脱会妹九字世人七字嗟咨作咨嗟余同】 各赋一物然后乃坐 【文士传张俨张纯朱异俱童少往见朱璩欲试之曰其为吾各赋一物然后乃坐俨赋犬纯赋席异赋弩三人各随所见赋成然后乃坐○王石华校诫改试今案陈俞本同说郛本文士传璩作据又脱犬席二句及赋成以下】 梁翰操纸慨然而赋 【潘岳秋兴赋序于是染翰操纸慨然而赋于时秋也故以秋兴命篇○今案文选秋兴赋序同】 构思十年 【臧晋书左思字太冲作三都赋构思十年世人未重张华见之嗟叹人竞传写之○今案详本篇上文】 不出户牖 【王隐晋书左思父雍起卑吏晋武以为能擢为殿中侍御史思少学锺繇书鼓琴皆不成雍曰思不及我少时也思乃发愤造齐都赋一年不出户牖○今案陈俞本有增改】 用思大道 【后汉桓谭字君山非毁诸儒年七十补六安郡丞感而作赋因思大道遂发病哀平时位不过郎○今案陈俞本脱哀平句本钞叹赏篇桓谭绝才一条有此语考汪辑本姚辑本谢书补字作出为亦脱末句余同】 少气而死 【桓子新论杨子云上其甘泉赋子云为之倦而卧梦其五脏出于地以手收之及觉大小气病一年而死○今案本篇上文引收作内余同】 为赋立成 【文士传刘桢在□地坐厨人进瓜桢为赋立□○顾氏校曹在改在曹今案百三家本刘桢集御览六百引文士传同】 于坐立□ 【文士□□尼曾与□僚饮主人有流离使客赋之尼于坐立成○今案类聚五十六引文士传同陈俞本作琉璃说郛本文士传作瑠璃御览六百引又作琉璃杯】 受诏辄成 【汉书枚皋从行幸每有感辄使皋赋之为文捷受诏辄成故赋多也○今案详本篇上文】 下笔即成 【魏志铜雀台成太祖命诸子为赋陈思王援笔立成○今案此注已见本篇上文命诸子为赋一条但此小注是援笔立成标目是下笔即成似不相应疑为二条】 文无加点 【祢衡制鹦鹉赋揽笔而作文无加点○今案揽笔句见范书本传又文选祢正平鹦鹉赋序有文不加点一句】 甘泉书壁 【桓子新论吾少时为奉车郎孝成帝出祠甘泉河东见部先置华阴集灵官武帝所造门曰望仙殿曰存仙欲书壁为之赋以颂美二仙之行桓谭仙赋序余少时为郎孝成帝出祠甘泉河东见部先置华阴集灵宫余户此焉窃有乐高眇之志即书壁为小赋○严氏校仙赋序部改郊户改居顾氏覆校将郊居二字旁勒并云案部是郊非又孝郎改郎孝词改祠今案严辑桓子新论道赋篇及桓谭仙赋序据书金钞未改本引颂下无美字户此改居此余同盖严校书钞初亦从作郊之说后辑全后汉文则改从顾千里之说惟居字不肎改耳陈俞本及问经堂本更多讹脱】 临涡题鞭 【魏文帝临涡赋序云从上拜坟墓乘马导涡水相佯高树之下驻马题鞭为临滑赋○顾氏校过改涡今案御览五百八十七引此序导涡水误作过水余同百三家本魏文集导作遵题作书】 赋成奏之天子异焉 【汉书成帝赵昭仪大幸每上甘泉常从在属车间豹尾中扬雄聊盛言车骑之众又言屏玉女却宓妃以微戒斋肃之事赋成奏之天子异焉○今案汉书八十七上常下有法字余同御览五百八十七引以微句作以惩斋肃之事】 少而好赋 【扬子法言云或问吾子少而好赋曰然童子雕虫篆刻俄而曰壮夫不为也○今案见秦氏石研斋本法言卷二】 九岁能赋 【东观记云班固九岁能作赋颂每行幸巡狩辄献上赋颂○今案类聚五十六引及姚辑本脱幸字上字聚珍本东观记能作赋作能属文词诗赋余与类聚同】 大言受赏小言赐田 【宋玉小言赋序云楚襄王既登云阳之台命诸大夫景差唐勒宋玉等并造大言赋卒而玉受赏并见上○今案详本篇上文】 文木赠马 【西京杂记云鲁恭王得文木一株伐以为器意气甚玩之中山王遂为赋鲁恭王大悦赠马二疋○今案陈本及汉魏丛书本学津讨源本西京杂记株作枚意下无气字赠下有骏字】 投壶赐绢 【魏略云邯郸湻作投壶赋奏之帝以为工赐绢千疋○今案类聚五十六引魏略绢作帛千作十】 贾谊升堂相如入室 【汉书艺文志云如孔氏之门用赋则贾谊升堂相如入室二君之能也○今案二君句乃虞永兴引申语近本汉志门下有人字王氏读书杂志厯引类聚御览及本钞以正俗本汉书增入人字之谬】 试以掷地作金石声 【世说云孙兴公作天台山赋成以示范荣期卿试以掷地要作金石声○顾氏校入改掷今案见惜阴轩本世说政事篇类聚五十六引卿上有云字掷下有置字余同】 

　　○颂三十二 

　　颂者美盛德之形容 【毛诗序颂者美盛德之形容以其成功告于神明者也○今案见毛诗关睢序】 太平而作 【诗含神雾云颂者王道太平成功立而作也○今案成功句有误陈俞本及玉函山房辑本皆作功成治定而作也】 治定而兴 【文章流别论古者圣帝明王功成治定而颂声兴于是史录其篇工歌其章奏于宗庙告于神明○今案类聚五十六引流别论脱史录四字御览五百八十八引同】 直而不倨曲而不屈 【春秋云季札观风为之歌颂曰直而不倨曲而不屈迩而不偪远而不携迁而不淫复而不厌哀而不愁乐而不荒用而不匮广而不宣施而不费取而不贪处而不??互行而不流○顾氏校成改季长改哀今案左传襄廿九年观风作观乐】 穆如清风 【毛诗韩奕篇云○今案韩奕无此句陈俞本改注烝民】 文比珠玉 【论衡永平中神雀集孝明诏上神雀颂百官上颂文比瓦石唯班固贾逵傅毅杨终侯讽等颂文比珠玉○王石华校雄改终今案论衡佚文篇及本钞叹赏篇引皆作终】 颂其功伐 【东观汉记马防征西羗上喜防功令史官作颂颂其功伐○今案聚珍本东观记十二喜作嘉姚辑本与原钞同】 思感旧德 【范晔后汉书灵帝思感旧德乃图画胡广及太尉黄琼于省内令蔡邕为其颂○今案范书七十四胡广传令作诏余同】 图画颂之 【汉书赵充国以功德与霍光等列画未央宫成帝思将帅臣追美充国乃召黄门郎杨雄按充国图画而颂之○今案汉书六十九按充作即充余同】 刊石颂之 【谢承后汉书法真名可得而闻身不可得而见逃名而名我随避名而名我追可谓百世之师矣乃刊石颂之号玄德先生○严氏校我随上补名字今案姚辑本汪辑本谢书法真传脱此条陈俞本改注范书】 刊叶着文 【曹植杨柳颂序云友人杨德祖庭中有一柳树刊其枝叶故着斯文○王石华校以小注脱刊字遂改树为刊亦非今案百三家本曹植集及陈俞本脱杨字】 为龙马颂其文甚丽 【鲁国先贤传云黄伯仁不知何县人安顺之世为龙马颂其文甚丽○今案陈俞本县作许无安顺句御览三百五十八引鲁国先贤志脱何县二句及甚丽句】 上西巡颂辞甚典美 【范晔后汉书肃宗始修古礼巡狩方岳崔骃上西巡狩颂以称汉德辞甚典美○今案范书八十二崔骃传西作四章怀注云俗本四作西误】 为颂赐帛 【汉书上命王褎等待诏从游猎所幸宫馆辄为歌颂第其上下以赐之帛○今案汉书王褎传游作放赐之作差赐余同王氏读书杂志引旧钞游猎二字以正近本汉书放猎之误】 上颂赐金 【魏志黄初二年龙见邺西漳水中王褎上颂赐黄金十斤○王石华校改褒作衮今案魏志及御览五百八十八引与原钞同陈俞本改引魏略又改褒为衮非也石华从之何耶】 

　　○箴三十三 

　　虞箴 【春秋云虞人之箴曰芒芒禹迹画为九州岛经启九道民有寝室兽有茂草各有攸居德故不挠○今案左氏襄四年传及陈俞本室作庙故作用】 夏箴 【周书夏箴云天有四殃水旱饥荒非务积聚何以备粮○今案陈俞本删周书二字非也考周书文传解二十五引夏箴粮作之余同】 外戚箴 【范晔后汉书崔琦字子玮梁冀行多不轨琦乃引古今成败以戒冀冀不能受乃作外戚箴○今案范书及御览五百八十八引同】 百官箴 【春秋云昔辛甲之为太史命官箴王阙○今案襄公四年传命下有百官二字陈本注左传】 防微测显文丽旨深 【潘岳答挚虞新婚箴云君子过虑爰献明箴防微测隐文丽旨深○今案百三家本潘岳集隐作显余同陈俞本亦作显惟脱答挚虞三字及君子以下】 崔氏累世弥缝胡公次其首目 【挚虞文章流别论云扬雄依虞箴作十二州十二官箴而传于世不具九官崔氏累世弥缝其阙胡公又以次其首目而为之解署曰百官箴○今案百三家本挚虞集及俞本同陈本州岛误洲】 

　　○连珠三十四 

　　厯厯如贯珠 【傅玄拟连珠序欲使厯如贯珠易省而可悦故谓之连珠○严氏校者改省今案类聚五十七御览五百九十引及百三家本傅玄集省皆作覩余同】 兴于章世之世 【又傅玄序所谓连珠者兴于汉章帝之世班固贾逵傅毅三子受诏作之○严氏校补诏字今案百三家本傅玄集及类聚五十七引同】 必假喻以达旨 【又傅玄序其文体辞丽而言约不指说事情必假喻以达其旨○今案百三家本傅玄集同】 辞丽而言约 【又傅玄序其文体辞丽而言约不指说事情○今案详上条】 易省而可悦 【傅玄序所谓连珠者欲使厯厯如贯珠易省而可悦谓之连珠○严氏校者改省而今案详上条】 

　　○碑三十五 

　　刻石立祠 【魏志贾逵死豫州吏民追思之为刻石立祠青龙中帝东征入逵祠诏曰昨过项见贾逵碑像念之怆然○今案魏志十五贾逵传同陈俞本过项作过豫州】 建碑刻铭 【陈实别传实卒海内赴者三万人蔡邕建碑刻铭谥云文范先生○今案文选注三十八引陈实别传脱赴者句及文范句范书万下有余字建碑句作共刊石立碑】 树碑颂德 【东观汉记窦章从母初入掖庭为贵人早卒帝追思之诏史官树碑颂德帝自为之辞○今案聚珍本东观记及陈俞本从母作女初入作选余同姚辑本脱御览五百八十九引从母作女初上有顺帝二字帝自作章自范书窦章传亦作章自为之辞】 臣小述功 【释名碑被也此本葬时所设也施鹿卢以绳被其上引以下棺臣子述君父之功美以书其上后人因以为名焉○王石华校云案陈俞本葬时误王莽时今案毕本释名释典艺篇述上有追字因下无以为名三字余同御览五百八十九引后人句脱以字名字又陈俞本脱以为名三字皆不影钞之完好也】 铭纪功德 【齐道记琅琊城始皇东游玉此立碑铭纪秦功德云是李斯所刻○今案御览五百八十九引齐道记同】 述德纪功 【李充起居戒云古之为碑者盖以述德纪功归于窦录也○今案陈俞本同】 述咏功德 【袁万年书云夫碑铭以述咏功德流美千载○今案陈俞本同】 披文相质 【陆机文赋碑披文而相质诔缠绵而凄怆○今案陈俞本删下句文选上句而字亦作以余同】 绝妙好辞 【世说云魏武帝过曹娥碑下杨修从见碑背上题云黄绢幼妇外孙齑曰黄绢色丝于字为绝幼妇少女于字为妙外孙女子于字为好齑臼受辛于字为辞所谓绝妙好辞○王石华校齐改齑今案惜阴轩本世说新语齑作???韭?与陈本同御览五百八十九引作齑】 建碑于门 【虞氏家记虞谭为临虞令值乱逆之世先郡率义既守封疆泽洽黎庶故民沈尹等共建碑于门○今案陈俞本脱为临四字先郡三字及守上既字余同】 立碑为墓 【文章流别论古铭于宗庙之碑后世立碑于墓显之衢路其设之所载者铭也○今案陈俞本百三家本挚虞集古铭于作古有无设之二字余同御览五百九十引上古之铭铭于宗庙之碑二句】 着碑江上 【王隐晋书陶偘薨参佐置石二碑立庙像于武昌西江上○今案参佐二字从下条误入也陈俞本参佐作帝为又石下无二字余同今晋书失载】 立碑岘山 【襄阳记羊公好上□□参佐为立碑岘山○今案参佐上旧钞有偘薨二字盖沿上条误入也陈俞本皆删此句又案襄阳记说羊公岘山碑有二此立岘山上乃参佐代立下文有沈岘山下则是羊公自序其平吴之动万不可混合陈俞并为一条误甚】 民共立碑 【陈留耆旧传王业字子香荆州剌史有德政卒于枝江有二白虎共卫其墓民共立碑号曰枝江白虎墓○王石华校虎名改虎墓今案御览八百九十二引陈留耆旧记香作春二白作三百共卫作宿卫】 参佐立碑 【荆州图记云羊叔子与邹润甫尝登岘山远望后参佐为立碑着故处百姓每行望碑莫不悲感因名为堕泪碑○今案御览五百八十九引荆州图记着故下有望字余同陈俞本此句作在其望处】 翠碑表坟 【曹毗郄公墓诗青松罗前隧翠碑表高坟玉颜无余映蕙风有遗熏○今案俞本同陈本罗字空一格前隧改劲节】 石碑生金 【王隐晋书述石瑞记陈国项县贾逵石碑生金○今案陈俞本脱述字御览八百一十引王晋书脱瑞记一句】 曹仁记水溢 【盛弘之荆州记平鲁城南有曹仁记汉水溢碑○今案陈俞本脱平字溢碑下将下条小注杜元凯十二字增入并为一条】 杜预书伐吴 【盛弘之荆州记平鲁城南有曹仁记平鲁城碑杜元凯因其伐吴事书于碑上○今案陈俞本删城碑以上余并入上条】 湖水加上 【徐州记云徐州取徐山为名故温伯大彭国春秋时为宋邑有秦始皇碑水至加上三尺文见东北顷石长丈八尺厚三尺八寸一行十二字也○今案陈本脱故温六字文见五字及一行句俞本故作古见上脱文字余同】 沈岘山下 【襄阳记杜元凯好身后名乃作二碑叙其平吴勋一沈岘山下一沈万山下迄今出之○今案陈俞本及晋书皆作一沈万山下一立岘山上惟文选求立太宰碑表注引襄阳记与旧钞脗合可知一一碑皆沈足订唐修晋书之误】 蔡邕自丹 【后汉书蔡邕傅以经籍去圣久文字多谬奏求正定六经文字灵帝许之邕乃自书丹于碑使工镌刻石立之于太学○今案俞本同陈本及范书九十下书丹作书丹】 锺公题年月 【述征记华岳三庙前立碑段煨所刻其文弘农张昶所造仍自书之锺公题年月二十余字○今案陈俞本同】 立碑思贤 【豫章记徐孺子墓在南郡永安中太守夏侯嵩于墓边立思贤碑今存○顾氏校边上补墓字今案御览九百五十三事文类聚前集五十八引豫章记南郡作郡南无永安中三字墓边作碑边余同陈俞本徐孺子误作孙子】 望碑堕泪 【见上○王石华校补泪字今案见本篇上参佐立碑条下引荆州图记】 西戎拜之 【晋诸公赞司马骏镇西戎既葬每见碑赞无不悲泣○今案陈俞本悲作涕本钞三十五遗爱篇引王晋书载此事西戎作西土考世说新语上之上引晋诸公赞西戎作西士余亦大同小异】 百姓悲感 【见上○今案详本篇上文参佐立碑条下】 有道无媿 【后汉书郭太传蔡邕云吾为碑铭多矣皆有惭德唯郭有道无媿色耳○顾氏校补有字德字今案范书同】 文肃不虚 【会稽典录云虞歆字文肃厯郡守节操高厉魏曹植为东阿王东阿先有三十碑铭多非实植皆毁除之以歆碑不虚独全焉○顾氏校自改字海改阿毁皆改皆毁今案陈俞本同高士奇续编珠卷一引会稽典录节操五字作有操二字余同】 邗石既精书亦甚工 【述征记云曹真祠堂在北邙山刊石既精书亦甚工○今案陈俞本同】 文既绮藻器亦绝妙 【晋中兴书戴逵字安道揔角时以鸡汁溲白瓦屑作郑玄碑文手自刊字文既绮藻器亦绝妙○今案御览三百八十四引晋中兴书刊作刻余同陈本藻误操】 邓颍川读碑改字 【魏书邓艾字士载至颍川读陈实碑文言为世范行为世则艾遂自改名为范字士则后宗族有与同者故改焉○今案魏志廿八邓艾传世作士陈俞本皆改魏志】 刊其碑阴 【盛弘之荆州记冠军县有张詹墓七世孝廉刻其碑背曰白揪之棺易朽之裳铜铁不入瓦器不藏嗟尔后人幸勿我伤○今案御览五百八十九引盛荆州记尔作夫我作见陈俞本亦作见詹作唐】 

　　○诔三十六 

　　诔 【说苑云柳下惠死人将诔之妻曰将述夫子之德二三子不若妾之知为诔曰夫子之不伐夫子之不谒谥宜为惠弟子闻而从之○今案近本说苑脱此文陈俞本谒误竭妾之知误妄之如考御览五百九十六引列女传非不若余知即不若妾之知也以列女传借证说苑益觉陈俞之谬矣】 述行 【东观汉记平原王葬邓太后悲伤命史官述其行迹为作传诔藏于王府○王石华校后改后今案聚珍本姚辑本东观记同】 丧纪能诔 【毛苌传定之方中篇丧纪能诔○今案南昌本同】 累事称之 【礼记曾子问贱不诔贵幼不诔长礼也唯天子称天以诔之诸侯相诔非礼也○今案南昌本同】 哀公诔孔丘 【礼记檀弓鲁哀公诔孔丘曰天不慭遗耆老莫相予位焉哀哉尼父○今案近本檀弓上篇及陈本俞本无慭字】 世祖诔吴汉 【东观汉记杜笃字季雅与美阳令交游数从请托不谐颇相恨令怒收笃送京师会大司马吴汉薨世祖诏诸儒诔之笃于狱中为诔辞最高○今案聚珍本东观记及本钞一百叹赏篇引同姚辑本脱字季雅三字陈俞本雅误唯】 公遂诔之 【礼记檀弓县县贲父御马惊败绩父曰他曰不败绩而今败绩是无勇也遂死之御人浴马有流矢在白肉公曰非其罪也遂诔之士之有诔自此始也○王石华校公下补曰字罪下补也字今案南昌本礼记同】 上自为诔 【汉武故事云公孙弘薨上闻而悲之乃改殡之上自诔之○今案古今说海本汉武故事上闻句上有以尸谏三字】 贵贱操笔三十余人 【晋中兴书郄超死之日贵贱操笔为诔者三十余人其为物所宗如此○今案御览五百九十六引晋中兴书三十作四十余同陈俞本改注今晋书】 章章殊兴句句感切 【曹植答明帝诏云奉诏见圣恩所作故平原公主诔文义相扶章章殊兴句句感切○今案陈俞本百三家本曹植集皆脱见圣恩三字御览五百九十六引恩作思】 古今莫比一时所推 【王隐晋书潘岳善属文哀诔之妙古今莫比一时所推○今案陈本属下无文字今晋书潘岳传只有善为哀诔之文一句】 

　　○哀辞三十七 

　　诔之流 【挚虞文章流别论云哀辞者诔之流○今案御览五百九十六引流别论同】 哀为主 【文章流别论哀辞者以哀痛为主而绿以叹惜之辞○今案陈本俞本惜作心百三家本挚虞集惜作息】 施于童夭 【文章流别论哀辞者崔瑗苏顺马融张叔等为之卒以施之于童殇夭折不以寿终者也○王石华校犮改夭今案陈俞本百三家本挚虞集皆脱张叔二字】 缘以叹惜 【文章流别论哀辞者哀痛为主而缘以叹惜之辞○今案详本篇上文】 

　　○吊文三十八 

　　瞻首山吊伯夷 【阮瑀吊伯夷文余以王事适彼洛师瞻望首山敬吊伯夷求仁得仁见叹仲尼没而不朽身沈名飞稽首凭吊向往深之○今案百三家本阮瑀集首山作首阳见叹作报之又脱稽首二句余同陈本瞻望句作瞻首阳山没上增芳名二字脱身沈以下】 由西鄂吊平子 【祢衡吊张衡文余今反国命驾言归路由西鄂道吊平子○今案严辑祢衡集未收此条】 寄之山岗 【麋元吊夷齐文云侧闻先生饿于首阳敢不敬吊寄之山岗○今案陈本同俞本及类聚三十七御览五百九十六引麋元此文作冈】 寄之渌水 【晋中兴书云新野庾阐出补零陵太守入湘川乃吊贾谊其辞曰悠悠太素存亡一指道来斯通世往斯否吾哀其生未戚其死敢不敬吊寄之渌水○今案亦见今晋书否作圯戚作见陈俞本据改】 投江流以吊屈原 【汉书扬雄作书往往摭离骚文而反之自岷山投诸江流以吊屈原名曰反离骚○今案汉书八十七上同】 托白水而腾文 【蔡邕吊屈原文云迥隔世而遥吊托白水而腾文○今案严辑蔡邕集同百三十家本及兰雪堂影宋本皆脱此条陈本脱迥世句俞本脱隔字但空一格】 度湘为赋以吊屈原 【汉书贾谊为长沙王太傅度湘水为赋以吊屺原○今案汉书四十八度作渡】 搦纸申辞以吊始皇 【傅咸吊始皇赋文搦纸申辞以吊始皇○今案类聚四十引傅咸此文同百三家本脱】 祢衡停马 【祢衡别传南阳寇柏松托刘景升景升出松与胡政宿不佳煞之正平为作板书吊之时正平当行以在马上停马仍倚柱作焉○今案御览五百九十六引祢衡别传当行句脱正平二字脱以在马上四字停作驻余同陈俞本亦脱时正九字】 文度挥翰 【王文度吊龚胜文我贬遗芳遐仰徽烈登封远慨有伤高节挥翰欲吊灵其明察○今案陈俞本我贬作宿慕又陈本明误名】 托仁封而永念 【陆机吊蔡伯喈文慨矣悟叹敬吊于君托仁封而永念考遗烈于旧文○今案百三家本及严辑陆机集皆脱此条ｕ虽缅邈而追伤 【王文度吊范增文云余以升平五年正月庚申自下邳北征乃于斯观项籍处惟楚汉之战争瞻京观其增慨忆曩昔而兴叹登亚父之坟垄览战胜之封疆感前烈而长想虽缅邈而追伤○今案陈俞本战争作荣阳京观作鸿门坟垄作故陇封疆句作景忠谅之流芳想作思又项籍句作乃想项籍之往辙余同】 悼繐帐之冥漠怨西陵之茫茫 【陆机吊魏武文悼繐帐之冥漠怨西陵之茫茫望铜雀而羣悲伫美目其何望○今案文选及百三家本陆机集陈俞本望皆作登余同】 遐哉邈矣长游幽冥 【王隐晋书安虑字仲元使蜀吊孔明曰适子之墓冥漠无迭□堂犹在松柏冬青遐哉邈矣长游幽冥○王石华校汉改漠今案严辑本安虑集据书钞引同】 灭皎皎之玉质绝琅琅之金声ｙ李充吊嵇中散文曰嗟乎先生逢时命之不丁冀后雕于岁寒遭繁霜而夏零灭皎皎之玉质绝琅琅之金声○今案御览五百九十六引李充此文同陈本冀误翼】 沈渐荼酷玉碎冰摧 【阮籍吊北公文沈渐荼酷仁义同违如何不硑玉碎冰摧○今案陈本脱俞本北字硑字皆空一格余同百三家本阮籍集北作某硑作吊】 翼挂密网命绝霜刃 【李颙吊平叔父文云翼挂密网命绝霜刃○顾氏校桂改桂今案严辑李颙集脱此条】 碎宝白刃焚兰原火 【卞敬宗吊二陆文公碎宝白刃樊兰原火岂不惜哉○今妹陈俞本作宝碎作兰焚余同】 

　　北堂书钞卷第一百二 

　　●北堂书钞卷第一百三　　　　艺文部九 

　　隋秘书郎虞世南撰 
　　南海孔广陶校注 
　　诏三十九（勑附）　　　章四十 
　　表四十一　　　　　书记四十二 
　　符四十三　　　　　檄四十四 

　　○诏三十九（勑附） 

　　涣汗大号 【易涣卦九五爻辞云涣汗其大号王肃注王者出令不可复返喻如汗出不○还今案玉函山房辑王肃易注喻如下有身中二字不还作不可反也】 其出如纶 【礼记缁衣王言如丝其出如纶郑注言出弥大纶今有秩啬夫所佩也○今案近本缁衣注同】 黄素手诏 【曹毗作曹肇传明帝不容君肇待疾笃为黄素手诏以君辅政常令怀之○今案陈本改魏略刘放事仅得黄纸手诏四字与原钞绝不相涉俞本曹作辛肇上脱君字以君作以居余同惟标目又改素为纸参入陈本是自相违反矣】 青纸诏书 【王隐晋书楚王玮临刑出青纸诏书示监刑刘颂曰此诏书也受此而行本为社稷今更为罪颂亦哽咽○王石华校出改刘鞭改哽今案御览五百九十三引王晋书纸下脱诏书二字并脱颂亦句】 尺一诏书 【魏书云先是有诈作尺一诏书以夏侯玄为大将军○今案亦见魏志卷九夏侯玄传同】 六条诏书 【王隐晋书武帝泰始四年班六条诏书于郡国一曰正身二曰亲民三曰恤孤四曰敦本息华五曰去人事六曰正本无一节○今案陈俞本作五条亲民作勤百姓恤孤作抚孤寡御览五百九十三引王隐晋书亦作抚孤寡亲民作勤民无第六条盖泰始四年诏书诸书皆言五条独旧钞引作六条然六曰正本句亦不可读当有讹脱或引者皆因讹脱而删之耶】 与庾公函封 【语林云明帝函封与庾公信误致与王公王公开诏末云勿使冶城公知道既视表答曰伏读明诏似不在臣臣开臣闭无有见者明帝甚愧数月不能出见王公○今案御览五百九十三引语林同】 与王导敬 【晋中兴书云初显宗幼冲见王导恒拜与导手诏则曰敬白中书作诏则曰敬问○王石华校遵改导今案御览五百九十三引晋中兴书同】 见诏叹曰圣主 【东观汉记第五伦传云伦每见光武诏书常叹曰此圣主也○今案御览五百九十三引及聚珍本姚辑本东观记同】 奉诏惊喜踊跃 【曹植表云即日奉手诏惊喜踊跳○今案陈俞本跳作跃】 青筒诏出 【晋八王故事张方逼上及大茅岭乃开未发一函曰方启陛下达孝宜谒宗庙主者奏克曰上以青筒诏出中书曰朕体中不佳不堪出也○今案　　　钦定图书集成文学典一百三十八引八王故事及陈俞本脱没大茅以下十七字主者五字宜谒作出谒诏出作诏敕】 朱钩施行 【汉旧仪诏书下朱钩施行○今案平津馆辑本下朱作以朱余同陈俞本亦作以朱又陈本钩误钧俞本作金??缺去中间口字盖出而未修补】 闇不见事以此示之 【释名诏昭也人闇不见事以此示之使昭然也○今案明吴管校本毕校本释典艺篇同御览五百九十三引昭也作照也】 使自惊饰不敢废慢 【释名云勑饰也使自骛饰不敢废慢○今案毕校本释书契篇饰作饬】 

　　○章四十 

　　子云笔有余力 【论衡云谷子云唐子高章奏百上笔有余力○今案见论衡効力篇】 孔璋微为烦富 【魏文帝与吴质书孔璋章表殊健徼为烦富○今案宋本文选文帝与质书烦作繁】 公交车受章帝闻而怪 【潜夫论明帝时公交车反支日不受章奏帝闻而怪曰民废农桑远来诣阙而复拘以禁忌岂为政之章乎于是遂蠲例○今案俞本同考近本潜夫论受日篇脱字拘以句作使避反支余亦大同小异】 主簿告怨帝乃大怒 【谢承后汉书寍阳主簿诣阙云臣章百上终不见省岂可北诣单于以告怨乎帝乃大怒○今案陈本删俞本脱诣二字并合下条然亦同一事耳】 七岁不省百上不见 【谢承后汉书宁阳主簿诣诉其县令杜责七岁不省主簿乃上书曰臣谓陛下为臣父百上终不见省岂可北诣单于以告怨乎○王石华校改臣谓七字作为陛下子陛下为臣父未知何据今案陈本删俞本合注在上条考姚辑谢书卷末附此条脱诣字杜责字未有帝乃大怒四字汪辑本则虞诩传后余与姚本同又姚本附鲁思案语谓范书寍阳主簿事亦见虞诩传中已佚其名云】 

　　○表四十一 

　　思之于内表施于外 【释名云下言上曰表思之于内表施于外○今案见释名释书契篇】 孔殊健 【魏文帝与吴质书孔璋殊健微为烦富○今案本钞章篇引同文选烦作繁】 阮瑀俊者 【典论云陈琳阮瑀之章表今之俊者○今案陈俞本及御览五百九十四引俊者作俊也文选无陈阮二字表下有书记二字者亦作也】 乐假潘笔潘取乐旨 【典论云乐广善于清言而不长于笔将让河南尹请潘岳为表潘云当得君意乐乃述己所以为让二百许言潘直错比便是名笔时人咸云若乐不假潘笔潘不取乐旨无以成斯美也○今案百三家本问经堂本皆未收此条】 再呈不可足五字乃悦服 【世语云司马景王令中书令虞松作表再呈辄不可意令松更定松思竭锺会为足五字松乃悦服之耳○今案说郛本世语及御览五百九十九引足作定】 手书谢表 【高堂隆集云寝疾笃口占上表前题十二字注东观汉记云和喜邓后逊位手书谢表深陈德薄不足以奉承宗庙充少君之位也矣○今案悞注以上七字是唐人旧校者之语也必当日传钞者误将下注窜入故校语侧书于旁宋钞遂接写入小注内元影钞仍之无疑也考俞本删误注以上但留东观以下是也然后世不复知旧钞有校笔矣陈本并东观以下删去益觉武断手书一事见聚珍本邓后纪】 口占上表 【高堂隆集云寝疾笃口占上表曰纣县白旗桀放鸣条天子之尊岂异伊人皆明王之胃○今案魏志本传天子之尊下有汤武有之句异伊作伊异余同陈俞本与本钞同】 

　　○书记四十二 

　　应璩善书记 【应璩集序云璩博学好属文善为书记魏志吴质传云质有才学善为书记○今案魏志王粲传注引文章叙录有璩博十字又引吴质别传亦无才学二句考魏志亦无吴质传陈俞本皆改注文章叙录】 葛龚善文记 【谢后汉书葛龚传云葛龚以善文记知名○今案姚辑本汪辑本谢书脱范书卷一百十上本传亦同】 谷永便笔札 【汉书云谷永字子云便于笔札故世人云谷子云之笔札楼君卿之唇舌也○今案汉书游侠传世人云作长安号曰又云下卿下脱两之字王氏读书杂志特引书钞未改本以证今汉书之脱】 穆之便尺牍 【沈约宋书云刘穆之与朱龄石并便尺牍常于高祖坐与龄石共答书自旦至日中穆之得百函龄石得八十函而穆之应对无疲也○今案沈约宋书卷四十二又类聚五十八引及陈本疲作废余同】 陈遵口占书史 【汉书陈遵善书与人尺牍主咸藏之为河南太守至官当遣从吏西召善书史十人于前作私书谢京师故人遵凭几口占书史且省官事书数百封各有意○今案汉书九十二游侠陈遵传书史作书吏藏之作藏去本钞一百四牍篇引亦作藏去考去与弆通】 王平口授作书 【蜀志云王平字子均巴西宕渠人生长戎旅手不能书所识不过数字而口授作书皆有意理○今案蜀志十三王平传数作十余同类聚五十八引亦作十陈俞本皆作十惟脱子均八字】 含欣而秉笔大笑而吐辞 【陈思王与丁敬书顷不相闻覆相声音亦为怪故乘兴为书含欣而秉笔大笑而吐辞亦欢欣之极也○今案百三家本曹植集欢下脱欣字余同陈俞本删顷不以下】 写情于万里精思于一隅 【傅咸纸赋云若乃六亲乖方离羣索居皇风永观授笔飞书写情于万里精思于一隅○今案百三家本及严辑本傅咸集同陈本方作分】 简书如雨 【王杰集阮瑜诔云既登宰朝充我秘府允司文章爰及军旅庶绩维殷简书如雨强力成敏事至则举○今案陈俞本成敏作敏成俞本司误可余同又本钞王杰疑当作王粲】 纸落如云 【滔岳集杨肇诔云翰动若飞纸落如云○今案陈俞本及文选百三家本集杨肇作杨荆州诔余同】 粲然耀眼 【陆景书云获答虎蔚德音孔昭披纸寻句粲然耀眼○今案陈俞本同】 过百万之众 【抱朴子云昔鲁连射书以下聊城是分毫之力过百万之众○王石华校辽改聊今案长白继氏辑抱朴子佚文据旧钞引同】 胜十万之众 【荀勖为文王作书与孙皓遣书使献之王语勖曰君前作书强吴绥伏胜十万之众○今案此条脱书名陈俞本改注今晋书非虞永兴所及见】 翕然愈疾 【魏志陈琳常作诸书檄呈太祖太祖先患头风其日增发既而读琳所作翕然起曰吾疾愈矣○今案此见魏志王粲传注引典略增作疾】 贤于十部从事 【晋阳秋云刘弘字子季为荆州剌史镇沔汉虚谈优游者必加诲抑谋谟辄有成其人之攻如有负败比于老子自责每有兴发手书相喻丁寍歀密闲悦争赴咸曰得公一纸书贤于十部从事○今案类聚五十八御览五百九十五引晋阳秋脱镇沔七句相喻作郡国闲悦句作颠倒恭赴余同陈本改注今晋书本钞仍疑有舛脱】 射城燕将自煞 【鲁连子云燕伐齐取七十余城聊城不下燕将守数月鲁仲连乃为书约之于矢以射城中遗燕将燕将得书泣三日乃自煞○今案御览三百五及五百九十五引鲁连子约作着无泣字战国策仍作约】 误国燕国大治 【韩子云郑人有遗燕相国书者误书举烛燕相国受而说之曰举烛高明也高明者举贤而任之也燕国因此大治○今案韩非子外储说左上篇及陈俞本郑作郢高作尚考本钞任贤篇及御览五百九十五引皆作郑作高类聚引亦然可正近本韩子之误】 苏武雁足系书 【汉书苏武使匈奴被留昭帝即位数年求武等匈奴言武已死后汉使至匈奴常惠请其守者与俱得夜见汉使具自陈道教使者谓单于言天子射上林中得雁足系帛书言武等在某泽中使者如惠语以让单于单于视左右而惊于是遣还汉○今案汉书五十四苏建附武传陈道作陈过余同】 阮瑀马上具草 【典略云太祖常使阮瑀作书与韩遂瑀于马上具草○今案类聚五十八引典略同】 孔翊书皆投水 【鲁国先贤志云孔翊为中牟洛阳令置器水庭前书皆投其中一无所发○今案陈本及类聚五十八御览五百九十五引鲁国先贤传皆无中牟二字】 洪乔书掷于水 【语林云殷洪乔作豫章郡守临去郡下人因弣书百余函至石头悉掷水中○今案类聚五十八御览五百九十五引语林无守字郡下二字又附作寄】 与书辄不发 【先贤行状云杜安年十岁名称乡党十五入太学号神童贵盛慕安高行多有与书者辄不发以虑后患常凿壁藏书后诸与书者果有大罪○今案类聚三十一引先贤行状杜安下脱九字盛作戚又脱后诸与句】 

　　○符四十三 

　　刻玉符 【史记云吕不韦说华阳夫人承太子间从容言子楚质于赵者绝贤赵来往者怕称誉之因涕泣曰妾幸得充后宫不幸无子愿得子楚立以为嗣以托妾身安国君许之乃与夫人刻玉符约以为嗣○今案史记吕不韦传嗣上有适字来往上无赵字】 铜虎符 【汉书云文帝二年九月初与郡守为铜虎符竹使符○今案汉书卷四文帝纪同御览五百九十八引为铜上有相字】 黄帝合符 【史记云黄帝合得于釜山○今案见史记五帝本纪】 汉帝夺符 【汉书云汉王出城皋渡河独与滕公从张耳至宿传舍晨自称使者驰入张耳韩信壁未起即其卧夺其印符麾召诸将易置之○今案汉书三十四韩信传使者作汉使余同】 舜合己符 【吕氏春秋云客有问季子曰奚以知舜之能也季子曰舜治天下而合己之符是以知其能○今案吕氏春秋似顺篇同高注云已尧也】 胜敌之符 【六韬云主与将有阴符有大胜克敌之符长一尺○今案亦见平津馆本阴符篇第二十四及御览二百七十一】 得邑之符 【六韬云有降城得邑之符长八寸○今案本钞论兵篇引同亦见平津馆本阴符二十四及御览二百七十一】 王母之符 【黄帝出军诀音蚩尤无道黄帝讨之于涿鹿之野西王母遣道人以符授之黄帝乃立请祈之坛亲自受符视之乃所梦得也黄帝佩之即日擒蚩尤○今案陈俞本改注帝王世纪非也本钞黄误汉军下脱诀字考御览六百三十六引黄帝出军诀与旧钞脗合惟得也二字作于西王母者佩之下有以攻二字余同】 玄女出符 【龙鱼河图云玄女出兵信符授黄帝剌蚩尤○王石华校照陈俞本改兵信为河信非是今案御览七十九引龙鱼河图剌作制余同又御览七百三十六引授作付剌作制兵信作信兵陈俞本改注河图记误矣】 投河逆流 【抱朴子云葛仙翁为丹书符投江中顺流而下次投一符逆流而上次又投一符不上不下停住而水中而向二符皆还就之○严氏校留往下而字删向上而字今案陈俞本丹误册停住七字改作停住中流又陈本仙误信考御览七百三十六引葛仙公别传与此条同惟无往下而字耳及铁桥与长白继氏揖抱朴子佚文收此条仍用校本钞之遻然似不如从御览为长】 掷屋风静 【搜神记云吴猛字世云有道术尝守浔阳参军周家有狂风暴起猛即书符掷着屋上须臾风静人问之答云西湖有遭此风者跪道福食呼天求救故以止风○今案搜神记卷一西作南跪道以下作道士求救验之果然八字又御览七百三十六引续搜神记脱浔阳九字着屋二字西作南本钞跪道句疑有误】 圣卿青符猒煞鬼神 【列仙传曰汉帝问刘凭殿下有恠常见朱衣披发相随持烛而走符可效不凭曰可帝因使人为之凭以符掷之数人倾地帝惊曰以相试耳乃解之○今案陈俞本作汉武帝无可效句伋使人句御览七百三十六引列仙传作汉章帝可效作可骇□作顿余同】 介象知其谬语 【神仙传曰介象见市中门户有道家符悉能读之知其谬误○今案陈俞本同龙威秘书本神仙传卷九脱门户句谬误句】 应詹佩以周旋 【王隐晋书应詹少多患湻于智乃为符使佩之其言曰卫瞻者谁旻天仓昊佩以周旋万寿无疆既而皆验之○今案陈俞本其言作其文卫瞻二句作惟兹宝箓降自旻苍无皆验句】 

　　○檄四十四 

　　隗吕?页?吕为檄莫不讽诵 【东观汉记云隗嚣故宰相府掾吏善为文书每上书移檄士大夫莫不讽诵之也○今案聚珍本姚辑本东观记及类聚五十八引宰下脱相字余同陈本作故宰府檄掾史又脱书移二字】 应詹作檄见者称之 【晋中兴书云应詹迁南平太守永嘉五年洛阳倾覆王澄不遣军詹攘袂流涕显陈大义催令进澄令作檄下笔即成辞既庄丽见者咸称之○今案本钞敏速篇引晋中兴书庄作壮余同陈俞本改注今晋书文与此多异】 陈琳愈太祖病 【典略云陈琳作书及檄草成呈太祖太祖先苦头风是日疾发卧读陈琳所作翕然而起曰此愈我之病数加厚赐○今案魏志王粲传注引典略同类聚五十八引作作制余亦同】 易雄称王敦罪 【邓粲晋记云舂陵令长沙易雄檄王敦城陷送雄诣敦以檄示雄雄曰有之但雄力弱不能扶翼本州岛匡救国难以此惭恨耳○今案御览三百九十五引邓粲晋记易作杨非也俞本尚不误陈本改注今晋书】 贼檄百数 【东观汉记云光武数召诸将置酒赏赐坐席之间以要其死力当此之时贼檄日以百数忧不可胜上犹以余间讲经艺也○今案类聚五十八引同姚辑本东观记亦同】 羽檄三至 【魏志云袁绍以董昭领魏郡太守时郡界大乱贼遣使往来交易市买昭厚待之因用为间乘虚掩讨辄大克破一日之中羽檄三至○王石华校室改至今案陈俞本及近本魏志十四董昭传一日作二日盖误也】 为本初作檄 【献帝春秋云司空平邺谓陈琳曰君昔为本初作檄书但罪孤而止何及父祖乎琳曰矢在弦上不得发也○今案　　　钦定图书集成文学典一百五十八引献帝春秋及陈俞本司空作太祖余同】 高祖制檄 【续晋阳秋云何无忌母刘牢之姊也无忌与高祖谋夜于屏风里制檄文母潜登于屏风上窥之既知其谋大喜曰汝能如此吾□雪矣○今案类聚五十八引续晋阳秋及陈本雪上有耻字御览五百九十七引如此作知此】 毛义奉檄动颜 【东观汉记云卢江毛义少时家贫以孝行称南阳张奉慕其名往候之坐有顷府檄适至以义守令义奉而入白母喜动颜色○今案御览五百九十七引同类聚五十八引坐有顷作坐定陈本顷误倾姚辑本聚珍本东观记名作义亦作坐定姚脱白母二字聚珍适至作到以义四字作当守令】 赵晔奉檄心耻 【谢承后汉书赵晔字长君会稽山阴人少尝为县吏奉檄送督邮晔心耻斯役遂弃车焉去到犍为诣杜抚受韩诗○今案姚辑本谢书脱山阴句斯作厮余同汪辑本脱字君八字余与姚同范书赵晔传亦作厮送作迎】 移书太常 【汉书云刘歆亲近欲建立左传毛诗逸礼古文尚书皆列于学官哀帝令歆与五经博士讲论其义诸儒博士皆不肯对歆因移书太常博士责让之○今案汉书三十六同】 移书州郡 【范晔后汉书云韩馥见民情归袁绍忌方得众心恐将图已常遣从事守绍之门不听发兵桥瑁乃作三公移书传驿州郡说董卓罪恶天子危逼企望义兵以释国难馥于是方听绍举兵○今案范书袁绍传同刘攽曰忌下方字无义盖是其字陈俞本皆改作忌其得众然古钞及范书古本皆如此不必擅改且方字言方将得众故忌之何谓无义耶】 

　　北堂书钞卷第一百三


●北堂书钞卷第一百四　　　　艺文部十 

　　隋秘书郎虞世南撰 
　　南海孔广陶校注 
　　笔四十五　　　　　　　纸四十六 
　　砚四十七　　　　　　　墨四十八 
　　策四十九　　　　　　　简五十 
　　牍五十一　　　　　　　札五十二 
　　剌五十三　　　　　　　券契五十四 
　　袠五十五　　　　　　　封泥五十六 

　　○笔四十五 

　　楚谓之聿吴谓之不律 【说文云楚谓之聿吴谓之不律秦谓之笔○今案说文解字楚吴两句是聿字下注秦谓句是笔字下注】 立则宪者莫隆于笔 【蔡邕笔赋云昔仓颉创业翰墨用焉夫立则宪者莫隆于笔○今案兰雪堂本严辑本蔡中郎集同陈本及初学记十六引隆作先初学记又立作圣】 治世之功莫尚于笔 【成公绥弃故笔赋序云治世之功莫尚于笔○王石华校功缓改公绥今案陈俞本百三家本集同】 举万物之形序自然之情 【成公绥弃故笔赋序云治世之功莫尚于笔能举万物之形序自然之情○今案俞本百三家本集同陈本并注在上条】 述事而书之 【释名云笔述也述事而书之○今案毕校本释名释书契篇同类聚五十八引亦同初学记书作言】 笔迹可以当面 【蔡邕书云侍中执事相见无私惟是笔迹可以当面○今案文选陆机谢平原内史表注引此书同百三家本集脱严辑蔡邕集及陈本私作期迹作疏】 宣志 【成公绥弃故笔赋云圣人之志非笔不能宣实人天之伟器也○今案陈俞本同百三家本集赋下有序字人天作天地】 写言 【傅玄笔铭云韡韡彤管冉冉轻翰正色玄墨铭心写言○今案陈本及白帖引同】 庶事分别 【李尤笔铭云笔之强志庶事分别七术虽众犹可解说口无择言驷不及舌笔之遇误愆尤不灭○今案陈本及白帖引同百三家本附注志一作忍口无一作投足初学记十六引亦作忍遇作过】 非素不下 【三辅决录云韦诞奏蔡邕自矜能兼斯高之法非纨素不妄下笔工欲善其事必先利其器用张芝笔佐伯纸及臣墨兼此三具又得臣手然后可逞径丈之势方寸于言○王石华校于言改之言非也于乃千字之讹耳今案陈本高作籍径丈误经文余同本钞笔篇引作径丈可证又类聚五十八引臣手作巨手于言作千言余同二酉丛书张辑本决录据御览引自工欲句至千言但佐作左余同张氏案语又据书钞引韦诞至其器止斯亦作籀余同是两事合引矣】 象齿之管 【傅子云汉末一笔之押雕以黄金肴以和璧缀以随珠发以翡翠此笔非文犀之植必象齿之管丰狐之柱秋兔之翰○王石华校押改匣今案类聚五十八引傅子同聚珍本傅子校工篇雕作雕余亦同陈本及御览六百五引押作匣发作文植作桢随作隋余同又案隋本作随开皇后始省笔耳桢作植或作槙则是宋人影钞时因仁宗讳祯兼避也】 狡兔之毫 【曹植长歌行云墨出青松之烟笔出狡兔之毫○今案陈俞本青作芬百三家本曹植集无长歌行惟乐府有此文毫作翰无两之字本钞墨篇引曹植乐府亦无下句之字但仍作毫】 柔不丝屈刚不玉折 【傅玄笔赋云锋锷淋漓芒时针烈柔不丝屈刚不玉折○今案百三家本脱陈俞本脱锋锷二句】 调利 【华恒鹿毛笔铭云竞其作笔必兔之毫调利虽秃亦有鹿毛○今案陈本竞作覩又改作王隐笔铭非也严辑华恒集脱此条】 便辟 【应璩新诗云人才不能备各有偏短长稽可小人中便辟必知芒○今案陈本及百三家本应璩集才作材人中作入中又百三家本稽作称余同俞本亦作材作入惟无可字但空一格璩又误玚】 应手而从心光流而星布 【傅玄笔赋云染若松之湻烟写文象于纨素动应手而从心焕光流而星布○氏校注内补应字焕字今案百三家本俞本同初学记十六引若作芳】 墨笔操牍 【韩诗外传云赵简子有臣曰周舍立于门下三日三夜愿为君谔谔之臣墨笔操牍从君之后○今案类聚五十八引同新安周氏本陈本谔上无君字后作过】 栖笔寝牍 【曹植魏德论云栖笔寝牍含光而不朗蒙窃惑焉○王石华校标目补牍字今案　植集同陈俞本脱蒙窃句百三家本脱此条】 尚书给笔札 【扬雄答刘歆书雄为郎诏令尚书赐笔墨得观书于石室○今案陈本改注范书非也俞本百三家本室作渠考本钞好学篇博学篇皆引作室然则古本必有作室者又俞本赐笔墨作给笔札是以标目改主文耳窃疑给笔札三字沿下条误入】 给笔作颂 【东观汉记云帝召贾逵敕兰台给笔札使作神雀颂故给之○今案故给之三字衍文也聚珍本姚辑本东观记及陈俞本百三家本皆删】 给笔写书 【蔡琰别传云琰字文姬曹操问曰闻夫人家先多书籍犹能忆之不令十吏就夫人写之文姬曰妾闻男女不亲授乞给纸笔真草惟命○今案御览七百四十七引琰别传乞给二句俞本真上有一月二字余同陈本改注范书】 揽笔而作 【祢衡鹦鹉赋序云黄祖太子射为章陵太守有献鹦鹉者射曰愿先生赋之衡揽笔而作文不加点○今案文选无章陵句揽笔四字作笔不停辍余同】 举笔便成 【魏王粲集序云粲善属文举笔便成○今案百三家本王粲集无序此见魏志粲本传】 下笔成章 【孔藂字季彦为谦退下笔则典语成章○今案陈俞本藂作丛又陈本丛下有子字俞本字季作子季又语作诰】 援笔写图 【尚书中候云玄龟负图出周公援笔以世文写之○王石华校充改玄贫改负今案陈本脱世文二字初学记引中候世作时开元占经一百二十及本钞九十六图篇引皆作世文】 求笔画马 【神仙传云李意期吉凶不答而求索纸笔画作兵马器仗已便以手三裂怀之先主入军大败○今案龙威秘书本神仙传怀作坏入作不悦陈俞本标目画燛作画写注文亦多异】 揽笔不能增损 【典略云太祖尝以阮瑀作书与韩遂太祖揽笔欲有所定而竟不能增损○今案类聚五十八引典略同】 阁笔不能厝手 【典略云王粲才既高辨锺繇王朗等虽各为魏卿相至于朝廷奏议皆阁笔不敢厝手○王石华校标目厯改厝小注杰改粲今案陈俞本及类聚五十八引典略厝作措又类聚引辨下有论应机三字】 班超投笔 【东观汉记云班超为官佣官尝辍投笔硕魏略云王思性急尝执笔蝇集笔端駈去复来思乃恚怒自起逐蝇不得乃掷笔出魏志耳○今案聚珍本姚辑本作辍丛投笔魏略一条疑脱标目考御览九百四十四引脱乃恚二字起误趁惟出魏志耳四字非注文当是元影钞前旧校者之语】 曹公作书笔落地 【吴志云曹公闻孙权以荆州结刘备方作书笔落于地○今案吴志卷九周瑜传同】 何晏作奏失笔于地 【魏末传云司马宣王欲诛曹爽而呼何晏作奏曰宜上君名晏忽失笔于地○今案御览六百五事类赋注十五引魏末传同陈俞本宜上脱曰字又陈本诛误诔】 王充门户置笔 【谢汉书云王充每于室内门户墙柱各置笔砚而作论衡八十五篇○今案陈本及类聚五十八引室作宅墙作垆姚辑本仍作墙置作施淮初学记引及汪辑本与原钞合】 阚泽佣书供笔 【吴志阚泽好学居贫佣书以供纸笔○今案吴志卷八阚泽传传同事类赋十五引又作吴书】 大蛇衍笔 【管辂传云安平太守王基令作卦辂曰床上当有一大蛇衔笔小大共视基大惊问其吉凶辂曰大蛇衔笔直老书佐耳无所忧○今案见魏志廿九管辂传】 梦得大笔 【世说云王珣梦得大笔如椽既觉语人曰当有大手笔烈宗传崩哀策议谥皆王所作○今案御览六百五引烈上有不日二字传崩作晏驾陈俞本烈宗句作俄而帝崩】 提三寸笔 【扬雄答刘歆书云天下上计好廉会者雄当提三寸弱笔○今案本钞著述篇引提作把笔作翰百三家本子云集亦作翰】 赠一抱笔 【左传云有客从南来赠我一抱笔○今案左传二字有误陈俞本左传作古诗】 良笔下士所无 【蔡邕与粲伯张府君书云复惠良笔下士所无○今案兰雪堂本脱严辑蔡邕集逸文据书钞引同】 笔恶殊不称意 【王羲之与谢安书云复君斯真草所得极为不少而□至恶殊不称意○今案陈俞本脱斯字草作□□□□本王右军集作复与君此章草又为不作不为余同】 彤笔 【毛诗柏舟篇云静女其□贻我彤管郑玄笺云彤管者赤管笔○今案陈俞本皆无柏舟二字惟御览六百五引毛诗柏舟静女曰静女其娈云云独此多柏舟二字耳】 素管 【傅玄杂志弹篇握素管搦纸含柔翰○今案陈俞本脱弹篇二字搦纸作含采笺是五言改作三言谬甚】 载笔 【礼记史载笔土载言○今案见曲礼篇】 秉笔 【国语云智伯玙襄子为室美土茁夕焉智伯曰室美矣对曰美抑臣亦有惧焉智伯曰何惧曰臣秉笔事君记有之曰高山峻原不生草木臣惧不安○今案国语晋语九无伯玙二字考韦昭注云襄子知伯瑶也余同】 赤笔 【蔡质汉官仪云尚书仆射给赤管大笔一双○今案类聚五十八引汉官仪仆射作令仆丞郎余同陈本仆上有射字】 丹笔 【谢后汉书会稽盛吉字君达为廷尉每至寒节罪囚当断妻夜执烛吉持丹笔夫妻相向垂泣而决罪○今案初学记二十引无字君达三字寒作冬姚辑亦然汪辑本亦作冬余与原钞同】 荆笔 【王隐晋书云惠帝谣曰二月尽三月初叶生襄蕃柳叶舒荆笔扬板行诏书○王石华校云按此条陈本别以拾遗记补之盖所据本缺注也今案御览六百六引王隐晋书襄蕃作裴雷扬作杨余同】 鈆笔 【东观记曹褎传云为汉礼仪画夜研精寝则怀鈆笔行则诵文书○今案聚珍本姚辑本东观记研精作沈思惟本钞九十七好学篇引同陈俞本文作诗】 刀笔 【魏略张既世单为郡小吏而家穷自念无以自达乃畜好刀笔及版奏伺诸大吏无者辄给焉○王石华校云按此条末句陈俞本作伺诸大吏有乏者辄给焉今案陈俞本及魏志张既传注引魏略穷作富又收句作有乏者辄给与】 

　　○纸四十六 

　　蔡纶造纸 【博物志云汉桓帝时桂阳人蔡纶始捣故鱼网以造作纸○今案明吴管校本稗海本脱此条初学记廿一引博物志纶作伦阳误杨无以作二字余同陈本以鱼网纸属荆州记而博物志下别增入树板纸一段殊非原钞之旧矣】 尚方作纸 【东观记云蔡纶典作尚方作纸○今案事物纪原卷八引东观记纶作伦典下无作字聚珍本姚辑本亦作伦典下有作字】 赉纸写国志 【王隐晋书陈寿卒诏河南尹华澹下洛阳令张泓遗吏赉纸笔就寿门下写取三国志○王石华校陈下补寿字今案陈本及类聚五十八引王晋书脱洛阳五字又下字在河南尹上余同】 布纸写起居 【虞预表云秘府中有布纸三万余板不任写御书而无所给愚欲请四百板付著作书史写起居注○今案陈本板作枚书史作吏书初学遻杂文部引虞预请秘府纸表亦作枚书史作史书窃以为吏书史书皆非也惟枚板二字是形借如本钞简篇文士传一条亦然】 崔瑗送许子仁以纸 【崔瑗与葛元甫书云今遣送许子十卷贫不及素但以纸耳○王石华校■〈王奚〉改瑗今案陈本及素作及书俞本作能书皆误也　与葛元甫书据旧钞引同惟入崔琰集中与陈俞异】 陆云集兄文纸不精 【陆云与兄平原书云前集兄文为二十卷书不工纸不精恨之○今案俞本同陈本百三家本纸不五字作纸又恶恨不精】 惠书四纸 【延笃答张奂书惟别三年梦想忆念何月有违伯英来惠书四纸读又反复喜不可言○今案陈俞本奂作兴何作向违作逵类聚三十一引此书惟作离忆作言月作日四上有盈字反复作三复余同】 与书六纸 【蜀志李严传云雍闿以先主薨骄黠滋甚严与闿书六纸辟俞利害闿惧○今案蜀志卷十李严传无与书雍闿事惟卷十三李恢传有先主薨雍闿跋扈于建宁二句虽不载与书事亦可证严为恢之讹矣】 连纸一丈辞 【庾冰与王羲之书云得示连纸一丈致辞一千祇增其叹耳了无解于往怀也○今案　庾冰集及类聚三十一引此书皆同陈本删此条俞本致辞以下作辞致千口惜具觏耳乃无往怀也】 书虽两纸八行 【马融与窦伯可书云陵来赐书见手书欢喜何量书虽两纸八行行七字○今案百三家本马融集可作向手书作手迹陵下有奴字余同陈俞本可作和无孟陵十二字七上删一行字】 杨戏指事希盈纸 【蜀志杨戏未尝以甘言加人道情接物书符指事希有盈纸○今案陈俞本道情作以情蜀志卷十五杨戏传作过情】 杨修预为答数纸 【文士传杨修为魏武主簿常白事知必有反复预为答数纸以次牒之有风吹纸乱遂错误公怒推问修以实答○王石华校伯改白来改牒今案类聚五十八引文士传同】 太子纸蔽鼻 【三辅故事卫太子大鼻武帝病太子来省疾江充曰上恶大鼻当持纸蔽其鼻而入帝怒○今案陈俞本同御览三百六十七引三辅故事大鼻作岳鼻二酉丛书张辑三辅故事来省疾作入省余同谓据书钞引】 帝子持纸花 【孙放西寺铭云长沙四寺层构倾颓谋欲建立其日有帝子持纸花插地故自东西相去十余丈于是建剎正当花处○王石华校意改帝极改插今案初学记廿一引自东作寺东余御览六百五引帝作童剎误创余同本日作时自亦作寺】 五色纸 【邺中记云石需诏书以五色纸着凤凰口中○今案聚珍本邺中记脱凤字续百川本及御览六百五引凰作雏又虎作需者唐钞避高祖之祖讳也】 桃花纸 【桓玄伪事云诏命准作青赤缥桃花纸使极精令速作之○今案陈本同初学记廿一引桓玄伪事缥下多绿字御览六百五引诏命准作元令平准】 藤角纸 【范宁教云土纸不可作文书皆令用藤角纸今案陈本同初学记廿一御览六百五引此教同】 生布纸 【董巴记云生布作纸丝綖如故麻名麻纸木皮名谷纸故鱼网名网纸○今案初学记廿一引董巴记如下无故字木作树类聚五十八引仍作木但脱误甚矣】 笺记纸 【先贤行状云延笃从唐溪季度受左传欲写本无纸季度以笺记纸与之笃以笺记纸不可乃借本诵之○今案陈本作残笺纸初学记廿一引先贤行状作残笺无纸字】 左伯纸 【三辅决录云韦诞奏用张芝笔左伯纸及臣墨兼此三具又得臣手然后可以尽径丈之势方寸守言○王石华校守言改之言非也今案守实千之讹耳本钞笔篇引左作佐二酉丛书辑决录亦作千言余详笔篇】 蔡侯纸 【董巴记云东京有蔡生作布纸○今案类聚五十八御览六百五引董巴记生作侯无作布二字】 缥纸 【东观旧事云皇太子初拜给赤缥纸各一百○今案陈本观作京赤缥作缥红考类聚五十八引东京旧事作给赤纸缥红纸余同御览六百五引亦然据此则旧钞赤缥字是二纸特有省文耳陈本改缥红则是一纸何得言各乎】 绿纸 【续晋阳秋云姚略好学书有绿纸赤轴○今案陈俞本无学字】 素纸 【张抗诗云昔吾好典籍下帷幕董氏吟咏仿余风染轴舒素纸○今案陈俞本余作遗又陈本抗作杭】 笺纸 【语林云谢公就石右军乞笺纸检有九百万悉与谢公○今案陈本及类聚五十八引语林无百字初学记廿一御览二百五引但作九万枚】 

　　○砚四十七 

　　班采散色沤染毫芒 【繁钦砚赞云方宪地象圆似天光班采散色沤染毫芒○王石华校补班字今案初学记引此赞宪作如光作常染作润类聚五十八引末二句亦作润陈本脱地象二字】 节方圆以定形锻金铁而为池 【傅玄砚赋云采阴山之潜璞锻金铁而为池○今案陈本百三家本及御览六百五引此赋材木作众材类聚四十八引亦然但锻误金初学记廿一亦然但节作即又百三家本璞作朴】 孔子时物作甚古朴 【从征记云夫子床前有石砚一枚作甚古朴盖孔子平生时物○今案类聚五十八引从从征记甚误其御览六百五引同】 张华用器百祀俨然 【顾雅石砚铭曰杨州有石砚一枚是晋张华所用之器后思公德爱其物年逾百祀俨然玉质也○王石华校祀改祀今案陈俞本同】 苏竟砚 【东观汉记云苏竟与刘歆子恭书曰前世以磨研编简之才与国师公从事出入者砚耳○今案类聚五十八引东观记国师公作国右史公余同陈本脱前字磨砚字师作史入误人聚珍本东观记歆下有兄字余与类聚同】 王充置砚 【谢汉书王充于室内门户墙柱各笔砚而作论衡○今案详本钞笔篇】 砚冻释幼童入小学砚水冻幼童读孝经 【崔实四民月令云正月砚冻释令幼童入小学十月砚水冻令幼童读孝经论语○今案陈本小学下有学篇章三字砚水作砚氷类聚五十八引四民月令亦有篇章二字又砚下无水字事类赋注十五引释作开令俱作命十月作十一月水冻作氷冷孝上衍学字】 少同砚席 【汉书宣帝时侍中中郎将张彭祖少与帝时同砚席书及帝即位以旧恩封侯○今案汉书五十九砚席作席研陈本席下脱书字本钞席篇引亦有书字】 与同砚书 【襄阳耆旧记云习竺与刘升右同安公砚书○今案此条有讹脱俞本删陈本改注晋书刘弘世语曹爽二事非也】 安能事笔砚 【东观记曰班超家贫常为佣书投笔叹曰大丈夫安能久事笔砚乎○今案聚珍本姚辑本东观记及本钞笔篇引佣上有官字御览六百十四引投笔作辍书恒改常者唐人传钞改避穆宗讳也】 笔砚 【魏末传云夏侯玄见召还洛阳绝人道不复畜笔砚陆云与兄书云见君文辄欲烧笔砚○今案类聚五十八引魏末传无复字　陆云与兄书据书钞引君作兄】 漆砚 【东宫旧事云皇太子初拜给漆砚一枚○今案类聚五十八御览六百五引东宫旧事漆下有石字初学记廿一引给作有余同】 石砚 【永嘉旧记云砚溪一原中多石砚矣○今案陈本及初学记廿一御览六百五引永嘉记旧作郡原作源】 

　　○墨四十八 

　　出于三辅 【范子计然云墨出三辅蔡质汉官仪云尚书令仆赐节縻大墨一枚○今案范子计然一句御览六百五引同汉官仪一条疑脱标目陈本及御览引仆下有丞郎月三字又陈本节縻作隃糜御览作渝糜】 出青松烟 【曹植乐府云墨出青松烟牛出狡兔毫○今案本钞笔篇引松下兔下皆有之字此条松下原有之字余同陈本百三家本及初学记廿一御览六百五引此乐府毫作翰】 藏于松烟 【郑氏婚礼谒文赞云九子之墨藏于松烟本性长生子孙围边○今案陈本及初学记引此赞围作图御览六百五引脱本性二句】 刘佑买墨 【谢汉书刘佑字伯祖仕郡为主簿郡将小子尝出钱付之令市买菓实佑悉买笔墨书具与之○今案御览九百六十四引及姚辑汪辑本谢书同】 众史和墨 【庄子云宋元君画众史皆至受揖而立舐纸和墨在外者半○今案陈本脱俞本及庄子田子方篇画下有图字】 

　　○策四十九 

　　大事书于策 【杜预春秋序云大事书之于策○今案南昌本同】 先王策府 【穆天子传云至羣玉之山先王之所谓策府郭璞注云言古帝王以为藏书策之府也○今案本钞一百一藏书篇引同平津馆本穆天子传卷二策作册】 鲁史策书 【杜预春秋序云仲尼因鲁史策书成文考其真伪而志其典礼○今案南昌本同】 文武之政 【家语云哀公问政于孔子孔子曰文武之政布在方册○今案家语哀公问政篇第十七册作策】 诸侯之策 【春秋左氏传云宁惠子死召悼子曰吾得罪于君名藏在诸侯之策曰孙林父宁殖出其君君入则掩之是吾子也悼子许诺○今案见襄廿一年传陈本同】 玉策 【后汉书云神经恠牒玉策靡得而闻○今案陈本改注房元龄议封禅仪谬甚】 金策 【张衡四京赋云飨以□天广乐帝有醉焉乃为金策赐与此士○今案文选及百三家本陈俞本赐予作锡用】 

　　○简五十 

　　金简刻而书之 【神仙传云阴长生写丹经一通黄金之简刻而书之○今案陈俞本及御览六百六引同】 玉简编以黄金 【漱乡记云老子母碑曰老子把持仙录玉简黄金字编以白银记善掇恶○今案陈俞本及御览六百六引濑乡记脱黄字无白银句记作纪掇作缀】 青简编以缥丝 【刘向别录云以杀青简编以缥系绳○今案御览六百六引别录同】 杀青写书 【张璠汉记云吴佑父恢为南海太守欲以杀青写书佑年十二谏曰海滨土多珍玩此书若成则载之兼两昔马援以薏茨兴谤疑惑作嫌疑茨作大喜○今案御览六百六引则载句作必兼辆滨下无士字余同陈俞本青下有简字玩作怪疑惑作嫌疑茨作苡姚辑汪辑本张璠汉记土作旧仍作玩之兼作必盈大喜作乃止余与陈俞同】 编柳写经 【楚国先贤传云孙敬编柳简写经本晨夜集诵○今案本钞写书篇引同】 青竹去书虫 【穆天子传云蠹书于羽陵郭璞注云青竹为简以去书虫○今案平津馆本穆天子传卷五蠹书上留空格又引郭注与本钞不同陈俞本陵作林考左传襄廿七年正义御览廿四引皆作陵与旧钞合】 新竹善朽蠹 【风俗通云刘向别录杀青者直治竹作简书之新竹有汗后善朽蠹竹简者皆于火上炙干○今案陈俞本删风俗通云四字非也御览六百六引别录此条正有风俗通句与旧钞脗合惟汗作汁耳玉函山房辑本亦沿陈俞之误】 畏此简书 【毛诗云岂不怀归畏此简书○今案见诗大雅出车】 岂污简墨 【范晔后汉书范滂为太尉奏剌史二千石二十余人尚书责滂所劾猥多疑有私故对曰臣之所举自非秽奸深为民害岂以污简墨哉○今案范书九十七范滂传及陈俞本秽上有叨字奸下有暴字墨作札】 竹简策文 【文士传云有人嵩高山下得竹简一枚上有两行科斗书蠹中外传以相示莫能知者司空张华以问束皙皙曰此明帝显节陵中策文也检校果然○今案本钞博学篇引无高字蠹字检校作验之余同御览六百六引文士传枚作版陈俞本策文作简文又俞本脱一枚以下十字】 简纸经传 【范后汉书云元帝诏令贾逵自遐公羊严颜等诸生高才者二十人教以左氏与简纸经传各一通○今案范书六十六贾逵传无等字余同】 

　　○牍五十一 

　　尺一牍 【史记匈奴传云文帝遗单于书尺一牍单于以尺二牍答○今案史记匈奴传尺一下尺二下皆有寸字】 三千牍 【史记云东方朔初入长安至公交车上书凡用三千奏牍公交车令两人共持举其书仅能胜之○今案史记滑稽列传仅下有然字余同】 周舍执牍 【韩诗外传云赵简子有臣曰周舍常立于门下持简执牍从君之后○王石华校帝改常今案汉魏丛书本外传卷七作墨笔操牍御览引作秉笔操牍】 狱吏书牍 【史记周勃家云后人上书告周勃欲反下廷尉治之勃以千金与狱吏乃书牍背示之曰以公主为证○今案陈俞本世家作传字非也后作有又陈本上误士】 与人尺牍主皆藏去 【汉书云陈遵性善书与人尺牍主皆藏去以为策○今案汉书九十二游侠传策作荣筞荣二字以形近而误余同汉书注云去藏也集韵弆通作去俞本牍误牒去作之陈本无注】 受牒而退 【春秋赵简子令诸侯大夫输王粟宋乐大心曰我不输粟于王我为客晋士伯曰同恤王室子焉避之石师不敢对受牒而退○王石华校韩改输今案左传昭廿五年于王句作我于周为客余同陈俞本晋土伯曰误作晋书不曰】 截蒲为牒 【汉书云路温舒字长君巨鹿东里人取泽中蒲截以为牒编用写书○今案汉书五十一路温舒传同御览六百六引里作野】 

　　○札五十二 

　　谷永便于笔札 【汉书云谷永字子云便于笔札故时人云谷子云之笔札娄君卿之唇舌信之○今案本钞书记篇引时作世娄作楼无信之二字今汉书九十二楼护传唇舌下有云言其见信用也】 曹褎抱笔札 【后汉书云曹褒为汉礼仪昼夜研精沈吟专思寝则怀抱笔札行则诵集文章○今案范书六十五文章作文书余同】 给札为上林赋 【汉书上读子虚赋善之召相如相如曰是诸侯之事未足观请为天子游猎赋上令尚书给笔札乃为上林赋○今案汉书五十七上同】 遗札言封禅事 【汉书司马长卿未死时为一卷书曰有使者来求书奏之其遗札言封禅弗○今案汉书五十七上司马相如传同】 左慈为札 【抱朴子云魏武以左慈为妖妄欲杀之使军人收之而狱中有七形状如一不知何者为真以白武帝帝使尽杀之须臾六慈尽为札而一慈径出走赴羊群○严氏校补羊字今案长白继氏辑抱朴子逸文及严辑全晋文为札上有化字余同】 张恽取札 【晋阳秋云梁国张恽字义元为郡吏入值太守围碁投札于地恽曰知君患风取札支床太守辍棋令恽坐○今案陈俞本支床作支户御览六百六引晋阳秋作支吾】 

　　○剌五十三 

　　王朗修剌 【范晔后汉书边让字文礼大将军何进征召既到署令史府掾孔融王朗并修剌焉○王石华校付缘改府掾补候焉二字今案范书一百十下边让传同】 祢衡怀剌 【祢衡别传云衡初游许下乃阴怀一剌既到而无所之适至于剌字谩灭○今案御览六百六引祢衡别传无阴字谩作漫】 载剌盈车 【郭林宗别传云林宗名显士争归之载剌常盈车○今案御览六百六引林宗别传名下有益字】 积剌盈案 【长沙耆旧传云夏隆字叔仁长沙临湘之人也丁母忧居丧过礼同郡徐元休弱冠知名闻而吊焉旬日积剌盈案○今案御览六百六引长沙耆旧传作夏侯叔仁无临湘句余同】 

　　○券契五十四 

　　山出铁券 【河图括地象云昆仑山出铁券○今案本钞标目作铁乙出券乙是山之讹铁字又当在出下今校正陈俞本改标昆仑铁券则断非原钞之旧矣】 折券契 【慎子云折券契节贤不肖由之物以此得而不托于信也○今案俞本同陈本改注汉高贳酒事非也御览四百三十引慎子无物以二句契下有属符二字由作用守山阁本慎子逸文据钞本书钞引由作曰托作记又附注云按有脱误不可读】 铜券盟誓 【晋中兴书应詹督天门等郡溪蛮共背叛詹尝召诸蛮之君破铜券盟誓由是蛮怀詹化数郡无虞○今案陈俞本改注今晋书非也考御览五百九十八引晋中兴书共背叛作并反诸蛮之君作蛮酋铜作铁由是句无蛮字詹字余同】 铁券请降 【晋杂事云元康中氐酋齐方年等上书求依汉魏事铁券请降○王石华校衣改依今案陈本删俞本脱齐方年字事字】 匈奴作铁券 【三辅故事云娄敬为高车使者特节至匈奴与其分土界作丹书铁券曰自海以南冠盖之士处焉自海以北丰强之士处焉○今案御览七百七十九引反二酉丛书辑三辅故事界上有定字丰强作控弦余同陈俞本上作地又俞本作控弦陈本作刚强】 氐羌破铁券 【晋中兴书初宣王在关中与氐羌破铁券约不役使○今案御览五百九十八引中兴书宣王作闵帝余同陈俞本作愍帝收句作誓不相侵】 因烧其券 【战国策云冯援曰责毕以何市而反孟尝君曰视吾家所寡有者冯援召民悉集因挠其券还见孟尝君曰臣窃矫君命以责赐民所以为君市义也○今案战国策齐策集作来余同】 求券焚之 【邵口传云邵君仲临终求贷人钱物书券自于目前焚之曰吾不能以德教子孙不欲复以贿利累之○王石华校云复以六字当小写本钞作大写误也今案俞本同陈本改注晋书顾恺之诱券焚之事】 焚削书券 【东观汉记云樊重年八十余临终焚其素所假贷人书券○今案聚珍本东观记同陈俞本脱临字姚辑本亦然】 燔烧券书 【沈约宋书云王珣颇好积聚财物布在民间珣薨弘悉焚券书○今案见宋书卷四十二王弘传】 

　　○袠五十五 

　　绿袠有要方 【华佗别传云化以绿缣为书袠袠中有秘要之方○王石华校??表改袠今案陈本绿袠作线袠以绿缣作以线】 绨袠有秘记 【益部云杨厚字春卿为公孙述将军平蜀春卿自杀戒子充曰此绨袠中先祖所传有秘记汝当能遵吾业也○今案范书杨厚传充作统余同本钞益部下当有耆旧传三字书佚不可考陈本已改注范书】 缣袠 【晋中经簿云盛书有青缣袠○今案此条及下条御览六百六引晋中经簿同考隋书经籍志为荀朂撰本钞经簿作兴传已非陈本直改作晋中兴书益误矣】 绢袠 【晋中经簿云盛书有缣袠绢袠○今案详上条】 

　　○封泥五十六 

　　龙图赤玉匣封泥如黄珠 【春秋纬云龙图赤玉匣封泥如黄珠相似○今案古微书及陈俞本御览六百六引皆无相似二字】 武都紫泥 【汉书仪云玺封悉用武都紫泥○今案聚珍本汉旧仪卷上同陈俞本改注西京杂记】 黎阳青泥 【东都记云邓训好用黎阳青泥封书后迁乌桓校尉故吏载青泥至上谷遗训其得人心如此○王石华校补上字今案陈俞本皆改注东观汉记考聚珍本卷八邓训传及御览六百六引同】 金泥 【续汉书光武封禅乃求元封封禅事有司奏用玉牒玉检以水银和金为泥○今案姚辑续汉书卷八封禧禅事作故事脱玉检二字余同】 石泥 【应劭汉书仪云建武三十二年封太山玉牒石检金绳石引脱玉牒四字类聚又引云置玉牒封石检】 

　　北堂书钞卷第一百四 

　　●北堂书钞卷第一百五　　　　乐部一 

　　隋秘书郎虞世南撰 
　　南海孔广陶校注 
　　乐惣一 

　　○乐惣一 

　　乐者心之动也 【礼记云乐者心之动也声者乐之象也○今案见乐记】 乐者德之华也 【礼记乐记篇云德者性之端也乐者德之华也○今案陈本同】 天地同和 【礼记云大乐与天地同和○今案见乐记】 天地之和 【礼记云乐者天地之和也和故百物皆化○今案见乐记】 先王所以节事 【左传云晋侯闻医和言曰女不可近乎对曰节之先王之乐所以节百事也故有五节迟速本末以相及也○今案见昭元年】 先王所以饰喜 【乐记乐者先王之所以饰喜也谨案饰是修饰成人之喜矣○今案陈俞本脱谨案以下】 王者功成作乐 【礼记云王者功成作乐治定制礼其功大者其乐备矣○今案见乐记】 天子省风作乐 【左传云天王将铸无射泠州鸠曰王其以心疾死乎夫乐天子之职也夫音乐之舆也而钟音之器也天子省风以作乐小者不窕大者不摦则和于物物和则嘉成也○王石华校标目补风字小注栓改摦今案见昭二十一年亦见本钞钟篇】 苟无其德不敢自作乐 【中庸篇云虽有其位苟无其德不敢自作礼乐郑玄注云作礼乐必有圣人天子○今案陈本伙自字无注今礼记亦无自字郑注云言作礼乐者必圣人在天子之位】 得道之人可以言乐 【吕氏春秋云夫乐之所由来远矣天下太平万民安寍皆化其正乐乃可成故惟得道之人可与言乐乎○今案陈本及近本吕氏春秋仲夏纪正作上】 揖让而治乐之谓也 【乐记云乐至则无怨礼至则不争揖让而治天下者礼乐之谓也○今案陈本同】 合情饰■〈豸页〉乐之事也 【乐记云合情饰■〈豸页〉者礼乐之事也○今案陈本及近本乐记■〈豸页〉作貌】 贵和上质 【五经通义云乐贵和而上质也○今案陈本同】 象德表功 【五经通义云五帝三皇乐所以不同何乐者以象德有优劣故不同○今案陈本又补注云乐者所以象德表功因事之宜玉函山房从陈本】 贵穷高远 【乐记云夫乐之极乎天而蟠乎地穷高极远而测深厚○今案陈俞本同】 通伦理 【乐记云凡音者生于心者也乐者通伦理者也○今案陈本同】 开山川之风 【晋语云晋平公既作新声师旷曰夫乐以开山川之风耀德于广远也○今案陈本改既作为说字】 达神明之德 【乐记云礼乐偩天地之情达神明之德○今案陈本同释文云偩音负】 移风易俗 【孝经云移风易俗莫善于乐郑注云夫乐感人之情乐正则心正乐淫则心淫○今案见广要道章近本无郑注陈本亦脱郑注以下】 率神从天 【乐记云乐者敦和率神而从天礼者别宜居鬼而从地○今案陈本同】 以感天地神祇 【乐志云夫乐者圣人所感天地神祇是以海内被服其风光辉日新而不知所以然也尽乎○今案汉书二十二礼乐志无尽乎二字夫乐二句在以然句下又神祇作通神明】 以顺天地 【阮籍云圣人作乐者将以顺天地之体四海同其欢九州岛一其节○今案百三家本阮籍乐论欢误观余同陈本脱四海二句】 以承宗祖 【史记乐书云汲黯曰凡王者作乐上以承宗祖下以化兆民○今案近本史记及陈本宗祖作祖宗】 以致鬼神 【周礼大司乐职云以五声大合乐以致鬼神○今案春官大司乐同】 适人之情 【吕氏春秋云夫乐之有适心亦有适人情欲寿而恶夭欲安而恶危欲荣而恶辱四欲得四恶除则心适矣○今案惠半农校本吕氏春秋卷五及陈本亦有作非有辱下有欲逸而恶劳句余同又陈本夭误大】 防民之情 【周礼大司徒职云以六乐防万民之情而教之和郑玄注云乐所以荡正民之情思使其心应和也郑司农云六乐谓云门咸池大韶大夏大濩大武○今案周礼春官大韶作大招余同招韶古通字也陈本脱郑玄以下】 管人情 【乐记云礼乐之说管乎人情矣郑玄注云管犹包也○今案陈本同】 善民心 【乐记云乐也者可以善民心其感人也深○今案陈本同】 平好恶 【白虎通云礼乐所以防淫奢○今案见礼乐篇】 防隆满节喜盛 【乐纬云作乐所以防隆满节于喜盛也○今案陈本无于字】 以和声 【乐记云故礼以道其志乐以和其声○今案陈本无故字】 以节乐 【乐记云凡作乐者所以节乐也君子以谦退为礼损咸为乐者○今案陈本脱君子以下】 以安德 【左传晋侯以乐赐魏绛曰夫乐以安德义以处之礼以行之信以守之仁以励之而后可以殿邦国同福禄来远人所谓乐也○今案陈本及左传襄十一年励作厉余同】 以观德 【乐记乐行而民乡方可以观德矣德者性之端也乐者德之华也○今案陈本删下二句】 以定和 【乐记云乐者审一以定和比物以饰节郑玄注曰审其人声也○今案陈本同】 以平心 【左传云晏子曰先王之济五味和五声也清浊大小出入周疏以相济也君子听之以平其心按人平而得和也○今案见昭廿年】 百物皆化 【乐记云乐者天地之和故百物皆化○今案详本篇上文】 百物不失 【乐记云大乐与天地同和故百物不失○今案陈本同】 君子以好善小人以听过 【乐记云乐者情见而义立乐终而德尊君子以好善小人以听过○今案陈本同】 君子得其道小人得其欲 【白虎通云乐者君子乐得其道小人乐得其欲○今案见白虎通礼乐篇陈本改注乐记】 羽钥干戚乐之器 【乐记云钟鼓管磬羽篇干戚乐之器也○今案陈本同】 金石丝竹乐之器也 【乐记云金石丝竹乐之器也○今案陈本同】 修身及家平均天下古乐之发也 【乐记云进俯退俯奸声以滥溺而不止及优侏儒扰杂子女不知父子乐终不可以语不可以道古此新乐一条脱标目也】 乐胜则流 【乐记云乐胜则流郑玄注云流谓合行不敬也○今案陈本脱郑注以下】 乐盈则放 【祭义云乐盈而不反则放谨案乐以观心好生盈放故云不反复初则方伤○今案此条有讹误陈俞本删谨案以下祭义改乐记则非也】 审音以知乐审乐以知政 【礼记云审音以知乐审乐以知政○今案见乐记】 五音天音也八声天化也 【尚书大传五音天音也八声天化也○今案陈本同通鉴前编帝舜六载注引书大传五音作五声八声作八音】 音由心 【史记乐书云凡音由于人心天之与人有以相随如影之蒙形响之应声也○今案史记蒙作象陈本改注乐记】 音感于物 【乐记云凡音之起感于物而动故形于声声相应故生变○今案陈本同】 治世之音安以乐 【毛诗序云治世之音安以乐其政和按世治则民安民安则心乐而发于音也○今案见关睢序按字以下是永兴引申语也下二条同】 乱世之音怨以怒 【毛诗序云乱世之音怨以怒其政乖按乱世则民怨民怨则心怒而发于音也○今案陈本脱按乱以下】 亡国之音其民困 【毛诗序云亡国之音哀以思其民困按亡国则民困民困则心哀以思而发于音也不言政者国亡无政也○今案陈本脱按亡以下】 亡国之音其政散 【乐记云桑间濮上之音亡国之音也其政散其民流而不可止也○今案陈本有增注】 宋音害德 【乐记云子夏曰郑音好滥淫志宋音燕女溺志卫音趋数烦志齐音傲辟矫志四者皆淫于色而害于德是以祭祀不用也○今案礼记乐记及陈本傲作敖矫作乔】 制雅乐 【魏志云太祖以杜夔为军谋祭酒参太乐事因令创制雅乐○今案见魏志本传】 正雅乐 【世说云荀公曾善解音乐时论谓之阊解遂为律吕以正雅乐○今案近本世说术解篇陈本乃御览五百六十五引音乐作音声为作调】 存六世之乐 【春官大司乐职云大司乐掌成均之法以治建国之学政而合国之子弟焉以乐舞教国子舞云门大卷大咸大磬大夏大汉大武郑玄注云此周所存六世之乐○今案陈本及近本周礼世作代】 复先代之乐 【魏志云太祖以杜夔参太乐事因令创制雅乐复先代之乐皆自夔始也○今案见魏志本传本篇上文引太祖三句】 文以采章感以太和 【阮籍云故歌以叙志舞以宣情然后文之以采章昭之以风雅播之以八音感之以太和○王石华校彩改采今案本钞舞篇引阮籍乐论同陈本采作彩】 文之以五声 【周礼大司乐播之以八音金石土云云○今案周礼春官同】 六律五声八音七始 【尚书大传云乐者人性所自有也故圣王巡十有二州观其风俗习其性情论十有二俗定以六律五声八音七始着其素蔟○王石华校谷改俗今案通鉴前编帝舜六载注引大传论上有因字余同陈本多删脱】 九歌八风七音六律 【左传云太叔对赵简子曰为九歌八风七音六律以奉五声谨案九歌六府三事皆可歌之谓九歌八风八方之风也七音宫商角征羽少宫少商也六律黄钟至无射也五声即五音是也○今案见昭二十五年谨案以下是永兴引申语也】 五声八音 【说文云乐五声八音揔其名也○今案说文木部苶其字也字】 九奏万舞 【史记云赵世家云昔秦穆公薨五日寤语大夫曰我之帝所甚乐为百神游于均天广乐九奏万舞不类三代之乐其声动心○今案史记薨字作尝如此五作七动下有人字语上有居二日半简子寤七字】 六乐六变 【春官大司乐云凡六乐者一变而致羽物及川泽之祇再变而致赢物及山林之祇三变而致鳞物及丘陵之祇四变而致毛物及坟衍之祇五变而致介物及土祇六变而致象物及天神○王石华校大改天今案周礼大司乐祇皆作示陈本亦改作示】 三极九变 【刘广世云兴云设三极九变之乐而作四结十二之倡○今案陈本删兴云二字】 张乐于洞庭野 【庄子云北门成问于黄帝曰帝张咸池之乐于洞庭之野吾始闻之惧复闻之而怠○今案见天运篇亦见下文】 张乐于胶葛之宇 【上林赋云置酒于浩天之台张乐于胶葛之字○王石华校洪改浩今案陈本台误壶文选浩作颢宇作寓】 王宫悬诸侯轩悬 【周礼小胥职云王宫悬诸侯轩悬郑众注曰宫悬四面悬宫室四面有墙故云宫悬也○今案周礼春官同】 卿大夫判悬土特悬 【周礼小胥职云卿大夫判悬左右之合也特悬悬于东方○今案陈本同近本周礼特作犆】 御瞽几声 【礼记玉藻云御瞽几声之上下郑玄注曰瞽乐人也几由察也察其哀乐○今案陈本同】 旄人教舞 【周礼旄人云旄人掌教舞郑玄曰散乐野人为乐之善者○今案周礼春官同】 黄帝曰咸池 【吕氏春秋云英招鬼神解音律为帝和五音以仲春日在奎宿而奏之命曰咸池○今案御览五百六十六引英招十二字作黄帝命伶伦与营援和五音以诏英韶十五字余同明云间刻本卷五及陈本营援作荣将以诏作以施余同御览】 少昊曰九渊 【帝王世纪少昊时有凤鸟之瑞以鸟纪官于是修其方利器用政度量户无淫民天下大治作乐曰九渊也○今案陈本脱方利二字量字考路史后纪卷七及本钞制作篇皆引九渊句】 颛项曰五茎 【乐纬云颛项乐曰五茎注曰能为五行之道立茎根也○今案本钞顼字缺笔作项此乃宋人转写避神宗讳也初学记十五引叶图征茎根作根茎陈本亦作根茎类聚四十一引乐纬同无注】 尧曰大章 【乐纬云尧曰大章注曰言其德光被四表格于上下其道大章明也○王石华校放改被今案王氏经义述闻据此旧钞以说尚书又类聚四十一引乐纬同无注陈本注脱光字四表字及于上下其四字１玉函山房辑纬书尚沿陈误】 舜曰箫韶 【乐纬云舜乐曰箫韶注曰韶绍也言绍尧之德○王石华校肃改箫今案初学记十五引同类聚四十一引乐纬亦同无注】 顼作乐命曰承云 【吕氏春秋云帝顼好音乃命飞龙作乐放八风之音命之曰承云以祭上帝○王石华校龙改云今案吕氏春秋秋仲夏纪及陈本命作令放作效本钞十七制作篇引作命作放】 天子奏乐是曰乐池 【穆天子传云天子西征至于玄池乃奏广乐三日而终是曰乐池○今案类聚四十一引及平津馆本穆天子传卷二与陈本同】 夔作乐赏诸侯 【礼记云夔始作乐以赏诸侯○今案乐记作夔始制乐】 夔典教冑子 【尚书舜典云帝曰夔命汝典乐教冑子直而温宽而栗刚而无虐简而无傲○严氏校栗改栗】 阳阿楚乐也 【淮南子云奏雅乐者始于阳阿采菱许慎注曰此楚乐也○今案陈本楚乐下有之名二字考淮南说山训奏雅乐者作欲美和者】 寿人秦乐 【汉书礼乐志云寿人秦房中乐也○今案见汉书卷二十二陈本秦误奏】 调露乐 【乐纬云时元者受气于天布之于地动静各有分职不得相越当以度行也是谓调露之乐○今案陈本时元者作元音相越以下七字作越度二字余同初学记十五引乐叶图征越当作踰常又卷九引仍作越当】 休成乐 【礼乐志云叔孙通奏休成之乐美神明既飨也○王石华校标目补成字今案见汉书卷二十二】 安世乐 【礼乐志云孝惠使乐府令夏侯宽备其箫管更名曰安世乐○今案见汉书卷二十二】 礼容乐 【礼乐志云高祖六年又作礼容乐主出文始五行舞舞人无乐者将至至尊之前不敢以乐也○今案汉书卷二十二及陈本同】 八音克谐 【舜典云八音克谐无相夺论○今案陈本同】 五色不乱 【乐志云五色成文而不乱八风从律而不奸○今案陈本奸作奸】 和盈于内动发于外 【春秋元命苞云乐者和盈于内内动发于外应其发而制礼作乐以成之○今案初学记十五引元命苞而作时陈本亦作时又删制礼二字】 物类相感同声相应 【韩诗外传云在内者皆玉色在外者皆金声然后少师奏升堂之乐即席告入此言音乐相和物类相感同声相应之义○今案新安周氏校本韩诗外传卷一同】 发扬蹈厉 【乐记云夫乐者象成也发扬蹈厉太公之志也郑注曰发扬蹈厉所以象威武时也○今案陈本同】 喜欢爱 【乐记云论伦无患乐之情也欣喜欢爱乐之官也○今案陈本同】 和睦微妙 【孝经援神契云乐贵和睦微妙故圣人尽心以是时孝也○今案陈本玉函山房辑本是时四字改作之】 调和谐和 【史记云雅颂之音理而民正嘄嗷之声兴而士奋及其调和谐合鸟兽尽感○今案史记乐书及陈本嗷作噭】 一盛一衰一清一浊 【庄子云北门成问于黄帝曰帝张咸池之乐于洞庭之野吾始闻之而惧复闻之而怠卒闻之而感帝曰吾奏之以礼义达之以人情四时迭起万物循生一盛一衰文武经纶一浊一清阴阳调和○今案近本庄子天运篇及陈本作建人情作太清经纶作伦经误也又古佚丛书刻宋本感作惑奏之下有以人徽之以天行之八字】 不怒而威 【乐记云礼乐不可须臾去身致乐以治心则易直子谅之心油然生矣易直子谅之心生则乐乐则安安则久久则天天则神天则不言而言神则不怒而威致乐以治心者也○今案近本礼记及陈本须臾作斯须】 无言而悦 【庄子曰北门成问于黄帝曰帝张咸池之乐于洞庭之野吾始闻之惧复闻之怠卒闻之而感帝曰汝殆其庶几也吾又奏乙以无怠之声调之以自然之命动于无方居于杳冥或谓之死或谓之生或谓之贵或谓之贱行流散徙不主常声世疑之稽于圣人达于情而遂于性天机不张而五官皆备此之谓天乐无言而心悦也○今案而感句详本篇上文汝殆句以下考古佚丛书本天运篇庶几也作然哉杳作窈贵作寔贱作荣惟作命余同】 直而不倨曲而不屈 【左传云吴札来聘请观于周乐使工为之歌颂曰至矣哉直而不倨曲而不屈○今案见襄二十九年本钞段末有小雅美哉二十七字系由下条窜入今删正】 思而不贰怨而不言 【左传云吴札来聘请观于周乐使工为之歌小雅曰美哉思而不贰怨而不言其周德之衰乎犹有先王之遗民焉○今案见襄二十九年陈本删周乐以上】 大哉熙熙乎 【左传云吴札来聘请观于周乐使工为之歌大雅曰大哉熙熙乎○今案左传襄二十九年及陈本大作广本钞作大者永兴避隋炀帝讳也】 美哉荡荡乎 【左传曰吴公子来聘请观于周乐使工为之歌豳曰美哉荡荡乎○今案陈本同近本左传襄二十九年只一荡字】 如天之无不帱也如地之无不载也 【左传曰吴公子来聘请观于周乐见舞箫韶者曰德至矣大矣如天之无不帱也如地之无不载也虽甚盛德蔑以加于此矣○今案陈本及左传襄二十九年箫韶作韶箭释文云箭音箫】 韶尽美矣又尽善也武尽美矣未尽善也 【论语曰子谓韶尽美矣又尽善也谓武尽美矣未尽善也孔安国注曰武武王乐也以征伐取天下故未尽善也○今案见八佾篇】 在齐闻韶三月忘味 【论语云子在齐闻韶三月不知肉味不图为乐之至于斯也周生烈曰孔子在齐闻韶乐之盛美故忘于肉味王肃曰为作也不图作韶乐至于此此齐也○今案见述而篇陈本脱】 揔章听典六日亡归 【语林云谢兴在中朝恒游宴还家甚少过江不复宿行后一宿行家遣之乃自叹曰不复作乐曰分在朝与阮千里揔章重听一典六日亡归今一宿行而家业纸也○今案此条有误陈本玉函山房辑本语林无过江至在朝二十五字无今一宿九字又与阮上有偶字重听作中听余同】 虚己竦神 【汉书礼乐志云夫乐者所以感天地通神明安万民故听者无不虚己竦神也○案陈本神明作鬼神近本汉志听者句在夫乐句之前】 动心骇耳 【相如上林赋云族居递奏动心骇耳○今案本钞下文引同陈本及文选动作洞】 格来仪之瑞 【孔融与许博士书曰今足下远以彝器金石并志为国家来仪之瑞亦丈夫之大勋○今案严辑孔融文无格字余同陈本志作至无丈夫句】 下太一之神 【乐纬云乐当宫于中効为皇帝之气后土之音歌黄裳从客致散云下太一之神○今案此条有讹脱陈本及初学记十五引皆散云以上】 凤凰来仪 【尚书益稷篇云箫韶九成凤凰来仪孔安国传云韶舜乐名备乐九奏而致凤凰则余鸟兽不待九而奏舞○今案近本孔传同陈本奏舞作率舞】 玄鹄降仪 【曹毗杨都赋云越吟则玄鹄降仪楚奏则梁尘为飞○今案陈俞本杨作扬严辑本作杨仍未收此二句】 百兽率舞 【尚书益稷篇云箫韶九成凤凰来仪孔安国注韶舜乐名也备乐九奏而致凤凰则余鸟兽不待九而率舞○今案本篇上文引率作奏】 鸟兽尽感 【史记乐书雅颂之音理而民正及其啁和谐合鸟兽尽感○今案详本篇上文】 遗戎王女乐二八 【墨子曰秦穆王遗戎王以女乐二八戎王沈于女乐不顾国亡政国之祸○今案毕校本墨子辑佚一卷据御览引同陈本已依俗本窜改】 赂晋侯歌锺二肆 【左传云晋与诸侯伐郑郑人赂晋侯以师悝师蠲歌锺二肆及其镈磬女乐二八○今案见襄十一年】 文侯听古乐惟卧 【乐记魏文侯问于子夏曰吾端脕以听古乐则惟恐卧听卫之音则不知倦○今案陈本及近本礼记以听作而听】 王莽献新乐而哀 【汉书王莽初献新乐于明堂太庙或闻其乐声曰清丽而哀非兴国之声也○王石华校标目所改新小注声乐改乐声今案汉书王莽传及陈本严作厉又陈本无清字】 合清商挥流征 【陆机七征云合清商而绝节挥流征而赴曲奏荆南之高叹咏易水之清角○王石华校挥下删太庙闻声十八字盖沿上条误入今案陈本百三家本同】 弹角而木摇鼓羽而波涌 【崔琦七蠲云弹角而木摇鼓羽而波涌斯精诚有以相通神气有以相感○今案陈本删七蠲二字严辑崔琦集未收此条】 金鼓迭起 【相如上林赋云族居递奏金鼓迭起铿锵闿鞈动心骇目○王石华校迨改起今案文选动作桐本钞上文亦作动】 金石恒韵 【左思魏都赋云金石丝竹之恒韵匏士革木之常谓○今案文选同】 金石齐响 【陆机七征云金石谐而齐响埙篪协而和鸣○今案百三家本陆机集及陈本同初学记十五引协作合】 逸响薄高云 【傅玄七谟肆金石于九夏动蛟龟而感鳞浮景曜皓曰逸响薄高云○今案严辑傅玄七谟未收此条陈本注内薄误簿】 逸响薄华屋 【陆机七征云施笋虞式丝竹名倡陈于璇房逸响薄乎华屋○今案本钞倡优篇引同陈本式作试百三家本严辑本皆脱】 

　　北堂书钞卷第一百五 

　　●北堂书钞卷第一百六　　　　乐部二 

　　隋秘书郎虞世南撰 
　　南海孔广陶校注 
　　歌篇二 

　　○歌篇二 

　　帝俊八子是始为歌 【山海经云帝俊八子是始为歌舞注曰帝俊帝舜也○今案陈本同近本海内经无注】 歌永言 【尚书舜典篇帝曰夔命女典乐教冑子诗言志歌永言声依永律和声○今案舜典咏作永】 歌咏德 【刘苍世祖登歌议云歌所以咏德舞所以象功○今案陈俞本同】 歌陈德也 【乐记云师乙曰夫歌者直己而陈德也○今案礼记乐记同】 歌德言 【何休公羊注云歌者德之言也舞者德之容也○今案陈本同】 酒乐欲歌 【淮南子云饮酒乐使欲歌○今案近本淮南子脱御览五百七十二引使下有人字陈本使作便】 心喜欲歌 【白虎通云乐所以必歌者何口言之也中心喜乐口欲歌也○今案见白虎通礼乐篇】 作歌告哀 【毛诗云君子作歌惟以告哀○今案见小雅四月篇】 情乐而歌 【子思云情哀而歌歌弗信矣其弦则是其声则非也○今案陈本同】 歌者在上 【礼记郊特牲云歌者在上匏竹在下贵人声也○今案陈本无郊特牲三字】 声者登堂 【礼记祭统云夫祭有三重焉声莫重于升歌郑注曰祭奏乐歌者登堂故云升歌○今案近本郑注无此文盖永兴自加案语也陈本脱郑注以下】 上如抗下如坠倨中矩句中钩 【乐记云乐者上如抗下如坠曲如折止如槀木倨中矩句中钩累累乎端如贯珠○王石华校衣改木今案礼记乐记同陈本槀误桥】 候人作南音 【吕氏春秋云禹行水见涂山女禹未之遇南音南土女令其妾往候禹于涂山之阳女乃作歌曰候人寔始作南音周召取风焉以为周召南也○今案御览一百三十五引无周召以下余同明云间本卷六南音作巡省水作功陈本亦作功】 破斧始为东音 【吕氏春秋孔甲作为破斧之歌寔始为东音○今案见季夏纪】 齐右善歌 【孟子曰昔者王豹处于淇而河西善讴绵驹处于高堂而齐右善歌○今案告子下篇堂作唐】 雍门善歌 【博物志云韩娥东之齐至雍门粮尽于是鬻歌假食既去之后而余响绕梁三日不绝故雍门至今善歌韩娥之遗音也○今案陈本粮尽作匮粮善歌下有哭字明吴土?官本稗海本博物志亦有哭字又粮尽误作遗粮】 瓠梁善歌 【淮南子云匏梁之歌可随也所以歌者不可为注曰匏梁善歌之人也○今案匏瓠二字小注与标目岐出陈本俱作匏近本淮南子齐俗训匏作狐无注曰以下疑是许慎注逸文】 尚衣能歌 【崔豹古今杂注云魏文帝宫人陈尚衣能歌舞故曰尚衣能歌尚衣能舞○今案明吴管本崔注陈尚作田尚无故曰二字考陈氏有齐号田齐诗应田作敶亦陈田相通之证陈本陈尚下无衣字及尚衣能舞句注作记】 延年变新声 【史记云李延年善歌为变新声善承上意○今案见史记佞幸列传】 崧婉节制 【续晋阳秋袁崧善音乐北人旧歌有行路难曲辞颇疏质崧乃文其辞句婉其节制○王石华校标目崧字改山松二字今案世说卷下之上注引续晋阳秋辞句作章句崧亦作山松陈本改注今晋书考山松诸书称名作崧陈郡人方平子官吴郡守见晋书袁瓌传仍旧为是】 赵侯好歌 【史记云赵侯好歌谓相国公仲连曰寡人爱郑歌者枪石二人赐之田公仲不与烈侯说曰歌者之田且止○今案史记赵世家好歌作好音陈俞本删枪石以下】 谢婫爱歌 【谢婫歌记云余少好瑟长而爱歌○今案陈本同俞本婫作鲲】 能歌入宠 【汉书武帝李夫人之兄延年能歌入宠也○今案汉书李夫人传能作善人宠作爱之】 造曲入宫 【汉武帝故事云上幸平阳公主家有讴者造曲怨上侍上更衣得幸后入宫为后○王石华校枢改讴今案古今说海本汉武故事及陈俞本怨作挑】 动朱唇 【曹植七启云动朱唇发清商○今案文选同】 擢秀颈 【杜预云擢秀颈而高歌声中节而合度逸清响于浮云游余音于中路○股份有限公司校握改擢今案陈本高作长严辑杜预集脱】 抗声长歌 【杜预七规云抗清声而长歌振轻裙而屡舞○今案陈俞本同严辑七规脱此条】 抗音高歌 【潘岳闲居赋云浮柸乐饮丝竹骈罗顿袖起舞抗音迥歌○今案陈俞本及文选袖作足】 朱唇不起皓齿不离 【袁崧歌赋云朱唇不起皓齿不离或似停而不留或似去而不驰○今案陈本驰作去严辑本据类聚四十三引此赋起作启似去作如疾】 激长歌于丹唇 【陆机七征云激长歌于丹唇合清商以绝节○今案百三家本陆机集及本钞乐总篇引同陈本下句作发铿锵乎柔木又征下衍赋字】 合清哇于素齿 【张协洛褉赋云拟清桂以赴节合清哇于素齿永结风于南楚采遗□于北里出张协赋○今案陈俞本脱此条本钞段末有出张协赋四字乃南村以前旧校者之语也百三家本协集亦脱严辑据类聚卷四引此赋只有标目一句】 潜气内转哀音外激 【繁钦与魏文帝笺云都尉薛访车子年十四能喉啭引声与■〈叚〉同音潜气内转哀音外激大不抗越细不幽散○今案文选■〈叚〉作笳陈本作葭】 清气浮转妍弄潜移 【袁崧歌赋云未唇不起皓齿不离清气浮转妍弄潜移○今案类聚四十三引此赋起作启浮作独】 宫商和畅清弄谐密 【异苑云乘机山下临清川昔自渔父宿于川半夜闻水中有弦歌之音宫商和畅清弄谐密○今案陈俞本学津讨原本异苑机作矶】 结郑卫之遗风 【傅玄正都赋咏激楚之遗风耿阳河而位迥○股份有限公司校诛改咏今案百三家本玄集及严辑本皆脱陈本改注张衡七辨删去傅玄三句窃疑标目与小注不符当分二条】 声振林木 【列子云薛谈学讴于秦青未穷青之伎自谓尽之遂辞归青弗止饯谈于郊衢乃抚节悲歌声振林木响遏行云谈乃谢求反○今案近本列子汤问篇谈作谭伎作技余同陈本亦作谭伎谈枝反作返惟类聚四十三引列子与原钞悉同】 响拂丹梁 【魏文帝诗云绮歌奏新诗游响拂丹阳余音赴迅节抗慨时激扬○今案陈本绮作兹阳余作梁繁迅作促抗作慷盖据初学记十五引改也】 余响绕梁 【列子云昔韩娥东之齐匮粮道雍门鬻歌假食既去余响绕梁三日不绝○今案列子汤问篇道作过亦见本钞引博物志】 响遏行云 【博物志云薛谈同上○今案详上文引列子】 齐唱入云 【西京杂记云高帝令戚夫人歌出塞望归之曲侍婢数百皆为之后宫齐唱声入青云○今案学津讨原本西京杂记望上有入塞二字为作习青云作云霄陈本亦作云霄】 闻而洞呌 【语林云向世闱歌桓子野一闻而洞歌○今案此条有讹脱陈俞本删】 听者　动容 【王粲七释云虞公合咏陈情征听听者动容梁尘为飞出七释文○今案出七释文四字是南村以前旧校者之语也陈本无虞公二句】 听者流涕 【续晋阳秋云袁山松歌行路难每因酒酣纵而歌之听者莫不流涕○今案世说卷下之上注引续晋阳秋纵作从】 闻者洒涕 【盛弘之荆州记云临贺冯乘县有老父不娶室而讴歌声甚悲闻者皆洒涕○今案陈本冯作马父作人室而作善于余同御览五百七十二引盛荆州记亦作老人涕作泣初学记十五引亦作马父作姥余迥异】 眄风长歌 【刘桢鲁都赋云和颜扬眸眄风长歌○今案陈本同百三家本刘桢集眄作盼本钞舞笮引眄风作仪凤】 临风浩歌 【楚辞九歌云望美人兮未来临风怳兮浩歌○今案陈本同考见九歌少司命】 好歌 【毛诗云苏公剌暴公作此好歌以极反侧○今案作此二句见小雅何人斯篇剌暴句是小序文】 雅歌 【谢承后汉书祭遵为将军取士皆用儒术对酒设乐必雅歌投壶○今案御览五百七十引及陈本姚辑汪辑本谢书将下无军字】 阳阿妙曲 【曹植七启云材人妙技遗世越俗扬北里之流声绍阳阿之妙曲○今案文选材作才陈本亦作才俗作容又阳阿作阳和】 淮南清歌 【张衡七辨云淮南清歌燕余材舞列乎前堂迎奏代叙○今案百三家张衡集迎作递本钞舞篇引材作才】 舜唱卿云 【尚书大传云舜为宾客禹为主人于时俊乂百官相和而歌节云帝乃唱之曰卿云烂兮糺缦缦兮日月光华旦复旦兮○今案通鉴前编帝舜十五载注引同】 汤作晨露 【吕氏春秋汤命伊尹作为大护歌晨露○今案见吕氏春秋仲夏纪陈本护作濩】 帝舜弹琴 【乐记云昔者舜作五弦之琴以歌南风家语云帝舜歌曰南风之熏兮可以解吾民之温兮○今案礼记乐记同陈本以歌作为歌】 高祖击筑 【史记高祖纪云高祖幸沛置酒酒酣击筑自歌曰大风起兮云飞扬威加四海兮归故乡安得猛士兮守四方○今案史记四海作海内陈本酒酣作沛宫醉】 春歌青阳夏歌朱明秋歌四皓冬歌玄冥 【史记乐书云汉书常以正月上辛祠太一甘泉使童男女七十余人俱歌春歌青阳夏歌朱明秋歌四皓冬歌玄冥○股份有限公司校暴改泉今案史记乐书及陈本四皓作西皞】 疏缓节兮安歌 【楚辞九歌杨桴兮拊鼓疏缓节兮安歌○股份有限公司校疏改缓今案九歌桴作枹余同陈本上句误作扬抱鼓兮拊膺】 缓棹咏歌 【黄闵武陵记云有绿萝山侧岩垂水悬萝钓流又有明月池碧潭镜澈百丈见??互士人为之歌曰仰兹山兮迢迢层石构兮嵯峨乐兹潭兮安流缓子擢兮咏歌○严氏校云见御览五百七十二今案御览闵作开钓流作百里许丈作尺士作土缓子作缓尔又陈俞本无萝钓流又四字有上增入下字缓子作援尔】 曳杖歌 【礼记云孔子蚤作负手曳杖逍遥于门歌曰泰山其颓乎梁木其坏乎哲人其萎乎○今案见檀弓上篇陈本萎误??娄】 曳屐歌 【庄子云曾子居卫捉衿而肘见纳履而踵决曳屐而歌商颂声若出金石○今案陈俞本衿作襟考庄子让王篇屐作纵本钞屦篇亦引】 抚节悲歌 【列子云薛谈见上注○今案见汤问篇】 抚弦悲歌 【风俗通云百里奚为秦相堂上作乐所赁澣妇自言知音呼之援琴抚弦而悲歌寻问之乃其妻○今案御览五百七十二引无悲字余同陈本澣作浣】 鼓琴而歌 【说苑曰曾子尝有为不中萎曾皙怒援杖击之曾子有顷乃苏退屏鼓琴而歌令曾皙听其歌声令知其平○今案说苑建平篇尝有为五字作芸瓜而误斩其根余同陈本脱屏字及令曾以下余同建本篇】 抚弦而歌 【文士传云太祖闻阮瑀名辟之不应乃逃入山使焚山得瑀太祖怒不与语使就伎人列瑀取琴遂抚弦而歌曰奕奕天门开大魏应期运青葢巡九州岛○今案文选注六十引文士传同】 鼓盆而歌 【庄子云庄子妻死妻子吊之则方箕倨鼓盆而歌○今案庄子至乐篇倨作踞余同】 相和而歌 【庄子云桑户孟子反禽张三人相与友有间而子桑户死子贡往待事焉或编曲歌琴相和而歌子贡曰敢问临尸而歌礼乎二人相顾而笑曰是恶乎知礼也○今案大宗师篇禽作琴顾作视知礼下有意字陈本亦作视】 乘牛而歌 【刘歆期交州记云俗好鼓琴牧竖于野泽乘牛唱辽辽之歌○今案陈本脱刘歆期三字御览五百七十二引歆作欣】 负水而歌 【郑辑之东阳记云歌山在吴寍县昔有人乘舡从下过见一女在波间浴汲乃登此山负水行歌恣态甚妍而莫知所由故名为歌山也○今案类聚四十三引东阳记无波间二字余同陈本无郑辑之三字东阳作泉州无浴汲二字乃作及】 拾穗并歌 【列子云林类年且百岁底春披裘拾遗穗于故畦并歌并进注曰??互当也○王石华校表改裘今案见列子天瑞篇本钞裘篇引同陈本并作而无注曰以下】 据地而歌 【史记云东方朔酒酣据地而歌曰陆沈于俗避世金马门殿中可以避世全身何必深山之中蒿芦之下○王石华校况改沈今案史记滑稽列传殿上有宫字】 拥楫而歌 【说苑云鄂君方乘清翰之舟张翠盖越人拥楫而歌曰今夕何夕搴舟中流今日何日得与王子同舟○今案旧钞鄂作朔沿上条误入也本钞本篇引楫作檝余同亦见本钞被篇及舟惣篇近本说苑善说篇舟中误中洲】 执棹而歌 【列女传云赵津吏之女名娟简子过河津吏醉将煞之女请释父罪为简子执棹中流而歌之曰升波河兮西观清水扬波兮杳冥祷求福兮醉不醒诛将加兮妾心惊罚既释兮河乃清妾持檝兮操其维蛟龙助兮主将妇呼来棹兮行勿疑○今案陈本歌曰以上微异河乃作渎乃余同御览五百七十二引列女传无罚既二句升作升】 冗东歌 【傅玄琵琶赋云吹西笛兮冗东歌○今案陈本同严辑傅玄集脱】 发东歌 【左思吴都赋曰发东歌操南音胤阳阿咏昧任○王石华校彻改胤今案文选及陈本昧作韎】 坐南歌 【张衡南都赋云齐僮唱兮列赵女坐南歌兮起郑舞○今案文选作郑儛】 奏名歌 【张华轻薄篇云北里献其奇舞大陵奏此名歌○今案陈本同百三家本张华集无其字此字】 奏大吕 【楚辞招魂云吴歈蔡讴为大吕○今案招魂篇为作奏】 歌无射 【周书曰师旷见子晋歌无射曰国城寍兮远人来观修义经兮好乐无荒乃注琴于王子王子歌师旷蹶然起曰请归王子赐之乘车马也○今案王谟本周书太子晋解及陈本城作诚琴作瑟马也作四马】 歌白狐 【吕氏春秋禹年三十未娶乃有白狐九尾而造禹涂山人歌曰绥绥白狐九尾庞庞成家成室我都彼昌禹因娶涂山女○今案近本吕氏春秋全脱陈本造下脱禹字本钞后妃部灵命篇有歌白狐篇句注见吕氏春秋考御览九百九引吴越春秋与此文亦同惟成家句作成子家室】 黄鹄 【列女传云鲁陶婴妻者夫死守志不二作歌曰悲夫黄鹄之蚤寡七年不双死颈独宿不与众同夜半悲鸣想其故雄○今案阮刻宋本列女传死颈作鹓颈陈本亦作鹓删妻字】 歌麦秀 【枚乘七发云师旷操琴伯牙为歌曰麦秀■〈艹渐〉兮雉朝飞向虚壑兮背槁槐依绝区兮临回溪○王石华校摘改槁今案师旷操琴陈本作师堂操张文选作师堂操畅】 歌采菱 【淮南子曰歌采菱发阳何鄙人听之不若延露阳阿作陵阳拙上脱者字】 歌碧室 【汉武内传云西王母降武帝王母命上元夫人歌部玄之曲其辞曰勿过紫微团真人列如麻绿景清飙起云葢映朱葩兰宫敞琳阙碧室启琼沙○今案陈本脱勿过二句绿作渌敞作辟据类聚四十三引改也余同守山阁本汉武内传部作步团作垣室作空】 歌玄团 【汉武内传云西王母降武帝王母命侍女法婴歌曰玄圃遏北台城■〈门外卦内〉焕嵯峩启彼无津涯泛此织女河○今案守山阁本汉武内传城■〈门外卦内〉作五城余同陈本无遏北以下无曰字】 歌玉兰 【汉正内传云西王母歌曰晨登大霞宫揖此八玉兰夕入玄元阁采叶掇琅玕濯足匏瓜河织女玉津盘○今案守山阁本汉武内传阁作阙叶作蘂玉作立余同陈本删曰晨以下母歌下增玉兰之曲四字】 歌玉昭 【汉武内传云西王母命上元夫人歌曰玉昭与绛芝九绝纷相拏谁言寿有终扶桑不为查○今案陈本无曰字及与绛以下守山阁本汉武内传与作来昭作胎余同】 宁戚饭牛 【三齐畧记云康浪水在齐城西南宁戚饭牛而歌曰康浪之水白石粲中有鲤鱼长尺半縠布单衣裁至骭清朝饭牛至夜半黄犊上扳且休息吾将舍汝相齐国○今案陈本脱畧字齐误济縠误毂太平寰宇记十八引三齐记脱縠布以下记纂渊海八十四引三齐畧记及蒙求集注上引三齐畧记单衣二句縠作短裁作适清朝作从昏】 冯暖弹铗 【战国策齐人冯暖属孟尝君愿寄食门下孟尝笑而受之居有顷倚柱弹其铗而歌曰大丈夫归去来兮乘无车大丈夫归去来兮食无鱼○今案近本齐策及陈本作倚柱弹其剑两大丈夫句皆作长铗归来乎吴师道补注云以下文例之则弹剑下当有铗字今书钞正作弹铗】 荆歌易水上一去不复还 【燕丹子荆轲入秦不择日而发太平与知谋者皆素衣冠送之于易水之上荆轲起为寿歌曰风萧萧兮易水寒壮士一去兮不复还○今案问经堂本燕丹子卷下同初学记十五引起为寿以下陈本改注史记】 歌陇头肝肠绝 【辛氏三秦记陇西关其九回上有酒水四注下俗歌曰陇头流水鸣声幽咽遥望秦川肝肠断绝○今案陈本西上有右字咽作噎酒作清说郛本亦作清末句误作心肝不绝二酉丛书张辑三秦记据御览引酒亦作清无下字肝作心惟初学记十五引陇下有渭字亦无酒字余悉同】 伤王困迫作穷劫之曲 【吴越春秋云楚昭王败楚国之君臣伤王困迫乃援琴作穷劫之曲○今案陈本败下有辱字小注内曲误由汪士汉本吴越春秋卷二君臣以上多异文本钞盖有讹脱】 伤王用心作苦何之歌 【吴越春秋云越采葛之妇伤越王用心之苦乃作苦何之歌○今案汪士汉校本吴越春秋脱何字御览五百七十一引及陈本作若何】 厉王死淮南作 【汉书云淮南厉王发死民有作歌曰一尺布尚可缝一斗粟尚可舂兄弟二人不能相容○今案见汉书四十四淮南厉王传】 赵岐卒江陵歌 【典畧云赵岐卒江陵作歌曰国有逸民姓赵氏名岐有志无时命也奈何○今案文选注廿三引典畧无江陵作三字及国有九字陈本改注范书】 明君念乡 【汉书云成帝以明君妻单于明君心念乡土乃作怨旷之歌曰秋本萋萋其叶黄黄有鸟爰止集于苞桑徘徊枝条志意自得○王石华校为改鸟今案陈本黄黄作萎黄无徘徊二句考汉书九十四下匈奴传载昭君妻单于事系元帝非成帝亦无念乡语】 细君思土 【汉书汉以江都王女细君妻鸟孙王昆莫主悲愁自作歌曰吾家嫁我兮天一方远托绝国兮乌孙王穹庐为室兮毡为墙肉为食兮酪为浆居常思土兮心内伤为黄鹄兮归故乡○王石华校夷改莫穷改穹王改黄今案汉书西域传肉上有以字为黄上有愿字陈本已增入愿字】 江淮鸟散承之以歌 【吴越春秋云越王入吴与诸大夫别于浙江之上越王夫人据舡顾见鸟巢啄虾即承之以歌其辞曰两鸟飞兮鸢乌哭回乡兮翕苏何居食兮江湖水中虫兮白虾去复还兮呜呼○今案汪士汉本吴越春秋金脱此文御览五百七十一引据作援鸟巢作鸢无哭回句白作曰陈本无夫人二字鸟巢作乌鹄哭回乡作已回翔白作素】 梓上孤鹣乃承而歌 【琴操云孔子游于臈山见取薪而哭长梓上有孤鹣乃承而歌之○今案平津馆本琴操补遗一卷据书钞引同陈本臈山作山隅无取薪而哭长五字梓下有树字】 蜀王心爱留之乃歌 【谯周蜀王本纪云武都有人将其妻子女适蜀不安水土欲归蜀王心爱其女留之乃作东平之歌以乐之○今案陈本脱妻子二字适蜀误作献之蜀王女五字乐作悦余同御览八百八十八引谯周蜀王本纪无子字安作习东平之歌作伊鸣之声】 赵王梦见想状乃歌 【史记赵世家云武陵王梦见处女鼓琴而歌曰美人荧荧兮颜若苕之生命乎命乎曾无我嬴旦日饮酒乐数信所梦想见其状吴广闻之而内其女娃嬴字孟姚甚有宠立为惠后○王石华校??东??东改荧荧苔改苕子改乎今案陈本生作荣旦作异孟上脱字字又标目想误相近本史记陵作灵亦作荣作异王氏读书杂志据本钞旦日二字以正今本史记之误】 相如琴歌 【相如琴歌云凤兮凤兮归故乡遨游四海求其皇时未通遇何所将悟今夕兮升斯堂有艳淑女在闺房室迩人遐毒我肠何缘交接为鸳鸯○今案类聚四十三引闺作此百三家本相如集通遇何三字作遇兮无三字接作颈余同陈本悟作吾闺亦作此又脱通遇句】 女子弦歌 【幽明录云句章人至东野还暮不及门见路旁有小屋因投寄宿有一女子夜弹琴弦而歌曰连绵葛上藤一援复一絙欲问我姓名姓陈名阿登○王石华校歌改欲今案御览五百七十三引幽明录女子作小女欲问作欲知余同】 越人同舟 【说苑云庄谓辛襄成君曰不闻夫鄂君遇越人乎鄂君方乘清翰之舟张翠葢越人拥檝而歌曰今夕何夕搴舟中流今日何日与王子同舟○今案说苑善说篇舟中作中洲本钞上文引亦作舟中】 美人独处 【司马相如美人赋云有女独处婉然在床遂设旨酒进鸣琴臣遂抚弦为幽闲之曲女乃歌曰独处室兮廓无依思佳人兮情伤悲彼君子兮求何违日月将暮兮华容衰愿托君兮以自知○今案陈本百三家本相如集闲作兰君子句作有美人兮来何迟月将作既字容作色以自知作长自私考本钞琴篇引亦作幽闲盖隋时本如此君子句义亦较长】 枣下纂纂 【潘岳笙赋云辍张女之哀弹流广陵之名散咏园挑之夭夭歌枣下之纂纂○今案文选同】 花上盈盈 【异苑云临川聂包死经数年忽诣南丰相沈道共其饮啖歌笑甚有伦次每歌辄作花上盈盈正闻行当归不闻死复生事异辞怪○今案陈本临作林共其句改袭作歌三字学津讨原本异苑无经字亦作袭作歌】 夷齐隐而作歌 【史记云武王克殷伯夷叔齐耻之不食周粟隐于首阳山而作歌曰登彼西山兮言采其薇以暴易暴兮不知其非神农虞夏忽焉没兮我安适归○今案史记伯夷列传不食上有义字】 四皓退而作歌 【崔琦四皓颂曰秦之博士遭世闇昧焚灭诗书是公乃退而作歌曰莫莫高山深谷威夷晔晔紫芝可以疗饥唐虞世远吾将何归○今案陈本序文意同辞异歌曰以下莫莫句作漠漠商洛威夷作逶迤世作邈何作安梅鼎祚东汉文纪据书钞引即用陈本严辑本崔琦集亦据梅书此条又浃注云检书钞无之是则严之疏也】 不逢尧舜高歌长夜 【史记邹阳上书曰宁戚饭牛车下应劭注曰齐桓公夜出迎客而宁戚击其牛角高歌曰南山??癸??癸白石烂烂生不逢尧与舜禅短布单衣适至骭从昏饭牛至夜半夜长漫漫何时旦○今案史记邹阳传南山二句作南山矸白石烂至夜作薄夜漫漫作曼曼】 世无文王乃歌大道 【孔丛子云楚王使使奉金帛聘夫子宰我冉有曰太公许由孰贤夫子曰许由独善其身太公兼利天下今无文王之君虽无太公孰识之哉乃歌曰大道隐兮礼有基贤人窜兮将待时天下如一兮欲何之○王石华校客改宰使改许予改兮今案孔丛子记问篇帛作币余同】 渔者过子胥 【越记云伍子胥走吴至江上见渔者曰来渡我渔者恐众人知之即歌而往过之曰日昭昭侵已施与子期甫芦之碕子胥即从渔者复曰心中有悲日已施子可渡河不出何为舡到即载入舡而伏○王石华校有改者今案明吴管本越绝书卷一心中句误作心中目施又?作胥古通字也】 接舆过孔子 【论语曰楚狂接舆歌而过孔子曰凤兮凤兮何德之衰往者不可谏来者犹可追已而已而今之从政者殆而○今案见微子篇】 登西山 【史记云武王克殷伯夷叔齐耻之隐于首阳山而作歌曰登彼西山兮言采其薇以暴易暴兮不知其非○王石华校者改首今案见史记伯夷列传】 陟北邙 【三辅决录云梁鸿东出关过京师作五噫之歌曰陟彼北邙兮噫览帝师兮噫宫室崔崽兮噫民之劬劳兮噫辽辽未央兮噫○今案陈本师作京室作阙御览五百七十二引陟作遵余同陈本二酉丛书本决录与陈本同】 鲁人歌子路笑之 【礼记云鲁人有朝祥而暮歌者子路笑之夫子曰踰月则可也○今案擅弓可也作其善也】 罗献固守 【荆州先贤传昔罗献守巴东大将步协率众攻围固守不下因赋诗使人歌以慰城中人○今案　　　钦定图书集成乐律典卷八十二引荆州先贤传同】 留赞临歌 【吴书云留赞为将临敌先被发呌天因抗音而歌左右应之事毕乃进赞○今案吴志十九孙峻传注引吴书毕上无事字余同】 韩娥曼声 【列子云韩娥曼声行哭一里老幼悲愁垂涕相对三日不食遽而止之娥还复为曼声长歌一里老幼俱忭舞不能自禁○今案列子汤问篇行作哀俱作喜跃】 子直新韵 【应璩与曹公传云文帝在摩陂刘子直言晓声音能为新声帝大喜以屏置一处使合新韵问卞兰何如对曰子直不复饮食昼夜呻吟欲作奇异然其音更似哭声帝指乎喜乐也○王石华校列改刘今案陈本脱与曹四字帝指六字言晓四字置一处作隔之似哭声误作以哭身】 千人唱 【司马相如上林赋云奏陶唐氏之舞听葛天氏之歌于人唱万人和○今案史记相如传同】 万人歌 【潘岳关中记云秦始皇冢在骊山运石于渭南诸山故其歌曰运石泉水渭水为不流千人一唱万人一歌○王石华校钩改歌今案陈俞本关误闲泉水作渭南岭】 白麟之歌 【汉书武帝纪云元狩元年冬十月行幸雍祠五畤获白麟乃作白麟之歌○今案见汉书卷六】 朱雁之歌 【汉书武帝纪云天汉三年二月行幸东海获赤雁作朱雁之歌○今案陈本同汉书卷六天汉作太始】 宝鼎歌 【班固两京赋予云白麟赤鴈芝房宝鼎之歌荐于郊庙○今案文选京作都】 玄雪歌 【武帝内传云西王母降命侍女安法婴歌玄雪○今案陈本同守山阁本汉武内传雪误灵下又有为元云歌句钱锡之校云按上文作元灵云云据此则今本或作元灵或作元云皆非也永兴既入雪篇则内传作玄雪必是隋时古本可宝贵也】 白露歌 【襄阳耆旧传云白露歌曲也○今案陈本同类聚四十三引及说郛本襄阳耆旧传露作雪无曲名也三字初学记十五海录碎事十六引则作白露其曲名也三字疑是注文】 白雪歌 【宋玉对楚襄王问云客有歌于郢中者为阳春白雪和者不过数人○今案七十二家本宋玉集脱襄字过下有十字惟初学记十五无十字与本钞正合】 玄雪曲 【汉武内传云西王母降命侍女安法婴歌玄雪之曲曰大象虽玄寂我托天地户○今案守山阁本汉武内传托作把玄寂作寥廓余同又本钞脱待命二字据类聚四十三引补本篇上文引亦然】 秣马歌 【洞厯记云纣无道比干知极谏必死作秣马金阙之歌○今案初学记十五引韦昭洞厯记秣误株御览五百七十二引同】 鱼离歌 【襄阳耆旧传云鱼离曲名也○今案类聚四十三初学记十五海录碎事十六引襄阳耆旧传皆无曲名也三字】 盛唐之歌 【汉书云孝武南巡狩至盛唐自浔阳浮江射蛟江中获之作盛唐之歌薄纵阳而出作枞阳之歌○今案汉书武帝纪浔作寻又作盛唐枞阳之歌一句在而出之下不分为上下二句也】 瓠子之歌 【汉书武帝纪元封二年至瓠子临河决命从臣将军已下皆负薪塞河堤作瓠子之歌○今案汉书卷六河决作决河余同】 采菱 【襄阳耆旧传宋玉对楚王曰昔楚有善歌者始而曰下里巴人国中唱而和者数万人中而曰阳阿采菱国中唱而和者数百人○今案类聚四十三引襄阳耆旧传同】 艳歌 【陆机集艳歌诗云扶桑升朝晖照此高台端高台多妖丽浚出房清颜○今案敷文阁本土衡集罗敷艳歌照作照出房作房出余同陈本只注见陆机集四字】 擢歌 【汉武故事云上幸河东顾视帝京作秋风辞曰泛楼舡兮济汾河横中流兮杨素波箫鼓吹兮发棹歌极欢乐兮哀情多○今案陈本顾作观脱视帝京三字古今说海本无此，条考玉海廿九引汉武故事吹作鸣余同】 榜楚２ 【砍史记留侯赞曰上欲易太子上召威夫人曰为我楚舞吾为若楚歌歌曰鸿鸟高飞一举千里羽翮已就横绝四海当可奈何虽有累缴尚安所施○今案史记留侯世家累作矰余同】 吴歌 【徐野民晋记日王恭尝宴司马道子室尚书令谢石为吴歌恭曰居端右之重集宰相之坐妖俗之音乎○今案陈本改注今晋书考御览四百九十一引晋中兴书谢上脱令字坐作座为妖作放妖余同】 悲歌 【说苑云孙息学悲歌古琴即引琴作郑卫之音灵公大感故作卫公之曲歌而和之○今案陈本脱古琴即三字瑟作琴】 夏门之歌 【汉书武帝纪云天汉四年幸不其祠神人于夏门宫作夏门之歌○今案汉书卷六夏作交天汉作太始】 渡漳之歌 【帝王世纪云黄帝使伶伦氏于夏为渡漳之歌○今案　　　钦定图书集成乐律典八十一引帝王世纪及陈本皆无于夏二字盖沿上条误入】 阳阿薤露 【宋玉对楚襄王问○今案张辑七十二家本宋玉集同】 采葛 【吴录云越王勾践献吴好女有采葛之歌○严氏校以旧钞窜入上条注中因移正今案陈俞本脱此条】 韶歌 【范汪州记云舜葬九疑民俗始作韶歌○严氏校以本钞混入阳阿一条注内因移正今案陈俞本亦脱此条疑是范汪荆州记】 

　　北堂书钞卷第一百六 

　　●北堂书钞卷第一百七　　　　乐部三 

　　隋秘书郎虞世南撰 
　　南海孔广陶校注 
　　舞篇三 

　　○舞篇三 

　　帝俊是始为舞 【海内经云帝俊八子是始为舞○今案本钞歌篇引山海经同】 阴康始教民舞 【傅玄乐府杂诗云昔有林号曰阴康始教民舞涕气以扬之○王石华校林字涕字有误旁勒今案陈俞本删号曰以上涕气以下傅节子辑本删涕字余同原钞】 舞以导之 【吕氏春秋云陶唐氏之始阴多滞伏阳道雍塞民气壅阏筋骨瑟缩故作舞以倡导之○今案陈本脱阳道句筋骨句考吕氏春秋仲夏纪阳作水壅作郁】 舞以宣情 【阮籍乐论云故歌以叙志舞以宣情然后闻之以采章昭之以风雅播之以八音感之以太和○今案本钞乐篇引同陈本文之五字误作文彩昭作照感作成】 舞以尽意 【傅毅舞赋云歌以尽言舞以尽意○今案陈本严辑本同文选尽言作咏言】 节八音而行八风 【春秋左传云夫舞所以节八音而行八风杜预注云八音金石丝竹匏土革木也八风八方之风也以八音之器播八方之风手之舞之足之蹈之节其制而叙其情也○今案左传隐五年杜注叙作序余同】 观其舞知其德 【乐记云治民劳者其舞行缀远治民逸者其舞行缀短故观其舞知其德○今案礼记乐记同】 隐公八佾 【左传云公问羽数于众仲对曰天子用八诸?用六大夫四士二夫舞所以节八音而行八风故自八以下公从之于是始用六佾也杜预注云佾舞行列○今案隐五年杜注无此文余同】 以弓矢舞 【周礼大司乐职云诏诸候以弓矢舞郑注云舞谓执弓挟矢揖攘进退之仪也○今案周礼攘作让余同考攘即古让字详见惠氏九经古义】 持于戚舞 【五经通义云王者之乐有先后者各尚其德以舞得之先武乐持朱于玉戚而舞也○今案类聚四十一御览五百七十四引通义同】 舞干羽 【尚书大禹谟云苗民逆命帝乃诞敷文德舞于羽于两阶孔安国云于楯羽翳也皆舞者之所执也○今案虞书孔传同】 舞云门以祀天神 【周礼大司乐云奏黄钟歌大吕舞云门以祀天神郑玄注云黄帝乐曰云门言其德如云之所出民得以有族类也天神谓五帝及日月星辰也○今案春官大司乐及注同】 舞咸池以祀地祇 【周礼大司乐职云奏太簇歌应钟舞咸池以祀地祇郑注咸池尧乐也尧能禅均刑法以仪民言其德无所不施也地祇所以祭于北郊谓神州之神及社稷也○今案春官大司乐祀作祭余同】 舞大夏以祀山川 【○今案周礼大司乐职祀作祭】 舞大濩以享先妣 【周礼大司乐云奏夷则歌小吕舞大濩以享先妣郑注云大濩汤乐也汤能以宽治民而除其灾言其德能使天下得其所也先妣姜嫄也履大人迹感神灵而生后稷是周之先母也周立庙自后稷为始祖为姜嫄无所配是以特立庙谓之閟宫閟神也○今案周礼春官大司乐注同】 舞大武以享先祖 【周礼大司乐云奏无射歌夹钟舞大武以享先祖郑注云大武武王乐也武王伐纣以除其害言其德能成武功也先祖谓先王先公○今案春官大司乐同】 兵舞山川 【周礼舞师职云教兵舞帅而舞山川之祭祀谨案名山大川应所祭者则兵舞也○王石华校武改舞补教字今案春官舞师职同谨案以下是永兴引申语】 帗舞社稷 【周礼舞师职云教帗舞帅而舞社稷之祭祀郑注云社五土之神稷五谷之神也○今案近本舞师注无此文】 羽舞四方 【周礼舞师职云教羽舞帅而舞四方之祭祀郑玄注曰羽析白羽为之形如帗也○今案周礼舞师注同】 四时舞 【汉书礼乐志云四时舞者孝文所作表天下之安和○今案汉书二十二及陈本表作示】 五行舞 【汉书礼乐志云高庙奏武德文始五行之舞孝文庙奏昭德五行之舞也○王石华校妙改庙今案汉书二十二同陈本作高祖庙王氏读书杂志据旧钞引但作高庙】 盛德之舞 【刘苍世祖登歌议云孝武功德□茂制盛德之舞○今案陈俞本脱功字制改作】 昭德之舞 【刘苍世祖登歌议云孝文躬行节俭制昭德之舞○今案陈俞本同】 武始之舞 【魏志明帝纪云时有奏武皇帝拨乱反正为魏太祖用武始之舞○王石华校或改武今案魏志卷三同】 云翘之舞 【魏名臣奏尚书卢毓云汉武有云翘育命之舞不知其所从来旧以祀天地今可兼以云翘祀圜丘以育命祀方泽○王石华校因原钞末二句讹脱不可读皆旁勒之严氏覆校云案此应是今可兼以云翘祀圜丘以六月命祀方泽二句今案严辑全魏文据书钞引魏名臣奏亦同因照订陈俞本脱尚书二字不知七字及今可以下二句】 咸熙之舞 【魏志明帝纪云时有司奏文皇帝应天受命为魏高祖用咸熙之舞○今案魏志卷三同】 持矛助生 【五经通义云东夷之乐持矛舞助时生也○今案初学记十五引通义生也作之生陈本亦作之生淮御览五百七十四引同以下三条亦同】 持羽助养 【五经通义云南夷之乐持羽舞助时养也○今案陈本养也作之养盖据初学记十五引改也】 持钺助杀 【五经通义云西夷之乐持■〈金戊〉舞助时杀也○今案详上御览引陈本杀也作之杀】 持于助藏 【五经通义云北夷之乐持于舞助时藏也○今案详上御览引而陈本藏也作之藏】 衣文衣 【史记云孔子为政齐人惧犁且选齐国中女子好者八十人皆衣文衣而舞康乐○今案史记孔子世家及陈本且作鉏】 衣绣衣 【五经通义云王者之乐有先后者各尚其德也以文得之先文乐衣绣衣持羽毛而舞也○王石华校时改持今案类聚四十一引通义衣绣衣误作天绣御览五百七十四引脱衣绣衣三字陈本脱先文乐三字余同】 奋袖飙回 【成公绥七唱云奋长袖以飙回擢纤腰以烟起○今案初学记十五引七唱同本篇下文引亦同】 递进迭举 【刘劭赵都赋云中山名倡襄国妓女狄鞮妙音邯郸才舞六八骈罗递进迭举○今案陈本六八改众美类聚六十一引此赋妓作妖进作奏初学记十五引前四句悉同】 袖飞縠 【崔骃七依袖飞縠以长舞裙细腰以抑扬○今案陈本作表飞縠以长袖舞细腰以抑扬盖据初学记十五引改也百三家本崔集袖作振舞下增袖字裙作凫抑上有务字】 纡长由 【左思蜀都赋云纡长袖而屡舞翩跹跹而裔裔○今案文选同】 体如游龙 【傅毅赋云体如游龙袖如素蜺○今案文选傅毅舞赋同】 裙若飞燕 【张衡七盘赋云裙若飞燕袖若回雪○今案陈本作舞赋上若字作似下若字作如百三家本张衡集七盘作观舞燕作鸾】 擢纤腰以烟起 【成公子安七唱云奋长袖以飙回擢纤腰以烟起○今案子安二字本篇上文引作绥字余同】 裙细腰以抑扬 【崔骃七依云袖飞縠以长舞裙细腰以抑扬○今案详本篇上文】 若凤翼之逶迤 【袁宏夜酣赋四推舞以悦神观佳人之玉仪曳罗裙之徘徊为凤凰之逶迤○今案　袁宏集有夜酣赋仍脱此四句】 似飞凫之迅疾 【卞籣许昌宫赋云进鼓舞之秘伎○王石华校以改似今类聚六十二引此赋同陈本删鼓舞句】 迅如孤鹄 【边让章华台赋云纵轻躯以迅起如孤鹄之失羣○今案陈本躯作駈范书递让传引此赋起作赴余同】 翩如翔翳 【孔伟七引云舞蹑鼓节翩若翔翳○今案陈本同】 眩将坠而复举 【张衡南都赋云修领缭绕而绣縺罗袜蹑蹀而容与翩绵绵其若绝眩将坠而复举○今案文选及陈本领作袖绣縺作满庭余同】 若奔星之坠河 【刘槙鲁都赋云和颜杨眸仪凤长歌翩乎炎发身如转波纵修袖以终曲若奔星之坠河○今案槙当作桢宋钞因仁宗讳兼避也陈本作损者误又扬眸作眻眄仪作彩翩乎句作手如回雪余同百三家本桢集仪凤作眄风翩作飘本钞歌篇引亦作眄风】 举长屣以蹈节 【张衡七辨云曳罗縠之舞衣乘洒骖以朝翔举长屣以蹈节奋缟袖之翩人○今案百三家本衡集脱陈本乘洒句作袅纤腰以回翔人作翻】 起艳僊僊 【傅玄正都赋云鸣箫韶击空鼓奏新声理秘舞修袖连娟长裙缤纷起若翔龙降若颓云○严氏校因空下衍击字删去今案陈本正作西龙作电类聚十六引此赋前四句作吹鸣箫空作灵然皆无僊僊句严辑正都赋亦同考本钞下文引丽舞僊僊注见陆机七征疑分二条】 妙舞巧于绛树 【魏文帝与繁钦书云今之妙舞丽莫巧于绛树○今案陈本百三家家本皆无丽字】 妙舞丽于阳阿 【边让章台赋云繁手起于北里妙舞丽于阳阿○今案范书边让傅引此赋起作超余同陈本上句作清歌传于林谷】 观舞于淮南 【张衡七盘赋云客有观舞于淮南者美而赋之○今案陈本美作悦百三家本衡集七盘作观舞然本篇上文引亦作七盘】 妙舞起齐赵 【张华诗妙舞起齐赵悲歌出三秦○今案百三家本衡集及陈本同】 邯郸才舞 【刘劭赵都赋云狄鞮妙音邯郸才舞○今案详本篇上】 起郑舞 【楚辞云二八齐容起郑舞○今案见楚辞招魂篇亦见类聚四十三引同】 发东舞 【魏文帝诗云齐唱发东舞秦筝响西音○今案本钞筝篇引唱作瑟响作奏百三家本魏文集亦作奏唱作琴余同本钞】 雅舞 【亡牧云细响提节雅舞应弦○今案陈本俞本亡牧作七收提作合】 秘舞 【傅玄正都赋云鸣箫韶击空鼓奏新声理秘舞○今案详本篇上文】 丽舞 【陆机七征云扬芬起艳丽舞僊僊○今案陈俞本扬芬作新妆严辑陆机集征作微然仍脱此二句】 工舞 【任据丽人赋云齐之娠童赵之倡女既修婉而多宜尤婵娟而工舞○今案陈俞本赋上有舞字娠童作美姜】 白雪 【孙放故台赋云优倡角鸣唇之声娥眉鼓白雪之舞○王石华校是改放今案严辑孙放集脱陈俞本故作楚角作献鸣耍作遏云】 对舞绳上 【汉官典职云正直两大丝绳系两柱相去数丈两女倡对舞行于绳上○今案平津馆辑本脱陈俞本正直四字作以字】 会舞合节 【楚辞九歌云展诗兮会舞应律兮合节○今案近本九歌同】 延年善舞 【汉书外戚传云李夫人本以倡进兄延年性知音善歌舞晋阳秋云石崇家绿珠善舞晋中兴书邵音录云殷融弘远为司徒佐西属饮酒善舞终日啸咏○今案汉书一条见卷九十七上陈本脱晋阳以下俞本删晋阳秋二句殷融一段别为一条删郡音录三字弘远二字佐西三字御览五百七十四引晋中兴书亦无邵音录三字弘作宏左作左余同又御览三百八十引干宝晋纪有绿珠善舞一条可为旁证又案晋阳秋以下二条与标目无涉疑当分为二条】 飞燕学舞 【汉书外戚传云赵飞燕属阳阿主家学歌舞成帝常过阳阿主作乐上见飞燕而悦之召入宫大幸立为倢侈○今案见汉书孝成赵皇后传】 李陵一别 【汉书苏武传云陵在匈奴置酒与苏武别曰异域之人一别伤绝陵起舞歌曰径万里兮度沙幕○今案陈本及汉书卷五十四伤作长】 仲祖酒酣 【郭子云王仲祖酒酣起舞刘真长曰阿奴今日不复减向子期○今案陈本及玉函山房辑本同】 灵帝好胡舞 【风俗通云汉灵帝好胡舞○今案陈本同】 仁祖能异舞 【郭子云王仲祖谢仁祖同与王公在坐长史云谢仁祖能作异舞王公命为之○今案陈本同御览二百四十九引郭子同与作同为在上有掾字玉函山房辑本与御览同】 项庄剑舞 【汉书高帝纪云项庄入为寿寿毕曰军中无以为乐请舞剑羽曰可乃拔剑起舞○今案汉书卷一上无羽曰可三字及起字王氏读书杂志据此旧钞以校正汉书陈本改注史记】 甘寍戟舞 【吴书浚统传云怨甘寍杀其父尝于吕蒙舍会酒酣统乃以刀舞寍起曰寍能双戟舞○王石华校补以刀两字藿改双戟两字今案御览三百五十二引吴书同亦见本钞刀篇】 执戈而舞 【庄子云孔子穷于陈蔡七日不食弦歌鼓瑟子路仡然执戈而舞○今案陈本及本钞戈篇琴篇引瑟皆作琴余同近时各本庄子让王篇亦作琴惟仡作扢戈作十干字必误旧钞既入戈篇则隋时旧本庄子必作戈字无疑】 杖剑而舞 【家语云子路戎服见孔子杖剑而舞孔子曰古之君子忠以为质仁以为卫○今案见家语好生篇第十亦见本钞剑篇引类聚四十三引杖作拔】 百兽舞 【尚书云夔曰于予击石百兽率舞孔安国曰夔曰我曲乐不敢不和谐试之我击石百兽相率而舞也○今案陈本删夔曰以下近本孔安国书传与此文异】 凤凰舞 【吕氏春秋云帝喾命咸黑作为虞歌凤凰天翟舞之○今案陈本及吕氏春秋仲夏纪虞作声凤作鸟余同又高诱注云声一作唐与旧钞作虞亦异】 舞玄鹤 【尚书内传云和柏人之乐舞玄鹤其歌声之中名曰归来○今案陈本柏作百舞玄十二字作致玄鹤之舞】 舞飞鸟 【刘钦新义云声音节谐故为之乐所以上舞飞云之鸟下跃沈渊之鱼○今案陈本同玉函山房辑本钦作廞是也类聚二十一引作歆御览四百六引作欣皆误字耳】 歌舞不倦 【左传云王子颓享五大夫乐及徧舞郑伯闻之谓虢叔曰寡人闻之哀乐失时殃咎必至今王子颓歌舞不倦乐祸也○今案左传庄二十年谓虢作见虢】 歌舞井市 【毛诗东门之枌篇云幽公荒淫男子弃其旧业亟会于道路歌舞于井市尔子仲之子婆娑其下毛注婆娑舞也○今案见陈风东门之枌诗序井市作市井荒淫作淫荒余同】 燕余才 【张衡七辨云淮南清歌燕余才舞○今案陈本同本钞歌篇才作楚百三家本衡集才作材】 

　　北堂书钞卷第一百七 

　　●北堂书钞卷第一百八　　　　乐部四 

　　隋秘书郎虞世南撰 
　　南海孔广陶校注 
　　钟四　　　　　　　　　铎五 
　　磬六　　　　　　　　　鼓七 
　　鼓吹八 

　　○钟四 

　　凫氏为钟 【周礼考工记云凫氏为钟○今案陈本同】 垂之和钟 【礼记云垂之和钟郑氏注曰垂尧之共工也和谓次第其声○今案礼记明堂位注同陈本删次第句】 象天 【乐叶图云君子铄金为钟四时九乳宋均注曰九乳法九州岛为象天也○今案本钞下文引同初学记十六引乐叶图征无为象以下时九作时为一本叶作计】 法地 【说苑云鼓法天钟法地○今案陈俞本及御览五百七十五引同】 秋分气 【五经通义云钟者秋分之气万物至秋而成至冬而藏物之坚成不灭绝莫如金故金为钟相继不绝也○今案陈俞本坚上无物之二字余同初学记十六引通义钟者一句气作音玉函山房从陈本】 秋分之音 【说文云钟秋分之音万物种成○今案见说卜金部陈俞本脱万字】 霜降则鸣 【山海经云丰山九钟是和气鸣郭璞注云霜降则钟鸣故言和也○严氏校力改九又附注云案此下一百五十二霜篇亦作和今中山经作知今案陈本脱是和句故言句九钟二字作有钟九耳】 冬至日击 【易通卦验云人主以冬至日从以八能之士击黄钟之钟人主敬善相之○今案本钞磬篇引同聚珍本通卦验无主字从作纵陈本亦作纵又脱善相句】 正五钟立五行 【管子昔者黄帝以其缓急作立五声以正五钟一曰青钟大音二曰赤钟三曰黄钟四曰景钟味其明五曰景钟隐其常五音既调然后作立五行也○王石华校皇改黄今案管子五行篇及陈本急作下无立字赤钟下有重心二字黄钟下有洒光二字味作昧】 大不出钧重不过石 【国语周语下云景王将铸无射单穆公曰先王之制钟大不出钧重不过石今王作锺德之弗反不可以出节无益于乐而鲜民财将焉用之○今案陈本及周语下篇德作听反作及】 小者不窕大者不摦 【左传云天王将铸无射泠州鸠曰夫乐天子之职也夫音者乐之舆也而钟音之器也天子省风以作乐器以钟之舆以行之小者不窕大者不摦则和于物物和则嘉成故和声入于耳而藏于心心亿则乐窕则不咸摦则不容心是以感感寔生疾今钟摦矣王心不堪杜预注曰窕细不满□横大不入也○王石华校生改王我改职兴改舆今案见昭二十一年亦见本钞乐揔篇引】 大厚声不发大薄则声散 【周礼考工记云钟已厚则石已薄则播侈则柞弇则郁长甬则震郑玄注云大厚则声不发大薄则声散柞声大外也郁声不舒扬也震钟掉则声不正也○王石华校角改甬农改震今案近本凫氏职及注同天籁阁宋本考工记亦同】 气多故声大 【释名云钟空也内空受气多故声大也○今案毕校本释乐器同初学记十六引亦同】 近之则音毫 【淮南子云钟之与磬也近之则钟音亮远之则磬音章物固有近不若远远则不若近者○今案见淮南子说山训同陈俞本及御览五百七十五引章作彰章古彰字】 大而短其声疾小而长其声舒 【周礼考工记云钟大而短则声疾而短闻钟小而长则其声舒而远闻郑注云浅则躁易竭也深则安难息也○今案近本凫氏职注同宋本考工记亦同】 清浊之所由出侈弇之所由兴 【周礼考工记云凫氏为钟薄厚之所震动清浊之所由出侈弇之所由兴有说郑玄注曰说犹意也○王石华校清浊下删去重文六字今案宋本考工记同陈本脱动清七字兴有以下十一字】 怒而击之则武喜而击之则乐 【尹文子曰钟鼓之声怒而击之则武忧而击之则悲喜而击之则乐其意变其声亦变意诚感之达于金石而况于人乎○今案陈本同诸子奇赏本尹文子一卷脱此条御览五百七十五引此条况下无于字余同惟误作尸子耳但其上叶已引尸子考御览通例凡同书名者皆连引而此条独相隔太远知其为尹文子之误无疑近人辑尸子辄与尹文子相混平津馆辑尸子二卷亦收此御览一条误矣】 大者谓之镛小者谓之栈 【尔雅云大钟谓之镛其中者谓之剽小者谓之栈○王石华校以钟镛二字倒置更正之又■〈罡刂〉改剽今案见释乐】 九乳法九州岛 【乐叶图云君子铄金为钟四时九乳宋均注云九乳法九州岛也○今案详本篇上】 九乳立九法 【崔寔郑注云昔圣乐调为钟四时九乳以立井曰九须之制也○今案此条有讹脱陈俞本删】 栾谓之铣于谓之鼓 【礼记考工记云两栾谓之铣铣闲谓之于于上谓之鼓鼓上谓之钲钲上谓之舞郑玄注云此四名者钟体也铣钟口两角于钟唇之上袪也鼓所击处也○王石华校扆改唇今案近本凫氏职同宋本考工记亦同】 带谓之篆枚谓之景 【周礼考工记云钟带谓之篆篆闲谓之枚枚谓之景注云带所以介其名也介在子鼓钲舞甬衡之闲枚钟乳也今时钟乳侠鼓于舞每处有九面三十六○今案见近本凫氏职宋本考工记亦同】 舞上谓之甬甬上谓之衡 【周礼考工记云舞上谓之甬甬上谓之衡郑注云此二名者钟柄○今案近本凫氏职同宋本考工记亦同】 重二千八百钧 【王粲钟铭云蕤宾锺建安二十一年九月十七日作重二千百八钧十有二斤○王石华校紫改粲宝改宾今案建安十二字陈俞本改建安中作四字余同严辑本王粲集脱】 重三千五十钧 【又云无射建安二十一年九月十七日作重三千五十钧有八斤○今案建安十二字陈俞本改建安中作四字余同严辑王粲集脱】 大钟 【三辅旧事云青城门内大钟二枚枚重百钧三十斤○今案陈本枚重句作枚各重万钧二酉堂丛书辑三辅旧事从玉海引与陈本同本钞三误王据改】 洪钟 【张衡西京赋云洪钟万钧猛虞趪趪○王石华校云洪钟二字应另条大写因本钞混入上条注中也今案文选同】 音器 【左传云天王将铸无射泠州鸠曰钟音之器也○今案详本篇上文】 德器 【杜笃迎钟祝文云中兴圣主拨乱耸民遂都洛阳陵庙被陈嘉慕德器故远迎君乃西都徙东君迁日杜玄酒再荐君亲○今案此文后半有讹脱陈俞本删此条严辑杜笃迎钟文只收文选注引一句未辑此文】 县谓之旋旋虫谓之干 【周礼考工记云钟县谓之旋旋虫谓之干郑注云旋属钟柄所以县之也今时旋有蹲熊盘龙辟邪○王石华校者改有态改熊今案近本凫氏职同宋本考工记亦同】 身镂龙文 【戴延之西京记云钟大者三十二博山头形环钮作师子头身作起雕镂龙虎文章○今案初学记十六引西征记钟大一句二下有围字陈俞本及御览五百七十五引京作征又御览无身作以下陈俞本身上脱头字身下删作起雕三字又俞本文字在虎上】 上作师子 【华氏洛阳记云端门内大钟上作羣师子兽在上正朝大会与鼓吹相应其声闻二十里也○今案陈俞本兽在上三字作交钮遇会下有击之二字】 听钟思武臣 【礼记云钟声铿铿以立号号以立横横以立武君子听钟声则思武臣○今案见乐记】 鸣钟显公罪 【乐叶图征云黄钟生一一生万物故君子铄金为钟四时九乳是以撞钟调则君道得宋均注云九乳法九州岛为象天也鸣钟显公罪故乐用钟也○今案本篇上文引铄金二句宋均三句御览五百七十五引乐叶图无物故以上为象以下】 和之清韵 【义熙起居注云十三年汉中成固县闻水涯际有异声若雷既两岸崩有钟十三枚出制作精巧和之清韵○王石华校切改巧今案陈俞本义熙误咸熙年上无三字成固县作民字涯下无际字三枚作二枚和之作和声】 声响悲激 【异苑云陵河有铜钟在水中常浮出晦朔阴雨辄鸣声响悲激羁客闻而凄怆○今案陈本学津讨原本异苑陵作西无铜字常浮出三字阴雨二字余同】 闻于百里 【汉旧仪云高祖庙有钟十枚受十石撞之声闻于百里○今案三辅黄图五引汉旧仪受上有各字余同陈本十作千】 闻二十里 【华氏洛阳记云端门内有大钟尽徧撞之声闻二十里也○今案旧钞此条及陈本十误千据本篇上文引订正】 介虫以听 【韩讨外传云蕤宾有声鹄震马鸣裸介之属无不仰头以听○王石华校分改介今案新安周氏校本外传卷十头作颈】 郊雉雊 【淮南子云齐句景公铸大□击之庭下郊雉皆雊许慎注曰钟声似雷雷震雉应○今案淮南子要略篇雊作呴无许慎以下】 出撞黄钟入撞蕤宾 【尚书大传云天子左右五钟天子将出则撞黄钟右五钟皆应入则撞蕤宾钟左五钟皆应○今案周礼乐师正义引大传作撞黄钟之钟撞蕤宾之钟余同】 撞黄钟太师告出撞蕤宾少师告入 【韩诗外传云古者天子左右五钟将出则撞黄钟五钟皆应之马鸣中律驾者有文御者有数立则磬折拱则抱鼓步中规折中矩然后太师奏升车之乐告出也入则撞蕤宾以治容貌得则肌肤安蕤宾有声在内者皆玉色在外者皆金声然后少师奏升堂之乐即席告入○今案新安周氏本通津草堂本外传古者句无右字皆应句五上有而右二字余同】 始皇造千石 【三辅黄图云秦始皇造虞高大锺小者是千石也○王石华校虞改虡今案经训堂本三辅黄图卷一虡作鐻高下有三字是作皆御览五百七十五引高大作高三丈陈本作高二丈盖据初学记十六引订也】 灵帝铸千斛 【汉记云灵帝铸黄钟二千斛四悬于嘉德端门内二在云堂殿前也○今案类聚八十四引华峤汉书无嘉德句且但铸四钟耳陈本删四字及二在以下考聚珍本姚辑本东观汉记灵帝纪与陈本同】 宫前自鸣方朔曰山崩绝 【东方朔别传云汉武帝时未央宫前殿钟无故自鸣三日三夜东方朔曰臣闻铜者土之子以阴气类言之子母相感动山恐有崩绝者故钟先鸣居三日南郡中上言山崩赐朔帛二十正○今案陈本阴下有阳字感下脱动字绝作弛初学记十六引东方别传亦然白帖六十二引无阴气二字动作应绝作移】 殿前忽鸣张华曰蜀铜山崩 【异苑云魏时殿前钟伙故大鸣张华曰蜀铜山崩果然○今案详本钞博学篇】 阖闾伐楚破九龙之钟 【淮南子云阖闾伐楚破九龙之钟○今案见泰族训】 子胥入郢毁十龙之钟 【贾子云伍胥入郢毁十龙之钟○今案见贾谊新书耳痹篇】 

　　○铎五 

　　金铎通鼓 【周礼鼓人职云以金铎通幸郑玄注铎大铃也振之以通鼓○王石华校辰改振今案地官注同】 木铎合民 【礼记月令云雷将发声奋木铎以令兆民○今案本钞政术部六引月令无木字王氏经义述闻历引诸书以证无木字为是】 拥铎拱稽 【国语云黄池之会吴王命官司拥铎拱稽○今案士礼居本吴语司作帅韦注云官帅大夫也】 拥铎狡猎 【左思吴都赋云命官司而拥铎将狡猎乎具区○今案文选师作帅】 舞者振铎 【傅玄歌诗云歌者齐弦舞者振铎弦铮铮铎琅琅○王石华校补铎字铮字今案陈本琤作铮】 商人悬铎 【王隐晋书武帝纪云荀勖逢赵郡商人于路悬铎于牛识其声焉及后定乐勖曰赵之牛铎则善谐矣于是下郡悉送果有谐者廿服其才明○今案御览三百三十八引王晋书人作贾定作为服作伏余同陈本改注今晋书】 

　　○磬六 

　　应夷则之气象万物之成 【白虎通云磬者应夷则之气象万物之成其声磬故曰磬也○今案陈本但注书名考王谟本白虎通礼乐篇声作气】 大谓之毊 【尔雅云大磬谓之毊徒鼓磬谓之寋○今案见释器篇陈本寋误蹇】 泗滨浮磬 【尚书禹贡云泗滨浮磬蠙珠暨鱼谨案泗水涯水内见石可以浮磬○今案泗水涯十一字是孔传文内作中本钞贡献篇引亦作中此作内者因隋讳忠兼避也】 洞阴之磬 【汉武帝内传西王母命侍女范成君击洞阴之磬○王石华校傅改侍犯改范今案守山阁本汉武内传作洞庭陈俞本及广记作湘阴】 笙磬 【周礼眂瞭职云掌凡乐事击笙磬郑玄注云磬在东方曰笙笙生也○今案春宫注同】 颂磬 【周礼眂瞭云掌凡乐事击颂盘郑玄注曰磬在西方曰颂颂或作庸庸功也○今案春官注同】 笙磬同音 【毛诗鼓钟钦钦鼓瑟鼓琴笙磬同音毛苌传钦钦使人乐进也笙磬东方之乐也同音四县皆同也○今案见小雅鼓钟篇】 玉磬遗响 【傅玄七谟云后夔说玉磬之遗响子野知灌土之表虚○今案此文有误严辑七谟亦脱陈俞本改作伯夔又作玉磬遗响至今】 磬声和则公卿信 【易通卦验云人君从以八能之事系黄钟之磬声和则公卿大夫诚信○今案陈俞本脱从以六字磬上衍钟与二字余同聚珍本通卦验从作纵无声和句】 磬音调则民道得 【乐叶图云击磬者以和民磬音调则民道得钟磬之音动千里也○今案玉函山房辑本陈本和改知】 思封疆 【乐记云君子听磬声则思死封疆之臣○今案近本礼记同陈本脱死字】 和民道 【乐叶图云击磬者以和民磬音调则民之道得也○今案陈本玉函山房辑本和改知】 孔氏有心 【论语云子击磬于卫有荷蒉而过孔氏之门曰有心哉击磬乎何晏曰蒉草器也有心谓契契然也谨案契契谓心有所志会非平常意○今案陈本脱论语宪问集解同谨案以下则永兴引申语也】 林父不乐 【史记云延陵季子使道卫见蘧伯玉史鳅曰卫多君子其国无故过戚林父为击磬曰不乐音大悲为乱乃此矣○今案陈本脱考史记卫康叔世家道作过戚作宿为乱作使卫乱】 鸾集而舞 【东观汉记云王阜为重泉令鸾集学堂阜击磬鸾鸟应击而舞○今案陈本堂作宫类聚九十九引堂作厅姚辑本聚珍本东观记堂亦作宫击作声姚脱击磬句】 依我磬声 【毛诗商颂云既和且平依我磬声○今案见???之篇】 

　　○鼓七 

　　为羣音之长 【五经要义云鼓所以捡乐为羣音之长也○今案御览五百八十二引及陈本同】 有金石之声 【世说云祢衡被魏武帝谪为伐鼓吏正月半试鼓衡因杨柎作渔阳操挝渊渊有金石之声四座谓为之正容○今案惜阴轩本世说言语篇及陈俞本无伐字柎作枹正作改又陈本掺作参】 整勒二军 【李充鼓铭云鼓着明时整勒三军○王石华校鸣改铭今案陈本同严辑脱】 听声则思将帅之臣 【乐记云君子听鼓鼙之声则思将帅之臣○今案礼记乐记同】 音调则臣道得 【乐叶图云击磬者以和民磬音调则民道得击鼓者以和臣鼓音诘则臣道得○今案玉函山房辑本和误知本钞磬篇引亦作和】 伊耆之乐 【礼记明堂位云土鼓蒉桴伊耆氏之乐也郑注云伊耆氏古天子有天下之号也今有姓伊耆氏者谨案土鼓筑土为鼓蒉桴抟土为桴○今案明堂位注同谨案以下则永兴引申语也陈俞本抟土作以土由】 密须之鼓 【帝王世纪云周有密须之鼓○今案陈本同】 罗浮石鼓 【罗浮山记云罗浮山东别有山有两石鼓扣之清越○今案陈本脱别有山三字余同御览五百八十二引浮山记无罗字别有山作石楼下事类赋注十一引有罗字余与御览同】 骆越铜鼓 【范华后汉书马援于交址得骆铜鼓及铸为马式○今案见范书五十四】 灵鼓 【张衡东京赋云撞洪钟伐灵鼓○今案陈本及文选同】 圣鼓 【始兴记云阳山县有石墟村村下有豫章木径可二丈秦时伐木为鼓名曰圣鼓也○王石华校小注文改圣今案陈本脱径可句说郛本及白帖六十二引始兴记圣鼓一条与此文小异】 金鼓 【司马相如上林赋云枞金鼓吹鸣籁○今案史记汉书本传及文选同】 土鼓 【周礼钥章职云国祭蜡则敛豳颂击土鼓杜子春云土鼓者以瓦为匡以革为两面可击也郑玄注豳颂者豳风七月谓之颂者以言岁终人功成也○今案周礼春官同俞本删郑注以下陈本郑注两颂字俱作雅】 以雷鼓鼓神祀 【周礼鼓人职云以雷鼓鼓神祀郑注云雷鼓八面芰也神祀祀天神也○今案周礼春官雷作靁余同以下五条亦同】 以灵鼓鼓社祭 【周礼鼓人职云以灵鼓鼓社祭郑注云灵鼓六面鼓也社祭祭地祗也】 以鼖鼓鼓军事 【周礼鼓人职云以鼖鼓鼓军事郑注大鼓谓之鼖鼓长八尺】 以鼛鼓鼓役事 【周礼鼓人职云以鼛鼓鼓役事郑注云鼛鼓长一丈二尺○今案近本周礼及陈本丈上无一字】 以晋鼓鼓金奏 【周礼鼓人职云以晋鼓鼓金奏郑注云鼓长六尺六寸金奏谓乐作击编钟○今案陈本编误偏】 殷灵鼍鼓 【史记李斯传云斯上书曰陛下建翠凤之旗树灵鼍之鼓○王石华校因标目误殷盈鼓之四字旁勒未改小注则琴改翠今案近本史记及陈本殷作树】 击黄钟之鼓 【易通卦验云冬至日人君从八能之士击黄钟之鼓○今案陈本脱人君句聚珍本通卦验从作纵考本钞钟篇磬篇俱引作从】 蒉桴土鼓 【礼运云蒉桴而土鼓郑注蒉墙也谓搏士为桴也土鼓筑土为鼓也○今案陈本删小注今本礼运郑注墙作堛】 玉桴鼍鼓 【陈思王九歌咏云执玉桴兮骇鼍鼓○今案陈本执玉作王执】 铜丸摘鼓 【汉书史丹传云元帝置鼓殿下自临轩槛上隤铜丸以摘之声中严鼓之节定陶王亦能之上称其才○王石华校鼓改丸今案陈本及汉书八十二摘作擿才作材】 鼍鼓逄逄 【毛诗文王云鼍鼓逄逄蒙瞍奏公○今案见大雅文王之什灵台篇】 鼗鼓渊渊 【毛诗鼗鼓渊渊○今案见商颂那之篇】 以威天下 【山海经曰东海中有兽名曰夔黄帝得之以其皮作鼓声闻五百里以威天下○今案见大荒东经】 

　　○鼓吹八 

　　鼓吹攸始禀命黄轩 【陆机鼓吹赋云原鼓吹之攸始盖禀命于黄轩○今案类聚六十八引及陈本同本钞一百三十鼓吹篇引亦同百三家本机集攸作伊】 帝之宝器殊代所尊 【陆机鼓吹赋云信古帝之宝器固殊代之所尊○今案百三家本严辑本皆脱陈本古帝作帝王】 古之军声献捷之乐 【孙毓东宫鼓吹赋云鼓吹者盖古人之军声振旅献捷之乐也后稍用之朝会焉用之道路焉○王石华校搜改捷旋改旅今案陈本同严辑本此赋后稍作后因以为制五字朝作期】 闻其音而德和省其诗而志正 【孙毓东宫鼓吹议云闻其音而德和省其诗而志正威仪足以化民俗制度足以和神人○今案陈本及严辑本味同】 诸葛作鼓吹 【吴志诸葛恪○王石华校移正此条本钞与下条混合非也今案见吴志六十四本传】 赠鼓吹一部 【幽明录云谢摛夜彻门鼓吹鸣兄藻曰此当在身后赠长水校尉鼓吹一部○今案御览五百六十七引幽明录彻门作中闻尉下有加字脱一部二字余同本钞此条混入上条注中今移正】 节应气以舒卷响随风而浮沈 【陆机鼓吹赋云节应气以舒卷响随风而浮沈○今案类聚六十八引及陈本百三家本机集同】 兴奇变而特矫护危节以清越 【陆机又云兴奇变而特矫护危节以清越○今案陈本同百三家本机集脱】 

　　北堂书钞卷第一百八 

　　●北堂书钞卷第一百九　　　　乐部九 

　　隋秘书郎虞世南撰 
　　南海孔广陶校注 
　　瑟九　　　　　　　　　琴十 

　　○瑟九 

　　庖羲作瑟 【世本云庖羲作瑟○今案初学记十六引同二酉丛书辑世本又引通志广韵亦有称伏牺宓羲者】 晏龙为瑟 【山海经云帝俊生晏龙晏龙是始为瑟○今案见大荒东经及海内经】 朱襄作五弦之瑟 【吕氏春秋云朱襄氏治天下多风阳气蓄积菓实不成故作五弦之瑟以来阴○今案见吕氏春秋仲夏纪亦见本钞制作篇引】 黄帝损庖羲之瑟 【帝王世纪云黄帝损庖羲之瑟为二十五弦长七尺二寸○今案陈本同亦见本钞制作篇】 以正人德 【白虎通云瑟一也所以惩忿窒欲正人一德也○王石华校忽改忿今案王谟本礼乐篇瑟一作瑟闲忿作忽无窒欲以下惟御览五百七十六引亦人户闲一德作之德余与旧钞合陈俞本同御览】 而合于歌 【说苑云声乐之象瑟易瑟良而合于乐也○今案此条有讹脱陈俞本删】 云和之瑟 【周礼大司乐云云和之瑟郑玄注云云和山名○今案大司乐壑同】 空桑之瑟 【周礼又云空桑之瑟郑玄注云空桑山名○今案大司乐注同】 龙门之瑟 【周礼云龙门之瑟郑玄注云龙门山名○今案大司乐注同】 黄龙之瑟 【易通卦验云冬至日从八能之士鼓黄龙之瑟○今案陈俞本从上有人主二字黄龙作黄锺又陈本能误龙】 梓瑟 【楚辞云銵钟摇簴楔梓瑟些○王石华校瑟下补些字今案楚辞招魂篇有些字銵作铿余同】 宝瑟 【汉书云莽河罗欲入门触宝瑟○今案汉书金日磾传及陈俞本河作何】 雅瑟 【三礼图云雅瑟长八尺一寸○王石华校里改礼今案御览五百七十六引同】 齐瑟 【曹植箜篌引云秦筝何慷慨取瑟和且柔○今案陈本秦误泰】 雅善鼓瑟 【汉书杨恽传云恽报段会宗书云家本秦人能为秦声妇赵女也雅善鼓瑟王石华校禅改恽今案汉书六十六人作也余同】 俗好鼓瑟 【刘欣期交州记云尧流之地俗好鼓瑟○今案　　　钦定图书集成乐律典百十卷引交州记尧流作要荒】 大师鼓瑟服之不穷 【吕氏春秋云郑大师文终日鼓瑟而兴再拜其前曰我服之不可穷也○今案陈本删文终以下考吕氏春秋审分览篇再拜二句亦不同】 素女鼓瑟而悲不止 【史记封禅书云太帝使素女鼓五十弦瑟而悲帝禁不止故破其瑟为二十五弦也○今案史记封禅书及武帝纪皆无而字也字余同】 王乔拥瑟 【楚辞云少原之野赤松王乔皆在旁二子拥瑟而调均余因称乎请□○王石华校子二改二子今案见楚辞惜誓篇少上有乃至二子野下均下皆有兮字余同】 子路鼓瑟 【说苑云子路鼓瑟有北鄙之音○今案见王谟本卷十九修文篇陈本同】 瓠巴鼓瑟 【孙卿子云瓠巴鼓瑟而流鱼出听○今案见荀子卷一劝学篇俞本瓠作匏流作游陈本亦作游】 白虎鼓瑟 【张衡西京赋云惣会僊倡戏豹舞罴白虎鼓瑟苍龙吹篪○今案文选同】 鼓瑟而歌 【典略云百里奚相秦不识其妻赁浣入宫见瑟者毁之自言能鼓瑟遂鼓瑟而歌○王石华校曲改典职改识院改浣今案陈本及御览五百七十六引典略无不识二字赁作佣又御览瑟者作琴者遂鼓句作歌曰】 倚瑟而歌 【汉书传云文帝行霸陵夫人鼓瑟上自倚瑟而歌○今案陈俞本删传字考汉书张释之传夫人上有使慎二字余同亦见史记张释之传】 絙瑟交鼓 【楚辞云絙瑟兮交鼓○今案陈俞本同今本楚辞九歌东君篇絙作緪】 拥瑟调均 【楚辞云少原之野赤松王乔皆在旁二子拥瑟而调均兮余因称乎清商○今案详本篇上文】 朱弦而疏越一唱而三叹 【礼记云清庙之瑟朱弦而疏越一唱而三叹○今案见乐记】 作以来阴 【吕氏春秋云昔朱襄氏治天下多风阳气蓄积菓实不成故作五弦之瑟以来阴也○王石华挍凤改风米改实今案详上文】 称乎清商 【楚辞云赤松王乔拥瑟前具○今案详本篇上文】 小大易序贵贱易位 【韩子云齐宣王问王清曰儒者鼓瑟乎对曰瑟小弦为大声大弦为小声是小大易序贵贱易位儒者不鼓也○王石华校因本钞脱不字斜勒未补今案韩子外储说左篇及陈俞本王清作匡倩又陈本标目小作细】 欲乐则乐欲悲则悲 【尸子云夫瑟贤者以其义取之欲乐则乐欲悲则悲也○今案御览五百七十六引尸子取作鼓陈本及平津馆辑本尸子亦作鼓】 溪鱼上 【已具于前○今案陈俞本作游鱼出听本钞上文引荀子作流鱼出听】 六马仰秣 【王肃与广陵太守书云昔瓠巴鼓瑟六马仰秣○今案严辑王肃集据书钞引同】 

　　○琴十 

　　伏羲作琴 【琴操云昔伏羲作琴所以修身治性○今案初学记十六引琴操及平津辑本陈本治作理】 神农造琴 【傅玄琴赋序云神农氏造琴所以畅和天人之性为至和之主○今案百三家本傅玄集及本钞下文引畅作协人之作下人】 神物以臻 【嵇康琴赞云昔在黄农神物以臻穆重神华记以五弦闲邪纳正亹亹其僊宣和养气介乃遐年○今案初学记十六引此赞闲邪宣和二句气作素百三家本脱严辑嵇康集重神作穆重僊作迁余同陈本其僊句作感物悟灵年作龄余同严辑本】 清灵之妙 【蔡邕琴赋云有清灵之妙○今案陈本严辑本皆脱】 乐之记 【风俗通云琴者乐之纪与八音兼行由君臣之相得○今案初学记十六引记作统陈本纪作舆无由字得作御近本风俗通声音篇记作统无由君句】 德最优 【嵇康琴赋云众器之中琴德最优故缀叙所怀次为之赋○王石华校鼓改故今案文选及陈本次作以】 至和之主 【傅玄琴赋序云神农造琴所以协和天下人性为至和之主○今案百三家本傅玄集同】 幽居辅性 【颜延年诰曰琴瑟之德形乎声者也上招以和生幽居以辅性○严氏校因原钞脱声字斜勒未补今案陈俞本脱】 通理治性 【蔡邕琴赋云奚制雅器协之钟律通理治性恬淡静溢○今案百三家本及兰雪堂本中郎集同】 修身治性 【琴操云昔伏羲作琴所以修身治性○今案详本篇上文】 和人之情 【玄琴赋序云神农造琴所以和人之性○今案本篇上文引作协和天下人性又一引作畅和】 化人之情 【琴操云伯牙学琴于成连先生曰吾师有方子春者善琴能化人之情今在东海上乃相与至海上而受业焉○今案陈本脱东海二句平津馆辑本化作移】 禁止浮邪 【白虎通云琴禁也以禁止淫邪正人心也○今案见白虎通礼乐篇初学记十六引无以字淫作于】 荡涤邪心 【李尤琴铭曰琴之在御荡涤邪心○王石华校瑟改琴今案百三家本陈本御误音】 体清心远 【嵇康琴赋云乱曰愔愔琴德不可测兮体清心远邈难极兮○王石华校补愔琴二字今案文选同】 闲邪纳正 【嵇康琴赞云昔在黄农神物以臻穆重神华纪以五弦闲邪纳正亹亹其僊宣和养气分乃遐年○严氏校云案初学记十六引作闲邪作养素今案此条已见本篇上文】 洞庭之椅 【崔骃七依云有洞庭之椅依峻岸而旁生○今案百三家本崔骃集脱本钞下文引同】 寒山之桐 【张景阳七命云寒山之桐出自太冥○今案文选同】 载灵山 【嵇康琴赞云懿吾雅气载璞灵山体其德真清和自然澡以春雪澹若洞泉温乎其仁玉润外鲜丘○今案百三家本嵇康集及陈本懿吾句作惟彼雅器言】 峻岳 【嵇康琴赋云惟掎梧之所生兮托峻岳之崇岗○王石华校补小注峻字今案文选岳作岳陈本照改】 据苍岑 【张景阳七命云寒山之桐出自太冥含黄钟以吐干据苍岑而孤生营匠斲其朴伶伦均其声○王石华校刘改斲今案文选同】 依峻岸 【七依云有洞庭之椅依峻岸而旁生迥独居而孤危○今案百三家本崔骃集脱本钞上文引旁生以上】 上森萧下婆婆 【闵鸿琴赋云乃从容以旁眺观洪格于朝阳上森萧以崇立下婆婆而四张○今案陈本观洪句作覩美材于山阳】 合天地之醕和吸日月之休光 【嵇康琴赋云惟椅桐之所生兮托峻岳之崇岗披重壤以延载兮参辰极而高骧合天地之醕和兮吸日月之休光○王石华校补标目休字驴改骧今案陈本无注文选岳作岳合作含】 翦蕤宾剖大吕 【张景阳七命云寒山之洞出自太冥翦蕤宾之长柯剖大吕之阴茎○今案文选及陈本长作阳】 离子督墨匠石奋斤 【嵇康琴赋云至人摅思制为雅琴乃使离子督墨匠石奋斤夔襄荐法○王石华校金改斤今案文选同】 考之诗人琴瑟是宜 【蔡邕琴赋云观彼椅桐层山之蹊丹华炜炜绿叶参差考之诗人琴瑟是宜○今案陈本蹊作陂炜炜作炜烨百三家本中郎集亦作陂类聚四十四引与陈本同据订】 至人摅思制为雅琴 【嵇康琴赋云于是遁世之士荣期绮季之畴乃相与登飞梁越幽壑慕老童于騩隅钦泰容之高吟顾兹桐而兴虑思假物以托心乃断孙枝准量所任至人摅思制为雅琴○王石华校据改摅今案文选遁作遯余同】 弦以山柘之丝饰以和氏之璧 【崔骃七依云琴弦以山柘之丝饰以和氏之璧○今案陈本严辑本同】 弦以园客之丝徽以钟山之玉 【嵇康琴赋云弦以园客之丝征以钟山之玉○今案文选同】 龙凤之象古人之形 【嵇康赋奚有龙凤之象古人之形伯牙挥手锺期听声○今案文选琴赋同】 伶伦比律田连操张 【嵇贼伶伦比律田连操张进御君子新声憀亮○王石华校以末二字误操张旁勒未改今案文选琴赋作憀亮据订】 播之以八风文之以五声 【傅玄琴赋云播之以八风文之以五声○今案百三家本脱严辑傅玄集同】 扬和颜攘皓腕 【嵇康赋云扬和颜攘皓腕飞纤指以驰骛纷掍?以流漫○今案文选琴赋掍作???】 弹五弦 【家语云昔舜弹五弦之琴造南风之诗曰南风之熏兮可以解吾民之愠兮○今案见家语辨乐解三十五】 知四海 【乐声图云琴以知四海琴音调之以及四海也○今案陈俞本同】 咏先王之风 【韩诗外传云子夏居蓬户之中弹琴以咏先王之风有人亦乐无人亦乐○案见新安周氏校本外傅卷二】 理重华之操 【嵇康赋理重华之遗操慨远慕而长思○今案文选琴赋同】 理正声奏妙曲 【嵇康赋理正声奏妙曲○今案文选琴赋同】 进南荆发西秦 【嵇赋若乃华堂曲宴旨酒清醕进南荆发西秦绍陵阳度巴人○今案文选琴赋同】 器冷弦调心闲手敏 【嵇赋若乃夜色萧清明月垂光器洽弦调心闲手敏○今案文选琴赋及陈本夜色作冬夜明作朗本钞改明者宋人转写避始祖讳也】 秘弄乃开 【蔡邕琴赋云然后哀声既发秘弄乃开左手抑扬右手徘徊指掌反复抑案藏摧○今案类聚四十四初学记十六引及百三家本中郎集同】 奇弄乃发 【嵇康赋云于是曲引向阑众音将歇改歆易调奇弄乃发○今案文选琴赋同】 左手抑扬右手徘徊 【蔡琴赋云云繁弦既抑雅响乃扬青雀西飞别鹤东翔饮马长城楚曲明光○王石华校观改鹤补城字今案类聚四十四引及百三家本中郎集响作韵初学记十六引响作声但下文再引仍与此同】 一奏云起再奏雨随 【韩子云师旷一奏清角有云从西北方起再奏之大风至大雨随之裂帷幕破俎豆○今案韩子十过篇云上有玄字陈本亦作玄云无清角二字帷作帏】 徐动宫征微挥角羽 【说苑云雍门周以琴见孟尝君徐动宫征微挥角羽曲终而切叹孟尝涕泣增哀○今案类聚四十四引微挥作拂本钞下文引微作非余同近本说苑善说篇曲终句误作切终而成曲涕泣作涕浪污哀作欷】 角羽俱起宫征相证 【嵇康琴赋云及其初调则角羽俱起宫征相证○王石华校羽改则居改宫今案，文选同】 发宫商动征羽 【蔡赋云尔乃清声振五音举发宫商动征羽○今案百三家本中郎集振作发征作角发宫作韵宫类聚四十四引仍作发宫余与百三家同】 涉渌水奏清征 【嵇赋云心闲手敏涉渌水奏清征○王石华校渌改绿系沿陈本之误也今案文选琴赋正作渌】 扬白日发清角 【嵇赋尔乃理正声奏妙曲扬白日发青角○今案陈俞本及文选琴赋日作雪】 闲关九弦 【蔡赋云闲关九炫出入律吕屈伸低昂十指如雨○今案百三家本中郎同】 一弹三欷 【蔡赋一弹三欷曲有余哀○今案陈本欷误杀曲作凄百三家本脱】 五降成操 【刘驹駼玄根颂云玄弦五降乐成九奥○王石华校余改駼今案陈俞本脱严辑玄根颂亦未收此二句】 一切承闲 【嵇赋云下逮谣俗蔡氏五曲乃有一切承闲簉之亦有可观者焉○今案文选琴赋及陈本乃作犹】 出入律吕 【又云闲关九弦出入律吕○今案蔡中郎琴赋详上文又云二字误】 感荡心情 【嵇赋论其体势观其风声可以感荡心志而发泄机情○今案文选琴赋及陈本观作详机作幽】 志在深河 【桓子云禹操者昔夏之时洪水襄陵沈丘禹乃援琴作操其声清以隘潺潺志在深河○今案问经堂本新论及陈本沈丘作怀山隘作益潺作湲严辑本作沈山作溢】 志在流水 【吕氏春秋云伯牙鼓琴志在泰山锺子期曰巍巍乎若泰山复在流水曰汤汤乎若流水锺子期死伯牙绝弦破琴不鼓也○今案吕氏春秋孝行览及陈本同】 流风徘徊 【张衡南都赋云弹琴擫钥流风徘徊五道发征听者增哀○今案文选及陈本五道作清角】 流波汤汤 【嵇赋云理正声奏妙曲状若崇山又象流波浩乎汤汤郁乎峩峩○今案文选琴赋及陈本两乎字作兮】 走兽率舞飞鸟下翔 【蔡赋云于是走兽率舞飞鸟下翔感激弦歌故为之一低一昂○今案类聚四十四引及百三家本中郎集无故为之三字陈本删于是句及为之句】 白鹊翾翔 【瑞应图云师旷鼓琴通于神明玉羊白鹊翾翔坠投○今案陈本玉函山房辑本同】 素雁蜿蟺 【刘驹駼玄根颂云玄雁蜿蟺感清羽玄鹤顾??属应征宫○今案陈本騊駼误鞠余顾??属误回翔严辑玄根颂亦作回翔盖用陈本】 玄鹤失珠 【韩子云师旷鼓琴有玄鹤二衔明月珠在庭中舞一鹤失珠旷掩口而笑○今案陈本衔上脱二字失上脱一鹤两字考近本韩非子十过篇鼓琴鹤舞一段脱失珠事】 六马仰秣 【前已具○今案陈本注孙子本卷上瑟篇引作王肃书】 孙登一弦 【神仙传云嵇康见孙登弹一弦琴康叹息而服焉○今案陈本同龙威秘书本神仙传而服作绝思 【蔡氏五曲】 嵇康赋云下逮谣俗蔡氏五曲王昭樊妃千里别鹤乃有一切承闲簉乏○今案陈本无注文选琴赋樊作楚】 青雀西飞别鹤东翔 【蔡赋云于是繁弦既抑雅响乃扬仲尸思归鹿鸣三章梁父悲吟周公越裳青雀西飞别鹤东翔饮马长城楚曲明光樊姬遗叹鹤鸣高桑○今案类聚四十四引及百三家本蔡中郎集琴赋响作韵父作甫鹤鸣作鸡鸣类聚又樊作楚】 飞龙鹿鸣鹍鸡游弦 【嵇赋云次其曲引所宜则广陵止息东武太山飞龙鹿鸣鹍鸡游弦更唱迭和声若自然○今案文选琴赋和作奏余同陈本亦作奏若误石】 幽闲之曲 【司马相如美人赋云遂设甘酒进鸣琴抚弦为幽闲之曲○今案百三家本相如集闲作阑则与下文宋玉一条标目无别矣本钞歌篇引亦作幽闲】 送远之操 【西京杂记云赵后有宝琴曰凤凰善为归风送远之操○今案学津讨原本西京杂记卷五同】 秋竹之曲 【宋玉讽赋云臣复援琴为秋竹积雪之曲○今案七十二家本宋玉集同陈本脱讽字】 幽兰之曲 【宋玉讽赋乃更为兰房奥室止臣其中有鸣琴焉臣援而鼓之为幽兰白云之曲○王石华校屈改室今案初学记十六引幽兰白三字误作秋竹箦与上条无别考七十二家本宋玉集同陈本误注司马相如美人赋】 别鹤操 【琴操云高陵子牧取妻无子父兄将改取子牧闻之援琴抚鼓之恩爱未离为此曲○今案平津馆本琴赋作商陵牧子无抚字陈本作商陵穆子】 离鸾操 【琴操有离鸾引○今案陈本改注琴历初学记十六引亦然】 龟山操 【琴操云孔子伤正道陵迟鼓琴尘落九动其鸣歌曰龟山操○今案平津本琴操正作政陵迟作不用陈本删正道三句别易他语】 别鸟操 【琴云别鸟操宋玉元作之人也○今案此条有误陈俞本删考初学记十六引作别鹤操夹注谓商陵牧子所作疑即此条】 听之而有杀心 【华峤汉书云初蔡邕在陈留人有以酒食召邕至门客有弹琴于屏邕潜听之曰以乐召我而有杀心何也遂反将命者告主人遂自追问其故邕具以告弹琴者曰我向鼓琴见螗螂为之一前一却吾恐螗螂之失蝉也岂为杀心而形于声者乎邕笑曰足以当之矣○今案类聚四十四引具误且螗螂作螳蜋余同姚辑本华书脱鼓琴二字汪辑本鼓琴作鼓弦余悉同云据类聚书钞御览引】 听之有贪心 【韩诗外传云孔子鼓琴曾子子页侍侧闻而知之曾子曰夫子琴声殆有贪狼之志邪僻之行趣利之甚夫子曰嗟乎夫参天下习音矣向者丘鼓琴有鼠出游俚见属屈循梁微行曲脊则逆惧而不得丘以琴为其音以丘为贪狼邪僻不亦宜乎○今案陈本闻作门属屈作于屋则逆惧三字作求字为其作淫其余同近本韩诗外传卷七仍作侧闻为其作浮其余同陈本惟近本琴作瑟则断非是本钞既入琴篇是隋以前所见本必作琴也】 听者沾襟 【阮籍乐论云昔季刘子向风而鼓琴听之者泪下沾襟○王石华校降改阮案类聚四十四引刘作流脱沾襟二字余与原钞同陈本及百三家本阮集亦作流无子字又陈本听误所百三家本脱鼓字泪作泣】 成曲涕泣 【说苑云雍门周以琴见孟尝君徐动宫征非挥羽角成曲而切叹孟尝涕泣而增哀○今案详本篇上文】 愀怆伤心 【嵇康琴赋云是故怀感者闻之则莫不僭栗惨凄愀怆伤心○今案陈本及文选感作戚栗作懔】 古今所贵 【嵇康琴赋云永服御而不厌信古今之所贵○今案文选同】 缅邈超伦 【闵鸿琴赋云嗟雅弄之湻妙特缅邈以超伦○王石华校小注羣改伦今案陈本闵作关特作时】 歌人失曲舞者忘形 【蔡邕琴赋云于是歌人恍惚以失曲舞者乱节而忘形哀人塞耳以惆怅辕马蹀足以悲鸣○今案百三家本中郎集同】 匏土屏气 【嵇赋云于是金石寝声匏土屏气玉豹辍讴狄牙丧味天吴踊跃于重渊王乔披云而下坠舞鸑鷟于庭阶游女飘焉而来萃○今案文选琴赋同陈本土作竹】 岂笙钥而能伦 【嵇赋云料殊功而比操岂笙钥而能伦○今案文选琴赋及陈本而能作之能】 何箫琴之足听 【蔡赋云苟斯乐之可贵宣箫琴之足听○今案本钞何字宣字标目与小注不同陈本皆作宣俞本改作宜严辑蔡邕集仍舍何从宣】 空桑之琴 【周礼大司乐云孤竹之管空桑之琴瑟夏日至泽中方丘奏之○今案周礼春官同】 山桐之琴 【淮南子云山桐之琴泽涧之腹○今案陈本??闲作润腹作服非也考淮南子修务训??闲作梓】 龙门之琴 【周礼大司乐云阴竹之管龙门之琴瑟而奏之○今案周礼春官同】 云和之琴 【周礼又云孤竹之管云和之琴瑟冬日至于地上圜丘奏之○今案本钞和作门据本钞瑟篇引订改近本周礼大司乐亦作和】 齐桓号锺 【傅玄云司马相如有绿绮○今案百三家傅玄琴赋序司上有齐桓号锺句又云相如有焦尾蔡邕有绿绮此条旧钞盖有讹脱也陈本改注史记司马相如传误矣】 蔡邕燋尾 【蔡邕别传云邕豪子弟游吴门弹琴后厨中闻爨火声惊往问之吴人云桐材也请以为琴声绝妙世谓燋尾琴也○今案陈本改注搜神记　又案此下有别鹤离鸾二条已见本篇上文王石华校以其重出删去附注于此】 稷生妙琴 【张衡逍遥赋即疏炼石体稷生挥妙琴○今案百三家本严辑本张衡集皆脱陈俞本无即疏口】 师氏雅琴 【刘向别录云师氏雅琴者名志东海下邳人传云言师旷之后至今邳俗犹多好琴也○今案陈本玉函山房辑本志作忠无传三二字余同】 宝琴 【西京杂记云赵后有宝琴曰凤凰皆以金玉隐起为烈女之象○王石华校象改像非也今案学津讨原本杂记同】 和琴 【王恂琴赞穆穆和琴至至愔愔如彼清风泠焉经林○今案类聚四十四引此赞及陈本同】 邹忌舍之右室 【史记云邹忌以鼓琴见齐威王舍之右室须臾王鼓琴忌推户而入曰善哉鼓琴王曰子未察何以知善邪忌曰夫大弦浊以春温者君也○王石华校成改威今案陈本同史记田敬仲世家邹作驺】 子贱身不下堂 【吕氏春秋云子贱治单子鸣琴身不下堂○今案见开春论】 孔子学琴 【韩诗外传云孔子学琴于师襄子曰邈然远望洋洋乎翼翼乎其惟文王音也○今案新安周氏本外传王音也作王乎初学记十六引襄误堂音也作之闲乎】 太傅谈琴 【世说云戴公从东出谢太傅看之谢本轻戴见但与谈琴书戴无吝色而论琴愈尽妙谢然后知其量○今案世说雅量篇看上有往字然后作悠然余同陈本轻误经余同近本雅量篇】 桓谭善鼓琴 【东观云上尝问宋弘通儒之士弘荐桓谭善鼓琴上听悦之○今案类聚四十四引同姚辑本东观记宋弘传亦同聚珍本儒作博善鼓以下微异】 琴高善鼓琴 【列仙传云琴高以善鼓琴为康王舍人○今案陈本脱以字太平广记卷四引列仙传无善字】 杏坛鼓琴 【庄子云孔子游乎缁帷之林休坐杏坛之上弦歌而鼓琴○今案见庄子渔父篇本钞读书篇引同】 灯下弹琴 【语林云嵇中散灯下弹琴或有一人面甚小斯须转大长丈余○今案类聚四十四引无或字长上有遂字玉函山房辑本语林或作忽亦有遂字陈本同类聚】 正坐操琴 【蔡邕女诫云舅姑若命之鼓琴必正定坐操琴若问曲名则舍琴　兴而对○今案御览五百七十七引事类赋注十一引诫作训无定字而字严辑蔡邕集但补而字余从御览兰雪堂集脱】 端坐鼓琴 【张华诗云北方有佳人端坐鼓鸣琴终晨抚管弦旦夕不成音○今案百三家本张华集同】 读易弹琴 【孙登别传云登字公和读易弹琴颓然自得○今案类聚四十四引孙登别传同陈本脱字公和三字】 弦歌鼓琴 【庄子云孔子穷于陈蔡弦歌鼓琴未尝绝音○今案见庄子让王篇】 佯狂鼓琴 【史记殷本记云箕子谏纣不听乃被发佯狂而鼓琴以自悲故传之曰箕子之操也○今案史记殷本纪无箕子谏纣及鼓琴事御览五百七十七引史记有自悲以上陈本从御览】 悲歌鼓琴 【说苑云晋灵公好悲歌鼓琴○今案陈本同王谟本脱】 姬人鼓琴 【幽明录刘综善弹琴忽得困疾许由曰近见蒋家女鬼相录在山石闲专使弹琴作乐恐欲致灾也已为诔之去当无患也综渐差○今案此条标目与小注歧异当分二条陈俞本脱考御览五百七十七引幽明录善下无弹字由作逊综作琮近下无见字余同】 丹蛟吹笙文豹鼓琴 【傅玄正都赋云丹蛟吹笙文豹鼓琴○王石华校补正字今案百三家本傅玄集同】 

　　北堂书钞卷第一百九 

　　●北堂书钞卷第一百一十　　　乐部六 

　　隋秘书郎虞世南撰 
　　南海孔广陶校注 
　　筝十一　　　　　　　　筑十二 
　　箜篌十三　　　　　　　琵琶十四 
　　笙十五　　　　　　　　簧十六 
　　竽十七 

　　○筝十一 

　　上隆似天下平似地 【傅玄筝赋序云筝秦声也上隆似天下平似地中空准六合弦柱拟十二月设之则四象存鼓之则五音发○今案百三家本傅玄集无秦声也三字隆作圆余同陈本改注傅子】 弦有十二四时度也柱三寸三才具也 【阮瑀筝赋云弦有十二四时度也柱高三寸三才具位也○今案初学记筝类引及陈本删高字位字余同百三家本严辑本阮瑀筝赋皆未收此四句】 理弦歌秋风 【俗说云谢仁祖为豫州主簿在桓玄温阁下桓闻其善筝使呼之既至取筝与弹谢即理弦抚筝因而歌秋风意气殊异桓以此知之○今案类聚四十四御览五百七十六引俗说无玄字陈本无温字异作遒本钞七十三主簿篇引仁祖作景仁温阁作玄门异作远桓以作玄重】 抚筝歌诗 【语林云晋孝武祖宴西堂诏桓子野弹筝桓乃抚筝而歌怨诗悲厉之响一堂流涕○王石华校宛改怨今案类聚四十四引语林子野作野王无桓乃以下陈俞本改注今晋书】 弹筝快耳 【史记李斯传云上书曰弹筝搏髀而歌呜呜快耳者真秦之声也○王石华校莫筝改真秦今案近本史记及陈本歌下有呼字耳下有目字王氏读书杂志据此旧钞及类聚乐部四御览乐部十四以正今本史记之讹】 弹筝合歌 【续晋阳春秋云右将军桓伊善音律因宴饮帝命伊吹笛伊为一弄乃放笛曰臣于筝乃不如笛自足以韵合歌管○今案惜阴轩世说下之上注引续晋阳秋右作左余同陈本改注今晋书】 秦筝奏西音 【魏文帝诗云齐瑟发东舞秦筝奏西音○今案陈俞本瑟作琴百三家本魏文集及本钞舞篇瑟作唱】 秦筝何慷慨 【曹植箜篌引云秦筝何慷慨齐瑟且和柔○今案陈本文选百三家本集且和作和且】 激新声 【魏文帝诗云悲筝激新声长笛吐清气○今案陈俞本激作发悲作秦百三家本魏文集筝误弦吐作吹本钞笛篇引与此条旧钞合】 奋逸响 【曹植诗云弹筝奋逸响新声好入神○今案陈俞本好作妙】 扬大雅之哀吟 【曹植思人赋云□秦筝之慷慨扬□雅之哀吟○今案陈本百三家本陈思王集思人作幽思秦筝之作素笔而余同】 唱葛天之高韵 【曹霖筝赋云锺子授筝伯牙同节唱葛天之高韵赞幽兰与白雪○今案初学记十六引此赋及陈本曹霖作贾彬同作击又初学记天误文】 岂蒙恬所能关思 【傅玄筝赋序云筝秦声也以为蒙恬所造斯乃仁智之器岂蒙恬亡国之臣所能关其思哉○王石华校去改玄今案陈本百三家本傅玄集脱秦声也三字关作开又陈本臣误成】 虽吴姬何以加哉 【傅子云张奏鼓琴郝素弹筝虽伯牙之妙手吴姬之奇声何以加哉○今案陈本及聚珍辑本附录引御览无张奏句弹上有善字余同类聚四十四引傅子亦然严辑本亦伙张奏四字】 

　　○筑十二 

　　还沛击筑 【史记高祖帝纪云高祖还沛上击筑自歌○今案本钞巡行篇飨燕篇歌篇皆引此文】 大会击筑 【东观记光武大会真定王制杨自击筑○今案聚珍本姚辑本陈俞本皆无制杨二字又聚珍本王作帝】 击筑饮燕市 【史记刺客传云荆轲击筑与高渐离饮于燕市○王石华校制改荆今案陈俞本无刺客传三字余同考史记刺客列传两言高渐离击筑并无言荆轲击筑者此注疑有脱误】 击筑为壮声 【燕丹子云高渐离击筑宋意和之为壮声发皆冲冠○今案陈俞本宋意作荆轲问经堂本燕丹子卷下冲冠句作皆泪流余同】 

　　○箜篌十三 

　　师延所作空国所存 【释名云箜篌师延所作靡靡之乐也后出桑间濮上之地盖空国之侯所存也师涓与晋平公鼓焉郑卫分其地而有之遂为淫乐也○今案毕本释乐器篇及陈本与晋作为晋余同类聚四十四引亦作为但无盖空句】 武祠太一而作坎篌 【风俗通云箜篌案汉武帝祠太一后土令乐人侯调依琴而作坎篌言其坎坎志节○今案陈本同近本风俗通声音篇依琴句作依琴作坎坎之乐坎坎二字因下句而误考初学记十六引坎篌作坎侯余与原钞同】 灵帝好胡服乃作箜篌 【续汉书五行志云灵帝好胡服乃作胡箜篌○今案续汉志同】 东土君子雅善箜篌 【曹毗箜篌诗云东土君子雅善箜篌○今案陈本同】 集会堂上常弹箜篌 【乐府歌诗云集会高堂上张弹箜篌○今案俞本脱陈本无高字】 匪借和于箫管岂假韵于筑筝 【钮滔母孙氏箜篌赋云匪借和于箫管岂假韵于筑筝○今案初学记类聚引此赋及严辑钮滔母箜篌赋皆脱此二句陈本钮误钧】 箜篌引 【朝鲜津卒霍里子高所作也子高晨起刺舡而濯有一狂夫披发提壶堕河而死其妻援箜篌而歌曲终亦投河而死子高援琴作其歌声○今案此条旧钞偶脱书名陈俞本注见琴操晨下无起字盖据类聚四十四引订也考此文亦见崔豹古今注太原郭氏辑乐府府诗集廿六载箜篌引霍里子高下有妻丽玉三字】 

　　○琵琶十四 

　　兴自秦末 【傅玄琵琶赋序云杜挚以琵琶兴于秦末年盖苦长城之役百姓鼗而鼓之○今案初学记卷十六引此序无年字鼗作弦鼗余同陈本秦末误羸秦鼗改乃作二字非也又旧钞赋上有兴于秦末四字系因下文而衍】 兴自末世 【成公绥琵琶赋云惟此琵琶兴自末世○今案百三家本此赋同初学记十六引末世作夫裔】 乐家所作 【风俗通云谨案琵琶近世乐家所作不知谁作也○今案陈本谁作二字作所起近本风俗通声音篇谁下脱作字类聚四十四引世作出余与原钞同】 马上所鼓 【释名曰琵琶本出于朝中马上所鼓也○今案见毕本释乐器】 工人裁琴之形 【傅玄琵琶赋序云闻之故老汉遣乌孙公主念其行道思慕使工人裁琴筝笙筑之形作马上之乐○王石华校马改乌生改主今案百三家本傅玄集及御览五百八十三引裁作载形作属陈本笙筑作筑箜篌余同百三家本】 合文梓规灵象 【傅玄又云合荆山之文梓规灵象而定婆○今案陈俞本脱傅节子辑傅鹑觚集婆作娑】 分柱设位岁数成也 【成公绥琵琶赋云分柱设位岁数成也○今案百三家本类聚四十四引此赋及陈本皆设作列】 盘圆柄直阴阳序也 【傅玄赋云盘圆柄直阴阳序也○今案陈本同初学记十六引及百三家本玄集圆作员】 弦法四时 【孙该琵琶赋云弦法四时修柄短直洪然适宜○今案陈本将四时句改注傅玄琵琶赋余删严辑孙该集脱此条】 挺柄布柱 【玄赋挺修柄以布柱转四时而发机○今案陈本同百三家本严辑本傅玄赋挺作控】 闻促声高形躁志越 【嵇康声无哀乐论平和之人听筝笛琵琶则形躁而志越闻琴瑟则体静而心闲夫琵琶筝笛闻促而声高故使人形躁而志越○今案初学记十六引此论及陈本声无误无声又初学记闲作开余同百三家本嵇康集体静作听静闻促作闲促】 惠文琵琶 【高惠文与妇书曰今置琵琶一枚音甚清亮也○今案陈俞本同严辑本脱】 仁祖弹琵琶 【世说有北方谢仁祖不及重者桓大司马曰诸君莫轻仁祖企脚在北牖下弹琵琶故自有天际真人意○今案世说容止篇及陈本及作乃北上无在字意作想又陈本牖作窗近本世说作牖】 阮咸善琵琶 【竹林七贤赋云咸善弹琵琶○今案类聚四十四引赋作论余同】 叩少宫骋明光 【孙该琵琶赋云尔乃叩少宫聘明光○王石华校谚改该今案类聚四十四引此赋同】 操畅骆驿 【孙该又云操畅骆驿游乎风扬抑案擫摄拰搦摧藏○今案类聚四十四引及陈本严辑本孙该琵琶赋扬作扬案作扬擫摄作按捻又陈本拰作推余同】 发越哀伤 【傅玄云飞纤指以促柱养发越以哀伤○今案陈本百三家本傅玄集琵琶赋养作创初学记十六引亦然】 能娱我心 【傅玄歌诗云所乐亦非琴唯言琵琶筝能娱我心○今案陈本同初学记十六引歌诗筝上有与字余同】 以慰其思 【石崇明君辞者公主嫁乌孙令琵琶马上作乐以慰其道路之思也○今案文选及冯辑晋诗纪卷十载石崇明君辞序同陈本作石崇琵琶引非是】 

　　○笙十五 

　　女娲笙 【礼记云女娲之笙簧郑玄注曰女娲三皇承宓戏者○今案陈本删郑注以下近本明堂位注作宓羲释文戏音羲是陆德明所见本作戏也阮校勘记云岳本羲作戏】 随作笙 【世本云随作笙○今案陈本及类聚四十四引作隋二酉丛书张辑世本作篇引风俗通及通志正作随宋衷注随女娲氏之臣】 太簇之气象物之生 【白虎通云笙之道施太簇之气也象万物之生也○今案白虎通礼乐篇道作言初学记十六引亦然】 汶阳孤莜 【潘岳笙赋云河汾之石有曲沃之县匏邹鲁之珍有汶阳之孤莜斩以为笙○今案文选及陈本石作宝莜作筱无斩以句】 不周之竹 【王廙笙赋云其制器则审不周之竹鲁城之瓠○今案陈本照初学记十六引订审作取鲁作曾　　　钦定历代赋汇卷九十三引作取作层瓠作匏类聚四十四引作曾余与赋汇同】 瓠生簳裁熟簧 【潘岳笙赋云徒观其制器则审洪纤面短长瓠生簳裁熟簧○今案陈本及文选初学记引瓠作■〈戾刂〉又陈本标目生误笙】 大者谓之巢小者谓之和 【尔雅云大笙谓之巢其小者谓之和○今案见尔雅释乐】 雅簧 【三礼图云雅簧生簧十三上六下七○今案俞本删陈本雅簧四字作笙有雅簧余同马竹吾辑阮氏三礼图从陈本引】 名器 【王兴之与谢安书云知君尝得小笙笙是名器往闻者若令诸君闻之乃当可不言而去今见者皆不以为佳恐是不能好也○今案俞本脱陈本无往闻至而去十六字好作识】 协和陈宋混一齐楚 【潘岳笙赋云协和陈宋混一齐楚迩不逼而远无携声成文而节有序○王石华校协改携今案文选同】 吹云和 【汉武帝内传云西王母命侍女董双成吹云和之笙○今案守山阁本武帝内传和作龢古和字也余同】 作凤鸣 【列仙传云王子乔者周灵王太子晋也好吹笙作凤鸣游伊雒间○王石华校者改晋今案类聚四十四引列仙传同】 赤松吹笙 【王廙雒都赋云赤松吹笙天子吹笙也○今案陈本无天子句】 王乔吐音 【张衡逍遥赋云由子奏灵鼗王子乔吐凤音也○今案由字有误陈俞本删由子五字严辑张衡集脱】 凤凰吹笙 【曹植乐府云□鸟起舞凤凰吹笙○今案陈本鸟上补乌字】 丹蛟吹笙 【傅玄正都赋云列仙逸唱麃虎听音丹蛟吹笙文豹鼓琴○今案百三家本傅玄集同陈本正改西】 西王吹笙 【穆天子传云西王母吟曰吹笙鼓簧中心无伤○今案陈本平津馆辑本穆天子传及类聚四十四御览五百八十一引无伤作翔翔又御览中作衷】 桓帝善笙 【东观记云桓帝好音乐善琴笙○今案范书桓帝纪论引前史同注云前史谓东观记考聚珍本姚辑本东观记桓帝纪亦同】 商容观舞墨子吹生 【尸子云商容观舞墨子吹笙○今案平津馆辑本尸子据类聚引同】 衣锦吹笙 【淮南子云孟夏之月居南宫御女赤色衣赤采吹竽笙】 吹笙鼓簧 【毛诗云吹笙鼓簧承筐是将○今案见小雅鹿鸣】 吹笙鼓琴 【魏志云文帝令杜夔于宾客中吹笙鼓琴夔有难色遂黜免之○今案见魏志方伎传】 笙镛以间鸟兽跄跄 【尚书云笙镛以间鸟兽跄跄孔传云镛大锺也间迭也吹笙击锺鸟兽化德相率而舞跄跄然○王石华校闻改间今案见尚书益稷篇孔传】 

　　○簧十六 

　　女娲作簧 【风俗通云案世本女娲作簧簧笙中簧○今案见声音篇】 飞琼鼓簧 【汉武帝内传云西王母命侍女许飞琼鼓震灵之簧○王石华校补簧字今案守山阁本汉武内传同本钞震灵四字误大写并连下条陈本竟删去此句失考甚矣】 君子执簧 【毛诗云君子阳阳左执簧右招我由房○今案见王风】 乐师调簧 【礼记月令云仲夏之月命乐师调笙簧○今案近本礼记同】 瑶池鼓簧 【穆天子传云天子觞西王母于瑶池之上而王母吟曰吹笙鼓簧○今案平津馆本穆天子传卷三同亦见本钞笙篇】 石室鼓簧 【神仙传云王遥入石室发箧有五舌簧三枚遥自鼓一枚以二枚与室内人鼓也○今案陈本龙威秘书本神仙传内作中本钞作内者因隋讳忠兼避也】 巧言 【毛诗云巧言如簧颜之厚矣○今案见小雅巧言篇】 在口 【蔡邕检逸赋思在口而为簧鸣哀声独而不敢聆○今案陈本脱检逸二字及鸣哀八字严辑蔡邕集独下无而字】 假簧以舒忧 【楚辞云愿假簧以舒忧○今案陈本同考见刘向九叹】 鸣簧发丹唇 【陆诗云鸣簧发丹唇朱弦绕素腕○今案陈本陆下有云字考文选陆云为顾彦先妇荅诗同】 簧为约梦得贤 【梦书云簧为结约梦得簧者为贤友也○今案陈本为贤作得贤】 

　　○竽十七 

　　笙师掌教 【周礼春官笙师职云笙师掌教歙竽○王石华校注内诗改师今案近本周礼同】 音家工吹 【桓子新论云音家成少伯工吹竽和音乐也○今案俞本同陈本删和音四字问经堂本严辑本新论但据御览五百八十一引无音家二字和音四字】 雅竽 【三礼图云雅竽簧上下各六○今案陈俞本玉函山房辑本同】 象笙 【博雅云竽象笙三十六管○今案见广雅释乐本钞作博者永兴避隋炀帝讳也】 吹以知法度 【乐叶图云吹竽者以知法度竽音调则度数得○王石华校者改音今案陈俞本者作有得下有见字玉函山房辑本亦作得见】 听之思蓄聚 【礼记云君子听竽之声则思蓄聚之臣○王石华校补君字乞案礼记乐记蓄作畜】 补音 【春秋感精符云冬至之日人主使八能之士吹和黄锺之律间补音以竽○王石华校生改主今案陈俞本吹下删和字余同玉函山房辑本脱聚珍本通卦验亦有此文ｕ狂会ｙ楚辞招魂于竽瑟狂会搷鸣鼓些○今案陈俞本同】 南郭请吹 【韩子云齐宣使人吹竽必三百人南郭处士为王吹竽王悦之宣王闻之一一听之处士逸焉○今案陈俞本及韩子内储说上篇闻之句作宣王死愍王立逸作逃】 商丘好吹 【列仙传云商丘子者商邑人常好吹竽邑人法之无不受就要道○今案陈本廿一种秘书本列仙传及御览五百八十一引商邑作高邑法作奇受就四字作从受道问其要】 梁丘据之右挈 【晏子云景公饮酒又移于梁丘据左操琴右挈竽○今案陈俞本及吴山尊仿宋本晏子内五第十二章琴作瑟】 临菑民无不吹 【史记云临菑富而寔其民无不吹竽鼓瑟○王石华校无下补不字今案陈本同今史记苏秦传富上有甚字】 为作陌上桑乃言凤鶵 【鹰璩新诗云汉末桓帝时郎有马子侯自谓识音律请客鸣笙竽为作陌上桑乃言凤将鶵○今案陈俞本脱郎字余同百三家本应璩百一诗乃作反又附注云一作新诗】 

　　北堂书钞卷第一百一十 

　　●北堂书钞卷第一百一十一　　乐部七 

　　隋秘书郎虞世南撰 
　　南海孔广陶校注 
　　箫十八　　　　　　　　笛十九 
　　篪二十　　　　　　　　埙二十一 
　　钥二十二　　　　　　　■〈叚〉二十三 
　　缶二十四　　　　　　　柷敔二十五 
　　笋簴二十六 

　　○箫十八 

　　班匠施功夔襄准法 【王褒洞箫赋云于是班匠施功夔襄准法带以象牙掍其会合○王石华校襄改褒非是今案陈本注内匠误象考类聚四十四引班作般功作巧初学记十六引亦作巧准误推掍作混余与原钞同文选亦作般襄作妃李善注谓妃字未详随引列子师襄学琴事而仍不敢定作襄字然与古本正合】 象凤翼 【说文云箫参差管钥象凤之翼○今案说文竹部钥作乐】 为凤鸣 【史记云秦女弄玉善吹箫为凤鸣凤凰遂下○今案近本史记无此文见御览五百八十一引列仙传】 其形参差 【风俗通云案舜作箫其形参差象凤之翼十管长二尺○今案类聚四十四引二尺作三尺陈本二尺作尺二寸近本风俗通声音篇箫下有韶九成三字二作一】 其声肃清 【释名曰箫肃也其声肃肃而清○今案见释乐器】 雅箫 【三礼图云雅箫长尺四寸二十四彄颂箫长尺二寸十六彄○今案陈本玉函山房辑本同类聚四十四引颂箫长下脱尺字初学记十六引亦然并脱二十四彄句】 玉箫 【段龟龙凉州记吕纂咸寍二年时胡人发张骏冢得玉箫○今案陈本无吕纂二字二年作三年御览五百八十一引胡人作有盗冢作墓二酉丛书辑凉州记时胡人三字作胡安璩等余同】 江寍箫管之竹 【丹阳记云江宁县南三十里有慈母山积石临江生箫管之竹○今案说郛本丹阳记同类聚四十四引三作四】 庐山箫笳之声 【浔阳记云庐山西南有康王谷北岭有篰城天欲雨辄闻鼓角箫笳之声○今案陈本脱北岭五字笳作管说郛本浔阳记亦作管无篰字类聚四十四引亦无篰字余与原钞同】 君子听箫声 【礼记云君子听箫声则思蓄聚之臣○今案乐记及陈本作畜本钞竽篇引亦作蓄】 太子喜箫颂 【汉书王褒传云元帝为太子体不安善忘不乐诏使王褒等皆之太子宫诵奇文太子喜褒洞箫颂令后宫诵之○今案见汉书六十四下】 玉女吹箫 【乐府诗云玉女坐吹箫○今案陈本同】 木人吹箫 【傅子云马先生能使木人吹箫○今案类聚四十四引及聚珍本傅子附录据御览引皆同】 萧史吹箫 【列女传云萧史者秦穆公时人善吹箫能致孔雀白鹤○今案初学记十六御览五百八十一引同惟作刘向列仙传】 元帝能吹箫 【汉书元帝纪云帝多才艺能吹洞箫如湻曰洞箫无底○今案汉书九元帝纪赞同】 吹籁见越王 【吕氏春秋云客有以箫吹籁见越王者上下宫商而越王不喜也或为之野音而王反悦○今案吕氏春秋孝行览及陈本吹上无箫字】 吹箫乞吴市 【史记伍员传云子胥鼓腹吹箫乞食于吴市○王石华校肠改腹今案胥古胥字也考史记伍子胥传有乞食事独无鼓腹吹箫四字惟范睢传有此文箫作篪余同徐广注云篪一作箫】 扬德风令恺歌 【蔡邕礼乐志云其短箫铙歌军乐也黄帝命岐伯所作以建威武扬德风也盖周官所谓王大捷则令恺歌○今案续汉书礼仪志注引无武字恺作凯余同】 武声作雷霆 【王褒洞箫赋云其武声若雷霆轰尽佚豫以沸渭○王石华校渭改惯谬甚今案陈本及文选初学记十六引轰??匀作輘輷又初学记作渭文选作??胃考文选长杨赋亦有沸渭一字可以借证石华亦未深考耳】 仁声若凯风 【又云其仁声若凯风纷披容与而施惠○今案文选洞箫赋觊作颽初学记十六引与原钞同】 肃雍和鸣 【毛诗云既备乃奏箫管备举喤喤厥声肃雍和鸣○今案见周颂有瞽】 清规弗讙 【王褒洞箫赋云惟详察其素体宜清规而弗讙○今案文选及陈本规作静讙作喧初学记十六引作喧余与文选同】 愪愪之可怀谭谭而有味 【又云哀愪愪之可怀良谭谭而有味○今案陈本同文选洞箫赋愪作悁李善注引说文悁忧貌今考说文悁忿也一曰忧也善注但取忧字释耳初学记十六引亦作悁】 

　　○笛十九 

　　观衡山之干 【宋玉笛赋云余尝观于衡山之阳见奇异之干罕节简枝之丛生也○王石华校次改枝今案七十二家本宋玉集及陈本异之作筱异简作间类聚四十四初学记十六引仍作简余与七十二家同】 伐云梦之竹 【陈思王与吴季重书云愿伐云梦之竹以为笛斩泗滨之梓以为筝○今案文选同陈俞本两以字皆误作八】 假涂南国 【宋玉笛赋云师旷将为阳春北鄙白雪之曲假涂南国至于北山因命陪乘取其雄焉宋意将送荆卿于易水之上得其雌焉○王石华校刑改荆今案七十二家本宋玉集及陈本北山作此山类聚四十四初学记十六引鄙作郑】 出自西凉 【李尤笛铭云剡削凉斡三孔条长出自凉流离浩荡○今案百二家本李尤集及陈本无剡削二句百三家本西凉作西南又初学记十六引条作修无出自句荡下有壮士抑扬四字同卷再引又有西凉句】 见奇异??斡 【宋玉笛赋云余尝观于衡山之阳见奇异之斡罕节简枝之丛生也○今案详本篇上文】 果有异声 【文士传云蔡邕尝经会稽高迁亭见屋掾竹东间十六可以为笛取用果有异声○今案范书蔡邕传注引文士传同陈本迁误桥】 丘仲所作 【风俗通云笛武帝时丘仲所作也笛涤也所以涤邪秽纳雅正也长尺四寸七孔其后有羌笛○今案近本风俗通声音篇长下有二字寸误十余同陈本脱其后句初学记十六引长下有一字类聚四十四引与原钞悉同】 蔡邕所作 【伏滔蔡邕长笛赋序云余同僚桓子野有故长笛传之耆云初蔡邕避茌江南宿于柯亭柯亭之馆以竹为掾邕仰而眄之曰良竹也取以为笛其声独绝蔡邕之所作也○王石华校声老改耆老今案范书蔡邕传注引伏滔长笛赋序所作句在老云句下其声作奇声初学记十六引亦然陈本脱伏滔二字余与范书注同又本钞下文引亦作奇声类聚四十四引传上衍赋字老作艾余亦与范书注同】 王尔公输合妙意 【宋玉笛赋云于是乃使王尔公输之徒合妙意角击遂以为笛○王石华校辅改输今案陈俞本七十二家本宋玉集击字误作较手】 严春午子奋玉手 【宋玉笛赋云命严春使午子延长颈奋玉手离朱唇耀皓齿红颜臻玉貌起吟清商追流征○王石华校守改午今案七十二家本宋玉集及陈本离作摛耀作曜红作赪类聚四十四初学记十六引亦然又七十二家本清误青】 玉笛六孔 【西京杂记云高祖入咸阳宫周行府库有玉笛长二尺二寸六孔○今案陈本及本钞下文引同学津讨原本杂记笛作管寸下有二十两字】 羌笛三孔 【说文云笛七孔筩也羌笛三孔○今案见说文竹部陈本筩误角】 吟清商追流征 【宋玉笛赋云红颜臻玉貌起吟清商追流征激呌入青云慷慨均穷士○今案七十二家本宋玉集均作切余详上文】 歌壮士 【又云歌壮士之必往悲勇猛乎飘疾○今案七十二家本宋玉集陈本作猛勇】 咏新诗 【蔡邕瞽师赋云抚长笛以摅愤兮气轰锽而横飞咏新诗之悲歌兮舒滞积而宣郁何此声之悲痛兮怆然泪以憯恻○今案本钞下文引长笛二句此声二句百三家本中郎集此声二句在咏新二句之上憯作隐严严辑蔡邕集憯作潜余同初学记十六引祇引上二句亦同】 发音飘喨 【向秀思旧赋序云邻人有吹笛者发音飘喨○今案文选作寥亮陈本作嘹亮】 奇声独绝 【伏滔蔡邕长笛赋云邕避难江南宿于柯亭之馆仰见竹椽取以为笛奇声独绝厯代传之○今案详本篇上文】 吹为一弄 【续晋阳秋云帝命桓伊吹笛伊神色无忤吹为一弄○今案惜阴轩本卷下之上注引续晋阳秋吹为作既吹】 为作三调 【世说云王子献闻桓子野善笛而不相识后遇之即令人相闻云君善吹笛试为我奏桓子时已贵显素闻王名□便回下车踞胡床为作三调弄毕便去客主更不交一□○王石华校节改即诚改试今案世说任□□□献作猷即令作便令余同陈本亦作□□□□】 似龙□ 【□□长笛赋云近代双笛从羗起羌人□竹未及□龙鸣水中不见已截竹吹之声相似○王石华校裁改截今案文选及陈本代作世本钞作代者唐人传钞避太宗讳也类聚四十四引竹误木余同文选】 类鹍鸣 【蔡邕瞽师赋云抚长笛以摅愤气轰锽以横飞何此声之悲痛怆凄泪以僣恻类离鹍之孤鸣似杞妇之哭泣○今案本篇上文引长笛四句怆凄作怆然严辑本僣作潜余同】 不变其材 【马融长笛赋云惟笛因其天姿不变其材伐而吹之其声如此○今案文选同】 一定之调 【荀朂奏云长笛有一定之调故诸弦歌皆从笛为正也○王石华校最改勖今案陈本同百三家本荀勖集长作以正误是】 长笛续短笛 【古歌辞云长笛续短笛愿陛下保寿无极○今案陈本俞本同】 长笛吐清气 【魏文帝诗云悲筝激新声长笛吐清气○今案本钞筝篇引同百三家本筝误弦吐误吹】 纳之雅正 【风俗通云笛涤也所以涤邪秽纳之雅正○今案详本篇上文】 瞽师抚笛 【蔡邕瞽师赋云抚长笛以摅愤气轰锽以横飞○今案详本篇上文】 合于律吕 【荀勖奏云笛犹钟声宜必合于律吕○今案陈俞本同百三家本荀勖集声作磬】 洛客吹笛 【马融长笛赋叙云余性好音为督邮卧平阳郿坞中有洛客舍逆旅吹笛为气出精列相和○王石华校补督字今案文选郿字在平字上陈本亦然郿下且有县字无为气五字类聚四十四引亦然】 游楚好笛 【魏略云游楚好音乐畜笛每行将以自随○今案陈本及类聚四十四引魏略每行将三字作者每持】 宋祎善吹笛 【俗说云宋祎是石崇妓绿珠弟子有国色善吹笛○今案类聚十八引俗说同又四十四引善作喜】 咸阳玉笛 【西京杂记云高祖初入咸阳宫周行府库其犹异者玉笛长二尺三寸六孔○今案本篇上文引无其犹四字余同】 张骏玉笛 【段龟龙凉州记云吕纂时胡人发张骏冢得玉笛○今案说郛本二酉丛书辑本凉州记及类聚四十四引皆同亦详本钞箫篇】 

　　○篪二十 

　　篪六孔有底 【五经要义云篪竹也六孔有底○王石华校据陈俞本改篪今案本钞虎多作需因而篪亦作□盖避唐高祖之祖讳也陈俞本竹也二字作以竹为之】 鼓腹 【史记云伍子胥嵇首肉袒鼓腹吹篪乞食于吴市○今案详本钞箫篇】 ??冗手 【曹植九歌咏云??冗手兮吹□○今案百三家本严辑本脱陈俞本??冗作拀】 左□右笙钟鼓俱震 【曹植七启云左□右笙钟鼓俱震箫管齐鸣○今案文选同】 自御埙□以娱嘉宾 【东观记云明帝幸南阳祠旧宅上自御埙□以娱嘉宾○今案御览九十一引及聚珍本东观记同姚辑本脱祠字】 

　　○埙二十一 

　　烧土为之大如鸡子 【三礼投壶图云埙烧土为之雅埙如土大如鸡子也○今案此阮氏三礼图也今已佚考周礼小师注鸡子作雁卵尔雅郭注则雅埙作颂埙余同陈本俞本改注风俗通】 伯氏吹埙 【毛诗○今案见小雅何人斯】 帝自御埙 【东观记云明帝南巡祠旧宅礼毕作雅乐奏鹿鸣帝自御埙□和之○今案御览九十一及本钞□篇引南巡作幸南阳聚珍本东观记亦然陈本脱】 

　　○钥二十二 

　　大谓之产小谓之箹 【尔雅云大钥谓之产其中谓之仲小者谓之箹○今案见释乐陈俞本箹误筠】 伊耆氏乐 【礼记云蒉桴土鼓苇钥伊耆氏之乐也○王石华校舞改苇今案陈俞本同近本乐记土鼓在蒉桴上】 师教国子 【周礼笙师职云笙师掌教吹钥也○今案笙师无国子二字惟钥师乃云掌教国子吹钥】 为五声 【周礼钥师职云凡国祈年于田祖歙豳雅击士鼓郑玄注云祈年祈丰年也田祖始耕田者谓神农也吹之者以钥为五声也豳雅七月有于耜举趾馌彼南亩之事歌其类也谓之雅者以其言男女之正也杜子春云土鼓以瓦为匡以革为两面可击之○王石华校曲改豳今案近本钥师职五声作之声陈俞本脱吹之者九字】 有异声 【蔡邕别传云邕常游迁亭见屋椽竹可以为钥因取用之果有异声其知音皆如此者也○今案陈俞本迁亭作高桥亭考范书蔡邕传注引文士传作高迁亭钥作笛余同类聚八十九引文士传亦作高迁笛仍作钥】 所以和众 【风俗通云钥师所掌竹管三孔所以和众音也○今案陈俞本及近本风俗通声音篇众音作众声】 以明其功 【吕氏春秋云禹立命皋陶作为夏钥九成以明其功也○今案经训堂本吕氏春秋古乐篇同】 左手执钥右手秉翟 【毛诗云左手执钥右手秉翟毛苌曰钥六孔翟翟羽也郑笺云硕人多伎艺又能钥舞文正道备也谨案上云万舞则是武此云钥舞故云文也○今案邶风简兮篇及陈俞本多伎艺作多才多艺又陈俞本脱谨案以下】 秋冬学羽钥 【礼记王制云春夏学干戚秋冬学羽钥○今案陈俞本同考近本王制无此文惟见文王世子戚作戈】 

　　○■〈叚〉二十三 

　　出于戎俗 【杜挚■〈叚〉赋云客有听边亭之长■〈叚〉者美其出于戎貉之俗而有合夫箫管绍夏之音也○王石华校戎改绍今案本钞下文引同宋书乐志卷一引□□出于作出入俗作思有合句作有大韶夏音五字陈俞本末句与宋志同】 托于河泽 【杜挚饯赋云惟■〈叚〉芦之为物受洁劲之自然托妙体于河泽厯百代而不迁○今案陈本同类聚四十四引此赋河作阿受洁作谅絜】 扬青芦隐皓齿 【杜挚赋云尔乃调唇吻整容止含重■〈叚〉厌左耳扬青芦隐皓齿○王石华校屑改唇今案严辑本杜挚集脱陈俞本无含重六字又俞本芦改胪】 潜气内运浮响外盈 【傅休奕■〈叚〉赋云掇兹薄叶绕此循□参羌押臈随手而成开通耳扬虚畅水口则鸣潜气内运浮响外盈○今案此条有误陈本但注■〈叚〉赋二字余脱严辑傅休弈集亦未收此文】 吹东角动南征 【杜挚■〈叚〉赋云吹东角动南征清羽发浊商起巨节纵横微风徙理○今案类聚四十四引此赋及陈本严辑本皆无巨节二句】 为出塞之声 【曹嘉之晋纪云刘畴字王乔曾避难坞壁贾胡百数欲害之畴援■〈叚〉而吹之为出塞之声动其游客之思于是羣胡垂涕而去遂得免○王石华校换改援今案陈本于是句涕作泣类聚四十四引垂涕作倚位无字王乔三字遂得免三字】 人有怀土之切 【世说云刘越石为胡骑所围数重刘中夜吹胡■〈叚〉贼皆流涕歔欷人有怀土之切向晓又吹贼并解围奔走○今案类聚四十四引及陈本皆无歔欷二字又陈本解作弃类聚作起】 怀凯风之思 【蔡琰别传琰字文姬后汉末大乱为胡骑所获登胡殿感胡■〈叚〉之音怀凯风之思作诗言志曰胡■〈叚〉动兮边马鸣孤雁归兮声嘤嘤○今案陈本有增注御览五百八十一引琰别传无后字大字感胡以下改为感■〈叚〉之音作十八柏类聚四十四引无后字无怀凯句余与原钞同】 向春风而吹 【孙楚■〈叚〉赋云顷还北馆遇华发人于润水之摈向春风而吹长■〈叚〉音声嘹喨有感余情者○王石华校云向春五字应大写另提本钞误作小写非也今案百三家本孙楚■〈叚〉赋序同陈俞本嘹作寥】 合箫管之音 【杜挚■〈叚〉赋云客有听边亭之长■〈叚〉者美其出于戎貉之俗而合夫箫管绍夏之音也○今案详本篇上文】 鸿雁之将鶵 【孙楚■〈叚〉赋云太上长曲哀及梁甫以鸿雁之将鶵纷羣翔于河渚○今案陈本及百三家本孙楚集上作山类聚四十四引亦作山纷作乃】 羣胡垂泣 【曹嘉之晋纪云刘畴字王乔曾避乱坞壁贾胡百数欲害之畴援■〈叚〉吹之为出塞之声动其游客之思于是羣胡垂涕而去遂得免○今案详本篇上文】 贼皆流涕 【世说云刘越石为胡骑所围数重刘中夜吹胡■〈叚〉贼皆流涕而去○今案详本篇上文】 鸣■〈叚〉启路 【魏文帝与吴质书云南皮之游从者鸣■〈叚〉以启路文学托乘于后车○王石华校襄改乘今案文选及陈俞本后作后】 边笳是崇 【杜挚■〈叚〉赋云昔伯阳避乱西入戎戎越之思有怀土之风遂为斯乐边笳是崇○今案御览五百八十一引杜挚笳赋序无西字及是崇句余同陈俞本避乱作乱避无西字及戎越九字】 

　　○缶二十四 

　　坎其击缶 【毛诗云坎其击缶宛丘之道○今案见陈风宛丘】 抚盆鼓缶 【淮南子云穷乡之社抚盆鼓缶相和而歌○今案淮南子精神训乡作鄙抚作扣鼓缶作拊饭本钞八十七社稷篇引亦作乡作扣陈俞本及御览五百八十四引抚盆作扣瓮又御览鼓缶作拊瓶】 息于吟缶 【墨子云农夫春耕夏耘秋收冬藏息于吟缶○今案俞本同陈本耘作芸墨子三辩篇吟作聆毕校本谓聆当作瓴缶当作?王氏读书杂志谓聆当作瓦?令缶字则不讹也】 秦人鼓之以节乐 【风俗通云缶者瓦器所以盛酒浆秦人鼓之以节歌象形也○今案见风俗通声音篇无酒字及象形也三字陈俞本亦无象形也三字】 

　　○柷敔二十五 

　　合止柷敔 【尚书益稷云下管鼗鼓合止柷敔○今案陈本同】 命饬柷敔 【礼记月令云仲夏之月命饬柷敔○今案陈本多增注】 声乐之象万物也 【说苑云声乐之象控揭象万物注曰控揭柷敔○今案此条有误考说苑修文篇但有揭楬埙篪四字耳陈俞本脱】 

　　○笋簴二十六 

　　横曰笋从曰簴 【释名曰笋?日虡所以悬钟鼓也横曰笋竣也在上高峻也从曰簴举也在旁举簨也○今案陈本锺鼓也作钟者簨作笋毕校本释乐器篇脱锺字鼓也作鼓者类聚四十四引释名鼓误耆此诸本者字所由讹】 象巨兽 【贾谊笋簴赋云收太平以深志象巨兽之窟奇妙雕文以刻镂舒循尾之采垂○今案陈本百三家本贾谊集窟作屈又陈本收作牧百三家本收作考类聚四十四引与陈本同】 饰猛兽 【说文云簴钟鼓之柎也饰为猛兽象于其足○今案说文虍部簴作虍?异象于句作象形其下足余同陈俞本多误】 饰之鳞属 【礼记明堂位云夏后氏之龙笋簴郑玄注云所以悬钟也横曰笋饰之以鳞属也○今案近本明堂位作龙簨虡】 饰之羽属 【又郑玄注云植曰簴○今案明堂位注簴下有饰之以嬴属羽属】 殷之崇牙 【又云郑注曰殷又于龙上刻画之为崇牙以挂悬纮也○王石华校纮作弦今案石华沿陈俞本之误也考明堂位注崇作重余同】 周之璧翣 【又郑注云周画缯为翣戴之以璧垂五采羽于下挂于笋之角上饰弥多也翣形如房书似水火文也○今案明堂位注挂作树无翼形以下陈俞本亦删翣形十字】 瑶簴 【楚辞九歌云箫钟兮瑶簴○今案近本九歌及陈本同御览五百八十二引钟误鼓】 铜簴 【三辅旧事云秦始皇敛天下金皆着咸阳铸作铜簴○今案陈本金作铜铁余同二酉□书本三辅旧事祇引文选聚兵器铸铜人事而不引书钞何也】 设业设簴崇牙树羽 【毛诗有瞽篇谨案业大板□所以饰笋为县也捷业如锯齿植曰簴横曰笋崇牙上饰卷然可以县也皷挂羽者置毛羽以为笋簴饰也○今案自谨案以下是删节毛传文陈本多窜易】 立万石之簴 【司马相如上林赋撞千石之钟立万石之簴○今案史记本传同】 建碣磍之簴 【杨雄长杨赋云然后陈钟鼓之悬鸣九韶之声建碣磍之簴○今案文选及陈本九韶作鼗磬声作和又文选悬作乐】 猛簴趪趪 【张衡西京赋云洪锺万钧云云○今案文选同】 猛簴高骧 【傅玄朝会赋云猛簴化其高骧树羽烨以纷华设业两厢饰以崇牙○今案陈俞本及严辑本傅玄集皆脱设业二句】 

　　北堂书钞卷第一百一十一 

　　●北堂书钞卷第一百一十二　　乐部八 

　　隋秘书郎虞世南撰 
　　南海孔广陶校注 
　　四夷二十七　　　　　　倡优二十八 
　　律二十九 

　　○四夷二十七 

　　作四夷一天下 【周礼春官职郑注云王者必作四夷之乐一天下也○今案见鞮鞻氏职】 鞮鞻所掌之音韎昧任禁之曲 【左思魏都赋鞮鞻所掌之音韎昧任禁之曲以娱四夷之君以穆八荒之俗○今案文选穆作睦余同本钞下文引亦作穆初学记十五引作任昧余与原钞同陈本昧任作任株离非也】 东方曰韎南方曰任 【周礼春官职云鞮鞻氏掌四夷之乐与其声歌郑氏注云四夷之乐东方曰韎南方曰任西方曰侏离北方曰禁○王石华校标目两日字改曰今案见鞮鞻氏职陈本侏误株】 昧东夷之乐任南蛮之乐 【出礼记○今案见礼记明堂位陈本注同】 狄鞮妙音 【刘邵赵都赋云中山名倡襄国妓女狄鞮妙音邯郸材舞○今案陈俞本脱本钞倡优篇同舞篇材作才】 狄鞮之倡 【司马相如上林赋云俳优侏儒狄鞮之倡所以娱耳目乐心意也○今案史记本传同】 以娱四夷之君以穆八荒之俗 【左思魏都赋云鞮鞻所掌之音韎昧任禁之曲以娱四夷之君以穆八荒之俗○今案详本篇上文】 

　　○倡优二十八 

　　翼为天倡 【春秋说题辞云翼为天倡○今案陈本玉函山房辑本皆改春秋元命苞】 鳝为乐倡 【吕氏春秋云帝顗顼乃命鳝先为乐倡鳝乃■〈女匽〉寝以其尾鼓其腹其音英浃○今案经训堂本吕春秋古乐篇命作令■〈女匽〉作偃英浃作英英字余同】 妇女连百 【说苑云秦皇妇女连百倡优累千○今案见说苑至公篇陈本同】 襄国妓女 【刘邵赵都赋云尔乃进中山名倡襄国妓女狄鞮妙音邯郸材舞○今案详本钞舞篇四夷乐篇】 海西名倡 【傅玄朝会赋云乃有海西名倡齐同材舞手无废音足不徒附○今案本钞下文引同陈本同作童傅节子辑傅鹑觚集亦作童又附作拊】 燕倡越舞 【袁淮招公子云燕倡越舞齐商歌五色纷华曳绮罗○今案类聚四十一引同】 材女巧士 【王粲七释云邯郸材女三齐巧士名倡秘舞承间并理○今案陈本百三家本王粲集间作闲 【材童妙妓】 傅玄正都赋云乃有才童妙妓都卢迅足绿修竽而上下形既变而影属忽跟挂而倒绝若将坠而复续○严氏校起改足今案陈本百三家本傅玄集影作景景古影字也】 妙丽名倡 【魏志云夏侯惇从太子征孙权还赐妓乐名倡○今案魏志夏侯惇传同本钞惇误谆又混入上条注中今移正】 名倡刘碧玉 【乐府歌云○今案陈本同】 自云倡家女 【古诗云自云倡家女嫁为荡子妇○今案陈本同文选古诗十九首自云作昔为嫁作今】 女乐罗 【楚辞云肴羞未通女乐罗陈锺接鼓造新歌涉江援菱发扬荷○王石华校补江字是也扬发改发扬非也今案见招魂篇】 名倡陈 【陆机七征云施笋簴式丝竹名倡陈于璇房逸响薄乎华屋○今案详本钞乐揔篇】 置酒优人管弦 【汉书云张禹常置酒设乐与子弟相误又引戴崇入后堂饮食妇女相对作优人管弦铿锵极乐昏夜乃罢○今案陈本及汉书八十一引作将优上无作字】 置酒妓女吹笛 【晋中兴书云帝舅王恺置酒妓女吹笛小失意便令黄门□□之一座改容○今案御览五百八十引中兴书意作声陈本作小失声韵】 侏儒戏前 【家语云鲁公与齐侯会夹谷孔子摄相事齐奏宫中之乐倡优侏儒戏于前孔子趋进曰匹夫而侮诸侯者罪应诛于是斩侏儒手足异处○今案家语相鲁篇倡作俳】 俳优在前 【说苑云雍门周说孟尝君曰今君俳优在前谄谀侍侧○今案俞本同陈本雍误应无门字考说苑善说篇在作处末句作迭进而谄谀】 见视如倡 【汉书云枚皋为赋乃俳见视如倡自悔类倡○今案汉书枚乘附皋传乃作乃余同】 本以倡进 【汉书云汉武李夫人本以倡进○今案见汉书九十七上外戚传同】 好倡优 【曹瞒传云太祖为人佻易无威重好音乐倡优在侧恒以日达夕○今案魏志武纪注引曹瞒传同】 好作妓 【俗说云司马郎君时贵好作妓堂然香烟熏之屋为之黑○今案陈本玉函山房辑本同】 王公作妓 【郭子云谢公在东山畜妓简文曰安石必出与人同乐亦何得不与人同忧○王石华校补何得二字今案陈本脱公在二字初学记十五引郭子同御览五百六十八引亦脱何得二字则不辞矣】 女倡着罗縠 【魏志云曹洪令女倡作罗縠之衣○今案魏志杨阜传作罗作着罗余同】 俳儿作单衣 【赵书云石勒参军周延每大会使与俳儿着介帻黄绢单衣○今案类聚八十五引赵书延作雅脱黄字陈本无使字儿作优】 善为笑言然合于道 【史记滑稽传云优旃者秦倡侏儒也善为笑言然合于道○今案近本史记道上有大字陈本增十行有奇非原钞之旧】 小语大笑应节有方 【崔骃七蠲云小语大笑应节有方众戏并进于肆徘徊○王石华校赋改蠲又旁勒于肆句今案陈本于肆句作耀目绕梁俞本脱此条严辑崔骃传无七蠲】 秘舞更奏 【张衡西京赋云秘舞更奏妙材骋妓妖蛊艳夫夏妃美声畅于虞氏○今案文选及百三家本妃作姬】 秘戏连叙 【李尤平乐观赋云方曲既设秘戏连叙戏车高撞驰骋百马连翩九仞离合上下○今案百三家本李尤集同陈本连叙六字作运奇二字】 三声二变 【崔骃七蠲云妓人正容就列从行三声二变激征溢商镜舞九曜剑利冬霜○今案陈本脱镜舞二句】 极九变 【刘梁七举云设极九变之乐而作四诘十二之倡也○今案陈本但有设极九变四字严辑本未收】 手无废音足不徒柎 【傅玄朝会赋云乃有海西名倡齐同材舞手无废音足不徒柎○今案详本篇上文】 众戏进 【崔骃七蠲云已见上文○今案本篇上文引戏下有并字】 设角??互 【汉武故事二百作三百六国句作使角力相触也余同陈本多窜易】 建戏车 【张衡西京赋云尔乃建戏车树修旃佞童逞材上下翩翻○王石华校小注补戏字今案文选及陈俞本同】 鱼龙之戏 【谷永对策言灾异云陛下内省求愆今纳近倡优淫乐溺作习长人鱼龙之戏○王石华校夹改?者改省今案陈本无近字溺字及习长人三字淫乐作之乐】 神龟歌舞 【曹植宴乐云神龟歌舞异俗○今案详下文】 舞行绳上 【汉官典职云正月旦以两大縿绳系两柱间相去数丈两倡女对舞行于绳上相逢不倾○今案平津馆辑本縿作丝余同】 舞于幕下 【谷梁传云定公八年夹谷之会孔子相罢会齐使优施舞于鲁君幕下○今案见谷梁疏卷十九】 木上俳舞 【石虎邺中记云虎正会殿前下大四围上渐小坐妓儿于上四面俳舞或鸟飞或倒挂也○今案聚珍本邺中记及陈本无下大七字面俳四字坐妓句作两伎儿各坐木一头】 頟上缘橦 【又云虎正会殿前作乐有頟上缘橦至上飞左回右转又以撞着口齿上亦如之○王石华校标目缓改缘今案陈本及聚珍本邺中记頟作额】 跳丸跃剑 【刘梁七举云秦俳赵舞奋袖低仰跳丸跃剑腾虚蹈空○今案陈俞本同严辑本脱】 援戏索上 【曹植宴乐云神龟歌舞异俗援戏索上寻撞○今案陈俞本标目作戏索上寻乐下有赋字无神龟以下考本钞下文引神龟六字疑此文以六字为句下援字当作猨也】 猨戏云表 【傅玄朝会赋云猨戏于云表燕跃于轻机○严氏校援改猨今案百三家本未收傅节子辑本同】 摩兴云雾画成河洛 【孔炜七引云投口迭罪卖黄集白宛蛇是兔住出掌掖摩兴云雾画成河洛○今案陈俞本删迭罪四句】 殖瓜种枣 【又云梨勒钱士因时天作殖瓜种枣立起寻尺○今案陈俞本删犁勒八字】 吞刀吐火 【夏仲御别传云仲御徒父敬寍祠祝祀先祖有女巫章丹陈珠二人并有国色乃拔刀破吞刀吐火云雾杳冥○今案陈俞本脱仲御四字祀祀四字乃拔四字余同】 女巫惑人 【又云女巫章陈二人并有国色能隐形匿影眩惑人目○今案陈本同考初学记十五引夏仲御别传有女巫章丹陈殊一事大同小异】 妓儿走马 【石虎邺中记云虎正会前作乐衣妓儿作猕猴形走马上或马脑或马尾马走如故名为猨骑○王石华校缓改猨今案陈本及聚珍本邺中记甾作头】 安陵徙倡 【汉书云孝惠帝葬安陵徙关东倡优五千名以为陵户○今案近本汉书惠帝纪无徙关以下十二字】 爵台奏妓 【魏志云武帝遗令云朔望日铜雀台奏妓如平生也○今案近本魏志无此文考张溥百三家本魏武集及文选　陆机吊魏武文皆有此语】 掷掘舞轮 【傅玄正都赋云手戏绝到凌虚寄身跳丸掷掘飞剑舞轮○今案百三家本傅玄集同陈本正作钞凌作陵从严校改】 

　　○律二十九 

　　律本于天 【傅子曰律吕本于天地岂关昆山之凤雌雄声能定之哉此好远之谈也○今案严辑本傅子同】 象物贯地 【风俗通云管漆竹长一尺六寸孔十二月之音象物贯地而牙也故谓之管○王石华校天改而今案陈俞本无寸字近本风俗通声音篇亦无寸字无象字考牙当作丐古互字也】 黄帝令伶伦 【吕氏春秋云黄帝命伶伦作为律○今案陈本同近本吕氏春秋仲夏纪命作令】 汉家本张苍 【汉家言律厯者本张苍无所不通而尤邃律厯○今案见汉书四十二张苍传】 取竹磬谷 【吕氏春秋云黄帝命伶伦作为律伶伦自大夏之西阮隃之阴取竹于磬谷断两节间长三寸九分而吹之以为黄钟之宫听鸣凤以别十二律其雄鸣为六雌鸣为六故曰黄钟之宫律吕之本○王石华校字改自院改阮今案陈本及吕氏春秋仲夏纪磬谷作嶰溪之谷】 取竹解谷 【汉书律厯志云昆仑之隅取竹之解谷注曰解脱也谷竹沟也取竹之脱无沟节者也或说仑昆之北谷名也○今案汉书二十一上隅作阴余同】 截竹为管 【礼记月令正月律中大簇二月律中夹钟三月四月至十二月下能俱述蔡邕章句曰律者帅也声之管也上古圣人始铸金以为钟以应正月至十二月之声乃截竹为管谓之律声之清浊以律管长短可制也○今案俞本脱此条陈本铸金句作始镕金以铸钟可制也作定之又下俱能述句是永兴櫽括之辞陈本已照今月令增入又续汉志刘昭注引蔡邕章句帅作率率帅古通用】 度竹为管 【扬雄太玄经云谓之律者度竹为管芦葭为灰列之九闲之中寞然无动寂然无声微风不起纤尘不形冬至夜半黄钟应之○今案俞本脱考本钞一百五十六冬至篇引太玄经无寂然句及纤尘句又度作截葭作莩闲作门余同近本太玄经玄莹篇只有泠水为管室灰为候二句余脱】 玉管 【杨泉物理论云听清浊五声之和然后制为锺律取弘农宜阳县金门山竹为之管○今案陈本平津馆辑本同】 听凤鸣 【吕氏春秋曰伶伦听凤凰之鸣以别十二律吕○今案见仲夏纪】 写凤音 【淮南子云物以三成音以五立三与五而八律之初生也写凤之音故音以八生黄锺为宫宫者音之君也○王石华校改立为合从陈本也今案见天文训考陈俞本成下脱音字又删八生句】 布缇缦抑葭灰 【续汉书云候气之法为室三重户闲涂衅必周密布缇幔室中以木为案每律各一以葭为灰抑其内端按律而候之气至者灰去为气所动者其灰散风动者其灰聚○今案续汉书律厯志上按律作按历风动上有人及二字余同】 玉律 【续汉书云候气之法殿中候用玉律十二唯二至乃候灵台○今案续汉书律历志同】 石律 【赵书云刘曜筑武德殿取士城西南郭内得圆石玉碓其铭曰律碓石重四钧同律度量衡有辛氏造议者或以为瑞参军事续盛曰王莽时物也○王石华校旁勒议字及军事续盛四字非也今案陈俞本取误于四钧下有上有文曰句无议者以下又陈本圆误图御览五十一引赵书武作建律碓作律权盛作咸又御览六十八引郭作墎律碓误律推又文献通考乐六引亦作律权】 铜律 【汉书律厯志云凡律度量衡用铜者名自名也所以同天下齐风俗云铜为物之至精不为燥湿寒暑变其节不为风雨暴露改其形介然有常似于士君子之行是以用铜也用竹为引者事之宜也○今案见汉书二十一上】 竹律 【续汉书云候气之法灵台用竹律六十○今案续汉书律历志上】 六律 【尚书云子欲闻六律五声八音孔注曰言欲以六律合声音察天下治理当听审之○今案益稷篇孔传同】 三律 【汉书律厯志云立人之道曰仁与义在天成象在地成形后以裁成天地之道辅相天地之宜以左右人此三律之谓也○王石华校厚改后今案汉书律厯志上右人作右民本钞作人者唐人转写避太宗讳也】 黄锺为首 【周礼大司乐职郑众注云以铜为管转以相生黄锺为首其长九寸○今案此是郑玄注非郑众注也】 黄锺之本 【吕氏春秋云黄锺之宫律吕之本○今案见仲夏纪】 分气 【尔雅云律谓之分注曰律管可以分气○王石华校颂作谓今案见释天郭注】 调声 【汉书律厯志律者调乐人之音声及此律令注曰以此故定十二律令也○今案近本律厯志无此文】 和声 【尚书舜典云声依永律和声八音克谐无相夺伦神人以和孔注云声重律和为之声也○王石华校摩改夺今案近本孔传与上心亦小异】 考声 【续汉书云截管为律吹以考声列以杀气道之本也术家以声微而体和知其分数不明故作准以代之○今案续汉书律厯志上杀作物余同陈俞本亦改物又陈本脱和字俞本体和误作难字】 立均出度 【国语云景王将铸无射问律于伶州鸠对曰律所以立均出度也纪之以三平之以六成于十二天道也○今案见周语下】 空积忽微 【汉书律厯志云律有空积忽征注曰以十二月之气各以其月之律为宫非五音之正则声有高下差降也空积若郑氏分一寸为数千也忽微若有若无谓正声无有浅分也○今案汉书卷二十一上浅作残余同考古人浅残栈通用陈俞本脱此条】 通五行 【史记律书云平正二十八舍律厯天所以通五行八正之气天所以成熟万物也○今案陈俞本脱考史记平作七熟作孰余同旧钞此条误入上条注中孙严未校正】 通八风 【淮南子云夔合六律调五音以通八风○今案见淮南子泰族训本钞下文引同】 文以五声教以六诗 【周礼太师职云太师掌六律六同文以五声播以八音教以六诗注曰以律视其人之音知宜歌也○今案注曰以下考近本太师职注无此文陈俞本删】 六律合阳声 【周礼春官职云太师掌六律以合阴阳之声阳声黄锺太簇姑洗蕤宾夷则无射○今案见太师职文】 六同合阴声 【又云太师掌六同以合阴阳之声阴声大吕应锺南吕林锺中吕夹锺○今案太师职林作函】 月气至灰飞而管通 【蔡邕月令章句云截竹为管声之清浊以律管长短为制置之深室每律一案以葭灰实其端其月气至则灰飞而管通○今案陈俞本脱考月令孔正义引下五句同】 冬夏至晷景所主 【汉书礼仪志云日冬至夏至阴阳晷景长短之极微气之所生也故八人吹黄锺之律也○今案陈俞本脱考续汉书礼仪志中有此文】 孤竹之管圜丘奏之孙竹之管方泽奏之 【周礼大司乐职云孤竹之管圜丘奏之孙竹之管方泽奏之阴竹之管宗庙奏之○今案大司乐泽作丘 【以致鬼神】 又云以六律大合乐以致鬼神祇○今案周礼大司乐职祗作示】 荡除灾害 【夏侯玄辨乐论云律吕音声非徒化治民物乃可以调和阴阳荡除灾害○今案御览十六引辨乐论民作人余同陈俞本脱】 同律 【尚书尧典云协时月正日同律度量衡孔注曰同音律也○今案同律此条梅书已入舜典此尚题尧典与古本合又所引孔注与今孔传亦不同岂真孔传尚存欤又音律当作律乃合陈俞本均脱此条】 后夔合律 【淮南子云后夔合六律调五音通八风也○今案本篇上文引同】 刘秀校律 【晋诸公赞云荀勖奏曰御府鉐竹律二十五具刘秀等校试其三具与杜左法同其二十二具是笛律也问协律中郎将列和云昔魏文帝时令和承受笛声以作此律○严氏校季改秀留改笛而改和今案御览十六引承作丞余同本钞秀误季笛误留严校已改正】 张苍正律 【汉书张苍为讣吏时绪正律厯注云绪寻也或曰绪业也以为汉当水得之时也○今案陈本脱考史记张丞相传吏作相注云是文颖注以为九字则永兴引申语也汉书无之又御览十六引绪正作正绪无注云以下】 刘恭作律 【王晋书云荀阳以魏杜夔所制律吕检校定太乐作鼓吹八音与律吕乖错始知后汉至魏度渐长于古四分余而夔依为律吕故致不韵而乃部佐著作刘恭依周礼制尺所余魏谓古尺也依古尺作新律吕以调声韵以律量黍以尺度古乐器皆与本铭尺寸无差○今案陈本脱御览十六引王晋书鼓上无作字有揔章二字而乃作不和无余魏二字器上无乐字余同】 吹律知殷裔 【论衡云孔子吹律自知殷商留裔○今案陈本脱考近本论衡奇怪篇下句作自知殷后】 推律定京氏 【汉书云京房字君明尤精好锺律知音声房本姓李推律自定为京氏○今案见汉书卷七十五】 孔子命音 【春秋衍孔图云孔子曰丘援律而吹因得羽之宫○今案御览十六引衍孔图因作命阴玉函山房辑本援误授陈本脱】 邹衍温谷 【刘向别录云方士传言邹子在燕燕有黍谷地美天寒不出五谷邹子居之吹律而温气至今名黍谷也○王石华校容改谷今案陈本同玉函山房辑本燕有下无黍字天作而无气字陈本脱】 知敌人之垒 【六韬云夫律管十二可以知敌金木水火土各以其胜攻之其法以夜半遣轻骑在致敌人之垒九百步外徧持律管撗当以勾陈五管尽不应无有音声当以青龙此五行之符佐胜之征成败之机也○今案平津馆本本六韬五音篇二十八无横字五管尽九字作五管声尽不应者官也余同陈本有误】 知南风不竞 【嵇康声旡哀乐论云子野吹律知南风不竞此又吾之所疑也子野博物多识自有以知胜败之形托以神征者也○今案百三家本嵇康集征作微子野作师旷余同陈本脱声?二字于吹上增博物多识四字而删又吾以下】 齐地大簇秦地南吕 【诗含神雾云邶墉卫王郑五国者千里之域也处州之中名曰地轴律中南吕齐地处孟春之位律中大簇音中羽魏地处季冬之位律中宫商陈地处季春之之位律中姑洗音中宫征郑地处孟夏之位律中中吕音中征曹地处季夏之位律中林锺音中征秦地处仲秋之位律中南吕○今案陈本只存齐地秦地二段余删考御览一百五十七引含神雾地轴以上域误城无南吕句御览干八引齐地一条太簇作姑洗羽作宫角引陈地一条同御览二十六引魏地一条无宫商句类聚三引秦地一条同引曹地一条无林锺句】 

　　北堂书钞卷第一百一十二 

　　●北堂书钞卷第一百一十三　　武功部一 

　　隋秘书郎虞世南撰 
　　南海孔广陶校注 
　　论兵一 

　　○论兵一 

　　夫佳兵者不祥之器也 【老子云○今案见老子偃武第三十一】 圣人以兴乱人以废 【春秋传子罕曰夫兵之设久矣圣人以兴乱人以废○今案见襄廿七年左传向戍请赏】 先王之务 【尉缭子云止如堵墙动如风雨车不结轶士不旋踵此本战之道也兵所以守城故务耕者其民不饥务守者其城不危务战者其城不围三者先王之本务也而兵最急矣○王石华校延改旋城下补不字先下补王字而下补兵字今案羣书治要卷三十七载尉缭子战感篇轶作轨兵所作战所城不危作地不危余同陈俞本轶作城不围亦作地不围余与羣书治要同】 国之大事 【左传云王使刘康公成肃公会晋侯伐秦刘子曰国之大事在祀与戎周礼小司徒职云凡国之大事致民郑注曰大事为戎事也国有大事当征召会聚百姓则小司徒召聚之也○今案左传一条见成十三年周礼以下见地官国有大事以下则郑玄引郑司农注也陈本脱周礼以下】 五材并用 【左传云宋向戍请不死之邑六十以示子罕子罕曰天生五材民并用之废一不可谁能去兵兵之设久矣圣人以兴乱人以废昏明之术皆由兵矣○洪氏校八尔改以示补子罕二字补能字今案左传襄公廿七年及陈本不死作免死皆由句作皆兵之由】 五帝不偃 【淮南子云兵之所由来者远矣五帝不能偃况衰世乎○洪氏校襄改衰今案见明本淮南子兵略训】 保大定功安民和众 【左传云夫武禁暴戢兵保大定功安民和众丰财者七德也○今案见宣十二年】 合之以文齐之以武 【孙子云夫合之以文齐之以武是谓必取也○今案平津本孙子行军第九及陈俞本合作令】 文不犯顺武不违敌 【左传云晋阳处父侵蔡楚子上救之夹泜而军阳子患之使谓子上曰吾闻之文不犯顺武不违敌子若欲战则吾退舍子济而陈不然纾我老师费财亦无益也○洪氏校位改泜子改患之补退字今案见僖三十三年】 兵家王官武备 【汉书曰兵家者盖出古司马之职王官之武备也○今案见汉书三十艺文志】 义兵天下良药 【吕氏春秋云夫兵之不可偃也辟若用良药得良药则活人得恶药则煞人义兵为天下良药也兵诚义以诛暴君而振苦民也○洪氏校补药则活人得恶六字今案吕氏春秋孟秋纪及陈本得良上有者然二字药也下有亦大矣三字岷之残也财之蠹也 【左传云宋向戍欲弭诸侯之兵以为名如晋告赵孟韩宣子曰兵民之残也财用之蠹小国之大?也将或弭之虽曰不可必将许之○今案襄廿七年?作菑余同】 废一不可谁能去兵 【又云五材并用废一不可谁能去兵○今案详本篇上文】 蚩尤作兵 【世本云蚩尤作兵○今案御览二百七十引同二酉丛书辄世本并引初学记御览作蚩尤以金作兵器】 奎星主兵 【春秋元命苞云奎十二星十六度主武库之兵○今案玉函山房辑本据书钞引同】 神农以石为兵 【越绝云神农赫胥之时以石为兵○今案明吴管校本王谟刻本越绝书胥作胥书钞通例胥多作胥】 以铜为兵 【又云禹之时以铜为兵○今案见吴管校本越绝书卷十一】 割革为甲 【淮南子云人无筋骨之强爪牙之利故割革以为甲铄铁而为刃○今案淮南子兵略训筋作■〈觔〉铁作铁皆古通字也】 熊山启 【山海经云熊山有穴恒出神人夏启而冬闲是穴冬启乃必有兵○今案详本钞一百五十八穴篇】 凫傒鸣 【又云鹿台之山有鸟焉状如雄鸡而人首名曰凫傒其鸣自呌见则有兵小次之山有兽焉状如猨白首赤足名曰朱厌见则有兵○王石华校尘改鹿今案明吴管本西山经及陈本人首作人面末句有兵作大兵其鸣误其名又陈俞本傒作徯猨作猿】 讼必有众起故受之以师 【周易序卦传云讼必有众起故受之以师师者众也○王石华校补以师二字】 师众以顺为武 【左传云魏绛授仆人书将伏剑士鲂张老止之公读其书曰日君乏使使臣斯司马臣闻师众以顺为武君师不武执事不敬罪莫大焉臣惧其死以及扬干无所逃罪请归死于司寇○今案见襄三年】 以乱易整不武 【左传云秦晋围郑郑伯使烛之武见秦伯秦与郑人盟使杞子逢孙扬孙戍之而还子犯请击之公曰因人之力而敝之不仁失其所与不知以乱易整不武吾其还也亦去之○王石华校补两孙字功改敝今案僖三十年扬作杨而还作乃还】 修政庙堂折冲千里 【淮南子云兵有三体治国家行仁义立政法塞邪坠百姓和辑上下一心修政庙堂之上而折冲千里之外拱揖指麾而天下响应此用兵之上也○王石华校补一心修政九字今案淮南子兵略训体作诋政法作正法坠作隧麾作撝陈本脱三体句余同近本兵略训】 仁义之兵 【孙卿子云两帝四王皆以仁义之兵行于天下也○今案陈本同近本荀子议兵篇两作二】 少长有礼 【左传云晋师次于城濮晋侯登有之墟以观　师曰少长有礼其可用也遂伐其木以益其兵○王石华校本钞其兵下删绳不用也句今案近本左传僖廿八年亦无此语】 众聚不虚散兵出不徒归 【尉缭子云众已聚不虚散兵已出不徒归○今案见陈仁锡校本攻权篇 【六神为战主黄帝问玄女兵□□战鬬之法乘一跛千百事不失六神甲子旬在魁甲戍旬在胜光甲甲旬在弧甲午旬在罡中甲辰旨在功曹甲寅旬在神后此六神为战主也○今案陈俞本千作十罡作刚不失下增二句】 五行无常胜 【孙子兵法云能因敌变化而取胜者谓之神注曰势盛必衰形露必败能因敌变化胜之若神以故五行无常胜四时无常位○洪氏校朦改胜用改因者改行罚改四时今案本钞下文引同平津馆本孙子虚实篇胜之作取胜故五行二句是正文应移在注曰之前似更分明】 校变通之道 【汉晋春秋云街亭之败或劝诸葛亮更发兵者亮曰其贼所破不在兵少在一人耳今欲减兵省将明罚思过校变通之道于将来于是考微劳甄烈壮引咎责躬布所失于天下○今案蜀志卷五裴注引汉晋春秋无街亭句省将作损将余同陈俞本脱于是以下别增入他语】 知盛衰之术 【抱朴子云淮南王所著兵书皆魁罡之阵风气之占及军中之变象征祥触物之候知敌盛衰俟时而动之术无以知行止之不可测天心之去就使进则百胜退则安全也○今案本钞下文引王作子余同平津本脱长白继氏辑抱朴子佚文据旧钞引同陈本脱无以知八字安作万】 校之以计 【孙子曰兵者国之大事不可不察故经之以五事校之以计以索其情一曰道二曰天三曰地四曰将五曰法道者令民与上同意也天者阴阳寒暑也地者远近险易死生也将者知也信也勇也严也法者曲制官道主用也凡此五者将莫不闻知之者胜不知者不胜○洪氏校补闻字今案平津馆本孙子始计篇第一知信下有仁字陈本亦作知信仁勇严也此句只一也字】 莫见其形 【新序云君子之用兵也莫见其形而功已成也野人之用兵也鼓声则似雷号呼则动地尘气充天流矢如雨扶伤举死履肠步血无罪之民已死者量于泽矣而国之存亡死生犹未可知也○洪氏校老改充补如字涉血字今案新序杂弗篇充作冲存亡下有主之二字陈本功误政亦有主之二字】 因敌变化 【孙子兵法云能因敌变化而取胜谓之神注曰势盛必衰形露必败能因敌变化胜之若神故五行无常胜四时无常位○今案见孙子虚实第六已详本篇上文】 迁移倚伏 【蒋子万机论云夫兵者变化之物而迁移倚伏之事也或守法而得用故知兵者性知者也用兵者性能用之也○今案陈本严辑本皆同】 奇正迭用变化无形 【傅玄古今画赞云孙武论兵实妙于神奇正迭用变化无形○今案百三家本傅玄集同】 因敌料胜 【孙子兵法云故水因地而判行兵因敌而料胜故兵无常势水无常形也○洪氏校因胜改因敌形改无常今案平津馆本孙子虚实篇及陈本判行作制旒料胜作制胜】 临敌制变 【陈思王求自试表云兵者不可预图临敌制变○王石华校素改表今案陈本脱求自四字文选图作言敌作难】 势如决积水 【淮南子曰善用兵者势如决积水于千仞之堤若转员石于万丈之溪天下见吾兵之必用则孰敢与我战者○王石华校补员字磬政溪今案见明本淮南子兵略训】 若响之应声 【桓范集云善行兵者因敌为资故兵法从敌之意千里煞将如示其形开其利路潜设神策使若响之应声此为江中之鱼衔腐索必可禽○今案本钞行兵作行奇为资作为质据旧钞一百十六引订正余同陈本脱兵法二句开上有如字玉函山房辑本亦无千里句可宝贵也】 多筭胜少筭 【孙子兵法云夫未战而庙筭少也多筭胜少筭也○今案平津本孙子始计第一云夫未战而庙筭胜者得筭多也未战而庙筭不胜者得筭少也多筭胜少筭不胜据此则旧钞有讹脱陈本已照补】 可望不可当 【黄石公记云军谶曰将所以为威者号令也战所以全胜者军政也士所以轻战者用命也战如风发攻如何决故其众可望而不可当可下而不可胜也○今案陈本河决作决河陈仁锡校本上略篇有此文】 不动如山难知如阴 【孙子云夫兵侵掠如火不动如山难知如阴动如雷震○今案见平津馆本孙子军争第七亦见本钞谋策篇兵气篇】 求敌若求亡子击敌若救溺人】 尉缭子云求敌若求亡子击敌若救溺人○今案见陈仁锡本攻权篇】 屈兵非战拔城非攻 【孙子兵法云故善用兵者屈人之兵而非战也拔人之城而非攻也毁人之国而非久也必以全争于天下故兵不钝而利可全此谋攻之法也注曰不与敌战而必完全得之立胜于天下不损兵血刃也○今案平津馆本孙子谋攻篇钝作顿损兵血刃作顿兵挫锐余同陈本钝亦作顿无注曰以下】 大胜之征 【六韬云三军旌旗皆前指金铎之声扬以清鼙鼓之音宛而鸣此得神明之助大胜之征也○王石华校鸣改明则改助今案平津本六韬兵征廿九及陈本旌上有无故二字又陈本前上脱皆字】 大胜之符 【六韬云武王问太公曰欲胜引兵深入诸侯之地三军卒有缓急或利或害吾欲以近通远从中应外为之奈何太公曰主与将有阴符有大胜兄敌之符有破军禽敌之符有降城得邑之符有却敌报远之符有惊众坚守之符有请粮益兵之符有败军亡将之符有失利亡士之符八符者将主所以阴通言语不得漏泄中外相知之道王曰善○王石华校执改报中改坚夹改士今案平津馆本阴符二十四无欲胜二字主将下有秘闻二字无得漏二字之道作之术余同陈本亦作术亦有秘闻二字】 数战则民罢数胜则主骄 【新序云魏武侯问李克曰吴之所以亡者何李克对曰数战则民罢数胜则主骄以骄主使罢民此其所以亡也好战穷武未有不亡者也○王石华校七改亡今案新序杂事篇罢作疲武侯作文侯穷武作穷兵】 好战则亡忘战则危 【司马法云故国虽大好战必亡天下虽平亡战必危○今案平津馆本司马法仁本篇及陈本平作安】 善战不鬬善鬬不败 【周书云七制一日征二曰攻三曰侵四曰伐五曰陈六曰战七曰鬬善征不侵善侵不伐善伐不陈善陈不战善战不鬬善鬬不败○今案此见周书大武陈本从俗本脱善陈不战句又善战改善陈考读骚楼本言武有六制无所谓七制益信旧钞之为隋本矣王氏读书杂志据旧钞以校正周书惟征作政与读骚楼本合陈逢衡补注云征政通】 善战不死 【春秋谷梁传云善战者不死徐邈注曰全军独克也○今案见庄八年玉函山房辑谷梁徐邈注未收此条】 不战而屈入 【孙子兵法云是故百战百胜非善之善也不战而屈人之兵善之善者也注曰未战而敌自屈服也○今案见平津本孙子谋攻第三】 先胜而后战 【孙子云是故胜兵先胜而后求战败兵先战而后求胜○今案见平津本孙子军形第四陈本同本钞混入下条今移正】 能为不可胜 【又云故善战者能为不可胜不能使敌之必不可胜也故曰胜可知而不可为注曰敌有备故也○今案见平津本孙子军形第四本钞窜入上条今移正陈本脱此条】 先为不可胜 【又云昔之善战者先为不可胜以待敌之可胜○今案见平津本孙子军形第四】 攻难而守易 【战国策云平原君谓冯忌曰寡人欲北伐上党出兵攻燕何如对曰不可攻难而守者易也今赵非有七克之威而燕非有长平之祸○王石华校以原钞克误冠因改作胜非也今案战国策赵策寡人作吾克作克余同陈本亦改克】 击一而得两 【东观汉记耿盒曰吾攻西安临淄不能救也所以击一而得两也○今案陈本两作二聚珍本卷八作一与而两得与当是举之讹然击字较好姚辑据陈本】 无要正正之旗勿击堂堂之阵 【孙子兵法云无要正正之旗勿击堂堂之阵此治变者也注曰正正齐整也堂堂者大也○王石华校要改邀今案陈本及平津本孙子军争第七皆作邀又陈本脱整字】 无捕民 【淮南子云敌国有虐民者伐之无伐树无捕民虏○今案见明本淮南子兵略训】 不煞厉 【礼记云古之侵伐者不斩祀不煞厉注云祀神位有屋树也厉疫疾也○今案檀弓煞作杀疾作病】 不禽二毛 【左传云楚宋战于泓楚人未既济司马曰彼众　我寡及其未济请击之不从宋师败绩国人皆咎公公曰君子不重伤不禽二毛古之为军也不以沮隘寡人虽亡国之余不鼓不成列○王石华校补众字寡字皆字子字复改伤今案见僖廿二年】 不获二毛 【礼记云古之侵伐者不斩祀不煞厉不获二毛○今案见檀弓下】 无居死士 【太公兵法云兵当居生士之上无居死土之下所谓土独高而上生草有堤防若陷甲者死土也○今案陈本同】 常饮生水 【又云当饮生水无食死水所谓生水长流者冬夏有水不地虚也死水不流夏有冬竭也○今案陈本不地虚作不涸】 依水草 【孙子云若交军于斥泽之中必依水草注曰不得已与敌战会于斥泽之中○今案见平津本孙子行军第九】 依山谷 【抱朴子云军之所以欲乘山依谷者视生处高也○今案陈本同平津本脱长白继氏辑抱朴子佚文据旧钞引同惟又夹注云生字当有误】 七舍七殃不可处 【太公兵法云张军处将必避七殃武王曰何谓七殃太公曰张军勿居天社勿居地舍勿居器虚勿居宿死勿居吞害勿居蜚锋勿居潮泉武王曰何谓天社太公曰地高而仰者何谓地舍地卑而下者何谓器虚败邑人莫居之者也何谓宿死冢墓丘陵闲也何谓潮泉枯泽无水者也何谓吞害人所聚五谷处何谓蜚锋地斥卤秃不生草木也所谓七舍七殃不可张军处将也○王石华校补地舍勿居四字今案俞本无正王曰何谓以下陈本败邑作败地地斥句作斥卤之地四字谷作谷】 五色不可攻 【记云军上有气五色相连于天相和此有应不可攻攻之无后○王石华校应下增兵字从陈本也今案明吴管本越绝书军气第十五于天句作与天相抵有应作天应】 全伍为上破伍次之 【孙子兵法注云百人已下至五人也全卒为上破卒次之注曰自校以上至百人也全军为上破军次之○今案见平津馆本孙子谋攻第三全卒八字皆是正文】 全国为上破国次之 【又云凡用兵之法全国为上破国次之注曰兴兵深入长駈距其都邑绝其外内敌举国来服为上以兵击破得之为次也○王石华校小注上字下删破国四字邑字下删绝其四字皆复衍也又补兵击二字今案平津本孙子谋攻第三凡作夫距作拒】 兵闻拙速未覩巧久 【又云故兵闻拙速未覩巧之久也夫兵久而国利者未之有也○今案见平津本孙子作战篇第二】 以水投水 【尉缭子云大人之兵如狼如虎如风如雨如雷如霆震震冥冥天下皆惊以?投水至软弱也然如所触丘陵为之崩无异故也其任专而触诚也○今案陈仁锡校本武议篇大人作一人任专作性专以水八字作胜兵似水夫水至柔弱者也二句又所触上无如字】 以长击短 【桓范集云古人用兵者以长击短然吴舍舟涉陆此为弃长即短也○今案严辑本桓范文即短作用短】 长胜短曲胜直 【周书云长胜短轻胜重曲胜直强胜弱饱胜饥肃胜恕先胜徐武之经也○王石华校补胜字经字今案陈本同周书武称解作直胜曲先胜句作先胜后疾胜迟经亦作胜】 以诈立以利动 【孙子云故兵以诈立以利动故其疾如风其徐如林也○今案见平津馆本孙子军争第七】 义合乃动见可乃取 【越记云夫圣人行兵义合乃动见可乃取○今案陈本同】 乱者取之 【周书云贤者辅之乱者取之作者劝之怠者沮之恐者惧之武之用也○洪氏校观改劝今案见周书武称解】 亡者侮之 【左传云乱者取之亡者侮之推亡固存邦乃其昌○今案左传襄十四年饥者句在亡者句下又无邦乃句惟见孔正义引仲虺之诰】 利而诱之乱而取之 【孙子云兵者诡道也能而示之不能用而示之不用近而示之远远而示之近故利而诱之乱而取之实而备之强而避之卑而骄之佚而劳之亲而离之○今案平津本孙子始计篇第一】 从九天之上向九地之下 【太公兵法云武王曰休息士众皆有处乎太公曰休兵顿息如从九天之上还向九地之下通于天下藏于九野独往独来有莫见之者也○洪氏校标目补之字向字今案陈俞本向上无还字见下无之字余同】 必察敌情 【黄石公三略军谶曰夫用兵者必察敌国之情视其仓廪作库余粮作粮食】 量敌而进 【蜀志云或曰魏司马懿抡才用众未可轻易量敌而进兵家所慎○洪氏校补抡字易字今案陈本删魏司四字考蜀志诸葛亮传注引张俨默记抡才二句作才用兵众未易可轻似不及原钞之完好余同】 俟时而动 【抱朴子云淮南子所著兵书皆魁罡之阵风气之占及军中之变象征祥触物之候知敌盛衰俟时而动之术无以知行止之不测天心之去就使进则百胜退则安全也○今案本篇上文引南子作南王余同】 相时而动 【左传云郑伯伐许君子曰许无刑而伐之服而舍之度德而处之量力而行之相时而动无累后人○今案见隐十一年】 攻其无备 【孙子兵法云攻其无备出其不意此兵家之胜不可先传也○今案平津馆本孙子始计篇第一】 夺其所爱 【又云敢问敌众整而将来待之若何曰先夺其所爱则听矣注曰或人问之也听从也夺其所恃之利先据利地则我所欲必得○王石华校得时改所恃又补必得二字今案孙子十家注本九地篇曹公注脱或人二句余同陈本敢作或亦无入问二句】 因其劳倦 【淮南子云兵有三势因其劳倦怠乱饥渴陈此之谓因势○王石华校怠乱改乘其又删陈字是沿陈本之误也今案淮南子兵略训陈作冻暍余同】 击其衰怠 【晋中兴书云刘曜进围石生于金墉城守百余日勒曰曜率众十万围守坚城以我初锐击其衰怠其势必举十二月勒四出昼夜兼行千里至洛阳与曜大战即至执曜○今案今晋书刘曜载记守百以下略异陈本进围句作进兵围洛阳余无大异】 执有罪 【礼记云出征执有罪反释奠于学以讯馘告○王石华校托猷改讯馘今案见王制篇】 覆昏乱 【左传云殖有礼覆昏乱伯王之器也○王石华校有改伯今案闵元年殖作亲伯作霸】 诛君吊民 【大戴礼云明主之所征必道之所废者也彼废道而不行然后诛其君改其政吊其民而不夺其财也○今案大戴礼王言篇主作王改其政作致其征孔巽轩补注云御览引此文作改其政与家语同云云今旧钞作改其政与御览正合】 诛暴振苦 【吕氏春秋云夫兵不可偃也譬若用良药得良药治人得恶药煞人义兵为天下良药也兵诚义以诛暴君而振苦人○王石华校善改苦今案详本篇上文】 崇礼重禄 【黄石公三略云用兵之要在于崇礼而重禄○今案陈仁锡校本上略篇无于字】 显良振孤 【淮南子云敌国有虐民者兴兵废其君易其政尊其秀土显其贤良振其孤寒出其囹圄○王石华校笃改尊今案淮南子兵略训及陈本寒作寡又陈本君作国】 兴师报雠 【孟子云汤居亳与伯为邻有一童子以黍肉饷伯煞而夺焉乃兴师伐葛天下闻之皆曰非富天下也为匹夫报雠也○今案陈本脱考滕文下篇有异文】 赏明日月信比四时 【尉缭子云君熉明日月信比四时令严如斧钺兵利乎干将而士卒有不死者未尝闻也○今案陈仁锡校本兵令下篇明字比字皆作如合下无严字兵利乎三字作制如死作用命尝作之陈本脱干将句余与仁锡本同】 赏禄有功 【黄石公三略云夫主将务在揽英雄之心赏禄有功通志于众与众同好靡不成焉与众同患靡不败焉○今案陈仁锡校本上略篇及陈本将下有之法二字无在字败作倾无两焉字又陈本成误诚患作恶】 赏其有功 【淮南子云敌国有虐其民者兴兵废其君易其政尊其秀士显其贤良赈其孤寒出其囹圄赏其有功百姓开门而待之浙米而储之唯恐其不来耳○今案淮南子兵略训寒作寡亦详本篇上文】 内相谤讪 【兵书云言行不同竖私枉公外相连诬内相谤讪有此不去是谓败乱○王石华校僚改败今案陈本同】 各结朋党 【诸葛亮兵要曰枝叶强大比居同势各结朋党竞进憸人有此不去是谓败征○王石华校补憸人字此字者改征今案严辑诸葛亮集据旧钞引同陈本删枝叶二句】 轻而无礼 【左传云秦师伐郑假道周北门左右免冑而下超乘王孙满尚幼观之言于王曰秦师轻而无礼轻则寡谋无礼则脱入险而脱又不能谋能无败乎○今案左传僖三十三年假道作过字】 贪而无亲 【左传云戎轻而不整贪而无亲胜不相让败不相救前者见获必务进后有不继则无救矣○今案隐九年传前作先后有二句作后者不救则无继矣】 投戈散地 【王弼周易略例云投兵散地则六亲不能相保者也○王石华校云投下应删前者十一字此因前注而误今案戈字兵字标目与小注互异本钞名理篇引亦作兵近本周易略例作戈】 駈市人 【吕氏春秋云駈市人而战此不通乎兵者之论也慎子又云市人可駈而战也○今案吕氏春秋见孟秋纪慎子以下见守山阁本辑慎于佚文据意林引同陈本增注百余言仍删慎子以下】 百克无后 【左传云楚子在军无日不计军实而申儆之虚胜之不可保纣之百克而卒无后○洪氏校微改儆讨改纣今案左传宣十二年虚作于】 六败之道 【孙子云故兵有走者有弛者有陷者有崩者有乱者有北者凡此六者非天之灾将之过也夫势均以一击十曰走卒强吏弱曰弛吏强卒弱曰陷大吏怒而不服遇敌怼而自败将不知其能曰崩将弱不严教道不明吏卒无常陈兵纵横曰乱将不能料敌以少合众以弱击强兵无选锋曰北凡此六者败之道也将之至任不可不察也○王石华校云察也下应删诸侯九字此因后江而误今案孙子地形篇第十非天下有地字自败作自战余用】 用兵无已 【六韬云昔烦厚氏用兵无已诛战不休兼并无所止至于涿鹿之野诸侯叛之烦厚氏之亡也○洪氏校冢漉改涿鹿判改叛今案陈本平津馆本六韬皆无兼并五字】 极武而亡 【新序云秦穷兵极武而亡及项羽尚暴而灭○今案陈本及御览二百七十一引同】 

　　北堂书钞卷第一百一十三 

　　●北堂书钞卷第一百一十四　　武功部二 

　　隋秘书郎虞世南撰 
　　南海孔广陶校注 
　　讲武二　　　　　　　　征伐三 

　　○讲武二 

　　春搜夏苗秋狝冬狩 【春秋传云故春搜夏苗秋狝冬狩皆于农隙以讲武事也杜注曰搜索择不取孕者苗为苗除害也狝杀也以杀为名顺秋气也狩围守也○王石华校补杀也以三字补末四字今案左传隐五年注不取作取不】 仲春教振旅 【周礼大司马职云中春教振旅司马旗致民郑注曰以旗者立旗期民于其下也兵者守国之备兵者凶事不可空设因搜狩而习之凡师出曰治兵入曰振旅皆习战也○王石华校期下改其下出曰改出者今案周礼夏官同】 仲教茇舍 【周礼大司马职云仲夏教茇舍郑注茇舍草止之也军有草止法也○今案周礼夏官同】 仲秋教治兵 【又云教治兵如振旅之阵也○今案周礼夏官注同】 仲冬教大阅 【又云仲冬教大阅郑注云大阅备军礼而旌旗不如出军时空避实也○今案夏官注同】 治兵振旅 【左氏云三年而治兵入而振旅杜注曰虽四时讲武犹复三年而大习之出曰治兵始治其事入曰振旅治兵礼毕整众而还振整也旅众也○王石华校振改旅今案见左传隐五年本钞旅误振王石华已校正】 起事动众 【尔雅云起大事动大众必先有事于社稷而后出谓之宜○今案陈本同近本尔雅释天无稷字】 出尚威正入反尊卑 【又云出曰治兵尚威武也入曰振旅反尊卑也○今案陈本同尔雅释天两日字作为字】 简车马 【春秋传云秋大阅简车马也○王石华校春改秋今案见左传桓六年】 筭车徒 【周礼大司马职云仲夏教茇舍如振旅之阵羣吏筭车徒○今案周礼夏官筭作撰郑元注云撰读作算】 数军实 【春秋传云三年而治兵入而振旅归而饮至以数军实○今案见左传隐五年】 辩旗物 【周礼大司马职云仲秋教治兵辩旗物之用注曰凡旌旗有军旅者画异物无者帛而已○洪氏校小注补物字众改旅今案夏官大司马注同】 习威仪 【春秋传云归而饮至以数军实明贵贱顺少长习威仪也○今案见左传隐五年】 读书契 【周礼大司马职云仲夏教茇舍如振旅之陈羣吏读书契郑注曰读书契以簿书校录军实之凡要○洪氏校萲改茇补校录二字实之二字今案周礼夏官同】 讲攻战进取之方 【谢承与子山书曰但日讲攻战进取之方而易诗礼乐春秋不复开箧焉○今案陈俞本子山上有步字又俞本不复作更不余同御览二百九十七引此书亦有步字无易诗二句】 教进退徐疾之节 【周礼大司马职云以教坐作进退徐疾疏数之节注曰习战法也○今案周礼夏官同】 修教明喻 【春秋公羊云秋大阅阅兵车也修教名喻国道也平而修戎事非正也以为崇武盖以观妇人也○王石华校循改修补国字今案公羊桓六年传喻作谕】 训卒利兵 【春秋传云赵盾曰先人有夺人之心军之善谋也训卒利兵潜师夜起败秦师于令狐○今案见左传文七年】 张六师 【尚书康王之诰张皇六师无坏我高祖之命○今案今尚书之命作寡命余同王西庄后案独谓寡命以上是顾命】 作三军 【左传云晋侯搜于被卢作三军○今案见僖二十七年】 畋于海滨选徒万骑 【司马相如子虚赋云王驾车千乘选徒万骑畋于海滨别卒满泽罘网弥山○王石华校因原钞弥误早改作满非是今案史记司马相如传及陈本同】 大搜于红革车千乘 【左氏云大搜于红革车千乘○今案见昭八年】 王建太常诸侯建旗 【周礼司常职云赞司马颁旗物王建太常诸侯建旗孤卿建旜大夫士建物师都建旗县鄙建旐郑玄云仲冬教大阅司马主其职自王已下治民者旗画成物之象王画日月象天明也诸侯画蛟龙一象其升朝一象其下复也孤卿不画言奉王之政教而已大夫士杂以帛言以先王正道佐职也师都六乡六遂大夫也谓之师都都民之所聚也画熊虎者乡遂出军赋象其守猛莫敢犯也旗画成物之象县鄙乡遂之官约言之龟蛇象其能扦难避害也○王石华校涂去赞字下复改下伏非也案春官司常职赞作赞其职作其礼蛇作交杂下无以字余同】 王执路鼓侯执贲鼓 【周礼大司马职云仲春教振旅司马以旗致民王执路鼓诸侯执贲鼓师帅执提旅帅执鼙卒长作饶两司马执铎公司马执镯○今案夏官大司马同陈本旅帅作旅师】 司马振铎羣吏作旗 【又云中军以鼙令鼓鼓人皆三鼓司马振铎羣作旗郑注云司马两司马也振铎以作众也○今案周礼大司马同】 车徒皆行 【又云中军以鼙令鼓鼓人皆三鼓车徒皆行○王石华校行下删司马振铎廿二字沿上条误衍入此者今案周礼大司马同】 车徒皆噪 【又云及所弊鼓皆駴车徒皆噪郑云噪讙也○今案周礼大司马同】 衔枚而进 【又云车徒皆作遂鼓行徒衔枚而进郑注云枚如櫡衔之有繣结项中军法止语为相疑惑也○王石华校櫡改箸系用陈本今案周礼大司马与旧钞同】 鸣铙且却 【又云乃鼓退鸣铙且却郑注曰铙所以止鼓也军退卒长鸣铙以和众也○今案周礼大司马同陈本却作郄误】 

　　○征伐三 

　　有锺鼓曰伐无曰侵 【春秋传曰凡师有锺鼓曰伐无曰侵轻曰袭案伐者鸣锺鼓以声其罪无远近也○王石华校本钞于案下加注字今案左传庄二十九年注无案伐者以下盖是永兴自加引申语耳非注文也】 觕者曰侵精者曰伐 【公羊传曰何休注云觕麤也将兵至境以道侵责之服则引去用意尚麤精密也推兵伐之用意密也○今案公羊庄十年传道作过】 以正邦国 【周礼大司马职云大司马掌建邦国之法以九伐之法正邦国○今案夏官大司马同陈本删掌建六字】 以匡王国 【毛诗云猃犺孔炽我是用亟王于出征以匡王国○今案小雅六月篇猃作玁匡字缺笔宋钞避太祖讳也】 改政吊民 【大戴礼云明王之所以征诛其君改其政吊其民也○王石华校政改征系沿陈本之误耳今案大戴主言篇及类聚御览引皆与原钞同】 伐叛怀服 【魏志辽东太守公孙康使韩忠赉单于印绶假峭王峭王大会忠亦出坐招呵忠曰曹公允恭明哲翼戴天子伐叛怀远寍静四海汝君臣侮弄神器方当屠戮何敢慢也○今案魏志二十六牵招传出作在怀远作柔远慢也作慢易余同】 救无辜 【周礼大司马职云大合军以行禁令以救无辜伐有罪○今案夏官大司马职同】 执有罪 【礼记云出征执有罪反释奠千学以讯馘告○王石华校猷改馘今案见王制】 奉词伐罪 【尚书云肆子以尔众士奉词伐罪○洪氏校归子臣改肆予以今案大禹谟词作辞】 杖义伐贰 【荀勖传云官骑路遗求为刺客入蜀上问公公曰明公至孝宰天下宜杖义以伐贰而名以刺客除贼非所以刑于四海以德服矣○洪氏校辽改遗敕改刺补客除贼三字今案陈俞本改注今晋书】 叛而伐之服而舍之 【春秋传云楚君讨郑怒其贰而哀其卑叛而伐之服而舍之德刑成矣○今案左传宣十二年】 征伐以正之 【周礼大司马职云以九伐之法正邦国郑注曰诸侯有违王命则出兵以征伐之所以正之也○王石华校改正之为正邦国非也今案周礼夏官同】 明德以诛之 【六韬云太公曰夫纣恃强无道流毒诸侯欺侮羣臣失百姓之心秉明德以诛之○今案陈本及平津馆本六韬无恃强二字】 征有九因 【周书云征有九因因有四戚五和四戚一曰内姓二曰外婚三曰朋友四曰同盟五和一曰有天无怨二曰有人无郄三曰同好相固四曰同恶相助五曰远泽不薄凡此九者征之因也○谭仲仪校云王氏读书杂志据此旧钞校正周书大武篇今案陈俞本删九因因有四字盟误里怨作恶泽作宅江都陈氏补注本周书征之因作政之因孔注解为因此成政尤谬】 伐有七机 【周书云伐有七机机有四时三兴四时一曰春违其农二曰夏食其谷三曰秋收其刈四曰冬陈其操三兴一曰征以和时二曰伐乱以治三曰伐饥以饱凡此七者皆伐之机也○王石华校改征为政非也今案陈俞本删七机机有四字收作取陈其操作冻其葆征以和作政以和江都陈逢衡本周书与陈俞本同王氏读书杂志特据此旧钞以校正周书大武篇】 相时而动 【春秋传云郑庄公于是乎有礼许无刑而伐之服而舍之度德而处之量力而行之相时而动无累后人○今案见左传隐十一年】 观衅而动 【又云楚伐郑晋师救郑随武子曰善会闻用师观衅而动刑德政事典礼不易不可敌也○洪氏校补晋字救字今案见左传宣十二年】 剡圭以除慝 【周礼典瑞云剡圭以易行以除慝注曰剡圭有锋芒伤害征伐诛讨之象也故以易行除慝也○今案春官典瑞剡作琰冬官玉人亦作琰】 牙璋以起军旅 【周礼玉人职云牙璋中璋七寸射二寸厚三寸以起军旅以治兵守郑注云二璋皆有鉏牙之饰于剡圭侧先言牙璋有，文饰也○今案周礼玉人厚下无三字剡圭侧作琰侧】 裹粮坐甲 【左传云秦军掩晋上军赵穿追之不及反怒曰裹粮坐甲固敌是求敌至不击将何俟焉○王石华校追改佐非是今案左氏文十二年传同王石华改追作佐非是】 练师简卒 【魏明帝乐府善哉行篇云我徂北征伐彼蛮虏练师简卒爰整其旅赳赳桓桓猛毅如虎发桴若雷吐气成南指麾进退迭应长痘○今案百三家本脱陈俞本删赳赳二句指麾二句】 类于上帝 【礼记云天子将出征类乎上帝宜乎社造乎祢禡于所征之地受命于祖受成于学○今案见王制】 封于大神 【周礼肆师职云类造上帝封于大神郑云封谓坛也大神社及方岳也○王石华校补社字今案周礼春官同旧钞上帝下有宜乎社造乎祢六字系沿上条误入已删去】 宜乎社造乎祢 【礼记云俱见上文○今案见王制】 受命于祖受成于学 【礼记郑注告祖受兵谋也○今案王制注受作定】 祖行而雨 【六韬云正王伐殷将行之日而雨辎重车至轸太公曰是洗濯甲兵之象兵行之日帜折为三太公曰此军分为三如此斩讨首之象○王石华校是洗十五字改作是洗濯甲兵之象帜为折首十二字是从陈本也今案类聚二御览十引六韬武王误文王余与旧钞同】 师兴而雨 【左传云卫太旱宁庄子曰昔周饥克殷而年丰今邢方无道天其或者欲使卫讨邢乎从之师兴而雨○洪氏校姬改饥补天其或者六字讨邢乎九字今案见僖十九年】 东郭牙视手 【管子云恒公与管仲谋伐莒未发已闻于国公问管仲曰役有执席食而□于上视者乃令复役东郭牙至曰臣视二君在台上口开而不合是言莒举手而指势当莒也且小国不服唯莒臣故曰伐莒也○今案管子小问篇及陈本牙作邮余亦多异王氏读书杂志曾引此旧钞以证上视二字】 葛伯不祀 【尚书云葛伯不祀汤始征之也○今案见书序汤征篇】 羲和废时 【尚书序云羲和淫湎废时乱日命作胤征○今案书序及陈本无命字淫湎作湎淫】 周公东征 【毛诗云周公东征四国是皇○今案见豳风破斧】 宣王北伐 【毛诗序云六月宣王北伐也○今案陈本增注郑笺】 穆王征西戎 【列子云周穆王大征西戎献昆吾剑赤刀切玉如切泥○今案陈本泥上无切字征上无大字近本列子汤问篇赤刀作赤刃考本钞刀篇亦引此条则作刀无疑】 穆王伐大越 【纪年云周穆王伐大越起九师东至九江驾鼋鼍以为梁也○王石华校钺改越补起字驾字今案陈本同明吴管本竹书纪年大越作犬戎梁下乃言伐越至于纡】 奄征东海 【左传楚子卒子囊谋谥曰君命以恭若之何毁之赫赫楚国而君临之抚其蛮夷奄征东海而属诸夏而知其过可不谓恭乎请谥之恭○洪氏校补囊字命字掩改奄道改迥今案左传襄十三年及陈本恭作共抚其作抚有东海作南海】 掩征江汉 【王洗司马空穆侯颂云经纶文武谋略宏湥方将网罗鲸鲵掩征江汉诱致勍敌大战于绝南之地○今案陈俞本无洗字空字陈本又脱诱至四字余同】 掩其不备 【论衡云太公阴谋书称正王伐殷兵至牧野晨举脂烛掩其不备○今案见论衡恢国篇掩其作权掩】 冲其心腹 【范晔后汉书云金城塞羌反燛防击之从闻道冲其心腹○今案见范书卷五十四】 悬车束马 【管子云桓公用管仲计略征白狄乘桴济河至于石枕悬车束马踰太行与卑耳之溪秦戎始定一匡天下○王石华校溪改貉今案近本管子小匡篇略作西枕作沈溪作貉定作从陈俞本仍作枕余与近本同王氏读书杂志特据此旧钞以正俗刻管子貉字之讹】 攀木缘崖 【魏志云邓艾伐蜀凿山通道至为艰险以毡自裹推转而下将士皆攀木缘崖鱼贯而进○今案见魏志卷二十八】 入纯门及逵市 【左传楚子元以车六百乘伐郑入于桔柣之门众军入自纯门及逵市○王石华校建改逵绝改纯今案见庄二十八年】 入孟门登太行 【春秋传云齐侯伐晋取朝歌为二队入孟门登太行张武军以荧庭戍郫邵封少木以报平阴之役以还○王石华校营改荧戎改戍今案左传襄二十三年以还作乃还余同】 斩孤竹过山戎 【管子云桓公北伐令支不枭斩孤竹过山戎○今案陈俞本删不枭二字过作遇考管子大匡篇过作遇不枭作下枭之山又小匡篇云北伐山戎制泠支斩孤竹是本钞此条兼引小匡大匡二篇也】 超天关横汉津 【崔骃武都赋云超天关兮横汉津竭西玉兮徂北根陵句注兮厉楼烦济云中兮息九元○今案百三家本及　味皆脱陈俞本竭作寍玉作土根作征又陈本脱下二句俞本陵句注作凌月氐九元作元元】 伐楚致苞茅 【新序云齐桓公伐楚以致苞茅北伐山戎使山戎奉朝觐○今案新序杂事篇苞作箐无奉朝句陈本亦然苞作包】 伐齐取祭器 【史记乐毅伐齐破之至于临淄涽王保于莒尽取齐宝财物祭器输之燕燕昭王大说亲至济上劳军行赏飨士○洪氏校蕃改淄今案见史记乐毅传亦见本钞克捷篇】 井堙木刊 【左传云初陈侯会楚子伐郑当陈隧者井堙木刊郑人怨之○洪氏校时改陈隧二字今案见襄二十五年】 斩祀煞厉 【礼记云吴侵陈斩祀煞厉郑注曰祀神位有屋树者也厉疫疾也○王石华校陈改郑挂改树今案檀弓郑注疾作病】 其车三千 【毛诗方叔莅止其车三千○今案见小雅采芑篇本钞与下条混合为一今移正】 薄伐猃狁 【薄伐猃犺至于太原○今案见小雅六月篇】 步卒五千出征绝域 【李陵别传云与苏武书曰陵与步卒五千出征绝域○王石华校广改陵今案文选与苏武书陵与二字作先帝援陵四字】 穷域极边 【史岑出师颂云况我将军穷域极边鼓无停响旗不暂搴○今案陈本同文选域作城暂搴作蹔褰】 穷绝天阻 【崔骃与窦宪书云将军穷绝天阻万里长途○今案百三家本崔骃集书作笺严辑本作书】 足历王庭垂饵虎口 【司马迁书云李陵提步卒不满五千深践戎马之地足历王庭垂饵虎口横挑强胡○王石华校钳改饵里改深用改胡今案见文选报任安书】 破匈奴临瀚海 【汉书云霍去病破匈奴浑邪王封狼居胥山临瀚海○今案见汉书五十五霍去病传】 击呼衍至木楼 【后汉书云窦固击呼衍王呼衍王走至木楼山也○今案范书窦固传木上有三字余同】 康居破胆匈奴碎肝 【刘向上疏救陈汤曰单于背恩叛德囚执使者西域都护延寿副使汤知陛下赫然有欲讨之意入绝域之地赴汤火之难康居破胆匈奴碎肝○今案百三家刘向集理延寿陈汤疏脱背恩四字及之地以下陈本亦脱之地十五字】 师徒冻尽 【春秋云楚师伐郑陟于鱼齿之下甚雨及之楚师多冻徒役几尽○洪氏校侈改役今案左传襄十八年陟作涉徒役作役徒】 车败马失 【越绝云吴夫差伐越大风发狂日夜不止车败马失骑士堕死大舡陵居小舡没水○洪氏校反犯改发狂今案陈俞本同明吴管校本王谟辑本越绝书发狂句作道逢大风脱日夜句及大舡二句】 

　　北堂书钞卷第一百一十四 


　　●北堂书钞卷第一百二十一　　武功部九 

　　隋秘书郎虞世南撰 
　　南海孔广陶校注 
　　鼓二十四　　　　　　　金钲二十五 
　　铙二十六　　　　　　　鞞二十七 
　　铎二十八　　　　　　　角二十九 
　　兜鍪三十　　　　　　　眊三十一 
　　铠三十二　　　　　　　盾三十三 

　　○鼓二十四 

　　为五兵长 【京房易占云镇星于兵为鼓于经为易易为五经首鼓为五兵长○今案陈俞本同】 正三军众 【淮南子剥牛皮鞟为鼓正三军之众然为牛计者不若服于轭也○今案见淮南子说山训陈俞本脱鞟字】 动作必击 【黄帝问玄女兵法云出军将行屯守相与数鬬动作必击鼓作声听其音以知己兵强弱也○严氏校堇改黄钱氏校补击字今案本钞下文引同】 远近相闻 【吕氏春秋云周宅酆镐近犬戎与诸侯约为高堡于王路置鼓其上远近相闻戎寇至传鼓相告诸侯之兵皆至救天子也○钱氏校戎大改犬戎补两鼓字至字今案陈俞本同近本吕氏春秋慎行论堡作葆又于王上有祷字】 师之耳目 【左传云师之耳目在吾旗鼓进退从之此车一人殿之可以集事杜注曰殿镇也集成也○今案见成二年】 传告诸侯 【吕氏春秋云周宅酆镐近犬戎与诸侯约为高堡于王路置鼓其上远近相闻戎寇至传鼓相告诸侯之兵皆至救天子也○钱氏校补鼓字告字今案见近本慎行篇】 战勇作气 【左传云三军以利用也金鼓以声气也阻而鼓之不亦可乎○钱氏校云左传当从今本今案旧钞此条标目与小注不合案左传庄十年云夫战勇气也一鼓作气是标目之出典也利用以下见僖廿二年传阻而二句作利而用之阻隘可也然则旧钞当分二条特转写误合一耳钱校云左传当从今本此语尚未分明】 听音知兵强弱 【黄帝问玄女兵法云出军行将屯守相与数鬬动作必击鼓作声听其音以知己兵强弱也○今案详本篇上文】 置鼓告兵皆至 【吕氏春秋具如上言也○今案见慎行篇】 荡心惧耳野夷凌触 【陈琳正库赋云灵鼓发雷鼓骇轩轰嘈■〈口献〉荡心惧耳野事慑而凌触前后不相须候○王石华校■〈口献〉改喃非也今案夷字事字标目与小注歧出本钞兵势篇引野事句作野奏摄而陵触陈俞本删此本条】 夏禹以谏纳 【顾子云或问今之寺门有鼓何象顾子曰夏禹县鼓于门以纳谏者此遗风也○钱氏校云按颜子陈本作顾子类函亦作顾据改今案象字陈俞本作为玉函本据书钞引今作人象亦作为盖据陈本】 文王以搜 【左传云密须之鼓以其大辂文王所以大搜也○今案昭十五年无王字】 鼖鼓军事 【周礼鼓人职云以鼖鼓鼓军事郑注卉鼓鼓长八尺○钱氏校据近本订正】 鼜夜戒守 【又云凡军旅夜鼓鼜郑注云鼜夜戒守鼓也○钱氏校标目鏧改鼜贰改戒今案此亦见鼓人职】 抗玉桴骇鼍鼓 【曹植拟楚辞云骋文犀弹素笋抗玉桴骇鼍鼓○今案陈本脱骋文六字】 震山 【王昶檄江南文羽骑迅逝步卒星陈鸣震山之鼓树蔽天之旌○钱氏校树改张用陈俞本也今案旧钞脱树字据本钞旌篇引补】 动川 【杜预云朱旗矫日金鼓括天上晖三光俯动九川○今案陈俞本矫作炫晖作耀】 伏弢殴血鼓音不衰 【左传云简子曰吾伏弢殴血鼓音不衰今日我上也○王石华校襄改衰今案本钞攻战篇引殴作喀考左传哀二年作呕释文云呕本又作口?咎】 流血及履未绝鼓音 【左传云郄克伤于矢流血及履未绝鼓音杜预注曰中军将自执旗鼓未绝故伤而鼓不息○今案成二年履作屦郄作却杜注故下有虽字而下有击字本钞攻战篇引亦作履作郄】 冀南鸣盗伏诛 【汉书五行志云成帝鸿嘉三年天水冀南山有石鼓石鼓鸣有兵后羣盗伏诛○今案见汉书卷廿七五行志上】 岑山声谢咸破 【郑缉之东阳记云太山东县有岑山去簇岳千五百里其山最有灵验晋隆安中孙恩遣偏师谢咸来攻东阳山下之民闻岭上有鼓鼙声甚众若数万人军几十日咸破而鼓音亦绝今每至云南冥晦时闻鼓音如官寺焉○今案陈俞本删太山五字及去簇九字谢咸二字几十日作数日又无官寺句御览三百三十八引东阳记无太山二十字来攻上脱咸字又无今每以下】 陈仓有兵则鸣 【辛氏三秦记云陈仓有石鼓山将有兵此山则鸣土人常以为候○今案陈俞本同续汉郡国志一刘昭注引无士人句二酉丛书辑三秦记亦据郡国志注但鸣误名】 齐地将乱辄打鼓响 【续述征记云逢山有祠安石人石鼓齐地将乱石人辄打鼓闻数十里盛弘之荆州记云河东郡有石鼓一所高五尺鼓边作七家云上郡太守石姓河有时自鸣则有兵吴兴记云长城县东夏架山有石鼓长老云鸣则三吴有兵○钱氏校续述征记一条据吴淑事类赋注改订荆州记一条据陈本尺下删鼓字七家作铭字今案续述征记一条御览五百五十二引无续字余同吴兴记一条御览三百三十八引同七家疑作七篆】 战鼓不起 【李陵别传云陵与单于战数日拒山谷中连战陵曰吾士气少衰而鼓不起何也军中岂有女子气乎○洪氏校卒改气襄改衰补有字今案陈俞本连战下有数败二字女子下无气字】 军鼓自鸣 【左传云吴子使其弟蹶由犒师楚人执之将以衅鼓○王石华校五改吴今案见左传昭五年但无军鼓自鸣句陈俞本改标将以衅鼓四字】 沮卫衅鼓 【韩子云吴使沮卫献虫蠹于荆师将杀之以衅鼓卫曰死者无知则衅无益若有知将战之时臣使鼓不鸣因不杀之也○王石华校以旧钞脱韩子但用斜勒未补今案御览三百三十八引韩子补又无将字余同近本韩子说林下篇献虫作蹷融蠹作犒陈俞本脱此条】 

　　○金钲二十五 

　　将军之气 【黄帝出军决云牙旗者将军之精金鼓者将军之气一军之形候也○今案御览三百三十八引出军决同陈本候误侯】 誓饬师旅 【李尤钲铭云申严号令誓饬师旅同一俯仰师齐言语虽有界画万众是听○钱氏校动改饬师今案陈本百三家本尤集无同一俯仰三句万上有以肃纪律句】 学战阵之教 【东方朔传云朔上书曰臣十三岁学书十五岁学击剑十六岁学诗书十九岁学孙吴兵法战阵之具○钱氏校云具下衍精金十三字即黄帝出军决应删盖沿上文误入耳今案汉书六十五东方朔传无各岁字具下有钲鼓之教句当补正】 万众是听 【李尤钲铭云己具上言】 用伐不庭 【孙惠祭金鼓文云赫矣皇武用伐不庭金鼓麾旗以昭其声○严氏校不伐改伐不今案御览三百三十八引此文及陈本武作威】 鸣以讨贼 【汝南先贤传云王纳者西平人也为门下小吏更始初贼大起破县城纳于是鸣鼓以讨贼○洪氏校使记改始初今案陈俞本鼓上有金字】 鸣士激怒 【李克武功歌云鸣金鼓马模吉士激怒○今案此条有讹脱陈俞本删】 鸣则大胜 【抱朴子云军始发大风甚雨起于后旌旗前指金鼓清鸣则大胜之征也○钱氏校旅改旌今案详本钞旗篇旌篇】 金鼓雷起 【刘邵七华云车骑云屯金鼓雷起○钱氏校雷改云补屯字今案陈俞本作劭又考类聚五十七引七华同】 钲鼓雷动 【徐干齐都赋云钲鼓雷动旌旗虬乱○今案陈俞本虬作虹】 钲铎琳琅 【俴玄正都赋云悬斾着天钲铎琳琅○钱氏校正改西从陈本也今案严辑傅玄集据御览三百三十四引著作光钲作征但本钞既入钲篇则严辑本作征亦误】 金鼓砰礚 【潘岳西征赋云长角哀呌以命旅金鼓砰礚而訇隐○今案文选西征赋无此文陈俞本改陆云南征赋叫作吟下句作訇隐而砰礚本钞角篇引亦作陆云南征赋】 雷震动地 【东观汉记云段颎起徒中为并州刺史有功征还京师颎乘轻车介士鼓吹曲盖铮铎金鼓雷震动地○今案御览三百三十八引及姚辑本东观记同聚珍本铮作钲余亦同】 闻数千里 【东观汉记光武纪王寻王邑兵五六十万列遂环昆阳城金鼓之声闻于数千里○钱氏校云列遂当作列队今案御览九十引万上无十字列作到千里作十里聚珍本同姚辑有十字脱金鼓二句余与御览同】 

　　○铙二十六 

　　铙小钲也 【○钱氏校云按此条小注释名云云是下鞞篇注文当移正其说是也今案此见说文金部铙字注】 

　　○鞞二十七 

　　骑鼓也 【说文曰齐骑鼓○钱氏校云近本说文作鞞刀室也今案此条有误陈俞本改齐作鞞亦非也】 倕为鼙鼓 【吕氏春秋倕为鼙鼓○今案陈俞本改倕作鼓鞞御览三百三十八引云倕作鞞鼓明云间刻本吕氏春秋卷五云倕作为鼙皷】 裨助鼓声 【释名云鞞裨也裨助鼓声也○钱氏校旧钞此条窜入铙篇小钲条下兹据移正今案毕本释乐及御览三百三十八引声皆作节】 

　　○铎二十八 

　　金铎 【周礼大司马职云以金铎通鼓○今案以金铎句是地官鼓人职文陈俞本皆改注鼓人矣然大司马职两司马执铎句注亦引鼓人职此语则旧钞职下添注字即可通矣不必如陈俞之妄改也】 木铎 【论语天将以夫子为木铎案周正岁劝教之象徇以木铎不用法者国有常刑也○今案见八佾篇案周以下是永兴引申之语】 以铎徇路 【书云每岁孟春遒人以木铎徇于路○洪氏校道改遒今案见允征】 振铎于朝 【礼记明堂位云振木铎于朝天子之政也○今案陈俞本删也字】 将军执铎 【说文云铎大铃公孙青聘于卫闻卫乱遂从死鸟请将事亲执铎○今案见左传昭二十年】 司马执铎 【说文云铎大铃也军法五人为伍五伍为两两司马执铎○洪氏校主位改五伍今案见说文金部】 大驾发铎 【续汉书礼仪志云大驾发执铎司马八人事须振铎也○今案陈俞本及近本续汉志无发字及事须句范书献帝纪注引亦无事须以下】 教事振铎 【鬻子云禹之法天下也以五齐听铭于翼簴日教疗人事须振铎此前篇事○洪氏校以旧钞此条窜入角篇两凤二龙条后兹已移正今案旧钞段末有此前篇事四字则南村以前旧校书钞者已拈出矣考御览三百三十八引五齐作五声听下有政字翼作簨疗作寡须作者】 铜匡金舌 【三礼图云铎今之铃其匡铜为之木舌为木铎金舌为金铎○洪氏校金改今共改其今案御览三百三十彳引三礼图同本钞匡字缺末笔宋钞避太祖讳也】 声自毁 【文子云老子曰鸣铎以声自毁膏烛以明自消○今案守山阁本文子上德篇消作煎】 

　　○角二十九 

　　出羌胡吴越 【徐野民车服仪制云角前世书记所不载或云本出羗胡吹以惊中国之马或云本出吴越也○王石华校知改吹补国之二字今案陈俞本及御览三百三十八引同】 似两凤之双鸣若二龙之齐吟 【郦炎角赋云似两凤之双鸣若二龙之齐吟○钱氏校云陈本唐类函郦炎俱作谷俭今案御览三百三十八引此赋亦作谷俭】 出营鸣角 【军令云始出营竖矛戟舒旛旗鸣鼓角○今案陈本舒作播考百三家诸葛亮集军令及本钞幡篇引作舒】 夜警吹角 【晋中兴书云大司马桓温屯中堂夜警吹角御史中丞司马恬奏劾大不敬○今案初学记十二引中兴书警吹作吹警司马恬作王恬】 哀叫命旅 【陆云南征赋云长角哀叫以命旅金鼓訇隐而砰磕○洪氏校碎改■〈石?乎〉今案敷文阁本土龙集卷一訇隐作隐訇砰磕作启代亦详本钞金钲篇】 长鸣摧奸 【桓温与慕容皝书承将军厉奋戎武激扬士卒鼓角长鸣摧折奸宄○今案陈俞本及十六国春秋廿四引此书厉奋作奋厉】 崤山不得鸣鼓角 【盛弘之荆州记云鱼复县瞿唐滩上有神庙先人灵验刺史二千石经过不得鸣鼓角也○王石华校先人改其神从陈俞本也严氏校云案鱼复县瞿唐滩上见本钞一百三十八篙篇及御览引又复改堰今案陈俞本鱼复误鱼偃瞿唐四字误崤山上又考御览七百七十一引荆州记先人作先极余与旧钞同】 大风吹沙闻有角响 【异苑云凉州西有沙山俗云昔有覆师于此者积尸数千万从星有大风吹沙覆其上遂成山阜因名为沙山时闻有鼓角声○今案学津讨原本异苑卷一数下无千字名下无为字余同】 山头颓沙则鼓角鸣 【辛氏三秦纪云河西有沙角山山头颓沙则鼓角鸣讫还上山故曰沙角○严氏校桑改辛钱氏校叔改故今案陈俞本脱辛氏二字及讫还以下又说郛本无山头句以下二酉丛书辑三秦记据郡国志引祇有西河句余迥异其按语谓据书钞颓作堆余与陈本同】 黄坟角响 【异苑云江都郡东界有黄公坟三所阴天恒有鞞角之响也○今案学津讨原本异苑卷七响作声】 竹岭角声 【王歆之始兴记云县西北曰捕竹岭上有鸣鼓角声○洪氏校搏改捕钱氏校云捕陈俞本唐类函俱作枯今案陈俞本皆无鸣字】 发冢里声 【幽明录云始兴县有睪天子城城东有冢昔有发之者垂而冢里有角声震于外惧而塞之○今案陈俞本脱有睪五字御览一百九十三引幽明录睪作皋子城作子国无城东以下】 坏坟内声 【幽明录云晋司空郄方回葬妇于离山边使平夷古坟后坏一坟冢发内闻鼓角声时郄公自来观墓俄而罕然自是多如此○钱氏校师改司补回字今案陈俞本离作骊无时郄以下御览一百八十九引幽明录正作离无时郄十一字】 岘山阴雨有声如吹 【史筌武昌记武昌有岘山欲阴雨上有声如吹角之响○王石华校现改岘补吹字今案本钞雨篇引筌作荃岘作龙文献通考乐七引????土作荃亦作龙山】 涛山阴雨闻声甚亮 【异苑云永嘉永寍县涛山顶有湖色色红赤有自然石桥多鱼獭异禽阴雨常闻鼗角声甚亮也○今案陈本俞本学津讨原本异苑脱永嘉二字湖作河又学津本阴雨下有时字】 长角一声 【庾翼与燕王书云今致画长鸣角一声白日?乇百副○今案严辑庾翼集声作双其上句据御览三百三十八引下句据御览三百四十一引】 长鸣三唱 【七道云长角三唱武士星布○王石华校台改星从陈俞本也今案陆二俊集及御览三百金十八引陆机七导唱作倡星作旗余同】 众军警角不如鹤鸣 【语林云陆士衡为河北都督已被间构内怀忧懑闻众军警角谓其司马孙掾曰我今闻此不如华亭鹤鸣也○今案陈俞本都督作督兵掾作极余同世说尤悔篇注引掾作丞鸣作唳御览三百三十八引语林掾作拯】 龙头 【晋纪云桓玄制龙头角或曰此所谓亢龙者也○洪氏校元改亢今案陈俞本纪上有安帝二字亢龙下衍角字御览三百三十八引晋安帝纪亢龙下亦有角字又今晋书桓玄传亢龙下多有悔二字】 金口 【陶偘表云伏惟武库倾荡宿卫有阙辄简选其差可奉献金口角一双○洪氏校羌改差今案俞本同陈本阙作闻非也御览三百五十三引陶侃此表亦作阙】 

　　○兜鍪三十 

　　■〈金截〉兜鍪 【孝经威嬉拒云持大斧着铁兜鍪常使去四五千步不可令近人也○今案御览三百五十六引千作十余同陈本作孝经援神契俞本援误拔皆非也玉函山房本云威嬉拒当是援神契内章名此马氏欲为陈本作调人耳古微书亦作威嬉拒且考援神契内章名但有五刑章敢问章与威嬉拒尤不相类也本钞误作盛嬉姮禹谟不得其说始臆改援神契马氏竹吾何必为此曲说乎】 皮兜鍪 【广志云獠民皆以未漆皮作兜鍪○今案陈俞本獠民作犬戎玉函山房辑本从之考御览三百五十六引广志獠民作獠在■〈牜羊〉柯兴古云云足订犬戎二字之误】 制作之巧 【陶侃荅温峤书云奉所送帐下得苏峻兜鍪制作之巧用功殊多○今案陈俞本及御览三百五十六引此书同】 刻作死休 【车频秦书云苻登永固族曾孙固死登自立皆刻兜鍪作死休字示士必死○钱氏校于固死上亦添永字是也今案隋时讳坚凡苻坚改称其字曰永固永兴书成于隋故避隋讳耳御览三百五十六引固作坚余同陈俞本频作颍固亦作坚无曾字】 生虮虱 【韩子云天下无道好战不己甲冑生虮虱燕雀处帷幄○今案陈俞本及御览好作攻余同考韩子喻考篇好战句作攻击不休相守数年不已二句】 悬鱼门 【左传云邾获公冑悬诸鱼门○今案见僖二十二年】 

　　○眊三十一 

　　黑白眊出天竺 【外国传云黑白眊出天竺国○今案御览三百四十一引外国传同】 孔雀 【庾翼与燕王书云今奉孔雀眊二双○钱氏校羽改与今案御览三百四十一引此书双改作枚】 白狼 【俗说云谢安小儿时便有名誉流闻远国慕容垂饷谢白狼眊一双谢时年十二○今案御览三百四十一引俗说垂作廆十二作十三又附注云一作慕容垂陈俞本从御览】 魏武赠杨彪十铃 【魏武与杨彪书云今赠足下十铃眊一具○钱氏校补一具两字今案御览三百四十一引此书同】 慕容饷谢安一双 【俗说云慕容垂饷谢安白狼眊一双○今案详本篇上文】 送见辞谢 【诸葛亮与吴王书云所送白眊薄少重见辞谢益以增惭○今案陈俞本百三家本诸葛集同】 结以忘忧 【魏略云诸葛亮见刘备备性好结眊时适有以旄牛尾与备者备因手自结之亮曰将军当复有远志止结旄而已耶备乃投眊而言曰聊以忘其忧耳○今案蜀志卷五诸葛亮传注引魏略旄作髦陈俞本作牛尾眊并删旄字】 

　　○铠三十二 

　　古圣人作 【孔融肉刑论云古圣作犀??儿革铠今有盆领铁铠绝圣人甚远也○钱氏校改??儿作兕洪氏校云兕古作??儿不可改今案本钞下文引绝上有云字甚上无人字余同百三家本脱】 蚩尤为铠 【管子云登葛卢之山发而出水今从之蚩尤受之制以为铠○洪氏校云改庐今案见管子地数第七十七无登字受之制三字作受而制之本钞剑篇引亦无登字】 似物孚甲 【释名云甲似物有孚甲以自御也○今案见毕本释兵篇】 扞御锋矢 【李尤铠铭云金甲之施扞御锋矢○洪氏校于行改施扞今案陈本百三家本尤集金甲作甲铠】 扞国之器 【王隐晋书云陶侃梦有司马与侃铠者长史陈协以为司马者国姓也铠者扞国之器也○今案陈本同御览三百九十八引王晋书扞国作扞御】 专征之服 【抱朴子曰屠犀为甲给乎专征之服裂翠为华集乎后妃之首虽出于幽谷迁于乔木然为二物之计未若栖窜于林薄摄生乎榛薮○今案见平津馆本抱朴子外三十八博喻篇】 离为甲冑 【周易说卦云离为甲冑为戈兵○王石华校朴改卦今案近本说卦传同】 忠信为甲冑 【礼记云儒有忠信以为甲冑礼义以为干橹郑注干橹小楯大楯也○今案见儒行】 函师振锥韦人制缝 【陈琳武军赋云铠则东胡阙巩百炼精■〈罡刂〉函师振锥韦人制缝○今案陈本同百三家本炼作炼谁误旅】 介者一拜 【礼记云介者不拜为其拜而菱拜○今案见曲礼上】 函人恐伤 【孟子云矢人岂不仁于函人哉函人惟恐伤人矢人惟恐不伤人綦母遂注曰函铠也○今案孟子公孙丑上篇不伤句在恐伤句之上陈本脱此条】 犀甲 【周礼函人职云犀甲寿百年○今案见冬官】 ??儿甲 【又云??儿甲寿二百年○今案见冬官函人】 合甲 【又云合甲寿二百年郑注曰革固者又支久也合甲者削革里肉也○今案函人职注固作坚此改避隋讳详本卷上】 燕函 【又云燕之无函也非无函也夫人而能为函也郑玄曰燕近强胡习于甲冑○今案周礼考工记总序注云习于甲冑余同】 楚??儿 【孙卿子云楚人犀??儿以为甲牢如金石也○今案孙卿子议兵篇牢作鞈陈俞本作坚惟御览引作牢与本钞合坚改牢避隋讳详本卷上】 阙巩 【春秋云阙巩之甲武王所以克商也唐叔受之○今案见昭十五年】 赐夷 【越记云楚王身被赐夷之甲○今案本钞矛盾引同明吴管本越绝书卷一作阳夷又音唐】 盆领 【孔融肉刑论云古圣作犀??儿革铠今有盆领■〈金截〉铠云绝圣甚远也○王石华校补作字今案详本篇上文】 ??甫袖 【沈约宋书云太祖赐孝武以诸葛亮??甫袖铠铁帽○今案陈俞本??甫作莆考宋书八十六殷孝祖传武作祖??甫作筩帽上无铁字余同】 ??甫??儿 【曹植表云先帝赐臣铠各一领今世已乎乞悉付铠曹○今案??甫当作黑旧钞沿上条误作??甫耳百三家本误作黑光光当作??儿陈本作里光则更误矣】 两当 【陈思王表云先帝赐臣尔当铠一领环鏁铠一领今世已平乞悉付铠曹○今案陈本同百三家本曹植集无环鏁句】 组甲三百被练三千 【左传云楚子重伐吴至于衡山使邓廖率组甲三百被练三千以侵吴杜预注曰漆甲为组文被练练袍○今案襄三年杜注为组作成组余同】 夫差衣水犀 【国语曰吴王夫差衣水犀之甲○王石华校雨羌字改差今案见越语上】 勾践被啄禹 【越地传云孔子奉先王雅琴语治礼勾践乃身被啄禹之甲带步光之剑○今案此条有脱误陈俞本删】 吴王被三重 【吴越春秋云公子光具酒请王僚王僚乃被业夷之甲三重○今案陈俞本业作唐考本钞剑篇引业作棠棠是也汪士汉校本吴越春秋王僚使公子光传第三作棠铁之甲勾践伐吴外传第十作唐夷之甲汪校云一作棠钱】 魏卒衣三属 【汉书云魏氏武卒衣三属之甲注曰作大甲属竟身○王石华校乎改卒今案陈俞本氏武作武氏无注曰以下考汉书廿三刑法志仍作氏武又服虔注属上有三字竟下有人字余同】 玄甲曜日 【班固封燕然山铭玄甲曜日朱旗绛天○今案文选及陈本曜作耀】 玄甲照路 【傅玄魏功德颂云朱旗翳天玄甲照路○今案傅节子辑傅鹑觚集同陈俞本无功字】 豕旁 【旁毛诗云百辆彭彭○今案此条有脱误百两彭彭见大雅韩奕然与甲篇无涉陈本改引骃介旁旁】 被练锵锵 【左思吴都赋云出车??车??车被练锵锵○今案文选??车作槛】 

　　○盾三十三 

　　陷阵败敌 【六韬云陷坚阵败强敌以将相摛武翼小樐扶苏百三十具○今案此条有讹脱平津馆本无以将四字武翼是大樐提翼乃小樐也苏作胥武翼是七十二具提翼则一百四十六具无所谓百三十具陈俞本改注武翼大樐七十二具】 陷虏破敌 【释名云约胁而邹曰陷虏言可陷虏破敌今谓之曰露见是也○钱氏校白雾改曰露今案毕本释兵篇虏破作破虏】 扞身蔽目 【说文曰盾跋也所以扞身蔽目象形厂声樐大盾○钱氏校补厂字今案盾瞂十三字见说文盾部段本删厂声二字樐大盾三字别见说文木部作橹又云集盾?戈作盾??犀竖句作进则避刃扦难作爰以又百三家本须误颁】 时之所宝 【物理论云古者苏家之盾樐或从卤】 扞难卫躯 【李尤盾铭云吴旗鲁盾?戈戎兵特须犀竖木鹆扞难卫躯○今案陈俞本百三家本尤皆为良工利器时之所宝○钱氏校公刻改工利今案陈俞本及御览兵部引物理论宝下有贵字】 物莫能陷 【韩子云人有鬻矛与盾者誉之曰吾盾之坚物莫能陷又誉其矛曰吾矛之利于物无不陷也○今案见韩子难一篇本钞矛篇亦引】 竹甲 【世说云魏武征袁本初治装余有数十斛竹片或长数寸众谓不堪用太祖谓可以为竹甲盾驰使问杨德祖应声答之与帝正同○钱氏校疏改数盛改咸洪氏校胃改盾今案世说捷悟篇竹甲盾作竹椑楯余同】 编荆 【玄晏春秋云皇甫谧年十七未通史书始编荆为盾执枝为戈○钱氏校补皇甫二字谥改谧今案说郛本玄晏春秋枝作杖余同陈俞本史书作经史无始字】 木络 【释名云以缝编板曰木络盾也○今案毕本释兵篇曰木五字作谓之本络】 狭孑 【释名云狭而短者曰孑盾车上所持者也孑小称○钱氏校标目子改孑今案见毕校本释兵篇】 碧绫 【谢尚与张凉州书今致碧绫车中盾一蕃○今案御览三百五十七引此书无蕃字】 金华 【陶偘表云奉献青绫金华盾五十具○钱氏校标目华改革从陈本也今案御览三百五十七引陶公故事有此文正作金华具作幡余同陈本又绫作陵无具字】 蒙伐有苑 【毛诗云蒙伐有苑长苌曰蒙讨羽也伐中于也苑文貌郑笺云讨杂也画杂羽之文于伐故曰蒙伐○王石华校牟改干枚改故盾改伐今案见秦风小戎】 

　　北堂书钞卷第一百二十一 

　　●北堂书钞卷第一百二十二　　武功部十 

　　隋秘书郎虞世南撰 
　　南海孔广陶校注 
　　剑三十四 

　　○剑三十四 

　　帝王临朝 【曹植杂诗云美玉生盘石宝剑出龙渊帝王临朝服秉此威百蛮厯不见贵杂揉刀间○钱氏校旁勒见贵八字非也今案百三家本陈本皆脱此八字余同窃疑厯下有久字又揉下或刀下增一字则成六句矣钱校旁勒之未免尚沿陈误白帖引上四句秉误事】 先王观变 【傅玄剑铭序云道德不修虽有千金之剑何所用之先王观变而服剑所以立武象也太上有象而已其次则亲用之矣○钱氏校名改铭戏改修洪氏校何下补所字次下补则字今案百三家本玄集无矣字余同】 王者所杖 【古乐府诗云请说剑骏犀标首王琢中央六一所善王者所杖带以上车如燕飞扬○今案陈俞本脱】 缙绅咸服 【李尤宝剑铭云缙绅咸服翼宣仪刑○今案陈本百三家本尤集同】 以雄带左以雌带右 【抱朴子云取牡铜为雄剑牝铜为雌剑欲入水以雄带左以雌带右侧乘舡不身涉水者阳曰带雄阴曰带雌春秋繁露云剑之在左青龙之上○今案平津馆本抱朴子登涉篇两曰字俱作日余同抱经堂本春秋繁露服制像篇上作象余同陈俞本脱此条】 光文曜武 【傅玄剑铭云光文曜武以卫乃国○钱氏校标目补武字家改国今案陈本百三家本玄集曜作耀余亦同】 体文经武 【张协文身剑铭云器以利显实以名举长剑耿介体文经武○钱氏校云张协陈本作裴景声后同今案初学记廿二引亦然考白帖剑类引与陈同御览三百四十四引则裴景声上又有晋张二字又考本钞刀篇引张协文身刀铭证之初学记类聚皆同以刀例剑则张协亦作文身剑铭必矣】 为威仪 【李尤骇具错剑铭云宝剑在躬实为威仪○今案陈本百三家本皆脱】 带以自御偃以卫躯 【崔骃刀剑铭云龙泉太阿干将莫耶带以自御偃以卫躯实不可露韬藏忽诸抑欲奋怒含情是除含怨增怒灾祸所居○今案陈本百三家本脱卫躯七句御下有烨烨吐花句余同又百三家本骃集泉作渊本钞作泉唐人改避高祖讳也】 所以卫身 【汉书云暴胜之为直指使者至勃海请与隽不疑相见不疑冠进贤冠带攂具剑盛至门欲使解剑不疑曰剑者所以卫身不可解请退○今案近本汉书卷七十一及陈本攂作櫑余同御览三百四十二及本钞下文引皆从手作攂】 防非常也 【释名云剑捡也所以防捡非常○今案见毕校本释兵篇捡作检类聚六十引同初学记廿二引与原钞同】 御羣凶 【傅玄正都赋云苗山之鋋铸以为剑其利也陆断犀??儿水截轻鸿酒奔驷于中衢斩双蛟于大江将以威武天人而御羣凶○严氏校鋋铁羣凶改犀??儿今案陈本及百三家本玄集脱武字天人作天下鋋作鋋余同本钞下文引陆断一条正引威武天人又引苗山一条亦作綖钱校乃改为铁尤非矣】 九功斯像七德是辅 【张博文身剑铭云陆断玄犀水截轻羽九功是像七德是辅○今案陈本张协作裴景声详上文】 麾之可以定昏扰 【曹毗魏都赋云剑则含章飞景清刘露皓服之可以威百蛮指麾可以定昏扰○今案陈本定作开含章四字作宝匣吐辉余同御览三百四十四引此赋只有百蛮二句定亦作开】 服者可以伐敌 【吴越春秋越王允常以湛卢示秦客薛蜀曰善哉冲金铁之英吐银锡之精寄气托灵有游出之神服剑者可以折冲伐敌君有逆谋则去之他国○王石华校寄改奇蜀改烛从陈本也钱氏校云此卷凡薛烛皆作蜀或虞所见本如此不必改考文选七命注云越绝为烛吴越春秋为蜀盖一人也今案陈本又冲作衔考初学记廿二引及汪士汉校本吴越春秋皆作寄与旧钞合】 给左右 【士孙瑞剑铭表曰臣有剑一枚骏犀标首蓝田玉琢乞以备乏信给用左右也○今案陈本脱平津本续古文苑载士孙瑞剑铭序犀作羣玉下无琢字本钞下文引士孙瑞上剑表有玉琢以上】 御左右 【魏文帝歌词云劳民刘宝剑何为自低昂骏犀□标首帝王环中央服之御左右除凶致福祥○今案白帖引及陈本劳作越刘作铸何为三句作出匣吐寒芒五字余同本钞下文引宝剑二句劳民刘三字作方我长汉魏百三家本魏文帝集大墙上蒿行云带我宝剑今尔何为自低昂骏犀摽首玉琢中央帝王所服辟除凶殃御左右奈何致福祥与旧钞迥异】 仁义为剑 【盐铁论云以道德为冑仁义为剑莫之敢当莫之敢御汤武是也○今案见盐铁论论兵篇陈本同】 谋谟为剑 【陈思王征蜀论云今将以谟为剑戟以仁义为旌旗○钱氏校注内谋改谟今案百三家本曹植集陈本及本钞谋策篇引仁义皆作策畧】 德行则福 【太公金匮剑书云常以服兵行道德行则福废则覆也○今案陈本书作铭脱常以六字废上有德字余同】 德行则兴 【大戴礼云剑之铭云动心行德德行则兴倍德则崩○王石华校信改倍今案近本大戴礼武王践阼篇及陈本德行作行德】 葛庐山发而出金 【管子云葛庐之山发而出金蚩尤受而制之以为剑也○案管子地数篇庐作卢余同陈本葛下有天字本钞铠篇引误作葛云】 赤堇之山破而出锡 【吴越春秋云秦客薛蜀见纯钩之剑曰臣闻王之初造此剑赤堇之山破而出锡莫耶之溪涸而出铜时雨师洒道雷公鼓橐蛟龙捧炉天帝壮炭太一下观天精下降于是欧冶子因天地之精悉其伎巧造为此剑○王石华校鑢改炉功改巧是壮改庄则沿陈本之误矣今案陈本天精又作天气考文选七命注引壮作装御览三百四十三及类聚六十引仍作壮与旧钞合石华从陈改庄非也御览类聚及文选注皆脱天精下降句】 苗山之鋋 【傅玄正都赋云苗山之鋋铸以为剑激冲风于秦炉飞光天之绝烂○今案陈本百三家本玄集鋋作铤绝烂作烈焰余同】 耶溪之鋋 【张协七命云楚人之汤剑欧冶所营耶溪之鋋赤山之精销踰羊头鍱越锻成○钱氏校喻年改踰羊今案宋刻文选及陈本楚下皆无人字余同本钞下文引亦无人字】 五月丙午 【抱朴子云以五月丙午日取牡铜为雄剑取牝铜为雌剑○今案见平津馆本抱朴子登涉篇】 二月甲午 【典论云惟建安廿有四载二月甲午魏太子造百辟宝剑○今案严辑典论一卷据书钞引同陈本载作年甲作丙类聚六十引亦然】 采山精 【吴越春秋云干将与欧冶子作剑采五山之精合六金之英而为此剑也○钱氏校五山二句改作采五山之铁精六合之金英从陈本也今案注士汉校本吴越春秋亦如此窃以为不必改也五山二句本钞本篇凡三引皆同断非讹误御览三百四十三亦引合六金之英特俗本金字讹为合字耳】 候月蚀 【汉书云韩延寿治东郡延寿又取官铜物候月蚀铸作两刀剑镡放效尚方事○今案汉书七十六韩延寿传无两字镡上有钩字余同陈本照近本改】 阴阳同光百神临观 【吴越春秋云干将与欧冶子作剑采五山之精合六金之英候天伺地阴阳同光百神临观而为此剑也○王石华校六金句改六合之金英系沿陈本之误今案本钞六金二句足订近本之讹详本篇上文】 天精下降太一下观 【吴越春秋云薛蜀见钝钩曰臣闻王之初造此剑天精下降太一下观○今案天精句足补近本之关余详本篇上文】 灵物髣髴飞鸟翔舞 【典论云余好击剑善以短乘长选此良金命彼国工精而炼之至于百辟其始成也五色充炉巨橐自鼓灵物髣髴飞鸟翔舞以为剑○今案初学记廿二引御览三百四十六引典论及陈本充作骇又陈本巨误匡严辑典论一卷与旧钞合】 悉伎巧 【吴越春秋云干将造剑采五山之精合六金之英候天伺地阴阳同光百神临观天精下降欧冶子因天地之功悉其伎巧造为此剑○今案此条详本篇上】 命国工 【典论云余好击剑具如上言○今案详本篇上灵物一条】 练质昆吾之灶定形薛蜀之炉 【潘尼火赋云若夫大刀宝剑旷世绝殊练质于昆吾之灶定形于薛蜀之炉○今案严辑潘尼火赋据书钞引脱夫大二字余同陈本及百三家本尼集皆误作武库赋又百三家本夫大倒作大夫亦非】 蛟龙捧炉 【吴越春秋云薛蜀曰初造此剑雷公鼓橐蛟龙捧炉○今案本钞吴越九字讹作潘尼云云盖沿上条误人今据本篇下条订正】 僮男进火 【抱朴子云以五月丙午铸剑僮男女进火○洪氏校云查潘尼火赋因原钞脱抱朴十字将上条此剑十字与人故耳王石华补校云当照陈本删改是也今案见抱朴子登涉篇】 天帝壮炭 【张协七命云楚之阳剑欧冶所营丰隆奋椎飞廉扇炭○钱氏校壮改装今案陈本脱此条考文选七命与小注同惟标目天帝句别见本钞上文引吴越春秋似应分二条再考七命扇炭句注引越绝书恰有天帝装炭句是虞永兴乃用注文也李善多存六朝旧注此亦其证惟旧钞装作壮与上文及御览合钱校据近本改装固不必矣】 桂薪烧之■〈罡刂〉炭练之 【抱朴子云以五月丙午日日中捣五石下其铜内六一神炉中鼓下之桂薪烧之铜成以■〈罡刂〉炭练之而令僮男女进火取牡铜以为雄剑取牝铜以为雌剑各长五寸五分取土之数厌水精也带之以入水则蛟龙巨鱼水□□敢近人也○钱氏校鱼下删水字敢上增不字系沿陈本之误也今案平津馆本登涉篇薪新木练作炼水下有神字敢上有不字余同考御览八百十三引作桂薪与旧钞合陈本又脱日中二字捣作铸石作口六一误立练作镕】 雷公鼓橐 【吴越春秋云薛蜀见纯钩曰初造此剑雷公鼓橐蛟龙捧炉○钱氏校钝改纯铸改炉今案此详本篇上文】 丰隆奋椎 【张协七命云楚之阳剑欧治所营乃炼乃铄万辟千灌丰隆奋椎飞廉扇炭神器化成阳文阴漫○钱氏校标目农改丰小注梓改辟今案百三家本及文选漫作缦余同惟李善注引吴越春秋则作阴漫与旧钞合】 精以练之至于百辟 【典论云余好击剑命彼国工精以练之至于百辟○今案陈本练作炼本篇上文引作炼初学记廿二引上二句同】 砺以蓝诸 【又云魏太子造百辟宝剑淬以清漳砺以蓝诸○今案陈本漳作潼蓝诸作礛石?诸考御览三百四十三类聚六十引及问经堂本典论皆作漳知陈本作潼非也又御览作礛石?诸类聚作礛诸问经堂作鉴诸】 清水淬锋越砥敛锷 【王子渊圣主得贤臣颂曰及至巧冶铸干将之璞清水淬其锋越砥敛其锷○钱氏校璞改扑今案文选卷四十七正作璞陈本璞误朴】 磨以越砥 【○今案陈本磨作敛考御览三百四十四引张协太阿剑铭亦作敛旧钞误与下条混合今移正】 磨其锋锷 【淮南子云夫纯钩剸不能入及磨其锋锷则水断龙舟○今案陈本脱此条考淮南子修务训钩下有之始型也等字剸作剌余同本钞下文有水断龙舟一条与近本修务训同旧钞此条脱标目并混作上条小注今移正】 淬以清漳 【典论云魏太子造百辟宝剑淬以清漳砺以蓝诸○钱氏校标目剑改淬今案详本篇上文】 拭以西山黄土磨以华阴赤土 【雷焕别传云焕为丰城令至县移狱掘得双剑文采未明焕拭以南昌西山黄土光艳照耀乃送一剑并少土与张华华得剑喜甚乃更磨以华阴赤土以一斤送与焕焕得磨剑鲜光愈亮○今案御览三百四十三引焕别传迹土作黄白土无喜甚二字余同本钞下文引作白土又脱黄字喜甚作甚喜】 舒辟无方奇锋异模 【张协七命云楚之阳剑欧冶所营若其灵宝则舒辟无方奇锋异模形震薛蜀光骇风湖○钱氏校云此卷凡薛烛皆作蜀风胡皆作湖或虞所见本如此不必改今案胡刻文选七命湖作胡余同】 麟角凤体 【崔骃刀剑铭云天地空位列石有珍铸镕成锷陶冶成金麟角凤体乃有文武○钱氏校改镕为锋是从陈氏本今案百三家本陈本天地二句作欧冶运巧镕作锋无陶冶句又改乃有句为玉饰金错】 镂象龙螭 【傅玄歌词云宝剑神奇镂象龙螭○今案傅节子辑鹑觚集无词字余同陈本螭下再增四句】 素质 【曹毗魏都赋云剑则流采之珍素质之宝○今案详下龙藻一条陈本移龙藻注入此】 文身 【傅玄正都赋云苗山之鋋铸以为剑百辟文身质美铭鉴○钱氏校补苗字铭改鋋今案陈本及百三家本玄集百辟作五采铭鉴作光炫】 龟文 【吴越春秋云干将造剑阳曰干将而作龟文○今案此详本篇下文】 龙藻 【曹毗魏都赋云剑则含章飞景清■〈罡刂〉露皓流采之珍素质之宝乍虹蔚波映或龟文龙藻○钱氏校红改虹彼改波是也又清误法钱校改冶则非矣今案含章二句已见本篇上文流采四句见御览三百四十四引同】 苕锋冰干紫颖霜杪 【又云剑则含章飞景云云上言○今案陈本并入上条注中御览三百四十四引魏都赋脱此二句】 如屈杨华如芙蓉始生文如列星光如水溢 【吴越春秋云越王允常铸剑秦客薛蜀善相剑越王示纯钩薛蜀望之曰光乎屈杨之华沉沉如芙蓉始生湖观其文如列星观其光如水之溢塘观其断割严如鏁石之芒观其文色涣涣若冰将释见日之光此纯钩也王曰是也○钱氏校光改恍今案汉魏丛书本脱此文考屈杨二字陈本及初学记廿二引作屈阳御览三百四十三引作湖阳光乎二字陈本作恍乎惟初学记御览引与旧钞合始生湖三字御览湖作湘陈本作湘池惟类聚六十及初学记引与旧钞合列星下类聚初学记引有之行二字陈本及御览引有之芒二字文色涣涣句陈本及御览皆删文字及一涣字惟类聚引与旧钞合又各本皆脱断割二句】 金精顺理至本不逆 【又云越王以鱼肠示薛蜀蜀曰夫宝剑者金精顺理至本不逆锷中生光从文不起今鱼肠倒本顺末逆理之剑也服是者臣弒其君子弒其父也○钱氏校两杀字改弒今案汉魏丛书本脱此文陈本及御览三百四十三引顺理作从理无生光二句又陈本之剑也作之甚余同】 顺文间起珠流不绝 【越记曰楚王召干将欧冶子为■〈金截〉剑三枚问风湖子其名为何风湖子对曰一名龙渊二名太阿三名工市王欲知龙渊观其状如登高山临深渊欲知太阿观其觚巍巍翼翼如流水之波欲知工市观其锷顺文间起至脊而止珠流不绝○钱氏校越记改越绝洪氏校云越记不必改是也今案御览三百四十三引越绝书觚作锷顺文作从文余同陈本及汉魏丛书本工市作工布觚作鈲又其锷七字作鈲从文起四字湖作胡又汉魏丛书本附注云布一作市本钞下文引亦作工市初学记廿二引越绝又事同而文微异】 白如积雪利若秋霜 【魏文帝歌辞云方我长宝剑何为自泜昂白如积雪利若秋霜淮南子云宝剑之色如秋霜张华曰吴刀鸣乎剑楚霜也○钱氏校抑改昂今案本篇上文引低昂以上二句方我长作劳民刘三字陈本方我作欧氏脱长字自字及张华以下】 色似采虹 【典论云魏文帝造百辟宝剑名曰流采色似采虹长四尺二寸○今案严辑典论一卷据书钞引同】 光如散电 【张协七命云楚之阳剑欧冶所营流绮星连浮采艳发光如散电质如耀雪○钱氏校为改浮濯改耀今案文选七命采作彩余同】 光如水精 【龙鱼河图云昆吾石冶其石成铁作剑光明照洞如水精○今案御览三百四十四引龙鱼河图成作为余同类聚六十引照上有四字余与原钞同】 光如电影 【傅玄歌辞云宝剑神奇光如电影拟之则离○钱氏校删拟之句今案本篇上文引亦无拟之句陈本删注】 质如耀雪 【张协七命云楚之阳剑已具上言矣○今案详本篇上文】 气如云烟 【吴越春秋云昔越王取巨阙示乎薛蜀曰非宝剑也夫宝剑金锡和同一精同光气如云烟今其光已离矣○钱氏校开改阙赐改锡今案汉魏丛书本脱此文御览四十四引及陈本皆脱同光句余同】 如玉斯曜如影在水 【张协太阿铭云如玉斯曜若影在水不运自肃率土从轨○今案如字若字本钞标目与注歧出考御览三百四十四引此铭亦作如又影作景土误上初学记廿二引不误余与御览同】 华藻繁缛 【曹植七启云步光之剑华藻繁缛○今案文选七启同】 光艳曜照 【雷焕别传云焕为丰城令至县移狱掘得双城文采未明焕取南昌西山白土用拭剑光艳曜照乃送一剑与张华自留一剑华甚喜曰此乃干将也莫邪已复不至也○钱氏校玉改土后改复今案御览三百四十三引焕别传白上有黄字无甚喜字本篇上文引亦有黄字甚喜作喜甚】 紫气见牛斗 【雷次宗豫章记云吴未亡恒有紫气见牛斗之间雷孔章曰是宝物之精上彻于天耳在豫章丰城张华遂以孔章为丰城令至县移狱掘深二丈得玉匣长八九尺开之得二剑一即龙渊二即太阿其夕牛斗气不复见○钱氏校补豫字见字雷字宝字在字今案初学记廿二引城令以上御览三百四十四引雷次宗豫章记同】 异气起牛斗 【雷焕字孔章善占星曾共司空张华夜见异气起牛斗余己见上○今案御览三百四十三引雷焕别传无曾共二字余同】 明珠标省 【傅玄乐府九思云所赉千金剑通犀间碧玙翡翠饰鸡璧标首明月珠○钱氏校云此是陈思王乐府今案本篇下文引陈思王乐府同惟璧作必考璧必同音戈壁即郭必可通借也】 明珠错地 【傅玄歌辞云宝剑神奇镂象龙螭通犀文玉月珠错地○今案傅节子辑本无辞字余同本篇上文引有神奇二句陈本标目地作首注见上二字但陈本上文引又作文犀饰首错以明珠与旧钞亦异】 饰以文犀雕以翠绿 【陈思王七启云步光之剑华藻繁缛饰以文犀雕以翠绿缀以骊龙之珠错以荆山之玉陆断犀象未足称隽随波斩鸿水不渐刃○钱氏校丽改骊相改象洪改鸿今案文选七启及陈本斩作截余同】 饰以文玉表以通犀 【典论云建安二十四年魏太子?造百辟宝剑长四尺二寸重一斤十有五两砺以蓝诸饰以文玉表以通光似流星名曰飞景○钱氏校补二十字补四尺字补玉表以字今案严辑典论据书钞未改本引同又附注云书钞作卒知旧本作?隶丕字也】 缀以骊龙之珠错以荆山之玉 【陈思王七启云步光之剑华藻繁缛缀以骊龙之珠错以荆山之玉○今案本篇上文引同】 缀以南海之珠饰以夏后之璜 【傅玄正都赋云龙渊太阿巨阙干将纯钩莫邪辟闾步光缀以南海之珠饰以夏后之璜○今案陈本及傅节子辑本同百三家本严辑全晋文皆脱】 华玉为饰璃为匣 【西京杂记云高祖斩白蛇剑剑上有七采珠九华玉以为饰五色瑠璃为匣○今案御览三百四十四引同学津讨源本杂记作琉余同御览】 泯然无际经物不觉触物有声经物不疾 【列子云魏黑卯煞丘邴章邴章之子来丹羸弱而黑卯悍志绝众力抗百人来丹莫可近之其友申他曰吾闻卫孔周有宝剑子可恳之来丹祈于孔周周曰吾有三剑皆不杀人一曰含光视之不可见运之不知其有所触泯然无际经物而物不觉二曰承影将旦昧爽之交日夕昏明之际北面察之泯兮若有物在莫识其状其触物也窃窃然有声经物不疾三曰霄练方昼则见影不见光与同色也随过随合觉疾而不血刃此三宝者炼之十三世矣○今案陈本卯误卵霄作宵脱与同色也句近本列子汤问篇泯兮作淡焉物在作物存百人作百夫余同陈本本篇下文两引俱作霄练类聚六十引亦作霄与旧钞合又本钞下文引有与同气也句气当作色此句足补近本列子之缺又御览三百四十四引申他作申抱】 水断蛟龙陆剸犀革 【王褎圣主得贤臣颂云巧冶铸干将之璞清水淬其锋越砥敛其锷水断蛟龙陆剸犀革若篲泛画途也○钱氏朴璞改模非也今案文选若上有忽字余同陈本璞误木??亦非】 水断龙舟陆剸??儿甲 【淮南子云夫纯钩鱼肠之始型也击则不能断剌则不能入及加之砥砺磨其锋锷则水断龙舟陆剸??儿甲○王石华校觞改肠如改加今案淮南子修务训型上有下字余同】 水截轻鸿陆洒奔驷 【张协七命云楚之阳剑欧冶所营形贯豪曹名珍巨阙指郑则三军白首麾晋则千里流血岂徒水截轻鸿陆洒奔骃断浮翮以为工绝重甲而称利○钱氏校云轻鸿文选作蛟鸿注引韩非子以证蛟字似非传写之讹然与奔骃相对则作轻鸿为是况此数引皆作轻鸿耶今案文选七命轻作蛟贯作冠余同陈本标目作轻鸿小注则作蛟鸿作形冠】 水试断鹄雁陆试断牛马 【尸子云水试断鹄雁陆试断牛马所以观良剑○洪氏校尹改尸今案陈本及类聚六十御览三百四十四引同平津馆本尸子鹄作鸿】 水截鲸鲵 【李尤宝剑铭云龙渊曜奇太阿飞名陆断犀??儿水截鲸鲵善击之妙齐契更羸缙绅咸服翼宣仪刑岂徒振武义合金声○洪氏校羣改犀今案陈本百三家本尤集皆脱善击二句曜作耀本钞下文引亦作曜】 陆断犀??儿 【傅玄正都赋云其利也则陆断犀??儿水截轻鸿洒奔驷于中衢斩双蛟于大江将以威武天人而御羣凶○王石华校以本钞驷误鸣乃改作马非也今案详本钞上文御羣凶一条】 陆陷玄犀 【陈琳武军赋云其勿也则越金楚冶棠溪名工清泾皓锷苗山锐锋降陷玄犀水截轻鸿○王石华校雨参字改玄今案百三家本琳集泾作坚苗山作修剌玄作蘂余同陈本其刃作其剑锷作刃余同】 水截轻鸿 【刘子云薛蜀之剑虽不陆断玄犀水截轻羽而锐刃之资亦已露矣○王石华校补陆字今案陈本蜀作烛剑上有赏字】 割玉 【龙鱼河图云流洲在西海中地方万三千里去东岸十九万里上多山川积石名为昆吾冶其石为铁作剑光明洞照知水精以割玉如土○洪氏校或改为非改非今案御览三百四十四引河图脱地方二句陈本删昆吾句以上】 截骨 【吴越春秋云截骨之剑无削掇之利○今案陈本删近本吴越春秋卷四掇作剟】 斩蛇 【史记云高祖令一人前行前者还曰前有大蛇当径高祖乃前拔剑斩蛇蛇分为两道开○王石华校以本钞脱两字乃将为道开倒作道为开非也今案陈本脱蛇分句史记高祖纪有两字道作径余同】 剌蛟 【吕氏春秋荆有次非者得窦剑涉江至于中流有两蛇夹绕其舡次非攘臂拔剑曰此江中之腐肉朽骨也赴江剌蛟杀之而复上舡中人皆得活荆王闻之仕以执圭○王石华校攘臂句改在朽骨句下自是系沿陈误耳今案吕氏春秋恃君览篇与旧钞同又本钞舟惣篇引作饮非无腐肉二句】 挥之者无前拥之者身雄 【张协七命云楚之阳剑欧冶所营挥之者无前拥之者身雄○王石华校杨改阳今案文选七命同】 从服九国横制八戎 【又云楚之阳剑欧冶所营可以从服九国横制八戎瓜牙景附函夏承风此盖希代之神兵子能从我而服之乎○钱氏校云此代字避太宗讳不必改今案文选七命代作世】 麾则流血 【越记云楚王问风潮子曰寡人闻吴有干将越有欧冶子二人为■〈金截〉剑可乎风湖子曰善乃令之吴见欧冶子干将使之作■〈金截〉剑三枚一曰龙渊二曰太阿三曰工市晋郑闻知兴师图楚三年不解于是□□七命云楚之阳剑欧冶所营指郑则三军白首麾晋则千里流血○钱氏校云越记至于是此段既重出又与大字无涉当删之洪氏校已旁勒钱说仍未寻出左证今案陈本但注越绝书见上五字余俱删去钱校谓与大字无涉非也考御览三百四十三引越绝书于是下有云引太阿之剑登城而麾之三军破败流血千里四句据此则非与大字无涉也旧钞通例凡标目大字有不少必尽加载注中者如此之类不一而足钱校特未观其通耳七命四句即本越绝书今文选七命亦同】 一用天下服矣 【庄子云庄子谓赵文王曰臣有三剑唯王使用有天子剑有诸侯剑有庶人剑天子之剑以燕溪石城为锋齐岱为锷晋卫为脊周宋为镡韩魏为铗包以四夷裹以四时持以春夏行以秋冬此剑直之无前举之无上按之无下运之无傍此剑一用匡诸侯天下服矣此天子之剑也诸侯之剑上圜法天以顺三光下方法地以顺四时中和民意以安四乡此剑一用如雷电之震四封之内无不宾服而听从君令矣此诸侯之剑也○今案陈本引至天下服矣句止近本庄子说剑篇使用作所用铗作夹君令作君命】 价兼三乡声贵二都 【张协七命云楚之阳剑欧冶所营尔其舒辟无方奇锋异模形震薛蜀光骇风湖价兼三乡声贵二都○洪氏校辞改辟横形改模形今案文选七命尔作若湖作胡余同本钞上文引作若其作风湖】 值千金 【班固诗云宝剑值千金指之于树枝○王石华校震改指今案陈本脱树枝句御览三百四十四引固诗但有上句】 直百金 【东观汉记云世祖十三年是时有贡名马宝剑直百金马以驾鼓车剑以赐骑士○钱氏校此条下删古诗值千金一条因与上重出也今案聚珍本东观记及御览三百四十二引同】 可直万金 【世说云锺会是荀济从舅二人情好不协荀有宝剑可直万金会学荀手迹作书与母取剑仍窃去不还○王石华校以本钞济误齐因改作勖沿陈本之误也今案世说巧艺篇万金作百万余同御览一百八十引世说作荀济又脱是字从舅字万金亦作百万】 桓公之葱太公之阙文王之镮庄公之忽 【孙卿子云桓公之葱太公之阙皆古之良剑也○王石华校葱改慈镮改琢文王作文公系从陈本也今案世德堂本荀子性恶篇镮作录忽作曶余同考曶古忽字也类聚六十引亦作慈作琢】 殷帝之剑 【列子云卫孔周其祖得殷帝之宝剑童子服之却三军之众○洪氏校补三字今案见列子汤问篇本篇下文引同】 越女之剑 【吴越春秋云越王问范蠡用兵行阵军鼓之事对曰越有处子出于南林之中愿君王问以守战之道立可见也处子将见道逢老人自谓袁公公问曰吾闻子善为剑愿一观之女曰唯公试之袁公即跪拔林之竹处子即据其末公操其本而剌处女因举杖击之道诵之不休越王军人当此之时皆称处女之剑○今案御览三百四十三引处子作处女守战作手战女曰句下有妾不敢有所隐句据作捷道诵句作袁公即飞二句汉魏丛书本卷五拔林之竹作杖箖箊竹无公操十三字道诵上有别去见越王女曰窃好击之等字余同御览陈本脱跪字亦作杖箖箊竹无道诵句】 纯钩湛卢豪曹盘郢 【又云越王允常聘欧冶子作名剑五枚三大二小一曰纯钩二曰湛卢三曰豪曹或曰盘郢四曰鱼肠五曰巨阙○王石华校位改作补盘字今案御览三百四十三引盘作盘类聚六十引欧作区无三大二小句余同】 太阿 【史记云李斯上书云服太阿之剑乘纤离之马为此宝者秦不生焉○洪氏校为改马今案史记李斯列传为此作此数生下有一字】 龙渊 【李尤宝剑铭云五行并用谁能去兵龙渊曜奇太阿飞名○今案陈本及百三家本尤集曜作耀本篇上文引则作曜】 鱼肠 【越记云越王宝剑四曰鱼肠○今案见吴管校本越绝书卷十一此作越记者义详上文】 步光 【陈思王七启曰步光之剑华藻繁缛饰以文犀雕以翠绿缀以骊龙之珠错以荆山之玉○王石华校严改骊今案本篇上文引同】 含光 【列子云三剑一曰含光视之不可见运之不知其所触泯然无际经物不觉○今案本篇上文引同】 承影 【又曰二曰承影将旦昧爽之交日夕分明之际北面察之若有物在莫识其状其触物也窃窃然有声经物而不疾○今案本篇上文引若上有泯兮二分】 分景 【○钱氏校云下脱注典论一段今案陈本注典论见上是钱说所本然典论但有飞景二字耳考御览三百四十四引汉武内传有分景之剑守山阁本景误头又附注云广记头作景据此则旧钞分景二字出汉武内传明甚】 白虹 【崔豹古今注云吴大皇帝有宝剑一曰白虹二曰紫电○今案御览三百四十四引同】 霄练 【列子云三剑三曰霄练方昼则见影不见光与同色也○钱氏校霄改宵今案陈本反近本列子汤问篇霄作宵无同色也句本钞色作气据上文引列子改正又本钞此条凡三引皆作霄断非讹误钱校必改作宵固不必矣】 飞扬 【龙鱼河图云剑名飞扬○今案陈本与类聚六十引龙鱼河图同御览三百四十四引名上有神字】 择精 【汉武内传云上元夫人带择精之剑○今案陈本及守山阁本汉武内传带择作腰挥惟类聚六十御览三百四十四引作择】 华锋流采 【典论云建安廿四年魏太子?造百辟宝剑三一曰飞景长四尺二寸二曰流采色似采虹长四尺二寸重六斤有十四两○今案严辑本典论六斤作一斤余同】 流黄 【汉武帝内传云上元夫人带流黄之剑○今案陈本及守山阁本汉武内传带作腰】 流星 【崔豹古今注云吴大皇帝有宝剑名曰流星○今案御览三百四十四引剑下有六字名作四】 七星 【吴越春秋云伍子胥过江解百百金之剑以与渔父曰此石先君之剑上有七星北斗其直百金渔父曰吾闻楚王之命得伍员者赐粟五万石爵执圭岂徒百金之剑乎遂不受○今案陈本上有作中有其直作价直之命作之法令徒误图遂下有辞字御览三百四十三引至百金句止亦作中有余同汪士汉校本吴越春秋与陈同】 七采 【西京杂记云高祖斩白蛇剑剑上有七采珠为饰○今案学津讨源本西京杂记卷一同亦见本篇上文】 于越 【庄子云夫有于越之剑者匣而藏之不敢轻用宝之至也○今案庄子刻意篇匣作柙余同御览三百四十四引及陈俞本皆无夫有字者字又陈俞本于作干】 干将 【吴越春秋云干将造剑阴丘莫耶而作漫理阳曰干将而作龟文○今案御览三百四十三引同亦见本篇上文汉魏丛书本卷二载此文微异】 鹿卢 【汉书云隽不疑带攂具剑晋灼注曰古剑首以玉作井鹿卢形古诗云腰中鹿卢剑可直千万金○王石华校汉改隽石改古今案汉书七十一攂作攂本篇上文引亦从手旁作攂又御览三百四十四引古诗金误余】 古销 【土孙瑞上剑表云臣有古销钮一枚骏犀标首蓝田玉琢照耀奇镡鄙人恶陋不得观之也○今案本篇上文引士孙瑞剑铭表有骏犀二句平津馆本续古文范脱此条陈本亦删】 玉■〈王?戚〉 【班固与仲叔书云窦侍中遗仲升骏犀标首玉■〈王?戚〉剑一枚○今案陈本脱百三家本固集骏犀以下作楚腾陵错横刀■〈王?戚〉皂削九字严辑班固文与百三家本同】 玉具 【汉书朱博奏王莽必废为庶人就国孔休守新都相休谒见莽进其玉具剑欲以为好休不肯受之○钱氏校都下删相字从陈本之误也今案汉书九十九上必废作请免余与本钞同】 骇犀 【东观汉记云陈遵破匈奴诏赐骇犀剑○今案陈俞本及聚珍本姚辑本东观记皆作驳犀惟御览三百四十二引作骇犀】 羽剑吴越春 【管子云羽剑珠饰者斩生之斧也○今案陈本及管子七臣七主篇同御览三百四十四引亦同】 阴剑阳剑 【吴越春秋云吴子使干将造剑二枚一曰干将一曰莫耶莫耶者干将之妻名阳曰干将阴曰莫耶干将匿其阳出其阴而献之吴王甚重之○今案陈本无甚重句秘书廿一种本吴越春秋名作也吴王作阖闾御览三百四十三引亦作阖闾重之作惜之】 雄剑雌剑 【列士传云干将莫耶为晋君作剑三年乃成剑有雌雄乃以雌献君留其雄者自服君觉杀之妻孕谓其妻曰吾藏剑在南山之阴北山之阳松生石上剑在其中矣尔生男当以告之妻后生男名曰赤鼻晋君梦一人眉广二寸辞欲报雠购求甚急乃逃朱兴山中遇客欲为报雠赤鼻乃特刎首奉之客持头诣晋君令镬煮之头三日三夜不烂客曰君往观之即烂客以雄剑拟君君头堕镬中○今案陈本及御览三百四十三引列士传觉杀句皆在尔生句上与本钞微异又陈本二寸作三寸】 ■〈金截〉剑 【史记范睢传云昭王曰吾闻楚之■〈金截〉剑利而倡优拙夫■〈金截〉剑利则士勇倡优拙则思虑远○钱氏校借改倡掘改拙今案近本史记士勇作勇士】 铜剑 【王晋书云汲郡家得铜剑一枚长三尺五寸○王石华校家改冢今案陈本得作有】 长剑七尺 【汉书云广川王去其殿门有成庆画短衣大绔长剑去好之作七尺五寸剑而服之○今案汉书景十三王传而服之作被服皆效焉五字余同陈本已照近本改惟效误郊】 长剑一丈 【班固幽通赋注曰卫灵公太子蒯瞶为无道好带剑长一丈公谏之乃作长一尺○洪氏校削旷改蒯瞶今案陈本注作序又脱为无道三字考御览三百四十四引此赋与旧钞合但谏讹谏耳】 长剑耿介 【宋玉大言赋云长剑耿介倚天外○今案张燮七十二家本宋玉集介亦作耿明本事类赋引误作大言诗】 长铗陆离 【楚辞云余幼好此奇服年既老而不衰带长铗之陆离冠青云之崔巍注曰长铗剑名○洪氏校补带字今案见文选楚辞九章涉江篇注曰以下是李善注文】 天下名器 【典论云楚越太阿徐氏匕首上世名器○王石华校越作国今案从陈误也本钞刀部及御览三百四十六引典论皆作越】 希世神兵 【张协七命云楚之阳剑欧冶所营此希世之神兵子能从我而服之乎○今案本篇上文引世作代是唐钞避太宗讳】 世载其美 【张协太阿剑铭太阿之剑世载其美○今案百三家本张协集太作泰】 擅名天下 【崔实正论云永平之际去战攻未久官兵常牢劲精利有龙亭九年之剑至今擅名天下○今案严辑政论据书钞引同】 驰名倾秦 【张协七命云楚之阳剑欧冶所营或驰名倾秦或夜飞去吴是以功冠万载威曜无穷○王石华校方戟改万载今案文选七命同】 薛蜀善相 【吴越春秋云越王允常聘欧冶子作剑五枚秦客薛蜀善相剑王取豪曹示之薛蜀曰非宝剑也此剑虽于饮中矣王曰寡人剑过竹卢之上过而随之上过而随之断唐之头饮于其刃吾以为利也而服不舍○周季贶校云近本亦作豪曹今案陈本只注见上二字御览三百四十三引至非宝剑也句止此剑句以下多脱误应别为一条】 君大晓习 【桓子新论云君大素晓习万剑之名凡器遥观而知不须手持熟察言能观千剑则晓知之也○今案问经堂本新论大作太无能观二句陈本亦然惟仍作君大严辑本桓子新论以旧钞作附注】 莒子好剑 【春秋莒子庚舆虐而好剑苟铸剑必试诸人国人患之○今案见左氏昭廿三年传陈本舆误与虐下脱而字】 赵王喜剑 【庄子云赵文王喜剑庄子说之曰庶人之剑皆蓬头突鬓垂冠漫胡之缨短后之衣瞋目而语相击于前上靳头领下决肺肝此无异鬬鸡一旦命已绝矣○今案见庄子说剑篇漫作缦余同类聚六十引作曼胡瞋误瞑御览三百四十四引领作颔】 章帝赐陈宠 【东观汉记云章帝赐同书剑各一手署姓名陈宠济南推成时论者以为宠敦朴有善于内不见于外故得椎成○王石华校常改尚孰林改敦朴今案初学记十一引椎作锻陈俞本改注范书聚珍本姚辑本亦作锻姚脱济南二字耳】 安帝赐冯石 【又云冯石为安帝所宠常幸其府留饮十数日赐骇犀具剑佩刀紫文绶玉玦各一○今案御览三百四十二引东观记骇作驳文作艾陈本亦作驳聚珍本姚辑本东观记数作许余与御览同】 渊深有谋故得龙渊 【又云章帝赐尚书剑各一手署姓名韩棱楚龙渊时论者以为棱渊深有谋故得龙渊○今案初学记十一引东观记渊作泉惟渊深句作渊聚珍本东观记亦然姚辑本俱作泉盖唐钞改避已详本篇上】 明达有文故得汉文 【又云章帝赐尚书剑各一手署姓名郅寿蜀汉文时论者以为寿明达有文章故得汉文也○王石华校改蜀为得非也今案初学记十一引东观记寿作焘余同姚辑本亦然惟聚珍本与原钞同陈俞本改注范书亦非】 季札心许 【史记云季札北使过徐徐君好季札剑口不敢言季札心知之为使上国未献后还至徐徐君已死乃解其宝剑挂徐君冢树而去曰吾心已许之也○王石华校补札下心字及未献字今案史记吴泰伯世家挂作系】 魏文追忆 【文士传云魏文帝爱杨修才修曾以宝剑与文帝佩之告左右曰此扬修云王髦剑也乃召髦赐縠帛○今案陈本据类聚六十引删云王髦三字及乃召句惟见本钞追旧篇引文士传及别见魏志十九裴注引典略】 高祖提剑 【史记云高祖曰吾以布衣提三尺剑取天下此非命乎○今案史记高祖纪提作持命上有天字】 宣帝求剑 【汉书云宣帝立有司奏立皇后上乃求微时故剑大臣知指因白立许皇后○王石华校诸改指及改乃今案汉书外戚传求上有诏字】 袁绍竦剑 【后汉书云袁绍上书云臣独将家百有余人搜戈承明竦剑翼室虎叱羣司奋系凶丑○王石华校配改丑服改明今案范书袁绍传同】 郦生按剑 【楚汉春秋云郦生瞋目按剑○今案御览三百四十三及三百六十六引楚汉春秋同】 弹剑而歌 【孔子家语云孔子之宋简子以甲士围之子路弹剑而歌孔子和之三终匡人解甲而罢○今案近本家语困誓篇剑作琴余同本钞既入剑篇则虞永兴当日所见本必作弹剑明甚陈本附注云弹剑一作弹琴】 杖剑而舞 【又云子路戎服见孔子杖剑而舞曰古之君子固以剑自卫乎○今案见家语好生篇】 杖剑度河 【史记云陈本闲行杖剑亡渡河○钱氏校补亡字今案史记陈丞相世家同】 杖剑击市 【尉缭子云一武夫杖剑击于市万人无不辟之者何则必死与必生因不触矣○今案陈仁锡校本尉缭子制谈篇武下脱夫字因不句作固不侔也余同陈本亦脱夫字何则以下别改他句】 寘鱼以进 【左传云吴公子光伏甲土于掘室具酒而请王僚僚谓其母曰公子光为我具酒来请其无变志母曰光心意快快常有恨色不可不慎也王僚乃被棠夷之甲三重使兵围陈于道自宫门至光之门酒酣公子光佯疾为入室里使专诸置剑鱼肠中而进之既至僚前擘鱼炙因剌王僚贯甲洞背王僚立死○今案左传昭甘七年载此事无谓其母及棠夷甲等句余亦多异陈本改注史记亦非也考本钞铠篇矛篇引具酒请僚事皆作吴越春秋今考汪士汉校本卷一变志作变悉乎夷作钱室里作窟室裹足置剑鱼肠中五字作置鱼肠剑炙鱼中七字洞作达余同】 纳剑求割地 【管子云桓公与鲁庄公及曹刿遇庄公与曹刿并纳剑于怀而求割地○今案陈本刿作翙近本管子大匡篇意同而辞微异言】 剑谋复雠 【列子云魏黑卯杀丘邴章邴章之子来丹谋复父雠其友人申他语闻卫孔周其祖得殷帝之宝剑童子服之却三军之众奚不请焉来丹适卫见孔周因执仆御之礼请之周曰吾有三剑一曰含光二曰承影三曰霄练唯子所择丹拜之请其下者执剑从黑卯醉卧牖下自项至腰三斩之辄趣而退逢卯子于门击之三下如投虚卯子方笑卯醒怒妻曰醉而不覆我使我嗌疾而腰急其子曰亦使我体疾而支强○钱氏校复改服固改因及改支今案陈本卯作卵霄作宵项作颈不覆作露体疾作体绝童上有一字近本列子汤问篇与陈本同本钞此篇三引霄练与类聚六十引合近本作宵非也】 剑舞击沛公 【史记云项羽会同沛公戏下亚父令项庄杖剑舞于坐欲击沛公○今案史记项羽本纪作因击沛公于坐】 剑舞于王上 【邵帋之汉传云初孙权以案妻汉王妹■〈罡刂〉烈壮猛有兄策风王常入内妹奴剑舞于上王殊懔然○今案陈俞本皆改注汉魏春秋】 解剑挂壁 【益部耆旧传云赵珜字孙明少好游侠亭长谴之珜乃叹曰吾无大志故为吏所轻乃解剑挂壁曰珜以不乘驷马车不复带剑○钱氏校补马字今案御览二百六十八引益部传同本钞县令篇引珜作瑶】 以剑带树 【汝南先贤传云许嘉给县功曹仪小吏常持剑侍功曹月旦晨朝并持炬火嘉于是忿然叹曰男儿为吏不免贱役即投火于地以剑带槐树趍诣府门○今案陈本及御览三百四十三引汝南传同】 留剑属妻 【列士传云干将莫耶为晋君作剑剑有雌雄乃进雌留雄者属妻曰吾藏剑在南山之阴北山之阳松生石上剑在其中君若杀我尔生男名赤鼻其以告之赤鼻斫南山之松不得剑忽于屋柱中得之○钱氏校屋柱句改注留以属妻者也六字今案御览三百四十三引列士传君若下有觉字余与本钞同钱校改属妻云云殊为杜撰本钞标目属妻四字乃掇段中大意不必有正文也若强改之遂两失矣】 遗剑与儿 【风俗通云沛国有富家公赀二千万小妻生子年纔数岁又早失母其大母女不贤公病呼族人作遗书令悉以财属女但遗一剑与儿年十五以剑还之后女不肯与儿诣郡自言求剑太守何武谓掾吏曰父畏害其儿故且俾与女??耳寄之耳否则不当以剑与之也夫剑所以决断限年十五智力能以自行度此女及??耳必不还其剑当问县官欲得证察乃夺其财悉以与子○钱氏校改诣郡为诸族人沿陈误也今案御览八百三十六引无年裁句大母作大妇又御览六百三十九引书令作令书自行作自居余同陈本脱公赀八字大母作后妻诣郡以下尤多误】 末喜带剑 【列女传云夏桀末喜美色薄德乱孽无道女子行丈夫心带剑传冠○钱氏校两诸字改末今案阮刻本列女传及陈本带剑句作佩剑带冠惟本钞嬖孽篇引传下衍宗字余同】 李寄请剑 【搜神记云东越闽中有岭数十里下北隰中有蛇大十余围常病长吏下梦巫觋欲得童女常以八月朝祭送蛇辄吞之已用九女李诞有小女名寄应而行乃请好剑及咋虵犬作数斛餈用密灌之以置穴口蛇出头先啖餈寄便放犬咋蛇以剑斫杀越王乃娉寄为后○钱氏校碎服改斫杀今案陈本闽作门大十作六十无常病六字及咋十一字穴误六又无先啖九字御览三百四十四引寄作奇作门餈用蜜作深蜜啖餈亦作啖深蜜李诞误季诞余同考学津讨源本搜神记作寄作闽作餈作李均与旧钞脗合】 弄剑跃空 【列子云宋有简子以伎干宋元君弄七剑迭跃之五剑常在空中元君大惊立赐金帛○今案见列子说符篇陈本同御览三百四十四引及十子全书本简作兰】 跳剑挥霍 【西京赋云跳九剑之挥霍走索上而相逢○今案文选西京赋九作丸】 豪曹亡神 【吴越春秋云越王允常铸剑秦客薛蜀善相剑王取豪曹示之薛蜀曰非宝剑也夫宝剑五色今黯然无华殒其光亡其神○钱氏校元改允今案御览三百四十三引蜀作烛余同汉魏丛书本脱】 莫耶有缺 【又云干将造剑阳曰十将阴曰莫耶竿将匿其阳出其阴进之阖闾阖闾甚重之适会鲁使季孙聘于吴阖闾以莫耶进之季孙季孙拔视其锷中缺者大如梁米叹曰美哉斯剑也夫剑之成也吴羁有缺则亡矣○今案陈本脱汪士汉校本吴越春秋锷误□梁作黍】 击则不断剌则不入 【淮南子云夫纯钩鱼肠之始型也击则不能断剌则不能入及加之砥砺磨其锋锷则水断龙舟陆剸??儿甲○今案淮南子修务训型上有下字磨作摩??儿作犀余同本钞上文引剌作剸】 赍千金剑 【陈思王乐府歌云所赍千金剑通犀问碧与翡翠饰鸡璧标首明月珠○钱氏校必改璧又校云乐府云云前巳见过以为傅玄九思今案戈必即戈壁以音近借用即作鸡必亦无不可也】 弃千金剑 【符郎子云符郎家楚弃千金之剑─趋曰何夫子弃大而存小乎○今案御览三百四十四引及严辑本郎皆作朗余同旧钞作郎者宋人转钞时避宋始祖讳也】 烧库飞去 【异苑云晋惠帝元康三年武库火烧斩蛇剑茂先惧难作列兵陈卫咸见此剑穿屋飞去莫知所在○今案学津讨源本异苑及御览三百四十四引在作向又学津本三年作五年】 登墓飞上 【世说云王子乔墓在京陵严国时人有盗发之者都无所见唯有一剑停在空中欲进取之剑作龙鸣虎吼遂不敢进俄而径飞上天神仙经云真人去世多以剑代形五百年后剑亦能灵化也○王石华校谈改陵钱氏校空改穴补虎字今案御览三百四十三引世说都作覩京作金余同陈本空改穴钱校从之但本钞两引及御览皆作空中断非讹误御览三百四十四引神仙经同】 失剑于路至暮守之 【先贤行状云王烈字彦方通识达道时国中有盗牛者主縳之盗者曰从今改过无使王烈闻之后有行路老父担重有人代担数十里至家而去问姓字不告顷之老父复失剑于路有人行过守之至暮剑主还见之前者代担人也老父揽其袂曰子前者代吾担今复守吾剑于路未有若子之仁吾将以姓名告王乃语之而去老父告王烈烈使人推之昔盗牛人也○今案明本事类赋节引御览三百四十三引先贤行状同陈本彦方误彦考】 坠剑于水从契求之 【吕氏春秋云楚人有涉江者其剑自舟中坠于水遽契其舟曰是吾剑之所从坠也舟止从其所契者入水求之○今案见吕氏春秋慎大览篇】 逐之见二龙 【雷焕别传云焕为丰城食掘得双剑一与张华一自留后焕子爽带剑经延平津剑无故坠水令人投水逐之见二龙长数丈盘交○今案御览三百四十三引焕别传同】 取之作龙鸣 【世说云王子乔墓在京陵有盗发之见一剑停在空中欲进取之作龙鸣虎吼俄而径飞上天○钱氏校空改穴从陈本也今案详本篇上文引】 

　　北堂书钞卷第一百二十二


●北堂书钞卷第一百二十三　　武功部十一 

　　隋秘书郎虞世南撰 
　　南海孔广陶校注 
　　刀三十五　　　　　　　匕首三十六 
　　戈三十七　　　　　　　矛三十八 

　　○刀三十五 

　　利用卫身以威弗治 【魏文帝百辟宝剑铭云于铄良刀胡练亶时利用卫身以威弗治○钱氏校篇改铭今案类聚六十初学记廿二御览三百四十六引皆作露陌刀铭陈本亦然类聚初学记祗引于铄二句又初学记同卷引典论有魏太子丕造百辟宝刀露陌刀是两者皆文帝刀名剑字之误足证不独本钞以入刀篇而已】 用戒不虞 【冯敬通刀阳铭云修尔甲兵用戒不虞见危受命临事而惧○钱氏校贰改戒剑改铭今案类聚六十御览三百四十六引此铭同陈本刀下有胡字尔上脱修字皆非】 将戒其身 【李尤错佩刀铭云佩之有错抑武扬文岂为丽好将戒其身○今案陈本同类聚六十引其误有御览三百四十六引尤误元】 备不虞也 【东观汉记李通传云齐武王常杀通同母弟申屠臣上不得已过通乃买半??十??佩刀裹之至通舍时病卧因持上手得刀通异之乃谓上曰一何武也上曰以备不虞耳○王石华校问改同屠误从钱氏校屠误徒又改门母弟今案聚珍本东观记作申屠臣其注谓本书光武纪作公孙臣又陈本作同母今从之其余陈俞本亦互有不同】 讨不庭也 【费祎别传云孙权以手中常所执宝刀赠祎祎答曰臣不才何以堪明命然刀所以讨不庭禁暴乱者也愿大王克建功业同奖汉室○钱氏校年改手赏改常合改命固改同将改奖是也克改勀非也今案类聚六十白帖十三引费祎别传赠祎作赠之克作勉御览三百四十五引及陈俞本亦作勉】 可使无鬼 【列仙传云有仙人王方平降陈节方家以刀一口长五尺三寸名泰山宝环语节方曰此刀不能为余益独卧可使无鬼入军不伤勿以入厕溷○今案御览三百四十五引作列异传一作二口下有一长五尺一五字无宝字余同陈俞本亦作列异余与本钞同】 以辟不祥 【魏武帝内诫令云往岁作百辟刀五枚吾闻百炼器辟不祥摄伏奸宄者也○今案类聚六十引无内诫二字无吾闻以下白帖十三御览三百四十五引作戒器上有利字辟上有以字伏作服陈本枚作口余同御览原钞诫误试已订正】 将军所服 【班固与窦宪笺云今月中舍以令赐固把刀曰此大将军少时所服今赐固伏念大恩且喜且惭○钱氏校照陈本改今赐卿非也今案陈本伏上又添固字余尚有异同本钞少下衍小字赐固误赐因均据初初学记卅二引订御览三百四十五引作刀把余与初学记同】 三公可服 【晋中兴书云初魏徐州刺史任成吕虔有佩刀工相之以为必三公可服此刀虔谓别驾王祥曰苟非其人刀或为累卿有公辅之量故以相与祥固辞强乃受之○钱氏校将任成二字旁勒非也今案类聚六十引中兴书亦无任成二字累作砉又无未七字惟初学记廿三御览三百四十五引作任城末作祥始辞之固强乃受余同是本钞成字实脱土旁耳陈本未作祥辞之固强乃受之余照类聚删改】 阮师受法金神 【物理论云古有阮师之刀天下所贵宝物阮师初作刀受法于金精之神七月庚辛见金神于治监之门其人光色暐曜向神而再拜神执其手曰子可教也阮致之闲宴设馔而问其术神教之以水火之齐五情之陶用阴阳之候取刚软之和而行其术三年作刀千七百七十口而丧其明刀长四尺口寸○严氏校云案见御览又钱氏校照陈本软改柔而校此下第二条又刚阮改刚软颇近互异今案类聚六十引物理论物作也之神作之灵暐曜作烨耀阮致作既至具术作焉无而行以下初学记廿二引神亦作灵向神作向西陶作炼软作柔无而丧以下白帖十三引无西字余与初学记同御览三百四十五引作炜耀亦无末二句合诸本字句详略微有小异陈本已照改灵字改烨耀齐误剂软改柔亦无末二句平津本辑物理论引御览闲改开】 蒲元得之天然 【蒲元别传云君性多奇思得之天然忽于斜谷为诸葛亮铸刀三千口镕金造器特异常法刀成白亮言汉水钝弱不任淬用蜀江爽烈是谓大金之元精乃命人于成都取江水还有一人先至君以淬刀言杂涪水不可用取水人捍言不杂君乃以刀画水云杂水八升何故言不杂取水者方叩头云实于涪津渡负到覆水恐濯惊沛遂以涪水八升益之于是咸共惊服称为神妙刀成以竹筒内■〈金截〉珠满中举刀断之应手虚落若薙生刍故称绝当世因曰神刀○钱氏校使改思补葛字铸字常字都字叩字今案类聚六十引蒲元别传同但不及原钞之详御览三百四十五引脱别字捍作悍虚误灵陈本脱误更甚】 取阴阳之候用■〈罡刂〉软之和 【物理论云古有阮师之刀天下之所贵宝阮师作刀受法于金精之神用阴阳之候取■〈罡刂〉软之和○钱氏校下改子两阮字皆改软今案详本篇上文宝下有物字】 五色充炉巨橐自鼓 【典论云余好击剑至于百辟始成其成也五色充炉巨橐自鼓灵物髣髴飞鸟翔舞以为宝器九剑三一曰飞景二曰流采二曰华锋三刀一曰灵宝二曰含章三曰素质三七首一曰青■〈罡刂〉二曰扬文三曰龙鳞又造百辟露陌刀名曰龙鳞因姿定名以铝其拊工非欧冶子金昆吾亦一时之良也○今案陈本及初学记廿二类聚六十引皆略御览三百四十六引与问经堂辑与论皆作扬文惟类聚匕首篇及百三家本作扬文与本钞同因姿以下诸本俱脱祗御览剑刀匕首总说引因姿定名以铭其拊八字耳】 规景定环摅神造像 【曹植宝刀剑赋云砺以五方之石鉴以中黄之壤规员景以定环摅神思而造像○今案类聚六十引及陈本思作功初学记廿二御览三百四十六引仍作思但御览鉴误凿余同又刀下祗本钞与陈本有剑字】 淬以清流砺以流砥 【李尤金马书刀铭云淬以清流砺以越砥○今案初学记廿二引此铭及陈本同】 白虎象 【春秋繁露云刀之在右白虎之象○今案陈仁锡校本繁露服制像篇同御览三百四十四引亦同初学记廿二引刀下无之字白帖十三引白上有古字陈本又与初学记同】 金马形 【李尤金马书刀铭巧冶练■〈罡刂〉金马托形○钱氏校兀改尤治改冶今案类聚六十御览三百四十六引此铭皆练作炼类聚又马托作托于形误刑白帖十三引作炼与陈本同】 采似丹霞锋似严霜 【典论云余造百辟宝刀三其一长四尺三寸六分重三斤六两文以灵龟名曰灵宝其二采似丹霞名曰含章长四尺四寸三分重三斤十两其三锋似严霜刀身剑铗名曰素质长四尺三寸重二斤九两○钱氏校象改龟虚改灵铭改铗是也惟小注脱覆字竟补作寒未知所本且与标目歧异今案陈本同类聚六十引典论作其三铿似崩霜御览三百四十六引锋误鉴严辑本典论据书钞引亦脱严字含章四寸误三寸余同】 繁文波回流光电照 【张协文身刀铭云宝刀既成穷理尽妙繁文波回流光电照○钱氏校或取礼书改成穷理尽今案类聚六十初学记廿二御览三百四十六引及陈本皆作文身刀镵原钞脱文身二字据补又初学记陈本繁误敛御览张协作裴景声繁文二字倒置电误霆】 陆斩犀革水断龙舟 【曹植宝刀赋云故其陆斩犀革水断龙舟轻击浮截刀不瀸流○钱氏校照陈本象作革刀作刃盖从初学记引订也今案惟类聚六十御览三百四十六引此赋与原钞同】 切玉如切泥 【列子云周穆王征西戌西戎献昆吾之剑赤刀切玉如切泥○今案见列子汤问篇御览三百四十四引列子与原钞悉同又三百四十六引无昆吾四字初学记廿二引十州记亦载此事惟戎作胡无昆石六字白帖十三引十洲记昆吾切玉刀五字在周穆上泥作土故陈本遂改引十洲记献下又添昆吾刀三字殊失旧钞之真】 割玉如割木 【孔丛子曰秦王得西戎利刀以之割玉如割木○今案见孔丛子陈士义篇类聚六十引御览三百四十六引皆同初学记二十二引无西戎五字惟白帖十三引将秦王得三字移在刀下已误如割木作如泥尤误陈本脱以之二字余与本钞同】 上世名器 【典论云昔周鲁宝赤刀孟劳越楚太阿纯铷徐氏匕首皆上世名器君子虽有文事必有武备也○今案类聚六十七首门引典论徐氏以上作昔周鲁宝雍狐之戟屈卢之矛孤父之戈余同陈本照类聚将此条移入匕首篇殊谬惟御览三百四十六引典论作楚越余与原钞同】 周之宝器 【博物志云赤刀周之宝器○今案明吴氏校本稗海本博物志卷六同白帖十三引亦同】 脱光 【龙鱼河图云有脱光刀○钱氏校舟改鱼阿改河今案初学记二十二引龙鱼河图同又初学记同卷及御览三百四十六引梁简文帝谢敕赍善胜刀启有神号脱光类聚六十引太公兵法亦有刀子之神名曰脱光】 漏影 【崔豹古今注云吴大皇帝有宝刀三曰漏影○今案见明本崔豹古今注舆服第一同初学记二十二引作汉文帝百炼青犊漏影三刀陈本竟照改考白帖十三引崔豹注又云三刀吴大皇帝刀也厯有可证】 龙鳞 【续汉书云龙鳞御刀○今案续汉书舆服志作鱼鳞陈本与本钞同】 青犊 【崔豹古今注云吴大皇帝有宝刀二名青犊○今案详上漏影条下】 孟劳 【谷梁传云公子友与莒挐相搏公子处下左右曰孟劳鲁之宝刀也公子以杀之○今案见谷梁僖公元年传】 金头 【谢尚与杨征南书云今饷五尺金头刀碧绫车中卫盾○今案御览三百四十六引谢尚此书及陈本无卫字饷作饰从初学记卷二十二订也严辑谢尚文据书钞引车中卫盾改车甲楯】 陷车 【于听事受口以陷阵刀唯作之物是以刀即教贼刀后杀曰吾非贼刀史也面与诸获相投耳○洪氏校补陷阵二字钱氏校云按此陷阵一段有讹今案此脱书名诸本皆未引无可校证陈本亦删】 大橹 【六韬云大橹刀重一斤长四尺三寸○钱氏校照陈本八改一今案见平津本六韬军用三十一斤字下作长六尺三百枚陈俞本亦然考御览三百四十五引六韬云大橹刀重一斤长四尺三百枚是本钞寸字有误余不误也】 卑手 【魏武策军令云孤先在襄邑有起兵意与工师共作卑手刀○钱氏校军策改策军今案陈俞本与御览三百四十一引同严辑军策令据书钞引同】 吴刀 【张华诗云雄魏任气侠声溢少年场吴刀鸣手中利剑严秋霜○钱氏校椎蛇改雄魏使改侠据陈本也今案御览三百四十祗引下二句】 郑刀 【周礼云郑之刀鲁之削迁其地不能良地气然也○今案周礼考工记总序】 操刀必割 【六韬云日中必彗操刀必割执斧必伐日中不彗是谓失时操刀不割失利之期○今案平津辑本六韬守土七同陈俞本亦同】 执刀袒割 【张衡东京赋云执鸾刀以袒割奉觞豆以国史○钱氏校补史字今案文选东京赋鸾作銮陈俞亦然】 卖刀辽东 【列仙传云丁次卿不知何许人汉顺帝时卖刀辽东市为丁氏作时人名之丁氏次卿也○今案御览三百四十五引列仙传无为丁四字也字作有宝刀三字陈俞亦然】 市刀都亭 【皇甫谧列女传云庞娥者酒泉庞子夏妻赵君安女君安为同县李寿所杀娥阴市刀于都亭奋刀斫寿刀折○钱氏校谥改谧固改同破改斫今案陈俞本泉下有郡字县亦作郡惟御览三百四十五引与原钞同魏志十八庞淯传注引娥下皆有亲字】 西湖割玉 【陈思王辨道论云甘始言诸梁时西城胡来献香罽腰带割玉刀悔不取也○钱氏校梅改悔今案百三家曹植集悔上有时字余同】 女休白杨 【乐府歌诗云秦家有好女自名云女休休年十四五为宗行执仇左执白扬刀右据宛景矛○钱氏校执改报茅改矛今案御览三百四十六引杨作阳陈俞本亦作阳又家作氏名云作名为】 师望鼓刀扬声 【楚辞云师望在肆昌何识鼓刀扬声后乃喜○今案楚辞天问篇乃作何陈本与本钞同】 庖丁有刃若新 【庄子云庖丁为惠文君解牛丁对曰今臣之刀十九年矣所解数于牛而刀刃若新发于硎节者有间而刀刃者无厚无厚入有闲恢恢乎其于游刃必有余地矣是以十九年刀刃如新○今案庄子养生主篇作文惠君陈本亦然御览三百四十六引庄子与本钞同惟标目有字当作刀】 王尊引视 【汉书云王尊为东平王相王曰愿相国佩刀尊前引刀视王曰欲诬相拔刀向王邪王情乃屈○钱氏校涂去国字今案汉书七十六王尊传国作君前上有举掖顾谓傍侍郎七字无邪字乃屈作得陈俞本照改】 朱晖向贼 【东观汉记云朱晖年十三与舅母家属入宛道遇贼欲夺妇人衣晖拔刀向贼曰钱物可得诸母衣不可夺今朱晖死日也贼义之笑曰童子内刀遂放之○今案御览三百四十五引人作女无向贼二字日字在今字下之作遣余同陈俞本宛下有城字有向贼二字余与御览同聚珍本卷八舅母作外氏亦有城字刀作剑贼作前得作取夺作得放作舍余同姚辑本夺作得之亦作遣余与原钞同】 徐他怀入帐下 【魏志云许褚从讨袁绍于官渡时常从徐他等以褚在左右不敢发侵褚休下日他怀刀入褚至下舍心动即还侍他等不知入帐下见褚大惊愕他色变褚即杀之太祖益亲信之○王石华校远诏改袁绍问诸改伺褚又补从徐他等以褚在七字今案魏志十八许褚传徐上有士字在作侍余同陈俞本亦作侍】 谷利拔向柂工 【江表传云孙权于武昌新装大舡名长安试泛钧台圻时风大盛谷利令舵工取樊口拔刀向柂工曰不取樊口者斩工即转舵入樊口风遂猛不可行也○王石华校柂改舵从今字耳今案吴志卷二孙权传注引江表传钧作钓余同陈俞本仍作柂】 专诸置鱼 【列士传云专诸持一■〈罡刂〉刀置鱼肠中以剌王僚○王石华校女改士今案初学记二十二御览三百四十五引列士传及陈本肠皆作腹】 聂政内琴 【琴操曰聂政父为韩王治剑过期不成王杀之时政未生及壮问母知之乃入太山遇仙人学琴操漆身为癞吞炭变音七年琴成入韩逢其妻从买栉对妻而笑妻泣曰君齿何似政曰天下人齿尽相似耳入山援石击落其齿以刀内琴中剌韩王○今案陈本脱从买以下三十二字原钞从栉误征抑已据平津本琴操从买栉改从栉二字孙注云御览兵部引作买栉】 孙权掷刀泣 【吴志云孙权以公孙渊称藩遣张弥许晏至辽东拜渊为燕王张昭谏切权不能堪按刀而怒昭曰臣知言不用而每竭愚忠者诚以太后临崩呼老臣于床下遗诏顾命之言故在耳因泣涕权撕刀与昭对泣○王石华校遇改愚朝改崩摘改掷照改昭今案吴志卷七张昭传同】 刀舞 【吴书云凌统怨甘寍杀其父寍常备统不得与相见尝于吕蒙舍会酒酣统乃用刀舞寍起曰宁能双戟舞○今案类聚三十三初学记二十二御览五百七十四引吴书作陵白帖十三御览四百八十一引及陈本又本钞百二十四戟篇引皆作凌惟初学记脱舍字余同】 拔刀斫案 【江表传云孙权拔刀斫前奏案曰诸将吏敢复言迎曹操者与此案同○今案御览三百四十五引江表传同陈俞本言上有有字迎上有当字】 取刀击石 【神仙传云蜀人李阿传世不老有古强者随阿入青城山恐有虎狼取大刀随阿见而怒取强刀以击石刀折败强忧刀败阿复取刀左右击地刀复如故○王石华校照陈本取大刀下添随字折败改折散非也今案龙威本神仙传卷二李阿传作私持大刀作刀折坏作左手击地余同俞本与陈同亦见御览三百四十五引与本钞同】 横刀长揖 【其雄记云董卓谓袁绍曰刘氏种不足复遗绍勃然曰天下建者岂惟董公横刀长揖径出悬节于上东门而奔冀州○王石华校远改袁今案御览三百四十五引英雄记同陈俞本无刘氏下七字】 跳刀大呼 【王璇表云孙皓出案行石头还左右兵士皆跳刀大呼云要当为国家一死战○今案御览三百四十六引王璇表同陈俞本家下有决字】 引刀自劲 【汉书云盖宽饶引佩刀自劲北阙下众莫不怜之○今案汉书七十七盖宽饶传同御览三百四十五引劲作刭陈俞本照改】 持刀自刎 【汉书云田延年主守盗三千万召诣狱延年居齐舍偏袒持刀东西步数日使者召延诣廷尉闻鼓声自死○王石华校补守字诸改诣今案汉书九十田延年传云下有丞相议奏四字千作十陈俞本照改】 鈆刀进御 【楚辞云鈆刀进御遥弃太阿○今案见东方朔集卷一七谏乱曰同类聚六十御览三百四十六引楚辞亦同】 鈆刀一割 【张衡与特进书云以鈆为刀强可一割○王石华校殿改鈆制改割今案御览三百四十六引同陈俞本误移为字在以下余同】 破鱼得瓜刀 【晋中兴书云孙恩世奉事五斗米道恩叔秦师事钱塘杜子恭子恭有内术尝就人借瓜刀其主求之子恭曰当相送还刀主至嘉兴有鱼跃舡中破鱼得瓜刀○今案御览三百四十五引中兴书同陈俞本脱米道二字恩叔作因叔恐误】 梦得者为利 【梦书云刃为利断截也梦得刀者为利○今案陈俞本截作铁然本钞铁字多作铁】 砺井者被刑 【论衡云世讳砺刀井上恐刀坠井中或说以为刑之字并与刀也砺井上者并刀相见恐被刑也○今案论衡四讳篇砺作厉坠作随御览三百四十六引并刀误井刃亦作墬余同陈俞本删之字作砺刀井上又删者字余同】 梦悬四刀临益州 【陆机晋记云王浚之在巴郡梦悬四刀于上甚恶之浚命主簿李毅毅拜贺曰夫三刀为州而见四为益一也明年其当益州乎○王石华校删浚下之字非也今案类聚六十引说作书有之字无巴字无命字无下一毅字年作府余同又卷七十九引命作问御览三百九十八引作陆机晋书武纪年亦作府陈本已改问字改府字余与本钞同】 铸作两刀为国王 【林邑记云林邑王范文先是夷奴初牧牛洞中得鳢鱼私将还家欲食之其主捡求文恐因曰将砺石还非鱼也使主往看果是石文知异看石有铁作两刀咒曰鱼作为刀若斫石入者文当为此国王斫果入石人渐附之○今案说郛本林邑记鳢作鲤因作绐咒作祝余同陈本改是夷奴初四字作常为人又重还字脱使字作改变当上脱文字斫果入石作斫石即入俞本删去一还字余与陈同】 

　　○匕首三十六 

　　虞帝匕首 【汉书王莽传云莽避火宣室前殿带玺韨持虞帝匕首天文郎案拭于前○洪氏校补文字今案汉书九十九下王莽传拭作械陈俞本亦作拭本钞韨误蔽已更正】 徐氏匕首 【典论云楚越太阿经钩徐氏匕首凡斯皆上世名器○今案详上刀篇上世名器条下但上引无凡斯二字此条皆下衍前字严辑典论据书钞引亦无已删之】 似氷名日清■〈罡?寸〉曜日名曰扬文 【又云魏太子造百匕首二其一理似坚氷名曰清■〈罡?寸〉其二曜似朝日名曰扬文○今案类聚六十白帖十三御览三百四十六引典论及百三家魏文帝集与陈本皆作理似而御览三百四十六引作光似恐误陈本扬改作阳余同】 佩匕首 【传云刘瑄请刘备璋将杨怀数谏不听备设　主人请璋酒酣杨怀佩匕首备见乃出匕首请曰将军匕首好孤亦有可得观也○王石华校云案传字上脱零陵先贤四字洪氏覆校着圈其旁盖据陈俞本耳今案御览三百四十六引事同而语少异】 怀匕首 【神仙传云有书生姓张就李仲父学隐术久无所得张患之怀匕首斫仲父父笑曰我宁可煞也○今案类聚六十引神仙传父误文得下张字在怀字上斫仲父作斫之白帖十三引张下有子字斫作剑余同龙威本神仙传作仲甫陈本父俱改文余与本钞同】 匕首三千 【东观汉记云邓遵破匈奴得战匕首二三千枚○今案御览三百四十六引东观记战作剑余同陈俞本无战字二字余亦同姚辑本据陈俞本引聚珍本战下有楯字但作讨羌事若破匈奴下则亦无战字二字矣】 匕首五百 【诸葛亮教云百步作匕首五百枚以给骑士○今案类聚六十引诸葛故事百步作成都余同御览三百四十六引诸葛亮教百步作部仲余亦同陈本照类聚改严辑诸葛文据御览引百步改部作又注见书钞】 以药焠之 【史记云燕丹使荆轲刺秦王预求名匕首赵人徐夫人匕首取之百金使工以药焠之○今案见史记卷八十六剌客列传】 应速用近 【张载匕首铭先民造制戒预唯谨匕首之设应速用近○今案类聚六十御览三百四十六引及陈俞本皆作张载原钞作张协因下条致误已据订又类聚先误光谨误详余同】 素刃霜励 【张协长铗铭云素刃霜励溢景横飞○今案类聚六十引张协铭励作厉余同陈俞本皆照改作厉考励亦通作厉非误也】 清辉载烂 【又短铗铭云亦有短铗清辉载烂首在先朝辑兵静乱○今案类聚六十引张协短铗铭及御览三百四十六引皆同陈本先朝误光明俞本不误】 

　　○戈三十七 

　　阔二寸 【周礼云戈广二寸内倍之胡三之援四之○王石华校阔改广未知永兴之避隋讳也今案项氏天籁阁宋本考工记冶氏职同】 六尺 【又云戈秘六尺六寸注曰柲柄也○今案见周礼考工记庐人职陈俞本注上加郑氏二字】 前其鐏后其刃 【礼记云进戈者前其鐏后其刃○今案见曲礼上】 比戈立矛 【周书牧誓云武王左杖黄钺右秉白旄以麾曰逖矣西士之民比尔戈立尔矛○今案近本牧誓作称尔戈比尔干立尔矛与此不同又本钞百二十四斧篇祇引武王二句而陈俞本比上添称尔干三字余同或隋前古本如是不必妄增也】 击阖庐 【左传云吴伐越勾践御之陈于檇里灵姑浮击阖庐阖庐伤将指取其一履杜预注云其吴子大指见击遂失履○今案近本左氏定十四年传履作屦杜预注作其足大指见斩遂失履亦与本钞不同陈俞本照近本改】 逐子犯 【又云重耳及齐齐桓公妻之公子安之姜与子犯谋醉而遣之醒以戈逐子犯○洪氏校罪改醉今案见左氏僖二十三年传】 执戈而舞 【庄子云孔子穷于陈蔡七日不食弦歌鼓琴子路仡然执戈而舞○今案见庄子让王篇作扢作执干陈俞本及本钞百零七舞篇引与此正同可以互证】 衡戈见使 【国语云秦师侵晋惠公命韩简子战曰昔君之惠寡人未之敢忘寡人有众能合之不能离也君若还寡人之愿也君右不还无所逃命穆公衡雕戈出见使者○王石华校习改晋寍改寡卫改衡服改雕今案见明张氏本国语晋语三子作挑无所句作将无所避又原钞君若还八字误作君杂也已据补陈俞本亦照改】 援戈撝日 【淮南子云鲁阳公与韩构难战酣日暮援戈而撝之日为反三舍○今案见淮南览冥训收句作日为之退三舍本钞百四十九日篇亦引陈俞本均脱与字陈更脱为字】 执戈洗马 【韩子勾践入官于吴执戈为吴王洗马故能杀吴夫差破姑苏○王石华校照陈本改官作臣俞本亦为所误今案见韩非喻老篇正作入官本钞六十六太子洗马篇引亦作入官又戈上有干字】 戈鋋篲云 【班固东都赋云元戎竟野戈鋋篲云吐爓生风歙野歕山○王石华校将云字画断因下文爓误烂脱欲字野歕误于绩以为与陈俞本不同欲删之耳今案此是节引本赋下文但文选与陈俞篲皆作彗】 戈矛若林 【晋八王故事云帝自邺还洛张方遣子领精骑三千奉迎自河桥至芒头十里前后相属戈矛若林○今案陈本改引东京赋又附引干宝晋纪帝上有惠字遣子七字作以三千骑头作山里下有旌旗二字余同俞本从之不引晋纪】 雕戈 【国语云秦穆横雕戈出见晋使者○今案晋语三见下无晋字此上第五条引横作衡亦无晋字】 吴戈 【楚辞云操吴戈兮被??儿甲车错毂兮短兵接○今案近本楚辞九歌国殇篇??儿作犀本钞百四十一毂篇亦引作犀陈本已改犀然??儿即兕字耳】 

　　○矛三十八 

　　名天矢阴 【龙鱼河图云矛名天矢阴○今案陈俞本亦同】 神名跌跄 【太公兵法云矛之神名跌跄○今案陈俞本同考御览三百五十三引太公兵法跌作趺】 杀五十步之内 【尉缭子云夫杀人于五十步之内者谁也曰矛戟○今案见明陈仁锡本尉缭子制谈篇谁也以下作矛戟也三字陈俞本亦然】 杀百步之外 【六韬云纣之卒绾矛杀百步之外者五十人○洪氏校封改纣今案御览三百五十三引六韬五十作千陈俞本亦然】 秽南作长矛 【魏志云秽南国作矛长三丈数十人共持之能步战○今案见魏志三十乌丸等传数十作或数余同】 关内习长矛 【又云关内兵强习长矛○今案见魏志卷一武纪注引魏书内作西余同】 仗勃卢 【越绝云越王身被赐夷之甲仗勃卢之矛○今案陈俞本赐作肠余同汉魏丛书本越绝书卷八仗勃作仗物其小壑云赐一作阳又音唐古今逸史本越绝与丛书同本钞百二十一铠篇引吴越春秋亦有业夷之甲句汪氏本卷一作棠铁卷六作唐夷亦互有不同】 逐左慈 【神仙传云孙讨逆着鞭駈马操矛逐左慈欲剌之慈着木屐挂竹杖徐步终不及也○今案屐误履本钞百三十六履篇引作木屐据以订正考龙威本神仙传卷五駈作策矛作兵又慈着九字在着鞭之前是转引不同耳陈俞与龙威本同】 以之陷盾 【韩子云人有鬻矛与盾者誉之曰吾盾之坚物莫能陷又誉其矛曰吾矛之利物无不陷或曰以子之矛陷子之盾何如其人弗能应也○洪氏校罕改坚补吾矛二字今案见韩非难一篇亦见本钞百廿一盾篇引】 用之献吴 【吴越春秋曰越王用屈卢之矛步光之剑献之吴王○王石华校将吴越春秋四字旁勒未详今案汪士汉校本吴越春秋夫差内传第五越王用三字作今闻大王兴大义故使臣奉十一字献之句作以贺君利又勾践伐吴外传第十亦有带步光之剑杖屈卢之茅二句陈本与本钞同】 二矛重英 【毛诗云二矛重英河上乎翱翔毛苌传曰重英矛有英饰○今案郑风清人篇陈俞本小注二矛误作二毛】 厹矛鋈錞 【毛诗云厹矛鋈錞毛苌传曰厹三隅矛也錞鐏也鋈白金也以白金为錞之饰也○今案见秦风小戎篇小注鋈白金也是鋈续句毛传以白金为饰五字是鋈辆句郑笺永兴盖合通章鋈字传笺以释此陈俞未知其故以为窜误竟删末二句改作案语】 如鹤胫 【方言云矛细如鹤胫者谓之鹤桼??○今案聚珍本方言卷九细上有骹字陈俞本已添入】 如锥铁 【张奂与崔子真书云仆以元年到任有见兵二百马如羖羊矛如锥铁○今案御览三百五十三引又三百五十七引皆作与崔子贞书严辑张奂文云崔实字子贞陈俞本与本钞同考贞改真宋人传钞兼避亡宗讳也】 生角有赤风 【春秋运斗枢云行失遥光则矛生角矛生角则有赤风○洪氏校补斗字□今案庾季才灵台秘苑引运斗枢遥作瑶余同陈俞本与本钞同】 生火主兵气 【汉书云车师后王姑句家矛端生火其妻曰矛端生火此主兵气也后归汉王莽斩之○洪氏校使改姑今案汉书西域传下脱主字余同陈俞本亦脱主字增引颇多】 贼举矛 【列女传云赵娥者赵万之妻万为贼所杀欲将娥娥守丧不去贼举矛指蛾蛾知贼必欲劫掠乃以身赴矛贯心达背而死○今案御览三百五十三引列女传云下有巴字将作杀陈俞本已改】 鬼持矛 【管公明别传云信都令家内妇女善惊交互疾病公明筮之曰北室床西头有死人一鬼持矛主剌头故头重痛不得举掘室内果得○洪氏校牙改互今案御览三百四十七引公明别传交作更掘作归余同陈俞本改引魏志管辂传】 

　　北堂书钞卷第一百二十三 

　　●北堂书钞卷第一百二十四　　武功部十二 

　　隋秘书郎虞世南撰 
　　南海孔广陶校注 
　　戟三十九　　　　　　　矟四十 
　　钩四十一　　　　　　　斧钺四十二 
　　殳四十三　　　　　　　棒四十四 
　　弹四十五 

　　○戟三十九 

　　神名大将 【太公兵法云戟神名大将○洪氏校明改名今案御览三百五十二引太公兵法及陈俞本戟下有之字】 为五兵 【风土记云戟为五兵雄盖取于威奋○今案御览三百五十三引周处风土记无雄盖以下有奋扬俯仰句陈俞本将下条并入此亦非也考史记司马相如传索隐引周处风土记有戟为五兵雄句】 长丈三 【又云戟长一丈三尺奋扬俯仰乍跪乍立兼五兵而能乃谓之名人也○今案见风土记与上引御览同】 阔半寸 【周礼云戟阔寸有半寸内三之胡四之援五之○王石华校以原钞迭半字改寸五下补之字钱氏覆校阔改广岂忘永兴之避炀帝讳耶今案项墨林宋本考工记冶氏职同】 除残恶 【焦赣易林云明夷之未济桃弓苇戟除残去恶惊人服之○洪氏校韩改赣补未字残字今案御览三百四十七引易林无明夷句人服句陈俞本末句作敌人执服余同】 戒非常 【李尤戟铭云鼓戟之设以戒非常秉执操持耶暴是防○钱氏校补暴字今案百三家本李集脱戟铭考御览三百五十三引同】 左手为龙右手为虎 【风土记云用执戟之法交轵相向左手为龙右手为虎○今案御览三百五十三引周处风土记注执作双余同陈俞本用上有注曰言三字】 甘寍舞 【吴书云凌统怨甘寍杀其父不与相见常于吕蒙座酒酣统乃用刃舞寍起曰寍能双戟舞蒙曰寍虽能操刀未若蒙之巧也因持盾以身分之○王石华校巧也下删蒙之功也四字今案类聚三十三引吴书凌作陵相见以下别引二句座作舍无寍虽五字持作采刀余同御览五百七十四引亦作陵无操刀二字盾作楯分作蔽余亦同钞百二十二刀篇引及陈俞本俱作凌】 太祖舞戟 【孙盛异同杂语云祖常私入中常侍张让室让觉之乃舞戟于庭○今案御览三百五十三引作难语陈俞本与原钞同考孙盛杂语亦名三国异同评隋志未著录】 奋戟下鬬 【说苑云孔子之宋匡人简子将杀阳虎孔子似之甲士围孔子之舍子路怒奋戟将下鬬孔子止之也持□□□○今案王谟本杂言篇匡下无人字围上衍以字持作诗此下有书之不习礼乐礼之不修也等句陈俞本改引家语】 持戟挑战 【汉书云项羽合壮士与汉王挑战汉有善骑射曰娄烦辄射杀之羽大怒自披甲持戟挑战娄顷欲射之羽嗔目叱之娄烦目不能视手不能发○钱氏校补射者字披字战字欲改羽今案汉书三十一项羽传与汉王挑作出挑娄作楼余同陈俞本两能字作敢余照改】 执戟殿旁 【东方朔传武帝坐未央前殿天雨新止朔执戟在殿阶旁○钱氏校肺改朔两改雨今案御览三百五十二引东方朔传阶作陛陈俞本已照改无旁字又初学记廿八引东方朔别传无阶字旁作上】 横戟当马 【战国篇策云齐王建入朝于秦雍门司马横戟当马前曰所为立王者为社稷王何以去社稷而入秦○今案近本齐策作为社稷耶为王耶王曰为社稷司马曰为社稷立王即接末句元吴师道补注国策删横戟四字余与近本同惟陈俞本与原钞同】 操戟立门 【晏子云景公饮酒移于司马穰苴之家穰苴介冑操戟立于门日铺席荐陈簠簋者有人臣不敢与焉○钱氏校分曹改介胃簋下补者有二字是也今案管子内篇杂上及陈俞本作荐席余同】 持戟勒门 【续汉书云杨仁待诏补北宫卫士合引见上便宜十二事皆当时急务及帝崩时诸马贵盛各争欲入宫仁被甲持戟严勒门卫莫敢轻进○今案初学记十七引续汉书无令引至急务十四字马作国姚辑汪辑本亦脱此十四字汪太更脱士字陈俞本脱待字仍作马余与初学记同】 吕布射戟 【英雄记云刘备屯小沛袁术遗将纪灵攻备久之吕布曰布不好鬬好解鬬耳于营中举一戟言诸君观布射戟小支一发中者君当解去不中可留鬬举弓射戟言诸君观布私小支○今案御览七百四十六引英雄记无小沛句中举作门植余同　　　钦定图书集成交谊典卷百十三引英雄记有小沛句两好字作喜陈俞本字句亦微异】 王胡缚戟 【王隐晋书云马咸为成都王前锋领陆战攻长沙王所领冠军司马王胡率众讨咸于马市咸牢不动胡乃使数十骑下马缚戟于鞍而合向咸又使数十骑各刺所放马马惊奔咸军即坏○钱氏校云案缚字有误今案御览卷八百九十五引垩晋书无领陆四字所领作所统牢作坚此永兴改牢避文帝讳也原钞脱沙王冠怀四字又缚戟六字误安头放领四字已据御览订正方知缚戟不误钱特末考耳陈俞本领陆四字作与□□同起兵缚戟于鞍以下作持戟刺咸咸马惊奔溃遂败恐非原钞矣】 双戟投正 【吴志云孙权乘马射武陵亭马为武所伤权投以双戟武却废○钱氏校武改虎今案虎字是也然此武字系唐人传钞改避高祖之父讳又案吴志卷二孙权传同陈俞本厂?夌误庱却废作遂却余同】 手戟备虎 【异苑云彭城刘广为京府佐破使还都路经竹里此处多虎刘以牛马系户前手持戟布于地上以备虎宵中与士庶同睡虎乘间跳入跨越人畜独卧刘而去○钱氏校在改佐死改使霄改宵门改间是也删越字非也今案学津本异苑卷三广下有雅字里下有亭于逻宿四字处作逻刘以十七字作刘极自防卫系马千户前二句宵中作中宵余同陈俞本广作雅此处作亭刘以作刘自防卫即接牛马以下】 拔戟斫机 【英雄记云吕布因陈登使诸曹操求徐州牧不得登还布怒拔卓断机○钱氏校诸改诣今案本钞百三十三几篇引英雄记机作几陈俞本同作几御览三百五十二引作机几机二字本通】 以戟擿孕 【王隐晋书云上闻贾妃酷妬以戟揽诸孕子者诸孕子皆堕地已治金墉城欲废之○今案陈俞本者下作儿皆堕地御览百门十九引王晋书以戟下作或以戟擿孕妾子乃随刃堕地上闻大怒垂废之】 持戟大呼 【魏志云太祖讨召吕布于濮阳布有别屯在濮阳西太祖夜袭比明破之布救兵至三面挑戟太祖募陷阵典韦先召应募韦左手持戟大呼其所扺无不倒者布还退○今案魏志卷十八典韦传挑作掉召作占陈俞本增节微异】 负戟长叹 【李陵答苏武书云陵先将军徒失贵臣之意刭身绝域之表此功臣义士所以负戟而长叹者也○钱氏校补先字失字到声改刭身今案文选李陵书同】 担戟行歌 【新序云赵简子上羊肠之坂群臣皆徧袒推车而唐会独担戟行歌不推车○今案新序杂事第一唐会作虎会陈俞本与本钞同或唐虎以形近而误】 弃戟学问 【魏畧云徐庶少好任侠为人执仇为吏所得乃感激弃其刀戟折节学问○今案蜀志诸葛亮传注引魏畧弃作弃陈俞本亦改弃并仇下有而走二字戟下有更练布单衣五字余同考弃即弃之古文】 子都拔戟 【左传云郑伯伐许授兵于太宫公孙阏与颖考叔挟辀以走子都拔以逐之及大逵弗及○钱氏校改授官改宫阅改阏斩改辀遂改逐达改逵今案见左氏隐十一乍传】 灵辄倒戟 【又云晋侯与赵盾饮酒伏甲将攻之出公命兵逐之灵辄倒戟以御公徒而得免○今案左氏宣二年传与赵盾饮作饮赵盾无公命句得免作免之陈俞本增引亦详畧各异】 持戟百万 【汉书云田皆贺上曰甚善陛下得韩信又都秦中带河阻山持戟百万○钱氏校太阿改带河今案汉书卷一下高帝纪六年事都作治师右曰治都之也本钞节引与陈俞本异】 长戟百万 【陈琳檄豫州云长戟百万胡马千羣奋中黄育获之士骋良弓剑弩之势○钱氏校上改胡聘改骋今案文选此檄马作骑余同永兴节录亦与陈俞本异】 手戟耀芒 【张协手戟铭云锬锬雄戟淬金炼刚严锋劲柲摛锷耀芒吴都赋云羽毛杨蕤雄戟耀错贝冑象弭织文鸟章○案张协铭一条陈本同畧增引而删吴都以下吴都赋一条舛讹太甚然即其偏旁相近尚可据文选订正耳】 授棨戟 【吴志云孙权拜诸葛恪抚越将军领丹阳太守授棨戟武骑三百○今案吴志诸葛恪传同】 交戟叉颈 【世说云旧制三公领兵入见者皆交戟叉颈○钱氏校云此条下重出上文吴志一条删去今案近本世说服此条考御览三百五十三引同夹注云亦见世语】 戟抱其颈 【晏子云崔杼煞庄公盟诸大夫曰有敢不盟者戟抱其颈○钱氏校云案是字有误今案晏误是钱已校改御览三百三十三引曰作令抱作钩余同考吴刻影写元本晏子春秋内篇杂上第五盟诸作劫诸抱作拘】 楚子 【左氏曰楚子授师孑焉注曰孑戟也○钱氏校三子字改孑乌改焉今案左氏庄四年传】 越戟 【左思吴都赋云吴钩越陈纯钧湛卢注曰越铁利故称越棘也○今案宋本文选吴都赋戟作枣注文亦异或班氏注也】 雍狐之戟 【管子云黄帝问于伯高对曰上有磁石者下有铜金北山之见策也君遥封而祭之修教十年雍狐之山发而出水金从之蚩尤受而制以为薙狐之戟满戎故天下之君顿戟一怒伏尸满野此见戈之本○今案管子地数第七十七北作此策误荣遥作谨满戎作芮戈余同又本钞十三武功篇引管子顿戟二句亦同】 千将雄戟 【司马相如子虚赋云建干将之雄戟左乌号之雕弓注曰乌号黄帝弓也雕画也○今案文选子虚赋雕作雕李善引黄帝句张揖注也引雕画句郭璞注也】 金铃大戟 【陶偘表云伏惟武库倾荡宿卫有间辄简其差可者奉献金铃大戟五十张也○钱氏校闻改失用陈俞本也今案御览三百五十三引陶侃表间作阙盖■〈门外卦内〉即阙字也又简下有选字】 虎戟 【张衡东京赋云郎将司阶虎戟交锻龙辂充廷云旗拂霓○钱氏校唐改虎今案文选东京赋廷作庭余同】 阘戟 【蔡邕独断云前駈有九斿云罕闻戟皮轩鸾旗施车也○今案王谟本蔡邕独断一卷无施字余同陈俞本无鸾旗五字】 作戟弃市 【孙盛奏事云违令作铠一领戟十枚以上皆弃市○今案御览三百字余同陈俞本照补并增引】 失戟免官 【傅咸集有云太庙令徐充坐庙门失戟免官○今案陈俞本及傅节子辑本同】 

　　○矟四十 

　　马上所持 【释名云矛?也刃下?也长三丈长丈八尺曰稽马上所持言其稍矟便煞也○洪氏校云按今本释名作三尺御览引作三丈严氏校将三丈二字着围钱氏覆校置改冒张改长补矟矟二字今案释兵篇云矛?也刃下?矜也松椟长三尺又曰矛长丈八尺云云陈俞本删三丈以上以其讹脱耳】 朱漆黑眊 【庾翼与燕王书云今致朱漆矟弱弓一弄丈八矟一枚○今案类聚六十一引庾翼书作今致朱漆锵三十张绛碧书幡黑眊副也俞本同类聚但副下有丈八矟一柄五字陈本作今致朱漆黑眊丈八矟一柄是各本详畧句法均有互异严辑庾翼文脱此条】 左右盘 【灵鬼志云河间王颙既败于关中有给事陈安甚特健常乘一赤马持二刀皆长七尺关西为之歌曰垄上徤儿字陈安头小而狭腹中宽丈八大矟左右盘○今案类聚六十引灵鬼志事作使无甚特健三年马下作俊快非常特上有双字尺下有驰马运刀取向披靡二句腹作肠矟作槊俞本照类聚改陈本则两用之究不如照原钞节录为本来面目也】 持数回 【语林云桓宣武与殷刘谈不知其不堪换右左取黄皮夸褶上马持矟数回○今案御览三百五十四引语林不知五字作不如甚玉函辑本语林照陈本作不如意谓御览亦然非也俞同陈本然不及本钞五字矣】 龙符接战 【沈约宋书云高祖伐广固孟龙符乘胜追奔后骑不能及贼数千骑围绕攻之龙符奋矟接战每合辄杀数千人也○钱氏校预改矟令改合今案陈俞本同近本宋书四十七孟杯玉传追奔作奔逐辄杀句无千字余同】 伯仁落地 【语林云周伯仁被收经太庙大唤宗庙之灵以矟刺落地骂曰王敦小子也○今案玉函本辑语林谓据书钞百二十四引作路经作大呼作以矟刺地骂王敦皆陈本耳俞本亦照陈改是与原钞迥异足见古本之可贵】 

　　○钩四十一 

　　蚩尤辟兵 【东观汉记云诏曰令赐邓遵金蚩尤辟兵钩○今案本钞遵误通据御览三百五十四引改陈俞本亦同但诏下无曰字聚珍本东观记亦无曰字令作命姚辑本脱】 两头钩引 【释名云钩镶两头曰钩中央曰镶或推镶或钩引用之之宜也○今案释兵篇同】 神钩 【陈琳武军赋云乃建修樐干青云毳深隧下三泉飞梯神钩之具瑰异谲诡之奇○钱氏校改军作库非也诸本亦多误库今案本钞攻具篇引武军赋作飞梯云冲百三家陈琳集此赋毳作毳又作飞云梯衡脱瑰异句】 吴钩 【吴钩赋云吴钩越棘纯钧湛卢刘渊林注钩曰吴钩钩师煞二子以衅也○今案宋本文选及日本无注本文选皆作纯钧李善注引刘注亦畧同陈俞本皆误作纯钧然所误者不独陈俞矣】 善者赏百金煞子成二钩 【吴越春秋云阎闾作钩令曰有善为钩者赏之百金有人煞其两子以血舋金遂成二钩而诣宫门求赏王曰何以异于众夫人之钩钩师向钩而哭呼其两子之名曰吴鸿扈稽我在此王不知女之神也声未绝于口而两钩俱飞着于父之胷吴王大惊乃赏之曰百金也○今案汪校本吴越春秋阖闾内传第四夫人作夫子呼上无哭字声下无未字又夹注云舋通作衅陈俞本字句少异】 

　　○斧钺四十二 

　　建齐斧 【马融东巡颂云飞绛旗之彪虎载日月而招摇建匏瓜之齐斧舞河鼓之灵鼗○今案百三家融集及严辑全后汉文马融东巡颂均脱此条陈俞本舞河鼓作挥工倕余同】 树齐斧 【成公绥七传云玄冬暮岁三时既终南轸晨曜东壁夕中严霜肃然□□始隆于是建吴戈树齐斧鸣金鼓陈虎旅将狡猎以展威顺天时而讲武○今案百三家本成公绥集祇有七唱陈俞本遂删七传二字本钞始隆上原误??益始陈俞本补寒气二字似也然不若阙疑为善】 杖黄钺以麾 【尚书牧誓篇云王左杖黄钺右秉白旄以麾孔安国传云钺以黄金饰斧也左手杖钺示无事于诛右手把旄示教也○王石华校佐改左今案近本孔传收句作示有事于教陈俞本已照改】 把黄钺行诛 【楚辞云后辛之葅醢兮殷宗用而不长正逸注曰言纣为无道武王把黄钺行天讨者也○今案陈本把作杖宋刻文选离骚注仍作把近本楚辞用而作用之】 

　　○殳四十三 

　　丈二无刃有所撞挃 【释名云朵殊也长丈二尺而伙刃有所撞挃于车上使殊离也○钱氏校种握改撞挃挟改使今案明吴校本释名释兵篇同陈本刃误刀】 旅贲先駈 【说文云朵以校殊人也礼殳以积竹八觚长丈二尺建于兵车旅贲以先駈也○钱氏校殊改殳补丈字于字今案说文殳部以杖作以投陈俞本亦然惟段本投改订作杖与古钞印合又礼上添周字】 为王前驱 【毛诗云伯也执殳为王前驱○今案卫风伯公篇】 千卤殳鋋 【吴都赋云于卤殳鋋注曰殳鍖皆矛也○钱氏校补矛也二字今案文选吴都赋李善注所未引盖古注在善前者】 

　　○棒四十四 

　　缮造五色 【曹瞒别传云操为洛阳北部尉缮治四门造五色棒悬门左右各数十枚有犯禁者不避豪强辄棒煞之○今案白佑四十八引曹瞒别传无缮治句棒煞误杖杀陈俞本操为句作太祖初入尉廨余同】 重十二斤 【六韬云方首铁棒重十二斤柄长五尺以上千二百枚一名天棒○钱氏校补方首二字今案平津辑本六韬军用三十一铁棒作铁掊维纷四字天棒作天掊余同陈俞本已改】 有善禁者乃用白棒 【抱朴子曰吴遣贺将军讨山贼贼中有善禁者每交战官军刀皆不拔将军乃多用木白棒击之禁不行也○今案平津辑本抱朴子内五至理篇有弓弩射矢皆还向句余则大同小异陈俞本拔误杖余与本钞悉同】 有忤意者辄加白棒 【沈约宋书云废帝忤意辄加以虐刑有白棒数十枚各有名号也○钱氏校虎改虐今案陈俞本同前后畧有增引近本宋书卷九棒作棓】 棒煞外兵 【魏志云锺会及将军胡烈等与子疏会帐下督丘建密说消息会巳作大坑白棒数千欲呼外兵入以次捧煞之投坑中兵闻乃煞会也○今案魏志二十八锺会传锺会及将军二句是永兴节录督?以下同陈俞本已有添改】 

　　○弹四十五 

　　以丸为矢合竹为朴 【李尤弹铭云昔之造弹超意□才以丸为矢合筯为朴漆雕饰治弗用节角○今案类聚六十引李尤铭漆雕句作漆饰以沾弗作不百三家尤集与类聚同陈本作漆筛缪治弗作北角作簇余亦同俞本改标目无注】 断竹属木飞土逐肉 【吴越春秋云陈音对越王曰臣闻弩生于弓弓生于弹弹生于古之孝子古者质朴死则投野孝子不忍父母为禽兽所食所弹以守之故古人歌曰断竹属本飞土逐肉也○钱氏校补音对越三字补于弓弓生于五字今案汪校本吴越春秋勾践阴谋外传第九弹生作弹起无古人二字属木作续竹肉作害类聚六十引仍作弹生肉亦作害惟白帖十四引与本钞同陈本节引畧有小异】 三辅皆好 【东观汉记云诏曰三辅皆好弹一大老三官从旁举身曰噫嘻哉○今案聚珍本东观记二十四瓞文谓书钞引嘻作唏无三官二字姚辑本与俞本皆然陈本亦无三官二字余与本钞同】 童子挟丸榆下 【韩诗外传云楚庄王将兴师伐晋孙叔敖进谏曰臣之园中有揄其上有蝉方奋翼悲鸣欲饮露不知螳螂在后螳螂方欲食蝉不知黄雀在后黄雀方欲食螳螂不知童子挟弹丸榆下童子遂欲弹之不知前有深坑后有掘株也此言贪前之利不顾其后害○钱氏校补螳螂字童子字是也食螳螂下添黄雀二字非也今案汉魏丛书本外传卷十掘作窟脱株字类聚六十引园误园露上有清字丸下有在字弹之作弹黄雀掘株二字亦同此言作皆无其字陈本增改字句颇欠简明又木钞此言误合为訾字今已更正】 周郡弹鸟林下 【浔阳记云周邵字子南好隐遁庾亮临江州诣之輚避不相见庾密候之邵方弹鸟于林下因前与言○今案世说新语卷下之下注引浔阳记好隐遁作隐庐山无不相见三字陈俞本与原钞同】 持弹到后园楼上 【魏书云曹爽兄弟归家初洛阳县发民八百人使尉部围爽第四角角作高楼令人在上望视爽爽愁闷持弹到后园中楼上使人唱言故大将军东南行也○籛氏校园改围昌改唱今案亦见魏志卷九曹爽传注引魏末传使人唱作人便唱余同陈俞本视爽下有兄弟举动四字愁上有计穷二字亦作人便唱行下有爽还听事四字余同又本钞第误地望误流已照魏志注订正】 持弹往洗马墓下 【世说云前辈人忌日唯不饮酒作乐王世将忌日送客至新亭别主人欲作音声王便起去持弹往卫洗燛墓下弹鸟○钱氏校因本钞别误则遂照陈本涂去非也今案近本世说脱此条又类聚卷六十引世说无别字无声字陈本同本钞忌日篇引亦作别作声】 以珠弹鸟 【东方朔云朔对骠骑难曰以珠弹鸟不如泥丸○今案类聚六十引东方朔记无鸟字丸下有各有所用也句白帖十四引曰下误作以金弹丸余同】 明珠弹肉 【太玄经云明珠弹于飞肉其得不复○今案扬子太玄经从迎至昆弟四唐陈本明上有上九二字余同】 挥弹出长林轻丸承条源 【桓玄南林弹诗云散帝蹑良驷择弹出长林飞翮赴旧栖乔木转翔禽轻丸承条源金纤缴截云寻○今案陈本标目删去轻丸句小注亦删飞融以下原钞赴旧误起奋翔禽误朔会据冯辑古诗归卷八南林弹诗尔但冯辑飞作归栖作栖又脱轻丸二句】 望羣以送丸审放而必获 【夏侯孝若缴禅赋张弱弓理繁缴心所危巧首习远跃望大羣以送丸审放还而必获○今案本钞缴弹误激弹脱张弱弓三字又激误结据类聚六十引订惟类聚放遣作遣放百三家本夏侯集作追放皆脱心斫二句余同陈本注祇存望大羣一句】 十丸而得丸 【庄子云文惠君弹臣弹焉舄俱弹雀人第十丸君得丸而舄得一君赏而罚舄也○今案此文似有讹误近本庄子亦脱此条陈本改标目作累五而不坠亦引庄子】 百废不得一 【潜夫论云丁夫不傅犁锄怀丸挟弹外不可御寇内不足禁鼠妄弹鸟雀百废不得一反中人面目此最无用而有宕也○钱氏校利改犁铒改锄冠改寇今案邵校本潜夫论浮侈篇夫下有世字中下无人字余同陈俞本增引各有有详畧】 晋灵台上弹人 【魏书云齐王芳为帝喜以弹弹人也○钱氏校云案所引魏书非此处注今案标目见左氏宣二年传白帖十四引亦自为一条小注见魏志卷四齐王芳纪注引魏书同陈本改标目作齐王弹人四字原钞本分二条一脱注一脱标目耳】 羣臣是弹 【李尤弹铭云晋灵骄悖羣臣是弹乐其如跃趍而避丸○钱氏校桥改骄诱改悖今案类聚六十引后汉李尤弹铭而作如余同百三家本李集及陈本皆作如但陈本标目是误避】 妓妾辄弹 【晋安帝纪云琅琊内史孙无终贪横忍虐妓妾有忤意辄弹其面○今案御览三百五十引及陈俞本皆作琅琊意下有者字余同】 因以名山 【盛弘之荆州记云始安羣山坎中有弹丸因以名弹丸山今案陈俞本同】 必得朋友 【梦书云弹为朋友梦持弹者必得朋友也○今案御览三百五十引梦书无弹为四字无必字陈俞本祇脱此四字余同】 

　　北堂书钞卷第一百二十四 


　　●北堂书钞卷第一百二十五　　武功部十三 

　　隋秘书郎虞世南撰 
　　南海孔广陶校注 
　　弓四十六　　　　　　　弩四十七 
　　箭四十八 

　　○弓四十六 

　　前圣制弓 【李尤弓铭云放自近古发意所覩前圣制弓后世造弩机牙发矢执破丑虏吕氏春秋云羿作弩注曰挥黄帝臣也孙卿子云倕作弓墨子云羿作引弩铭造作建百三家尤集制弓误制方余与类聚同吕氏春秋卷十七但有夷羿作弓四字无作弩之文弩字盖讹且弓篇不当说弩也又原钞注曰上应脱世本挥作弓五字见二酉丛书辑世本卷一钱校未考误以为吕氏春秋注耳荀子见解蔽篇墨子见非儒下篇山海经见海内经又初学记廿二引世本宋衷注言世本孙卿子墨子三说不同皆与本钞合又御览三百四十七引世本孙卿子墨子山海经亦与本钞合】 神名曲张 【龙鱼河图云弓之神名曰曲张○今案类聚六十御览三百四十七引龙鱼河图及陈本皆同事类赋引云亦见太公兵法】 桑弧表始彤弓显胎 【李尤良弓铭云弓矢之作爰自曩时桑弧表始彤弓显胎乡射载礼招命在诗力称颜高巧发由基不争之美亦以辨仪○今案百三家本李尤集脱桑弧二句力作玅由基作晋师夹注云玅一作力晋师一作由基陈本竟亦删改并改标目作招命在诗原钞面目失矣】 盖取诸暌 【周易系辞下云弦木为弧剡木为矢弧矢之利以威天下盖取诸暌】 如张之星 【吴录云挥观弧星始制弧者取如张之星也○今案初学记二十二引吴录无者取以下陈本脱取字余同】 各因其君之志虑又随其人之性情 【周礼考工记弓人云凡为弓各因其君之躬志虑血气郑玄注曰又随其人之性情】 天子戎器 【礼记明堂位云越棘大弓天子之戎器也】 天子之器 【谷梁传云偏弓鍭矢不出疆场注曰偏为??子鍭矢矢名也皆天子之器也○今案近本谷梁隐元年传偏作聘疆作竟注曰以下与范注不同当是别家注佚文陈俞本小注亦脱偏为八字】 以威天下 【周易系辞下云弦木为弧剡木为矢弧矢之利以威天下】 用戒不虞 【春秋元命苞曰天弓主司弓弩之张候变御难用戒不虞注曰虞度也矢弓张之指所解故之以豫绝以意度之事也○钱氏校两字改戒度改注是也天改夫为陈本误矣今案类聚卷六引元命苞主上有星字无之张以下玉函山房辑本据陈本作夫弓矢之张删注俞本亦然然注曰廿三字讹脱侍甚无可引订】 以射除患 【山海经云帝俊赐羿彤弓素缯以扶下国注曰以射除患○钱氏校赠改矰挟改扶今案吴校本山海经之海内经同又原钞羿误契据订陈俞俊作?亦误契】 赐征伐 【尚书文侯之命注曰诸侯有大功赐弓矢然后专征伐○今案注是孔传文原钞脱大字专字已据补陈俞本全引尚书删注】 赐有功 【毛诗云彤弓天子赐有功诸侯○今案见毛诗序】 上制上士服之 【周礼考工记云弓长六尺六寸谓之上制上士服之郑玄注人以其形儿大用此弓也○今案原钞将中制条混入此注内已更正陈本则三条合注此条下】 中制中士服之 【周礼弓人云弓长六尺有三寸谓之中制中土服之注亦如上也】 下制下士服之 【又云弓长六尺谓之下制下士服之郑注人以其形貌小用此弓】 泰山之柘 【韩诗外传云齐景公使人为弓三年乃成射不穿一札景公怒将杀弓人弓人之妻往见云此弓泰山之南乌号之拓燕牛之角荆糜之筯河鱼之胶此四物者天下之精材也不宜不穿一札如此夫射之道左手如拒右手如附枝掌如握卵精四指则如断注○今案汉魏丛书本外传卷八一札作二札燕作马?卒精作练不穿一札作穿札之少左手以下作在手若附枝掌若握卵四指如断短枝此则与原钞微异初学记卷廿二引外传筋作弭俞本节至乃成句亦同陈本改引列女传作晋平公事亦本于初学记廿二另条所引及事类赋十三引列女传非误也未分别耳】 文武之道 【礼记云子曰张而不弛文武不能也弛而不张文武不为也一张一弛文武之道也注曰张弛以弓弩喻人也弓弩久张之则绝其力久弛之则失其体也○钱氏校矢改久今案见杂记下原钞误作弛其力据礼记订改陈俞本作弗能弗为余同】 废之行之无忘自过 【大戴礼云弓之铭曰屈伸之养废之行之毋忘自过○钱氏校居男改屈伸息改自是也注内废之句改废兴之行而标目仍之则矛盾矣为陈本所误巳更正今案近本大戴武王践阼篇废之四字作废兴之行孔巽轩校本补注云废兴句一作废之之陈本亦标目与注不同】 张弓尚筋弛弓尚角 【礼记曲礼云凡遗人弓者张弓尚筋弛弓尚角注云弓有往来体皆欲令其下曲隤然类也○今案陈本筋作勇二字本同】 有缘者弓 【尔雅云弓有缘者谓之弓无绿者谓之弭注云今之角弓也○今案见释器陈本合下为一条】 以金谓之铣以玉谓之圭 【尔雅云弓之以金者谓之铣以蜃者谓之珧以玉者谓之圭注曰用金蚌玉饰弓两头因以为名○今案见释器圭作珪陈本已照改】 天子彤弓诸侯彤弓 【孙卿子云天子彤弓诸侯彤弓大夫黑弓礼也枚乘七发云左乌号之彤弓○世德堂本荀子十九大畧篇及文枚乘七发皆同陈本删去七发】 楚上宝 【鲁连子云楚戌章华之台酌诸侯之酒鲁君先至楚王悦之与之大曲之弓不琢之璧已而悔之伍举觉见鲁公曰大曲之弓不琢之璧楚上宝也吴及晋求于楚楚不与今闻在鲁必求之鲁君归楚○钱氏校将原钞声字熙陈俞本改作蒍改疆恐非今案左氏昭七年传正义引鲁连子悔之下作蒍启疆见鲁侯鲁侯归之以下俱无然御览八百二十引鲁连子作伍举见鲁君原钞举误声照订又作楚王之宝也吴及以下作吴求之弗与举兵伐楚鲁惧而归亦稍异之吴及晋五句陈俞本作齐与晋越则迥殊矣惟觉字诸本所未见】 天下选 【列女传云晋平公使工为弓已见上注义○今案阮刻刘向列女传卷六此段有四者天下之妙选也句此条作晋平公事而本篇上秦山之拓一条引韩诗外传作齐景公事其事其辞相同惟书名国名迥异或当时著书者各据所闻而引书者亦各据所见故陈本于上条亦改作列女传所由致误也】 三年乃成 【韩诗外传云齐景公使人为弓三年乃成○今案见本篇上泰山之柘下注与列火传事同而书异又一证也陈本不言所以然仍照引之】 九年来见 【阙子云宋景公使工为弓九年来见公曰为弓亦迟矣对曰臣恐不得见公矣公曰何也曰臣之精尽于此弓矣献弓而归三日而死○今案水经注十四引阙子年下有乃成二字弓亦作之亦无恐字得下有复字余同玉函辑本阙子据水经引亦然陈本脱矣字脱恐字脱此弓此字献弓作献公是据类聚卷六十引订但类聚公仍作弓白帖五十八引更简】 救日之弓 【周礼庭氏职云掌射国中之妖鸟若不见其鸟兽则以救日之弓与救月之矢射之注云救日食则伐鼓北乡射太阴月蚀则伐鼓南乡射太阳以此弓矢射之○今案周礼秋官妖作夭近本郑司严注云救日之弓救月之矢谓日月食所作弓矢又元注云于日食则射太阴月食则射太阳陈本祇得康成注数句而原钞之注早已佚去诚见所未见古本之足矜重也如此】 太阴之弓 【周礼庭氏职云掌射国中之妖鸟若其神也则以太阴之弓与枉矢射之○钱氏校度改庭固改国侠改妖任改枉】 桑弧 【礼记云男子生以桑弧蓬矢六射天地四方○今案内则篇同】 桃夭 【张衡东都赋云桃夭棘矢所发无臬○今案文选同】 象弭 【毛诗采薇云象弭鱼服郑笺云弭弓反末弩以象骨为之以肋御者解辔给宜滑也○钱氏校照陈俞本愲改骨恐误今案诗郑注弩作别正作滑余同】 角弧 【列子纪昌学射于飞卫飞卫曰尔学视小如大纪昌以麾悬虱于牖南面掌之三年之后如轮观物皆丘山也乃以燕角之弧朔蓬之干贯虱之心而悬不绝○钱氏校补卫字簳字风改虱而改如今案列子汤问篇麾作牦干作簳火六十引与陈本皆作檐作干贯上有二字余同】 大弓 【春秋縠梁云盗窃宝玉者□圭也大弓者武王之戎弓也周公受赐藏之鲁非其所以与人而与人谓之亡非其所取而取之谓之盗徐邈云封珃封所受珪也皆周公锡命所受也○钱氏校补师字亡字云字今案谷梁传定公八年盗窃下有宝玉大弓四字陈本脱注余同原钞标目误秦弓己据传订改】 良弓 【史记云高鸟尽良弓藏○今案史记越世家范蠡遗大夫种书有此二句然高作蜚又淮阴侯传果若人言下亦有此二句同】 安弓 【周礼考工记云骨直以立忿执以奔若是者为之安弓安弓为之危矢郑注云奔犹疾也战国策云楚有好以弱弓微徽加归雁之上者顷襄王闻而召问之对曰大王之贤所发非直此也王何不以圣人为弓以勇士为缴时张而射之○今案周礼冬官弓人同又近本楚策脱此文考类聚六十引国策大王十字作见鸟六双余同御览三百四十七引亦无此十字而召作召而余同陈俞本删去国策】 巨黍孙 【卿子云繁弱巨黍右之良弓○钱氏校补弱字今案荀子十七性恶篇同陈本巨作矩余同】 宛转 【邺中记云石虎女骑皆手握雌黄宛转角弓○今案陈本同杜公瞻编珠卷二引邺中记角弓作刀字余同】 乌浒弧竹 【南州异物志云鸟浒人有弧竹皮厚寸余破以作弓长四尺名曰弧弓○今案御览三四穴十七引南州志同陈俞本人作国余亦同】 鲜卑角端 【续汉书云鲜卑禽兽异于中国有野马原羊角端牛以角为弓世谓之角端弓也○今案御览三百四十七引及陈本同俞本原作羱余亦同考姚辑汪辑本续汉书附末亦作羱】 挹娄如弩 【魏志云挹娄弓长四尺力如长弩○今案魏志鸟丸等传长弩作弩矢余同陈本已改】 句骊谓貊 【又云句骊别种居小水因名小水貊出好弓所谓貊弓也○今案同上魏志鸟丸等传居作依陈本因上有作国二字□名字余同】 不过三石 【尹文子曰宣王好射所用弓不过三石以示左右引之中门而止皆曰此不下九石宣王终身自以为用九石也○今案诸子奇赏本尹文子门作闻】 鸾三百斤 【东观汉纪云盖延字巨卿渔阳人身长八尺弯弓三百斤○今案类聚八十五引东观记及姚辑本无渔阳人三字余同吴淑事类赋十三引及汪辑本与原钞同】 贯虱之心而悬不绝 【列子云纪昌学射于飞卫已如上说○今案学误李已据上引汤问篇更正】 余力逸劲饮羽石梁 【阙子云宋景公使工为弓九年来见公曰为弓亦迟矣对曰臣恐不得见公矣公曰何也曰臣之精尽于此弓伏献弓而归三日而死公张弓登虎罔之台东面而射矢踰孟霜之山集彭城之东其余力逸劲饮羽于石梁夫精尽于一弓而身为天死况治天下奈何其独也音者熊渠子夜行见寝石以为妆虎关弓射之□矣歙羽下视之石也却复射之矢摧无迹○钱氏校云案石梁以下不可解亦不接拟删今案本篇上引阙子三而死句上类聚六十引阙子无矣字恐字此字面作西引至石梁句上御览三百四十七引阙子无种工九字亦脱恐字此字孟误西再考水经注四十引阙子自宋景而而死句为一段以下复引公张弓至独也为一段其昔者至无迹句则永兴另引新序者惟原钞东面以下讹舛特甚钱氏旧校据陈本补而射至石梁句然山误阳且脱补集彭城之东五字已谬又将而身为夭死至无迹三行涂去谓不可解拟删尤谬也又按原钞而身以下夭误矢况治误冗诏奈误今其误期脱独也二字昔者以下阙误阁射误躬摧误权　误迩已据诸本订正苦陈本凡所无者不求他证则尽删之非所敢知也】 商阳手弓 【谢记云工尹商阳与陈弃疾追吴师及之手弓弊一人○今案檀弓下】 子胥贯弓 【史记云楚使者捕伍子胥子胥赏弓执矢向使者使者不敢近也○今案史记伍子胥传向作向近作进原钞胥每作胥传钞误作肯已订正陈本照史记改向进二字】 冉坚牛弓 【左氏云冉坚射陈武子中手失弓而骂以告平子曰有君子白皙须眉甚口平子曰必子强也注曰冉坚季氏臣也失弓而骂武子骂也子强武子字也○钱氏校矢改失折改皙李改季是也删骂也骂字非也今案左氏昭廿六年传坚作竖须上有鬒字陈俞本亦作坚但传无平子以下注无子强以下】 楚王亡弓 【家语云楚恭王出游亡其乌号之弓左右请求之王曰止楚人失弓楚人得之何求焉○今案家语好生第十号作皞类聚六十引事类赋十三引及陈本皆作号陈又脱止字余同考号亦与皞通】 好以大屈 【左传云楚子享公于新台使长须者相好以大屈杜预注宴好之赐也大屈弓名也○钱氏校谒改鬣今案见左氏昭七年传又宴误晏已据传订】 锡文侯 【尚书文侯之命云平王赐晋文侯彤弓一彤矢百卢弓矢千孔安国传云彤赤他卢黑也○今案文侯之命矢百下作卢弓一卢矢百阮氏校记云古本卢并作旅天宝三载改作卢详禹书撰异但本钞箭篇引与此同是隋时已有作卢者又考左氏僖廿八年传命晋侯下有此三句淮卢作玈耳】 问子贡 【左传云卫出公自城鉏使以弓问子贡且曰吾其入乎子贡稽首受弓对曰臣不识也○钱氏校镯改鉏补且字其入乎三字受字今案左氏哀廿六年传】 受言藏之 【毛诗云彤弓弨兮受言藏之我有嘉宾中心贶之○今案小雅彤弓篇】 受赐藏之 【谷梁云定公八年盗窃宝玉大弓武王之戎弓也周公受赐藏之鲁也○今案详本篇上大弓条下】 偃王天瑞 【博物志云徐偃王欲舟行上国乃通沟陈蔡间得朱弓朱矢以已得天瑞遂因名为弓自称徐偃王也○钱氏校据陈本补舟字陈字已字今案吴校本椑海本博物志卷七同】 模趺神感 【吴时外国传云扶南之先女人为主名柳叶有模趺国人字混慎好事神一心不解神感玉意夜梦人赐神弓一张教载贾人舡入海混慎晨入庙于神树下得弓○今案吴淑事类赋十三引外国传无一心句御览三百四十七引外国传解作澥舡作舶陈俞本脱柳叶以上脱教载句亦作懈余同】 

　　○弩四十七 

　　弩生于弓 【吴越春秋云陈音对越王曰弩生于弓弓生于弹古史考云黄帝作弩李尤弩铭云放自近古发意所覩前圣制弓后世造弩机牙发矢执破丑虏○钱既勤校云放即古昉字今案吴越春秋已详本钞弹篇古史考见平津馆辑本及御览三百四十八引又太公兵法引亦同李尤铭见类聚六十引同惟御览三百四十八引改放作粤陈本全引吴越春秋数百字作补删古史及铭俞本亦然】 神名远望 【太公兵法云弩之神名远望也○今案陈本及类聚六十御览三百四十八引太公兵法同】 南岳之干 【朱异弩赋云南岳之干钟山之铜应机命中射隼高镛○钱氏校据陈本异下删口贼字兵改岳令改命集改隼皆合今案陈本同俞本又将此赋移入白帖】 恒山檿干 【陈琳武军赋云弩则幽都筯角恒山檿干通肌畅骨起崇曲弹○钱氏校筋改筋桓改恒匣改通崇起改起崇惟角误力不改今案本篇下引武军赋作角作起崇百三家本陈琳集亦作角起崇四字作崇蕴曲烟严辑陈琳集此赋又角作骨余与百三家同是据类聚五十九引也】 其柄曰臂钩弦曰牙 【释名云弩怒也其柄曰臂也钩弦者曰牙似牙齿也牙外曰郭为牙之规郭也下曰县刀其形然也合名之曰机如机之巧也○今案明本释名释兵篇臂下有似人臂三字类聚六十引及陈本详畧少异】 臂为道路牙为执法 【吴越春秋云弩之妆皆何法陈音曰臂为道路通所使也牙为执法守吏卒也○钱氏校补曰字补守吏卒三字今案汪本吴越春秋勾践阴谋外传卷九皆何法作何法焉牙为二句应在臂为之前陈俞本全段引补亦然】 弦为军师关为守御 【又云越王曰弩之妆皆何法陈音曰弦为军师御战士也关为守御检去止也○今案同上】 损则不钩益则不发 【尸子云夫弩机损若黍则不钩益若口则不发言者百事之机也圣王止言朝而四方治之也○今案原钞脱口则不三字据上句句法补陈俞本皆脱此条考见平津辑本尸子卷上其夹注云夫弩机至机也数句从书钞武功部引补又云止本作正从书钞引改今原钞作止是孙子未尝无臆改处】 大黄 【汉书李广以中郎令将四千骑出右北平博望侯与俱勾奴左贤王将四万骑围广广身自以大黄射其稗将煞数人注曰太公陷坚服强用大黄参连弩也○钱氏校以陈本无望侯四字遂连博字一并删去误矣今案汉书五十四李广强作郄敌余与原钞同陈俞本照改但脱望侯四字】 沉紫 【陈琳武军赋云弩则幽都筋角恒山檿干通肌畅骨骨起崇曲弹大黄沉紫朱绣别缘客机庭臂直矢轻弦○钱氏校筯改筋道改通肥改肌今案前四句详本篇上类聚五十九引亦无下四句百三家集脱大黄二句】 白的 【华阳国志云秦昭王时有一白虎游巴蜀伤害千余人昭王乃重募能杀虎者邑万家阆中能作白的之弩乃登楼射杀白虎○今案御览三百四十八引华阳志秦昭作秦襄下句仍作昭阆中下有夷廖中三字余同顾校本巴志篇昭下有襄字的作竹阆作国陈俞本颇殊】 黄间 【陈琳武军赋云弩则幽都已具上○今案此条如引武军赋则标目当作大黄小注必误除俞本已改引岳射雉赋考文选射雉赋原有黄间机张句但下条赵都赋亦有黄间二字疑同引一典耳】 绿沉 【刘劭赵都赋云六弓四弩绿沉黄间堂屿鱼觞丁合角端○今案初学记廿二引赵都赋六上有其用器三字间误洞嵠作溪御览三百四十七引此赋缘误绿嵠亦作溪陈本劭作邵添其用器三字余与本钞同】 紫间 【陆机七微云捺紫问之神机审必中而后射○钱氏校紫上据陈本补操字非是今案御览三百四十七引操作捺据订严辑陆机文亦照御览改】 劲弩 【战国策云苏秦说韩王曰天下劲弩皆自韩出射六百步之外也○今案见韩策自帖五十八引亦同本篇下亦引原钞小注劲误动出误步已照订】 神弩 【刘欣期交州记云安阳王者其城在乎道县之东北林贺周相睪通徐作神弩赵曲者南越王佗之孙屡战不克矫托行人因得与安阳王女媚珠通截弦而兵既重交一战而霸也○今案水经三十七叶榆水注引刘交州记其城十三字作有神人名四字睪作皋徐作治无赵曲以下陈本改引日南传事同而文异】 千钧 【史记穰侯传云苏代遗穰侯书曰以天下攻齐如以千钧之弩决溃拥也○钱氏校式改代初改攻拥改??雍今案原钞遗误遣据史记穰侯列传订改】 万钧 【徐爰宋书云宋高祖军多万钧神弩所至莫不推陷○今案陈俞本同】 八石 【太公六韬云选车士之法取年四十以下长七尺以上力能壳八石弩射前后左右皆便习者名武车士遇之不可不厚○钱氏校照陈本土改士补能壳二字今案陈俞本有增引】 幽冀百石 【魏明帝武平谓哥诗曰长戟十万队幽冀百石弩发机若雷迅一发连四五○今案武平谓哥四字疑误陈本删之余同】 神机千两 【王昶檄江南文云今使百万之师已具十年之储严锋百炼神机千两○今案严辑王昶集脱此四句陈本标目作十两注作千万】 魏氏琐连 【汉官解故云黄魏琐连孙吴之法注曰兵书有黄氏琐连之器盖弩射法也○校照陈本删魏上黄字似不必今案平津辑本汉官解故谓书钞武功部亦引作黄魏】 陈王参连 【华峤后汉书云陈敬王宠为善弩射其秘法以天覆地载参连为奇○今案御览三百四十八引敬作愍善作古姚辑汪辑本华书亦作愍无为字余悉同又本篇下再引仍作敬亦无为字】 太仆擅名 【崔寔正论云永平建初之际去战未久官兵劲利有蔡太仆之弩擅名天下○帬书治要四十五采政论战下有攻字又作官兵常牢劲精利御览三百卅九引政论官兵作兵器本钞剑篇引政论更详】 子所出 【淮南子云乌号之弓溪子之弩不能无弩而射注曰溪子弩所出国名也○今案淮南俶真训同许慎此注汉魏丛书本已失载陈俞本注亦不同原钞标目脱出字小注脱弦字已据订正】 徐州强弩 【英雄记云王匡字公节辟大将军何进府进使匡于徐州发强弩五百西诣京师○钱氏校补王匡二字今案说郛本英雄记同使??干??干字尚缺末笔宋人传钞避太祖讳者】 天下精兵国家瞻核 【蔡邕卢州刺史议云伏见幽州突骑冀州强弩为天下精兵国家瞻核四方有事军师奋攻未尝不取辨于二州者也○今案本钞骑篇引瞻核作胆核两州下衍刺史二字无四方以下百三家蔡集作幽冀刺史久阙疏瞻核作瞻仗脱取字辨作辨余同严辑邕文据书钞弩篇引瞻作瞻余亦同陈本幽作豳删国家句军师句】 陷阵破敌 【太公六韬云陷坚阵攻强敌以大黄参连弩大扶胥车四十六乘才士强弩矛戟为翼○钱氏校补陷字士字状咡改扶胥今案御览三百四十八引六韬攻作败胥作月四作三材作才余同陈俞本四改三余亦同】 破胆绝虑 【尉缭子云兵如摠木弩如羊角无不破胆绝虑也○钱氏校补木弩五字胆绝二字今案陈仁锡本尉缭子兵谈篇末句作人人无不腾陵张胆绝乎疑虑陈俞本已改】 假刀 【太公金匮云弩之戟为翼弩之书见奔远行在才者与任武者也○今案此条有脱讹陈俞本删之】 乘风 【慎子云弩弱而矰高者乘于风也身不肖而合行者得助于众○严氏校云案弩弱而矰高者而令行者俱见本书上文今案守山阁本慎子威德篇弩弱二句下注云见书钞卷百廿五引又御览三百四十八亦引陈本无身不二句】 五鼓皆张羊角四鼓视麾所指 【军令云弩独前战令五鼓皆张羊角四鼓视麾所指○今案陈本同】 右手发机左手不知 【吴越春秋云陈音对越王曰举弩望敌翕心咽烟与气俱发右手发机左手不知一身异教岂但雄雌此正由射持弩之道也○周星诒校云案大德本吴越春秋应补望字烟与二字正字又堂改岂如此乃合今案汪校本吴越春秋勾践阴谋外传第九无由字】 三发众溃 【续汉书云虞诩为武都太守虏来攻城诩出战敕曰吾言强弩射之小弩发言小弩射之强弩发于是小弩先发虏以为弩力极即解弛使强弩二十张共唯一人而射之三发而三中虏众溃○今案御览三百四十八引续汉书敕曰至一人而射之句止但改作使人混弩射之陈俞本删敕曰至解弛其下作使二十万强虏共射一人三发而三中虏众溃汪辑本无二十万字无一人字溃下有乱字余与陈俞同姚本脱】 十发同孔 【华峤后汉书云陈敬王宠善弩射十发十中皆同孔也○今案详本篇上姚辑汪辑本华书敬作愍孔作处余同】 射六百步 【战国策云苏秦为楚合纵说韩王曰地方千里带甲数十万天下之劲弩皆自韩出溪子少府时力距来皆射六百步之外也○今案韩策楚作赵原钞脱王曰二字脱韩字皆据本篇上引补】 射五十步 【墨子云二步一木弩必射五十步以上也○今案墨子城门篇同原钞以作已据改陈本仍作已】 射三里 【吴云锺离牧谓朱育曰大皇帝以中国多骑欲得骑以当之不若神锋射三里贯洞三四马骑莫敢也○今案亦见类聚卷六十引会稽典录以作而不若作然吴锋下弩字余同陈本改引会稽典录添弩字余与本钞同】 发万人 【日南传云南越王尉佗攻安阳土有神人睪通为安阳王治神弩一发万人死三发杀三万人□退矣○今案类聚六十引日南传无攻字无为字弩□作一张一发大死三发杀三万人无佗退三字】 贯四马 【吴书云锺离牧谓朱育日具如上言○今案详射三里条下】 万弩俱发 【史记云庞涓追孙膑膑量其暮至马陵马陵峡可伏兵乃欲树而书之曰庞涓死此于是令齐军善射者万弩夹道伏兵期日暮见火举而俱发庞涓夜至乃钻火烛之读书未毕齐军万弩俱发魏军大乱涓乃自刎也○今案史记系吴列传量作度峡作道狭刎作刭余同本钞百十六谋策篇引与史记同陈本照史记增引】 千弩俱发 【汉书云李陵至浚稽与单于相值前行持戟盾后行持弓弩虏见汉军直前陵抟战攻之千弩俱发应弦而倒○钱氏校抟陵作陵抟非也已更正今案汉书四十五李陵传前下有就营二字余同】 千张前发 【英雄记云袁绍击公孙瓒先令麦?句义领精兵八百强弩千张以为前发○钱氏校因标目发误后照注订改今案御览三百四十八引英雄记发作登说郛五十七英雄记亦作登余同陈俞本皆改登】 一张为备 【谢承汉书云高帝在平城为胡所围一人俱角弩一张为备康悉罢之○钱氏校家改围今案陈俞本皆作因脱康悉四字考姚辑汪辑本谢书与陈俞本同】 持满外向 【汉书云高帝在平城胡所围七日不得通高帝使厚遣阏氏冒顿乃开围一角帝欲出驰英因徐徐行弩皆持满向外字以得脱○钱氏校以原钞厚误后删之非也今案史记匈奴列传亦有高帝使使厚遣阏氏句余不同汉书卷九十四上匈奴传不得通作不得相救饷使下有间专二字帝欲以下作于是高帝合士皆持满傅矢外乡从角直出陈俞本悉照今汉书改】 持强并发 【续汉书云青犊等众在射犬世祖引兵将击之耿纯军在前贼忽夜攻纯两射营中纯勒部曲不动选敢死二千人俱持强弩各傅三矢使衔枚闲行绕出贼后齐声呼噪强弩并发贼众惊走○钱氏校太改犬两改雨纯改绕操改噪之改走今案姚辑本汪辑本续汉书皆脱此条惟范书卷五十一耿纯传同陈俞本改引范后汉】 陈音善说 【吴越春秋云越王曰弩之状皆何法陈音曰弩之所向无不恐者臣之愚劣道术于此越王曰善哉子之说弩○周星诒校云案大德本无弩之状三字恐作死术作悉今案卢抱经重校元大德本吴越春秋亦然又明吴琣校本亦无伏弩二字恐者作死也术作悉子之说弩作尽子之道】 邓芝性好 【华阳国志邓芝巴郡人征涪陵见玄猿缘山芝性好弩手自射猿中之○今案顾校廖刻本华阳志卷一猿作狙邓芝八字作大姓余巨反邓芝讨平之陈本脱巴郡人三字余与本钞同】 甘宁挟持 【吴志甘宁字兴霸巴郡人少有气力好扶持弓弩负眊带铃○钱氏校志改字见改挟领改铃今案吴志卷十甘寍传同】 严世引射 【晋阳秋云初高祖勒兵阏下造曹爽门帐下守督严世引弩将射高祖孙谦止之○今案类聚六十引晋阳秋造作经帐上有爽字无守字余同陈本增引稍异】 太守负弩先駈 【汉书霍去病为骠骑将军过河东河东太守郊迎负弩先駈○今案汉书六十八霍光传过作道出先上有矢字陈俞本与本钞同】 县令负弩先导 【汉书云司马相如为中郎将持节往使蜀太守以下郊迎县令负弩先导○今案原钞误郎中将脱往字考汉书五十七下司马相如传及史记又本钞百廿五弩篇引汉书皆作中郎将有往字已照订末但作负弩矢先驱】 弦断矢激 【范晔后汉云宋则字符矩则子年十岁与苍头共弩射苍头弦断矢激误中则之子即死奴叩头就诛则察而恕之○钱氏校其改共则改即怒改奴今案范书五十七宋弘附则】 忽噤不发 【王晋书云朱向拒鲁贼于河南向常所用弩忽禁不发向知己佖死后果被伤○钱氏校何改向今案陈俞本死作败余同】 疏勒煮弩 【东观汉记云耿恭在疏勒城救兵不至车师复反与匈奴恭食尽困穷乃煮铠弩食其筋革○今案白帖五十八引筋革作筋以为粮御览三百四十八引作穷困作士乃姚辑汪辑本东观记反作叛亦作穷困余悉同陈俞本删车师七字余照御览改】 狄道噉弩 【朱理马援表云西羌反煞吏唯狄道为国固守然民饥饿噉弩煮履援救倒悬之急○钱氏校以原钞理马援误李马受煞误勃因照陈俞本删云李马受三字又改援救作宜救皆非也今案御览三百四十八引朱勃理马援表无西字余同并据本钞守备篇亦引朱勃此表据以订正】 枉矢西流见之而惊 【尚书帝命验云王弩发惊天下注曰秦野有枉矢兵精也天下见之而惊呼○今案类聚六十引帝命验王作玉御览三百四十引兵精也作星形似弩其星西流八字余同陈本照御览改】 其形如虵恶之因疾 【风俗通云汲令应郴夏至日诣主簿杜宣赐酒北壁上悬赤弩照于杯中其状如虵宣恶之因得病郴后知之使宣于故处设酒杯中犹有虵因谓曰此壁上弩影耳非有虵宣意解病即瘳也○今案近本风俗通恠在篇汲令四字作予之祖父彬为汲令余亦大同小异陈本增引频多惟类聚六十引汲误彼诣误请恶上有畏字知之下作惟必悬弩所为也余与本钞同】 

　　○箭四十八 

　　夷牟作矢 【世本云夷牟作矢注曰黄帝臣○案张氏二酉丛书辑世本据山海经注初学记射义疏御览类聚引同惟御览三百四十九引世本注作二臣陈本牟下有始字】 浮游作矢 【孙卿子云浮游作矢○今案见荀子十五解蔽篇初学记二十二引亦同】 神名续长 【大公兵法云箭之神名续长○钱氏校据陈本明改名今案类聚六十御览三百四十九事类赋十三引太公兵法同】 附于矢星 【春秋元命苞曰矢附于旁众四射注曰矢附矢皇也还近弩伤也四射四方射也○今案玉函山房辑元命苞祇据陈本引旁众误矢星又注脱矢附二句俞本亦然原钞脱旁字已据本篇下引补】 妢胡之笴 【周礼考工记云妢胡之笴此材之美也郑注妢胡胡子之国在楚旁笴矢干也○钱氏校笥改笴天改矢今案见冬官总序】 淇园之竹 【东观记上拜寇恂河内太守伐淇园之竹治矢百余万○今案御览三百四十九引东观汉记守下有恂移者属县讲兵肄射二句姚辑＝汪辑本亦然陈俞本照添入明本吴淑事类赋十三引作续汉书亦同】 南山之竹 【家语曰子路曰南山有竹不扶自直斩而用射达于犀革以此言之何学为孔子曰括而羽之镞而砺之其人不益深乎○钱氏校据陈本与改羽锄改砺余改深今案近本家语子路初见第十九扶作揉用射作用之为作之有然本篇下再引与此条悉同陈俞本又何下有用字余亦与本钞同】 董泽之蒲 【春秋左传云晋之战于邲楚囚智莹智庄子以其族反之厨武子御每射抽矢菆纳诣厨子之房厨子怒曰非子之求而蒲之爱董泽之蒲可胜既乎杜注菆好箭房箭舍也董泽在河东生蒲柳可以为箭也○钱氏校营改莹方改反树改厨丛改菆受改爱今案见左氏宣十二年传原钞尚脱于邲二字据补惟杜注祇菆好六字同余则详畧颇异是永兴节录者】 綦卫之箭 【列子云逢蒙之弟子曰鸿超怒其妻而布之引乌号之弓綦卫之箭射其目矢来注眸子而眶不睫矢坠地而尘不扬○钱氏校逢改逄今案列子仲尼篇逄作逢明本事类赋十三引及陈俞本皆作逢】 卫箘辂 【云水激则悍矢激则远淇卫箘簵饰以银锡虽有薄缟之蟾腐荷之橹然犹不能穿也若不假以筋角之力弓弩之势则贯??儿甲而径于革盾也○钱氏校据陈本银改锡憺靡苟改蟾腐荷勃改势先改??儿经改径看改盾是也惟悍误归末改橹改缯则大谬矣今案见淮南兵畧训陈本饰作载穿作独射恐不免为俗本所误惟本钞若不假三字陈作假之近是或不字是衍文】 八矢之法 【周礼云掌六弓八矢之法枉矢絜矢杀矢鍭矢矰矢茀矢恒矢痹矢也○今案本钞脱枉矢二字据周礼夏官补】 四鍭既钧 【毛诗云四鍭既钧舍矢既破毛苌传曰鍭矢参亭也○钱氏校亭误改停祇照陈本未深考耳今案见大雅行苇篇毛传作参亭正义作参停】 金鍭 【尔雅云金镞箭羽谓之骨镞不箭羽谓之志○今案尔雅释器箭作翦】 竹矢 【尚书云垂之竹矢在东房孔安国注垂舜共工所为皆中法故传宝之也○钱氏校方改房妄改安今案见顾命篇】 青石 【魏志云挹娄弓如弩矢用括长尺八寸青石为镞古肃慎国也○钱氏校以原钞肃慎国三字误作俗情由遂照陈本删去非是今案见魏志三十乌丸等传钱氏之删亦不知此是本传文永兴节之者原钞又脱弓如二字已据补白帖五十八亦照本钞引】 焦铜 【陈琳武军赋云矢则申息肃慎箘簵空疏铜毒铁干镞鸣鍭○今案百三家本陈琳集干镞句作丽毂挞辀陈本与本钞同】 赤茎白羽青茎赤羽 【六韬云飞凫赤茎白羽电景青茎赤羽○钱氏校照本韬下添注字误矣今案平津辑本六韬军用三十一此二句是正文类聚六十引与本钞同】 忘归之矢 【孔丛云楚王张繁　弱之弓载忘归之矢以射蛟??儿于云梦也○钱氏校因孔丛上原有王昶檄江南文云六字竟照陈本删孔丛二字谬甚今案王昶六字实因下条而误考孔丛子公孙龙篇梦下有之围二字又初学记二十二引孔丛亦与书钞悉同】 无前之矢 【王昶榭江南文云搏无前之矢贯映日之甲○今案陈本抟作释严辑王昶，文据书钞引亦改释贯作实】 肃慎楛矢 【国语云弩长丈有咫肃慎时之矢即偌矢也○今案近本鲁语下云肃慎氏贡楛矢石弩其长丈有咫余其栝曰肃慎氏之贡矢陈本与本钞同考明本吴淑事类赋引国语丈作尺】 申息箘簵 【陈琳正军赋云矢则申息肃慎箘簵空疏焦铜毒铁干镞鸣鍭○今案详本篇上】 以威天下 【周易系辞云弦木为弧剡木为矢弧矢之利以威天下○钱氏校孤改弧】 可以御敌 【释名云镝敌也可以御帝也○今案释名释兵篇同】 四方射 【春秋元命苞曰矢附于旁众四射注曰矢附矢星也遂近弩伤也四射四方射也○今案详本篇上】 激则远 【淮南子云水激则悍矢激则远○钱氏校因此条脱悍字遂据本篇上引补归字抑知归字已误朱未校出又一误再误矣今案见淮南子兵畧训同】 入益深 【家语云子路曰南山有竹不扶自直斩而用射达于犀革以此言之何学为孔子曰括而羽之镞而砺之其人不益深乎○今案详本篇上文】 恐不伤 【孟子曰矢人岂不仁于函人哉矢人惟恐不伤人函人惟恐伤人○今案见公孙丑上】 言皆灭 【释名云齐人谓锜为镞言其所中皆族灭也○今案见释兵篇】 发发相及矢矢相属 【列子云善射者能令后镞中前括发发相及矢矢相属前矢造准而无绝落后矢之括犹衡弦视之若一焉○钱氏校补犹衡二字今案见列子仲尼篇】 卢矢长三尺 【三礼图云卢矢长三尺○今案玉函辑本三礼图谓据书钞百二十五引卢字上有彤矢长三尺句而陈俞与本钞皆祇引卢矢一句未知其从何来也】 木矢长六尺 【山海经云郭璞注曰晋永嘉二年有鹙集于始安县得一木矢贯之铁镞其长六尺有半也○今案大荒东经得一两字作有廿里之鷔陂中民周虎张得之十三字余同陈俞本已照添入】 彤矢 【尚书文侯之命云平王锡晋文侯彤弓一彤矢百卢弓矢千孔安国注彤赤也卢黑也○今案详本卷上弓篇】 朱矢 【博物志云徐偃王通沟陈蔡之间得朱矢○今案博物志卷七同亦详本卷弓篇】 棘矢 【张衡东京赋云桃弧棘矢所发无臬○今案标目棘误篷已据注及文选订改】 药箭 【英雌记云吕布之来莒城霸等畏布登城上药箭乱射颇中人马○王石华校以原钞霸等三句误移下条又下条为诸六句误移入此均移正今案陈俞本之来作将兵向无城字霸上有臧字无颇字余同】 火箭 【魏畧云郝昭字伯通攻陈仓城为诸葛所围起云梯卫车以车临臧昭以火临城箭逆射其云梯上人皆烧死○王石华校云案药箭火箭引两注混合已改正今案魏志卷三明帝纪注引魏畧通作道以下无车字火下无临城二字稊下有梯然梯三字陈俞本意同而文少异】 毒药 【东观记云匈奴攻金蒲城耿恭以毒药傅矢传语匈奴曰汉家神箭其中创者必有异因发弩射之虏中矢者视创皆沸并大惊○今案见聚珍本姚辑本东观汉记耿恭傅原钞蒲误蒲已据订余同陈俞本皆作蒲又明本吴淑事类赋引作续汉书亦同亦作蒲】 毒■〈金截〉 【陈琳武军赋云矢则申息肃慎箘簵空疏焦铜毒铁○今案初学记廿二引武军赋与本钞同御览三百五十事类赋十三引武军赋疏作流与鍭同韵但本篇上两引亦皆作疏】 来歙断木 【续汉书云来歙击隗嚣至略阳城大战登城相射弓弩尽乃发屋断木为箭○今案御览三百四十九引至作守无弓弩句余同陈俞本所引加详姚辑本续汉脱大战六字弓弩作矢汪辑本亦弓弩作矢余悉同】 陈球羽矛 【张璠汉记云陈球为零陵太守贼数百人攻郡球乃内吏民老弱与共城守弦大木为弓羽矛为矢引机发矢远射千余步○今案御览三百四十七引百作万无乃内八字余同　妹张璠汉记贼数百十七字少异余同汪辑本亦百作万郡作零陵余与原钞悉同陈本改引后汉书】 由矫矢 【张华励志诗云养由矫矢兽号于林蒲卢萦缴神感飞禽○今案宋本文选同日本无注文选作蒲且考李注蒲卢旧说云即蒲且也而百三家本茂先集又已误作蒲芦矣】 庾公抽矢 【○今案孟子离娄下篇】 

　　北堂书钞卷第一百二十五 

　　●北堂书钞卷第一百二十六　　武功部十四 

　　隋秘书郎虞世南撰 
　　南海孔广陶校注 
　　箭筒四十九　　　　　　步?五十 
　　射捍五十一　　　　　　柝五十二 
　　鹿角五十三　　　　　　攻具五十四 
　　勒五十五　　　　　　　镳五十六 
　　羁五十七　　　　　　　鞍五十八 
　　障泥五十九　　　　　　珂六十 
　　马鞭六十一 

　　○箭筒四十九 

　　仲秋献箙兽皮为之 【周礼云仲秋献矢箙注云箙盛矢器以兽皮为之也○今案周礼夏官同陈本注仲作中箙作服】 棚所以覆盖 【诗义问云棚所以覆矢也谓箭筒盖也○今案御览三百五十十引诗义问同】 籣所以盛负 【说文云籣所以盛弩矢人所负也箙弩矢箙也○钱氏校以原钞箙弩误箭弩照陈本删此句非是今案说文竹部同陈本又籣误欗】 鱼箙 【毛诗云象珥鱼箙郑笺云箙矢箙也○今案小雅采薇篇箙作服余同本钞百二十五弓篇引亦作服服与箙同】 夏箙 【司马相如子虚赋云右夏箙之劲箭注云夏大也箙箭箙也○今案文选同惟李善注引服虔异此为隋前古注无疑陈本删夏大也句】 童谣箕箙 【国语云周宣王时有童谣曰檿弧箕箙实亡周国贾逵注箕木名箙矢筒也○钱氏校颜改谣王石华校张改弧达改逵今案见郑语箙作服而陈本改引周本纪殊谬】 鬼偷箭筒 【集异记云丹阳张承先有一鬼为张偷得一箭筒语之慎勿至新亭射此三井陶家物张以借佗鬼骂欲烧物张驰取还乃止○今案御览三百五十引集异记语之作云物作屋余同陈本无筒字脱张以三句】 

　　○步叉五十 

　　矢房箭舍 【左氏云知庄子每射抽矢菆纳诸厨子之房杜注曰房者箭舍也○今案左氏宣十二年传晋楚战于邲事本钞脱杜字据补陈本将标目分作二条蛇足矣】 建弓 【释名云马上曰鞬鞬建也弓矢并建立其中也○今案见释兵篇原钞脱建字据补陈本并下条合注于此】 带箭 【释名云步叉人所带以箭叉其中也○今案亦见释兵篇】 金步叉银步叉 【赵书云石虎破刘曜获金银步叉○王石华校唐改虎留胤改刘曜车改?今案御览三百五十引赵书同陈本改作二条并增注】 

　　○射捍五十一 

　　朱韦为之所以逐弦 【三礼图云檖者臂捍以朱韦为之谓之檖者所以逐弦也○今案玉函山房辑三礼图据陈本引亦同】 桓公脱捍 【筦子云桓公弋管仲隰朋朝公望二子弛弓脱捍而迎之○王石华校弥改弛并备桓公弋三字今案管子戒篇捍作焊余同又御览卷三百五十引亦同】 羿执鞅抉靬 【韩子云羿执鞅靬引弓关机越人争为持的○今案原钞韩误朝考韩非子说林训下篇抉作持引作操余同又俗本扞误扜陈本改引括地图非也】 

　　○柝五十二 

　　重门击柝 【易云重门击柝以待暴客盖取诸豫○今案易系辞下陈本辞误词】 周庐击柝 【汉旧仪云中宫卫宫城门击刁斗传五夜卫士周庐击木拆○今案文选新刻漏铭注又阳给事诔注皆引汉旧仪合校此条中宫作宫中又宫上无卫字夜作伯余同陈俞本误作官城】 抱关击柝 【孟子云枹关击柝者皆有常职】 函谷击柝 【张衡东京赋云函关击柝于东西○今案文选同】 不识击刁斗 【汉书云李广击胡不击刁斗自卫未尝遇害程不识正部曲击刁斗○今案见汉书五十四李广传原钞尝误常据订】 宫门击刁斗 【汉旧仪云中宫卫宫越门击刁斗传五夜也○今案原钞击误系据本篇上引改】 

　　○鹿角五十三 

　　烧鹿角 【魏武帝策令云夏侯渊令烧郄鹿角去本营一十五里○今案御览三百三十七引军策令令烧作垒入斩数十人○今案吴志卷十引江表传俞作踰人作给本钞百三十鼓吹篇附录引及陈俞本亦然】 鹿角五营 【晋惠帝起■〈尸外立内〉注曰王浚追石军于斥丘超恃重不与战以鹿角安五营○钱氏校照陈本复改浚补军字今案御览三百三十七引晋惠起居注石下有超字安五作为字又夹注一云以角步安立营陈俞本照改为营余同】 露布竹箛 【蔡谟与何骠骑书云公失槽上人吾亦具之在草堂中立槽自标贼不能飞何得卒至耶○今案御览三百二十七引与何骠骑书槽作橹草堂作深草标下有今数百步内皆露见市竹箛二句陈俞本从今数百步句起引贼上更有如猬毛三字】 马枪断巷 【宋元嘉起居注谢灵运自理表曰星言奔驰归骨陛下及经山阴防御彰赫彭排马枪断截衢巷○今案御览三百五十四引无星言二句御览作御余同陈俞本无宋元嘉六字御改卫】 

　　○攻具五十四 

　　起冲车以临城 【魏畧郝照字伯道守陈仓城为诸葛亮所围起云梯○今案魏志卷三明帝纪注引魏略照作昭梯下接标目冲车五字陈俞本亦作昭】 作云车以攻城 【车频秦书云荀长围襄阳作飞云车以攻城○今案御览三百三十六引颖作频荀作苟车作梯原钞车颖二字已据改考秦书三卷秦冯翊车频撰一作颖隋志未著录陈俞本亦作颖荀作苟长作苌城下有克之两字】 大木椎敌 【说文云旝建大木置石其上方发为机以椎敌○钱氏校以原钞椎误堆照陈本改作拒恐误今案见说文于部段本无方字并注云槌依小徐五经文字而大徐作追非也考椎亦通作与小徐合今据更正】 彭排御攻 【释名云彭排彭旁也在旁排敌以御攻○钱氏校补彭排二字在旁二字今案释兵篇以御攻作御攻也陈俞本照改】 造石军 【魏志云上与袁绍治军于官渡贼射营中行者皆被甲上念传语旝动而皷说文曰旝者发石车也乃造发石车用击绍焉○钱氏校表改袁赋改贼今案魏志卷六袁绍传被甲作蒙楯传语以下乃绍传注引魏氏春秋文但无用击绍焉四字陈俞本全引魏志与本钞异】 建神钩 【陈琳武军赋云回天军震雷霆之威于易水之阳乃建飞梯云冲神钩之具○今案百三家本陈琳集无震雷五字梯云冲误作云梯衡陈俞本亦删此五字删飞冲二字梯字移云字下】 公输九攻墨子拒 【墨子云公输般作云梯以攻宋墨子解带为城以襟为械公输九攻墨子九拒有余也○今案毕校本墨子公输篇攻宋作取宋襟作褋毕加注云御览引作攻宋作以褋书钞作以襟考本钞百十八攻战篇亦引陈俞本攻亦作取襟作褋余增引稍异】 云梯远望 【六韬云三军行师令众旦则有登云梯远望夜则有云火万炬○钱氏校照陈俞本补师字领改令今案平津辑本六韬军洛三十五无师令众三字旦作昼有作设余同】 云梯烟浮 【刘子云云梯烟浮鲁生之巧○今案陈仁锡本刘子兵术篇同】 通紫电过三埵 【陈琳武军赋云攻则飞梯相临上通紫电下追三埵○今案百三家集武军赋相临作行云临阁灵构六字追作过埵作垆本钞攻战篇引与百三家同陈俞本相临改临云余亦同】 

　　○勒五十五 

　　身毒马瑙 【西京杂记云武帝时身毒献马瑙名石为勒○今案见学津本西京杂记卷二本钞衍名字因石字致讹余同陈本增引】 干罗金银 【述异记云干罗者慕容嵬之十世祖也着金银襦铠乘白马金银鞍勒自天而坠说苑云田子方度西□□翟璜翟璜乘轩车戴华盖金银之勒亶带如此者具驷马八十乘○今案亦钞百廿九襦篇引述异记嵬作廆十下有二字杜公瞻编珠卷二引述异记亦作廆十世作十一世说苑臣术篇及御览三百五十八引金银作黄金亶带作镇簟席无马字陈俞本坠作降删亶带五字余同】 诸王纯黑 【东观汉记云明德皇后时巨鹿乐成诸王在卯入问起居朕从上望车骑鞍皆纯黑无金银采饰以白太后各赐钱五百万○钱氏校照陈本删在卯二字殊谬陈本又脱巨鹿四字脱朕从二字今案类聚四十五引无名德五字无诸字卯作邸无朕从四字鞍下有勒字余同姚辑本东观记无卯二字朕从二字鞍下亦有勒字聚珍本亦无朕从二字余与类聚同】 富者金银 【盐铁论云古者庶人贱骑绳控革提皮廌而已及今富者金银勒罽绣弇汗○今案近本盐铁论散不足第廿九提作鞮及今以下是永兴节录者本钞障泥篇亦引陈俞本与近本同】 美其采光 【陈琳马瑙勒赋云五官将得马瑙以为宝勒美其华采之灮艳使琳为之赋○今案百三家本陈琳集玛瑙勒赋序华采作英彩为之赋作赋之余同其夹注云北堂钞误写魏文数语为琳作今据御览正之盖其所见者乃陈俞本耳此影钞不误也】 焕若罗星 【魏文帝玛瑙勒赋云尔乃华勒用成骈■〈尸外立内〉列跱焕若罗星○今案百三家本魏文集同其夹注云北堂钞误截数语蒙作陈琳今合艺文御览正之盖其所见者亦陈俞本此影钞不误也】 

　　○镳五十六 

　　龙马扬鸾镳 【黄伯仁龙马赋云杨鸾镳之琐锡○今案严辑本龙马赋据书钞引同陈俞本赋作颂文亦异】 骏马衔镳 【华子晓乘舆骏马赋云駈观若斯气势云扳衔金镳着玉羇○钱氏校期改斯技改披御改衔骊改镳今案御览三百五十八引此赋华作董駈作躯余同陈俞本亦作董骏作驳余同】 象镳 【续汉书舆服志云舆马文罽金铠方釳象镳也○今案本条疑有脱讹近本续汉书舆服志作象镳镂锡金镂方釳陈俞本改引后汉书】 铁镳 【盐铁论云古者铁镳不饰○今案见盐铁论散不足第廿九】 

　　○羁五十七 【○今案此篇旧钞影钞原阙陈本代为补辑十一条俞本从之当仍其旧不必妄作也】 

　　○鞍五十八 

　　青盖金鞍 【张华诗云青盖覆金鞍○今案陈俞本同】 白马银鞍 【已见前五十五干罗金银注○钱氏校釳改干今案详本卷上勒篇】 琉璃鞍 【西京杂记云武帝时身毒国献白马瑙勒在阇室光照十丈司马彪诗云左揽又翠羁右抚犀象鞍○今案西京杂记卷二与上勒篇同惟瑙下有石为二字勒下尚有白光琉璃为鞍句本注见前而删司马彪诗本钞又字疑误】 高桥 【魏百官名云紫菆题头高桥鞍一具○今案初学记廿二御览三百五十八引魏百官名菆皆作茸陈本与本钞同】 纯黑 【已见勒五十五诸王纯黑注】 刃斫鞍马 【吴志云孙权住宣城吏士自卫不能千人意尚忽略而山贼数千人卒自至权始得上马而贼锋刃已交左右或斫中马鞍众莫能自定○钱氏校照陈本住改驻军忍改忽今案吴志周秦传吏作使忽作忽卒下无自字余同陈俞本作引吴录又无吏士十四字或字作贼以刀三字众莫句作得众将拥卫而脱钱校未辨其为吴志吴录遽从照改何耶】 手举马鞍 【魏志云许褚从讨韩遂于僮关太祖将北渡临济河先渡兵独与褚及虎士百余人留南岸超矢下如雨褚乃扶太祖舡急争济舡重欲没褚斩攀船者以马鞍蔽太祖舡工为流矢所中死褚右手泝舡仅乃得免○钱氏校补潼字拆改岸起改超奴改如杖改扶献改蔽上改工今案魏志十八许褚传得免作得渡陈俞本详略各异】 误取它鞍罪当死 【汉书云许广汉昌邑人少时为昌邑王郎中从武帝上甘泉误取它郎鞍以被马发觉罪当死有诏下蚕室○钱氏校补广字今案汉书九十七上外戚孝宣许皇后传郎下无中字当上无罪字余同本钞尚脱汉字据补陈俞本与本钞同】 鼠啮马鞍惧必死 【魏志云太祖马鞍在库而为鼠所啮库吏惧必死邓哀王冲为穿单衣若鼠啮者谬为失意太祖问之对曰闻鼠啮衣其主不祥太祖曰此妄言耳无所苦也吏因进鞍太祖笑曰衣在人身尚啮况鞍拄库乎遂不问矣○今案魏志二十邓哀王传祚作吉陈本字句微有小异】 

　　○障泥五十九 

　　罽绣弇汗 【己见勒五十五富者金银注○今案盐铁论散不足篇】 万岁障泥 【魏百官□□黄地金缕织成万岁鄣泥一具○钱氏校帝改□□□缕污改泥今案御览三百五十九引及陈俞本汉书汉书】 □□障泥 【王隐晋书云韩友先庐江舒人县廷禄王□病卒已呼魄就友先卜之令以丹书版作日月置床前及挂虎皮马障泥卧愈○今案御览七百廿七引王晋书作韩友字景先呼作复就友先友为书作画前作头挂作卧末二字作登时大愈陈俞本改引今晋书类聚与御览同】 连干障泥 【世说云王武子善解马性尝乘一马着连干障泥不肯渡水王云此必是惜鄣泥也使人去马即渡水○今案近本世说新语术解篇作箸连钱障泥余则大同小异惟初学记廿二引世说无善解四字余与本钞同陈俞本改引今晋书武子作王济余亦同】 

　　○珂六十 

　　明珂 【傅玄驰射赋云明珂景服华珥朱鲜○今案百三家本傅玄集射下有马字服作朗珥作揖陈俞本与本钞同】 玉珂 【张华轻薄篇云文轩树羽盖乘马佩玉珂○今案百三家本茂先集轻薄篇同】 刻金花 【西京记云武帝时长安始盛饰舆马马面皆以海蜃为珂刻金为花以饰○钱氏校与改舆蟨改蜃今案西京杂记卷二无马面二字饰下有其上二字】 曜珊瑚 【傅玄乐府豫章行云轻裘缀孔翠明珂曜珊瑚○今案御览三百五十九引傅玄豫章行同】 

　　○马鞭六十一 

　　施象牙 【张华轻薄篇云横簪刻玳瑁长鞭施象牙○今案百三家本茂先集施作错初学记卷廿二引轻薄篇及陈俞本与本钞同】 饰珊瑚 【凉州记云咸寍二年发张骏陵得马鞍饰以珊瑚○今案初学记卷廿二引凉州记无马字余同陈俞本亦然祇陵作冢二酉本辑段龟龙凉州记陵作墓末七字作珊瑚鞭惟案语引御览亦与初学记同】 饰棰献吴 【吴会分地记云六出山者勾践于此山铸铜铜不铄埋之上生棰饰为马棰献之于吴王○今案初学记卷廿二引分地记六作大无出字本钞贡献篇引六出二字作夏余同陈本同略增引】 书鞭为赋 【魏文帝临涡赋云余与弟兄从上拜坟墓遂乘马游观经东园遵涡水相佯于高树之下乃驻马书鞭为临涡赋○钱氏校以原钞坟误攻因改坟又山改上子改于注改驻今案百三家本魏文集临涡赋坆作坟初学记廿二引亦作坟陈俞本稍略又案坟俗坟字本钞又遵误道涡误活据初学记订】 鞭拄地 【异苑云昔有人乘马山行遥望岫里里有二老相对樗蒲乃下马造焉以鞭拄地而观之自谓俄顷视其马鞭摧然已烂顾瞻其马骸骨枯朽矣○钱氏校据陈本柱改拄今案学津本异苑卷五拄作注老下有翁字乃作遂骸骨作鞍骸然初学记廿二引异苑亦作柱】 以鞭藏刃 【江表传云费祎镇汉寿诱纳降附□太守张嶷笺戒祎曰昔岑彭率师来弇仗节咸见害于刺客不镇重也今明公位重宜监前事后岁首祎持节行酒而至郭修以鞭藏小刃因刺杀祎祎至数日而薨○今案　　　钦定图书集成戎政典卷三百引江表传略有删节无异文陈俞本有删节】 

　　北堂书钞卷第一百二十六 

　　●北堂书钞卷第一百二十七　　衣冠部上 

　　隋秘书郎虞世南撰 
　　南海孔广陶校注 
　　冠一　　　　　　　　　冕二 
　　弁三　　　　　　　　　帻四 
　　缨五　　　　　　　　　簪六 
　　貂七　　　　　　　　　巾八 
　　帽九 

　　○冠一 

　　冠卷持发 【白虎通云人所以冠卷持发○今案白虎通绋冕篇作冠者■〈巾卷〉也所以■〈巾卷〉持其发也陈俞本照改并合下为一条】 制冠以饰首 【又云人怀五常莫不贵德示成礼有饰文章故别成人也○今案白虎通绋冕篇有饰句作有修饰首余同】 作冠以自表 【庄子云古之道术有宋钘尹文作华山之冠以自表○王石华校以原钞钘误改作钊非朼今案庄子天下篇作宋钘初学记二十六引庄子亦作钘据订陈本亦照改钘】 居高无忘危在上无忘敬 【傅玄冠铭云居高无忘危在上无忘敬惧则安钦则正○今案初学记二十六引及百三家傅集钦作敬陈本亦然俞本将书钞此条又移入白帖内谬矣又乐敬改钦者乃宋人传钞避翼讳】 缟冠玄武 【礼记云缟冠玄武子姓之冠也缟冠素■〈纟此〉既祥之冠也玄冠缟武不齿之服也○今案见玉藻篇】 玄冠组缨 【礼记云玄冠朱组缨天子之冠也缁布冠缋緌诸侯之冠也玄冠丹组缨诸侯之齐冠也玄冠綦组缨士之齐冠也○今案见玉藻篇初学记卷二十六引亦同原钞布下脱冠字据补】 进贤三梁 【蔡邕独断云公侯冠进贤冠三梁卿大夫尚书二千石冠两梁○今案严辑本后汉文蔡邕独断同陈本有增引】 小吏一梁 【又云卿大夫二千石二梁千石以下至小吏冠一梁天子公卿特进祠天地明堂皆冠冕也○今案此条亦节录独断严辑本末句作皆冠平冕陈本同】 通天金颜 【徐爰释问云通天冠金博山蝉谓之金颜○今案初学记二十六引释问蝉下有为之二字谓作议惟御览六百八十五引及陈本与本钞同】 大冠金珰 【董巴舆服志云武冠一曰武弁大冠诸武冠冠之侍中中常侍加以黄金珰附蝉为文貂尾为饰谓之赵惠文之冠○今案初学记二十六引董巴志武冠作武官无谓之句余同御览六百八十五引无诸字无文貂尾为四字余亦同惟文选卷十三卷二十五卷三十六注皆有分引及万花谷后集二十六引皆删节互有小异陈本亦作官余与本钞同】 建华 【三礼图云建华冠祠天地五郊八佾舞人之所服也○今案玉函山房辑本三礼图据书钞引同陈俞本亦同】 却非 【续汉书舆服志云却非冠似长冠宫殿门吏仆射冠之○今案续汉书舆服志卷下本篇下引官上有监字又初学记二十六引作三礼图小异耳陈本误间脱吏字俞本似误以余同】 方山 【三礼图云五采方山冠各以其服采縠为冠祠庙天子八佾崇五行舞人之所服○王石华校里改礼补佾字今案初学记二十六引三礼图服采縠作采名祠作礼崇作乐余同吴淑事类赋卷十二引作各以其采縠为之亦作祠余与初学记同玉函山房辑三礼图据陈本亦与初学记同】 两角 【晋诸公赞云刘暾为侍御史修复库事及军器尚书郭彰豪强暾小官上呵之彰曰我不能截君角耶以侍御史着法冠有两角故上共也○严氏校侯改公瞰改暾官改冠今案御览六百八十四引诸公赞亦然陈俞本公误侯器下有白上云三字强下有轻字无之字彰曰作暾曰无邪字上共也作云字】 成王问冠于周公 【尚书大传云成王问周公曰舜之冠何如焉周公曰古之人有冒皮而勾颔者然凤凰巢其树麒麟聚其域也○今案荀子哀公篇杨注引大传无皮字冠义正义引亦然又陈恭甫校本尚书大传卷三祇据俞本书钞一引然俞本颔作颙陈本脱】 哀公问舜冠于孔子 【孙卿子云鲁哀公问舜冠于孔子孔子不对○今案世德堂本荀子哀公问篇同】 赵王使制 【桓子新论云魏牟北见赵王王方使冠工制冠于前问治国于牟对曰大王诚能重国若此二尺纵则国治且安矣王曰宗庙社稷至重而比之二尺纵何也牟曰大王制冠不使亲近幸而必求良工者非为其败纵而冠不成而已○王石华校本钞照陈本纵改縰今案御览卷六百八十四引新论作纵字无幸字而已作欤吴淑事类赋引及问经堂辑本俞本皆作蹝严辑全后汉文新论亦谓书钞御览均作縰不知御览正作纵也】 鲁人制 【淮南子云鲁人身善制冠妻善织履徙于越而大困以有手游于不用久乡也○王石华校补制冠妻善四字而涉改往徙今案近本淮南说山训困下有穷字有用二字作其所修而四字余同淮俞子亦与本钞同】 以竹皮作之 【三礼图云长冠竹里以縰汉高祖微时尝以竹皮作之世谓之刘氏冠○今案御览六百八十五引三礼图无以縰二字无微时二字余同又初学记二十六因引汉书高祖竹皮为冠事故陈俞本皆改引后汉舆服志也】 以漆縰为之 【董巴舆服志云齐冠高七尺阔三尺以漆縰为之制如板以竹为里○今案陈本改作后汉舆服志亦同本钞广改阔者是永兴改避炀帝讳也】 天子通天冠 【汉杂事云诸侯王冠远游冠蔡邕独断云天子冠通天冠○今案陈俞本此两引皆作独断考隋书礼仪志七引汉杂事诸侯主作太子诸王余同御览六百八十五引独断同】 诸侯冠远游 【已见上注】 公卿冠委 【蔡邕独断云乡射行礼公卿冠委?○今案严辑全后汉文蔡邕独断委下有儿字原钞脱据补陈本亦脱儿字】 洗马冠高山 【续汉书舆服志安帝立皇太子谒高庙世祖庙洗马冠高山○今案续汉舆服志下陈俞本亦节引少异】 法官服獬豸 【又云法冠一名注后冠执法官服之或谓之獬豸冠○今案续汉舆服志下陈俞本节引少异原钞冠误官一名二字误移执字上已据订正】 狱吏官惠文 【汉书秦狱吏冠柱后惠文冠如湻注曰惠蝉也符细如蝉翅今御史冠是也○今案明本汉书卷七十六张敞传秦下有时字文下无冠字脱如湻注惟类聚六十七引狱下有法字其夹注亦脱如湻四字符作冠余悉同陈本照类聚改祗史误吏耳】 舞者冠章华 【袁氏要略云天子乐祀天舞者冠章华○今案陈俞本天子作大禹余同考隋志有环氏要略一书晋环济撰纪帝王及天官地理等事今佚本钞袁氏疑环之误然诸辑本及玉函辑本要略均脱此无可引正】 监门披燕?鸟尾 【续汉书云却非冠监言殿门仆冠之云云○今案见舆服志详本篇上却非条下】 羽林加鹖尾 【又云羽林左右监皆冠武冠加双鹖尾○今案本钞羽林监篇引续汉书尾作毛又御览二百四十二引武作鹖删双尾句陈俞本照御览改】 术氏冠赵王服之 【三礼图云术氏冠赵武陵王服之○王石华校卫改术今案亦见初学记二十六引舆服志王下有好字余同陈本照添好字玉函辑本三礼图亦据陈本引惟聂氏辑三礼图作术士屈拙议云旧图皆为术士冠】 虽弊岂加于首 【六韬云履虽敝岂加于首冠虽新不践于地○今案御览六百九十四又六百九十七引六韬作冠虽弊礼加于首履虽新法以践地陈本照改又汉书儒林传注及意林引六韬皆与本钞异平津辑本未引书钞】 虽弊弗以苴履 【贾谊新书云冠虽云云○今案汉魏丛书本新书阶级篇及本钞百三十六屦篇引同陈俞本添引上句白帖十二别引汉书亦有此文】 

　　○冕二 

　　祭服曰冕 【释名云祭服曰冕冕犹俛也俛平直貌○今案明本释名释首饰篇同】 所以蔽明 【大戴礼云古者冕而前旒云云○今案见大戴礼子张问八官篇】 前后邃延 【礼含文嘉云冕冠前后邃延目不视邪也○今案隋霄礼仪志引含文嘉无冕冠字无目字视邪作邪视余同陈俞本改引礼记玉藻】 前后垂珠 【释名曰祭服曰冕凡曰冕冕犹俛也前后垂珠有文饰也○今案释首饰篇无凡曰三字余同陈俞本照删】 载冕藻 【礼记云载冕藻十有二旒则天数也○今案郊特牲篇作戴冕璪释文云载本亦作戴余同陈俞本均改作戴而不改操字】 则天数 【已见上注又云郑注曰天之大数不过十二○案即上礼记注】 虞皇 【礼记云冕有虞曰皇夏曰收商曰哻王制又云有虞氏皇而祭振衣而养老○今案两引皆见王制惟皇而祭一条亦见内则】 夏收 【白虎通云夏畋而祭收者十二月阳收举万物而达出之故谓之收收而达故前兑大者在后也○王石华校牧改收方改万今案白虎通绋冕篇十二以下六字作十三月之时气收本举九字又万上有生字兑作??忽余同陈本亦添引亦照改】 殷哻 【又云殷人哻而祭缟衣而养老○今案见礼记王制篇亦见内则观又曰二字应移夏收一条之前】 周冕 【礼记云周人冕而祭玄衣而养老○今案见王制篇亦见内则】 祀上帝则大裘冕 【周司服云王之吉服祀昊天上帝则服大裘而冕祀五帝亦如之○今案见周礼春官】 享先王则衮冕 【又云王之吉服享先王则衮冕也○今案周礼春官司服职】 享先公则鷩冕 【又云享先公则鷩冕郑注曰鷩冕画雉华蛊也其衣三章裳四章凡七也玄衣而纁裳○今案周礼春官司服职】 祠四望则毳冕 【又云祀四望山川则毳冕郑注云毳画虎蜼谓宗彝也衣三章裳二章凡五也玄衣而纁裳也○今案周礼春官司服职】 祭社稷则希冕 【又司服职云架社稷丕祀则希冕郑注云希刺粉米无书也其衣一章裳二章凡三也玄衣纁裳也○今案周礼春官】 特进朝侯冠平冕 【汉杂事云特进朝侯冠平冕元衣侍祀郊庙○今案陈俞本皆脱考唐六典卷二注引汉朝杂事朝侯冠三字作在三公下余同原钞平误采衣误文侍误待已据订】 

　　○弁三 

　　弁会玉琪 【周礼弁师职云王之皮弁会五采玉琪郑注云会缝中也琪续如綦綦弁结也皮弁之缝中也每贯结五采玉十二以为饰谓之綦也○今案周礼夏官琪作璂释文云璂本亦作琪】 皮弁素积 【礼记云三王共皮弁素积郑注云所不易于前代也弁用鹿子皮为弁冠细曰之布襞绩以为裳也○今案礼记冠礼篇同郑注异又郊特牲篇亦有三王句郑注有所不句但前作先无弁用以下陈俞本已照删疑古注近佚而注中亦有舛脱处耳】 皮弁告朔 【家语云诸侯以皮弁告朔于太庙平旦然后服之以视朝○今案家语公西赤问篇脱于太庙平旦五字又以字在弁字下余同又初学记二十六引无平旦以下御览六百八十六引平旦作卒朔陈本删平旦以下】 弁治民 【左氏云天子使定公劳赵孟于颍馆刘子曰美哉禹功微禹吾其鱼乎吾与子弁冕端委以治民禹之力也○今案见左氏昭元年传】 璯弁 【毛诗充耳璠琇莹璯弁如星毛苌注充耳谓之瑱琇莹美石也天子玉瑱诸侯以石弁所会发郑笺曰会谓弁之缝中也饰之以玉而处状则似星天子之庙服皮□以日视朝○今案见卫风□□篇所字上有皮弁二字而处上有皪皪二字庙作朝余同陈本删笺注初学记二十六引诗注弁所句亦删皮弁二字】 武弁 【应劭汉官仪云武弁太尉郭皆宫也○王石华校旁勒郭皆二字而未校出今案陈俞本亦脱】 视朝皮弁服 【周礼司服职云视朝则皮弁服郑玄注云视朝视内外朝之事也○今案见春官视字经文作眂注作视原钞脱视内二字倒置朝之二字亦照本钞百二十九裳篇引订改】 兵事韦弁服 【又云凡兵事韦弁服郑注云韦弁以韎韦为弁又以为衣裳也○今案周礼春官原钞韦弁误韦皮韎误鞅已订正】 凶事弁服 【又云几凶事服弁服郑注云服弁丧冠也其服斩衰齐衰○今案见周礼春官】 吊事弁绖服 【又云凡吊事弁绖服郑注云弁绖者如爵弁而加缳绖也○今案司马相如绖误经据订陈本而下有素字】 

　　○帻四 

　　执事所服 【应劭汉官云帻古者卑贱执事不冠者之所服也○王石华校常改事今案后汉光武纪注初学记服食部类聚服饰部御览服章部引汉官仪皆作帻者古之卑贱惟陈俞本仍与本钞同本钞又冠误官据诸本订】 元帝始进 【蔡邕独断云汉元帝额有发壮不欲使人见始进帻服之羣臣皆随焉然尚无巾王莽秃帻施屋○今案严辑全后汉文蔡邕独断照陈本误作壮发又屋误尾俞仍作尾陈删然尚以下】 吉日进御 【蔡邕杂事云陛下今月吉日始加元服进御帻臣等不胜凫藻谨奉牛一头酒九锺○今案严辑本全后汉文杂事改杂章是也其夹注云此据书钞引陈俞本亦然余同】 东耕改服 【赵书云裴宪撰三正东耕仪中书令徐光奏议以东耕仪亲耕改服不帻也○今案御览八百十八引赵书祇中书俴以下耕仪作郊不帻作青缣袴褶四字然本钞袴褶篇引赵书已有裴宪八字亦无不帻也句陈俞本删不也二字余同疑此必有阙文】 谒者着湘帻 【应劭汉官云谒者养湘帻大冠○今案御览服章部引及说郛本汉官仪湘皆作缃陈本作湘俞本改缃】 谒者持赤帻 【益部耆旧传云何汶字景口为云云同僚问之曰目当食至晡日果食○今案陈本汶误汝删字景三字余同俞本作景由余与本钞悉同】 期门白衣帻 【汉书云成帝鸿嘉永始之间好为微行出游从期门郎有村力者及私奴客多至十余人少五六人皆白衣袒帻○王石华校以原钞行误耕脱有字及误又旁勒之是也郎材二字旁勒非也今案见汉书二十七中之上五行志中及本钞微行篇引据订陈本又从节录袒误湘俞本永始误永平无为字出上有时字无有字袒误乃余同考两汉皆无永平年号】 力士黄衣帻 【又云莽乃造华盖九重驾六马力士三百人黄衣帻挽之○今案汉书九十九下王莽传挽之作挽者皆呼登仙六字原钞莽误葬据订陈俞本脱三字余同】 缘帻 【蔡邕独断云汉武幸馆陶主家见董偃着绿帻□今案严辑全后汉文蔡邕独断见上力召字偃下有□□■〈糹冓〉三字无着字陈俞本主上有公字着下有青■〈糹冓〉二字余同本钞是永兴节录者】 紫帻 【录异传云马程丘支尝病已死一日半复得生云将去上天见一人着紫帻而○坐今案陈俞本程作成无丘支字无将去字余同】 黑帻 【谢承后汉书云巴祇字敬祖为扬州剌史黑帻毁坏不复改易○今案详本篇下注】 赤帻 【东观汉记云光武初起义兵与诸季市弓弩皆着绛衣赤帻○王石华校将与诸七字旁勒囿于陈也今案御览八百十四引东观记脱兵字陈本与诸句误改军士持弓弩余同俞本与本钞悉同】 埤帻 【后汉书曰梁冀易舆服之制作平上軿车埠帻狭冠拥身扇狐尾单衣○今案见范后汉六十四梁统附冀传本钞埤误堺据订陈俞本误婢帻冠下添引折上巾三字余同】 帻然后见 【又云东观记云马援外类倜傥简易而内重礼事寡嫂虽在关内必帻然后见之也○今案范后汉五十四马援传作敬事寡嫂不冠不入与本钞异考姚辑本东观汉记与此条正同陈俞本删又曰二字合】 帻不复改 【谢承后汉书云勃海巴祇字敬祖为扬州剌史黑帻毁坏不复改易○今案姚辑谢承书脱渤海二字脱黑字余同汪辑本亦脱渤海二字余同】 

　　○缨五 

　　见■〈冉页〉胡之制作缨蕤之饰 【淮南子云后世圣人见鸟兽颙胡之制遂作缨蕤之首饰○今案近本淮南子脱此文考御览六百八十六引淮南无后世二字■〈冉页〉作髯缨蕤作緌缨陈本改引后汉舆服志】 朱组缨 【礼记云玄冠朱组缨天子之冠缁布冠缋緌诸侯之冠玄冠丹组缨诸侯之齐冠玄冠綦组缨士之齐冠也○今案礼记玉藻篇】 青组缨 【仪礼云缁布冠缺项青组缨属于缺○今案仪礼冠礼篇】 皂缨 【尉缭子云天子玄冠玄缨诸侯素冠素缨自大夫以下皆皂冠皂缨○今案御览六百八十六引尉缭子同吴淑事类赋注十二引皂作练陈俞本与本钞均脱素冠二字据事类赋补】 葛缨 【崔骃达指云有事则褰裳而濡足挂冠下顾无事则葛缨尔○今案御览六百八十六引达指无挂冠句末作无事则摄缨整衿俞本有挂冠句余照御览惟摄改猎陈本顾作倾余与本钞同】 飞羽 【汉旧仪云乘舆冠山冠飞羽之缨○今案平津辑本汉旧仪夹注云续汉志补注引羽作月晋书舆服志引作汉官仪羽作翮陈俞本与本钞同】 蝉翼 【徐干齐都赋云纤纚细缨轻配蝉翼自尊及卑须我元服○今案严辑本徐干齐都赋据御览六百八十六引须作顷余同陈俞本我作此余亦同】 放敶组缨 【楚辞云士女杂坐乱而不分放敶组缨班其相纷○王石华校以纷下衍蝉翼六字沿上条混入者删之今案见招魂篇陈俞本分纷二韵下照添些字】 纤纚细缨 【事见上蝉翼注】 青青之水清可以濯吾缨 【文子云青青之水浊可以濯吾足云云○今案文子上德篇青青作泠泠余同陈本删俞本改引渔父歌青青作沧浪】 美人绝缨 【说苑云楚庄王赐羣臣醉日莫烛灭乃有人引美人衣者美人据绝其冠缨而告王取火来上视绝缨者王曰酒后醉人无礼奈何欲显妇人节而辱士乎乃命左右以寡人饮不绝缨者不欢羣臣皆绝去其冠缨而告上乃火之○今案说苑复恩篇及御览六百八十六引臣醉作臣酒据作援取作趣酒后六字作赐人酒使醉失礼无左右以下十四字无而告六字吴淑事类赋注引而告六字作然后复举烛余与御览同陈俞与本钞及诸本互有同异】 子路结缨而死 【左传云石乞孟黡敌子路以戈击之断缨子路曰君子死冠不免云云○今案左氏哀十五年传】 

　　○簪六 

　　笄者今之簪也 【仪礼云冠皮弁笄郑注笄者今之簪也有簪者屈缨组为纮垂为饰无笄者○今案仪礼士冠礼注屈下伙缨字无笄者下接缨而结其绦五字陈本删无笄者三字俞本删者字】 簪者已之尊 【梦书云簪为身簪者己之尊梦着好簪身之喜欢也○今案陈俞本同御览六百八十八引梦书喜欢作劝喜余同】 凤凰簪 【续汉书舆服志云太皇太后皇太后入庙簪长一尺为凤凰爵○今案原钞太下脱皇太后字皇下脱太字又脱爵字据续汉舆服志下订补陈俞本将此下翡翠垂珠两条合注于此增引百余字】 玳瑁簪 【班固与窦宪笺云乃赐以骇犀玳瑁簪绛纨单衣以缟之质被服鸾凤之采饰○今案百三家本固集脱纨字采作彩余同御览六百八十八引此簪脱犀字纨字亦作彩陈俞本骇犀作玉躬所喜四字余同】 黑犀簪 【班固与弟超书云今遗仲叔玳瑁黑犀簪各一枚○今案御览六百八十八引固与超书玳作无各一枚三字余同陈俞本照御览删】 翡翠簪 【又续汉舆服志凤凰簪续汉书注云以翡翠为毛羽○今案舆服志簪下无续汉书注云五字】 通天簪 【江表传云魏文帝遣使于吴求通天犀簪○今案御览六百八十八引江表传脱天字余同陈俞本照删】 垂珠簪 【又续汉书志云皇太后入庙簪下有白珠垂黄金○今案原钞脱白珠五字据续汉舆服志下补】 夏禹堕簪不顾 【盐铁论曰夏禹治洪水身被其劳泽行路宿过门不入当此之时云云○今案俗本盐铁论相剌第二十治作蹙被作亲又作簪堕不掇本钞勤劳篇引亦作亲亦作簪堕陈俞本仍作治余照俗本改】 周主求之三日不得 【韩子云周主亡簪令吏求之三日不能得周主命人求而得之家人之屋间周主曰知吏之不事事也求之三日不能得吾命求之不移日而得之于是吏皆悚惧○今案韩非内储说上篇簪上有玉字悚作耸陈俞本两命皆作令三上之字作簪能得作得之余同】 赵相夸楚 【史记云赵相平原君使夸楚为玳瑁簪也○今案史记春申君列传使下有人于春申君欲六字夸作奈陈俞本夸误诱余与本钞同】 楚相骇齐 【淮南子云楚将子法好伎道之士有善为偷者往见子发子发礼之无几何齐伐楚子发将师当之兵三却齐师愈愈强市偷进曰有薄估遣之行偷则夜出取其帻明夕取帎明夕取簪悉归之齐大骇□还师也○今案见淮南道应训明本字句颇异夜出其帻五字更误作夜解齐将军之帱帐失之愈远陈俞本师作军市偷十二字作于是善偷者五字余同】 班固遗仲叔 【又事见玳瑁簪注○今案见上黑犀簪注玳瑁二字误】 张华遗慕容 【燕书云高祖慕容廆童儿往见安北将军张华甚异之脱所著帻簪以遗慕容廆○今案御览四百七十八引燕书儿作冠余同俞本往作时删末三字余亦同陈本改引今晋书非原钞矣】 

　　○貂七 

　　貂珰表弁 【应璩诗侍中主喉舌万机无不乱尚书揔庶事官人重法宪彤管珥纳言貂珰表武弁○今案百三家集应璩杂诗揔作统重作乘余同陈俞本侍中二句尚书误当?官人重误县鼗垂彤管珥纳误脱珥见纳俞则尚书误由宇】 貂羽附蝉 【汉书云燕刺王旦招来郡国奸人郎中从者着羽黄金附蝉晋灼曰以羽羽饰冠也○今案见汉书六十三武五字传原钞脱奸字者字以翠字饰冠字据订陈俞本照改增引而删晋约注】 载金貂之饰 【汉书谷永上书昔龙纳言而帝命惟允四辅既备成王靡有过事诚敕正左右齐粟之臣云云执常伯之职○王石华校攘改栗今案汉书卷八十五谷永传龙下有筦字慓下作栗陈俞本上书作对策余照改】 假貂珰之饰 【谢汉书云朱陆疾宦者乃上疏曰建武已后乃寖用宦者自延平以来浸益贵盛云云处常伯之任○案姚辑汪辑本谢承后汉书无朱陆传疑即朱穆传亦载其劾宦官池事惜脱收此条陈俞本改引范后汉朱陆八字作朱穆上疏寖作悉余亦同】 貂蝉充盈 【汉书刘向上封事曰今王氏一姓乘珠轮华毂者二十三人皆青绶貂蝉充盈幄内○今案汉书三十六刘向传皆青绶作青紫二字余同陈俞本照改】 金貂连映 【庾阐汤都赋云玉阶拂除庭邑芳芝云云鸣佩锵锵○今案严辑庾阐扬都赋脱此条陈俞本杨误三脱上二句余同】 貂珰煌煌 【三辅决录云社陵韦氏字伯考鬻书力养亲既登常伯云云伯考召福也○王石华校夬改决稷改陵今案陈俞本删氏字删末句作承事尤谨二酉堂辑本决录亦然疑末句上仍有脱文】 金貂烱烱 【潘岳秋兴赋云珥金貂之烱烱○今案宋本文选百三家岳集秋兴赋皆作烱烱原钞误频频据订陈俞本亦照改】 

　　○巾八 

　　承露 【方言云覆结谓之帻巾或谓之承露或谓之覆发○今案聚珍本方言卷四发作髟?采陈俞本覆上有两字露发下皆添巾字】 遇雨 【郭林宗别传云林宗尝行陈梁间遇雨其巾折一角沾而折也○今案类聚六十七引林宗别传雨下有故字巾下无折字沾作霞余同亦见御览八十四巾类陈本照类聚但沾误玷】 穿顶 【束皙近游赋着罗华之布衫载穿顶之疏巾○王石华校补束字今案严辑束广微近游赋脱收此条陈俞本亦脱上句俞又载改戴考二字本通】 折角 【同上遇雨注○今案原钞雨误语已改正】 绛巾 【东观汉记云耿纯字伯山率宗旅宾客二千余人皆衣缣襜褕绛巾奉迎上于费上目之大悦○今案聚珍本东观记卷十耿纯传迎下有诸字于费作所在无目之二字余同姚辑本上作世祖以下脱御览八百十九引脱余字褕字目之字缣误缯绛误絺脱奉字余同陈俞本褕下添绛衣二字上作世祖删于费七字改引二句作补】 白巾 【汉书云朱博迁琅琊太守教罢诸病吏白巾走出府门郡中大惊○今案汉书八十三朱博传作琅邪教上有召见诸曹吏可用者八字教下有之皆二字陈俞本增引各有详略】 幅巾而居 【荀绰兖州记云阮恒出绍伯父亡次兄当袭爵父爱柯言欲传之遂承封时幼小不敢逊及长悔恨遂幅巾而居东观汉记云昔更始以鲍永行大将军更始没永与冯钦共罢兵幅巾以居降于上傅子云汉末王公多委王服以幅巾为雅○今案魏志十六杜畿附阮坦传注引荀绰兖州记恒作坦欲作名逊作让宋人传钞改逊避濮安懿王讳也又聚珍本东观记十四鲍永传降于作后归原钞永误承钦下衍道字照订又白帖十二引传子同严辑傅子文亦据书钞引陈本脱东观一则其傅子末句雅作饰余同俞本脱兖州记傅子二则其东观末句作后归世祖余亦同】 饰巾待终 【华峤后汉书云何进袁隗欲特表陈实以不次之位谢曰久绝人事饰巾待终而已○今案姚辑汪辑本华后汉书脱亦见范书九十二陈实传同陈俞本改范后汉略增引】 郑玄幅巾 【郑玄别传云大将军何进礼待甚优玄不受朝服而以幅巾见进一宿而逃去○今案御览五百九十引郑玄别传同亦见御览五百九引皇甫谧高士传陈俞本而以作惟服无见进二字无逃字余同】 孔融秃巾 【范晔后汉书曰曹操既积嫌忌孔融令丞相军谋祭酒路粹状奏融为九列不遵朝仪秃巾微行唐突宫掖○今案范后汉一百孔融传仪作议陈俞本无积字状上有枉字为上有位字陈本已照改议字然仪字较合】 蔡琰清辨曹操之 【列女传云陈留董祀妻同郡蔡邕之女名琰字文姬重嫁祀祀犯法当死文姬诸曹操请之辞旨甚哀操感其言追原祀罪时旦寒赐之头巾○今案见范后汉百十四董祀妻列传陈俞本增自变量百字】 徐原慷慨吕岱赐之 【吴志云大司马吕岱亲迎吴郡徐原慷有才志岱知其可成赐之巾□与共言论○今案吴志十五吕岱传迎作近原钞脱慷字其字成误受■〈糹冓〉误据订陈俞本照改近余同】 

　　○帽九 

　　引四角 【束皙迎游赋云帽引四角之缝裙有素条之杀○今案百三家束广微集近游赋同陈俞本素作三余亦同】 裁两段 【魏文帝与刘晔书曰刘生帽裁两段制微不长有似里人之服今帽所常着○今案百三家魏文集人作父常作当陈俞本脱制微二字脱今帽句】 戴翠帽 【张衡西京赋云天子乃驾雕轸六骏驳戴翠帽倚金较○今案文选轸作轸而本钞轸多写作轸万刻宋本文选作冒明刻大字无注本仍作帽余同又本钞搜狩篇引作冑即冒所由讹耳】 脱翠帽 【吴志云陆破曹休于石亭还至夷陵朝燕赐终日上脱翠帽以赐逊○今案吴志孙权传之七年有陆逊破曹八字无还至以下又陆逊传亦有破曹休事而文不同注亦无此陈俞本无至夷陵下八字余同得此旧钞似可补吴志之阙】 幼安着皂 【魏志云筦寍字幼安在家尝着皂帽布衣○今案魏志十一管寍传布衣作布襦袴布裙类聚六十七引魏志祇管寍在家恒着皂帽八字又本钞百二十九裙篇引襦篇引皆与魏志同】 盛公帽 【荆州记曰桓司空游于灵溪刘盛公着练帽以杖荷屐诣桓司空与语毕负荷而去○王石华校公改司诸改诣今案御览六百九十八引庾仲雍荆州记练帽二字作皂蓝布裙又无与语七字而本钞裙篇引无练字又屐篇引练作白陈俞本无着字诣桓七字作与桓语语毕余亦同】 车师脱帽乞绛 【东观汉记云耿秉与窦固出白山击车师后王安得震怖从数百骑走出门脱帽抱马足乞降○今案聚珍本姚辑本东观记皆脱收此条亦见后汉四十九耿秉传无乞字余略同陈俞本改引范书增数百字】 单于脱帽稽颡 【魏志裴潜为代郡太守抚之以静单于以下脱帽而稽颡○今案见魏志二十三裴潜传原钞标目帽下衍乞字沿上条致误注又抚误接已据订陈俞本增引百余字】 

　　北堂书钞卷第一百二十七 

　　●北堂书钞卷第一百二十八　　衣冠部中 

　　隋秘书郎虞世南撰 
　　南海孔广陶校注 
　　法服十　　　　　　　　朱衣十一 
　　中军十二　　　　　　　单衣十三 
　　革带十四　　　　　　　绂十五 
　　佩十六　　　　　　　　玦十七 
　　笏十八　　　　　　　　舄十九 

　　○法服十 

　　副其德彰其功 【续汉书舆服志曰德盛者文缛故圣人处乎天子之位服玉藻日月升龙所以副其德彰其功也○今案续汉书舆服志上脱文字陈俞本皆字彰作章】 显其仁光其能 【又云贤人佐贤封国受氏文绣降龙所以显其仁光其能也○今案北监本续汉书舆服志人作仁受氏作爱民文上有黼黻二字龙下有路车二字　武英殿本亦然此永兴节引耳受氏二字是也足见古本可贵】 天子服日月星辰诸侯服山龙华虫 【孝经曰非先王之法服不敢服郑注云云卿大夫服藻火士服粉米○今案原钞服粉裘羔是因下条致误近本孝经无郑注照本篇下引订正】 大裘冕 【周礼云王之吉服祀昊天上帝则大裘而冕祀五帝亦如之郑司农注曰大裘羔裘也○今案见春官司服职】 衮冕 【周礼司服职云王之吉服享先王则衮冕郑司农注衮冕卷龙】 鷩冕 【见冕门注】 毳冕 【已见冕门注】 希冕 【并同上冕门注】 玄冕 【又云祭羣小祀则玄冕郑注曰玄者衣无文裳刺黻是以谓元焉凡冕玄衣纁裳○今案以上并周礼司服职】 染帛为五采 【董巴舆服志云后世圣人观翚翟之文荣华之色乃染帛以效之始作五采成以为服日月星辰山龙华虫作缋也○今案事物纪原卷十一引董巴志脱日月以下余同陈俞本亦然】 缋绣为九章 【仪礼觐礼云侯氏裨冕释币于祢天子衮冕负斧扆郑注曰衮衣者裨之上也缋之绣之为九章其龙天子有升降衣此衣而冠冕南向而立以俟诸侯见○今案觐礼扆作衣向作乡陈俞本改依余同】 冕服采章 【书武成华夏蛮貊孔安国注曰冕服采章曰华大国曰夏○今案书武成南昌本及陈俞本同】 衣裳文章 【董巴舆服志云汉承秦故至显宗初服冕旒衣裳文章以礼天地养三老五更于三雍○今案御览六十九引董巴志秦误掌脱裳文二字礼作祭余同陈俞本礼改祠】 睢涣文章以奉天子 【陈留风俗传云襄邑县睢涣之间出文章故黼黻藻锦日月华虫以奉天子○今案　　　钦定图书集成职方典卷三百九十引陈留风俗传间作水余同陈俞本传误记黼黻藻锦作黼藻絺绣余与本钞同】 火龙黼黻以奉郊庙 【挚虞决疑要注云中兴后明帝永平中使诸儒按古文依图书始复造衮冕云云○今案御览六百九十引挚虞注脱火龙二句陈俞本与本钞同】 郊庙礼天玄上纁下 【蔡邕独断云天子公卿持进列侯祀天地明堂裳衣玄上纁下日月星辰山龙华虫○今案王谟本独断一卷及严辑全后汉文独断无裳字虫下有祠宗庙则长冠裼元句陈俞本亦删裳字】 郊庙皂上绛下 【徐野民车服杂注曰汉明帝始置古礼备具服章天子郊庙衣皂上绛下衣画而裳绣为日月星辰山龙华虫藻火粉米之象也○今案范书明帝纪注引徐杂注始置作案具作其无为日月以下余同】 公卿行礼玄端素裳 【董巴舆服志云行大射于辟雍公卿诸侯大夫行礼者冠委儿衣玄端素裳执事者冠皮弁麻衣布领袖素裳也○今案初学记二十六引董巴舆服志儿作貌古今字通用也又脱衣玄五字布领五字余同陈俞本末句作衣缁麻衣皂领袖下素裳余同】 大夫藻火士粉米 【郑玄注孝经曰天子服日月星辰诸侯服山龙华虫卿大夫服藻火士服粉○米今案已见本篇上】 王后之服刻缯缀 【周礼内司服职云掌王后之六服袆衣褕翟■〈门外卦内〉狄鞠衣展衣缘衣郑注曰翟雉名伊雒而南素质五色皆备成章曰翚王后之服刻缯为之形而采画之缀于衣以为文章○今案见墉风君子偕老篇】 袆衣祭先王 【三礼图云袆衣服者王后以从王祭先王之服也三王夫人服以从君祭宗庙郑注周礼曰伊洛而南素五采皆备成章曰翚王后之服刻刻缯为之形而采画之于衣以为文章袆衣画翚者也○今案玉函山房辑三礼图照陈本引删三王复以下俞本亦然原钞作三王复其实服误复又误移于夫字上几不成文故陈俞祇有删之一法而古本渐亡矣今据下文数条句法订正】 褕翟祭先公 【又云褕翟王后从王祭先公服衣也刻青翟采画雉缀于衣是也○今案此引三礼图陈俞本褕作揄玉函辑本亦据陈引】 ■〈门外卦内〉翟祭小祀 【三礼图云鞠衣王后亲桑之服也孤之妻服以从助祭其霸衣之色象桑始生又云■〈门外卦内〉翟王后祭羣小祀服也刻赤缯为翟形而衣不采画缀于衣也○今案玉函辑本三礼图据陈本■〈门外卦内〉改阙已详上王后之服条下但陈本又亲桑误亲丧羣小误鲜小俞本脱又云以下】 鞠衣亲桑之服 【同上注】 展衣见王之服 【又云展王后以礼见王及宾客之服卿大夫妻服之以助君祭也○今案玉函辑本三礼图照陈俞本将之字移在妻字上】 禒衣御王服 【又云褖衣王后御于王之服也士妻服以从君助祭者也○王石华校不知陈俞本褖误缘竟将本钞褖改缘颇谬今案玉函辑本三礼图又不知陈俞本脱士妻二字亦照删尤谬】 皇后谒庙袿??属大衣 【徐野民车服杂注云皇后谒庙服袿??属大衣○今案陈俞本并脱考御览百九十一引徐杂注同】 太后入庙绀上皂下 【董又云太皇太后亲蚕青上缥下皆深衣制也谒庙服绀上皂下皆深衣制也○今案类聚三十九引董巴舆服志无亲字无深衣字谒作入御览六百九十引有深衣制字有谒庙字陈俞本改引后汉舆服志】 太后亲蚕青下缥下 【又云太皇太后亲蚕青上缥下皆深衣制也○今案详上】 夫人助蚕缥绢上下 【董巴舆服志云公卿列侯中二千石夫人助蚕缥绢上下皆深衣制也○今案御览六百九十引董巴志及陈俞本皆同】 世妇助祭皂绢上下 【徐野民车服杂注云公特进列侯大大夫卿世妇其助祭服皂绢上下○今案陈俞本公下有卿字】 

　　○朱衣十一 

　　朱衣缟带 【神异经云西荒有人天赐其衣男朱衣缟带委皂冠也○今案明弱士镳本神异经之东荒经东方有人焉男皆朱衣缟带又东南荒经东南方有人焉身长七尺朱衣缟带御览六十九引皂作儿陈俞本皂亦作貌所引更详】 朱衣耀 【郭璞诗云杞梓生荆南奇才应出世擢颖盖汉阳鸿声骇皇室遂应四科选朱衣耀玉质○今案百三家本郭景炖集赠潘尼诗选误运余同】 朱衣拭面 【语林云何平叔美姿容面绝白魏衣帝疑其傅粉夏月以面噉之大汗出随以朱衣拭面面颜色转皎然也○今案本钞卷百三十五粉篇引语林容作仪绝作纯夏月作后正夏日以面作以汤饼无而颜二字皎作皓御览八百六十引语林亦作绝傅作着以面四字作与热汤饼又卷廿一卷一百五十四皆引互有异同陈俞本面作热饼余与本钞悉同】 绛衣舍人 【班彪便宜事云可选师傅将相子孙好学有行者以为绛衣舍八○今案御览六百九十引班彪便宜事为作备好学二字在有行下陈俞本与本钞同又按便宜事亦称班彪上事】 

　　○中军十二 

　　释奠绛缘 【徐野民车服杂注云天子郊礼释奠中单衣以绛缘其领袖其朝服皂缘也○今案御览六百九十一引徐杂注脱单字脚服字陈俞本郊误好脱单字绛上有纬字余同】 廾服皂缘 【同上注】 

　　○单衣十三 

　　公孙制都布 【东观汉记云公孙述称帝于蜀隗嚣使马援往观述礼毕使出就馆使为援制都布单衣○今案御览七百七十八引无于蜀二字余同姚辑东观记祇有末句都作答聚珍本亦无蜀字礼作交拜无使出字都亦作答余同陈俞本制作制改引后汉书】 梁冀作火浣 【傅子云长老说汉桓帝时梁冀作火浣布单衣会宾客行酒公卿朝臣争酒失杯污之伪怒烧衣而得火燋然而炽如烧凡布垢尽火灭粲然漯白如水浣之○严氏校祭索自改粲然洁白今案聚珍本傅字附录一卷谓从御览引然酒下有食字无公卿下七字烧衣作解衣而烧之无布得以下十一字严辑全晋文傅子失作争浣作澣余同陈俞本照御览】 虎贲衣纱縠 【应劭汉官仪云虎贲中郎将衣纱縠单衣汉书云江充衣纱縠单衣曲裾后垂○今案汉书江充传注引汉官仪单作禅余同又原钞汉下脱书字衣纱縠单误石见二字裾误裙脱后垂二字俱照前汉充传订补白帖十二引后垂二句亦同陈俞本皆脱将字陈更脱汉书以下】 王隐朝著作郎 【徐野民杂注云元帝召陈郡王隐待诏著作单衣帻朝中于著作郎○今案御览六百九十一引杂上有车服字中作望郎作之省陈俞本帻上有绛字无中字有之省二字】 祢衡坐大营门 【祢衡传云着布单衣练巾手抾三尺杖坐大营门○今案范后汉一百十下祢衡传练作疏杖上有梲字御览四百六十六引祢衡别传作宽布无手持句作门下陈俞本已引范书但又作挑杖】 宽饶离地 【汉书云盖宽饶初拜为卫司马未出殿门断其单衣令短离地○今案汉书七十七本传无卫字单作禅师古曰禅音单陈俞本断作短无末句短字余与本钞同】 宁戚至骭 【三齐略记云宁戚叩角歌曰縠布单衣裁至骭○今案此条脱縠衣裁三字据本钞百零六歌篇引补陈俞本縠作短裁作适余亦同记纂渊海八十四及蒙求集注上引三齐略记亦作短裁作纔】 虎文 【董巴舆服志云虎贲武骑皆衣虎文单衣○今案御览六百九十一引董志同陈俞本皆脱武字】 狐尾 【梁冀作狐尾单衣上短下长○今案此脱书名考范汉书六十四梁统附冀传无上短句又御览六百九十一引梁冀列传与本钞悉同陈俞本已照补别传名】 白布 【魏志云管寍四时祭祀在辽东时白布单衣亲为馔馈○案魏志十一管寍传为作荐陈俞本照改】 越布 【谢承后汉书曰陆续字智幼世为族姓祖父闳建武中为尚书令美姿貌喜着越布单衣上见而好之自是帝敕会稽郡令岁献越布焉○今案御览六百九十一引谢承书无续字以下十字帝作常无令岁二字汪辑本与御览同姚本脱陈俞本改引范后汉书】 罗縠 【燕太子丹云荆轲左手把秦王袖右手揕其胷秦王曰乞听琴声而死召姬人鼓琴琴曰罗谷单衣可裂而绝○王石华校在改左名改召几改绝今案问经堂本燕丹子卷下琴曰作声曰又原钞堪误椹姬误姚据订陈俞本揕作碪作琴声曰裂作掣陈又误制】 绛纨 【班固与窦"/>宪笺云乃赐以珻玫玳瑁簪绛纨单衣○今案类聚八十四引班固笺无珻玫二字纨作纱严辑全后汉文此笺据类聚引陈本注见簪篇俞本亦无珻玫玳瑁簪五字】 绀单衣 【冢墓记云舜葬零陵营浦县九疑山王莽自以舜后称舜山葬时冒绀单衣○今案陈俞本脱营浦至舜山十五字考文献通考王礼卷十八引皇览冢墓记无王莽以下九疑山三字作其山九溪皆相似谓之九疑余同】 黄单衣 【魏志云襄正县言有大人见长三丈余迹长三尺二寸白发着黄单衣黄巾拄杖○今案魏志卷四三少帝纪无长字迹作迹余同陈俞本襄武四字作车离国迹作须黄巾上有冠字无拄杖二字】 绛单衣 【东观汉记光武起义兵暮闻冢上有哭声后有人着大冠绛单衣○今案聚珍本姚辑本东观记光武纪同陈俞本兵下添引攻南阳三字】 

　　○革带十四 

　　钩落带 【吴录云钩落者革带也世谓之钩落带○今案类聚六十七引吴录谓之作名为余同陈本革带误草带俞本脱然此篇擅增至九条又不如陈之仍旧也】 金革带 【王衍谢表云赐臣单衣裁紫绡金革带义高幸贤给縀终矢弗谖○今案陈本赐上有蒙字无裁字义高以下六字作臣谨佩服余同疑原钞所引更别有窜脱也】 

　　○绂十五 

　　有虞氏绂 【礼记云有虞氏绂五经要义云韠者舜所制也毛诗云赤绂在股郑笺云冕服谓之绂其佗服谓之韠以韦为之其制上广一尺下广二尺其颈五寸肩革带博二寸○今案礼记见明堂位篇有虞氏服韨韨通作黻又作绂说文注徐铉云今俗作绂毛诗见采菽篇绂作芾佗作他陈本删五经要义以下全引礼记郑注俞本与原钞同而韠误■〈韦卑〉赤绂改赤芾佗改他其颈上有长三尺三字】 先知蔽前 【五经要义云太古之时未有布帛食兽肉而衣其皮知蔽前而未知蔽后也○今案御览六百九十一引要义兽上有禽字知上无先字陈俞本无禽字有先字余同】 韠裳前蔽也 【又云韠者裳前之蔽也太古之时先知蔽前而未知蔽后也○今案御览六百九十一引五经要义无裳前五字余同陈俞本裳前上添引舜之所制也五字而删太古以下韠仍误■〈韦卑〉】 韠者舜之所制也 【又云○今案详上条注】 示有事 【白虎通云绂者何蔽也所以蔽前示有事也○今案汉魏丛书本白虎通绋冕篇所误行示误小陈俞本与丛书本同略有增引】 章有德 【又云因以别尊卑章有德也○今案同上绋冕篇陈本章改彰】 夏山殷火周龙章 【环氏要略云凡韠以韦为之舜始作以尊祭服至周增以画文夏山取人可依殷火取其光明周龙章取其变化○今案玉函辑本要略据御览六百九十一引韠改韨舜始七字作以象裳色四字至上有汤字人作仁余同俞本祗引舜始至画文三句作下有韨字至上有禹汤字夏山以下分作两条陈本全删注文改注礼明堂位见前六字】 天子朱绂诸侯赤绂 【五经要义云天子朱绂诸侯赤绂赤者盛色也○今案俞本小注脱末五字陈本改注白虎通见前五字】 

　　○佩十六 

　　君子必佩玉 【礼记云古之君子必佩玉郑注云玉比德焉君子所以上之也○今案礼记玉藻注作比德焉君子士以上陈俞本照改】 无故不去身 【礼记君子无故玉不去身郑注云故谓丧与灾病○今案礼记玉藻注病作眚陈俞本照改】 佩以彰德 【董氏舆服志云古之君臣佩玉尊卑有序佩所以彰德佩服之表也○今案御览六百九十二引董志无尊卑三句陈俞本序作度又迭一度字脱末句】 佩以表意 【白虎通云所以必有佩者表意见所能是以见其所佩即知其所能也○今案初学记廿六引白虎通同御览六百九十二引是以下脱见字近本白虎通衣裳篇脱表意以下陈俞本无此条】 佩本道德 【又云佩表意见所能故能本道德即佩琨○今案初学记廿六引白虎通同御览六百九十二引本误大陈俞本无此条】 玉比德焉 【礼记云君子无故玉不去身玉比德焉○今案礼记玉藻身下有君子于三字】 以瑞玉 【又云鞙鞙佩璲笺云佩璲者以瑞玉为佩也○今案见诗大东篇又云二字误陈本脱俞本同然鞙误绢】 有冲牙 【礼记云佩玉有冲牙郑注居中央以前后触也○今见礼记玉藻倒本脱居中央三字以上有使字】 上有双衡下有双璜 【大戴礼保傅云上车以和鸾为节下车以佩玉为度上有双衡下有双璜冲牙玼珠以纳其间琚瑀以杂之也○今案孔本大戴礼保傅篇双衡作葱衡补注云宋本讹作双从通解改然隋本已作双下仅宋本矣陈本脱俞本琚上有璜字余同】 右征角左宫羽 【礼记云君子必佩玉云云郑注云玉所中也征角在右事也民也可以劳宫羽在左君也物也○今案礼记玉藻物也下有宜逸二字】 连日月 【曹植与陈琳书云带蜿蜒以为绅连日月以为佩○今案百三家本曹集蜿蜒作虹虫??本钞衣篇又引作蜿虹俞本误作蛇虹谬甚】 佩六气 【傅玄大言赋云睿佩六气首戴天文○今案御览六百九十二引傅玄此赋睿误要余同俞本睿作腰】 流景扬辉 【曹植七启云佩则结绿悬黎宝之妙微符采照烂云云○今案原钞绿误集黎误乘微误征烂误姻据宋本文选七谷订改俞本亦同】 光润清越 【殷仲堪与相王笺云所至玉佩光润清越可谓琼琚者也○今案御览六百九十二引相王笺无可谓句严辑殷仲堪文祇据御览引俞本同惟相作湘】 左光照右右光照左 【说苑云经侯遇魏太子左带玉具剑右带佩环左光照右右光照左○王石华校旁勒经字非也今案说苑二十反质篇玉上有羽字佩环作环佩余同类聚六十七引两带字上均误左光亦误右光】 玉华之佩 【穆天子传云萃之士曰百姓宝富何谋于乐天子嘉之赐以左佩玉华郭璞注云玉华之佩佩之精者○今案平津本穆天子传卷一宝作珤古字耳余同俞本左佩下脱华字余亦同】 蠙珠之佩 【蔡邕车服志云孝明帝作蠙珠之佩以郊祀天地○今案御览六百九十二引蔡志同俞本亦同】 倒龙 【王子年拾遗云石崇使翔风雕玉为倒龙之佩○今案南昌胡校本拾遗记卷九及俞本同】 悬黎之妙 【曹植七启云佩则结绿悬黎宝之妙微符采照烂流景扬辉○今案原钞辉误耀文选七启作辉本篇上引作辉已照订】 天子佩白玉 【礼记云天子佩白玉而玄组绶郑注曰绶者所以贯佩玉相承受也组者五色丝纤组文也○今案礼记玉藻篇注无组者句本钞一百三十一绶篇引正有此句织下并有成字】 公侯佩山玄玉 【又曰公侯佩山玄玉而朱组绶○今案礼记玉藻篇】 大夫佩水苍 【又曰大夫佩水苍玉而纯组绶郑注曰玉有水苍者视之文色所佀也○今案礼记玉藻篇注视之二字卫氏集说作视其通典六十三引仍作视之所佀二字南昌本及阢氏校记皆作所似佀即似】 士佩瓀玟 【又曰士佩瓀玟而缊组绶郑注缊赤黄也○今案礼记玉藻篇同本钞百三十一绶篇引瓀玟又作琼玖】 世子佩瑜玉 【又云世子佩瑜玉而綦组绶郑注曰綦文杂色也绶者所以贯佩玉○今案礼记玉藻篇】 经侯带环佩 【说苑云经侯过魏太子右带环佩○王石华校旁勒经字非也说详上文】 左结佩右设佩 【礼记云君在不佩玉左结佩石设佩郑注云所处而君在焉则去德佩而设事佩避德而示即事也结其左者若于事有未能也结其绶不使鸣也○今案玉藻篇注所处上有谓世子也出五字能也下有结者二字】 居则设 【又云居则设佩郑注谓所处而君不在焉○今案礼记玉藻篇】 朝则结佩 【又云朝则结佩郑注曰朝于君亦结左也○今案礼记玉藻篇】 主佩倚臣佩垂 【又云主佩倚臣佩垂主佩垂臣佩委郑注云君臣俛仰之节也大俛则委之于地○今案礼记曲礼篇】 行则鸣佩 【又云行则鸣佩玉是以非僻之心无自而入○今案礼记玉藻篇僻作辟释文云辟本又作辞无而字作入也】 要边鸣 【袁光诗云室有人应有侯时要边鸣佩谁能佩之○今案脱误不成文无可引校陈俞本均删】 琼佩蹇偃 【楚辞云何琼佩之偃蹇兮众薆然而蔽之○今案离骚篇】 玉佩陆离 【又云云衣兮披披玉佩兮陆离○今案楚辞九歌云作灵披作被朱文公注云被一作披与原钞同兮字原误号巳更正又类聚六十七引楚辞云作虚余与本钞同】 缤纷掩转萎绝离异 【又云佩缤纷其掩转遂萎绝而离异○今案楚辞九歌掩作缭】 武王得玉佩 【周书云武王俘商得旧宝玉万四千佩玉亿有八万○今案见周书世俘篇】 王粲识旧佩 【挚虞决疑要注云汉末丧乱无玉佩侍中王粲识旧佩始复作之○今案类聚四十八引决疑注同魏志廿一粲传注引决疑注亦同俞本脱要字末有今玉佩受法于粲句】 孔子佩象环 【礼记玉藻云孔子佩象环五寸而綦组绶郑注曰谦不比德示不事也象其文理也环取可循而无穷也綦杂文也○今案近本礼记郑注示作亦脱末句】 纫秋兰以为佩 【楚辞云扈江离与薜荔兮云云王逸注纫索也兰者香草也○今案离骚荔作芷余同】 连蕙若以为佩 【又云连蕙若以为佩过鲍肆而失香○今案初学记卅六御览六百九十二皆引此二句作楚辞白帖十二引标目句亦作楚辞考百三家本东方朔七谏沈江篇连作联若作芷余同本钞三十佞邪篇引若误芒过作遇】 解佩要之 【曹植洛神赋云感交甫之弃言解玉佩以要之○今案文选同惟解佩句在前弃是古文弃字】 解佩结言 【楚辞云盍吾游此春宫兮折琼枝以继佩解佩纕以结言吾令蹇修以为理○王石华校之改枝合惟将原钞纕字抹去误矣今案离骚盍作溘余同陈俞本盍作榼余亦同】 解佩江滨 【列仙传云江滨二女者不知何许人出游于江滨逢郑交甫挑之不知非人也女遂解佩与之交甫悦而受佩去数十里空怀无佩女亦不见矣○今案初学记卅六引神仙传出游于作步姚非作神而字在佩字下里作步白帖十二节引作汉皋遇二女御览六百九十二引与初学记同陈本亦作神而作乃去上亦有而字里亦作步余与本钞同】 遗佩澧浦 【楚辞云捐余玦兮江中遗余佩兮澧浦○今案见楚辞九歌朱文公本作澧浦注云澧一作醴明萧山黄校本作澧浦又类聚六十七引楚辞捐误损与初学记三十六引均作澧陈本亦然皆与本钞同】 左佩纷悦刀厉小觿金燧 【礼记云左佩纷帨云云郑注曰纷帨拭物之巾也刀厉小刀及厉砦也小觿解小结也金燧可取火于日也○今案近本内则篇厉作砺巾上有佩字考惠栋校宋本礼记内则无之本钞百三十六觿篇引亦与此同惟小刀六字但作石也二字陈俞本均照近本改且内则作曲礼益误】 右佩玦捍管带大觿木燧 【又云右佩玦捍云云注捍拾也言可以捍弦也管笔彄也带刀鞞也木燧钻火也○今案礼记内则篇带作遰释文云徐作滞陈俞本已改遰余同】 

　　○玦十七 

　　绝人以玦 【随巢子云召人以环云云○今案白帖十二引及玉函辑本随巢子据户六百九十二引与陈俞本皆同】 知其所能 【白虎通云所以必有佩者表意见所能故能决嫌疑者即佩玦见所佩即知其能也○今案初学记二十六引白虎通同亦见上佩篇引俞本祇引能决以下】 决嫌疑 【又云能决嫌疑者即佩玦○今案白虎通见上御览六百九十二引同】 决狐疑 【王隐晋书云今灵命有二玦其一当魏厯数既终当礼大晋故与之玦几受命即天子位者皆众人所疑武皇帝能断决狐疑应天从民受曹氏禅而无疑德应佩玦故以赐焉○王石华校照陈本灵改受非也今案御览六百九十二引王晋书亦作灵命又御览即误今脱狐疑二字从作顺德误得余同陈本又今作晋即作居能断决狐疑五字改龙兴二字亦从作顾德误得俞本能断五字照本钞余与陈同】 希世宝 【魏文帝与锺繇书云邺骑既到宝玦初至捧匣开之烂然满目偎以蒙鄙之姿得覩希世之宝○今案文选捧匣下有跪发五内震骇绳穷匣开十字下接烂然本钞改作开之是永兴节录者陈俞本悉照原文添入矣】 烂然满目 【又云近南阳宗惠叔称君侯昔有美玦闻之惊喜笑与抃会邺骑先到宝玦初至捧匣跪发五内震骇绳穷匣开烂然满目○今案见文选同上与锺大理书亦节录者】 金玦 【左氏云晋献公使太子申生伐东山皋落氏乃衣之偏衣佩之金玦○今案见左俴闵二年】 玉玦 【东观汉记明帝诏曰冯鲂以忠孝典禁兵出入八年数进忠言正谏其还故爵为阳邑侯赐以玉玦○今案聚珍本东观记十三无禁字阳作杨余同御览六百九十二引东观记无典禁兵三字无其还八字余同陈本亦无禁字余与本钞同】 先主赐功臣 【袁希之汉表传云先主图成都刘璋垂出济先主大会作乐乃取金宝玉玦以赐功臣○今案陈俞本作引汉末传图作既取移刘璋在乃取下金上漆所藏二字删垂出济三字余同又案袁希之汉表傅即汉末传而隋志不著录】 美玦 【魏文帝与锺繇书云宗惠叔称君侯昔有美玦○今案详上】 宝玦 【巳见上希世宝注】 

　　○笏十八 

　　以备遗亡 【王升之笏赞云慎为德要惟善用光敬上宗贤贵不渝常用制斯器以备遗亡由是施礼升降有章○今案初学记二十六引王升之笏赞宗作尊以备作备对由是作因事余同陈本与本钞同俞本与初学记同】 书思对命 【五经要义云笏者臣见于君以书思对命○今案玉函山房本陈本同】 杼上终葵首诸侯不终葵首 【礼记云笏度二尺有六寸其中博三寸其煞六分而去一郑注曰煞犹杼也天子杼上终葵首诸侯不终葵首大夫士又抒其下首广二寸之半也○今案玉藻篇同惟煞作杀陈俞本亦改杀本钞凡杀多作煞】 诸侯前诎后直 【又曰诸侯荼前诎后直逊于天子也郑注舒懦者所畏在前也诎谓围煞其首不为椎头诣侯逊天子焉是以□□□□也○今案礼记玉藻篇逊于作襄于煞作杀□天子□□唯天子诎焉考让作逊宋钞改讳濮安懿王讳也杀作煞详上陈俞照近本改】 大夫前诎后诎 【又曰大夫前诎后诎无所不逊也郑注大夫奉君命出入上有天子下有已君又煞其下而圜也○今案礼记玉藻篇让改逊杀作煞详前】 天子以球 【又云笏天子以球玉郑注球者美玉也○今案礼记玉藻篇】 诸侯以象 【又云笏诸侯以象○今案礼记玉藻篇】 大夫鱼须 【三礼图云大夫笏饬以鱼须文竹○今案亦见礼记玉藻作大夫以鱼须文竹】 士以骨象 【又云士笏饰以象骨○今案初学记二十六引三礼图同玉函辑本三礼图据陈本引作象骨】 天子搢挺 【礼记天子搢挺方正于天下也郑注云此亦笏也谓之珽珽之言挺然旡所屈也或谓之大圭长三尺杼上又阔其首方如椎头无所屈后??互直也○今案玉藻篇无作旡阔作广改阔永兴避炀帝讳】 天子搢笏 【穆天子传云天子大服冕祎帗带搢笏夹佩郭璞云左右两佩也奉璧南面立于首下受河宗也○今案平津本穆天子传奉璧八字原是传内正文但首作寒其夹注云御览六百九十二亦引此句讹入注文今书钞亦然是由来久矣陈俞本已照改】 举笏赞功 【江表传云孙权既即尊位请会百官归功周瑜张昭举笏欲亵赞功德未及言权曰如张公之计今已乞食矣○今案吴志卷七张昭传注引江表传同陈俞本作会请余亦同】 执版交拜 【吴志云朱治领吴郡太守举孙权为孝廉后权厯位上将及为吴王治每进见权常亲迎执版交拜○今案吴志十一朱治等传同】 敛版正色 【檀道鸾春秋云桓玄尝诣会稽王道子既醉对玄张眼曰桓贼长史谢重敏版正色曰故大司马公废昏立明功高社稷风尘之论宜绝圣听○今案御览三百八十七引檀道鸾续晋阳秋贼上有温作二字版作板高作全余同俞本与本钞同陈本脱误至不可解】 以版拄颊 【世说云王子猷作桓车骑参军谓曰卿在府日久比当相料理初不答直视以手版拄颊云西山朝来致有爽气○今案世说简傲篇无日字直下有高字此条日字料字据本钞六十九公府舍人篇引补陈俞本照近本世说改】 

　　○舄十九 

　　复下曰舄 【周礼屦人职云掌王亦舄黑舄郑注云复下曰舄三礼图云履下复曰舄○今案见周礼天官同又三礼图一条御览六百九十七引亦同陈俞本屦皆误履并删三礼图以下】 使干腊也 【释名云舄腊也行礼久立地或泥湿故复其末下使干腊也○王石华校履改复今案见释衣服篇原钞又脱地字脱干腊也三字已据释名补】 赤舄 【周礼屦人职云掌王赤舄黑舄○今案详上】 金舄 【神仙传云始皇赐安期生金璧玉数千万出于阜乡亭皆置去留书以赤玉舄一辆为报也○今案二十一种秘书本列仙传緉作量余同御览舄部引此作列仙传陈俞本亦作列仙但玉数作度数緉作量】 玄舄 【三礼图云王后袆衣玄舄褕闻翟赤舄○今案御览六百九十七引三礼图袆作翚无■〈门外卦内〉字余同陈俞本照改】 缟舄 【说苑云襄成君始封之日衣翠衣履缟舄○今案说苑善说篇及本钞百二十九衣篇引日作时俞与本钞同陈本末六字改翠衣缟履也】 龙舄 【风士记云美朱爽之轻舄蹑琼龙之华光○今案御览六百九十八引风土记舄作屩下句作蔑龙舄之文章陈俞本则作衣美爽之轻裘蹑华光之龙舄疑本钞必有讹误】 豹舄 【左氏云楚子次于干溪雨雪王皮冠秦复陶翠被豹舄执鞭以出○王石华校因本钞复误履遂改履作服非是今案左氏昭十二年传同陈俞本皆删节互有不同】 革舄 【风俗通云孝文身履革舄而身衣弋绨○今案御览六百九十七引风俗通无上句身字陈俞本作孝文身衣弋绨而履革舄】 文舄 【陆续大衣经云冬被服纯青裘履文舄○今案陈俞本大作裳无被字余同】 金华 【曹植七启云金华玄舄动趾遗光○今案文选七启玄作之陈本与本钞同】 凤文 【汉武帝内传云元封三年七月七日夜二唱之后王母投于殿前履元琼凤文之舄○今案守山阁本内传三作元王母句作王母至也县投殿前琼作璚陈本作二年唱作更王上有西字无元琼二字无之字余与本钞同】 

　　北堂书钞卷第一百二十八 

　　●北堂书钞卷第一百二十九　　衣冠部下 

　　隋秘书郎虞世南撰 
　　南海孔广陶校注 
　　衣二十　　　　　　　　裳二十一 
　　袍二十　　　　　　　　裘二十三 
　　襦二十　　　　　　　　褐二十五 
　　衫二十　　　　　　　　袴褶二十七 
　　襜褕二十八　　　　　　纶巾二十九 
　　络带三十 

　　○衣二十 

　　衣者依也 【释名云凡服上曰衣衣依也○今案见释衣服篇亦见本篇下亦引】 衣其羽皮 【礼记云昔先王未有火化食草木之实鸟兽之肉饮其血茹其毛未有麻丝郑注曰此上古之时也○今案见礼运篇原钞艹误山?州以篆文相类而讹陈本改作草】 黄帝垂衣而治 【周易黄帝垂衣裳而天下治○今案系辞下】 黄帝为衣象天 【魏台访议云黄帝始去皮服布先知为上衣以象天也○今案陈本改引帝王世纪无布先知三字】 以王天下 【淮南子云古者有鍪而卷领以王天下其德生而不杀○今案俗本淮南汜论训卷作绻杀作辱王氏读书杂志厯引诸书以辨辱字之非陈俞本皆从俗本改】 以安天下 【汉杂事云高祖时大谒者臣章受诏长乐宫令羣臣议天子所服以安天下谒者赵尧举春李舜举夏儿汤举秋贡禹举冬四季各职一时制曰可举者以各举一时之事白之五时衣服似始于此○今案御览六百八十九引汉杂事五下无时字吴淑事类赋十二引所服下有衣服二字五下有时字陈俞本删大谒二句有衣服二字尧误充李误季?误倪删举者句五时误四时似作盖余同陈本谒更误魏】 取乾坤 【周易云黄帝尧舜垂衣裳而天下治盖取诸乾坤康伯注曰上衣下裳取乾坤之象有上下也○今案系辞下康伯注作垂衣裳以辨贵贱干尊坤卑之义也与本钞不同陈本删俞无末句此古汪又与今本特异处】 以庇寒暑 【释名云凡服上曰衣衣者依也人所以庇寒暑也下曰裳裳障也所以自障蔽也○今案明本释名释衣服篇庇作芘本钞脱障也二字据补陈本亦然】 以适体 【墨子云古之人未知为衣服圣人诲妇人衣服之法冬则绢绵轻且暖夏则絺绤轻且清以适身体以和肌肤而流足矣○今案近本墨子辞过篇几无完句毕氏校注本及王氏读书杂志皆据书钞以补正之陈俞本为作有服下添之制二字圣王句作故圣人作之绵作帛轻且清作清且凉和误如无末句惟俞本尚知作和然皆以意点窜耳又唐类函已改入类聚谬甚而本钞流字亦疑衍文】 以饰外 【傅玄衣铭云衣服从其仪君子德也衣以饰外德以裕内内修外饰礼有制也○今案原钞作俗内严校据百三家集傅玄衣铭改备内亦俗当是俗字之讹】 绳以应直齐以应平 【礼记云负绳及踝以应直下齐如权衡以应平郑注绳谓裻与后幅相当之缝也齐缉也○王石华校以原钞及踝误外环裻误装旁勒未改今案见礼记深衣篇据订陈本缝也下尚有踝跟也三字】 短无见肤长无被土 【又云短无见肤长无被土郑注曰为污辱也○今案见深衣篇】 夏日葛衣冬日麑裘 【韩子云尧之王天下也云云○今案韩非五蠹篇作麑本钞百廿九裘篇引亦作麑又卷八检德篇引韩子误作鹿脱儿字耳此标目误霓已据改】 如麻衣 【毛诗云麻衣如雪毛苌传曰如雪言鲜洁也麻衣深衣也○今案曹风蜉蝣篇洁作絜深衣句是郑笺标目如上衍夏字沿上条致误已删陈本并删如字非也】 纻衣 【左思吴都赋云纻衣絺服杂沓从华○今案宋文本选吴都赋从华作傱萃大字无注本文选作傱萃陈本吴误云华改萃俞本从作漎】 玉衣 【列子云周穆王时西域国有化人来王为中天台日日献玉衣旦旦荐玉食○今案近本列子周穆王篇日日作日月陈俞本域作极来下添引穆王敬之句为下有筑字余同惟铁华馆影宋本域亦作极日日作月月余同】 珠服 【左思吴都赋云矜其宴居则珠服玉馔○今案文选同】 绣衣 【汉书云武帝未郡国贼盗羣起以暴胜之为直指使者衣绣衣持斧捕之○王石华校五改武赋改贼今案汉书七十一篇不疑传捕之作捕逐余同陈俞本当作捕之又本钞脱胜下之字已据补】 绮衣 【又云文帝时单于使遗绣给绮衣○今案见汉书九十四上匈奴传陈禹谟本亦同】 文衣 【尉缭子云天子文衣文绿○今案陈俞本同】 采衣 【楚辞云采云兮若英○今案见九歌】 翠衣 【说苑云襄成君始封之时衣翠衣带玉佩剑履缟舄○今案说苑善说篇时作日无佩字本钞百廿八舄篇引亦作日陈俞本翠上无衣字带玉作玉带无佩字余同】 绿衣 【杨雄反离骚云矜芰茄之绿衣○今案严辑全汉文反骚据汉书本传及类聚五十六引同俞本同陈本衣下添引兮被夫容之朱裳七字】 龙文衣 【汉书云王莽三年正月九庙构成纳神主莽谒见大驾乘六马以五采纯为龙文衣○今案汉书九十九下王莽传构作盖构纯作毛余同陈俞本莽下添引地皇二字见误者余照改】 虎头衣 【东观记云明帝时至长安南县三老上章去见陛下甚喜帝令上殿欲观上衣因举虎头衣以畏三老○今案聚珍本东观汉记卷二明帝纪三老下厯陈七欢喜百余字永兴以上章云七字括之以下即接帝令三句陈俞本与本钞同姚辑据陈本】 桓公好服紫 【韩子云齐桓公好服紫举国尽服之○今案韩非外储说左上篇之作紫陈俞本改作尹文子服紫作紫服举作齐余亦同】 景公衣黼黻 【晏子云景公衣黼黻之衣縠绣之裳一衣而五采具○今案吴校仿宋本晏子内二第十五章縠绣作素绣本钞裳篇亦引作縠绣足知原钞非孤证也陈俞本已改】 衣文绣 【墨子云不可衣短褐衣服不美身体从容不足观也衣必文绣○今案原钞作晏子而晏子无此文蒙上条致误耳考见墨子非乐上篇俗本容下添丑羸二字王氏读书杂志已引此旧钞证之俞本脱不可五字陈本改标目作衣素绣下注见上二字可谓将错就错矣】 服纤罗 【阮籍咏怀诗云西方有佳人皎若白日光被服纤罗衣左右佩双璜○今案文选咏怀诗未收此首考见百三家阮集咏怀第十九首佩作佩陈俞本日误月陈又双误■〈雨上只下〉】 衣甚伟 【汉书曰四皓随太子入朝衣冠甚伟○今案见汉书张良传随作从陈本与本钞同】 衣甚鲜 【又杂事云张仓客从高祖有罪当斩衣甚鲜身体长大肥白如玉帝一见而美之与之言赦之○今案此事亦见汉书张苍传玉作瓠帝一见作王陵见与之言作与帝言陈俞本仍引杂事脱客从二字祖下有时字与之言作与衣服甚鲜遂赦错乱至此】 奉养极鲜明 【汉书云自吉至崇好车马衣服自奉养极鲜明○今案见汉书卷七十二王吉传陈本自吉四字作王吉字子阳余同】 奢丽必轻暖 【蔡邕女诫云今人务在奢丽志好美饰帛必薄细衣必轻暖或一朝之晏再三易衣私居移坐不因故服○王石华校女感改女箴今案百三家邕集作衣箴丽误严严辑全后汉文作女诫人作之衣作采暖作浅私居作从庆又云禹谟作衣箴张溥皆为所误今照严氏改箴作诫蔺雪堂本脱】 朝衣新暮衣弊 【桓谭新论云楚之郢都车毂击民肩摩市路相排突号为朝衣新而暮衣弊也○今案御览七百七十六引新论误车挂毂排突作交号余同问经堂辑本从陈禹谟郢作鄂注言据御览则谬矣惟严辑本全后汉文新论谴非篇是据旧钞引原钞民字缺笔者唐人传钞避太宗讳也】 素衣朱襮 【毛诗云素衣朱襮从子于沃毛苌传曰襮领也谨案子谓晋桓叔也沃桓叔所封之邑也言桓叔有德国人愿进此衣素衣中衣也以绡剌为襮文丹朱为领之缘纯也○王石华校沷改沃今案诗唐风扬之水篇陈俞本愿进以下作丹朱中衣去从桓叔以绡补为领丹朱为纯也余同】 布衣韦带 【说苑云秦王□五百里地易鄢陵鄢陵君辞而不受使台侯谢秦王王怒曰公亦尝见天子之怒乎伏尸百万流血千里唐侯曰大王亦尝见布衣韦带之士怒乎伏尸二人流血五步事见说苑云○今案说苑奉使篇侯作且尝作曾余同陈本王下脱王字余亦同原钞末衍事见说苑云王字是朱以前校语因原脱书名校者既补写而未及删之耳】 荷衣蕙带 【楚辞云荷衣□蕙带○今案见九歌】 云衣蜺裳 【又云青云衣兮白鲵裳○今案亦见九歌□作霓陈俞本改云作鳞引鱼鳞衣而白蜺裳并注】 制芰荷 【又云制芰荷以为衣集芙蓉以为裳○今案离骚篇】 被翠云 【曹植与陈琳书云被翠云以为衣载北斗以为冠带蜿虹以为绅○今案百三家曹集被作彼蜿虹作虹蜺本钞佩篇引此书亦作蜿虹俞本同陈本删末句】 短衣楚制 【汉书云叔孙通降汉王通以儒服汉王憎之乃变其服云云○今案见汉书四十三叔孙通传陈俞本无以字服下添引服字白帖十二引亦然】 短衣小褏 【又云王莽以予虞唐尊为太傅尊曰国虚民贫咎在奢泰乃身短衣小褏○王石华校据陈俞本将予虞二字旁勒非也今案见汉书九十九下王莽传原钞虚误家者泰误奋参已据订陈俞又虚作歉无咎在句乃身作乃着余同又齐次风校汉书欲改予作子抑知子虞二字隋以前本如此不可改也】 衣不曳地 【史记文帝所幸慎夫人衣不曳地○今案见史记卷十文帝本纪赞】 衣无文绣 【晋中兴书云中宗尝所幸郑夫人衣无文绣○今案御览八百十五引中兴书无尝字幸下无慎字此慎字蒙上条致误已据删陈俞本亦然并无所字】 孝已视厚薄 【尸子云孝子一夕五起视衣之厚薄杭之高卑爱其亲也已○今案此条子误已五作三据本钞卷百三十四枕篇引尸子订正又御览四百十三引视下有其亲二字枕作处无末句又七百零七引视下有亲字卑作下亦无末句余皆同平津辑本尸子佚文于各家所引似未分晰陈俞本则仍原钞之误】 老莱常服斑斓 【孝子传云老莱子年七十父母犹在常服班烂之衣为婴儿戏○今案明本吴淑事类赋十二注引孝子传无烂字余同说郛本无子传作褊襕末句作弄鶵鸟于亲删陈俞本与本钞同】 曾子不制 【庄子云曾子在衡十年不制衣服也○今案古佚丛书校宋本庄子让王篇亦脱服也二字陈俞本与本钞同】 娄钦不易 【汉书云娄敬齐人戍陇西过雒阳高帝在焉虞将军与鲜衣敬曰臣衣帛衣帛见衣褐衣褐见不敢易○王石华校标目钦改敬今案汉书四十三本作娄敬传是宋人传钞改钞以避翼祖讳者故当仍之又在误与鲜误群脱衣帛见三字脱衣褐二字皆据汉书订补白帖十二引敢作肯陈俞本亦畧增】 布衣饭牛 【庄子云鲁君闻颜阔得道之人也使以币先焉颜闾守陋闾麄布之衣而自饭牛○今案庄子让王篇麄布作苴布陈俞本俱仍作麄余同】 乌衣率将士 【魏志云始皇三年郎段□上疏理邓艾曰值岁凶年艾为区种被乌衣手执耒耜以率将士也○王石华校马改乌今案魏志邓艾传始皇作泰始郎上有议字年作旱被上有身字余同陈俞本已照改】 衣青布 【三辅决录曰王邑为从弟奇求蒋翊女盛服迎之翊辞不取但衣青布曰受父命不敢违邑乃叹曰所以与贤者婚欲为此也○今案　　　钦定图书集成礼仪典卷三百三十七引三辅决录迎作送余同陈俞本亦然二酉堂辑决录亦作返辞上有女字】 不着新衣 【世说云桓车骑不好着新衣沿后妇使故送新衣往车骑大怒使使送还传语云不经新何由故○今案惜阴轩本世说贤媛十九往误与使使作催使陈俞本妇下无使字无往字亦作催送还作持去不上有衣字由下有得字】 衣不重帛 【尹文子云昔晋国奢文公以俭矫之乃衣不重帛食不兼肉○今案棠荫馆本尹文子大道上篇奢上有苦字明陈仁锡校本亦然又见本钞百四十三酒食部惣篇引陈俞本亦添苦字】 衣不过青 【锺会母传云夫人幼少衣不过青绀○今案御览六百八十九引锺会母传同陈俞本夫人误会字】 不衣帛 【韩子云晏婴相齐妾不衣帛马不食粟○今案近本韩子脱此文考御览六百八十九引妾作妻吴淑事类赋十二注引亦作妾衣作服陈本与本钞同】 着鹿皮 【列仙传曰鹿皮公上岑山着鹿皮遂去也○今案秘书本列仙传之鹿皮公传是言既呼宗族家室令上岑山而水漂没郡者万计公着鹿皮衣遂去事陈俞本各引百余言亦详畧互异】 解毛续以为衣 【王隐晋书老莱子为楚王所聘其妻曰鸟兽解毛可续而为衣也○今案陈本改引高士传】 碎缯结以为衣 【又云董威辇忽见洛阳止宿白社中得残碎缯辄结以为衣号曰百结○今案吴淑事类赋十二注引王晋书无忽字得上有于布二字余同陈本照添俞本删忽见九字类聚也】 若悬鹑 【孙卿子云子夏家贫衣若悬鹑○今案世德堂本荀子大畧篇无家字明刻吴淑事类赋十二注引及陈本同】 百结 【见上注】 无衣裘以御寒 【楚辞云无衣裘以御寒恐溘死而不得见乎阳金○今案楚辞九辩第六章寒作冬金作春余同陈本祗存标目句】 无衣无褐何以卒岁 【毛诗云无衣无褐何以卒岁毛苌曰褐毛衣也○今案豳风七月篇毛传衣作布余同陈本注文改引七月流火二句并郑笺非本钞矣】 衣之偏衣 【国语曰晋侯使太子申生伐皋落翟衣之偏衣仆人赞之曰是衣狂夫阻之衣也贾逵注曰狂□也狂者狂夫也○今案见晋语一原钞阻误人居订考韦注狂夫方相氏之土也阻古诅字翟即狄字国语俱作翟又事类赋十二注引作偏裻陈俞本删仆人以下余亦微异汪氏辑国语三注本贾注狂下亦脱一字】 赐之外府 【说苑云魏文侯封太子击于中山三年使不往来舍人赵仓唐奉使文侯问曰子之君长大孰与寡人仓唐曰君赐之外府之衣则能胜之文侯遣仓唐赐太子衣一袭○王石华校使改侯史改大今案见说苑奉使篇又见本钞四十奉使篇引本条脱往字脱两仓字遭误道据订又吴淑事类赋十二注引说苑脱三年二字余同陈俞本亦然】 汉王解衣 【汉书曰韩信云汉王解衣衣我推食食我背之不祥○今案见汉书三十四韩信传】 世祖解衣 【东观汉记云世祖见歙与之大欢即解衣衣之○今案聚珍本姚辑本东观汉记来歙传即解句作解所被襜襦以衣歙又御览二百四十三引亦然陈俞本世祖上添引来歙与刘嘉俱诣洛阳句盖因原钞云下析杨赐以病十字乃下条窜入故陈俞补之今删衍文】 杨赐病罢诏赐御衣 【续汉书云钖赐以病罢居无何拜为太常诏赐御衣一袭○今案姚辑汪辑本续汉书杨赐传御下有府字余同陈俞本照添汪本附杨震传后】 华歆清贫时赐御衣 【魏志云歆为司徒素清贫家无儋石之储特赐御衣○今案见魏志十三华歆传同陈俞本增引】 诏卓茂一袭 【东观记云上诏曰故密令卓茂束身自修执节敦固令以茂为太傅封褎德侯赐安车一秉衣一袭○今案聚珍本东观汉记卷十卓茂传脱自修敦固四字脱衣一袭三字余同而序次各有先后姚辑本脱又御览二百零一引敦作怗令作今陈俞本敦作湻余与本钞同】 赐周瑜百领 【吴书云孙权每赐周瑜衣寒暑皆百领诸将皆不及○今案御览六百八十九引吴书同吴淑事类赋十二注引与陈俞本皆不及作莫有及者】 衣与弟子 【吕氏春秋云戎夷违齐入鲁天大寒而后与门弟子一人宿于郊外谓其弟子曰子与我衣我活我与子衣子活我国土也子不肖也子与我衣弟子曰夫不肖人恶能与国士衣哉戎夷与弟子衣戎夷夜半而死弟子遂活矣○王石华校补我活二字不肖二字今案吕氏春秋恃君览篇郊作郭哉下作戎夷太息汉曰嗟乎道其不济夫下接解衣与弟子句本钞百五十六寒篇引入作如亦作郭哉下作戎夷笑曰接道其以下陈本如字郭字照改外下添寒逾急三字士也下添为天子惜死句肖也下添不足爱三字余同】 持衣衣延年 【徐延年传曰道士姓徐名延年平阳人见人持新黄罗衣衣延年五月五日三更之中夜月明若白日从五亿万人登仙○今案御览八百十六引筡延年别传道作进无平阳三字见作仙无五月以下陈俞本脱姓字名字衣下衣字作云中夜作时白日作昼余同】 奉羹污衣 【东观记云刘宽夫人欲试宽伺当朝会装严已讫使待婢奉肉羹翻污朝衣宽曰徐徐○今案聚珍本姚辑本东观记刘宽传无侍字收作宽徐曰羹烂汝手余同姚辑本有脱字陈俞本皆改引范后汉书】 对灶炙衣 【又云上闻王郎军将至复惊去至南宫天大雨上引车入道傍空舍灶中有火冯异抱薪邓禹炊火上对灶炙衣○今案聚珍本姚辑本东观记光武记傍作旁余同俞本无将字傍亦作旁陈本改引范后汉何也】 使作徒衣 【又云锺离意辟大司徒侯霸府诏使诣河内时冬寒徒病不能行路迥弘农意辄移属县使作徒衣县不得已与之而上书言状意亦具以闻○今案聚珍本东观汉记锺离意传诏下无使字作部送徒三字余同又御览四百十九引东观作送徒无部字余亦同陈俞本改引范后汉书与聚珍同姚辑本脱】 傅作贼衣 【范汉书云虞翊为朝歌长朝歌贼宁季州郡不能禁翊乃潜遣贫民能缝者佣作贼衣以彩线缝其裾○王石华校服改歌今案范书八十八虞翊传线作綖裾作帜陈俞本与本钞同】 犯劓者赭衣大辟者布衣 【尚书大传云唐虞象刑犯劓者赭衣大辟者布衣衣无领○今案陈恭甫疏证本据书钞及酉阳杂俎卷八引同此条脱无字据本钞象刑篇引大传补陈俞本无末三字】 禹入裸国欣然解衣 【○今案此条脱注宋人传钞误入下篇少君布裳条下以晏子作注陈本竟删之今据严氏校书钞例移附此篇之末俞本改衣作裳注引风俗通今查无此而见淮南子原道训篇云禹入裸国解衣而入衣带而出】 

　　○裳二十一 

　　上衣下裳 【傅玄裳铭云上衣下裳天地则也服从其宜君子德也○今案百三家傅玄集裳铭祇收此四句】 积素以为裳 【周礼司服职云视朝则皮弁服郑注视朝视内外朝之事也皮弁之服十五升白布衣积素以为裳○今案原钞锐服字白误自据周礼注订陈俞本同】 丹霞以为裳 【阮籍清思赋云厌白玉以为面覆丹霞以为裳○今案百三家本阮籍集清思赋覆作披裳误衣陈俞本皆作覆原钞误履据本篇下引改但霞篇引覆又作假】 集芙蓉以为裳 【楚辞云集芙蓉以为裳○今案离骚篇】 采薜荔以为裳 【又云采薜荔以为裳○今案初学记二十六引同】 衣縠绣之裳 【晏子云景公为曲潢使其深灭轨横木龙蛇立木鸟兽公衣黼黻之衣衣谷绣之裳○今案吴校防宋晏子内二第十五章縠作素陈本亦改素皆非也本卷上衣篇亦引作縠可证】 纱縠之裳 【刘梁七举云黼黻之服纱縠之裳繁饬参差微鲜若霜○今案御览六百九十六引七举同严辑刘梁文亦祇据御览引俞本同陈本有上二句】 黻衣绣裳 【毛诗云君子至止黻衣绣裳毛苌曰青而黑谓之黻○今案秦风终南何有篇原钞曰下衍长字而误面黑误墨据毛传订正陈俞本作黑与青余同】 绿衣黄裳 【又云绿兮衣兮绿衣黄裳○今案邶绿衣篇原钞衣兮误朱兮已据订】 褧裳 【又云衣锦褧衣裳锦褧裳○今案郑风之丰篇】 华裳 【楚辞被华裳之芬芳○今案御览六百九十六引被作采余同】 文绣 【管子云昔桀之时女乐三万人无不服文绣○今案管子轻重甲篇】 芙蓉 【杨子云反骚云衿芰荷之绿衣被芙蓉之朱裳○王石华校友改反其茹改芰荷今案本钞又衿误矜据初学记廿六引订御览六百九十六引下句被作披陈本不误】 丹霞 【阮籍清思赋云厌白玉以为面覆丹霞以为裳○今案详本篇上引】 白蜺 【楚辞云青云衣兮白蜺裳○今案见九歌初学记廿六引亦同】 泽父莎裳 【符子云有泽父者冠葭芦之笠纳兼□莎裳褐衣缓步而去矣○王石华校以原钞纳兼下一字有误涂去今案玉函山房辑本符子谓据御览九百九十三引作纳鹿之履考御览无之或卷数有误欤又注云书钞百二十九作霞笠兼云云盖据陈俞本耳陈俞又父误火】 少君布裳 【东观汉记云鲍宣之襄桓氏女字少君宣尝就少君父学奇其清苦以女妻之资送甚盛宣谓妻曰少君生而娇富习美饰吾贫贱不敢当礼妻曰大人以先生修德守约故使贱妾侍执巾栉既奉君子唯命是从宣笑曰能如是乃吾志也乃悉归侍御服饰更着短布裳○今案聚珍本二十二鲍宣妻传资作装宣笑十一字作妻乃姚辑本脱习美六字余与聚珍同又御览六百九十六引与聚珍同陈俞本亦改装字余则互有详畧】 被裳鼓瓮 【晏子云景公饮酒数日去冠被裳自鼓盆瓮○今案原钞标目禹入裸国二句是从衣篇窜来陈本改此是也从之但陈注尚脱盆字耳考俗本晏子作饮酒而乐释衣冠自鼓缶十字迥殊矣王氏读书杂志曾引旧旧钞以正俗本之误】 单裳而坐 【刘昆列传云亲故有穷老者每见之拜起甚恭或脱袴以与之者或单衣裳而坐其天仁如此○今案聚珍本姚辑本东观记及范后汉书刘昆列俴均无此条或经佚去惟陈俞本同】 莎裳而去 【见上泽父莎裳注中】 墨子裹足 【淮南子云昔楚欲攻宋墨子闻而悼之自鲁趋而往十日十夜足重茧而不休息裂裳裹足也○今案汉魏丛书本淮南修务训无往字末五字作裂衣裳裹足至于郢王氏读书杂志谓陈本依俗本改末句非是俞本亦照陈改】 樊哙里楯 【续汉书舆服志云樊哙持铁楯闻项羽欲杀汉王哙裂裳以裹楯冠之○今案续汉志与御览六百九十六引皆同陈俞本欲作有意余亦同】 绛纱裙 【东宫旧事云太子纳妃有绛纱复裙○今案初学记廿六引晋东宫旧事太上有皇字陈本与本钞同】 缃绮裙 【古诗云缃绮为下裙紫绮为上襦○今案见郭茂倩乐府诗集廿八陌上桑初学记廿六引裙作裳陈本古诗云三字作古乐府陌上采桑亦改裙作裳余同】 碧缬裙 【西河记云西河无蚕桑妇女着碧缬裙上加细布裳○今案御览八十四引西河记同张澍二酉丛书辑脱上字余亦同谓据书钞御览引盖从陈本故无上字俞本亦然】 纨素裙 【繁钦定情诗云何以答欢欣纨素二条裙○今案冯辑古诗妇卷五繁钦诗欣作悦二作三初学记廿六引亦作三余同陈本与本钞合】 织成裙 【张敏神女传云班义起感神女智琼智琼复去赐义起织成裙衫○今案严辑张敏神女传亦据书钞引班作弦复改后余同陈俞本删复字余亦同】 青羽裙 【真人王君内传云南极夫人被锦服青羽裙○今案本卷下袍篇引亦作王君陈本误作三君因□初学记二十六引致误也】 服素裙 【束皙近游赋云若夫祭奠之醊视里往来服素裙之神从曳蓝缕之登塞○今案百三家本束皙集近游赋脱陈俞本素误索脱之裨从之登塞六字余亦同】 管宁着布裙 【魏志云宁着皁帽布孺袴布裙随时单复○王石华校单改皁服改复据陈本也今案魏志十一管宁传亦同又脱布裙二字照补】 王良妻布裙 【东观记云王良字仲子为大司徒司直王良妻布裙徒跣曳柴○今案见聚珍本东观记原钞跣误□□改御览四百三十一引无徒跣二字陈俞本脱字仲子三字大字司直字余同姚辑本有大字脱布裙二字余与陈俞同】 布裙荷屐 【庾仲雍制州记云刘盛公枝江人桓司空临州与上佐游于灵溪盛公诣市还着练帽布裙荷屐诣桓司空也○今案御览六百九十八引庾荆州记着炼帽七字作皂蓝布裙以杖荷屐余同本钞帽篇引亦作练帽屐篇引临州作临江练作白履作屐陈俞本节引而详畧不同仍作练帽作屐本条屐误履已更正】 

　　○袍二十二 

　　丹纱袍 【邺中记云石虎临轩大会着丹纱袍○今案聚珍本邺中记丹作碧注云御览载此条作丹陈俞本与本钞亦同】 碧纱袍 【虞谭家记云泰宁二年诏赠大夫人碧纱袍○今案陈俞本家误笔删人字余同此人字当属下读也又后赵石虎有太寍年号北齐武成帝有太寍年号均无二年惟晋明帝有太寍二年晋亦有虞潭当是晋事】 绛绫袍 【齐谐记云余杭县有一人姓沈名纵其家近山尝一夕与父同入山至三更忽见一人着绛绫袍云是■〈门外卦内〉山王○王石华校以原钞谐误诗因改作地沿陈本之误也今案　　　钦定图书集成食货典三百十七及御览卷八百十六引齐谐记■〈门外卦内〉作鬬玉函辑本齐谐谓书钞引齐地记无一人句三更作更余只据陈本耳俞本与陈同惟■〈门外卦内〉字皆未改】 金兽袍 【刘义恭启事云赐臣金兽袍珍制巧饰○今案陈俞本同】 珠袍 【搜神记云有谈生读书通夕不寐夜有女子姿色无比求为生妻经三年生一儿祝云慎勿以火照我三年后可照耳生不能忍俬照之自腰上肉如人腰以下乃枯骨尔后妇求去将生入华堂奥室以珠袍与之○今案学津本搜神记十六火照二句在生儿上骨尔下二句作暂随我生生随之去入华堂十一字珠上有一字惟御览六百九十三引与本钞同是学津本已经后人改窜矣陈俞本脱将生句与作赠余亦同】 太上着流霞 【真人王君内传云太上丈人着流霞羽袍芙蓉之冠○今案御览六百九十三引王君内传君作褎余同陈俞本仍误作三君余亦同】 上元服青霜 【汉武内传云上元夫人服赤霜之袍非锦非绣不可名字○王石华校名不可改不可名今案守山阁本汉武内传青作赤钱锡之校云广记作青原钞脱非绣二字据补陈本人下有降武帝三字袍下添引云采乱色四字名字作得名盖据类聚引六十七引订也】 魏武遗贵室 【魏武帝与杨彪书云今遗足下贵室错采罗縠锦袍一领○今案百三家本魏武集采作彩锦袍误裘陈俞本亦改彩余同】 惠帝赐卢志 【四王起事云惠帝与成都王自邺还洛阳既至赐中书监卢志鹤绫袍一领也○今案高江村补编珠卷三引四王起事同本钞赏赐篇亦引鹤绫句陈俞本起误遗鹤上有云字余同考隋书经籍志旧事类有四王起事四卷晋延尉卢琳撰】 赐尚书皂袍 【后汉书云药崧河内人为郎尝宿台上无被帝每夜入台见松甚嘉之自此帝诏大官赐尚书以下朝夕餐给帷被皁袍矣○王石华校补餐字皁字今案范后汉书七十一锺离意传乐松作药菘无袍作无被每上有帝字见下有崧字据订又宿作独直未改陈俞本俱改并增引】 给将士韦袍 【刘弘教云将士寒穷者皆本部为之增给一韦袍○今案御览六百九十三引刘弘与督将教无增字袍下有复帽二字陈本增误曾俞本与本钞悉同】 取绨袍以赐之 【史记云秦相范睢与魏人须贾有隙及贾使秦睢自称张禄先生往见贾贾见其寒取一绨袍以赐之及数其罪曰尔得无死者特以绨袍恋恋有故人之意○今案见史记范雎列传类聚六十七引使误便及数句作及雎数贾罪御览六百九十三引恋恋有误作有恋陈本与类聚同】 脱布袍以与之 【续搜神记云郭璞每自占知其凶终尝行建康见塘逢一趋走少年甚寒墣便脱布包以与之○今案搜神后记卷二见作栅布上有丝字又御览六百九十三引无续字自占作自为卦无行建五字布作青丝余同陈本亦无字脱知字无见塘二字余亦同】 倪宽袍若仆妾 【盐铁论曰倪宽练袍衣若仆妾食若佣夫○今案见盐铁论救匮篇第三十陈俞本同】 马后袍极麄疏 【东观记云马后袍极麄疏谏王朝望见乃以为绮○今案聚珍本东观记马皇后传麄作麤王作主乃作反御览六百九十三引仍作王余与聚珍同俞本无朝字余与本钞同陈本无望字改末句为皆不敢服锦绣非是】 子思缊袍无里 【说苑云子思居卫缊袍无里旬日而食○今案原钞标目作曾子小注作君子考说苑立节篇曾子布衣缊袍未得完与本钞不对惟同卷下段作子思居卫缊袍无表二旬而九食似也又本钞百四十三酒食部惣篇引子思一条无居字表误枣白帖十二引居作在里作表皆相近俞本已改子思陈改注孔丛子】 举缊袍以示之 【袁山松后汉云灵帝欲以羊续为太尉使拜三公者皆输东园礼钱千万令中使督之续乃坐人于单席举缊袍以示之○今案姚辑袁山松后汉书同钞单席误食字据订御览六百九十三引无令字无坐人于食四字　沬及陈本脱皆字人作使者余亦同盖据类聚六十七引订也】 出葛袍以示使 【古今善言曰灵帝欲用南阳太守羊续为三司而中官求其赂续出黄纸补葛袍以示使者○今案御览四百卅一引古今善言脱羯字又六百九十三引葛误黄脱纸补二字原钞末句只有续出补三字同余窜误不成句法今合御览订正之陈俞本亦脱中官二字脱黄纸二字】 

　　○裘二十三 

　　取彼狐狸 【诗曰一之目于貉取彼狐狸为公子裘毛苌传曰于貉谓取狐狸皮也郑笺云往搏貉以自为裘也○今案诗豳风七月篇考郑笺本条搏下脱貉字此作自据订陈俞本同】 以素丝饰 【郭璞毛诗拾遗云古者以素丝饰裘○王石华校因标目以上衍取字删之今案陈本同】 供尊者助女功 【毛诗云取彼狐狸郑笺云往博貉以为裘狐狸以供尊者言此时寒宜助女功也○今案诗豳风七月篇郑笺供作共此上有言字照补】 麛裘豻褎 【礼记云麛裘青豻褎绞衣以裼之郑注豻胡人也吕氏春秋云孔子始用鲁鲁人谤之曰麛裘而豻褎投之无邮○今案礼记玉藻篇同又见吕氏春秋十六乐成篇及御览六百九十四引豻褎作鞞谤作鹥诵余亦同陈本祇引礼记】 狐裘 【又云君子狐青裘豹褎玄绡衣以裼之郑注云君子大夫士也绡绮属也染之以玄于狐青裘相宜也狐青裘盖谓玄衣之裘也○王石华校扬改裼补于字今案礼记玉藻篇同】 缀凤毛 【王子年拾遗云周昭王凤毛以为裘○今案胡校拾遗记卷二作周昭王廿四年缀青凤之毛为二裘原钞周误燕照订陈本缀作以余同初学记廿六白帖十二所引】 缀孔翠 【傅玄乐府云轻裘缀孔翠明珂曜珊瑚○今案陈俞本及傅节子辑本同】 日出有曜 【毛诗云羔裘如膏日出有曜谨案桧君好洁其衣服日出照曜羔裘光泽如膏也○今案诗桧风羔裘篇陈本好误如余同】 天下无双 【史记云孟尝君为相秦或说秦昭王曰栅尝君贤而又齐族也今相必先齐而后秦秦昭王乃囚孟尝君有一狐白裘值千金天下无双以献之昭王其幸姬又欲得之问客莫能对下座为狗盗者乃夜为狗入秦宫藏库中盗所献狐白裘献之王幸姬姬言于王王赦免之○今案史记孟尝君传原钞囚误请据订惟末句作昭王释孟尝君与本钞异陈俞本亦互有不同】 千镒 【墨子云河水之大非一源之水千镒之裘非一狐之白○今案见墨子亲士篇毕氏校注本作江河之水非一水之源谓古用原字俗本乱之是据类聚六十七之说王氏汉书杂志云俗本墨子作江河之水非一源也脱之水二字当引旧钞补之是毕王两家论之甚详然旧钞上句寔作河水之大非作江河之水何未辨证耶陈本亦与本钞同】 千金 【秦青子云有千金之裘而无千金之布○今案御览六百九十四引作秦菁子余同陈俞本删青字】 非一狐之皮 【说苑云千金之裘非一狐之皮先王之法非一士之智也○今案见说苑建本篇类聚六十七引先王句误王法二字智作知陈本智亦作知余同】 非一狐之白 【杜笃众瑞赋云夫千金之裘非一狐之白雅颂之声非一家之作也○王石华校据陈本象改众子改千今案严辑全后汉文杜笃众瑞赋祇据书钞一引】 锦裘 【魏武与杨彪书云今赠足下锦裘三领○今案百三家魏武集三作二陈俞本均作三与本钞同】 罽裘 【傅子云谢旗房陵都尉战有功太子赐旗罽裘豹裀也○今案陈俞本脱谢旗二字赐下又脱旗字余同】 豹裘 【东观记云东平王苍来巿章帝以王冒寒涉道王乘马豹裘○今案聚珍本姚辑本东观汉记东平宪王苍传来朝作上疏愿朝章帝作上冒作触马豹作舆貂类聚四十五引与聚珍同又六十七引则作来朝余与聚珍同陈本亦然】 鼲裘 【吴书云陆逊破曹休上为与羣僚大会酒命逊对舞解所著鼲子裘赐逊○今案海录碎事卷五引吴书无为与羣僚四字无酒字对字题子作白风?吾子余同陈俞本上为与作吴主集余亦同】 鹔鹴裘 【西京记云司马相如与卓文君奔俱至成都居家以所服鹔鹴裘贳酒○王石华校子改与今案御览六百九十四引西京杂记无奔俱三字家作贫鹴作鵊近本西京杂记卷二及陈本奔作还居家作居贫愁懑又陈本贳酒作就市鬻酒余同盖从初学记廿六所引也】 翠云裘 【宋玉讽赋云主人之女翳承月之革被翠云之裘○今案汉魏七十二家本宋玉集月作日革作衣被作披初学记廿六引革作华陈本讽作风二字本通宋玉原有风赋讽赋二篇】 雉头裘 【晋咸寍起居注云大医司马程据上雉头裘一领诏曰据此裘非常衣服销费功用今于殿前烧之○今案类聚六十七引咸寍起居注销作消今作其余同初学记廿六引无医字今作宜白帖十二引有医字陈本大作太删医字余照改】 狐腋 【王褒四子讲德论云千金之裘非一狐之腋○今案文选及初学记廿六引百三家王褒集皆同】 有粹曰 【吕氏春秋曰天下无粹白之狐而有粹白之裘○今案见吕氏春秋孟夏纪】 温且轻 【说苑云赵简子宰曰狐貉之裘温且轻简子曰吾非不知○今案见说苑反质篇貉作白余同御览六百九十四引宰上有衣羖羊之裘其六字狐貉之作狐裘则又无末句陈俞本增自变量十字互有同异】 绣户洞房蓑不如裘 【刘子云今处绣户洞房则蓑不如裘被雪沐雨则裘不及衰以此观之所用随时故也○今案陈仁锡校本刘子适才篇所用六字作适才所施随时成务各有宜也三句陈本照改而本钞是节引耳至绣户误网两蓑误襄已据订】 袭裘不忧至寒 【王褒圣主得贤臣颂曰服絺绤之凉者不苦盛暑之郁悒袭狐貉之裘者不忧至寒之凄怆何则有其具者易其备贤人君子亦圣王之所以易海内也○今案文选悒作燠裘作暖凄怆作凄沧余同又案永兴此条采入裘篇是裘非暖无疑可证宋本文选之误而陈本竟为宋本所欺将标目小注皆改作暖何耶】 重裘患不清凉 【赵书曰及桑盛暑重裘累茵使人扇患不清凉斩扇者○今案类聚十九引赵书同又御览六百九十四引患作恚陈本脱汲寻字累字茵改因扇下添扇者悉罢句患作而又脱末三字俞本亦脱累因加扇者句患作恚余与本钞同】 道人玄狐 【黄帝出军诀云黄帝伐蚩尤末克睡梦西王母令道人被玄狐裘以符受之○王石华校补睡字今案初学记廿六引出军诀克误先脱睡梦二字无合字道误遗御览六百九十四引无睡字令作遣被作披陈本标目改遣小注作道余与本钞同军误兵伐误伏是据类聚订】 皋陶择羝 【尸子云皋陶择羝之裘○王石华校以原钞尸误户遂从陈本改尹非也今案棠荫木古吴陈刻本尹文子皆无此文考平津辑本尸子佚文正有皋陶择羝之裘之御之句注见书钞衣冠部及广博物志卷十是时孙氏已得此影宋本矣】 狐白坐堂 【晏子曰景公时雨雪三日被狐白裘坐于堂侧阶○今案见晏子春秋内篇谏上俗本阶作陛陈俞本亦然王氏读书杂志特引此旧钞以正其误】 鹤氅而乘舆 【世说云孟昶未达时家在京尝见王恭服鹤氅而乘舆于时微雪昶于篱间窥之汉曰此真神仙人也又谢万诣简文万来无衣帻可前简文曰但前不须衣帻即呼使入万着白纶巾鹤氅裘履版而前○今案孟昶一段见世说企羡篇京下有口字仙下有中字俞本无谢万一段余同陈本祇节引上段语亦不尽同】 君右虎裘厥左狼裘 【礼记云君右虎裘厥左狼裘郑注曰卫尊者宜武猛○今案原钞脱虎字据礼记玉藻篇补】 鹿裘以朝 【晏子云晏子相景公布衣鹿裘以朝公曰夫子之家若此其贫也韩子云尧之为君冬则鹿裘夏则饰葛○王石华校以韩子二字原误孙子公遂照俞本改王孙子非也今案吴校仿宋本晏子外篇七同原钞误移晏子云三字在贫也下已更正又考韩非五蠹肩有此文鹿作麑御览八十引饰葛作葛衣本钞俭德篇引亦有此二语本篇下第六条亦引上句是可为韩子之证俞本作王孙子未知何据陈本则误引晏子内篇几四百字作补何耶】 豹裘入朝 【筦子云武王为侈靡令曰豹襜豹裘方得入朝○今案近本管子脱初学记廿六引同御览六百九十四引移作役余亦同】 狐貉以居 【论语云狐貉之厚以居郑注云在家以接宾客又管寍别传云寍字幼安性至孝每祭祀未尝不伏地流涕常着布裳貉裘○今案见乡党篇又御览六百九十四引管寍别传常作恒无性字考唐穆宗宋真宗王?匀讳恒是唐宋传钞时改避者】 犬羊不裼 【礼记云犬羊之裘不裼郑注质畧亦庶人无文饰也○今案礼记玉藻】 底春被裘 【列子云林类底春被裘拾遗穗于故畦并歌并进注曰底者当也○今案近本列子天瑞篇并歌作行歌又本钞百零六歌篇亦引原钞脱底春等字据补铁华馆影宋本及陈本行亦作并】 五月被裘 【吴越春秋云延陵季子见路有遗金谓薪者取金对曰五月被裘负薪岂取遗金者哉○今案汪校秘书本吴越春秋脱此条类聚八十三引吴越春秋被作披岂取下脱遗字又御览六百九十四引子下有适齐二字谓作呼对曰作薪者曰负作而末句作资以金者哉陈俞本薪者下有请字余与本钞同】 冬日麑裘 【韩子云尧之天下王也冬日麑裘○今案见韩非五蠹篇此条尧误克冬误各据订又本钞卷八俭德篇引作鹿裘卷百廿九衣篇引作霓裘陈俞本亦改霓考论语麑裘疏云鹿子皮以为裘则作霓者必误】 冬日黑裘 【又曰孙叔敖冬日黑裘夏日葛衣○今案近本韩子外储说左篇敖下有相楚二字但黑作羔考羔是黑色陈俞本亦作黑各有取义不可改也】 司裘献良 【周礼天官司裘职云仲秋献良裘郑注曰良善也良裘王所服也所谓黼裘与○今案周礼天官陈本删良裘以下注】 渠搜献珍裘 【田俅子云禹治水毕天赐立圭渠搜之人服禹之德献其珍裘○王石华校以圭下衍神始二字删之今案御览六百九十五引田求子无禹治八字余同陈俞本改引帝王世纪微异然究非原钞也】 赵相送黑貂 【战国策云苏秦说赵相李兑送秦以黑貂之裘黄金百镒○今案见赵策亦见本钞九十八谈讲篇引陈本送作遗余同】 魏文致白鼲 【魏文与孙权书云今因赵咨致文马一匹白鼲子裘一领○今案百三家魏文集与孙权书同陈俞本因误赐脱致字余亦同】 老人涉溜解裘衣之 【战国策云齐襄王立田单相之过鲁有老人涉淄而寒出而不能行坐沙中田单见其寒欲使后车分衣无可分者乃解裘而衣之○今案近本齐策鲁淄二字皆作菑高注云菑淄同原钞淄本误溜以形近而讹惟鲁字迥殊耳又原钞相之误相知脱能字沙字寒误衣又脱无可分字皆据国策及本钞卅九振恤篇引齐策互证订补陈本亦改鲁作淄误矣考类聚六十七引齐策正作鲁此古本不可擅改也】 今史平允解裘覆之 【魏氏春秋云高惠文为剌奸令史既处法平允又夙夜匪懈至睡则抱文书而寐太祖尝夜微出观察诸吏见而哀之徐解裘覆之而去自是辟焉○今案本钞卅六鄞官篇六十尚书令史篇皆引魏氏春秋高惠文作高轸睡则作拥膝无当夜八字余同魏志廿四高柔传注引魏氏春秋亦作拥膝余与原钞同御览六百九十四引脱平允一句寐作寤陈俞本又作高柔作拥桼??作而寝余同】 相如贳 【汉书酒司马相如传云相如家徒四壁立相如乃以所服鹔鸖裘就市人相质贳酒与文君为欢○今案汉书五十七上相如传有壁立以上无贳酒事惟见西京杂记及本篇上引陈本改贳作鬻何耶此必初引本传后改杂记而忘删易亦书名亦未成书之一证也】 越石达情 【刘越石与丞相笺云致裘一领亦达其情耳○今案原钞脱与丞二字亦误赤据百三家刘集补订陈俞本并删相字非是】 鲜卑鼲子 【汉书曰有貂纳鼲子皮毛以为裘也○今案汉书百二十鲜卑列传下句作皮毛柔蝡故天下以为名裘本钞节之耳陈俞本误作豹貉■〈鼠留〉子又加案语云■〈鼠留〉食竹根鼠非原钞矣】 西国吉光 【十洲记云汉武帝天汉三年西国王献吉光毛裘裘色黄盖神马之类也○今案说郛本十州记作黄色恐误考类聚六十七初学记二十六引十洲记正作色黄陈本与本钞同】 

　　○襦二十四 

　　紫罗 【语林曰谢镇西着紫罗襦乃据胡床弹琵琶作大道曲○今案见类聚卷七卷四十御览卷五百八十三引语林同又御览卷六百九十五引有大市佛图门楼上七字陈俞本与本钞同】 紫绮 【古诗湘绮为下裙紫绮为上襦○今案见郭茂倩乐府廿八陌上桑亦详本钞裳篇引此条湘误细裠误展据订陈本裳篇不误祇照初学记引改裙作裳而此误细展二字并将上下字易置复加案语谓展丹縠衣也俞本从之又将错就错矣】 织成 【西京杂记云赵飞燕为皇后其女弟上遗织成上襦○今案见学津本西京礼记卷一及初学记廿六引为上有立字脱女字上襦作裙余与本钞同陈本燕作燕弟下添引在昭阳殿四字俞氏唐类函又改入类聚谬矣】 罗襦 【湻于髡十酒记云罗襦衿解微有香泽○今案见史记百廿六滑稽列传香作芗陈俞本与本钞同】 绮襦 【汉书云班伯金华之业绝公与王许子弟为羣在绮襦纨袴之间○今案见汉书叙传标目绮　上无织成二字此乃蒙上条西京杂记而误又业误叶脱王字脱弟为字皆据删订考本卷下袴褶篇亦引但汉书袴作绔惟此与下引皆作袴耳陈本出上有班字间作中是从类聚卷六十七引改又本钞中改间永兴兼避隋讳者】 绣縠 【东宫旧事云太子纳妃有紫縠襦绛纱绣縠襦○今案御览六百九十五引东宫旧事同】 金银 【述异记云干罗者慕容戍十二世祖也忽一夕着金银襦铠乘白马金银鞍勒自天而坠鲜卑神之○今案御览六百九十五引述异记十二作十一本钞百廿六勒篇引又作十世陈俞本及杜公瞻编珠卷二引夕下有见一神人四字末句作鲜卑神也】 紫縠襦 【东宫旧事云太子纳妃有紫縠襦绛纱绣縠襦○今案同上绣縠一条惟标目脱柴字照补陈本亦脱柒字】 珠襦 【吴越春秋云阖闾葬女以珠襦之宝○今案秘书本吴越春秋阖闾内传第四云吴王有女食鱼自杀阖闾葬于西门外即接以珠句】 第五布襦 【东观记云第五伦虽为一千石常衣布襦○王石华校拾改伦今案聚珍本姚辑本东观记第五伦传常衣句作卧布被陈俞本为误有余与本钞同】 管寍布襦 【魏志云管寍恒着皁帽布襦布裙随时单复○王石华校帛改皁今案又脱襦字复误覆皆据魏志十一管寍传及本钞裳篇引订改陈本脱袴字复误服俞本脱袴布以下】 蜀民无襦 【东观记云廉范字叔度为蜀郡太守邑宇逼侧旧制禁民夜作以防火灾而烧者日相属范乃毁先令但严使储水而已百姓乃歌之曰廉叔度来何暮不禁火民安堵平生无襦今乃袴○今案聚珍本姚辑本东观记廉范传无灾字先作前平生句作昔无襦今五袴此条范误范堵误作已据改又类聚五十引亦与聚珍同陈本改引后汉书】 道伦冬不服襦 【王韶孝子传云竺弥字道儒本外国人居吴兴遂为民父母亡道伦瘠毁冬不服襦袴○王石华校以原钞遂为民误作遂民为照陈俞本抹去非也今案陈俞又瘠上添哀痛二字】 司马宣王无私施 【世说云司马宣王从辽东还有六十假士寒冻于车乞一孺公与之酒左右曰官不少襦白赐之公曰襦官物人臣无私施也○今案惜阴轩本世说新语脱此文御览六百九十五引作世语与作乞白作可物上有中字无人字余亦同陈俞本六十□士作老人二字车作路白作何不余与御览同】 锺离子为徒作 【锺离意别传云意为司徒议曹掾以诏书送徒二百余人到河北遇隆冬到洪农县使令出钱为徒作襦袴光武谓侯霸曰所使掾仁恕为国用心诚良吏也○今案御览二百零九引意别传二作三洪作宏仁误人本钞掾篇引亦作三百此条意下衍自河北过因五字遇误过脱书字脱钱字脱作襦袴字皆据订陈俞本标目子下衍阿字皆改引后汉书又宏改洪者宋宣祖讳宏殷传钞者改避耳】 

　　○褐二十五 

　　褐毛布也 【毛诗云无衣无褐何以卒岁郑笺云褐毛布也卒终也人之贵者无衣贱者无褐何以终岁也○今案豳风七月篇郑笺同】 拂褐诣宣王 【新序云齐有妇人?极丑号无盐女臼头深目长大壮节质肥少发折腰出胸肤如点漆行年三十无所容入乃佛褐诣宣王曰愿当君王盛颜○今案新序杂事第二无?字大壮作壮大质肥作肥项肤如句作皮肤若漆当作见铁华馆校宋本大壮作肚大末作愿一见余与近本同陈俞本则各有详畧考?古貌字本钞多作?】 被褐说张 【范晔后汉书云张玄字处微有才畧以世乱不仕司徒张温数以礼辟不就中平二年温以车骑军欲出征凉州将行玄以田庐被褐带索要说温温不能用也云云○今案范书六十六张霸附玄传微作虚数以句作辟不能致原钞中平误建中就误绝已据订陈俞本亦误建中余与本钞同考后汉无建中年号灵帝乃有中平二年】 被褐怀珠玉 【阮嗣宗咏怀诗云被褐怀珠玉颜闵相与期○今案百三家集阮籍咏怀诗其十五同】 被褐怀玉 【老子云圣人被褐怀玉家语云子路问曰有人于此被褐而怀玉何如也○今案老子知难第七十同又家语三恕第九无也字亦同陈俞本删老子祇引家语脱问字】 衣褐怀璧 【史记云赵王得楚和氏璧蔺相如奉璧西入秦秦王无意偿城邑相如使从者衣褐怀璧便道亡归○今案见史记蔺相如传末句作从径道亡归璧于赵陈俞本亦照改】 衣褐堕履 【史记云张良尝容出游下邳圮上有一老父衣褐至良所直堕其履圮下谓良曰孺子下取履○今案见史记留侯世家作尝从容步游下邳原钞脱尝容二字从误徒据订又本钞百卅六履篇引亦作尝从容出游两引皆作出或隋以前本如是但堕上有直字此脱据补陈俞本竟删作张良游下邳亦脱直字】 短褐不全 【汉书云贡禹上书云年老贫穷而家赀不满万钱妻子糠豆不赡裋褐不全○今案汉书七十二贡禹传糠作全作完陈俞本与本钞同陈则裋误短俞不误】 裋褐 【古诗云裋褐中无絮带断续以绳○今案御览六百九十三引同陈俞本均裋误短】 縠皮为褐 【裴渊南海记云蛮夷俗不蚕取縠皮热极为褐○今案御览六百九十三又九百六十引裴渊广州记无俗不蚕三字余亦颇异惟陈俞本与本钞悉同】 

　　○衫二十六 

　　白縠 【东宫旧事云太子纳妃有白縠绢衫并柴结缨○今案初学记廿六引东宫旧事作绢衫余同又御览六百九十三引太误天亦作绢结缨作玉緌本钞绢误销据订陈本縠下添引白钞白三字余亦同俞本删此门】 曰越 【冯异传云吴选曹令史长沙刘卓字德然病困梦见一人以白越单衫与之语曰汝着北衫污火烧便洁也○今案初学记廿六引御览六百九十三引均作魏文帝别传脱长沙二字脱字德然三字困作荒语作言无此字余同又初学记别作列本钞冯异传三字传钞误笔耳陈本删之是也】 织成 【祖台之志怪云建安小吏曹着为庐山使君所迎配以女婉着形意不安屡求请退婉潸然垂涕赋诗序别并赠织成单衫○今案初学记廿六引志怪安作康女误文垂作流脱诗字单作裈本钞小吏篇引志怪亦单作裈陈本照初学记改而仍诗字单字】 

　　○袴褶二十七 

　　亲耕青缣 【赵书云裴宪撰三正东耕仪中书令徐光奏亲耕改服青缣袴褶○今案本钞帻篇已引赵书改服以上御览八百十八引赵书中书令以下陈俞本青上有宜服二字余同】 南郊班绣 【万道盛北疆记云芦生南郊着皁斑褶绣袴○今案御览六百九十五引北疆记无道万盛三字芦生作卢主皁作皇陈俞本芦生作虞主仍作皁余与御览同】 袴褶乘马 【语林云夏少明在东国不知名闻裴逸民知人乃入洛从之石未至家少许见一人着黄皮袴褶乘马将猎少明问曰逸民家若远答曰君何以问少明曰闻其名知人从会稽来投○今案御览四百四十四引语林入上有里粮寄载四字无日字家上裴字若远作远迩投下有之字余同又六百九十五引脱国字无日字无家上裴字若作近余亦同上引又八百卅二引作远近余同上引玉函山房辑本脱日少许三字若远作何在又作闻其明而知人盖据陈俞本耳】 袴褶执鞭 【江表传曰吕范愿领都督出释■〈糹冓〉着袴褶执鞭诣阙下启事○今案吴志十一吕范传注引江表传阙作阁俞本出下添引便字余同陈本已改阁且增引】 侍官采衣袴褶 【义熙起居注云元年百官更服而诸侍官不备采衣袴褶○今案御览六十九引义熙起居注官下有戎行之时四字采作朱衣下有悉令二字褶下有从也二字此条亦节录者陈俞本悉同】 婢子绫罗袴褶 【世说武帝降王武子供馔悉用琉璃器婢子百余人皆绫罗袴褶○今案世说汰侈篇子下有家字褶作??罗又御览六百九十五引无供馔七字褶作裙陈俞本子下有家武子三字余同】 韦袴褶 【晋中兴书云郭文举避乱上余杭大辞山县令顾扬亲近文举归赠一无所受扬以文举山行或须皮衣与韦袴褶一具文举不纳○今案御览六百九十五引中兴书无避乱二字辞作辟无县字无亲近至受扬十一字或须五字作令与脱举字陈俞本脱大辞二字余与原钞悉同】 杨平善裁 【魏旧事云杨平善裁袴以官绢百疋作小袴百枚○今案御览六百九十五引魏旧事同】 郑妻写故 【韩子云郑县人使妻为袴妻问曰今袴何如夫曰似吾故袴妻因置新袴今如故袴矣○今案韩非子外储左上篇似作象置新作毁新余同御览六百九十五引无县字无妻问八字置新以下作凿新袴为孔五字陈俞本使上有卜子二字似作象置作毁余与本钞同】 纨袴 【汉书云班伯为中常侍上方乡学郑宽中张禹朝夕入说尚书论语侍于金华殿中诏伯受焉数年金华殿之业绝出与王许子弟为羣在于绮襦纨袴之间○王石华校补夕入二字今案汉书叙传于上无侍字袴作绔又本卷上襦篇亦引作袴此条学误举焉误马脱数年二字之业二字又绝误说与王误以至皆据汉书及上引订改】 锦袴 【东观记云更始在长安自恣三辅苦之被服威仪不似衣冠或绣面衣锦袴○今案聚珍本东观记圣公传脱自恣二字威仪下六字作不法姚辑东观记亦脱自恣二字似作以面作??屈御览六百九十三引苦之下作又所官爵多帬小即接或绣句俞本无自恣字所爵句在三辅上面亦作??屈余与本钞同陈本迥异】 明光锦 【郭子云孙兴公道曹辅佐云才如白地明光锦裁为负版夸○今案玉函山房辑本郭子谓御览六百九十五引较详而无异义陈本与本钞同】 虎衣锦 【应劭汉官仪云虎贲中郎将衣纱縠单衣虎文锦袴○今案平津本汉官仪单作禅亦见本钞百廿八单衣篇引陈俞本将虎文二字移单衣上余同如此则似与标目不合】 文绮 【东宫旧事云太子纳妃有绛真文罗袴柽文绮长绮绛○今案说郛本东宫旧事真作且无柽文六字陈俞本有绛句作有绛罗文绮袴亦删末句考类聚十六引有七彩怪文绮被句御览七百七引有彩柽文绮被句是此条柽字即柸之讹也原钞宫误观己订改】 合欢 【□中记云石虎猎着金缕令欢袴○今案续百川本邺中记猎作时　与续百川司惟注云太平寰宇记载此条虎每猎着金线织成合欢袴是时字应作猎又御览六百九十五引邺中记正作猎余亦同陈俞本与本钞悉同】 负版 【见上明光锦注】 剌水 【俗说云谢仁祖年少时喜为剌水袴出郊郭○今案御览六百九十五引俗说为作着水作文郭下有外字陈本与原钞同】 身衣皮袴 【东观记云马援叹曰凡殖产贵其能施民也否则守钱奴耳乃尽散以班昆弟故旧身衣羊裘皮袴○今案聚珍本姚辑本东观记马援传民作赈奴作虏陈俞本凡殖下添引货财二字已改汝虏二字余同】 身为韦袴 【又云祭遵赏赐与士共之家无私财身衣布衣韦袴终身上以此重之○今案聚珍本东观记卷九祭遵传与士共之作与士卒陈本云下有奉公二字亦作与士卒无衣韦三字终身以下迥殊姚本从之惟俞本与原钞悉同】 韩宣脱袴 【魏畧云韩宣子景然为尚书郎尝以职事与诸曹受罚殿前皆已束缚文帝辇过特原之时韩宣预脱袴缠裈○王石华校因云下衍縠海二字涂去今案魏志二十三裴潜传注引魏畧无与诸曹三字余同本钞掌误掌据订陈俞本皆误作魏书并误作韩宣子余亦同】 许允取袴 【又云许允闻李丰被诛欲往见大将军章皇不定中道还取袴大将军曰不知士大夫何为忿忿乎○今案御览六百九十五引魏畧诛作收章皇作回遑忿忿作怱怱陈俞本脱】 黄香冬无袴 【东观记云黄香字文强父况为郡五官刘设教令署香门下孝子数占见况举孝廉贫无奴仆香躬亲勤苦尽心供养冬无袴被而亲极滋味○今案聚珍本姚辑本东观记黄香传强作强亲作执无刘设至见况十四字余同又类聚二十引有黄香父为郡五官亦无掾字下接贫无五句俞本亦脱此十四字陈本脱字文强至孝廉又删末句再按原钞此十四字可补诸本之阙】 曹掾尚无袴 【又曰吴良字大仪齐国临淄人以清白方正称为郡仪曹掾正旦吏入贺太守良跪曰门下掾侮谄明府无受其觞盗贼未弭人民困乏不能家给人足今曹掾尚无袴太守曰此生言是也○今案聚珍本东观记十七吴良传无临淄字无以清句仪作议正作岁侮谄作诸佞弭作尽民作庶余同姚辑更舛脱御览五百卅九引亦作议脱家给句余与聚珍同惟正字民字与原钞合俞本亦作议余与原钞悉同陈本增引百余字又与今聚珍本本合】 常冬无袴 【魏畧云贾逵居贫常冬无袴过其妻兄柳季宿其明无何着季袴去时人以为通达○今案魏志十五贾逵传注引魏畧居作家常冬作冬常季作孚达作健又白帖十二引亦作柳季陈俞本照魏志注改惟俞本仍作达】 经冬无袴 【列士传云孟尝君食客三千人厨有三列上客食鱼下客食菜齐市有乞食冯暖经冬无袴面有饥色○今案　　　钦定图书集成岁功典卷八十二引烈士传无人厨至菜十三字市作土经作寒余同陈俞本与原钞悉同】 班伯纨间 【同上纨注○今案见本篇上】 出袴下 【史记云淮阴屠中少年有侮信者曰君虽长大好带刀剑情怯耳众辱之曰信能死剌我不能死出我袴下○今案史记淮阴侯传君作若情上有中字陈本增引亦字句微异】 赵岐布袴卖饼 【魏畧云赵岐避难北海着絮巾布袴卖饼○今案御览六百九十五引魏畧着下有袴字巾下作布市中卖饼陈俞本与原钞同】 锺翔布袴 【广州先贤传云锺翔字符游苍梧人也为九真都尉郁林太守常衣布袴乡邑叹慕之○今案御览六百九十五引广州先贤传锺翔误申朔无郁林四字常衣作布襦余同俞本脱之字余与原钞同陈本脱广州二字翔误朔脱字符游十二字慕之作赏字又原钞此条误附上条魏畧注下陈俞亦然今更正】 

　　○襜褕二十八 

　　缣襜褕 【东观记云耿纯率宗族宾客至于二千人皆缣襜褕巾迎上于费上大悦之○今案聚珍本东观记卷十耿纯传于下有余字皆下有衣字褕下有绛字迎上以下作奉迎诣上所在姚辑本作奉迎世祖又御览八百十九无至于字缣作缯褕作絺陈俞本奉迎下作牙育拜纯为前将军牙育二字未知所本】 绛襜褕 【又云段颍灭羌诏赐钱十万七尺绛襜褕一具○今案聚珍本姚辑本东观汉记段颎传十作千具作领余同御览六百九十三引无七尺二字亦作领俞本与原钞悉同陈本段颎灭羌四字改世祖即位余亦与原钞同】 绛罽襜褕 【桓谭新论云余从长安归沛道疾蒙絮被绛罽襜褕宿于下邑亭中○今案　全后汉文桓谭新论据书钞引亭上添东字考类聚七十五引无从长安三字亦有东字问经堂辑本谓据御览六百九十三引从作自疾作病亦有东字陈俞本脱沛字亦作病余与原钞同】 诸于襜褕 【巳见上门缣襜褕注○今案缣襜褕注无此句耿统传亦无考聚珍本东观记廿三刘玄载记有诸于襜□句姚辑东观记卷二圣公云有诸将皆冠帻而服妇人衣诸于襜褕十四字俞本所引正同陈本注见袴褶篇】 襜褕先生 【述征记云齐之南有谷谷中有襜褕先生碑平原人也○今案俞本同陈本脱平原四字】 襜褕有余 【边让字文礼孔融荐让于武帝曰让为九州岛之牧则不足为单衣襜褕则有余○今案御览六百九十三引边让别传之牧作衣被俞本于牧下添衣二字惟陈本与本钞同】 

　　○纶巾二十九 

　　白纶巾 【刘□晋纪云王敦欲伐甘泉卓遣使送大刀及白纶巾与卓不取也○王石华校照陈俞将刘□二字抹去非也今案陈俞本又无泉字脱大刀及三字余同考隋书经籍志有刘谦之晋记廿三卷宋中散大夫谦之撰或即引此】 紫纶巾 【邺中记云石虎皇后出以女骑一千为卤簿令冬月皆着紫纶巾○今案续百川本邺中记脱为卤簿三字余同聚珍本纶误衣余亦同】 纶巾乘车?留车 【汉书云大将军梁高归第阴躬不朝宴日着纶巾乘车?留车○今案汉书无梁高考梁商传亦无此事陈俞本仍作高皆删阴躬不朝四字陈本归第更作妇弟】 以纶巾系头 【虚异志云李通丧有一客往吊之李通子哭便进上听事忽通从合中出以纶巾系头○今案陈俞本作述异志丧作卒无一字子下有方字余同】 

　　○络带三十 

　　西域腰带 【曹植辨道论云甘陵甘始有道卫余与之谈言诸梁时西域胡来献腰带悔不取之○王石华校敏改悔今案百三家曹植集道术作导引术域误城严辑全魏文曹植此论亦作导引作域陈俞本皆改引魏畧非也】 大秦络带 【吴时外国传云大秦国人皆着袴褶络带○今案御览六百九十六引吴时外国传同】 织成络带 【述异记云夏侯祖欢为兖州剌史身丧沈僧荣代之祖欢见形诣僧荣床上有织成宝饰络带夏侯曰此带殊好当能与之沈曰甚善○今案御览六百九十六引述异记欢作欣当能句作岂能见与之俞本欢作观身丧作丧于官当能句作岂能见与余同陈本兖误九身丧误表见形五字作祖观往见沈当能以下作然当慎藏后竟失去语意迥然不同】 黄金横带 【战国策云鲁仲连谓田将军东有衣冠之奉西有淄上之封黄金横带驰乎淄渑之间○今案吴师道校本剡川姚氏校本战国齐策衣冠作夜邑淄作菑封作虞姚本注云夜邑说苑作掖邑又类聚六十七引国策亦作夜邑封作娱余与原钞同陈本照姚改】 黄金具带 【史记云孝文帝遗匈奴黄金具带○今案史记匈奴传具上有饰字带下有一字余同】 金刚鲜绲 【东观记云郑遵破匈奴于是上赐金刚鲜卑绲带一具剑银各二○今案类聚六十引东观记郑作邓刚作对鲜下有早字无末句早即卑之讹耳又聚珍本姚辑本东观记邓遵传与类聚同陈俞本与原钞同陈亦脱卑字】 犀北金头 【班固与窦将军笺云复赐固犀北金头带曰此将军所自带也○今案百三家班固集窦将军作赛宪比作毗无曰严辑全后汉文此笺据书钞引自带改自服余与百三家集同陈俞本亦改服余与原钞同】 金校带 【吴书云陆逊破曹休上脱御金校带以赐逊又亲以带之○今案　六十七引吴书脱校字陈本脱末字余同】 赤石带 【魏畧云疏勒王献大秦赤石带○今案类聚六十七引魏畧带下有一枚两字陈本与原钞同】 朱带 【穆天子传云北征舍于珠泽乃献白玉进食天子乃赐黄金之环三五朱带具饰三十也○今案平津本穆天子传作酒具亦作贝余与本钞同原钞于误宇脱进字乃字饰字已据平津本订】 玉带 【楚辞云抚余佩兮缤纷高太息兮自怜注云持我玉带相纠结也○今案此见王褒九怀陈俞本仍浑称楚辞】 银带 【东观记云同上金刚鲜卑绲注中】 贝带 【史记云藉孺闳孺婉佞贵幸故惠帝时郎中皆贝带传脂粉化闳藉之属也○今案史记佞幸列传永兴节录而俞本则照史记原文引】 宝带 【荀勖答王琛书曰王陶丘州人□庙盗鲜卑金头宝带十二枚○今案百三家荀勖集人下侧注一阙字资作盗严辑荀勖文据书钞引人下空□亦作盗据订陈俞本作陶丘神庙有鲜卑金头宝带二枚恐臆改耳】 

　　北堂书钞卷第一百二十九 

　　●北堂书钞卷第一百三十　　　仪饰部上 

　　隋秘书郎虞世南撰 
　　南海孔广陶校注 
　　卤簿一　　　　　　　　警跸二 
　　钺三　　　　　　　　　豹尾四 
　　节五　　　　　　　　　鼓吹六（附录） 
　　髦头七　　　　　　　　云罕八 
　　闟戟九　　　　　　　　浑仪十 
　　漏刻十一　　　　　　　相风十二 

　　○卤簿一 

　　河南尹执金吾洛阳令奉引 【汉书旧云法驾公卿不在卤簿中云云侍中参乘属车三十六乘前有九疏云罕凤凰闟戟皮轩鸾车旗皆大夫载汉西郡时祀天于甘泉宫大驾祀天法驾祀地五郊明堂者丈三祀宗庙者九谓之小驾大驾太仆校驾法驾黄门令校驾○今案平津本旧仪据书钞仪饰部谓闟作闟车旗作旗车无时字孙氏夹注云西郡又作西都陈本改引蔡邕独断俞本仍作旧仪脱前有十字皮轩五字作銮旗车三字郡作都宫下有备字余同考本卷下亦有闟戟篇似非作阘况玉篇云闟戟名及汉舆服志亦有九斿云罕凤凰闟戟其非阘也明甚然闟戟篇支轩亦作皮轩今照本钞订改】 太仆校驾 【同上注】 将军参乘 【又云乘舆大驾仪公卿奉引太仆参御大将军参乘属车八十一乘备千乘万骑○今案平津本汉旧仪据书钞仪饰部及文选籍田赋注引御上无参字陈俞本皆改引独断非是】 羣司百官 【又卤簿叙云祭南郊乘大驾公卿奉引羣司百官大出○今案此见平津本汉官仪本篇下再引无公卿二字又羣司句原误作备千乘万骑数字是沿上条注末及下条标目而来已订改陈俞本无大出二字千乘句亦误】 千乘万骑 【徐爰释疑备壑云乘舆三驾卤簿大驾云云○今案陈本误作独断俞本与本钞同】 属车三十六 【见上注○今案见河南尹条下引汉旧仪陈俞本改引独断】 属车八十一 【已见将军参乘注中○今案亦见汉旧仪陈俞本改引独断】 五帝鸡翅 【汉官仪卤簿序云祭南郊乘大驾奉引如故其如十岁羣司百官大出祭北郊乘大驾奉引如故其余十岁五帝鸡翅扫前后诸军悉行○今案见平津本汉官仪卷下亦据书钞引羣上脱二岁二字陈本改引独断俞本无其余十岁两句五作伍翅作翘无扫字余与本钞同】 九旒云罕 【事见上河南尹注云】 前皮轩后遵游 【司马相如子虚赋云前皮轩后遵游孙叔奉辔卫公参乘○今案见文选相如上林赋遵作道子虚赋无此文子虚二字必误陈俞本已照改】 建黄钺 【张衡东京赋属车九九乘并毂■〈王车王〉弩重旃朱旄青屋戎土戒而扬挥戴金钲而建黄钺○今案文选同陈俞本同本钞旄篇引东京赋■〈王车王〉作伏】 悬豹尾 【蔡邕独断云古者诸侯贰车九乘秦灭九国兼其典服故驾车八十一乘最后一车悬豹尾○今案严辑本后汉文蔡邕独断驾车作大驾属车王谟本独断一卷亦然又典服作车服】 羽盖金华黄屋左纛 【又云凡乘舆车皆羽盖金华黄屋左纛金峻方釳繁缨重毂○今案严辑独断华下添瓜字又峻作鍐重作金而下一条引及百四十一毂篇引皆作重毂是本钞非误陈俞本亦有瓜字亦作重字毂下多则掌二字陈又羽误舆】 金峻方釳繁缨重毂 【同上注】 结飞云之祫辂立翠羽之高盖 【张衡东京赋云及将祀天郊报地功祈福乎上玄云云建辰旒之太常纷焱悠之容裔○今案文选东京赋立作树之容作以容陈俞本已照改】 殿未出乎城阙斾已回乎郊畛 【又赋云清道案列天行星陈肃肃习习隐隐辚辚云云○今案文选同】 

　　○警跸二 

　　夹道而跸 【周礼云乡士掌宾客率其属夹道而跸注跸上行也○今案近本周礼秋官乡士注无此句陈俞本掌宾客作各掌其乡之禁令陈删注俞注作跸止入也】 出殿传跸 【汉书云皇帝辇动左右侍帷帏者称警出车驾则卫官填街骑士殿则传跸止人清道奉引先置素室清宫往后○今案见汉书四十七文三王传出称警入言跸句下所引汉仪注无车驾以下九字无奉引以下十字余同俞本皇上有出警入跸四字帏作幄脱车驾二字骑士二字余亦同陈本节作五句】 警跸嘈响起 【杨修许昌宫赋云锺鼓隐而雷鸣警跸槽而响起○今案类聚六十二引许昌宫赋同严辑杨修文此赋祇据类聚引】 八神犇而警跸 【杨雄甘泉赋云诏招摇与泰阴伏钩陈使当兵属堪舆以壁垒稍夏鬼?首而焚猛狂八神犇而警跸振辚辚而军裳○王石华校裳改装今案文选甘泉赋泰作太夏鬼?首作夔鬼?虎焚作抶辚辚作殷辚陈本已照改又裳字文选陈本皆作装石华据之是也但裳亦改韵或隋以前本如是不如仍旧】 警跸叫呼 【庄子云走卒警跸呌呼而行世俗之所富贵也○今案庄子无此文考御览卷六百八十引作苏子叫作列富贵作谓富陈俞本仍作庄子】 警跸而行 【东观记云杨谏桓帝曰王者至尊出入则警跸而行○今案御览六百八十引东观作杨秉则字作有常聚珍本同姚辑本陈俞本亦作秉余与本钞同】 执戟传警 【汉书曰长乐宫户皇帝辇出百官执戟传警列诸侯王以下○今案汉书四十三叔孙通传列作引俞本与本同陈本删末句】 期嗔目日跸 【东观记云上至蓟蓟中应王郎上驾去吏民遮道不得铫期填目道左曰跸大众披避后上即位上笑曰卿欲遂跸耶○王石华校旁勒目道二字何耶今案御览六百八十引东观记驾作惊俞本亦作惊目下有大呼二字姚辑本大呼字在左下余与御览同陈本改引范后汉迥殊矣又原钞脱蹎字跸耶字巳据补】 梁王出入警跸 【汉书云梁孝王武得赐天子旌旗出称警入言跸拟于天子○王石华校补警字今案汉书文三王传跸作赶余同】 魏王出入警跸 【汉书云○今案两汉书无魏王疑即上条衍文陈俞本仍之】 桓玄警跸不绝 【晋安帝纪云桓玄至京都警跸不绝于音○今案陈俞本同亦见今晋书九十九桓玄传有玄入京师繑诏加出警入跸事而安帝纪无之】 博陆虎贲警跸 【蜀志许靖书云昔营丘翊周杖钺专征慱陆佐汉虎贲警跸○今案蜀志卷八许靖传翊作翼陈俞本照改又书上有与曹公三字原钞将此下钺篇主亲操钺一行混入此下今移正】 

　　○钺三 

　　钺大斧 【说文云钺大斧也○今案见说文戉部钺俱成戉】 建以御奸 【傅玄正都赋云虽警道而后行犹建黄钺以御奸○今案陈俞本正误三脱虽警句严辑傅玄正都赋亦脱此条】 负之以徇 【左氏云将戮庆封负之斧钺以徇诸侯○王石华校绚改徇今案见左氏昭四年传】 夏执玄钺 【说文云夏执玄钺殷执白戚又周书左杖黄钺又执玄钺殿尚书牧誓武王左杖黄钺右秉白旄○今案说文见戉部周书见世俘解王秉黄钺正国伯尚书同陈本将殷执句别为一条注并说文见上俞本祇删周书注余与本钞同】 周杖黄钺 【说文云夏执玄钺殷执白戚周杖黄钺○王石华校岁改戚今案见说文戉部】 武王举黄钺 【淮南子云武王渡孟津而阳侯之波逆流而击疾风晦冥武王举黄钺瞋目而麾之○今案淮南子览冥训训麾作撝余同又见类聚六十八引】 管仲执齐钺 【周生列云云○今案俞本同二酉丛书张辑周生烈子脱此条】 主亲操钺 【淮南子云君入庙门西南而立将入门则趋至堂下北面而立主亲操钺头授将军以栖曰从此上至天者将军制之矣○王石华校警跸篇云此条误入注语在下又校钺篇云上授末主亲操钺四字应大写在此注上今案见淮南子兵略训头上有持字余同原钞曰从以上误窜入警跸篇末已照石华移正】 杖钺当门 【世说云诸葛亮次渭滨宣王遣辛毗为军司马亮遣间谍观之遗曰有一老夫毅然杖黄钺当军门立亮曰此必辛佐理也○今案世说方正第五杖作仗理作治陈本误作世语并有增引原钞治改理者唐钞避高宗讳也】 王寻亡黄 【汉书曰王莽使王寻镇洛阳宿霸昌厩亡其黄钺寻有士扬素狂直乃哭曰此经所谓丧其资斧也○王石华校压改厩实府改资斧今案汉书九十九下王莽传镇洛阳作屯雒阳填南宫有士作土房余同陈俞本王寻五字改司徒王寻初发长安余皆照改本钞又脱阳杨二字今据汉书补】 

　　○豹尾四 

　　整豹尾 【郭璞南都赋云矫陵乌以贞侯整豹尾于后属○今案百三家景纯集作南郊贞作侦余同本钞相风篇引作两都陵作凌贞作正陈俞本脱上句余与本钞同】 建豹尾 【晋中兴书云张骏舞六佾建豹尾所署官一拟王者○今案俞本同陈本祗引舞六佾六字】 后悬豹尾 【蔡邕独断云属车八十有一乘最后一车悬豹尾以前皆省中○今案同卷卤传篇亦引严辑蔡邕独断省中二字作皮轩虎皮为之也余同陈俞本已改】 后执金吾 【应劭汉官序云豹尾此后执金吾罢屯解围○今案水经三十五江水三注引汉官序及陈俞本此作过余同】 常在豹尾 【汉书云成帝赵昭仪方八幸每上祠甘泉从常在属车间豹尾中故扬子云言屏玉女却宓妃以微戒斋肃之事○王石华校因原钞微误或遂改风非是俞本改惩亦非今案汉书八十七上杨雄传无祠字从常作常法从余同】 驰心豹尾 【曹植献璧表云伏知车驾或出臣每驰心豹尾○王石华校以尾下有司旗以建荣曰主路卜九字疑是衍文抹去从之今案陈俞本同百三家曹集严辑全魏文献璧表均脱此条】 不建豹尾 【晋阳秋云沈充起兵就王含临行顾谓其妻曰男子不建豹尾不归矣○今案世说卷中之下注引晋阳秋无沈字顾字陈俞本无就字含误舍余同原钞脱含字归误尹?巾据世说订改】 忘设豹尾 【晋中兴书云海西公初即祚○今案御览六百八十引中兴书祚作位陈俞本详畧互异】 

　　○节五 

　　行者所执 【周礼云地官掌节职郑注曰节犹信也行者所执之信○今案近本周礼掌节郑注少异陈俞本所引又互有不同】 以威蛮獠 【俗说云殷伯弟为何无忌参军何骂殷曰戆子敢尔取节来殷犹傲然谓何曰朝廷授将军三千羸兵杓竦节以威蛮僚○王石华校据陈本改灼作杖今案御览六百八十一引俗说弟作仁杓竦作狗头余同玉函辑本俗说谓据书钞百三十引枸竦往杖疏末有宁令妄自尊大耶七字盖据陈俞本耳陈俞又威作灭】 以金为之 【周礼秋官云大行人违天下之六节山国用虎节土国用八节泽国用龙节皆以金为之道路用旌节门关用符节都鄙用管节皆以竹为之○今案见大行人职原钞用虎节至泽国计脱十字又用旌误强字已据周礼订补俞本误作小行人谬矣】 黄髦加上 【汉书云初汉节纯赤太子持赤节放更为黄髦加上以相别○今案汉书六十六刘屈牦传髦作旄又御览六百八十一引汉书髦作毛初上有戾太子诛江充六字余同】 泽国用龙节 【周礼曰掌节职云凡邦国之使节泽国用龙节郑注云使卿大夫聘于天子诸侯行道之信泽多龙为节以金铸象焉必自以其国所多者以相别为信明之也○今案此永兴节录者陈俞本详畧各异原钞将周礼正文数句误窜入黄髦条下已更正】 山国用虎节 【周礼掌节职云凡邦国之使节山国用虎节郑注云使卿大夫聘于天子诸侯行道所执之信也山多虎以金为节铸象焉必自以其国所多者相别为信○今案详上】 守邦国者用玉节 【又云守邦国者用玉节郑注曰谓诸侯之国中亦自为节以辅之也玉节之制以玉为之以命数为大小也○今案见周礼地官掌节职】 守都鄙者用角节 【又云守都鄙者用每节郑注云卿大夫王子弟于其采邑有命者亦自为节以辅之角节之制未闻○今案见周礼掌节职俞本闻作详】 道路用旌节 【又曰道路用旌节郑注云道路者主治五涂之官谓乡遂大夫也其以政令及小都大都之吏皆主治五涂亦有民者旌节如今之使者所拥节是也○今案见周礼掌节职原钞云下衍卿大夫十一字从上条误窜入此已删之】 门关用符节 【又曰门关用符节郑元注云门关者凡民远出至于邦国邦国之民若来入由门者司门为之节田关者司关为之节符节如今宫中之诏符○王石华校府改符今案见周礼掌节职又民误司诏误诏脱邦国字门字已据周礼注订补】 土国用人节 【又曰凡邦国之使节土国用人节郑元注云使卿大夫聘于天子诸侯行道所执之信也土平地也平地多人为之节以金铸象焉必自以其国所多者于以相别为信明之也○今案见周礼掌节职原钞职误聘行误进脱平地也三字据周礼注订补】 货贿用玺节 【又曰货贿用玺节郑元注云货贿者主通货贿非必由市或资于民家玺节者今之印章也○今案见周礼掌节职以上八条陈俞本引郑注详畧亦任意增删】 锦车持节 【汉书西域传云初楚王侍者冯嫽能史书习事尝为汉公主使行赏于城郭诸国信之号曰冯夫人为乌孙右大将妻右大将与乌就屠相爱以汉兵方出必见灭不如降乌就屠恐曰愿得小号宣帝后得夫人自问状遣谒者竺次期门甘延寿为副送冯夫人冯夫人锦车持节诏乌就屠诣长罗侯赤谷城立元贵靡为大昆弥○今案汉书九十六下西域传王作主赏下有赐字信上有教字后得作征冯陈俞本照改】 驻车举节 【汉书云诸葛丰字少季琅邪人特立■〈罡刂〉直元帝擢为司隶校尉举刺无所避时侍中许章以外属贵幸宾客犯事与章相连丰按劾章欲奏其事适逢许侍中私出丰乃驻车举节诏章曰下收之章驰车去○王石华校诏改语谬甚今案汉书七十七诸葛丰传本作诏章原钞不误因改致误耳】 解节夜行 【东观记云郭丹为更始谏议大夫使南阳安集受更始败丹无所归节传以弊布缠裹节如担负状昼伏夜行求谒更始妻子奉还节传因归乡里○今案聚珍本东观记十七郭丹传弊作敝无如担句余同又御览六百八十一引无使南七字弊误作币如担四字作合如担余亦同陈俞本如担六字作解节二字余亦同姚辑据陈俞本】 张骞持汉节不失 【汉书云张骞使月氏匈奴得之语曰吾欲使越汉肯听我乎留骞十余载予妻有子然骞持汉节不失焉○王石华校据陈本氏改氐非也今案汉书六十一张骞传正作月氏原钞越误钺予误子已据本传订正】 苏武持汉节卧起 【又曰武使匈奴单于欲降之乃置武大窖中绝饮食武啮雪与旃毛数日不死匈奴以为神乃徙武至北海上无人处牧羊乳乃归武仗汉节卧起常持节毛尽落○今案汉书五十四苏武传绝下有不字北上无至字羊作羝仗作杖余同陈本常作操无啮雪句无乳乃句余同】 自所持节授岑彭 【东观记云光武使吴汉收谢躬令岑彭助汉为方畧上以常自所持节授岑彭○今案聚珍本卷九岑彭传上以句作授以所持节姚辑本陈俞本与本钞同】 征东时节给司空 【晋永昌起■〈尸外立内〉注云元帝使当朝司空王导拒王敦诏曰以吾征东时节给司空○今案陈俞本脱考御览六百八十一引永昌起居注无当朝二字余同】 刘章夺节 【汉书云章已杀吕产帝令谒者持节劳章章欲夺节谒者不肯章召从与载因节信驰斩长乐卫尉吕更始遂入北军○王石华校补夺节二字今案汉书卷三高后纪召作乃遂作还陈俞本照改又本钞载误战吕误宫据汉书订改】 王机求节 【晋中兴书云王机广州人逐刺使郭纳迎机为刺使纳乃持节出都亭避之城外机就纳求节纳答机曰大朝所赐等威所假义不得与○今案御览六百八十一引中兴书逐作背纳作讷无都亭六字无答机二字无大朝八字俞本微异陈本改引今晋书】 封节置塞上 【汉书南越传云韩于秋入越破小县越以兵击千秋等灭之使函封汉使节置塞上○今案汉书九十五南越王传小县作数小邑余同陈俞本入上有兵字余亦照改】 悬节于东门 【汉记云董卓谓袁绍曰刘氏种不足复遗绍勃然曰天下健者岂惟董公横刀长揖径出悬节于上东门而奔冀州○今案御览六百八十一引及汪辑本张璠汉记同姚本脱又本钞刀篇引英雄记亦同陈俞本改引范后汉皆同】 握节以死 【左氏曰宋襄公夫人乃襄王之姊也昭王不礼焉夫人因戴氏之族以杀襄公之孙孔叔公孙锺离及大司马公子卬皆昭公之党也司马握节以死故书以宫杜预注曰节者今之符信也○今案左氏文八年传娣作姊令作国陈俞本照改陈删杜注】 握节受宕 【晋中兴书云杜弘在郁林与王机结好机劝取交州弘亦不无意乃执机节曰当相与送持何可独捉机遂以节与弘并受害○今案御览六百八十一引中兴书弘俱作弢无亦不句末三字作并为陶侃所杀陈俞本仍作弘有增引与御览略同】 相与迭持何可独捉 【同上注】 因夺不还忧恚而死 【献帝纪曰太傅马日磾假节循抚郡袁术在座借观之因夺不还日磾忧恚而死○今案类聚六十八引献帝春秋座作寿春余同又御览六百八十一引亦作献帝春秋作寿春马上有司字余同陈本无司字余同御览】 

　　○鼓吹六（附录） 

　　原鼓吹之攸始盖受命于黄轩 【陆机鼓吹赋云原鼓吹之攸始盖受命于黄轩播威灵于兹乐亮圣王之所处气纳畏口手径鲁施行潜转以田肆漂渴响而兴胡○今案类聚六十八引及百三家集鼓吹赋攸作伊王之四字作气而成文无气纳以下本钞百零八鼓吹篇引亦作攸始严辑全晋文此赋与类聚同陈俞本照改惟俞本受作禀】 古之军声振旅献捷之乐 【孙毓东宫鼓吹议云皇太子初给鼓吹有诏问讲学出入为当作鼓吹与不以闻毓作议曰鼓吹者盖古之军声振旅献捷之乐也施于时事不常用后因以为制用之道路焉所以显德明功振武和众求使后世无忘其章率而合宜者也○今案陈俞本与下脱不字脱旅字常作当脱用字俞本又制下多用之期会四字余同严辑孙毓文从鼓吹者起引忘作亡无宜字余同但脱去原引书名】 后世无忘其章 【同上】 有切然后能加 【庾□与谢尚笺云年来大时军推欲见加鼓加吹下官谓寔有切然后能加宜加荅曰金石之乐自宜侯之有吾今从镇沙汉足下便是中腹之要自宜重声寔以薄其俗况此萧鼓亦之雅哉○今案原钞必有脱讹严辑庾翼庾亮庾阐庾肃之各文皆脱此条陈俞本亦脱】 出入陈作移风易俗 【孙毓东宫鼓吹议云礼乐久教义有所指给鼓吹以备典章出入陈作用以移风易俗○今案陈俞本同严辑孙毓文脱书名】 以备典章 【同上○王石华校俗改备】 为国盘娱 【应劭汉官仪云鼓吹云云○今案六十八引汉官仪娱下有御侮爪牙句平津辑本及严辑皆祗据陈本仪饰部引照添此句】 入门而停 【干宝晋纪云刘毅为司隶校尉皇太子鼓吹入东腋门毅奏劾保傅以为不敬而停门外诏赦之乃入○王石华校以原钞保傅误窦传旁勒未改今案陈俞本腋作掖而作止奏劾四字在外字下乃作然后余同又见今晋书四十五刘毅传与陈俞本同】 望阙而止 【别传云质为北中郎将朝京师上迟其到虎贲问讯相续诏大将军列卤簿作鼓吹云云○今案类聚六十八引吴质别传迟作欢喜□广二字作比至家无大字余同陈本无□字吹下有以迎之三字余与类聚同】 音节谐捷 【世说云王大汉书汉书少时旧有田舍者语言亦楚武帝唤时贤共言技艺之事王都无所■〈门外卦内〉意色殊恶自言知打鼓吹帝即令取鼓以权于坐振袖而起杨搥奋击音节谐捷神气豪上○今案世说豪爽十三者作名言作音■〈门外卦内〉作关以权作与之余同又明本吴淑事类赋引说误本■〈门外卦内〉作解以权作使击之槌作桴谐捷以下作竟苦无人举坐皆叹其雄爽陈本照世说改俞又加节】 自来人思 【俗说云桓元作诗思不来辄作鼓吹既而思得云鸣鹤响长阜叹曰鼓吹固自来人思○今案类聚六十八引俗说来作乘鹤作鹄陈本亦改鹄余同玉函辑本俗说谓书钞百三十类聚六十八皆引作鸣鹤响九皋殊欠分明】 巫山高有所思 【伍辑之铙歌补词曰余寻其典名巫山高有所思将进酒及芳树表期商六篇似有深情邪广其音以补令政也○今案陈本之下有古字无补词二字无余寻五字表期以下作皆鼓吹词也俞本余寻五字作古铙歌有四字表期五字与陈同合政改今进余同】 将进酒及芳树 【同上注】 声音抑扬精妙瑰玮 【何承天铙歌诗序云其声音抑扬精妙瑰玮世亦不易言也○今案百三家本何承天集脱世亦二字陈俞本与本钞同】 震天动地荡岳薄风 【傅元朝会赋云于是六锺隐其骇夺鼓吹作乎云中及震天而动地荡海岳而薄风云○今案陈俞本同百三家集严辑傅集朝会赋均脱此四句】 顾穹谷以含哀仰归云而落音 【陆机鼓吹赋云音踯躅于唇吻若将舒而复回曲周详以齐骇各从节以刻哀○今案类聚六十八引鼓吹赋作唇吻作含哀仰误卯无曲周二句原钞唇误辱含误合已据订正百三家陆机集若作舌严辑陆机集据类聚引皆脱曲周二句俞本与严辑同】 陵危节以清越溯高冥而相绍 【又云放长激而□引兴奇变而持矫云云○今案本钞百零八鼓吹篇引陆机鼓吹赋有兴奇二句特作特陵作护严辑机集脱此四句俞本有标目二句余亦脱】 跃厘朕之潜下落九天之高禽 【又云跃厘朕之潜下落九天之高禽若乃廵郊垌奉军马咏南城惨巫山之遐险欢芳树之可荣○今案类聚六十八引陆机鼓吹赋及百三家机严辑机集与俞本引皆无跃厘二句郊下有泽戏野三字军作君余同陈本全脱】 长史假鼓吹 【东观记云建初八年拜班超为将兵长史假鼓吹幢麾○案类聚六十八引东观记拜误称余同姚辑本聚珍本亦然并幢作黄陈本麾误尾余亦同】 边远假鼓吹 【晋中兴书曰汉武帝南平百越始置交趾九真日南合浦南海郁林仓梧凡七郡立交州刺史以统之以州边远山越不宾宜加威重七郡皆假以鼓吹○王石华校旁勒越始两字以陈本所无而疑之邪今案御览五百六十七引中兴书趾作址真作贞无统以之三字假作加陈本脱百越四字脱九真二字脱山越四字加作振俞本亦脱百越四字山越作山粤加亦作振余皆同原钞脱百字置字凡字浦误补巳据御览订正】 作鼓吹而还 【魏略云夏侯儒字骏林为征南将军都督荆像州正始二年朱然围樊城城中守将乙修等求救甚急儒进屯邓塞以兵少不敢进但作鼓吹设驺从去然六七里翱翔而还矣○今案魏志张既传注引魏略骏作俊为征上有宣王二字驺作导余同　　　钦定图书集成乐律典一百三十三引魏略无宣王二字陈俞本无字骏林三字都督五字乙修二字邓塞作城外敢下有妄动二字设驺以下作以骇听闻四字余同】 鼓吹回还 【吴志云曹公出濡须口吴主权乃乘轻船从灞濡须口入曹公使精严弓弩不得妄发权行五六里回还作鼓吹曹公见舟船器仗军伍整肃乃叹曰生子当如孙仲谋○王石华校云案从濡十余字皆小注语宜作小字今案吴志卷二孙权传注引吴历乃叹作喟然叹原钞脱轻字脱严弓以下十七字脱孙仲谋三字濡误灞仗误使及误作大写之字均照吴志订正本直题吴历盖从类聚六十八引订故省节微异耳】 

　　附录 

　　作鼓吹称万岁 【江表传曰曹公山濡须口号步骑四十万临江饮马孙权率众七万使夜入魏军选健儿百余人径诣曹公营下使逾垒斩得数十级北军惊骇举火如星宁已还入营云云○今案吴志卷十甘宁传注引江表传无口字逾作踰然本钞百二十六鹿角篇引亦作逾陈俞本字句略增微有小异然此下四条均入鼓吹篇内惟本钞另列作附录者为诸篇创见之例料必永兴续增而未入本类者今仍其旧以存本来面目云】 作鼓吹入宴饮 【吴录曰太尉范慎字敬祖在武昌自造冢及营作长石室时与参佐宾客云云○今案御览五百五十九引吴录无太尉字无字敬祖字石作名无参佐字余同陈俞本亦无字敬祖及自造五字无石字余亦同】 罢黄门鼓吹 【东观记云和熹后传云下口尚书曰国家离乱大厦未安黄门鼓吹曷有燕乐之志欲罢黄门鼓吹○王石华校以吹下衍执业重一时决其录也九字删去今案聚珍本姚辑本和熹邓皇后传无此条本脱书曰以上曷有以下作今宜罢去四字俞本门下添旧有二字余与陈同】 夺孟达鼓吹 【蜀志曰关羽围襄阳连呼刘封孟达命发兵自助达辞以山郡初附未可摇动不承羽命先主恨之又封与达不和寻夺达鼓吹○今案见蜀志卷十刘封传与陈俞本亦微有小异】 

　　○髦头七 

　　虎士服 【挚虞决疑要注云世祖曰髦头之义何谓邪彭权曰国有奇恠触山截水无不崩溃难畏髦头故使虎士服之以卫至尊也张华对世祖曰臣以为壮士之怒髦勇冲冠义取于此也○今案御览六百八十引要注无对世祖三字余同陈俞本权曰下有泰记曰三字是又转引者余则详略互有小异】 熊皮冠 【徐爰释疑畧注云乘舆黄麾内羽林班弓箭左罼右罕执罼罕者冠熊皮冠谓久髦故使执事戴皮冠以仿其名○王石华校据陈本箭下添手字今案广韵下平引徐爰释疑无畧注二字林　作仗箭下无手字者上无罕字无故使以下余同又陈俞本内下添有字左罼以下十二字作左右执事官带熊冠余同】 髦跃冲冠 【见上虎士服注】 使之先驱 【列异传云秦文公时梓化为牛以骑击之不胜或随地解披发牛畏之入水故秦因是置髦头骑使先驱又玄中记云秦王使三百人被头以赤丝绕树有一青牛出迎之走入河于是秦王因立髦头骑也○今案范书卷一下光武纪注引列异传随作堕余同御览六百八十引元中记迎作逐河作水余同陈本列异传无以骑字胜作服又玄中记丝绕树作树叶二字俞本祗注列异传亦与陈本同】 虎贲髦头 【东观记云东海王强置虎贲髦头云罕○今案聚珍本东观汉记卷七东海恭王强传及万花谷后卷七引均无云罕二字余同姚辑本亦然陈俞本置作赐亦无此二字而添引宫殿设钟虡之县之县拟千乘舆二句】 命置髦头 【魏武表云不悟陛下复加后命命置髦头恩荣莫盛于此也○今案御览六十彳引魏武谢置旄头表恩荣句作以此表海四字陈俞本脱不误二字余与本钞同】 髦头剑挺 【汉书云宣帝饮酎行祠孝昭庙先駈髦头剑挺□首摇插泥中刃向乘舆○今案汉书梁邱贺传駈作驱□首摇插泥中作堕坠首垂泥中余同御览六百八十引坠作地俞本酎作酣首上作堕字摇作垂刃作刀余同陈本颇简】 髦头驰还 【东方朔传云武帝幸甘泉宫长安驰道中央有虫覆而赤髦头驰还以闻○今案太平御览六百四十三引东方朔别传长安作长平余同本钞四十五狱篇一百五十七阪篇长安皆作至长陵平阪】 

　　○云罕八 

　　游猎 【蔡邕独断云毛诗曰斋侯好田猎毕弋百姓苦之案毕弋皆取禽之网襄公游猎大施毕弋遂为行饰○今案陈俞本无蔡邕六字作诗卢令篇序百姓上有而不修民事句苦之下有故陈古以风焉句又引徐广车服注云云罕罼??干也】 掩羣 【上林赋曰弋玄鹤舞干戚载云??干掩羣雅○今案原钞鹤误龙脱??干字衍屏字照文选订改陈俞本亦同】 云罕飞旒 【傅玄正都赋云鸾旗即举承以皮轩云??干飞旒闟戟婵媛○案百三家傅玄集脱收此条云??干二句已见本钞闟戟篇引俞本与本钞同陈本祗引云??干二句而误作三都】 云罕晻霭 【潘岳籍田赋云五辂和鸾九旒扬斾琼钑入蘃云云○今案文选籍田赋和鸾作鸣銮旒作旗余同陈俞本亦作鸣銮余与本钞同】 前驱云罕 【汉旧仪云法驾前駈有九旒云罕凤凰闟戟○今案详同卷簿篇河南尹条下】 前施罼罕 【徐爰释疑畧注云罼通作毕因星形以名一曰天衢故羽林前施罼??干以象之○今案陈俞本同】 

　　○闟戟九 

　　闟戟胶葛 【张衡东京赋云云罕九旒云云○今案闟文选东京赋旒作斿陈俞本与本钞同】 戟婵媛 【傅玄正都赋云云罕飞旒○今案详上云??干篇】 闟戟皮轩 【汉辨事云前驰有九旒云罕云云○今案辨事当作杂事考本卷上卤簿篇河南尹条下引作汉旧仪】 

　　○浑仪十 

　　羲和旧器 【王蕃浑天说云浑仪莠和旧器历代相传谓之璇玑矣○今案陈俞本同】 厯代宝器 【起居注曰相国表曰闲者平长安获张衡所作浑仪土圭厯代宝器以久沈寇戎谨遣奉送归之天府又颜延之上立浑天铜仪表曰大军旋师浑仪在路肆观奇秘厯异宝及王府○今案御览卷二吴淑事类赋卷一引义熙起居注相上有十四年字无以久五字余同又御览卷二引延之表厯作绝无游及句陈俞本土圭误至圭陈脱颜注俞则无旋师四字游作旋余亦同】 玉仪 【尚书考灵曜云观玉仪之游昏明主时乃命中星注曰以玉为浑仪故曰玉仪昏明主时谓昼夜漏刻○今案晋书天文志引考灵曜观玉句在中星下又初学记卷一引游作斿无昼夜句陈俞本无观字游作制脱乃命句余亦同】 璇衡 【风土记云璇衡即今之浑仪也古者以玉为之转运者为玑持正者为衡一说言以良玉为管中有光盖取明以助远察也○今案原钞脱持正句脱以字有字光误先据御览卷二引风土记订补陈俞本脱正以下四句】 旋者还也玑者几也 【尚书大传云旋者还也玑者几也其变几微而所动者大谓之旋玑注曰旋玑玉衡犹今浑天仪○今案陈恭甫疏证本据史记五帝本纪正义天官书索隐及御览廿九引玑作机无注曰以下陈俞本皆脱】 着天体布星辰 【王蕃浑天说云浑仪以察三光分宿度象以着天体布星辰案斯二者以考于天盖详察矣○今案陈本无象字余同俞本亦然并布作步】 转浑天定时节 【益部耆旧传云洛下黄闳明晓天文于地中云云○今案明本吴淑事类赋引脱黄字余同又说郛本益部传亦脱黄字脱定时节三字陈俞本与本钞同】 平气立常 【春秋潜潭巴云琁玑者转舒天心玉衡者平常立气也○王石华校因原钞转下衍阍字又改作闇几不可句矣今案玉函山房辑本潜潭巴及俞本与本钞同】 上应晷度 【晋阳秋云吴有葛衡字思真作浑天仪使地居中以机动之若天转而地正以上应晷度○今案○○○钦定图书集成厯法典卷九十七引晋阳秋无字思真三字原钞脱动字脱若天字脱以字均据订补吴淑事类赋卷二引晋阳秋衡作道余同陈俞本以机十一字作以旋转之余亦同】 以齐七政 【尚书曰正月上日受终于文祖在旋机玉衡以齐七政圣云以璇为机以玉为衡玑转也玉者以正天文之器也○今案舜典旋作璇释文云璇音旋注文中孔传祇有玉者以正句但岳本闽本皆作王者与原钞正合余注或隋前古本今不可考陈俞本则照今本孔传改而已】 以察三光 【已见上着天体注云○今案详本篇王蕃浑天说】 归之天府 【见上厯代宝器注中○今案详本篇上义熙起居注】 常在候台 【王蕃浑天说云浑天遭周秦之乱师徒断绝而求其文浑仪常在候台是以不废○今案御览卷二引浑天说求作丧文下有惟字余同陈俞本师徒八字作器物断毁余亦同】 洛下闳浑天 【桓子新论云杨子云好天文问之于黄门作浑天老工闳曰我少作其事不晓达其意到今七十乃始适知又老且死矣○王石华校黄门改黄闳非是今案严辑全后汉文卷十五新论离事篇谓从未改本引作黄门作老工始作甫余同又问经堂本新论谓从御览卷二天部引黄上有洛下二字作浑作以浑老工作之说到今句作到今七十始知其理此据陈俞本者也】 折其玉斗失其金椎 【孝经援神契云后偷任威云云注云偷苟且也玉斗朼斗以玉为之喻浑仪也金椎以喻国之重宝也○今案御览卷二引援神契同俞本注文迥异】 

　　○漏刻十一 

　　建日官 【李尤漏刻铭云仰厘七曜俯从坤德乃建日官俾立漏刻昏明既序景曜不忒○今案百三家集李尤铭从作顺乃作力注云一作乃其题下夹注又云玉海摘昏明二句为晋李充铭谓见类聚今考类聚仍是李尤又严辑后汉文李尤铭据书钞引从改顺并有增引盖照陈俞本也】 制妙器 【孙绰漏刻铭曰乃制妙器挈壶是铨累筒三阶积水成渊渊漏则盈承虚赴下灵虬吐注阴虹承写○今案类聚六十八引孙绰铭无累筒二句器作漏渊作川余同御览卷二引无乃制二句渊满作器满余同陈俞本筒作个写作泻陈更绰误纪】 挈壶司刻仙叟秉矢 【王廙洛都赋云挈壶司刻漏懱泻流仙叟秉矢随水沉浮指日命分应则唱筹○今案原钞廙误褎考百三家王褎集无洛阳赋惟御览卷二引此赋褎作廙矢作尺无指日二句余同陈俞本仍误褎】 孔壶为漏浮箭为刻 【续汉书律厯志云孔壶为漏浮箭为刻下漏数刻以考昏明焉○今案续汉志同亦见文选注五十六引】 仰厘 【巳见建日官注】 爰暨 【崔骃漏刻铭云天德动顺人以立信乃作斯策以咸漏慎封掌今揽爰暨四极○王石华校将渥慎今揽四字旁勒未详今案百三家崔骃集漏刻铭慎作润掌作传揽作览余同俞本已改】 昼参晷景夜分星宿 【桓子新论云余前为郎典漏刻燥湿寒温辄异度故有昏明昼夜昼日参以晷景夜分参以星宿则得其正○今案　全后汉文十五新论离事篇同谓得自未改本即此考初学记廿五引脱昼日二字无夜分以下余同问经堂本新论是据陈本与初学记亦同】 昏明既序景曜不忒 【已见上建日官注】 累筒三阶 【已见制器妙注】 昼夜百刻 【说文云漏以筩盛水刻节昼夜百刻又汉书曰漏刻以一百二十为度注曰哀帝有短祚之期故增之○今案见说文水部类聚六十八引说文筩作铜余同段本则筩盛作铜受百刻作百节注云百节依韵会所据小徐本订又汉书十一哀帝纪同惟注回异此非近本可知】 冬昼三十刻春昼四十刻 【汉旧仪云冬至昼三十五刻后九日加一刻立春昼夜三十八刻○今案平津辑本汉旧仪补遗卷下作冬至昼四十一刻后九日加一刻至立春昼四十六刻夜五十四刻此据陈俞本耳然本钞标目与注不对亦有讹脱】 夜漏鼓鸣昼漏钟鸣 【汉杂事云鼓以动众夜漏鼓鸣则起昼漏壶干钟鸣则息崔寔政论曰诺昼曰鸣漏昼易成中云不得有于者○今案　　　钦定图书集成厯法典卷九十九引汉杂事同又御览卷二引注文鼓上有尽字壶干二字亦作尽字钟作钲余亦同陈俞本与本钞同然删去政论以其甚舛脱不可读也】 挈金壶以南罗藏幽水而北戢 【陆机漏刻赋云既穷神以尽化又设漏以考时云云○今案类聚六十八引陆机漏刻赋时下有尔乃二字即据标目二句百三家机集及陈俞本皆然】 灵虬吐注阴虫承写 【已见制妙器注】 指曰命分应则唱筹 【已见上仙叟秉矢注】 激县泉以远射跨飞途而遥集 【又陆机赋云激悬泉以远射跨飞途而遥集伏?虫以承波吞恒流其如揖○今案类聚六十八引机漏刻赋及百三家本俞本均?作阴揖作挹陈本祗引标目二句】 击刀斗传五夜 【汉旧仪云五夜甲乙丙丁戊夜又相传救守火师内户外数五止宫城门击柝云云百官徼直符行卫士周庐击木柝护呼备水火○今案初学记廿五引卫宏汉旧仪至戊夜二字平津辑本引至五止二字师作帅谓据书钞而陈本无相传二句未知所据何本也又文选五十六新刻漏铭注引旧钞作宫城门传五百官直符行卫士周庐击木柝讙呼备火与原钞小异然知宫城以下非连文乃再引旧仪者】 率九日减一等 【续汉书律厯志云霍融上官漏刻率九日减一等○今案原钞误将下条董贤为郎窜入此注非也已据初学记三十五更正】 董贤传漏 【汉书董贤为郎传漏阶下上见而悦之○今案汉书九十三贤传阶作殿陈俞本亦改殿御览卷二引阶作陛余则加详此永兴节录耳原钞误窜入上注当另为一条】 孙权立表 【吴录云吴范字文则善占候关羽将降孙权问范期日中时立表下漏以待之及中羽至○今案类聚六十八引吴录无字文则三字日上有明字所引颇详陈本照增】 

　　○相风十二 

　　祥乌司飊 【庾阐扬都赋云祥乌司□丹墀竟陛○王石华校旁勒境陆二字未改今案原钞乌误鸟竟陛误境陆已据御览卷九引扬都赋订正俞本同陈本仍误鸟】 凌乌正侯 【郭璞南郊赋云矫凌乌以正候兮整豹尾于后属○今案百三家郭集南郊赋凌作陵正作侦本钞豹尾篇引作南都作陵作贞陈俞本误两都陈又乌误鸟余与本钞同】 能立成器 【傅玄相风赋云夫能立成器以占吉凶之先见者莫精乎相风蛇盘虎以为趾建修竿之前亭体正直而无挠度经高而不倾○今案类聚六十八引玄相风赋及百三家集辑此赋夫能三句是序蛇盘四句是赋蛇盘虎作蜿盘兽余同又百三家集经高改径挺陈俞本则互有同异又原钞夫能五字误将下条太仆五字窜入已更正】 颇有枢机 【又云太仆寺丞岱君立一竿竹于前庭其上颇有枢机摇以鸡毛占事知来与彼无异乃简易之至殊于太史相风○今案严辑傅玄赋无此文惟辑傅咸相风赋据　户卷九引岱君作武君宾立作树无竿字摇作插百三家咸集及俞本均与御览同陈本则改引先贤传作高岱摇作标占事以下不同】 知自然 【又云昔之造相风者其知自然之极乎上稽天道阳精之运表以灵乌物象其类镇以金虎玄成其气○今案类聚六十八引傅玄相风赋有者之二句百三家玄集此赋阳精作阴阳俞本亦然惟严辑此赋与本钞同】 察氛祲 【沈约宋书云战国并争旅师数出元鸟之设务察氛祲疑是秦制也○王石华校照陈本风侵改氛祲今案陈本又脱疑是句俞本将此条改入类聚内作宋书舆服志元作悬余引颇详】 采修竹于增城 【潘岳相风赋云采修竹干增城口相风口紫度厯寒暑而靡凋众系星而拂口据神兽于下趾栖灵鸟于上标○今案陈俞本增作层无相风句无众繁句据作踞余同】 建竹竿于前庭 【已见立能成器注○今案亦见本篇颇有枢机注】 摇羽其首丹漆弗形 【傅玄又赋云籊籊竹竿在武之庭厥用自然既修且真云云经之营之不日而成○今案严辑傅咸集据御览卷九引咸相风赋摇作插形误营真作贞改真者宋钞时避仁宗讳耳百三家咸集俞本亦然陈本祇引籊籊二句仍作玄考玄赋无此文】 托处幽闲违众特立 【张华相风赋云太史相风西城上而赋者又岂以其云云无羽毛之饰而丹漆不为之容乎○今案百三家华集史下有候部二字而上有在字而赋者又四字作作者弗为余同俞本亦然陈本竟改四字为句与各本迥殊未知何本】 遇风乃动 【述征记曰长安台上有相风铜乌或云此遇千里风乃动○今案　九十二引述征记台上作灵台无或云以下白柘卷二引台上作南宫无或云此千里五字海录碎事卷一引亦作灵台与本钞同御览五百三十四引又与海录同俞本伙铜字陈本铜乌作鸟余同】 候风来征 【傅玄相风赋云栖神乌于竿首候祥风之来征○今案类聚六十八引傅玄相风赋与百三家玄集及陈俞本侯皆作俟】 

　　北堂书钞卷第一百三十 

　　●北堂书钞卷第一百三十一　　仪饰部下 

　　隋秘书郎虞世南撰 
　　南海孔广陶校注 
　　玺十三　　　　　　　　印十四 
　　绶十五 

　　○玺十三 

　　王者之印 【说文云玺王者之印也○今案说文土部作壐】 传国守器 【晋中兴书云戴施得玺阴怀还南王彪之主议未详传国玺造创之始然厯代以来及太始之初揖逊禅位以兹相授故是传国之守器也今论非所以始得之宜庆贺也○今案俞本无主字无今论六字余同陈本删南还以上今论以下又续汉书舆服志下引晋阳秋有戴施献传国玺事可作旁证】 揖逊相授 【同上】 世世相受 【汉书曰高祖入咸阳得秦玺及即天子之位因御服其玺世世相授号曰汉传国玺○王石华校以其玺下衍及即句删之今案汉书九十八元后传入上有汉字目授作传受王氏读书杂志引此未改本以证今汉书入上汉字为衍文原钞世改世唐人传钞避太宗讳也】 在君则表信神祗在臣则受职君上 【玉玺谱云玺印信君则封册畿服表信神祗在臣则受职君上显用下民○今案原钞标目信误则据小注订正陈俞本同】 受命于天既寿且康 【应劭汉官仪云天子有传国玺文曰受命于天既寿且康不以封也○今案御览仪式部引汉官仪同陈俞本亦同】 受命于天既寿永昌 【吴书云孙文台北讨董卓顿军城南官署有井每旦有五色气从井中出及使人浚井得汉传国玉玺其文曰受命于天既寿永昌方圆四寸上纽交盘五龙又玉玺谱曰文台从桂阳入洛军于城南见井中旦旦有五色光乃浚得玺董卓乱掌玺者投于井中故得之也○今案范汉书七十五袁术传注引吴书文台作坚无及字无方圆以下余同又御览六百八十二引玉玺谱文台作孙坚无五色字浚作探余同陈俞本改引汉末传畧同原钞坚改文台永兴避隋讳文台孙坚字也】 昊天之命皇帝寿昌 【晋阳秋云永和八年冉，闵大将军蒋干欲归降戴弛入劝谓之曰可与我传国玺也属天子必书相□干将出玺付弛令献之玺光照洞彻上蟠螭文隐起文曰昊天之命皇帝昌秦伯玺也石虎刻其旁曰天命石氏○王石华校旻改昊是也旁勒冉闵字非也今案续汉书舆服志下注引晋阳秋无水和四字弛作施欲归至献之三十三字作以传国玺付河南太字戴施施献之百僚皆贺三句文作书无石虎以下余同陈俞本中间照改前后与本钞同陈本更闵误合】 长寿万年 【晋纪曰建武元年江寍民虞迪垦地得白玉观□玺一钮以献文曰长寿万年○今案御览六百八十二引邓粲晋记无建武四字无麒字钮误钿陈俞本脱一钮二字余同】 永融克昌 【赵书刘曜于龙门河水中得一玉玺文曰永融克昌曜以为天赐剑玺斋九日而受之○今案御览六百八十二引赵书无永融二字赐剑作锡神无九日二字陈俞本改标目作克寿永昌赐作锡无之字余同】 置天子坐 【周书云汤放桀取天子之玺置之天子之坐左退而再拜曰天位有道者可以处之○今案唐六典引周书桀下有大会诸侯四字无左退三句陈逢衡校云此乃汤祝解中脱又陈俞本取作服脱左退而三字余同】 常在外殿 【玉玺谱云晋元帝东渡厯数帝常无玉玺皆云司马家是白板天子近代传玺常在外殿○今案御览六百十二引玉玺谱无常字皆上有此人二字无近代二句俞本添北人二字余同陈本删皆云以下】 方圆四寸 【巳上受命于天吴书注】 博袤三寸 【春秋运斗枢云黄龙五采负图而出置舜前白玉检黄金绳芝为泥封两端章曰天皇帝玉玺五字博袤三寸○王石华校为泥改作泥为误今案御览八十一引运斗枢玉玺作符博作广此永兴改避隋讳俞本无置字呢在两字上章作有文皇帝作王有余同陈本删改少异】 玉出蓝田李斯所书 【玉玺谱云始皇初定天下革号称皇帝所刻其玉出蓝田山是丞相李斯所书其文曰受命于天既寿永昌○今案说郛本玉玺谱始皇所刻十三字作传国玺是秦始皇所刻二句寿亦作受余同又御览六百八十二引仍作寿余与说郛同陈本革号句作号称始皇帝所刻之玺无山是二字余同】 鸟文 【同上茅?衣博四寸牒四分鸟文也○今案此上引春秋运斗枢作三寸陈俞本亦作四寸下句作鱼鸟为文】 龟文 【玉玺谱郄恢表云慕容永称藩奉玺方六寸玖厚一寸七分上鱕螭为鼻合高四寸六分四边龟文下有八字其文曰受命于天皇帝寿昌鸟篆隐起巧丽惊绝若慕容所制则题名迹非古称盖雕镌之巧非也代所作原其所由来未尝厥始也○今案御览六百八十二引玉玺谱无玖字无一寸字若作是无则题三句无来字余同俞本郄误都亦无玖字厚一作厚三脱四边句脱则题句余亦同陈本更简原钞巧误功据本篇下引改】 螭虎玺文 【汉旧仪云皇帝六玺皆白玉螭虎纽文曰皇帝行玺皇帝之玺皇帝信玺天子行玺天子之玺天子信玺○今案聚珍本平津本辑汉旧仪同陈俞本纽改鼻余同】 螭虎纽 【蔡邕独断云玺印也天子玺白玉螭虎纽○今案严辑本独断白作以陈俞本已改】 仰方则方仰圆则圆 【吕氏春秋云民之于上若玺之于涂○今案近本吕春秋离俗训涂下接标目二句作抑之以方则方抑之以圜则圜又本钞二十七论政篇引若玺句作如玺抑涂俞本仰作印余同近本陈本标目仰作抑小注作印】 王玉押主铜镂 【后汉书礼仪志云王印玺玉押银镶大贵人长公主铜镂○今案范后汉书十六礼仪志下王下尚有列侯始封贵人公主薨皆令赠十二字镂作缕】 雕镌之巧 【已见前龟文注】 巧丽惊绝 【同上○今妹亦详龟文注】 晖景烛耀 【蜀志云王休献玉玺玺潜汉水伏于渊泉晖景烛耀灵光彻天夫汉者高祖本号大王袭先帝轨迹亦兴于汉中今天子玉玺神光先见玺出襄阳汉水之末明大王承其下流受大王以天子位○今案见蜀志卷一先主传本号作本所起定天下之国号也俞本更详陈本甚畧而又别引霍光上书】 光照洞彻 【见前昊天之命注○今案前引作照此引作昭已据订】 井有五色 【见前受命于天既寿永昌注】 黄雾四塞 【燕书云元玺六年蒋干遣刘猗赍传国玺诣晋求救倚负玺私行数里天黄雾四塞迷荒不得进乃还易取行玺始得去○今案○○○钦定图书集成干象典卷七十五引燕书无元玺六年蒋干六字无天字余同俞本天作忽荒作进取字移进字下余同陈本赍传误费博负玺下有欲亡匿三字天亦作忽荒作路乃下有复故道三字无易取四字】 银玺 【汉旧仪云秦以前民皆以金玉银铜犀象为方寸玺各服所好自秦以来天子独称玺又以玉○今案平津本旧仪卷上金下无玉字自秦作汉末有羣臣莫敢用也句夹注云金下本有玉字从书钞御览仪饰部引删汉以十七字从御览引补时孙氏尚据陈本未得此旧钞也俞本亦无上玉字以玉下有为之两字】 金玺 【魏志云天子改授太祖金玺○今案见魏志卷一武纪】 跪上玺符 【文帝纪云代王至太尉周勃乃跪上天子玺符○今案见史记文帝纪原钞跪误路已据订陈俞本亦然】 拜授玺绶 【晋中兴书云海西公废司马桓温具乘舆法驾奉迎简文于朝堂拜授玺绶○今案御览九十九引中兴书脱绶字陈俞本畧增引】 盆子宜阳奉还 【玉玺谱云建武三年刘盆子败于宜阳奉还玺于光武○王石华校补盘子三字败字未补今案说郛本玉玺谱阳作都末作玺还光武陈俞本与本钞同】 徐璆许都上之 【汉书云袁术死军破徐璆得其盗玺及还许都上之○今案范后汉书七十八徐璆传盗下有国字余同陈俞本并脱盗字又之下添魏字蛇足矣原钞书误言已更正】 太后投地 【汉书云王莽即位使王舜求玺太后出玺授于地○今案汉书九十八元后传于作之余同陈俞本又于下添之】 皇后抵轩 【续汉书同传皇后讳节魏受禅遣吏求玺绶后怒以玺绶抵轩下○今案姚辑汪辑本续汉书吏作使余同亦见范后汉卷十下曹皇后纪亦然陈俞本照改使字】 霍光欲夺 【玉玺谱云霍光辅政殿中一夜相光即召符郎取玺不与光欲夺之郎按剑曰头可得玺不可得霍光善之○今案说郛本玉玺谱符郎作持节郎余同又汉书六十八霍光传作符玺郎余则大同小异】 义阳强争 【晋纪云义阳王威附赵王伦伦篡位使义阳王威夺玉玺上执威强争毁上指及乘舆反正诏诛威曰夺吾玺者正此人也玉玺谱云义阳王威就帝取玺帝不与威强夺之及伦败帝曰阿皮乃捩我指夺我玉玺皮威小字也○今案陈本祗引玉玺谱至夺之句余俱脱俞本作干宝晋纪与本钞同玉玺谱就作执余亦同】 绛侯绾玺 【史记曰太后以冒絮提文帝曰绛侯绾皇帝玺将兵于北军不以此时反今居小县顾欲反耶○王石华校习絜捷之改冒絮提文立改兵镇改顾邦改耶今案见史记绛侯周勃世家陈俞本同】 霍光解玺 【玉玺谱云霍光废昌邑王贺立宣帝光自手解贺玺扶令下殿○今案说郛本玉玺谱废上有后字解下有取字余同又俞本与原钞同】 王闳谓董贤久持 【汉书云哀帝临崩以玺绶付董贤曰旡无以与人王闳白元后请夺之谓贤曰宫车晏驾国嗣未立何事久持玺绶以速祸至耶○今案汉书六十三齐怀王闵传速作待陈俞本以玺绶作以玺管宫车作上皇余同】 曹彰问贾逵所在 【魏志曰太祖崩鄢陵侯曹彰问贾逵玺绶所在逵正色曰太子在邺国有储嗣先王玺绶非王所宜问也○案魏志十五贾逵传嗣作副非王作非君侯陈俞本照改原钞鄢误隐巳据魏志订正】 甄象掘地 【又云甄象掘地得玉玺方一寸九分其文曰天子羡思慈亲明帝为之改容○今案魏志卷工甄皇后传众作像余同俞本羡思四字作受兹亲用原钞容下又衍璧见六字由下条误窜入此已删之】 陈阳于淮得 【晋中兴书云义熙十二年左卫陈阳于府事前淮水中得玺一所方寸厚二寸王者不隐其过则璧见璧亦玺也○今案御览六百八十二引中兴书无一所七字末作玺亦璧也俞本一所七字作文曰二字余与本钞同】 韩强得元玺 【石勒别传云韩强在长城县西山岩石阙得玄玺一所方四寸厚二寸石虎以为县瑞○今案御览六百八十二引作石虎别传无两县字阙作闲无所字余同陈俞本与本钞同】 王莽带避火 【玉玺谱云王莽之败带玺绶避火于渐台○今案说郛本玉玺谱同陈俞本之败作败时余亦同】 袁绍举向肘 【又云袁绍有僭盗意乃拘孙文台妻逼求之照得玺举以向肘魏武词之曰我在不所也○今案说郛本玉玺谱孙文台作坚玺下有见魏二字词作恶无曰我六字陈俞本盗作号亦作坚魏武十字作绍败汉以禅魏魏以禅晋二句原钞改坚字详本卷上末二句必有舛伪】 陈仲得玉玺 【段龟龙凉州记云吕光时陈仲得玉玺博三寸长四寸直看无文字向日视之字在腹中有三十四字言光当王云○今案说郛本凉州记仲作冲博作广中作里无有三句二酉丛书张树辑段氏凉州记仲作冲直看五字作光泽无文余与本钞同其夹注谓据书钞御览后有张氏按语云后凉录陈冲作平仲作广作直看无文字陈俞本互有同异但脱末旬耳原钞三寸作三尺其误无疑今据诸本订正广改博详本卷上】 

　　○印十四 

　　执政所以持信 【说文云印执政所以持信○今案说文印部同】 所以为信 【东观记云马援复上书曰臣所假伏波将军印书伏字犬外向成皋令印皋字为白下羊丞印为四下羊尉印白下人人下羊即一县长吏印文不同恐天下不正者多符印所以为信也所宜齐同荐晓文字者事下司空正郡国印章奏可○王石华校睪改皋不改下函改丞补印皋字补不正字补所以为信也五字今案聚珍本东观记向作向晓下有古字余同姚辑本作人下牛余与聚珍同范后汉马援传注引东观记无复字向成作向城陈本即上脱羊字亦有古字余同俞本脱伏字脱犬外向字亦作牛字亦有古字余同】 非印不明非印不行 【李尤铭云赤绂在服非印不明棨传符书非印不行虎龟犊鼻尊卑有常○今案初学记二十一引李尤铭书作节虎龟作龟纽尊卑句作用尔作程陈本照初学记改俞本将此铭移入白帖亦照改然本篇下再引虎作虚尊卑句同】 封物为验封物相因 【释名曰印信也所以封物为信验也亦言因也封物相因付也○今案见明本释名释书契篇陈本为信验作以为验余同原钞脱亦言四字据补】 为光为饰 【胡伯始印衣铭云明明上皇旌以服命纡朱怀金为光为饰迈种其泽抚寍四国宣慈惠和柔嘉为则克厌帝心膺兹多福登位厯寿子孙千亿其年□□○今案原钞脱印字柔字兹字位字多误名据初学记二十六引胡广印衣铭补惟厌帝作常厥俞本又改入白帖矣陈本与初学记同诸本皆删其年二字疑此下必有脱文】 是铭是刻 【傅元印铭云惟昔先王配天垂则乃设印章作信万国取象晷度是铭是刻文明慎密直方其德○今案百三家本傅玄集惟作往余同盖本于初学记二十六所引陈俞本亦然俞本又改入白帖】 上隆下平 【相印经云印有八角十二芒凡印欲得周正上隆下平光明洁清如此皆吉○今案御览六百八十三引相印经无凡字隆作稳余同陈俞本吉作着余亦同】 出则有章 【魏志曰平原太守刘邠取印囊及山鸡尾着器中使筮管辂筮之曰内方外员五色成文含宝守信出则有章此印囊也高岳岩岩有鸟朱身羽翼元黄鸣不失晨此山鸡毛也○王石华校补筮之字守字囊也字今案魏志二十九管辂传尾作毛本钞百三十六囊篇引亦作尾本钞无上筮字曰上有辂字余同俞本删及山四字删高岳以下本钞又宝误寔脱山字毛字今据魏志订】 以官为名 【魏武设官令云魏诸官印各以官为名印如汉法断千名者章○今案陈俞本同】 尊卑有常 【李尤又云虚龟犊鼻○今案详本篇上非印不明条下】 作信万国 【已见上是铭是刻注中○今案详本篇上】 镇抚方外 【汉书云严助曰陛下以方寸之印尺二之组不劳一卒不顿一戟○今案汉书六十四严助传尺作丈陈本改】 龟者蛰藏 【应劭官仪云印者因也龟者阴物抱甲负文随时蛰藏以示臣道功成而退也○王石华校照陈俞本初改也恐非今案户仪式部引汉官仪亦作阴物余同】 虎者威猛 【又云所以虎世者阳类虎者兽之长取其威猛以系服羣下也○今案本钞纽误剑考平津辑本汉官仪作经御览引汉官仪误细亦纽之讹巳照订陈俞本脱阳类二字陈亦误剑俞不误】 虎纽 【同上】 龟纽 【又曰列侯黄金印?纽文曰印丞相大将军金印龟纽文曰章○今案聚珍本汉官仪补遗谓百官公卿表注引云银印龟纽其文曰章与本钞不同平津本辑汉官仪无此唯见汉旧仪补遗考初学记二十六引卫宏汉旧仪无大字军下有黄字以下三条皆是旧仪文无疑本钞又曰二字有误陈本纽误剑余同】 橐駞纽 【又曰诸侯王印黄金橐駞纽文曰玺○今案初学记二十六引汉旧仪同白帖十三引王误正亦见平津本旧仪补亦陈本将印字改移駞下又纽误剑】 扣印 【又曰千石至三百石铜印○今案初学记二十六引汉旧仪作千石六百石四百石铜印陈本亦作至三百石】 相法出陈长文以法语程申伯 【相印书曰相印法本出陈长文长文曰本出汉世又印工养以法语程申伯也○王石华校违改韦御古改术占千改十今案御览六百八十三引相印书利以作私以无中字余同陈本杨上有印工二字出误世又印二句作有相印相笏经六字余同原钞又脱杨利从仲将五字宗误东脱得法二字工误上再据御览订正】 大印磊落骈组流离 【蔡柏喈释诲曰或画一策而绾万金或谈崇朝而锡瑀珪连衡者大印磊落合从者骈组流离○今案严辑蔡集释诲据范书本传及类聚二十五引瑀作瑞大作六余同陈本祇注书名俞本万上添一口锡作执又脱瑀字脱合从四字尚成句法耶】 持印 【赵尧传曰御史大夫周昌为赵相既行久又高祖持印曰谁可以为御史大夫者孰视尧曰无以易尧遂拜赵尧为御史大夫○今案见史记张丞相附赵尧传陈俞本谁上有弄之二字余同】 销印 【史记曰汉祖与郦食其谋挠楚权食其劝立六国后汉王曰善趣刻印张良曰谁为陛下画此计者陛下事去矣汉王辍食吐哺骂曰竖孺几败乃公事命趣销印○今案此是节引留侯世家原钞于王辍以下误窜入周侯系印注曰已照史记更正陈本全段引至八行】 犀首佩五国 【又曰犀首姓公孙名衍张仪卒后有犀首入相秦尝佩五国相印为勑长○今案史记张仪列传】 袁绍向肘 【袁绍将一玉印于太祖坐中举向其肘太祖由是笑而恶之事见魏志○今案魏志卷一魏帝纪同御览六百八十三引魏志及俞本亦同陈本改引玉玺谱因此上玺篇袁绍举向肘一条故也然事同而文微异本条末有事见魏志四字是元以前校语】 周侯系印 【邹子云将军王敦起事丞相导率诸兄弟诣阙请罪值周侯将入见诸王甚有忧色丞相呼周侯曰以百口□卿周侯直过不应既入苦相申救既许周大悦饮酒及出诸王犹在门周曰杀诸贼奴当取一金印如斗大系肘○今案御览六百八十三引郭子阙作门侯作顗许作释余同陈俞本改引今晋书原钞王敦以下又误窜入苏秦佩六国注内今已更正】 苏秦佩六国 【史记云苏秦曰使我有洛阳负郭田二顷岂能佩六国印○今案史记苏秦列传同】 成而被辱 【魏氏春秋云许允善相印出为镇北将军将拜以印不善使更刻之如此者二允曰印虽始成而已被辱使者果怀之而坠于厕○今案魏志卷九夏侯尚附许允传注引魏氏春秋无将军二字使者作问送印者白帖十三引许允句在将军下亦作问送印者陈俞本有将军二字余照改】 铸而左顾 【晋中兴书曰孔愉放龟左顾后以功封亭侯及铸印而龟左顾更铸犹然印工以闻愉悟乃取佩焉○今案御览卷二百引中兴书封下有余不二字考初学记二十五引及陈俞本皆作余亭侯无不字白帖十三引并删余亭二字】 夏侯得一匮 【汉书夏侯婴从捕虏六十八人降卒八百五十人得印一匮○今案汉书四十一夏侯婴传同】 段颎得一枚 【东观记云段颎上书曰又掠得羗侯君长金印四十三铜印三十一锡印一枚及长史司马涉头长燕鸟校棚塞尉印五枚紫绶三十八黄绶二枚皆簿入也○今案聚珍辑本东观记二十一段颎传书作言无曰又二字余同姚辑本脱涉头九字陈俞本脱及长史十四字尉印四字移在二枚下陈又删皆簿句】 自防之法 【周书曰师有六都印皆是师自防之法○今案逸周书王谟本及朱右曾校释本并辑逸文一卷皆脱此条陈俞本同原钞周下衍募字六都误六师已据删订】 以封所在 【抱朴子云右之入山者佩黄绅越章印共四寸者其字百二十以封泥着所之四方各百步则虎狼不敢近○今案平津馆辑本抱朴子内登涉篇绅作神共作其广余同又御览六百八十三引共作其阔余同俞本绅误神越作白余与御览同陈本作引抱朴内篇随手牵来祇封所住之四方数字外余同迥异】 泥户不可关 【列仙传云方回者尧时人至夏启末为宦土为人所劫闭之宫中从求道因化而得去更以方回印封其户时人言得回九泥涂门户终不可关者也○今案秘书二十一种本古今逸史本列仙传内方回传因作回封作掩关作开御览六百八十三引仍作因余与诸本同陈俞本时下有隐字至下七字作隐于五柞山中脱从求三字囚亦作回丸上有一字关亦作开余同】 治病无不差 【走子云五之七印所起死人以治百病无不差者用黄绢七尺酒七弁脯七片醮庆忽也○今案陈俞本删此条】 

　　○绶十五 

　　绶者有所承受 【见应劭汉官云○今案初学记二十六引汉官仪同】 转相结受谓之绶 【董巴与服志云战国解绶去佩留其丝缝以为章表秦乃以采组相连结于缝光明章表转相结受故谓之绶○今案初学记二十六引董巴志绶去佩作去绂佩两缝字皆作襚受作绶御览引脱相字章作彰受亦作绶事勒纪原引脱误更甚陈本丝作系缝作璲余照初学记改】 法天地人 【汉官云绶者有所承受也长一丈二尺法十二月阔三尺法天地人旧用赤苇示不忘古也秦汉易之为丝今绶如此○今案平津辑本汉官仪同祗据书钞一引陈俞本无绶者句末四字作至今以为常制】 法十二月 【同上】 仉以自修 【胡伯始进绶笥铭云伏以斯笥凡器为式受相君子承此绶绂帝命所族用褎令德佩以自修鞶以自勑○今案初学记二十六引胡广笥铭伏作休绶绂作印绂族作赉佩误备螜作所余同陈本亦作印作赉作所余亦同】 光明章表 【见上转相结绶注】 旧用赤苇 【见法天地人注】 易之以丝 【并上同】 黄赤缥绀 【董巴舆服志曰乘舆黄赤绶四采黄赤缥绀纯黄圭长二丈九尺五百首太皇太后皇太后皇后皆同○今案初学记二十六及御览六百八十二引董巴志四作五纯作湻余同陈本脱二字九尺下有九寸字脱太皇以下余与本钞同】 黄地白羽 【应劭汉官云乘舆绶黄地白羽青绛缘五采四百首也○今案初学记一十六引汉官仪地下有朋前缀下有长二丈三尺五字余同平津辑本汉官仪缘误缘陈本地下有冒字余同初学记】 绛地黄羽 【又云诸王绶四采绛地黄羽青黄缘二百六十首长二丈一尺侯绶三采绛地缥绀百二十首长一丈八尺○今案初学记二十六引汉官仪脱诸王绶三字地下有骨字黄下有赤字缘误缘二百句在长二丈句下侯下脱绶字三采二字移绀字下绛地作地绛一丈作二丈余同平津辑本汉官仪作白羽谓书钞作黄羽误陈本脱误更甚足见此旧钞之可贵也】 黄地赤采 【又云皇帝绶黄地赤采不佩玺以胜侍中绲负以从○今案陈俞本亦作汉官仪脱以胜句】 青地桃花 【又云二千石绶羽青地桃花缥三采百二十首长丈七尺黄绶黄丝一采八十首长丈七尺民织绶皆如式不如式没人官也○今案初学记二十六引汉官仪从绶羽二字起无三采六字七作八不引黄绶以下陈本亦脱黄绶以下余与本钞同】 乘舆四采五百首 【见上黄赤缥注○今案董巴舆服志】 九卿三采青圭 【又云九卿中二千石青绶三采青白红纯青圭一丈七尺一百二十首○今案初学记二十六引董巴舆服志纯作湻圭下有长字无雨一字余同陈本同亦作舆服志惟平津辑本汉官仪收入此条谓据书钞一引恐误】 将军二采紫圭 【又云公侯将军紫绶二采紫圭长有一丈七尺百八十首公主封君同○今案初学记二十六引董巴志采下有紫句湻三字余同平津馆辑汉官仪亦收入此条谓据书钞初学记通典礼类恐误】 五首成文 【又云凡先合单纺为一丝四丝为一扶五扶为一首五首成一文文采纯为一圭首多者精少者麤皆广尺六寸○王石华校照陈本丝作系今案初学记二十六引董巴志纯作湻精作丝细麤作丝夕?鹿余同而平津辑汉旧仪又将此条引入谓据书钞何数误也】 五采文绶 【西京杂记赵飞燕为皇后其女弟上遗五采文绶○王石华校反改女今案学津本西京杂记卷一采作色初学记二十六引亦作色陈本照改】 紫六寸绶 【董巴舆服志云自青绶以上缝皆三尺二寸与绶同采而首半之縌者古佩璲也佩绶相迎受故曰縌紫绶縌之间得施玉环○今案初学记二十六引董巴志璲作襚紫绶句作紫绶以上縌绶之间余同御览六百八十二引亦作襚陈本照初学记改紫上又衍縌字环下衍鐍字然诸本皆无标目句或是上下文耳陈本改题与受同采不如仍之】 艾绶 【东观记云冯鲂孙石袭母公主封获嘉侯为侍中稍迁卫尉能取悦当世为安帝所宠帝尝幸其府留饮十余日赐骏犀具剑佩刀紫艾绶玉玦各一○今案聚珍本东观汉记十三冯石传余作许骏作驳其夹注云石是鲂子又御览三百四十二引无鲂孙二字脱侯字骏亦作驳脱佩刀二字陈俞本亦作许骏作驳余同】 云飞绶 【汉武内传云西王母交带云飞大绶上元夫人佩凤文临华之绶○今案守山阁本汉武内传无交字云作灵佩作垂临作琳初学记二十六引内传亦作灵无大字余同陈本照初学记改】 天子玄组绶公侯朱组绶 【礼记云天子佩白玉而元组绶公侯佩山玄玉而朱组绶郑注云绶者所以贯佩玉相承受者也组者五色丝织成组文○今案礼记玉藻注无五色三字本钞百二十八引仍有此三字陈本删郑注】 大夫纯组绶世子綦组绶 【又云大夫佩水苍玉而纯组绶士佩琼玖而缊组绶世子佩瑜玉而綦组绶孔子佩象环五寸而綦组绶○王石华校将琼改瓀似宜存之以备一说今案礼记玉藻琼玖作瓀玟本钞百廿八佩篇又引作琼玟陈本照礼记改】 临华绶 【巳见上云飞绶注】 相国绿绶 【蔡邕杂章云相国金印绿绶位在公上所以殊异休烈羣贤莫得而齐也○今案御览六百八十二引杂章及严辑后汉文杂章据书钞引皆同】 贵人緺绶 【蔡邕独断云皇后赤绶玉玺贵人緺绶金印○今案严辑后汉文独断引作緺缴盖照陈俞本也】 光武赐仲都 【东观记云李忠字仲都发兵奉世祖封武固侯时无绶上自解所佩绶以赐仲都○今案聚珍本东观汉记卷十李忠传赐仲都作赐之姚辑本亦然陈俞本又作赐忠惟陈本字误子大谬】 明帝送王子 【又云沛王楚王来朝皆就国明帝告诸王傅相王诸子年五岁以上皆令带列侯印复送绶十九枚为诸王子在道欲急带之也○今案聚珍本东观记卷七沛献王传就上无皆字诸子作之子令作命印作绶余同陈本亦无皆字相王下无子字余同】 光武嫌绶不青 【博物志云光武嫌二千石绶不青而细朱浮议更用青羽○王石华校据陈本嫌改缣非也今案御览六百八十二引博物志及俞本皆作嫌】 朱浮奏绶多黄 【汉名臣奏云大司马朱浮曰车府丞玄黄绶诏乘舆绶五采何多黄也可更用赤丝为地○今案初学记二十六引汉名臣奏浮误游玄黄绶误横受多黄作黄多余同御览六百八十二引作车府丞宏受诏余同陈本删车府七字】 长安故工不能丙丁文 【博物志云太仆朱浮言诏书云百官皆带王莽时绶又不齐因前表长安故绶工李涉等六家所织绶不能丙丁文如组状募能图画绶丙丁制度赐缣五十疋○今案御览六百八十四引博物志表长安误作袁安工误二丙上有具字余同陈俞本亦误袁安脱工字有具字无如组三字募能以下作募能为绶作丙丁文者】 六安都尉能丙丁 【又云六安都尉留应募能为丙丁文谨处武库给食留应思念讽诵发狂三十日病愈今库给食留应思念讽诵发狂三十日病愈今文巳成请赐留五十疋○今案近本博物志脱御览六百八十四引留作晋应思作昼夜思发狂作狂痴文误又余同陈俞本无募字处下有应字无留应思念八字病愈以下七字作绶成二字余同】 朱绶 【魏文帝杂事云与于禁诏昔汉高祖解衣以衣韩信光武解绶以带李忠皆人主贵敬功劳之心也今别将军欲以竭勤劳朕尝以昔时所自佩朱绶与卿○今案吴淑事类赋注引此诏至功劳二字以下不同本钞于误丁据订陈俞本无与于四字贵作报无别字无欲以字竭下有尽字余同】 青绂 【曹植求通亲亲表云若得辞远游戴武弁解朱组佩青绂安宅京室乃臣丹情之至愿○今案文选同】 蓝绂 【魏武帝内诫令贵人位为贵人金印蓝绂女人贵位之极此也○今案陈俞本皆作公主贵人金印蓝绂八字本钞疑有舛误杂章以下应另为一条已更正】 紫绂 【又蔡邕杂章曰制诏蔡邕封陈留雍丘高阳乡侯臣邕退省金龟紫绂之饰非臣庸体之所当者○今案　后汉文蔡邕让高阳乡俟章绂作绶庸作容据本集引是也又据陈本书钞百三十一引汉末杂章何也陈俞本退省以下与本钞同以上异】 

　　北堂书钞卷第一百三十一 


　　●北堂书钞卷第一百三十二　　服饰部一 

　　隋秘书郎虞世南撰 
　　南海孔广陶校注 
　　幄一　　　　　　　　　幕二 
　　帟三　　　　　　　　　幌四 
　　帐五　　　　　　　　　帱六 
　　帷七　　　　　　　　　幔八 
　　帏九　　　　　　　　　帘十 
　　屏风十一　　　　　　　床襜十二 
　　步障十三　　　　　　　承尘十四 

　　○幄一 

　　以帛衣版形如屋也 【释名云幄以帛衣版施之形如屋也○今案见释床帐篇幄屋也下接以帛二句】 所以■〈尸外立内〉帐 【周礼云幕人掌幄注曰四合象宫室曰幄王所居之帐也○今案周礼天官同原钞幕误慕已订正】 所以覆帐 【尔雅云云谓之幄也○今案陈俞本及御览七百引尔雅皆脱所字近本尔雅惟释训有帱谓之帐四字】 上下悉周 【三礼图云四旁及上曰帷上下四旁悉周曰帐○今案原钞四旁及上曰五字误作惟以次房四字帷下又衍在其二字据御览七百引及陈俞本订改】 四合象宫 【周礼见所以居帐注○今案陈俞本同】 绀幄 【汉旧仪云祭天紫坛有绀幄○今案详本钞九十郊祀篇紫坛帷幄条下陈俞本幄下有帐字陈又改旧作书】 缇幄 【刘公干鲁都赋云及其素秋二七国子水嬉缇幄弥津丹帷覆洲○今案陈俞本鲁误晋祗引缇幄二句考百三家集鲁都赋作缇帷作国于本钞以此入幄篇则帷字必误子字则照本钞七月七日条注订】 设灯烛 【汉书云武帝思念李夫人不已有方士齐人少翁言能致夫人之神乃设灯烛于幄帷令帝别居它幄中遥见李夫人之貌○今案汉书九十七上外戚孝武李夫人传之神作其神乃设七字作乃夜张灯烛设帐帷令帝七字作令上居他帐惟陈俞本改引新论亦与本钞悉同】 陈法服 【陆机吊魏武帝赋云陈法服于幄坐陪窈窕于玉房○今案百三家集赋作文幄误帷坐作座陈俞本引无吊字幄坐作绛幄陪作列玉房作锦屏】 燕雀处帷幄 【○今案此句在上条注末虽脱书名其为另条无疑陈俞本已删今附本类后】 

　　○幕二 

　　云幕 【归藏启筮曰昔者女娲筮张云幕○案陈本启筮作启室筮张作氏张考初学记引与本钞同下有而枚占神明句】 毳幙 【李陵别传曰陵与苏武书曰但见韦鞴毳幙以御风雨○今案见文选李陵答苏武书】 翠幙 【潘岳籍田赋青坛蔚其岳立翠幙默以云布○今案御览七百引默作黯陈俞本作黕据文选也余同】 翠幙蜺连 【张景阳洛褉赋朱幔虹舒云云○今案百三家集洛褉赋同陈俞本褉作神】 迭幕油表 【马季良奏马贤事云贤专于军设重帏迭幕以油表其上魏夷其山为谇翠设其中○今案严辑全后汉文十八引书钞帏韦魏改魏余同俞本将以字移置帏字下无魏夷以下余与本钞同又本钞马贤误马吴今订正】 野幕为府 【崔骃与窦宪笺云君侯以云云前世封青故事也○今案本钞与陈俞本皆脱侯字据百三家崔集订补严辑崔骃文引同又陈俞均脱前世句】 张帟幕会乎原 【左思蜀都赋云将飨僚者云云○严氏校以此下十二条旧为传钞者误窜入帟篇内移正今案飨误响据文选蜀都赋订改】 张朱幕延羣臣 【程咸诗序云平原后三月三日从华林园作坛宣宫张朱幕有诏乃延羣臣○今案严辑本程咸华林园诗序云据书钞旧写本如此讹脱无从校正又陈俞本引后作邑宣作建僊无有字臣下有作诗以颂之句】 兰室接罗幕 【陆机乐府词云遂字列绮窗云云○今案敷文阁本陆士衡集卷六君子有所思行遂作邃余同】 明月照缇幕 【刘公干诗云云华灯散炎辉○今案百三家本刘桢集赠五官中郎将诗其四同俞本引亦同陈本标目缇误缘小注不误】 军幕未辨 【黄石公三畧云云将不言倦此谓礼将○今案标目辨误设本钞一百十五将帅篇引亦作辨照订考陈仁锡本黄石子上畧军谶亦作辨陈俞本引作办此古通字】 营幕自动 【兵书云将军于营帐幕旡故自动主敌人散定○今妹陈俞本于作在余同御览七百引兵书无于营二字又脱自字余亦同】 幕以陈弊 【三礼图云幕以布地亨以陈弊○今案玉函辑本三礼图据陈本引下句改或以陈上四字俞本亦然疑亨弊二字当作享币】 张幕虔卜 【左氏晋侯伐郑楚子救郑楚子登巢车以望晋军王曰皆聚于中军何也曰合谋也张幕矣曰虔卜于先君也彻幕矣曰将发命也○王石华校于子果改巢今案见成十六年传军何也作军矣】 献笾豆于幕下 【又曰赵孟赋匏叶穆叔曰赵孟欲一献子其从之及享具五献之笾豆于幕下○今案见左氏昭元年传本钞舛误十字照订】 造律厯于帷幕 【杨雄集刘歆书云萧何造律张仓撰厯于帷幕贡之于玉门○王石华校据陈本小注厯下添成字又以原钞仓误会改作苍均非是今案近本扬雄集及百三家集答刘歆书脱此文本钞帷肩引无成字会作仓已更正陈本于玉门又改于王二字】 楚幕有乌 【左氏云楚子元伐郑郑人将犇桐丘谍告曰云云有乌乃止○今案见庄二十八年犇作奔余同】 燕之巢幕 【又曰吴季札聘上国适卫夜宿于戚孙林父鼓琴季子曰嘻夫子之在此犹燕之巢于幕而可以乐乎○今案见襄二十九年近本左传与陈俞本引皆夜作将孙林父句作闻钟声焉嘻字作异哉此隋以前古本也】 

　　○帟三 

　　小幕曰帟 【释名云云张在上帟帟然○今案原钞帟上衍人字考释名及御览七百引与陈俞本皆无照删去】 在上曰帟 【三礼图云四旁及上曰椎上下四旁悉周曰幄○今案四上衍惟以次旁四字删之辑本三礼图脱详上幄篇】 摹人掌帷帟 【周礼云云○王石华校帟上添掌字非也】 

　　○幌四 

　　云母幌 【晋惠帝起居注云有云母幌○案御览六百九十九引及陈俞本引皆同陈俞又添引华延隽洛阳记蛇足矣】 绛纱幌 【石虎邺中记云石虎太武殿西有昆华殿阁上通支不壁辄开大窗皆绛纱幌○今案续百川学海本聚珍本邺中记及陈俞本皆脱通支不壁四字余同】 房栊对幌 【左思吴都赋云云连阁相经○今案陈俞本同文选吴都赋幌櫎余同考说文一曰帷与榥通又徐铉以扩为别作幌非是今永兴既采入幌篇则隋时所见本如此并可证宋本文选之误】 开轩幌 【又云张组帷构流苏开轩幌镜水区○今案陈俞本同文选吴都赋构作构】 

　　○帐五 

　　形如覆斗 【释名云帐者张也张施床上也小帐曰斗形如覆斗○今案陈俞本及御览六百九十九引同毕本释床帐笮据广韵引形上有帐字又本钞此下十三条皆误窜入幌篇内今移正】 上应星宿 【晋中兴书云纪瞻劝进中宗位帝使殿中将军韩绩彻去便殿所御床帐瞻叱绩曰帝坐上应星宿敢动者斩○今案今晋书六十八纪瞻传便殿六字作御坐与陈俞本同是陈俞改引今晋书而仍冒中兴书名非也又考　　　钦定图书集成考工典二百三十二引晋中兴书劝下无进字便殿六字作御座帷帐余同】 甲以居神乙以自居 【汉武帝故事云上以琉璃珠玉明月夜光杂错天下珍宝为甲帐次为乙帐云云○今案类聚御览引汉正故事及本钞帐篇引皆同】 络以珠翠 【潘岳西征赋云纵逸游于角抵络甲乙以珠翠注云甲乙帐名也○今案文选西征赋及陈俞本抵皆作抵余同惟注云以下李善注未引盖隋前旧注之存于今者也】 流苏为饰 【挚虞决疑要注天子帐以流苏为佣凡行为流苏○今案陈俞本同】 金织成 【魏畧云大秦国出金织成帐五色?○今案陈俞本同考魏志三十乌桓华传评注引魏畧出作多无成字?作斗帐二字御览六百九十九引帐字在色下无?字又八百一引有成字无下句】 珠交给 【应志云斯调国王作白珠交给帐遣遗天竺之弗神○今案此条应志二字有误陈俞本已删去亦见御览六百九十九引吴时外国传无应志二字无国字下句作天竺佛精舍五字】 张罗绮之帐帽 【司马相如长门赋云云垂楚组之连网○今案本钞帷篇两引作帷幔一作幔帐文选及陈本皆作幔帷余同】 张参天之黼帐 【杜预七规云张参天之黼帐○今案严辑七规祗据书钞一引陈俞本规误诘】 角安金炉顶安金莲 【石虎邺中记云冬月缫大明光绵絮以房子绵一百二十斤白缣为里名复幄帐之四角安纯金银凿镂香炉以石墨烧集和名香帐顶上安金莲花中县金薄织成綩囊饰以口口囊受三升以盛香帐之四面上十二香囊采色亦同但小囊耳百丈以经节贯玉璧内帐雄也○今案续百川学海本聚珍本邺中记及陈俞本引与本钞互有同异而陈俞更删节过半本钞饰以之下脱二十字今照聚珍本补入若合符节至百丈以下十二字疑非原文或从他条窜入耳】 春施锦夹夏用罗单 【又云春秋但施锦帐表以五色丝为夹帐帷夏用单纱罗或綦文丹罗或縠文罗为单帐○今案陈本无但字夹下无帐字单纱作丹纱续百川本聚珍本邺中记无施字纱上无单字夹作夹聚珍并作五色缣作紫文縠续百川川并作五色緫作紫縠文】 冬可青布夏可青练 【晋阳秋云有司奏旧太极殿广室施绛帐元帝曰云云○王石华校据陈本补广室二字今案御览六百九十九引晋令脱司字旧字及广室二字练作葛余同陈俞本云下有中宗性简俭冲素句司下有尝字曰下有汉文集上书囊为帷遂令十字练下有帷帐二字】 黼帐高张 【司马相如美人赋云芳香芬裂黼帐高张○今案百三家相如集美人赋同】 组帐雾合 【葛洪抱朴子云○今案见平津馆本抱朴内一畅元篇】 藻帐垂阴 【曹植诗云华屏列耀云云○今案陈俞本同】 彩帐照野 【成公绥洛神赋云彩帐照野丹绛烛天嘉肴若阜旨酒盈渊○王石华校旁勒肴若二字误矣今案陈俞本祇引上二句余删考百三家本成公绥集有洛褉而无洛神严辑本亦脱疑此即洛褉赋之佚文也】 甲帐 【汉武帝故事云上以流璃珠玉明月夜光杂错天下珍宝为甲帐以居神次为乙帐以自居也○今案详上帐篇】 乙帐 【潘岳西征赋云纵逸游于负抵络甲乙以珠翠○今案详本篇上络以珠翠注本条纵误缝亦照上订改】 黼帐 【已见本门上注○今案详此上六条】 藻帐 【同上○今案详上五条】 宝帐 【西京杂记曰武帝为宝帐设于桂宫○今案本钞及陈俞本皆脱武字据学津讨原本西京杂记卷二补又陈俞桂皆误后】 帛帐 【傅子云太祖武皇帝愍嫁娶之僭上公主适人不过帛帐从婢十人而已○今案聚珍本傅子附录谓御览引帛作皁无末句三国武纪注引僭上作奢僭帛亦作皁严辑傅子文据书钞亦改作皁陈本作奢僭惟主误女余与本钞同】 玄帐 【枣据五诗云凉风动玄帐明月皎素辉○今案俞本同陈本枣误曹谬甚】 单帐 【说又云傅单帐也○今案说又四字疑误陈本改邺中记见上春施锦夹条下】 复帐 【濑乡记注云老子治堂丹绯复帐老君碧复帐孔子青复帐也○今案陈俞本脱云下人字余同高士奇补编珠卷三引濑乡记亦有老君以下】 罗绮帐　织成帐 【俱已见本门注○今案一见长门赋一见魏畧】 绛纱帐 【马融施绛纱帐前受生徒后列女乐○王石华校复改后今案见范汉书九十上马融传及类聚六十九御览六百九十九引马融别传皆同】 青布帐 【魏武内诫令云平参王作问大人语元盈言卒位上设青布帐教彻去以为大人自可施帐当令君臣上下悉共见○今案严辑内诫令据书钞未改本同然本钞平参以下十三字舛脱不可句陈俞本删之又上设二字作后宫止设四字无教彻以下五字有公女常谓太祖曰七字余同】 书囊为帐 【益部耆旧传云翟酺上事曰汉文帝连上书囊以为帐恶闻纨素之声也○今案严辑益部传据书钞同类聚六十九引亦同】 设青布帐 【同上青布帐注】 雄风动帐 【王粲大暑赋云雄风飒然兮时动帐帷之纤罗○今案严辑王粲文据书钞引同】 凉风动帐 【同上玄帐注云】 他帐遥望 【桓子新论曰武帝所幸王夫人死帝痛惜之方士李少君言能致其神魂乃夜设烛张幄令帝居于它帐中遥望见好女似夫人○今案史记孝武纪集解引作王夫人事无方士等语陈俞本俱注幄篇新论见前六字幄篇是仍作李夫人事文选潘安仁悼亡诗注引作李夫人无痛惜句无魂字又御览六百九十九引亦作李夫人惟严辑新论辨惑篇谓据书钞引与本钞同】 向帐作伎 【魏武帝遗令云以吾突与妓女皆着铜雀台于台上施六尺帐繐月朝十五日辄使向帐作伎○今案世说新语注上之上引遗令女作人无于台二字帐作?余同陈俞本改引魏略非是】 

　　○帱六 

　　翡帱 【楚辞云翡帷翠帱饰高堂红壁纱版玄玉梁○王石华校补堂字改版字今案近本楚辞招魂作翠帐然永兴收入帱篇是隋时所见本也陈俞亦作帱】 罗张 【又云翡翠珠被烂齐光蒻阿拂壁罗帱张○今案楚辞宋玉招魂篇原钞壁下衍弓字已删】 施蜺帱靡飔风 【马融广成颂张云帆施蜺帱靡飓风凌迅流○今案百三家集及陈俞本皆凌作陵余同本钞舟揔肩引作陵帆篇引又作凌二字本通】 微风动单帱 【李陵赠苏子卿诗云清凉伊夜没微风动单帱○今案本钞据目与注帱均误绹陈俞本祗引下句同】 褰帱请御 【宋玉神女赋云褰余帱而请御愿尽心之惓惓○王石华校以标目误复下条更正今案汉魏七十二家下宋玉集神女赋同】 寝无绛帱 【陆云芙蓉诗云衣手双绢云云○今案百三家本陆集未收芙蓉诗陈俞本同】 

　　○帷七 

　　先针后缕可以成帷 【淮南子云先钺后缕可以成帷先缕后针不可以成衣○今案见说山训雨后字上皆有而字】 朱帷连纲 【张衡南都赋云于是暮春之褉元巳之辰方轨齐轸袚于阳濒朱帷连纲曜野映云又汉司马相如长门赋云张绮罗之帷幔垂楚组之连网○今案文选南都赋同陈俞本濒作宾并删又汉以下考长门赋已见上幌篇】 丹帷连纲 【曹植妾薄幸云还行秋殿层楼御辇从好仇排玉闼椒房丹帷楚组连纲○今案百三家本陈思王古词祗收四句与陈俞本同层楼以下十字皆作入侍君王一句然此十字似是长短句法仍古词中语惜有舛误无可校正耳】 弊帷不弃 【礼曰弊帷不弃为埋马也○今安见曲礼篇】 帷不作衣 【风俗通云俗说帷车盖下以作衣令人病厉○今案御览七百引及陈本皆车盖作帐以作可余同严辑风俗通据书钞引而照御览改】 造律厯于帷幕 【杨雄集刘歆诗云萧何造律张仓撰厯于帷幕贡之于玉门○今案详上幕篇】 运筹算于帷幄 【汉书曰高祖云运筹帷幄之中决胜于千里之外吾不如子房○今案陈本同考汉书卷一下无算字胜下无于字】 下罗帷 【琴操云雍门周说孟尝君云下罗帷来清风○今案平津馆辑琴操附此于补遗亦祇书钞一引陈俞本同】 张翡帷 【司马相如子虚赋云张翡帷建羽盖○今案本钞丹緫篇两引此赋一作翡一作翠文选子虚赋则作翠陈俞引又皆与本条同】 雄风动帷 【三粲大暑赋云雄风飒然兮时勤帷帐之继罗○今案百三家集脱此条兮误弓照严辑改亦详上帐篇】 仲舒下帷讲 【史记云汉董仲舒为博士下帷讲诸弟子传以次相授丛或其见其面三年不视于舍园○王石华校照陈本删传字非也今案史记儒林传讲下有诵字子下有传字次上有久字余同】 然明坐帷讲 【东观汉记云张奂字然明使匈奴中郎将休屠各王并同反烧□□门□□列□赤也烟火相望兵众大恐各欲亡去奂安坐帷内与弟子讲论□苦军士稍安○今案聚珍本二十一奂传及姚辑本皆无中郎将三字无各王二字反下有叛遂二字挠下有度辽将军四字讲论作诵书范书作迁匈奴中郎将陈本中郎将改时字各下作及朔方乌丸并反烧度辽将军门十三字余同】 锦帷 【典略云□子反卫见夫人在□帷中孔子面稽首夫人自帷中再拜环□之声锵然武帝内传云上以珊瑚为?紫锦帷也○今案初学记廿五引典略无末句类聚六十八引锵作璆余同内传一条汉魏丛书本脱陈本删环佩句及内传以下非是】 绮帷 【司马相如长门赋云张绮罗之幔帷垂楚组之连纲○王石华校据文选改帐作帷今案本钞帐篇已引作帐幔此作幔帐故石华改之】 翡帷 【庾阐杨都赋云皇帝乃坐路寝御云云○今案御览二十九引杨都赋路作露翡作组严辑庾赋亦作露陈本则组同御览而路同本钞】 纱帷 【晋阳秋云穆帝永和初元皇太后设纱帷于殿拥帝朝羣臣○今案陈俞本初元作元年陈注帷误帐余同初学记廿五引晋阳秋无永和句于下有太极二字又无拥帝句】 以帷縳其妻 【左氏曰闾丘婴以帷縳其妻而载之与申鲜虞乘而出○今案见襄二十五年传】 张帷如嫁女 【史记云西门豹为邺令问民疾苦长老曰邺三老常为河伯娶妇河上张绛帷女居其中如嫁女之法○今案史记滑稽列传之法作?席余同】 

　　○幔八 

　　雨不张幔 【六韬曰将冬不服裘夏不操扇雨不张盖名曰礼将将不身服礼无以知士卒寒暑也○今案平津本六韬励军二十三作雨不张盖似不应入幔篇陈本径将小注盖字改幔又似近正断考本钞百十五将帅篇引六韬正作雨不张盖幔类聚六十九引亦然与此脗合为诸本所不多见此古本之可宝也】 雨不张油幔 【稽含诗序李方治为抚军长史余为从事中郎当随抚军俱发诏兄前太仆将与别进一饮之尽叹天热露坐有顷雨降遂不张油幔以绛分令夕也○今案严辑稽含文据书钞吊同又注云此序有脱误无从互证陈俞本史作吏当作常俱发作时脱诏兄以下十四字又脱以绛六字】 帐幔耀日 【诸葛亮军令云军行人将一斗干飰不得持乌育及幔余大车乘帐幔什光耀日住就与会矣○今案陈俞本脱考严辑全汉文军令同】 朱幔虹舒 【张景阳洛神赋云云翠幕蜺连○今案陈俞本皆误作洛神百三家本张集作洛褉是也】 罗绮幔 【司马相如赋云张罗绮之幔帷垂楚组之连纲○今案文选作绮罗本钞帐篇引作罗绮作帐幔又帷篇两引作绮罗一作帷幔一作幔帐】 绛纱幔 【秦记云符永固以太常韦逞母宋传其父业得周官音义乃就宋家立讲堂书生百余人隔绛纱幔而受业焉○王石华校以原钞父业误父案竟作父韦谬矣今案陈本永固作坚就下脱宋字受作授余同类聚六十九引音义作音旨立讲堂作互讲无生字余字业作书御览六百九十九引亦作坚亦作授又八百十六引与本钞悉同考永固符坚字也诸书皆引作坚永兴避隋讳故称字耳】 张幔议之 【江表传云孙权在武昌欲还建业虑上流有惊乃于军中张幔会百僚议之○今案吴志张奂传注引江表传还下有都字军作坞僚作官无张幔二字余同陈俞本脱虑上句军作堂无百字余同】 隐幔怛之 【世说云庾亮有大儿年数岁有威重之质便自胃女父温太真尝隐幔怛之此儿神色恬然乃徐跪曰君侯何以为此论者乃谓不减亮也○王石华校涂去尝字非也今案世说新语雅量第六无年字威作雅便自五字作便自必此人知是天性九字余同陈俞本各有删节小异处又案胃女当是谓如之讹灭是减之讹类聚六十九引亦作减言年数岁便自谓如父与收句亦相应此条直是古本世说不可多得】 布幔渍水 【军令云战时皆取船上布幔布衣渍水中积聚之以助水淹贼有火炬火箭以淹灭之违令者髠翦耳○今案陈俞本及类聚六十九御览六百九十九引军令皆无以助四字无违令六字俞则误作炬火火箭御览更误作炬炎箭余同】 缣幔盛土 【东观记云岑彭与吴汉围隗嚣嚣拥谷水以缣缦盛土为堤灌西城○今案类聚六十九引无西字聚珍辑本姚辑本岑彭传岑彭以下十二字作彭围隗嚣四字亦有西字但幔作囊余同陈本堤下有壅字无西字余与聚珍本同】 

　　○帏九 

　　文帝帏不文绣 【史记云汉文帝帏帐不得文绣○今案文帝纪帏下有帐字本钞误作非已照订陈俞本亦脱改得作用】 卫夫人在絺帏 【又云孔子见之夫人在絺帷中而拜环佩之声锵然○今案史记孔子世家而作再锵作璆本钞锵误鎗此上帷篇锦帷一条引典略亦作锵】 碧里梁下帏 【东宫旧事云太子纳妃青布碧里梁下帏各一绀绢青布窗户纬各一○今案陈俞本引同说郛本东宫旧事脱上句各字余亦同】 

　　○帘十 

　　蔽为廉耻 【释名云帘廉也自鄣蔽为廉耻也户帘施户外也○今案见释床帐篇两帘字皆作巾?兼鄣作障施下有于字陈本与本钞同而删户帘以下则据初学记廿五引订也】 金玉帘 【秦记云明光宫在渐台西以金玉珠玑为之帘箔也○今案御览七百引作三秦记初学记廿五引亦然但无之帘二字二酉辑本脱陈本改引凉州记云下有吕纂二字为下无之字余亦同】 白珠帘 【汉武故事云上起神屋以白珠为帘箔玳瑁神之象牙为篾○今案御览七百引汉武故事与陈本上起句皆作甲帐居神余同惟初学记廿五引与原钞悉同】 文绣弊帘 【汉崔实正论云律令虽有制度而欲绝之为宝璘玑玩饰匿于怀袖文绣弊于帘帷也○王石华校宝改实非是今案羣书治要所采政论无陈俞本祗引玩饰二句御览七百引则云珠玑玩饰匿若怀袖而下句又作帷帘严辑据本钞引宝作实其下夹注云有脱误铁桥引亦为石华所误矣】 鸣如珩佩 【西京杂记云昭仪殿织珠为帘风至则鸣如珩佩○今案学津西京杂记卷二仪作阳佩下有之声二字初学记廿五引珩佩二字误作金玉珠玑余同学津本陈本改鸣作声而删末二字俞本更改标目作结珠为帘下引拾遗记殊失本钞之旧】 竹为水文龙凤之象 【又云以竹为帘皆水文及龙凤之象○今案学津本西京杂记卷二此上有汉诸陵寝皆五字文作纹象作像陈本引亦从以竹句起仍作文余与学津本同】 玳瑁押之象牙为篾 【已见上白珠帘注○今案陈本同】 纬萧自业 【庄子曰河上有家贫穷恃纬萧以自业注曰萧篙也织纬萧以为帘箔○今案见庄子列御寇篇无穷字陈俞本有穷字又自作为引司马彪注纬作缉箔作薄原钞曰下衍张毅九字是从下条窜入今删去】 织箔为生 【汉书云周勃以云云○今案汉书卷四十周勃传箔作薄薄下有曲字陈俞本亦然】 高门悬箔 【庄子云张毅者高门悬箔无不走也行年三十内有热病○今案见达生篇本钞张误孙已照改三作四内有作有内陈俞本亦然】 闭肆下帘 【史记云严君平卜筮于成都市日阅数人得百钱则闭肆下帘而授老子也○今案此见汉书王贡两龚鲍传序】 

　　○屏风十一 

　　负斧依 【礼记云天子负斧依南面而立注曰斧依者画斧文屏风于户牖间也○今案明堂位注画斧作为斧面作乡陈本画斧句作画屏风也又改依作扆余同】 设黼依 【周礼曰司几筵职云王位设黼依郑元注云斧谓之黼其绣以白黑采也以绛帛为质依其荆如屏风然○今案见春官绣作绣】 帝王之服 【黄士度屏风颂序云太宁三年皇帝诏遣殿上将赉御屏风宝剑嘉兹屏风帝王之服谨为述颂○今案陈俞本同严辑屏风颂谓据书钞两见此其一也但无将字】 古人之服 【魏志云太祖平柳城班所获器物时有素屏风素冯几特以赐毛玠曰君有古人之风故赐君古人之服也○今案魏志十二毛玠传同类聚引与陈本脱冯字陈又改班作颁余同本钞脱特以二字据百卅三几篇引补】 立必端直处必廉方 【李尤屏风铭曰舍则潜辟用则设张立必端直处必廉方○今案类聚六十九引尤铭及百三家集陈本皆改辟作避惟初学记廿五引舍作舍辟作僻余同严辑李尤文据书钞引仍作辟本钞廉下误将此上第二条颂云卅七字窜入已删去】 引在左右近君头足 【淮南王赋云维斯屏风出自幽谷大匠冶之雕刻削斲表虽剥裂心宽质悫等化品类庇荫尊屋云云不逢仁人永为枯木○今案广文选卷七淮南屏风赋斯作兹治作攻质作贞品作器引作列初学记廿五引仍作斯余与广文选同陈本引亦作同余与本钞同惟类聚六十九引斯字治字皆与原钞同但品亦误器庇误疵耳】 金钮屈膝 【邺中记云石虎作金银钮屈膝屏风依以白缣高施则八尺下施则四尺或施六尺从意所欲画义士仙人禽兽之相赞皆三十二言○今案续百川学海本聚珍本邺中记及陈本引相作像者从作随高施四句在言字下陈本标目作金屈剑膝尤误惟聚珍改膝作成近是】 银钩钮 【东观旧事云皇太子纳妃有床上屏风十二牒织成漆连银钩钮梳头屏风二合四牒织成地屏风十四牒铜环钮○今案说郛本东宫旧事脱梳头八字余同陈本引脱织成漆连四字牒下复脱织成二字余同又按合字疑当作十】 高施八尺下施四尺 【已见上注○今案见金钮屈膝条注】 拥阏风邪雾露是亢 【李尤屏风铭云立必端直处必廉方○今案据本篇上文引则标目二句应接廉方之下陈本邪作雅亢作抗则据类聚六十九引改】 云母屏风 【汉书云王莽尝翳云云○今案汉书九十九中王莽传翳上有后常二字风下有面字及非亲近莫得见也句】 琉璃屏风 【汉书云王莽尝翳云云○今案汉书九十九中王莽传翳上有九御览七百零一引语林同】 有画饰 【三礼弓矢图云扆从广八尺画斧文而无柄设而不用今之屏风则遗象也○今案玉函辑本三礼图据陈本引则上添有画饰三字俞本亦然】 有刻镂 【三辅决录云何敞为汝南太守章帝南巡过郡有刻镂屏风为帝设之命侍中黄香铭之曰古典务农刻镂伤民忠则竭节义在修身敞惧礼贤命士使修德也○今案类聚六十九引及陈本刻作雕则作在皆脱敞惧以下二酉丛书辑本决录设上有张字则作在使作改也作化严辑黄香铭据书钞引亦改则作在余同】 雕刻削斲 【见上引在左右注○今案陈本同】 文绣 【傅玄挺楚辞招魂云雕楹文桷结修梁增台列榭别有望设画屏风文绣班上纪开辟图自灰又魏书太祖雅性节俭惟屏风坏则补衲也○王石华校因祖下衍意邦志三字节下衍用云二字旁勒之已照删今案严辑傅玄文祗据书钞一引陈俞本脱又魏书一条据御览七百零一帷下有帐字余亦同】 织成 【同上金屈膝注也○今案陈本同】 五色 【桓谭新论云五音须宫而成可以殿上五色锦屏风谕而示之望视则赤青白黄黑各各异类就视则皆以其色为地欲为四时五行之乐亦各以其声为地而用四声文饰之犹彼五色屏风○今案严辑全后汉文新论离事篇称书钞未改本一百三十二引与所订同玟陈俞本亦下有当字及五音上多引四句余同】 四合 【傅玄楚辞招魂云屏风四合铭邓错杂兰膏明发相年所□○今案二四句必有舛误严辑本祗引书钞又注云末句有误傅节子辑傅鹑觚集据书钞引同又附校注云邓当作镫藻当作薄又考陈俞本四合以下作五采错杂图画自然是纪开阖文理较顺然实从此上文绣条下设画屏二句裁剪而成恐非原钞之旧】 白琉璃光洞澈 【旧武故事云帝起神台其上扉牖屏风悉以白琉璃作之光照洞澈○今案俞本同陈本误作扉屏牖风御览七百一引汉武故事又脱牖字】 纪开辟图自然 【同上文绣注云○今案陈本将标目二句倒置】 画义士 【并同金屈膝注】 画廉蔺 【王羲之与殷浩书云尔宫乃劝令画廉蔺于屏风○今案陈本及御览七百一引与殷浩书皆无尔宫乃三字余同】 点蝇 【吴录曹不与善画屏风孙权使之画屏风误落笔点素因以成蝇权以为生举手弹之○今案陈本成误作生下添一蝇字余同类聚六十九引吴录兴误与成亦误作余亦同】 画兽 【亦同金屈桼注】 上指问班伯 【汉书曰时乘舆幄帐画纣醉踞妲己作长夜之饮上指画以问班伯曰纣之无道至于此乎○今案汉书叙传纣之作纣为余同陈本多引十行俞本多引四行皆非本钞之旧】 帝数顾烈女 【东观记曰宋弘尝燕见御座新施屏风图画烈女形帝数顾视之弘正容言曰未见好德如好色者上即彻之○今案陈俞本即上有为字余同类聚六十九引座作坐无图字形字聚珍本东观记帝数作上数数三字亦有图字同类聚】 后有侍史 【史记曰孟尝君待客坐语而屏风后常有侍史记君之所与语问亲戚居处客去已使存问献遗其亲戚○今案见七十五孟尝君传】 立后应命 【京兆旧事云杜陵萧彪字伯文为巴郡太守以父老乃归供养父有客常立屏风后必自应使命○今案类聚六十九引京兆旧事及陈本皆无必字陈又删字伯文三字余同】 郑弘隔其间 【后汉书郑弘为太守时举第五伦为司空班次在下每正朔朝见弘曲躬自卑上知其故遂听置云母屏风分隔其间由此以为故事○今案范书六十三弘传类聚六十九引谢承后汉书及陈本守皆作尉是也知上有向字余同陈本知上误闻字则非也】 纪亮隔其座 【吴录云景帝时纪亮为尚书令子骘为中书令每朝会诏以御屏风隔其宣城记曰隔以云母屏风○今案类聚六十九引吴录同陈本风下添分字而删宣城记以下非是】 

　　○床襜十二 

　　绢绮床襜 【东宫旧事云皇太子纳妃有绿石绢绮床襜二○今案陈本删石字余同御览六百九十九引东宫旧事绢绮作绮绢囊余同】 

　　○步障十三 

　　锦步障五十里 【世说云王君夫作丝步障经里四十里石季伦作锦步障五十里以敌之○今案世说汰侈篇经作绫余同陈俞本里作裹并改引今晋书非是】 丝步障四十里 【同上】 丝布碧步障 【东宫旧事云皇太子纳妃有丝布碧里步障三十里○今案陈俞本脱碧字里作裹余同御览七百一引东宫旧事无里字余同】 十重■〈金截〉步障 【语林云许玄度将弟出都婚诸人闻玄度弟朝末钦迟之既见乃甚痴便欲嘲弄之玄度为解纷真长叹曰玄度为弟婚施十重■〈金截〉步障也○今案类聚廿五引语林无闻元度六字弄作弃为解纷作为作宾主相对御览七百零一引解纷下作诸人遂不能犯境俞本真上有刘字余同御览陈本迟误作逆余同俞本】 

　　○承尘十四 

　　朱画承尘 【楚辞云经堂入奥未尘筵注曰朱丹也尘承尘也下则有簟筵好席可休息也○今案陈俞本尘也下多引十八字御览七百零一引脱朱丹也句脱下则二句考文选招魂篇注下则句上有上则未画承尘句余同】 金薄承尘 【支僧载外国事曰和诃条国有大富长者条三弥与佛作金银薄承尘在其上一佛作雨重承庄○王石华校反改支严氏校云御览七百一作斯诃调国七百九十七作和诃条国今案和诃四字与本钞正合又御览陈俞本皆无银字无在其上三字余同】 投金于上 【谢后汉书云豫章雷义字仲公尝济人死罪人后以金二斤谢之不受候义不在投金囊于承尘之上○今案陈俞本及御览八百一引不上有义字候作伺受下有金主二字投上有默字御览则作嘿余同姚辑汪辑本谢书无襄字余与陈本同惟姚本公作恭】 弥猴走上 【抱朴子云余友人滕永叔当养弥猴犬忽啮杀之使埋之百许日有见鬼者见弥猴走于永叔承尘之上永叔曰乃始知弥猴死后亦有鬼也○今案长白继氏辑抱朴佚文分引意御览与陈俞本引亦有详略不同此为永兴节录者】 鸠来为福 【搜神记曰长安有张氏者独处空室有鸿自外入止于床张氏疑之乃披怀而祝曰鸠来为我祸即飞上于承尘为我福即入怀于是鸿飞入怀○今案学津本搜神记无疑之句空作一御览七百零一引亦空作一疑作恶陈俞本皆小有异处】 鸡落恐怖 【语林曰传信忿母母羸病恒惊悸傅信乃取鸡凫灭毛施于承尘上行落地母辄恐怖○今案陈俞本及御览七百零一引凫作鸭灭作去施于作置余同又御览九百十九引忿误贫施作放辄上脱母字玉函山房辑语林引书钞御览忿皆误贫非是】 有神能语 【搜神记曰博陵刘伯祖为河东太守所止承尘上有神能语常呼伯祖及京师诏书消息辄预告伯祖问其所养欲得羊肝乃置羊肝于前切之随刀不见忽有一老狸立在案前持刀者欲所之伯祖呵止自举着承尘上须臾大笑曰向者啖肝醉忽然失形与府君相见大媿也○今案搜神记卷十八养作食啖无举字余同陈俞本及御览七百一引无常呼五字养作食啖脱乃置四字余同陈俞增引颇多】 

　　北堂书钞卷第一百三十二 

　　●北堂书钞卷第一百三十三　　服饰部二 
　　隋秘书郎虞世南撰 
　　南海孔广陶校注 

　　床十五　　　　　　　　榻十六 
　　簟十七　　　　　　　　荐十八 
　　席十九　　　　　　　　案二十 
　　几二十一　　　　　　　杖二十二 

　　○床十五 

　　坐卧曰床 【释名云人之所坐卧曰床床装也所以自装载也○今案见毕本释床帐篇】 体之所安 【李尤卧床铭曰体之所安寝处和欢夕则钦慎崇德远奸○今案陈俞本脱此条初学记廿五引及百三家尤集则钦作惕敬严辑本作锡敬本钞敬改钦者宋人转写避翼祖讳也】 宝床 【西京杂记云武帝为七宝?于桂宫支僧载外国事云佛涅盘时自然有七宝床从地中出○今案陈本桂作宝余同学津本西京杂记卷二同惟初学记廿五引于上有设字支僧载外国事一条类聚七十六引涅盘作泥洹然有下无七字】 玉床 【宋玉讽赋云怀怵惕之心兮徂玉床横自陈兮君之旁又邺中记曰石虎于正殿安床辟方三丈其余床皆局脚高六尺后宫别房中有小形玉床○王石华校删辟字系从陈本今案宋玉三句陈俞本皆脱考七十二家本宋大夫集怀作内无之心二字余同邺中记以下御览七百六引正殿四字作御床高六尺作高下六寸房作坊余同】 金床 【列仙传云马明生者随神人还岱宗石室中重嵓染隐去地千丈有金床马明生别传曰明生随神女入室中有金床玉几○今案陈本删列仙廿八字秘书廿一种本古今逸史本列仙传脱此文惟御览六百六十一引真人传有此文又马明生别传初学记廿五引有作卧余同类聚四十引入室中作入岱宗石室中】 石床 【盛弘之荆州记云湘州南寺之东有贾谊宅宅之中有井井旁有局脚石床可容一人坐形制甚古相传曰谊所坐也东阳记云湘安县有籍姓在县濑如瀑布焉濑边有石床上有石牒长三尺许似罗列杂缯矣○今案荆州记一条御览七百六引湘州十六字作长沙郡有贾谊所穿井九字形制作其形余同东阳记一条御览六十九引湘安作信安无有籍十字石床四字余同】 梨床 【英雄记云向诩常坐梨床上两膝足皆有余处○今案陈本删下句御览七百三十九引英雄记梨作板下句作乃有膝踝足指之处】 荃床 【曹植九咏云蕙帷兮荃床○今案陈本帷作帱百三家本曹集及本钞席篇亦作帱荃作苓】 象牙 【战国策曰楚有象牙之床○今案齐策云孟尝君至楚献象床高诱注谓象齿为床】 麡角 【异物志云麡狼状似鹿而角触前向入林则挂角故恒在平浅草中肉肥脆香美逐林则得之皮可作履袜角正四据南人用作踞床○今案俞本脱陈本删肥脆句用作因范书八十六注引异物志收句作南人因以为床余同初学记廿五引逐下有入字余同陈本】 沉香 【异苑云沙门支法存有八尺沉香板床剌史为王谈其子劭求之不与遂杀而籍之后得疾法存为崇也○今案学津讨原本异苑其子作大儿劭下有之字陈俞本为王六字作茱字】 瑇瑁 【西京杂记云韩嫣以以瑇瑁为六床○今案学津讨原本西京杂记及陈本瑇作玳床上无六字初学记廿五引亦无六字余与原钞同】 珊瑚 【汉武内传云武帝受西王母真形经六甲灵飞十二事帝盛以黄金几白玉函以珊瑚为床安着栢梁台上○今案陈本灵误云事作车脱几字安字守山阁本汉武内传几误箱床误轴十二事作之事本钞一百三十三几篇引亦作几初学记廿五引无经字柏误柯余与原钞悉同】 觜蠵 【刘桢清虑赋云布瑇瑁之席设觜蠵之床冯玫瑶之几对精金之盘○今案陈俞本瑇作玳精金作金精又陈本桢作祯百三家本脱本钞席篇引上二句蠵觿床作筵严辑本此赋亦作筵玫作文但旧钞既入?篇则?字断非误可知】 升御床 【晋中兴书曰中宗既登尊号百官陪列诏王导升御床共坐导辞曰太阳下同万物苍生何由仰照上乃止○今案陈俞本辞上有固字世说卷下之上注引中兴书中宗作元帝列作位】 坐玉床 【易是类谋云羣党党假威出坐玉床注曰小人羣党取王者威权坐于床也○今案陈俞本同】 处匡床 【卜商君书曰明者无所不见人主处匡床而天下治矣○今案陈仁锡本商子画策篇及陈本床下有之上二字初学记廿五引人主二句治作大理余与陈仁锡本同】 坐玉床 【焦贑易休鼎之升云安坐玉床听韶行觞饮福万岁曰寿无疆○今案陈俞本同】 沛公踞床 【汉书曰沛公至高阳传舍使人召郦食其至入谒沛公踞床令两女子洗足○今案陈本洗误跣近本汉书四十三洗下脱足字师古曰洗足也是唐人所见本已脱足字旧钞有足字盖隋时古本如此】 裴遐堕床 【邓晋记曰裴遐赋性恬和同类有试遐者推堕床下遐乃拂衣还坐言无愠色○今案陈俞本言作毫御览三百九十三引邓粲晋纪无赋字乃字愠作异】 抚军不拂 【语林云简文为抚军时所坐床上生尘不命左右拂见鼠行迹视之为隹也○今案陈本脱上字御览七百六引语林脱生字命作听又九百十一引亦作听拂作扫生作灰】 黄香即扇 【东观记云黄香尽心供养暑即用扇床枕寒则以身温席○今案陈俞本脱类聚二十引无用字姚辑本聚珍本东观记亦然】 拊床起 【吴志曰凌统病卒时年二十有九孙权闻之拊床起哀○今案陈俞本脱吴志卷十凌统传二十作四十又收句作拊床起坐哀不能自止】 休床泣 【江表传云孙权克荆州将吏皆附潘浚独称疾不见权遣人以床就家舆致之浚伏面着床涕泣○今案陈俞本涕上有席字文选五十三辨亡论注引江表传着床作着席】 同床卧 【史记云任安田仁俱为卫将军舍人■〈尸外立内〉门下同心相爱家贫两人同床卧○今案见史记田叔附传】 

　　○榻十六 

　　长狭而卑曰榻 【释名云长狭而卑曰榻言其奄榻然而近地也○今案陈本脱奄字毕本释名奄作鹌】 仙人玉榻 【南岳记云衡山有仙人石室中有白玉床榻○今案陈本同御览七百六引南岳记无石字榻字白作黄】 薛湻榻 【谢后汉书云薛湻为汉中太守盛夏但坐板榻上不用席冬坐羊皮河内高弘为郑邪相亦然○今案陈本同姚辑本汪辑本薛湻传无此文】 连榻坐客 【郭子云杜预拜镇南将军朝士悉至皆坐连榻羊稚舒后至曰杜元凯乃复以连榻坐客不坐便去○今案陈俞本同御览七百六引郭子羊误于】 合榻对饮 【吴志云周瑜荐鲁肃于孙权权见肃甚悦之独引肃还合榻对饮○今案吴志九鲁肃传同陈本脱独字还字】 陈藩特设 【后汉书曰陈蕃为豫章太守在郡不接寡客惟徐孺子来特设一榻去则悬之○今案见范书八十三】 简雍独擅 【蜀志云简雍性简傲自适自诸葛亮已下则独擅一榻项枕而语无所为屈○今案蜀志卷八及陈本而语作卧语】 羊公卧处尽陷 【列仙传云修羊公华阴山石室中有悬石榻卧处尽穿陷矣○今案御览七百六引列仙传华上有止字卧处作卧其上余同亦见本钞一百六石篇】 管寍膝处皆穿 【皇甫谧高士传曰管寍自越海及归尝坐一木榻积五十年榻上当膝处皆穿脱○今案王谟本皇甫高士传越海二字作依辽东太守穿下无脱字陈本删自越五字及脱字】 

　　○簟十七 

　　赤花双文簟 【东宫旧事云太子纳妃有赤花双文簟○今案陈本及说郛本东宫旧事双作■〈雨上只下〉类聚六十九引赤上有乌韬二字余悉同】 黄篾双文簟 【庾翼与燕王书云今致黄篾双文簟二领黄篾独坐双文簟一枚○今案严辑庾翼文领作枚余同陈俞本多改易】 象牙 【王晋书车永为广州剌史永子益多使工作象牙细簟又西京杂记云昭阳殿设木画屏风文如蜘蛛丝镂玉几白象牙之簟○今案类聚六十九引王晋书益作溢余同陈本亦作溢】 桃枝 【东观记曰会稽车皆以桃枝竹细簟○今案御览七百八十引东观汉记及陈本枝下无竹字】 桃笙 【桃笙象簟韬于个中○今案陈俞本补注左思吴都赋考文选个作筒】 楚簟 【王鉴竹簟赋云楚簟陈于玉房巴箱列于椒台○今案御览七百八引此赋及陈本同】 

　　○荐十八 

　　所以自荐 【释名云荐者所以自荐籍也以蒲作之故其礼平也○今案见释床帐篇陈本脱以蒲二句】 紫罗荐 【汉武内传云帝随于寻真台设置紫罗荐地○今案陈俞本随作斋无地字守山阁本汉武内传上句作帝登延灵之台设下有座殿上三字置作以】 黄莞荐 【王子年拾遗记云西王母敷黄莞之荐○今案胡校本拾遗记卷三同】 菌荐 【曹植九咏云菌荐兮芷席○今案本钞席篇吊同俞本脱陈本及百三家曹集菌误茵芷作兰】 平荐布缘 【卢谌祭法以蒲平荐布缘朱韦夏日则加以笙筵○今案陈俞本脱严辑本卢谌文据旧钞引筵作缘余同】 复荐草缘 【盐铁论曰古之士大夫复荐草缘蒲平单筦今富者绣茵蒲子雾秋也○今案陈俞本秋也作林中者近本盐铁论散不足篇复作复秋作林】 

　　○席十九 

　　可卷可释 【释名云席可卷可释○今案毕校本释床帐篇同初学记引亦同】 南乡北乡以西方为上 【礼记云奉席如桥衡请席何乡请袵何趾席南乡北乡以西方为上东乡西乡以南方为上○今案见礼记曲礼上】 东乡西乡以南方为上 【同上见注中】 主人跪正席 【又云若非饮食之客则布席席间函丈主人跪正席客跪抚席而辞○今案见曲礼上】 客跪抚席 【同上注云】 席间函丈 【同上】 长者必异 【又云羣居五人则长者必异席○今案见曲礼上】 不正不坐 【席不正不坐事见论语○今案见乡党篇】 揖逊而坐 【吴志云吴议郎张纯赋席曰揖让而坐君子攸宜○今案吴志二字陈本作杂记类聚六十九引亦作杂记原钞纯下有而天下治八字系沿上条误入】 舜不降席而治纣不降席而乱 【子思曰舜不降席而天下治桀纣不降席而天下乱○今案类聚六十九御览七百九引子思子同】 安乐必敬无行可悔 【大戴礼曰武王席前左端之铭曰安乐必敬后右端之铭曰无行可悔后左端之铭曰民一反一侧尔不可不志○今案见武王践阼篇陈本脱后左三句元明诸本均脱民字不志作以忘王氏经义述闻特据此旧钞以正诸本之误惟聚珍六十九引与原钞同原钞敬下脱后字已据类聚补】 张华铭前右 【张华席铭前左端铭曰安乐必敬□□上班大道坦坦初初在人前右端铭曰行莫若□居莫若正行处止恒修理俟命○今案严辑本张华文初初作□□余同陈本已脱】 傅元铭左右 【傅玄席铭左端曰闲居勿极其欢右端曰寝处无虑其患○今案陈本及百三家本玄集初学记廿五引无虑作母忘】 燕王设麟文 【王子年拾遗记云燕昭王登崇霞之台设麟文之席○今案南昌胡校本拾遗记卷四同】 淮南设象牙 【神仙传曰淮南王为八公设象牙之席○今案陈本同龙威本神仙传脱牙字席作床】 郑钦以茅葭 【汝南先贤传云郑钦以茅葭为席常随杞柳之阴○今案陈本标目脱葭字余同类聚六十九引汝南先贤传钦作敬茅作蒹御览七十二引葭作蘼初学记廿五引锦绣万花谷续集卷七引与旧钞合其敬改钦者详本卷上】 老莱以艾 【皇甫谧高士传云老莱子亲没隐蒙山之阳枝木为床以蓍艾为席○今案王谟本皇甫高士传卷上脱亲没二字陈本床误林盖据类聚六十九引故也类聚并脱以蓍两字惟初学记廿五引枝作杞余与原钞同】 石虎线编 【邺中记云石虎作席以金裹五香杂以五色线编蒲皮缘之以锦石虎御坐之制必以五色线隔蒲心为之荐席也○今案续百川本聚珍本邺中记以五色线四字作施以五采綖初学记廿五引至以锦句与原钞悉同皆无石虎御坐以下惟聚珍本据太平寰宇记引有以五色编蒲心荐席一句编上仍脱线字陈本多改易】 庶人草经 【盐铁论云古者庶人蒲席以草经及后践蒲蒻复筵方荐帛缘者也○今案御览七百九引同陈俞本及近本盐铁论散不足篇作庶人即草蓐索经余多窜误】 缫席画纯 【司几筵职云加缫席画纯郑元注云缫席削蒲蒻展之编以五采画谓云气也纯缘也○今案周礼司几筵注同陈本无郑注以下】 次席黼纯 【又云加次席黼纯郑元注曰次席桃枝席有次列之文也黼绣白黑采也纯者缘也○今案司儿筵注列之作列成陈本无郑注以下】 祭天六采 【绮席也○今案详本钞郊祀篇】 祠神白菅 【山海经曰鹊山至箕尾山其神状皆人身龙首祠之用白菅为席○今案陈俞本人身作鸟身菅作蒲考南山经正作菅惟人身作鸟身】 瑶席 【楚辞云瑶席兮玉镇○今案近本楚辞九歌镇作瑱类聚六十九引与原钞同】 绮席 【同上祭天六采注云○严氏校此条下删绮席同上四字盖衍文也今案平津本汉旧仪亦同】 椰席 【西京杂记云赵飞燕为皇后其女弟上椰叶席○今案学津本西京杂记卷一同】 芷席 【曹植九咏云菌荐兮芷席蕙帱兮苓床○今案菌荐句详本钞荐篇蕙帱句详本钞床篇】 袵席 【周礼云玉府掌王之袵席注云单席也又软箬席○今案天官玉府注及陈本无又软句疑是永兴引申语】 毛席 【声类云氍氀织毛为之席也○今案御览七百八引声类同陈本作毛?瞿毛?曳】 莞蒲 【汉书曰文帝莞蒲为席○今案见汉书六十五东方朔传】 瑇瑁 【刘祯清虑赋云布瑇瑁之席又设觜觿之筵○今案详本卷上床篇】 云母 【卢毓翼州论曰冀州有云母御席○今案陈本同类聚六十九引此论无冀州有三字】 赤皮 【东官旧事云太子纳妃?皆蒲卒荐三领花麻经席皆一领也○今案说郛本东宫旧事无?皆七字及麻字陈本尤多改易】 青蒲 【汉书元帝疾史丹直入卧内顿首伏青蒲上服度曰青绿蒲席也应劭云以青规地曰青蒲孟康曰以青蒲为席用蔽地○今案汉书八十二史丹传及陈本以青蒲作以蒲青】 设熊 【周礼司几筵职曰甸役则设熊席郑元注谓王甸有司祭貉所设席也○今案近本郑注貉上有表字】 铺金 【林邑记云林邑王范杨迈其母怀之梦人铺杨迈金席与其生儿儿生落地席上金光照耀○今案陈俞本下林字作东无范字蔑人十字作梦神铺金席于其地太平广记二百七十六引林邑记亦小异】 灭葭 【晏子曰景公猎休坐地而食晏子后至灭葭而席公不说晏子曰臣闻介冑不席狱讼不席狱户不席三者皆忧也臣故不敢以忧侍坐公曰善○今案晏子春秋内篇谏下及类聚六十九引同王氏读书杂志据御览引狱户不席句作尸在堂】 靡薜 【杨子云甘泉赋云靡薜荔以为席兮折琼枝以为芳○今案文选同】 同席坐 【庄子曰申徒嘉与郑子产同师子产谓嘉曰我先出则子止子先出则我止其明日又与合堂同席而坐○今案庄子德充符师下有于伯昏无人五字陈本无子产谓嘉廿二字】 同席书 【汉书曰宣帝时侍中中郎将张彭祖少与宣帝微时同砚席书○今案本钞砚篇引同汉书五十九张汤附传砚席作席研】 孟献坐不重席 【韩子曰孟献伯相鲁食不二味坐不重席○今案见韩子外储说左】 薛惇家无完席 【谢后汉书云汝南薛惇字子礼为北海长史家贫仕无完席妻谓惇曰君无俸禄给子孙复无完席耶惇因更以善席与妻自坐败者妻惭不复敢言○今案陈本标目完作全御览三百九十三引脱史字本钞廉洁篇引与旧钞同考姚辑汪辑本谢书无谓惇二字无因更二字同惟汪本君无误白居无】 御史专席 【东观记云特诏御史中丞与司棣校尉尚书令会同并专席而坐故京师号三独坐○今案类聚六十九引及陈本同姚辑本东观汉记附末卷师作兆余亦同】 横野绝席 【又云王常为横野大将军位次与诸将绝席○今案陈本及姚辑本聚珍本东观记同类聚六十九引为误与】 管寍割席 【世说云管寍与华歆尝同席读书有乘轩冕过门者寍读书如故歆废书出管寍割席分坐曰子非吾友也○今案世说德行篇书出下有看字类聚六十九引亦然本钞九十七好学篇引出字在废字上亦无看字】 任安断席 【史记任安与田仁俱为卫将军舍人居门下卫将军从此两人过平阳主主家令两人与骑奴同席而坐食此二人拔刀裂断席坐也○今案史记任安传无坐字裂作列陈本多妄改】 介冑不席 【见上灭葭注】 狱讼不席 【同上】 讲胜者赐 【殷氏世传云殷亮达武中迁讲学大夫诸儒讲论胜者赐席○今案类聚四十六引般世传同】 不通辄夺 【谢后汉曰戴冯字次仲举明经后正旦朝贺帝令羣臣说经更相难诘义有不通辄夺其席以益通者冯遂重五十余席京师语曰解经不穷戴侍中○今案陈本脱经下有史字无京师二句余同姚辑本汪辑本谢书戴凭传悉同】 以席自障 【王晋书苏峻乱孔坦之妻以席自障得免○今案陈俞本及　　　钦定图书集成考工典二百二十四引王隐晋书孔皆作王今晋书苏峻传无孔坦句】 以席为门 【史记云陈平以弊席为门○今案史记陈丞相世家】 坐熊不寒 【吕氏春秋云卫灵公天寒凿池宛春曰公家衣狐裘坐熊席陬隅有灶是以不寒也○今案吕氏春秋似顺篇无家字类聚六十九引亦然余悉同本钞寒篇引亦无家字陬隅句作四陬有火】 坐则没膝 【西京记云熊席毛皆长一尺余眠而拥毛自蔽望之不能见也坐则没膝其中○今案御览七百九引西京杂记同陈本脱其字近本西京杂记卷一一尺作二尺眠上有人字余同】 赵简子美而妨义 【韩子曰赵简子谓左右曰车席泰美美而耗上好义之道也○严氏校不改而今案韩子外储左下篇及御览七百九引韩子同类聚六十九引好作妨是也】 臧文仲妾织不仁 【左氏传云臧文仲不仁者三妾织蒲杜注曰家人贩席与民争利○今案见文二年传】 

　　○案二十 

　　承颜接宾 【李尤书案铭曰居则致乐○今案陈本百三家本尤集同】 道合仁义 【又云尊上答下○今案百三家本尤集同】 承奉奏记通达谒剌 【又曰○今案陈本及百三家本尤集谒作诏严辑本作谒】 抵破书案 【东观记云更始韩夫人尤嗜酒每侍饮见常侍奏事辄怒曰帝方对我饮正用此时持事来乎起抵破书案○今案陈本同类聚六十九引及姚辑本我下无饮字惟聚珍本东观记与原钞悉同】 斫前奏案 【江表传云曹公平荆州仍欲伐吴张昭等皆劝也曹公唯周瑜鲁肃陈拒北军之计孙权拔刀斫前奏案曰诸将复有言迎者与此案同○今案陈本及类聚六十九引江表传陈拒六字作谏拒之余同】 漆画书案 【魏武上杂物疏云御物有纯银参镂带漆画书案一枚○王石华校旁勒参字今案陈本脱参字御览七百一十引魏武疏无书字余同】 金席奏案 【东宫旧事云皇太子纳妃初拜有漆金带足奏案一枚○今案陈本及御览七百一十引东宫旧事带作渡】 青玉案 【张衡四愁诗云美人赠我锦绣被何以报之青玉案○今案陈本文选百三家集被作段】 杂宝案 【西京杂记云武帝为七宝床杂宝案厕宝屏风列宝帐设于桂宫○今案明新安程氏校本卷二同陈本及御览七百一十引无厕宝七字】 金案 【神仙传曰吴兴人沈义为仙人所迎上天又见老君王女以金案玉杯药赠义○今案陈俞本义作羲无天又二字龙威本神仙传亦作羲兴作郡】 玉案 【邺中记云石虎以宫人为官门下通事以玉案行文书○今案聚珍本邺中记陈俞本官上有女字】 板案 【潜夫论曰前羌始叛器械未备虏或持铜镜以象兵或负板案以类楯○今案潜夫论实边篇及俞本同陈本象作蒙】 石案 【异苑云于潜县百丈山上有石房房之内有石案石书二卷○今案陈本学津本异苑无于潜县三字案下有置字】 案多客大 【梦书云凡梦见杯案宾客到也案多客大案少客小也○今案陈本及御览七百一十引梦书无凡字下二句作多客大案少客小案】 赐杯案食物 【东观记云祭彤素清俭在辽东三十年衣无储副帝嘉其功効赐衣服刀剑下至杯案食物大小重沓○今案陈本及聚珍本姚辑本东观记俭作约无效字功下有赐钱百万及五字服作冠沓作迭】 赐玉案之食 【楚汉春秋云项王使武涉说淮阴侯侯曰臣故事项王位不过郎中官不过执戟乃去项王而归汉汉王赐臣玉案之食臣背叛之内愧于心○今案陈本及类聚六十九引楚汉春秋事上无故字郎中作中郎】 赵王持案进食 【史记曰汉七年高祖过赵赵王张敖乃自持案进食礼甚恭也○今案陈本敖误傲近本史记张敖传无持案二字恭作卑】 许后奉案上食 【汉书口许后五日一朝皇太后于长乐宫亲奉案上食以妇道供养○今案陈本同汉书外戚孝宣霍皇后传供作共余同】 子孙有过对案不食 【汉书云万石君子孙有过不诮让为设便坐对案而不食○今案史记汉书本传皆无设字】 每相与谈屏案不食 【东观记云尹敏与班彪相厚每相与谈常屏案不食昼至暝夜彻旦○今案御览七百一十引厚作友余同又四百七引屏作对彻作至聚珍本姚辑本东观记厚作善屏案不作日旱忘彻作达惟类聚六十九引至不食句止余与原钞悉同】 魏霸奉案前跪 【东观记又曰魏霸延平元年为光禄大夫妻死长兄伯为娶妻送至官舍霸曰年老儿子备具何用空养他家老妪为即自入拜其妻手奉案前跪曰不敢相屈而妻惭求去○今案御览七百一十引同陈本跪下有霸字聚珍本姚本东观记亦同惟聚珍拜作辞】 吴戒举案投江 【广陵烈士传吴戒同业生陈叔为贼戒往见之故为设食戒乃曰汝已为贼奈何为人设食因举案投江令其趣降○今案御览七百一十引广陵传脱烈士二字叔误外余同陈本趣降作撒馔】 良民画案 【盐铁论曰良民文杯画案所谓以治乱治也○今案御览七百一十引无良民二字类聚六十九引作所以治乱也余同陈本作以乱治乱近本盐铁论国病篇所谓句作此所以刑非诛恶】 

　　○几二十一 

　　轩辕作法 【李尤几铭叙云黄帝轩辕恐事之有闻作舆几之法○今案百三家本尤集及陈本■〈门外卦内〉作阙余同】 圣王设几 【左氏曰蒍启疆曰圣不务行礼不求耻人设几而不倚爵盈而不饮礼之至也○今案见昭五年传】 古人之服 【魏志曰太祖平柳城特以素屏风素冯几赐毛玠曰君有古人之风故赐之以古人之服○今案见魏志十二毛玠传亦见本钞屏风篇引】 以彰旧德 【续汉书云魏文帝赐杨彪几杖以彰旧德○今案御览七百一十引同姚辑汪辑本续汉书无末四字】 进者拂之 【礼记曰进几杖者拂之注云去尘埃○今案近本曲礼注脱埃字惟疏有之耳旧钞所引郑注盖隋时古本】 操以从之 【又曰谋于长者必操几杖以从之○今案礼记曲礼同】 一入公门 【又曰龟策儿杖不人公门注云几杖嫌自长老也○今案礼记曲礼策作筴】 舅姑不传 【又曰父母舅姑之衣衾簟席枕几不传以从之也○今案见礼记内则篇以从四字则虞永兴引申语也】 虚左致贤 【李尤床几铭曰虚左致贤设坐来宾筵床对几盛养已陈殽仁饮义枕典席文道可醉饱何必清醕○今案百三家本同严辑李尤集饮作饭盖从陈本】 设而勿倚 【张华倚几铭曰倚几之设云云作器于此成礼于彼○今案百三家本华集及御览七百一十引勿倚作不倚陈本标目作勿倚小注作不倚】 仲秋养老 【礼记曰仲秋之月养衰老授几杖○今案见月令】 西伯善养 【李尤床几铭曰几则索□贤知难求西伯善养二老来游○今案陈本及百三家本尤集无几则二句严辑李尤集据旧钞未改本索下留一空格从之】 假物兴思须以忘疲 【苏彦隐几铭曰良匠造器妙巧应规俯仰灼照商畧神奇假物云云○今案平津馆本续古文苑卷十四同】 诵训之谏书之于几 【国语曰倚几有诵训之谏注云言工师所作诵训之谏书之于几令诵习之也○今案楚语韦注与此不同疑是郑众等注佚文】 良匠造器 【已见上假物兴思须以忘疲注云】 秀之尤妙 【异苑云厯阳石秀之以元嘉中倏有一人语秀之闻君刻几尤妙太山府君使来相召秀之自陈不如刘儒之能后至数旬而刘殒○今案学津本异苑卷五无元嘉句及使来二字儒作政之能作能造又无后至二字陈本亦然又殒上无刘字】 雕画五色 【邺中记云石虎御坐几悉漆雕画以五色○今案陈本及聚珍本邺中记色下有花字】 雕文备列 【幽明录曰海中有一金台内有金几雕文备制○今案御览七百一十引幽明录同】 漆画重几 【魏武上杂物疏云御物三十种有上车漆画重几大小各一枚○今案百三家本魏武集同】 狐蟠鹤膝 【语林曰任元褎为光禄勋孙翊往诣之门吏冯几视孙入语任推之吏答云得罚体痛以横木扶持非冯几也任曰直木横施植其两足便为冯几何必狐蟠鹤膝曲木抱要也○今案御览七百十一引语林蟠鹤作鹄蟠余同陈本植误值又作孤鹄蟠膝】 右漆几 【周礼司几筵职云掌五几甸役则设熊席右漆儿○今案陈本脱】 左彤几 【又曰掌五儿筵国宾左彤几诸侯祭祀席右雕儿○今案此见司几筵陈本分两条】 玉几 【马明生别传云明生见神女年可十六七随神女入岱宗山石室金床玉几安期生见神女亦设厨膳自称下官○今案御览九百六十五引别传明生四句御览九百三十引脱亦设五字陈本马误冯又脱明生十四字及安期以下】 金几 【汉武内传云帝西王母真形经盛以黄金几○严氏校汉上删马明生三字从上误入也今案守山阁本汉武内传及本钞床篇引同陈本脱形字】 祭天玉几 【汉书旧仪云祭天用玉几玉饮盎也○今案类聚三十八引汉旧仪玉饮盎作玉饰器余同陈本玉饮盎作玉器旧上无书字】 祭祀雕几 【同上左彤几注】 为孔光置 【汉书云平帝诏为太师孔光省中坐置几○今案见汉书八十一孔光传】 请徐稺设 【汉杂事云陈蕃请徐稺为功曹及师友祭酒时设东西之坐重席漆几以候之○今案陈俞本西作面　　　钦定图书集成考工典二百十四引汉杂弗仍作东西余亦同】 隐几而坐 【庄子云南郭子綦隐几而坐仰天而嘘曰今之际几非昔之隐几○今案庄子齐物论与此文同徐无鬼篇无今之二句陈本删曰今以下】 隐几而卧 【孟子坐而言不应○今案见孟子公孙丑下】 朱博抵几 【汉书云朱博迁琅邪太守齐郡舒缓养名博奋髯抵几曰齐儿欲以此为俗耶○今案见汉书八十三】 阮籍书几 【竹林七贤论云魏封晋文王郑冲驰使阮籍求文时阮籍在袁字尼家所宿醉扶而起书几板为文无所定治乃写付信○今案御览七百一十引户林七贤传苶晋字所字醉字余同严辑本陈本定治作治定又陈本付作封严辑本付作符】 智伯投几 【左氏传曰诸侯之师久于偪阳荀偃请班师伯怒投之以几○今案襄十年传作机释文云机本又作几】 吕布斫几 【英雄记曰吕布因陈宫使诣曹操求徐州牧不得布怒拔刀以斫几○今案御览三百五十二引英雄记及本钞戟篇引宫作登刀作戟陈本亦然】 

　　○杖二十二 

　　翼德 【殷允杖铭曰二老晨征匪杖不还四皓降趾匪杖不反翼德扶耆匪杖焉资○今案类聚六十九引此铭及陈本还作远】 扶老 【焦贑易林云革之井杖鸠扶老衣食百口曾孙寿老凶害不起○今案陈本老作考】 履倾 【陆贾新语云夫居高者自处不可以不安履危者任杖不可以不固自处不安则坠任杖不固则颠是以圣人居高处上则以仁义为巢乘危履倾则以圣贤为杖○今案陆贾新语辅政第三颠作仆御览七百一十引及陈本与旧钞同】 扶危 【郭璞桃杖赞云竹类产巴厥名桃枝从风蔚猗蕈以宁寝杖以扶危○今案类聚六十九引桃杖赞无竹类二句陈本照删百三家本严辑本郭集皆未收此条】 不安则倾 【傅玄杖铭曰杖正心安厥身以随不妄则□不真则危○今案陈本及百三家本玄集真作贞本钞改真者宋钞避仁宗讳也】 不正陷坠 【张华杖箴云不正陷坠不安倾危○今案百三家本张华集同】 五十杖于家 【礼记曰五十杖于家○今案以下四条皆见内则】 六十杖于乡 【同见上注】 七十杖于国 【同上】 八十杖于朝 【同上】 七十授之玉杖 【续汉书礼仪志注云三老五更授玉杖又曰仲秋之月县道皆案户民之年七十者授之以玉杖玉杖长九尺端以鸠为之饰鸠者不噎之鸟也欲老人不噎之义也○今案续汉志仲作孟无县道皆三字户下有比字陈本删注字余亦多改易】 年高赐以御杖 【吴书曰全琮年高云云○今案御览七百一十引吴书御杖作几杖陈本御作复盖履字之讹】 顾眄乎晞阳之条 【张翰杖赋云良工登乎曾蛮妙匠鉴乎林阿云云投勿乎直理之柯方圆适意洪细可手○严氏校鲁改曾今案曾层古通用又考类聚六十九引及严辑全晋文据旧钞引皆同陈本脱良工二句方圆二句】 投刃乎直理之柯 【同上】 奥干特挺 【应贞朱杖赞曰天作之杖于谯之株奥干特挺非柘非榆○今案本钞下文引赞作铭余同】 云竹条畅 【苏彦卭竹杖铭曰秀矣云竹劲直条畅节高质真霜霜弥亮君子是扶逍遥神王○今案严辑苏彦集真作贞余原钞改真者详本卷上陈本条畅作筱簜与类聚六十九引合】 藋藋云质 【卞范之席世杖赞曰至至嘉名藋萝云质遣而杖之以协天秩○今案严辑卞范之集据旧钞引无席世二字又至至二字遣字皆作空格余同陈本但注卞范之杖赞五字】 亭亭奇干 【李尤灵寿杖铭云亭亭奇干实曰寿灵甘泉润根清露流茎乃制为杖扶危定倾既凭其实亦贵其名○今案　李尤集同类聚六十九引及百三家本陈本作实曰寿灵便不叶韵】 莹牙为其眉额朗金为其觜距 【张翰杖赋云仪制裁于一寻假饰在乎首尾莹牙云云○今案陈本同　张翰集脱惟类聚六十九引裁作财在作存又作尾首余同】 诸蔗虽美犹不可杖 【崔琼杖铭曰乘危履险非杖不行年老力竭非杖不强诸蔗云云溺人悦己不可相○今案陈本琼作瑗余同御览七百一十引此铭作瑗溺人作人虽严辑崔瑗集据旧钞引犹作殆溺作佞】 都蔗虽甘杖之必折 【曹植杂诗曰都蔗虽甘杖之必折巧言虽美用之必灭○今案陈本杂诗作矫志诗】 王母扶持永保百禄 【崔骃杖颂曰植根荄于湘浦承雷夏之洪泽寓流云而贻我合天生乎裁剥用以为杖肴以犀角玉母扶持永保百福寿如西老子孙千亿○今案百三家本崔集及陈本脱荄字乎裁剥作之质直西老作南极又百三家本植上有爰字陈本流作浮严辑崔骃集据旧钞王误玉余同】 高明执之戒在骄荡 【应贞杖箴云高明执之戒在骄荡○今案严辑应贞集同】 玉杖 【续汉书礼仪志云三老五更扶玉杖○今案详本篇上文】 金杖 【三石遗事云佛图澄死以所服金钿杖内棺中冉闵后开棺视之唯见金杖○今案陈本服作持无冉闵二字御览七百一十引三石作二石是也但无钿字末句无金字考隋志王度撰二石伪治时事即此】 银杖 【述异记云陈敏为江夏太守许官亭庙神一银杖后以一铁杖银涂之迭杖还庙神巫宣教曰陈敏之罪不可容也乃置之湖中杖浮在水上敏舟值风倾覆矣○今案近辑本述异记有银杖一段系焦先事与此不同御览卷七百一十及卷七十一引神异记与此文同十之九陈本已照改矣】 铜杖 【武当山记云山有石室室中有铜杖长七尺八寸○今案陈本同御览七百一十引此记八寸作三分】 锡杖 【法显记云那谒国有佛锡杖牛头旃檀作长丈六七许百千人举不能移○今案说郛本法显记旃作栴余同陈本谒作端无佛字及牛头五字】 朱杖 【应贞朱杖铭云天作之杖于谯之株奥干特挺非柘非榆○今案本钞上文引铭作赞余同】 青筠 【王子年拾遗记云老聃与廿人绝迹唯有黄发老叟五人手握青筠杖与聃共说天九之数○王石华校与世作再世非也今案王谟本拾遗记卷三说作谈九作地余同陈本老叟作友人天九句作与老子谈四字廿作世本钞作廿唐钞避太宗讳也】 青檀 【应贞朱杖序云朱杖者其初盖谯郡朱德声之有也其木青檀端而劲甚德声为杖之宜也○今案陈本初作物郡作都又删末句严辑本据旧钞引与此条合又于檀字之旁注一丰字岂欲改檀为丰乎】 麟角 【刘向别录云有麒麟角杖赋○今案吴淑事类赋十四注引刘向别录及陈本同】 银角 【魏武与杨彪书云今赠足下八节银角桃杖一枚○今案百三家本魏武集脱银字陈本脱八节字桃字】 延年 【续汉书云魏文帝诏云汉太尉杨彪乃祖以来世著名绩其锡公延年杖谒请之日便使杖入也○王石华末句改作使便入三字非也案严辑本据旧钞未改本引同范书杨震附传注引续汉及姚辑汪辑本续汉书亦同陈本改注魏志】 灵寿 【汉书孔光传云诏曰太师孔光圣人之后先师之子德行纯淑道术大明赐大师灵寿杖注曰扶老杖也○今案汉书八十一大明作通明余同】 买积竹杖 【新序曰昌邑王征为天子到荥阳买积竹杖二枚龚遂谏云积竹剌杖者骄蹇少年杖也○今案御览七百一十引新序误作营阳陈本荥误荣】 成为青竹杖 【邓德明南康记云南野县有汉监匠陈憣夜尝乘龙还家至家龙化为青竹杖○今案说郛本邓南康记憣作邻御览七百一十引及陈本作怜又汉监匠三字陈本作术士二字】 六尺谕贵贱 【吕氏春秋云孔子之弟子从远方来者孔子荷杖而问之曰子之公不有恙乎倚杖而问之曰子之父母不有恙乎又置杖而问之曰子之为兄不有恙乎杖步而倍之问曰子之妻子不有恙乎故孔子以六尺杖谕贵贱之道办疏亲之义○王石华校杖步改杙步今案吕氏春秋孟冬纪倚杖而问作搏杖而揖为兄作兄弟陈本作弟兄杖步作??弋步惠半农校本据广韵引荷作抱倚作拄杖步作曳杖惟类聚六十九引公作父倚作抟父母作母为兄亦作兄弟谕作论余与原钞同】 九节仰指日 【刘根别传云孝武皇帝登少室见一女子以九节杖仰指日闭左目开右目绝久乃苏息武帝使高宰问之所行何等乎女子不答东方朔乃曰妇人食日精者豕人绛宫不能至故致至耳○今案御览七百一十引刘根别传绝上有气且二字使下无高宰二字又无豕人以下陈本与御览同】 杖藜应门 【庄子曰子贡乘大马中绀而表素轩车不容巷往见原宪宪华冠縰履杖藜应门○今案见庄子让王篇】 金杖应门 【搜神记云汉文帝微服怀金过鲁少年少年拄金杖出应门○今案学津本搜神记年作千陈本作干皆非也本钞一百三十四扇篇亦作少年与旧钞此条合】 逍遥曳杖 【礼记曰孔子疾作负手曳杖逍遥于门歌曰太山其颓乎梁木其坏乎哲人其萎乎○今案檀弓上篇矢作蚤余同】 托病拄杖 【魏略云晋宣帝好学曹洪自以麄疏欲屈自辅帝帝耻往访乃托病拄杖洪恨之以语太祖太祖辟帝乃投杖而应命也○今案　　　钦定图书集成考工典二百十九引魏略自作身辟作召余同】 击杖委笄 【国语曰范文子暮退于朝武子曰何暮也对曰秦客廋辞于朝大夫莫能对吾知三焉武子怒曰大夫非不能也让父兄也吾亡无日矣击之以杖折委笄贾逵注曰廋隐也委皂笄簪是也○今案见晋语陈本删贾逵以下非也此是贾注佚文与韦注训委貌冠异可宝贵也】 举杖击地 【九州岛春秋云刘备杀徐州剌史车冑据沛以背曹操惧乃自征备田丰说袁绍曰与争天下者曹操今击刘备兵连未可卒解军袭其后可一往而定矣绍辞以子疾丰举杖击地曰嗟乎事去矣○今案陈本改注魏志】 拥杖而起 【庄子曰荷甘与神农同学于老龙吉神农隐几阖户画眠荷甘曰中奓户入曰老龙死矣神农拥杖而起暴然折杖笑曰天知予僻陋漫诞故弃子也注云天谓老龙吉言老龙弃子而死以夫子无所子之狂言而死也○今案庄子知北游篇荷上有妸字暴然折作嚗然放漫诞作慢訑】 杖策而去 【又云太王亶父居邠狄人侵之太王曰与人兄居而杀其弟与人父居而杀其子吾不忍也子皆勉居吾闻之不以所用害所养因杖策而去○今案古佚丛书本庄子让王篇用下有养字余同】 为邓林 【山海经云夸父与日竞走渴饮河渭河渭不足北饮大泽未至道走死弃其杖化为邓林○今案海外北经竞作逐走死作渴而死】 作青林 【神仙传云壶公遣费长房归以一竹杖与之曰骑此当到家长房辞去骑杖忽然如睡觉便尔到家以杖投葛陂中顷视之乃化作青林○今案龙威本神仙传及陈本皆作青龙是也林字疑沿上条而误】 

　　北堂书钞卷第一百三十三 

　　●北堂书钞卷第一百三十四　　服饰部三 

　　隋秘书郎虞世南撰 
　　南海孔广陶校注 
　　盖二十三　　　　　　　扇二十四 
　　麈尾二十五　　　　　　枕二十六 
　　被二十七　　　　　　　褥二十八 
　　毡二十九　　　　　　　氍■〈叟毛〉三十 
　　毾■〈登毛〉三十一 

　　○盖二十三 

　　天为盖 【文子曰大丈夫恬然无思淡然无虑以天为盖以地为车○王石华校以小注无天为盖三字原钞例多如此不重写标目耳石华竟将上一以字删去颇不检今案铁华馆影宋本守山阁本文子道原篇淡作???陈本同俞本作澹余亦同】 日为盖 【楚辞云建日月以为盖兮载玉女于后车○今案见朱子楚辞集注贾谊惜誓篇】 建月盖 【又云建日月以为盖兮载玉女于后车○今案详上】 结云盖 【司马相如大人赋云屯余车其万乘兮结云盖而树华旗○今案百三家本相如集结作粹陈俞本其作而结亦改綷】 张凤盖 【班固西都赋云后宫乘輚辂登龙舟张凤盖建华旗○今案文选西都赋同陈本西作尔】 张翠盖 【又南都赋云建华旗张翠盖宋玉高唐赋云蜺为旌翠为盖风起雨止千里而逝○今案俞本祇引南都赋二句陈本则尔引考文选南都赋无此文惟上林赋有建华旗三字耳高唐赋文选及明张燮辑七十二家宋玉集同】 荫华盖 【潘岳籍田赋云尔乃御玉辇荫华盖说苑云田子方渡西河遇翟黄乘轩车载华盖○今案文选籍田赋尔乃作天子乃陈俞本已照改说苑臣术遇作造余同又御览七百零二引说苑无渡西河句黄作璜载作戴又陈本作造翟璜与本钞勒篇引同】 飞素盖 【刘公干诗云辇车飞素盖从者盈路旁○今案文选刘桢公燕诗同陈俞本作辇居余同又注云居李善作车】 九重华盖 【续汉书云灵帝时讲武平乐观建十重五采华盖高十丈建九重华盖高九丈○今案御览九百二十引续汉书同汪辑本亦同陈俞本采作彩姚辑本脱】 芝盖三重 【阮籍清思赋云折丹朱以蔽阳竦芝盖之三重○今案百三家本阮集朱作木俞本亦改木陈本与本钞同】 华盖十里 【续汉书云灵帝时讲武平乐观建十重五采华盖高十丈复建九重华盖高九丈○今案详本篇上九重一条注下】 芝盖九葩 【张衡西京赋云骊驾四鹿云云○今案文选西京赋同】 华盖重阴 【傅玄朝会赋云○严氏校以云下羽盖数字从下条窜入删之今案百三家傅玄集朝会赋脱严辑傅玄□赋据书钞引又云御览三百五十二引华上有流苏粲粲句】 芝盖高舒 【孔炜七引云刘累鸾乘封杖车华箱监芝盖高舒○严氏校云案孔炜一条即下条东京错入删之今案标目下原衍孔炜羽盖威蕤十三字故严云云然七引之文亦脱误实甚陈俞本删刘累以下十字改华车轻驾四字亦未知所本】 羽盖葳蕤 【张衡东都赋云羽盖葳蕤葩瑵曲茎又傅玄朝会赋云乘羽盖之葳蕤○今案文选东京赋同百三家傅集朝会赋亦脱此句严辑傅赋祇据书钞一引】 素盖翩翩 【刘公干诗云揽衣出巷去素盖何翩翩○今案陈俞本同】 孔雀 【宋元嘉起居注云诃罗单国奉孔雀盖一具○今案御览七百二十引元嘉起居注同俞本亦同陈本诃作呵】 芙蓉 【刘向九叹云芙蓉盖而菱华车○王石华校原钞小注脱芙字而字车误盖遂改作芙蓉交华盖今案为陈本所误而俞已先为陈误矣考百三家刘子政集九叹据订但菱又作菱】 高盖 【崔琦四□墟颂曰驷马高盖其忧甚大○今案梅氏辑东汉文纪同严辑四皓颂亦据文纪引自注云梅氏谓引书钞今检不见严氏失考矣陈俞本改引于公驷马高盖车事非是】 曲盖 【东观记云段颎起于徒中为并州剌史有功后征还颎乘轻车介士皷吹曲盖朱旗马骑五万匹殷天而蔽日○王石华校照陈本未十字改作骑马蔽日非也今案陈本实沿类聚卷五十致误本钞脱五万匹殷天五字据聚珍本二十一段颎传订补姚辑本亦脱五万匹三字俞本并作凉亦引至朱旗二字止】 荷盖 【楚辞云乘水车兮荷盖驾两龙兮骖螭○今案见九歌】 萍盖 【陈思王九咏云结萍盖兮翠旗○今案百三家曹集九咏旗作旌陈俞本亦然又本钞衡篇引萍误翠脱旗字】 覆以御盖 【东观记云上幸祭营时遵有疾召赐重茵覆以御盖○今案聚珍本东观汉记卷九祭遵传同姚辑本脱御览七百二十引遵下脱营字陈俞本改引后汉书】 授以御盖 【吴志孙权授周泰御盖○今案吴志卷十周泰传权命泰解衣问创痕明日遣使者授以御盖事陈俞本有增引】 倾盖而语 【孔藂子曰夫子适郯遇程子于途倾盖而语终日而别○今案裘本孔丛子杂训篇作吾昔从夫子于郯余同陈俞本改引家语】 倾盖加覆 【班固幽通赋注云管仲射小白中其钩带小白阳僵鲍叔割指血涂之倾盖加覆○今案此与百四十三饮食总亦引幽通赋旧注文在李善文选注之前不可多见陈俞本同】 戴青伞 【异苑云乌阳县吏孙乞义熙中赉文书达石亭天雨见一女子戴青伞姿容丰艳遂试要之女怿而前至夕电光照室乃是大狸乞抽刀斫杀昕日视之伞是荷叶也○严氏校云案异苑见御览七百二今案学津本异苑卷八阳县吏三字作伤人赉文作赍父无遂试二句无昕日一句又御览引作乌伤小吏作遂要之作女至多电光残缺颇多不及原钞矣陈俞本照御览改】 罩白伞 【列仙传云成武丁使从洛阳还宿长沙野树下夜闻树上有人语声武丁举头乃见二白鹊知其神异至明晨到市门见二人罩白伞武丁云白伞相从行也○严氏校云桂阳列仙传见御览二十九今案陈俞本丁误子脱使字武丁作成子鹊作鹤脱武丁云白伞相从行也○严氏校云桂阳列仙传见御览二十九今案陈俞本丁误子脱使字武丁作成子鹊作鹤脱武丁云以下余同又御览二十九无此祇引成武丁酒救临武火事严氏误矣】 乌衘伞 【俗说云徐干木年少时尝梦乌衘伞树其廷中如此者三过衘来作恶声而去徐后果得□伞遂以恶终○今案御览七百零二引俗说尝梦乌三字作夜梦见鸟从天上飞者作凡得下无三字陈俞本照御览改而删果得伞三字玉函山房辑俗说卷一亦据御览引但脱衘来二字】 

　　○扇二十四 

　　受则箑莆 【陆机羽扇赋云昔武王玄览造扇于前而五明安众世繁于后各有托于方圆盖受则于箑莆○今案类聚六十九引莆作甫余同又百三家陆集羽扇赋王误玉世作庶箑莆误??建甫严辑全晋文陆赋世改庶余同陈本亦同又案此篇陈本脱去三十余条】 拟象灵羲 【郭清竹扇铭曰器由造制用必以宜擢质翠林拟象灵羲清飘来集炎景回施动静非我任运推移○今案此下再引擢质四字作擢秀陈本亦改秀】 拟日定规 【孙康团扇铭曰有圆者扇诞此秀仪晞露濯色拟日定规朗姿玉畅惠气兰披○今案平津本续古文苑载孙康团扇铭与本钞同陈本濯色作散霾气兰作时风严辑全宋文据书钞引入孙康集与此正同又辑入崔骃扇铭与陈本同何岐异至此】 象月定形 【传元团扇赋云何皎月之织素口皓日而软贞晞箑莆之芳烈随燮体而殊名朗劲节以立质象日月之定形○今案百三家本傅元集皓上作拟字无朗字节下有刚字陈本亦然严辑傅赋据书钞引月日均作口余与本钞同】 规上矩下 【张衡扇赋云寤兹竹以成扇乃画象而造仪惟规上而矩下播采烂以杂施○今案百三家本张集寤作采播作和陈本照改余同】 或规或矩 【傅毅扇赋云纤竹廓素或规或矩○今案陈本扇上有羽字纤作织余同傅节子辑本亦作织】 仰明月以取象 【徐干圆扇赋云惟合欢之奇扇非伊洛之织素明月以取象规圆体之仪度○今案原钞脱圆字据本篇下条引补考御览七百零二引非作肇陈本照改惟严辑徐赋据旧钞引同】 规圆体之仪度 【同上】 屈申施张时至时否 【崔骃扇铭云■〈睪羽〉■〈睪羽〉此扇辅相君子屈申弛张时至时否动则飔风以御炎暑○今案陈本飔作清余同百三家崔集脱严辑崔集据书钞引亦改清】 孔颜齐矩 【傅咸扇赋云武都太守房仲发遗扇无以报之为铭以识云扇之为德盖有云取于执政用为君清暑凉风既兴是焉屏处行藏唯时孔颜齐据○今案陈本作扇铭序标目矩作轨识下作云云不录全铭百三家传集亦脱上六句亦作轨严辑全晋文手定本据书钞引扇之改之扇暑改景又涂去以云为句政为句清为句自注云此铭多误字无从校出其实书钞四字为句而严氏破之耳】 春夏用事秋冬潜处 【蔡邕圆扇赋云裁帛制扇陈象应矩轻彻妙好其輶如羽动角扬微清风逐暑春夏用事秋冬潜处○今案兰雪堂中郎集脱百三家本蔡集同本篇下引彻作征严辑本蔡集仍据书钞此条作彻陈本圆改团余同】 冬则龙潜夏则凤举 【傅毅扇铭云翩翩素圆清风载杨君子玉体赖以寍康冬则龙潜夏则凤举知进能退随时出处○今案平津本续古文苑十四载此铭从此钞百三十四引同本篇下引圆作团陈本亦改团并杨作阳　傅集据书钞仍作圆】 始于荒蛮 【潘岳扇赋云至若羽扇靡雕靡刻方圆不应于规矩裁制不由于绳墨始显用于荒蛮终表奇于上国○今案原钞脱扇靡雕三字脱两不字据本篇下引订严辑潘岳集同陈本删方圆以上圆下脱不字制上脱裁字百三家本岳集脱至若二字亦脱两不字】 出自南鄙 【稽含羽扇赋云吴楚之士多执鹤翼以为扇虽曰出自南鄙而可以遏阳隔暑○今案陈本及严辑稽赋据书钞引皆同】 表奇上国 【同上始于荒蛮注云】 御于上国 【又嵇含赋云昔秦之兼赵写其冕服以侍臣工大晋附吴亦迁其羽扇御于上国○王石华校据陈本侍改付非也今案陈本又写作取严辑嵇赋作以口侍臣余同】 辅相君子 【己见时至时否注】 赖以寍康 【已见冬则龙潜注】 以御炎暑 【已见屈申施张时至时否注】 朗姿玉畅 【见上拟日定规○王石华校以原钞姿玉误然御亦照上改】 纤竹廓素 【傅毅羽扇赋注背和暖于青春践朱夏之赫戏摇轻箑以致凉爰自导以暨卑纤竹廓素或规或矩○今案本篇上引无羽字此条纤误织己照上订改严辑傅毅赋据书钞引亦无羽字自注云织一作纤言】 托形竹素 【潘尼扇赋云夫器用有轻麄用有疏密安众以方为体五明以圆为质或托形于竹素或取固于胶漆○今案原钞众误象据本篇下引改百三家集此赋轻误经陈本亦误经严辑潘尼集与本钞同】 擢秀翠林 【已见上拟象灵羲注】 裁帛制扇 【见上春秋用事注】 裁双翼 【张载扇赋云弋翔冥之鹍鸡连王子之白鹤裁双翼以为扇发清风于劲翮○今案类聚六十九引及百三家本张集皆只作轻陈本亦改轻余同】 执鹤翼 【见出自南鄙注】 差洪细秩修短 【陆机羽扇赋云差洪细秩修短稠不逼希不简发若萧史之鸣金籁趡若大容之罗玉管○今案百三家本陆赋脱发若二句本篇下引作差鸣籁若上有趡字此脱照补严辑陆集据书钞引修作长余同】 方不应矩圆不中规 【曹植九华扇赋云尔乃浸以芷若拂以江蓠摇以五香濯以兰池因形２玫好不常厥仪方不应矩圆不中规○今案白帖十四引有标目二句应作中类聚六十九引及百三家本曹集祇有因形四句余脱严辑全魏文曹赋同陈俞本皆脱又本篇下引因形句好作存】 靡雕靡刻 【潘岳扇赋云至若羽扇靡雕靡刻方圆不应于规矩裁制不由于绳墨○今案详上始于荒蛮注下】 不方不圆 【曹植九华扇赋云先君常侍汉桓帝赐尚方竹扇不方不圆○今案原钞竹误行据本扇下引改考白帖十四引赋下有序字先上有昔吾二字侍下有奉字帝下有时字作其扇不圆不方陈本无君字汉上有得幸二字仍作不方不圆与类聚六十九同但类聚仍有君字耳百三家本曹集及严辑曹赋皆与原钞同】 于乌为凌虚之翰于人为挥风之羽 【江逌羽扇赋云在于乌为凌虚之翰于人为挥风之羽高下多少随手所举○今案严辑江逌集此赋据书钞引乌改鸟于人改在人陈俞本脱】 发若萧史之差鸣籁趡若大容之罗玉管 【陆机羽扇赋云差洪细秩修短稠不逼希不简云云○严氏校云原钞容误客考思玄赋云大容吟曰念哉又琴赋云钦泰容之高吟又洪氏校以原钞籁下衍去字删去今案本篇上引陆机羽扇赋差鸣籁作鸣金籁余同】 效虬龙之蜿蜒法云霓之氤氲 【曹植九华扇赋云效虬龙之蜿蜒法云霓之氤氲摅微妙以厯时绚九层之华文○今案　六十九引氤氲作烟熅与百三家本曹赋均无摅微二句严辑曹赋云霓作虹蜺绚作结余同】 形五离而九折 【又云形五离而九折篾牦解而缕分○今案类聚六十九引同百三家曹集九华赋折误华严辑曹赋仍作折】 每箕张而云布 【陆机羽扇赋云性劲健以利口每箕张而云布○今案严辑全晋文陆赋据书钞引同】 因形致存 【已见方不应矩圆不中规注】 变体殊名 【见上象月定形注】 极名工之机变 【傅元赋又云极名工之机变总五方之奇妙○今案百三家本傅玄集扇赋脱严辑傅玄集祇据书钞一引】 随俯仰而成形 【张衡扇赋云憺舟口以柔弱随俯仰以成形○今案百三家本张衡集扇赋脱此二句严辑张集据书钞引柔作寻余同】 安众以方为体五明以圆为质 【已见托形竹素注○洪氏校以原钞安下衍重字删去】 摇轻羽之苒弱 【傅咸赋云怨微飙之弗兴恨乔木之无阴摇轻羽之苒弱手裁动而尽心○洪氏校咸上删玄字王石华校槁朱改乔木今案类聚卷六十九引尽作??尽余与百三家傅咸赋皆飙作飘弗作不羽作扇裁作纔又严辑本咸赋亦作纔余同】 激微风而增凉 【傅玄团扇赋云出兹扇于怀袖激微风而增凉○今案百三家本玄集脱此二句严辑傅集祇据书钞一引】 引凝凉 【陆机羽扇赋云引凝凉而响臻拂隆署而口到○今案严辑陆集据书钞引同】 发清风 【已见裁双翼注】 放同类云 【袁高圆扇赋云飘拟融放同类逸云轻风喟喟罗袂纷纷○今案严辑本袁集高作崧融下空二口余同云据书钞一引又案标目亦无逸字疑逸字应在融下合而为句但舛误惜无可引证耳】 动若规电 【孙绰绢扇铭云圆竹范素制为斯扇静若望月动若规电清风拂襟素晖流籍○今案严辑孙绰文绢扇铭据书钞引同】 动角扬征 【蔡邕赋云裁帛制扇陈象应矩轻微妙好其輶如羽动角扬征清风逐暑○今案本篇上引作圆扇赋微误彻已据此订改又百三家本邕集作团扇赋微仍误彻余同兰雪堂本脱】 清风载扬 【傅毅扇铭云翩翩素团清风载扬○今案本篇上引团作圆又傅节子辑本据续古文苑十四引亦作圆】 流清气之悄悄 【陆机羽扇赋云駈嚣尘之郁述流清气之悄悄符■〈王追〉空以烦轮道洞房而窈窕○王石华校将■〈王追〉轮两字旁勒而无可引证今案严辑陆机羽扇赋亦仍之】 拂鸣弦之泠泠 【又云发芳尘之郁烈拂鸣弦之泠泠敛挥汗之瘁体酒毒者之幽情○今案严辑全晋文陆机羽扇赋同】 近兴风于卷握岂远啸于金唐 【傅咸扇赋云上比烈于南箕下等美于箑莆云云○今案类聚六十九及百三家本傅咸集祇有上比二句烈作列莆作甫严辑傅集上比二句据类聚近兴二句据书钞但唐作塘】 反寒暑于掌末回八风于翮杪 【陆机羽扇赋云反寒暑于一掌之未回八风于六翮之杪○今案　六十九引陆赋下一于字作乎亦见百三家本陆集】 似燕鸿之翕习象白鹤之羣翔 【傅咸羽扇赋云似燕鸿之翕习象白鹤之羣翔朱衣为之飘飘口纹拂于丹染○今案百三家傅咸集脱此四句严辑据书钞引同】 止若垂棘曜匣游若羲和朝征 【司马无忌圆竹扇赋云止若垂棘曜匣游若羲和朝征静无为而虚寂动感通而风生○今案陈俞本脱】 桓彻书雪赞 【世说云羊孚作雪赞曰遇象能解即洁成辉桓彻遂书之于扇○今案世说政事篇彻作胤原钞遇象误玉蒙一以音一以形致误据惜阴轩本订正】 彪之颂子乔 【王彪之集云扇上书颂王子乔蔺相如○今案陈俞本无】 画嵇阮 【俗说云顾虎头为人画扇作嵇阮都不点眼睛便送还扇主曰点睛便能语也○今案御览七百零二引俗说无便送还三字又七百五十引有送还二字便下有欲字】 书二疏 【王彪之五言诗序云余自政事累诏不听因扇下有书二疏事作诗一首以述其美○今案陈俞本脱】 团扇 【见前拟日定规】 圆扇 【徐干圆扇赋云已见仰日月以取象注】 羽扇 【已见前受则箑莆注○今案上引陆机羽扇赋】 绢扇 【同动若规电注○今案本篇上是引孙缚绢扇铭陈本改引谢灵运晋书必从初学记廿五白帖十四引来抑知晋书是孝武节奢饰禁绢扇事与原钞迥异】 五明 【同上前注】 九华 【曹植扇赋云先君侍汉桓帝赐尚方竹扇不方不圆其中结成文名曰九华故为此赋○今案类聚六十九引白帖十四引故为四字作辞曰百三家本曹集亦然本篇上引竹误行已据此订改余详上条】 比翼 【陆机芙蓉诗云夏摇比翼扇○今案陈俞本同】 同心 【东宫旧事云太子纳妃同心竹扇三十单竹扇二十○今案说郛本东宫旧事及陈俞本初学记二十五引皆同】 合欢 【具见仰明月以取象注】 金薄 【邺中记云石虎作云母五明金薄莫难之扇此一扇之名也扇画列仙奇鸟兽其五明方中辟方三寸或五寸云母帖其中细缕缝其际虽掩画象而采色明彻看之如谓可取故名为莫难者也○今案初学记二十五引名也下有薄打纯金明如蝉翼二面采漆十二字无扇字鸟下有异字云上有随扇大小四字掩下作字无象字余同白帖十四引缝作缘亦作掩画续百川本无一扇句聚珍本掩作罨陈本脱辟字然皆无象字或因下条象字昆入无疑也】 象牙 【搜神记云鲁少年执象牙扇出应门○今案学津本搜神记卷一及陈俞本年皆作千本钞卷百三十三杖篇两引皆作少年与此正合】 拥身 【续汉书梁冀为拥身之扇○今案姚辑汪辑本续汉书及御览七百二十引梁冀传舆服之制作拥身之扇同陈俞本皆改引范后汉】 安众 【同上受则箑莆注】 竹圆扇 【见上止若垂棘云注】 单竹扇 【同上同心注】 尚方竹扇 【同上九华注】 举扇鄣面 【王晋书云武帝举扇鄣面语杨后曰卞蕃之女好后曰卞蕃二世皇后不宜枉以卑位乃止○今案陈俞本改引世说王敦转扇障面事非是】 披扇大笑 【世说曰温峤娶妇大喜既婚交礼女以手披纱扇无掌大笑曰我嫌是老奴果如所疑也○今案世说假谲篇大上有姑字我下作固疑是老奴所疑作所卜陈俞本妇作姑女删大喜二字余同】 顾荣以白羽麾 【晋中兴书云顾荣与甘卓等攻陈敏于是荣等并登岸上以白羽扇麾之敏众皆溃散○今案陈俞本皆据今晋书六十八顾荣传改仍作为中兴书谬甚】 武侯持白羽麾军 【语林曰诸葛武侯与宣王在渭滨将战武侯乘素车葛巾持白羽扇指麾三军众军皆随其进止○王石华校马中改车巾洪氏校以渭上衍位字删之今案初学记二十五白帖十四引裴启语林皆有武侯持白羽二句余详本钞百十八攻战篇引陈本略增俞本脱】 

　　○麈尾二十五 

　　移珍西岳贲藻南濆 【张说犀柄瑇瑁麈尾铭曰移珍西岳贲藻南濆姚古流制铄道飞文凝华淡景摇彩争云夷心似镜色象斯分○王石华校危改色今案类聚六十九引宋张说铭无犀枘二字贲作费无姚古二句余同陈俞本亦无犀柄句俞则淡作掞余亦同】 伟质软蔚岑条疏理 【许询异麈尾铭曰卑尊有宗贵贱无始器以通显废兴非已伟质软蔚岑条疏理体随手运散飙清起通彼玄咏申我君子○洪氏校绚作询谏改咏今案陈本脱卑尊二句彼误被考本篇下引及平津本续古文苑十四载许询铭均作彼严辑本许询麈尾铭亦同】 凝华淡景 【见上张说铭注○今案见本篇上引】 云散雪霏 【许询白麈尾铭曰蔚蔚秀气伟哉奇姿荏蒻软润云散雪霏君子运之探玄理微因通无远废兴可师○今案御览七百零三引许询铭气作格哉仍作伟陈本照改蒻又作弱均误也考平津本续古文苑十四载此铭哉作我余与本钞同严辑本据书钞引亦改我余亦同】 御于君子 【王导铭曰道无常贵所适唯理谁谓卑质御于君子○今案类聚六十九引王导此铭谁谓句作勿谓质卑余同陈本照类聚改】 君子运之 【同上云散雪霏许询铭注】 因通无远 【同上】 所适唯理 【同上王导铭云】 探玄理微 【同上许询铭云】 铄道飞文 【见上张说铭云】 鉴彼逸傲 【李尤麈尾铭曰撝成德柄言为训辞鉴彼逸傲念兹在兹○今案百三家本李尤集在误末余同严辑本据书钞引同】 通彼玄咏 【见前许询铭注○今案详本篇上黑麈尾铭】 撝成德柄言为训辞 【同上鉴彼逸傲注】 体随手运散飙清起 【同前许询铭注○今案详本篇上】 诸侯掩麈尾而笑 【陆机羽扇赋云楚襄王会于章台之上诸侯在焉宋玉唐勒侍皆操白鹤之羽以为扇诸侯掩麈尾而笑○今案类聚六十九引诸上有山西与河右五字宋上有大夫二字余同百三家本陆集赋下有序字】 长史转麈尾而叹 【郭子云长史病笃寝灯下转麈尾视之而叹曰此人曾不满四十及亡刘尹临殡以犀麈尾置之柩中○今案御览三百九十三又七百零三两引此条陈俞本长上有王字此上有如字犀下有柄字余同】 石勒拜麈尾 【晋阳秋云王俊遗石勒麈尾勒为不敢执置之壁朝拜之如见王公焉○今案御览七百零三引晋阳秋无敢字壁上有于字陈俞本照改并云下添石勒伪事王俊六字】 安国掷麈尾 【郭子云孙安国往殷中军许共语注及客主无闲左右进食令而复暖者数次彼我奋掷麈尾落毛满饭中○今案御览七百三十引郭子无住及六字次作四落毛作悉堕落中下有宾主遂至暮忘餐也句陈俞本照改】 麈尾礭床 【又云何次道往诣王丞相以麈尾礭床呼何共坐云此是君坐也○今案御览七百三十引郭子往作尝君下有子字陈俞本照改】 麈尾打牛 【世说云王丞相夫人酷妬公客有妾在别宅中生数子正会日出前戏夫人问谁家儿可念许左右实答夫人怒驾往宅人驰报公公在车中事急以麈尾柄车中助打牛○今案陈俞本改引今晋书王导传】 

　　○枕二十六 

　　贻我良材 【崔瑗栢枕铭云元首云尊为干之精聆我良材玄冬再荣是用为枕爰勒直铭○今案陈本同严辑崔瑗集据书钞引云尊作之尊贻作诒余同】 制器象物 【蔡邕警枕铭应龙蠕蛰潜德保灵制器象物示有其形哲人降鉴居安虑倾○今案陈本同类聚七十引虑误闻白帖十四祇引未二句又虑误问严辑据书钞引同兰雪堂本脱】 聊以偃仰 【张望枕铭云制为素枕聊以偃仰尔乃六安其形展转唯拟抚引应适永御君子○今案陈本无尔乃二句计本钞共三引此下素枕一条注作枕赋观尔乃二字为赋无疑陈本以其不类铭也删之不检之甚】 恭壹其德 【崔骃六安枕铭云枕有规矩恭壹其德承元寍躬终始不忒六安在?匪邪匪仄○今案陈本元误先删末二句固非严辑本崔骃集枕铭据书钞引承改永尤非盖元首也承其元以寍其躬也本文自明若改永恐费解矣况本篇下再引亦同】 御心以道闲邪以诚 【苏彦柏枕铭寝贵无想气和体平御心以道闲邪以诚色空无着故能忘情○今案类聚七十引是晋苏彦补榴枕铭陈本照改严辑本与书钞同误否未详】 抚引应适永御君子 【已见聊以偃仰注】 寝贵无想气和体平 【已见上苏彦铭】 长隔灾气永集灵祉 【卞敬宗无患枕赞云长隔灾气永集灵祖展转枕之寤寐含喜○今案陈本及严辑本卡集据书钞引同】 无动无劳愈积愈韬 【殷道阳枕赞云孰若方枕无动无劳功不近名愈积愈韬承闲媚性理超缊袍○今案陈本方作芳死误余亦同】 允瓌允丽惟淑惟珍 【张纮瓌材枕铭云彧彧其文馥馥其芬出自幽阻升于毡茵允瓌允丽惟淑惟珍○今案类聚七十引张纮枕铭铭作箴余同陈本照改严辑本张纮集据书钞引亦作箴】 应龙蟠蛰潜德保灵 【已见制器象物注中】 蜿若蟠虬翩似驳鸖 【孙惠柟榴枕赋云体非一变姿难称学蜿若蟠虬翩似驳鸖氤氲云雾旁成山岳○今案陈本驳作交严辑本柟榴枕赋据书钞引虬作蚪自注云书钞作棚榴枕赋陈禹谟改作楠榴枕以御览校之是也】 承元寍躬终始不忒 【崔骃铭同恭一其悳注】 柟榴枕 【吴书云张纮在东见柟榴枕爱其文而赋之○今案吴志卷八张纮传注引吴书无在东二字余同陈俞本照删又而赋之作而为作赋】 芳松枕 【刘向别录云向有芳松枕赋○今案陈俞本同亦见白帖十四御览七百七十引别录】 上龟文 【西京杂记云赵飞燕为皇后其女弟上龟文枕○今案学津本杂记卷之一燕作燕陈俞本引亦作燕无上字弟下作在昭阳殿有五字】 抟芬若 【司马相如长门赋云抟芬若以为枕○今案本钞搏误转据宋本文选订改陈本不误俞本误抟御览七百零七引长门赋又芬作芳】 大秦五色 【魏略曰大秦国出五色枕○今案陈俞本同御览八百二十引魏略枕下有布字】 滕放六安 【异苑曰滕放太元初夏枕文石枕卧忽暴雷震其所枕六安枕四解旁人莫不布慑而放微觉有声○今案学津本异苑卷十无所枕六安四字慑作惧余同亦见本钞百五十二霹雳篇引陈本删太元初三字所字六安枕四解五字声下添其所枕盖六安枕也句是将中间句移作未句其实本篇下再引有雷雳四解一条则四解字陈本妄删耳】 平子玉枕 【语林曰王平子徙荆州下王敦伺欲杀之平子手恒持玉枕以此未得发○今案御览八百零五引语林徙作从无伺字手字持下有一字以此末三字作不陈本徙作从下作来余同原钞】 太室石枕 【列仙传云卭疏能行气炼形往来于太室山室中有卧床石枕○今案秘书廿一种本古今逸同本列仙传卭疏传中上无室字又作卧石床枕陈俞本亦然略有增引本钞百六十石篇引又炼作练作枕床焉】 龙头 【东宫旧事太子纳妃有七尺文枕漆龙头支■〈髟上告下〉枕各一并银花环钮副也○今案白帖十四引作东宫故事无七尺四字■〈髟上告下〉误结无各一以下说郛本东宫旧事亦无七尺四字副也作自副陈俞本妃作配亦无七尺四字漆字支字各一并三字花字也作之陈又支作旧】 虎头 【王子拾遗云魏帝宫中有玉虎头枕○今案明校王子年拾遗记卷七同】 神枕 【神仙传云太山老父者汉武帝时东巡狩见父锱于道旁头上白气高数尺呼问之对曰昨有一道士教以作神枕有三十二物中二十四物以应二十四气八物以上别八风臣乃行之转少年齿生也○今案白帖十四引神仙传皆气作光龙威本神仙传卷五别作应陈本物作窍余则字句互有小异】 角枕 【司马相如美人赋云高茵重设角枕横施毛诗云角枕灿兮锦衾烂兮○今案本钞美误大据宋本文选订改御览七百零七引及陈本皆然毛诗见唐风葛生篇】 画枕 【魏武上杂物器云御物有漆画韦枕二枚贵人公主有黑漆韦枕三十枚○今案百三家本魏武集及陈本器作疏余同】 素枕 【张望枕赋云制为素枕卿以偃仰○今案详本篇上聊以偃仰注】 枕内选秘书 【幽明录云焦湖庙祝有柏枕三十余年枕后一小坼孔县民汤林行贾经庙祈福祝曰君婚姻未可就枕坼边令林入坼内见朱门琼宫瑶台胜于世见赵太尉为林婚育子六人四男二女选林秘书郎俄迁黄门郎林在枕中永无思归之怀遂遭违忤之事祝令林出外间遂见向枕谓枕内厯年载而实俄忽之间矣○今案太平寰宇记一百廿六引幽明录汤作杨福作求宫作室无瑶台字四男句及遂遭以下陈俞本无外间以下七字俞又脱瑶台二字】 枕内选黄门 【同上】 王臣枕应 【列仙传云王臣夜倦卧枕有顷闻灶下有呼曰文约何以久头下应曰我见枕不得动汝来就我至乃饮缶也○王石华校文久二字俱旁勒其实文气可通也今案秘书本逸史本列仙传皆脱御览七百零七引列异传约作纳久作之余亦同陈本改引列异传文作承久头下作不来饮字在我字下余同】 从事枕声 【洞林云丞相从事史郎王文英枕自作声○今案御览引及说郛本皆作洞林玉函山房辑俗说谓见书钞百三十四引作俗说然辑易洞林亦收此祇言御览七百零七及说郛引英下有家字其矛盾至此陈俞本作语林余与本钞同是玉函不知何据也】 雷震四解 【同上滕放六安注云】 体非一变 【同前蜕若蟠虬孙惠赋云】 夕起视枕 【尸子曰孝子一夕五起视衣之厚薄枕之高卑其爱亲也已○今案已详本钞百二十九衣篇】 鸡鸣敛枕 【礼记曰鸡初鸣咸盥漱敛枕簟○今案见内则篇】 

　　○被二十七 

　　必有寝衣 【论语曰必有寝衣长一身有半孔安国注云今之被也○今案见乡党篇】 无厚于己 【傅元被铭云被虽温无忘人之寒无厚于己无薄于人○今案百三家本傅玄集被铭及陈本同】 合欢 【古诗云文彩双鸳鸯裁为合欢被○今案文选古诗十九首同】 文绮 【东官旧事云太子纳妃有七彩柸文绮被一绛文罗绣被四五幅被一○王石华校因陈本删柸字旁勒之恐非今案御览七百零七引旧事绛文作绛被绣被作绣文似与本钞皆有窜误陈俞本删柸文下作绛罗四幅被四绣罗五幅被一近是但柸字则此下明有柸文二字自为一条可证】 翡翠 【楚辞云翡翠珠被烂齐光些○今案见宋玉招魂篇】 鸳鸯 【同上合欢注】 珠被 【亦同翡翠注】 绣被 【说苑曰庄辛云越王拥楫而歌鄂君举绣被而覆之○今案见善说篇陈俞本有增引】 柸文 【同文绮注○今案陈本因上条删柸字遂将此条亦删之】 箕踵 【又旧事云桓任别传云任后母酷恶常憎任任卧为作二幅箕踵之被○今案本钞又旧事云四字当沿上数条东宫旧事而误考御览七百零七引无别字无任卧字陈俞本祇作桓任别传亦脱任卧二字余同】 皇甫上乙双 【皇甫规与马融书云谨遣掾尚许奉书裁上絮被一双袜一量以通微意也○今案陈俞本掾下有史字余同严辑皇甫集据书钞引亦同又本钞韈篇引量作緉】 述祖送四幅 【孔舒元在穷记云遭乱之后隰阳令述祖送四幅被一领○今案陈俞本孔误孙幅下有绛字严辑孔集据书钞引同】 小吏入寝 【晋中兴书曰光逸字益祖为博昌小吏使他往还入县令被中寝令诘之逸曰冒雨沾湿如不易衣必至冻死何惜一被而杀一人令奇而不问○今案亦见今晋书四十九光逸传益作孟雨作寒如不易作无可代而不问作而释之余同陈俞本益亦作孟余与本钞同不过详略各异尚非以今晋书擅易也】 功曹不覆 【豫章列士传云羊茂为郡功曹病用被不覆躬郡将与大被衣袴皆不受也○今案御览二百六十四引豫章列士传无用字躬作躯大被衣袴作大布被袴余同见本钞三十八廉洁篇引有用字陈俞本羊误林亦无用字亦作躯字袴作襟】 公孙布被 【史记曰汲黯云公孙宏位至三公禄甚多为布被此诈也○今案史记平津侯传作俸禄甚厚陈本照改】 孙晨无被 【京兆旧事云长安县孙晨家贫为功曹十月丮有藁一东暮卧其中旦则收之○今案御览七百七十引京兆旧事亦作晨本钞廉洁篇引晨误农旦则作平旦陈俞本脱县字又陈本有藁下作夜卧藁一束昼收之八字俞则删有藁三句下注详贫二字】 光逸入被 【同上】 推被恤之 【孙略别传云亲戚有穷老者过冬或推被以恤之奇寒不解衣而寝○今案御览七百七十引孙略别传无过冬二字奇作竟衣作带陈俞本过冬或三字改略咸二字奇改冬衣亦作带】 举被乞之 【杜祭酒别传云君曾新作被暖眠不觉晏起弟子不敢惊君起乃叹息暖眠使人忘起因着陌上寒苦之人举被乞之常眠布被中○今案御览七百七十引杜别传作有寒苦人陈俞本弟子以下七字息作曰因下有命字亦作有寒苦人乞改授常上有后字余同又按乞音器凡与人物亦曰乞前汉未买臣传晋书谢安传均用之陈俞不考误改古本矣】 作十二幅 【列女传曰江夏孟宗母为作十二幅被其邻父妇问之母曰小儿无异操惧朋类之不顾故大其被以招贫生庶闻君子之言耳○王石华校下领改不顾贪改贫洪氏覆校删父字今案类聚七十引脱父字问上有怪字生下有之卧二字御览七百零七引作列女后传陈本照类聚改又案此父字与甫同老叟之称耳似不必删】 为作二幅 【同上箕踵注云】 大被竟床 【蔡邕协初赋云长枕横施大被竟床○今案兰雪堂本百三家本蔡集均脱此条惟本钞黛篇扮篇引他条及俞本均作协初严辑本蔡集作协初婚陈本竟误协被】 九州岛之被 【边让别传云让子元礼才辨俊逸孔融荐于武帝曰边让为九州岛之被则不足为单衣襜褕则有余○今案御览七百七十引边让别传被误牧脱褕字余同俞本小注让误上陈本不误】 绣被百领 【汉书曰霍光薨赐金钱缯絮绣被百领县官给其元衾○今案汉书六十八霍光传无县官以下六字疑是隋前注文陈俞本无金钱四字赐上有诏字删末句】 绣被随风 【益部耆旧传云王忳字少林尝诣京师于客舍中见诸生病甚因谓杶曰愿乞藏收尸骸忳如其言后忳迁大度亭长到日有大马一疋入亭中其日大风有一绣被随风而来民谣曰嘻我少林世无偶飞被走马与鬼语○今案类聚八十三引益部传无字少七字无民谣以下俞本更略陈本增引甚详】 

　　○褥二十八 

　　厚褥 【吴志曰薛宗之母为其子作厚褥以占之焦贑易家人之暌士安床厚褥不得方宿弃我宴嘉败之南国○今案吴志卷八薛综传及注皆无厚褥一条陈俞本改作吴录孟宗少从南阳李肃学其母为作厚褥大被事又考蒙求集注卷上与陈俞亦同】 皮褥 【张璠汉记云荀爽为三公食不过一肉脱粟饭坐皮褥○今案类聚七十白帖十四及陈本与本钞三十八廉洁篇引皆同】 毛褥 【神异经云北方有冰厚百丈有鼷鼠在冰下土中毛长人尺可以为褥却风寒也○今案汉魏丛书本神异经之北流经鼷作磎毛长作其毛脱风字龙威本谓御览引作鼷本钞百五十六寒篇再引亦作磎陈本厚上有万里二字余同】 独坐褥 【东宫旧事云太子纳妃有大褥二承床褥三独坐褥二○今案御览七百零八引旧事祇引承?一句陈俞本则引承?二句】 步舆褥 【又云太子拜有八尺六尺口尺褥一车褥一步与褥一坐褥一○今案御览七百零八引东宫旧事无六尺四字车误重无坐褥句陈俞本与御览同惟车误中】 茵褥调良 【蔡邕协初赋云莞葇和软茵褥调良○今案兰雪堂本百三家本蔡集脱此条俞本葇作蒻陈本初误被莞葇作苋蒻严辑后汉文蔡集此赋初下仍加婚字又照陈俞改蒻亦谓据书钞引】 茵褥不安 【陆机百年歌云百岁时盈数已登肌肉单四支百节还相患茵褥兹味不复安○今案敷文阁本卷七百年歌第十首兹作滋余同】 文茵 【刘复笺云烦尔昨所作诗便附编未所谓坐嫫母于文茵而比枝□于娵闾○今案陈俞诸本皆脱祇严辑全后汉文卷十临邑侯复笺据书钞引仅此四句亦空一口余同】 绣茵 【汉书云霍禹大治第室作乘舆辇加画绣茵注云茵褥也○今案汉书六十人霍光传大作广茵作絪如湻注曰絪亦作茵褥作蓐本钞百四十辇篇百四十一茵篇引皆同陈本已改广删注余同本钞广改大永兴避炀帝讳也】 高茵 【相如美人赋云高茵重设○今案百三家本司马相如集美人赋作裀褥重陈与古本迥殊陈俞本脱】 

　　○毡二十九 

　　毳毛为毡 【淮南子云夫胡人见蕡不知其可以为布越人见毳不知其可以为毡故不通于物者不可与言俗○今案近本淮南子齐族训蕡作黂毡作旃不可句作难与言化陈俞本蕡改麻余同考尔雅蕡作黂仪礼丧服传苴绖者麻之有蕡者也此古本之不可妄改也】 荷毡被毳 【王褎圣主得贤臣颂云夫荷毡被毳者难与为道纯绵之丽密○今案文选王褎颂同】 啮雪为毡 【汉书曰苏武使匈奴匈奴绝不与饮食天雨雪武卧啮雪与毡毛并咽之○今案见北监本汉书五十四苏武传与本钞设官部数处所引详略各异然各引多脱与字陈俞本无饮字无卧字并作裹余同】 并州隹毡 【魏氏春秋云河南尹李胜为荆州剌史往辞太傅曹爽因使察之太傅谬问胜曰君之并州有隹毡可为致之也○今案陈俞本无河南尹三字往辞太傅作曹爽令胜辞司马宣王使作伺太傅作宣王无君之二字字致之下有胜出曰太傅耄无能为也十字】 毡席千具 【汉书食货志云毡席千具亦比千乘之家○今案陈俞本亦误食货志考汉书食货志无此惟卷九十一货殖传毡作■〈施，冉代也〉余同】 毡为墙 【又云细君歌曰吾家嫁女天一方远通异国乌孙王穷庐为室毡为墙○洪氏校嫁上删稼字是也今案本钞及陈本细君误昭君文芸阁延式云尝读永乐大典毡字下引北堂书钞吾家嫁女二句作汉昭君歌是明初本已误按此乃乌孙公主歌也今由文氏说推之考汉书九十六西域传系江都王女细君事女作我又本钞一百六歌篇载此文亦作江都王女细君是影钞彼处未尝尽误也今据改昭君为细君】 毡陌头 【搜神记曰太康中天下文饰以毡为陌头带身袴口百姓相戏曰中国其必为胡所破○今案学津本搜神记卷七脱文饰二字陌作絔带作反络陈俞本与本钞同】 魏武青毡 【魏武与杨彪书云今令增足下青毡床褥三具○今案百三家魏武集与彪书脱此二句陈俞本脱令字严辑全魏文据书钞引同】 子敬青毡 【语林曰王子敬在斋中卧偷人斋取幞装一室略尽偷遂复厨敬因呼曰偷儿石漆青毡是我家旧物可置不于是羣偷始知其不眠悉置物惊走○今案白帖十四又九十一皆引语林与本钞事同而文略异然复下有登字御览七百零八引语林文亦少异但漆作染陈俞本皆改引今晋书玉函山房辑语林谓御览三百六十一亦引今考不见或误卷数耶本钞敬字阙笔宋钞避翼祖讳也】 以毡自裹 【魏志邓艾伐蜀凿山通道山高谷深至为艰险艾以毡自裹推转而下将土缘崖鱼贯而进○今案见魏志邓艾传陈俞本同各有详略】 自撤眠毡 【俗说云桓豹奴病劳冷无毡可卧桓车骑自撤已眠毡与之○今案御览七百八十引俗说及陈俞本皆同】 针着毡内 【王晋书曰愍怀太子尝取针着杜锡坐处毡内锡上坐剌足出血流涌○今案御览八百三十引王晋书针作钺内作中无出涌二字陈俞本改引今晋书又按永兴中改内因兼避隋文帝父讳】 

　　○氍■〈叟毛〉三十 

　　氍■〈叟毛〉毛织 【广志云氍■〈叟毛〉白迭毛织也近出南海又称北冥之氍■〈叟毛〉毾■〈登毛〉非其所生也○王石华校删毾■〈登毛〉二字殊误今案御览七百零八引广志白叠作细■〈叠毛〉又作文冥作汉陈俞本仍作白又作古文二字余与御览同玉函山房辑广志亦据御览但原钞毾■〈登毛〉二字不可删读下篇自见】 天二出细靡氍■〈叟毛〉 【魏略大秦国以野茧织成氍■〈叟毛〉非独以羊毛为织具以五色毛六七寸中屈采相次为鸟兽人物草木云气千奇万变唯意所作上有鵙鸣远望轩轩若飞○今案魏志三十乌丸等传作上有莺□远望轩轩若飞○今案魏志三十乌丸等传谭注引魏略■〈叟毛〉作鳹无具以五色以下俞本则非独以下作其文赤白黑绿红绛金缥碧黄十种色陈本则改引异物志非独至相次二十字作以羣兽五色毛杂之余与本钞同又案玺即茧之俗字】 留黄十种 【又曰大秦以野茧织成氍■〈叟毛〉其文出黄白黑绿紫红绛绀金缥留黄十色氍■〈叟毛〉○今案魏志三千裴注引魏珞缥上有黄字陈本脱此条俞本畧异】 鸟兽人物千奇万变 【同上魏略注云】 作鹦■〈母?鸟〉鸟轩轩若飞 【同上○今案见魏略注】 

　　○毾■〈登毛〉三十一 

　　氍■〈叟毛〉细者谓之毾■〈登毛〉 【吴时外国传云天竺出细靡氍■〈叟毛〉毾■〈登毛〉氍■〈叟毛〉细者谓之毾■〈登毛〉○今案御览七百八十引外国传无标目句陈俞本改引通俗文亦祇有标目一句】 月支毾■〈登毛〉 【班固与弟超书云月支毾■〈登毛〉大小相杂但细好而已○今案百三家本班固集与超书毾■〈登毛〉作■〈翕鸟〉此毾字之讹严辑全后汉文固与超书仍作毾■〈登毛〉陈俞亦然】 五色九色 【魏略曰大秦国以羊毛木皮作毾■〈登毛〉之属有五色九色○今案本钞羊毛木皮误毛羊木三字据魏志三十乌丸等传评注引魏略订正陈俞本略增引】 百种形像 【异苑云沙门支法存生在广州妙善医术有八尺毾■〈登毛〉作百种形象○王石华校照陈俞本删在字改生作住非是今案学津本异苑卷六在作长毾作■〈翕毛〉像作象原钞生在误在生不过传钞倒置耳又陈俞皆无妙字术下有富字】 

　　北堂书钞卷第一百三十四 

　　●北堂书钞卷第一百三十五　　服饰部四 

　　隋秘书郎虞世南撰 
　　南海孔广陶校注 
　　如意三十二　　　　　　巾箱三十三 
　　笈三十四　　　　　　　唾壶三十五 
　　熏笼三十六　　　　　　香炉三十七 
　　澡盘三十八　　　　　　藻澡三十九 
　　胡床四十　　　　　　　伏虎四十一 
　　熨斗四十二　　　　　　熨人四十三 
　　箱四十四　　　　　　　簏四十五 
　　笥四十六　　　　　　　椟四十七 
　　箧四十八　　　　　　　奁四十九 
　　匣五十　　　　　　　　步摇五十一 
　　花胜五十二　　　　　　假■〈髟上告下〉五十三 
　　发五十四　　　　　　　钤五十五 
　　珰五十六　　　　　　　珥五十七 
　　跳脱五十八　　　　　　脂五十九 
　　泽六十　　　　　　　　黛六十一 
　　的六十二　　　　　　　胭脂六十三 
　　粉六十四 

　　○如意三十二 

　　白玉如意 【胡综别传云吴时有掘地得铜匣一长二尺七寸以琉璃为盖布云母于其上开之得白玉如意其所执处皆刻璃虎及蝇蝉翼形时人莫有知其所由者以君多识往问君君曰昔秦始皇以金陵有天子气乃掘凿诸山处处辄埋宝物此抑是乎○今案类聚七十引胡综别传无虎及蝇翼四字广记百九十七引螭作龙无蝇翼二字知其作识其同陈本翼作等以君作吴大帝以紑问君作问之君曰作综答曰皇下有东游二字山下有冈字物下有以当王者之气句余同】 珊瑚如意 【石崇故事云崇有珊瑚如意三尺有二寸○今案御览七百三十引石季伦本事三上有长字尺下无有字陈本已照改】 竹节如意 【刘义恭启事云恩旨赐臣犀镂竹节如意目所未覩○今案御览七百三十引刘启事及陈俞本均同】 乌角如意 【异苑云太原郭澄之被收付廷尉将致大辟梦一神人以乌角如意与之既觉在其头侧可长尺余形制甚陋○今案学津本异苑卷七同陈俞本略增引】 如意击珊瑚唾壶 【语林云王大将军每酒后辄咏老骥伏枥志在千里烈士暮年壮心不已便以如意击珊瑚唾壶壶尽缺○今案玉函山房辑语林泳下有魏武帝乐府歌曰七字以下有铁字唾壶下有为节二字谓出书钞百廿五此盖据陈本也俞本亦照陈本改】 如意指四座 【世说曰谢万北征而常以啸咏自高未尝抚慰众士谢公兄安谓曰汝为元帅所宜数呼诸将宴会以悦其心万从之曰召集诸将无所说直以如意指四座云诸君皆是劲卒诸将甚忿之○今案世说简傲篇无兄安二字日作因忿下有恨字余同又御览七百零三引无所字会字日字又君作军忿作恨余同陈俞本日召作于是招忿亦作恨俞则仍作君与本钞同】 如意注林公 【又语林云王口为诸人谈有时或排摈高秃以如意注林公云阿柱汝忆摇橹时不阿柱乃林公小名○今案俞本为作与无有时句注作指余同陈本以脱误删之殊谬】 

　　○巾箱三十三 

　　王母巾箱 【汉武内传云帝见王母巾箱中有一卷小书盛以紫锦之囊○今案守山阁本汉武内传箱作笈一卷作卷子余同其夹注云广记无小字又云类说作巾箱陈俞本删盛以句添引王母曰四句】 朱护巾箱 【幽明录云晋隆安年中颜从尝起新屋夜梦人语云君何坏我家明日床前掘除之遂见一棺材从便为设祭云今当移好处别作小家明朝一人诣门求通姓朱名护别坐生列云我居四十年昨厚贶相感何己今是合日便可出棺矣仆以寒暑衣手巾箱中有金镜以相助遂以棺头举巾箱出金镜三双赠从○今案陈俞本掘除作函掘无材字别坐生列作列坐乃言无以寒暑衣手五字双作枚余同】 巾箱内菓 【世说云盛法济者有男一十岁得疾经年始获病人呼为神来语言呼获□席常不净神何处坐答曰漆巾箱甚净神何不入中答曰大佳又出箱中物试之引以自近内菓箱中微觉有声以盖覆之闻箱中动作即縳之可似五升米重便于铁获煮之百余弗出乃成灰儿疾亦愈矣○今案御览卷七百十一引盛误威一作二治获下十二字作有神来语言无答曰十五字缚误传无便于十四字陈俞本亦作二亦作有神来语言余与本钞字句微有小异耳】 出箱内药 【孔氏志怪云有一人腹内痛昼夜攻口敕其子曰吾气绝后可剖视之遂剖得一铜鎗容可数合后华他闻之便往出巾箱内药以投之鎗即化为清酒○今案太平广记二百十八引孔氏志怪攻口作切痛余同陈俞本改引述异记云下作汉末时攻口作兀眠遂剖二字作死后其子果剖之无容可四字他作佗余同】 巾箱微觉有声 【同巾箱内菓注】 巾箱有鞞角响 【异苑曰晋孝武太元末将乱每闻手巾箱中有鼓吹鞞角之响○今案学津本异苑卷四无将乱二字鞞作鼙响作音御览七百十一引及陈俞本亦无将乱二字仍作鞞陈俞又角误竿响亦作音音下添引帝是岁崩天下大乱二句】 有小书 【王母巾箱注同】 有金镜 【同上朱护巾箱注云】 

　　○笈三十四 

　　夏甫负笈寻师 【谢承汉书云袁宏字夏甫汝南人也博览羣书文艺尝负笈寻师变易姓名往来○严氏校改宏作闳今案御览七百一十引谢后汉宏作闳今案御览七百一十引谢后汉宏作闵无文艺尝三字无往来二字汪辑本亦然姚辑本脱陈俞本文作六尝作常亦删往来二字余同】 高弘负笈单步 【又曰高弘字伯武河内山阳人为琅琊相到官自负笈单步入界听探风俗厚薄○今案御览七百一十引谢承后汉无厚薄二字姚辑汪辑本及陈俞本与本钞同】 仲缓负笈卖卜 【又曰郎宗字仲缓北海安丘人也尝负笈荷担卖卜给食○今案御览七百一十引谢后汉无字仲缓以下十字又无荷担二字陈俞竟照删然本篇下第五条仍引荷担陈俞本合而为一岂本钞再引尚不足据耶又姚辑汪辑本缓作绥脱北海二字余与原钞悉同】 徐穉负笈赴吊 【又日徐穉字孺子公交车五征皆不至其有丧负笈赴吊于万里之外○今案御览八百十九引谢后汉云不就诸公之辟及有丧者万里赴吊似稍异惟汪辑本至作降志万作百余同姚脱陈俞本与汪本同】 苏章负笈万里 【又曰苏章字士成北海人负笈追师不远万里○今案姚辑汪辑本谢书及御览七百一十引同】 李固负笈千里 【又曰李固父为三公而固尝步行负笈千里从师○今案姚辑汪辑本谢书及范书六十三李固传注引固改易姓名负笈以追师与此稍异陈俞本与本钞同】 包咸负笈追师 【又曰包咸字子良吴郡曲阿人为诸生受业长安王莽末尝负笈追师○今案姚辑汪辑本谢承后汉书皆脱曲阿人三字余同陈俞本亦然】 郎宗负笈遁去 【又曰郎宗善风角推步吉凶尝负笈前担卖卜给食诸公表上博士征宗耻以占争就征乃负笈遁去○今案范书八十二樊英传注引谢后汉公表作公闻之余同姚辑汪辑本遁上无负笈字余亦同陈俞本已并入此上第五条注内】 

　　○唾壶三十五 

　　纯银唾壶 【魏武上杂事云杂物有纯银唾壶○今案百三家本魏武集上杂功疏同】 掌御唾壶 【孔丛子云孔臧与子琳书云侍中安国通达渊博独得堂御唾壶朝廷荣之此新汝所见○今案御览七百零三引孔臧书无通达句无汝见句余同陈俞本亦无此二句删孔丛子三字国下有羣臣近见崇礼不供亵器二句延下有之士莫不四字】 佛唾壶 【法显记云竭支国有佛唾壶以白作免似佛钵○今案说郛本法显记支误又白作石陈俞本竭作月无以作二字余同】 玉唾壶 【西京杂记云广川王发□□王家得玉唾壶一枚○今案明新安程氏校本卷六及御览七百零三引杂记同陈本玉误俞本川误州余同】 紫水精 【交州杂事云太康四年刺史陶潢远送林邑王华熊献紫水精唾壶一口青白水精唾壶二口○今案御览七百零三交州引杂记事无刺史六字林作临华作范二上有各字余同陈俞本照改】 漆圆油 【魏武上杂事云御杂物有漆圆油唾壶四枚贵人有纯银藻唾壶三十枚○今案百三家本魏武集上杂物疏藻作参余同陈本注见上俞本引至四枚句】 藏物用瓦 【贺循葬礼云葬物令用瓦唾壶一枚○今案通典八十六引贺循葬礼云瓦唾壶一陈俞与本钞同】 

　　○熏笼三十六 

　　手巾熏笼 【东宫旧事云太子纳妃有漆画手巾熏笼二○今案见类聚七十引东宫旧事同陈本添引大被熏笼三衣熏笼三两句】 大被熏笼 【同上○今案类聚引亦同】 淮南有赋 【刘向别传曰淮南王有熏笼之赋○今案御览七百十二引刘向别录熏作熏无之字陈本亦无之字】 

　　○香炉三十七 

　　金炉香熏 【司马相如美人赋曰金炉香熏补帐周垂○今案百三家本相如集炉香熏误□熏香周作纸】 金镂香炉 【邺中记曰石虎冬月为复帐帐之四角安纯金银凿镂香炉○今案此条脱金银六字据本钞一百三十二榥篇引补陈本脱帐之二字余同】 纯银香炉 【魏武上杂拘疏云御物三十于中有纯银香炉一枚下盘自副○今案陈本十下有种字余同考类聚七十引杂物疏亦有种字银作金副下有贵人公主有纯银香炉四枚皇太子有纯银香炉四枚】 博山香炉 【东宫旧事云皇太子初拜有铜博山香炉一枚○今案说郛本东宫旧事同】 崭岩若山 【刘向香炉铭云嘉此正器崭岩若山上贯太华承以铭□中有兰绮朱火青烟○今案百三家本刘子政集香作熏亦祇此六句耳】 上似蓬莱 【李尤熏炉铭云上似蓬莱吐气委蛇□□市写化冲紫微○今案严辑李尤文熏炉铭收句作化白为香余同百三家一李集写化作绕遥陈本与本集同】 有树非林有孔非泉 【集异记云吴太能筮有人朱□□山香炉使太筮之太曰此物质虽为金其象实山有树非林有孔非泉闾阖兴风上发青烟乃此香炉也语其处即得之矣○今案类聚七十引集异记太作泰有人作卢氏阊阖误阖闾风作见上作遂余同陈本亦作泰筮下作会稽卢氏　上作时无乃字其下有主字即上有求字余与本钞同】 女史执香炉 【汉宫兴职云尚书郎给事端正侍女史二人洁衣服执香炉烧熏从入台中给使护衣服○今案已见本钞六十尚书总篇引陈本云下有汉字给下脱事字余同】 上厕过炉 【襄阳记云刘季和性爱香直宫常上厕乃过香炉上○今案类聚七十引襄阳记无直宫二字乃作还陈本照改并增引】 

　　○澡盘三十八 

　　金澡盘 【世说云王将军尚公主如厕还婢擎金澡盘盛水琉璃盏盛澡豆因倒豆着水饮之谓是干饭羣媿莫不笑之○今案世说纰漏篇因倒句作因倒箸水中而饮之陈俞本已照改】 容五石 【魏武上杂物疏云物之所得孝顺皇帝赐物有容五石铜澡盘一枚○今案御览七百十二引杂物疏祗御物有容五石铜澡盘九字陈俞本物之二句作杂御物有纯银盘又八字下接有容句无一枚二字亦与本钞异】 径丈二 【述征记云长安逍遥宫门里有澡盘面径一丈二尺○今案白帖十三引述征记门下无裹字陈俞本删一尺两字余与本钞同】 与澡于水寍澡于德 【傅玄澡盘铭云与其澡于水寍澡于德水之清犹可秽也德之修不可废也○今案百三家傅集及陈俞本废皆作尘余同】 旦夕恒鸣宫商相应 【异苑云中朝有人畜纲澡　盘旦夕当鸣张华曰此盘与洛钟宫商相谐是故声相应耳可错铜令轻依其言后不鸣○今案学津本异苑卷二旦作晨谐作应依作如陈俞本可错以下作鑢之乃止四字余同本钞小注恒改常尝是宋人影钞时避真宗讳也】 

　　○灌澡三十九 

　　月支灌澡 【西域诸国志云月支国有佛澡灌受二升许青石名罗勒色碧玉班白受水无定随其多少○今案御览七百十二引西域志玉作王陈俞本无白字余与本钞同】 摩罗澡灌 【惠远法师澡灌铭序曰得摩罗金?俞石澡灌故答以此铭○今案御览百十二引惠违铭金?俞作勒灌下有一枚二字陈俞本与御览同惟陈本法误玉】 受水少多 【同上月支澡灌注云】 

　　○胡床四十 

　　曹操坐不起 【曹瞒传云操与马超战将过河前队适渡超等掩至操恚坐胡床而不起○今案魏志卷一武帝纪注引曹瞒传恚作犹余同陈俞本与本钞同】 裴潜留挂柱 【魏略曰裴潜初至兖州刺史时得一胡床及其还也留以挂柱○今案魏志二十三裴潜传注引魏略得作作还作去陈俞本亦照魏志而传竟改略字作志】 文帝踞 【又曰苏则从文帝行猎槎挂失鹿会大怒踞胡床拔刀悉收督吏将斩之则疏□止○今案魏志十六苏则传挂作桎拔二字余同陈俞本皆改引魏志】 王恬踞 【郭子云谢万尝诣王恬既至坐少时恬便入内沐头散发而出既亦不复坐乃踞坐于胡床在于中庭□头神色檄上了无惭怍相对于是而还○今案类聚七十引郭子无既亦既字无坐于二字纚作散神色下作神气傲然了无酬对意无末句余同陈俞本照类聚改惟陈末有谢乃还三字玉函山房辑郭子则据陈本】 

　　○伏虎四十一 

　　亵器 【周礼玉府云掌王袵席凡亵器郑元注云亵器伏虎也○今案周礼天官郑注无伏虎也三字陈俞本改注云太尉掌王燕服凡亵器郑司农云亵溺器虎子也】 饮器 【史记曰匈奴破月氏王破其头为饮器裴驷注云饮器虎子之属○今案史记大宛列传破其作以其陈俞本亦然】 苏则执虎子 【魏略曰苏则为侍中旧仪侍中亲省起居故俗谓之执虎子○今案魏志十六苏则传注引魏略同陈俞本脱仪字】 鬼魅取伏虎 【录异传云吴时倪老思忽有鬼魅在家能为人语思乃延道士逐之召请诸神魅取伏虎于神座上吹作角声以乱鼓音有顷道士忽觉背中冷惊起解衣乃伏虎也○今案御览七百十二引老作彦为作与无上字无鼓字顷上脱有字余同陈俞本照御览改亦有增引】 

　　○熨斗四十二 

　　始乎热斗 【淮南子曰糟邱生于象櫡炮格始乎热斗注曰热斗熨斗也纣见热斗烂人手作炮烙之刑矣○王石华校照陈本格改烙今案俗本淮南齐族训于误平格作烙斗误升俞本亦然考王氏读书杂志引旧钞及御览服用部十四均作格并引钟山札记段若膺说谓炮格即铜格下布火上置人也】 先作熨斗 【帝王世纪云昔纣欲重刑乃先作大熨斗以火热之使人举不能胜手辄烂○今案事物纪原卷八引世纪无不能胜三字余同陈俞本手在烂下下有与妲己为戏笑句】 误出熨斗 【笑林云太原人夜失火出物欲出铜鎗误出熨斗便大惊怪曰火未至鎗已被烧失脚○今案御览七百五十七引笑林误作设非也又脱至下鎗字类聚七十三引怪作□余与本钞同陈俞本脱此条】 

　　○熨人四十三 

　　金涂熨火 【东宫旧事云皇太子纳妃有金涂熨人○今案御览七百十二引东宫旧事人作斗下有三枚二字陈俞本皆作人与本钞同】 

　　○箱四十四 

　　书箱 【陆云与兄机书云一日案行视曹公物有箱五枚想吾兄识彦高书箱甚似之也○今案百三家本陆云集无吾字陈俞本字句间略有增引】 金箱 【汉武内传曰延康二年河东巧曹李及入上党抱牍山采药于岩得书凡四十卷盛以金箱卷后题日月是武帝时也河东太守张纯以箱及书奏上之武帝时左右侍臣冉登见书流涕曰此是帝崩时殡敛时物也○今案守山阁本汉武内传延作元是也本钞及俞本皆误作延康考两汉无此年远又及作友牍作犊陈俞亦微有字句异同惟物下添引宣帝怆然以书付茂陵安合如故则为元康无疑矣】 

　　○簏四十五 

　　漆簏 【东宫旧事云太子纳妃有漆文金装衣簏○今案说郛本东宫旧事云皇太子初拜有漆马齿书簏金装彩花簏又御览七百五十引与说郛同惟陈俞本则与本钞同】 素簏 【晋中兴书云王敦害周顗初被收缪烜藉其家止有素簏数枚中有故絮○今案御览七百五十引中兴书无初被五字无数枚二字陈俞本亦无被收五字余与本钞同】 

　　○笥四十六 

　　方笥 【风俗通云孝灵帝建寍中京师长者皆以苇薜方笥为妆具○今案御览七百十一引同陈俞本无薜字方在苇上严辑风俗通据书钞引薜作辟夹注云辟字疑衍妆作妆】 文笥 【吴越春秋曰以文笥七枚献于吴王○今案见汪氏校本吴越春秋勾践归国外传第八及陈俞本同】 进一笥 【东观汉记曰上夜止芜蒌亭大风雨冯异进一笥麦飰○今案聚珍本东观记卷一无雨字飰作饭丬姚辑本脱御览七百十一引脱一字陈俞本夜止八字改引闻王郎将军至复惊去十字飰下又增菟肩二字】 遗一笥饼 【又曰上问第五伦曰卿为市掾有人遗卿母一笥饼卿从外来见之夺母笥探口中饼出之伦曰实无此物也○今案姚辑本聚珍本东观记及初学记二十六引卿从作知从见之以下作夺之母遂探口饼出之伦对曰实无此陈俞本此下添引众人以臣愚蔽故为生此语二句又按物疑事字之讹】 

　　○椟四十七 

　　玉椟 【左氏云齐伐燕燕人归燕姬赂以瑶瓮玉椟斝耳不克而还○今案见左氏昭七年传瓮作瓮陈俞本与本钞同】 金椟 【王晋书曰甘卓家金椟鸣声似槌镜清而悲师言金椟将离是以悲鸣寻而卓被害○今案御览七百十三引王晋书同陈俞本改引今晋书何也】 饰以玫瑰 【韩子曰楚人有卖其珠于郑者为木兰之■〈木椟〉熏以桂椒缀以珠玉饰以玫瑰辑以翡翠郑人买椟而还其珠此可谓善卖椟未可谓善鬻其珠也○今案近本韩非子外储说左上篇熏以四字误董桂椒之椟又翡误羽陈俞本亦误羽买误卖余同】 辑以翡翠 【同上○今案陈本翡亦改羽】 

　　○箧四十八 

　　文侯与两箧 【吕氏春秋魏文侯攻中山乐羊将已得中山还返报文侯有贵功之色文侯知之命主书曰羣臣宾客所献书者操以进之主书举两箧以进命将军视之尽难攻中山之事○王石华校两箧上增之什二字沿陈俞之误也今案先识览返作反命作令尽上有书字】 武帝亡三箧 【汉书曰武帝行幸河东亡书三箧诏问莫能知惟张安世识之作其事后求得书以较之即无遗失○今案汉书五十九张汤附安世传作上有具字较之作相校即无作无所陈俞本照改】 

　　○奁四十九 

　　纯银澡豆奁 【魏武上杂物疏云纯银澡豆奁纯银括镂奁又银镂漆匣四枚○今案御览七百十七引杂物疏澡作藻镂作搂又七百十三引仍作镂陈本与本钞同俞本奁改奁余亦同】 纯银括镂奁 【同上】 一斛奁 【语林曰范汪至能噉散梅人致一斛奁留信侍严噉还奁之○今案本条有脱误考类聚八十六引语林云范信能噉梅人常致一斛奁留信食之须臾而尽又御览七百十七引信作汪又卷九百七十引噉作啖玉函山房辑本亦作汪无人常二字无留信四字余与类聚同盖据陈本也俞本亦互有同异】 

　　○匣五十 

　　银匣 【魏正上杂物疏云有银镂漆匣四枚○今案详上奁篇】 铜匣 【胡综别传云时人有掘地得铜匣长二尺七寸以琉璃为之盖布云母于其上开之乃得白玉如意亦同前如意门○今案考类聚八十三引胡综别传时人作吴时末句永兴添注也】 

　　○步摇五十一 

　　众物成饰上有垂珠 【释名曰皇后首饰曰副副覆也以覆首也兼用众物成其饰也步摇上有垂珠步则摇之○今案陈本注祇末二句之改也俞本以覆四字作亦言副贰之亦改也余与本钞同考明吴管本释首饰篇皇作王之作也毕校本注云王后据后汉书乌桓传注引作皇后讹矣并据一切经音义引摇下有动字云云惜乎毕氏未见原本书钞亦作皇后祇据近本转疑后汉注为讹耳】 八爵九华熊虎赤罴 【续汉书舆服志云太后入庙步摇以黄金饰山题贯白珠为枝相缪八爵九华熊虎赤罴天鹿辟邪○今案续汉书舆服志下饰作为八作一枝上有桂字类聚七十引为枝作桂花陈本照汉志改俞本仍作八余亦改】 珠步摇 【宋玉讽赋云更被白縠之单衫垂珠步摇来排臣○户今案见汉魏七十二家本宋集讽赋排误徘余同陈俞本均讽改风祗注主人之女垂珠步摇八字考宋玉有风赋讽赋而风讽二字亦通手】 金步摇 【傅玄乐府艳歌行云首载金步摇手击明珠珰○今案百三家本传集步摇误翠饰手击作耳缀珠作月陈俞本载作带余与本钞同又载与戴同手击当作耳系见下珰篇珠亦作月】 

　　○花胜五十二 

　　上为凤凰 【续汉书舆服志曰太皇太后皇太后为花胜上为凤皇以翡翠为毛羽下有白珠垂黄金■〈纟聂〉左右一横簪之○今案见舆服志下陈俞本脱太皇太后皇五字太后下有入庙二字凤皇下有爵字俞本删下有十四字】 下有白珠 【同上○今案俞本将上条注下有十四字移此然■〈纟聂〉作镊陈亦作镊】 戴胜 【神异经云西荒有人不读五经而意合女碧衣戴胜皆无缝○今案汉魏丛书本龙威秘书本神异经及陈俞本均脱此条惟御览六百八十五引同】 

　　○假■〈髟上告下〉五十三 

　　笼上装之 【晋中兴书曰泰元中公主妇人缓鬓假■〈髟上告下〉以为盛饰用发多不可恒戴乃先于笼上装之名曰假■〈髟上告下〉或名假头○今案御览七百十五引中兴书泰作太人作女多上有丰字装误扶余同陈俞本书下有征祥说三字亦作女作丰恒误行删或名四字】 南金翠翼 【成公绶蔽髻铭曰诗美首弁班有口口或造兹■〈髟上告下〉南金翠翼明珠星列繁华致饰○今案百三家集本及陈俞本皆删诗美六字惟严辑成公绥文据书钞引存之】 

　　○发五十四 

　　鬒发如云不屑髢也 【韩诗外传曰鬒发如云不屑髢也洁驰发也言质性盛美服振讥其发盛如云○今案陈俞本改引毛诗传注】 髠戎妻发为吕姜髢 【左氏曰卫庄公自城上见戎己氏之发美之髠之以为吕姜之髢○今案左氏哀十七年传释文己音纪又音杞杜注己氏戎人姓陈俞本字句微有增引】 发自摆扑 【异苑琅琊王家恒患失物恒谓是偷者每以扃钥为意而零落不己乃周行宅内后果见篱一穿穴可容人臂滑泽有踪迹试作绳彄放于穴口夜中忽闻有摆扑声在掩得一大发长可三尺许从此无复所失○王石华校将所失二字倒置何也今案学津本异苑卷八王作民无零落句放于作放穿一大发误一■〈髟上告下〉陈俞本琊下作费县民无零落句余同】 

　　○钤五十五 

　　银钤赠之 【幽明录云义熙三年山阴徐琦每出门见一女子儿极艳丽琦便解银钤赠之女曰感君来贶以青铜镜与琦便尔结为伉俪○今案御览八百十二引幽明录无义熙六字无出门二字?极句作姿色甚美钤作铪无女曰以下本钞镜篇引出下有一镜二字解下有壁字以上有既字尔作共余同陈俞本来作隹无尔字余亦同】 金钤系臂 【祖台之志恠云吴中有士人于曲阿见塘上有一女子容儿端正便呼即来便留宿士乃解金钤系女臂至明日更求女都无此人忽过一猪牢边见母猪臂上有金钤○今案御览九百三十引志怪士人作一士大夫容?十一字作甚美留其宿钤误铃牢作圈余同陈俞本士作一脱容字无便字呼下有之字无士字女臂作其臂都作却脱此字脱一字余同】 

　　○珰五十六 

　　耳珠曰珰 【风俗通云耳珠曰珰○今案御览七百十八引及严辑本风俗通与陈俞本皆同】 穿耳附珠 【诸葛恪别传曰范慎嘲恪耳珰恪曰母之于女天下至亲穿耳附珠何伤于仁○今案吴志十九诸篇恪传注引别传无耳珰二字天下四字作恩爱至矣余同陈俞本照改并增引】 江南明珰 【曹植洛神赋云献江南之明珰○今案宋本文选及百三家本集同御览七百十八引献作珥陈俞本照改】 系明月珰 【傅玄乐府艳歌行云首戴金步摇耳系明月珰○今案见上步摇篇陈俞本系误击】 南海之珰 【又傅玄七谟云佩昆山之玉珥南海之珰○今案严辑傅玄文七谟谓据书钞引皆作美玉明珰又御览七百十八引及陈俞本同】 金珰 【庾仲初杨都赋注作金珰二枚大如耳珰○王石华校作上添为字今案陈俞本及严辑杨都赋注据书钞引皆无已删之】 珠珰 【晋令云士卒百工不得服真珠珰珥○王石华校真下补珠是也珥下补珰字误矣今案原钞真下珥下皆空一格考御览八百零二引晋令及又此下珥篇均作珰珥已更正】 名珰 【魏书曰太祖常得名珰数具命卞后自选一具后取其中者曰取上者为贪取下者为伪故取其中也○今案魏志卷五后妃传注引魏书同陈俞本者下添引太祖问其故句余同】 明珰 【○今案本钞脱注陈俞本引傅玄镜赋云珥明珰之迢迢点双的以发姿二句又考御览七百十八引王粲七释亦有云抗照夜之明珰】 

　　○珥五十七 

　　瑱塞耳 【说文曰珥瑱也瑱以玉充耳也毛诗曰君子偕老篇有曰玉之瑱也象之挝也苌传曰瑱塞耳者也○今案说文毛传同陈本删毛诗曰以下注故改标目作充耳俞本亦无诗注】 天知瑱 【周书曰武王驰纣商师大崩帝辛登廪台取天知玉瑱及鹿玉衣身以自焚天知玉耳在火中不销○今案御览七百十八引玉瑱作玉珥考逸周书世孚解瑱作琰无无鹿玉三字无未二句亦见克殷解陈俞本驰作伐焚下有鹿玉则销四字知下无玉字余同】 充耳琇莹 【诗曰淇澳篇云有匪君子充耳琇莹○今案见卫风】 充耳以黄 【毛诗着篇云充耳以黄乎而苌传曰黄玉也○今案见齐风陈俞本添引郑笺一句】 充耳以青 【又曰充耳以青乎而苌传曰青玉也○今案见齐风陈俞本添引郑笺三句】 充耳以素 【又曰充耳以素乎而苌传曰素象瑱也郑笺云我视君子则以素为充耳案以充耳谓所用悬瑱也○今案陈俞本脱郑笺以下】 十玉珥 【韩子曰齐威王夫人死有十孺子薛公欲知王所立为十玉珥而美其一献之明日坐视美珥所在而劝王以为夫人也○今案见韩非子外储说右上篇此节录而无异文陈俞本亦征异】 七美珥 【战国策曰齐王夫人有七美珥○今案陈俞本及御览七百十八引国策同考齐策云齐王夫人死薛公欲知所欲立乃献七珥美其一明日视美珥所在劝王立为夫人又楚策有昭鱼献五珥相类韩非淮南皆引但本钞仅二句未明必有脱字耳】 曜日之珍口 【刘公干鲁都赋云含丹吮素巧笑妍祥建曜日之珍口珥明月之珠珰○王石华校以陈俞本脱珠字删之谬甚今案百三家本刘集脱含丹二句珍下有笄字陈俞本皆作插】 传玑之珥 【史记曰李斯上书云宛珠之簪传玑之珥不进于前○今案见史记李斯列传陈俞本有增引】 珥明月 【孙敏七诱云进赵女延丽人口金华之干珥明月之珍○今案陈俞本亦作孙敏祇注末句考严辑本七诱小注云据书钞百四十四又百四十五引知敏乃毓之误余与本钞同】 珥明珠 【杜季维京师上巳云窈窕淑女美胜艳妃戴翡翠珥明珠○今案陈俞本脱京师二字巳下有篇字余同】 真珠珥 【晋令云士卒百工不得服真珠珰珥○今案已详上珰篇】 前有堕耳 【湻于髠十乃有云若前有堕珥后有遗簪饮可八斗○今案御览七百十八引十酒有三字作谓齐威王四字陈俞本亦已照改考史记滑稽列传髠对威王言饮酒一斗至一石此节作十酒三字耳余同】 脱簪珥 【又史记云武帝谴责钩弋夫人脱簪珥叩头帝曰引将去送之掖廷狱○今案史记外戚世家褚先生补将去作持去陈俞本亦作将末作送之廷尉余同】 

　　○跳脱五十八 

　　绕臂 【繁钦定情诗云何以致契阔绕臂双跳脱○今案冯辑古诗归卷七繁诗臂作腕御览七百十八引仍作臂双作金陈本亦然】 

　　○脂五十九 

　　用脂泽倍其初 【韩子曰故毛嫱西施之美无益吾面用脂泽粉黛则倍其初○今案原钞韩误朝吾误玉考韩非显学篇毛上衍善字玉作吾又本钞百三十五粉篇引及陈俞本亦作吾据订惟陈俞本美下尚有丽字余同】 待脂粉而后容 【盐铁论曰毛嫱天下之妖女待脂粉香泽而后容也○今案盐铁论殊路第二十一妖女作姣人又作香泽脂粉陈俞本亦改佼人余同】 傅脂心和 【蔡邕女诫曰傅脂则思其心之和也○今案严辑后汉文女诫及陈俞本同兰雪堂集脱】 画脂费日 【盐铁论曰内无其质外学其文若画脂镂冰费日损将○今案本钞脂误粉?误水考盐铁论殊路第二十一正作脂又将作功其粉字必沿上条待脂粉致误又本钞八十三学校篇引作镂?据以订正陈俞本已照改并改功字】 翁伯贩脂 【汉书曰翁伯以贩脂而倾县邑○王石华校以本钞贩误服据陈本改正是也今案汉书卷九十一货殖传正作贩俞本亦然】 木犬守脂 【符朗子云其犹木犬守脂瓦鸡司晨○今案玉函山房辑符朗子卷一谓据书钞百三十五及御览九百五十三引亦与本钞及陈俞本同原钞朗字缺二笔宋人传钞避始祖讳也】 

　　○泽六十 

　　思心之顺 【蔡邕女诫曰泽发则思其心之顺也○今案见御览卷七百十九引女诫顺作润陈俞本已改润兰雪堂集脱】 润以滋泽 【崔瑗七苏云加以脂粉润以滋泽○今案严辑七苏据书钞引同陈俞本苏作依余亦同】 芳泽 【楚辞曰粉白黛黑施芳泽长袂拂面善留客又刘公干鲁都赋云玄发曜粉芳泽不口○今案楚辞大招篇泽下客下皆有只字俞本同陈本客误容鲁都赋一条严辑本据书钞引亦脱一字陈俞本并删去】 石泽 【博物志曰酒泉延寿县南有山出泉水大如筥注地为沟其水有肥如肉汁取着器中始黄后黑如不凝膏然之极明谓之石泽○今案陈俞本同考明吴管本稗海本张华博物志皆脱惟初学记卷八引博物志无酒泉二字山下有石字注下无地字泽误漆余同】 

　　○黛六十一 

　　粉白黛黑 【俱见上芳泽注】 粉黛施落 【蔡邕协初赋云粉黛施落发乱钗脱○今案兰雪堂集脱百三家集亦脱此二句严辑后汉文作协初婚赋谓据书钞引又施作弛陈俞本已改弛此下粉篇覆引亦与此同】 

　　○的六十二 

　　以丹注面曰的 【释名曰以丹注面曰的○今案吴本释名释首饰篇的作勺毕校本注云今本作勺书钞御览引作的据改又陈俞本皆作的】 进御者注面 【又曰以丹注面曰的的灼也此本天子诸侯有羣妾以次进御有月事故注此于面灼然为识女吏见之○今案同上释首饰篇陈本注见上俞本删标目并其注于上条事下添引止不御重以口说七字见之下添引则不书其名于第录也句】 施华的 【王粲神女赋云施华的结羽钗○今案百三家本王粲赋的下有兮字钗作仪陈俞本华作玄余同陈注云玄一作华俞注云按艺文类聚作华的】 点双的 【傅咸镜赋云珥明珰之迢迢点双的以发姿○王石华校照陈本咸改玄今案本钞咸集误感俞本标目双改圜别引繁钦赋谬矣考百三家玄集无镜赋咸集有之而恰脱此二句亦足证本钞感即咸之讹耳严辑傅咸文据本钞引亦同】 

　　○胭脂六十三 

　　采红蓝用为颜色 【习凿齿与燕王书曰此下有红蓝足下先知之不北方人采红蓝取其华染绯黄采取其英鲜者作烟支妇人粉时为颜色○今案严辑习凿齿文此书据史记匈奴传索隐引此作山方下无人字支作肢粉时作将用余同陈俞本脱黄挼以下七字粉时作用字色下有可爱二字余与本钞同】 使我妇女无颜色 【河西旧事云匈奴失二山乃歌曰亡我祁连山使我六畜不蕃息失我焉支山使我妇女无颜色○今案御览五十引河西旧事及二酉堂辑本陈俞本皆同惟二酉堂河西作西河】 

　　○粉六十四 

　　以丹作之 【释名云粉分也唇脂以丹作之象唇赤也赭粉赤也染粉使赤以着颊上也○今案释首饰篇赭粉赤也句吴校本作赤?至粉赤?至赤也毕铰本作赤?巠粉赤?巠赤也御览引及陈俞本皆作赤?巠又唇脂句陈俞作研米使分散也又无上字余同】 化鈆所作 【抱朴子曰愚民乃不信黄丹及胡粉是化鈆所作○王石华校以本钞愚误田照陈本抹去非是今案平津本抱朴内二论仙篇愚民作愚人陈俞本皆脱愚字余同】 范阳粉 【盛弘之荆州记曰范阳县西有粉水取其水以为粉今谓之粉水口○今案初学记卷六引荆州记范作筑无口字陈俞本脱西字脱口上粉字余与本钞同】 江州粉 【华阳国志曰巴郡江州县有水穴人取之以为粉则膏曜鲜芳贡之京师因名粉水○今案顾校廖□本华阳志卷一□下有清字曜作晖陈俞本州岛作□亦有清字□取之以作巴人以此水五字膏作皜余同】 粉加名香 【傅玄乐府云粉加田煎名香熏陆艾纳回光○今案陈本及傅节子辑本皆脱俞本陆作藿余同】 粉以五香 【紫子大七拆云兰苞馥香粉以五香○今案此脱误不成句无可引证陈俞本亦删去】 皓白洁清 【尚书大事纳旨礼文云既结且白既洁且清美人玩好以饰姿容○今案陈俞本同】 膏曜鲜芳 【已同江州粉注】 贡京师 【同上○今案与上条皆见本篇上华阳国志】 御粉君旁 【曹植乐府歌御内粉于君傍中有藿纳都梁○今案御览七百十九引陈思王乐府同陈俞本巾误中陈又脱下六字】 美人玩好 【同上皓白洁清注云】 思心之鲜 【蔡邕女诫曰加粉则思其心之鲜也○今案百三家本集兰雪堂集皆无女诫惟严辑据御览七百十九引同】 用粉倍初 【韩子曰故毛嫱西施之美无益吾面用脂泽粉黛则倍其初○今案见显学篇详上脂篇引】 拭粉游红 【孔炜七引云拭粉游红熨黛杨蛾○今案陈俞本同】 以粉饰貌 【续汉书曰顺帝时有以粉作飞章诬李固曰大行在殡路人掩泣固犹以粉饰貌搔头弄姿○今案姚辑汪辑本续汉书有以粉三字作其犹作独余同陈本作上有详字诬作以陷脱大行句脱犹字貌作皂无搔头句不成文理矣俞本以粉作胡粉并添自变量句余同姚辑本】 着粉太白 【宋玉登徒子赋云着粉太白施朱大赤○今案文选及汉魏七十二家宋集同】 粉不厌白 【淮南子曰漆不厌黑粉不厌白其用则一也○今案见齐族训陈俞本脱其用句】 临淄自傅 【魏略曰邯郸湻诣临淄侯植时天暑植取水自澡以粉自傅之○今案御览七百十九引魏略澡作浴余同陈俞本天作大自操亦改作浴无之字】 平叔疑傅 【语林曰何平叔美姿仪面纯白魏文帝疑其傅粉后正夏日以汤饼之大汗出随以朱衣拭面色转诰然也○今案语林此条已详本钞百二十八朱衣篇引陈俞本日作月皓作皎余同】 贩粉之利 【魏名臣奏云中书监刘放奏曰今官贩粉卖胡粉与百姓争锥刀之末利宜乞停之○王石华校涂去粉字何也今案御览八百六十六引魏名臣奏无中书监三字卖胡粉误作苦酒脱利字宜乞句作宜其息绝与本钞迥异严辑刘放集据书钞引同本钞当以粉字为句姓字为句文法如此】 脂粉之耗 【续汉书曰陈蕃谏桓帝云宫女数千脂粉之耗不可胜数○今案姚辑汪辑本续汉书同】 粉黛施落 【蔡邕协初赋云粉黛施落发乱钗脱○今案详上黛篇陈俞本施仍作弛】 粉扇靡效 【繁钦署赋云乃洒白汗□□□□身如漆点水若流泉粉扇靡效宴戏鲜欢○今案严辑繁钦暑赋据书钞引汗下亦留四口鲜作蒶余同陈俞本不知汗下尚有一句遂删漆点水若四字以身如流泉为句又效误救如此妄改则旧钞真面全非矣】 石虎和粉泥房 【邺中记曰石虎以胡椒和粉泥壁曰椒房○今案聚珍本续百串本邺中记及陈俞本皆作胡粉和椒聚珍又泥别作涂似仍以旧钞为是】 真人含粉成鸡子 【神仙传曰真人南极子能含粉成鸡子吐之数十枚煮令啖之其鸡子黄中余皆有少粉○今案龙威本神仙传无真人二字末句作皆余粉少许陈俞本吐之误吐子脱余字】 

　　北堂书钞卷第一百三十五


●北堂书钞卷第一百三十六　　服饰部五 

　　隋秘书郎虞世南撰 
　　南海孔广陶校注 
　　镜六十五　　　　　　　镜台六十六 
　　严器六十七　　　　　　镊子六十八 
　　钗六十九　　　　　　　錜七十 
　　钏七十一　　　　　　　指镮七十二 
　　梳七十三　　　　　　　枇七十四 
　　刷七十五　　　　　　　觿七十六 
　　手巾七十七　　　　　　拂七十八 
　　帊七十九　　　　　　　囊八十 
　　屦八十一　　　　　　　屣八十二 
　　靴八十三　　　　　　　韈八十四 
　　屩八十五　　　　　　　屐八十六 

　　○镜六十五 

　　仪象曜灵 【傅咸镜赋云炽火炉以陶铸飞采光于天庭晞日月之光烈仪厥象乎曜灵○今案严辑傅咸集据旧钞引同陈本百三家本脱炽火二句初学记廿五引亦然】 上引太清 【尚书洪范五行传曰夫握方尺之镜处深泽之下而上引太清物类之应可不慎耶○今案陈本尺作诸之应作相随】 表如月光 【东方朔传曰郭舍人四余籍文章英此乃玉之莹石之精表如月光里如众星而两人相覩见相知情此名之曰镜也○今案陈本及初学记引朔传无郭舍十一字月作日】 晞日之光 【同上仪象曜灵注中○今案见傅咸镜赋】 目精着镜返还自照 【刘仲伯造镜云张仲达论镜密谓目精着镜返还自照意或谓入镜反自而取登于日月之照水镜而光反照○今案此条有误陈本造镜下有论字余脱】 日之照镜光烛乎璧 【李颙镜论云日之照镜光烛乎璧水对镜相照而已日为鉴水之族也光来无渐孰有往反也○今案陈本无注严辑本据书钞未改本引同】 玉喻清道 【尚书帝命验曰桀失其玉镜用其囓虎注曰玉镜喻清明之道囓虎喻暴虐○今案御览八十二引帝命黔囓作噬虐下有之风二字陈本验误期囓虎作噬兽据初学记廿五引改者】 金镜明道 【尚书考灵曜云秦失金镜注曰金镜伦明道也○今案初学记二十五引考灵曜同亦见本钞亡征篇失政篇】 至人用心若镜 【庄子曰至人之用心也若镜焉不将不迎应而不藏故胜物而无伤○今案近本庄子应帝王篇迎作逆惟初学记廿五类聚七十御览七百十七引作迎与旧钞合又旧钞庄子上有又曰有明有照十二字不用在此等句盖元季以前旧校者之语也】 至人之道也如镜 【又曰至人之道也如镜有明有照有引有致明则物斯监也○今案陈本及初学记皆作符子无明则以下陈本也误不】 疵瑕不滞于体 【王粲効连味云臣闻观于明鉴则疵瑕不滞于体听于直言则过形不累于身○今案百三家本粲集无効字鉴作镜体作躯形作行陈本亦作行効作演】 思在前为明镜 【应玚正情赋云思在前为明镜哀既餙于替□○今案严辑应玚集餙作往余同】 见尔前虑尔后 【大戴礼曰武王践祚鉴之铭曰云云○今案孔巽轩补注本大戴武王践阼篇祚作阼余同】 光采流曜 【孙盛镜赋序云余昔于吴市得见清明镜即异之及晞日映水光采流曜有殊众鉴乃始佑旷世金精实不赀之异物也○王石华校标目补采流曜三字今案严辑孙盛集据旧钞引同陈俞本盛作承脱清明二字金字光采句作异光采流实作宝本钞下文有殊众鉴一条小注正作光采流曜可以互订】 照见神仙 【抱朴子云用明镜九寸自照有所思存七日则见神仙知千里外也明镜或用一或用二谓之日月镜或用四谓之四规镜○今案平津馆本抱朴内十五杂应篇寸下有以上二字则见上有七夕二字余同】 清明朗异 【同上光注乃光采流曜四字也○今案陈俞本明朗作朗明异作莹祗注同上二字本钞小注亦然其光注二字及乃光句皆元季以前两家校语也其先校者因上文光采流曜一条脱去采流曜三字故元光注其后校者恐不能明再补乃光句耳】 毫细必察 【浔阳记曰东得石镜山前有一圆石悬□□净照人形有光入石毫细必察故号曰石镜净照人形有光入石毫细必察故号曰石镜○今案类聚七十引浔阳记作石镜在山东圆作团无形有以下御览五十二引照人下接毫细四字仍与类聚同陈本无东得二字无形有五字前作上】 明人好丑 【蔡氏清化论云镜能明人好丑而不能好丑于人○今案陈本同玉函辑本化清经一卷及俞本于作乎余同】 写人形体 【陆机与弟云书曰仁寿殿前有大方镜高可五尺余广三尺三寸立着庭中向之便写人形体亦恠事也○今案百三家本机集及陈本方下有铜字无可字三寸作二寸又陈本大误火末句作了了二字惟初学记廿五引立作暗余与百三家同】 便于照形 
　　【淮南子曰明镜便于照形蒸食不如竹箪也○今案近本淮南齐俗训蒸作函无竹字陈本蒸作承箪作簟御览七百十七引亦作承王氏读书杂志谓箪当作箄余以旧钞为是】 既明且好 【秦嘉与妇徐淑书曰顷得此镜既明且好形观文藻为世所希意甚爱之故以相与也○今案陈本脱形观句世上删为字希下增有字严辑秦嘉文据类聚书钞引顷作间藻作彩余同】 窥形明镜 【淮南子曰莫窥形于生铁而窥形于明镜者以其易也○今案见俶真训以下有覩字陈本删未句俞与本钞同】 明镜察形 【孔子家语曰夫明镜所以察形往古所以知今○今案见家语观周篇第十一】 整餙容颜 【李尤镜铭曰铸铜为鉴整餙容颜修尔法则正尔衣冠○今案百三家本李集法亦误则陈本则作服惟严辑李尤与本钞同】 垢颜不鉴 【荀悦申鉴曰君子有三鉴鉴乎古鉴乎人鉴乎镜侧弁垢颜不鉴于明镜也○今案汉魏丛书本申鉴卷四既鉴乎古三句误增世人镜鉴四字故陈本亦如此盖此书久无善本惟羣书治要六十四引古作前余同缘治要永兴亦预修纂其时古本未亡故与本钞印合也俞本尚同】 见四邻 【淮南子曰高悬大鉴坐见四邻注云取大鉴高悬之兑水在下兑中见四邻也○今案陈俞本脱注云以下考御览七百十七引淮南鉴作饶兑水二句作盆中以水晃见四邻】 知千里 【同前照见神仙注○今案亦见类聚七十引抱朴子】 有殊众鉴 【同光采流曜注】 高五尺 【同写人形体注】 径三尺 【邺中记云石虎三台及内宫中镜有径三尺者下有纯金盘龙及雕餙金用数斤者也○今案聚珍本邺中记三上有二字无及字无金用六字陈本脱三台及内四字余与聚珍同俞本百川学海本皆脱】 金镜 【同金镜明道注】 玉镜 【同玉喻清道注】 银镜 【魏武上杂物疏云御物有尺二寸金错铁镜一枚皇后杂物用纯银错七寸铁镜四枚○今案御览七百十七无上句铁字后作太子用作杂陈俞本与御览同】 石镜 【吴兴记云临安县东五里有石镜山山之东临溪有石镜一所径可二尺甚清亮具见人形状○今案初学记卷五引吴兴记无山之字临溪字可字尺下有四寸字无具见句陈俞本有末句余与初学记同】 金薄 【东宫旧事云太子纳妃有金薄镜三枚一具银龙头受福莲花钩着衣大镜阔一尺八寸○今案山堂考索前集四十五引无枚一具三字钩作纽又着衣句在纳妃下御览七百十七引有枚字亦作钩余与考索同陈本据初学记廿五订着衣句亦在妃下有下脱银华小镜一尺二寸并衣钮自副漆奁盛盖银华十九字三下亦无枚一具字钩作纽鏁自副此引较详】 青镜 【幽明录曰义熙三年山阴徐琦每出一镜门见一女子貌极豊丽琦便解璧银钤赠之女曰感君来贶既以青铜镜与琦便共结为伉俪○今案本钞钤篇引幽明录无一镜字无璧字既字共作尔余同】 大珠 【孝经援神契神灵滋液百宝用珠母玑镜注云事明得则大珠有光可明为镜○今案初学记二十五引援神契珠毋句作见玑镜出无明字余同陈本亦然白帖十三引脱玑字余亦然又初学记二十七再引用下作则珠毋见下接珠毋玑镜四字小注大作文亦无明字御览八百二引亦然惟文作大与本钞同】 明镜四规 【同上照见神仙注】 纯银七尺 【同上银镜注云】 金盘 【同径三尺注三】 银龙头 【且金薄注】 金错铁镜 【同银镜注】 纯金雕餙 【又同径三尺注】 银龙受福莲华钩 【同金薄注】 观文藻世所希有 【同既明且好注】 举银自览 【夏侯孝若合欢被赋云举华镜以自览被玄鬓而垂白○王石华校改若作合谬甚今案本钞脱合字又垂误出严辑合欢被赋据书钞引作垂已照订陈俞本小注览皆作鉴恐误】 援鉴自照 【应璩与夏侯孝智书云遭值有道之世免致贫贱之患援鉴自照鬓已半白良可惧也○今案百三家应璩集鬓作髟日丐良作殊余同严辑应璩文亦同】 山鸡鉴形而舞 【异苑云魏武帝时南方献山鸡公子仓舒令以大镜着其前鸡鉴形而舞不止遂至死韦仲将为之赋○今案学津本异范卷三食作苍著作置至作乏赋下有其事二字余同陈本亦微有同异】 鸾鸟覩影而鸣 【范秦鸾鸟诗叙云昔罽宾王得鸾鸟甚爱之欲其鸣而不能致夫人曰闻鸟得类而后鸣何不悬镜以映之王从其言鸾鸟覩影而鸣一奋而绝○王石华校以本钞映误怏据陈本改照非也今案冯辑宋诗纪卷九作改订正冯辑又言作意而鸣作悲鸣余同】 磨镜取资 【海内士品云徐孺子尝事江夏黄公黄公薨往会其葬家贫无以自资以磨镜具自随每至所在赁磨取资然后能达○今案御览七百十七引士品自资作致赉以磨作口磨无每至句能达作得前类聚七十引有每至句余畧节与御览同陈本薨作卒以自作行赁磨句作资磨镜取给能作得达下有既至祭毕而还句】 负局循市 【列仙传曰负局先生语似燕代间人负石磨镜局循吴市中街磨一镜一钱○今案御览七百十七引列仙传无语似句循误徇一镜作镜得余同陈俞本无间字人下作因磨镜循市每问主人无有疾苦者若有辄出紫九赤药与之】 蒸不如箪 【同上便于照形注○今案引淮南子详本篇上】 得以盖巵 【淮南子曰宫人得戟则以刈葵盲者得镜则以盖巵○今案见人间训】 镜在罂内 【续搜神记曰王文献失铜镜不知所在于罂中得之罂口数寸镜大尺余公命郭璞筮之璞曰此乃妖耳邪魅所为无他故也烧车辖以悬拟镜立出矣○今案近本搜神后记卷二命作令无以悬拟三字御览七百十七引此乃句作撤罂违期故致此妖无悬字余同陈俞本与御览同惟脱撤字并删拟字】 镜内器里 【异苑曰吴兴许寂之太元中忽有鬼怪取大镜摄以内器里○今案津逮本异苑卷六太元中三字在吴兴上怪取二字作于空中语笑寂云有八字内作纳里作中又注云评一作沈陈俞本移摄字在取字上余与本钞同又中字兼避隋讳也】 铜镜象兵 【潜夫论曰前羌始□□未备虏或以持铜镜以象兵或负板按以类楯○今案邵校潜夫论实边篇铁作器械木钞类误判负板作损扳脱羌字又据卷百三十三案篇引互订】 石镜表摹 【蜀王本纪蜀王葬其妻于城都号曰武担以石作镜一枚表其墓○今案类聚七十引蜀王本纪妻作夫人亦见本钞九十四冢墓篇引及严辑据书钞引亦作妻陈本增引甚详】 孙策掊镜大呌 【搜神记日孙策既煞于吉每独坐髣髴见吉在左右意殊恶之治例方差引镜自照见吉在镜中顾而弗见如此再三因□□大呌创皆裂须臾而死○今案学津本搜神记卷一殊作深治上有后字创作疮创皆句作疮皆崩裂陈俞本掊作扑仍作创当以作创为正】 夏侯扑镜着地 【魏畧曰夏侯惇从征吕布为流矢所中伤左目每照镜恚怒辄扑镜至地○今案御览七百十七引魏畧怒作发至作着陈俞本亦然惟小注至改于】 援镜割鼻 【列女传曰梁寡妻者荣于色梁王闻而聘之乃援镜割鼻○王若华校艘改聘扑改援今案见阮氏宋本列女传卷四】 以镜观面 【韩子曰古之人目短于自见故以镜观面智短于自知故以道正已故镜无见疵之罪道无明过之恶目失镜则无以正鬓眉身失道则无以知迷惑○洪氏校云按书钞引朝子是晁错新书不可改严氏覆校云按此韩子观行篇文艺文类聚七十初学记二十五六帖十三御览七百十七皆引作韩子洪以为晁错新书非也今案本钞韩误朝已改正考观行篇又恶作怨陈本同】 照镜不见头 【二石遗事云石虎晋咸康二年迁都邺宫照一大镜不见头宋武纪曰殷仲文在东阳照镜不见头句日而就戮○今案亦见汪刻十六国春秋后赵录石虎上有将祀南郊照一大镜不见其首事陈俞本二石误三石考隋书经籍志有王度撰二石伪治时事即此宋武纪以下陈本脱俞本同考宋书武帝纪无此文疑出徐爰宋书】 举镜见刑死 【蜀志张裕善相术每每举镜自知刑死未尝不扑之地后果为先主所法○今案附见蜀志十二周羣传善作晓镜下有视面二字后果句是永兴据上文申言之耳陈本改作照面余与本钞同】 三破尚明净 【伍辑之祭崩冢冢中得小镜一枚三跛之尚犹明净木○今案陈俞本亦脱书名并脱崩字】 

　　○镜台六十六 

　　镜银台 【魏武上杂物疏云中宫有纯银参带镜台一枚又纯银七子贵人公主银镜台四凡有七枚○今案白帖十三引杂物疏作宫中无上枚字无贵人字无下银字无凡有句余同初学记二十五御览七百十七引俱同白帖惟陈本作宫中又与初学记同】 玉镜台 【世说曰温峤娶姑女下玉镜台一枚○今案世说假谲篇及御览七百十八引世说同陈本增引甚多】 

　　○严器六十七 

　　鲜餙严具 【魏武内诫令云孤不好鲜餙严具所用杂新皮韦笥以黄韦缘中遇乱无韦笥乃作竹方严且以帛衣麄布作里此孤之平常所用也○王石华校照陈本韦全改苇非是今案严辑全魏文内诫分据书钞未改本作韦作方竹余同陈俞本内下有严器二字无取字杂字帛作皂苇里作裹余同】 竹方严具 【同上】 方笥严器 【汝南先贤传曰戴良嫁女以竹方笥为严器○今案御览七百十七引脱竹方二字陈俞本与本钞同】 书方严器 【魏武上杂物疏云纯金参带画方严器乙○今案御览七百十七引乙作一本钞参亦误带照订又乙下衍不施子也四字已删去陈俞本纯上有油漆画严器一六字亦同】 

　　○镊子六十八 

　　将拔将镊 【左太冲白发赋云星星白发生不须垂将拔作镊好爵是縻○今案严辑白发赋据类聚十七引不须作于发余同陈俞本脱】 非簪非钗 【洞林曰巷县令施安上怀镊令郭璞射之璞曰非簪非钗在颔下段髭须是铁物有两歧○今案御览七百十四引无非簪以下但接云此是镜物有雨歧玉函山房辑洞林谓从书钞引上怀二字作置颔误领删段字下作鬓发饰物是有两歧此不过据陈本抑知陈俞已破句矣又案景纯所射是长短句法当以钗为句须为句物为句歧为句段疑作断然据说文段惟物也义亦可通】 是铁物有雨歧 【同上○今案观此则上条长短句法无疑陈俞本之误改四字为句亦无疑】 鱼头如镊 【临海水土记曰镊鱼长七寸头如镊○今案本钞头误长考御览七百十四及陈俞本皆作头已照订】 

　　○钗六十九 

　　可以耀首 【秦嘉与妇徐淑书曰今致宝钗乙双价值千金可以耀首○今案严辑秦嘉文书钞引今作并余同陈俞本皆误曜】 镊发钻莹 【崔瑗三珠钗铭曰鬓发如云乃象众星三珠璜钗云云○今案本钞瑗三珠误援山子据严辑崔瑗文订正惟严本镊作摄璜改横非是陈本鬓作鬒亦作璜作镊俞本铭作箴镊发句作慑媛赞灵初学记七十引亦然但作铭不作箴余与本钞同考此下第八条引正作璜】 金钗 【晋令云第七品以下始服金钗第三品以上蔽结爵钗○今案御览七百十八引晋品令作六品下得服金钗以蔽髻陈本与御览同下句作三品以上服爵钗俞本亦然严辑晋令据书钞引同】 银钗 【幽明录云义熙七年东阳道斯新娶得妇相爱妇梳头道思戏以银钗着户阁头○今案陈本道斯上有杨字据本篇下引作费道思】 灵钗 【华阳国志曰涪阳山有大龟其甲可以卜其缘可作钗世号曰灵钗○今案廖刻顾校本华阳志卷一阳作凌钗作?永兴以入钗篇足证顾校?字之误类聚七十引作凌作钗】 宝钗 【同可以耀首注】 镮钗 【东宫旧事云太子纳妃有金镮钗○今案陈俞本同】 凤钗 【王子年拾遗曰石崇击金为凤冠之钗○今案掔字疑误陈本改作莹考南昌胡校本拾遗卷九击作萦】 爵钗 【同金钗注】 璜钗 【同镊发钻莹注○今案璜字本篇上引亦同严辑崔瑗文引改作横未知取据】 铜钗 【裴渊海东记曰俚獠贵铜鏄铜大东海豪富子女以金银为大钗执以叩铜鼓叩竟留遗主人号之曰铜鼓钗○今案御览七百十八引裴渊广州记无俚獠八字东作南子女作女子无叩竟六字余同陈俞本照御览又案博物志交州夷名曰俚子俚獠即此类】 同心 【冯无子赠妇书云合往同心钗○今案陈俞本无作虚往作服余同】 瑇瑁 【续汉书舆服志曰贵人助蚕服瑇瑁钗又繁钦诗曰何以表别离耳后瑇瑁钗○今案续汉舆服志下无钗字类聚七十引服作戟有钗字明锺惺辑古诗归卷七繁钦定情诗表作慰本钞后误复已订正陈本照删钗字亦误复俞本无续汉注祗引繁诗由复转误作服】 翡翠 【宋玉讽赋云主人之女以翡翠之钗挂臣冠缨○今案汉魏七十二家本宋玉集及陈俞本同陈俞增自变量行】 骇鸡 【黄香九宫赋云连明月以为县剥骇鸡以为钗○今案本钞脱剥字据广文选卷七九宫赋补陈本亦作剥俞本误作刻又陈俞本县均改作悬如易之县象诗之县鼓左氏之曲县皆作县不必改也】 金雀 【陈思王美女篇云头戴金雀钗腰佩翠琅玕○今案百三家本陈思集美人篇戴误上雀作爵陈俞本尚不误】 价值千金 【同可以耀首注】 玉钗挂冠 【司马相如美人赋云玉钗挂臣冠罗袖拂臣衣○王石华校贵改挂今案百三家集美人赋及陈俞本同】 拔钗着户 【同银钗注云义熙中费道思云戏拔钗着户阁头遂志还六国入行入湖矣○今案本钞着误着据本篇上订正遂志以下传钞者不知从何处误窜入此俞本照上银钗注陈本改着为置作引录异传尤谬】 剖鱼得钗 【异苑曰吴郡相庐徐君庙吴时所立左右有为盗劫者便加束缚东阳长山县吏季伯遭事在郡妇出过庙请乞恩拔银钗为愿未至富阳白鱼铫□□□剖腹得所为愿钗夫事寻散○今案学津本异苑卷五盗劫作劫盗束作拘季伯作李稻跳下有落妇前三字陈本亦然并脱夫字】 

　　○錜七十 

　　华錜葳蕤 【王仲宣七襗云戴明中之羽雀杂华稔之葳蕤○今案百三家本王集七释錜作镊类聚五十七引与原钞及陈俞本同严辑王仲宣文亦据书钞引杂作离】 紫錜承鬓 【孔炜七引云长袖随腕而遗耀紫錜承鬓而骋辉○今案御览七百十八引七引作七别錜亦作镊余同陈俞本与本钞同】 金?尒鑈錜 【三字同音捻头丁也○今案此非书钞引用之典故无书名或当日永分类时择此錜字同音者三并注头丁也三字以释之偶肇于原稿而后来传钞者详以为书钞之文耳陈俞本删去今存之亦见本来面目如此】 

　　○钏七十一 

　　为环约腕 【王粲闲居赋云愿为环以约腕○今案百三家王粲集脱闲居赋严辑此赋据书钞引惟以居为邪恐误陈俞本亦作闲】 因物记情 【何偃与谢尚书云珍玉名钏因物记情风人言味○王石华校以情下衍头字旁勒未删今案陈俞本并脱风人四字】 绾臂双金环 【繁钦定情诗云何以致奉意○今案古诗归卷七奉意作拳拳余同陈俞本与本钞同】 皓腕约金环 【陈思王乐府云弱条日冉冉落叶何翩翩攘袖见素手皓□约金环○今案文选及百三家本弱作柔日作纷余同陈俞本与本钞同】 银钏市酒 【甄异传云司马谯王为像州人丘渭银钏乙只并镜于面市酒肉夜梦道人诉谯王求钏等检校即还○今案此注畧有脱误陈俞本改引甄异记脱钏得还事已非本钞之旧】 金钏行货 【续搜神记云襄阳徐阳病夜便崛然而起将妇臂上金环死至明得苏妇问故云吏持其去多见行货得免者即许金钏便放令还矣○今案陈俞本便作忽死字移病字下环下添脱去二字至明作明日余同又按将字疑作将】 

　　○指镮七十二 

　　紫磨金环 【俗说曰晋哀帝王皇后有一紫磨金指环至小正可第五指带○今案玉函辑本无正字陈俞本正作止】 同心金环 【胡俗传曰诸娶妇结婚先遣人间贳酒肉三反相然许者便下同心金指环○今案御览七百十八引无娶妇二字婚下有姻字无先遣九字余同陈俞本诸娶十四字作始结婚姻余同】 宫入赐金环 【汉旧仪曰宫人遇幸赐金镮令数环计月也○今案平津本汉旧仪卷下云御幸赐银镮令书得镮数计岁月又夹注云御览七百十八服用部引作宫人御幸赐银镮书钞仪餙部引镮上有指字此陈俞本也又御览同卷引五经要义又云有娠以金镮退之当御者以银镮进之是金银镮示有别也】 林邑奉金环 【晋孝武帝起居注云林邑王献奉及世子金指环也○严氏校以世子下衍闻人酒肉十一字删去今案御览七百十八引林道记亦有林邑王献金指镮于吴王事陈俞本竟改注此】 大秦出金环 【玄中记曰天竺大秦国出金指镮○今案玉函辑本同】 

　　○梳七十三 

　　理发不可无栉 【傅咸栉赋序曰夫才之治世犹栉之理发也云云治世不可以无才○今案百三家本傅咸集夫误大无以字】 不畜梳欲发理 【崔实正论曰无赏罚是无君苟欲治之是犹不畜梳而欲发之理也○今案御览七百十匹引正论梳下有枇字意林引枇作栉考本钞枇篇引作畜批盖永兴以梳枇二字分属二门耳陈俞本不悟竟添入枇字】 瑇瑁梳 【高文惠与妇书曰今致瑇瑁梳乙枚○今案类聚八十四御览六百十四及八百七引此书同】 象牙梳 【东宫旧事云太子纳妃有瑇瑁梳三枚有象牙梳一枚○今案御览七百十四引东宫旧事无象牙句陈俞本与本钞同】 思其心之理 【蔡邕女诫云用栉则思其心之理○今案御览七百十四引女诫同陈俞本删之字】 男女不同巾梳栉 【见礼记○今案曲礼无梳字陈俞本照删】 嬴氏执栉 【春秋左氏传云晋太子圉为质于秦将归谓嬴氏曰与子归乎对曰寡君之使婢子侍执栉巾以固子也从子而归弃君命也○今案僖二十三年传及陈俞本将下有逃字栉巾作巾栉】 越王堕栉 【荆州记曰临贺兴安县东去郡八十里县水边有平石其上有石栉俗云越王渡江而堕于此○今案陈俞本贺作海东下有界字而堕作堕栉此据类聚七十所引十洲记文也又御览七百十四引盛弘之荆州记亦载是事惟无去郡至县水七字俗上无石字江误溪余亦同此下屦篇再引作石履事江作汉】 

　　○枇七十四 

　　不畜枇欲发之理 【见上疏门注】 

　　○刷七十五 

　　刷发令上 【释名曰刷者率也率发之长短皆令上从也亦言瑟也刷发令上瑟然也○今案陈本俞本及明吴管本毕本释名率皆作帅二字古通用也毕本刷作?】 归更刷头 【董正别传云刘表子琮往候司马徽遣左右问其人徼身自锄园左右问曰司马君在耶徽曰即是也左右巧骂曰汝何等园奴而自称徽于是归更刷头着衣出见琮○今案陈俞本问其人作侯问无身字归下有内字】 劲刷理鬓 【嵇康养生论曰劲刷理鬓仅乃得之○今案百三家嵇集同陈俞本鬓作发】 刷腻可识 【陆云与兄机云一日案行视曹公器用别腻尚可识○今案本钞一日两字误作宜据本钞箱篇及百三家本陆集订陈俞本腻作处又脱一日二字俞本仍留一空格】 猪发刷 【东宫旧事云太子纳妃有漆画猪发犀刷大小三枚○今案陈俞本无犀字发作牦御览七百十七引东宫旧事又作猪漦刷盖即牦之讹】 

　　○觿七十六 

　　童子佩觿 【毛诗曰芄兰之枝童子佩觿○案见卫风芄兰】 左佩小觿 【礼记曰左佩纷帨刀厉小觿金燧郑注曰纷帨捕物之巾也刀厉小刀及厉石也小觿解小结者觿?如锥以象骨为之也○今案内则厉作砺巾上有佩字?作貌考本钞一百二十八佩篇引与此亦合或是隋前古本如此?古貌字也】 

　　○手巾七十七 

　　越巾 【秦嘉与妇徐淑书曰今奉越州手巾二枚○今案严辑秦嘉集作徐淑报秦嘉书恐误考御览七百十六引与陈俞本皆作秦喜妇与嘉书州作布】 太后拭闵泣 【汉名臣奏云王莽斥出王闵太后怜之闳伏泣失声太后亲以手巾拭闳之泣也○严氏校以原钞标目太后误吴帝闳误齐旁勒之王石华覆校色改声今案御览七百十五引汉名臣奏据订陈俞本亦同】 巫书手巾 【幽明录云董卓信巫军中常有言祷祀求福一日从卓求布仓卒与新布手巾又求取笔便捉以书手巾上如作两口一口大一口小相累于巾上授卓曰慎此也○今案御览七百三十五引幽明录脱笔字授作谓无一日字陈俞本亦大同小异】 女赠手巾 【神怪录云会稽吴详者少为县吏夜行至溪见一女子遂捉之宿仍依寝自明旦去女赠详以紫手巾详答以白巾○今案亦见　户七百十六引志怪无县吏句遂捉八字作呼详共宿余同陈俞本亦改引志怪子下有溪边洗脚四字亦无遂捉八字旦下有别字手上皆有市字余与本钞同】 黄门跪授 【博物志云魏文善弹碁能用手巾角挥之云云○今案御览七百十六引博物志无黄门句余同陈本与本钞同】 

　　○拂七十八 

　　髦牛以拂尘埃 【秦嘉与妇书曰今奉髦牛尾拂一腋可拂尘垢○今案严辑本秦嘉集脱御览七百三引秦嘉妇与嘉书及陈俞本髦作旄腋作枚】 绳拂以明俭约 【晋要事云武帝泰始四年有司奏先帝旧物藏之于庙所存旧物麻绳为细拂以明俭约也○今案严辑本全晋文要事同陈俞本庙上脱五字庙下脱所字】 毦拂 【东宫旧事皇太子纳妃有白毦拂二枚○今案陈俞本及说郛本东宫旧事同】 

　　○帊七十九 

　　绛绫复帊 【东宫旧事云皇太子纳妃有绛绫裹复帊五○今案说郛本旧事无绛字复作幞陈俞本脱复字】 以帊置坐 【神仙传云王遥字伯辽为人治病以一大布帊置坐不饮不食有病即愈也○今案陈俞本及龙威本神仙传以一大布句作以八尺布帊敷坐于地余同本钞遥误逢据旧钞簧篇引订】 

　　○囊八十 

　　内方外圆 【魏志曰平原太守刘邠取印囊及山鸡尾着器中使筮管辂筮曰内方外圆五色成文含宝守信出则有章此印囊也○王石华校助改取吏改使实改宝又脱鸡字着字筮字内字圆字皆斜勒今案魏志二十九管辂传及本钞百卅一引据补陈本尾作毛俞本删及山四字又本钞百三十一引仍作尾古本如此而近刻金陵本魏志亦误作毛非是】 含宝守信 【同上】 五色成文 【同上】 油囊 【曹植表云即日表油囊之赐○今案严辑全魏文同陈俞本改作锥囊引求自试表犹假锥囊之喻】 绣囊 【葛龚与梁相笺云闻赐龚印衣绣囊细布皆珍重纤丽○今案陈俞本龚皆作龚严辑本葛龚文原稿先据书钞引作珍廪又旁改廪为重余同】 粉囊 【朝明鹿粉囊铭云以软自表颜心为神主岂独儿为也○今案小注窜误太多无可引校陈俞本已删去】 香囊 【繁钦定情诗云何以致叩叩香囊系肘后○王石华校原钞云下误窜入之印六不成文理照陈本改何以十字俞同今案古诗归卷七繁钦诗及类聚七十引皆同】 虎魄 【刘义恭启云垂赐□镂茱萸囊七宝树装绢里副之七宝校装玉眼明囊○今案陈本作刘义七启俞本作刘毅七启皆镂下有琥珀二字删去末八字御览七百四引镂作虎魄无七宝树装二句】 綦文 【东宫旧事云太子纳妃有绛树绮绢裹被囊一丹罗长命绮绢裹捥囊一紫罗綦文绮绢裹枕囊二○今案御览七百四十引东宫旧事树作石紫下无罗字余同陈俞本亦同御览又三里字均作裹】 紫罗 【世说曰谢遏年少时好着紫罗垂覆○王石华校因原钞遏作过据陈本改元今案世说假遹篇亦作遏垂覆作香囊刘注云遏谢元小字是不必改也陈俞本改引今晋书皆作元】 金薄 【邺中记云石虎造流苏帐上安金莲花中县金薄盛腕囊盛异香帐之四面上十二香囊米色丝同○今案说郛本邺中记苏下有斗字婉作椀脱盛异以下陈俞本苏下亦有斗字中上再有花字上字改皆作香囊作章相丝同作烂耀】 金缕 【同虎魄注】 韬管刀墨 【胡虚刀笔囊铭曰韬管刀墨常相左右○今案陈本同俞本将此改入白帖亦同】 盛细物 【曹瞒传云操性佻易自佩小鞶囊以盛手巾细物○今案魏志卷一武帝纪注引曹瞒传同陈本脱性字】 盛书用皂缥 【晋中经簿云盛书用皂缥囊布裹书函中皆有香囊素裹封书也○今案陈本脱素裹句余同考御览七百零四引中经簿无布裹两字囊下有二字亦无末句】 上书以青布 【东观汉记曰上书以青布制囊素裹封书○今案本钞裹误里陈俞本并脱里字据御览九十引订】 韦囊自随 【魏畧云大秦国王有五宫王平旦之一宫听事明旦复至一宫王出行常使从者一韦囊自随有白言者受其祠投囊中还宫乃省之○今案魏志三十乌丸等传评曰注引魏畧旦作日者作人余同陈本宫下有相去各十里句余亦微异】 聚书囊为帷 【汉书文帝集上书囊为殿帷○今案见汉书六十五东方朔传陈本帝下有以字脱上字】 一囊栗 【又云东方朔曰朱儒长三尺余奉一囊粟臣朔长九尺余亦奉一囊粟朱儒饱欲死臣□饥欲死○案见├六十五东方朔传陈本畧增引】 锥处末见 【史记曰毛遂自荐于平原君平原君曰夫贤士之处世也辟锥之处于囊中其末立见也○今案平原君列传自荐作自赞陈本改作自进】 满沙壅水 【又曰韩信与楚龙且夹□水陈为囊满沙而壅水流○王石华校抹去小注满字何也今案史记惟阴侯列传陈下作韩信夜令为万余囊满盛沙壅水上茺此是永兴节录陈俞本照史记增自变量行】 盛灰于车 【范晔后汉书曰杨璇为零陵太守是时苍梧等贼攻郡县璇乃制马车数十乘以绯囊盛石灰于车上系布囊于马尾克共会战令马车居前从风散灰大破之○今案范书六十八杨璇传绯作排布囊作布索从风散作顺风散陈俞本照改反增引然本钞百三十九车篇引谢承后汉书杨璇此段亦作绯作布囊是知古本皆然可证今本范书之误】 十囊五囊入枣郎 【王晋书枣嵩用事于王俊时语曰云云○今妹御览七百四十引王晋书俊作浚余同陈本改浚而脱晋上王字】 

　　○屦八十一 

　　赤繶青絇 【周礼云屦人掌王及后之服屦赤繶青絇○今案周礼天官同】 夏葛冬皮 【毛诗曰纠纠葛屦可以履霜苌传曰夏葛屦冬皮屦也○严氏校末衍履虽七字即下条注文也当删今案见魏风葛屦篇】 弗加之枕 【贾谊新书曰履虽鲜云云冠虽削弗以苴履○王石华校因原钞枕误梳竟改作冠误矣今案汉魏丛书本新书阶级篇作枕陈俞本亦作枕下二句本钞百二十七引亦同】 可以履霜 【同见上注】 匪屦 【春秋左氏传曰若出于陈郑之间供资粮匪屦○今案见僖三年传】 坐而迁屦 【礼记曰坐而迁屦俯而纳履坐左纳左○今案坐左四字有脱误考曲礼正义作坐左纳右坐右纳左】 俯而纳屦 【同上】 楚王爱琦 【贾谊新书昔楚昭王与吴人战楚军败昭王走履决而行失之三步复旋取履曰楚虽贫岂□一跨履哉恶与偕出弗与反也○今案本钞军误君据汉魏丛书本新书谕诚篇订正余亦字句微异陈本照改增引】 曾子踵决 【庄子曰曾子居卫缊袍无表纳履踵决○今案见让王篇】 单下曰履 【三礼图曰履复下曰舄单下曰履其色各随裳色夏用葛冬乃用皮也○今案本钞复误复考范书显宗纪注隋书礼仪志引三礼图及陈俞本皆作复已订正】 丝谓之履 【方言云丝作谓之履麻作谓之不借○今案聚珍本方言卷四同】 步此坦道 【李尤文履铭曰以表德以体仁乃制兹履文质斌斌允显明哲皁以牧身步此坦道绝彼埃尘○今案百三家本李尤集脱以表六字斌斌误武斌坦误堤严辑李集据书钞引作文以作武以作显允领同陈本亦删去以表六字余与本钞同】 步蹈安审 【刘槙鲁都赋云纤织丝履灿烂鲜新灵草寻梦华荣奏日表以文组缀以珠蠙步履安审接趾承身○今案初学记引此赋组作棊陈本删灵草二句惟严辑刘桢集据书钞引同本钞桢改槙宋人传钞避仁宗讳】 夏用葛冬用皮 【同单下曰履泣】 八月韦十月帛 【崔实四民月令云八月制韦履十月作帛履○今案原钞十上衍子字任氏心斋辑本四民月令无子字是也帛作白误矣原分二条书钞合引耳严辑崔实文及陈俞本皆作帛】 庶人草履富人丝履 【盐铁论曰贤良云古者庶人麄匪草履今富者婢妾韦沓丝履范子计然云丝履乃出颍州也○今案见盐铁论教不足第二十九麄匪草履误作鹿菲草芰陈本与本钞同但有增引俞则删去范子以下】 组履 【秦嘉与妇书曰致龙虎组履乙緉○今案严辑秦嘉文据书钞引同又注云秦嘉字士会祗此一见陈俞本组下有缇字】 厚履 【汉书曰王莽好高冠厚履○今案陈俞本同考近本汉书王莽传中厚履二字在高冠之上】 绛地 【东宫旧事云太子纳妃有绛地文履一緉○今案陈俞本文作纹说郛本东宫旧事緉作量余同】 杂采 【媿武内职云前于江陵得杂采丝履○今案本钞江上衍高字御览六百九十七引内式令与内职令正同然无高字据删陈俞本亦无惟履下多引以与家人约着尽此屦不约效作也二句】 丝履 【杂记曰成帝好蹙鞫羣下以蹙鞫劳作弹碁以献帝大悦赐紫云云○王石华校云蹙鞫七字皆系注语应细写今案原钞误将杂记六字连上条又误将蹙鞫以下七字大写石华指出尚未订正故仍与上条相连必缘陈本删去无可引证也考学津本西京杂记卷二劳下有体非至尊所宜六字紫下有丝履服以朝觐六字又据本钞云云二字便知标目是丝履愈知与上条杂采丝屦相接传钞者所由致误耳今移正】 青丝 【列仙传曰胡母班为太山府君诣河伯河伯贻其青丝履甚精巧○今案陈俞本君下有赉书二字余同御览六百九十七引列异传亦有赉书二字诣误请余同】 饰以银连以珠 【晏子春秋曰景公为履黄金之綦饰以银连以珠水月服之也○今案全椒吴氏仿宋本晏子内二第十三章水作?陈俞本删水月句改引良玉之钩其长尺许八字】 黄金綦良玉钩 【同上景公为履】 足蹑剌绣 【陆机织女赋足蹑剌绣之履○今案陈俞本同严辑陆机文祗据书钞引此一句】 足下金薄 【张华轻薄云末世多轻薄骄或好浮华足下金薄履手中双莫邪○王石华将末世二句旁勒非是今案陈俞本祗有下二句莫误黄石华因上二句脱薄字骄字已不成句故耳考百三家张集轻薄篇薄作鑮或作代余照订】 蹑承云 【甄述美女诗曰足蹑承云履豊跌暠春锦○今案豊跌五字有误陈俞本删去】 践远游 【曹植洛神赋云践远游之文履曳雾绡之轻据○今案百三家曹集及陈俞本皆同】 出蹑珠履 【左思吴都赋云缔交翩翩宾从奕奕出蹑珠履动以千百○今案文选同】 剑屦上殿 【汉书曰萧何云云入朝不趋○今案汉书三十九萧何传史记萧相国世家皆作履陈俞本皆改履】 屦而上堂 【说苑曰晋平公置酒于师夷之尚坪公使郎中马熏布蒺藜于阶上令人召师旷至屦而上堂平公曰安有人臣屦而上人主之堂乎师旷解屦刺足蒲伏剌膝○今案陈俞本师夷作虒祁堂作台熏作章蒲伏改伏而考说苑十八辨物篇脱蒲字屦作履余与陈俞同本钞蒲误满考前汉韩信传俛出袴下蒲伏正用此蒲字可借证也】 尚书曳履 【汉书曰郑崇帝擢为尚书仆射每见曳革履上笑曰我自识郑尚书屦声也○今案汉书七十七郑崇传屦作履陈俞本亦然】 使者蹑屦 【又曰暴胜之为直指使者威震州郡素闻隽不疑贤望见容貌尊严胜之蹑履起迎○今案汉书七十一隽不疑传蹑作恶陈俞本与本钞同】 授履适秦 【韩诗外传云田子方曰授履而适秦楚安往而不得吾贫贱也○今案汉魏丛书本外传卷九无吾字陈俞本亦然颇有增引】 织履从越 【淮南子曰鲁人善制冠妾善织履往从于越而大困以游于不用之乡也○今案淮南子说山训妾作妻从作徙】 织屦为食 【列女传曰于陵仲子妻谓仲子曰夫子织屦以为食○今案见阮刻列女传卷二】 织以给用 【又曰翟方进游京师后母壮其志而恰其幼随之长安织屦以给其用○今案御览六百九十七引列女传游京作学于京后作后无壮其志而四字给其用作给之陈俞本仍作给其用余与御览同】 饥馑煮履 【东观记曰朱勃上书埋马援曰车驾讨隗嚣豪强略城酋羌煞吏唯狄道为国坚守然民饥馑煮履啖弩○今案聚珍本东观汉记十六羌作长然作士余同御览三百四十八引无上书二字援下有表字无车驾九前缀羌作羌反余同陈俞本勃误敷逖道为国二句同余则迥异】 蓝缕绳履 【英雄记曰幽州刺史刘虞食食不重肴云云○今案本钞三十八廉洁篇引肴作殽陈本亦作肴】 圯上堕 【史记曰张良尝从容出游下邳圯七见一老人至良所直堕其履圯下顾谓良曰孺子下取履跪而进○今案见留侯世家本钞小注圯下误圯上子下亦脱下字据史记及本钞百二十九褐篇订正陈本堕误渡与俞本均增引】 渡汉脱 【荆州记曰临贺兴安县水边有平石上有石履一具云越王渡汉脱履于此○案本卷梳篇引作堕栉事汉作江考　　　钦定图书集成坤舆典卷二十引荆州记无临贺字余同】 尽践地 【史记曰东郭先生衣弊履行雪中履有上无下足尽践地○今案见史记滑稽列传】 

　　○屣八十二 

　　舜视天下若弊屣 【孟子曰舜视天下若弊屣也遵海滨而处终身欣然乐而忘天下○今案见尽心篇】 尧举天下如释屣 【淮南子曰尧举天下而传之舜犹却行而释屣舜犹却之○今案近本淮南子主术训及御览六百九十八引释作脱无舜犹句陈俞本亦删之】 弃妻子如脱屣 【史记曰汉；武帝皇帝视弃妻子如脱屣耳○今案史记正帝纪及封禅书皆云吾诚得如黄帝吾视去妻子如脱耳又本钞十二慕道篇引正作脱躧陈俞本仍作屣又案前汉地理志弹弦贴躧注躧屣同】 蔡邕倒屣 【魏志曰王粲字仲宣山阳人也蔡邕见而奇之闻粲在门倒屣迎之○今案本钞粲误灿脱弭字据魏志二十一王粲传订补陈俞本之下有时宾客盈仕句在门作至余同】 何晏倒屣 【世说曰何晏为吏部尚书有位望王弼弱冠往见之晏闻来乃倒屣迎○今案御览六百九十八引世说无有位望三字弱上有未字陈俞本已照改】 

　　○靴八十三 

　　绣靴 【慕容皝与顾和书曰今致绣靴一辆○王石华校将皝字旁勒殊误今案严辑本慕容皝文居御览八百十五引辆作量陈俞本与本钞同惟皝误晃】 织花靴 【魏武与拐彪书云今遗足下贵室织花靴一辆○今案百三家本魏武帝集花作成辆作量余同　　　钦定图书集成礼仪典卷三百四十八引北堂书钞作织成花靴较为完善陈俞本同】 毛宝血满靴 【王晋书云温峤讨苏峻峤参军毛宝前后为焕抚所破箭贯髀彻鞍使人拔箭血流满靴○王石华校因本钞宝误室竟改宗非也今案陈俞本前后八字作为箭所伤髀作股鞍下有乃归营三字同又今晋书八十一毛宝传无前后二字余与本钞同】 文宾卖为业 【列仙传曰文宾丘乡人卖靴屣为业○今案御览六百九十八引丘乡作太丘无屣字陈俞本已照改太丘余同】 

　　○韈八十四 

　　足衣 【说文曰韈足衣也○今案御览六百九十七引同考宋本说文作韈入韦部不入革部】 复纻 【晋惠帝起居注曰愍怀太子赐典兵中郎口倚复纻韈一緉○今案陈俞本无口倚二字】 释之跪结 【汉书曰张释之为廷尉王生顾曰吾韈解为我结韈释之跪而结之○今案见汉书五十张释之传】 声子登席 【左氏曰卫侯为灵台于籍圃与诸大夫饮酒焉褚师声子韈而登席○今案见袁二十五年传】 贺劭常着 【会稽典录曰贺劭为人美容止动静有常在官府左右莫见其洗沐坐常着韈希见其足○今案本钞止误正脱有常字见其字希字据类聚七十引会稽典录订】 鲁?特赐 【东观记曰和帝召诸儒鲁?与侍中贾逵等相难数事帝善?对罢朝特赐官帻履韈○今案聚珍本东观记卷二及姚辑本和帝纪数事六字作?善对事无冠帻二字又御览六百九十七引赐上多颁字余与聚珍同陈本?误平逵下多引尚书令黄香五字】 曹植献七緉 【曹植集云冬至日献韈七緉○今案严辑曹植冬至□履袜颂表据书钞引冬至献文履七緉袜百副亦见初学记卷四陈俞本并引颂】 将军赐三具 【班固与窦固笺云将军相怜固乃赐以王躬所著瑇瑁韈三具○今案陈俞本无相字余同御览六百八十八引班固与窦宪笺相作哀著作喜瑁下有簪字无韈三具三字】 罗韈生尘 【植集神洛赋云凌波微步○今案百三家本曹植集同】 罗韈容与 【张衡南都赋云修□缭绕而满庭罗袜蹑蹀而容与○王石华校据陈本纯统改缭绕补庭字今案文选南都赋里作神陈俞亦然是里褎以形近而讹耳】 通意 【皇甫规与马融书云谨奉书上絮被一双韈乙緉以通微意○洪氏校因马下衍献字删之今案严辑皇甫规文緉作量余同本钞被篇亦作韈一量陈本谨下有遣掾吏许尚五字无书字余与本钞同】 织成 【高文惠妇与文惠书今奉织成韈一緉○今案严辑高柔妻与文惠书据御览六百九十七又八百十六引韈作袜緉作量未引书钞】 

　　○屩八十五 

　　屩蹻轻便 【释名曰屩蹻也步行着之蹻蹻轻便○今案毕校本释名释衣服篇步作出夹注谓御览亦作出陈俞本均改出末添引因以为名也句】 缩上如履 【释名曰■〈革隹〉解也着时缩其上如履然解其下则舒解也○王石华校照陈本补如字然字今案毕本释名释衣服篇及陈俞本■〈革隹〉作鞵下作上余同】 靻屩羸盖 【史记云苏秦疋夫徒步之人靻屩羸盖轻策万乘之生○今案陈俞本疋作匹余同考史记苏秦传无此文惟见淮南子泛论训】 弃屩得珠 【诸葛亮集教云相违覆而得理者犹弃弊屩而得珠玉也然人心苦不能尽唯○今案陈俞本删教云以下考严辑诸葛亮教据蜀志董和传引理作中得作获唯下有徐元直处兹不惑又董幼宰参署七年云云传钞者脱去耳中理详本卷上】 未尝脱屩 【娄承先别传云自云征讨常着戎服未尝脱屩也○今案陈俞本同】 往市卖屩 【俗说曰刘真长居丹徒家至贫往市卖屩路经射堂方回数出射堂呼之答曰老母朝来未得食至市货屩不得展诣也○今案御览六百九十八引俗说屩作履与陈俞本皆事同而于道多者至四五十量余常亲将人散之或投林草或投渊谷明日视之悉复聚矣或云见狸衔而聚之○今案学津本搜神记卷七作元康太安之间江淮之域余常句作人或散去无渊谷句聚矣作如故余同陈俞本与本钞学津本互有同异】 

　　○屐八十六 

　　榰以践泥 【释名曰屐稽也谓两足榰以践泥也帛屐以帛作之如屩也○今案见释衣服篇吴管本谓作为毕校本注云今本雨作两误也据御览引改考陈俞本与原钞皆作两是作两已非今本矣】 以备炊爨 【汝南先贤传云戴良嫁女布裳木屐之服也○今案御览六百九十八引汝南先贤传无之服也三字及以备句余同陈俞本亦删去之服也三字】 妇女漆画 【风俗通云延熹中京师长者皆着木屦妇人始嫁以漆画屐五采为系○今案御览六百四十四引风俗通以漆句改至作漆画余同陈俞本人作女以改作五下有色字余亦同】 振屐得平原君 【孔藂子儒服曰子高成长裙振方屐麄婴见平原君○今案陈俞本改注孔穿振方屐见平原君九字考裘校本孔丛子儒服第十二成作衣振下有褒袖二字婴作翣余同又案成乃曳之讹比衣字胜婴是冠婴亦比翣字胜】 荷屐诣桓司空 【庾仲雍荆州记曰刘盛公江人桓司空临江与上佐游于灵溪盛公诣市还着白帽布衣以杖荷屐诣桓司空○今案本钞帽篇引白作练御览六百九十八引庾荆州记脱白帽二字陈本无江人以上临江作临州白帽四字作皂盖布裙俞本亦作州作皂帽颇多删节】 着屐出阁 【义熙起居注曰兼黄门郎徐应真出为散骑着屐出省阁有司奏乃免官○今案陈俞本真作桢余同原钞改真详本卷上】 挈屐而归 【华阳国志曰何随家养竹园人盗其□随过行见之恐盗者觉怖走伤其足随乃挈屐徐步而归○今案汉魏丛书本华阳后贤志过作遇顾校本过作偶余同陈俞本养作有觉怖作惊无伤其足随四字徐作徒余同】 着屐徐行 【神仙传曰左慈见孙讨逆使慈行于马前着鞭駈马操矛逐之慈着木屐策杖徐行终莫能及○王石华校凡陈本所无之字皆旁勒谬甚今案龙威秘书本神仙传屐误履本钞百二十三矛篇引亦误作履已据此订正陈俞本脱便慈句马下添逐慈二字又脱操矛句余同】 着屐行水 【异苑云丹阳县故湖侧有梅姑庙姑生时有道术能着履行水上也○今案学津本异苑卷五县下无故字夹注云梅一作庥屐又误履陈俞本亦作历余与本钞同】 指深一寸左右五孔 【秦记云霖雨河渭溢蒲扳津监寇登于河中得一只屐长七尺三寸称屐五指长尺余指文深一寸左右通五孔○今案御览六百九十八引秦记无霖雨渭三字三寸作二寸称屐作称履指文深作指尺无左右句陈俞本亦脱左右句颇有增引字句微异】 箱不觉小 【异苑曰武陵阮南宗超之奉玄经好道元嘉中亡将葬其从兄简之来相料忽失所在因复更观小箱见屐在其中不觉屐大不屐道小也○今案未五字必有脱误考学津本异苑卷五无阮南二字无玄字道下有宋字葬下有犹未阖棺四字相料作会葬忽失以下作启盖视之但见双屐在棺中陈俞本照近本改并改标目因注无标目四字也此条虽微有脱误然尚从异苑古本引来】 祭酒学作 【杜祭酒传曰君为家清贫因穷学作屐以资供养之费屐为实价皆先说其善价或误得多直辄解而还○今案陈俞本为家作治家脱皆先六字余同】 阮孚蜡屐 【世说曰阮孚集好屐其有谒阮者既见阮自蜡屐因叹曰未知一生养着几补屐神甚闲畅○今案世说雅量篇谒作诣自下有吹火二字裲作量甚作色陈俞本改引今晋书非是】 铁屐登城 【王晋书曰石勒击刘曜曜使人守城门勒往向城门使人着铁屐施钉登城○今案见今晋书无曜使十一字陈俞皆改引今晋书】 

　　北堂书钞卷第一百三十六 

　　●北堂书钞卷第一百三十七　　舟部上 

　　隋秘书郎虞世南撰 
　　南海孔广陶校注 
　　舟揔篇一 

　　○舟揔篇一 

　　见窾 【音款空也】 木而为舟 【淮南子云见窾木浮而知为舟以类取之○今案见说山训】 因垂象以造舟 【枣璩舡赋云嘉圣人之神化济凌波之绝崄越巨川与悬流○今案本钞下文引同考类聚七十一引枣璩舡赋人作主凌波误渡汲崄作轨因误明与悬作之玄余同】 货狄作舟 【世本云共鼓货狄作舟注云二人乃黄帝臣○今案类聚七十一御览七百六十九引同二酉丛书辑世本据初学记山海经注广韵引亦同惟宋衷注乃作并陈本货误化】 番禺为舟 【山海经云帝俊生禺号生经梁生番禺是始为舟○今案海内经经梁作淫梁陈本但有番禺始为舟五字今据类聚七十一订】 巧倕作舟 【见墨子云巧倕作舟也○今案毕校本墨子非儒下篇倕作垂初学记廿五引与原钞同御览两引一作巧锤一作工垂陈本作工垂】 虞姁作舟 【吕氏春秋传云○今案见审分览陈本删传云二字】 刳木为舟 【周易曰刳木□□□□为檝○今案易系辞刳木下有为舟剡木四字】 剡木为檝 【同上○今案见易系辞】 舟以行水 【周礼曰作舟以行水○今案见考工记序】 非水不行 【家语曰舟非水不行水入舟则没君非人不治人犯上则危○今案家语六本篇及类聚七十一引皆人作民本钞作人者系唐人传钞避太宗讳也】 以济不通 【周易曰舟楫之利○今案见系辞】 以济万物 【张璠汉记曰梁冀第池中舡无故自覆问掾朱穆穆曰舟所以济渡万物不施游戏也而今覆者天戒将军当济渡万民不可长念游戏而已○今案类聚七十一及本钞下文引同汪辑本张璠汉记祗据御览引起二句脱第字覆下有后被诛三字而巳姚本脱】 任重致远 【墨子曰古之民未知舟车任重不移远道不至故圣王作舟车完固轻利可以任重致远是以民乐而利之也○今案近本墨子辞过篇及陈本完作全惟御览引同】 辇重历远 【李尤舟楫铭曰舟楫之利譬犹舆马云云以济天下○今案陈本荤作载据类聚七十一引也百三家本尤集附注云载一作辇】 天子造舟 【尔雅曰天子造舟注云造比舩为桥自者亦重慎防危殆也○今案自者二字有误考尔释水郭注无自者以下陈本亦然】 诸侯维舟 【又曰诸侯维舟注云维连四舡也步仓集舡相去四十步○今案陈本及尔雅郭注无步仓以下】 大夫方舟士特舟 【又云大夫方舟圣云方并两舡又云士特舟注云特单舡也○今案释天郭注同】 越舲蜀艇 【淮南子曰越舲蜀艇不能无水而浮○王石华校蜀改吴非也今案俞本脱考淮南子俶真训与旧钞同陈本改作越舼吴艇浮作行亦非】 越艇蜀舲 【应玚灵河赋云龙搜白鲤云云泝游覆水帆柁如林○今案本钞艇篇引搜作艘余同旧钞此条转写者误作越舲蜀艇便与上条标目无别赖有艇篇可互证耳严辑应玚集与挺篇同陈俞本亦误】 大翼小翼 【越记云舡军之备河如对曰舡名大翼小翼突冒楼舡舡军之教比于陵军之法□可用之大翼当陵军之重车小翼当陵军之轻车○今案陈本记作绝书余同御览七百七十引越绝书舡军作船运系转写之误耳本钞篙篇引亦作船军】 水车水马 【抱朴子曰屈原没汨罗之日人并命舟楫以迎之至今以为竞渡或以水车为之谓之飞凫亦曰水马州将士庶悉观临之○今案陈俞本州岛将作一州余同平津馆本脱长白继氏辑抱朴子佚文渡上空一格无竞字】 常安 【东方朔曰武帝乘常安舟游洛水晋宫合名都池亭有常安舟○今案案陈本删晋宫以下常改长因并入下条注中非也御览七百六十九引晋宫合名同】 长安 【江表传曰孙权有大舟名长安试浮之钧台时风太疾权令张头取罗州谷刊拔刀向施工曰不移樊口者斩即入樊口○今案陈本及吴志孙权传注引江表传浮作泛钧误；钓疾作盛移作取余同本钞一百廿三刀篇亦作钧余同陈本】 飞龙 【晋宫合名云天渊池内有飞龙舟○案御览七百六十九引晋宫阁名飞龙舟入曜阳池而不入天渊池然曜阳实舟名见本篇下文御览特误耳类聚七十一引名作记脱天渊二字祗作池中有云云陈本渊作泉】 鸣鹤 【又云灵芝池内有鸣鹤舟○今案御览七百六十九引晋宫阁名同类聚七十一引亦同】 青爵 【王晋书曰陶偘击蜀贼王真真拘得偘青爵舡偘欲投水都督王穰扶偘入小舟得脱○今案陈本及御览七百六十八引王晋书扶上有苏字爵作雀初学记廿五引作雀舟无侃欲以下】 赤马 【杜预表云长史刘绘循治洛阳以东运渠通赤马舟○今案陈俞本收句作通州常用赤马又俞本及严辑杜预文循作修】 鹦鹉 【蜀王本纪曰蜀王有鹦鹉舟○今案初学记二十五引蜀王本纪同】 晨凫 【风土记曰若乃越腾百川济江泛舡则温庥五会东甄晨凫注云吴太傅诸葛洛制以为晨凫舡以凫为名以其陵波不避水也○今案本钞下文引越腾四句舡作舟无注云以下御览七百七十引风土记制以句作所造鸭头船也末二句当楚虞永兴引申语】 仓隼 【晋令云水战飞云舟相去五十步仓隼舡相去四十步○王石华校集改隼今案陈俞本及御览七百六十九引晋令仓作苍仓苍古通字初学记廿五引无相去二句舟作舡】 华渊 【晋宫合名云都亭池广八十步刃有华渊舟○今案陈俞本渊作泉御览七百六十九引晋宫阁名渊作润】 紫宫 【又云天渊池内有紫宫舟○今案御览七百六十九引晋宫合名同　七十一引脱天渊二字余同】 青翰 【说苑云庄辛谓襄成君曰鄂君方泛舟于新被之内乘青翰之舟张翠羽之盖○今案见说苑善说篇陈本作渐】 赤漆 【续述征记曰长白太湖二山山上有石台台侧有败赤漆舡士该皆谓尧时物○今案士该二字有误御览四十二引续述征记台作室无台侧二字士该作上有记三字陈本脱俞本上台字作壶该作民】 沙棠 【山海经云昆仑有沙棠木食之不溺以为舟舡不沈○今案径训堂本西山经无不沈句但见郭注耳余同陈本食之作食其实无舡字】 青桐 【风土记曰青桐舡舸梧梓枏舟○乞案本钞下文引枏桄御览七百七十引风土记桄作■〈木先〉】 五楼 【吴志云曹公出濡须孙权使董袭督五楼船往濡须□○王石华校往改住系沿陈本之误今案吴志卷十董袭传仍作往】 五会 【同晨凫注】 飞云 【同仓隼注】 犇飞 【晋宫合名华林园天渊池内有犇飞舟○今案陈本犇飞改飞鸟】 云母 【又曰舍利池阔一百步有云母舟○今案陈本同御览七百六十九引晋宫合名升进舟入天渊池无极舟入舍利池御览七百六十九所引甚明陈本因将无极舟三字移入云母条下严校欲分之与御览合】 射猎 【又云天渊池内有射猎舟○今案陈本渊作泉宋吴淑事类赋注引晋宫阁记同】 指南 【又云灵芝池内有鸣鹤舟并有指南舟○今案类聚七十一引御览七百六十九引晋宫合名同】 余皇 【左传曰吴伐楚２戢于长岸大败吴师获其乘舟余皇注云舟名也○今案见左传昭十七年传】 大白 【庄子曰今以木为舟则祢卫舟大白注云大白舡名也又蜀王本纪曰秦为大白舡万艘欲以攻楚楚使屈原侦知之○今案玉海一百四十七引蜀王本纪万误夏无楚使句余同陈本删庄子又脱万艘二字】 鸟浮 【穆天子传曰天子乘鸟舟浮于大沼○今案见平津馆本穆天子传卷五宋吴淑事类赋注引同】 龙舟 【魏明帝调清歌诗云飞舟沈洪波旌旗蔽白日精楫人荷轻擢腾飞造波庭○今案陈俞本脱调歌三字及精揖以下】 松舟 【毛诗曰桧楫松舟苌传云桧柏叶松身楫所以擢舟○今案陈本脱柏叶四字】 桂舟 【楚辞曰美要盻兮宜修节吾乘兮桂舟注云屈原自谓乘桂木之舟沛然香洁也汉鼓吹曲云桂树为君舟○今案楚辞见九歌篇陈本絜作净脱汉曲二句考本钞笮篇引汉鼓吹曲同】 革舡 【东观记云邓训为护羌校尉乃发湟内六千人令长史任尚将之缝革为舡乃置于簿上以渡河掩击胡羌卢落大豪多有斩获○今案陈俞本内作中胡羌卢作迷唐芦余同姚辑据陈本又聚珍本东观记亦作中无胡羌卢六字御览七百六十九引胡作诸】 胶舡 【帝王世纪云昭王南征及济于汉舡人恶之乃以胶舡进王至中流舡解王及祭公俱没○今案御览八十五引世纪舡解作胶戒解宋吴淑事类赋注引亦同而字句矟节】 漆舡 【三秦记曰俗云太虚山上有池水神人常漆舡于其内今有故漆舡在焉○今案陈本脱水字余同二酉丛书辑三秦记据御览初学记引太虚作太乙余则各有小异】 油舡 【吴志曰诸葛度王双等乘油舡别袭内州内州者部曲妻子所在也○今案吴志朱桓传度作虔内作中本钞改内者虞永兴兼避隋讳也余同】 金舡 【瑞应图云王者不贪货利则金人乘舡游王后也○今案御览八百七十二引瑞应图同陈俞本不贪四字作德盛与御览一百三十七引同】 铁舡 【淮南子曰铁可以为舡也○今案陈俞本同考淮南子齐俗训可上有不字舡作舟】 铜舡 【刘欣期交州记云安定县有越王铜舡以潮退则见南越志云马援昔铸铜为舡以济海今在交趾程安县诸天清水澄往往见之○严氏校务正以济十九字本钞误窜入金舡一条注内也今案御览七百六十九引交州记同陈俞本删去南越志】 土舡 【世本云廪君答曰务相姓巴氏与樊氏谭氏柏氏郑氏凡五姓俱出皆争神以上为舡雕文画之而浮于水内其舡浮者神当以为君他姓舩不得浮独廪君舡浮因立以为君长○今案问经堂木文误杖谭作晖栢作相二酉丛书辑世本亦作晖作相内作中其作约脱当上神字以作立余同陈俞本亦作相谭作曋原钞内改中详本篇上】 蠡舟 【拾遗录曰秦始皇好神仙有乘蠡舟浮黑水而至身长十丈编毛羽为衣○今案本篇下文引同考王谟本拾遗记卷四浮黑水作行海底为衣作以蔽形】 具舡 【曹植拟楚辞曰愬流兮上迈具舡兮荷盖○今案陈俞本上作远】 竹舡 【山海经云卫丘之田水有竹大可为舟注曰一节竹为之○今案陈本俞本删水字余同考大荒北经卫丘五字作山卫于山丘】 瓠舡 【庄子曰五石大瓠为舟浮于江湖司马□注云腰舟○今案见逍遥游为舟作为大导】 芥舟 【又曰水之积也不厚则其负大舟也无力覆杯水于拗堂之上则芥为之舟○王石华校均改拗??外改芥今案见古逸丛书本庄子逍遥游篇】 篮舟 【抱朴子曰欲备药必规升腾者何异策蹇驴而欲寻遗风擢篮舟而挤大川焉○今案陈本脱何异以下平津本抱朴内四金丹篇备作弊升作升寻遗作追框作棹类聚七十一引亦作弊遗作追篮作兰余同】 扁舟 【风俗通曰越相范蠡乘扁舟游于五湖○今案　　　钦定图书集成坤舆典二十五引同陈本改注吴越春秋】 瓜皮 【王璇集杂讼云瓜皮舩本图以仓卒用之耳宁可以深入敌境耶○今案陈俞本删□□二字严辑王□作未收此条】 掘头 【幽明录云阳羡小吏吴龛乘掘头舡过溪获五色浮石取之□爱为女□称是河伯女○今案御览九十二引幽明□□下有悬字获作见变作化无自称句】 鸟舟龙舟 【穆天子传曰天子乘鸟舟龙舟游于大沼郭注云皆龙鸟为形制也○今案近本穆天子传龙下脱舟字平津馆校注云御览七百六十九事类赋注十六俱引作龙舟游作浮本篇上引亦然】 龙舟鹢首 【淮南子曰龙舟鹢首浮吹以虞此遁于水也注云龙舟大舟也刻为龙文饰之鹢大鸟也画其象着舡首于舟吹籁与竽以为乐故曰浮吹以虞之○王石华校遁游大鸟改水鸟系用陈本今案淮南子本经训虞作娱余同类聚七十一引仍作虞】 可载万人上起宫室 【汉宫室疏云武帝作大池周匝四十里名曰昆明□作豫章大舩云云○今案御览七百六十九引汉宫室疏同宋吴淑事类赋注引无名曰句昆明二字移作字下余同陈俞本改作为凿脱周字】 高十余丈旗帜加上 【汉书曰时越欲与汉用舡战逐乃大修昆明他作列馆环之治楼舩高十余丈旗帜加其上○今案汉书食货志列上无作字帜作织陈俞本亦无作字及逐字】 载万斛 【南州异物志曰外域人名舡曰夏大者长四十余丈载物万斛○今案御览七百六十九引南州异物志夏作船四作二陈本亦作二夏作舟?吴考本钞下文引仍作四十】 重千钧 【慎子曰今之重锱铢役千仞之水穷泥于后止势然也吴舟之重错之千钧人水则浮轻于锱铢则势浮之也○今案此注文有脱误御览七百六十八引滇子有燕鼎重乎千钧一段略同一二陈本已改注韩子】 飞卢 【释名云舡上屋曰卢象庐舍也其重屋曰飞卢在上故曰飞也○今案陈本及毕本释船篇卢皆作庐】 雀室 【又曰舟其上曰雀室于中候望之若鸟雀之惊视○今案陈本及毕本释名惊作警毕氏校注云书钞御览类聚引皆作惊】 鹢首 【方言云舡首或谓之合闾又谓之鹢首注曰今江东贵人舡前作青雀者是其象也○今案聚珍本方言作艗艏余同陈本脱合字】 缯彩饰之 【吴书曰陆逊破曹休当还西陵公卿并会为逊祖道上赐御舡以缯彩饰之○今案陈本小注缯作缋与标目歧出非也类聚七十引吴书饰之作舟梁御览八百十四引御舡七字作缯彩舟饰则误矣】 文以丹漆 【骆统陈诸将舟舡饰丽笺云诸将舡转相高上建立奇功文以丹漆雕镂之巧诸将好尚滋繁计其费耗所损不少○今案陈俞本舡作舟转作竞高上作奢丽无建立句巧作功好上无诸将二字余同】 雕刻丹镂 【吴志曰将军贺齐性奢绮侈好军事所乘之舟雕刻丹镂青盖绛襜○今案吴志十五侈作尤余同】 青盖绛襜 【同上】 望之如仙 【又同上其舟蒙衡鬬舰之属望之如仙○今案吴志十五及陈本仙作山淮本钞一百三十八艨艟篇引仍作仙此盖隋以前古】 本望之如合 【南州异物志曰外域大舩长四十余丈高去水二三丈望之如合道然○今案御览七百六十九引南州异物志四十作二十道下脱然字本钞上文引亦作四十】 漂泛似散莲花 【风俗通曰舟漂泛似散莲花○今案严辑本风俗通据旧钞引同】 遥望若一树叶 【湘州记云绕川行舟遥望若一树叶○今案高士奇补编珠卷四引湘州记同】 博昌习舩 【汉书曰卜式愿与博昌习舩者死南越○今案汉书卜式传死南越作请行死之余同】 渤海习舟 【王粲为荀彧与孙权檄云故使周曜舌容李恕张涉陈光勋之徒将帅战士就渤海七八百里阴习舟楫四年之内无日休解今皆击棹若飞回柂若环○今案本钞棹篇引无张涉陈光勋五字回作回余同百三家本王粲集亦伙故使十五字将帅上有昨令二字阴作演】 舟牧覆舟 【礼记曰季春之月命舟覆舟五覆五反乃告舟备具于天子焉○今案礼记月令篇同】 陶河试舩 【魏志曰杜畿受诏作御楼舩于陶氏河试之遇风而没帝乃为之流涕○今案魏志十六杜畿传同】 操舟若神 【庄子曰频渊问仲尼曰吾尝济乎觞深之渊津人操舟若神吾问操舟可学耶曰可善游者数而能○今案见达生篇】 击棹若飞 【同渤海习舟注】 万艘咸兴 【传元正都赋云艨冲水城蜀艇吴航万艘咸兴云帆齐张○今案本钞航篇引艨作蒙傅节子辑本作蒙冲又据御览三百三十四引术作艟咸作俱】 万里连樯 【郭璞江赋云舳舻相接万里连樯泝酒■〈氵公〉流或渔或商○今案文选及陈本接作属然本钞樯篇引亦作接当是隋以前旧本】 泛舟万艘 【魏文帝泝惟赋序云建安十四年王师自谯东征大兴水军泛舟万艘时余从行始入淮口行薄东山睹师徒观旌帆赫哉盛矣难孝武盛唐之时舳舻千里殆不过之○今案陈本及百三家本魏文集泝作浮薄作泊时作狩余同】 舳舻千里 【汉书曰武帝自寻阳浮江而下至寻阳舳舻千里注云舳船后持拖处也舻船前头刺棹处也○今案汉书武帝纪无至寻阳三字余同】 弘舸连舳巨舰接舻 【左思吴都赋云弘舸连舳巨舰接舻飞云盖海制非常模迭华楼而岛峙时髣髴于方壶○今案文选吴都赋同】 青雀飞舻余皇鼓柂 【庾阐杨都赋云其内则有龙艘华屋晨凫之舸青雀飞舻余皇鼓柂鹢首铺于皇宫盘蛟缠于赤马云斾委蛇层楼□峩○今案陈本艘作坻皇宫作芙蓉无云施二句类聚六十一引此赋皇作黄盘作盘亦作坻及无未二句】 况彼柏舟 【诗曰泛彼柏舟在彼中河注舟在河内得其常所喻妇人在夫家亦其常所也○今案见墉风枯舟注云以下是参用萎及正义】 泛泛杨舟 【又曰泛泛杨舟载沉载浮注云浮物亦载以谕人君用士文亦用武亦手于人之技其无废也○今案小雅菁菁者莪笺谕作喻技作材】 泛楼舩 【汉武帝秋风诗曰泛楼舩兮济汾河箫鼓鸣兮发棹歌○今案汉书诗作辞】 浮文鹢 【司马相如子虚赋云怠而后发游于青池浮文鹢阳○今案汉书诗作辞旌拽张翡帷建羽盖○今案文选青作清翡作翠本钞下文引作翠帷篇引又作翡】 越舼泛吴榜浮 【传元正都赋云然后戒水军遵川流越舼泛吴浮歌玄云咏石留○今案百三家本脱严辑傅元集据旧钞引同】 盘蚊缠于赤马 【见上青雀飞舻余皇鼓柂注】 浮翠虬与玄武 【傅毅洛赋云停清沼以泛舟浮翠虬与玄武○今案陈本同傅节子辑本洛下有都字虬作蚪编珠十四引亦作蚪】 张翠帷建羽盖 【见上浮文鵧注】 张云帆施蜺帱 【马融颂云然后方余皇连舼舟张云帆施蜺帱靡飔风防迅流发棹歌纵水讴○今案百三家本融集及明本吴事类赋注引广成颂同】 齐栧女纵棹歌 【张衡西京赋云于是命舟牧为水婄浮鹢首翳云芝齐栧女纵棹歌感河冯怀相娥警□□惮蛟虵○今案文选及百三家本衡集同本钞棹篇引虵作鼍】 发棹歌纵水讴 【见张云帆施蜺帱注】 或渔或商 【见前万里连樯注】 载沉载浮 【诗云泛泛杨舟注○今案注字有误余详上文】 利涉济求 【王升之舟赞云陆则骋车水惟用舟弱楫轻棹利涉济求缅□渔父鼓栧清讴○今案本钞棹篇引济求以上四句严辑本王升之文济作齐类聚七十一引陆作涂父作人泄作枻余同】 乘风电駈 【风土记云若乃越腾百川济江况舟则温庥五会东甄晨凫青桐舡舸梧樟枏桄□舟轻帆乘风电駈○今案上文引越腾四句舟作舡又引青桐二句桄作舟御览七百七十引风土记桄作■〈木先〉】 凌波泝流 【傅元正都赋云万艘咸兴云帆齐张浚□泝流列星应行○今案严辑傅元集应作雁本钞帆篇引亦作雁列星作星列】 雍河杰跱风骇云浮 【夏侯弼吴都赋云岩岩舩舟?户泛泛杨舟雍河杰跱风骇云浮卒譬金城伏若高楼○今案陈本脱金城二句御览七百七十引此赋岩作严雍作权杰作高卒譬作坚壁城伏作扶有余同】 横截江流 【又云摧折天波横截江流○今案陈本上句作轻帆迅棹】 船容与而不进 【楚辞云舩容与而不进奄回水以凝滞○今案陈本同楚辞九章奄回作淹回】 冲奔湍以梼杌 【王粲浮淮赋云泛洪榜于内湖飞轻舟于滨济建众樯以成林譬巫山之树艺云云○今案百三家本严辑本王粲集无奔湍句内湖作中潮又百三家本泛作乏榜作橹巫误无考本钞樯篇引亦作巫陈俞本改注袁宏东征赋有奔湍句余俱删原钞中改内详本篇上】 翼惊风以长駈 【又浮海赋云乘桂檝之舫舟浮大江而遥赴翼惊风以长駈集会稽而一憩○今案陈俞本檝作棹舫作安余同严辑王粲集桂檝作兰桂舫作方百三家本作菌桂作芳舟憩作睨】 济凌波之绝崄越巨川与悬流 【枣据舡赋云嘉圣人之神化因垂象以造舟济凌波之绝崄越巨川与悬流○今案详上文】 徐日转而月移 【杨□出征赋曰泛从风而回舻徐曰转而月移处者□垂栱而基安观者若结骃□□□○今案严辑杨修集据旧钞引同陈本及御览七百七十引脱虑者以下】 乃鱼翔而龙游 【严璩舟赋云登阳侯而激涌乃鱼翔而龙游虽滔天而横厉畏□乐而无忧○洪氏校激下删洞字今案初学记廿五引此赋阳作扬而激涌作之激涌乃鱼误方勇陈本作登杨侯之激补余同】 绋纚维之 【毛诗泛泛扬舟绋纚维之毛苌传云绋繂也纚緌也谨案绋谓绳也泛泛杨木之舟以绋维之犹天下诸侯明王以德维持之○今案见小雅采菽谨案以下是永兴引申语陈本改注传笺全文】 烝徒檝之 【又曰渒彼经舟烝徒檝之毛苌传云渒舟行貌檝棹也谨案烝众也渒彼泾水内之舟顺流而下乃众舩入楫棹而行以喻君有政今众臣奉而行之也○今案大雅械朴檝作楫其谨案内则永兴引申语也陈本小注作楫与标目异谨案以下渒彼作渒渒然而下作而行者余亦有窜改】 黄龙负舟 【吕氏春秋曰禹南省方过江黄龙负舟舟人五色无主禹曰吾受命于天竭力养人何忧龙哉○今案吕氏春秋恃君览及俞本同陈本脱五色二字考淮南子精神□载此事亦作五色无主可以借证】 两龙载舩 【幽明录云王敦近吴猛恶之于坐郯然夫去乃附载还南一宿行千里同行客视舩下有两龙载舩皆下耆水○今案王敦十八字有讹误陈俞本改作吴猛还豫章附载客船余同】 两蛟绕舡 【吕氏春秋曰荆有佽非者得宝剑于江千遂还反涉江至于中流有有两蛟夹绕其舡佽非赴江刺蛟杀之而后上舡舟内之人皆活荆王问之位以执圭○王石华校吴改吕忻改佽是今案见吕氏春秋恃君览亦见本钞一百二十二剑篇】 鲤跃入舟 【尚书图纬曰太子发渡河鱼跃入王舟王府而取之又搜神记曰宫亭湖石庙尝有估客下部观见二女云可买两量丝履客至都市履并一书刀客于湖内帆舟忽有一鲤鱼跃入舟破腹得书刀矣○今案太子发三句见范书光武纪注御览八十四及一百四十六引尚书中候陈俞本脱王俯句二女作二子并一书刀句之下有俱内箱中既还以箱置庙中忘取刀等句又帆作泛】 鲮鲤吞舟 【山海经云鲮鲤吞舟鱼背腹有刺如三角菱○今案陈俞本吞上有能字背上无渔字】 鲤鱼断舟 【临海异物志云海内有大鱼长十余丈背□负锯舡触之皆断也○今案俞本同陈本余误余】 梓板夹舡 【豫章记曰聂支夜射白鹿寻踪不见鹿乃箭着一梓树支即伐木便有血出遂断斫以二板还系着渚下以樟木为牂牁后有船行遇风同侣皆没惟支舡独全寻看乃向梓板夹船○今案御览七百七十一引豫章记支作友斫作欲同侣作旅余同陈俞本皆作友惟本钞牂牁篇仍作支】 大槎破船 【异苑曰赵牙行舟于阖庐见水际有大槎人牵不动可往举得之以着舩舩破槎变为龙浮水而游舡还复合○今案平津馆本异苑卷三及陈俞本皆脱复合句又陈俞本游作逝平津本作去】 乘扁舟于五湖 【具见前扇舟云○今案详上文引风俗通】 造舟于河 【左氏曰秦后子有宠子栢妬二君于景其母曰弗去惧选癸卯针适晋其车千□子车宁侯造舟于河○今案见左氏昭元年传】 扣舷易水 【会稽典录云杨鬲上谏曰臣闻之曾子扣舷易水鱼闻入渊鸟惊参天○今案　　　钦定图书集成干象典卷十三引无杨高八字余同陈俞本高作桥】 泛舟西河 【史记云王羲之为会稽太守泛舟西河往兰亭晏集也○今案陈俞本史记改今晋书往改作考史记吴起列传言武侯浮西河而下当即此标目之出典王羲之以下应别为一条】 乌江舣舩 【汉书曰项羽至乌江亭长舣舩待羽劝羽渡江羽乃以马赐之○今案汉书项羽本纪舣作檥】 河侧牵舩 【语林曰刘道贞遭乱自于河侧牵舩见一老妪采桑逆旅刘谓之曰女子何不高机利杼而采桑逆旅女答曰大夫何不跨马挥鞭而牵舩乎○今案类聚二十五御览七百六十九引语林及陈本刘谓作刘调又陈本贞作真】 陈平剌舩 【史记曰平自楚仗剑归汉渡水舟人疑其有全平乃裸而剌舡○今案陈本及史记陈丞相世家渡水作渡河本钞剑篇引亦作渡河】 仲御戏舡 【晋史高士传曰夏仲御至洛阳值公卿褉饮贾充谓曰卿居海滨能戏舡否不答乃橹楫登舟故容止可观○今案陈俞本无晋史二字故字橹作鼓本钞檝篇引史作书不答作答曰能之余同疑即王晋书也】 羽人乘蠡舩 【拾遗录云秦始皇好神仙有羽人乘蠡舩浮黑水而至身长十丈编毛羽为衣两月□方耳出于项间颜如童稚○今案陈俞本毛下脱羽字方上有如电二字余同本钞上文引及王谟本卷四皆无两目以下】 神人乘漆舟 【三秦记云太虚山上有一小池神人乘漆舟于其内也○今案详上文】 陆纳乘轻舟 【王晋书曰陆纳为吴兴太守辟征还乘轻舟衣汉而归○今案汉字有误陈俞本改注今晋书】 袁宏寄运舩 【世说云袁宏寄运舩谢尚闻其善咏史往造焉○今案世说政事篇大同小异陈俞本删世说二字但直称晋袁宏则不知出何书矣且多窜改】 郭翻还乡庾翼引就大舩 【郭翻别传云翻还乡安西庾翼造之以其舟小狭引就大舡翻曰使君不以民鄙笺而辱临之此固野人之舟翼俯入其小舟终日而后去○今案鄙上民字疑误陈本改注今晋书】 许询出都真长往舡造之 【王晋书许询从会稽出都泊淮渚刘真长为丹阳尹数往舡造之○今案陈本删王字】 罢郡载土而反 【吴书曰洪矩罢郡会稽归无资恨又不欲令人知乃载土而反○今案高士奇补编珠卷四引吴书矩作规反作返余同】 罢县单舡而反 【又曰褚珍罢县单舡而反故人羊衡就乞土物惟抽舡下得一竹赠之○今案本钞七十八县令篇引吴书县作合反作归高士奇补编珠卷四引亦作令反作返】 胡越同舟 【孔藂云胡越之人同舟济江遇风波其相救如左右手所患同也又贾子曰同舟齐胡越无异心○今案藂即丛字见孔丛子论势第十五】 李郭仙舟 【林宗游洛阳后归乡里衣冠诸儒送之至河上车数千两林宗惟与李膺同舟众宾望之如神仙也○今案案陈本作郭林宗别传里误曲考类聚七十一引林宗别传正误作乡曲余同范书林宗传不误】 同舟遇风救患若一 【邓析书曰同舟涉海中流遇风救患若一所忧同故也○今案陈本同棠荫馆本邓析子涉作渡无故字类聚七十一引亦无故字余与原钞同】 同舟相救如左右手 【见胡越左右手注○今案详本篇上文】 杨为戈舩将军 【汉书曰南越吕嘉为乱以李息为戈舩将军征之○今案杨下有脱文考汉书南越传谓杨朴为楼船将军至戈船下厉将军则故归义越侯二人为之无李息二字陈本删李息二字余仍之俞本杨下添朴字则尤误矣】 女娟习檝为夫人 【列女传云赵简子渡河津吏女娟操檝曰妾居河济之闲习舟檝之事愿备员持檝遂与渡奏河激之歌简子乃聘为夫人○今案阮本列女传卷六同亦见本钞檝篇引】 邓通以棹舩为郎 【汉书曰邓通蜀南安人以棹舡为黄头郎○今案汉书佞幸传及陈本棹作濯】 蔡姬荡公禁之不可 【左氏曰齐侯与蔡姬乘舟于囿荡公变色禁之不可公怒归之○今案见左传僖三年】 夫人荡公怒出之 【管子曰桓公与宋夫人饮舡内夫人荡舡而濯公公怒出之而嫁之蔡侯○今案陈俞本脱考管子大匡篇内作中而嫁上有宋受二字本钞改内者详本篇上】 置象大舩知其轻重 【魏志曰孙权曾致巨象太祖欲知其轻重访之于羣臣咸莫能出其理邓哀王冲曰置象大舩之上而刻其水痕所至秤物以量之则知其轻重矣太祖大悦即施行○今案魏志二十及陈本轻作斤秤作称量作载】 回舡受箭箭均舡平 【魏畧曰孙权乘大船来观军公使弓弩乱发箭着其舡舡偏重将覆权回舡复以一面受箭箭均舡平乃还○今案本钞谋策篇引回上有命字余同明本宋吴淑事类赋注引魏畧偏上脱一船字乃上有因字余同】 楚人坠剑契舟 【吕氏春秋曰楚人有涉江者其剑自舟内坠于水乃于坠处契其舟曰剑从此坠也舟去从所契者入水求之若此不亦惑乎○今案见慎大览亦见本钞剑门引】 海神掷书置舡 【神仙传云有贾人从海还过一神庙前使主簿送一南书合为达葛仙公因掷书置舡头书即着舡入挽不脱还到报仙公公自取方脱○今案陈本同龙威本神仙传卷七即着句作如钉着不可取】 合肥渔人闻筝笛之声 【续搜神记云合肥有一大舶覆在水内水小时便出渔人但闻筝笛弦节之音又香气非常相簿云曹公载妓覆之于此也○今案搜神记卷十六及后记卷六均有此文陈俞本脱笛节二字香误声】 宫亭商人■〈氵公〉泝皆举帆 【异苑曰宫亭湖神往过之商人若有祷请则一时分风■〈氵公〉泝皆举泛利涉大川○今案学津计原本异苑卷五往过句作商旅经过大川作无虞陈本亦作无虞】 海上得破舡 【魏志曰母丘俭使王颀至海上云得一破舡得一生八顷内有函舆语不晓不食而死○今案魏志三十来夷传脱生字不晓作不相通内作中余同本钞改内者详本篇上】 嵩高有破舟 【嵩山记曰东五方山上有一池池内有破舟云禹乘来也○今案陈本同御览七百六十九引嵩阳记方作子】 水则载舟水则覆舟 【孙卿子曰传曰君者舟也庶人者水也水则载舟水则覆舟也○今案见世德堂本荀子王制篇】 不为莫乘而不浮 【淮南子曰夫舟在江海不为莫乘而不浮君子行义不为莫知而止也○今案淮南子说山训止也作止休余同陈本止下删也字】 不为莫乘而沈 【文子曰舟浮江惟不为莫乘而沈君子行义不为莫巳知而止也○今案陈本及守山阁本文子上德篇淮作海义作道知上无已字类聚七十一引亦然】 千钧得舡则浮锱铢失舡则沉 【韩子曰夫子钧得舡则浮□铢失舡则沉有势之与□势也○今案见韩子功名篇】 藏舟于壑有力负之而趋 【庄子曰藏舟于壑藏山于泽谓之固巳矣然而夜半有力者负之而趋昧者不知也○今案庄子大宗师篇及陈本趋作走】 虚舡来触虽褊心之人不怒 【又曰方舟而济河虚舡来触虽蝙心之人不怒有一人在其上则呼张翕赫一呼而不怒闻于三呼耶则必以恶声随之○今案陈俞本删则呼十五字考庄子山木篇翕木?赤作歙之闻上有恕字闻下有至字隔作偏】 无能者若不系之舟 【又曰巧者劳而智者忧无能者无所求食而遨游泛然若不系之舟○今案陈本求下有也字余同古佚丛书本庄子列御寇篇泛作泛无然字】 无足者乘舟而来矣 【韩诗外传云孔子使子贡为其不来孔子占之遇鼎谓弟子曰占者遇鼎言皆无足而不来颜回掩也回对曰无足者乘舟而来矣赐果至○今案陈本为其句作适齐久而未回无言皆二字】 焚舟 【左氏曰秦伯代晋济河焚舟注云示必死也○今案见左传文三年】 烧舡 【魏志曰郭嘉死后太子征荆州还于巴邱遇疾疫烧舡叹曰郭奉先在孤不在此吴志曰周瑜与魏武帝战于赤壁瑜使为舡舰积薪伪降因使风放火魏军大败烧其舡舰○今案魏志一条见郭嘉传孤不作不使孤余同吴志一条见周瑜传本钞舰篇亦同】 吴舡自覆 【汉书曰吴中有大船自覆以为国家将亡之象也○今案陈本吴中上有景帝三年句覆下有吴地二字】 无故自覆 【张璠汉记云梁冀第池内舡无故自覆问掾朱穆穆曰舟所以济渡万物不施游戏也而今覆者天成将军当渡济万人不可长念游戏也○今案汪辑本张璠汉记祇有起二句脱第字覆下有后被诛三字姚本脱本篇上文引内作中人作民余同此二字改避已详上】 

　　北堂书钞卷第一百三十七 

　　●北堂书钞卷第一百三十八　　舟部下 


　　隋秘书郎虞世南撰 
　　南海孔广陶校注 
　　舰二　　　　　　　　　艨艟三 
　　■〈舟句〉■〈舟鹿〉四　　　　艑五 
　　航六　　　　　　　　　舫七 
　　舸八　　　　　　　　　艇九 
　　刀十　　　　　　　　　筏十一 
　　篙十二　　　　　　　　棹十三 
　　檝十四　　　　　　　　柂十五 
　　缆十六　　　　　　　　笮十七 
　　樯十八　　　　　　　　帆十九 
　　伍两二十　　　　　　　牂牁二十一 
　　榜二十二 

　　○舰二 

　　重床 【释名曰上下重床曰舰四方施板以御矢石其内如穽槛也○今案陈本及明吴管本毕本释名穽俱作牢】 八槽 【义熙起居注云卢循作八槽舰九枚起四层高十余丈○今案陈本及御览七百七十引义熙起居注循下有新字】 巨舰 【左思吴都赋云弘舸连舳巨舰接舻飞云盖海制非常模○王石华校巨改战用陈本也今案文选及本钞舟惣篇引与旧钞同】 鬬舰 【吴志曰周瑜逆曹公部将黄盖取艨冲鬬舰数十艘实以薪草膏油灌其中裹以帷幕上建旌旗同时发火时风猛盛悉延烧岸上营落曹公败退○今案吴志九周瑜传旌作牙余同】 

　　○艨艟三 

　　外狭而长 【释名曰外狭而长曰艨艟以冲突敌舩也○今案陈本同毕本释名艟作冲文又附注云狭上今本脱外字据书钞及初学记补】 望之若仙 【吴志曰将军贺齐性奢绮好军事所乘舡雕刻丹镂青盖绛襜蒙冲鬬舰之属望之若仙○今案近本吴志贺齐传及陈本仙皆作山据本钞舟惣篇引亦作仙】 

　　○■〈舟句〉■〈舟鹿〉四 

　　成于巧手出于圣意 【物理论云夫工匠经涉江海为■〈舟句〉■〈舟鹿〉以浮大渊皆成于云云○今案陈本■〈舟句〉作■〈舟冓〉御览七百七十引物理论脱巧字】 伏兵■〈舟句〉■〈舟鹿〉白衣摇橹 【吴志曰吕蒙袭关羽至寻阳尽伏精兵于■〈舟句〉■〈舟鹿〉内使白衣摇橹作商贾服昼夜兼行故羽不闻知遂到南郡○今案近本吴志九吕蒙传及陈本作■〈舟冓〉■〈舟鹿〉中本钞改内者因隋讳忠兼避也】 豫章西南有■〈舟句〉■〈舟鹿〉州 【豫章记曰句鹿州在城之西南去城百步可二里是作句鹿大艑之处也○今案陈俞本脱记曰二字及百步六字作百余里三字】 

　　○艑五 

　　湘洲七郡大艑所出 【荆州土地记云湘洲云云皆受万斛○今案陈本及御览七百七十引荆州土地记同】 庐山湖内有一败艑 【寻阳记云桓宣穆遣人寻庐山见上有一湖湖内有一败艑○今案御览七百七十一引寻阳记无桓字内作中陈本亦作中无见字上作下余同本钞改内字详上】 

　　○航六 

　　吴航 【傅元正都赋云蒙冲水城蜀艇吴航万艘咸兴云帆齐张○今案百三家本脱本钞艇篇引上二句同舟揔篇引蒙作艨余同傅节子辑本已详舟总篇】 大航 【异苑云晋时钱塘有樟林桁大航每有乘者辄漂摇没而不可禁尝鸣鼓钱塘江头凌浪如故唯航吏章粤结兄弟故能相制伏及粤死遂长废矣○今案陈本没作杨无结兄弟故四字废矣作废去余同学津讨原本异苑卷二航皆作船无长字】 客能呼来 【淮南子曰公孙龙在赵之时及谓弟子曰人无能者龙弗与游有客曰臣能呼航来公孙龙曰与之弟子之藉后数日往说燕王至于河上而航在北汜使善呼者呼之而航来○今案淮南子道应训谓弟上无及字北汜作一汜余同陈本亦无及字北下脱汜字】 吏能相制 【见大航注云○今案详上文引异苑】 乘国如乘航 【扬子云法言曰乘国者其如乘航平航安则民斯安也○今案见秦氏石研斋本法言寡见篇】 

　　○舫七 

　　顾荣解舫为舸 【王晋书曰顾荣纪瞻被征见王路塞绝遇之下邳解舫为单舸而归之○今案陈本征下有行至彭城句类聚七十一御览七百七十引王晋书而归之作遂得免】 王廙倚舫长啸 【王廙别传云廙常旦发寻阳暮至都王导与庾亮游于石头遇廙至迅风扬帆王廙云云神气甚逸○今案陈本导误尊类聚十九引廙别传无常旦八字倚舫误倚楼】 二龙负舫 【豫章记曰吴猛坐郭璞事被收载往南令舡勿开户舡主闻舡下有声如在木杪试窃窥之言二龙负□一夕至宫亭湖还豫章矣○今案陈本同御览九百三十引豫章记木作树无窃字舫作船夕作宿】 龙引舫还 【南海记曰有龙掘浦口昔蒲母养龙龙取鱼以给母母断鱼误斫龙尾人谓之龙屈桓帝迎母至于浦口龙辄引舫还○今案　　　钦案图书集成禽虫典卷一百二十八引南越志有养龙子断尾事与此文略同惟蒲母作温氏媪桓帝作始皇帝陈本蒲作老】 

　　○舸八 

　　单舸 【江表传云刘备乘单舸往见周瑜曰今距曹氏深为得计矣○今案陈本氏作公距作拒类聚七十一引江表传亦作拒】 大舸 【吴志曰董袭从孙权讨黄祖祖横两蒙冲夹守口以栟榈大绁系石为可上有千人以弩交射飞矢如雨军不能前袭与敢死土百人乘大舸舡突入蒙冲里身以刀断其两绁及大绁蒙冲乃横流大兵遂进破之○王石华校夹守改守夹非也今案吴志董袭传无及大恋三字夹作挟守下有沔字余同】 舡舸 【风土记云舡舸单乘载数百斛○今案陈本同】 弘舸 【左思吴都赋云弘舸连轴巨舰接舻兮○今案详文选及本钞舟总篇】 晨凫之舸 【庾阐扬都赋云其内则有龙艘华屋云云青雀飞舻余皇鼓柂○今案本钞舟总篇引同类聚六十一引此赋内作中改避详上陈本脱】 舫舸为舸 【巳见舫门顾荣解舫注】 

　　○艇九 

　　吴艇 【淮南子曰越■〈舟合〉吴艇不能无水而行○今案淮南子俶真训行作浮】 蜀艇 【傅元正都赋云蒙冲水城蜀艇吴航○今案本钞航篇引同本钞舟总篇蒙作艨傅节子辑本已详舟总篇】 越艇 【应玚灵河赋云龙艘白鲤越艇蜀舲沂游覆水帆柁如林○今案本钞柂篇引下二句同亦见舟总篇】 轻艇 【陆机思归赋擢河洲之轻艇○今案陈本擢作掉御览七百七十一引此赋亦作掉洲作渊】 

　　○刀十 

　　曾不容刀 【诗曰谁谓河广云云郑元注小舟曰刀不容亦喻狭也○今案卫风河广笺舟作船又喻狭句在上陈本刀作舠】 安不倾危 【释名曰三百斛曰刀刀者貂也短也江南所名短而阔安不倾危者也○今案明吴管本毕校本释船篇及陈本阔作广本钞作阔者虞永兴避隋炀帝讳也】 

　　○筏十一 

　　梅筏 【地理志云梅湖者昔有梅筏沈于此湖有时浮出至春则开花流满湖矣○今案陈俞本志作志余同】 柏桴 【越绝书曰木客大家者句践父允□冢也初徙之□邪使楼船卒二千八百人伐松柏以为之桴故谓之木客也柏桴亦此义○今案陈俞本及明吴管本越绝书皆无此义句余同御览七百七十一引父允常误作之兄弟】 斩竹为■〈椑〉 【东观记曰张堪为蜀郡公孙述遣击之堪有同心之士三千人相谓曰张君养我昔为今日也乃选习水军三百人遂云云渡水余人击蜀遂免难○今案陈俞本郡下有太守二字免下无大字人下无遂字余同聚珍本姚辑本东观汉记为蜀作守蜀习作择无余人四字】 伐芦为簰 【吴录曰孙策欲渡江舟少欲往东求策姑王氏令伐云云以佐舡渡人○今案陈俞本欲往更作乃往令伐作分夜伐簰作■〈椑〉又俞本舟误舫御览七百七十一引吴录舟作船更作便合作分命簰作梁】 乘桴入胡 【淮南子曰方车跖越乘桴入胡欲无穷而不得○今妹见淮南子说山训得作可陈俞本胡作潮得上有可字】 吴汉平成都乘筏从江下 【东观记曰吴汉云云巴郡盗贼解散○今案聚珍本姚辑本东观记及陈俞本乘上有乃字筏作桴从作沿余同】 任尚击羗胡为■〈渒〉以渡河 【又曰任尚编草为舡置子■〈渒〉上以渡河掩击羌胡○今案聚珍本姚辑本及陈俞本同】 

　　○篙十二 

　　篙工选自闽隅 【左思吴都赋云篙工楫师选自云云○今案陈俞本隅作禺文选亦作禺又篙作槁楫作檝】 当陵军之轻足 【越绝书曰阖闾问子胥曰舡军之备何如子胥答曰篙舡者当陵军之轻足骠骑也○今案王谟本古今逸史本越绝书脱陈俞本篙舡作篙工舡师陵军误作君字孝御览七百七十引篙误桥舡军误船运余与旧钞合】 商旅布裹篙足 【盛弘之荆州记曰鱼复县瞿唐滩上有神庙极灵验经过者皆不得鸣鼓角商旅恐触石有声乃以布裹篙足○今案陈俞本及御览七百七十一引盛荆州记足皆作头又御览商误篙】 伏波篙迹犹存 【庾益期与韩豫章笺云马伏波昔开道篙迹凿石今犹存也○今案陈俞本及御览七百七十一引此笺无今也二字又御览庾作俞】 

　　○棹十三 

　　兰棹 【曹植拟楚辞云运兰棹以速往□回波之容与○今案严辑全魏文据旧钞引同陈俞本脱下句】 轻棹 【王升之舟赞曰陆则聘车水则用舟弱楫轻棹利涉济求又明帝清调歌诗云楫人荷轻棹腾飞过彼廷○今案陈俞本过作造又俞本脱济求以上陈本升之作叔元严辑王升之集济作求本钞舟总篇引仍作济】 发棹歌 【汉武秋风辞云泛楼舡兮济汾河箫鼓鸣兮发棹歌○今案本钞舟总篇引同】 纵棹歌 【张衡西京赋云齐槐女纵棹歌感河冯怀湘娥惊虫?罔蜽惮蛟鼍○今案本钞舟总篇引鼍作虵】 击棹若飞回柂若环 【王粲为荀彧与孙权檄书曰故使周曜管容李恕之徒将帅战士就渤海七八百里阴习舟楫四年之内无日休解今皆击棹若飞回柂若环○今案百三家本王粲集及本钞舟总篇引无书字回作回又百三家无故使十字】 

　　○檝十四 

　　舟楫之利以济不通 【易曰刳木为舟剡木为楫云云○今案见系辞下】 若济大川汝作舟楫 【尚书云○今案说命上篇大作巨】 七尺之檝 【淮南子曰七尺之檝而制大舟者因水为资也君发一言之号而令行于民者因众为势也○今案陈俞本同近本淮南子主术训檝作挠大舟作船之左右君发二句作天子发号令行禁止余同又御览七百七十一引制作动势作资】 拨水捷疾 【释名曰楫者捷也拨水使舟捷疾也○今案见毕校本释船篇】 桧楫 【诗曰桧楫松舟苌传云桧柏叶松身楫所以棹舟○今案见卫风竹竿】 瑶楫 【抱朴子曰琼艘瑶楫无涉川之用金弧玉弦无激矢之能○今案见外篇博喻】 兰枻 【楚辞云桂棹兮兰枻斲冰兮积雪○今案见九歌湘君肩】 荃桡 【又云荃桡兮兰旌○今案陈俞本同及本钞一百二十旌篇引同近本楚辞九歌湘君篇荃作荪】 弱楫 【袁宏东征赋云若鱼舟之小狭冲奔湍以梼杌棹弱楫之弗施投洪流以藏骨又见棹门轻棹注○今案御览七百七十引袁宏东征赋藏作纤余同又本钞棹门引弱楫轻棹句是王升之舟赞原钞又见句是欲证弱楫二字又见他书耳】 越人拥檝歌山木之曲 【新序曰楚鄂君乘青汉之舟越人拥楫而清歌以桃君曰山有木兮木有枝心悦君兮君不知鄂君乃捧绣被以覆之矣○今案陈本汉作翰近本新序脱考说苑善说篇有此文汉亦作翰余同】 女娟持楫奏河激之歌 【列女传云赵简子将发河津吏少一人女娟持楫曰妾居河济之闲习舟楫之事愿备员操楫与渡河奏河激之歌简子乃聘之为夫人○今案详本钞舟总篇】 仲御橹楫登舟 【晋书高士传云仲御至洛阳值公卿褉饮贾充谓曰卿居海滨能戏舡否答曰能之乃橹云云鼓枻容止可观也○今案御览五百二引王隐晋书无公卿句及橹楫二字容止五字余同陈本注见本钞舟总篇疑是王隐晋书】 祖逖击楫而誓 【王晋书曰祖逖渡江击楫而誓曰逖不能平中原而复济者有如大江○今案陈俞本改注晋阳秋考类聚三十三引晋中兴书及今晋书祖逖传平作清余同】 渔父鼓枻 【楚辞曰屈原放逐形容枯槁颜色憔悴被发行歌值渔父鼓枻而歌曰沧浪之水浊兮可以濯我足○今案近本楚辞渔父篇放逐作既放形容句在憔悴下无被发句余同】 蒸徒檝之 【毛诗曰渒彼泾舟云云苌传云舟人楫棹而行○今案大雅棫朴篇檝作楫舟人句不见毛传据影钞舟总篇则此句乃虞永兴案语可以互订是云下应有脱字】 渡江不用楫我自楫迎汝 【王献之歌云桃复桃叶渡江不用楫但渡无所苦我自楫迎汝○今案陈本脱复桃叶三字】 

　　○柂十五 

　　帆柂如林 【应玚灵河赋云泝游覆水云云○今案本钞艇篇引同】 回柂如环 【具见棹门注○今案见本钞棹篇及舟总篇】 弱水雾柂 【张华游仙诗云游仙迫西极弱水隔流沙云榜鼓雾他飘忽凌飞波○今案详本钞榜篇】 甘水流柂 【庐山记曰庐山之西岭有甘水钿一柂从山顶流下后人号柂下溪○今案陈俞本曾有作曾见余同亦见御览七百七十一引寻阳记】 涉海失柂 【赵壹赋云奚异涉海之失柂坐积薪而待然○今案陈俞本壹作懿又赋上有嫉邪二字考范书赵壹传无坐字御览七百七十一引此赋亦同】 在后正舡 【孙放别传云庾公建学校君年最幼入为学生班在诸生后公问君何独居后答曰不见舩柂乎在后所以正舡也○今案陈俞本及御览七百七十一引放别传三后字皆作后】 

　　○缆十六 

　　绋缡维之 【诗曰泛泛杨舟云云毛传云绋繂也纚緌也案繂大索也维系也所以维持舟也○今案小雅采菽篇缡作纚本钞舟总篇引亦作纚】 缯锦维舟 【吴书曰甘宁住止常以缯锦维舟去则彻割弃之以示奢侈○今案吴志甘宁传注引吴书则彻作或字侈作也余同宋吴淑事类注引维作缆无则字之字侈字余亦同】 

　　○笮十七 

　　桂树舡青丝笮 【汉鼓吹曲云桂树为君舡青丝为君笮木兰为君棹黄金错其闲矣○今案御览七百七十一引鼓吹曲无矣字余同】 负笮引舡 【魏文帝诗曰负笮引舡行饥渴常不食○今案陈俞本笮作筰】 起舟使动行 【释名曰引舟者曰笮笮作也起舟使动行也○今案明吴管本释船篇作也下有作起也三字余同毕校本标目句与吴本同惟夹注易起舟为作舟以为不必用起训又考御览引与旧钞同】 

　　○樯十八 

　　建樯成林 【王粲浮惟赋云建众樯以成林譬巫山之树艺○今案百三家本此赋巫误无】 万里连樯 【郭璞江赋云舳舻相接云云泝洄沿流或渔或商○今案本钞舟总篇引同文选接作属】 

　　○帆十九 

　　随风帐幔 【释名曰随风张幔曰帆使舟泛疾○今案毕本释舟篇及陈俞本泛疾作疾泛泛然也五字】 布帆 【世说曰顾长康至破冢遭风大败作笺与殷荆州云地名破冢真破冢而出行人安稳布帆无恙○今案见惜阴轩本世说排调篇陈俞本脱真破冢三字】 从风之幔 【风土记云帆所以总取从风之幔也施于舫前各随宜大小为制大者布一百二十幅高九尺也○今案高士奇补编珠卷三引风土记有从风之幔句陈俞本脱所以总取四字尺作丈】 四帆 【南州异物志云外徼人随舟大小作四帆或三帆前后沓载之张帆取风气而无高危之虑故行不避迅风激波安而能疾也○今案御览七百七十一引南州异物志无或三帆句安而作所以陈俞本徼作域载之四字作施以二字余同】 石帆 【永嘉记曰郡有石帆又有破石传云古有神人以破石半为帆故曰石帆○今案御览七百七十一引永嘉记同陈本多窜改】 七帆 【吴时外国传云从加■〈舟阝〉调州乘大舡张七帆时风一月余日乃入大秦国○今案陈本俞本舡作舶时作顺余下删日字御览七百七十一引外国传舡上有舶字余与旧钞合】 三帆沓载 【同四帆注○今案详上文】 双帆同悬 【孙绰望海赋云商客齐畅潮流往还各资顺势双帆同悬偃如骕骦偕驰擎如交准轩骞○今案陈俞本准误集又轩骞俞本作轻轩陈本作轾轩严辑孙绰集据旧钞引擎作拏余同】 高帆云张 【孙炜七引云龙华之舟来往纷繁云云翳日沸星○今案陈俞本纷繁作门?分纭本钞所引孙多作孔】 云帆齐张 【傅玄正都赋云万艘咸兴云云凌波泝流星列雁行○今案严辑本傅玄集同本钞舟总篇引雁作应】 迅流帆 【郭璞江赋曰鼓帆迅流超涨截洞凌波纵柂电往杳冥○今案文选及陈本流作越超作走?白冥作溟】 凌迅流 【马融颂云张云帆施蜺帱靡飔风凌迅流○今案陈本及本钞帱篇引同明本宋吴淑事类赋引此颂亦同百三家本作陵】 ■〈雨上对下〉如晨赮孤征 【郭璞赋云凌波纵柂电往杳冥云云眇若云翼绝领○今案文选赮作霞领作岭俞本亦作岭】 偃如骕骦偕驰 【同双帆悬注○今案详本篇上文引孙绰望海赋】 停舟兮焉待举帆兮安追 【曹植九咏云云○今案百三家本脱陈俞本及严辑本曹植文同】 

　　○伍两二十 

　　俔之见风 【淮南子曰若俔之见风也注云俔者候风之羽也楚人谓之伍两○王石华校以本钞俔误??儿乃从陈本改綄今案淮南子齐俗训作俔今据订注云以下当是许慎注佚文也】 候风之羽 【同上○今案记纂渊海卷二引北堂书钞云侯风之羽楚人曰五两此宋人所见真本书钞即上条淮南子注文】 观雰祲于清旭觇伍两之动静 【郭璞江赋云○王石华校据陈本气改雰今案御览七百七十一引江赋亦误氛考宋本明大字无注本文选观雰作?上禾又目?雰伍作五余同】 

　　○牂牁二十一 

　　庄王牂牁 【华阳国志曰楚顷襄王遣将军庄蹻泝沅水伐夜郎军至且兰而步战既灭夜郎而秦夺楚地无路得归遂留之号为庄王以且兰有椓舟牂牁处乃改郡为牂牁矣○今案近本华阳国志南中志篇顷襄王作威王惟御览七百七十一引及陈本作顷襄王与旧钞合】 越王牂牁 【南州异物志云有山在海内小而高以系舡筏也俗谓之越王牂牁远望之甚小而高不似山近望之以为一株枯树在水内也交州记曰侯石孤绝高数十丈名为云云在海平悬往者二石双矗其一今析○今案陈俞本枯作柏数下脱十字在海十四字但作在海中三字考御览七百七十一引异物志脱近字枯字余同】 聂支牂牁为树 【豫章记曰新淦县北二十五里曰封溪今有聂支所用樟木为牂牁者遂生为树其木合抱今犹存始倒植之枝条皆下垂○今案陈俞本里上脱五字支作友又陈本淦误涂御览七百七十一引豫章记亦作友枝误柱惟本钞舟总篇引仍作聂支】 陶公牂牁成松 【寻阳记曰郡西北有一松树枝条郁茂乃陶公牂牁成此树也○今案御览九百五十三引寻阳记陶下衍柏字】 

　　○榜二十二 

　　习水者 【明堂月令云榜人习水者○王石华校榜下增船字非也今案御览七百七十一引明堂月令习上有舫人二字余同】 榜人歌 【相如上林赋云榜人歌声流喝○今案见文选子虚赋此作上林非是】 吴榜 【傅玄正都赋云然后戒水军遵川流越舡泛吴榜浮○今案百三家本脱傅节子辑本及本钞舟总篇引舡皆作舼余同】 云榜 【张华游仙诗云游仙迫西极弱水隔流沙云榜鼓雾柂飘忽凌飞波○今案本钞柂篇引同百三家本脱】 

　　北堂书钞卷第一百三十八 

　　●北堂书钞卷第一百三十九　　车部上 

　　隋秘书郎虞世南撰 
　　南海孔广陶校注 
　　惣载篇一 

　　○惣载篇一 

　　周易曰大有卦九二大车以载有攸往旡咎 【○今案陈本祗引大车以载句余删又案原钞此卷二百三十余条全类大写陈本脱至百五十余条之多其存者俱择本条内一句作标目余改夹注并擅引他书增入迥非原钞面目矣】 又暌上六曰见豕负涂载鬼一车先张之弧后说之弧 【○王石华校易改见】 焦章?页易林履之豫曰逐狐索乌破我弓车日莫不反失利后时 【○严氏校因破上衍索字删去今案津逮秘书本易林豫作井狐作兔反作及莫改暮考周易莫迄肴戎是莫古暮字】 焦又蛊之讼曰长舌乱家大斧破车姬姜不嘉 【○严氏校以本钞舌误虫旁勒之今案见津逮本易林据订又家作国不嘉作衰忧】 焦又临之大畜赍金买车失道后时 【○严氏校以本钞赍误斋旁勒之今案见津逮本易林据订】 又观之晋曰胶车秣马不利远买出门为患安止不舍 【○严氏校以原钞秣误水止下脱不字旁勒之今案见津逮本易林据订又舍作危】 又贲之怕曰舍车而徒亡其驳牛虽老白头酒以消忧 【○王石华校从改徒六改亡朱改牛今案津逮本易林又老作丧消作疗】 又睽之兑曰黄马渌车驾之天都赞善达能使我无忧 【○严氏校于赞善句旁着数圈示古本之异今案津逮本易林渌作绿天作大善达作达才】 尚书曰武王戎车三百两与受战于牧野 【○今案见牧誓序御览七百七十一引戎作革陈本雨作乘乘下多引虎贲三千人句又本钞一百一十八攻战篇引仍作戎惟两作辆考后汉吴佑传注车有雨轮故称雨是雨辆通用字耳】 尚书中候曰秦缪公出狩天震大雷下有火流为白雀衔丹书集公交车 【○今案本钞一百五十二雷篇引脱火字火下有流字已据补考艺文类聚九十九引中候作有火流下陈本并脱下流二字】 周书曰晋师旷使于周周太子晋赐之乘车四两 【○今案读骚楼本周书太子晋解两作马】 韩诗外传曰齐庄公出猎有螳蜋举足将搏其轮问其御曰此何虫也御曰此螳蜋也其为虫知进而不知退不量力而轻就敌庄公曰此以为人必为天子勇士矣于是回车避之而勇士归焉诗云汤降不迟 【○严氏校从焉字勒断以下作另为一条误矣今案汉魏丛书本外传卷八不迟下尚有圣教日跻句是连文也陈本庄公曰下脱此字天子作天下归焉作归之又之下竟注一补字据为己有本钞如此类者不可胜举】 诗曰狐裘蒙戎匪车不东 【○今案见邶风旄邱篇】 惠而好我携手同车 【○今案见诗邶风北风篇】 又曰有女同车颜如薆华 【○今案近本诗郑风有女同车篇作舜考韵会薆即木槿陆佃云取一瞬之义亦作舜亦足与古本作薆之一证】 蟋蟀在堂役车其休庶人乘役车役车休农功毕 【○严氏校以乘役二字误乘之候旁勒之今案庶人以下见诗唐风蟋蟀篇郑笺陈本俞本脱此条】 子有衣裳弗曳弗娄子有车马弗驰弗驱 【○今案见诗唐风山柜篇】 又出车劳还帅也我出我车于彼郊矣设此旐矣建彼旄矣 【○今案见小雅出车篇序帅作率本钞几率多作帅】 又曰哀我征夫朝夕不暇有栈之车行彼周道 【○今案见诗小雅何草不黄篇】 牧野洋洋檀车煌煌 【○今案见诗大雅大明篇】 周官大司马职曰中冬教大阅司马振铎羣吏作旗车徒皆作鼓行鸣镯车徒皆行及表乃止三鼓摝铎羣吏弊旗车徒皆坐又三鼓振铎作旗军徒皆作鼓进鸣镯车骤徒趍及表乃止坐作如初乃鼓车驰徒走及表乃止鼓戒三阕车三发徒三刺 【○今案见周礼夏官陈本改引中夏教茇舍一则作补殊非本钞之旧】 周官司烜氏曰凡誓执鞭以趍于前且命之誓仆右曰煞誓驭曰车轘誓大夫曰敢不关鞭五百誓师曰三百誓邦之太史曰煞誓小史曰墨 【○今案周礼秋官条狼氏有此段条狼氏实司烜氏之后一职也则本钞司烜氏三字或当日偶笔误耳】 周官曰野庐氏掌达国道路至于四畿凡道路之舟车轚牙者叙而行之 【○今案周礼杰官作轚互者考互古作互见说文或为传钞者所误】 周官曰铄金以为刃凝土以为器作车以行陆作舟以行水此皆圣人之所作也 【○今案见周礼考工记总序】 仪礼曰主人爵弁纁裳乘墨车从车二乘执烛前马妇车亦如之有裧 【○今案见仪礼昏礼】 仪礼曰昏礼云??耳御妇车授绥姆辞不受妇乘以几姆加景乃駈御者代 【○今案通行本??耳作壻駈作驱考方言东齐间??耳谓之倩与壻同又玉篇駈同驱比古本也】 大戴礼曰孔子云吾终日思之不如须臾之所学假车马者非利足而至千里假舟楫者非能水也而绝江海 【○今案见劝学篇吾下有尝字足下有也字至作致楫作檝孔巽轩补注云足下宋本亦脱也字考楫檝通用易剡木为楫书用汝作舟楫是古本皆作楫也又荀子引大戴海作河】 又曰御者同是车马或以取千里或数百里者所进退缓急异也治者同是灋或以治或以乱亦所进退缓急异也 【○今案见大戴礼盛德篇】 礼记云兵车不式武车绥旌德车结旌 【○今案见礼记曲礼上篇陈本分作三条并引孔疏作补】 又曰献车马者执策绥 【○今案见礼记曲礼篇】 又曰大夫七十适四方乘安车 【○今案见礼记曲礼上篇陈本多引为人子者二句考曲礼原是两节经文何以合而为一谬矣】 夫为人子者三赐不及车马 【○今案见礼记曲礼上篇】 又曰歬有水则载青旌歬有尘埃则载鸣鸢歬有车骑则载飞鸿 【○严氏校以歬字误分为两字已改正今案见礼记曲礼上篇考古文台止舟两字而为前字又本钞一百二十武功部引载飞鸿句载作戴南昌本亦作载释文云本亦作戴然集韵载与戴通】 又曰问士之富以车数对问庶人之富数畜以对 【○严氏校以数畜上衍则字删之今案见礼记曲礼篇】 又曰君车将驾则仆执策立于马前已驾仆展軨效驾奋衣由右上取贰绥跪乘执筴分辔駈之五步而立君出就车则仆并辔授绥左右攘辟车駈而驺至于犬门君抚仆之手而顾命车右就车门闾沟渠必步 【○严氏校本钞舛误三十二字皆旁勒已照订改今案见礼记曲礼篇通行本筴作策駈作驱是古通用字】 又曰祥车旷左乘君之乘车不敢旷左左必式 【○严氏校以原钞衍九字皆旁勒照删之今案见礼记曲礼篇】 仆国君不乘奇车 【○今案见礼记曲礼篇仆字下有御妇人则进左手六句然后接国君六字或传钞时脱去】 又曰鲁庄公及宋人战于乘丘县贲父御卜国为右马惊败绩公坠佐车授绥 【○今案见礼记檀弓篇陈本贲作奔】 又曰军有忧则素服哭于库门之外赴车不载橐粮 【○今案礼记檀弓下篇根作韔】 又曰五十无车者不越疆而吊人 【○今案见礼记檀弓下篇】 又曰晏子可谓知礼也已恭敬之有焉有若晏子一狐裘三十年遣车一乘及墓而反国君七介遣车七乘大夫五介遣车五乘晏子焉知礼 【○今案近本礼记檀弓下篇两介字均作?经义述闻引此以校通典幸古本之未忘也俞本有脱句已误?矣】 又曰道路男子由右妇人由左车从中央 【○今案见礼记王制篇】 又曰天降膏雨地出醴泉山出器车河出马图先王能循礼以达义体信以达顺故此顺之实也 【○今案见礼记礼运篇陈本雨作露循作修】 又曰天子以德为车目乐为御诸侯以礼相与大夫以法相序士以信相考百姓以睦相守此天子之肥也 【○严氏校因?误臣旁勒之已订改今案见礼记礼运篇以作?古文也】 又曰年不顺成则天子素服乘素车 【○今案见礼记玉藻肩】 又曰凡君召以三节二节以走一节以趋在官不俟屦在外不俟车 【○今案见礼记玉藻篇】 又曰君赐车马乘以拜赐衣服服以拜 【○今案见礼记玉藻篇】 又曰成王封周公于曲阜地方七百里革车千乘 【○今案见礼记明堂位篇】 又曰执君之乘车则介坐 【○今案见礼记少仪篇近本无介字】 又曰武车不式介者不拜 【○今案见礼记少仪篇】 又曰朝廷之美济济翔翔车马之美匪匪翼翼 【○今案见礼记少仪篇近本济济作齐齐】 又曰乘兵车出先刃入后刃 【○今案见礼记少仪篇】 又曰孔子曰车不雕几器不刻镂食不二味以与民同利昔之君子行礼也如此 【○今案见礼记哀公问篇】 又曰席则有上下车则有左右席而无上下则乱于席车而无左右则乱于车 【○今案见礼记仲尼燕居篇近本于席下有上也二字】 又曰君不与同姓同车与异姓同车不同服示民不嫌也以此坊民犹得同姓以弒其君 【○严氏校因原钞脱而字同字姓字皆紏勒今案见礼记坊记据订俞本□示民三句君字误作太子殊谬】 又曰于父之执可以乘其车不可以衣其衣君子以广孝也 【○严氏校以脱衣其二字斜勒之今案见礼记坊记据订】 又曰父母在馈献不及车马示民不敢专也 【○今案见礼记坊记】 又孔子曰有国家者贵人而贱禄则民兴逊尚技而贱车则民兴艺 【○今案见礼记坊记篇经文兴议作兴逊宋影钞改避濮安懿王讳也】 任预礼论条牒曰问外亲服总而从母子功何也以为二女同情同车同母席故母之情而亲之类母所以加也 【○严氏校将军上名字旁勒衍文也】 蔡邕月令章句曰择元辰天子亲载耒耜置之车右亲在者与??卡同车也 【○严氏校旁勒??卡字考无此字疑传钞之误今案马竹吾辑本脱此条】 礼秘仪曰次路其贰车行在后先路行在前 【○今案陈俞本并脱】 乐缚曰信者为四方车伍在中央 【○严氏校旁勒缚字今案乐縳疑作乐纬】 左传曰齐郑盟于石门寻卢之盟也郑伯之车偾于济 【○今案见左氏隐公三年传俞本所引同济下夹注多□风飘入济水也七字】 又曰公孙阏与颖考叔争车考叔挟辀以走子都拔棘以逐之及大逵弗及子都怒秋郑伯伐许考叔取郑伯之旗蝥弧以先登子都自下射之颠 【○严氏校因及误乃蝥弧误搔狐皆旁勒今案见左氏隐十一年传据订陈俞本公孙上多引二句弗及下删去四句】 又曰奚仲为夏车正 【○严氏校因车正误冬字旁勒之今案见左氏定元年传据订】 又曰桓公十五年天王使家父来求车非礼也诸侯不贡车服天子不私求财 【○今案见近本左传与俞本均脱来字】 又曰桓公曰秋大阅简车马也 【○今案见左氏桓六年传陈本同】 又曰齐襄公遂田于贝丘见大豕从者曰公子彭生也公怒曰彭生敢见射之豕人立而嗁公惧坠于车 【○今案见左氏庄公八年传嗁古文也近本作啼】 又曰陈公子完犇齐齐侯使为卿辞曰羁旅之臣幸若获宥及于宽政赦其不闲于教训而免其辠戾施于负担君之惠也所获多矣敢辱高位以速官谤请以死告 【○今案见左氏庄二十二年传其辠作于罪施作弛】 又曰宋南宫万弒闵公曹师伐之万奔陈以乘车辇其母一日而至 【○今案见左氏庄十二年传】 又曰秦伯伐晋卜徒父筮之吉涉河侯车败诘之对曰乃大吉 【○今案见左氏僖十五年传】 又曰晋楚战于邲楚孙叔敖曰进之军志曰先人有夺人之心薄之可也遂疾进师车驰卒奔乘晋军 【○今案近本左氏宣十二年传脱敖字脱可字考上文原有敖字经义述闻春秋中据未改本书钞引亦有可字与　通典十五同自唐石经始脱可字故陈本从而删去陋矣】 又曰楚庄与晋战于邲王乘左广以逐赵旃赵旃弃车走林屈荡抟之得其甲裳 【○今案见左氏宣十二年传】 又曰楚庄王使申舟聘于齐曰无假道于宋申舟曰我则必死王曰汝杀我伐之及宋宋人杀之楚子闻之投袂而起履及于窒皇剑及于寝门之外车及于蒲胥之市 【○今案见左氏宣十三年传陈本汝杀作杀女蒲胥作蒲胥并增引考胥胥之古文也】 又曰庄王伐宋宋人告急于晋晋使解阳如宋使无降楚曰晋师悉起将至矣郑人囚而献诸楚楚子厚赂之使反其言不许三而许之登于楼车使呼宋人而告之遂致其命 【○今案见左氏宣十五年传阳作杨于楼作诸楼致其下有君字陈本亦然】 又曰齐晋战于鞌晋解张御郄克郑丘缓为右郄克伤于矢流血及屦曰余病矣缓曰自始合苟有险余必下推车子岂识之然子病矣 【○今案见左氏成二年传此是永兴节录者陈本与近本郄皆作郄郄本与郄同】 又曰齐晋战于鞌齐高固入晋师桀石以投人擒之而乘其车系桒本焉以狥齐垒曰欲勇者贾余余勇 【○今案见左氏成二年传陈本鞌作莘与通行本同本钞因上下条皆有鞌字致误】 又曰齐晋战于鞌齐师败绩齐使宾媚人赂之晋人不可而使齐之封内尽东其亩宾媚人对曰诗云我疆我理南东其亩今吾子而曰尽东其亩唯吾子戎车是利无乃非先王之命乎 【○严氏校因媚人误媚大旁勒之今案见左氏成二年传据订又原钞误连下条已移正】 又曰韩厥梦子与谓己曰且避左右故中御而从齐侯邴夏曰射其御者君子也射其左越于车下射其右毙于车中 【○严氏校因旦误且中御误众衔曰误日皆旁勒今案见左氏成二年传据订考石经宋本亦作旦】 史记曰尧黄收纯衣彤车乘白马 【○今案见五帝本纪】 又禹平水土陆行乘车水行乘舟 【○今案见史记夏本纪舟作船】 又曰秦武王谓甘茂曰寡人欲客车通三川窥周室死不恨矣 【○严氏校因茂误成川误州皆旁勒今案见史记秦本纪据订又客车作容车】 又曰秦始皇幸梁山宫从山上见丞相车骑众弗善也中人或告丞相后损车骑 【○今案见史记秦始皇本纪原钞幸误韦己订正】 又曰始皇崩于沙丘平台丞相李斯乃秘之不发丧棺载韫车故幸宦者参乘所至上仓百官奏事如故宦者辄从辒车中可其奏事会暑上韫车臭乃诏从官令车后载一乘鲍鱼以乱其臭行从直道至咸阳发丧 【○今案见史记始皇本纪近本韫下添辌字陈俞本亦然惟所引字句与本钞大同小异】 又曰项王西从萧晨击汉军而东至彭城日中大破汉军汉王乃得与数十骑遁去欲过沛收家室而西楚亦使人追之取汉王家皆亡不与汉王相见汉王道逢得孝惠鲁元乃载行楚骑追汉王王急推堕孝惠鲁元车下滕公常下收载之如是者三曰虽急不可駈奈何弃之于是乎遂得脱 【○今妹见史记项羽本纪汉军下有于是大风从西北而起句得脱上无乎字】 又曰项王数侵夺汉甬道范增急围荥阳汉将纪信说汉王事已急矣请为王诳楚为王王可以间出于是汉王夜出女子荥阳东门被甲二千人楚兵四面击之纪信乘王屋车傅左县曰城中食尽汉王降楚三军皆呼万岁汉王乃与数十骑从城西门出走成皋 【○今案见史记项羽本纪无三字】 史记曰项王阆汉王复军成皋乃复引军西拔荥阳诛周苛枞公而虏韩王信遂破成皋汉王跳 【音兆】 独与滕公共车出成皋门北渡河 【○今案近本项羽本纪跳作逃下注索隐曰汉书作跳脱共车二字门北作北门此隋以前史记古本司马贞未及见者足贵也】 又曰武帝时齐人少翁者以鬼神方见上于是乃拜少翁为文成将军文成曰上即与神通宫室被服不象神神物不至乃作画云象车以胜日驾车避恶鬼 【○严氏校以物上脱神字紏勒之今案见史记武帝纪及封禅书皆作画云气车神字照补】 又曰齐桓公欲封禅管仲曰古者封太山禅梁父者皆受命然后得封禅桓公曰寡人西伐东马县车上卑耳之山兵车之会三而乘车之会六纠合诸侯一匡天下诸侯莫违我昔三代受命亦何以异乎 【○今案见史记封禅书纠作九原钞乘车上两字误向已订正】 又曰秦祠畤用木禺龙栾车一驷 【禺寄也寄生龙形于木也】 木禺车马一驷 【○今案见史记封禅书马下原钞脱一字照补】 又曰赵肃侯游大陵出于鹿门大戊午扣马曰耕事方急一日不作百日不食肃侯下车谢之 【○今案见史记赵世家】 又曰秦昭王谓左右曰今时韩魏与始孰强对曰不如王曰其无奈寡人何明矣中旗冯琴对曰王之料天下过矣昔知氏围赵襄子于晋阳之城下者三板知伯行水魏桓子御韩康子参乘智伯曰吾始不知水之可以亡人国今知之汾水可以灌安邑绛水可以灌平阳魏桓子肘韩康子韩康子履魏桓子肘足接于车上而知氏地分身死国亡今秦虽强不能过知氏韩魏虽弱尚贤其在晋城之下此方其用肘足之时也愿王之勿轻易也 【○严氏校因秦误始其误某知误之子御误公卿参误三肘误时并脱韩康子三字氏字足字皆勒出今案见近本史记魏世家据订又下者作不湛者晋城作晋阳易上无轻字】 又曰孔子家大一顷故所居后世因为之庙藏孔子之衣冠琴车书至于汉二百余年不绝 【○今案见史记孔子世家近本家作冢居下有堂弟子内四字】 又曰褚先生云王太后在民间时所生子女者父为金王孙王孙已死武帝立韩王孙白帝曰太后有女在长陵帝驰至长陵使武骑围其宅家人惊恐女亡匿于床下扶持出门令拜谒武帝下车泣曰嚄大姊何藏之深也诏副车载之回车驰遂见太后太后泣下女亦伏地而泣 【○严氏校因扶持误将军姊误娣载之误之载皆旁勒已照改今案见史记外戚世家附褚先生云又驰下有还字】 又曰人有上书告韩信反高帝乃发使告诸侯会陈吾将南游云梦上行未知楚王信郊迎道中高帝顾其武士见信即缚之载后车信呼曰天下已定我固当烹乃赦信为淮阴侯 【○今案见史记淮阴侯传近本游上无南字上行未知作信弗知郊迎句作谒高祖于陈高祖顾其作上令二字与古本稍别】 又曰陈平本时家贫好读书负郭穷巷以弊席为门外有长者车轨 【○今案见史记陈丞相世家为门之下作然门外多有长者车辙陈本改引汉书无贫好读书四字】 又曰梁王阴使人刺煞袁盎上怨望于梁王梁王因上书请朝既至关芽兰说王使乘布车 【○洪氏校因既下衍为太子四岁废为七字删之今案见史记梁孝王世家原钞所衍七字系从下条窜入者】 又曰临江闵王以孝景前四年为太子四岁废为临江王四年仕侵庙坝垣为宫上征荣荣行祖江陵北门上车轴折车废江陵父老流涕窃言曰吾王不反矣荣至诣中尉府郅都责讽王王恐篡煞 【○严氏校因脱四年字又脱年字车字王字坝误土?端窃误寤诣误诸煞误然皆旁勒之今案见史记五宗世家据订又岁废下有用故太子四字】 又曰孙武者齐人也齐田忌进之威王威王问兵法以为师其后魏伐赵赵急请救于齐威王欲将孙膑膑辞谢曰刑余之人不可于是乃以田忌为将孙子为师居辎车中为其计谋 【○今案见史记孙吴列传人也下有后百余岁有孙膑句其为作坐为】 又曰穰侯之富于王家出关辎车千乘 【○今案见史记穰侯列传之下有属字家作室余同】 又曰范睢微行见须贾贾问秦相张君公知之乎孺子岂有客习于相君者哉睢曰主人翁习之睢亦得谒贾曰吾马病车轴折非大车驷马吾不出睢曰愿为君借大车驷马于主人睢归取大车为贾御入相府谓贾曰待我为君先入通相君良久贾问门下曰范睢不出何也门下曰向者乃吾相君也贾肉袒膝行谢罪 【○严氏校因原钞贾问作问贾张下脱君字通相作相通谢罪作谢之皆旁勒之今案见史记范睢列传据订又翁习下尚有知字】 又曰廉颇曰我为赵将有攻城野戢之功而蔺相如徒以口舌为劳而位反居吾上相如闻不肯与会每朝时常称病不欲与争列已而相如出见廉颇相如引车避之 【○严氏校战野改野战见出改出见今案史记廉蔺列传脱反字陈本亦然并脱每朝至争列十一字】 又曰孝文帝出赵同骖乘哀盎伏车前曰臣闻天子所与共乘舆者皆天下豪侠今汉虽乏人独奈何与刀锯之人载于是上笑下同同泣而下车 【○严氏校凡与近本不同之字皆勒出今案见史记袁盎传据订又乘舆作六尺舆豪侠作豪英之人作余人载陈本则赵同作赵谈豪侠作英豪余与近本史记固本钞不同之字窃谓古本如是未可擅改也】 又曰孙叔敖为楚相俗好卑车王以卑车不便马欲下令使高之相曰令数下民不知所从不可王必欲高车臣请教闾里高其捆乘车者皆君子王许之居半岁民悉自高其车 【○严氏校者车改车者又卑下脱车字脱高之五字皆旁勒今案见史记循吏传据订卑车作庳车陈本便下添舆字捆上有车字君子下多引君子不能数下车句】 又曰湻于髠者齐之赘??耳也滑稽多辨数使于诸侯未尝屈辱齐威王八年楚大发兵加齐齐王使髠之赵请救兵赍金百斤马十驷髠仰天大笑王曰先生少之乎髠曰今者臣从东方来见道旁有一穰田者操一豚蹄酒一盂而祝曰瓯寠满舟污邪满车五谷蕃熟穰穰满家臣见所持者狭而所欲者奢故笑之于是齐王乃益金千镒白璧十双车马百驷髠辞而行至赵赵王与之精兵十万革车千乘楚闻之夜引兵而去矣 【○严氏校以多误外脱蹄字与字皆旁勒今案见史记滑稽列传据订又近本??耳作壻马十之上有车字穰田作禳田满舟作满篝考??耳即壻也详上】 皇甫谧帝王世纪曰秦车马曰乘舆出曰车驾 【○今案陈俞本脱】 汉书曰建元元年孝武帝遣使者安车蒲轮束帛加璧征鲁申公 【○今案见武帝纪而陈本改引儒林申公传何耶】 又曰虎贲校尉掌轻车 【○今案见汉书十九百官表上】 又曰霍去病出击胡大获浑邪王率兵数万众来降于是汉发车三万两迎之既至受赏赐及有功之士其岁之费凡百余巨万 【○今案近本汉书霍去病传云去病将兵往迎之浑邪王先诣行在所其众降者数万人至长安天子赏赐数十巨万又汲黯传匈奴浑邪王率众来降汉发车三万乘费以巨万百数又云虚府库赏赐又史记平准书正率下无兵字两作乘皆与本钞少异此古卒之不同处原钞车误军照史汉改正】 又曰万石君石奋孝景季年归老于以岁时为朝臣过宫阙门必下车趋见路马必轼焉 【○严氏校因老误先路马误马车皆旁勒今案见汉书万石君传据订又阙门作门阙陈本将首二句倒置归上添引以上大夫据五字焉下又多引二句】 又曰万石君徙居陵里其子内史庆醉归入外门不下车万石君闻之不食庆恐肉袒谢罪不许举宗及兄建肉袒万石君逊曰内史贵人入闾里里中长者皆走匿而内史坐车中自如固当乃谢罪 【○严氏校因徙误从恐误忌旁勒之今案见汉书万石君传据订又长者作长老乃谢罪作乃谢罢庆本肉袒下多请字原钞让改逊详本篇上】 又曰袁盎道逢丞相申徒嘉下车拜谒丞相 【○今案见汉书袁盎传丞相下脱从车上谢袁盎六字史记列传亦同】 又曰卫青军出塞千余里见单于兵陈而徒于是青令武■〈罡刂〉车自环为营张晏曰兵车 【○今案见汉书卫青传下有张晏注原钞误何晏已改正又史记列传■〈罡刂〉作刚但其乐书而民刚毅句又作■〈罡刂〉是二字可通用陈本删于是以上作卫青见匈奴以武刚车又删张晏五字】 又曰刘屈牦为丞相是时治巫蛊狱急内者令郭穰告牦与贰师共祷祠欲令昌邑王为帝有司按验至大逆不道诏载屈牦厨车以狥要斩东市 【○严氏校因脱载字厨字东市误于是怕旁勒今案见汉书刘屈牦传据订】 又曰田千秋为相上优之朝见得乘小车入宫殿中故号之曰车丞相 【○今案见汉书本传车千秋本姓田陈本相字下照添年老二字】 汉书曰霍光字子孟武帝时为奉车都尉光禄大夫出则奉车入则侍左右出入禁闼二十余年 【○严氏校因都上衍骑将军三字出则句奉误乘皆旁勒今案见霍光传据订陈本竟改霍光为严光谬甚】 又曰霍光奏可遣刘德至曾孙尚冠里舍洗沐赐御府衣太仆以軨猎车奉曾孙就齐文颖曰如小车前有曲舆不衣也 【○严氏校于奏字孙字舍字府字旁勒误矣今案近本汉书卷八宣帝纪遣刘德作遣宗正德赐上脱洗沐二字奉下有迎字齐下有宗正府三字小车上作軨猎二字又本钞将奉曾孙就齐五字紊入下条及曲误典己订正】 世说曰軨猎车 【○今案軨猎车三字已见上条且上下皆引汉书此作世说脱去正文恐误姑存之】 汉书曰卫尉敞病甚成帝拜子涉为侍中使绿车送卫尉舍 【○严氏校因本钞脱涉字斜勒之今案见汉书金日殚附子微传据订】 又曰薛广德为御史大夫有疾乞骸骨赐安车驷马黄金六十斤罢广德为御史大夫凡十月免东归沛太守迎之界上沛以为荣悬其车以传子孙 【○严氏校旁勒罢夫免归四字非是今案见汉书薛广德传近本又脱有疾二字陈本改引列传上半且污车轮一则大改旧钞面目谬甚】 又曰邴吉为丞相驭吏嗜酒数逋荡尝从吉出醉欧丞相车上西曹主吏白欲斥之吉曰以醉饱之失去士使此人将复何所容西曹弟忍之此不过污丞相车茵耳遂不去也 【○严氏校弟字旁勒河即今案见汉书丙吉传弟忍作地忍李奇注云地由第也师古曰地亦但也考第弟亦古通陈本亦改欧为□□□汉书严助传欧泄□□四字已用之】 又曰夏侯胜字长公征为博士光禄大夫会昭帝崩昌邑王嗣立数出胜当乘舆前谏曰天久阴而不雨臣下有谋上者陛下欲何之王怒缚以属吏 【○严氏校因字误自胜误腾旁勒之而陛误阶未勒何也今案见汉书夏侯胜传据订】 又曰韩延寿字长公为东郡太守尝出临上车骑吏一人后至勑功曹议罚白还至府门门卒当车而言曰孝经云资于事父以事君而敬同故母取其爱而君取其敬兼之者父也今旦骑吏父来至府门不敢入骑吏闻之趋走出谒会明府登车?钦父而见罚得毋亏大化乎延寿曰微子太守不自知过 【○严氏校旁勒守字出字恐误今案汉书韩延寿传而言曰三字作愿有所言延寿止车问之卒曰十二字原钞还误远旦误且父误大明误盟?敬作臣钦亏大化误戏父代皆已据汉书订正惟敬改钦宋影钞避翼祖讳也】 又曰哀帝时南郡江中多盗贼拜萧育为南郡太守上以育耆旧名臣乃以三公使车 【使车者乃三公奉使之车也如安车】 载育入殿中受策曰南郡盗贼为害朕甚忧之以太守威信素着其于为民除害安黎元而已亡拘于小文加赐黄金二十斤育至南郡盗贼乃静 【○今案见汉书萧望之附育传黎元作元元使车者三句是孟康注也原钞萧误肖脱耆字亡字乃以下衍安车二字已据订正】 又曰杨子云甘泉赋云敦万骑于中营兮方玉车之千乘声駍隐以陆离兮轻先疾雷而馺遗风 【○严氏校以雷误当馺误骏皆旁勒今案见汉书杨谯传据订宋本文选亦同】 汉书曰陈遵为河南太守而弟级为荆州牧当之官俱过长安富人故淮阳王外家左氏饮食作乐后司直陈崇闻之効奏遵乘蕃车入闾巷 【○严氏校因河上脱为字之上脱闻字又级误乃当误尝崇误从劾误劫皆旁勒之今案见汉书游侠陈遵传据订又蕃作藩考诗四国于藩相通字也】 又曰初楚主侍者冯嫽尝持汉节为主使诸国钦信之号曰冯夫人为乌孙右大将妻右大将与乌就屠相爱以汉兵方出见灭不如降愿得小号宣帝征夫人自问状遣谒者竺次期门甘延寿为副送冯夫人夫人锦车持节诏乌就屠诣长罗侯赤谷城立元贵靡为大昆弥 【○严氏校因原钞脱楚字右字相爱字遣字次字诏乌字又诣误诸弥误纶皆旁勒淮问字误勒耳今案见汉书西域传据订又敬改钦详本篇上】 又曰孝武卫后字子夫为平阳主讴者帝祓霸上还过平阳主赐金千斤主奏子夫送入宫子夫上车主拊其背曰行矣强饭勉之即贵愿无相忘 【○严氏校因原钞贼跋误被拊误持饭误饮又脱赐字皆旁勒今案见汉书外戚子夫传据订史记亦同已改正】 又曰孝昭上官皇后祖父桀陇西上邽人也少时为羽林期门郎从武帝上甘泉天大风车不得行解盖授桀桀奉盖虽风常属车雨下盖辄御上奇其壮力迁未央厩令 【○严氏校以原钞陇西句误陇上邽西邦人也又脱门字盖误善雨误雨皆旁勒之今案见汉书外戚孝召上官皇后传据订】 又曰王莽大赦天下五威将乘干文车 【画天文之象于车】 驾坤六马 【坤为牝马六地数】 背负鷩鸟之毛服饰甚伟每一将各置左右前后中帅凡五帅车服驾马各如其方面色数将持节称太乙之使帅持橦称立帝之使策命曰普天之下迄于四表靡所不至 【○严氏校将本钞橦字着两圈以其仍百本也饮案近本汉书王莽传撞作幢考玉篇撞竿也或作幢西京赋都卢缘橦是相通之字又本钞注郑注也原误大写今改夹注亦照本钞例耳】 东观汉记光武纪曰上发荆南至呼沱河津吏还言水深无渡左右皆惶惧上令王霸前瞻水霸欲如实还报恐惊官属即直言可渡即遂前比至河?合可屦未毕数车而?还陷 【○严氏校因还误迁比误北脱数车而三字皆旁勒已订改今案聚珍本王霸传上发八字作上南至下曲阳滹沱河又津吏作导吏惧作畏屦作渡姚辑本屦作履余亦小异本钞以入光武纪古本如此】 又曰上发至饶阳称邯郸使者入传舍厨吏方进食官属从者饥遮夺之吏卒惊起聚语乃椎鼓数十通诈言邯郸将军至官属皆惧失色上临升车还坐曰请邯郸将军入久乃升后有传呼寺门开之是雒阳吏耳 【○今案见聚珍本东观记卷一光武纪发作驰厨作传遮作争吏卒惊作吏疑其伪进食下无官属二字无惧字临字乃升作乃去无后有以下姚辑本无发字余与聚珍同又本钞开字疑误】 又曰初王莽之遣王邑欲盛威武?震山东兵甲冲棚战攻之具甚盛 【○今案御览三百三十六引东观汉记棚下有干戈旌旗四字聚珍本亦然原钞脱威兵棚攻具五字已照补】 又曰上东西赴难以车上为家传荣合战跨马操兵身在行伍 【○今案聚珍本姚辑本东观记脱此条传荣句疑有误】 又曰下江王风王延兵侵疆与荆州牧战钩牧车屏??屏泥刺欵欵陪乘度足以得收然不敢害尚愿望赦 【○严氏校风延??屏收四字皆旁勒今案四余堂校刊书钞本风作凤延作匡收作牧又删??屏字考范书创立传注引续汉书作钩牧车屏泥刺杀其骖乘劳笙士读书杂识卷二驳严校本云上欵疑杀字下欵字衍窃以为欵欵当作杀其二字劳说亦未尽善也】 又曰建武十七年上避仕正殿读图谶多御庑下浅露中风疾苦眴甚左右有白大司马史病不能摇动自强出乘车行数里病差于是车驾宿偃师 【○严氏校眴字旁着两圈今案聚珍本及姚本东观记光武纪眴皆作眩范书亦然考楚辞九章眴兮窈窕史记项梁眴籍皆作眴古本如此本钞又衍安字皆误若史误吏巳照订正】 又曰建武二十五年南单于遣左贤王击北军于北单于震怖却地千余里十三年中工官作橹车成可驾数牛尝送塞上议者见车巧相谓曰谶言汉九世当却夷千里寍谓此邪圣人之文与天券契及胡隤怀数月而卑 【○今案聚珍本东观记脱此考范后汉书卷一下光武纪有建武至余里三句无震怖句无十三年以下又卷百十九南匈奴传无余字无十三年中工官六字橹车作楼橹送作置议者见车巧作时人见者却夷作却北狄地无圣人以下又本钞怀字卑字亦疑有误】 又曰建武十六年是时名都王国有献名马宝剑直百金马以驾鼓车剑以赠骑士 【○严氏校以金下脱马字斜勒之今案见聚珍本东观汉记卷一光武纪据补】 又曰元和三年勑道桥所过历林木防盖管今方春月毋得斫伐辂车可引避也 【○今案见御览十九引东观汉记元和三年作章帝行幸历林六字作历树木斫伐作有所伐聚珍本章帝纪三年作元年桥作路无今字月作日余与御览同】 又曰耿弇讨张步与济南王费邑合战大破之斩邑首传诣行在所断贼头入示巨里归其亲属外以执为思内臣怖之 【○今案聚珍本姚辑本东观记耿弇传脱此范后汉书四十九弇传四十二张步传多有不同又本钞以执句疑有误】 又曰寇恂为颍州守杀执金吾贾复部将复耻之欲手剑击恂恂遣谷崇以闻上征恂恂至入见时复在前欲起上曰天下未定两虎安得私鬬今日朕分之于是受赐极欢宴遂同载车出相与结厚 【○今案聚珍本东观汉记卷九寇恂传无击字恂遣句作恂以状闻入作乃在前作先在座无今日以下又考范书本传受赐作并坐无宴字末作遂共车同出结友而去陈本前采东观后采范书并增改一二字殊谬本钞征字缺末笔宋影钞避仁宗讳也】 又曰寇恂为河内守上即位高邑军食急恂?骊马送縠前后不绝 【○今案聚珍本姚辑本东观汉记寇恂传只有首句余脱考光武纪亦不符惟范后汉四十六本传云光武即位军食急乏恂以辇车骊驾转轮前后不绝尚大同小异耳】 又曰光武尝与朱福共车而出过候司隶陈崇崇南阳人也与上通家福持车在外以为上当自达道今崇请之上不说辞出就车崇大笑曰独我当相见念卿不复故不道也常戏狎之如是福愈恭慎自附 【○严氏校云案朱佑当作朱福慎字误作庙己改又案此二条当先后易置亦己照移今案聚珍本姚辑本东观记只有常与一句以下皆脱惟于光武下多引在长安时四字】 又曰朱福字仲光南阳宛人也上为舂陵侯讼逋租于大司马严尤时福亦为复阳侯讼逋租于尤尤止车独与上语不视福等上归巇福曰严公宁视卿耶 【○严氏校云案范书朱佑传注引东观汉记曰佑作福避安帝讳又云案辑本以此入光武纪据此当入朱福传又云此条当先后改置己照移今案聚珍本姚辑本东观记朱佑传光作先无南阳以下卷一光武纪有上为舂陵以下复阳侯作一舅字无等字原钞朱误李又脱误十余字已照聚珍订改】 又曰铫期为太中大夫从到雒阳拜为卫尉是时陇蜀未降麻赋往□□屯上轻与期门近出期当车前叩头曰臣闻古今之戒变生不意诚不愿陛下微行数出有诏车骑罢还 【○今　案姚辑本聚珍本东观记脱考范书铫期传无是时十字当车句作颈首车前有诏句作帝为之回舆而还】 又曰臧宫字君翁为建威将军将兵击诸郡中至中卢屯骆越是时公孙述将田戎任满与汉军相距于荆门诸将战数不利越人谋欲畔汉附蜀宫兵少不足以制也会属县送委输牛车三百余两至宫即设变夜断城门限令委输车回转出入隆隆至明越人候伺者闻车声不绝而门限断以官兵大来乃奉牛酒劳军由是遂安 【○严氏校因原钞脱击字至字衍武字月字又骆误石至宫误利害皆旁勒之今案见聚珍本东观记臧宫传据订又建作辅畔作叛宫即九字作宫夜使锯断城门限宫兵作汉兵御览四百九十四引更畧考书畔官离次是畔字古本如是】 又曰傅俊以建武二年从至河内时渔阳未下遣俊持节使征宛王刘赐迎光烈皇后于淯阳邓奉家时为皇后佑落车发至宛迎宁平公主 【○今案聚珍本姚辑本东观记皆脱考范汉书卷十上阴皇后纪云后随家属徙淯阳止于奉舍光武即位令傅俊迎后与胡阳宁平主诸宫人俱到洛阳可借证也又原钞佑落二字疑误】 又曰伯升作攻城鬬车上曰地车不可用谁当独居此上者伯升曰此兵法也上曰兵法但有所图画者　实不可用伯升遂作之 【○今案见聚珍本东观记卷七齐武王演传本钞居误车照改御览三百三十六亦引东观稍畧姚本脱】 又曰盆子见众拜恐惧啼泣从刘侠卿居为盆子制朱绛单衣半头赤帻直綦履盆子朝夕朝侠卿礼之数祠城阳景王使盆子乘军中鲜车大火马至祠所盆子时欲出从牧儿侠卿怒止之军入左冯翊至长安舍盆子乘白葢小车有尚书一人亦小车绛袍衣裳相随军中皆笑诸牧儿共呼车曰盆子在中时欲駈出前车不肯避也 【○严氏校以白莽误曰益旁勒之今案聚珍本东观汉记刘盆子传原钞拜上脱二字拜下脱四字卿下脱一字朱上脱一字据补景王以下但云使盆子乘车入长安八字而已白葢二字考见本篇下晋起居注今已订改】 又曰更始死后赤眉转从南山下号称百万众盆子乘王者车驾三马从数百骑罢歌吹之者廪食弃其数车道中侍从者稍落 【○今案聚珍本姚辑本东观记脱考范后汉书四十一盆子传无罢歌以下无转从句惟百骑下有乃自南山转掠城邑八字原钞之者二字疑误】 又彭宠□元始中迁河南太守至渑池夜逢小贼叩马宠下车曰将军哀之车中有监御史马况奏举宠乃坐免 【○今案聚珍本姚辑本东观汉记脱此条范书亦无原钞监字疑误】 又曰侯霸字君房河内密人也为临淮太守郡以致治更始元年遣谒者侯盛荆州刺史费遂赉玺书征霸百姓老弱相号哭遮使者车或当道卧皆曰愿乞赐留 【○今案聚珍本东观汉记侯霸传无河内三句作王莽败霸保守临淮百姓大作号呼哭泣无车字愿乞句作愿复留霸期年原钞脱为字盛荆误武阳征误复遮误远卧误弘已据订】 又曰马援从容谓官属曰吾从弟少游尝哀吾慵慨多大志曰士生一世但取衣食裁足乘下泽车御欵叚马为郡掾吏守坟墓乡里称为善人斯可矣致求盈余但自苦耳 【○今案见艺文类聚九十三引东观汉记无裁字掾守致求作求益聚珍本姚辑本脱从容二字慷慨二字】 又曰马援振旅还京师赐衣服酒?什器粟五百斛侯车一乘朝见位次随九卿之口 【○今案见聚珍本东观汉记马援传无赐衣下十二字无朝见下九字考范后汉五十一本传亦无衣服至侯十二字无随字之字】 又曰上尝自见诸郡计吏问其风土及前后守令能否蜀计掾樊显进曰渔阳太守张堪昔在蜀其仨以惠下威能讨奸前公孙述破时珍宝山积卷握之物足富十世而堪去职之日乘折辕车布被囊而已 【○今案见本钞三十六廉洁篇引布上有白字又三十九施惠篇引仁以作仁足自见作召见类聚七十引东观汉记自亦作召布上无白字陈本改引后汉上作光武自亦作召余同聚珍本妹本皆脱】 又曰茨充举孝廉之京师道杀一马不能烦不服假赁充到前亭辄舍车持马还相迎乡里号之曰一马两车茨子河 【○今案见范后汉书循吏卫飒传注茨充字子河又引东观汉记道杀十一字作同侣马死余同聚珍本姚辑本东观记茨充传亦然本钞烦字疑误又亭上脱前字已照补】 又曰郭丹从师长安买符入函谷关乃慨然叹曰丹不乘使者车终不出关既至京师尝为都讲诸儒咸钦重之更始二年三公举丹贤能征为谏议大夫持节使归南阳安集受降丹自去家十有二年果乘高车出关如其志 【○严氏校旁勒尝字恐误今案见聚珍本东观汉记郭丹传终不句作不出此阙脱诸儒六字姚辑本又脱安集句余与聚珍同初学记十二引作尝为作十三年余亦与聚珍河东钞函误幽贤下脱能字归下衍同字已订正】 又曰魏伯字乔卿济阴人也建初中为郎伯孤兄弟子来候伯以所乘车马遣送　之归至成皋郎官有乘皂盖车者见兄子乘车疑而格杀之伯闻悲泪昼夜泣涕生病 【○严氏校因葢车下衍初见二字乘下脱车字皆旁勒今案见聚珍本东观汉记魏霸传据订又无归字生作至考泊亦同霸原钞子来侯上疑脱兄字】 又曰章和二年帝崩廉范犇赴钦陵还入城见道中有诸生乘小车马预死泥中诸生立旁时范问为谁所从来生曰庐江太守掾严麟为太守奉章来吊范见而愍然令从骑下马与之 【○今案御览四百二十引东观记章和六字作肃宗崩钦作教还入以下至来吊作时庐江郡严麟奉章吊国俱会子路麟小车涂深马死不能自进六句又令作命考聚珍本廉范传钦亦作敬预作顿曰作白见而愍三字作恻余悉同敬改钦详本卷上】 又曰王阜字世公蜀郡人少好经学年十一辞母欲出精庐尚以少不见听后阜窃书诵尽日辞欲之犍为定生学经取钱二千布二端去母追求到武阳北男谒舍家得阜将还后岁余白父升曰令我出学仕宦傥至到今毋乘跛燛车升怜其言听之定所受韩诗年七十为贪侍谋童子传授业声闻乡里 【○严氏校因原钞经学误经举十一误士犍误捷定生误生定北误比父误宁?误邻皆已旁勒今案聚珍本东观汉记王阜传据订又无尚字取作携升作升余同其夹注云此段文义难明疑有脱误陈本改引谢承汉书文较简惟七十作十七合】 又明德后曰吾万乘主身服大缣左右无熏香之饰前过濯龙门上见外家问起居车如流水马如游龙仓头衣绿■〈糹冓〉领袖正白顾视御者不及之遂不谴怒但绝其岁用冀以默止讙耳 【○严氏校以原钞熏误董饰误余遏误逋绿误缘顾误头御者误傍卿谴误及讙误谨皆旁勒之今案见聚珍本东观汉记卷六马皇后传已据订又无外字无仓头至及之十六字遂作亦余同又范书马后纪有之惟不及之作不及远矣】 谢承后汉书董昆字文通初为司农帑丞得迁巨鹿太守载三车钱谷所出给见在券薛臣自随论者咸为主内实贪秽外求虚名连车重载此必不空诏书后覆大司农帑藏钱谷前主者有出入征见昆讨板悉载三车蒯诸宫无它物章帝嘉之擢为楚郡太守 【○严氏校云案范书无此人今案姚辑本汪辑本谢书亦脱惟本钞七十九孝廉篇引会稽先贤赞有董昆字文通五字亦未尝无其人也但原钞文理舛误甚多无从校改】 又曰峻字伯师下邳余之也峻承丰疾世履贫俭少丧二亲为邑功曹吏无车马因相出飨勑诸曹掾吏各自具车不得共载从行功曹书佐时召陈常曰相除录进峻口直笈到立传学颜氏春秋鲁诗 【○严氏校云按范书无此人并余之二字曰字皆旁勒今案汪辑本姚辑本谢书及陈俞本皆脱考四录棠校刊书钞本余之作徐人劳笙士读书杂识卷二据后汉书顺帝纪赵峻注云峻字伯师下□徐人也与此正合峻上当缺赵字】 又曰范巨卿者与张元伯为友元伯亡时葬引柩不入圹妻曰亡者有遗恨必待范先生耳须臾巨卿乘素车白马号哭而至矣 【○严氏校云案范书元伯临尽叹曰恨不见吾死友此当脱恨字已补今案姚辑本汪辑本谢书及御览四百七十引妻曰以下皆作其母语辞亦畧异】 又曰朱震字伯厚陈留人也初为州从事奏济阴太守单??干赃罪并连??干兄中常侍车骑将军超桓帝收??干下廷尉?遣超谢三府谚曰车如鸡栖马如狗疾恶如风朱伯厚 【○今案类聚九十三引无陈留句从上无州字无桓帝至谢狱十二字余同姚辑汪辑谢书及御览八百九十四引亦然考本钞中在篇引则州作部亦有车如二句又三匡字阙末笔宋影钞避艺祖讳】 又曰杨璇字机平为零陵太守时仓梧桂阳猾贼啸聚璇乃特制马车数十乘以绯囊盛石灰于车上系布囊于马尾又为兵车谷拏克期会战乃令马车居前顺风鼓灰贼不得视以火烧布布燃马惊奔突贼阵羣寇波骇 【○严氏校云亦见范书二十八令案御览四百四十八引谢书杨璇五字作杨璇啸聚作攻绯作绯布囊作布索无又为八字顺作从羣寇句作六陂之余同汪辑本谢书机作玑啸作相脱乘字余与御览同又考本钞一百三十六囊篇引范书亦作杨璇作绯囊作市囊】 司马彪续汉书五行志曰桓帝之末京都童谣曰白葢小车何延延河间来合谐案解犊亭属饶阳河间县 【刘昭补注云臣昭案郡国志饶阳本属涿后属安平灵帝既是河间王曾孙谣言自是有征无俟河间之县为验】 居无几何桓帝崩使者与解犊侯皆白葢从河间来延延众多?也 【○今案鳱钞属饶阳六字误作夹注又续误续己订正俞本脱此条陈本以车延延三字作标目夹注引至合谐止姚辑本续汉书以童谣附末】 又五行志曰桓帝之初京都童谣曰城上乌尾毕逋公为吏子为徒一徒死百乘车车班班入河间案此谓为政贪也城上乌尾毕逋者处高利独食不与下共谓人主多聚敛也公为吏子为徒者蛮夷叛逆父既为军吏子为徒卒往击之一徒死百乘车者言前一人往讨胡既死矣后又遣百乘车往也车班班入河间者言上将晏驾乘车班班入河间迎灵帝也 【○严氏校于晏驾二字旁着圈示古本不同也今案续汉书五行志一徒卒作卒徒晏骂作将崩俞本脱陈本以车班班三字作标目夹注引童谣全文】 又曰侯览兄参为益州剌史民有富者辄诬以大逆皆诛灭之没其财物以万亿计太尉杨秉奏参槛车征□于道自杀京兆尹袁逢于旅舍阅参辎重三万余两皆金银珍玩不可胜数 【○今案御览四百九十二引民有二字作丰没其作没入无以万句秉误衷两作斤余同汪辑本续汉书征下不空格余与御览同】 又曰锺离意迁鲁相治孔子堂及车皆更漆修饰之 【○今案姚辑汪辑本续汉书锺离意传及俞本脱此条考范书七十一意传无治孔以下迁作出为陈本以夫子车三字作标目夹注引意别传数行】 又曰永平九年诏书为四姓小侯开学置五经师张酺以经选授于南宫除广平王郎每朝会辄讲上前音动右左论茌应对常合上意久之赐车马衣被擢为郎中 【○今案姚辑汪辑本续汉书脱考范书张酺传经选作尚书教广平王作为无每期会三字上作御无音动八字被作裳郎中作中郎将又汪辑本张璠汉记张酺传有每朝三句】 又曰袁绍五世公族尝除濮阳长以母丧去官服乘甚盛入累叹曰吾车服岂可使许子将见之古乃谢遣宾客以单车骑 【○今案姚辑汪辑本续汉书脱考范书一百零四上袁绍传只有尝除至去官十字余无】 又曰贾琮为冀州剌史旧传车骖驾迎于州界及综之郡升车乃言曰刺史当远视广听紏察美恶何反垂帷以自掩乃命御者褰之百城闻之自然震悚 【○今案姚辑汪辑本续汉书均脱据范书六十一贾琮传旧下有典字驾下有垂赤帷裳句之郡作之部余同考类聚五十引谢承书旧下有典字闻之作闻风余同又汪辑本张璠汉记亦有此文冀州作荆州】 华峤后汉书曰袁忠字正甫初平间为沛相乘荜车到官以清亮称 【○今案姚辑汪辑本华峤后汉书脱袁忠传】 又曰建武二十八年桓荣为太子少傅赐以辎车乘马荣大会诸生陈其车马印绶曰今日所蒙稽古之力也可不勉乎 【○今案姚辑汪辑本华书及俞本皆脱本钞年上脱八字据范书六十七桓荣传补余同陈本与本钞悉同而亦作为补注谬甚】 薛莹后汉纪曰光武征伐尝乘革车羸马公孙述破益州送乐器旅车乘舆什物然后备 【○今案姚辑汪辑本薛莹后汉纪及陈本俞本皆脱此条考范书卷一下光武纪什作法余同御览九十引东观记革车作革舆无什字余亦有微异】 袁崧后汉书曰蔡顺母生时畏雷母死之后有雷顺走至墓侧曰顺在此太守韩崇怕差车每雷顺乃乘至冢所 【○今案姚辑汪辑本袁崧后汉书脱蔡顺传陈俞本亦脱】 范晔后汉安帝纪曰殇帝崩太后与兄车骑将军邓骘定策禁中其夜使骘持节以玉青盖车迎帝齐千殿中 【○严氏校因原钞脱策字葢误益皆旁勒今案见范书卷五据补范书】 又曰和熹太后临朝宫人并归园太后赐周冯贵人玉青盖车彩饰客骖马各一驷 【○严氏校因原钞熹误嘉宫误官周误因皆旁勒今案见范后汉卷十上和熹邓皇后纪据补】 又曰神图为凉州刺史甚得百姓欢心被征迁汉阳太守戎男送至汉阳 【○今案此条有脱误】 又曰种暠与相识谢千里不得乘车 【○严氏校因种误吴旁勒之今案陈本俞本脱此条考范后汉八十六种暠传识作揖余同】 袁宏后汉纪曰王畅为南阳太守以郡俗奢富欲矫之日衣大布坐羊皮车厩马羸弊而不改 【○今案明本袁宏纪卷二十三日作乃余同陈俞本皆脱此条考范书八十六王畅传富作靡车厩作褥车日作常】 刘艾汉灵帝纪曰熹平元年皇太后窦氏崩于云台殿衣车载到城南丙舍中常侍曹节王甫疾恶窦氏欲以贵人行之车止不役乃发丧公卿以下如会礼 【○严氏校以原钞车误章旁勒之王石华覆校改正】 又曰灵帝中平元年汝南黄巾妖贼彭脱等数万人攻烧属县为害弥广广汉太守赵谦将吏兵攻讨连战克胜斩首折馘生获僭乘黄帐车者上并有黄象人 【○严氏校以原钞害误官脱一广字僭误潜皆旁勒今已订正】 汉献帝起居注曰初天子出到宣平门当渡桥郭泛兵数百人遮桥问曰此天子车耶非不得前刘艾大呼曰是天子也使侍中杨琦高举车帷帝言诸兵汝却可敢迫近至尊也泛兵乃却退 【○严氏校云案魏志芊卓传末引此条今案魏志卷六车传注引献帝起居注门曰作问曰已照订又车耶非作邪车汝却作汝不却又考范书七十二卓传注引桥下无门字车耶非作非车尊也作尊耶陈本非作车前下多引李傕兵数百人皆持大戟在乘舆车左右侍中十八字以下仍加不字】 魏志曰裴潜为代郡太守乌丸王及其大人凡三人各自称单于专制郡事前太守莫能治正太祖欲授潜精兵以镇守之潜辞遂单车之郡单于惊喜脱帽稽颡 【○今案魏志二十三裴潜傅守之作讨之余同惊字上半缺笔详本卷上】 自称益州牧以讨恃维分爪牙 【○严氏校云自称益州牧云云不知何书今案四录堂校刊书钞本云此十二字影宋本连属上条魏志盖误劳笙士读书杂识卷二引华阳国志七云锺会姜维出同车坐同席将至成都自称益州牧以叛恃维为爪牙书钞疑即引此但上有脱误耳讨疑叛分疑为三国志姜维传与华阳国志畧同无恃维为爪牙五字】 常璩华阳国志曰郝伯都阆中人为郡吏太守每见之垂泣伯都请白其故太守曰亡男为人所杀汝身似之故悲感伯都问其雠所在太守曰台阁下可得也伯都乃交游与甘春卿为友共伺雠为吏所得伯都乃还首二人争死会赦得免 【○严氏校云北华阳国志佚文】 吴志曰初兴平中童谣曰黄金车班兰耳闿昌门出天子昌门吴西郭门夫差所作其后孙氏兴 【○今案见吴志卷二孙权传童上有吴中二字昌门至所作十字是裴松之注其后句是虞永兴引证语陈本初下脱兴字岂未知为献帝年号耶亦引至出天子句止其下删去谬甚】 又曰魏黄初二年遣使者邢贞拜孙权为吴王贞入门不下车张昭谓贞曰夫礼无不钦而君自尊大岂以江南寡弱无方寸之刃乎贞遽下车拜昭为绥远将军封由拳侯 【○严氏校以原钞拜误祥大误夫又脱夫车二字旁勒之今案见吴志卷七张昭传据订惟敬改钦详本卷上】 及葬给节僮麾曲葢追锋车鼓吹分士大车皆如魏司空陈秦故事 【○严氏校以此条误连上段因勒断之今案陈俞本脱四录堂校刊书钞本僮作幢分作介又云此二十六字影宋本连国上条误脱书名人名劳笙士读书杂识卷二云此条文义当在下叶王隐晋书司徒石苞薨赐秘器朝服下盖误倒半叶耳今晋书石苞传载苞葬事正与此同】 虞预晋书卢钦为江北都督诸军事平南将军假节给追锋车卧车各一乘 【○严氏校将江字据今本晋书欲改沔考见卷四十四卢歆传锋车亦作锋轺余同】 柒凤晋书曰咸宁中诏赐齐王攸之朝车设旗 【○今案亦见今晋书三十八齐王攸传无设旗二字余同类聚四十五引王隐晋书设旗作乘舆陈本朱误宋余亦同俞本脱】 谢灵运晋书曰建兴四年刘曜权帅羣狄逼于京都内外断绝军不通初长安城中户不盈百万篙棘成林季年亡一旅公私有四乘遂乃君臣窘迫幽辱凶丑 【○今案篙疑作藁】 萧子云晋书曰琅邪武王佃梦假黄钺前后部羽葆鼓吹武纲轻车一乘白葢小车吉凶 【○今案吉凶二字疑有脱误然无可考证】 吴志曰张昭长子承已自封侯少子休袭爵昭弟子奋年未三十造作攻城大攻车为步骘所荐昭不愿曰汝年尚少何为自委于军旅乎对曰昔童汪死难子奇治阿奋实不才耳于年不为少也遂领兵为将军连有功效 【○今案见吴志卷七张昭传三十作二十余说误字已据订】 又曰诸葛恪围新城不克引军出往东兴有白虹见其舡还拜蒋陵白虹复绕其车 【吴录曰恪曰□为河北来哉果为孙峻所杀也○今案见吴志卷七张昭传不克作不拔注脱吴录曰十八字陈本围新城不克作将征淮南引军出作自新城出余同】 环济吴纪曰大皇帝作射虎车为方圆间不置盖一人御之自于中射虎或有猛兽辄犯车上每手击之以此为乐 【○今案陈俞本并脱考吴志张昭传圆作目御之作为御猛兽作逸羣之兽余同】 又曰天纪三年丞相张悌攻车于戏场 【○今案吴志归命侯传注引干宝晋纪襄阳记吴录诸书载张悌事甚详仍无此文陈俞本均脱】 王隐晋书曰梁孝王彤都督梁雍诸军事彤疏食补车幰以为清 【○今案御览六百九十一引王晋书说都督以下十字余同本钞一百四十一幰篇引亦脱疏食二字】 又曰何曾为太宰诏令乘车入殿门 【○今案类聚四十五引王晋书作何曾进位太宰朝会乖与剑履上殿与此微异陈本以乘车入殿四字作标目改引汉书谬矣】 又曰司徒石苞薨赐秘器朝服 【○今案亦见今晋书三十三石苞传同】 何法盛晋中兴书曰司徒郭翻字长翔少有志操不交世事惟以渔钓射猎为娱以车猎去家百余里道中逢一病人以车送之徒步而归【○严氏校以原钞步误涉车误妇皆用旁勒今更正今案亦见今晋书九十四郭翻传无司徒字逢下无一字余同御览五百三引中兴书无志操句及钓射二字去家五字余同陈本脱字长翔三字余亦同】 晋起居注曰太始元年诏曰乘黄厩离车共奉田猎嬉游之事司奏廷尉三官及诸部掾职在邻辇者给白葢小车又给卿尊从官属平兴车六乘重车一乘 【○今案陈俞本均脱】 又曰建武元年有司奏车府令戒严上作高车用杂惣求处给请出上库钱六十七万六千六百今日但治故乃近三十万邪忽使过饰整顿也 【○今案严辑全晋文即据书钞引晋起居注此条删今日以下十八字句法迨有脱误】 又曰咸康元年兼殿中□卫直启作皇后画轮一乘用物诏曰所奏车何乃奢费尔更筹量尚书左仆射王彬奏作皇后重翟车所用物诏曰从约 【○严氏校中字下斜勒疑有脱字也又诏误语画误书彬误作照所订改作下重字旁勒衍文也删之】 又曰晋泰元八年辅国将军谢琰送符坚为臣??车各一乘 【○今案原钞泰误秦已订正为字亦疑误】 又曰泰元十三年皇太妃家季志表陈乘车驾还还动疾年老不堪乘求安车诏听之 【○今案陈俞本脱】 又曰寍康三年守尚书?约列启即曰皇后庙见陵卤簿前即不进解严于不解即建载衣书车稽迟不及行队请坐车及令使 【○洪氏校将不解解字坐车车字旁勒然窜误已不成句亦无可引校】 羊坚等三十国春秋曰晋泰始五年夏四月地震大疫上命医以驷马小车驰救疗 【○今案陈本同俞本脱据隋书经籍志三十国春秋为梁湘东世子萧万撰然亦有题崔晃崔鸿□原钞□□笔三字却必同撰是书人也】 又曰晋元康元年太宰汝南王亮太保卫瓘忌楚王玮人果贑也因议遣诸王之国长史公孙容射舍人岐盛劝王自屈贾后乃言于帝诏留王领太子少传丁卯夜楚王玮公孙容岐盛及积弩将军李肇等围大宰汝南王亮于府府兵皆散遂为岐等所执是时天大热兵人坐亮于车下车人怜之交为之扇玮乃令曰能杀亮者赏布十疋遂为乱兵所害 【○今案陈俞本并脱亦见晋书五十九楚王玮传贑作锐容作宏舍上无射字又无府兵以下】 又曰石勒进攻河东太守邓悠奔于李鸿坞陷勒以悠为参军而悠车所止与胡人邻毂胡人失火烧车勒吏问胡以诬悠悠不与之诤诬听之胡厚德之寻乃遗悠疆马送之逸以报德焉 【○今案疆与强通】 又曰苏峻之将兴兵也祈于钟山庙许尽朱给之车及宏郄鉴又祷于钟山见神谓鉴曰苏峻为逆人神所忿当与蒋子文等锄之社稷不安及也今以愿疏相示于是像移而愿疏□郄鉴知辨峻之必亡焉 【○今案许尽以下八字不安及三字疑有脱误】 又曰后赵沙门吴进言于石虎曰巿运将衰晋当复兴宜苦役晋人以厌其□虎纳之于是使尚书张郡发近邓男女六十万人车十一万乘筑城及长墙于邺北广长五里 【○今案张郡郡字疑误】 又曰王徽之为桓冲参军从冲行值暴雨下马入冲车谓曰公岂得独擅一车不为国士乎 【○今案陈本改引今晋书雨下有徽之因三字入上有排字冲车作车中无不为句】 魏收后魏书曰高祖飨百寮于太极殿诏曰夫骏奔入觐臣下之例程锡马赠车君人之恒惠今诸边君蕃胤皆云集象魏趍锵紫庭贡飨既毕言旋无远各可依秩赐车旗衣马务令优厚 【○严氏校云此太和十七年事又于云字旁着国乞案见魏书卷七下高祖孝文帝纪因近本云已改作虔是古本独异处至觐误勒恒误桓秩误秋已照魏书订正】 又曰延昌元年世宗大赦改年诏立理诉殿申讼车以尽冤穷之理 【○今案见魏书卷八世宗纪原钞讼误颂理误切已照订】 又曰延昌二年世宗御申讼车亲理冤讼 【○今案此见上条】 又曰高肇前缀文乃文昭旺后之兄也初肇西征行至函谷车轴中折皆以为不能获吉还也后为高阳王与领军于忠备壮士杀之 【○今案见魏书八十三下高肇传但今本后为十五字在初肇句上原钞首误昔衍人字后误复与误兴备误为已照订正】 又曰高闾字阎士为太常卿世宗践祚闾累表逊位诏曰光禄大夫辞引见于东堂赐安车几杖事从豊厚百寮饯之犹昔羣公之祖二疏也 【○今案见魏书五十四高闾传原钞阎误阙诏曰误昭受堂误党事误车羣误郡疏误苏均照改正】 又曰高光年老高祖悦之诏光乘车入殿朝贺不拜 【○严氏校云高光据今魏书未见而晋书别有高光非即此也今案劳笙七□书惟识卷二云书钞此光字乃允字之误魏书有高允传】 又曰杨椿迁司徒特进太保加侍中尚书频请归老庄帝允其雅志赐床帐几杖不朝乘安车驾驷马 【○今案近本魏书五十八杨椿传特进作进位无加字尚作上请作乞余同】 又曰杨昱字符晷转太尉掾兼中书舍人灵太后尝从容谓昱曰朕亲姻在外不称人心卿有所闻慎勿讳隐昱于是奏杨州刺史李崇五车载货饷领军元叉太后登召叉夫妻责之 【○严氏校于登字旁着圈因今本已脱示古本之足贵也今案见魏书五十八杨昱传原钞朕误昭史误吏叉误又责误贵已照订正】 又曰勿告国无干有车则少推 【○严氏校云案此在外国传陈俞本均脱】 

　　北堂书钞卷第一百三十九 

　　嘉庆二十年十一月初六日校此卷起至十七日校讫每日黎明即起至二鼓或三鼓就睡穷十二日之力始得清本一卷呜呼难矣乌程严可均记 

　　铁桥先生校书钞 
　　始末见文集中盛 
　　业未竟憯哉仪记 

　　●北堂书钞卷第一百四十　　　车部中 

　　隋秘书郎虞世南撰 
　　南海孔广陶校注 
　　辂二　　　　　　　　　舆三 
　　辇四　　　　　　　　　指南车五 
　　司马车六　　　　　　　轺车七 
　　云母车八　　　　　　　画轮九 
　　犊车十　　　　　　　　鹿车十一 

　　○辂二 

　　天子所乘曰辂 【释名曰天子所乘曰辂辂车也谓之辂者言行路也玉辂以玉饰车象辂各随所饰名也○今案毕校本释车篇辂作路余同陈本玉辂六字作金辂以金玉饰车】 仰则观天文 【大戴礼云古之为辂车也盖圆以象天二十八轑以象列宿故仰则观天文此巾车教之道也○今案陈本及孔巽轩补注本保傅篇轑作橑宿作星本钞盖篇辐篇均引作星惟橑仍作轑】 傅则察地理 【大戴礼云古之为辂车也轸方以象地三十辐以象月故俯则察地理此巾车教之道○朼今案孔巽轩补注云新书巾车作舆字】 法度可以示训 【挚虞会朝堂五辂制度议云诸车之合于法度可以示训者则辂为名亦犹殿堂之正者则曰路寝也○今案张辑百三家本脱严辑挚虞集据旧钞引同陈本路寝误辂寝】 玉辂 【周官云王之五辂一曰玉辂钖樊缨十有再就郑注云玉饰诸末也钖马面当卢刻金为之所谓镂钖也樊读如鞶今马大带也缨今马鞅也玉辂之樊及缨皆以五采罽节之十二就就成也○王石华校以本钞鞶误系又改作繁俱非也今案周礼春官巾车职辂作路然二字通用以后不悉校】 金辂 【周官云王之五辂金辂钩樊缨九就郑注金辂以金饰诸末也钩娄颔之钩也金辂无钖有钩亦以金为之其樊及缨之五采罽饰之而成○今案周礼巾车注同陈俞本钖误锡】 象辂 【周官云王之五辂象辂朱樊缨七就郑注象辂以象饰诸末也象辂无钩以朱饰勒而已其樊及缨以五色罽饰之而七成○今案亦巾车职文】 革辂 【又云王之五辂革辂龙勒条缨五就郑注鞔之以革而漆之无他饰也龙駹也以白黑饰韦杂色为勒条读为绦其樊及缨以绦丝饰之而五成○严校谓旧钞以下廿六条误窜入一百四十二酒食緫上篇今移正今案周礼巾车职同】 木辂 【又云王之五辂木辂前樊鹄缨郑注曰木辂不□以革漆之而已前读为翦浅色也木辂无龙勒以浅黑饰韦为樊鹄色饰韦为缨不言就数饰与革辂同○王石华校郑上补缨字染改漆靳改勒今案周礼巾车职郑注同】 戎辂 【又云车仆掌戎辂之倅郑注猝犹副也此五者皆兵车所谓五戎也戎辂王在军所乘者也○今案周礼车仆职及陈本倅作萃】 云辂 【玄骇六貌子驾云辂○严校云云辂一条疑即下文东京赋错人于此论次第亦不当有此今案此注且有误字陈本删此条】 重翟 【周官云王后五辂重翟钖面緫有容盖郑注重翟维之羽也谨案重翟累推之羽以为车两边之蔽○今案陈本脱此条周礼春官巾车注有羽也以上谨案以下则虞永兴引申语也】 鸾车有虞氏之辂也 【礼记云鸾车有虞氏之辂也郑玄注云鸾车有鸾和者也○今案陈本辂作路并改引孔疏今明堂估亦作路】 軥车夏后氏之辂也 【礼记云軥车夏后氏之辂也注轲车有典舆者也司马注曰戎车夏曰軥车殷曰寅周曰元戎○今案礼记明堂位及陈俞本軥作钩辂作路司马法一条原钞元戎误作见也据二酉堂丛书辑本天子之义第二订正陈俞本皆脱】 大辂殷辂也 【礼记云大辂殷辂也注云大辂木辂○今案见明堂位篇】 乘辂周辂 【礼记云乘辂周辂郑注乘辂玉辂○今案见明堂位】 孟春乘鸾辂驾仓龙 【礼记曰孟春之月天子居青阳左介乘鸾辂驾仓龙戴青旗衣青衣服仓玉郑注鸾辂有虞氏之车有鸾和之节而饰之以青马八尺以上为龙天子春驾所乘者也○今案近本礼记月令介作?考本钞一百五十四春篇数引亦皆作介古本如此陈本介误厅下条亦然】 孟夏乘朱辂驾赤駠 【礼记云孟夏之月天子居明堂左介乘朱辂驾赤駠戴赤旗衣赤衣服赤玉○王石华校改服赤为食赤非也今案介字详上】 季夏乘大辂驾黄骝 【礼记云季夏久月天子居太庙太室乘大辂驾黄骝戴黄旗衣黄衣服黄玉郑注大辂殷辂也而饰之以黄○今案礼记月令及陈本骝作駠】 孟秋乘戎辂驾白骆 【礼记曰孟秋之月天子居緫章左介乘戎辂驾白骆戴白旗衣白衣服白玉○今案介字详上文陈本亦襄作左厅】 孟冬乘玄辂驾铁骊 【礼记曰孟冬之月天子居玄堂右介乘玄辂驾铁骊戴玄旗衣玄衣服玄玉○今案介字详上文】 金辂同姓以封 【周官巾车云金辂建大旗同姓以封郑玄注云以宾以会宾客也同姓以封郑玄注云以宾以会宾客也同姓以封谓王子母弟率以功德出封虽为侯伯其车服犹如上公若鲁卫之属也○今案春官巾车职注车服作画服陈俞本亦改作画惟诗无衣正义引周礼注正作车服见阮氏校勘记载孙志祖说】 木辂异姓以封 【周官云木辂建大麾以田异姓以封郑注曰以田以田猎也○今案陈俞本木作象近本周礼巾车赃则木辂是封蕃国象路乃封异姓也】 大辂繁缨一就 【礼记礼器注云大辂繁缨一就殷祭之车也谨按五采一市为一就也○今案一布句见礼记正义陈俞本改入郑注又?作匝均非是】 次辂繁缨七就 【礼记云次辂繁缨七就郑玄注曰象辂七就也○今案礼器注及陈俞本同】 重翟钖面朱总 【周官云王后之五辂重翟钖面朱总郑注炀马面钖也总者以缯为之着马勒直两耳与两□未其色也○洪氏校宋改朱今案周礼春官巾车职同陈俞本钖作锡】 厌翟勒面缋总 【又云王后之□辂厌翟勒而缋总□注勒而谓如王龙勒之韦为当面饰缋画文也总者以缯为之着马勒直两耳与两镳者也○今案亦见周礼巾车职】 大辂昭其俭 【左氏云清庙茅屋大辂越席太羹不致粢食不凿昭其俭也○今案见左传桓二年】 文所以搜 【左氏云密须之皷与其大辂文之所以大搜也○今案左传昭十五年】 乘殷之辂 【论语曰颜渊问为邦子曰行夏之时乘殷之辂服周之冕○今案陈本脱】 先辂乃发 【张衡东京赋云奉引既毕先辂乃发鸾旗皮轩通帛蒨斾○今案陈俞本斾作帛文选东京赋蒨作綪】 结飞云之袷辂 【张又云结飞云之祫辂树翠羽之高盖○今案文选东京赋同】 饰玉辂之繁缨 【曹植七启云驾云龙之飞驷饰玉辂之繁缨乘宛虹之长緌抗招摇之华旍○今案文选七启辂作路余同旧钞以上廿六条误窜入一百四十二酒食緫上篇今移正】 

　　○舆三 

　　方地为舆 【宋玉大言赋方地为舆圆天为盖○今案陈俞本同七十二家宋玉集舆作车本钞天篇仍引作舆】 追风之舆 【曹植七启云驾超野之驷乘追风之舆经迥漠出幽虚○今案文选七启虚作□陈俞本脱经迥二句】 气电之舆 【刘公干清虚赋云乃生气电之班舆○今案陈俞本同考百三家集及严辑刘公干集皆有清虑赋与旧钞作虚者异亦无气电句】 九龙之舆 【真人王君内传云清虚真人人阳谷山忽见天尊贵神乘羽葆云车驾九龙之舆○今案初学记廿五引王君内传及陈俞本乘羽句作乘三云之辇余同】 雕玉之舆 【刘公干清虚赋云乃生气电之班舆○今案此条见司马长卿子虚赋小注沿上误入陈俞本说】 飞軨之舆 【枚乘七发云将为太子跨骐骥之马驾飞軨之舆○今案文选七发及陈俞本跨作驯】 玉舆 【庄子云越国无君求王子搜而不得从之丹穴王子搜不肯出越人熏之以艾乘之以玉舆子搜授绥登车仰天而呼曰独不可以舍乎宋玉高堂赋曰王乃乘玉舆驷含螭○今案庄子让王篇及陈俞本授作援舍作舍余同俞本脱宋玉以下陈本会作□余同七十二家宋玉集堂作唐】 鸾舆 【吴录云孙皓出游谓尚书令张尚曰天钦两孤出而晴□对曰鸾舆未驾阴重结赫录振向白日曜者也○今案陈俞本脱此条对曰以下疑有讹脱】 高舆 【世说云孟昹未达见王恭乘高舆于时微雪景于篱间窥之叹曰此镇神仙之人也○今案世说企羡篇■〈日上永下〉作昶之人作中人余同陈俞本孟■〈日上永下〉作子旭微作大亦作中人旧钞原脱见王八字据本钞一百五十二雪篇引补又雪篇之人作闻人其两引皆避中字者因隋讳忠兼避中故也】 轻舆 【吴都赋云轻舆安辔以经隧楼舩举帆以过肆○今案陈俞本及文选吴都赋安作按】 革舆 【孟子云武王之伐殷也革舆三百两虎贲三千人○今案孟子尽心下篇舆作车旧钞既入舆篇或古本如此】 素舆 【语林云武侯与宣王在渭宾将战宣王戎服莅事使人视武侯素舆葛巾持白羽扇指麾三军皆随其进止宣王闻而叹曰可谓名士○今案御览七百七十四引语林素作乘持作将余同陈俞本素上有乘字】 简舆 【陈留耆旧传云洛阳令董宣死诏使视之有简舆一乘白马一匹帝曰董宣之清死乃知之○今案陈俞本同说郛本陈留耆旧传简舆作阑轝白作车余同】 篮舆 【陶渊明卢山剌史王弘就之宴将还问所乘答云有脚疾向乘陋马舆亦足自返既问万民是篮舆一门生两儿共举之者也○今案本钞此条失载书名陈俞本改注今晋书语多歧异】 天子乘舆车 【傅玄云天子出多乘舆车○今案陈俞本脱严辑傅子一卷据书钞引同】 帝御云母车 【四王起事云卢志奏云御云母车舆也○今案陈俞本脱】 太宰舆车升殿 【晋起居注云太始四年正月临轩诏太宰安平王载舆车升殿○今案陈俞本及御览七百七十四引晋起居注脱诏字车字王下有孚字】 太傅载舆上殿 【魏志云太傅锺繇有膝疾时华歆亦以高年疾病朝见皆使载舆车虎贲舁上殿就坐是后三公有疾遂以为故事○今案魏志卷十三同陈俞本注详车揔篇】 傅枢居疾板舆上殿 【晋诸公赞云司徒傅枢以足疾逊位不许板舆上殿○今案陈俞本及御览七百七十四引晋诸公赞同】 张辽进爵给母舆车 【魏志云张缭还屯合肥进辽爵都乡侯给辽母舆车○今案陈俞本及魏志十七张辽传同】 常同舆载 【吴志云太子孙登字子高善待僚属畧用布衣礼与诸葛恪顾谭等或同舆而载○今案吴志十四孙登传善待作侍换余同陈俞本多增注】 谢安夜梦乘桓温舆 【幽明录云谢安夜梦乘桓温舆行十六里见一白鸡而止后累代为宰挂厯十六年方悟见白鸡住者太岁在酉而卒也○今案御览七百七十四引幽明录脱累字为宰作居宰舆上无温字余同陈俞本改注今晋书】 舆人成舆欲人富贵 【韩子云舆人成舆欲人富贵非舆人仁也人不贵则与不售也○今案韩子备内篇仁下有而匠人贼四字余同陈俞本不贵上脱人字下售上脱舆字】 

　　○辇四 

　　余车 【司马注夏氏谓辇曰余车殷曰奴车周曰辎车注曰人所挽曰辇三辎车有别名也○今案陈俞本脱二酉堂丛书辑司马法逸文辎车作辎辇脱注曰以下余同考御览七百七十三引余作子奴作胡余亦同疑即此文耳】 人车 【东观汉记云阴就要井丹就起左右进辇矣曰吾闻桀纣驾人车岂此耶就令去辇○今案聚珍本姚辑本东观记及陈俞本脱考范书一百十三井丹传无纣字】 雕辇 【张衡东京赋云是时已下雕辇于东厢○今案文选东京赋同陈俞本多增注】 玉辇 【潘岳藉田赋云天子乃御玉辇荫华盖金根照耀以烱晃龙骥腾本而沛艾○今案文选驣作腾陈俞本无金根一句】 大辇 【晋中兴书云桓玄欲造大辇使容三十人坐以二百人举之○今案亦见今晋书九十九桓玄传举作舁陈俞本已改从今晋书】 小辇 【魏畧云孟达降文帝乘小辇执手附其背戏之曰得无为刘备剌客○今案御览三百七十一引魏畧同】 步辇 【王隐晋书云山涛为太子少傅讲武于宣武阳有诏涛乘步辇○今案陈俞本武阳作城场诏涛作疾诏并改注今晋书案今晋书四十三山涛传作宣武场然本钞太子少傅篇引王隐晋书正作阳】 轻辇 【曹植五言诗云神飙接丹毂轻辇随风移○今案御览七百七十六引曹植诗及陈本同】 板辇 【赵书云皇帝服衮冕御板辇出者也○今案陈俞本脱】 猎辇 【石虎邺中记云石虎好游猎体转壮大不复乘马作猎辇使二十人担之如今之步辇上安徘徊曲盖当作处施转关?苦射鸟兽宜有所向关随身而转○王石华校改徘徊为排字系沿陈本之误辇下删上字亦非也今案御览七百七十四引脱当字施字余同本钞下文有施转关一条引猎车以下字字符合淮关随误开随耳陈本儋作舁徘徊但作排字又脱当字?字关随身作开身多不足据】 翠凤辇 【王子年拾遗云西王母乘翠凤辇也○今案陈俞本改引拾遗记周穆王碧玉辇事非也考王谟本拾遗记卷二有西王母乘翠凤辇事】 紫云辇 【汉武内传云西王母乘紫云之辇○今案陈俞本及守山阁本汉武内传同】 云母辇 【晋公卿礼秩云太宰安平王孚给云母辇一乘○今案御览七百七十四引晋公卿礼秩脱悉字余同】 金根辇 【石虎邺中记云虎南郊有金根辇皆驾马载四人也○今案陈俞本无驾马七字又合下文数条并入注中考御览七百七十四及补编珠卷四引邺中记皆脱驾马七字又御览引根误银】 金华辇 【赵书云皇后出蚕乘羽车金华辇○今案陈俞本羽车作羽盖】 嵩路辇 【石虎邺中记云石虎皇后出乘嵩路辇武玉路辇○王石华校改武为戎作也今案御览引邺中记武上有文字余同陈俞本及高士奇补编珠卷四引邺中记嵩作高又删武玉四字】 朱漆辇 【又云石虎皇后出乘嵩路辇或朱漆卧辇以纯云母代纱○今案御览七百七十四引邺中记同陈俞本嵩作高纱误纯】 香衣辇 【石虎邺中记云石虎南郊有徘徊武刚辇数百乘皆驾马上载四人也○今案陈俞本删此条下注改引晋太康起居注补编珠卷四引邺中记徘徊二字及驾马八字余同考御览七百七十四引邺中记无香衣辇三字陈俞本则附注此三字于金根车条下】 武刚辇 【又云石虎大驾有金根辇武刚辇数百乘○今案详本篇上文】 绣絪冯黄金涂 【汉书云霍禹治第室作乘舆辇加画绣絪冯黄金涂注曰絪亦茵马谓所冯者也以黄金涂饰之○今案汉书六十八及本钞褥篇茵篇同陈俞本加作如】 坐虎施转关 【石虎邺中记云虎作猎辇使二十人儋之如今之步辇上安徘徊曲盖当坐处施转关?若射鸟兽宜有所句关随身而转○王石华校徘徊亦改排字与上条同误今案详本篇上文】 四望皆通彻 【又云虎皇后出乘嵩路辇或朱漆卧辇以纯云母代纱内外四望皆通彻○今案御览七百七十四引同万花谷续集卷八引路作辂脱内外二字余同陈俞本纱误纯嵩作高】 玉女驾鹿车 【灵宝五符序云北方有夜光玉女服灵林之翠罗驾鹿辇于天河获二仪而不轻保羣命以永退者也○今案陈俞本获作护仪作像轻作忒退作和余同】 和上乘板辇 【赵书云前石有佛图澄号曰大和上有事语乃命大和上乘板辇也○今案陈俞本上作尚有事以下十二字作尝乘板辇于大水上盖误矣陈本讹作辇尝乘板尤非】 御辇以升山 【应劭汉宫仪云封禅国家卿辇人挽以升山至内观休止○今案续汉志补注引汉官仪家御下有首字挽作挽内作中无止字余同陈俞本国家以下但作尝乘玉辇以升山七字而已永兴中改内详本篇上文】 步行不用辇 【东观汉记明帝幸南阳所在见吏劳赐步行观部署不用辇○今案御览九十一引及俞本同陈本脱聚珍本东观记在亦作幸姚辑本与原钞同】 辇过问冯唐 【汉书云冯唐祖父赵人也父徙代汉兴徙安陵唐以孝着为中郎署长事文帝帝辇过问唐曰父老何自为郎家安在具以实言○今案陈俞本中郎作郎中又陈本祖父作祖父俞本更作字祖公谬矣史记冯唐传祖父作大父实言作实对余同汉书冯唐传中郎亦作郎中余同】 常辇至郎署 【汉武故事云上帝辇至郎署见一老郎须鬓皓白衣服不整上问公何时为郎对曰臣姓颜名驷江都人也○今案陈俞本鬓作发御览七百七十四引汉武故事须鬓作鬓眉整作同】 举上同辇 【又云上起明光宫发燕赵美女二千人充之常从行之徒与上同辇者十六人员数怕使满○今案陈俞本同古今说海本汉武故事常从五字作选二百人常从幸郡国九字余同】 行则同辇 【汉书云傅昭仪有宠于上生定陶恭王多材艺上甚爱之坐则同席行则同辇○王石华校议改仪势改艺今案汉书九十八同陈俞本材作才】 欲同辇 【汉书云孝成帝游于后庭常欲与班婕妤同辇载辞曰观古圣贤之君皆有名臣在侧三代末主乃有女嬖今敬同辇得无近似之乎上善其言而止○今案汉书九十七下外戚传作倢侈古下有图画二字女嬖作嬖女】 回辇省病 【王隐晋书云武帝时左思妹以采择入为修仪亦有叔父上敬焉多病常在薄室上游华林回辇省病虽无宠赠赐甚厚○今案陈俞本皆改注今晋书】 出车入辇务以自佚 【吕氏春秋云出车入辇务以自佚曰招蹙之机也○王石华校改佚为供非也今案吕氏春秋孟春纪及陈俞本佚下皆有命之二字余同又惠半农校本附注云招蹙当作佁蹷见李善注及集韵】 长君至雍扶辇下除 【汉书云李陵谓苏武曰前长君从至雍咸阳宫扶辇下除注曰扶辇下除道也○严氏校壅改雍又本钞咸上衍从字因移在至字上是也今案汉书五十四及陈俞本咸皆作棫】 

　　○指南车五 

　　周公所作马钧遗法 【崔豹古今舆服注云大驾指南车旧说周公所作周公致治太平越裳氏重译来贡使者迷其归路周公锡以軿车五乘皆为司南之制载之以南朞年而得反其国使大夫娄将送至国而还亦乘司南而背所指亦朞年而还至始以属巾车氏收而载之常为前导车法具在尚方故事汉末丧乱其法中绝马钧悟作焉今指南车马先生之遗法也○今案陈俞本反作返使大夫上衍奉字又收作行前作清明吴管校本崔注娄误宴前作先悟作绍】 指南司方 【左思吴都赋云俞骑骋路指南司方出车槛槛被练锵锵○今案文选吴都赋同陈俞本骋误骡槛作??车】 常为前导 【崔豹古今舆服注云大驾指南车已见上义○今案详本篇上文】 郑人取玉必载司南之车 【鬼谷子云郑人之取玉也必载司南之车为其不惑也注曰肃慎氏献白雉还恐迷路周公作指南车以送之○今案鬼谷子谋篇无必字考类聚引有必字与旧钞合肃慎以下亦见御览引鬼谷子秦氏石研斋本附注云今鬼谷子无此文疑是司南句下注文也以秦说证旧钞此条恰有注曰二字益见古本之足贵陈俞本删郑人至注曰十九字谬矣】 越裳迷路以軿车为司南之制 【崔豹古今舆服注并见上义】 

　　○司马车六 

　　大章车 【崔豹古今舆服注云大章车所以识道程也起于西京亦日记里车上方故事有作车法○严氏校以本钞里误礼因旁勒之今案明吴管本崔程作里余同俞本脱陈本所作用脱程也二字记里作司马】 

　　○轺车七 【阙○今案以下五篇旧钞原阙陈本代为补辑殊为妄作今悉仍其旧】 

　　○云母车八 【阙】 

　　○画轮九 【阙】 

　　○犊车十 【阙】 

　　○鹿车十一 【阙】 

　　北堂书钞卷第一百四十 

　　●北堂书钞卷第一百四十一　　车部下 

　　隋秘书郎虞世南撰 
　　南海孔广陶校注 
　　辕十二　　　　　　　　轮十三 
　　轴十四　　　　　　　　毂十五 
　　辐十六　　　　　　　　轭十七 
　　衡十八　　　　　　　　轸十九 
　　轼二十　　　　　　　　辖二十一 
　　幰二十二　　　　　　　盖二十三 
　　覆軨二十四　　　　　　茵二十五 

　　○辕十二 

　　文画辀 【续汉书云汉承秦制御为乘舆金根安车■〈木虚〉文画辀皇太子皆安车朱班轮青盖金华瑵墨■〈木虚〉文画轓文辀金涂五末○今案续汉书舆服志瑵墨作蚤黑余同俞本■〈木虚〉作■〈木虡〉陈本多窜易】 油画辕 【晋先蚕仪云皇后乘油画云母安车驾六騩马油画两辕○严氏校以旧钞騩误丑因据晋书宋书礼志订正今案陈俞本脱騩字】 梁辀 【毛诗云小戎俴收五楘梁辀○今案秦风同】 绀辕 【潘岳籍田赋云葱辖服于缥轭绀辕缀于黛耜○今案文选作繱犗本钞藉田篇引作葱犗辖篇两引俱作葱辖】 考叔挟辀以走 【左氏云公孙阏与颖考叔争车考叔挟辀以走注曰辀车辕也○今案见左传隐十一年】 江革居辕挽车 【东观汉记云江革母年八十革不欲摇动之常自居辕内挽车不用牛马○今案御览七百七十五引无内字挽作挽陈俞本亦无内字聚珍本东观记江革传亦然但仍作挽与原钞同】 击辕而歌 【晏子春秋云宁戚欲干齐桓公困穷饭牛于北门之外桓公诏夜门避任车戚乃击辕而歌桓公悯而异之命后车载之○今案陈俞本北作郭桓公诏夜八字作望见桓公四字余同】 倚辀徘徊 【张衡思玄赋云魂眷眷而屡顾马倚辀而徘徊○今案文选同陈俞本魂上增入二句】 

　　○轮十三 

　　见转蓬知为轮 【续汉书云上古圣人见转蓬始知为轮○今案续汉书舆服志上同旧钞此篇误窜入范篇之后今移正】 和三才不失职 【周官云轴人每軡□三□□□其时三材既具巧者和之毂也者以为利转也辐也者以为直指也□也者以为□抱也轮敝三才不失职谓之完也○王石华校免其改既具是也惟其时下删三才二字恐非今案考工记轮人职同】 得于手应于心 【庄子云齐桓公读书堂上轮扁斲轮堂下释稚凿而上问公所读何书公曰圣人之言扁曰圣人之糟粕耳以臣事观之斲轮徐则甘而不固疾则苦而不入不徐不疾得之于手而应之于心口不能言也注曰甘缓苦疾○今案见庄子天道篇惟据古佚丛书刻宋本则此段郭象无注或是同注佚文抑别家庄子注也唐释元英疏有引甘缓苦急之文当必本隋以前庄子注家旧解特今不得考耳陈俞本脱注曰六字以外多窜旧钞读何下脱十五字据本钞论书篇引补】 法阴阳 【李尤小车铭云圆盖象天方舆则地论法阴阳动不相离○严氏校云案初学记亦作　动不相难今案百三家集舆作轸附注云轸一作舆本钞相离误离相照严校改正又陈本脱则地句俞本脱象天二句】 象曰月 【周官云轮辐三十以象日月也郑玄注曰轮辐象日月者以其运行也日月三十日而含宿○今案考工记辀人职郑注无辐字然本钞辐篇引亦有辐字或是古本如　此陈俞本删郑注以下】 朱班轮 【皇太子诸侯王皆安车朱班轮○今案此见续汉书舆服志陈俞本注作沈约宋书】 洞朱轮 【又云轻车古之战车也洞朱论与不巾不盖○今案见续汉书舆服志上篇】 画轮 【东宫旧事云皇太子初拜有画论四望车皇太子妃亦乘之魏武与杨彪书云今赠足下四望通幰画轮迎花七香车二乘○严氏校车改足轩改幰又云据本钞幰篇及初学记御览引改正今案乘之以上亦见隋书礼仪志五引东宫汉仪】 朱轮 【汉书云蒯通说武信君曰为君计者莫如以黄屋朱轮迎范阳令使驰骛于燕赵之郊试云跃迭迹朱轮累辙潘岳籍田赋云微风生乎轻幰嬂矣起于朱轮○今案陈俞本但存潘岳以下余脱考蒯通五句见汉书五十四蒯通传潘岳以下见文选及本钞幰篇引同赋云至累辙有脱误】 皁轮 【晋公卿礼秩云安平王孚薨给轺车黑耳皁轮犊车各一乘○今案陈俞本脱孚字乘字御览七百七十三引晋礼秩有□字乘字其余尚有微异】 华轮 【张协洛褉赋云采骑齐镳华轮方毂集平□洲之□濯乎洛川之曲○今案百三家张协集濯作曜余同陈俞本采骑句作棹威之族方作朱洲作沙□作野】 漫轮 【应劭汉官仪云跃猪漫轮有画田猎乘之皆于较蒙续汉书云猎车重皮漫轮糺龙绕之○今案汉官仪一条有讹误平津馆本未收考王谟本独断一卷有此文跃作谓漫作幔无较象句余同续汉书以下见舆服志上篇皮漫作□缦糺作缪余同陈俞本删应劭二十字余改从今本续汉志】 重轮 【张衡东京赋云重轮贰辖疏毂飞軨○今案文选同】 軨轮 【郑玄注周官云辇车不言饰后居宫中从容所乘但漆之而已为軨轮人挽之以行○今案春官巾车职軨作辁俛作挽余同陈俞本脱此条】 象轮 【孝经钩命决云天子即辟雍亲袒而割牲寻三老之象也谒者奉机安车象轮洪绥轨校○今案陈俞本袒作祖祢谒者句误作竭志奉祝供绥句作供执绥伎余同玉函山房辑本钩命决脱谒者以下及亲袒二字续汉礼仪志注引援神契有谒者以下机作几象作软校作事亦可以借证矣】 蒲轮 【史记云古封禅为蒲轮车恶伤土石草木也○今案史记封禅书及陈俞本同类聚七十一引亦同御览七百七十五引脱车字】 以韦缘轮着之以絮 【汉书云霍禹作乘舆笔加画纼骃冯黄金涂韦絮荐轮注曰御辇以韦缘轮着之以絮也○今案详本钞辇篇】 ??儿依轮 【战国策曰楚王游于云梦结驷千乘旌旗蔽日野火之起若云蜺??儿虎皞之声若雷霆有狂??儿转车依轮王亲引弓而射○今案战国策楚策及陈俞本日作天转作??羊鲍注云??羊原作??羊又本钞一百二十旗篇引亦作蔽日】 蛇绕轮 【新序云晋献公太子至灵堂蛇绕左轮御曰太子下拜吾闻国君之子蛇绕左轮者速得国太子闻之伏剑而死○今案新序节士篇及陈俞本堂作台】 奇轮无反 【谷梁传云晋与姜戎要秦而击之殽匹马奇轮而无反者注曰奇只也○今案谷梁僖三十三年传奇作倚注云倚轮一只之轮陈本脱此条俞本无殽字】 割鲜染轮 【司马相如赋云掩兔辚鹿射麋脚驎骛于盐浦割鲜染轮○今案史记本传及文选子虚赋同陈本脱俞本删掩兔二句】 头轫车轮 【续汉书光武帝欲出游尚书令申屠删谏以头轫乘舆车轮○今案姚辑本汪辑本续汉书及俞本同陈本脱】 独埋车轮 【又曰张纲宇文纪与杜乔等八人受诏行天下号曰八使七人皆奉命推网独埋轮于洛阳都亭不去曰豺狼当道安问狐狸遂奏梁冀等罪京师震悚○今案姚辑本续汉书诏下有案字八使作八隽导作路汪辑本作八彦然本传上文亦有八使二字陈俞本改注范书】 

　　○轴十四 

　　文子輗轴 【世本卫公叔文子作輗轴注曰文子公叔齐○今案陈俞本脱注曰以下又陈本小注輗误蜺二酉丛书辑世本作篇同亦脱注文】 阳虎锲其轴 【左氏云齐人囚阳虎于西鄙尽借邑人车锲其轴麻约而归之○今案见左氏定九年传陈俞本多增窜】 轴有三理 【周官云考工记辀入轴有三理一者美二者久三者利也注曰美无节目也久坚轫也利滑密也○今案辀人职美作媺轫作刃余同陈本删注日以下俞本美误征又将注文节目各句移入一者二者之下是以注文为经文尤谬】 触壁届轴 【潘尼恶道赋云反车?追倒驾闲戴从庄触壁届轴诘坑低昂有文采也○今案严辑潘尼集同陈俞本脱】 闵王折轴 【史记云荐江闵王荣征行祖于江陵既上车折轴父老流涕窃言吾王不反矣○王石华校以旧钞此下四条误窜入本钞茵篇末已移正今案史记五宗世家同】 须贾轴折 【又云须贾谓范睢曰吾马病车轴折非大真驷马吾不出也○今案见史记范睢传陈俞本多增窜】 兵车轴折不胜之象 【兵书云军出马奔兵车折轴皆不胜之象○今案陈俞本同】 梦得轮轴夫妇之事 【梦书云转轴为夫妇梦得转轴夫妇之事也○今案陈本同俞本转作输】 

　　○毂十五 

　　毂者为利转也 【周官云轮人为轮三才既具巧者和之毂也者为利转也○今案考工记轮人职同旧钞毂篇辐篇皆误窜在茵篇之后今移正】 三十辐共一毂 【老子云三十辐共一毂当其无有车之用○今案惜阴轩本老子无用篇同】 短毂则利长毂则安 【周官云行泽者欲短毂行山者欲长毂云云如上也○今案考工记车人职同】 琼毂 【楚辞云琼毂错衡英华假只注曰以玉饰毂者也○今案见楚辞大招篇陈俞本多增窜】 柴毂 【后汉书云袁绍累世白司倾心折节士无贵贱与之抗礼宾客争赴辎軿柴毂填接街巷○今案范书一百四上及陈俞本巷作陌无争赴句余同】 赤毂 【续汉书云小使车不立乘兰舆赤毂白盖赤帷○今案续汉书舆服志同陈俞本脱不立乘三字据初学记廿五订耳】 重毂 【蔡邕独断云凡乘舆车皆重毂重毂者毂外复有毂○今案严辑全后汉文独断同陈俞本多增窜】 畅毂 【毛诗云文茵畅毂毛苌传曰文茵虎皮也案礼畅毂长毂兵车也○今案秦风小戎毛传无案礼字兵车字余同陈俞本毛苌传误作郑注二字】 疏毂 【张衡东京赋云重轮贰辖疏毂飞軨○今案文选及本钞轮篇引同】 约軧 【毛诗云约軧错衡郑注云约軧毂饰也○今案小雅采芑篇无郑笺陈俞本删此条】 猪鼻 【盛弘之荆州记云有童子少居路干南阳渭水急俛岸边有洞车掣得车一脚住可五六寸许朱猪鼻毂有六辐通体青色内黄锐状如桓运○今案此条多误字陈俞本脱】 滕薛夹毂 【春秋考异邮云黄池之会滕薛夹毂鲁卫参乘○今案公羊哀四年何注引考异邮同】 鲸鲵夹毂 【曹植洛神赋云鲸鲵耸而夹毂水禽翔而为卫○今案文选耸作踊陈俞本亦然】 毂击 【楚之郢都车毂布路排突号为朝衣新暮衣敝民乘车入市数百余人○今案陈本脱俞本改注临淄毂击数字?不载书名】 错毂 【楚辞云操吴戈今被犀甲车错毂兮短兵接史记云苏秦说齐○今案操吴二句见九歌国殇篇俞本删史记以下陈本全脱此条考史记六十九苏秦传秦说齐一段有车毂击句疑是上条注文误窜入此也】 桑车榆毂声闻数里 【风俗通云桑车榆毂声闻数里俗说凡人柔桑作车又以榆为毂牢强朗彻声向乃闻数里○今案近本风俗通脱类聚八十八引无俗说以下陈俞本朗作朗余同考牢强当作坚强永兴改避隋文帝讳朗阙笔尖影钞改避始祖元朗讳本钞例多写作郎或缺二笔作朗】 车毂鸣车右请死 【世本云越甲至齐雍门伏请死齐王曰天石未了何务死对曰臣闻王者昔囚于囿车毂鸣车右请死王曰此工师之罪子何事焉车右曰王不见工师之为乘而见鸣右遂刎颈而死今越甲至人鸣吾君岂独车下哉自刎越军闻之遂退○今案陈俞本伏作状昔上无者字又脱今越十五字余同二酉丛书辑世本齐谱伏作狄亦无者字囚作田而见下有车字鸣下有车字亦脱今越十五字余同附张澍案语云此不类世本说苑亦有此文】 

　　○辐十六 

　　以象日月 【周官考工记辀人云轮辐三十以象日月也郑注曰轮辐象日月者以其运行也日月三十日而合宿○今案辀人注无辐字然本钞轮篇引郑注亦有辐字或是古本如此】 象月 【大戴礼云古之为辂车也盖圆以象天二十八轑以象列皇轸方以象地三十辐以象月故仰观天俯察地○今案详本钞辂车篇】 斩辐而持之 【汉书云李陵击匈奴矢尽斩车辐而持之○今案见汉书五十四李陵传陈本击误系】 斫辐以煮牛 【王晋书云王尼字考孙避难江夏遭犬荒煞牛斫车辐以煮之父子共食而死○今案陈俞本大作饥父上有食既尽三字共食作共饿余同】 

　　○轭十七 

　　龙首衔轭 【续汉书云乘舆金根安车轮皆朱班贰毂两辖金薄交龙为与倚较文虎伏轼龙首衔轭左右吉阳○今案续汉书舆服志上同】 轭有吉阳 【续汉书景帝中元五年始诏六百石已上施车辐得铜五末轭有吉阳者也○今案续汉书舆服志辐作轓余同陈俞本脱旧钞以下三条误窜在辕篇末今移正】 籍田缥轭 【潘岳籍田赋云■〈艹忩〉辖服于缥轭绀辕缀于黛耜○今案文选辖作犗■〈艹忩〉作繱木钞辖篇引亦作辖作■〈艹忩〉】 邢丘轭折 【韩诗外传云武帝伐纣邢丘轭折为三问太公曰未可伐乎太公曰不然轭折为三军当分为三也○今案陈俞本增入洗兵一层余同王谟刻本新安周氏校本学津计原本明通津草堂本外传轭折皆作楯折然旧钞载入轭篇则轭折二字必是隋时古本足订今本之误】 

　　○衡十八 

　　桂衡 【曹植拟楚辞云芙蓉车兮桂衡结翠盖兮翠旌○今案陈俞本芙蓉作夫容脱翠盖句百三家集曹植九咏翠盖作萍盖余同本钞盖篇引亦作萍旌作旗】 错衡 【毛诗云约軝错衡八鸾锵锵○今案陈俞本同小雅采芑篇辞作玱】 鸾雀立衡 【续汉书云乘舆金根突车軨皆未班龙首衔轭鸾雀立衡墟文画热○今案续汉书舆服志上同】 在衡为鸾 【大戴礼云鸣玉升车则闻鸾和之声是以非僻之心无自入也在衡为鸾在轼为和马动而鸾鸣鸾鸣而和应其声曰和和则敬此御之节也○今案陈本在衡误左衡声上脱其字俞本脱非僻二句马动五句大戴礼保傅篇鸾和作和鸾声上无其字孔巽轩补注云御览引有其字】 

　　○轸十九 

　　轸方象地 【周官云轸之方也以象地谨案轸舆后横者也言轸之方以法象于地也○今案见冬官辀人文谨案以下则虞永兴自加注也陈俞本皆删谨案以下】 龙旗齐轸 【续汉书云龙旗九斿七仞齐轸以象大火○今案续汉书舆服志及陈俞本同】 鸾轸 【晋阳秋云惠帝诏曰天祸晋祚家嗣莫继鸾轸弗御禁军莫卫○今案陈俞本同】 俴收 【毛诗云小戎俴收五楘梁辀郑玄注曰小戎兵革也俴浅也收轸也○今案秦风小戎篇此系毛传文陈俞本及旧钞皆作郑元注】 

　　○轼二十 

　　前车隐膝 【徐野民车服杂注曰轼车前隐膝也○今案陈俞本同】 文虎伏轼 【续汉书云所假诸车之文乘舆王倚龙较文虎伏轼○今案续汉书舆服志上王倚四字作缪龙为舆倚较所假六字又别见舆服志上之末不是连文陈俞本皆脱所假句余亦据今本改】 伏鹿轼 【又云皇太子诸侯王倚虎较伏鹿轼○今案陈俞本及续汉书舆服志上同】 伏熊轼 【又云三公列侯安车朱班轮倚鹿较伏熊轼○今案陈俞本及续汉志同】 冯轼下齐 【汉书云郦生冯轼下齐七十余城○今案汉书四十三郦食其传同四十五蒯通传及史记淮阴侯传冯作伏】 冯轼西征 【潘岳西征赋云潘子冯轼西征自京徂秦○今案文选西征赋及陈俞本同】 眉隐轼 【谷梁传云长狄侨如之首眉隐于轼○今案谷梁文十一年传隐作见本钞一百六十石篇亦引作见】 涕沾轼 【楚辞云倚绮軨兮太息涕潺湲兮沾轼○今案九辩绮作结又作长太息下沾轼】 

　　○辖二十一 

　　贰辖 【张衡东京赋云重论贰辖疏毂飞軨○今案文选东京赋及本钞毂篇轮篇引同陈本京误言】 副辖 【蔡邕独断云乘舆之车皆副辖者施辖于外乃复设辖也○今案陈俞本皆云详车总篇严辑蔡邕独断辖作羣】 凤辖 【续齐谐记云汉宣帝赐霍光金凤为辖也○今案陈俞本为辖作之辖宋扬泊嵒辑六帖补卷十五引北堂书钞凤下无为字余同此乃宋人所见旧钞真本也古今逸史本语多改易矣】 ■〈艹忩〉辖 【潘岳籍田赋云■〈艹忩〉辖伏于缥轭绀辕缀于黛耜○今案文选■〈艹忩〉辖伏作繱犗服本钞轭篇引作■〈艹忩〉辖服】 忘其辖 【韩子云西门豹为邺令伴亡其车辖使吏求之不得使人求之得之家人屋闲故探之一物则众隐皆决○今案近本韩子内储说上篇及陈俞本皆无探之二句】 取辖投井 【汉书云陈遵嗜酒每大饮宾客满辄闭门取客车辖投井□虽有急终不得去○今案汉书九十二游侠传内作中本钞以隋讳忠兼避也】 间关车之辖兮 【韩子云车辖不答也间关车之辖兮思娈季女逝兮往曰间关好?也○今案近本韩非子无此文窃疑韩子二字沿上系误入或是韩诗逸文陈俞本删此条】 

　　○幰二十二 

　　四望通幰 【魏武与杨彪书云今赠足下四望通幰七香车二乘○今案详本钞轮篇画轮条下初学记廿五引四上有画二字】 施严帷幰 【风土记云周礼以拂拭车为巾车一义谓施严帷幰○今案御览七百七十六引风土记无为巾车三字余同陈本帷误惟亦脱巾车三字】 微风生轻幰 【潘岳藉田赋云微风生于轻幰纤埃起于朱轮○今案文选籍田赋同】 归云乘幰浮 【□尼诗云朝日从长涂夕莫无所集归云乘幰浮凄风寻帷入○今案文选潘尼迎大驾诗百三家集及陈俞本皆从作顺】 刘寿梦乘通幰车 【长沙传云刘寿常梦乘通幰车飞度北门后果至司徒○今案隋志礼仪志五引长沙耆旧传有刘寿常乘通幰车句无梦字】 梁王彤补车幰 【王隐晋书云梁孝王彤字字□宣帝子都督梁雍诸军彤常单衣补车幰以为清○王石华校清改蔽今案御览六百九十一引王晋书无字子微三字反都督六字常误将余同陈俞本亦无字子微三字及都字清作蔽考本钞一百三十九引正作清】 

　　○盖二十三 

　　圆天为盖 【宋玉大言赋云方地为舆圆天作盖○今案七十二家宋玉集舆作车本钞舆篇引作舆】 圆以象天 【周礼冬官辀人云盖之园也以象天也李尤子车铭云圆盖象天方舆象地○今案周礼同李尤□见类聚七十一引】 弓以象星 【大戴礼云古之为车也盖圆以象天二十八轑以象列星轸方以象地三十辐以象月故仰则观天文俴则察地理○今案详本钞辂车篇】 金华青盖 【董卓别传云卓遂潜拟车服乘金华青盖□画而轓时人号为竿麾车○今案范书辇车传瑵作爪麾作摩御览七百七十六宋吴淑事类赋注引董卓别传脱瑵字轓作轮麾作摩惟事类赋注瑵作车】 金华瑵盖 【晋公卿礼秩云诸侯王及比时县主薨皆给青徘徊车金华瑵盖○今案陈俞本及比六字作及郡县公侯余同御览七百七十三引晋公卿礼秩脱比时字薨字金字华瑵作花爪】 翠羽盖 【张衡东京赋云结飞云之给辂树翠羽之高盖○今案文选东京赋同】 紫羽盖 【清瓘真人裴君内傅云昔学道到流沙之摈白水之岸遇素真人乘青龙軿以紫羽为之盖○今案陈俞本軿下有车字】 黄屋 【蔡邕独断云乘舆车皆黄屋者盖以黄为表表之也○今案类聚七十一御览七百七十六引独断表皆作里陈俞本则作里各书皆无表之也三字又御览屋误盖】 青屋 【张衡东京赋云属车九九乘轩并毂轸弩重旃朱旄青屋○今案文选及陈俞本轸作■〈王车王〉本钞旄篇引轸作伏】 凤盖 【独断云车之制自金五时之??制五安五六凤盖金根之属未悉着列竹帛宣于海内故俗人多失名也○今案陈俞本删独断以下又于茵篇移入桓谭新论一条为此条凤盖之注非也旧钞此条有误字】 翠盖 【宋玉高堂赋云蜺为旌翠为盖风起雨止千里而逝潘尼怀近赋云凤凰车兮翠盖芙蓉衣兮荪带○今案高堂一条文选七十二家宋玉集及陈俞本同怀近一条陈俞本亦同】 羽盖 【周官云辇车有羽盖郑玄注曰以羽作小盖翳日也张衡东京赋云重轮贰辖疏毂飞軨羽盖威蕤葩瑵曲茎张华轻薄篇云交轩树羽盖乘车佩玉珂○今案周官一条见周礼巾车职东京赋一条今文选同张华一条百三家集交作文佩作鸣】 荷盖 【楚辞云乘水车兮荷盖驾两龙兮骖螭○今案九歌河伯篇及陈俞本同】 芝盖 【张衡东京赋云含利颬颬化为仚车骊驾四鹿芝盖九葩○今案东京赋无此文陈俞本皆改注西京是也】 华盖 【崔豹古今舆服注曰华盖黄帝所作也与蚩尤战于涿鹿之野常有五色云气金枝玉叶止于帝上有华葩之象故作华盖也○今案陈俞本同明吴管本崔古今注华作花】 缯盖 【续汉书云三公列侯安车朱轮缯盖○今案续汉书舆服志上同】 青盖 【又云皇太子皆安车青盖皇子为王锡以乘之故曰王青盖车○今案续汉书舆服志上同御览七百七十三引晋公卿礼秩亦同】 赤盖 【又云贾人不得乘车马除吏赤盖杠其余皆青盖○今案陈俞本同近本续汉书舆服志赤盖杠误作青画杠】 白盖 【又云小使车不立乘白盖赤帷从驺驷四十人又云桓帝末京都童谣曰白盖小车何延延河间来合谐盖解渎亭属河间府桓帝崩使者□渎侯皆白盖车从河间来延延多也○今案小使十六字见续汉书舆服志驷作骑桓帝以下见续汉书五行志渎作犊多也作众貌也余同】 皁盖 【又云中二千石二千石皆皁盖○今案续汉书舆服志同】 

　　○覆軨二十四 

　　羔幦虎犆 【礼记云君羔幦虎植郑注云幦乃覆軨也植缘也谨案君齐车用羔皮饰也○今案礼记玉藻軨作荅释文云荅本又作軨陈俞本删谨案以下】 鹿幦豹植 【又云大夫齐车鹿幦豹植○今案玉藻同】 

　　○茵二十五 

　　文茵 【毛诗云文茵赐毂毛苌傅曰文茵虎皮也谨案□□内席也以虎皮为之释名文茵车中所坐也用虎皮也○今案毛诗一条见小戎篇释名以下今毕校木无文字】 蒲茵 【桓谭新论云虽不□古路车亦数闻师之说但素舆而蒲茵也○王石华校以旧钞此下三条误窜入轴篇后因移正今案严辑全后汉文卷十五所论据本钞引同】 绣茵 【汉书云霍禹作乘舆辇加画□茵冯黄金涂○今案见汉书六十八霍光传】 锦茵 【桓谭新论云乘舆玉瑵华芝及凤凰三盖之属皆玄黄五色饰以金玉翠羽珠络锦绣茵席也○今案续汉书舆服志注引新论乘舆四字作舆辇玉蚤文选西都赋注引新论作乘车王爪爪蚤古通用】 

　　北堂书钞卷第一百四十一 



　　●北堂书钞卷第一百四十二　　酒食部一 

　　隋秘书郎虞世南撰 
　　南海孔广陶校注 
　　緫篇一 

　　○緫篇一上 

　　食者民之本 【淮南子云食者民之本也○今案见淮南子主术训陈本及类聚引同】 食者物之始 【尚书大传云八政何以先食食者万物之始人之所本也○今案陈本同陈恭甫尚书大传定本卷二厯称文选籍田赋注及白帖御览引皆作人事之本却未见旧钞也】 圣人所宝 【墨子云夫食圣人之所宝○今案见墨子七患篇】 人之所美 【淮南子云恠味人之所美○今案陈俞本同淮南子精神训恠味作珍恠奇特】 持身 【吕氏春秋云食能以时身必无灾凡食之道无饥无饱是为五脏之宝百节娱欢咸进受气○今案经训堂本吕氏春秋尽数篇及陈俞本宝作葆是为作是之谓娱作虞】 强体 【墨子云古之人未之饮食故圣人诲男耕稼其为食也以增气充虚强体适脉也○王石华校脉改腹今案陈俞本及墨子辞过篇脉作腹然脉字似胜】 忘忧 【左氏云魏献子为政以魏戊为梗阳大夫梗阳人有狱其大宗赂以女乐魏子将受魏戊谓阎没汝宽曰吾子必谏退朝待于庭馈入召之比置三叹既食魏子曰喭曰惟食忘忧吾子置食之间三叹何也○王石华校比改以非是今案左氏昭廿九年传同】 解怒 【阙子云义渠之人合烹龟鳖不熟臊秽腥臭中国火食之民虽饥饿三日不启口至死弗食也吴章庄先受而和之病人食之为之轻体万乘食之为之解怒何也吴章庄先之调存也○严氏校云案见御览八百四十九今案陈俞本及御览引阙子无合字及火食二字又陈俞本庄先作庄吉御览作庄告又御览龟误灶余同】 以亲宗族 【周官以饮食之礼亲宗族兄弟○今案见春官大宗伯】 以强股肱 【墨子云故圣人制饮食足以充虚继气以强股肱使耳目聪明不极五味之调芬香之和也○今案墨子节用中篇脱使字余同陈俞本及御览引皆有使字又俞本继改增本钞下条引亦作增】 以颐精神 【杨雄蜀都赋云甘甜之和芍药之羹江东鲍鮉陇西牛羊籴米肥猪独草孤鸧鸠鸐初乳山鹤交秋魁脍鲛?税田乳鷩制不及劳五肉七菜胜腌鹑鸮可以颐精神养血脉者不可除也○今案杨雄集脱陈俞本甜作馥无鸠鸐五句胜腌一句及不可除也四字又俞本籴作籴?页陈本脱米肥二句余同本钞下文凡二引一引至孤鸧句止同一引税田四句制作刑胜作滕】 以通血气 【公孙尼子云太古吮露精食草木实饮食以通血气○王石华校改实为宝非是今案玉函山房辑本同】 增气充虚 【墨子云如上也○今案详本篇上文】 资生顺性 【徐爰食箴云悠悠遂古民之初生有生自食资生顺性甘是黍稷炎皇俶载后弃茂植○今案本钞酒食緫下篇引同】 和神安体 【潘尼钓赋云红面之饭糅以菰梁五味道洽余气芬芳和神安体○今案百三家本潘尼集及本钞饭篇引同】 调神畅情 【徐爰食箴云一日三饱圣贤通执奉君养亲靡不加精安虑润气调神畅情○今案陈俞本虑作体】 奉君养亲 【又云一日三饱圣贤通执○今案同上条】 太古吮露精食草木寔 【公孙尼子云太古吮露精食草木寔圣贤为火食号曰燧人○今案玉函山房辑本同】 充饥协气 【陆机七微云勺药调以充饥芬馨发而协气○今案严辑陆机集同惟不收下文伏羲一条】 伏羲取牺牲以充庖厨 【又曰取牺牲以充庖厨故曰庖牺也○今案陈本注见上俞本无注考本钞制作篇有取牺句是引帝王世纪与范书四十下班固传注引合可知非出陆机七微矣】 未有火化饮血茹毛 【礼记云古者未有饮食茹毛饮血燧人初作燧火而民食始有燔炙里肉烧之故食名焉及神农时民始食谷米加于烧石之上而食之黄帝始作釜甑火食之道成矣○今案标目二句见礼记礼运惟小注以下各句非注文亦非疏文俞本删裹肉四句仍题礼记二字陈本径删全注改入礼运正文皆非也考本钞制作篇有釜二句系引古史考又考广韵入声引古史考初作四字作钻火二字米加作加米余同御览八百四十七引古史考米加上有释字路史余论卷二引古史考亦然合璧事类外集五十五引古史考初作上字是原钞此条燧人以下皆古史考文当别为一条也】 修火之利以炮以燔 【礼记云后圣有作修火之利以炮以燔以为醴酪○今案礼记礼运同】 遂人钻火炮生为熟 【礼含文嘉三燧人始钻火炮生为熟人无腹疾○今案类聚引始字在火下初学记九引钻下有木取二字人上有令字风俗通一引亦有木取二字】 黄帝钻燧以熟荤臊 【管子云黄帝钻燧以熟荤臊民食之无腹胃之疾○今案陈俞本同近本管子轻重伐篇朘胃作兹??胃疾作病】 燔黍捭豚 【礼记注云中古未有鬴甑释米捭肉加于烧石之上而食之耳今北夷犹然污罇凿池为尊也杯饮手掬之也盐铁论云古者燔黍而食裨豚相享宾婚相召豆羹白饭○今案礼运乡注鬴作釜夷作狄罇作尊余同盐铁论见散不足篇而食捭三字作食稗而□四字亦见御览八百四十九引陈本捭作熚并删礼记注一段】 灭腥去臊 【吕氏春秋汤得伊尹设朝见之礼伊尹说汤以至味曰凡味之本水最为□时疾时□灭腥去臊必以其胜无失其理○今案吕氏春秋孝行览篇及陈俞本见之礼作而见之】 天有六气降生五味 【左传云秦翳和对晋侯曰天有六气降生五味○今案见左传昭元年】 将定其气必先五味 【王粲七释云道在养志寔气将定其气莫先五味○今案严味王粲集据书钞引同陈本脱此条】 水最为始火为之纪 【吕氏春秋云已具上○今案御览八百四十九引同】 六畜五牲 【左氏云太叔对赵简子曰为六畜五牲三牺以奉五味杜预注曰六畜马牛羊豕犬鸡也五牲麋鹿麕狼兔也三牺宗庙天地牺牲○今案左传昭廿五年注麕作麏】 六谷八珍 【刘劭七华云六谷八珍百羞五味食气所常未足为贵○今案陈本气所作馔之余同严辑刘劭集未收此条】 五谷六仞 【楚辞云五谷六仞设菰粱蜀?瓜臑盈望和致芳内鸧鸰鹄味豺羹魇魂兮归来恣所尝注曰五谷稻稷麦豆麻也七尺曰仞菰粱蒋实也○今案楚辞大招篇及陈本蜀?瓜作鼎兮作乎又陈本删注曰以下今楚辞朱子集注本亦仅收得蒋实句余脱】 三禾九变 【傅玄七谟云公子曰三禾九变五味八珍玄水朱火蕙藉桂薪享以九方之鼎调以伊挚之伦○今案百三家本脱严辑全晋文享作烹九方作九九然本钞下文引亦作享以九方陈本脱九方二句】 百菓六肉 【宋农本草农问于太子百菓六肉五味煎着男女异识其要矣乎○今案陈俞本脱疑是神农本草之文】 五肉七菜 【杨雄蜀都赋云税田乳鷩刑不及劳五肉七菜滕腌鹑鸮○今案本钞上文引刑作制滕作胜】 五齐七醢 【周官醢人云王举则共醢六十瓮以五齐七醢七葅三臡寔之○今案见周礼天官赋】 三臡七葅 【张衡七辨云嘉肴杂醢三臡七葅○今案类聚五十七引臡误分为难肉二字余同】 五味八珍 【傅玄七谟云公子曰三禾九变五味八珍玄水朱火蕙藉桂薪○今案详本篇上文】 五黄千品 【又云五黄千品桂蠹熊蟠○今案严辑七谟据旧钞引同亦见本篇下文引】 珍恠之食 【公羊传云邾叔术受盱夏父叔术兄子也谷梁传云邾娄叔术有子盱好食珍恠之食○严氏校云公羊见昭三十一年传谷梁无今案陈本脱谷梁以下】 珍奇食物 【东观汉记云岑彭据津乡当江南荆扬之咽喉清净江湖诸蛮夷贡献于是江南之珍奇食物始流通焉○今案陈本据字作引兵还屯清净四字作喻告诸蛮夷聚珍本及姚辑本据亦作还屯且津乡句在咽喉句下亦无清净句又荆上无江南二字余同】 六珍之馔 【应劭注百官表云少府属官有太宫职在典掌王饔六珍之馔○今案陈本无职在典三字汉书北监本脱应劭注考续汉书舆服志下刘昭注引荀绰晋百官表注有此文六珍作八珍余同】 百味之羞 【又云太官职在典掌王饔百味之羞○今案详上文】 方丈馔 【孟子云食前方丈馔侍妾数百人我得志弗为也○今案近本孟子无馔字陈本删此条】 百品味 【周官云内饔掌王及后世子之膳羞辨百品味之物郑玄注曰百品味庶羞之属○今案周礼天官同】 爽口食 【应吉甫释左杂论云极芍药之羹爽口之食○今案陈本及严辑应吉甫集皆脱极字】 ■〈马真〉马啖 【风俗通云俗说■〈马真〉马啖宾客宴食□阙主意未尽欲复饮酒余无所炮更出脯鳝椒姜盐豉速疾如■〈马真〉马之传命○今案陈本及御览八百四十九引皆无所字陈本更误便御览无客字辖作鲊严辑风俗通同御览】 六食 【周官云食翳掌和王之六饮六膳百羞八珍之齐○今案周礼天官同】 五食 【陆机七徼云奇膳五食穷滋致丰○今案百三家本陆集及陈本微作征五作玉余同类聚五十七引七微五作玉滋误兹】 百羞 【周官云食医掌和王之百羞百酱八珍之齐○今案周礼天官同】 玉馔 【左思吴都赋云竟其区宇则并疆兼巷矜其宴居则珠服玉馔○今案陈本及文选竟作竞】 珍膳 【杨子法言云成曰讻讻北夷被我纯缋带我金犀珍膳宁餬不亦享乎○今案秦氏石研斋本孝至篇同】 珍肴 【辛延寿羽林郎歌云不意金吾子娉婷至我庐就我求珍肴金盘脍鲤鱼○今案陈本同古诗归卷匹寿作年至作过】 蕙肴 【楚辞云蕙肴蒸兮兰藉奠桂酒兮椒浆○王石华校承改蒸今案见楚辞九歌东皇太一篇本钞蒸作承又椒误微据本钞浆篇校改】 兰肴 【边让章华台赋曰兰肴山积椒酒渊流曹植拟楚辞云兰肴御兮玉药陈○今案陈本删曹植以下严辑据范书边让传引积作竦然本钞酒篇引亦作积又百三家本曹植九咏药作俎余同】 食如蚁 【杨子法言云或曰食如蚁衣如华金朱煌煌无己泰乎注曰蚁精细也○今案陈本删注曰六字考石研斋本孝至篇李轨注同】 精细如蚁 【崔骃七依云玄山之梁不周之稻万凿百陶精细如蚁○王石华校照陈本删去此条非是今案类聚五十七只引玄山二本钞饭篇引七依四句同又严氏辑崔骃集凿作檕】 玄山之粱不周之稻 【又云玄山之粱不周之稻万凿百陶精细如蚁○今案陈本脱百陶二句余详上条】 阳山之穄九朔之禾 【刘劭七华云于是爨阳山之穄九朔之禾○今案严辑七华同陈本脱爨字】 华芗重秬滍皋香秔 【张衡七辨云会稽之菰冀野之梁■〈木爵〉凌软面糅以青秔○今案类聚五十七引七辨祇有会稽二句陈本与类聚同且并入上文三臡七葅一条注中严辑张衡七辨据旧钞引■〈木爵〉作灂面作麫余同】 新城之秔雍丘之粱 【桓彦林七设新城之秔雍丘之粱重穋代熟既滑且香精稗细面芬麋异枨○今案陈本脱细面二句本条脱精稗二字据本钞饭篇引补正】 孟冬香秔上秋膏梁 【傅巽七诲云孟冬香杭上秋膏粱雕胡苽子丹具东墙濡润细滑流泽芬芳○今案陈本苽作瓜又脱丹具二句严辑傅巽集据旧钞引同本钞饭篇引芬芳作芳菲】 御宿青粲 【王粲七释云乃有西旅游梁御宿青粲○王石华校因本钞粲误祭遂照陈本改木?祭误矣今案本钞饭篇引七释正作粲照订】 河内青稻 【袁准招公子云河内青稻新城白稉弱萁游粱儒螖通芬○严氏校云本钞白稉二字原误芳税雕胡细五字当是下文羼入今案类聚八十五引袁准观殊俗则作新城白粳又严辑袁准招公子据旧钞引又萁作臭芬作芳余同并附注云类聚作观殊俗陈本多误】 方税雕胡 【孔炜七引云芳税雕胡缥粒出身辞和方颊绝城累臻○今案此条多讹误陈本无注】 芳菰精稗 【曹植七启云芳菰精稗霜蓄露葵○今案文选七启及陈本稗作粺李善注引说文稗字】 江东鲍鮉陇西牛羊 【杨雄蜀都赋云甘甜之和芍药之羹江东鲍鮉陇西牛羊籴米肥猪独草孤鵨○今案本篇上文引同】 大宛之牺三江之鱼 【徐干七喻云大宛之牺三江之鱼云鵨水鹄熊蹯豹胎○今案陈本及类聚五十七引七喻同】 洞庭之鲋灌水之鳐 【崔骃七依洞庭之鲋灌水之鳐滋以阳扑之姜藉以寿木之华○王石华校农改姜今案陈本及类聚五十七引七依藉作蔌扑作朴】 鸿渊巨鲤 【傅巽七诲云乃有河苏仆鲇鸿渊巨鲤○今案本钞脍篇引七诲作河稣汉鲂粱渊巨鲤严辑傅巽集据旧钞引两存其说惟此条严引鸿作龙与本钞微异耳陈本下句同上句作广河潜鲂】 丹穴飞皇 【陆机七微云拾朝阳之遗卵纳丹穴之飞皇○今案陈本及百三家本陆集微作澄皇作凤】 丹穴之雏 【张协七命云丹穴之雏玄豹之胎燥以秋橙酟以春梅○今案陈本酟误酤文选七命雏作鹨李善注云说文鹨鸟大雊雏】 灵渊之龟 【又云灵渊之龟莱黄之鲐○王石华校铭改鲐今案文选七命同】 云鵨水鹄 【徐干七喻云云鸧水鹄熊蹯豹胎○今案详本篇上文】 晨凫宿鷃 【王粲七释云鼋羹蠵臛晨凫宿鷃○王石华校以晨下衍鸣字删之今案严辑王粲集同】 丹山凤卵 【吕氏春秋云肉之美者猩猩之唇貛貛之炙丹山之南有凤之卵盖是肉也○今案陈本及近本吕氏春秋孝行览篇皆无是肉句卵作丸高诱注云丸古卵字】 粤泽龙胎 【崔骃七依云丹山凤卵粤泽龙胎○今案百三家本脱陈本及严辑崔驷集同】 霜熊之掌 【王粲七释云霜熊之掌文鹿之茸○今案鸾雉句有误陈本作文豹月?邕胎又舌误告余同本钞下文引麕髓二句麒作麟余同】 燕脾猩唇 【张协七命云封雍之蹯翰晋之跖燕牌腥唇髦残象白○今案陈本及文选七命雍作熊】 豹胎龟肠 【曹植乐府云鲂臇熊掌豹胎鼋赐○今案陈本臇熊作腴罴】 玄熊素肤肥豢醲肌 【又云玄熊素肤肥豢醲肌○今案陈本同】 龙胁之肪凤趾之筋 【孔炜七引云龙胁之肪凤趾之筋麕髓鹿肠鹄舌麟月?引○今案陈本无注本钞上文引麟作麒】 豹胎熊蹯飞鷃伏鹑 【傅巽七诲云豹胎熊蹯肥濡晞沐双鸡合蒸○今案陈本脱肥濡二句严辑傅巽集汴下增入飞鷃伏鹑句余同】 犓牛之腴肥狗之和 【牧乘七发云犓牛之腴菜以笋蒲肥狗之和冒以山肤○今案陈本及文选七发同】 楚苗之食安胡之饭 【又云楚苗之食安胡之饭抟之○今案文选七发抟之下有不解二字】 兰英之酒山梁之飧 【又云兰英之酒酌以涤口山梁之飧豢豹之胎○今案文选七发飧作餐】 秋黄之苏白露之茹 【又云薄耆之炙鲜鲤之脍秋黄之苏白露之茹○今案文选七发同】 熊蟠之臑芍药之酱 【又云于是使伊尹煎熬易牙调和熊蟠之臑芍药之酱○今案陈本无注文选七发芍药作勺药】 三牲之供鲤鲂之脍 【桓彦林七设云三牲之供鲤鲂之脍飞刀激整○今案陈俞本及严辑桓麟集鲂作魤又陈本脱飞刀句设作说】 桓阳黄梨巠山朱橘 【傅巽七诲云尔乃选方殊巢鱼有备物蒲陶宛榛齐秧燕粟○今案陈本无注桓作襄巠作闽严辑傅巽集桓作冱又作选巢殊方余同】 木酪昌葅鬯酒苏浆 【崔骃七依云木酪昌葅鬯酒苏浆成汤不及见桓公所未尝○今案百三家本脱陈俞本及严辑崔骃集同】 鸡寒狗热 【崔骃傅徒论云鹜臛羊残炙雁煮凫鸡寒狗热重案满盈○王石华校鹜改牛非是今案百三家本陈俞本鹜亦作牛残作脍余同本钞臛篇引亦作鹜作残残即文选七命残白之残也严辑崔骃集鹜作燕盈作俎】 鼋羹蠵臛 【王粲七释云鼋羹蠵臛晨凫宿鷃五黄捣珍□肠□□○今案严辑七释同陈本无注】 包鳖脍鲤 【毛诗○今案小雅六月篇作炰鳖】 臑鳖脍鲤 【盐铁论云今则潘炙满案臑鳖脍鲤□卵鹑鷃撜拘鲐醢○今案陈俞本及近本盐铁论散不足篇脍鲤作脍腥鲐醢作鲐鲤醢酰余同】 濡鳖炮羔 【楚辞云濡鳖炮羔有蔗酱鹄酸臇凫煎鸿鸮○今案陈俞本脱楚辞招魂篇濡作胹蔗酱作柘浆又注云拓一作蔗】 蒸豚炰鳖 【袁淮招公子去蔗豚□鳖炙鹑炙鴈鹭阙备文黄散○今案严辑袁准集同陈俞本及玉函山房辑本炙鹑作烹鹑又脱鹭闵六字】 寒鹄■〈虫隽〉鴈 【又云辽东细粒鲛氏曰寒鹄蠵雁○今案陈俞本删鲛氏曰三字严辑袁惟集氏下删曰字但空二格】 炙鸹蒸凫 【楚辞云炙鹄蒸凫□鹑陈煎鲭臛雀遽爽存魂兮○今楚辞大招篇及陈俞本陈作陈??兮下有归徕丽以先五字余同近本楚辞鲭作鰿本钞臛篇亦引作鲭】 醢豚苦狗 【又曰醢豚苦狗脍□莼注曰苦狗所谓胆和者也○今案楚辞招魂篇又陈俞本葅作苴】 餁鹄煎鱼 【崔骃博徒论云适逢长史膏卫东显抚绥下车但到酒炉烂燂○今案严辑崔骃集据旧钞引史作吏余同陈俞本及百三家本皆脱膏卫句及烂燂二字】 炰珠崖之麋鳖臑东海之游鼋 【傅玄七镆云炰珠崖之麋鳖臑东海之游鼋○今案陈本及本钞臛篇引臑作臛是也傅节子辑本仍作檽又陈本炰作脍恐非考本钞炰篇引七谟作炰与旧钞此条脗合】 割柔胎于孕豹宰潜肝于豢龙 【陆机七微云割柔胎于孕豹宰潜肝于豢龙○今案百三家本陆集及陈俞本微作征】 脔麒麟之麛 【刘劭七华云煮丹穴之卵炰南海之■〈虫隽〉菁杞除之悲脔麒麟之麛○今案本钞炰篇引丹穴二句同陈俞本菁杞句作烹文豹之胎余同严辑刘劭集于菁杞悲三字皆空一格而已】 爚凤凰之胎 【傅玄七谟云沦凤凰之胎椓飞龙之肝五黄十品桂蠹熊蟠升镖拨馥不可胜原○今案初学记廿六引同严辑傅玄集据旧钞引凤作皇椓作脍余同又考本钞炙篇引七谟??豕作炙此尤足据盖虞永兴既采入炙篇则其字当作炙无疑矣】 寒芳莲之巢龟脍西海之飞鳞 【曹植七启云寒芳莲之巢龟脍西海之飞鳞○今案陈俞本同文选莲作苓李善注引史记以证苓与莲同】 煎隽陵之缥翠蒸■〈艹忩〉岭之碧鸡 【刘劭七华云煎隽陵之缥翠蒸■〈艹忩〉岭之碧鸡○今案陈本同俞本删■〈艹忩〉岭句又本钞蒸篇引七华隽作嵩余同御览九百二十四引仍作隽】 伊尹煎熬易牙调和 【枚乘七发云使伊尹煎熬易牙调和○今案详本篇上文】 玄冥适咸蓐收调辛 【曹植七启云糅以芳酸甘和既醕玄冥适咸蓐收调辛○今案文选七启及陈本同】 合以水火之齐和以五味之芳 【桓彦林七设云□□大武牷犊栗梁刚鬣奉豕肥腯云羊合以水火之齐和以五味之芳○今案陈本设作说无大武以下严辑七设据旧钞引同】 五味异和 【礼记云五味异和郑玄注曰谓香臭与酸苦和○今案礼记王制注酸作咸苦下无和字】 百品异方 【曹植乐府云口厌常珍鹿臛愿□百品异方○今案陈本鹿臛句作乃购麟凰熊蹯豹胎八字】 五味相济百变代甲 【杜预七矫云火瞻失度齐以制和宰夫奉制而恭心解也○今案此注有讹脱陈本代甲作杂调矫作规无火瞻以下严辑杜预七规脱此条又附注云规一作矫】 和宫适甜抚角调酸 【傅玄七谟云和宫适甜抚角调酸○王石华校云案此下卅一条孙百四十卷辂部文应移在前今案已照移正又严辑全晋文据书钞引同】 调齐和之适穷甘酸之变 【淮南子云煎熬燔炙调齐和之适以穷荆吴甘酸之变○今案淮南子本经训及御览八百四十九引燔作焚余同】 糅以丹橘 【杜预七规云庶羞既□异味代臻糅以丹橘杂以芳麟○今案严辑杜预七规麟作鳞余同】 芳以姜椒 【张衡七辨云审其齐和适其辛酸芳以姜椒拂以木兰○今案百三家本七辨木作桂余同】 调以滑甘 【礼记云凡和春多酸夏多苦秋多辛冬多咸调以滑甘注云多其时味以养气○今案礼记内则注同】 酤以酰醢和以蜜饴 【刘梁七举云蒭豢既陈异馔并羞勺药之调煎炙蒸豚酤以酰醢和以蜜饴○今案严辑刘梁七举豚作臑本钞下文引亦作蒸臑】 醝以大夏之盐酢以越裳之梅 【崔骃七依云醝以夫夏之盐酢以越裳之梅○今案严辑崔骃七依据旧钞引同】 酸咸谲适齐和□方 【潘尼钓赋云西戎之蒜南夷之姜酸咸调适齐和有方○今案陈本云??秝今作蒜】 咸酸得适和味应宜 【杜预七规云飞刀覆切解发杂迭各要谷轻□□□□咸酸得适和味应宜○今案严辑杜预七规谓谷轻句有误又于轻下空四格今从之惟谷当是縠之讹盖形容其细薄也陈本删各要以下】 享以九方之鼎 【傅玄七模云享以九方之鼎调以伊挚之伦轻椒丹橘素姜紫兰○今案陈本脱严辑傅玄集据旧钞引九方作九九享作烹余同本钞上文引亦作享作九方】 爨以五熟之鼎 【杜预七规云农父进菰粱之精粺虞官贡飞禽之羣□伊尹爨以五熟之鼎○今案严辑桂预七规同陈俞本羣下补鲜字】 炊以□棫之薪 【崔骃七依云驾夫遗风之乘游骐之騑适靡四海摝珍□□炊以□棫之薪○今案陈俞本脱严辑崔骃集据旧钞引同】 投以犀象之器 【杜预七规云伊尹爨以五熟之鼎易牙投以犀象之器○今案陈俞本及严辑本同】 味重九沸和兼勺药 【张协七命云味重九沸和兼勺药晨枭露鹄霜鵽黄雀○今案陈本及文选七命枭作凫】 九拂三变其味乃和 【刘劭七华云厥齐不同各有攸宜九拂三变其味乃和○今案陈本及严辑刘劭集拂作沸】 滋味既殊遗芳射越 【东阿七启云紫兰丹椒施和必节滋味既殊遗芳射越○今案陈俞本东阿作曹植椒作桂文选七启作椒与旧钞合又本钞误东河严校云东河当作东阿王即曹植也】 馨香播越气干青云 【杜预七规云太羹生华兰料馥芬菰粮雪累班脔锦文馨香播越气干青云○今案陈本脱太羹七字及菰字余同俞本料作椒脱菰粮二句考本钞羹篇引太羹二句料作椒严辑杜预七规据旧钞两引并存作椒作料二说】 诡齐殊芳越俗通神 【孔炜七引云伊尹奏馔术易牙调甘辛诡齐殊芳越俗通神○今案陈俞本诡齐作齐地又陈本脱术字甘字俞本奏作奉又脱牙调甘三字】 闻香者接踵干咽者塞门 【弘君举食檄云取聂湖独穴之鳢赤山后陵之莼亲君子延嘉宾终日宴□□□间香云云○今案御览八百四十九引弘君举食徼脱亲君以下又聂作慑陵作陂接踵作踯躅严辑弘君举集据旧钞引补入君子各句】 八珍代羞六饭迭举 【潘尼诗云八珍代羞六饭迭举○今案陈俞本同】 蒭豢既陈异馔并羞 【刘梁七举云蒭豢既陈异馔并羞芍药之调煎炙蒸臑○今案陈俞本蒭作刍】 希以多品羞以珍名 【王粲七释云肴以多品羞以珍名脯鲔桂蠹石夔琼晶鳖寒鲍热异和殊馨○今案严辑王粲集据旧钞同陈俞本肴以作肴有石夔作玉屑又陈本鳖作蟞】 芳甘百品并仰累重 【傅毅七激云芳甘百品并仰累重异珍殊味厥和不同○严氏校补味字欢改厥今案陈俞本作殊珍异味余同】 嘉旨杂沓丰实左右 【徐干齐都赋云兰豕臑羔炰鳖脍鲤嘉旨杂沓丰实左右前彻后着恶可胜数○今案陈俞本兰作蒸余同严辑徐干集胜作悉】 圆案星乱方丈华错 【张协七命云伊公爨鼎庖子挥刀味重九沸和兼芍药圆案星觅方丈华错○今案文选七命同】 尔酒既湑尔肴伊脯 【诗云尔酒既湑尔肴伊脯公尸燕饮福禄来疑○今案大雅凫鹥篇渭作湑疑作下陈本湑误滑伊误既疑作珽本钞胥皆作?故湑亦作湑】 有酒如川有肴如岑 【应璩新诗云有酒如川又云○今案陈本璩改瑗非也又酒下补流字肴下补积字与本钞酒篇引应璩百一诗同准肴作肉耳张溥百三家集亦然】 嵩高石室有自然饮食 【嵩高山记云山下岩内有一石室有自然饮食○今案类聚六十四引嵩高山记及陈本内皆作中考旧钞中多改内因隋高祖之父讳忠虞氏兼避也】 海内金台有百味之食 【幽明录云海内有金台水出百丈台内有金机雕文备制上有百味之食○今案陈本机作机非也机即几字御览七百一十及本钞几篇引皆作几御览八百四十九及本钞下数条引又作机】 庐山酒馔 【祖台之志怪云建康小吏曹着见庐山夫人为设酒馔下七子盒盘盘内无俗间常肴敉○今案御览八百四十九引志怪无馔字敉字及间常字庐作卢余同陈俞本脱七子句俗间五字作俗肴内作中详本篇上】 新安羹饭 【幽明录云河南赵良与乡人至长安及新安遇霖雨粮乏相谓曰饥在后堂应时羹饭备具○严氏校云以上卅一条误窜入辂车篇按此下应接后一百四十二卷尾四神一条之上已照移正今案　　　钦定图书集成干像典卷八十五引无霖字及相谓七字具下有人语云进疏食句】 四神守护 【幽明录云海内有台出水百丈内有金机上有百味饮食四大神力尝守护之○今案陈本机误机四大作四方御览八百四十九引幽明录神力作力神余详本篇上文海内金台一条】 饮六醴食五芝 【冯衍赋云饮六醴之清液食五芝之茂英○今案见百三家本冯集陈俞本同】 三鸟为取 【山海经云西王母梯几而戴胜其南有三青鸟为西王母取食注曰梯冯也○今案海内北经胜下有杖字冯作凭考冯古凭字】 食凤卵饮甘露 【博物志云轩辕之国在穷山之际民食凤卵饮甘露○今案明吴管校本稗海本博物志同陈俞本脱穷山句】 吮玉液 【楚辞云疗饥止渴啜玉精节○今案此注有误陈本脱俞本注楚辞九思云吮玉液兮止渴啮芝华兮疗饥】 饮珉膏 【王子年拾遗云燕昭王二年大延国来献舞者二人昭王处以华幄饮以瓀珉之膏○今案陈俞本及南昌胡氏校本拾遗记大延皆作广延广改大者避炀帝讳也】 

　　北堂书钞卷第一百四十二 

　　●北堂书钞卷第一百四十三　　酒食部二 

　　隋秘书郎虞世南撰 
　　南海孔广陶校注 
　　緫篇一 

　　○緫篇一下 

　　天子四食 【白虎通云天子四食何明有四方之物食四时之功也四方不平四时不顺者有彻膳之法也○今案近本白虎通礼乐篇四食作日食膳作乐余同陈本亦作日食窃以为不及旧钞之近古也本钞下文引亦作彻膳】 王举鼎十二 【周官膳夫云王者一举鼎十有二物皆有俎谨案十二鼎者牛一也□二也○今案陈本删谨案以下】 膳日双鸡 【左传云公膳日双鸡饔人窃更之以鹜御者知之而以其泊馈子雅子尾怒○今案见左傅襄二十八年陈本脱饔人以下】 食用六谷 【周官膳夫云凡王之馈食用六谷注曰六谷稌黍稷粱麦苽苽雕胡也○今案俞本脱陈本将下三条经文并入此注中】 珍用八物 【又周礼膳去云凡王之馈珍用八物注曰珍谓湻熬湻毋炮豚炮牂捣珍渍熬肝膋也○今案俞本同】 膳夫六牲　【又周礼膳夫云凡王之馈膳夫六牲注曰六牲马牛羊豕犬鸡○今案俞本脱凡王四字】 饮用六清 【又周礼云王之膳羞饮用六清注云六清水浆醴■〈酉京〉医酏○今案见天官膳夫】 庖人共六禽六兽 【又周礼云庖人共六禽六兽注曰六兽麋鹿熊麕野豕兔○今案俞本脱陈本增注三行】 食医和六食六膳 【又周礼云食医掌和王之六食六膳百羞百酱八珍之齐○今案陈本同俞本脱】 膳夫掌食 【又周礼云膳夫掌王之食饮膳羞以食王及后世子○今案陈俞本同】 宰人上食 【庄子云赵文王好剑宰人上食王三环之○今案庄子说剑篇及陈本楚作赵本钞剑篇引亦作赵据改】 太官共食 【蔡质汉官典职云尚书郎入直太官五日供美食下天子一等也○今案陈本入直作直入台供作一平津馆辑本典职无下天子句】 凌人供冰 【周礼天官云凌人宾客供氷注曰不以鉴往嫌使停膳羞也○王石华校本钞于小注供冰句下增入鉴字非也今案凌人职祭祀始供冰鉴宾客但供冰无鉴字也】 尝据一馈而七十起 【鬻子云禹尝据一馈而七十起日中而不暇饱食○今案详本钞卷八勤劳篇】 四方不顺有彻膳焉 【白虎通云王者四方不平四时不顺有彻膳之法也○今案标目方下有脱字详本钞上文及注】 春食麦羊夏食菽鸡 【蔡邕月令论云问者曰春食麦羊夏食菽鸡之属但以为时味之宜不合之于五行○今案兰雪堂蔡中郎集同陈本脱问者以下标目脱麦字鸡字】 孟夏以彘食麦 【礼记云孟夏之月天子乃以彘尝麦注曰麦之新气尤盛以彘食之散其气也○王石华校凌改麦今案礼记月令同陈俞本气作热】 仲夏以雏尝黍 【又云仲夏之月天子乃以雏尝黍注曰此尝雏也○今案礼记同俞本雏误鸡陈本脱】 食齐视春时羹齐视夏时酱齐视秋时饮齐视冬时 【周官云凡食齐视春羹齐视夏酱齐亲秋饮齐亲冬时注曰饭宜温也羹宜热也○王石华校□改饮非也今案周礼食医职注正作饭】 春宜羔豚夏宜腒鱐秋宜犊麛冬宜鲜羽 【礼记云云如上羔豚膏芗腒鱐膏臊麛膳膏腥羽膳膏膻○今案内则篇同】 冬献狼夏献麋 【周官□人云冬献狼夏献麋注曰狼膏聚麋膏散散则凉以救时之苦也○今案陈本兽人误庖人】 牛宜稌羊宜黍豕宜稷犬宜粱 【又云食医掌和王之六食礼记牛宜□羊宜黍豕宜稷犬宜梁雁宜麦鱼宜菰注曰言气味相成也○今案食医二句见周礼天官礼记以下见内则陈本礼记上增入案字】 兽用梅 【○今案旧钞此条脱去注文与下条用藙注误并为一今据内则篇移正陈俞本增入郑注又将用藙注删去非原钞之旧矣】 三牲用藙 【礼记注云藙煎茱萸○今案此见内则篇旧钞此条脱标目并窜入上条注中今移正陈俞本删】 脂用葱膏用薤 【又注云脂肥凝者也释者曰膏○今案内则注同】 脍春用■〈艹忩〉秋用芥 【又曰注云芥芥酱也○今案内则注同陈本脍作鲙无注俞本脱】 豚春用韮秋用蓼 【又云豚春用韮秋用蓼○今案内则同俞本脱陈本无注】 肉则脱之鱼曰作之 【礼记注云皆治释之名也○今案俞本同陈本无注今内则郑注则郑注释作择】 狗去肾豚去脑 【礼记云狼去腹兔去尻注曰为不利人○今案陈本无注俞本及内则篇腹作肠】 鱼去乙鳖去丑 【如上云云○今案内则同】 牛夜鸣则庮羊泠毛而毳膻 【礼记云狗赤股而月?蚤臊鸟镳色而沙鸣郁○今案内则臊作躁陈俞本泠误冷又陈本脱赤股二句俞本赤股以下改大写脱郁字】 豕望视而交睫腥马黑脊而般臂漏 【礼记注云皆为不利人○今案内则同俞本脱腥字】 舒雁翠鹄鹗胖 【又云雏尾不盈握不食注云皆为不利人也○今案内则及陈俞本鹗作鸮】 鸡肝雁肾鸨奥鹿胃 【礼记注云亦皆不为利人也奥脾■〈月此〉也○今案内则注同陈俞本■〈月此〉作肶】 牲孕弗食 【礼记云天子牲孕不食注曰孕任子也○今案郊特牲注同】 不食雏鳖 【伏乳不利人也○今案见内则郑注陈本脱伏乳二字】 脍炙处外酰酱处内 【礼记注曰殽黻之外内也○今案见曲礼篇注俞本脱】 食无强厚 【吕氏春秋云凡食无强厚饮必小咽端直无戾○今案陈俞本同吕氏春秋季春纪强作疆厚下有味字】 不宜露食 【曹毗杜兰香传云香戒张硕曰不宜露头食也○今案严辑曹集及陈俞本同御览八百四十九引此传脱宜字】 节饮食 【周易云山下有雷颐君子以慎言语节饮食○今案俞本脱】 食不语 【论语○今案见乡党篇陈俞本删】 无流歠无咤食 【礼记○今案曲礼篇无作毋陈本脱上句】 食所以乐天下太平 【白虎通云王者食所以有乐何乐天下太平富积饶也○今案见白虎通礼乐篇】 击钟而举无使日旰 【徐爰食箴云衣服称诚饮食日叹击钟而举无使日旰○今案陈俞本脱】 每食击钟 【左传曰左师每食击钟闻钟声公曰夫子将食既食又奏○今案见左传哀十四年】 饮食必鼓 【吕氏春秋云有■〈女戍〉氏有二佚女为之台饮食必以鼓○今案　吽季夏纪及陈本台上有九成之三字】 王齐日三举 【周官膳夫云王齐日三举○严氏校三举下删注曰虽牲盛馔曰率八字今案天官膳夫职郑司农注只有齐必变食句陈本已照改】 王齐食玉 【又玉府云王齐则供食玉郑玄云玉者阳精之纯者也○今案见周礼天官玉府职陈本玉府误王府】 齐必变食 【论语云齐必变食居必迁坐○今案以下五条皆见论语乡党篇陈本脱】 食不厌精 【论语云食不厌精脍不厌细】 色恶不食臭恶不食 【论语】 沽酒市脯不食 【论语】 鱼馁而肉败不食 【论语】 君子以饮食宴乐 【周易曰云在天上需君子以饮食宴乐○今案陈本改云上于天需非也考释文引王肃本正作云在天上需与旧钞脗合】 贫者不以酒肉为礼 【王隐晋书云皇甫谧姑子梁柳为阳城太守或劝谧送之谧曰云云○今案类聚七十二引王隐晋书柳误抑阳城作城阳陈本改注今晋书又姑误如】 惟辟玉食 【尚书谨案辟君也言唯君为美食也○今案见书洪范谨案以下是虞永自加注也陈本已删】 食哉惟时 【书咨十有二牧曰食哉惟时注食哉者所重民食也○今案孔传云所重在于民食也与此注微异或是马郑王注佚文陈本脱】 自求口食 【易云自求口食观其自养也○今案见颐卦食作实阮氏校勘记云闽本明监本毛本实作食非也而古本如是】 以就口食 【毛诗云克歧克嶷以就口食注云其貌难嶷然有所识别也○今案此见大雅生民笺陈本脱】 饔饎 【说文云凡食之属皆从食饔饎食也○今案说文食部饔熟食也饎酒食也旧钞有脱字陈本多误】 噬嗑 【易曰噬嗑食也颐中有物曰噬嗑○今案噬嗑食也句见杂卦传颐中有物句见颐卦彖传】 需于酒食 【又云云在天上需九五需于酒食○今案云在天上系用王肃本详本篇上文】 困于酒食 【又云泽无水困九二困于酒食朱纮方来○今案陈本删九二以上六字】 民之质矣日用饮食 【诗注曰质成也○今案见天保篇毛传】 民之失德干糇以諐 【毛诗注云民尚以干糇之食获諐过于人况天子之馔乎○今案此见伐木篇郑笺諐作愆】 三世长者知饮食 【魏文帝售诏朝臣三世长者知饮食此言被服饮食难晓非长者不别也○今案陈本脱集字】 伊尹说汤以至味 【吕氏春秋云汤得伊尹设朝见之礼尹说汤以至味汤曰可得为之乎○今案见吕氏春秋孝行览篇亦见本钞一百四十二】 礼食则饥 【孟子曰任人有问屋庐子曰食与礼孰重曰以礼食即饥而死不以礼食则得食○今案孟子即作则陈本脱此条】 其食使贫 【周礼云甘食美衣使我长贫○今案周礼二字有误陈俞本删此条】 尧王天下粝粱之食 【韩子云尧之王天下也粝粱之食藜藿之羹○今案近本韩子五蠹篇梁误粢御览八十引不误陈本注内仍误粢】 晏子相齐脱粟之食 【晏子云晏子相景公食脱粟之食炙三弋五卵公闻之往燕焉睹晏子之食也公曰嘻○今案详本钞下文】 文公食不重肉 【尹文子云晋国苦奢文公以俭矫之乃衣不重帛食不重肉无几时国人皆大布之衣脱粟之饭○今案陈俞本脱时字大作麤考棠阴馆本尹文子大道上篇人上无国字亦见本钞衣篇引】 叔敖枯鱼之膳 【韩子云孙叔敖相楚粝饭菜羹枯鱼之膳○今案见韩子外储说左】 孔子七日九食 【班固幽通赋注云孔子在陈蔡七日而九食门人有饥○今案文选幽通赋注无此文考本钞盖篇引幽通赋注与文选注亦异盖隋以前固有为各家文集作注者此条亦旧注家之佚文也陈本改注家语】 子思二旬九食 【说苑云子思居于卫缊袍无表二旬九食○今案说苑立节篇同本表作里】 箪食瓢饮不改其乐 【论语○今案陈本脱】 蔬食茹菜兄弟怡怡 【东观汉记云赵孝字长平建武初天下新定谷食贵孝得谷炊将熟使弟礼出○今案御览八百四十七引出上有夫妻二字出下有孝夫妻共茹蔬菜礼夫妇归告言巳食辄独饭之礼后伺之遂共蔬食兄弟怡怡七句陈俞本但言弟出至莫回孝待之同饭与御览异聚珍本姚辑本东观记赵孝传贵作尚少亦有夫妻二字出下字句亦与御览字句少异】 三弋五卵 【晏子云晏子相景公食脱粟之饭炙三弋五卵公闻之往燕焉睹晏子之食也公曰嘻○今案吴山尊仿宋本内六第二十六章及陈俞本饭作食燕作燕本钞一百四十四饭篇引亦作饭】 多盐少豉 【束皙近游赋云多盐少豉脔皆秽闪○今案严辑本束皙集同陈俞本无云多九字】 不食糟糠食必粱肉 【晏子曰人不衣裋褐不食糟糠饮食不美面目颜色不足视也是以食必粱肉○今案晏子无此文此见墨子非乐上篇陈本亦改墨子本钞晏子盖沿上文误入】 何曾日食万饍 【王晋书何曾日食万钱犹云无下箸处○今案类聚九十二引王隐晋书万上有近字陈本改注今晋书】 庾业膳必方丈 【沈约宋书宗悫乡人庾业家富豪侈侯服玉食与宾客对膳必方丈○今案御览八百四十八引同近本宋书宗悫传与此微异陈本已据近本增改】 王珣菓炙毕备 【俗说云王东亭尝之吴郡就太公设豆藿糜东亭强进半瓯须臾东亭行帐云云○今案御览八百五十九引俗说太作汰脱须臾句陈俞本改引续晋阳秋】 弘微滋味丰美 【谢弘微集云弘微居身清约器服不华而饮食滋味尽其丰美○今案陈俞本及今晋书五十八谢弘微传同】 饮如犊 【风俗通云俗说饮如犊人饮酒无量如犊之多也○今案陈俞本同】 食若填巨壑饮若灌漏巵 【曹植与吴季重书云如上言其乐固难量岂非大丈夫之乐哉○今案文选及陈俞本同】 廉颇噉肉百斤 【束皙发蒙记云廉颇噉肉百斤○今案陈俞本噉上有既老日三字说郛本发蒙记既作毕】 儿直一饭五升 【锺离意别传云瑕丘男子直勇悍有力三日一饭十斤肉五升米饭○今案御览二百六十八引意别传无三日以下余同】 何祇壮大能饮食 【益部耆旧传云何祇字君肃家贫为人宽厚通济体甚壮大能饮食○今案御览八百四十九引益部传脱家贫二字君误尹余同陈俞本多窜改】 典韦食饮兼人 【魏志云典韦食饮兼人每赐食于前大饮长歠左右相属十人益乃供太祖壮之○今案魏志十八典韦传及陈俞本食饮作饮噉十作数余同】 食兼十人一乡为俭 【博物志云魏明帝时京邑有一人食噉兼十人故义传食之一二年间一乡为俭○今案明吴管本稗海本博物志皆脱御览八百四十九引故义上有遂肥不能动其父尝为远方长吏送彼往县令十八字余同陈俞本已照增入惟又脱故义二字】 食斛余米家至罄贫 【齐谐记云江夏安陆县隆安之初有郭恺兄弟三人寒天而忽得时行病后遂大能食一日食斛余米家供五年乃至罄贫○今案御览八百四十九　　　钦定图书集成食货典二百六十一及陈俞本恺但怛寒天作其大儿】 独食何甘 【应璩新诗云丰隆赐美味受嚼方呥呥鹿鸣吐野华独食有何甘○今案百三家应璩集及陈俞本皆脱受嚼二句又陈俞本赐作穷】 美食思亲 【说苑云鲁有俭者煮■〈鹿瓦〉肉之食而美以遗孔子○今案陈俞本■〈鹿瓦〉误甂考王谟本说苑卷二十反质篇煮■〈鹿瓦〉七字作瓦鬲煮食食之而美八字孔子下有孔子曰食美而思我亲等句】 梁鸿不与人同食 【东观汉记云梁鸿少孤以童幼诣太学受业○王石华校沙改少今案御览八百四十七引及聚珍本姚辑本东观记梁鸿传同】 丽姬与王同?豢 【庄子云丽之姬与王同筐?食刍豢○王石华校改作姬之非是为陈本误也今案古佚丛书本庄子齐物论同陈俞本筐作匡之姬误姬之】 太子荆轲同案而食 【□□于云太子常与荆轲同案而食同床而寝○今案见平津馆本燕丹子卷下陈俞本同】 反役与之礼食 【左传云杨子乱行魏绛戮仆晋侯以魏绛为能以刑佐民矣○今案见左传襄三年】 拜官舆饰供馔 【世说丹阳尹随客早晚不问贵贱○今案世说雅量篇丹上有过江初拜官舆饰供馔芊曼拜十二字惜阴轩本曼拜作曼皆】 卫公戒食日旰不召 【左传云卫献公戒孙文子宁惠子食皆服而朝○今案见左传襄十四年】 魏子召之比置三叹 【左传云魏献子为政以魏戊为梗阳大夫○严氏校皆改比是也王石华覆校以旧钞戊误代因改作氏非也今案见左传昭二十八年】 鲁公稽首以受 【公羊传云鲁昭公出奔齐侯使高子执箪食○今案见公羊昭二十五年传】 石君俯伏而食 【汉书云万石君奋上时赐食于家必稽首俯伏而食之○今案见汉书卷四十六同】 大胾无■〈木着〉条侯心不平 【史记云景帝召条侯周亚夫赐食独置大胾无切肉又不置■〈木着〉心不平○今案见史记绛侯世家本条独误于据本钞胾篇引改】 菜葅上军饱而退 【沈约宋书云宋悫乡人庾业设粟飰菜葅谓宾客曰宗上军人惯噉麤食悫致饱而退○今案近本宋书七十六宗悫传脱菜葅字上字退作去余同御览八百四十八引军人作军串无惯字余与旧钞同此条可补宋书之阙】 少施曰敢伤吾子 【礼记孔子云吾食于少施氏而饱少施氏食我以礼吾祭作而辞曰蔬食也何敢以伤吾子○今案见杂记下篇俞本吾子下有之性二字】 子夏曰不为公费 【韩诗外传云子夏过曾子曾子食之子夏曰下为公费乎○今案陈俞本同学津讨原本新安周校本外传食之句作曾子曰入食】 黔敖于路待饿者 【礼记曰齐大饥黔敖为食于路以待饿者有蒙袂戢屦贸贸然来黔敖曰嗟来食扬其目而视之○今案擅弓及陈俞本戢作辑】 吴起至暮待故人 【韩子云吴起出遇故人而止之食故人曰诺今反而御故人至暮不来起不食待之明日○王石华校标目待改持非也本钞标目待误符今案见韩子外储说左上篇】 茅蓉菜蔬同饭 【谢承后汉书云茅容避雨树下危坐逾恭郭林宗见而奇之因请宿○王石华校弟客改茅容今案初学记十七引无请宿句余同姚辑汪辑本谢书逾作愈宿下有万字】 陆纳上设瓜菓 【王晋书云卫将军谢安欲诣纳兄子俶怪纳无供辞乃密作数十馔安既至纳已设瓜菓○今案今晋书七十七乃密句作乃密为之具余同陈本已改今晋书】 渴者易为饮饥者易为食 【裴秀新诗云渴者易为饮饥者易为食方丈曰在前○今案陈俞本脱】 韩信从人寄食 【史记云韩信常从人寄食人多厌之常数从其下乡南昌亭长寄食亭长妻患之乃晨炊蓐食○今案见史记惟阴侯传】 买臣寄居饭食 【汉书初朱买臣待诏从会稽守邸者寄居饭食及拜会稽太守○王石华校置改买今案见汉书六十四上朱买臣传陈本多增窜】 襄子方食有忧 【吕氏春秋云赵襄子攻翟胜使者来谒之襄子方食抟饭有忧色○今案见吕氏春秋慎大览篇休有窜改】 窦婴病不食 【汉书云有司効窦婴矫先帝诏案当弃市婴阳病痱不食欲死○今案见汉书五十二窦婴传】 叔肸织絇而食 【谷粱传云弟叔肸卒其曰公弟叔肸贤之也宣公煞而非之也○今案谷梁传宣十七年絇作履煞作弒陈本亦作弒絇作屦】 石奋对不食 【汉书云万石君奋子孙有过对案不食诸子因长老谢乃食○今案见汉书卷四十六】 景公请进暖食 【晏子云晏子侍于景公朝寒公曰请进暖食对曰婴非君奉饯之臣也敢辞○今案全椒吴氏仿宋本暖作暖饯作馈本钞公正篇引亦暖余同陈本脱饯之臣三字俞本脱之臣二字饯误浅】 桓瑊就兄索食 【俗说云桓大司马在江陵每欢宴恶桓瑊答为嘲弄司马每瞋瑊时使就兄索食○今案御览八百四十九引俗说桓大十七字作桓瑊性噉兼人就作从陈俞本皆多窜改】 怀其饭肉 【史记云东方朔诏赐之食于前饭已尽坏其饭肉持去衣尽污○今案史记滑稽列传及陈本饭肉作余肉】 并食茹于一 【燕书云孙凤隐昌黎之九域并食茹于一器停使蛆臭然后乃食○今案御览八百四十八引燕书孙凤作公孙几域上无九字食作飡陈本脱之九域三字停作久】 赐食后饱 【汉书云成帝元延四年中山意入朝赐食后饱起下韈系解成帝由此以为不能○今案汉书哀帝纪意作孝王余同陈本意改王后改必无起韈以下】 设馔十起 【江陵传云南阳樊紬诱导诸夷叛属刘备孙权召问潘浚浚曰紬昔为州人设馔比至日晏十余自起○今案陈俞本陵作表紬作伷晏作中考吴志十六濇浚传注引江表传与陈俞同惟中作晏虞永兴因隋讳忠兼避也】 客舍饮食 【四王起事成都王颖奉惠帝还洛阳道间于客舍作食宫人有持斗余秔米浇以供至尊○今案御览九百七十七引四王起事间作中秔作粳浇作饭陈本亦作饭惟又于闲下增入中字非也隋讳兼避中字故改作间陈本仍添中字则不识本钞通例矣】 得饱 【孟子曰任人有问屋庐子曰食与礼孰重曰以礼即饥而死不以礼食即得饱○今案本钞上文引饱作食余同近本孟子即饥作则饥陈俞本脱此条严校书钞亦拟删此条】 官属遮夺 【东观汉记云光武至饶阳称邯郸使者如传舍厨吏方进食官属从者饥遮夺之○今案聚珍本姚辑本东观记光武纪及陈本如作入厨作传遮作争】 庶人僇力饥即食 【白虎通云士也食力无数庶人耕桑僇力形役饥即食饱即作○今案白虎通礼乐篇僇作戮形作劳陈本脱士也二字僇作勠形亦作劳】 无能无求食而遨游 【庄子云无能者无求食而遨游浮若不系之舟○今案庄子列御寇篇及陈本桴作凡本钞一百三十七丹惣篇浮苦作泛然若】 太原民冬不火食 【桓谭新论云太原郡民以隆冬不火食五日虽有疾病缓急犹不敢犯也○今案类聚卷三引新论同御览廿七引脱郡字日误月】 太原人清明寒食 【孙楚祭介子推文云太原咸奉介君之灵至三月清明断火寒食甚若先后一月府君侨耳○严氏校删孙楚七字及甚若二句并入桓谭新论今案从陈本也间经堂辑新论一卷遂收介君二句亦为陈本所误严校本钞及辑桓子新论一卷仍不收此条辑孙楚集□引御览三十及八百五十并旧钞此条怕标祭介子推文极为精细与校本钞迥殊矣】 周举使炊食 【汝南先贤传云周举为并州刺史太原旧俗以介子推焚骨冬至其时民为绝食○今案御览二十六引汝南先贤传无其时二字绝食句作不乐举火炊作温】 石勒复寒食 【赵书云石勒建武时断寒食至年五月暴风霹雷雨雹大者如弹丸平地三尺潦起并州勒问徐光光曰去年不禁寒食勒复之○今案亦见御览八百八十八引崔鸿后赵录有暴风三句徐光二句弹丸作鸡子】 食赞 【卞范之食钻云贵粒难酬火齐食繁歇恠新乎井迁味以怀味旨○今案陈俞本及严辑卞范之集均脱本钞亦必有讹脱】 食箴 【徐爰食箴云悠悠遂古民之初生有生自食资生顺性甘是黍稷炎皇俶戴古弃茂植三谷既翳五味亦宜洁爨丰盛滋芬腴美○今案本钞酒食上篇引茂植以上七句同】 

　　北堂书钞卷第一百四十三 

　　●北堂书钞卷第一百四十四　　酒食部三 

　　隋秘书郎虞世南撰 
　　南海孔广陶校注 
　　饭篇二　　　　　　　　飧篇三 
　　羹篇四　　　　　　　　臛篇五 
　　饮篇六　　　　　　　　浆篇七 
　　茶篇八　　　　　　　　糜篇九 
　　粥篇十　　　　　　　　糁篇十一 
　　■〈米索〉篇十二　　　　　饼篇十三 
　　黍篇十四 

　　○饭篇二 

　　蒸谷为饭 【周书黄帝使立食始蒸谷为饭○今案陈本及初学记引脱使立立食三字立即古粒字也读骚楼本周书脱此条朱右曾辑周书逸文一卷从初学记】 粒各自分 【释名云饙分也使其粒各自分也○洪氏校饭改饙今案此见毕校本释饮食篇】 举之以火成熟为饭 【论衡云谷之始熟曰粟舂之于臼簸去其糠蒸于釜甑牛之以火成熟为饭乃甘可食也○王石华校曰筋改臼簸今案陈本同俞本臼误曰考论衡十一量知篇去其作其粃于釜作之于举作爨余同】 六谷饭 【周官云膳夫掌王之饭食用六谷○今案陈本同周礼膳夫职饭作食郑注云食饭也】 九谷饭 【汉旧仪云斋则食丈二尺旋案以陈三十六肉九谷饭○今案平津馆本汉旧仪补遗一卷同俞本据初学记丈误文尺误人陈本脱食丈七字及三十六肉四字】 雕胡 【宋玉讽赋云主人之女为臣炊雕胡之饭烹露葵之羹劝臣食之也○今案主人四句旧钞窜入上条注中而此条但有巳见上注四字无宋玉讽赋句今据张燮七十二家宋玉集及陈俞本订正】 菰梁 【刘梁七举云菰梁之饭入口丛流送以熊蹢咽以豹胎○今案陈俞本及严辑本刘梁集蹢作蹯】 蓂荚 【刘公干清虑赋云□虞氏之爨加火珠之甑炊嘉禾之米和蓂荚之饭○王石华校删去加字尚沿陈俞之误今案严辑刘公干集于虞上空一格余同】 红面 【潘尼钓赋云红面之饭糅以菰梁五味道洽○今案百三家本潘尼集及陈本同俞本钓误钧亦见本钞酒食总篇】 折秔 【魏略曰太祖嘲王朗曰不效君昔在会稽折秔米饭朗曰宜○王石华校死敖改能效今案类聚二十五引魏略秔作粳又宜下有适难值三字陈本已增入考初学记廿六引则作适宜实难】 脱粟 【晏子云晏子相齐食脱粟之饭尹文子曰晋文食脱粟饭○今案晏子一条见本钞酒食总篇及初学记廿六引同近本晏子内篇杂下饭作食王氏读书杂志已据旧钞订误尹文子一条见诸子奇赏本大道上篇陈本脱尹文子以下】 粉梁 【傅毅七激云凫鸿之羹粉梁之饭○今案陈俞本鸿作鸽本钞羹篇引鸿作鸧严辑傅毅集以鸿为大写以鸧为夹注】 粝粢 【淮南子云尧王天下粝粢之饭藜藿之羹○今案见淮南子精神训及本钞羹篇】 麤饭 【谢承后汉书云司马苞字仲咸为太尉常食粗饭○今案俞本同范书安帝纪注引谢承书及姚辑本汪辑本皆咸作成陈本脱字仲咸三字】 干饭 【谢承后汉书云胡邵为淮南太守羣下合外炊曝作干饭阁内不设釜甑○今案　　　钦定图书集成考工典卷二百五引谢书羣上有使字余同陈俞本羣作铃汪辑本甑下有灶字余与陈同姚本脱】 麦饭 【范晔后汉书云世祖至南宫遇大风雨引入空舍对灶燎衣冯异进麦饭充饥○今案俞本同范书冯异传无充饥二字陈本多窜改】 豆饭 【应璩新诗云平生居郭寍丁忧贫贱出门见富贵灶下发牛矢甑中装豆饭○今案陈俞本删平生十四字饭作飧装作共御览八百五十新语引灶下二句亦作飧】 椹饭 【吴书云袁术在寿春百姓饥贫以桑椹蝗虫为干饭○今案类聚一百引吴书及陈俞本贫作穷余同】 橡饭 【孔舒元在穷记云舒到宛墓下传注曰八日彭城王送橡饭十斛宗宛送○今案此条多脱误俞本删传注四字宗宛送三字余同陈本及御览八百五十引只有彭城八字】 粝饭 【韩子云孙敖为令尹粝饭菜羹枯鱼之膳○今案近本韩子外储说左篇饭误饼本钞酒食总篇及初学记廿六引仍作饭足证近本之失又初学记作孙叔敖】 粺饭 【盐铁论云常民文柸画案匹庶粺粮肉食○今案盐铁论国病篇粮作饼余同陈俞本脱】 ■〈米爵〉麦??若霜 【傅玄七谟云雕胡之饭糅以游梁香秔九折■〈米爵〉■〈麦商〉若霜○今案　傅玄集同陈本■〈麦商〉误麫俞本误面】 菰粮雪累 【杜预七矫云菰粮雪累班脔锦文○今案严辑杜预集云矫一作规】 万凿百陶 【崔骃七依云玄山之梁不周之稻万凿百陶精细如蚁○今案本钞酒食总篇引同严辑崔骃集亦同百三家本脱万凿二句】 既滑且香 【桓彦林七设云新城之秔雍丘之梁重穋代熟既滑且香精稗细面芬糜异粻○今案本钞酒食总篇引同】 鲜若朝雪 【孙毓七诱云镂蓝画丹实以余梁鲜若朝雪流曜飞芳○今案严辑本孙毓集同陈俞本毓作敏画误簋余同】 精细如蚁 【崔骃七依云已见上注○今案详本篇上文】 释之溲溲蒸之浮浮 【毛诗云释之溲溲蒸之浮浮笆苌传曰释浙米也溲溲声也浮浮气也○洪氏校作浙今案大地生民作叟叟释文云叟又作溲余同】 散如细蚳聚如凝肤 【桓麟七说云香萁为饭杂以粳菰散如细蚔聚似凝肤○今案陈俞本及严辑本桓麟集同】 含滋发馨 【陆机七微云神宰之隐嘉和之穗含滋发馨素颖玉脱○今案百三家本陆集之稳作奇稔脱作锐微作微初学记廿六引宰作皋脱颖字脱字余与百三家同】 流曜飞芳 【孙毓七诱云镂蓝画丹实以余粱鲜若朝雪流曜飞芳○今案详上文旧钞孙毓误傅玄盖从下条羼入】 膏液荑柔合润流芳 【傅玄七谟云雕胡之饭糅以游梁香秔九折爝■〈麦商〉若霜膏液云云○今案严辑傅玄集同亦详本篇上文】 濡润细滑流泽芳菲 【傅巽七诲云孟冬香秔上秋膏梁濡润云云○王石华校选改巽今案本钞酒食总篇引芳菲作芬芳初学记廿六引及严辑傅巽集与陈本亦作芬芳】 软滑膏润入口流散 【王粲七释云西旅游粱御宿青粲瓜州红■〈麦商〉参糅相半软滑云云○今案严辑王粲集及本钞酒食总篇引同陈本青误素■〈麦商〉误曲初学记廿六引亦然俞本脱瓜州以下粲作穄】 搏之不解一啜而散 【枚乘七发安胡之饭搏之不解一啜而散○今案文选同】 五里闻香 【魏文帝与朝臣书云江表惟长沙名有好米五里闻香○今案类聚八十五引魏文此书同】 七日不饥 【异苑云司州卫士度其母常诵经饭僧日中出斋堂眺望忽落天钵食之七日不饥○今案学津讨原本异苑司州作汲郡余同陈俞本多窜改】 精琼靡以为粻 【楚辞云精琼靡以为粻注云精凿玉屑以为饭○今案陈俞同及楚辞离骚靡作□】 屑瑶蕋以为粮 【张衡思玄赋云屑瑶蕋以为梁■〈奭斗〉白水以为浆○今案见本钞浆篇粮作粮文选思玄赋粮作糇】 吐出成蜂 【葛仙翁列传云仙公吐出口内饭尽成飞蜂满屋○今案俞本同御览八百五十引葛仙翁别传及陈本无满屋二字】 堕地为螺 【世说卫瓘家人炊饭堕地化成螺瓘终见诛○洪氏校维改瓘欲改炊今案事文类聚后集三十五引同陈俞本改注今晋书】 埃墨堕内取而食之 【孔子家语云孔子厄于陈蔡七日不食孔子籴于野人得米一石颜回仲由炊之于坏屋之下埃墨堕饭内颜回取而食之○洪氏校补之下二字今案见家语在危篇脱美字内作中余同本钞改内者因隋讳忠兼避也】 以鼠为害弃而不御 【论衡云鼠??穴?夕?饭内捐而不食○今案??穴?夕?字是古本近本论衡累害篇及陈俞本??穴?夕?皆误作涉矣内字各本作中本钞改内说详上文】 私为要作 【韩子云鲁以五月起众为长沟子路以私秩为浆饭以要作沟者○王石华校暮改鲁今案见韩子外储说右上篇陈俞本多增窜】 车载以饷军 【桓玄别俴云桓玄车载饭以饷杨冷期○严氏校于云下桓元二字及冷字皆旁今案陈俞本别作列杨冷期作军士二字】 为客治饭自食藜藿 【淮南子云为客治饭而自食藜藿名尊于实也○今案陈俞本食字误置藿下明刻淮南子说林训自下脱食字尤非】 冯异进笥饭 【东观汉记云光武闻王郎军至惊去南宫天大风雨冯异进笥饭○今案姚辑本东观记光武纪脱进笥饭三字余同冯异传笥作麦聚珍本光武纪去下有至字笥下有麦字余同陈本改注范书】 客人持升饭 【四王起事云于客舍作食宫人有持升饭香浇以供至尊○今案御览九百七十七引四王起事升饭香浇作斗饭粳米饭余同又御览八百五十引四王起事香浇作者烧】 裹饭食子桑 【庄子云子舆与子桑友而霖雨十日子舆曰子桑殆病裹饭而往食之○今案见大宗师篇】 干饭廪明定 【先贤行状云胡定至行绝人县令遣掾排雪问定定已绝谷合即以干饭遗之○今案　三十五引先贤行状饭作粮无廪字余同陈俞本脱遣掾十字又标目作干饭注作以谷非也】 婴儿之戏以尘为饭 【韩子云婴儿相与戏也以尘为饭以涂为黍以木为胾○今案韩子外储说左上篇及陈俞本黍作羹非也本钞黍篇引以尘二句正作黍足订近本韩子之讹】 南箕无舌饭多沙糠 【焦贑易林大畜之益南箕无舌饭多沙糠○今案陈俞本糠作糖】 无放饭无扬饭 【礼记云无抟饭无放饭无扬饭饭黍无以筯○今案曲礼及陈本筯作箸惟陈本又以无扬饭为别一条与旧钞不合】 削章不如饱饭 【东观汉记云显宗西巡三老怀章大言上曰属者所言我尧○今案陈本脱此条俞本脱我尧二字余同聚珍本东观记明帝纪脱怀章二字又有德合于尧句余同姚辑本我尧作削章不如饭饱】 大饿不在车饭 【风俗通云俗说大饿不在车饭谓正得一车饭不得复活也或曰辅上饭卜不齐○今案或曰八字有讹脱考御览四百八十六引及陈俞本皆无此八字又陈俞本无得字】 

　　○飧篇三 

　　鱼飧 【公羊传曰晋灵公使勇士煞赵盾盾方食鱼飧勇士不忍煞而自刎死○今案陈本脱俞本脱公羊二字飧作餐此篇飧字俞皆作餐以下不悉校也又本钞亦无书名惟一传字而标目鱼飧下有讼鲜二字乃系公羊方鱼四字误合为两大字也俞本不明故径删去孙严亦未校出】 水飧 【顾和与蔡节度书宜食水飧夏侯家浆酪水飧独胜于羹也○今案高江村编珠补遗卷三引书钞飧作餐余同俞本亦然陈本书下脱宜食四字胜下脱于羹也三字反增入宜食二字误甚矣又考御览八百五十引顾和与蔡谟书无宜食四字家下有言食二字酪下无水飧二字独作犹羹也作羹饭耳】 朝服设飧 【仪礼聘礼云卿致宾宰夫朝服设飧注曰公羊传曰方食鱼飧是也○今案聘礼注公羊作春秋余同陈俞本脱聘礼二字及注曰以下】 晏进糟食 【新序云魏文侯见箕季日晏进糟食瓜瓠之羹○今案铁华馆校宋木新序刺奢篇及陈俞本粝下有餐之二字】 盘飧寘璧 【左饯云晋文公及曹曹不礼焉大夫僖负羁之妻曰公子得志于诸侯而诛无礼曹其首也○今案见左传僖二十一年】 壶飧弗食 【左传曰晋侯问原守于寺人勃鞮对曰昔赵衰以壶飧从馁而不食故使处原○今案左传僖二十五年及陈俞本从下有径字】 壶飧而从 【韩子云晋文公出亡箕郑挈壶飧而从饿而不敢食○今案见外储说左陈本多窜改】 传飧而食 【汉书云韩信欲东击赵合其禆将传飧而食注曰立马传飧也○今案汉书韩信传飧作餐马作驻陈本脱注曰以下】 以一壶飧得士二人 【战国策云楚伐中山中山君走有二人随其后君谓奚为对曰臣父尝饿君下一壶飧餔臣父且死曰中山有事汝必死之中山君仰天嗟曰以一壶飧得士二人也○洪氏校补后字文改父台改壶今案战国策宋策飧作飡走作亡嗟作叹餔亦作飡陈本多窜改】 彼君子兮不素飧兮 【毛诗云胡瞻尔庭有悬鹑兮彼君子兮不素飧兮○今案见魏风伐檀】 

　　○羹篇四 

　　大羹不致五味 【周官云祭祀共大羹铏羹注曰大羹肉湆大羹不致五味铏羹和盐菜也○今案周礼天官亨人职及陈俞本和作加】 和羹致其五味 【王肃注毛诗云和羹之道致其五味水火之齐食之即平○今案陈俞本王肃五字作诗注二字又脱水火二句商颂烈祖有亦有和羹句疑是王肃彼篇注文也玉函山房辑毛诗王肃注脱此条】 五味之和 【说文云羹者五味之和○案陈本同考说文??鬲部鬻五味盉鬻也羹小篆从羔从美段注据说文皿部盉调味也内则注云凡羹齐宜五味之和又考初学记廿六引说文作羹五味和也】 众味归宗 【张翰豆羹赋云大羹居正众味归宗○今案严辑张翰集及陈俞本同】 露葵之羹 【宋玉凤赋云主人之女为臣设雕胡之饭烹露葵之羹劝臣食之也○今案汉魏七十二家宋玉集雕作雕本钞饭篇引设作炊近本作讽赋风讽本同】 ■〈艹梨〉藿之羹 【淮南子云粝粢之饭■〈艹梨〉藿之羹○今案淮南子精神训同亦见本钞饭篇及俭德篇】 瓜瓠之羹 【新序云魏文侯见箕季曰晏进粝食瓠瓜之羹○王石华校合改瓜又补箕字今案详本卷上飧篇】 芍药之羹 【杨雄蜀都赋云甘甜之和芍药之羹○今案杨子云集单行本及七十二家本同陈俞本蜀误魏考本钞一百四十二酒食总篇两引皆作蜀】 凫鸧之羹 【傅毅七激云凫鸧之羹粉梁之饭○今案陈本俞本同本钞饭篇引鸧作鸿傅节子辑本傅毅集鸧作鸽又附校注云编珠卷三引此二句】 千里莼羹 【郭子云王武子有数斛羊骆指示陆机答曰千里莼羹未下盐豉○今案御览八百五十八引郭子同】 鼋羹 【左传云子公之食指动谓子家曰他日必食异味八见灵公宰夫解鼋子公笑曰果然及食大夫鼋羹○今案左传宣四年及陈本皆无羹字王氏经义述闻谓北堂书钞作鼋羹初学记白帖引左传皆作鼋羹御览亦载此事而文内羹字皆为后人据今本左传删去由伯申此说知鼋羹二字极古也】 ■〈豸?寸〉羹 【楚辞云餔鸧鸽鹄味■〈豸?寸〉羹○今案楚辞大招篇及陈俞本脯作内】 齐以兰梅 【桓麟七说云河鼋之羹齐以兰梅芳芬甘旨未咽先滋○今案陈本同俞本麟作驎严辑桓麟集同旧钞】 兰椒馥芬 【杜预七矫云大羹生华兰椒馥芬○洪氏校耕改椒今案陈本同俞本矫作规严辑杜预集谓规一作矫本钞一百四十二引椒作料】 秋芼以葱毛芼以韭 【缪袭祭仪云夏和羹芼以葵秋和羹芼以葱春和羹芼以韭○王石华校韭改葵春改冬非是今案初学记二十六引无春芼但作冬芼以韭陈本则于春下增入冬字严辑缪袭祭仪据御览八百六十一九百七十九引与旧钞同】 截肉尝方断葱寸同 【谢承后汉书陆续诣诏狱对饷泣不自胜曰续母来使者问其故答曰续母作羹截肉云云○今案汪辑本谢书及御览八百六十一引无不自胜三字余同姚本脱】 甘酸得适齐和有方 【崔骃七依云□中鼋□膳史信羹甘酸得适齐和有方○今案严辑崔骃集同陈本无注】 和糁不蓼 【礼记云雉羹麦食鸡羹折稌大美兔羹和糁不蓼○王石华校荼改蓼稔改稌今案内则同】 有菜用挟 【礼记云羹之有菜者用挟其无菜者不用挟○王石华校以原钞此下重出用挟一条删之是也今案曲礼挟作夹】 视夏时 【又云羹齐视夏时郑注曰美宜热也○今案内则注同】 无嚃絮 【又云无嚃羹无絮羹客絮羹主人辞不能烹○今案见礼记曲礼】 君子食之以平其心 【左氏云齐侯曰和与同异乎对曰异和如羹焉水火酰醢盐梅○今案见左传昭二十年】 和酸若苦陈吴羹 【楚辞云和酸若苦陈吴羹注曰吴人工作羹○今案见楚辞招魂】 彭斟雉帝何飨 【楚辞云彭铿斟雉帝何飨注曰彭祖斟雉羹事帝尧帝尧得羹而飨之也○今案见楚辞天问篇】 有生肝 【韩子云昭僖侯之时宰人上食而羹内有生肝○今案韩子内储说下篇及陈俞本内作中本钞改中字详本卷上文】 无盐豉 【谢承后汉书云河南陶硕噉芜菁羹无盐豉○今案陈俞本同御览八百六十一引谢书脱河南二字噉作啖无豉字汪辑本据御览姚本脱】 ■〈艹梨〉羹不糁 【孙卿子云孔子适厄于陈蔡之间七日不食■〈艹梨〉羹不糁○今案荀子坐宥篇糁作糂】 不酸不弃 【太公六韬云尧王天下不温饭暖羹不酸不弃○今案陈俞本及平津馆本六韬皆脱考御览八百五十引六韬温上有食字弃作易】 蔬食菜羹 【论语云虽蔬食菜羹而祭必斋如也○今案陈本脱俞本而作瓜】 箪食豆羹 【孟子云苟非其人箪食豆羹见于色○今案俞本同陈且脱】 受羹反锦 【左传云卫人使屠伯馈叔向羹与一箧锦叔向受羹反锦○今案见左传昭十三年陈本箧作筐】 惩羹吹齑 【楚辞云惩于羹者而吹齑注曰有歠羹而热心内惩之也○今案楚辞九章及陈本齑作欶?韭考字当作敕?韭不是从欶也欶?韭齑古今字】 竹王击石出水 【华阳国志云竹王尝入山止大石上命作羹从者曰无水王以剑击石出水○今案廖刻顾校本华阳南中志同王谟本脱入山二字又旧钞及陈俞本剑误钧并据本钞一百六十石篇引改正】 楚人据地而吐 【淮南子云楚有亨猴者而召邻人邻人以为狗羹也而甘之后闻其猴也据地而吐○洪氏校闻其改知为非也今案淮南子修务训及陈本同初学记廿六引御览八百六十一引亦作闻其】 子公染指而出 【左传云子公之食指动谓子家曰必食异味果人见灵公宰夫解鼋○今案左传宣二年食作尝无果字】 子国援浆沃之 【淮南子云太宰子朱侍食于令尹子国子国歠羹而热援巵浆而沃之○洪氏校色改?沷改沃今案近本淮南子人间训及陈本俞本食误饭援误投御览八百六十一引尚不误王氏读书杂志辨之巳详】 子期走楚 【战国策云中山君飨大夫司马子期在焉羊羹不遍○今案详本篇下文】 羊斟入 【郑说苑郑伐宋宋将与战华元煞羊食土其御者羊斟不与焉及战曰畴昔之羊羹子为政○王石华校石改食今案见说苑贵德篇】 客以故去 【史记曰高祖与宾客至丘嫂食嫂厌叔与客来佯为羹尽客以故去○今案史记楚元王世家丘作巨陈俞本作兄】 君以亡国 【战国策云中山君飨大夫司马子期在焉羊羹不遍子期怒走楚中山君亡曰吾以一羊羹亡国○今案近本战国策宋策飨下有都字初学记廿六引与原钞同】 未尝君之羹 【左传云颖考叔为颖谷封人有献于公公赐之食食舍肉公问之对曰小人有母皆尝小人之食未尝君之羹请以遗之○王石华校频改颍今案见左传隐元年陈本颖改颍】 得无烂汝手 【续汉书云刘宽性仁恕不妄喜怒尝朝服将朝婢飜羹污其衣宽曰得母烂汝手乎更衣而入曾不变色○今案姚辑本俞本同陈本脱下妄句】 

　　○臛篇五 

　　骛臛 【崔骃传徒论云骛臛羊残○今案百三家崔骃集作牛臛羊脍陈俞本作臛骛为羹皆误也本钞酒食总篇引博徒论正作骛臛羊残残者煮肉别名见文选七命注严辑崔骃集骛改燕】 蠙臛 【王粲七释云鼋羹蠙臛晨凫宿鷃○今案御览三百六十一引七释及陈俞本同本钞酒食总篇两引皆作■〈虫隽〉臛】 臛雀 【楚辞云煎鲭臛雀遽爽存鹄酸臇凫煎鸿鸧○今案煎鲭七字见楚辞大招篇近本及陈俞本鲭误鰿本钞酒食总篇亦引作鲭可见古本之足贵也鹄酸七字见楚辞招魂篇旧钞鸿鸿误鹄锡然本钞酒食总篇引尚不误也陈俞本脱鹄酸以下】 臛虵 【刘子云越人臛虵以飨秦客甘之以为鲤也既而知是虵攫喉而呕之此未为知味者也○今案陈仁锡校本刘子正赏篇知下有其字余同陈俞本知是虵作知之攫喉作据地又陈本飨误响】 臛江界之潜鼋 【曹植七启云臛江界之潜鼋臇南汉之鸣鹑○严氏校于界字鼋字皆密圈其旁盖示古本之可贵也今案文选七启及陈俞本界作东鼋作鼍】 臛东海之游鼋 【传玄七模云臛东海之游鼋○今案严辑傅玄集及陈俞本同】 三军尽食 【刘欣期交州记云陶横于土穴内得一物白色长数丈软软莫能名腹有肉如猪肪遂以为臛其香美三军尽食○今案说郛本刘交州记及陈俞本横作璜丈上有十字莫上有动字腹上有割字美作羹在臛字下余同又说郛肪作豚】 祢衡自饱 【祢衡别传云黄祖在蒙冲舟为宾客作黍臛至衡得便自饱食不顾○今案本钞黍篇两引同御览八百五十引祢衡别传为宾作会宾余同陈俞本亦作会宾黍误香至下有衡前二字上脱得字余同】 

　　○饮篇六 

　　四饮 【周官云酒正辨四饮之物一曰清二曰医三曰浆四曰酏掌其厚薄也○王石华校月字皆改曰今案周礼天官同】 五饮 【礼记云天子五饮上水浆酒醴酉??○今案礼记玉藻酉??作酏】 浆人共王六饮 【周官云浆人掌共王之六饮水浆醴凉医酏○今案周礼天官同陈俞本多增窜】 膳夫掌王六清 【又云膳夫掌王之食膳饮用六清注曰六清水浆醴凉医酏○今案周礼天官同】 领六甲 【春秋合诚图云黄帝请问太一长生之道太一曰食饮六甲○今案陈俞本太一作太乙】 饮三冷 【庄子云咸者不作而欲食之夜必梦饮三冷注曰冷瓶也○洪氏校饮改欲今案陈本同俞本冷作泠】 夸父北饮大泽 【山海经夸父与日竞走渴饮河渭不足北饮大泽未至而死○洪氏校何谓改河渭大改而今案海外北经及陈本竞作逐】 奔戎刺其左骖 【穆天子传云天子渴于沙开求饮未至奔戎刺其左骖取血以饮天子○严氏校于间字刺字旁着密圈示古本足贵也今案陈俞本间作衍余同御览八百六十一引间作中刺作割】 齐侯下如华泉 【左传云战于鞌齐师败绩逢丑父使公下如华泉取饮齐侯以免○今案见左传成二年】 谷阳操酒而进 【韩子云楚晋战于鄢陵司马子反渴而求饮谷阳竖操觞酒而进之○今案见韩子十过篇陈本竖误坚】 吏士迮粪饮之 【东观汉记云耿恭以疏勒城内穿井十五丈不得泉吏士渴乏迮马粪汁而饮之○洪氏校载改糟汗改汁是也严氏校饮上删而字非矣今案陈俞本迮作乍聚珍本则作筰又无士渴乏三字姚本不得泉作无水二字以下脱】 椀饮见人倾饔 【志恠记云宗正卿会稽谢谟夜独坐椀饮室中忽见人椎发袒臂来饮倾瓮不去谟以为盗援剑逐之○今案陈俞本脱独坐椀三字袒臂二字椎作坡来作求余同又陈本正作政】 沉饮忽失所在 【异苑云任城王六月沈饮忽失所在后年盛暑忽从季饮味不异也○今案学津讨原本异苑后年以下作人以为中酒毒而死陈俞本与学津本同惟死作化】 

　　○浆篇七 

　　与軆相将 【释名云浆将也饮之寒温多少与軆相将顺也○今案旧钞脱顺字据毕校本释饮食篇及陈俞本订】 甚寒而清 【山海经云高前之山上有水焉甚寒而清帝台之浆也饮者不心痛○王石华校补清字旁改帝今案见中山经俞本删帝台二句陈本台误王】 金浆 【汉武内传云西王母曰仙上药有玉津金浆次药有连珠云浆次药有九云之浆○今案守山阁本汉武内传仙上作太上九云作九转五云余同本钞下文引有五云一条又脱九转二字可以互相订正陈俞本改注汉武故事】 玉浆 【典术饵桃胶十五日后夜半时视北斗魁内当有神人见可饮玉浆○今案俞本当作尝余同陈本及御览八百六十一引典术十五作五十又脱夜半至可饮各字玉上有得字又御览后作复】 琼浆 【楚辞云瑶浆□勺实羽觞华酌既陈有琼浆○今案见楚辞招魂篇陈俞本脱瑶浆七字】 瑶浆 【又云粔籹密饵有餦餭瑶浆□勾实羽觞注曰粔籹以密和麫作之勺挹酒器也○严氏校云以蜜句误作以椒句乃下椒浆注错入也今案楚辞招魂篇同陈俞本删粔籹七字注曰以下作瑶玉也勺沾也】 桂浆 【王子年拾遗云频邪国人饮桂浆○今案南昌胡校本拾遗记及陈俞本邪作斯】 椒浆 【楚辞云蕙肴蒸兮兰藉奠桂酒兮椒浆注曰以椒置浆内也○今案楚辞九歌东皇太一篇注置浆内作溃其中本钞一百四十二酒食总篇一百四十八酒篇皆引蕙肴二句】 甘蔗浆 【汉书云泰尊以蔗汁为浆○今案陈俞本泰误秦考汉书郊祀志云泰尊柘浆应劭注云取甘柘汁以为饮然则旧钞此条盖参用应劭注文也柘蔗通用】 芍药浆 【枚乘七发云芍药之浆○今案宋刻文选七发浆作酱而虞永兴明收入浆篇是隋时本如此此字断非误也】 雾露浆 【礼异经云东南有人长七丈一名兹父一名去邪此人以鬼为饭以雾露为浆也○今案王谟本神异经脱兹父句及雾字余同龙威秘书本亦然惟附注引广记饭作食又去露存雾初学记引兹父作黄父】 白水浆 【张衡思玄赋云屑瑶蕋以为粮■〈奭斗〉白水以为浆○今案陈俞本脱屑瑶句文选粮作糇本钞饭篇引作粱标目作粮】 九云浆 【汉武内传云西王母次药有九云之浆○今案详本篇上文】 万岁浆 【焦赣云南历王山东入生门登上福台饮万岁浆○洪氏校崔灏改焦赣今案御览八百六十一引焦赣易林及陈俞本皆□生门以上福台作桥堂】 帝台浆 【山海经云高前之山上有水甚寒而清帝台之浆○今案详本篇上文】 王母浆 【汉武内传云西王母曰仙药有玉津金液连珠五云浆○今案守山阁本汉正内传同陈本脱连珠二字】 取浆给盛姬 【穆天子传云盛姬求饮天子命人取浆给盛姬○今案平津馆本穆天子传及陈俞本注内给盛姬三字皆作而给二字】 作浆给过者 【孝子传云洛阳公辇水作浆以给过者○今案说郛木孝子传洛作北平余同陈俞本阳下增杨字水作改作叉过者改过客】 国子执壶浆 【吴越春秋云伍子胥过江适会女子击絮濑水之上筥中有饭子胥曰可得食乎女子发其箪筥饭清其壶浆○今案汉魏丛书本卷一及陈俞本絮作绵壶作盎又无清字】 瓦器盛浆 【谢承后汉书云羊续为庐江太守瓦器盛浆○今案陈俞本汪辑本谢书同姚辑本脱】 桑杯盛浆 【又云高弘以桑杯盛浆○今案陈俞本同姚辑汪辑本谢书及御览七百五十九引弘下有为琅邪相四字余同】 左酒右浆 【弟子职云领是因平左酒右浆注曰右浆左酒尚潄也平音○今案俞本领是句作饭是为卒无平音二字余同原本改注礼记考天壤阁本馔馈篇亦作饭是为卒无注曰以下浆作酱海录碎事卷七上引北堂书钞左酒句正作浆字此宋人所见之古钞也】 乞浆得酒 【袁子云岁在申酉乞浆得酒岁在辰已嫁女卖子天之常道○今案御览十七引袁子卖误买余同陈俞本脱常道句】 水浆不入口 【礼记云曾子谓子思曰伋吾执亲之丧也水浆不入于口者七日○今案见擅弓】 不以其浆 【毛诗云或以其酒不以其浆○案见小雅大车】 玉杯不系酢浆 【顾子云或人有玉杯以示顾子顾子曰昔为象人子之玉杯恐不但以系酢浆也○今案陈本脱俞本及玉函山房辑本删昔为四字余同】 千担比千乘家 【史记云通邑大都浆于担亦比千乘之家此大率也○今案陈俞本千乘误百乘无大率句本钞酰肩引皆作千乘舆史记货殖传合惟近本史记担作甔酱作酱虞永兴明入浆篇则隋时所见一必作浆不作酱明甚甔字汉书又作儋】 食十浆五浆先馈 【庄子云列御寇之齐注曰十家尽买浆○今案庄子例御寇篇注买作卖余同亦见列子黄帝篇陈俞本皆改引列子非原钞之旧】 大傅父子冷如浆 【魏志云时人语曰曹爽之热热如汤大傅父子冷如浆○案魏志夏侯元传注引魏略时人语作时有谤书上热字作势余同】 

　　○茶篇八 

　　芳冠六清味播九区 【张载诗云芳茶冠六清溢味播九区○今案见百三家张载集登白菟楼诗陈俞本白菟作成都】 焕如积雪晔若春敷 【杜育茶赋云瞻彼卷阿实曰夕阳厥生荈草弥谷被冈○今案陈俞本及类聚八十二引茶赋作荈赋严辑杜育集亦然又俞本脱瞻彼二句陈本改作灵山惟岳奇产所锺】 调神和内惓解慵除 【又茶赋云若乃湻染真辰色□青霜□□□□白黄若虚调神和内惓解慵除○王石华校懈改解康改慵今案严辑杜育集荈赋同陈俞本惓作倦无注】 益气少卧轻身能老 【本草经云苦草一名茶草味苦生川谷治五藏邪气○严氏校欲删生川谷三字非也今案问经堂本草经茶作荼陈本脱一名四字】 饮茶饮人少眠 【博物志云饮真茶令人少眠睡○今案陈俞本同明吴管校本稗海本博物志脱御览八百六十七引脱人字】 愤闷恒仰真茶 【刘昆与兄子演书云吾患軆内愤闷挳仰真茶汝可信信致之○今案百三家本刘昆集及陈俞本愤作烦内作中又俞本演误羣陈本百三家本及严辑本仰作假本钞中改内详本卷上文】 酉平睪卢 【裴渊南海记云酉平县出睪卢茗之别名南人以为饮○今案御览八百六十七引南海记睪作皋陈俞本改注广州记亦作皋】 武陵最好 【荆州土地记武陵七县通出茶最好○今案陈俞本同齐民要术卷十引荆州土地记云浮陵茶最好】 饮以为佳 【四王起事云惠帝自荆还洛有一人持瓦盂承茶夜莫上至尊饮以为佳○严氏校旁勒四字误矣今案御览八百六十七引四王起事洛下有阳字一人持作黄门以无夜莫二字陈俞本与御览同惟起误遗】 因病能饮 【搜神记云桓宣武有一督将行因病后虚热更能饮复茗必一斛二升乃饱后有客造会令更进五升乃吐一物状若牛脂即疾差矣○王石华校若改茗今案学津原本搜神记及陈本行因作因时行二升作二斗脂作肚】 密赐当酒 【吴志云孙皓每飨宴韦曜不饮酒每宴飨赐茶不过二升也○今案吴志卷二十及本钞酒篇引略有异同陈俞本脱又陈本此下续增二十四条均非旧钞所有】 饮而醉焉 【秦子云顾彦先曰有味如醽饮而不醉?味如茶饮而醉焉醉人何用也○今案陈本脱俞本及玉函山房辑本醽作臛醉焉作醒焉余同意林五引秦子作醽作醉焉与旧钞合惟?误其茶误黍又收句脱醉人用三字】 

　　○糜篇九 

　　作糜食饥者 【吴录曰海盐李寿作糜以食者饥者而不自名也○今案陈俞本同御览八百五十九引吴录脱海盐二字糜下有粥字】 为饥民作糜 【汉献帝传云帝使侯汶出太仓米豆为饥民作糜粥○今案御览八百五十九引同献帝传陈俞本改注汉献帝纪】 作得满两盂 【汉献帝传云帝使俟汶出太仓米豆为饥民作糜粥○严氏校径删此条何也今案御览引献帝传糜粥下有死者不绝帝敕取米豆五升于御前作糜得满两盆等句余见上条陈俞本改注袁宏汉献帝纪非原钞之旧严校径删此条抑非矣】 声闻数十里 【录异传云周时尹氏贵盛五世不别会食作糜听之听闻数十里○今案御览八百五十九引录异传听作啜余同陈本糜作粥】 二人入镬取燋 【录异传云周时尹氏食三人人镬取燋糜深故不见也○今案陈俞本食作有入镬五字作堕糜镬中辄焦烂又脱不见二字】 二方委火忘箄 【世说云陈太丘使元方季方炊客与太丘论议二人进火委而窃听炊忘着箄饭成糜○今案世说夙慧篇同】 羿每糜余一杯 【括地图云羿年五岁父母入山羿年二十能习弓矢躬随往寻每食糜则余一杯○今案陈本脱□□□钦定图书集成食货典二百六十六引括地图及俞本矢作射无躬字寻字余同】 有鬼发盆糜 【续搜神记云有鬼束刘他苟家偷食刘即煮冶葛令举家作糜食余一塸因写冶汁着内以盆覆之定更后闻鬼从外来发盆噉糜须臾大吐于此遂逃也○今案俞本脱御览八百五十九引续搜神记塸作瓯内作中盆作瓮逃作绝余同中改内详本卷上文陈本多窜易】 

　　○粥篇十 

　　烹谷为粥 【周书云黄帝始烹谷为粥○今案陈本朱右曾辑周书佚文一卷及初学记引同】 奉饘以祭 【孔融别传云汉末天下荒乱融每食奉饘一盛鱼一首以祭○今案陈俞本食奉作旦以余同】 仲秋养老行粥 【礼记云仲秋之月养衰老行糜粥○今案礼记月令同】 日南为粥养幼 【同上记云天正日南黄锺渐长是日阳动为饘粥以养幼○今案初学记引风土记渐作践阳作始牙陈本亦有窜改】 赤粱为粥 【博物志云辽东赤梁魏武帝以为粥○洪氏校岱改武今案各本博物志脱惟类聚御览及陈本引广志同又陈本赤上有进字】 蜀妪茶粥 【傅咸为司隶教云闻南市有蜀妪作茶粥卖之廉事打破其器物○今案陈俞本同百三家本傅咸集市作方打破作欧物作具】 许妇粟粥 【郭子云许允为吏部多用其乡里帝遣收之妇戒允曰明主可以理夺寻还妇作粟粥待之须臾允至○今案类聚四十八引郭子部下有郎字余同陈俞本妇戒十字作妇曰无忧又脱须臾句】 进粥却寒 【太公金匮云武王都洛雪深丈余尚父乘马车使人持一器粥出开门而进曰天寒故进热粥却寒也○今案陈俞本脱乘马车三字及出字考御览八百五十九引太公金匮尚父二字在使人之上乘马车上多有五丈夫句又却作御余同】 天塞上粥 【范后汉书云天寒众皆饿瘦冯异上豆粥○今案范书冯异传饿瘦作饥疲】 三进三呵 【郭林宗别传云林宗尝不佳夜命作粥魏德公为之进焉林宗一歠怒而呵之曰为长者作粥使沙不可食如此三进三呵德公终无变色○王石华校阿改呵今案陈本及初学记引歠作啜无如此三进四字终作姿色作容】 咄嗟便辨 【语林云石崇为客作豆粥咄嗟便辨王恺乃密货崇帐下曰豫作熟豆○今案御览八百五十九引语林同陈俞本改注今晋书】 朝餔作粥 【曹植表示诸公立朝餔作粥食之侯卧择薤○王石华校袁改表今案旧钞此条有误严辑曹植集仍之陈俞本餔改辅侯卧择改肴惟蔬】 都亭赋粥 【谢承后汉书云时饥荒太守尹兴使陆续于都亭赋民饘粥六百余人○今案姚辑汪辑本谢书及御览八百五十九引同陈俞本多增窜】 予国饿者 【礼记云公叔文子卒子戍请谥于君夫子为粥子国之饿者是不亦惠乎○洪氏校补惠字今案檀弓及陈俞本子作与】 众共歠之 【九州岛岛春秋云臧洪为袁绍所围储有米三斗主簿启洪洪更命为薄粥与众共歠之○今案说郛本九州岛岛春秋及陈俞本储作厨余同亦见魏志臧洪传注引】 饥寒俱解 【东观汉记云光武为王郎所追至芜蒌亭冯异上豆粥一壶○今案类聚一卷五引无一壶二字聚珍本东观记至作止豆粥四字作一笥麦饭姚本脱陈本改注范书】 全活甚众 【王荟别传云荟为吴郡内史其年大饥荟出私财为百姓饘粥全活甚众○王石华校射改财今案陈俞本同御览八百五十九引脱全活句】 咽不能下 【晋安帝纪云桓玄败走经日不得食左右进以麄粥咽不能下○今案俞本同陈本进作晋御览八百五十九引晋安纪脱经日七字】 流出沾胸 【魏末传司马宣王言渴主饮婢进粥宣王持桮饮粥粥皆流出沾胸李胜愍之○严氏校以旧钞王言五字误作主主教三字旁勒未改今案御览九百六引魏末传桮作杯余同陈俞本作杯】 嗜粥过期 【史记云赵章病湻于意胗其脉曰五日而死后十日乃死过期者其人嗜粥故内脏实也○今案史记扁鹊仓公传内作中余同陈俞本亦作中十作七本钞中改内详本卷上文】 得粥延日 【典论云湻于意胗赵章谓其命在五日后至七日死章嗜粥内脏充实故得延日也○今案严辑典论同陈俞本但注见上二字以为即同史记一段非矣】 作粥呼之皆无往者 【王隐晋书云孔恒大作粥置门外呼饥人食之谓是嗟来皆无往食者○今案陈俞本同今晋书列传无孔恒】 诏诵楚辞每诵与粥 【刘歆七略云孝宣皇帝诏征被公命诵楚辞每一诵与粥○今案陈俞本及御览八百五十九引七略同】 集诸谈士每自设粥 【俗说云晋简文集诸谈士夜坐每自设粥○今案陈俞本及玉函山房辑本同】 郭邑死丧可令送粥 【殷康教云自今郭邑居民有死丧者可令送两坩粥○今案严辑殷康教据旧钞引同御览八百五十九引无自今二字余同俞本脱此条陈本两坩作饵字】 邻里乃为粥以饮食之 【礼记云亲始死水浆不又日三日不举火故邻里为之糜粥以饮食之○今案见礼记问丧】 林宗以杯摘地 【郭林宗别传云林宗尝不佳夜间命作粥魏德公为之进焉林宗歠怒曰使沙不可食以杯摘地○今案陈本及初学记引林宗别传间作中摘作掷余详上文三呵条下本钞中改内亦详本卷上文】 廉事打破器物 【傅咸为司隶教云闻南市有蜀妪作茶粥责之廉事打破其器物○今案详本篇上文】 餔粥折齿失其道理 【焦氏易林云餔粥折齿失其道理○严氏校以原钞焦误管旁勒未改今案陈本同俞本脱】 羣儿举还妇人其间 【志怪集云杂国桓韩子诸盛十诗羣小儿共在后屋作粥立成盛以长盘士椀羣儿还忽有妇人出其间○今案此条多误陈俞本删】 

　　○糁篇十一 

　　藜羹不糁 【庄子云原宪居鲁藜羹不糁○今案陈俞本同考庄子让王篇有此二句然原宪居鲁一段无藜羹不糁句惟别见于孔子穷于陈蔡之间一段是此二句不应连引疑旧钞有脱文也】 藜蒸不糁 【墨子云孔子穷于陈蔡之间藜蒸不糁○今案经训堂本墨子非儒下篇子作某蒸作羹糁作糂又夹注云类聚羹作蒸御览书钞糂作糁窃以为经训堂说未核也考庄子让王篇荀子宥坐肩皆有陈蔡二句并作藜羹惟墨子作蒸耳本钞一百四十五蒸篇引墨子亦作蒸陈本作羹非是】 无损肉酢使糁肥羹 【礼神异经云南方有兽名曰无损肉可作酢使糁肥羹而肉不坏○今案王谟本东南荒经糁作米?审羹误美陈本亦误美惟俞本不误御览引鲊误鲜本钞■〈鱼差〉篇酢作■〈鱼差〉■〈鱼差〉酢通用字】 日食百粒以糁藜藿 【宋躬孝子传云桑□丧父毁瘠过礼日食百粒以糁■〈艹梨〉藿○今案类聚二十引未孝子传同陈俞本皆脱宋躬二字又陈本毁瘠句作八十四日俞本孝误老】 

　　○■〈米索〉篇十二 

　　煮米为■〈米索〉 【通俗文云煮米为■〈米索〉○今案陈本及御览八百五十九引通俗文同】 勿令过熟 【食经云作粥■〈米扁〉■〈米索〉法取蒸米一升合捐沸汤里勿令过着新箩内也○今案陈本脱粥编二字合捐作置余同御览八百五十九引食经但有作编法无此条】 

　　○饼篇十三 

　　通冬达夏惟牢丸乎 【束皙汤饼赋云其可以通冬达夏冬岁常施四时从用○今案陈本脱牢丸句百三家本及严辑本束广微集同】 充虚解战汤饼为最 【又云立冬漫寒清晨之会涕陈鼻中○洪氏校元灵改充虚今案百三家本漫作猛虚作盈陈本同旧钞】 水引 【范汪祠制云夏荐下乳饼孟秋下雀喘饼孟冬祭下水引○今案陈俞本无三下字喘作瑞水引作白环饼又改隶下文崔喘条下俞本则删云标目水引二字陈本则于水引条下别注萧子显齐书可谓任意窜改矣考初学记二十六引祠制有三下字恃喘作瑞耳余俱与旧钞合】 水溲 【崔实四民月令云五月距立秋无食煮饼及水溲饼○今案陈本脱五月距三字余同严辑本心斋十种本四民月令溲作引余同】 薄壮 【束皙汤饼赋云吴回司方纯阳布畅服絺饮水随阴而凉此时为饼莫若薄壮○洪氏校引改回而改布因改阴今案俞本脱严辑本束皙集据旧钞引同陈本回作国水作氷】 起潄 【徐畅祭记云五月麦熟荐新作夌起潄白饼○今案　　　钦定图书集成岁功典卷五十引无夌字陈本改夌为麦移在新字下】 崔喘 【范汪祠制云夏荐下饼孟秋下雀喘○王石华校秋下改秋丁恐非今案详本篇上文水引条下】 馒头 【束皙汤饼赋云夫三春之初阴阳交际寒气除温而不热于时享宴则馒头宜设○洪氏校作改初今案陈本际作济气作暑余同严辑束皙集除作消而不作不至】 豚耳狗舌剑带案盛 【又云若夫安乹粔籹之伦豚耳狗舌之属剑带案盛餢飳髓烛○今案严辑束皙集及陈俞本同】 或名生里巷或法出殊俗 【又云若夫安乹同上云云○今案陈俞本生下有于字出下有乎字并附上条注中严辑束皙集与旧钞同】 欀木之饼 【吴录曰交趾县有攘木其内有白米屑就水淋之如面可作饼○今案陈俞本同御览九百六十引吴录趾作址县上有望字木作树就作干】 臛鸡为饼 【庾阐恶饼赋云范子常者尝造余宿臛脽为饼迟御之情甚虚奇嘉之味不实○今案陈本脱者尝二字初学记二十六引此赋选御作偏食】 手萦回而交错 【束皙汤饼赋云攘衣振掌握搦抚搏粥离于指端手萦回而交错纷纷皎皎皇分雹落○今案严辑束皙集抚作拊皎皎作馺馺余同陈本脱攘衣二句纷纷驳驳俞本此条无注】 披素麫之挥霍 【杜预七规云膳夫骋伎飘忽若仙披素麫之挥霍若将绝而复连○今案严辑杜预集及陈俞本同】 游水长引飞羽薄衍 【傅玄七模云乃有三牲之和羹蕤宾之时面忽游水而长引进飞羽之薄衍○王石华校照陈俞本长改清今案严辑本傅玄集与原钞同且本钞下文两引仍作长字】 弱如春绵白若秋绢 【束皙汤饼赋云弱如春绵白若秋绢气勃郁以扬布香分飞而远遍○洪氏校锦作绵今案俞本删白若以下百三家本束集及陈本绢作练又陈本分飞作飞散百三家本遍误逼】 细如蜀蠒之绪靡如鲁缟之线 【傅玄七谟云乃有三牲之和羹蕤宾之时麫忽游水而长引进飞羽之薄衍细如蜀蠒之绪云云○今案陈俞本脱旧钞此条脱傅玄十二字及麫忽四字据严辑傅玄七谟订正】 将绝复连 【杜预七规云膳夫骋伎上注云云○今案详本篇上文】 细如委綖 【弘君举食檄云并催厨人来作茶饼熬油煎葱细如委綖○今案细上陈本增入五句严辑弘君举集据御览引则细上亦有脱文】 星飞电落 【束皙汤饼赋云尔乃重罗之麮壁飞雪白手萦回而交错纷纷皎皎星飞电落○洪氏校面改麮效效改皎皎今案俞本脱陈本无注本钞上文引星飞作星分严辑束皙集壁作尘】 三牲之和 【傅玄七谟云乃有三牲之和羹蕤宾之时面忽游水而长引进飞羽之薄衍○今案详本篇上文】 五内香芳 【吴时外国传云大秦国以面为集饼五内香芳○今案陈俞本同】 濯以玄醢钞以象■〈木着〉 【束皙汤饼赋云尔乃濯以玄醢钞以象■〈木着〉○今案陈本及严辑本束集同】 停食作赋 【诸葛洛别传云孙权尝飨蜀使费袆设饼袆停食索笔作麦赋　○今案类聚八十五引恪别传饼作■〈麦并〉余同】 噉之大汗 【语林云何平叔美姿仪魏文帝暑月唤来而噉之热饼既啖大汗出○今案详本钞朱衣篇粉篇】 车下自进 【京兆旧事云萧彪父嗜饼彪从至市立车下自进之○王石华校帝作市今案御览八百六十引京兆旧事同】 探口出之 【东观汉记云光武问弟五伦曰闻卿为市掾人有遗兄母一笥饼○王石华校御改卿今案本钞一百三十五笥篇亦引又考聚珍本姚辑本东观汉记同】 格饼三播 【束皙近游赋云格饼正于三播○今案陈俞本及严辑本束集同】 蒸饼十字 【王隐晋书云何曾奢侈一日食至万钱蒸饼上不作十字不食○王石华校牲改曾严氏校食上删鲁字衍文也今案类聚七十二引王晋书至作近陈本删万钱句】 文侯印绶易饼 【魏略太祖嘲丁裴曰文侯印绶何在裴封曰以易汤饼太祖大笑之○今案类聚二十五引魏略及陈俞本裴作斐无汤字又陈俞本嘲作啁】 别驾蹲地啮饼 【王隐晋书云王长文字德叡州辟别驾不往而蹲地啮胡饼州知不至乃止○今案御览三百九十四引王晋书往作就至作屈陈本脱州知以下】 张柱卖胡饼 【延尉云张柱卖胡饼为兰台令○今案御览八百六十引廷尉决事卖胡作私卖陈俞本拄作桂】 赵歧贩胡饼 【三辅决录注云赵歧于市内贩胡饼孙宾石疑非常人问曰自有饼耶○严氏校注字宾石字皆旁着圈今案类聚七十二引三辅决录内作中宾石作嵩余同考嵩字宾石见范书赵歧传中改内详本篇上文又二酉丛书辑决录据书钞引亦同】 有鬼摸饼 【集异记云刘登往经坟冢曰我偶□饼徐即为办置林间有十余鬼皆焦头来摸饼○今案陈俞本往作路坟冢边曰我五字作闻冢中索饼林间亦作冢边】 胡僧坐上 【幽明录云姚泓叔父绍胡僧问以休咎僧乃求面为大胡饼形径一丈僧坐上先食正西次食东南次食正南卷而吞之便起无言○严氏校东南二字旁着圈示古本特异也今案御览八百六十及陈俞本东南作正北】 女嫁为卖饼子妇 【风俗通云周翁仲妻生时妇此卧得男兴福贤易男年十余岁翁为太守也○今案陈本脱俞本翁仲作公仲福下空一格余同然旧钞此然实多讹脱也太平广记三百十七引风俗通云周翁仲妇产男使主簿祠祭见屠人踞神坐翁仲因持剑谓妪曰何故养此子妪泣言昔以女易屠者之男年已十八遣妇家迎其女已嫁为卖饼者妻后适李文思官至南阳太守亦见御览八百八十三引】 所从卖家辄大售 【汉书云宣帝征时每买饼所从卖家辄大售○今案汉书宣帝纪作大雠师古注读曰售本分微应篇亦引作售】 

　　○黍篇十四 

　　宴饮大会皆先黍臛 【风俗通云今宴饮大会皆先黍臛○今案陈本及御览八百五十引同】 宴于未央方噉黍臛 【幽明录云汉武帝与羣臣宴于未央殿方噉黍臛○今案陈本同广记一百十八引脱与羣臣字殿字】 丈人杀鸡为黍 【论语云孔子适陈子路从而后遇丈人止子路宿杀鸡为黍而食之○今案陈本脱近本论语征子篇无适陈句】 孔子先黍后桃 【子云侍坐于鲁哀公公请食仲尼先饭黍而后噉桃○今案陈本饭噉皆作食近本韩子外储说左篇噉作啖侍误御】 元伯以待巨卿 【谢承后汉书云范式字巨卿与张元伯为友春秋为期至九月十五日杀鸡为黍以侍巨卿二亲笑之言未绝而巨卿至○今案文选注二十三引谢书秋上有别京师以四字又脱以待四字余同汪辑本同姚本脱陈本多改易】 正平便自饱食 【祢衡别传云衡字正平黄祖在蒙冲舟为宾客作黍臛○今案御览八百五十引祢衡别传同亦见本钞臛篇】 婴儿以涂为黍 【韩子云婴儿相戏以尘为饭以涂为黍○今案韩子外储说左上篇黍作羹陈本因删此条非也旧钞既入黍篇则虞氏于隋时所见本必作黍明甚又本钞饭篇亦引作黍更非孤证矣】 祢衡弄黍如故 【祢衡别传云黄祖在蒙冲舟为宾客作黍臛衡得便饱食复搏弄以戏○今案御览八百五十引祢衡别传为作会余同】 

　　北堂书钞卷第一百四十四 

　　●北堂书钞卷第一百四十五　　酒食部四 

　　隋秘书郎虞世南撰 
　　南海孔广陶校注 
　　肉篇十五　　　　　　　脯篇十六 
　　腊篇十七　　　　　　　炙篇十八 
　　脍篇十九　　　　　　　蒸篇二十 
　　炰篇二十一　　　　　　鲭篇二十二 
　　寒篇二十三　　　　　　胾篇二十四 
　　■〈月枼〉篇二十五　　　　悬熟二十六 
　　血二十七　　　　　　　肺■〈月巽〉二十八 
　　生脠二十九　　　　　　麮篇三十 
　　羌煮三十一　　　　　　胡饭三十二 

　　○肉篇十五 

　　狄山视肉 【山海经云狄山有视肉注曰形如牛肝有两眼○今案海外南经及陈本眼皆作目】 临海土肉 【临海异物志云土肉正黑大如小儿臂长五寸中有腹无口目有三十足大如钗股堪炙食○今案御览九百四十三引临海异物志上大字在臂下下大字在股下堪炙作中余同陈本长误表又脱目有九字】 猩唇燕翠 【吕氏春秋云肉之美者猩猩之唇貛貛之炙巂燕之翠○洪氏校镢改貛今案吕氏春秋孝行览篇作隹冏觾余同】 锦采云娴 【庾阐恶饼赋色必霜葩雪皓肉则锦采云娴○今案初学记二十六引此赋同陈本脱霜葩肉】 羊膀豕胁 【束皙汤饼赋云肉则羊膀豕胁○今案陈本严辑本束皙集同】 班脔锦文 【桓彦林七设云菰梁雪累班脔锦文○今案严辑本桓彦集同】 有肉如坻 【左氏传云齐侯晋侯宴昔荀吴相投壶晋侯先荀吴曰有酒如淮有肉如坻寡君中此○洪氏校宴上补侯字葛改荀今案左氏昭十二年传首句作晋侯以齐侯宴荀吴作穆子影钞酒篇引亦作荀吴】 有肉如陵 【左氏曰齐侯朝晋有酒如渑有肉如陵○今案见左传昭十二年】 有肉如岑 【应璩百一诗云有酒流如川有肉积如岑○今案百三家应集同本钞酒食惣篇上引作应璩新诗脱流字积字肉作肴又本钞此条百一两字误作?字孙严等未校正】 悬肉为林 【汉书云武帝时为博兵酒池悬肉为林令外国客遍观○今案陈俞本删博兵悬为四字汉书西域传赞有云设酒池肉林以飨四夷之客】 举山为肉 【曹植与吴季重书云愿举太山以为肉济东海以为酒○今案陈俞本同文选济作倾】 食尽更生 【郭璞注山海经云视肉有如牛肝有两眼食之尽寻复更生也○今案海外南经及陈本眼皆作目尽上有无字】 割取已复 【玄中记云六月友及西胡有牛名为日反牛今日割取其肉三斤明日肉已复生○今案陈俞本反作文无三斤二字余同类聚六十五引玄中记月支作月氏无及酉字今日字三有四字】 五肉七菜胜腌腥臊 【玄中记云五肉七菜胜腌腥臊○今案玉函山房辑本玄中记躁作■〈月参〉余同陈俞本腌作掩又陈本臊作俞本腥臊作鹑鷃】 煎熬■〈月巽〉炙和齐万方 【淮南子云今屠牛而烹其肉或以酸或以甘煎熬■〈月巽〉炙和齐万方○王石华校属改屠成改或今案此见淮南子齐俗训陈本改和齐为有字殊误俗本淮南子于两以字下皆增为字又甘误骨和齐误齐味皆不辞甚矣王氏读书杂志所见旧钞又作齐和】 肉曰脱之 【尔雅云肉曰脱之肉谓之败注曰巳之剥其皮也今江东呼麋鹿之属通为肉○今案尔雅释器脱之句在之败句下余同】 祭不宿肉 【论语云祭于君不宿肉祭肉不出三日出三日不食之矣○今案乡党篇君作公】 目见不食其肉 【风俗通云汝南陈伯敬目有所见不食其肉○今案严辑风俗通引同御览八百六十三引脱汝南王字】 不食有目之肉 【南阳先贤传云丁密不食有目之肉○今案　　　钦定图书集成食货典卷三百十四引广州先贤传同可以借证】 厨有臭肉 【王孙木云庄王伐宋成谏曰厨有臭肉不可食鐏有败酒不可饮三军之士皆饥也○今案陈本脱类聚二十四引王孙子成谏作将军子重谏】 视肉如藿 【汉书云鲍宣上书曰奈何独私养外亲与幸臣董贤○王石华校宰改幸今案汉书鲍宣传注藿作霍】 怀肉持去 【东方朔传诏赐之肉于煎饭既尽怀其余肉持去衣尽污○今案史记滑稽列传赐之肉作赐之饭既作已余同】 衔肉着口 【笑林甲贡肉过入都厕挂肉着外乙偷之未得去甲出觅肉因诈御肉如我着口岂有失理○今案御览八百六十二引笑林同】 拔剑割肉 【汉书云伏日诏赐肉东方朔拔剑割肉一何壮也割之不多又何廉也○今案见汉书东方朔传】 长跪进之 【东观汉记云窦固羌胡爱之炙肉未熟人人长跪前割之血流指间进之于固○今案本钞炙篇引未熟以上同范书窦固传注引东观记爱之作见客余同姚辑本与范注同】 维于车傍 【杨雄梦乘车维肉车傍雄曰夫车傍有肉斩也吾其死也○王石华校补扬字今案陈俞本维因作力挂傍有下有斤字余同】 在林木 【幽明录曰司马休之遣文武千余人迥家达南郡值风泊舡上岸伐薪见聚肉有数百斤乃割取还以镬煮之汤始欲热皆几成数千虾蟇也○乞案陈本俞本休下脱久字家下有人字汤下脱始字余同】 六十非肉不饱 【礼记云六十非肉不饱七十非帛不暖○今案见内则】 幼稺称食之 【陆凯表云吕蒙早卒先帝痛悼不已子并幼稺皆进省内称肉食之○今案陈俞本并作最又脱皆进字内称字殊为不辞矣御览八百六十三引此表卒作亡进作纳内作中本钞凡中多作内因隋讳忠兼避也】 赐肉舍肉未尝 【左氏云颖考叔为颖谷封人有献于公公赐之食食舍肉公问之对曰小人有母皆尝小人之食未尝君之羹○洪忘校频改颖补有字今案见左传隐元年】 赐食以肉投羹 【谢承汉书云陈楚建武三十年引见赐食阳称眼无所见以肉投羹中○今案陈俞本脱建武七字食下有于上二字阳作楚余同姚辑本亦然御览七百四十三引楚误禁无称字谢书别有陈禁传不得相混又汪辑本三十年作中字余同】 晏子相齐食肉不足 【晏子云相齐三年梁丘据见晏子中食而肉不足还言之景公○今案陈俞本删还言以下吴山尊仿宋本内六第十七章还言之三字作以告】 公孙为相食唯一肉 【史记云公孙宏为丞相食唯一肉而已○今案史记公孙宏传下句作食一肉脱粟之饭】 程曾遂吐不食 【杜阳先贤画赞云程曾字孝孙少孤七岁亡母哀慕毁粹邻人嚼哺之知有肉遂吐不食○今案御览八百六十三引桂阳画赞无少孤二字哀作号邻人作王母余同】 桓任终身不近 【谢承后汉书云桓任后母生时不食猪羊肉故终身不以猪羊肉近口○今案陈本近作入姚辑本汪辑本谢书亦作入母上无后字】 白肉十脔 【晋中兴书云桓温曰年大以来饮酒不过三斗便醉白肉不过十脔○今案陈俞本同御览八百六十三引中兴书脱年大四字及十字又饮作温斗作升白作日】 羊肉千斤 【古诗云羊千斤酒百斛今君马肥肉兴粟醉借马蹄归不数○今案陈俞本百作万又脱今君以下】 手揣轻重 【王隐晋书愍怀太子令人屠肉已自分齐手揣轻重斤两不差○今案御览一百四十八引王晋书同陈本脱分六句】 分肉甚均 【汉书云陈平为里社宰分肉甚均里人善之○今案汉书四十陈平传同】 市肉取肥 【曹植乐府歌云市肉取肥○今案百三家本同】 买争轻重 【燕丹子云荆轲遏阳翟市买内争轻重屠辱轲○今案问经堂本燕丹子脱市字辱轲作辱之余同陈俞本买肉以下作买争轻重者惟屠肉也其谬甚矣】 张汤劾鼠 【汉书云张汤杜陵人父为长安丞出汤为儿守舍还而鼠盗肉父怒笞汤汤劾鼠掠治○王石华校母改为现改?今案见汉书张汤传】 姜诗示吏 【东观汉记贼经姜诗里不敢惊孝子致米肉而去诗埋之后吏谴诗拙出示之○今案陈俞本及御览八百六十三引脱而去二字余同聚珍本姚辑本东观记亦然】 晚食当肉 【战国策云颜斶曰晚食以当肉安步以当车○今案见齐策】 对屠门嚼 【桓谭新论云人问长安乐出门西向笑知肉味美对屠门而大嚼○洪氏校稍改嚼今案陈本问经堂本新论及类聚七十二初学记廿六引问作闻惟严辑新论启寤篇仍作问又初学记引知上有人字】 尝一脔知一镬之调 【吕氏春秋云尝一脔肉知一镬之所调也○今案慎大览篇脔作脬所调二字作味一鼎之调五字陈本上句肉作而下句从近本】 阍人乞肉夺其杖以敲之 【左氏邾庄公与夷射姑饮酒私出阍人乞肉焉夺其杖以敲之○今案左传定二年及陈本皆无人字俞本出下衍谓字】 

　　○脯篇十六 

　　朿修之肉 【谷梁传云朿修之肉不行境内注曰朿修脯也○今案陈本及谷梁传内作中本钞作内者详本卷上文】 干肉为脯 【东方朔传云湿肉为干肉为脯○今案见汉书六十五湿作生余同】 膊之屋上 【说文云脯干肉也修脯也膊薄脯膊之屋上也○今案说文肉部同】 干燥相搏 【释名云脯干腊也干燥相搏着也○今案毕校本释饮食篇腊干昔也脯搏也干燥以下同旧钞以干腊释脯盖转钞者偶窜乱耳陈本已照改】 正膂通干 【杜育菽赋脯则正膂通干麄鹿肥麋○今案陈本正误分考初学记二十六御览八百六十二引杜赋皆作正】 左朐右末 【礼记云以脯修置者左朐右末注云便食也屈中曰朐○今案礼记曲礼注同】 翣脯 【帝王世纪云尧时厨内自生肉脯薄如翣形○王石华校翣改萐沿陈本之误也今案说郛本世纪脱形字余同陈本作萐并改论衡】 膊脯 【风俗通云俗说膊阔大脯也案泰山博县十月祠泰山脯阔一尺长五分○今案陈本同王谟本脱俞本分作寸且羼入艺文类聚中非也本钞段末有礼记二字系沿上文误入今删正】 蒲脯 【古今注云秦二世时丞相赵高用事乃先献蒲脯鹿马以验羣臣也○今案陈本脱鹿马以下俞本脱用事乃三字玉函山房辑伏侯古今注一卷据陈本】 瓠脯 【程季明诗云厥味伊何玄酒瓠脯○今案陈俞本同】 脯山 【陆机洛阳记云干脯山在洛阳北去三十里于上暴肉因以为名○今案陈本同俞本将书钞羼人类聚中非也考　　　钦定图书集成食货典三百五引洛阳记暴肉作曝脯余同】 脯林 【六韬云纣以脯肉为林○今案文选西征赋注引六韬林上有山字】 已热 【神异经云北方有层冰万里厚百丈有鼷鼠在冰下肉重万斤可以作脯食之已热注曰除热病也○洪氏校求改?今案陈本同王谟本神异北荒经万作千无注曰以下亦见本钞褥篇引】 生风 【论衡云儒者言泰平峕萐脯于庖厨摇鼓生风寒凉食物使之不臭○今案近本论衡是应篇脱泰平峕三字余同类聚七十二引有泰平时三字脯作菁但无摇鼓三句陈本改风作凉余亦多异】 追复 【礼异经云西北荒有王遗酒追复脯焉其□如麞食一片片复生也○今案初学记引神异经无王字片复四字作复一片余同陈本麞作鹿獐片误斤余与初学记同龙威秘书本西北荒经王遗作王馈王谟辑本亦然考本钞酒篇三引此条一作玉匮酒一作玉酒一作王遗酒】 不减 【又云左慈诣刘表云有薄礼顾求书刀割脯投地请百人奉酒及脯以赐军万人周足脯亦不减○洪氏校尤煎改左慈今案类聚七十二引神异经同陈本顾求六字作以刀削脯四字】 尔肴伊脯 【毛诗云尔酒既湑尔肴伊脯○今案大雅凫鹥篇湑作湑本钞凡胥声字多作?】 所以然饮燕 【孔藂云子思居贫友有馈之粟□□为周乏也酒脯则□以饮燕也○今案孔丛子公仪篇粟下有文甚多陈本已增入本篇下文引亦多数语】 以供腊祀 【崔实四民月令曰十月作脯以供腊祀○今案陈俞本同严辑四民月令脯下有腊字】 屠牛作脯 【英雄记云公孙瓒与诸属郡县每至节会屠牛作脯○王石华校群改郡今案本篇下文引属郡作属城都】 市脯不食 【论语云沽酒市脯不食○今案见乡党篇】 折琼枝以为羞 【楚辞云折琼枝以为羞注云羞脯也○今案见楚辞离骚】 桑皮为脯 【搜神记云徐登赵炳贵尚清俭礼神以东流水削桑皮以为脯○今案陈俞本同学津讨原本搜神记礼作祀】 神仙瓦石为脯 【神仙传曰葛玄每逢友辄坐树下剌荚树以杯承而饮之皆好酒取瓦石草木以下酒入口皆为脯○今案近本神仙传卷七脯上有鹿字余同本钞酒篇引剌荚作斩皂荚陈俞本剌荚树作斫树汁余亦有小异】 蛮夷噉丘蝝脯 【博物志云闽越江北山间蛮夷噉丘蝝脯○今案俞本采类聚有此条考明本类聚卷七十二实无此条俞羡长撰唐类函每每以书钞羼入类聚中耳又明吴管本稗海本博物志均伙此条惟御览九百四十七引广志作啖蚯蚓余同】 设脯一束 【国语云昔鬬子文三舍令尹无一日之积成王闻之于是每朝设脯一束木?臭一扉○今案国语楚语下及陈俞本扉皆作筐】 予脯二朐 【吕氏春秋云赵宣孟见翳桑之饿人宣孟子脯二朐拜而不敢食○今案陈本同类聚七十二引臀作骫余同吕氏春秋慎行览朐上脱二字惠半农校本补作一朐与本钞及类聚皆不合】 擗脯而行 【神仙传云王远至蔡经家与麻姑共设肴膳擗脯而行指炙云是麟脯者也○严氏校云神仙上有东观汉记云五字是下条误入当删今案陈本龙威秘书本神仙传及类聚七十二引皆无指炙二字俞本又并书钞入类聚中指炙二字作如巧??百炙未知何据】 方坐噉脯 【东观汉记云光武初起兵良大怒叱上出阁外饮食令人视之还白方坐噉脯○今案聚珍本东观记刘良传怒作呼阁下无外饮食三字噉作■〈口舀〉陈俞本良上有叔公二字余同聚珍本】 酌酒切脯 【尚书大传云散宜生闳夭南宫适吕太公知三子之为贤人遂酌酒与脯约为朋友○严氏校灱改切今案陈俞本及闽县陈氏定本适下有学于太公句无吕字知作见余同】 觞酒致脯 【英雄记云公孙瓒与诸属城都县每至节会屠牛作脯邯郸曰子亦闻大汉相安昌侯也○今案作脯以上详本篇上条惟无觞酒句及邯郸以下考　　　钦定图书集成食货典三百五卷引英雄记作脯下有云每酒一觞致脯一豆此即标目之出典也但亦无邯郸以下】 担其酒脯以归 【孔藂云子思居贫其友有馈之粟者受一车焉或馈罇酒束膊子思弗为当也○今案孔子公仪篇下馈字作献脯作修当作受余同陈俞本亦改作献修】 噬脯得金矢 【周易云噬轧脯得金矢注曰金矢所以获野禽也故食之反得金矢君子于味必思其毒也○严氏校云案释文子夏作脯今案严说亦通但本钞此注非出子夏传则其说仍未尽细也考初学记二十六御览八百六十二引作周易王肃注则肃所传本经文正作脯而获野以下亦肃注也陈本脱此条俞本所采初学记亦改脯为胏非初学记之旧矣】 卖脯而连骑 【汉书云蜀氏以卖脯而连骑张里以马医而击锺○今案陈俞本及汉书货殖传蜀作浊卖作胃】 哺用 【古乐府云生男慎莫举生女哺用脯○今案陈俞本脱】 药脯以毒 【谷梁传云丽姬以酖为酒药脯以毒献公乃以脯与犬犬死○王石华校配改酖见谷梁僖十年传】 提酒脯以就卫 【郭子云卫晨为桓公长史温公甚重之于温每宴率尔提酒脯以就卫相对也○今案陈俞本晨作辰温作桓重作厚每上删于温二字率尔作公辄无相对也三字余同玉函山房辑本郭子晨作展余与陈俞本同】 

　　○腊篇十七 

　　田兽之腊 【周官云腊人掌田兽之腊郑玄注云腊山物令干者○严氏校以原钞此条郑上有为饔供鱐四字干者下有鱐干鱼也四字此八字系别为一条已经勒出今案俞本仍之不改陈本径删之亦非也今本周礼山作小令作全陈本并删郑玄注以下】 供鱐 【内饔供鱐注鱐干鱼也○今案旧钞内误为又脱注字今据天官内饔职补余详上条】 ?厂?鸟?鸟可腊 【异物志云?厂?鸟?鸟大如雉其肉香美可以作腊也○今案陈俞本?厂?鸟?作鷢】 冬祀用腊 【卢谌祭法云冬祀用雉腊兔腊○王石华校各改冬蔡改祭今案俞本及玉函山房本同陈本删雉兔句】 噬腊遇毒 【易云噬腊肉遇毒小吝无咎○洪氏校若改吝也改咎今案见噬嗑卦】 尧如腊舜如腒 【傅子云尧如腊舜如腒○今案严辑傅子据旧钞引同】 

　　○炙篇十八 

　　黄帝燔肉为炙 【周易云黄帝始潘肉为炙○今案陈俞本周易作易注余同考周易疑作周书本钞饭篇引黄帝蒸谷为饭粥篇引黄帝始烹谷为粥皆作周书本钞此条句法与彼正同又本钞制作篇引烹谷为粥燔肉为炙二句下注易字又与此合姑侯考】 专诸乃学炙鱼 【吴越春秋云专辙从太湖学炙鱼○今案详本篇下文】 貛貛之炙 【又云伊尹说汤曰肉之美者貛貛之炙注曰貛马炙也○今案吴越春秋无此文旧钞又云二字是传写者误笔也陈俞本据本钞肉篇引吕氏春秋有美者二句因改注吕氏春秋是也惟又删伊尹句及注曰以下则非也考经训堂本孝行览及高诱注则马炙乃鸟名之伪余同】 薄耆之炙 【枚乘七发云薄耆之炙鲜鲤之脍○今案文选脍作鲙】 ?厂?鸟?鸟 【异物志云?厂?鸟?大如雉其肉香美可以作炙○今案本钞腊篇引惟炙改腊余同御览九百二十八引异物志雉作雄痽末句作中炙二字】 黄雀 【箫济孝子传云王祥后母病欲黄雀炙须臾有数十飞来入幕内○今案陈俞本脱来字陈本并删萧济二字类聚九十二引济上有广字飞下亦脱来字】 无嘬炙 【礼记云云○今案见曲礼】 骑行炙 【论衡云传者说纣车行酒骑行炙三辅故事○今案论衡无此文考本钞二十奢侈篇有车行二句注见三辅故事与此条段末所注出书脗合陈俞本改骑为马又改注帝王世纪非也】 龙肝 【傅玄七谟云爚凤皇之胎炙飞龙之肝○今案陈俞本脱胎字俞本并脱爚字余同初学记二十六引七谟炙作椓又本钞饮食总篇引作豚皆似误此条既收入炙篇则炙字断非误可知】 丸炙 【食经云交趾丸炙法丸如弹丸作臛乃下九炙煮之○今案陈俞本同】 棊炙 【束皙近游赋云棊炙不过两机○案本钞下文引同陈俞本机作豆】 长跪前割 【东观汉记云窦固羌胡爱之炙肉未熟○今案详本钞肉篇】 箸挟以噉 【陈留耆旧传云李充在邓将军坐举止有不合将军设先挟箸以噉○今案　　　钦定图书集成食货典卷三百六引陈留耆旧传无举止五字余同】 及温而食 【又云李充提炙以噉炙冷复温之及温而食○今案　　　钦定图书集成食货典引陈留耆旧传无提炙二字余同】 不过两机 【束皙近游赋云棊炙不过两机○今案详本篇上文】 置剑炙间 【吴越春秋云专诸乃从太湖出学炙鱼置剑炙鱼间进之○今案汪士藻校本吴越春秋王僚使公子光传第三间作中余同本钞改避中字详本卷上文】 以发贯炙 【谢承后汉书云鲁国陈正字叔方进御食以发贯炙○今案汪辑本谢书及御览二百二十九又八百六十三引同姚辑本脱字方两字竟误作陈正叔又脱御字】 辍己以施 【世说云顾荣觉行炙人有欲炙之色因辍己以施之○今案惜阴轩本世说德行篇施之作施焉余同】 先与右军 【语林云右军年十三时绝重牛心炙○今案陈本俞本及玉函山房辑本皆作年十一然今晋书正作年十三可知原钞非误】 邓禹进炙鱼 【东观汉记云邓禹进炙鱼上大食噉○今案陈本及聚珍本东观记光武纪食噉作餐■〈口舀〉】 徐稺裹鸡炙 【谢承后汉书云徐稺常于家预炙鸡一只以一两锦□渍酒裹之○今案姚辑汪辑本谢书适下有中暴干以裹五字御览五百六十一引脱渍字酒下亦有此玉字陈本已照增】 栾宁未熟 【左传云栾宁饮酒炙未熟闻乱○今案见左氏哀十五年传】 王蕴得冷 【郭子云光禄王蕴指厅前辞曰我尝在下得残盘冷炙○严氏校孰改郭今案陈俞本脱御览七百五十八引郭子但有光禄句冷炙句无指厅九字案擗字有误】 维贯脔而不见发 【韩子云文公时宰人上炙而发绕之文公召宰人诮之曰欲饮哽耶○今案韩非子内储说下诮作谯哽上有寡人二字维贯作援木而贯余同陈俞本多窜易】 食鹅炙知黑白处 【秦记云符朗食鹅炙知黑白处也○今案类聚九十一引秦记处也作之处朗缺二笔宋钞避始祖讳也】 

　　○脍篇十九 

　　细者为脍 【礼记云肉腥细者为脍大者为轩郑玄注曰大切细切异名也○今案内则注同】 聂而切之 【礼记云牛与羊鱼之腥聂而切之为脍○王石华校功改切今案见少仪篇】 脍不厌细 【论语曰云云○今案见乡党篇】 鲻鱼为上 【神仙传云介象与吴主共论脍鱼何者最美象曰鲻鱼为上也○严氏校云案何者二字误作之误作之腥聂三字是前行误入见御览八百六十二今案龙威秘书本神仙传卷九同】 脍西海之飞鳞 【曹植七启云寒芳莲之巢龟脍西海之飞鳞○王石华校寒作搴非是今案文选莲作苓陈本及本钞寒笮皆作寒芳莲】 脍天流之潜鲂 【孙毓七诱云□枉水之□鼋脍天流之潜鲂○今案严辑孙毓集鲂或■〈鱼芳〉陈俞本脱枉水句】 脍美鲜 【徐干七喻云日异如饥?脍美鲜○今案陈俞本但有?脍句本篇下两引?皆作聊严辑徐干集亦作聊考?为俗斗字无义当作聊为正】 脍锦肤脔班胎 【傅玄七谟云脍锦肤脔班胎飞刀浮切○今案严辑全晋文据旧钞引班作斑】 三牲之供鲤魮之脍 【桓彬七设云三牲之供鲤魮之脍飞刀徽整○今案本钞饮食总篇引同陈本供作切无飞刀句】 涔养之鱼脍其鲤鲂 【傅毅七激云涔养之鱼脍其鲤鲂○今案严辑傅集同本篇下文亦引】 命支离飞霜锷 【张协七命云范公之鳞出自九溪赪尾丹鳃紫翼青鳍尔乃命支离飞霜锷红肌绮散素肤雪落○王石华校之改支舟改丹今案文选及陈俞本鳍作鬐余同】 使朱玄骋妙伎 【刘邵七华云洞庭之鲋出于江岷乃使朱玄择脔骋厥妙伎○今案陈俞本岷作■〈山昬〉择作挥本篇下文引亦作挥鲋作魽严辑七华与陈俞同类聚五十七引鲋作鱄】 雍人缕切鸾刀若飞 【潘岳西征赋云华鲂跃鲤素鱮扬鬐雍人缕切鸾刀若飞○今案文选及陈本鲤作鳞本篇下文引亦作鳞】 炎足走切龙乃电舒 【孔炜七彦云焱足走切龙乃电舒随浮脍鲜附驰割腴○今案陈俞本同】 随锷离俎纷交縿纚 【张衡七辨云巩洛之鳟以割为从分芒析缕细乱蚕足随锷云云○今案陈本及百三家本严辑本张衡集皆脱俞本以割作割以从作纵脱芒字及乱蚕足三字纷交句作纷纷纚纚】 应刃落俎靃靃霏霏 【潘岳西征赋云华鲂跃鳞素鱮扬鬐雍人缕切鸾刀若飞应刃落俎靃靃霏霏○今案文选同】 分毫析厘 【刘梁七举云鲤魮之脍分毫析厘○今案俞本及严辑本刘梁集同陈本作厘】 分皮截理 【傅巽七诲云乃有河鮢汉鲂梁渊巨鲤□□□□分皮截理○今案本钞饮食总篇引河稣句作河苏仆鲇梁作鸿严辑傅巽集据旧钞引两存其说又于鲤下补四空格今从之陈俞本引上二句鮢作■〈鱼寺〉】 电剖星飞 【潘尼钓赋云乃令宰夫哙此潜鳞名工习巧飞刀骋伎电剖星飞○今案百三家本潘集鳞作鲤骋作逞飞作流余同本钞上句已用飞刀则流字较长陈俞本亦作飞】 毫分缕解 【傅玄七谟云脍锦虏脔班胎飞刀浮切毫分缕解动从风聚散似雾委○王石华校妄改委今案严辑全晋文班作斑毫作豪】 连翩雪累 【潘尼钓赋云名工习巧飞刀骋伎电剖星飞芒散缕解随风离锷连翩雪累○今案陈俞本同百三家本潘集骋作逞飞作流】 缤纷雾堕 【刘劭七华云洞庭之魽出于江岷乃使朱玄挥脔骋厥妙伎先事□□敷割皮骨○今案陈俞本魽作鲋岷作■〈山昬〉无先事句本钞上文引妙伎以上亦作鲋挥作择严辑作鲋作■〈山昬〉无缤纷句余同】 迭似蚋羽 【枥彦林七设云三牲之供鲤魮之脍飞刀徽整迭似羽○今案严辑桓彦林集同陈俞本删三牲以下】 横者毫析纵者缕分 【徐干七喻云若乃日异如饥聊脍美鲜横者毫析○今案日异二句亦见本钞下文陈俞本脱若乃以下】 杂犹乱丝聚若委采 【桓麟七说云■〈月枼〉一元之肤脍梃祭之鲜□□铭万徽割不理杂犹乱丝聚若委采○今案严辑桓麟集据旧钞引同陈俞本脍挺作春字又删铭万二句】 红肌绮散素肤雪落 【张协七命云尔乃命支离飞霜锷红肌绮散○今案详本篇上文】 散若绝縠聚若红云 【傅毅七激云涔养之鱼脍其鲤鲂分毫之割○今案类聚五十七引七激割下有纤如发芒句乃接以散若二句红云作委红严辑傅毅集及陈本皆从之】 流采成文烨若红绮 【傅玄七谟云脍锦肤脔班胎飞刀浮切毫分缕解流采云云○今案严辑全晋文班作斑毫作豪余同】 白踰委毒赤过摛丹 【徐干七喻云日异如饥聊脍美鲜白踰委毒赤过擒丹○今案　七喻据旧钞引同陈俞本脱日异二句】 余弃中流化为鱼 【博物志云吴王江行食脍有余弃于中流化而为鱼今鱼有名吴王时余者○今案陈俞本及明吴管本稗海本博物志同】 堕半于水化为鱼 【搜神记云昔越王将脍割而未切堕半于水内化为鱼○今案陈俞本脍割作食脍余同考学津本搜神记卷十三有江行食脍系吴王事并无言越王食脍者岂学津本有脱落欤初学记三十引南越记恰有此文独割作剖耳疑旧钞本作南越记搜神二字系从下文羼入也】 阖闾闻伍子胥至 【吴越春秋云伍子胥伐楚还将充阖闾治鱼作脍○今案见阖闾内传第四】 姜姑邻母共食 【列女传云姜诗妻事姑甚孝姑嗜鱼脍性又不独食妻与诗常力作供脍呼邻母共食○今案阮刻古列女传无此文御览八百六十二引列女传脱甚孝姑三字性字余同】 望子应心而至 【搜神记云会稽邺县有一女姓吴字望子为苏侯神所爱望子尝思噉脍双鲤鱼应心而至○洪氏校小注补心字今案俞本同陈本注内作双鲤随至学津讨原本搜神记卷五邺作鄮苏侯神作蒋侯象应心作空中】 季鹰命驾便归 【世说云张季鹰辟齐王东曹掾在洛秋风起思吴里菰菜羹鲈鱼脍曰人生贵适意尔命驾便归○今案世说识鉴篇裹作中余同陈俞本皆作中本钞里详本卷卜一文】 持鱼半笼欲寄作脍 【又云有一人持生鱼半笼造船云有鱼欲寄作脍○今案见世说任诞篇】 以钱一千求作一饱 【齐谐记云周客子有女噉脍不知足见众者■〈鱼差〉复以钱一千求作一饱○今案　　　钦定图书集成食货典三百六及御览八百六十二引无客字■〈鱼差〉作鲊众作罛】 皆浃会者 【搜神记云曹操高珍羞所少者松江鲈鱼耳左慈求铜盘贮水钓之皆浃会者○今案近本搜神记卷一松上有吴字皆浃作周赐余同御览八百六十二引脱珍羞二字及皆浃句松作浙范书左慈传皆浃作周浃】 一坐皆遍 【又云谢糺大兑盛水以朱书符投井水有一双鲤鱼跃出即命作脍一坐皆得遍○今案学津讨原本搜神记大兑四字作尝食客三字余同陈俞本作尝会客】 三月噉脍 【齐谐记云麻姑为人噉脍华本得一大蛇唤麻为脍别复切鱼为脍自食以蛇脍与麻麻已得脍○今案太平广记一百三十御览八百六十二引无三月二字及别复以下又御览姑作治陈俞本亦作治余多增注】 一噉五斛 【又云周客子有女噉脍自至长桥南见罛者复以钱求作一饱乃捣噉鱼食五斛便大吐之○今案御览八百六十二引无客字及乃捣句陈俞本亦然】 

　　○蒸篇二十 

　　藜蒸不熟 【越记传云孔子之鲁燔俎无肉曾子去妻藜蒸不熟○洪氏校苏改蔾今案陈俞本脱曾子句蔾作苏越下脱记字考明吴校本越记之鲁作去鲁余同】 ■〈艹梨〉蒸不糁 【墨子云孔子穷于陈蔡之间■〈艹梨〉蒸不糁○今案蒸字最古妙己详本钞糁篇】 蒸葱岭之鸡 【刘劭七华云煎嵩陵之缥翠蒸葱岭之碧鸡○今案陈俞本缥作■〈纟剽〉余同御览九百二十四引七华及本钞饮食总篇引嵩皆作隽】 蒸■〈罡?寸〉肥之豚 【桓麟七说云○今案陈俞本及严辑本七说■〈罡刂〉作刚】 蒸太湖夭头之白兰色如瑇瑁骨解肉离 【弘君举食檄云蒸太湖夭头之白兰肉乳之豚饥仓之鸡色如云云○今案　味弘君举食檄据旧钞引同陈俞本脱】 祝阿蒸鱼未■〈垂夬〉 【风俗通云祝阿不食生鱼俗说祝阿凡有宾婚吉凶大会有异馔饭食自极至蒸鱼也○今案陈俞本脱饭食自三字至作止又删未■〈垂夬〉二字案本钞缺多作■〈垂夬〉】 吴王会蒸鱼 【吴越春秋云吴王与夫人及女会食蒸鱼王尝半女怨曰王食鱼辱我○今案吴越春秋阖闾内传第四会下脱食字余同】 辱我不能久生 【又云吴王与夫人及女会食蒸鱼王尝半女怨曰王食鱼辱我不久生乃自煞也○洪氏校然改煞今案吴越春秋阖闾内传第四不能误不忘余详上条】 同盘不能相救 【云桓公有参军名倚食蒸薤而不能解共食者又不助而倚终不放举坐笑桓公云同盘不能相救况危难乎○今案惜阴轩本世说黜免篇倚作掎无名字蒸上脱食字能作时救作助余同陈俞本名作石脱薤字解字食者五字误作桓公故不设箸又脱危难句】 

　　○炰篇二十一 

　　炰鳖脍鲤 【毛诗云炰鳖脍鲤○今案见小雅六月】 缹柔毛之羜 【桓麟七云鱼柔毛之羜○今案严辑桓彦林集缹作炰】 缹南海之蜼?? 【刘劭七华云煮丹?之卵炰南海之蜼??○今案详本钞饮食总篇陈本作蠵】 缹珠崖鳖 【傅玄七谟云鱼珠崖之麋鳖○今案详本钞饮食总篇一】 

　　○鲭篇二十二 

　　杂肴 【宋林云鲭杂肴○今案陈俞本宋作字】 五侯 【语林云楼护宇君卿厯游五侯之门每旦五侯遗饷之君卿乃合五侯所饷鲭之而美世所谓五侯鲭君卿之为也○今案太平广记二百三十九引语林楼作娄鲭之四字作之鲭而食甚美六字之为作所致陈本改注西京杂记俞本作娄遗作遣余同旧钞】 

　　○寒篇二十三 

　　本韩国所为 【释名云寒羊寒鸡本韩国所为○今案陈本及明吴管校本毕校本释名寒皆作韩】 寒芳莲之巢龟 【曹植七启云寒芳莲之巢龟○今案文选同本钞饮食总篇脍篇引寒作搴非是当据此条订正陈本莲误连】 鸡寒狗□ 【崔骃博徒论具见上○王石华校照陈本改作寒鸡寒狗非也今案百三家本崔集及本钞饮食总篇引皆作鸡寒狗热是旧钞痀下脱热字耳严辑博徒论亦作寒鸡热狗】 寒鸧蒸魔 【曹植御云言上云云】 

　　○胾篇二十四 

　　胾大脔 【说文云胾大脔○今案见卷四肉部】 不贰羹胾 【礼记云士不贰羹胾○今案见内则篇】 大胾 【史记云景帝召条侯周亚夫赐食独置大○今案史记绛侯世家及本钞饮食总篇引同】 

　　○■〈月枼〉篇二十五 

　　薄切之肉也 【说文云■〈月枼〉薄切之肉○今案见卷四肉部】 ■〈月枼〉一元之肤 【桓麟七说云■〈月枼〉一元之肤○今案详本钞脍篇】 胡子进狗■〈月枼〉 【东观汉记云光武至河北赵王庶兄胡子进狗■〈月枼〉马醢○今案聚珍本东观记光武纪同姚辑本光武五字作上至邯郸脱狗■〈月枼〉二字余亦同】 春祠用大■〈月枼〉 【卢谌祭法云春祠用大■〈月枼〉○洪氏校谋改谌今案玉函山房辑本据书钞引同】 

　　○悬熟二十六 

　　屑脸悬熟 【广雅云屑脸悬熟○今案陈本脸作脍非也近本广雅释器篇脱悬字屑作■〈月丞〉王怀祖疏证据书钞未改本引作脀脸县熟又考众经音义卷十五引广雅脸县熟也虽无脀字亦足证陈本作脍之误】 调味而蒸之 【食经云作悬熟以猪肉和米三升豉五升调味而蒸之七升米下之○今案陈本作米五升豉三升味作和无七升句】 

　　○血二十七 

　　祠用■〈舀血〉血 【卢谌祭法云春夏秋祠皆用■〈舀血〉血○今案严辑本据旧钞引同马辑本谓书钞作■〈月舀〉血御览作輱血】 噉以消酒 【释名云■〈舀血〉血以血作之增其酢鼓之味使甚苦以消酒○今案明吴管本释名■〈舀血〉作■〈月舀〉使下无甚字毕校本作■〈血舀〉】 

　　○肺■〈月巽〉二十八 

　　如膏馔 【释名肺■〈月巽〉■〈月巽〉饡也合米糁之如膏饡也○今案毕校本释饮食篇■〈月巽〉作■〈月员〉据说文及御览引改以■〈月巽〉为俗讹字】 代葅消 【荀氏夏秋制云以肺■〈月巽〉代葅消○今案陈本秋作初注中代字误伐】 

　　○生脠二十九 

　　糅以橙蒟 【桓麟七说云调脠和粉糅以橙蒟○今案陈本及严辑七说同】 苏蓼着上 【食经云糁诞法羊肉二斤合煮令熟缕切生姜鸡子春蓼秋苏着其上○王石华校□□□□就七字系从下篇羼入也今案陈本脱合字缕切作用子下有调之二字】 

　　○麮篇三十 

　　煮麦曰麮 【释名云煮麦日麮麮龋也煮熟则龋坏○今案明本释名麮误麰则作亦余同毕校本据御览引改麮陈本此篇麮俱作麰】 甘麮殊美 【急就章云甘麮殊美奏潘军○今案津逮秘书本急就章甘作白潘军作诸君又附注云颜本白作甘陈本麮作麰亦作诸君】 

　　○羌煮三十一 

　　戎狄之食 【搜神记云美煮貊炙戎狄之食○今案学津讨原本搜神记同】 太始尚之 【又云羌煮貊炙戎狄之食自太始以来内国之○今案学津本搜神记内作中余同本钞改内者详本卷上文】 

　　○胡饭三十二 

　　胡饭兼御 【傅玄乐府胡饭兼御相国食前方丈殊珍也○今案傅节子辑本据书钞引同陈本注内胡作故】 贵戚竞之 【续汉书灵帝好□服胡饭京师贵戚皆竞为之○洪氏校竟改竞姚辑本同陈本服上一字作胡是也汪辑本续汉书据竹垞本书钞引亦然】 

　　北堂书钞卷第一百四十五 


　　●北堂书钞卷第一百四十六　　酒食部五 

　　隋秘书郎虞世南撰 
　　南海孔广陶校注 
　　盐三十三　　　　　　　豉三十四 
　　酰三十五　　　　　　　醢三十六 
　　齐三十七　　　　　　　葅三十八 
　　■〈鱼差〉三十九 

　　○盐三十三 

　　宿沙善煮 【鲁连子云宿沙瞿子善煮盐使煮滔沙虽十宿不能得○今案陈俞本滔作溃御览八百六十五引鲁连子脱使煮二字舀作溃】 青州厥贡 【尚书禹贡云青州厥贡盐絺海物维错○今案陈本同】 体因于水 【博物志云盐体因于水也○今案陈本因误同考明吴管本稗海本博物志皆脱此文惟御览八百六十五引广志正作因字】 润下作咸 【论衡云润下作咸水之滋味也东海水咸流广润也西海州盐井源泉深润也○今案陈俞本及论衡别通篇广润作广大西下无海字深下无润字又王谟本州岛误川】 成之自然 【王廙洛都赋云其河东盐池玉洁冰鲜不劳煮沷成之自然○今案本篇下引同陈俞本廙作冀】 莫知所生 【郭璞盐池赋云嗟玄液之潜润羌莫知其所生○今案百三家本郭集同陈俞本羌作盖】 朝取暮生 【三秦记云蒲出盐池朝取暮生民市之奉绢一疋○今案陈俞本市上有争字又陈本脱奉绢句二酉丛书辑三秦记据陈本作朝生暮取】 暮取朝复 【刘公干鲁都赋云汤盐池东西长七十里南北七里盐生水内暮取朝复　生○今案陈俞本汤作内有余同】 挹之不损取之不动 【刘公干鲁都赋云又有咸池漭沆煎炙赐春燋暴濆沫疏盐自殷挹之不损取之不动○今案本篇下引自殷以上炙作夕余同陈俞本赐作阳动作勤燋作焦又陈本沆作沈】 煮海为盐 【盐铁论云古之豪强大家吴王煮海水为盐今海池是也○今案吴王上有脱字陈俞本径删吴王以下别增入得煮海三句非也考王谟本盐铁论脱此条惟错币篇云文帝纵民煮盐吴王擅鄣海泽又禁耕篇云吴王专山泽之饶与旧钞意同辞异】 积薪焚之 【华阳国志巂筰笮夷有盐井积薪以池水灌之而后焚之成盐也○今案王谟本陈本井作池以池作以齐廖寅本巂上有越字】 井水沷炭 【任豫益州记云越巂先烧炭以盐井水沷之刮取盐○今案陈俞本脱任豫二字又陈本井上脱盐字御览八百六十五引益州记与旧钞同】 水渍咸石 【又云汶山有咸石先以水渍此咸石既而煎之○今案御览引益州记及陈俞本皆无此咸石三字陈本并附入上条俞本有咸石误有盐石】 以共百事 【周官云盐人掌盐之政令以共百事之盐谓受赋与用之品法也盐多所处置故总言百事○今案谓受以下不见盐人职及注文疏文盖系虞氏自加引申语】 通行有无 【汉书云王莽下诏曰夫盐食者将通行百无备民之用○今案陈俞本同汉书食货志者字误作肴之】 国之宝也 【左传云晋人谋去故绛诸大夫子曰夫山泽林盐国之宝也○今案见左传成六年】 国之重利 【晋中兴书云太元三年诏曰盐鲑者国之重利○今案陈俞本删鲑字】 国用饶足 【汉书云吴煮东海之水为盐以致富国用饶足○今案俞本同近本汉书吴王濞传煮东海作东煮海以致富作以故无赋余同陈本多改易】 佥赖其雨?胃 【徐干齐都赋曰若其大利则海滨博诸溲盐是锺○今案陈本脱俞本删若其以下严辑徐干集据旧钞引同惟无佥赖四字】 四域来求 【刘公干鲁都赋云又有咸池漭沆煎夕赐春樵暴喷沫疏盐自殷○今案本钞上文夕作炙余同】 万国毕仰 【南州异物志天竹有水其名恒源一号新陶水特甘香下有盐水云云○今案陈俞本竹作竺】 咸鹾 【礼记云盐曰咸鹾大咸曰除消渴长肌雨?胃也○今案见礼记曲礼下篇大咸句则郑注文也无除消以下盖是虞永兴引申语】 饴盐 【周官云盐人掌盐之政令王之膳羞共饴盐○今案周礼天官同】 苦盐 【又云盐人掌盐之政令祭祀共其苦盐注曰苦读为盐○今案天官杜子春注同】 青盐 【博志云北胡有青盐○今案陈俞本博作广本钞此条博下无物字是广志无疑广改博乃永兴避隋炀帝讳也】 赤盐 【枹朴子云作赤盐法用寒盐一斤○今案见平津馆本枹朴子内黄白篇及御览八百六十五引斤下其文甚详陈俞本已增入】 紫盐 【博物志云五原有紫盐也○今案陈俞本亦作广志】 黑盐 【续汉书云天竺国出黑盐○今案御览九百五十八引及本钞蜜篇引同汪辑本续汉书西域传无出字余同】 大盐 【卢毓冀州论云河东有大盐○今案俞本及严辑卢毓文同陈本卢误灵】 散盐 【周官云盐人掌盐之政令共百事之盐祭祀共其散盐○今案周礼天官同】 胡盐 【本草经云大盐一名胡盐令人吐也○今案陈俞本皆删人吐句考问经堂本神农本草经卷三有戎盐令人吐句又引名医云戎盐一名胡盐戎即大也】 戎盐 【吴氏本草云戎盐无毒李氏曰大寒生邯郸西羌戎胡山○今案俞本同陈本并入上条且多删落考神农本草经为魏吴著述故云】 渠展之盐 【管子云齐有渠展之盐燕有辽东之煮○今案管子地数第七十七同陈俞本及御览八百六十五引同】 大夏之盐 【吕氏春秋云和之美者大夏之盐注曰大夏泽名○今案俞本泽上衍西字明云闲本卷十四本味篇及御览八百六十五引同】 郇瑕之盐 【延驾兴李文德书云晋国郇瑕氏之盐也○今案陈俞本严辑全后汉文同】 江阳之盐 【崔骃传徒论云江阳之盐○今案陈俞本及严辑崔骃集同】 似石 【沙州记云自大岭岭北乙沸界屈海海西南三百里有盐从关半寸形似石味甚甜美无忝河东也○案陈俞本同二酉丛书辑段国沙州记亦据书钞引脱甚字】 如伞 【荆州记云朐月?怱县北岸有阳溪溪内有盐井百二十所巴峡一川悉资此盐周于煮又海盐水自拟生伞子盐大者方寸中央隆起形如张伞○今案御览八百六十五引荆州记有盐水自凝以下五句俞本与旧钞同陈本脱又海以上六句方上脱大者二字】 虎形 【周官云朝事之边其实白黑形盐郑司农云筑盐以为虎形元谓盐之似虎者○今案天官笾人注同】 印成 【博物志云内国河东有印成盐也○今案陈本注广志见前】 状如石英 【南州异物志云天竺有新陶水特甘香下有白盐状如石英醎过香卤○今案陈俞本脱南州二字及香卤句又俞本脱有新七字下作国御览八百六十五引南州异物志亦脱香卤句余同】 如细石字 【吴时外国传云张海州有湾湾内出自然白盐峄峄如细石子○今案陈俞本脱张字御览八百六十五引外国传张作涨余同本钞下文引亦作张】 白如水精 【又云天竺有新陶水水特甘美下有石盐白如水精○王石华校清改精今案陈本及御览八百六十五引吴时外国传竺下有国字无特字俞本删有新九字】 鹄若雪氛 【刘公干鲁都赋云其盐则高盆连冉波酌海臻素醝凝结皓若雪氛○今案百三家本脱陈俞本无高盆二句氛作华】 锷剡棊方 【郭璞盐池赋云磊璀碌石?斿锷剡棊户玉润膏津雪白陵岗○今案俞本脱陈本作石?斿碌岗作冈棊误某百三家本郭集作磊崔录确陵岗作凌冈】 玉洁冰鲜 【王廙洛都赋云其河东盐池玉洁冰鲜不劳煮沷成之自然○今案详上文】 烂然汉明晃尔霞赤 【郭璞盐池云烂然汉明晃尔霞赤望之绛蒸即之雪积○今案百三家本郭集蒸误承余同陈俞本绛作云】 灿如散兰焕若布章 【又云如上说○今案陈俞本兰作练百三家本郭集兰作玺章误璋】 紫沦洒炎红华笼光 【又云于是漫□丹盘薄搜重床紫沦洒炎红华宠光○王石华校炎改焰今案陈俞本脱丹盘三句炎亦作焰惟严辑郭璞集与旧钞同】 皓皓乎若白雪之积鄂鄂乎若景阿之崇 【徐干齐都赋云若其大利则海滨博者溲盐是锺皓皓乎云云○今案陈俞本脱是锺以上三句本钞上叶引及严辑徐干集者作诸】 熙金葩之融炎颖跃结而沦成 【郭璞盐池赋云熙金葩之融炎颖跃结而沦成○今案陈俞本及严辑全晋文同】 海滨田 【吴郡缘海四县记已分海滨盐田相望吴煮为盐即此典之○今案亦见太平寰宇记九十五引吴郡记大同小异】 皮邱坑 【伏深齐地记云齐有皮丘?坑民煮坑水为盐石盐似之○今案水经二十六淄水注引伏琛齐记作皮邱坈王石臞广雅释丘疏证据书钞引齐地记仍作坑并言水经注作坑是误字】 卭江井 【任预益州记云益州有卓王孙井旧常于此井取水煮盐义熙十五年治井也○今案俞本任误杜余同陈本亦作杜又脱义熙以下考　　　钦定图书集成干象典九十九引益州记有王孙井一段文与此异】 斛成二斗 【蜀郡传云有盐井深数丈汲水煮之一斛水得二斗盐也○今案陈俞本传作志云下有中字余同旧钞汲上有不特厚重四字与上下文不相属今照陈俞删之】 石直八千 【续汉书云虞诩为武都太守始到郡盐石道八千○今案陈俞本同御览八百六十五引诩误翊范书五十八虞诩传注引脱直字姚辑汪辑本续汉书亦然】 长肌肤 【本草经云卤盐味苦可以治消渴长肌肤○今案陈俞本同问经堂本吴述神农本草经卷三冶作主长作柔】 牢肌骨 【又云戎盐主牢肌骨去毒虫也○今案陈俞本同问经堂本本草经牢作坚虫作蛊本钞坚多作牢虞永兴避隋高祖讳也】 除邪下毒 【又云卤盐冶大热除邪下毒虫○今案陈俞本治作去邪下有气字问经堂本本草经治作主虫作蛊】 明目益气 【又云戎盐主明目去病益气也○今案陈俞本同问经堂本本草经去病作目痛】 司盐都尉 【太康地记云盐池在海东安邑县有司盐都尉○今案陈俞本同御览一百六十三引太康地记记作志无海东句及县字】 掌盐政 【周官云盐人掌盐之政令以共百事之盐○今案周礼天官同】 一车输王 【吴时外国传云张海州有湾湾内常出自然白盐每岁以一车翰王○今案御览八百六十五引外国传张作涨无每岁句】 一斛为赋 【魏略云汉哀帝民家出盐一斛以为赋○今案陈俞本帝下有时字御览八百六十五引魏略帝误牢】 私煮者■〈金犬〉左趾 【史记云大农上盐铁丞孔仅咸阳言山海天地之藏也○今案见史记平准书】 私煮者四岁刑 【晋令云凡人不得私煮盐有犯者四岁刑所在主吏二岁刑○今案严辑晋令据旧钞引同御览八百六十五引及陈俞本人作民又脱有字及所在二字余同民改人者唐钞避太宗讳也】 天旱地生盐 【纪年云晋幽公七年大旱地长生盐也○今案陈俞本七作三无长字考读骚楼丛书本竹书纪年晋幽公七年即威烈王三年有晋大旱地生盐六字洪筠轩校竹书纪年引书钞与孙影钞同】 雨多以祭社 【春秋繁露云雨多以盐及美酒祭社○今案抱经堂本繁露止雨篇同古吴陈氏刻本脱以盐五字】 温泉水有气 【袁山松宜都山川记云佷山县东有温泉注大溪夏纔暖冬则大热上常有雾云气百病久疾又水多愈此泉先出盐也○今案陈俞本无注字纔暖字上字云字余同　　　钦定图书集成坤舆典三十八引无云字及先出句余同】 关内盐味少生 【秦记云符朗甚别味会稽王道子为朗设馔问曰关内之食孰若此答曰盐味少生○今案陈俞本删秦记云三字别作识馔作食余同御览八百四十九引秦记内作中余同本钞中改内者因隋讳忠兼避也朗作朗者宋人转钞避始祖讳也】 观盐见百里奚 【说苑云秦缪公使贾人载盐于卫征诸贾人贾人买百里奚使将军之秦缪公观盐见百里奚也○今案说苑臣术篇缪作穆余同陈俞本脱征字贾人买三字使将二字及之字又百上增使字车上增引字又改说苑为世语益非矣】 迎盐会盗贼起 【东观汉记云贾复为汉掾迎盐河东会盗贼等起○今案聚珍本姚辑本东观记及陈俞本汉作县等起作起等辈】 诏县赐洪汤直 【刘起让云恩诏县赐臣盐五十斛供汤药之直也○今案陈本同俞本注内赐误则】 诏赐以周丧事 【吴志云朱桓卒家无余财诏赐盐五千斛以周丧事○今案吴志卷十一及陈本同】 侯览求假盐 【郄超书云章安末河东太守常侍侯览遣诸王赉书请托并求假盐○今案陈本脱俞本末作为】 郄超转易盐 【转以易盐岁岁○今案陈本脱俞本注未详岁下必有脱字】 

　　○豉三十四 

　　五味调和须之而成 【释名曰豉嗜也五味调和须之而成乃甘嗜之也○今案陈俞本及毕校本释饮食篇乃下有可字】 辛甘之味此发行之 【楚辞云大苦酸咸辛甘行注曰大苦豉也○今案见楚辞招魂篇】 大苦 【楚辞云如上○今案详上条】 康伯 【博物志云外国有豉法以苦酒溲豆暴合极燥以麻油蒸讫复暴三过捣椒屑合之中国谓之康伯○今案明吴管校本稗海本脱此条御览八百五十五引同陈俞本溲误作浸】 益气 【吴氏本早云豉益人气也○今案问经堂丛书神农本草经附吴普本草同据御览引亦同】 下气 【博物志云外国有豉法以苦酒溲豆暴令极燥以麻油蒸讫复暴三过乃止下气调和○今案御览八百五十五引同陈俞本注见上】 美豉出鲁 【古艳歌云白盐海东来美豉出鲁门○今案陈俞本同】 饭唯盐豉 【谢承后汉书云韩崇为汝南太守遣妻子麄饭唯菜茹盐豉而已○今案姚辑本脱遣妻以下陈俞本遣作遗汪辑本谢书据书钞引亦作遗余悉同】 盐豉共角 【又云羊续为南阳太守盐豉共一角三辅之最○今案陈俞本及姚辑本汪辑本谢书角作壶无三辅句】 

　　○酰三十五 

　　凤林鸣酢 【汉武内传云西王母曰仙上药有凤林鸣酢○今案守山阁本汉武内传同】 东里之酰 【弘君举食檄云东里独姥之酰○今案陈俞本姥作妪严辑弘君举文姥作老】 千岁苦酒 【沷之渍令燡炊极糁以酒醨之灌之不可之也○今案此条脱误不可读陈俞本皆删】 卒成苦酒 【食经云作卒成苦酒其法取黍米一斛以热粥浇其上三月便大酢也○今案陈俞本三作二大作成又陈本卒误辛】 乞诸其邻 【论语云孰谓微生高直云云○今案陈本脱】 筑城以酿 【吴地记云吴筑城以酿○今案御览一百九十二引吴地记吴下有王字酿下有酒字又御览八百六十六引吴录地里志云吴王筑城以贮酰醢陈俞本改从御览】 欲食转投水内 【食经云作乌梅行苦酒法用乌梅以苦酒渍之暴干作屑欲食辄投水内也○王石华校从陈本删乌梅酒二字非是今案俞本亦然又陈本酒渍上无苦字余同】 一七食三十人 【又云外国作苦酒法用水一升三合正月九日执一铜匕添之可食三十人也○今妹陈俞本执作热添作调可食上有一杯二字】 大功之丧不食 【礼记云大功之丧不食酰醋○今案礼记闲传醋作酱】 四时之祠皆用 【卢谌祭记云四时之祠皆用苦酒○今案陈本同严辑卢谌集记作法】 宋葬夫人酰醢瓮 【礼记云宋襄公葬其夫人酰醢百瓮○今案檀弓及陈本同】 酰酱比千乘家 【史记云通邑大都酰酱千■〈土瓦〉比千乘之家也○今案见史记货殖传陈俞本脱】 龙肉酰渍则文章生 【博物志云龙肉以酰渍则文章生○今案俞本及御览八百六十六引同明吴管本稗海本博物志皆误作醢渍陈本因改入醢笮谬甚】 

　　○醢三十六 

　　酱成于盐 【风俗通云酱成于盐而咸于盐夫物之变有时而重○今案陈本及类聚七十二引同】 齐视秋 【礼记云酱齐视秋时注曰酱宜凉○今案礼记内则注同】 肉谓之醢 【尔雅云肉谓之醢有骨者谓之臡注曰臡杂骨酱○今案陈本删注曰以下考释器郭注作杂肉酱邢疏作杂骨酱疑古本郭注亦作骨酱或是引郭以前旧注】 有骨有臡 【释名云醢晦也冥也有骨曰臡臡泥也○今案陈本脱明吴管本释名晦误海泥作眤毕校本泥作昵余同】 百有一十瓮 【周官云膳夫掌王之馈食酱百有二十瓮○今案有礼天官同】 上价斤二 【范子计然云酱出东海上价斤二百中百下三十也○今案俞本同陈本脱】 七醢 【周官云醢人王举则共醢六十瓮七醢三臡实之○今案见天官醢人职】 三臡 【又云如上注也○今案详上条】 芥酱 【说文云肥干肉芥酱臑有骨醢酱揄酱也○今案俞本同考说文肉部肥臑二字艹部芥字酉部酱字均无此文惟敄?酉下云敄?酉酉?俞榆酱也醢下云肉酱也□籀文段注云从艹谓芥酱榆酱之属也】 蒟酱 【汉书云王恢使唐蒙风晓南越南越食蒙蜀蒟酱注云蒟似谷叶如桑椹长二三寸蜀闲用作酱○今案汉书西南夷传蒟作枸无似縠二字陈俞本风晓作封蒟上脱蒙蜀二字又俞本椹作其长下脱二字余同陈本注云以下多窜脱】 蜯酱 【苍颉解诂云醢蜯酱○今案俞本玉函山房辑本同陈本删云醢四字】 鲎酱 【刘忻期交州记云鲎如惠文冠玉其形如龟子如麻子可为酱色黑十二足似蟹在腹下雌负雄而行南方用以作酱可炙噉之○今案陈俞本脱惠文六字麻字七字足似蟹作蟹足无炙噉句余同说郛本交州记鲎误黉雌上无下字】 马醢 【东观汉记云上至邯郸赵王庶兄胡子进狗■〈月枼〉马醢○今案聚珍本东观记光武纪及本钞■〈月枼〉篇引同陈俞本脱狗■〈月枼〉二字又陈本胡下删子字姚辑据俞本】 ■〈鱼吴〉鲗之酱 【周书云伊尹受命于汤赐■〈鱼吴〉鲗之酱方言曰鱼皮■〈鱼吴〉鲗之酱为责注曰■〈鱼吴〉鲗鱼名也○今案陈俞本同周书王会解■〈鱼吴〉作乌】 勺药之酱 【枚乘七发勺药之酱○今案陈俞本及文选同】 蟹胥之酱 【张敞答朱书云朱登为东海相遗敞蟹酱敞报曰谨分其贶于三老尊行者曷敢独享也○今案陈俞本无胥之二字余同】 刘累潜醢 【左传云蔡墨曰刘累教扰龙氏事孔甲龙一雌死潜醢以食○今案左传昭二十九年教作学氏上有于豢龙三字余同】 孔子覆醢 【礼记云孔子哭子路于中庭从者曰醢之矣遂命覆醢○今案檀弓从作使】 不得其酱不食 【论语云如上○今案见乡党篇】 执出酱 【风俗通名授从者礼记云孔君既檄执饭与酱出授从者○今案此条有窜误俞本名字作空一格上者字作在无记字出字余同然亦不可读也陈本改注礼记执酱而馈一段则又非原钞之旧矣或礼记二字误沿上条窜入而孔君句当作弘君举食檄亦未可知】 雷不作酱 【风俗通云俗说雷不作酱雷声发不作酱何也令人腹内雷鸣○今案严辑风俗通同陈俞本多改易】 丧不作酱 【异苑云颖川康泽以太元闲亡恒还值其家作酱泽曰汝知丧家不当作酱而故为之○今案学津讨原本异苑齐庾作荀闲作中余同陈本注未详二字俞本庚作庾亡恒误三桓汝知以下但作诚知之三字本钞中改闲已详上】 以卖酱而隃侈 【汉书云张氏以卖酱而隃侈○今案见卷九十一货殖传】 千■〈土瓦〉比千乘 【史记酰酱于■〈土瓦〉浆于顾此亦比千乘之家也○今案见史记货殖传本钞酰篇引上下二句同陈俞本脱千甔句■〈土瓦〉作瓿酰误醢】 酱瓿 【汉书云刘歆谓杨雄曰今学者不明易又如玄何吾恐后人用覆酱瓿○今案见卷八十七下杨雄传】 食酱??孚 【桓阶别传云阶为赵郡太守时俸尽食酱??孚上闻之戏曰卿家酱颇得成不耶○今案陈本脱俞本??孚作桴成不作不针御览二百六十二引桓阶别传??孚作醉余同本钞醢篇引作酱??孚廉洁篇引作豆??孚】 

　　○齐三十七 

　　须酰成味 【周官云酰人掌具五齐七葅郑注齐葅酱属酰人者皆须酰以成味○今案天官酰人注同】 诸味相成 【释名云齐济也与诸味相济成也○今案毕校本释饮食篇同】 醢人共齐 【周官云醢人王举则共五齐注曰五齐昌本碑析蜃豚拍深满也○今案周礼天官同陈俞本醢作酰固与上条相复且注文亦非】 叛奴舂齐 【弘君举食檄云大市覆??瓦之蒜叛奴使之舂齐○今案御览八百五十五又八百六十六引此檄奴作好齐作韭余同陈俞本大市句作大盐杂以姜椒使作制】 ??汧齐 【华他别传云他尝见病咽者语之曰行道遇有卖饼人??汧齐甚酸可饮之立吐一虵○今案陈俞本改引魏志??汧作蒜】 蟹齐 【释名云○今案毕校本释饮食篇齐作虀旧钞误连下条今移正】 韭齐 【□□云石崇冬月得韭??汧齐王恺货崇帐下督云○王石华校以旧钞此文误入上条注中因移正是也又云案此出晋书则非矣今案俞本亦无书名陈本改今晋书然虞永兴书成于隋固未得见也考御览八百五十五引语林无??汧字余同则此条或出语林耳】 惩于羹而吹齐 【楚辞云惩于羹而吹齐注曰有歠也○今案见楚辞九章惜诵篇御览八百五十五引无注曰以下】 稻不可以为 【王晋书云袁甫曰好莫过锦锦不可以为羹美莫过槄稻不可以为齐○今案陈俞本及御览八百五十五引王晋书皆脱好莫二句】 

　　○葅三十八 

　　葅藏菜也 【声类云葅藏菜○今案玉函山房辑本同】 阻于温寒 【释名云葅阻也生酿之更阻于温寒之间不得烂也○今案陈俞本及毕校本释名更阻作遂使阻】 王举则共七葅 【周官云醢人三举则共七葅也○今案陈本醢误酰】 祠祭用葅清 【荀氏春秋祠制云累名用葅消食吉云作葅也○今案此条有误陈俞本标目删清字注内删云累以下】 蒲葅 【周官醢人云馈食之豆深蒲葅醓醢○今案周礼醢人职蒲下脱葅字以下文菭葅笋葅句法证之窃疑古本周礼此句实有葅字也陈俞本皆已居今本删去】 蒻葅 【任豫益州记云蒻茎以唐丈草下魁大者如数十今独人于冬月舂碎炙之水淋一宿为葅也○今案陈俞本删以唐十二字　　　钦定图书集成岁功典八十一引益州记亦然】 咸葅 【范汪祠制云孟冬察不咸葅○今案陈俞本注汪四字改荀氏春秋不作用御览八百五十六引祠制仍作不惟冬下脱祭字】 鱼葅 【司马相如有鱼葅赋○今案陈俞本同】 馈食菭葅 【周官醢人云馈食之豆菭葅雁醢司农注云菭水内鱼衣也○今案俞本同陈本脱】 聘飨昌歜 【左传云王使周公悦来聘飨有昌歌注曰昌蒲葅也○今案左传僖三十年及陈俞本悦作阅】 文王嗜昌葅 【吕氏春秋文王嗜昌蒲葅孔子闻之□頍而食之也○今案吕氏春秋孝行览篇及俞本□作缩陈本但注吕氏春秋四字】 惠王食寒葅 【贾谊书云楚惠王食寒葅得蛭遂吞之后而蛭出其久病心腹之积疾皆愈也○今案见贾谊新书春秋篇陈俞本增注数行仍脱蛭出以下】 

　　○■〈鱼差〉三十九 

　　南方谓之■〈鱼今〉北方谓之■〈鱼差〉 【说文云■〈鱼差〉藏鱼也南方谓之■〈鱼今〉北方谓之■〈鱼差〉也○今案见说文鱼部陈本注内■〈鱼今〉误吟】 四时膳羞若荆州■〈鱼差〉鱼 【郑玄注周官云四时之膳羞若荆州之■〈鱼差〉鱼也○今案天官庖人注羞作食】 蜀人鱼鮨 【尔雅云鱼谓之鮨蜀人取鱼不去鮨○今案陈俞本同考近本尔雅释器及注皆无蜀人句惟郭注云鮨鲊属也】 西羗秋鮨 【博物志云西羗仲秋月取赤头鲤以为鲔○今案　○○钦定图书集成岁功典七十引同】 吴人蒲以为■〈鱼差〉 【诗草木疏云吴人蒲始生特以为■〈鱼差〉○今案见丁晏校本诗草木疏卷上及注陈俞本脱诗字疏误记特作取】 闽越噉猕猴■〈鱼差〉 【博物志云闽越江北诸夷噉猕侯■〈鱼差〉也○今案陈俞本同】 不尽 【神异经云南方有兽名曰无损其肉惟可作■〈鱼差〉○今案陈本同王谟本东南荒经及本钞糁篇引■〈鱼差〉作鲊下文云糁尽更添肉故本钞标目以为不尽也考■〈鱼差〉鲊同藏鱼也以下皆然】 珠柱 【南方草木记云采珠人取珠柱肉作■〈鱼差〉也○今案高士奇补编珠卷三引南方草木记■〈鱼差〉作鲊余同】 龙肉 【世说云有人遗张华■〈鱼差〉者华见之曰此龙肉■〈鱼差〉也○今案类聚七十二引■〈鱼差〉作鲊又本钞作世唐钞改避太宗讳也】 鳣骸 【杜育菽赋云■〈鱼差〉则前盐白糁鳣鲤之骸○今妹严辑杜育集同陈本脱】 方缚直截 【杨泉五湖赋云尔乃陈刑就力葅餇擗是屑○今案此条有误陈俞本删云尔以下赋汇卷二十七杨泉五湖赋脱此引三条】 醎盐白糁 【又云醎盐白糁杂以菜果连■〈土罡〉柳■〈鱼差〉积如陵丘○今案陈俞本同】 斲苏切腑爪金杂注 【王褎僮约云斲苏切腑爪金杂注注云苏■〈鱼差〉也○今案百三家王褎集无爪金以下陈俞本斲作刘切误初褎误襄约误幼赋余同】 连■〈土罡〉 【杨泉五湖赋云连■〈土罡〉柳■〈鱼差〉积如陵丘贾云合南侣争祖之也○今案贾云以下有误陈俞本但注见上】 百簿 【交州记云百簿濑有断溪尝有斫茨者忽闻似茨内有动然久看之见鱼眼径一尺视似魶鱼斫以为■〈鱼差〉得百余簿因名曰百簿濑也○今案俞本簿作薄无余字高士奇补编珠卷三引交州记忽闻十一字作忽于茨内■〈鱼差〉作鲊余同陈本脱断溪十九字斫以作取以无得百以下余同】 沈■〈鱼差〉于江 【列女后传云孟宗监鱼池还道作两器■〈鱼差〉以馈母母见怒宗曰于道作之非鱼池鱼也○今案类聚七十二引列女后传■〈鱼差〉作鲊馈作归奉非下无鱼字余同】 封■〈鱼差〉付偘 【世说云陶偘少时作鱼梁吏尝以一坩■〈鱼差〉遗母母封■〈鱼差〉付反书责偘曰汝为吏以官物献饷非惟不见益反以增吾忧也○今案惜阴轩本世说贤媛篇遗作饷献作见余同】 陶偘十斛 【陶偘故事云苏峻平后偘上成帝鲜十斛○今案白帖十六引陶偘故事脱平后偘三字■〈鱼差〉作鲊】 谢玄二坩 【谢玄与姊书云昨日蔬成后出钓所获鱼以为鲜二坩今奉送思变无事也○今案陈俞本姊作妇二作一又陈本脱末句俞本变作恋严辑谢玄集亦作妇变作更御览八百六十二引亦作一坩】 汉川神憙食■〈鱼差〉 【列异传云汉川神常在承尘上憙食■〈鱼差〉菜○今案○○○钦定图书集成神异典四十一引列异传川作中憙作喜■〈鱼差〉作酢陈俞本在承四字作出行市中】 以饭■〈鱼差〉上土公 【青鸟字葬书云初掘冢之日常以饭鲊上土公四旁○今案陈俞本同】 

　　北堂书钞卷第一百四十六 

　　●北堂书钞卷第一百四十七　　酒食部六 

　　隋秘书郎虞世南撰 
　　南海孔广陶校注 
　　糗四十　　　　　　　　蜜四十一 
　　脂四十二　　　　　　　油四十三 
　　酪四十四　　　　　　　酥四十五 
　　钖四十六　　　　　　　■〈飠宛〉四十七 
　　沙饧四十八　　　　　　粰■〈梳，米代木〉四十九 
　　糉五十　　　　　　　　糖糙五十一 
　　粔籹五十二　　　　　　寒具五十三 
　　安干特五十四　　　　　米五十五 
　　麫五十六　　　　　　　麦糵五十七 
　　粰五十八　　　　　　　糟糠五十九 

　　○糗四十 

　　峙乃糗粮 【尚书云峙乃糗粮亡敢弗逮孔安国传曰皆蓄储汝糗糒之粮○今案费誓及陈俞本亡作无蓄作当】 以待宾位 【崔实四人月令云五日可多作糒以供家出入之粮以待云云○今案陈俞本人作民五日十三字作四月可以作枣糒非也心斋十种本脱此条严辑四民月令与旧钞同本钞民作人系唐人转钞避太宗讳也】 羞笾之实杂用之下 【仪礼云主妇反取笾于房内执枣糗坐设之糗在枣南○今案陈俞本内作中羞笾二句见郑注本钞凡中字多作内因隋讳忠兼避也】 三时不同兼有 【玄晏春秋云卫伦取糗进尝之曰吾知之麦也○今案陈俞本脱说郛本玄晏春秋麦也下多有杏字柰味五字仍脱三时句】 囊糒赐士 【列女传云楚子发攻秦而归其母阑门不内数之曰勾践伐吴有献一囊糒王以赐军士甘不踰嗌也○案阮本列女传卷一阑作闭嗌下有而战自十也五字陈俞本已照增入】 致糗从者 【公羊传曰鲁昭公出奔齐国子执囊酱敢致糗于从者公以??在受○今案公羊传昭二十四年及陈俞本囊酱作壶浆本钞一百四十四浆篇引亦作壶浆】 持糒相待 【汉书云李陵击匈奴兵败令军士人持二升糒一半氷相待○今案见汉书五十四李陵传同陈俞本持上脱人字】 米糒给军 【东观汉记云上围邯郸未下彭宠遗米糒鱼盐以给军粮由是破邯郸○今案聚珍本姚辑本东观记光武纪及陈俞本同】 怀糒而往 【物理论云吕子义清贤之士也旧友人宜往存省嫌其设酒食怀干糒而往主人○今案御览人事部引物理论旧友句讹为有田人性省五字左人下有荣其降乃盛为馔七字余同陈俞本删主人二字及清贤句又改旧友句为常往友人处存省】 出城飧糒 【东观汉记云隗嚣病饿出城飧糒腹胀恚愤而死○今案陈俞本病下有且字飧下有糗字无腹胀二字余同聚珍本东观记腹胀二字在恚愤之下御览人百六十引胀恚误张悉姚辑据陈俞本】 行赉干糒 【又云立贺字文弘为九江太守行则赉干糒○今案御览八百六十引作贺玄余同陈俞本脱字文弘三字又聚珍本东观记作玄贺传则赉作赍持余亦同】 怕食干糒 【谢承后汉书云沈景字张为河闲相恒食干糒会稽典录云陈修家贫为吏恒食干糒奉糗○今案张上有脱字御览八百六十引谢承书及汪辑本皆无字张二字陈俞本同类聚卷五引会稽典录及陈俞本皆无奉糗二字　　　钦定图书集成岁功典九十四引无糒奉二字】 一斛 【东观记云上擢谷相五威将严尤当击江贼上奉糗一斛脯三十朐诣幕击江贼上奉糗一斛脯三十朐诣幕府营○今案御览八百六十引及陈俞本脱上擢七字诣幕四字上奉作世祖奉余同聚珍本东观记江贼作下江兵】 取糒一升 【魏畧云贫寒有石德林者车骑将军郭淮与脯糒及衣财取其脯一朐糒一升而已○今案陈俞本取其作石取余同魏志十一裴注引魏略无财字而己作而止】 

　　○蜜四十一 

　　云山朱蜜 【汉武内传云仙上药有内华紫蜜云山未蜜○今案陈俞本仙作太内作中守山阁本汉武内传亦作中本钞中改内详本卷上】 天水白蜜 【范子云陇西天水出白蜜价直四百以百五千下七下○今案此条末句有误御览八百五十七引范子无价直以下陈俞本范作苑且删末句】 食蜜生武都 【本草经云食蜜味甘微温无毒生武都山崖溪谷炙生林树○今案陈俞本甘下有如饴性三字删炙生句问经堂丛书本草经卷一食蜜作蜜蜡山崖以下微异】 天竺出石蜜 【续汉书云天竺国出石蜜○今案陈俞本及御览九百五十八引同汪辑本续汉书西域传无出字】 众口芝 【仙经云蜜为众口芝○今案陈俞本同】 百花醴 【刘根墨子枕内记云百花醴者蜜也○今案陈俞本脱刘根二字者也二字御览八百五十七引刘根墨子枕中记纱醴作酿亦无者也二字】 兼采为味 【张璠易注序云蜜蜂以兼采为味○今案陈俞本及御览八百五十七引注序作序注余同】 沤治甘湻 【风俗土记云有■〈虫化〉拱居灵机别环和翔百精挹采众华沤治甘湻自然神化○今案陈俞本灵机八字作孕灵生息沤治四字作以酿甘泽俗下无土字余同】 如饴 【本草经食蜜甘如饴旡毒生武鄱山谷○今案详本篇上文】 延年 【又云崖蜜令人不饥明目延年致仙也○今案陈俞本无致仙也三字】 养性 【盛公子与刘岑书云石蜜远国之贡味有可甘至尊以养注○今案陈俞本岑作颂余同严辑盛彦与刘颂书谓盛彦字翁子据书钞引同又附注云书钞引一作盛公子与刘岑书又一条作盛公子与刘烦书公即翁之误岑烦即颂之误】 益气强志 【本草经云石蜜一名石饴味甘主心邪安五藏益气强志除百病服之不饥○今案问经堂丛书本草经卷一百病作众病余同陈俞本脱主心邪三字安作调】 解毒除烦 【又云食蜜益气补内解毒除烦主定气养脾○今妹问经堂本草经内作中烦作众病无定气句陈俞本解上脱四字主定作益余同本钞中改内详本卷上】 远国之贡味有可甘 【盛公子与刘烦书云石蜜远国之贡味有可甘至尊以养性○今案详本篇上文】 自然神化穷真妙极 【风俗记云众华枢冶甘泽湻自然神化穷真妙极即圣不过之也○今案据旧钞上文众上有挹采二字甘下无泽字陈俞本并注入上条中仍脱即圣句】 氷鲜玉润髓滑兰香 【郭璞蜜蜂赋云繁布金房迭构玉室咀嚼华滋酿以为蜜○今案百三家本郭集同陈本华滋作滋液俞本脱】 散似甘露凝如割肪 【又云有丛琐之细蜂亦策名于羽属应青阳而启户○今案俞本脱陈本肪误昉又脱小注】 穷味之美极甜之长 【又云氷鲜玉润髓滑兰香穷味之美极甜之长○今案陈本无注俞本脱】 灵娥御之以艳颜 【又云百菓须之以谐和扁鹊得之而术良灵娥御之以艳颜○今案陈本脱扁鹊句俞本只有灵娥句百三家本郭集菓作药一作果余同】 山图采而得道 【左思蜀都赋云丹沙赩炽出其阪蜜房都毓被其阜山图云云○今案文选及陈俞本阪作坂】 县房带蜜 【邓德明记云蜜石奸山扬岩县房○今案陈本但注书名俞本山下有赞字房下补带蜜二字】 罗缀相望 【荆州图记云锺阳县有赤马山其东十里点溪与岸有蜜房二百所罗缀相望○今案俞本同陈本锺阳十五字作赤马其山四字御览八百五十七引荆州图记脱锺阳三字及其东八字】 郁毓被其阜 【左思蜀都赋云丹沙赩炽出其扳蜜房郁毓被其阜○今案详本篇上文】 骈罗其阿 【王韶之南康记云相博山石室其蜜房骈罗缀其山河也○今案　　　钦定图书集成食货典三百二卷引无相字余同陈俞本亦无相字】 蜜岩 【游名山志晋谢安适过山上胡有蜜岩之也○今案此条有误陈俞本过作东山下有见山二字有上无胡字也作记】 蜜勺 【楚辞云粔籹蜜饵有餭瑶浆蜜勺实羽觞○今案陈俞本同楚辞招魂篇餭下觞下有些字蜜勺作□勺】 蜜浆 【吴书云袁术去寿春时方盛夏欲得蜜浆○今案魏志袁术传注引吴书无方字夏作署余同陈俞本多增注】 越以甘蜜报吴 【吴越春秋云越以甘蜜九党报吴增封之礼○今案陈俞本党作欓汪士汉校本吴越春秋卷五文微异又夹注据韵会引与俞本同又云党当作裳】 蜀人着蜜助味 【魏文与朝臣诏云新城孟太守道蜀■〈月者〉羊鸡鹜味皆淡故蜀人作食喜着饴蜜以助味也○今案百三家本魏文集朝作群■〈月者〉作肫无以助味四字余同陈俞本改注魏畧又陈本作肫俞著作煮】 合药赐蜜一石 【东观记云上尝与朱佑共买蜜合药上追念之即赐佑白蜜一石○今案类聚八十一引同陈俞本上追四字作上即位聚珍本姚辑本东观记朱佑传上追作后追即作乃余同】 久疾赐蜜五斤 【晋太康起居注云荀勖久疾羸毁可赐石蜜五斤○今案陈俞本脱可字石字御览八百五十七引太康起居注无久疾字可字】 蜜母行诸山 【临海异物志云蜜母小鸟也黑色正月旦为蜜蜂周行诸山求安处○案陈俞本脱御览九百二十八引临海异物志黑色作色黑】 萍实甘如蜜 【家语楚王度江得萍实割而食之甘如蜜也○今案家语致思篇及陈俞本度作渡】 

　　○脂四十二 

　　戴角者曰脂 【说文云戴角者曰脂无角者曰膏膫牛肠脂也○今案陈俞本脱膫牛五字考说文肉部戴角二句见脂字下膫牛句见膫字下】 戴脂而行 【国语云勾践亲载稻与脂于舟以行国之□子游者无不餔也○今案国语越语上及陈俞本无亲字余同本钞载作戴二字本通】 白蒙如脂 【玄中记云东海之东有树名为白蒙其汁可为脂色白如脂味甘○今案玉函山房辑本玄中记及陈俞本海下脱之东二字味上脱如脂二字】 乌臼如脂 【又云荆州有树名乌白实如胡麻子其汁如脂食如猪脂味也○今案玉函山房辑本及陈俞本其汁二句作捣其汁可为脂其味亦如猪脂余同】 

　　○油四十三 

　　得水熖起 【博物志云煎油水气尽无烟不复弗则是泠得水即熖起○今案明吴管本稗海本博物志及陈俞本煎下有麻字是作还】 储殿省 【王隐晋书云齐王扣起义孙秀当殿省储麻油为纵火具○今案御览八百六十四引王晋书及陈俞本孙秀八字作孙秀多敛苇炬益储麻油于殿省十三字】 持炬灌以麻油 【魏志云孙权至合肥满宠募数十人持松为炬灌以麻油从上风放火烧贼○今案魏志廿六满宠传及陈俞本持作折】 捉烛着麻膏内 【王隐晋书云元康三年武库火是工匠欲盗物恐罪乃捉烛着麻膏内火燃○今案陈本脱俞本无恐罪字火燃字余同御览八百六十四引王隐晋书是上上有检校二字欲盗作盗库中捉作投膏内作膏中本钞中改内详本卷上】 

　　○酪四十四 【○今案以下十六篇旧钞原阙陈本代为补辑非也当仍其旧不必妄作】 

　　○酥四十五 

　　阙 

　　○钖四十六 

　　阙 

　　○■〈飠宛〉四十七 

　　阙 

　　○沙饧四十八 

　　阙 

　　○粰■〈梳，米代木〉四十九 

　　阙 

　　○糉五十 

　　阙 

　　○糖米?追五十一 

　　阙 

　　○粔籹五十二 

　　阙 

　　○寒具五十三 

　　阙 

　　○安干特五十四 

　　阙 

　　○米五十五 

　　阙 

　　○麫五十六 

　　阙 

　　○曲糵五十七 

　　阙 

　　○粰五十八 

　　阙 

　　○糟糠五十九 

　　阙 

　　北堂书钞卷第一百四十七 

　　●北堂书钞卷第一百四十八　　酒食部七 

　　隋秘书郎虞世南撰 
　　南海孔广陶校注 
　　酒六十 

　　○酒六十 

　　天有酒旗之星地有酒泉之郡 【孔融别传云融颇推平生狎侮太祖太祖制酒禁而融书嘲之曰夫天有酒旗之星地有酒泉之郡人有旨酒之德故尧不饮千锺○王石华校摧改推偁改侮今案亦见严辑全后汉文孔融集引夫天以下陈俞本改引张璠汉记嘲作啁地有作地列锺下有不能成其圣句余亦同】 推酒泉之嘉名 【傅玄酒赋云应酒旗之灵象明粲而在天推酒泉之嘉名○今案俞本删明粲句应作口灵作明陈本无注汉魏百三家傅玄集亦灵作明推作赴嘉作佳严辑叙酒赋应亦作口名下补五口又注云或谓酒赋之序非是】 仰酒旗之景曜 【曹植酒赋云嗟鞠蘖之殊味仰酒旗之景曜征嘉号于天辰○王石华校补嘉字今案百三家曹植集及类聚七十二引脱嗟鞠句征作协严辑本全魏文据书钞引味下补六口余同俞本祇标目一句陈本亦删嗟鞠句而别自变量句非也】 空桑秽饮酒之始也 【酒经云空桑秽饮酝以稷麦以成醕醪酒之始也○今案说郛本酒经及初学记廿六引与陈本皆同】 九酘百品酒之终也 【酒经云乌梅女曲甜酝九酘澄清百品酒之终也○今案说郛本酒烃酘作投女曲作又麦?完酝作醹初学记廿六引亦然陈本引仍作女余与说郛同】 少康作酒 【世本云少康作秫酒说文云少康初作秫酒少康杜康也○今案二酉堂丛书辑世本作篇据初学记御览引同说文以下见说文巾部帚字下又酉部酒字下云杜康作秫酒段注云许君说事物原始多用世本此条与御览引世本同陈本脱说文以下】 辩三酒之物 【周官云酒正辩三酒之物一曰事酒二曰昔酒三曰清酒○洪氏校注改正今案见天官篇引陈本辩作辨】 仪狄作酒 【战国策曰帝女令仪狄作酒进之于禹世本仪狄作酒○今案国策魏策本篇凡三引此下第二引三引曰下有黄字女下无令字世本六字二酉堂辑本同】 辩五齐之名 【周礼云酒正辩五齐之名一曰泛齐二曰醴齐三日盎齐四曰缇齐五曰沉齐○今案见天官篇陈本辩作辨】 四酎 【楚辞云四酎并熟不苦嗌只清馨冻饮不歠役只吴醴白蘖和楚沥只○王石华校以原钞沥误潜改作汇误矣今案见大召篇苦作?饮作??歆朱子集注云??歆一作饮一作?又云四酎则四重酿矣旧注以为四器俱熟考此下引正作四酎作楚沥】 三重 【说文云酎三重醕酒也○今案说文酉部及御览八百四十三引与陈本醕皆作之】 九酝 【魏武帝上九酝酒奏云臣故县令南阳郭芝有九酝春酒○今案百三家魏武集奏上有法字余同陈本改引张衡南都赋】 十酿 【又云臣九酝苦难饮增为十酿差甘易饮今仅上献之也○今案百三家魏武集无之也二字余同文选南都赋引及严辑全魏文臣九作若以九余与百三家集同俞本脱臣字】 九酝甘醴十旬兼清 【张衡南都赋云酒则九酝甘醴十旬兼清醪敷径寸浮蚁若萍○今案文选南都赋萍作蓱陈俞本亦然】 香旗九醴渊澄十旬 【成公绥七唱云秦无清醴先和宜醕香旗九酝渊澄十旬○洪氏校殉改成留改唱今案百三家集七唱脱此条严辑成公绥文据书钞引同俞本澄作清余同】 辩其五齐节其三事 【王粲酒赋云曲蘖必口良工从试辩其五齐节其三事○今案百三家王集脱曲蘖八字余同陈本别自变量句】 或三酿而速美或九酝而后成 【傅玄叙酒云或三酿而速美或九酝而后成○今案百三家集传元酒赋序脱此条严辑叙酒赋同又注云或疑谓酒赋之序非是】 春酝夏成 【风土记云酒则元端水齐春酝夏成○今案原钞本篇下文及俞本同又俞本成下尚有□神遁暑用厌饮事二句陈本竟改入曹植赋谬矣】 春醴九酝冬清十旬 【张华上巳篇云春醴踰九酝冬清过十旬勉哉众君子○今案百三家集上巳篇同陈本醴亦误酝】 秋藏冬发 【曹植酒赋云其味亮升久载休名有宜城醪醴苍梧缥清或秋藏冬发○王石华校以原钞味下衍亮升久载休名六字旁勒之今案类聚七十二引及百三家集曹集均无据删】 化则变气而成 【又云乃有春清缥酒康狄所营应化则变感气而成○今案文选曹植七启同】 郁积生味□蓄气芳 【江统酒诰云酒之所兴乃自上皇或云仪狄一曰杜康有饭不尽○王石华校将有饭不尽四字旁勒非也今案本篇末条引酒诰正有此四字则石华误矣又陈本引蓄上作久字乃作肇严辑江统文其酒诰据书钞引竟脱郁积二句何也】 云沸渊亭 【傅玄七谟云于是乃有苍梧之九酝中山之醕清□□浮蚁云涕渊亭○今案严辑傅元七谟同陈俞本醕清作清醕浮蚁句改金浆玉醴余亦同但本篇下逸味一条引亦作醢清】 云沸渊涌 【陆机七征云秋醪春酒兼酝增奇浮藻吐秀云沸渊涌○今案俞本酒作醴余同陈本改引袁山松酒赋非是严辑全晋文七征是据书钞引又注云七征又作七征此假通微大夫以为说疑作征是】 苞苦含辛 【傅巽七诲云白醴九成玄酎清醕□华□蚁苞苦含辛○王石华校据陈本华蚁上添泛浮二字今案严辑傅巽七诲据书钞引华蚁上仍作两□余同陈本引巽误选作泛华浮蚁俞本与□同惟改傅巽七诲作傅元七谟又案原钞此下即接七谟或俞氏将书钞割裂倒乱以致此误】 逸味横生 
　　【傅玄七谟云于是乃有苍梧之九酝中山之醕清○王石华校清字下补甘芬潜结四字今案此不知何据且与下条陆机相混矣又案严辑七谟据书钞引于逸味上补四口余同】 甘芬潜结 【陆机七征云秋醪增酝明酒九成甘芬潜结○今案严辑本全晋文据书钞引陆机七征改作七羡俞本尚作七征祗引秋醪二句又增作春陈本注七谟见上谬甚】 澜澈神清 【风土记云酒则元端水齐春酝夏成发机连珠澜澈神情○今案俞本注云详上春酝条下抑知此条元端句改作星陈郡列发机句作连珠波泛是两引互异陈本亦然考　　　钦定图书集成食货典二百八十三引风土记与俞本上条同】 渊凝冰洁 【嵇康酒赋云重酎至清渊凝冰结滋液兼备芬芳□□○今案严辑全晋文滔赋据书钞引兼改全陈俞本芳下作澄澈余同】 浮蚁若萍 【张华轻薄篇云苍梧竹叶酒宜城九酝○今案标目四字见文选南都赋小注苍梧二句见百三家张华集与标目不相应疑传钞者将下文素蚁一条注复钞于此当删正陈本但注轻薄篇亦谬】 浮蚁竞升 【袁山松酒赋云素醪玉润清酤渊澄纤罗轻布浮蚁竞升○今案本篇下引及严辑袁山松酒赋据书钞引皆同陈本亦同】 素蚁跃波 【张华轻薄篇云苍梧竹叶酒宜城九酝醝○今案百三家张华集酒作清又醝下有浮醪随觞转素蚁自跳波一句考本钞不引二条仍作叶酒】 素虮连珠 【吴氏七矜云春梧湘濡于味东隅秋酝夏发素虮连珠○今案陈本祇引下二句虮作蚁】 浮虮萍连醪华鳞设 【嵇含酒赋云浮蚁萍连醪华鳞设○今案本钞标目作虮小注作蚁陈本亦作蚁严辑嵇含赋据书钞引仍作虮】 甜苦无常五味相并 【杜预七规云重酝醴醕沃土名清甜苦无常五味相并○今案百三家杜预集七规作酒论醴醕作醕醴严辑七规据书钞引苦改甘余同陈本名作泉余与百三家同】 味蜜甜而胆苦 【傅玄叙酒赋云课长安与中山此苍梧与宜城造乐限以御□云云○今案百三家本酒赋安作兴乐作药以字下脱二字严辑酒赋据书钞引北改比余同陈本作至若中山之醕醑苍梧之醽醁云云又与本钞句法迥殊】 馨桂发而兰兴 【袁山松酒赋云继罗轻布浮蚁竞升到势独踊于樽化逸○今案严辑酒赋无到势八字升下留六□方接标目句】 弹征则苦发叩宫则甘生 【曹植七启云乃有春清缥酒康狄所营应化则变○严氏校以标目生误坐旁勒之今案据文选七启订正又变下有感气而成四字即妾标目二句亦详本篇上文】 薄复厚 【淮南万毕术云酒薄复厚渍以苑蒲注曰断蒲渍酒○今案问经堂辑本万毕术据御览九百九十九引渍酒下有中百日出之即酒厚也二句陈本直引淮南子】 浊更清 【幽明录云东莱人性灵常作酒多醕浊而更清二人曰以是醕□○今案陈俞本无二人以下　　　钦定图书集成食货典二百八十三浊作醪亦无二人以下】 味醕醲 【神仙传云王方平至蔡经家谓经家曰吾与汝辈酒此酒方出天厨○今案龙威秘书本神仙传家下有人字厨下有其味醕醲四字陈俞本汝上有赐字辈下有美字余与秘书同】 你芳馨 【曹毗杜兰香传云兰香降张硕家辄赉瓦榼酒气芳馨○今案原钞芳下衍声字删之严辑杜兰香传据书钞引赉作赍亦无声字】 美如玉清如镜 【神异经云西北方有王遗之酒酒泉注焉酒美如玉清如镜上有玉樽○今案本钞百四十五脯篇引亦作王遗之酒又本篇下引一作玉匮酒一作玉酒陈本作王馈之酒如玉作如肉清上有澄字汉魏丛书本神异经与陈本同类聚七十二引起二句作西北荒中有酒泉余同】 甘如乳清如华 【乐府歌曰春酒甘如乳秋醴清如华○今案陈俞本同】 三酒既醕五齐惟醹 【徐干齐朝赋云三酒既醕五齐惟醹○今案严辑徐干文据书钞引同陈本朝作都余亦同】 清酤如济浊醪如河 【左思魏都云清酤如济浊醪如河冻醴流撕○今案本条脱流澌二字据文选魏都赋及本篇下引补陈本同】 素醪玉润清酤渊澄 【袁山松酒赋云素醪玉润清酤渊澄纤罗轻布浮蚁竞升○今案详上】 清浊各异 【王粲酒赋云辨其五齐节其三事醍■〈酉亢〉盎□清浊各异○今案百三家本王粲集及类聚七十二引■〈酉亢〉作沈沉作泛余同】 优劣三品 【刘弘教云齐内酒听事酒猥酒同用曲米而优劣三品○今案俞本同】 圣人 【魏志云筡邈字景山为尚书郎时科禁酒而邈私饮至于沉醉校事赵达问以曹事邈曰中圣人○今案魏志二十七徐邈传及陈本同】 贤有 【魏畧云太祖时禁酒而人窃饮之清肴为圣人浊肴为贤人也○今案类聚七十二引魏畧清肴二句作以白酒为贤者清酒为圣人疑标目有字当作者字陈本仍作魏志】 从事 【世说云桓宣武有主簿善别酒有辄先尝之好者谓之青州从事○今案见世说术解篇桓宣武作桓公陈本又作温辄下有令字】 督邮 【又云桓宣武有主簿善别酒恶者谓之平原督邮○王石华校咎御改督邮补恶字今案同上陈本亦合注为一】 名酎出于咸阳甘醪贡于宜城 【傅玄七谟云于是乃有苍梧之九酝中山之醕清名酎云云○今案严辑七谟脱名酎二句小注详上文】 王屋琼苏 【南岳夫人内传云夫人姓魏名华存在王屋山王子乔等并降夫人设琼苏酒○今案御览九百七引南岳内传至并降二字又八百四十五引琼苏句陈本脱将名七字余同】 圆丘玄碧 【列仙真人传云安期先生曰往与神文会圆丘赐酣玄碧之香酒○今案陈本无日往二字无赐字余同】 苍梧竹叶 【张华轻薄篇云苍梧竹叶酒宜城九酝醝○今案见上】 大宛蒲陶 【汉书西域传云大宛国以蒲陶为酒○今案汉书九十六上西域传同】 桂阳渌溪 【盛弘之荆州记云桂阳郡东界侠公山下渌溪源官常取此水为酒○今案　　　钦定图书集成食货典二百八十三引荆州记及俞本同陈本无侠公二字】 湘东酃水 【吴录云湘东酃县有酃水以水为酒名其湖周匝四十三里○今案海录碎事卷六引吴录无名其九字陈本吴误异余与海录同】 长安九酿 【袁子正书云长安九酿中山清酤○今案玉函辑本袁子正论引书钞与陈本皆同】 宜城九酝 【张华轻薄篇曰苍梧竹叶酒宜城九酝醝○今案详上】 湘阴酎 【陆机七羡云湘阴□酎搜其澄清秋醪曾酝明酒九成○今案严辑七羡据书钞引同注云曾本钞一引作增又云七羡不他见或转写有误考陈本亦作羡阴下作有字搜其作其色曾亦作春明酒作酒惟余同俞本已改作七征详本篇上文】 若下酒 【吴地记云长城故属乌程太康十年分为五县若下出美酒○今案陈本太作大余与俞本皆同太平寰宇记九十四引吴兴记若作箬】 长安醕 【夏仲御别传云爰有天水玄酎长安醕清杂以东酃○今案陈俞本同酃下有碧素苾馨句】 巴乡清 【盛弘之荆州记云永安宫西有巴乡村村善酿酒○今案陈本同俞本及　　　钦定图书集成食货典二百八十三酒下有谓之巴乡清五字】 兰英酒 【枚乘七发云兰英之酒酌以涤口○今案文选及俞本同陈本脱之字】 瑶琼酒 【汉武内传云西王母当下帝设蒲萄酒王母言帝曰仙下药有玉酒西瑶琼酒○今案陈本祗起二句当下作降字守山阁本内传有玉酒以下然字句多异】 玉匮酒 【神异经云西北荒有玉匮之酒○今案详本篇上文】 金浆醪 【西京杂记云梁人作诸蔗酒名曰金浆醪○今案学津本杂记卷四云爵献金浆之醪自注云梁人作诸蔗酒名金浆陈俞本无作诸蔗三字洒名倒作名酒】 千岁酒 【枹朴子云黄帝酒泉法以曲米及七八种药合之取一斗酒内一升水千岁酒法无尽时其味常好饮之益人○今案学津本枹朴子内十五杂应篇与此微异陈本亦字句不同】 千日酒 【博物志云有玄石从中山酒家酤酒酒家与千日酒往玄石家问之答云玄石亡来三年之服已阕乃与家人至冢掘而开之玄石始起千棺内○今案此节录耳明吴管本稗海本博物志及陈俞本全引皆意同辞异】 鸡鸣酒 【食经云夏鸡鸣酒法秫米二升作麋曲三升揭令和合调宜水五升搅之封头今日作明日鸡鸣时熟○今案陈俞本皆无揭令六字陈又无封头二字】 酒 【食经云坐客酒者平旦酿食时熟坐客待酒故以为名也○今案陈本坐客四字作坐客时待酒熟余同俞本待酒下有熟字余亦同】 胡椒酒 【博物志云胡椒酒故人所谓异干之酒○今案齐民要术卷七引故作胡异干作荜拨陈俞本故人句皆作古人于岁朝饮之】 皂筴酒 【神仙传云葛仙公斩皂筴树以柸承之皆好酒也○案龙威秘书本神仙传及太平广记七十一引神仙传斩皂句皆作折草剌树承作盛考本钞百四十五脯篇引祗作爽??树盖为刺荚树之讹耳陈俞本以柸作为杯承之作用以盛酒末句作酒味益妙】 烛草酒 【服食经云采南烛草煮其汁也○严氏校云案服食上有博物志十一字是上条误入今删之今案陈俞本服食上亦衍神仙二字余同】 文草酒 【杨孚异物志云文草作酒宛成其味以金买草不言贵也○今案陈俞本宛成句作其味甚美又以上有土人二字余同】 顿逊树 【扶南传云顿逊国有树似安石榴取其花汁停盆内数日成好酒极美醉人○今案白帖卷九十九引扶南传逊作孙无似字无花字好作美无末四字又广记四百零六引树上有酒字花作华盆误否盖杯字之讹也无好字陈本南作桑似作以停作贮美下有能字余同】 青田核 【崔豹古今注云乌孙国有青田核莫测其树实之形刘璋时得两核集宾客设之常供二十人饮一核所盛已复堪饮○洪氏校丝孙今案吴管校本崔古今注草木第四脱时字堪字余同俞本自刘璋句起引得两下有青田二字余同】 天酒 【神异经云西北卜外有人长二千里但月饮天酒五斗不食五谷○今案神异经内西荒经月作日余同】 仙酒 【世语云白子高少好隐沦之术而未遇至人常为美酒给过客一旦有四仙人赍药集其舍求酒子高知非凡乃欲取他药杂之仙人云吾亦有仙药于是宾主各出其药仙人谓子高曰卿药陈久可服吾药少许子高服之因随仙人飞去子高仙酒至今称之○王石华校以原钞术衍天酒五升术五字删之是也今案　　　钦定图书集成食货典二百八十三引世语与旧钞同陈本脱而未句过作道又脱少许二字余同】 玉酒 【十州记云瀛州有玉膏如酒味名曰玉酒饮数升辄令人长生○今案说郛本十洲记玉膏如酒味作玉石高且千丈出泉如酒味又玉酒作玉醴辄下有醉字考类聚七千二引本篇下引及陈本皆与本条同杜公瞻编珠卷一引十洲记亦同】 玉醪 【枹朴子云麟凤州以玉泉为醪醴○今案陈本同】 桂酒 【楚辞云应肴兮兰籍奠桂酒兮椒浆注曰切桂置酒内○今案楚辞九歌东皇太一注云切桂投酒中本钞百四十四浆篇引注云以椒置浆内本钞置误至据订】 椒酒 【边让章华台赋云兰肴山积椒酒渊流○今案严辑边让集据范书本传引积作竦但本钞饮食篇引仍作积陈俞本亦同】 玄醴 【潘安仁金谷诗云畜礼染朱颜但数桮行迟○今案百三家潘集数作愬余同陈俞本仍作数】 白醝 【孙诜三公山下褉赋云九酝白醝○今案俞本同】 缥清 【左思蜀都赋云觞以缥清鲜以紫鳞○今案文选此赋作清缥陈本与本钞同】 素醪 【袁山松酒赋云素醪玉润清酤渊澄纤罗轻布浮蚁竞升○今案详本篇上文】 吴醴楚沥 【楚辞云四酎并熟不苦嗌清馨陈饮不歠役吴醴白蘖和楚沥○今案详本篇上】 玄清白醴 【张衡七辨玄酒白醴薄萄醲醪○今案本钞标目作清小注作酒考百三家集七辨文醪作酉?卢严辑张衡文据书钞引同陈俞本清皆改酒又改醲醪作竹叶】 冻缥玄酎 【王粲七释云陈缥玄酎醴白腐清○王石华校谏改冻今案陈俞本同】 冻醴酝酎 【左思魏都赋云清酤如济浊醪如河冻醴流澌酝酎跃波○今案文选同俞本酝误滥】 与天同休 【神异经云西北荒有玉匮酒酒泉注焉○今案已详本篇上美如玉青如镜条下又类聚七十二引神异经镜下接其上有玉抟取一樽复一樽此与天地同休云云即标目所自出也】 千岁无尽 【枹朴子云黄酒泉法取一斗酒内一升水千岁酒法无尽时味常好也○今案见枹朴子内篇十五杂应亦详本篇上】 道之咽唾 【魏文帝诏朝臣云蒲萄酿以为酒道之固以流羡咽唾况亲饮之○今案百三家本魏文集与羣臣诏脱此条本篇下亦引蒲萄句严辑全魏文据类聚八十七御览九百七十二引羡作涎饮作食陈本无固以二字羡亦作涎余与本钞同】 触口已倾 【夏仲御别传云爰有天水玄酎长安醕清杂以东酃碧素苾馨客望桮而干咽杯触口而已倾○洪氏校以改已今案清下脱杂以句照本篇上文引补】 弥日乃解 【博志物云西域有蒲萄酒积年不败彼裕传云可至十年○今案明吴管校本稗海本博物志可至句作可十年饮之酢弥月乃解陈本年下作饮之弥日乃解】 千日乃醒 【杂鬼神志怪云齐人田乃已酿千日酒过饮一斗醉卧千日乃醒也○今案陈本无杂鬼神三字乃作无余同】 酒以忘愁 【幽明录云汉武见物如牛肝入地不动问东方朔朔曰此积愁之气惟酒可以忘愁今即以酒灌之即消○今案御览六百四十三及本钞四十五狱篇一百三髦头篇一百五十七阪篇引东方朔别传畧同陈本亦改引东方朔别传】 以洽百礼 【毛诗云为酒为礼蒸畀祖妣以洽百礼飶其香邦家之光有椒其香胡考之寍○今案周颂载芟篇蒸作烝香胡作馨胡余同】 以介眉寿 【又云为此春酒以介眉寿○今案见诗豳风七月】 以祈黄耇 【又云曾孙维主酒醴为醹酌以大斗以祈黄耇○今案见大雅行苇】 以温妻子 【应璩诗云酌彼春酒上得洪养亲老下得温饱妻子○今案陈俞本同】 百药之长嘉会之好 【汉书云王彝诏曰酒者百药之长嘉会之好○今案汉书二十四下食货志】 歆祷灵祗辩定宾主 【刘惔酒箴云爰建上业有曰仪狄作酒千杯献之明辟云云○今案严辑酒箴据初学记二十六引有曰句作曰康曰狄千杯作干祉余同陈本亦然】 策勋饮至降神合人 【枹朴子云一瓶之醪倾而三军之众悦解毒之觞行而盗马之属感策勋饮至降神合人○今案见枹朴子外篇二十四酒箴本钞脱而字感字照补俞本感下有消忧成礼四字余同】 送往劳来 【梦书云酒为送往劳来相候也○今案陈俞本脱】 忥神遁暑 【风俗记云酒则元端水齐春酝夏成忥神遁暑用厌饮寍○严氏校云上二条皆作风士记此作风俗误今案俞本亦作土】 策身扶老 【春秋说题辞云酒之言乳也所以策身扶老○王石华校菜改策状若改扶老今案御览八百四十二引说题辞作酒以扶老陈俞本与本钞同通气合好 【晏子云景公饮酒醒三日而后废晏子曰古之饮酒也足以通气合好而已○今案本钞醒误酝脱之饮二字据吴山尊仿宋本晏子内一第三章订改陈本同】 适体颐性 【诸葛贑易林为酒为之设今礼致真人也○今案诸葛二字当作焦字但其文不似易林考学津讨原本津逮秘书本士礼居本皆无此文推初学记引有标目一句】 除忧来乐 【焦贡易林云酒为欢伯除忧来乐○今案陈本乐下即接上条适体颐性四字然诸本易林亦脱此条推见初学记耳】 宣百体之门?元荡六府之务 【袁山松赋云一歠宣百体之门?元一饮荡六府之务○今案门?元通管陈本改关非是余同】 可以和神可以娱肠 【曹植七启云于是酌以翠樽盛以雕觞浮蚁鼎沸酷烈馨香○今案此条翠误醉据文选七启及本篇下引改】 和睚眦之宿憾 【曹植酒赋云和睚眦之宿憾虽怨雠其必亲○王石华校皆改眦今案百三家曹集酒赋脱此二句严辑全魏文据书钞引同】 分景福于眉寿 【陆机七征云秋醪春酒兼酝增奇浮藻吐秀□郁烈之□□○今案严辑全晋文原稿其陆机七征已据书钞引此条随又删去郁烈以下未知其故又云一作七微考本篇上文引吐秀下有云沸渊涌句是下接郁烈分景二句无疑严校岂忘之耶陈本分作介是也】 可以流湎千日可使三军慷慨 【张协七命云荆南乌程豫北竹叶浮蚁星沸飞华??汧接玄石尝其味仪氏进其法云云○今案文选七命及陈俞本慷慨作告捷余同】 饮之不尽 【神仙传云壶公诣费长房于楼上曰我有少酒相就饮之十余人举之犹不胜公自下以一指提上共饮之且至不尽也○今案艺苑捃华本龙威秘书本神仙传及陈本皆少异】 饮之不饥 【异苑云东阳徐公居在长山下常登岭见二人仕于山崖○今案学津本异苑卷五崖下有云对饮公索饮之后常不饥又详本篇下引陈本同俞本脱居在八字无坐于四字】 饮之长生 【十洲记云瀛洲有玉膏如酒味名玉酒饮之数升辄令人长生○今案见本篇上引考杜公瞻编珠卷一引十洲记无饮之以下余同】 饮之不死 【湘州记云君山左右有美酒数斛得饮之即不死○今案　　　钦定图书集成职方典卷一千二百二十六引湘州记左右作上斛作斗余同陈俞本君误居得作人余亦同】 殷尚醴 【礼记云殷尚醴此皆其时之用耳○今案见明堂位篇】 周尚酒 【礼记云周尚酒此皆其时之用耳○今案见明堂位篇】 酒旗以侑神 【春神元命苞云酒旗主上尊故设酒旗以侑神○今案陈本脱故设二字旗以误所以考开元占经二十九引元命苞与本钞同】 美酒以给家 【世语云白子高少好隐沦之术未遇其人常以美酒以给道者○今案详本篇上其作至以作为】 酒斗至十 【典论云孝灵之末朝政堕废郡官百司并湎于酒贵戚尤甚斗酒至千钱○今案见百三家魏文序集建安诸序及陈俞本郡作群余同】 酒斗十千 【曹植齐琴行云归来宴平乐美酒斗十干○今案陈俞本齐琴行三字作诗字余同】 有酒如淮 【左传云齐侯朝晋侯以齐侯宴荀吴曰有酒如淮有肉如■〈土玄〉寡君中此为诸侯师○今案昭十二年传■〈土玄〉作坻荀吴作穆子又本钞氐每作兵故误作■〈土玄〉考百四十五肉篇引如淮如渑二条亦作坻亦作■〈土玄〉亦作荀吴陈本则作中行穆子】 有酒如渑 【左传云齐侯朝晋侯以齐侯宴荀吴曰如上义同○王石华绳改渑】 有酒如浩川 【应璩新诗云有酒如浩川有肴如积岑○今案本钞璩误璞考百三家应璩集其遗句云有酒流如川有肴积如岑即此又夹注云一作应瑗侍公宴诗盖瑗即璩之讹耳本钞肉篇引应璩百一诗正与遗句同陈本亦作璩余同】 有酒流如川 【又云如上○今案上条作浩此作流本诗异文也陈本亦然】 瓯醴成川渠 【傅玄叙酒赋云饮者□无算瓯醴成川渠○今案百三家傅集同严辑酒赋据书钞引改作欧】 置酒若淮泗 【左思吴都赋云置酒若淮泗积肴若丘山○今案文选丘山作山丘陈本亦然】 属车盛酒 【汉武内传云帝幸甘泉道间有虫赤如肝头身口齿悉具东方朔曰必秦狱处也○今案此事亦见幽明录及东方朔别传所引皆大同小异下有得酒而解后属车上盛酒为此故云云即标目之出典也】 抱瓮酿酒 【语林云羊琇字稚舒冬月酿酒令人抱瓮为暖○今案御览卷七百五十八引语林同玉函辑本谓御览二十七引亦同陈俞本酿酒二字移瓮字下】 铜龙吐酒 【戴延之西征记云太极殿前有铜龙长三丈铜樽容四十斛正旦大会龙从腹内受酒口吐之于樽内○王石华校补标目吐字今案　　　钦定图书集成岁功典卷二十七引西征记殿前作殿中四十作三十樽内作樽中余同陈本三丈作二丈会下有羣臣二字余同又案两中字一改前一改内隋高祖父讳忠永兴兼避也】 酌以翠樽盛以雕觞 【曹植七启曰于是酌以翠樽盛以雕觞浮蚁鼎沸酷烈馨香○今案详本篇上】 供礼酒 【周官云酒人供宾客之礼酒而奉之酒正使之○今案酒正使之四字是天官酒人郑注文】 置法酒 【史记云长乐宫成羣臣朝置法酒以尊卑次起○今未群误郡脱臣朝二字据本篇下引补考近本史记叔孙通传郡置又作复置次起下有上寿二字】 酌醪酤 【左思蜀都赋云于是张奕幕会平原的醪酤割芳鲜○王石华校补张帟幕三字今案文选三都赋醪作清余同】 酌绿酃 【左思吴都赋云飞轻轩而酌绿酃方双辔而赋珍羞○今案文选同俞本酃作醽非是酃湖水为酒已见荆州记】 致殷懃 【曹植乐府歌云布肉取肥酤酒取醕交觞接杯以致殷懃○今案百三家曹集杯作杯余同陈本杯作桮懃作勤】 相娱乐 【古乐府诗云人生天地间忽如远行客斗酒相娱乐○今案陈俞本作古诗乐下有聊厚不为薄句】 所以致尊让所以致敬洁 【礼记云乡饮之义所以致尊让也盥洗扬弹所以致敬洁也○洪氏校酿改让今案礼记乡饮酒义无敬字洁作絜释文云一本作致絜敬也又陈本分二条】 不为以乐 【韩诗云甛而不济少曲多朱白醴特天子不以酒为乐故言醒○今案此条有讹脱陈本删】 非以为祸 【礼记云夫豢豕为酒非以为祸也而狱讼益繁则酒之流生祸也○今案见乐记篇】 朝不废朝暮不废夕 【礼记云饮酒之节朝不废朝暮不废夕○今案见乡饮酒义篇】 终日饮酒而不得醉 【礼记云是故先王因为酒礼一献之礼宾主百拜终日饮酒而不得醉焉○今案见乐记篇】 竟朝置酒无敢失礼 【史记云长乐宫成群臣朝皆置酒法以尊卑次起上寿觞九行谒者□○今案此条成误如据本篇上文引改史记叔孙通传谒者下有言罢酒竟朝置酒无散谊哗失礼者数句】 君子有酒旨且美 【毛诗云君子有酒旨且美○今案小雅鱼丽作旨且多旨且有惟笺乃有美字耳陈本改美作多】 唯酒无量不及乱 【论语云雅酒无量不及乱酤酒市脯不食○今案乡党篇近本酤作沽】 酒自引入胜地 【郭子云王佛大叹曰三日不饮酒觉行神不复和亲也酒自引人入胜地耳○洪氏校饮改引今案陈本无王佛句行作形玉函辑郭子一卷谓据书钞一百四十八引从陈本也】 虽曰贤圣亦咸斯尝 【江统酒诰云厯代悠远经□长稽古五帝上迈三皇虽曰贤圣亦咸斯尝○王石华校以原钞圣下衍五帝不过四字删之今案严辑本酒诰据书钞引同俞本经下作史字迈作自稽古作下逮余同】 通人识士累于此物 【祖台之与王荆州忱书云君须复饮不废止之穄将不获已耶通人云云○今案严辑祖有际字陈本无注俞本作达字余同】 人之齐圣饮酒温克 【毛诗云人之齐圣饮酒温克彼昏不知一醉日富○今案诗小雅小宛篇】 群庶崇饮日富月奢 【王粲酒赋云暨我中叶酒流犹多群庶崇饮日富月奢○今案百三家王集及类聚引皆脱严辑王粲文据书钞引同】 千锺百觚尧舜之饮也唯酒无量仲尼之能也 【枹朴子云盖闻昊天表河旗之宿坤灵挺空桑之化锺紫圆丘瘗薶坼泽裸留仪彝实降神祗酒为礼也故十锺云云○严氏校云近本枹朴子脱此文今案陈本祗引千锺数句惟平津辑本枹朴子外廿四酒诫篇礼也下注云以上三十四字从书钞一百四十八补是孙氏正得此影宋钞时也又金陵重刻孙本亦同坼皆作圻】 唐尧千锺周文百觚 【傅玄叙酒赋云唐尧千锺竭周文百斛泊有康樽定国○今案百三家本傅集脱严辑此赋据书钞引同注云尚有脱误俞本无竭泊二字无有康句】 孔子百觚子路百榼 【孔藂云乎原君与子高饮强子高曰尧舜千锺孔子百觚子路嗑嗑尚饮百榼○洪氏校鸾改高曰补嗑嗑尚三字今案裘本孔丛子儒服篇高曰作高酒百榼作十榼余同类聚七十二引脱嗑嗑二字】 穆生失醴而辞楚侯嬴感爵而轻身 【曹植酒赋云穆生失醴而辞楚侯嬴感爵而轻身谅千锺之可慕何百觚之足云○今案百三家集酒赋失误以无谅千二句类聚七十二引亦无下二句余与原钞同严辑据书钞引同陈本合下条为一失亦作以并脱注】 穆公酣而兴霸汉祖醉而蛇分 【又云穆公酣而兴霸汉祖醉而蛇分○洪氏校补酣字今案百三家集亦脱严辑曹植酒赋穆作缪余同】 引满一斛断狱益明 【枹朴子云于公引满一斛而断狱益明管辂顿仰三升而清辩□□○今案平津本辑枹朴子外篇酒诫顿作倾升作斗亦脱末二字陈作绮粲余与平津本同俞本祇引于公二句】 饮三百柸终日温克 【郑玄别传云袁绍与玄饮于城东必欲玄醉会者三百人酣酒之后人人进爵元饮三百柸终日温克○今案　　　钦定图书集成食货典卷二百七十九引郑玄别传与作邀无终日句余同又说郛卷九十四引郑玄别传卢子干饯玄事有温克二句陈俞本杯作杯改终日句作秀眉明目容仪温伟】 数石不乱 【汉书云于定国饮酒至数石不乱○今案汉书七十一于定国传饮酒作食酒王氏读书杂志引书钞此条与类聚食物部白帖卷十五卷四十六御览刑法部五饮食部一以证今汉书之误】 八斗便止 【世说云山涛字巨源至八斗晋武帝试焉饮一二斗帝密令益之涛至本量便止○今案御览八百四十四引晋书亦同陈本改引晋中兴书】 饮如犊 【风俗通云俗说人饮如犊人饮酒无量如犊也○今案陈俞本脱】 倾家酿 【郑子云刘真长云见何幼道饮酒人倾家酿注曰何唯字幼道也○今案陈俞本脱】 酒池 【六韬云纣为君以酒为池回舩糟丘而牛饮者三千人縻元语纣文走酒非江汉流以为池之也○严氏校案见类聚九又七十二引今案平津本六韬逸文盖据陈本引与本钞少异其时孙氏尚未得此影钞本也縻元以下十六字未知所引何书亦舛脱不可句姑仍之】 酒舩 【吴志云郑泉字文渊常曰愿取美酒满五百斛舩以四时甘脆置雨头反复没饮之○今案吴志卷二孙权传注引吴书同本钞斛误壶并据本篇下引改】 清酒百壶 【毛诗云韩侯出祖出宿于屠显父饯之清酒百壶○今案见大雅韩奕篇】 聚酒千锺 【御寇子云子产相郑有兄曰公孙朝朝好酒朝之室聚酒千锺精曲成封糖浆之气逆于人鼻也○今案世德堂本列子卷七杨朱篇同陈俞本封下有望门之气四字又糖作糟余同】 窟室夜饮 【左传云郑伯有嗜酒为窟室而夜饮酒击锺焉朝至未已朝者曰公焉在○王石华校补焉字朝字已字今案近本左传襄公三十年嗜作耆陈本亦然考本钞百五十七窟篇亦引作嗜】 闭户共饮 【晋中兴书云胡母辅之等具饮酒散发裸程闭户不纳外客○王石华校尹改户今案陈本纳作接余同御览三百七十六引晋中兴书有辅之饮酒事无裸程句】 饮酒含醕 【王升之续刘百伦酒德颂云有酒则饮清含醕无酒则飱糟□□○王石华校以原钞糟下空二格然陈本补吮醨二字非是今案严辑全宋文王叔之集据书钞引此条亦作升之糟下空两口陈本又改飧作餔与下条混合为一谬甚】 饮糟吮醨 【王着与杜康绝交书云王着晋陵曲阿人且笃好酒五岁时□□□□○今案陈本改饮作餔又注见上恐非】 柏浮酒池 【晋中兴书毕卓字茂世为吏部郎常谓人曰右手持酒杯左手持蟹螫柏浮酒池内便足了一生○今案类聚四十八引晋中兴书杯作?又明本卷七十二引常谓以下同陈本改引今晋书非原钞矣】 覆没饮之 【吴志云郑泉字文渊嗜酒常曰愿得美酒满五百斛舡反复没饮之○今案见本篇上文】 梁王请鲁君举觚 【战国策云梁王魏婴觞诸侯于范台酒酣请鲁君举觚○今案近本国策魏策举觚作举觞陈本亦然考元吴师道补注国策云李善注文选及北堂书钞皆作举觚大事记引则作举觞此又元人所见之书钞也】 高后刘章为酒吏 【史记云朱虚侯刘璋高后宴令章为酒吏章曰请得以军法行酒诸吕有一人先醉酒者章扳剑斩之○今案史记齐悼惠王世家无先字醉下有亡字余同】 诸阮共集不用柸觞 【世说云诸阮皆能饮酒仲容至宗人共集不复用常杯觞斟酌以大双盛之○王石华校宋改宗今案世说任诞篇桮下无觞字之作酒余极残脱陈俞本仲容至三字作常与无觞斟酌三字之亦作酒】 孙皓飨宴七斗为限 【吴志云孙皓每飨宴无不竟日坐席无能否　率以七斗为限○王石华校将坐席五字旁勒系沿陈俞本之误也今案吴志卷二十韦曜传七斗作七升余同陈俞本又率作后】 王着不复噉饮 【王着与杜康绝交书其笃好酒三年矣○今案陈俞本脱】 孔融罇酒不空 【孔融传云融以为居家失势而宾客日满其门爱才乐酒常叹曰坐上客常满罇中酒不空○今案此条脱书名而文与陈本同陈本以为张璠汉记考姚辑本汪辑本汉记乐酒作乐士余同】 茂先友人来候 【世说云张华字茂先既贵有少时友人来候之华与共饮甚为酣畅其夜醉眠而死○今案太平广记二百三十三引世说友人作知识脱甚字余同俞本既误亢亦脱甚字】 伯仁旧对相得 【语林云周伯仁在西彭日饮一斛过江未尝饮一斛○洪氏校人改仁今案御览卷四百九十七引语林西彭作中朝末句下作后有旧对忽从北来相得欣然云云陈本改引今晋书非也】 阮籍求为校尉 【魏氏春秋云阮籍以世多故禄仕而已闻步兵厨多美酒营人善酿求为校尉○今案魏志二十一王粲传注引魏氏春秋同又见本钞六十一五校尉篇引陈本颇有删节】 郑泉幸为酒壶 【吴志云郑泉临卒谓同类曰必葬我陶家之侧百岁之后取为酒壶实获我心矣○今案吴志卷二孙权传注引吴书郑泉事与本钞合】 张翰江左步兵 【世说云张翰字季鹰纵任不拘时人号为江左步兵或谓之曰○今案世说任诞篇曰下有独不为身后名耶云云俞本同陈本直称张季鹰余亦同】 孔群酒家瓿市 【世说云鸿胪卿孔群好饮酒瓿布之○今案任诞篇酒下作王丞相语卿何为恒饮酒不见酒家覆瓿布尔日月糜烂云云俞本亦然】 汉祖贳饮 【汉书云高祖常从王媪武负贳酒饮醉卧武负王媪见其上常有怪○王石华校贯改贳今案见高祖纪陈俞本饮上有时字下一媪字误妪余同】 潘璋赊酤 【吴志云潘璋字文珪博荡嗜酒居贫好赊酤债家至门若言后豪贵当还○王石华校薄改博毫改豪是也今案陈俞本引博上有姓字若作辄俞本还上更有相字近本吴志五十五与俞本同】 求饮进酒 【春秋云荆与晋战于鄢陵司马子反渴而求饮谷阳和操酒饮之醉不能见○案见左氏成十六年传】 赐茗当酒 【吴志云韦曜饮酒不过二斗初见礼异常为裁减或密赐茶茗以当酒○今案吴志二十韦曜传二斗作三升茗作荈本钞百四十四茶篇引作二升陈本亦然余与本条合】 蒲陶善醉 【魏文帝诏朝臣云蒲陶酿以为酒甘于曲米善醉○今案见本篇上】 酒藤消醒 【崔豹古今草木注云酒柸藤出西域大如臂叶似葛实如梧桐味如豆寇香美可以酌土人提酒来至藤下仍以实消醒也○今案明吴管校本崔注草木第六葛下有花字醒作酲余同陈俞本脱味如四字脱以字脱土人八字末句作能消宿醒】 二人对饮 【异苑云东阳徐公居家在长山下常登岭见二人对饮徐公醉卧其边比醒不复见之也○今案本钞上引无家字史学津本异苑卷五亦然但对饮下及陈俞本均微有异】 三鬼酣醉 【幽明录云汉建武元年东莱人姓汉书家尝作酒卢入内政见三奇客共持曲饭至抒其酒饮异以饭曲代处而三鬼相与醉于林中○今案高士奇补编珠卷三引幽明录无卢入四字抒作索异以七字作饮竟而去顷有人来云见十字】 载酒从学 【汉书云杨雄以疾免复召为大夫家素贫嗜酒人希至其门时有好事者载酒肴从游学○今案汉书卷八十七下杨雄传赞疾作病嗜作耆余同陈俞本自家贫句起引无肴游二字余同】 酌醴游谈 【蔡邕与袁公书云朝夕游谈从学宴饮酌麦醴燔干鱼欣欣焉乐在其间矣○王石华校以原钞麦误夌照陈俞本改清非是今案百三家蔡邕集及兰雪堂本皆作麦醴谨照订中作间是兼避隋讳详上文】 投之于河将士同味 【黄石公记云昔者良将用兵人有馈一箪醪者必投之于河与将士迎流而饮之者其味同之也○今案陈仁锡校本黄石子上畧篇迎流作同流其味句作以滋味之及己也陈本注见前类聚七十二引末句作非滋味及之也余亦同】 流之于江与民同 【吕氏春秋云勾践欲深得民心甘肥不足分弗食有酒流之于江与民同之○今案吕氏春秋季秋纪句践作越王肥作脆甘上有有字弗下有敢字余同本钞百十五将帅篇引亦作肥陈本引甘肥七字作肥甘不敢自御】 齐国失火潠酒厌之 【汝南先贤传云郭宪字子横迁光禄勋从驾南郊宪含酒东北三选执法奏不敬诏问何故宪对曰齐国失火潠酒已厌之后齐果失火烧数千家○今案御览卷四百五十七引汝南先贤传祗得郭宪九字类聚八十引宪误虑无字子七字无驾字无执法十一字无烧数四字陈俞本自从驾引起潠作噀无己字后下有知字齐下有国字余与本钞同考潠说文云含水喷也】 临武失火以酒救之 【桂阳列仙传云成武丁正直文会成武丁持柸不饮固以酒潠庭间有司将弹之也○今案陈俞本作客会饮无有司句末只有标目二句而已】 鲁酒薄而邯郸围 【鬼谷子云鲁酒薄而邯郸围注曰邯郸属○今案近本鬼谷子脱此陈本注淮南子俞本注庄子考御览八百四十五引淮南有鲁赵献酒楚王吏以赵厚酒易鲁薄者王以赵酒薄遂围邯郸云云】 狗猛而酒不售 【王着与杜康绝交书曰康自仲寍或云黄帝时宰人也造酒时人号曰酒泉太守○王石华校云案俞本谓狗猛酒不售事见韩子注语全不相附疑有脱误今案是也狗猛是宋人酤酒事本条小注是王着事上文两引皆然亦无标目句是应分二条无疑又标目狗上原衍庄子已删去】 孟休拜凉州史 【炖煌张氏传云扶风孟他以蒲萄酒一斗遗张让即拜凉州剌史○今案类聚八十七引作家传斗作升拜作擢余同】 禹恶旨酒 【孟子云禹恶旨酒而好善言】 禹绝旨酒 【战国策云黄帝女仪狄作酒而美进之于禹禹饮而甘之○今案详本篇上】 文王弗腆于酒 【尚书酒诰云民用乱罔非酒大邦用丧罔非酒○今案此注应用尚克用文王教下腆于酒二句方合民用四句者因此下第四条误窜入耳】 元帝进觞覆之 【晋中兴书云玄帝初嗜酒王导深以为诫乃命左右进觞躬引覆之○王石华校唯改嗜诚改诫今案类聚十三引晋中兴书同陈本乃命句作帝尝赐导酒导举赐觞九字】 屠蒯酌以饮工 【左传云晋侯饮酒膳宰屠蒯入请佐公使尊许之而遂酌以饮工○今案昭九年传同】 管仲饮而弃半 【韩诗外传云齐桓置酒管仲后至当饮一经程饮半而弃其半曰酒入口者○洪氏校腥改经今案见汉魏丛书本外传卷十陈本改引管子】 民用大乱罔非酒大邦用丧罔非酒 【尚书酒诰云民用大乱罔非酒大邦用丧罔非酒○今案节录酒诰】 败德 【典论云酒以成礼过则败德孝灵之末朝仪堕废官司并湎于酒贵戚尤甚○今案严辑典论酒诲篇据书钞引同亦详本篇上】 荒性 【秦子云今人知涉川之必溺而忘酒醴之荒性也○今案玉函辑本秦子谓书钞百四十八引川下无之字性下无也字知其所据者陈本也俞亦与陈同】 亡国 【战国策云昔者黄帝女仪狄作酒而美进之于禹禹饮而甘之○今案魏策甘之下有后世必有以酒亡其国者句余详本篇上文】 弃身 【韩诗外传云齐桓公置酒管仲后至饮一经程余半而弃其半曰酒入口者舌出舌出者弃身也○今案详本篇上】 屏爵弃邑焚罍毁榼祖台之与王荆州书云君须复饮不废止之际将不获己耶曰古人屏爵邑云云○今案　此书删际字非本篇上引州下有忱字无标目二句】 酿者有刑 【蜀志云时大旱禁酒酿者有刑吏于人家索得酿具论同罚○今案见蜀志卷八简雍传同俞本大作天】 酿者罚金 【晋书云凡民皆不问私酿酒酤其有婚姻及疾病听之有犯罚酿药酒皆金八两也○今案此未注某家晋书陈俞本改引今晋书作其余有婚姻无酿药酒皆四字余同】 酒赋 【扬雄酒赋云鸱夷滑稽腹大如壶尽日盛酒人复藉酤常为国器○王石华校以本钞鸱鸱误婚尽误昼日误之酒误水皆改正今案百三家本扬雄赋及类聚七十二引器下有托于属车句余同陈本引脱复字下作记千属车】 酒颂 【刘伶酒德颂云先生乃捧罂承槽卸柸嗷醪奋髯箕踞枕曲籍糟○今案文选同陈本引脱复字下作记千属车】 酒颂酒赞 【戴逵酒赞云醕醪之兴与理不乖古人既陶至乐乃开有客乘之隗若山颓○今案严辑戴逵文据初学记二十六及书钞引此条皆同】 酒箴 【崔实酒箴云丰侯饮酒荷婴负瓿自戮于世图形戒后○今案百三家崔骃集酒箴四句饮作沈婴作罂瓿作缶余同又严辑崔骃酒箴据御览七百六十二引亦与百三家集同其夹注云书钞卷百四十八引作崔实与此小异而陈本又竟改引庾阐酒诫矣】 酒诲 【魏文帝典论云酒以成礼遏则败德而流俗沈荒故作酒诲○王石华校败德改复败俗作于荒作湎沿陈本之误也今案此已详本篇上文又百三家集同严辑典论酒诲篇据书钞引作荒流余亦同】 酒诰 【江统酒诰云酒之所兴乃自上皇或云仪狄一曰杜康有饭不尽委余空桑本出于此不由奇方○今案详本篇上严辑本江统酒诰据书钞引同陈本余误余】 

　　北堂书钞卷第一百四十八

●北堂书钞卷第一百四十九　　天部一 

　　隋秘书郎虞世南撰 
　　南海孔广陶校注 
　　天一　　　　　　　　　日二 

　　○天一 

　　立天之道曰阴与阳 【周易云立天之道曰阴与阳立地之道曰柔与刚立人之道曰仁与义兼三才而两之○今案见易说卦陈本删末句】 水土之气升而为天 【物理论云水土之气升而为天也○王石华校叶改升今案御览初学记天部引物理论及陈本同】 在上高显 【释名云天显也在上高显○今案见释天第一俞本同陈本前后多引五句作补注如此极多不尽举矣】 至高无上 【说文天颠也至高无上○今案见说文一部陈俞本同】 轻清为天 【易干凿度云轻清者为天重浊者为地○今案陈俞本两者字下补引上下二字聚珍本干凿度亦然但本钞节引耳】 清阳为天 【说文云元气初分轻清阳为天○王石华校因本钞元误物又脱初轻二字疑之遂说文两字旁勒严氏覆校始改正今案见说文土部地字下而俞本改引万物既分阳清为天二句作注非也陈本更改引徐整三五厯记六行作补尤非】 积阳为天 【黄帝素问云积阳为天也○今案见汲古阁藏元翻宋本内经阴阳应象大论同类聚卷一引亦同陈本多引一句】 积气成天 【御寇子云虹蚬云雾风雨四时此积气成天○今案见文氏兰堂宋本列子卷一天瑞篇陈本上二句多引四也字下一句多引之乎者也四字】 元气阖阳 【河图叶光篇云元气阖阳为天○今案陈俞本引同考御览卷九百四十九引河图阖作闿注云闿音开】 元气皓大 【物理论云元气皓大则称皓天也○今案御览天部引陈俞本及平津馆辑本物理论皆同】 天高而浮 【傅玄拟天问云天高而浮地焉所由胃行而如始于牵牛○今案本钞胃如二字疑误傅节子辑本鹑觚集胃作日月如字仍之余同陈俞本及严辑傅玄天问皆脱此条】 天穹无质 【枹朴子云宣夜说云天穹无质仰瞻之苍苍然○今案见本钞一百四十九引御览卷二引长白继氏辑枹朴子佚文皆同陈本穹作了】 天高无穷 【虞喜安天论云喜以为天高无穷地深不测○今案御览卷二引与本钞合考今晋书天文志引高下有穷于二字深下有测于二字故玉函山房辑安天论据今晋书而谓书钞无两于字耳本钞安误笑并脱穷字已照订】 天远不极 【正厯云天远不可极○今案俞本同陈本脱】 秉阳垂日 【礼记云天秉阳垂日星往来秉于天地也○今案见礼运及俞本同皆无往来以下考郑注祇有秉犹持也句此疑是永兴引申语】 得一以清 【老子云天得一以清地得一以寍王侯得一以为天下真○今案见老子法本第三十九王侯作侯真作正陈本多引二句仍依侯王又真作贞是也因宋钞兼避仁宗讳改贞为真耳又本钞一百五十七再引上两句亦同】 天象运乎上 【姚信昕天论云今昕天之说地形立于下天象运于上○今案本钞形误刑立误五又脱于上二字考御览卷二引昕天论据订陈本多引上一句与御览合玉函辑本亦据陈本】 穹隆周乎下 【大玄经云天穹隆而周乎下地旁薄而向乎上人■〈艹昬〉■〈艹昬〉而处乎中天运而■〈扌翚〉故其运不己地陨而静故其生不迟人驯乎天地故其施行不穷也○今案见太玄经玄告第十五陈俞本同】 运转无穷 【蔡邕月令章句云天有纯阳积刚运转无穷其体运行包地之外○王石华校丹改月补行外二字今案玉函山房辑月令章句只据书钞一引陈俞本亦同】 辗转周规 【王蕃浑天说云周天三百六十五度五百八十九分度之百四十五东南西北辗转周规○严氏校云按周规见御览卷二今案原钞标目周误同小注不误陈本则全误】 出地而西入地而东 【蔡邕月令章句云天左旋出地上而西人地下而东其绕北极西十度常见不伏○今案陈俞本皆西十作七十余同玉函辑本月令亦据陈本今疑七字当补于西字之下又原钞伏下有观图二字当是衍文】 星辰系焉万物覆焉 【礼记云天尊博也厚也高也明也日月星辰系焉万物覆焉○今案礼记中庸篇天尊二字作天地之道陈本祗注礼记二字】 天无私覆 【礼记云天无私覆地无私载○今案见孔子间居篇】 天道下济 【周易云天道下济而光明地道卑而上行谨案济成○王石华校于济成二字之间加一斜勒今案见谦卦谨案下必有脱据陈俞本作按济传作际言气下交九字】 天道无私 【申子云天道无私是以怕止天道常正是以清明○王石华校第二句补是正二字今案陈本同考御览卷二类聚卷一引申子常上无道字玉函辑本两恒字改常】 天道无亲 【太公六韬云天道无亲常与善人○今案平津六韬逸文及陈本皆同惟御览卷三百二十九引无下句】 其静也专其动也直 【周易云夫干其静也专其动也直谨案专一也直方正也此明干德统象天也○今案见易系辞谨案以下是永兴引申语陈本脱末一句】 统天首物变化之元 【韩康伯注周易系辞云干统天首物为变化之元也谨案此明正其动也直○今案陈俞本元也下多引通乎形外者也句删谨案以下】 万物资始 【周易云干元亨利真象曰大哉万物资始乃统天○今案贞改真详本卷上】 羣生所仰 【物理论曰天者羣生所仰○王石华校删理下异字衍文也今案太平御览天部引物理论亦同】 覆载万物 【杨子法言云天精天粹万物作类注曰天以精粹覆载万物各成其类也○王石华校照陈本色改成今案杨子法言卷五问神篇同陈俞本脱载字】 刻雕众形 【杨子法言云刻雕众形者匪天与因以其不雕刻也○今案秦刻宋治平监本法言卷四问道篇刻雕作雕刻因作曰余同俞本无因字陈本因作日并增引五句及附引庄子二句】 险不可升 【周易云天险不可升也谨案坎以险为象故天以清也○今案易坎卦谨案下为永兴引申语疑有脱误陈本改引易注俞本改谨案二字为注云】 仰无不在 【太玄经云天苍苍然仰而无不在焉及其俛则不见也○今案见太玄经玄攡篇陈本然下多引在于东面南面西面北面句俞本节作东南西北四字余亦同】 自极以南天之阳也 【物理论云自极以南天之阳也○今案此与下条祇见平津辑本据书钞一引陈本亦无注】 自极以北天之阴也 【又云自极以北天之阴也○今案同上俞本改南阳北阴四字作标目合四句为一条】 观乎天文以察时变 【周易云观乎天文以察时变谨案天以刚柔为文也○今案见易贲卦陈删谨案语改引孔疏四句非是】 观天之道四时不忒 【又云观天之神道而四时不忒注神无形○今案见易观卦神无形句见王注陈本小注不忒下多引神道设教二句】 有十二分次 【春秋内事云天有十二分次日月之所躔也○今案御览卷一引春秋内事分次误分以余同陈本躔误望】 苞二十八舍 【王蕃浑天说天包地外犹壳之裹黄也半覆地上○严氏校云王蕃说见御览卷二今案御览引上字下有云半在地下故二十八舍半隐半见句俞本引亦同惟在作绕耳考苞与包古通字陈本改苞作隐】 转如车毂 【浑天仪云二十八宿半隐半见转如车毂之运也○今案御览卷二引作浑天说脱隐下半字惟初学记卷一引与本少悉同陈本脱半见两字二上多引三句转上有天字】 圆如弹丸 【王蕃浑天说云圆如弹丸故曰浑天言其形体浑浑如也○今案俞本圆上有天字余同考御览卷二引圆作周回余亦同陈本作周围亦有增引】 天若覆盆 【王充论衡云视天若覆盆之状○王石华校补充字今案见论衡说日篇】 天如鸟卵 【周髀云旧说天地之体状如鸟卵○严氏校云按天如鸟卵浑天说也周髀乃葢天说此处必脱一条又按晋志引周髀家云天圆如张葢又云天旁转如推磨又云天之居如倚葢均无鸟卵之说今案陈俞本皆注浑天说是也本钞云下衍前如二字如下衍说云二字又脱说地二字几不可读已订正】 圆天为葢 【宋玉大言赋云方地为舆圆天为葢○今案汉魏七十二家本宋玉集舆作车陈俞本亦然陈又多引长剑耿介二句】 天地为炉 【贾谊鹦鸟赋云天炉造化为工阴阳为炭万物为铜○今案鹏误服据本钞名理篇引改文选同陈俞本炉炭下皆补兮字】 体如车葢 【皇览冢墓记云黄帝乘龙升云登霞上至列阙倒景经天宫天体如车葢斯好天者之所造也○严氏校云冢墓记见御览卷二今案类聚卷一引至天宫句止御览卷二引至如车止而脱葢字以下陈本标目体作天遂改引天文录谬甚】 天若倚葢 【王验衡云天之居若倚葢矣故极在人之北是其效也○王石华校补之北二字今案见谕衡说日篇陈本同惟有增引俞本改标目作欹葢改引天文录非本钞之旧矣】 天象葢覆 【周髀云天圆地方葢以写天天青黑为表丹黄为里故天象葢覆中高四旁下也○今案陈本同俞本方下葢字误岂余亦同考聚珍本周髀算经卷上之一云天圆地方又云天以葢笠又卷下之一云天象葢笠余无是本钞数句足补算经之阙】 夏依于葢 【姚信昕天论云天行寒依于浑天夏依于葢天○今案御览卷二引昕天论夏依作夏俯无浑葢下两天字陈本亦然】 穹隆如笠 【虞世洪穹天论云天形穹隆如笠而冒地之表○严氏校云穹天论见御览卷二今案御览与本钞同陈俞本虞世洪作虞昺初学记亦然又考会稽典录引作虞耸字世龙与世洪亦异或以音近致误耳】 青天如带 【张戴叙行赋云山峥嵘以峻狭仰清天其如带○严氏校云张戴赋见类聚卷二十七今案戴与载通俞本作张衡赋峻作崄】 天有三体 【贺夫养浑天说天有三体一曰浑仪○今案御览卷二引夫作道余同陈本亦作道然脱一曰两字】 天有十端 【春秋繁露云天有十端天为一端地为一端人为一端阴为一端阳为一端土为一端水为一端金为一端本为一端火为一端凡十端○今案见陈仁锡本繁露官制象天篇同原钞十误七据订陈本引此十端序次微异】 天有六气 【左传云晋侯求医于秦秦伯使医和视之曰天有六气降生五味六气谓阴阳风雨晦明○今案见左氏昭元年传谓阴句系杜注文也陈本同】 天有七衡 【楚辞云周天有七衡六间者相去万九千八百三十三里三分里之一合十一万九千里○今案陈本引作楚辞注然周误圆者下即标目四字去下又脱十四字考御览卷一引与俞本同作孝经援神契与本钞正合则本钞楚辞二字必因下条致误陈本误又加误矣】 天有八柱 【楚辞云八柱何当东南何亏注曰言天有八山为柱○今案见天问篇御览卷二引注与本钞同非朱子集注所有】 天有九门 【本草经云太乙子曰天有九门中道最长日月由此行之名日国也○今案问经堂丛书本草经佚文祗据御览引太乙至最长三句惟长作良余同陈俞本所引则与本钞合】 天门九关 【楚辞云魂兮归来君无上天虎豹九关队害下人○今案近本楚辞招魂喙作口?豕陈本亦作喙】 天圜九重 【又云圜则九重孰营度之注曰言天九围而重谁营度而知之○今案见楚辞天问注文非朱子集注所有陈本圜误圆】 钧天 【天有九天中天曰钧天○今案本钞脱书名陈本作引吕氏春秋祗得钧天二字余不甚合】 洞天 【茅君内传云太天之内有地中之洞天三十六所○案见类聚卷七引茅君内传同本钞脱内字据补陈本有下改作诸洞天乃仙真所居二句】 浑天 【杨子法言云或问浑天答曰落下闳营之鲜于妄人度之也○今案见杨子法言重黎篇陈本改引王蕃浑天说又引刘氏正厯论又引贺道养浑天记为浑天二字补注然皆非本钞所引】 苍天 【尔雅云穹苍苍天也春为苍天注曰苍天者万物始生其色苍苍然○今案尔雅郭注者下作万物苍苍然生与本钞微异陈本亦然】 昕天 【姚信昕天论云今设昕天之说地形立于下也○今案御览卷二引昕天论同陈本有增引】 朱明天 【茅君内传云罗浮山有洞名曰朱明曜真之天○王石华校第改茅今案御览卷四十一引茅君内传同陈本亦同】 玉玄天 【又云西玄三山有洞名曰玉玄极真之天○今案陈本同】 隐玄天 【又云苍山有洞名曰成德隐玄之天○今案陈本同】 华阳天 【又云句曲山有洞名曰成德华阳之天○王石华校隐德改华阳今案陈本脱曲字余同考御览四十一引茅君内传无成德二字】 清灵天 【又云王屋山有洞名曰小有清灵之天○今案陈本同考御览四十引茅君内传灵作虚】 清平天 【又云赤城丹山有洞名曰上王清平之天○今案陈本上作紫余同】 松得天 【又云西城有洞名曰太玄松得之天○今案陈本同】 幽墟天 【又云林屋山有洞名曰左神幽墟之天○今案陈本同】 九室天 【又云清城山有洞名曰宝仙九重之天○今案陈本同】 天宇 【魏都赋云天宇骇地墟惊○今案文选魏都赋墟作庐余同陈俞本亦然】 天奥 【太玄经云天奥西北郁化精也地奥黄泉隐魄荣也○王石华校因原钞魄荣误魄筞照陈本改作营魄非是今案太玄经元告篇第十五作魄荣是荣误筞耳俞本又作容魄容荣声相近其误一也】 天衢 【周易云何天之衢亨谨案衢四达道也上九处大畜之极畜极乃通故言何衢○今案易大畜卦谨案下是永兴语陈本另引他注俞本删谨字余照陈本】 天路 【潘岳安石榴赋云仰天路而高睇瞻邻国而相望位莫微于宰邑○今案百三家本潘岳集瞻作顾余同陈本祗引仰天路而遥瞻六字擅改古赋矣】 天际 【周易云丰其屋天际翔也谨按此明自丰其大屋○今案易丰卦陈本改谨案以下为注云翳光最甚者也非是】 天涯 【古诗云相去万余里各在天一涯○今案本钞天一作一天考宋本文选古诗十九首作天一陈本亦然据以更正】 天姓 【蜀志云张温来聘秦宓在座温问宓曰天有姓乎曰姓刘○今案合下四条均见蜀志卷八秦宓传】 天头 【又云吴张温来聘秦宓在座温问宓曰天有头乎宓曰诗乃眷西顾以此推之头在西方○今案见上】 天耳 【己见上说】 天足 【己见上义并见诗】 天行 【周易天行健君子以自强不息○今案易干卦陈本健作徤】 天步 【毛诗天步艰难○今案见小雅白华篇陈本补引郑笺非原钞矣】 天喜 【春秋繁露云天亦有喜怒之气哀乐之心与人相副以类合之天人□□○今案陈本注见上考抱经堂本繁露阴阳义篇天人下有一也两字传钞偶脱耳】 天怒 【尚书云皇天震怒注曰言天怒纣之恶命文王敬行天讨也○今案见泰誓上今本孔传天讨作天罚陈本亦作天罚多引经文二句】 天动威 【尚书云天动威以彰周公之德注曰发雷风之威○今案见金腾篇陈俞本多引注文一句余同考尚书阮氏校勘记云纂传雷风作风雨】 天疾威 【毛诗云昊天疾威予慎?罪○严氏校云此小雅巧言篇异文而陈本改就召旼篇非是今案俞本不误然予作于?作无亦非】 苍璧礼天 【周官云苍璧礼天注曰此礼天以冬至天皇大帝在北极也○今案见春官大宗伯郑注同】 炼石补天 【淮南子云女娲炼五色石以补苍天○今案见览冥训又本钞卷四功业篇引同陈本改引列子何也】 天可倚杵 【河图挺辅佐云百世之后地高天下千载之后天可倚杵也○王石华校荷拆改倚柱今案初学记卷一御览卷二引挺辅佐同】 长剑倚天 【宋玉大言赋云长剑耿介倚天外○今案明本汉魏七十二家宋玉集耿介作耿耿】 天以顺动 【周易云天地以顺动故日月不过而四时不忒○今案见豫卦陈俞本同】 天道益谦 【易云天道亏盈而益谦地道变盈而流谦○王石华校因流谦下衍阳天明天道也六字旁勒之今案见谦卦衍文照删】 天尊地卑乾坤定矣 【周易云天尊地卑乾坤定矣注先明天尊卑以定乾坤之体○今案见系辞上】 在天成象在地成形 【又云在天成象在地成形变化见矣注曰象况日月星辰是也○今案见系辞上陈本注文同上二字俞本注文作象况日月星辰形况山川草木二句】 干知大始 【又云干知大始坤作成物谨按干象于天为造化物也○今案见系辞上俞本同陈本成物下多引经文二句删谨案以下】 干以易知 【又云干以易知壑曰天地之道不为而善始不劳而善成故曰易简○今案见系辞上陈本注文同上二字俞本增引经文小注脱简字】 

　　○日二 

　　悬象着明莫大乎日月 【周易云具如上○今案见系辞陈本脱乎字】 众阳之宗 【皇甫谧年厯云日者众阳之宗○严氏校云见御览卷四今案类聚卷一引年厯亦同陈本宗下有增引】 太阳之精 【范子计然云日者太阳精○严氏校太阳二字旁着圈示古本特异也今案初学记卷一御览卷三引计然子云日者火精也惟陈俞本与本钞同但补引后汉书二句非本钞之旧】 曰天使也 【淮南子云日月者天之使也○今案见天文训本钞脱者之也三字据补】 日君象也 【礼记云日者人君之象也○严氏校云按礼统日者实也形体光实人君之象见御览卷三今案陈本改引瑞应图及说文非是】 羣阳之精 【洪范五行传云日者羣阳之精也○王石华校因行下衍转儒二字抹去今案见御览卷三宋吴淑事类赋注引向洪范传同陈俞本作刘氏正厯精下添引众贵之象句】 日者太阳精 【正厯云日者太阳之精宗象也君道也○】 日月丽乎天 【周易云日月丽乎天百谷草木丽乎土○今案见易离卦陈本删之非是】 日月傅天 【后汉书云日月缠天○今案俞本同本钞小注改傅作缠疑误】 着形于天 【说苑云宿者日月五星形宿舍也○今案说苑辨物篇有云所谓宿者日月五星之所宿也下又有普形句俞本但作日月着形干天】 文耀乎天 【张衡灵宪云凡文耀丽乎天其动者七日月五星是也周旋右回○严氏校云按灵宪凡文耀丽乎天其动者七日月五星是也周旋右回天道者贵顺也续汉天文志注补今案本钞脱七字据补又考百三家本张集凡误石耀作曜回作回余同汉志陈俞本亦脱七字陈右误若】 正明照物 【周易云日月之道真明者也注曰日月以明正之道照物○今案见易系辞经文贞改真详本卷上俞本小注亦同】 明两作离 【又云明两作离谨案离为日火之象令重二卦故云明两作离也○今案见易离卦陈本多引经文一句删谨案以下】 常盛无亏 【春秋元命包云日尊故满满故仁仁故明明故精精在外日满者常盛无亏也○严氏校云按元命苞日尊故满满故施施故仁仁故精精在外故大见五行大义四今案故大句见下十条注引又考开元占经卷五引精在外句作精故外光无日满以下陈俞本故满下作满故明明故精在外即接日满句】 常满有节 【白虎通云日之为言实也常满有节○今案见白虎通日月篇本钞小注脱也字满误盛据订陈本同】 大如车盖 【御寇子云日初出大如车盖及其中裁如盘盂○今案文停云宋本列子卷五汤问篇其中裁作日中则余同陈本出下作如大车论及其四字作及中时误益远矣惟类聚卷一引裁作纔余与原钞悉同】 如环无端 【范子计然云日者行天日一度终而复始如环之无端○严氏校云范子见御览卷三今案本钞脱日一两字终误久据订俞本无者字无天下日字终作周玉函山房辑范子谓事类赋注引日下无者字终作周如作循又云御览三引同谬矣严校即御览也】 照四极 【尚书考灵曜云日照四极九光○严氏校云此条见开元占经卷五今案原钞脱照四极三字据补陈俞本仍旧钞之误下添光照四极一句】 行九州岛 【淮南子云日行九州岛七舍注曰自阳谷至虞渊凡十六所为九州岛七舍○今案见天文训陈俞本舍下添引一句】 浮光 【太玄经云盛哉日乎五色浮光○今案陈仁锡校本太玄经元测都序浮作湻陈俞本与本钞同惟俞本增引】 气员 【山海经云日之所入其气员注曰日形员故气象亦员也○今案吴管校本西山经故下有其字亦员作亦然陈本已改】 宣明 【张衡灵宪云天日宣明于昼纳明于夜○王石华校以日下衍昼字于昼误于夜于夜下衍也侯二字皆叮正今案百三家本脱严辑张衡集书钞引同陈俞本亦同】 隆照 【尚书考灵曜云日光隆照注曰隆盛也○今案陈俞本同玉函山房辑本只据书钞一引】 外景 【春秋元命包云精在外故大日外景外景故阳精外吐○严氏校云见五行大义四引同今案开元占经卷五引作精故外光故火日日下不迭外景二字陈本改引范子计然非是】 朱明 【博雅云朱明也○严氏校云按广雅曰名耀灵一名朱明今案本钞广作博避隋讳也明误则已订正陈本同又尔雅释天亦有夏为朱明句】 五色无主 【京房易传云日者内明玄黄五色无主不可以一色名○今案御览卷三引京房易传同俞本亦同陈本改标目为五色备具注引易纬非本钞矣】 红光所司 【山海经云呦山神蓐收居之是山也西望日之所入此神红光之所司也○今案吴管本西山经呦作泑陈本注见上】 甘水之间羲和生日 【山海经云东海之外甘水之间有羲和国有女子名羲和是生十日○今案原钞羲误义吴本大荒南经作羲已照订陈本名羲和下十日下皆添引一句】 山名含虚日月所生 【又云大荒之内有山名曰含虚日月所生之地○今案吴本大荒东经生作出陈俞本亦然】 日所出为大平 【尔雅云东至日所出为大平○今案见释地】 曰所入为大蒙 【又云西至日所入为大蒙注曰即蒙泛也○王石华校记改汜今案见尔雅泽地陈本注见上】 若木 【淮南子云若木在建木西末有十日注末端也○王石华校西上补木字今案见坠形训陈本日下添引其华照地句并注】 若华 【楚辞云若华何照淮南子注云若木端有十日状如连珠华光也○今案引楚辞俞本同近本楚辞天问篇照作光又淮南注见坠形训陈本光下有照其地下四字汉魏丛书木淮南则连作莲脱珠字光下作照其下】 玄鸟 【傅玄拟天问云景曜日灵玄鸟攸生月为阴水白兔之形○今案严辑傅玄集脱本钞月篇引曜日作日曜之作再傅节子辑本已详本钞月篇陈俞本均作日曜陈但引上二句俞则之形作形成】 踆鸟 【淮南子云日内有踆乌注曰踆止也谓三足鸟也○案见精神训中改内永兴兼避隋文帝父讳也注骏止句作踆犹蹲也与本钞微异陈本仍与本钞同】 若全璧 【汉书云日月若全璧○王石华校舍改合今案汉书二十一律厯志上同陈本若作如又附引后汉蛇足矣】 如连珠 【淮南子注云若木端有十日状如连珠华光也○案详上若华条下再考淮南许慎注亦作莲华此恐误】 曰重轮 【乐府歌有日重轮行○今案见百三家陆机集然郭辑乐府诗集四十引陆机日重光行又不作轮陈同本钞而兼引管子】 日月重晖 【陆机诗曰魏王禅代奄宅九围帝在洛阳光配紫微八风应律日月重晖○今案王禅代三字本钞误三皇大照陈俞本订正又陈俞阳作邑余同】 日出东南隅 【乐府歌云日出东南隅照我秦氏楼○今案见郭茂倩乐府二十八陌上桑同本钞氏楼作楼氏据订俞本引同陈本改引日出东南隅行与下句无涉】 暾将出东方 【楚辞云暾将出兮东方照吾槛兮扶桑○今案见楚辞九歌东君】 十日并出 【淮南子云尧时有十日并出命羿射十日中九乌皆死堕羽翼○今案近本淮南本经训尧上有逮至二字命羿作尧乃使羿上五字中九以下作而下杀猰貐五字陈本出下有草木焦枯句中下有其字据类聚卷一订余与本钞同】 九日栖枝 【傅玄杂诗云肠谷发精曜九日栖高枝○今案陈本同但多引下二句考类聚引傅玄杂诗阳误汤精作清余同】 浴日温源 【山海经云浴日温源谷皆载于乌注曰日内有三足乌○今案吴本大荒东经云有谷日温源谷阳谷上有扶木皆载于乌注云中有三足乌陈本同旧钞但多引十余句】 浴日咸池 【淮南子云日出于旸谷浴于咸池○今案见天文训标目原有旸谷二字必因小注误衍已照陈本删去本钞旸误阳亦照下文扶桑注改正】 土圭测景 【周官云大司徒以土圭之法测土深正日景比也○今案见大司徒职比也二字或因周官本文下有日北则景长句之北字脱误所遗】 测日之精 【陆机漏赋云考斗厯之潜虑测日月之幽精○今案百三家本陆集漏刻赋斗作计精作情陈本但引下句】 昺明离章 【太玄经云盛哉日乎昺明离章○今案见陈仁锡本太玄经元测都序昺作丙陈俞本皆作昺余详本篇上引】 日昃之离 【周易云日昃之离谨按离为日象九三处下卦之极故曰日昃之离○王石华校月改日今案见易离卦陈本多引经文二句删谨案以下】 反景 【山海经云长留之山其神白帝少昊居之是也主司反景○今案本钞白误日照吴本西山经订正陈俞本同又本钞一百五十亦引作曰帝引作至司其白主之讹无疑】 日满 【春秋元命包云日尊故满满故仁仁故明明故精精在外日满者己见上注○今案详本篇上常盛无亏注】 日昃 【周易云日中则昃月盈则食天地盈虚与时消息○今案见易丰卦】 日径千里 【春秋元命包云日径千里○严氏校云亦见御览卷四引徐整长厯众阳之精上合为日径千里周围三千里下于天七千里今案陈俞本亦同】 围三千里 【徐整长厯云日径千里周围三千里○今案本条小注但有徐云二字照上条订补俞本亦同】 日行千里 【论衡云日昼行千里夜行千里骐驎昼日亦行千里○严氏校云案御览卷四引论衡亦作昼日亦三字今案见说日篇陈本作骐骥昼行亦千里】 太阴则无光太阳则能照 【物理论云极南为太阳极北为太阴○严氏校云物理论据天官书索隐今案小注二句下应接标目二句则见平津馆辑本注内原衍日月星辰四字己删去即索隐亦无此四字也】 一日行一度 【白虎通云日行迟月行疾日一日行一度月一日行三十度○今案见白虎通日月篇陈俞本皆脱日月下两一字余同】 一岁一周天 【左传云日有蚀之注曰日行迟一岁一周天也○严氏校以日行上衍地中日南则景短多八字系下条窜入删之今案见左传隐三年杜注】 曰南则景短多暑 【周官地官大司徒云以土圭之法以求地中日南则景短多暑也○今案陈本合下四条为一】 日北则景长多寒 【周官大司徒云以土圭之法以求地中日北则景长多寒○王石华校易改宫】 日东则景夕多风 【周官大司徒云以土圭它法以求地中日东则景夕多风郑元注东于土圭谓之日东是地于日为近东也○今案陈本既合引删去郑注】 日西则景朝多阴 【周礼云以土圭之法以求地中日西则景朝多阴○王石华校补以土圭三字】 白日西匿 【王粲登楼赋云步栖迟以徙倚兮白日忽其西匿○今案百三家登赋同陈本西引作将文选亦然】 曰动而东 【太玄经云日动而东天动而西也○王石华校文改天今案陈本同】 日长三丈 【应劭汉官云└山东南名日观鸡一鸣时见日始欲出长三丈○今案平津本续汉志补注引汉官仪东下无南字惟本钞九十一封禅篇屡引作泰山东南说详前陈本亦然惟脱一字无始欲二字耳】 拂扶桑 【淮南子云日出肠谷浴咸池拂于扶桑○今案此下引淮南十一条皆天文训陈本则删去分注照近本节录小注八行于本条下】 入细柳 【论衡有云日出扶桑莫入细柳扶桑东方之地细柳西方之野也○王石华校木人西折改莫入细柳今案见说日篇陈本日下有旦字野作地据类聚卷一引订也】 登于扶桑是谓朏明 【淮南子云登于扶桑爰始将行是谓朏明注曰朏明将明也○王石华校注末朏明四字倒置己更正今案见天文训】 至于曲阿是谓旦明 【又云至于曲阿是谓旦明注曰旦明平旦也曲阿所由明也○今案见天文训汉魏丛书本淮南子脱末句】 至于鸟次是谓小迁 【又云至于女纪是谓大迁○今案此见淮南天文训四句非连文应分二条作上条脱小注下条脱标目陈本照近本改为小还大还王氏读书杂志已厯证其谬考初学记类聚御览引此均作迁又类聚卷一引标目句至作靡鸟作乌小注至作回异文也】 至于曾泉是谓早食 【又云日至子曾泉是谓早食注曰曾源也○王石华校鲁改曾今案汉魏丛书本淮南天文训早作蚤无注曰以下类聚卷一引日至作临亦作蚤】 至于桑野是谓晏食 【又云日至桑野是谓晏也○王石华校补野字宴改晏今案天文训同类聚卷一引日至作次于异文也】 至于渊隅是谓高舂 【又云日至于渊隅是谓高春注曰言尚味也○王石华校将渊隅二字倒转孙氏覆校又抹去盖俗本淮南因此下第二条而改作渊虞陈氏照俗本误改石华又从而再误耳今案见天文训考公羊传疏初学记类聚御览楚辞补注皆厯证作渊隅为是汉魏丛书本淮南注云渊虞地名更谬本条小注味下有窜脱陈本舂亦误春】 至于连石是谓下舂 【又云日至于远石是谓下舂注曰连石西北山名也○王石华校春改春今案见天文训类聚卷一引至作顿】 至于虞渊是谓黄昏 【又云日至于虞渊是谓黄昏○今案见天文训本钞至误注已改正类聚卷一引至作薄渊改泉】 沦于蒙谷是谓定昏 【又云沦于蒙谷是谓定昏注曰蒙谷北极山之名也○今案见天文训俗本沦误至极误方至字实因沿上条而误陈本已照改王氏读书杂志厯引初学记御览等书皆作沦以证俗本淮南之误】 至于悲泉是谓县车 【淮南子云至于悲泉爰止其女爰息其武是谓县车○严氏校于武字旁着圈示古本之特异处今案见天文训陈本改武作马考说文马武也原可相通】 冬日可爱夏日可畏 【左传云丰舒问于贾季曰赵衰盾孰贤对曰赵衰冬日之日也赵盾夏日之日也○今案见文七传】 朝日含丹辉 【傅玄杂诗云习习谷风雨回回景云飞青天敷翠采朝日含丹辉○王石华校将标目丹下辉字抹去不成句矣今案原钞丹下作北?军误分为两字类于小注石华不知即辉字之讹也又冋回误目四含误舍今据本钞春篇订正春篇雨又作兴陈本但引下二句辉误晖】 素日驰清晖 【傅玄乐府诗云青天含翠彩素日驼青晖○王石华校白改日今案傅节子辑本同陈本彩作采】 晼晚易落 【陆机感时赋云悲夫冬之为气炎何潜凛以骚索夜绵邈其难终日晼晚而易落○今案百三家陆集感时赋潜凛作憯怀余同陈本亦然但骚作萧】 照照舒光 【傅玄乐府诗云东方将欲和太白星见飞芒曜灵照照舒光○王石华校和改相今案东方数字有误然改相亦非也唐类函删东方五字陈本改曜灵安藏四字标目而注引楚辞亦非旧钞面目】 戴日 【尔雅云距齐州以南戴日为丹穴○王石华校井亢改丹穴今案见释天篇】 负日 【御寇子云宋国有田夫常衣缊黂以过冬暨春东作自暴对日负日之暄○今案列子杨朱篇无春字暄作余同陈本改引只负日之暄四字同】 阳麾日 【淮南子云鲁阳公与韩构难战酣日暮援戈而麾之○今案见览冥训麾作撝本钞一百二十二戈篇引亦作撝类聚卷一引脱戟字陈本构难作韩战亦作麾未添引一句】 壮士翻日 【李尤九歌云年岁晚暮日已斜安得壮士翻日车○今案陈本同类聚卷一引及百三家集九曲歌日作时壮作力余同】 

　　北堂书钞卷第一百四十九 







