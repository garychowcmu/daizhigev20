　　钦定四库全书　　　　　集部八
　　鄱阳五家集　　　　　　总集类
　　提要
　　【臣】等谨案鄱阳五家集十五巻
　　国朝史简编简字文令鄱阳人是编辑其乡人之诗自宋末至明初凡五家一曰芳洲集三巻黎廷瑞撰廷瑞字祥仲宋咸淳辛未进士授廸功郎肇庆府司法防军二曰乐庵遗稿二巻吴存撰存字仲退延祐元年举于乡官至饶州路鄱阳县主簿三曰松巢漫稿三巻徐瑞撰瑞字山玉号松巢宋末入元初人尝为鄱邑书院山长集末附其从子孜诗三十六首曰仰山集四曰寓庵诗集二巻叶兰撰兰字楚庭号醉渔元太常礼仪院奉礼郎明太祖召之投水卒末附叶徳新仅存诗一巻徳新名懋兰之父也元时官嘉兴路总管五曰春雨轩集四巻刘炳撰炳字彦昺明初任中书典籖出为大都督府掌记所録以诗为主间亦载诗余及杂赋考五家之中惟彦昺全集有传本已着于録其余四家及所附録则刋本殊稀颇赖此刻以存其诗大都谐雅可诵非夸饰风土滥盈巻帙者比也叶懋为叶兰之父而其诗附刻兰诗后葢用黄庭坚集附刻伐檀集之例今亦姑存之焉乾隆四十五年六月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀





　　钦定四库全书
　　鄱阳五家集巻一
　　鄱阳史简编
　　宋黎廷瑞芳洲集一
　　公讳廷瑞字祥仲生而頴防日诵数千言即了大义少长闻乐平谨斋呉公中守凖轩呉公中行以双峯饶子之学讲道于龙湖公蹑屩从之深契防要由是为文一宿于理咸淳庚午与计偕辛未奏名礼闱知举刑部侍郎方公逢辰殿中侍御史曽公渊子见公所为文贯穿出入沈鬰典据意必老于塲屋者及谒谢使之年曰某甲生二十又二年矣皆叹息乆之绍陵亲防赐同进士出身授廸功郎肇庆府司法参军需次未上癸酉丁外艰家贫资束脯以给葬服平将调玉改鼎移幽居十稔以文墨自娯种梅艺菊雅意丘壑而北方士大夫之来南者闻公名莫不愿见既见欢如平生竹庵奥屯公希鲁疎斋卢公挚竹居姚公炖亷问之日以歌诗乐府相唱答竹庵廵行郡属必与公同行所至击强锄奸如雷霆风雨咸谓神明公葢有力焉至元丙戍按察副使五善王公懋至番防郡博士乆疾不任职诸生以请王公檄公摄教事公始出受事宾礼耆英激扬后进佩衿爼豆彬彬有承平风时有以学校羡利言于朝者上命有司程出内吏率刻急析及秋毫列郡文学至破产以偿不给公独从容酬应不辱色辞多士困于役公每至公府力争之不申其説不止自丙戌至庚寅凡五载改创采芹宫爱莲亭葺尊经阁不一事尝种竹阁下纪之以诗比代去緑色猗猗光照几席公于是有遗爱矣异时右辖五峯燕公公楠知公最深以公姓名剡上公语其人曰阿婆老矣吾菽水温清惟日不足而暇从人间事乎卒不报始治第于先庐之南虚中堂以奉春晖晚取居易俟命之义更号俟庵弹琴著书髙歌永啸洞视今古意气浩然自赋闲居三乐曰读书曰防友曰防山其言淡而不厌净而不汚趣尚逺矣太夫人终公哀瘠殊甚饘粥未食焦劳旦暮逮葬须髪顿白公生平倜傥豪逸雅慕李太白杜牧之为人所友皆四方名胜士居家常致千里外客客至不问家有无必延欵弥日谈笑竟夕有急赴之必为尽力无徳色或负之亦终身不复言为文必黜百家崇孔氏以韩子为宗尤酷嗜欧阳子不用竒字生语而幽然之光苍然之色絶出笔墨畦径外诗尤神解自成一家驰骋唐宋以还深入陶谢之室气韵雄浑趣味深永葢不独专美一时矣至大元年戊申夏公卒余干养吾李先生谨思以书语吴仲退曰悲哉辛未以后出语天防不烦防削而自合有如斯人者乎胡文友愕有诗曰鄱阳四月十一日优鉢昙花枯一株二公之叹葢皆为斯文叹也
　　四言体
　　送梁必大归杭省亲【楚水送梁子也梁子为楚文学椽将归觐亲其友念别故作是诗以送之】
　　悠悠楚水霭霭呉云孰作之合胡然而分岂无良朋我独子忻于穆令德有粲其文
　　吴云霭霭楚水悠悠眷念庭闱道阻且修为贫而仕匪食孰求曷不偕来以觧尔忧
　　瞻彼日月有望有慨彼中年别友实难有芹于池有芝于山式遄其归勿逺其还
　　五言絶句
　　李泌二首【録二首之一】
　　一副黄台话离离咏种都来三十字救得两官家【肃宗杀建寜王有谗广平王者李泌举黄金台辞云云今陛下巳一摘矣慎勿再摘广平王代宗也德宗欲废太子立舒王李泌再三举此以谏顺宗获全】
　　食新有感
　　尽道丰年好停飡意惘然离离洛都黍莽莽建州田
　　题赵氏晓山
　　旦气烱清明曙色淡空净悠然见青山尽见天地性烟云乱昼隂雨雹交晚风道人定眼观只与清晓同
　　张良
　　博浪挥椎处惓惓报国仇如何销印事独不为韩谋七言絶句
　　鳯凰台二首
　　泪落零阳酒一杯赤藤遗墨亦堪哀苍梧云去箫声冷莫是当年也误来
　　三山二水年年在向日浮云处处多醉拍栏杆呼李白东风吹雨下新河
　　半山寺谒谢太傅像
　　狐精解唱桂枝香一曲中洲禾忝黄辨得苍生谢安石东山丝竹又何妨【冯深居题北山阁云却是后生王介甫不曽携妓涴东山】
　　舟行
　　深深人语转苍崖牵路如梯滑似苔睡起拥篷看竒石一方新緑入船来
　　寄龙山谭使君五首【今録四首】
　　万里云涛海峤秋倩人扶上黒云兠一帘新雨西楼晚卧聼乌衣説旧愁
　　流离迁徙古今同澹沲青山徃事空四壁虫声秋思苦梦中犹自奏风【使君尝梦与故参政留远曽公按乐章曰此风也】
　　雾阁云牕罨画开半栽松竹半栽梅不须更种桃花树怕引渔郎入洞来
　　题徧寒岩古佛庐唐人诗句晋人书【吾乡法云寺使君多题诗】山灵亦恨无清福消得君侯此卜居【使君始欲卜居吾乡】
　　夜坐
　　梧桐月转影翩翩竹屋抄书夜未眠林下不知秋远近西风一叶堕灯前
　　湖上夜坐二首
　　露坐空庭竹四围夜深更不掩柴扉茫茫云海月未上苍耳满园萤乱飞
　　平湖漠漠来孤艇逺树防防见一灯翁媪隔篱呼稚子岸头犹有未收罾
　　午坐偶成
　　日髙篁竹门长掩春晚芜青花乱开寂寞更无人问字一双蝴蝶雨中来
　　扬州遇雪呈祝静得二首
　　玉佩怯暮寒青霄夜半蹑飞鸾真妃似念寻芳晩别剪琼花与客看
　　六合沉冥四壁空梦魂只绕楚云东明当挂席黄天荡卧看茫茫桞絮风
　　落花
　　红雪霏霏入燕泥朝来犹是可怜枝春风葵麦都观可是刘郎见事迟
　　饮百花洲四首
　　北岭寻花云绕屐东湖载酒水平船旧防零落今余防回首春风十二年
　　湖山几度少年防散髪吹箫坐小舟秋髩苍苍春树碧更堪重过百花洲
　　桃花绕屋竹参天曽向湖西住五年回首但余葵麦在古今何必更桑田
　　归鸦澹澹夕阳闲窅窕楼台紫翠间説向城中应不信隔湖最好看芝山
　　东湖诗十首【今仅存三首】
　　防丝窈窕织春晖杨桞人家半掩扉一片暖云筛雨过杏花疎处见莺归
　　梅径苔花长菉衣仙翁跨鹤不曽归五陵年少无聊頼防阵风铃放鸽飞
　　万顷湖波水渺茫两堤新緑桞丝长晩来疎雨浮鸥外何处渔郎泛小航
　　田家
　　陌上青裙跣送茶篱根白髪卧看家山禽不语檐隂转一树轻风落柿花
　　山行二絶
　　杖藜窅窕更﨑岖黄叶漫山路欲无小屋低烟长短竹曲塘斜日两三鳬
　　野老相过一笑迎黄鸡白酒愧深情山空日落早归去昨夜隔篱闻虎声
　　客舍
　　门前苍耳与人齐屋后青蛙作鬼啼风雨潇潇天正黒披衣不寐聼鸣鸡
　　大雪过花子峯下有懐仲退南翁兼简志上人
　　诗人得意吐还休长要胸中此境留千载风流今始解剡溪夜半有行舟【仲退尝有诗云蹇驴昨日雪蒙蒙破防呼舟古渡风吟得诗成还未吐要留此景着胸中余深爱之】
　　阁下溪流阁上山溪山正好此时看絶怜孤负临风约输与山僧独倚防
　　九日二首【録其一】
　　山下惊天动地雷山头聼得似婴孩几回看尽人间世只好登髙莫下来
　　予旧逰白鹿洞坐看书台风泉四面松声万壑去三十年犹在吾耳
　　风泉吹满看书台洞口松声万壑哀几度倚防聼不足请君琴里冩归来
　　雨后过东山【二首録一】
　　羸骖破防约轻寒破费春风半日闲一事无成年四十又随花桞过东山
　　山行【二首録其一】
　　篮舆一路野梅风午酒蒙蒙困未松侧首松梢聼晴哢数峯残雪夕阳中
　　病目【二首録一】
　　两眼谁怜着古今中年赢得泪沾巾冥鸿灭没看天晓搔首熏风对玉琴
　　王子猷
　　东晋诸公富贵痴风流千载使人悲子猷欲作袁安卧还有闲情适剡溪
　　过马当祈风巳卯
　　独倚危樯数过鸿家山渺楚云东吟情不到滕王阁只乞归帆一日风
　　楚翁别五年丙午四月来山中风雨数日因话旧作再赋三絶仆与楚翁至是三听雨矣不知自此又几听雨耶
　　舍前舍后竹冥冥山雨潇潇彻夜听还似当年谈旧梦两翁相对一灯青
　　五载期君君不来悠悠世路忽相猜从今无事长相见纵使百年能几回
　　三千年待桃花结五百嵗还铜狄磨我軰相期非旦暮五年离别未为多
　　新城宴集夜归
　　猎猎天风吹酒醒茆茨篱落尚灯明梅花屋背无人见残角疎钟雪一城
　　清溪许希贤自号拙逸为赋四絶
　　结绳巳是散洪蒙书契纷纷日更工无极已前谁得似一帘草色自春风
　　果蛛丝五防针年年儿女费精神世间巧尽天无巧更要如何巧与人
　　能言鹦鹉锁金笼夜夜家山桂子风羡杀双鸠有闲福相呼相唤桞隂中
　　莫笑区区老汉隂桔橰省力却劳心瓮头别有天机在春雨半畦新緑深
　　次韵张龙使君十絶【今録三首】
　　泠泠流水山围洞漠漠桃花春闭门蛇去马来多少梦桃源还是旧乾坤
　　雨余秧马各相先緑满平畴断复连喜得人间机事息桔橰闲在槿篱邉
　　尘里一笼天地窄楼头万幅水云寛何当化作千年鹤却伴辽东管防安
　　端午东湖观竞渡【二首録其一】
　　记得当年年少时兰汤浴罢试新衣三三五五垂杨底守定龙舟看不归
　　赠山翁
　　浮云郁郁成苍狗黄鹄髙高化白鳬惟有大程窥此妙不将筭法问尧夫【杜诗云黄鹄髙于五尺童化为白鳬似老翁】
　　五言近体
　　丁丑元夕
　　嫋嫋条风至悠悠桂影升黄昏村市皷红日社林灯节序更悲乐乾坤防废兴龙城旧防处説着泪沾膺
　　戊寅人日
　　满饮东风酒悠悠自醉眠英雄悲徃运儿女乐新年杨桞娇无頼梅花老更妍半晴日晚欹枕聼春鸢
　　赠地理方生
　　桑田还变海深谷或为陵物化全难料山经果可慿小溪春緑绕新树午隂层且了登临事风烟拥痩藤
　　入夏
　　入夏才几日新晴巳不禁防花晩景掩映树初隂西照山河影南风天地心物情殊可笑团扇已骎骎
　　听琴
　　虚籁起还休轻丝断复抽鬼啼湘竹雨木落洞庭秋因子作浙操令人悲楚囚苍桐不可呌杳杳暮云愁
　　江行
　　巻縴崖形断开帆浦意孤长天低去鸟落日蘸平湖渺渺千年梦悠悠万化途倚篷成晤叹渔唱在菰蒲
　　新亭
　　不复新亭泪其如感慨何北风吹草木西照满山河王谢闻孙少萧陈短梦多庭芳揺落尽江上有渔歌
　　听琴
　　凄凉乌夜啼怨抑雉朝飞有室寜非愿无枝可得依天涯心独苦嵗晚泪频挥莫作将归操风尘乆念归
　　社日饮乌衣园
　　夜夜桃花雨年年燕子春同倾社日酒还忆故园人孤塔苍烟迥空堂翠草新醉归还自笑吾亦素衣尘
　　故宫
　　麦饭苦经营桑田许变更饥鸦啼古井独鹳下荒城落日关河迥东风草木荣苍苍十二桧顔色尚承平
　　甲子雨次日清明
　　政须晴甲子早作雨清明万树朝烟湿一溪春雨平农謡若果騐嵗事巳堪惊天意非人料西畴且力畊
　　挽王水监
　　庾岭梅千树贪闲不肯看鳬归玉棺下鹤去碧桃寒【七月七日亡】海岳遗文在乾坤短梦残蓬莱都水监应复署仙官
　　闻蛙
　　族处污池底气张新雨余交交还阁阁疾疾更徐徐别制鼓吹曲自吟蝌蚪书道人喧寂等欹枕到华胥
　　湖上观萤
　　依依起草际煜煜防荷心应是地生火得非天雨金神竒出臭腐光怪发幽隂莫説太阳近明蟾巳不禁六月郡庠尊经阁前种竹三得雨书喜示同舍
　　移种来数日三沾沛雨防雷公念同族【易震説卦】龙伯爱诸孙鞭活金髯走梢寒翠鬛翻拂云吾所望好为防霜根
　　题李子厚万梅
　　树树都吟徧须还千亿身未应分寸地能着许多春丈室来诸佛悬珠内众真闭门参此妙一笑月防新
　　视获
　　漠漠稻粱稀纷纷乌雀飞吾田空竭力汝族更求肥舌在谈何用躬畊计又非怅然还独笑落日掩郊扉
　　江行阻风
　　逺渉仍多病那堪正蕴隆黄沙吹白浪赤日照青枫天地支頥内江山散髪中一凉端足快莫恨打头风
　　送族兄太初再逰庐山
　　家山岂不好更欲访庐君应意麋鹿友其如鸿雁羣江湖秋渺渺道路纷纷嵗晩成归否髙山有白云【髙山太初所居】
　　雨中旅懐
　　骤雨半日许新泥一尺余鹧鸪忧我马杜宇爱吾庐问宿忻逢竹停飱迟买蔬明朝踏归路晴霁定何如
　　过镇巢
　　过尽黄芜岸开桥小雨时城居悬似燕山势缩如嵗旱圩田薄天寒土屋宜呼童沽白酒巢口赛新祠
　　荅客问
　　锡号翛闲客山中管白云自称前进士人唤故参军花影供吟课茶香防睡勲客来谈外事去去不烦君
　　晋元帝庙
　　不知牛继马却道马为龙得士能成帝生儿不亢宗荒祠烟树晩残碣雨苔封徃事慿谁问春城起暮钟
　　病归
　　渺渺江淮梦还持一笑归逺逰谙世路危病得天机慢火煎凉药清泉浣暑衣闭门谢来客不是客来稀
　　被葛
　　被葛起视夜梧心正露零浮生多梦境幽客独中庭星斗三更动天河万里横寻秋无覔处四壁但虫声
　　登鄱江楼
　　江城一登眺寒色有无间帆拂沙头树僧归云外山楼髙西照急叶尽北风闲世事何时足悠悠飞鸟还
　　嵗晏
　　嵗晏甘离索山扉午不开冻蜂粘病菊饥雀啄疎梅美睡抛书册清斋逺酒杯殷勤谢尘客无事莫频来
　　送史水东访余干张千林【史庚午与予笃】
　　永夜一灯青相逢话苦心悠悠拾翠梦嫋嫋采芝吟小雨黄花健西风荷叶深何须笑揺落春意在山林
　　送友逰淮
　　君行不少住明日是清明驿路垂杨暗淮河新水平天晴纡野兴地逈畅离情故友如相问深山戴笠耕乐平樊主簿捧檄北行来别赋此奉饯
　　拊字心空悴清寒节太髙无人相料理惟我独贤劳万里随归雁孤帆渺暮涛归期应不逺新月防梅梢
　　上滩
　　嵗月川流驶风霜行路难忽闻喧怒瀑始觉上层滩月落鸡声晓沙空雁梦寒云林揺落尽敢卜一枝安
　　船尾夜坐
　　船尾夜深深无人伴苦吟万山黄叶梦一路早梅心度縴惊村犬移篙动水禽谁家捣衣急残月数砧声
　　新城呈王明父明日立春
　　晚嵗寒无力新晴雪未消江声连去雁灯影见来潮野阔乡心逺风髙客梦遥梅邉有新意明日是春朝
　　赠画龙章道人
　　防载湖中住归来笔有神青天双剑气破壁一梭尘举世惟看画何人更识真千岩氷复雪雷雨动青春夜泊城下大风雨友人约明日逰芝山
　　沉沉春夜黒寒客泊孤舟天漏雨平下风回水倒流干戈吾道在宇宙此生浮明日还晴雨芝山要一逰宿界首寺施府墓园也次孟使君壁间韵三首【今録一首】
　　沙路抵长夏入山如早秋闲房容客卧老屋欠人修日落蝉多事云深鹤自由风尘二十载复此得清逰【二十年前去逰此寺甚严】
　　晚泊舒城下
　　卸帆淮南岸城楼欲鼓天逺山云似雪近水屋如船树意红未了波光緑可怜乾坤无限事一笑白鸥前七言近体
　　淮南闻雁呈何复初同年
　　孤棹翩翩北渡淮相逢一笑意悠哉关河万里忽秋晚风雨五更闻雁来好梦惊回频辗转壮心平尽复崔嵬吾生通塞寜须计但祝乾坤防运开【有为余推数者谓晚始得防卦】
　　金陵嵗晩
　　不拟残年住秣陵摩挲蜡屐笑平生茫茫去雁云千里渺渺疎钟雨一城天地无情催嵗月古今何物是功名梅边且喜春风近痛饮挑灯坐到明
　　思归
　　目断飞云思黯然独携樽酒杏花前清明寒食能多雨白下长干又一年万里风沙怜雁去满村桑柘忆蚕眠家书冩就无归使欲问江头上水船
　　巢湖阻风夜起观天
　　流行坎止信悠然又泊湖东两日船客里风光忙似毂梦中归路直如弦西风渺渺方揺夜北斗离离正挂天寄语龙鱼莫相戱向来此地亦桑田
　　寄朱野翁兼简月观陈同年应子
　　相逢淮楚各凄凉笑杀三生杜牧狂万树莺花春对酒一灯风雨夜连床停云渺渺思何极大块茫茫梦正长若见元龙相借问为言归去学耕桑
　　里中社
　　藓石莓墙屋数楹年年来赛社公灵儿童趁节懽如沸父老伤春涕欲零海燕邉鸿何日了夏松殷栢为谁青村醪如蜜犹堪醉莫遣东风两眼醒
　　金陵别程万里教授
　　西风一笑鳯凰城梦里相逢各自惊白日共传苏轼死故人寜料范雎生平居慕悦空闾巷急难周旋如弟兄别去各为千载计隋珠弹雀不须轻
　　芜湖吉祥寺
　　寺创晋永和间李昪避难此山后得国改永寿宋景祐中赐今名寺中燬有僧余者来法鼓自鸣道塲复兴又邑人解牛三夕不能奏刀牛见梦曰当送我吉祥遂送寺供麦硙山谷作碑纪事晁无咎篆额今寺荒凉特甚好事者时时打碑不絶
　　刹院年来正勃兴此山更不及承平全无估客开囊施犹有残灯逐鉢行晋殿唐宫牛一梦黄书晁篆鼓常鸣摩挲古桞成三叹嵗嵗东风緑自荣
　　丞相马挽章
　　平生甚似洪文惠【公自谓平生禄位出处似洪文惠公】暮景惜不如盘洲纎儿何人竟悮晋【公有词云东晋纎儿撞壊业令人间受祸】大夫此日空非周长夜漫漫不复旦芳草凄凄其奈秋【公自号玩芳病叟】遗书堕泪付千载徃从后轩云间防
　　阻水寄友
　　绵绵风雨暗西牕闷拥残编对夜釭稚子何知泥汚土良朋共叹陆成江负山鳌重应将压战野龙骄未易降此去城东无百歩明当相就一渔艭
　　夜坐风雨忽至
　　山中夜半风雨来板扉竹户如人开孤灯淡淡吹欲死饥乌哑哑啼更哀青阳甫达诸火满素志无伸华发催于虖闻道亦未晩防骥千里毋徘徊
　　癸巳七月送姚亷访移司金陵二首【録其一】
　　十载孤懐鬰不开二年谈麈得重陪亦知乆聚难为别纵复相逢有此回野老共遮骢马路仙翁合管鳯凰台慈湖相见如相问【谓年魁陈宜之】巳约钟山探蚤梅
　　院口冩望
　　短艇揺揺对晩屏推篷念逺不胜情风前落木心犹壮雨后归云气未平湖汊条条新筑塞圩头处处薄收成道逄遗老头如雪细聼尊前説旧城
　　九日浮梁有约登髙者以病不赴
　　老树荒城噪暮鸦凄凉节气满天涯絶怜多病相疎酒又是重阳不在家浮世光隂易红叶秋篱晚节复黄花闭关寜负登髙兴莫遣西风戯孟嘉
　　归来
　　幸未缁尘染素衣归来既避北山移田园有味闲方觉道路多岐晚始知栗里新衘五桞传花蹊旧业四松诗少游欵叚犹嫌累到处风尘藤一枝
　　渺渺臯兰逺路渐灵何必为余占还家早似千年鹤乖世元无六月蟾元叟为官犹号漫陶翁未仕巳名潜吴人终未谙羊酪刚道莼羮似蜜甜
　　庚寅元夕月当蚀雨作不见明日奚相士索诗书此
　　月中八万四千宫不管妖蟇啖老瞳白兎药成无用处墨龙云上有竒功且忻玉宇琼楼在莫恨银花火树空自古庚寅多此事烦君擡眼相苍穹
　　江上夜观野烧
　　坎离血战夜茫茫万里隂飕更助狂兎窟那知炷郿坞蚁封不料火咸阳三更月起云霞曙九野氷凝雷电光莽莽黄茅寜暇惜莫教薫着早梅香
　　题胡氏南园精舍
　　平泉竹石堕荒芜【李德裕居平泉】金谷池台莽废墟今古茫茫竟谁屋乾坤呐呐有吾庐溪山围座醉留客灯火隔林闻读书此乐输君先一着故园吾巳赋归与
　　花时留郡归巳初夏即事六首
　　黄尘两鬓欲苍华嵗嵗东风不在家不学郭驼归种树却随刘跛去看花浮名未值蒲萄酒晩味思叅橄榄茶缥缈风烟新緑起村南村北巳桑麻
　　正是花时坐弗邀出门新緑满江臯池塘灔灔鸣姑恶草树隂隂度伯劳宿酒转添胸磊磈逰丝欲乱鬓萧骚西畴昨夜春膏满免得人间费桔橰
　　从来麋鹿合山林无奈迂疎习巳深食用且空犹种林典书未赎更修琴少豪论事唯扪舌晩静观空颇得心莫笑山翁无事业种花莳竹自成隂
　　心镜翛然澹似僧悠悠观化寄枯藤云来云去闲舒巻花落花开小废兴吹笛强呼从百里种清隠学东陵野人知有观书癖逺饷松肪续夜灯
　　山中幽兴尽无穷不管萧萧四壁空渐觉愚巾便暑戴【元次山暑则受愚巾】偶逄贤酒亦时中映堦草色带朝雨隔屋笋香吹晩风搔首南有竒事緑杨初破石榴红
　　多年不访鳯山春清赏归时肯见分伏虎移来湖上石瑞龙飞下海南云眼根磊落袪尘翳鼻观清虚发妙闻坐对翛然谁与语緑隂蝴蝶自成羣【鳯山朱公尚书堂名理皇宸翰朱尉近惠竒石二株海龙香十丸余时正病目】
　　送李性夫赴召时李以端午采药后行
　　蜃沉海底气升霏消得皇皇四牡驰此去玉堂成故事未应金马待多时愿储救世三年艾更采销兵万嵗芝【万嵗蟾蜍名肉芝隂】特报明时端不负古今良相即良医
　　春意郊行【二首録一】
　　卯酒醒来欲午天意行平陆自悠然近山欲雨有逺意老树得春还少年蝶化不知何宇宙蜗争难到好林泉令人长羡崆峒叟万壑松风打昼眠
　　淮南夜泊
　　低篷矮艇载诗翁又泊淮南港汊东月黒荒村行独虎云深逺渚拍低鸿诗书落落心如梗天地悠悠鬓欲蓬辗转孤衾无限恨客中此夜与谁同
　　和张君春晚图
　　知道芳菲只恁休也应秉烛及春逰来牛去马乾坤老旧燕新鸿嵗月流千里空劳芳草梦一樽聊慰落花愁桃源只在扁舟外说着仙郎却缪悠
　　归来
　　曽奏明光忝末科青山回首巳霜荷偷生甚媿秋胡妇拊事总成春梦婆早慕功名成事少晚谈空妙得心多斜阳一曲归牛背笑杀南山白石歌
　　过采石懐太白
　　骑驴花县不相容却驾长鲸戱逺空采石钓船还夜月青山破墓几秋风平生赏识惟狂客他日功名付令公千载英雄长不死长庚光彻紫霄中
　　送人之淮南
　　淮南稍觉故人稀几度拏舟愿辄违王粲去乡应有恨邴原避地岂无依稻迷绛国鸿初下酒满江城蟹正肥想见临风重回首芝山日日白云飞
　　次韵荅王子贤所寄五首【今録三首】
　　钓竿闲却下渔矶采采香芹不自肥举歩毫厘千里错回头四十二年非巳将明镜悲华髪更遣缁尘染素衣饥食肉麋应是好倚门日日望儿归
　　牛奋箕张谤易生更堪枉矢与搀枪五穷缱绻奴休送三至仓皇母亦惊逸少自惭君有誓李期谁谓尔孤呜东风吹尽芝山雪畧放梅花一树明
　　夜读新诗重惘然絶怜尘土过年年月供那有千壶俸日费元无一块钱厐老何心更城府陶公素志只园田桃源不在乾坤外欲问渔郎覔钓船
　　九月六日发舟齐山下呈祝静得蔡君瑞
　　齐山山下泊扁舟尚想三生杜牧防南雁唤回千载梦西风扫碎一江秋黄花落落如相逼嘉节匆匆也合酬准拟峩眉亭上去买鱼沽酒浣羇愁
　　金陵陈月观同年三首
　　巳是收枰敛手时更堪拈起着残棋露盘不解相如渴桃实难充曼倩饥吾末如何真已矣是知不可复为之令人长媿商山叟四海清夷只茹芝
　　深衣社里强婆娑悮了东臯雨一蓑麟也可为宣父泣鳯兮须信接舆歌懐金暂乐忧方大投璧能全碎巳多此去修行留得力世间知己是天魔【寓庵集载此首题为漫兴】莫道桐花防实清比量腐防不堪争鬼应勿复揶揄汝人亦真难驾驭卿犬子何心求狗监貛郎到处有鱼羮白云满地江湖濶着我逍遥自在行
　　九日雨逰荐福寺【二首録其一】
　　小瀹孤亭兴未防共为长嵗坐蒲团半林空翠湿晴露满院秋香吹晩寒吊古并扪碑字读好竒更借藏经看归舟莫笑清狂絶得句从来胜得官
　　还家二日闻征西军马来人家俱避地寒食独酌有懐诸君
　　闭户云山转尽长祗消如许送清光一百六日桞邉緑五十三年头巳霜赖有孤斟聊勃郁惜无共语慰凄凉前时溪上行春处想见家家避地忙
　　送朱瑞乡【安庆人】
　　长忆扬州笑口开扁舟何意子能来居然一别又三载如此相逢能防回春色渐归千古树雨晴犹有隔年梅归帆不泊无邠水少驻东风领一杯
　　梁必大归自燕山有诗问讯以诗答之
　　折栁空惊嵗月徂寄梅欲忆雪霜余君看天上烟花绕我伴山中木石俱婚媾骎骎难辨老友朋往往不如初极思一见论心事城府年来迹渐疎
　　余秋村创书院
　　五鳯楼修谩赋空不堪四壁老秋风黄金白璧相逢顷文杏香茅一笑中子美堂资须録事【子羙花溪之堂裴冕力资而成之】尧夫宅契出温公诸公更使风流尽千载遥知意气同




　　鄱阳五家集巻一
　　钦定四库全书
　　鄱阳五家集巻二
　　鄱阳史简编
　　宋黎廷瑞芳洲集二
　　五言古风
　　古离别
　　迢逓君逺逰纒绵妾孤伤年年望君还悠悠空断肠我愿陵成江有车不得襄江复变为陆无水通舟航成江路还通变陆路更长安得防贱躯乗风堕君傍化为舟与车载君还故乡
　　团团素明月隠隠流前除巻帷对孤影涕泗沾罗念我玉关人此心知焉如何方得灵药托身为蟾蜍悬光万里天往寻君所居君坐照君席君行逐君车
　　道傍儿
　　落日古道傍依依闻哭声云是田舍儿垂髫才九龄前母乆巳没后母无复情饥寒夙所更驱役不得停甫课南山樵又督西畴畊蚤汲或至晏夕舂恒达明曽何少懈怠动辄遭笞刑斑斑肤无完恍恍神不宁命也可奈何怨辞安敢形但愿后母心回慈念孤生迟我齿力壮与母供使令余闻重叹息为汝双涕零凭谁弦履霜弹与汝母聼
　　桐华
　　絶岸有孤桐日受藤蔓侵芳韶歇頳紫余暄始相寻粲粲白玉花照见清溪浔时至聊一吐岂有东风心乾坤寄孙枝隠隠孤鳯吟安得太古手为斵重华琴奏之岩廊上和以箫韶音惜哉此妙质嵗晏娱空林渺渺苍梧云兴懐一何深
　　梦真三首
　　昔梦骖八骏往赴明宫昭朝发赤水阳夕抵昆仑椒恭陪瑶池宴亲聆白云謡云来何英英云去何飘飘山川怅悠阻楼台空閴寥想像云和笙青鸾度秋霄
　　昔梦拜緑章缥缈朝紫防钧天侍清燕寳书析机锡之瑶碧简赉之青霞衣微班司玉条下紏浊世非还家未中道翠水烟尘飞朝真谅无期丹忱日依依
　　昔梦过宛洛逰戱芙蓉城道逢王子晋邀我升天行翩翩控鹤驾依依吹鳯笙银河未西流翩然倐遐征碧桃开晩花缑山空月明
　　寳剑化
　　我有二竒物太阿与龙泉床头雷吼匣屋角虹贯天刺虎如切瓠斩蛟犹截弦神光未获试所遇乃不然时平防销兵一笑甘长捐防兹太古水早被洪炉烟化身作农噐往斸南山田元炁还不死为人作丰年
　　社日雨
　　今社来无涯古社唤不回社公亦世情儿剧良可咍新水岂不佳旧雨令人懐离离芳草生澹澹桃花开吾聋不须治聊复尽此杯
　　醉中放言
　　一噐集百蚋分寸争营营醉乡有太古长年乐升平尚不知揖让固应无战争吾尝渉其境信美不可名遗我度世方南逰酿沧溟蟠桃以供核钓鲸为之羮小醉五百年大醉三千龄俟其变桑田翩然却归畊我畊不艺秫还以供瓶罂哀哉彼众狂何不促我行汝行未宜逺小驻中山程中山有神醪千日醉不醒三十六畨醉亦足了汝生
　　负暄吟
　　隂风吹芦花铺锦满汀洲不充赤子襦露骭寒萧飕煌煌扶桑君悬镜烛隠幽恻然氷霜晨被以绛锦裘穷阎一欠伸僵軆回春柔天衣难乆恋向晩复下收南山拾枯樵寒夜为衾稠灰冷更正长展转何时休东方行且明小忍君勿忧
　　城中别徐山玉先生归归后奉寄
　　北风走平湖枯荷鸣索索握手出城东归鸟日欲落人事当语离抱懐寜不恶孤帆烟雨舟恨不同李郭【山玉拉予同舟余得便舟先行】吾尝评此子宜置在丘壑可怜西极马俯首受羁络何当税彼驾与子翔寥廓结庐溪水上日夕对郭璞清晓林霏开碧玉峭如削青鞵动髙兴安得践斯约尊酒不复携岩泉清可酌
　　杂诗三首
　　后稷播百谷粒兹阻饥人新苗化为旧旧种还为新万代一粒传何尝失其真君看田中秋穗穗上古春太极生天地同是有吾身吾身千世前亲见羲与神不失赤子心是即无懐民云胡逐頺运浇浮散其贞良苗不自殖甘与荑稗伦勉哉畊我田嵗晚收陈陈
　　丘嫂礼金印故妻赧朱轮区区富与贵祗可夸妇人彼妇一何愚所羞惟贱贫安知墦间妾覩此泪沾巾苍苍鹿门山髙风清絶尘
　　西域去中土荒径无人开谁武皇意极力致龙媒汗血竟何用空闻悔轮台茂陵土花碧石马秋风哀悠悠数世后引得金仙来
　　过浩山
　　髙树停归云峭壁下落照北风一万里絶顶吹野烧行行念髙堂履险心欲掉茅茨者谁家喧语杂老少开门止我宿四壁乱蓬藋自言兵火余零落仅余噍世故莽难诘浊酒寄一笑月黒云冥冥屋头闻虎啸
　　别何复初教授
　　貂裘日以敝沧海理归舟恋友那忍别思亲讵敢留岂无还家乐而懐索居忧北风吹大江江水日夜流吾道莽何之天运良悠悠安得两黄鹄与子仍丹丘
　　陪外舅谨斋洎雅山凖轩三吴先生逰西园摘新茶汲泉煮之香味殊胜焙者
　　云根得竒草金芽撷芳鲜石鼎生古澜松风语寒烟虽微龙鳯制而得雨露全玉尘飞素涛信羙非其天临风勿浪啜侑以离骚篇
　　庚辰六月陪谨斋凖轩雅山防西禅超师院以桞诗道人庭宇静分韵约有兴即赋余得庭字时小寐禅床风雨适至遂赋宇字
　　小憇西禅床谢絶半日暑白云怜倦客清隂覆停午嫋嫋陂上风沉沉竹间雨幽幽一室虚昵昵羣叶语冥搜得竒想熟寐透淳古九衢喧野马万喙争腐防谁能大槐根摆落半柯土浮生得今辰幽期况兹宇延縁欲忘归落日斋堂皷
　　过太白墓
　　下马吊太白壮心重徘徊秋风吹破墓晩气生孤台四百六十年诗魂安在哉神人岂乆谪旋复御炁回元无采石船而况青山堆攘臂竞真伪世儒良可咍煌煌长庚星光射天门开携樽立遥夜劝子鹦鹉杯
　　壬午再过西禅超师化去一年追感遂赋庭字
　　昔诣超师院聼雨眠疎櫺微吟得深警小瀹开孤醒四极何浮浮织乌飞不停重来未三年杯度巳西溟巾屦空挂壁芳草緑满庭嘉树亦剪伐霜干无留青人生意何常孤月行秋冥适来偶流辉倐去还韬灵旦暮不足计惜尔犹典刑感慨谁与共晴檐语风铃
　　道过徐山玉吴仲退来防宿别后作寄
　　扶舆蹋残照懐人度青林一笑得二妙坐看西月沉短烛揺古碧华樽湛芳斟髙歌击唾壶琅琅出商音东风行空山和以苍松吟飘飖洞庭乐要渺南薫琴天地空濶逺嵗晩谁知心相对成浩叹防言拥单衾东方忽巳白握别西山隂违离未云逺懐思一何深常恐蕙帐空此乐难重寻【时山玉将赴学官】
　　种蔬二首
　　可怜黄觳役役秋畦畊既以谋我饭又复谋我羮早暮一束刍所报良亦轻饱食辄自媿悠悠念吾生夫人肉食谋所防甚于饥但能咬菜羮何事不可为采采首阳蕨商山芝此味千载长隽永当自知
　　题李庭秀学隠山房
　　燕坐万书围髙吟八空是间足佳处何用丘壑中南山有豹翠雾泽茸茸一朝文章成平林啸秋风过太常寺簿谢公故第公名章字华蜀人寓居南康丞相方叔之侄自号虚舟咸淳中任国子监簿上殿抗疏斥贾似道迁太常簿拂衣归庐山以国子丞召除知辰州俱不赴海内髙之丙子及难弟为水驿云
　　落日庐阜紫飞砂湖水黄散倦登古原含凄眺层冈丹梯遂寥邈【阙】　　　思热中肠当年扣玉墀抗疏何慨慷拂衣云壑卧著书名山藏筑园印清流艺树条孤芳英彦集文字燕席开华妆人生旣难料天运亦靡常黯黯云隂萧萧北风凉山流鳌背空柯改蚁梦荒事往迹巳陈名存道弥光独念平生游使我重感伤破壁嘶瘦马叠鼓发暝航屐防难重寻寒苔日苍苍髙丘渺烟雾不得酹一觞懐哉我先铭【公铭先考墓】翠琰垂千霜俯仰落清泪目断江流长
　　忆巢云居
　　君名锳字德开姓徐氏蜀人谢相以女侄妻之依虚舟居南康工诗善画尝领乡举当赴特科不就甲戍九月以疾终诸事皆不及见云
　　弃家锦宫城结屋庐山前退鹢空悠悠冥鸿自翩翩吟章一倾葢见赏朱丝弦及此再承晤交情重纒绵冥赏富云壑清听穷风泉携壶流雪台吹笙落星船重隂閟华景平陆成修川君应有先识化鹤不待年重来访旧隠满目空凄然琴书竟奚属诗画知谁传拊懐重感叹回首还延縁揺揺松梢云疑是巢中仙
　　过干越宿熊氏澹园偕东采驾阁西玉国正二同年登羊角峯观天池访昌国寺陆羽茶灶拏船过琵琶洲廻延休观聼琴记游四首【録其二其四】
　　倚防试新晴扶揺上羊角山空叶自语天近云欲落危亭渺何许髙木黯犹昨悠悠念物化漫漫悲世浊何当击天池与子翔寥廓
　　当年曲江燕并醉西湖舟芳梦故依然落花水空流今晨定何朝聨裾此夷犹暄风不惊波小泊琵琶洲无人度新音松声澹萧飕却囘羽人观复为瑶琴留俯仰信多感逍遥且忘忧幸无商人船唤起青衫愁
　　登聚逺亭
　　思陵所书东坡云山烟水一絶宸翰在焉
　　枯笻倚落日危防眺西风溪水清练练云山碧丛丛仰视天宇濶俯瞰尘世空谪仙有妙音飞入蓬莱宫钧天动清聼云章照晴虹故殿已秋草兹地犹青松双龙防玺文【德寿殿书】尘暗珠丝防徘徊惬幽赏感慨懐深忡万梦天地老一笑今古同自携白团扇悠悠遗飞鸿
　　同齐节初游吴园登四时佳兴楼有懐张史君张史君名洪字伯太仕至尚书郎知徽州府余不及识君尝和其所赋平逺十絶辱惠书报以古体三章且约予一防未及赴而君捐舘矣诗有云长镵白木柄茫茫走天涯寜知屋角松流膏藏蛇医和不可铸空林芳菲菲六丁防香珀千嵗以为期余不足以当此録之以着不忘
　　澹澹池中华离离池上树缅懐龙山翁婆娑此成趣相招桃源舟蹇予莫能赴翁今为飞仙乗云还帝所归燕随秋风翠楼渺烟雾防面良独难知心那复遇空余千嵗懐冷落香珀句平原若为绣钟子安可铸萧萧众芳尽冉冉流年度浮生欲如何三叹出门去
　　重阳雨与汤叔防诸公斋亭小集
　　初余抚竒节赏事弥穿峦幽跻几屐换豪饮百榼干讵知中年至况复行路难林谷深且窈岩岫绕复攅丛疑熊豹伏穴惴龙蛇蟠昼雨巳防防夕云亦漫漫升髙躬易危居卑心所安萧斋岂不陋英集聊相欢东篱献初华西风被峩冠泛泛茱萸觞落落苜蓿盘接此造极谈胜彼登峯观终然有深懐悠哉发长叹泰华采香雪小山访遗丹慿谁吹玉箫云外呼青鸾
　　夜泊彭蠡风大作
　　卸帆月欲堕泊岸风转急惊砂传铁箭飞霰散琼粒重湖太古水帝遣龙下吸潜鳞失故穴苍黄望舟入寜知政坐窘衾裘尽沾湿慌慌中夜起莽莽百忧集披衣视云汉惨淡天一笠颇疑庐阜倒三叹救何及平明笑拥篷五老犹壁立
　　湖上被水有感二首
　　汲汲湖上叟种湖上园晨夕自抱瓮长此苍玉丸所希烈日中消彼行人袢垂垂一月雨平陆白浪翻屋庐且已没根蒂那复存初心竟何如天意吾奚言
　　天公亦儿剧日纵骄龙嬉弄翻鬛上瓢一壑共渺迷交交蛙出灶洋洋榻浮居者既忧垫行者复蹈危覆舟谁氏妇灭顶谁人儿【是日浮梁南二渔家覆舟有小家子渡戴堤溺焉】一戱遂如许髙髙那得知龙骄未易制天剧不可为
　　送司命君
　　楚俗相传灶君以嵗暮登于天凡人间媺事必具奏焉祠之唯谨为作此以送神
　　鹤导颷驾黒螭载云旂云是司命君嵗暮当赋归欲将人间事媺慝奏玉扉昊皇倘垂聼安足讥一冬天气燠占者疑匪机野蔓既顽緑山桃还僣绯稍稍痴蚋集纷纷冻蝇飞愿言剪银河雪花玉成围驱厉濯春瘴窜蝗销嵗饥青君且戒严亹亹欲近畿斯人有至望此事宜速祈君言或见用帝力亦巍巍一觞赠君行愿君聼勿违
　　东轩白芍药盛开
　　宿雨巻余芳庭户緑隂静玉仙从何来服佩淡如莹迎颷薫自逺承露色弥正尚嫌脂粉涴肯与頳紫竞姚黄花中尊择配此其称寰尘暗京洛偃蹇谁敢娉当年广陵谱艶赏非不盛翛然林下风政以道韵胜过期知益希含章隠希病斜日下游蜂一笑防独凭
　　夜大风明日视新竹无恙
　　墙隂老龙孙气欲干云霄共爱秉劲节终虞忌髙标东风撼南极万壑翻江潮挑灯不成寐念尔心揺揺天明报平安阿龙故自超山翁喜欲狂呼童倾巨瓢举酒寿此君不饮吾当浇
　　杂感六首
　　凄凄寒露下亹亹孤蛩吟幽人起徬徨叹息泪盈襟物情正得时我悲独何心
　　翾翾田中雀贸贸墉下防朝来啄我粟暮来食我黍羸牛卧墙隂枯莫閙风雨
　　读书不救饥山园聊荷锄蔓既荒我粒草复乱我蔬大笑非吾事忍饥还读书
　　元阳秋转碧积冻春更好草力乃如斯人生得草草寒暑浩茫茫哀哉未闻道
　　孙子传世世木石穷年年太行亦可移沧海终欲填入圣谅非难惧君心不坚
　　一根起千枝一枝吐千花花复结为实种种春无涯开门扫秋风闭关飬灵芽
　　树垣
　　开门俯清池树垣因古坡经营既卤莽葺补还蹉跎前冬雪如山去春雨如河几微不自慎迨兹功力多倚杖寄三叹反躬当如何
　　去草
　　佳花日封溉恶草时剪薅花事犹未绪草意复巳髙三叹谓老圃不得偿秋毫荣悴岂其天置之听所遭老圃顾我叹吾岂讐莠蒿兹圃吾所职不尔毋乃叨君言固近厚吾躬敢辞劳
　　伐木
　　墙角有恶木据我千亩园蔽亏日月光壅遏雨露防其下草不殖况乃兰与荪苍藤交龙蛇防拥何雄尊厨人告薪絶命斧急剪髠终然非逺图防当防其根
　　除棘
　　万甲緑未动棘丛巳蓁蓁所虽尚微剪薙当及辰舎锄忽三叹念尔亦一春是中留复难恻然为之颦筑垣俯清池池上挿柳青谁能限刍牧徙之池水濵桞吾所甚爱防栁吾不嗔美丑无弃材位置固在人岂特遂物理亦以成天仁
　　迁椒
　　椒性恶卑湿种之必阳坡托根茍失所美质其奈何及蚤迁髙原薫风丹实多
　　春社同梁必大汤景文徐山玉吴昭德吴仲退李思宣周南翁饮芝山五峯亭二羽士来防以范文正公云飞过江去花落大城东分韵得云字
　　戊雨敷雉甲午晴沉幽薫时迈足永慨景舒聊暂忻聨屐得英彦携壶出尘氛亦有丹丘客共眺青山云芝空石磊磊华落川沄沄代逺吊残栢甿劳念遗枌吾生竟何如兹饮又及曛萍流岂易合星聚还当分深忧怆范老长謡唁庐君邂逅有千载寜无感斯文
　　晩晴
　　欹枕聼残雨开门看东风春光无寻处天地緑气中初旭散平野快酒防怒洪关关枝上禽舒舒苇间虫东郊欢且謡秉耒开嵗功缅思陶唐化坐致黎民雍斯时谅奚如殆与新春同愚生后千载不并稷契逢唯应杯中物上与邃古通取酒且竟醉山花舒早红
　　集陶句题吴雅翁心逺堂
　　居止次城邑性本爱丘山曲肱岂易冲灵府长独闲秋菊有佳色緑酒开芳顔羲农去我乆千里乃相关遥遥望白云髙操非所攀愿言蹑轻风八表须防还
　　张子房
　　早见沧海君晩师黄石公力士不得力驱使芒砀龙仁义以为椎气葢百代雄一击函谷碎再击乌江空从容一筹毕全汉酬其功何乃不自知而以留见封鄼侯辱械击淮隂叹藏弓彼皆为人役讵敢望此翁辟谷岂其然视世与谷同可怜商山老亦堕子术中
　　夜读马援传感少游语
　　生人有恒道衣食固其须裁足谅已难况复求赢余所以古圣贤守道甘穷居緼袍敝弗厌箪瓢饥自娱徐行岂不安焉用马与车掾史亦良劳抑首畏简书放旷山泽间孰与从樵渔无求恒防然有系还多虞但当力为善汲汲希舜徒于然守故丘庶不忝厥初寄语马少防斯言定何如
　　杜门
　　有客扣我门丁丁如啄木乆立门不开客去嗔此屋僮奴亦怪我无事许畏缩向来豪侠塲门外车接毂将无晩乏具效彼藏伏山田嵗将收亦可饭脱粟不厌客来频所厌客论俗豪辨既多违强应还自恧但恨平生友欢聚不得足存者隔川途没者卧丘谷精微向谁剖鬰结满心曲何如掩关坐黾勉抱吾独挥弦送征鸿悠悠楚天緑
　　读书
　　卧疴云林下家寂谁与居高风下木叶冷冷晩虚忽思徃代事聊披案上书始得暂欣然稍乆叹以吁冲冠或愤激反袂还欷歔拊巻忽自叹毋乃狂且迂此何豫尔事况复千载余来今正绵绵尔心复何如有懐不自展乃挟氷炭俱因此得冲静万念悉扫除岩花吹幽香清酒堪满壶且复举一觞冥然聊自娱
　　题汪氏挿梅圗巻后
　　挿梅元无梅春风从何来菀菀髙树起灿灿繁花开向来孤山老锄云亲自栽寜知嵗年晩更受雪霜摧用意不食实无心或成材天工未易窥人力胡为哉掩巻既三叹今古寜独梅终恐事偶然愿君更深培
　　孟使君饯行即席以几时杯重把分韵得几字
　　平湖澹防云小雨凉众卉归懐重依依把臂还亹亹昔别念弥深兹聚知复几离觞不忍衘清风在船尾饭石壁下逢僧附船还呌岩寺明石山如平台曰赭亭山也僧至岩下饮要余同逰舟巳去矣
　　昼饮石壁下苍苍云树寒忽逢一僧来欲趂扁舟还云住呌岩寺共看赭亭山挥袂忽而起絶磴跻复攀揖我少辍棹歩凉同扣关日落南风起不知流下滩
　　甲午九月留浮梁与郑瑞卿吴可翁方玉父方可大晚出郭饮溪上古树下以黄叶覆溪分咏得黄字
　　嵗晏天萧萧日落山苍苍寻幽度小涧眺逺跻层冈班坐古道上落叶满地黄行人去自急归鸟栖亦忙偶兹一饷间嘅彼千刼长知愚各有殉博防俱忘羊人生今几晨聊复尽此觞
　　田间
　　牛羊散空烟鳬鸭满平坂扶藜度西麓脱屦渉南涧行观頳肩获坐媿緑隂饭田毛信靡赢井税亦可办隔篱新酿熟要客一笑粲寂寂寜少悰炎炎故多患但愿长如兹聊尔娱嵗晏
　　村居晩思
　　清风起层隂凉雨放疎防众木郁苍然芳草緑苒苒山深无来辙寂寞荆扉掩念逺怅悠悠残阳在西崦同吴仲退周南翁登法云寺志上人流玉阁
　　偶与幽人期颇惬沧洲趣岚影倒虚碧天光澹晴素烟横双鹭起水落孤帆度凭防足清眺隠几得悟顾兹半日闲媿彼经年住更迟雪中来临风看琪树
　　次韵吴雅翁秋懐四首
　　蟋蟀鸣空堦亹亹昏达曙感此不成眠推枕覔长句物情欣得时我乃独不遇悠悠经世心嵗晩付农圃长歌七月掩卷泪如雨防虫亦见録老我吟谩苦周公不可梦哀哉弗如汝
　　忆昔登王畿花桞春烂烂芳年亲与朋羙酒夜复旦参差隔世路荏苒嵗华晏荒地芳草平废殿湿萤暗念当吊陈迹誓以铸门限仙人咏城郭释子説梦幻宇宙几秋风悠悠复何叹
　　苍忙遗二老【谨斋凖轩】俯仰近十秋松栢摧髙冈鳯麟隠沧洲吾道遽如许斯人安可求当年西门路感涕吟山丘矧我于韩门忝与李汉俦遗文念当序举笔心先愁嵗寒頼有公名节姱以修愿言爱体素一柱廻狂流天伦岂不伤天运良悠悠
　　西风吹梧桐一叶堕寒玉飘飘转千厓亹亹侵万木霜露行复降雪霰飞相逐幽居感时运清夜理商曲坚氷信当辨昊天有反复但使本根在阳回奚待祝词人乐光景纎艶不足録焚香对秋山自取周易读
　　此张希良书斋去祖垅不百歩扁曰望松取后山思亭记中语也
　　老根怜苍龙芳粒长新穉睠言丘中人苓珀共千嵗晨瞻露华明夕眺烟影翠扪躯发深感矫首落孤泪思亭有名言世守冝勿替
　　溪上桑叶萤食已既今年蚕事颇落寞
　　沿溪十亩桑緑叶敷且腴朝采不盈筐暮视唯空株乃知飞萤来窃食无复余汝饥既去餍蚕饥当何如岂挟照书劳我困正在书吃衣谚所笑【见东坡志林】思炙计复虚僮奴日捕拾囊献如囚拘尘编眊难覩干死气亦纾政尔可得尽一笑清霜初清霜几时来我亦寒无襦及时且封溉朂哉为后图
　　庚寅秋病得语不复诠次名曰感懐
　　炎夏忽巳变西风飘然秋亲友日巳逺坐感嵗月遒登髙明不见涕泗滂沱流天髙雁未来落日空悠悠愿为西北云万里从之逰
　　祖龙制八极法令如乱麻儒冠委秋山王焰明朝霞所以武陵人入山种桃花如何东陵侯茍此旦暮华堂堂炎汉叟却种青门瓜舒卷迷大运千古为悲嗟
　　连雨郁蒸夜不能寐
　　闭门十日雨檐溜如泉声沈隂晦兰烬润气蒸桃笙馋蚤既防扈饕蚊复纵横展转强就寐草塘蛙乱鸣亦知夜漏促安得曙色明晨钟度深竹云岫开新晴隠几补前梦暂喜身境清聒耳蝉嘒嘒沿睫蝇营营所响辄如此吾生安得寜感叹还失笑此物方施行天运如循环转眼秋风生
　　山中视获
　　归马起暝壑防灯耿深竹农翁具鸡黍要我林下宿共谈陇亩事未语眉已蹙邑胥迩来稀每涨卷平陆山中复小旱一雨仅半熟举酒属乃翁防笑以胜哭湖乡尔何知弥漫正吞屋且共尽此觞人苦不知足
　　忠烈侯酷好山水作葬书以行于世元翁其族子传其书侍父仕贑上尽得杨氏术凡谈隂阳家者见之輙屈膝余闻其论洒洒然起忘倦矣夫旣谓之地理理非儒不精元翁儒者精于理固宜为赋【彭大雅号太极翁封忠烈英卫侯】
　　英英太极翁噐明吴楚甲驰辂使沙漠杖钺帅巴峡南瞻岭表缩东睨溟涨狭林居念环辙简脱卑藏防夫君玉树彦同祖寳剑匣【寳剑出匣彭氏祖墓】六籍既淹通异闻更博洽姬公卜宅洛成后鼎定郏理也匪荒唐古甿遗检柙支分景纯书嫡出杨氏法苍苍郁孤台仙枝竹林挿芳春适防衍千金日娱狎厚坤行万龙立特飞次夹幽幽何绵绵意脉能擢搯神文遂尔授镐了然胠俗师守槖囊羣喙閙鳬鸭青霄孤鹤唳未吐气先压蹇予少狂走黄尘满乌帢山川子长笔天地伯伦锸某丘可以老白石盟愿防祝君昌兹术四海救贫乏
　　山中夜起月色皎然
　　倦寐不知夜开门风露深明河挂屋角月出东山岑双犊卧啮草满地梧桐隂蔌蔌堕落叶翻翻动栖禽浮生谅余几两鬓黄尘侵偶此值清赏冷然得初心幽隠良足尚吾盟在云林
　　晩晴欲适西村不果
　　雨歇无余春草木忽而长东风吹旷野千里緑莽莽夕阳澹防明命防赴幽赏徘徊石上坐郁郁念畴曩子规呌重云意散不复往
　　学圃
　　西园艺我麻南园树我桑东风吹时雨青青乆成行春服朝犹賖大布冬可裳十年湖海役尘暗貂裘黄曽无一事成祗取三迳荒何如老农圃卒嵗心不忙隣翁取余喜笑语倾壶浆择术子巳卜守之慎勿忘
　　三月二十九日还家花事已过独碧桃盛开
　　出门红未芳还家緑成幄仙葩独婉娩书声共寥落日暮碧云合天寒翠袖薄念逺怅悠悠缑山缈孤鹤
　　九日和陶
　　开门见秋山忻然如故交烟云淡相媚卉木青未雕兹逰忽自念谁与为登髙目渉巳千仞神逰还九霄世短奚足叹意多亦徒劳奈何怨迟暮况复懐覆蕉至乐岂必酒天真自陶陶长吟对寒花万期犹一朝
　　春雪
　　青神怯春寒頳紫染未辨临河来素女剪氷作花瓣银屏移佛地玉楼坠仙汉朽株缴琼瑶断甓化圭瓉东风翻覆手转眼忽吹散乃知太空中何物当把玩开门见青山且喜还旧观
　　我有緑绮琴
　　我有緑绮琴寳匣生蛛丝拂拭聊一鼓意淡音愈防隠几忽自笑持兹将付谁所以絶弦者痛惜无钟期吾人天与逰岂在知音知惆怅箫韶逺不见凤来仪后防不并世已矣奚所悲
　　赠初心相士
　　王识九江黥侯许平阳奴臭竒恒互出冠屦奄相逾此説偶竒騐人人生妄图曷不返吾照湛然观本初天地付我形森列万理俱形拘有枯菀理充无智愚涂人可以禹为善即舜徒奈何遗此心豢此尺寸肤君颛唐举术乃取荀卿书论心不论形名象足启余宇宙共一轨纷纷落迷涂愿言述吾语一呼旋其车
　　泊三江口
　　潮寒闻雁声野霁见虎迹眼中无故人莽莽欲谁适当年此防秋筑垒如鐡壁哀哉不崇朝遽此陵谷易土道蚀残砖沙草埋折防林墟稍亦集农亩犹未辟人心嗜新乐畴复念曩昔亭亭千尺塔独立苍烟碧稽首塔中仙此心如鐡石
　　泊雷江口
　　觧防风雨息傍晩复大吼浪如雪山来船作骑马走鱼龙欲作势问予惊怖否那知狂书生有胆大如斗庄周论天地我见仅如缶可怜一勺多浩荡夸巳有大方付一笑河伯亦俛首天开镜面平荡桨泊江口新月照船牕烹鱼醖我酒
　　虎溪三笑图
　　隂壁掺苦竹秋池淡芙蓉二老庐山间风味夙昔同亦有栗里人心事黄花丛囊中无一钱眼底四海空羲皇未渠惬上与无懐通众羽集新条云霄一防鸿净社亦可人念尔名教宗博酒空勤渠攅眉一声钟苍苔片石在醉卧空山中良辰入竒懐杖屦闲相从偶然出岫云儵尔风飘蓬虎溪有严禁讵敢待此翁行行不知逺大笑分西东风流一时散千载留髙踪溪光与山色隠隠尚笑容笑意果何如画史安能穷按图付一嘿翳景生长松
　　避暑招真观聼琴
　　驱车畏火投扇倦风箑起行青松径往就白云榻窈窕一壑深苍苍两崖夹莵狞爪齿白龙老鳞甲竹树拥青掺花草霭丛杂渺沫洒空岩冷颷下危峡始知防觧带乆坐思御裌丹丘逢羽人瑶琴开寳匣古意郁苍茫秋风淡萧飒悲蝉为噫吟鸣鹤相和答嵗华坐晼晚尘路嗟隘狭飞仙倘来归遗我度世法











　　鄱阳五家集卷二
　　钦定四库全书
　　鄱阳五家集巻三
　　鄱阳史简编
　　宋黎廷瑞芳洲集三
　　七言古风
　　南北舟
　　东流滔滔江似箭南船挂帆北船羡隂云黯黯天色变北船捶皷南船怨焚香酿酒争祝愿一望风长一祈转世间万事无两便龙伯应酬毋乃倦龙伯应酬如已倦祗遣澄江净如练
　　二陶
　　清言洒洒南华净社济济东林禅一陶运甓不挥麈一陶采菊不种莲爱惜分隂树志业盘礴千载希圣贤吾评东晋人物薮惟有二陶真卓然
　　饮芝山分韵得草字
　　漠漠轻隂送幽讨梅桞之间春正好万古烧防青未了一片湖光白如扫永懐雨露涵三秀颇恨风尘遮五老松根啸咏欲防归可惜长瓶卧芳草
　　探梅
　　山中嵗晩甘恬澹花史时时闻校勘天街未省薇药贵尘世颇嫌桃李滥南枝相见眼独明东风乆要交非暂长意孤山访突兀径度平湖浮碧绀暗香疎影夜蒙蒙半树横枝春淡淡琥珀浓倾酒拍船珠玑乱唾诗成檐画角吹寒凄别语青衣天晩生孤憾
　　偕仲退周南翁登曲岛山分韵得曲字
　　吴子精悍锦满腹周郎英妙人如玉凌晨樽酒惜分携飞鞚聨翩相趂逐积雨新晴马气骄振鬛长鸣踏平陆村南村北枫叶赤髙田低田麦苗緑坡陀磊落如培塿一岛轩然立于独平生梦寐千仞冈苐取惬心那计足迢迢鸟道入青天杳杳钟声出乔木遥观疑雪复疑石稍动始知樵与牧传闻隋代髙隠君避世曽兹结茅屋李菀杨枯了不闻坐拥玉书林下读灵君冠剑从飞龙云雨苍茫手翻覆瓢中但出是丰年何惜穿厓悬一瀑【旱嵗祷雨多騐然山无泉常汲水山下】毳虫自得飡松诀一扫四山寒翠秃天根突兀有孤梅道气昻藏自修竹回看下界暗黄尘蚁蛭蜂房几陵谷山空鸟啼尘虑絶天寒日暮归心速防当摆落悠悠谈八极神游纵吾目玉井莲花十丈开瑶池桃子千年熟廓然天地覩方圆岂但山川见纡曲已呼鸾凰作先导嵗晚期君两黄鹄
　　甲午孟夏祝公辅道过山中遂偕如上饶赴孟史君之约至万村阻水卧楼上共谈巳丑同舟防汊遇风之苦明日水退途中得长句呈公辅
　　南山有田不归种大瓠濩落无所用遂令沉沉走长江万里艰危忆君共尝疑公佩延平剑【公辅延平人】引得九渊龙子哄防汊渡头鏖北风真是脱身入鲊瓮当时意气杯溟渤笑杀篙师穷欲恸千金之子不垂堂黙坐沉思还自痛归来结屋万山中手植桃花欲成洞敲门者谁吾故人色笔荧荧如彩鳯连宵剧谈山月落一浣胸中尘土空忻然共驾赴幽期满路薫风入吟讽万村孤舘明旦洁浴罢桃笙玉壶冻神君谒帝愁昼热夜半骑不施鞚偷决银河灌火轮化隂机神弄小溪如线不自容更奈乱流趋者众划尔掀波似转雷居然入室如流汞须防便恐化桑田咫尺还忧没茅栋絶怜榻上閙蛙黾安得天邉明防蝀午楼欹枕听涛声唤醒六年淮海梦青山淡淡坐神驰白鹭悠悠空目送明朝水退得新晴两鸟故应天所纵乃知处险自有道一静可以该百动横石断桥沙迳曲苍藤翠木烟霏重小车穿壁我徐行瘦蹇渉流君自控狂游满眼惊俗辈疲役回头慙仆从倩谁冩作山行图持似衡湖作清供【孟侯号衡湖居士】有邀余防中原者余以亲老辞王子贤未知来饯别并示所和陈君人生贵适意五诗敬次韵奉谢【今録二首】
　　有客六辔濡且均要我共看中都春孔林乔木故无恙首阳髙风应未冺亦知江山不负我政恐风尘能涴人故友贻书复相过但祝自爱千金身
　　飞电歘然度天隙百嵗能堪几行役游子来归意恐迟大人幸在何辞白风涛念尔去何之日暮怜渠行故逆世间歩歩是危机绵上可畊聊自适
　　赠姜卜隠
　　君家鼻祖磻溪钓何人为卜非熊兆君是磻溪几代孙无人卜君君卜人自言避世归人境焚香下帘清昼永岂无龙韬老渭滨英雄自昔多沉沦倘有猎者从君卜但説后车富狐兎
　　丙申上元喜晴孤坐懐旧二十韵
　　少年意气凌嵩华尚记京城逢午夜璧月琼枝彩鳯飞银花铁锁金鳌跨楼台上下沸笙韶巷陌东西暗兰麝樗蒲百万不供掷美酒十千寜论价狂游但恐星河曙醉卧不知风露下悠悠人世半悲欢忽忽天时更代谢蚁国惊心城郭非蜃楼转眼烟云化防生幸尔脱干戈暮年聊此依桑柘每当佳节强逢迎忽思往事还惊咤新年半月雨不止此夕一晴天所借草市咚咚村皷閙竹檐烂烂华灯挂颠狂社舞喧戱剧落魄儒冠寄嘲骂亦知陋俗多浮薄尚喜疲甿少闲暇先生清坐懒出门诸少并逰惟守舍虽无画烛千炬围犹有残梅一枝亚孤灯隠隠耿相照疎影离离淡如画划尔喧风扑短檠炯然霁月明虚榭百念无营冷似灰一闲有味甘如蔗已暮境渔樵侣独忆平生诗酒社白云霭霭隔江山可惜无人谈旧话
　　乌沙夹阻风
　　黄沙满江日色薄北风吹天云欲落鱼龙贾勇气凌人八月海风无此恶书生性命可轻试拏舟早傍沙湾泊崖峩万里下水船捶皷张帆无奈乐篙师瘦坐攅两眉羡彼何速嗟我迟冥行权故应尔速何足喜迟何悲一年三百六十日须有一日顺风时乗流遇坎姑听之涛山雪屋方堪诗
　　春鉏行
　　有鸟有鸟鸣春鉏雪衣楚楚清且癯茫然跂立奚所须蹄涔之中伺逰鱼游鱼所得能几何鸬鷀同俦失巳多若非区区营一饱如此风标岂不好
　　彭蠡阻风
　　云如垒沙如箭阳侯击皷飞亷扇穹带甲鱼负剑万怪腾空助龙战庐君玉立金芙蓉笑我块坐如樊笼子胡不来此山中与子跨鹤蓬莱宫江流茫茫去不息嗟我棹往何终极灵君如愿倘可乞但覔金丹生羽翼壬戌正旦日蚀值隂有诗明日雨防雪再赋
　　艶娥煽妖悖且饕云师围之骑周遭飞亷喑呜挟箭号万皷动地助战鏖吴刚弃斧北且逃扶桑君还骑巨鳌银蜍腹聚流清膏玉兎颡折飞白毛苍茫杀气横四郊冻鸢无语饥鸿嗷紫皇第功封二豪汝马可归弓可櫜黄道肃穆君请遨黔首颙颙光勿韬愿驾丹毂扬锦旄疾驱六龙升海涛五色烂烂中天髙衣披水子绛锦袍葵心不寜忧忉忉矫首东方歌楚骚
　　朱可绍去秋许防靸明年夏当见寄今及期矣輙以诗请
　　寥阳宫殿老夜乂九头狞狞髪髿髿朝暮防本不满数谪守鳯山山下花【鳯山可绍先公穆陵王尚书堂】忽生蚁虱若鱼子秋风透顶栉复爬夫君岂鬻居士屩履声汉代尚书家不嫌汝发汚我趾结鞋逺胜萧与麻煌煌火轮照万野恨不赤脚踏雪车世间褦襶独何事黄尘没骻汗透鞾老夫两鬓亦萧飒谢去相防便乌纱愿言得此称轻爽宿诺今巳期及誓当布袜从此始上下云门还若耶
　　聼山中谈虎赋二章
　　双坡山有农民陈其姓自言采樵日晩逢虎于衢相去无百歩虎危坐时掉尾逃之不可遂再拜祈命虎熟视径去又常年稻熟时野彘千百为羣所至一空虎至则彘去然不无食人犬豕也
　　樵夫山下日将暮忽逢饥虎在中路目光如炬齿如霜举头为城腹为墓偷生无计就死难再拜祈哀号且诉我贫且老孤无儿瘦骨几何君勿悮垂头兀坐欲有问歘尔翻身入云雾君不见悍吏捉人吮甘膏千拜万拜不可逃
　　东村西村稼如云欲获未获黄纷纷防牙雀喙不可筭奈此野彘千百羣田头结舍坐霜夜敲犁击杵声相闻五更一刻少困怠终嵗举室空辛勤近日南山老虎至野彘畏之俱逺避遂令一枕得安眠犬豕时时亦遭噬呜呼犬豕所噬能几何野彘不去为害多
　　松风
　　流水渡涧秋泠泠怒涛拍天风雨惊鸾锵鹤唳翻青冥龙吟虎啸愁太隂连山遍野流空明飘飘音乐张洞庭弹璈鼓簧吹雪笙拊石击磬作天钧忽然昭文不鼓琴幽幽又作吟风筝问童何如睡不应起视月落天河倾乃知虚皇集万灵风伯起舞苍穹伶世间郑卫聊足聼乆笑舞此蓬莱音传伯技痒不可禁篝灯起诵离骚经
　　赠王秀翁
　　君挟青囊枕中寳别我去行千里道淮南小山访松桂湘江极浦寻芳草侯王有种从何来富贵在天非可祷倘游海上遇安期归来遗我如枣
　　铁笛行赠丁云屋
　　斗牛之墟有伏龙寳气夜起天为虹雷公往矣不再逢潭底髙卧吟秋风忽羞珠宫薄且阙返形化作红炉雪背负七星雷吐舌五色石堕天惊裂何人携此过武亭真仙东游弭节聼知音千载空翠屏猿啼鬼哭烟防防华表云深鹤一只渺孤吟空八极左呼庐阜老仙客右呼西风古禅伯江上暮云寒萧萧梅花未动飘叶凋红尾鳯凰飞翠霄好去瑶台吹玉箫
　　上奚宣慰氷壑
　　书生于世无所用嵗晚东陵自种几度骑驴欲出门青松绕舍云扄洞枕书髙卧緑隂中何许清风惊午梦始知绛节下丹霄左骖麒麟右鸾鳯行行原隰广咨询歴歴闾阎摩疾痛悬崖絶壁氷照壑白昼青山雷欲冻神奸畏景那敢见肯綮逄刀无不中范滂太守使令慑杨绾入相朝野颂每繙图史想斯人常恨寥寥千载空水见黄河山太华不识欧阳当自讼振衣扶防候辕门秋意欣然云走送愿调梅鼎作商霖老我荒园日抱瓮长短句
　　啄木辞
　　木郁郁兮有蠧生之穴冥冥兮木窽以委皇赍于防兮厥服孔仪往伺于木兮尔喙尔夷朝于木瘿兮莫于木枝蠧宿于根兮而防不知厦将堕兮其何以支
　　乆旱得雨连隂弥旬农者云复宜得数日晴作二龙行
　　赤龙推车出旸谷欲将烛光烧却瑚屋黒龙奋怒起天池欲倒海水浸却扶桑枝黔黎代为黒龙诉帝命赤龙且回驭已欣膏泽沃焦尘复畏连隂起寒雾地裂不补难望秋天漏不补亦可忧我愿二龙行天各一日水火停齐万寳毕
　　送鹤神
　　农夫相传鹤神之属三千若登天度嵗则民有粮在地则否故作此以送之
　　裳兮缟衣纷尔乗兮遄归嗟我甿兮苦复苦谷悬于天兮麦在土尔之族兮类且多蚕尔食兮如甿何甿之忧兮来年眎尔天尔田天崇崇兮有廪皇之浆兮可饮乐莫乐兮尔还勿复来兮人间
　　饮酒乐
　　羊祜折臂为三公英布之相黥而王富贵真可爱体肤不敢伤刘安升天守都厠长房学道须食粪神仙诚可慕臭秽那可近驷马髙盖未易求水银黄金况难信我亦不愿承明庐我亦不愿蓬莱山但愿觳畊田间种秫酿作九霞丹秋风两鬓不须緑日饮时可朱吾顔山花山鸟自歌舞醉聼松风牢掩关用世之士笑我拙出世之士怜我顽冕裳不着虽共蓑笠老露霓易过安得嵗月还那知我复笑尔还尔怜千秋之后髙台曲池在何处六鳌之侧岱屿员峤俱深渊兹论犹日茫昧然华亭鹤唳欲聼不可得单豹遇虎所养安得全唯有饮酒之乐不可言所以达士不与醒者传
　　鹏飞操
　　朝吾发兮海溟夕吾抵兮天门鳞脱躯兮欲蜕翮之起兮如云涛山涌兮雪浪驾天风兮浩荡霓掩映兮霞蒸倐横飞兮径上龙膢余兮鳯来迎帝下观兮环佩鸣逍遥游兮既极澹河汉兮无声河汉无声兮有意谁知之兮漆园吏桐之孙兮吏之魂吏不语兮孙能言忘言兮且止极吾思兮隐几春风菲菲兮杏坛花春服翩翩兮沂水涯聊徜徉兮税驾奚必之兮南华
　　精卫行
　　防禽负大耻劲气横紫防口海山石意欲无沧溟沧溟茫茫云正黒涛山峩峩防龙国假令借尔秦皇鞭驱令石头填不得布囊盛土塞江流孙郎覧表笑不休劳形区区雠浩志虽可尚难乎酬蓬莱有人怜尔苦劝尔休休早归去精卫精卫我亦劝汝归沧海自有变作桑田时
　　泊淮岸夜闻鬼语
　　北风行平林芦叶响干雨青燐走平沙独夜鬼相语沉吟乍幽咽怨哭倍酸楚遗脔乌鸢饱滞魄狐兎伍白骨委飞霜零落从草莽草死东风吹复生骨枯东风吹不荣汝悲信悲不足诘吾欲诘尔尔试聼君不见刘项割鸿沟又不见孙曹战赤壁回头万事晓云空石马荒荒土花碧世间倘有长生药蓟子白云丁令鹤覇城相见悲铜狄华表归来叹城郭汝不见兴与衰又不忧寒与饥濠上之叟不汝欺汝有至乐尔不知呜呼人生何苦尔何乐人生羡汝不可学
　　禽言四首【戊子作】
　　布谷布谷十家九家逃亡屋去冬屯田买牛到黄犊今春军需剥皮共食肉无牛可畊休论饭秋粮要米从何办布谷布谷奈尔何江南渐少淮南多
　　不如归去归去故乡不是无畊处尔独胡为在中路子规子规尔不自劝何用劝我为我懐我室更欲归尔归漂揺何所依
　　麦饭熟快活半年忍饥待此麦问汝快活能几时更有五月六月饥亦所不辞且愿休王师
　　提壶卢沽美酒烹肥羜剪新韭琵琶胡姬玉纎手清歌嫋嫋莺啭桞尊前劝我千万寿君不见东家逃亡西家走惟我台上集亲友明日得似今日否酒尽无尽尽再沽唤仆夫提壶卢
　　赠古泉相士
　　土阶章韶风日美巢父不听却洗涧中水象犀满山珠塞渊弃不之顾但酌岭外泉呜呼千丈之浑泥数斗一滴清冷空宇宙古人今人同此耳与口古泉眼中见有相似二君不我亦有耳但愿听松风有口只饮酒
　　禽言
　　朝看花满枝暮见花辞树东风翻覆手骤开骤落无凭据不如归去不如归去
　　万叠青山白云何处行不得哥哥哥冥冥髙飞忧网罗防防孤往虞干戈江湖蛟鳄扰山谷虎狼多行不得哥哥哥不信时哥但知去到前头无去处
　　题孙方叔石泉亭
　　君不见山上石可以搘明堂而柱宣室又不见石上泉可以苏大旱而致丰年君隠非山隠于市安有万丈苍崖千丈水自言掇拾累巉岩更复停潴引清泚朝霏淡淡苔藓生暮雨潇潇蛙黾喜餐松啖栢吾齿可以砺誉尧非桀吾耳可以洗君家鼻祖子荆子千年家法应如此一丘一壑真自足坐守风烟终局促欲友子驾两黄鹄香炉峯头看飞瀑
　　赠堪舆家杨生
　　杨子逐贫不去杨仙救贫便富始知方技可发身不信儒冠真误人生出杨枝枝几叶青囊世世能传业祗今四海贫士多我救无术可奈何苍梧云去天亦老防稽穴没生秋草但愿沉冥了嵗年江南何地出酒泉
　　送方此山归盘中
　　渴不饮盗泉水热不栖恶木隂飞蚊营营蚋漫漫掇拾余醖搜残斟祝融老子亦忘剧于君大是相知音娯娱炎埃塲遗以清风林苍藤老树覆林磵芸夫纶叟时相寻太虚茫茫纳宇宙云来云去初何心送君盘中居且作盘中吟双溪渡头一笑去落日孤舟秋水深
　　诗余
　　题项羽庙【大江东】
　　鲍鱼腥断楚将军鞭虎驱龙而起空费咸阳三月火铸就金刀神器垓下兵稀隂陵道隘月黒云如垒楚歌哄发山川都姓刘矣　悲泣呼醒虞姬和伊死别雪刃飞花髓覇业休休骓不逝英气乌江流水古庙頺垣斜阳老树遗恨鸦声里兴亡休问髙陵秋草空翠
　　元旦【蝶恋花】
　　蜜炬瑶霞光鹯酒翠栢红椒细剪青丝韭且劝金樽千万寿年时芳梦休回首　小雨轻风寒满袖下却帘儿莫遣梅花瘦万防鹅黄春色透玉箫吹上江南桞
　　金陵懐古【八声甘州】
　　恨巨灵多事凿长江销沉几英雄恨乌江亭长天机轻泄説与重瞳更恨南阳畊叟撺掇紫髯翁一弹金陵土战虎争龙　杯酒鳯凰台上对石城流水钟阜诸峯问六朝陵阙何处是遗踪后庭花更无留响渺春潮残照笛声中悲欢梦芜城杨桞几度春风
　　金陵雪后西望【水龙吟】
　　不知武湖中一瓢春水何人借裁氷剪雨等闲占断桃花春社古阜花城玉龙盐虎夕阳图画是东风吹就明朝吹散又还是东风也　回首当时光景秦淮緑波东下滔滔江水依依山色悠悠物化璧月琼花世间消得几多朝夜笑乌衣不管春寒只管説兴亡话
　　乌衣园【南乡子】
　　醉罢黒瑶池春云海峤归画栋珠帘成昨梦谁知百姓人家几度非　相对语斜晖肠断江城桞絮飞再见玉郎应不认堪悲也被缁尘染素衣
　　舒州【清平乐】
　　秋懐骚屑卧聼萧萧叶四壁寒蛩吟不歇旧恨新愁都説　疎疎雨打栖鸦月防犹在纱一夜西风能明朝瘦也黄花
　　惜别【浪淘沙】
　　别易见时难万水千山参商烟树暮云间料想鳯凰城里梦夜夜归鞍　杨桞小楼间倚遍防干东风剪剪雨落尽桃花无可落只管春寒
　　送别【浣溪沙】
　　一曲离愁浅黛颦云帆渺渺下烟津山长水逺客愁新桞絮低迷千里梦桃花荡漾一江春小楼疎雨可怜
　　人
　　闺怨【祝英台近】
　　防云空香雨霁一梦千年事碧幌如烟却扇试新唾恁时杨桞防干芙蓉池舘还只似如今天气　逺山翠空相思淡扫修眉盈盈照秋水落日西风借问雁来未只愁雁到来时又无消息只落得一畨憔悴
　　寄奥屯竹庵察副留金陵约游扬州不果【水调歌头】
　　腰纒十万贯骑鹤上扬州诗翁那得有此天地一扁舟二十四畨风信二十四桥风景正好及春逰挂席欲东下烟雨暗层楼　紫绮冠緑玉杖黒貂裘沧波万里浩荡踪迹寄浮鸥想杀南台御史笑杀南州孺子何事此淹留逺思渺无极日夜大江流
　　赋竹樽【满江红】
　　千亩君封新移就美泉天禄形制古椰樽嫌窄瓠壶嫌俗爱酒歩兵縁业重平生所愿何时足再来生意随此林中充其腹　秋入洞鉴金筑春出户跳珠玉想宜城九醖叶光凝緑驴背夕阳同倒载醉乡只在筼筜谷问东坡何独饮松醪还思肉
　　乙未仲秋后二日同范见心李思宣饮百花洲上待月鲁公亭呼月磵禅师不应放棹东湖夜色皎然见心用龙州少年防韵赋词因次韵
　　回棹百花洲迢迢碧玉流聼笛声何处髙楼如此江山无此客虽有酒奈何秋　呼月出云头问渠能饮不笑人间元自无愁可惜月翁呼不出呼得出载同游
　　送春【朝中措】
　　游丝千万暖风柔只系得春愁恨杀啼莺勾引孤他燕语攀留　纵然留住香红吹尽春也堪羞去去不堪回首斜阳一防西楼
　　寓城思归竹庵留行赋呈【眼儿媚】
　　暖云挟雨洗香埃刬地峭寒催燕儿知否莺儿知否厮勾春回　小楼日日重帘卷应是把人猜杏花如许桃花如许不见归来
　　濡溪悼旧【诉衷情】
　　曲屏深院赴幽期心事梦云知佩环零乱何处江上草离离　日平西天似幕月如眉依稀还记两岸杨花送上船时
　　落星寺【贺新郎】
　　帆影斜阳里与芦花分风飞过落星遗此瓦老苔荒钟皷陋班荆残碑无几想此处阅人多矣天上白榆犹落去况人间一瞬浮花蕋问五老笑而已　仙翁当日曽挥麈拍阑干浩歌音响振鱼龙耳九十余年无人问遗韵半江烟水慨宇宙风涛如许安得六丁移此石去横身作个中流砥长叹罢冥鸿起
　　泛大江【青玉案】
　　巨舟双艣鸣鹅鹳千万顷玻瓈面宇宙浮萍堪永叹黄唐开辟秦隋争战不把江山换　芦花新雪秋撩乱何处渔舟起孤管一片古愁萦不断平沙矮树溪烟荒岸落日西风雁
　　题永平监前刘氏小楼【酹江月】
　　逺山如簇对楼前浓抹淡妆新翠应是西湖湖上景移过江南千里旧日春光重归杨桞苒苒黄金缕市声分付画桥之外流水　最好叠观泥金危城带粉文笔双峯倚烟寺晩钟渔浦笛都入王维画里欹枕方床凭栏往古世界浮萍耳湖天风白鸥欲下还起
　　呈谭龙山【大江东】
　　锦袍何处向旧江衰草寒芦萧瑟瀛舘神仙挥玉麈唤醒诗酒魂魄走电飞虹惊涛触石举目乾坤窄油然归去短篷多载风月　好在雨外云根水邉石上鸥鹭盟重结见説西湖湖上路香沁梅梢新雪驾白麒麟鞭青鸾鳯次第孤山客吾今西啸寄诗先与逋仙説
　　菊酒【一剪梅】
　　小小黄花尔许愁楚事悠悠晋事悠悠荒芜三径渺中洲开几番秋落几番秋　不是孤芳万古留餐亦堪羞采亦堪羞离骚赋罢酒新篘醒也风流醉也风流
　　九日登城【水龙吟】
　　荒城落日西风满街芳草无行路楼台羽化萤飞故苑蛩吟践础不减承平半湖秋月隔溪烟树慨江南风景一朝如许教人恨王夷甫　对酒强推愁去酒醒来愁还如故青萍三尺隂符一巻土花尘蠧试问黄花花知余否沉吟无语拍防干空羡平沙落雁沧波归鹭
　　雨中春懐呈凖轩【凊平乐】
　　清明寒食过了空相忆千里音书无处覔渺渺乱芜揺碧　苍天雨细风斜小楼燕子谁家只道春寒都尽一分犹在桐花
　　梅花十阕【秦楼月】
　　云根屋东风四壁花如玉花如玉水仙伤婉山矾伤俗髙标懒趂时妆束一丘一壑便幽独便幽独商山四
　　皓首阳孤竹
　　罗浮暮青松林下相逢处相逢处缟衣素袂沉吟无语行云飞入瑶台路梦回飘渺香风度香风度参横月
　　落几声翠羽
　　叶叶里一枝冷浸铜瓶水铜瓶水飞英簇簇砚屏香几夜防雪片敲牕纸半衾芳梦相料理相料理梨花漠
　　漠江南千里
　　春脉脉含章檐下妆宫额妆宫额也还防画村烟茅结人间天上俱清絶风流太似东坡客东坡客玉堂如
　　玉雪堂如雪
　　红苞折廵檐一笑风情别风情别广平空道心肠如鐡防桥更有狂吟客短鞭破防貂裘窄貂裘窄瘦驴卓
　　耳一鞍风雪
　　春来了孤根矫树花开早花开早水村山郭嫩红青晓陇头何处鳞鸿杳一枝欲寄行人少行人少大江南
　　岸北风低草
　　齐山顶扫开残雪簮花饮簮花饮樽前人唱暗香疎影枝南枝北迢迢恨春风旧梦难重省难重省小斜
　　月薄酲残酲
　　花孤冷海棠聘与花应肯花应肯海棠只是无香堪恨香无却有仙风韵能争几日芳期近芳期近东风何
　　事不留花等
　　醒人眼一枝玉雪疎篱晚疎篱晚精神旷逸风姿凝逺幽香零乱无人管依依春恨天涯满天涯满霜城戍
　　角月楼羗管
　　幽香歇玉龙吹彻花如雪花如雪小桥流水不胜愁絶横梢剪入生绡墨翠隂青子盈盈结盈盈结淡烟防
　　雨江南三月









　　鄱阳五家集巻三
　　钦定四库全书
　　鄱阳五家集巻四
　　鄱阳史简编
　　元吴存乐庵遗稿一
　　先生生于宋寳祐五年丁巳二月讳存仲退其字也少力学絶去惉懘以童子试有司英声四驰乡先生吴公中行李公谨思黎公廷瑞皆折节下交待以国士元初部使者姚公炖卢公挚奥屯公希鲁行郡至鄱阳皆劝以仕不答延祐元年乙夘设科取士邑大夫三造请试固辞已而县牒上府无先生名太守史公烜怪之曰无吴先生名何耶使知事刘衍往见谕意强起得以尚书中选试礼部弗遇诸公贵人交章荐之先生以即日去国乃遇恩授饶州路学正任不及代归更号月湾渔者思啸歌溪上将老焉乙丑调宁国路儒学教授先生以老不欲往请者狎至乃往宪使李公元成公珪一见喜得师尊礼极至未乆引年去任去之明年授将仕佐郎饶州路鄱阳县主簿致仕又七年江西行省乡试聘为主文至元五年已夘九月终于家年八十有三先生蚤孤三弟四妹俱上鞠于祖母世更力役繁重下吏掊克家亦毁先生委曲经营授徒自给毕弟妹昏嫁不使一毫忧念及其祖母祖母戒勿饮酒遂终身不近杯勺盖先生之学得之齐梦龙氏齐氏学于沈贵寳氏沈氏学于董鉢氏董氏实师朱文公尝语门人刘耳曰诚而乐始足为学学非乐不足以为学乐在心心诚则乐妄则不乐一言一动不可不诚不诚不乐也所着有程朱易传本义折衷鄱阳续志新志月湾诗藁巴歌襍咏孙用臧用晦并有文名
　　七言絶句
　　山茶四首
　　吾家屋后山茶树树始栽时我髻丫三十四年今过屋春风两鬂不教华
　　此树先人手自哉当时数日待花开树今如此人何处慙愧春风嵗嵗来
　　当年此种外家分归载琅玕笑市人外氏凋零吾渐老寒泉千载哭青春
　　兵后荒残赋役频故家斤斧到荆榛年来桃李春风閙谁识承平雨露身
　　过大野
　　梁山泊里雨蒙蒙借得鸥沙过短篷三百里天香世界平生无此芰荷风
　　淮隂漂母墓
　　漂饭千金报尚轻更縁推食许平生区区报施何时了一饱男儿好自营
　　稻花图
　　玉碎珠明丽野田不将頳紫竞春妍一茎露缀秋风里中有苍姬八百年
　　双雀图
　　野田秋粟啄堪肥挟弹张罗总祸机丛竹萧萧风猎猎莫辞枝上冻相依
　　停针图
　　停针元不为伤春巧夺天机亦损神长日支颐无一语应思身衣弋绨人
　　听雨防云二楼
　　凄凉东府对床吟萧瑟巴山语夜深人听自悲君自乐古今同耳不同心
　　静阅天机此倚防崔嵬未了忽波澜万般起灭都防尽一碧澄然更好防
　　横塘秋晩图
　　折苇枯荷緑一洼防鱼戏蟹小生涯水荭花外秋偏富付与鸳鸯占晩沙
　　范寛小景
　　蹇驴防醉暮归迟一犬迎门吠短篱此是诗人堪画处画来又费几人诗
　　荷苇白鹭
　　浦苇汀荷战晩风三三五五雪衣公故应如此丰标好合着寛闲寂寞中
　　贵溪道中欲经汤原不果
　　三丫路口逄朝雨百丈山头见午晴借问汤原三十里仆夫揺首欲归畊
　　客舘思归
　　隂隂野树鸣啼鴂漠漠余寒落楝花十载送春浑是客五更听雨忽思家
　　絶句
　　蹇驴昨日雪蒙蒙破防呼舟古渡风吟得诗成还不吐要留此景着胸中
　　东湖十咏
　　两堤栁色
　　南北长堤彩蜺连垂杨夹道緑如烟春风賸长丝千尺办与逰人系画船
　　双塔铃音
　　文笔双峯鋭刺天风檐万铎语苍烟沙门听彻渠应解説到番君教战年
　　孔庙松风
　　范公震泽跨龙来鎻向湖濵不放囘翠鬛苍髯时一奋孔堂白昼起云雷
　　顔亭荷雨
　　万斛明珠洗緑盘鲁公亭上倚阑干谁知倒挽银河下天为忠臣洗肺肝
　　湖中孤寺
　　佛屋岿然水四围晴光波影漾禅扉老僧隠几青枫表笑防沧洲白鸟飞
　　洲上百花
　　湖光三面浸楼台东面天横锦绣堆辨取四时洲上醉不妨三日一花开
　　荐福茶烟
　　晴霏冉冉上松枝莫莫堂中茗事迟欲访赵州消午困趂渠蟹眼未生时
　　新桥酒斾
　　桥边窓户小家楼新钓鱼肥酒旋篘可是东风能唤客青帘舞过栁梢头
　　江城暮角
　　城头三弄夕烟横城上戎衣寝不惊四十年来无战鬭梅花吹入太平声
　　芝峤晴云
　　千仭屏罳杳霭中晴霏朝暮乍青红遥知郁郁纷纷处下有先秦白发翁
　　五言近体
　　遣兴
　　已拙治生理兼无用世才年年中酒过日日典衣囘寒食梨花落江南燕子来山深旧知少懐抱向谁开
　　与徐山玉
　　爱子眉垂白于余眼倍青眠云豫章榻呼月鹊湖亭世虑吾忘我天机影答形木兰枝上露香入太经
　　秋日有感
　　半生真逆旅万事等虚舟未老先成懒虽贫不解愁西风三日雨南楚十分秋闺妇为寒计篝灯葺裘
　　壮懐
　　登览心犹壮栖迟鬂易凋江山如有待嵗月不相饶匹马观嵩岳扁舟听海潮兹逰终有遂办取一裘貂
　　风雨
　　风雨春强半莺花日许长诗添子美瘦酒减次公狂客欲巾车去余方蜡屐忙相防一笑别江上又斜阳
　　宿慈云庵懐梅山
　　慈云樽酒地囘首辍邻舂水壊车行道云迷手植松百年嗟我后四海念谁从风雨春归夜还闻景徳钟
　　赠郑尉畊岩
　　岩栖今郑老市隠旧梅仙世隔青衫梦诗凋白髪年故山三迳草乐土一衰烟应笑清湾叟当时问北船
　　悼所乘紫骝
　　共诧追风健何虞历块伤世非无骏逸我独念驯良短防城边月枯萁埜枥霜旧逰堪一嘅心媿敝帷藏
　　操氏晚隠
　　能隠宁论晩谁知晚更宜渔竿谙渭石象奕老商芝骨健风霜耐心闲日月迟但烦多酿秫醉傲太平时
　　挽黄易安
　　芝麓开仙迹丹霞傍洞天竟随双剑化尚想一壶悬月浸鸣室云生种秫田泠泠华表语更俟后千年
　　冬日郊行
　　万窍声鸣镝云连色死灰羣鸦刺天去孤隼遇风囘木叶无可落梅花不肯开归来聊抱膝吾芋固堪煨
　　宿王存善江楼
　　晩出番君国夕眠王粲楼疎砧深巷雨残角古城秋邂逅成幽趣登临忆旧逰好将尘世眼长此对螺舟七言近体
　　徐松巢挽词
　　昌水番江虎座尊归来丹鼎煑云根莫嗟风落松无子自喜朝阳桐有孙易传一编了今古诗名千载重乾坤好将庭下黄花露招取南州高士魂
　　清明逰徐公墓下
　　格磔山禽破晓云青鞋裹湿上嶙峋清明寒食疎疎雨栁絮梨花淡淡春厐老山中逄上塜周家栢下见逰人三生曾挂延陵剑囘首人间隔几尘
　　杂兴四首寄芳洲
　　置酒荒台日未晡酒酣击缶自歌呼春从杜宇声中去寒到桐花开后无万里江山增感慨一年风雨减欢娱归来掩却柴门卧一迳残红防翠芜
　　世故年来阅已深万方覆却不惊心莫嫌叔夜未忘鍜自是渊明偶有琴衣食未妨依马磨文章何必衒鸡林人生留得青青鬂莫遣吴霜取次侵
　　倦坐聊分郑老氊忘言自守子云绕枝三匝违初志上树千囘忆少年早不自知穷有鬼吾今直以饮为仙故人识我机心淡逺寄黄庭内景篇
　　尘网栖栖三十秋青春背我已堪羞书留后世扬雄赏诗带前生杜甫愁隠去只须名谩记病来方始悟浮休明年定买舟如叶小住东风杜若洲
　　胡仁杰索旧作次韵
　　一囊自记平生梦反复防来笑复嚬老矣亷颇空善饭少之烛武不如人笔枯风雨千言疾眼烟云万态新我误已深君勿误古来技富得家贫
　　凝夜行大野湖中
　　湖海三生一念差扁舟夜夜舣芦花身经雁帛飞来地梦绕龙梭化处家溪语船头风力顺露明篷隙月痕斜若无织女支机石谁信河源八月槎
　　自燕南还金陵采石丁家洲次韵
　　六朝梦事阅千基底用吴肠作楚悲天地自应存予夺江山元不预兴衰曲怜商女新声唱文愧山灵旧日移第一层楼犹有酒不妨重和谪仙诗
　　布帆又过望夫峯今度南归喜得风犀炬已消余夕燐锦袍不朽照晴虹物繁稍见丰年象戍尽方知治世功五十年前翁记否只应江浪至今同
　　疏凿当年费五丁洲名犹足记江程梦松觉后海潮落化鹤归来沙月明万古文章无冺灭百年陵谷有迁更谁知鸥没鸥浮处听得朝阳老鳯鸣
　　过庐山下
　　白鸟双飞入镜奁千帆径度午风恬大姑波濯生尘袜五老云开卷雨帘梵呗仙音専地胜林霏野色挟秋严八年不见宫亭水小注清泠入砚蟾
　　挽黎芳洲
　　当年赤手夺青衫风引蓬莱碧海帆师道晩行文学事泽民空署法曹衔苔迷车马平生迹尘鎻诗筒旧日函莫恨芳洲秋色晚珑玉树总非凡
　　程昭伯示宗人宗野甲寅送别诗次韵
　　北去南来日月茫发毛雪白视荒荒不辞万里归舟晩坐愧诸公赠墨香老我无书上光范何人有酒博西凉无端昨夜松间梦犹逐飞云到帝乡
　　长江万里图
　　管城缩地亦仙才万里江天咫尺开逺树平芜连莽荡断桥危室枕崔嵬涛翻太古西山雪石蓄晴天滟滪雷忽见扁舟鸥鸟外年时征梦上心来
　　丙辰中秋晴景忆旧逰
　　忆从秋雁出天都飒飒西风两岸芦堂邑片帆潮外落博平斗酒水中沽当时万里劳归梦此夕空山笑故吾莫惜高歌酧节序桂香月色去年无
　　过梅山周公墓下
　　不到鹅塘又五年苍然宰相閟荒烟重哦天上招魂些三呌云间蜕骨仙步绕空山寻落叶恨无秋菊荐寒泉茫茫四海豪华尽囘首平生一嘅然
　　彭氏母百嵗二子八袠
　　彭铿之后仍多寿华蕚相辉两弟昆白髪百龄堂上母防衣五世眼中孙熙朝优老曾分帛宪使观风合表门惆怅平生懐菊意春晖无地报深恩
　　送齐庄叔入为仪曹掾并柬张梦臣国博马伯庸御史
　　儒衣持橐佐春官万里云霄入羽翰似子青衫鞭好着防予白首铗犹弹臯比日照先生座象角风生御史冠欲折梅花凭寄逺江南雪后北枝寒
　　次韵方山冯公见寄【方山年七十九矣居百丈山下】
　　晚学无成媿寡闻著书千载羡公勤天高谁识潜心苦地逺何由会面频雨入东湖青迤云开百丈碧嶙峋夜凉露坐哦佳句南极时时见老人
　　新堂甫完季弟仲文自别墅囘喜赋
　　兄弟离居十二霜天教嵗晚得同堂荆花再茂春逾好棣蕚相辉日正长七世衣冠防事在一门弓冶墨池香句吴友让传家乆共戒儿孙慎勿忘
　　登望湖山分韵香字
　　雨滞芳逰病更妨登危筋力喜犹强山光逺映须眉润春气浓熏杖屦香古庙灵衣新黼黻长松天籁旧宫商重楼昼鎻黄冠出却笑闲人有底忙
　　伯温如杭寄仇山村
　　周郎明日杭州去问讯山村安穏无我恨不乗溪上舸君当一访市边壶梦残东滙渔樵社思入西山烟雨图老去钓竿无着处他年还欲拂瑚
　　寄杨师文教授
　　想见东湖秋水碧苹花两岸白沤风舟横岛寺烟霏外人在宫墙树影中忽忆连床前日乐相携载酒几囘同祗今百里无消息湖海他年况转蓬
　　九日赴徐兰玉郭峯别墅之集追懐庚寅旧逰【兰玉号云壑松巢从弟也】
　　乌龙潭上一壶天囘首前逰五九年云壑新来成小隠松巢乆已化飞仙屋头泉入烧茶鼎谷口云生种穤田借得客床圆旧梦夜防虎啸不成眠
　　和徐君玉韵
　　高士锄云卜洛邱重阳宴集意绸缪凿开郭璞山前路占断番君国里秋携客登高兄弟倡题嵓纪胜姓名留退翁一笑烟霞表不负平生是此逰
　　上已日徐兰玉访予溪上赋赠
　　近来乆已却肥甘蔬笋萧然对客谈风雨空过一百六莺花又负几重三麦黄满地家家饭桑緑如云处处蚕何幸时平田里乐与君畊凿老江南【以上三首原集未载今得之鹊湖徐氏谱中特附入按月湾与松巢前后唱酬极多如和梅十絶又见之松巢漫稿内其他遗漏可知也至题巍石山有句云山作怒猊常吐雾石如渴骥欲吞江予犹见乡先达陈春台先生修邑志载入以为真得其状今皆畧而不传殊可惜也】
　　哭秋湖徐天麟
　　不见海棠巢上仙风蝉蜕骨已三年当时好客频投辖此日懐人欲絶弦春燕自归王谢宅夜虹谁覔米家船重来诗景元无恙岛雨湖烟共慨然
　　郭録判来板桥访余不值及余至则已行矣乃赋诗追送
　　我来君去如相避但恠落花流水香白日正堪文字饮青山似笑简书忙鸣驺道路春光晩啼鴂园林雨意长自是神交形迹外剡溪不见又何妨
　　登悠然阁懐南翁上官伯圭见和再次韵
　　悠然老子瀛洲客骑鹤一去三千秋斯人可与酩酊醉当时惜不逍遥逰霓裳一曲广寒梦弱水万里蓬莱舟公来何莫吾已老西风落日登兹楼
　　次杨妃菊韵
　　委地花钿散不収开元帝业渭东流三生云雾深宫晓一谪风霜老圃秋淡似倦妆浓似醉向疑凝笑背疑羞人间富贵空余臭篱落吹香正未休
　　次韵周鼎仲拙斋
　　茫茫宇宙一庐蜗人事无涯生有涯冷防世情穷百巧孰知天意故多乖骑牛春谷云生袂抱瓮晨畦月满懐屋角鸣鸠宫征足素琴何用八音谐
　　朱氏春晖堂
　　阿母童顔雪满簪防衣拜舞北堂深直期千嵗蟠桃实长抱三春寸草心山暖蝉鸣烟淡淡日长禽语树隂隂好将东野诗中意写入花前緑绮琴
　　彭忠烈锦袍銕扇落他姓孙公尹购得有诗次韵【原二首今録其一】
　　东归几日竟南迁苔没渝城万仭镌社稷已墟遗古庙英雄不死作飞仙空闻扇铁遮西日忍见袍花丽晩天犹有故家乔木在年年春緑照番川
　　题曹公元母苦节志
　　大家班妹贤无敌尚想初归世叔时风雨两髦泉下土乾坤一髪袴中儿丸熊日俟门闾大懐橘天留嵗月迟近代巴清犹立传可无人采栢舟诗
　　次苑知事秋日懐故园韵
　　红叶侵堦草映扉先生危坐了朝晖官清颇讶休文瘦义胜方知子夏肥且可一樽持郭索何须万里叹伊威芝山爽气年年好未觉徽之拄笏非
　　舘阁英才一网収泛红何事此来逰卧听疎雨鸣蝉晚愁对空江落木秋一片孤忠心北拱五更归梦水东流烦君小作三年住莫遣吾邦顔范羞
　　次杨仲东湖四景韵
　　滟滟湖光照市闉太平延祐十分春秋千影漾红妆靓凿落芳传緑酒新梦到防花曲江上人疑脩褉洛川濵祗今能话歌逰乐犹有姜堤白髪民
　　城中地隘暑偏多竞泛鸥沙百顷波萧寺晚凉风戛竹顔亭昼静雨鸣荷参差楚产供槃饤防妙吴音杂棹歌取千金湖上醉人间富贵易消磨
　　乆无人泛锦袍舟谁共湖天一片秋潮落石横迷古埭霜飞木落露浮洲雁声呌月来无尽菰米沉云散不収渔唱一声何处起有人懐古涕先流
　　访梅欲覔老逋家小国清寒力渐加雪意动时云罩树日痕薄处冻生花沙边鹘落飞戍骑箔下鱼跳【平声】集钓槎聊补番君风土记未须持向北人夸
　　彭济川挟医防升
　　白袍乌防小纶巾君是彭铿第几身肘后有方能却老眼前无药可医贫好将玉札丹砂手去防长干白下春若见故人询退叟为言心铁鬂如银







　　鄱阳五家集巻四
　　钦定四库全书
　　鄱阳五家集巻五
　　鄱阳史简编
　　元吴存乐庵遗稿二
　　五言古风
　　拟古
　　青青园中葵托根信云美夙承春风恩华叶光嶷嶷愿得羞王公顔色照筐篚道路阻且长终然不我以悠悠嵗年晩零落自此始独有太阳心不为霜雪死
　　楚国有佳人双蛾秀娟娟自倚容色好不复施朱铅举世非所偶窈窕谁为妍独抱松栢心坐阅桃李年盈盈东家妹绮罗照珠钿赋命固有定脉脉良自怜
　　二月望日
　　忽忽春已半我酒不得持今晨始无事出门草离离喧禽乐新霁羣动各以时居人亦有营驱牛向东菑我学叹迟暮今兹复来兹同舍笑谓我用此铅椠为当年不见察万世以俟谁明朝是社日且啜山中醨
　　次韵寄月磵
　　平湖湛初晴碧色照莲宇湖中舡子僧湖上蔬篮女遥知一堤栁风絮正飞舞安得携同袍清啸倚晴树关关幽鸟啼渺渺芳草暮唯应溪上人垂钓有深趣
　　晦日风雨
　　緼袍畅商音带素靡忧色大钧无私贫是事可容力唐风陋以卑结栁事袪辟退之谓知道亦复费行墨当年着原鬼晩受五穷责一时纵寓言千载殆兹惑因思穷达际今古鲜卓识闭关风雪中一笑堕吾帻
　　蹇驴
　　一驴蹇复蹇负我自有余我行东西郊不亟亦不徐日出寻我友日入息我庐防山或踯躅步月仍踌躇尔蹇吾不厌慎勿欺我癯权门汝弗售高驷非我须材力各有称分齐戒所逾引首忽长鸣似与我意俱呼童置緑隂报以一束刍
　　芜菁花
　　桃李春未动芜菁已煌煌我家溪上田百畆春风香春风日初晴蜂蝶纷如狂霏霏适此时翕翕理亦常一气畅旁礴万彚生辉光盛丽自有属鎻碎岂足当偶出红紫先遂擅一日塲儿童目前不复知众芳桃李终不言含情待熙阳南山有老栢终嵗常苍苍
　　答妇
　　我行桃未开我归笋成竹乆客欲何成苍苔绕吾屋书灯仍旧青客鬂非故緑妇亦笑我痴胡不舍句读老生方隐几起坐一捧腹方今圣明代四民各有属上者万钟荣下者一防足簪组吾弗任畊稼非所服手镘诚廼劳庶以功易粟卿言亦大好吾计固已熟百年须几何勿使两眉蹙妇笑更谓余新醅似堪漉
　　余穆如子自彊来访
　　脩篁防晴蔬凉思生午簟剥啄惊问谁玉雪明几砚故人有此子别乆欣乍见吾鬂能不凋昔丱今已弁而翁二十年交谊深缱绻居然乗风归每念脸欲旧防均梦境浮世一乗传传家见弓冶何用悲露电词章亦细事正用饱书传圣贤亦由人男子当虎变
　　题老圃生意巻
　　霜余日初晴腊后春欲动曳踪行我畦陈根拨残冻鳞鳞万甲緑已覆前日种孰知大钧仁坱圠无尽用一氊守酸寒菜把烦日送兹晨旅顔破意到氷百瓮区区田野心芹美亦思贡未敢语朝簪方酣万羊梦
　　霜钟琴
　　昔余北征年嵗晏霜满野江城起疎钟残月随瘦马此时诗有思倥偬不得写孰云舂容音殷殷君指下千年峄阳桐劲气种拱把斵之腹空洞宇宙寄潇洒中郎乆不作妙质谁识者君从何处得此物今代寡吾闻丰山鸣寒玉粲万瓦安得弦清商为我洗炎夏
　　许叔佀池上观萍寄徐山玉
　　蔌蔌池上雨离离雨中萍方聚若浮云忽散如流星永懐平生友雨翳山防防今我双履迹何由至其庭旧梦四十年松间两囊萤相从岂无时念此秋鬂零向来苍松色鬂毛与之青我鬂已如兹松下应有苓嵗晩携长镵一噉三千龄迂言以自慰勿遣傍人听
　　与许季蕃过梅花岩用松巢韵呈登庸
　　平生物外趣颇恨物累纒穷幽蹑巉嵓自笑老更儇苍崖腹空洞中疑蛰飞仙昔闻丹邱人曽赋小有天遗音在嵓谷殷殷闻风前是日霜气肃晴晖发春妍冥行石阁底忽射天光圆少林面壁相膝有芦芽穿浴丹某氏井种玉何人田初平去不归谁叱羣羊跧欲携小龙团来试玉窦泉安得呼诗翁操觚与周旋但恐石髓干欲食不下咽神清若有得笔弱何由宣嵓东有臯比讲舌天河悬玉树更可人氷雪不待湔岂无山中招纪此石上縁重来定何时一拂苍苔镌
　　周别驾载酒共赏张园芍药五言纪事
　　山深鴂初鸣春去芍药在二难此清逰羣彦复来防华颠一枝节徐步蹑飞盖孰知豪侠塲而有清净退行厨旣先驰清酤亦兼载枯篁戞宫征声若九霄佩此花蠒栗时正坐风雨晦相逄一何暮可喜亦可嘅主人未厌客更许他日再且尽樽中欢红芳不君待
　　次徐可玉天池韵
　　吾闻青羊砦上有蛟龙窠幽探已前期坐阅日月多筋力赖未衰自许善饭颇拟携钝毛锥徃就石上磨尚恐人迹稀传闻或多譌此山东南来奔涌如怒鼍未应千仭顶潴此一勺波朅来读君诗句法追涪皤谓此钟地灵信哉蓄天和想见烟霞表平眎星宿罗拂拭一枝藤逺兴生嵯峨白云傥来迎清风为前诃更约巢中仙箯舆重来过一潄天池泉三咏天池歌月明吹玉笙鹤舞应婆娑儿童顾我笑翁语多谈河欲对麋鹿眠芳草寻阳坡百年更余几此事堪蹉跎方今文运熙羣贤起岩阿吾徒此逰息不乐当如何
　　敬亭山懐谢
　　轻隂阁朝雨暖吹収春霾行行出西郊山气日已佳飞仙有灵迹凌云敞高斋不辞蹑丹梯宁论湿青鞋幽花旣窈窕新笑何喈喈尚恐林谷深下有虎与豺风骚千载人生晩不及偕悠悠寄孤吟日暮增深懐
　　赠写真朱梅癯
　　梅花蜕尘埃一癯傲氷雪孰能写其真山中有孤月今朝写老月梅花似多情月本无实相相逐梅花生梅香逺更清月色寒亦好共结无情交万古长不老
　　陈氏雨窓
　　窓前緑隂横窓下藓纹緑此时窓中人日永春睡足急雨从何来浩荡鸣我屋浪浪如建瓴衮衮似悬瀑余吟晩未断匏磬杂琴筑推窓看前峯云气正氛郁还坐更支颐妙趣那可独户外有履声炉中茗初熟
　　渊明归去来图
　　五斗轻敝屣吾腰重千金揺揺一叶舟载此无弦琴是非有万古不在昨与今易写彭泽兴难写东篱心题松溪巻【巻中如贡仲章仇山村皆余知已陈华仲宛陵士也因书系感】
　　仇池仙之癯吴语特高古贡公冠峩峩江左文中虎三年不通问俱作泉下土忽开松溪巻如对二君语亷蔺千载人凛凛鸾鹄举尘网朱丝弦欲拂为谁鼓陈三固无恙千里隔桐浦掩巻归松君梅花暮江雨
　　许氏竹外
　　翠屯一川云碧立万竿玉使身处其间咫尺不见竹何如居其外对此心肃肃如交众君子不谄亦不凟直以正吾邪清以医我俗乆而与之化不待三熏沐吾闻卫武公盛徳配猗緑千载犹可师为君赋淇澳
　　叶氏攀桂楼
　　天人何所居清虚广寒府桂树生其间根蟠万万古青冥不可梯芬菲君为取美人贻谋逺危搆天尺五斫之应不难姮娥已心许金婆夜夜明金粟年年吐珍重法喜孙更砺西河斧
　　七言古风
　　秋社
　　江南太平重秋报村东村西田鼓閙嵗无旱溢国无兵露积千仓烟万灶予时童丱未忧翁岂忧无酒可治聋那知回首二十载半间社屋苍苔封低头自读元祐史麟趾深仁浃肌髓一匙社饭千古悲后园秋雨号狐狸新安王仲仪访余不值又来浮梁得防纵防数日而别
　　淛江秋涛蓟门雪南北与君同一辙归来相望两青灯韲瓮嚼酸氷作屑我泛双溪访旧逰菡萏香销雨声絶此时君从芝山来两袂冷风洗烦热一朝邂逅论三载如寐得醒饥得啜浮梁近郭多佛屋处处煮茶憩清樾寳积山前潄玉亭尚想金山广长舌金鳌穏处珤珠楼飞檐倒影蛟龙穴恨不清秋此倚防下看玻瓈浴明月此邦文物承平旧竹立衣冠锵佩玦春风沂上更超然干端坤倪见轩豁人生防难散苦易我意欲留君欲别钧天可闻不可谱天马难覊意飘忽雪泥聊复记飞鸿万叠青山照华发
　　次高彦文韵送王仲仪
　　剡溪文如下水舡天然之质无镵镌君如骏马不受鞭目光夹镜騣连钱信知文章有源委荷根为藕花为莲岂同俗学枯且涩刮毛背难成氊宣城古号山水国敬亭云气双溪烟晖太白旧吟处泠泠遗响留风泉扶舆清淑閟已乆明时之瑞宜多贤君才槃槃无不适不居玉堂当木天譬如良医蓄善药痿者可起痼可痊谁令臯比坐讲易清晨滴露朱自研笔端武库人诧杜腹中经笥谁嘲边古今文治春坱圠雨露未必荣枯偏豹文暂尔雾泽鸷翮一举青云连人言灵运易成佛自笑长房难得仙平生储书一千巻清湾之上屋数椽牛铎自谐欲谁赏石槃不透徒鑚坚朅来昌江与君遇适有词客来星川偶然再鼓余已竭竒絶七札君犹穿文章于道亦何有如君岂但工椠铅酒中真趣谅有得不妨更为醒者传
　　百马图
　　史称陆牧二百蹄此图所有今倍之人生得此不啻足安用千户封君为水暖沙明芳草软渴饮饥飡饱仍骄飞相逐怒相踶独树磨残午隂转想见开元汧渭闲未刻未烙天真完奚官三年一度贡龙防鳯臆归帝闲吾闻一鹗空百鸷百马羣中岂无骥凭谁唤起九方歅骊黄之外观其神
　　周别驾清明出逰阻雨分韵牧字
　　书生不带看花福忧乐隂晴手翻覆清明有约出郊逰旅枕梦回雨鸣屋贰车怜客开新宴佳酿浓倾不论斛纵令野迳踏残红得似虚亭赏新緑布韦接膝忘轩冕谈笑生风胜丝竹金鞍红粉杜陵诗欢意虽同终近俗百嵗清明各余几青春好醉流光速不看坐上病相如元是三生狂杜牧
　　赠画士
　　良工画骨不画肉俗士信耳不信目莫言画者世罕逄识者寥寥千载独叶公去后少真龙与可以来多赝竹珠入纬萧翻得煆宋人藏石夸为玉我年七十阅人多防笔和铅徒碌碌孰知吾邦有妙手墨光夜夜虹穿屋夙昔庐山有旧逰烦君写入鹅溪幅双剑峯前潄玉亭着我枯笻对晴瀑
　　毛鼎仲九日登榴峯望祀衢祖举先典也次韵
　　楚声多哀不忍和寒花满地西风作去家昔闻丁令威述祖今同谢康乐松楸目短烟重重豺獭心长天漠漠何年麦饭洒清明却话榴峯酒杯落
　　明皇倚杨妃菊为严氏赋
　　三郎玉雪真天人玉环酒面酣青春一声鼙鼓香梦破玉楼去作蓬莱身当年报国心自矢在地为枝愿连理返魂今见东篱花两两天然见秋蘂根同榦同色不同东枝粹白西枝红尚想霓旌下南苑衮翟同辇飘香风三生饱受繁华福甘与客星伴幽独凭谁为系防花铃莫遣防花怨麋鹿
　　陪芳洲逰百花洲
　　昨日今日风日妍东舍西舍桃李连有衣且典洲上醉无钱莫唤湖中船羣儿竹马走争道谁家纸鸢飞上天岂无长袖公莫舞共对青春非盛年
　　朱氏四虎图
　　两虎骄狞戏相囓膝攀膺气交作一虎危坐首独回一虎腾趋势如跃勿矜肉饱身自闲防当驱汝守九关一声怒啸崖谷裂北风猎猎枯梢寒
　　诗余
　　江淛贡院【水调歌头】
　　尺一九霄下华髪起江湖西风吹我衣袂八月过三吴十五西湖月色十八海门潮势此景世间无収入砚蜍滴供我笔头枯　七十幅五千字日方晡贝宫天网下罩何患有遗珠用我玉堂金马不用清泉白石真宰自乗除长啸吴山顶天濶鴈行疎
　　谢番丞荐举【满江红】
　　词赋凌云医不得家徒四壁俄又报槐花风急一天秋色老去乆忘炊黍梦兴来偶作乗槎客问当时鹗表属何人松防墨　人纵有垂天翼谁不待培风力但吹嘘到处扶揺咫尺倚我一枝壶叟杖为公三弄桓伊笛约相逄解佩换蒲萄长安陌
　　北上道别周明翁遇雪【水调歌头】
　　昨梦骑白鳯身到玉皇家晴开阊阖荡荡白书舞天葩堂上圭陈璧委堂下鹭班鹄侍整整复斜斜一笑未曾有两眼光华　朝来见庭中树玉槎牙马头怜我飞絮行色渺天涯想见燕山高处此际飘花如席万帐拥氊车谁信百花上江左有梅花
　　峨眉亭次韵【霜天晓角】
　　龙梭四壁风浪生寻尺却上危亭孤啸天无际水无极百年縁底急晩风牛背笛囘首故乡千里山一髪暮
　　江碧
　　高邮舟中【江城子】
　　酒炉饼舍带长沟过扬州又高邮逆浪流澌寸寸澁行舟北望神京天共逺何处是五云楼　昔年此地足戈矛转城陬屡囘头甓社湖中明月竟谁収欲问少年淮海士疎苇外起沙鸥
　　仪真次韵【满江红】
　　兴废荣枯终不改江山千古笑当日龙争虎战一丸淮土世乱分屯维重镇国亡守死无降旅到如今贡赋甲东南输天府　鸿与燕千帆度蝇与蚋千家聚有豪雄杜保风流张绪白髪宁忘挥麈兴青楼不是留琴处待明朝来问孝亷船乗风去
　　扬州【摸鱼儿】
　　笑风流少年杜牧如今双鬂成雪来寻荳蔻梢头梦二十四桥明月人事别把故国兴亡欲问无人説淮云万叠但雨外疎钟烟中断角到晓共鸣咽　芜城外几树西风落叶消磨多少豪杰平山堂上朝中措千载妙音几絶歌一阕怪水部梅花怪我心如銕才情未竭待跨鹤重来纒腰半解一奏玉笙彻
　　舟中九日次韵【沁园春】
　　万里南还临江一笑吾道沧洲筭生来骨相不堪蝉冕带来分定只合羊裘薄酒胜茶晩餐当肉六印何如二顷谋人间事看蜃楼城郭蚁穴公侯　舟中此日风流一酌黄花散百忧甚东篱县令归田自得西江工部恋阙多愁出处虽殊襟懐畧似光熖文章万古留聊记取待他时话旧八极神防
　　春兴【木兰花慢】
　　问东君识我应怪我鬂将华甚破防蹇驴清明无酒寒食无家东风緑芜千里怕登楼归思渺天涯烟外一双燕子雨中半树梨花　日长孤舘小窓纱新火试团茶想明月湾头家家笋蕨井井桑麻年华不饶倦客早青梅如豆栁藏鸦欲逐梦魂归去客窓一夜鸣蛙
　　春梦【防绛唇】
　　多事春风年年緑遍江南草罗裙色好莫把相如恼梦入瑶台搔背麻姑爪还惊觉杜鹃啼早一夜相思老
　　春归【朝中措】
　　蜂脾蜜满燕成窠春事已无多风景付渠啼鴂客情还我烟莎　春来风雨春归风雨春竟如何输与前溪醉叟红云波上渔歌
　　春闺送别【浣溪沙】
　　花满离筵酒满瓶摘花未语泪先零杯行教醉莫教醒今夜酴醿连理枕明朝栁絮短长亭一般杜宇两般
　　听
　　清明夜与芳洲话旧【木兰花幔】
　　又清明寒食淡孤舘郁无憀正杜宇催春桐花送冷门巷萧条芳洲老仙来下粲黄冠翠佩琼瑶两客清谈未了三更风雨潇潇　青云妙士早相招同泛淛江潮防眼阅青徐气横燕赵天路逍遥明年此时何处定软红道上玉骢骄万里江南归梦青灯还忆今宵
　　禊日禁酤【八声甘州】
　　甚无情一信楝花风卷尽市帘青对楼台寂寂管弦悄悄烟雨冥冥屋角提壶笑我不上五峯亭此日流觞节宜醉宜醒　説与渠仆知否正门讥太白巷诟刘伶网丝沉玉荦藓晕入银瓶右将军兰亭诗序尽风流千载事须停西窓下焚香昼永一巻茶经
　　秋水泛舟【水龙吟】
　　陶公三尺渔梭十年来藓枯尘壁无端夜半风雷入梦晓痕犹湿起唤兰桡荻花荡漾粘天晴碧望芝云一防烂银盆里青螺眼中堪识　独倚枕床清啸看千帆霎时风力孤篷穏系钓车幔巻緑杨汀侧逺树如烟飞鸥如雪暮愁如织倩何人小拂朱弦写入一江秋色
　　督军湖观竞渡【水龙吟】
　　平湖暮色冥蒙雷风唤起双龙舞吸干彭蠡须臾噀作一川烟雨汉女霓旌湘妃翠盖冯夷鼍鼓想祝融指挥涛奔浪卷来赴世间端午　此地番君旧境问当年军容何许垂杨断岸几囘想像水犀潮弩风景依然英雄逺矣悠悠汉楚笑邦人只记饭筒纒防汨罗懐古
　　春雨连日【踏莎行】
　　夜溜瓶悬朝隂墨鎻一年桃李糊涂过欲留晴赏待清明晴时只恐清明蹉　倚杖孤吟焚香黙坐春衫莫把春泥汚慿谁有爪似麻姑明朝为擘浮云破
　　九日会周南翁于溪上【摸鱼儿】
　　问篱边黄花开否瓮头新酒篘未故人有约酬佳节一幅锦云先坠凝莫睇正溪上西风飒飒吹凉袂行人笑指大似渊明吟诗吻燥忍待白衣至　曾报与松下巢居居士应来别墅同醉三人对月歌还舞千载重阳竒事何况是青云士京华冉冉催征骑吾侪耄矣愿强健年年茱萸在手分寄五千里
　　阅周南翁所藏书画惜其迂懐雅好因泣下不自禁漫赋【蝶恋花】
　　傀儡塲中青紫楦纵有神丹俗骨无由换可惜米颠苏内翰风标何逺年何短　此日闲窓开寳玩想见江船当日晴虹贯銕石吴肠还易断风吹老泪春衫满
　　落梅【水龙吟】
　　无端梦醉西湖杨花扑帐春云热朝来问讯墙隂玉树霏霏香屑粘竹如斑防衣如唾穿帘如蝶甚儿童惊怪东风几日消不尽苍苔雪　莫恨玉妃浑老半面妆风流仍絶多情应有洛濵解佩江中捐玦消得几番荒烟疎雨冷云残月倩何人报与广平渠不解心如铁
　　赋潮【摸鱼儿】
　　定何人鞭蛟笞蜃尽驱山石填海海波坌涌三千丈蓬峤落翻鳌背天昼晦似睢水扬沙汉楚三军溃东皇翠盖遣海若揺旌冯夷击鼓彷佛一时防　初发处练白海门如带须臾雪岭天界朝生暮落何时了几度越成吴坏君莫怪这莫有至人呼吸乾坤外白鸥自在待日落潮平逰人归尽飞过富阳濑
　　雪次韵【水龙吟】
　　一天云似穹庐山川惨淡还非旧兴来欲唤羸童瘦马寻梅陇首有客遮留左援苏二右招欧九问聚星堂上当年白战还更许追踪否　却拥重裘深坐看飞花乍无还有老来拈笔不禁清冻频呵手想见南山少年射虎臂鹰牵狗暮归来脱防销金帐里饮羊羔酒
　　寿族父瑞堂【水龙吟其日惊蛰】
　　今朝蛰户初开一声雷唤苍龙起吾宗仙猛当年乗此遨逰人世玉颊银须胡麻饭饱九霞觞醉爱青青门外万丝杨栁都撚作长生缕　七十三年闲眼阅人间几多兴衰酸醎嚼破如今翻觉淡中有味总把余年栽松长竹种兰培桂待与翁同看上元甲子太平春霁
　　寿松巢次韵【最高楼】
　　南州士人品角番川春动九霞筵臯比早志青云上角巾晩傲白云边喜诸孙兰洒洒玉娟娟　笑七十曲江欢未足笑七十金城闲未得吾一壑可忘年金丹九转来云鹤玉琴三叠和风蝉报君知巢上老海棠仙
　　迎周明翁治中【锦堂春】
　　万里槎浮碧汉十年鹄立红云龙墀乞得故乡身风月许平分　魏国归时已老防稽仕日犹贫世间无此锦堂春富贵少年人
　　送周君崇録判【摸鱼儿】
　　澹津桥两池春水多情偏写人影氷姿玉质梅花骨谁似此君清整秋兔頴似百錬吴钩气挟风霜冷光铓烱烱但小试神锋蛟奔蜃走彭蠡湛千顷　芝山下三世甘棠旧境春风重緑相映缇屏画防声华接还羡紏曹名盛风力劲想御此泠然径上蓬莱顶城烟楚暝怕别后懐人登楼无奈天濶暮江永
　　送余干教邓觉非归吴【水龙吟】
　　琵琶亭下春波滔滔流入三吴去东风也似无情不约木兰舟住中有仙翁苎衫乌防笔床谈麈道越乡虽好昨非今是终不似归来赋　想见莓苔三尺玉琴清杏梢初雨青青衿佩童参冠伍徘徊江暮我意尤长公行不顾一声柔橹趂轻风径上蓬莱顶去天尺五【音领顶颠也】
　　饯张巡检【百字令】
　　芝山南畔听将军鼓角暮烟朝雨渺渺番湖三百里四面封疆皆水葭苇烽沉鲜鲵波静人在渔樵里封留千户渠家代有人矣　正好缓带轻裘吟诗横槊五破梅花蘂谁报莱衣春不待匹马戴星而起细栁营寒甘棠隂在万口称才美祥琴何日玉堂直上天咫
　　代赠医者葛道夫【水调歌头】
　　欲问长生药勾漏有丹砂祗今医国妙手还属葛仙家出入神圣工巧操纵温凉寒热功用妙无涯谈笑起沉痼阖郡万人夸　又何必神楼散紫荷车火攻更是上防一灼补千瑕使子声流梁楚使子名齐和缓当代更谁加金帛何足报吾笔解生花
　　代送路同知罢归【水调歌头宣城作】
　　兵卫森画防皂盖映朱轓平分一郡风月家世旧衣冠数日春风着物一夜秋霜满野六月宛陵寒只有双溪水照见寸心丹　公好似片云起敬亭山悠悠漾漾等闲飞去又飞还笑问无心出岫何似从龙天上为雨遍人寰输与敬亭老趺坐静中看
　　祭文
　　祭徐松巢
　　昔栁子厚之祭吕化光欧阳公之祭尹师鲁皆其平生莫逆之交而言辞吐出其肺腑盖学莫乐于同好之相求交莫深于知已之相与故钟子死而伯牙絶其高山流水之弦郢人亡而匠石辍其听风斵垩之斧呜呼巢君人中之麟文中之虎金石击撞云雾吞吐万牛不能囘其翰墨之锋三峡不足供其清谈之麈其萧散也以风月为朋徒其旷达也以天地为逆旅发为诗章用意深苦故山村仇公爱君之气清养吾李公赏君之调古他时景文【汤】访君于山中如太邱之过朗陵后来南翁【周】诧君于中朝如正平之称文举君有美玉匵而弗贾宁疏食瓢饮浩然于林泉不以角巾羽扇防汚于尘土虽一世之知音者稀而君亦眼空四海羞碌碌而不数虽君之抱负不得展其轮囷而君之文章终不与草木而俱腐嗟我与君弱冠相伍七年青灯饱听松雨声之相应如伯埙而仲箎气之相合如阳律而隂吕虽人事好乖中年多离阔之梦而交情不渝山川无逺近之阻初余与君与时龃龉惟芳洲翁以二妙许或者议其即且之甘带鸱鸮之嗜防然使其身亨而志汚亦胜士之所不取前二十年诗筒缕缕二翁招余以早归结一庵而逰处余坐于贫竟负斯语奈何古人千里鸡黍呜呼君与芳洲逍遥帝所我独世间能不凄楚嗟故知之已空谅乆生而何补倘宿縁之未尽尚来世之同侣君能饮乎我酒维醹明月西山白云一坞



　　鄱阳五家集巻五
　　钦定四库全书
　　鄱阳五家集巻六
　　鄱阳史简编
　　元徐瑞松巢漫稿一
　　公讳瑞字山玉松巢其号也十二世祖讳人元于唐贞元十八年官河南都运使防昌五年兼九州都漕运使秩因平黄巢乱特拜符命开藩于饶子孙遂居饶之慈孝坊八世祖讳立道于宋神宗熈寜二年率家迁鹊湖世为鹊湖望族大父云岩公与叔祖东緑皆善诗叔洁山居士偕公弟可玉宗玉公从弟楚玉兰玉皆有文才次第任散官公每有诗句寄怀及诸弟宦归各营别墅极泉池之胜公咏棣其中时与芳洲黎廷瑞月湾吴存山村仇逺景文汤琛及板桥周南翁竹南许季蕃友善而月湾芳洲二公里闾密迩书筒邮致辄申山中之约或至嵗暮犹防蹇相过从焉公生于宋寳祐甲寅十二月咸淳间曽如杭应举不第遂以科举之习功名之念夺人清思不复认以为真曾作自省诗今以家传所载考之盖伤宋之亡于帝昺也迨元延祐丁已以公经明行修推为本邑书院山长未几归隠于家巢居松下花晨月夕随所赋逐年笔记之时来郡城则与三五诗友觥筹交错于东湖芝山之间更相唱和亦无虚日所着则松巢漫稿卒年七十一吴月湾致语曰善人已矣空留千百年番水之名后世知之当在数十巻松巢之稿其见重于当时如此后许竹南有怀诗云江北江南老弟昆三生文防几评论蚤知倾盖头俱白悔不连床话共温洲没艸枯芳士歇巢倾鹤去故枝存至今惟有湾头月照我溪南水竹村竹南之意使俱曰公与黎吴皆鼎峙一时也公侄孜字仲予一字子文号仰山元大徳十年丙午以明经学术冠于乡闾值国季设科取士之制荒仅受浮梁教授善诗律末年转徙流离备尝艰苦洪武二年已酉卒着有集闻前叅议义城刘公莘为之序月湾后人吴南夀读其诗慨然感赋曰仰山倐尔游仙去遗稿亲题墨色浓辽海无踪回老鹤雪泥留迹忆飞鸿半生逰宦心多苦十载流离意愈工为嘱锦囊好封袭明时太史防观风予止见其避乱诸什而瞻乌爰止之情与固守清贫之槩已大可见矣意其绍闻于家学者有自来乎是因得连类而及之
　　五言絶句
　　义合寺二首
　　峭壁空翠湿幽林烟霏清峯巅忽长啸疑是孙登声枯根绊老石槁叶填古迳四山悄无人铿然一声磬
　　寻幽
　　寻幽乌石谷曵杖白云冈野烧半空赤西风万叶黄
　　已丑正月二日入山中题岩石二首
　　一掬岩下水不满数寸深当其伏坎时已有东注心我访桃源人桃源在何处世上无桃源何必移家去余自入山距出山五十五日竹屋青灯山隂杖屦防其痴不了事矣随所赋録之得二十首庚寅入山
　　石浪啮我足山雨湿我衣冥行果为谁笑抚桄榔枝
　　解包
　　投装即虚馆檐溜犹浪浪主人眼为青炽薪燎衣裳
　　看云
　　蒙蒙穿石罅片片宿檐端如示变防相时出复时还
　　对雪
　　晃晃纸窓明簌簌时闻落出戸欲寻诗瘦驴双耳卓
　　听雨
　　疎声连永夜寒意薄唫身惆怅三生梦彭城古木春
　　听泉
　　出山静而清遇石何不平谁能携素琴为我写此声
　　听箫
　　鸣鸣传素恨渺渺起新愁台空凤已去楚山千顷秋
　　听笛
　　有客携笛来一声山石裂老子据胡床东峯方吐月
　　论诗
　　大雅久寂寥落落为谁语我欲友古人叅到无言处
　　煑茶
　　枯樵生活火清瀑荐灵芽且赏此味永从渠客未嘉
　　兰
　　緑叶映芳防贞姿在空谷纷纷世人同寂寂君子独
　　老梅
　　枯根寄断崖槎牙老风雪疎花如髙人敛袵不敢折
　　苦菜
　　采苦南山下载咏采苦诗舍防复舍防此味人得知
　　芹
　　离离生涧底薇蕨敢雁行人皆美其羮我独采其芳
　　刘郎菜
　　天台采药客此地菜留名流水年年恨春风嵗嵗生
　　黄精
　　东风抽灵芽厚土长黄玉我欲勤服食从此长辟谷
　　鹰爪菜
　　何人品小草乃以鹰爪名吾舌安用且得吾眼明【山中人云能明眼】
　　蒲花
　　緑穟糁轻黄随风堕霏屑富贵未足道看取十二节
　　石洼
　　飞泉所舂撞悬崖偶成窽信似太山溜吾欲铭其坎
　　出山
　　坐觉日月长还疑宇宙隘长啸出山来如在太虚外
　　用仲退韵奉寄三首
　　怀人耿青灯兀兀香事已梦绕明月湾水清见石底与君外形骸更自离言说此聚虽难常此意终不别约畧古堰西坡陀山外路相从十二年迎送几来去
　　大德二年戊戌正月梅始花
　　老树氷霜晩孤花天地心翛然怀逺韵相对意弥深已亥重九夜归篝灯独酌因思乙未嵗是日陪余敬可携赵定庵马寜卿王叔文云隠二三道伴登芝山驻接仙亭蔬盘果食清谈竟日今诸道萍散而敬可九原不可作对酒凄然殆无以为怀也
　　重阳当痛饮对酒更生悲惆怅芝山梦死生俱别离
　　书芳洲题长江万里图诗后
　　万里朝宗势其源可滥觞从来不在险画里论兴亾庚子九月十四日陪芳洲观山中泉石次韵
　　问酒竹篱深寻诗土花碧石上更盘桓长啸情何极
　　书壁【辛丑】
　　佳木交穉緑小阁掩春深唯有山西叟相看识此心
　　夜坐与刘信翁清谈
　　清坐不知疲相对防宾主他年记此夜青灯听疎雨
　　十一月十五山行见梅一枝【丁未】
　　老树千年意枯槎一防春相逢惊别久竚立重凝神周徳言游小庐山观余壁间诗次韵示教走笔奉谢【壬子皇庆元年】
　　美人尘外姿胸次澹孤清空堂语三日隠隠金石声兰茗寻旧题媿我昔好迳妙语为湔袚清越泗滨磬
　　舟行即景【丁已】
　　江流千丈碧崖树一枝红临眺延縁久扁舟我欲东
　　宿常山
　　小楼临水际一塔出林端为报山僧喜无劳问数滩【有僧同舟每舟上一滩必计之自桐江至常山歴滩百余】
　　灯影照白髪清酤浣旅顔半生堪一笑四度宿常山
　　秋怀二首【巳未】
　　细雨沾庭湿惊风入袖寒黄花有佳色独自倚防看门巷鸣干叶阶除吟候虫幽怀不可奈丝雨更蒙蒙
　　夜坐
　　文室四壁静孤灯永夜明蒲团清坐穏檐铁两三声六言絶句
　　夏日六首【巳亥】
　　屋上小山丛桂门前緑水芙蕖问事唯唯否否逢人睢睢盱盱
　　客散幽庭鸟集日长髙树蝉嘶有士怀戴安道无人铸钟子期
　　世眼看朱成碧人情覆翻云寜甘头责子羽莫教腹负将军
　　偶自栖迟偃仰谁无歴落嵚﨑两刖足见美玉九折臂为良医
　　我生尚友千载不愿争名一时闭门冩范滂传饱饭和渊明诗
　　宇宙千年遗事江山几段闲情一笑无人领畧杖藜竹外徐行
　　六言四首【庚子】
　　脚下行万里路胸中贮千巻书到底只供一笑屋乌何似除胥
　　畜耳何如畜眼观人孰与观頥逺道纷纷飞鞚深山有客争棋
　　悟得字中有笔却参画外无诗今人见谓痴絶异世神交特竒
　　隠几反观唯我出门与语者谁饮酒止酒俱达借书还书一痴
　　故夏与南翁徃来里社共听松风盘旋久之欲作数语不果近日偶至其下怅然兴怀追赋六言一首【辛丑】
　　夜语连床未了村醪时复一钟不怕石头路滑要听古社松风
　　送医士方存方归弋阳【癸丑】
　　俗子纷纷束阁此客亹亹逼人未论探丸起死壶中刀匕通神
　　桔梗时而为帝昌阳或笑引年无用乃知有用妙处当是不传
　　但识身中大药不须肘后竒方我欲与君谈此暑途行计何忙
　　七言絶句
　　偶题
　　曽驻金华傲紫烟偶来此地了尘縁春风白石冈头路虚老松花过一年
　　舟行书感【壬午】
　　断崖斗絶小舟行烟树崔嵬草一汀宛是钓台台下路杨梅芦橘正青青【余甲戌三月登钓台杨梅芦橘青青两山间】
　　东溪舟中呈石斋【癸未】
　　两山盘屈水中分紫翠深深日欲曛孤枕短蓬唫梦晓一莺啼破半溪云
　　东湖枕上
　　云边假息竹方床天地诗翁一枕凉杳杳磬声清入梦上方老衲起烧香
　　丙戌除夜泊舟东湖用白石归苕溪韵书怀
　　客梦朦胧酒力销梨云漠漠路迢迢醒来便欲寻春去杨柳江南十五桥
　　空山嵗晚足堪娱残雪千峯水半湖明发临风想诸弟共扶白髪进屠苏
　　出山归隠计无成舟泊菰丛胶断氷记取东湖风雪夜青荧一防隔林灯
　　津亭空树集饥鸦望断孤云是我家暮角吹寒风渐落自呼斗酒对梅花
　　一巻隂符偶自随奴星解事亦防归参横斗转唫魂瘦愁絶寒梢两緑衣
　　城郭人家饯嵗寒裁红剪翠馔春盘湖滨老圃无时态绕屋畦蔬向晓看
　　隔岸重门笑语微揺揺烛影飐帘衣翠环玉指箜篌梦尚识轻舟天际归
　　劳生可笑类原蚕世路羊肠更熟谙自古诗人例如此咸阳客舎老青衫
　　归抚苍松笑一场誓无滋味博西凉春风烂熳春云热酿取松花一瓮香
　　封侯几见梦魂销千万徒劳重压腰只待区中縁了尽携家采药住中条
　　丁亥正月二日自东湖泛舟归鹊湖
　　贳酒张帆古渡头半篙新水送归舟梅花惜我漂零久一片飞香入柁楼
　　正月晦日泛舟诣东湖兴尽而返戏作
　　古渡开帆破暮烟平明回棹浪鸣舷可怜烟东湖兴絶似山隂雪夜舡
　　小斋前老梅至二月半花犹未落余香最可爱
　　瘦树枯枝藓晕青嫩寒清晓雨冥冥道人不管花开落独爱残香绕砚屏
　　读苏黄集【戊子】
　　边人争问大苏集仙官解作太史书当时同朝人欲杀所能者天信不虚
　　书怀五首
　　伊优肮脏子自择籧篨戚施我不能试看洛阳红紫国何如空谷一枯藤
　　朱云岂是丞相吏子房偶作帝者师去就谁能明此道西风落木鬂成丝
　　文章意造乃天趣学竒学澁为谁妍皮毛落尽真实在千载谁续鹍鸡弦
　　曹刘沈谢易摸索杨王卢骆哂未休眼底轮囷能有几蛛丝尘网百尺楼
　　枯桐三尺寄古意悬崖夜半鸣风泉广陵散曲世不传五柳先生更无弦
　　秋晚对牵牛花怀友
　　蘸碧轻绡一捻垂蜿蜒细蔓满枯篱晓来风露深深巷记得相看覔句时
　　嵗戊子听雨山中枕上赋小诗云竹屋浪浪急雨鸣道人睡美梦魂清恍然身在庐山下夜半飞泉落涧声庚寅秋晚结茅郭仙峯之下东偏断壑飞泉接竹注之窓外以便汲取夜听泉声凄然有感赋诗云窓前断壑落飞泉絶似髙檐晓溜悬忽忆故山听雨梦绳床孤坐不成眠今年复归山独卧小斋夜半雨至檐溜浪浪梦中恍然山间茅屋之下泉声不絶不知吾身之在此也觉而悲感不已赋此自解壬辰五月卄八夜也
　　听泉听雨不须悲声本无情我自痴梦觉不同均是梦寂然妙在不闻时
　　偶防甆鼎煑芽茶可玉弟以云松吟藁至且啜且哦就成小絶并以巻锦
　　活火枯撨煑露芽瓢盂颠倒岸乌纱君诗味永加严苦可恨山中客未嘉
　　甲午夏日读尔雅有感
　　梁间客燕一采芑韝上饥鹰肉不肥爱杀前溪双属玉羽毛如雪背人飞
　　丙申二月既望仲退再来山中意行谈旧送别怅望寄两絶句其一云别君乌石冈头路一树梨花照晩烟摠是旧来携手处东风回首十三年其二云入山不逺六七里老我应行千百回昨日与君谈未了今朝防蹇又重来读之黯然次韵用谢
　　东风满眼皆陈迹老树荒园更断烟今昔相看只如此但痛饮过年年
　　梦中几度寻安道也似当年泛剡回可是山中縁未断又从云外寄诗来
　　程明大送枸杞数本侑以古诗两絶奉谢【丁酉】
　　故人念我忍饥坐送我灵苗意甚勤便作深根千嵗计云间要听吠狺狺
　　坡翁尚感黄柑意杜老深知菜把恩此意世间寥落久自哦诗句绕荒园
　　书壁
　　爱山日凭西楼角听雨长来破寺中可恨无人同此味绕檐疎竹鸟呼风【林父轩云听雨是人生如意事听雨须山寺破屋中】
　　寻梅十首【戊戌　并附録吴月湾拾遗稿次韵山中寻梅十絶】
　　去年氷雪梅开晚立春半月始见花只今至后未五日南枝已破两三丫
　　种梅山中十七载出山十年思此花梅花见人应潦倒令人憔悴笔生丫
　　氷溪冻合路迢迢雪片疎疎着地消幽香袭人无覔处信歩行过独树桥
　　想是幽人唫绕树氷枝滴沥旧防消几回梦赴山中约古堰西边雪压桥
　　山中峭壁孤絶处瘦树独立殊风标我行矫首坐叹息正似髙人不可招
　　山中之人有巢氏山中之树枝犹标自携一壶醉太古雪月相从不待招
　　石梁溪上鸳鸯树昔年樵斧摧为薪诗翁赋诗慰不遇险语至今惊鬼神【嵗戊寅余与芳洲翁意行见之翁赋长句见集中今廿一年矣】昔人絶叹杀风景以鹤为炙松为薪梅花何罪厄斤斧烦君为语主枝神
　　墙东一株苍藓身故人手斸山中云封植敢忘角弓赋每到花开如见君【吾家墙东矮梅壬午仲退手植】
　　东南西北梦中身几愧乌山石上云顾谓梅花不如汝托根常得伴巢君
　　首阳食薇千古瘦商山茹芝絶世清谁能嚼花卧空谷一物不向胸中横
　　正将丘壑傲富贵坐使羣芳让独清江路野桥供俗眼何如幽谷一枝横
　　项里苔梅妙天下蜀花梅龙天下无放翁诗酒白石笛二老风流不可摹
　　骚人不死元水解化作氷魂瘦欲无三叠离骚招不得水滨疎影君为摹
　　种性还如赋苦笋趣味一似传氷壶持此问梅翻絶倒荔支瑶柱有同无
　　暮年拟种梅千树花下清歌酒百壶畧计此生非过分不知造物肯从无
　　烟芜牧笛不胜哀梦绕西湖几百回应是诗人有余恨断桥流水为谁开
　　扁舟欲向西湖去复作稽山载酒回和靖已仙贺老死梅花见说不曽开
　　十亩荒园野水边尽栽梅树不论钱珍重木瓢任真率年年携此醉花前
　　巢中髙士湾头客日赋梅花无一钱八百斛椒钗十二不堪持到此花前
　　九月廿五夜小雨成雪【巳亥】
　　秋来多病怯新寒香冷衣篝梦易残夜半忽惊风雨恶开门雪已满前山
　　寄芳洲先生【庚子】
　　山中二十三年约今日寻诗始得来举瓢酌水为君夀从此登临嵗一回
　　周郎折简应难致退叟髙骞招不来石上留题有神防不教雨渍长苍苔
　　时人近日多轻士造物从来亦忌名只有青山无世态与君一见若平生
　　官衘雅似何水部文学老于元道州如此身名应贵重世间清浊易同流
　　生来道义胜纷华晩抱遗经学种犹有爱山心不厌时时幽梦到烟霞
　　雪中夜坐杂咏十首
　　数间老屋云松下半亩方塘水竹村先生观化耿独坐不觉寒深雪塞门
　　檐头风鉄响铮铮檐外浪浪槁叶鸣别有宫商人未识一炉活火聴瓶笙
　　读书声歇茶初熟古鼎香销诗未成起唤欧苏索白战天髙海濶不胜情
　　古人何者是不朽举世何人善打乖摠是流连光景处天分幽事属吾侪
　　文章有皮有骨髓欲参此语如参禅我从诸老得印可妙处可悟不可传
　　古人骨烂心犹在欲观古人观其心我读古书防寝食去之千载一如今
　　何人求死不得死有士欲生而舍生谁谓古今人品异要于出处自权衡
　　谷粟桑麻里俗淳农谈竟夕意弥真半壶浊酒陶陶醉便是羲皇以上人
　　絶怜山北松间寺门迳漫漫雪作堆衲僧定起夜将半自拨寒炉分芋魁
　　看梅不睡非愁夜对酒髙谈别是春水北山南清兴发迟明踏雪度烟津
　　二月望暂寓山中感旧【辛丑】
　　出山两足涴尘土几夜梦听山中泉行到向来结茆处瘦藤枯树仍风烟
　　茆茨髙下倚苍石畧约参差跨碧流白髪前坡两翁媪相逢漫说十春秋
　　野花緑水红香动石壁晴霞倒影竒好句诗人曽拾得重来絶笑剑防痴【仲退丙戌观山有云微波荡晴墩倒影动悬壁】
　　石臼凝泉莹似氷山椒云气起如蒸小溪流出桃花片我欲穷源客不能
　　病疟新差仲退折梅一枝冐雪跨驴访我松下且赋诗一首次韵以谢臈月廿八日也
　　破雪折梅相料理要将春信报新年独跨瘦驴披鹤更于何处覔神仙
　　臈月廿九日芳洲寄緑蕚梅一枝诗二首次韵为谢
　　故人雪里寄梅花妙句清寒逼齿牙睡起病随残臈去坐看神水长金华
　　鹤背从来不载钱老梅风雪是防年春风若肯留相待定趂湾头水上舡【仲退有泛舟往见之约】
　　挽李思宣【壬寅三首録其一】
　　芝山携酒诗犹在芹泮横经梦已空箧底更藏书数纸不堪和泪对秋风
　　次韵谢拙逸见寄【癸卯二首録一】
　　鱼雁迢迢不一书寻真岂为出无驴去年偶误梅花约心密何须泥迹疎
　　与弋阳徐觉民主簿
　　昔年熟看灵山面常怪寳气充其间此行乃与公相识不负平生识此山
　　文章政事本一贯道在从教俗论哗为问匆匆赴期防何如骑马看烟霞【觉民见任处州遂昌簿因讼省委修造上清宫】
　　向来自许千年鹤老去真成六日蟾且喜宗盟今日合归程不惜为公淹
　　送从弟兰玉视牍柳州【时大徳七年三首録二三】
　　柳侯种柳柳江边嵗嵗春风嵗嵗妍若访韩碑寻柳庙为持菊蘂荐寒泉
　　折花呼酒醉南楼草草三年一笑留今日要游难似旧玉钗占喜白云秋
　　再用韵送谢拙逸
　　久悟看山胜看书梦中犹爱倒骑驴武夷夙有烟霞侣目断晴云雁影疎
　　辟俗寻常昼掩门弄丸聊复了朝昬折梅且寄春风信终待相逢慰渴魂
　　马天心逺游而归椎髻变而巾帻防衣变而逢掖名字号俱变书亦学顔作三诗寄之【甲辰原三首録其一其三】
　　纸上磊落太师字行间突兀晏名斯人变幻不可测卒然见之令人惊
　　风流千载贺知章晩嵗黄冠归故乡三岛烟霞镜湖月此意与之谁短长【马所居号三岛】
　　送马君采赴忠定书院教谕【乙已　原三首録其一其三】
　　吾乡湾头有明月照映空山草木寒颇怪近来光采变乃知珠徙上余千【马所居名珠湾】
　　孤城上与白云齐唐宋诸人旧有题吊古不须深感慨但教残剩付归奚
　　赠别髙则山王叔浩【四首録三四】
　　采诗直须别具眼论人尤贵平其心莫重所闻轻所见四方岩穴有知音【则山常采诗四方】
　　孤洲兰蕋春风晩老树丝苓夜雨寒何日抱琴重过我焚香煑茗听君弹
　　题小斋壁【丁未】
　　卖药城南二十秋得钱取醉酒家楼近来不敢出山去怕有人呼韩伯休
　　题邓梅边买驴巻后【庚戌】
　　出市难逢陈处士叩门谁识傅先生此行若遇孙郎宴借笔不妨题子名
　　次韵怡如解嘲
　　子敦尚受坡翁谑山谷何心戱炳之抵掌相看成一笑折肱始信是良医
　　过歇岭【丁已】
　　四山竹树与云齐淛水东流江水西独防短笻过歇岭乱峯叠叠翠禽啼
　　晩行三桥
　　晩凉信歩十三湾疎柳髙荷欲半残时有小舟桥下过无言独倚石防干
　　灵芝寺
　　为爱嘉名似故乡芒鞋日日此徜徉非关贪礼瞿昙相自是三生有愿香
　　八月十八日观潮
　　海门乍见一线白江下涛头十丈黄数防红旗争出没千艘飞橹下沧浪
　　登钓台
　　雪手升堂读古碑先生应笑鬂成丝满庭黄叶无人扫唯有清风似旧时
　　欲荐山中十九泉荒榛塞路上无縁凄凉不尽怀贤意黄防催呼蚤下舡【泉在山顶旧有扁此行不及见】
　　舟行不胜节物之感
　　客中无酒浣羁愁想见家山菊自秋记取今年重九日大郎滩下泛孤舟
　　次马初心韵
　　良朋难合易参差处独频频入梦思嵗晩得君相料理老怀磊落更谁知
　　浊酒陶陶时一钟柴门牢键畏迎逢夜来风雪敲窓纸喜见前山玉作峯
　　戊午元日
　　爆竹声残晓色分漫天雪片报新春絶怜今日屠苏酒不见丁年共饮人
　　屋角红梅雪里香索人管领意深长老松秀出千林表甲裂皮皱色转苍
　　次韵月湾东湖十咏其一两堤柳色
　　废垒迢迢埤堄连两堤横截锁苍烟柳丝系得春光住画舫时时杂钓舡
　　双塔铃音
　　浮屠双笔仰书天檐铎吟风破曙烟似为众生说般若兴亡莫问刼灰年
　　孔庙松风
　　苍然五鬛东海来直干参天不可回堂上不闻金石韵空中时听殷晴雷
　　顔亭荷雨
　　急雨髙荷汞走盘顔公一去嵗如千天公不为游人计端为忠臣雪怒肝
　　湖中孤寺
　　崔嵬银屋漭相围突兀禅房水半扉便是金山古兰若坐看孤鸟断云飞
　　洲上百花
　　后台花发映前台红紫成林緑作堆三日一花尤尽在愿言均作四时开
　　荐福茶烟
　　老衲松根拾槁枝石铛煑茗日舒迟青青亭上晴云散正是禅僧出定时
　　新桥酒斾
　　袅袅垂杨映小楼吴姬唤客酒新篘倚檐髙揭青帘处认取墙东最上头
　　江城暮角
　　梅花三叠暮云横戌客怀乡梦自惊纵是时平争战息不堪吹出入云声
　　芝峤晴云
　　深谷逶迤缥缈中白衣遥映晓暾红时清不叹唐虞逺可有商山四老翁
　　七月十七夜梦中见亡孙概觉而凄怆不已【时延祐五年也予年六十五矣】
　　梦汝颀然立我傍言辞慷慨巧趋跄觉来落月明窓戸抚枕澘然泪满床
　　对菊用先大父云岩先生仰髙堂壁间韵
　　小圃秋花孰是强唯余老菊殿年光寒英不独华予晩九死犹能不改香
　　读靖节和靖诗偶成寄仲退
　　逋仙只住西湖上靖节终身栗里中千古修名垂宇宙何曽南北与西东
　　次韵江道可见寄五絶【録其三其五】
　　戎压尘沙汗血劳君如孤鹤立危梢何时过我长松下共候风炉涌雪涛
　　世间万事匪人为消长神机祗自知饮酒不求千日醉读书空悔十年迟
　　次韵寄题文溪许氏秋圃【庚申】
　　我看黄花意甚长纷纷萧艾不能荒无论楚晋韩家事万古秋风只自芳
　　饭牛
　　饭牛夙志老方酬看似沩山水牯牛水草寻常自调伏鼻端不用拽绳头
　　腰痛苦甚戏作二絶句【録其一】
　　十万腰纒不足珍腰围顿减可怜人折腰不为五斗米彭泽元来解忍贫
　　正月念七月湾来访折千叶红梅一枝为赠
　　喜闻环佩响然臻笑语芬芳絶世尘林壑荒凉无所有殷勤送似一枝春
　　七月十六夜对月有感【合上俱壬戌】
　　神游赤壁水光浮想见元丰壬戌秋甲子四周月长好更无人续宋风流



　　鄱阳五家集卷六
　　钦定四库全书
　　鄱阳五家集卷七
　　鄱阳史简编
　　元徐瑞松巢漫稿二
　　五言今体
　　次韵吴仲退见贻【戊寅】
　　瘦竹相随立轻坚九节青川平云澹澹风定树亭亭汩没悲流俗驱驰累有形揜关差有味危坐玩羲经天秋分袂后扰扰似年时竟负梅花约空哦春树诗断崖粘冻雪碎石漾流嘶怅望湾头路扁舟乐泳思
　　溪上晩眺
　　望逐飞云去天低落景黄江湖流不尽宇宙事何长帆影行空濶渔歌出莾苍沙平秋草逺鸥鹭未相忘
　　秋夜
　　沉沉秋夜静轻防歩中庭止酒天真澹烹茶世梦醒风枝绕惊鹊露草度流萤物化犹如此浮生可得停
　　临泉寺
　　扁舟驻寒濑轻防到临泉僧说黄巢事碑镵庆厯年幽花荒甃晩落木古城烟兴废俱陈迹相看一惘然
　　重过钟潭寺月湾有诗次韵【癸未】
　　五年三到此门迳怪频移絶壁何年树空廊异代碑微澜生古濑浮翠拥修眉煑茗谈时事山僧总未知
　　无庵道人赠砚报之以诗
　　别去惊离索重来更剧谈送人还有砚住世却无庵白鹤千年化黄粱万枕酣区中縁未毕一见一回惭
　　求余敬可字与小儿习不至
　　防今谁妙波戈古莫稽要令识阵马不是厌家鸡邺瓦云湿溪藤暮雨凄媿无鹅可换万一付归奚
　　月磵自杭归以诗问讯
　　记别秋风里闻归禁火初深惭聊尔耳久阙问何如梅雪西湖鹤潮风东海鱼经行入诗否早晚叩精庐
　　渉世
　　渉世头将白躭诗貌欲枯晨斋参玉版夜渴饮氷壶咄咄知今是栖栖媿故吾穷通端有命一笑视平芜
　　题旧藁
　　书向愁边着诗添病后唫不成千古事空费一生心华髪江湖晩青灯风雪深钟期那可铸尘网断纹琴【坡诗火急著书千古事唐诗吟成五字句用破一生心】
　　醉中作
　　嵗月惊虚掷风霜信饱更蚤知穷有命惟以饮留名人事宜藏拙天工亦恶盈浩歌因起舞月到纸窓明
　　戊子元日
　　嵗嵗春风面年年山泽儒不知老将至但有醉如愚残雪明冈阜新晴乐鸟乌身安即如愿何必问清湖
　　雨中对酴釄
　　隠隠滃緑雾盈盈积玉尘浓香欲醉客妙质不争春已是园林晩那堪风雨频先生如有素终日澹相亲
　　读画史
　　子敬因成駮曹兴偶画蝇初非有意作竟以絶伦称铸错吾何恨求全古所惩中年思烂熟巧力不须矜
　　题王朝英修竹斋
　　文章虎豹皮标格雪霜枝孤立天所赋一清人得知勿论千戸等可忍十年饥防得个中趣何须汗漫期【对此莫论无肉瘦闭门可忍十年饥枚翁诗也】
　　与陈善从
　　出门小天下知子欲昌诗庐阜孤云眼芝山夜雨思勿轻千里别动是隔年期万一逾淮去毋防橘颂词【陈尊人家庐阜其弟寓鄱阳】
　　庚寅正月十六携家入山大雪弥旬止既月叔祖东緑翁以那知风雨夜复此对床眠分韵瑞得那眠字
　　辟俗过逢少离居感慨多岂伊泉石胜奈此简书何风雪日如此乾坤理则那隣翁能贳酒一笑且酣歌骨肉终青眼一林有素縁偶来成许日此聚岂非天悟解由灾疾迟留费嵗年东风方作恶万事付佳眠夏五有防徙豪右郡邑以吾家充数与章正卿同泊舟琵琶洲下
　　去国羁懐恶开帆眼界新同为万里客犹是一乡人浪説王孙富谁怜郭解贫江妃应笑我从此素衣尘故友汤景文别六年乃十月廿一寻我松下临别见赠次韵奉答【丁酉　汤名琛东涧公从弟】
　　占气频翘首青牛忽度闗相看双眼碧剧论寸心丹时俗容迟钝交情见徃还盟言天为听万一莫辞难【景文与瑞有读书山间寻真方外之约】
　　次韵景文社屋留题
　　四海谁知已江涛正渺然山林聊偃息嵗月易流连行李清霜晓荒祠落木天留题不尽意感激尚君贤马可卿弃家学道衲衣椎髻飘然有物外之思赋二诗为赠【戊戌】
　　去去休惊俗循循且任真端能一宿觉不负百年身有种谷斯熟深根树自春向来陈处士还带华阳巾我祖徐从事君家马自然何曾絶伦谊皆得列神仙四百金丹字参同鼎器篇能通言外意即此是单传【魏伯阳以参同契授徐从事张平叔以金丹四百字授马自然】
　　次韵芳洲见寄
　　地偏寡迎送书至慰蹉跎此世知音少吾生可悔多虚懐防宠辱遇物任谁何未了山中约期君难童过次仲退赋牡丹韵诗中有欲将倾国色故恼在家禅之句【已亥】
　　雨余春意足睡起晓光悬众卉自开落吾心无丑妍扫空方是道下语已非禅隠几翛然久疎林起淡烟吴义甫号宜山以星纒推贱庚并遗以诗次韵奉谢
　　为爱山宜隠从教世莫知虚心观象纬戯墨出蛟螭诗卷今余事丹炉彼一时宜山子姚子千载共风期【吴尊人常营别墅馆方外士雅意丹学　陈后山集有送姚先生归宜山三絶姚葢得道之士而宜山乃其隠所也】
　　十月乙酉西山讫事悼亾二首
　　渺渺箜篌梦茫茫石镜縁断弦终莫续浮沫更堪怜湿土新阡雨啼鸦老树烟一声邻笛起凄咽泪如泉我已空诸幻君今断后縁圆明应顿悟成坏不须怜玉宇行孤月氷溪破冥烟儿曹修菲荐再拜酹寒泉
　　送姚圣可归旴江【丙午】
　　识面三年久论心此日同相从方欵欵索去又匆匆宇宙尘机息江湖老眼空南枝春信早归路载东风未了区中事先留方外盟仙才虽有数大器岂无成白髪髙堂梦青山故国情君归相慰藉未及水初生
　　次韵东臯雨后行
　　久雨书闱坐初晴竹伴行逺林更旧緑流水带新声随境皆天趣无心任世情芒田公独乐吟啸了浮生【芒田东臯寓居】
　　梅山周公挽章【戊申　三首録二三】
　　才力千钧弩襟期百尺楼吾生能几见异世有同流起起悲前梦堂堂閟一丘哀荣动州里外此复何求东阁游从久西州恸哭频感君敦古谊待我异他人对酒言犹在看山迹已陈惟应旧宾客相对一沾巾
　　寄周南翁用月湾寒食韵
　　独梦云千里清愁雨一林江山空有约桃李易成隂自是乖幽赏何由话苦心兴来当迳造剪烛夜堂深
　　夏日读陶韦诗偶成【庚戌】
　　诗道贵和平由来冩性情要知冲口出絶胜撚髭成理到辞须达神超韵自清无人融此趣庭戸緑隂生
　　吴长裕恵诗次韵为赠【丙辰　月湾之长孙】
　　此士暌违久流年倐忽更词章如水进谈笑喜风生无以小害大当期实胜名传家有师法晦木定春荣
　　李田道中
　　老树围修竹清流浸白沙沿山石磊磈隔岸路丫义渐渐乡音别迢迢去意賖防茶谁氏女鬒发堕乌鸦
　　除夜哭仲孙概
　　阶庭皆秀发念汝独敦厐处事怯藏勇临机智若戆痛渠二竖恶何日片心降砚席凝尘满依然在北窓我老那堪哭吞声泪一襟应门差慰眼伏枕独伤心白璧归黄壤孤坟寄古林凄凉重泣痛临絶有遗音
　　次刘东仲见寄咏【戊午】
　　手姿明玉树清论防秋泉雾豹文何泽风鸾意自仙超然由静悟妙处可言传倘遂卜邻愿游从不计年
　　用月湾咏寄题江仪仲心逺堂【辛酉】
　　湛湛秋潭静沉沉夜璧光敛之不盈握舒则可包荒今古事无尽乾坤梦正长炉香清昼永物我两俱忘七言今体
　　归来【丁亥】
　　归来便觉此身尊傲世犹嫌习气存巳是半生走风雨但持一笑信乾坤贪闲且复逃空谷自衒终羞倚市门庭院緑隂生午寂坐听禽语对清樽
　　东緑叔祖得园池之胜于万山深处将防宅而居焉以诗奉饯【时至元二十四年丁亥嵗】
　　两僮自足负琴书载具何劳逺借车客至未妨投辖饮地荒正好带经鉏欲从隠者归盘谷尚念先人有敝庐择胜怀居竟谁是定知明哲笑迂疎
　　东緑翁既居山中而瑞方葺敝庐再用前韵
　　见说移居只载书髙人从此可悬车看松北崦风吹面种豆南山月满鉏拙计不能争子所痴心尚自爱吾庐辟人辟世将焉择独立西风鬂影疎
　　留汪子明【戊子】
　　美人渺渺隔秋水六年不见心茫茫麦昻黍低各自媚鹤长鳬短庸何伤荷鉏未厌素业在读书从来真味长是间偪仄不称意待晴携酒登重冈
　　次韵寄题李氏月心精舍
　　坎阳为心亦为月妙质一防何玲珑君看灵光湛止水孰与明镜行秋空万古娟娟不改色百年忽忽俱成翁盈虚如彼莫消长试参此语将无同
　　次韵陈心田郊居即事二首
　　想见从来种种迂读书采药灌园蔬看山不厌风期别与世相忘机事疎正自未妨犀首饮足知不作子公书诗名莫落江湖去怕有人来画子庐
　　五老亭亭翠塞门烟霏云气湿前轩浮华安有千年寳至洁何如一尺浑晓瀑分寒归茗椀春江防緑入藤樽君诗已是肱三折为我探囊试合昬
　　用仲退韵别周南翁【壬辰】
　　薄俗难谐祗自知百年几见费心思平生鲍叔深怜我后代扬云不并时春雨情怀惟有酒男儿嵗月但供诗汀洲草长东风软一笑旗亭又语离
　　癸已二月寓城与赵希文【赵名祯逺号菊泉】
　　城郭春深午梦醒觉来思独冥冥静中自笑渠非我醉里浑忘影答形有客不传皇极数何人独爱太经古今此意谁能防雨暗长堤草树青
　　壁侍者来访作此赠之【丙申】
　　俗论卑卑不足闻相从松下慰离羣喜师一吸西江水许我平分华岳云更向锋前来妙悟莫于纸上泥陈文纯阳石薜黄龙老肥瘦何曽彼此分【张乖崖未第时致书陈希夷欲分华山一半　纯阳真人参黄龙禅师石杏林真人度薜道老和尚】
　　寄芳洲先生
　　秋入郊原四望空石梁老树立西风文章子不减班掾丘壑吾能过庾公池上纷纷成底事尊前兀兀有竒功山中芋栗今朝熟万一寻盟榾柮红
　　用前韵寄仲退
　　虚堂宴坐万縁空疎竹泠泠度晩风政自悠悠随世运无论愦愦到天公病来茗枕成竒祟老去蒲团防隽功忽忆乐平吴直学八年不共地炉红
　　芳洲寄示和章且及方外之学再叠奉谢
　　前修零落典刑空堆笔须君振古风敢意严诗编杜集但希顔咏黜山公【顔延年评竹林七贤山涛王戎以贵盛黜而不取仍作五君咏】区中随顺何妨道物外佯狂更有功安得相携登岱岳天门夜看海涛红【芳洲次韵云欲寄音书碧宇空几回溪上伫秋风离愁自叹三千丈飞梦长随十八公尚喜兰孙怀旧好颇疑梨枣闷新功寅君近况知何似想见丹炉夜夜红以公乃寅生也】
　　三月廿夜同徐月斋读参同契次所赠诗韵以谢【丁酉】
　　天髙地下物林林生化无过阳与隂谁向一中窥窍妙君于静处见几深蟾乌有象明生镜桐梓何情音在琴正好小留论此事可堪杜宇促归唫
　　对酒
　　坎止流行信此身只凭诗酒过残春地偏自觉日成趣道在何妨嵗食贫且养金丹娱晩境难将白髪事时人但余未了名山债竹杖芒鞋入梦频
　　余自戊子至丁酉十年之间诗不及百首而困穷流落之状歴歴可见虽然政使嵗得百首亦不过流连光景而巳焉攸用感叹之余赋此自警
　　吾生汩汩何所就祗送流光添鬂丝起寻诸老已半鬼回首十年无百诗刻意文章终害道无心世路任多岐便须擘画三千嵗不住青城即武夷
　　寄宗玉弟
　　日长独坐耿相思每报平安慰我饥举动岂知遭齿舌送迎谁念用符移转丸鸣镝应无滞防锦弢旌未是痴更着加餐题纸背晩成在子莫忧迟
　　偶题
　　陶公恒得法外意张颠独悟书中神口耳不到方是妙言动可拟皆非真寒泉泠泠出空谷幽鸟亹亹鸣阳春政索解人不可得举似俗子翻成嗔
　　余与仲退读书山间壬午至戊子无一日相舍已丑仲退去此余亦连年忧患回首已九寒暑念此乐不可复得感慨不已作字寄仲退觊其蚤赋归来也
　　独听松风度九夏两髩无情生二毛渠侬翰墨流声逺老我山林畜眼髙往日相从不知乐只今说梦竟徒劳男儿肯受人拘束相见频频赋大刀
　　自省【戊戌】
　　闭阁焚香一欠伸晴窓如镜暖如春平生自有防心处后世岂无知我人漫注虫鱼消白日莫縁蛮触防天真客来指防墙东栢雪压风欺色转新
　　仲退示芳洲闲居律诗三首并示和章次韵寄芳洲一笑并简仲退【已亥】
　　契阔难逢笑口开溪云山雨首频回未能千橘为身计尚笑三槐待子栽我道从来髙勇退君诗况自耻嗟来有亲可养人生乐拚取余年学老莱
　　老子文章兴尚狂看花可复梦名塲谁怜用意平生苦欲俟知音来世长郢俗但能听下里骚人更待赋髙唐年来颇欲焚吾砚蓑笠田间百念忘
　　翟公莫厌雀罗门杜老甘居独树村谔谔固应贤唯唯昭昭元不似昬昬穷居有分行吾意君子观人论所存未必钟期旷千载兴来一再抚桐孙
　　读仲退和胡秀才诗有感斯文用韵
　　文章圣处无谁语独立苍茫只屡膑从渠髙眼空四海自古名家能几人爱乌怒蟹言何浅画虎雕龙技漫新吾道澹成终隽永莫矜盛气怨私贫
　　次韵寄题严氏寻古斋【庚子】
　　马图画未是易龙文鸟章岂其书能穷有象有数外始识无声无臭初身从浩刼得所赋神游太虚以为居吾人寻古傥悟此以后观今非古与
　　次韵金壁夫见寄
　　万縁勘破等飞烟习气消除得圣颠扑满无情又佚老防夷有味可留年美人渺渺空勤梦吾道悠悠莫问天上界从来足官府山林自好更求仙
　　二月廿九日收宗玉弟京口书还家有日喜而赋诗【大徳三年】
　　半嵗无书界我胸短蓬念汝过残冬官情但可京口酒客梦应随浮玉钟弃纵向来縁底事妍妆今日为谁容书来賸喜归期近伴我清唫倚老松
　　壬寅和谢拙逸寄芳洲韵【谢名维熊武夷人】
　　尘埃野马谩劳形逺想髙标愧此生已许过从陪杖屦敢辞来往渉途程幔亭山色长如画破衲秋风自有情更待焚香参太极朱弦端为发竒声【余与芳洲有秋杪往访之约而近书论太极故云】
　　正月十五日月湾偕胡茂元来访别后用月湾韵寄赠茂元【癸卯】
　　敲门惊怪有此客清似金茎秋露盘名骥已超千里疾老松甘卧故山寒共商今古须臻极逺遡风骚不作难从此频频相料理案头苜蓿对防干
　　寄徐逢原求墨【甲辰】
　　北李骨朽呼不起老石珍藏痴可怜松身镜面徒外美犀纹玉质知谁传古今赏览那复有举世缪幻何由湔一螺防漆倘寄我防见枯笔生春烟
　　送表弟王复翁赴武陵教谕
　　汉朝最贵文学掾况遇明时早及瓜乡国几年工取友诗书累世克承家斜飞聊展天南翼逸兴应随海上槎闻说秦人遗迹在更寻渔父问桃花
　　胡和卿用所赠王复翁韵见寄叠韵奉谢【乙巳】
　　世味居然如嚼蜡贪闲犹爱故丘瓜寸心自欲期千载一理端能贯百家为山功夫在进篑穷源消息问乘槎此去相从须有日裂牋聊当寄梅花
　　送从祖还黄州桃花镇寓居
　　礼服悠悠嵗月深归来城郭岂堪寻葬防不背先师训居颍能知前辈心古驿桃花劳逺梦征途柳色动新吟秋风傥有南飞雁莫惜频频一寄音
　　仲春留周氏馆中与仲退怡如剧论旬日而后返二君寄诗次韵为谢
　　番君逺韵众辟易崖仙清致莫谁何二士共谈敦古谊一夫独醉许髙歌人疑桑下留何久我喜锋前悟巳多防见渔樵成保社典衣先自买青蓑
　　从弟楚玉来言将有湘隂之役兰玉见寓衡阳甚适求诗送行为赋长句
　　南岳崚嶒太古色青湘窈窕千尺深山川絶胜宜嘉客兄弟相望惬素心共看骅骝夸汗血从知朝市逺云林髙堂白发能无念可是朝朝候鹊音
　　用仲退韵寄芳洲
　　早年厌俗不免俗老去求闲未遂闲学道已输先得髓读书空媿仅窥班逍遥我欲游尘外屈曲渠能自世间目断汉庐烟树老悠悠白鸟独飞还
　　客中清明【丙午大徳十年】
　　光隂迅速一百六老境侵寻五十三千里怀人黯风雨五更归梦到松柟丹炉火足心兵息茗椀香浓舌本甘次第尽偿芒竹债结茅归老此山南
　　次韵仲退木犀一首
　　门前老树繁秋英浓香醉客我独醒空山无人境寂寂萧斋如水风冥冥清标自是欠花谱逺韵差堪着酒经君家刚猛两荒幻且挹危露培修龄
　　吾族盘石将挟堪舆家出游索诗送行
　　天星坠地化为石盘石即是星之精观天必识经纬象相地始知流峙情豹林将军累世显龙冈文章千载名古人妙中非浪漫发抉幽微在此行
　　春日感兴有怀芳洲【丁未】
　　老去空惊嵗月遒桑榆虽晩尚堪收鬂霜任自桃花笑客意难凭燕语留胜地有縁频入梦清吟无兴独登楼故人家住沧洲上几夜相思欲泛舟
　　刘元辅寄咏史诗六十首赋此为谢
　　永嘉诸老不可作史传纷纭孰与评一字不轻严衮钺千年如见审权衡常忧此道无人识忽得公诗老眼明雪手焚香三读罢小楼坐对晩山横
　　赠别彭东臯
　　芝山相识廿年前我齿如氷子鬓顔貌顿惊俱丑老光隂自叹祗流连近来酒渴应刚制此去诗篇莫浪传语别有期频作恶预怜清梦绕新田【新田东臯寓居】
　　次韵题南翁悠然阁【戊申】
　　去家几度忆瓜丘付与闲人一壑秋林下定知无俗驾室中应自有天游幽怀时抚竹根枕清赏堪浮莲叶舟夜直玉堂明月冷廻光还是照髙楼
　　题节妇冯氏传后用南翁韵【冯本东平王氏妇夫早死兵冯能保遗腹子守节不嫁及见其子成立以夀终是为金吾郡推官王耀卿之祖母方虚谷为其作传】
　　夫征妇孕判居行夫没儿存妇节清不背所天终此义信知有欲甚于生芳名真足留千载百伪无如仗一诚定谥何人敢当笔春秋万古自昭明
　　月湾约游鹅塘不果再约送南翁北上共了庐阜之债以诗订盟
　　鹅塘阻趂登山屐庐阜端随下水舡况是故人当送逺不乘清兴待何年英雄埋没龙长卧道学榛芜鹿自眠访古归来春意动倚峯要了看山縁
　　送南翁待制北上
　　生来畏别不堪闻十四年中三送君挂席压平彭蠡浪载家喜见太行云对扬入掌丝纶宠纪颂行看金石文犹有鹅塘遗意在一麾须早乞江濆
　　次韵月湾午坐偶成【庚戌至大三年】
　　年来与世亦婴儿众欲纷纷看朶頥简防祗留遗事在英雄空有大名垂斵轮老去谁堪付弹铗归来未觉迟少约林泉今白髪不偿素愿待何时
　　月湾辟地山中诛茅归隠怡如赋诗次韵賛决
　　一去山中廿二年重来有约竟茫然穷居笑我顽同石文事多君彩印椽今日开山作宗祖向来弹铗等风烟余龄賸喜游从乐更结青乌白鹤縁
　　作意归来孰谓非挹芳有地复何疑迟留固是全交道勇退方知识事宜尚用侍郎书戸契肯求节度买山赀风流莫遣诸儿觉共被同行又一竒
　　题周南甫草窓吟卷后【辛亥】
　　水中盐味谁能识铎里宫声未易听正惜无人继风雅忽传佳句到林坰云开岳撑千仭春入雷江涨四溟遥想清吟得天趣窓前草色自青青
　　许季髙怡如相继而逝仲退有诗悼之亦复次韵
　　鸣呼二子遂如此里闬凄凉谁与归生养死藏情永痛【季髙父未葬怡如父尚存】霤号野哭涕徒挥久悲前辈存无几今叹斯文事转非独到青灯哦楚些西风猎猎飐帘衣
　　送凌霁云赴余姚州学正【癸丑皇庆二年】
　　天门振铎声弥逺越上横经任更専颇怪风云纡宦辙故因山水著名贤圩田秋足先生饭海月春浮坐客氊闻有世南遗墨在归鸿傥一寄林泉
　　元日题仲退漫游四藁后【丙辰延祐三年】
　　夫君污漫路万里翰墨游戏诗百篇髙歌不觉屡击节画写似曽亲执鞭竒探马迁作史意老气杜陵出峡年何当囊笔撰杖屦与君题徧名山川
　　次韵仲退元日
　　松根坐穏逢元日云外诗来寄此翁入眼辛盘春意緑多情蜜炬晓光红儿孙拜舞欢声洽节物暄妍往日同却忆少年觞栢酒觥舡到手吸长虹
　　上元曾记昔年游歌曲如山浩莫收公子喜陪苍玉佩佳人笑指水晶球一天星斗飘仙乐万顷芙蓉簇彩楼风雪与谁堪说梦酒阑惊觉在吾州
　　梅岩【丁已】
　　不见此山四十载岩石相看亦粲然顾我丹心今不改信渠铁面晩犹坚人生出处无非数文运昌明自属天尚恨山灵知我浅小楼呼酒对婵娟
　　王辛甫示朱敬堂钓台诗巻次韵
　　七里滩光照客裘双台登览意难休当时蔑视麒麟楦季汉反成党锢钩山水何心供吊古奸雄有面肯包羞摩挲苍峭追陈迹四十四年重泛舟
　　江道可用前韵见属再叠谢之
　　秋风吹破木绵裘一棹东游兴未休防学古人徒自好遗经深义不能钩槐黄满路君冝往髪白盈簪我亦羞共饮番江不相识富阳矶下却聨舟
　　月湾以路学正摄番江长收租长洲有怀朽钝赋诗逺寄次韵为谢
　　学道如撑上峡舡蹉跎富贵与神仙对床犹记听风雨讲席何堪数嵗年少日朋侪随化尽晩涂老病有谁怜故人厚问今何似筋力虽衰尚服田
　　閠八月望日登青阳峯观可玉所得天池之胜【已未】
　　天风吹我上崔嵬冻面洒尘亦快哉止水澄金镜净逺峯罗列画屏开幽竒定有神仙到险怪从教俗子咍莫道此中无胜槩防看变化起风雷
　　石林董先生年八十七厚斋詹先生年八十四防于文溪月湾赋诗次韵奉寄
　　石林居士詹山老鹤骨山清出秀眉已卯相逢芹泮日戊申共釂菊花枝年华迅若东流去道貌岿然太古遗不恨文溪不同防续貂犹得寄篇诗【嵗巳卯遇石林翁于泮宫从容久之时泛舟以礼乐诗书自随戊申九月与厚斋翁防梅山堂为言今居尖下去吴氏五里许易尖为詹云】李俊民三十年前凡两寄诗时困于世故俱不克和常抱此欠近理败箧忽见两诗嵗月可惊凄然有感辄赋长句附便以谢不敏
　　囊锦当时两度传箧藏中袭墨尤鲜髙情应怪诗邮断末路那禁俗累纒过客谈君吟转妙闭门笑我病堪怜擘牋漫寄西风去唤起乡盟三十年
　　门外意行有感书示二孙【壬戌】
　　门前老树饱风霜封植良勤不可防累世衣冠流泽逺百年基绪庆源长穉松怒长堪藏屋新笋初抽已过墙珍重先人有遗训读书余力及耕桑
　　夏五寄赵菊东
　　溪堂相望一百里音问相疎十五年眼底浮华俱已矣篱东老菊独依然登临不减青山兴陶写犹怀白石编待得秋风稍凉冷方壶深处扣真
　　寄山村仇公
　　山村老子知何似想见厐眉鹤骨清千里相望劳逺梦六年不见耿深情云归山翠沾衣湿雨过湖光照眼明最是湖山图画里输公吟啸了平生
　　李俊民寄诗一首次韵答之
　　世途险隘任崖颠万古人心只一天桂辣何须分老嫩蜜甜自是透中边多君歌啸酬风月顾我呻吟了嵗年何日相从讨幽事松醪满意泛觥船












　　鄱阳五家集卷七
　　钦定四库全书
　　鄱阳五家集卷八
　　鄱阳史简编
　　元徐瑞松巢漫稿三
　　五言古风
　　杂感
　　夸父以渴毙麦杖终死兵项王称防山覇图竟无成区区诸勇力如何与天争子房类妇人谈笑立功名去去从谷城迢遥学长生
　　阿瞒事鞍马横槊尚赋诗淮淝政交锋别墅方围棋何哉情事迂俗论乃斯人机械深政尔未易窥长公不肯仕曼容亦辞官髙车与驷马祗可夸外观凤栖昆仑杳杳天风寒沆瀣以为饮朝霞以为餐六根本清净人自滓六根倾夺相纠结不如此身尊梯空智愈凿金注道逾昬稽首刘伯伦酒放过一生献璞乃取刖求封而得黥进退当以道自售胡尔轻堪嗟贱良贵甘作狼藉人寄语张季鹰见几已近神
　　壬午清明拜先君墓下
　　锵锵涧水鸣隂隂宰木春晨兴羞清酌酹我栢下人山蹊塞欲断呼童剪荆榛断甃土晕碧古瓦垣衣青席草再俛伏然泪沾巾音容一以逺魂梦何由寻终天不可报九原谅斯闻愿言领诸孤年年拜清明
　　五月初一日煑茶偶作
　　读书了清暇空斋长闭门冥冥晩雨润唶唶时禽喧悠悠白云度沉沉緑隂繁枯桐覔古意石鼎烹山泉清吟振岩木乱以离骚篇此道无不在但觉山林尊意根渐无有世累何时捐即事良可娱一笑俱防言
　　松风
　　屋山老髯龙雪霜不能死长身傲林壑翠云屯万垒夜半天风生飒飒动牕几秋江响怒潮春空行急雨须臾逗余音九霄笙鹤起虚庭坐落月欲去还复止独恨世间人无此天籁耳
　　夜月如昼与仲退坐松巢煮茶
　　河淡星欲无碧展天一幅天孙分锦章荐此半规玉明入千家窓此兴几人足慷慨商声歌主客俱不俗泠泠古松根枯樵煮寒瀑清啸拍防干悲猿挂髙木
　　九月初七夜寓双溪精舎
　　深巷足秋意市声寂无哗门前篱落闲淡淡牵牛花老树罢西风覊鸿呌寒沙念我同袍子渺焉天一涯别离怅交情漂零惜年华清坐抚遗编行吟岸乌纱世味尝已熟呼童烹灵芽
　　客枕有感
　　寒关掩秋寂幽斋俗尘空沉沉夜将半孤灯结花红衣杵响深巷防铃哦天风依依防幽恨四壁惟秋虫市人竞刀锥奔走犹憧憧众欲何有涯百年防须穷髙眠道心长无言候晨钟
　　癸未三月初七日泛舟东溪寻访赵石斋于方壶山中临分留呈
　　短篷载烟雨鼓栧过东溪盘桓万山间乘兴信所之桃花流水岸缭绕路欲迷隠隠鸡犬声时时出翠微支笻试幽讨中有髙人居平湖湛寒碧疎林擢新枝始至俗眼明延縁遂防疲方曈緑髪翁一笑深相知髙谭潄芳润探囊出新诗拍手孤鸿翔拄杖凌空飞举酒对东风献酬各不辞欲去不忍去緑树鸣催归我欲从公住奈此尘鞅覊
　　晩歩用简斋韵
　　沉沉万竹间舟行欲佳适樵儿未归来笛声在苍壁我本非隠沦偶得喧中寂延縁不知疲小迳光已夕
　　田园
　　结茅北山下竹树深以幽门前二顷田躬耕遂吾谋东风二三月緑水如泼油戴星事犁鉏戮力期有秋经行彼何人黄金络马头停鞭畧踌躇为问几时休所得不偿劳胡不从我游再拜谢行人此意何绸缪相从良不恶违已诚所羞卿宜用卿法吾亦饭吾牛
　　去年种麦时瘦骨寒欲折芃芃麦苖青贸贸积霜雪今年麦上场邻家粒已絶我麦虽堪饭我耕力已竭我力虽已竭我计未为拙
　　山下十畆陂可灌十顷田频年费修筑堤堰久不完泥沙况填壅旱嵗无源泉凶荒贵有备乌可尽付天呼儿运木石及此冬日暄悠悠最害道弩力勿辞难
　　斵桐作秧马断木刳泥舡咄此至微物当趂嵗月闲阿童御觳吹笛前山前迎我相指似村西吹晚烟屋山东南偏手种一区芋炎炎六七月挈瓶事灌注兹焉有佳思役役不知暑寒夜羮玉糁聊用娱嵗暮连筒通稻渠分溉五畆园桑麻日青青畦蔬亦已繁晨兴荷鉏出日入荷鉏还所乐固有在辛苦不足言邻翁笑相劳子乃不惮烦
　　寒溪横畧彴窄径通村墟撨夫下山来俗气鄙且麤野花鬓防斑蓝缕寒无襦卖薪招我饮醉倒相携扶明日复入山真乐孰尔如
　　种茶石冈上草盛茶欲枯劬躬自□薙青青复厥初新雷破幽郁一雨土脉苏枪旗渐堪摘纎纎出香腴此物不救饥此味何可无
　　方湖涵深碧移种水芙蕖壤沃不待培周回已芬敷岂惟花实美根叶尤所须今年种菱芡明年种菰蒲生涯日已广而不劳耘锄月明撑舴艋长啸足自娱
　　送八家叔之蕲春
　　飞梅收宿润晓气含晴晖摩挲铁如意一笑千里期江山信如昨兴废良可悲执手言逺别念当何时归利害况同途举足皆危机爰陈素履戒为诵行路诗行行重回首莫防孤云飞
　　雨坐城邸登葆真院小楼望湖山清坐至暮
　　湿云低古城丝雨迷寒空平湖北风恶雁呌菰蒲丛疑有隠君子孤舟钓空蒙烟波渺苍莾欲往嗟无从道人数息黙坐饥肠充湖东古招提暮鼓鸣咚咚
　　修褉后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱【丁亥】
　　斋居屏尘迹读易洗我心微风逗天香缥缈不可寻时时触鼻观恍恍生空林掩卷坐床侧桂树交繁隂金华太史公隠几降心兵蒙蒙香事已吟事方施行我方慕髙致澹境竒趣生不知何从来乃有如许清异时参上乘成种芸自薫茫茫世界中变幻如浮云岂知无尽法真修不在闻我犹未免俗志一谁能分眼缬甲屏耳闻蚯蚓窍二者本无有客感足悲吊君看此幽芬无情尤可笑只作偶然观冥冥防众妙何年有野人闻香未肯防世俗夸富贵争费柟摅黄我虽一扫空奈此风韵长一笑与神遇底用谱异香次韵仲退山中小景四首其一夕阳烟树
　　暝烟出山阿返照映红树微茫极有态目尽鸿飞处迢逓溪西钟缭绕溪上路惟闻唤渡人两岸争来去
　　荒陂鳬鸭
　　古埭浸寒漪日至凡数四沼洄沙水啮芜废嵗复嵗野鳬以为宗出没有闲思谁能静处观为我画其意
　　霜林月影
　　中天行素月炯炯白玉团空林现百怪满地龙蛇盘超然立于独亭亭老苍官有形亦是幻一笑凌髙寒
　　屋山夜雨
　　我昔浪漫游一叶浮虚空短篷雨声来凄然念山中巢居遂初志静听防吾穷青灯亦多情伴此沧浪翁
　　次韵仲退对月感怀四首【戊子】
　　方池纳明月坐看云影移孤光动寒碧一洗揺落悲耽耽吾丧我役役子为谁往来皆外物妙质何曾亏一镜行中天地籁寂不动影散家家窓万枕酣短梦何为红尘里緑酒笑铅汞齿吸英华龙虎出妙用水火互为宅此理不在逺君看乌与兔可以悟一本吾将罪儵忽何事凿混沌大笑睨八荒落木西风晩日月两弹丸万古春复秋迁次有始终合符无迟留举酒邀明月浮子白玉舟愿毋渝此盟坐待天运周壬辰社日芳洲领客梁必大汤景文吴徳昭吴仲退李思宣周南翁游芝山寺登五峯亭瑞在其间羽士洪和叟方君用载酒来防以云飞江外去花落入城来分韵赋诗瑞得江字
　　昔我落城市日厌尘满腔擕书归故山三年师老厐兴来复此游名胜萃一邦东风三日雨孤吟倚篷窓晴天澹新碧扶藜度危矼同袍二三子声应不待撞意行得古寺共寻葛藤桩天风鸣佩环冉冉白鹤双坐看庐山云大釂倾酒缸欲去复裴徊返照明春江
　　仲退对月有怀芳洲景文至不防仆为古诗三首语意浓至次韵以谢并寄芳洲景文
　　我行溪上路行云为徘徊天髙北风恶呌呌鸿雁来起望杜若洲渺渺絶沿洄孤芳据其胜修洁无纎埃俗子不敢近石梁尚崔嵬我如剪翎鹤老志空低回又如渴蠧木枯根莾难培巧拙有定赋神功若为栽持此欲叩君溪寒雪皑皑
　　景文大兄行世念如浮云自读仲退诗夜夜梦见君忆昨初识君所见溢所闻促席倾底里谈谐意弥勤尚论三汤公剪烛夜达分共悲风流逺累累北邙坟今年芝山聚有感兰亭文醉墨出三昧逸气凌鹅羣兹闻赋逺游应接当纷纭中洲盛唫事羣公气如焚朂哉争长难吾衰不能军
　　丈夫贵意气岂必在合并琅琅对月篇中有伐木声夫子黎汤流事事夸竒情未防雷张旧蒯绠媿青萍向来在匣时雌雄互悲鸣分离未云逺泾渭判浊清精灵谅密契嵗月空峥嵘吾方师漆园因剑论养生时时呼斗酒磊落浇使平
　　丁酉正月九日省谒家叔洁山居士于郭仙峯下是日仲退亦省其叔四山翁于是偕行洁山既留饭送别乌龙潭上裴回久之絶壁梅花炯然独立如髙人招之不来冻泉泠泠下岩窦如瑟筑声相顾絶赏因以春山多胜事分韵约四山父子同赋时四山留外未归也韵以齿次瑞得多字
　　新年未入山今晨风日和况复得胜友发兴凌嵯峨氷澌激隂湍草色明阳坡老梅高标致疎花自岩阿樵儿与牧竖迎笑相谁何问我结茅意何年此婆娑悠然防深情临风发清歌回首红尘中孰与青山多
　　次韵芳洲先生题法云寺流玉阁
　　危檐面长洲晴雨各有趣滩鸣九霄佩江防千丈素笑问流玉师嵗月不知度心空防境胜力定得实悟师云住是间非住非非住更问有句无寒藤倚枯树【汤山云有句无句如藤倚树】
　　芳洲寄古诗一首申山中之约次韵奉谢
　　憎俗毋巳甚同尘正自佳我如张仲蔚蓬蒿满荒堦观化有妙悟委运增旷怀鸿飞正冥冥鸡鸣漫喈喈美人芳杜姿玩世善打乖曲肱有真乐俟命且洁斋身屈道则尊不事堑与厓平生山中约髙致许我侪此语二十年此事行当谐试看红尘客踏破几铁鞋【嵗戊寅洲翁寄诗云结庐溪水上日夕对郭璞清晓林霏开碧玉峭如削几欲乘兴游不见云山鹤青鞵动高兴安得践斯约尊酒不须擕嵓泉清可酌今二十年矣】
　　君子法天运【戊戌】
　　君子法天运小人昧时几法天贵自强时哉几甚微强则无退惰微则有是非终期徳业成无为小人归
　　次仲退韵【已亥】
　　达士乐夷旷俗子尚矜持缅怀同心人春风久别离辞章五色线绚烂逢明时顾我何所事不耕复不菑屡空良可笑我道固如兹但忧徳未进名浮亦奚为周游岂不佳去去当从谁有酒但痛饮莫问醇与醨
　　次韵南翁出郊
　　听雨不出戸不知春已深緑水涨洄塘翠气明遥岑我家树绕屋庶万来时禽观其引吭鸣何如结舌瘖物理存比兴人事有升沉夫夫趣诣逺道徳遂初心知行贵两尽论说何足钦
　　次韵芳洲兰花
　　残雪消隂崖柔风被晴麓兰根得天和芳防出丛緑澹然如幽人皎皎在空谷味薄趣自长香逺韵更足尚嫌荃蕙伍肯与桃李渎中洲有唫仙自爱称初服丘壑赏孤清泥涂怜久辱乃知松栢姿均此受命独石君瘦欲涸毛頴老不沐为子操猗兰清商出枯木
　　辛丑二月初晴与仲退从芳洲纵游溪山间私念吾党防聚殆不偶然赋古诗一首后五百嵗有知音者于吾诗物色可乎【时大徳五年】
　　天地以气合人物以类从孰是同类中道同志复同槃槃石梁翁阅世如老松若士古溪湾水月印心胸相去不十里而我居其中既无山川阻随此心迹融谭谐屡参伍杖屦时从容岩下酌秋泉溪上行春风竒文辨鱼鲁古学窥鸿蒙同执尤契妙中值箭锋从今不厌数旷代或一逢愿言各自珍慎勿撄樊笼防同拾瑶草更约摩金铜赋诗俟来者物色传画工
　　题金翁牧牛歌后
　　我防在田间颇识牧牛趣寒蓑烟雨林短笛斜阳路十年防世网自悔一念悮归来丘壑中幸不失吾素平生爱顔阖寗戚非所慕古今乐此事偻指自有数阿翁老无营尺棰了朝暮絶胜介葛卢未鸣意已悟长謡逺属我真实见情愫勿遣儿軰觉千载有知遇
　　邻翁王道人送武夷图
　　客从建安归遗我武夷图开图挂素壁风烟生座隅竒峯三十六防起凌天衢一水从中来九折何萦纡想见岩壑间缥缈藏仙都荒哉武与夷辽辽不可呼尚闻云谷仙旧迹未深芜櫂歌留絶唱遗书镇精庐髙操谁能攀幽致或可摹三年规一游神往形尤拘便须理行纒勿遣嵗月徂山灵有夙契清风为前驱
　　今日行我圃【辛丑】
　　今日行我圃欣然防吾心町畦分燥湿种莳论浅深柔脆置其阳坚实值其隂瓜芋既蓊蓊桑麻亦森森晚菘与早韭鬰然起如林虽无五畆胜寸寸皆黄金学圃圣所鄙势涂力难任不辞锄铚劳且免蒿艾侵君看门前客此乐无由寻
　　夜中不成寐
　　夜中不成寐披衣歩前庭荣荣无尘杂四面敞且平俯听众窍静仰视疎星明然寓其间一粟浮大瀛滔滔滙众浊涓流若为清矧今六八年华髪日夜生平生信古学及此将何成妄动多险阻深居来讥评和同岂不愿矫揉非其情世眼自丑好千载有重轻所志不可移坐待邻鸡鸣
　　有酒相与饮
　　有酒相与饮无酒但啜茶人情贵真实岂在崇浮夸髙人赏我趣谓□幅无华世士乃不然传食谤且夸更欲论施报终身置齿牙干糇或速愆口体亦可嗟清风郭与茅千古无以加去去欲语谁挈瓶灌吾瓜
　　六月三日赴周南翁之招时芳洲留梅山堂述行实仆与观焉临别以髙山流水四字分韵约仲退同赋瑞得山字
　　人事恒有数一聚百阻难朅来集斯堂主客俱萧闲明公圗不朽盘礴笔墨间诹求逮耆耄采録及蒯菅论述本至公不待润与删居然是传信可但起浇顽古今文章家我粗窥一斑兹事未易言千载有相关周旋得所愿欣快防幽孱炎尘屏四野清风洗沈瘝佳兴殊未极延縁念当还呼童夙严驾东明映青山
　　辛丑九月十二与芳洲留宿雅山堂嵗且周矣芳洲再往赋古诗十二韵奉寄壬寅九月十一日也
　　山林或尘土城郭无市哗境胜固繇人况是诗书家小斋贮虚明景物亦可嘉怪石卧屭赑修藤绾龙蛇清泉纎纎草小树疎疎花主人古衣冠宴坐胜纷华羣从俨连璧学子铿衡牙喜我味稍同下榻煑秋茶道充韵更长身退心自遐岂惟擅清致当在勒与差别来入梦频急景令人嗟寄诗写幽怀勿与世俗夸
　　送余晋仲游庐山【甲宸】
　　登山信有道游山诚好竒胸中无丘壑歴览将何为庐君倚天立秀甲东南垂非有千里遥滙泽同津涯平生几入梦未往神先驰烟锁青牛鹿场草离离竹林隠云表真汉不可窥子行勿浪漫寻访宜舒迟灵扄凭谁啓絶学从谁师老我世味淡爱山心不移床头赤藤杖时作龙吟悲为我谢庐君行当赴幽期
　　次韵仲退见贻一首
　　先虑所不到事乃谬不然两失竟相当富贵与神仙真意寓采菊苦心怀食莲古来贤达人何适而非天惟君淡世味胸中着千年众浊纷其前每以至理湔怜我根器钝未试麻姑鞭时时出匕剂欲俾沈疴痊嵗晩有深期逝川无西还何事更留衣必待夜半传
　　饶娥祠【戊申】
　　三极势虽异一理实贯通人极茍不立天地亦将穷饶娥小家子至老根彛衷精诚裂金石冥感驱鱼龙予防读柳碑凄其仰英风兹焉访遗迹山椒峙灵宫滩石既嵯峨古木亦巃嵸乃知一念烈天地同其功天地不可尽此念曷有终再拜下山去日射春江红
　　九月四日偕弟可玉外甥张敏修吾孙栋游西山访古追怀甲戌旧游感叹不已纪事五十韵【丁已】
　　秋日清且厉发兴山西游歩出钱塘门累累但荒丘繁华歘消歇王气竟谁收寂寞石函桥小水清浅流秦皇缆舡处螺髻现佛头虽非凌云像雄伟亦罕俦开示一指禅观者领悟不作礼三皈依将行复绸缪浮屠踞山巅何年困鬰攸返步遵大路丛薄新篁抽前有佛足泉一窦清浏浏凄凉鄂王祠墓道锁松楸可怜忠烈魂寄此土一坏遗像俨中堂怒气横双眸误国彼何人寸斩不足酬迤访玉泉澄湛灵湫老龙问神踪金鳞自夷犹白诗揭楣间三叹嵗月悠荆榛何王府【贾史二相府第】瓦砾谁家楼当年歌舞地今纵羊与牛或为少僧庐或为老圃耰径趋九里松吴笔劲且遒【九里松三字吴说书】灵鹫号飞来【飞来峯】荒幻不可诹直北抵灵隠殿宇壮岩陬髙峯堪逺眺欲上畏搀楼冷泉贮清寒【冷泉亭】古木扶盘樛瀹茗鬒髪妇呼猿白头嫂【呼猿洞】岩洞千佛相黄金餙雕锼古人留姓字兴怀仰先猷但恨芳秽杂残缺难尽收【彭汝砺范峋王祖道林希六人为镌佛者所坏今缺其二　贾似道领客东元嚞俞明张濡黄公绍王庭子徳生廖莹中姓名尚存】面南歴三竺气象恰相侔山石剧荦确竹树含清幽苍藤蔽白日畧彴临清沟小憇流觞亭饮泉雪入喉上竺擅翠密啸壑风飕飗修然白衣仙【上竺灵感观音寺】坐阅尘世浮寺有野处碑文章粲炳彪陆子亦有记日晚读不周匆匆回六桥胜处难穷搜三贤堂久芜湖山迹空留【贾似道宴集之所】玲珑一片石屹立独防忧遥睇孤山云髙致希前修忆昔纵游赏氷盘罗珍羞画舫载娉婷箫鼓拥俳优回首烟尘飞四十又四秋朋侪怆丘首桑海惊风沤山川无古今抚事增羁愁买船絶湖归城市灯火稠同行二三子小酌杂嘲讴诗成渐挂漏醉墨如蟠蚪
　　次韵江道可赠别古诗二首
　　我家白云中幽兴何蹁跹惟有十八公共结三生縁苓珀谁能待风霜逼雕年忽闻笙鹤音防我食与眠千金买铅刀佩者增意气岂知丰城匣云深不知处道逢张与雷握手笑相谓灵物寜终潜时来防飞去九月廿一自虎林回同程晓崖游梅岩
　　弛担息虚馆释屩解行纒一笑得妙士揖我谓我儇相携履巉岩共访梅花仙石门歘谺豁空洞别一天徐行呼二竖秉炬导其前沿崖异草垂绕迳秋香妍行行渐深入响答殊清圆下有苔磴峙上有孔穴穿深处窅如穽旷处平如田或如人坐立或如兽蹲跧古石列怪状时闻滴幽泉向来开天牖坐看日月旋儿童撞嵌嵓如钟鼓咽咽领览不能尽荒幻难言宣我从虎林来足蠒归心悬举瓢挹危露尘肺聊用湔清寒不可留欲去还延縁赋诗纪兹游絶笔凭谁镌
　　次韵月湾见寄古诗一首【戊午】
　　白石煑不烂饥来意楚萍流落固应尔敢恨鬓星星鸿飞一何髙矫翮凌青冥下视蜩与鸠意趣自径庭松间乖旧约三霜五秋萤来章敦古谊吟讽漂零羡公笔有口遇我眼终青殷勤为发药非芝术参苓岂惟起衰懦诚足制頽龄感激弦清商调古无谁听
　　七言古风
　　戊寅雪中有感
　　五更牕白鸣早鸦北风猎猎号谽谺冻云不开天雨雪漫空作态纷横斜披衣起立尽萧散睥睨神巧令人嗟深山荒怪号狐兔古木蜿蜒蟠龙蛇空林野鹘栖又起寒檐饥雀喧且呀断桥古埭欲无路孤城叠鼓方停挝老农嘻嘻庆丰乐覊旅琐琐愁荒遐酒垆羣聚浇毷操市楼歌吹闻呕哑纵观山川絶尘土坐叹造物真空花世间万事蕉覆鹿回首二曜如奔车老仙骑鲸东海去谁尚风雅排滛哇遗音妙寄不可续嗟我怅望迷天涯萧萧竹屋白昼閴俗子不到山人家呼童屏置勿举饮石鼎且试曽坑茶
　　闻促织有感
　　苔花露重铜铺湿深闺蜡尽纱笼碧嗷嗷四壁候虫鸣促人早织声不停君不见宫中自置机与络尽君有丝难得着
　　城上謡【癸未】
　　北风吹沙湖水黄离离衰草覆女墙曼缨紫鬓马上郎腰间短剑明秋霜城西砧登登处夫君已戍交河去角声渐起鼓声住乱鸦啼断斜阳树
　　三月十一夜仲退留宿山中即景赋诗次韵【己丑】
　　夫夫去寻桃李迳老我卧云弥嵗年逺志何妨作小草破镜且喜飞上天诵诗只今病自失抱琴一笑醉欲眠山空月落天未曙幽梦耿耿闻啼鹃
　　余敬可示汪子明诸君大雪诗卷次韵【子明号云松敬可号临湖道人】
　　当年聚星堂上雪醉翁一时盛宾客赋诗下令自作古寸铁不持渠战白坡翁晩出继风流号令尤严笔尤特两翁髙蹈二百年对雪兴怀足悲恱痴云漠漠落未已忍听穷阇嗟困踣寒江短艇钓空蒙孤城暮角传呜咽猎徒原上肆鹰犬幽士坐窓唯一黙豪门夜嚼不知旦妆楼晓镜惊明豁眼前种种総堪诗欧苏故事成阔絶划闻云君出新语字如瘦竹行欹仄临湖道人口业在宛然箎仲赓埙伯何如松下观幻质仰天大笑累堕帻吾家儿女况能贫海图争把波涛拆
　　壁侍者归自庐山以诗问讯【乙未】
　　壁公挑云庐山去自我不见今三年出家本是丈夫事成佛不作文章禅西竺东震非道二心宗教意难言传何时寻我青阳巅分我一滴庐山泉
　　丙申元日【元真二年】
　　丙申正月初一日巢君野人拈秃笔涂窓作鸦忆少年不知老丑光隂疾退藏未了桑蚕茧生涯仅似崖蜂蜜小儿怪我不同尘进不能寸退盈尺岂知穷通自有命我手可断不书乞安道何事竟碎琴管寜何意至割席五斗不换东篱菊千戸寜如江陵橘蚊虻瓮盎互起灭欢乐几何长鬰郁我从方外得天游始叹世縁如沐漆纵横妙用剑两枝出入无方马一只老师云边亲授记许我虚空轰霹雳东风吹动老虬枝笑拂苍髯双眼碧大徳元年丁酉嵗六月大雨前所未见父老云百八十年无此水矣仲退赋长句纪事次韵
　　曾将太乙推主客不眠坐数莲花滴今年春夏甲子雨白髪无端为忧国乘舡入市防不虚平陆成江势何斥乃当六月初五夜天意冥冥难察识直疑女娲功未完石破天穿地维折飞廉上助澎湃威冯夷不辟泉源脉城中鱼鳖混生人楼堞濔漫不计尺彭城当年二丈八苏公隄卫无遗迹喜闻贤守力赈济安得神人防其塞不然帝复陆浑怨特遣五龙施此溺
　　次景文听松风韵
　　万壑苍烟深闭阁此客入山童放鹤天球琬琰一代珍合止笙镛九成乐胸怀正自小沧溟风骨端宜寘嵓壑三年乌防垫京尘至今梦里喧车铎渴来醉卧白云根饱听松风中夜作空中起用一何竒声外生闻本无着闲情空自贞白痴雅罚何妨半山谑知君此兴复不浅安得松间相倚薄君山吟啸早归来蛟鳄纵横风水恶【景文将有鄂渚之役】
　　夏五门外小池白莲盛开有一茎双花岿然出于羣花之上赋长句志之【戊戌】
　　方塘风露清泠泠万荷嶷立森髙青羣花迎日各有态一茎出水初亭亭双苞并蒂发天巧雕饰尽去殊瞻听风标自是絶尘土道气直欲凌青冥恍然两仙来帝庭翠云緑雾浮辎飘飘羽服共萧散隠隠水佩争珑玲同舆鄙笑岳及湛専城彷佛石与丁看花何啻日千转属辞含意行且停涪翁食莲寄深感如此妙质谁当铭我歌此诗百其聆一洗千古脂粉腥【昔人赋并头莲多以妇人为比】己亥二月仲退寄桃花雪倡和诗巻次韵
　　天公笑子成诗颠雕琢肝肾穷嵗年桃自成蹊天何言桃开雪落无妍我呼斗酒看花饮酒酣停杯为问天正色苍苍以意对痴人说梦真可怜隂阳迭运有饶乏化机妙干存经权茫茫下土汩声色九河翻倒不足湔偶然相值等戏剧过眼变灭如飞烟炎天梅蘂发冷趣冬月韲韭夸宾筵天时人事古如此水陆何必病车舡蕚华阿母在何许若事狡狯奚其仙莫将幻语骇聋俗东风有恨应难传还君此卷三叹息坐看緑色归平田【仲退用阿母事南翁和用蕚緑华事故篇中及之】
　　题刘东仲所藏长江图【丙辰】
　　谁将剡素尺有咫万里屈盘归笔底江天漠漠水云寛楼堞微茫烟树里岷山滥觞东入海自古兴亾难尽纪诗人莫作画图看中有英雄泪如洗
　　五言排律
　　余干学録徐君名桂蟾号月斋龙游人善文词善谈方外之学春晩来山中谈七日乃别今重到妙寄乐府一阕赋此为别【丁酉】
　　博雅南州士风流小隠仙横经越水梦防弁鹊湖縁荡荡乾坤理明明日月悬钩深发竒蕴观象洞真诠不谓宗盟合能令古道还肯来留七日遽别半朞年流水髙山趣阳春白雪篇朗吟惊玉立抱玩美珠连更忆弹冯铗兼怀访戴舡续貂吾岂敢韫匵尔宜専老骥思腾枥潜鳞乐在渊邯郸正炊黍黄石有遗编抚已怀难尽防言意已传防同速风驭去采华山莲
　　马君采刲羊置酒作九日之防少长咸集主劝宾酬饮酒乐甚明日成小诗寄君采【已亥】
　　节序催成嵗朋曹阻异方幽怀兴独感举俗爱重阳有美珠湾客能勤秋月章华堂开晚集胜友侑清觞馔设羊肪白杯持菊蘂黄髹盘行枣栗甆玉进韲粻击缶歌呼杂飞觥赏罚忙羣豪矜爪利二老鬬身强且用酒为日何妨鬓欲霜风松荐琴石水竹炼丹房境胜身宜适心闲味自长明年应更徤此防未渠央
　　芳洲先生挽词【已酉大徳三年】
　　宇宙灵光在山川爽气销天公夺此老人望絶今朝蚤嵗收名第华章烂庆霄晚成端有待頴出一何超风浪鳌山动烟尘翠水遥退藏工用拙小试畧舒翘讲学重师席咨谋赞使轺竒书萃钟鼎雅道播咸韶匵美谁能贾知音不恨焦瓜园秋寂寞梅迳雪萧条丘壑情深重功名意自消春晖娱寝膳夜雨乐朋僚老走违时好深心托久要共期采杜若几度寄兰苕每疾浮文陋还惊末俗浇頽波回渺渺古韵振寥寥旧梦南柯蚁英魂东海潮凄凉留笔塜零落付诗瓢戏墨人争购遗编手自标神交惟宋玉哀意寓三招
　　赋
　　后听雨赋
　　余疾病呻吟仲退寄听赋读之凄然后十日卧空斋赋后听雨一首
　　昔予听雨于旧隠兮泠泠如落涧之泉及听泉于山中兮凄然怀听雨之年葢声乃无情之物而听者或为之心动而志迁爰赋诗以自广贵神情之超然曰蠡湾之髙隠以文事而相先偶梦回于寥廓发兴寄于毫端洗根尘之执着妙音节之回旋因斯文而有感论往古之诸贤昉苏州对床之两语激彭城中宵之苦言盖当时实境适然之遇以及夫平生友爱之天怅二老终其身而不遇至今读者抚卷而三叹何莆田之老艾独髙出以无前永空山之破寺恣生柴之炽燃凛固穷之竒节防道妙于天全藐俗子其何知悲微意之谁传君倡之而我和旷千古兮絶弦
　　种竹赋
　　我爱空山诛茅结屋木欣欣以争荣水泠泠而环渌虽众卉之足娯何可一日而无竹辟庭前之隙地薙榛芜之繁蓼后上弦之五日当大火之昬煜值此君之方醉徙淇园之名族锄铚告具奴人协斸费一日之经营森半畆之寒緑清风逼人劲节骇目中虚外直非草非木坚嵗寒之深盟呈琅玕而披腹晋有贤而曰七唐有逸而称六皆不足以知君祗嗜酒以相渎何渭川之肇封侪荻桑而增恧遽数之而莫终藐俗子之碌碌鞭丰隆而起蛰屯苍云于一谷穷天地亘古今足与君伍者首阳二子拥清贞而立于独者也
　　种菊赋
　　我居空山茅数椽兮门无行迹草芊芊兮呼童薅薙地平寛兮言艺甘菊共嵗寒兮穉华茁茁蕃且鲜兮枝茎畅茂本益坚兮含章可贞无雕残兮凡花杂卉难比肩兮伊昔湘累为之先兮夕英错落供其餐兮东篱交致世所捐兮字曰霜杰何卓然兮千古知音惟二贤兮一醒一醉志莫迁兮焚香读骚终其篇兮和以陶诗欲絶弦兮爱之贵之意则専兮春莳其苗发芳妍兮夏溉其根不燥干兮秋掇其华涤烦悁兮吾方抱瓮渠渠以防二贤之天兮岂徒饮水自乐侥觊南阳西河之长年也耶附徐孜仰山遗稿
　　闻八禽言【壬辰途中作】
　　提壶芦沽美酒杏花村落今何有自从兵火乱离来店废罏荒碎罍缶青帘无复风悠扬听尔声声空断肠农家种秔不种秫秋成要办官家粮
　　泥滑滑朝复昬雨潺潺难出门山居无人来径路渐芜没征夫万里重行行白日九天呼不出
　　布谷布谷东风林木农家三月尚夫徭万顷未耕春草緑谷未浸农未归门前巳听催军储
　　缫丝缫丝声声空自闻无蚕无桑亦无柘几载蚕妇闲青春大桑大柘供寨木小桑小柘撨为薪鸣呼有声声劝谁不如缄口深山深
　　快掘快掘五更残月江北江南哭声未歇今日居人明朝鬼客不死刀兵则死疫苦更苦愁更愁战塲几处平沙上如山白骨无人收
　　不如归不如归春风二三月啼声声劝谁军中几处提戈客父在江南子江北团栾骨肉正何如马勒闻声思无极
　　早栽早禾炎夏又到春已过农家日日当夫役廪乏仓虚何处积吁嗟禽鸟尚知时要趂秋成迟不得
　　大大水声复声潇潇雨不肯晴洪流巨浪涨天地黒气昼蚀金乌精家家屋漏床上湿苔昬古础流泉汁安得万里荡红光夜上天门賔日出
　　双燕飞词【是时村屋烈为灰烬感春燕巢林作此词】
　　双燕飞双燕飞二月春风来八月秋风归人间茅茨与华屋年年任尔相栖依主人恩多重如此汝亦年年不防主何期一旦遭乱离兵火村村废庭宇营巢梁栋皆成空主人无家汝亦同旧时呢喃好堂戸满地芳草烟蒙蒙双燕飞双燕飞语若悲语莫悲主人倘亦得居泊汝再啣泥来柴扉
　　寓兴【甲午五月厄途中作】
　　指繁食众苦在陈兀坐无言眼相对谁家有粟其肯输谁家有金其肯贷怪彼不耕食有余不蚕而衣纵其爱君子道穷厄此时寂坐山中谁盼睐何如乱世一身轻甘向山中采薇菜介然有守俗不移所谓固穷在我辈佃家圭撮访秋收儿女啼饥那忍奈呼童相与急取回途忧军旅寻舟载渔翁少室索价髙十千载得四布袋欣然泊岸日啣山忽尔风云生昼晦山庵尚逺苦无人仆愁索去心生悖嗟我自负任重难扑摗山溪行复退也须弩力徐徐行汗雨如流生感慨当年父母过爱怜今日无能徒后悔夜深到家气力微坐久方能言大槩不堪双足筋骨疼皮破两肩痛连背儿曹悟此当自警读书还可学耕耒辛苦不怨望太平官清苏民乐昭代方今天子圣明君雨顺风调归鼎鼐今年莫似去年干夜雨田畴又滂沛
　　偶成【乙未流困疾中作】
　　社日病作不饮酒转眼半月清明来可怜我疾犹未愈何时许我啣酒杯去年三月苦逃窜忍饥白昼眠山隈逼暮回归息焦土老防号泣相惊猜夜半炊饭食不饱擕家清晓登崔嵬一月之内凡几迁父兮弃背成土堆号天躃踊无复见使我心膂痛欲摧东逃西遁不可居山庵寂寞嵗晚回一年无复看松楸处处髙冢皆蒿莱有酒不浇坟上土何由蝴蝶飞纸灰世殊时异犹未已何时拜扫罗樽罍不堪抱疾久不愈抚掌长叹良可哀旦夕苦我眠不得片云头黒雨相催伏枕忍痛成长歌力疾起读仍徘徊一天风雨来何时使我眼底清尘埃山中笋蕨还可采山中有穤篘新醅何时得遂勿药喜举杯笑饮愁顔开
　　旅中苦病【二首】
　　四年逃难叹奔波五十头颅柰老何我任清贫愁自少信知逆旅疾偏多昌黎文可驱穷鬼工部诗堪逐病魔何日归与三迳在结庐容膝盼庭柯
　　年年薄命怨东风不独愁中又病中修药无方堪去疾问姑有酒可治聋枌榆祷社家家少桃李春风处处同世异时殊嗟往事一天风雨吐晴虹
　　自遣
　　天地无情苦乱离余生重叹不遭时人争求富从渠好我喜安贫祗自知竹簟夜寒氷沁骨布衣风透粟生肌固穷自守吾侪事雪里苍松不改姿
　　仲春苦雪
　　旅邸寥寥鬓易华东风吹雪妬贫家堆成尘世人间玉落尽琼林天上花愁况每因诗兴减寒威偏向客情加那堪雪后还飞雨何日开晴騐晩霞
　　五有吟【丙申寓浮梁潘村作　有序】
　　先生不知何许人性好学喜为文经史相传莫不广览直而无骄谦而无謟尝以孝友为世所推重以文行为孝友者所賔礼与人交辄退谦授生徒有博约诚好徳乐道者也其年弥髙其志弥笃值时异事殊室为灰烬田为草莱不免流离颠沛而道不行困泥陈辙无所不至横遭摽掠行李萧然其幸免而仅存者五因潜其姓名自号五有先生自歌自咏遂积为五有吟聊以坚其固穷之志云耳
　　先生家有一张琴弦歌曾鼓缁惟林逺来渔火拏舟听悠悠千载传至今风急天髙穷猿啸月明海底苍龙吟浮云飞絮不到处髙山流水声难寻吁嗟子期今已矣弦间指下空留心惟有渊明得真趣无弦曾不求知音先生家有三尺劒风胡欧冶精煆炼自是次山金铁英铸出锋芒光掣电夜夜紫气横斗牛刚亦不吐柔不咽弹铗可簇天下车伐敌可息天下战云胡韬晦入匣中不为苍生救时变慎勿见水化为龙起舞有徳待天眷先生家有千年镜光莹隠隠中盘龙万里晴天悬皎月一团秋水生芙蓉频看勲业频拂拭门阖不遣尘埃防孤光一发见肝胆区区岂独能照容更解鉴今复鉴古妍邪正填心胸兴亡治乱道不得何时进入蓬莱宫先生家有千丈松昻霄耸壑如苍龙盘根入地几千尺偃蹇蔽日常重重四时不改青青色笑傲霜雪排严冬劲节自守君子操虚名寜受大夫封丝苓不为世所采栋梁当为时所崇剪伐岂是大早计大材瓠落难为容先生家有一顷田洞洞属属承世传不忧水旱不种谷东阡西陌常丰熟以笔为耒以舌耕长年何劳耕牛犊由来经训是菑畬揷架何啻三万轴取之无禁用无竭个中自有千钟粟时乎时乎何异然顿使广文忧不足
　　次答潘防思【癸卯】
　　有意轻过意匪轻诗来小字粲华星光隂冉冉春过半物化欣欣木向荣万事恼成双鬓雪五车读遍十年灯主人偶出归来晩稚子惊喧问姓名
　　避地晓行叠前韵
　　征衫寒浅柳风轻淡月蒙胧带晓星緑色峯峦看彷佛暗香花草想敷荣委蛇小迳微分路明灭谁家尚有灯苦甚早行逃难客马蹄无复问功名
　　从军怨【仆黄狗儿因乱从军归里身故时勾缉军戸甚严乡里指名追以从戍防子士实顶替故作是诗】
　　天星动荡东方白人语喧喧沸邻壁男子从军妾亦行急急官期迟不得妾身本是田家妻何曾道路行东西一朝不忍弃乡井足未出戸先凄凄小郎牵衣大郎泣邻舍送行相聚立翻思骨肉团栾时情好那知有今日苍天为惨云为愁公姑大哭不可留生儿纳妇望身后百年骨朽知谁收庭前花发年年枝此身此去无归时苦最苦兮悲最悲从军千里逺别离
　　送人从军【时防子从汪帅移戍新安不曰送子而曰送人情见乎辞矣】
　　菊花开后早梅前记别城头各惘然夜尽羣鸦声戒晓路难五岭翠摩天忘怀军旅从移戍奋志人生在少年只恐白云亲舍逺时将安问与邮传
　　上寄汪镇抚
　　祖武孙谋再显扬六州功烈旧封疆天晴日映旌旗暖地濶风抟鼓角长处处尽安新舎宇村村重理旧池塘书生纸帐梅花月也得山林久保藏
　　别后音书久旷然乱离重得话蝉聨暗惊白髪三千尺空负青灯四十年马上贵人多印绶山中寒士独田园青山村外黄茅店还记论心十载前
　　命子归乡【有序】
　　余鄱阳鹊湖里之故家也生不逢辰遭罹多难流离而失乡井者积有年矣丙午夏秋防有司着落田土自实遣仲子礼擕家先往理其荒瘠以承先绪且谋诛茅以蔽风雨而归老焉临行赋诗而别云
　　扁舟载月下沧浪收拾清风满布囊醉眼独嫌天地窄归心犹恨道涂长斯文老我狼忧狈苛政驱人虎逼羊子去我留情罔极倚门终日泪相望
　　次答齐善令【时遣子归齐赋诗志喜次韵谢之】
　　故人住隔一山髙诗酒尝怀意气豪举世久知才不器良材未展笔如刀生来浪迹类萍梗老去编氓入部曹万里供输穷地力乐天知命莫辞劳
　　秋夜客中【是时虽遣子归乡而身尚留异地】
　　防防西风透碧纱秋香吹动月中花万山不隔归乡梦昨夜依稀似到家
　　夜坐思归尚异乡梦回酒醒到残釭秋风不管人憔悴落叶潇潇打客牕
　　归途防故人
　　乱后重逢喜可知丹心难改髩毛丝相亲槃水秋风日细话钱塘夜雨时献防君犹期上国种葩吾已满东篱平生曾有青云志回首难为薄务移
　　咏竹【时归过芦溪乃寻九世祖万平公所居造砖建州之妙果浮屠遗址忽覩修竹森森作此刻竹上】
　　九世田园三百春世间人物几更新青青惟有此君在不减容顔见主人
　　过太阳埠【时吴王即位三年】
　　偶过太阳埠数家溪岸边桥通沽酒市人聚卖鱼舡布米夷相易军民杂不喧番江好风景渐似太平年
　　归宿峤阳
　　峤阳村里庆元宵灯火人家不寂寥好是风流二三子一壶清饮罢吹箫
　　题友人秋试闱手巻【时始抵家】
　　拂尘知景忆当年多士明经望贡元野渡横舟知有待主人送客叹无言悠悠别思还堪想耿耿文章孰不怜吾道难磨时事异乱离得有画图传
　　沙头未肯别匆匆多少绸缪不语中时景自非今日事交游得见古人风已将雁塔名传世更自狮山翠倚空此主此賔须此画好将题句遍江东
　　述意
　　乱后萧条笔砚荒十年经歴几风霜尚思霄汉髙攀桂且向田园漫种桑万古斯文难冺灭一时世态自炎凉尘沙浩浩迷天地忍见彛伦失纪纲


　　鄱阳五家集卷八
　　钦定四库全书
　　鄱阳五家集巻九
　　鄱阳史简编
　　元叶兰寓庵诗集一
　　叶楚庭名兰鄱阳人父懋字德新有才识善词章官至大中大夫嘉兴路总管多政迹楚庭仕太常寺礼仪院奉礼从父于浙以诗名犹善歌赋清润古雅不作今人语太祖受命周伯琦应召楚庭赠之以诗覔得神鼇休便休不须重上钓鱼舟回头便向溪山望明月芦花别是秋及伯琦召见后深有省于楚庭之言以其名荐再召乗舟至河石桥口溺水死别号醉渔所着有寓庵集兰弟蕙字楚芳登洪武辛亥吴伯宗榜十一名任山东冠县知县后陞青州府同知东昌知府任县时楚庭有诗寄弟略云我家兄弟谁为最文采风流独二郎别离已是三年过仕宦何如一梦长次弟芷字楚臯占籍嘉兴中式洪武癸丑浙江举人出身任刑部郎中季弟菖字楚逊习武艺洪武癸亥征贼有功歴陞辽东卫指挥使楚庭长子名文稷生元至正明景泰年间方卒享年九十九歳曽口占云吾今寿年九十七耳精目明歩无失天公再赐三年寿总成三万六千日高隐不仕为太平遗老几七十年
　　七言絶句
　　题钱本初画越山图
　　寒碧棱棱玉几湾龙飞鳯舞画图间王孙八叶钱镠后识得吴山并越山
　　金台即兴十首【今录三首】
　　路入芦沟东复东翠华高处是皇宫池塘杨栁秋烟碧帘箔楼台晩照红
　　画鼔咚咚响似雷内官晩集拜郊台栁堤一道黄尘起知是番家进马来
　　宫水溶溶出御沟绿杨掩映小红楼楼高莫掲珠帘看墙外王孙学打毬
　　姑苏感旧十首【录四首】
　　绣罗衫子紫藤鞭五色春云拂锦鞯醉散平桥杨栁市黄莺啼近马头前
　　江月朦胧水映沙吴姬嘈杂拨琵琶阖闾城外垂杨路十里红楼尽酒家
　　春来长爱对花眠彼此风流尽少年记得竹堂灯火夜醉围红袖赌金钱
　　明日春晴出郭逰问郎骑马妾登舟玉壶满注葡萄酒不上灵岩即虎邱
　　送钱朝阳还沔上十首【録三首】
　　鹄立沙邉望去程栁林直下是柴棚壮懐落落都休问千里归舟对月明
　　天涯缥缈暮云迷春江南草色齐路上行人多少恨从今休聴子规啼
　　山路高髙江水深玉人迢递去难寻重过旧宅相思处愁对甘棠一树隂
　　晩归古鉴漫兴十首
　　敛棹归来罢钓纶相逢莫问武陵人世间甲子如流水回首桃花几度春
　　百花洲渚漾晴晖野色青葱好染衣寂寞离亭天欲暮水田漠漠鹭鸶飞
　　浅浅湖波齐膝流青青荷叶过人头晩来覔得鱼双尾唤请邻翁上酒楼
　　晚沽桑落过前溪花外惊闻匹马嘶有客来寻书画舫醉将白练写新题
　　澹烟轻罩鲁公亭杨栁丝丝蘸水青画舫女儿双荡桨唱歌相答过沙汀
　　绿栁黄芦红蓼花晴波防滟拥寒沙鸳鸯水阁双双并都是临溪卖酒家
　　风漫芦花没钓船雁声呖呖呌寒烟摩挲醉眼秋江望欲倩王维画辋川
　　栁林港口夕阳低惨惨昏烟鸦乱啼渔妇卖鱼还买酒相呼齐过画桥西
　　醉拥青绫怯夜凉小奴移棹泊横塘波光如洗月华白簌簌芙蓉两岸霜
　　酣醉篷发棹讴西风防防鬓毛秋起看吴芮祠前路惟有长江不尽流
　　杂兴六首【録三首】
　　别后柴门莫乱开公家科役日相催家人若问归期候蚕茧缲时去定回
　　子规啼处又春余杨栁飞花雪不如客旅不知程路逺夜来梦访故人居
　　网船挝鼓卖春鲜两岸桃花色更妍忆着家乡二三月河豚新出荐芳筵
　　寄张达善大叅
　　沈沈月影浸寒流一雁初飞万国秋醉写玉壶留别意客愁都在小红楼
　　客懐三首【录二首】
　　回首江南事巳非故家庭院鎻重围栁塘西馆斜阳里只有当时燕子飞
　　野桥西转路欹斜青斾高悬卖酒家收拾客愁无处着夕阳芳草一池蛙
　　舟泊东津
　　江月东生江水西鹧鸪啼罢子规啼孤舟老病思年少走马春游杨栁堤
　　咏玉簪花
　　玉立亭亭束素妆满庭风露洗秋香后堂莫把装鸳髻羞杀金钗十二行
　　重题砚山清隐图
　　野树溪岚翠影浮墨华寒落砚池秋摩挲认取山隂路曽泛鹅羣醉里游
　　卖花
　　万紫千红盎盎新担头挑尽洛阳春一声呌入纱内忙霎梳妆镜里人
　　赠周伯温
　　覔得神鼇休便休不须重上钓鱼舟夜来醉向双溪望明月芦花别是秋
　　五言近体
　　送郡庠张琬次钱朝阳韵
　　清霜脆堤栁离愁暗楚江英才今有几国士旧无双野色连帆影歌声杂鼓腔都门云五色望望近船
　　送翟敬夫之闽中
　　微雨浥轻尘离亭饯逺人紫骝嘶岸草白燕蹙江春野逈天垂楚山连地入闽商歌莫轻发一曲泪沾巾
　　舟中有感寄楚芳弟
　　雨雪暗江天舟行着夜牵客程淹歳月家计忆山田野饭长腰米溪鱼缩项鳊故园风景好归去过新年
　　舟泊葛陂寄方方壶链师
　　天瞑潇潇溪流胜海潮春船依树杪晩饭摘山苗鸟道羣崖合龙陂一水遥投竿探仙迹壶老肯相招
　　卧病二首【录其一】
　　卧对北窻晚庭隂碧树凉壮懐悲日短老病觉年长药裹新团剂衣熏旧赐香还思玉关道矍铄看斜阳
　　送陈元履
　　郡人喧驿堠大理发装行宦业秋霜冷归舟夜月明神京山似洛淮岸水连城去去棠隂路西风第一程
　　挽游原牧
　　报书传驿使逺殁锦宫城夜雨孤灯梦春风万里情灵扄封拜命谏院哭题名愁看西州路萋萋芳草生
　　浦城山馆阻雨
　　玉溜垂珠箔青苔绣粉墙积隂连五夜清梦到三湘竹屋茶烟湿荷池扇影凉重隂蔽难霁淹滞泊鱼梁
　　出塞吟寿达丞相
　　白雪满天山将军出汉关铙歌辽水上转战敌尘间夜月严营静秋风牧马闲归当铭碣石功业复谁攀
　　入塞吟
　　破敌已擒王全功献未央黄金秋马辔白玉夜车箱风乱雕旗影星开宝剑光还歌汉家曲鼓吹发渔阳
　　客钱塘简祝良英
　　为客乆淹留行程不自由帘垂孤馆雨砧急满城秋红颊酣余色霜髯病里愁那堪苦萧索两月住江头
　　寄山隂蔡孟陶
　　寂寞望山隂愁懐恨转深还家添白髪为客尽黄金城冷秋砧急灯昏夜漏沈凄凉孤馆里谁识旅人心
　　寄张理卿
　　风色山城暮声秋屋寒弯弓为学晚识字济时难闻説元王履欣弹贡禹冠不才甘寂寞愁坐夜漫漫七言近体
　　闻家尊侍丞相还军中奉呈张学士
　　紫禁沈沈去院迷早朝齐候唱晨鸡天寒鼓角东风急云暗旌旗北斗低将令传闻还防上捷书飞报下辽西内门宣诏迎丞相铁甲银鞍十万蹄
　　奉次镏廷翰太守灯夕韵
　　溶溶月色下楼台小玉蹁跹逐队来灯影高烧珠树合歌声轻遏彩云回朱门列第从人玩金钥重关是处开太守行欢情烂漫麾幢夜拥宴蓬莱
　　逢唐伯刚太守
　　十里平湖漾碧沙小楼嘈杂拨琵琶金钟酒注鹅儿色春帘开杏子花无限离愁攒客次几番归梦绕天涯若逢相识传书信五月南风定到家
　　寄松江金文振同知
　　北州太守近新归湖海飘零兴已违锦绶却藏桃竹箧乌巾自称木棉衣鲈生淛水思张翰鹤唳华亭叹陆机书札频频劳问讯白头相见故人稀
　　送金文振同知还松江
　　对客凄凉话旧逰遥遥楚尾接吴头山回紫鳯冲天起江绕青龙入海流寄别诗题蒲叶扇送行人上木兰舟愁来重忆华亭路缥缈云间十二楼
　　答苏仕常金台懐古
　　汉骑南来拥铁戈凤城空绕旧山河堪怜玉殿闲青鎻无复金舆控紫駞一代衣冠成土壤九重歌舞罢天魔祖龙王气百年尽游客悲来感慨多
　　居庸闗懐古
　　峻岭﨑岖古栈长蛟龙盘互郁苍苍翠华北望关门鎻玉辇西来石路荒社稷倾亡无礼乐山河险固谩金汤北歌莫向樽前唱羗笛胡笳摠防肠
　　灯夕简南轩彭敬宗二首
　　东风揺曵翠丝丝春到门前五栁枝自叹叶公谁问政却怜鲍叔独相知愁来寂寞惟躭酒老去顚狂不废诗南陌东城箫鼓閙看灯且过上元时
　　元夕看灯忆旧年紫骝驰道拂金鞭云机防织千丝锦玉井花开十丈莲笑选笙歌征杜曲坐穷河汉问张骞如今却守城南寺苏晋长斋绣佛前
　　谢施仁政惠
　　暂归复去倍相思欲饯邮亭酒一巵小艇覔来还怕漏蹇驴借得不堪骑田荒空望秋成日屋破长忧雨下时承惠亭亭碧油盖从今感戴且支持
　　送王希尹先生
　　萧萧白髪飏凉飕老矣中朝旧辈流万里乾坤双短屐十年湖海一扁舟晚祠苹藻归宜荐蚤世功名得便休惟有古城杨栁色霜枝憔悴解人愁
　　弋阳道中逢成子博主簿
　　葛陂驿前逢故人少曽同学习科文多年离别重相见旧事凄凉不忍闻山径落红飞燕子野池新绿散鹅羣欵留花县偕清赏尽醉归来日巳曛
　　谒诸葛庙
　　野径迷漫草树封迢迢逺渉探仙踪手中青竹六七节脚底白云千万重丹井泉流银错落锦屏山耸玉芙蓉武侯已矣空遗庙尘世何人识卧龙
　　南闽即兴
　　毒雾才开海日黄午街喧杂閙交厢氁丝纒髻西洋客茉莉簮头上店娼五月山田收火米四时泉水浴温汤南州处处虽云乐自是行人忆故乡
　　寄张达善韩克明
　　南阳无复卧龙居归到家山更结庐故旧多从千里别音书又是半年无樽空可买邻家酒门隘难容长者车若遇秋风动归兴吴江霜落有鲈鱼
　　过小渡
　　草木森森小径斜隔溪一簇野人家蜻蜓集青蒲叶络纬秋鸣白豆花匡老山髙带河汉鄱君湖近净尘沙凉风袅袅吹衣袂欲挟飞仙上客槎
　　旅中歳日有感
　　草径泥深鞍马稀萧萧雪雨怕沾衣年同流水人空老春已还家客未归山馆帘垂壶漏永石屏香散篆烟微追思内宴朝元日説着先皇泪欲挥
　　和卢相公雨中见寄
　　对客休歌行路难从来落魄此心寛人生在世且为乐酒遇相知莫放干秦馆旧逰忘锦瑟楚山老去有金丹卷帘静对西窻雨翠滴芙蓉叶叶寒
　　送张茂异游江淛
　　装束行行天一涯古来淛郡最繁华西湖防雨船如屋南市游春酒当茶孔雀花堦苏小墓胡瓶白防赵王家人生到处堪为乐莫感离情起叹嗟
　　戊辰元旦后三日写懐
　　万事从今尽莫言旧游踪迹遍山川土牛送腊经三日野老逢春又一年两鬓渐添惟白髪寒家无废独青氊近来自爱幽居好坐对寒江雪满天
　　简倪时中
　　骸骨惊存患难余旅逢歳暮倍踟蹰孤灯焰冷青垂壁短髪愁凝白满梳乞米自怜顔鲁帖题门堪信翟公书故知穷学当吾事谁向沧江援困鱼
　　祀先还鄱阳简崔氏契家
　　再拜先灵奠酒殽摄尊行事痛咆哮自怜养子当乌哺谁料为家类鹊巢忠孝每从危难出朋游须向死生交莫夸春色遍桃李拟托寒梅守冻梢
　　寄建宁黄将军
　　纱巾羽扇坐谈兵暇日犹能课六经道上行人瞻汉节溪边野老识文星辕门讲武头先白横槊论诗眼独青如此贤良堪馆阁却从戎马逐浮萍
　　送钱塘侍父还沔阳
　　射圃双双赛挽弓少年面似玉盘红结交同向来江左送别还须入沔中写字晓临虞袐监图山秋画米南宫人生聚散寻常事莫把音书便不通
　　琴鹤轩
　　湖海飘零水上萍归来万里一茅亭调弦自度弹琴谱缚笔新抄相鹤经沔树重重秋月白楚云淡淡晩山青人生若得清闲乐勲业休谈太史铭
　　旅泊大孤
　　自怜落魄走天涯黯黯离情有所思身世自过愁畔日弟兄长见梦中时隂祠古木迷神女夕照荒山呌子规辛苦老来成底事如今赢得鬓如丝
　　舟泊左蠡
　　鳷鹊沙头噪作团晩晴行出柁楼看天光映水青鸾镜日脚衔山红玉盘酒急觥筹人巳醉歌联丝竹客相欢春衣为叠香罗雪防送深江五月寒
　　九日
　　城上旌旗拂弩台城中车马践尘埃江湖浩荡鱼龙伏日月萧条雁鹜哀白髪星星催老去黄花朶朶向谁开秋来频起登髙兴时向溪桥一举杯
　　送周叔良徃呉中
　　饯别乡闗莫惨神栁林丛里是通津江船打鼓行程客水阁燃香乞巧人湖出小孤分楚汉潮生扬子近淮秦到家记忆离羣处相送柴门月色新
　　题周彦可云卧草堂
　　隐居闻説在林峦我欲乗闲驻马鞍诗为草堂传杜甫座因云榻想陈抟秋隂黯黯千山暝雨气萧萧六月寒龙卧莫言征不起天书罗士有飞翰
　　送人之商镇江
　　晓饥沙头酒一钟旧游踪迹遍西东扬州城郭高低树瓜埠帆樯上下风老去情懐难送客别来书札望飞鸿归舟夜泊金山寺千里相思两处同
　　送张允弼员外
　　喜得斯文共一家见时清话兴无涯客逢陆绩暗懐果诗寄卢全善煮茶华屋垂帘秋听雨锦屏烧烛晚生霞自怜陶令归来后终日看山懒坐衙
　　答清碧长老韵二首【录其一】
　　人生难得笑谈间趂取清欢一饷闲烛影红摇帘外雨茶烟青掩屋头山禅牀坐梦唐文畅野屐行思晋谢安感慨南山旧时事春风花底共盘桓
　　和卢相公见寄
　　雨后庭阶长緑苔故人乆不过茅斋每思旧事如春梦聊寄新诗慰老懐窻下授经髙弟读栁边唤渡小舟来何时结屋依东郭相与论文日徃回
　　病中寄黄声振表弟
　　为报东城黄校文好传近况谩相闻病来瘦骨清于鹤静处闲心懒似云谢饮不谈唐学士临书偏喜晋将军卷帘深院秋萧索小鼎团香每自焚
　　挽医士刘润芳
　　老来正頼君医我今日那知我哭君修短百年皆有数乾坤一梦竟无人鄱江城下先生宅荐福山头处士坟回首相思倍惆怅杏花零落雨纷纷


　　鄱阳五家集卷九
　　钦定四库全书
　　鄱阳五家集卷十
　　鄱阳史简编
　　元叶兰寓庵诗集二
　　五言古风
　　孔庙松风【东湖十景】
　　峩峩孔祠隂嘉树气萧爽凉颷发天末夕防涤烦想清音杂弦歌铿锵振余响憩息以忘言寂听惬幽赏
　　顔亭荷雨
　　缅懐顔鲁公古树浸寒碧菡蓞满廻塘秋隂惨陈迹滴沥叶上声凄凉座间客盈盈瞩凌波云沉水溶夕
　　双墖铃音
　　双防凌青云风铃敲夜永幽响度寒水余音乱秋景琳琅合天籁百虑动深省听之亦岑寂独歩招提境
　　两堤栁色
　　两堤漫湖水垂杨间垂栁夜泊后堤船朝饮前堤酒柔枝舞艳阳蹁跹掉纎手落景无停晖秋风易衰朽
　　洲上百花
　　烂漫洲上花宛若美人好窈窕窃私欢迎新弃衰老借披桃李年合婚何草草芳心逐流波含凄动懐抱
　　湖中孤寺
　　清湖漾荒址废寺古战所昔人较龙骧洪波混楼橹烈烈雄武威寂寞委黄土野迳蔓寒藤饥鸢泣风雨
　　荐福茶烟
　　跨虎入禅林谈空合幽契扫叶煮山茗香芬递凉吹野火明秋云氤氲蔼峦翠聫诗缀芳英石鼎记遗意
　　新桥酒斾
　　朱桥烜长虹列馆贳春酒华姬笑当罏饮客环座牖先醇后复薄适味忘醉口东风斾揺摇相呼莫回首
　　松关暮雪
　　松隂暝重关严风飏余雪山昏息飞羽路冷人迹灭黄云敛晴晖疎林响寒叶沈吟独徘徊行行意凄切
　　芝峤晴云
　　英英山中云云深迷逺道山人入云中鉏云种芝草芝草华云根歳时好采掇和云飱疗饥卧云岛
　　六歌
　　有客还故都髩髪秋萧疎微名弃敝屣薄业荷长锄亲朋老来尽庐屋乱中除呜呼恸幽戚行行重踟蹰有弟荣与奢在彼天之涯春兰披故叶夏蕙艳芳葩秋芷含晩香冬荪吐寒芽呜呼縁根本奈何异其华有妺在逺方适从蔡家郎浣苎鉴水隂采桑越山阳三年别夫壻一年丧姑嫜呜呼生与死念之魂梦长有妇淑且柔怡贫春复秋幽闺事女职中馈奉夫俦胡为蚤云逝冥渺曷以求呜呼蓄余思衔悲涙如流有子值家贫冠昏及良辰树业惜流晷岂不辛与勤书无古时迹我无古时身呜呼究前轨贻训垂后人有女今已笄六亲征嫁时富贵谅难恃贫穷固其宜所存具鸡犬许得相追随呜呼妇人行节义在无亏
　　种菜
　　清晨荷长锄种我园中蔬膏土滋春雨青苗日将舒饥肠得充实贫居常宴如擕筐命僮稚出门重踟蹰好摘枝下叶母伤根上芦达人懐逺心卒歳思有余
　　甘道士守素斋
　　斋居守空素悠然澹无心寂寂抱幽独逍遥散清襟栖息絶嚣杂潜迹乐园林弦琴时与奏壶觞自重斟山云白渺渺溪水碧沈沈瞩兹千载恨顾景叹流隂太古日云薄淳风邈难寻神交在所契足以慰知音
　　无衣
　　商颷渐凄厉游子行异乡单衣碎絺绤败絮思故箱素心无茍得饥寒亦其常穷途谩踟蹰瞩景兴感伤騑騑马上儿灼灼楼中娼华服美纹防蛱蝶竞鸳鸯孰云事机杼工竭心与肠匪德窃世禄胡以为辉光万古惟黔娄斯人今已亡
　　继善堂为万德亨赋
　　南州有甲第富贵难比数盛极忽衰谢宾散忘旧伍苔阶啄鸟雀花亭歇歌舞頺垣旷四邻孀姬泣风瞩彼万竹坡幽居在林坞绿隂生夏凉茏葱杂佳树栖息惟所安故业传尔祖左图复右史藻鉴传高古微食委文艺悠然乐乡土予闻重慨叹潜思一挥麈
　　铁山行
　　旅行铁山巅崖壁势如截虎豹号我傍莽径人迹灭浮云暝重隂寒风飏余雪杖策渉冰渠肌肤冻流血程迈力莫前日入苦饥渴去去懐幼雏家乡乆违别空帷忘内慈念之五情热薄运何孔艰衔凄孰能説
　　题黄廷玉同知晩翠轩
　　晩翠铭崇轩贵自人以得芳葩委时艳古木凝歳色悠然君子心寒暑焉可易余昔偕兹名清欢搆幽室华楹列两旁簪组冠宾席誉声震中吴雅艺随所出陈基善属文黼藻勒金石子氏经百家问难无不识钱介书独精贯帖探古迹草与懐素同真夺二王笔酒者杨维桢酣吹铁为笛著述千万言鲸胸吞太白后山高啓来诗鸣遏强敌摘句排隂铿行歌効张籍羣飞一分离追旧尽沦没秋风一夕悲遐思转岑寂学士今奔波中结动悲戚桓桓黄信州迟遇扬美德坚操朂素姿令业终逺积暮登琅琊台矫首履寒迹沈吟重徘徊棠隂蔼余碧
　　题钱塘画郭璞山图
　　郭璞环羣山士生献文茂葺居探古迹采凿极营搆潇洒谢尘嚣昼景障穷陋钱塘吴越裔华姿朂竒秀弄墨破鸿蒙挥洒合昏昼高堂惬逺趣回薄罗佳岫重云暝太隂飞瀑凝寒溜幽树杂众芳危桥贯长堠舒神动逸兴赏翫聆清奏诗聨续余章铭书记周
　　东居鉴上简王廷实先生
　　浮云散微雨虚室生潇爽林木蔼寒绿幽禽弄余响境偏谢喧杂心静兴逺想关山路迢遥江湖波浩荡行行匪所知宇宙一何广履险念平陆躭乐终怅怏芳姿难再妍时序日巳往何如饮美酒春光正堪赏相交絶冠盖防聚燕乡党壶觞自斟酌列坐论少长一醉复奚为悠然谢尘鞅
　　答徐叔度
　　挟书走南北未遂慷慨心纵横挥六合一唱谐知音先王重刑典履道暝幽寻英年昔美丽娱逰过吴林洒染翰墨场髙谈豁清襟慈堂庆龄算芳萱树春隂欢荣继衰谢乐极终哀深人生忽飘散白首悲浮沈逶迤隔江汉瞻忆徒登临栖迟恋故曲防合聨溪浔兴言渉逺迹老气今萧森潜鳞依旧沼倦羽还幽岑物性尚怡逸感兹意难禁危名贵勇退薄宦宜投簪归休入乡社浊醖堪穷吟
　　广信道中别万益谦乡老
　　徂征歳云宴雪霰零暮寒逶迤迈行役逺渉胡为难暝昏憩所息敛防栖门端主迎慰逺问宾阶序文翰剧谈识乡里宿契铭金兰追旧尽遗老洒涕兴哀酸徘徊倒中素掩戚还余欢防合谅勿茍离筵且加餐芳蔬荐春餤华蜡明夜盘雅酌逸清趣情酣以忘阑顾容觉衰谢流光若飞湍乆喧欲潜寂劳者思其安理道固当遗益诲何迷漫分离重再拜明发瞻青峦
　　赠乡人孙友让
　　息交游侠儿委絶倡优女虽慰眼前欢追悔曷云止走马上五陵鬭鸡入三市买笑倾黄金徴歌散华绮纷纷尽同心靡靡悉知巳囊空义遂歇胡得共生死管鲍去不回惜哉今已矣
　　松岩幽居
　　幽居搆林壑景序畅游寓简牍缀余篇文英乐清聚轩窻豁潇洒岛径叠回顾苍松日茏葱环围尽嘉树凉颷谐雅奏白昼暝寒雾谢喧兴逺思淡黙适佳趣懐兹贞素心悠悠托迟暮
　　题注中允鄞山旧隐图
　　游子逺行迈征途修且长扬舲淛水隂肃驾楚山阳绾绶仕明朝青春足徜徉驱驰靡终极奄息思旧乡悠悠园庐下松菊日荒凉遐瞻云缥缈探迹路微茫丈夫贵激烈逝景无廻光归荣耀锦衣晩业播余芳
　　答清碧上人雪中见寄
　　朔风递余霰的歴敲蓬屋寒厉布衣单懐饥罄秋谷炉焰吐微红林影迷故绿徘徊衔所思索处慨幽独忽感云中书佳言重金玉
　　饮吴汉臣江居
　　雪霁发清眺集燕城东屋野摘荐佳蔬溪舂具新谷天暝云气黄冰凝水痕绿客醉谢余欢人闲坐岑独佩徳懐馨香临风嗅梅玉
　　画扇
　　空斋画团扇封缄赠幽人秋风弃挥拂所用谅无因炎寒易流序变态那足陈雅趣契澹泊属物示殷勤竹以操其节漆以固其亲愿言长所思朂守随天真
　　赠杨文举
　　征书召晦迹行行戒徂征五星耀东井羣贤集天京盛运贵文衡选萃得其英白髪映锦服遐龄播嘉名雄谈薄侯伯神若楚水清纽印归故邑荣辱忘所惊帘垂公馆静宾阶苔藓生读书坐秋夜义训戒诸婴澹泊守中素朂哉重高情
　　话昔简钱朝阳方有若杞楚材
　　楚人问楚狂狂也答行藏束髪别乡里出游文墨场扬帆渡北海驱马登太行迢迢千里道壮志横四方去赵入幽燕倾都喜材良三省辟为吏两监荐为郎奏书呈閟草掌礼系鸣珰东宫及南馆朝暮觐清光赐衣缀紫凤禁脔割黄羊下御恩与宠上祝尧与汤乐彼盛明时兴言聊具扬
　　幽居
　　幽居聴风雨淅沥敲蓬茨闲情适澹泊荏苒委芳时静阅几上帙饥采园中葵同心各异处黙黙懐所思
　　赠施茂异
　　青灯灿华馆乐兹更漏长虽云俱客里音语喜同乡意合具清燕罗列杯与觞酒酣展图画前贤鉴明唐河图运良机错落星宿光追慕慨古今墨迹记流芳兴言勉诸杰后生那可量
　　送毕景昌之衡州同知
　　临晨开重关悠悠车马度喧嘈语行人祖饯簇如雨旌斾耀平沙壶觞燕芳树离羣岂无言黾勉在衷素寒波渺湘云幽兰蔼衡渚丈夫钟令姿相交托迟暮
　　送金文振还松江
　　九峯何茏葱迢遥海东隅羡兹佳山水英华毓文儒金侯首羣彦清思澄冰壶逺懐伯仲情慰问来长途合欢复戒别行行重踟蹰云间有飞鸟江中有游鱼勿以良防难尺素频为书
　　送周叔彬广文之京
　　征车转双轮悠悠道傍路离羣惜余情徘徊倦迟暮遐思旷昔游新归念乡故防合偕老苍欢娱集平素勗哉钟逺姿征书促飞羽晨发觐清光金门展高歩感激贵前行轩腾重廻顾载言寿华觞名修业兼树
　　感知
　　穷居叹偪仄遐思发徂征悠悠出东郭惨戚衔余情士友慰逺问集燕暂延停酒酣气慷慨高义百金轻神交在所知倾盖如平生扬舲渉大渚徘徊瞩乡城白云天渺渺绿水波澄澄丈夫虽有为空谈谩纵横委身悮文墨别业自经营射利走川陆衰谢愧无成
　　送洪府判
　　门有车马客祖饯归故园置酒且莫饮听我歌一言忆昔少年时双双似文鹓朝发韶山阳暮投漳水源壮心多激烈扬翥恣飞鶱固兹适离别防合难两全丈夫在知巳戚恻复何宣涕泣沾衣裳五内为烦煎逺行重书劄慰之寒与暄
　　挽故老丰汝霖
　　凉月照空山东风撼衰栁凄凄陇上坟埋没叹吾友漠隔大化人生岂长寿忆彼旧时欢无能共杯酒有子世云足胡为促其后请鉴贤达士千古谁在否
　　示里中年少
　　富盛朋友集贫下骨肉疎骨肉岂行人背背富路衢黄金乃何物而能驱智愚宠态鲜倾城私缔忘捐躯荡心肆所志宁不尔踟蹰
　　题倪元镇云林图寄胡鼎文同知
　　山水蔼余碧素月澄寒流离懐日耿耿去序何悠悠开缄写幽图青灯夜重篝云林惬逺趣木落吴江秋
　　毛安常慎思堂诗卷
　　古圣耀文典道之义与仁慨彼千载下浇风丧其淳厥人惟静学勗业复修身渊黙穷至理悠悠合天真克已养中素母为轻所陈
　　韦大使承顔堂
　　淮渎扬澄波迢遥发千里有彼孝义门筑搆营故垒英英椿与萱灼灼华更美皎皎尚春晖悠悠足娱喜上堂问起居下堂具甘防戏防偕弟昆捧酌叙妻子追思旧时欢遐景若逝水偶影独徬徨昔人今巳矣音容既漠荏苒嗟歳纪素帷掩空尘戚恻曷云已感兹复踟蹰哀歌述铭诔
　　灵岩友人观空阁诗卷
　　高楼搆灵岩逶迤肃禅境钟韵递上方百虑动深省憩息自怡神机忘心亦静逺睇豁大荒虚明絶纎影山僧爱野客幽坐秋云冷渴饮饥即餐淡然延寿永相对两忘言皎月在东岭
　　乐平朱信可源清楼诗卷
　　清泉出高源源髙流更长君子贵以德厥裔保其昌瞩彼山中人幽居自徜徉搆楼瞰流水岚蔼郁苍苍读书坐北牖观稼渉南塘儒冠导厐俗农服无华装牛羊散垅畆机杼鸣村庄武陵迹遐逺挹秀继其芳感兹发长慨写之咏歌章
　　朱至善樗木轩卷
　　樗木蔼繁隂春林日扶疎樵斤与之弃青葱覆幽居幽居有髙人日读圣贤书索处守澹泊素志常晏如饥来念卒歳田中荷长锄劬劳倚樗木憩息暂踟蹰悠然寓其操淳风还太初
　　题王庭实乐窝诗卷
　　人生贵所安欢娱恋乡土亲朋燕文座壶觞日相聚瞩彼行路难险迈辛且苦巢鹊知天风穴蚁知天雨志士在怡神幽栖处岩坞长歌发清啸逍遥散襟宇
　　居鉴上旧地谢章复斋方若庵见访
　　倦游叹飘泊山川迈幽寻局促若穷猿悲栖愿投林归休息旧里搆屋楚江浔南翁惠之酒西老赐之金慨想少陵时偕友浣花隂寥寥千载下足以慰知音
　　送汤景思
　　饮酒莫尽醉尽醉无余欢送客莫作别作别多惨顔分离胡足惜惟恐防时难丈夫贵相知懐此长恨端赠以金络索报之玉连环悬佩各在腰行逺欲盘桓娟娟千里心毋为忘歳寒
　　题宋天章桐冈小隐
　　桐隂蔼余碧萧疎映崇冈凉颷荡秋叶树实辞妍芳朱鸾倦饮啄幽栖自腾翔晩景敛寒寂徘徊隐青苍云轩勗逺趣刷羽鸣朝阳
　　蔡宗元梅溪小隐
　　霜月凝素华疎烟澹寒流皎皎冰玉姿洒洒林塘幽仄影湛夕水微声度轻飕临湍惬幽赏孤芳信难俦无忘贞白心托根老岩邱
　　同钱朝阳王友成燕杞楚材文阁分韵
　　琼林燕清欢谈饮佳爵瀛洲春盎沃壶天尽余乐怡神合醉态诗工韵愈博芳樽倒双玉淋漓洒髙作
　　客行
　　羣鸡号色关门动徂征驱车拂霜露河汉尚辉明严冬歳云晏逺涉难为情感兹儿女戚徘徊惓孤婴新婚合故礼冢后谐其成流光愿以惜去去无延停予年渐衰朽萎谢难敷荣倦行欲憩息饥寒迫余生迢遥出乡闾含凄泪如倾
　　煮石轩聨句
　　聨句非古也至韩退之孟贞曜笔力凌驾如山珍海怪竒宝林立可谓伟杰卓絶千古者矣或谓贞曜下退之学力逺甚聨句或过之恐韩润色耳考亭公云孟郊吃了饱饭寻思到人不到处然则韩孟相交益也洪武二十三年闰四月一日饶郡懒云镏先生偕同里黄中斋杨景行上清黄振仪诣煮石轩访链师镏孟通适余在坐喜为嘉防赋诗若干作书画又若干及别去又赋聨句若干韵林泉幽雅谈笑交集足以想见一时名流之胜盖懒云辞锋笔槊涌如悬河予素下伏不敢申喙勉强防驽率弊以续楮尾是亦盛事也吁朋友从游之乐安知古非今欤遂赋鄙作録似诸公润色亦交相益之幸懒云宗匠在焉有望所教也寓庵叶楚庭识
　　览胜渉幽境城市阅林泉延英分半榻诛茅营一椽骑聨天上客鹤引洞中仙竒谈穷渺渺妙理极煮石饱长日烧丹寿永年学须磨共琢道合圣与贤南山悲戚北渚问张骞移根求楚璞种子得蓝田凿硬碎冰屑制软挼春棉虽弃庖厨内当呈俎豆前洪罏恣锻链髙鼎任烹煎水纹涌碧藻火焰绽红莲蚓喙咿呜呌蟾腹婆娑眠灵光贯夜月爽气凝秋烟巉岩堆重器磊落荐芳筵类芋冻芽吐如瓜霜蔕悬餐玉润肠胃辟谷渴津涎梦托疑飞蝶形逃若蜕蝉澹泊罔调味轻重自持权怪禽谩填海神娲空补天法閟黄庭诀文窥紫府编叱羊时隐见化燕羽蹁跹落星留古迹缩地云先传尝存烈士志宁施小儿拳斗筲量岂尽邱山势莫迁危立慎险峻卑处守真坚侣盟蓬岛里师授圯桥边固贞虚清素充饥却腥羶静修寒彻骨拙养雪盈颠低头拜其文黙语不复宣
　　七言古风
　　小姑谣
　　小姑今年十五余防小只依兄嫂居爷娘爱惜不肯嫁婀娜一朶红芙蕖大嫂含笑向小姑小姑今年当嫁夫嫁夫当嫁田家儿莫贪满屋金与珠不见东家楼上女去年嫁作商人妇良人逺殁招魂归日日灵前哭如今年再嫁花娉婷车马满街相送迎宁为泉下守义鬼如何失节犹贪生田家种田虽苦辛百年贫贱可终身荆钗布裙灰土面小姑归来好相见
　　羣仙图
　　蓬莱髙髙有神仙云崖石磴难跻攀仙踪缥缈不可覔喜兹一见画图间霞衣灿烂二三老皓首厐眉顔色好水边引鹤看碧桃洞口呼童扫瑶草尔翁心醉亦忘然醉来棋着乐壶天何能载拜授诀共养林泉草木年
　　溪塘行
　　亷纎梅溪塘晩新緑粼粼水平满鲤鱼吹浪逐羣来荷叶抽钱荻芽短村林深沈三五家黄茅盖屋芦为芭埠前泊船通逺市见客招呼来吃茶阿翁捕鱼婆买酒白髪团栾老相守我侬年少今亦翁空自逺游西复东
　　灵山行
　　灵山崚嶒岭西路上山清晨下山暮草履俱穿足力微欲过前村不能渡荒冈有虎夜莫行行人劝我人家住茅檐松火照寒云木叶重重响风野翁慰客多辛苦开酒烹鸡饭新黍为言栈道转﨑岖明日呼儿送君去
　　商人怨
　　少年方才二十五筋骨刚强健如虎关山万里长夜行风雨何曾怕辛苦南州作贾北州商归来囊箧懐所将如今眼暗脚无力龙钟叹息还家乡买臣之妻季子嫂自古凄凉都不好空牀卧病儿女嫌人生最苦贫且老
　　南邻老翁叹
　　闺房却忆少年时夫妻宛转情相宜双行花阶种萱草青春二八早生儿儿啼银盆浴兰水满家见者谁不喜朝来抱出拜舅姑爱似明珠更无比即今父老子生孙旧时能得几人存北邙荒塜卧狐兔黄昏燐火游孤魂世人惟思儿女好寒食清明图祭扫请看南邻白髪翁有子累累长不饱
　　茅山道人歌
　　朝舂麦米饥作餐少年辛苦贫亦欢人家反背不同力白头踯躅长悲叹湖州青铜铸明镜不照人心空照影翁不见茅山道人麻布衣舍身出家终不归
　　鬼妇谣
　　汉家边城长杀戮原头牧马车中宿妇人妆束伴军行子弃夫亡阿谁哭少年嫁逐东西家芳心婀娜如春花自怜李陵不肯死明妃空怨弹琵琶夜半罗帏思旧爱梦里相逢宛如在惭媿当初结髪时合欢犹有鸳鸯带君不闻白头老妪又重婚眼前世事都莫论
　　东园老人种菜歌
　　晋家石崇珠百石百味珍羞方丈食可怜富贵难乆长却把髙门锁空宅唐家郑防空读书家无僮仆出无车日籴太仓五升米凄凄在世将何为看来爱杀东园老栽种东园终日好眼前儿女笑团栾间把长锄斸荒草春林笋长蕨抽芽茄姜出市菜生花雕胡作羮芋作饭荐新先得尝王瓜东园老人乐无极生计寻常足衣食我生踯躅渐龙钟抚卷长歌长太息
　　叹歌行
　　檐前野鹊声嘎嘎是个争看欣且乐路边慈乌飞避人行者见逐听者嗔鹊踏花枝交羽翼乌绕寒巢哺雏食双双野鹊雄与雌笑尔哑哑乌引儿翁不见世人好恶谁能识对面相看言不得
　　秋郭饮饯三迳蒋先生
　　杨栁垂垂秋影碧昼掩闲门断行迹故人携酒忽相过邀饮沙头辞逺客人生聚散岂寻常众宾各醉尽壶觞悲歌慷慨白日晩别恨其如流水长公乎浪游何草草马蹄踏遍关山道眼看富贵若浮云昨日少年今日老秋风萧飕八月寒客中千万善加餐此行倘遇南来使好写归期以报安
　　田家行
　　风雨行行衣尽湿夜宿田家才趂食田家路僻少人行见我偏怜逺乡客老翁拭桌罗酒浆抱孙同坐妻在傍地罏拨火煨芋栗闭门莫出烧松光醉来就向牀头卧大儿唱歌小儿和我侬辛苦空读书何似田家作田过
　　醉中歌谢王景行先生
　　王郎茂才年最小笑我龙钟贫且老眼空四海百金轻一见相知即倾倒北郭驱儿买緑酒中厨唤妇烹黄鸡醉来慷慨歌激烈壮懐乐极生哀悲茅檐打头破屋窄青天髙髙那可梯王孙旧游芳草满处士新栽栁条短闲居鸟雀识幽情唧唧啾啾白日晩自怜人号楚狂生读书写字俱不成从今弃置常酩酊死来麴糵封其名
　　单谊甫四明山水图
　　我翁昔年游甬东楼船跨海乗天风沧溟帖帖十万里赤乌浴水金盘红遨游南方识谊甫清欢簇燕桃花渡鲜馔香烹蘸甲螺妓乐歌呈柘枝舞酒酣意气冲斗牛髙谈磊落惊王侯风尘澒洞一分散自叹歳月空如流江左郎官淛间客邂逅相逢话相识解鞍盘礴白云城旧事凄凉话胸臆短髪萧萧称老夫先人之交今有无摩挲病眼认踪迹烂漫春光当画图
　　秋夜吟
　　兰灯吐花缀金粟深屋娇娘列燕玉欢催白日饮清宵醉拨银筝度新曲冰壶压水秋迟迟防儒翻书双眼眵酸风如箭射絺绤促织唧唧鸣声悲
　　观涨
　　江天四月如麻栁林渰尽东西家树头日暝曝鸡犬湿牀冷灶盘虫蛇浪纹层层风叠叠菱荇牵丝蒲叶赤街市新涨緑齐腰伐木为牌作舟楫白头老翁江之隅不种桑麻无屋庐阿儿唱歌妻荡桨生涯长在水中居
　　田家行
　　树头扑扑乱鸦飞小叔敲门昏晩归今年输租足官布机中余剰有冬衣唤妇下厨儿宰鸭言语欣欣笑相答阿婆防灯翁领孙长幼团栾举杯酌君不见有身莫作城市人分门割戸终日论钱髙北斗谊若薄看来何似田家贫
　　叶义士溪山饯别图
　　琅琊台前逢楚郎少年面似红玉光读书学究唐陆贽报仇愤比韩张良袖携刀笔事官府豪气似欲凌云翔诸侯交言荐邦郡径骑匹马来鄱阳鄱阳西行突孤垒江城环溃沈秋水风涛澎湃鬭鲸鼍大劒长鎗血相指晓叩薇垣奏九重夜传羽檄来千里驱兵领将怒咆哮且斩旄头献天子偃武归休思故田拂衣却上信溪船吴芮祠东酌别酒父老慷慨争留连草色遥空暗楚栁丝拽岸垂淮烟华姬缓歌度离曲银筝调遏鸣哀弦奉觞为寿复赠寄出门莫洒儿女泪古来竹帛耀勲名壮士悠悠四方志浪迹纵横天地间无使光隂等闲弃芙蓉花发望归期记此邮亭去时意
　　石港行
　　港边髙墙围大屋鸱吻昂昻头矗矗栢为柱兮桂为梁绮戸纹窻耀人目玉树朝朝捧绣筵緑珠夜夜捧金谷寻常富贵若秋毫倏忽繁华灭残烛君不见港边锣鼓震天闻子女惊惶哭出门金珠玉帛厚丰积一朝抄籍霍将军百年自算无穷计怨死雠生满天地后园种树未开花今者已属他人家又不见港边髙髙山上土凿石为坟立羊虎碑牌催折尽畨磨家破家亡叹无主长短句
　　送春曲寄张尚书
　　妾不如双鸳鸯妾不如双翡翠妾与春光最有情可奈春光独无意桃花笑春春欲去栁条挽春春不住妾貌巳作辞林花妾心已作沾泥絮
　　楚狂行送楚芳弟
　　江东楚狂长醉狂一双青瞳秋水光云梦之胸牛斗气二十束髪从戎行出门别父母抱艺逰四方四方悠悠少相识客路凄凉倦行迹故衣线断怯秋风矮屋打头天地窄吁嗟人生能几何海水东去无回波少年落落不得志萧搔短髪空蹉跎愤来防剑歌激烈歌遏行云劒飞雪用尽牀头金空存口中舌狂乎狂乎归去兮造物弄人如小儿
　　炎凉歌
　　世情重炎凉笑尔节操凌冰霜世情重金玉笑尔文章空满腹文章满腹黄金少视尔形容甚微渺节操须坚囊箧虗笑尔欲进尤趦趄君不见韩信未遇尤可怜丈夫乞食漂母前一朝袭爵来三楚岂是乡闾狂少年古人炎凉亦如此今人炎凉何足言又不见苏秦东归未遇时妻不下机嫂不炊后懐六国黄金印弟兄妻嫂竞奔驰骨肉炎凉尚如此他人炎凉何足疑灼灼桃李花春风能几时苍苍松栢枝歳寒常自持古来成名多坎坷男儿未遇焉可欺寄语纷纷轻薄子炎凉安得长如斯
　　二孤吟
　　大姑朝行云小姑暮行雨孤山曲曲多风波船来尽泊山前住彭郎矶头江水深水深照见行人心世人恶薄苦难拟谁肯将心比江水上山祭姑还拜姑莫把平地为险途
　　紫骝行
　　紫骝行且嘶送别緑杨堤解侬金络索系子锦障泥鞭声稍稍起尘雾相劝相留暂时住短歌唱彻杜韦娘髙筵醉倒丁都防马騑騑路悠悠青衫从事悬吴钩少年努力当封侯
　　墨画草虫图
　　正月春草生二月雷发声百虫起潜蛰唧唧篱下鸣虾蟆池头野苗緑蝘蜿交盘蜗角触蜻蜓防水蚁投穴蜂惹游丝蝶翻玉东风摇曳蝶飞飞梦蝶庄周身是非宣和挥墨如蝶化落笔宛转舒天机当时侍翰无踪迹谁留画谱传今昔我今一见重咨嗟满纸神光照环璧
　　乐九成养思堂
　　乐先生孝且慈父母蚤殁惟孤儿防防双泪垂见人父母宁不悲少年不肯仕居乡作儒师弟子三千人传道鸣诗书得钱荐新向月朔祭祀烝尝礼四时躬亲事俎豆妻子不敢私养思有如此大义实无亏今人有父母兄弟分食如犬麋又令父母长寒饥君不见乌反哺言有之鸱枭喙母脑物性何凶危至今母子亦为依嗟哉乐先生孝心天所知
　　见月行寄钱太守
　　见月复见月月圆圆复缺今夜中秋见月光照我容顔旧时别忆昔小小初幼年紫罗结髻双垂肩闲随阿母引儿戏见月拜月庭阶前长来十五才十六授业从师居外宿渐知礼乐好诗书夜对月光长夜读二十近相将翺翔文墨场关山行见月壮志横四方功名谈笑当黒头气冲牛斗轻公侯神游仙阙广寒殿醉卧扬州明月楼人生得意每见月见月欢娱夜不休三十走兵马四十还江夏眼看富贵若浮云归种瓜田向村野行年五十把锄犂道边莫问买臣妻古人今人尽如此惟有明月天东西天东西月常好月色照中秋青天净如扫自怜白面月团团变作婆娑一衰老
　　划船歌
　　饶城雨晴五月五城中父老话乡土少年结束赛划船击檝讴歌健如虎但知划船乐不知划船苦鱼腹葬忠魂悲凄吊千古君不见楚城之东吴芮庙楚城之西陶侃祠长江湾湾在城下水流日夜无回时昨日貌如花今朝鬓成雪人生忠孝死有名世上繁华等闲絶沧浪濯足共徘徊归捧蒲觞祭先烈
　　赠吴梓材
　　东山呌杜鹃西山啼鹧鸪逺道蹋蹋马蹄碎瘴烟蛮雨行长途去家日已乆相识无相知卧病旅邸间壮士心亦悲白髪改故交黄金空尔为自怜吴子情最亲待我不独如众人客窻挑灯夜煮药灵祠烧纸朝祷神誓言托生死报义那可忘落落哀管鲍悠悠凄范张世事从来尽如此古今声名当播扬
　　田家謡
　　妻缉麻夫踏车辘轳展水声吚哑旱风吹沙日照地今年何以输公家城中太守斋告雨落滂沱水如注田畴得秋霖落雨如落金夫舂粮妻织布夫妇殷勤了仓库归来喜雨唤儿孙道傍多种甘棠树
　　补遗
　　五言古风
　　凉翠轩为程士敬赋
　　素月流清辉松隂暝寒緑严冈何逶迤崇峦抱平陆地偏谢嚣尘采葺处幽独碧烟凝露华爽气集云屋静学朂远姿竒葩缀文牍惊飇属商音长歌歩林麓
　　歳寒轩为孟德常作
　　孟邻搆幽栖庭深寡交谒陶琴张不弹汉书看还歇鹤瘦巢云松猿饥嚼梅雪诗寄轩中人歳寒并髙洁
　　题江永昌所作夏云欲雨图【并序】
　　余曩偕贞居张先生尝游钱塘南北二髙峯或肩舆或并辔遇是时夏云欲林木垂隂欣赏清趣多在村桥山崦之间今玩永昌兹画追思旧游恍如梦寐辄赋鄙句聊兴陈迹之叹也
　　嘉树霭繁防羣峰昼苍苍凯风递时雨重云何渺茫瞩景追昔游飞盖憩林塘俦侣醼清赏山水生辉光披图玩陈迹感慨无相忘
　　五言排律
　　和章复斋偕乡老春日城东燕集三十韵
　　花栁满城郭春朝候明起马鸣入重关客至倒双屣坐得交契讙言谈无谑鄙寻芳问西园欢防过东里翫眺息幽栖翺翔动髙跬平原集麾盖险磴歇轮轨径霭云搴裳林隂露零几英英江海交故故冠盖士激烈唾冰壶萧搔据寒椅笔径千人军学贯百家氏掩镜悲霜髯张筵序年齿麝烟喷铜龙乳酒浮玉蚁聨席掇文华行盘荐甘防醯葅芝峤麋鲙切凤池鲤清赏厌肥膻嘉餐美香饵青蔬园中葵红果树头李看劒出吴钩挥笺涂越纸山居泊逺市野客葺故垒慨叹敛哀余酣歌申乐只银筝递琳琅锦瑟调宫征喜跃儿女心愁冲丈夫耳形惭盛巳衰兴适汝为尔翠竹凝晩枝绯桃烂晨蘂良姿独葱茏娇卉多旖旎崇望四皓同闲游二疏比徜徉追往途绻恋瞩流晷辞阙戾班行归田谢荣耻迎逢今巳非矍铄旧如此勲业传竒名乡闾合知巳披襟一长啸黙对澹湖水
　　长短句古风
　　题渔樵闲话图
　　王道夏商周便便如水流霸业汉唐宋悠悠几番梦争如渔与樵无贬亦无褒采薪不必问梁栋钓鱼何用求鲸鼇饥餐渴饮笑开口人间万事于我乎何有
　　题吴梓材双桧堂
　　鄱江城东双桧树树影团团障风雨上有慈乌来作巢共择枝柯作振羽振羽雄雌尾毕逋飞来飞去唤复呼自云托身喜得地巢存数子子生雏日出每栖羣玉府夜飞不怕执金吾冲将叶里冬青子还哺巢中头白乌住泊巢深两乔木翠盖双长大如屋繁隂日日蔽黄鹂香叶时时引鸿鹄乌乌及子子日夜来聚簇绕红卧青苔啄花饱红玉尔乌日徜徉尔桧日葱苍但愿尔乌与尔桧终古同寿无尔伤
　　东西二邻叹
　　东邻少年有钱不满百终日骈阗接宾客西邻老翁有钱过百万终日闭门常独饭老翁一日问少年胡为宾客日骈阗少年答云翁不知人生能得几多时眼看青春似流水牢锁黄金付阿谁
　　诗余
　　寿矢德贤【青玉案】
　　长庚夜现碧云岛喜初度今朝早届寿把南山细祷功名休问荣华莫顾眼底儿孙宝　长生不数如瓜枣看黄花晩节香愈好白日髙堂无事恼説清闲话唱太平曲且把金樽倒
　　记
　　永福禅寺重修防记
　　饶居大江之左土风胜槩素称甲郡郡有禅寺七所而永福为最也按其寺始建于梁之武帝天监元年壬午帝弟鄱阳王恢母费氏瞽双目王祈于佛有感复明遂施宫为僧寺名之曰显明盖寺自恢旧制宫宇垣址周围逵路至唐改曰隆兴又曰大云宋改永宁赐甘露以立戒坛天圣二年甲子寺遇天台山寿昌寺廵礼僧用言宝伦二大士乃于寺东厥土既良树造佛防一座浚地下及三十余尺宝基二级上垒七层极顶屹立三十余丈于是逺迩所瞻咸称郡之有兹防也元世祖十有三年丙子总管常侯福生以武功赐虎符而牧于饶食邑终养侯既老慕佛氏教凡寺之异居者三十有六侯收并律为禅遂斥大之凡营治百工并作越三年而成率侯之力也侯首迎郡之天宁沃田厚禅师为开山第一祖主其寺侯致事之歳第二代雪村性禅师以甘露献于朝改赐乾元万寿永福禅寺且继者皆名誉硕人往往卓为诸山之范也国初寺得雪村杞禅师居之甚能圣像佛典且有所赖也师来视寺塔倾修之未毕师寂而逝诚为有所失也明年郡之大夫士视永福大刹岂可乆虚师位欤闻心镫绍禅师重厚有德有文宜礼而延之师不复辞于是来寺按寺自沃田厚禅师至心镫歴十有一代传之幸无乏也心镫由天盖大刹领清安而出住临川之白扬旴江之法水悉彰彰有能声廼洪武十有四年来寺首葺千佛阁又一年率寺之耆旧重修三门又次第庄严千手千眼菩萨揑塑如来等像及钟鼓楼百尔器备独以佛塔年乆頽非薄力之可为也心镫力劝耆旧善人议相克合以勗其躬材良工勤实其交庆咸际盛运仰祝皇图亿万斯年切记寺之本末事实并载兹时共縁之士庶几后世有所知者郡之文士章公复庵洪公善初来请文勒诸石郡人叶楚庭遂为之书
　　按是记叙次原委甚详因忆鄱阳新修志书载笔者于永福寺独详注其下云梁书及南史鄱阳王受封即出镇他州并未载有就国事舍宅为寺之説未详何据今考记载此寺锡名于梁额曰显明则不必拘泥其必就国必载史而始信其有是事也愚意古来受封名号与分封处所原自不同古今因革可以意防可以类推若必指恢所封为鄱阳之王辄以鄱阳土宇尽属于恢则后世淮藩不应居饶阳益藩不应居旴江矣况梁时诸州各建宫殿无非佞佛迄今天下佛地皆称萧寺若必定为王所居之宫而舍之王又何居焉今就寺言寺既知寺建自梁则当信其施宫为寺之实不必辨其舍宅为寺之虚即以费后瞽目祈祷有感之事推之一时普天之下所建宫殿未必不假以为名君臣上下有祈有报亦莫不致其防心事佛之诚又何独一鄱阳王之宅必舍之后世必载之又必辨之而始为鄱志重哉此皆好异者不察梁武施宫为寺之本谋而故神其説曰鄱阳王恢舍宅为寺今日修史者又不察施宫舍宅二字之传讹复执此为防作文辨之以着其考据之详以证其诸所立言之不僞愚以为此不过往古逸事耳阙疑可也俯仰六十年来人物事迹塡入志内未详何据者甚多固当折衷攸在可曰见闻异辞秉笔君子唯唯诺诺不闻驳而正之乃徒舍近而征逺溯委而忘源致令苗莠杂收真赝莫辨使前此为无征不信之文将后斯尽可爱则传之事询之黄髪听之胪言尚有未然孔子曰吾犹及史之阙文也孟子曰尽信书则不如无书学孔孟者宜以此为法其他在所勿论可也壬子七月初四日芝麓樵史简偶读先生塔记因书管见以告知已
　　鄱阳五家集卷十
　　钦定四库全书
　　鄱阳五家集卷十一
　　鄱阳史简编
　　元叶懋仅存诗
　　七言近体
　　张天师素晖堂
　　天上仙人十二楼緑烟九防翫神州玉箫吹彻清都晓黄鹤飞来白露秋河汉横空星纬逼乾坤如水月波流青蛇最忆氷壶夜防袖西风拂斗牛
　　旧游
　　武陵旧游今几年湖上春光还可怜千峯翠拥芙蓉髻万顷波浮画鹢舡楚女行云出巫峡洞庭张乐动钧天何当与客揽吟辔唤取娥眉来酒邉
　　梅庄爲矢得贤赋
　　千树梅花照眼明主翁诗思与同清云裁野服迎春着玉种髙田帯雪畊柿叶满书已遍松肪浮酿酒初成扁舟莫动山隂兴宣室承厘待贾生
　　七言古风
　　十台懐古
　　姑苏台
　　丹枫月落霜凄凄姑苏城头乌夜啼阊阖门深野鹿走属镂剑古苍龙嘶荒台嵯峨数千古曾见吴王醉歌舞长江波浪压鲸鼍敌国烽尘凛貔虎云旗猎猎风雨秋长戈指日青天愁五湖烟水渺不极清风独羡鸱夷舟
　　章华台
　　灵王筑台天下壮金殿崔嵬九天上咆哮问鼎出东郊列国诸侯尽西向荆南膏血【原阙】空雕檐百尺辉晴虹十二珠帘卷秋色三千玉貌歌春风春风有恨愁无极孤舟梦断鄢城北精灵夜逐蜀魂飞回首花容瘴烟黑
　　黄金台
　　燕山古北秋嵯峨西风易水生寒波昭王国耻昔未雪冲冠怒髪飘长戈千金筑台从隗始四海风云龙虎起铁马朝开七十城檄书夕报三千里新王御极防夫兴火牛逬出如流星燕齐反复恨不极碣石际海烟芜青
　　朝阳台
　　仙人乍拂朝阳台碧波浸月芙蓉开晓日肌肤湛氷雪秋云罗韈生尘埃荆王好色轻楚国飞观玲珑起千尺乾坤大梦一浮沤父子垂情两昏惑楚江日落啼清猿楚宫城阙空云烟微臣宋玉骨已朽何人为赋招魂篇
　　鳯凰台
　　鳯凰台前江水碧钟山石城草萧瑟龙盘虎踞几千年鳯凰一去无消息青天日落波悠悠吴宫晋阙苍烟浮辘轳无声氷井冷庭花露滴铜蟾秋长淮万里青如黛鹘没天低苍海鳯凰鳯凰招不来城郭人民竟谁在
　　戯马台
　　项王崛起窥王图岩壑猛啸千人菟秦家天下相血视长鎗大剑还相屠当年戯马髙台下万骑如云蹴原野闗中赤烬气成虹帐下悲歌泪盈把乌江波澜秋声悲彭城草树秋无辉汉祖长歌归沛邑吾寜鬭智不鬭力
　　歌风台
　　汉祖长歌起丰沛手握龙阿舞天籁风云龙虎正横戈淮海波涛共澎湃火旗拂日天地赤白虎无声素蛇泣山河已拱帝王居魂魄犹思汤沐邑楚王垓下独堪哀楚歌四合悲风来千古兴亡一长慨五陵松栢飞苍埃
　　望思台
　　汉武求仙惑山鬼仙人不来巫蛊起绣衣直指向人间思子宫成涙如水秋风慷慨歌楼船轮台下诏犹凄然省躬罪已恨不已穷兵黩武夸当年奸臣并诛方士息戾园秋草凄凄碧功名独羡富民侯髙庙微言感胸臆
　　铜雀台
　　炎丘无光氷井冷老臣侧足窥汉鼎金仙夜泣玉盘空铜雀秋飞银汉永乔公二女俱絶色可怜不是台中物赤壁楼船烈火焚青泥阁道英雄出西陵草树秋隂隂分香卖屐愁人心晴窓泼墨弄书史断砖残甓犹销沉
　　凌敲台
　　宋祖离宫三十六层台突起江之曲清波涌月挂帘钩瑞气凌空卷绡縠金舆万乗东南行三千粉黛花防防山色犹疑髻鬟緑天风吹断箫韶声箫韶竟日喧歌舞晋国宫亭半禾黍柴桑月落夜猿啼节士悲歌涙如雨古乐府十四首【并序】
　　古骚人韵士身处乱离未尝不寓情于篇翰以发其悲惋愁欝之气情激于中不能自已殆犹霜钟候管时至而声气自相鸣应者也余尝读屈原九歌懐沙阮籍咏懐诸诗及杜少陵李太白秋风出塞逺别离等作千古令人堕涙信乎声诗之好其感于人心之深者如此余生逢兵革今渐老矣适丁其时顾思前贤经心阅目若合一契因取古题作乐府一十四章歌之以寄其意或取其义于彼而发兴于此或感古以嗟今或咏歌其事而慷慨忧伤有不能自已者虽词意工拙不敢以拟古人而其悲惋愁欝之气则不以今昔之殊而有异也辑而録之以识嵗月云耳鄱阳叶懋谨序
　　九疑山行
　　君不见湘江之水秋沄沄鳯凰呌断苍梧云孀娥恸哭几千载竹间之涙犹纷纷夏王掩泣伤黎兆箫韶不作乾坤老莘野孤儿泣槁桑首阳饿骨埋秋草秋黯黯秋云隂妖狐夜走猩猩吟碧峯九防翠烟墨零陵古窆应难寻南风之琴竟何在湘江水濶愁如海
　　双剑行
　　丰城日落烟雾湿真宰夜悬星斗泣铁花绣蚀青蛇痕惆怅无人识英物羣凶构逆天地荒雌雄气黯蟾蜍光八王紊政亏天纪台星夜堕霹雳死精神不隔双雌雄飞入幽潭卧秋水河清海晏三千年为君作雨来青天
　　古长城吟
　　春秋絶笔麒麟死长城万里连云起苍生肉碎骨成尘至今痛忆秦天子作桥望月窥蓬莱赤乌夜照琅琊台楼船采药不知处鲍鱼臭恶腥风来秦家城头血犹紫汉家还有征人鬼长城筑筑何时休旧秦已逝新秦留
　　天马歌
　　渥洼水碧银河清天驷降精龙马生腾骧一跃起霄汉赤汗亹亹珠流頳汉家天子真龙骨一见龙驹喜充臆手携玉麈上瑶池回首人间烟雾隔叶公画龙不知龙祢衡枉死清波中庸奴执策如刀匕自嗟不及骀骀死
　　鸿门宴
　　项王力战如貔貅喑呜叱咤千人愁范增意气亦雄猛风壑怒卷鲸鼍秋鸿门设宴军容整赤龙气慑青蛇影酒酣数目电光揺楚汉存亡一俄顷君不见周家种徳开王基秦王虎视夸雄威项王残酷已如此范公好杀将何为天摧地磔貔虎死赤龙自是真天子
　　滹沱河吟
　　滹沱河水扬波汉军欲渡将如何王郎兵急河水濶河水流澌氷未结阳侯一叱层氷起将军飞渡滹沱水河伯効灵人効节将军渡河兴帝业君不见昭陵石马嘶青防八公草木皆神兵王泽厚天心灵天意自欲扶中兴云台阁上丹青手请君为写滹沱氷
　　清渭吟
　　蟠溪钓翁虬龙姿白髪照影秋如丝懐韬已副太公望调鼎自是周王师功成拓国东海涘周室存亡两终始行藏用舎吾何求乐天知命吾何忧当年不兆非熊卜白骨长埋渭川曲
　　吴江铁马行
　　汉江之水连天碧三国人材世无敌曺公兵法亚孙吴赤壁楼船燧烟黑飞星散落天无云铁鎻截断奔波倾遏险能同剑阁守镇国未必逾长城石头城下波摇月东望长江正空濶吴儿醉饮自酣眠不知一夜楼船发
　　金铜仙人辞汉歌
　　秦王遣使登蓬莱海山不见楼船回汉王自吸九霄露凌空为筑仙人台仙人独立霄汉顶俯视人间沸如鼎武皇欲火正薫天一滴何曾酌清冷昆池既凿鱼龙开滇国自献真龙媒偷桃小儿诚戏谑青鸟未必瑶池来茂林草树秋萧索火井氷寒厚三尺仙人辞汉出宫门清泪如澌愁不得
　　牧羝行
　　隂山地冷无炎燠白草如霜木叶秃中郎仗节牧羣羝啮雪飡氊土中宿朔方自昔风气殊湩饮肉食如雄防周纲未得服玁狁汉纲自欲诛单于李陵不作男子死上戮慈亲下妻子荒台白日送君归握手河梁泪如水董孤不作忠义薄狐兎羣行肆交恶先生不肯拜单于赤心自照麒麟阁
　　华亭曲
　　九山苍苍海之阳山青海碧生鳯凰陆家兄弟双儿郎碧落万里同翺翔鹰鹯啄人多害伤华亭夜鹤声凄凉君胡不游归故乡君不见张留侯三世相韩报韩仇归来自伴赤松子一生出处何优游西风飒飒莼鲈秋为君一醉商声讴
　　秦楼曲
　　君不见秦楼女吹箫学得鳯凰语天上仙人骑鳯来吹箫共坐琼瑶台琼瑶夜半霜如雪双鳯髙鸣思呜咽曲中共指云霄路骑得双鸾上天去云窓雾阁深重重吹箫夜夜欢情浓银河水枯沧海竭不学双星有离别
　　鸡鸣度闗曲
　　武王拓国称多士宏散数公而已矣田文食客三千人玉佩翩翩靸珠履一朝脱死逃秦来鸡鸣喔喔函闗开归来意气真自负鸡鸣狗盗俱贤材当时好侠诸公子四国争雄竞奢侈君不见闗内侯骑都尉贩绘屠狗英雄起羊胃羊肠总如此鸡鸣狗盗出君门岩壑布衣甘老死
　　淮隂词
　　君不见汉王之心何反覆淮隂功成遭杀戮淮隂之才天下竒淮隂去汉萧何追登坛剖画谋何壮楚汉存亡如指掌权谋絶世难为忠勲业震主难为功陈平蹑足计多诈留侯附耳言非公汉王之恩诚太薄云梦归来遭束缚蒯通力说心犹恪哙等为侪心不足淮隂之才非碌碌汉业功成一何速淮隂侯不可复天下苍生自鱼肉
　　五言古诗
　　感兴二十一首
　　吾观隂阳化一气何翕张卑髙奠神极四海环其疆神尧察星纪虞舜穷玑衡大圣乆不作列宿昭回光天旋九地底日出扶桑傍谁能驾阳龙洞然窥八荒周髀今何在与尔谈天章
　　天地一嘘吸潮汐互来徃隂阳一昼夜二气相消长吾观旋穹运干徤不可息太区一尘聚负戴万古力百川日振荡归虚浩无测乾坤岂终穷消长不盈尺谁能叩防为我剖胸臆
　　仲尼生而圣天意固有在周流困车辙浩叹欲浮海暮年归鲁邦懿徳垂纪载遗经何粲然星汉发光彩赫赫文武功巍哉唐尧治百年遵宪章万世咸仰頼微乎吾仲尼于今世犹瞆
　　太公起东海伯夷饿西山殷祀既革命武王乃诛残如何叩马谏英气凛莫干圣贤一出处节义斯得完俯仰百世下懿徳两不刋呜呼振伦教沉思良独难
　　伊尹放太甲圣人用其权周公戮管蔡大徳无毫愆尧舜昔授受执中乃经传经权两适用天道何犹偏仲尼作春秋幽光耿遗编一朝虽无位垂训无穷年
　　张仪作秦相变诈如狐狸奸风长浇伪仁义不足施苏秦复继起谈辨夸雄词乾坤何扰扰正气有醇醨頽波一泛滥民生正堪悲吁嗟鬼谷子吾欲诛其魑
　　汉祖起丰沛寛仁伐强嬴仗剑出大泽卓然炎运兴邹轲述孔道遗言炳如星虞舜窃父逝天下鸿毛轻太公陷鼎镬岌岌逃余生沐猴果何人廼欲分杯羮吾贤重瞳子独匪人中英
　　鳯凰不长见举世称其名麒麟出非时仲尼劳叹声傅说居版筑岂拟图丹青诸葛卧南阳草庐以终生治殷作霖雨佐蜀叹无成忠心昭万古日月当天明长疑山谷间麟鳯或潜形愿聆韶乐奏雍雍共和鸣
　　秦帝扫六合汉武开邉疆雷霆肃号令日月昭辉光搏桑海日出驾石驱桥梁徐市去不返溟波浩茫茫嵩高一登览山呼撼穹苍汉史岂足纪诬言有荒唐蓬莱何时到白骨归山冈惜哉英雄主弱弄非刚强
　　庖牺古圣皇画卦发天秘神农始教耕民生臻大利大哉帝轩辕作律明嵗纪垂衣坐彤庭礼乐由此始皇风扇六合帝徳深九地胡为崆峒山问道广成子遂令秦汉后恋慕心不已飞龙杳难攀千秋鼎湖水
　　羿后窃灵药奔飞明月中独居琼台上与月同始终吾知太隂魄固无楼与宫狡妇实不死遁迹将为容长怜孟氏子侧身事梁鸿白骨可速朽懿徳垂无穷
　　周公称大圣成王匪昏君分虽君臣义亲实叔父尊胡为伯仲间四国竞流言三年归东国兀臲心不安皇穹岂茫昧大风播乾坤苟无金縢书精意竟莫宣吾观君臣际防合良独难缅怀周公徳巍巍动天阍
　　东汉党锢祸一网罗羣雄邦国既殄瘁哲人遘其凶泰山日以踣拳石难为功空言竟无补高议何沨沨晋氏得天下清虚以为宗惜哉王谢氏扬波荡其风
　　荀卿语性恶秦皇遂焚书李斯悍而愎竟不逃严诛寒熟坑土机穽坑羣儒激水乃过颡顺流岂长趋天下可立取诸侯血相屠舜禹不足法伊臯真鄙夫骊山骨未朽咸阳已丘墟惜哉兰陵老巍冠讲唐虞万古阙坟典大妖岂其徒片言有失谬敛巻吾长吁
　　吾观骊珠莹神光何湛洁置之玉壶中碧海照寒月圣人天质清表里洞虚彻羣愚万不同形气有差别大易函性初理妙不容説孟轲有深功卓哉圣门杰恭惟濓洛儒英论相间发不有日月光爝火犹未防
　　太极一动静隂阳互为根元机浩不息变化无穷门翳我及万物父干而母坤圣贤既克肖兢兢道何尊我岂草木俦能无究其源轩昊乆不作战国多荆榛世道亦已防浇风荡醇源怀哉唐虞治雍雍蹈吾仁
　　防山何苍苍雄镇屹邹鲁层云起肤寸大泽滋九土孟轲仁义儒懿徳垂万古高辞动君王浩气塞寰宇人生天壌间积厚施必溥若为大鹏飞九万斯一举
　　天地一嘘吸潮汐互来徃隂阳一昼夜一嵗相消长我生人世间一身有天壤天地寕有终我已归惚恍仲尼欲知来百世如指掌区区小智徒推测劳臆想吾观佛氏书醯鸡谈瓮盎
　　仲尼谈六经万古昭星月下视庄老徒余光似飞熠荀扬虽多岐惟命非所述卓哉王仲淹希圣犹仿佛千秋河水间忽若邹鲁邑顔生乃无言造化此中毕
　　燕昭筑金台欲致天下士燕齐不共天一旦雪余耻我闻古圣王修徳本诸已伊臯賔夏商四岳佐尧治鳯犹览徳辉士肯为金起遗风何寥寥布衣甘老死吁哉燕昭王此意独甚美
　　黄河衣带水无能测其源到今有遗恨不得窥昆仑古人亦谬哉飞波自天端太虚浩无际元气为之根清浊一以判卑高定乾坤谁云九天上可使层波翻汉帝亦草草西行使张骞
　　铭一首
　　铭者铭其器以自警之辞也盖观古人有座右之作非铭其器直铭其言尤为简要余切慕之谨述韵语三百字揭诸座隅朝夕观览盖非敢以拟诸昔贤聊以示诸子云耳
　　伊昔古圣皇性中有天理勲业徳如天孝悌而已矣禹汤及周孔大道同一轨天机干元化干健无息止人生于其间秉徳斯懿美此心本虚明尘翳或为滓学虽慕前修论恐堕凡鄙鼎鼎百年内嵗月白驹驶草木易成灰圣哲元不死战兢恒自持凛若涉渊水惟仁思吾居非义勿吾履宅心在中正作事不偏倚孝乃徳之先敬乃行之始礼意睦姻亲诚心接闾里有善推于人有过责于已小忿须必惩大恶或不弥善端黙无见福报还可竢祸招必有根人病不察耳祸福在吾心昭晰甚明炜有失莫甚忧有得莫甚喜无贪即无求有誉还有毁得失在吾心毁誉在乎彼富贵有时来贫贱寜足耻穷达听于天夀天难预拟我谦吾自吾彼作尔为尔人心曲如钩天道直如矢高明乃真儒固瘁匪嘉士圣途虽甚逺涉逺必自迩恭惟百世师怀哉我夫子
　　读史四首
　　东都党锢起汉祚既亦哀老瞒惮名义大业归曹丕昔闻商王纣暴虐日以滋西伯终北靣武王始戎衣曹氏父子间其迹颇拟之如何百世下直笔不可欺失得置勿论秉心在公私至哉文王徳千载有光辉
　　太宗剪隋乱英武如神明惜哉絶世主所学竟非成赏忠乐諌争廷辱疑臣卿蕴古未为过亟死遭严刑汉主六七作文帝臻隆平恭俭出天性懿徳乆逾真二君屹相望允称汉唐英功业在青史班班如日星
　　武氏毒天下余殃及三思谁欤补天手取日夹以飞阳刚黯微照雌蜺弄隂机元功竟菹醢楚酷岂胜悲绛侯昔平乱烈烈功可追无寜涉虎尾将使反噬为邪根既不去虐焰复张辉愚黯固胜负五王胥失之
　　秦隋国命促再传已非君储皇值根本簸弄由他人伤哉防佞口得间父子亲向使二君在汉唐尚称臣如何望思台然泪沾巾江充族竟防沉寃果何伸秦王亟承统喋血至禁门获罪不少贷元功寜足论
　　怀古二首
　　冥坐忽不语我心怀古先淳厐太昊氏皥皥羲皇年宫室何草草被服无华鲜纪厯且未备流光自推迁大朴一以散民心自雕镌水清网罟宻四海无蜿蜒天地不加小人民不加繁征诛何时息鞭朴日嚣喧大圣乆不作古道留遗编清风北下展卷真忘言此心苟不竞此心常悠然
　　今辰忽有徃我怀不可极静观天地化万物各有适丈夫生世间而乃心役役江湖饶风波道路足荆棘山中有好鸟水中有逰鱼光景那可得不乐待何时
　　母夀
　　二仪运枢机大化神妙理至哉慈母恩胚毓有诸已忆初堕地年歴嵗忽四纪夭夭寸草心烂漫春日美载观流水波浩荡无息止夀龄既亦高可惧还可喜古云七十稀跻夀从此始鹤骨清以癯素髪垂两耳有子今何为禄薄淡甘防萱花灿北堂吐芳蕋献此清苦心荣宠殊足耻防衣何灿然长怜老莱子
　　秋日逰薛元卿园亭
　　小轩风日清野色动遥瞩山蝉发古奏江水醖春緑高松敛昼雾飞露洒秋玉悠哉归兴长白云满双足
　　读陆宣公奏议
　　有唐三百年贤相六七作伟哉陆宣公忠烈宏烜赫奏书数百篇千载焕丹雘郁郁王佐才渊渊洙泗学溥施经济功歴吐匡君略惜哉生不辰乃致身遭阨温其玉无瑕粹然金有烁我观唐室中国步实再愕颇于艰难际获覩二三策君心变安危臣志惟謇谔忠良世无几谀佞日累百究竟谁为功忽弃遗草泽但余青史中英论辉简册高风凛如在开巻知吾获长歌思古人然清泪落
　　燕杨氏书楼答张士行
　　士行先生怀才抱道随时隠见其器度深逺固未易以窥测然幽情雅韵发于吟咏有以泄其湮郁之气嵗癸已秋八月二日偶寓杨氏书楼夜分匡坐四顾寂寥念时序之相闗竟纷华之易谢而况兵革未辑嚣嚚肆华民生不遑底寜术业竟安所效思逺何穷情感不已相与操笔独吟飞章逺寄辞采溢目义理沃心三叹之余朱弦疏越然未足喻其意勉续高韵以答先施虽不能如古人所和之心为美世所沿习聊循其辙耳惟高明亮之
　　老骥倦伏枥慨想伯乐驭悠哉壮士心嵗月感庭树谁怜青云姿迥隔丹霄路况此烽尘秋履道蹶幽步腥风满天地末俗吁可恶周徳固自珍危论未堪吐落落青松高岑岑碧山故颇欣巢许逰复悦黄绮遇端期芝岭居永谢草庐顾静观声利徒变灭等飞露頽阳既西流逝水复东注冥心了神化至理匪难悟才衰甚吾忧徳立喜君具披章分夜吟洒笔良朋预清知冰雪心响杂琼瑶语酒味方淡太羮还可饫怀哉古人风共乐君子素尚期黄髪交庶足慰迟暮
　　七言古风
　　题李太白画像
　　函闗有客乗青牛西逰直上昆仑丘长庚一防落人世飘然又作人间逰虬龙之姿风雨笔六代无人气萧瑟骊珠万斛起光芒天地无云星斗湿泰山不动黄河清美人一去三千龄天风何处爽毛骨月明沧海骑长鲸
　　题刘平妻杀虎图
　　渤海壮妇刘平妻寳剑三尺风凄凄夫行夜宿枣阳戍缺月堕地山云低南山白额半夜走嗟哉刘平落虎口妇起操刀探虎窟虎口完身夺夫骨英风动天髪卓竖眼惟见夫不见虎提虎肉招夫魂女中乃有裴将军
　　题越王庙
　　防稽山北越王庙石室半欹苍藓老卧薪尝胆竟何年满目风烟顔鬓槁吴江白浪声咆哮素车不见秋乗涛姑苏一战耻已雪壮志自逐秦山高获麟却感春秋笔气压秦齐倡中国黄金已铸范陶朱清庙自愁吴泰伯荒台碧草秋离离燐光夜走天无辉故山卧龙不复起海天化鹤何时归嗟哉风尘吾老矣独想英雄吊荒屺镆鎁龙剑如霜雪一斩旄头献天子
　　逰吴县天平山范庄【乃文正公义庄也】
　　为儒始信为农乐林屋萧萧住樷薄大溪小溪作襟带叠嶂层峦似城郭秋深黍熟山果収紫栗如拳豆垂角我行终日疲两眼竹杖芒鞋信双脚老翁八十髪如丝双手义胸言错愕门前见客疑且迎唤妇张灯事藜藿自言去县百余里山路﨑岖溪水恶平生不识州与府天上何人坐黄阁吁嗟世教日沉沦古道凋零奸伪作天隂黒走狐狸暮四朝三养猿玃山中民物自鸿厐鸡犬比隣长淳朴羲农去国几春秋秦汉遗民有耕凿嗟予逐逐何所为膏火荧煌自销烁何时筑室问桑麻白石清泉老丘壑
　　答董大参
　　虎头将军眼如电行兵偶向山中留玉函古剑挂明月竹屋瑶琴横素秋衮龙正照紫防阙防服径过黄河流自怜燕雀羽翼短碧落仰羡飞鸿逰
　　答杨亷夫逰太湖二十八韵
　　铁公老气角韩孟手防鲸牙力雄横大舟撇过扶桑津勺水杯浮具奁镜渼陂主客将无同赤壁雅有坡仙风缟衣飞来天际鹤鐡笛唤起潭中龙黒浪如山起还伏海江狶闪人目须防净展白银窝玉渊澄见鲛丝幅隠隠飞六鳌举水底鼍鸣击天鼔湘妃起舞踏轻波汉女清歌隔秋浦百壶载酒霑琼瑶炮鳖脍鲤芬牲牢酒酣握笔战矛矟风雨飒飒吹鸿毛公乎本是龙头士忆昔龙庭拜天子颠崖苏息问苍生八九胸吞洞庭水江湖浪漫将如何海国浩渺亲鲸鼍从知事功不可缓忽觉嵗月来无多高风崔嵬谁复识日籴犹需大仓食春秋笔法正乾坤独抱遗经守残阙紫防帝君环北斗执笔寜淹太叟愿披九虎辟闗驿骑双飞使星走倒骑箕尾执天纲黄屋赓歌佐元首
　　七言律诗
　　失题
　　独擕孤剑过长淮驿使传书每自裁万里青云增激烈一樽緑酒重徘徊鸡鸣荻屋人初起舟发芜湖潮欲催遐忆买臣身未老锦衣何日赋归来
　　五言长律
　　送达兼善赴礼部尚书
　　天选龙头榜霜清豸角冠声华辉玉牒文彩耀金銮百越舆图旧孤城海雾漫一麾曽出守五马重盘桓恵泽留千古仪刑竦众观思亲徒惨切筑窆正岏防野衲邻秋枕林猿傍夕餐秦碑磨孝节禹穴照忠肝威鳯宜翔翥神蛟暂屈蟠帝思商野説人仰泰山韩恋阙云霄近乗空露漙尚书新宠命宗伯古春官礼乐遵遐迩华夷乐乂安匡时当鬂黒报国但心丹淛浦潮生港河流雪拥滩槎飞星渺渺佩逺玉羣士攀车辙都人望马鞍趋朝闻履舄披腹见琅玕任即钧衡重功垂竹帛看恩私在天下麟阁起云端





　　鄱阳五家集巻十一
　　钦定四库全书
　　鄱阳五家集巻十二
　　鄱阳史简编
　　明刘炳春雨轩集一
　　五言絶句
　　闻鲁志敏讣音
　　故国犹传箭中原未解戎遥闻故人死双泪落秋风
　　玉阶怨
　　风开翡翠帘霜满芙蓉叶欲上象牙牀鸳鸯冷还怯
　　题苏武牧羊图
　　堕蕃十九年坐卧持汉节归时两髩斑疑是天边雪七言絶句
　　西湖独酌偶
　　荷锸相随刘伯伦竹林避世信天民朝朝痛饮余杭酒苏小门前醉过春
　　渴眠篷底口涎流麯糵为池糟作邱便向五湖成浪死墓题应得醉乡侯
　　京口中秋
　　归棹前年酒满缸牵衣稚子慰离肠却怜月色连秋色依旧他乡忆故乡
　　奉天门进膳
　　江上风高未授衣金沟杨柳得秋迟不因宫宴糕糜粥客里重阳总不知
　　出龙湾之东阿
　　行李萧条出凤城郷闾渐远不胜情客舟今夜寒桥泊肠断江声作雨声
　　京城元夕
　　五年无路扫梧楸梦里关山只泪流谁送寒灯到先垅异郷明月故乡愁
　　泊洲怀旧寄顾利賔王又新隐居
　　潮声月色满江船回首春风十六年忆得石桥杨柳巷珠帘银烛听歌眠
　　京城题家书后示善鄯诸姓时玉自西河归
　　莫遣春泥汚短鞾莫将鹅鸭恼邻家窻前好种芭蕉树写字题诗寄阿爷
　　虎牢雁门通马邑酒泉黑水接流沙怜尔西行一万里且喜除夕得还家
　　别时纤手牵衣送想见丫鬟似漆光莫向堂前恼阿母海榴窻下绣鸳鸯
　　短褐欺寒双鬓迷当门新筑野墙低何时傍竹结茅屋与尔长吟乌夜啼
　　经露筋祠
　　珠湖烟雨散晴晖帆落风轻短棹迟春草断垣斜日里行人犹说露筋祠
　　望丹阳郭经扬子桥
　　扬子桥边杨柳新青帘斜照送行人明日扬州看花去祗怜不似旧时春
　　暖风晴日丹阳郭处处东风是旧游记得杏花寒食候紫箫红袖宿江楼
　　题舅氏亭简朱原立陈遂良陈原辅
　　渭阳池馆花如雾曲曲阑干靣靣池记得少年遮妓饮至今杨柳学腰肢
　　同陈伯宁连榻剧谈悲歌有感
　　醉来防剑斫瑚懒向侯门更曵裾夜半闻鸡眠不着草堂秋雨读隂符
　　漂零书剑愧无成日夜秋风白发生倘得黄金三万两肯将筹防让陈平
　　东湖忆旧简刘子雍胡伯清汪宗彞
　　萧家巷口花如雾红粉阑干酒斾斜记得少年曾系马如今无树可啼鸦
　　离怀寄汪宗彞杨孟瑄魏居敬
　　绿树啼鹃春又归雨晴山径溅香泥杨花不似离情薄犹趂东风逐马蹄
　　垂垂江雨作春波江上行人晚唱歌莫遣青灯照衣袂酒痕不似泪痕多
　　墓草寄斯贞侄
　　江上飞花处处新春山啼鸟似呼人可怜爱酒无虚日忘却刘伶墓草青
　　送黄彦美还会稽彦美尝从故侯买里古思以兵守越后为雪仇报恩一时称诵
　　君去应须到会稽故侯墓上草离离信陵门下三千客泪洒东风更有谁
　　少年賔客东南盛金错龙泉手自提今日萧萧鞍马里五更趋府候晨鸡
　　暮春冩怀四絶
　　晴雪飞绵柳树斜雨余紫陌浄无沙春衫日日骑官马两袖东风看落花
　　宫筵题就送春诗簪笔承恩出殿迟病目涂鸦不成字粉笺香墨惜乌丝
　　扬州书记鬓苍苍毎向春归欲断肠剩欲典衣酤酒饮风流无复少年狂
　　青梅煮酒蕨芽肥倦客怀家入梦思想得故园风景好一庭香雪落荼防
　　秋词刘子雍同赋【三首録其三】
　　广寒楼阁玉为朶月里姮娥百宝妆流水莫题红叶句人间天上隔宫墙
　　桃源舟中闻雁
　　山郭桃花乱欲飞满篙新水漾鱼矶望郷不似沙头雁一度春风一度归
　　待渡溪浒冩怀
　　爱花如梦少年狂云鬓鸾钗百寳妆三日醉眠金帐底春衫浑是麝脐香
　　画船曾驻渡头西翠黛凝歌忆送归今日不堪重系缆满汀烟树昔人非
　　繁华云变都非旧一片寒沙卧夕阳唯有坏垣春雨里野花犹似美人妆
　　桃花扇底春风靣一曲吴歌一断肠紫陌红尘多少梦鬓丝赢得老刘郎
　　予舅氏朱民俊会心憇老二亭防时往还必预宴赏今已荒棘重来有感柬朱允容允实
　　春风乱向雨中过眼底闲愁奈若何忆得儿时骑竹马会心亭上醉还歌
　　憇老亭西多牡丹年年携酒向春看于今池馆都非昔野烧凝烟暮雨寒
　　读鲁志敏王信臣诗有感柬童汝能
　　鲁连王建都仙去风雅无人可共参零落酒船一百斛莺花肠断老江南
　　送人之钦州
　　君到钦州四月过春深铜柱翠如磨平生一掬英雄泪寄向东风吊伏波
　　惜别词端孝思同赋
　　玳瑁筵前海榴树歌舞翻成离别处花间藏却瑚鞭手挽郎衫怕郎去
　　纤腰娥眉眼如醉惜别含羞郎枕臂鸳鸯枕上哭垂垂一声一滴珍珠泪
　　秋夜词【二首录其一】
　　银牀露滴梧桐叶紫殿香销水沉屑玉箫吹罢晩妆残半卷珠帘拜新月
　　苏小小歌同端孝思赋
　　棠梨花开春日迟绿窻银屏鹦鹉啼玉骢惯识寻芳路手绾同心约郎去
　　五言今体
　　题吕花园草堂朱雀桥
　　何处销残暑城南茅屋幽晚烟将野色春树带江流爱竹从儿种躭杯与妇谋生涯成老圃不是故时侯
　　郊居杂兴柬陈遂良
　　桃李漫成蹊茅堂习隐栖泉声溪碓急山色野墙低相颔原非燕围腰底用犀不嫌生理拙抱瓮灌吾畦风雨行人少柴门午上扄土花防砌碧山果坠枝青病眼躭书癖衰顔托酒星经邦方上武寂寞抱遗经草阁门深掩香篝火未残绿隂梅子雨翠袖楝花寒多病腰如沈闲愁鬓已潘几时将小艇一个钓鱼竿老懒慵巾栉琴书乱满牀粉牋斜草字金鸭静焚香竹笋连窻绿枇杷隔树黄久谙猿鹤侣无梦到岩廊
　　题朱涧槃卷
　　遥峯连碧磵茅屋俯青林径晩花粘屐松寒雨润琴酒甘和菊酿诗苦带茶吟却忆文园老归来雪满簪
　　寄子升必昭昆季
　　乌石山头路秋风已送凉野桥苔浸碧云碓稻舂黄扇影摇衣桁书声出草堂惠连无俗事垂钓濯沧浪
　　夜直呈翰林诸友
　　中使传金钥严兵戒紫扉月高旂影直风急漏声微鹊倦惊龙烛萤闲缀凤帏不眠瞻北斗拜舞敢迟违
　　古木龙蟠【东源八景为裕齐叔翁题】
　　古木蜿蜒屈虬枝若有神铁柯纒紫鬛黛叶蔽苍鳞干卧南阳雨根分劔水春只愁雷电夕奋迅起秋旻
　　巨石虎踞
　　拳石如苍虎嶙峋猛势盘负嵎云骨润饮羽土痕干晓踞千岩震秋蹲一壑寒野墙斜日后冯妇下车看
　　双溪明月
　　月照双溪水春流燕尾义光移船柁转影落钓丝斜壁彩澄鸥渚金波漾雁沙扣舷清不寐浩兴欲乘槎
　　万斛晴云
　　万斛云姿秀岩栖伴古松尚横秦岭态犹带楚台踪林碧晴萦絮天青晚作峯也曾闲出岫上下逐飞龙
　　石井灵泉
　　山根遗古井云骨浸寒漪碧甃苔花澁银牀野树欹葛洪仙后浚贾谊谪前窥病渴愁无地清泠一咽奇
　　草堂修竹
　　万个琅玕竹茆堂一榻寛窻连栖凤榦檐近钓鳌竿凉月淇园夜西风渭水寒此君何可少日日报平安
　　西山爽气
　　絶爱西山爽帘深醉眼新黛浓窗掩尸翠湿树生春送晩登楼屡延晴拄笏频晋人风致远长啸愧缁尘
　　东阁书声
　　草阁深弦诵吾伊彻夜分邻鸡销夕漏简蠧护香芸山鬼吹灯听溪僧隔竹闻断机遗训在秋梦落青云六言今体
　　归舟怀善鄯广海未回
　　梅子黄垂雨霁榴花红簇风轻天际归舟何处日暮柴门自扄歌忆杯防螘绿鬓怜镜影鸾青心折少年尘梦绛囊夜照流萤
　　七言今体
　　七夕宿天堂寺
　　西风吹梦宿僧堂谁遣黄金布地装万叶寳灯秋弄影九重珠塔夜浮光天连象阙星辰湿云护龙宫雨露凉门外三车何必问大千身色两俱忘
　　游丹青阁
　　桥南杨柳乱成行出郭寻僧到上方城拱烟霞开锦绣山围松竹奏笙簧半帘晩翠涵溪阁一枕秋云护石牀安得远公同净业白莲池上挹天香
　　寄武夷隐者余复婴
　　习隐名山四十年羊裘鹤鹿皮冠云中杵臼闻鸡犬月下笙箫引凤鸾霞气湿衣晨采药虹光穿树夜烧丹姓名渐觉无人识种得胡麻秪自餐
　　青楼曲刘子雍胡伯清程伯羽同赋【四首录二】
　　绣刺鸳鸯午梦长体娇无力浴兰汤生憎寳镜鸾成匹死恨银筝雁作行舞罢柘枝低拜月歌残桃叶懒添香愁来自学秦宫女帘底吹笙引凤凰
　　寒鎻妆台粉怯匀步莲金小不生尘径迷花雨莺莺月枕压梨云燕燕春衾剩半牀闲翡翠钗分一股擘麒麟玉梅好似郎颜色只见东风不见人
　　简戴彦硕
　　故人结得草堂低老圃连城近市西碧注砚池荷叶露红黏屐齿杏花泥书悬牛角朝畊地饭饲鱼苗晩灌畦只恐长安云路近马蹄催梦听朝鸡
　　寄徐指挥
　　报国功成鬓已苍承恩分节下南荒剑磨鲸海遗腥血马渡龙沙带战疮颁宴晓沾仙掌露赐衣春带御炉香信陵门下今谁在万里云霄一羽翔
　　呈西平侯沐都督西征
　　西土凭陵久不宾诏书五道出将军龙光烛剑销边防虎炁扬旌压阵云周庙昔闻方叔颂汉廷今见贰师勳春风三月莺花禁归骑笙歌奏凯闻
　　和都督冯公韵
　　凤城宫阙倚苍山虎卫旌旗拂画阑辇路霜清梅破腊御沟波暖柳欺寒青云毎愧班超笔华髪应惭贡禹冠未信壮怀浑寂寞锦衣鞍马出长安
　　早春呈呉待制
　　上林春早陌尘香紫禁觚棱射日光新绿御河摇柳黛小红宫树试桃妆山连晓气蟠龙虎台枕东风忆鳯凰心折故园幽兴独寻僧看竹过邻墙
　　寄许永明公冕昆年得夫先生
　　少年曾共请长缨云压旄头剑气腥诸葛有心扶汉室包胥无泪哭秦廷九鳌夜徙龙沙黑八骏秋迷鸟道青一别关河俱白首断肠烟雨满长汀
　　寄贾文彬廵检
　　故人为别动经春野渡维舟送夕曛银烛照窻秋听雨角弓悬壁晩看云山城旗影中流见草阁书声隔岸闻江汉茫茫多旧识犹能爼豆说将军
　　与子升弟观捕鱼
　　柳条风脆已梳黄潮落溪毛石露梁帆脚压霜寒撒网柁牙移月夜鸣榔载车有猎曾占渭鼔枻无歌岂濯湘又得锦鳞长尺半邻翁新酒正吹香
　　简陈彦友陈伯谐陈伯纯陈良遂
　　飞鸟长弓紫气高驱驰王事寸心劳乌桓月黑迷犀甲雁塞云黄按虎韬禁漏尚闻金闼御香犹惹锦罗袍刘郎老矣归来晚花落山中旧种桃
　　寄徐彦亨有怀操公琬先生【二首】
　　故家文藻独遗芳乔木隂隂覆短墙草压山营迷虎旅楼遗宸翰秘龙章芸翻蠧影书帷静竹映鹅羣墨沼香访戴真成风致在梦怀风雨旧连牀
　　天马秋高压楚墟碧溪晴树晚萦纡书声连屋闻弦诵山色当窻列画图治县已闻蝗避去解官曾有犊留无百年耆旧多零落白髪相看愧故吾
　　悼亡呈敬义叔
　　寂寞凝尘落暗帘绮窻秋鎻月纎纎红销莲粉双遗袜绿委菱香半掩奁弦断鸾筝胶拟续针闲鳯绣唾还黏最怜稚子黄昬候拜罢灵前短烛添
　　庆张子鸣新居【子鸣予妹壻也】
　　华屋新成曙色开苍烟乔木带萦廻朱阑暖护宜男草防服香浮阿母杯梅瓣粉飘催腊转柳条青袅送春来羡君尽得溪山胜不爱云台爱酒台
　　徐叔度黄子初王仲愚同宿徐彦辅斋次韵
　　草堂不厌客过临清暑销尘带石林溪静白鸥晴泛影树幽黄鸟晩留音绮窻分榻帘隂转银烛移樽漏滴深向秀不堪邻笛感墓亭秋思易伤心
　　拜文公朱紫阳祠堂呈江惟中朱士止苏明远
　　奎壁垂光间气钟仪刑一代属成功泗沂道重尊天下濂洛源分出建中僻壤鱼虫沾化墨中原麟鳯仰遗风沧洲寂寞斯文弊泪洒秋烟野殿空
　　过芜城怀古寄程伯羽刘子雍胡伯清
　　珠帘十里琼花月唯见荒城背夕曛潮落防沟迷废垒树连步带残云雄文犹记陈琳檄故苑空遗炀帝坟书剑昔曾趋幕府白头应愧鲍防军
　　淮安怀古
　　淮隂城北水连空汉将真成一梦中古庙卧苔蜗触角故坛迷草鹿生茸要君固有封齐贵赤族当存定楚功漂母孤坟何处是欲将苹藻荐西风
　　鄂城怀古
　　黄鹤矶头鹦鹉洲星分轸翼据江流周瑜楼橹风云冷庾亮旌旗草树秋折防战余潮蚀鐡量沙饷絶夜呼筹赋诗横槊今何在残月啼乌故垒愁
　　长城怀古
　　西瀍东洛建皇都四海梯航称贡输楚霸恃强窥寳鼎越裳遵化锡軿车铜驼卧棘愁难遣野鹿衔花防岂虚玉辇金舆俱寂寞离离禾黍感邱墟
　　襄阳怀古
　　东连呉会接南荆西引岷峩鸟道青波涨潭溪曾跃马台荒郢树忆呼鹰鹿门厐老遗残径岘首羊公有故城零落断碑风景异至今父老涕纵横
　　梁园怀古
　　紫炁红光甲马营逶迤汴水绕神京侯嬴曾执夷门辔朱亥能移晋鄙兵公子宴春珠结履道君朝斗玉吹笙銮舆一去繁华改秋雨荒畿燐火生
　　秣陵怀古
　　鳯凰台倚镇淮东六代江山指顾中晋鄙黄旗曾渡马金陵王气已飞龙桥通朱雀连丹阙巷绕乌衣接紫宫王谢堂前双燕子落花寒食又东风
　　锦城怀古
　　炎火中微建大旗王师频出剑关西乌蛮地控南云险白帝城高北斗齐霸业三分扶汉室雄才十倍胜曹丕神州未复英雄死八阵图成国祚移
　　钱塘怀古
　　云开天目界勾陈五卫旌旗控紫宸甲马压潮知北运珠龙沉海失南巡乘鸾王母迷青鸟飞虎将军卧石麟肠断苏堤堤上柳年年春色翠华新
　　燕城怀古
　　广寒宫殿玉为楼万嵗鳌峯压九州畨国胡僧青防帽天魔宫女防龙舟钩陈苍阙山南拱汰液红桥海北流唯有芦沟沟上月年年鸿雁不胜秋
　　姑苏怀古
　　城枕姑苏笠泽西垂虹桥接草烟迷阖闾老墓腾金虎西子残池失水犀抉目树荒羣鹿走捧心台废乱鸦啼馆娃香径歌游处响屧廊空落燕泥
　　咸阳怀古
　　势踞崤函百二雄阿房楼阁镇当中坑儒硎谷灰才黑系颈咸阳火已红蛇断血腥空大泽龙成寳气已新丰秦功汉业今何处落日沉西渭水东
　　除夕柬丁兼善
　　荆门树色雪初干客舎年华腊又残衰朽毎蒙明主念旅栖多頼故人安篝防凝翠香煤暖窻影红摇蜡炬寒自喜明年春信早莺花泽国趁归鞍
　　灯夕寄胡梅屋
　　鬓影东风春雪晴又从元夕客江陵轻寒帘幙家家酒明月笙箫处处灯云拥鳌山金络索天连鳯阙翠觚棱琼林歌舞花成阵宴赐黄柑忆昔曾
　　题王粲楼
　　汉燧沦辉鼎未分英雄无地托芳邻中原紫气争龙虎大野隂閟鳯麟地控乌蛮通楚泽城连白帝接荆门登临不尽关河壮醉倚阑干笔有神
　　娥皇庙
　　南狩軿车六辔摧娥皇遗庙俨江隈绣蟠日月双龙冕翠嵌云霞九凤钗眉黯苍梧迷径袜泪封斑竹鎻妆台秪怜父老犹存敬伏腊称臣拨篆灰
　　关庙
　　不愤炎灵国步迍忠肝义胆整乾坤紫髯犹带风云色赤骥曾防战伐尘一剑三分存社稷寸心万死托君臣气凌华夏曹瞒走遗庙空山荐楚苹
　　鄱城归舟同何希宪共载剧谈悲歌有感
　　霜落长河见远洲天晴归棹喜同舟青连碧树山回转白涌寒沙水倒流弓影浮杯疑老病鸡声牵梦动离愁英雄过了前三十晩景桑榆愧白头
　　宫果
　　每防明主念微臣宫果频颁品味新勑遗翠罂分紫署恩传玉食下丹宸蜜脾甘沁蔷薇露骆乳香浮茉莉春头白文园多病在愧无词赋气凌云
　　赐衣
　　十日江城雪拥门官衣颁赐念微臣天机织处经纶密云锦裁成黼黻新宠被光荣沾雨露暖回衰朽感阳春祗惭蒲柳桑榆景犬马丹心敢后尘
　　谢惠柑答刘子中
　　黄柑分寄远承将擘处霏防晓雾香清润曾经湘岸雨圆酣犹带洞庭霜荐余诏许功臣赐宴罢恩先近侍尝归卧沧江今白发擎来病目泪成行
　　过钱朝阳故居有感柬程伯羽汪宗彝
　　短墙依旧草堂深兰径重寻思不禁芍药红残花漂雨甘棠绿嫩树成隂帖临青李池遗墨曲奏朱丝壁忆琴回首风流陈迹冷山隂邻笛泪沾襟
　　吊杞上人
　　重来湖上吊山僧泪落东风忆葛藤江海有诗传慧可业林无法继卢能草深方丈迷春屐尘暗袈裟掩暮灯因忆沔阳钱太守芭蕉亭上赋诗曾
　　庚午中秋时善鄯留海南玉戍闽中
　　桂露凉生草阁幽湿云斜逗月光浮清怀谁寄袁宏咏黄落偏惊宋玉愁身侍鳯牀曾捧日髩凋鸾镜易惊秋遥怜稚子关河隔欲舞狂歌倦更休
　　秦淮元夕次宋学士韵
　　帘幙轻寒着柳条宫壶停漏夜迢迢虹桥列汉通鳌影翠辇扶云落鳯毛歌转莺春花作阵步揺莲暖玉生娇绮罗留眼归来晚斜月楼西转树腰
　　送王待制省亲
　　九重承防省庭闱白舫青帘出御堤江树嫩寒萱草雪驿程新霁杏花泥赐衣紫锦裁鸾尾归槖黄金铸马蹄防侍日长多宴暇应寻禹穴旧游题
　　侠气
　　中年侠气未全消通籍金闺蹑紫霄龙尾趋班晨漏转螭头簪笔晩香飘柳迷辇路迂璚佩花压宫墙度防箫报国自惭衰朽质经秋归梦到渔撨
　　左掖早朝春雪呈王子充待制练伯尚左史
　　朦胧苑树紫云低漏转宫壶晓色移冻合鳯池银灿烂光连鸳瓦玉参差黄封暖赐承恩近防笔寒凝侍讲迟絶爱上林春色早璚花先发万年枝
　　拜外舅陈公禹谟墓柬陈原转
　　贰馆东风忆昔年笙歌如沸酒如泉麒麟锦帐销银烛孔雀云屏列玳筵井塌铜瓶浑卧雨香阑璚佩暗迷烟伤心孤塜枫林外寒食残花堕纸钱
　　和九日韵寄朱见中
　　野树荒台带晩隂昔年歌舞忆登临桃花纨扇西风冷蔓草铜驼夕露深旧梦青云连馆阁多情华发老山林江南庾信伤秋倦疎雨檐栊怯暮砧
　　忆从天上宴黄花乌帽秋欹鬓影斜宣赐宫壶香注蚁醉簪防笔墨涂鸦云连雉尾开金阙日射鸾舆引翠华退食从容休沐早短屏惊雨梦还家
　　拜大父墓张家山呈云涛兄
　　瞻拜灵光思不堪飞云冉冉护晴岚墓亭瓦落迷苔础隧道泉空潄石潭华表年深遗白鹤黄肠春暖蚀金蚕深惭未立坟前碣白发临风涕泪含
　　端午呈敬义叔
　　凉雨晴时艾叶肥家家将绿上门扉土墙树密黄梅熟草阁帘深紫燕飞病臂谩纒新防索御香犹带旧罗衣邻翁有酒招相饮醉不顚狂晩不归
　　寄章复斋太守
　　草堂背郭瞰湖隂石径苔痕雨后深犬识邻僧谙饲饭鹤迎仙客惯听琴相如去国徒空壁广受归乡有赐金办取酒船三百斛醉歌赢得雪盈簪
　　予弟刘勲字彦辅少习举子业好兵家书便弓马不事产业壬辰兵起倡义树旗及大明有天下同浮梁于光以兵从征九江蕲黄转克台明定兰秀山鎭闽中守潮阳以疾终予闻而悲之惜其平日以功业自许二十年跃马食肉于军中所至有战绩竟不克以成名命也夫
　　弱鬼人惊气食牛义旗先倡万人收剑磨狼血蛮烟晓箭洗蛟涎瘴雨秋才大孔融徒爱国数奇李广不封侯行人传讣疑还信何处羁魂土一抔
　　次秋日韵奉汝弼叔
　　墨池秋净水痕澄曲几焚香袖手凭霜煞柳条清栗里雨荒蔓覆东陵战余赵壁车还列说下齐城轼独凭因忆少年随骠骑西风笳鼓醉呼鹰
　　三径归来菊未荒半凋杨柳弄初凉银屏纨扇题秋句金鸭罗衣换夕香老忆风云趋北阙梦无花月待东墙狂游尚记秦楼别翠袖红绵拭泪行
　　谢惠杏柬刘子中
　　凉雨晴时杏子新筠笼分贶感芳邻摘来黄熟连香润捧出红圆讶色匀汉苑赐沾趋内省文园归卧老江濵年年煮酒仍题句白发相看慰故人
　　经梅林李待制故居有感柬徐伯推县丞
　　矫矫云霄一鹗翔行人犹指郑公乡窻遗月桂天香冷庭鎻秋槐暮雨荒赋对御筵题羽猎恩沾宫宴奏霓裳举头见日长安远故砚尘迷白玉堂
　　赋斯旭侄古铜香奁
　　香奁制古暗尘霾吟袖摩挲秀润开翠蚀螭文迷歳代金销龙篆杂云雷华堂秋暖凝鸡舌燕寝霜寒压麝煤最爱酒醒残月候澹烟斜缕伴琴台
　　吊故侄
　　一身去国苦流离壮志无成亦数奇疠鬼有灵终殄贼呉师赍恨未鞭尸波连落日羁魂泣冢断秋风马鬛悲几度白苹洲渚暮老怀酸澁泪如丝
　　十二月四日寿云涛兄
　　霜清绀宇列文星梅沁香云防短屏肝胆一生悬古剑乾坤防鬓老浮萍梦连汉苑春迷蝶心折韩窻夜醉萤赢得东风一樽酒长歌烂熳宿寒防
　　癸亥社日示子侄
　　杨柳青青燕子来邻翁分社笑顔开长瓢抄雪香炊饭老瓮浮春暖泼醅桑柘日斜人共醉枫林烟静鼓如雷衰年病耳何劳治賸欲辞杯懒放杯
　　花朝云巢叔小饮
　　野人门巷土墙低雨压春寒思欲迷衣绿湿沾芳草径屐红香惹落花泥笋烧玉版晴浮蚁饼切琼酥晩割鸡乳燕鸣鸠寒食近杖藜携酒过溪西
　　乙丑春拜先垅于潘超村
　　芳池流水乱穿沙料峭东风鬓影斜残粉腊催梅褪瓣嫩黄晴转柳生芽墓亭瓦落松飘子隧道泥干藓蚀花碣石有题惭未勒幽光潜德思无涯
　　送春寄杨孟瑄
　　肠断春光几日晴登山临水送将行天连草色围孤嶂树带河流绕故城几防落红惊蝶影一庭新绿占莺声殷勤更约明年早酒对阳关慰别情
　　春雨夜坐有怀梁时用
　　苔绿沿蜗上粉墙烟凝睡鸭夕衣香荼防梦冷销银烛燕子春寒忆杏梁病目经时花似雾怀人听雨草运窻何时艇子东湖上携酒高歌对夕阳
　　闻马孽馘首有感自赋
　　凄凉遗恨鹡鸰原家国仇雠不共天十载枕戈心独苦一身尝胆夜无眠金蚕春冷云迷树碧血年深草蚀烟积恶岂应鱼漏网馘尸今向藁街悬
　　自述二首【录其一】
　　闲道平生志气高宦游千里不辞劳东阿远想迎三釡南海多诗解六韬贪看彩云栖布被岂知花落湿银袍从今莫问封侯事好向山中学种桃
　　立春五日雪中寄房山旅馆诸友兼简余评事
　　新春五日转添寒客馆难禁久未还冻合层冰生瓮底光浮积雪满窻间袁安高卧凭谁问杜老追游秪自闲冩就新诗寄知己隔邻沽酒一怡顔
　　晓来积雪遍天涯寒气侵人日渐加梅蕚香消都结实柳条翠浅半生芽牀头金尽还赊酒涧底泉清任煮茶滉漾瑶堦天咫尺诗成冻笔笑涂鸦






　　鄱阳五家集卷十二
　　钦定四库全书
　　鄱阳五家集卷十三
　　鄱阳史简编
　　明刘炳春雨轩集二
　　五言古风
　　拟古
　　今人多结势古人多结心结势可趋利结心能断金金坚义益固利厚害弥深往者不咎昔来者当鉴今
　　得汉彝简周伯宁索香灰
　　古彝多欵识蟠螭汉篆存黄金销土色翠羽蚀雷文绮席流寒月银屏度影云兰灰能裹寄长吟尽夜分
　　春夕直左掖怀周侍郎
　　晩雨池上晴逶迤淡将夕金茎华月生绮树流云湿窻虚漏声永幔卷炉烟袭忆我同袍人何由共瑶席
　　简孔博士
　　宿雨晓还歇开窻销郁沉烟光蔼芳树池上鸣幽禽逶迤瞻郡斋窈窕期盍簪孤怀屡百积羣疑思一箴何时联夜榻春漏委波深
　　左掖门朝退呈呉待制诸公
　　谬忝金闺籍联班趋晩朝逶迤西上门窈窕长安桥残雪带远树夕阳在山腰不有同袍者畴能慰寂寥
　　张礼部卧疾
　　残雪晚还霁窻虚斜日廻故人久卧疾空阶生绿苔儿童谙药裹吏牍委尘埃浮荣每为幻长啸望层台
　　别京邑之东阿
　　前年别乡闾今年出京邑悠悠去江汉杳杳事行役所惧心志违况此风波急乌啼枫树烟雁下芦洲夕回首望长安苍茫寸心失
　　忆园庐
　　种园在柬臯草荒蔓长日落秋树凉搴衣独还往时逢野老憇自足田园赏沿溪暝忘归古寺烟钟响
　　示宜学绩学甲戌三月题
　　阿爷五十四怜汝才始生恩育夙夜谨眉目秋水清行如生鹿跳语若流莺鸣当时恣娇顽计日期长成尔祖豪杰姿声闻州郡钦一顾等成败片言能重轻田园亘阡陌兵火成榛荆千顷遗寸波百田才一塍官租因讼致薄业宁躬耕不辞生理苦所惧徭役并嗟予蚤失怙慈亲训遗经遭时风尘黑扶日云霄青簪笔侍禁闼通籍居承明衰年遂冉冉薄宦徒营营辞官归故园葺屋依先茔看花眼如雾种竹发已星贫无金在囊家有书满籝念汝未强壮立身恐伶仃痛逼骨肉怀感慈肝胆惊男儿在忠孝业学崇勲名题诗冀尔识慰我桑榆情
　　赋清华堂诗
　　皇威戒安逸翰苑游神机天球在东序玉藻罗北扉蜒蜿紫气润璀璨虹光辉奎彩动黄阁文光照彤墀鼓枻洙泗源遵舟伊洛湄梁追昭明辙汉轶东平輗瀛洲浮暖吹银潢演春漪芝蟠五色叶桃发万年枝墨沼鹅羣浴书林燕子飞花隂移鹤仗竹色来凤仪共沐恩波润咸蒙圣泽滋河清仰文化同轨固磐基
　　听雨堂为安成周氏赋
　　中年迫宦游邈若胡与越悠悠烟树遥杳杳关河絶况兹风雨夕坐想鸿雁隔箎埙宁共理孤灯耿还灭怀宝重经济括囊贵明哲何时对牀眠慰此肠内热
　　敬轩诗为王达善赋
　　深巷何窈窕端居掩柴荆素心每无欲寡朴轻浮荣虑尽黙自守神清淡忘形危坐白日晩疎林微雨晴开窻幽鸟啼蒲阶芳草青焚香巻丝桐爱此销尘缨孤云野鹤唳絶壑流泉鸣高怀旷而婉雅音谁复听古人良已久寸心千古情
　　郡斋防集诗呈徐用中广文诸先生
　　郡斋文墨暇履端集朋曹春意蔼萱草腊痕封柳条窻暄书蠧散帘深鑪麝飘嘉园剪新韭芳壶湛清醪青甘浮橄榄紫腹吹葡萄舒此覊旅况岂夸樽俎豪礼简贵情厚心亲自神交所念萍水逢回首江汉遥天府重贤喆山林来俊髦耆年多桑榆席珍比琼瑶何殊瀛洲步未让淮南招俯仰慰夙慕绸缪幸今朝题诗谢永好芜词惭草茅
　　乌石樵歌【义城十景】
　　乌石冈在义城东五里许刘公德新爱其地有林泉之胜故卜宅筑池以撨牧隐居焉
　　乌石冈头路林峦胜景开洲连青野阔山俯碧溪回墨沼春生草书堂雨防苔樵歌时出谷野兴屡登台自得园庐乐生涯不用媒
　　花桥钓艇
　　昔青田知县刘公英尝游钓于斯桥废后友松公重建
　　花桥通驷马锦里昔鸣珂红雨桃飘浪青丝柳蘸波石阑晴更倚钓艇晩还过鱼暖金翻藻鸥凉白宿荷先贤多胜赏落日一渔簔
　　鲁坛古市
　　市在花桥东唐宋时甲第軿凑弦诵之声连戸敦尚礼义春秋设坛祭祀有邹鲁之风故号鲁坛余迹尚存
　　洙泗流波远尊崇百代同衣冠循习气俎豆想余风市废残槐绿坛虚野杏红坏垣迷古铎宿草卧悬钟文沼今更化弦歌幸岁丰
　　汉营余垒
　　先世中书令颍川王尚书刘公汾曾驻兵于义城之南故号汉营有余垒存焉
　　先世逄昌运经邦建武威六韬开豹略八阵出鱼丽山岳雄图在风云霸业移泉声悲鼔角树影见旌旗自拟羊公石登临不尽思
　　鸡笼晓月
　　鸡笼峰在汪师源东一水迢遥自山门出五里许入河其山峭拔而圆毎晓月流辉烟雾杳蔼状若鸡笼
　　林峦多胜概彷佛类鸡笼古木千章绕流泉一脉通曙光浑杳霭云气总朦胧玉兎还留白金乌未吐红降神生俊彦何必羡高崧
　　马鞍晴云
　　山在金竹源东北形类马鞍上有僧尼创庵希仙慕眞峰峦奇絶云气飘扬四时不改
　　二气多融结奇形解六飞岚光时吐吸日影半熹微顷刻成苍狗须臾变白衣去来如有意动静总忘机一旦为霖雨丰穰赈岁饥
　　清新酒斾
　　馆在花桥之西杏村之口酒斾高悬商旅市沽得有所济
　　结搆清新馆晨昬絶市嚣柴扉通杏坞竹径接花桥日暖醅香好风清斾影高渔翁频岸帻行客屡停轺喜际羲轩世酣歌慰寂寥
　　绿野书楼
　　楼在义城祖住傍先世建楼数间以为书塾竹树隂翳轩窻幽豁四时吾伊之声自宵达曙焉
　　先世儒为业建楼多蓄书不殊裴相宅那让邺侯居绕屋竹自长侵堦草不除往来无俗子谈笑有才谞即此供耕获何须菑与畬
　　攑洲雁集
　　大溪之北桐江之南有洲寛平百余里其上柜柳成林秋风零落则有鸿雁翔集焉
　　榉洲秋色晚鸿雁日回翔已解逃罾缴应能饱稻粱肯同鸥伴侣偏与燕参商灵囿沾仁化周诗荐乐章帛书曾系足千载仰苏郎
　　钟潭龙蟠
　　钟潭在碧滩之下百顷澄澈潭际奇峯笔立一古寺存焉世传下有洪钟中有伏龙
　　巨镛隐灵物潜伏碧潭深冶铸知因昔流传直至今波涛时汹汹云雾日隂隂自有为霖志能无济世心何时九霄上鼓舞发清吟
　　经白将军故第
　　粉墙将暖日依旧柳条新上马台边路春风无一人画梁暗巢雀绮席委芳尘桃李东园夜余香敛翠嚬云涛兄归窆于分乡界辛未年十二月二十二日也
　　同气义所感永诀情更伤老泪酬荒草孤酸割柔肠悬旌风带色掩隧日无光岂止山阳笛箫骚起白杨经汝弼叔故馆有感而作呈汝尚叔及彦常弟
　　山馆澹将夕寒灯对炉熏墙隂古梅路池深芳草春疎櫺带斜月连牀非昔人履綦无往迹琴册有余尘坐感岁时改心悲文采湮缄题不忍冩凄恻泪沾巾
　　哀三良同周伯宁赋
　　为臣既委质一死讵所辞况兹三良贤捐躯视如归伤哉秦氏惑殉葬非圣仪维时百职事谠议无良规死者百世义生者千载悲
　　题丁氏晩香卷
　　百草秋已谢佳菊独含姿凉飊动清馥夕露敷寒防逶迤掇三径窈窕盈东篱谁怜幽贞操自托迟暮期持觞挹其秀静使君子宜
　　出塞
　　九重颁鳯诏单于入井陉三边徴候骑五道出奇兵战云连阵黑烽烟照汉青蛇文弓挂月龙气剑流星酬恩不顾命金印斗来擎
　　入塞
　　旄头昨夜敛徴兵入汉关将军定勲业壮士悲刀环旌裂雕云画衣穿龙锦团碛月老乡泪风沙销箭瘢闺中谩歌舞今日到长安
　　独处愁
　　金屋人稀到闲萤去复回揽衣离鳯阁缄思卷鸾台惟有多情月流光入妾怀
　　东武吟
　　壮年投笔去手提三尺棰戎衣才至骭短剑光陆离国士每自许独頼相公知解衣衣我寒推食充我饥心怀犬马报未有涓埃施十年在幕府徒将文墨持前星一夜落天地黯无辉功勋都若梦部曲各分违春草门前绿空遗枥马嘶月防弓上挂云影斾犹垂霸气风云散姓名谁复题落日将军树凄凉过客悲长哀波浩荡不尽泪如丝
　　双桐生空井
　　井上双梧桐秋风易揺落绿叶堕鸣珰清隂卷重幄纹甃生旅葵银瓶响空索疏枝覆乌台交柯临鳯阁美人矜容仪照影伤今昨铅华逐波逝欢赏随年薄行客攀辘轳哀声隔帘箔
　　七言古风
　　经抚河遇雪舟中睡午方起
　　沙溪风寒飞雪狂风大不敢开篷窻蒙头裹被睡过午柁底浪急声舂撞岸上枫林茅屋小新年家家无米粜土灶作炊烟满船灰压湿薪蚯蚓呌山僮不愔途旅囏靴绽衣薄双眉攒艰难末路乃如此富贵有梦眞邯战却忆琼林侍宫膳雪花不入黄金殿酒上朱顔万国春花簪乌帽千官宴锦牋防笔赐题诗仙仗频移出苑迟身惹御香罗袖窄马蹄归踏杏花泥
　　吊晋安将军歌
　　荔枝城头花簇簇王孙不归春水绿黄金台前烟草荒伤心独倚青云哭泪洒銮江江倒流楚魂暮咽枫林秋蕉黄绿醑湘竹语岘山石断行人愁信陵门下簪缨会珠履筵前几人在军中击鼓夜不眠珠翠成行鸣剑佩王孙王孙眞贵人落笔龙蛇惊鬼神千金散士马蹄尽铁甲昼卧双麒麟桑柘隂隂连大路野市书声晩当戸部曲凄凉白髪稀甘棠犹指将军树玉鳬金雁漆灯残化鹤千年何日还有酒谁浇赵州土碧血化雨苔斑斑王孙王孙不可招仰天击碎青桐瑶寸心何处写哀素江上年年生暮潮
　　承承堂为洪善初题【善初三洪诸孙也】
　　天狗蚀月岁靖康血战于野龙黄神鳌夜泣九渊沸翠华日薄寒无光主忧臣辱誓万死直以只手支扶桑燕山六月雪花大节旄零落肌肤伤关河萧条月色苦扶风扬沙吹雁行子卿归来典属国茂陵树老愁云荒至今勲业昭简册大书特书遗典章承承堂前春昼永牙笏金鱼堆满牀芝兰玉树竞娟秀陶令松菊凝秋芳盈缸酿酒介眉寿槐隂覆堦萱草长忠宣盛泽实其美宜尔子孙宜尔昌
　　题磨崖碑后
　　锦囊粉黛销尘土香冷春迷山下鬼梨园弟子散如烟六么谁按霓裳谱梧桐萧萧秋雨愁君王归来多白头宫墙瓦落芙蓉苑辇路尘蒙华蕚楼牝鸡司晨古之训九龄先识非阿佞渔阳鼙鼓蔽黄埃临洮战血生青燐二十四郡何无人但恨不识顔杲卿国忠既诛林甫死勤王义斾趋咸京唐室安危诚再造汾阳令公国沆老万邦归正泰阶平九庙无虞灵寝扫大笔特书昭日星龙蛇剥落莓苔青呜呼浯水防遗恨父老至今双泪零
　　题方壶画为斯贞侄赋
　　巨然画与书法同纵笔所至生秋风墨飞原气防沆瀣青摩斗角连崆峒远岫平林断还续苔根斜迸山泉绿钓倚丹枫野老矶门垂碧柳幽人屋壶公骑鲸白云乡垄树绿烟草黄风流文采今寂寞对画泪痕沾我裳
　　大梁行
　　大梁繁华全盛日宫阙浮天耀桃李魏国山河十万兵信陵賔客三千履上苑春晴花覆阑鬬鸡走马事金鞍银烛填街美人过紫葢凌云公子还五侯七贵行人避吐胆倾肝论意气朱亥能移晋鄙兵侯嬴自执夷门辔回首英雄非昔时辇路人稀秋草迷旧游歌舞今何处日落狐狸当树啼
　　题蔡宗文赵氏谱牒后
　　苔连椒壁云痕湿霓旌无色金仙泣杏花依旧落胭脂梁苑凝烟春草碧相逄彷佛说前朝谱牒香遗古锦幖前代王孙今老矣天潢如髪际云涛
　　瞻云堂为淮西李仲良赋【仲良予妻弟也】
　　生逄兵革离乡邑故家门巷儿时习垅上苍苔覆墓田城西乔木连寒石毎忆年年寒食时轻烟冉冉落花稀坟前斗酒无人酹沙际残碑有字题漠漠长河孤鸟没九泉路杳嗟何及银雁秋沉落木黄金蚕春暝寒泉碧漂泊缁尘几日归故衣线断感春晖终天一掬松楸泪心逐孤云日夜飞
　　题吕花园草堂代宋景濂先生作
　　官马乌鞾春踏霜钟声催我趋玉堂黄金带重觉腰瘦锦袍淋漓宫酒香殿前草诏东风急紫砚光凝墨花湿承恩簪笔立多时华髪萧疎倦无力闻道城南旧草堂景胜林幽别兴长碧连淮甸晴波暖青割钟山晓树凉种柳万条金覆井栽桃千榦粉连墙蔷薇压架绡囊缀芍药当轩锦幄张个个麝香眠石径双双翡翠浴蒲塘红残蝶翅翻风静绿暗莺吭啭日忙游丝飞时寒食早车马城南争拜扫夕阳影里卖花声游人半醉眠芳草垆忆黄公酒斾斜灶遗陆羽茶烟袅何时休沐振鸣珂纱防轻衫试越罗信笔诗成还倦冩忆尔当年郭槖驼
　　寒食客秦淮忆旧
　　去年寒食长途客桃花落尽梨花白今年寒食客秦淮杏花李花无数开东风凋残白羽箭落日独倚黄金台缁尘萧骚吹病目破帽乌靴泥漉漉藜杖东山吊谢安怅望飞云仰天哭凄凉心事更谁怜绿绮可以调丝弦子期已矣伯牙死高山流水空荒烟王孙不归芳草暮解衣酟酒驱愁去谁言一醉可销愁酒入愁肠肝胆露便拟扬帆析木津仍期挂剑扶桑树志士长怀沟壑忧功名百岁等浮沤雨晴浪暖河豚上载酒沧江弄钓舟
　　题夏博士晋王羲之右军像
　　上东门上鸺鹠啸万里尘飞洛阳道潜龙东渡晋中兴羣马南浮国重造石城巃嵸昔所都庻事草草嗟良图衣冠简傲礼乐废朝廷放旷君臣疎大令平生最超卓早年门第居台阁内史新除典要枢右军任重防帷幄擅塲翰墨出神奇蔡卫钟张早得之昼长燕寝森兵卫日暖鹅羣藏墨池来禽青李囊盛寄裹鲊黄庭醉后题春风三月山隂曲羣彦流觞映修竹一时簪冕属高风百年文藻怀芳躅流落斯文嘅古今后代宸聪复购寻几字昭陵传玉枕数行定武抵千金忽见画图双眼碧采采丰神惊玉立羽扇萧疎晩日晴乌纱彷佛秋麝袭繁华如梦转头非典午山河几落晖唯有鳯凰台上月春风依旧紫箫吹
　　予昔与孟思鲁防戎事于三衢监司宋公幕府及兵溃得间道还乡遂归休之志故歴叙之
　　嗟嗟汉燧昔沉耀横流板荡迷中畿鬼母啼烟赤电走天狗堕地金石飞志士勤王涕沾臆义斾悬云昭白日剑击风云向夜悲揖誓山河仰天泣君当少年功节殊短衣倒骑生马驹蛮笺草檄墨惨淡宝刀砍血腥糢糊奏凯对花歌窈窕量沙卧雪宿毺运筹制胜尝轻敌凭轼降城不顾躯幕泛碧油陈雅乐漏残银烛合兵符孤军转战经千里萧条榆塞尘沙起秦树关河落日低汉营鼓角西风里婺女妖氛压断墙严滩杀气连重垒羽书援絶鬬兵稀古道行人畏蒺藜霜衘白骨饥乌下秋入金疮败马嘶虞姬帐下将军死公子门前壮士归去国共怜王粲赋望乡同拟杜陵诗壮志无成还故里城西茅屋苔痕紫钩帘听雨更焚香拄笏看云时隐几自信胸澄渤海清宁怜气与嵩华倚破浪谁擒北海鳌穿林学射南山雉笑傲行将下泽车经纶懒取圯桥履草荒三径掩衡门旧事相逄不忍论两鬓缁尘销岁月一双蜡屐信乾坤湘上雨晴飞落木与子登临散幽独杖藜出郭路江沙一笑寻僧看修竹
　　浔阳行
　　沙头女墙啼野乌乱石如垒惊涛呼浔阳九派控呉泽匡阜千峯廻楚墟当时形胜夸疆土连云宫苑旌旗树庾亮楼船赴国仇黥王版籍归英主盛年一去水流东冠盖繁华处处空两岸芦花浸明月满汀烟树鸣秋风古戍何人吹晩笛客船莫向城边系翠袖琵琶梦已寒青衫易洒天涯泪
　　青藜轩为刘子雍赋
　　颇闻天禄青藜杖雍也自是今刘向汉啓炎精着五行天符火德明文象太乙光分五夜深卯金气应三台上草堂人稀清漏长紫薇花开金井凉昭回云汉星辰烂黼黻文章露香铿鋞九节苍虬干叩门絶爱齐眉短桃竹风清豹髓凝葛陂春早龙膏暖银烛无神暮雨凄金莲落艶秋烟满故人文彩笔如椽制作于今轶汉贤万里羽仪调玉烛九重柱石际凌烟
　　江都行
　　芜城繁华天下美处处离宫开红紫防女龙舟锦作帆内官鳯苑花裁绮芍药珠帘十二重杨柳御堤三百里鼓车巡幸翠华留夷夏梯航觐冕旒县邑贡眞三祝献诸侯称寿万年酬盘淫酒色穷奢侈宴安鸩毒亡邦祀西苑歌钟午夜游东辽辎重三军死宝成殿上奏鸾栖晋阳城外飞龙起故国伤心非昔时五云宫阙草萋萋东风寂寞雷塘路月暗秋隂鬼火啼
　　寄徐宗周兼柬杨焕文阮宗泰
　　李家池头去年别大风扬沙天欲雪赠我鲤鱼三十腮杨柳穿来带寒血今年八月芝山楼我欲少住君不留蹇驴落日冒秋暑鬓丝汗溢黄尘流近过阮公茅屋底说君沉疴几不起九月十月方离牀强健近来差可喜相望片云巍石山来往毎嫌消息艰斯文凋谢少知己恨不连墙相往还却忆少年从义日闻鸡不眠追祖逖杀敌风吹宝剑腥打围雪压雕鞍湿诸葛曾怀汉室忧包胥亦有秦庭泣投老相看海日清夙昔患难同离情归来庐井有桑梓拜扫邱墓除榛荆传家书在晚还读负郭田深春自耕爱君窻前修竹大听雨何时对牀卧却扶藜杖过杨兄使酒怕渠时骂坐气略颇与常人殊天经地轨谈隂符凰冈溪头懒垂钓未央殿前思上书功名定有国士报肝胆好将民瘼苏黄金之台一千尺白日横飞虎生翼吕望八十方致身五十富贵朱买臣时来勳业自有待岂得甘作渔撨人
　　澶州行
　　澶州城头河水浑南城北城如虎蹲当年辽师犯几甸烽火照夜惊边尘庙堂大臣惟肉食幸南幸北俱身利臣琼歴练老知兵臣准忠肝陈谠议九关半夜一鸡鸣大驾南征诏书出虎臣武将争骏奔龙旌豹尾如星屯六军野宿犯霜雪万乗露次昭风云金节翠支光六辔黄盖城头压妖彗天戈晓渡国威张神箭星驰贼酋殪重瞳一顾转乾坤万岁山呼震天地辽人气慑不敢当稽首俯伏称诚惶三边清宁海波霁四野桑麦纷牛羊至今惟有莱公庙箫鼓年年歌歳康
　　题诸葛武侯庙
　　武侯古庙临江市碑仆苔荒字残废巴东巴西巫峡长父老至今来拜祭木牛流马将何施君才十倍当曹丕托孤付国寄大事辅不可辅卿为之股肱竭力誓臣节五月渡泸亲出师君臣气义出肝胆千古泪落令人悲江流不尽潮声咽呜呼遗恨三分国沙际空遗八阵图苍梧云暝秋萧瑟
　　义士歌
　　鄱阳胡公字振祖当元之季以义起兵尅复郡治纪功授饶州府判后从官军转战至浮梁与敌相拒粮尽矢絶义不辱愤骂以身死之乡贡蔡渊仲先生为之立传予作歌以着其节义焉至正甲午也
　　昆仑昼裂黄河决京畿地毛白于雪鬼母啼秋天雨鱼武库兵鸣剑飞血黄屋播越烟尘张四海感激思勤王鄱阳胡公躯七尺义旌塞露寒无光鸢肩火色万里壮虎气电目千夫强城头阵云压鼙鼓酾酒椎牛题露布破斧沉船晓更征囊沙拥水宵还渡万乘千舆骠骑营转战直薄浮梁城孤军粮尽朝餐草间道人稀夜煑冰铁甲照霜弓影曲宝刀磨月水痕腥旄头芒射前星落恃勇骁腾身不却凄凉马革裹尸归谁复声名写麟阁郡侯纪绩笔如椽父老相传泪然三尺荒坟何处是忠臣后代子孙贤
　　荆州防卫指挥陈公伯英鞍马之暇焚香吟诗高怀雅量令人起敬赋诗承敎
　　将军少年英气豪学剑论兵谈六韬龟纹甲紫丝辔虎皮鞍韀红锦袍三尺雕弓两斛力八歳龙驹双佩刀不愤旄头如火赤从驾南征破絶域淮雁啼霜瘴月昏骆驼载雪狼烟湿羽檄流星烽火连搴旗誓欲静三边枚榆塞金疮苦洗箭沙泉战血羶柳隂日落鸣笳鼔玉帐筹边月当午酒压葡萄壮士歌花挿真珠美人舞奏凯归来拜玉墀天恩颁宴画楼西汉家未数萧曹业麟阁丹青姓字题
　　栖碧轩为陈指挥赋
　　鎻窻斜隔红尘道芳草满帘晴不扫堦前马踏落花泥柳外莺啼春色好罗袍犀带紫金鱼壁上瑶琴牀上书春挟城头春雨过一庭脩竹读隂符
　　栖霞轩为王文质赋
　　丹霞烂兮五色光昭回云汉成文章朝逐神龙共寥廓暮随威鳯同翺翔丹霞炫兮酿春酒堦下萱花对晴书紫箫清瑟间齐讴衣防高堂献眉寿人生此乐真良图奉亲报国多清娯眼中富贵自有待身退功成游五湖倒骑青鸾过圃池上碧桃花满路搴衣笑拍洪崖肩醉看沧海瑚树
　　宿黄州城下怀苏仙
　　五云宫阙芙蓉苑烛衬金莲赐宫宴翰林风月紫薇花锦袍犀带黄金砚一朝迁谪来黄州满头风雪寒飕飕蹇驴破帽秃双鬓儿啼妻怒声啾啾瓶无储粟家四壁斗酒谁换乌貂裘饥肠一字不堪煮清苦占断人间秋独倚竹楼题短句酒入五肠肝胆露自揎布袖卷天风绕壁龙蛇起烟雾九重忽报天恩来寒谷得暖阳春回黄封御宴赐顔色贺客门迎车马排朱轮皁盖五花诰赤霄白日登蓬莱人生得失有如此覆手为云翻手雨我因登眺抚江城歴歴东坡旧游处临登吊古不胜悲落日沧波白鸟飞金马玉堂天上梦茶烟禅榻鬓如丝
　　过南湖觜
　　城头开船北风起帆轻直过南湖觜上水欢呼下水嗟龙王庙前准烧纸小妇攀罾杨柳矶淮盐换得鳜鱼肥沽来新酒不成醉卧听邻船歌竹枝
　　宿浔阳
　　浔阳城头秋雁啼霜寒木落江霏霏孤舟晚泊日当酉缆系石桥杨柳矶庾楼基废迷烟树犹记楼船争战处草店萧条野客酟女墙依旧官军戍逝水滔滔送落晖繁华云变不胜题当年司马青衫泪翠袖琵琶梦已非
　　求陆伯瞻作懒云庄图
　　老来已矣房山逝江海丹青少奇迹故人胸次出神奇写法谁能识天趣倒翻墨汁金蟾蜍瑚翡翠相萦纡远树浮青气黯淡遥山叠翠烟糢糊洞庭八月波如镜一片玻瓈三万顷白苹香老雁啼霜九防苍梧落秋影烦君为写懒云庄树根络石苔连墙丹崖深处三间屋坐弄紫箫书满牀
　　送丁兼善还荆州
　　大邦维襄国门戸轸翼经躔分野次西带巴樊控楚墟东连呉会跨淮泗凌云宫阙丽中天府下英豪总世贤賔客那能珠履宴簪缨未数玳瑁筵行旌枉顾溪头屋潇洒襟期慰幽独蓝田玉相出奇姿紫畹琼兰蔼清馥交情絶爱眼中稀慷慨霏谈不忍违只恐王程军务速青云荆树马騑騑
　　送春诗
　　瑚钩搭黄金索杨花香雪穿珠箔防云蟠翠綉麒麟宫衣初试罗衫薄雉扇班移午漏迟麝煤浮砚墨淋漓笔扫粉笺龙影动殿头新赋送春诗
　　蒲养堂为荐福天然长老赋
　　方丈前头蒲叶细上人纫蒲织为屐拄杖挑云过市西换得香粳奉甘旨袈裟焚兰还诵经慈顔怡怡双鬓星瓮头酿得春酒绿但愿四时蒲叶青
　　继善堂为万得亨赋
　　漆经剥落蝌蚪沉孔壁已无丝竹音红牙题签镂白玉紫驼剪锦泥黄金幽篁三径琅玕静睡鸭焚香销淑景帘深粉壁白于霜屈曲龙蛇挂秋影故人好雅絶纷华右史左图书满车眼看富贵浮云外宜尔子孙宜尔家
　　防轩为江礼闻赋
　　平湖斜带城东道幽轩偃蹇长松好琥珀脂凝露叶光茯苓出土云根老八月九月天气虚疎帘焚香公事余秋风落树山月吐一榻清凉还读书
　　兰轩为丁彦鼎赋
　　隐居草堂临澹津疎帘昼垂无市尘青衫缁鬓宁辞禄白眼乾坤不厌贫小窻斑竹阑干曲客来屐齿苔痕绿缃帙连牀蠧影沉墨池映砚鹅羣浴手种幽兰满后庭紫茎芳穗延余馨烟痕远浥三湘碧露气遥分九畹青返掩衡门乐真趣不向繁华逐桃李美人采结自有期五云环佩蓬莱水
　　题滕王阁
　　珠帘画栋当南浦岸草汀花几今古九江潮白雁横秋五老云青龙出浩荡沧波去莫回凄凉唐室不胜哀空遗王勃文章在父老扁舟奠酒来
　　暑雨写寄呉鲁瞻
　　暑雨蒸晴沙草绿村北村南啼布谷挂书牛角学躬耕老眼生花不成读土墙柴门茅屋低粝饭过午行人稀故园竹树久芜秽荒榛蔓相因依却忆扬旌出沙漠不忿旄头射芒角骷髅饮酒带血腥马上单于雪中缚
　　七夕对月怀蓝明之黄彦美蒋师文先生
　　碧梧金井生早秋北斗斜射银河流鹊桥灵车俨若渡织女有约期牵牛古传此事不可诘五云髣髴闻笙球搴衣举酒酬明月起舞激烈心悠悠但恨玉捣灵药不能医此万古之闲愁眼看明月年年好古人已先今人老今人还是后人哀绿鬓朱顔岂堪保自怜年少心志狂赤手直欲攀扶桑琅玕披腹扶云汉拟致尧舜垂衣裳岂无苍生待霖雨命与时蹇空昂藏弃官归来守乡土破砚凝尘百无补时今引领送飞云天华当空秋一羽今年种豆南山阿斜日荷锄仍浩歌木叶脱落霜露降时不我延将奈何明年拟结溪头屋乱石环墙种脩竹扁舟载酒弄沧浪看雪寻梅剡溪曲
　　耕读生涯为子升弟作
　　杏花开时啼乳鸠平野雨霁青烟浮稚儿呼犊出沟食长蓑短笠登西畴布谷村南声逐逐劝人种新食新谷蛙声知岁卜田头龙骨声闲卧沙曲九农鼔腹喜年登防连云欣歳熟草塘低接榆柳墙柴门半掩归牛羊溪虚笛弄夕阳晩木脱风高秋露凉窻下移灯把书读老翁燃松当短烛但愿官家徭役平鸡黍年年会邻屋
　　题赵文敏公墨竹为宋景濂学士赋
　　坡翁老可俱已仙谁写石上青琅玕淇园萧条白日晩渭水寂寞西风寒归来三径无人共翡翠参差凉露重瀛海终期钓六鳌缑山自拟栖三鳯八月秋高夜向沉长梢初拂生清隂千寻楚水三闾操万里天山属国心洞庭冥冥波浪急糢糊爪甲蛟龙迹怅望天涯翠袖愁一片湘云泪痕湿
　　题云涛兄归来图孙子林画
　　老兄平生好音节北歴幽燕南适越手扶赤日濯龙渊足蹑层冰探虎穴泰华黄河眼里空金殿瑶池梦中阅挂冠归来双鬓疎白云草阁山中居长锸采杞朝舂药短褐然松夜著书亥豕细研穷六籍鲁鱼深辨惜三余苍颉无声李斯死纷纭字划蝇钻纸龙马图从鸟迹分蜾法缘蝌蚪始朱研洮石露华新笔頴生花眼力昬衣桁昼晴凝麝馥墨池春暖浴鹅羣负郭墓田谁复种长歌嵗宴飞鸿送老砚深知百世传残书莫惜儿孙诵却忆故人孙省郎丹青艺絶更无双斯文已矣今何在江汉凄凉思断肠
　　送任侯赴京
　　华亭任侯来尹于鄱政明讼理田野安业今兹报政朝廷而垂髫戴白之民依依然不忍侯之去也士大夫咸作诗以歌颂怀思之情焉诗曰凯弟君子民之父母其斯之谓与
　　柔桑隂隂无附枝云连麦穗秀两岐儿童拦街晩骑竹父母携酒春搴帷犊车巡行树边憇土墙犬卧花隂细野岸帘栊夜读书茅檐机杼秋催织我侯之泽民感之三年报政民怀思我侯之德永无斁彭蠡湖边勒贞石
　　醉渔诗叶楚庭求赋
　　醉渔少年多宦游解鞍夜宿钱塘楼桃花马系瑚树兰麝衣熏翡翠篝梨花开时风日美苏堤画船寒食舣呼酒濯足嫌酒香醉倚玉人花影里生涯自信黄公垆避闲棹头官不除垂竿沧海盟鸥鸟晞髪扶桑骑鲤鱼彭蠡湖边闲弄月光范门前曾上书笔锋杀尽南山墨汁淋漓洒秋素崔嵬肝胆向谁倾怅望秋云仰天哭五湖为杯邱拍糟洞庭春色酿葡萄一醒一饮三千日鼔枻中流钓六鳌
　　题都督沐公画壁
　　唐称王韦宋董郭元有高赵今俱无乾坤精爽久寂寞素壁谁能开画图墨痕总是篆籀法但见元气秋糢糊长林萧骚霜叶赤脩竹乔松几千尺雾暖琅玕长碧腴天寒琥珀流金液云倚晴空华岳青泉分晓涧天河白路转清溪杨柳疎篱落颇自幽人居当门大石靣如掌斜日坐来堪钓鱼岂无撨歌伐木者最爱茅檐酤酒垆携书自可卧三岛濯足因思归五湖颇怜故宅鄱江上对此茫然心独往何日躬耕负郭田经年茅屋苍苔长
　　燕子楼同陈伯宁赋
　　寳瑟凝歌绕珠箔流苏结带黄金索翠红香里宿鸳鸯春风人间无此乐杏梁尘暗麝兰篝黛鎻眉峯掩画楼灯残枕冷梨云断秋雨人间无此愁
　　桃叶青
　　桃叶青青杏花吐楼头吹笙敎鹦鹉红牙象板按梁州金缕衣裳美人舞离情不似月常圆桃叶青青似去年美人不来鹦鹉怨杏花零落画楼前
　　乌夜啼练高同赋
　　城头乌啼风瑟瑟露滴银牀秋月白锦屏金屋醉西施歌长漏短铜壶窄回首繁华散似云姑苏台上鹿成羣令人却忆乌啼月此月还应照后人
　　长相思高啓同赋
　　唱歌别君酌君酒出门不道离家久一日三时听马嘶陌头又见青青柳晓日游丝堕粉墙闺中啼乌人断肠鸾巾粉浥新年泪鳯枕情遗旧日香比翼鬓云长自爱合欢眉黛为谁妆经春鱼雁无音信落花风急愁成阵走马常提白玉鞭封侯何用黄金印昨夜灯花照碧纱定是行人当到家玉壶泻香红烛暖鸡啼一声嫌夜短
　　题敬义叔云巢图
　　山人读书知者稀结巢栖息云相依晴霏凝碧爽毛骨夕露滴翠霑裳衣交柯溟蒙覆枝叶揽秀长歌静怡悦梦入天风鸾鳯翔心悲夜月鹪鹩拙巻舒随时情更闲出岫时时恋故山济时懒作天边雨自得投林一羽安
　　田家乐寄张师孟
　　田家乐今年庄农好秋作蛰龙蜕骨桔橰悬五谷咸登雨时若官家更忧民力疲公田折布能轻赍小姑携筐懒梳洗拾得棉花如雪肥大姑轧轧催机杼疎帘树影寒蛩语鬓云笼雾飏西风眉月生凉褪秋暑山径牛羊下夕墟萧萧榆柳草堂虚野老杖藜邀小酌诸孙灯火读残书
　　见月行
　　自怜少年不识月疑是明镜飞上天但看三五二八夜弯弯缺缺仍复圆悲欢离合每对此风雨隂晴经几年壮强已过今老大俯仰婵娟不胜慨也曾对月客长安蹇驴破帽西风残砧声萧条夜向夕剑影错落秋生寒也曾对月秦楼夜春寒珠箔梨花谢金钗扶醉晓催鸡翠被留香暖余麝也曾对月抱遗经灯火绳枢掩草亭虀瓮结冰寒走蠧芸窻露下晩收萤也曾对月榆关戍百战沙塲士争死金疮卧马瘴烟青玉帐磐雕阵云紫也曾对月泊潇湘商贾凄凉野店荒菰米黑沉乌啄雪柳条翠减雁啼霜也曾对月东华道影转金茎阊阖晓玉殿承恩出苑迟琼林侍宴簪花早衰病归来百不成烟蓑雨笠学躬耕壮心寂寞呉牛喘倦翼雕零野鹊惊每惭泛渚袁宏咏那复登楼庾亮情飞葢清园歌已远乘舟赤壁梦何凭月色不殊人自改捣药惟应长在搴衣吊古倍增悲长跪临风献清酹朱顔易去不复来一日一醉能几回昨日少年今日老且须置酒登高台桂花吹香白露下莫惜烂醉黄金罍旧游岂无歌舞地铜驼白骨迷苍苔前人已往今还昔今人宁无后人忆后人复遣后人哀月落银河泻空碧
　　鬼妾行
　　关中女儿白于雪县官娶作专房妾黄金翠羽绣罗襦枕边誓死心不渝岂忆荣华草头露好似青藤倚枯树一朝树倒藤无依垂垂哀哭牵肠肚依稀无复半年春新官到任遣媒人鸳鸯锦帐重还整鸾鳯金钗依旧新洞房更结叮咛语却说新情多胜故自忿飞花逐水流为怜娇蝶无莺妬伤心认着主衣裳窻前临镜照新妆青铜欲待消磨尽几度春风几断肠
　　金铜仙人辞汉歌周伯宁同赋
　　汉家黄金如土积铸作仙人一千尺缑氏山头晓日红太一祠前露华碧璚浆凝彩剪云澌玉屑无痕浸寒液安期日日候神仙王母朝朝见鳬舄千门万戸建明光上苑南山绕柏梁春满甘泉千树绿波涵太液百花香白麟朱雁呈祥瑞寳鼎芝房荐乐章诏遣魏青将骠骑使通司马拜中郎待边亲驻狼居外出塞兵藏马邑旁龙马锦韀来上谷葡萄银瓮出西凉李陵台畔西风冷苏武坡前落日荒暮年始下轮台诏思子宫前泪双绕壮志凄凉天下悲巡幸东从海上回封禅无成还碣石长生不复望蓬莱鼎湖龙去秋萧瑟金鳬银雁灯如漆空遗弓箭惨无神青龙使者宫车出万牛如山千里来老涙裂眦铜仙摧前车未改后车辙昔人不尽今人哀伤心秋草茂陵苑又见东风铜雀台
　　迎春曲
　　燕梁防飘金鳯喧翠衿小儿双髻悬瑚鞭折金鎻掣九地神牛飞上天东郊辘轳鸣紫犊绿芜一片玻璃縠柳眉桃脸红霏霏东园蝴蝶西园飞
　　虞美人词
　　万人剑气真罴虎寳玦鸿门悲亚父隂陵失道岂天亡志轻仁义为降虏凄凉垓下楚歌哀玉碎花飞报危主至今荒塜说虞姬一去繁华名不死君不见玉环香断九泉扃万古沧波流不清













　　鄱阳五家集巻十三
　　钦定四库全书
　　鄱阳五家集巻十四
　　鄱阳史简编
　　明刘炳春雨轩集三
　　长短句
　　题买文彬耕乐堂
　　前年戍醹口关去年来利阳镇花隂卧犬喜官闲沙际饭牛饶野兴江村寒食落花初水满平田宿雨余凝尘懒拂雕翎箭负耒归来夜读书
　　题昆仑雪晓图
　　自有宇宙便有此山六丁智力惮疏凿一气神秀钟防岏九龙上蟠日月丽六鳌下镇沧溟寒西母双鳬远莫至周王八骏邀难攀万仭皑皑太古雪大明中开烂银阙玉京瑶圃恍瀛洲一洗胸中烦恼热自非砥柱障狂澜天地苍生混鱼鳖摩挲此图双眼开令我胸次生崔嵬安于磐石奠四海长歌万里天风来
　　题李陵苏武泣别图
　　臣有千古哀覆水一去难再回臣有三寸舌染丝一黑难再白丈夫瓦裂声名亏汉不我得将安为吞声长哀送苏武忠肝惟有青天知烟沙萧条压冰雪心事凄凉泪成血谁怜魂魄老边尘空有丹心曕汉阙目断关河夕照迷茂陵烟树草萋萋将身不似云边雁犹得年年故国归
　　云湖渔乐图为陈茂叔赋
　　船头书百册船尾酒百壶懒骑桃花马濯缨云水湖手携瑚竿不挂朱虎符壮心卷笠泽浩气凌东呉寒食春风三月暮暖帐桃花香簇簇弱水三千锦帐红禹门九万晴涛绿身被紫团宫锦袍灵槎不厌银河遥丝纶垂虹八百文坐弄明月吹鸾箫罡风泠泠挽双袖手扪箕尾闻云璈醉来晞髪支机石鼔枻天津钓六鳌汉之季哀故御史余公阙守舒城死节而作
　　汉之季洪流何汤汤赤子为龙蛇蔓于汉以淮割我城邑图不祥天子曰嘻予何以奉宗庙朝羣臣登明堂曰予近臣御史阙咨尔抚师古舒国阃以外尔制之赐尔三百衞士斧与节毋黩民毋究刑茍附而安文武并用礼之经臣阙昧死顿首泣主忧臣辱敢不力御史骑马来万姓泪落喜且悲子我涂炭民汉官威仪今见之东市牵牛羊西市罗酒浆纷纷列道左御史下马相扶将谕以天子圣且爱明见万里外宵旰不遑食兵尔饥尔苦顚沛御史虽愚颇知忠与慈惟尔患难相扶持鼔尔鼓旗尔旗疾则疾徐则徐壮者战守老者居俾尔农桑毋夺时桑青青麦茫茫牛羊走丘墟御史城上行茅屋人家闻读书以心感人心敌至輙败不敢窥城东啼虎豹城西啸熊罴蕲黄攻始退山越什什伍伍来相围裹疮战城南吮血战城北大船小船捍江列嗟城中如流鱼御史奋臂城上呼悲风扬尘沙起白日无光士争死廪无粟士气衰朝食城上草暮煑城下萁疠疫相枕何流离御史斩爱马士卒不忍食日久援不来矢尽兵残益危逼枭骑死野战乌鸢衘肉流尸僵孤城坐殄瘁土山地道不可当御史诚不德握手谢父老尔民多杀伤御史登城北靣拜称臣万死无以报陛下阖室竟与城俱亡楚山苍苍楚水洋洋御史之节功烈显彰天之奎壁地之河岳人之纲常千载弗渝日月普光谁能置庙复立社享尔祀尔百世及天下
　　秦淮书舍为端孝思赋
　　秦淮水金溶溶羣峯迤逦以走北万壑曲折而朝东盘礴之秀山川所钟金精伏地斗牛烂王气烛夜风云从以之定九鼎制万国鳯凰鹊观之壮龙蟠虎踞之雄春风三月城东路紫陌红尘映朱戸万树娇花骏马嘶千条弱柳流莺度楚榭春妆玉衬钿秦楼夜宴金摇步鬓鬌秋痕晓雾轻眉分晩黛朝云妬洛下谁论杜牧狂临卭不数相如赋故人结屋对江波厌听朝朝玉树歌白纻裁成朝隐几黄庭写罢晚观鹅芸窻文史三冬足日阅牙籖常百轴志笃孙康映雪勤心潜车囊萤读舌卷波涛隘五湖气雄岛屿呑三蜀南金赤箭如圭如璋泰山北斗景星鳯凰有志未可量也期尔万里风云翔
　　墨池謡简钱本初
　　夫书未可易言也鸟迹虿尾蝌蚪出焉天雨粟而鬼魅泣河图出而龙马传八卦画而结绳解三才着而文明宣漆书汗简去古益剥落鲁鱼亥豕读者穷磨研汤铭商鼎彷佛欵识在秦封石鼓但见鎻钮连六经多舛误去圣逾千年苍颉莫可考史籍何茫然李斯陈邈更古制篆分草如云烟王次仲氏作楷法趋时简易随方圆蔡邕梦神授八法钟梁张李尤精专中间作者不可数大令小令声名絶今古何天经地纬而山峙川融亦玉振金声而龙翔鳯翥草字贵尊严真字贵风度大字贵结密小字贵寛裕乐毅论太史箴笔力殊正直严严乎忠臣烈士之心告誓文曹娥碑其容何庄敬肃肃乎孝子顺孙之仪孤雁赋逍遥篇兴趣托高远出尘防俗何翩翩洛神赋画像赞姿仪特闲雅恭肃庄矜谁敢犯是皆见义以成文非独擅塲而觞滥欧虞褚薛柳与顔方驾并轨何桓桓米蔡苏黄尚妩媚赵松雪公真杰立大书特书勒金石清苦平生非一日昆山春早鳯雏鸣溟渤霜寒海青出前辈落落如晨星慨古闭门芳草生年来此事知者少隐几看云数归鸟庭树迎秋落叶凉墨池经雨苍苔绕钱郎一年相别多过我顔色如春和临池刀笔如豹变满纸墨汁翻鲸波燕子日长休懒惰莫向清风北窻卧有鸟不鸣一鸣惊人有鸟不蜚一蜚冲天后生可畏未可量也一羽云霄期勉旃
　　明妃曲
　　胭脂马雕鹰旗狐裘蒙茸金络覊白玉作鞭双袖垂手抱琵琶红泪滋黛云半軃顔如玉春娇学得蛾眉绿自拟将身宠汉宫谁知薄命离乡国穷隂絶漠易悲辛落日哀笳处处闻严霜夜鎻关头月朔气寒飞碛里云鸿雁蔽天斜作字骆驼连塞动成羣汉家君臣亦良苦却将红粉为御侮庙堂肉食列重裀汗简如何照今古妾身分得君王忧万死沙尘心亦休肠断年年边地梦心悬日日汉宫愁百年一身何足道妾容不似花容好汉家三十六宫春倾国倾城更有人君王故杀毛延夀特遣单于贵妾身
　　河中之水歌寄刘子雍程伯羽同赋
　　河之水向东北洛阳女儿好顔色八歳画蛾眉九歳自裁衣十歳学识字十一抛梭攀锦机十二刺绣纹十三能赌棋十四弹箜篌十五才上头髩偏斜戴金团鳯臂弱不胜珠络鞲罗帏睡起伤春瘦画阁妆成对日羞十六妖娆解歌舞容色比花花不语堆堆生怕下堦行三寸春娇云一缕行媒将聘周家郎桂柱兰堂锦作房比翼镜奁妆玳瑁合欢裙带绣鸳鸯茱萸露湿瑚枕苏合香熏翡翠牀生憎啼鸟催春去不忿啼乌怨夜长杯成连理生何幸钗合同心死不忘眼前节物年年度只恐芳华不相顾南陌芙蓉午夜霜东园桃李三春雨君当为妾秉烛游东海为缸糟作邱妾当为君金缕讴春风莫遣人间愁
　　董娇娆为周郁赋
　　妾家住邯郸少小矜容顔七歳画蛾眉十歳垂髻鬟十三刺绣人前坐十五秦筝架上弹红粉楼高临大路自恃芳年立门戸鹦鹉春眠芍药阑骄骢晩系垂杨树梅点香奁玉作钿莲移罗袜金为步朝歌暮饮绮罗丛东园桃李鬬春风黛疑柳浅朝匀翠朱讶樱浓晓洗红烛围锦帐宵常曙香蔼雕笼夕未空秋月春花等闲度谁怜窈窕近新故夜夜虚迷洛浦云朝朝枉结阳台带绾同心只自怜枕期连理翻成误眼前相爱岂相知弹指风光节物移只道青春镇长好那知白髪易如丝容顔销歇莺花冷歌舞凄凉鞍马稀昨日樽前双泪落谁似周郎情不薄得配鸳鸯死亦判愿谐鱼水生相托青鸟缄封书莫迟秦楼肠断夜乌啼君卿岂羡东墙约梁氏应同举案齐
　　璚姬墓宋仲珩同赋
　　野花凝粉钿琼姬醉时靣夕露柳丝长璚姬晚黛妆行人坟上莫回首一顾春风一断肠
　　来日苦短黄子邕同赋【二首】
　　来日苦短去日苦长人生如朝露不如笑歌置酒临高堂春风不到九泉下盛年一去难再芳老行及之徒悲伤
　　来日苦短去日苦催人生如朝露不如笑歌置酒临高台旧时歌舞今已矣章华百尺连青苔老行及之徒悲哀
　　行路难
　　奉君五彩鳯凰之绮幄七寳鸳鸯之锦牀博山氤氲之水屑金盘沆瀣之琼浆春风无情不相待朱顔绿鬓年年改姑苏台上鼔如雷四时歌舞百花开当年意气今安在鬼火如灯秋似海
　　乐府
　　箕山操
　　尧让天下于巢父巢父曰君之牧天下犹予之牧犊吾无用天下为庄子有樊仲父牵牛饮水见巢父洗耳驱牛而还耻令牛饮其下流也
　　清流泱泱箕山之阳樛木森森箕山之隂嗟嗟巢父岂洗其耳实结其心
　　崩城操
　　杞良妻杞殖妻妹朝日之所作也殖战死妻哭而城崩遂投淄水死其妹悲之
　　朝从城上哭长城与云齐暮从城上哭长城化为泥呜呼城已崩兮犹可筑夫君死兮身可赎妾宁化鱼淄水窟立庙祀君君血食
　　石妇操
　　即望夫石也悲其夫之不还也
　　朝朝山头望日日愿夫归夫君不归将畴依妾身已一难再失宁向山头化为石山崩石应堕江水千年万年清到底
　　前旌操
　　衞后母子寿母欲杀前母子伋而立寿使伋乘舟将沉而杀之寿知之与伋同载舟不得沉又使伋之齐令寇见载旌者杀之寿又窃旌前行盗见杀之伋载寿尸还亦死
　　同舟幸济兮予岂无咎前旌防原兮盗莫之究仰叩天兮青青俯呼地兮冥冥尔迫我死兮竟没身于无罪予敢爱生兮致淑德于无旌呜呼兮已舆尸于故国誓甘执鞭兮九京
　　残形操
　　曾子梦见一貍不见其首作
　　梦生于触兮貍偶异形吉凶有定兮梦胡足凭嗟嗟巫咸兮不疑何徴
　　履霜操
　　尹吉甫子伯奇无罪为后母所谗见逐集荷为衣采楟花以为食作歌投河而死
　　嗟谗言之搆兮父岂无知父将不闻兮母心则离朝履霜兮夕采楟食抚二弟兮惟顺弗违嗟嗟苍天兮父母孔安儿兮儿兮死奚以悲
　　桑中操
　　鲁秋胡仕陈归见采桑妇悦之以金妇不从及归见母母呼妻出识之丑其夫行遂投沂水死之
　　秋胡归陈息桑隂兮见彼美姝悦以金兮重色忘亲何荒淫兮嗟彼丈夫无忸心兮妇以义决诚千载之箴兮
　　精卫操
　　炎帝女溺死沧海化为精卫日衘西山木石以填怨溺死也
　　海石白凝雪海波清照天防石填海无穷年但愿沧海扬尘化为土尔无寃兮尔无苦
　　五杂组四首
　　五杂组架上衣往复还庭下鸡不获已炊扊扅
　　五杂组云锦裳往复还双鸳鸯不获已守空房
　　五杂组牀上裀往复还桥边人不获已行负薪
　　五杂组织翠裾往复还溪中鱼不获已身当墟
　　同云
　　同云四翳霖雨其滂虎啸谷风鳯鸣朝阳吕望归周尹摰佐汤仲父齐霸诸葛汉昌气以类感道由义彰功济九有千载之光
　　邕熹
　　圣人务德蠲烦去苛既舞十羽载奏云和八表雍雍含哺而歌彩霁钩陈景融羲娥昆仑无尘渤海不波
　　乌栖曲
　　乌夜啼梧桐树愁梦回肠应苦兰膏张照树光啼乌去夜未央梧桐叶底清露坠一声一滴相思泪
　　飞龙篇
　　扶桑戢彩崦嵫匿辉六辔既逸长戈莫挥盛年不重歔当以欷苏秦未遇妻织机百里去家炊扊扅栖栖燕与雀安知鸿鹄悲
　　紫骝马寄朱士止【士止文公四世孙】
　　紫骝马雕鞍鞲来污如赭恨郎骑马过章台醉月眠花寻不来郎若归时将马卖无马寻春郎莫怪
　　上之回
　　上之回紫阙拂曙红云开蛟龙悬旌丽晓日骆驼驾鼓鸣春雷前勾陈后武鳯凰来仪百兽舞左黄钺右白旄万国稽首诸侯朝玉帛如山不可计天子之寿四万八千岁
　　刘生
　　健儿如马驹堕地便有千里足平生忠与孝拳拳惟佩服烈女不自媒美玉原韫匵岂无匡济心四海作霖雨命左与时违长啸还乡自庐墓
　　邯郸行
　　白日下丛台野旷秋风早不闻歌吹声空遗往来道伤心却忆平原君墓上牛羊踏荒草
　　寒夜怨
　　月来愁亦来心怜月去愁应改楼高月转迟停筝坐倚熏笼待月落却成眠谁知枕冷愁仍在
　　陌上车
　　大车声隆隆小车鸣碌碌朝从车下饭暮向车上宿车轮溅淤泥渍我身上衣汚衣再洗何足爱慈母缝时泪痕在
　　折杨柳
　　折杨柳折得杨柳多愁心将奈何自君征戍莫可道一双蛾眉不曾扫欢爱长从梦里逢容华坐向春边老杨柳折残春又生白髪东风无世情
　　赋
　　歌风台赋
　　岱岳截云黄河触雷丰沛曼衍青徐萦回数仭崱屴九层崔嵬危基立壁叠砌欲摧雨剥沙石烟凄莓苔野树销沉隂云昼霾征马过之振鬛而踯躅飞鸟欲度敛翼而悲哀顾父老而问曰兹所谓汉高皇汤沐之邑歌风之遗台也耶想夫坑灰未冷漆烟尚凝使者献璧滈池告灵沙邱之轜车未啓四海之鲍鱼煽腥望夷鹿失草泽蛇惊西郊之鬼母屡泣芒砀之龙气已成尔其寳剑始握赤帜一麾龙吟而风云奋激虎啸而草木披靡陈涉感鸿鹄之叹张耳动燕雀之悲燕赵劘垒齐魏偃旗于以率三军之众于以陈九伐之师拯生民于水火苏大旱于虹霓迨夫关辅前驱函谷旣辟轰雷隐鼙长云列防杀气填空腥烟簸砾剑光迸星麾幢蔽日熊罴震骇虎豹悸栗一战而土崩瓦解再战而扬沙走石天地为之低昻川海为之荡潏及夫董翳授首章邯失律诸侯主臣俯伏喘息山东豪杰知入关之先子婴系颈降轵道之侧所谓百二全秦之山河黯其无色矣想夫隆准龙顔豁达大度扶义而西莫不景附囊括图书封籍府库玉帛无所取子女无所顾示三章之约法动万民之鼓舞化呻吟于讴歌同赤子于慈母慨相见之何晩恐延留之不固亚父所谓贪财好色者今日之壮志非细故也想夫项王喑哑万人皆废方其入关莫敢仰视一举咸阳三月之火益重金刀九鼎之势及汉军于灞上宴鸿门于儿戏将军有意于督责敢不逡巡而辟易等餧肉于虎口同垂食于鱼饵张良献玉斗以请成亚父示寳玦而肆志冲冠已见于怒髪斗酒何辞于生彘系成败于毫缕睹天地于一掷嗟夫垓下之歌骓乎不逝徒喑呜增盖世之雄知忠厚有回天之力固韩彭之告功亦萧曹之成计也及其羣雄既削四夷日宁定都宏宫室之制推功誓带砺之盟论三杰有股肱之効致四皓有羽翼之成想其寛而爱人雄吞八荒已化家而为国念桑梓之莫忘六辔既啓八鸾载将黄屋前设紫盖后张翠华耀虹霓之彩金钺晃日月之光干羽舞于两阶旌节列于五方千官景从万骑腾骧驰道尘清于草色辇路雨霁而春芳驾鼓车于槖駞奏箫韶于鳯凰宫仗璀璨仙班琳琅爰止旧都旋归故乡万姓嵩呼里闬辉煌父老欢腾而讴歌儿童骏奔于壶浆会故人而置酒因起舞而增伤登高翘首指顾褰裳悲壮慷慨感昔徬徨须千秋而万岁终魂魄之来翔威已加于四海德咸被于万邦慨猛士之何在思守成于四方瞻云气之昭回歌大风之飞扬思示儆于来裔阐制作于非常乃命太史协吉呈祥高山是甸因阜为冈厥土燥刚厥位靣阳既经且营爰度而量缭版榦之矗矗勤畚筑之镗镗万杵旣殷百庸克襄咸鸠工而毕事争输力而踉跄何经始之不日宜庶民之交相也嗟乎姑苏壮丽铜雀迤逦构炫日之雕题贮如云之歌妓奏午夜之歌钟艶三春之罗绮恣声色于荒淫涂生民于膏髓终麋鹿之来游亘后世其谁齿孰若我皇海宇一匡安不忘危内修外攘仁以为纪义以为纲礼以为隄智以为防卷抔土奠乎九域防八柱表乎中央所以成汉家四百年太平之基业垂鸿猷于万代而无疆也
　　脩竹赋寄胡梅屋
　　翳緑竹兮修修罗生兮庭之幽体匪草兮匪木质克刚兮克柔非分榦兮淇园之澳必濯根兮渭川之流爰贞心兮自守故坚节兮独遒凌霜雪兮素操不改假云烟兮繁隂愈稠岂竞芳兮桃李欲干势兮斗牛清韵兮戞玉寒光兮翠浮动西风兮三径夜雨淡明月兮空庭暮秋其清也巢由兮未拟其直也史鱼兮莫俦其虚也顔回兮屡空于陋巷之下其癯也夷齐兮不食于首阳之陬亦托迹兮蒋诩曾结知兮王猷唐六逸兮是隐晋七贤兮寔游或述典谟兮传简于翰墨或托宗庙兮列笾于庻羞或同勳兮桑弧或协律兮鸣球宜比德兮君子终化龙兮莫可留也极遐思兮仙子终叅鸾兮莫可求也辞曰君山暮兮湘云飞洞庭波兮春离离吹参差兮增我悲洞庭波兮湘水深竹上之泪兮秋隂隂歌沧浪兮伤我心
　　荆门赋
　　君山秋兮苍苍洞庭寒兮欲霜雪流碧兮潦尽水殒黄兮菊芳白雁衘芦七泽冻猿号风三峡长客有佩明月之琳琅繄鳯凰而翺翔缨茜飘兮绛防剑莲吐兮雪芒思揽辔于昭邱爰弭节于荆阳顾汉水之为池睠方城之为隍据轸翼之躔次古熊绎之封疆沅沱既导朝宗于王厥土惟泥黍稷穰穰駞马被野牛羊弥冈纁组灿烂金玉铿锵菁茅箘簵杶栝豫章鸿雁鳬鹥鹄鹤鹜鸧砂丹石翠椒红橘黄獐大龟赤鲤青鲂羽毛齿革物产之良实富国强兵之所利宜并吞割据之相攘也嗟乎维昔汉纲解纽炎灵中防旄头夜蚀天狼昼垂赤刀鸣于武库白鱼雨于京畿洪流板荡党议横驰奸臣窃命太阿倒持曹瞒挟翠华以迁许董卓积黄金而筑郿六鳌扬尘于紫渤九龙失水于瑶池志士怀揽辔澄清之慨勤王动枕戈兴复之思通人俯仰于形胜未尝不痛恨于桓灵之陵夷也东望夏口蔚乎武昌鳷鹊之观抗神宫于双阙黄鹤之楼凌雉堞于中央鹦鹉芳洲带草色汉阳野树迷烟光赤壁凄其乌林淅沥忆楼艣之如林想旌旗之蔽日敷动地之征声列连云之战防妖氛引于宛洛杀气纒于郡邑火星昼腾烟炮夜击樯连烽燧岸走沙砾龙虎决于雌雄成败等于呼吸谋兴辅王业于万金何土崩瓦解于瞬息孙防周瑜之成美曹操张辽之失计事竟败于骄矜身幸免于仓卒致当时之扼腕重来者之叹息故垒萧条断壕周遭江屯崩云湍乎怒涛杨柳嚬春于别溆芦花惨雪于残潮寄登眺于草木付歌啸于渔樵梦明月于白鹤弄春风于紫箫往矣酾酒临江之槩伤其横槊赋诗之豪所谓东风不与周郎便铜雀春深鎻二桥者乎南望则岳阳之区云梦之墟包绎潭沔煦浮太虚衡岳嶙峋朱陵氤氲娥皇遗庙粉钿消香于春色苍梧故隧漆灯澄彩于秋尘玉鸾剥于寳鉴金雁浮于海银长沙之津潇湘之垠鸣夜雨于斑竹卷西风于白苹困迁谪之贾谊怅行吟之灵均忠贞之谏弗任泣涕之书徒陈天衢骋于驽骀草泽閟于麒麟楚人致怀沙之恨汉文空宣室之勤所谓可怜夜半虚前席不问苍生问鬼神者乎西望则白帝挿汉鸟道际云灔滪霜拂峨嵋黛匀龙湫虎牙尾闾吼白盐赤甲虞渊昏天府沃壤于以定霸而制国铸山煑海于以济世而安民啓中山之帝胄申大义而奋身结关张之英姿同鱼水于君臣起躬耕之高卧枉三顾之殷勤义旗渡于泸水耕者杂于渭濵运木牛与流马布八阵于鼎分誓鞠躬于尽瘁痛呕血之酸辛堕大星于前第伤汉祚之遭迍所谓出师未防身先死长使英雄泪满巾者乎北望则襄阳萦回岘首崔嵬汝颍曼衍唐邓宏开沙湮檀溪之浦棘覆龙山之台孟嘉芳躅帽落斜阳于杞菊厐公高隐径迷断霭之蒿莱高阳之酒徒零落习池之歌舞谁来更无金鞍换小妾宁复铜鞮歌落梅红剥鸬鷀杓翠消鹦鹉杯泪亦不能为之堕心亦不能为之哀所谓晋朝羊公一片石龙剥落生莓苔者乎吁嘻兮风景不殊山河如昔嘅战马之何在消风云于倐忽何三国之英杰逞干戈于智力措苍生于鱼肉不能安一日于衽席争腐防于饥鸢致羊藩而脐噬徒区区于井蛙莫能混南北而为一岂天运之有常抑非人力之所能致者乎伟哉我皇龙奔虎骧雄剑一呼囊括八荒大明中丽日月普光四夷八蛮析津扶桑莫敢不屈膝莫敢不来降干羽舞而率百兽箫韶奏而来鳯凰制国定都分茅建邦衍金枝于玉叶颁寳牒于天潢纪纲永世本固支强玉玺金劵鸾舆煌煌昭圭璋于衮冕画粉藻于衣裳地控上游履尽荆襄以定社稷以开明堂宫殿丽于九土旌节衞于五方壮军容于万里觐玉帛于梯航图书之府奎壁之章卧金甲于绿沉包虎皮于弢囊仁以为纪义以为纲带砺之盟永茂永昌小臣献赋祈万岁而跻于虞唐也
　　南词
　　重游三山感旧【虞美人】
　　信陵门下簪缨客寂寞头都白重来无复旧交游上马台边烟草不胜秋　风流云散繁华去犹指将军树长歌何处吊荒邱衰泪凄凉不尽与江流
　　汴梁怀古壬辰年作【虞美人】
　　春风芳草梁园路玉辇今何处香销珠翠旧妆楼惟有胭脂井畔水东流　伤心汰液池头月清影圆还缺万年枝上野花开肠断年年不见翠华来
　　送别【忆秦娥】
　　溪头柳青青折赠行人手行人手最伤心处西风重九阳关一曲长亭酒停鞭欲去仍回首仍回首少年离
　　别老来依旧
　　题御沟红叶【水龙吟】
　　御沟暖透温泉柳容不觉西风早红叶飞来珠帘搭处始知秋老讯步瑶堦雁沙香褪袜罗娇小谩宫袖微揎玉纤轻袷胭脂湿露华清晓　寳砚香薰煤麝拭霜毫龙蛇萦绕芳题锦字翠嚬红怨带真连草天上人间为凭流水春心多少谩殷勤寄去无情有恨防云青鸟
　　春晚【卜算子】
　　帘幙楝花寒啼鴂催春去芳草天涯绿渐迷烟树无重数　老骥顿长缨犹忆云霄路流水孤村独掩门白髪东风暮
　　寒食【浪淘沙】
　　野径土墙斜桃李桑麻纸钱飞处乱啼鸦祭余携酒去寒食野人家　苑树忆天涯遗恨琵琶铜驼衰草卧龙沙汉寝唐陵无麦饭暮雨梨花
　　惜春【浪淘沙】
　　年少为花愁珠箔青楼竹西歌吹古扬州翠袖舞低杨柳月醉倒还留　投老忆狂游往事都休繁华如梦水东流飞絮落花春去也白了人头
　　寄水北山人徐宗周【满江红】
　　水北幽居抱柴门一溪寒玉山万叠青林当戸白云连谷乳燕落红春又晩柴桑三径多松菊喜新晴布谷又催耕秧分绿　牀头酒何时熟谋诸妇明朝漉谩黄鸡炊黍共邀邻曲旧梦风云销侠气繁华看破知荣辱系扁舟罢钓晩归来书还读
　　辛酉九日【木兰花慢】
　　写长空一雁又景物是重阳甚雨暗东篱数枝青蕋未放秋香搘笻倦登高处掩柴门衰柳映横塘日暮江声衮衮西风鬓影苍苍　当年歌舞翠红乡一曲杜韦娘曾击碎瑚玉人扶醉银烛成行回头已成陈迹早归来茅屋石田荒谩把清樽遣兴都非少日疎狂
　　芜城怀古【春草碧】
　　平山堂下东风何处海棠春琼花月桥上十里珠帘金钗翠袖歌声彻醉倒玉人扶银灯揭　莫问旧日江山几多离别却忆锦帆游迷宫阙回首故苑繁华豪气五陵都销灭断柳鎻寒烟潮声咽
　　感怀【壶中天慢】
　　年少疎狂拟晞髪扶桑濯缨旸谷北适幽燕东适楚争道中原逐鹿抗节登车悲歌倚剑太华青如粟闻鸡中夜秦庭曾有人哭　谁忆万里关山尘凝箭羽慷慨嗟髀肉白髪青衫归故里多少泥涂之辱却羡渊明休官彭泽三径连松菊迎门稚子残书老砚茅屋
　　感春【忆秦娥】
　　新桃李无情风雨能销几能销几一分尘土二分流水剑光羞澁空频倚旧游紫塞云如垒云如垒壮心零
　　落鬓丝凝缕







　　鄱阳五家集卷十四
　　钦定四库全书
　　鄱阳五家集卷十五
　　鄱阳史简编
　　明刘炳春雨轩集四
　　百哀诗【并序】
　　百哀哀耆旧也予以漂泊之踪去国二十有五载及还桑梓登芝山过鲁公亭蔓烟残照莽其为墟因念平生宦游江汉以翰墨之技辱契于缙绅贤士间转盼俯仰多为鬼録晨星寥寥风流云变存者能几追忆游从之乐或登髙把酒或夜雨灯窓操觚典籍之场咏歌文艺之圃获闻所未闻见所未见俨乎容仪会晤之时渺乎交际暌离之处恍若一梦寜可复得耶其或以节义立身或以文学致宦或以苦志椠铅守道林阿或以游艺和光方外自尚其绪言余论音徽未沬而声光流洽于时事业未白于后雅志遂湮良可痛惜白杨萧萧宿土荒矣夕露瀼矣身名俱冺与草木而同腐矣何时命之不偶耶虽驹隙不留尺波电谢而秋菊春兰英华靡絶深懐季子挂剑之感不胜山阳隣笛之悲昔魏曹文侯痛徐陈应刘数年之间化为鬼物临文抆泪良有以焉张孟阳赋七哀哀汉陵也杜工部赋八哀哀大臣也予今不敢以文律追歩前轨而悼亾慨逝古今一情故着于巻并疏其姓氏梗槩惟知已者覧之必有同予懐者焉不以齿爵为次随笔题述其有赠答赓酬因并録附之【诸公赠答篇章颇繁兹不具载】
　　哀曹国李公【讳善长定逺人】
　　威仪重厚武勇有文屡摠戎机出将入相筹谟帷幄王室股肱真开国之元勲何天之不假年也封曹国公
　　萧何兴汉邦李靖佐唐室惟公实英武经济多宻勿紫微拱红云黄道扶赤日安邦称股肱定国资柱石三年忝记府龙钟侍文墨开运眞元勲百世期庙食
　　西平沐公【讳　英定逺人】
　　岳峻川澄王室心膂总戎出将安抚蛮夷藩卫边陲虎臣良将曳幕府不胜哀悼焉　封西平公
　　桓桓西平公虎臆如铁色总戎领貔貅破敌抚蛮貊安边镇藩省匡济立勲防十年防幕府深愧簮缨客酹酒瞻南云凄其寸心折
　　余廷心【讳　阙武威人】
　　妙龄髙科歴仕中外既委舒城之寄屡恢战防之功保障江淮孤军援絶阖门死节忠义冠时哀哉元赠夏国公
　　心同此干赤血化苌碧严于三冬霜烈若九秋日遥瞻山云磊嵬千壁特笔书姓名忠精贯金石
　　刘伯温【讳　基括苍人】
　　文登虎榜学贯天人承寳运以济时遂成名于柱史　封诚意伯
　　括苍何嶙峋列秀青可数产兹梁栋材文艺泝东鲁天文知防纬承云遂腾翥不负槐花秋勲名防天府
　　秦元之【讳原阙号时习平原人】
　　前朝耆旧歴仕省台治政亷能着声中外丹心白髪老泪有焉　元官侍御
　　铜仙卧荒云春蚓吊长夜瑶池桃花死冷雨胭脂谢老泪酸枯肠羁旅哭亡社无风生羽翰酹酒茂陵下
　　宋景濓【讳　濓金华人】
　　丱角頴悟日诵万言研究五经该博三教子史百氏靡不贯通阐大国之皇猷专一代之制作伟哉官翰林学士
　　婺女钟英灵文焰射斗角九野惊凤麟孤云荐雕鹗丹衮资黼黻玉防专制作老笔继班马道统遡伊洛天不遗耆年斯文泪防落
　　危太璞【讳　素临川人】
　　妙年翰墨驰誉中朝台辅晩登真瞻国老鼎移宗社隠忍南归后死之哀白珪之玷
　　早嵗台阁英文艺发天藻经邦寄台辅论道资国老手支扶桑危涙昆仑倒翠华气惨凄紫极色枯槁冯道晚归来白发卧烟岛
　　朱允升【讳原阙　休寜人】
　　蚤膺乡荐多艺着闻既际风云登名禁苑　官翰林学士
　　黄峯三十六秀色干云霞哲人结茅屋读饱书五车乘时展经济白日升天槎挂冠仍著述人羡笔生花
　　胡叔直【讳合真乐平人】
　　寄冠佩于上清登仙名于金阙然文藻名著道山　提举上清宫事
　　清如岩下梅瘦若松上鹤时闻九臯唳孤响振云壑仙籍登都文藻通紫阁诗魂不可招荒坟雨苔剥
　　傅子初【讳贵全德兴人】
　　萤囊夜雨鹗荐西风暮年流寓于兵戈每瞻天之老泪　元官府判
　　柴门对青山茅屋俯流水伊吾夜无眠寒灯堕红蕋声名一朝振车马动闾里书台凄暮烟过客犹仰止
　　董仲可【讳伯羽原阙　人】
　　两贡进士苦志忧时暮年履运之衰慨以防尘之感自号周遗民焉
　　董公治安防足展经邦才手扳蟾宫桂足蹑龙虎台鹖冠簮白发蜗室生青苔杜陵忧国念伏枥老龙媒
　　朱克升【讳公迁乐平人】
　　早膺乡举坐拥臯比自兵乱以归田爰著书而守道有四书通防行于世　元山长
　　秋风折丹桂蟾宫先着鞭献赋昔有颂著书今尚传青灯老半世白髪埀两肩暮年荷长锸杞国屡忧天
　　苏平仲【讳　衡眉山人】
　　眉山之裔文鸣于时懐志抱才未展所蕴
　　眉山文献源后裔称杰作埀云九苞凤瑞世麟一角乘运登禁林雄笔振台阁荒隧谁招魂悲泉咽云壑
　　辛好礼【讳　敬大梁人】
　　嗜学好古刻志于诗追驾盛唐时号才子
　　王风萎蔓草大雅何防茫嗟哉逮梁宋孰能继虞唐鸾鳯着文彩云汉昭天章九原不可作悲风摧栋梁
　　许栗夫【讳　瑗乐平人】
　　文魁乡荐学贯易经政骞翮于长风何鹍鹏之委化　官知府
　　鄱水出龙头首荐魁虎榜道探伊洛源学泝洙泗讲奎星流紫辉天球振清响弟子何儒林动瞻仰
　　练伯尚【讳　髙新淦人】
　　古懐雅学欲济于时书攻八分诗继大雅骥足万里未获展焉　官给事中
　　平生双眼髙伟论横四海骏骥腾霜蹄翔鸾振文彩诗声追大雅笔札轻阿买笑语廻春风诸生仰模楷
　　徐彦亨【讳　品乐平人】
　　苦心简册就试有司既调花县之琴何促玉楼之召惜哉　官知县
　　丱角事经史萤同寸隂芸緑蠧简细草青书帯深予乘紫塞马君调花县琴玉楼何蚤召荒冢閟空林
　　孙子林【讳　植浙东人】
　　好学嗜古小篆尤精绘事该通时论称雅髙懐自许慕金丹之防焉　官左司郎中
　　清澄玉壶氷逈出圃霞髙懐振尘表雅度多才华妙笔仿关董小篆蟠龙蛇每思勾漏令轻举服丹砂
　　鲁志敏【讳　修乐平人】
　　雅志乎学尤攻于诗屡陈筞于辕门欲澄清而匡世白首哀咏徒厪忧国焉有卧雪轩集　授校官
　　鲁山堆月场苦竹防清樾茅屋哦春风衡门卧寒雪髙义磨层空妙句追徃哲平生忧国心泣涕屡陈防
　　蔡思贤【讳　哲兴国人】
　　姿度魁伟孝而有文乘景运以匡时抒经纶之远畧　官防政
　　西山文绪余丰采惊玉立孤隼云海髙九牛栋梁出经邦正仪刑匡济多远识墨沼波溶溶淋漓洒文笔
　　蒋师文【讳　易建寜人】
　　学究经史积书满家早从虞掲之门屡却邱园之荐声冠闽土有道南书院之额焉
　　道南万书楼文藻冠闽土早从掲文安子史深汲古束帛贲邱园髙卧守环堵便便五经腹皓首心自苦
　　宋仲珩【讳　璲金华人】
　　渊源家学字义尤精篆楷草书追轨前辈兰蕙蚤萎亦命也夫　官中书舍人
　　渊源盛家学文艺尤精研铁砚麝脐润墨沼鹅羣鲜篆追秦汉辙草继钟王筌沙痕蜾壮鎻钮蛟龙骞清芬可永世兰蕙凋芳年
　　赵子常【讳　汸歙县人】
　　潜心经史尤贯春秋常负笈于虞门自养髙于林下
　　晨樵歙山青暮汲歙水緑闭戸动一纪守道不干禄平生春秋砚疑义如割竹哀哉青城翁心丧三年哭
　　钱朝阳【讳　旭沔阳人】
　　才学通畅雅懐自髙嘅匡济之无成每乐天而自任　官知府
　　荆南多杞梓秀色寒苍苍峥嵘具梁栋信矣扶明堂匠石不自遇徒为时感伤凄其嵗年晩风雨卧沧江
　　朱原立【讳　基鄱阳人】
　　笃学潜心名登乡举晩遇兵尘之荏苒守志林壑以自髙
　　门对箕山云乔木防桃李邻曲谁徃还铅椠尘满几马蹄踏桃花捧檄为亲喜古市今萧条人称紫阳里
　　詹同文【讳　同江夏人】
　　多材茂学雅度洒然乗运髙骞名登翰苑　官翰林
　　神龙战大野天地生杀机风云济运志士多乘时翩翩富文学薇垣声誉驰归来卧烟岛清风吹布衣
　　刘彦正【讳　爆鄱阳人】
　　多艺好学绘事留心史籕精通潜心师古有篆韵集钞行于世
　　衡门午尚掩箨冠尘懒除探研究亥豕讹舛分鲁鱼苍颉昔何邈阳氷今已无蛟龙蟠鎻纽石鼓怅烟芜
　　徐伯推【讳　恕乐平人】
　　闭门穷经屡举乡荐获观光于上国仅沾禄于下寮　官县丞
　　门多车马尘林塘花木春行期济九野岂止荣一身既承郡邑荐早充观国賔徒劳州县苦谁念绨袍贫
　　端以善【讳原阙潥水人】
　　丰仪整肃文律兼通鹏奋九秋风摧其翼赍志未展时论惜焉　官防政
　　端木黎阳翁玉色清见骨妙年事功勲读书仍读律旷志在万里慷慨思揽辔丰仪正朝端凄其为时惜
　　李仲公【讳　存安仁人】
　　文追汉魏经史该深多艺有才尤通医术逹官屡举坚卧自髙延誉缙绅前朝耆旧
　　深山閟乔梓参天经百秋明堂乏匡济沧江无万牛尘生瑶池水云暝苍梧丘著书以娯老澷澷长夜愁
　　刘彦昱【讳　煜鄱阳人】
　　总角頴悟经史该通屡试有司着声词赋仗义死盗士林惜焉予同胞弟也　元官廵检
　　总角称頴悟一读书五行石经手自冩分师中郎赋题五弦琴落笔众口扬义旗破山越负母亲裹粮誓仇不共国血泪逼中肠
　　徐诚中【讳　中乐平人】
　　精贯易经屡登乡举兵尘归老终卧林邱　元校官
　　髙士多远裔苦心尝索居十年一藜床三冬五车书鸡晓月曙萤案秋风虚棘围屡战防人羡马相如
　　陈伯昻【讳原阙弋阳人】
　　志气倜傥好学通时经济未抒霜蹄遽蹶　官知府
　　元龙湖海士志节何崔嵬欲将三寸舌掉臂黄金台赤霄扶浮云振鬛鸣龙媒鼔车起六辔慨矣霜蹄摧
　　汤思敬【讳原阙浮梁人】
　　平生之志岂事温饱一官而逝亦命也夫　官知县
　　湖田飞白鹭林树鸣黄鹂草堂晴读书终朝懐自怡志岂在温饱惜哉时命违折腰辞斗米元亮老东篱
　　刘子高【讳　崧庐陵人】
　　学富才优识论自许苦吟鍜链追驾盛唐西土之英也　官职方郎中
　　匡衡昔攻书继晷凿邻壁短烛凝隙光流辉映缃帙苦力追正音汉魏深祖述落笔人争传文声重千镒
　　许克敬【讳原阙乐平人】
　　刻苦穷经髙论不譲匡时之志扪虱闻鸡食禄下寮何命不偶　官县丞
　　少年读书狂失意輙呌骂忧时扪虱谈志在靖天下沾禄才下寮案牍食不暇伏枥懐长缨骅骝气凋谢
　　髙季迪【讳　啓姑蘓人】
　　志学不倦苦躭于吟芳誉流英呉士之秀
　　阖闾门前树鸟啼华月圆诗吟绮楼上午鼓未成眠翠袖添雕鸭乌丝冩粉笺每懐经济念鸾镜感芳年
　　呉主一【讳志淳豫章人】
　　多艺师古篆精研诗造徃贤士林延誉
　　朝挹西山翠暮招南浦云心胸贮沆瀣珠玑播竒芬银牋冩章草铁笔攻八分苦心追徃驾骢马五花文
　　钱夲初【韩　塘沔阳人】
　　自防聪悟好习诗书笔札翩翩稍精绘事咸以千里之驹期之亦荆南之秀也　官给事中
　　钱郎千里驹自拟空北冀笔翻秋涛狂杯放春歌醉风摧青桂凋霜陨红兰悴落日望荆南心伤堕危涕
　　杞楚材【讳似杞鄱阳人】
　　寄迹缁流不防禅律渉猎书史诗思尤工
　　杞老缁衣流肤硕眼防碧云翮鹰绊鞲霜蹄骥縻枥学欲排词林身不防禅寂凄其一龛灯袈裟挂尘壁
　　方方壶【讳从义上清人】
　　蚤游燕京寄迹外史文学绘事延誉翰林清致古心流英湖海号金门羽客　真人提宫事
　　蓬莱五云宫金粉饰椒壁醉时卧毺酒醒洒墨汁傲世防眼髙鬼谷白云湿玉堂寄书来落月梦相忆野鹤吊孤松衰萤照荒隧
　　王有成【讳　厘鄱阳人】
　　早肄举业莫利有司诗宗初唐不尚浮靡充名玉署未展所懐　官修撰
　　城南清虚堂伟矣瑚噐深寒鸡早囊古秋萤悴簮笔侍玉墀趋班掌金匮沦落伤遗文虹光斗牛避
　　周白士【讳原阙上清人】
　　寄迹方外清节自髙诗律精深追宗韩孟韬光养素不炫时名号壁鲁神生
　　隂洞悬乳泉石沁古苔峭绀粉落秋红芙蓉澹斜照孤吟白日晩叠嶂猿呌髙懐谁与俦天风逓长啸
　　陶主敬【讳　安姑孰人】
　　早歩蟾宫通才远识既济新邦之运自期开国之功赴召玉楼竟虚黄阁惜哉　官叅政
　　早跻龙虎台未足展云翮匡时济经纶逢运振雄防檄回星斗芒剑动风云色未抒稽古心每惜萧曹划
　　陈养吾【讳　浩扬州人】
　　丰仪蕴借词翰瑰竒手扳丹桂于秋风歌倚珠帘于明月诙谐几席所谓扬州少年焉　官按察
　　少年不下帷壮志期射防秋闱擢西风春衫试南陌歌余荳防红醉倚琼花白非无经邦才自媿齐门瑟
　　俞用中【讳希鲁京口人】
　　都邑交荐声华着闻屡主文衡考试三省门墙桃李药笼参苓接踵有焉
　　棘闱肃仪鸾槐影通九陌战余万蚁酣气夺千军魄金莲月三更彩笔日五色南丰一瓣香桃李遍南北
　　黄淳斋【讳季伦鄱阳人】
　　妙龄笔札史局腾英捧檄南归养素林下托诗寄兴礼佛清斋将希志于远公继宗于莲社欤　元校官
　　折节委荣宠顿将生死齐秋荷补坏衲空林旅幽栖悬灯礼綉佛清斋烹露葵虎溪流古月自与远公期
　　王又新【讳有壬京口人】
　　味道穷经罕交流俗闭门晦迹苦节清髙富贵不累于心髙尚自全其节
　　穷经不窥园闭戸动一纪渇不饮盗泉饥或借邻米学探伊洛源志遡洙泗委苦节贫自甘清风振闾里
　　周伯寜【讳　滇江表人】
　　诗律清竞时号才子士林延赏西社之俊也　官尚书
　　大音何寥寥制作思述古藻思追大歴流英继才子青海文鱼翔赤岸天鸡舞灵槎泝天河伤心睇遥浦
　　蓝静之明之昆季【讳原阙崇安人】
　　清碧杜先生隠居武陵前朝以处士聘不起蓝氏昆季其门生也文翰英美青出于蓝静之隠处明之官至按察
　　徴君天下名书藏武陵曲金涧青出蓝丹田白生玉棠棣驰英声芝兰播清馥桂林持节还髙风振林谷
　　蔡渊仲【讳　深乐平人】
　　春秋老砚世守青氊虽鹗荐于秋闱未鹏抟于霄汉佐宪纲于饶信激忠义以匡时归卧林泉竟以疾卒　元山长辟宪掾
　　平生清苦心不负春秋笔看花上林苑走马长安日裴公平淮西韩愈佐军律归来披短褐髙卧书一室絮酒向长风凄其泪沾臆
　　章复斋【讳　复鄱阳人】
　　早去乡闾游宦藩省既抒经济歴郡剖符投老归与藻翰自乐　官州守
　　兵尘辞里闾游宦歴藩府乗运扳云鳞歴郡剖符虎扁舟载琴册衣锦照桑梓日以文翰娯耆年傲林圃
　　李灿然【讳原阙乐平人】
　　文振初科早登龙榜词林典则屡主文衡桃李门墙何蔚如也　元官待制
　　书将五车读少年观国光龙池五色緑官驿槐花黄赐衣照春色淡墨题秋香林塘遗故宅犹指郑公乡
　　王子充【讳　祎义乌人】
　　习业黄公之门驰文游水之右兼通吏事修史禁林缙绅之英也　官给事中
　　呜呼太极翁妙手称浙右弟子何班班经史皆指授炳如鸾鳯翔蔚若杞梓秀作者今已无斯文嘅耆旧
　　杨亷夫【讳维桢会稽人】
　　妙年鋭气献防丹墀笔阵翔于士林词源振于文海游翰风月才致流离焉　元官推官
　　早持五色笔文芒射奎星龙墀晓射筞雁塔春题名才华擅风骚笔阵惊老成宦游多使酒银烛照娉婷
　　周伯温【讳伯琦鄱阳人】
　　早歴台省文藻然篆精深流声中外暮年流寓于南国伤心莫致其忠爱焉　元官左丞
　　簮缨着江右早负台阁英岭海持宪节中朝播文声篆法攻史籕古劲追阳氷归来老乡国荒隧照秋萤
　　操公琰【讳　琬乐平人】
　　平生一砚通贯五经时号书柜问无不答幸晚扳于丹桂终拥席于冷官所蕴无施士林多慨　元官学録
　　一灯清苦心纵横五经库龙门屡防额晚献长杨赋莫年拥臯比未足鸣韶濩旅榇门生扶风悲白杨路
　　刘润芳【讳　润鄱阳人】
　　性度髙爽好吟善医樽爼诙谐交游多致
　　刘翁冣修颀洒洒多蕴借陶情乐三余卖药不二价诗章每吟哦谈谑佐樽斚风致今已无苔荒断碑罅
　　程邦民【讳国儒徳兴人】
　　丰仪肃整精博诗经一举髙骞在官多政千里之翮中道伤焉　官知府
　　亭亭鹿坡山孕秀生鳯凰凌风振羽翮五采皆文章一鸣歘来仪飞入天门翔期以万里远惜哉中道伤
　　许德夫【讳　瑶乐平人】
　　研史覃经屡试不利邑徴郡荐髙蹈邱园自甘抱道而居不胜履运之嘅悲夫
　　窥书不窥园志在图不朽寒老青氊云壑甘白首束帛屡交徴美玉岂轻售守道嗟无成伤兹泪如溜
　　顾利賔【讳　观京口人】
　　侍宦浙右尤工于诗早年登松雪公之门暮嵗患左邱明之疾于世未用良可惜也
　　青年从宦游秀句称独歩兰发春风芙蓉沐朝露昔追松雪翁逸驾遵广路怅矣桑榆情看花眼如雾
　　董宗文【讳　乐平人】
　　易经精贯三防秋闱士林仰之防山北斗怜合抱之杞梓伤朱尽其用焉　官博士
　　连山及藏该博贯诸传鹗荐喜三防蚁酣经百战防献黄金墀酒侍琼林宴杞梓成摧残斯文泪如线
　　叶楚庭【讳　兰鄱阳人】
　　从宦于浙颇擅风骚以酒托懐诗律清致厌世纷之轇轕寜捉月以自逝焉号醉渔
　　舡头酒百壶舡尾书百册闲骑桃花马醉弄西湖月狂吟卷秋涛声撼扶桑折沧海无还期哀魂楚云结
　　杨遵道【讳　遵浦城人】
　　翰林之裔博古探竒篆该通绘事精致噐虚瑚琏士林惜之　官知府
　　聨镳白下门载酒丹阳郭素纨冩黄筌墨沼临碧落远追秦汉宗近做荆闗作华表树参差怅望归来鹤
　　徐叔度【讳　矩德兴人】
　　潜心篆致力词章白眼自髙每慎许可衡门寡接志尚古人　官知县
　　徐卿志瑰竒苦学务师古雄文轶先辈杰笔排咀楚深村风雅防力欲造化补辞官归敝庐蓬蒿守环堵
　　蒋贵和【讳　惠鄱阳人】
　　乘运致身留心文学官能亷干于律精明自任钩深物少容恕
　　年年志诗书于律独精熟守官着亷能刻苦拯頺俗归来半畆园种此三径竹对客无酒钱尘釜少储粟空遗旧交徒长哀酧醽醁
　　呉用晦【讳原阙鄱阳人】
　　湾月如昨故泽犹在徤翮风摧文藻増慨其祖月湾先生也　郡训导
　　沧湾俯空寒老月悬古色残花漂断沼野径绕荒宅王珣称短簿牙笏犹故泽文藻遗江山苍茫暮烟隔













　　鄱阳五家集巻十五
