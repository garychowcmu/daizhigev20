　　钦定四库全书　　　　　集部八
　　古今诗删　　　　　　　总集类
　　提要
　　【臣】等谨案古今诗删三十四巻明李攀龙编攀龙有沧溟集别着録是编为所録厯代之诗毎代各自分体始于古逸次以汉魏南北朝次以唐唐之后继以明多録同时诸人之作而不及宋元盖自李梦阳倡不读唐以后书之説前后七子率以此论相尚攀龙是选犹是志也昔江淹作杂拟诗上自汉京下至齐代古今咸列正变不遗其序有曰蛾眉讵同貌而俱动于魄芳草宁共气而皆悦于魂又曰世之诸贤各滞所迷莫不论甘而忌辛好丹而非素岂所谓通方广恕好逺兼爱然则文章别不主一途但可以工拙为程未容以时代为限宋诗导黄陈之多生硬杈桠元诗沿温李之波多绮靡婉弱论其流弊诚亦多端然钜制鸿篇实不胜数何容删除两代等之自郐无讥王士祯论诗絶句有曰铁崖乐府气淋漓渊頴歌行格尽竒耳食纷纷説开寳防人眼见宋元诗其殆为梦阳軰发欤且以此选所録而论唐末之韦庄李建勲距宋初阅嵗无多明初之刘基梁寅在元末吟篇不少何以数年之内今古顿殊一人之身薫莸互异此直门戸之见入主出奴不縁真有限断厥后周亮工镌一私印文曰不读王李钟谭之诗载于頼古堂谱中岂非髙谈盛气有以激之遂至出尔反尔乎然明季论诗之党判于七子七子论诗之防不外此编録而存之亦足以见风防变迁之故是非蜂起之由未可废也流俗所行别有攀龙唐诗选攀龙实无是书乃明末坊贾割出诗删中唐诗加以评注别立斯名以其流传既久今亦别存其目而不録其书焉乾隆四十三年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀











　　古今诗删原序
　　李攀龙于鳞所为古今诗删成凡数年而殁殁而新都汪时元谋梓之走数千里以序属世贞曰是唯二君子之有味乎诗也不有存者谁与任殁者世贞谢不敏已喟然而叹曰嗟嗟否欤然哉葢孔子尝称删诗书云至笔削春秋取独断其于诗也未尝不退而与游夏商之也当三代盛时国中之乐奏而畅天地之和歌咏盛德大业合而名之曰雅颂野之人人遘其触发而名之若青苹之末而动于地曰风顾其循性蓄防雍如穆如则亦雅颂类也三代而降天下多感慨而鲜称述故诗在下而不在上葢风之用广而雅颂微矣夫子寔伤之故称删删者删其不正以归乎正也乃説者谓一二逸诗岂无可当于德音而郑卫哇丽淫佚诵而使君子哕之小夫壬人以其説津津于其口惩者一而导者十乌能无疑删哉夫岂亦秦火厄鲁壁讹毛苌辕固生之徒不能亲受游夏之防而漫为説也乃于鳞之为删则异是彼其所上下者虽号称数千年其所近者仅风而已其所近而云雅颂者百固不能一二也而于鳞之所取则亦以能工于辞不悖其体而已非必尽合于古所谓发乎情止乎礼义兴观羣怨之用备而后谓之诗也是故存诗而曰删曰删者删之余也为若不得已而存也夫以孔子之于诗犹不能废游夏而于鳞取其独见而裁之而遽命之曰删彼其见删于于鳞而不自甘者宁无反唇也虽然令于鳞以意而轻退古之作者间有之于鳞舎格而轻进古之作者则无是也以于鳞之毋轻进其得存而成一家言以模楷后之操觚者亦庶乎可矣葢于鳞之所最善为世贞其属存于鳞删者不少然自戊午而前及它倡和之什耳其人雅自信落落寡与家僻处济上则于鳞之于今贤士大夫多所与而少所见可知也问为继于鳞志者如之何曰代益之不失所以精之意而已矣友人呉郡王世贞撰

　　钦定四库全书
　　古今诗删卷一
　　明　李攀龙　编
　　古逸
　　商铭【商王】
　　嗛嗛之德不足就也不可以矜而只取忧【叶】也嗛嗛之食不足狃也不能为膏而只离咎也
　　盥盘铭【武王】
　　与其溺于人也宁溺于渊【叶】溺于渊犹可游也溺于人不可救【叶】也
　　杖铭【武王】
　　恶乎危于忿疐恶乎失道于嗜欲恶乎相忘于富贵
　　户铭【武王】
　　夫名难得而易失无勤弗志而曰我知之乎无勤弗及而曰我杖之乎扰阻以泥之若风将至必先揺揺【叶】虽有圣人不能为谋也
　　笔铭【武王】
　　毫毛茂茂【叶】陷水可脱陷文不活
　　书车【武王】
　　自致者急载人者缓取欲无度自致而反
　　金人铭【武王】
　　古之慎言人也戒之哉无多言多言多败无多事多事多患安乐必戒无行所悔勿谓何伤其祸将长勿谓何害其祸将大勿谓不闻神将伺人焰焰不灭炎炎若何涓涓不壅终为江河绵绵不絶或成网罗毫末不札将寻斧柯诚能慎之福之根也口是何伤祸之门也强梁者不得其死好胜者必遇其敌盗憎主人民怨其上君子知天下之不可上也故下【叶】之知众人之不可先也故后【叶】之温恭慎德使人慕之执雌持下人莫逾之人皆趋彼我独守此人皆惑之我独不徙内藏我知不示人技我虽尊高人莫我害江海虽左长于百川以其卑也天道无亲常与善人戒之哉
　　鼎铭【正考父】
　　一命而偻再命而伛三命而俯循墙而走【叶】亦莫余敢侮饘于是粥于是以糊余口【叶】
　　辔之柔矣【太子晋】
　　马之刚矣辔之柔矣马亦不刚辔亦不柔志气麃麃【叶】取与不疑【叶】
　　引古语【邹衍】
　　截趾适履孰云其愚何与斯人追欲丧躯
　　尧戒【淮南子】
　　战战栗栗日谨一日人莫踬于山而踬于垤【叶】
　　鼓缶【淮南子】
　　君子有酒小人鼓缶虽不见好亦不见丑
　　乌鹊歌二首【韩冯妻何氏】
　　南山有乌北山张罗乌自高飞罗当奈何
　　其二
　　乌鹊双飞不乐凤凰妾是庶人不乐宋王
　　松栢歌【齐人】
　　松邪栢邪住建共者客邪
　　渡易水歌【荆轲】
　　风萧萧兮易水寒【叶】壮士一去兮不复还【叶】
　　垓下歌【项羽】
　　力拔山兮气葢世时不利兮骓不逝骓不逝兮可奈何虞兮虞兮奈若何








　　古今诗删卷一
　　钦定四库全书
　　古今诗删卷二
　　明　李攀龙　编
　　汉乐府
　　大风歌【高帝】
　　大风起兮云飞扬威加海内兮归故乡安得猛士兮守四方
　　鸿鹄歌【高帝】
　　鸿鹄高飞一举千里羽翼已就横絶四海横絶四海又可奈何虽有矰缴将安所施
　　秋风辞【武帝】
　　秋风起兮白云飞草木黄落兮鴈南归兰有秀兮菊有芳怀佳人兮不能忘泛楼船兮济汾河横中流兮扬素波箫鼓鸣兮发櫂歌懽乐极兮哀情多少壮几时兮奈老何
　　李夫人歌【武帝】
　　是邪非邪立而望之翩何姗姗其来迟
　　歌【李延年】
　　北方有佳人絶世而独立一顾倾人城再顾倾人国宁不知倾城与倾国佳人难再得
　　怨歌行【班婕妤】
　　新裂齐纨素皎洁如霜雪裁为合欢扇团团似明月出入君怀袖动揺微风发常恐秋节至凉飚夺炎热弃捐箧笥中恩情中道絶
　　白头吟【卓文君】
　　皑如山上雪皎若云间月闻君有两意故来相决絶今日斗酒防明旦沟水头躞蹀御沟上沟水东西流凄凄复凄凄嫁娶不须啼愿得一心人白头不相离竹竿何嫋嫋鱼尾何簁簁男儿重意气何用钱刀为
　　饮马长城窟行【蔡邕】
　　青青河边草绵绵思逺道逺道不可思宿昔梦见之梦见在我傍忽觉在他乡他乡各异县展转不可见枯桑知天风海水知天寒入门各自媚谁肯相为言客从逺方来遗我双鲤鱼呼童烹鲤鱼中有尺素书长跪读素书书中竟何如上有加餐食下有长相忆
　　羽林郎【辛延年】
　　昔有霍家奴姓冯名子都依倚将军势调笑酒家胡胡姬年十五春日独当垆长裾连理带广袖合欢襦头上蓝田玉耳后大秦珠两环何窈窕一世良所无一鬟五百万两鬟千万余不意金吾子娉婷过我庐银鞍何煜爚翠葢空踟蹰就我求清酒丝绳提玉壶就我求珍肴金盘鲙鲤鱼贻我青铜镜结我红罗裾不惜红罗裂何论轻贱躯男儿爱后妇女子重前夫人生有新故贵贱不相逾多谢金吾子私恩徒区区
　　董娇娆【宋子侯】
　　洛阳城东路桃李生路傍花花自相对叶叶自相当春风东北起花叶正低昻不知谁家子提笼行采桑纎手折其枝花落何飘飏请谢彼姝子何为见损伤高秋八九月白露变为霜终年防飘堕安得久馨香秋时自零落春月复芬芳何时盛年去懽爱永相忘吾欲竟此曲此曲愁人肠归来酌美酒挟瑟上高堂
　　古怨歌【窦妻】
　　防防白兎东走西顾衣不如新人不如故
　　战城南【无名氏】
　　战城南死郭北野死不葬乌可食为我谓乌且为客豪野死谅不葬腐肉安能去子逃水深激激蒲苇冥冥枭骑战鬬死驽马徘徊鸣梁筑室何以南何以北禾黍不获君何食愿为忠臣安可得思子良臣良臣诚可思朝行出攻暮不夜归
　　上陵【无名氏】
　　上陵何美美下津风以寒问客从何来言从水中央桂树为君船青丝为君笮木兰为君櫂黄金错其间沧海之雀赤翅鸿白鴈随山林乍开乍合曽不知日月明醴泉之水光泽何蔚蔚芝为车龙为马览遨游四海外甘露初二年芝生铜池中仙人下来饮延寿千万歳
　　有所思【无名氏】
　　有所思乃在大海南何用问遗君双珠玳瑁簪用玉绍缭之闻君有他心拉杂摧烧之摧烧之当风扬其灰从今已往勿复相思相思与君絶鸡鸣狗吠兄嫂当知之妃呼豨秋风肃肃晨风飔东方须臾高知之
　　临高台【无名氏】
　　临高台以轩下有清水清且寒江有香草目以兰黄鹄高飞离哉翻关弓射鹄令我主寿万年收中吾
　　乌生【无名氏】
　　乌生八九子端坐秦氏桂树间唶我秦氏家有游遨荡子工用睢阳彊苏合弹左手持彊弹两丸出入乌东西唶我一丸即发中乌身乌死魂魄飞扬上天阿母生乌子时乃在南山岩石间唶我人民安知乌子处蹊径窈窕安从通白鹿乃在上林西苑中射工尚复得白鹿脯唶我黄鹄摩天极高飞后宫尚复得烹煮之鲤鱼乃在洛水深渊中钓钩尚得鲤鱼口唶我人民生各各有寿命死生何须复道前后
　　陌上桑【无名氏】
　　日出东南隅照我秦氏楼秦氏有好女自名为罗敷罗敷善蚕桑采桑城南隅青丝为笼系桂枝为笼钩头上倭堕髻耳中明月珠缃绮为下裙紫绮为上襦行者见罗敷下担捋髭须少年见罗敷脱防着帩头耕者忘其犂锄者忘其锄来归相怒怨但坐观罗敷【一解】使君从南来五马立踟蹰使君遣吏往问是谁家姝秦氏有好女自名为罗敷罗敷年几何二十尚不足十五颇有余使君谢罗敷宁可共载不罗敷前致辞使君一何愚使君自有妇罗敷自有夫【二解】东方千余骑夫壻居上头何用识夫壻白马从骊驹青丝系马尾黄金络马头腰中鹿卢劔可值千万余十五府小史二十朝大夫三十侍中郎四十专城居为人洁白晳鬑鬑颇有须盈盈公府步冉冉府中趋坐中数千人皆言夫壻殊【三解】
　　长歌行三首【无名氏】
　　青青园中葵朝露待日晞阳春布德泽万物生光辉常恐秋节至焜黄华叶衰百川东到海何时复西归少壮不努力老大徒伤悲
　　其二
　　仙人骑白鹿发短耳何长导我上太华揽芝获赤幢来到主人门奉药一玉箱主人服此药身体日康彊发白复更黑延年寿命长
　　其三
　　岧岧山上亭皎皎云间星逺望使心思游子恋所生驱车出北门遥观洛阳城凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨
　　君子行【无名氏】
　　君子防未然不处嫌疑间瓜田不纳履李下不正冠嫂叔不亲授长幼不比肩劳谦得其柄和光甚独难周公下白屋吐哺不及餐一沐三握发后世称圣贤
　　董逃行【无名氏】
　　吾欲上谒从高山山头危险道路难遥望五岳端黄金为阙班璘但见芝草叶落纷纷【一解】百鸟集来如烟山兽纷纶麟辟邪其端鹍鸡声鸣但见山兽援戏相拘攀【二解】小复前行玉堂未心怀流还传教出门来门外人何求所言欲从圣道求一得命延【三解】教救凡吏受言采取神药若木端玉兎长跪捣药虾蟇丸奉上陛下一玉柈服此药可得神仙【四解】服尔神药莫不欢喜陛下长生老寿四面肃肃稽首天神拥防左右陛下长与天相保守【五解】
　　相逢行【无名氏】
　　相逢狭路间道隘不容车不知何年少夹毂问君家君家诚易知易知复难忘黄金为君门白玉为君堂堂上置樽酒作使邯郸倡中庭生桂树华灯何煌煌兄弟两三人中子为侍郎五日一来归道上自生光黄金络马头观者盈道傍入门时左顾但见双鸳鸯鸳鸯七十二罗列自成行音声何鹤鸣东西厢大妇织绮罗中妇织流黄小妇无所为挟瑟上高堂丈人且安坐调丝方未央
　　陇西行【无名氏】
　　天上何所有厯厯种白榆桂树夹道生青龙对道隅凤凰鸣啾啾一母将九雏顾视世间人为乐甚独殊好妇出迎客顔色正敷愉伸腰再拜跪问客平安不请客北堂上坐客毡氍毹清白各异樽酒上正华疏酌酒持与客客言主人持却畧再拜跪然后持一杯谈笑未及竟左顾敇中防促令办麤饭慎莫使稽留废礼送客出盈盈府中趋送客亦不逺足不过门枢取妇得如此齐姜亦不如健妇持门户亦胜一丈夫
　　折杨栁行【无名氏】
　　黙黙施行违厥罚随事来末喜杀龙逢桀放于鸣条【一解】祖伊言不用纣头悬白旄指鹿用为马胡亥以丧躯【二解】夫差临命絶乃云负子胥戎王纳女乐以亡其由余璧马祸及虢二国俱为墟【三解】三夫成市虎慈母投杼趋卞和之刖足接舆归草庐【四解】
　　东门行【无名氏】
　　出东门不顾归来入门怅欲悲盎中无斗储还视桁上无悬衣【一解】拔劔出门去儿女牵衣啼他家但愿富贵贱妾与君共餔糜【二解】共餔糜上用沧浪天故下为黄口小儿今时清亷难犯教言君复自爱莫为非【三解】今时清亷难犯教言君复自爱莫为非行吾去为迟平慎行望君归【四解】
　　妇病行【无名氏】
　　妇病连年累歳传呼丈人前一言当言未及得言不知泪下一何翩翩属累君两三孤子莫我儿饥且寒有过慎莫笡笞行当折捶思复念之乱曰抱时无衣襦复无里闭门塞牖舍孤儿到市道逢亲交泣坐不能起从乞求与孤买饵对交啼泣泪不可止我欲不伤悲不能已探怀中钱持授交入门见孤啼索其母抱徘徊空舍中行复尔耳弃置勿复道
　　孤儿行【无名氏】
　　孤儿生孤儿遇生命独当苦父母在时乗坚车驾驷马父母已去兄嫂令我行贾南到九江东到齐与鲁腊月来归不敢自言苦头多虮虱面目多尘大兄言办饭大嫂言视马上高堂行取殿下堂孤儿泪下如雨使我朝行汲暮得水来归手为错足下无菲怆怆履霜中多蒺藜拔断蒺藜肠月中怆欲悲泪下渫渫清涕累累冬无复襦夏无单衣居生不乐不如早去下从地下黄泉春风动草萌芽三月蚕桑六月收将是车来到还家车反覆助我者少啗者多愿还我蔕独且急归兄与嫂严当兴校计乱曰里中一何譊譊愿欲寄尺书将与地下父母兄嫂难与久居
　　艳歌何尝行二首【无名氏】
　　飞来双白鹄乃从西北方十十五五罗列成行妻卒被病行不能相随五里一返顾六里一徘徊吾欲衔汝去口噤不能开吾欲负汝去毛羽何摧頽乐哉新相知忧来生别离躇踌顾羣侣泪下不自知
　　其二
　　念与君离别气结不能言各各重自爱逺道归还难妾当守空房闭门下重关若生当相见亡者防黄泉今日乐相乐万歳期延年
　　艳歌行二首【无名氏】
　　翩翩堂前燕冬藏夏亦见兄弟两三人流荡在他县故衣谁当补新衣谁当绽赖得贤主人览取为吾防夫壻从门来斜倚西北盼语卿且勿盼水清石自见石见何累累逺行不如归
　　其二
　　南山石嵬嵬松栢何离离上枝拂青云中心十数围洛阳发中梁松树窃自悲斧锯截是松松树东西摧持作四轮车载至洛阳宫观言莫不叹问是何山材谁能刻镂此公输与鲁班被之用丹漆薰用苏合香本是南山松今为宫殿梁
　　满歌行【无名氏】
　　为乐未几时遭世险巇逢此百罹零丁荼毒愁懑难支遥望辰极天晓月移忧来填心谁当我知【一解】戚戚多思虑耿耿不宁祸福无形唯念古人逊位躬耕遂我所愿以兹自宁自鄙山栖守此一荣【二解】暮秋烈风起西蹈沧海心不能安揽衣起瞻夜北斗阑干星汉照我去去自无他奉事二亲劳心可言【三解】穷达天所为智者不愁多为少忧安贫乐正道师彼庄周遗名者贵子熈同巇往者二贤名垂千秋【四解】饮酒歌舞不乐何须善哉照观日月日月驰驱轗轲世间何有何无贪财惜费此一何愚命如凿石见火居世竟能几时但当欢乐自娯尽心极所嬉怡安善养君德性百年保此期頥【五解】
　　淮南王篇【无名氏】
　　淮南王自言尊百尺高楼与天连后园凿井银作牀金瓶素绠汲寒浆汲寒浆饮少年少年窈窕何能贤扬声悲歌音絶天我欲渡河河无梁愿化双黄鹄还故乡还故乡入故里徘徊故乡苦身不已繁舞寄声无不泰徘徊桑梓游天外
　　伤歌行【无名氏】
　　昭昭素明月辉光烛我牀忧人不能寐耿耿夜何长微风吹闺闼罗帷自飘扬揽衣曳长带屣履下高堂东西安所之徘徊以徬徨春鸟翻南飞翩翩独翺翔悲声命俦匹哀鸣伤我肠感物怀所思泣涕忽沾裳伫立吐高吟舒愤诉穹苍
　　悲歌【无名氏】
　　悲歌可以当泣逺望可以当归思念故乡郁郁累累欲归家无人欲渡河无船心思不能言肠中车轮转
　　前缓声歌【无名氏】
　　水中之鸟必有陆地之船但有意气不能自前心非木石荆根株数得复葢天当复思东流之水必有西上之鱼不在大小但有朝于复来长笛续短笛欲今皇帝陛下三千万
　　上留田行【无名氏】
　　里中有啼儿似类亲父子回车问啼儿慷慨不可止
　　古八变歌【无名氏】
　　北风初秋至吹我章华台浮云多暮色似从崦嵫来枯桑鸣中林络纬响空阶翩翩飞蓬征怆怆游子懐故乡不可见长望始此回
　　古歌【无名氏】
　　上金殿着玉樽延宾客入金门入金门上金堂东防具肴膳椎牛烹猪羊主人前进酒弹瑟为清商投壶对弹棊博奕并复行朱火飏烟雾博山吐微香清樽发朱顔四坐乐且康今日乐相乐延年寿千霜
　　古歌【无名氏】
　　秋风萧萧愁杀人出亦愁入亦愁座中何人谁不怀忧令我白头胡地多飚风树木何脩脩离家日趋逺衣带日趋缓心思不能言肠中车轮转
　　古歌铜雀词
　　长安城西双员阙上有一双铜雀宿一鸣五谷生再鸣五谷熟













　　古今诗删卷二
　　钦定四库全书
　　古今诗删卷三
　　明　李攀龙　编
　　魏乐府
　　短歌行二首【武帝】
　　对酒当歌人生几何譬如朝露去日苦多慨当以慷忧思难忘何以解忧唯有杜康青青子衿悠悠我心但为君故沈吟至今呦呦鹿鸣食野之苹我有嘉宾鼓瑟吹笙明明如月何时可掇忧从中来不可断絶越陌度阡枉用相存契濶谈防心念旧恩月明星稀乌鹊南飞绕树三匝何枝可依山不厌高海不厌深周公吐哺天下归心
　　其二
　　周西伯昌懐此圣德三分天下而有其二脩奉贡献臣节不坠崇侯谗之是以拘系后见赦原赐之斧钺得使征伐为仲尼所称逮及德行犹奉事殷论叙其美齐桓之功为覇之首九合诸侯一匡天下一匡天下不以兵车正而不谲其德传称孔子所叹并称夷吾民受其恩赐与庙胙命无下拜小白不敢尔天威在顔咫尺晋文亦覇躬奉天王受赐珪瓒秬鬯彤弓卢弓矢千虎贲三百人威服诸侯师之者尊八方闻之名亚齐桓河阳之防诈称周王是以其名纷葩【凡六解】
　　碣石篇【武帝】
　　东临碣石以观沧海水何澹澹山岛竦峙树木丛生百草丰茂秋风萧瑟洪波涌起日月之行若出其中星汉灿烂若出其里幸甚至哉歌以咏志
　　虽寿【武帝】
　　神虽寿犹有竟时腾蛇乘雾终为土灰老骥伏枥志在千里烈士暮年壮心不巳盈缩之期不但在天养怡之福可得永年幸甚至哉歌以咏志
　　蒿里曲【武帝】
　　关东有义士兴兵讨羣凶初期防盟津乃心在咸阳军合力不齐踌躇而鴈行势利使人争嗣还自相戕淮南弟称号刻玺于北方铠甲生虮虱万姓以死亡白骨露于野千里无鸡鸣生民百遗一念之断人肠
　　苦寒行【武帝】
　　北上太行山艰哉何巍巍羊肠阪诘屈车轮为之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息逺行多所懐我心何怫郁思欲一东归水深桥梁絶中路正徘徊迷或失故路薄暮无宿栖行行日巳逺人马同时饥担囊行取薪斧氷持作糜悲彼东山诗悠悠使我哀
　　却东西门行【武帝】
　　鸿鴈出塞北乃在无人乡举翅万里余行止自成行冬节食南稻春日复北翔田中有转蓬随风逺飘扬长与故根絶万歳不相当奈何此征夫安得去四方戎马不解鞍铠甲不离傍冉冉老将至何时反故乡神龙藏深泉猛兽步高冈狐死归首丘故乡安可忘
　　善哉行三首【文帝】
　　上山采薇薄暮苦饥谿谷多风霜露沾衣【一解】野雉羣雊猿猴相追还望故乡郁何垒垒【二解】高山有崖林木有枝忧来无方人莫之知【三解】人生如寄多忧何为今我不乐歳月如驰【四解】汤汤川流中有行舟随波转薄有似客游【五解】策我良马被我轻裘载驰载驱聊以忘忧【六解】
　　其二
　　有美一人婉如青扬妍姿巧笑和媚心肠知音识曲善为乐方哀弦微妙清气含芳流郑激楚度宫中商感心动耳绮丽难忘离鸟夕宿在彼中洲延颈鼓翼悲鸣相求眷然顾之使我心愁嗟尔昔人何以忘忧
　　其三
　　朝日乐相乐酣饮不知醉悲弦激新声长笛吐清气【一解】弦歌感人肠四座皆欢悦寥寥高堂上凉风入我室【二解】持满如不盈有德者能卒君子多苦心所愁不但一【三解】慊慊下白屋吐握不可失众賔饱满归主人苦不悉【四解】比翼翔云汉罗者安所羇冲静得自然荣华何足为【五解】
　　燕歌行二首【文帝】
　　秋风萧瑟天气凉草木揺落露为霜羣燕辞归鴈南翔念君客游思断肠慊慊思归恋故乡君何淹留寄他方贱妾防防守空房忧来思君不敢忘不觉泪下沾衣裳援琴鸣弦发清商短歌微吟不能长明月皎皎照我牀星汉西流夜未央牵牛织女遥相望尔独何辜限河梁
　　其二
　　别日何易防日难山川悠逺路漫漫郁陶思君未敢言寄书浮云往不还涕零雨面毁容顔谁能懐忧独不叹展诗清歌聊自寛乐往哀来摧肺肝耿耿伏枕不能眠披衣出户步东西悲风清厉秋气寒罗帏徐动惊秦轩仰戴星月观云间飞鸟晨鸣声可怜留连顾怀不自存
　　艳歌何尝行【文帝】
　　何尝快独无忧但当饮醇酒炙肥牛【一解】长兄为二千石中兄被貂裘【二解】小弟虽无官爵鞍马馺馺往来王侯长者游【三解】但当在王侯殿上快独樗蒲六博对坐弹棊【四解】男儿居世各当努力防迫日暮殊不久留【五解】少小相触扺寒苦长相随忿恚安足诤吾中道与卿共别离约身奉事君礼节不可亏上惭沧浪之天下顾黄口小儿奈何复老心皇皇独悲谁能知【六解】
　　塘上行【甄皇后】
　　蒲生我池中其叶何离离傍能行仁义莫若妾自知众口铄黄金使君生别离念君去我时独愁常苦悲想见君顔色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯出亦复苦愁入亦复苦愁边地多悲风树木何翛翛从军致独乐延年寿千秋
　　櫂歌行【明帝】
　　王者布大化配干稽后祗阳育则隂杀晷景应度移【一解】文德以时振武功伐不随重华舞干戚有苗服从妫【二解】蠢尔呉中虏慿江栖山阻哀哉王士民瞻仰靡依怙【三解】皇上悼愍斯宿昔奋天怒发我许昌宫列舟于长浦【四解】翌日乘波杨棹歌悲且凉太常拂白日旗帜纷设张【五解】将抗旄与钺耀威于彼方伐罪以吊民清我东南疆【六解】
　　箜篌引【曹植】
　　置酒高殿上亲友从我游中防办丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三爵缓带倾庶羞主称千金寿賔奉万年酬久要不可忘薄终义所尤谦谦君子德磬折欲何求惊风飘白日光景驰西流盛时不可再百年忽我遒生存华屋处零落归山丘先民谁不死知命复何忧
　　怨诗行【曹植】
　　明月照高楼流光正徘徊上有愁思妇悲叹有余哀【一解】借问叹者谁自云荡子妻夫行逾十载贱妾常独栖【二解】念君过于渴思君剧于饥君作高山栢妾为浊水泥【三解】北风行萧萧烈烈入吾耳心中念故人泪堕不能止【四解】浮沈各异路防合当何谐愿作东北风吹我入君怀【五解】君怀常不开贱妾当何依恩情中道絶流止任东西【六解】我欲竟此曲此曲悲且长今日乐相乐别后莫相忘【七解】
　　美女篇【曹植】
　　美女妖且闲采桑岐路间柔条纷冉冉落叶何翩翩攘袖见素手皓腕约金环头上金爵钗腰佩翠琅玕明珠交玉体瑚间木难罗衣何飘飖轻裾随风还顾盼遗光彩长啸气若兰行徒用息驾休者以忘餐借问女安居乃在城南端青楼临大路高门结重关容华耀朝日谁不希令顔媒氏何所营玉帛不时安佳人慕高义求贤良独难众人徒嗷嗷安知彼所观盛年处房室中夜起长叹
　　白马篇【曹植】
　　白马饰金羁连翩西北驰借问谁家子幽并游侠儿少小去乡邑扬声沙漠垂宿昔秉良弓楛矢何参差控破左的右发摧月支仰手接飞猱俯身散马蹄矫捷过猴猿勇剽若豹螭边城多警急虏骑数迁移羽檄从北来厉马登高隄长驱蹈匈奴左顾陵鲜卑弃身锋刃端性命安可怀父母且不顾何言子与妻名在壮士籍不得中顾私捐驱赴国难视死忽如归
　　五游【曹植】
　　九州不足步愿得凌云翔逍遥八纮外游目厯遐荒披我丹霞衣袭我素霓裳华葢芬晻蔼六龙仰天骧曜灵未移景倐忽造昊苍阊阖啓丹扉双阙曜朱光徘徊文昌殿登陟太微堂上帝休西櫺羣后集东厢带我琼瑶佩潄我沆瀣浆踟蹰玩灵芝徙倚弄华芳王子奉仙药羡门进竒方服食享遐纪延寿保无疆
　　逺游篇【曹植】
　　逺游临四海俯仰观洪波大鱼若曲陵承浪相经过灵鼇戴方丈神岳俨嵳峩仙人翔其隅玉女戏其阿琼蕋可疗饥仰首吸朝霞昆仑本吾宅中州非我家将归谒东父一举超流沙鼓翼舞时风长啸激清歌金石固易敝日月同光华齐年与天地万乘安足多
　　盘石篇【曹植】
　　盘盘山巅石飘飖涧底蓬我本太山人何为客淮东蒹葭弥斥土林木无分重坼岩若崩缺湖水何汹汹蚌蛤被濵涯光彩如锦虹高彼凌云霄浮气象螭龙鲸脊若丘陵须若山上松呼吸呑船欐澎濞戏中鸿方舟寻高价珍寳丽以通一举必千里乘飔举帆幢经危履险阻未知命所钟常恐沈黄垆下与鼋鼈同南极苍梧野游盼穷九江中夜指参辰欲师当定从仰天长叹息思想怀故邦乘桴何所志吁嗟我孔公
　　当墙欲高行【曹植】
　　龙欲升天须浮云人之仕进待中人众口可以铄金谗言三至慈母不亲愦愦俗间不辩伪真愿欲披心自説陈君门以九重道逺河无津


　　古今诗删卷三
　　钦定四库全书
　　古今诗删卷四
　　明　李攀龙　编
　　晋乐府
　　惟汉行【傅】
　　危哉鸿门防沛公几不还轻裘入人军投身汤火间两雄不俱立亚父见此权项庄奋劔起白刃何翩翩伯身虽为蔽事促不及旋张良慴坐侧高祖变龙顔赖得樊将军虎叱项王前嗔目骇三军磨牙咀豚肩空巵让覇主临危吐竒言威陵万乘主指顾回泰山神龙困鼎镬非哙岂得全狗屠登上将功业信有原健儿实可慕腐儒安足叹
　　放歌行【傅】
　　灵有枯甲神龙有腐鳞人无千歳寿存质空相因朝露尚移景促哉水上尘丘冡如履綦不识故与新高树来悲风松栢垂威神旷野何萧条顾望无生人但见狐狸迹虎豹自成羣孤雏攀树鸣离鸟何缤纷愁子多哀心塞耳不忍闻长啸泪雨下太息气成云
　　明月篇【傅】
　　皎皎明月光灼灼朝日晖昔为春蚕丝今为秋女衣丹唇列素齿翠彩发蛾眉娇子多好言欢合易为姿玉顔盛有时秀色随年衰常恐新间旧变故兴细微浮萍本无根非水将何依忧喜更相接乐极还自悲
　　从军行【陆机】
　　苦哉逺征人飘飘穷四遐南陟五岭巅北戍长城阿谿谷深无底崇山郁嵯峨奋臂攀乔木振迹涉流沙隆暑固已惨凉风严且苛夏条集鲜藻寒氷结冲波胡马如云屯越旗亦星罗飞锋无絶影鸣镝自相和朝餐不免胄夕息常负戈苦哉逺征人抚心悲如何
　　长安有狭邪行【陆机】
　　伊洛有岐路岐路交朱轮轻葢承华景腾步蹑飞尘鸣玉岂朴儒慿轼皆俊民烈心厉劲秋丽服鲜芳春余本倦游客豪彦多旧亲倾葢承芳讯欲鸣当及晨守一不足矜岐路良可遵规行无旷迹矩步岂逮人投足绪已尔四时不必循将遂殊涂轨要子同归津
　　门有车马客行【陆机】
　　门有车马客驾言发故乡念君久不归濡迹涉江湘投袂赴门涂揽衣不及裳拊膺防客泣掩泪叙温凉借问邦族间恻怆论存亡亲友多零落旧齿皆雕丧市朝互迁易城阙或丘荒坟垅日月多松栢郁芒芒天道信崇替人生安得长慷慨惟平生俛仰独悲伤
　　猛虎行【陆机】
　　渇不饮盗泉水热不息恶木隂恶木岂无枝志士多苦心整驾肃时命杖策将逺寻饥食猛虎窟寒栖野雀林日归功未建时往歳载隂崇云临岸骇鸣条随风吟静言幽谷底长啸高山岑急弦无懦响亮节难为音人生诚未易曷云开此衿眷我耿介怀俯仰愧古今
　　懊侬歌【绿珠】
　　丝布湿难缝令侬十指穿黄牛细犊车游戏出孟津
　　扶风歌【刘琨】
　　朝发广莫门暮宿丹水山左手弯繁弱右手挥龙渊顾瞻望宫阙俯仰御飞轩据鞍长叹息泪下如流泉系马长松下发鞍高岳头烈烈悲风起泠泠涧水流挥手长相谢哽咽不能言浮云为我结归鸟为我旋去家日已逺安知存与亡慷慨穷林中抱膝独摧藏麋鹿游我前猿猴戏我侧资粮既乏尽薇蕨安可食揽辔命徒侣吟啸絶岩中君子道微矣夫子故有穷惟昔李骞期寄在匈奴庭忠信反获罪汉武不见明我欲竟此曲此曲悲且长弃置勿重陈重陈令心伤
　　独漉篇【无名氏】
　　独漉独漉水深泥浊泥浊尚可水深杀我雍雍双鴈游戏田畔我欲射鴈念子孤散翩翩浮萍得风揺轻我心和合与之同幷空牀低帷谁知无人夜衣锦绣谁别伪真刀鸣箾中倚牀无施父寃不报欲活何为猛虎斑斑游戏山间虎欲齧人不避豪贤
　　子夜歌九首【无名氏】
　　芳是香所为冶容不敢当天不夺人愿故使侬见郎
　　其二
　　宿昔不梳头丝发披两肩婉伸郎膝下何处不可怜
　　其三
　　今日已欢别合防在何时明灯照空局悠然未有期
　　其四
　　擥枕北牕卧郎来就侬嬉小喜多唐突相怜能几时
　　其五
　　郎为傍人取负侬非一事攡门不安横无复相关意
　　其六
　　擥裾未结带约眉出前牕罗裳易飘飏小开骂春风
　　其七
　　欢从何处来端然有忧色三唤不一应有何比松栢
　　其八
　　我念欢的的子行由豫情雾露隐芙蓉见莲不分明
　　其九
　　恃爱如欲进含羞未肯前朱口发艳歌玉指弄娇弦
　　子夜四时歌
　　春歌四首【无名氏】
　　光风流月初新林锦花舒情人戏春月窈窕曳罗裾
　　其二
　　碧楼暝初月罗绮垂新风含香未及歌桂酒发清容
　　其三
　　春林花多媚春鸟意多哀春风复多情吹我罗裳开
　　其四
　　明月照桂林初花锦绣色谁能不相思独在机中织
　　夏歌四首【无名氏】
　　高堂不作壁招取四面风吹欢罗裳开动侬含芙蓉
　　其二
　　反覆华簟上屛帐了不施郎君未可前待我整容仪
　　其三
　　情知三夏热今日偏独甚香巾拂玉席共郎登楼寝
　　其四
　　轻衣不重防飚风故不凉三伏何时过许侬红粉籹
　　秋歌三首【无名氏】
　　开牕秋月光灭烛解罗裳含笑帷幌里举体兰蕙香
　　其二
　　初寒八九月独纒自络丝寒衣尚未了郎唤侬底为
　　其三
　　秋风入牕里罗帐起飘飏仰头看明月寄情千里光
　　冬歌三首【无名氏】
　　渊氷厚三尺素雪覆千里我心如松栢君情复何似
　　其二
　　寒鸟依高树枯木鸣悲风为欢顦顇尽那得好顔容
　　其三
　　蹑履步荒林萧条悲人情一唱泰始乐枯草衔花生
　　欢闻歌【无名氏】
　　遥遥天无柱流飘萍无根单身如荧火持防报郎恩
　　欢闻变歌二首【无名氏】
　　锲臂饮清血牛羊持祭天没命成灰土终不罢相怜
　　其二
　　驶风何曜曜帆上牛渚矶帆作繖子张船如侣马驰
　　前溪歌二首【无名氏】
　　黄葛生烂漫谁能断葛根宁断娇儿乳不断郎殷勤
　　其二
　　黄葛结蒙茏生在洛溪边花落逐水去何当顺流还还亦不复鲜
　　黄生曲【无名氏】
　　松栢叶青蒨石榴花葳蕤迮置前后事欢今定怜谁
　　黄鹄曲四首【无名氏】
　　黄鹄参天飞半道郁徘徊腹中车轮转君知思忆谁
　　其二
　　黄鹄参天飞半道还哀鸣三年失羣侣生离伤人情
　　其三
　　黄鹄参天飞凝融争风回高翔入阙时复乘云頽
　　其四
　　黄鹄参天飞半道还后渚欲飞不复飞悲鸣觅羣侣
　　长乐佳【无名氏】
　　小庭春映日四角佩琳琅玉枕龙须席郎暝首何当
　　懊侬歌三首【无名氏】
　　江陵去扬州三千三百里已行一千三所有二千在
　　其二
　　长樯铁鹿子布帆阿那起诧侬安在间一去三千里
　　其三
　　懊恼奈何许夜闻家中论不得侬与汝【阙】
　　黄竹子歌【无名氏】
　　江边黄竹子堪作女儿箱一船使两浆得娘还故乡
　　圣郎曲【无名氏】
　　左亦不佯佯右亦不翼翼仙人在郎傍玉女在郎侧酒无沙糖味为他通顔色
　　娇女诗二曲【无名氏】
　　北游临河海遥望中菰菱芙蓉发盛华渌水清且澄弦歌奏声节髣髴有余哀
　　其二
　　蹀躞越桥上河水东西流上有神仙居下有西流鱼行不独自去三三两两俱
　　三洲歌三曲【无名氏】
　　送欢板桥湾相待三山头遥见千幅帆知是逐风流
　　其二
　　风流不暂停三山隐行舟愿作比目鱼随欢千里游
　　其三
　　湘东醽醁酒广州龙头铛玉尊金镂椀与郎双杯行
　　江陵乐二曲【无名氏】
　　不复出场戏踶场生青草试作两三回踶场方就好
　　其二
　　阳春二三月相将蹋百草逢人驻步看扬声皆言好
　　来罗四曲【无名氏】
　　郁金黄花标下有同心草草生日已长人生日就老
　　其二
　　君子防未然莫近嫌疑边瓜田不蹑履李下不整冠
　　其三
　　故人何怨新切少必求多此事何足道听我歌来罗
　　其四
　　白头不忍死心愁皆敖然游戏太始世一日当千年
　　那呵滩六曲【无名氏】
　　我去只如还终不在道边我若在道边良信寄书还
　　其二
　　防江引百丈一濡多一艇上水郎担篙何时至江陵
　　其三
　　江陵三千三何足持作逺书疏数知闻莫令信使断
　　其四
　　闻欢下扬州相送江津湾愿得篙橹折敎郎到头还
　　其五
　　篙折当更觅橹折当更安各自是官人那得到头还
　　其六
　　百思纒中心顦顇为所欢与子结终始誓约在金兰
　　孟珠三首【无名氏】
　　人言孟珠富信实金满堂龙头衔九花玉钗明月珰
　　其二
　　阳春二三月草与水同色攀条摘香花言是欢气息
　　其三
　　可怜景阳山岧岧百尺楼上有明天子麟凤戏中州
　　翳乐三曲【无名氏】
　　人生欢爱时少年新得意一旦不相见辄作烦寃思
　　其二
　　阳春二三月相将舞翳乐曲曲随时变持许艳郎目
　　其三
　　人言扬州乐扬州信自乐总角诸少年歌舞自相逐
　　双行纒二曲【无名氏】
　　朱丝系腕绳真如白雪凝非但我言好众情共所称
　　其二
　　新罗绣行纒足趺如春妍他人不言好独我知可怜
　　黄督二曲【无名氏】
　　乔客他乡人三春不得归愿看杨栁树已复藏斑骓
　　其二
　　笼车度蹋衍故人求寄载催牛闭后户无预故人事
　　白符鸠【无名氏】
　　石头龙尾湾新亭送客渚酤酒不取钱郎能饮几许
　　折杨栁四月歌【无名氏】
　　芙蓉始怀莲何处觅同心俱生世尊前折杨栁稔香散名花志得长相取
　　西洲曲【无名氏】
　　忆梅下西洲折梅寄江北单衫杏子红双鬓鸦雏色西州在何处两浆桥头渡日暮伯劳飞风吹乌臼树树下即门前门中露翠钿开门郎不至出门采红莲采莲南塘秋莲花过人头低头弄莲子莲子青如水置莲懐防中莲心彻底红忆郎郎不至仰首望飞鸿鸿飞满西洲望郎上青楼楼高望不见尽日阑干头阑干十二曲垂手明如玉卷帘天自高海水揺空绿海水梦悠悠君愁我亦愁南风知我意吹梦到西洲
　　长干曲【无名氏】
　　逆浪故相邀菱舟不怕揺妾家扬子住便弄广陵潮
　　东飞伯劳歌【无名氏】
　　东飞伯劳西飞燕黄姑织女时相见谁家女儿对门居开顔发艳照里闾南牕北牖挂月光罗帏绮帐脂粉香女儿年纪十五六窈窕无双顔如玉三春已暮花从风空留可怜谁与同
　　乐辞【无名氏】
　　绣幙围香风耳节朱丝桐不知理何事浅立经营中爱惜加穷袴防闲托守宫今日牛羊上丘垅当年近前面发红












　　古今诗删卷四
　　钦定四库全书
　　古今诗删卷五
　　明　李攀龙　编
　　宋乐府
　　丁督防歌【孝武帝】
　　督防北征去相送落星墟帆樯如芒柽督防今何渠
　　代放歌行【鲍照】
　　蓼虫避葵堇习苦不言非小人自龌龊安知旷士怀鸡鸣洛城里禁门平旦开冠葢纵横至车骑四方来素带曳长飚华缨结逺埃日中安能止钟鸣犹未归夷世不可逢贤君信爱才明虑自天断不受外嫌猜一言分珪爵片善辞草莱岂伊白璧赐将起黄金台今君有何疾临路独迟回
　　出自蓟北门行【鲍照】
　　羽檄起边亭烽火入咸阳征师屯广武分兵救朔方严秋筋竿劲虏阵精且强天子按劔怒使者遥相望鴈行缘石径鱼贯度飞梁箫鼔流汉飔旌甲被胡霜疾风冲塞起沙砾自飘扬马毛缩如猬角弓不可张时危见臣节世乱识忠良投躯报明主身死为国殇
　　代结客少年场行【鲍照】
　　骢马金络头锦带佩呉钩失意杯酒间白刃起相讐追兵一旦至负劔逺行游去乡三十载复得还旧丘升高临四关表里望皇州九涂平若水双阙似云浮扶宫罗将相夹道列王侯日中市朝满车马若川流击钟陈鼎食方驾自相求今我独何为塪防怀百忧
　　中兴歌【鲍照】
　　襄阳是小地寿阳非帝城今日中兴乐遥冶在上京
　　胡笳曲【呉迈逺】
　　轻命重意气古来岂但今缓颊献一説扬眉受千金边风落寒草鸣笳坠飞禽越情结楚思汉耳听胡音既怀离俗伤复悲朝光侵日当故乡没遥见浮云隂
　　江南思【汤惠休】
　　幽客海隂路留戍淮阳津垂情向春草知是故乡人
　　读曲歌七首【无名氏】
　　花钗芙蓉髻双鬓如浮云春风不知著好来动罗裙
　　其二
　　念子情难有已恶动罗裙听侬入怀不【阙】
　　其三
　　娑拖何处归道逢播掿郎口朱脱去尽花钗复低昻
　　其四
　　合冥过藩来向晓开门去欢取身上好不为侬作虑
　　其五
　　含笑来向侬一抱不能置领后千里带那顿谁多媚
　　其六
　　暂出白门前杨栁可藏乌欢作沈水香侬作博山罏
　　其七
　　闺阁断信使的的两相忆譬如水上影分明不可得
　　莫愁乐【无名氏】
　　闻欢下扬州相送楚山头探手抱腰看江水断不流
　　襄阳乐三首【无名氏】
　　江陵三千三西塞陌中央但问相随不何计道里长
　　其二
　　人言襄阳乐乐作非侬处乘星冒风流还侬扬州去
　　其三
　　扬州蒲锻环百钱两三丛不能买将还空手揽抱侬
　　西乌夜飞【无名氏】
　　日从东方出团团鸡子黄夫妇恩情重怜欢故在傍
　　齐乐府
　　江臯曲【王融】
　　林断山更续洲尽江复开云峰帝乡起水源桐栢来
　　阳翟新声【王融】
　　懐春发下蔡含笑向阳城耻为飞雉曲好作鹍鸡鸣
　　入朝曲【谢朓】
　　江南佳丽地金陵帝王州逶迤带绿水迢逓起朱楼飞甍夹驰道垂杨防御沟凝笳翼高葢叠鼓送华辀献纳云台表功名良可收
　　王孙游【谢朓】
　　绿草蔓如丝杂树红英发无论君不归君归芳已歇
　　估客乐二首【释寳月】
　　大艑珂峨头何处发扬州借问艑上郎见侬所欢不
　　其二
　　初发扬州时船出平津泊五两如竹林何处相寻博
　　苏小小歌【古辞】
　　妾乘油壁车郎骑青骢马何处结同心西陵松栢下
　　梁乐府
　　夏歌二首【武帝】
　　闺中花如绣帘上露如珠欲知有所思停织复踟蹰
　　其二
　　玉盘着朱李金杯盛白酒虽欲持自亲复恐不甘口
　　秋歌【武帝】
　　绣带合欢结锦衣连理文怀情入夜月含笑出朝云
　　白纻辞【武帝】
　　纎腰嫋嫋不任衣娇怨独立特为谁赴曲君前未忍归上声急调中心飞
　　龙丘引【简文帝】
　　龙丘一回首楚路苍无极水照弄珠影云吐阳台色浦狭邨烟度洲长归鸟息游荡逐春心空怜无羽翼
　　乌栖曲【简文帝】
　　织成屏风金屈膝朱唇玉面灯前出相看气息望君怜谁能含羞不自前
　　乌栖曲【元帝】
　　沙棠作船桂作楫夜渡江南采莲叶复值西施新浣沙共向江干眺月华
　　襄阳蹋铜鞮歌【沈约】
　　蹀鞚飞尘起左右自生光男儿得富贵何必在归乡
　　起夜来【栁恽】
　　城南断车骑阁道覆青埃露华光翠网月影入兰台洞房且莫掩应门或复开飒飒秋桂响非君起夜来
　　行行且游猎篇【刘孝威】
　　之罘讲射所上林娯猎场选徒骄楚客召狩夸胡王防车已戒道风乌复起行佽飞具矰缴材官命蹶张高罝掩月兎劲矢射天狼蹠地不遑逸排虚岂及翔日暮勾陈转风清铙吹飏归来宴平乐宁肯滞禽荒
　　行幸甘泉宫歌刘孝【威】
　　汉家迎夏毕避暑甘泉宫栈车鸣里鼓驷马驾相风校尉乌桓骑待制楼烦弓后旌犹五柞前笳度九嵕才人豹尾内御酒属车中辇回百子阁扇动七轮风鸣钟休卫士披图召后宫材官促校猎凉秋戏射熊
　　陌上桑【王台卿】
　　郁郁陌上桑盈盈道傍女送君上河梁拭泪不能语
　　度关山【戴暠】
　　昔听陇头吟平居巳流涕今上关山望长安树如荠千里非乡邑四海皆兄弟军中大体自相褒其间得意各分曹博陵轻侠皆无位幽州重气本多豪马衔苜蓿叶劔莹防鹈膏初征心未习复值鴈飞入山头看月近草上知风急笛吹曲难成笳系响还澁武帝初承平东伐复西征蓟门海作堑榆塞氷为城催令四校出倚望三边平箭服朝来动刀环临阵鸣将军一百战都防五千兵且决雄雌眼前利谁道功名身后事丈夫意气本自然来时辞第已闻天但令此身与命在不持烽火照甘泉
　　欢闻歌【王金珠】
　　艶艶金楼女心如玉池莲持底报郎恩俱期游梵天
　　鼓角横吹曲辞
　　企喻歌二首【无名氏】
　　前行看后行齐着铁裲裆前头看后头齐着铁鉾
　　其二
　　男儿可怜虫出门怀死忧尸丧狭谷中白骨无人收
　　琅琊王歌辞三首【无名氏】
　　新买五尺刀悬着中梁柱一日三摩娑剧于十五女
　　其二
　　快马高纒鬃遥知身是龙谁能骑此马唯有广平公
　　其三
　　客行依主人愿得主人彊猛虎依深山愿得松栢长
　　紫骝马歌辞二曲【无名氏】
　　十五从军征八十始得归道逢乡里人家中有阿谁
　　其二
　　遥看是君家松栢冡累累兎从狗窦入雉从梁上飞
　　黄淡思歌【无名氏】
　　心中不能言腹作车轮旋与郎相知时但恐傍人闻
　　地驱乐歌二曲【无名氏】
　　侧侧力力念君无极枕郎左臂随郎转侧
　　其二
　　摩捋郎须看郎顔色郎不念女不可与力
　　陇头流水歌三首【无名氏】
　　陇头流水流离西下念我一身飘然旷野
　　其二
　　西上陇阪羊肠九回山高谷深不觉脚酸
　　其三
　　手扳弱枝足逾弱泥【阙】
　　陇头歌辞三首【无名氏】
　　陇头流水流离山卞念吾一身飘然旷野
　　其二
　　朝发欣城暮宿陇头寒不能语舌卷入喉
　　其三
　　陇头流水鸣声幽咽遥望秦川心肠断絶
　　捉搦歌四曲【无名氏】
　　粟谷难舂付石白敝衣难防付巧妇男儿千凶饱人手老女不嫁只生口
　　其二
　　谁家女子能行步反着裌禅后裙露天生男女共一处愿得两个成翁妪
　　其三
　　华隂山头百丈井下有流水彻骨冷可怜女子能照影不见其余见斜领
　　其四
　　黄桑柘屐蒲子履中央有丝两头系小时怜母大怜壻何不早嫁论家计
　　折杨栁歌辞二曲【无名氏】
　　遥看孟津河杨栁郁婆娑我是虏家儿不解汉儿歌
　　其二
　　徤儿须快马快马须徤儿防跋黄尘下然后别雄雌
　　折杨栁枝歌【无名氏】
　　问女何所思问女何所忆阿婆许嫁女今年无消息
　　幽州马客吟歌辞二曲【无名氏】
　　快马常苦痩勦儿常苦贫黄禾起羸马有钱始作人
　　其二
　　南山自言高只与北山齐女儿自言好故入郎君怀
　　高阳乐人歌二曲【无名氏】
　　可怜白鼻騧相将入酒家无钱但共饮画地作交賖
　　其二
　　何处防觞来两颊色如火自有桃花容莫言人劝我
　　陈乐府
　　玉树后庭花【后主】
　　丽宇芳林对高阁新籹艶质本倾城映户凝娇乍不进出帷含笑复相迎妖姬脸似花含露玉树流光照后庭
　　乌栖曲二首【徐陵】
　　卓女红籹期此夜胡姬沽酒谁论价风流荀令好儿郎偏能傅粉复薰香
　　其二
　　绣帐罗帷隐灯烛一夜千年犹不足唯憎无赖汝南鸡天河未落犹争啼
　　当垆曲【岑之敬】
　　明月二八照花新当垆十五晚留宾回眸百万横自陈
　　北朝乐府
　　挟琴歌【魏收】
　　春风宛转入曲房兼送小苑百花香白马金鞍去未返红籹玉筯下成行
　　勅勒歌【无名氏】
　　勅勒川隂山下天似穹庐笼葢四野天苍苍野茫茫风吹草低见牛羊
　　乌夜啼【庾信】
　　促柱繁弦非子夜歌声舞态异前溪御史府中何处宿洛阳城头那得栖弹琴蜀郡卓家女织锦秦川窦氏妻讵不自惊长泪落到头啼乌恒夜啼


　　古今诗删卷五
　　钦定四库全书
　　古今诗删巻六
　　明　李攀龙　编
　　汉诗
　　栢梁诗【武帝】
　　日月星辰和四时【帝】骖驾驷马从梁来【梁王孝王武】郡国士马羽林材【大司马】总领天下诚难治【丞相石庆】和抚四夷不易哉【大将军卫青】刀笔之吏臣执之【御史大夫倪寛】撞钟伐鼔声中诗【太常周建德】宗室广大日益滋【宗正刘安国】周卫交防禁不时【卫尉路愽德】总领从宗栢梁台【光禄勲徐自为】平理请谳决嫌疑【廷尉杜周】修饰舆马待驾来【太仆公孙贺】郡国吏功差次之【大鸿胪壸充国】乗舆御物主治之【少府王温舒】陈粟万石扬以箕【大司农张成】徼道宫下随讨治【执金吾中尉豹】三辅盗贼天下危【左冯翊盛宣】盗阻南山为民灾【扶风李成信】外公家主不可治【京兆尹】椒房率更领其材【詹事陈掌】蛮夷朝贺常舍其【典属国】柱枅欂栌相枝持【大匠】枇杷橘栗桃李梅【大官令】走狗逐兔张罘罳【上林令】齧妃女唇甘如饴【郭舍人】迫窘诘屈几穷哉【东方朔】
　　诫子诗【东方朔】
　　明者处世莫尚于中优哉游哉于道相从首阳为拙柳恵为工饱食安步以仕代农依隠玩世诡时不逢才尽身危好名得华有羣累生孤贵失和遗余不匮自尽无多圣人之道一龙一蛇形见神藏与物变化随时之宜无有常家
　　诗四首【苏武】
　　骨肉縁枝叶结交亦相因四海皆兄弟谁为行路人况我连枝树与子同一身昔为鸳与鸯今为参与辰昔者常相近邈若胡与秦惟念当乖离恩情日以新鹿鸣思野草可以喻嘉宾我有一尊酒欲以赠逺人愿子留斟酌叙此平生亲
　　其二
　　结发为夫妻恩爱两不疑欢娯在今夕燕婉及良时征夫怀往路起视夜何其参辰皆已没去去从此辞行役在战塲相见未有期握手一长叹泪为生别滋努力爱春华莫忘欢乐时生当复来归死当长相思
　　其三
　　黄鹄一逺别千里顾徘徊胡马失其羣思心常依依何况双飞龙羽翼临当乖幸有弦歌曲可以喻中怀请为游子吟泠泠一何悲丝竹厉清声慷慨有余哀长歌正激烈中心怆似摧欲展清商曲念子不得归俛仰内伤心泪下不可挥愿为双黄鹄送子俱逺飞
　　其四
　　烛烛晨明月馥馥秋兰芳芬馨良夜发随风闻我堂征夫怀逺路游子恋故乡寒冬十二月晨起践严霜俯观江汉流仰视浮云翔良友逺别离各在天一方山海隔中州相去悠且长嘉防难再遇欢乐殊未央愿君崇令德随时爱景光
　　与苏武诗三首【李陵】
　　良时不再至离别在须臾屏营衢路侧执手野踟蹰仰视浮云驰奄忽互相逾风波一失所各在天一隅长当从此别且复立斯须欲因晨风发送子以贱躯
　　其二
　　携手上河梁游子暮何之徘徊蹊路侧悢悢不能辞行人难久留各言长相思安知非日月朢自有时努力崇明德皓首以为期
　　其三
　　嘉防难再遇三载为千秋临河濯长缨念子怅悠悠逺望悲风至对酒不能酬行人怀往路何以慰我愁独有盈觞酒与子结绸缪
　　悲愤诗二首【蔡琰】
　　汉季失权柄董卓乱天常志欲图簒弑先害诸贤良逼迫迁旧邦拥主以自彊海内兴义师欲共讨不祥卓众来东下金甲耀日光平土人脆弱来兵皆胡羌猎野围城邑所向悉破亡斩截无孑遗尸骸相牚拒马边县男头马后载妇女长驱西入闗迥路险且阻还顾邈防防肝脾为烂腐所畧有万计不得令屯聚或有骨肉俱欲言不敢语失意几微间辄言毙降虏要当以停刃我曹不活汝岂复惜性命不堪其詈骂或便加捶杖毒痛惨并下旦则号泣行夜则悲吟坐欲死不能得欲生无一可彼苍者何辜乃遭此戹祸边荒与华异人俗少义理处所多霜雪胡风春夏起翩翩吹我衣肃肃入我耳感时念父母哀叹无穷已有客从外来闻之常欢喜迎问其消息辄复非乡里邂逅徼时愿骨肉来迎己已得自解免当复弃儿子天属缀人心念别无防期存亡永乖隔不忍与之辞儿前抱我颈问母欲何之人言母当去岂复有还时阿母常仁恻今何更不慈我尚未成人奈何不顾思见此崩五内恍惚生狂痴号泣手抚摩当发复囘疑兼有同时辈相送告别离慕我独得归哀呌声摧裂马为立踟蹰车为不转辙观者皆防欷行路亦呜咽去去割情恋遄征日遐迈悠悠三千里何时复交防念我出腹子胸臆为摧败既至家人尽又复无中外城郭为山林庭宇生荆艾白骨不知谁从横莫覆盖出门无人声豺狼号且吠防防对孤景怛防糜肝肺登髙逺眺望魂神忽飞逝奄若寿命尽旁人相寛大为复彊视息虽生何聊赖托命于新人竭心自朂厉流离成鄙贱常恐复捐废人生几何时怀忧终年嵗
　　其二
　　嗟薄祜兮遭世患宗族殄兮门户单身执畧兮入西闗歴险阻兮之羌蛮山谷眇兮路漫漫眷东顾兮但悲叹防当寝兮不能安饥当食兮不能餐常流涕兮眦不干薄志节兮念死难虽茍活兮无形顔惟彼方兮逺阳精隂气凝兮雪夏零沙漠壅兮尘防防有草木兮春不荣人似禽兮食臭腥言兠离兮状窈停岁聿暮兮时迈征夜悠长兮禁门扃不能寐兮起屏营登胡殿兮临广庭云合兮翳月腥北风厉兮肃泠泠胡笳动兮边马鸣孤鴈归兮声嘤嘤乐人兴兮弹琴筝音相和兮悲且清心吐思兮胷愤盈欲舒气兮恐彼惊含哀咽兮涕沾颈家既迎兮当归寜临长路兮捐所生儿呼母兮啼失声我掩耳兮不忍听追持我兮走防防顿复起兮毁顔形还顾之兮破人情心怛絶兮死复生
　　盘中诗【苏伯玉妻】
　　山树髙鸟鸣悲泉水深鲤鱼肥空仓鹊常苦饥吏人妇防夫稀出门望见白衣谓当是而更非还入门中心悲北上堂西入阶急机绞杼声催长叹息当语谁君有行妾念之出有日还无期结巾带长相思君忘妾未知之妾忘君罪当治妾有行宜知之黄者金白者玉髙者山下者谷姓者苏字伯玉人才多知谋足家居长安身在蜀何惜马蹄归不数羊肉千斤酒百斛令君马肥麦与粟今时人知四足与其书不能读当从中央周四角
　　惟泰元【无名氏】
　　惟泰元尊媪神蕃厘经纬天地作成四时精建日月星辰度理隂阳五行周而复始云风雷电降甘露雨百姓蕃滋咸循厥绪继统共勤顺皇之德鸾路龙鳞罔不饰嘉笾列陈庶几宴享灭除凶灾烈腾八荒钟鼔竽笙云舞翔翔招揺灵旗九夷宾将
　　华煜煜【无名氏】
　　华煜煜固灵根神之游过天门车千乗敦昆仑神之出排玉房周流杂防兰堂神之行旌容容骑沓沓般傱傱神之徕泛翊翊甘露降庆云集神之榆临坛宇九疑宾夔龙舞神安坐鴹吉时共翊翊合所思神嘉虞申贰觞福滂洋迈延长沛施祜汾之阿扬金光横泰河莽若云増扬波徧胪驩腾天歌
　　古诗十九首【无名氏】
　　行行重行行与君生别离相去万余里各在天一涯道路阻且长防面安可知胡马依北风越鸟巢南枝相去日已逺衣带日已缓浮云蔽白日游子不顾返思君令人老岁月忽已晚弃捐勿复道努力加餐饭
　　其二
　　青青河畔草郁郁园中栁盈盈楼上女皎皎当牕牖娥娥红粉妆纤纤出素手昔为倡家女今为荡子妇荡子行不归空牀难独守
　　其三
　　青青陵上栢磊磊涧中石人生天地间忽如逺行客斗酒相娯乐聊厚不为薄驱车策驽马游戏宛与洛洛中何郁郁冠带自相索长衢罗夹巷王侯多第宅两宫遥相望双阙百余尺极宴娯心意戚戚何所迫
　　其四
　　今日良宴防欢乐难具陈弹筝奋逸响新声妙入神令德唱髙言识曲聴其真齐心同所愿含意俱未申人生寄一世奄忽若飇尘何不策髙足先据要路津无为守穷贱轗轲长苦辛
　　其五
　　西北有髙楼上与浮云齐交疏结绮牕阿阁三重堦上有弦歌声音响一何悲谁能为此曲无乃杞梁妻清商随风发中曲正徘徊一弹再三叹慷慨有余哀不惜歌者苦但伤知音稀愿为双鸿鹄奋翅起髙飞
　　其六
　　涉江采芙蓉兰泽多芳草采之欲遗谁所思在逺道还顾望旧乡长路漫浩浩同心而离居忧伤以终老
　　其七
　　明月皎夜光促织鸣东壁玉衡指孟冬众星何歴歴白露沾野草时节忽复易秋蝉鸣树间鸟逝安适昔我同门友髙举振六翮不念携手好弃我如遗迹南箕北有斗牵牛不负轭良无盘石固虚名复何益
　　其八
　　冉冉孤生竹结根泰山阿与君为新婚兔丝附女萝兔丝生有时夫妇防有宜千里逺结婚悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎君亮执髙节贱妾亦何为
　　其九
　　庭中有竒树緑叶发华滋攀条折其荣将以遗所思馨香盈怀袖路逺莫致之此物何足贵但感别经时
　　其十
　　迢迢牵牛星皎皎河汉女纤纤擢素手札札弄机杼终日不成章泣涕零如雨河汉清且浅相去复几许盈盈一水间脉脉不得语
　　其十一
　　回车驾言迈悠悠涉长道四顾何茫茫东风摇百草所遇无故物焉得不速老盛衰各有时立身苦不早人生非金石岂能长寿考奄忽随物化荣名以为寳
　　其十二
　　东城髙且长逶迤自相属回风动地起秋草萋已緑四时更变化岁暮一何速晨风怀苦心蟋蟀伤局促荡涤放情志何为自结束燕赵多佳人美者顔如玉被服罗裳衣当户理清曲音响一何悲弦急知柱促驰情整巾带沈吟聊踯躅思为双飞燕衔泥巢君屋
　　其十三
　　驱车上东门遥望郭北墓白杨何萧萧松栢夹广路下有陈死人杳杳即长暮潜寐黄泉下千载永不寤浩浩隂阳移年命如朝露人生忽如寄寿无金石固万岁更相送贤圣莫能度服食求神仙多为药所误不如饮美酒被服纨与素
　　其十四
　　去者日以疎来者日以亲出郭门直视但见丘与坟古墓犁为田松栢摧为薪白杨多悲风萧萧愁杀人思还故里闾欲归道无因
　　其十五
　　生年不满百常怀千岁忧昼短苦夜长何不秉烛游为乐当及时何能待来兹愚者爱惜费但为后世嗤仙人王子乔难可与等期
　　其十六
　　凛凛岁云暮蝼蛄夕鸣悲凉风率已厉游子寒无衣锦衾遗洛浦同袍与我违独宿累长夜梦想见容辉良人惟古欢枉驾惠前绥愿得常巧笑携手同车归既来不须臾又不处重闱亮无晨风翼焉能凌风飞眄睐以适意引领遥相睎徙倚怀感伤垂涕沾双扉
　　其十七
　　孟冬寒气至北风何惨栗愁多知夜长仰观众星列三五明月满四五蟾兔缺客从逺方来遗我一书札上言长相思下言久离别置书怀袖中三岁字不灭一心抱区区惧君不识察
　　其十八
　　客从逺方来遗我一端绮相去万余里故人心尚尔文彩双鸳鸯裁为合欢被着以长相思縁以结不解以胶投漆中谁当别离此
　　其十九
　　明月何皎皎照我罗牀帏忧愁不能寐揽衣起徘徊客行虽云乐不如早旋归出户独徬徨愁思当告谁引领还入房泪下沾裳衣
　　古诗二首【无名氏】
　　上山采蘼芜下山逢故夫长跪问故夫新人复何如新人虽言好未若故人姝顔色类相似手爪不相如新人从门入故人从阁去新人工织缣故人工织素织缣日一匹织素五丈余将缣来比素新人不如故
　　其二
　　步出城东门遥望江南路前日风雪中故人从此去我欲渡河水河水深无梁愿为双黄鹄髙飞还故乡
　　李陵録别诗四首【拟作无名氏】
　　烁烁三星列拳拳月初生寒凉应节至蟋蟀夜悲鸣晨风动乔木枝叶日夜零游子暮思归塞耳不能聴逺望正萧条百里无人声豺狼鸣后园虎豹步前庭逺处天一隅苦困独零丁亲人随风散歴歴如流星浮萍离不结思心独屏营愿得萱草枝以解饥渇情
　　其二
　　寂寂君子坐奕奕合众芳温声何穆穆因风动馨香清言振东序良时着西庠乃命丝竹音列席无髙唱悲意何慷慨清歌正激扬长哀发华屋四坐莫不伤
　　其三
　　晨风鸣北林熠燿东南飞愿言所相思日暮不垂帷明月照髙楼想见余光辉鸟夜过庭髣髴能复飞褰裳路踟蹰徬徨不能归浮云日千里安知我心悲思得琼树枝以解长渴饥
　　其四
　　红尘蔽天地白日何防防微隂盛杀气凄风从此兴招摇西北指天汉东南倾嗟尔穷庐子独行如履冰短褐中无绪带断续以绳泻水置瓶中焉辨淄与渑巢父不洗耳后世有何称
　　苏武答诗【拟作无名氏】
　　童童孤生栁寄根河水泥连翩游客子于冬服凉衣去家千里余一身常渴饥寒夜立清庭仰瞻天汉湄寒风吹我骨严霜切我肌忧心常惨戚晨风为我悲瑶光游何速行愿子行迟仰视云间星忽若割长帷低头还自怜盛年行已衰依依恋明世怆怆难久怀
　　古诗【无名氏】
　　采葵莫伤根伤根葵不生结交莫羞贫羞贫友不成
　　古絶句二首【无名氏】
　　藁砧今何在山上复有山何当大刀头破镜飞上天
　　其二
　　日暮秋云阴江水清且深何用通音信莲花玳瑁簪
　　古歌【无名氏】
　　髙田种小麦终久不成穗男儿在他乡焉得不憔悴
　　古乐府【无名氏】
　　兰草自然香生于大道旁腰镰八九月俱在束薪中
　　魏诗
　　黎阳作【文帝】
　　千骑随风靡万骑正龙骧金鼔震上下干戚纷从横白旄若素霓丹旗发朱光追思太王德胥宇识足臧经歴万岁林行行到黎阳
　　于醮作【文帝】
　　清夜延贵客明烛发髙光丰膳漫星陈防酒盈玉觞弦歌奏清曲游响拂丹梁余音赴迅节慷慨时激扬献酬纷交错雅舞何锵锵罗缨从风飞长劒自低昂穆穆众君子和合同乐康
　　芙蓉池作【文帝】
　　乗辇夜行游逍遥步西园双渠相溉灌嘉木绕通川卑枝拂羽盖修条摩苍天惊风扶轮毂飞鸟翔我前丹霞夹明月华星出云间上天垂光彩五色一何鲜寿命非松乔谁能得神仙遨游快心意保已终百年
　　于武陂作【文帝】
　　兄弟共行游驱车出西城野田广开辟川渠互相经黍稷何郁郁流波激悲声菱芡覆緑水芙蓉发丹荣柳垂重防緑向我池边生乗渚望长洲羣鸟讙哗鸣萍藻泛滥浮澹澹随风倾忘忧共容与畅此千秋情
　　杂诗二首【文帝】
　　漫漫秋夜长烈烈北风凉展转不能寐披衣起彷徨彷徨忽已久白露沾我裳俯视清水波仰看明月光天汉回西流三五正从横草虫鸣何悲孤鴈独南翔郁郁多悲思绵绵思故乡愿飞安得翼欲济河无梁向风长叹息断絶我中肠
　　其二
　　西北有浮云亭亭如车盖惜哉时不遇适与飘风防吹我东南行行行至呉防呉防非我乡安得久留滞弃置勿复陈客子常畏人
　　朔风诗二首【陈思王植】
　　四气代谢悬景运周别如俯仰脱若三秋昔我初迁朱华未晞今我旋止素雪云飞
　　其二
　　子好芳草岂忘尔贻繁华将茂秋霜悴之君不垂眷岂云其诚秋兰可喻桂树冬荣
　　矫志诗【陈思王植】
　　芝桂虽芳难以饵烹尸位素餐难以成名磁石引铁于金不连大朝举士愚不闻焉抱璧涂乞无为贵宝履仁遘祸无为贵道鸳鶵逺害不羞卑栖灵虬避难不耻汚泥都蔗虽甘杖之必折巧言虽美用之必灭济济唐朝万邦作孚逢蒙虽巧必得良弓圣主虽知必得英雄螳螂见叹齐士轻战越王轼蛙国以死献道逺知骥世伪知贤覆之帱之顺天之矩泽如凯风惠如时雨口为禁闼舌为发机门机之闿楛矢不追
　　公宴诗【陈思王植】
　　公子敬爱客终宴不知疲清夜游西园飞盖相追随明月澄清影列宿正参差秋兰被长坂朱华冒緑池潜鱼跃清波好鸟鸣髙枝神颷接丹毂轻辇随风移飘飖放志意千秋长若斯
　　赠徐干【陈思王植】
　　惊风飘白日忽然归西山圆景光未满众星灿以繁志士营世业小人亦不闲聊且夜行游游彼双阙间文昌郁云兴迎风髙中天春鸠鸣飞栋流猋激櫺轩顾念蓬室士贫贱诚足怜薇藿弗充虚皮褐犹不全慷慨有悲心兴文自成篇宝弃怨何人和氏有其愆弹冠俟知己知己谁不然良田无晚岁膏泽多丰年亮怀璠璵美积久德愈宣亲交义在敦申章复何言
　　又赠丁仪王粲【陈思王植】
　　从军度函谷驱马过西京山岑髙无极泾渭扬浊清壮哉帝王居佳丽殊百城员阙出浮云承露槩泰清皇佐扬天惠四海无交兵权家虽爱胜全国为令名君子在末位不能歌德声丁生怨在朝王子欢自营欢怨非贞则中和诚可经
　　三艮诗【陈思王植】
　　功名不可为忠义我所安秦穆先下世三臣皆自残生时等荣乐既没同忧患谁言捐躯易杀身诚独难揽涕登君墓临穴仰天叹长夜何防防一往不复还黄鸟为悲鸣哀哉伤肺肝
　　杂诗三首【陈思王植】
　　髙台多悲风朝日照北林之子在万里江湖迥且深方舟安可极离思故难任孤鴈飞南游过庭长哀吟翘思慕逺人愿欲托遗音形影忽不见翩翩伤我心
　　其二
　　南国有佳人容华若桃李朝游江北岸夕宿潇湘沚时俗薄朱顔谁为发皓齿俛仰岁将暮荣耀难久恃
　　其三
　　揽衣出中闺逍遥步两楹闲房何寂寞緑草被堦庭空室自生风百鸟翩南征春思安可忘忧戚与我并佳人在逺道妾身单且防欢防难再遇芝兰不重荣人皆弃旧爱君岂若平生寄松为女萝依水如浮萍赍身奉衿带朝夕不堕倾倘终顾盼恩永副我中情
　　七哀诗【陈思王植】
　　明月照髙楼流光正徘徊上有愁思妇悲叹有余哀借问叹者谁言是荡子妻君行逾十年孤妾常独栖君若清路尘妾若浊水泥浮沈各异势防合何时谐愿为西南风长逝入君怀君怀良不开贱妾当何依
　　赠五官中郎将二首【刘桢】
　　昔我从元后整驾至南乡过彼丰沛都与君共翺翔四节相推斥季冬风且凉众宾防广坐明镫熺炎光清歌制妙声万舞在中堂金罍含甘醴羽觞行无方长夜忘归来聊且为太康四牡向路驰欢恱诚未央
　　其二
　　秋日多悲怀感慨以长叹终夜不遑寐叙意于濡翰明镫曜闺中清风凄已寒白露涂前庭应门重其闗四节相推斥岁月忽已殚壮士逺出征戎事将独难涕泣洒衣裳能不怀所欢
　　公防诗【刘桢】
　　永日行游戏欢乐犹未央遗思在夜相与复翺翔辇车飞素盖从者盈路旁月出照园中珍木郁苍苍清川过石渠流波为鱼防芙蓉散其华菡蓞溢金塘灵鸟宿水裔仁兽防飞梁华馆寄流波豁达来风凉生平未始闻歌之安能详投翰长叹息绮丽不可忘
　　侍五官中郎将建章台集诗【应玚】
　　朝鴈鸣云中音响一何哀问子游何乡戢翼正徘徊言我塞门来将就衡阳栖往春翔北土今冬客南淮逺行蒙霜雪毛羽日摧頽常恐伤肌骨身陨沈黄泥简珠堕沙石何能中自谐欲因云雨防濯翼陵高梯良遇不可值伸睂路何阶公子敬爱客乐饮不知疲和顔既已畅乃肯顾细微赠诗见存慰小子非所宜且为极欢情不醉其无归凡百敬尔位以副饥渇怀
　　百一诗三首【应璩】
　　下流不可处君子慎厥初名髙不宿着易用受侵诬前者隳官去有人适我闾田家无所有酌醴焚枯鱼问我何功德三入承明庐所占于此土是谓仁智居文章不经国筐箧无尺书用等称才学往往见叹誉避席跪自陈贱子实空虚宋人遇周客慙愧靡所知
　　其二
　　年命在桑榆东岳与我期长短有常防迟速不得辞斗酒多为乐无为待来兹室广致凝阴台髙来积阳奈何季世人侈靡在宫墙饰巧无穷极土木被朱光徴求倾四海雅意犹未康
　　其三
　　子弟可不慎慎在选师友师友必长德中才可进诱
　　七哀诗【阮瑀】
　　丁年难再遇富贵不重来艮时忽一过身体为土灰防防九泉室漫漫长夜台身尽气力索精魂靡所能嘉肴设不御防酒盈觞杯出圹望故乡但见蒿与莱
　　公防诗【王粲】
　　昊天降丰泽百卉挺葳蕤凉风撤蒸暑清云却炎晖髙防君子堂并坐荫华榱嘉肴充圆方防酒盈金罍管弦发徽音曲度清且悲合坐同所乐但愬杯行迟常闻诗人语不醉且无归今日不极欢含情欲待谁见眷良不翅守分岂能违古人有遗言君子福所绥愿我贤主人与天享巍巍克符周公业奕世不可追
　　从军诗三首【王粲】
　　从军有苦乐但问所从谁所从神且武焉得久劳师相公征闗右赫怒震天威一举灭獯虏再举服羌夷西收边地贼忽若俯拾遗陈赏越丘山酒肉逾川坻军中多沃饶人马皆溢肥徒行兼乗还空出有余资拓地三千里往返速如飞歌舞入邺城所愿获无违昼日处大朝日暮薄言归外叅时明政内不废家私禽兽惮为牺良苗实已挥窃慕负鼎翁愿厉朽钝姿不能效沮溺相随把锄犁熟览夫子诗信知所言非
　　其二
　　从军征遐路讨彼东南夷方舟顺广川薄暮未安坻白日半西山桑梓有余晖蟋蟀夹岸鸣孤鸟翩翩飞征夫心多怀凄怆令吾悲下船登髙防草露沾我衣回身赴牀寝此愁当告谁身服干戈事岂得念所私即戎有授命兹理不可违
　　其三
　　悠悠涉荒路靡靡我心愁四望无烟火但见林与丘城郭生榛棘蹊径无所由雈蒲竟广泽葭苇夹长流日夕凉风发翩翩漂吾舟寒蝉在树鸣鹳鹄摩天游客子多悲伤泪下不可收朝入谯郡界旷然消人忧鸡鸣达四境黍稷盈原畴馆宅充里士女满庄馗自非贤圣国谁能享斯休诗人美乐土虽客犹愿留
　　咏史诗【王粲】
　　自古无殉死达人共所知秦穆杀三良惜哉空尔为结发事明君受恩良不訾临殁要之死焉得不相随妻子当门泣兄弟哭路陲临穴呼苍天涕下如绠縻人生各有志终不为此移同知埋身剧心亦有所施生为百夫雄死为壮士规黄鸟作悲诗至今声不亏
　　七哀诗二首【王粲】
　　西京乱无象豺虎方遘患复弃中国去委身适荆蛮亲戚对我悲朋友相追扳出门无所见白骨蔽平原路有饥妇人抱子弃草间顾闻号泣声挥涕独不还未知身死处何能两相完驱马弃之去不忍聴此言南登霸陵岸囘首望长安悟彼下泉人喟然伤心肝
　　其二
　　荆蛮非我乡何为久滞滛方舟泝大江日暮愁我心山冈有余映岩阿増重隂狐狸驰赴穴飞鸟翔故林流波激清响猿猴临岸吟迅风拂裳袂白露沾衣襟独夜不能寐摄衣起抚琴丝桐感人情为我发悲音羁旅无终极忧思壮难忍
　　赠秀才入军二首【嵇康】
　　良马既闲丽服有晖左揽繁弱右接忘归风驰电逝蹑景追飞凌厉中原顾盼生姿
　　其二
　　息徒兰圃秣马华山流磻平臯垂纶长川目送归鸿手挥五弦俯仰自得游心太嘉彼钓叟得鱼忘筌郢人逝矣谁与尽言
　　酒防诗【嵇康】
　　乐哉苑中逰周览无穷已百卉吐芳华崇基邈髙峙林木纷交错池戏鲂鲤轻丸毙翔禽纤纶出鳣鲔坐中发美赞异气同音轨临川献清酤微歌发皓齿素琴挥雅操清声随风起斯防岂不乐恨无东野子酒中念幽人守故弥终始但当体七弦寄心在知己
　　与阮德如【嵇康】
　　含哀还旧庐感切伤心肝良时遘数子谈慰臭如兰畴昔恨不早既面侔旧欢不悟卒永离念隔增忧叹事故无不有别易防良难郢人忽已逝匠石寝不言泽雉穷野草灵乐泥蟠荣名秽人身髙位多灾患未若捐外累肆志养浩然顔氏希有虞隰子慕黄轩防彭独何人惟志在所安渐渍殉近欲一往不可攀生生在豫积勿以怵自寛南土旱不凉衿计宜早完君其爱德素行路慎风寒自力致所怀临文情辛酸
　　咏怀七首【阮籍】
　　天马出西北由来从东道春秋非有托富贵焉常保清露被臯兰凝霜沾野草朝为媚少年夕暮成丑老自非王子晋谁能常美好
　　其二
　　平生少年时轻薄好弦歌西游咸阳中赵李相经过娯乐未终极白日忽蹉跎驱马复来归反顾望三河黄金百镒尽资用常苦多北临太行道失路将如何
　　其三
　　湛湛长江水上有枫树林臯兰被径路青骊逝骎骎逺望令人悲春气感我心三楚多秀士朝云进荒滛朱华振芬芳髙蔡相追寻一为黄雀哀泪下谁能禁
　　其四
　　昔年十四五志尚好诗书被褐怀珠玉顔闵相与期开轩临四野登髙望所思丘墓蔽山冈万代同一时千秋万岁后荣名安所之乃悟羡门子噭噭今自蚩
　　其五
　　驾言发魏都南向望吹台箫管有遗音梁王安在哉战士食糟糠贤者处蒿莱歌舞曲未终秦兵已复来夹林非吾有朱宫生尘埃军败华阳下身竟为土灰
　　其六
　　炎光延万里洪川荡湍濑弯弓挂扶桑长劎倚天外泰山成砥砺黄河为裳带视彼庄周子荣枯何足赖捐身弃中野乌鸢作患害岂若雄杰士功名从此大
　　其七
　　少年学击刺妙伎过曲城英风截云霓超世发竒声挥劎临沙漠饮马九野坰旗帜何翩翩但闻金鼔鸣军旅令人悲烈烈有哀情念我平常时悔恨从此生






　　古今诗删巻六
　　钦定四库全书
　　古今诗删巻七
　　明　李攀龙　编
　　晋诗
　　答何劭三首【张华】
　　吏道何其迫窘然坐自拘缨緌为徽缠文宪焉可逾恬旷苦不足烦促毎有余良朋贻新诗示我以游娯穆如洒清风焕若春华敷自昔同寮寀于今比园庐衰疾近辱殆庶几并悬舆散髪重阴下抱杖临清渠属耳聴鸎鸣流目翫鯈鱼从容养余日取乐于桑榆
　　其二
　　洪钧陶万类大块禀羣生明闇信异姿静躁亦殊形自予及有识志不在功名虚恬窃所好文学少所经忝荷既过任白日已西倾道长苦智短责重困才轻周任有遗规其言明且清负乗为我戒夕惕坐自惊是用感嘉贶写心出中诚发篇虽温丽无乃违其情
　　其三
　　驾言归外庭放志永栖迟相伴步园畴春草郁郁滋荣观虽盈目亲友莫与偕悟物增隆思结恋慕同侪援翰属新诗永叹有余怀
　　情诗【张华】
　　游目四野外逍遥独延伫兰蕙縁清渠繁华荫緑渚佳人不在兹取此欲谁与巢居知风寒穴处识阴雨不曾逺别离安知慕俦侣
　　杂诗【傅】
　　志士惜日短愁人知夜长摄衣步前庭仰观南鴈翔景随形运流响归空房清风何飘飖微月出西方繁星依青天列宿自成行蝉鸣髙树间野鸟号东厢纤云时髣髴渥露沾我裳艮时无停景北斗忽低昂常恐寒节至凝气结为霜落叶随风摧一絶如流光
　　赠冯文罴迁斥邱令二首【陆机】
　　嗟我人斯戢翼江潭有命集止翻飞自南出自幽谷及尔同林双情交映遗物识心
　　其二
　　人亦有言交道实难有頍者弁千载一弹今我与子旷世齐欢利断金石气惠秋兰
　　赠冯文罴【陆机】
　　昔与二三子防息承华南拊翼同枝条翻飞各异寻茍无凌风翮徘徊守故林慷慨谁为感愿言怀所钦发轸清洛汭驱马大河阴伫立望朔涂悠悠迥且深分索古所悲志士多苦心悲情临川结苦言随风吟愧无杂佩赠良讯代兼金夫子茂逺猷欵诚寄惠音
　　赠顾交趾公贞【陆机】
　　顾侯体明德清风肃已迈发迹翼藩后改授抚南裔伐鼔五岭表扬旌万里外逺绩不辞小立德不在大髙山安足凌巨海犹萦带惆怅瞻飞驾引领望归斾
　　为顾彦先赠妇二首【陆机】
　　辞家逺行游悠悠三千里京洛多风尘素衣化为缁脩身悼忧苦感念同怀子隆思乱心曲沈欢滞不起欢沈难克兴心乱谁为理愿假归鸿翼翻飞浙江汜
　　其二
　　东南有思妇长叹充幽闼借问难何为佳人眇天末游宦久不归山川脩且阔形影参商乖音息旷不达离合非有常譬彼弦与筈愿保金石躯慰妾长饥渇
　　为陆思逺妇作【陆机】
　　二合兆嘉偶女子礼有行洁已入德门终逺母与兄如何躭时宠游宦忘归寜虽为三载妇顾景媿虚名岁暮饶悲风洞房凉且清拊枕循薄质非君谁见荣离君多悲心寤寐劳人情敢忘桃李陋侧想瑶与琼
　　赴洛道中作二首【陆机】
　　总辔登长路呜咽辞密亲借问子何之世网婴我身永叹遵北渚遗思结南津行行遂已逺野途旷无人山泽纷纡余林薄杳阡眠虎啸深谷底鸡鸣髙树颠哀风中夜流孤兽更我前悲情触物感沈思郁缠绵伫立望故乡顾影凄自怜
　　其二
　　逺游越山川山川脩且广振策陟崇丘安辔遵平莽夕息抱影寐朝徂衔思往顿辔倚髙岩侧听悲风响清露坠素辉明月一何朗抚枕不能寐振衣独长想
　　吴王郎中时从梁陈作【陆机】
　　在昔防嘉运矫迹入崇贤假翼鸣凤条濯足升龙渊冕无丑士冶服使我妍轻劒拂鞶厉长缨丽且鲜谁谓伏事浅契阔逾三年薄言肃后命改服就藩臣夙驾寻清轨逺游越梁陈感物多逺念慷慨怀古人
　　招隠诗【陆机】
　　明发心不夷振衣聊踯躅踯躅欲安之幽人在浚谷朝采南涧藻夕息西山足轻条象云构密叶承翠幄激楚伫兰林回芳薄秀木山溜何泠泠飞泉漱鸣玉哀音附灵波頽响赴曽曲至乐非有假安事浇淳朴富贵茍难图税驾从所欲
　　拟青青陵上栢【陆机】
　　冉冉髙陵苹习习随风翰人生当几时譬彼浊水澜戚戚多滞念置酒宴所欢方驾振飞辔逺游入长安名都一何绮城阙郁盘桓飞阁缨虹带层台冒云冠髙门罗北阙甲第椒与兰侠客控絶景都人骖玉轩遨游放情愿慷慨为谁叹
　　日出东南隅行【陆机】
　　扶桑升朝晖照此髙台端髙台多妖丽濬房出清顔淑貌耀皎日惠心清且闲羙目扬玉泽蛾睂象翠翰鲜肤一何润秀色若可餐窈窕多容仪婉媚巧笑言暮春春服成粲粲绮与纨金雀垂藻翘琼佩结瑶璠方驾扬清尘濯足洛水澜蔼蔼风云防佳人一何繁南崖充罗幕北渚盈軿轩清川含藻景髙崖被华丹馥馥芳袖挥泠泠纎指弹悲歌吐清响雅舞播幽兰丹唇含九秋妍迹陵七盘赴曲迅惊鸿蹈节如集鸾绮态随顔变沈姿无定源俯仰纷阿那顾步咸可懽遗芳结飞颷浮景映清湍冶容不足咏春游良可叹
　　赠鄱阳府君张仲膺四首【陆云】
　　神林何有竒华妙实皇朝如何穷文极质斌斌君子升堂入室太上有曜子诞其辉知机日难子达其微入辅帏幄出御千里滔滔江汉南国之纪
　　其二
　　谒帝东堂剖符南征天子命我车服以荣何以润之德被苍生何以济之威振羣城却愚以化崇贤以仁凤舒其翮龙濯其鳞忆彼荒薮莫敢不宾虽云旧邦其命维新
　　其三
　　卞和南金终始一色显允君子穷达一德宏仁厉道物究其极古贤受爵循墙防恭今哲居贵履盈如冲接新以化爱旧以丰隆此嘤鸣惇彼谷风
　　其四
　　忠至宠加孝至荣集内崇南芬外清名邑炜炜棠棣夐增其华猗猗桑梓厥耀孔多被绣昼行昔人攸羡阶云飞藻孰与同粲
　　赠顾彦先【陆云】
　　黄挺秀诞受至真行该其髙德备其新光莹之伟隋卞同珍腾都之骏龙凤合尘
　　为顾彦先赠妇往返四首【陆云】
　　我在三川阳子居五湖隂山海一何旷譬彼飞与沈目想清慧姿耳存淑媚音独寐多逺念寤言抚空衿彼羙同怀子非尔谁为心
　　其二
　　悠悠君行迈防防妾独止山河安可逾永路隔万里京室多妖冶粲粲都人子雅步擢纎腰巧言发皓齿佳丽良可美衰贱焉足纪逺防眷顾言衔恩非望始
　　其三
　　翩翩飞蓬征郁郁寒水萦游止固殊性浮沈岂一情隆爱结在昔信誓贯三灵秉心金石固岂从时俗倾羙目逝不顾纎腰徒盈盈何用结中欵仰指北辰星
　　其四
　　浮海难为水游林难为观容色贵及时朝华忌日宴皎皎彼姝子灼灼怀春粲西城善雅舞总章饶清弹鸣簧发丹唇朱弦绕素腕轻裾犹电挥双袂如雾散华容溢藻幄哀响入云汉知音世所希非君谁能赞弃置北辰星问此龙焕时暮复何言华落理必贱
　　河阳县作二首【潘岳】
　　微身轻蝉翼弱冠忝嘉招在疚妨贤路再升上宰朝猥荷公叔举连陪厠王寮长啸归东山拥来耨时苗幽谷茂纎葛峻岩敷荣条落英陨林趾飞茎秀陵乔卑髙亦何常升降在一朝徒恨良时泰小人道遂消譬如野田蓬斡流随风飘昔倦都邑防今掌河徭登城眷南顾颽风扬微绡洪流何浩荡脩芒郁岧嶤谁谓晋京逺室迩身实辽谁谓邑宰轻令名患不劭人生天地间百年孰能要颎如槁石火瞥若截道飊齐都无遗声桐乡有余谣福谦在纯约害盈由矜骄虽无君人德视民庶不恌
　　其二
　　日夕阴云起登城望洪河川气冒山岭惊湍激岩阿归鴈映兰畤游鱼动圎波鸣蝉厉寒音时菊耀秋华引领望京室南路在伐柯大厦缅无觌崇芒郁嵯峨摠摠都邑人扰扰俗化讹依水类浮萍寄松似悬萝朱博纠舒慢楚风被琅邪曲蓬何以直托身依丛麻黔黎竟何常政成在民和位同单父邑愧无子贱歌岂敢陋微官但恐忝所荷
　　在怀县作二首【潘岳】
　　南陆迎修景朱明送末垂初伏啓新节隆暑方赫曦朝想庆云兴夕迟白日移挥汗辞中宇登城临清池凉颷自逺集轻襟随风吹灵圃耀华果通衢列髙椅瓜瓞蔓长苞姜芋芬广畦稻栽肃仟仟黍苗何离离虚薄乏时用位微名日卑驱役宰两邑政绩竟无施自我违京辇四载迄于斯器非廊庙姿屡出固其宜徒怀越鸟志眷恋想南枝
　　其二
　　春秋代迁逝四运纷可喜宠辱易不惊恋本难为思我来冰未泮时暑忽隆炽感此还期淹叹彼年往驶登城望郊甸游目歴朝寺小国寡民务终日寂无事白水过庭激緑槐夹门植信美非吾土只揽怀归志脊然顾巩洛山川邈离异愿言旋旧乡畏此简书忌只奉社稷守恪居处职司
　　哀诗【潘岳】
　　漼如叶落树邈若雨絶天雨絶有归云叶落何时连山气冒冈岭长风鼔松栢堂虚闻鸟声室暗如日夕昼愁奄逮昏夜思忽终昔展转独悲穷泣下沾枕席人居天地间飘若逺行客先后讵能几谁能敝金石
　　三月三日洛水作【潘尼】
　　晷运无穷已时逝焉可追斗酒足为欢临川胡独悲暮春春服成百草敷英蕤聊为三日游方驾结龙旂廊庙多豪俊都邑有艳姿朱轩荫兰臯翠幙映洛湄临崖濯素手步水褰轻衣沈钩出比目举弋落双飞羽觞乗波进素俎随流归
　　赠河阳诗【潘尼】
　　虙生化单父子竒莅东阿桐乡建遗烈武城播弦歌逸骥腾夷路濳龙跃洪波弱冠步鼎铉既立宰三河流声馥秋兰摛藻艳春华徒美天资茂岂谓人爵多
　　咏史三首【左思】
　　弱冠弄柔翰卓荦观羣书著论准过秦作赋拟子虚边城苦鸣镝羽翼飞京都虽非甲胄士畴昔览穰苴长啸激清风志若无东呉鈆刀贵一割梦想骋良图左眄澄江湘右盼定羌胡功成不受爵长揖归田庐
　　其二
　　济济京城内赫赫王侯居冠盖荫四术朱轮竟长衢朝集金张馆暮宿许史庐南隣击钟磬北里吹笙竽寂寂杨子宅门无卿相舆寥寥空宇中所讲在虚言论准宣尼辞赋拟相如悠悠百世后英名擅八区
　　其三
　　习习笼中鸟举翮触四隅落落穷巷士抱影守空庐出门无通路枳棘塞中涂计策弃不收块若枯池鱼外望无寸禄内顾无斗储亲戚还相蔑朋友日夜疎苏秦北游説李斯西上书俛仰生荣华咄嗟复凋枯饮河期满腹贵足不愿余巢林栖一枝可为达士模
　　招隠二首【左思】
　　杖防招隠士荒涂横古今岩穴无结构丘中有鸣琴白云停阴冈丹葩曜阳林石泉潄琼瑶纎鳞或浮沈非必丝与竹山水有清音何事待啸歌灌木自悲吟秋菊兼糇粮幽兰闲重襟踌躇足力烦聊欲投吾簪
　　其二
　　经始东山庐果下自成榛前有寒泉井聊可莹心神峭蒨青葱间竹栢得其真弱叶栖霜雪飞荣流余津爵服无常玩好恶有屈伸结绶生缠牵弹冠去埃尘惠连非吾屈首阳非吾仁相与观所尚逍遥撰良辰
　　杂诗三首【张恊】
　　大火流坤维白日驰西陆浮阳映翠林回飊扇緑竹飞雨洒朝兰轻露栖丛菊龙蛰暄气凝天髙万物肃弱条不重结芳蕤岂再馥人生瀛海内忽如鸟过目川上之叹逝前修以自朂
　　其二
　　朝霞迎白日丹气临旸谷翳翳结繁云森森散雨足轻风摧劲草凝霜竦髙木密弃日夜疎丛林森如束畴昔叹时迟晚节悲年促岁暮怀百忧将从季主卜
　　其三
　　昔我资章甫聊以适诸越行行入幽荒瓯骆从祝髪穷年非所用此货将安设瓴甋夸璵璠鱼目笑明月不见郢中歌能否居然别阳春无和者巴人皆下节流俗多昏迷此理谁能察
　　杂诗【王讃】
　　朔风动秋草边马有归心胡寜久分析靡靡忽至今王事离我志殊隔过商参昔往鸧鹒鸣今来蟋蟀吟人情怀旧乡客鸟思故林师防久不奏谁能宣我心
　　答傅咸【郭泰机】
　　皦皦白素丝织为寒女衣寒女虽妙巧不得秉杼机天寒知运速况复鴈南飞衣工秉刀尺弃我忽若遗人不取诸身世事焉所希况复已朝餐曷由知我饥
　　答卢谌【刘琨】
　　音以赏奏味以殊珍文以明言言以畅神之子之往四美不臻澄醪覆觞丝竹生尘素巻莫啓幄无谈宾既孤我德又阙我邻
　　赠刘琨二首【卢谌】
　　纎质实微冲飊斯值谁谓言精致在赏意不见得鱼亦忘厥饵遗其形骸寄之深识
　　其二
　　先民頥意潜山隠几仰熙丹崖俯澡緑水无求于和自附众美慷慨遐踪有愧髙防
　　赠崔温【卢谌】
　　逍遥步城隅暇日聊游豫北眺沙漠垂南望旧京路平陆引长流冈峦挺茂树中原厉迅飊山阿起云雾游子恒悲怀举目増永慕良俦不获偕舒情将焉诉逺念贤士风遂存往古务朔鄙多侠气岂惟地所固李牧镇边城荒夷怀南惧赵奢正疆塲秦人折北虑羇旅及寛政委质与时遇恨以驽蹇姿徒烦非子御亦既弛负担忝位宰黔庶茍云免罪戾何暇收民誉倪寛以殿黜终乃最众赋何武不赫赫遗爱常在去古人非所希短弱自有素何以敷斯辞惟以二子故
　　答魏子悌【卢谌】
　　崇台非一榦珍裘非一腋多士成大业羣贤济绩遇防时来防聊齐朝彦迹顾此腹背羽愧彼排虚翮寄身荫四岳托好凭三益倾盖虽终朝大分迈畴昔在危毎同险处安不异易俱渉晋昌艰共更飞狐厄恩由契阔生义随周旋积岂谓乡曲誉谬充本州役乖离令我感悲欣使情愓理以精神通匪曰形骸隔妙诗申笃好清义贯幽赜恨无隋侯珠以酬荆文璧
　　览古诗【卢谌】
　　赵氏有和璧天下无不传秦人来求市厥价徒空言与之将见卖不与恐致患简才备行李图令国命全蔺生在下位缪子称其贤奉辞驰出境伏轼径入关秦王御殿坐赵使拥节前挥袂睨金柱身玉要俱捐连城既伪往荆玉亦真还爰在渑池防二主尅交欢昭襄欲负力相如折其端眦血下沾襟怒髪上冲冠西缶终双击东瑟不只弹舍生岂不易处死诚独难棱威章台颠疆御亦不干屈节邯郸中俛首忍囘轩廉公何为者负荆谢厥諐智勇冠当世弛张使我叹
　　时兴诗【卢谌】
　　亹亹圆象运悠悠方仪廓忽忽岁云暮游原采萧藿北逾芒与河南临伊与洛凝霜沾蔓草悲风振林薄摵摵芳叶零蘃蘃芬华落下泉激洌清旷野増辽索登髙眺遐荒极望无崖防形变随时化神感因物作澹乎至人心恬然存漠
　　游仙诗五首【郭璞】
　　青溪千余仞中有一道士云生梁栋间风出戸里借问此何谁云是鬼谷子翘迹企颍阳临河思洗耳阊阖西南来濳波涣鳞起灵妃顾我笑粲然启玉齿蹇修时不存要之将谁使
　　其二
　　翡翠戏兰苕容色更相鲜緑萝结髙林防笼葢一山中有防寂士静啸抚清弦放情凌霄外嚼蘃挹飞泉赤松临上游驾鸿乗紫烟左挹浮丘袂右拍洪崖肩借问蜉蝣軰宁知鹤年
　　其三
　　逸翮思拂霄迅足羡逺游清源无増澜安得运呑舟珪璋虽特达明月难闇投濳颍怨青阳陵苕哀素秋悲来恻丹心零泪縁缨流
　　其四
　　杂县寓鲁门风暖将为灾呑舟涌海底高浪驾蓬莱神仙排云出但见金银台陵阳挹丹溜容成挥玉杯姮娥扬妙音洪崖颔其頥升降随长烟飘飖戏九垓竒龄迈五龙千岁方婴孩燕昭无灵气汉武非仙才
　　其五
　　旸谷吐灵曜扶桑森千丈朱霞升东山朝日何晃朗廻风流曲櫺幽室发逸响悠然心永懐眇尔自遐想仰思举云翼延首矫玉掌啸傲遗世罗纵情在独往明道虽若昧其中有妙象希贤宜励徳羡鱼当结网
　　三月三曰临曲水【庾阑】
　　暮春濯清汜游鳞泳一壑高泉吐东岑洄澜自净泶临川叠曲流丰林映緑薄轻舟沈飞觞鼓枻观鱼跃
　　渉湖【李颙】
　　旋经义兴境弭棹石兰渚震泽为何在今唯太湖浦圆径萦五百眇目缅无覩高天淼若岸长津杂如缕窈窕循湾漪迢逓望峦屿惊颷扬飞湍浮霄薄悬岨轻禽翔云汉游鳞憇中浒黯蔼天时隂岧嶤舟航舞慿河安可殉静观戒征旅
　　赠何劭王济【傅咸】
　　日月光太清列宿曜紫防赫赫大晋朝明明辟皇闱吾兄既凤翔王子亦龙飞双鸾游兰渚二离扬清晖携手升玉阶并坐侍丹帷金珰缀惠文煌煌发令姿斯荣非攸庶缱绻情所希岂不企高踪麟趾邈难追临川靡芳饵何为守空坻槁叶待风飘逝将与君违违君能无恋尸素当言归归身蓬荜庐乐道以忘饥进则无云补退则恤其私但愿隆羙王度日清夷
　　杂诗【张翰】
　　暮春和气应白日照园林青条若总翠黄华如散金嘉卉亮有观顾此难久耽延颈无良涂顿足托幽深荣与壮俱去贱与老相寻欢乐不照顔惨怆发讴吟讴吟何嗟及古人可慰心
　　从征行方头山【袁宏】
　　峩峩太行凌虚抗势天岭交气窈然无际澄流入神谷应契四象悟心幽人来憇
　　咏史【袁宏】
　　周昌梗槩臣辞逹不为讷汲黯社稷器栋梁天表骨陆贾厌解纷时与酒梼杌婉转将相门一言和平勃趋舍各有之俱令道不没
　　夜听捣衣【曹毗】
　　寒兴御纨素佳人理衣衾冬夜清且永皓月照堂隂纎手叠轻素朗杵叩鸣砧清风流繁节廻飚洒防吟嗟此嘉运速悼彼幽滞心二物感余懐岂但声与音
　　神情诗【顾恺之】
　　春水满四泽夏云多竒峯秋月扬明辉冬岭秀孤松
　　和刘柴桑【陶渊明】
　　山泽乆见招胡事乃踌躇直为亲旧故未忍言素居良辰入竒懐挈杖还西庐荒途无归人时时见废墟茅茨已就治新畴复应畬谷风转凄薄春醪解饥劬弱女虽非男慰情良胜无栖栖世中事岁月共相疎耕织称其用过此奚所须去去百年外身名同翳如
　　归田园居五首【陶渊明】
　　少无适俗韵性本爱丘山误落尘网中一去三十年羁鸟恋旧林池鱼思故渊开荒南野济守拙归田园方宅十余畆草屋八九间榆桞防后园桃李罗堂前暧暧逺人村依依墟里烟狗吠深巷中鸡鸣桑树巅戸庭无尘杂虚室有余闲乆在樊笼里复得返自然
　　其二
　　野外罕人事穷巷寡轮鞅白日掩荆扉虚室絶尘想时复墟曲中披草共来往相见无杂言但道桑麻长桑麻日已长我土日已广常恐霜霰至零落同草莽
　　其三
　　种豆南山下草盛豆苖稀晨兴理荒秽带月荷锄归道狭草木长夕露沾我衣衣沾不足惜但使愿无违
　　其四
　　乆去山泽游浪莽林野娯试携子侄軰披榛歩荒墟徘徊丘陇间依依昔人居井灶有遗处桑竹残朽株借问采薪者此人皆焉如薪者向我言死没无复余一世异朝市此语真不虚人生似幻化终当归空无
　　其五
　　怅恨独防还﨑岖歴榛曲山涧清且浅遇以濯吾足漉我新熟酒只鸡招近局曰入室中闇荆榛代明烛懽来苦夕短已复至天旭
　　辛丑岁七月赴假还江陵夜行涂口作【陶渊明】
　　闲居三十载遂与尘事防诗书敦宿好林园无俗情如何舍此去遥遥至南荆叩枻新秋月临流别友生凉风起将夕夜景湛虚明昭昭天宇阔皛皛川上平懐役不遑寐中宵尚孤征商歌非吾事依依在耦耕投冠旋旧墟不为好爵萦养真衡茅下庶以善自名
　　饮酒二首【陶渊明】
　　结庐在人境而无车马喧问君何能尔心逺地自偏采菊东篱下悠然见南山山气日夕佳飞鸟相与还此中有真意欲辩已忘言
　　其二
　　长公曾一仕壮节忽失时杜门不复出终身与世辞仲理归大泽高风始在兹一往便当已何为复狐疑去去当奚道世俗乆相欺摆落悠悠谈请从余所之
　　杂诗二首【陶渊明】
　　人生无根蒂飘如陌上尘分散逐风转此已非常身落地为兄弟何必骨肉亲得懽当作乐斗酒聚比邻盛年不重来一日难再晨及时当勉励岁月不待人
　　其二
　　白日沦西河素月出东岭遥遥万里辉荡荡空中景风来入房戸夜中枕席冷气变悟时易不眠知夕永欲言无子和挥杯劝孤影日月掷人去有志不获骋念此懐悲凄终晓不能静
　　读山海经十三首【陶渊明】
　　孟夏草木长绕屋树扶踈众鸟欣有托吾亦爱吾庐既耕亦已种时还读我书穷巷隔深辙颇廻故人车欢言酌春酒摘我园中蔬防雨从东来好风与之俱泛览周王传流观山海图俯仰终宇宙不乐复何如
　　其二
　　玉台凌霞秀王母怡妙顔天地共俱生不知防何年灵化无穷已馆宇非一山高酣发新謡宁效俗中言
　　其三
　　迢递槐江岭是谓圃丘西南望昆墟光气难与俦亭亭明玕照落落清瑶流恨不及周穆托乗一来游
　　其四
　　丹木生何许廼在峚山阳黄花复朱实食之寿命长白玉凝素液瑾瑜发竒光岂伊君子寳见重我轩皇
　　其五
　　翩翩三青鸟毛色竒可怜朝为王母使暮归三危山我欲因此鸟具向王母言在世无所须惟酒与长年
　　其六
　　逍遥芜臯上杳然望扶木洪柯百万寻森散覆旸谷灵人侍丹池朝朝为日浴神景一登天何幽不见烛
　　其七
　　粲粲三株树寄生赤水隂亭亭凌风桂八干共成林灵凤抚云舞神鸾调玉音虽非世上寳爰得王母心
　　其八
　　自古皆有没何人得灵长不死复不老万歳如平常赤泉给我饮员丘足我粮方与三辰游寿考岂渠央
　　其九
　　夸父诞宏志乃与日竞走俱至虞渊下似若无胜负神力既殊妙倾河焉足有余迹寄邓林功竟在身后
　　其十
　　精卫衔防木将以填沧海刑天舞干戚猛志故常在同物既无虑化去不复悔徒设在昔心良辰讵可待
　　其十一
　　巨猾肆威暴钦駓违帝防窫窳强能变祖江遂独死明明上天鉴为恶不可履长枯固巳剧鵕鹗岂足恃
　　其十二
　　鸼鹅见城邑其国有放士念彼懐王世当时数来止青丘有竒鸟自言独见尔本为迷者生不以喻君子
　　其十三
　　岩岩显朝市帝者慎用才何以废共鲧重华为之来仲父献诚言姜公乃见猜临没告饥渇当复何及哉
　　南州桓公九井作【殷仲文】
　　四运虽鳞次理化各有凖独有清秋日能使髙兴尽景气多明逺风物自凄爽籁惊幽律哀壑叩虚牝歳寒无早秀浮荣甘夙陨何以标真脆薄言寄松菌哲匠感萧晨肃此尘外轸广筵散泛爱逸爵纡胜引伊余乐好仁惑祛吝亦泯猥首阿衡朝将贻匃奴哂
　　游西池【谢琨】
　　悟彼蟋蟀唱信此劳者歌有来岂不疾良游常蹉跎逍遥越城肆愿言屡经过廻阡被陵关髙台眺飞霞惠风荡繁囿白云屯曾阿景昃鸣禽集水木湛清华褰裳顺兰沚徙倚引芳柯美人愆歳月迟暮独如何无为牵所思南荣戒其多
　　反招隠诗【王康琚】
　　小隠隠陵薮大隠隠朝市伯夷窜首阳老聃伏柱史昔在太平时亦有巢居子今虽盛明世能无中林士放神青云外絶迹穷山里鹍鸡先晨鸣哀风迎夜起凝霜凋朱顔寒泉伤玉趾周才信众人偏智任诸已推分得天和矫性失至理归来安所期与物齐终始
　　帆入南湖【湛方生】
　　彭蠡纪三江庐岳主众阜白沙净川路青松蔚岩首此水何时流此山何时有人运互推迁玆器独长久悠悠宇宙中古今迭先后
　　四月八日讃佛诗【支遁】
　　三春迭云谢首夏含朱明祥祥令日泰朗朗夕清菩萨彩灵和眇然因化生四王应期来矫掌承玉形飞天鼓弱罗腾曜散芝英緑澜頽龙首缥蘃翳流泠芙蕖育神葩倾柯献朝荣芳津沛四境甘露凝玉瓶珍祥盈四入黄曜紫庭感降非情想恬怕无所营根泯灵府神条秀形名圆光朗东旦金姿艶春精含和总八音吐纳流芬馨迹随因溜浪心与太虚防六度起穷俗八解濯世缨慧泽融无外空同忘化情
　　咏懐【支遁】
　　晞阳熈春圃悠缅叹时往感物思所托萧条逸韵上尚想天台峻髣髴岩堦仰泠风洒兰林管濑奏清响霄崖育灵蔼神蔬含润长丹沙映翠濑芳芝曜五爽苕苕重岫深寥寥石室朗中有寻化士外身解世网抱朴镇有心挥拂无想隗隗形崖頽冏冏神宇敞宛转元造化缥瞥邻大象愿投若人踪髙歩振防杖
　　陵峯采药触兴为诗【帛道猷】
　　连峯数千里修林带平津云过逺山翳风至梗荒榛茅茨隠不见鸡鸣知有人闲歩践其径处处见遗薪始知百代下故有上皇民










　　古今诗删巻七
　　钦定四库全书
　　古今诗删巻八
　　明　李攀龙　编
　　宋诗
　　直东宫答郑尚书【顔延之】
　　皇居体环极设险祗天工两闱阻通轨对禁限清风跂予旅东馆徒歌属南墉寝兴鬰无已起观辰汉中流云蔼青阙皓月鉴丹宫踟蹰清防密徙倚悼漏穷君子吐芳讯感物恻余衷惜无丘园秀景行彼高松知言有诚实羙价难克充何以铭嘉贶言树丝与桐
　　车驾幸京口侍游蒜山作【顔延之】
　　元天高北列日观临东溟入河起阳峡践华因削成岩险去汉宇襟卫徙呉京流池自化造山闗固神营园县极方望邑社总地灵宅道炳星纬诞曜应辰明睿思缠故里巡驾帀旧坰陟峰腾辇路寻云抗瑶甍春江壮风涛兰野茂荑英宣游下济穷逺凝圣情岳滨有和防祥习在卜征周南悲昔老留滞感遗氓空食疲廊肆反税事岩耕
　　始安郡还都与张湘州登巴陵城楼作【顔延之】
　　江汉分楚望衡巫奠南服三湘沦洞庭七泽蔼荆牧经涂延旧轨登闉访川陆水国周地险河山信重复却倚云梦林前瞻京台囿清雰霁岳阳曾晖薄澜澳凄矣自逺风伤哉千里目万古陈往还百代劳起伏存没竟何人炯介在明淑请从上世人归来艺桑竹
　　五君咏二首【顔延之】
　　阮歩兵
　　阮公虽沦迹识密鉴亦洞沉醉似埋照寓辞类托讽长啸若懐人越礼自惊众物故不可论途穷能无恸
　　嵇中散
　　中散不偶世本自餐霞人形解验黙仙吐论知凝神立俗迕流议寻山洽隠沦鸾翮有时铩龙性谁能驯
　　北宅秘园【谢庄】
　　夕天霁晚气轻霞澄暮隂防风清幽幌余日照青林收光渐歇穷园自荒深緑池翻素景秋槐响寒音伊人傥同爱弦酒共栖寻
　　述祖徳诗二首【谢灵运】
　　逹人贵自我髙情属天云兼抱济物性而不缨垢氛霞生蕃魏国展季救鲁人高犒晋师仲连却秦军临组乍不緤对珪宁肯分惠物辞所赏励志故絶人苕苕歴千载遥遥播清尘清尘竟谁嗣明哲垂经纶委讲缀道论改服康世屯屯难既云康尊主隆斯民
　　其二
　　中原昔丧乱丧乱岂解已崩腾永嘉末逼迫太元始河外无反正江介有防圯万邦咸震慑横流赖君子拯溺由道情龛暴资神理秦赵欣来苏燕魏迟文□贤相谢世运逺图因事止髙揖七州外拂衣五湖里随山疏濬潭傍岩艺枌梓遗情舍尘物贞观丘壑美
　　从游京口北固应诏【谢灵运】
　　玉玺戒诚信黄屋示崇高事为名教用道以神理超昔闻汾水游今见尘外鏕鸣笳发春渚税銮登山椒张组眺倒景列筵瞩归潮逺岩映兰薄白日丽江臯原隰荑緑桞墟囿散红桃皇心美阳泽万象咸光昭顾已枉维絷抚志慙塲苖工拙各所冝终以反林巢曾是荣旧想览物奏长謡
　　邻里相送至方山【谢灵运】
　　祗役出皇邑相期憇瓯越解缆及流潮懐旧不能发析析就衰林皎皎明秋月含情易为盈遇物难可歇积疴谢生虑寡欲罕所阙资此永幽栖岂伊年歳别各勉日新志音尘慰寂蔑
　　过始宁墅【谢灵运】
　　束发懐耿介逐物遂推迁违志似如昨二纪及兹年缁磷谢清旷疲薾慙贞坚拙疾相倚薄还得静者便剖竹守沧海枉帆过旧山山行穷登顿水渉尽洄防岩峭岭稠叠洲萦渚连绵白云抱幽石緑篠媚清涟葺宇临廻江筑观基曽巅挥手告乡曲三载期归旋且为树枌槚无令孤愿言
　　晚出西射堂【谢灵运】
　　歩出西城门遥望城西岑连障叠巘崿青翠杳深沉晓霜枫叶丹夕曛岚气隂节往慼不浅感来念已深覊雌恋旧侣迷鸟懐故林含情尚劳爱如何离赏心抚镜华缁鬓揽带缓促衿安排徒空言幽独頼鸣琴
　　登池上楼【谢灵运】
　　濳虬媚幽姿飞鸿响逺音薄霄愧云浮栖川怍渊沈进徳智所拙退耕力不任狥禄反穷海卧疴对空林衾枕昧节候褰开暂窥临倾耳聆波澜举目眺岖嵚初景革绪风新阳改故隂池塘生春草园桞变鸣禽祁祁伤豳歌萋萋感楚吟索居易永乆离羣难处心持操岂独古无闷徴在今
　　斋中读书【谢灵运】
　　昔余游京华未尝废丘壑矧乃归山川心迹双寂莫虚馆絶诤讼空庭来鸟雀卧疾丰暇豫翰墨时间作懐抱观古今寝食展戏谑既笑沮溺苦又哂子云阁执防亦以疲耕稼岂云乐万事难并欢达生幸可托
　　初去郡【谢灵运】
　　彭薛裁知耻贡公未遗荣或可优贪竞岂足称达生伊予秉防尚拙讷谢浮名庐园当栖岩卑位代躬耕顾已虽自许心迹犹未并无庸方周任有疾像长卿毕娶类尚子薄游似邴生防承古人意促装返柴荆牵丝及元兴解在景平负心二十载于今废将迎理棹遄还期遵渚骛脩坰遡溪终水渉登岭始山行野旷沙岸净天髙秋月明憇石挹飞泉攀林搴落英战胜臞者肥鉴止流归停即是羲唐化获我击壤情
　　田南树园激流植援【谢灵运】
　　樵隠俱在山由来事不同不同非一事养疴亦园中中园屏氛杂清旷招逺风卜室倚北阜启扉靣南江激涧代汲井挿槿当列墉羣木既罗戸众山亦当靡迤趋下田迢逓瞰髙峯寡欲不期劳即事罕人功唯开蒋生径永懐求羊踪赏心不可忘妙善冀能同
　　石壁精舍还湖中作【谢灵运】
　　昏旦变气候山水含清晖清晖能娯人游子澹忘归出谷日尚早入舟阳已防林壑敛暝色云霞收夕霏芰荷迭映蔚蒲稗相因依披拂趋南迳愉恱偃东扉虑澹物自轻意惬理无违寄言摄生客试用此道推
　　石门新营所住四靣髙山廻溪石濑茂林脩竹【谢灵运】
　　跻险筑幽居披云卧石门苔滑谁能歩葛弱岂可扪嫋嫋秋风过萋萋春草繁美人游不还佳期何由敦芳尘凝瑶席清醑满金罇洞庭空波澜桂枝徒攀翻结念属霄汉孤景莫与谖俯濯石下潭仰看条上猿早闻夕飚急晚见朝日暾崖倾光难留林深响昜奔感往虑有复理来情无存庶持乗日车得以慰营魂匪为众人说冀与智者论
　　初发石首城【谢灵运】
　　白珪尚可磨斯言易为缁虽抱中孚爻犹劳贝锦诗寸心若不亮防命察如丝日月垂光景成贷遂兼兹出宿薄京畿晨装搏曾飔重经平生别再与朋知辞故山日已逺风波岂还时迢迢万里帆茫茫终何之游当罗浮行息必庐霍期越海陵三山游湘歴九嶷钦圣若旦暮懐贤亦凄其皎皎明发心不为歳寒欺
　　东阳溪中赠荅二首【谢灵运】
　　可怜谁家妇縁流洒素足明月在云间迢迢不可得
　　其二
　　可怜谁家郎縁流乗素舸但问情若为月就云中堕
　　登江中孤屿【谢灵运】
　　江南倦歴览江北旷周旋懐新道转逈寻异景不延乱流趋正絶孤屿媚中川云日相辉映空水共澄鲜表灵物莫赏蕴真谁为传想像昆山姿缅邈区中縁始信安期术得尽养生年
　　秋懐【谢恵连】
　　平生无志意少小婴忧患如何乗苦心矧复值秋晏皎皎天月明奕奕河宿烂萧瑟含风蝉寥唳度云鴈寒商动清闺孤灯暧幽幔耿介繁虑积展转长宵半夷险难预谋倚伏昧前算虽好相如达不同长卿慢颇恱郑生偃无取白衣宦未知古人心且从性所翫賔至可命觞朋来当染翰高台骤登践清浅时陵乱頽魄不再圆倾羲无两旦金石终销毁丹青蹔雕焕各勉髪欢无贻白首叹因歌遂成赋聊用布亲串
　　泛湖归出楼中望月【谢惠连】
　　日落泛澄瀛星罗游轻桡憇榭靣曲汜临流对廻潮辍防共骈筵并坐相招要哀鸿鸣沙渚悲猿响山椒亭亭映江月防防出谷飚斐斐气羃岫露盈条近瞩袪幽蕴逺视荡諠嚣晤言不知罢从夕至清朝
　　从登香罏峯【鲍照】
　　辞宗盛荆梦登歌美鳬绎徒收杞梓饶曾非羽人宅罗景蔼云扄沾光扈龙策御风亲列涂乗山穷禹迹含啸对雾岑延萝倚峯壁青防揺烟树穹跨负天石霜崖灭土膏金涧测泉脉旋渊抱星汉乳窦通海碧谷馆驾鸿人岩栖咀丹客殊物藏珍怪竒心隠仙籍高世伏音华绵古遁精魄萧瑟生哀听参差逺惊觌慙无献赋才洗污奉毫帛
　　赠故人马子乔六首【鲍照】
　　踯躅城上羊攀偶食草俱共日月辉昏明独何早夕风飘野箨飞尘被长道亲爱难重陈懐忧坐空老
　　其二
　　寒灰灭更然夕华晨更鲜春氷虽暂觧冬水复还坚佳人舍我去赏爱长絶縁欢至不留日感物辄伤年
　　其三
　　松生陇坂上百尺下无枝东南望河尾西北隠昆崖野风振山籁朋鸟夜惊离悲凉贯年节葱翠恒若斯安得草木心不怨寒暑移
　　其四
　　种橘南池上种杏北池中池北既少露池南又多风早寒逼晚歳衰恨满秋容湘濵有灵鸟其字曰鸣鸿一挹缯缴痛长别逺无双
　　其五
　　皎如川上鹄赫似握中丹宿心谁不欺明白古所难慿楹观皓露洒酒荡忧顔永念平生意穷光不忍还淹留徒攀桂延伫空结兰
　　其六
　　双劎将离别先在匣中鸣烟雨交将夕从此遂分形雌沈吴江里雄飞入楚城吴江深无底楚闗有崇扄一为天地别岂直限幽明神物终不隔千祀傥还并
　　和王丞【鲍照】
　　限生归有穷长意无已年秋心日逈絶春思坐连绵衔协旷古愿斟酌高代贤遯迹俱浮海采药共还山夜听横石波朝望宿岩烟明涧子防越飞萝予萦牵性好必齐遂迹幽非妄传灭志身世表藏名琴酒间
　　上浔阳还都道中作【鲍照】
　　昨夜宿南陵今旦入芦洲客行惜日月崩波不可留侵星赴早路毕景逐前俦鳞鳞夕云起猎猎晚风遒腾沙郁黄雾翻浪扬白鸥登舻眺淮甸掩泣望荆流絶目尽平原时见逺烟浮倐忽坐还合俄思甚兼秋未尝违戸庭安能千里游谁令乏古节贻此越乡忧
　　还都至三山望石头城【鲍照】
　　泉源安首流川末澄逺波晨光被水族晓气歇林阿两江皎平逈三山郁骈罗南帆望越峤北防指齐河闗扄绕天邑襟带抱尊华长城非壑崄峻岨似荆芽攅楼贯白日摛堞隠丹霞征夫喜观国游子迟见家流连入京引踯躅望乡歌弥前叹景促逾近勌路多偕萃犹如兹易将谓何
　　咏史【鲍照】
　　五都矜财雄三川养声利百金不市死明经有高位京城十二衢飞甍各鳞次仕子彯华缨游客竦轻辔明星晨未晞轩盖已云至賔御纷飒沓鞍马光照地寒暑在一时繁华及春媚君平独寂寞身世两相弃
　　行药至城东桥【鲍照】
　　鸡鸣闗吏起伐鼔早通晨严车临逈陌延瞰歴城闉蔓草縁高隅修杨夹广津迅风首旦发平路塞飞尘扰扰游宦子营营市井人懐金近从利抚劎逺辞亲争先万里涂各事百年身开芳及稚节含防吝惊春尊贤永照灼孤贱长隠沦容华坐销歇端为谁苦辛
　　园中秋散【鲍照】
　　负疾固无豫晨衿怅已单气交蓬门疎风数园草残荒墟半晚色幽庭怜夕寒既悲月戸清复切夜虫酸流枕商声苦骚杀年志防临歌不知调发兴谁与欢傥结弦上情岂孤林下弹
　　观圃人艺植【鲍照】
　　善贾笑蚕渔巧宦贱农牧逺养遍闗市深利穷海陆乗轺实金羁当垆信珠服居无逸身伎安得坐粱肉徒承属生幸政缓吏平陆春畦及耘艺秋塲早芟筑泽阅既繁高山营又登熟抱锸垅上飡结茅野中宿空识已尚淳宁知俗翻覆
　　遇铜山掘黄精【鲍照】
　　土肪閟中经水芝韬内防实饵缓童年命药驻衰歴矧蓄终古情重拾烟雾迹羊角栖断云榼口流隘石铜溪昼森沈乳窦夜涓滴既类风门磴复像天井壁蹀蹀寒叶离灇灇秋水积松色随野深月露依草白空守江海思岂愧梁郑客得仁古无怨顺道今何惜
　　乐游应诏诗【范晔】
　　崇盛归朝阙虚寂在川岑山梁协孔性黄屋非尧心轩驾时未肃文囿降照临流云起行盖晨风引銮音原薄信平蔚台涧备曾深兰池清夏气修帐含秋隂遵渚攀防密随山上岖嵚睇目有极览游情无近寻闻道虽已积年力互頽侵探已谢丹黻感事懐长林
　　效子建白马篇【袁淑】
　　劎骑何翩翩长安五陵间秦地天下枢八方凑才贤荆魏多壮士宛洛富少年意气深自负肯事郡邑权借借闗外来车徒倾国鄽五侯竞书币羣公亟为言义分明于霜信行直如弦交欢池阳下留宴汾隂西一朝许人诺何能坐相捐彯节去函谷投佩出甘泉嗟此务逺图心为四海悬但营身意遂岂校耳目前侠烈良有闻古来共知然
　　荅顔延年【王僧逹】
　　长卿冠华阳仲连擅海隂珪璋既文府精理亦道心君子耸高驾尘轨实为林崇情符逺迹清气溢素襟结游略年义笃顾弃浮沉寒荣共偃曝春醖时献斟聿来歳序暄轻云出东岑麦垄多秀色杨园流好音欢此乗日暇忽忘逝景侵幽衷何用慰翰墨久謡吟栖凤难为条淑贶非所临诵以永周旋匣以代兼金
　　和琅琊王依古【王僧达】
　　少年好驰侠旅宦游闗源既践终古迹聊讯兴亡言隆周为薮泽皇汉成山樊乆没离宫地安识寿陵园仲秋边风起孤蓬巻霜根白日无精景黄沙千里昏显轨莫殊辙幽涂岂异魂圣贤良已矣抱命复何怨
　　赠范晔诗【陆凯】
　　折花逢驿使寄与陇头人江南无所有聊赠一枝春齐诗
　　栖寺听讲毕游邸园七韵应司徒教【王融】
　　道胜业兹逺心闲地能隟桂橑郁初裁兰墀坦将辟虚檐对长屿高轩临广液芳草列成行嘉树纷如积流风转还迳清烟泛乔石日汨山照红松映水华碧畅哉人外赏迟迟眷西夕
　　游仙诗【王融】
　　湘沅有兰芷汨吾欲南征遗佩出长浦举袂望增城朱霞拂绮树白云照金楹五芝多秀色八桂常冬荣弭节且夷与参差闻凤笙
　　净行诗十首【王融】
　　防津殊复晓髙听亦能卑隂墙虽两密幽夜有四知炎山翻烮火氷涧帀寒澌罗城振云幕锋树郁霜枝茹荼非云苦集木岂称危求仁曾已得长叹欲何为
　　其二
　　韫石谅非真餙瓶信为假窃眼臯门上滥吹溜轩下凤祀徒惊心驺文终好野实相岂或照浮荣未能舍迹殊冠冕客事袭驱驰者已矣歇郑声无然乱周雅
　　其三
　　处尘贵不染被褐重懐珠美玉曜幽石曾兰挺丛刍四氏不为侣三界岂能渝谅兹亲爱染宁以财利拘烦流舍智寳榛路坦夷途万物竟何匹烮火树红芙
　　其四
　　心怨动纷绕情怡辄迁互欢爱一离逺伤忧坐衰暮连幌结清隂高台起风露腐毒縁芳防夭伐实修姱欲网必亏生繁罝或全兎夜何期悠悠终肯悟
　　其五
　　端襟测烦海矫歩写埃氛三受犹絶雨八苦若浮云输心仰圆极罄质委方坟朝游净国侣暮集灵山羣灯祗开逺照香宇荐嘉薫俛首睇入俗信矣静为君
　　其六
　　生涂非一理识绪固饶津徒骇东陵富空嗟北郭贫国生曾己戾顔氏信为仁逢尤昭往业习善防兹身勤忧永夷泰晏安终苦辛令名且云重岂若树良因
　　其七
　　神膏施唯重酒恩未隆明玑隋水上润玉蓝田中禀天性所极资敬道攸崇羽毛共以势轮轨相为通报徳怆前雅酧言爱余风遵涂毎多舛顾省能无忡
　　其八
　　冬狐理丰毳春蚕绪轻丝形骸翻为阻心识还自欺华荣羁丱日生平少年时驱车追侠客酌酒弄妖姬但念目前好安知身后悲愓然一以愧永与情爱辞
　　其九
　　兰室改蓬心旃崖变伊草丹青有必渝丝皪岂常皓曲辕且绳直诡木遂雕藻一篑或成山百里倦中道隆汉乃王臣失楚信元保勉矣徳不孤至言匪虚造
　　其十
　　金山严寳仞琼畹列瑶荑墙狐议不窟檐防岂能栖净花庄思序慧沼盥身倪六羣傥未一七众固恒齐端仪有直景正道无倾蹊维宫超以悟襄野竟何迷
　　游山【谢朓】
　　托养因支离乗间遂疲蹇语黙良未寻得丧云谁辩幸莅山水都复值清冬缅凌厓必千仞寻谿将万转坚崿既崚嶒廻流复宛澶杳杳云窦深渊渊石溜浅傍眺郁篻簩还望森柟楩荒隩被葴莎崩壁带苔藓鼯狖呌层嵁鸥鳬戏沙衍触赏聊自观即趣咸已展经目惜所遇前路欣方践无言蕙草歇留垣芳可搴尚子时未归邴生思自免永志昔所钦胜迹今能选寄言赏心客得性良为善
　　酬王晋安【谢朓】
　　稍稍枝早劲涂涂露晚晞南中荣橘柚宁知鸿鴈飞拂露朝青阁日旰坐彤闱怅望一途阻参差百虑依春草秋更緑公子未西归谁能久京洛缁尘染素衣
　　暂使下都夜发新林至京邑赠西府同僚【谢朓】
　　大江流日夜客心悲未央徒念闗山近终知返路长秋河曙耿耿寒渚夜苍苍引领见京室宫雉正相望金波丽鳷鹊玉防低建章驱车鼎门外思见昭丘阳驰晖不可接何况隔两乡风云有鸟路江汉限无梁常恐鹰隼击时菊委严霜寄言罻罗者寥廓已高翔
　　郡内高斋闲望荅吕法曹【谢朓】
　　结构何迢逓旷望极高深中列逺岫庭际俯乔林日出众鸟散山瞑孤猿吟巳有池上酌复此风中琴非君美无度孰为劳寸心惠而能好我问以瑶华音若遗金门歩见就玉山岑
　　在郡卧病呈沈尚书【谢朓】
　　淮杨股肱守髙卧犹在兹况复南山曲何异幽栖时连隂盛农节薹笠聚东菑高阁常昼掩荒堦少诤辞珍簟清夏室轻扇动凉飔嘉鲂聊可荐緑蚁方独持夏李沈朱实秋藕折轻丝良辰竟何许夙昔梦佳期坐啸徒可积为邦岁已朞弦歌终莫取抚机令自嗤
　　新亭渚别范零陵云【谢朓】
　　洞庭张乐地潇湘帝子游云去苍梧野水还江汉流停骖我怅望辍棹子夷犹广平听方籍荗陵将见求心事俱已矣江上徒离爱
　　之宣城郡出新林浦向板桥【谢朓】
　　江路西南永归流东北鹜天际识归舟云中辩江树旅思倦揺揺孤游昔已屡既懽懐禄情复协沧洲趣嚣尘自兹隔赏心于此遇虽无豹姿终隠南山雾
　　休沐重还丹阳道中【谢朓】
　　薄游第从告思闲愿罢归还卭歌赋似休汝车骑非防池不可别伊川难重违汀葭稍靡靡江菼复依依田鹄逺相呌沙鸨忽争飞云端楚山见林表呉岫防试与征徒望乡泪尽沾衣赖此盈樽酌含景望芳菲问我劳何事霑木仰清徽志狭轻轩冕恩甚恋闺闱岁华春有酒初服偃郊扉
　　晚登三山还望京邑【谢朓】
　　防涘望长安河阳视京县白日丽飞甍参差皆可见余霞散成绮澄江静如练喧鸟覆春洲杂英满芳甸去矣方滞滛懐哉罢欢宴佳期怅何许泪下如流霰有情知望乡谁能鬒不变
　　直中书省【谢朓】
　　紫殿肃隂隂彤庭赫敞风动万年枝日华承露掌玲珑结绮钱深沈映朱网红药当阶飜苍苔依砌上兹言翔凤池鸣佩多清响信美非吾室中园思偃仰朋情以郁陶春物方骀荡安得凌风翰聊恣山泉赏
　　宣城郡内登望【谢朓】
　　借问下车日匪直望舒圆寒城一以眺平楚正苍然山积陵阳阻溪流春谷泉威纡距遥甸巉嵒带逺天切切隂风暮桑柘起寒烟怅望心已极惝怳防屡迁结髪倦为旅平生早事边谁规鼎食盛宁要狐白鲜方弃汝南诺言税辽东田
　　冬日晚郡事隙【谢朓】
　　安牍时闲暇偶坐观卉木飒飒满池荷翛翛防竹檐隙自周流房栊闲且肃苍翠望寒山峥嵘瞰平陆已愓慕归心复伤千里目风霜旦夕甚蕙草无芬馥云谁美笙簧孰是厌薖轴愿言税逸驾临潭饵秋菊
　　和刘西曹望海台【谢朓】
　　沧波不可望望极与天平往往孤山映处处春云生差池逺鴈没飒沓羣鳬惊嚣尘及簿领弃舍出重城临川徒可羡结网庶时营
　　和王著作融八公山【谢朓】
　　二别阻汉坻防崤望河澳兹岭复防岏分区奠淮服东限琅琊台西距孟诸陆阡眠起杂树檀栾防修竹日隠涧疑空云聚岫如复出没眺楼雉逺近送春目戎州昔乱华素景沦伊谷阽危頼宗衮防管寄明牧长蛇固能剪奔鲸自此曝道峻芳尘流业遥年运倐平生仰令图吁嗟命不淑浩荡别亲知连翩戒征轴再逺馆娃宫两去河阳谷风烟四时犯霜雨朝夜沐春秀良已凋秋场庶能筑
　　和伏武昌登孙权故城【谢朓】
　　炎灵遗劎玺当涂骇龙战圣期缺中壤霸功兴防县鹊起登呉山凤翔凌楚甸衿带穷岩险帷帟尽谋选北拒溺骖镳西龛收组练江海既无波俯仰流英眄裘冕类禋郊卜揆崇离殿钓台临讲阅樊山开广防文物共葳蕤声眀且葱蒨三光厌分景书轨欲同荐参差世祀忽寂寞市朝变舞馆识余基歌梁想遗啭故林衰木平荒池秋草徧雄图怅若兹茂宰深遐睠幽客滞江臯从赏乖缨弁清巵阻献酬良书限闻见幸借芳音多承风采余绚于役倘有期鄂渚同游衍
　　和徐都曹出新亭渚【谢朓】
　　宛洛佳遨游春色满皇州结轸青郊路廻瞰苍江流日华川上动风光草际浮桃李成蹊径桑榆防道周东都已俶载言归望緑畴
　　奉和随王殿下十六首【谢朓】
　　高秋夜方静神居肃且深闲阶涂广路凉宇澄月隂婵娟影池竹踈芜散风林渊情协爽节咏言兴徳音闇道空已积干直愧蓬心
　　其二
　　星囘夜未艾洞房凝逺情云隂满池榭中月悬高城乔木含风雾行鴈飞且鸣平台盛文雅西园富羣英芳庆良永矣君王嗣徳声眷此伊洛咏载懐汾水情顾巳非丽则恭惠奉仁明观淄咏已失怃然愧簪缨
　　其三
　　神心遗魏阙中想顾汾阳肃景懐辰豫捐玦翦山糃时惟清夏始云景暧含芳月隂洞野色日华丽池光草合亭臯逺霞生川路长端坐闻鹤引静瑟怆复伤懐哉泉石思歌咏郁琼相春塘多迭驾言从伊与商衮职眷英览独善伊何忘愿辍东都逺道侍濠梁
　　其四
　　睿心重离析岐路清江隈四面寒飚举千里白云来川长别管思地逈翻旗囘还顾昭阳阙超逺章华台置酒巫山日为君停玉杯
　　其五
　　桂楼飞絶限超逺向江岐轻云霁广甸防风散清漪连连絶鴈举青烟移严城乱芸草霜塘凋素枝气爽深遥瞩豫永聊停曦即巳终可恱盈尊且若斯
　　其六
　　念深冲照广业阐清化端仪穆金殿宣教藻琼筵船湛轻帷蔼磬转芳风旋眷辔栖道树方津棹法舷归兴慿大造昭涂良易筌
　　其七
　　冬寂脩夜天围静且开亭臯霜气怆松宇清风来高琴时以思幽人多感懐幸借汾阳想岭首正徘徊
　　其八
　　怆怆绪风兴祁祁族云布严气集髙轩稠隂结寒树日月谬论思朝夕承清豫徒借小山文空揖章台赋
　　其九
　　肃景游清都脩簪待兰室累榭疎逺风广庭丽朝日穆穆神仪静愔愔道言密一飡系灵表无吝科年厯
　　其十
　　清房洞巳静闲风伊夜来云生树隂逺轩广月容开宴私移烛饮游赏借琴台风猷冠淄邺袵舄愧唐枚
　　其十一
　　方池含积水明月流皎镜规荷承日彯鳞与风泳上善叶渊心止川恻动性幸是方春来侧黙游濠盛
　　其十二
　　浮云西北起飞来下髙堂合散轻帷表飘舞桂台阳遥阶收委羽平地如夜光眷言金玉照顾惭兰蕙芳
　　其十三
　　炎光缺风雅宗覇拯时沦龙徳待云雾令图方再晨歳逺荒城思霜华宿草陈英威遽如是徘徊岐路人
　　其十四
　　分悲玉瑟断别绪金樽倾风入芳帷散缸华兰殿明想折中园草共知千里情行云故乡色赠此一离声
　　其十五
　　年华豫已涤夜艾赏方融新萍时合水弱草未胜风闺幽瑟易响台逈月难中春物广余照兰萱佩未穷
　　其卄六
　　连漪映余雪严城限深雾清寒起洞门东风急池树神居望已肃徘徊举冲趣栖归如归咏丘山不可屡


　　古今诗删巻八
　　钦定四库全书
　　古今诗删卷九
　　明　李攀龙　编
　　梁诗
　　登城【简文帝】
　　日影半东檐静念空杼柚小堂倦缥书华池厌脩竹寂寞既寡悰登城望原陆遥山半吐云严飚时响谷靡靡见虚烟森森视寒木落霞乍续断晚浪时廻复逺瞩既濡翰徒自劳心目短歌虽可裁縁情非雾縠
　　往虎窟山寺【简文帝】
　　尘中喧虑积物外众情捐兹地信爽垲墟垄暧阡绵蔼蔼车徒迈飘飘旌旄悬细松斜绕迳峻岭半藏天古树无枝叶荒郊多野烟分花出黄鸟挂石下新泉蓊郁均双树清虚类八禅栖神紫台上纵意白云边徒然嗟小药何由齐大年
　　行雨【简文帝】
　　本是巫山来无人覩容色唯有楚王臣曾言梦相识
　　赋得竹【元帝】
　　嶰谷管新抽淇园节复修作龙还葛水为马向并州柯亭临絶涧桃枝夹细流冠学芙蓉势花堪威凤游卭王若有献张骞应拜侯
　　春别应令【元帝】
　　门前杨桞乱如丝直置佳人不自持适言新作裂纨诗谁悟今成织素辞
　　侍宴乐游苑饯吕僧珍应诏【沈约】
　　丹浦非乐战负重切君临我皇秉至德忘已用尧心愍兹区宇内鱼龙失飞沈推毂二崤道扬斾九河隂超乗尽三属选士皆百金戎车出细桞饯席遵上林命师诛后服授律缓前禽函轘方解带峣武稍披襟伐罪芒山曲吊民伊水浔将陪告成礼待此未抽簪
　　宿东园【沈约】
　　陈王鬬鸡道安仁采樵路东郊岂异昔聊可闲余歩野径既盘纡荒阡亦交互槿篱疎复密荆扉新且故树顶鸣风飇草根积霜露惊麏去不息征鸟时相顾茅栋啸愁鸱平罔走寒兎夕隂带层阜长烟引轻素飞光忽我遒岂止岁云暮若梦西山药頽龄倘能度
　　和王中书德充咏白云【沈约】
　　白云自帝乡氤氲屡廻没蔽亏昆山树含吐瑶台月秋风西北起飘我过城阙城阙已参差白云复离离皎洁在天汉倒影入华池将过丹丘野时至碧林垂九重迎飞燕万里送翔螭
　　别范安成【沈约】
　　生平少年日分手易前期及尔同衰暮非复别离时勿言一尊酒明日难重持梦中不识路何以慰相思
　　春思【沈约】
　　杨柳乱如丝绮罗不自持春草黄复緑客心伤此时青苔巳结洧碧水复盈淇日华照赵瑟风色动燕姬襟前万行泪故是一相思
　　从冠军行建平王登庐山香罏峰【江淹】
　　广成爱神鼎淮南好丹经此山具鸾鹤往来尽仙灵瑶草正翕赩玉树信葱青绛气下萦薄白云上杳防中坐瞰蜿虹俛伏视流星不寻遐怪极则知耳目惊日落长沙渚曾隂万里生借兰素多意临风黙含情方学松栢隠羞逐市井名幸承光诵末伏思托后旍
　　许徴君询自叙【江淹】
　　张子闇内机单生蔽外象一时排防筌泠然空中赏遣此弱防情资神任独往采药白云隈聊以肆所养丹葩曜芳蕤緑竹隂闲敞苕苕寄意胜不觉陵虚上曲櫺激鲜飇石室有幽响去矣从所欲得失非外奬至哉操斤客重明固巳朗五难既洒落超迹絶尘网
　　殷东阳仲文兴曯【江淹】
　　晨游任所萃悠悠蕴真趣云天亦辽亮时与赏心遇青松挺秀蕚惠色出乔树极眺清波深缅映石壁素莹情无余滓拂衣释尘务求仁既自我风岂外慕直置忘所宰萧散得遗虑
　　谢仆射混游览【江淹】
　　信矣劳物化忧襟未能整薄言遵郊衢緫辔出台省凄凄节序高寥寥心悟永时菊耀岩阿云霞冠秋岭眷然惜良辰徘徊践落景巻舒虽万绪动复归有静曾是迫桑榆歳暮从所秉丹壑不可攀忘懐寄匠郢
　　陶征君濳田居【江淹】
　　种苖在东臯苖生满阡陌虽有荷锄倦浊酒聊自适日暮巾柴车路闇光巳夕归人望烟火稚子候檐隙问君亦何为百年防有役但愿桑麻成蚕月得纺绩素心正如此开迳望三益
　　效阮公诗二首【江淹】
　　夏后乗两龙高防在帝台荣光河雒出白云苍梧来侍御多贤圣升降有羣才四时有变化盛明不徘徊高阳邈巳逺竚立谁语哉
　　其二
　　昔余登大梁西南望洪河时寒原野旷风急霜露多仲冬正惨切日月少精华落叶纵横起飞鸟时相过搔首广川隂懐归思如何常愿反初服闲歩颍水阿
　　望荆山【江淹】
　　奉义至江汉始知楚塞长南闗绕桐栢西岳出鲁阳寒郊无留影秋日悬清光悲风挠重林云霞肃川涨岁晏君如何零泪霑衣裳玉柱空掩露金樽坐含霜一闻苦寒奏再使艶歌伤
　　魏文帝曹丕游宴【江淹】
　　置酒坐飞阁逍遥临华池神飚自逺至左右芙蓉披緑竹夹清水秋兰被幽崖月出照园中冠佩相追随客从南楚来为我吹参差渊鱼犹伏浦听者未云疲髙文一何绮小儒安足为肃肃广殿隂雀声愁北林众賔还城邑何用慰我心
　　顔特进延之侍宴【江淹】
　　太防凝帝宇瑶光正神县揆日粲书史相都丽闻见列汉构仙宫开天制寳殿桂栋留夏飚兰橑停冬霰青林结冥蒙丹巘被葱蒨山云备卿霭池卉具灵变重阳集清氛下辇降宴骛望分寰队晒旷尽都甸气生川岳隂烟灭淮海见中坐溢朱组歩櫩簉琼弁礼登伫睿情乐阕延皇眄测恩跻愉逸防牒懵浮贱荣重餽兼金巡华过盈瑱敢饬舆人咏方慙渌水荐
　　杂诗【柳恽】
　　云轻暮色薄草緑晨芳归山墟罢寒晦园泽润朝晖春心多感动暏物情复悲自君之去矣兰堂罢鸣机徒知游宦是不念别离非
　　捣衣诗【柳恽】
　　行役滞风波游人淹不归亭臯木叶下陇首秋云飞寒园夕鸟集思牗草虫悲嗟矣当春服安见御冬衣
　　九日侍宴乐游苑应令【庾肩吾】
　　辙迹光周颂巡游盛夏功钩陈万骑转阊阖九闗通秋晖逐行漏朔气绕相风献寿重阳节廻銮上苑中疏山开辇道间树出离宫玉醴吹岩菊银牀落井桐御梨寒更紫仙桃秋转红饮羽山西射浮云冀北騘尘飞金埒满叶破柳条空腾猨疑矫箭惊鴈避虚弓雕材滥杞梓花绶接鹓鸿愧乏天庭藻徒参文雅雄
　　和太子重云殿受戒【庾肩吾】
　　皇明执东曜帝扆居北辰小乗开治道大觉拯苍民殊涂同义路分流合智津传香引上徳列伎进名臣连阁翻如画图云更似真镜山含殿影梅梁落梵尘苑桂恒留雪天花不待春万年逢瑞应千生值法身天衣初拂石豆火欲燃薪重善终无报轻毛庶有因
　　和徐主簿望月【庾肩吾】
　　楼上徘徊月中愁思人照雪光偏冷临花色转春星流时入晕桂长欲侵轮愿以重光曲承君歌扇尘
　　寳劎【呉均】
　　我有一寳劎出自昆吾溪照人如照水切玉如切泥锷边霜澟凛匣上风凄凄寄语张公子何当来见携
　　暮春荅朱记室【何逊】
　　游扬日色浅骚屑风音劲寒潭见底清秋色极天净寸隂坐销砾千里长辽逈桃李尔繁华松栢余本性故心不存此高文徒可咏
　　初发新林【何逊】
　　伊昔负薪暇慕义游梁楚短翮忘连翩追飞散容与优游沐道教渐渍淹寒暑太徳本无酬轻生窃自许舟归属海运风积如鹏举浮水暗舟舻合岸喧徒侣澟澟穷秋暮初寒入洲渚铙吹响青江悬旗出长屿危樯逈不进沓浪高难拒回首泣亲賔中天望宛许帝城犹隠约家园无处所去矣方悠悠含意将何语
　　和萧谘议岑离闺怨【何逊】
　　晓河没高栋斜月半空庭中度落叶帘外隔飞萤含悲下翠帐掩泣闭金屏昔期今未返春草寒复青思君无转易何异北辰星
　　咏早梅【何逊】
　　园标物序惊时最是梅衘霜当路发映雪拟寒开枝横却月观花绕凌风台朝洒长门泣夕驻临卭杯应知早飘落故逐上春来
　　临行与故游夜别【何逊】
　　歴稔共追随一旦辞羣匹复如东注水未有西归日夜雨滴空堦晓灯暗离室相悲各罢酒何时同促膝
　　与胡兴安夜别【何逊】
　　居人行转轼客子暂维舟念此一筵笑分为两地愁露湿寒塘草月映清淮流方抱新离恨独守故园秋
　　边城思【何逊】
　　柳黄未吐叶水緑半含苔春色边城动客思故乡来
　　相送【何逊】
　　客心已百念孤逰重千里江暗雨欲来浪白风初起
　　相送联句三首【何逊】
　　寸隂常可惜别至倍伤神子瞻天际水予望路中尘【韦黯】悯悯岐路侧去去平生亲一朝事千里流涕向三春【逊】
　　其二
　　昔共入门笑今成送别悲君还旧聚处为我一嚬眉【王江乗】于今还促膝自此客江湄愿子俱停驾看我独解维【逊】
　　其三
　　高轩虽驻轸余日乆无辉以我辞乡泪沾君送别衣【逊】
　　照水联句【何逊】
　　挿花行理鬓迁延去复归虽怜水上影复恐湿罗衣【逊】临桥看黛色映渚媚铅晖不顾春荷动弥畏小禽飞【绮】
　　代美女篇【萧子范】
　　邯郸蹔辍舞巴姬请罢弦佳人淇洧出艶赵复倾燕繁秾既为李照水亦成莲朝酤成都酒暝数河间钱余光幸未惜兰膏空自煎
　　入若耶溪【王籍】
　　艅艎何泛泛空水共悠悠隂霞生逺岫阳景逐廻流蝉噪林逾静鸟鸣山更幽此地动归念长年悲倦游
　　北寺寅上人房望逺岫翫前池【王筠】
　　安期遂长往交甫称高让逺迹入沧溟轻举驰昆阆良由心独善兼且情由放岂若寻幽栖即目穷清旷激水周堂下屯云塞檐向闲牖听奔涛开延叠嶂前阶复虚防濔迤成洲涨雨防散圆文风生起斜浪游鳞互瀺灂羣飞皆哢吭莲叶蔓田田菱花动揺漾浮光曜庭庑流芳袭帷帐匡坐足忘懐讵思江海上
　　和卫尉新渝侯廵城口号【王筠】
　　阊阖瞹已昏钩陈杳将暮栖乌城上返晚雀林中度屯卫时廵警凝威肆安歩阁道趋文昌禁兵连武库铜乌迎早风金掌承朝露罘罳分晓色睥睨生秋雾维城任寄隆空想灵均赋伊余方病免丘园保恬素
　　上虞乡亭观涛津渚学潘安仁河阳县诗【刘孝绰】
　　昔余筮賔始衣冠仕洛阳无赀徒有任一命忝为郎再践神仙侧三入崇贤防东朝礼髦俊虚薄厠才良游谈侍名理搦管创文章引籍陪下膳横经叅上庠谁谓服事浅契阔变炎凉一朝谬为吏结绶去承光烹鲜徒可习治民终未长化鸡仰季智驯雉推仲康此城邻夏穴橚矗茂筠篁孝碑黄绢语神涛白鹭翔遨游佳可望释事上川梁秋江冻雨絶反景照移塘纎罗殊未动骇水忽如汤乍出连山合时如高盖张漂沙黄沬聚礐石素波扬防人不敢唱舟子讵能航离家复临水眷然思故乡中来不可絶奕奕苦人肠泝洄若无阻谢病反清漳
　　帆渡吉阳洲【刘孝仪】
　　扬帆乗浪华撡鼓要风力近树儵而遐遥山俄已逼欲比惊龙掣将顿阳乌翼客行悲道逺唯须前路极
　　诏问山中何所有赋诗以荅【陶景】
　　山中何所有岭上多白云只可自怡恱不堪持寄君
　　古意詶到长史溉登琅琊城【徐悱】
　　甘泉惊烽候上谷抵楼兰此江称豁险兹山复郁盘表里穷形胜襟带尽岩峦修篁壮下属危楼峻上干登陴起遐望廻首见长安金沟朝防浐甬道入鸳鸾鲜车鹜华毂汗马跃银鞍少年负壮气耿介立冲冠懐纪燕山石思开函谷丸岂如防上戏羞取路傍观寄言封侯者数竒良可叹
　　出塞【刘峻】
　　蓟门秋气清飞将出长城絶漠冲风急交河夜月明陷敌摐金鼓摧锋扬斾旌去去无终极日暮动边声
　　新月【刘瑗】
　　仙宫云箔卷露出玉帘钩清光无所赠相意凤凰楼
　　拟雨诗【虞骞】
　　清风送凉气薄暮荡炎氛虹照涟漪水电出嵯峩云落晖散长足细雨织斜文
　　咏美人治籹【江洪】
　　上车畏不妍顾眄更斜转太恨畵眉长犹言顔色浅
　　春和往虎窟山寺【王台卿】
　　我王宗胜道驾言从所之辎轩转朱毂骊马跃青丝清渠影高盖游树拂行旗賔徒纷杂沓景物共依迟飞梁通涧道架宇接山基丛花临逈砌分流绕曲墀谁言非胜境云山独在兹尘情良易着道性故难缁承恩奉教义方当受持
　　陈诗
　　入隋侍晏应诏【后主】
　　日月光天徳山河壮帝居太平无以报愿上东封书
　　山斋【徐陵】
　　桃源惊往客鹤峤断来宾复有风云处萧条无俗人山寒防有雪石路本无尘竹径防笼巧茅斋结构新烧香披道记悬镜厌山神砌水何年溜檐桐几度春云霞一巳絶宁辨汉将秦
　　陪衡阳王游耆阇寺【张正见】
　　甘棠听讼罢福宇试登临兔苑移飞盖王城列玳簪阶荒犹累玉地古尚填金龙桥丹桂偃鹫岭白云深秋披旅葛夏戸响山禽清风吹麦垄细雨濯梅林
　　秋日侍宴娄苑湖应诏【江总】
　　翠渚还鸾辂瑶池命羽觞千门响云跸四泽动荣光玉轴昆池浪金舟太液张虹旗照岛屿凤盖绕林塘野静重隂阔淮秋水气凉雾开楼阙近日逈烟波长洛宴谅斯在镐饮讵能方朽劣叨荣遇簪笏奉周行
　　于长安归还扬州九月九日行薇山亭赋韵【江总】
　　心逐南云逝形随北鴈来故乡篱下菊今日几花开
　　姬人怨【江总】
　　天寒海水惯相知空牀明月不相冝庭中芳桂憔悴叶井上疎桐零落枝寒灯作花羞夜短霜鴈多情恒结伴非为陇水望秦川直置思君肠自断
　　游钟山开善寺【徐伯阳】
　　聊追邺城友躧歩出兰宫法侣殊人世天花异俗中鸟声不测处松吟未觉风此时超爱网还复洗尘防
　　咏懐三首【张君祖】
　　运形不标异澄懐恬无欲座可栖王侯门可廻金毂风来咏逾清鳞萃渊不浊斯乃中子所以矫逸足何必翫幽闲青衿长离俗百龄茍未遐昨辰亦非促曦腾望舒映曩今迭相烛一世皆逆旅安悼电往速区区虽非党兼忘混砾玉恪神罔丛秽要在夷心曲
　　其二
　　灵飚起囘浪飞云腾逆鳞茍擢南阳秀固集三造賔缅懐结寂夜味藻咏终晨延伫时无遘谁与拂流尘情寄极眄萧条独遨神相忘东溟里何晞西潮津我崇道无废长謡想义人
　　其三
　　遥遯播荆衡杖策憇南郢遭动逐浪迹遇静恬夷性拊巻从老语挥纶与庄咏遐眺独缅想萧神飚尘正时无喜惠偶絶韵将谁听习子茂芳标有欣徽音令颖敷凌霜倩葩熈三春盛拂翮期霄翔岂与桑榆竞我混不材姿遗情忘雕映虽非峄阳椅聊以比泗磬
　　赠沙门竺法頵三首【张君祖】
　　郁郁华阳岳絶云抗飞峯峭壁溜灵泉秀岭森青松悬岩廓峥嵘幽谷正寥茏丹崖栖竒逸碧室禅六通泊寂清神气绵矫妙踪止观着无无还净滞空空外物岂大悲独往非同不见舍利佛受屈维摩公
　　其二
　　至人如影响灵慧陶亿刹应方恢权化兆类防慈恱防防积尘昧永在岩底闭废聪无通照遗形不洞灭明哉如来降豁矣启濳穴幽精沦朽壤孰若阿维察遥谢晞俦何为自矜洁
　　其三
　　邈邈庆成标峩峩浮云岭峻盖十二岳独秀阎浮境丹流环方基瑶堂临峭顶涧滋甘泉液崖蔚芳芝颖翘翘羡化伦陵岩正肃拱望妙觉呼吸晞龄永茍能夷冲心所憇靡不净万物可逍遥何必栖形影勉寻大乗轨练神超勇猛
　　隋诗
　　出塞【杨素】
　　汉虏未和亲忧国不忧身握手河梁上穷涯北海濵据鞍独懐古慷慨感良臣歴览多旧迹风日惨愁人荒塞空千里孤城絶四邻树寒偏易古草衰恒不春交河明月夜隂山苦雾辰鴈飞南入汉水流西咽秦风霜乆行役河朔备艰辛薄暮边声起空飞胡骑尘
　　山斋独坐赠薛内史【杨素】
　　岩壑澄清景景清岩壑深白云飞暮色緑水激清音涧戸散余彩山凝宿隂花草共荣映树石相陵临独坐对陈榻无客有鸣琴寂寂幽山里谁知无闷心
　　赠薛播州二首【杨素】
　　滔滔彼江汉实为南国纪作牧求明德若人应斯美高卧未褰帷飞声已千里还望白云天日暮秋风起岘山君傥游泪落应无巳
　　其二
　　北风吹故林秋声不可听鴈飞穷海寒鹤唳霜臯净含毫心未传闻音路犹夐唯有孤城月徘徊独临映吊影余自怜安知我疲病
　　赋昆明池一物得织女石【虞茂】
　　隔河图列宿清汉象昭回支机就鲸石拂镜取池灰袜疑海槎渡珠似客星来所恨防娥敛逢秋遂不开
　　秋夜独坐【袁朗】
　　危弦断客心虚弹落惊禽新秋百虑净独夜九愁深枯蓬唯逐吹坠叶不归林如何悲此曲坐作白头吟
　　爱妾换马【僧法宣】
　　朱鬛餙金镳红籹束素腰似云来蹀躞如雪去飘飖桃花含浅汗柳叶带余娇骋先将独立防絶不俱摽
　　叹疆场【无名氏】
　　闻道行人至籹梳对镜台泪防犹尚在笑靥自然开北朝诗
　　捣衣【温子升】
　　长安城中秋夜长佳人锦石捣流黄香杵纹砧知近逺传声逓响何凄凉七夕长河烂中秋明月光蠮螉塞边絶候鴈鸳鸯楼上望天狼
　　和崔侍中从驾经山寺【萧慤】
　　钩陈夜警徼河汉晓参横游骑腾文马前驱转翠旌野禽喧曙色山树动秋声云表金轮见岩端畵栱明塔疑从地涌盖似积香成泉高下溜急松古上枝平仪台多壮思丽藻蔚縁情自嗤非照庑何以继连城
　　秋思【萧慤】
　　清波收潦日华林鸣籁初芙蓉露下落杨柳月中疎燕帏缃绮被赵带流黄裾相思阻音息结梦感离居
　　闗山月【王褒】
　　闗山夜月明秋色照孤城影亏同汉阵轮满逐胡兵天寒光转白风多晕欲生寄言亭上吏游客解鸡鸣
　　奉和同泰寺浮图【庾信】
　　岧岧凌太清照殿比东京长影临防阙高层出九城栱积行云碍幡揺度鸟惊凤飞如始泊莲合似初生轮重对月满铎韵拟鸾声畵水流全住图云色半轻露晚盘犹滴珠朝火更明虽连博望苑还接银沙城天香下桂殿仙梵入伊笙庶闻八解乐方遣六尘情
　　和张侍中述懐【庾信】
　　阳穷乃悔吝世季诚屯剥奔河絶地维折柱倾天角成羣海水飞如雨天星落负锸遂移山藏舟终去壑生民忽已鱼君子徒为鹤畴昔逢知己生平荷恩渥故组竟无闻程婴空寂寞永嘉独流寓中原唯鼎镬道险卧樚栌身危累素殻漂流从木梗风巻随秋箨张翰不归呉陆机犹在洛汉阳钱遂尽长安米空索时占季主乍贩韩康药伏辕终入绊垂翅犹离缴徒懐琬琰心空守黄金诺虢郐终无寄齐秦竟何托大夫唯闵周君子常思亳寂寥共覉旅萧条同负郭农谈止谷稼野膳唯藜藿操乐楚琴悲忘忧鲁酒薄渭滨观坐钓谷口看秋获唯有丘明耻无复荣期乐夷则火星流天根秋水涸冬严日不暖歳晚风多朔扬浮有怪云细凌闻灾雹木皮三寸厚泾泥五斗浊虽忻曲辕树犹惧雕陵鹊生涯实有始天道终虚槖且悦善人交无疑朋友数何时得云雨复见翔寥廓
　　寄王琳【庾信】
　　玉闗道路逺金陵信使疎独下千行泪开君万里书
　　重别周尚书二首【庾信】
　　阳闗万里道不见一人归唯有河边鴈秋来南向飞
　　其二
　　河桥两岸絶横岐数路分山川遥不见懐袖逺相闻
　　暮秋野兴赋得倾壶酒【庾信】
　　刘伶正捉酒中散欲弹琴但使逢秋菊何须就竹林
　　尘镜【庾信】
　　明镜如明月恒常置匣中何须照两鬓终是一秋蓬



　　古今诗删巻九
　　钦定四库全书
　　古今诗删巻十
　　明　李攀龙　编
　　选唐诗序
　　唐无五言古诗而有其古诗陈子昻以其古诗为古诗弗取也七言古诗唯杜子美不失初唐气格而纵横有之太白纵横往往彊弩之末间杂长语英雄欺人耳至如五七言絶句实唐三百年一人盖以不用意得之即太白亦不自知其所至而工者顾失焉五言律排律诸家槩多佳句七言律体诸家所难王维李颀颇臻其妙即子美篇什虽众愦焉自放矣作者自苦亦惟天实生才不尽后之君子本兹集以尽唐诗而唐诗尽于此李攀龙撰
　　唐五言古诗
　　饮马长城窟行【太宗皇帝】
　　塞外悲风切交河冰已结瀚海百重波隂山千里雪逈戍危烽火层峦引高节悠悠卷斾旌饮马出长城塞沙连骑迹朔吹断邉声胡尘清玉塞羗笛韵金钲絶漠干戈戢车徒振原隰都尉反龙堆将军旋马邑扬麾氛雾静纪石功名立荒裔一戎衣云台凯歌入
　　述怀【魏征】
　　中原还逐鹿投笔事戎轩纵横计不就慷慨志犹存策杖谒天子驱马出关门请缨系南越凭轼下东藩郁纡陟高岫出没望平原古木鸣寒鸟空山啼夜猿旣伤千里目还惊九折魂岂不惮艰难深怀国士恩季布无二诺侯嬴重一言人生感意气功名谁复论
　　初到陆浑山庄【宋之问】
　　授衣感穷节策马凌伊关归齐逸人趣日觉秋琴闲寒露衰北阜夕阳破东山浩歌步岑樾栖鸟随我还
　　感遇二首【张九龄】
　　兰蕋春葳蕤桂花秋皎防欣欣此生意自以为佳节谁知林栖者闻风坐见悦草木有本心何求美人折
　　其二
　　孤鸿海上来池潢不敢顾侧见双翠鸟巢在三珠树矫矫珍木岭得无金丸惧美服患人指髙明逼神恶今我游防防弋者何所慕
　　蓟丘览古赠卢居士藏用六首【并序　陈子昂】丁酉嵗余北征出自蓟门厯观燕之旧都其城池霸迹已芜没矣慨然忆乐生邹子羣贤之游因登蓟楼作六诗以志之寄终南卢居士
　　北登蓟丘望求古轩辕台应龙已不见牧马生黄埃尚想广成子遗迹白云隈
　　右轩辕台
　　南登碣石舘遥望黄金台丘陵尽乔木昭王安在哉霸图怅已矣驱马复归来
　　右燕昭王
　　王道已沦昩战国竞贪兵乐生何感激仗义下齐城雄图竟中失遗叹寄阿衡
　　右乐生
　　秦王日无道太子怨亦深一闻田光义匕首赠千金其事虽不立千载为伤心
　　右燕太子
　　自古皆有死殉义良独希柰何燕太子尚使田公疑仗劔诚已矣感我涕沾衣
　　右田光先生
　　大运沦三代天人罕有窥邹子何辽廓谩説九瀛垂兴亡已千载今也则无谁
　　右邹子
　　詶晖上人夏日林泉
　　闻道白云居窈窕青莲宇岩泉万丈流树石千年古林卧对轩窗山隂满庭户方释尘事劳从君袭兰杜
　　子夜吴歌【李白】
　　长安一片月万户衣声秋风吹不尽总是玉闗情何日平胡虏良人罢逺征
　　妾薄命【李白】
　　汉帝宠阿娇贮之黄金屋咳唾落九天随风生珠玉宠极爱还歇妬深情却疎长门一步地不肯暂回车雨落不上天水覆难再收君情与妾意各自东西流昔日芙蓉花今成断根草以色事他人能得几时好
　　赠卢司户【李白】
　　秋色无远近出门尽寒山白云遥相识待我苍梧间借问卢躭鹤西飞几处还
　　送张舍人之江东【李白】
　　张翰江东去正值秋风时天清一鴈远海濶孤防迟白日行欲暮沧波杳难期呉洲如见月千里幸相思
　　鲁郡东石门送杜二甫【李白】
　　醉别复几日登临徧池台何时石门路重有金樽开秋波落泗水海色明徂徕飞蓬各自远且尽手中杯
　　送杨山人归嵩山【李白】
　　我有万古宅嵩阳玉女峯长留一片月挂在东溪松尔去掇仙草菖蒲花紫茸嵗晩或相访青天骑白龙
　　怀苏武【李白】
　　苏武在匈奴十年持汉节白鴈上林飞空传一书札牧羊邉地苦落日归心絶渴饮月窟冰饥餐天上雪东还沙塞远北怆河梁别泣把李陵衣相防泪成血
　　经下邳圯桥怀张子房【李白】
　　子房未虎啸破产不为家沧海得壮士椎秦愽浪沙报韩虽不成天地皆振动潜匿游下邳岂曰非智勇我来圯桥上怀古钦英风唯见碧流水曾无黄石公叹息此人去萧条徐泗空
　　望鹦鹉洲怀祢衡【李白】
　　魏帝营八极蚁视一祢衡黄祖斗筲人杀之受恶名吴江赋鹦鹉落笔超羣英锵锵振金玉句句欲飞鸣鸷鹗啄孤凤十春伤我情五岳起方寸隐然讵可平才髙竟何施寡识冐天刑至今芳洲上兰蕙不忍生
　　前出塞八首【杜甫】
　　戚戚去故里悠悠赴交河公家有程期亡命婴祸罗君巳富土境开边一何多弃絶父母恩吞声行负戈
　　其二
　　磨刀呜咽水水赤刅伤手欲轻断肠声心绪乱巳久丈夫誓许国愤惋复何有功名圗麒麟战骨当速朽
　　其三
　　送徒既有长远戍亦有身生死向前去不劳吏怒嗔路逢相识人附书与六亲哀哉两决絶不复同苦辛
　　其四
　　迢迢万余里领我赴三军军中异苦乐主将宁尽闻隔河见胡骑倐忽数百羣我始为奴仆几时树功勲
　　其五
　　挽弓当挽强用箭当用长射人先射马擒贼先擒王杀人亦有限立国自有疆茍能制侵凌岂在多杀伤
　　其六
　　驱马天雨雪军行入高山径危抱寒石指落层冰间巳去汉月远何时筑城还浮云暮南征可望不可攀
　　其七
　　单于冦我垒百里风尘昏雄劒四五动彼军为我奔虏其名王归系颈授辕门潜身备行列一胜何足论
　　其八
　　从军十年余能无分寸功众人贵茍得欲语羞雷同中原有鬬争况在狄与戎丈夫四方志安可辞固穷
　　后出塞【杜甫】
　　朝进东门营暮上河阳桥落日照大旗马鸣风萧萧平沙列万幕部伍各见招中天悬明月令严夜寂寥悲笳数声动壮士惨不骄借问大将谁恐是霍嫖姚
　　法镜寺【杜甫】
　　身危适他州勉强终劳苦神伤山行深愁破崕寺古婵娟碧藓浄萧摵寒箨聚洄洄山根水冉冉松上雨泄云蒙清晨初日巳复吐朱甍半光烱户牖粲可数拄防忘前期出萝巳亭午防防子规叫微径不复取
　　万丈潭【杜甫】
　　青溪合防寞神物有显晦龙衣积水蟠窟压万丈内局步凌垠堮侧身下烟霭前临洪涛寛却立苍石大山危一径尽岸絶两壁对削成根虚无倒影垂澹瀩黑知湾澴底清见光烱碎孤云倒来深飞鸟不在外高萝成帷幄寒水叠旌斾远川曲通流嵌窦潜泄瀬造幽无人境发兴自我軰告归遗恨多将老斯逰最闭藏修鳞蛰出入巨石碍何当炎天过快意风云防
　　石柜阁【杜甫】
　　季冬日已长山晩半天赤蜀道多草花江间饶竒石石柜层波上临虚荡高壁清晖回羣鸥暝色带远客羁栖负幽意感叹向絶迹信甘孱懦婴不独冻馁迫优游谢康乐放浪陶彭泽吾衰未自由谢尔性有适
　　玉华宫【杜甫】
　　溪回松风长苍鼠窜古瓦不知何王殿遗构絶壁下隂房鬼火青坏道哀湍防万籁真笙竽秋色正潇洒美人为黄土况乃粉黛假当时侍金舆故物独石马忧来借草坐浩歌泪盈把冉冉征途间谁是长年者
　　梦李白二首【杜甫】
　　死别巳呑声生别常恻恻江南瘴疠地逐客无消息故人入我梦明我长相忆恐非平生魂路远不可测魂来枫林青魂返关塞黑君今在罗网何以有羽翼落月在屋梁犹疑照顔色水深波浪濶无使蛟龙得
　　其二
　　浮云终日行游子久不至三夜频梦君情亲见君意告归常局促苦道来不易江湖多风波舟楫恐失坠出门搔白首苦负平生志冠盖满京华斯人独憔悴孰云网恢恢将老身反累千秋万嵗名寂寞身后事
　　晦日寻崔戢李封【杜甫】
　　朝光入瓮牖尸寝惊敝裘起行视天宇春气渐和柔兴来不暇懒今晨梳我头出门无所待徒步觉自由杖藜复恣意免值公与侯晩定崔李交会心真罕俦每过得酒倾二宅可淹留喜结仁里欢况因令节求李生园欲荒旧竹颇修修引客防扫除随时成献酬崔侯初筵色已畏空樽愁未知天下士至性有此不草芽旣青出蜂声亦暖游思见农器陈何当甲兵休上古葛天氏不贻黄屋忧至今阮籍等熟醉为身谋威凤高其翔长鲸呑九州地轴为之翻百川皆乱流当歌欲一放泪下恐莫收浊醪有玅理庶用慰沈浮
　　雨【杜甫】
　　峡云行清晓烟雾相徘徊风吹沧江去雨洒石壁来凄凄生余寒殷殷兼出雷白谷变气候朱炎安在哉高鸟湿不下居人门未开楚宫久已灭幽佩为谁哀侍臣书王梦赋有冠古才防防翠龙驾多自巫山台
　　晩泊浔阳望香炉峯【孟浩然】
　　挂席几千里名山都未逢泊舟浔阳岸始见香炉峯尝读远公传永怀尘外踪东林精舍近日暮空闻钟
　　西施咏【王维】
　　艶色天下重西施宁久微朝为越溪女莫作吴王姬贱日岂殊众贵来方悟稀邀人傅脂粉不自着罗衣君宠益娇态君怜无是非当时浣纱伴莫得同车归持谢隣家子效颦安可希
　　送别【王维】
　　下马饮君酒问君何所之君言不得意归卧南山陲但去莫复问白云无尽时
　　齐州送祖三【王维】
　　相逢方一笑相送还成泣祖帐已伤离荒城复愁入天寒远山浄日暮长河急解缆君巳遥望君犹伫立
　　奉寄韦太守陟【王维】
　　荒城自萧索万里山河空天高秋日逈嘹唳闻归鸿寒塘映衰草高舘落疎桐临此嵗方晏顾景问悲翁故人不可见寂寞平林东
　　过李揖宅【王维】
　　闭门秋草色终日无车马客来深巷中犬吠寒篱下散发时未簮道书行尚把与我同心人乐道安贫者一罢宜城酌还归洛阳社
　　崔濮阳兄季重前山兴【王维】
　　秋色有佳兴况君池上门悠悠西林下自识门前山千里横黛色数峯出云间嵯峩对秦国合沓藏荆关残雨斜日照夕岚飞鸟还故人今尚尔叹息此頽顔
　　蓝田石门精舍【王维】
　　落日山水好漾舟信归风玩竒不觉远因以缘源穷遥爱云木秀初疑路不同安知清流转偶与前山通舍舟理轻策果然惬所适老僧四五人逍遥防松栢朝梵林未曙夜禅山更寂道心及牧童世事问樵客暝宿长林下焚香卧瑶席涧芳袭人衣山月映石壁再寻畏迷误明发更登历笑谢桃源人花红复来觌
　　塞上曲三首【王昌龄】
　　蝉鸣桑树间八月萧关道出塞入塞寒处处黄芦草从来幽幷客皆共沙尘老莫学游侠儿矜夸紫骝好
　　其二
　　饮马渡秋水水寒风似刀平沙日未没黯黯见临洮昔日长城战咸言意气高黄尘是今古白骨乱蓬蒿
　　其三
　　秋风夜渡河吹郤鴈门桑遥见胡地猎鞲马宿严霜五道分兵去孤军百战塲功多翻下狱士卒但心伤
　　江上闻笛【王昌龄】
　　横笛怨江月扁舟何处寻声长楚山外曲绕胡关深相去万余里遥传此夜心寥寥浦溆寒响尽唯空林不知谁家子复奏邯郸音水客皆拥棹空霜遂盈襟羸马望北走迁人悲越吟何当邉草白旌节陇城隂
　　郑县宿陶大公舘赠冯六元二【王昌龄】
　　儒有轻王侯脱略当世务本家蓝田中非为渔弋故无何困躬耕且欲驰永路幽居与君近出谷同所鹜昨日辞石门五年变秋露云龙未相感干谒亦已屡子为黄绶羁余忝蓬山顾京门望西岳百里见郊树飞雨祠上来霭然关中暮驱车郑城宿秉烛论往素山月出华隂开此河渚雾清光比故人豁达展心晤冯公尚戢翼元子仍局步拂衣易为高论迹难有趣张范善始终吾等岂不慕罢酒当凉风屈伸备防数
　　述华清宫【储光羲】
　　上林神君宫此地即明庭山开鸿蒙色天转招摇星三雪报大有孰谓非我灵
　　田家杂兴八首【储光羲】
　　春至鸧鹒鸣薄言向田墅不能自力作黾勉娶隣女旣念生子孙方思广田圃闲时相顾笑喜悦好禾黍夜夜登啸台南望洞庭渚百草被霜露秋山响砧杵却羡故年时中情无所取
　　其二
　　众人耻贫贱相与尚膏腴我情旣浩荡所乐在畋渔山泽时晦防归家暂闲居满园种葵藿绕屋树桑榆禽雀知我闲翔集依我庐所愿在优游州县莫相呼日与南山老兀然倾一壶
　　其三
　　逍遥阡陌上远近无相识落日照秋山千岩同一色网罟绕深莾鹰鹯始轻翼猎马旣如风奔兽莫敢息驻旗沧海上犒士吴宫侧楚国有夫人性情本贞直鲜禽徒自致终嵗竟不食
　　其四
　　田家趋垅畆当昼掩虚关隣里无烟火儿童共幽闲桔橰悬空圃鸡犬满桑间时来农事隙采药游名山但言所采多不念路险艰人生如蜉蝣一往不可攀君防西王母千载笑容顔
　　其五
　　贫士养性情不复知忧乐去家行卖畚留滞南阳郭秋至黍苗黄无人可刈获孺子朝未饭把竿逐鸟雀忽见梁将军乗车出宛洛意气轶道路光辉满墟落安知负薪者咥咥笑轻薄
　　其六
　　楚山有高士梁国有遗老筑室既相隣同田复同道糗糒常共饭儿孙每更抱忘此耕耨劳愧彼风雨好蟪蛄鸣空泽鶗鴂伤秋草日夕寒风来衣裳苦不早
　　其七
　　梧桐防我门薜荔网我屋超超两夫妇朝出暮还宿稼穑旣自种牛羊还自牧日旰懒耕锄登高望川陆空山足禽兽墟落多乔木白马谁家儿聨翩相驰逐
　　其八
　　种桑百余树种黍三十畆衣食旣有余时时会賔友夏来菰米饭秋至菊花酒孺人喜逢迎穉子解趋走日暮后园里团团防榆栁酩酊乗夜归凉风吹户牖清浅望河汉低昻防北斗数瓮犹未开明朝能饮否

　　古今诗删巻十
　　钦定四库全书
　　古今诗删巻十一
　　明　李攀龙　编
　　唐五言古诗
　　光上座廊下众山五首【李颀】
　　名岳在庑下吾师居一牀每闻楞伽径只对清翠光百谷聚云色莓苔侵屋梁气盘古壁转势引幽堦长愿游薜叶下日见金炉香
　　裴尹东溪别业【李颀】
　　公才廊庙器官亚河南守别墅临都门惊湍激前后旧交与羣从十日一防手幅巾望寒山长笑对高栁清欢信可尚散吏亦何有岸雪青城隂水光远林首闲观野人筏或饮川上酒幽雪淡徘徊白鹭飞左右庭竹垂卧内村烟隔南阜始知物外情簮绂同刍狗
　　赠张旭【李颀】
　　张公性嗜酒豁达无所营皓首穷草时称太湖精露顶据胡床长叫三五声兴来洒素壁挥笔如流星下舍风萧条寒草满户庭问家何所有生事但浮萍左手持蟹螯右手执丹经瞪目视霄汉不知醉与醒诸賔且方坐旭日临东城荷叶裹江鱼白瓯贮香粳微禄心不屑放神于八纮时人不识者即是安期生
　　送綦母三谒房给事【李颀】
　　夫子大名下家无钟石储惜哉湖海上曾校蓬莱书外物非本意此生空淡如所思但乗兴远适维单车高道时坎坷故交愿吹嘘徒言青闼不爱承明庐百里人户满片言诤讼疎手持莲花经目送飞鸟余晩景南路别炎云中伏初此行倘不遂归食芦洲鱼
　　昭君墓【常建】
　　汉宫岂不死异域伤独没万里防黄金蛾眉为枯骨廻车夜出塞立马皆不发共恨丹青人坟上哭明月
　　宿王昌龄隠居【常建】
　　清溪深不测隠处唯孤云松际露防月清光犹为君茅亭宿花影药院滋苔纹余亦谢时去西山鸾鹤羣
　　江上琴兴【常建】
　　江上调玉琴一弦清一心泠泠七弦遍万木征幽隂能使江月白又令江水深始知枯桐枝可以徽黄金
　　送李十一尉临溪【常建】
　　泠泠花下琴君唱渡江吟天际一帆影预悬离别心以言神仙尉因致瑶华音回轸抚商调越溪澄碧林
　　晦日马镫曲稍次中流作【常建】
　　夜寒宿芦苇晓色明西林初日在川上便澄游子心晴天无纎翳郊野浮春隂波静随钓鱼舟小绿水深出浦见千里旷然谐远寻扣舷应渔父因唱沧浪吟
　　西山【常建】
　　一身为轻舟落日西山际常随去防影远接长天势物象归余清林峦分夕丽亭亭碧流暗日入孤霞继洲渚远隂映湖云尚明霁林昏楚色来岸逺荆门闭至夜转清逈萧萧北风厉沙邉鴈鹭泊宿处蒹葭蔽圆月逗前浦孤琴又摇曵泠然夜遂深白露沾人袂
　　宋中五首【高适】
　　梁王昔全盛賔客复多才悠悠一千年陈迹唯高台寂寞向秋草悲风千里来
　　其二
　　朝临孟诸上忽见芒砀间赤帝终已矣白云长不还时清更何有禾黍徧空山
　　其三
　　景公德何广临变莫能欺三请皆不忍妖星终自移君心本如此天道岂无知
　　其四
　　梁苑白日暮梁山秋草时君王不可见脩竹令人悲九月桑叶尽寒风鸣树枝
　　其五
　　登高临旧国怀古对穷秋落日鸿鴈度寒城砧杵愁昔贤不复有行矣莫淹留
　　同韩四薛三东亭翫月【高适】
　　远游怅不乐兹赏吾道存欵曲故人意辛勤清夜言东亭何寥寥佳境无朝昏堦墀近洲渚户牖当郊原矧乃穷周旋况复怡讨论树隂荡瑶琴月气延清樽明月带飞鴈野火连荒村对此更愁予悠哉怀故园
　　同诸公登慈恩寺防【高适】
　　香界泯羣有浮图岂诸相登临骇孤高披拂忻大壮言是羽翼生逈出空虚上顿疑身世别乃觉形神王宫阙皆户前山河尽檐向秋风昨夜至秦塞多清旷千里何苍苍五陵郁相望盛时惭阮步末宦知周防输効独无因斯焉可游放
　　同薛司直诸公秋霁曲江俯见南山作【高适】
　　南山郁初霁曲江湛不流若临瑶池间想望昆仑丘回首见黛色渺然波上秋深沉俯峥嵘清浅延阻修连潭万木影插岸千岩幽杳蔼信难测渊沦无暗投片云对渔父独鸟随虚舟我心寄青霞世事慙白鸥得意在乘兴忘怀非外求良辰自多暇忻与数子游
　　暮秋山行【岑参】
　　疲马卧长坂夕阳下通津山风吹空林飒飒如有人苍旻霁凉雨石路无飞尘千念集暮节万籁悲萧辰鶗鴂昨夜鸣蕙草色已陈况在远行客自然多苦辛
　　与高适薛据同登慈恩寺浮图【岑参】
　　塔势如涌出孤高耸天宫登临出世界磴道盘虚空突兀压神州峥嵘如鬼工四角碍白日七层摩苍穹下窥指高鸟俯听闻惊风连山若波涛奔走似朝东青槐夹驰道宫观何玲珑秋色从西来苍然满闗中五陵北原上万古青蒙蒙浄理了可悟胜因夙所宗誓将挂冠去觉道资无穷
　　东归发犍为至泥溪舟中作【岑参】
　　前日解侯印泛舟归山东平旦发犍为逍遥信回风七月江水大沧波涨秋空复有峨眉僧诵经在舟中夜泊防虎豹朝行逼鱼龙一道鸣迅湍两邉走连峯猿拂岸花落乌啼岩树重烟蔼吴楚连泝沿湖海通忆昨在西掖复曾入南宫日出朝圣人端笏陪羣公不意今弃置何由豁心胸吾当海上去且学乗槎翁
　　秋夜听罗山人弹三峡流泉【岑参】
　　皤皤岷山老抱琴鬓苍然衫袖拂玉徽为弹三峡泉此曲弹未半高堂如空山石林何飕飗忽在窗户间绕指弄呜咽青丝激潺湲演漾怨楚云虚徐韵秋烟疑兼阳台雨似杂巫山猿幽引鬼神听浄令耳目便楚客肠欲断湘妃泪斑斑谁裁青桐枝縆以朱丝弦能含古人曲逓与今人传知音难再逢惜君方老年曲终月已落惆怅东斋眠
　　北庭赠宗学士道别【岑参】
　　万事不可料叹君在军中读书破万卷何事来从戎曾逐李轻车征西出太蒙荷戈月窟外擐甲昆仑东两度皆破胡朝廷轻战功十年抵一命万里如飘蓬容髩老胡尘衣裘脆邉风忽来轮台下相见披心胸饮酒对春草弹棋闻夜钟今日还兹臂上悬角弓平沙向旅舘匹马随飞鸿孤城倚大碛海气迎邉空四月犹自寒天山雪蒙蒙君有贤主将何谓泣途穷时来整六翮一举淩苍穹
　　浮石瀬【刘长卿】
　　秋月照潇湘月明闻荡桨石横晚瀬急水落寒沙广众岭猿啸重空江人语响清辉朝复暮如待扁舟赏
　　陪元侍御游支硎寺【刘长卿】
　　支公去已久寂寞龙华会古木闭空山苍然暮相对林峦非一状水石有余态宻竹藏晦明羣峯争向背峯峯带落日歩步入青霭香气空翠中猿声暮云外留连南台客想像西方内因逐溪水还观心两无碍
　　杪秋南山西峯题准上人兰若【钱起】
　　向山防霁色步步豁幽性反照乱流明寒空千嶂静石门有余好霞残月欲映上诣远公庐孤峯悬一径云里隔窗火松间下山磬客到两忘言猿心与禅定
　　李祭酒别业俯视川林前带雷岫【钱起】
　　南山转羣木昏晓拥山翠小泽近龙居青苍常雨气君家北原上千金买胜事丹阙退朝回白云迎赏至新晴村落外处处烟景异片水明断崖余霞入古寺东臯指归翼月尽有余意
　　效陶彭泽【韦应物】
　　霜落悴百草时菊独姸华物性有如此寒暑其奈何拨英泛浊醪日入会田家尽醉茅檐下一生岂在多
　　幽居【韦应物】
　　贵贱虽异等出门皆有营独无外物牵遂此幽居情微雨夜来过不知春草生青山忽巳曙鸟雀绕舍鸣时与道人偶或随樵者行自当安蹇劣谁谓薄世荣
　　寄全椒山中道士【韦应物】
　　今朝郡斋冷忽念山中客涧底束荆薪归来煮白石欲持一尊酒远慰风雨夕落叶满空山何处寻行迹
　　淮上即事寄广陵亲故【韦应物】
　　前舟已渺渺欲度谁相待秋山起暮钟楚雨连沧海风波离思满宿昔容髩改独鸟下东南广陵何处在同德寺雨后寄元侍御李博士【韦应物】
　　川上风雨来须臾满城阙岧嶤青莲界萧条孤兴发前山遽已浄隂霭夜来歇乔木生夏凉流云吐华月严城自有限一水非难越相望曙河远高斋坐超忽
　　南国陪王卿游瞩【韦应物】
　　形迹虽拘检世事澹无心郡中多山水日夕听幽禽几阁文墨暇园林春景深杂花芳意散绿池暮色深君子有高躅相防在幽寻一酌何为贵可以冩冲襟
　　京郊【韦应物】
　　吏舍局终年出郊旷清曙杨栁散和风青山澹吾虑依丛适自憇缘涧还复去微雨霭芳原春鸠鸣何处乐幽心屡止遵事迹犹遽终罢斯结庐慕陶真可庶
　　蓝岭精舍【韦应物】
　　石壁精舍高排云聊直上佳游惬始愿忘险得前赏崖倾景方晦谷转川如掌绿林含萧条飞阁起敞道人上方至深夜还独往日落羣山隂天秋百泉响所嗟累巳成安得长偃仰
　　田家三首【栁宗元】
　　蓐食狥所务驱牛向东阡鸡鸣村巷白夜色归暮田札札耒耜声飞飞来乌鸢竭兹筋力事特用穷嵗年尽输助徭役聊就空自眠子孙日已长世世还复然
　　其二
　　古道饶蒺藜萦回古城曲蓼花被堤岸陂水寒更绿是时收获竟落日多樵牧风高榆栁疎霜重梨枣熟行人迷去住野鸟竞栖宿田翁笑相念昏黑慎原陆今年幸少丰无厌饘与粥
　　其三
　　篱落隔烟火农谈四隣夕庭际秋虫鸣疎麻方寂历蚕丝尽输税机杵空倚壁里胥夜经过鸡黍事筵席各言官长峻文字多督责东乡后租期车毂陷泥泽公门少推恕鞭朴恣狼藉努力慎经营肌肤真可惜迎新在此嵗唯恐踵前迹
　　南磵中题【栁宗元】
　　秋气集南磵独游亭午时回风一萧瑟林影久参差始至若有得稍远遂忘疲羁禽响幽谷寒藻舞沦漪去国魂已游怀人空泪垂孤生易为感失路少所宜索寞竟何事徘徊只自知谁为后来者当与此心期
　　入若耶溪【崔灏】
　　轻舟去何疾巳到云林境起坐鱼鸟间动摇山水影岩中响自答溪里言弥静事事令人幽停桡向余景
　　赠轻车【崔灏】
　　悠悠远行归经春涉长道幽冀桑始青洛阳蚕欲老忆昨戍马地别时心草草烽火从北来邉城闭常早平生少相遇未得展怀抱今日杯酒间见君交情好
　　古塞下曲【陶翰】
　　进军飞狐北穷冦势将变日落尘沙昏背河更一战骍马黄金勒雕弓白羽箭射杀左贤王归奏未央殿欲言塞下事天子不召见东出咸阳门哀哀泪如霰
　　早过临淮【陶翰】
　　夜来三渚风晨过临淮岛潮中海气白城上楚云早鳞鳞渔浦帆漭漭芦洲草川路日浩荡惄焉心如捣且言任倚伏何暇念枯槁范子名屡移蘧公志尚抱古人巳云去此理今难道
　　山下晩晴【崔曙】
　　寥寥远天静溪路何空蒙斜光照疎雨秋气生白虹云尽山色暝萧条西北风故林归宿处一叶下梧桐
　　颍阳东溪怀古【崔曙】
　　灵溪氛雾歇皎镜清心顔空色不映水秋声多在山世人久疎旷万物皆自闲白鸥寒更浴孤云晴未还昔时让王者此地闭闗无以蹑高步凄凉岑壑间
　　蚤发交崖山还太室作【崔曙】
　　东林气微白寒鸟急高翔吾亦自兹去北山归草堂仲冬正三五日月遥相望肃肃过颍上昽昽辨夕阳川冰生积雪野火出枯桑独往路难尽穷隂人易伤伤此无衣客如何防雨霜
　　宿大通和尚塔敬赠如阇黎广心长孙锜二山人【崔曙】
　　支公已寂灭塔影山上古更有真僧来道塲救诸苦一承微妙法寓宿清浄土身心能自新色相了无取森森松映月漠漠云近户岭外飞电明夜来前山雨燃灯见栖鸽作礼闻信鼓晓霁南轩开秋华浄天宇愿言长出世谢尔及申甫
　　题鹤林寺【綦毋潜】
　　道门隠形胜向背临层霄松覆山殿冷花藏溪路遥宝旛挂熖熖明灯烧迟日半空谷春风连上潮少凭水木兴暂忝身心调愿谢防手客兹山禅诵饶
　　杂诗【崔国辅】
　　逢着平乐儿论交鞍马前兴酣一斗酒恰用十千钱后余在关内作事多迍邅何肯相救援徒闻宝劒篇
　　赠裴九侍御昌江草堂弹琴【崔国辅】
　　朔风吹踈竹积雪在崕巘鸣琴草堂响小涧清且浅沉吟东山意欲去芳嵗晩怅望黄绮心白云若在眼
　　江南曲五首【丁仙芝】
　　长干斜路北近浦是儿家有意来相访明朝出浣纱
　　其二
　　发向横塘口船开值急流知郎旧时意且请拢船头
　　其三
　　昨暝逗南陵风声波浪阻入浦不逢人归家谁信汝
　　其四
　　未眠巳成妆乗潮去茫茫因从京口渡使报邵陵王
　　其五
　　始下芙蓉楼言发琅琊岸急为打船开恶许傍人见
　　和荐福寺英公新构禅堂【丁仙芝】
　　上人久弃世中道自忘筌寂照出羣有了心清众縁所以于此地筑舘开青莲果药罗砌下朝虹垂户前咒中洒甘露指处流香泉神远日无事体清宵不眠枳闻庐山法松入汉阳禅一枕四山外虚舟常浩然
　　关山月【司空曙】
　　苍茫明月上夜久光如积野漠冷胡霜关楼宿邉客陇头秋露暗碛外寒沙白唯有故乡人霑裳此闻笛
　　塞上二首【戎昱】
　　惨惨寒日没北风卷蓬根将军领疲兵却入古塞门回首指隂山杀气成黄云
　　其二
　　楼上画角哀即知兵心苦试问左右人无言泪如雨何意休明时终年事鼙鼓
　　赴京初入汴口晓景即事寄兵部李郎中【杜牧】
　　清淮控隋漕北走长安道樯形栉栉斜浪态迤迤好初旭红可染明河澹如扫泽濶鸟来迟村饥人语早露蔓虫丝多风蒲燕雏老秋思高萧萧客愁长袅袅因怀京洛间宦游何草草什伍持津梁澒涌争追讨翾便讵可寻袐几安能考小人乏馨香上下将何祷唯有君子心显豁知幽抱
　　塞下曲【薛竒童】
　　骄虏初南下烟尘暗国中独召李将军夜开甘泉宫一身许明主万里总元戎霜甲卧不暖夜半闻邉风胡天早飞雪芳檄多转蓬寒云覆水重秋气连海空金鞍谁家子上马鸣角弓自是幽并客非论爱立功
　　从军行【杜頠】
　　秋草马蹄轻角弓持急去为龙城侯正值胡兵袭军气横太荒战酣日将入长风金鼓动白露铁衣湿四起愁邉声南辕时伫立断蓬孤自转寒雁飞相及万里云沙涨路平冰霰澁夜闻汉使归独向刀环泣


　　古今诗删巻十一
　　钦定四库全书
　　古今诗删卷十二
　　明　李攀龙　编
　　唐七言古诗
　　滕王阁【王勃】
　　滕王高阁临江渚佩玉鸣鸾罢歌舞画栋朝飞南浦云朱帘暮卷西山雨闲云潭影日悠悠物换星移几度秋阁中帝子今何在槛外长江空自流
　　长安古意【卢照隣】
　　长安大道连狭斜青牛白马七香车玉簮纵横过主第金鞍络绎向侯家龙衔宝盖承朝日凤吐流苏带晩霞百丈游丝争绕树一羣娇鸟共啼花啼花戏蝶千门侧碧树银台万种色复道交窗作合欢双阙连甍垂凤翼梁家画阁天中起汉帝金台云外直楼前相望不相知陌上相逢讵相识借问吹箫向紫烟曾经学舞度芳年得成比目何辞死愿作鸳鸯不羡仙比目鸳鸯真可羡双去双来君不见生憎帐额绣孤鸾好取双帘帖双燕双燕双飞绕画梁罗帏翠被郁金香片片行云着蝉鬓纎纎初月上鸦黄鸦黄粉白车中出含娇含态情非一妖童宝马鐡连钱娼妓盘龙金屈膝御史府中乌夜啼廷尉门前雀欲栖隠隠朱城临玉道遥遥翠幰没金堤挟弹飞鹰杜陵北探丸借客渭桥西俱邀侠客芙蓉劒共宿娼家桃李蹊娼家日暮紫罗裙清歌一啭口氤氲北堂夜夜人如月南陌朝朝骑似云南陌北堂连北里五剧三条控三市弱栁青槐拂地垂佳气红尘暗天起汉代金吾千骑来翡翠屠苏鹦鹉杯罗襦宝带为君解燕歌赵舞为君开别有豪华称将相转日回天不相让意气由来排灌夫专权判不容萧相专权意气本豪雄青虬紫燕坐生风自言歌舞长千载自谓骄奢凌五公节物风光不相待桑田碧海须臾改昔时金堦白玉堂即今惟见青松在寂寂寥寥杨子居年年嵗嵗一床书独有南山桂花发飞来飞去袭人裾
　　帝京篇【骆賔王】
　　山河千里国城阙九重门不睹皇居壮安知天子尊皇居帝里崤函谷鹑野龙山侯甸服五纬连影集星躔八水分流横地轴秦塞重关一百二汉家离宫三十六桂殿嵚崟对玉楼椒房窈窕连金屋三条九陌丽城隈万户千门平旦开复道斜通鳷鹊观交衢直指凤凰台劒履南宫入簮缨北阙来声名冠寰宇文物象昭回钩陈肃兰戺壁沼浮槐市铜羽应风回金茎承露起校文天禄阁习战昆明水朱邸抗平台黄扉通戚里平台戚里带崇墉炊金馔玉待鸣钟小堂绮帐三千户大道青楼十二重宝盖雕鞍金络马兰窗绣柱玉盘龙绣柱璇题粉壁映锵金鸣玉王侯盛王侯贵人多近臣朝游北里暮南隣陆贾分金将燕喜陈遵投辖正留賔赵李经过宻萧朱交结亲丹凤朱城白日暮青牛绀幰红尘度侠客朱弹垂杨道娼妇银钩采桑路娼家桃李自芳菲京华游侠事轻肥延年女弟双凤入罗敷使君千骑归同心结缕帯连理织成衣春朝桂尊尊百味秋夜兰灯灯九微翠幌珠帘不独映清歌宝瑟自相依且论三万六千是宁知四十九年非古来名利若浮云人生倚伏信难分始见田窦相移夺俄闻衞霍有功勲未厌金陵气先开石椁文朱门无复张公子灞亭谁畏李将军相顾百龄皆有待居然万化咸应改桂枝芳气已销亡栢梁高宴今何在春去春来苦自驰争名争利徒尔为久留郎署终难遇空扫相门谁见知当时一旦擅豪华自言千载长骄奢倐忽抟风生羽翼须臾失浪委泥沙黄雀徒巢桂青门遂种黄金销铄素丝变一贵一贱交情见红顔夙昔白头新脱粟布衣轻故人故人有湮沦新知无意气灰死韩安国罗伤翟廷尉巳矣哉归去来马卿辞蜀多文藻扬雄仕汉乏良媒三冬自矜诚足用十年不调几邅廻汲黯薪逾积孙阁未开谁识长沙傅独负洛阳才
　　代悲白头翁【刘庭芝】
　　洛阳城东桃李花飞来飞去落谁家洛阳女儿惜顔色行逢落花长叹息今年花落顔色改明年花开复谁在已见松栢摧为薪更闻桑田变成海古人无复洛城东今人还对落花风年年嵗嵗花相似嵗嵗年年人不同寄言全盛红顔子应怜半死白头翁此翁白头真可怜伊昔红顔美少年公子王孙芳树下清歌妙舞落花前光禄池台开锦绣将军楼阁尽神仙一朝卧病无相识三春行乐在谁邉宛转蛾眉能几时须臾鹤发乱如丝但防古来歌舞地惟有黄昏鸟雀悲
　　公子行【刘庭芝】
　　天津桥下阳春水天津桥上繁华子马声廻合青云外人影摇动绿波里绿波荡漾玉为砂青云离披锦作霞可怜杨栁伤心树可怜桃李断肠花此日遨游邀美女此时歌舞入娼家娼家美女郁金香飞去飞来公子傍的的朱帘白日映娥娥玉顔红粉妆花际徘徊双蛱蝶池邉顾步两鸳鸯倾国倾城汉武帝为云为雨楚襄王古来容光人所羡况复今日遥相见愿作轻罗着细腰愿为明镜分娇面与君相向转相亲与君双栖共一身愿作贞松千嵗古谁论芳槿一朝新百年同谢西山日千秋万古北邙尘
　　古意【沈佺期】
　　八月凉风动高阁千金丽人卷绡幕已怜池上歇芳菲不念君恩坐摇落世上荣华如转蓬朝随阡陌暮云中飞燕侍寝昭阳殿班姬饮恨长信宫长信宫昭阳殿春来歌舞妾自知秋至容华君不见昔时嬴女厌世氛学吹凤箫乗防云含情转盼向箫史千载红顔持赠君
　　明河篇【宋之问】
　　八月凉风天气清万里无云河汉明昏见南楼清且浅晓落西山纵复横洛阳城阙天中起长河夜夜千门里复道连甍共蔽亏画堂琼户特相宜云母帐前初泛滥水晶帘外转逶迤倬彼昭回如练白复出东城接南陌南陌征人去不归谁家今夜寒衣鸳鸯机上疎萤度乌鹊桥邉一鴈飞鴈飞萤度愁难歇坐见明河渐微没巳能舒卷任浮云不惜光辉让流月明河可望不可亲愿得乗槎一问津更将织女支机石还访成都卖卜人
　　下山歌【宋之问】
　　下嵩山兮多所思防佳人兮步迟迟松间明月长如此君再游兮复何时
　　至瑞州驿见杜五审言沈三佺期阎五朝隠王二无竞题壁慨然成咏【宋之问】
　　逐臣北地承严谴谓到南中每相见岂意南中岐路多千山万水分乡县云摇雨散各翻飞海濶天长音信稀处处山川同瘴疠自怜能得几人归
　　饮马长城窟行【王翰】
　　长安少年无远图一生惟羡执金吾麒麟殿前拜天子走马为君西击胡胡沙猎猎吹人面汉虏相逢不相见遥闻钟鼓动地来传道单于夜犹战此时顾恩宁顾身为君一行摧万人壮士挥戈回白日单于溅血汚朱轮归来饮马长城窟长城道傍多白骨问之耆老何代人云是秦王筑城卒黄昏塞北无人烟鬼哭啾啾声沸天无罪见诛功不赏孤魂流落此城邉当昔秦王按劒起诸侯膝行不敢视富国强兵二十年筑怨声寃九千里秦王筑城何太愚天实亡秦非北胡一朝祸起萧墙内渭水咸阳不复都
　　山隂县西楼【孙逖】
　　都邑西楼芳树间逶迤霁色绕江山山月夜从公署出江云晩对讼庭还谁知春色朝朝好二月飞花满江草一见湖邉杨栁风遥忆青青洛阳道
　　乌夜啼【李白】
　　黄云城邉乌欲栖归飞哑哑枝上啼机中织锦秦川女碧纱如烟隔窗语停梭怅然忆远人独宿空房泪如雨
　　采莲曲【李白】
　　若耶溪傍采莲女笑隔荷花共人语日照新妆水底明风飘香袂空中举岸上谁家游冶郎三三五五映垂杨紫骝嘶入落花去见此踟蹰空断肠
　　独漉篇【李白】
　　独漉水中泥水浊不见月不见月尚可水深行人没越鸟从南来胡鹰亦北渡我欲弯弓向天射惜其中道失归路落叶别树飘零随风客无所托悲与此同罗帏舒卷似有人开明月直入无心可猜雄劒挂壁时时龙鸣不断犀象绣澁苔生国耻未雪何由成名神鹰梦泽不顾鸱鸢为君一击鹏搏九天
　　将进酒【李白】
　　君不见黄河之水天上来奔流到海不复回又不见高堂明镜悲白发朝如青丝暮如雪人生得意须尽欢莫使金樽空对月天生我材必有用千金散尽还复来烹羊宰牛且为乐会须一饮三百杯岑夫子丹丘生进酒君莫停与君歌一曲请君为我侧耳听钟鼔馔玉不足贵但愿长醉不长醒古来圣贤皆寂寞惟有饮者留其名陈王昔日宴平乐斗酒十千恣欢谑主人何为言少钱径须沽取对君酌五花马千金裘呼儿将出换美酒与尔同消万古愁
　　江上吟【李白】
　　木兰之枻沙棠舟玉箫金管坐两头美酒樽中置千斛载妓随波任去留仙人有待乗黄鹤海客无心随白鸥屈平词赋悬日月楚王台榭空山丘兴酣落笔摇五岳诗成笑傲凌沧洲功名富贵若长在汉水亦应西北流
　　鸣皋歌送岑征君【李白】
　　若有人兮思鸣皋阻积雪兮心烦劳洪河凌竞不可以径度冰龙鳞兮难容舠邈仙山之峻极兮闻天籁之嘈嘈霜崖缟皓以合防兮若长风扇海涌沧溟之波涛猿绿罴舔舕崟岌危柯振石骇胆栗魄羣呼而相号峯峥嵘以路絶挂星辰于岩防送君之归兮动鸣皋之新作交鼓吹兮弹丝觞清泠之池阁君不行兮何待若反顾之黄鹄扫梁园之羣英振大雅于东洛巾征轩兮历阻折寻幽居兮越巘防盘白石兮坐素月琴松风兮寂万壑望不见兮心氛氲萝防防兮霰纷纷水横洞以下渌波小声而上闻虎啸谷而生风龙藏溪而吐云寡鹤清唳饥鼯嚬呻魂独处此幽黙兮愀空山而愁人鸡聚族而争食凤孤飞而无隣蝘蜓嘲龙鱼目混珍嫫母衣锦西施负薪若使巢由桎梏于轩冕兮亦奚异乎防龙防于风尘哭何苦而救楚笑何夸而却秦吾诚不能学二子沽名矫节以耀世兮固将弃天地而遗身白鸥兮飞来长与君兮相亲
　　金陵酒肆留别【李白】
　　风吹栁花满店香吴姬压酒劝君尝金陵子弟来相送欲行不行各尽觞请君试问东流水别意与之谁短长
　　赠裴十四【李白】
　　朝见裴叔则朗如行玉山黄河落天走东海万里冩入胸怀间身骑白鼋不敢渡金高南山买君顾徘徊六合无相知飘若浮云且西去
　　贫交行【杜甫】
　　翻手作云覆手雨纷纷轻薄何须数君不见管鲍贫时交此道今人弃如土
　　折槛行【杜甫】
　　呜呼房魏不复见秦王学士时难羡青衿胄子困泥涂白马将军若雷电千载少似朱云人至今折槛空嶙峋娄公不语宋公语尚忆先皇容直臣
　　朱凤行【杜甫】
　　君不见潇湘之山衡山高山巅朱凤声嗷嗷侧身长顾求其曹翅垂口噤心甚劳下愍白鸟在罗网黄雀最少雏难逃愿分竹实及蝼蚁尽使鸣枭相怒号
　　越王楼歌【杜甫】
　　绵州州府何磊落显庆年中越王作孤城西北起高楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情
　　秋风【杜甫】
　　秋风淅淅吹我衣东流之外西日微天晴小城练急石古细路行人稀不知明月为谁好早晩孤帆他夜归会将白发倚庭树故园池台今是非
　　夜闻篥【杜甫】
　　夜闻篥沧江上衰年侧耳情所向隣舟一听多感伤塞曲三更歘悲壮积雪飞霜此夜寒孤灯急管复风湍君知天地干戈满不见江湖行路难
　　短歌行赠王郎司直【杜甫】
　　王郎酒酣拔劒斫地歌莫哀我能拔尔抑塞磊落之竒才豫樟翻风白日动鲸鱼跋浪沧溟开且脱劒佩休徘徊西得诸侯棹锦水欲向何门趿珠履仲宣楼头春色深青眼高歌望吾子眼中之人吾老矣
　　都坛寄元逸人【杜甫】
　　故人昔隠东防峯已佩含景苍精龙故人今居子午谷独在隂厓结茒屋屋前太古都坛青石漠漠常风寒子规夜啼山竹裂王母昼下云旗翻知君此计成长往芝草琅玕日应长銕鏁高垂不可攀致身福地何萧爽
　　莫相疑行【杜甫】
　　男儿生无所成头皓白牙齿欲落真可惜忆献三赋蓬莱宫自怪一日声辉赫集贤学士如堵墙观我落笔中书堂往时文彩动人主此日饥寒趋路傍晩将末契托年少当面输心背面笑寄谢悠悠世上儿不争好恶莫相疑
　　高都护骢马行【杜甫】
　　安西都防胡青骢声价歘然来向东此马临阵久无敌与人一心成大功功成惠养随所致飘飘远自流沙至雄姿未受伏枥恩猛气犹思战塲利腕促蹄高如踣銕交河几蹴层冰裂五花散作云满身万里方防汗流血长安壮儿不敢骑走过掣电倾城知青丝络头为君老何由却出横门道
　　送孔巢父谢病归游江东兼呈李白【杜甫】
　　巢父掉头不肯住东将入海随烟雾诗卷长留天地间钓竿欲拂瑚树深山大泽龙蛇远春寒野隂风景暮蓬莱织女回龙车指防虚无引归路自是君身有仙骨世人那得知其故惜君只欲苦死留富贵何如草头露蔡侯静者意有余清夜置酒临前除罢琴惆怅月照席几嵗寄我空中书南寻禹穴见李白道甫问信今何如
　　哀江头【杜甫】
　　少陵野老呑声哭春日潜行曲江曲江头宫殿鎻千门细栁新蒲为谁绿忆昔霓旌下南苑苑中万物生顔色昭阳殿里第一人同辇随君侍君侧辇前才人带弓箭白马嚼齧黄金勒翻身向天仰射云一箭正坠双飞翼明眸皓齿今何在血汚游魂归不得清渭东流劒阁深去住彼此无消息人生有情泪沾臆江水江花岂终极黄昏胡骑尘满城欲往城南忘南北
　　乐游园歌【杜甫】
　　乐游古园崒森爽烟绵碧草萋萋长公子华筵势最高秦川对酒平如掌长生木瓢示真率更调鞍马狂欢赏青春波浪芙蓉园白日雷霆夹城仗阊阖晴开昳荡荡曲江翠幕排银榜拂水低垂舞袖翻缘云清切歌声上却忆年年人醉时只今未醉已先悲数茎白发那抛得百罚深杯亦不辞圣朝亦知贱士丑一物自荷皇天慈此身欲罢无归处独立苍茫自咏诗
　　饮中八仙歌【杜甫】
　　知章骑马似乗船眼花落井水底眠汝阳三斗始朝天道逢麴车口流涎恨不移封向酒泉左相日兴费万钱饮如长鲸吸百川衔杯乐圣称避贤宗之潇洒美少年举觞白眼望青天皎如玉树临风前苏晋长斋綉佛前醉中往往爱逃禅李白一斗诗百篇长安市上酒家眠天子呼来不上船自称臣是酒中仙张旭三杯草圣传脱防露顶王公前挥毫落纸如云烟焦遂五斗方卓然高谈雄辩惊四筵
　　骏马行【杜甫】
　　邓公马癖人共知初得花骢大宛种夙昔传闻思一见牵来左右神皆竦雄姿逸态何崒顾影骄嘶自矜宠隅目青荧夹镜悬肉騣碨礧连钱动朝来少试华轩下未觉千金满高价赤汗微生白雪毛银鞍却覆香罗帕卿家旧物公能取天廐真龙此其亚昼洗须腾泾渭深朝趋可刷幽幷夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦防方降精近闻下诏宣都邑肯使骐驎地上行
　　哀王孙【杜甫】
　　长安城头头白乌夜飞延秋门上呼又向人家啄大屋屋底达官走避胡金鞭断折九马死骨肉不得同驰驱腰下宝玦青瑚可怜王孙泣路隅问之不肯道姓名但道困苦乞为奴已经百日窜荆棘身上无有完肌肤高帝子孙尽隆准龙种自与常人殊豺狼在邑龙在野王孙善保千金躯不敢长语临交衢且为王孙立斯须昨夜春风吹血腥东来槖駞满旧都朔方健儿好身手昔何勇锐今何愚窃闻太子巳传位圣德北服南单于花门剺面请雪耻慎勿出口他人狙哀哉王孙慎勿疎五陵佳气无时无
　　苏端薛复筵简薛华醉歌【杜甫】
　　文章有神交有道端复得之名誉早爱客满堂尽豪杰开筵上日思芳草安得健步移远梅乱插繁花向晴昊千里犹残旧冰雪百壶且试开怀抱垂老恶闻战鼓悲急觞为缓忧心少年努力纵谈笑防我形容巳枯槁座中薛华善醉歌歌辞自作风格老近来海内为长句汝与山东李白好何刘沈谢力未工才兼鲍照愁絶倒诸生颇尽新知乐万事终伤不自保气酣日落西风来愿吹野水添金杯如渑之酒常快意亦知穷愁安在哉忽忆雨时秋井塌古人白骨生青苔如何不饮令心哀
　　渼陂行【杜甫】
　　岑参兄弟皆好竒擕我远来游渼陂天地黤惨忽异色波涛万顷堆琉璃琉璃汗漫泛舟入事殊兴极忧思集鼍作鲸呑不复知恶风白浪何嗟及主人锦防相为开舟子喜甚无氛埃鳬鹥散乱棹讴发丝管啁啾空翠来沈竿续蔓深莫测菱叶荷花浄如拭宛在中流渤澥清下归无极终南黑半陂巳南纯浸山影动袅窕冲融间船舷暝戞云际寺水面月出蓝田关此时骊龙亦吐珠冯夷击鼓羣龙趋湘妃汉女出歌舞金支翠旗光有无咫尺但愁雷至苍茫不晓神灵意少壮几时奈老何向来哀乐何其多
　　奉先刘少府新画山水障歌【杜甫】
　　堂上不合生枫树怪底江山起烟雾闻君扫却赤县图乗兴遣画沧洲趣画师亦无数好手不可遇对此融心神知君重毫素岂但祁岳与郑防笔迹远过杨契丹得非圃裂无乃潇湘翻悄然坐我天姥下耳邉巳似闻清猿反思前夜风雨急乃是蒲城鬼神入元气淋漓障犹湿真宰上诉天应泣野亭春还杂花远渔翁暝踏孤舟立沧浪水深清溟濶欹岸侧岛秋毫末不见湘妃鼓瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶溪云门寺吾独胡为在泥滓青鞋布袜从此始
　　韦讽录事宅观曹将军画马图引【杜甫】
　　国初以来画鞍马神妙独数江都王将军得名三十载人间又见真乗黄曾貌先帝照夜白龙池十日飞霹雳内府殷红玛瑙盘婕妤传诏才人索盘赐将军拜舞归轻纨细绮相追飞贵戚权门得笔迹始觉屛障生光辉昔日太宗拳毛騧近时郭家狮子花今之新图有二马复令识者久叹嗟此皆骑战一敌万缟素漠漠开风沙其余七疋亦殊絶逈若寒空动烟雪霜蹄蹴踏长楸间马官厮养森成列可怜九马争神骏顾视清高气深穏借问苦心爱者谁后有韦讽前支遁忆昔巡幸新丰宫翠华拂天来向东腾骧磊落三万疋皆与此图筋骨同自从献宝朝河宗无复射蛟江水中君不见金粟堆前松栢里龙媒去尽鸟呼风
　　丹青引赠曹将军霸【杜甫】
　　将军魏武之子孙于今为庶为清门英雄割据虽巳矣文采风流今尚存学书初学衞夫人但恨无过王右军丹青不知老将至富贵于我如浮云开元之中常引见承恩数上南薫殿凌烟功臣少顔色将军下笔开生面良相头上进贤冠猛将腰间大羽箭褒公鄂公毛发动英姿飒爽来酣战先帝天马玉花骢画工如山貌不同是日牵来赤墀下逈立阊阖生长风诏谓将军拂绢素意匠惨淡经营中斯须九重真龙出一洗万古凢马空玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋防将军善画盖有神必逢佳士亦冩真即今漂泊干戈际屡貌寻常行路人途穷反遭俗眼白世上未有如公贫但防古来盛名下终日坎防纒其身

　　古今诗删巻十二
　　钦定四库全书
　　古今诗删卷十三
　　明　李攀龙　编
　　唐七言古诗
　　行路难二首【高适】
　　长安少年不少钱能骑骏马鸣金鞭五侯相逢大道邉美人弦管争流连黄金如斗不敢惜片言如山莫弃捐安知憔悴读书者暮宿灵台私自怜
　　其二
　　君不见富家翁旧时贫贱谁比数一朝金多结豪贵百事胜人健如虎子孙成行满眼前妻能管弦妾能舞自矜一身忽如此却笑傍人独愁苦东邻少年安所如席门穷巷出无车有才不肯学干谒何用年年空读书
　　邯郸少年行【高适】
　　邯郸城南游侠子自矜生长邯郸里千塲纵博家仍富几处报讐身不死宅中歌笑日纷纷门外车马如云屯未知肝胆向谁是令人却忆平原君君不见今日交态薄黄金用尽还疎索以兹感叹辞旧游更于时事无所求且与少年饮美酒往来射猎西山头
　　燕歌行【高适】
　　汉家烟尘在东北汉将辞家破残贼男儿本自重横行天子非常赐顔色摐金伐鼓下榆关旌斾逶迤碣石间校尉羽书飞瀚海单于猎火照狼山山川萧条极邉土胡骑凭陵杂风雨战士军前半死生美人帐下犹歌舞大漠穷秋塞草腓孤城落日鬬兵稀身当恩遇常轻敌力尽闗山未解围铁衣逺戍辛勤久玉筋应啼别离后少妇城南欲断肠征人蓟北空回首邉庭飃防那可度絶域苍茫无所有杀气三时作阵云寒声一夜传刁斗相防白刃雪纷纷死节从来岂顾勲君不见沙塲征战苦至今犹忆李将军
　　人日寄杜二拾遗【高适】
　　人日题诗寄草堂遥怜故人思故乡栁条弄色不忍见梅花满枝空断肠身在逺藩无所预心怀百忧复千虑今年人日空相忆明年人日知何处一卧东山三十春岂知书劒老风尘龙钟还忝二千石愧尔东西南北人
　　渔父歌【高适】
　　曲岸深潭一山叟驻眼防钩不移手世人欲得知姓名良久问他不开口笋皮笠子荷叶衣心无所营守钓矶料得孤舟无定止日暮持竿何处归
　　九月九日酬顔少府【高适】
　　檐前白日应可惜篱上黄花为谁有行子迎霜未授衣主人得钱始沽酒苏秦憔悴人多厌蔡泽栖迟世防丑纵使登高只断肠不如独坐空搔首
　　送田少府贬苍梧【高适】
　　沈吟对迁客惆怅西南天昔为一官未得意今向万里令人怜念兹斗酒成暌间停舟叹君日将晏逺树应连北地春行人却羡南归鴈丈夫穷达未可知防君不合长数竒江山到处堪乗兴杨栁青青那足悲
　　赋得还山吟送沈四山人【高适】
　　还山吟天高日暮寒山深送君还山识君心人生老大须恣意防君解作一生事山间偃仰无不至石泉淙淙若风雨桂花松子常满地卖药囊中应有钱还山服药又长年白云劝尽杯中物明月相随何处眠眠时忆问醒时事梦魂可以相周旋
　　送蔡山人【高适】
　　东山布衣明古今自言独未逢知音识者阅见一生事到处豁然千里心防书学劒长辛苦近日方思谒明主斗酒相留醉复醒悲歌数年泪如雨丈夫遭遇不可知买臣主父皆如斯我今蹭蹬无所似防尔崩腾何苦为
　　寄宿田家【高适】
　　田家老翁住东陂说道平生隠在兹发白未曾记日月山青每到识春时门前种栁深成巷野谷流泉添入池牛壮日耕十畆地人闲常扫一茒茨客来满酌清樽酒感兴平吟才子诗岩际窟中藏鼹鼠潭邉竹里隠鸬鷀村墟日落行人少醉后无心怯路岐今夜只应还寄宿明朝拂曙与君辞
　　封丘县【高适】
　　我本渔樵孟诸野一生自是悠悠者乍可狂歌草泽中宁堪作吏风尘下秪言小邑无所为公门百事皆有期拜迎官长心欲碎鞭挞黎庶令人悲悲来向家问妻子举家尽笑今如此生事应须南畆田世情付与东流水梦想旧山安在哉为衘君命日迟回乃知梅福徒为尔转忆陶潜归去来
　　登古邺城【岑参】
　　下马登邺城城空复何见东风吹野火暮入飞云殿城隅南对望陵台漳水东流不复回武帝宫中人去尽年年春色为谁来
　　韦员外家花树歌【岑参】
　　今年花似去年好去年人到今年老始知人老不如花可惜落花君莫扫君家兄弟不可当列卿御史尚书郎朝回花底恒会客花扑玉缸春酒香
　　秦筝歌送外甥萧正归京【岑参】
　　汝不闻秦筝声最苦五色缠弦十三柱怨调慢声如欲语一曲未终日移午红亭水木不知暑忽弹黄钟和白纻清风飒来云不去闻之酒醒泪如雨汝归秦兮弹秦声秦声悲兮聊送汝
　　胡笳歌送顔真卿使赴河泷【岑参】
　　君不闻胡笳声最悲紫髯绿眼胡人吹吹之一曲犹未了愁杀楼兰征戍儿凉秋八月萧关道北风吹断天山草昆仑山南月欲斜胡人向月吹胡笳胡笳怨兮将送君秦山遥望陇山云邉城夜夜多愁梦向月胡笳谁喜闻
　　太白胡僧歌【岑参】
　　闻有胡僧在太白兰若去天三百尺一持楞伽入中峯世人难见但闻钟窗邉锡杖解两虎床下鉢盂藏一龙草衣不针复不线两耳垂肩眉覆面此僧年几那得知手种青松今十围心将流水同清浄身与浮云无是非商山老人巳曾识愿一见之何由得山中有僧人不识城里防山空黛色
　　崔五六图屛风各赋一物得乌孙佩刀【李颀】
　　乌孙腰间佩两刀刃可吹毛锦为帯握中枕宿穹庐室马上割飞翳螉塞执之魍魉谁能前气凛清风沙漠邉磨用隂山一片玉洗将胡地独流泉主人屛风写奇状铁鞘金环俨相向回头瞪目时一防使予心在江湖上
　　别刘锽【李颀】
　　梁生倜傥心不羁途穷气盖长安儿回头转盻佀雕鹗有志飞鸣人岂知虽云四十无禄位曾与大军掌书记抗辞请刃诛部曲作色论兵犯二帅一言不合龙额侯击劒拂衣从此弃朝朝饮酒黄公垆脱防露顶争叫呼庭中犊鼻昔常挂怀里琅玕今在无时人见子多落魄共笑狂歌非逺图忽然遣跃紫骝马还是昻藏一丈夫洛阳城头晓霜白层氷峨峨满川泽但闻行路吟新诗不叹举家无儋石莫言贫贱长可欺覆篑成山当有时莫言富贵长可托木槿朝防暮还落不见古时塞上翁倚伏由来任天作去去沧波勿复陈五湖三江愁杀人
　　洛阳女儿行【王维】
　　洛阳女儿对门居才可容顔十五余良人玉勒乗骢马侍女金盘脍鲤鱼画角朱楼尽相望红桃绿栁垂檐向罗帷送上七香车宝扇迎归九华帐狂夫富贵在青春意气骄奢剧季伦自怜碧玉亲敎舞不惜瑚持与人春窗曙灭九微火九微片片飞花璅戏罢曾无理曲时妆成秪是薰香坐城中相识尽繁华日夜经过赵李家将怜越女顔如玉贫贱江头自浣纱
　　答张五弟【王维】
　　终南有茅屋前对终南山终年无客长闭关终日无心长自闲不妨饮酒复垂钓君但能来相往还
　　寄崇梵僧【王维】
　　崇梵僧崇梵僧秋归覆釜春不还落花啼鸟纷纷乱涧户山窗寂寂闲峡里谁知有人事郡中遥望空云山
　　孟门行【崔灏】
　　黄雀衘黄花翩翩傍檐隙本拟报君恩如何反弹射金罍美酒满座春平原爱才多众賔满堂尽是忠义士何意得有谗谀人谀言反覆那可道能令君心不自保北园新栽桃李枝根株未固何转移成隂结实君自取若问傍人那得知
　　代闺人答轻薄少年【崔灏】
　　妾家近隔凤凰池粉壁纱窗杨栁垂本期汉代金吾壻误嫁长安游侠儿儿家夫婿多轻薄借客探丸重然诺平明挟弹入新丰日晚挥鞭出长乐青丝白马冶游园能使行人驻马防自矜陌上繁华盛不念闺中花鸟阑花间陌上春将晚走马鬬鸡犹未返三时出望无消息一去那知行近逺桃李花开覆井栏朱楼落日卷帘防愁来欲奏相思曲抱得秦筝不忍弹
　　行路难【崔灏】
　　君不见建章宫里金明枝万万长条拂地垂二月三月花如霰九重深幽君不见艶彩朝含四宝宫香风吹入朝云殿汉家宫女春未阑爱此芳草朝暮防防来防去心不忘攀折将安镜台上双双素手剪不成两两红妆笑相向建章昨夜起春风一花飞入长信宫长信丽人见花泣忆此珍树何嗟及我昔初在昭阳时朝攀暮折登玉墀只言嵗嵗长相对不悟今朝遥相思
　　送王七尉松滋【孟浩然】
　　君不见巫山神女作行云霏红防翠晓氛氲婵娟流入襄王梦倐忽还随零雨分空中飞去复飞来朝朝暮暮下阳台愁君此去为仙尉便逐行云去不回
　　余杭醉歌赠吴山人【丁仙芝】
　　晓幙红襟鷰春城白项乌只来梁上语不向府中趋城头坎坎鼓声曙满庭新种樱桃树桃花昨夜撩乱开当轩发色映楼台十千兊得余杭酒二月春城长命杯酒后留君待明月还将明月送君回
　　长歌行【刘复】
　　淮南木落秋云飞楚宫商歌今正悲青春白日不与我当垆举酒劝君持出门驱驰四方事徒用辛勤不得意三山海底无见期百龄世间莫虚弃君不见金城帝业汉家有东制诸侯欲长久奸雄窃命风尘昏函谷重闗不能守龙蛇出没经两朝胡虏凭陵大道销河水东流宫阙尽五陵松栢自萧萧
　　登戏马台作【储光羲】
　　君不见宋公杖钺诛燕后英雄踊跃争趋走小防衣冠吕梁壑大征甲卒碻磝口天门神武树元勲九日茱萸飨六军泛泛楼船游极浦摇摇歌吹动浮云居人满目市朝变霸业犹存齐楚甸泗水南流桐栢川沂山北走琅琊县沧海沉沈晨雾开彭城烈烈秋风来少年自言未得意日暮萧条登古台
　　赠乔琳【张谓】
　　去年上策不见收今年寄食仍淹留羡君有酒能便醉羡君无钱能不忧如今五侯不待客羡君不入五侯宅如今七贵方自尊羡君不过七贵门丈夫会应有知己世上悠悠安足论
　　湖中对酒作【张谓】
　　夜坐不厌湖上月昼行不厌湖上山眼前一樽又长满心中万事如等闲主人有黍万余石浊醪数斗应不惜即今相对不尽欢别后相思复何益茱萸湾头归路賖愿君且宿黄公家风光若此人不醉参差辜负东园花
　　城傍曲【王昌龄】
　　秋风鸣桑条草白狐免骄邯郸饮来酒未消城北原平掣皂雕射杀空营两腾虎回身却月佩弓鞘
　　乌栖曲【王昌龄】
　　白马逐牛车黄昏入狭斜狭斜栁树乌争宿争枝未得飞上屋东房少妇壻从军每听乌啼知夜分
　　对酒吟【崔国辅】
　　行行日将夕荒村古冢无人迹防笼荆棘一鸟鸣屡唱提壶沽酒吃古人不达酒不足遗恨精灵传此曲寄言世上诸少年平生且尽杯中醁
　　巴陵寄李二户部张四礼部【贾至】
　　江南芳草初羃羃愁杀江南独愁客秦中杨栁也应春转忆秦中相忆人万里莺花不相见登高一望泪沾巾
　　观于舍人壁画山水【王季友】
　　野人宿在山家少朝见此山谓山晓半壁仍栖岭上云开帘欲放湖中鸟独坐长松是阿谁再三招手起来迟于公大笑向余说小弟丹青能尔为
　　古兴【常建】
　　辘轳井上双梧桐飞鸟衘花日将夕深闺女儿莫愁年玉指泠泠怨金碧石榴裙裾蛱蝶飞见人不语颦蛾眉青丝素丝红绿丝织成锦衾当为谁
　　宿洄溪翁宅【元结】
　　长松万株绕茒舍怪石寒泉近檐下老翁八十犹能行将领儿孙行莳稼吾羡老翁居处幽吾爱老翁无所求时俗是非何足道得似老翁吾即休
　　洪州客舍寄栁博士芳【薛业】
　　去年燕巢主人屋今年花发路傍枝年年为客不到舍旧国存亡那得知胡尘一起乱天下何处春风无别离
　　杂感【鲍防】
　　汉家海内承平久万国戎王皆稽首天马常衘苜蓿花胡人嵗献蒲萄酒五月荔枝初破顔朝辞象郡夕函闗鴈飞不度桂阳岭马走先过林邑山甘泉御果垂仙阁日暮无风香自落远物皆重近皆轻鸡虽有德不如鹤
　　新安送陆澧归江隂【刘长卿】
　　新安路人来去早潮复晚潮明日知何处潮水无情亦解归自怜长在新安住
　　长沙赠衡岳祝融峯般若禅师【刘长卿】
　　般若公般若公负鉢何时下祝融归路却防飞鸟外禅房空掩白云中桂花寥寥闲自落流水无心西复东
　　入桂渚次砂牛石穴【刘长卿】
　　扁舟傍归路日暮潇湘深湘水清见底楚云淡无心片帆落桂渚独夜依枫林枫林月出声苦桂渚天寒桂花吐此中无处不堪愁江客相防泪如雨
　　听笛歌留别郑恊律【刘长卿】
　　旧游怜我长沙谪载酒沙头送迁客天涯望月自沾衣江上何人复吹笛横笛能令孤客愁绿波淡淡如不流商声寥亮羽声苦江天寂历江枫秋静听闗山闻一叫三湘月色悲猿啸又吹杨栁激繁音千里春色伤人心随风飘向何处落唯见曲尽平湖深明发与君离别后马上一声堪白首
　　赋得青城山歌送杨杜二郎中赴蜀军【钱起】
　　蜀山西南千万重仙经最说青城峯青城嵚岑倚空碧远压峩眉呑劒壁锦屛云起易成霞玉洞花明不知夕星台二妙逐王师阮瑀军书王粲诗日落猿声连玉笛晴来山翠傍旌旗绿萝春月营门近知君对酒遥相思
　　郢州西楼吟【郎士元】
　　连山尽处水萦回山上城门临水开朱阑直下一百丈日暖游鳞自相向昔人爱险闭层城今人爱闲江复清沙洲枫岸无来客草绿花红山鸟鸣
　　听杜山人弹胡琴【戎昱】
　　绿琴胡笳谁妙弹山人杜陵董庭兰董君少与山人友山人别来今已久当时海内求知音嘱付胡琴在君手杜陵工琴四十年琴声在音不在弦座中为我奏此曲满堂萧瑟如穷邉第一第二拍泪尽蛾眉落畨客更闻出塞入塞声穷庐氊帐难为情胡天雨雪四时下五月不曾芳草生须臾促轸变宫征一声悲兮一声喜南防汉月双眼明却顾胡儿寸心死回纥数年收洛阳洛阳士女皆驱将岂无父母与兄弟闻此哀情皆断肠杜陵先生证此道沈家祝家皆絶倒如今世上风雅衰若个深知此声好世上爱筝不爱琴谁明此调难知音今朝促轸为君奏不向俗流传此心
　　野田行【李益】
　　日没出古城野田何茫茫寒狐啸青冢鬼火烧白杨昔人未为泉下客行到此中曾断肠
　　越裳操【韩愈】
　　雨之施物以孳我何意于彼为自周之先其艰其勤以有疆宇私我后人我祖在上四方在下厥临孔威敢戏以侮孰荒于门孰洽于田四海既均越裳是臣
　　履霜操【韩愈】
　　父兮儿寒母兮儿饥儿罪当笞逐儿何为儿在中野以宿以处四无人声谁与儿语儿寒何衣儿饥何食儿行于野履霜以足母生众儿有母怜之独无母怜儿宁不悲
　　汴州乱二首【韩愈】
　　汴州城门朝不开天狗坠地声如雷徤儿争诱杀留后连屋累栋烧成灰诸侯咫尺不敢救孤士何者自兴哀
　　其二
　　母从子走者为谁大夫夫人留后儿昨日乘车骑大马坐者起趋乗者下庙堂不肯用干戈呜呼奈汝母子何
　　醉题沈子明壁【白居易】
　　不爱君家十丛菊不爱君家万竿竹爱君帘下唱歌人色如芙蓉声如玉我有阳关君未闻若闻亦应愁杀君
　　春江花月夜【张若虚】
　　春江潮水连海平海上明月共潮生灎灔随波千万里何处春江无月明江流宛转绕芳甸月照花林皆似霰空里流霜不觉飞汀上白沙防不见江天一色无纎尘皎皎空中孤月轮江畔何人初见月江月何年初照人人生代代无穷巳江月年年望相似不知江月照何人但见长江送流水白云一片去悠悠青枫浦上不胜愁谁家今夜扁舟子何处相思明月楼可怜楼上月徘徊应照离人妆镜台玉户帘中巻不去衣砧上拂还来此时相望不相闻愿逐月华流照君鸿鴈长飞光不度鱼龙濳跃水成文昨夜闲潭梦落花可怜春半不还家江水流春去欲尽江潭落月复西斜斜月沈沈藏海雾碣石潇湘无限路不知乗月几人归落月摇情满江树
　　邺城引【张鼎】
　　君不见汉家失统三灵变魏武争雄六龙战荡海呑江制中国回天运斗应南面隠隠都城紫陌开迢迢分野黄星见流年不驻漳河水明月俄终邺国宴文章犹入管弦新帷座空销狐免尘可惜望陵歌舞处松风四面笑愁人
　　呉宫怨【卫万】
　　君不见呉王宫阁临江起不卷珠帘见江水晓气晴来双阙间潮声夜落千门里勾践城中非旧春姑苏台下起黄尘秪今惟有西江月曾照呉王宫里人
　　木兰歌【韦元甫】
　　唧唧复唧唧木兰当户织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大防兵军书十二巻卷卷有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭旦辞爷娘去暮宿黄河邉不闻爷娘唤女声但闻黄河流水鸣溅溅旦辞黄河去暮至黑山头不闻爷娘唤女声但闻燕山胡骑鸣啾啾万里赴戎机闗山度若飞朔气传金柝寒光照銕衣将军百战死壮士十年归归来见天子天子坐明堂策勲十二转赏赐百千强可汗问所欲木兰不用尚书郎愿驰千里足送儿还故郷爷娘闻女来出郭相扶将阿妹闻姊来当户理红妆小弟闻姊来磨刀霍霍向猪羊开我东阁门坐我西阁床脱我战时袍着我旧时裳当窗理云鬓挂镜贴花黄出门防火伴火伴始惊惶同行十二年不知木兰是女郎雄免脚扑朔雌免眼迷离双免傍地走安能辨我是雄雌
　　赋得三峡流泉歌【李冶】
　　妾家本住巫山云巫山流泉常自闻玉琴奏出转寥夐宜似当时梦中听巫峡迢迢几千里一时流入幽闺里巨石崩崖指下生飞波走浪弦中起初疑喷怒含雷风又似呜咽流不通回湍曲濑势将尽时复滴沥平沙中忆昔阮公为此曲能令仲容听不足一弹既罢还一弹愿比流泉镇相续











　　古今诗删巻十三

　　钦定四库全书
　　古今诗删巻十四
　　明　李攀龙　编
　　唐五言律诗
　　野望【王绩】
　　东臯薄暮望徙倚欲何依树树皆秋色山山惟落晖牧人驱犊返猎马带禽归相顾无相识长歌怀采薇
　　从军行【杨烱】
　　烽火照西京心中自不平牙璋辞凤阙铁马绕龙城雪暗凋旗画风多杂鼔声宁为百夫长胜作一书生
　　刘生
　　卿家本六郡年长入三秦白璧酧知己黄金谢主人劒锋生赤电马足起红尘日暮歌钟发喧喧动四隣
　　杜少府之任蜀州【王勃】
　　城阙辅三秦风烟望五津与君离别意同是宦游人海内存知己天涯若比隣无为在岐路儿女共沾巾
　　凌朝浮江旅思【韦承庆】
　　天晴上初日春水送孤舟山远疑无树潮平似不流岸花开且落江鸟没还浮羇望伤千里长歌遣四愁
　　春夜别友人【陈子昻】
　　银烛吐青烟金樽对绮筵离堂思琴瑟别路绕山川明月隠高树长河没晓天悠悠洛阳去此防在何年
　　送别崔著作东征【陈子昻】
　　金天方肃杀白露始专征王师非乐战之子慎佳兵海气侵南部邉风扫北平莫卖卢龙塞归邀麟阁名
　　晚次乐乡县【陈子昻】
　　故乡杳无际日暮且孤征川原迷旧国道路入邉城野戍荒烟断深山古木平如何此时恨噭噭夜猿鸣蓬莱三殿侍宴奉勅咏终南山【杜审言】
　　北斗挂城邉南山倚殿前云标金阙逈树杪玉堂悬半岭通佳气中峯绕瑞烟小臣持献寿长此戴尧天
　　秋夜宴临津郑明府宅【杜审言】
　　行止皆无地招寻独有君酒中堪累月身外即浮云霜白宵钟彻风清晓漏闻坐擕余兴往还似未离羣
　　和康五望月有怀【杜审言】
　　明月高秋逈愁人独夜防暂将弓竝曲翻与扇俱团雾濯清辉苦风飘素影寒罗衣一此鉴顿使别离难
　　送崔融【杜审言】
　　君王行出将书记远从征祖帐连河阙军麾动洛城旌旗朝朔气笳吹夜邉声坐觉烟尘扫秋风古北平
　　和晋陵陆丞早春逰望【杜审言】
　　独有宦游人偏惊物候新云霞出海曙梅栁度江春淑气催黄鸟晴光转绿苹忽闻歌古调归思欲沾巾
　　铜雀台【沈佺期】
　　昔年分鼎地今日望陵防一旦雄图尽千秋遗令开绮罗君不见歌舞妾空来恩共漳河水东流无重回
　　巫山【沈佺期】
　　巫山高不极合防壮奇新暗谷疑风雨隂崖若鬼神月明三峡晓潮满九江春为问阳台客应知入梦人
　　出塞【沈佺期】
　　十年通大漠万里出长平寒日生戈劒隂云拂斾旌饥乌啼旧垒疲马恋空城辛苦皋兰北胡尘损汉兵
　　扈从登封途中作【沈佺期】
　　帐殿鬰崔嵬仙游实壮哉晓云连幕卷夜火杂星回谷暗千旗出山鸣万乗来扈游良可赋终乏掞天才送沙门景道俊装还荆州应制【宋之问】
　　一乗归浄域万骑饯通庄就日离亭近弥天别路长荆南旋杖鉢渭北限津梁何日纡真果还来入帝乡
　　长宁公主东庒侍宴【李峤】
　　别业临青甸鸣銮降紫霄长筵鹓鹭集仙管凤凰调树接南山近烟含北渚遥承恩咸巳醉恋赏未还镳
　　咏海【李峤】
　　习坎流丹壑朝宗合紫微三山巨鼇涌万里大鹏飞楼写青山色珠含明月辉会同添雾露方遂众川归
　　咏城【李峤】
　　四海称天府三河建洛都飞云蔼层阙白日丽南隅独下仙人凤羣惊御史乌何辞一万里邉徼捍匈奴
　　奉和登骊山高顶应制【苏颋】
　　仙跸御层氛高高积翠分岩声中谷应天语半空闻丰树连黄叶函关入紫云圣图恢防县歌赋少横汾
　　恩勅丽正殿书院赐宴应制【张说】
　　东壁图书府西园翰墨林诵诗闻国政讲易见天心位窃和羮重恩叨醉酒深载歌春兴曲情竭为知音
　　岳州宴别潭州王熊【张说】
　　缙云通省阁沟水遽西东然诺心犹在容华嵗不同孤城临楚塞逺树入秦宫谁念三千里江潭一老翁
　　幽州夜宴【张说】
　　凉风吹夜雨萧瑟动寒林正有高堂宴能忘迟暮心军中宜劒舞塞上重笳音不作邉城将谁知恩遇深
　　还至瑞州驿前与高六别处【张说】
　　旧舘分江口凄然望落晖相逢传旅食临别换征衣昔记山川是今伤人代非往来皆此路生死不同归
　　奉和圣制次琼岳韵【张九龄】
　　山祗亦望幸云雨见灵心岳舘逢朝霁关门解宿隂咸京天上近清渭日邉临我武因东狩何言是即禽
　　湖口望庐山瀑布水【张九龄】
　　万丈红泉落迢迢半紫氛奔流下杂树洒落出重云日照红霓似天清风雨闻灵山多秀色空水共氤氲
　　送广州周判官【张九龄】
　　海郡雄蛮落津亭壮越台城隅百雉映水曲万家开里树桄榔出时禽翡翠来观风犹未尽早晚使车回
　　江楼夕望【崔湜】
　　试陟江楼望悠悠去国情楚山霞外断汉水月中平公子留遗邑夫人有旧城苍苍烟雾里何处是咸京
　　送人之军中【贺知章】
　　常经絶脉塞复见断肠流送子成今别令人起昔愁陇云晴半雨邉草夏先秋万里长城寄无贻汉国忧
　　宿云门寺阁【孙逖】
　　香阁东山下烟花象外幽悬灯千嶂夕巻幔五湖秋画壁余鸿鴈纱窗宿斗牛更疑天路近梦与白云游
　　幸蜀西至劒门【宗皇帝】
　　劒阁横云峻銮舆出狩回翠屛千仞合丹嶂五丁开灌木萦旗转仙云拂马来乗时方在德嗟尔勒铭才
　　塞下曲三首【李白】
　　五月天山雪无花只有寒笛中闻折栁春色未曾防晓战随金皷宵眠抱玉鞍愿将腰下劒直为斩楼兰
　　其二
　　骏马似风颷鸣鞭出渭桥弯弓辞汉月揷羽破天骄阵解星芒尽营空海雾消功成画麟阁独有霍嫖姚
　　其三
　　塞虏乗秋下天兵出汉家将军分虎竹战士卧龙沙邉月随弓影胡霜拂劒花玉关殊未入少妇莫长嗟
　　秋思【李白】
　　燕支黄叶落妾望自登台海上碧云断单于秋色来胡兵沙塞合汉使玉关回征客无归日空悲蕙草摧
　　金陵二首【李白】
　　六代兴亡国三杯为尔歌苑方秦地少山似洛阳多古殿呉花草深宫晋绮罗倂随人事灭东逝与沧波
　　其二
　　地拥金陵势城回江水流当时百万户夹道起朱楼亡国生春草王宫没古丘空余后湖月波上对江洲
　　温泉侍从归逢故人【李白】
　　汉帝长杨苑夸胡羽猎归子云叨侍从献赋有光辉激赏摇天笔承恩赐御衣逢君奏明主他日共翻飞
　　侍从游宿温泉宫作【李白】
　　羽林十二将罗列应星文霜仗悬秋月霓旌巻夜云严更千户肃清乐九天闻日出瞻佳气葱葱绕圣君
　　送友人【李白】
　　青山横北郭白水绕东城此地一为别孤蓬万里征浮云游子意落日故人情挥手自兹去萧萧斑马鸣
　　送友人入蜀【李白】
　　见说蚕丛路崎岖不易行山从人面起云傍马头生芳树笼秦栈春流绕蜀城升沈应巳定不必问君平
　　过崔八丈水亭【李白】
　　高阁横秀气清幽倂在君檐飞宛溪水窗落敬亭云猿啸风中断渔歌月里闻闲随白鸥去沙上自为羣
　　秋登宣城谢眺北楼【李白】
　　江城如画里山晓望晴空两水夹明镜双桥落彩虹人烟寒橘柚秋色老梧桐谁念北楼上临风怀谢公
　　太原早秋【李白】
　　嵗落众芳歇时当大火流霜威出塞草云色渡河秋梦绕邉城月心飞故国楼思归若汾水无日不悠悠
　　临洞庭【孟浩然】
　　八月湖水平涵虚混太清气蒸云梦泽波撼岳阳城欲济无舟楫端居耻圣明坐观垂钓者徒有羡鱼情
　　与诸子登岘山【孟浩然】
　　人事有代谢往来成古今江山留胜迹我辈复登临水落鱼梁浅天寒梦泽深羊公碑尚在读罢泪沾襟
　　题义公禅房【孟浩然】
　　义公习禅寂结宇依空林户外一峯秀堦前众壑深夕阳连雨足空翠落庭隂防取莲花浄方知不染心
　　宿立公房【孟浩然】
　　支遁初求道深公啸买山如何石岩趣自入戸庭间苔涧春泉满萝轩夜月闲能令许度吟卧不知还
　　和李侍御渡松滋江【孟浩然】
　　南纪西江濶皇华御史雄截流宁假楫挂席自生风寮寀争攀鹢鱼龙亦避骢坐听白雪唱翻入棹歌中
　　同崔员外郎秋宵寓直【王维】
　　建礼高秋夜承明候晓过九门寒漏彻万井曙钟多月逈藏珠斗云消出绛河更惭衰朽质南陌共鸣珂
　　终南山【王维】
　　太乙近天都连山到海隅白云回望合青霭入防无分野中峯变隂晴众壑殊欲投人处宿隔水问樵夫
　　过香积寺【王维】
　　不知香积寺数里入云峯古木无人迳深山何处钟泉声咽危石日色冷青松薄暮空潭曲安禅制毒龙
　　登辨觉寺【王维】
　　竹迳从初地莲峯出化城窗中三楚尽林上九江平嫩草承趺坐长松响梵声空居法云外观世得无生
　　送平淡然判官【王维】
　　不识阳闗路新从定逺侯黄云断春色画角起邉愁瀚海经年别交河出塞流须令外国使知饮月支头
　　送刘司直赴安西【王维】
　　絶域阳闗道胡烟与塞尘三春时有雁万里少行人苜蓿随天马蒲桃逐汉臣当令外国惧不敢覔和亲
　　送邢桂州【王维】
　　铙吹喧京口风波下洞庭赭圻将赤岸击汰复扬舲日落江湖白潮来天地青明珠归合浦应逐使臣星
　　使至塞上【王维】
　　单车欲问邉属国过居延征蓬出汉塞归雁入胡天大漠孤烟直长河落日圆萧闗逢候吏都防在燕然
　　观猎【王维】
　　风劲角弓鸣将军猎渭城草枯鹰眼疾雪尽马蹄轻忽过新丰市还归细栁营回防射雕处千里暮云平
　　送张郎中赴陇右觐省卿公【岑参】
　　中郎凤一毛世上独贤豪弱冠已银印出身惟寳刀还家卿月逈度陇将星高幙下多相识邉书醉懒操
　　送张子尉南海【岑参】
　　不择南州尉高堂有老亲楼台重蜃气邑里杂鲛人海暗三山雨花明五岭春此乡多宝玉慎勿厌清贫
　　送任郎中出守明州【岑参】
　　罢起郎官草初分刺史符城邉楼枕海郭里树侵湖郡政傍连楚朝恩独借呉观潮秋正好莫不上姑苏
　　送张都尉东归【岑参】
　　白羽绿弓弦年年只在邉还家劒锋尽出塞马蹄穿逐虏西逾海平胡北到天封侯应不逺燕颔岂徒然奉送李太保兼御史大夫充渭北节度使即太尉光弼弟【岑参】
　　诏出未央宫登坛近总戎上公周太保副相汉司空弓抱关西月旗翻渭北风弟兄皆许国天地荷成功
　　登总持阁【岑参】
　　高阁逼诸天登临近日邉晴开万井树愁防五陵烟槛外低秦岭窗中小渭川早知清浄理常愿奉金仙
　　寄左省杜拾遗【岑参】
　　聨步趋丹陛分曹限紫微晓随天仗入暮惹御香归白发悲花落青云羡鸟飞圣朝无阙事自觉諌书稀

　　古今诗删巻十四
　　钦定四库全书
　　古今诗删卷十五
　　明　李攀龙　编
　　唐五言律诗
　　送刘评事充朔方判官赋得征马嘶【高适】
　　征马向邉州萧萧嘶未休思深应帯别声断为兼秋峡路风将逺闗山月共愁赠君从此去何日大刀头
　　送郑侍御谪闽中【高适】
　　谪去君无恨闽中我旧过大都秋鴈少只是夜猿多东路云山合南天瘴疠和自当逄雨露行矣慎风波
　　同羣公登濮阳圣寺阁【高适】
　　落日登临处悠然意不穷佛因初地识人觉四天空来鴈清霜后孤防逺树中徘徊伤寓目萧索对寒风
　　使青夷军入居庸二首【高适】
　　匹马行将夕征途去转难不知邉地别祗讶客衣单溪冷泉声苦山空木叶干莫言闗塞极雨雪尚漫漫
　　其二
　　古镇青山口寒风落日时岩峦鸟不过氷雪马堪迟出塞应无策还家赖有期东山足松桂归去结茅茨
　　自蓟北归【髙适】
　　驱马蓟门北北风邉马哀苍茫逺山口豁达胡天开五将已深入前军止半廻谁怜不得意长劔独归来
　　醉后赠张九旭【髙适】
　　世上谩相识此翁殊不然兴来书自圣醉后语尤颠白发老闲事青云在目前床头一壷酒能更防时眠
　　别冯判官【高适】
　　碣石辽西地渔阳蓟北天闗山唯一道雨雪尽三邉才子方为客将军正渇贤遥知幕下府书记日翩翩
　　别王八【高适】
　　征马嘶长路离人挹佩刀客来东道逺归去北风高时何萧索乡心正郁陶传君遇知己行日有绨袍
　　登兖州城楼【杜甫】
　　东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌躇
　　房兵曹胡马【杜甫】
　　胡马大宛名锋棱痩骨成竹批双耳峻风入四蹄轻所向无空濶真堪托死生骁腾有如此万里可横行
　　喜达行在所三首【杜甫】
　　西忆岐阳信无人却送廻眼穿当落日心死着寒灰雾树行相引莲峯望或开所亲惊老痩辛苦贼中来
　　其二
　　愁思胡笳夕凄凉汉苑春生还今日事间道暂时人司章初覩南阳气已新喜心翻倒极呜咽泪沾巾
　　其三
　　死去凭谁报归来始自怜犹瞻太白雪喜遇武功天影静千官里心苏七校前今朝汉社稷新数中兴年
　　月【杜甫】
　　天上秋期近人间月影清入河蟾不没捣药兎长生只益丹心苦能添白发明干戈知满地休照国西营
　　春宿左省【杜甫】
　　花隐掖垣暮啾啾栖鸟过星临万户动月傍九霄多不寝听金钥因风想玉珂明朝有封事数问夜如何
　　晚出左掖【杜甫】
　　昼刻传呼浅春旗簇仗齐退朝花底散归院栁邉迷楼雪融城湿宫云去殿低避人焚谏草骑马欲鸡栖
　　送翰林张司马南海勒碑【杜甫】
　　冠冕通南极文章落上台诏从三殿去碑到百蛮开野馆浓花发春帆细雨来不知沧海上天遣几时廻
　　秦州杂诗三首【杜甫】
　　秦州城北寺传是隗嚣宫苔藓山门古丹青野殿空月明垂叶露云逐度溪风清渭无情极愁时独向东
　　其二
　　开道寻源使从天此路廻牵牛去防许宛马至今来一望幽燕隔何时郡国开东征徤儿尽羌笛暮吹哀
　　其三
　　鳯林戈未息鱼海路常难火云峯峻悬军幕井干风连西极动月过北庭寒故老思飞将何时议筑坛
　　送逺【杜甫】
　　帯甲满天地胡为君逺行亲朋尽一哭鞍马去孤城草木岁月晚闗河霜雪清别离已昨日因见古人情
　　客亭【杜甫】
　　秋窓犹曙色木落更天风日出寒山外江流宿雾中圣朝无弃物老病已成翁多少残生事飘零任转蓬
　　题禅师屋壁【杜甫】
　　何年顾虎头满壁画沧洲赤日石林气青天江海流锡飞常近鹤杯渡不惊鸥似得庐山路真随惠逺逰
　　滕王亭子【杜甫】
　　寂寞春山路君王不复行古墙犹竹色虚阁自松声鸟雀荒村暮云霞过客情尚思歌吹入千骑把霓旌
　　玉防观【杜甫】
　　浩刼因王造平防访古逰防云萧史驻文字鲁恭留宫阙通羣帝乾坤到十洲人传有笙鹤时过北山头
　　观李固请司马题山水圗【杜甫】
　　方丈浑连水天台总映云人间长见画老去恨空闻范蠡舟偏小王乔鹤不羣此生随万物何处出尘氛
　　禹庙【杜甫】
　　禹庙空山里秋风落日斜荒庭垂橘柚古屋画龙蛇云气生虚壁江声走白沙早知乘四载疏凿控三巴
　　哭严仆射归榇【杜甫】
　　素幔随流水归舟返旧京老亲如宿昔部曲异平生风送蛟龙雨天长骠骑营一哀三峡暮遗后见君情
　　旅夜书懐【杜甫】
　　细草微风岸危樯独夜舟星随平野濶月涌大江流名岂文章着官因老病休飘飘何所似天地一沙鸥船下防州郭宿雨湿不得上防别王十二判官【杜甫】
　　依沙宿舸船石瀬月防防风起春灯乱江鸣夜雨悬晨钟云外湿胜地石堂偏柔橹轻鸥外含凄觉汝贤
　　登岳阳楼【杜甫】
　　昔闻洞庭水今上岳阳楼呉楚东南坼乾坤日夜浮亲朋无一字老病有孤舟戎马闗山北凭轩涕泗流
　　次北固山下【王湾】
　　客路青山外行舟绿水前潮平两岸濶风正一防悬海日生残夜江春入旧年乡书何处达归鴈洛阳邉
　　赠凉州张都督【崔灏】
　　闻君为汉将虏骑不南侵出塞清沙漠还家拜羽林风霜臣节苦岁月主恩深为语西河使知予报国心
　　江南旅情【祖咏】
　　楚山不可极归路但萧条海色晴看雨江声夜听潮剑留南斗近书寄北风遥为报空潭橘无媒寄洛桥
　　蘓氏别业【祖咏】
　　别业居幽处到来生隐心南山当户牖澧水映园林竹覆经冬雪庭昏未夕隂寥寥人境外闲坐听春禽
　　扈从御宿池【祖咏】
　　君王既廵狩辇路入秦京逺树低枪垒孤山入幔城寒疎清禁漏夜警羽林兵谁念迷方客长懐魏阙情
　　望秦川【李颀】
　　秦川朝望逈日出正东峯逺近山河浄逶迤城阙重秋声万户竹寒色五陵松客有归欤叹凄其霜露浓
　　宿龙兴寺【綦母潜】
　　香刹夜忘归松清古殿扉灯明方丈室珠系比丘衣白日传心浄青莲喻法微天花落不尽处处鸟衔飞
　　胡笳曲【王昌龄】
　　城南虏已合一夜防重围自有金笳引能令出塞飞听临闗月苦清入海风微三奏髙楼晓胡人掩泪归
　　同王徴君湘中有懐【张谓】
　　八月洞庭秋潇湘水北流还家万里梦为客五更愁不用开书帙偏宐上酒楼故人京洛满何日复同逰
　　破山寺后禅院【常建】
　　清晨入古寺初日照高林曲径通幽处禅房花木深山光恱鸟性潭影空人心万籁此俱寂惟闻钟磬音
　　闻笛【张廵】
　　岧嶤试一临虏骑附城隂不辨风尘色安知天地心门开邉月近战苦阵云深旦夕更楼上遥闻横笛音
　　岳阳晚景【张均】
　　晚景寒鸦集秋风旅鴈归水光浮日出霞防映江飞洲白芦花吐园红柿叶稀长沙卑湿地九月未成衣
　　穆陵闗北逢人归渔阳【刘长卿】
　　逄君穆陵北匹马向桑干楚国苍山古幽州白日寒城池百战后耆旧防家残处处蓬蒿徧归人掩泪看和都官苖贠外秋夜寓直对雨简诸知己【李嘉祐】
　　多雨南宫夜仙郎寓直时漏长丹鳯阙秋冷白云司萤影侵堦乱鸿声出苑迟萧条人吏散小谢有新诗
　　酬李贠外见寄【严维】
　　苏耽佐郡时近出白云司药补清羸疾窓吟絶妙词栁塘春水漫花坞夕阳迟欲识懐君意明朝访檝师
　　奉和皇甫大夫夏日逰华严寺【严维】
　　初地华严防王家少长行到宫龙节驻礼塔鴈行成莲界千峯静梅天一雨清禅庭未可恋圣主寄苍生
　　赠万经【严维】
　　万公长慢世昨日又隳官縦酒真彭泽论诗得建安家山伯禹宂别墅小长干辄有时人至窓前白眼看
　　春日早朝应制【窦叔向】
　　紫殿俯千官春松应合懽御炉香焰暖驰道玉声寒乳燕翻珠缀祥乌集露盘宫花一万树不敢举头看
　　题荐福寺衡阳岳师房【韩翃】
　　春城乞食还髙论此中闲僧腊堦前树禅心江上山疎帘看云卷深户映花闗晚送门人去钟声杳霭间
　　题松江驿【张祐】
　　山色逺含空苍茫驿国东海明先见日江白逈闻风鸟道高原去人烟小径通那知旧遗逸不在五湖中
　　春日早朝寄刘起居【姚合】
　　九衢寒雾敛双阙曙光分彩仗迎春日香烟接瑞云佩声清漏间天语侍臣闻莫笑冯唐老还来谒圣君
　　将赴京师蒜山津送客还荆渚【许浑】
　　樽前万里愁楚塞与皇州云识潇湘雨风知鄠杜秋潮平犹倚棹月上更登楼他日沧浪水渔歌对白鸥
　　塞下【杨逹】
　　秋日并州路黄榆落故闗孤城吹角罢数骑射雕还帐幕遥临水牛羊自下山行人正垂泪烽火起云间
　　冷井【孙欣】
　　仙闱初凿井云液沁成泉色湛青苔里寒凝紫绠邉铜瓶向影落玉甃抱虚圎永頼调神像尧时奉万年
　　秋宵书事寄吴凭处士【释皎然】
　　真性在方丈寂寥无四隣秋天月色正清夜道心真大梦观前事浮名悮此身不知庭树意荣落感何人
　　圣果寺【释处黙】
　　路自中峯上盘回出薜萝到江呉地尽隔岸越山多古木丛青霭遥天浸白波下方城郭近钟磬杂笙歌












　　古今诗删卷十五
　　钦定四库全书
　　古今诗删卷十六
　　明　李攀龙　编
　　唐七言律诗
　　古意【沈佺期】
　　卢家少妇郁金堂海燕双栖玳瑁梁九月寒砧催木叶十年征戍忆辽阳白狼河北音书断丹鳯城南秋夜长谁为含愁独不见更教明月照流黄
　　兴庆池侍宴应制【沈佺期】
　　碧水澄潭映逺空紫云香驾御防风汉家城阙疑天上秦地山川似镜中向浦廻舟萍已绿分林蔽殿槿初红古来徒羡横汾赏今日宸逰圣藻雄
　　侍宴安乐公主新宅应制【沈佺期】
　　皇家贵主好神仙别业初开云汉邉山出尽如鸣鳯岭池成不让饮龙川妆楼翠幌教春住舞阁金铺借日悬敬从乘舆来此地称觞献夀乐钧天
　　奉和初春幸太平公主南庄应制【沈佺期】
　　主家山第早春归御辇春逰绕翠防买地铺金曾作埓寻河取石旧支机云间树色千花满竹里泉声百道飞自有神仙鸣鳯曲并将歌舞报恩晖
　　红楼院应制【沈佺期】
　　红楼疑见白毫光寺逼宸居福盛唐支遁爱山情漫切昙摩泛海路空长经声夜息闻天语炉气晨飘接御香谁谓此中难可道自怜深院得廻翔
　　再入道塲纪事应制【沈佺期】
　　南方归去再生天内殿今年异昔年见辟乾坤新定位看题日月更高悬行随香辇登仙路坐近炉烟讲法筵自喜恩深陪侍从两朝长在圣人前
　　同杜员外审言过岭【沈佺期】
　　天长地濶岭头分去国离家见白云洛浦风光何所似青山瘴疠不堪闻南浮涨海人何处北望衡阳雁防羣两地江山万余里何时重谒圣明君
　　兴庆池侍宴应制【韦元旦】
　　沧池漭沆帝城边殊胜昆明凿汉年夹岸旌旂疏辇道中流箫鼔振楼船云峯四起迎宸幄水树千重入御筵宴乐巳深鱼藻咏承恩更欲奏甘泉
　　侍宴安乐公主新宅应制【苏颋】
　　骎骎羽骑厯城池帝女楼台向晚披露洒旌旂云外出风廻岩岫雨中移当轩半落天河水绕迳全低月树枝箫鼔宸逰陪宴日和鸣双鳯喜来仪
　　奉和春日幸望春宫应制【苏颋】
　　东望望春春可怜更逄晴日栁含烟宫中下见南山尽城上平临北斗悬细草偏承廻辇处飞花故落舞觞前宸逰对此欢无极鸟弄歌声杂管弦
　　奉和初春幸太平公主南庄应制【苏颋】
　　主第山门起灞川宸逰风景入初年鳯凰楼下交天仗乌鹊桥头敞御筵往往花间逢防石时时竹里见红泉今朝扈跸平阳馆不羡乘槎云汉邉
　　幽州新岁作【张说】
　　去岁荆南梅似雪今年蓟北雪如梅共知人事何尝定且喜年华去复来边镇戍歌连日动京城燎火彻明开遥遥西向长安日愿上南山夀一杯
　　防湖山寺【张说】
　　空山寂厯道心生虚谷迢遥野鸟声禅室从来尘外赏香台岂是世中情云间东岭千重出树里南湖一片明若使巢由同此意不将萝薜易簮缨
　　遥同蔡起居偃松篇【张说】
　　清都众木总荣芬传道孤松最出羣名接天庭多景色气连宫阙借氛氲悬池的的停华露偃盖重重拂瑞云不惜流膏助仙鼎愿将桢榦奉明君
　　奉和春日出苑瞩目应令【贾曾】
　　铜龙晓辟问安廻金辂春逰博望开渭水晴光揺草树终南佳气入楼台招贤已从商山老托乘还徴邺下才臣在东周独留滞忻逢睿藻日邉来
　　奉和初春幸太平公主南庄应制【李邕】
　　传闻银汉支机石复见金舆出紫防织女桥邉乌鹊起仙人楼上鳯凰飞流风入座飘歌扇瀑水当阶溅舞衣今日还同犯牛斗乘槎共泛海潮归
　　黄鹤楼【崔灏】
　　昔人已乘白云去此地空余黄鹤楼黄鹤一去不复返白云千载空悠悠晴川歴厯汉阳树芳草萋萋鹦鹉洲日暮乡闗何处是烟波江上使人愁
　　行经华隂【崔灏】
　　岧嶤太华俯咸京天外三峯削不成武帝祠前云欲散仙人掌上雨初晴河山北枕秦闗险驿路西连汉峙平借问路傍名利客无如此处学长生
　　登金陵鳯凰台【李白】
　　鳯凰台上鳯凰逰鳯去台空江自流呉宫花草埋幽径晋代衣冠成古丘三山半落青天外二水中分白鹭洲总为浮云能蔽日长安不见使人愁
　　早朝大明宫呈两省僚友【贾至】
　　银烛朝天紫陌长禁城春色晓苍苍千条弱栁垂青琐百啭流莺绕建章剑佩声随玉墀步衣冠身惹御炉香共沐恩波鳯池上朝朝染翰侍君王
　　和贾至舍人大明宫之作【王维】
　　绛帻鸡人报晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归到鳯池头
　　和太常韦主簿五郎温泉寓目【王维】
　　汉主离宫接露台秦川一半夕阳开青山尽是朱旗绕碧涧翻从玉殿来新丰树里行人度小苑城邉猎骑回闻道甘泉能献赋悬知独有子云才
　　大同殿生玉芝龙池上有庆云百官共覩圣恩赐燕乐敢书即事【王维】
　　欲笑周文謌燕镐还轻汉武乐横汾岂如玉殿生三秀讵有铜池出五云陌上尧尊倾北斗楼前舜乐动南薫共欢天意同人意万岁千秋奉圣君
　　奉和圣制从蓬莱向兴庆阁道中留春雨中春望之作应制【王维】
　　渭水自萦秦塞曲黄山旧绕汉宫斜銮舆逈出千门栁阁道廻看上苑花云里帝城双鳯阙雨中春树万人家为乘阳气行时令不是宸逰玩物华
　　敇赐百官樱桃【王维】
　　芙蓉阙下防千官紫禁朱樱出上阑才是寝园春荐后非闗御苑鸟防残归鞍竞帯青丝笼中使频倾赤玉盘饱食不湏愁内热大官还有蔗浆寒
　　敇借岐王九成宫避暑应制【王维】
　　帝子逺辞丹鳯阙天书遥借翠防宫隔窓云雾生衣上卷幔山泉入镜中林下水声喧笑语岩前树色隐房栊仙家未必能胜此何事吹箫向碧空
　　酌酒与裴廸【王维】
　　酌酒与君君自寛人情反覆似波澜白首相知犹按剑朱门先达笑弹冠草色全经细雨湿花枝欲动春风寒世事浮云何足问不如高卧且加飡
　　酬郭给事【王维】
　　洞门高阁霭余晖桃李隂隂栁絮飞禁里疎钟官舍晓省中啼鸟吏人稀晨揺玉佩趋金殿夕奉天书拜璅闱强欲从君无那老将因卧病解朝衣
　　积雨辋川庄作【王维】
　　积雨空林烟火迟蒸梨炊黍饷东菑漠漠水田飞白鹭隂隂夏木啭黄鹂山中习静观朝槿松下清斋折露葵野老与人争席罢海鸥何事更相疑
　　春日与裴廸过新昌里访吕逸人不遇【王维】
　　桃源靣面絶风尘栁市南头访隐沦到门不敢题凢鸟看竹何须问主人城外青山如屋里东家流水入西隣闭户著书多岁月种松皆作老龙鳞
　　过乘如禅师萧居士嵩丘兰若【王维】
　　无着天亲弟与兄萧丘兰若一峯晴食随鸣磬巢乌下行踏空林落叶声逬水定侵香案湿雨花应共石牀平深洞长松何所有俨然天竺古先生
　　送魏万之京【李颀】
　　朝闻逰子唱离歌昨夜防霜初度河鸿鴈不堪愁里听云山况是客中过闗城曙色催寒近御苑砧声向晚多莫是长安行乐处空令岁月易蹉跎
　　送司勲卢员外【李颀】
　　流澌腊月下河阳草色新年发建章秦地立春传太史汉宫题柱忆仙郎归鸿欲度千山雪侍女新添五夜香早晚荐雄文似者故人今已赋长杨
　　题璿公山池【李颀】
　　逺公遁迹庐山岑开士幽居只树林片石孤峯窥色相清池皓月照禅心指挥如意天花落坐卧闲房春草深此外俗尘都不染惟余度得相寻
　　寄綦母三【李颀】
　　新加大邑绶仍黄近与单车去洛阳顾盼一过丞相府风流三接令公香南川粳稻花侵县西岭云霞色满堂共道进贤防上赏看君防岁作台郎
　　送李回【李颀】
　　知君官属大司农诏幸骊山职事雄岁发金钱供御府昼看仙液注离宫千岩曙色旌门上十月寒花辇路中不覩声名与文物自伤留滞去闗东
　　宿莹公禅房闻梵【李颀】
　　花宫仙梵逺微防月隐高城钟漏稀夜动霜林惊落叶晓闻天籁发清机萧条已入寒空静飒沓仍随秋雨飞始觉浮生无住着顿令心地欲归依
　　题卢五旧居【李颀】
　　物在人亡无见期闲庭系马不胜悲窓前绿竹生空地门外青山似旧时怅望秋天鸣坠叶防岏枯栁宿寒鸱忆君泪落东流水岁岁花开知为谁
　　望蓟门【祖咏】
　　燕台一去客心惊笳鼓喧喧汉将营万里寒光生积雪三邉曙色动危旌沙塲烽火侵胡月海畔云山拥蓟城少小虽非投笔吏论功还欲请长缨
　　九日登仙台呈刘明府【崔曙】
　　汉文皇帝有髙台此日登临曙色开三晋云山皆北向二陵风雨自东来闗门令尹谁能识河上仙翁去不回且欲近寻彭泽宰陶然共醉菊花杯









　　古今诗删卷十六
　　钦定四库全书
　　古今诗删卷十七
　　明　李攀龙　编
　　唐七言律诗
　　登安阳城楼【孟浩然】
　　县城南靣汉江流江嶂开成南雍州才子乗春来骋望羣公暇日坐销忧楼台晚映青山郭罗绮晴娇绿水洲向夕波揺明月动更疑神女弄珠游
　　五日观妓【万楚】
　　西施谩道浣春纱碧玉今时鬪丽华眉黛夺将萱草色红裙妬杀石榴花新歌一曲令人艶醉舞双眸敛髩斜谁道五丝能续命却令今日死君家
　　别韦郎中【张谓】
　　星轺计日赴岷峨云树连天阻笑歌南入洞庭随鴈去西过巫峡听猿多峥嵘洲上飞黄蝶灔滪堆邉起白波不醉郎中桑落酒教人无奈别离何
　　杜侍御送贡物戏赠【张谓】
　　铜柱朱崖道路难伏波横海旧登坛越人自贡珊瑚树汉使何劳獬豸冠疲马山中愁日晚孤舟江上畏春寒由来此货称难得多恐君王不忍看
　　送前卫县李寀少府【高适】
　　黄鸟翩翩杨栁垂春风送客使人悲怨别自惊千里外论交却忆十年时云开汶水孤防逺路绕梁山疋马迟此地从来可乘兴留君不住益凄其
　　送李少府贬峡中王少府贬长沙【高适】
　　嗟君此别意何如驻马衔杯问谪居巫峡啼猿数行泪衡阳归鴈防封书青枫江上秋天逺白帝城邉古木疎圣代即今多雨露暂时分手莫踌蹰
　　和贾至舍人早朝大明宫之作【岑参】
　　鸡鸣紫陌曙光寒莺啭皇州春色防金阙晓钟开万户玉阶仙仗拥千官花迎剑佩星初落栁拂旌旂露未干独有鳯凰池上客阳春一曲和皆难
　　和祠部王员外雪后早朝即事【岑参】
　　长安雪后似春归积素凝华连曙辉色借玉珂迷晓骑光添银烛晃朝衣西山落月临天仗北阙晴云捧禁闱闻道仙郎歌白雪由来此曲和人稀
　　西掖省即事【岑参】
　　西掖重云开曙晖北山疎雨防朝衣千门栁色连青琐三殿花香入紫防平明端笏陪鸳列薄暮垂鞭信马归官拙自悲头白尽不如岩下偃荆扉
　　九日使君席奉饯卫中丞赴长水【岑参】
　　节使横行西出师鸣弓擐甲羽林儿台上霜威凌草木军中杀气傍旌旂预知汉将宣威日正是边尘欲灭时为报使君多泛菊更将弦管醉东篱
　　使君席夜送严河南赴长水【岑参】
　　娇歌急管杂青丝银烛金杯映翠眉使君地主能相送河尹天明坐莫辞春城月出人皆醉野戍花深马去迟寄声报尔山翁道今日河南胜昔时
　　首春渭西郊行呈蓝田张二主簿【岑参】
　　回风度雨渭城西细草新花踏作泥秦女峯头雪未尽胡公陂上日初低愁窥白发羞防禄悔别青山忆旧溪闻道辋川多胜事玉壶春酒正堪携
　　暮春虢州东亭送李司马归扶风别庐【岑参】
　　栁軃莺娇花复殷红亭绿酒送君还到来函谷愁中月归去磻溪梦里山帘前春色应须惜世上浮名好是闲西望乡闗肠欲断对君衫袖泪痕斑
　　万岁楼【王昌龄】
　　江上巍巍万岁楼不知经歴防千秋年年喜见山长在日日悲看水独流何曾离暮岭鸬鷀空自泛寒洲谁堪登望云烟里向晚茫茫发旅愁
　　题张氏隐居【杜甫】
　　春山无伴独相求伐木丁丁山更幽涧道余寒厯氷雪石门斜日到林丘不贪夜识金银气逺害朝看麋鹿逰乘兴杳然迷出处对君疑是泛虚舟
　　宣政殿退朝晚出左掖【杜甫】
　　天门日射黄金牓春殿晴曛赤羽旂宫草菲菲承委佩炉烟细细驻游丝云近蓬莱常五色雪残鳷鹊亦多时侍臣缓步归青琐退食从容出每迟
　　九日蓝田崔氏庄【杜甫】
　　老去悲秋强自寛兴来今日尽君欢羞将短发还吹帽笑倩傍人为整冠蓝水逺从千涧落玉山高并两峯寒明年此防知谁徤醉把茱茰仔细看
　　和裴廸登蜀州东亭送客逢早梅相忆见寄【杜甫】
　　东阁官梅动诗兴还如何逊在扬州此时对雪遥相忆送客逢春可自由幸不折来伤岁暮若为看去乱乡愁江边一树垂垂发朝夕催人自白头
　　野望【杜甫】
　　西山白雪三城戍南浦清江万里桥海内风尘诸弟隔天涯涕泪一身遥唯将迟暮供多病未有防埃荅圣朝跨马出郊时极目不堪人事日萧条
　　登楼【杜甫】
　　花近高楼伤客心万方多难此登临锦江春色来天地玉垒浮云变古今北极朝廷终不改西山冦盗莫相侵可怜后主还祠庙日暮聊为梁甫吟
　　秋与三首【杜甫】
　　五露凋伤枫树林巫山巫峡气萧森江间波浪兼天涌塞上风云接地隂丛菊两开他日泪孤舟一系故园心寒衣处处催刀尺白帝城高急暮砧
　　其二
　　蓬莱宫阙对南山承露金茎宵汉间西望瑶池降王母东来紫气满函闗云移雉尾开宫扇日绕龙鳞识圣顔一卧沧江惊岁晚防回青琐防朝班
　　其三
　　昆明池水汉时功武帝旌旗在眼中织女机丝虚夜月石鲸鳞甲动秋风波漂菰未沉云黒露冷莲房坠粉红闗塞极天唯鸟道江湖满地一渔翁
　　吹笛【杜甫】
　　吹笛秋山风月清谁家巧作断肠声风飘律吕相和切月傍闗山几处明胡骑中宵堪北走武陵一曲想南征故园杨栁今摇落何得愁中却尽生
　　阁夜【杜甫】
　　岁暮隂阳催短景天涯霜雪霁寒宵五更鼔角声悲壮三峡星河影动揺野哭千家闻战伐夷歌防处起渔樵卧龙跃马终黄土人事音书谩寂寥
　　返照【杜甫】
　　楚王宫北正黄昏白帝城西过雨痕返照入江翻石壁归云拥树失山村衰年肺病唯高枕絶塞愁时早闭门不可久留豺虎地南方实有未招魂
　　九日登高【杜甫】
　　风急天高猿啸哀渚清沙白鸟飞廻无邉落木萧萧下不尽长江滚滚来万里悲秋常作客百年多病独登台艰难苦恨繁霜髩潦倒新停浊酒杯
　　赠阙下裴舍人【钱起】
　　三月黄鹂飞上林春城紫禁晓隂阴长乐钟声花外尽龙池栁色雨中深阳和不散穷途恨霄汉常悬捧日心献赋十年犹未遇羞将白发对华簮
　　和王员外晴雪早朝【钱起】
　　紫防晴雪帯恩光绕仗偏随鸳鹭行长信月留寜避晓宜春花满不飞香独看积素凝清禁已觉轻寒让太阳题柱盛名兼絶唱风流谁继汉田郎
　　自巩洛舟行入黄河即事寄府县僚友【韦应物】
　　绿水苍山路向东东南山豁大河通寒树依防逺天外夕阳明灭乱流中孤村几岁临伊岸一鴈初晴下朔风为报洛桥游宦侣扁舟不系与心同
　　同温丹徒登万歳楼【皇甫冉】
　　高楼独上思依依极浦遥山合翠防江客不堪频北望塞鸿何事又南飞丹阳古渡寒烟积步空洲逺树稀闻道王师犹转战谁能谈笑解重围
　　赠钱起秋夜宿灵台寺见寄【郎士元】
　　石林精舍武溪东夜扣禅扉谒逺公月在上方诸品静心持半偈万缘空苍苔古道行应遍落木寒泉听不穷更忆双峯最高顶此心期与故人同
　　长安春望【卢纶】
　　东风吹雨过青山却望千门草色闲家在梦中何日到春来江上防人还川原缭绕浮云外宫阙参差落照间谁念为儒逄世难独将衰髩客秦闗
　　陆胜宅秋雨中探韵同作【张南史】
　　同人永日自相将深竹闲园偶辟疆已被秋风教忆鲙更闻寒雨动飞觞归心莫问三江水旅服从沾九月霜醉里欲寻骑马路萧条是处有垂杨
　　登栁州城楼寄漳汀封连四州刺史【栁宗元】
　　城上高楼接大荒海天愁思正茫茫惊风乱飐芙蓉水密雨斜侵薜荔墙岭树重遮千里目江流曲似九廻肠共来百越文身地犹自音书滞一乡
　　奉和库部卢四兄曹长元日朝廻【韩愈】
　　天仗宵严建羽旄春云送色晓鸡号金炉香动螭头暗玉佩声来雉尾高戎服上趋承北极儒冠列侍映东曹太平时节难身遇郎署何须叹二毛
　　忆昔【韦庄】
　　昔年曽向五陵逰午夜清歌月满楼银烛树前长似昼露桃花下不知秋西园公子名无忌南国佳人字莫愁今日乱离俱是梦夕阳唯见水东流







　　古今诗删卷十七
　　钦定四库全书
　　古今诗删卷十八
　　明　李攀龙　编
　　唐五言排律
　　送刘校书从军【杨烱】
　　天将下三宫星门召五戎坐谋资庙畧飞檄伫文雄赤土流星剑鸟号明月弓秋隂生蜀道杀气绕湟中风雨何年别琴尊此日同离亭不可望沟水自西东
　　早秋出塞寄东台详政学士【骆賔王】
　　促驾逾三水长驱望五原天街分斗极地理接楼烦谿月明闗陇胡云聚塞垣山川殊物风壤易凉温戍古秋尘合沙寒宿雾繁昔余迷学步投迹忝词源
　　灵隐寺【骆賔王】
　　鹫岭鬰岧嶤龙宫锁寂寥楼观沧海日门对浙江潮桂子月中落天香云外飘扪萝登塔逺刳木取泉遥霜薄花更发冰轻叶互凋夙龄尚遐异披对涤烦嚣待入天台路看余度石桥
　　宿温城望军营【骆賔王】
　　虏地寒胶折邉城夜柝闻兵符闗帝阙天策动将军塞静胡笳彻沙明楚练分风旂翻翼影霜剑转龙文白羽揺如月青山断若云烟疎疑卷幔尘灭似销氛投笔懐班业临戎想顾勲还应雪汉耻持此报明君
　　在广闻崔马二御史并登相台【苏味道】
　　振鹭才飞日迁莺逺听闻明光共待漏清览各披云喜得廊庙举嗟为台阁分故林懐栢恱新渥阻兰薫冠去神羊影车迎瑞雉羣逺从南斗外遥仰列星文
　　奉和幸韦嗣立山庄应制【李峤】
　　南洛师臣契东君王佐居幽情遗绂冕宸眷瞩樵渔制下峒山跸恩回灞水舆松门驻旌皁薜幄引簮裾石磴平黄陆烟楼半紫虚云霞仙路近琴酒俗尘疎乔木千龄外悬泉百丈余崖深经錬药穴古旧蔵书树宿抟风鸟池潜纵壑鱼寜知天子贵尚忆武侯庐
　　白帝懐古【陈子昂】
　　日落沧江晚停桡问土风城临巴子国台没汉王宫荒服仍周甸深山尚禹功岩悬青壁断地险碧流通古木生云际归帆出雾中川途去无限客思坐何穷
　　岘山懐古【陈子昻】
　　秣马临荒甸登髙览旧都犹悲堕泪碣尚想卧龙图城邑遥分楚山川半入吴丘陵徒自出贤圣防凋枯野树苍烟断津楼晚气孤谁知万里客懐古正踟蹰
　　赠苏味道【杜审言】
　　北地寒应苦南城戍不归邉声乱羌笛朔气卷戎衣雨雪闗山暗风霜草木稀胡兵战欲尽汉卒尚重围云浄妖星落秋高塞马肥据鞍雄剑动揺笔羽书飞舆驾还京邑朋逰满帝畿方期来献凯歌舞共春晖
　　度石门山【杜审言】
　　石门千仞断迸水落遥空道束悬厓北桥欹絶涧中仰攀人屡息直下骑才通泥拥奔蛇径雪埋伏兽丛星躔牛斗北地脉象牙东闗塞随行变髙深触望同江声连骤雨日气抱残虹未改朱明律先含白露风坚贞忻不惮险澁谅难穷有异登临赏徒为造化功
　　酬苏员外味夏晚寓直省中见赠【沈佺期】
　　并命登仙阁通宵直礼闱大官供宿膳侍史防朝衣卷幔天河入开窓月露防小池残暑退高树晚凉归冠剑无时释轩车待漏飞明朝题汉柱三署有光辉
　　同韦舍人早朝【沈佺期】
　　阊阖连云起岩廊拂雾开玉珂龙影度珠履鴈行来长乐宵钟尽明光晓奏催一经传旧徳五字擢英材俨若神仙去纷从霄汉回千春奉休厯分禁喜趋陪
　　奉和晦日幸昆明池【沈佺期】
　　法驾乘春转神池象汉廻双星遗旧石孤月隐残灰战鹢逢时去恩鱼望幸来山花缇骑绕堤栁幔城开思逸横汾唱歌流宴镐杯防臣雕朽质羞覩豫章材
　　奉和圣制幸礼部尚书窦希玠宅【沈佺期】
　　北阙垂旒暇南宫听礼廻天临祥鳯转恩向濯龙开兰气薰仙帐榴花引御杯水从金穴吐云是玉衣来池影摇歌席林香散舞台不知行漏晚清跸尚徘徊
　　奉和幸长安故城未央宫应制【宋之问】
　　汉皇未息战萧相乃营宫壮丽一朝尽威灵千载空皇唐怅前迹置酒宴羣公寒轻防仗外春发幔城中乐思廻斜日歌词继大风今朝天子贵不假叔孙通
　　奉和晦日幸昆明池应制【宋之问】
　　春豫灵池防沧波帐殿开舟凌石鲸度槎拂斗牛廻节晦蓂全落春迟栁暗催象溟看浴景烧刼辨沉灰镐饮周文乐汾歌汉武才不愁明月尽自有夜珠来
　　和姚给事寓直之作【宋之问】
　　清论满朝阳高才拜夕郎还从避马路来接珥貂行宠就黄扉日威廻白简霜栢台迁鸟茂兰署得人芳禁静钟初彻更疎漏更长晓河低武库流火度文昌寓直光辉重乘秋藻翰扬暗投空欲报下调不成章
　　早发始兴江口至卢氏村作【宋之问】
　　晓逾闽嶂乘春望越台宿云鵩际落残月蚌中开薜荔揺青气桄榔翳碧苔桂香多露裛石响细泉回抱叶猿啸衔花翡翠来南中虽可恱北思日悠哉鬒发俄成素丹心已作灰何当归首路行剪故园莱
　　同饯杨将军兼源州都督御史中丞【苏颋】
　　右地接沙中朝任虎牙然明方改俗去病不为家将礼登坛盛军容出塞华朔风揺汉鼓邉月思胡笳旗合无邀正冠危有触邪当看劳旋日及此御沟花
　　奉和圣制途经华岳【张说】
　　西岳镇皇京中峯入太清玉銮重岭应缇骑薄云迎白日悬高掌寒空类削成轩游防神处汉幸望仙情旧庙青林古新碑绿字生羣臣愿封岱廻驾勒鸿名
　　奉和圣制答张说扈从南出雀防谷【张九龄】
　　设险诸侯地承平圣主廵东君朝二月南斾拥三辰寒出重闗尽年随行漏新瑞云丛捧日芳树曲迎春舞咏先驰道恩华及从臣汾川花鸟意并奉属车尘
　　奉和圣制早度蒲闗【张九龄】
　　魏武中流处轩皇问道廻长堤春树发高掌曙云开龙负王舟渡人占仙气来河津防日月仙仗役风雷东顾重闗尽西驰万国陪还闻股肱郡元首咏康哉
　　和许给事直夜简诸公【张九龄】
　　未央钟漏晚仙宇蔼沈沈武卫千庐合严扄万户深左掖知天近南见月临树摇金掌露庭接玉楼隂他日闻更直中宵属所钦声华大国寳夙夜近臣心逸兴乘髙阁雄飞在禁林寜思窃抃者情发为知音
　　酬赵二侍御史西军赠两省旧寮之作【张九龄】
　　石室先鸣者金门待制同操刀常愿割持斧竟称雄应敌兵初起缘邉虏欲空使车经陇月征斾绕河风忽枉兼金讯非徒棱马功气清蒲海曲声满栢台中顾已尘华省欣君震逺戎明时独匪报尝欲退防躬
　　奉和圣制送尚书燕国公说赴朔方军【张九龄】
　　宗臣事有征庙筭在休兵天与三台座人当万里城朔南方偃革河内暂扬旌宠锡从仙禁光华出汉京山川勤逺畧原隰轸皇情为奏薫琴倡仍题寳剑名闻风六郡勇计日五戎平山甫归应疾留侯功复成歌钟旋可望枕席岂难行四牡何时入吾君听履声
　　塞外三首【郑愔】
　　塞外萧条望征人此路赊邉声乱朔马秋引动胡笳遥障侵归日长城带晚霞断蓬飞古戍连鴈聚寒沙海暗云无际山春雪作花丈夫期报主万里独归家
　　其二
　　荒垒三秋夕穷郊万里平海隂凝独树日气下连营戎斾霜疑重边裘夜更轻将军独转战都尉不成名折栁悲春曲吹笳断夜声明年塞使返须筑受降城
　　其三
　　阳鸟南飞夜隂山北地寒汉家征戍客年岁在楼兰玉塞朔风起金河秋月团邉声入鼓吹霜气下旌竿海外归书断天涯旅鬂残子卿犹奉使恒向节旄看
　　蒲津迎驾【宋璟】
　　回銮下蒲阪飞斾指秦京洛上黄云送闗中紫气迎霞朝看马色月晓听鸡鸣防拒连山险长桥压水平省方知化洽察俗觉时清天下长无事空余襟带名
　　江行有懐【孙逖】
　　秋水明川路轻舟转石圻霜多山橘熟寒至浦禽稀飞席乘风势廻流荡日晖昼行疑海若夕梦识江妃野霁看呉尽天长望洛非不知何岁月一似暮潮归
　　送赵都防赴安西【孙逖】
　　外域分都防中台命职方欲传清庙畧为取剧曹郎已佩登台印犹懐仗奏章百壷开祖饯驷牡结戎装青海连西夐黄河帯北凉闗山瞻汉月戈剑宿胡霜体国才先著论兵策复长果持文武术还继杜当阳
　　奉和李右相中书壁画山水【孙逖】
　　庙堂多暇日山水契真情欲写髙深趣还因藻绘成九江临户牖三峡绕檐楹花栁穷年发烟云逐意生能令万里近不觉四时行气染荀香馥光含乐镜清咏歌齐出处图画表冲盈自保千年遇何论八载荣
　　早度蒲闗【宗皇帝】
　　钟鼓严更曙山河野望通鸣銮下蒲坂飞斾入秦中地险闗逾壮天平镇尚雄春来津树合月落戍楼空马色分朝景鸡声逐晓风所希常道泰非复弃繻同
　　奉和圣制与太子诸王三月三日龙池春禊应制【王维】
　　故事修春禊新宫展豫游明君移鳯辇太子出龙楼赋掩陈王作杯如洛水流金人来捧剑画鹢去廻舟花树浮宫阙天池照冕旒宸章在云汉垂象满皇州
　　奉和圣制暮春送朝集使归郡应制【王维】
　　万国仰宗周衣冠拜冕旒玉乘迎大客金节送诸侯祖席倾三省褰帷向九州杨花飞上路槐色防通沟来预钧天乐归分汉主忧宸章类河汉垂象满中州
　　送李太守赴上浴【王维】
　　商山包楚邓积翠蔼沈沈驿路飞泉洒闗门落照深野华开古戍行客响空林板屋春多雨山城昼欲隂丹泉通虢畧白羽抵荆岑若见西山爽应知黄绮心
　　晓行巴峡【王维】
　　际晓投巴峡余春忆帝京晴江一女浣朝日众禽鸣水国舟中市山桥树杪行登髙万井出眺逈二流明人作殊方语莺为旧国声頼多山水趣稍解别离情
　　送秘书晁监还日本【王维】
　　积水不可极安知沧海东九州何处逺万里若乘空向国唯看日归防但信风鳌身映天黒鱼眼射波红乡树扶桑外主人孤岛中别离方异域音信若为通



　　古今诗删卷十八
　　钦定四库全书
　　古今诗删卷十九
　　明　李攀龙　编
　　唐五言排律
　　送储邕之武昌【李白】
　　黄鹤西楼月长江万里情春风三十度空忆武昌城送尔难为别衔杯惜未倾湖连张乐地山逐泛舟行诺谓楚人重诗传谢眺清沧浪吾有曲寄入棹歌声
　　送友人寻越中山水【李白】
　　闻道稽山去偏宜谢客才千岩泉洒落万壑树萦廻东海横秦望西陵绕越台湖清霜镜晓涛白雪山来八月枚乘笔三呉张翰杯此中多逸兴早晚向天台
　　秋日登扬州西灵塔【李白】
　　宝塔凌苍苍登攀览四荒顶高元气合标出海云长万象分空界三天接画梁水揺金刹影日动火珠光鸟拂琼帘度霞连綉拱张目随征路断心逐去帆扬露浩梧楸白霜催橘柚黄玉毫如可见于此照迷方
　　中丞宋公以呉兵赴河南军次寻阳脱余之囚叅谋幕府因赠之【李白】
　　独坐清天下专征出海隅九江皆渡虎三郡尽还珠组练明秋浦楼船入郢都风髙初选将月满欲平胡杀气横千里军声动九区白猿慙剑术黄石借兵符戎虏行当剪鲸鲵立可诛自怜非剧孟何以佐良图
　　陪张丞相自松滋江东泊渚宫【孟浩然】
　　放流下松滋登舟命楫师讵防经济日不惮沍寒时洗帻岂犹古濯缨良在兹政成人自理机息鸟无疑云物吟孤屿江山辨四维晚来风稍冬至日行迟猎响惊云梦渔歌激楚辞渚宫何处是川暝欲安之
　　九日岘山宴【孟浩然】
　　宇宙谁开辟江山此郁盘登临千古用风俗岁时观地理荆州分天涯楚塞寛百城今刺史华省旧郎官共羙重阳节俱懐落帽欢酒邀彭泽载琴辍武城弹献夀光浮菊寻幽或借兰烟虹铺藻翰松竹挂衣冠叔子神如玉山公兴欲阑传闻车马醉还向习池看
　　送柴司户充刘卿判官之岭外【高适】
　　岭外资雄镇朝端宠节旄月卿临幕府星使出词曹海对羊城濶山连象郡高风霜驱瘴疠忠信涉波涛别恨随流水交情脱宝刀有才无不适行矣莫徒劳
　　陪窦侍御泛灵云池【高适】
　　白露先时降清川思不穷江湖仍塞上舟楫在军中舞换临津树歌饶向晚风夕阳连积水邉色满秋空乘兴宜投辖邀欢莫避骢谁怜持弱羽犹欲伴鹓鸿
　　同熊少府题卢主簿茅斋【高适】
　　虚院野情在茅斋秋兴存孝亷趋下位才子出高门乃继幽人静能令学者尊江山归谢客神鬼下刘琨阶树时攀折窓书任讨论自堪成独往何必武陵源
　　重经昭陵【杜甫】
　　草昧英雄起讴歌歴数归风尘三尺剑社稷一戎衣翼亮贞文徳丕承戢武威圣图天广大宗祀日光辉陵寝盘空曲熊罴守翠防再窥松栢路还见五云飞
　　王阆州筵奉酬十一舅惜别之作【杜甫】
　　万壑树声满千崖秋气高浮舟出郡郭别酒寄江涛良防不复久此生何太劳穷愁但有骨羣盗尚如毛吾舅惜分手使君寒赠袍沙头暮黄鹤失侣亦哀号
　　春归【杜甫】
　　苔径临江竹茅檐覆地花别来频甲子归到忽春华倚杖看孤石倾壷就浅沙逺鸥浮水静轻燕受风斜世路虽多梗吾生亦有涯此身醒复醉乘兴即为家
　　江陵望幸【杜甫】
　　雄都元壮丽望幸歘威神地利西通蜀天文北照秦风烟含越鸟舟楫控呉人未枉周王驾终期汉武廵甲兵分圣防居守付宗臣早发云台仗恩波起涸鳞
　　太岁日【杜甫】
　　楚岸行将老巫山坐复春病多犹是客谋拙竟何人阊阖开黄道衣冠拜紫宸荣光悬日月赐予出金银愁寂鸳行断参差虎穴隣西江元下蜀北斗故临秦散地逾髙枕生涯脱要津天邉梅栁树相见防回新
　　奉和严中丞西城晚眺【杜甫】
　　汲黯匡君切亷颇出将频直词才不世雄畧动如神政简移风速诗清立意新层城临媚景絶域望余春旗尾蛟龙防楼头燕雀驯地平江动蜀天濶树浮秦帝念深分阃军须逺筭缗花罗封蛱蝶瑞景送麒麟辞第输高义观图忆古人征南多兴绪事业暗相亲
　　奉观严郑公防事岷山沲江圗
　　沲水临中座岷山赴北堂白波吹粉壁青障挿雕梁直讶松杉冷兼疑菱荇香雪云虚防缀沙草得防茫岭鴈随毫末川霓饮练光霏红洲蕋乱拂黛石萝长暗谷非闗雨丹枫不为霜秋城圃外景物洞庭傍绘事功殊絶幽襟兴激昂从来谢太傅丘壑道难忘
　　行次昭陵【杜甫】
　　旧俗疲庸主羣雄问独夫防归龙鳯质威定虎狼都天属尊尧典神功协禹谟风云随絶足日月继高衢文物多师古朝廷半老儒直词寜戮辱贤路不崎岖往者灾犹降苍生喘未苏指挥安率土荡涤抚洪鑪壮士悲陵邑幽人拜鼎湖玉衣晨自举鐡马汗常趋松栢瞻虚殿尘沙立瞑途寂寥开国日流恨满山隅
　　送杨六判官使西蕃【杜甫】
　　送逺秋风落西征海气寒帝京氛祲满人世别离难絶域遥懐怒和亲愿结欢敕书怜賛普兵甲望长安宣命前程急惟良待士寛子云清自守今日起为官垂泪方投笔伤时即据鞍儒衣山鸟怪汉节野童看邉酒排金盌夷謌捧玉盘草肥蕃马徤雪重拂庐干慎尔防筹画从兹生羽翰归来权可取九万一朝抟
　　冬日洛城北谒元皇帝庙【杜甫】
　　北极都閟凭高禁籞长守祧严具礼掌节镇非常碧瓦初寒外金茎一气傍山河扶绣户日月近雕梁仙李盘根大猗兰奕叶光世家遗旧史道徳付今王画手看前軰吴生逺擅塲森罗移地轴妙絶动宫墙五圣聨龙衮千官列鴈行冕旒俱秀发旌斾尽飞扬翠栢深留景红梨逈得霜风筝吹玉柱露井动银牀身退卑周室经传拱汉皇谷神如不死养拙更何乡
　　谒先主庙【杜甫】
　　惨澹风云防乘时各有人力侔分社稷志屈偃经纶复汉留长策中原仗老臣杂耕心未已欧血事酸辛霸气西南歇雄圗厯数屯锦江元过楚剑阁复通秦旧俗存祠庙空山泣鬼神虚檐交鸟道枯木半龙鳞竹送清溪月苔移玉座春闾阎儿女换歌舞嵗时新絶域归舟逺荒城系马频如何对揺落况乃久风尘孰与闗张并功临耿邓亲应天才不小得士契无隣迟暮堪帷幄飘零且钓缗向来忧国泪寂寞洒衣巾
　　投赠哥舒开府翰二十韵【杜甫】
　　今代麒麟阁何人第一功君王自神武驾驭必英雄开府当朝杰论兵迈古风先锋百胜在畧地两隅空青海无传箭天山早挂弓亷颇仍走敌魏绛已和戎每惜河湟弃新兼节制通智谋垂睿想出入冠诸公日月低秦树乾坤绕汉宫胡人愁逐北宛马又从东受命邉沙逺归来御席同轩墀増宠鹤畋猎旧非熊茅土加名数山河誓始终策行遗战伐契合动昭融勲业青防上交亲气槩中未为珠履客已见白头翁壮节初题柱生涯独转蓬防年春草歇今日暮途穷军事留孙楚行间识吕蒙防身一长剑将欲倚崆峒
　　圣善阁送裴廸入京【李颀】
　　雪华满髙阁苔色上勾阑药草空堦静梧桐返照寒清吟可愈疾携手暂同欢坠叶和金磬饥鸟鸣露盘伊流惜东别灞水向西看旧托含香署云霄何足难
　　早秋与诸子登虢州西亭观眺【岑参】
　　亭髙出鸟外客到与云齐树防千家小天围万岭低残虹挂陜北急雨过闗西酒榼缘青壁田傍绿溪防官何足道爱客且相携唯有乡园处依依望不迷
　　相逢行【崔灏】
　　妾年初二八家住洛阳头玉户临驰道朱门近御沟使君何暇问夫壻大长秋女弟新承宠诸兄近拜侯春生百子殿花发五城楼出入千门里年年乐未休
　　辽西作【崔灏】
　　燕郊方岁晚残雪冻邉城四月青草合辽阳春水生胡人且牧马汉将日徴兵露重寳刀湿沙虚金鼔鸣寒衣着已尽春服与谁成寄语洛阳使为传邉塞情
　　夏日华蕚楼酺宴应制【王昌龄】
　　土徳三元正尧心万国同汾阳备冬礼长乐应和风赐庆垂天泽留欢旧渚宫楼台生海上箫鼔出天中雾晓筵初接宵长曲木终南随行幙合日照舞罗空玉陛分朝列文章发圣聪愚臣忝书赋歌咏诵丝桐
　　清明宴司勲刘郎中别业【祖咏】
　　田家复近臣行乐不违亲霁日园林好清明烟火新以文常防友唯徳自成隣池照窓隂晚杯香药味春栏前花覆地竹外鸟窥人何必桃源里深居作隐沦
　　奉使廵检西京路种果树事毕入秦因咏歌【郑审】
　　圣徳周天壤韶华满帝畿九重承涣汗千里树芳菲陜塞余隂薄闗河旧色防发生和气动封植众心归春露条应弱秋霜果定肥影移行子盖香扑使臣衣入径迷驰道分行接禁闱何当扈仙跸攀折奉恩辉
　　奉和苑舍人宿直晓翫新池寄南省友【沈东羙】
　　传闻阊阖里寓直有神仙吏为三坟博郎因五字迁晨临翔鳯沼春注跃龙泉去似登天上来如看镜前影揺宸翰发波净列星悬共济仍懐友流谦欲进贤弹冠声实贵覆被渥恩偏温室言虽阻文塲契独全玉珂光赫奕朱绂气蝉聮兴逸潘仁赋名高谢朓篇青云仰不逮白雪和难牵苒苒胡为此甘心老岁年
　　行营酬吕侍御【刘长卿】
　　不敢淮南卧来趋汉将营受辞瞻左钺扶疾拜前旌井税鹑衣乐壷浆鹤发迎水归余断岸烽至掩孤城晚日当千骑秋风合五兵孔璋才素重早晚檄书成
　　送郑说之歙州谒薛侍郎【刘长卿】
　　漂泊来千里讴歌满百城汉家尊太守鲁国重诸生俗变人难理江传水至清船经危石住路入乱山行老得沧洲趋春伤白首情尝闻马南郡门下有康成
　　题裴式徴余干东斋亭【刘长卿】
　　世事终成梦生涯半欲过白云心已矣沧海意如何藜杖全吾道榴花养太和春风骑马醉江月钓鱼歌散帙看虫蠧开门见雀罗逺山终日在芳草傍人多吏体庄生傲方言楚俗讹屈平君莫吊肠断洞庭波
　　赠鍳上人【皇甫曾】
　　律仪传教诱僧腊老烟霄树色依禅诵蝉声入寂寥寳龛经末刼画壁见南朝深竹风开合寒潭月动揺息心归静理爱道坐中宵更欲寻空去乘船过海潮
　　奉和刘祭酒伤马【严维】
　　沛艾如龙马来从上苑中棣华恩见赐伯舅礼仍崇镜防黄金眼花开白雪騣性柔君子徳足逸大王风色防鸣珂浄声连喷玉雄食塲恩未尽过隙命旋终练影依云没银鞍向月空仍闻乐府唱犹念代劳功
　　缑山鹤【张仲素】
　　羽客骖仙鹤将飞驻碧山映松残雪在度岭片云还清唳因风逺高姿对水闲笙歌忆天上城郭叹人间防变霜毛洁方殊藻质斑蓬瀛如可到逸翮讵能攀







　　古今诗删卷十九
　　钦定四库全书
　　古今诗删卷二十
　　明　李攀龙　编
　　唐五言絶句
　　题袁氏别业【贺知章】
　　主人不相识偶坐为林泉莫谩愁沽酒囊中自有钱
　　夜送赵纵【杨烱】
　　赵氏连城璧由来天下传送君还旧府明月满前川
　　易水送别【骆宾王】
　　此地别燕丹壮士发冲冠昔时人已没今日水犹寒
　　赠乔侍御【陈子昂】
　　汉庭荣巧宦云阁薄邉功可怜骢马使白首为谁雄
　　子夜春歌二首【郭振】
　　陌头杨栁枝已被春风吹妾心正断絶君懐那得知
　　其二
　　青楼含日光绿池起风色赠子同心花殷勤此何极
　　南楼望【卢僎】
　　去国三巴逺登楼万里春伤心江上客不是故乡人
　　汾上惊秋【苏颋】
　　北风吹白云万里渡河汾心绪逢揺落秋声不可闻
　　蜀道后期【张说】
　　客心争日月来往预期程秋风不相待先至洛阳城
　　照镜见白发【张九龄】
　　宿昔青云志蹉跎白髪年谁知明镜里形影自相怜同洛阳李少府观永乐公主入蕃【孙逖】
　　邉地莺花少年来未觉新羙人天上落龙塞始应春
　　静夜思【李白】
　　牀前看月光疑是地上霜举头望明月低头思故乡
　　怨情【李白】
　　羙人卷珠帘深坐嚬蛾眉但见泪痕湿不知心恨谁
　　秋浦歌【李白】
　　白发三千丈缘愁似个长不知明镜里何处得秋霜
　　独坐敬亭山【李白】
　　众鸟高飞尽孤云独去闲相看两不厌只有敬亭山
　　见京兆韦叅军量移东阳【李白】
　　潮水还东海流人却到吴相逢问愁苦泪尽日南珠
　　临高防【王维】
　　相送临髙台川原杳何极日暮飞鸟还行人去不息
　　班婕妤【王维】
　　宫殿生秋草君王恩幸疎那堪闻鳯吹门外度金舆
　　杂诗【王维】
　　家住孟津河门对孟津口常有江南船寄书家中否
　　送别【王维】
　　山中相送罢日暮掩柴扉春草年年绿王孙归不归
　　鹿柴【王维】
　　空山不见人但闻人语响返景入深林复照青苔上
　　竹里馆【王维】
　　独坐幽篁里弹琴复长啸深林人不知明月来相照
　　长信草【崔国辅】
　　长信宫中草年年愁处生时侵珠履迹不使玉阶行
　　少年行【崔国辅】
　　遗却瑚鞭白马骄不行章台折杨栁春日路傍情
　　送朱大入秦【孟浩然】
　　逰人五陵去寳剑直千金分首脱相赠平生一片心
　　春晓【孟浩然】
　　春眠不觉晓处处闻啼鸟夜来风雨声花落知多少
　　洛阳访袁拾遗不遇【孟浩然】
　　洛阳访才子江岭作流人闻说梅花早何如此地春
　　长安道【储光羲】
　　西行一千里暝色生寒树暗闻歌吹声知是长安路
　　洛阳道【储光羲】
　　大道直如发春日佳气多五陵贵公子双双鸣玉珂
　　送郭司仓【王昌龄】
　　映门淮水绿留骑主人心明月随良掾春潮夜夜深
　　答武陵田太守【王昌龄】
　　仗剑行千里防躯敢一言曽为大梁客不负信陵恩
　　孟城坳【裴廸】
　　结庐古城下时登古城上古城非畴昔今人自来往
　　鹿柴【裴廸】
　　日夕见寒山便为独往客不知松林事但有麏麚迹
　　复愁【杜甫】
　　万国尚戎马故园今若何昔归相识少早已战塲多
　　絶句【杜甫】
　　江碧鸟逾白山青花欲燃今春看又过何日是归年
　　长干行【崔灏】
　　君家住何处妾住在横塘停船暂借问或恐是同乡
　　咏史【高适】
　　尚有绨袍赠应怜范叔寒不知天下士犹作布衣看
　　田家春望【高适】
　　出门无所见春色满平无可叹无知己高阳一酒徒
　　行军九日思长安故园【岑参】
　　强欲登高去无人送酒来遥怜故园菊应傍战塲开
　　见渭水思秦川【岑参】
　　渭水东流去何时到雍州凭添两行泪寄向故园流
　　登鹳雀楼【王之涣】
　　白日依山尽黄河入海流欲穷千里目更上一层楼
　　终南望余雪【祖咏】
　　终南隂岭秀积雪浮云端林表明霁色城中增暮寒
　　罢相作【李适之】
　　避贤初罢相乐圣且衔杯为问门前客今朝防个来
　　奉送五叔入京兼寄綦毋三【李颀】
　　隂云帯残日怅别此何时欲望黄山道无由见所思
　　左掖梨花【丘为】
　　冷艳全欺雪余香乍入衣春风且莫定吹向玉堦飞
　　九日陪元鲁山登北城留别【萧頴士】
　　绵连川逈杳鸦路深彭泽兴不浅临风动归心
　　平蕃曲二首【刘长卿】
　　戍烟孤茫茫塞草枯陇头那用闭万里不防胡
　　其二
　　絶漠大军还平沙独戍闲空留一片石万古在燕山
　　逢侠者【钱起】
　　燕赵悲歌士相逢剧孟家寸心言不尽前路日将斜
　　江行无题【钱起】
　　咫尺愁风雨匡庐不可登秪疑云雾窟犹有六朝僧
　　秋夜寄丘二十二员外【韦应物】
　　懐君属秋夜散步咏凉天山空松子落幽人应未眠
　　闻鴈【韦应物】
　　故园渺何处归思方悠哉淮南秋雨夜高斋闻鴈来
　　听江笛送陆侍御【韦应物】
　　逺听江上笛临觞一送君还愁独宿夜更向郡斋闻
　　答李瀚三首【韦应物】
　　孤客逢春暮缄情寄旧逰海隅人使逺书到洛阳秋
　　其二
　　马卿犹有壁渔父自无家想子今何处扁舟隐荻花
　　其三
　　林中观易罢溪上对鸥闲楚俗饶辞客何人最往还
　　婕妤怨【皇甫冉】
　　花枝出建章鳯管发昭阳借问承恩者双蛾防许长
　　题竹林寺【朱放】
　　岁月人间促烟霞此地多殷勤竹林寺更得防回过
　　秋【日耿湋】
　　返照入闾巷忧来谁共语古道少人行秋风动禾黍
　　和张仆射塞下曲二首【卢纶】
　　鹫翎金仆姑燕尾绣蝥弧独立扬新令千营共一呼
　　其二
　　林暗草惊风将军夜引弓平明寻白羽没在石棱中
　　别卢秦卿【司空曙】
　　知有前期在难分此夜中无将故人酒不及石尤风
　　幽州【李益】
　　径戍在桑干年年蓟水寒殷勤驿西路北去向长安
　　三闾庙【戴叔伦】
　　沅湘流不尽屈子怨何深日暮秋风起萧萧枫树林
　　思君恩【令狐楚】
　　小苑莺歌歇长门蝶舞多眼看春又去翠辇不曽过
　　登栁州岷山【栁宗元】
　　荒山秋日午独上意悠悠如何望乡处西北是融州
　　秋风引【刘禹锡】
　　何处秋风至萧萧送鴈羣朝来入庭树孤客最先闻
　　巩路感懐【吕温】
　　马嘶白日暮剑鸣秋气来我心无际河上去徘徊
　　古别离【孟郊】
　　欲别牵郎衣郎今到何处不恨归来迟莫向临卭去
　　寻隐者不遇【贾岛】
　　松下问童子言师采药去只在此山中云深不知处
　　宫中题【文宗皇帝】
　　辇路生秋草上林花满枝凭高何限意无复侍臣知
　　劝酒【于武陵】
　　劝君金屈巵满酌不须辞花发多风雨人生足别离
　　秋日湖上【薛莹】
　　落日五湖逰烟波处处愁浮沈千古事谁与问东流
　　题慈恩塔【荆叔】
　　汉国山河在秦林草树深暮云千里色无处不伤心
　　伊州歌二首【乐府】
　　闻道黄花戍频年不解兵可怜闺里月偏照汉家营
　　其二
　　打起黄莺儿莫教枝上啼啼时惊妾梦不得到辽西
　　哥舒歌【西鄙人】
　　北斗七星高哥舒夜刀至今窥牧马不敢过临洮
　　答人【太上隐者】
　　偶来松树下高枕石头眠山中无厯日寒尽不知年















　　古今诗删卷二十
　　钦定四库全书
　　古今诗删卷二十一
　　明　李攀龙　编
　　唐七言絶句
　　蜀中九日【王勃】
　　九月九日望乡台他席他乡送客杯人情已厌南中苦鸿鴈那从北地来
　　渡湘江【杜审言】
　　迟日园林悲昔逰今春花鸟作邉愁独怜京国人南窜不似湘江水北流
　　赠苏绾书记【杜审言】
　　知君书记本翩翩为许从戎赴朔邉红粉楼中应计日燕支山下莫经年
　　铜雀台【刘廷琦】
　　铜防宫观委灰尘魏主园陵漳水濵即今西望犹堪思况复当时歌舞人
　　邙山【沈佺期】
　　北邙山上列坟茔万古千秋对洛城城中日夕歌钟起山上唯闻松栢声
　　送司马道士逰天台【宋之问】
　　羽客笙歌此地违离筵数处白云飞蓬莱阙下长相忆桐栢山头去不归
　　送梁六【张说】
　　巴陵一望洞庭秋日见孤峯水上浮闻道神仙不可接心随湖水共悠悠
　　采莲曲【贺知章】
　　稽山云雾鬰嵯峨镜水无风也自波莫言春度芳菲尽别有中流采芰荷
　　凉州词【王翰】
　　蒲桃羙酒夜光杯欲饮琵琶马上催醉卧沙塲君莫笑古来征战防人廻
　　清平调词三首【李白】
　　云想衣裳花想容春风拂槛露华浓若非羣玉山头见防向瑶台月下逄
　　其二
　　一枝浓艳露凝香云雨巫山枉断肠借问汉宫谁得似可怜飞燕倚新妆
　　其三
　　名花倾国两相欢长得君王帯笑看解释春风无限恨沉香亭北倚防干
　　客中行【李白】
　　兰陵羙酒鬰金香玉盌盛来琥珀光但使主人能醉客不知何处是他乡
　　峩眉山月歌【李白】
　　峨眉山月半轮秋影入平羌江水流夜发清溪向三峡思君不见下渝州
　　上皇西廵南京歌二首【李白】
　　谁道君王行路难六龙西幸万人欢地转锦江成渭水天廻玉垒作长安
　　其二
　　剑阁重闗蜀北门上皇归马若云屯少帝长安开紫极重悬日月照乾坤
　　闻王昌龄左迁龙标尉遥有此寄【李白】
　　杨花落尽子规啼闻道龙标过五溪我寄愁心与明月随风直到夜郎西
　　黄鹤楼送孟浩然之广陵【李白】
　　故人西辞黄鹤楼烟花三月下扬州孤帆逺影碧空尽唯见长江天际流
　　陪族叔刑部侍郎晔及中书舍人贾至逰洞庭湖【李白】
　　洞庭西望楚江分水尽南天不见云日落长沙秋色逺不知何处吊湘君
　　望天门山【李白】
　　天门中断楚江开碧水东流至北廻两岸青山相对出孤防一片日邉来
　　早发白帝城【李白】
　　朝辞白帝彩云间千里江陵一日还两岸猿声啼不住轻舟已过万重山
　　舟下荆门【李白】
　　霜落荆门江树空布防无恙挂秋风此行不为鲈鱼鲙自爱名山入剡中
　　苏台覧古【李白】
　　旧苑荒台杨栁新菱歌清唱不胜春只今惟有西江月曽照呉王宫里人
　　越中覧古【李白】
　　越王勾践破吴归义士还家尽锦衣宫女如花满春殿只今惟有鹧鸪飞
　　与史郎中钦听黄鹤楼上吹笛【李白】
　　一为迁客去长沙西望长安不见家黄鹤楼中吹玉笛江城五月落梅花
　　春夜洛城闻笛【李白】
　　谁家玉笛暗飞声散入春风满洛城此夜曲中闻折栁何人不起故园情
　　春宫曲【王昌龄】
　　昨夜风开露井桃未央前殿月轮高平阳歌舞新承宠帘外春寒赐锦袍
　　西宫春怨【王昌龄】
　　西宫夜静百花香欲卷珠帘春恨长斜抱云和深见月防胧树色隐昭阳
　　西宫秋怨【王昌龄】
　　芙蓉不及羙人籹水殿风来珠翠香却怅含情掩秋扇空悬明月待君王
　　长信秋词三首【王昌龄】
　　金井梧桐秋叶黄珠帘不卷夜来霜熏笼玉枕无顔色卧听南宫清漏长
　　其二
　　奉箒平明金殿开且将团扇暂徘徊玉顔不及寒鸦色犹帯昭阳日影来
　　其三
　　真成薄命久寻思梦见君王觉后疑火照西宫知夜饮分明复道奉恩时
　　青楼曲二首【王昌龄】
　　白马金鞍从武皇旌旂十万宿长杨楼头少妇鸣筝坐遥见飞尘入建章
　　其二
　　驰道杨花满御沟红籹谩绾上青楼金章紫绶千余骑夫壻朝回初拜侯
　　闺怨【王昌龄】
　　闺中少妇不知愁春日凝籹上翠楼忽见陌头杨栁色悔教夫壻覔封侯
　　出塞行【王昌龄】
　　白草原头望京师黄河水流无尽时秋天旷野行人絶马首东来知是谁
　　从军行三首【王昌龄】
　　烽火城西百尺楼黄昏独坐海风秋更吹羌笛闗山月无那金闺万里愁
　　其二
　　青海长云暗雪山孤城遥望玉门闗黄沙百战穿金甲不破楼兰终不还
　　其三
　　秦时明月汉时闗万里长征人未还但使龙城飞将在不教胡马度隂山
　　梁苑【王昌龄】
　　梁园秋竹古时烟城外风悲欲暮天万乘旌旗何处在平台賔客有谁怜
　　芙蓉楼送辛渐【王昌龄】
　　寒雨连江夜入吴平明送客楚山孤洛阳亲友如相问一片氷心在玉壷
　　送薛大赴安陆【王昌龄】
　　津头云雨暗湘山迁客离忧楚地顔遥送扁舟安陆郡天邉何处穆陵闗
　　送别魏二【王昌龄】
　　醉别江楼橘柚香江风引雨入船凉忆君遥在湘山月愁听清猿梦里长
　　卢溪别人【王昌龄】
　　武陵溪口驻扁舟溪口随君向北流行到荆门上三峡莫将孤月对猿愁
　　重别李评事【王昌龄】
　　莫道秋江离别难舟船明日是长安呉姬缓舞留君醉随意清风白露寒
　　少年行【王维】
　　新丰羙酒斗十千咸阳游侠多少年相逄意气为君饮系马高楼垂栁邉
　　九月九日忆山东兄弟【王维】
　　独在异乡为异客每逄佳节倍思亲遥知兄弟登高处遍挿茱茰少一人
　　与卢员外象过崔处士兴宗林亭【王维】
　　绿树重隂盖四邻青苔日厚自无尘科头箕踞长松下白眼看他世上人
　　送元二使安西【王维】
　　渭城朝雨裛轻尘客舍青青栁色新劝君更尽一杯酒西出阳闗无故人
　　送韦评事【王维】
　　欲逐将军取右贤沙塲走马向居延遥知汉使萧闗外愁见孤城落日邉
　　送沈子福之江东【王维】
　　杨栁渡头行客稀罟师荡浆向临圻惟有相思似春色江南江北送君归
　　春思二首【贾至】
　　草色青青栁色黄桃花厯乱李花香东风不为吹愁去春日偏能惹恨长
　　红粉当垆弱栁垂金花臈酒解酴醿笙歌日暮能留客醉杀长安轻薄儿
　　西亭春望【贾至】
　　日长风暖栁青青北鴈归飞入窅岳阳城上闻吹笛能使春心满洞庭
　　初至巴陵与李十二白同泛洞庭湖二首【贾至】
　　江上相逢皆旧逰湘山永望不堪愁明月秋风洞庭水孤鸿落叶一扁舟
　　其二
　　枫岸纷纷落叶多洞庭秋水晚来波乘兴轻舟无近逺白云明月吊湘娥
　　送李侍郎赴常州【贾至】
　　雪晴云散北风寒楚水呉山道路难今日送君湏尽醉明朝相忆路漫漫
　　岳阳楼重宴别王八员外贬长沙【贾至】
　　江路东连千里潮青云北望紫防遥莫道巴陵湖水濶长沙南畔更萧条
　　封大夫破播仙凯歌二首【岑参】
　　汉将承恩西破戎捷书先奏未央宫天子预开麟阁待祗今谁数贰师功
　　其二
　　日落辕门鼓角鸣千羣靣防出蕃城洗兵鱼海云迎阵秣马龙堆月照营
　　苜蓿峯寄家人【岑参】
　　苜蓿峯邉逄立春胡芦河上泪沾巾闺中只是空相忆不见沙塲愁杀人
　　玉闗寄长安主簿【岑参】
　　东去长安万里余故人那惜一行书玉闗西望肠堪断况复明朝是岁除
　　逄入京使【岑参】
　　故园东望路漫漫双防龙钟泪不干马上相逢无纸笔凭君传语报平安
　　碛中作【岑参】
　　走马西来欲到天辞家见月两回圎今夜不知何处宿平沙万里絶人烟
　　虢州后亭送李判官使赴晋绛【岑参】
　　西原驿路挂城头客散江亭雨未休君去试看汾水上白云犹似汉时秋
　　送人还京【岑参】
　　疋马西从天外归扬鞭只共鸟争飞送君九月交河北雪里题诗泪满衣
　　赴北庭度陇思家【岑参】
　　西向轮台万里余也知乡信日应疎陇山鹦鹉能言语为报家人数寄书
　　酒泉太守席上醉后作【岑参】
　　酒泉太守能剑舞高堂置酒夜击鼔胡笳一曲断人肠坐客相看泪如雨
　　送刘判官赴碛西【岑参】
　　火山五月人行少看君马去疾如鸟都使行营太白西角声一动胡天晓
　　山房春事【岑参】
　　梁园日暮乱飞鸦极目萧条三两家庭树不知人去尽春来还发旧时花
　　寄孙山人【储光羲】
　　新林二月孤舟还水满清江花满山借问故园隐君子时时来往住人间
　　赠花卿【杜甫】
　　锦城丝管日纷纷半入江风半入云此曲秪应天上有人间能得防回闻
　　赠郑链赴襄阳【杜甫】
　　郑子将行罢使臣囊无一物献尊亲江山路逺覊离日裘马谁为感激人
　　奉和严国公军城早秋【杜甫】
　　秋风嫋嫋动高旌玉帐分弓射虏营已收滴博云间戍更夺蓬婆雪外城
　　解闷【杜甫】
　　一辞故国十经秋每见秋忆故丘今日南湖采薇蕨何人为覔郑州
　　书堂饮既夜复邀李尚书下马月下赋絶句【杜甫】
　　湖月林风相与清残樽下马复同倾久野鹤如双髩遮莫隣鸡下五更
　　塞下曲二首【常建】
　　玉帛朝回望帝乡乌孙归去不称王天涯静处无征战兵气销为日月光
　　其二
　　北海隂风动地来明君祠上望龙堆髑髅皆是长城卒日暮沙塲飞作灰
　　送宇文六【常建】
　　花映垂杨汉水清防风林里一枝轻即今江北还如此愁杀江南离别情
　　三日寻李九庄【常建】
　　雨歇杨林东渡头永和三日荡轻舟故人家在桃花岸直到门前谿水流
　　九曲词【高适】
　　铁骑横行鐡岭头西看逻逤取封侯清海只今将饮马黄河不用更防秋
　　除夜作【高适】
　　旅馆寒灯独不眠客心何事转凄然故乡今夜思千里霜髩明朝又一年
　　塞上听吹笛【髙适】
　　雪净胡天牧马还月明羌笛戍楼间借问梅花何处落风吹一夜满闗山
　　别董大【高适】
　　十里黄云白日曛北风吹鴈雪纷纷莫愁前路无知己天下谁人不识君















　　古今诗删卷二十一
　　钦定四库全书
　　古今诗删巻二十二
　　明　李攀龙　编
　　唐七言絶句
　　送杜十四之江南【孟浩然】
　　荆呉相接水为乡君去春江正淼茫日暮孤舟何处泊天涯一望防人肠
　　寄韩鹏【李颀】
　　为政心闲物自闲朝看飞鸟暮飞还寄书河上神明宰羡尔城头姑射仙
　　九日【崔国辅】
　　江边枫落菊花黄少长登髙一望乡九日陶家虽载酒三年楚客已沾裳
　　题长安主人壁【张谓】
　　世人结交须黄金黄金不多交不深纵令然诺暂相许终是悠悠行路心
　　送人使河源【张谓】
　　故人行役向边州匹马今朝不少留长路闗山何日尽满堂丝竹为君愁
　　凉州词【王之涣】
　　黄河逺上白云间一片孤城万仭山羌笛何须怨杨栁春风不度玉门闗
　　九日送别【王之涣】
　　蓟庭萧瑟故人稀何处登髙且送归今日暂同芳菊酒明朝应作防蓬飞
　　洛阳客舍逢祖咏留宴【蔡希寂】
　　绵绵钟漏洛阳城客舍贫居絶送迎逢君贳酒因成醉醉后焉知世上情
　　少年行【呉象之】
　　承恩借猎小平津使气常游中贵人一掷千金浑是胆家徒四壁不知贫
　　江南行【张潮】
　　茨菰叶烂别西湾莲子花开犹未还妾梦不离江上水人传郎在凤凰山
　　军城早秋【严武】
　　昨夜秋风入汉闗朔云边月满秋山更催飞将追骄虏莫遣沙塲匹马还
　　春行寄兴【李华】
　　宜阳城下草萋萋涧水东流复向西芳树无人花自落春山一路鸟空啼
　　宴城东庄【崔敏童】
　　一年又过一年春百歳曾无百歳人能向花中几回醉十千沽酒莫辞贫
　　奉和宴城东庄【崔惠童】
　　一月主人笑防回相逢相值且衔杯眼看春色如流水今日残花昨日开
　　巫山【张子容】
　　巫岭岧嶤天际重佳期宿昔愿相从朝云暮雨连天暗神女知来第几峯
　　第一叠【水调歌】
　　平沙落日大荒西陇上明星髙复低孤山几处看烽火战士连营候鼓鼙
　　第二叠【凉州歌】
　　朔风吹叶鴈门秋万里烟尘昏戍楼征马长思青海上胡笳夜听陇山头
　　第一曲【水鼓子】
　　雕弓白羽猎初回薄夜牛羊复下来梦水河边秋草合黑山峯外阵云开
　　杂诗【才调诗】
　　无定河边暮笛声赫连台畔旅人情函闗归尽千余里一夕秋风白髪生
　　初过汉江【芦中集】
　　襄阳好向岘亭看人物萧条值歳阑为报习家多置酒夜来风雪过江寒
　　胡笳曲【芦中集】
　　月明星稀霜满野氊车夜宿隂山下汉家自失李将军单于公然来牧马
　　塞上曲二首【王烈】
　　红颜歳歳老金防砂碛年年卧铁衣白草城中春不入黄花戍上鴈长飞
　　其二
　　孤城夕对戍楼闲回合青防万仞山明镜不须生白髪风沙自解老红颜
　　边词【张敬忠】
　　五原春色旧来迟二月垂杨未挂丝即今河畔氷开日正是长安花落时
　　九日宴【张谔】
　　秋叶风吹黄飒飒晴云日照白鳞鳞归来得问茱茰女今日登髙醉几人
　　和李秀才边庭四时怨【卢弼】
　　春
　　春衣昨夜到榆闗故国烟花想已残少妇不知归未得朝朝应上望夫山
　　冬
　　朔风吹雪透刀瘢饮马长城窟更寒半夜火来知有敌一时齐保贺兰山
　　宿疎陂驿【王周】
　　秋染棠梨叶半红荆州东望草平空谁知孤宦天涯意防雨萧萧古驿中
　　重送裴郎中贬吉州【刘长卿】
　　猿啼客散暮江头人自伤心水自流同作逐臣君更逺青山万里一孤舟
　　送李判官之润州行营【刘长卿】
　　万里辞家事鼓鼙金陵驿路楚云西江春不肯留行客草色青青送马蹄
　　归鴈【钱起】
　　潇湘何事等闲回水碧沙明两岸苔二十五弦弹夜月不胜清怨却飞来
　　登楼寄王卿【韦应物】
　　踏阁攀林恨不同楚云沧海思无穷数家砧杵秋山下一郡荆榛寒雨中
　　送魏十六还苏州【皇甫冉】
　　秋夜沈沈此送君隂虫切切不堪闻归舟明日毘陵道回首姑苏是白云
　　曾山送别【皇甫冉】
　　凄凄游子若飘蓬明月清樽只暂同南望千山如黛色愁君客路在其中
　　寒食【韩翃】
　　春城无处不飞花寒食东风御栁斜日暮汉宫传蜡烛轻烟散入五侯家
　　送客知鄂州【韩翃】
　　江口千家带楚云江花乱防雪纷纷春风落日谁相见青翰舟中有鄂君
　　送刘侍郎【李端】
　　几人同入谢宣城未及酬恩隔死生唯有夜猿知客恨峄阳溪路第三声
　　枫桥夜泊【张继】
　　月落乌啼霜满天江枫渔火对愁眠姑苏城外寒山寺夜半钟声到客船
　　听角思归【顾况】
　　故园黄叶满青苔梦后城头晓角哀此夜防肠人不见起行残月影徘徊
　　宿昭应【顾况】
　　武帝祈灵太一坛新丰树色绕千官那知今夜长生殿独闭空山月影寒
　　湖中【顾况】
　　青草湖边日色低黄茅嶂里鹧鸪啼丈夫飘荡今如此一曲长歌楚水西
　　夜发袁江寄李颖川刘侍郎【戴叔伦】
　　半夜回舟入楚乡月明山水共苍苍孤猿更呌秋风里不是愁人亦防肠
　　寄杨侍御【包何】
　　一官何幸得同时千载无媒独见遗今日不论腰下组请君看取鬂边丝
　　汴河曲【李益】
　　汴河东流无限春隋家宫阙已成尘行人莫上长堤望风起杨花愁杀人
　　听晓角【李益】
　　边霜昨夜堕闗榆吹角当城片月孤无限塞鸿飞不度秋风吹入小单于
　　夜上受降城闻笛【李益】
　　回乐峯前沙似雪受降城外月如霜不知何处吹芦管一夜征人尽望乡
　　从军北征【李益】
　　天山雪后海风寒横笛偏吹行路难碛里征人三十万一时回首月中看
　　杨栁枝词二首【刘禹锡】
　　炀帝行宫汴水濵数株残栁不胜春晚来风起花如雪飞入宫墙不见人
　　其二
　　城外春风飐酒旗行人挥袂日西时长安陌上无穷树惟有垂杨绾别离
　　宿都亭有怀【刘禹锡】
　　雷雨湘江起卧龙武陵樵客蹑仙踪十年楚水枫林下今夜初闻长乐钟
　　与歌者何戡【刘禹锡】
　　二十余年别帝京重闻天乐不胜情旧人唯有何戡在更与殷勤唱渭城
　　浪淘沙词【刘禹锡】
　　鹦鹉洲头浪飐沙青楼春望日将斜啣泥燕子争归舍独自狂夫不忆家
　　自朗州至京戏赠看花诸君子【刘禹锡】
　　紫陌红尘拂面来无人不道看花回都观里桃千树尽是刘郎去后栽
　　凉州词【张籍】
　　凤林闗里水东流白草黄榆六十秋边将皆承主恩泽无人解道取凉州
　　十五夜望月【王建】
　　中庭地白树栖鸦冷露无声湿桂花今夜月明人尽望不知秋思在谁家
　　送卢起居【武元衡】
　　相如拥传有光辉何事阑干泪湿衣旧府东山余妓在重将歌舞送君归
　　嘉陵驿【武元衡】
　　悠悠风斾绕山川山驿空蒙雨作烟路半嘉陵头已白蜀门西更上青天
　　汉苑行【张仲素】
　　回鴈髙飞太液池新花低发上林枝年光到处皆堪赏春色人间总未知
　　秋闺思二首【张仲素】
　　碧斜月蔼深辉愁听寒螀泪湿衣梦里分明见闗塞不知何路向金防
　　其二
　　秋天一夜静无云断续鸿声到晓闻欲寄征人问消息居延城外又移军
　　郡中即事【羊士谔】
　　红衣落尽暗香残叶上秋光白露寒越女含情已无限莫教长袖倚阑干
　　登楼【羊士谔】
　　槐栁萧疎绕郡城夜添山雨作江声秋风南陌无车马独上髙楼故国情
　　浩初上人见贻絶句欲登仙人山因以詶之【栁宗元】
　　珠树玲珑隔翠防病来方外事多违仙山不属分符客一任凌空锡杖飞
　　题延平剑潭【欧阳詹】
　　想象精灵欲见难通津一去水漫漫空余千载凌霜色长与澄潭白日寒
　　闻白乐天左降江州司马【元稹】
　　残灯无熖影幢幢此夕闻君谪九江垂死病中惊坐起暗风吹雨入寒
　　胡渭州【张祐】
　　亭亭孤月照行舟寂寂长江万里流乡国不知何处是云山漫漫使人愁
　　雨淋铃【张祐】
　　雨淋铃夜却归秦犹是张徽一曲新长説上皇垂泪教月明南内更无人
　　集灵台【张祐】
　　虢国夫人承主恩平明骑马入金门却嫌脂粉汚颜色淡扫蛾眉朝至尊
　　渡桑干【贾岛】
　　客舍并州已十霜归心日夜忆咸阳无端更渡桑干水却望并州是故乡
　　成德乐【王表】
　　赵女乗春上画楼一声歌发满城秋无端更唱闗山曲不是征人亦泪流
　　汉宫词【李商隐】
　　青雀西飞竟未回君王长在集灵台侍臣最有相如渴不赐金茎露一杯
　　夜雨寄北【李商隐】
　　君问归期未有期巴山夜雨涨秋池何当共剪西烛却话巴山夜雨时
　　寄令狐郎中【李商隐】
　　嵩云秦树久离居双鲤迢迢一纸书休问梁园旧宾客茂陵秋雨病相如
　　秋思【许浑】
　　琪树西风枕簟秋楚云湘水忆同游髙歌一曲掩明镜昨日少年今白头
　　江楼书感【赵嘏】
　　独上江楼思悄然月光如水水连天同来翫月人何在风景依稀似去年
　　折杨栁枝词【段成式】
　　枝枝交影锁长门嫩色曾霑雨露恩凤辇不来春欲尽空留鸎语到黄昏
　　宫怨【司马礼】
　　栁色参差掩画楼晓莺啼送满宫愁年年花落无人见空逐春泉出御沟
　　宴边将【张乔】
　　一曲凉州令不清边风萧防动江城坐中有老沙塲客横笛休吹塞上声
　　退朝望终南山【李拯】
　　紫宸朝罢缀鹓鸾丹凤楼前驻马看唯有终南山色在晴明依旧满长安
　　华清宫【崔鲁】
　　草遮回磴絶鸣銮云树深深碧殿寒明月自来还自去更无人倚玉阑干
　　古别离【韦庄】
　　晴烟漠漠栁毵毵不那离情酒半酣更把玉鞭云外指断肠春色在江南
　　宫词【李建勲】
　　宫门长闭舞衣闲略识君王髩便斑却羡落花春不管御沟流得到人间
　　僧院【灵一】
　　虎溪闲月引相过带雪松枝挂薜萝无限青山行欲尽白云深处老僧多
　　古今诗删巻二十二
　　钦定四库全书
　　古今诗删巻二十三
　　明　李攀龙　编
　　明五言古诗
　　郊游【刘基】
　　草根蝼蝈鸣湖上蒹葭靡繁林溺深緑清池散圎紫离居昧节序陶情赖佳士泛舟出郊甸缓步信所履壶觞展倡酬及此晴日美啸歌望山川慷慨集悲喜归云入禹穴返照射宛委鸟啼树有风帆过烟在水兴尽各言还适意聊复尔
　　感怀【刘基】
　　我有緑绮琴其材出空桑金徽映玉轸音韵锵琳琅上弦感薫风下弦来凤凰世耳不欲闻子期今则亡愿持献重华路阻川无梁
　　晚同方舟上人登狮子岩作【刘基】
　　落日下前峯轻烟生逺林云霞媚余姿松柏澹清隂振策纵幽步披榛陟层岑槿花篱上明莎鸡草间吟凉风自西来飗飗吹我襟荣华能几时揺落方自今逝川无停波急弦有哀音顾瞻望四方怅焉愁思深
　　旅兴【刘基】
　　日落天气凉逍遥步庭墀蟋蟀巳在宇鸿鴈来何迟少壮轻逺游衰老伤别离念我亲与友各在天一涯音容两契濶悲欢絶相知锻羽怀旧林葺鳞思故池百年能几何逝者无还期俯仰增感叹有怀当语谁殷勤托宵梦聊用慰所思
　　琴清堂【刘基】
　　亭亭峄阳桐斵为绿绮琴縆之朱丝弦弹成白雪音虚堂夜迢迢华月耿疎林凤凰天上来虬龙水中吟曲罢起太息无人知此心
　　慧聚寺【髙啓】
　　鸣钟警迷方枯松兀趺牀石姿生寒棱松子落古香殿锁山雨气楼迎海暾光遥望苍苍城中有车马塲
　　剡原【髙啓】
　　欲知溪流长百转来越峤舟行安能极岚路入斜照清景不足娱昔人岂辞诏石研久难磨空林闭遗庙
　　书北山精舍壁【袁凯】
　　夙昔慕幽旷中年值奔走及兹始知返顾已成皓首兹为山水选风气固深厚清泉写幽磴白雪被层阜既多缁素流况有耕钓叟初心已云协雅言得兼受始来疎梅堕复此山樱剖庶几去日迟谁谓行当久挥手谢朋侣吾将寄衰朽
　　游习池【薛瑄】
　　谷口一迳入苍山四边开中有习池水水碧无纎埃防风一荡拂林影久徘徊寒光空心性俯翫何悠哉
　　古东门行【张洪】
　　仆夫顾我悲辕马局不行古来离别地青草不复生居人攀桃李怅望难为情流尘起阡陌逺树花防防欲向东门道唱此东门行土中有朽骨闻之复心惊
　　送蔡帅备真州【李梦阳】
　　飏舟逾长淮登陴望大江气势何郁盘皇矣贞我邦宫殿槩髙清钟山变青苍横颷静霜夕天堑如沸汤时平智士拙货贱良贾藏无言边境勲宁居亦慨慷
　　赴怀玉山【李梦阳】
　　始临清溪寺不谓兹路艰﨑岖逾南岭转见山郁盘重隂起百谷冻雨响前峦志定迈孰御勇往竟孤攀挽葛接悬狖架木凌飞湍律律岩壑变飒飒岚风寒隔港望絶岫嵉嵉已云端
　　功德寺【李梦阳】
　　宣宗昔行幸游戏玉泉傍立宇表嵲开池荷芰香波楼逓防沓风松奏笙簧百灵具来朝落日锦帆张万乗雷霆动千岩灭流光绮绣错展转翠旗沓低昻法眷撞钟鼔宫女拭御牀笙镛沸两序星斗宿岩廊至尊奉太后国事付三杨六军各晏眠百官守旧章巡非瑶水逺迹岂玉台荒呜呼百年来回首一慨伤凤腾赤霄暮龙归竟茫茫山风撼网戸紫殿生夜霜退朝值休沐我行暂翺翔娟娟登岸林惨惨度石梁废道哀湍写松栢间成行啓钥肃览厯过位增悲凉积久洒扫缺乳鸽鸣膳堂旧时琉璃井倒树如人长神已佐上帝教犹托空王铃磬飒鸣戛晨昏礼相将盘游非圣理操纵在先皇至今朝廷上不改旧纪纲
　　三忠祠【李梦阳】
　　忆昔汉孔明龙起答三顾志决竟星陨呕血为军务鄂国与信国屹屹两砥柱杀身不救国寃愤水东注往事勒钟鼎新庙傍官路惨惨冠剑并凛凛生魂聚翠旗晚明灭往往鬼神驻怀叹各不申翻然向烟雾我征久奔迫过此感伤屡时来肃展谒系马门前树香台野蕨上罗幔虫蚁蛀烈士为吞声清风激顽懦
　　湘妃怨【李梦阳】
　　采兰湘北沚搴木澧南浔渌水含瑶彩防风托玉音云起苍梧夕日落洞庭隂不知篁竹苦惟见泪斑深
　　山中【李梦阳】
　　山中雨乍歇一夜瑶草长风吹翠岩竹下应石濑响时来展书坐悠悠絶尘想
　　九潭【李梦阳】
　　岧岧千仞岭下有百尺潭夕风起防澜浟浟动晴岚俯之鉴我心伫翫云波涵流防飏寒清跃鱼胡可探蹊暝樵响歇猿鸟来相防寄语泥中物长蟠恐未堪
　　送刘侍御【何景明】
　　台臣今按地圣祖旧开疆白云万里来千载还帝乡伊昔草昧初血战尘茫茫一马渡天堑六龙飞淮扬尧阶起三尺禹迹拓八荒江海控形势邦家存纪纲遐哉百年余世变隳其常城社穴狐防当途走豺狼君埋都亭轮再覩司隶章述职属兹歳巡狩代我王泛舟波涛急褰幕风日凉鹰隼在寥濶一击乗秋霜
　　送崔氏二首【何景明】
　　畴昔衣冠士同游若云烂懽宴未及终存亡在转盼亡者长沈埋存者各漂散俯仰天地间念之一惋叹出门送我友言返故乡县登髙望古疆河衞浩以漫山川白日防匹马啼相乱怆恻怀征途令我肠中防
　　其二
　　飘飘山上葛累累田中瓠茍非同根蔕纒绵安得固人情易反覆结交有新故嗟哉夙昔好乖弃在中路明珠傥无因按剑不我顾深言匪由衷白首为所误亮君朂恒德永副平生慕
　　杂感【孙一元】
　　抱易住南山日与湖水对烟霞散不收晨昏变竒态亦知避世心翛然自我辈乾坤古神器机运相谢代道术猎羣动兀兀意独在
　　古歌【髙叔嗣】
　　荆和当路泣良璞为谁明茫然大楚国白日失兼城燕石十袭重鱼目一笑轻古来共感叹今予益吞声
　　黄金台【王廷相】
　　兴邦良有激好贤轻千金破齐如反掌图报一何深二城乃不下畴测平生心白壁易为毁喟然伤古今
　　出圣水闗往凤凰山【顿鋭】
　　嵲兀攒泬寥参差入烟雾渐与人世隔遂惬平生素嵌壁闗门转蓦石乱流怒隂厓滙灵渊未冬已寒沍带峤苍霭防幕顶白云度防径屡猱接倾岩数狼顾肆贪意兴竒强制心胆怖睨憎仄磴危足试欹岑固絶壑乃无地登天疑有路空寂排宴诠清虚获悟
　　送李进士之京三首【刘汝松】
　　春风飘岐路朝日照髙城青阳既骀荡林薄亦芬荣之子去安适迢遥入承明皇居一何丽双阙凌太清白马振长緌丹陛罗羣英匪才惭寡用髙步羡芳声盛年志四海岂徒夸与名
　　其二
　　迅足慕长道劲翮思逺飏人生若筈良会岂有常愿得同婉娈何乃天一方爱至望亦深念之结中肠不及塞门鴈仰视浮云翔
　　其三
　　感时睠景光逡巡及春暮清川去不极日月奄驰骛君才日以茂我髪日以素孤寒谢明时飞沈邈异路形迹信乖违凄恻一还顾亭亭山上松氷霜色如故
　　送李子【谷继宗】
　　青青涧中松郁郁河畔栁君子望歳寒攀折恋分首长风吹征衣髙台饯良友驱车出西门扬鸾入北斗防毫照丽辞金壶注美酒人生足欢娯岐路愿难久鸿鹄忽奋飞嘉时谅不偶
　　宿玉阳山房【华察】
　　返照明溪梁深松晦夕景岩卧符夙期云隂石牀冷因投物外心遂入清虚境天寒木叶疎月落山房静然灯独不寐秋宵一何永
　　澄观楼晓坐【华察】
　　晓色澄秋林霞明映山翠贪竒事夙兴爽气醒残醉空霜日夜繁坐见木叶瘁天髙宿雾收白云出平地初日照重岩寒流响虚隧景物清心魂泠然起遐致
　　晚至湖上【华察】
　　山中读书罢来憇澄湖濵緑隂暗溪路草堂静无尘平生沧洲意烟波梦垂纶石梁度落景花渚藏余春闲情狎鱼鸟悠然适吾真云天澹晴霁空水明衣巾未遂乗桴愿徒怀江海人
　　别子循兄赴黄州【皇甫濂】
　　川途防霜雪之子怀逺征携手及初载感物慼已盈山林备含晦惊鸟兼离声百卉敛徂化隆松表其贞繁星流曙光白石凿以明驾言迈荆牧扬舲越江城讼牒莅遐方投沙属遗英纡郁风波意慷慨云雨情喟余有所思湖水广且清防尚惬黜直宁惭濯长缨阻深叹无从斯须献欵诚
　　春日访于鳞天坛道署【皇甫濂】
　　晓出城南郭芳坰展新瞩柔荑秀緑野和烟荡华旭穹坛结翠氛宫丽瑶玉云门蔼以深芝台厯纡曲彼美丘壑姿寝瘵寄遐躅沦踬警宿心恬旷憺方足既拟长卿慢兼抱邴生欲道胜物自遗神闲象不束缅此逸世途媿无区中禄至理非空诠亮怀在防朂且申离索情兹往谁为告
　　蓝田道中【靳学顔】
　　逺薄蔼葱蒨危峯抗峻朗晻郁绀烟流娟妙璚台上灵境澹无言神理难放搴翠披林深弄珠挹泉爽物性总怡悦人和信骀荡将谐遗世情庶永幽期赏抚景谢良悟沿流牵念长轩丘有絶控绮园非近响怅矣托深衷萦兹谷想
　　赠董明府【卢楠】
　　皇阪多麟趾天地必龙翔明宰乗两鳬列宿动精光闭阁弄鸣琴清风起中堂
　　赠西亭中尉【卢楠】
　　驱马黄河渚栖迹夷门间公子盛物色俯仰罄交欢投分重一诺千载不为难
　　寄于鳞二首【俞允文】
　　凉风飘中野恻恻将何之世务多委曲龙性非俗宜君子存逺鉴雅操方独持息心都邑游长啸归东菑遗荣弃鄙议一往不复疑逍遥极欢情散髪临川坻达人贵止足斯义诚不亏引领伫所钦安能与我偕
　　其二
　　日夕思君子遘会何由期山泽阻且修念隔难克偕未见致欵曲亮由心相知相知不相见悠悠使我悲旷若怀古人千载与我暌古人虽云逺讵令欢爱携愿言结兰芳卒歳永御之来章傥不乏应慰长渴饥
　　登齐云山三首【陈有守】
　　夙龄志遐讨西征恣游目三年厯大行旬月栖王屋洵美自冀方驾言归海陆策杖登云峯振衣问天谷白岳标神皋紫厓峙灵隩云亭望仙驭虚馆探真箓薄霄叩金庭御风骖玉辂天门挹非烟日观攀若木晞髪九垓城舒啸三洲阁【叶】乞山称外臣楼居肇枚卜
　　其二
　　枚卜周四览名区自天造金鑪缈灏光珠帘卷灵璅大宇控赤螭御屏簇翠葆穆穆肃君翩翩朝五老钟鼔振东序笙鹤鸣前导有客负玉局冲举来蓬岛长揖执衣袂向余称夙好弱水几清浅邂逅苦不早倾壶饮沆瀣出书授鸿宝谪名尚通籍为尔啓苍昊
　　其三
　　昊宫开日月防垣列星辰青鸟拥绛节金函出玉宸尔本天都侣伊昔轩帝臣容成共丞弼浮丘相主賔芝检俾司守丹鼎属陶钧谪居须百载升中应千春浮世以辽邈拔宅何逡巡且辞白岳去行结黄山隣日逐龙鸾队长与烟霞亲延伫蓬莱召剑海一扬尘
　　古意二首【王世贞】
　　幄中有素质拟是呉宫姝腰间瑰瑜佩耳缀大秦珠宛若惊鸿度如舜华敷动揺幽芬发行止宫商俱游从非古欢枉眄意相驱理乱并一身千金在须臾明誓指秋天谁能信不渝临当相诀絶抱此尽区区
　　其二
　　黄鹄辞天池周游于中土秋禾郁如绣徘徊能无下所顾充口腹当眸失罘罝斑斑原中雉踯躅同鼎俎以此唳宵质俯首凡禽伍
　　拟魏太子丕公防【王世贞】
　　置酒临西园澄夜佐防凉华葢飘圆月列宿散陂塘景风媚芙渠冉冉布竒芳清吹相间发惊鸟顾我翔急节促飞觞为乐浩无方俄俄众賔举相与歌太康芙渠自有根君子自有心良辰不重得命爵莫沈吟
　　拟左记室思咏史【王世贞】
　　尧舜相为贵不能屈巢由挂瓢箕山树洗耳渭水流四岳等朝荣二女亦蜉蝣黄绮卧商岩目若无嬴刘晔晔五色芝可以饫千秋如何崦嵫路俯首建成侯神龙虽自尊饥则鳅鳝流寒蝉虽自眇耻与燕雀谋
　　拟许真君询自叙【王世贞】
　　方朔称大隐君平探幽蹈去矣无足嗟吾将从所好春理霅上耕秋归剡中钓在物多饶境选隙时一造丹霞挟回浆白云装行屩奔险吐葱蒨芊眠含呌窱何以明有获听然动防笑狥迹非余术资身良已要岂不爱薄名空谷将谁耀
　　拟谢仆射混游览【王世贞】
　　顾此有尽日慨焉生游思讯牒纷委驰解者应自寄清池溜丛薄沿洄信疲驷层观景风返乔陵紫云憇跳波悦文鳞回阳暖接翅黄菊棻葳防萧条得其意时序非良适取足竟有防寤叹言故欢幽芳徒延迟彼境如可欣合并安所事
　　后湖阁宴眺【王世贞】
　　崇丽多挛拘致逺足徜徉岂若登兹阁二美适有当髙栋切天居华防冠文昌凉颷轥嘉防落日暴崇冈千甍波鳞涌双阙凤翼张驰道东西直轮鞅正纵横俯瞰澄湖流皎若明镜光鳬鹥下游鬛菰稗何苍苍虽无舟楫具兴至欲褰裳望舒随阳踆银灯熺未央上客袭主权行寿浩无方徒御私相谪母乃为太康
　　别于鳞【王世贞】
　　置酒前为别炙笙理哀丝中有艳明珰二八絶代姿轻裾纷回风自然成蛾眉色授不能道婉娈心所知弹作双鸳鸯流颷忽间之含辛上车去引领泪沾衣时俗慕朱颜朱颜识为谁
　　初夏西园偶成【王世贞】
　　髙阁何沈沈初阳啓烦嚣讯牒纵横至羣咻逓相要虽靡片言才往往不崇朝躧履向闲除移牀就繁条景风徐将拂池荷乍与交緑竹吐修劲黄鸟展余娇诗书安其所尊酒自为招送日未毕欢来暝复携劳仕隠俄更荡静躁竟难调持镜视朱颜那能长不雕
　　题万言卿西原精舍二首【徐中行】
　　矫矫豫章才伟识一何朗蚤歳升当涂明堂振清响辉赫冠葢间而独秉髙尚依依箕颍情寤寐发遐想九江涌坐隅匡庐出诸掌鱼鸟宛来亲烟霞日排荡曾是青琐居冷然白云赏道胜贵陆沈天防谢尘网所以达贤人金门寄偃仰
　　其二
　　伊昔读书园蔼蔼章江郭髙斋俯江流崇台面庐佳气何郁盘川原莽回薄丹霞射疎牖白云荡虚幕洒翰激神颷披襟坐辽廓即今冠朝列故乡日以邈长安十二衢飞甍丽朱艧含意益沈溟每饭在丘壑混迹岂殊众忘筌会有托咄嗟曲士心精防畴能度
　　王元美【宗臣】
　　天地何寥寥斯人怀苦心弱冠厉髙翮翩翩翔艺林结构入幽眇龙涧浚其深拂郁神气动万象殊萧森闭门一亭思白日常隂隂雄视百代间岂复论古今悲歌以慷慨顾盻酬知音不复测所之世人空追寻富贵亦云乐而非情所钦寄谢当途子无徒耀华簪
　　还初至别业【宗臣】
　　结髪游艺林翩翩二三子闻我返田庐亦复来相视峨峨切云冠跄跄东郭履入门把我衣叹息伤情理长跪前谢客故人心乃尔昔者逺行迈悠悠日千里寒暑忽以流眷念桑与梓况我同袍士恻怆何能巳客请勿叹息主人聊唯唯堂上列防酒中厨荐嘉鲤今日乐复乐驩言从此始
　　附
　　悲歌【髙啓】
　　征途险巇人乏马饥富老不如贫少美游不如恶归浮云随风零乱四野仰天悲歌泪数行下
　　送崔子【何景明】
　　同贾知贪同食知甘予谅子怀如口弗爽予之有怀子岂不谅谓人弗言言成祸矣谓人弗职职成过矣孰无朋友倡谁和矣子曰弗仕子为父母予曰弗仕兄弟訧予天子则不然朋友弗取
　　送张仲修【何景明】
　　我视人之疚如烖我躬勿曰行弗动勿曰言弗用勿曰我寡惮彼有众
　　独漉篇【何景明】
　　独漉独漉驱车折轴不畏折轴但畏车覆芁芁者莸生彼中衢虽有兰蕙当门则鉏同行窃金相顾道左我实不知彼则畏我食荼知苦食梅知酸狐裘之敝可以御寒有虎斑斑伏于林下我欲射虎愧无劲弩肃彼北风渡彼中流岂不怀忧与子同舟






　　古今诗删卷二十三
　　钦定四库全书
　　古今诗删卷二十四
　　明　李攀龙　编
　　明七言古诗
　　为祝彦中题山水图【刘基】
　　髙轩玲珑不受暑半幅轻绡宿烟雨白昼素壁生空明似闻水声绕庭宇松髯拂天藤蔓垂枯根瘦石相因依寒涛不惊虎兕卧岚翠欲与蛟虬飞空江悠悠一渔艇渚白沙明万鱼静武陵桃花何处寻落日防风片帆影
　　蜀国弦【刘基】
　　胡笳拍防氷结湘灵曲终斑竹裂为君更奏蜀国弦一弹一声飞上天蜀国周遭五千里峨眉岧岧连玉垒岷嶓出水作大江地拍天浮界南纪舒为五色朝霞晖惨为虎豹嘷隂霏翕为千嶂云雨入嘘为百里雷霆飞白盐雪消春水满谷鸟相呼锦城暖巴姬倚歌汉女和杨栁压桥花纂纂铜梁翠气通青蛉碧鸡啼落天上星山鬼号风寡鹄泣杜鹃呜咽愁幽防商悲羽怒听未了穷猿三声巫峡晓瞿塘喷浪翻九渊倒泻流泉喧木杪楼头仲宣羁旅客故乡渺渺音尘隔含凄更听蜀国音不待天明头尽白
　　渔樵【刘基】
　　樵问渔江湖风浪恶宁似采薪人无忧茹藜藿渔答樵山中何所有未若櫂扁舟得鱼即沽酒
　　宝剑歌【孙炎】
　　铜剑光耿耿佩之可以当一龙只是隂山太古雪为谁结此青芙蓉明珠为饰锦为带三尺枯蛟出冰海自从虎革裹干戈飞入芒砀毓光彩青田刘郎汉诸孙传家惟有此物存匣中千年睡不醒白帝血染桃花痕山童神全眼如日时见蜿蜒走虚室我逢龙精不敢弹正气直贯青天寒还君持之献明主若歳大旱为霖雨
　　短歌行【王偁】
　　东风吹花堕锦筵緑杨揺荡青楼烟主人自为鸲鹆舞小伎更奏鸳鸯弦当杯入手君不醉落日已在西山颠短歌一曲心茫然请看明镜髙台上何须白髪悲芳年
　　古剑行赠周辰【王偁】
　　忆昔干将初铸日五夜龙池飞霹雳秋水芒寒防鹈膏虹光锷吐莲花质当年曾闻易水歌荆卿不济当如何从来相随赤帝子飒飒秋郊泣鬼乃知神物用有时风云变化谁能知只今萧条潭水上白日往往蛟龙飞侠客相看魂欲死一片雄心许知己别来夜夜匣里鸣忆君清泪如铅水为君摩挲试相看剑歌有曲君莫弹从来烈士皆如此茫茫万古悲风寒
　　题杨谕德所藏王孟端潇湘万竹图【曾棨】
　　王郎画竹何神竒落笔便觉清风吹蛟龙怒尔雷雨泣沧溟倒卷云淋漓有时气酣索纸笔兔起鹘落谁能测纵横满眼金错刀四座隂森氷雪色九疑峯髙青入天洞庭水与三江连霓旌翠羽半明灭至今遥拂苍梧烟玉堂之居逈萧爽谁与此君同一赏闗西美人襟抱清对此翛然絶尘想我亦平生爱竹流乗兴欲作潇湘游何时泛舟弄明月推篷却听江南秋
　　寄张侍御【李梦阳】
　　嘤其鸣矣彼何求天下愿识韩荆州心倾义投神便往万古不废江河流张侯崛起西南裔览辉振翮风云际钩陈苍凉阊阖闭排阍直谒蓬莱帝挺身遂作兰台宾誓与朱槛争嶙峋已看騕防狭道路复讶雕鹗卑风尘霜飞维扬海气苦阳行沮洳汾花春还朝衮衣换日月立仗正色映星辰行步既工马从瘦谏草每就鸡将晨予也纶竿孟诸客心本无他众莫白雷剑虽埋光在天卞玉未剖终为石垂老重逢万国清且自射猎芒砀泽
　　杨花篇【李梦阳】
　　洛阳三月春风起杨花飞入千门里只见朝萦上苑烟那知夕逐东流水苑烟流水无休歇暖日轻盈度仙阙赵女瑶台贮防霞班姬团扇啼明月防霞明月几沉辉陌上行人乱扑衣征夫栁塞愁看鴈少妇香闺懒上机栁塞香闺万余里草色连天度陇水玉门闗外雪犹飞章台树里风先起谁家浪子千金马平明挟弹章台下头上罗巾玳瑁簪腰间宝铗瑚把踏絮来寻买酒家持香坐调当垆者当垆美人怨阳春笑掇扬花衬绣裀青楼薄暮难消遣白雪漫天愁杀人防防漠漠春无极此时唯有杨花色一朝风雨蘼芜烂独掺垂条三叹息
　　汉京篇【李梦阳】
　　汉家临帝极复道众星罗烟花开甸服锦绣列山河山河自古称佳丽城中半是王侯第峻阁重楼夹道悬云房雾殿森亏蔽牧豚卖珠登要津樊哙亦是鼔刀人时来叱咤生风雨奄见吹嘘走鬼神平津结兄葢侯弟杯酒相看何意气执鞭尽是虎贲郎守门不説长安尉长安烽火入边城挺剑辞君万里行去日千官遮马饯归来天子降阶迎朱弓尚抱流沙月宝铗常飞瀚海星不分燕然先勒石直教麟阁后标名岂知盛满多仇忌可惜荣华如梦寐第宅田园夺与人丹书铁券成何事霍氏门墙狐夜号魏其池馆长蓬蒿三千剑客今谁在十二珠楼空复髙后车不戒前车覆又破黄金买金谷洛阳亭榭与山齐北邙车马如云逐隂郭豪华真可怜云台将相珥貂连当时却怪桐江叟独着羊裘伴帝眠
　　行路难【何景明】
　　牀有织绮箧有织素请君视绮还视素怜新不如莫弃故樽中有酒盘有餐听我为歌行路难众中懽乐多志气岂知他人不得意白日有时不照地安能保君常不弃天河荧荧西北转织女牵牛不相见由来天上亦别离何怪人间有悲怨世情磷薄恶衰贱驾车驰马如雷电少年不得君爱惜红颜胜人亦何益
　　田子行【何景明】
　　我持彤管双凤翎浮沈帝旁近紫庭文园著书久消渴据地酣歌常不醒长安少女花在侧茂陵美妾空娉婷汉皇不好相如赋方朔谁知是歳星
　　呉伟飞泉图【何景明】
　　长安独过田子舍留我一翫飞泉画絶壁如闻风雨来晴天安得蛟龙挂呉生跌宕得画理潦草落笔皆可喜飞泉却出沓嶂间山即真山水真水客堂六月生昼寒耳中彷佛髙江滩江滩窈窕不可测波涛汹涌多竒观泉边三老颜色异偶坐似是庄与惠万里谁论到海心百年讵识临渊意伟哉田子今儒宗文标南指匡庐峯不须对此更惆怅会看瀑布青天上杉风松日隔缥缈云泷雪灨何雄壮我常梦往神空向岂无呉生好手笔为我写寄庐山障
　　画鱼【何景明】
　　大鱼昻藏若人立冲波跋浪风江急傍观二鲤各有神倐忽波涛随出入中堂鬐鬛动杳防坐久始识为丹青青天万里拂绢素笔力咫尺开沧溟禹门天地云雾里白昼雷霆行地底何人有力移置此酒酣相视一改容只愁化作三蛟龙
　　金陵歌送李先生【何景明】
　　李公为舅有吕甥甥舅四海皆知名吕君闗西昨日去公自金陵来复行金陵江水无防絶金陵之山髙嶻嶻龙虎千年抱帝京星辰万里罗天阙白鹭洲前芳草歇清江浦上看明月燕山北望花如雪
　　子昻画马图【何景明】
　　学士宋王孙画马皆龙姿曾写飞黄出天廏尚留云影落瑶池池头马官锦靴袴长牵缓鞚时时顾万里精神开绢素百年毛鬛生风雾吁嗟内乗无人识想见奔腾过都国翠仗朱轩数往来金羁玉勒增颜色只今天子罢南征又闻东巡辽海城安得此马忽然生登坛一顾千金轻天上常随八骏行
　　寄顾华玉【徐祯卿】
　　去嵗君为蓟门客燕山雪暗秦云白马上相逢脱紫貂朝回沽酒城南陌燕山此日雪雰雰只见秦云不见君胡天白鴈南飞尽千里相思那得闻
　　结客少年塲行【唐顺之】
　　长安少年胆气粗生来耻作辕下驹买交不惜千金意使气能七尺躯探丸夜入平陵郭走狗时过渭水隅朱门倾葢争言晚白首同心不愿余侠士由来重然诺一言妻子堪相托鲁国朱家不学儒洛阳剧孟偏能博别有侯王势絶伦朱甍甲第接天闉萧朱自倚金貂贵班许元称肺腑亲青牛翠幰朝朝合锦瑟朱弦夜夜新门下俱为惊座客堂中皆是报恩人当时顾盼生光彩自矜意气常无改何言荣华有沈销云散星分在一朝旧客谁过窦车骑新知尽入霍嫖姚始知富贵多亲故始知贫贱多辛苦他年北阙兢弹冠今日南山空射虎积薪前后逓相逾一生一死交悬殊独有子云甘寂寞闭门自草太书
　　歳暮赠于鳞【许邦才】
　　长卿慕人千载前何似与君俱少年子云期人千载后何似与君俱白首君有仙才自不知顾我逃禅众所拥褐闭闗恣偃蹇买山百里犹嫌浅终年药裹清羸疾深夜髙吟独抱膝兴来摄客登华巅醉去目客谈剑术
　　于鳞罢官歌【王世贞】
　　人间竒事竟何限李生掉头西出闗金鱼紫衫掷中道曳耒长耕厯下山巨灵髙掌摭不住玉女噏呓愁云鬟山东海岳奋生色星辰错落雄其间雕锼万象挟元气从此天翁不得闲词塲鴈行忝王李怅望逸翮那由攀燕京冠葢但嶻嵲狂夫往事犹能説酒歇哀弦下风雨剑舞急调排虹霓有客十诗九不道布衣吾侪甘折节凤凰池头失傲吏余子散作中原别已许肮脏骄青云复得飘零鬬白雪谁其逺游足畅意五斗往往揺余舌呜呼李生太竒絶赠生两丸弄千秋骑一黄鹤览九州君不见古来豪杰多自量屈宋焉敢兼巢由
　　慰明卿再谪【王世贞】
　　明堂堂成不见帝十二牧伯朝逡巡丞相肩舆入内殿揺笔一扫三千人王生束装视黜籍乃见武昌呉国伦无官可谪左已久有地足徙恩仍新甘泉诸贵气成云呉也旧是甘泉臣小臣无状业万死尚许短檄随风尘长沙坐中止鵩鸟鲁东门外悲麒麟何方魑魅不抚掌何处猿猱不鼔唇李侯杜门十月矣唶女再黜奚其陈此时尺一驰南康府主揶揄目呉郎巻衣大笑出府舍一舸乗风上武昌匡庐五老宛相揖长江九流飞觞归来萧条四壁立大媍谇骂小媍伤女等徒称擅金石岂无宗徐李与王时从处士夸鹦鹉可捄文君典鹔鹴何物故人能见负却令妻子狥文章啼寒泣饥苦未巳东驰西窜穷遐荒燕中炊米若炊玉公田种秫不种秔贡家车马谁与买季子貂裘胡计藏解道人间富官职女岂不念头上霜呉郎欲答答不得王生请为歌夙昔日者歳之丙辰前五星犹闻在奎壁片语髙呼白雪飞寸心肯让青云色天台少年强解事呉郎目慑遗其舄岂唯呉郎众辟易但语吾曹少坚敌司空挝鼔独裸袒武安行酒半膝席小儿仅呼杨德祖一钱可拟程不识但闻曹中理公事君其且看西山碧故知万变同飜手风雨青天昼能吼遗舄少年座上坐谁哉捧案前奔走世人荣辱强相制吾辈行藏终自取妻子宁须饶逺略且用七尺饵其口即使女官更削尽豫章男子得活不女乏江陵千树橘来共呉门千畦韭耕尽要离墓上云洗眼看他竟何有
　　送许永宁【王世贞】
　　许生少小青云客一日交游满东国是时厯下李于鳞往往道汝文章伯蓟门红尘万杨栁五马忽停赵州守吾徒零落声华尽且复低眉事奔走清霜片片照呉钩北斗揷地河西流要知肝胆酒边露还是当年荆聂俦有道何妨且栖止独棹天南破盘水未容魑魅快时人尚有头颅辨山鬼携手慷慨河梁篇丈夫防名安足怜眼前离合差挂意此辈岂与千秋权
　　送李于鳞守顺德【徐中行】
　　去春从君燕市游眼前诸子同杯酒今春送君河梁上尔我踌躇自携手大雅沈沦况已久吾傥相逢信非偶乾坤反覆贤豪至百年麟凤生郊薮孝宗作者李与何力挽江河始东走君也蚤得哲匠心夜昭回开北斗睥睨堪凌异代人招携复得同心友朅来陆沈郎署中玉石苍茫竟谁剖王生披覩自青年谢客隂森回白首余之同袍梁与宗感会风云成不朽啸侣频过碣石宫善谑清懽何不有席上挥毫烟雾飞灯前击剑风雷吼唶嚄雄辩谢雕龙等闲世事同刍狗嗟哉此意人知否世路风尘莽荆棘相知歳月违南北褰帷君遂守扶风执防余犹滞京国酒残日落君当行且复斯须岐路侧纒绵竒树本连枝婉娈鹓雏分比翼龙剑精灵虽共存瑶琴神理终谁识平生知己自君尽别后何人写胸臆赵地曾夸三辅豪意气环竒自畴昔士慕平原有处囊予怀钜鹿无终食卧阁春风鼔瑟声行轩明月连城色秋日如逢北使来报书慰我长相忆
　　月下吟【汪时元】
　　客里年年滞呉越凤凰山上望秋月空山无那白云寒秋风萧萧吹短髪明月照我我徘徊强斟緑酒心欲摧白云倐忽成苍狗功名富贵安在哉馆娃宫越王台只今惟见蒿与莱寂寞沈吟孤月下愁听江声长夜哀












　　古今诗删巻二十四
　　钦定四库全书
　　古今诗删巻二十五
　　明　李攀龙　编
　　明五言律诗
　　送谢恭【刘基】
　　凉风起江海万树尽秋声揺落岂堪别踌躇空复情帆过京口渡砧响石头城为客归宜早髙堂白髪生
　　太公钓渭图【刘基】
　　璇室羣酣夜璜溪独钓时浮云看富贵流水澹须眉偶应非熊兆尊为帝者师轩裳如固有千载起人思
　　望孤山作【刘基】
　　返照千山赤寒烟一岛青羁心霜下草生态水中萍黄屋迷襄野苍梧隔洞庭空将垂老泪洒恨到沧溟
　　旅舍【梁寅】
　　寥濶山林迹凄凉江海情巴歌从俗好楚服为人轻把剑秋风起忧时白髪生黄金虽所贵未敢论纵横
　　送宿衞将出守邓州【髙啓】
　　中郎身领仗宿衞在承明旧射双雕落新乗五马行红云揺魏阙白水近襄城好劝诸年少春来卖剑耕
　　长安道【髙啓】
　　长乐钟声动平津树色开中郎长防卫丞相小车来新成赐将第更筑候神台谁念文园客空懐作赋才
　　江村杂兴【杨基】
　　拚醉望愁醒愁因醉转增已归仍似客投老渐如僧诗兴风楼笛棋声雪舫灯莫言浑不解此事野夫能
　　登岳阳楼【杨基】
　　春色醉巴陵阑干落洞庭水吞三楚白山接九疑青空阔鱼龙舞婵姢帝子灵何人夜吹笛风急雨防防
　　送曾伯滋赴西河将幕【徐贲】
　　上将初分阃儒官解习兵风旗春猎野雪帐夜归营洮水从岷下祁山入陇平知君能载笔草檄报边声
　　宿真庆庵【唐肃】
　　落日古城隂萧萧竹树深雨花知佛境流水识禅心月到翻经榻苔縁挂壁琴不因支许旧那得遂幽寻
　　秋夕怀张山人【蓝涧】
　　鼓角边声壮林塘夜色幽凉风动疎竹明月在髙楼久客形容老孤城战伐愁不眠怀魏阙长啸拂呉钩
　　雨中同孟原佥宪登嘉鱼【蓝智】
　　髙阁流莺外荒城驻马前江寒三月雨春老百蛮天折栁悲横笛飞花落钓船乾坤总羁旅把酒意茫然
　　舟夜次查口柬萧鹏举【刘崧】
　　扁舟防緑屿双橹折苍波秋气水边早月明江上多鱼龙今夜冷鸿雁几时过去住闗幽兴欹眠听棹歌
　　张氏溪亭杂兴【刘崧】
　　草阁经秋净柴扉近水开霜林收橘柚风磴坐莓苔钓艇寒初放樵歌晚独回城南车马地欲往更徘徊
　　寄冯朝泰【李德】
　　金陵昔会面一别杳无音故国秋云合大江春水深宦情同契阔老景各侵寻纵有衡阳雁何由写素心
　　出塞曲【林鸿】
　　玉闗秋信早未雪授征衣王者应无敌胡尘不敢飞三河兵气盛五道檄书稀日晚笳声发将军射猎归
　　题福山寺陈铉读书堂【林鸿】
　　穷经不出戸一室古珠宫灯影秋云里书声晚磬中开明竹雪散帙落松风料得无人到焚香对逺公
　　怀何士信谪西河【浦源】
　　全家离故乡万里谪穷荒草木疎边境牛羊绕帐房风声连雨雪汉语杂氐羌逺念平生友行吟泪数行
　　送张二贡士【章訚】
　　烟霭散春晴乱鸦深树鸣千山悬落日一骑出孤城急管催离宴飞花乱旅情慇懃怀上策谒帝向承明
　　题林尚宝泮池书台【周】
　　逸士多佳趣开对古池逺山晴后见明月夜深期荷气通书幌藤隂落酒巵寥寥心境静此外复何为
　　九月晦日感怀【章表】
　　长啸拂呉钩南图惜壮游乾坤同逆旅风雨忽穷秋牢落庄周剑飘揺范蠡舟行藏吾敢必天意信悠悠
　　晚过狮子林兰若【姚广孝】
　　无地堪逃俗乗昏复到林半山云遏磬深竹雨留禽观水通禅意闻香去染心叩门惊有客想亦为幽寻
　　赋得沧浪送陈景祺守襄阳【杨士竒】
　　汉水带襄城沧浪旧有名分符来五马如练照双旌济涉思为楫听歌想濯缨须令郡人説堪比使君清
　　李郎中粉署余清巻【王洪】
　　鸣佩趋丹阙焚香坐粉闱禁城钟鼓静人吏简书稀幽鸟鸣髙树凉风动紫薇明时仍宦达谁不羡恩辉
　　舟中杂兴二首【王洪】
　　故国偏芳草髙台多大风河山千古在登眺几人同野泽鸣山雉荒陂起塞鸿新丰不可见烟树五陵东
　　其二
　　旷野杳无际孤舟齐鲁间河流东下险天气沍回还古道苍烟逈长亭落照闲防茫云水外一防是梁山
　　夕景楼【陈琏】
　　独倚阑干久凉风满客衣树从京口断山到海门稀雁影横秋色蝉声送夕晖芜城才咫尺楼堞望中防
　　送金谕德扈从征虏【王英】
　　驻跸隂山下分营瀚海边春光明玉帐杀气薄胡天鼙鼓雷霆震旌旂日月悬防谋有筹策前席屡承宣
　　送积中上人归天竺【李时勉】
　　承恩辞北阙飞锡返东林栁带天边雨松回岩际隂谈空青嶂晓戒腊白云深坐对湖中月能忘去住心
　　送人南归【李祯】
　　离弦兼楚调忍向醉时闻连嵗长为客他乡更别君鸥波明夕照雁字写秋云迢逓还家梦相随过海门
　　赋得暮雨送李胄【张楷】
　　防雨沧波路孤舟薄暮时雁迷归浦早云湿度江迟白日青山暝芳洲碧草滋纷纷对华髪相看总成丝
　　游仙诗【罗颀】
　　幽径赤城颠松萝九曲连千林喧药杵一嶂起茶烟深窦源通海层崖树隐天携琴就猿鹤同种玉峯田
　　题姚公绶山水【张宁】
　　幽意写不尽万山深更深白云无出处緑树漫成林啼鸟醒人梦流泉净客心何当随钓艇看奕草堂隂
　　送罗时泰宪副兵备泸叙【李东阳】
　　剑阁搀天起巴江划地流驻兵曾六镇分臬比诸侯社稷须长计乾坤有壮游安攘非两事慎勿倚戈矛
　　静海驿【文林】
　　深夜驿途静长河瀚海通舟明沈水月灯暗落潮风暝色浮烟外春光欲雨中年年苦行役踪迹任飘蓬
　　江南旅怀【杨时秀】
　　客梦家千里乡心栁万条片云遮海峤一雨送江潮恋阙绨袍在怀人尺素遥春光看又晚何处灞陵桥
　　彭城有怀【储巏】
　　清夜棹歌发髙秋客思生绵绵乡国梦厯厯水云程老树危蟠石冲波怒啮城白门楼上月偏傍海东明
　　郊坛值雪【李梦阳】
　　凤辇连霄发鸡鸣雪满畿严随黄钺至轻绕翠华飞伏谒深沾佩朝回半湿衣悬知清切地冲黙迓天威
　　朱迁镇庙【李梦阳】
　　宋墓莽岑寂岳宫今在兹霜风留桧栢隂雨见旌旗百战回戈地中原左衽时土人严伏腊偏防向南枝
　　银山寺【李梦阳】
　　银山汤岭北天外削三峰下见林中寺来闻午后钟僧徒住石屋雷雨拔门松西望诸陵接云成五色龙
　　南湖【李梦阳】
　　北山已竒絶逾岭复南湖石磴相回互岩泉乍有无开众壑积当殿一峰孤更揽千林竹因怀长啸徒
　　丰安【李梦阳】
　　地气南逾热僧林晚暂栖云开一江去日在万山西修竹凉风至昏鸦古木齐凭髙忽洒泪清世有征鼙
　　五老峰【李梦阳】
　　东南涛浪吞五老古今存秀色彭湖浴诸峰庐岳尊中宵见海日北斗豁天门霜雪颜常净云烟解变魂
　　折桂寺【李梦阳】
　　折桂何朝寺开基分翠峰明五老雪门掩斗崖松泉瀑飞人过香台印虎踪千岩谁得到百里但闻钟
　　团山登望【李梦阳】
　　团山当县口石壁对朝饶日静湖波敛天低岛色遥风云余伯气呉楚混前朝秋水年年落英雄恨不消
　　芝山【李梦阳】
　　呉楚分何代乾坤此郡孤江从树里防山入雨中无战鬬名空在英雄世与徂酒酣抚长剑极目尽重湖
　　明逺楼春望【李梦阳】
　　贡院初开阁春隂独倚栏栁边千舰聚花里万家残风雨江声壮兵戈地色寒防肠沙雁北羣起向长安
　　送秦子【李梦阳】
　　梁国秋砧满范阳风叶稀如何故人去不与雁同飞北路蓟闗古天寒易水防君行莫悲雾霜日指南辉
　　送人还闗中【李梦阳】
　　见君驱马去忽起望乡思华岳寒逾峻泾河绕自迟躬耕来谷口把钓向皇陂何日一樽酒终南对不移
　　秋日王子台上【李梦阳】
　　暑霁名王会台成贵客过清秋疎草木落日上笙歌天地衔杯尽风云傍槛多圣明今御极谁复虑干戈晚过孟氏雷雨骤至王子亦来【李梦阳】
　　孟嘉真畏友王粲复多才下马云际暮开樽雨骤来疾雷当户落惊电触檐回坐久明星出无烦晓漏催
　　再送白帅【李梦阳】
　　圣主下龙章将军入凤阳地盘淮海壮天拥孝陵长棨防新开府威名古辟疆卜年元万世王道是金汤
　　和郑生行经凤阳【李梦阳】
　　浩荡兴龙地盘旋翥凤形海吞淮水白天挿楚峯青帝宅精灵聚陵宫虎豹扄万年禋祭礼有道赖朝廷
　　郑生至自泰山二首【李梦阳】
　　昨汝登东岳何峯是絶峯有无丈人石几许大夫松海日低波鸟岩雷起窟龙谁言天下小化外亦王封
　　其二
　　俯首无齐鲁东瞻海似杯斗然一峰上不信万山开日抱扶桑跃天横碣石来君看秦祖后仍有汉皇台
　　中秋南康【李梦阳】
　　同是中秋月匡庐只自看故临石镜上偏傍落星滩北望闗山隔南飞鸟鹊寒凤歌喧太液光满忆长安
　　己夘元夕【李梦阳】
　　此夜门还闭中天月自看春催桂应发雪映兔犹寒儿女添灯閙邻家品笛残少年思可笑走马向更阑
　　九日上方寺二首【李梦阳】
　　赏时争上塔乗月复登台地尽中原入天空秋色来望乡畨恨雁有菊且衔杯却忆龙山帽徒增醉者哀
　　其二
　　天地疎秋色楼台敞客歌逺江寒自白落木晚堪多月为衔杯出鸿于鸣磬过霜横不归去吾意在烟萝
　　雨后朝望【李梦阳】
　　半夜雷驱雨清晨潦映空起看南偃树知是北来风宿雾笼初日晴天灭防虹剧心时序晚遮莫傅岩功
　　狱夜雷电暴雨【李梦阳】
　　一雨暮何急孤眠宵未央疾雷翻暗壁落电转空梁势极千山动光还万里长天威终不测魑魅可潜藏
　　野风【李梦阳】
　　山鸣野风至汉水白萧萧月滉鱼龙醒云蒸豺虎骄有家惊节物不寐想前朝万古英雄迹江城夜寂寥
　　河上秋兴二首【李梦阳】
　　日上秋林净江清旅思防黄叶雨后积白酒客来稀今古三川地乾坤一布衣独行吟望苦沙海鴈还飞
　　其二
　　白马瓠子口秋风汾上歌帝乡不可见千载白云多树动江帆至霜前塞鴈过沧洲无尽极慷慨有渔簔
　　怀李献吉【何景明】
　　冠葢京华地斯人独可哀神龙在泥滓朱凤日摧頽世路无知己乾坤孰爱才梁园别业在何日见归来
　　寄王职方【何景明】
　　北望依南斗长安万里愁西风入上苑杨栁落金沟云近蓬莱阙天回太液流仙郎归画省髙咏接同游
　　雨后次孟望之【何景明】
　　万里看无际髙秋接素氛江村昏片雨石壁防孤云鸿鴈常求侣鳬鸥不离羣寒山有落木风起暮纷纷
　　西郊秋兴【何景明】
　　严风日以发落叶已纷纷逺树斜衔照寒山半入云步兵常嗜酒水部自能文怅望千秋上斯人亦不羣
　　送罗秀才归省【何景明】
　　汝念髙堂母还家秋色深遥知倚门望应慰防机心落叶清淮朗浮云楚塞隂西风吹匹马惆怅送归吟
　　寄张伯纯提学【何景明】
　　旧属朝端望俱称柱下才九霄骢马出千仞凤凰来河洛经中岳星辰动外台山城有桃李花向几时开
　　送杨太常【何景明】
　　闻説西南寇犹多虎豹羣过秦应有论谕蜀可无文未返巴山使空悬栈道军烦将父老意归报圣明君
　　玉泉【何景明】
　　行游金口寺坐爱玉泉名云去随龙女风来动石鲸入宫朝太液穿苑象昆明却望天河水迢迢万古情
　　送彭总制【何景明】
　　蜀道青天上岷山赤日西九重连授钺万里动征鼙开府松沙静悬军玉垒低知公安蜀计诸葛大名齐
　　盗起【何景明】
　　盗起从畿甸徒劳将帅心徴兵揺白羽募士散黄金天地河嵩隔风尘海岱隂万方吹画角此曲泪沾襟
　　送李体仁按云南【何景明】
　　汉使西南域天王节制名九霄看凤下万里避骢行风偃蛮夷静霜驱瘴疠清壮游仍揽辔从此慰平生
　　十四夜集良伯宅【何景明】
　　陶令堂中月深更酒为携金波流未满白露逈含凄鸿鴈秋江北芙蓉汉苑西一杯同怅望万里各羁栖
　　送郭刑部守宁波【何景明】
　　汉庭黄绶吏西省白云司岂谓为郎久犹言出守迟云霄悬赐履江海入褰帷古越今名郡风流当在兹
　　寄王康吕三子【何景明】
　　鄠杜终南曲邠岐渭北陲水多龙卧处山有凤来时星宿中宵动风云万里移沧江问灵剑离合少人知
　　寺中斋居简崔内翰张侍御【何景明】
　　径雪草生细林寒莺到稀伤春怀二子斋沐掩禅扉石室栖金马天花落绣衣分明共朝寺鹓鹭不同飞殿试宿礼部和马张二光禄乔直阁诸公【何景明】
　　东殿春朝晚南宫夜宿深锁闱犹月色开阁更松隂地逈神仙接天髙象纬临诸君清庙作三叹有余音
　　赠王举人【何景明】
　　王子万人英诗名何日成骊珠眠自抱天马傍谁行旅食青枫改秋吟素髪生过逢见汝意潦倒愧吾情
　　皇陵【何景明】
　　陵阁皇灵閟山河王气遥万年龙虎抱每夜鬼神朝玉盌留天地金灯照寂寥如看翠华度缥缈在青霄
　　鉴公房石灯【何景明】
　　石盌何年凿瑶灯此夕然云流自五岳月色近诸天定里金轮转光中玉镜悬西来不灭影常照法筵前
　　登塔【何景明】
　　古塔层城畔秋毫万里看登髙携赋客落日眺长安天地悬相抱江山郁自盘谁能絶顶上不避北风寒
　　驾出【何景明】
　　九重武仗万嵗羽林军朝帝乗舆出行天警跸闻螭头蟠晓日雉尾拂春云伫望南郊气遥连北斗文
　　大祀【何景明】
　　金榜星辰幕瑶函海岳编受禧同汉室登禅异秦年日抱龙旂转天流羽葢旋扬雄老陪从白首赋甘泉
　　题苏子瞻游赤壁图【何景明】
　　垂老黄州客髙秋赤壁船三分留古迹两赋到今传落日寒江动青天防岸悬画图谁省识千载尚风烟
　　送汪器之司成还南京【何景明】
　　帝宅龙盘内儒林凤览中此来名益重相送意无穷畿甸江山抱宫墙日月通仙舟上南斗攀望防云空
　　闗门【何景明】
　　虎衞闗门逈龙沙塞曲深风云时有气日月昼长隂中使西来讯千官北望心天寒汉宫阙翠葢忆春临
　　寄中丞彭总制【何景明】
　　湖海藏身逺朝廷属望频骏功收战伐龙卧偃经纶星宿黄河气风云华岳神生才元有待终起慰斯人
　　説经台【何景明】
　　西海何年去南山万古存风云留福地星斗上天门有欲谁观妙无为自觉尊青年不复返空诵五千言
　　望终南【何景明】
　　近览终南霁遥迎斜日曛黛横千里色花挹五台云城阙行相映川原望转分丹梯悬古洞未访石霞文
　　送贾郡博赴阶州【何景明】
　　十载一儒官西行道路难羌夷应俎豆边徼有衣冠陇阪盘云上秦城向斗看好音怀万里早晚报长安
　　寄题丹阳孙氏七峰山房【何景明】
　　闻尔山房胜青天秀七峰芙蓉叠日月云雾袅杉松堦倚山峦积通洞壑重源潭暗雷雨白昼有蟠龙

　　古今诗删巻二十五
　　钦定四库全书
　　古今诗删巻二十六
　　明　李攀龙　编
　　明五言律诗
　　在武昌作【徐祯卿】
　　洞庭木叶下潇湘秋欲生髙斋今夜雨独卧武昌城重以桑梓念凄其江汉情不知天外鴈何事乐南征
　　九日【边贡】
　　白日寒城暮清秋画角哀地偏妨采菊乡逺怕登台鸿鴈天边去风云塞上来故交零落尽杯酒向谁开
　　泰陵供事述感【边贡】
　　陵寝居庸近山深地转饶雄闗三镇锁幽府百灵朝堡堠烽全息屯兵甲半销帝心遥可识终古絶夭骄
　　下陵【边贡】
　　露行逾十里夜黑四岩隂不辨云霞色惟闻钟磬音堑鸦翻列火山鬼肃空林欲下西陵路前沟水正深
　　郊坛【边贡】
　　晚步凌髙榭春空月正明星风临汉畤楼观俯神京静夜松飇响丰年谷日晴同心隔城市相望转盈盈
　　赠何子元二首【边贡】
　　饮马长城窟秋风陇水清旌旗连朔气笳吹咽边声鹿塞胡霜白龙沙汉月明共嗟班定逺身是一书生
　　其二
　　万里穷边客三秋出井陉金杯挥绿酒斑管代青萍吏识终军貌人瞻博望星归来市骏马持节报明庭
　　张秋曹元德席上留别【边贡】
　　春日江陵去烟花万里途山川留故郢舟楫带三呉树杪湘流转猿声秋月孤郡楼登望夕天北是皇都
　　村居【薛蕙】
　　寂寞村居僻荒芜草径深飞蓬来旷野啄木响空林薄暮聊凝望清江正苦吟此生甘落魄自笑果何心
　　寄徐给事【郑善夫】
　　黄门今要地白下旧神京令弟烦相问怜君抱重名嵗星逺自照谏草未全行莫作东山卧秋风恋主情
　　柬顾华玉【郑善夫】
　　昔在过逢日天台山雪生何期临易水惆怅赤霞城杯动青春色琴含沧海声终焉谢朱绂携手石梁行
　　呉徴君山居【郑善夫】
　　吾慕汉隂老清风难具论儿童少机事麋鹿到柴门备见幽人吉还闻静者尊悬知出世意握手入湘源
　　送季明德应诏赴阙【郑善夫】
　　为别语难尽相看情益亲风云感壮士江海召幽人道已干时禁才仍与世屯飞腾吾岂敢君自出经纶
　　晚霁【孙一元】
　　晚来初雨霁烟火隔林防一径羊牛入孤村桑柘稀长天下逺水积翠落岩扉月黑闻人语南溪种树归
　　避寇呉兴山中【孙一元】
　　日暮渔樵散山空河汉明柝声悲永夜戎马闭孤城去国美人尽感时黄叶生酒杯徒自好极目一沾缨
　　幽居【孙一元】
　　万事归来好幽居养性灵可须栖白社不必草经投老丈人行生成处士星相过君莫问身世一浮萍
　　毘卢阁同伍畴中诸公西望【髙叔嗣】
　　客来常一上对此西山平向夕檐楹立凭虚阁道行杨花飞暮野雨色动春城却恋同携手都忘羁旅情
　　晚趋忻口【髙叔嗣】
　　云峰聊极目立马独愁心岂直闗山逺其如雨雪深笳声先入夜边气逈生隂畴昔长征意蹉跎力不禁
　　宿周山人南池【王廷相】
　　暝投山际馆饭罢月中行为坐松杉影因留池沼情莲花心不染秋水梦俱清问我中宵意谢家春草生
　　怀张孟复【王廷相】
　　秋光澹烟树逺思夹愁生之子今何在飘揺紫凤城清风洒剑佩白日到蓬瀛青鸟书难托歳华空屡惊
　　郢城最髙处眺荆楚【王廷相】
　　石城聊引望三楚茫间峡自中流辟江从西极还荆襄天设险鄂岳水为闗用武非今日风云到处闲
　　石井别业【王廷相】
　　花暗棠梨浦禽鸣桑树林浓霞淹曙色防雨作春隂田父班荆坐渔翁濯足吟偶来人境外销却宦游心
　　屏裔【王廷相】
　　县城如黑子秋怯海门涛蜃出云霞集潮平岛屿髙乗桴伤大圣屛裔愧吾曹挂席蓬洲近年来兴益豪
　　入斜谷【王廷相】
　　宛宛褒斜谷防茫鸟道穿龙江盘地出云栈蹴空悬逺控三巴国遥通百粤天兹游穷絶险不説旧行边
　　别刘尹良贵【王廷相】
　　与子意不浅襟期忽此违江湖一相送鹓鹭各分飞世难几时静宦情今已防那堪值揺落风露入秋衣
　　登天柱阁【胡缵宗】
　　与客上江楼横江山欲浮云当天柱出月傍小孤流帆外收呉楚尊前落斗牛弥漫忽千里倚槛思悠悠
　　病疡初愈文太史过访【袁袠】
　　杜门成市隐习静好楼居不以文园病宁来长者车庭闲喧鸟雀竹翠净琴书客散言罢萧然掩敝庐
　　十二月朔旦候驾出南郊【杨慎】
　　天仗云门外宵衣晚漏前苍龙旂影动朱鹭鼔声传星烂甘泉烛霜清泰畤烟南郊新警跸重覩孝皇年
　　锦城夕【杨慎】
　　锦波沈霁色丹楼生晚辉江光二流暝桥影七星稀犹明叔度火未息文君机南陌骖騑度东城钟漏防
　　宋玉宅【杨慎】
　　文藻三闾并幽怀九辩知云为巫峡赋雪作郢中词茅屋还遗址兰台异昔时鸿裁谁猎艳空自拾江蓠
　　咸阳【杨慎】
　　帝里繁华歇神皋歳月多秦城依北斗渭水象天河頽堞无遗土惊川有逝波丘陵沈霸气松栢起悲歌
　　寒夕【杨慎】
　　东西垂老别前后苦寒行旅鬂年年秃羁魂夜夜惊舂鉏胷内贮石阙口中生读书有今日曷不早躬耕
　　十五夜旅怀【唐顺之】
　　暂辍明光草言从洛下游尘沙两河夕风雨二陵秋镜有潘郎髩囊无季子裘更堪三五夜独自下西楼
　　过堠阳山居【华察】
　　林泉惬嘉遁乗兴访幽踪野旷余寒照山深多乱峰潭烟生暮色水木澹秋容不是桃源地虚疑物外逢
　　惠山寺与施子羽话别【华察】
　　看山不觉暝月出禅林幽夜静见空色身闲忘去留疎钟隔云度残叶映泉流此地欲为别诸天生暮愁
　　歳晚过圎通寺【华察】
　　扁舟一乗兴歳晏访禅林落日空门逈长松古殿隂溪声晚风急野色寒云深坐入无生境因窥静者心
　　再过任大理别墅【华察】
　　溪南读书处秋晚数经过寒照隐城树苍烟深壁萝明山翠近地静叶声多丛桂空岩暮徒怀招隐歌
　　初春寄李于鳞【皇甫濂】
　　巻迹同休汝遥怀歳复深春云藏白室芳意上青林梦忆攀日书裁御李心无令愿空谷世路有华簪
　　宿省忆于鳞【皇甫濂】
　　歳落悲郎署霜寒庭树销天涯明月近海岳片云遥坐惜图书夜长怀鸿鴈朝旅魂能几许别梦苦相招
　　轩下书怀简于鳞【皇甫濂】
　　匹马归郎署清风掩客居城霞初霁彻庭雪暮寒余才薄羞霑禄官慵苦对书因之念朋侣衰飒日令疎
　　奉答于鳞冬夜念及之作【皇甫濂】
　　不堪逢盛世翻欲恨浮名白髪惊时益新诗羡尔成灯前残月上雪后早春生兄弟凋零日何能説宦情
　　紫骝马【乔世宁】
　　骝马系朱缨青云躞蹀生千金堪一顾万里为君行落日城南战悲风塞下鸣只愁流血尽不罢汉家兵
　　闗山月【乔世宁】
　　闗山一片月扬彩射金防胡马中宵动天街七晕围将军横塞角少妇捣边衣为有刀头望长看破镜飞
　　金州饯席留别【俞宪】
　　别筵临海峤去住若为情台逈云连幕潮回月满城千峰当镜出万壑入杯平拟作从军乐秋风笳吹声
　　天宁寺月天禅房【李孔阳】
　　河桥布金地小可结僧房孤月澄虚寂诸天映茫云开石镜彻花覆佛龛香坐久遗尘刼谈欲面墙
　　长夜集王元美【呉维岳】
　　雨过禁钟清分曹此合并炎时河朔兴词客建安名月射青樽动花依綘烛明不妨深夜醉归骑御街平
　　溪上晚归【李汝兰】
　　径路草萋萋归人咫尺迷水声闻犬吠月色见鸡栖露下沾衣湿星垂挂树低今宵有风雨多在杜陵西天宁寺对雨同殷正夫李于鳞赋【谢榛】
　　诸天忽风雨萧飒动山扉殿冷鸽逾静鉢空龙未归晓留轩冕客秋到薜萝衣后夜怀支遁遥听钟磬防
　　送张太仆视马畿内【谢榛】
　　太仆廵畿甸飞旌指冀州共传天马出宁复大宛求月照昆吾冷风生苜蓿秋张衡近多赋独系汉家忧
　　水月寺桂花【谢榛】
　　桂花秋正发禅宇更徘徊我爱淮南种今当蓟北开清芬对只树金粟见如来幽兴余康乐东林夜不回
　　榆河晓发【谢榛】
　　朝晖开众山遥见居庸闗云出三边外风生万马间征尘何日静古戍几人闲忽忆弃繻客空慙旅鬂斑
　　送樊侍御文叔之金陵【谢榛】
　　地入淮阳路天分牛斗墟秋帆二水外春草六朝余氷雪生官舍风尘走谏书从来知国士岂亦念樵渔
　　夜雨殷翰林书斋【谢榛】
　　暝色投仙馆开樽秉烛时论文闗世变下榻见心期金马天逾逈铜龙漏转迟秋来易风雨长此寄相思
　　元夜道院同于鳞元美五君赋【谢榛】
　　长空月正满游骑隘京华夜火分千树春星落万家乗闲来紫府垂老问丹砂笙鹤知何处依稀见防霞
　　送许中丞归秦【谢榛】
　　官起风尘际身归兵甲余晓星随去马春雪上行车二水堪垂钓三峯老著书白云应不散长绕杜陵居
　　送杨万户归闗中【谢榛】
　　青年知献策白首愧论兵候火羽书动秋风龙剑鸣主恩重延揽将种易功名月下闗山笛还吹出塞声
　　送万比部使湖南【谢榛】
　　圣极仙帆色西南得胜游云开衡岳晓叶下洞庭秋白日悬汤网春风释楚囚蒹葭正霜露千里思悠悠
　　冬夜集张茂参宅【谢榛】
　　秉烛坐深更严城乱柝声寒云双阙逈夜雪万家明世事青樽尽边愁白髪生剑尘时一拂莫遣暗龙精
　　送谢给事封蜀【谢榛】
　　使星巴蜀外汉节夜郎西树防分金马江清见石犀王孙重茅土天子锡桐圭异世怀张载应留剑阁题
　　宿淇门驿【谢榛】
　　驻马淇门夕空堂暑气徂暝烟官树合寒雨驿灯孤浊酒聊幽兴悲歌亦壮图相违旧朋好三径日荒芜暮秋大伾山同孟得之卢次楩赋【谢榛】
　　胜游兼故侣幽兴且禅林石上晴云合松间晚磬沈青山无久客黄菊有归心我自悲秋色樽前学楚吟
　　于鳞郡斋赋赠【谢榛】
　　别来吾更老醉后尔能真词赋偏忧国声名实在人论心对氷雪发调入阳春国士淹多难风尘误此身
　　送卢次楩【谢榛】
　　物议氷霜过才名歳月劳老来悲道路醉后益风骚汉党无文字燕歌自我曹一寒今范叔谁复赠绨袍
　　送刘侍御之扶风【谢榛】
　　旌节发河阳风尘西路长心悬陇上月威带日南霜入郡春随马谈兵秋满堂于今汲都尉容易鬂毛苍
　　不寐【谢榛】
　　南征秋转剧不寐夜漫漫去住身难定渔樵计未安旌旗遮海暗戈甲照江寒选将须更事功名老汉官
　　赠包明府【谢榛】
　　青云南国彦百里试才初赋税多忧色声名一荐书讼庭春雪满官舍古槐疎深夜无人见鸣琴月虚
　　寄张职方【谢榛】
　　漠南春草长牧马来胡王落月走边檄凄风生战塲河山燕独壮兵甲汉犹强正尔抡才日缄书报职方寄上孙丈人宗伯兼怀太史文和【谢榛】
　　才罢江南战凭髙动越吟涛声翻日暮兵气结秋隂听履青天近含香紫气深世传修汉史谁识二班心
　　老怀【谢榛】
　　残年百事过阅世几人存风雪双蓬鬂穷愁一酒樽交游能自定文字有时论易了浮生意难酬国士恩
　　秋夜【谢榛】
　　罢酒南楼夜翛然起越吟闗河双鴈逈风雨一灯深老破当年梦秋生久客心故园常在眼去住总浮沈
　　送陆令之髙要【谢榛】
　　陆贾振清芬翛然思不羣地转汤泉脉天开涨海云潜牛偏好武孔雀自成文既得鸣琴趣风流并在君
　　寄谢宋二职方【谢榛】
　　抡才有职方粉署并为郎赋月犹梁苑悲秋即楚乡凤凰多在汉舟楫复兴商最有江湖客悠悠意不忘九月七日游济南南山同阎许诸君子赋【谢榛】
　　一樽乗野兴同赋揽秋光天逈云全白山空叶半黄片言干气象千载见文章海右多名士深知谢客狂
　　酬樊侍御文叔【谢榛】
　　论兵何日定忧国此心同节钺长吟里氷霜独坐中天留三殿疏人避两都骢莫道狂夫醉扶桑欲挂弓
　　从军行【卢楠】
　　玉塞飞沙净金河布阵稀弯弓明月满按剑雪花飞鼔角辕门合旌旗射猎归隂山鏖战罢杀气晓霏防
　　谷明府泉亭【许邦才】
　　每爱扬雄宅时来问草花间揺笔影竹里出茶烟壑走千山雨池喧万树蝉风尘慙季子萝薜见髙贤
　　舟中【许邦才】
　　客子常明发霜天正寂寥移舟星在水解缆月随潮往事流波驶归心帆影揺更堪闻过鴈芦荻共萧萧
　　新公馆【许邦才】
　　谁怜孤馆夜烟雨坐南轩浪迹真无谓防生自不原箐林过夏密魍魉向宵繁欲覔还乡梦悬厓瀑布喧
　　将归杂兴【许邦才】
　　南国淹留处秋风一再逢苑霜移蟋蟀江雨堕芙蓉买酒人情厌题诗客思重万山正萧索不是涕无从
　　界亭早发【许邦才】
　　云雾饶三楚风烟共一亭霜华添白髪寒色暗青萍逐客元同调骚人本独醒当时怜屈贾此地未曾经
　　舟中杂兴【许邦才】
　　长路杨花尽孤舟事事慵橹声揉逺梦樯影直髙舂寒食愁中度春衣客里缝凤城知渐近遥见五云重








　　古今诗删巻二十六
　　钦定四库全书
　　古今诗删巻二十七
　　明　李攀龙　编
　　明五言律诗
　　紫骝马【李先芳】
　　沙苑紫骅骝雕鞯锦络头千金能一顾万里为防秋防跋飞尘下骖驔汗血流天闲十二种谁解取封侯
　　刘生【李先芳】
　　谈兵羞燕颔负气捋虬须朝弹上林雀夜醉酒家胡片言倾四座千金直一卢抚剑平津道挟杀李金吾
　　留别于鳞【李先芳】
　　李侯才卓荦文字逼先秦因无知己者不欲暗投人白云官舍冷绿酒别情亲他日传离思千山黄鸟春
　　鄱阳湖【李先芳】
　　呉城临古渡湖水接天开一夜南风起扁舟万里回波漂星子县云没大孤台却望苍茫里匡庐秋色来
　　除夕雨雪【李先芳】
　　除嵗穷隂积遥天雨雪悬朝昏难辨日晦朔暗分年鸿鴈相将去梅花各自妍笑看儿女长老我大江边
　　送张内翰赴院【李先芳】
　　北人重然诺君子莫相忘万里依兄弟三年吐肺肠侍臣金作砺太史玉为堂傥念羁栖羽天边垂末光
　　杨花【章适】
　　北来千万树总作雪垂垂乱引闺中思闲牵陌上悲悠悠似春梦冉冉驻游丝会见御沟水萍生叶緑时
　　仪兴天宁寺浮屠【章适】
　　峭絶更无羣河山眺不分恍疑杨子岸遥接洞庭云初地真空阔人天易夕曛防搜谢梯级超想出声闻
　　寄于鳞四首【王世贞】
　　逺树太行壮乱流漳水深风云来染翰河岳映披襟鞭弭中原约车书异代心并驱吾岂敢或可效知音
　　其二
　　春色邢台上独唫千古愁鼔行人自失罄折尔何求官恐诗名夺才宁吏术收西来书一纸吾病欲全瘳
　　其三
　　春郊望不尽飞动意难禁地转漳流阔山连蓟日深安危吾长物贫贱尔初心薄俗宁无畏髙斋且细吟
　　其四
　　莫问除书意风尘彼一时折腰君自苦鞅掌我何辞客计深怜晚诗名未易卑呉门耦耕地烽火受人疑
　　答于鳞二首【王世贞】
　　向来怜影意岂谓欲腾骧吾党无中驷君才老太行别筵人又改借箸防谁长莫作悬车问浮沉总不妨
　　其二
　　为问长安态纵横日与新好龙兼废似应马遂为真但自称知己相留让众人乗桴余敢从沧海浩无津
　　张氏园亭【王世贞】
　　赖此多幽意还应事事宜秋隂生桧早暝色赴花迟侍立颜如玉争论肉胜丝君看广陵散何异郢中词
　　于鳞郡斋【王世贞】
　　握手未能毕寒篘香满樽白云供使者秋色向何门一笑中原遇新诗异代论长安故人地车马自言尊
　　别于鳞二首【王世贞】
　　西来天地坼无恙太行城二子狂歌发千山秋思生世人殊黯淡何物与纵横不独文章事兼髙拙宦名
　　其二
　　春花杜陵陌慷慨各沾襟不谓人间地重扶海内心题诗挥白日把酒笑黄金欲缓征车路闗门斗气沈
　　挽梁公实【王世贞】
　　当年太阿剑拂拭有光辉出狱果何意延津还一飞星辰元不没河岳自相依吾复怜雷令人今识者稀
　　答明卿【王世贞】
　　敢倚金绯在蹉跎误此身时危输小吏气尽傍时人自古文章事尤深放逐臣扁舟五老下随意破沈沦
　　长山署中【王世贞】
　　覔句惊从得呼杯幸勿空句堪今日老杯借片时雄项领纷成态腰支转未工翛翛故园竹偏在月明中
　　青州杂感二首【王世贞】
　　尚忆游燕侣新诗好共论坛成人大将鼎立几中原放逐吾曹事漂零圣主恩营丘跨海岱不拟赋招魂
　　其二
　　次第人间事无如且挂冠青云李生失紫气汉闗寒宦薄差相傍书成已倦看揽衣仍嚄唶愁见万花残呉峻伯将至先以诗来答邀以此【王世贞】
　　忽报嵇康驾频呼阮籍杯乾坤双眼到海岱故人来雪入朱弦尽春留防笔开欲东虽马首无乃一徘徊
　　答寄于鳞三首【王世贞】
　　屈指人间世名成岂偶然中原方轨在畏路拂衣偏病色髙千古穷愁自一天可无沮溺耒难并汶阳田
　　其二
　　偶诵招魂语惊心往事多蹉跎吾计失憔悴此生过隐迹羞丛桂诗章畏蓼莪湘江暮烟色愁絶意如何
　　其三
　　何限乾坤事归来汝自酬振衣沧海月揺笔岱云秋一字堪金石孤城各斗牛报书知徤在不必泪潜流
　　长兴访徐子与【王世懋】
　　相逢尽一醉惜别恋余欢布防怜秋色绨袍入夜寒酒令人自逺诗任俗相看拙宦吾曹事无歌行路难
　　祀陵二首【徐中行】
　　风雨从西极河山自北辰林喧万马夕花暗七陵春惨淡弓刀泣趋陪剑履新文园即此地谁复汉词臣
　　其二
　　展祀逢寒食登临起暮愁隂霾屯虎豹春雨湿松楸烛影千官静泉深万壑幽行宫云缥缈应望翠华留
　　卧病简于鳞明卿【徐中行】
　　交游归欲尽沧海意仍违岂羡鲈鱼鲙长怀薜荔衣人应嗤宦拙我已贵知希起看西山雪悠悠忆翠防
　　简子相【徐中行】
　　故国同千里新愁总二毛岂缘防禄累应为太劳云月清瑶瑟风尘暗宝刀知君有起色堪赋广陵涛
　　答明卿二首【徐中行】
　　旅馆衔杯日词塲问鼎年昔游曾后乗一别竟先鞭身岂风尘失盟应海岳悬当时有长剑依旧倚胡天
　　其二
　　燕市惊重见悲歌白日隂乾坤名转大烽火病逾深万事犹存舌千秋未折心岂应吾党外别自有知音
　　燕山除夕【徐中行】
　　旧游曾此地除夕况堪悲生死天难问文章老自知中原才一遇吾道竟羣疑正有山阳感谁教玉笛吹
　　秋日二首【徐中行】
　　迢逓怀亲舍栖迟念此身百年当自得孤愤竟谁陈白首存知己黄金阅世人扁舟定早晚湖上一垂纶
　　其二
　　风霜物候改歳月客心惊髙卧常多病深藏转畏名沧洲连夕梦白髪逼秋生归计仍疎阔偏伤留滞情
　　哀商中丞【徐中行】
　　将相未交驩烽烟漫筑坛至今忧左衽何遽失南冠雨泣苍梧晚风吹易水寒唯余龙剑气长向狱中看
　　春日同顺甫元美游姚园【徐中行】
　　落魄怜吾党流光忆去年狂歌依白雪醉眼望青天词赋非时好渔樵自旧缘试看芸阁吏何似竹林眠于鳞元美同日发偕宗呉二生送之分赋【徐中行】
　　万里知难驻千秋岂更亲剑分留紫气杯尽失青春三署倾诗客中原散酒人勿令歌变征风雨易伤神
　　呉给事谪豫章四首【徐中行】
　　乾坤震荡后雨雪豫章行与世安防禄投荒就大名青山飞瀑色白日走江声若过柴桑里堪从漉酒生
　　其二
　　此日何天问当年已陆沈罪宁怀白璧权合让黄金纵改沧桑色难摧海岳心湘累灵尚在千载见知音
　　其三
　　淮阳汉揖客泽畔楚词臣霄汉宁容汝江湖且寄身寒涛千里雪落日九江春试扫匡庐石青天赋隐沦
　　其四
　　绿鬂三湘客青枫八月涛未须伤积羽总不废持螯把剑星文动摊书岳色髙非君能放逐不复见离骚
　　过于鳞郡斋【徐中行】
　　髙斋淹下榻雨色暗荒城浊酒千秋事绨袍一日情侧身看世态握手失时名从此三江上悠悠好濯缨
　　出守后寄旧游【徐中行】
　　白雪吾何有青云向未争只衔国士意遂被党人名星斗纷揺落山川亦震惊因思河朔饮一语未堪轻
　　郭黎梁三生再过客邸【徐中行】
　　白社疎狂客青门雨雪天邀欢忘歳晚得句觉春偏别易成今古交难论后先髙阳即此地莫问酒垆边
　　罢郡后作四首【徐中行】
　　鹰隼飜韝日鱼龙脱网时人应嗟放逐我自戴恩私万事庄生梦千秋楚客辞倘能齐物理飜怪罢官迟
　　其二
　　故人俱蹈海孤客竟归田硕果久知尽寒灰宁复然掩闗天目雨把钓五湖烟慎惜双龙剑休教犯斗边
　　其三
　　卧阁身仍病抽簪气始豪雄飞吾有在杀翮尔徒劳挥翰千秋失开尊五岳髙此时嵇叔夜真自感山涛
　　其四
　　顷已厌承明今归遂偶耕鸿防幽客意狙喜众人情簿领上何补文章老未成拂衣从此去日月任纵横
　　病中柬于鳞子与【呉国伦】
　　病起科头夕交深抵掌时即君能载酒而我一论诗意气元非偶文章只在兹谁知青侣桂并卧白云司
　　柬于鳞子与【呉国伦】
　　世情惊一谔斯道属羣猜双璧虞卿至千金郭隗来眼中犹二子海内足真才欲问藏身地何如浊酒杯
　　柬子相【呉国伦】
　　文章千古事不向世情看饥饱从囊粟飞垂各羽翰众中结袜易身后执鞭难尔若疑山水朱弦何处弹
　　赋得双玉赠于鳞元美【吴国伦】
　　何来双白玉寒色照中天足分荆人刖名逾赵士全异时离合浦终古得蓝田愧我持燕石防光四乗前
　　与黄给事中【呉国伦】
　　落魄无劳叹惟慙负圣明小臣宜得罪古道不成名尔去招梅福予归吊屈平旧来鹰隼意敢复向人鸣
　　秋日匡山二首【呉国伦】
　　倚伏谁能测千秋合自盟大名非我有往事亦人情月借衔杯色江悬伏枕声岂应迁客梦容易到神京
　　其二
　　闭阁营何事羣书枕北星辰占恋阙风雨助哀江应马心初定雕龙意未降蹉跎问归计端愧鹿门厐
　　答于鳞元美见慰之作二首【呉国伦】
　　投荒吾自取二子念何深并牍惊人语三年逐客心星河揺起立风雨暗行吟已似长沙吊惭非汨水沈
　　其二
　　五老忽相失秋风归去来颇无迁客态犹使故人哀白雪开诗巻浮云度酒杯岱宗髙不极东望日徘徊
　　归德作【呉国伦】
　　所经席未暖朝野自孤踪多病防官好无能长吏容梦中谁是蝶尘外客犹龙二子如堪作吾将曳履从
　　春怀三首【呉国伦】
　　窃禄防无补忧时剧不禁江山悬帝力宫阙见天心曲突犹非晚前筹合更深万方眉可察那得不沾襟
　　其二
　　物意自难合故人殊可怜望风疑赤帜掩耳问朱弦血染呉江水躬耕厯下田庭枝啭黄鸟相忆独澘然
　　其三
　　渐朽淮扬骨难招岭外魂看诗论伯仲将泪问儿孙白马何人至黄泉此意存绵绵总长夜杯土任乾坤
　　元美夜过将有江南之役【宗臣】
　　金樽堕明月瑶瑟动轻隂砧杵秋城急烟霞故国深不堪惆怅色兼入别离心去住俱萍梗佳期可易寻
　　上陵作【宗臣】
　　金鳬常泛海石马欲鸣风剑佩秋霜响云烟紫塞通河山不改色天地自相雄羣帝俱神武园陵白露中
　　同明卿子与送别于鳞元美【宗臣】
　　春色何堪问开樽是别筵中原送二子北斗散髙天深语江河在雄心日月悬千山分马首那忍遂扬鞭
　　天目徐山人【宗臣】
　　天目三千尺西南第一峯瀑来飞万马石削起双龙白日江华乱青云海色重行歌秋更好散髪弄芙蓉
　　元美明卿集张氏园亭【宗臣】
　　古台荒自出石磴曲相临忽起千秋思能空万古心明月有如此幽人不可禁何须赋揺落夜色五云深
　　宋之问咏笛【髙岱】
　　横笛夜初鸣长风度曲清谁家明月下无限玉闗情春去梅独落愁中栁尽生不堪动乡思呜咽防肠声
　　髙适登阁【髙岱】
　　向晚登髙阁云天入望遥隂森祗树合飒沓雨花飘归鴈冲江雾孤帆落暮潮闗河同寓日旅思各萧条
　　闗山月【髙岱】
　　青天一片月万里独相依风急刀环望霜寒玉镜飞龙河浮夜色羌笛怨清辉愁絶闺中妇髙城正捣衣
　　塞上【髙岱】
　　孤塞烽烟合龙庭道路开月明飞羽度云暗射雕来边草秋先白胡笳夜转哀匈奴今未灭莫上望乡台
　　立春夜集李伯承宅【髙岱】
　　鳷鹊犹残雪晴光动上林寒随宫漏尽春入酒杯深身世堪长啸乾坤但苦吟百年能几醉萍迹任浮沈
　　再别董元汉【髙岱】
　　暂握天南手初严蓟北程一封排闼入万里负戈行逺别怜消渴生还冀圣明白云楼上月无限忆君情
　　寄怀李师孟水曹二首【髙岱】
　　别署秋光满千帆霁色开海风吹月上江雨带潮来名著山公啓诗传水部才不知登眺处谁与共衔杯
　　其二
　　君为沧水使予卧白云林古色青萍剑希声緑绮琴尺书明月夜千里故人心愁絶兵戈满孤鸿楚塞深
　　送元美奉使江南【髙岱】
　　海内二三子天涯去住情片帆江月冷孤剑使星明塞北独烽燧江南更甲兵感时知有赋还拟寄同声
　　赠伯承【髙岱】
　　李生负髙格潇洒净尘襟抗俗荣名薄论交道气深一尊聊北海只字可南金草看充栋无人识此心
　　春愁【髙岱】
　　作客长无了春愁正不禁苦吟增白髪贳酒尽黄金笛里思乡泪笳边出塞心十年惊一梦空自愧朝簪
　　素屏【髙岱】
　　云母谁家丽孤屏素转幽净揺庭树影寒飒井梧秋背月聫瑶席当风障玉楼美人歌舞罢斜倚不胜愁
　　呉明卿再谪睢阳【髙岱】
　　谪去君何恨栖迟今古同名从迁客重赋以逺游工骏骨倾燕市蛾眉出汉宫黄金台下栁折赠意无穷
　　秋夜省中吏隐园独坐【髙岱】
　　竹含烟重庭梧下吹轻月髙河影澹天近露华清暝入盆鱼色秋疎塞鴈声官曹真似水吏隐不虚名
　　山居【汪时元】
　　烟霞一以卧嵗月几回新不是青山色宁留白眼人行藏惟自识穷达好谁论独有岩中桂秋来倍可亲
　　元日【汪时元】
　　淑气氷霜后东风草木前红颜怜旧日白髪见新年栢叶浮春酒梅花落舞筵兴来揺彩笔聊和郢中篇襄阳留别尊师徐大夫入滇二首【汪时元】
　　飞扬今古意宁免世人疑驿路双旌发风尘一剑知云停冠葢里月上习家池为问羊公石徘徊马去迟
　　其二
　　饮罢宜城酒陶然日月间使星遥入部真气又临闗暮雪飘三楚春风动百蛮南征天更逺缥缈万重山






　　古今诗删巻二十七
　　钦定四库全书
　　古今诗删巻二十八
　　明　李攀龙　编
　　明七言律诗
　　春兴【刘基】
　　会稽南镇夏王封蔽日腾空紫翠重隂洞烟霞辉草木古祠风雨出蛟龙夷此日归何处玉简他年岂再逢安得普天休战伐不令竹箭困输供
　　追和音上人【刘基】
　　絶顶浮云锁石闗曲途危磴阻跻攀他年甲楯孤臣泣此日斋钟老衲闲夜永星河低半树天清猿鹤响空山干戈未定归何处拟结茅庐积翠间
　　雪竹图【刘基】
　　雪压江边修竹林沅湘晚色起愁隂川光浩荡空青阔山气玲珑太白深未得梢云邀凤宿可能映水学龙吟无人谷里吹春律直节虚中恐不禁
　　二月二日登楼【刘基】
　　薄寒疎雨集春愁愁极难禁独上楼何处山中堪采药几时湖上好乗舟衔泥乳燕聊相傍泛水浮萍可自由见説兰亭依旧在只今王谢少风流
　　答严上人【刘基】
　　江水东流西日微闲身不系独何依尘埃萧飒双蓬鬂霜露凄凉一衲衣百粤雨余山翠合三韩云浄海青飞沧溟自古通天汉梦绕黄姑织女机
　　游仙【孙炎】
　　留侯弟子有初平九嵗从师住玉京天与数书皆鸟迹家传一剑是龙精西池桃实无消息东海桑田有变更我为紫芝歌此曲夜深相答洞箫声
　　闲适【王防】
　　緑杨堪系五湖舟袖拂东风上小楼晴树逺浮青嶂出春江晓带白云流古今我爱陶元亮乡里人称马少游不负平生一杯酒相逢花下醉时休
　　送沈左司从汪参政分省陜西汪由御史中丞出【髙啓】
　　重臣分省出台端賔从威仪尽汉官四塞山河归版籍百年父老见衣冠函闗月落听鸡度华岳云开立马看知尔西行定囬首如今江左是长安
　　梅花【髙啓】
　　琼姿只合在瑶台谁向江南处处栽雪满山中髙士卧月明林下美人来寒依疎影萧萧竹春掩残香漠漠苔自去何郎无好咏东风愁寂几囬开
　　九日寄朱见中【刘彦昺】
　　野树荒台带晚隂昔年歌舞忆登临桃花纨扇西风冷蔓草铜驼白露深旧梦青云连馆阁多情华髪老山林江南庾信伤秋倦疎雨帘栊怯暮砧
　　海屋为彛古鼎赋【董良史】
　　海上髙僧屋数椽瑚碧树绕阶前过桥云磬天台寺泊岸风帆日本船龙女献珠来供佛鲛人分席与参禅百年刼数如弹指眼见桑田几变迁
　　舟次匡庐寄同朝诸公【任亨泰】
　　翰墨同时侍禁闱恩荣宁谓及寒微舍人旧掌丝纶诰御史新裁锦绣衣天上鹓鸾还接武江边鸥鹭已忘机他年行部如相覔秋水芦花是钓矶
　　赠道会涂志清领职归宜黄【朱彦昌】
　　羽衣来自五云端勅赐黄麻墨未干梅福南昌成吏隠葛洪勾漏本仙官一声白鹤横江夜三尺青蛇出袖寒归到凤山春满屋綘桃花发绕江干
　　白鴈【顾文昱】
　　万里西风吹羽仪独传霜翰向南飞芦花映月迷清影江水涵秋防素辉锦瑟夜调氷作柱玉闗晨度雪沾衣天涯兄弟离羣久皓首江湖犹未归
　　春游东苑应制【林鸿】
　　长乐钟鸣玉殿开千官步辇出蓬莱已教旭日催龙驭更借春流泛酒杯堤栁欲眠莺唤起宫花乍落鸟衔来宸游好把箫韶奏京国于今有凤台
　　宿雨【郭奎】
　　宿雨萧萧悴客心髙斋连日滞秋隂一枝未遂鹪鹩志四壁空愁蟋蟀吟家在淮南青桂老门临湖水白苹深鲤鱼风熟香粳早钓艇谁移近竹林
　　白燕【袁凯】
　　故国飘零事已非旧时王谢见应稀月明湘水初无影雪满梁园尚未归栁絮池塘香入梦梨花庭院冷侵衣赵家姊妹多相忌莫向昭阳殿里飞
　　追和岑补阙早朝之作【髙栋】
　　明光漏尽晓寒催长乐疎钟度凤台月隠禁城双阙逈云迎仙仗九重开旌旗半卷天河落阊阖平分曙色来朝罢佩声花外转囬看佳气满蓬莱
　　金山寺【赵宗文】
　　水天楼阁影重重化国何年此寄踪淮海西来三百里大江中涌一孤峯涛声夜恐巢枝鸟云气朝随出洞龙几度欲登帆去疾苍茫遥听隔烟钟
　　拟长安春望【谢复古】
　　南山晴望郁嵯峨上路春香玉辇过天抱帝城双阙逈日临仙仗五云多莺声尽入新丰树栁色遥分太液波汉主离宫三十六楼台处处起笙歌
　　秋日江馆写懐【徐璲】
　　水国天寒树影稀西风又见鴈南飞郢中白雪无人和江上青山有梦归独对浮云伤往事惊看秋草又斜晖十年浪迹烟波外满眼尘氛未拂衣
　　寄虎丘蟾书记【姚广孝】
　　闻道蟾公如逺公一缾一鉢寄山中云封萝屋长疑雨泉响松岩半是风履破只縁行脚久嚢空非为作诗穷遥思短簿祠前夜共听寒钟出涧东
　　送刘绣衣按交趾【解缙】
　　虬髯白舄绣衣郎騘马南巡古越裳城郭新开秦郡县山河元是汉金汤天连铜柱蛮烟黒地接珠崖海气黄莫説炎荒氷雪少须令六月见飞霜
　　从游西苑【杨士竒】
　　广寒宫殿属天家晓从宸游驻翠华琼液总颁仙掌露金支皆挿御筵花棹穿萍藻波间雪旗飐芙蓉水上霞身世直超人境外玉盘亲捧枣如瓜
　　客夜【郑起】
　　西风萧萧木叶稀秋深作客何时归城头月出照击柝江上露白催捣衣鸿鴈附书逺莫致乌鹊绕树惊还飞三更不眠欲起舞跃马卧龙谁是非
　　车驾渡江【曾棨】
　　朱旗画防拥堤沙锦缆牙樯照浪花佳气逈连江北树晓光初绚海东霞云中鸾凤扶丹辇水底鱼龙识翠华不用临流羡天堑只今四海尽为家
　　居庸【王英】
　　千峯髙处起层城空里岧嶤积翠明云静芙蓉开霁色天清鼔角散秋声北连紫塞烽烟防南接金台驿路平此地由来称设险万年形势壮神京
　　送陈郎中子鲁再使西域【王直】
　　翩翩旌斾出皇州瀚海昆仑是昔游塞外风云随使节天涯霜雪敝征裘还家不论千金槖佩印须为万户侯想见蕃夷归圣徳自西河水亦东流
　　沅州杂诗【薛瑄】
　　辰沅风壤带三苖一望中原万里遥翼轸众星朝北极岷嶓诸岭导南条天连巫峡常多雨江过浔阳始上潮近日诗懐殊浩荡谩将新句答渔樵
　　题童居士云深处【李孟璿】
　　巻舒随处本无心道者幽居秋自深一片翠微迷晓色半岩苍雾锁秋隂拥闗不禁钟声出防榻休嫌雨气侵欲扫氤氲陪杖履重来只恐路难寻
　　赐午门观灯【陈九宗】
　　鼇峰千仞郁嵯峨春色遥涵太液波明月只随仙仗转防云偏近御筵多星桥影动黄金阙火树光飜白雪歌共乐年华拚尽醉承恩不问夜如何
　　周驸马府赏海棠【程敏政】
　　花雾拥逥廊冉冉猩红出画墙按谱更谁争有韵失评空自説无香莫烧银烛惊春梦好障丹纱防晓籹仙种北来初识面临风拚醉九霞觞
　　金源诸陵【储巏】
　　长白山髙朔漠连金源风色故依然千秋魂魄犹思沛万里丘陵却到燕感事重飜江统疏伤心莫问靖康年幽兰一烬雄图歇汝水悠悠入墓田
　　杪夏江州急雨【李梦阳】
　　急雨吞江倒石根吐云匡岳近城门惊雷不下双蛟鬭孤电能开九叠昏白昼黄涛翻庾阁苍厓翠木溜陶村乗时诧有扶摇力六月东南见化鲲
　　追旧寄徐子【李梦阳】
　　忆昔逢君雪满途遥怜为客向江湖看碑定忆羊开府作赋先投楚大夫日黒鱼龙豗梦泽草青麋鹿上姑苏空囬玉轸思流水不得骅骝见过都
　　潼闗【李梦阳】
　　咸东天险设重闗闪日旌旗虎豹闲隘地黄河吞渭水炎天白雪压秦山旧京想像千官入余恨逡巡六国还满眼非无弃繻者寄言军吏莫嗔顔
　　九日寄何仲黙【李梦阳】
　　九日无朋花自开登楼独酌当登台孤城落木天边下万里浮云江上来但遣青尊常不负从教白髪暗相催梁南楚北无消息塞鴈风髙首重囬
　　和毛监察登明逺楼之作【李梦阳】
　　院锁帘垂白日幽为谁乗兴独登楼地平嵩岳牕中出天倒黄河槛外流坐对炉烟云并起醉摇霜笔树还秋可怜大厦须梁栋未展那知匠氏忧
　　送毛监察还朝二首是时皇帝狩于河阳【李梦阳】
　　楚生临水送将归黎子当筵赋式微天下汝为真御史百年吾是旧渔矶沙寒白日蓬科转风送黄河木叶稀此去有书应歴上太平天子本垂衣
　　其二
　　青天万仞削芙蓉忆踏匡庐第一峯哀壑暮云埋虎豹大江春浪变鱼龙天池御笔亲留碣石室山僧独扣钟防翰昔曾霄汉上旧题应破紫苔封
　　阎曹二子发京和侄木同舟篇【李梦阳】
　　共水同舟伴谪居海天春色静涵虚蛮方故啓流官路汉史终收痛哭书蜀徼山髙常戴雪滇门池苦亦生鱼上林花树年年在前席行看入禁庐
　　熊监察至自西河有赠【李梦阳】
　　当年五郡乗轺过此日千城揽辔游封事几腾天北极筹边直歴海西头昆仑壮压边尘防弱水清翻汉月流若使巡行皆汝辈逺夷那系庙堂忧
　　台寺夏日【李梦阳】
　　古台髙并郁岧嶤防塔棱层锁寂寥积雪洞门常惨惨炎天松栢转萧萧云雷画壁丹青壮神鬼虚堂世代遥惆怅宋官偏泯灭二灵哀怨不堪招
　　灵武台【李梦阳】
　　环县城边灵武台肃宗曾此辟蒿莱二仪髙下皇舆建三极西南玉玺来长白山人经国计朔方孤将出羣才可怜一代风云际不劝君王驾鹤逥
　　寄怀边廷实【何景明】
　　汝从元嵗侍今皇谁念先朝老奉常一出云霄空怅望十年岐路各苍茫春天缥缈金茎露昼日氤氲紫殿香独有扬雄尚陪从白头抽笔赋长杨
　　西海子【何景明】
　　寺下烟波春不开苑中风浪隠楼台泉源细绕西山出云气深从北极来万里乗槎观日月十年登阁望蓬莱黄尘碧水须防事莫使鱼龙夜夜哀
　　送张侍御巡畿内【何景明】
　　汉京楼殿蓟门东淮海文章御史骢三辅自来多冦盗五陵今日更豪雄埋轮亦在都亭下揽辔仍行甸服中滹水太行烟雾里独看髙隼击霜空
　　送贾学士往南都【何景明】
　　金陵楼阁九天开银汉仙槎万里来宫月夜悬鳷鹊观江流春转凤凰台直从北极看南极却望中台接上台鸣世早传呉下作逢时更羡洛阳才
　　送施聘之【何景明】
　　海甸春风揽辔情燕闗骢马去还鸣绣衣霄汉花间出锦缆江湖树里行近日西台多谏草少年南国有诗名别弦更忆风流调愁听东城二月莺
　　送杭宪副兵备天津【何景明】
　　天津桥北望京楼金鼓东行节使舟日月昼悬沧海树龙蛇春压九河流百年贡篚通南极万里旌旄属上游莫笑谈兵向尊俎书生元不为封侯
　　送王徳辉西廵【何景明】
　　中朝御史重西巡独下青霄斧钺新陇雪洮云行塞日胡琴羌笛奏边春蒲桃不博凉州地天马还随汉使臣白笔万人看气象肯令河外有烟尘
　　寄杭东卿商曾二宪使【何景明】
　　旧游俱是呉中俊相忆遥为月下吟他日云霄须比翼此时金石更同心楼船水战江流急鼓角秋城海日隂寇贼两乡今阻絶各天风雨一沾襟
　　送马公顺【何景明】
　　两年懐抱值君开闻説京华首重囬天上故人难再见世间岐路转堪哀孤舟落日三江口逺客浮云万里台南斗尺书相望切暮天鸿鴈几时来
　　感兴懐献吉【徐祯卿】
　　客舍秋风动客哀残花秋日伴残杯虚名愧我为身累白眼如君岂吏才落魄京华空老大旅魂江汉好归来山川矫首浮云逈倚杖遥登何处台
　　柬献吉【边贡】
　　天涯卧病尽髙秋河上逢人感旧游嵗月浮生双鸟翼风尘逺道一狐裘君还岂为鲈鱼脍我出真同雪夜舟梅蕋栁条俱动色几时携手并登楼
　　送丁考功秉宪之闗中【边贡】
　　莺花如锦豸袍新建节西行及好春周礼职方分二陜汉都形胜説三秦天浮紫气函闗动雨洗青莲华岳真藻思还应有神助诗成先寄故园人
　　武昌留别诸使君【边贡】
　　舟子招招催渡开多情临别更徘徊虚烦竹马城边候实泛星槎海上逥南郡秋风悲鼓角武昌明月见楼台懐人莫厌书频寄江口云帆日往来
　　圣旦南太常作【边贡】
　　冶城风雨送萧森万国呼嵩五夜心帝座永懐天共逺主恩真挹海同深容台礼乐还南北建业江山自古今龙辇凤旂囬首地似闻韶濩奏余音
　　游龙洞山【边贡】
　　洞门黄叶锁秋深上客来游怅古今恍惚谩传龙迹在虚明真似佛光临苍空日月流元化白昼云雷起大隂昏黒下山萝径逺殿钟龛磬袅余音
　　登岳【边贡】
　　玉皇祠畔一凭阑絶顶风髙夏亦寒北去尘沙通瀚海西来天地是长安青云逈隔三千界白日平临十八盘似有飞仙度幽壑凤笙声袅佩
　　辛巳书事二首【边贡】
　　居庸碣石控胡门玉几由来北极尊阁道逶迤经海岱天河隠见出昆仑斗间遥识三阶列日下从知九轨存奠鼎卜郊非浪事万年珪鬯保文孙
　　其二
　　汉水东流梦泽开云蒸龙气划争逥襄城七圣翔空下少室三花拂驾来河伯授图森地轴上公登册自中台千秋万嵗应思沛怅慕歌风拟筑台
　　幕府山【乔宇】
　　説着看山兴欲飞湖西双迳踏霏微宁辞九日登髙防况是诸军奏凯归林外钟声开宿霭江头帆影送斜晖亦知欢防何终极霜露休教上客衣
　　秋风亭下泛舟【乔宇】
　　荒亭寥落野烟空汉武雄才想像中箫鼔应声开画鹢帆樯飞影动晴虹山分秦晋羣峯防水入汾河两派通少壮几时还老大不须囬首叹秋风
　　万夀日成礼奉天门【郑善夫】
　　初日鸦啼宫树林奉天髙殿入萧森衣冠况值千秋节犬马真悬万国心白羽书来兵未解黄河水落嵗将隂龙旂凤辇闗山道边事艰难风雪深
　　王峻甫万顷波楼【周用】
　　何年百二开神州双眼适来登此楼江湖到处是吾土裘马平生非贵游天垂栏槛星斗夜木落洞庭鸿鴈秋鴈门太守费指防曾见黄河东北流
　　扈驾郊坛陪祭二首【胡侍】
　　朱坛晴雪媚春空云从天行气象雄八骏宛回黄竹路六龙遥向玉华宫炉烟半拂仙人掌树色微翻少女风应有海神来候驾南端飞雾碧蒙
　　其二
　　郊坛春跸绕朱城上帝髙居敞玉清五色幡幢空里见六军组练月中明云依黼帐成龙采乐上瑶台作凤鸣望秩屡叨陪海岳防涘何以答恩荣
　　九日同诸君子集鴈塔【张治道】
　　重阳何处可攀跻十里峰台四望低黄菊惊秋聊暂把新诗发兴亦堪题莫因白髪妨髙防且喜清尊共逺携落防不须追往事风流真与古人齐
　　楼夜【许宗鲁】
　　楼上寒宵独坐深渐看明月转东林逺天听鴈摇边思午夜鸣鸡感壮心风里闗山飘玉笛壁间尘土暗龙镡无才自分甘休弃敢向清时叹陆沈
　　渡河【马汝骥】
　　大河悬束翠崖中沙海烟天九曲通急浪秋翻千树雨安流晓挂一帆风胡秦北坼鼋鼍窟箕尾西盘日月宫欵乃纷纷轻放舸不知估客定渔翁
　　寺前秋泛【曹嘉】
　　湖上晴游即镜中轻烟淡霭静浮空岸逥舟自蒹葭入塔逈云从殿阁通惊吹鱼龙时出没傍筵鸥鹭晚西东鸣桡更泛桃花水不辨秋林返照红
　　宴集楚藩楼上作【王廷陈】
　　藩府张筵临水上危楼改席向天中牕含江汉澄流逺槛俯衡巫逺势通鸣佩忽霑神女雨披襟时拂大王风梁园胜事今非异楚国文儒古亦同
　　寄许州七弟【顾璘】
　　千官扈从羡能文谪牧新声天下闻落魄吾家苏季子风流南郡小冯君鱼龙路怯黄河险鸿鴈声愁碧海分莫上吹台瞻越峤五湖囬首隔重云
　　乐清道中【王健】
　　雨晴驿路浄埃氛鸟弄渔歌到处闻山逈树隂牵落照江空帆影乱行云天闗四面楼台出地脉千重洞壑分賸爱岩亭堪把钓洗心翻愧白鸥羣














　　古今诗删巻二十八
　　钦定四库全书
　　古今诗删巻二十九
　　明　李攀龙　编
　　明七言律诗
　　太华山歌【杨慎】
　　太乙终南培塿开洪河清渭绕行杯日华先照莲花上云气常从仙掌来髙穿箭括通天路俯瞰明星玉女台泠泠风驭不可驻降望大壑心悠哉
　　李君偕过臯桥新居言别【杨慎】
　　沙门草阁对渔舟坐俯昆池万里流萧索暮途犹浪迹登临暇日岂销忧阮公失路谁青眼江令还家尚黑头行见羣英满青琐宁忘一老在沧州
　　上张相公【唐顺之】
　　帷中运防九州清共道留侯在汉京赐第近连平乐观入朝新给羽林兵儒生东阁承顔色酋长西羌识姓名却望上台多气象年年常傍紫宸明
　　元夕咏氷灯【唐顺之】
　　初怜火树鬭春妍忽见清辉逼夜防出海鲛珠犹带水满堂罗袖欲生寒烛花不碍空中影晕气疑从月里看为语东风暂相惜来宵犹得尽余欢
　　胡逸人刘使君夜访【陈明】
　　竹屋茒堂曲巷幽何堪仙驭下丹丘无人再识桃源路有客同登雪夜舟明月随君还自去清樽为我更相留萧条湖上看秋色十载髙吟共白头
　　登海曙楼【朱衡】
　　髙楼百尺挿空青槛外诸峰列画屏汉署星辰移北极海天风日壮南溟译人嵗至谙夷语战舸秋深验水经却倚危栏时极目炎荒铜柱接
　　九日龙冈奉同王大夫僚长【靳学顔】
　　荒台九日倍凄凉驷马双旌度石梁望岳钟声初应节洞庭木叶尽飞霜予家鲁水空凝望君指秦川是故乡倚阁斜阳正愁絶不知黄菊为谁黄
　　草桥即席寄以腾【靳学顔】
　　旧国春深草似烟年年此际对离筵才闻栁外歌三叠已识尊前路五千剑阁啼猿梅雨夜锦江驻马麦秋天从今莫问西来鴈纵有风翰不到川
　　原州镇西楼刘公防集【王维祯】
　　危楼真倚白云间雾堞隂隂合万山地险胡尘空絶漠天遥汉垒接重闗樽前剑罢铙笳起塞上年来虎豹门壮观平生今更几坐髙明月不知还
　　送柯公移镇河南【王维祯】
　　年来烽火彻秦闗募士徴兵不暂闲地重只须冯异守节移难借寇恂还旌旗龙避三河水斧钺花迎二室山梁国旧传多侠客知君定访夷门间
　　奉和汝承上清宫【许应元】
　　清溪树外羽人宫员峤方壶在域中丹灶云标遗汉刼石桥海上与秦通松间旧听郎官履花下应迷使者骢为有相如大人赋飘飘此意欲陵风
　　赠王督学【侯一元】
　　长江千里白波来画舸风轻五两催新雨晓看雷泽涨氷壶秋映洞庭开洲前落月闻湘瑟峡外飞云见楚台辞赋郢中应一变汉家方重马卿才
　　登城阅士【俞宪】
　　旌旗四面接辽城霜落髙秋紫塞清五路云霞连海气千家砧杵夺边声射雕不数呼韩部夺马今知嫖骑名东望扶桑一长啸临风真有挂弓情
　　清明扬州道中忆王端公【朱曰藩】
　　江花江草浄春烟北望空懐乗兴船水国人家种杨栁清明士女竞秋千客厨未乞龙蛇火旅食偏催犬马年遥想风流王柱史西台银烛柘枝颠
　　送少司成朱子之金陵【余文献】
　　钟阜龙盘赤帝庭更从北斗借文星燕台仙侣怜双管白下诸生有陆经璧水细通武曲讲堂朝对孝陵青请看梧栢参天处翠辇当年竟日停
　　九日携具要镏将军迷阁登髙有懐【刘景韶】
　　蓬莱阁上剑謌豪纵酒聊舒百战劳漠北金河归鴈防塞南铜柱拂云髙尊前霜菊浮隋苑乱后秋砧杂海涛却笑牛山空堕泪风尘天地属吾曹
　　漫兴【刘尔牧】
　　意气横生醉后歌少年犹自説三河风尘极目须长剑云水闗心寄短蓑霄汉只今饶雨露穷途仍是恋阳和春来莫笑柴门僻庭树开花满旧柯
　　送龚侍御之南都【谢榛】
　　万里天风吹铁冠三呉秋水正漫漫匣中星动剑光白帆外霜飞江色寒鸿鴈早传瓜步信芙蓉还傍石城看南都赋就应相忆明月孤樽坐夜防
　　送顾天臣还呉【谢榛】
　　樽前潦倒送飞鸿别赋兼秋转自工白璧在懐惊气色黄金随意见英雄天低邺下长楸树霜落淮南老桂丛此去阿防人借问风流非复旧时同
　　送李别驾宗器【谢榛】
　　一樽聊醉浊河濵老去相知更几人赵瑟离声逢雨雪郢歌髙兴得阳春自怜索骏堪酬主不是连城岂致身北上即今天咫尺佩刀宁复久风尘
　　闲居张伊嗣见过【谢榛】
　　邺都形胜带衡漳风土相依即故乡闲到白头真是拙醉逢青眼不知狂城云无色日将暮篱菊多花天有霜世事凭君休浪语此中髙卧意何长
　　秋日寄皇甫水部兼呈子循别驾【谢榛】
　　闻君遥自楚天来一别梁园见赋才摇落旧曾悲屈宋寂寥今复吊邹枚黄河荡日寒声转嵩少连空逺色开何事弟兄俱谪宦西风愁对菊花杯
　　寄懐陆汝成【谢榛】
　　花前樽酒度清宵梦到春江万里桥明月下连秦塞逈白云秋尽蜀天遥自怜词赋成多病君有声名起圣朝应对青山吊扬马骚魂千载复谁招
　　奉懐于鳞【谢榛】
　　十载交游满蓟门浮云囬首几人存古来意气谁当合老去文章尔共论北极寒星摇短剑西山暮雪照青樽于今尚醉平原馆何日能酬国士恩
　　寄张幼于呉山读书【黄姬水】
　　十载东林尘外踪渔歌樵唱上方钟诗成尽染烟霞色性定应同土木容破戒常持社中酒捐囊曾买路傍松重谿逥壑犹嫌近更上呉山第一峯
　　崔驸马山池【呉扩】
　　平阳池馆接青霄阆苑瀛洲路不遥帝女巧将霞制锦仙人长以鹊为桥楼前叠石云生座洞里探梅雪满条词客惯来陪赏洽月明酣听凤凰箫
　　奉访于鳞郡斋【黎民表】
　　揖客龙门意未轻北来风雨暗孤城青山不防襜帷色浊酒深知傲吏情岂谓汉庭疎汲黯翻令渤海重王生漫从华髪悲留滞岳牧于今有大名
　　灵岩寺【许邦才】
　　涧壑萦逥绕梵宫诸天色相坐来同岩崖隂积千年雪钤铎宵闻十里风寺抱五云金界丽塔衔孤月玉毫空石僧东岭縁何事似指莲花问朗公
　　除夕【许邦才】
　　万山深处石城闉廨宇荒凉积网尘鸟雀不疑随坐起烟岚常为染衣巾恩悬北极天边日家在东陵海上春乍客异乡兼嵗暮倍添华髪镜中新
　　于鳞宅送江山人【许邦才】
　　良夜琴尊兴不孤萧然行色防山湖天涯芳草思公子雪夜春风恋酒徒那惜十千供举白从来百万判呼卢河桥杨栁谁堪把况复梅花正满途
　　白雪楼二首【许邦才】
　　新题银牓象蓬莱浮动髙寒见楚才宋玉至今无和客马卿元自有琴台洞庭黄鹤凌秋度荆表清漳绕槛来得似词豪开絶唱岱云春树日徘徊
　　其二
　　郢人髙唱海西台气味同称絶代才客自藐姑山里到春从巴蜀水中来时看玉树三秋色遥接金茎片月开顾我梁园慙授简凭防忽忆此衔杯
　　赐见东宫于临保室赐酒馔谢恩【殷士儋】
　　诏许东朝谒帝储瑞云缥缈防斋居重辉快覩前星彩异渥叨承湛露余卜厯已知同海岳食珍深媿报琼琚伫看讲幄虚延问日觐龙姿侍直庐
　　云岑阁【李先芳】
　　天畔登楼俯翠屏万山回合抱岩扄城隣虎瞰风萧瑟地拥云岑昼杳雨后岚光摇粉堞潮来江气动青萍凭髙已觉乡心切何处秋蝉不可听
　　玉峡山练中丞祠【李先芳】
　　玉峡髙临渝水隂南台遗庙未全沈亦知六驾飞龙日自表孤臣扣马心白石粼粼江底见三峯矗矗雨中深百年松槚凋零尽荒冢残碑何处寻
　　滕王阁【李先芳】
　　髙阁嶙峋揽上游还将歌舞向东流凭轩作赋何年事逺水长天万古愁鸟外片帆生极浦雨中芳草遍青洲江湖满地无舟楫天畔何人独倚楼
　　送沈太守之浔州【李先芳】
　　万里褰帷岂薄游郁林虎竹汉诸侯郡隣勾漏三山逈城压黔江二水浮卧阁倦题青玉案行春遥系木兰舟蛮烟瘴海鸿难至珍重炎方桂树秋
　　送王侍御巡甘肃【李先芳】
　　君王西顾重筹边绣斧冲寒出酒泉絶塞倒悬青海月长风吹防玉门烟羌儿夜奏炖煌乐宛马春嘶苜蓿天何用先声报鞑旦霜威昨已到秦川
　　太液池春望【李先芳】
　　金海恩波向晓凝玻璃千顷碧澄澄半空夜落明河水二月春流太液氷帐殿楼船天上坐御沟杨栁镜中凭广寒更出蓬瀛外百丈虹桥挂玉绳
　　送李于鳞入觐【李先芳】
　　使君符竹下邢台双阙峥嵘北望开禹贡九州元防日汉家三辅出雄才流澌腊月催寒尽残雪春山积翠来此去朝正应有赋天涯防笔共谁裁
　　白燕【李先芳】
　　昭阳宫里洗新妆粉黛三千枉防肠不是楼台凉似水那教毛羽化为霜河边度影银生色花里衔泥玉作香莫向众中夸素质蛾眉妬杀雪衣娘
　　懐于鳞【王世贞】
　　燕京嵗晚竞鸣珂郢雪春来几和歌尚有乾坤容汝在空留日月向人过云横大麓低平野天拆飞流堕浊河满目黄金饶汉吏千秋屈宋自堪多
　　奉谒长陵敬志鄙感【王世贞】
　　长陵松栢似龙蟠象纬髙垂列汉官万里乾坤留剑舄百年丰镐见衣冠只今南粤虚传译闻道西羌未解鞍文帝威灵终在眼秋来霜露不胜寒
　　病甚懐于鳞【王世贞】
　　萧条落日罢衔杯寒入枫林梦乍逥我已河山甘付骨汝从天地更论才途穷万事轻相让意尽千秋莽自哀药饵渐扶双眼在未烦惊防素车来
　　送张户曹出计百粤暂如铜梁【王世贞】
　　蓟门擐甲待胡烽海内军须不自供赤羽去随新使者黄金归大司农界标铜柱天垂尽人度苍梧瘴几重闻道壮游仍昼锦春来车马入临卭
　　于鳞至分韵二首【王世贞】
　　把酒千门朔思生太行髙雪照天京道傍燕石昼俱陨匣里并刀风自鸣遂有羣灵开黯淡即看五马顿峥嵘相违嵗月无劳数屈指人间几大名
　　其二
　　自拟仙舟问李膺涛声寒压九河氷愀然啸日思雄剑忽尔垂天至大鹏过客传书成诅楚怜予颂酒尚如渑请看寂寞华阳馆海内何人有代兴
　　赠于鳞【王世贞】
　　醉尔春风金屈巵忽看山岳坐来移停鞭欲尽幽州色立马愁听出塞辞我自青云甘薄宦谁当白雪问相思苍茫大陆频囬首日暮乾坤未可期
　　寄送于鳞【王世贞】
　　舞劒鸣笳出蓟门停骖囬首视中原病余丘壑吾仍在别后风尘尔更尊岂为衣冠成落魄向来词赋失消魂何人泣抱陵阳石车马纷纷未可论
　　于鳞郡斋【王世贞】
　　飞传霜横九塞戈为君风雨又滹沱相怜白璧燕山尽未有黄金汉诏过坐客尊醪初北海郡人经术似西河不知清羽频移调萧飒城头落木多
　　于鳞郡阁【王世贞】
　　使君杯酒一登楼倚槛萧条落木愁不尽天风吹大陆何来山色满邢州匣中星动双龙夜柝里寒生万马秋为问郡斋诸记室几人能并李膺游
　　春日杂懐二首【王世贞】
　　故人相慰檄书稀又见徴兵解越围敢向东方夸赐履可因南国赋无衣家家砧杵鸣春日处处戈船系夕晖闻道封侯须健手羽林生长自轻肥
　　其二
　　闽峤除书问莫悲豫章迁客正相思但令懐璧俱堪罪何用投珠始见疑天外风流名士尽邺中星防旧游知只縁吾在能株累渔海樵山任所之
　　答张幼于【王世贞】
　　十年曾识凤凰毛囬首风烟梦寐劳书到闗河双玉案赋成湖海一绨袍握中明月谁相贵曲里青山且自髙闻道汉庭推仲蔚莫令秋思满蓬蒿
　　懐于鳞兼寄子与二首【王世贞】
　　紫气函闗客出迎谁堪起舞应鸡鸣千年泰华东西色万里江河日夜声自是文章生肮脏岂容吾辈擅峥嵘犹怜奉使还徐干车马无心老汉京
　　其二
　　汉省逶迤十载余即看髙议主恩虚何人北海怜精卫有客东门类爰居事往交游工变态时平偶语畏诗书亦知身外元萍梗泛泛江湖恣所如
　　提兵安东海上大阅【王世贞】
　　亲提千骑向东方剑客黄金尽解装桃叶初明珠勒马梨花半防緑沈枪拍天涛拥军声合驾海云扶阵色扬北阙尚虚南越首何人先领伏波章
　　登岱二首【王世贞】
　　轩辕皇帝有髙台鞭石千秋辇道开匹练天萦呉观出金泥日射汉封囬西盘瓠子河如带东挂扶桑海一杯谁为登坛论王气只应尘世有仙才
　　其二
　　尚忆秦松辇路傍至今风雨郁苍苍千崖忽敞中原日六月长飞使者霜在昔钧天青帝座即今封禅白云乡茂陵书就应犹渇自有池头玉女浆
　　和于鳞登太华山【王世贞】
　　落日中原太华隂客携秋色独登临俄添岳掌莲峯峻忽入关门紫气深六着仙人邀对博三浆玉女醉还斟谁怜此地余秦观西望双悬万古心
　　以呉丝酬于鳞【王世贞】
　　故人三径新蓬蒿鴈门太守徒尔劳斗酒风尘白日薄椷书海岱青天髙念欲报之呉缟带何以遗余秦复陶千秋衣被各无限世途往往称绨袍
　　答于鳞【王世贞】
　　嵗晏天髙首重逥中原万里一书来峥嵘未病惊人笔黯淡长浮避客杯鴈后江湖开气象灯前风雨失时才自怜身隠文焉用纵有微吟嬾向裁
　　再答于鳞【王世贞】
　　客有将归金错刀暮云寒色动江臯故人知未驯龙性小弟凭谁与凤毛名尽酒狂差自若病来诗态任儿曹相闻不浅埙箎思莫放阳春调转髙
　　白雪楼二首【王世贞】
　　平楚苍然万木齐嵯峨飞阁岱云低峯头玉蕋春长在槛外金茎夜不迷赋就梁园无左席书来郢曲有新题何人强责元龙礼不遣青樽吾辈携
　　其二
　　伏枕清秋海岱边髙楼中壁頫苍烟同云不尽千家晓寒月长开万古妍天上几看新玉树山中端合老朱弦夸他信美非吾土句就还应两地传
　　春日同张幼于辈过黄淳父【王世贞】
　　尘尾言日未斜隠囊匡坐自煎茶尊前白雪中郎调屋里青山处士家千里骥心降付酒十年蓬髩怯看花浮生幸有江湖在莫遣风尘负嵗华
　　春日集于鳞宅【王世贞】
　　辛盘栢酒故人携醉里无愁白日低嵗序风尘俱自失吾曹天地岂堪齐吟挥万象春谁在把照千门夜不迷诘旦如闻周太史何来云物帝城西
　　送徐子与谳狱江南【杨继盛】
　　寥落白云庭半虚有功此去更何如西曹月满幽人榻南国星随使者车塞鴈不堪行又防秋风况是叶飞初秼陵故旧如相问为道疎狂病未除
　　大风中王元美年兄赐顾言及先寄诗扇未到【杨继盛】
　　隂隂朔气满皇州烈烈悲风暗凤楼吹合冻云低欲暮俄添寒雨更生愁岂縁结袜知廷尉莫以琴鸣问楚囚闻説右军曾逺寄无因珠玉好谁投






　　古今诗删巻二十九
　　钦定四库全书
　　古今诗删巻三十
　　明　李攀龙　编
　　明七言律诗
　　奉答于鳞见赠之作【王世懋】
　　江上秋空度羽翰故人千里问加餐齐纨忽破呉门色郢雪长飞海国寒句里青山堪自逺箧中明月傍谁看思君独夜狂歌发转向交游把臂难
　　寄题白雪楼二首【王世懋】
　　青山卜筑傍松筠此日南楼属兴频地敞风云悬自合天横海岳望常新樽前色借齐宫晓赋里声囬梁苑春莫怪鹿门常谢客未堪双眼向巴人
　　其二
　　西北髙楼天际看美人清夜自凭防悲风忽送双鸿起飞霰遥从万树残防笔纵横摇岱色绨袍萧瑟上春寒登髙莫作江南望郢曲于今和正难
　　大司寇顾公池亭【王世懋】
　　卜筑秋髙万壑隂空山白髪著书深长松老作虬龙态古磴闲从薜荔侵西望呉门萦匹练东逥箬水写鸣琴开尊重借儒生色倒屣谁酬国士心
　　懐明卿【王世懋】
　　词客漂零自古今天涯薄宦且浮沈三州地敞中原色二室秋髙大陆隂束带风尘摧傲骨褰帷落日伫雄心河阳几度看花发遮莫潘郎髩已侵
　　北郊卧病不赴斋宿属元美诸人并移病因赋【徐中行】
　　仙台玉漏霭沈沈遥望金茎只自吟司马文园长病肺汉皇宣室正斋心髙城过雨疑秋早闲馆焚香坐夜深何事故人俱伏枕虚传载笔赋汾隂
　　射阳湖逢子相北上醉别【徐中行】
　　邂逅长安旧酒徒张灯夜醉射阳湖斗间剑气双龙合江上涛声万马趋病起适逢枚叔赋狂来重入步兵厨明朝挂席还南北囬首长淮月色孤
　　喜于鳞至【徐中行】
　　咫尺闗门紫气层滹沱千骑踏寒氷褰帷雪色逥双阙击筑春星动五陵肝胆讵从词赋见声名或借玺书增亦知元礼龙门逈却怪当年醉里登
　　送元美出塞【徐中行】
　　栁色春深五凤城明光使者授长缨风云六传从天下鼔角千山出塞行丰剑昼摧恒岳色郢歌秋折大河声何人为扫燕然石万古宁留尔軰名
　　送于鳞还郡【徐中行】
　　计吏雄才宠汉官还惊五马出长安垆头春入燕山色匕首风生易水寒三辅黄金明主问千秋白雪世人看太行不厌髙斋客横笛休吹行路难
　　李伯承诸子见过【徐中行】
　　病客都门卧寂寥羣公何意问绨袍风尘赖汝开双眼湖海怜余改二毛落日五陵寒击筑浮云万里过持螯酒防共指谈天处北斗遥连碣石髙
　　元日简黎惟敬【徐中行】
　　天涯囬首迹俱陈云物长安嵗自新托兴梁园唯我在倚歌燕市更谁亲风尘一病生华髪剑佩连朝隔紫宸吾党漂零君自见相逢宁惜赋阳春
　　表台同诸僚友燕集【徐中行】
　　表台髙出頫儒林参佐乗春此盍簪自得范滂唯画诺不妨羊祜数登临嵩山近接真人气汝水深知傲吏心倒着接防从客笑使君今已二毛侵
　　寄题李于鳞白雪楼二首【徐中行】
　　寥廓谁论碣石宫千秋作者此楼中自非海岳开天造安得文章有国工抚轸阳春逥黯淡挥毫寒色散鸿蒙杜门莫怪常髙卧郢调人间未易同
　　其二
　　骀荡深知宋玉才层楼髙倚岱宗开月含双掌云边出涛拥三山海上来梁苑赋成谁授简郢中歌罢自衔杯侧身东望飞扬甚乗兴焉能信宿逥
　　汝宁表台作【徐中行】
　　苍然一望尽中原天柱髙标逼斗垣清夜众星临汝颍黄河分派出昆仑风前独立南阳啸花下频开北海尊授简使君文雅地何如枚叔赋梁园
　　寄答广陵欧文学【欧南海人徐中行】
　　芜城客梦满江臯千里懐人尺素劳箧里夜光南海月赋中秋色广陵涛谈天宁复如燕市翫世何妨似马曹念尔最怜中散调知音寥落好谁操
　　戚希仲杨伯章二礼部携酒夜过同于鳞赋【徐中行】
　　三谒承明且未逥十年诗社此新开携樽黄菊重阳后并马青云二妙来潦倒缪曾题汉柱文章终自起燕台省郎星聚元非客太史明朝莫漫猜
　　于鳞上计且至病中志喜【呉国伦】
　　闻君五马度滹沱相望襜帷雨雪过献璧亲承天子问赐金谁似大夫多书来一判呼卢醉病起犹堪击剑歌此地重逢闗象纬不知寒色掩鸣珂
　　鄱阳湖【呉国伦】
　　欲向匡庐卧白云宫亭水色昼氤氲千山日射蛟龙窟万里霜寒鴈鹜羣浪拥帆樯天际乱星临呉楚镜中分东南嵗晚仍鼙鼓莫遣孤舟逐客闻
　　屠使君髙斋【呉国伦】
　　庐州郡阁与云齐卧阁停云白日低峯拥耆阇浮海上地临金斗壮淮西相看春色杯应满况是风尘手共携莫问年来迁客路乾坤处处使人迷
　　寄于鳞【呉国伦】
　　万里悲风吹暮笳逐臣犹自傍京华裁书欲寄孤生杜谢病曾营五色瓜马上山明青海月梦中春老赤城霞可怜旧社诸兄弟只似河桥杨栁花
　　元日同诸守臣从孙侍御行朝正礼于郡中【吴国伦】
　　濯锦池头曙色催孤臣春梦五云囬仙班彷佛旌门入淑气氤氲帐殿开日近中峯呼万寿天依北斗望三台谁从野外嘲绵蕞御史今簪白笔来
　　徳州徐宪使汝思招饮【呉国伦】
　　岐路巾车避客过平原春色柰君何论文岂敢咻齐傅对酒聊能纵楚歌风起鴈声寒赤塞沙蒸日气暝黄河不辞永夜呼卢醉此防乾坤总未多
　　同张肖甫迟徐汝宁于大梁【呉国伦】
　　上国传书已暮春襜帷几日度河津重逢汉吏分符处合是梁园授简人诗句小能酬造化酒杯深自解风尘中嵩云气平台月便欲持之赠所亲
　　明卿席上赋【宗臣】
　　白马黄金事冶游蓟门春色总堪留一尊破尔青山梦万里懐人落日愁鹦防旧悲湘客赋鹔鹴初典汉臣裘酒防忽听孤笳起肠防朝云出塞秋
　　同元美集明卿宅【宗臣】
　　清秋此日满长安那肯过逢不夜防风雨忽随双骑到薜萝相对一樽寒愁心独有中原在侠气君从北斗看戎马闗山余涕泪十年空负汉臣冠
　　集子与宅【宗臣】
　　匕首如霜照客顔相逢侠客满燕闗荆轲西去此其辈易水东流不复还天地只今摇赤羽江湖何处问青山悲歌忽忆金门隠与尔逍遥供奉班
　　登观音山【宗臣】
　　一上孤峯眺大荒呉山楚水共苍茫云间栋宇垂天渚江上鼋鼍吹石梁絶壁昼开风雨色防崖秋挂薜萝长吾将从此寻瑶草黄鹤翩翩归帝乡
　　登景山落霞亭【宗臣】
　　摇落青枫比上台石门双磴倚崔嵬河流南注昆仑坼龙气西看芒砀摧十月衣裳寒杵急孤城睥睨暮笳哀故山麋鹿还谁主楚水淮云首重囬
　　燕台感秋【梁有誉】
　　蓟北风烟惊壮心感时偏觉二毛侵功名空羡虞卿璧世事徒髙季子金战后闗山生瞑色雨余城郭澹秋隂即看节候堪杯酒徙倚聊为越客吟
　　燕京感懐【梁有誉】
　　鹿塞戈鋋血未干龙庭烽火报长安拟擒可汗先开幕欲拜嫖姚更筑坛青海月明葫马动黄榆风急皂雕寒材官羽骑多如雨夜夜旄头倚剑看
　　送莫祠部督学贵阳【梁有誉】
　　献嵗星轺出汉京南中鸟道入云平遥经迁史浮湘处肯让文翁化蜀名恋阙梦悬春署月登髙诗满夜郎城莫嗟万里风烟逈揽辔应怜报主情
　　送罗山甫还润州【梁有誉】
　　罗含长啸出燕都负笈空藏五岳图搔首风尘悲燕雀浪游诗巻满江湖人怜玉树秋云逺家对金陵海月孤为问戴颙栖隠处烟霞还似昔年无
　　送陈山人自真州还越中【梁有誉】
　　客子将归梦若耶烟波深处隠沦家相逢一滞淮南桂别后应迷洞口花瀑布晴摇青嶂雨飞梁朝映赤城霞越中山水多佳丽莫叹渔樵老嵗华
　　中秋集张子畏宅【髙岱】
　　风吹明月散千家汉阙金茎缀露华砧杵秋声连鴈塞闗山夜色满龙沙元规兴剧南楼宴博望名悬北斗槎白髪髙堂今夕梦应怜游子滞天涯
　　送张驾部宪使赴四川【髙岱】
　　髙城鼔角动秋声万里怜君拥传行巫峡云烟词客兴巴山风雪故人情壮心岂谓燕台逈清世还看蜀道平鱼复阵图遗迹在相逢他日听论兵
　　汪正叔席上对菊别子畏【髙岱】
　　清霄虚馆絶纷华霜满髙城咽暮笳尊酒放歌俱白雪风尘愁髩又黄花幽懐共拟渊明宅逺道堪怜博望槎此去逢春多塞鴈莫言巫峡是天涯
　　秋夜送梁舍人奉使便道归岭南【髙岱】
　　沈沈宫漏夜霏微风洒离愁动客衣仙掌乍分秋色去征帆遥带月明归路经庾岭梅花发天入衡阳鴈影稀尊酒蓟门须尽醉明朝空惜故人违
　　冬日戴金吾园亭【髙岱】
　　朔风吹雪昼车马聊因访戴停尊酒喜逢谈剑地图书疑是草亭髩从久客愁边白竹向幽人句里青却忆江南空别业移文今愧北山灵
　　送徐荆州【髙岱】
　　中原形胜古荆州露冕看君此壮游十载共淹长乐漏一麾今赋仲宣楼云开梦泽浮空尽天倒巴江入楚流应念故人头尽白风尘独自滞貂裘
　　罗户部使黔蜀【髙岱】
　　长铗清尊赋逺征燕台氷雪不胜情闗山万里劳输挽天地频年苦甲兵飞葢晓星凌劒阁孤槎秋水泛昆明当时王马风流借复尔云霄重此行
　　陈宪卿兵备井陉【髙岱】
　　大漠云生接太行鸣蝉芳草动离觞十年帷幄筹边苦此日旌旗出塞长天作重闗严虎豹人从三辅避风霜髙秋泜水寒烟尽为访淮隂旧战场
　　万章甫兵宪滇中【魏裳】
　　仙郎拥传出燕闗开府西南控百蛮万里烟涛青雀舫千秋词赋碧鸡山主恩题柱云霄上时难论兵天地间春到昆明懐汉苑几囬呜玉共朝班
　　送髙伯宗还楚【魏裳】
　　文园多病转相亲摇落秋风白髪新寂寞潘舆伤往赋凄凉郢调倦游人雨声万壑悬江树暝色孤帆落汉濵此去烽烟开北极侧身天地更沾巾
　　懐子与【魏裳】
　　频年烽火近长安闗塞萧条行路难乱后客心愁里折别来书札梦中看经草罢时名左白石歌成夜色寒明月五湖堪欲满懐人千里正凭阑
　　送孙大宗伯之金陵【魏裳】
　　仙掌髙寒曙色开尚书曵履下蓬莱望悬北斗时名重地入金陵王气逥献纳久传三殿疏风流真羡两都才已知门下侯芭逺问字何人载酒来
　　夏夜于鳞山楼【魏裳】
　　浊酒髙楼暑自清凌云词笔意峥嵘星辰倒挂青萍色山水凉生緑绮声赋入甘泉通御气人传河朔见交情知君庾亮多幽兴长啸胡牀坐月明
　　春夜与于鳞宿龙洞山同赋【魏裳】
　　握手千山意独亲飞扬不似在风尘彩毫自照骊珠色緑酒还倾郢雪春芝草旧传安汉客桃花犹识避秦人途穷且莫悲车辙一醉能令万象新
　　白雪楼【魏裳】
　　郢调凄凉思转幽卜居还倚鲍山丘乍疑海气能为屋不道仙人独有楼乗兴好看明月上登髙长啸白云秋琴心自在谁堪识且听巴人下里讴
　　天目先生青萝馆集得湖字【汪时元】
　　屋里烟霞逼画图山中嵗序过蘼芜开樽暮雨来三径染翰春云出五湖白髪有谁工説剑黄金且自判呼卢相逢意气仍相许总是髙阳旧酒徒
　　沧溟先生起家观察浙江【汪时元】
　　泰岳清风梁甫吟函闗真气复南临千秋禹穴探书兴一日龙门御李心湖海向甘云卧稳乾坤难负主恩深若教司马文园老谁为夸胡赋上林
　　鹦鹉洲吊祢衡【洲今沈江矣汪时元】
　　黄鹄矶头日夜声似犹鹦鹉赋初成于今明月悬江汉何处芳洲问祢衡古木一川秋色尽寒涛千载暮烟生临觞忽有悲风起激楚阳阿气未平
　　登黄州赤壁【此即苏子瞻行乐处而犹有破曹赤壁在嘉鱼焉】
　　【汪时元】
　　崚嶒赤壁倚烟霄伯气入望遥两赋山川名后世三分天地见前朝横江浪涌如相待纵酒风流可再招徙倚不堪摇落后武昌南去更萧条
　　游石湖兰若【释来复】
　　荷花荡西湖水深上有兰若当髙岑客吟时见猿鸟下僧定不闻钟磬音雨香秋林橘子熟云落空涧棠梨隂闲来扫石坐竹里静与山人论素心











　　古今诗删巻三十
　　钦定四库全书
　　古今诗删巻三十一
　　明　李攀龙　编
　　明五言排律
　　海珠寺【王偁】
　　絶岛波心见栖身玉镜中欲观鼇背日还伏鹢楼风客思员壶外云程若木东蜃光晴乍雾海气昼成虹僧刹蛟龙防神珠水月通同游多逸侣归棹拟乗空
　　重谒孝陵【李东阳】
　　龙虎诸山防车书万国同星纒环斗极王气绕江东地涌神宫出桥分御水通丹炉晨隠雾石马夜嘶风日月无私照乾坤仰圣功十年瞻望处云树郁葱葱
　　鄱阳湖【李梦阳】
　　太祖平陈日楼船下此都波涛留壮色天地见雄图水上开黄屋云中下赤乌士犹询后载戈已倒前徒力屈鲸鲵仆声囬鴈鹜呼横江收玉笥跨海定金符文轨遥通楚梯航讫至呉英谋恊睿筭勇奋想长驱杀气鼋鼍徙腥风岛屿孤康山巍庙在忠武激顽夫
　　寄边太常【何景明】
　　不薄淮阳守翻辞大省寮聨翩追近地奉引忆先朝日月旂常动星辰剑佩揺汉仪瞻卤簿虞乐典箫韶雅识懐金奏同游倚玉镳耸身殊道路囬首隔云霄鸾翮终难铩莺迁本在乔乾坤五马贵江海一麾遥
　　渡泾渭【何景明】
　　湮沈九州防雄壮八川名隔嵗望逥合分涛扬浊清堰渠饶上壤形势逈西京漕挽通秦甸津梁跨汉城波流互明灭洲渚各纵横落日雨荡潏遥天双带萦片帆傥可借万里自兹行
　　送林大司空赴召【郑善夫】
　　白雪调应少珊瑚得者稀长空古意澹落日壮心飞千载一鱼水羣公览凤辉众心还识斗北极此垂衣爰相巾兴冠维师后载非先朝髙八座剑履又神畿
　　出塞二首【孙一元】
　　夜出汉家城朝来塞上行黄金短匕首白马缦胡缨瀚海惊传檄燕山暗驻兵妖狐冲队立燐火隔原明栁拂辕门曙旗翻朔雨晴笑谈开俎豆陈列走鲛鲸帐底铙歌起军中杀气横宁知谢州簿犹是一书生
　　其二
　　四塞黄云接西征更北征饥鹰掠地去骏马跑空鸣出碛河声咽抱闗山势横风生闻觱篥月黑见欃枪草际髑髅语云间猎火明旋砍白登路暗捣黑山营鼔角三边肃熊罴万里行提携玉龙起拟死报神京
　　送管先生颁封秦府【髙叔嗣】
　　五等周分国三王汉世家日闻敦帝族时见遣皇华翦土仍鹑首疏邦自犬牙函闗通使节灞水度征车过邑恩难屡登堂礼更嘉何如北山客行役动长嗟
　　苦暑【许宗鲁】
　　酷暑逃无地髙天不可呼五行皆化火六合尽为鑪令本司朱雀年应建赤乌焚林书有纪沸井事非诬禾黍焦如燬龙蛇缩欲枯胡然蛰雷电无乃涸江湖炽焰忧销肺炎威恐裂肤合氷甞忆汉置窖转懐苏虚诵清凉品难回白帝符何当超浄域摩顶灌醍醐
　　赋玉壶氷【杨慎】
　　云送千峯雨风凝万壑氷金茎先沆瀣锦席失炎蒸灵响琼璜解仙膏水碧澄清泠浮緑蚁潇洒絶青蝇凉草虚疑挂寒菰定未胜何当却尘鞅赤脚踏髙层
　　山雪【李汝兰】
　　山雪照晴岚山人睡正酣饥乌啼古戍落鴈起寒潭野服初添絮朝冠久卸簪交情贫后见世故静中谙避俗作巢父全生学老聃草堂有樽酒独酌对终南
　　送董克平宰六合【谢榛】
　　东南动星宿淮海得郎官王气秣陵近潮声瓜步寒歌谣知俗变案牍坐更残古剑还谁识瑶琴且自弹早莺啼县郭春草徧江干骥足知君健风云百里看
　　寄王侍御【谢榛】
　　君王重简命尔志在澄清节钺分西顾风云防北征羽旗荒外合骢马雪中行直渡桑干水还临骠骑营九闗多猛士百战有长城夜半仍传檄天寒未解兵竒才逢圣代雄畧见儒生独仗防边防能收抗疏名
　　送朱驾部伯隣使塞上【谢榛】
　　早发佩龙泉行看紫气纒寒云抱亭障枯栁散乌鸢岭暗飞狐雪闗开白马天风尘诸将老任侠五陵传北使明星动南心片月悬谁从窦车骑万里勒燕然
　　送王安庆【谢榛】
　　结緑殊增价飞黄早出羣贤声定国经术自河汾竹马来童子蒲鞭得使君讼庭闲晚照官树澹春云文物古今胜江山呉楚分歌谣起中夜应向月中闻
　　少司马苏公之镇【谢榛】
　　旌斾发长安边庭报筑坛寒钲殷地响霜剑照人寒青海连兵苦黄金结士驩论功多汗马应募有材官汉檄云中度班铭石上看雄图骠骑在一战取楼兰
　　白雪楼同徐以言诸比部夜赋【谢榛】
　　西署凤城陬聊为秉烛游和歌半呉越南北有曹刘白髪唯孤剑清风共一楼苑钟疎静夜宫月澹初秋露上金茎重河连玉阙浮灵文犹汉代仙乐自燕州嵗序纷吾感山川壮此留又惊天外鴈缥缈下沧州
　　送刘子旭使云中【谢榛】
　　君才班马流十度帝京游圣代开竒璞春风脱敝裘长懐汉室防独抱杞人忧地旷笳逾惨沙寒鴈不留壮心看剑锷屈指计刀头千古儒生辈谁期定逺侯
　　庚戌八月二十二日恭闻奉天殿视朝【谢榛】
　　上苑凉颷起西山瑞霭浓玉珂天汉路金阙午时钟剑佩鑪香近旌旗日影重宫墙落杨桞水槛出芙蓉万舞趋丹凤千官识衮龙遥传北伐诏光耀紫泥封
　　姜节之太史宅对雪【谢榛】
　　向夕变山川寒深嵗暮天玉堂辉自动瑶阙灿相连酒讶新丰贵氷增太液坚媚春殊可赋照夜逈堪怜留滞龙门客逍遥鹤氅仙共看汉太史还为纪华年
　　童侍御谪岭南【谢榛】
　　帆度三江尽云飞五岭迟炎方殊物色秋水澹心期地逺身仍健官清俗可移瘴烟聊复酒海月尚堪诗正气惊山鬼威名伏岛夷罗浮春万里迁客寄书时
　　刘稽勲宅赋雪【谢榛】
　　春归紫禁城脉脉雪花明照夜千山色因风万户声卧袁真是懒访戴亦多情古剑灵常动氷壶虚更清中朝深啓事东郭但浮名郢曲今谁和燕歌老自平
　　寄别陆明府道函【谢榛】
　　朔风吹万里何事复燕都门发星前骑城翻雪后乌征尘上短褐落日照长途赵北黄云防漳南白草枯生涯人自老愁思鴈相呼梁苑多词客髙阳一酒徒昔游同授简夜醉更摴蒲为寄潘懐县声名是壮图
　　寄别丁内黄【谢榛】
　　向月琴无侣冲星剑有神栖迟元静者漂泊故愁人薄俗交难定同乡情易亲客途经雪冷官栁隔年新天逺飞鳬舄时清老角巾何当共樽酒重醉帝京春
　　赠史中丞【谢榛】
　　千载东南计三秋战守功阵云囬气色匣剑闭雌雄往事长歌外流年髙卧中风霜唯劲竹江海一鸿薄俗懐巢父幽期得阮公醉来论世故谬许老夫同
　　天宁寺塔【谢榛】
　　舍利藏千古灵光夜夜开檐髙色界尽天近法云来鸽自虚空转龙将风雨回地形标叠障河势见三台徒向人间老深慙邺下才因从逺公社登眺思悠哉
　　寄懐于鳞使君【谢榛】
　　保障今三辅谁言是薄游抡才倾汉署为郡动燕州不寐氷霜夜髙懐风雨秋人间多宦迹海内此名流白璧时方抱青山道可求曾怜鹦鹉赋更忆鹔鹴裘大雅终谁定狂歌岂自谋翩翩五骝马泛泛一沙鸥襄国烟中树漳河月下舟遥知共参佐吟眺正登楼
　　徳藩白云亭观珍珠泉作【李先芳】
　　带砺开宗国湖山列祖筵泛槎沧海上张乐白云颠台榭吞寒浦笙歌拂夕烟地灵歕玉屑天派防珠泉鲛室光逾媚骊宫夜不眠月中疑蚌出水底见星悬词客频中圣君王正渴贤本支流不尽千古镜常圆
　　送顾天臣偕谢茂秦南还【王世贞】
　　游客争归赵虞卿亦见寻立谈双白璧笑却千黄金解道国恩重谁同交谊深﨑岖依一老流落见余心击筑无燕市羁栖有越吟揖余还拂袖碣石暮云沈
　　秋夜同李申登白云楼【王世贞】
　　吏归西省钥人倚白云楼惜昼频呼烛惊寒忆授裘霜余蓟岭出暝表汉宫浮刁斗金吾夜闗城玉杵秋放歌天籁合吹笛露华收客是陈登侣予仍王粲游盛时双涕泪非土并淹留嵗月孤踪偶乾坤万象稠大夫应有赋珍重向谁投
　　于鳞郡斋【王世贞】
　　不浅停车兴寜因恋浊醪客顔回把袂吾手任持螯十日布衣饮千秋冠葢劳北风寒赵瑟明月隠呉刀湖海身难下乾坤首并搔宦情余汝在物誉借诗逃一别安孤枕相知仗二毛白云空在望谁益太行髙
　　送大梁李公转东藩左辖八韵【徐中行】
　　赋别复梁园髙秋鼔吹喧张旌临北海冯轼下中原赐履东秦壮登封泰岳尊河山开日观星斗挂天门阙里风堪问明堂迹尚存齐名惭李固对榻恋陈蕃湖月邀仙舫峯云落酒樽谁怜虚左地长忆信陵恩
　　同张肖甫送乃兄张山人还蜀【徐中行】
　　兄弟金台别依依玉树柯鸣琴凄蜀调把酒醉燕歌晓骑停杨栁春衣换薜萝囬车赤岸近卧阁白云多月度峨眉夜花飞锦水波著书藏小酉种药满中阿物色三巴尽蓬蒿二仲过他时登海峤莫惜示羊何
　　冬日述懐示元美【呉国伦】
　　偃蹇谁青眼飞扬独素毫途穷羣态见物役此身劳趋走偏鸡舌声华忝凤毛异时难遽料清世敢言逃楚璧甘人弃齐竽耻自操讵能栖枳棘只合卧蓬蒿多事容欹枕孤懐且浊醪闭门惟药裹扶杖即兰臯郎署还持防名家有佩刀寸心归鲍子尺牍谢山涛生死交期在风霜病骨髙斯文未应丧天岂厌吾曹
　　与子相饮迟元美【呉国伦】
　　春事忽云莫浮生宜醉中鸣珂燕市满看剑蓟门雄防足惭吾蹇挥毫见尔工鬂知何日白花自上林红树拥飞觞月天囬岸帻风登楼有竒思未与仲宣同
　　送陈睢阳擢兵使入蜀【呉国伦】
　　上国名争识中州遇亦竒三河倾抵掌二室欵扬眉问政先经术论文借酒巵吏才分竹重友道握兰知溟海腾方力钧天梦不疑十年耽卧阁万里召登陴旋珥游梁笔亲函谕蜀词居人歌五袴候骑拥双麾九坂青骢跃孤军白羽持栈悬天咫尺江涌雪离披别思闻猿剧裁书到鴈迟且携闗塞手斟酌嵗寒期
　　留别峻伯【宗臣】
　　握手殊难尽论心日转纡更谁怜凤鸟为尔系骊驹明月参相照浮云互自逾客途从浩荡帝里只须防羣贵安危在孤身去住俱岂知江海上不有报恩珠
　　夜过明卿迟元美不至【宗臣】
　　楚客傲如昔燕台髙至今双珠明月动孤剑晓星侵天地看人尽冠裳避世深穷途惟白雪失计自黄金词赋偏生色风尘易折心何如王逸少此夕负山隂






　　古今诗删巻三十一
　　钦定四库全书
　　古今诗删巻三十二
　　明　李攀龙　编
　　明七言排律
　　金隄同张明府肖甫赋【谢榛】
　　金隄重到感西风瓠子犹思汉武功雉堞遥连千树暝龙珠不见二潭空芰荷老尽飞霜后箫管寒催落照中白髪沧洲幽事在黄花緑酒故人同谢安此日游山剧潘岳当年作赋工无数峯峦秋色里髙歌相对欲争雄
　　于鳞郡斋【王世贞】
　　春草胡骝出帝京何如握手又孤城主恩司马郎仍在客礼元龙座尽惊稍为清尊驱黯澹渐携孤抱鬭峥嵘朱弦晓并漳河瑟白羽秋闲汉塞兵闻道太行兼郡事始知严助厌承明新诗直已藏机甚怪尔犹存海内名
　　黄河道中别呉生【徐中行】
　　赋别河梁思不禁愀然斜日变春隂艰危未尽秦庭哭放逐仍同楚泽吟风雨北来三辅暗云霞南入九江深穷途岂碍垂天翼散地偏增玩世心知己千秋髙白雪论交四海失黄金相期后防从藜杖只恐名山也陆沈赋得贞石赠云间呉比部十二韵【徐中行】
　　何来片石挺孤标阅尽沧桑不动摇五岳寰中争嶻嶪九峯江上让岧嶤补天已就千秋色障海曾囬万里潮碁置星辰分碧落镜悬日月递青霄甘婴楚刖明投璧耻受秦鞭幻作桥古冶自堪成铁剑它山犹可治琼瑶芙蓉独秀谁争丽松栢相依也后凋潄齿清风髙百代触肤霖雨徧崇朝论交万变心难转比介三公势不挠承柱明堂绵玉厯支机青汉挂氷绡竒声赋掷天台动王气书探禹穴遥审乐正逢呉季札并将击拊和虞韶鄂渚送别尊师天目先生之云南参议【汪时元】
　　分藩益部气防哉万里风云建节开鄂渚向传青翰舫滇池谁似碧鸡才星随方岳临南纪天转微垣敞外台散帙月华金马出挥毫霞彩防苍来秋深桂树摇诗案春满山茶映酒杯却似相如重谕蜀飘飘六传日南回
　　明五言絶句
　　懊侬歌【刘基】
　　白鵶养雏时夜夜啼达曙如何羽翼成各自东西去
　　玉阶怨刘基
　　长门灯下泪滴作玉阶苔年年傍春雨一上苑墙来
　　长门怨【刘基】
　　白露下玉除风清月如练坐看池上萤飞入昭阳殿
　　闺词【刘基】
　　剔却灯花蕋从教汚翠钿几囬虚报喜误却不成眠
　　薤露歌【刘基】
　　人生无百嵗百嵗复如何古来英雄士俱已归山阿
　　琅琊王歌【刘基】
　　骏马须好鞍彊弓须劲箭将军不知兵健儿空自健
　　呉钩行【髙啓】
　　呉钩若霜雪呉人重游侠樽前含笑看上有仇家血
　　碧玉歌【髙啓】
　　碧玉小家女初无珠翠妆感郎相顾重朽质自生光
　　呵那瓌【髙啓】
　　牛羊草漫野大帐天山下十万控儿闻笳齐上马
　　刀【髙啓】
　　大食购千金妖精泣太隂灯前开匣看无限许君心
　　花开【杨基】
　　花开醉不休花谢莫深愁纵使花常在东风也白头
　　京师得家书【刘崧】
　　江水三千里家书十五行行行无别语只道早还乡
　　无题【袁凯】
　　门外青青草今年更觉深前时玉钗堕侍婢不能寻
　　结客行【刘绩】
　　结客千金尽酧恩一剑存羞为狗盗伍不傍孟甞门
　　婕妤恕【王谊】
　　玉簟夜凉新秋娥暗里颦如何天上月独照掌中人
　　商隠【许廷慎】
　　无心成避世有迹类游仙自入烟霞窟悠悠不计年
　　红白二梅花落【薛瑄】
　　檐外双梅树庭前昨夜风不知何处笛并起一声中
　　武口守风【薛瑄】
　　江涛拍岸鸣髙枕念王程湖与归心阔秋因客思清
　　山居【刘球】
　　水抱孤村逺山通一径斜不知深树里还住几人家
　　云林书屋【髙壁】
　　漠漠山中云蔼蔼云中树不闻弦诵声那知有人住
　　洛阳陌【姚绶】
　　马上相逢处春风在洛阳陌头杨栁色一一防人肠
　　莫愁乐【张宁】
　　金雀玉搔头生来唤莫愁自从欢去后不出石城游
　　古江南曲【钱百川】
　　小姑未成人不惯见郎君荡舟入新荷牵壊紫罗裙
　　海棠【张琦】
　　微红初上颊便觉春多梦牕外有人无鸟踏花枝动
　　结客少年场行【李梦阳】
　　灯如列宿行月似九秋霜各携万金剑结客少年场
　　艳曲【李梦阳】
　　父母爱小女女是聪明子生不识鸳鸯绣出鸳鸯是
　　开先寺【李梦阳】
　　瀑布半天上飞响落人间莫言此潭小摇动匡庐山
　　江行杂诗【李梦阳】
　　日出青苹湿江浑路不分昨宵驱雨至知是海南云
　　长安【何景明】
　　白云望不尽髙楼空倚栏中霄鸿鴈过来处是长安
　　晚出左掖简薛君采【何景明】
　　露重芙蓉馆云轻翡翠城文园病司马消渴望金茎
　　拟古【徐祯卿】
　　上马入皇城嫖姚典禁兵犹言恩宠薄下马坐团营
　　陇头水【徐祯卿】
　　磨刀陇水头刀澁指爪柔将刀割防水那用东西流
　　江南乐【徐祯卿】
　　人言江南乐江南信自乐采桑作蚕丝罗绮任侬着
　　杂诗二首【边贡】
　　月色沙上澹山云天际浮春江万里阔独见一渔舟
　　其二
　　江静无飞鸟亭空有落花主人何所在沽酒向渔家
　　送刘约中之金陵【边贡】
　　君到石城边应看石城树树杪百尺台是侬行乐处
　　西园二首【边贡】
　　朝看长白山暮看长白山山色有朝暮吾心常自闲
　　其二
　　庭际何所有有萱复有芋自闻秋雨声不种芭蕉树
　　上陵道中【边贡】
　　苍苍土门口日出逢樵叟问尔何事来山中苦无酒
　　常山卧雪亭【方豪】
　　卧雪常山馆孤吟气转雄若逢洛阳令闭户不相通
　　相见【孙一元】
　　相见不作语天风吹长须探取虎鞶囊留赠昆仑图
　　絶句【王廷相】
　　侯嬴大梁豪白首仍抱闗平生酬知剑曾未借人看
　　初见白髪【王廷相】
　　日月风尘色劳劳簿领身不知清镜里已作二毛人
　　汉上歌【王廷相】
　　宜城出美醖载入习家池山公去已久醉杀襄阳儿
　　宫怨【王廷相】
　　夜辇昭阳月春筵上苑花不成供奉日枉自学琵琶
　　江南曲【王廷相】
　　江上杨栁花袅袅不肯住随燕入帘栊因风复飞去
　　芳树【王廷相】
　　芳树不自惜与藤相萦系嵗久藤枝繁见藤不见树
　　阆中歌【王廷相】
　　天阔浮烟逈沙平落照低春江同在眼只觉异巴西
　　春草谣【王廷相】
　　塘上草菲菲照妾春罗衣待君君不来满庭萤火飞
　　秦川杂兴二首【王廷相】
　　古陵在蒿下啼鸟在蒿上陵中人不闻行客自惆怅
　　其二
　　客行不束书大半是侠气宝剑值千金上有飞龙字
　　游南山【唐顺之】
　　洞口石纵横流泉不住声柴门何处入鸡犬自相迎
　　竹径【唐顺之】
　　面面隔深竹茅斋在何处遥闻犬吠声试从此路去
　　迁居简友人【蔡汝楠】
　　冈南开馆舍湖上阅风花不用山隂棹东隣是戴家
　　下第还乡【许邦才】
　　莺花愁旅客风雨逼清明向晚担空笈萧然出凤城
　　下第【许邦才】
　　虽负倾城姿无媒岂自悲讵知馆娃内胜似浣沙时
　　初至永宁【许邦才】
　　风尘难自料花鸟故相猜问是山东客何由万里来
　　客中元日【许邦才】
　　客中逢改嵗不解是何乡时见悬门帖春风动夜郎
　　汉江驿【许邦才】
　　山雪照庭除氷霜滞简书不因作迁客得食汉江鱼
　　少年行【许邦才】
　　杨栁散青丝骅骝白玉羁有钱不作人是底游侠儿
　　明君曲【李先芳】
　　弹来塞上曲本是汉宫词胡女无华色娥眉处处疑
　　于鳞郡斋【王世贞】
　　腰间辘轳剑错莫无精光不是芙蓉浅纯钩北斗傍
　　活水池【徐中行】
　　池分襄汉水岸夹武陵花但得髙阳侣宁须问习家
　　咏顾汝和舍人种桃【徐中行】
　　不言温室树却种武陵花岂是金门客偷桃出汉家
　　题顾汝和石鼎寮【徐中行】
　　云英烹石鼎月色照氷壶何必金茎露能令肺病苏
　　卭竹杖【徐中行】
　　仙人方竹杖逺道出临卭挂壁风云动还应欲化龙
　　赠李于鳞【宗臣】
　　闻君有瑶琴言自昆仑得虽未听其声时时白云色
　　闻鴈忆弟子培【宗臣】
　　秋雨千峯散寒云万里开不知天际鴈几日故园来
　　郊行【宗臣】
　　并马出春城摇鞭一相语杨栁遍西湖应从何处去
　　九日舟中【汪时元】
　　秋风叶正飞江上逢重九人世几登髙寂寞黄花酒

　　古今诗删巻三十二
　　钦定四库全书
　　古今诗删巻三十三
　　明　李攀龙　编
　　明七言絶句
　　仙人词【刘基】
　　玉府仙人氷雪姿生来即遣侍瑶池五云隔防尘凡路説着人间总不知
　　汉宫曲【刘基】
　　小雨如烟昼掩扉卷帘忽见燕双飞不知春色能多少总向昭阳栁上归
　　双带子【刘基】
　　嫁时双带綉麒麟翠叶金花色色新宁教玉匣防蛛网不肯将来别赠人
　　竹枝歌【刘基】
　　阳台云雨谩荒唐巫峡啼猿枉防肠莫向苍梧山下去九疑愁色满潇湘
　　春江曲【刘基】
　　江上风帆日日归独自狂夫音信稀无因化作防防鸟随着郎船到处飞
　　宫词【髙啓】
　　南风吹防采莲歌夜雨新添太液波水殿云廊三十六不知何处月明多
　　少年行【髙啓】
　　下直平明出禁门提携博局伴王孙寳刀不敢将输却明日沙场欲报恩
　　洞房曲【髙啓】
　　洞房香吐合昏花月转勾栏啼乳鸦今宵有酒留君醉不信倡家胜妾家
　　呉宫词【髙啓】
　　芙蓉水殿屧廊东白苎秋来不耐风怪得君王长夜醉月明歌舞在舟中
　　楚宫词【髙啓】
　　雨去云来十二峯渚宫楼阁暮重重细腰无限空相妬不觉瑶姬梦里逢
　　魏宫词【髙啓】
　　翡翠明珠入掌新承恩长占邺宫春至尊休信陈王赋那得人间有洛神
　　呉王井【髙啓】
　　曾开鉴影照宫娃玉手牵丝带露华今日空山僧自汲一缾寒供佛前花
　　宫女图【髙啓】
　　女奴扶醉踏苍苔明月西园侍宴回小犬隔花空吠影夜深宫禁有谁来
　　山中别宁公归西坞【髙啓】
　　一上香台看落晖沙村孤树晚依依老僧不出青山寺只有钟声送客归
　　方匡师画【髙啓】
　　画图忽见白云峯茶屋香台树几重身若在师行道处晚来谁讶不闻钟
　　戴叔鸾入江夏山图【髙啓】
　　归隠初辞荐辟章西风黄叶满车箱青牛只识山中路不是无心向洛阳
　　十二红图【杨基】
　　何处飞来十二红万年枝上立东风楚王宫殿俱零落説尽春愁细雨中
　　红椒仕女图【杨基】
　　两树红椒隔禁扉晚凉携伴试罗衣金铃小犬迎人吠应怪秋来出院稀
　　燕山春暮【张羽】
　　金水桥边蜀鸟啼玉泉山下栁花飞江南江北三千里愁絶春归客未归
　　望阙口号【刘子肩】
　　阊阖排云玉殿开千官鹓鹭早朝囬不知谁献王褒颂得奉君王万寿杯
　　江行【董良史】
　　江水悠悠江路长孤鸿啼月有微霜十年纵迹浑无定莫更逢人问故乡
　　寄王彦举【孙蕡】
　　緑杨隂下玉骢嘶丝络银瓶带酒携梦入南园听夜雨不知身在蒋陵西
　　题朱舍人为史太守冩梧竹【林鸿】
　　舍人退食冩闲情公子开椷玉雪清曾向凤池同夜直掖垣梧竹总秋声
　　淮西夜坐【袁凯】
　　萧萧风雨满闗河酒罢西楼听鴈过莫怪行人头白尽异乡秋色不胜多
　　客中夜坐【袁凯】
　　夜雨萧萧江水长故园归路更茫茫一声新鴈三更雨何处行人不防肠
　　画马【刘绩】
　　双驹汗血已斑斑蹀躞春风意态闲闻道千金求骏骨不应龙种在人间
　　赠同舟从军林生【任立】
　　青天无尽碧波长百尺云帆挂夕阳海路音书何处寄北风征鴈不成行
　　城南书事【赵羾】
　　三年为客寄龙沙望防南云不见家唯有受降城外月照人清泪落胡笳
　　步虚词【王恭】
　　緑章封事奏瑶京侍女如花弄玉笙夜半朝囬人上鹤九天环佩月中明
　　诏直内阁即事【胡俨】
　　清晓朝囬秘阁重坐看宫树露华浓碧牕朱户图书满人在蓬莱第一峯
　　重登岳阳楼望君山【王英】
　　南湖烟水接天流天际孤峯掌上浮欲吊湘君何处是不堪重倚岳阳楼
　　到扬州【钟政】
　　树绕人家水抱城何郎去后减诗情不知东阁梅何处二十四桥空月明
　　甘州【郭元登】
　　甘州城西河水流甘州城北胡云愁玉闗人老貂裘敝苦忆平生马少游
　　蓟门秋夕【熊直】
　　清漏迟迟月转廊博山销尽水沉香重城不锁还家梦两夜分明到故乡
　　竹枝歌【薛瑄】
　　锦官城东多水楼蜀姬酒浓消客愁醉来忘却家山道劝君莫作锦城游
　　旧游即事【沈愚】
　　冶城东畔旧亭台寂寂朱扉映竹开一树碧桃都落尽去年蝴蝶却飞来
　　寄淮南【沈愚】
　　江南江北路迢迢风满江帆鴈影飘最好凤凰台上月共谁携酒听吹箫
　　古词【张楷】
　　罗帕凝香湿未干朱樱外雨生寒灯花知是虚传喜落尽青煤誓不看
　　题画瓜【聂大年】
　　翠实离离引蔓秋西风凉露满林丘东门尚有闲田地千载无人説故侯
　　题赵仲穆挟弹图【李东阳】
　　东风挟弹小城春游骑飞缰不动尘道上相逢休借问卫家兄弟霍家亲
　　画竹【李东阳】
　　汉臯亭上起秋风夜逐湘灵下楚宫晓入碧云看不见堕钗遗佩各西东
　　呉宫【杨时秀】
　　画栋云消夜色清宫前沟水作秋声如何醒得呉王梦多少花枝压禁城
　　闺怨【周在】
　　江南二月试罗衣春尽燕山雪尚飞应是子规啼不到故乡虽好不思归
　　郊祀歌【李梦阳】
　　坛官秉笏候金钟月出西南照雪峯不向蓬莱看五色那知天子是真龙
　　赠黄州守【李梦阳】
　　黄州江比使君清赤壁山留万古名黄州小儿骑竹马来时相送去时迎
　　过王子【李梦阳】
　　率尔髙阳饮博徒酣歌击剑胆何麄金门贵客如相许径脱霜裘付酒垆
　　赠李沔【李梦阳】
　　云梦茫茫绕一州滔滔江汉古今流问俗不须乗五马画船铙吹水乡游
　　云中曲【李梦阳】
　　白登山寒低朔云野马黄羊各一羣冐顿曾围汉天子胡儿惟説李将军
　　塞上【李梦阳】
　　天设居庸百二闗祁连更隔万重山不知谁放呼延入昨日扬河大战还
　　归途咏古【李梦阳】
　　河济谁言不共流青春恶浪古懐州荡摇少室三花树倒映天坛白石楼
　　登啸台【李梦阳】
　　白日红云拂地流醉乡吾亦步兵游登台左盼黄河转緑水洪波不尽愁
　　春日谩兴【李梦阳】
　　十日不出花尽开城南城北看花来即教闭户从花尽莫遣看花不醉回
　　送周判官【李梦阳】
　　青灯緑酒五花裘客舍新秋萤火流问君不饮真何事明日出城风叶愁
　　诸将入朝歌【何景明】
　　羣公陪宴栢梁台殿上传呼万寿杯元戎节钺来江上使者楼船泛海回
　　寄郑继之【何景明】
　　台岳中峯防雾生石梁遥挂赤霞城仙潭尺素传云鲤报尔今寻华顶行
　　送汝庆还闗中【何景明】
　　华岳云台万里情髙秋落日眺秦城黄河一线通沧海身在仙人掌上行
　　终南篇【何景明】
　　离宫别馆旧京华表里闗河属汉家二阁天围青锦帐五台云涌石莲花
　　燕京夏歌【徐祯卿】
　　暑殿金泉枕碧山清凉楼阁五台间赤日不行防岭北雪花长绕玉门闗
　　送萧若愚【徐祯卿】
　　送君南下巴渝深予亦迢迢湘水阴前路不知何地别千山万壑暮猿吟
　　迎銮曲六首【边贡】
　　金陵今古帝王都碧石清江一画图五圣百年虚想像銮舆曾到此间无
　　其二
　　自采民风问老农微行不遣近官从那知天子闗天象到处云成五色龙
　　其三
　　羽葢霓旌晓出游绀霞红日抱江流云中帝子三千阙海上仙人十二楼
　　其四
　　弓如满月向江开箭挿寒潮卷浪回水上鼋鼍莫深避我皇元为射蛟来
　　其五
　　潮落江门烟水秋云帆月下过扬州两京驰道三千里夹岸垂杨接御沟
　　其六
　　瑟瑟金风鸣玉銮路车何日到长安官河不似江涛险只恐秋深白露寒
　　金陵逢方日升【边贡】
　　燕市分携十七春白门相见白头新凤凰楼下含春客江海飘零有几人
　　刘希尹谪寿春【边贡】
　　淮南花雨送春还丛桂隂隂郡阁闲自是刘安有仙骨谪居犹近八公山
　　送潘伯振守汉中【边贡】
　　石栈凌云鸟道斜汉中城府枕三巴枫林落叶猿声满那得行人不忆家
　　送苏别驾【边贡】
　　去嵗秋风别省闱木犀花落雨霏霏那知此日江陵郡春草连天送客归
　　题美人寄胡丈【边贡】
　　月宫秋冷桂团团嵗嵗花开只自攀共在人间説天上不知天上忆人间
　　海青图【边贡】
　　云暗胡天雪满衣鴐鹅声乱海青飞李陵台下隂山北正是单于夜打围
　　敖子发水亭【边贡】
　　曲径囬廓接圃深竹牕松户晓隂隂幽花不阻三春梦明月长悬万里心
　　观城歌【边贡】
　　睥睨连云十二楼西南形胜数荆州已教岘首为屏绕更遣巴江作带流
　　杂兴【边贡】
　　御沟东畔栁成林御水盈盈十里隂白马青衫桥上客春来多少故园心
　　大隄曲【边贡】
　　大隄女儿花见羞大隄杨栁映青楼金台满注楚城酒醉杀狂夫不解愁
　　緑珠怨【边贡】
　　主家髙楼天与齐妾身不惜委黄泥他生愿作衔泥燕长傍髙楼梁上栖
　　送客【王云凤】
　　春湿蒸云雨欲丝飘飘游子别离时愁看陌上青青草送尽行人总不知
　　皇帝行幸南京歌二首【薛蕙】
　　翩翩翠葢覆鸣銮诏许都人夹道看乐府尽歌杨栁曲后车多着鵕防冠
　　其二
　　燕姬玉袖抱箜篌马上长随翠辇游春来照影秦淮水爱杀江南云母舟
　　櫂歌二首【郑善夫】
　　鸿鴈飞来风雪心鸿鴈飞去天山隂二月天山风雪浅六月天山风雪深
　　其二
　　青螺江头游子吟黄金台上秋云深风尘一别一万里美人驾车伤我心
　　送刘伯儒侍御谪岭南【郑善夫】
　　尉佗城外泛孤槎西望峨眉不见家莫道日南天万里归心一夜过三巴
　　答林炫见懐【方豪】
　　榕江江上片帆归江草江花映竹扉明月长看渔父醉白鸥不道主人非
　　平南凯还歌【王廷相】
　　诏下团营大防兵我皇亲作冠军行九河压地楼船去八月横天剑防明
　　行边【王廷相】
　　榆林上郡跨雄图况是君王拜郅都夜发金符催出塞朝开罽帐献擒俘
　　巴人竹枝歌【王廷相】
　　江草江花满眼新不知郎处几多春愁来欲上东峯望上到东峯愁杀人
　　游仙【王廷相】
　　南极老人乗彩霞赤松仙子上清家海阳旧种扶桑树春到齐开五色花
　　宫词【王廷相】
　　云髻蛾眉紫凤笙三千队里独分明君恩莫作寻常看一别昭阳便隔生
　　扈从谒陵歌【王廷相】
　　十二龙旗向晓开行宫深度五云来词臣奏罢长陵赋不数甘泉侍从才
　　谩成【韩邦靖】
　　沙苑烟光近白楼黄河清渭两交流牛羊落日新丘垅杨栁春风古渡头
　　登石钟山望庐山【张治】
　　庐岳亭亭翠万重悬泉千尺挂飞龙石钟山下江如镜映出青天五老峯










　　古今诗删巻三十三
　　钦定四库全书
　　古今诗删巻三十四
　　明　李攀龙　编
　　明七言絶句
　　华烛引【杨慎】
　　菖蒲传酒座欲阑碧玉舞罢罗裳单流云影射荆王枕晓露光摇汉帝盘
　　望中条山【杨慎】
　　征马长鸣向北风崤闗囬首暮天东太行过尽中条出一路青山白雪中
　　寄逺曲【杨慎】
　　濯锦江头烟水緑相思万里人如玉瑶琴别后不曾弹今朝才理将归曲
　　江陵舟中赠田李二子【杨慎】
　　落月寒沙夜未分玉箫金管醉中闻明朝囬首沅江路愁听青猿和白云
　　流萤篇【杨慎】
　　荡子从军向月支闺人对影滞秋期蚕书宛转连环字鴈帛殷勤织锦诗
　　南征歌【唐顺之】
　　月明吹笛武陵川马上行人望跕鸢莫怕交洲饶毒雾一冬飞雪异南天
　　塞下曲【唐顺之】
　　青袍白马紫茸秋不向沙场便酒楼夜来一赌青钱尽尚有囊中血髑髅
　　赠友【皇甫涍】
　　隠处同乡溪水濵鹿门萝月梦中春兴来呼酒何知客老去忘机不避人
　　东京歌二首【靳学顔】
　　美人挟瑟上髙堂四座酒行殊未央何愁若华翳白日賸有明珠照夜光
　　其二
　　濯龙门外车马流谁人不道入青楼卢家少妇鸣筝坐逢着春光不解愁
　　送陆史之楚【王维祯】
　　楚苑天南暖不迟隔年梅栁已多姿春来花絮纷纷起絶胜梁园雪里时
　　辽城寄忆【俞宪】
　　遥天一望尽髙秋忽傍中原忆旧游汉省春风吹视草庾家明月照登楼
　　辽城望月【俞宪】
　　片月盈盈海外生遥应九塞一时明望京楼上频回首何处清光五凤城
　　朝陵歌二首【张才】
　　本朝陵墓傍燕闗殿阁参差霄汉间王气千年朝北极雄图万里抱西山
　　其二
　　松门囬首七陵遥春殿金灯锁寂寥地逈忽看星斗动夜深疑有鬼神朝
　　卫水【谢榛】
　　城外河流白练长城中万户正秋光秋来偏作还家梦河水东流到故乡
　　游金灯寺【谢榛】
　　防杖穿林路几重禅家清磬隔云峯再来只恐无寻处好记悬厓一古松
　　郭寿卿园亭【谢榛】
　　郭家亭子夹松篁把酒临池幽兴长人在千山秋色里不知云气满衣裳
　　送王梦白归江东【谢榛】
　　呉帆归去逐江云白鹤桥西旧隠君门掩梧桐赋揺落秋风不是客边闻
　　本公山房【谢榛】
　　满山秋色乱寒松天外遥传日暮钟争怪檐前起云雾谁知鉢底卧蛟龙
　　捣衣曲【谢榛】
　　秦闗昨夜一书归百战犹随刘武威见説平安收涕泪梧桐树下捣寒衣
　　寻葛徴君【谢榛】
　　城西闲访葛洪家篱落秋余白菊花髙卧自知无俗梦数椽茅屋在烟霞
　　水仙花【谢榛】
　　月为精魄水为神素质先含雪里春罗袜凌波断行迹谁能唤起弄珠人
　　呈刘兵宪【许邦才】
　　建节西南汉大夫飞扬万里见雄图即因笻竹收诸郡更遣葡萄达上都
　　留别刘公【许邦才】
　　秋风长铗幸生还明日孤臣入楚闗莫道三年人万里天涯消得几重山
　　汴河守冻【许邦才】
　　客馆寒灯泪满襟间闗万里欲归心眼前一水氷霜苦又説三江瘴疠深
　　寄懐元美【许邦才】
　　鸿鴈惊秋海上还片云孤月蓟门闗柰何昨夜西牕梦不道千山与万山
　　送别郭子坤赴选二首【许邦才】
　　十年髙枕恋柴闗此夕青樽照客顔不是乞为勾漏令那能更出句容山
　　其二
　　老去风云意气孤因君更与话江湖定经燕市悲歌地为问当年旧酒徒
　　席上赠于鳞【许邦才】
　　不见春风栁复青故人江海坐漂零即令賸有陶家酒一月休教一日醒
　　送段侍御【许邦才】
　　白简髙秋觐九重五花骢马疾如龙车轮就取都亭下霜气还清长乐钟
　　送髙都防入贺【许邦才】
　　将军白马挿雕弧自傍属车夸射乌陛下圣明三万嵗微臣直至执金吾
　　懐王元美【许邦才】
　　呉门秋色杳佳期浊酒青山对尔诗也道风流非昔日犹堪抵掌见当时
　　与于鳞游南山初宿天井寺【许邦才】
　　千峯寒色照骦裘嵗暮还堪载酒游初宿南岩天井寺便听一夜石泉流
　　夜投林泉观【许邦才】
　　落日相将万叠山深林何处有柴闗不因邂逅岩扉宿谁信天台隔世间
　　送谢中丞归射洪二首【许邦才】
　　安石风流恋主情江湖无日不苍生还看北墅围碁日未许人闻折屐声
　　其二
　　巫峡江陵一水分猿声两岸夜成羣遥知月下孤臣泪才过三声不可闻
　　九日于鳞招饮南山二首【许邦才】
　　新诗忽自故人来欲采黄花荐酒杯城外青山城里见东篱那忍独徘徊
　　其二
　　嵗序惊心水急流年来又白几人头那知緑酒青山外惟有黄花似故秋
　　答寄于鳞【许邦才】
　　结交当日拟荆髙那管傍人笑我曹醉后悲歌燕市里一时海内更无豪
　　得于鳞书却寄【许邦才】
　　青春载酒上平台忽报文园寄赋来賔客一时俱授简人间难得是仙才
　　丁香花【许邦才】
　　苏小西陵踏月囬香车白马引郎来当年剰绾同心结此日春风为翦开
　　早春懐元美【李先芳】
　　新正箫鼔日纷纷雪霁遥看玉笥云借问江城春几许梅花落尽不逢君
　　临江节士歌【李先芳】
　　临江节士泣秋风夜来剑鸣深鞘中甲龙鳞各相似谁能辨我是雌雄
　　送于鳞还郡【王世贞】
　　石门髙峡沙丘台五马春停天地开无限北风吹不到万家明月待君来
　　别于鳞诸君二首【王世贞】
　　金河杨栁未堪齐马首传觞白日低侠客自来轻别甚醉乗飞雨蓟门西
　　其二
　　塞云吹尽出榆闗不防胡天指掌间应是尔曹髙咏发忽惊飞雪卷燕山
　　于鳞郡斋【王世贞】
　　太行西北拥岧嶤立马寒云豫让桥俱道挂冠同指掌不知山色为谁骄
　　奉答于鳞【王世贞】
　　鹊湖春雨暗青山流水桃花天地闲共道闭门无一事不知清泪落人间
　　寄谢茂秦【王世贞】
　　亦知留赵鲁先生片语能尊万乗名何事平原无上客却教双璧赠虞卿
　　寄伯承【王世贞】
　　汉帝秋风在栢梁一时词赋有辉光那知此日文园令犹有金茎露未甞
　　寄答子与【王世贞】
　　白雪谁传和郢篇中原风色尚苍然故人傥问行藏事自种要离墓畔田
　　送子相【徐中行】
　　妙髙峯上试登临月色潮声尽古今词客岂须愁病肺中泠泉水更清心
　　送于鳞之邢州三首【徐中行】
　　赵地山河拥上京于今保障有长城停车襄子宫前问犹説当年国士名
　　其二
　　东平侠客有刘生宝剑千金旧署名忽道明朝脱相赠夜深风雨匣中鸣
　　其三
　　十年西省尚书郎此日新携刺史章明月一樽开北海春风千骑下东方
　　送许赵州兼讯李邢州【徐中行】
　　青春五马下燕京自喜分符近李生双璧千秋重入赵共看明月照连城
　　送元美二首【徐中行】
　　髙秋独上白登台西北浮云昼不开忽见千山飞雪下惊传汉使自天来
　　其二
　　醉携长剑倚髙秋忽见黄河天外流莫更临风歌出塞九边寒色不禁愁
　　同明卿惟敬登太白楼【徐中行】
　　醉携迁客上云梯睥睨烟霄万象低便欲乗风登日观苍茫海色使人迷
　　感旧【徐中行】
　　自别燕台白日徂华阳碣石总荒芜独留一片西山月犹照当年旧酒垆
　　懐于鳞【徐中行】
　　黄河万里接昆仑太华天开西极尊一自凌云来赋客未论紫气满闗门
　　征南铙歌二首【徐中行】
　　誓师亲上越王台东望扶桑海色开钲皷三江殷地起艨万里蹴天来
　　其二
　　横海楼船大出师青山千里列旌旗会稽拟作燕然石震泽今为饮马池
　　于鳞谢病归济南寄讯【徐中行】
　　白云湖上万山青日日茅堂醉复醒不是杨雄躭寂寞千秋谁见太经
　　寄答汝南诸明府【徐中行】
　　景夷台上白云秋悬瓠城边汝水流却忆诸君明月夜临风清啸满南楼
　　送于鳞还郡【呉国伦】
　　千门杨栁暗燕闗不系邢州五马还寂寞孤城君更卧白云愁杀太行山
　　秋夜懐子与【呉国伦】
　　扁舟自去浮湘水倦客常懐卧茂陵秋湛汉宫金掌露月明沧海玉壶氷
　　九日同于鳞赋【呉国伦】
　　秋深木落鴈南飞客里风霜欲授衣燕市酒酣聊共赋龙山家在未能归
　　寄懐于鳞【呉国伦】
　　闻道齐中老伏生逺携妻子歴山耕汉家若有传书诏使者何从问姓名
　　再寄于鳞【呉国伦】
　　日日东山望里春那驱羸马向风尘谁将马上春云色一寄山中抱膝人
　　懐于鳞【呉国伦】
　　渭水秦闗天上回使君持节驭风雷不妨万里无书寄紫气常从西极来
　　香炉峯【呉国伦】
　　山烟细细五云盘散入春隂楚甸寒我欲峯头瞻北极香炉不似殿中看
　　石镜峯【呉国伦】
　　万仞峯头石镜悬平临日月倒垂天沧江夜色寒相照下有骊龙不敢眠
　　梦蝶卷【呉国伦】
　　曲阳城头花未开漆园梦里蝶飞来年年蝶为春花老千古庄生梦不囬
　　塞上歌送王少司马赴蓟镇【宗臣】
　　司马频年西破戎诏书又下九华宫亲提万骑如风雨一夜来屯紫塞东
　　过采石江懐李白三首【宗臣】
　　楚水秋风枫树髙片帆孤月下江涛蛾眉亭下芙蓉色犹似当年宫锦袍
　　其二
　　采石矶头坐白云青枫满地落纷纷夜深吹笛江亭上明月窥人恐是君
　　其三
　　青山千仞落寒潭采石丹枫一驻骖君跨长鲸去不返独留明月照江南
　　省中【髙岱】
　　萧萧竹径暝烟浮散帙鸣琴事事幽若比潇湘渔父隠门前只少木兰舟
　　凉州曲【髙岱】
　　贺兰烽火接居延白草黄云北到天一片城头青海月十年沙碛伴人眠
　　寄元美【魏裳】
　　朱弦一絶少知音白雪难酬国士心腰下青萍君所赠至今风雨作龙吟
　　送刘使君之襄阳【张佳】
　　太岳天门紫气垂松花片片晓风吹孤懐化作千峯月夜夜随君君不知
　　题徐生梦云巻二首【张佳】
　　海西削出千芙蓉嵗晚沧江有卧龙枕上风尘吹不到石门日日紫霞封
　　其二
　　夜半天鸡啼紫烟琼裾长共白云眠髙松万壑揺明月无数寒涛落枕边
　　送胡生南归【陈宗虞】
　　扬子江风落暮潮州夜月起兰桡西湖归去三千里家在芙蓉第一桥
　　咏潘邯郸韩妓【张简】
　　怕听邯郸陌上歌千金不惜购韩娥潘安自是风流客此日丛台兴转多
　　秋树下送张云少宪使【潘子震】
　　老树临风叶半黄一樽岐路又斜阳别君何必折杨栁只此秋声巳断肠
　　春日谩兴【汪时元】
　　春风为我报花开我为花开载酒来莫道少年花里醉白头曾是醉花回
　　奉送观察李徐二师方舟北上二首【汪时元】
　　两岸垂杨绾别愁长风晓发过扬州只看云里双帆影不尽黄河天汉流
　　其二
　　广陵涛起白云寒北望燕台路漫李郭翛然明月下满船秋色到长安
　　明皇小车图【释守仁】
　　宫门日出乳鸦啼仙漏沈沈树影低朝罢千官无一事车声又过夀阳西
　　明六言附
　　琼姬墓【髙啓】
　　梦别芙蓉殿头防钗零落谁收土昏青镜忘晓月冷珠襦恨秋麋鹿昔来废院牛羊今上荒丘香魂若怨亡国莫与西施共游
　　杨氏山庄【髙啓】
　　斜阳流水几里啼鸟空林一家客去诗题柿叶僧来供煮藤花
　　杂兴【韩奕】
　　一巷西风落叶半牕斜日残书年老怕逢人事天寒不出吾庐
　　题小景【王恭】
　　白鸥门外孤艇黄叶山中一瓢惆怅青云旧侣相思不到渔樵
　　题水墨小景二图【徐从礼】
　　小艇水云涧口孤琴萝月山隂郢曲向来谁和林泉亦有知音
　　其二
　　出岫云非有意忘机鸟亦知归莫话城中旧事与君同是荷衣
　　送郑二之茅山【张楷】
　　芳草隄边渡水百花原上逢春在世谁非过客入山方是闲人
　　田家【孙一元】
　　手疏偶然辞主腰镰率尔为农今日田园自许平时车马相从
　　送客【杨慎】
　　合樽且醉花间分襟易惨离顔朝下春风紫陌天涯落日青山美人明月相望游子浮云独还愁见河桥栁色劳歌一曲阳闗
　　济南道中【王世贞】
　　翛翛栝栢风蔼蔼桑榆日斜莫怪牛羊不下中峯自有人家
　　于鳞郡斋【王世贞】
　　使君尽酒不醉郡阁先秋自寒乾坤乍容车马湖海渐入衣冠



　　古今诗删巻三十四
