　　钦定四库全书　　　　　集部八
　　元风雅　　　　　　　　总集类
　　提要
　　【臣】等谨案元风雅二十四巻前集十二巻乃元傅习采集时人之诗而儒学正孙存吾为之编类者后集十二巻则存吾所独辑也前集首刘因凡一百十四家后集首邓文原凡一百六十六家有一人而两见者间载作者爵里俱不甚详其中收江西人所作最多盖一时随所见辑録故首尾殊无伦序然元诗总集甚尠顾嗣立所选大抵有全集者始録故零章断什多见遗畧赖良大雅集虽家数较详而所收又吴越间人为多亦未能赅备得此本以相防证而世不习见之人与不经见之诗赖以得存者亦不少矣习字説卿清江人存吾字如山庐陵人其行履不可考观谢升孙虞集俱为之序盖在元末颇有时名者又案范氏天一阁所进书中有元朝野诗集二册亦题作元风雅不知何人所编其体例与此全异而纷乱舛错防至不可句读乃传抄不全之帙固不若此本之完善也乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀








　　元风雅原序
　　诗者斯人性情之所发自击壤来有是矣然体制随世道升降音节因风土变迁以近代言唐诗不与宋诗同晚唐难与盛唐匹我朝混一海宇方科举未兴时天下能言之士一寄其情性于诗虽曰家藏人诵而未有能集中州四裔文人才子之句彚为一编以传世行后者庐陵孙君存吾有意编类雕刻以为一代成书其志亦可尚已吾尝以为中土之诗沉深浑厚不为绮丽语南人诗尚兴趣求工于景意间此固关乎风气之殊而语其到处则不可以优劣分也编诗者当以是求读者亦以是观则得之矣子其徧厯风骚之国而搜访焉庻乎是集可无遗憾若夫可否去取自有当今宗匠在至元二年丙子三月晦日旴江南窓谢升孙子顺父叙诗之为教存乎性情茍无得于斯则其道谓之几絶可也皇元近时作者迭起庻几风雅之遗无愧骚选然而朝廷之制作或不尽传于民间山林之髙风或不俯谐于流俗以咏歌为乐者固尝病其不备见也清江傅説卿行四方得时贤诗甚多巻帙繁浩庐陵孙存吾畧为诠次凡数百篇而求余为之题辞余观其编以静修先生刘梦吉为之首自我朝观之若刘公之髙识逺志人品英迈卓然不可企及冠冕斯文固为得之前后能赋之贤未易枚举偶有未及非逸之也若乃仆区区曹郐之陋则在所不足録云至元二年嵗在丙子八月辛巳邵庵道人虞伯生题词








　　钦定四库全书
　　元风雅姓氏前集目录
　　巻一
　　刘静脩【因】
　　巴延丞相
　　郝天挺
　　史紫微
　　卢踈斋【挚】
　　贯酸斋【云石】
　　许鲁斋【衡】
　　张仲畴【易】
　　李道复【孟】
　　虞伯生【集】
　　巻二
　　张野夫【野】
　　元明善
　　鲜于伯机【枢】
　　赵子昂【孟頫】
　　程雪楼【钜夫】
　　阎静轩【复】
　　巻三
　　交趾王【陈益稷】
　　徐参政
　　刘侍史
　　梁宣慰【曽】
　　何理问
　　张天师
　　吴宗师【全节】
　　滕玉霄【斌】
　　冯海粟【子振】
　　吴草庐【澂】
　　巻四
　　李伯宗【之绍】
　　栁道传【贯】
　　陈济渊
　　马伯庸【祖常】
　　聂古栢
　　龙麟洲【仁夫】
　　叶友竹【留】
　　杜竹处
　　巻五
　　安竹斋
　　明普彦
　　文子方【矩】
　　袁伯长【桷】
　　欧阳元功【】
　　杜清碧【本】
　　杨仲【载】
　　巻六
　　李竹所
　　何吾山
　　刘时中【致】
　　吴敬庭
　　李长源【汾】
　　杨鹏翼
　　陈自堂
　　卷七
　　刘须溪【晨翁】
　　刘立雪【鉴】
　　刘飬吾【将孙】
　　揭曼硕【徯斯】
　　罗磵谷【椅】
　　孙伯善
　　巻八
　　黄南卿
　　汤子文【炳龙】
　　刘云山
　　申屠致逺
　　赵半闲
　　罗沧洲
　　张周卿【之翰】
　　周石原
　　王性存
　　赵心逺
　　赵季文
　　连伯止【文凤】
　　胡尊生
　　宋　夲
　　孙用复
　　黄河清
　　胡古愚【助】
　　巻九
　　髙若凤
　　张叔旸
　　许献臣
　　赵防斋【璧】
　　倪中岂
　　倪若水
　　范徳机【梈】
　　孙存吾
　　张息堂
　　巻十
　　甘东溪【泳】
　　萨天锡
　　林彦防【寛】
　　李源道
　　夏果斋
　　胡斗南
　　陈中山
　　宋梅洞【逺】
　　龚子敬【璛】
　　梁隆吉【栋】
　　李古淡
　　李诚泉
　　彭容庵
　　仇仁近【逺】
　　呉汉仪
　　巻十一
　　何頥贞
　　黄子肃【清老】
　　张希孟【养浩】
　　赵茂原【橚】
　　杨达可
　　呉仁杰
　　邓或之
　　陈敬翁
　　萧南轩
　　巻十二
　　先一初
　　陆文圭
　　陈鱼村
　　易炎正
　　张嗣良
　　何太虚【中】
　　陈晋斋【天锡】
　　甘虚庭
　　凌虚谷
　　髙孤云
　　应居仁















　　钦定四库全书
　　元风雅前集巻一　　　　　元　傅习　编刘静脩先生名因字梦吉保定人裕宗皇帝在青宫闻其贤以资善大夫召至京师未几以亲老求归养居数嵗朝廷尊仰徳义拜集贤学士又以疾辞逾年遂不起年才四十有五缙绅惜之黄金台
　　燕山不改色易水无新声谁知数尺台中有万古情区区后世人犹爱黄金名黄金亦何物能为贤重轻徳辉照九仞凤鸟才一鸣伊谁腐防弃坐见饥鸢争周道日东渐二老皆西行养民以致贤王业自此成黄金与山平不救兵纵横落日下荒台山水有余清
　　翟节妇
　　兵尘浩无际烈士难自全妇人无九首志欲不二天燕山翟氏女既嫁夫防边一朝闻死事徤妇增慨然生有如此夫早寡非所怜求尸白刄中负土家山前事去哀益深义尽身可捐无儿欲何为所依惟黄泉乡邻救引诀烈日丹衷悬谁办节孝翁重赋睢阳贤我昨过其乡山水犹清妍闻风髪如竹飘萧动疎烟千年吟诗台峩峩太宁巅为招冯太师和我节妇篇
　　有大如天地
　　有大如天地日夜长干干有小如蝼蚁营营谁使然我亦形迹中岂得独安闲万物相为用错综盈两间如身百骸具少一为不完有形无虚生岂予独赘偏森然气分内既有不可镌蝮蛇谁宥之生生亦能延安有人道尊堙灭独不传干干以为师余者一听天
　　燕平学仙台
　　碣石来海际西南奄全燕中有学仙台燕平欲升天燕平骨巳朽遗台犹相传虽复生青松嵗久摧为烟极目望海波不见三山颠三山巨鼇簪山人虮虱然使无不足论信有亦可怜大块如洪罏金石能久坚天地防有尽何物为神仙空山无笙鹤落日下饥鸢今古非一台浩叹秋风前
　　登武阳
　　朝游樊子馆晚上武阳城潮接沧溟近山从碣石生断虹云淡白返照雨踈明日暮悲吟发樵歌已惨情
　　易台
　　望中孤鸟入消沉云带离愁结暮隂万国河山有燕赵百年风气尚辽金物华暗与秋光老杯酒不随人意深无限霜松动岩壑天教揺落助秋吟
　　山家
　　马蹄踏水乱明霞醉袖迎风爱落花怪见溪童出门望鹊声先我到山家
　　巴延丞相
　　度梅关
　　马首经从庾岭归王师到处悉平夷担头不带江南物只挿梅花一两枝
　　鞭
　　一节髙兮一节低几回敲镫月中归虽然三尺无锋刃百万雄师属指挥
　　郝天挺
　　麻姑山
　　路入寻幽景便嘉石田瑶草带烟霞注经洞古亡遗检养药炉存失旧砂青鸟空传王母信防鸾应到玉皇家岩扉不掩春长在老却碧桃无数花
　　史紫薇
　　江南曲
　　风凄露冷江南岸瑟瑟寒波秋练练采莲歌断红云空苹叶芦花结新怨鸳鸯鸂鶒俱可怜相呼相唤沙觜眠白头渔子揺苍烟一双飞上枯树颠
　　荒冢謡
　　荒冈断垅谁家坟经年无主蒿草繁土崩棺蚀漆灯灭狐狸作巢生子孙牧童烧火山叶赤花砖迸裂松行根牯牛作羣来砺角折碑尽是泪土痕夕阳未下燐火出隂风刺刺云昏昏精灵月下相往来嚘嘤砉歘如人言君不见昨日城中车马客又来寻地为真宅
　　卢疎斋
　　题太白墓
　　大雅清风久不闻一杯聊为洗荒坟朱弦三叹无今古説与江东日暮云
　　婺源县斋书事
　　竹树映清晓坐闻山鸟鸣瓶花香病骨檐雨挟诗声客亦非余子春无负此生明朝予问俗吟罢却须晴
　　书梓山堂经室
　　问俗来山郭携春到竹溪花香破禅寂林樾受莺啼欲和观音偈聊乘醉墨题闲云若留客不肻为余西
　　题子陵钓台
　　云山苍苍兮烟木稠石滩潺潺兮江水流故人兮冕旒先生兮羊裘使人皆先生兮谁其伊周使人不先生兮谁其巢由可仕止久速兮舍圣人将焉求清风一丝兮岂为名钩焦黄荔丹兮香火千秋岸下几篙兮荣辱之舟先生一笑兮白云收
　　贯酸斋
　　白兆山桃花岩
　　美人一别三千年思羙人兮在我前桃花染雨入白兆信知尘世逃神仙空山亭亭伴朝暮老树悲啼发红雾为谁化作神仙区十丈风烟隔淮浦暖翠流香春自活手撚残霞皆细末几回云外落清啸羙人天上骑丹鹤神游八极栖此山流水杳然心自闲解剑长歌一壶外知有洞府无人间酒酣仰天呼太白眼空四海无纎物明月满山招断魂春风何处求顔色
　　羙人篇
　　仙风雕雪玲珑温吴姬剪月纎纎昏行云补髻翠光滑凤凰呌落空山月手摘闲愁八字分青山恨重画不伸肌浓汗腻朱粉匀背人挥泪妆无痕霜刀自制石榴裙闭门不识诸王孙緑烟薰暖蓝田玉罗带随风换妆束飞鸟衔怨过长门芳菲不忍韶华屋连环歩窄玉佩响霓裳防濶东风长钏松腕痩觉多情举指搔天天亦痒枕香帐冷兰灯沉落花不入芙蓉衾三山路杳银河深彩鸾髙诉愁人心天与美人倾国色不知更与羙人节梦里梅花梦我身万古千年一明月
　　君山行
　　北溟鱼背几千里负我大梦游弱水蓬莱隔眼不盈拳碧落香销吹不起茜裙女儿懐逺游逺人不归明月羞寳钗绾髻翠欲流风鬟十二照暮秋女娲链石补天手手拙石开露天丑琼楼玉宇亦人间直指示君君见否斯须鱼去梦亦还白云与我游君山
　　画龙歌
　　老墨糊天霹雳死手擘明珠换眸子一潜渊泽久不跃泥活风须色深紫虬髯老子家燕城怒吹九龙无余灯手提百尺隂山氷连云涂作苍龙形槎牙爪角随风生逆鳞射月干戈声人间仰视翫且听参辰散落天人惊潇湘浮黛蛾睂轻太行不让蓬莱青烈风倒雪银河倾珊瑚盏濶堪不平吸来喷出东风迎春色万国生龙庭七年旱絶尧生灵九年涝涨舜不耕尔来化作为霖福为吾大元山海足
　　观日行
　　丁已春三月余之所谓寳陀山颠有石曰盘陀往观之初疑其大不可量既归宿作诗时方夜半僧鲁山同赋
　　六龙受鞭海水热夜半金乌变顔色天河蘸电断鼇膊刀击珊瑚碎流雪朔方野客随云闲乘风来游海上山飞骧拖空渡香水地避中原杂圣凢壮鳌九尺解霜鼔痩纹巨犬自掀舞惊看月下墨花鲜欲作新诗受龙女人生行此丈夫国天吴立涛欺地窄乾坤空濶落春防身在东南忆西北
　　采石歌
　　采石山头日頽色采石山下江流雪行客不过水无迹难以断魂招太白我亦不留白玉堂京华酒浅湘云长新亭风雨夜来梦千载相思各断肠
　　别离情
　　吁别离之苦兮苍梧之野春草青黄陵庙前春水生日暮湘裙动轾翠脩竹亭亭染红泪又闻垓下虞姬泣斗帐初惊楚歌毕佳人阁泪弃英雄剑血不销原草碧何物谓之别离情肝肠剥剥如铜声不如斫其竹剪其草免使人生为情老
　　题庐山太平宫
　　山上清风山下尘碧沙流水浅如春不知松外谁敲月惊动南华梦人
　　芦花被
　　仆过梁山泊有渔父以芦花为被仆尚其清欲易之以防者翁曰君尚其清愿以诗输之
　　采得芦花不涴尘緑莎聊复借为裀西风刮梦秋无际夜月生香雪满身毛骨已随天地老声名不让古今贫青绫莫为鸳鸯妬欵乃声中别有春
　　题陈北山扇五首
　　秋鸣无数醉秦娥却把轾风惹扇罗明月碧澄天似水此山云气动纎波
　　红旭如铅海上来苍苍烟雾小蓬莱东风昨夜醇如酒醉得桃花满树开
　　翠幙低垂防午隂碧瓶里面水痕深东风截断人间热勾引清凉养道心
　　一帘明月倚栏杆宇宙尤宜就里看飞上仙槎河汉近手招沆瀣海铜盘
　　功成不用服丹砂笑指云霞搃是家清晓山中三尺雪道人神气是梅花
　　许鲁斋
　　赵氏南庄
　　晓起北窓凉清谈戢羽觞入帘花气重落地燕泥香梦青山好吟邉白日长秋风载书籍相对筑茅堂
　　和先生姚公
　　去去迷途莫问津问来还恐不知真因时用舍固有命与道巻舒还在人百尺竿头愁据险一庵林下乐为邻孰轾孰重何须问梦想故园桑柘春
　　赠窦先生行二首
　　西山山下覔幽村水竹邻居拟卜君岂意天书下白屋便收行李入青云功名准自英雄立得失防因去就分万里风沙南北请归消息几时闻
　　莫谢风沙老不禁斯民久已渴商霖愿推往古明伦学用沃吾君济世心甫治看将变长治呻吟尔复化讴吟千年际防真难得好要先生着意深
　　偶成
　　万物备吾身身贫道未贫观时见物理主敬得天真心爽星辰夜情新草木春自怜斵丧后能作太平民
　　病起
　　花透香风入短櫺草抽新绿倚柴荆正忧多病作身累且喜幽居见物情花为可观遭夭折草因无用得欣荣世间巧拙都相半不许区区智力争
　　谢梁安抚惠田
　　晚来乗兴入幽居拟即君侯置一区令徳久思亲慷慨佳田今许乞膏腴太行西对千峰玉淇水东窥万斛珠幸着此身于此老愿从乐正五人俱
　　张仲畴
　　送许鲁斋归山
　　诸相累累入省闱先生何事独西归心随道隠贫非病老得身闲古亦稀行色一杯燕市酒春风二月楚山薇到家巳及蚕生日布谷催耕陇麦肥
　　李道复
　　偶成
　　日午山中道停骖进歩难鹻侵苔迳滑风入毳袍寒在国终无补全身尚未安一樽茅店酒强饮不成欢
　　喜雨
　　谁调元气入淋漓枯槁回生只片时依旧野云无着莫髙天濶地任风披
　　寄东宫二首
　　艰难勤扈从俯仰尽周旋小试屠龙技翻成抱虎眠脱钩鱼纵壑漏网鸟冲天万事从今始灰心未死前十年陪顾问一旦决安危自合成功去应慙识事迟长城徒自壊孤注妄相疑辟糓求仙者髙名百世师
　　初科知贡举
　　百年塲屋事初行一夕文星聚帝京豹管敢窥天下士龙顔谁占日边名寛容极口论时事衣被终身荷圣情愿得真儒佐眀主白头应不负平生
　　金陵懐古
　　西风刮耳过黄芦万水东流草树枯蟾窟一年秋色近鹊桥万里客心孤青山故国新丰树芳草王孙旧酒垆壮志未磨天地濶剑光夜夜照江湖
　　虞伯生
　　和李平章秋谷小车诗
　　雨余宫草隠晴沙相国朝天试帝车班马昼移温室树鸣鸾晨度掖垣花搴帷每命贤俱载趣驾频烦使至家此日龙门谁执御拥经正履待金华
　　和周待制朝回即事
　　三十六竿吹凤凰九重春色绚天光卿云微动旌旗暖湛露初晞草木香贝叶神师东渡岭金舆驯象北浮洋小臣职在歌功徳拜手陈诗对日长
　　冈子原呈王学士
　　冈子原头春色浓小车晨出看东风雨余林润人乌好日暖沙平我马同西引峰峦来座上东观楼观起天中咏归莫作匆匆晚倘解相逢击壤翁
　　奎章阁读进中巻
　　玉堂防士诏儒臣御笔亲题墨色新省树坐移檐底日宫壶驰赐殿头春虞庭制作防龙盛汉代文章贾董醇书阁暮年偏感遇但歌天保播皇仁
　　与赵子期趋阁杂赋
　　日出风生太液波画桥影彩船过桥头栁色深如许应是偏承雨露多
　　雨浥轾尘道未干朝回随处借花看墙东千树垂杨栁飞絮来时近马鞍
　　春云冉冉度宫城楼雪初融水未生行过御沟成久立起头枝上有啼莺
　　屏风围坐鬓毵毵绛蜡揺光照暮酣京国多年情尽改忽听春雨忆江南
　　待漏宫门听钥开袖中进巻总贤才奏名殿里千花合传诏堦前好雨来
　　千花拂槛栁垂丝昼刻传呼淑景迟圣主自看新进防侍臣簪笔立多时
　　文章光焰过长虹来者无穷往者空头白眼昏心力尽髙堂深夜烛揺红
　　送伯长待制扈驾之上都
　　日色苍凉映赭袍时巡无乃圣躬劳天连阁道晨留辇星散周庐夜属櫜白马锦韀来騕褭紫駞银瓮出蒲萄从官车骑多如雨只有扬雄赋最髙
　　寄池州司直同知
　　使过池阳闻上日好懐浩荡为君开江干维檝车马集亭上持杯风雨来中夜鱼龙听语竞明年鸳鹭朝回九华山色翠可食为问谪仙安在哉
　　寄张伯雨
　　隠居闻道无人识麋鹿来依积海深每从云气得芝术莫怪丹光穿树林茅君自骑一虎下木客或与群猿吟知子此时正相忆迟余蹑屩度千岑
　　送朱仁卿过旴江
　　羡子南归旴水上过从为我问临川几家橘柚霜垂屋何处蒹葭月满船应有交游怜逺道好从父老説丰年寒机早晚成春服一一平安报日边
　　兴圣宫朝退次韵袁伯长见贻是日上加尊号大礼成告谢宗庙集即东出奉祠斋宫
　　翠盖重重寳扇斜从官穿栁散慈鸦过宫路逺纡天步上夀杯深阁雨花玉贯两虹通象锦衣成五防链云霞奉祠东出蓬莱道春水鳬鹥踏汉槎
　　别成都
　　我到成都才九日驷马桥下春水生渡江相送谢主意过乡不留非我情鸬鷀轻篾下溪足鹦鹉小窻知客名幸得郫筒酒易醉夜深冲雨汉州城
　　廿五日即事呈阁老诸学士
　　松隂鹄立宫车风送宫花着白须水影渐移帘侧畔莺声只在殿东隅近床拟进新琴操载笔难题古画图太液雨余波浪动龙舟初试散鱼鳬
　　赠星上人
　　潭北湘南无影树一花吹渡海门潮天香满室定初起云气上衣身欲飘寳月夜寒龙在鉢银河秋近鹊来桥岂无一个卭州竹与尔孤松伴寂寥
　　送可无上人
　　五公昔讲时听者不起坐虚窻悉销殒何由见人我名字谁与安説义话已堕尚自无亦无更问可不可不见天雨花谁能拾余朶
　　赋凝云石
　　海石不盈握隤然如委云危岑集逺思虚窦栖微薰天髙太华断日落香炉分几砚永清润文章俄氤氲潜雷起神谷震惊天上闻亟视恐无及化为九龙文
　　送兄徳脩南还
　　老兄五月来作客八年不见头搃白五人兄弟四人在忽忆中郎泪沾臆我家蜀西忠孝门无田无宅惟书存兄虽筦库完父防弟窃余泽承君恩文章不如仲氏好叔氏最少今亦老五郎十岁未知学嗟我何为长逺道诸儿读书俱不多又不力耕知奈何忧来毎得二三防看花把酒临风哦蜀山嵯峨归未得盘盘仙垅临川侧碧梧翠竹手所移应与青松各千尺南风吹雪河始氷只归乌防何防防明年乞身向天子共读父书歌太平
　　澧州谢家通济桥
　　澧有兰兮沅有芷相望涓涓隔秋水蛟龙回夜隠波深虹霓乘晨驾空起千年石尉何西东天下有道津梁通朝祠东皇苍云中行人无忌懐谢公
　　题南野亭
　　门外轻尘接市扃坐中春色自幽亭云横北极知天近日转东华觉地灵前涧鱼游留客钓上林莺啭把杯倾莫夸韦曲花无赖独擅东南雨后青
　　题九歌图
　　太乙神君号东皇玉质要玅含和阳生生炁始通微茫绵绵蒸空神中央浮英上罗文天章覆冒下满谷与阬旁塞无间灵无方灵来乘柔往乗刚湘君夫人镇相望清温静好非滛伤司命元老元气昌手执藜杖色老苍厯劫夀命不可量少君之寿同其长离无异体合有常出入万化终不亡晶明发晨上扶桑海天赫赫真金芒质錬不灭长垂光河源混混流汤汤伯也坐视无逃将千古万古何堂堂彼幽为厉为强梁朝狸暮豹方鸱张精魂熠燿志气荒招之不反巫无良屈生作歌沉九湘世人传声罕寻详祝融仙子调黄九神出图百怪藏不信请视虞公章
　　题赵子昂马图
　　忆昔从公侍书殿天闲过目如飞电池边尽有吮毫人神骏谁能夸独善今公骑鲸隘九州人间空复看骅骝惟应御气常相逐黄竹雪声千万秋






　　元风雅前集巻一
　　钦定四库全书
　　元风雅前集巻二　　　　　元　傅习　编张野夫
　　夀李秋谷
　　璿阶曾共近清辉一旦云鹏九万飞再入中书今亦有两封上国古全稀霜侵吟袖趋朝去香惹宫袍侍讲归同使斯文跻夀域且休回首北山薇
　　元明善
　　寄翰苑诸公
　　苍烟绿树满汀沙负手行吟日又斜江水有时穷地脉海云何处是天涯生前几醉樽中酒梦曾来海上槎惆怅懐人重回首晚风吹尽紫薇花
　　送湖南李直夫宪使
　　君去湖南我上京思君欲见又芜城沧波留月能归海江雁拖云不到衡一代豪华谁逺识百年敬畏防灵名好来不作男儿事有水可渔山可耕
　　送董慎斋左丞讨贼
　　负剑先驱意气闲也胜局蹐着儒冠古来每説从军乐此去不辞行路难使节再临民志定兵锋一举贼心寒书生奋力效驰逐要写功名久逺看
　　题天冠山
　　仙翁昔往天冠山夜呵鬼神卫炉丹丹成飞去杳不还药池丹井犹山间翩翩学子风佩环华欀钜欐青云端思寻躅果安访鹤归月落前溪湾
　　跋南岳夀宁观碑后
　　朱陵灵台天柱巍太虚空洞绿烟屝上馆赤帝朱鸟飞祝融宅南参为旗羲娥两曜愁蔽象纬临逼嗟低迷四观燕吴与秦齐恒嵩泰华孰崇卑五气顺布百志熈流祥物阜宣后祗雨风露雷岂其私恵尔下土尸者谁中有异人餐赤芝夜眠秋霞昼天倪衣以青云裳白霓风车八极骖两螭七十二峯足幽栖琳宫贝阙辉陆离潜光炼魄如婴儿大丹入咽无渇饥谁其思之呉宗师神变倐忽方张施泠然御风何之太君岁晏嘉予期千秋万岁受鸿厘皇图景运永以丕手持芙蓉朝紫薇旋飚天阖此来归彰灵答贶逹尔垂磨崖防我瑶华辞
　　鲜于伯机
　　望峄山
　　东方巨镇宗岱宗羣仙列侍臣妾同西南崛起一万仞却立不屈如争雄何年天星下天宫坠地代作青芙蓉外如刻削中空同阆风圃遥相通我昔东游访青童羣仙招我游中峯悔不絶粒巢云松失身误落尘网中如今可望不可到舣舟空羡防飞鸿神仙可学事亦晚安用屑屑悲秋蓬吾闻峄阳有孤桐凤凰鸣处朝阳红安得斵为寳琴献天子为民解愠歌南风
　　赵子昂
　　送吴汀洲
　　七闽南去路﨑岖五马承恩出帝都地气喜闻今有雪民生宁似昔无襦山城羙酒倾鹦鹉雨馆春深听鹧鸪他日相思应怅恨离筵不忍赋骊驹
　　采石
　　天门日涌大江来牛渚风生万壑哀青眼故人携酒共双睂今日为君开苍崖直下蛟龙吼白浪横空鹤鹊回南眺青山懐李白沙头官渡苦相催
　　过岳武穆王墓
　　岳王坟上草离离秋色荒凉石兽危南渡君臣轻社稷中原父老望旌旗英雄已死嗟何及天下中分遂不支莫向西湖歌此曲水光山色不胜悲
　　即兴
　　春隂栁絮不能飞雨足蒲牙绿更肥政恐前呵惊白鹭独骑欵段绕河归
　　絶句三首
　　庭槐风静绿隂多睡起茶余日影过自笑老来无复梦闲看行蚁上南柯
　　橘子花开香四隣绿隂如染净无尘幽斋独坐鸟声乐万累不干心地春
　　自有天地有此溪澄百折净无泥我家溪上无人到只疑身在青玻瓈
　　漫兴四首
　　竹色雨余碧蝉声风际清方池含绿水中有纎鳞行浮沉各异态亦足悦吾情坐久不成起待得月华明露生夜将半淡然无所为草根防鸣歇松梢萤度迟城市多尘杂令人心不怡兹丘亦可老已与白云期春晴浩无端野望欣有瞩山花炫桃李涧影泻松竹鸣鹤闻九臯白驹在空谷好鸟何处来啼破林烟绿扬舲清河流开篷素秋晓斓斑被岩花委蛇顺流天晴去雁髙野濶行人少故园归有期客愁浄如扫
　　和子俊感秋
　　秋至忽十日天宇豁然清凉飚旦夕至林木发商声良夜不我与慨然心自惊古人久己逝念之动中情苦心撄世患只博身后名今我将无同聊复得此生
　　东郊
　　晨兴理孤防薄言东郊游清风吹我衣入袂凉飕飕幽花媚时节弱藻依寒流山髙碧云敛日出白烟收旷野得我怀欣然消我忧中流望城郭匆匆佳气浮人生亦已烦恵养要须周约身不愿余尚恐乏所求且当置弗念变化终归休
　　奉隆福召命赴都过徳清别业
　　骤暄气变幽园卉物凄山云石上起春鸟雨中归牵衣怜稚子举案愧山妻苦被虚名累未得遂髙栖
　　雪石同子俊游何山次韵
　　同是清闲客俱为放浪游晴山依雪壮野水带氷流风急松杉乱年登荠麦收生涯须未老吾欲覔莬裘
　　送耶律伯强得请归东平侍父
　　麟凤出瑞世不受虞衡拘郊薮亦可游岂必在轩除明时靡遗才治世容隠居振衣齐鲁间脱屣风露衢众进我独退卓然君子儒西汉有芳躅东门祖两疏路人亦嗟惜哀哉二大夫伊余独何幸乃得尾送车恨不生羽翰与子东南俱临分无以赠善保千金躯
　　赠别夹谷公二首
　　驱马原隰间经时不遑休昔来日在斗今去麦已秋王事有稗益晏安非所求翩翩晨风翼一举逝莫留谁令匏系自懐离别忧
　　青青蕙兰花含英在中林春风一披拂胡能见幽心相去千余里防合大江浔促席谈今古知我亦何深此别虽非逺离思难任公其爱体素尚无金玉音
　　春隂
　　日出晨景淡散发步中庭仰见濯濯栁春风畅人情兹晨岂不佳谁能念隂晴人生亦良晚疲劳竟何营万事可拨置舍道焉求成
　　出都
　　都邑何雄丽车马日夕喧鸡鸣趋兰省日夕不遑眠兹晨奉明诏驰驲东西奔雪积原野白路脩烟尘昏马鸣朔风起吏士惨无言还顾望帝乡更觉劳心魂我今无家客断蓬离本根愿为双飞鹤奋飞入青云
　　张詹事遂初亭
　　青山绕神京佳气溢芳涧林亭去天尺万状争自献年多嘉木合春晚余花殿雕阑留戱蝶画梁语娇燕退食鸣玉珂友于此中宴钟鼓乐清时衣冠集羣彦朝市尘易侵图书味方逺纷华虽在眼道胜安用战初心良已遂雅志由此见何事江湖人山林未成愿
　　送瓜尔佳分省陜西
　　忆昔长杨猎于时始识公堂堂九尺干落落万夫雄补衮弥缝宻能书防画工劳谦延士类岂弟到儿童黄阁归人望青云有父风驱驰常扈从奏对毎留中暂辍尚书履荣分陜右弓秦山依画锦燕雪感飞蓬粉署趋承旧瀛洲忝窃同因分动乡思飞梦到江东
　　题商徳符所画桃源春晓图
　　宿云初散青山湿落红缤纷春水急桃花源里得春多洞口轻烟揺绿萝绿萝揺烟挂絶壁飞流直下三千尺瑶草离离满涧阿长松落落凌空碧鸡鸣犬吠自成村居人至老不相识瀛洲仙客知仙路防染丹青寄轻素何处有山如此图移家欲向山中住
　　题二乔图
　　长江东去水防防谁谓河广不容刀中有乔家女儿泪何意师昏随二豪龙虎相争欲相啖鸾凤铩翮将安逃不见当时老诸葛独聘丑妇何其髙
　　书事四首赠孙思顺
　　溪上东风吹栁花溪头春色净无沙白鸥自信忘机事鸟犹知有岁华锦缆牙樯非昨梦凤笙龙管是谁家令人长忆东陵子拟问田园学种
　　天涯相遇两相知对榻清谈玉屑霏芳草谩随愁共长青春不与客同归薰风池馆蛙声老落日帘栊燕子飞南浦他年重到日湖山应识谢晖
　　露下碧梧秋满天砧声不断思绵绵北来风俗犹存古南渡衣冠不及前苜蓿搃肥宛騕褭琵琶曾泣汉婵娟人间俛仰成今古何待他年始惘然
　　层颠官阁几时脩槛外长江空自流白露已零秋草绿斜阳虽好暮云稠平南筹策张华得治内人才葛亮优景物未穷登览兴角声孤起瓮城秋
　　感兴
　　三月江南莺乱啼百花烂熳栁依依残红无数迷歌扇嫩绿多情妬舞衣寳鸭焚香川上瞑画船挝鼓月中归只今零落秋风里把酒无言对落晖
　　题山堂
　　手种青松一万栽山堂留得翠屏隈推窻绿竹排檐入临水红桃对镜开山雉雊迎朝日去野禽啼傍夕阳来山妻亦有幽栖志数日迟留不肯回
　　过故废苑
　　一片中原地纷纷几战争至今将不去留与后人耕
　　题秋胡戱妻图
　　相逢桑下説黄金料得秋胡用计深不是别来浑未识黄金聊试别来心
　　丙吉问牛
　　博阳隂徳泽堂廊民物周流鬓发苍尚为吴犍驻车问诸公但饱大官羊
　　题陶母待賔手巻
　　范逵诚孝廉陶侃固英特英特未可知门有孝廉客伤哉陶母贫剪发易酒食此意固自佳此发足可惜此发足可惜儿心将奈何丈夫淡相与岂以酒食多平生郭林宗何如茅季伟
　　程雪楼
　　寄牧庵参政
　　黄雀山头楚观钟唤醒尘梦欠从容归来坐听春林雨还忆帘前翠万重
　　阎静轩
　　梅杖
　　涷遍西湖万玉柯春风入手重摩娑较量龙竹能香否比并鸠藤奈俗何声破梦寒霜满戸影随诗瘦月横波只知功到调羮尽不道扶持力更多












　　元风雅前集巻二
　　钦定四库全书
　　元风雅前集巻三　　　　　元　傅习　编交趾王
　　大明殿侍宴
　　班陪玉笋侍红云日表熈熈瑞气温万派朝宗沧海濶众星环拱紫宸尊雍容湛露歌诗什彷佛钧天入梦魂孤孽秋毫皆帝力愿殚忠赤报深恩
　　送驾至上都过关口而回
　　控辔追随寳马羣古长城外送金根仙踪缥缈鸾声逺客路﨑岖燕尾分喜见重瞳开日表何劳八翼梦天门梅岩有约人知不几处朱栏看白云
　　送元明善赴京
　　江流脉脉草离离黄鹤矶头酒一巵报国忠心怜我老论文半面识君迟正当举鼎调梅日又是长亭折栁时收拾琴书归路穏凤城依约更相期
　　送李龙川平章赴阙
　　雪满长亭酒满斟楚山千叠水千寻梅青半识平生面桐老相知太古心雁影南楼孤月冷马头北阙五云深二毛越叟情无限独向南窓袖手吟
　　挽布拉吉达河南王
　　哲人萎矣栋梁倾回首西风涕暗零三世功名今古史百年过客短长亭手扶红日名犹在身就黄梁梦不醒记取汾阳旧勳业紫薇留种继芳馨
　　万嵗山侍宴
　　碧汉鸣鸾隔世尘玉京开宴防星辰舞回鼇背千山雪酒上龙顔万国春物被仁风荣御苑水流圣泽溢天津越南覊旅陪賔列咫尺光瞻日月新
　　驻马渡头
　　大别山头汉口前吴王矶下沔城边立残秋水隔滩鹭噪落夕阳何处蝉赤壁冷烟销魏卒黄州淡月照坡仙英雄潇洒名俱在我爱狂吟不媿天
　　鄂馆书懐
　　萧然孤馆起凄风半壁青灯照病容滴碎秋心窓外雨敲残晓梦枕边钟衡阳雁断三千路巫峡猿啼十二峰不尽关山回首处暮云叠叠水重重
　　秋晚睡觉
　　海水盈盈漏转筹海风吹角出谯楼梦残淡月五更晓心逺孤云万里秋玉帛几年賔上国诗书半出老中州平生事业浑如昨无奈青灯照白头
　　徐参政
　　题吴城山石砮
　　碆砮碆砮中应双一在陈庭一此乡楛笴已随毛血化石棱尤作剑锋钢知音士适逢坡老得寳神应相豫章庙令收藏要如法试看垂矢在东房
　　刘侍史
　　九日按上都过陆丘
　　痩马行吟万壑中浮萍身世几西东山空雨洗千崖翠酒薄顔添半面红满迳荒丛摧夕露一庭黄叶走秋风陆丘又是重阳节流落天涯愧老翁
　　过陆丘县
　　白露拥苍石红叶侵寒水骑马下山来啼鸟忽惊起
　　梁宣慰
　　过湖登楼
　　楼前秋水健防开楼外秋风舞袖回万里梯航通鸟道四时风雨防龙堆江山如此不一醉嵗月几何能再来欲问老髯求铁笛夜深吹上紫荆台
　　何理问
　　题宜春台
　　山外青山楼外楼楚云迢递暮天秋千年防凤鸣髙阜一道长虹锁碧流举目但知天地濶凭栏不管古今愁二仙缥缈成陈迹我亦飘然赋逺游
　　张天师
　　四景
　　初日晖晖照翠苔庭前昨夜碧桃开一帘香雾微风动知是仙人骑鹤来
　　深院棋声日正长博山添火试沉香道人鞭起龙行雨带得东潭水气凉
　　天际凉风似水流山中瑶草不知秋黄庭读罢无余事铁笛一声闲倚楼
　　养就还丹不怕寒独骑黄鹤上云端笑谈借得天家雪散作琪花满石坛
　　吴宗师
　　获玉印
　　三茅山道童遇白兎入穴掘之得一玉印乃九老仙都君印宋宣和时物也
　　瑶瑛篆刻镇华阳犹带宣和雨露香玉兎有灵开地藏金童无意得天章九重台上増春色万里书中耿夜光喜遇明时荐神瑞三君珍重防宏纲
　　六月十六日早朝偶成八句寄山中诸友
　　五年四覩六龙飞又领羣仙觐紫薇金殿烟云浮黼几玉阶日月丽旌旗羣臣奉玺勤三让国母临朝重万几遥食蟠桃知几次客星还照钓鱼矶
　　滕玉霄
　　题【阙】
　　台星移次福江西万马攒蹄夜不嘶鼔角声随山月上旌旗影拂海云低心惟一正千官肃事不多言万物齐带得天边新雨露晓看春意满锄犁
　　谪防昌二首
　　莫谓文章不直钱布衣亲到玉皇前好诗未足三千首又为梅花入瘴烟
　　锦衣来作夜郎客纨扇忽逢春梦婆太平宰相知我者谁使醉后狂言多
　　舟中
　　拍拍有懐天可语落落不遇吾何归庐山苍苍江水急明日鹤背西风飞
　　赠弓秋蟾
　　琼花十里小楼红醉吞牛斗眠长虹十年四海分萍蓬一笑邂逅滕王洪床头回首黄金空但觉耿耿盘心胷问蟾何不归蟾宫自有老月留身中谁受一粒金丹红学得纸上画墨龙白昼呼吸风云从顷刻雾暗天蒙蒙玅处巧夺造化工不复知有陈所翁君不见金陵壁上不防瞳防瞳霹雳惊江东我欲烦君具毫楮画一小龙回顾母普令天下生孝心不向江湖长验雨
　　感寓六首
　　宇宙忽空濶饮马万里流平生负两眼及此行寓州天清健鹘运木脱肥鹰投长风吹海雨濯我紫绮裘相逢半游侠把酒髯如虬慷慨説史记厯厯山川秋向来衣带水目短何无舟
　　吾爱东方朔髙揖金马门向非玩六合安肻来昆仑昂昂九天身谈辨黄河翻谁知上书意蛾睂不自婚不见马相如俛首狗监恩人生非桃李何故不自言
　　吾爱李太白玩世如游龙自知天上谪何必人间容海风吹绿发萧萧卧云松我昔梦见之遗以金芙蓉清辉恍在眼月落娥睂峰
　　西风桂花落我上天台山仙子扶我手冷然苍水环乘鸾者谁子飞烟难攀三生此游戯弄影银河湾空山忽风瀑四顾鸣潺湲长揖马子微此岂非人间
　　春风如绿波淡荡洛阳栁髙楼语锦瑟落花泛绿酒何人白鼻騧防茸紫貂袖一字或未识银莵悬两肘煌煌贝宫珠廼落纬萧手爰居偶钟鼓牺牛竟文绣终然同一尽岂复论好丑谁知草者穷巷闭白首
　　船头书十乘船尾酒百壶酒尽书在眼落月如眀珠忽悟八阵法纵横始河图惜哉经世士未有窥唐虞季子相六国所见惟隂符
　　元日对雨
　　冷云卷雨宿岩阿又见东风长薜萝宇宙千年光霁少关河百战乱离多铁心不入利名冷绿鬓堪供嵗月梭试笔寻诗诗未穏梅花树下少婆娑
　　湖西小楼
　　不如载酒此凭栏水色山光蔚可餐紫翠挟春排坐湿玻瓈涌月入窓寒苍茫白鸟鸣幽屿掩染飞花漾碧湍但令风光入吟啸画船绮袖不湏看
　　所见
　　何时结屋亦云根隔水人家可辋川万仞云山凝晓碧一弓风日弄秋妍虚名岂用传身后侠气犹能累眼前料理寒香微雨外已萧散待流年
　　吟到
　　吟到西风黄叶枯新愁几防落寒芦乾坤万象俱吾有烟雨一门何处无流水悠悠吾道在浮云扰扰世情疎午窓唤醒华胥梦古木岩头闻鹧鸪
　　访隠
　　西风短褐飞黄埃何不从我游蓬莱狂歌醉舞下山去后夜月明骑鹤来
　　吟人
　　吟人痩倚曲栏杆酒醒香消午梦残燕子不来春社去一帘疎雨杏花寒
　　夜雨
　　未到黄昏闭门怒雷挟雨过前村老人熟睡浑不觉风卷涛声入梦魂
　　半生
　　半生独受春风浅万感相随秋夜长隠几无眠听落叶松梢揺雨溅山房
　　僧舍
　　一枕松风入梦清空庭夜雨暗禅灯山中酷爱僧居好得似山中不着僧
　　冯海粟
　　题黄鹤楼
　　鹤楼千尺倚晴阑大别山前舞峻鸾昨日英雄无问处依然江汉涌波澜
　　题扬州琼花
　　锦帆隠隠到天涯古道残阳泣暮鸦莫为龙舟更惆怅广陵依旧看琼花
　　题墨肘鱼
　　平生骨气占南风玉色鬐鳞海汐通莫与粉红参石首天机衮衮水流东
　　旌表申孝子门
　　竹熨轻舆到处安水温半菽尽情欢寸心不暂三晖置万顷何如一畆寛髙盖门闾华黼黻斑衣嵗月老巾冠遥怜续汉书申孝千古申屠又有蟠
　　吴草庐
　　自警二首【前丙寅十八嵗作】
　　气昏嗜卧爱非轻才到更初困倦生必有事焉常恐恐直教心要强惺惺縂当意思沈如醉打起精神坐到明着此一鞭能勇猛做何事业不能成
　　元来一片虗灵府埋没经年泽秽塲不特通时多走逸觉于静处亦飞扬昼间常被事牵引夜后犹随梦扰攘唤起主人翁警省自家三径不容荒
　　题閤皂山
　　汉吴仙迹两峯齐欲拾瑶花路恐迷寳殿青红疑地涌林峦苍翠接天低九重香案分云篆八景琅函记玉题仙鹤翔空清似水歩虚声在朶云西
　　题苏李泣别图
　　节旄尽矣自湏存此日生还侍主恩右校漫循椎结泣平陵有子广无孙
　　书李伯时九歌图后
　　李家画手入神品楚贤流风清凛凛谁遣巫阳呌帝阍为招江上归来魂音纷纷音纷纷柱髙辰逺聪不闻扶桑初暾海横云司命播物泥在钧洪纎厚薄无齐匀公无渡公无渡冲风起螭鼋怒夜猿啾啾天欲雨天欲雨迷归路嵗晏山中采兰杜灵脩顾顾复去莫怨瑶台神女妬坎坎鼓进芳醑耻作蛮巫小腰舞千年往事今如新摩挲旧畵空怆神腾身轻举一回首楚天万里江湖春
　　送陈小庭之庐山
　　匡庐几千仞崔嵬上有天仙相往来我欲游之未遐逺君今往矣何时回我游我意亦无他君游君意还如何岂为昔人诗句好岂为其间僧舍多天池升在最髙顶谷帘界天直下悬河我观此水注湖注东注入海复随海日腾涌上天徧飞洒飞洒浩浩荡荡无尘界万生活动増姿态流转无穷万万载更万万载匡庐山不改
　　晦庵画像赞
　　义理宻微蚕丝牛毛心胷恢廓海濶天髙豪杰之才圣贤之学景星庆云泰山乔岳
　　寕可无顷
　　风吹枯木不揺水激方轮不动毕竟有木有轮惹起风号水涌虽如泡影露电也眼根觑见诸有都归变壊万刼一空长在
　　元风雅前集巻三
　　钦定四库全书
　　元风雅前集巻四　　　　　　元　傅习　编李伯宗
　　送邵天常归山
　　搏风径拟九霄飞志业谁知与愿违虎豹关深书未逹鸡豚社逺梦先归香侵客路花方盛绿满家山蕨正肥去后且从闲处乐徴书有日到柴扉
　　栁道传
　　八月二日大驾北廵将校猎于赛音布拉克诏免汉官扈从南旋有期喜而成咏
　　天子龙飞启圣时乾坤阖辟载清夷幸从在镐成周宴重喜临边举汉仪御宿常时严虎卫吉行惟日望鸾旗诏恩许免陪骖乘却愧长杨赋未竒
　　还次桓州
　　塞雨初干草未霜穹庐秋色满沙场割鲜俎上荐黄鼠献获鞍间悬白狼别部乌桓知几族他时稽落是何方长云西北天如水想见旌旗瀚海光
　　过长城
　　道徳藩墉亿万年长城漫与朔云连秦人骨肉皆为土汉地封疆已罢边饮马窟深泉动脉牧羝沙暖草生烟神京近在溟北九域开荒际幅员
　　京城偶成
　　毳幕承空拄綉楣防绳亘地掣文霓辰旗忽动祠光下甲帐徐开殿影齐芍药名花围簇坐蒲萄法酒拆新泥御前赐酺千官醉坐觉中天雨露低
　　同杨仲应举和袁集贤上都杂诗九首
　　出塞行瞻日趋朝喜近天离宫来苑囿驰道絶风烟瑶水廵非逺峒山厯更绵甘泉多法从献赋忆当年雨水渐衣黒云沙际日黄烟开才黯淡日出已苍凉徇俗髙檐防清心小篆香端居万里念蕙草惜微芳謡俗随方异沟途隔舍迷醺人唯马湩劝客有驼蹄殿角孤花靓城隅杂树低天涯中夜舞如意昔曽携天潢犹白白云幕故青青积潦摧车轴髙风坠雁翎宫涂丹赭垩殿户紫金钉女乐蓬莱秘哀箫动杳冥幄殿层云阵辕门积雪峯竒鹰皆戴角御马尽飞龙瀚海将临幸云亭望陟封青丘大羽猎有事待冬曹务唯章句官规自法程斋扉侵雨润宴几得风清厯厯三刀梦行行万里城明年遂耕隠深仗酒为名经游还絶塞际遇复清朝大暑无防绤轻寒已御貂盘空虀屡荐觞至酒频浇贫病谙为客何惭带减腰公子青丝辔王孙绿车宴酣风小定舞破日西斜手掷宫中果神行海上槎筑郿毋自厚俭徳不期奢水草方方善弓弧户户便合围同妇女从戍到曽雪毳千家帐氷瓢百眼泉浚稽山更北畏望斗光悬
　　送临川谢有源赴闽医提领
　　一路青山荔子丛华山西望粤西东家风兰玉庭堦上宫事参苓药笼中鹢首去乘潮浪白蛎房催荐酒醅红福州自是炎蒸少腊雪飞花落半空
　　题有源图巻后
　　官章文学范相同摹印书兼篆刻工犹是古人传信息雕虫元不在扬雄
　　赠黄伯中从临川吴先生卒业因之奉简
　　夫子祠垣旧巴山阙里门具瞻谁可并友爱益宜尊往卒诸生业行穿百谷村乱流黄浊涌迎宿绿隂繁想到趋凾丈承闻服绪言心将经义治理并圣诠存藻绘终迷质条枚实自根须无遵近轨防有企前辕伊阙如堪揽河汾欲并吞道初由巳致舌岂待人扪正要薫陶学全稀色笑温归装当稛载馈馆且盘飱羡尔方朝旭惭予未及昏仰懐驹皎皎深感兎爰爰瑶席今承间缄辞莫惮烦庶几荐凤觜兼得嗜龙蟠鲠鳝何劳祝因兹寄不谖
　　陈济渊
　　龙额山
　　巅崖突出众峯前隠跃潜龙枕爪眠怪木秋凋露头角寒泉春涌镇龙涎身横云外三千尺眼看人间几百年莫待始皇驱入海早升雷雨上青天
　　海青
　　怒挟孤风海外来脩翎如剑斫云开潜身陡缩千寻起得意雄攀上防回万里老拳无脱脑满鞲英气不凡村山狻野雉休回首神物无心到草莱
　　万夀山
　　万夀山头尺五天空同直下小如拳五更雾冷乾坤湿六月风酸甲子偏细草已肥燕地马竒兵先锁汉江船行人莫问征南事堕看苏杭在眼前
　　马伯庸
　　寄邵允文
　　故友经年别如今髪白无清秋江鹭浴长夏野猿呼客舍栖书册斋头具笋蒲知贤不能荐羞澁望东吴
　　南征
　　积雨关河湿今朝日始晴浮船下夜瀬覔酒近春城鹅鸭将雏出牛羊傍母行独怜无侣客万里又南征
　　寄题杜隠居忠学斋
　　徴君家住武夷山白鹤猿夜叩关船泛清泠凡九曲屋分丹壁只三间世人往往知名姓仙子时时定品班孔壁秦灰天未丧几多鱼豕待重删
　　桃花马
　　白毛红防巧安排勾引春风背上来莫觧雕鞍桥下洗恐随流水泛天台
　　琉璃帘
　　吴侬巧制玉玲珑翡翠虾须逈不同万缕横陈银色界一尘不入水晶宫月华逺射离离白烛影斜穿细细红相隔神仙才咫尺灵犀一防若为通
　　聂古栢
　　题韩文公祠
　　岳竒海怪早相知何事中朝未可归佛纵有灵那在骨僧如得道又无衣符分防峡天终定福近宫墙意更微俎豆荒凉谁继廪摩挲石刻重歔欷
　　过采石
　　采石江头秋月白蛾眉亭下滩声咽綉衣玉斧晓霜寒同是天涯苦行客酒仙一去海生尘青山玉尺埋衣巾清江白鸟自今古岸草汀花空复春我欲御风游八表醉里髙情覔三岛阊阖云深不可攀回首江南数峯小
　　九华山【一名莲花峰在贵溪】
　　江上青芙蓉遥遥隔秋浦九茎风露寒万壑烟霞古瑶草含芳春青松立亭午安得一把茅移家白云坞
　　鄱阳道中
　　江上秋风吹断鸿江头开遍木芙蓉几家篱落依红树万壑烟霞锁翠峰南国风光一杯酒故园魂梦五更钟举头日近长安遂阊阖云深第几重
　　九日鄱江里同行诸公
　　沧浪木落塞鸿飞佳节芝山酒一巵黄菊且陪今日醉铁冠不受晚风吹滕王阁上雨云黒戱马防前草树衰何似渊明千古意一篇清絶去来辞
　　琵琶洲
　　昌国寺前枫树秋琵琶洲畔暮云愁沙头潮落滩声急疑是浔阳泪未收
　　鄱阳和程世民廵警官
　　年少将军意气雄乃翁宪府旧乘骢鲁中诗礼有庭训江右衣冠多士风玉树青葱秋色里明珠炫烂月华中滕王阁上重回首后夜相思寄别鸿
　　望玉笥山弗克登覧留诗万年宫
　　西南山水窟玉笥号竒絶羣岫来陂陀孤峰立撑嵲邃洞烟萝青危涧幽泉咽正是南昌尉于兹悟仙诀一覧快心目洗涤中膓热嗟予敢告劳驰驱待环辙五月登武夷清流清且冽扁舟九曲中两崖千尺铁嵗暮复何之清江夜飞雪山灵似笑我身世苦覊绁愿言解尘缨林泉飬吾拙
　　春游
　　桃叶渡头春水生长安桥上草长青百年深向花时饮嬴得城南几醉醒
　　清逺县尹杨观政有竒迹复能诗文民僚服其化士大夫过者靡不称颂故赠此加勉焉
　　玉节星轺下岭南万山空翠杂烟岚传闻清逺多佳政花满春城月满潭
　　风流文采杨忠肃南北雄竒古峡山怪底蛮江无语鸟弦歌终日水云间
　　梅岭题知事手巻
　　黄金台上客大庾岭头春如是无诗句梅花也笑人
　　题碧涧堂
　　在瑞州凤凰山传李八百女弟明香真人故居旧有迷仙洞上刻仙容
　　闻説明香早学仙华堂突兀故山颠四围亭槛青云上两岸楼台防水边龙虎丹成知九转凤凰飞去已千年旌旗八百俱尘迹惟有坡翁丽句传
　　万安县邂逅一楼偏髙明旧有公畧张宪佥和刘素庵一诗用题于左
　　五云阁上北风寒十八滩头叠乱山庾岭一枝春信早龙泉三尺土花斑蛮烟瘴雨霜天晓画防清香昼日闲倚遍栏杆动髙兴一声道唱水云间
　　次韵宗道御史过峡
　　苍崖嵲奔东流玉节招揺漾彩舟云锁千山萧寺古霜清百尺瘴江秋白猿一去空长笑马南来得壮游闻道遐荒歆帝力家家麦饭老林丘
　　番禺道中
　　玉斧飞霜大庾南万松苍翠洗烟岚云迷梧野山罗防月满韶江水泼蓝椰子浆寒殊似蜜荔枝香暖絶胜柑中朝耆旧如相问鸟语啾啁正未堪
　　和元帅伊埓呼圗克公子强横竟以賍败同宪岳公齐髙王马二宪掾实共事云
　　好雨崇朝洗瘴滛越王台上一登临鳄鱼已逝白波静游鲲变化沧溟深六祖泉临千嵗水百蛮航贡五方金九重贝阙云深处万里孤云寸草心
　　题叅政髙公荒政碑
　　庐山挿天千仞青明公髙节逾棱层西江月冷秋无际明公此心清彻底厌渠道上豺虎多手搏不待弓与戈前年魃虐徧南国饥者以充僵者立洪州父老遮道傍上书乞留涕泗滂丰碑大字记荒政要使遗爱如甘棠我来观风闻此语未见仪容心已许愿公从此召赴中书堂早为四海苍生作霖雨
　　龙麟洲
　　陈平章席上题琵琶亭
　　老大嫦娥负所天忍将离恨寄哀弦江心正好看秋月却把琵琶过别船
　　春日即兴四首
　　一夜东风到海棠千桃万杏不成妆老夫无分穿红海日拂铜瓶浸锦香
　　二月桃花暖欲然墙南美锦正芊绵底须更覔逃秦叟绕屋春红即洞仙
　　病来桑扈老媻姗痩防东风兴未阑野菜黄云山荠雪风光何处不堪防
　　枯藤处处领春华遮莫东风颤防纱防破芜菁黄世界一枝香雪小梨花
　　赤壁
　　踣吕摧袁虎视耽阿瞒气势卷江南矶头一霎东风转天下江山自此三
　　叶友竹【名留字景良着圣徳延寿录为万世师法】资治通鉴
　　君鍳君兮臣鍳臣世间何有败亡人若还鍳古犹为逺夏后何尝可鍳殷
　　读古史治乱
　　睿智聪明允执中万几四海一家同奈何生长承平后闻见无非只后官
　　杜竹处
　　恵山寺行殿
　　渡江五马竟忘归愁见年年雁北飞千里版图非故国六朝基绪几危机烟藏经叶闲僧锡风落松花上客衣前代衣冠已尘上空留碑碣枕斜晖
　　题乡僧智安石山磊落亭
　　磊落如痴也似顽精神半在嵌岩间鬼工驱得平泉石吟客来逢饭颗山虎伏不惊飞将怒羊蹲谁识牧仙闲诗成个个头应防师亦拈花为解顔






　　元风雅前集巻四
　　钦定四库全书
　　元风雅前集巻五　　　　　元　傅习　编安竹斋
　　送白云平章
　　舟人停棹酒停斟试听筵前送客吟离恨早知如此苦交情不合恁为深白云境界三更梦红叶园林两地心从此草茅亭上客抱琴何处遇知音
　　明普彦
　　题商山四皓图
　　刘氏何如吕氏安尺书便尔闯重关空将鬓雪惊隆凖不道啼红惨下顔鸿鹄声寒悲晓殿紫芝香冷怨秋山千年犹昧深根术又落巴童橘树间
　　文子方
　　次元复初韵送虞伯生代祠江渎之二首
　　成均十载宛遗经未识沙墩长短亭旌斾晓霞穿化日文章秋月映华星鸟鸣春昼岷江白鹘没天低陇树青四海车书今混一摩挲剑阁重镌铭
　　出宿春城宿雾低阅人老眼似层梯功名愧我蝇钻纸文采怜君玉在泥蜀道连云春系马巴山踏月夜闻鸡赠言知笑瀛洲客冷落梅花日又西
　　赠别任毅夫御史行台陜西
　　金天行秋河汉凉星轺夜起尚书郎陇山晴树熈化日炖煌埜道霑飞霜天边鸾鹄意自逺草间狐兎无苦伤丈夫树业方如此探别不用愁中肠
　　和寗致陶幽懐
　　时雨息氛翳髙林嘒风蝉端居惬孤尚图书静当轩凉飔薄櫺户微爽生简编客来聊与乐客去自复眠徜徉永今夕庻以全吾天
　　送马伯庸御史奉使关陇
　　圣朝启文运同轨来无方夫君起天阙崛起千仞翔脩辞陋史汉髙歩追黄堂乃祖尚书君树立何堂堂昔在帝世祖荣身事戎行风云一朝防奕世传芬芳矧君擢髙科有业未易量斯文系政教治忽慎弛张世岂无勇者舍君吾何望勿为守铅椠局束徒苦伤僦屋京城居去君百举趾闻君起冠豸僮走亦欣喜况当逺于征无言讵能已朝风号空桑众草日披靡河关尚疮痍圣度乃伟翳彼涵大休能不懐愧耻艰危见臣节维持赖风纪温言表遗忠生气凛不死乃知烈丈夫岂独鲁连子
　　题楚山春晓图
　　荆门雪霁江树芳巫峡冉冉愁云长山猿杜鹃呌落日风洒露沐何苍凉六龙从东来晓气开扶桑天髙雨絶人事变解环结佩空相望渚宫西澨连三湘画中隠隠听鸣榔安得置我栖其傍为君一曲歌沧浪
　　袁伯长
　　送华山隠者
　　黒髩祠官佩水苍万松深处响琳琅黄柑有法能为酒紫术无饥可当粮招鹤舞空山月冷檄龙吹雨海风凉瑶池欲问长生诀碧涧研朱写绿章
　　次韵呈周仪之虞伯生
　　英英云中君含思歌太乙回鸾舞天葩流粲晓莫述报之不成章玉雪耿素质临风发长謡庻以永今日昔学空岩居之人怒且怠哀猿杂山狖惊笑欲我害夫隠人所藏别之空怅慨桃源閟深窦亦复知晋代道逢学仙人御气不饮酒我笑初无言彼已嗔我否哀哉守其愚系石犹在肘冥化随悲风沦沦骨不朽羲娥挟双辀冉冉若见廹丹台云霞琼蕋生尺宅控搏无须防诡幻巳千百慎此隂阳机逃虚脱其厄竒树生南薰清坐弹五弦凉风邈永古白云赴苍烟世故日已偷俛仰随嵗年折腰倘为酒犹足青简传少年恣青云欢至无复恋一为关河行常恐不得见新雁云中来飞飞落南逺归心耿无寐寒更促浮箭
　　次韵送友教授闽中
　　郁郁太古树丛生散珠玕明时炳阳徳寥落敛嵗寒天风西北来冻海繁层澜芳朽各有性盛衰谁无端寛寛氷上履黯黯尘中冠宿志不得酧奋飞戢其翰伊南蹇一士覊鸿河之干手持大雅篇八音佐王官墙隂卧朝日薄饭衣满盘邂逅喜我同金石生肺肝出处非故意低徊耿相防闽山云海东望通三韩居夷圣有在取琴为君弹
　　送邵元道
　　仲连匡世姿挥手却秦军掩袂停白日登车抗浮云射书诚草草孤城死生分辞荣敦厚俗矫抗离其羣虞卿舌转丸揣事精微茫事危见交态穷愁名益光黄金散逝水白璧凝飞霜丈夫有定志得失非豫防梅生一尉微喋喋正天纪洗心洞化削迹无妻子龙变孰为驯蝉脱乃真止松回风泠泠水落石齿齿襄阳孟浩然拂衣归故山放浪岩壑深流咏遗人间举袖林花落击节江鸥还羊公何堕泪水深日潺潺
　　送世茂许省掾归武昌
　　岷江下奔流日夜东南趋艰虞六十载蜀客无完居纎脩挂晴练五老为之庐招彼素人心苍翠垂流珠峩峩银台公懐寳耿不摅青桐擢孙枝下此佳凤雏绚烂五色翼披霞表亨衢清者防鸿逺逸兴苍鹰俱食竹恋苦志餐风养真腴誓将八极周覧得为真符嵗月谅有尽云端复踌躇踌躇固吾事荏苒悲征途
　　苍莽鹦鹉洲日没枫叶赤昂昂处士根蔓草化为碧之士轻且儇之人何急窄至今千载下投笔惧锋镝银城太古雪俯仰一消释雍容诗书节浩气烈金石不尽登临意寒波净如席相逢各万里末契沦夙昔咿嚘语未罄征雁起暝色凄凉衣冠聚山海穷毕弋翳翳桑榆老人物可识停骖望前坡去马记初驿
　　欧阳元功
　　延祐二年二月十七日侍宴北省
　　臣夲江南一布衣恩荣今日及寒微合躔列汉光相射湛露迎阳昼未稀仙醖饮来生羽翼宫衣留得奉庭闱酒防车马如流水回望红云绕阙飞
　　题孙氏夀庆堂
　　孙母欧阳九袠登外家谱牒自庐陵髙年备养人俱羡同姓升堂我未能好客郎君深巷辙读书稚子小窓灯朝廷屡赐尚方帛更待回鸾织诰绫
　　题澧州谢家建通济桥
　　庆云龙日防云根玉树薫芗接澧沅太傅功留召伯埭相君心竞谢公墩已夸防蝀绵今古犹羡封胡伟弟昆珍重卢沟沟上月时随车驷劳于门
　　过洞庭二首
　　白沙隠隠见金鼇殿阁慿虚结构牢天水浑融浮太极神人幽显隔秋毫龙堂深閟灵栖冷象纬低垂客枕髙欲作庙堂迎送曲杜红蘅碧尽离骚
　　娲星搏玉掷虚空屹立君山面势雄一画牺图天地骨九江鲸观鬼神功裾飘帝子苍茫外乐奏钧天澒洞中颇恨当年邹鲁客观澜未到楚诸熊
　　夜宿寺前农家
　　汉南旅店已星稀倦宿田家带落晖萧寺依山聊复尔邺侯送酒是耶非风餐幷觉凉生饭露坐俄惊月在衣老子漫游吾漫送登山临水憺忘归
　　西明道人每一相见去必求诗余亦不能却
　　武昌堤上水云身三十年来识道人只为谩游相见少故知临别赠言频憧憧车马红尘老靡靡江山白髪新邂逅一回诗一首锦囊千百未为贫
　　寄诸弟七絶
　　长乐钟声拆号时三台八座列参差自怜手把天瓢水一滴乡闗不得私
　　圣主宫中游幸疎日临閟阁防芝储今朝兰省初开试清晓玉音催著书
　　省垣东畔至公堂十五年前战艺塲饱食大官无报两科来此校文章
　　御史承差鎻院门使臣传语出天阍试官被命连镳入同榜三人入谢恩
　　仁庙初科射防郎如今斑白殿朝行东风昨夜闻归雁梦绕江南烟水长
　　蓟门城下过堦塔一一行人通灶间今朝送客又还入那忍更投名利关
　　别驾祠前雪水深弟兄沙上把离樽三年不洗来时褐要防淋漓别酒痕
　　早朝
　　扶揺九万透云霄凤阙龙池歩歩瑶駞背负琛金络索象身偹驾玉逍遥衣冠俯伏传呼岳干羽低徊防舞韶湖海布衣瞻盛事他时田里梦天朝
　　杜清碧
　　与赵子昂集贤为夀
　　东观道家蓬莱山神人来往乎其间银钩势压蛟龙榜玉佩声闻虎豹关秋露满天濡绿髪晨光出海曜朱顔金函更注长生箓林下种竹已斑斑
　　送赵编脩
　　往年初记抵京师正类机云入洛时未识鼇头分赤管先传马首控青丝琼林旧醉家家酒金刹新题处处诗此日扬州归去路锦衣光彩照城池
　　寄题周待制悠然阁
　　大江之东彭蠡南周家髙阁与云叅秋风猿狖啼青嶂夜雨蛟龙起碧潭绕屋千丛生杞梓通檐百尺长楩柟何时共此登临乐指防平川得纵谈
　　真州贾生索赋孩儿茶
　　吾闻孩儿茶始来自殊方古人译其名和以龙麝香贾生得妙诀品制非寻常清晨待遗我今我试与尝味腴甘且美顿洗葵藿肠惜无琼瑶报裁诗谩夸张灿烂黄金芽错落明月章波浪盘蛟螭云霞廻凤凰好将龙凤饼裹以玉雪囊持之献天子补益未可量能令齿颊生玉液却回麯蘖升明光
　　诸公以懐李白诗分韵送李茂逺后以酒字索赋遂缀五言一首
　　漳江水逵逵民俗多杂揉李君专檄来号令肃廵掫遂令方家市安集日丰阜春风有歌姬夜月无吠狗筑堤捍水灾皆自将军手至今此邦人称谓常在口我来自京师始得一聚首经过日以数言论竟开剖有如济世方乃尔困升斗孰云劳积多反使嵗月久方今天子圣贤知在左右铨曹每推择往往杂琼玖此行防荐进直入纡组绶莫负平生心要使斯民夀岂敢为赠言裁诗侑杯酒
　　送李伯循归山中
　　已闻盘谷最深幽便欲从君遂此游春气和柔朝采药秋风清彻夜乘舟岩花冉冉难留客汀草纎纎独倚楼杨栁新条不堪折只湏买酒唤离愁
　　和杨仲
　　老来自爱黄叔度少日空期鲁仲连髙卧独无田二顷曵裾谁有客三千沧江浮鸥鹭白日翩翩换嵗年只忆江东杨少尹剧谈终夜不湏眠
　　杨仲
　　送虞伯生赴召
　　几年簪笔侍明光共取才华补卫郎祀事必稽周典籍颂声多假汉文章云垂逈野鸣鞘逺月满髙城下漏长纵猎合袪夸盛美愿言作赋继班扬
　　送朱泽民之京师
　　懐山挟海奠京师气势纡余尽北陲雁度寒云秋色逺鹊鸣宫树晓光迟四方英俊皆来萃一代经纶属有为君有长材希屈贾好将词赋重当时
　　送彭万里
　　平居乡鄙系瞻听逺渉京畿近宠灵席底波涛秋淼淼枕前星斗夜荧荧肻如龙剑重藏匣谁识牛刀始发硎将相与人殊势分秪应双眼为君青
　　拟辞京师
　　囊衣托载道傍车人事匆匆嵗欲徂风雨五更鸡乱呌关河千里雁相呼芜菁散漫根犹美桑柘萧条叶半枯却上髙丘重回首五云缭绕帝王都
　　次韵陈子仁黄河
　　禹功防凿实忧勤宇内山川自此分元气浑沦通地脉孤光迢递贯天文母金伏玉秋当孕隂火潜渊夜欲焚万里穷源何日遂片帆西上破层云
　　早朝
　　掖垣迢递到城回魏阙嵳峩此日开赤芾防筵霄仗引朱轮争道晓钟催三泉忽报藏金甲万歳犹闻献玉杯乐奏象箾从此毕小臣思见凤凰来
　　钱塘懐古
　　斜界钩陈通大道中分魏阙对层峦云生殿上金炉暗露下庭前玉井寒江汉飞龙俄杳杳沧溟泛鹢竟漫漫中天防合宁非数坐见苍生奠枕安
　　山回禁御入云长无复陈兵卫两厢千古金钟埋野草万年珠树落秋霜龙文不徙阳人众鸟篆终归轵道傍九市尘埃来滚滚一江风浪去茫茫
　　西湖清浊自天开鸿雁鳬鹥日往来黄道星辰环太乙紫云宫殿拥蓬莱能文竞奏王褒颂献夀深倾阿母杯九域舆图今混一百年耆旧自兴衰
　　化人宫殿被层阿栋宇髙低日拥波翠石文章题日月寳珠光烛山河空桑説法黄龙听贝叶繙经白马驮谁谓一无超众有秪今尘上重来过
　　宗阳宫中秋对月
　　老君坛上凉如水坐防氷轮转二更大地山河微有影九天风露寂无声蛟龙并出扶金榜鸾凤双飞载玉笙未信弱流三万里此身今日到蓬瀛
　　九月
　　御气排空寳扇开金衣照日近臣来丝囊已进千秋录黼座还称万夀杯王子吹箫双凤舞羲娥揽辔六龙回侍臣此日沾恩赐散作祥风遍九垓
　　元风雅前集巻五
　　钦定四库全书
　　元风雅前集巻六　　　　　元　傅习　编杨仲
　　东湖即事四首为王侯本斋赋
　　朝来千骑岀城闉为向东湖早春素练幂林云气薄明珠穿草露华新山花献笑开檐畔海鸟忘机戯水濵记取当年贤太守及时为乐与斯民
　　夏月湖中爽气多南风叠叠巻长波渔翁舟楫冲苹藻防女衣裳擘芰荷脍切银丝尝美味腔传金缕换新歌君侯用意仍深逺即此光辉岂灭磨
　　暂停麾葢拥轻舟此日湖山属莫秋采采黄花登几案离离红树散汀洲倾壶浮蚁杯频竭下箸鲜鳞网乍收莫向钱塘夸徃事白苏未许擅风流
　　云气低藏十万家东湖飞雪又交加玉禾旧布仙山种瑶树新开帝所花但聴两岐歌瑞麦何劳八月泛灵槎侯门自有相如客賸赋髙车后世夸
　　九日别友人
　　客中佳节罢登髙独立凄凉感二毛紫陌泥涂秋汩汩黒山风雨夜嘈嘈幽人侈有观鱼乐壮士慙无汗马劳得失古今俱一律惟应痛饮读离骚
　　次田师孟西曹即事韵
　　隠吏重来右掖初清明时节乱花舒雾迷黄阁霏霏重雨散彤庭防防疎李耳旧藏周典礼萧何元得汉图书经纶事业烦公等要使皇文日粲如
　　题邓善之袁伯长诸太史
　　诏编国史有程期正是诸郎儤直时虎士守门宫杳杳鸡人传箭漏迟迟窓间夜雨销银烛城上春云压彩旗才大各称天下选书成当继古人为
　　赠贾国英郎中
　　挺生雄杰气昂昂服事朝家被宠光鹦鹉杯中春正好鳯凰池上日偏长新裁乐府传宫体旧着朝衣带御香忠孝两全人所羡只今慈母在髙堂
　　遣兴二首
　　庭树号蝉日已凉塞云横雁夜何长挟书万里干明主仗剑三年别故乡西北诸山连朔漠东南众水隔荆扬淹留不去慙苏子莫遣貂裘压雪霜
　　徃嵗衔杯意气舒愿从章子诵诗书已荒陶令松三径犹守扬雄宅一区春树花残收夏果海门潮落买江鱼如今也足成吾趣何事侯门欲曳裾
　　纪梦
　　海上垂纶已有年闲居无事梦朝天苍龙观阙东风里黄道星辰北斗邉盛际只今逢五百前程何许隔三千扬雄曽奏甘泉赋应有声名达帝前
　　送殷国华之饶州教授
　　送君行李欲何如楚国萧条战伐余西塞人烟连草莽南江波浪入空虚遗民罕作先生服故府徒存博士诗徃事悠悠多冺没好从黎老问终初
　　望海
　　海门东望路漫漫风无时纵恶湍白雾涨天隂气盛沧浪涵日晓光寒岂无方士求灵药亦有幽人把钓竿与俗浮沉何足道愿乗浮舶肆遐观
　　题息斋竹石
　　行前怪石起参差篁竹丛深使客疑如过潇湘江上路鹧鸪声断日斜西
　　寄题罗氏山庄
　　黄石山原风物幽贱子往年尝一游旧行檿柘已成径新刈禾麻应满畴冯衍无忘白首叹谢安当为苍生忧余杭溪上明日发愁杀杨花吹客舟
　　题先天观图
　　浩浩太古石雕镂矜嵳峩琼林花飞骞寳构通郁罗矫首视三光丹青相荡摩上隣列仙居西移瑶池柯玉蛟亦受令鞭挞回盘涡巍巍双华表飞鸟不敢过鹤时一来潜鳞惮伏波心迹会虚湛神光隠鸣鼍缅彼巢居子凝睇佩女萝天风入紫京百灵莫谁何朗言浑沌后龙马方负河视之杳不见嘉名表山阿防思有至理熟视犹摩挲
　　李竹所
　　题苏李泣别图
　　我去君留可奈何明朝烟雨隔闗河当年胡妇分擕处想见中郎泪更多
　　过采石
　　独卧空山五百年唤醒除是老坡仙沉香亭北花成土采石江头月在天遗迹不妨留狡狯多情犹自狎婵娟余生若在开元日也向长安学醉眠
　　何吾山
　　赠琴师赵海月五首
　　珑珑花雨客屛香理尽哀弦曲转长海上归来望乡土风回依约梦霓裳莫年铁杖身差健何处铜盘月共将幸自金丹堪防化不须秋树説荒凉
　　倦游何处不逢春犹记临风度碧云客里看花同是梦囊中有道未为贫黒貂裘在闲随意黄鹤歌成莫寄人闻有琴材在樵防劳君玅斵一挥斤
　　迢遥万里一枯槎脱畧尘凡三朶花自与秋风同客梦曽随明月落谁家江湖量大容浮瓠雨露春深学种却得先生有新曲如何能解理皇荂
　　杨栁风烟蜃气昏秭归花月碧萧春水云别后行千里淡泊相遭得几人见説周旋惟我我定知僵走隔尘尘初心未证圆通悟犹恐随身认作真
　　刘时中
　　古采莲曲
　　长安女儿淑且浓日日采莲溪水中笑挿荷花照溪水韶容欲与花争红溪中荷花深几许溪上时时闻笑语红酣绿缛不见人应在荷花更深处归时夜凉溪水清扣船踏歌荡桨行荷叶盖头花防鬓溪上月明潮巳平
　　望夫矶
　　望夫山头日欲頽望夫山下江声哀山头日日风雨恶江上不见行人回空山亭亭几朝暮犹记行人去时路知君渡河长不归恨不当年逐君去此身化石千仞矶石犹可悬心不移长江水涸黄埃飞行人应有归来时
　　对月
　　凉霄在前墀佳月堕我侧此月如此心旷朗一片白开樽起相娱佳月即佳客月如感知巳为我好顔色此时还独醒奈此明月夕
　　吴敬庭
　　古意四首
　　我志在栖壑而与世沉浮是非复非是此语真谬悠所愿适其适富贵何足求有酒同醉醒商歌动清秋得意巳忘辨白云岩幽
　　斜阳在逺树微风动髙荷萧萧湖亭上今夕凉巳多遇此素心人清言洗烦疴樽酒相与欢竟坐欢且歌挥手谢尘世不乐复如何
　　夏日苦炎热但愿一夕凉及此秋气深蟋蟀鸣近床物情亦知时催制公子裳户牖当绸缪嵗晏饶风霜感此发学儆终然惜流光
　　隂阳有代谢寒暑相推移人生百年内行乐当及时昨日犹朱顔今日生白髭所以遗世事饮酒不复辞寄傲南窓下千载真吾师
　　新春喜晴
　　嵗序更五日人皆悦春晴官曹喜休暇痩马成郊行氷消湖水緑雾山光明寒梅送余香幽禽防新声覧物俱得时悠然起深情蹇余佐兹邑惭负吏隠名抚字心转劳催科政何成愿言兆丰年击壤歌太平
　　偶成
　　微官覊此身逺投数千里触暑渉长江晨夕不遑止殊方寒气早秋意亦如此嵗月倐如流感叹成坐起茧丝将奈何终当就料理
　　送吴济川
　　脱頴贵毛遂投笔知班生子防束书去而有千里程晓袂江风寒夜枕霜月明观光丈夫事惜别儿女情防当拾青紫壮志酬平生
　　夏日述懐
　　屏迹逺嚣纷息交叹孤陋萧然一室间图史分左右瓶花皎余春炉烟霭清昼坐观羽虫化卧闻穴蚁鬬青山自偃蹇相对如有旧我家陵峰下溪水清可潄误身投尘鞅三年此纡绶素餐亦知愧民瘼未能究白云何之念之令人痩陶令归去来深惭着鞭后
　　李长源
　　题峡州
　　黄河城下水澄澄送别秋风似洞庭李白形骸须放荡幷州豪杰为凋零十年道路双蓬鬓万古乾坤一草亭八月崤陵霜树老伤心休折栁条青
　　上清宫
　　苍梧云气赤城霞锦谷钧天帝子家仙掌髙承九霄露霓旗遥驻五云车昆明火刼惊人世瀛海风涛撼客槎醉里忽逢王子晋玉箫吹上碧桃花
　　杨鹏翼
　　正旦有感
　　干戈短景去忽忽回首南朝一梦中世事尽随天道北春正依旧斗杓东四时玉烛堪调爕万国车书想混同寂寞荒山老松树看渠梅栁竞春风
　　华清宫
　　四海笙歌属一家骊山宫殿倚烟霞烛龙正照三郎宴野鹿偷衔第一花大抵失人随致乱未知亡国不由奢自从西蜀防尘后几使残民望翠华
　　颍亭
　　悬崖髙筑此亭孤落日登临酒十壶云破九山开叠嶂天低三楚入平芜断碑黄绢空尘迹逺水白云如画图对此风烟已潇洒扁舟何必到西湖
　　送真善卿归秦中
　　少年锦带佩吴钩曽伴秦陵侠士游沙苑草青春试马岳莲云净晚登楼十年为客少青眼一事不成空白头此去何时重相见一樽聊与故人留
　　秋千
　　日转檐花树影偏谢家庭院簇神仙防防斜擘纎纎玉画板轻承歩歩莲弄玉未升云汉去绿珠先坠绮楼前不知小迳残红里明月何人得翠钿
　　陈自堂
　　春昼睡起
　　栁影年华度莺声午梦回偶然床置易政尔席凝埃隠几野花落闭门山雨来无人见愁绪劝把一樽开
　　春风
　　着栁成新绿吹桃作故红衰顔与华髪不敢怨春风
　　先主
　　扶义风云急投艰嵗月长犹懐置剐子岂要负刘璋讨贼吾谁逊违天有并亡春秋复仇大万古烜炎光
　　武候
　　千载生诸葛余才了十丕百王巴蜀佐三代渭濵师礼乐无兴日乾坤有闰时岂留文字在不愧説兼伊
　　曹操
　　鹿去夘金刀当涂未敢髙争枭犹在奕食马已同槽身后三分闰生前百咏劳就如题墓上盗豹亦焉逃
　　司马懿
　　夲佐贼为谋聊同汉报仇机深螳后雀祸隠马中牛夷甫毋专罪江生足逺猷谁开千古恨落日淡神州
　　送客
　　信履倦仍还诗生暮霭间塘蒲身共晚野鹤意俱闲送客度流水见云归别山一声长笑逺吾亦掩柴关
　　登岳阳楼
　　扁舟小系画拦西万里清光一拄頥湖面欲包天外去峤鬟疑割海中来髙空自泻轩皇乐元气常涵老杜诗庆厯残碑重回首此生何限退忧时

　　元风雅前集巻六
　　钦定四库全书
　　元风雅前集巻七　　　　　元　傅习　编刘须溪
　　探梅四絶
　　江天欲雪未雪时絶江探梅驴倒骑空中着我方成画乱后逢花且赋诗
　　钧天逺逺月斜斜归路迢遥未到家一色白云天似雪和衣和雪宿梅花
　　后五百年无放翁狂歌醉舞与谁同渔人入得桃花洞犹有梅花路未通
　　冷蕊何心识老逋芳名从此落西湖风霜未改幽坚操第一花前讳玉奴
　　清明日偶成
　　海日髙髙天欲斜断桥无复听呕哑墓中酩酊已千载陌上清明有几家巳老愈疎惟酒盏更晴相覔是梅花年年春怨深如昨莫把无涯恨有涯
　　刘立雪
　　梅
　　休説逋仙两句工氷瓯涤笔别形容清标骚客风前立素面仙姝月下逢山店霜寒香扑马溪桥水浅影如龙一寒尽是寒凝结金鼎无盐味更浓
　　破荒玉雪粲烟村倚竹无言独断魂三防直须琴对越一寒安用酒温存家风巢许堪同社心事夷齐可共论
　　应出缤纷几红紫一枝开处自乾坤
　　除香除影赋梅花方许诗中擅作家怕俗似嫌羔作酒髙人颇称雪煎茶参横屋角霜初下人倚栏杆月欲斜夜冷玉肌愁入骨金壶移入伴窓纱
　　天花夜半落溪傍傍有狞然为取将擎爪仰空呈洁白掀髯倒地覔昏黄脩鳞月下霜同色败甲风前雪有香欲起补之图影防生愁飞入水中藏
　　月岩
　　世事从来满则亏十分何似八分时青山作计常千古只露岩前月半规
　　书灯
　　一防兰膏数寸心小窓伴我夜沉沉暖分青防藜烟细喜动红光花意深洞见苦心归典策照残幽梦入寒衾他时富贵不相弃移上长檠伴醉吟
　　玉楼夜费烛荧荧秪得眼前歌舞明照破三千年外事书生元不用长檠
　　题静轩
　　径深寂寂鎻苔裀此地不生车马尘梦断瑶台惟有竹棋声花院似无人蛛因门闭牢穿网鹊悟枝干自采薪秪道乾坤大如许不知天地又新春
　　寄朱约山
　　嵗晚江空烟水寒枫林叶落楚天寛若无雁足书难寄作尽鸢声吟未安晋帖临成思入石离骚读罢拟栽兰老来絶被梅花恼后防君应笑我孱
　　登黄鹤楼
　　西风吹我登黄鹤白云半在栏杆角题诗不见旧时人惟见青山俯城郭凄凄芳草鹦鹉洲江水滚滚来无休嵗月俯仰成春秋古人今人无限愁
　　题醉月亭
　　采石江头李太白狂不奈烦宫锦窄赤壁矶下苏东坡一叶泛泛凌风波当时有月并有酒和酒和月吞入口酒肠得月冷于氷化作瑰辞喧宇宙两首赋百篇诗千秋万古称絶竒两翁不作归来鹤玉宇琼楼寒漠漠若得长江变泼醅少住人间亦差乐望圆晦缺秋复春古来明月今来人我时举酒问明月月亦团圑譍不得铁如意玉唾壶我歌君和声呜呜烂醉起舞嗔人扶问影莫是李与苏月中仙子知得无
　　刘养吾
　　别萧髙凤
　　惜与可人别又贪归路长人生有离别吾事属闲忙沽酒浇芳草垂鞭防夕阳眼前听鹤语世路剧茫茫
　　送钱方立游荆二首
　　岘山西上楚天头书剑区区事逺游嵗月如流方作客江山信美莫登楼百年耆旧谁家传一代衣冠又古丘乱后题诗诗即史未应轻付水东流
　　不辞防渉恨﨑岖如此飘飘一丈夫新雨惊秋鸣草树行人随雁落江湖嵗年寕向长途老天地何堪一室拘几世中原今复合更陪九万作鹏图
　　揭曼硕
　　送马雍古祖常御史使江西
　　我皇属忧顾君子得安居孟春风且寒遗子以脩途四牡何翩翩回首睇神都我懐正纡郁殽凾忽已逾积雪破长峦萎者何时苏岿彼莲花峯上出浮云衢白日皎以悬下视若虚烟尘起西北原野无定株行者中顾懐居者念其庐黄河汹东流西自昆仑渠四海岂不旷切若肌与肤亲贤逺谗人古以致康娱君子试多材乃用在驰驱秦陇阻关塞嵗月浩已徂鞠躬尽明义足为世所模
　　宿寳应
　　此县经过数中年感慨増系舟喧夕浪开笛暗寒灯时俗随同异文章任爱憎平生江海意一一赖良朋
　　入秦淮和曽编脩
　　秦淮江上送飞鸿秦淮水流西复东六朝人物已寂寞万古云山空叠重明日还沽采石酒昨朝犹听广陵钟人生不似寒潮水去去来来有定踪
　　泊安庆时再北游
　　夜泊淮西郡寒生客子衣酒家临岸闭野火隔江飞云尽月初出潮平风渐微昔年城下路此际正南归
　　待潮
　　扁舟夜阁寒沙际欹枕待潮红日髙无数征帆背人去海门何处水防防
　　夏五月武昌舟中触目
　　两髯背立鸣双橹短蓑开合沧江雨青山如龙入云去白髪何人并沙语船头放歌船尾和篷上雨鸣篷下坐推篷不省是何乡但见双飞白鸥过
　　宿梁安峡梦故室有感时还旴江
　　梁安峡里杜鹃啼絶壁苍苍北斗低云气倒连山影合石棱斜鬬浪声齐南风尽日迎归客落月空江梦故妻一室数人分十郡百年几处晨鸡
　　题花鸟图
　　吴中女儿顔色好洗面防花花为悄调朱弄粉不自施写作窓间雪衣鸟绿窓沉沉春昼迟半生心事花鸟知花残鸟去人不归细雨梅酸愁画眉
　　题饶家桥上有墨龙
　　饶家桥下秋水深饶家桥头黄竹林谁其济之饶氏媪绩麻作桥桥九寻青山丛丛似吾发白石凿凿如吾心归去秋衾续残梦风雨满桥龙夜吟
　　海棠
　　嫣然无在不凝脂絶世东风防笔竒却问太真曽睡否还应长睡马嵬时
　　送赵履道虞叔常还江右
　　赵子我同里虞郎我同年手折武昌栁送上西江船买鱼沽酒烧荻鞭夜下西塞寒山前西塞山碧女苔君今去几时回东风花开春水涨待君黄鹤矶头望君庾公楼上
　　赠淳真子
　　荡荡白玉京超超淳真子十二求神仙服事丘与李嵩洛二十载结茅白云里飡是旸谷霞饮是玉池水鬼神莫能识百念吹不起一朝忽腾化径去不可遮飞驷服五龙角巾揺三花朝发梁宋国暮宿河汉槎朝食千嵗桃暮食五色瓜长揖青牛君髙歌度流沙还憇金张馆调笑许史家日食五侯鲭安能饭胡麻春风长安陌落日邯郸道迎人上青天送人入秋草竦身八极表天地忽亦老寄谢区中人全真以为寳
　　黄尊师髙轩观鹅因留宿
　　开轩南岳下世事未曾闻落叶常疑雨方池半是云偶寻骑鹤侣来此防鹅羣一夜潺湲里秋风得细分
　　梦武昌
　　黄鹤楼前鹦鹉洲梦中浑似昔时游苍山斜入三湘路落日平铺七泽流鼔角沉雄揺动地帆樯髙下乱归舟故人虽在多分独向南池防白鸥
　　大明殿退朝和周待制
　　巍巍道徳拱羲皇济济威仪陋汉光日射龙文宫女扇风传鸡舌侍臣香中宵景气浮双阙下界欢謡动八荒词馆小臣何以报皇图圣夀共天长
　　送唐尊师祀武当
　　龙衮分香下绛霄羽衣承诏出清朝星临翼轸南垂濶神降虚危北极遥金殿压云开紫气玉台和月合笙箫蕃厘更为吾皇祝下国时丰雨露饶
　　送詹师尊归庐山
　　香炉峰色紫生烟一入京华路杳然云碓秋闲舂药水雨犂春卧种芝田诗慿海鹤来时寄剑自潭蛟去后悬忽报归期惊倦客独淹微禄负中年
　　寄题胡氏园趣亭
　　日与世情逺学人聊治生畦蔬多品类树果各生成野老还偏数山禽近不惊诗书吾所好农圃也须明
　　小孤山晓发和蔡思敬韵
　　日落霞明锦浪翻厓倾石峭白云闲乾坤上下雄孤柱吴蜀东南壮此关神物下移风动地仙舟晓渡月漫山回瞻絶顶登临处空翠溟蒙杳霭间
　　长春宫
　　古树萦纡入深宫结构牢凿城通水绕累土筑云髙辇路行巡鹤神霄载巨鳌应逢王母使持此献蟠桃
　　祖生诗
　　浦城孝子身姓祖自怜性命如粪土生才五嵗遭乱离有母更被官军虏零丁二十八春秋母纵得生何处求天地茫茫明月恨江山漠漠白云愁忽得母书惊母在防书未尽泪先流书云流落河南县河南踏遍无由见唐州境上忽相逢白发萧萧霜满面谁知喜极情转悲旁人更问初别时千生万死到今日始为母子东南归东南迢递关山路入门犹记庭前树居人传説尽相防鸡黍提擕竟朝暮祖生子母真可怜少壮离别老大还同时乡井被兵者防人骨肉能生全愿生母子长夀考四海升平永相保
　　渔夫
　　夫前撒网如飞轮妇后揺橹青衣裙全家托命烟波里扁舟为屋鸥为隣生男已解安贫贱生女已得供炊防天生网罟作田园不教衣食防人面男大还娶鱼家女女大还作鱼家妇朝朝骨肉在眼前年年生计大江边更愿宫中减征赋有钱沽酒供醉眠虽无余羮无不足何用世上千钟禄
　　髙邮城
　　髙邮城城何长城上种麦城下桑昔日铁不如今日耕种塲但愿千万年尽四海外为封疆桑隂隂麦茫茫终古不用城与隍
　　长风沙夜泊
　　长风沙风沙不断行人嗟行人嗟奈君何南风正髙北风起大船初湾小船喜移船更傍大船头不独风沙夜可忧更视行人好心事长江何处是安流茅舍参差数株栁时平尚置官军守青裙老妪诧鲜鱼白髪残兵卖私酒鱼贱可买酒可沽他人心事知何如
　　罗涧谷
　　防舆折齿歌
　　秋衫未成锦机语棠梨半花凤一羽象床雪练小龙梭细穴银光吐氷缕西隣郎君东海归芙蓉半白杏雨肥十二阑边説幽怨劝织南浦鸳鸯飞匿兰舍蕙无消息春酲彤霞漾玉色小龙出风雨声奔腾触裂双白石白石国城三十六女子军来两城覆鸾歌猿啸强激昂百户风来如箭簇章台公子真豪纵复以微言相感动郎君切莫更痴心忍作甘心可人痛
　　孙伯善
　　去妾词
　　妾昔重顔鲜抱裯十五年阿母云亡主中馈安排翁续鸾胶弦新归主妇情未宻陡然两意生荆棘推将怨隙在妾身教妾徬徨留不得翁今爱妾空有心妾亦知君爱妾深自古亡家为顔色妾身不当千黄金回首向翁语遗子留自乳浮雪有时人生岂长聚妾生妇肻留妾在妇应去但愿主翁琴瑟调妾身不恨无归处






　　元风雅前集巻七
　　钦定四库全书
　　元风雅前集巻八　　　　　元　傅习　编黄南卿
　　梅子
　　水边篱落旧精神烟雨园林急荐新对酒摘尝金弹客绕林簪戱玉钗人一根清苦千丸雪四月红黄隔嵗春待得余花都结子东风流转便生仁
　　金陵
　　采菱风急棹歌声白鹭舟前一带巾緑水不收中夜泪青山空掩六朝人城头寂寞依龙阜江左兴亡寄虎臣孙楚酒楼何处在月明犹写谪江神
　　汤子文
　　白海青
　　皂雕赤鹘世纷纷羽翮何如白锦纹东海飞来一片雪西风透入万重云老拳独击顽鹅脑俊目寕防狡兎羣玉食所需谁可得夜来丹诏赐元勳
　　绣毬花
　　谁掷流苏满小园无心花蕚宻相聨唐宫玉蝶团风软后土琼花簇月圆妖态欲来裀上舞异香宜在帐中悬试看有物浑成处如在东风太素天
　　刘云山
　　题雪后溪桥
　　老翁着脚欲渡小桥后有奚奴揺手似言桥险缓渡之状
　　背锦奚奴指顾间雪桥如险意如闲不知此兴政不浅将谓先生跬歩艰
　　申屠致逺
　　无弦琴
　　静中有物即萦心物象相忘趣转深为报柴桑陶处士无丝争似更无琴
　　赵半间
　　秋夜曲
　　寒禽认故枝绕枝犹依依凉萤亦知秋飞来傍床帷幽闺刀尺冷游子何当归脩途苦不易庶无寒与饥及此清夜长为君制裳衣
　　忆友人李云南
　　送客出荆扉忽见青青草故人别经时恍惚千里道千里故不遥咫尺梦难到孤鸟安朽株行云在晴昊敢叹防无期坐念春风老
　　示儿
　　闭门避秋风开门落叶满稚子晨发箧却嫌故衣短衣短何足嫌掩胫尚可挽尔父故多忧尔母复不懒力作常苦饥力织未及暖穷厄世固多荣华亦满眼但将尔日长勉旃事编简
　　去妇词
　　里有孀妇子不检而无室既疾病乃亟为娶且命之曰为汝娶为宗祀计也未几而死而子竟违母言寻出其妇妇以衰麻在身义不得去被廹逐不可留因为诗以写懐
　　落叶不返柯去妇无归年敛袂出故帏独影心凄然君心纸鸢飞万里难拘牵妾如鬓边花未衰先弃捐忆昔初嫁君姑病在床前嵗月能几何衰麻奉姑筵妾夲辞门去抚棺泪如泉九原防有知当为去妇怜
　　嵗晚欧阳径存相遇
　　街头羣儿昼聚嬉吹箫挝鼔悬锦旗粉面少年金缕衣青鬟拥出双娥睂騃翁前驱嚚母诮丑姬妬嗔狂客笑虬髯奋防武畧雄蜂腰束翠歌唇小眼前幻作利名塲东驰西骛何苍皇栖栖犹是蓬蒿客须防唤作微垣郎新昏未已愁已作危途堕马千寻壑关山万里客心寒妻子衰灯双泪落纷然四座莫浪悲是醒是梦真堪疑红铅洗尽歌管歇认渠元是街头儿
　　止言
　　苏张舌如防危人亦危身期期周御史千载称直臣清谈每败事谐谑良损神田翁有斗酒招手聚比隣所言惟桑麻语语不失真
　　戱题
　　十日霜胜雪开门风更幽斋坐寥閴寒炉火如燐驱儿旋拾薪匍匐良可悯支頥背弓虾吹燎唇喷蜃湿烟滃云雾生枝呌蚯蚓非瞽目常翳不慼涕自陨居贫正如此念之时一哂
　　宿村庄
　　凉吹揺青灯稚子供浊醪寒影忽在壁短髪何萧骚且持竹根枕卧听苍松号纸衾穏防首背痒不得搔须防作竒梦小艇飞洪涛惊觉白满榻晴日窓前髙
　　题十六罗汉看手巻图
　　夲不立文字聚看看底事一只眼犹多何用三十二
　　罗沧洲
　　郊行
　　桂花无主亦清秋荞麦为谁先白头萤不照身尝隠见鸥无求世自沉浮
　　张周卿
　　镜中灯
　　孤影徘徊入照临西风不动影沉沉一池铅水镕真火半夜金星犯太隂鸡翅舞时红防歇蛾头扑处碧光深纵渠百链千烧后依旧刚明一片心
　　周石源
　　緑隂
　　万紫千红梦已休眼中惊见翠光浮数声啼鸟无寻处几度斜阳不入楼润透琴书浑欲雨凉生衣袂已先秋此时蒲栁还多感莫遣西风一夜愁
　　王性存
　　书懐
　　九秋夜气肃明时见休徴泰阶列六曜湛湛平且平蚁臣再拜祝乾坤永清宁不学儿女态抱拙祀双星有地莫种花有堤莫种栁花栁岂不佳而恐易衰朽吾情匪好异只种竹与葵存竹劲直操存葵夲根思
　　赵心逺
　　秋晚
　　一曲菱歌断西风吹鬓鬟秋随荷叶老人对菊花闲鸟没疎烟外枫明落照问南山有秋色相对自怡顔
　　赵季文
　　舟中夜作
　　身同南雁去回首意茫然酒醒家千里诗成月满船河浑非为雨岸转欲移天夜静晶河汉凉风自斗边
　　连伯正
　　钓丝风
　　短髪冷飕飕倚阑初下钩闲来片水外轻弄一痕秋浅拂苹花乱低分栁影浮烟波清梦逺吹不到王
　　胡尊生
　　送君进周公
　　忆君初来湖水满水火金鳞春波暖江南早晚雪花飞满帆下水送君归霜风淅沥湖光晚白鱼粳米中流饭回首咫尺庐山云一寸心长帆力短临分乍觉过重闱金螺移在双翠眉哑哑林鸟啼树枝家人夜夜卜蛛丝雪醅新酿都昌酒欲来不来待君久人言逺归胜前婚稚子牵衣妇擕手窓前红烛宵弹棊新婚满眼宁相思江南今嵗梅开迟赠君无花折空枝明年花开来不来
　　琼花上天
　　无双亭前浮冷月芜城暗鎻腥烟黒仙魂夜吟天欲泣巫阳下招飞玉勅神风鬼雨鞭车急一株玉雪雪中立金瓶嵗嵗朝衮龙异香荡漾天水浓蓬莱峩峩髙北斗玉佩深沉舞衰栁瑶京三月银雪飞琼仙琼仙招不归钧天夜奏紫皇醉二十四桥寒浸水
　　夀梅辞世
　　武陵老月愁黄昏玉宫氷山无返魂寒羗吹风铁心裂春顔怕见烟绡真雪身匝地大如屋缟衣夜醉香云宿孤山春去浮罗平肻立腥埃吐琼玉银河倒泻春恩泽几度寒天峥老骨便令更似八千椿痴顽万古终成尘芳蟾冥茫驾蟾去烟昏云霾夜无曙为凭青鸟别君王后百千年归阅世
　　野鹰来
　　野鹰来霜风髙山寒鸟死狐兎逃我有鲜肉肥尔膏软皮为鞲丝为绦山中忍饥良独劳野鹰来髙髙台敛翅猴立何为哉当途猛虎阚我室赤精细骨皆凢材野鹰来沔之水昔年种树今如此巢危雏弱将奈何野鹰啼来吾望尔
　　陌上花
　　陌上花临春晖临安女儿吴王妃吴王沉醉香风围金泥为写缓缓归陌头夜雨花成泥年年长花开时吴王宫妃招不来
　　陌上花娇欲语吴王妃临安女封书寄与缓缓归陌头花好能几时钱塘之门易几主娇红犹似吴妃舞吴妃一去招不来招不来花开花落无穷期
　　金茎承露
　　蓬莱仙人骑黄鹤来遗刘郎不死药银漏无声秋夜深时见星河头上落金精紏错蛟龙蟠未央阙角觚棱寒莫教仰见杯中物直是它年双泪痕桂房椒壁蕙兰老留得新愁向云表犹逐官车出汉关茂陵萧萧湿青草
　　因官伐松
　　大夫去作栋梁材无复清隂防绿苔只恐江头明月夜误他千里鹤归来
　　宋　夲
　　送欧阳炳四首
　　暖翠空蒙故国山梦中慈母美连环文明门外春才好百尺吴船漾绿湾
　　乐圣衔杯李适之十年春梦疾如飞苍头零落郎君小祖帐无知上客归
　　曽侍先皇法从臣故教给札纪华勳名山久已藏名姓莫作区区世上文
　　去年清问下青云曽把文章付与君眼见皇恩绊渔隠江湖烦报白鸥羣
　　孙用复
　　中秋前一夜赏月以明夜隂晴未可知分韵得未字口占
　　年年今夜月今年今夜醉月色既已佳论圆还觉未
　　黄河清
　　题徐孺子亭
　　宇宙贞魂唤得醒一樽和月酹江声看空东海有此士髙出南洲只一亭桧色半天犹傲世湖光落日欲吞城萧然四壁残灯火阅尽东风万刼青
　　胡古愚
　　寄题杜隠君思学斋
　　先生髙尚制荷衣结屋藏书入武夷泉石洗心无别事皇王经世有遗思据梧朗咏秋清夜隠几防观昼永时立志独脩天爵贵故应荷蒉接舆知
　　元风雅前集巻八
　　钦定四库全书
　　元风雅前集巻九　　　　　元　傅习　编髙若凤
　　题朱进士御赐诗
　　忆昔霓裳清梦还广寒宫殿鬰防岏神龙久矣乘云去犹有骊珠落世间
　　游白鹿洞书院
　　碧瓦参差俨杏坛白云深鎻洞门闲不宗朱氏元非学防到匡庐方是山十里松风潮汹汹一溪泉雨佩便当卜筑书防近五老峯前任往还
　　送谢有源闽中医官
　　出山只为有源长作人间六月凉从此不忧丹荔渴寳塘一派冷于霜
　　班资髙下不须论一歩青云亦上恩小试参差医国手有人称是野航孙
　　赠相士张月梅
　　清光万里飞银阙嵗晏天寒桂香歇含章殿是广寒宫月似梅花梅似月世间有梅有开落天上有月有圆缺乾坤清气钟于人千古不摩方寸铁月邪梅邪杳莫辨净色含香两竒絶西山有雨南浦云反覆纷纷异凉热槎仙老眼阅人多独独来寻防桥雪月梅已寒雪更寒穷年三友长相防论诗论相神自完出门一笑天地寛
　　张叔旸
　　送滕玉霄
　　我恨江上水不能洗离愁又恨江上水不能为我留日黯黯云悠悠胡不推出黄金毬照我一笑送沙鸥俎豆万古相赓酬风流此老黒貂裘饮干海水蛟龙忧人间双鬓秋笔底巫峡流傲睨几何同一沤识我不识吾何求安得从此长嬉游昔日间今瀛洲江水洗得离愁不为我留住江上头三百尺酒楼五百斛酒舟
　　许献臣
　　次韵浦平章致仕
　　君恩许老重増秩相印封回不再关石以补天还袖手云能成雨便归山力将富贵推身外倒卷乾坤入酒间绿野堂前防丝竹古今谁得似君闲
　　题賔月堂
　　人生自是人间客月亦天边寄此身彼此虚空无着处谁欤是主复谁賔
　　赵防斋
　　题钓防
　　君因卿相隠我为利名来羞见先生面黄昏过钓防
　　倪中岂
　　赠张原性金华尉
　　天风吹雁秋影寒客子晨出燕城关青龙嘶烟杂锡銮腰螭割玉罗翠干金花出匣双虬蟠荡射女光栏杆春萱花暖金树合酒光入鬓顔渥丹风云落笔神鬼泣眼见老铁生诘盘朝栖昆仑圃夕饮砥柱湍但恨云路无停翰东海百尺青琅玕
　　倪若水
　　过扬州
　　雉堞平来堑拥沙绿芜深处见人家山河旧影藏秋月关塞新声起暮笳玉蕋已为庭下草蒺藜不是眼中花当年凤舸经行处枯栁无枝寄宿鸦
　　范徳机
　　过西芹
　　路隠岩崖逈桥通屋舍重鸟啼黄叶寺泉注白云峯市贩賖柑柿畬耕间竹松行人报山郡失喜问萍踪
　　延平江阁
　　山势包平险津流合众源讵知从事剑不类大夫魂光彩潜犹见精忠死尚存幽灵如可问吾意岂忘言
　　奉同亷访使君洎寮友游爱同寺
　　闽粤古城东千岩半梵宫冐寒寻水石尽日倚虚空钟鼓何须急壶觞亦有终翩翩北海寺碑版翠无穷
　　寄武夷杜徴君
　　洞居清隠士时接武夷君斾影岩前见山香石上闻不为圭组累焉有市朝分暂得同麋鹿终朝试与羣
　　题张伯雨题东坊藁次韵
　　骚灵逝矣不堪呼几欲南游信楚巫城郭烟涛乘白帝星河风露挹黄姑幽人昔恨九关豹佳士今犹千里驹久客资君相慰藉可能无意谢飞鳬
　　送黄中庸归吟
　　法乐洞前曽一游君家闻处洞西头石潭正照猿猱月山药曽经虎豹秋岂意吴城祠下路共寻杨子岸头舟胸中富有天官学莫为周南久滞留
　　莲房
　　忆得花神一笑懽六郎家住小江干佳人怨等秋风近稚子眠听浦雨寒强为折来开户牖谁将镕出拟杯盘少年太守思兄弟戢戢青头莫谩看
　　桂子
　　尽输金粟三千斛换得琼枝数防秋定是月中嘉种失却从世上异香浮石岩夜见呼猿摘药臼晴敲伴兎秋十月天台谁得见西风吹梦落山头
　　送夏兰同知防昌
　　承闻吉日上江船佐命分符落雁边野馆溪头三晋雪山城留下七闽烟庭春花气迷铜墨市瞑溪声学管弦何日周庐寻夜直倍知报政九重天
　　泻露亭
　　初秋白露降爽气廹虚帏薄林方泥泥洒漠复霏霏暗袭玉堂悄斜飘金掌微鹤眠寒屡警萤火湿犹飞叶垂知月朗花艶怯朝晞兰饮畏朝坠草霑伤夕归为霜当夙戒去日漫增欷俜停吴宫女三月采蔷薇挹彼枝上香散入舞裳衣千嵗亦不灭但恐愿相违君子保世泽在久愈光辉
　　题广居家藏东坡竹
　　古藤尺五霜烟交不见长身见墨梢千载髙风犹一日莫妨儋耳住无茅
　　赠广居查尊师逺游
　　查君学道恋名山庐结东南紫翠问更忆皇州春色好却辞仙馆曙光闲千年城郭逐人去八月星河奉使还莫为昆仑无覔处早将诗赋动江关
　　奉寄翰林邓侍讲
　　曩承持节江之东骑再上蓬莱宫蓬莱仙人歌白鹤声落五湖烟雨中世间爵禄不易致何独去就如飘风朝廷礼乐须制作六经隠义资发防论思庙堂集耆硕启口宁让前诸公闭门读书古都市四辈冠盖方隆隆我生生长在穷谷那有文字争人雄谬防引喻百僚上负禄府署惭无功一别十年还又五昔者少壮今成翁谁知复客七闽下隔二千里来诗筒羸躯顿醒瘴疠恶赖以慰此心忡忡粤王城南浪白日粤王城西花正红
　　经石门镇
　　揺落石门秋水清残僧楼宇映沙明买船欲上旴江去路转峯南闻雁声
　　防约寻麻源不果
　　暂逺云霞观却希山水音珠星聨社下璧月动江浔始集寳气亭复趋金精岑辍棹更垂钓推书时弄琴石门生佳景麻源笼晓云是邦遇贤守佳致契幽寻樽俎廹清好弦歌彰古心羣中宜凤集下或龙吟颇愧尘务通还为旅宿侵一行混吏执千载负图琛既往事莫究于兹念方深姑山如有意遂许一登临
　　顺昌道中
　　冉冉秋序髙劳劳客程促如何霜霰交不见原野肃颠岸绚夕红古涧漾寒绿非惟藤蔓敷亦复芳气馥物生固有常气殊过续以兹羸疾身动往居瘴毒念彼闽村人田稀口如粟耕种上青云妻孥力凉燠吁嗟公私弊羣需待其熟安得亷耻吏俾之食常足上以承恩光下以厚风俗丹心映皓首我何自拘束
　　玉防
　　晓出玉防道山川稍夷旷只愁滩石际磊落更万状市楼倚崖岸山顶列石障是中更有人隠约葱倩上我愿从之游长风渉阆还归保精路髙视神目王空蒙飞鸟过惨淡回波放由来心力疲防意乃益壮
　　至懐安县又入福州
　　山城列障驻余霞水与长空逺映沙芍药省中人望幸荔枝林外客思家遥遥徐市三神櫂张骞八月槎蚤嵗学游今白髪不应犹恋枣如瓜
　　望潮曲
　　潮来直上青崖住潮住却寻沧海去乌石山头望故乡故乡更在云深处我生不如桥下水消息春秋任流止又不如如水上船去去来来年复年负禄旅孤二千里上念慈亲下妻子子生未觧别爷啼睡恋阿婆懐抱里乌鸦日日傍人飞喜鹊时时噪群西更有平安书字到金壶约伴玉人擕
　　平台晚懐
　　落日微风生晚凉平防西上万山苍佳人独不生同世乐土那知是异方海岳云霞千古意乡关道路九回肠丹青不写归田赋犹以虚名累霍光
　　寄李秘书洞
　　秘书出是蓬莱苑流落东吴又一春见月定怀骑鹤侣闻秋肯让鲙鲈人吾曹事业徒温饱子等居诸异隠沦海表何时擕手再相怜同是老词臣
　　送别周仪之推官赴钱塘幷简李四秘书
　　武帝龙飞第一春京华相送各沾巾讵知邂逅文身地搃是栖迟皓首人山驲蛟眠星满洞水乡雁起月迷津若逢李洞南天竺谓是前书感谢频
　　懐京中亲友
　　海上经年思杀人絶怜京国旧交亲过江惟有传柑使寄得书回是暮云
　　絶句
　　日净芙蓉逺春明芍药长谁怜玉蝴蝶正似锦鸳鸯
　　东署
　　习静天常见居深路近通隂阶垂叶露空院长春风
　　春日西郊
　　春风千里福州城绿水青山老送迎惟有垂杨偏待客数株残雨带流莺
　　佳人不让海棠娇喜见天晴挹露饶若使有诗宁费日便令无酒亦终朝
　　江上登防望眼迷西禅更在石岩西寻常楚峤看花日此处新苖緑已齐
　　南涧清晨不易得有无更似此时春朱桃皓李都随世紫蝶蜂故趂人
　　题先天观图
　　学仙之人与仙为徒住在匡庐之奥江湖之区张公链丹作龙虎丹成御气游太虚后来出者絶代无何不学仙住都都之坛角井孤上摩万里之黄鹄下伏千尺之饥鼯隂森桧筠自太古斩种力与开辟俱扶桑朝日挂絶壁坐见楼观青糢糊壁崖石泻哀湍春秋云露芝田腴我亦人间山泽癯偶陪防龙賔唐虞有时一醉黄公垆振风三日撼不苏折花不得渡弱水浑手始识仙凢殊玉堂学士范与吴遗我兹山之画图寻窓数户久叹息无因置我双樗蒲独行幽人不受呼扫叶青涧听啼乌日暮萝径相萦纡萦纡纡向何处明朝为借麻姑鹏我亦骑之天上去
　　孙存吾
　　饯虞伯生归隠
　　天地毓精英文章耀徳星虞庭春色满翰苑月华明归隠琴书乐朝回轩冕轻凡才倩俱蓄药笼俻参苓
　　春日游黄鹤楼
　　挿天栋宇接云霞八面玲珑望眼賖寒谷春回江夏栁晴川日映汉阳花珠帘半卷琉璃滑宫扇初开翡翠斜日近天人聆笑语广寒宫殿隠仙家
　　秋思
　　雁落秋风字字沉嫩凉偷入藕花心眼前多少关心事付与寒防彻夜吟
　　张息堂
　　题手巻
　　阳氷谦卦妙入神当时镌刻知何人至今寳玩逾琬琰字体精劲无失真谦谦子谦能辨此手挥铁毫出文字功成何止地中山凿破乾坤六十四









　　元风雅前集巻九
　　钦定四库全书
　　元风雅前集巻十　　　　　元　傅习　编甘东溪
　　夜坐
　　林风自潇潇山雨时洒洒丈夫七尺躯地炉使吾矮
　　早睡
　　病来贪睡早推月出山前月色不相舍小窓还自妍
　　酒醒
　　酒醒桂花发狂歌对花前隣家大骂我夜半惊人眠
　　书生
　　踉蹡趋讲席读诵鬭髙声我亦曽如此而今白髪生
　　归舟
　　片帆悬空秋满腹凉月淡淡天无波平生湖海元龙意早入西风渔棹歌
　　天壤岂无苏季子恨我不识韩荆州遥山苍苍暮云碧何许一笛芦花秋
　　下豫州
　　壮懐忍共白云闲孤负僧房屋半间卖尽牢愁三万斛载将明月入西山
　　托意
　　旧时灯火不知年托意篇章末世传胸次只今无此事听风听雨过残年
　　新春
　　花红栁绿也逢时润色青春有小时人世若无吾辈在东风寥落亦堪悲
　　防梅
　　独坐匆匆不自适出门偶见梅花开自从开辟到今日此是东风第几回
　　暂憇
　　平生湖海游南北东西路几度梦残时云深不知处
　　过南湖小酌
　　忽有一事碍胸次摆脱不得呼酒来溟溟蒙蒙混沌在坦坦荡荡虚空开精神半生留笔墨形骸昨夜为樽罍年年防梅今白髪晴日江路行莓苔
　　萨天锡
　　采石驿
　　客路青山外乡心落照边润清浮野树凉雨过淮天水调谁家笛江帆何处船蛾眉亭上月今夜照孤眠
　　采石怀李白
　　梦断金鸡万里天醉挥秃笔扫蛮牋锦袍日进酒一斗采石江空月满船金马重门天似海青山荒冢夜如年秪应风骨蛾眉雪不作天仙作地仙
　　过石子岗
　　霞光日落红穿树山色雨余青近人便好拂衣入山去解鞍辞却马头尘
　　次王叔能侍御史
　　龙蛇偃蹇出墙隂五色春云态度深防阁文章散清气月明山馆夜萧森
　　次繁昌邑宰梅双溪韵
　　矍铄繁昌宰曽充观国賔儒冠犹破防礼服尚垂绅淡泊心无愧清癯自有神老膺朱绂贵惊见白头新抚字三年改歌謡百里民
　　林彦
　　元防习仪和郑子完
　　西山晴雪照阶墀法曲天香防合时在野只知尧帝力进朝方识从官仪日明黄道瞻丹扆春满青都拥翠旗冠佩又承新雨露太平报效有深期
　　李源道
　　次韵送虞伯生使蜀降香
　　城南尺五去天低回首彤楼十二梯六月岷山犹有雪三春云栈逈无泥浣花溪上防秧马芳草渡头闻竹鸡见説草堂遗构在公余须到锦城西
　　夏果斋
　　和山间秋日见寄
　　门前絶竹筑成坡室迩其如人逺何亦晓不如归去乐真成无可奈何歌诗翁自此工难少俗子于人一揖多何日同君秋月下桂花影里舞婆娑
　　过洞庭
　　万里玻瓈一掌平倚篷人去似骑鲸扫除云雾天无影弹压波涛夜不声一剑秋横神鬼泣片帆风劲死生轻诗成不用汉人语怕有蛟龙听得惊
　　上国签事时作教谕已四年
　　早年化笔妙衡诠棫朴菁莪意蔼然名节绣衣霄汉上精神玉树晚风前古人针芥才三语今得虀盐已四年昨夜书帷光彩动使星烱烱斗牛躔
　　过岳县
　　水纹如席浪花收谁遣湘中鹿角舟白露已过秋日淡青山未了曙光浮诸贤豹变云生足老子龙钟雪上头可惜隔江灯数防匆匆过却岳阳楼
　　送王副使美解
　　瓜戍无情廹嵗年归期行色占春先南商北贾多遗爱剩水残山有宿縁青栁一枝江上酒碧波千里月明船衣冠文物传江左好在家声续昔贤
　　胡斗南
　　悼文山
　　烈指西风感别离乾坤人物大竒竒生为孝子忠臣劝死有皇天后土知万折江流鱼腹石千年人立首阳碑一门史氏春秋笔愁把湖光入画时
　　陈中山
　　饯理伯容调江西宪掾
　　五阨春官第重登宪府新人皆形迹避君独肺肝真日饮瓢惟水风行篲扫尘明朝江右客秋色满湖濵
　　奉题丁氏竹堂幷寄廷玉向仰之意
　　慈州二判经年别黄鹤山前见阿咸闻筑新堂临水胜剩裁脩竹与云叅午风窓户清含雪晴日琴书翠滴岚欲拉王猷时共造幅巾挥麈纵清谈
　　饯郭端友赴椽巴陵并寄希仁兄问讯之敬
　　送客巴陵目逺鸿英年嘉树玉菁葱门趋画防诸贵地阅舆图七泽雄极浦扬舲清漳濶亨衢迁辔碧霄通别来安穏懐乡否须问年同鞠賛公
　　题甘文卿杏隠巷
　　祢子洲前万杏花一壶仙隠客成家抄书檐下分香露洗药溪邉踏锦沙布素屡烦卿相揖剑芒终拂斗牛斜曲江又废明年防栽树何由见绮霞
　　饯姜华甫调武陵椽
　　府史才猷俊沿书调武陵秦袍懐旧泽肱被割秋绫茗椀茱茰苦艚舡杜若馨沧浪濯缨处搔首忆吾曾
　　宋梅洞
　　挽胡宣慰
　　搏虎鬼犹泣屠龙地亦沉无兄宁有昔有弟必无今钟鼎他人手舟车过客心不堪回首处残月堕花隂
　　哭岳山
　　天意只如此将军重可伤忠无身报主怨有骨封王苔雨楼墙暗花风庙路香沉思百年事挥泪对斜阳
　　龚子敬
　　送杨起行
　　缨冠楚楚濯沧浪彼美人兮淇水阳大府久须唐令录中州正用汉文章忠贞满眼真能几迟莫相看耿不忘至治朝廷天咫尺载歌丞相举贤良
　　送秦俗之补南防椽
　　南台礼意特相招送客溪亭自寂寥夜雨灯前春几许清风扇底暑全消中司执法分曹椽掌政名臣佐使轺捧檄还应为亲喜宦途等是上云霄
　　题张氏所藏石经
　　洛溢河清世之季钩党诸贤死无避桥门冠带此何时诏与【一作为】群经正文字议郎郎将工书观者缤纷门外车似忧方册重灰【一作煨】烬且可防摹辨鲁鱼南台四部存几碛谁见世间完六籍汉传区区掇拾方到今不是糊涂墨【一作客】
　　述懐柬张仲实教授
　　霜清起病骨卧久忘籧篨残息不暖衣短髪渐入梳渉世何用早意适事不如既知非所能裁足不愿余药苦尚可饮家贫难可居秋来窘繁隂百亩沉嘉蔬滞穂尚采掇吾生愧耕锄南窓美朝阳昔贤遗古书风竹如应门一室自扫除西庠张公子为我日回车言笑适相娱绸缪焉得疏
　　掘山药歌
　　绿薜紫藤缃色子种玉绵延春透髓晴虹嵗晚香不起托命长镵山谷里小隠墙东堑药栏劚玉政得才槃槃服食相传飬生诀茂陵刘郎和露啜
　　病起试笔十韵
　　积雨迷空濶翩翩多去舟将家值卑湿无事得清幽安石非髙卧文园已倦游壮心适如意短髪寄搔头病约山容痩闲窥雁影浮双扉寒自语一榻淡相留香篆萦纡晚画屏潇洒秋黄花荒古道白日起沧洲不死千金药平生百尺楼暂分仙枕梦遥访羽人丘
　　谢陈壶天恵蟹
　　寒浦缚来肠已无枯骨褁肉肉自腴为君唤醒江湖梦孤篷细雨声相濡贫家不办满眼酤槽头酒滴红真珠起来独坐秋风里一径晴寒菊数株
　　梁隆吉
　　题叶东叔賔月堂
　　人生自是人间客月亦天边寄此身彼此虚空无着处谁欤是主复谁賔
　　李古淡
　　题子卿牧羊图
　　自是天工肻放回回头羞杀望乡台汉风吹羝羊队却入麒麟队里来
　　李诚泉
　　寓洪中秋翫月
　　金水镕成一様秋三千世界雪光浮城中见月能多少拟借仙人十二楼
　　彭容庵
　　赠彭铁面相士
　　只戴黄冠不豸冠双眸窈碧见苍寒江南多少秋风客藓茩山人一咲难
　　仇近仁
　　潮
　　一痕初见海门生顷刻长驱作怒声万马突围天鼔碎六鼇翻背雪山倾逺朝魏阙心犹在直上严滩势始平寄语吴儿休踏浪天吴象罔正纵横
　　吴汉仪
　　赠楚山乐路教之金陵谒御史
　　官满宫城车载膏逺从建邺覔同袍雨香芹泮春风转霜重柏台秋气髙青眼故人加顾盼丹心即日表英豪金陵山水多住丽伴客登临莫惮劳
　　吹箫歌赠金精山人陈天祐
　　金精之山何岧嶤夜深明月凉萧萧中有可人好丝竹抱明月兮吹洞箫箫声呜呜响空碧潜蛟起舞山魈泣含宫嚼羽妙入神月落参横朔风急曲中却忆秦楼女秦楼缥缈知何许鸣凤双飞竟不还至今遗事传千古君留吴中犹未发我亦知君调殊絶明朝却赋归去来吹箫还弄金精月








　　元风雅前集巻十
　　钦定四库全书
　　元风雅前集巻十一　　　　元　傅习　编何頥贞
　　长沙留别董仲逺陈君直
　　嵗晚客衣薄挥毫更举杯五年嗟一别两月却重来南屋夜相语北风船未开他年苕霅上回首定王防
　　黄子肃
　　古意呈仲章贡侍御
　　娉婷二八女絶色妙难画新妆薄铅华照影脩竹下盛年事夫婿锦玉耀精舍虽非伯鸾妻惓然惜春夜琴余月当轩黙黙倚风榭寄语东家儿红顔莫轻嫁
　　梧桐生髙冈云气涵空清南枝挂孤月上有苍鸾鸣大匠挥玉斧浑然合天成置之白玉堂被之弦歌声一弹松风来再鼔溪月明子期人已往青山为谁情
　　题竹外一枝梅花
　　仙标何处来一寒倚寒玉晴窓见疎林座上春可掬山隂带残雪水影兼逺绿珍重孤竹君嵗寒伴幽独
　　题医人黄子厚
　　悠悠溪上山叠叠山下云幽人不出户芝草日以春伯也种丹杏心与孤鸿轻仲也捣霜西风林间声世降运不齐病随人心生芳草何所无谁能撷其英吾宗幼方积积久用更精金丹有时合白日升蓬瀛
　　春晚
　　春老他乡奈老何可人红紫渐无多闲来绿栁坡头路记得流莺第一歌
　　题春江小景图
　　小艇无人载绿隂白鸥门外笋成林不知多少山中雨染得一江春水深
　　钱塘懐友
　　舟泊风林一雁闻白苹红蓼共思君月明江水多于海雨后秋山碧似云
　　登福山遇僧偶出
　　欲叩禅关未有诗满山空翠湿人衣竹间倚杖到西日试看白云归未归
　　鹫岭云间杖屦幽竹风松影共悠悠何人分得僧家坐看南山一片秋
　　赠江玉成
　　千里还家独抱琴象山杳在白云林晚寒莫厌江东路人倚梅花雪意深
　　友人见访不遇
　　君乘白鹤下青云我入春山听晓莺可惜小楼风雨过无人收拾万松声
　　寻故人
　　适兴一寻君君家在白云幽花春后见落叶夜深闻随意坐苔石呼童煑涧芹不须谈世事诗思正纷纷
　　留别
　　相寻复相别把酒意如何云石有时合风湍无定波此生无出处一笑对嵳峩长揖下山去暮烟浮女萝
　　哭朱教授竹所
　　日问平安竹凄然泣白鸾讲堂春寂寂归路夜漫漫前度成虚设斯文已不刋些声云谷外落叶带微寒天运不已嵗时又春学已可乎作自勉诗呈李初教授诸公
　　东风一笑可人心旋沥新醅对客斟山色未匀春意浅梅花已老白云深半轩依竹闲听雨千里懐人欲抱琴试问樵溪隔年意碧波东注难寻
　　送三山张国寳府椽美归
　　三山星斗髙贴天三山潮汐走百川张公平生饮中仙襟度脱落神飘然三山神人不敢友天风吹度金鼇颠扫清案牍待明月平铺绿水栽红莲公庭无人山色落时有双燕归帘前樵溪夜雨深一尺城外明朝翠如织春归草木不可遮黯淡已作离别色离别兮奈何若有人兮佩女萝公不顾兮山之阿山之阿沧海浮云多
　　县令行
　　石田海上秋不热抱琴入山翠如簇白云一榻流水深独对青松结茅屋西风唤起泥涂身野冠未见天上人灵丹一粒肻分与便当负水耕炊薪
　　题髙都事戴崧二牛图
　　东风吹浪翻平林吴江咫尺移春隂牧童晓出不知雨日暮归去清溪深一童驱牛渉古防草烟惨淡迷目观双蹄涌出层水间苍峡蹴翻石云断一童踞防溪中流溪风不动波悠悠恍然顾影惊自失尚疑身跨苍龙游平澜逺峯结寒色至今宇宙留墨迹可怜三子人不识我欲问之汉津客
　　送素庵刘搃管归
　　当年绣斧出九天倐如白雪下长川千峰收雨作秋色至今梧竹吟寒泉熈防重来又三载干将出匣光不改氷壶尽贮明月秋风露溟溟接沧海海空迢迢行玉麟霜影荡漾龙蛇惊石田归来紫芝好防马更入南山青南山歌两岐何如阳春生物物不知鲁人颂泮水何如歌一千里昆也虎渡河寛也蒲作鞭何如樵溪九曲落叶静平铺绿水栽红莲紫薇殿前列藩辅华盖沧沧五色聚防龙防天一方蟋蟀吟秋桂枝暮蓬莱枫叶昨夜秋琼楼梦觉题金瓯银河横白鸾去安得追逐钧天游
　　送僧定观归
　　诗僧百丈来复作五防别丁然振金锡桂子落秋雪山空白云闲风息万籁灭相思何处无江湖一明月
　　张希孟
　　过长白山范文正公书堂
　　长白何岧嶤下有读书室人云小范老于焉竞晨夕萧萧翳荆榛落落林泉石巻巻往曕拜共共如相及维宋庆厯间群贤麟凤集孰先天下忧一统经纶白中朝固有人西夏谅难国力言出师凶深虑手泽失炳几先见明韩富有惭徳奈何时相隘欲碎和氏璧向非仁庙知千载血应碧至今忠义气髙压万仞壁所以徳业髙要知辛苦积功臣自古多动为富贵役视公平生心霄壤邈相隔但能一善兼亦足千年塞遗容揭日星未觉关塞黒长歌景行诗风林撼秋色
　　晨兴用俞立之韵
　　寒碧洲痕浅深青地势平岩姿呈雅淡树影碎空明窓纳一天晓人懐千古荣移床髙处坐遥看日东生
　　惜鹤十首
　　鹤仙禽也由凡翼非其比恒不为世人所爱而爱之者往往皆山林中人盖物以气合理势然也余尝得其尤者一豢之既久翩跹与人相习日者为田妪伤其胫丸病两月毙惜哉因取其始末作十诗将以慰其不幸云尔
　　购鹤
　　野处幽独甚千金得令威挟云出尘网领月到柴扉縻足妨飏去遮亭使学飞至今湖上路树石亦光辉
　　友鹤
　　云雨手反覆纷纷知已谁裳真莫逆皓首誓相期把酒或前舞游山时后随防看作人语细与话瑶池
　　病鹤
　　渠夲仙家物胡为久不安强行时搨翼欹立欲遗丹谁药相如渴独怜范叔寒一鸣虽确确犹自彻云端
　　医鹤
　　馈药人空数乘轩气渐低无心吞饼饵何处覔刀圭暴日资丹火杯泉洗雨泥谩令通臂友时复忆幽栖
　　挽鹤
　　共处人烟外谁期祸及身九臯空有恨四野欲无春华表云应唳瑶台月亦尘当年林处士泉下定相亲
　　招鹤
　　歌彻楚人些防防恨亦増枫林空落月蕙帐亦寒灯仰问天无语呼闻谷谩应料随风露气飞入乱山层
　　瘗鹤
　　非为恩帷盖从游嵗月深忍令一抔上埋尽九臯心致奠摅幽愤为铭着徳音小松栽尺许悠久庻能寻
　　忆鹤
　　玉立昂藏意山中我与君几年游赏共一夕死生分徐歩闲窥沼髙飞逺带云为谁重起舞倚杖立斜曛
　　梦鹤
　　绣幌灯昏处依依见痩躯引吭如有诉侧顶不容呼枕上行云绕松稍落月孤堪怜漆园叟谩为蝶蘧蘧
　　图鹤
　　百计无从见明窓吮笔图研朱漆霞顶屑玉抹云襦雅状虽非似山居亦胜无却愁风露夜防宅上天衢
　　赵茂原
　　赠郭上长归括苍兼简叶县尹林府判二公
　　夜听春雨鸣雨晴君欲行君行向何处回覧括山青括山万叠青未了漠漠寒烟隔飞鸟三年官冷不得归归梦时时度云峤竹鸡钩辀啼梦残落花如雪春风寒客途尘土何漫漫握手未许攀征鞍东关且尽双樽欢东关栁如带中有别离态折栁不可持依依自相待宦游江海事多违我辈论交金石在举头咫尺天涯别行李萧萧浸明月出门大笑心激烈良俦往往多契濶每一思之生白髪白髪生何足惊志士慷慨期晚成酒浇磊傀浇不平况复不饮难为情长歌作阳关声子先归兮我暂停丈夫耿耿气肻洒儿女泪浩荡天地间清流岂常聚郭公子休徘徊京城二月莺花束书早上黄金防黄金防上多英才拾取青紫实快哉秋来我亦逺游计万里殷勤定相遇到手功名俱得意却诵如今长短句
　　晓寒曲
　　曲栏亷纎杏花雨博山烟飞袅晴缕梦回金帐春融融鹦鹉惊寒隔窓语美人晓妆云满梳栁风吹香入氍毹翠鬟嫋嫋绾不断寳钗压鬓红珊瑚丫鬟卷帘采桃叶惊起一双黄蛱蝶
　　秋宵吟
　　平林薄暮风淅沥黄金满地秋狼藉新月出岭光欲流万籁无声夜寥閴谁家美人吹凤箫彩鸾对舞摩青霄栏杆缥缈碧云逺天风入骨凉萧萧铜壶水寒银箭澁玉露滴空衣袂湿缸花落尽炉烟收幽懐耿耿生新愁寒螀啼碎人间秋
　　杨逹可
　　渡江写怀
　　手挽天河落九溟浪声淘尽世间情一川光浸梅花月万顷波涵棣蕚春风雨不忘归海意乾坤未老济川人此溪浩荡流千古回首青山更麽青
　　吴仁杰
　　送汪水云入湘
　　碧水波翻海亦摧奋身鼇背防蓬莱忍随天上红云却驭关中紫气回大道有形须变化关无钥任敲推擕琴更拜苍梧野犹想南薰入调来
　　邓或之
　　即景
　　树影禽声门半开墙东一迳没蒿莱池塘通得官沟水时送青萍几防来
　　絶句
　　清风左右凉满室芷花香琴声偶然断不是客来妨
　　芸芸陌上人
　　芸芸陌上人各为衣食谋寒饥稍不迫彼亦无诛求岂知衣食外复有千端忧忧乐夲皆然怅然寸心休
　　掩巻
　　梦中有得意觉来还自喜掩巻嗒无言残日在书几
　　江桥树次阮鲁詹韵
　　江桥树荏苒年华暮迎得行人来送得行人去落叶成秋风行人在何处
　　阮书附
　　江桥树日日斜阳暮春风吹落花半随流水去花落有尽时水流无断处
　　宿山家
　　秋深客路已无聊此宿何堪更寂寥雨叶响林人语寂风灯近竹客心揺村醪味薄愁先醉野叟情亲语渐骄惟有儿童忘世故向人欹鼾到明朝
　　听琴
　　松花门巷小立久忽闻琴海鹤天风急山猿秋雨深一时甚得趣千载有知音虽是无弦逹何由防此心
　　落叶二首
　　秋庭昼无人夜叶自满地端居观物化人生亦如寄朝闻鸣蝉悲夕已见其蜕嵗晏共萧条临风发遥喟落叶日已深庭树日已瘁树犹不枝梧叶亦甘委弃寕随风髙飞毋随流水逝飞者或绕树逝者无际
　　陈敬翁
　　晚过玉林西斋二首
　　佳客因乘兴能来慰寂寥空山多宿约好语在今宵白苎秋风急青帘市酒遥半升无处问清抱可能消庭雨俱锤尽灯花待客诗三生今夜宿此道几人知分契情何厚林髙语自竒直为知已用非敢傲当时
　　月下琵琶
　　不似浔阳县哀弦带客愁素蛾窥夜曲明镜入南洲指滑莺初语腔新栁共柔向前儿女恨肠断汉宫秋
　　栁邉渔笛
　　莫是章防路青丝舞未收楚江归去钓湘竹语孤舟一叶秋生树何人夜倚楼旧时明月里吹过白苹洲
　　初夜
　　独坐兴悠悠苔堦日脚收客衣凉悮葛池月夜私秋物遣身犹累心闲迳未幽故人情分好浑不记淹留
　　晚坐
　　緑隂深处寺日暮坐幽人水影光初刼苔痕塔半身荒江无过客髙竹是比邻未信清谈少因防麈尾尘
　　过胡震亨幽居
　　欲复问何处行迟稍认门路随幽草入巷与绿隂分市尽人初逺言忘意独存所经得才俊犹足慰斯文
　　清晓过鹤上仙人
　　仙人睡方起松日髙数尺入户闻琴声停歩立苔石闲情契絶幽每坐忽终夕长揖道香清欢言正蒲席
　　贽分宜县丞吴子彦
　　道合无论见神交早为诗十年诸老尽一淡平生知池草今无梦山隂复有期絶疑汚具眼犹意得吾痴
　　萧南轩
　　寄吴子彦归江东
　　鸣鸾谁倚洞箫歌黄鹤楼前旧脱靴天上佳期今夕共江东归思白云多清风明月故人识有酒无鱼良夜何莫学乡音唱芦叶桂花满载待西河
　　寄黄尚雅
　　莫惜隔年期行当与子违门深红叶字秋入菊花诗酒熟蟹将到鲈肥鲙可思西堂风露重早下读书帷















　　元风稚前集巻十一
　　钦定四库全书
　　元风雅前集巻十二　　　　元　傅习　编先一初
　　丁丑新正试笔
　　屈指蘧年逝今朝厯又新野烟痴作晚山雨细匀春举世贫为苦空门懒是真聊将双碧眼跌坐阅时人
　　陆文圭
　　烧笋赋【竹宇韵】
　　先生朝盘厌苜蓿笋味得全差胜肉苍头扫地犀角出赤焰烧空龙尾秃土膏渐渴外欲枯火灰微湿中已熟拨灰可惜衣残锦解箨犹怜肤擢玉青青无分长儿孙草草为人供口腹李家丞相蒸葫芦石家美人煮豆粥去毛留项有何好捣韮作虀空自速不如野人工食淡自办行厨入脩竹句里曾参玉版师胸中防着筼筜谷主人不问不须嗔昨夜西风响林屋
　　陈鱼村
　　题接仙楼
　　五老峯前第一山天开绿野待公闲令威白鹤重来日老子青牛又度关花木四时三月里楼防一簇五云间我来便有凌风想为问先生覔大还
　　易炎正
　　环秀楼
　　倩碧穹环类九嶷危楼空翠接清漪山人夲是山中客山外防山山更竒
　　张嗣良
　　寻梅
　　梦中寄荒遐骑驴一访故野梅过流水香断无寻处天寒嵗又晏偃蹇伤幽素独行山谷深积雪迷归路
　　晓行
　　梦魂短短春宵残喈喈鸡语催征鞍东方彷佛淡月晓栁露细拂征衫寒僮仆前行指予路那个长亭经某处离情莽莽又分明黯淡孤村烟半树
　　何大虚
　　畈歩作
　　隂霭通烟碎作霏春风吹入暖成泥女郎挑菜不知湿调笑相携过水西
　　除夜
　　风萦萦雨霏霏寒轻新栁润春到落梅稀筠篮入市买红烛烟火松林人醉归
　　元日
　　圣主龙飞肇纪元野人相贺板扉前不知顔色老昨日共説时光强旧年井口杏花春值雨墙筐栁叶暖肥烟长沟缓绕风漪绿林下乌犍渐受鞭
　　寄程承防
　　元凯同严召留班锡异恩圣神思治切宗社有公存地立鼇峰峻天依凤阙尊皋夔谋道合旦奭共心论妙干时雍化丕扬祖烈敦尧文严大典虞采倚昌言卦气丹凝鼎星符紫照垣竒龄归硕徳寳厯肇皇元花竹蕃三谷云霞焕九门相望清昼永朝下酒楹樽
　　访贡待制舟行阻风
　　今旦始自信余生非数竒懐人发清兴欲雪成良时波响双橹澁滩寛众帆驰危查立小渡浅竹悬断旗指浦见鸦合转蓬惜蜂移深烟曲江罄微雨三洲炊寂閴有余适蒙洪无定姿余寕不可柰久与西山期
　　送吴主簿之官石塘
　　簿领池州去开帆带雨微当今公事简见説县人稀云入九华碧雁惊秋浦飞丁寕桥下水官满载书归
　　次韵寗志道表氏偕庵夜兴
　　空庭山色重积此松桂隂微风从何来一鸟惊前林清心有宻契幽听得逺音寒灯照孤舘嵗晏夜偏深
　　送人归临川
　　金河疎树外去棹响流凘为客有归日送人愁别时寒云随雁逺南雪到山迟旧隠书无恙行藏莫豫期
　　酬揭曼硕重赠
　　嵗晏君独留路长我将发林居难共语帝里易成别煮水逐人饭依树因车歇今夜抱琴眠街头响钟絶
　　遇曼硕有赠
　　十年相劝忽相赠犹记书题狎故人京阙诗传多应制里门禄逮独荣亲梅花满映林霏雪栁眼初迎辇路春知是髙情难去任此身谁是自由身
　　程学士山房宴集
　　芳郊暖微煦众岫分余烟迤望逺壑趣归心转延洞门石扉灰涧阨众流喧居人隠古俗香气通幽襌艶绿度画梁语笑相后先飘飘纵飞屐松声正锵然窈窕山曲咈丽搆朝霞鲜勳庸在廊庙杰客储芸编缅懐康乐公寄踪此周旋讵知有今夕聨集玉堂仙羣鹄亦与喜共舞芳樽前无情尚方感矧当后诸贤畅饮抱真适逺以寄微言兹游即千载湛辈期相传
　　赠元复初
　　暖云流青堤光风转芳甸逺在天一涯幽沉限闻见防防秋归鸿翩翩春来燕天路万里通胡寕絶遐睠竒姿夺南国怅望愧踈贱良防慰夙心愿君毕欢宴
　　梅
　　竒植遗山泽英姿照古今醲熏满三极贞色照平林年运神孤王隂凝力独任太清防妙影元气托芳心薄雪村村淡轻烟涧涧隂苍茫何见晚邂逅却愁深南纪开春事幽情寄碧岑自怜余短防相对发清斟
　　元真寺桥小憇
　　古刹传清梵横桥雨歇时年华流水去春事落花知宇宙遗陈迹江山夲后期向来多薄命今日信枯黎
　　栁下
　　是谁安宅子占得绿杨隂山色春来长溪流雨后深树遥飞鸟疾人近戱鱼沉舟子舡头望安知不解吟
　　陈晋斋
　　次滕玉霄韵
　　自是男儿志四方明时上国快观光儒冠误我青绫被人品还君白玉堂取友平生半区宇论诗今日得濠梁嵗寒只有梅和竹风雪相防味更长
　　呈草庐吴司业
　　斯文梁栋在成均自许儒冠可立身拍塞胸襟五经笥清髙地位十分春泰山北斗道行世赤箭灵芝意自新多谢春风荐贤笔肯甘跃冶外陶钧
　　甘虚庭
　　赠罗浮山
　　吾闻罗浮山中人绿樽吸尽梅花魂花间骑鲸度海门吟诗小住江南村诗中有时得相见雪中何年得白战一朝文运天门开布衣飞上黄金防嫦娥却忌君年少未许青云致身早须睂半染燕山秋万里归来风格老我家大白清海湄与君邂逅荷花溪大椿庭前酌美酒长松石上防残棋浩歌白云动长啸青云飞篝灯便共谈秋雨唤起英雄语千古古来将相皆神仙刘侯诸葛青云士我愿君今重弩力天上风云生羽翼万花立马防游龙锦袍露染天香湿功名得意早归来擕手三山弄明月
　　凌虚谷
　　秋夜长
　　秋防啧啧寒沙底城头秋月白如水二十五弦秋夜长防防滴断离人肠万里一身风露凉家家秋砧捣衣忙
　　行路难
　　日月髙悬天阙里何曾照着幽泉底不见灵均伍子胥忠臣翻作啣寃鬼自昔拙人遭谮谗多因踈竖簸唇齿片石钳如巨阙锋寸心险似瞿塘水行路难行路难羊肠九盘那可攀只愁平地生防岏
　　髙孤云
　　午过半间僧室
　　入门闻香风一树桂花吐方丈半钩帘空山度疎雨铜炉上秋烟茶瓯到賔主对景适忘言斋钟报亭午
　　观画山水
　　逺树幽幽屋平沙欵款人片天残雪意一墨万山身意到形臻玅工深笔有神髙堂风日永展玩四时新怒石分雨水竒峰入半天野桥归去路疎树有无烟取用非工到精神在意传道心少终日物我趣忘年
　　蜡烛
　　取貭蜂甜后融春火力深直中元有骨明处夲无心花吐烧红日龙盘照夜金剪残更漏永楼月度髙林
　　应居仁
　　题欧阳氏杨妃春睡图
　　咸阳宫殿开东风上林花发千树红啼莺语燕弄白日太真娇痴睡正浓九华帐暖揎不掩鬓軃钗横慵整防翠衾薄笼氷雪肤寳枕痕深红玉脸三郎要与游阳防躞蹀曵踵床前来拥扶侍女逼卧侧惺惚困眼初半开画工防此无穷意写向屛帷留后世凭谁唤取春梦回渔阳鼙鼔声如雷
　　送黄录判宣城之官
　　紫髯秀美黄使君逸志雄材卓不羣北上奎章朝天子东游寕国佐参军征帆千里长江水官舍三年叠嶂云相望柏防应不逺好将政治播殊芬
　　送舅氏楚山乐教授之金陵谒爕御史
　　金陵形胜压江淮舅氏斯行亦快哉况有故人马客能无新句凤凰防风髙荐剡天边去云拥除书日下来遥想归帆应快意江头江树发寒梅








　　元风雅前集巻十二
　　钦定四库全书
　　元风雅姓氏后集目録
　　巻一
　　邓善之【文原】
　　卢彦威【亘】
　　王继学【士熈】
　　王仪伯【结】
　　马昂夫
　　曹子贞【元用】
　　叚惟徳【辅】
　　李齐贤
　　张氷溪
　　钱雪界
　　叚天祐【吉甫】
　　李两山【思衍】
　　吴养浩【善】
　　祝直清【蕃】
　　上官伯圭
　　巻二
　　祝元美
　　周钧山
　　李仲公【存】
　　梁彦中【宜】
　　夏诚中
　　王秋江
　　王虚白
　　蔡九思
　　张伯逺【立仁】
　　龚楚清
　　黄伯玉
　　白仁夀
　　王子东
　　吴逊斋【文让】
　　蔡圣谟
　　康秋山
　　吴宜甫【文谊】
　　方寒岩
　　杨原岩
　　姚江村【云】
　　方景山【凤】
　　巻三
　　薛宗海【汉】
　　黄晋卿【溍】
　　李坦之【道坦】
　　范药庄【晞文】
　　胡石塘【长孺】
　　戴祖禹【天锡】
　　巻四
　　邓牧心
　　倪元镇【瓉】
　　陈刚中【孚】
　　李鹤田【珏】
　　赵青山【文】
　　欧阳伯恭
　　刘起潜【壎】
　　吴正传【师道】
　　于介翁【石】
　　巻五
　　王兰思
　　朱夲初
　　查广居【居广】
　　田师孟【衍】
　　黄君瑞【复圭】
　　康里巙【子山】
　　张天师
　　薛卿【曦】
　　张一无
　　黄松瀑【石翁】
　　于仲元
　　巻六
　　危太朴【素】
　　杨季子【铸】
　　包淝川【淮】
　　周徳可
　　陈敬斋
　　舒元易
　　偰世南
　　王翰【渐】
　　髙况梅
　　张南
　　危琴乐
　　韩中村
　　况肩吾【逵】
　　吕元卿
　　陈小庭
　　章养吾
　　许存我
　　刘恭叔
　　叶千林
　　叶天趣
　　巻七
　　虞伯生【集】
　　吴宗师【全节】
　　马伯庸【祖常】
　　髙新甫
　　太天师
　　太乙子
　　夏紫清
　　欧阳【原功】
　　揭曼硕【傒斯】
　　王伦徒
　　王士防
　　谢草池
　　詹厚斋
　　程登庸
　　吴月湾【存】
　　彭孟老
　　李进斋【晋】
　　李防斋【粲】
　　朱纳山
　　虞伯生【集】
　　詹厚斋
　　巻八
　　真山民【桂芳】
　　江学庭
　　揭希韦【祐民】
　　许伯昭【晋孙】
　　谢南窓【升孙】
　　黄朴斋
　　周老山
　　曾徳厚
　　周梅边
　　周溪边
　　周幕溪
　　黄诚性
　　东郊
　　黄季嬴
　　刘叔逺
　　熊涧谷
　　巻九
　　冨珠哩翀【子翚】
　　理伯容
　　甘　恪
　　陈是若
　　刘孟曅
　　刘梦羲
　　张小山【可久】
　　章伯亮
　　拜特穆尔
　　赵由侪
　　郭君彦
　　张明善
　　贠怡然
　　巻十
　　杨信可
　　邓徳良
　　李宗冽
　　王尚志【东】
　　徐天逸
　　施性初
　　巻十一
　　熊勿轩【鉌】
　　罗太痩
　　雷　机【子枢】
　　毛静可【直方】
　　陈以仁
　　陈野云
　　潘心月
　　林徳旸【景熈】
　　赵芝室
　　罗梅我
　　刘草窓
　　张奎翁
　　李孟阳
　　徐雪坡
　　凃竹逸
　　巻十二
　　危希尹
　　李草窓
　　严春山
　　叶水村
　　袁安道
　　陈应江
　　王剑川
　　李防斋【简】
　　陈天霁
　　郑　溥
　　孙斗斋
　　刘南金
　　吴师道【正传】












　　钦定四库全书
　　元风雅后集巻一　　　　元　孙存吾　编邓善之
　　赠墨士吴雪堂
　　永寕赐笔世安有易水良工今不传了知胶漆用相得亦悟膏火明自煎昔从防庄观副墨老归芸阁穷太与子欲拟毛頴传待我暇矣磨墨砖
　　卢彦威
　　送邓善之提举江浙【十首】
　　北门古深严论思寄筹度自非鸿才世训诰何犹作夫君出巴蜀文采动京洛十年掌丝纶摛藻杨景烁荆璞抱瑾瑜龙渊淬锋锷肻献上林赋寕居天禄阁即今观浙江眷恋晞金雀黄图郁紫气绛节生碧落依然难为情清霜养飞藿
　　其二
　　春秋秉笔削凛若执钺君独抱遗经结髪饱剞劂明剖是非心微探义理窟下视羣儿愚争端王正月朅来奋直笔浩然心思絶王功与帝徳照临日月揭胡为厌词林拟欲观溟渤荣华若浮烟汗简青不灭
　　其三
　　词林富声华几人得精悍悠悠三百年篇翰孰承纉夫君清庙噐祼荐盛圭瓉五就惜繁缨九游载云罕依依风向翔忽忽月新满泠然时雨晴篇章不可断
　　其四
　　风雨妬芳华稂莠深嘉谷天地岂不仁盛徳禀命独明庭萃羣英四门延穆穆既卜渭水钓乂起傅岩筑声荜何岌嶪众辐辏一毂鸾坡俨清韵硕人歌在轴愿言往从之星驾命宜宿岂知彼鸟戢翼辞云屋幸无素丝悲庻免穷途哭
　　其五
　　离离天星髙皓皓云月光雁过楚泽蟋蟀鸣中堂天时谅难测徒然多感伤念子去意逺沉结肠忆昔初奉欢露白春兰芳清樽罢新制妙趣深濠梁飞景急西匿川流浩汤汤髪凄嵗晚木脱天雨霜蔓草岂容惜松栢在髙冈
　　其六
　　翰林与元子武库森戈矛英声迈千古逸韵横九州与君契金兰投分何绸缪清和谢夷恵典刑追韩欧坐令人文焕允塞昭王猷念君独逺游寥落行人愁木痩楚山晓风浄寒江流何当驾飞车都宴昆仑丘尘埃满腥腐朝暮同蜉蝣
　　其七
　　旸谷上寒日影射扶桑枝息及中天流光难持人生百年内昂昂何所施孤鸿东南征浮云西北驰可怜万感身防合须防期安得弄明月皎皎逺忧疑折花芙蓉浦荡浆江汉涯游以卒嵗身名良不隳
　　其八
　　游云苍鳞穹阊阖不可呌徒令虎豹闗日月近辉耀蒙蒙八表尘隠隠万彚窍冺然一归途伊谁执其要栖栖圣者徒礼乐懐缈闭门忍朝饥风雨深蓬蓼今年江海去光景短萤爝禾黍满故墟闾巷余返照挥弦送飞鸿古今一长啸
　　其九
　　昔我适吴防日夕承欢顔髙堂乐起舞防服何斒斓东潮汹波涛西湖翠烟鬟北归余十年谬迹通朝班家祸一朝集音容何可攀悲号苍穹逈往事思日艰命穷时亦迫志弱体自孱安得腾化术从君超人寰执手不忍诀临风涕空潸
　　其十
　　我留君勿思君归我当忆十年胶在漆一旦各异域吴江激微波震泽起暝色鹍鹏隔天地雁鹜杂南北念我平生友怆恨摧胸臆独防燕山云嵗暮日初昃永言长风翔情寄南飞翼
　　九月十日接驾回因游香山寺饮于西崖之上酒酣呈主人
　　迎銮北去迷风沙防山西来走烟霞苍山朝含太古色长松百尺凌云斜杰观重楼炫金碧笑拍防干倚天立出门却得望东山红树青林乱秋色痛饮崩崖吸鲸川径欲醉倒秋风前但恨浮云闭白日使我不得瞻青天忽忽今年负重九树老山空复何有莫将身世愧渊明纵有黄花无此酒
　　奉贺李秋谷平章宿西郊
　　春生骑吏飞尘外便觉髙情逺世纷酒泛香泉清易冽梦侵仙骨冷难曛珠生沧海还惊月鹤舞层霄不见云无象太平今有象共欣良相遇明君
　　王继学【参政东平人】
　　送华山归隠西湖
　　方士求仙入沧海十二城楼定何在金铜移盘露满天琪树离离人不采轩辕髙拱圣明居羣仙真人左右趋青牛谷口迎紫气白鹤洞中传素书珊珊鸣佩星辰逺寂寂珠庭云雾虚脩髯如漆古仙子玉林芙蓉染衣水九关髙塞不可留归去江湖种兰芷山头宫殿风玲珑猱飞来千尺松闲房诵经钟磬响石壁题诗苔藓封欲向君王乞祠禄安排杖履来相从
　　和马伯庸见寄【二首】
　　侍臣催讲玉阶西云净觚棱晓色低天辟神州卑两汉地连碣石转三齐含香昼永闲青视草堂深湿紫泥最忆东山老松树秋风应有鹤来栖
　　长堤芳草遍滦河谁买扁舟系树槎金帐薫风生殿角画楼晴雾宿檐阿万年枝上乌啼早九奏阶前凤舞多供奉老来文采尽诗坛昨夜又投戈
　　送朱夲初住玉隆
　　官河新栁雪初融仙客归舟背楚鸿铁杖昼闲山似玉石楼人静水如空煮茶榻畔延徐孺烧药炉邉覔葛洪天上云多白鹤去子规何事怨东风
　　王仪伯
　　和马伯庸韵
　　金马门东画省西千官花覆曙光低九茎芝盖云衣合百石铜盘露颗齐鹿栅已营脩竹坞燕巢还补落花泥上林伏日金桃熟鹦鹉来时不敢栖
　　马昂夫【达噜噶齐】
　　送僧
　　游遍匡庐紫翠峰片云吹影浙江东昙花贝叶春三月布韈青鞋山万重禅性若灰终有味机锋掣电夲来空问师此别知何处笑指天边月正中
　　曹子贞【礼部尚书东平人】
　　和赵子昂韵二首
　　滦水桥边御道西酒旗闲挂夕阳低春从緑树隂中老云补苍山阙处齐防遥临青闼紫骝解惜锦障泥鸾皇自为明时出宜傍上林髙处栖
　　栁簇金沟蘸碧波云深贝阙瞰重坡凤凰曲奏钧天乐乌鹊桥通织女河万井闾阎春浩荡六街车马晓坡陀山人素有林泉兴柰此承明侍从何
　　叚惟徳【参政河东人】
　　登岳阳楼
　　羣江西来与天平天壤巨浸开洞庭雄吞三湘隘七泽中蟠万古君山青我行持节按广海驿骑暂驻巴陵城巴陵城楼冠天下风轩月户云雾屛平生梦想今始到危栏乍倚心魂惊初疑太极浑未判日月往复凌空明又疑此世堕物外弱水万里环蓬瀛湖山得意有如此况乃佳客聨簮缨金杯浮动玉色酒满懐情思春云生鱼龙掀舞怒涛起眼花落日揺青冥轩皇广乐遗响芳洲寳瑟愁湘灵丹丘谪仙竟何许几欲八表追遐龄孤心未了忠孝愿敢念緑髪潜凋零圣神一视无逺迩恩风化雨浃四溟寻常啸聚犬豕尔瘴烟一洗霜天清归鞭咫尺觐慈母细语八千山水程孰能闭置若新妇正要磊落肝胆倾酒酣拂袖下楼去忽听过雁云边声
　　李齐贤【青州人】
　　凤不来韶九成防作
　　凤不来辽东海髙防已荒人未改当时别舜返昆丘如何一去三千载人间岂无青琅玕孤栖未必天霜寒致君尧舜我有术来仪好向宫庭前凤凤今当还
　　张氷溪【总管】
　　赠医士
　　秘方肘后愈沉疴胗脉端能细叔和更效叔微积隂徳不须种杏满林多
　　钱雪界【万户】
　　寄隠空兼柬景仁
　　山间初别记时清笑我何痴老客情杜宇声中思去就蜗牛角上寄输嬴久知世虑非常道每愧丹经未续盟容我檐前助薪水也将琴剑挂神京
　　叚天祐【汴人】
　　饯祝直清
　　慷慨豪谈髪指冠读书不作腐儒酸頖宫文学多髙弟祖道词章尽逹官著述正宜登玉署敷陈长拟对金銮朔云燕树三千里清夜思君岭月团
　　李两山【礼部侍郎番易人】
　　鬻孙謡
　　白头老翁髪垂领牵孙与客摩孙顶翁年八十死无恤怜汝孩童困饥馑去年虽旱犹禾熟今年飞霜先杀菽去年饥馑犹一粥今年饥馑无余粟客谢老翁将孙去泪下如丝不能语零丁老病惟一身独卧茅檐夜深雨梦回犹自误呼孙县吏催租更打门
　　元日
　　笋班玉立五云阶曽醉天家舞马杯坐困庾楼分月久明从尧殿带春来洪钧暖入官桥栁金鼎香传驿使梅爆竹一声春梦晓沉香亭畔牡丹开
　　上雷御史
　　防上栖乌颤晓寒朱帘云静楚天寛星芒揺动龙阿剑霜气横陈豸角冠苦透柏心风力劲清临梅影雪痕干浑源闻有传家谱夜露心香借易防
　　妙髙防
　　危亭新构客持觞雨浥栏杆面面凉烟外好山供水墨风前老树奏笙簧接天净緑秋江白着地彤云晚稲黄騕丝鞭归兴逸水晶宫殿桂花香
　　次韵单徒提举
　　百蛮冠带悉来庭九虎临关万雉城汉殿风驰十行诏唐藩雷动众军声海涵春育民膏泽雨施云行天性情听得老癃扶杖语紫微垣畔泰堦平
　　吴养浩【儒学教授上饶人】
　　象山山长岳仲逺美仕
　　象山天下秀中有陆公祠圣道开千载皇天粲一仪垣墙空草树礼貎见尊惟有岳山长三年今在兹
　　祝直清【儒学教授上饶人】
　　和贯学士月氐王头饮噐歌
　　单于寳刀寒映雪月氐髑髅饮寃血泥丸真人辞绛宫麯生时能醉其骨阏氏夜帐蒲萄香拍【阙】春霞灔秋月贤王起舞谷蠡歌传劝欢呼两耳热灯前人影半防残灯后有燐已明灭持杯夲为浇嶙峋胡为对此伤精魂弓蛇犹能致惑疾智瑶岂是无心人头颅如许当速朽生擒误入仇家手忍将鸣镝射头曼吁嗟降王尔胡有后来汉使渃水东犹待留犁浇盟酒
　　二画
　　断岸苍烟乔木小桥野店村舂一曲晚风樵唱翛然林下相逢
　　叠嶂半空悬瀑平林隔岸层防风雨一川烟浪扁舟何处归来
　　上官伯圭【安仁人】
　　上秦王巴延太师右丞相
　　今代麒麟苐一功勳王师相锡秦封作为霖雨三农望旋转乾坤万国宗龙虎防前春盎盎鳯凰池上日溶溶曵裾旧是王门客又侍金銮八九重















　　元风雅后集巻一
　　钦定四库全书
　　元风雅后集巻二　　　　元　孙存吾　编祝元美【上饶人】
　　贽王从又御史
　　志士身未达端居若无为一朝立清要扫决浮云披王君北方彦绚练丹凤姿经纶有术业大节能素持青骢入南台白柬晨霜飞惟时摠六职百职不敢堕鹰鹯击霄汉鸮獍安得窥苦心在庠序勉励兼有遗春秋严大祀礼数推毫厘温然载言笑匪怒伊教之青青歌子衿荒秽久不治明公欲振废恩乂当兼施吾儒贵报岂直分寸禆胡为往庻役猥吏令得欺以兹失生遂衣冠困涂泥何当复其徭庻使回浇漓神驹一超越驽马思驱驰刍荛倘可问风俗期当移我生万山中耕凿甘自怡奈何苦隳突鸡犬不得栖遂令布衣士何犹食山薇弹冠出岩壑逝拯斯民疲浩歌视行云白日回清辉明公一揽辔慷慨投兹时
　　周钧山
　　访刘须溪
　　西山一帘雨相对在溪边取履今何代回头恐是仙半生空四海一句可千年归去龙须下桃花屋角烟
　　李仲公【安仁人】
　　送洪教授
　　忠宣盛泽余孙子分教如今在栁州此心初不异孔孟何俗莫可回商周玉堂金马自兹始九嶷三湘因得游蛮客舟车过如织安书时遣到蠙州
　　题吴闲闲齐草堂
　　齐老齐老人齐老多少世人齐不老史家父母昔齐老吴家父母今齐老当年落笔山岳光三百余年归此堂秋尘如烟隔精彩白髪眼明犹再拜
　　梁彦中【儒学提举】
　　公余
　　山郭萧踈似野居公余经史足相娱雨声喧寂云来往岚色沙深烟有无畏酒久闲头上帽苦吟频镊镜中须茅亭闲掩无人到卧听风檐鸟雀呼
　　春昼
　　溪水揺光动粉墙云山倒影蘸吟觞一庭芳树清隂薄千尺游丝白日长风细栁塘莺语滑泥融花径燕飞忙乾坤俯仰窥难尽花栁无情种种香
　　龙门
　　天险谁非禹凿功神灵辟此一何雄翠峰傍矗双枨峻白浪中穿一阈通万马奔崩路南北六鳌纒绕日西东神扃永壮三都势迥压崤凾百二重
　　旅怀和孟昌道韵
　　幽兰凝露如啼独爱含香满竹扉信口诗成寕见悮快心事过渐知非故山路逺音书少小院苔深好客稀谁慰荒寒一尊酒满城风雨送春归
　　夏城中【安仁人】
　　元日
　　天门启曙翠烟寒遥想新年圣体安蛮貊来朝脩贡职臣僚入觐集衣冠香浮兰砌风初静仗对薇垣露欲干献赋何年趋近宻金闺通籍未应难
　　王秋江【上饶人】
　　次韵周君和
　　赑负终风拂老懐阳春那得一枝来睢防不见周南化豹虎徒兴王粲哀背冷极思檐外日耳聋难听地中雷翻思飞雪清泠处二十年前共举杯
　　秃笔
　　被褐深居未出林摧残岂信有如今防毛夲欲利天下秃鬓方知负此心老死不归刀吏守平生常得近臣簮斯文功在终难冺月里东君有好吟
　　王虚白【上饶人】
　　赠人
　　郡武王佩傅光甫之未有子也病疫将死妻何囓指血请身代夫死以延其嗣翌日何卒而光甫活今六十年其子好古遵治命迁何柩合
　　淋漓血指疾呼天一篆才通泪彻泉厉鬼有灵当两活史书无愧可千年龙沉津水剑重合头破秦庭璧自全勿谓彼苍无老眼书香一脉一氶传
　　赠地理人
　　知君再世挟囊青我亦能知造化情好在主人方寸地渠家代代有公卿
　　蔡九思【上饶人】
　　访太天师
　　飞车拥盖下三神旷视齐州九防尘黄石城千载意翠壶蓬岛四时春嵩髙海濶丹书逺地辟天开紫气新见説桃花红万树扁舟来问武陵津
　　杂兴二首
　　郁郁桑与柘环圃俱凄凄采之乐蚕饥复见青满枝广畴稲田多种之恐迟迟蚕妇与老农何尝一解眉芳春各载酒竞覩羣葩竒锦衣与稲粱辛苦元不知
　　鸾鹏与骐骥迹逺识者稀鹳鹤与鹪鹩或亦摩上飞和鸣相上下惜无养由基闭门思古人玩物真何为圣贤不我欺千载还相期
　　张伯逺
　　饯祝直清
　　朝餐徂林橡夕饮虎窟泉幽栖岂不逸于道为未全是以少微星含辉丽中天云萝谢招隠冠带趋兴贤鲁生赞制作商老安疑然董子述徴验贾谊明经权盛徳有遭逢志士无弃捐长贫若忘世一出垂千年析枚楚山阿赋诗江水边寂寞思古人中懐为君宣
　　象山山长岳仲逺美任归浙
　　石泉笙磬静微闻百尺苍松立在门道学宗风陆夫子故家遗泽岳王孙忠臣有后天心定治世无为圣教尊官序改迁从此上记曽师友渉渊源
　　龚楚清
　　送孟和卿平阳寻母
　　杜羔念母心最苦岂意一朝逢泽潞母惊儿貌似乃翁儿抱母啼泪如雨五十孺慕朱夀昌刺血写经毛髪苍间关同州晚相见迎侍亲舆归故乡人生百年一弹指母恩未报情曷已栾樽前舞防衣大胜世间朱与紫子行万里渉风沙誓不见母不还家儿今髪落母应老道傍观者还咨嗟临川孟氏号雍睦家世来此澶渊族婆娑老暮紫荆花料想春风依旧緑
　　黄伯玉【上饶人】
　　相字
　　仓颉纷纭巧思传多君巧外更万形一理推无尽试究庖牺未画前
　　白仁夀【上饶人】
　　书事
　　太羮元无味大章夲希音音繁入人耳味美适人心是以保身难惴惴如临深百战茍一失勇气未足钦今若不学古后何法于今
　　王子东【上饶人】
　　采桑歌
　　翻云鸟鸦影鬖髿飐风白燕双傞傞横波凝流敛螓蛾吴蚕饲餧饥则那十纎挽柔剪緑柯六幅暗露侵襦防饔飱蓦误晷刻过蚕饥叶稀寕不瘥千头万绪岂敢吪终以暖事期丝紽锦帷綉幌相婆娑人情好耕不厌多倚门刺纹来听歌载青载黄胡侧颇树间耳语慎勿哦万一出口他人呵纂纂桑葚如鸠何
　　新春新月
　　举头见新月低头过新年新年几回新新月几度圆链石屑寳功难全娥能窃药终孤眠梦中蝴蝶飞翩翩花草何意争春妍杞之逐夸颠无情有情怜不怜长星不饮酒牵牛不服田东风解织千机锦要我来往在雨前
　　张洪崖神游图
　　洪崖即果老唐宗以玉真妃故洪崖去之往来长安骑白骡名白云防五童以酒瓢诗巻书囊随之
　　开元天子旧相知一笑曾縁降玉妃囊括无言自得瓢虚有酒醉同归晚山残梦清尘逺春圃灵苗白雪肥回首长安西日外神游何处片云飞
　　和胡梅复白鹇
　　若为见月倍思家偶意名禽起句华拂羽増明聨缟袂缀冠合粲蹙娇花朝寻暖草云连谷夜拥寒坡雪载沙只与鹤琴清作伴可能无梦绕烟霞
　　中秋
　　青天化作白玉盘捧出七寳玻瓈觞姮娥起舞太白醉如此风流胡可忘北斗酌取琼河浆秋风制就芙蓉裳龙吟下虎啸壑谁能着耳听啼螀
　　吴逊斋【龙溪县尹】
　　戊寅雪后和谢提举韵
　　镛城正月雪初霁賸得官闲吟啸中万国山河开夀域九霄风日播春融竹依栢树増新翠梅与桃花间小红王化尽无偏党处故教冷暖搃相同
　　新创暖阁谢小山韵
　　未学渊明去惟贤康节多人生贵真正物育在中和待阙听常选随流创小窝静心无个事得趣付赓歌
　　蔡圣谟
　　呈邓善之廵游江东道
　　白日千年天有定青防万里月无声相期逺大崇明徳力賛雍熈答圣明
　　答方汉杰
　　云舒黄道日光辉遗逸山林固未宜每叹刘蕡文字美独怜徐乐聘书迟艰难适足成吾事丛脞何能防自期北极去天无咫尺沧溟到海有枝岐
　　康秋山
　　留别
　　拨灰好共话冬兰莫叹无鱼铗便弹更为梅花留半日胜如别后寄来防
　　吴宜甫【文谊】
　　内斋一所顔曰养正翰林学士虞邵庵先生作记赋诗一首旦夕自警
　　养正深期徳日新诗书万巻友前人自脩已是工程定熟读方知意味真豹尚隠时文欲泽蠖于屈处义求伸龟山岏岏千年在道脉绵绵一气春
　　外斋一所顔曰学思思学进士张在中州判作记赋诗一首
　　五典三纲与四维鸢飞鱼跃贵真知霜前揽实甘回味雪里梅花不受缁家在先儒文献里生逢天子圣明时惕然起立晴窓下题作学思思学诗
　　方寒岩
　　别舘
　　别舘数孤迹无聊谩坐穷长年人事外永夕客懐中无酒睡难着有诗贫不同衾寒起附火挑拨几星红
　　杨原岩
　　九日过大胜关宿黄陂小饮
　　痩藤髙树郁荒寒细路悬崖重险艰征战几何饮白骨乡关如此隔青山驿亭带暝人争聚泽国经秋雁自还满目黄花一杯酒人生何地不开顔
　　姚江村
　　大愚寺即事
　　雷公逐龙度松了急雨横穿日脚斜开户不知渠水满一时浸到玉簮花
　　方景山
　　杂咏十首
　　反哺乌曰慈食母枭名恶如乌莫如枭人心当自觉马舞睨禄山猴朝识朱温人岂不若兽变故辙负恩鹍鹏奋云霄尺鷃栖野草物各适其天夫岂论大小蜂房开户牖蚁穴有官守究竟物皆然梦幻君知否小哉蛮触战鄙甚蛙蝇怒逹人能大观夲以和平故瑞世凤鸣阳司晨鸡鸣丑呶呶取人憎乱蝉合缄口蚕茧每利人蛛网偏害物利害夐不同其间仅丝忽猿啼不窥窓牛驯常露地伏虎与降龙此理元无二解牛中肻綮相马外骊黄从知得三昧意到形自忘蚁封罅隙地蛙井咫尺天那能致广大此道谁为传









　　元风雅后集巻二
　　钦定四库全书
　　元风雅后集巻三　　　　元　孙存吾　编薛宗海【国子助教】
　　闲闲真人生朝
　　天正子月一阳回春入环枢已放梅夀酒淋漓倾九醖仙阶缥缈接三台凾关昔日青牛渡华表他年白鹤来更向何方覔鳌岛帝垣东畔是蓬莱
　　送马伯庸南祀崧恒淮渎
　　总章盛金徳齐明赫当宁皇皇遣天使肃肃承圣语三薰礼岳渎万里渉梁楚祝厘归尧舜降神出申甫南斗迎文星西风起仪羽乐张洞庭月斾湿湘岸雨壮吟鄙骚怨髙驰洗尘腐过家猿鹤喜揽辔鸿雁聚青闱闵贤劳黄屋深记注归骑慎勿徐席虚玉堂署
　　都城晓起和张汉杰韵
　　扶桑日射蓬莱顶下视瑶都森万井金门未启曙光寒月落觚棱微有影枕上游士梦未回喔喔邻鸡为呼醒知君晓约糓城翁再拟铭功汉钟鼎杏村天近易为春莫厌西斋官独冷
　　题刘理之木石
　　木石山人枕溪曲尽日防山如不足一朝木石真到眼昔者寓言今实録何年老楠生长空山中枯根入地蟠蛟龙嵌窦玲珑削苍壁宛如当年苏老之三峰浪齧沙沿嵗时久岂知竟落渔人手渔人好饮君好竒防入君家博升斗君不见嗜石相国李与牛不惜千金购罗搜岂知山人奄有一丘壑只费平原五督邮
　　盘车图
　　车亨亨石径荦确轮欲摧疲牛分寸挽莫前前车后车相逐来大府城门倚天开羣山雪深白皑皑卒夫鞭牛冻堕指转输号令如风雷官中委积等尘土黔黎膏血无复回君不见明时屡散粟与帛桃林之牛亦悠哉不知何代画此景我自一见令心哀
　　和郑应奉杂诗六首
　　茫茫穹壤间环溪大州九壮游不及辰坐待迫蒲栁穷通付分定逹识当顺受但愿薰风诗在在民物阜一瓢安菽水吾计亦良厚
　　当年东山翁笑傲聊永日弓旌一朝下万里赴星驿回头故山友十见秋栢实峩峩东观中大书黒如漆想见日暮归沙轻马蹄疾
　　淳风散已久青黄陋洼樽婉娈争媚好役智空自昏岂知葛天民无言道弥敦我有白云操泠泠寄桐孙调古识者寡幽探万化源
　　驱车渉逺道日晏不知疲一见嵩华髙始觉培塿卑吾道丽天壤昭昭匪难知千金买刀圭但为方士欺赢粮往问道去结汗漫期
　　志士方盛时危冠怒冲髪猛心石为开壮气山可防安知横江鲸中路蝼蚁狎所以巢居子商歌竟不辍歌竟寂无言坐听天籁发
　　宦游梦入槐宴坐肘生栁出处亦何常临岐一分手光隂不可玩嵗月坂丸走轩裳百年间竹帛千载后永愿坚素心旧学安敢负
　　夜归
　　有客有客胡未归长安三见秋叶飞警霜老鹤夜不寐吊月孤雁寒无依纷纷北里厌梁肉落落西山甘蕨薇人生穷逹各有命何须终夜泣牛衣
　　画马
　　世上驽骀凡目祗今谁识马中龙昂头振鬛长鸣处似向秋风诉未逢
　　九月晦日
　　九月晦日终夜雨酒醒无处着闲愁起闻更张有明诏实与万国同戚休
　　今年年豊糓差贱白米应饥翳桑夫飞蝗是处有遗孽未审腊前能雪无
　　黄晋卿【同知】
　　晋卞将军墓
　　江左失其御强臣布中区欢娱一以乖狂猘无趦趄黄屋播草野彤庭交剑殳事枢始谁秉捧首如奔狐伟兹百世士死与二子俱孤忠耿未昧足以孚豚鱼义旗果东指白日开天衢孰最拨乱功之人或其徒伊昔大雅废语言鄙文儒禾黍已横委衣冠尚舒徐屹然见砥柱独障狂澜趋大节固如此捐金乃其余青简焕遗烈苍棒闭幽墟日夕悲吹多天髙年运徂世方用骫骳犹将块虚江涛在望雪涕空涟洳
　　送俞美之判官暨阳
　　苎萝山前碧溪水花顔玉貌今谁是祗见操觚道上儿骨束枮柴髪垂耳周家忠厚及草木忍令赤地连千里夜飞尺一遣缇屏想见春风下车始忆昔君侯年少初力全季母甘捐躯麻鞋上殿衣见肘归来束带悬银鱼颇闻尔曹久待哺防防万目同防盱晨飱秣马赴所主击鲜上冡无踌躇念君自是医国手看活羣儿如活母平生夲草阅已熟野葛山榆尚何取若为笺天乞借材尽蹢东土归仁夀鄙夫不用亩忧但为作歌贻不朽
　　金陵懐古
　　五云零落渺天涯陈迹苍茫日自斜画角已吹边塞曲红蓝新长内园花可怜遗老埋黄壤曾倚春风望翠华好在北山猿与鹤依然同住旧烟霞
　　偶成
　　厯厯谋营度眼明独榰髙枕数残更薄游已倦新弹铗旧业犹余未弃檠一雨近晴初月色两虫専夜故秋声情知三十非年少已觉人间有后生
　　陪仇先生登石头城
　　谈笑逢诸葛登临失故亭薄游成汗漫髙歩觉竛江近通淮碧山遥入楚青平生一杯酒及此慰飘零
　　有感
　　橘柚青黄照眼垂秋风篱落自纷披颇闻玉食登蛮果不独涪州有荔枝
　　刘蕡祠堂
　　刘君古遗直祠堂在邱园嵯此豪杰窟文雄歘孤骞平生二三防匪傲明主恩谈失得无乃市井言凭髙一长望苦厌车马喧微风过踈雨青山满前轩隂晴歘异态浮云实无根悠悠千载心去去无复论
　　居庸关
　　连山东北趋中断忽如凿万古争一门天险不可薄圣人大无外善闭非楗钥车行已方轨关吏迭击柝居民动成市庐井互聨络幽龛白云聚石硙清泉落地虽临要冲俗乃近淳朴政须记桃源不必铭剑阁仆夫跽谓我无为久淹泊山川岂不好但恐风雨恶
　　榆林
　　崇崇道旁土云是古长城却寻长城窟饮马水不腥斯人亦何幸生时属休明向来边陲地今见风尘清禾黍被行路牛羊散郊坰儒臣沗载笔帝力猗难名
　　枪竿岭
　　忆昔赐第归吾母适初度蹉蛇嵗年晚今辰在中路居人夸具庆游子慙叱驭兹山称最髙扬鞭入烟雾矗矗多峭峰防防饶杂树﨑岖共攀援踯躅频返顾陈情未成表登髙讵能赋独怜桑干水逺向卢沟去
　　李老谷
　　緑厓一径微入谷双崦窄宻林日易曛况乃云雨积行人望烟火客舍依山色家僮为张灯野老烦避席未觉风俗殊祗惊关河隔严程不可缓子规勿劝客
　　赤城
　　鸡鸣秣吾马晚饭山中行何以慰旅懐赤城有嘉名滩长石齿齿细树风泠泠时见岩壁间粲若丹沙明温泉发其阳防诃勤百灵前峰指金阁真境摽珠庭白道人迹稀青厓云气生信美无少留缅焉起予情
　　龙门
　　竦身望龙门缓辔何兀兀溪回愁屡度雨横惊暴溢两厓俨相向百水怒争出人言马上郎快意每多失自非渥洼种不得矜健疾飘飘虮虱臣凛凛鼋鼍窟皇灵重覆冒利渉用终吉回睨向所经千障隠朝日青林外盘纡黄流中荡潏后来未渠央君子宜战栗
　　独石
　　解鞍及亭午稍欣烟雾收苍然众山出歴歴如雕前瞻一石独灵宫居上头颇闻去年夏水激龙腾湫走避登屋山半夜齐呀咻幸兹溪涧中今作清浅流晏安不可懐变化诚难求翠华在望行矣无淹留
　　李陵防
　　日暮官道边土室容小憇汉将安在哉荒防犹彷佛低徊为之久懐古増欷歔长风吹旷野飞雨千里至萧条苍山根草木余爽气尝怜司马公予集多深意奏对实至情论録存大义史臣司述作遗则敢失坠
　　上都分院
　　晨兴过桓州旭日生苍凉举头见觚棱金碧何巍煌洪河贯其前青山环四旁莫从玉堂署鳌峰屹中央井阶对阁老官烛分余光琴册森在侧谈笑来清觞在列无所为陈诗咏黄唐帝乡岂不乐父母不得将起视云汉低垂星烂寒芒南飞有防鸿邈哉天际翔
　　檐子洼
　　自从始出关数日走崖谷迢迢度偏岭险尽平水陆坡陀皆土山髙下纷起伏连天暗丰草不复见林木行人烟际来牛羊雨中牧飒然衣裳单咫尺异寒燠竚立方有懐相逢乃问俗畏途宜疾驱更傍滦河宿
　　金陵送人归豫章
　　已觉栖迟懒曵裾可能为我强踟躇一防秋色红尘外千里江关白雁初建业水清谁共饮浔阳潮断定无书黄金未尽龙顔在莫种桃花学隠居
　　李坦之
　　纨扇行
　　谁家玉貌防清霏手挥纨扇临东池潇湘揺波月弄影碧波疑见湘江妃泪痕竹上犹未灭一尺氷纨万愁结风吹翠袖巻寒烟汗入红肌凝素雪深闺无人凉气早轻薄恩情易衰老昔随蝴蝶上春衣今逐流萤向秋草不见班姫染翰时空遗汉宫题扇诗千年怨墨已流落一天霜露沾人衣
　　髙将军白鹞歌
　　淮西猛士髙将军新获骁禽被凉素调之弗顾情未狎跨马臂出城东去征鸿作字云边斜耸身直上谁能遮天寒日暮望不见北风万里吹瑶花云飞忽断鸿飞却短草长烟际沙漠但余孤色揺清秋未许纎毫来碧落归来珍卫不解鞲亲手餧肉供饥喉英雄遇合固有分可惜惊尘俱白头
　　姑苏防
　　吴王宴罢歌防晚斜日晴江映防槛防上西施醉捧心江边东越愁尝胆鸱夷裹尸去不还麋鹿散迹游其间秋深明月照髙树惊乌夜落丹枫寒功名独羡陶朱子一叶扁舟弄云水
　　范药庄【杭州人】
　　燕山闻鹃
　　燕山三月初三夜听得啼鹃苐一声同是小楼孤烛下主人熟睡客心惊
　　胡石塘【永康人】
　　题崔録事女真骢马图
　　天恩洽骑十二闲短防不知行路难漠漠空川望不尽电光掣过须防间蹄髙髙屈污沟出骏骨隠隠隆于山窟泉沙草不得足劳力食薄心知惭十年瓮牖间书瑟展巻见图真太息女真年少面如盘华屋平生隔风日青骢肉破拥尻睢黄金校具褒绥拂三品刍豆空自多行见火花绕铜歴
　　题秋江唤渡
　　道傍木叶如渥丹归急不知行路难青嶂碧溪自唤渡蹇驴破帽秋风寒裹头长须甚徳色肩轻不借有余力人间尘上深复深谨勿重赋招隠吟
　　赠相士黄电目
　　忆昔待诏金马门方伎杂遝车盖繁黄生蔡子最絶出髙堂不奈笙歌諠庐陵老翁才五尺旴毋江头眼空碧相人岂不二子如秋风夜雨归无宅长身博士老一簟臯比那儒生酸人生荣华无足梦桃笙竹枕长防干黄翁勿叹无家苦华屋连云更何补蜀庄一日不百钱炳炳幽光二千年
　　题风雨渔舟图
　　细栁新蒲春已满飘风急雨乱如颠渔人若解忘鱼意系却扁舟卧碧烟
　　戴祖禹【越人】
　　天马图歌
　　月支天马难再得谁向君家貌真迹骏毛皎洁骨肉匀緑駬骅骝敢同色当得超逸真絶伦皎如玉龙下天门朝驰骏坂飞匹练莫浴深渊浮赤云四蹄饱踏咸阳月满身犹带燕山雪只愁雾閟神姿未许清尘污汗血飘然却立精神聚想见落笔惊风雨他年开匣君勿惊照室神光夜飞去














　　元风雅后集巻三
　　钦定四库全书
　　元风雅后集巻四　　　　元　孙存吾　编邓牧心【杭州人】
　　赠友人
　　我在越君在吴擕书邀我游西湖我还吴君适越遥隔三江共明月明月可望佳人参差与君擕手西湖上相思空诵停云诗知君去扫严陵墓祗把清樽酹黄土浮云茫茫江水深感慨空劳吊今古孤山山下见陈实连骑东来踏春色湖边千树花正繁莫待春风吹雪白有酒如渑有肉如陵鼔赵琴弹秦筝与君长醉不用醒何必千秋万嵗名
　　倪元镇【苏州人】
　　听袁子方弹琴
　　蕙帐凝夕清髙堂流月明芳琴发绮席列坐散烦声回翔别鹄意缥缈孤鸾鸣一写氷霜操掩抑寄余情
　　与张贞居云林舘燕集分韵得春字
　　青苔网庭除旷然无俗情依微樵路接曲宻农圃隣鸣禽已变夏踈花尚驻春坐对盈樽酒欣从心所亲
　　春日云林斋居
　　临池春流駚扫地夕隂满正襟味道言迢遥坐溪馆岚岭当书榻烦襟一舒散靡靡松华黄逐逐云气暖石梁青苔合于焉合迹断故非与世疏防揵逐志返
　　寄懐郑徴士
　　谷口子真今最贤久别郁郁梦相牵好营秫田多酿酒欲买茅屋尚无钱兄病每书余药劵客来惟煮茶烟阖闾城东有艇子忆尔青灯相对眠
　　送别甘允从一首
　　来寻墨沼云林下共爱女萝縁石床唤人鹦鹉语犹澁当户枇杷子半黄奉橘定应题百颗笼鹅即可写千行兰亭书法人间少好去山隂泛野舡
　　奉懐张外史
　　隂壑惨惨緑苔生碧云亭亭多逺情松杉鹤去转萧瑟洲渚花落自纵横从君下榻住十日着我鼔枻出层城洞口菌巢无恙否定应闭阁著书成
　　次韵萨天锡寄张外史
　　谷口路微山木合温衣空翠不曽晴饥猿攀槛为人立寒犬号林如豹声小阁秋深听雨卧长空日出采芝行道心得失已无梦沐髪朝真五更
　　陈刚中【天台人】
　　中书太丞相安公延説四书因以书呈之
　　带砺家声耀八寰中书独压紫薇班捧持日月祥云上洗涤山河湛露间緑竹正歌淇澳美赤松聊伴糓城闲圣门别有经纶事更对青灯话孔顔
　　交趾使还
　　少年偶此请长缨命落南州一羽轻万里上林无雁到三更凾谷有鸡鸣金戈影里丹心苦铜鼔声中白髪生已喜归来身徤在梦回犹觉瘴魂惊
　　出承天门
　　又骑官马过中原袖有芝泥诏墨痕岭海孤臣天咫尺五云回首是都门
　　开平即事
　　天开地辟帝王州河朔风云拱上游雕影逺盘青海月雁声斜度黒山秋龙冈上绕三千陌月殿香飘十二楼莫笑青衫穷太史御炉曾见衮龙浮
　　金陵
　　六代帝王州寒烟满石头星河天北转江汉水东流歩絶金莲雨歌残玉树秋白头有渔者犹説景阳楼
　　鄂渚晚眺
　　黄鹤楼前木叶黄白云飞尽雁茫茫橹声揺月归巫峡灯影随潮过汉阳庾令有尘污简册祢生无土盖文章阑干只有当年栁留与行人记武昌
　　凤凰防
　　凤凰防上野乌啼笳鼔连云日又西天地无情潮寂寞英雄有恨黍髙低残桁夜雨迷朱雀荒冢秋风怨白鸡空有断碑苍藓里千年留得谪仙题
　　铜雀防
　　古防百尺生野蒿昔谁筑此当涂高上有三千金歩揺满陵松栢围凤绡西飞燕子东伯劳尘间泉下路迢迢龙帐银筝紫檀槽怨入漳河翻夜涛人生过眼草上露白骨何由见歌舞独不念汉家长陵一抔土玉匣珠襦鎻秋雨
　　吴宫子夜歌
　　紫贝楼阙鬰金香暖云七十红鸳鸯玉蝉笑拥霞绡裳星河不随宫漏长緑樽灔滟麟髓泣霜重花寒秋不湿歈歌一声起雪涛海龙夹陛如人立谁知浅嚬蛾半扫中有残萤满愁沼越兵晓踏西风来碧波一夜芙蓉老
　　居庸闗
　　车棱棱石确确车声彭彭鬬石角马蹄蹴石石欲落不知何年鬼斧凿仅与青天通一握上有藤束万仞之厓下有泉喷千仞之壑太行羊肠蜀剑阁身热头痛悬度索一夫当闗万夫却未必有此竒巘崿吾皇神圣混地络烽火不红停夜柝但有地险今犹昨我扶痩笻息倦脚欲叩往事云漠漠平沙风起鸣冻雀
　　神州八景
　　太液秋风
　　一镜拭开秋万顷碧天倒浸琉璃影寒飚夜卷雪波去贝阙珠宫黛光冷三千歌棹揺緑烟湿鬟吹堕黄金蝉琪树飕飕红鲤跃衮龙正宴瑶池仙
　　琼岛春隂
　　一峰亭亭涌寒玉露花不坠瑶草緑珠楼千尺星汉间天风吹下笙韶曲万年枝上槲叶满小鸾伥伥绕龙管金根晓御翠华来三十六宫碧云暖
　　居庸叠翠
　　断崖万仞如削铁鸟飞不度苍石裂嵯岈枯木无碧柯六月太隂花急雪寒沙茫茫出闗道骆駞夜吼黄云老征雁一声起长空风吹草低山月小
　　金防夕照
　　危坡十二青云梯老树偃伏犹躬圭长裾已曵星辰去残阳犹挂卢沟西召南六百年宗社一日黄金重天下精纒寳气夜不收又见断霞眀朔野
　　卢沟晓月
　　长桥弯弯饮海鲸河水不溅氷峥嵘逺鸡数声灯火杳残蟾犹映长庚横道上征车铎声急霜花如钱马鬛湿忽惊沙际金影揺白鸥飞下黄芦立
　　西山晴雪
　　冻雀无声庭桧响氷花洒檐大如掌平明起视岩壑间挿天琼瑶一千丈夕阳微漏光嵯峨倚防更觉爽气多云间落叶有径否想见樵叟犹青簑
　　玉泉垂虹
　　灵波碧拥千崕髙落花防防浮寒瑶日斜忽有五彩气飞上太空横作桥古寺残钟塔铃语回首前村犹急雨轻绡欲剪一幅秋又逐西风过南浦
　　蓟门急雨
　　黒云如鸦涨川谷雷踊电跃风折木半天万防卷海来森森映地如银竹凤城无数笙歌楼珠帘半卷西山秋谁知羁客家万里一灯正拥寒衾愁
　　李鹤田【庐陵人】
　　雪中寄友
　　石角云层道路难墨风三日昼漫漫吟笻直指西湖栁合与梅花共此寒
　　赵青山【庐陵人】
　　铜雀防
　　朝望西陵墓夕望西陵墓望望不复归月朝人十五月朝十五可奈何更对空帏作歌舞铜雀昂然飞不去当时美人髪垂素我生不如陵上树年年树根穿入土
　　欧阳伯恭【庐陵人】
　　题苏李泣别图
　　祈连山前箭如雨渤海海边羝不乳同是肝肠十九年白髪君归朝故主臣心有血一斗许亦欲随君归衅鼔五千健儿五千母臣若独归魂魄苦空将老泪寄君处归拜茂陵坟上土
　　刘起潜
　　送黄脩永之武夷杜清碧学
　　眼中尘中政昬昬华盖风髙翠入云一代风流超晋宋百年礼乐寄河汾波寛好防鱼龙化天逺空怜雁鹜群亦有平生观海意出门万里独惭君
　　鹤
　　延颈池边照影池花明栁净思依依年深色重丹砂顶日暖光浮白雪衣晴月梦回三岛去看云思上九霄飞玉箫声断秋宵冷应有仙人忆未归
　　燕
　　万里来从海外村定巢时听语频频帘风半卷重门晓社雨初晴二月春尾上系诗成往事掌中学舞是前身华堂茅屋依然坐几处相逢旧主人
　　吴正传
　　秋懐
　　江南木叶飞江北百草黄风烟淡莽苍怅望川途长寒鱼聚其群鸿雁忽成行俯仰念时物索居耿凄凉昔我二三友敦好攻文章漂零转相失尺素不得将人生四方志企尔扬声光登山岂无车渉河亦有航真诚谅不隔离别庸何伤
　　赤壁图
　　草荒残垒怒涛秋遥想英雄泪自流风火千年消伯气江山一幅挂清愁丈夫不学曹孟徳生子当如孙仲谋机防不来形胜在狂歌吊古漫悠悠
　　送陈生北上
　　万里长风入马蹄江干旧隠掩闲扉乾坤清气随诗巻官塞征尘上客衣日落太行孤鸟没天髙燕阙五云飞提擕喜有王维在回首南山莫便归
　　于介翁
　　感古引
　　孔明梁父吟深不满于齐相呜呼天若祚汉孔明不死天下事未可知吾于此重不满焉
　　建安天下如溃一榻之外非吾家黄屋飘飖定何许龙为鱼兮防为虎老瞒诈力敢欺天朶頥羊鼎方垂涎紫髯将军一攘臂控荆引越三千里慷慨山东大耳儿南飞乌鹊栖无枝草庐一语君臣契目中久矣无吴魏堂堂大义澟不磨灵闗剑阁争嵯峨昨夜西南一星落六尺之孤竟谁托渭水旌旗归故都江上空存八阵图抱膝长歌出师表古栢苍苍为谁老





　　元风雅后集巻四
　　钦定四库全书
　　元风雅后集巻五　　　　元　孙存吾　编王兰思【宣慰】
　　僣题武夷九曲图
　　一曲溪边一曲仙櫂歌遗响有谁传西风吹入无声画来上江东子静船
　　朱夲初
　　盗发亚父塜
　　戯马防前范増冢英风千载行人竦冢中寳气腾光芒识寳贾胡心为动筑室潜谋二十年一朝凿井穿其垄畚挿才深四十尺乃有石盘青龙嵸四旁牂杙大十围各施九十森环拱石穿棺翣更分明漆光可鉴刚而巩斵之不用挥金椎白骨俨然金顶踵寳剑未化横苍虬金玉辉燿气交拥贾胡致富须防间弃骨沟中寕愧恐平原无色鼔角悲山鬼夜号川泽涌太守陈公英俊才慨叹奸偷吾所统亟呼五百取群盗械置狴犴见仁勇伤哉亚父天下竒鸿门髙防真危机火龙飞起实天意防剑起舞空尔为风云变化失隆凖玉斗一碎山河非如公明义古亦少发愤乃作彭城归六合茫茫汉疆土厚何人诚可君不见骊山牧防遗烬酷不如王孙祼良亦足
　　查广居
　　题【阙】
　　汲汲嵗年徂惨惨氷霜厉君子不遑含明发戒行李南防雄且髙国家所仗倚辟掾无凡材今子足称是谔谔锄奸贪轩轩挕悍鸷风俗归之正郡邑得以治御史不敢争简书岂非议捣空狐狸穴动有鹰隼气仕宦等一掷名节在万世皇皇吾君业正朔越裳被今嵗一再赦求言弭灾异况子得言秋盍体尧舜意吾师范徳机每与论兹事露坐山月髙抚剑各流涕我夲沧浪人鼔枻从此始
　　二银女祠
　　银冶二女祠抚州之金溪其家姓葛氏无字年未筓羞顔不出户婉娈守礼仪在唐寳厯嵗其父为胥吏官家起银塲日夜遭棰楚勤红问父苦玉颊啼朱雨父命斯易活誓以死相许禽兽尚知义报父寕死心投身入银冶遂化成白金郡县惊且叹奏名上朝端下诏罢炉冶鸡犬皆平安已经五百嵗厯厯人犹传荒祠俯流水像设还俨然世间尽児女此事谁能尔缇萦费娥去未有堪比伦可比惟英皇双魂抱烦寃至今湘江竹出土含泪痕
　　孝子行
　　丰城廖孝子至元十九年乡防大作子负母冒刃逃反靖孝飬终身与江革不殊惜无史书之揭翰林近题其墓曰有元纯孝廖公之墓又为作文刻石虞学士书之
　　丰城昔在至元嵗防贼纷纷乱如鬼是时廖生抱母行不死白刃天有情固知至愿天必感母子全活见太平廖生虽死犹未死往往遗民言此事有如江革遭乱离负母逃潜经险阻情词恻恻贼舍之孝徳还堪耀今古呜呼薄俗獍同墓上请防纯孝子
　　田师孟
　　分韵
　　清明与省郎毛潜夫杜孝先周内翰景元枢宻复初儒生虞徳生防饮分韵得复字呈秋泉功逺二仙伯
　　冠袍褁身厌拘束惜春只觉光隂蹙雪融波面緑痕添风着花枝乱红防杜陵才子夲茅屋十年省署叨粟肉芝检畨香白昼晴时寻胜友相追逐毛君古丈夫内翰五车读元子真英豪文华过潘陆徳生味道腴闭门乐幽独漫郎潦倒双鬓秃志在酒船三百斛相逢一笑宇宙间羽觞未尽还再复醉中更约二仙人共访赤松防辟糓
　　黄君瑞
　　蕨萁歌
　　信州州官万钟粟杀牛槌马日丝竹信州乡民蕨作粮三月懐饥聚头哭蕨萁开叶不可飡蕨根有粉聊鉏镵偏攻性冷损胃气民面生黄苦憔悴县不申闻郡不知官中有米重封闭重封闭将若何众人歌我蕨萁叹九茎莫唱灵芝歌
　　双燕吟
　　双燕双双飞更复双双栖穿花掠水双衔泥檐前缉垒双哺儿春风一双至秋风一双归念尔双不得故巢湏独依莫学人妻朝亡其夫暮嫁之莫学人夫暮亡其妻朝纳妃
　　酒
　　麯蘖生春出小槽几人耽酗日陶陶笑吞鹦鹉杯中月贫典鹔鹴花下袍内府蜡传红琥珀西京秋压紫葡萄杜康仪狄今安在回首邱陵半是糟
　　送信州守
　　龙池水暖碧鳞香池上韶钦舜凤凰玉节引班天咫尺信州太守奏晨桑
　　送琴士归杭
　　云中歌断紫芝歌不奈周君欲去何十里湖山好明月却怜随处故人多
　　喀尔库库
　　题钓防
　　子陵才业髙千古当使君王入梦思汉祖规模只如此惜哉尧舜不同时
　　送髙中丞南防
　　鹦鹉洲边明月凤凰防上清风人物江山两絶才髙不为时容
　　张天师【太乙子】
　　滦京八景
　　凤阁朝阳
　　开圃行都重朔城大安髙阁焕鸿名中天旭霁昭黄道万象春熈拱帝京瑞露气浮仙掌动文星光挹泰阶平朝元羽佩辉蝉冕长振琳琅侍玉清
　　龙冈晴雪
　　隂山积雪亘春秋霁景玲珑灿十州玉展畵屏当黼扆翠凝香雾绕龙楼吟懐暖动鼠须笔酒力寒轻狐白裘清暑年年动游幸水壶六月坐垂旒
　　勅勒西风
　　勅勒连营意气豪西风沙漠转惊涛皂雕背影翻金镝赤骥腾空顿紫绦入夜胡歌谐筚篥蚤时新酒压葡萄旃庐处处人长乐万里云屯雪自髙
　　乌桓夕照
　　乌桓列部挺提封落照千山返映红逺树参差连塞北断霞明灭际辽东牛羊下夕群屯雾鹰隼横秋势掠风亦有隠沦懐济世何时归猎载飞熊
　　滦江晓月
　　滦江晓月漾玻瓈皓景沉沉碧海西监牧平沙时洗马趋朝青政闻鸡钟声破雾腾珠刹桥影垂虹枕玉溪夙徳祠臣劳扈从恩承紫诰又春泥
　　松林夜雨
　　百万苍虬几雪霜夜深和雨激沧浪秦金赐爵摠东岱汉玉捜才负栢梁剑防森严坚嵗暮佩环锵奏际时良千年琥珀应流地服饵身轻久帝乡
　　天山秋狝
　　驾幸天山挍猎塲夜严精骑裹糇粮鹰鞲脱臂髙横塞雉箭穿云急解囊岂但荐毛供俎豆要知阅武固金汤敛围赐宴千军醉驼背累毛摠兎羊
　　陵防晚眺
　　李陵行处莽平原祗见荒防思怆然野日断鸿空送晚塞云归鹤不知年千重牙帐开周后万里长城启汉前雅调蚤传来魏阙赓歌尚拟颂尧天
　　薛卿
　　送文郎中奉使交趾
　　天子龙飞统万邦玉符封检下殊方逺人尽是雕题獠奉使唯应粉署郎翡翠飞时铜柱湿鹧鸪啼处石门荒炎风苦雨烦珍重蒌叶梹榔取次尝
　　次韵欧阳检阅濠池观荷
　　行行豪池上亭亭见长荷琼葩艶初日碧芰巻轻波深蒲晓色乱微雨晚香多方舟时自移髙轩或来过岂无河朔饮聊复发商歌商歌一慷慨此物奈君何
　　埜宿山商虞博士王待制
　　迢迢埜宿山峰峦何崔嵬朝登猛虎啸暮宿猿哀髙风四面发花草为谁开传闻章皇帝此地昔徘徊龙驾竟不返浮云空往来秀色九天外臣灵不敢摧飘飖散襟带覧结何悠哉
　　宋显父秘书恵海子北门之什次韵荅之
　　得君佳句见君情春半闲从海上行红杏啼莺沙苑邃緑杨嘶马汉堤平玉山地势连双阙金水河流注夹城万乘以仁懐逺迩游观宜着鲁诸生
　　雅蘓摠管玩芳亭子
　　粟氏林亭好飘飘借马游药防当户宻花径近城幽未许朝防懒聊为逸兴留使君行乐处风物为春柔
　　送陈都事铨选云南兼简李亷访
　　送君铨选使滇池部落诸夷善品题明月先经防子北长风却度夜郎西山涵塞雨骅骝滑花压蛮云杜宇啼为问霜防李防访白头官满尚羁栖
　　送朱夲初之玉隆宫
　　西山紫翠簇芙蓉师住逍遥苐一峰慎勿挽弓思射鹿祗须铸铁学降龙闲穿晓月锄灵药醉拂秋风卧古松应忆京华旧游处蓬莱坊畔五云重
　　髙逺堂
　　数椽茅屋云中出一抹青山坐上防读罢黄庭春雨后刺桐花落鸟声寒
　　赠聂尊师
　　青山寂寂雨潇潇一个长松翠欲飘白髪道人年八十小楼闲坐説前朝
　　游张公洞简常守刘道中
　　赤乌二载发竒空古洞深沉道路危翠窦下攅山瀑落紫岩中廓石膏垂铁船通海时难遇金鼎调元事可期祗恐使君同变化白骡来徃少人知
　　张一无
　　寄薛卿
　　上界真人金马贵山中道士草衣轻一弹指顷三千刼何日蓬莱问浅清
　　黄松瀑
　　自麻仙至笔架道中作
　　三歩五歩歇六日七日晴岂不念我归春色相送迎前宵社酒行将返清明红紫小零落嘤嘤相和鸣丛薄山矾花玩之有余馨亦欲寄所思归鸿已宵征悠悠不可极恻恻难为情荒荒谁与语脉脉曵杖行
　　饭山道院
　　万钟鼎食不到我正自不必西山饿饭山云气如炊烟三飡而返肠果然临川丞相有素愿何处独无鱼羮饭劝君饭客先饭穷徃往乞丐皆英雄
　　题髙丽五明马
　　海波不动闗梁通虬髯使者来吴中名骓额间挂明月四蹄犹带龙堆雪仰秣不受田家蒭大官之羊五味俱贤才万里不难致糠粃不充吁老矣
　　次韵谢新荔
　　海国仙人剪绛霞年年一朶到山家眼中玉色如何晏席上风流得孟嘉野客不分唐殿带老臣并按建溪茶醉来往事都休问且擘轻红对晚花
　　寒食客中
　　明朝便典黒貂裘寒食寕无数日留烟断旧尝悲介子火衰今不祀商邱百年尽付风吹栁一雨逺随山入楼安有五侯鲭到我自脩茶品试香篝
　　墨梅
　　去年曽访林君复烟水苍茫鹤未归不似对君横小幅一枝和雪照柴扉
　　客语
　　旧时供奉曲歌者亦无人但感嵗年晚不知天地春客犹谈寳庆吾亦及咸淳何处杨花过飞来照角巾
　　午日
　　世故一炊黍吾生百链铜客情伤髪白醒眼对榴红逺岫冥冥雨疎衣细细风欲论千古恨不见楚南公
　　于仲元
　　度居庸闗思亲
　　居庸之闗髙嵯峨霜干水浅寒无波大风卷沙聚作岭大车碾断成深河商女踏歌吃马乳胡儿行鼔捶骆驼斜阳驻马一回首故乡万里秋云多


　　元风雅后集巻五
　　钦定四库全书
　　元风雅后集巻六　　　　元　孙存吾　编危太朴【临川人】
　　暮冬
　　种稲南谷口凶嵗囷仓虚晚值老农语出口三嘻吁幸有髙亢田种麦给群需有麦且勿忧无麦将焉如昔谓厓谷底其俗异黄农浪迹城府归却受淳朴风猎夫不射雁云与兄弟同羽毛岂知道天理谅无终
　　徐人歌
　　季子有剑秋水色徐君见之惜不得徐君墓上荒草寒季子解剑挂树间一死一生见交义嗟哉延陵吴季子
　　杨季子【豫章人】
　　晚憩涧北亭
　　我性喜消散东园时独行髙亭俯絶涧下有流泉声秀木翳繁隂朱华散微馨踟蹰淡忘归夕露沾我缨人生忽如寄何乃苦营营优游在空谷饮水有余情
　　夏日山中读书
　　翳翳嘉木隂结庐三四椽南风五月中日夕闻鸣蝉居闲复奚为涵泳圣人言时于防心处掩巻自欣然送别刘伯章归省时刘方悼亡故并致其意
　　斗酒酌未尽离人去匆匆归心逐海月飞绕香炉峰峰前緑萝树下有五畆宫上堂夀尊亲手把黄金钟入室独无依风吹罗幔空虽有两小妾顔色如花红不敌伉俪情虚为夭冶容人生百年内哀乐夲无穷自非旷士懐寕免劳其中心坚抱节义行止慎其躬赠言非谐谑朂尔保令终
　　包淝川【淮】
　　幽居
　　云作交游山作賔道心为主自安贫柴荆无钥见同物竹帛有名终累人緑水一潭澄静性青山万叠褁闲身纷纷望拜马蹄下不见胸中万斛尘
　　七夕
　　欲理凌波踏造舟不知满架胜防鸠汉隂抱瓮苍头老不上今宵乞巧楼
　　漫成
　　三春蝴蝶谁云梦六月苍蝇讵可憎未怪康衢中有虎每疑太极里无僧
　　周徳可【兰溪人】
　　送衣篇
　　长城万里飞秋沙弓马夜惊雪作花龙泉吐光射天地是妾掩镜夫辞家此时惜别方壮年年年花发园中烟征鸿无书日苦短牛女夜夜银河边万尾欲霜枫似绮亲送寒衣数千里匣鸾顾影凤孤飞山过望夫道湘水湘水无情漾白波望夫山头浮青螺长途行处意惨怆谁家娇女终夜歌卫霍功髙犹黩武善马未归羝不乳闗河回首路迢遥浮云西山水南浦夕阳孤馆停征轺一身百虑双睇交中宵无人语声絶风吹烛短山月髙
　　寄逺
　　边风惊枕簟汉月耿房帷何处懐人切停梭见雁时寒生衣莫寄痩尽镜先知愿子长努力效忠归未迟
　　陈敬斋
　　呈蔡府判
　　东风一夜拂清寰如许文明治象还万古乾坤一东鲁七闽日月两西山寒梅寂寂春华丽乔木森森古意闲独奏瑶琴生客恨有谁隔月听潺湲
　　舞剑歌
　　晓骑白鹤入沧海手擕青龙浴寒水背负河图天地文或变或化疑神鬼始对双鸾出林坰终与孤鹤翔风坠翩翩又在瑶池间戯与群仙买欢醉青龙顾我浩气疲欲假明月横波睡我亦假之一霎间径然飞去天牛间千呼万唤不肻下且吐风雨飞漫漫
　　呈方逹斋
　　端平諌臣心似鉄忠肝落纸天地悦罗浮山下种梅花独倚西窓看晴雪古来老凤生鸾児锦云两翼星斗披朝浴春风芹藻池夜眠凉月槐杏枝君不见丹山一溪水化作春阳时雨飞千门教渴否苦早木草润泽生华辉方逹斋真吾师薫风吹我面臯比免使青灯照雨思
　　舒元易
　　圣节诗
　　乐奏云门金阙髙春风泛酒入蒲萄九重天上尊尧舜万嵗声中拜禹臯仁蔼乾坤知帝业明同日月见秋毫愿推大道为君夀不用瑶池荐海桃
　　偰世南
　　赠墨士
　　鱼胞万杵成玉应是柯仙得玅传鉄砚毛锥为宻友何时海上别回仙
　　王翰
　　南山有猛虎
　　南山有猛虎欲以赤手屠山下一老人见谓尔甚愚冲冠与裂背所诧乃匹夫古来功名士遐揽王伯图几先非快意道逺慎前谟奈此谬其逢试之诚已疏竒中或偶然再往类难虞丈夫虽赌命慷慨易长途茍无金石坚何以当变渝茍无忠诚心何以渉﨑岖斯言愿三复敛衽愧弗如吾行庸可惊聊取一笑娱且尽饮斗酒长揖归衡庐
　　髙况梅
　　拟古
　　楚人有和氏懐壁空待价玉石茍未分胡事哭长夜人生岂不辰物物该造化贤哉荷蓧翁托身以耕稼
　　张南臯
　　赠丹士
　　天地炉中有大丹朝飞东海莫西山一年三百六十粒十粒轻抛去不还
　　危琴乐
　　送芳润叶道士
　　二十四年凌紫清琪花瑶草日初晴抱琴曾侍群仙宴记得钧天一两声
　　韩中村
　　鸿门宴
　　花膺綉膊帕抹额勇士如门森剑防沛公对酒顔如灰主人重瞳光照席重瞳座上身如寄巵酒未吞心巳醉醉酣不辨真天人百万貔貅眼中睡春融玉帐香风开呜呜帐下筝琶哀目前等作万口计军声四面欢如雷沛公唯喏非无意袖中暗挈秦天地此时可想听得异四面军声皆汉骑
　　征妇叹
　　虎头将军眼如电领兵夜渡黄河面良人腰悬大羽箭辽东掠地辽西战一纸红牋寄春怨十年消息无归便日长花栁暗庭院斜倚江楼倦针线心忆良人嗔不见手掷金弹打双燕无术平戎报明主恨身不是竒男子倘妾当年未嫁时请学明妃献西虏
　　岳王墓
　　妖星堕地芒角赤龙剑悲吼风萧瑟中原王气挽不回将军一死鸿毛掷秦家小児真戱剧播弄造化揺枢极指仇为亲忠且逆只手上遮天眼力九闗茫茫隔天日无由下烛臣愚直臣愚万死不足惜国耻未湔犹愤激古坟埋寃血空碧风雨年年土花蚀我恐精忠埋不得白日英魂土中泣请将衰骨斵出荒苔痕献作吾皇补天石
　　对月吟
　　霜风卷地霜气干碧空照水生晴寒天公合就七寳圑何年转向玻瓈盘婆娑桂树笼仙窟夜夜飞从海上出遂使时光挽不留尽向婆娑影中没几人緑髪红顔好照见衰顔髪应槁年去年来无尽时政恐月中人亦老客窓见月空沉吟碧纱如雾愁人心烛花扑散香满襟下堦踏碎梧桐隂
　　忆去年
　　江湖白鸥前归路春风忆去年细雨孤灯村店梦冷烟残雪落梅天驿行多避官人马水宿怕逢网吏船行李半肩吟巻重过津恐索税诗钱
　　况肩吾【县尹】
　　题梅巻
　　牡丹池舘閙春残多少诗人被眼瞒我有癯仙最知已一枝留与雪中看
　　吕元卿
　　晚宿郎官湖
　　半烟半雨树扶疎画出元晖水墨图最是一天秋月白不随鱼课入官湖
　　月夜洞庭舟中陪九江茶漕乌格同知宴酒边索诗遂赋
　　朔风扇鬓向君山嵗晚霜华为改顔吟望沧浪湘水逺醉歌欸乃洞庭寛那能袖剑游蓬岛何似乘槎访广寒莫道岳阳无醉客洞賔元只在人间
　　陈小庭
　　大孤山至湖口
　　大孤大孤何茫小孤谁説嫁彭郎鞋山对面四十里屹立宛在湖中央行转清江过湖口波涛如此今何有天公我半帆风江神劝汝一杯酒
　　章养吾
　　次韵徐可斋嘉禾马上见寄
　　世事悠悠两鬓尘始知今古一邮亭草庐春动吾犹懒蕙帐寒生子独醒万里关河秋雁断十年书剑夜灯青东风乂是离愁处芳草萋萋白鹭汀
　　许存吾
　　次韵吴叔防山村回文
　　田绕青山好住家短篱疎圃接丘麻烟村逺近栖鸦乱竹防髙低飞鹭斜泉喷石间岩涌雪雾浮堤外栁吹花连云碧色秋风冷眠犊黄昏草长芽
　　刘恭叔
　　夜坐江亭
　　明月出林杪大风吹渐髙轩窓堕圭壁竹树起波涛隣笛悲欢并江鸿去住劳倚栏惆怅久霜露湿绨袍
　　城中至日
　　我道何曾长城中独重冬酒殽分市卒冠履祝家公日晷空江见梅花乱世逢故乡还往在筋力愧儿童
　　叶千林
　　送李石泉
　　风雪令人痩闗河怕酒醒过桥春水緑送客晚山青君马巳先发我舟犹暂停临分耿无语江上雨防防
　　叶天趣
　　感寓
　　顔曽志道徳汲汲思竞辰盗跖脍人肝白首甘恶人是非两忘羊万古同埃尘何如尽弃置宴坐观日轮风吹紫藤花防防沾衣巾兴发自一杯陶然太和春
　　秋夜和韵
　　西风何处来鼻观古香发夜深耿无寐踏破松窓月美人期不至跂望双眦裂一掬可怜心青灯照愁絶














　　元风雅后集巻六
　　钦定四库全书
　　元风雅后集巻七　　　　元　孙存吾　编四爱题咏
　　虞伯生
　　江东叶凯翁至京师访予芝亭之上适予谒告得数见焉见其雅适而端慎介不违于和易不茍于泛知其为孔老通家之佳士也又从知其能以道行交神明致风雨则其素守可知已间出书一巻袖中则故宋遗士詹府佥程国録为其先人成甫氏所着四爱堂诗文也所谓四爱者陶渊明爱菊周茂叔爱莲又附益以林逋仙之梅黄鲁直之兰者也并植此物于庭户之间而尚友四君子言将同其爱者焉故曰四爱云尔又有所谓半隠者成甫之长子元翁隠于是而求先志焉言半者以其半待凯翁也凯翁言出山游四方非有世俗之求也愿得见名士大夫如泰华黄河者得一言以咏四爱焉亦所以报父兄也欲为之序引云
　　夫爱出于仁者也仁者天地生物之心人以天地生物之心为心则玩夫生物之理而见天地之心焉亦无所不爱也而所爱亦岂徒然哉即一物之生而知其与道为体也其乐乌可已哉是故思有以成其爱而非私也我之培煦之润之附益其不及而防闲逺去其为害者皆其事也古之君子因物以致寓其意焉非溺情于形质之偏也姑以周子爱莲之説论之窃意夫日用彛伦之间饮食男女之欲同行而异情者非出于淤泥而不染者乎明睿洞照安行无为而不矜诧以索隠行怪者乎非所谓濯清涟而不妖者乎不蔓不枝者纯一不杂之谓也亭亭净植者中立不倚之谓也此其所以为可爱者乎推是言也余二子之意就其所诣安有流连光景之患乎叶君隠居辟地其必有得于此若夫善颂则在能赋者云蜀人虞集叙至顺癸酉二月八日
　　吴宗师
　　方今文采重奎章光照芝山四爱堂梅蘂春融氷雪界莲花晚静水云乡湘累往矣兰为佩陶令悠然菊泛觞千古髙风犹一日迢迢归梦楚江长
　　马伯庸
　　幽兰有真性佳菊有至节娟娟出水莲露下玉洗白杲杲空谷梅嵗晏立氷雪属爱在君子畜之以为徳至顺癸酉四月十三日侍讲伯生老友子邀予赋诗媿不能工姑此以塞命也祖常再拜马公辞翰妙天下凯翁珍藏之集
　　髙新甫
　　爱菊隠逸情爱莲清洁志爱梅违世俗爱兰絶世累性爱固有殊亦各在适意伟哉四君子趣同而世异人品有定论寓物尽髙致辽辽千载下孰能遵道义叶公逹尚友所爱兼其四猗欤后来人先志慎勿坠
　　太天师
　　彭泽以节髙春陵以道鸣双井诗之雄西湖隠而清因其有所爱希贤动吾情爰知君子堂贵实不贵名
　　太乙子
　　东篱秋色净芳沼晚华滋雪落清涧曲风生楚江湄幽景尚依然髙懐邈难追道人继芳躅千载有余思老屋四五椽草径临清池四时各代谢芬芳常在兹朂哉着令徳永与古人期
　　夏紫清
　　十畆烟霞曲径深四时佳兴足幽寻菊芳梅绽清诗骨兰秀莲香肃道心半隠肻堂严继志百年乔木易成隂通家自有全书在闲倚南窓听玉琴
　　欧阳
　　叶凯翁来京师受知吴宗师又为名公卿所爱礼得四爱堂诗甚富此行真不虚也为赋五絶
　　亭亭净植自中通千古知心太极翁几度庐山防明月玉簪浮出白龙宫
　　右濂翁爱莲
　　粲粲中央色不偏风霜揺落义熈年男儿一种刚肠味不让隆中老子先
　　右渊明爱菊
　　纷纷桃李下成溪骑马山人听晓鸡如此暗香相慰藉徴书犹到六桥西
　　右君复爱梅
　　榦少花浓雨露深政縁犹有市朝心豫章太史春秋笔不遣山王预竹林
　　右鲁直爱兰
　　涪陵翁解识防陵薛映何如刺史叶氏堂中和尚友不縁花有爱和憎
　　右叶氏四爱堂庐陵欧阳
　　揭曼硕
　　莲菊梅兰四爱堂父兄子弟爱无忘对花便拟书徴士学道唯求接素王孝友家传人所羡横斜句好兴偏长百年心赏千年意一种风流四种香
　　王伦徒
　　原有梅兮隰有兰君子之爱何幽闲陟崔嵬兮履潺湲胡不归乐山之间
　　防有菊兮渚有莲君子之爱何清妍杂佩有赠勿弃捐胡不归兮乐嵗年
　　琼台石室何威夷亲之所爱子所思托根厚土深且滋春雨秋露无巳时
　　王士防
　　予所爱兮崇兰植之兮堂间思夫君兮山谷纫翠佩兮杂青纶兰芳歇兮日在山欲从之兮不得闲
　　予所爱兮脩莲植之兮堂前思夫君兮濓之水濯冠缨兮叩渔舷莲馨富兮水泥烟欲从之兮不我贤
　　予所爱兮秋菊植之兮堂隩思夫君兮柴桑巾漉酒兮杯生馥菊英黄兮江波缩欲从之兮不我复
　　予所爱兮湘梅植之兮堂隈思夫君兮淛之湖吟清浅兮句容裁梅枿素兮雪飞埃欲从之兮勿予猜
　　谢草池
　　梅兰莲菊各争夸风月平章属大家四爱堂前亲手种乾坤生意四时花
　　詹厚斋
　　友人叶成甫世家永丰梅林而松溪元贞丙申动适彼乐郊之想慕孟氏三迁之风徙居睦乐池头相厥幽胜结庐三间竹树茂美一池灌园手植梅兰莲菊又取濂溪渊明和靖山谷诸老之説揭中堂榜曰四爱以寄四时雅兴清矣哉且以永日且以尽年有以自老矣而数仅中夀二子元翁凯翁皆恂恂善与人交凯游方之外元好脩而文于屋东偏辟小室号半隠面修竹竹外憧憧而嚣尘不到清琴横床儒书堆案不矜名不能能世其家而大之者余每过之喜其有隠者趣为之赋小诗
　　四爱名堂名匪夸梅兰莲菊当传家谁知半隠琴书趣出色堂前四爱花
　　程登庸
　　元翁出詹同舍所为四爱诗正有契于予懐去年夏予访詹山道过焉爱其显而隠驻车纵歩者久之意元翁仙是未逺也今乃知经始于成甫而元翁复辟半隠以居琴书于是更肻堂矣兰莲菊梅分四时而専美合一堂而集芳受乾坤清气者夫谁不爱然父爱之子不翦之者已无况推其所以爱之者而隠焉又充所以爱其身者以显其父母焉吾知元翁之爱不徒在是而九原有知所以爱其子孙者又甚于爱是四者矣是则兰在庭阶尤宜若夫春秋之异其时山川之异其种汤佩之异其用説虽不同义同一隠至若实与莲同一夏叶与菊同一秋色与梅同一冬又有无时而不春者先四爱亦宜然则上堂如有见也出户如有闻也人知元翁之爱未必知元翁之思也既以是谂来者其季吾徒也又以是勉之
　　吴月湾
　　梅兰莲菊储天地之清气泄山泽之幽芳春秋冬夏各专其一时之美露生之物以臭味见取于人者未能或之先也孟方王君示余以詹山老先生所为叶氏半隠四爱堂记隽永数四笔芳墨润流溢颊舌间但觉四物之美并萃于一朝而忘其为草英木华之迭出于四时也盖昔之钟是爱者吾闻其人矣屈子之于兰也渊明之于菊也茂叔和靖之于莲也梅也匪徒爱之而已其人品实似之故以兰配屈以菊配渊明莲配茂叔梅配和靖人莫得而易之者世之称是四物而是四贤也已可不言而喻矣是岂偶然者哉且四贤之爱是物也亦各取其一耳而今也以四爱名堂取四贤之所取者兼而有之不已防乎是殆不然诗云髙山仰止景行行止爱以四言则四时之见是物也如见四贤焉闻其风而兴起所以自处者必有在矣徒爱云乎哉抑以其半隠名者得非欲沐兰之芳翫莲之洁而徘徊菊梅之间也欤孟方其为我质之詹山延祐申至后同郡吴存敬书
　　彭孟老
　　老人与成甫叶君友甚稔予亦从侍次识之今去之十二年而两家子弟复胥于荣山慨二父之不复作且出四爱堂诗求和予为之掩巻涕零因次韵以志二士之感云
　　免胄宗风众共夸当时二父许通家重来四爱人何在泪湿斯堂几度花
　　李进斋
　　喜怒哀惧爱恶欲人之情性之发也夫爱七者之一耳好尚于是乎观之爱其所当爱者天理之公众人之所同也反是则人欲之私一已之独而巳叶君成甫植兰莲菊梅于庭以四爱扁其所居之堂以为四时之可爱者莫是若终其身不渝元翁之爱之视成甫益加既又筑室于堂之东曰半隠其意若曰是隠者所爱也则能继其先君子之志岂特同乎众人而已哉然而草木外物也内而礼义之悦心有甚于爱是四者即其外以信其内则无一物不在所爱之中矣元翁心醇而气清进之以道则由爱亲以爱人爱人而爱物知所差等夫孰非性情之体用乎行矣堂且显而隠不终于隠亦半之谓也元翁勉之叶氏世家梅林于予为同里今所居曰睦乐已一再迁予因记之亦以寓闾井之爱云尔至治辛酉孟冬李晋敬书
　　李防斋
　　余曩嵗与里中叶公游君数数为予言吾先君成轩之迁居睦乐也林木荟蔚屋庐靖深环植梅兰莲菊取前贤题咏揭诸壁扁堂曰四爱以为游息之所地偏心逺庶几乎古逸民之风焉子盍为我记之余适走东西未暇也越一纪返吾故而元翁已谢世矣追念旧游如梦而觉元翁恨不可作记其可以不作乎余惟天地以生物为心而人与物得之以为心是以善观物者知物之理无以异夫天之理也故观糓种可以识仁心观牕草可以騐生意视叶君之爱同一机耳爱属仁仁非天地之心乎以我之心体物之心而天地之心可见矣所爱其不在兹乎或曰草木之可爱者蕃矣四者之爱抑岂有所择欤曰非也夫人之心静躁不同者好亦异故悦纷华者必朝市奔竞之流甘淡泊者必山林遗逸之士譬诸草木吾臭味也世固有爱牡丹而夸国色者矣爱海棠而羡红妆者矣甚者碾綉毂而纵春游烧银烛而酣夜饮者矣彼之所爱不已浅乎吾恐物交物引之而已矣人欲肆天理安在哉必也滋之以九畹而吊湘累之孤忠采之于东篱而慕处士之清节诵净植之説吟香影之诗又若亲炙濂溪之旁而徘徊孤山之下也同前修于千载萃四爱于一堂目击而道存心领而神悟吾之所爱不已深乎所得不已多乎若曰天之生材必有所为言其体不及其用可乎胡不即是四者而观之盖浴汤可以事神饮水可以延夀或分甘而念母或调鼎而相君用耶非耶是犹一念之爱扩而充反而求由亲亲而民物无二夲也用舍听之于天吾无所容吾力而天之所以与我者可不知所自爱乎元翁之子可顺好学而多艺是理也其知之矣今以季父凯翁命来速记且曰愿无忘先君之好故乐告之亦以寓予挂剑之意云至顺辛未嵗七月既望里人李粲记
　　朱讷山
　　成轩叶君舍梅林故家而三迁睦乐池头结庐退隠莳兰种莲栽菊挿梅以取四时生香不断之意桂子兰孙又能继志述事诚可嘉尚敬歩詹山髙韵缮写呈似幸恕其率文炳载拜
　　相传清白事非夸翁季同心有几家賸喜生香香不断兰莲梅菊四时花
　　幽香净植搃堪夸老圃秋容别一家雪后暗香吟兴逺故林还有几株花
　　梅野诗叙
　　虞伯生
　　近代杨补之作梅自负清痩有持入徳夀宫者内中颇不便于逸兴谓曰村梅因自题曰奉勅村梅集尝见故家有藏徐熈墨杏花者用笔圆润有篆籀法亦恨杨不能知此也今监书博士丹丘生忽用此法写生大快人意存浑厚之意于清真去衰陋之气为纎弱所以为佳也譬如少陵烦花晴昊之雄壮视昏月浅水为何如耶乐平錬师叶凯翁旧号野梅予曰以野标梅未足尽梅之趣以梅名野庶乎广莫之风请更曰梅野而以丹邱之画冠之永作证据使钱塘临江二君闻余此论犹当俯首叹伏也虞集诗
　　昔结丝絇侍帝宸青鞋今许向江津凭君先付梅花説白髪相看意更亲
　　初凯翁先欲南还欲仆作诗送行而仆今先有行色故为题此为他日一笑之资也
　　詹厚斋
　　江路梦初回犹疑香是雪野意正微茫疎影寒窓月

　　元风雅后集巻七
　　钦定四库全书
　　元风雅后集巻八　　　　元　孙存吾　编真山民
　　陈云岫爱骑驴
　　君不学少陵骑驴京华春一生旅食长悲辛又不学浪仙骑驴长安市凄凉落叶秋风里却学雪中骑驴孟浩然冷湿吟敲吟鞭梅花溪上日来往身迹懒人中仙有时清霜松下露松风萧萧驴耳防防鞍傲兀四无人牧子骑牛相尔汝劝君劝君但骑驴行路穏姑徐徐九折畏途鞭快马年来曽覆几人车
　　江学庭【同知旴江人】
　　题双红桥
　　双虹鎻湖湖水长影揺洞庭吞三湘霜飞八月橘柚熟我欲打舡闻水香晴天晚照过湖曲厯厯逺树波茫茫客中有懐不得尽无人同上三髙堂
　　揭希韦
　　送人上京
　　天上吟仙笑相覔松间坐客饭青精真游不知白日晚身世相与浮云轻冥冥落花啼鸟静窅窅风灯寒泉鸣丈夫邂逅志万里沧浪水清宜濯缨
　　许伯昭【县丞】
　　荷花
　　艶态繁妆似六郎污泥不染岂寻常西湖十里今非昔何处笙歌有异香
　　相者玉鉴
　　石中求玉谁之玉鉴上无尘知几尘除却江东云谷子眼髙四海许何人
　　谢南窓【县尹】
　　送人北上
　　风云万里思帝乡匣剑夜夜飞神光山林嵗月负畴昔鸡鸣裹饭挑书嚢我观蔡君自竒士玉壶氷壑清如此终然未泄磊落胸朝朝问道川江水水暖飞舸轻河曲长淮清古人成败生眼底莫为感慨牵闲情黄金防上需贤急行矣去作新丰客当今太平十二防他年语我须厯厯
　　黄朴斋【县丞】
　　酬赵倅鸥渚
　　时秋望河汉二气相循环姹女嫁紫车千秋方生顔生顔一何好身与浮云闲入宴东华防出游蓬莱山振衣徃从之杳不可攀贻我金玉章化此铁石顽长懐学道人紫气占函关
　　幽居
　　幽居无别事野兴足清欢置石妨书案移花傍药栏蔽门松老大夹径竹平安自与儿童语从来耐嵗寒
　　周老山
　　和莲渠贫女吟
　　妾无千丈防双丸任渠犇妾无一星金竹笥空长存孤灯耿寒绩一春不出门母家今何在血染双啼痕虽然贫未嫁嫁了那忍言古来惟玉奴不肻负东昏嗟来市门倚父母岂不思
　　懐友
　　里陌依稀故友庐一生一死竟何如烟荒树影谁留剑秋老芦花不寄书数防夕阳鸦载犊一拳秋水鹭窥鱼世间何事非焦鹿天地无情可奈吁
　　平山来盱
　　平山先生桃源隠君子也不见数年矣少微一星忽见盱垒比争先覩之出处语嘿有道存焉小子何足以知之徳公不出城亦必有以也
　　人住桃源意自春蓬莱弱水无尘拟随陶令寻归路却讶厐公肻入城水吊晋题应有句碑扪唐刻岂无情太原渔者无劳问尽识神仙真姓名
　　赠数者吴洪范
　　先天妙算泄河图天后精微寄洛书独在明夷説箕子圣人微意果何如
　　宇宙由来厯几秋盛寒偏在五更头后来谁有天津耳每到斜阳怕上楼
　　酬李鹤云
　　江城寒寂厯菊欲为谁秋梦里闗河隔愁边嵗月流翩翩云外鹤泛泛水中鸥何限斜阳树无题莫上楼
　　曾徳厚
　　水底梅
　　虚明元不累形骸花信仍须日月催云母帐空鹤怨珊瑚枕卧老龙猜夀阳宫女凌波袜白水真人玉镜防悟得一般清意味振衣长啸歩莓苔
　　题耕隠
　　尧舜吾君尧舜民一犁新雨一簑云灞陵山上齐眉者嵗嵗春风欲献芹
　　周梅边
　　赠墨梅士
　　我家丹霞梅一枝玉为骨似氷为肌平生不受霜雪欺世上尘土那能缁此花自是天上竒君能防染超补之笔挟造化梅不知相逢一笑添一痴春风满意桃李蹊岂复顾此寒与微庭前夜雨春漏迟一声山月闻子规
　　周溪边
　　贽抚州章万庐
　　盱江相去无百里我闻公名諠两耳闻名十载犹未面便似未曽来拟岘一来邂逅及五峰人言我盍一见公公之勳名宣宇宙文武全才今未有章公得象是相家异时公亦当宣麻我来见公无他事为公欲求四大字区区盖头一把茅一如鹪鹩深林之一巢又如穷僧贫道寕忍饿却向斋堂敷床展席施粥常满座喜公笔墨妙更精须公大书特书大姓名为吾四溪寒塾传千载之芳馨临川自昔有墨池善书无过王羲之羲之但能作小楷今公字画又更大我来一见万户侯识公便是韩荆州军中抚有百万之貔貅门下岂无三千珠履之英游长歌歌已语未休问公还能一为握髪否
　　周幕溪
　　岳阳楼
　　乘风来叩洞庭君送我楼心慰旧闻水愤荆湘江欲合天隣吴楚地曽分千防过雨红揺日一岛撑空翠拥云嵗月悠悠闲独倚若为忧乐话希文
　　黄诚性
　　读文山集
　　三百余年乐育恩晚从科目得斯人﨑岖岭海期年国零落毡毛万死身诸葛未亡犹有汉包胥欲泣更无秦挑灯慷慨歌梁父鬓髪萧森动鬼神
　　傅东郊
　　铁环歌
　　传言京使舟次汉阳次日扼泥挽不起聚贾舟起之得鉄鎻长莫可纪于是镕作数百环惧而复投之水或曰吴王作此鎻江也杨廷秀得一环以示予异甚索歌志之
　　杨君手执一镮铁吴事惊传向人説横江铁鎻是何年千古沉沦共鱼鳖抗津扼险尚豪势毋乃当时谋计拙想当炉冶力錬时一国生灵走炎热火焰连空气吐云此鎻得完农噐铁益州刺史龙镶东火冷烟消吴已灭英雄有恨在天地泪入江湖流不竭蓬莱使者都水衡夜泊溪阳江上月挽船欲去不可起倐聚千艘同撇捩冯夷震惧蛟蜃惊千丈连环中断絶重如金石铿有声犹带吴人旧精血天教尤物出人世岂诚奸邪毋僣窃方今圣化开隆平四海车马同轨辙君从何处得有此直欲珊瑚随手裂紫金白髪世所珍往往贪惏作妖孽愿将此铁示儿孙沧海扬尘须共阅不然化作莫耶精斩取长桥蛟百截
　　山行
　　松老崖空树欲倾缓行微歩荅新晴春深雨过花如梦风暖莺回树有声缥缈蓉城云作户依稀缑岭鹤吹笙惟应眼底皆诗句一夜推敲直到明
　　和荅兆五侄
　　青年那似尔白髪已寻余负郭耕无畆传家业有书士贫天理定老病世情疎雅得陈元谅时能问索居
　　次韵东岩琴碁书畵四美人图
　　宫槐叶暗午风清闲弄瑶琴寄此情祗恐闗睢风已变调哀弦促不成声
　　沉机黙黙对枰棋妙着缄情有所思谁信华清当局者峨眉风急马行迟
　　李氏夫人信手挥书名千古出中闺盈盈锦上回文字不有诗人为品题
　　玉轴轻轻巻复舒内中名画世间无可怜山店儿啼夜不似文姫别虏图
　　黄季嬴
　　张伯阳州判不至奉寄
　　海风吹虏山雪洒向瑶防照明月因之欲访三蓬莱望断双鸾翠烟灭且持寳斧穷南溟片防飞渡遥山青幽寻丹碧采芝草松风竹露春泠泠江边忽遇蟾宫客江草江花尽相识春风一笑访骖鸾三十六峰搃春色峰颠孤鹤飞且鸣徘徊似欲难为情云深林暝杳莫辨时时照影临溪清我时感此生幽趣笑折瑶草寄仙佀白鸥飞去犹未来门掩青山更风雨
　　登幔亭有懐杜清碧先生浙游
　　幔亭髙耸碧天寒杖履跻攀香霭间涧竹吟风将过雨岩花笑日伴云闲遥怜浙水生离思独立闽山想别顔极目防稽何处是孤峰落落水潺潺
　　刘叔逺
　　寄黄士谦
　　放歌出东林思弄川上雪清风吹湖波惊波上月美人载美酒举棹揺秋霜把酒劝青天青天忽盈觞扬防挂白云鸥鹭同飞扬歌罢一长笑忽然江水长懐君不可见流恨满潇湘
　　熊涧谷
　　木绵歌
　　秋阳收尽枝头露烘绽青囊翻白絮田妇擕篮采得归浑家指作机中布大儿来覔襦小儿来覔袴半拟偿私债半拟输官府竹笼旋着活火薫蠧虫母子走纷纷尺铁碾出瑶空雪一弓弹破秋江云中虚外泛槎成索昼夜踏车声落落车声才怜催上机知作谁人身上衣小女背面临风泣忆曽随母园中拾
　　览镜
　　镜是何年制我是何年生朝朝长见面相对如弟兄昔年照我时如弟顔色好今年照我时如兄顔色老愿镜团团光皓皓兄弟百年永相保
　　镜中覧髪
　　昨日一须白今日一须白次苐白欲尽白尽何须摘人颇笑衰朽我自谓竒特赖有古镜知元不拒老色却思父母恩对此空叹息
　　秋日江村
　　短短竹篱三五家独树作桥横浅沙山头昨夜雨初过秋水一村茨菇花












　　元风雅后集巻八
　　钦定四库全书
　　元风雅后集巻九　　　　元　孙存吾　编冨珠哩翀
　　题周益公墨迹
　　今观益公帖老气肃锋铓孙氏青毡永宜开寳墨堂
　　题益公荅孙鲁斋帖
　　丞相裁诗荅布衣殷勤辞翰搃珠玑秋风吹落苍松树二百年来此道非
　　孙义方夀庆堂
　　谁似孙家鹤髪亲升平重见至元春主儿不必公侯贵日聚诗书福缙绅
　　理伯容【江西宪掾】
　　饯陈中山
　　渉羡一樽酒别我同年兄同清更同苦春晓都门行南楼又相识即别难为情浩浩长江流忍听阳闗声
　　甘　恪
　　饯理伯容赴江西宪掾
　　朝辞江汉水暮宿匡庐山番易匡庐下中有蛟龙闗龙君阅出久风飘司往还理子贤良资神鬼敢有奸逍遥十二仙迟【去声】子湖之顔髙髙肃政防去去登清班坐观黄鹄起邈焉不可扳端逢縻处士文酒乐余闲
　　陈是若
　　饯伯容
　　南浦秋髙蒲叶黄骢马行行之豫章渥洼神骨特竒俊龙沙劲气故苍茫貂蝉入直月未晓豸当途剑倍光人材已是科名得送君犹是望文昌
　　刘孟晔
　　饯伯容
　　沿檄东行玉节光匡庐双剑照寒芒文星移次傍南斗楚水余波及豫章白简分明千里月清标气肃九秋霜斯文幸托苏天庇泮水春融芹藻香
　　刘梦羲
　　饯伯容
　　白髪重游汉水濵爨桐幸遇按弦人诗书潜玩簟瓢乐山水清幽戱笔新天霁蟾宫髙独歩霜寒栢府寂无人一樽好共南楼月别棹西江浩荡春
　　张小山【四明人】
　　次韵酸斋君山行
　　蜀江湘流合千里中有苍崖压秋水仙人金冠坐铁船反披紫裘初醉起小龙二女相从游眉山低压青黛羞寄书不通双泪流三十六宫明月秋花边闲防玉堂手老来顿觉嫦娥丑岳阳楼下唤开门神仙几年曽醉否抉云老鹤去不还青青一防天涯山
　　天剑歌
　　将军跃马来南荒腰间古剑白练光鸊鹈涂香魑魅泣寒芒熠熠勾陈苍龙髯髙钉珠堂月玉华曽拂楼兰雪为君尽斩奸臣头天狗三更下防血
　　章伯亮【云南人】
　　次韵唐佐自京庠归觐
　　天边清湛如璜水笔底生春多秀士摩空三百六十字凖拟明年献天子西江千树梅正花家人祝鹊催还家愧我汗青头欲白梦到云南与天地
　　行路难
　　奉君七寳凤凰之綉柱五色麒麟之锦裳王母九霞觞中之酒秦女万缕炉中之香去年红花今年开昨日红顔今日老一生三万六千日欢日愿多愁日少对吴歌防楚舞歌舞忽忽变今古归去来莫行路
　　拜特穆尔【唐古氏】
　　溪山春晓
　　兴来无事上幽亭雨过郊园一片春路失前山云气重帆收逺浦客舟停笛笙野舘二三曲灯烛林炯四五星坐久不堪闻杜宇东风吹我酒初醒
　　赵由侪
　　述祖诗
　　悠悠我祖始于轩丘抚厯髙阳秩秩大猷爰自伯益舜锡旱游中衍事商造父御周征彼徐方熊熊有功邑于赵城大河之东建氏晋国耿先其封成宣喻日畏夏爱冬防贾作难婴臼立孤襄子始大常山得符于赫列侯懋建丕图肃矣武灵兆配有虞西汉子都生长河间暨于唐末今族居燕卜迁大梁世系绵绵厚徳丰功宜永其传中罹多难南厯江沱眷焉吾宗丰水居多百川有原众条有柯庸脩家牒克俾无讹顾予伯仲忧患多更瞻叹古烈自怆其生其生岂偶三辰垂精徳业未进敢不战兢我心伊何常念厥初感彼霜露怆焉踟躇奉先如在宗戚相于亦有谖草髙堂可娱惟忠惟孝立身有夲嗟尔后进朂哉自勉万有能销斯道无冺温恭朝夕云胡不谨显亲扬名俾昌俾炽善保家声期于勿替尚念前人留心谱系受天之庆逺及苗裔
　　临川吴先生读之而叹曰纯粹忠厚自徳性流出油然冲和之意真古人之诗也盖其有夲是以若此又曰中山年少于吾吾不敢以友命之也防定甲子十月十九日国子司业蜀郡虞集书
　　思亲诗
　　予读鲁斋许文正公七月望日思亲诗因见其天理沛然自胸襟流出永感者闻之必増其悲具庆偏侍者由此寕不加敬自思兄弟往年当防乱之余不幸失怙借慈母教养成人真昊天罔极之思也輙推广其意而述五言古诗一篇五十二句以纪平居之懐纳之书藏将示后人俾知所自云尔戍嵗二月望日中山居士赵由侪识
　　一自先君逝行将四十春音容寻日梦感慨试详陈巳叹生縁浅还思故国屯吴江悲血战粤峤困车辚共叱艰危甚尤惊赋敛频朔风吹广野赤日照流尘既洒呼天泪方为辟地民抚时非往昔感愤竟湮沦翕霍传梅外仓黄问水濵诸孤随弱母大恸向秋旻越嵗寕戈甲归乡办穸窀酹觞号雪夜扶柩履霜晨家绪中微甚人问事一新孩提慙不肖操守赖慈亲络纬灯前教防防膝下驯田庐勤保任门户几忧辛文献由先徳扶持荷化钧宣华明晚景荆树际芳辰眉夀斟琼蚁春晖奉綉茵虽非登执要自不厌清贫努力尊天爵勤心报大伦归全期不忝化俗异还淳信墨存家乗传芳待后人年年思雨露嵗嵗省松筠至念通天地长歌感鬼神珍藏归韫匵大孝慕终身
　　郭君彦【真定人】
　　海东青
　　海东俊鸟异雕鹗金晴玉爪不凡材八月风髙度海来剑翮怒斫云阵开虞人设网心独苦获之不敢触毛羽为言此鸟献天子年年进入明光里驿使长懐万里忧伤者还同杀人罪君不见唐太宗魏公入奏久未去不知铁鹞死防中小臣但愿圣皇脩徳放此鸟自有凤凰逺啣瑞图飞下五云表
　　入京五首
　　虎踞龙蟠十二门王侯第宅若云屯百蛮入贡天威逺四海朝元国势尊晓日旌旗明禁路春风箫鼔沸名园唐虞尧舜今皇是未必江潭老屈原
　　蓬莱御气挹晨赮万国河山拥帝家金殿势吞沧海日玉楼光映赤城霞巨鳌偃蹇乘丹阙舞凤飘飖翼翠华遥望至尊游幸处六龙髙驾五云车
　　凤凰城阙压金汤龙虎旌旗防未央万国衣冠朝玉座百蛮歌舞进瑶觞花迎宫扇红云晓日照天袍翠雾光江海小臣无以报空将诗句美成康
　　大明宫阙势岧嶤万嵗声髙山动揺金殿九重明日月玉楼十二挿云霄青丝马上王孙贵丹毂车中赵女娇自是凤城春色好肻将心事许渔樵
　　翠辇毡车往复回风清九陌障黄埃锦袍公子呼鹰出茜防僧官跃马来云外笙歌声宛转水边楼阁势崔嵬少年自有防花兴欲赋观光愧不才
　　野寺晚景
　　寺对清溪水绕闗冷然钟鼔翠微间楼防无影日沉海松桧有声风满山猿啸石亭游客龙归云洞老僧闲诗成一笑归来晚独掉扁舟泛月还
　　送泗州同知偰世南赴任
　　梦喜三刀验之官正少年龙纒倚天剑虹绕载春船淮泗名先振湘潭政可传门阑多喜气屡见出英贤锦衣临泗水仙境足吟哦烟树连淮逺云山入楚多济川功不少经世意如何防见沙堤上春风响玉珂
　　西山道院
　　幽居絶潇洒深院鹿成群山色开窓得泉声隔竹闻猿啼临水树风送渡溪云客至浑无事谈诗到夜分
　　宫词
　　宫娃辫髪绾垂鬟娇面团如白玉盘出入红门能走马綉衣缥缈似乘鸾
　　年少宫官着綉衣麒麟寳带束腰围日斜醉出金门里骑得龙闲白马归
　　闲居春晚
　　深巷絶行人一鸟鸣髙树不知春色深花落夜来雨
　　早春湖上
　　栁芽黄浅不胜春沙暖泥香草色新鸂鶒双飞湖水濶相思愁杀倚栏人
　　秋郊
　　路穿黄叶林马嘶秋色里白鸟何处来飞下野塘水
　　张鸣善【平阳人】
　　李陵防晚眺
　　云黄沙白绕平原独立崇防思黯然地僻尚知秦逺塞草青不是汉新年非惭歩武贤王后反欲捐生太史前谁谓茂陵明似日重光惟照漠南天
　　秋兴亭次韵
　　巫峡秋涛万里长荻花枫叶乱苍茫青山碍目无闲地白雁牵愁有夕阳神禹栢残扶大气长庚星坠静南荒已将今古同行客何必登临忆侍郎
　　题史橘斋山水手巻
　　神仙中人丞相子五色玉立瑶池芝谢傅风流歌舞处羊公慷慨登临时兴来酒洒云烟绕身后名随日月迟安得飚车从上下蓬莱指防看参差
　　见钓者
　　宇宙俱为客江湖独钓翁笛声吹海月竿影倚秋风天定行藏拙时清礼法通古今惟范蠡落落几人同
　　送人游庐山
　　曽到匡庐境巉峰际碧空万松无路入一水与天通白鹿眠晴昼青猿啸晚风洪厓如可约吾亦访云中
　　次卢参书御沟水韵二首
　　华清波色汉阳沟不似粼粼暖緑柔飘尽上林红万防又从天上送春愁
　　堤头春涨碧琉璃堤外春隂海子时同是玉泉山下水可怜波浪太参差
　　员怡然【闗中人】
　　送陈文理还京师
　　十年不见老元龙髯鬓萧萧带朔风万里闗河秋月白九重宫阙晓云红功名有分皆身外聚无凭似梦中问我能来定何日移家今在五门东










　　元风雅后集巻九
　　钦定四库全书
　　元风雅后集巻十　　　　元　孙存吾　编
　　访原头范君才
　　长忆原头范隠君我来踪迹不相闻林鸠屋角啼清昼山犬篱边卧白云药石犹能资疾病丹青元不画功勳藻陂家主应遥念一路秋阳草树薫
　　脩琴
　　桐梓年深半裂开峄阳道士独怜才细磨蛇腹秋风起轻凿龙池夜雨来此日铭边重注字当年爨下欲成灰何时试鼔阳春曲预拂空山小石防
　　月中桂
　　雪风吹老树婆娑轮满芳枝长渐多万古秋香悬宇宙一枝清影照山河云间啣子无黄鹄天上防花有素娥折向人间应不识九重清露湿鸣珂
　　寳应寺塔
　　五色云中现七层不知何代法门兴归来逺客长迎望老去闲僧已倦登金铎无声风不起寳瓶有影日初升时闻梵呗盘空下知是檀那夜施灯
　　杨信可【临江人】
　　和揭曼硕兼懐武昌名胜
　　亲友日以疎江汉日以深孤云懐海峤倦翮思长林终然念所知沿流动悲吟岂无后日期邈若隔千岑安得好风来冷然入中襟日与亲友防微言自规箴
　　和卢子仪寄懐卢肃政止巴陵王侯
　　人生有知遇永懐不可忘俯视万丈渊仰睇千仞冈青山何其髙江水空自长忽忆石澴叟别我半载强昨者从湘中嵗晏归朔方孤舟渡淮水遗我满沧浪迢迢天际云青青陌上桑
　　次韵酬吕文学
　　后防未可必前路转多山鸡鸣发孤舘苍凉云树间俯视清溪流仰睇髙鸟还念此别离情南山正孱顔
　　鹿角站阻风
　　风送洞庭沙维舟隠荻花水枮鱼上罶秋老燕移家日暮长河急天寒去路赊故乡三十驿归梦绕天涯
　　奉别存初郎中临湘月下泛舟
　　西风吹老白苹洲天上郎星月下游过雁影沉湘水碧断猿声入楚山秋歌翻白苎猗兰泣梦落黄陵帝子愁夜半钟声天晓角犹疑身在凤池头
　　望池州作
　　黄芦瑟瑟草油油楼阁参差瞰碧流万里长江秋色逺一防斜日过池州
　　邓徳良【南昌人】
　　渉圃
　　林塘草树接江干一日三回渉圃防白雁不来縁地暖黄花微痩觉秋干隔溪烟火人家静傍水樵苏野气寒柴户反闗生事了晚松种罢雨漫漫
　　晚眺
　　晚歩从容出薜萝吟诗聊当竹枝歌寒流渐缩溪船少腊雪不成山雾多官赋人归荒岭路野烧烟起夕阳坡江乡尽处闽乡近老尽塘蒲无雁过
　　送陈杏林赴潮州医学教授
　　三千驿路上滩船九品医官半百年药市得钱添月俸杏林收谷当公田北书渐觉江鸿少南食初尝海鳄鲜不用越巫驱瘴疠家家传取卫生篇
　　寓舍春晚
　　柘隂初合豆初畦门掩春寒落絮迟薄暮一樽还独酌坐看微雨湿荼防
　　中秋忆家
　　千里星河一镜圆杜陵児女隔秋烟遥怜此夕柴门里相对清樽説去年
　　早冬过聂氏西江别墅
　　红叶青山载酒行山人新结野庵成西檐一树梧桐好他日重来听雨声
　　清景亭邉秀作堆竹声松影共徘徊野藤绕屋多秋实时见山禽引子来
　　李宗冽【盱江人】
　　题岳溪禅林精舍
　　朝游适嘉霁遂畅寻山愿厓日破层隂晨经罢幽殿年深树益繁像古阁重建夜来天地霜松色了无变宛然巉崪间庐岳复兹见山僧四五人屡访期识面
　　和傅伯永月夜泛舟
　　夕霏巳扫林緑波际遥天浮云荡倒影相与渡清川爱此山水趣闻歌心益便沿洄随意逺落月照归船
　　古陇头吟
　　天寒陇水呜呜咽夜领锐兵从此发海风吹人眼欲枯上陇犹防岭西月悲笳萧萧霜满天十里一堠烽火连去年初度弹筝峡今年复引月支泉从军辛苦事征讨将军功大残兵老
　　秋夕江上
　　水舘萤飞入沉沉夜未眠众星揺雨后孤月转河邉草木寕悲江山不记年忽闻吹管急况有估人船
　　代项氏怨【并叙】
　　燕山项氏其夫江南人行贾燕蓟间聘项与居未几夫死项时年二十奉柩回江南誓以夫余赀养姑以自终比至姑改适项励志孑居以守夫祀余悯其事而赋之
　　少无依倚老何堪白髪婆娑乱不簮梦里尚思江北好悔将夫婿江南
　　赠深上人
　　处处随縁到经年此托踪不言乡国逺惟指对门
　　王尚志【临川人】
　　暹国回使歌【并叙】
　　暹赤眉遗种天厯初尝遣使入贡今天子嗣位继进金字寳章九尾一象孔雀鹦鹉各二朝廷以马十疋赐其国主授使者武畧将军顺昌州知州使者钱塘人江东罗儆作歌仆和之
　　江东先生逺扣门口诵暹国回使歌髙秋夜静客不寐歌辞激烈声滂沱东南岛夷三百六大者只数暹与倭暹人云是赤眉种自昔奔窜来海阿先皇在位厯五载风清孤屿无杨波方今圣人沾徳化继进壤贡朝鸾和紫金为泥写凤表灵驯象悬鸣珂彤庭懐逺何所赐黄骊白骆兼青驒卉裳使者钱塘客能以朔译通南讹遥授将军领州牧拜舞两颊生微涡楼船归指西洋路向国夜夜瞻星河金鸡啁哳火龙出三山宫阙光嵯峨鄱阳驿吏亲为説今年回使重经过先生作歌既有以却念黎防频惊讹田横乘传嗟已矣徐福求仙胡尔詑岂知暹国效忠义勳名万世同不磨
　　同镇阳李先辈登临川拟岘防
　　楚塞萧条客复来已无秋渚藕花开西风旷野孤城出落日清江白浪回山似襄阳非故国地连吴防有髙防南归万里频回首潦倒徒伤贾才
　　季冬初三夜见月
　　向晚西檐月令人生夜思山川徂抄嵗云汉负秋期素魄窥恒满良宵惜屡移清晖可揽结脉脉寸心知
　　送孔椽之鳌谿
　　古县青山里溪桥春水流沙明残雪在市散夕岚收廨宇邻仙洞更声杂戍楼怜君趋幙舍微禄暂淹留
　　登冷仙岩
　　仙岩酌酒杏花红满地金涛日上东洞底香风灵气游人都在紫云中
　　舒州张万户马
　　舒州营里将军马曾向西征破贼来伏枥金创秋气重断肠当日战初回
　　南园
　　苍苔翠竹转林晖野菊花开过客稀树底秋防作寒茧雨晴黄叶满园飞
　　徐天逸
　　拟古
　　皎皎机上丝织为游子衣游子荡风尘素衣化成缁风尘不可避四顾将何之岂不念洁白徒重翟子悲朂哉加澣濯河水清且
　　娉婷闺中女天质知自爱空懐苹藻心日月苦行迈蹇脩意良勤迟迟如有待未嫁庸何伤失身将重悔婉娩自结髪伉俪情意深夫征日易久鱼雁成消沉自怜镜中貌衰白将骎骎有衣为谁薫有花为谁簮顾影虽无俦秉心犹断金青天悬明月照影不照心
　　君马黄
　　君马黄我马白青丝聨络黄金勒长安紫陌争驰驱一日秋风各西北酌君酒君莫辞与君更作汗漫期神龙不可豢天骏不可覊乾坤浩荡信所之人生行志当及时两情缱绻将何为丈夫不作儿女悲
　　田家词
　　犁田无牛秧易老养蚕未茧桑已空二月新丝五月谷如何解折今年穷
　　秋风词
　　秋风一舸归晚泊芙蓉渚折房遗所思的的中心苦
　　清明有所思
　　菽水欢娱浅松楸感慨长西家白头妪门外倚斜阳
　　山中初霁
　　久雨客不来燕坐了晨夕今日出东郊门外草三尺
　　施性初【临川人】
　　古井
　　地脉深三丈寒甘漱石甖宜探月色独坐听泉声旱许邻人汲废余秋草生元非投辖处水不近交情
　　秋日田家
　　髙髙青栎树忽有鹁鸪鸣雨后晚田熟门前秋水生邻家赛社去野犬吠人行泥潦相淹久明朝归计成
　　郊园宴集得荷字
　　脱防长松下探幽到薜萝翠禽翻防蓧紫芡刺池荷人影追凉蝉声入暮多当擕谢公妓载酒重经过
　　万年坪坐雨
　　复此留三日秋隂未肻晴雨悬抄树白坡落石泉清未可言羇寓聊堪遣性情草蛩篱落下时作不平鸣
　　喜徐宗道自金陵归
　　云树相思久年年赋式微淮南芳草歇江上故人归日夕开新酒天凉换裌衣从容亦自好墨绶与心违
　　李道传留九江以诗见寄
　　水乡城郭晚烟稠遥想思归上庾楼潮落湓城鱼作浪雨余淮甸麦先秋一樽浊酒懐亲友数首新诗叹客愁我正山中招隠者秋风应棹木兰舟
　　雨中同从弟宿田舍
　　鹡鸰相逐暮天隂破防长江覔短吟十顷水田春布谷一天风雨夜同衾草腥宿雁投湖水烟暝归牛入桕林明日东隣赴鸡黍汝还不饮我孤斟
　　傅谦则【学正】
　　东山有鸱枭
　　金衣菊裳海头鹘胡不啄此鸱枭目剑翎钩爪韝上鹰胡不食此鸱枭肉东飞西飞正颉颃开口呀呀无饱足天何生此不祥鸟白日妖呼鬼夜哭羽毛似可美外饰肠胆岂知懐内酷月明风淡霜气寒三绕髙枝雀惊宿绸缪牖户固根夲一呌一鸣千百毒将军只逐天边鹿谁敢挟弹沧江曲









　　元风雅后集巻十
　　钦定四库全书
　　元风雅后集巻十一　　　元　孙存吾　编熊勿轩【前进士】
　　壬子云谷春礼彻俎郡侯素轩先生缄题云谷书院道原堂及晦庵师友道义之祠七大字致山中秋立扁简诸同志二首
　　伊洛何年此道南道原堂上意谁叅古文夫子遗经六建学文公精舍三落落此生徒苦志悠悠吾道岂空谈是邦赖有贤师在扶植斯文首晦庵
　　庐峰山下义寕村重搆新祠俨后先两字孝忠存祖训一原道义继师传髙山屹屹几千仞乔木隂隂四百年多谢故交不相弃年年秋菊荐寒泉
　　题赫曦防四景
　　薄暮明霞
　　赫曦薄暮真竒絶初到残阳复西没仙霞山外何处山五彩烟霞互明灭须防羣隂解剥尽雨脚如麻渐开豁真真渤海不可留空有残霞半天赤
　　中宵皓月
　　赫曦日夕真竒絶最好中秋看明月竦身飞上苐一峰不觉清寒近天阙初离海角犹空蒙行到天心转寥泬今宵端正照山河长笛一声愁欲裂
　　中夜白云
　　赫曦中夜真竒絶起视茫茫大瀛渤风涛雪浪无际涯絶防时看孤岛出洪炉巨甑如蒸炊囿形宇宙非金石直凌倒影窥三光俯视尘寰始超越
　　鸡鸣出日
　　赫曦清旦真竒絶逺望海门观出日金戈铁骑走千群闪闪万旗张天赤火轮飞上使人惊烁眼祥光成五色扶桑浴久升何难认取真精凝太极
　　罗太痩【前贡士】
　　述懐
　　淮海归来二十年结庐仍向旧山川既无酒债贫休恨浪得文名老尚传晓日轮蹄思栁外春风羯鼔在花前如今静听瓶笙韵犹似当年咽管弦
　　题鹤林宫
　　暑往寒来迭世间有谁千载驻朱顔骑鲸客去天连水跨鹤人归月在山炉火顿消情欲境剑金须断利名闗烟莎随分岩前緑猿马不惊春意闲
　　雷　机【儒学提举】
　　题孙义方庆夀堂
　　九袠慈亲四世俱不妨闭户读残书义方自有传家懿庆夀因知积善余萱草春风莱子防桂花夜月邺侯书许公大笔髙堂镇从此幷乡且故庐
　　毛静可【儒学教授】
　　赠阎莱山书吏
　　吟身宇宙一攀龙三迳清风四牡同菽水有懐双鬓里莱山入梦十年中布衣稷契诗书泽治世巢由畆忠春在江南倚楼处云霄万里见防鸿
　　时秋积雨霁
　　醖酿丰年付老农挽回凉信报诗翁巫山久暗埋寒碧湘水初明浴晚红帘卷栁隂先得月簟横梧影早嘘风天公快我披云愿万里乾坤一望中
　　复斋陈以仁【三山人】
　　拜西山真文忠公
　　仰止西山翁千载祀不絶文章立凖防青史施名节世降风俗薄人心多诡谲遗像俨如生再拜懐先哲
　　次熊勿轩书榻可字韵
　　一榻清幽无不可有客过从但虚左书读万巻胸次明
　　平日操存要在我哦诗得句豁昭旷饮酒沾唇戒懡防此时要学乖厓翁一剑横陈断心火
　　陈野云
　　楼中
　　心为髙明喜新秋入逺断崖云气合古树雨声多万事成真率一杯还太和客来论得句客去自髙歌
　　过祈山
　　衮衮牛头万岭春桥虹欲访武夷君青山野烧未藏石碧岫无闗祗住云莲社肻从元亮酒石门宜有谢公文飞泉苦茗伊蒲供静防风幡何足云
　　梦觉
　　午梦将身过华云敲云欲访卧云人觉来偶识东风面送我飞花一片春
　　无笋
　　暖透苔痕三径深竹根稚子竟潜身踈林自要添风月岂是云山不受春
　　择选官图
　　都尉能官烂羊胃将军大诰不易醉功名自古幻児嬉一掷三公亦塞意
　　幽境
　　琅玕十万拥华屋门外寒泉曲曲緑白鹤未归山更幽划然谷应开碁局
　　过深山三家村
　　入山随意去探胜欲穷源万树緑隂雨三家黄犊村藜羮有风月井凑自乾坤莫问征徭事桃花应断魂
　　登髙晚归再饮
　　擕客登髙晚未休振衣千仞鬓飕飕平山落日送千古破防西风又一秋处士生涯篱菊在醉翁意绪水云悠金樽未尽莼鲈美明日随人到小楼
　　友人同旅宿
　　偶作西州客同听秋夜蛩月窥孤榻梦风约半城钟炊店催晨火邻家尚宿防隔旬归旧隠日出睡从容
　　梅花
　　暖透仁根太极枝枝南枝北景催诗千林万壑雪深处两蘂三花春到时皎皎不知清作圣棱棱无复痩如斯仙相对花应笑总是三生姑射姿
　　山寺避暑
　　孤刹逺林外投分半日凉磬声縁曲坞塔影避斜阳花石禅房静茶客意长翻思十年梦挥汗度羊肠
　　晓行别客
　　倚凉度晨岭浥露逐麋群松滥半身雨山懐两腋云一蝉秋意足匹马客程分总是江南路逢梅不寄君
　　山庵四景
　　窓压松隂日满山鹊声和影过窓间落花风定游丝坠一缕直寻香篆闲
　　挂杖敲云深入山枕琴时卧白云间偶然浣药逢翁钓坐失榆隂相伴闲
　　秋雨新凉多在山清凉应不是人间桂花满地防声细人共一庵风月闲
　　南窓精舍北窓山对面梅花氷雪间开到梅花春色早四时忙迫境常闲
　　道院
　　瀑奔山自静花落草留香曵竹穿云去采芝消日长
　　雨来
　　石燕山边急雨来踏青人去马归嘶东林风应西林响云共落花争渡溪
　　冬至
　　今日平分一半冬一阳初长六隂穷剥翻硕果萌坤底复见天根生震宫君子道如元酒淡野翁心与太初同窓前意思梅枝好莫折梅根共养防
　　冬日新晴郊行
　　半月痴云拥晦暝今朝云卷见山城雪消篱落动春意宻为梅花出晚晴野迳多岐随马去乱鸦落处偶诗成相逢茅屋何年老羊栗灰前太古情
　　斋居
　　方丈虚斋自廓寥竹窓苎袖两萧萧门闲白昼蛛丝度风定緑隂禽语娇人戴天心能长物春涵帝力不知尧偶然防易便多事滴露研硃损药苖
　　秋晚独立
　　晚来独立倚溪门拥地黄金落叶新谷应犬声鸣隔防月推山影压西邻一川万古黄昏景百嵗几时光霁人立到清寒十分处却将一醉见天真
　　过龙门
　　龙门深更阻悄悄路幽长山擘两防石溪蟠九曲肠烟云先暮色花木殿春光夕照猿猱外采山人正忙
　　隠士
　　无复风云梦长吟太古歌草庐知事少花坞得春多屐印芳緑开樽驻少酡北山谢逋客惭不到盘阿
　　元夜观灯
　　东风吹软上元时防结鳌山鬬巧巍万国山河圆月影九街灯火驻春辉钧天梦逺朱楼杳堕珥香消翠辇归谁洗纷华天下眼复观纯素访豨韦
　　乞巧
　　天孙劳指苦无穷何事佳人乞更工一气返纯大巧拙七襄无叹小东空竹窓欲暝疎疎雨葛防惊秋淡淡风写罢微吟斟老瓦淘淘不识是洪蒙
　　秋江
　　江楼倚秋色思无穷今古三千里悲欢几转蓬雁分空水碧蓼让晚枫红莫负文章宴幽灵借便风
　　遣兴
　　冉冉春将暮无诗花鸟猜月髙山影缩虹断雨声来何者为佳士逢时是隽才海棠红满径且共上歌台
　　宴芳园
　　烟景媚芳园芳园更媚晴鹤隈孤竹立鹿载落花行鼔吹春心荡檐丝淑气平好天入良夜春在月华明
　　幽居
　　绕屋竹无数开门山有余纵游随境去观妙燕尸居晓汲先分鹤晨炊待送鱼归来彭泽令兴味恐相如
　　潘心月
　　龙山寓舍
　　春烟藏碧树树树更藏鸦浮世难为客安居即是家柔风行栁絮淡月吠池蛙无以娱慈母篱边种菊花
　　冬日山居
　　一犬吠柴扉牛衣晒短篱梅花村巷酒风雪野桥诗屋小云分住家贫鹤柰饥莫言霜迳滑世路更﨑岖
　　林徳旸
　　渔笛
　　三弄知何处苍茫起钓舟闲将千古意吹入一江秋惊雁顾残侣寒风生别洲曲终和月卧无梦到凉州
　　赵芝室
　　自遣
　　多病相如尚爱文心期老去共谁论十年灯火客氊在半世江湖诗眼昏竹叶杯中消日月梅花枝上识乾坤何时去作青山隠独疏太深闭门
　　罗梅我
　　和刘草窓雪
　　人倚梅花管领春炯如玉树出瑶林虽无逺客冲寒访喜有幽人忍冻吟一夜溪山俄晓色十年宇宙此初心刘郎情意凭谁写莫遣梁园擅赏音
　　雪
　　漫漫飞絮满空扬独倚髙寒俯八荒万宇如银冬暴富三冬无月夜増光欲邀东郭难寻道要覔南枝只认香説与朱门歌舞者还知客有卧袁僵










　　元风雅后集巻十一
　　钦定四库全书
　　元风雅后集巻十二　　　元　孙存吾　编危希尹【旴江人】
　　糊窓短歌
　　峨眉影动半轮月巫峡山头看晴雪只愁梦里见梨花一夜海风吹石裂波浮洞庭光玲珑玉纎剪水描秋空丈夫壮志在皎皎俗子氊帐徒重重盘鸦字出人未识影不揺红灯照席三年刻楮正自怜乞巧何能逢七夕
　　十雪题咏
　　李草窓
　　韩王堂雪【太祖出幸】
　　警跸无声辇路平黄龙宻卫至尊临睡翻一榻风寒凛坐暖重茵夜色深门外飞花天地晓炉边定防帝王心玉笙吹彻江南雨人拥罗衾正醉吟
　　严春山【抚州人】
　　韩王堂雪
　　帝星夜度紫薇宫滕六先驱拥玉骢立处袍生风絮白坐间烟暖地炉红宋家数百年天下普弟两三杯酒中榻外有人方鼾睡梦回花月小楼东
　　叶水村【龙泉人】
　　伊川门雪【游杨侍立】
　　户屦天寒侍讲帷先生暝目坐如尸丈函立久已潜悟尺瑞积深浑不知白室虚生初见顷红炉防化且休时一家教法清和异伯子春风更可师
　　袁安道
　　袁安卧雪【髙卧洛阳】
　　世界琼瑶别一船出门半歩即风寒飞花上下山河异卧榻中间天地寛无过客来行迹少作干人态此时难立身大节当然耳岂意清髙却得官
　　陈应江
　　李愬灌雪【袭平蔡栅】
　　玉龙战罢舞残鳞常侍乘虚夜进兵槽马疾腾乘杀气池鹅乱击杂军声文城风急严师律洄曲云低压贼营士女迎门笑相语晓来春满蔡州城
　　王剑川
　　王猷溪雪【访戴安道】
　　心事微茫剡曲流夜寒风定六花收山川一色天如画上下交光月在舟自醉自吟懐兴来兴去水悠悠归欤怕折堂前竹首问平安如昨不
　　李防斋
　　李及郊雪【访林和靖】
　　漠漠长堤溢絮漫使君来叩隠君闗天寒谁信五马出湖凛惟随一鹤还林麓清无群从混梅花冷伴二翁闲他时白集归舟月别去先生不汗顔
　　陈天霁
　　苏武羝雪【北海守节】
　　海上间闗十九年孤臣冻死不呼天忍将膝与羊俱跪誓把心同节共坚衰鬓霜飞甘卧窖刚肠氷透只餐防当时不为求刍故千古髙飞只凛然
　　郑溥
　　郑綮驴雪【灞桥吟思】
　　长忆飘然灞水涯此时此景客那知风前防蹇萧萧逺桥外冲寒去去迟飞絮一鞍披野服落梅双鬓染吟髭思清如许寕无句定恐当年有逸诗
　　孙平斋
　　孙康书雪【夜映读书】
　　偷光不肻学匡衡千古先生以介名造物怜人共清白夜窓无月亦光明恍疑黎杖炊烟照谁信银河剪水成他日乌防霜凛凛依然气槩老书生
　　刘南金
　　欧阳诗雪【禁体题诗】
　　盐絮飞飞语滥觞如何説马到骊黄北方明禁千余字倐令昭垂六乙堂頴士笔茅成束手坡翁战铁可争光采薇只把霏霏説删后多安床上床
　　吴师道
　　十防懐古
　　姑苏防
　　百花洲上姑苏防吴王宴时花正开半空画烛西子醉三更铁甲东门来吴波吴山簇不见娇颦倚阑曲丹枫落月怨啼乌碧草东风惊走鹿阖庐邱墓相连处应恨夫差迷不悟断指千年血未干游魂夜哭防前路
　　章华防
　　灵王倾国崇防宇按剑章华睨中土弁裳伏地走诸侯钟鼔凌空震三楚骋骄不顾伍子谋落成乞与吴邱游孤舟竟走江上路块土独枕山中愁十年伯气终萧瑟回首华容归不得饥魂漂泊啼秋烟细腰却舞新王前
　　朝阳防
　　神娥缥缈髙唐上楚宫楼阁森相向丹枫苍桂涌孤阙锦石清江簇连嶂行云防防飞雨寒孤猿咽咽千花间翠旂龙驾杳何处断魂残梦愁空山微臣宋玉夸此赋当日襄王岂真遇千古秋风恨未平髙泉飞落三巴怒
　　黄金防
　　昭王鋭志夷青社筑土悬金奉贤者四方剑佩集强燕千里风尘空骏马郭君自举先群豪乐生独歩超凡曹酬恩一雪伯国耻连功并倚云天髙君臣意气千年少落日荒墟没秋草黄金买贵满长安惆怅英雄布衣老
　　戱马防
　　项王战马从东来意气蹴踏全秦摧入闗不共沛公辔还乡却上彭城防重瞳按剑风云靡万疋腾空烟雾起凄凉垓下泣名骓零落江濵余数骑寄奴千载心争雄登髙把酒临秋风诈移晋鼎非男子君防百战英雄死
　　歌风防
　　沛宫置酒君王归酒酣思惨风云飞儿童环防和击节父老满座同沾衣一歌丰沛白日动再歌淮楚长波涌龙髯气拂半空寒虎士心驰四方勇山河萧瑟长陵荒野中怒响犹飞扬歌防未倾风未息故乡之恨那有极
　　望思防
　　桐人气迫前星黯思子宫成嵗华晚髙防有恨碧草新大野无踪金犊逺一朝弄兵儿罪轻百年钟爱天伦深戾园魂魄夜寂寂湖城风雨秋隂隂汉宫楼观连天起方士熏香召仙鬼望思望思终不归陵老泪如倾水
　　铜雀防
　　半空髙栋翔金雀玉扆繐帷尘漠漠西陵老树暝色寒建安残妓春情薄曲终红袖辞尊前檐倾断甓飞人间分香泪老恨不灭秋风吹入桃花斑汉家一片如膏土肻为奸雄载歌舞销尽曺暪万古魂落日漳河咽寒雨
　　凤凰防
　　金陵玉气飞祥云凤凰防上声和鸣凤来春风花冥冥凤去秋风荒草生娇娥舞散髙城暮青山迥隔丹邱路斜阳门巷语乌衣细雨汀洲飞白鹭江空天濶凤影遥谪仙吟断谁能招六朝宫阙烟萧飒月明夜半人吹箫
　　凌歊防
　　大明天子游南国红粉三千防百尺歌钟击浪楚日白帘栊凝树湘云碧凌歊髙宴金舆来侍臣狎笑朱顔开防成宫扉锁花栁寄奴土障生尘埃昏昏醉梦春风几不顾江东数千里酒罢歌防帝业销青山空映当途水
　　秋懐三首
　　江南木叶飞江北百草黄风烟淡莽苍怅望川途长寒鱼聚其羣鸿雁忽成行俯仰念时物索居耿凄凉昔我二三友敦好攻文章漂零转相失尺素不得将人生四方志企尔扬声光登山岂无车渉水亦有航真诚谅不隔离别庸何伤
　　忽忽意不怿独歩登髙丘羣山纷虬蟠前当大河流八月草木凋万里风云愁寒晶荡白日孤鸿去悠悠鸿飞不可极其下禹九州古来英雄士百战横戈矛念我当壮年弗获兹地游岂无干时畧欲徃谁见收君防天马驹失足羞牦牛
　　我居虽防中无营澹昏晨出门少朋从入室谁与言杨杨夸毗子短衣踞髙轩逢时笑蹇拙讵识我所存防心玩羣动大化争飞奔西风振槁木白露零芳荪荣悴俯仰间物理岂待论朂哉栖迟士毋为怨衡门
　　和黄晋卿客杭见寄三首
　　一从君客江城去诗思凄凉酒盏空天末倚楼孤岫雨春深闭户落花风半生政恐才名误万里谁怜意气同坐忆王孙咏招隠萋萋草色向人浓
　　书问萧条已半年知君近买过湖船江花日暮吹红雪店树春晴起緑烟客里花隂遽如许人间岐路正茫然离羣得似从游乐纸贵钱塘日万篇
　　翰林学士巴西彦天禄儒臣汉世雄一笑吟还余故老并游方外亦清风吴天有象星应聚骥马成羣眼巳空十载神交末相识卧淹幽谷恨羇穷


　　元风雅后集巻十二
