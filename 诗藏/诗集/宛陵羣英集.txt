　　钦定四库全书　　　　集部八
　　提要
　　宛陵羣英集十二卷　　总集类
　　【臣】等谨案宛陵羣英集十二巻元汪泽民张师愚同编泽民字叔志婺源人延祐戊午进士授承事郎同知岳州路平江州事歴南安信州两总管府推官以母忧归服除补平江路总管府推官调济宁路兖州知州至正三年召为国子司业与修三史书成迁集贤直学士寻以礼部尚书致仕居宣城自号堪老真逸十五年长枪贼陷宁国被执不屈骂贼死年七十赠江浙行中书省左丞追封谯国郡公谥文节师愚字仲愚宁国人曽两领延祐天歴乡荐与泽民友善江南通志称其尝撰梅尧臣年谱然年谱乃其弟师曽所撰已别着録以为师愚者悮也是编葢泽民晚居宣城时所辑上自宋初下迄元代得诗一千三百九十三首分古今体订为二十八巻同里施璇为锓板以行其后久佚不传故宁国宣城二志载籍门内均不着其目今核永乐大典各韵内所録此集之诗共得七百四十六首作者一百二十九人视原本犹存十之五六中如王圭等七十余人载于宣城旧志文苑传者其遗编往往借此以见又如梅鼎祚宛雅所録诸家佚句以为原诗防亡者今其全什亦多见集中宋元著作放失者多此集虽仅一乡歌咏亦可云文献之征矣谨裒集校定厘为十二巻凡其人之爵里事迹有可考者俱补注于姓名之下不可考者阙之其永乐大典原本失载人名无可参补者则仍分类附録于后以待审订焉乾隆四十六年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀














　　原序
　　诗所以咏情性而夲乎风教之盛衰其体固有古近之殊求之六义一也宛陵为江左大藩文风之盛盖乆矣世逺而辞不传宋太平兴国中少卿李公以文学显继而侍读梅公以诗名当世搜访所作皆仅余数篇侍读从子都官圣俞则尤大昭著者幸其集独存学宫嵗月寖深后之篇咏益复放失可不惜哉里中施璇明叔昆弟敦尚文墨廼请于余偕张仲渊编辑李少卿而下诗逮乎今日凡得一千三百九十三首分古今体缮写为二十八巻题曰宛陵羣英集锓板而传之都官诗则不复载焉余尝怪世之昧者徃徃易视乎诗不知其闗政教非小也是故风雅之作媺恶具存感发惩创并行不悖今是编虽不越乎宛陵然一邦之政教得失于焉可考矣采诗者览之亦将有所取云至正初元嵗在辛巳正月丙子新安汪泽民序
　　宛陵山水之胜闻于东南人生其间必有魁竒秀伟之士发于咏歌亦必清丽典雅播当时而传后世由宋以来有少卿李公侍读梅公公之侄都官先生洎施景仁周少隠诸人彬彬彰甚余尝欲萃辑众作而因循不暇一日里人施璇明叔率诸弟来请曰吾宣诗人之集不少年代浸逺散涣无统沦亡者众矣今不辑惧久而益泯使后世无闻焉非所以尊先达励后进愿子辑诸家之长为一编吾将刻之梓以久其传岂不伟欤余固辞不获乃与吾友汪氏叔志上取宋初迨于今日凡宣之士所作诸体诗摘其警防者类分而胪列之凡二十八巻名曰宛陵羣英集都官诗则有宛陵先生集刻夲于学宫兹不复载若夫采录未尽及继今有作将俟续刋之云至正元年嵗在辛巳春正月丙子宣城张师愚叙




　　钦定四库全书
　　宛陵羣英集巻一　　元汪泽民张师愚同编古体【四言　五言】
　　宋
　　陈天麟【案天麟字季陵绍兴中进士累官集贤殿修撰尝编易三传及西汉南北史左氏徴节等书所着曰撄宁居士集】
　　青山辞
　　青山崔崔白云溶溶我疑其中仙人所宫风马云舆霓旌羽幢防行太空翩然相从望而不见使我心忡我本金华牧羊之童口诵蕊笈有声如钟震撼岩壑无碍不通谪居下土黄尘蒙蒙五色之气布满西东秋髙露清陟彼危峯呼吸元气精神内融啸傲万物后天而终梅询【案询字昌言端拱中进士及第厯翰林侍读学士迁给事中出知许州卒欧阳修志其墓所着集二十巻王安国叙之编修陈天麐为撰年谱宋史有传】
　　呼猿洞
　　古洞呼白猿寂厯不知处风激石上泉僧疑月中树防茫认松雪髣髴横樵路空望增尔思苍苍奈烟雾
　　曲水亭
　　鹤髪山中人防泉凿幽石如凭青玉案分递白云液泠泠溅雕俎瑟瑟穿吟席醉坐三伏中烦襟自消释李兼【案兼字孟逹孝先曾孙博学工诗杨万里推许之出知台州居官有守既卒吏民为之巷哭罢市所着有雪岩集】
　　寄题愚斋
　　巧鬻非善贾利获非良农君子不自智甘与庸人同天君见独者进退有新功忽敛艺文手反着怀袖中客问以臆对此说非易穷吾非寗武子今学北山翁
　　奉陪撄宁侍郎逰栢山寺谒梅公墓小憇行轩勉酌
　　萧寺倚岩郭昔逰几何年兹辰惬幽赏杖屦从儒先稍穿苍藓径旋入青萝烟山色若倒屣松风自鸣弦目力竒观步屧信所便俄登旃檀林金碧耀脩缘道旁老木拱诗翁乆飞仙蝉蜕万物表蝶梦三生前至今二百载相望箕斗悬缅懐文忠公丰碑泯遗镌乐善如缁衣后世两称贤山僧矜好事华表新题璇向来委榛棘时情任渠迁【原注时使君来奠梅公墓下山僧始为立华表故云】先生笑抚掌此事从古然相逢一樽酒劝君小流连江梅欲浮动春光向妖妍同逰二三子舂容有佳篇归欤不知夜霜雪净寒天
　　元
　　王璋【案璋字敬叔圭之弟】
　　题丛隠轩
　　吴寛居所居燕坐之处有老桂临牕最为嘉树踈斋取招隠士首句名其轩曰丛隠分韵赋诗得生字
　　栈栈曷可栖采采祗暂荣连蜷此嘉树璀粲敷珠英翩翩佳公子辽辽怀古情植之轩楹间气欲千岩并冬无零叶长夏有余清天风发幽香好鸟枝间鸣虽乏贞松姿嵗寒未渝盟何必涧谷居而后可逃名长歌小山词吾亦得此生
　　夏谨斋总管开南陵栁家港诸人赋诗要仆同赋
　　五行水润下可导不可障孟轲讥邻壑齐桓禁曲防李冰凿离堆江水得安行栖筠散磨硙郑白复其常怀哉贤牧心千载遥相望弋江经阳谷壅利资豪强吾侯一防凿二邑免怀防袯襫春耕遂黍稌秋风香功因地利致惠与江流长为公赋临河维以比甘棠
　　梅叔章自安庆归和卢踈斋次陶诗韵余亦就答
　　昔别趋上都今归自舒州方寻嵗寒盟而与静者俦论诗精神契话旧嵗月流嗟我独何为闭门治幽忧岂无一杯酒不得同献酬虚防琼琚赠自愧吾何修
　　汪铢【按铢鑫之弟】
　　寄徐冰壑
　　空谷有佳人逺在天一方大壑江海高寒逼风霜炯炯冰玉壶粲粲云汉章敬亭有闲云孤飞吴山旁脉脉一水隔落落参与商搴裳欲从之羽短川陆长怀哉耿不寐明月共夜光何当脱埃尘从子冰雪乡
　　梅德明【案德明宋都官员外郎尧臣之后绩学工诗见称扵世】
　　逰永庆寺
　　寻幽扣禅闗春意良可掬修竹照清溪珍禽响佳木潇洒诗境偏徃来幽径熟不见松风亭落花空蔌蔌
　　九日登敬亭西峯分韵得无字
　　素秋倐云暮佳节孰与娱良朋念幽独折简烦相呼谓言西峯胜日晏不惮迂追随向林麓先后杂樵蘓摄衣临莽苍扪萝厯﨑岖絶顶平且衍极目楚与吴连绵羣山罗缥缈飞云孤采彼岩下菊酌此山中壶神交企往哲得意心自愉笑我尘寰客此乐还有无
　　下岭分得羣字
　　复下丹梯来似失飞仙羣岚翠渐相逺泉流喜重闻茨居憇落景菊觞继余醺晚景瞩山郭独怅归袂分
　　贡士源
　　送张师圣陞察掾
　　清宪肃文治霜台进时髦翩然黄鹄举迹与秋云髙伊昔来江东才华冠英曹清风动莲幕劲气生紫毫爰因休沐暇啸咏出兰臯粲粲明月珠煌煌宫锦袍因之寓竒赏慰我心郁陶如何敬亭别无由驻轻舠吟笺写离思华觞酌芳醪行哉茂逺业宁复辞贤劳
　　赵孟熺
　　杂兴
　　上蔡牵黄犬华亭闻唳鹤将相岂非荣终焉竟何若不如素贫贱至死有余乐所以园绮辈超然见几作神龙困于陆井蛙妄自尊羣蝇附骥尾腾腾扰晨昏韩卢多反噬那复念旧恩悲哉国士志天逺吁无门伯禹大圣人而甘饮食菲子渊眞贤者簟瓢乐亹亹我辈何人哉越分犯不韪薄言采三秀独立歌山鬼
　　自拟招挽歌
　　余既仿太史公五柳先生自述存悔老人序传因更观陶渊明陆士衡秦少防皆有自拟挽歌辄复效颦为诗二章防邀时贤相与作巫阳招些吊此未死逰魂他日九泉目其瞑矣戊戌季秋
　　生死犹旦夜万古无不然纵有百年夀终亦埋荒阡况兹三彭仇几人得百年在世苦役役百念常忧煎一朝同物化闭口不觧言闭口不觧言骨肉漫哀怜噫嘻重噫嘻谁能了尘缘
　　宋玉作招魂哀伤为其师渊明拟挽歌贤达惟自悲后有陆与秦亦复为此辞今我慕先哲豫歌露朝晞幽幽石山室有日入居之亲旧倘有情及在挽以诗不必待长夜假铎乐吾尸
　　胡晋
　　九日登敬亭以登高无秋云分韵得秋字
　　夙居敬亭侧登览常靡由佳辰豁新霁幸陪君子防依松息防倦听泉欣暂留攀缘厯危巅指示穷荒陬培塿宁足数岱宗良与俦班荆憇云根拂藓题岩幽仙果满藂摘时菊盈觞浮欢余发髙咏兴逸凌清秋心赏未云极何当复相求
　　下山以日落羣山隂分韵得山字
　　杪秋景易晏暮色生空山紫芝信可采丹梯讵难攀未谐栖云期且复歩月还谁当念幽赏神逰翠防间
　　斋居有作赠同志
　　斋庐幸高旷况与佳人俱地偏车马絶境胜襟抱舒日与篇翰亲颇觉尘事踈晴轩瞰岚岭緑池涵清虚苔防被行径林隂芘幽居吾非傲轩冕且复得所如
　　同张叔舆防敬亭葫芦冲
　　邈居阙心赏何由散襟顔过门有高贤连袂欣寻山蹑石渡清浅求蹊出榛菅稍深竹树尽忽旷烟峦环即此敬亭胜岂殊盘谷间息影岩扉幽寓欢觞宴闲视日未云暮嘉言且容攀
　　戊申春送汪叔志之建业
　　高士抱经济夙龄着嘉闻披怀豁霁月为文舒庆云蔚若豹姿邈随丹凤羣弦歌育时秀令徳承先芬秦淮浮緑漪钟山凌紫氛从防良未遂言别徒悁勤
　　首夏游明寂寺
　　良逰属初夏逍遥振晨策逶迤松径长杳霭烟岚积淙流散琼华绀宇灿金碧扫石展良防披榛寻徃迹眷赏方延伫鸣笳起将夕
　　汪珍【案珍字聘之隠居黄山卢挚雅重之汪泽民敬其为人不敢与鴈行毎称曰南山先生】感兴
　　素丝堕墨池白璧有防缺缺者不复完污者难再洁君子愼言行皎皎庶不灭丝璧诚可珍所贵完与白揺揺东园柳娜娜不自持夲非栋楹器但有猗傩姿揉之成桮棬未免与人随严冬霜霰陨不得斤斧施赏玩诚足贵取材非所宜
　　潺潺急流水虽清不可鉴悠悠行路人虽语只可暂朝菌不谋夕槿花岂待旦哲人慎交际毋贻来者叹白石攻良玉盐鹾错南金明镜贱嫫母磁石恶曲针向来防不焦或中朱丝琴又闻牛颔铎可谐大乐音用舍非不公美恶在所任
　　故人在天末三嵗不得书欲写心中事缄之问阔踈杳杳云中鴈沉沉江底鱼此意竟莫达抱恨当何如贡奎【案奎字仲章父士濬赠广陵侯奎任池州路齐山书院山长擢应奉翰林文字泰定中拜集贤直学士后赠广陵郡侯谥文靖所着有云林小稿听雪斋记青山漫吟倦防集豫章稿上元新录南州纪行凡百二十巻】
　　寄吴子彦
　　忆昔溪上别于兹倐经年胡为不嗣音令我心茫然燕州六月旱火云蒸晚天飞蝗密如雨桑麦浮黄烟秉笔事词翰媿非时政先侧闻江南雨官途漫成川岂无妻子累万里何由前对食不能餐枕肱重忧煎苍蝇何营营厥类纷牵连缅怀嘉树底披襟弄清泉云林有高处盍赋归来篇
　　答陈华仲
　　海上三神山上有学仙侣泠泠紫箫声吹作飞凤语廻飚荡溟海散落成烟雨岂无知音者一振九苞羽持之献天庭上以奉明主
　　张师愚【案师愚字仲愚一字仲渊与弟师鲁皆好学工诗甞从汪泽民逰泽民称平生畏友有二张云】
　　古诗
　　晨选期门士大猎南山阳白日照旌旗咫尺临清光之子才且武结髪在戎行控拳拉罴虎余勇殊未央回车宴五柞举烽令行觞禾黍被中野松栢生髙冈借问何所思所思在冀方彼美冀方士安得同翺翔
　　峩峩切云冠奕奕芙蓉劔扬扬徒旅繁济济驾紫燕行行向双阙去上未央殿君明臣亦良四海皆清晏斋房多灵芝郊薮凤凰见羣臣亦何为称功劝封禅
　　中夜整冠帯览彼明月光屏营不能寐忧心独怦怦危坐待明发牵牛直南荣盈庭树兰蕙芬馨日凋零客行随所适感物怀故乡朝发鴈门道夕入兰台宫佳宾防若云列鼎吹笙簧终嵗极燕乐保已有余庆
　　仙人降瑶序风露清坛场朗咏玉书文遥上緑云章阊阖啓中夜五色垂景光霓旌导绛节授以长生方湛然守中扄不迎亦不将琼浆酌天和玉芝茹春香手种蟠桃花坐待三千霜相从广成子鸾鹄参翺翔
　　送杨待制
　　玉堂迩丹扆代言焕丝纶求才极清选擢用先席珍英英儒者宗显秩宜致身穷理伊洛源振藻班扬邻飞腾霄汉髙辉光章绶新驿程催举櫂雪消江水春言路方四辟啓沃须搢绅
　　送陈公辅宰新宁
　　都梁介南越溪逈山峥嵘铨才得贤令慰彼逺人情追饯増绸缪梅雨时初晴云帆洞庭濶兰渚潇湘清剧烦屡奏最邑政胡难成惠行猺俗安信孚庭讼平勿谓兹土陋归兴悠然生
　　送秦祐之照磨辟南台掾
　　騄駬志千里雕鹗厉清秋佳士逢盛世飞腾良有由河南忠义家奕叶承箕裘甫佐江东幕旋应南台求将母仰防禄束书上轻舟知友岂不怀捧檄焉能留华要在咫尺行行接英防
　　冬夜读书
　　寒斋竹户闭风叶鸣庭除焚膏取深夜隠几读我书虚怀纵探讨忘寝独巻舒名节重九鼎富贵浮云如伯夷隠首阳武侯卧草庐仲连却秦军子卿抗单于闻者咸叹息伟哉四丈夫令名垂无穷击节良起予
　　寻西郭新亭遗迹
　　芳辰喜清暇防笻出西郭登髙一以眺山川如绮错昔闻赵宣城筑亭宾客嘉林防结构翠岭照丹雘逢迎尽贤士冠盖拥阡陌况有谪仙人竒文刻金石我来访遗迹但见丘与壑断甓乱榛莽隤址暗松栢五马不复来樵歌空踯躅人生一世间富贵不盈握所以崇令名没世耻寂寞
　　登响山
　　晨逰吴相圃登陟称幽情荒迳何盘纡连冈抗嵚崟览观兴未已遂上云烟岑旷野望原隰碧潭瞰渊深举觞惬清赏分筹对高吟征鸿翔寥廓倦鸟集故林俛仰乆延伫感慨激幽襟
　　祀文昌后饮福分韵得金字
　　鹍鹏击沧海鸾凤翔丹岑由来圣明朝英髦蔼如林河清啓文运賔兴播纶音皇泽何汪洋弓乘相招寻洁蠲共精祷光昭俨来临工祝致神厘燕毛罗佩衿士怀经济业贵比双南金相期在霄汉朂哉思自钦
　　又代道士作分韵得诰字
　　弱龄寄尘外林栖诵真诰恬淡依皇灵坛场躬汛扫仰欣文囿英怀糈致心祷蜿蜒龙驷翔晻霭鸾旗导弭节临瑶席肸蠁若相告尔士际昌期岂弟予所劳学海观波澜圣域诣壸奥秉心无或违青云斯逺到再拜授神言珍重琼琚报
　　送吴子彦县丞之分宜任
　　宜春丽山水防宦多贤英康乐啓侯甸昌黎刺州城今子赞属邑欲徃思巳清扬舲动行色执手别友生名宗夲台鼎奕叶垂华缨墨绶虽未显象简亦荷荣秋深黍稷熟雨霁川原明捧檄有程期不日扬嘉声
　　送牛仲庸
　　樗散非世用编简聊自娱宁知城市喧似入山林居之子不遐弃跫然造蓬庐照夜覩白璧籋云逢名驹清言遗荣利雅尚敦诗书依莲暂试吏弹铗匪为鱼今晨遽云别趋庭念扶舆泛泛季鹰舟飘飘老莱裾耘耔有丰嵗脂牵无逺途汉庭召英俊行当待公车
　　夀王子荣
　　旧业传孙吴戎行事驰驱不愿万里侯觧组归田庐中嵗敬亭下高卧寄一区谁谓环堵陋而多长者车手揽芙蓉花口诵漆园书神完守弥固累遣心自舒松乔虽夀考比之应有余
　　张师鲁【按师鲁字叔舆仲愚季弟两领延祐天厯乡荐】
　　上元与诸彦登开元寺塔【得忽字】
　　汉家祠太乙灯火夜靡歇流风属上元照暎金莲发我思鴈塔登飞兴生超忽聮歩青云梯仰见黄金阙霞佩缤相从天榜焕已掲举手谢杳防当期探月窟
　　登鼇峯赏眺【得鼇字】
　　佳赏属芳节招携有时髦灵峯何屃屭遇胜忻登鼇翩翩向金阙济济朝仙曹讵意阛阓间遂升霄汉髙圃耀琼蘂天风吹碧桃多谢陵阳子引我同逰遨
　　始春与汪叔志送仲渊兄之建业登峡石饭别
　　双溪波巳绿泛泛动春桨云林迎睇来峡石褰衣上径隘始通履矶平忽如掌行舫移中庖班荆代函丈淋漓苍峭题披拂清幽赏采其兴未极感则心俱徃幸有同袍子慰我连枝想拜言迟还期庭树踈隂长
　　送陈公辅宰新宁
　　壮志轻别离犹念一笑欢况此平生交解携情所难从知有常操可以持嵗寒何为徃鸣琴彼南云端明时枉长才欲俾逺邑安满壁虽可尚珍重在加餐归来渉沅澧赠我芷与兰
　　仙防山神祠
　　仙防杳不极山夕景独殊丹气发空翠天灯照连珠下有神之宅何年托蓬壶想争隋氏鹿赫赫雄万夫提劔起草莽搴旗护枌榆竒功未尽赏灵异终弗渝祝厘赛田畯抚节降楚巫羽人孰可仍我亦怀英图芬芗乍成雾杯珓若合符歌此谢冥贶送迎神以娱
　　谒敬亭祠于山中留憩
　　隮胜焕飞构爰宅山之灵双流下委输千峯上岧亭掲防谅斯在翼翼瞻神庭丰殷降祥祉招携奠芬馨灵鼓坎巳奏真驭来冥冥精诚一云展谋野戾岩扄鸟鸣芳节防谷暖柔桑青忻此遂嘉赏晤言遗醉醒指景向城阙还期学延龄
　　乌聊山神祠
　　龙舟抗锦帆天下逐隋鹿雄图江淛上千里瞻左纛竟想虬髯姿挈地归荒服英风不可泯血食有遐福锡诰啓王封祈年谒州牧气和余沴消云委嘉生熟我登乌聊山祠宇炳绀绿掲防祷灵荚阅繇得嘉卜洊攀丹桂枝似愧青苜蓿神意倘终惠亲来报工祝
　　东郊逰宴
　　苔迳碧新沐忽动幽人履瞻林感初荣縁涧寻芳芷江鸭来充庖山杯聊泛螘眷言素心友相期弄烟水羣彦惜流景探幽来窈窕烟荑柔緑防林户新风绕执袵采嘉萌张罗献春鸟相欢且觞咏抗志浮云表
　　登麻姑山
　　仙山碧玉梯千仞凌紫氛笙鹤杳何在披怀观八垠乃知境自殊不与人世闻丹炉暖胜雪劔匣寒生云道成遂西逰从此超凡羣瑶池擘麟脯日佩青霞裙我来采琼螺效古诚慇懃虚谷语相答渟潭笑成纹【原注山顶有丹炉劔匣下有笑泉又产小石螺如玉】神交向悠邈还期脱尘纷珍重谪仙子高歌播清芬
　　暮春怀兰亭修禊
　　春序忽巳晏闲斋悄沉沉林樾含清昼时禽变流音景旷文墨牵感慨还盈襟昔人遗物后嘉防在山隂高风激頽俗竒藻照斯今我愿追徃躅谁来同赏心
　　拟新霜感
　　秋气日以肃秋风日以凉揽衣起晨征行行履新霜新霜亦何感涕泗出衷肠所念慈母恩天地同久长无能致禄养空负观国光盛徳莫云报此心终未忘况承祖泽深溉植流余芳朂哉三圣书家学安敢当幸逢文运新刷耻期前行身躬匪叨荣裒赠有典章庶以慰防漠松栢增苍苍天乎鉴我诚新霜多感伤
　　九日祭祢
　　月物咸遂霜露亦降之戚然念先徳报本良及时敢裁追逺情礼得伸吾私忠养夙所闗致力犹在兹齐恭倍仲氏佳节修常祠洁牲秩升俎寒泉湛盈巵【原注时禁酒】庶品复芬苾神其或来思利成拜嘉庆众馂罗参差慈母且觧顔兄弟岂不怡所愿济斯义幽明谅难欺
　　暮春怀钟山作
　　夙尚厌纷杂钟山惬逰盘弄泉起清思听松生夏寒不抗青云步赏心良未殚恍如歴牛女翩若乗鸿鸾遂超吴防表始见方仪寛荆襄接逺蜀江淮阻飞澜感徃空自慼适今宜尽欢驰觞宴碧落发藻芬紫兰信美非乡土眷然归念干寄谢凌崖客无言春意防
　　九日登敬亭西峯奉怀仲渊兄得登字
　　佳节云雨变扶光慰晨兴心期当采菊尘外忻携朋童冠亦云集西峯遂同登欲觞憇悬石靡防攀垂藤黄山菡蓞出淮海秋华澄酣歌弄万象高歩凌飞鹰【原注俯视飞鹰八九方盘旋山半】方恋瞻望逺如何烟景凝仰哲得遗赏逰仙浩难凭所怅亲爱隔顿令离念增乘风倘吹防知子升钟陵
　　栢山僧房宴集
　　双林翳南郭雨余湛烟华始爱岚岭霁更欣尘杂賖澄流现真照闲庭雨空花良醼文墨亲追逰喧景嘉适志形俱忘寻幽慕非奢怀哉九泉士芳馨播幽遐
　　栢山园亭宴集得乐字
　　伊余幸寡营心期在林壑矧此昆友间献嵗及行乐昔人种栢地精庐抗南郭玩碑得竒篆展墓荐清酌永想玉山姿何由起防漠双羊谅匪遥追甞宛如昨羣物恱熙阳孤芳厉华薄山亭一流憩觞宴忻醻酢方以野胜防宁知夕景落良防当嗣今允矣敬亭约【原注叔志又约逰敬亭】吴锳【案锳字子彦宋丞相潜曾孙以父总管寳儒防仕福建钞库提举厯耒阳知州】夜坐
　　防月耿牕影回风递铃音幽子方独坐警此中夜心湛然体太虚不受尘滓侵明朝接世事何必论浮沉
　　杜门
　　杜门养我拙将谓得自安岂期窘人事朝夕生百端东家子乘龙西家女乗鸾试将谋诸妇妇言良可叹子不义居乡而以防居官今兹用不足羞澁将谁看我常鬻簪珥日为治杯盘上堂奉我姑怡然有余欢请君秉素节毋相干
　　汪士深【案士深字起潜】
　　谒昭亭祠
　　灵祠俯江国栋宇依层峦千峯逺岧嶤二水廻环昭明肃清境髣髴闻和鸾霭霭集嘉祉芬芬奠椒兰精诚一云展遐眺凭飞栏昔贤有高躅寄墨青云间琼瑶刻苍翠笔势廻翔鸾神逰巳防漠驰情空长叹高峯一回首日落天风寒
　　送李一中任西台监察御史
　　黄鹤九霄志神驹千里踪乘时一超忽庶类宁与同英英青云彦姱节凌高松悬弧懋逺业力学收竒功
　　登敬亭西峯得云字
　　天秋敬亭碧歩随高士羣幽蹊入逺谷丹梯造浮云良辰景澄旷环瞻渺无垠天际淮岫列林杪川流分山水岂不佳尘世何纷纷我行得先觉意防同一欣华觞献甘醴黄花泛清芬题名寄岩石咏归当夕曛
　　下岭得落字
　　寻山赏未厌暝色生泉壑遐心羡云闲归歩随泉落岚翠耽余景田庐成野酌行行月侵衣相携向城郭











　　钦定四库全书
　　宛陵羣英集巻二　元汪泽民张师愚同编
　　古体【五言】
　　元
　　汪泽民【案泽民字叔志宋端明殿学士藻七世孙登延祐进士第累迁集贤学士以嘉议大夫礼部尚书致仕后陷于蕲黄贼不屈遇害赠谯国郡公諡文节所着有春秋纂疏及巢深燕山宛陵三稿元史有传】
　　夀王子荣
　　黄山挿天表崒莲峯竒羣仙此游盘千载令人思佳士志幽赏秀色揽无遗归来碧筒酒髙咏黄山诗况悟摄生理松乔当与期
　　送陈公辅入京
　　璠璵韫山石华薄浮辉光美人秉贞度声闻从风翔宪曹厌烦局黉序登俊良囊书上京畿秋风驶征航所知满朝行有善当见扬无为念逺别天衢即腾骧
　　送仲渊归觐毕住石城斋居
　　嗟余寡兄弟夙龄仰儒珍自谐平生志匪以绸缪姻珪组非所怀丘壑思为邻豹着文章尺蠖慙屈伸流声振江浒祛蔽淑斯人石城歌乐令徳日巳新方念春时往还及夏清辰燕酌岂不欢惆怅别何频徒企蒋生迳旋问孔氏津秋期迟采菊归慰髙堂亲
　　夜与张叔舆同宿因懐仲渊有作
　　连朝阻良觏暮节慨幽独执手一欣然遂此东斋宿语防余烬暗意惬清梦熟觉来踈雨声月露滴修竹听禽林景变见日尘事蹙仲氏有素期结庐向苍麓
　　唐薛元鼎使西域具言河源澄莹冬春可渉众水合之益逺益浊人之纵于欲而汨其真者亦犹是夫友人感慨赋诗因和其韵
　　河水本清浅西来自昆仑泉流一以合混混终莫分龙门疏凿功积石声潺湲谁云一寸胶可救万里浑荒哉乘槎子漫遡天潢源
　　四月初饮于清胜园之锦波亭分韵得犹字
　　改序气清淑振衣散烦忧郊园念前赏朋友还相求彼美洛中花千金信难酬秾华广陵秀瑞应将谁俦抚节感行役玩芳久夷犹虚亭一流憩酌醴增绸缪孰云风景殊宛若江南游白云起遐心明月空暗投瀡具足乐归哉勿淹留
　　送罗与可象山山长
　　象山萃灵秀竒异驾南州矫矫荆门翁读书乐深幽因之表嘉号结宇来朋俦仪刑歴嵗月俎豆严春秋伊昔鵞湖防论学不相谋先觉推无极天壤同周流至理照日星何烦独旁搜朱陆匪私巳后来徒喧啾罗君士林彦万里开骅骝升堂即斯席鼓箧集英游山水信清美亲友赠绸缪分隂足可惜遗编需讲求
　　元统乙亥十月初吉偕诸友游白鹿洞拜文公先生祠楚滨饶君实奉祠事移尊泉亭留诗识别
　　匡庐东南秀江行屡停舟紫翠遥相望尘俗不暇游曾从风雨际黙祷隂霾收兹辰炯晴旭欢携得良俦五峯郁岧嶤鹿洞何深幽分符仰过化读书慨前修持觞面苍峭虚亭枕寒流清赏未云已行役宁久留山灵倘有约重来剧冥搜
　　过西岭憩长庆寺于经阁登眺
　　仲月气和淑赏心尘事牵经界只府命追攀得时贤敢辞行役劳似结山水縁整屦登西岭凭虚近中天百泉响空涧万藤叠危巅倐焉岚雾集洸然鸿蒙前盘桓下飞磴迤逦见平川垂松古梵宫投装意超然复兹陟云构幽观暂留连
　　上公亭
　　上公亭者王文正公宰平江时所游处也泽民屡从时暇登眺兹亭念先哲之流风愧寡陋以何补徘徊感慨歌以宣怀
　　幕阜东北峙防江西南流君子有遗爱筑亭表斯丘制锦试遐壤作霖抱嘉猷升堂走魑魅避席环蚍蜉至诚靡不感作俗良有由盛徳祠百世一日同千秋宦游忝后尘神交企前修致身诚寡要素食徒包羞遥遥墟里间盻盻凋瘵忧朂哉志康济临眺增绸缪
　　三月一日修祀事于文昌祠分韵得隄字
　　文昌拱宸极降神剑门西爵禄司砥砺贤能膺组珪宫祠宛溪上洋洋灵久栖圣皇法治古宾贤表黔黎况兹文物郡前修聨上跻祝厘寻典礼羣英幸招携芬芬奠牲膂秩秩陈醢臡利成旅酬献肸蠁开端倪修翼起沧海长河决金隄允矣在斯举蔼蔼升天梯
　　上佟副使
　　羣牧寄邦宪帝心念民康江左久凋瘵咨询选才良君子感知遇誓将振頽纲双溪方弭节列郡先飞霜髙秋厉鹰隼清风慑豺狼公余礼下士黉序生辉光愿言化成俗嵗久道弥章
　　送张仲端经歴
　　王政系风纪宾僚贵儒流吾邦古藩翰多贤仰前修彬彬须城士萧曹将与俦温如良玉质清若寒露秋尚书有文献奕叶承弓裘荐章蔼声华解印宁淹留矧今需才彦而当茂逺猷江程积雨凉扬颿驶轻舟虽欢懿亲防能忘昏垫忧乗骢竚嘉命省俗此重游
　　送赵説道中台察掾
　　皦皦台中妙昻昻怀令姿春华丽文采秋兰馨言辞幽居肯来觌防竹洒凉飔宾贤未尽欢王程已及期钟山尚乖阔此别况京师吾兄信时哲风裁恒自持以兹青云器内举孰云私案牍谅匪久羽翼征在斯论文贵敦旧赠言敢忘规惟应厉清操扬声慰所知
　　送莫京甫赴南台掾
　　宣城古名藩赞画得时彦温如昆山玉清若澄江练狱辞志平反州民怀眷恋倐奉南台檄辟此三语掾凌厉信有时夙夜期无倦遥望钟阜云携觞共追饯
　　九日登敬亭西峯懐仲渊分韵得髙字
　　佳节忻澄霁敬亭共游遨行行逺嚣尘迢迢歴岩嶅流泉盥绀碧孤松防萧骚暂憩阻盘谷稍升豁江臯遇境即深赏探幽遂忘劳絶顶俯飞翼万象明秋毫不瞰泉岫低安知此峯髙进芰杂山实采菊泛芳醪同懐怅仳别北望增郁陶拂石留题字先登愧吾曹
　　下岭得阴字
　　秋山罢游览回首连峯阴林庐得小憩芳樽复同斟皎月忽随影零露巳霑襟逍遥向城阙却愁尘思侵赠江东照磨秦裕之应南台掾史之辟
　　昔为宛溪别十载欣重逢守官稽令甲应幕依芙蓉洁如玉壶露利若青萍锋辟书来南台程期岂从容目送舟遥遥雨凉江溶溶行峨惠文冠誓屏豺狼踪素志谅能展嘉声斯亢宗
　　梅致和【案致和字彦逺尧臣九世孙从汪泽民受春秋着类编十二巻部使者王士熙吴铎雅重之屡辟幕不起寻卒宋濓志其墓有稿十巻燬于兵】
　　丁丑九日登城西山园分韵得路字
　　佳节有襟期超然发竒趣登览得崇冈咫尺西郊路云岚逓隠见山川归指顾新螯杂野馔芳萸泛清酤举杯招陵阳握手论心素却笑尘埃间终朝竞驰骛
　　拟古送施敬叔赴京都
　　渥洼产神驹良能日千里频年服盐车甘与驽骀齿伯乐道逢之解佩以为质加以黄金勒络以青丝辔燕台屹崇崇朝发夕斯至翘首一长鸣坐使空北冀何当振长策力驱效陪骥
　　进善旌
　　巍巍古元圣制作何其精设旌五达衢锡以进善名回飚动旖旎晴霞绚晶荧匪直昭观美于以通下情至人秉彞性耿耿懐忠诚临风一遐瞩鼓舞趋皇京睠彼郑蝥弧周麾呼登城汉帜匪不华所尚唯佳兵何如进贤士相与图太平
　　题王昭君圗
　　巍巍汉天子俯视单于国佳兵不祥器搆此千载隙一朝讲婚好讵较秦晋匹妾本良家子来奉披香室如何薄恩情以此嫁絶域诀辞未云巳驺道若相迫行行故国逺万里不遑息遂抵龙沙庭礼遇殊巳极穹庐以为居乳酪以为食虽贵非所安虽荣非所昵回首汉宫掖可望不可即悲哉青冢髙千年但陈迹
　　施坦【案坦字季平】
　　十月二日先妣讳日感懐呈家严家兄
　　灿灿萱草花自昔居北堂伤兹本根萎一去三十霜非无同枝荣分散各异方异方难屡面追逺同所伤所伤独何深墓下秋草黄赖有郁者椿松柏偕苍苍愿保贞固质嵗寒盟久长幽忧固难忘仰荫汔可康
　　题石埭县胡氏问源亭
　　幽人性乐水结构面渟几席湛无滓檐楹虚以明瑶波与目谋锵鸣耳为倾岂不娱视听于焉摅我情孰知始涓涓居然致盈盈逝川着道体观澜探理精悟此防养徳有孚坎中行源澄流尚浊孰肯淆其清勗哉务敦本请事斯亭名
　　施桐【案桐字晋卿】
　　送敬亭李有成归觐
　　君家骑鲸仙山色防未了云仍此焉集烟霞恣幽讨东城一相遇襟抱倐倾倒相知意方新子行计复早愿言袭先芬重防拾瑶草
　　何儒行【案儒行字仲景至元乙亥领浙江乡荐】
　　拟古三首
　　夫君天一方寄我春罗鲜裁衣以被服綷縩丽春妍朝织机中锦夕调琴上深闺抱幽独暗掷桃李年緑苔生绮阁芳草积雕栏思君胡不归嵗月坐推迁妾心冰玉洁君操谅弥坚
　　上林翳髙树百鸟来纷纷结巢编其柯喧啾长儿孙侵晨啄禾黍薄暮翻寒云岂无雕与鹤搏击难空羣悠哉丹山凤举翼凌紫氛
　　猗猗蕙兰花敷荣在岩阿采采心靡劳眷此阳春和夫君在沧海欲寄道里多音书久契阔殷念将如何纫为幽居佩嘉芬袭衣罗中闺对明月顾影空婆娑
　　送姚道士往金陵访玉林陈链师【原注玉林号虚白先生】
　　麻姑翠苕荛青松防泉石道人懐逺游清啸闻终夕身被紫霞衣山川访仙迹金陵古形胜楼观绚丹碧皎皎玉林子觞咏日闲适得兹翛然侣清风生几席华月满中天虚室夜生白
　　施霖【案霖字伯济】
　　寄黄彦清
　　正声久微茫尘满丝桐衣几度思理曲拟我与世违偶逢钟子期对之拂金徽一弹再三叹下指生光辉但忧子期去听者亦复稀
　　汪洊雷【案洊雷字叔震】
　　疎斋赐示和陶移居诗有懐从游之士不鄙荒陋而俎豆之辄次韵以谢不敏
　　我家南山陬猿狖之所宅山中亦何有圗史穷日夕知巳非所任愿为老聃役稍从燕游间庶分渔樵席大雅久不作兹焉惬平昔感遇方为荣爵圭何待析
　　髙徳游
　　秋兴
　　灏气日漫漫微飚日飕飕前檐木叶下巳觉人间秋美人顔如玉遥睇西南楼当轩调素琴曲终有余愁妾夫海南隅逺泛沧浪舟三载不相见嵗月忽如流安得与之俱置身入罗浮此曲今絶耳余响空啾啾
　　赵由埜
　　寄谢新安曹希文
　　天风西南来烂然云锦章黄峯滴秀翠收拾无留藏铿然韶濩音惊动羣鸾翔薰香再三读浣我烟火肠先施渐未能欲报徒七襄斑衣戏庭下为引南丰香
　　丘巨源
　　拟大暑运金气
　　大暑运金气火盛金未逮炎蒸毒我肠霑汗苦浃背夏暑民尚咨秋暑胡弗憝四时递迁斡功成所宜退金张侈贵盛貂珥累数代许史擅世宠第宅俪广内满盈不知止一跌竟何悔仲连却秦军好爵不我爱隆隆炎赫中髙风千古在
　　汪师贤
　　贽龚教授
　　苍苍松栢姿千嵗阅霜雪结阴干清霄况复秉竒节伟哉梁栋材那能就节棁横经敬亭下衿佩映觿韘久知辞翰宗夙负经济业防当快扶揺羽仪振天阙
　　戴元素
　　送张仲端经歴
　　东鲁有佳士佐幕东南州襟懐寒露洁藻翰春云流儒风激頽波宪纪多良筹详刑周列郡问俗纾民忧伊予幸同年升沉非匹俦君子乃推荐虚薄诚所羞自怜鹢退飞空仰雕横秋依依敬亭云去去汶水舟且尽别离酒迹逺心绸缪
　　许晞顔【按宛雅作希贤】
　　和赵阳山招挽歌
　　尽道顺其正吾闻诸先师断鹤岂不忧续鳬无乃悲任真各有适谈天不容辞疑心春冰泮滞见秋霜晞所以存悔翁乘化任所之非道故无忧爰赋黔娄诗黔娄有仁妻正衾覆其尸
　　吴宝先
　　和赵阳山招挽歌
　　江国同宦游忆昔壮嵗时投簪各辟地间阔伤乱离坐阅沧海尘梦断邯郸炊君抱河汾学著书拟古遗肯甘草木腐只重禾黍悲鹿门守苦节耆旧今其谁謇予媿孤陋衰暮空栖迟三复甲子编抚巻为吁嘻
　　世事固不常人生竟何为城市多纷扰林泉有幽竒伊人共歆慕何事独嗟咨穷通等浮休达者自悟之委顺付造物佚老足自怡寄傲北牕卧舒啸东臯耔名教真乐地何忧复何疑天未丧斯文文其不在兹请辍楚人些载歌盘谷诗
　　梅奕芳
　　和赵阳山招挽歌
　　飘飘华阳翁耿耿贞元士挺挺梁栋材轩轩云霄志当年掇科名聊复试仙吏天将厚公徳所以薄其位晋鄙日薰陶风俗日以美东篱时寄傲采菊香旖旎引年未可学况学长不死
　　信史藏名山居然学者师既见心则悦未见我心悲诛奸发潜徳视此琼瑰辞岐山凤一鸣覧徳朝日辉胡为达生死哀挽预拟之政使百嵗后招防但歌诗毋为效俗子作乐娱其尸
　　方炳炎
　　和赵阳山招挽歌
　　景阳一角麟城南老文士苦诗韬丹心甘隠暴素志曲江防花仙东陵种吏时事若防知由不在其位一编防石室吾闻其语矣顾巳持髠髦从人作髙髻宗妇不再适失节大于死
　　陈巨源
　　和赵阳山招挽歌
　　有生必有死此理自古然吁嗟世之人孰不埋荒阡夀命非松乔谁能保百年羲娥逝不留寒水寻相煎气散则形返知者何待言知者何待言不作儿女怜一朝倘乗化聊以警世縁
　　黄庭芝
　　和赵阳山招挽歌
　　人生胡为哉声迹两茫然视昔少壮时驱车东西阡天地有终极事业无穷年胶胶复扰扰百虑来相煎今兹老头颅一笑已忘言一笑巳忘言白发漫垂怜何当招山灵藏宻谢世縁
　　张元璹
　　次赵阳山招挽歌韵二首
　　有生必有死殆犹旦暮然及兹未死时西陌而东阡风日撰杖屡优游乐余年心茍为形役膏火自烹煎浮生真如寄难与俗子言难与俗子言汩汩诚可怜荣悴各有时修短信前縁
　　渊明百世士旷达真可师委运大化中不喜宁复悲而自拟挽歌毋乃空费辞风花匪耐久草露旋即晞转盻成陈迹皇皇欲何之放懐薄薄酒遣兴草草诗至人有达观蔂梩掩其尸
　　附五言古诗【按永乐大典内凡系失名失题无考者附后】
　　首夏读谢康乐诗
　　首夏属佳月景静澹无营独此焚香坐何以写我情慕谢方婉娈临文乃纵横甘如酌玉醴馥若佩兰英山水信可赏符竹亦非轻无闷未云悟惜哉称达生
　　九日赋菊
　　冉冉九秋暮靡靡百卉腓凄风振中林零落霑我衣令节依辰至黄华靓幽姿清妍谢浮艶澹味涵华滋彼美南楚士餐英湘水湄亦有彭泽翁薄言采东篱前修不可作遡风邈予思晚成自迟钝春芳实先萎迅商薄发抚景嗟愿违誓将掇灵草纫佩芳菲菲
　　送李仲杰佥事任满归吴
　　凤麟瑞昭代雕鹗横清秋英英青云器逢时展嘉猷冠豸登宪府驰轺遍南州粤从江东来贤劳四年留春阳煦凋瘵氷霜厉清修氓里正懐徳拂衣还虎丘执别弭行棹东风涣春流防当被嘉命簪笔侍宸旒
　　哀三良诗【并序】
　　秦风有哀三良诗刺穆公以人从死后王粲作哀三良者兴曹公以己事杀贤良也陈思王亦作之者怨巳不及死者也吾以哀三良仍有余意犹可赋诗故复作焉
　　士为知己死女为悦己容咄嗟彼三良杀身狥穆公丹青懐信誓夙昔哀乐同人命要有讫奈何爱厥躬国人悲且歌黄鸟存古风死复不食言生宁废其忠存为百夫防逝为万鬼雄岂与小丈夫事君缪始终
　　郊行言志
　　明发出东郊轻云敛微晴新雨动膏脉羣物咸欣荣缓辔吟且行满襟春意生丰穰启嘉兆田里安疲甿从政无竒术素飱惭不耕惟持贞白志庶用答休明
　　村民潘氏妇安贫守志作诗美之
　　门前霣枯桐门外繄荒草闾巷鏁秋风啾啁空雀噪居人夸且説嫠妇发未缟艰难务纺织粝饭杂枯麨生子才稺童训以事秸藁之死坚自誓老矣逼华皓夫人孰无志所慕伯姫操长贫一不忍嵗寒那可保吁尔寡闻识林深兰自好惜无彤史笔特使贞徳耀我歌邶风以备采诗讨
　　妾薄命
　　当时结发誓敬许以身从旧来绣罗襦尚有双芙蓉顔色日以故芳年安得重身殉岂所难曰礼恐未恭凄凉夜来月耿耿照房栊
　　丙子嵗冬自陜移守长沙过石城子壻种主簿女组各以诗见送为作杂言以酬之
　　少壮寡畧谋妄意学干禄中年饱忧患未能辞宠辱有如随阳鸟又似笼中鹄日日谋稻粱卒嵗难充腹今朝楚江上邂逅见骨肉逺道巳足悲况复念鞠育平生懐抱物一旦隔川陆女兄佐翼城女妹客代北今我出三湘别女郢水曲相望各万里音问难频属匆匆逆旅间夜防更秉烛无言对酒食忍泪听丝竹别恨各填膺欲语不能告却忆长安时毕世恐难复良人负材业下位耻自鬻家贫复亲老儿女坐满目傥不从仕宦无以继饘粥我老犹强健我逺忝方国在我不足忧于女可无嘱慎疾避燥湿甘贫乐菽粟大有富贵人忧危多不足家问茍无故便是康宁福鸣驺巳在门冬日苦短促倚马报此言甚愧非珠玉
　　丙辰嵗人日与胡彦徳登敬亭第一峯得登云二字
　　发春想髙赏危峯正崚嶒欢携得时彦攀云乃先登丹梯照白日振步何飞腾携觞侑珍脆防火然薪蒸遇胜辄留憩旷然襟抱澄美人隔烟雾佳兴何由乗
　　长啸坐髙顶超然遗世纷空蒙接海气缥缈瞻湘云钧天谅匪遥仙乐时一闻众岭郁可翫兹峯迥难羣灵芽采初緑琼葩献竒芬【原注时茶巳芽香草吐花如玉】欣赏遂心素慕谢垂斯文
　　丙寅嵗人日又与胡彦徳登敬亭第一峯得即丹二字
　　丹梯倚碧霄献嵗更登陟腾笑缥缈间挥手凌八极仙葩如玉人顔色温可即芳醅泛羣螘珍味羞九肋烹泉火出莹题石藓渍墨李谢去巳久使我空叹息终日挹髙风斯意谁能识
　　飞眺紫霞表长吟坐天坛川光混逺碧海色明微澜岩日正照耀松风生雨寒披襟纳万象心与天地寛仙人驾黄鹤飘飘在云端忻然一相接授我龙虎丹从此换凡骨髙举成羽翰
　　悼亡
　　阴阳丽悬象夫妇正其常易重咸感义礼垂亲迎章惜哉此道堙千载何茫茫我尝振頽俗委禽导南翔所赖婉娩姿承宗奉姑嫜贞操永自持冰玉照耿光淑徳谅有容兰蕙含芬芳明珠忽堕手千金亦垂堂复此孤凤飞哀鸣求其凰眷然息嘉树蔼蔼孙枝长
　　题薛夫人马氏死节巻后
　　国初时彰徳薛氏妇马香既适薛而香母复夺之将改适焉香义弗辱而重违命乃自沉于井时人哀之
　　至坚不为磷纯白不受缁幽幽秉贞女苦行良可哀结发事君子翼翼崇令仪欢爱未渠央中道忽乖违破镜不复圆孤鸾有余悲誓将百嵗后夜台可同归一身不再醮一冠止双緌天胡不谅人石转心不移衷情竟谁语劲节终自持身落井底泉魂逐秋云飞圣朝重名节王化实所基谁能采遗风上奏白玉墀肃肃昭令徳煌煌表清辉淳风谅能返何庸叹浇漓
　　失题
　　芳洲亦云夕薄言撷兰荃悠悠无与赠脉脉空自怜美人洵且都为加一笑嫣知己古所重欲报日縻捐未省婉娩姿可复成春妍悲哉爨下桐犹为朱丝弦












　　钦定四库全书
　　宛陵羣英集巻三　　元汪泽民张师愚同编古体【七言】
　　宋
　　林宗放【案宗放字问礼淳熙丁未举进士授广州通判乞祠致仕自号拙庵老人】题韩任道寓轩
　　坤作基天作宇架以虹霓鼇作柱入窻秦云连楚雨六合为邻谁障堵试问绳床供仰俯是处江山子作主云梦胸中着千古明月清风左右取客来问君此为寓莫遣漆园漫无据
　　钱倅生日
　　煌煌我宋开鼇极坐揽舆图朝列辟玉帛争先万国趋吴越归心天下一圣神论报天与同富贵不独昌其躬建隆以来二百载是家与国方延洪三光五岳谁言裂秀气依然贯吴越荀家苗裔何多龙萧氏衣冠知几叶贤王忠孝横古今文采到公仍映人一段清氷出秋壑笑言满腹多精神胷中色丝经纬密华衮政须烦黼黻防看髪映貂蝉岂久银章佩朱绂转头玉树森琳琅渥洼之种俱颙昂斑斑久矣伏艺苑秋风忽起催腾骧黄金铸印大如斗世世累累还系肘笑摩铜狄向他年颇记淮山风月否
　　剧暑不可耐戏作冷语排之呈国威同舍兄
　　云师怒挟风伯狂排山立海恣披猖斯须委雪一丈强杀气吞日埋扶桑平时身热号炎荒【原注身热山见西域传】冰山亦复连穹苍翔风健儿材武良堕指十五半在亡岩谷不问殱虎狼冻合瀛海蛟龙僵苍生似落冰蚕乡一气如缕何可长翻思蹈火勇赴汤谁能排云挈太阳稍与万物囘精光客来征此疑荒唐乌有先生投予方端居炎赫汗反浆试想幻境生清凉
　　潘从大
　　踈斋以旧作题渊明归来图诗见赠依韵奉和
　　公归岂为三迳松取节荆轲雠祖龙平生大义要其终遁身甘混田舍翁肯随一世皆尚同言言易水诗见志抚卷陟觉辞深雄谁知笔补造化功寓懐麴糵匪昏醉孤忠耿耿蟠心胷纡辔几许尘埃中柴桑不与车马通八表同昏雨蒙蒙皦日行天西复东当年荣木随时穷黄花今犹傲秋风拜公遗像读公传眼髙千载为之空
　　踈斋用前韵记响山之游依韵奉答
　　空山在昔森万松两贤曽此登虬龙流风余韵无时终我来寒栖鬓成翁人生出处何心同梦破邯郸几富贵战退蛮触相长雄静定要与山争功绣衣光华照岩壑豁然纳我云梦胷羣峯飞翠匏樽中仙源还有渔舟通须防烟霏散空蒙楼观隠约孤城东感慨千古思无穷啸歌抵掌生英风黄金易求此乐少野人何计箪瓢空
　　李兼
　　秋扇行
　　忆当九夏初恒御君王手西风飒然至持用焉能久人情易变如三秋君恩覆水不可收借使凉飇夺炎热感陨此身终不絶
　　题冀缺图
　　耕夫自立苗且耘饟妇相敬礼如宾画工貌出态闲暇不是如今愚野人古之农者盖如此馌彼公田同妇子山林自信有真乐隠逸传中无姓字吾不能走马章台街画眉狼籍贻讥谐又不能卖酒临卭市奔妻万古不灭耻遗风后世岂无存半在东阡烟雨村不见杵臼梁家妇犹能亲举案前飱
　　刘有庆【案有庆字元长平江书院山长本蜀郡人初仕南陵主簿遂家焉后官至翰林待诏号损斋子铸元进士】
　　效长吉体
　　穷庐夜雪没駞脊黄沙号风冰结石燕姬二八髻垂漆柔荑斜抱箜篌立老羌踏歌歌勅勒黄金流星酒杯窄红氍毹暖春云湿缕金团衣猩血滴玉钗醉滑鹍弦急角声满空霜裂骨十万狞君掩襟泣
　　元
　　王翊龙
　　煎茶
　　春霆发蕾抽新馥搉吏穷搜不容粟是谁千金收寸芽烹鼎车声绕斜谷白云飘落甘露椀清风吹破玉川屋平生此腹负将军空揽十年灯火读
　　熊不易
　　贽赵小山
　　忆昔初年游汗漫东南仅厯天之半腰纒骑鹤上扬州意气江山多壮观如今天下混一家东际北海西流沙翻令竒士尽羁绁系而不食吾匏瓜诗里澄江寻谢朓十年嵚﨑诚可笑首阳有蕨不可食泌之洋洋饥不乐床头迤销黄金交游散尽无知心岂无樵耕与渔钓屠沽贾贩力不任安能坐受沟壑辱忍死终抱荆山玉何须不着鵕防冠奚可无充鼷防腹君不见新丰市上穷马周当时未遇空悠悠一朝际防得其所青云万里开骅骝我同涸辙急升斗滔滔之人谁援手汝阳天人好事者未知有意怜才否
　　王圭【案圭字敬仲与弟璋并以诗名尝与四明戴表元帅初吴郡郭麟孙祥卿倡和尤工五言】送三山陈兄北游
　　有眼当读万巻书有足当涉万里涂男儿堕地四方志安事一室如枯株君不见周南太史氏又不见西蜀杜陵叟平生足迹半天下身后文章粲星斗陈生七闽士几嵗双谿游今兹忽言别结束趋并幽幽并雄俊地慷慨余风流千金市骏难复见岂为当代无骅骝君家元龙百尺楼英姿爽气倾曹刘纡金拖紫何足道朂尔志业追前修
　　和姚竹居按察赋木犀古韵
　　秋林风露摧老物独为天香破金粟空庭弄影月参差想见当年羽衣曲霜台诗老清不贫高斋宴坐花为賔芳蕤互映金碧丽正色不假铅丹匀忘言对此心为写笑摘繁英呼伯雅不须重续小山词自有公诗敌琼斚
　　王璋
　　胡园即事次韵
　　彤霞剪锦兰为薰东君不知花笑春烛龙衔珠失午夜瑚琢簮明翠巾玉堂诗老真天人防笔揺风花作宾人间谱作看花曲六丁摄取仙官嗔
　　送阮可大赴铨
　　紫霜裘好宛马肥琢琼为带羚角觿路傍借问谁氏子是我昔年同学儿君家儒科有衣鉢伯仲舅甥名翕赫文章都似庾兰成意气尽如王景畧骅骝作驹放逺游封胡羯末渠同流清时用人贵少壮看君谈笑取封侯虎头食肉事良浅廊庙之度要凝逺竹林异日出横枝江左陈留同一阮
　　寄题戴帅初岧嶤亭
　　榆林众山如仰瓢一峯特起青岧嶤幽人丰标有如此结亭政用山相招俯窥倒影压沧海仰絶顶撑青霄云开孤峨湘女髻月出时闻王子箫瀛洲方壶若可巢虎豹舔舕鱼龙骄不如取山着几案千霞百霭供昏朝主人经营莫辞劳青山得君应更髙君不见岘山湛辈未足数钟山周颙翻见嘲恨侬不为亭上客击节为尔山中謡归当著书持寄似坐对长令人意消
　　汪鑫
　　松间曲
　　松月澹澹松风微松枝郁郁松花飞松闗半掩松四围松下美人归不归巢松有鹤旧相识斸松有苓饥可食空山四寂松无声长吟独坐松间石
　　梅徳明
　　宁国路别驾祷雨有应
　　亢阳为灾魃为虐草木焦枯金石铄遂令畎亩飞炎埃自春徂夏失东作我侯闵雨念黎氓忧心如惔祷百灵斩鵞击罋骏奔走穷呼昊天曽莫聴潨浔之潭深不测下有神龙蟠窟宅铁符才沉云气黑甘雨一注苏万物雨余膏乳平欲流农夫欣欣翠满畴行当泚笔书大有神功总归作霖手
　　胡寛
　　赠别秦中赵廷瑞
　　我乃楚狂尔秦侠相看白发照红颊文章未献长杨宫羽骑曽校骊山猎掉臂东游亦壮哉髙登黄金之古台马如龙兮车流水昔贤往矣今人来尔弹劒铗我起舞寒风纒云散复聚誓当横戈取封侯何事腰刀思剌虎平生此别徒离忧鸿飞防防天地秋孤帆万里向江上有才莫过鹦鹉洲有句莫题黄鹤楼
　　九日牟成父先生领诸生过庐分韵得白字
　　少壮粗豪那可得老大悲伤复何益平生谋事不如人近日有家犹是客慕归似病山水淫习懒久成书传癖二顷难求季子田一区粗卜扬雄宅门临雪浪细翻沤窻瞰烟岚髙巻碧种花莳竹记春秋酌酒调弦送昕夕妻孥绩纺赖分灯童稚耕耘长挟册固知无术竞锥刀宁计有余储担石絶交久矣户张罗辟地胡为庭堕舄一翁矍铄偏眼青羣从风流尽眉白或为竒翼纵云霄或为骏足辞羁軶维时秋日稍休豫顾我农人及闲隙经丘寻壑不惮劳探赜谈聊自适松根瀹茗凉风吹花底开尊青蘂拆黄鸡素鲤旋烹炰园甲溪毛从采摘祗惭空乏奉供需但喜绸缪慰离隔雄豪往往化虚空名胜纷纷寄陈迹土花萧瑟暗铜台野燹青荧迷梓泽浮云富贵勿兴哀过箭光隂当共惜今辰行乐鬭题诗留与山房重金璧
　　潘泰之
　　月中桂
　　碧桃漫承天上露白榆漫阅星河曙何如桂树姮娥家瑶台玉宇相依据托根泰初鸿蒙前天巧那容世人觑凉风挟秋入清梦恍骑素凤凌空翥径度银河入广寒羽衣霓裳纷在御羣仙接手参翺翔沆瀣可餐英可茹冰轮千里影扶疎灵柯万古谁能锯吴刚操斧竟何为郄诜对策髙自誉痴蟇蟠腹饱金粟老袭芳正蹲踞身在清虚乐未央玉殿香风自来去翻怜楚客山之幽空叹淹留嵗之除髙吟倚树不成眠俯视尘寰渺何处
　　胡晋
　　慈姥山新开至治河
　　大江东驰泻寒碧岸束碕盘相荡射掀腾勃怒走吴津慈姥横来抗勍敌雄矶虎踞当鋭冲猛浪鲸驱捣坚壁洄波乱石吐复吞犀伏蟆浮恶难测懋迁商旅繁货赀百死求生脱咽嗌击鼍节号羣挽牵分寸跻攀万牛力抵巇失势窘莫支巨舸稠人纷破溺空闻千古嗟地险谁与设谋逃鬼域使君临郡知为政幕府賔僚赞竒画转山取道凿新河畚锸云从欢服役常时劈箭上惊湍忽见澄流布平席楚帆越棹积如林米市酒垆行可缉河名至治应记年五马观游賔彦集洞开天门泻清风催唤娥眉添黛色举觞相属乐功成变易安危在咫尺连艘大贾恩入骨弭檝舟师手加额愿公绅笏居庙堂坐使邦家固磐石
　　和子仁弟韵解坠马之嘲
　　东家生骑骢鬛绿画革障泥红软褥郎君倜傥许借乘过都捷足愁人簇吟鞭快意忽骏奔辟易儿童惊欲哭两蹄凸出首昂乌奋迅欲将飞电逐鼻尖炽火耳生风目青山那暇瞩竦身春浪透桃花不学谪仙山倒玉笑聴溪禽脱袴声絷维今夕留空谷夸豪试险皆尔为欵段安行宜我独
　　汪珍
　　猛虎诗
　　猛虎猛虎前日食一豚今日食一豚以备宾客之干豆以充宗庙之鼎鬴汝虎食之奈何许山间亦有采樵夫朝来暮去不汝虞乃知汝虎是仁兽豚纵伤何足吁
　　谨斋夏总管祷雨有应次吕周翰路教韵
　　鼇山揷天何穹穹双溪下与沧溟通使君夕祷雨晨注东阡西陌禾蓬蓬宣城今号贤太守老我何忧肘生栁须晴即晴雨即雨神意与人同可否归田愿作宣城民宣城使君真可人
　　杨倅照亭祷雨获龙湫随感而应汪子潜用龙溪先生韵以美之余亦次韵
　　古湫灵物韬神光蟠龙奋迅箕毕行天瓢凭空泽下土炎歊一转成清凉帝愁雨师不终惠更敕六驭驰阿香活枯起朽在指顾倾河倒海无留藏使君妙得感应理政绩不减渔阳张爱民如子寛猛济仁同春日威如霜
　　赠中山琴士焦茂卿
　　中山处士家轩辕谱法传自轩丘仙世人有耳但聴筝与笛何曽识君指下弦为我弹髙山天台泰华高连天孤猨抱树呌寒日苍崖叠壁藏飞烟为我弹流水黄河到海深无邉惊风涌波鱼出壑疾雷起陆龙腾渊髙山流水两絶唱坐客不语心惺然花间窈窕啭春鸟叶底幽咽吟秋蝉琅璈琼佩下寥廓盘车碍石行囘旋闗雎汝坟不作其久矣黍离麦秀荒芊芊钧天梦断古意絶城郭虽是人民迁丹丘何处有瑶草办取布袜青行纒相逢可惜俱是客何时弄月梅花前
　　友云弟登石井遇雪因宿山中明日寄此诗代简
　　两山屈曲盘苍龙一溪萦纡行玉虹行人竟日溪山中烟绡云锦开屏风夜来雪脚鸣修竹虎迹泥深君且宿归来莫厌茧生足袖有芙蓉三十六
　　题牧牛图呈杨县尹泽民
　　春阴蒙蒙雨飕飕南村北村啼鹁鸠阳坡雨足百草柔老奴挟棰行且讴早谷播觜未下畴劝农使者行令遒筑塲待汝输粮糇汝牛力作何时休
　　秋
　　西风萧萧羣木槁天外秋云浄如扫豆叶半枯鸿雁来秔稻俱登鸡鹜饱白露夜下天雨霜破篱衰草啼寒螀芋魁如盎茭白老床头酒熟浮蛆香
　　题九马图【原注燕五峯参政所蔵】
　　穆王八骏日千里曹霸九马天骐骥余吾渥洼谁写真厯块过都俱絶世风低草软沙绵绵清江平楚开晴川御人释辔闲且严神超意防驯不鞭耳锥卓立目镜圆竒膺耸岳騣连钱朝刷荆吴暮幽燕三十六蹄削铁坚何为饮秣来江边毋乃偃武销戈鋋一匹俛颈呼不旋一匹渴赴清流渊垂缨照影若自爱意岂尚忆天山泉其余七马各殊俊白騧狮子毛皆拳长稭短豆弃若土汉南苜蓿青连天不如菰蒋荒平田饥乌落雁相后先锦鞍玉勒红绣鞯何当蹴踏长楸前鵞溪一幅分精妍雄姿逸徳皆天全江都韦讽世不数皮肉虽在意莫传岂惟驽骀不足骋笔端炯炯房精悬王良伯乐逢何年九马奚啻一敌千
　　题江少府枯木苍石图
　　髯奴渴饮三斗墨吐作槎枒千嵗石石间老树相樛枝枯皮蚀尽苍苔色我家昔住山南村老树盖屋石对门见君此图发深省明日还山寻故园
　　仙人石
　　仙人跨鹤归蓬莱空遗老石封苍苔秦皇鞭汝偶见脱刼火变尽昆明灰青山万古复万古此石年年立江浒须防叱起化为羊还被仙人骑汝去
　　孙逸夫书堂作
　　青山盘盘云气度冈峦灭没互吞吐柘林烟润茧行丝荷荡水香鱼弄絮人间化物日夜流先生闭门双鬓秋大隠从来着朝市幽居况近城南楼
　　疎斋先生赋湖隂曲书以为赠予遂赋一首
　　一虎穴中卧六龙江上飞蛇矛半折柝声断昼梦惊怪日绕围鼓声逢逢天四黑五骑爬沙行不及道旁遗矢冷于冰天上宝鞭人未识江风夜卷湖隂水明日腥氛当一洗荒亭千古寄兴亡目断苍烟湿衰苇
　　何致中【案致中字鹤龄号华阳山人】
　　次韵建平谢伯贤寄所咏钱舜举画马诗巻
　　沙平霜干苜蓿叶云隔天闲风淅沥麟驹絶尘不可见试展画绢临雪壁老钱着色笔势雄信手扫出连钱骢骏骨一洗羣马空龙媒可是生崆峒世上岂无如此马大半困厄盐车下纵使伯乐今犹存一顾千金谁着价伯时此艺尤其精后来改画旃檀身劝君按图休索骥吟巻墨花香奕世
　　贡奎
　　除日登大岩山
　　大岩颙颙昂众峯长年色秀摩苍穹中峯独髙势若雄支牵脉贯相附庸朝賔大明沧海东峦岫勃郁凝青红悬崖万仞寒潭空下有晴云生乔松形劳胆怯望莫穷但觉一气浮鸿蒙松摧雪冻藏蛰龙峯巅镇以龙王宫拥潭出云如白虹妖魃却走年穰丰南村北崦篁树丛喧招巫觋挝鼓钟苔荒怪石低复崇嵌空欲堕疑神功直者覆釡横列墉森布兵防罗羣童盘回絶顶路杳通攀藤举膝撑心胷嗟予北游览岱宗大行西来连华嵩浮生万里随飞蓬梦寐岂与当时同虎行草偃吹烈风苦寒侧翅号冥鸿麻姑敬亭知几重李谢空复遗尘踪悲来狂呼赤鯶公五湖烟波驾归篷
　　题风林牧马图
　　春沙碧草如云起厮官牧马垂杨底赵侯落笔有天机神光咫尺藏千里渥洼龙媒空复竒至性却爱人间羁呜呼伯乐亦已往凄凉自足传真赏
　　送郦肖梅道士归三茅
　　人间六月火云热川鱼深逝飞鸟絶坐念君归不可留明日沙头当送别诗人磊落唾成珠酒酣惆怅歌击节南湖鼔棹时乗风晓起披襟夜延月从今此乐谁复同囘首故人须共説落木萧萧鸿雁征我将携砚游东越相思应许梦魂飞万里三茅苍翠色
　　张师愚
　　赠散牛逸人
　　连山新绿春风前尔牛来往无人牵何曽服箱勤畎亩终年萧散全其天饥飡芳荪渴饮水鸣声满脰黄钟起尔心有乐那得知山中逸人能了此庄周不愿为牺牛景献画辞公侯古来贤达厌物系底须文绣金笼头蒭茭无储嵗将暮问牛可为牛不语操鞭牵鼻三十年却笑沩山看水牯
　　送韩黙斋
　　去年江边君送客春洲两岸杨花白今年湖上我送君飘飘秋风吹白苹芒鞋竹杖直属我功名合让年少人千山万山烟树碧酒尽清歌为君发斜阳囘首敬亭遥明月懐人楚天阔驱车道路宁辞劳黄金台上须时豪防看鲲鹏起霄汉下视斥鷃犹蓬蒿
　　陈万钧【案万钧字公茂一字衡甫】
　　和韩廷玉夜过采石韵
　　江烟靡靡江月黑寒光照耀玻瓈色当年江上锦袍人骑鲸一去无消息天生此境絶险艰惊湍九道奔空山今宵波平浪如砥舟行恍若图画间欲问燃犀是何处渔父鸣榔隔烟雾羡渠鸥鹭独忘机占尽沧浪自来去
　　王虎臣【案虎臣字子山璋之子仕于潜教谕】
　　题段徳卿舟亭歌
　　君不见伏波功臣万里旋归来薏苡遭谗言壶头晚困始忆少游语中流仰叹看飞鸢又不见范蠡扁舟载西子急流勇退如避死当年懐宠不见机讵忍将身尝乌喙两翁功名尚如此余子纷纷何足据段生乐道心自闲有眼不识行路难舟亭无颿亦无檝风雨不动安如山知君市隠心似铁含哺熙熙足怡悦任渠风浪欲掀天我独推篷看明月
　　题古砚
　　阮受益所藏古砚篆文有羽阳千嵗字盖秦穆宫瓦也
　　洛波沉鼎周姬衰秦嬴义勇歌无衣戎车虎帅雄西陲羽阳宫殿云崔嵬孟明骨化蹇叔死三良殉穆秦民悲西风一夜飘宫瓦鸳鸯飞坠秦台下千年鸟迹愈分明故国遗踪恨难写何人磨作古陶遂使名声齐玉斚君不见悬黎结绿人不识刖足君门卞和泣古来义士苦不遭埋骨泥沙同瓦砾
　　缲丝行
　　输班轮机旋若风吴姬拮据无好容神蚕遭烹不自悔以死利世功无穷当空一缕如抽雪宛转萦纡无断絶谁知中有长恨端心事从今为君説车声愈急丝愈永比妾愁膓犹易尽去年丝成尽入官敝衣不足常苦寒今年蚕苗犹在纸已向豪家借仓米探汤入绪手欲烂辛苦无人慰憔悴生平自知妾命薄讵忍将愁诉夫婿吴绫蜀锦多光辉明朝已上他人机
　　蚕妇叹
　　贫农值年凶终嵗常苦饥贫女蚕不收终年废机丝无食夫婿事无衣妾心悲终朝掇柔桑日暮心力罢居然不成茧何以慰我思君不见金谷园中歌舞妾金缕衣裳自盈箧一朝祸起堕髙楼翠袖红衿如电灭嗟嗟蚕妇莫忧寒孟光身上衣无完
　　凌希惠【案希惠字季和宋工部侍郎筞十一世孙】
　　题良骥图
　　千金买骏骨絶足来异域尺素写龙媒元非按图索古人观马在天机眼中不见黄与骊吾观画马亦相类逸气横出骊黄外王君下笔殊可人紫艶一洗凡马羣朝燕暮越汗流血肯受青络羁黄尘抚巻懐若人此意知谁识覂驾固可竒在徳不在力
　　题太平汪公仲云松楼
　　黄山削翠摩层空下视众岫培塿同丹崖雪窦相掩映一支北走如翔龙楼居下有隠君子择幽面势雕青红遂令岩壑千万态一览尽在双眸中白云输雨出深谷苍松倚壁来清风非徒为人涤烦暑亦且与国成年丰松声云气入清玩俯栏不觉轻千钟儒宗珍画有深意猿鹤起舞山改容明当登髙为君赋写我磈磊平生胷



　　钦定四库全书
　　宛陵羣英集巻四　　元汪泽民张师愚同编古体【七言】
　　元
　　吴锳
　　有之老师下过留宿
　　龟峯之西结茅屋南冈先生夜投宿开门出迎喜欲舞童子烹鸡酒新漉别来三月意倾倒自言豸冠相遇好披圗见画复见诗笔法逺过东岩老灯前细酌尊易空僻居甚媿无鲜醲连牀醉卧不知晓觉来山寺鸣霜钟
　　再用有之老师韵以谢
　　黄昏炊烟起邻屋独树槎枒鸟争宿新醅香动喜客来螘泛蛆浮不须漉献酬交处玉山倒灯火频开爲诗好劝君适兴须尽欢昨日朱顔今日老书囊无底非谈空令人心醉如醉醲他年佳话起今夕应笑寸莛撞巨钟
　　汪士明【案士明字公亮士深之弟】
　　题四御史诗巻
　　上元甲子龙飞春一时羣贤辅圣人四聪甚迩百度举诞降丝纶旌直臣直臣维何四御史铁冠白笔侍紫宸面如秋霜胆如石曽犯先朝批逆鳞奏章上彻雷霆震此身视死犹埃尘寛饶竟到北阙下韩公逺谪辞西秦忠言嘉谟倘悟主小臣防躯安足云鸷鸟既死不复击尺蠖暂屈当复伸忽逢天语爲昭雪一朝黯淡开青旻死者当庙食子孙居要津生者赐环归朝廷领缙绅彼哉患得复患失重茵列鼎思全身回视四贤生死各尽节何异鸡惊争食仰视鸾凤凌紫氛
　　汪泽民
　　余幼有山中读书之志因循弗暇一日同仲渊昆弟行寻其所去西城七里敬亭之下莽苍之中冈峦回抱未遂卜筑
　　穷年矻矻厌城郭避地久忆山中乐山中之乐人得知潜鱼在沼林巢鹤西城七里敬亭阳冈峦星拱泉甘香桑麻鸡犬接人境幽寻似入武陵乡卜居虽无买田具因髙面势心相当平生畏友得二张髫年此志终不忘要令六经心炯炯坐恐两鬓成苍苍安丰董邵南鹿门厐德公防我驽马逺追髙风噫我非斯人谁适从
　　八月十七日同游敬亭得并字
　　湘中三年梦乡井敬亭重游心目醒双流夹镜一溪来千仭齐云两峯并丛祠秋报同奠桂兰若晚酣催煮茗晴岚暖翠约花时徃覔丹梯登絶顶
　　施琪【案琪字永叔饶州路初庵书院山长】
　　游径山寺
　　迢迢双径跻层峯层峯髙削青芙蓉岚光掩映翠欲滴夜半见日扶桑红梵宫去天不盈尺楼阁峥嵘炫金碧天香清彻旃檀林井泉寒锁蛟龙宅烟霞欲曙撞华钟数千食指如云从尘埃不到清净界谁能面壁参真空我来游观春已老緑隂静昼留芳草盘桓絶顶俯人间超然便觉乾坤小开襟久坐松竹隂不知山外斜阳沉西牕夜宿梦魂冷白云流水皆知音山僧杯酒勤留客白饭香芹荐芳席明朝兴尽下山去回首青山雨相忆
　　侯賔于【案賔于字廷美官广束宪使】
　　送张汉英之金陵
　　平生不愿爲佣书亦不愿作章句儒酒酣诗成吐素霓意气凛凛呑千夫去年排云呌阊阖出门一夜车四角年年逾峤席未温一舸乗潮又催发大江之西日本东庐陵人物常称雄决科嵗占十八九君当努力扬词锋才髙不用长叹息四海弥天岂无识壮年懐居亦何有着眼带砺开胸臆霜台屹屹凌髙寒豪士倾盖宜交欢我知屠龙不屠豨食马正欲食马肝吴姬压酒吹香絮谪仙神游歌白纻敬亭惟有孤云闲欲雨人间亦飞去
　　梅致和
　　题独马圗
　　西域之西生良马丹青何年入圗画良工不必问谁何只此毫锋便潇洒肉騣汗血形如龙权竒骨与驽骀同逈然独立生长风自信不受金羁笼老骥犹能志千里况此昻头渴乌势圣朝捐金市骏骨宜向天闲骖六辔夜宿三浯溪晨登摩崖山山下有镜石以水沃之可照见此地山水
　　征帆夜渡三浯溪隐隐岩石濒穹堤舟人指防有石刻廼知此是摩崖碑平生自负山水癖况复此地成幽期停舟拥衣坐待旦霜气栗烈侵人肌谁家吚喔灵鸡啼落月半壁沉天西攀萝陟磴寻幽蹊拂霜细读中兴诗字画千古存劲气笔力一代称雄辞后来山谷赋长什音韵激烈复何悲上凌絶顶倚霄汉下瞰万顷浮晴漪土花剥蚀崖壁古镜石照映山川竒洼樽一杯涵积雪老树百尺悬樛枝铿鍧林谷互响答疑有神物来护持登临兴浓不忍去一声长啸江云低
　　次韵舅氏登新安四面山
　　新安陇上松栢青峯峦拱揖四面屏云来一派衍宣郡惟我舅氏明麟经少年飘飘鸾凤志便欲奋翼凌沧溟自从姓名登桂籍居官亷洁门常扃归来坐席不暇暖篮舆以次谒墓亭北登峡石西涉泾履霜披雾仍戴星世间何物能报本只有孝行通神灵新安不逺数百里足力虽倦何敢寜登髙强饮菊花酒醉者自醉醒者醒祖龙一朝赖公复应与天地终遐龄
　　良弓行
　　秦王英武擒黑闼玉帐鸣弦不虚发由来克敌在良弓岂问乌号与繁弱材干坚良胶漆固圆穹宣精列躔度两端骨弭亦光泽虬啮重渊挟中弣东征西讨良汝资用之则安舍则危发硎金镞霜入楛急弦送羽髙横飞将军贝胄五花马十年讲武长城下振旅归来献功绩玈矢彤弓自天锡
　　何儒行
　　丹霞篇寄冲妙观道友
　　麻姑诸峯插修翠麻姑仙人鸣玉佩中有道人饵丹霞采术餐芝链元气昔年我曽游苍崖碧树烟云秋烟云秋仙坛石老苔花幽寻观怪石狮子踞石屋落日猿愁猿愁白鹤舞相携乗风凌紫雾琳宫丹阙摩太清下视人寰隔风雨丹秘金炉深劒藏石匣古挥手接髙真飘飘已遐举道人笑掬山下泉竹房茶灶揺轻烟天游之亭据幽胜玉堂宝翰何清妍却登齐云阁持觞劝明月明月满山风满林醉来清梦欲飞越我无负郭田我无买山钱一邱一壑道人肯乞与便须冩我丹霞篇
　　胡师寅
　　题渊明爱菊圗
　　渊明思归今已归弦歌莫办三径资王畧有丈夫气可怜督邮真小儿彭城寄奴狂未死蒋陵风物寒如水凄凉吟断义熙前自傍晴牕书甲子秋风满地揺黄花脱巾漉酒夕阳斜揩摩醉眼看天地南山一防如栖鸦人间画史眞狡狯逸气英风长自在东篱晚节香更浓不但渊明吾亦爱
　　题和靖爱梅圗
　　孤山孤处诗人庐西湖烟景光模糊生来不识轩冕贵自爱野趣情怡愉种花不种闲桃李賸种寒梅照清泚一帘春色动壶觞万株玉雪揺书几暗香入梦吟魂清浩歌出户青峯横车骑纷纷倦迎送应怪野鹤来飞鸣吴儿不记先生语旧日祠堂漫无主梅花老尽紫苔空只有湖船载歌舞
　　施霖
　　夀家君
　　山斋闭门春昼长黄庭一巻添炉香长孙诵声差琅琅幼孙啼声更喤喤桐枝演迤日以昌儿曹豚犬森鴈行大儿无闻壮且强抱材空疎志荒唐应门赖有二季良家风儒俭循吾常弥年麤粝无膏粱斑衣庭前持一觞容顔半老须眉苍四时礼缺定省荒不辞衣食走四方幸有形影相扶将不愿腰金烂辉光愿翁千年乐夀康
　　刘得之
　　送郦肖梅归三茅山玉晨宫
　　三茅峯髙不可跻茅君携云作丹梯弃官应同弃弊屣烂煑白石甘如饴世路红尘有何好万冢北邙蓬绕绕茅君去汉二千年长向山中拾瑶草我无丹砂堪蜕肉骨凡枉住麻姑琴髙两峯间便欲凌空借鹤归茅山茅君丹井知何处烦君指防云间路脱我破鹿裘笑拂紫烟去预借金陵道上泉净洗黄尘两芒屦
　　题松下老人圗【原注建平王宰持此献贡南漪】
　　古松苍髯枝屈铁失笑相惊在岩穴老翁手持緑玉杖独立西风双鬓雪翛然野服山家容平生我亦懐髙风彭泽归来入圗画真有人间靖节翁【原注李伯时亦曽画松下渊明图】刘铸【案铸字禹鼎有庆之子举至治辛酉进士歴安庆路推官知南丰州多忠政工诗】题髙彦敬尚书画山水圗
　　忆昔东走吴越间杖藜所过皆名山扁舟无端复西上巫峡照眼青螺盘五年尘埃卧环堵慨想昔游良自许偶然圗画见峥嵘似与故人成晤语逺山屹翠近山重白云涨谷烟蒙蒙平林雅淡见秋色苍崖古木蟠虬龙溪回林纷山路足林下何人结茅屋小桥野迳寂无人依约山翁清睡熟鹅溪一幅君家珍尚书妙与元晖邻骊黄牝牡皆神骏谁谓水墨殊丹青平生爱山仍爱画画里看山天所借此身此画两俱亡孰与庄周同蝶化
　　汪琛
　　道中即事
　　厐公不肯入城郭幼舆只好着岩壑竹举多事呼出山红叶苍烟满林薄天长云影冩鸿鴈水落沙汀行郭索故山禾黍秋离离社瓮欲香鸡可缚
　　吴复兴
　　送贾宪使赴中书郎中
　　仙官夙制芙蓉裳爲乗白鹿来江乡江乡水浅不可驻却眺薇垣归帝傍薇垣庶政如猬积破竹持衡需左掖上报英主开太和下副苍生奠苏息臯防接武登清朝羣公鼎鼐公能调就中吐握在所急讵肯询采遗刍荛江水东来岂云浅中有鲸鱼逢蝘蜓愿公咳唾转阳春老骥尚堪千里逺
　　题四御史诗
　　煌煌明光宫螭头惟御史谏诤乃其职安用论生死二人同心可断金何况四人同一心封章政有回天力岂料白日愁云隂雷霆震击无不裂岂料分爲生死别极知臣罪固当诛岂料恩波爲昭雪吁嗟徃事无复云但逢芹曝思献君休言折翼不再举到底姜桂弥芳辛死者已爲逢与比不作曹蜍泉下鬼生者常笑仗下立谁能孤负南牀食
　　髙德夀
　　相逢行
　　与君相逢江之干朱亭翠栁扶金鞍风尘今日是何日对面千里生悲欢江声潇潇江水緑江上晴山削青玉珠络银壶倾美酒爲君缓缓歌一曲歌一曲君且聴人生何止如浮萍萍飘东西有定所人生不得须臾停劝君饮爲君歌当歌不饮君奈何百年忧患常居多君看长江水日夜相催亦如此前波未收后波起世路无如醉乡好富贵令人头白早
　　髙德游
　　长歌行送王仲仪学正归新安【原注时仲仪下第】
　　酌君以万斛玻瓈船君言不如名山大川穷锼镌赠君以九节瑚鞭君言不如清风明月不用钱新安山水天下壮形势突兀隔云烟上有摩空之层巅下有瀑布之飞泉储精毓秀自太古真元防合生大贤六经启秘四书出孔道日月行中天闻风百世尚兴起况居桑梓亲磨研皇元太平四十年车书混一同中邉兴贤有诏表朱学文体一变无颇偏徃年鹤书上天府二十八宿如珠连我时材疎偶见黜坐看公等如升仙礼闱擢秀惜不与念子健笔空如椽天将有意降大任故使穷困志益坚大鹏南翔息六月长鲸东去吸百川新生桂枝尽堪折旧传杨叶亦可穿要须明经拾青紫且共苦学攻丹铅天门射防谁第一大明殿上听胪传
　　赵由埜
　　咏朱买臣
　　担樵结食行歌书不治产业贫哉儒妻羞求去翁笑谓五十富贵当须吾妻怒谓翁饿死耳翻然见弃翁从渠视彼王章真有愧乃知世间贤妇絶少纷纷愚上书长安严子荐帝悦拜爲中大夫一朝富贵妻愧死髙车驷马还官吴有恩皆报快志愿故人召见良欢娱受诏将兵复奋武击破东越功尤殊九卿列位显已足于斯时退何荣如孳孳贪进且不已直待华发身遭诛翁子预知富贵固亦异胡不预卜全其躯当时贫贱思富贵富贵不履危机絶世无
　　汪眞
　　赠羽士陈静山弹琴
　　琅然太古音出自羽人手如写三峡涛浣我尘数斗神仙中人不易逢听君古调含僊风琼瑶杂佩骑飞龙翩然夜下蓬莱宫緑云揺波江渺渺楚天平逺苍梧小神僊神僊归去来一声唳鹤青山晓
　　张商岩
　　挽江梅山
　　天地万物难齐名梅花独与山俱清寒梅不雕傲霜雪青山不老亘古今伟哉君泽逸世士倦止梅山筑新址平生心事惟爱梅不数漫山俗桃李吁嗟行年适在辰角声吹断罗浮春梅花香销山亦倾月明何处招诗魂
　　梅奕芳
　　送王月溪提防南归
　　清溪月清溪月不受纎尘迥竒絶天宇泰定长虚明岂问隂晴与圗缺清光一轮同古今北照燕冀南吴越前年驰骑入京城金台露坐诗思清今日扁舟还浙右西湖延赏传金觥东来孤鹤横江起明月在天天映水南楼一夜倍思君举头见月人千里对月痛饮须髙歌百年离合何其多
　　附七言古诗【按永乐大典内凡系失名失题无考者附后】
　　四禽言代江湖逺客遣懐
　　不如归去不如归去锦城还忆来时路他乡寒食故乡心去住两难春又暮
　　行不得也哥哥行不得也哥哥荆湘衡岳春雨多驱车上阪复下阪奈此黄泥没膝何
　　脱却破袴脱却破袴灯前刀尺闺中妇十年爲客貂裘短布单衣双骭露
　　提壶卢提壶卢花前有酒君当沽二十辞家叹薄命舟行陆走交荆吴人生得饮且自饮莫待霜雪盈头颅
　　释闷
　　燕丹未归马未角卞子抱玉无两脚孤城食尽兵未却度笮中懐挂一索我辈于此酒宜酌百嵗千秋奈何乐
　　赠刻章者
　　我家秃笔堆平墙雕虫小伎长荒唐君怀寸铁妙胜笔凤绾鸾翔龙起蛰偃波垂露状万千薤叶横披科斗拳世间刻楮非天全鼻端斵垩人孰传内府石渠时梦见圗书漆竹光摩天陈仓石鼓雾雨溅峄山枣木肥失妍唐钟汉鼎知几年尤物竟与乾坤迁集古无人宝晋逺沧江望断贯月船金根伏腊谬分别腰下政用叠叠悬君不闻两石弓一丁字是非付与东流水眼中之人今老矣
　　新桥诗
　　宛水南来防寒碧驰绕城扄襟抱隔阳侯奰怒舟或倾六月洪流几哀溺使君爲政知所务兴作飞梁水晶域凿山累址砥柱牢挽木梯空蜃楼立朱甍云气时吹嘘藻井涟漪相荡射西城东市连贾区越柁楚帆来逺客常时褰裳泥拍膝忽看挥袂平如席雨止风收练如织长虹截断秋光白结搆去天知几尺凭栏下视星斗湿不须更驾海上槎飘然欲问支机石
　　山鹿忽至庭下捕之不获
　　前山花树浓如烟后山风清鸣乳泉荆扉半扄人语静野鹿何事来庭边人言此物仙吏曹世间处处堪嬉遨縠纹竪攒苍玉角雪花乱簇黄金毛纵神逸态何敏速歘忽惊飞如过镞脱身已入碧云乡野虞畋犬空驰逐呜呼古来凤鸟何尝栖藤萝麒麟驺虞无网罗山芩叶短幽兰多鹿兮鹿兮奈若何
　　赠黎东山
　　黎东山山泽癯挂冠卜筑郎官湖十年重见霜满须手持钜编粲骊珠谓言匡庐两游娱右挟金轮左香炉云间五老相招呼牵萝蹑石升天衢银河翻落寒岩陬骖鸾跨鹤疑有无遐瞰八表在斯须黎东山大丈夫风期固与常人殊畏途声利争驰驱汩没坐遣朱顔枯谁似东山超然髙世道自腴我知物外真良圗未脱尘网不得俱山灵有约焉可诬酌泉一酹陶与朱巢云倘许山之隅
　　省掾杨善甫孝养其母母冬月欲蕈求之不得忽得之楮木人以爲孝感所致
　　紫薇花省红莲賔有禄足养白发亲金盘岂无鲤鱼尾绮食亦有猩猩唇母心欲尝黄耳蕈儿啼徃诉霜楮身枯枿顿发空山春万钉鳞鳞色胜银升堂一笑奉珍味白鹅截掌鳖解裙杨君事亲心最纯孝行有感天应闻孟家冬笋堪拟伦作诗纪实追前芬
　　友人张仲渊汪叔志皆有山居之志因作此诗
　　张家仲叔吾所畏仲也多才秀而美攻书惟爱王右军作诗苦似陈无已叔兮年少尤竒絶雄辩髙谈霏玉屑句中有眼字有骨下笔飘然思超越汪生疎俊气吐虹清新敏防语更工挥毫对客立可就人言一字千金同文章笔墨未足论三千正在希轲雄忍贫苦节不畏谤要持古道变頽风平生取友得三益防栖竟欲归山中何当采芝与尔寻黄绮一邱一壑长相从
　　伯兄容庵公既复诸先垄饶歙间至元再元之之四年上冡立石修祠致祭遂登山采菊赋诗纪胜归以示予谨次严韵以述先德并言吾兄培埴松楸之伟绩焉
　　越国忠武悬丹青巍巍着望齐花屏少卿内翰皆间出雄文大册天纬经科名十世聨簪缨鱼龙万里开沧溟绵绵忠孝绳祖武一一俊乂排天扄伯氏感慨追前人秋风洒泪沾恩亭松楸培埴四十载寸心炯炯昭日星由来一念关苍防况复纯孝通神灵丰碑纪载土田复烝尝徧举魂其寜爰登四面展遐眺枯崖朽木皆爲醒华觞引满浇磈磊毫端秀句垂千龄
　　舅氏既复先垄且有事于松楸既而九日登四面山有诗以记嵗月谨次韵
　　秋晴四面峯峦青烟霞作圗翠作屏龙溪后人我舅氏新安此地凡几经邱壑胸中纳云梦波涛笔底驱沧溟宦游侯藩志已显归来故里门常扄宅前鼇头枕宛水楼外山色迎昭亭科第蝉聨绍光禄文华炜曕婺星古今百行孝爲本天地万物人爲灵十世松楸一朝复九原衣冠千古寜重阳采菊共登眺羣从簪萸同醉醒遥知持觞爲公祝锡类锡绵修龄
　　钦定四库全书
　　宛陵羣英集巻五　　元汪泽民张师愚同编今体【五言律】
　　宋
　　李含章【按含章字时用登太平兴国庚辰进士授屯田都官员外郎累迁太常少卿封潘原
　　县男所着有僊都集五巻】
　　石盆寺
　　巨石何年琢为盆势莫裁圆疑通泽国深可并天台法水长时满青莲向日开无人知此喻寂寞首空廻
　　陈天麟
　　青山道中
　　田舍鸡升屋山家犬应门马行黄叶路水绕夕阳村老觉贫为累吾知道可尊此行聊复尔万事信乾坤
　　舟中
　　湖濶帆风饱山长眼力疲晚凉行进酒秋色防宜诗别意果作恶虚名难疗饥此生无住着投老欲何之
　　用梁漕韵
　　千里岷峨外三年汉漾西急流冲水马腐壤伏樗鸡伐树惊遭宋闻韶喜在齐何时灯火夜重与拆红泥
　　上泸帅梁公【子辅】
　　旧巳元枢幕今犹大将牙恩威伸六诏封域总三巴早晚看鸣佩轩翔入判花不妨乘驷马上冢一还家册府推前辈文塲惯主盟冀闲收汗血昆圃出连城料想金瓯覆遥知水鉴明从今青与紫四海尽门生六辔澄清日三军指顾中关山都识面草木尚倾风饮马伊吾北囬銮涧水东庙谟应富有倾倒莫匆匆
　　旌德道中
　　山邑无邮传农夫半甲兵石桥横断岸草径入荒城闻道甘泉驾将临细栁营风尘何日靖留眼看升平
　　林宗放
　　饯使君
　　始听歌来暮还闻説去思但知忧国计那肯问家为跨竹儿童集擕书父子随谢城攀恋处争作畵图披吴潜【按潜字毅夫嘉定丁丑进士及第歴官中外淳祐十一年进参知政事拜右丞相兼枢密
　　使后责化州团练使循州安置卒宋史有传】
　　送林明府
　　拟续宣城志难忘令尹贤庭空无狱讼斋静有诗篇心似秋云逺政如霜月悬活人最多处饥岁作丰年
　　送何锡汝
　　风雨一樽酒此懐谁得知三春花老后千里客归时浩浩人间事悠悠身外思君如能摆脱林下早相期
　　扫墓书所见
　　松楸生夜梦风露作晨征山近却无色叶枯偏有声架禾知岁熟种麦得天晴到底农桑好营营媿此生李孝先【按孝先字介叔含章子以任为太庙斋郎歴虞部员外郎改朝散郎赐三品服勲上
　　轻车都尉卒诗篆琴棋并登妙品着有柯山集十巻】
　　登江渎水心亭
　　晚兴清无比幽亭积水中芰荷千柄雨松竹四轩风鬬鸭飞翎健潜鱼静思冲飞潜乃常事何足较穷通
　　李兼
　　田里
　　百谷盈成后三秋假乐时鸡豚开社瓮箫鼓赛神祠野茹青盈筥香炊雪满匙欲知田里趣细诵老翁诗
　　次韵周与能
　　坠绪今如线遗书尚满床功名两蜗角世路几羊膓癖有登山屐贫无在笥裳故人应见念莫遣字稀行
　　莎鸡
　　悲思亦何苦繁声咽未休空庭残月曙衰草故园秋物化终归尽年华迅若流要当期子夜相与和商讴
　　晓出
　　凌晨躬蒇事未晓出城关路暗鸡三唱天青月一弯华香衣笥外岚翠竹舆间欲尽清游兴官程索遽还
　　食兔诗
　　弱质司明视虚名直望舒轶羣辞上蔡能事到中书狡计空多窟珍盘竟付厨独将毫末效曽纪汗青余
　　谢张世显诗巻
　　珍重张公子交情不我遗肯迂林下歩来贽袖中诗江树烟中色丛梅雪外枝吟哦清絶句一一可同时
　　钟山
　　白鸟江天濶青山佛阁重影孤寒日塔声殷暮烟钟异世文中选当时镜里容犹传遗蜕骨只在此髙峯【原注寳公塔在山项世传梁昭明乃宝公后身】
　　发于湖
　　断岸收潢潦苍烟出翠防众帆争鹁港孤塔认枭矶万事皆前定重来悟昨非此身縻薄爵何处避危机
　　李蟠
　　送德基
　　单阏多余庆清时得伟人德隆荀氏操学慕孟轲醇乆媿沟中断常亲席上珍征帆忽西去怅望宛溪濵
　　刘有庆
　　送杨长卿任赣州知事
　　望郡推章贡斯逰趣不希风清王俭幕春满老莱衣鲫沼迎秋月螺亭览夕晖政成如有句肯寄北鸿飞
　　潘献可
　　春晚三客同出郊归途甚醉
　　寻友逢三益追欢且一时买鱼呼野艇沽酒认村旗暂觉行歌乐何妨醉舞僛牧儿休骇愕横笛且湏吹
　　四月十八日之桐川
　　白鸟苍烟外黄鹂緑树间雨晴初有路云薄不藏山村酒成孤酌征鞍厌独攀日长人自倦更觉马蹄悭
　　固城懐归
　　税驾蚕将老旋车燕欲归人情秋思薄酒力晚风防青鬓愁邉改丹心老去违吾庐元不逺望断白云飞元
　　熊不易
　　即事
　　山亦无情色莲非解语花不传金谷酒却送玉川茶雅洁焚香地丁宁种树家白云生翠麓去去故园賖
　　倪应渊
　　金山寺
　　金锡飞来日灵鼇负地形涛翻四靣白寺裹一山青海月窥檐箔天风语塔铃倦懐思煮茗谁与汲中泠
　　王儒珍【按儒珍儒珪之弟】
　　书淮隂传后
　　椘汉争雄日乾坤杀气昏筑坛需上将决防拜王孙百战通侯爵千金漂母恩如何天下定却忆蒯生言
　　王圭
　　和孙子善赋落梅
　　花尽春才半东风枉断肠空尊愁落月长笛怨清商解佩懐人逺返魂和梦香多生余习气为尔借流芳
　　和戴帅初陪亷宪副逰三天洞韵
　　闲居耽胜事逺意得扁舟白社多豪逸黄花共拍浮江山酬句律时序入觥筹不似城中客红尘涨马头胜迹三天洞清逰五字诗悬泉垂马乳暗谷隠龙池坐久禽声集吟残树影移贤侯兴不浅应有后来期黄叶荒溪满青莲绀宇开阑干盘石树方丈出氛埃洞古游人识岩髙倦翼回只应山下叟常脱绣衣来莫道禅扉小幽人旧此巢结跏余石蹬飞锡想林梢自喜遗尘鞅非因问贡包诗成留岁月醉墨洒泉坳
　　题赵景阳所撰朱节妇传
　　寡鹄中宵泣寒栖只旧枝细防彤管记何愧柏舟诗教子断机织养姑生鬓丝谁能旌孝义为奏九重知
　　王璋
　　宪副亷芗林以賔客泛舟逰三天洞帅初有诗纪行次韵
　　上国皇华使清江畵鹢舟山光屏上见树影镜中浮防茗先夸水行杯任防筹红尘满城市小憩莫回头古洞堂皇敞危巅戸牖开隂灵藏雨雹清絶离尘埃破静幽禽响临深骇鹿回百年山下路未省使车来不作招提境应宜隠者巢金沙明洞壁珍果落松梢寺戸泉供酿禅僧石打包出山还不逺艇子挿林坳
　　送潘季脩之新安学正
　　文公遗舄地子去作儒官六月火云热千山行路难定知轩鹤举何惜案萤干故国多图籍归时待借防
　　题曹娥庙
　　禀来纯孝质何必读诗书断石苔侵字荒祠客下车林香埋玉骨江净出文鱼多少儒冠者低头媿此姝
　　甄府判致仕
　　贤哉此大夫未老已悬车雅志甘丘壑髙风照里闾儿能鲁殿赋家有邺侯书爱惜轩裳者称量恐不如
　　雨止登土山龙湫
　　连峯干象纬恠物宅岩隈抱石多竒树非时有怒雷郡官迎水去野老赛神来似识幽寻意山云为我开
　　九日雨中懐牟文甫
　　问讯篱邉菊今朝数蘂黄山林成皓首风雨又重阳老去才都尽秋来兴故长相思碍行潦不得共传觞
　　约文甫不至再用韵
　　俗里眼能白懐中印未黄双鳬离叶县独鹤下陵阳晚岁故人少闲门秋草长知君非逺我自为困壶觞
　　谢贡仲章惠罗帯古镜
　　紫织文何丽青铜莹欲流何殊鞶鉴重愧乏纻衣酬寛觉腰围减明嫌鬓影秋双珍无一称但感意绸缪
　　次韵郭祥卿雪霁见懐
　　雪岭留初日髙斋照眼明禽声交晓树马迹上春城有客懐幽赏题诗问友生青鞵得来徃更待数朝晴
　　汪鑫
　　晓发霅川
　　钟絶棹歌发霜寒过霅川云栖山顶寺月堕水中天宿雁惊渔网啼乌近客船舟人自相语沧海半成田
　　舟行望霅川
　　水郭蒹葭里荒祠集暮鸦舟行随岸曲防转受风斜岁晚愁为客天晴喜近家野梅如有意忽见水邉花
　　汪铢
　　散歩偶成
　　饭余同散歩擕手过东村诗覔友人和方寻医者论雪消溪路滑水出石塘浑归语山窓下炉头火尚存
　　夜宿白云寺
　　拨云攀絶磴窈窕入禅扄瀑布飞来白烟峦湿处青斋厨猿掌防磬室虎听经更有清心处幽花发素馨
　　重过升州
　　昔衣冠地今为狐兎丘兴亡原有数歌舞竟成愁落日乌衣巷苍烟白鹭洲徘徊不忍去知者为心忧
　　送何链师还山
　　旧业昭亭下归来雪满簮潜鱼脱溪网老鹤恋云林风磴松花落烟畦药蔓深不知从此去何日定相寻
　　送鲁山长
　　鳣堂初彻讲宦路又三年夜醉丹阳酒朝登白下船蜀天迷去雁楚客怨啼鹃懐徳情难报临分重怆然
　　雪夜寒光主人别业
　　林风雪夜清相对有闲僧坐久然松火眠迟话葛藤天寒悲裋褐牕冷翳残灯到此忘机虑欲归犹未能
　　挽罗一舟【原注任武进教谕】
　　怡堂当日宴谈笑忆惊筵坐失同庚友那逢在巳年文兴人巳老武进士无縁赖有河东鳯斯文定永传
　　挽章恬斋
　　讲道陵阳日犹如太学时青灯照寒席白髪被深衣明月鸡山隠凄风麟野悲旧人惟宋玉清泪独长挥陈良弼【按良弼字公辅少辟宪史有声为嘉兴路教授调上元簿后以旌徳尹致仕】游三天洞
　　混沌知谁凿虚明夜不关雨晴松子落洞湿土花斑泉洗金沙净云封白石闲空山千古在龙去几时还
　　梅徳明
　　和汪叔志晚望山门韵
　　山门藏絶境青壁上参天石漏牕中月岩通洞底泉幽期恐揺荡晚望毎留连逺忆瞿硎老神交碧落邉
　　潘如瑗
　　用韵柬董澜溪
　　南国文章伯于今董仲舒青云跨騄駬碧海掣鲸鱼到处诵君实逢人读子虚如何相见晚潘鬓二毛初
　　胡寛
　　自述兼别陈华仲侯敬所
　　白髪返初服所交今渐稀扫霞眠石冷汲井灌蔬肥树老花悭发天寒鹤恋归何人江海上早悟蹈危机
　　赵孟熺
　　长至
　　缇灰浮北律香雪防南枝天又还周统人思见汉仪眼前能独乐心事竟谁知頼有床头易时时对宓羲
　　见从兄资深
　　一别八年久兄西我戍东雨床频入梦天柱忽摧空命各逃兵后心俱类醉中不堪谈徃事加饭且頥躬
　　胡晋
　　题刘氏嘉秀亭
　　竹好能医俗池清可鉴心要湏娱晚节直此抱冲襟茶灶沾晴露书床趂午隂山王虽贵显不入五君吟
　　和妙道士汪乐全韵【按宣城县志作妙观】
　　矫矫餐霞子凝神志不分丹书研晓露仙服剪春云山水鸣琴悟松风煮茗闻时能吐佳句艶雪舞缤纷
　　汪珍
　　杂兴
　　柔铁不成剑散材难作辕侏儒笑方朔年少辱王孙自分驹闲皁谁将鹤宠轩平生赤藤杖信歩答乾坤
　　山居
　　我爱山居好经旬不出村芭蕉全学扇啄木误敲门酒病妨开巻天隂罢灌园当年杜陵老北崦与东屯
　　郊居
　　雨余芳草遍气韵入梅初客借分茶杓隣同灌韭渠山苖寻杞狗野饭割椶鱼信美真吾土何湏更居
　　渡口
　　漠漠村墟迥防防烟火防废防犹近驿旧馆半无扉水濶鱼虾贱天寒鸿雁稀前途正风雨泥淖上征衣
　　过当涂【原注是日拜李太白墓】
　　不见当涂月空逰太白祠六朝多少事孤客再三悲圩父収菰米舟人唱竹枝苍苍烟水外搔首立移时
　　西溪
　　黄叶三义路清溪十里村苍藤悬古木流水帯荒原岁晚牛羊瘦天寒鸟雀喧居人恋风土耕凿长儿孙
　　舟过三塔寺渡双湖
　　亭亭望三塔渡双湖天濶低归鹘江平散浴鳬烟寒傍城郭风急响菰蒲遥听舟人説荒林庙子胥
　　晓发
　　夜宿吴乡雨朝行越树烟山川频送客风雪故催年舟穏防三老囊羞得一钱归防喜无恙伍庙大江前
　　失题二首
　　水色裙腰碧莲香女颊红峯峦双竺外烟雨六桥中一自风尘改都知梦幻同相悲最相识搔首问吴鸿僦屋与山近山房即是家渴禽窥砚水幽蝶防盆花习懒抛诗草安闲长道芽谁能共观妙不必卧烟霞
　　何致中
　　寓潭清
　　束书逺尘市侨寓畵图间花落林逾静鸟啼春自闲无钱邀白堕有分老青山不是嫌賔客清风为掩关
　　深秋
　　桂染花三色帘飞水一湾苦吟生白髪归梦绕青山雨久琴丝润风清扇影闲逺逰元未厌丘壑可跻攀
　　贡奎
　　同朱克斋蒋教授游大圣寺
　　数畆林塘逈危城下百层客逰偏得地寺静不逢僧隔防连商舶重门鎻佛灯愁来诗兴短回首暮云凝
　　抢竿岭
　　薄宦辞家逺经秋未得归直随山北去却背雁南飞川净白云起郊平红树防忆曽留宿防立马认还非
　　阳墅道中
　　马上千峰列溪行不尽源野船髙似屋山县小如村路绕田间曲池漫雨后浑静来应最乐緑树拥柴门
　　郊行
　　双溪溪上路重到五年迟桑柘成隂处莺花向老时泊舟随岸曲坐石防云移政爱沙鸥狎惊飞底见疑树末炊烟緑人家住涧西风轻莺语滑泥重燕翎低尘渴怜新酿郊吟忆旧题小庄蚕最熟喜欲报山妻别墅通幽径肩舆驻午凉石楠云防影篱蔓雪浮香地僻疑忘世民淳喜馈浆防名何足恋投老更徜徉
　　张师愚
　　林亭
　　结宇依林木虚闲惬隠沦柴门时有客苔迳自无尘摘菓山童惯营巢野鸟驯清风人可挹邻曲渐还淳
　　送南陵宰
　　见説今为邑南陵政有余春阡驯野雉夜网縦溪鱼肯和归来句方催上考书清时宜柄用要路莫踟躇
　　送陈公辅之采石院长
　　莺花迎晓色书畵载轻舠肯道儒冠悮翻嫌幕府劳蛾眉上碧落牛渚送春涛地胜仍多暇吟诗吊锦袍
　　送李一中迁浙东宪使
　　之子浙东去行鞯风正薫名驹真汗血苍隼快凌云縁饰资经术弹治賛惠丈清脩家法在应不愧前闻
　　题郭节妇手巻
　　淮海兵戈满崩城哭杞梁诸孤逺从母万死竟还乡贞烈光前古丝纶表未亡开仓汲长孺端可慰髙堂
　　送薛屏山司税秩满将集选曹
　　少保唐朝杰闻孙南土英征商嗟绊骥祖道正啼莺折笋供慈母防花到上京牛刀如可试莫惜惠宣城
　　送孔世广
　　阙里支宗盛铨曹选擢优行堪振鸿羽岂待敝貂裘楚泽蒹葭晚吴乡橘柚秋归程逢胜槩舟楫得夷犹
　　送沈衡州
　　自息潢池盗谁移北海风地优千里选才属万夫雄樽俎威名外江山坐啸中只今防省上未可后诸公








　　钦定四库全书
　　宛陵羣英集巻六　　元汪泽民张师愚同编今体【五言律】
　　元
　　张师鲁
　　题刘氏嘉秀园
　　我爱刘氏园缓步寻芳蹊晚桃弄碧色春桂生丹荑茶鼎雨声沸酒壶禽语提欣然一笑赏有句为君题
　　送胡夀卿之歙县
　　吾忆新安路溪明山更竒半开金菡蓞不卷翠涟漪耕织乡无盗弦歌县有师此行真得意触目是新诗
　　九日登西冈
　　节物何潇洒登髙引兴赊临风整乌防随意挿黄花形胜连三楚乾坤合一家平生多感慨长啸对飞霞
　　送胡彦徳之于湖
　　之子方英妙携书亦壮逰家声仰安定诗律喜苏州野腊经秋日江鲜入瓮油慈闱调膳后永锡及吾俦
　　挽敬仲王徴君
　　南国成清隠髙风与世殊霜筠半山宅烟树辋川图杯酒哦新句衣冠肖故吾所嗟鸿鴈尽拭目在娇雏
　　送吴子彦宰辰溪
　　丞相忠言在郎官世胄华地偏须卯酒心澹养辰砂荒服无论逺皇风孰有涯鸣琴何所乐稼穑与桑麻
　　别墅偶成
　　报道新醪熟持杯紫翠邉树鸡吴味胜谷犬蜀烹鲜习静来尘外防情到物先此时忘世虑岸帻付陶然莫怪园池小聊舒逺世踪人情惊宠辱我意乐踈慵蔓垂青防莲房仰翠蜂偶来参万里一笑孰予从野服无尘染林隂浣晚凉山杯凝茗雪水叶借菱黄香脆堪清暑风流胜举觞翛然真自得何必论行藏南国秋风老吾人髪亦疎霜崖依绣树石涧漾青鱼脍玉思垂钓堆红可学书何当结幽伴来此托茨居野老欣相见山盘献所宜赛田分社防报祖粉秋餈风味犹存古农谈亦少欺居然有淳意荣辱未尝知【原注吾乡以所烹牛羊豕肉和之血中为盘餐他州所未见也往往见嘲笑于逺人无有解之者余阅玉篇有字为防者音与损同谓熟肉内血中和也然则其来尚矣粉餈见周官】
　　题耕緑亭
　　谢朓髙斋外谁知此亦竒一川藏罨画众岫列罘罳野緑耕初起林红种未迟河阳新政绩风俗尚堪为
　　凌希惠
　　挽孙子善教授
　　耆旧凋零尽临文独然春风何逊笔白髪郑防氊几蜡寻山屐空回载酒船平生知己在铭笔防如椽
　　吴锳
　　象山书院即事
　　我本闽中客因人得胜逰泉声晴亦雨山气夏先秋旧友能青眼新知岂白头开懐尽樽俎更为月岩留
　　汪士深
　　题刘氏嘉秀园
　　行过双桥路寻春到小园雨香林下屐花影席间尊托兴惟泉石流芳到子孙非君能爱客风月更谁论
　　汪泽民
　　东郊
　　荇叶田田紫芹芽寸寸黄川平散鹅鸭草短见牛羊宇宙心犹壮丘园迹未忘长年懒是癖何日醉为乡
　　送李学甫宰临湘
　　君去临湘县江帆几日程应知小民困属望长官清晴昼萱花好春风棣萼荣亨衢方接武消息伫佳声
　　懐三天昔逰
　　石洞禅师室招提刼火灰泉流龙尾曲山势燕巢开结搆雄金地题名破緑苔春风吹梦逺纪胜愧无才
　　清明日喜晴【原注是日闻鹃】
　　旅寓连云麓无眠迟晓晴暮春逢甲子芳节属清明宇宙涵生意耕桑乐太平啼鹃何事切马鬛故乡情
　　送番阳杨明仲山长任闽中巡检
　　章甫寜淹久严装职警巡賔鸿到彭蠡匹马向瓯闽吏卒櫜弓矢门庭接缙绅防当陞馆阁髙步有通津
　　送海北宪使
　　海康隆宪府曹掾简清忠问俗通黎语忧民卜飓风辟书催棹发行李任囊空勿惮南程逺升台计日功
　　防龙兴寺和綦母潜著作韵
　　古寺依城市幽寻一扣扉刼余房相石世授祖师衣【原注寺有唐碑房相国制文徐挹古八分书又有屈眴布二十五条太衣宋绍兴然上人所受于祖师者葢南渡以前物也】金像炉烟暗祗园树影防嚣尘暂时逺阛阓马如飞
　　长埧渡
　　长埧临津口狂风晚雨斜石苔粘緑髪河栁吐红牙鸣橹惊沙鸟回舟激浪花乐饥寜饮水解渴漫思茶
　　挽梅叔章
　　壮嵗上京都防杨得旧儒承家宛陵集积庆老莱图【原注梅有母在】宰邑曾驯雉休官拟鲙鲈新阡敬亭北愁絶白云孤
　　寄浙西张亷访
　　今代皇华使张纲徳业优弓刀闲上将旌节按诸侯强御成擒虎髙才善解牛遥怜浙江水不向宛溪流昔献明经策因知侍御贤陈蕃能解榻文举乃忘年花栁春城外湖山玉节前观风应有作莫惜野人传
　　送陈公辅采石山长
　　矶伏金牛异峰攒翠黛双同逰懐絶景相望只邻邦春鮆宜供酒灵犀莫照江此行应最乐山水在书窓
　　汪用敬【案用敬字彦恭泽民长子】
　　过毕冲
　　夜宿琴溪铺朝行柿木坊青峰照残月红树染新霜渐喜城闉近何愁道路长厐山重回首安得继余芳
　　施琪
　　和麻姑道士姚子纯韵
　　野岸相逢处临风共听泉长江无尽日乔木不知年秘术窥丹箓闲情寄素弦烟霞发天趣酬唱每流连
　　梅致和
　　次叔章兄闲居韵
　　倦作繁阳宰幡然解篆归行藏随所寓迎送近来稀荒径存松菊南山有蕨薇行年逾七十犹着老莱衣小閤临池构公来日卷帘景多吟未遍山好防无厌只益耽书巻寜须问酒帘朋来谁报似干鹊在晴檐緑隂满地上门径亦幽哉问字人频至催租吏不来芸编香满架桑落碧浮杯雅爱敬亭好轩窓频为开结宇依黉舍开轩对玉山髪从明镜老心与白云闲颇逹穷通命能参善恶闗难兄同我趣风雨屋三间
　　贽蒙古御史
　　人物科塲俊才华命世雄自从峩黑豸谁不避青骢徳泽苏民瘼勲名逹帝聪观风到江左春意蔼芹宫
　　题问源亭
　　为甚清如许山中有活源暗通苍石窦冷潄白云根瓢饮尘心静川流道体存筑亭当此汇终日防潺湲
　　施坦
　　孟冬过刘氏园
　　蜡屐乘闲日芳园适趣时乱声秋树叶寒色晚花枝客里无遗景年华辄入诗优哉聊复尔何用叹栖迟
　　和梅叔章闲居
　　彭泽归来后门前栁五株心闲四时乐尘累一毫无香结幽兰佩诗裁明月珠襟懐任旷逹寜肯类拘儒
　　何儒行
　　三月二日往硖石归访书堂寺
　　匹马昭亭路东风日未斜要寻丞相迹来访野僧家古迳多芳草幽岩半落花甘泉一瓯冷和醉潄烟霞
　　刘得之
　　琴髙峰
　　怪石清溪上荒台刼火余风帘桑落酒春网药渣鱼笋嫩和烟劚畬新帯雨锄玉堂人不见花竹亦萧踈
　　逰西湖
　　胜地流连久西湖得再逰芰荷围画舫杨栁防红楼风月苏堤夜烟云葛岭秋买鲜沽美酒且莫计觥筹贡师泰【案师泰字泰甫奎季子泰定四年擢第仕绍兴路推官歴户部尚书迁平江路总管所着有诗经补注友迂玩齐螾窍闽南东轩诸集行世元史有传】
　　逰江隂君山
　　孤嶂临沧海千山涌大江逺帆归市独髙塔到波双鸥鹭争洲溆蛟龙怒石矼壮逰心未巳飞雨洒楼窓
　　侯天祜【案天祜字伯纯】
　　湖上逢僧逰春
　　闲步西湖上烟波淡荡辰山花迎客笑溪栁为谁颦燕妓红衫短胡僧白防新料应嫌寂寞也恐负青春
　　钱震孙【案震孙字公茂】
　　送张仲益北归
　　家在浚之郊言归岂惮劳苏章贫有笈范叔冷无袍故里多君子明时待俊髦临分惜春暮风絮满江臯
　　次韵程主敬存真道院纳凉
　　知君山水乐任尔簿书牵官舍哦松暇仙家借榻眠诗成彩笔健酒防碧筩圆鹏鷃难同调蹉跎只自怜
　　送宪副畅公调浙东
　　万里纶音至三秋玉节迁江山粤王国书画米家船惯饮双溪水行登尺五天道山清絶地重见赐金莲施正大【案正大泾县白塔里人至元间丞相巴延下江南辟知本县初县治在水西苦漂荡正大徙于水东迄今赖之】
　　挽括斋教授
　　六馆真英杰三朝旧典刑叩阍曾抗疏避地复横经仕路惊头白家山入眼青平生清苦处身后有余馨
　　王时中【案时中字伯庸】
　　送吴起季温州学正
　　十载儒官冷新除又逺州七山如北斗多士数东瓯红树城西晚黄柑海上秋横经有余暇雁荡足清防
　　胡元举【案元举字子仁兰亭山长】
　　送欧阳生归省
　　甥馆琴书乐胡然赋式防定应乌反哺况有鳯于飞江雨催行棹秋风吹客衣行当荣禄养作吏未为非
　　王鼇叟
　　送翟録事
　　籍甚霜台客云胡滞録曹常闗罗雀户焉用割鸡刀事剧心常易官卑名自髙乘骢应不逺去思绕江臯
　　荀原道
　　城中晚归即事
　　催归啼更急相望白云还西日行色东风醒醉顔僧归黄蘖寺鸟尽敬亭山后骑且莫迫月明溪一湾
　　次韵冯丽明表兄山居见招
　　多谢知心久长懐防面迟移家竹深处课子雨凉时种菊锄荒径骑驴过小堤山中足诗兴把酒许分题
　　李震午
　　自笑
　　旁郡方戈甲幽居独草莱月随云影没风挟鴈声来自笑生涯拙仍嫌嵗序催有山防着眼无客共衔杯
　　髙徳寿
　　山居春兴
　　白屋穷经士青山习隠身吟余花落砌睡起乌啼春沽酒为延客借书频访邻谁能入城市挥扇障红尘
　　赵由皦
　　近况
　　寂寞溪居好锄畦自种蔬催租人至数问字客来疏饥阻倾家酿吟妨课子书年华今若此生计复何如
　　师敏
　　自述
　　对花惊鹤髪种竹作菟裘毎惜陶元亮空懐马少游饮河期偃防粘壁笑蜗牛独有琴书味虽贫老不休
　　董天吉
　　送亷使傅公
　　天涯将蹋遍产处合黄扉心共燕云逺身随汉节归江寒鴈半渡霜落蟹初肥昼锦西风落时应念布衣
　　送万户府经歴厐世安
　　鹿门培隠徳鳯穴产竒毛曵组全家贵谈兵此客豪书籖沾雨湿箭镝入云髙归到荆花下春缸醉玉醪
　　逰广教寺
　　灵山袪俗虑万境一沤空黄蘖十年寺缁衣数畆宫残钟咽昏晓古树饱霜风消得骑鲸客题诗殿屋东偕亷端甫副使逰三天洞戴帅初作诗次韵
　　若领东山妓定知无好诗平生谢公屐到处习家池渡口船频系沙头榻屡移还应见渔父相与话心期谁凿通天穴云窓次第开玉泉鸣有窦石室净无埃地老禅房冷山空俗驾回弹琴当此际龙象亦应来
　　丘巨源
　　夜坐
　　静坐书斋夜萧然一事无松声譍月户竹火笑寒炉倦读缄昏睫疎吟惜断须浮生縁底事兀兀付团蒲
　　冬日
　　粗喜农功毕仍耽夜兴长移蔬充嵗计艺麦续资粮桑落新风味松明耿夜光结茅乘屋亟户外任氷霜
　　潘铉【案铉字仲金圣舆长子浏阳教授】
　　挽刘竹所
　　屋角为邻并书声隔户闻三年湖海去一别死生分黄壤蒙新棘青编冷旧芸故人何处所楚竹惨溪云
　　钱霆午
　　送王敬叔之四明
　　木落楚江清仙槎指四明固知东道主仍致北涯生浴日窥旸谷飞霞望赤城登临有佳句闻鴈莫忘情
　　孙叔逺
　　送申推官满秩北归【申前任泾县尹】
　　向来山县宰复此秩推官要路开骐骥长才峙鹄鸾丰年归梦好凉雨暮江寛昭代论人物应堪柱后冠
　　施璛
　　北行道中
　　去去中原路青山不厌防马羸愁雨滑貂敝怯霜寒自笑谋生拙寜辞行路难日邉今咫尺举首是长安梅实【案实字仲实尧臣九世孙官集庆路照磨至正末明兵破城不屈死】
　　寄李遵道
　　与君相别后湖海久无书闻在龙舒郡新开马队居斯文欣未坠客况近何如自昔邹阳学何门不曳裾
　　李公明
　　宿水北
　　此日苦易感那堪秋气清最怜今夜水只是旧时声败屋若无主新功属后生凄凄出门去不是有离情
　　徐恢
　　与孙丞子肃别
　　余杜门月台蓬蒿满径车马之尘了不相及晋陵孙子肃为丞玉山一曰因事上府时时舍舆曳杖载酒论文必极懽而后去凡余胸中所蕴未尝呈露于人者子肃皆深知之由是相从愈宻未几子肃以君命摄邑事不相闻者又数月及解官将归复来告别余知子肃之才必有用于世者因赋五言四首道其本末以为饯故于终篇尤不敢以浅浅者望子肃也
　　兴岂山林尽情因市井疎溪流行复止云意巻还舒翻着梵志袜倒骑潘阆驴君来明许事笑指一牀书官负崔斯立才优滕大夫此声方得楚适意巳思吴贺厦聊今日跻荣必要涂君心如北阙我兴亦西湖过眼非无客敲门独有君不惟频载酒仍许细论文意好吾何恨情亲世未闻重来方暖席别袂忍令分朝路纷羣策君才自一家九重方旰食万里尚飞沙树脱凉风叶蓼疎清露花何因得美酒留语至昏鸦附五言律诗【按永乐大典内凡系失名失题无考者附后】
　　送孙仲安湖州学録
　　束书当嵗暮祖道集时珍燕尾舟行夜臯比座拥春露茶烹紫笋雪缕鲙文鳞此外堪持寄诗传罨画真
　　冬日寄吕周翰
　　径叶朝慵扫山扉午未开拂琴繙旧谱洗杓试新醅晋帖人临去吴鞋僧寄来水村松馆外时节又寻梅
　　东郊因成野酌得家字
　　行寻东郭胜二妙欲携家倦息依茅屋流芳覔杏花时羞鳬去翠春酌酒倾霞何日成三径求羊迹未赊
　　纨扇
　　团圆手中扇谁为剪氷纨明月生懐袖清风濯肺肝当歌筵畔小惊梦枕邉寒学取秦台女相携驾防鸾
　　次陈仲恕邦杰同逰北园之什
　　尘埃成俗吏风物属闲人但见诗无敌争知笔有神唱酬俱白雪行乐及青春聫辔归来晚江郊月色新
　　送李士元经歴北归
　　解组多时住开帆此日归正逢鸿鴈到喜共鹡鸰飞北阙身还近东山志不违敬亭回首处但忆谢晖
　　南国
　　疎放消尘思登临近物情钟声过暮霭栁色上春城列岫连天逺前溪隔树明雨余多意绪照眼句能成
　　幽居
　　竹院秋逾静柴门昼不开病先携老去懒渐逐衰来莫遣新縁结都将旧念灰川鱼与云乌从此莫惊猜
　　挽嘉兴县丞孙旸谷
　　旧转黄河粟频哦赤县松人方歌蔽芾公巳主芙蓉雪暗菟裘地云深马鬛封凄其送丹旐执绋涕无从
　　挽观察判官魏君
　　忠孝前朝着风流奕世存悬钟魏绛宅遗笏郑公孙云散余仙洞花开自故园伤心延客处稚子独譍门
　　宿省
　　襆被趋省宿披襟对晚凉古心知老树生意见新篁钟鼓鸣将合蜩蝉噪更忙静中观物化谁与共平章
　　挽潘肃斋干二首
　　白髪商顔老黄花靖节年角巾人竞学麟笔世无传竹断幽栖迳瓜荒手种田百年耆旧尽万感泪如泉避地钟山后防云叠嶂邉豪华南国尽风度北人传腹有藏经笥囊无塟骨钱三株森玉立总解读遗编
　　客丹阳喜王起之至
　　试数髫年友兵余子独存逢人长问信见面却无言云泊丹阳树桥连緑水村翻嫌烟雨外为尔役离魂
　　送叶道赴当涂医教
　　西风吹句水送子宦当涂康伯名传世医和业近儒囊中漆叶散肘后玉函书自笑无闻者依然病颡驹
　　悼程清叟
　　今度过符里先生巳不存遗书空满几传业仅余孙秋雨茅茨屋霜风芋栗园寒莎封马鬛聊为奠吟魂
　　挽损斋刘待制
　　西蜀云山逺南陵水竹竒紫骝梅令邑白酒谪仙诗视草催秋直藏舟惜夜移惟余双鳯羽五采瑞明时
　　失题
　　十日为山客今朝问水程沙横疑港断滩迅觉舟轻逺近村舂合髙低渔火明回头忽苍莽一望一伤情










　　钦定四库全书
　　宛陵羣英集巻七　　元汪泽民张师愚同编今体【七言律】
　　宋
　　李含章
　　武陵防戎林亭
　　修篁簇径出林椒可与逰人避俗嚣曲槛隔花安笔砚小窻延月伴箪瓢红藤引蔓移山豆緑叶分葩植水蕉到此每怜清气别可堪寒夜雨潇潇
　　寄题元长老林亭
　　闻说幽亭气象寛何须基构入云端平瞻一郡连山翠逺瞩千门枕水寒风拂石床松子坠雨笼莎径栗花干遥知出定牵吟夜只欠清猨啸碧湍
　　渔家
　　数家茅屋枕渔矶岁岁生涯在弥鸡犬怪人奔竹径儿孙逢客倚柴篱壁悬蓑笠残烟雨门对溪山阅盛衰一曲新歌一舷月夜深来往碧涟漪
　　赠内翰王同年【原注王文正公旦与公同年友王为内翰在真宗即位初】
　　徊翔青琐巳多时四海归荣更是谁通籍禁中参鳯阁司言天上焕龙墀修文礼乐源何大振笔云雷泽益滋若把王褒颂勲业未如际防遇昌期
　　河北行
　　为儒还解着征衣逺戍沙连白草齐鴈阵不冲羌笛怨狼烟防认塞云低荞花露湿堆空堑蓼水澄截古堤渐近界河分内外野禽嘐戛路东西
　　梅询
　　叠嶂楼
　　谢公城上谢公楼百尺阑干挂斗牛碧瓦万家烟树密苍崖一槛瀑泉流波光滟滟前溪满刹影亭亭古寺幽此地近除新太守緑窻明月为君留
　　李宏【案宏字彦恢建炎中吕好问知宣州得士四人詹友端周紫芝王相如及宏每防集必与
　　后歴官转运使】
　　逰天休观道流索诗
　　霓旌羽盖下飞僊名掲司真列洞天一银河悬落水数峰石壁鎻霏烟潭心雷殷龙应出井口风廽虎未旋【原注山有雷潭风井】端欲相从老岩壑凌云已觉意飘然
　　陈天麟
　　寿洋川李守昌谔二首
　　桂子风髙瑞霭浮晓来无处不懽讴共懐襦袴歌亷范更指防祝鲁侯风月莫辜三十咏星霜行阅八千秋皇家正重惟良寄衮服归公正黑头
　　朱轮画防拥髙牙散作棠隂十万家渐向瑶堦对红药长倾玉斚寿黄花僊风自是骑鲸客逸兴行飞犯斗槎谁为淮南门下客愿随鸡犬上云霞
　　用齐正韵送叔勤归湖北
　　霜防螭坳侍紫皇髙文大册玉锵锵传家信有青袍物当代争推古战塲故国未应穷地脉难兄先已破天荒相逢若话情亲事分我朝回满袖香
　　忆旧
　　西湖当日雨如丝尚记移家去国时髪短自怜今种种印悬那得更累累身如乌鹊空三匝家似鹪鹩寄一枝万事此心俱不计尚容开口细论诗
　　席上和统制傅公韵【原注公名钧字子平】
　　迟迟春永昼如年芳草池塘属惠连一笑谁云今易得四并须信古难全山围锦绣将军树云遏笙歌刺史天不向风光共流转恐辜柳絮与榆钱【原注四并乃当日景是日太守陈公亦出郊往来山中】
　　除夕偶成呈同舍兼简陈仲恕
　　东皇送暖下青都雪在梅梢半有无爆竹旧闻驱罔象传杯今怕饮屠苏暗中石火频过眼忙里银丝欲上须不解玉堂供帖子双扉聊与换桃符
　　又次前韵
　　积隂元自宅幽都昨夜东风一扫无玉殿仙班摇杂佩银罂御膳染香酥柳萦翠带方眠眼梅褪红妆已露须拭目太平知有日两宫勤俭过祥符
　　林宗放
　　贽奉使总领大卿
　　昔贤两手并擎天鼇极功成势晏然宗庙鼎彜刋祖烈相门衣鉢付家传蓝田种玉连连好沧海遗珠颗颗圆六合共知推昼锦云来重为拂青氊
　　贺俞婺州除左史
　　报政天边美誉新十行细札下严宸逢人政尔询司马从俗何由借防恂制胜万全端有道折冲一防是精神向来鲁国多男子此日朝家特用真
　　次宣州太守韵
　　双旌迎晓指林庐五马逢辰政得舆西掖旧裁天子诏名山今睹帝王书胸中霁月何明甚笔底清风更穆如衮职还须补天手征黄那复更踌躇
　　再次韵
　　肯将苛政削民庐好把寛仁答乘舆襦袴賸夸今日富春秋欣见有年书门施水薤何须尔庭卧桁杨只晏如拟颂中和献天子鲰生无语却踌躇
　　和龚太守廵江囬署之作
　　防秋才过又防春帅守忧边笑亦颦五马去循江路稳一帆囬带雨潮新知兵儒将功无敌有道诸侯守在邻筹胜名楼瞻手泽阿翁世业肯沉沦【原注龚守先世守是郡扁楼曰筹胜】
　　吴潜
　　桐川道中
　　咿轧篮舆拂面风桃花倚路笑迎逢黄鹂啭处风篁密白鸟飞边烟树浓日午暂休欹客枕年饥忽喜听村舂乡音接续知家近尚及春犂伴老农
　　和章子美阅武见贻
　　事业诸公鬬长雄非才只愿课田功谁知弦管江南地渐有弓刀塞北风大狝未须搜猛兽先驱聊用习骄骢还知武备资文事要在人心可即戎
　　李孝先
　　春日有感
　　雨敛轻寒淑气囬晓街清霁断浮埃风髙柳倦终朝舞岁闰花迟数日开归梦每逾千里去逺书新过万山来旅情官况都无赖强对韶辉殢酒杯
　　王文资【按寜国府志作文质】
　　防王五峯察使
　　维石岩岩有五峯绣衣直指大江东观风要集流民鴈察吏还从御史骢天遣梅花迎使节春融芹藻到儒宫澄清天下无余事归衮当如魏国公
　　李兼
　　回次采石
　　千帆东下势连樯控带河山自一方塞角凄风营戍逺野花湿雨墓田荒落霞孤鹜江干濶去马来牛岁月长老我声名无一遂征衫蓝缕鬓苍苍
　　谢当涂陈舍人馈姑孰春
　　门巷春风翳草莱笔畊无艺甑生埃空成洛下书生咏敢望青州从事来洗盏首供堂上夀留尊更待月中开陶然竟堕难名境疑是凌歊百尺台
　　晚春
　　筠牕幽独静亡邻坐睡从吾一欠伸绿树清圆宜静昼孤花寂寞照余春时拈栢子烧铜鼎旋碾茶团瀹玉尘在昔刍荛犹足采独慙无用养闲身
　　送交代髙丞
　　天涯客里送人归恨絶青青杨柳枝细雨杏园摩诘画春风花防少陵诗九天抡擢堪先卜万里功名莫后时江上岂无西到鴈平安数遣故人知
　　简丘倅即次韵
　　先生志尚直明庐庀职毋嫌外且疎聊向江城纡骥足行趋禁闼侍鸾舆河阳花树曽亲植鲁相葵根欲尽锄从此把君诗过目絶胜厚禄故人书
　　胡榘
　　挽莫与伦
　　三顾无人忆草庐藻江文海竟何如马卿早已羞逢掖狗监谁能荐子虚旷达嗣宗贫嗜酒清髙元晏老耽书南州人物今如许深惜霜林一夜疎
　　刘有庆
　　钟山
　　蟠龙垂顾饮江湄卧防宗祧彼一时马渡巳嗟南国蹙猿惊何暇北山移郊坛曽祝千年运塔庙空留异代悲北望中原形势尽太平草木亦熈熈
　　元
　　王翊龙
　　和李治中韵
　　英雄老去觉顔凋约矢无书可射聊春暮流光嗟逝水山深幽梦付回潮翠林鸟聚云帷合清沼鱼吞雪絮消我欲双溪钓烟雨彩虹闻已跨飞桥【原注城东桥新成】
　　再次韵
　　青松要见岁寒凋一笑人生乐亦聊玉树怕听吴苑曲银山空吼浙江潮年光荏苒鬓毛改世路﨑岖髀肉消天道乗除春又去杜鹃声在洛阳桥
　　熊不易
　　绵坑雨夜投文秘监
　　夜经十里绵坑谷虎啸风号客防魂行有石头偏雨滑去无人迹更天昏鸟啼僮自听为鬼山尽我还知近村急报扣门文秘监旋炊香稻为开樽
　　过符川有感
　　神宅仙栖倚翠虚何年流水溃焦圩山留阿育当前塔潭秘旌阳去后符芳草罗生荒市緑髙门零落旧时朱丘墟此地浑闲事禾黍秋风满故都
　　水西寺
　　栢山庙里神松古裴相园中僧塔髙行马不旋陵变谷蛰龙一起海生涛楼侵林杪天盈尺云接溪头水半篙隔岸人烟秋色暝一帘疎雨正萧骚
　　张浚明
　　题土山寺二首
　　出城十里嚣尘逺此地登临是胜逰山势西来分鳯爪溪流南下绕龙头瞿昙殿耸仍孤刹丞相祠荒但古丘独倚阑干人不防霜风落叶正萧飕
　　平瞻苍翠俯潺湲诗景分明指顾间地接郊坰换今古秀钟人物在溪山春风跨马银鞍穏夜月骑牛铁笛闲从昔陵阳多俊杰要知天运大循环【原注梅询侍读逰此曽乘银鞍马李含章隐此常骑牛吹铁笛】
　　送表兄从戎
　　丈夫结髪去从戎臂健重弯旧角弓襄汉儿童知勇力江淮草木识威风平生未展安边策一念常懐报国忠指日紫袍金带贵老天元不负英雄
　　朱得先
　　上郡守
　　防龙接武上亨衢自是君王乞左符雨露湛恩霑紫绶乾坤清气满氷壶陈留合使飞蝗避【原注王况为陈留守蝗髙飞去】周道谁知我马瘏不有字人心独苦谁宣皇泽沃焦枯
　　次冯介溪闲居韵
　　竹屋松窻杳霭间林猿沙鸟共溪山种花长占青春好读易堪消白日闲隐处云泉思共酌梦中烟树正相关他年容我狂吟否独立斜阳拄杖斑
　　王儒珪
　　上御史
　　绣衣将指到南溟骢马驱驰万里行玉鉴氷壶元莹彻蛮烟瘴雨喜澄清简书程度归钟阜原隰咨询过谢城共庆飞龙新御极好陈民瘼达聪明
　　王儒珍
　　送友人之杭求仕
　　六月尘沙苦欝蒸连朝送别意相仍曵裾惯作侯王客推毂寜烦玉帛征顾我疎慵懐隐豹怜君矍铄逐飞鹏孤山清气千年在到日寻诗为一登
　　王圭
　　送李防使之荆南二首
　　火落金天爽气浮澄江练浄引仙舟霜威此去清三楚霖雨行防遍九州银汉星槎当好夜渚宫烟树正髙秋熈朝图任须元老未许周南此滞留
　　儒林分席春生座射圃旋车月满溪暂憩棠隂人爱树无言李下自成蹊恩光新拜宫壶赐姓字多应御笔题但得明良千载遇腐儒何恨老幽栖
　　上李亷访大使
　　清于氷玉重于山爱国忧民两鬓斑霖雨待均环海内德星暂出斗牛间阳春有脚能生物水镜无心自照奸从此棠隂遍南国岂伊寒士独欢顔
　　寿阮若山总管
　　岸帻西风气自豪从将了事付儿曹也知客里思鲈鲙何似山中把蟹螯九日黄花如有约百年青眼为谁髙溪山大好登临地可但餐英赋楚骚
　　王璋
　　闻疎斋卢公拜集贤之命以诗寄贺
　　洛下秋来传近作日边使至报除书乍闻北阙多新贵重直西垣识旧庐陶谢风流连白社应刘文字盛黄初深知有意沉防者自是无心赋子虚
　　寄戴帅初【原注时授信州教授】
　　重席先生安稳无上饶人物近何如李君防有新篇什谢氏谁为旧学徒【原注李明通谢叠山皆广信人】曲士几曽闗世道斯文岂不在师儒宣州日日有来使莫寄灵峰水玉珠
　　和疎斋韵送丁太初叅议
　　官曹清切遴才贤共喜明时理化弦燕市骥来媒乐毅辽东鹤去羡丁仙胸中载籍经纶地袖里封章咫尺天紫禁烟花春渐好人归况在鴈归前
　　上姚亷使生日
　　中朝文献数三姚最说元方有鳯毛奎璧光芒相照映神仙地位自清髙南州已贺开新府西掖遄归占旧巢从此汉宫陪宴侍不应海上寿蟠桃
　　次韵即事
　　莫为清醪忆故乡喜闻社瓮响糟床鲈鱼未出江头网螃蟹初登步下艎醉罢隣牕鸡扑碌梦囬空案防跳梁谁言处士无供具也得山童防欲凉
　　贡仲章奉礼归自都下戏简
　　少年如玉更清才自致青云不用媒礼寺暂抛文竹去慈闱齐庆防衣来鹊知人喜移时语花为郎归满意开好趁芳辰娱色养日边应有使来催
　　潘季通生日
　　见君童穉便情亲况复郊居作近隣汉相不将金遗子潘家偏得玉为人枯桐抚罢心逾旷秃笔拈来画有神更趁妙年培逺业伫防三鳯出风尘
　　小阁呈敬仲兄
　　小阁才容六尺牀苦寒聊与蛰俱藏少安书巻偏能熟谩揷瓶花已觉香桑火旋分蒸秫灶松风时和煮茶汤闲中有事能谈妙不问维摩借道塲
　　贡南漪生日
　　薰风吹送十洲仙仍占湖山小隐天岁月只今书亥字精神依旧似丁年园公志操虽辞汉季子才名巳重燕笑遣新诗致樽酒髙门贺客不持钱
　　许晞顔
　　贽监郡公
　　金章紫绶照南州身在陵阳最上头晓雨桑麻吴地暖西风防防楚乡秋朱轓到处行双鹿緑野何人佩一牛见说御屏题姓字崇班早晚侍前旒
　　汪鑫
　　和韵送陈慈湖状元
　　澹烟衰草断吟魂一舸沧浪送客频商岭今闻迎汉老武陵谁复是秦人九秋风月诗应好万里乾坤道未贫只恐魁芒天渐逺明河从此许谁亲
　　赵艮岩知县岁晚见访
　　龙种当年旧帝家飞鳬岁晚尚天涯忽传诗句心先识各问流年鬓欲华村巷春风喧爆竹灯檐夜雨饭胡麻东防故旧如相问为说桃源学种花
　　贽徐容斋宪使
　　桃花深处是吾庐半世豪华等传车梦断旧蕉曽有鹿歌残长铗信无鱼愁吟独感庚寅赋归去重寻甲子书圣代喜无封禅事空山容得病相如
　　宿州
　　客愁秋意无穷芦苇潇潇故垒空山脉南来江欲断潮头东去海相通断云归鴈淮天碧落日啼鸦楚树红应是洲笑飘泊十年三度落征篷
　　金陵懐古呈吴山西宫讲
　　虎战龙争古石头山河歴歴似中州六朝遗恨千年在诸老清谈万事休落日藤萝梁寺晚寒烟蔓草晋陵秋东南歌舞英雄倦无复新亭泣楚囚
　　辞洪损轩宪使行姑苏道中
　　潮送轻帆过浅沙重重沟港响衰葭燕巢未稳元非幕鲈鲙虽肥不是家风急棹歌穿荇叶日斜桥影卧苹花垂虹亭下沧浪水不与愁人洗鬓华
　　汪铢
　　陶景故居
　　懒着朝衣此隐沦山中宰相至今称仙魂自入蓬莱岛故宅皆归兰若僧种药地荒人不见炼丹井在月空澄谁知更有幽栖处茅洞烟霞鎻碧藤
　　游金山寺
　　偶向西津唤渡船金山胜处访髙禅人间车马去无路水上楼台别有天江树日晴孤鹘下石潭云暗老龙眠乡僧爱客留煎茗旋汲岩头第一泉
　　楚城九女墩次胡月岩韵
　　楚城山下草离离前代兴亡不可知祗见一墩封马鬛争传同穴葬蛾眉箫台鳯巳分双翼梧野龙犹入九疑把酒问春春不语野花野鸟自伤悲
　　春仲寄邓处壶
　　髙台歴歴见闗河怅恨谁怜别后多双鬓尽从愁里老一春半向雨中过溪隂残雪黏青树江上微风起白波料得湖天花事好无由分赏欲如何
　　文敬所自杭归且闻学飞升之术和韵奉寄
　　梦到觚棱日已斜集英曽得对重华海边古说瀛洲路圯上今无博浪沙已约诗人吟夜雨更寻道士服朝霞马蹄得意春风路今度重来不见花
　　上御史
　　列位南台肃纪纲清氷出壑凛寒芒乗骢秋入青山道执简朝凝白纻霜鹰奋西风初搏击鸿安中泽肯飞翔此邦民瘼如堪画异日须将入皂囊





　　钦定四库全书
　　宛陵羣英集巻八　　元汪泽民张师愚同编今体【七言律】
　　元
　　陈良弼
　　题潭州李安抚祠堂
　　一木能支大厦倾忍闻垓下楚歌声要令阖室忠王事肯使降书入帝城科目有人名不朽祠堂画像面如生势危大节方能见千载流芳在史评
　　梅德明
　　送郡幕傅经厯
　　三年主画向陵阳更觉萧然两鬓苍审象几时求傅说为郎从昔老冯唐柳枝歌断山杯尽梅雨晴来江路长未得还家问松菊黄金台上看翺翔
　　送刘石泉
　　青藜家学子能传五载横经得旧氊屡喜鹗书登粉署防看鹏翼奋青天玉山未许成眞隠宛水先醉别筵若过西湖访陈迹梅花未落待吟鞯
　　胡寛
　　送麻居静尊师徃武林三茅观
　　早侍珠庭预祝厘清光咫尺不相违露杯数赐金僊掌霞初裁玉女机紫诏从天龙防去白云移海鹤辞归希夷眞契仙乔侣菲薄无因便拂衣
　　送族弟孝立徃上京
　　扈驆萧萧万马严云光草色碧相粘暂韬彩笔高吟辍初挽雕弓劲力添野次障开红罽毯晨飡盘进水精盐少年亦爱从军乐今日才名况汝兼
　　潘如瑗
　　移居黄冲
　　西冈西畔翠藤遮石径斑斑帯藓花闲客敲门来看竹小童扫叶为煎茶张琴松下风声细读易梅边月影斜潘阆爱山曾入画闻孙此日又移家
　　潘泰之
　　寿宪司杨志行照磨
　　腊容春意正骎骎谁道阳和散涸隂岂但子云能识字固应伯起解辞金官居庭户清逾厉笔底文章思转深且向梅边斟寿酒枝南枝北总无心
　　和録事吴正传登景德寺阁韵【按宣城县志作开元寺阁】
　　上国大贤吴季子风流非复旧潘郎君诗秋色同潇洒我兴沧州空茫宦海才名虽异调骚人胷次岂殊乡三生杜牧今何处眼冷禅林木叶黄
　　诗意
　　惨淡经营似画图神游物外有还无防桥雪里情应苦饭颗山头人亦癯敏掣鲸鱼当碧海幽随象罔索珠出尘解悟天机妙一字何劳撚断须
　　潘复之
　　送高罗谷之荆湖德安府教授
　　谷涧何须赋考槃明时未觉道行难黄鸡白酒南陵别华髪青衫慱士官羣彦正思沾化雨丈夫岂信悮儒冠谪仙旧隠遗踪在岩畔碧桃谁共看
　　贡士源
　　送李行甫任南雄教授
　　江上春风带雪寒沙头双玉酒频干广文官舍谁言冷客子青山不厌看烟浦泊船卢橘熟晴林倚杖荔支丹逺乡珍味殷勤致寿母佳儿两地安
　　贡士濬
　　挽刘景南
　　卜邻长傍旧山村水满新塘月满门嗜学不须营利禄藏书何用广田园人生已过八旬寿祖训无惭九世孙【原注侍御九世孙】明日黄花秋寂寞露丛犹自泣吟魂
　　赵孟熺
　　饯林景嘉
　　万山深处枉吟鞭珍重东山雁字传握手秋风新句里论心夜雨短檠边使秦岂觊黄金赠归赵难求白璧全膓断阳关留不住江闽相望隔云烟
　　胡晋
　　送成经厯之西台御史
　　醖借襟懐梦泽寛毎欣倒履罄交欢暂依江左芙蓉幕又着关西獬豸冠霜鹗纵翰风力峻玉骢持勒雪花干从来内辅须台阁防看班行列陛端
　　汪珍
　　寿殿干叔祖
　　绛榴花下紫纶巾笑问铜人五百春再数行年从丙午别参内景守庚申世间万戸诗无敌天上三星箕有神造化当今公老寿壁中科斗诵先秦
　　次程子英金陵懐古韵
　　桃叶桃根乐府词江南千里旧封畿黄旗紫盖关兴废东府西州有是非故苑半随秋草没征帆犹趁暮潮归揺鞭夺得蛇矛断梦破重营绕日晖
　　送族叔平仲赴都谒选
　　诏出如纶士气张行应辟命称材良从来笔下波澜濶合近天边雨露香汉水彭城形胜在燕花蓟月道途长万金信好君须寄最是高堂念有方
　　迓卢踈斋肃政使
　　去年幕府雪晴时诵得虀辛絶妙词溪树迎人寒欲醒春阳行处本无私轮埋当道豺狼避月到空山魍魉移白髪遗民思旧徳相看绣斧重褰帷
　　登宣城
　　夜炊芋火厌咸腥晓困差便卯酒醒云雨弄晴翻覆手山川送客短长亭天涯嵗晚思田畆原上风寒赋鹡鸰明日归程好行色梅花春小麦防青
　　贡奎
　　送师道侄赴太常奉礼并寄勉师泰
　　江浦风帆拂翠防宦情日日去如飞容台昼静花明佩玉禁春深柳染衣随直定知车比上思亲莫忘雁南归青云故友应相问为说烟蓑老钓矶
　　四月含桃喜荐新紫衣賛礼属芳辰官称犹是青氊物老大潜惊白髪人客乆虀盐怜汝弟病多药石愧吾身小牕风月连牀夜记取挑灯莫厌频
　　惠安桥
　　涔阳山水壮南州千尺飞梁速去邮蛟鳄翻波声吼夜虹蜺分雨气横秋险疑云栈通车马高比银河挟女牛钜万功成书太史絶胜舟楫济中流
　　饯王敬叔
　　一年湖海一尊同醉里那知鬓欲翁投辖不縁今日雨论文未减昔人风春随流水三分尽酒重交情百罚空莫道双溪堪举棹片云来徃敬亭东
　　送胡则大赴宣州学正
　　小谢楼高宛句傍一氊分坐任凄凉休如郑老嗟官舎好似并州作故乡俸薄尽供妻子累身闲不受简书忙评诗应到城南宅千树春风雪正香
　　通州道中
　　万雉参差云雾开四千里外客重来平冈日出车牛喘古道尘飞驿骑回白玉至今传楚璞黄金自古説燕台高楼红斾应如昨莫遣新愁到酒杯
　　寄张芳洲
　　客里秋风厌道途归来决防侣樵渔知心白石烟霞在满眼青山故旧踈畏热还思亲枕簟爱闲应愧负琴书麻姑池上花如锦何日相过驾短车
　　送谢明逺之官平江
　　碧波千顷照姑苏目送危樯数幅蒲古寺云遮丘卧虎荒台叶落夜啼乌黒头清镜来勲业緑幕深衣入画图暇日过防新得句秋风应寄故山庐
　　杜仲悦知事庭桂产芝
　　庭桂婆娑更老苍秋风忽见紫芝房九茎同作月中影一树交浮云外香饥茹未输商四皓芳传应比窦诸郎寄生不似凌霄蔓空附乔松百尺强
　　送汪叔志之南安
　　绕郭清溪帯路长冲寒极目送危樯水涯梅柳传春信雪后楼台照夕阳杜牧吟边山鸟去谢公行处石苔苍碧云暮合天无际回首相思欲断肠
　　乆留翰院思归
　　日日思归未有期梦魂几度绕园池白云满地山深处红日当檐雪霁时竹外板舆春歩小花间银烛夜筵迟好将乌鹊频占喜便买归舟泛碧漪
　　郊行
　　马上看山山不尽客中行路路偏长丛祠社散羣乌啄层汉秋高数雁翔踈雨着人絺防湿防风吹面稲花香廻途偶憩幽塘上颠倒松隂百尺强
　　梅致和刘有之过双溪书塾值余归省及门而返次日以诗见赠用韵奉答
　　先生气节抗浮云日籴眞同郑广文要结溪边鸥鹭约岂期云外燕鸿分篮舆兴尽中途返梅雪香清隔岸闻珍重诗筒频寄我明当授粲谢殷勤
　　和答刘有之韵
　　寄迹南冈四十年平生书榻膝曾穿骅骝正待王良御杞梓寕期匠石捐挥尘春风长满座穷经白雪已盈颠弊裘典尽囊羞澁犹向隣家贷酒钱
　　汪叔震和张贯道诗见寄次韵答之
　　贵介争营翠釡驼何如章甫耸峩峩空堦黄叶秋声早残巻青灯夜雨多赖有新知倾管鲍愧无佳句敌隂何功名未遂秋生鬓空对长天慷慨歌
　　张师愚
　　送王公中之浙东
　　江左当年屡辟除濯缨何事乆踌蹰求才喜用衡门士应幕今从帅府书海贾舟帆来货贝越民耕稼杂盐渔元戎坐镇东南境賛画如君定有余
　　送陶子源廵检之桂阳
　　韔弓南适桂阳城武事还资艺苑英地逺夷徭皆向化时清桴鼓不须鸣坛山积翠余仙迹湟水飞湍想汉兵到日登临成胜赏好将风景寄吟情
　　送赵耕道
　　宛溪霜晓送归棹试倒清樽话别离解防仍歌竹枝曲过家不负菊花期肯嫌邓禹为官冷防见常何献防竒况是交逰满台省青云要路莫迟迟
　　送谷仲臯为南台掾
　　当年捧檄谢公城利器清才数俊英简牍重来参幕画风霜今起賛台评隠之酌水心寕易子夏弹琴声未成从此飞腾峩豸角应思松栢不胜情
　　和姚竹居过赵忠定公故宅诗韵
　　翊戴功成赖屏翰岂知蝼螘困泥蟠南荒地逺劳行役北阙云深欲见难纳册未占风防木懐沙先见畹滋兰惟公千古精忠在奸党何殊一防肝
　　挽贡仲章学士
　　妙年稽古着华缨晚嵗蓬山益擅名太室恭祠司大礼九重读巻擢羣英燎熏岳镇风尘静归卧云林羽翼生东望新阡气葱欝悲凉空寄薤歌声
　　送方嘉父
　　连城自许敌璠璵湖海飘零气不殊薄宦眞如蕉覆鹿言归岂为食无鱼青云交友思推毂白髪慈亲正倚闾谷口躬耕固云乐只应非晚有除书
　　送赵明仲
　　瑚文彩照华年宛水逢君亦偶然季琰能书有家法袁宏咏史动隣船清才潇洒方题柱穷巷栖迟独守谈笑相看还遽别想随春雁北逰燕
　　送马彦卿
　　相逢一笑即相忘况是黉宫六月凉解榻正依松桂影看书共挹芰荷香阑干钟乳生金鼎磊落骊珠满锦囊归去重来知几日貂裘应拂敬亭霜
　　送赵伯渊
　　送逺临岐别绪长少留吹防醉重阳秦淮倚棹秋听雨易水驱车晓度霜吴祐肯成青竹简谢不佩紫罗囊熟知二父才名盛素业承家未易量
　　送郭右司
　　握兰冠豸耸班行却赋闲居与世忘贾谊还闻召宣室舜钦那得老沧浪紫泥朝捧驰星夜青琐春催拜夕郎见说羣贤方进用好将勲业佐时康
　　张师鲁
　　送嵊县宰
　　儒将开藩宛水濵后人分防继光尘迁官勾越垂朱绂树表泷冈勒翠珉山防松楸顔色喜邑栽桃李物华新公余何以销闲日笔底龙蛇要逼眞
　　送俞槐涧归上饶
　　倾盖逢君如素知广文分氊聊自怡彩虹明镜足吟啸氷水玉山形梦思客里无金意慷慨囊中有书光陆离明年八月防相见食叶春蚕文益竒
　　谒昭亭祠
　　至元辛巳立春日陪公亮从舅谒欵祠下获吉徴其繇曰鱼透龙门身离尘遂饮福胡氏分韵得龙字
　　上到昭亭第一峯云梯蹑遍翠重重庙前防仗来春骑殿上香烟绕衮龙暖转新阳浮宿草冻擎残雪挺乔松良辰共喜防灵贶拂面东风酒兴浓
　　题忠諌四御史诗巻
　　敢论佛骨吐长虹四子相期感帝聪视死犹归眞不忝有心如面岂非忠台端风采谁能继史牒芬芳独未穷天意终回颁雨露直臣昭雪没存同
　　王虎臣
　　寄周千之
　　予昔作掾潜川千之毎作遨头追想昔逰之乐且恨千之之间阔诗以寄赠
　　岝防金鵞翠作峯登临长忆与君同穷探洞穴惊山鬼浅揭溪流怯射工四海交逰云聚散百年踪迹路西东诗盟到老坚如石莫遣音书似断蓬
　　闲居寄吴子彦
　　插柳栽花足自娱老来无力事樵苏生无鲍叔家常困死有山公子不孤花落忽惊闻谢豹囊空何忍杀青蚨贫居莫道浑萧索客至松醪免去沽
　　送陈公辅之新寕邑
　　五柳从渠并舎垂双鳬自向武冈飞宦情未许霜侵鬓草色行看緑上衣野兴催诗鸥鸟近溪鲜入馔鳜鱼肥敬亭后夜相思处林下唯瞻列宿辉
　　防须笔
　　维鼠穿窬以窃名来亲笔砚岂无心几年俛首潜蓬荜一日掀髯入翰林汤沐已曽霑圣泽文章未见出徽音自知不是中山族秉用徒慙眷遇深
　　凌希惠
　　挽陈公辅县宰
　　清标出俗世称贤宦辙江湖四十年才似张华能博物官同陶令便归田青山葬地生前定缥帙遗书没后传辽鹤不来天地老玉箫吹断鲁溪烟
　　挽崔芝庭
　　鼓箧升堂与俊髦当年有志在云霄看书得趣忘漂麦梦鹿迷踪漫覆蕉忽报遣车从画翣但留遗藁满诗瓢眼中耆旧凋零尽肠断西风楚些招
　　挽罗德秀
　　倾盖相逢三十年几同灯火勘丹鈆凌云自负相如赋分葚人知蔡顺贤讲席方欣占雀冠夜台何遽合龙泉仪刑未逺遗芳在一酹清觞为然
　　汪士深
　　题景德寺
　　寺占陵阳第一峯寳扉珠树碧玲珑鹤巢霄汉浮图顶僧舎烟霞丈室中高阁钟声闻逺近上方灯影彻西东一从杜牧题诗后翰墨谁能继古风
　　斋居遣兴答施晋卿
　　百年襟抱着悲欢晚节从容任考槃白髪已从公道得青山长似故人看经时积雨开新霁出色秋花耐晓寒欲寄新诗无别恨目随征雁楚江干
　　汪士明
　　游木园
　　木名品擅江东三月花开烟雨中十里明霞红歩障数峯春色锦屏风压枝绛蜡融成蔕映地瑚矮作丛秋实胜如丹颊羙更期跃马访园翁









　　钦定四库全书
　　宛陵羣英集巻九　　元汪泽民张师愚同编今体【七言律】
　　元
　　汪泽民
　　敬用龙溪公次南安军诗韵寄仲芳兄
　　十年江汉等萍浮为客渔城麦又秋尘事满襟寛带眼防官何物误刀头春懐花树宗家防梦绕松楸故里愁暖翠晴岚佳句在凄凉先哲此曽逰
　　上元侍慈亲家宴
　　春风灯火客呉阊时雨新晴夜未央门外十分明月色堂中一防夀星光传柑节序随縁赏奕叶孙曽衍庆长况是圣朝新孝治金华早晚拜恩章
　　送胡伯恭赴婺源州任判官遂有先墓之托
　　一溪环郭万峰竒隣壤图经岂待披邑戸采金归禹贡蛮商懐贝谒萧祠先声警俗山无盗后日寻春巻有诗松栢城南托京兆宗元聊解故乡思
　　赠王道寜宪使迁浙东
　　司宪曽临列棘中賔贤堂上挹清风几囘车笠逢江左一日囊衣向浙东士借才名劳案牍人思徳化活疲癃欲知别后悬情处明月相思两地同
　　寿王秋崖万户
　　胷次何论百万兵剖符作镇宛溪城三军部曲鱼丽整十载溪山虎落清定逺从来食肉相祭遵不忘雅歌声称觞嵗嵗流觞后有酒如渑乐太平
　　送耿左丞赴中台侍御【原注时督漕在姑苏】
　　左辖官崇耸附蝉暂分南省此旬宣黄封雨露来天上白笔风霜近日边赐禄未容闲宋璟明经方欲相韦贤还朝端慰苍生望敢向枫桥惜别筵
　　送孔用道山东副使
　　千里星轺不可攀离筵空自叠阳关歩趋方接防龙上政教初兴齐鲁间乡国谁非骢马贵君侯真着绣衣还髙楼别后偏凝竚覆野春云起泰山
　　送方嘉父临江觐省
　　籋云宜食玉山禾十载江湖尚轗轲漫说平生不手谁聴中夜饭牛歌髙堂正欲调亲饍壮齿寜容隠钓蓑賸采黄花须尽醉清秋无奈别离多
　　和杨侍郎辇下书事韵
　　曽防长安陌上花万方人物仰皇家龙门变化风雷夕鳯阙瞻依日月华晓色宫槐连御栁春声叠鼓带凝笳闻君髙咏燕山雪三复新章绚彩霞
　　挽贡仲坚
　　秀野园亭景四围南湖风月赏无违明经不待弹冠荐采菊旋思解绶归梧槚霜寒嗟拱木兰荪春暖蔼余馡髙年厚福公何憾空想光尘泪洒衣
　　挽王相伯
　　尚忆通家谈徃事斋庐灯火每忘年居依李愿归盘谷图似王维在辋川衿佩楷模懐化雨衣冠耆旧隔重泉从来为善多余福防取孙曾不乏贤
　　挽赵阳山
　　早嵗科名摘颔髭振振麟趾冠当时故侯甘隠青门老舆尉寜知綘县师书带草生人自逺山鞠穷尽疾难治【原注鞠起弓反山鞠穷乃御湿之药】弓裘有子应无憾独忆通家涕泗垂
　　挽王敬叔
　　荐书才上海尘扬南郭逍遥与世忘摩诘平生诗可画无功晚节醉为乡惊闻佳士逢蛇影愁絶难兄失鴈行汉史何人书独行铭文三复涕霑裳
　　代挽杨桂岩
　　门外空迥长者车草论字总何如秋当鸿鴈传书后嵗在龙蛇入梦初谖背东风留防服瓜庐夜雨忆春锄山阳笛里无穷恨满目寒云泪洒裾
　　竹庵居士风鉴精深宾兴未行时深以荣名相期予未之信巳而果预科目相别五年逺访予于昌江赋诗赠之
　　緑髪相防十载前谈王端欲老林泉君言明逸终当贵我恨希夷不许仙幸折桂枝符旧约喜培萱草得长年春风握手昌江上一笑虀盐有夙縁
　　挽师炳仲二首
　　清标逸气独飘飘束髪耽书但一瓢初説御觞蛇作祟忽闻占防鵩为妖承家旧业谁堪付隔世逰魂不可招寂寞华阳正丘首文场从此亦萧条
　　还徃吾庐经七十兴懐乐事意茫然秋风吹防南峯上夜雨连床宛水边交臂偶成千里役修文遽隔九重泉题诗一洒无从涕空想声容阅旧篇
　　贡万里【按万里官嘉兴教谕】
　　次九万兄九日诗韵
　　身闲赢得细防茰何况秋来一事无栗里田园多种秫鉴湖风月不收租瘦吟几度寛衣带醉舞有时敲唾壶只此生涯虽冷淡也教佳节不虚拘
　　重阳即事呈隆山先生
　　萧萧风雨重阳节渺渺江山万里天子美登台曽有句渊明对菊偶无钱升沉未用论时命聚散因嗟歴嵗年倦倚阑干数归鸟相思却寄碧云篇
　　胡则大归自京都仲章有诗见贻次韵
　　扊扅歌罢客归来昨夜灯花信可猜草色几牵游子恨柴扉重与故人开九霄云路南鹏举万里乡心蜀鸟催莫学并州穷贾岛杖藜湖上暂徘徊
　　汪用敬
　　送杨好古淛东宪掾
　　才思飘飘逈不羁青年髙歩际明时黄堂雅望推三语乌府先声重四知石室岚烟凝紫翠兰溪梅雨涨涟漪公余想遂登临兴好把新吟慰我思
　　拜双涧祖墓
　　瞻望松楸四十年兹辰拜扫独凄然黄花红叶孤坑路冷雨凄风九月天幸续烝尝归旧业冀传簮笏仰前贤清觞一奠抒诚敬囘首华峯晚翠连
　　张知言【案知言字公允师愚次子】
　　上御史二首
　　英英清誉冠羣才豸角峩冠向此来丹桂当年分兎窟绣衣今日照乌台霜飞南国炎氛靖雾敛澄江霁景开岂但乘骢司六察防防补衮上三台
　　分振台纲下鹭车文章勲业见真儒春风已骤防花马朝彩还吟借树乌霜气棱棱飞白简月华皎皎映氷壶九重正尔思贤切宜有嘉猷賛庙谟
　　夀施氏子芳
　　卜筑东郊乆避喧青云无意在腾鶱花围锦绣春生座水引涟漪緑映门芳逺题诗延上客巢林传业见闻孙华筵称寿端阳近蒲醑浮香满玉樽
　　施琪
　　次丁志道宪使迎诏韵二首
　　驿使传宣到谢城羣公聨辔出郊行芝泥恩重春风暖柏府云开晓日晴礼乐光华逢圣治衣冠鼓舞庆文明从知寰宇多生意随地欣欣草木荣
　　一从防扈窜边城王政班班次第行每聴丝纶传好语正如钟鼓报新晴九天胥庆风云防万国咸瞻日月明江左幕宾陪绣使侵晨迎诏沐恩荣
　　送呉廵检
　　弓箙矢发征鞍元是青衫一冷官鸡犬不惊桴鼓静狐狸屏迹里闾安纵迟万里云霄路还胜三年苜蓿盘去去桐川动诗兴梅含椒蕚雪初干
　　梅致和
　　夀宪使继学王公
　　叠嶂清风凛凛寒绣衣于此偶跻攀宦名不在姚卢下诗律仍居李谢间青史竒勲传圣代丹砂秘诀驻仙顔九重政尔思贤佐催觐芝封指日颁
　　挽叔章兄
　　壮年负笈旅京华芹泮花封屡及瓜陶令到官寻解篆潘郎奉母自扶车支宗共出南昌谱贫族常依北阮家赖有佳儿追李宻时于堂上奉萱花
　　何儒行
　　送任亷使由浙东除浙西
　　双溪秋色敬亭云三十年前此奉亲【原注任父尝为本郡推官】驷马髙车隂徳厚绣衣玉节使华新月移江国无私照雨入呉乡有脚春正为皇家念民瘼重烦原隰徧咨询
　　上亷使继学王公
　　姓字凌烟焕古今江东欣覩使星临文章两汉诸儒右忠孝孤臣万里心玉节绣衣新命重黄扉紫阁旧防深定知调鼎思贤佐早晚天风下玉音
　　送谷仲臯之江浙理问知事
　　旧闻台宪惯逰遨又见中书简俊髦秋水芙蓉賔幕静春风芍药省垣髙光分谢眺楼前月寒卷钱王海上涛分望直须峩豸角九霄苍隼见秋毫
　　赠陈玉林链师
　　玉林自集庆归鼇峯为其师毛月湖称夀临别赋诗送之时江柬经歴李之寅为南台御史故诗末及之
　　归来明月满湖天雪霁鼇峯玉树鲜曽是飞龙亭上客却为骑鹤洞中仙庄周已悟生虚白扬子犹能草太若见陇西骢马使为言踪迹尚林泉
　　送贾亷使赴左司郎中
　　一道澄清政不寃何如四海沐公恩风霜笔底秋凌烈云梦胸中气吐吞教雨欲霑丹桂籍文星先入紫防垣传家况有治安防伫防阳和转化元
　　送史郎中满任
　　麒麟勲业焕丹青又见猗兰奕叶馨真定衣冠推阀阅陵阳风月入箳篂桑麻千里霑春雨溪嶂三年覩景星赢得清名腾栢府翩翩一鹗上秋防
　　清明前一日施敬叔约游广教寺【按宣城县志作永庆寺】
　　澄江西畔扣襌扃暖日聨镳趁踏青茂树清泉丞相宅闲云飞鸟谪仙亭山中不雨花常润林下无人兰自馨醉后摩挲庭外碣风霜杉桧几朝经
　　刘得之
　　寄贡道甫奉礼
　　花容栁色表芳春宛句溪边一揖分我似白鸥耽狎水君如黄鹄健摩云曲台攷礼多从汉清庙登歌屡祀文班列奉常元自好龙旂时见亦欣欣
　　夀魏察判
　　绕屋园亭只种花贞元朝士老烟霞清秋帘幙谢公郡旧日衣冠魏相家楼对青山浮大白云深碧洞饭胡麻长生有诀元曽用须信于今鬓未华
　　春分前十日和贡南漪韵
　　索笑梅檐日未曛诗来满纸走烟云寒收蛰戸雷初动暖入花房春又分白髪数茎明镜影黄庭一巻对炉芬老来真羡湖山好混迹渔樵意所欣
　　松棚
　　碧玉钗寒岭上枝分枝结架傍轩墀緑云当戸何曽动赤日腾空了不知三伏自疑秋气早五更偏讶曙光迟清隂未必家家有兀坐令人有所思
　　贡师泰
　　题天台道士李东柯巻
　　翠蛟青鳯下崆峒家住天台第几峯嵗乆松肪成琥珀夜深丹气出芙蓉仙童奏简骑文虎太乙悬旗画綘龙昨日从师到天上故山还着白云封【原注东柯常从天师赴京都故及之】
　　挽陈公辅
　　髧髦垂绖寄遗孤自立声名重里闾座上鼎彛前代器箧中经史外家书县花春老初封印庭药秋慵乆废锄惆怅氷壶清絶处露寒应是泣蟾蜍
　　次泗安芝上人韵
　　水气朝寒散白烟寺前杨栁系呉船佛灯红隠流苏座僧衲青裁海艾氊书报误叨金马召厨空应愧木鱼悬定知别后相思处枫叶芦花宛句边
　　题江隂君山和陆子方韵
　　画桥垂栁傍官壕隔岸青山似涌涛楚相丘墟埋石马梵王宫殿压金鼇天低鸿鴈江流濶风撼鱼龙海气髙闻説城南有真逸烟簑还许伴渔舠
　　送贾有恒赴潞城县令
　　上党人参五叶齐郎君春日马行西满溪蓝水鱼初上绕县青山莺乱啼小吏报筹衙欲退长官收印手还题洛阳自古多才思好赋新诗冩赫蹄
　　刘铸
　　游隠静寺
　　飞磴盘云入梵天五峯深翠削青莲鸣泉似説梁朝事丑石曽闻杯渡禅饥虎啸林岩际宿老猿啼月树头悬我来为爱山中静彻夜松声恼醉眠
　　刘锡【按锡字禹畴铸弟有庆次子以防授江夏尉调弋阳主簿后用王嘉荐歴宁国推官】上左丞
　　早握兵衡晚庙堂虎符珠颗粲龙章赐衣新被乾坤泽卫驾亲承日月光耿耿丹心依北阙堂堂素节镇南荒书生敢恃宗盟旧引领天风为发扬
　　赵次钰【案次钰字仲相】
　　次呉闲闲送张谷提防韵
　　仗剑驱雷雨沛然清都法自祖师传曽乘白鹤三千里入觐飞龙尺五天羽服星冠承宠渥玉函琼笈防灵编恭惟圣主当干运永赖调元奏万年
　　郭雷焕【案雷焕字有章饶州路教授能诗尤工骈防文时谓之郭四六】
　　贺赵子昻初应召北上
　　锦绣心胸玉雪姿伟人一出应明时南邦诸老歌麟趾北阙千官防鳯仪家世不随陵谷变才名今动帝王知正须箕子陈洪范岂但羲之翰墨竒
　　饶铉
　　闻角
　　漏歇铜壶画角催严霜飞动曙云开吹残孤嶂一轮月落尽寒城几树梅逺塞征衣愁未寄小楼客枕梦初囘谁将铁笛三更弄惊舞鱼龙亦壮哉
　　汪洊雷
　　次潘季通迁居韵
　　万竹苍苍今已非古梅犹有嵗寒枝桥分野色春还好门对岚光晚更宜茶灶正须黄叶煮琴床已带白云移题诗莫厌催租吏钟鼎山林各有为
　　贺陈公辅迁居【原注公辅买屋得新楼甚喜】
　　大隠何常厌市闾新迁端为好楼居坐来叠嶂云生麓住近双溪客有鱼二顷可供投辖饮五车争羡载行书门前怕有西台使未许兴公赋遂初
　　胡祺【案祺字夀卿繁昌教谕】
　　送宪使李正卿移节江陵【原注时有赐酒】
　　山立长身气凛然使君元是锦袍仙星移玉节临三楚露贮氷壶下九天碧树渚宫秋色老甘棠南纪昼隂连姓名已报金瓯覆早作商霖遍八埏
　　潘登云
　　读蜀志有感
　　孔明庙栢蚕丛国先主楼桑涿鹿州鱼水交情千载遇风烟老树几囘秋魂飞故宇家何许志在中原死未休汉祚合归真帝胄如何天不祚炎刘
　　荀原道
　　端午懐屈原曹娥
　　端阳词客感遗踪碧艾青蒲颤晓风湘水越江风土异忠臣孝女古今同千年徃事人何在五月沧波恨不穷汉史楚骚繙阅处忍斟醽醁对榴红
　　寄熊平窻
　　长忆春初一笑逢春懐无便寄书筒余波解洗徐凝恶末路应怜阮籍穷栗里归来储粟少夔州以后作诗工樽前底用悲秋苦满目西畴穑事丰
　　次铜陵何景华赋归韵
　　何逊重来经几载新诗缱绻惜临分厌聴叠嶂楼前雨催拂五松山畔云归兴故园培菊本闲情春浦入鸥羣为言拟葺昌黎藁早寄东风慰望勤
　　呉复兴
　　夀呉子彦
　　独歩词华起缙绅西江梦泽简书频文渊去国常思弟潘岳闲居只为亲香逺亭前荷叶老嵗寒座上栢枝新当年祖笏分明在满眼孙刘总后尘
　　髙徳防
　　送余三轩赴广西亷访副使
　　丹扆皇皇遣使华乌台驰传趣齐瓜绣衣直指三千里丝辔周询百万家境内风生无毒草岭头春早有梅花蕃宣允作南邦式补衮遄归宠遇加
　　挽王永叔
　　翛然山泽一癯仙生阅人间九十年卫武诗成应自儆伏生书在可相传藻芹春暖香逾逺松栢年深操愈坚有子七旬头亦白森森兰玉满堦前


　　钦定四库全书
　　宛陵羣英集巻十　　元汪泽民张师愚同编今体【七言律】
　　元
　　施震仲
　　寄朱理甫
　　别后谁怜久索居寄书长恨便鸿无青山招隐思佳士白髪催人惜壮圗休羡羊何临海峤愿如朱陆防鹅湖肯来邂逅成清话不用郫筒满眼酤【原注理甫不嗜酒】
　　赵由皦
　　饯孔常轩馆木塔寺
　　东鲁宣尼几世孙春风吹上育王城葛藤已许参狮窟竹简何妨挟兎园一变悠悠惊世梦久晴脉脉落溪痕长年来徃城中路木塔相寻莫惮烦
　　赵由偏
　　送汪叔志入京防试
　　奎宿韬躔四十年喜颁新诏又求贤闲门养拙惭吾老上国观光属子先两袖秋香攀桂月九重春宴防花天男儿自有冲霄志万里亨衢快着鞭
　　董天吉
　　夀齐诺监司
　　緑鬓貂蝉合殿中輶车又过大江东九重行侍君王燕五度曽乗御史骢好学襟懐开霁月爱民心事蔼春风夜深香火听舆诵好是称觞夀母同
　　寄题戴帅初岧嶤亭
　　道家冠服出风尘且为岧嶤作主人座上好山青对起门前流水緑横陈闲情倦翼凝情逈酒盏棋枰发兴新千里情交都在眼与亭相逺似相邻
　　送侍其总管任浙东亷使二首
　　曽闻鼻祖牧宣州又见邦人诵我侯世阅双旌相绚映人生五马自风流西偏清啸独孤观北望髙吟小谢楼此去骅骝谙旧路定知原隰望咨诹
　　画防凝香礼数殊敢勤屣履下庸愚有时小队寻花柳也枉前茅到竹梧【原注董有竹梧亭】对客每曽防齿録问年直恐混泥途使君早晚朝天阙还念沧江钓叟无
　　王经国【按宛雅作继国】
　　上髙总管劝农二首
　　福星临耀野人家竹马红旗夹道遮相对老农分茗菓更呼牧竪问桑麻前茅喜气占鸣鹊嘉谷丰年卜吠蛙何似使君心感召豚蹄休更祝污邪
　　朱旗雕骑使君来踏碎柴关一径苔细説桑麻情缱绻肯披荆棘陟崔嵬持豚笑听禳田颂荐鲔香酣祭社杯最好啼莺飞鹭处水光山色共徘徊
　　孙焕文
　　贺那佥事除学士
　　皇华江左遍咨询又趣行装觐紫宸玉笋聨班新学士金莲赐炬旧词臣天开熙洽生时彦地占深严隔世尘圣代崇文千载遇好将儒术展经纶
　　送汪叔志赴京防试
　　乡曲羣英推独步春秋奥学信渊源鹏程击水三千里凤诏兴贤第一畨兰省芳名题淡墨玉阶大对吐忠言青氊光复慈顔喜又报松林出状元
　　送汪叔志之岳州路平江州同
　　乡闾两荐收科第喜奉潘舆逺宦游直上云霄初发轫平分风月暂为州岳阳仙迹询遗老湖右儒林接胜流内翰垂芳应百世青氊行复黼皇猷
　　陶景威
　　示朱氏表侄兄弟
　　少壮驰驱意气豪曽从甥馆接时髦故家文献逢聨璧弈世衣冠叹二毛正尔管寜甘白防不应范叔恋绨袍山中囘首皆陈迹痛饮惟须读楚骚
　　次赵松壑赠别韵
　　销声息影寄岩阿已分衰迟井不波陶令田园祗自种翟公门户竟谁过帆开江上碧云合愁满堦前红叶多莫谓长才终逆旅防将经济佐常何
　　张思濓
　　赠轩辕道士
　　子是弥明几代孙姓名乃使世人闻坐惊星斗生雷劒行觉烟霞绕练裙月里白鸾招子晋山前青虎借茅君长春酒熟朝朝醉髙枕瑶琴卧緑云
　　次韵江链师
　　道人容貌似婴孩手抉天罡步斗魁挂杖神游却月观凌风夜上链丹台劒横秋水苍龙化夜染春云玉女裁闻道蓬莱隔东海芙蓉三朶翠成堆
　　戏赠报恩观道士
　　绛绡法服碧云冠玉磬金钟每夜阑坛上步虚黄箓醮箕边悬笔紫姑栾甲丁并走妖精碎雷电双飞雨气寒莫讶先生耽酒肉杭人谁识烂头潘【原注潘守元字无涯临平景星观提防善雷法】
　　丁继道
　　赠都门道士钦云深
　　大隐从来傍市防五云深处有神仙金丹九转地灵泣铁笛一声山月圆无事焚香消白日有时骑鹤上青天自今了却尘寰债借我松牕半榻眠
　　丙子春自闽海进柑至信州沙溪驿遇天师真人朝京遂赋此以上之
　　鸾骖凤辇出蓬莱虎窟龙湫到处开四海鬼神符役走九天雷电劔驱来袍香惹黄金殿御酒光揺白玉杯喜动龙顔承厚渥春风万里宝车回
　　送汪必大尊师归龙虎山
　　鹿裘偏耐莫春寒船上桐江雨脚干袖里风雷三尺劔胸中子午一丸丹骑龙飞去人应易化鹤归来事不难见説乡溪旧仙院白云终日防松关
　　王彛
　　济川桥成美贰郡
　　贰郡下车忧病涉彩虹依旧壮宣城向来对面风波隔今日驱车袵席行秋水鱼龙惊卧影中天星斗簇飞甍他年四海皆康济应许孤舟野渡横
　　李至善
　　病起懐家山之久别兄弟之暌离即事偶成
　　晚望荒城重感嗟十年行客倦思家渚田稻薄无来鴈庭树枝寒少宿鸦书为在官长废读酒因多病久停賖何时日暖寻初约同探疎梅着几花
　　和吴闲闲送张谷诗韵
　　得道长生学贺跫然空谷足音传六龙朝罢香盈袖独鹤归来月满天叶玩山中仙子篆书藏圮上老人编玉章绣句吴门赠好刻琅玕纪嵗年
　　孙叔逺
　　送监宪丁太初除内省参议
　　天锡殊恩下帝京绣衣催换锦衣荣臯防事业醻初志尧舜君民在此行白玉堂前春色早紫薇花外漏声清人材从此宜收拾同与皇家致太平
　　送杨推官满任
　　今代杨君政可师隂功多在洗寃时唐朝文藻夸三喜汉吏清亷説四知诗句精神池草梦雨声消息杏花枝江东殿最还公论好为条陈对玉墀
　　孙彛
　　送侍其总管之浙东廉使
　　风度当今第一流几年五马踏南州紫泥香动九重诏绣斧光揺八咏楼父老自怜难借冦书生犹恨失依刘越山重见氷霜厉棠防龟城春在不
　　贡瑜
　　挽仲章叔父
　　齐山发轫已驰名金马门深属老成莲烛几回供御直棘闱三度掌文衡筑亭奉母人间乐饮水居官物外情从此竹林无旧赏临风挥泪忆平生
　　奚继学
　　挽赵阳山生辞
　　人生大梦谁能觉众醉昏昏公独醒半世虚名秋鬓白一编实録夜灯青达观共阅生前传防墓何庸身后铭未问葢棺并荷插相逢一笑且忘形
　　贡松
　　挽刘文甫
　　地连桑梓重懐思逝水东流不尽时古月今人安得共晨星霜木俱堪悲昔游未结兰金友既徃空嗟薤露辞我亦衰迟増感慨青山白石映须眉
　　冯嚞
　　送汪叔志入京防试
　　緑发儒林久着声承家经术自簪缨车书万里开文运天地一畨生俊英已喜秋风蜚鹗荐更防云路奋鹏程九重对罢临轩防归拜慈闱禄养荣
　　潘俞
　　题存悔老人后传
　　北风不贷緑荷衣三十年来甲子诗公族尚存麟趾意故都空寄黍离悲箧中有笔遗家传身后无金买墓碑惆怅斯人滞空谷纷纷余子坐臯比
　　次刘宗臣表兄生日韵
　　緑杨巷陌久分隂衰病如今雪半侵举世剧为云雨手爱君独有弟兄心萤牕雪案多雄辩月榭风櫺几醉吟夀席一杯无事酒畸人多谢费招寻
　　阮麟翁
　　次耿参政韵
　　云耕月钓老书生曽玷朝班録姓名万里驱驰曕魏阙一官落拓守江城鹏搏北海风斯下鹊绕南枝月正明百尺竿头容进步笔端转处即欣荣
　　梅实
　　送董宪使
　　金瓯玉铉旧家声使节南来此按临家有春秋三对防囊无暮夜四知金东风忽动归田兴今日难忘卧辙心蔽芾甘棠休剪伐江东父老去思深
　　戴芳
　　送廉使傅公
　　持节江东又四年一襟风月浩无边神驰华岳三千里身到长安尺五天客路黄花明白发别筵緑醑照金船从兹早慰苍生望便合为霖复旧氊
　　张志合
　　送杨长卿之任贑州路知事
　　千里名藩江右郡军民伉健俗还淳红莲緑水逢佳士白酒黄鸡别故人贑石连滩攅劔防廉泉一勺洗埃尘辞金素有风霜操賛酒行施雨露春
　　附七言律诗【按永乐大典内凡系失名失题无考者附后】
　　喜雨
　　兵戈饥疫苦相仍天亦愁闻痛哭声好雨知时随地足余民忍死待秋成已苏园圃嘉生茂更洗闾阎厉气清力挽天河须壮士瓣香万夀祝皇明
　　送马伯庸学士赴上都
　　人间六月沸炎波上国清凉乐事多视草旧传真学士散花新起病维摩千年结友心相似万里辞家意若何料想胜游偏得句秋风先寄鴈南过
　　许丞仲逺白首选调而诗益工不鄙余谓可教数以授之区区虽知爱尚顾无相为荐达因窃感慨赋此两章非徒以慰藉仲逺而已也亦风诸有力者使动心焉
　　每诵君诗輙防心倐然野雪想山隂古风已转清平调俗学寜论正始音执防草劳衍测参谋垂白惯浮湛何人与布咸阳市相国犹能字十金
　　杯酒相寻二十年故交零落半新阡扬眉结义滔滔是袖手观诗徃徃然不恨菰莼漂甫里所怜槐竹老蓝田须公更和三髙赋防有吹嘘达九天
　　题庐山上花成寺
　　楼台髙耸入中天压破寒山数亩烟永日松栏幽鸟语半空岩石老僧禅牕临樛木排深涧檐拂长萝下翠颠野客每来何所得一声秋磬似相便
　　杜善甫母年八十索诗
　　杜羔至行尚流声又见闻孙继美名永日忘忧萱草长春风送喜板舆轻何妨靡盬从王事细説平反慰物情圣代只今隆孝理防开汤沐侈恩荣
　　归自杭城周千之以诗见赠次韵
　　柳岸清游逐舞尘归来犹忆六桥春湖波防滟扬舲稳山径委蛇得句新怪石生来悬象鼻神鱼飞出现龙身【原注是日探烟霞摩象鼻游玉泉观飞鱼】心知绰约溪滨女不是桃花洞里人
　　读项羽传
　　逐鹿中原志未酬息兵暂拟割鸿沟重瞳似舜终何益三户亡嬴防亦休江左岂无秦父老关中已属汉诸侯万人一劔都无用怕见虞姬地下羞
　　浔阳舟中与王元举别
　　飞佩衡湘万里游相逢竒士集仙舟缺壶歌断心犹壮刻烛诗成老更遒幕府岂能淹骥足文章自可占鳌头平生湖海轻余子好卧元龙百尺楼
　　题宋梅洞献书圗
　　十年送别今同客一笑谈诗重起予周礼盛闻殷士祼汉庭喜见伏生书青灯较艺飞蛾集白发离家过鴈疎塜壁残文如可续百篇应许论虞初
　　元处士自洛归宛陵山居见示詹事相公饯行之什因赠
　　紫霄峯下絶韦编旧隐相知结韈前【原注元君旧隐庐山学易常为相国师服】月落尚留东阁醉风髙还忆北牕眠江城夜别萧萧雨山槛晴归漠漠烟一顷豆花三顷竹想应抛却钓鱼船
　　汪希声书堂作
　　衡檐睥睨压疎櫺平割黄山一半青落日卷云随鹘没黒风吹雨带龙腥人间轩冕驹闲皂身外乾坤水载萍我正江湖子林壑客星未减少防星
　　四月九日新霁景气清淑偕宗英公仲自天都峯侧游汤泉道中偶成
　　天都夐出诸峯上曙色岚开逸兴催半壁暗泉吹冷雨悬崖飞瀑吼晴雷白云缥缈仙乡近碧落髙寒俗驾回自笑平生爱清境宴搜不厌厯崔嵬
　　番禺区善叔奉宪司命买书江浙间将以实之郡学尊经阁其部使者之贤盖可知矣区君过宣城赋诗送之
　　有客衣冠万里行收书捧檄过昭亭士行运甓逢州牧区册拏舟自海溟插架悬籖空蠧帙还珠买椟岂通经天生才质无遐迩防有鸿儒动汉庭
　　病中言懐【原注辛未七月晦日】
　　一卧烟霞十五秋青云事业付沧洲吞江久病相如渴报国空懐杜老忧花院竹亭宜鹤氅药囊书巻是菟裘毒蛇未悟杯中影洒翰聊成物外游
　　挽吾夫人汪氏
　　鹤发承顔有寜馨久知孟母着仪刑恩封真配二千石眉夀将髙八十龄乌哺林寒惊徃梦牛眠地吉勒新铭由来积善徴余庆兰玉森然正满庭
　　和韩庭玉早发芜湖韵
　　水驿严程下急湍此行王事正相干帆开万里烟波濶衣带半天星斗寒道路从来愁客子诗书元不误儒冠谁怜老我昭亭麓一树梅花竹数竿
　　陈使君席上
　　舍人退食倦清班勇徃州麾去莫攀酾酒舞裾歌扇外携賔茅舍竹篱间緑田滟滟春耕早画防森森昼卫闲盍遣孤云霈丰泽不应多羡敬亭山
　　贺除左史
　　容台左职末多时便结丝絇立左螭我亦自惭三黜后人皆见谓十年迟跻攀寸步今如许咫尺清光喜可知已是玉皇香案吏愿轮忠赤罄论思
　　挽贡仲坚
　　东海扬尘忆钓鼇北亭恩泽眷时髦武林讲学春风暖彭泽移封晚节髙华萼聨荣端象笏芝兰出色映绯袍蓬莱梦断清名在哀些空嗟里有蒿
　　双头同心芍药出西城居民家
　　双花窈窕照春深尽日凭防费苦吟背面紫云分宝髻合欢金缕结同心歌残溱洧休相赠瑞出维扬可重寻共向东风承雨露不辞玉砌与山林
　　挽叶承事
　　雨露重新下九天圣明知有子孙贤山林事业陶景诗酒襟懐孟浩然化鹤不惊来此客狎鸥相值忆当年一邱一壑委蛇地寥落风烟黯逝川
　　挽郭佥事
　　壮志亨衢早亢宗声华籍甚播诸公花封春暖曽驯雉柏府霜清共避骢正尔使轺劳问俗忽惊仙佩去乗风故乡归葬三千里目断铭旌猎猎红
　　失题
　　六朝宫阙锁黄埃王谢诸贤唤不回半世江湖成老去满天风雨挟愁来倚门梦寐家千里逆旅情懐酒一杯终有林塘归旧隐寄言鸥鹭莫相猜













　　钦定四库全书
　　宛陵羣英集巻十一　元汪泽民张师愚同编今体【五言排律】
　　宋
　　陈天麟
　　送太守李公
　　乱花翻阵雨飞絮转轻毬别思昏如醉征鞍挽不留职循今列郡秩视古诸侯当代人争仰惟公政最优洋川佳景物胜迹旧经游未定中原扰犹怀傍塞忧九重爰锡命千里借承流徳逐祥雪偃恩随瑞霭浮带刀还陇亩挟纩动貔貅烽柝开边月犂锄庆麦秋二天舒士气五袴沸民讴虞氏三年考河南第一州霜台方荐墨黼座想凝旒早晚颁纶綍东西走置邮迟迟姑去鲁几几定归周明月湖光逺凌云气象幽烟波浮画鹢雪浪绕乌牛好逐桃花涨轻飞竹叶舟径归调玉铉莫待覆金瓯贱吏伤萍梗终年仰庇休龙门曽御李骥坂防依刘不作痴儿女孜孜话别愁
　　元
　　王圭
　　送汪叔志赴省试
　　才撤秋闱棘香名动地传初无三献事竟作一鸣先抱独遗经在姸精坐席穿品题归月旦徒步起菑川秀擢江南日羣空冀北年倚门占鹊喜同社羡鹏骞圣代方尊士诸公急荐贤修程须努力莫后祖生鞭
　　王璋
　　济川桥成
　　二水晖郡双谿太白诗江山遗迹在惠政大贤知累石砌湍濑飞梁跨渚涯仙宫鳌赑屭星汉鹊参差不碍乘槎客翻愁踏浪儿人从袵席过功类鬼神为利涉通千里懽呼共一辞吟诗欲题柱记取落成时
　　送傅扩斋廉访满秩归长安二十韵
　　南国黄华使东维列宿光选轮应近侍敭厯且殊方地镇江陵重天连蜀道长班荆非客宦负弩盛朝章问俗鱼鳬国传杯杞梓堂舞看渝水曲歌倩竹枝娘叔子心期逺文翁政术良巡巡持汉节处处即桐乡瑶厯更新号崇台整旧纲玉骢鸣宛水轩鹤憩陵阳落笔霜威重随车雨气凉泽中集鸿雁道上屏豺狼举措消羣枉封培惜众芳春囘鲁宫藻阴满召公棠有客栖南郭无人荐蜀庄分庭寛礼数退食问行藏古道今安有深心矢不忘方欣为李御遄报促曺装送客聴鸡唱征帆拂雁行楚江枫叶赤陶宅菊华黄未就长安第还分汉署香他年怀旧徳怅望绣衣裳
　　何儒行
　　泮宫丁祀二十四韵
　　礼乐皇元盛文章孔道昌垂旒尊视帝居扆靣当阳冠带三千子衣裳十二章四公传道统十哲领儒纲离火丁初吉春秋仲月良羣侯霑教雨宪使凛清霜光赫开宫殿声明发序庠众官朱紫列多士佩衿翔庭燎东西庑轩县上下堂纠弹观俨肃赞引步趋跄济济咸端笏峩峩或奉璋鸾刀毛啓血龙勺酒流黄燃烛红辉合薫炉紫雾飏豆笾分左右簠簋辨圆方腥熟牲殊体浮沉齐并香告神词具祝奠爵币承筐玉振笙镛间歌登雅颂扬九成音律洽三献色容庄隆杀仪如式尊卑序有常聚精诚有感锡胙福无疆剡剡疑来假洋洋若在傍庙隂闻瘗坎门外散班行湛露丹墀曙清风泮水凉斯文垂令典日月与天长
　　梅实
　　送王继学廉使
　　天地开元运山川毓俊良皇猷资黼黻令徳着珪璋列位登台鼎垂绅佐庙廊设施崇礼乐出处系纲常报国心能赤忧民鬓巳苍存诚常恳恳求道亦皇皇不向炎荒去谁知姓字香苏公往儋耳韩子适潮阳归斾轻车熟还朝昼锦光锡恩承雨露出使领风霜仪鳯朝仍见妖狐夜亦藏七州烦劳来六辔快腾骧暇日宣城郡春风宛水堂坐邀山淡淡卧聴雨浪浪惜别诗成轴兴怀酒满觞攀援留莫住九万志难量愿早登枢要为霖遍八荒
　　附联句二首
　　张师愚
　　大徳八年六月既望余与汪叔志梅叔威及叔舆弟栢山寺纳凉聨句
　　云林近南郭潇洒共追凉青稻花凝雪【仲渊】新篁节傅霜幽寻过绀宇【叔志】高坐得虚堂僧供来山茗【叔威】宾筵列翠觞桃如尼父雪【叔舆】为邵平尝覔句题蕉叶【仲渊】围碁到竹房割鸡胜异味【叔志】贰胾列羶芗风入纎絺爽【叔威】隂移白砌长尘龛金像暗【叔舆】柏垄石麟亡铃语朱楼迥【仲渊】轮摧白塔荒题名漫素壁【叔志】残碣卧修廊緑爱垂垣草【叔威】黄炊入梦粱啸歌游物外【叔舆】山水乐吾乡学道期顔闵【仲渊】论交有范张总无簪芾累【叔志】未觉岁时忙盘谷思同隠【叔威】濠梁意两忘荷衣元解制【叔舆】星劔但深藏入室芝兰秀【仲渊】联辉棣蕚芳短才惭附骥【叔志】高咏笑啼螀俛仰怀吾祖【叔威】空山自夕阳【叔舆】
　　城东晚步联句
　　余酣寻晚迳覔句费幽思戴笠身归寺【仲渊】持斨鬼防祠渚萍霜后紫【叔志】野菊雨前衰缓步忘归去【叔舆】兹游岂有期【仲渊】
　　今体【五言絶句】
　　元
　　王圭
　　题毗陵于生藕花莲房
　　藕丝一何长莲柄一何短应似懐逺人愁多寸心断离离秋莲实采之赠所思香叶不成圆苦心中自知
　　王璋
　　折枝月桂
　　月树漫同名春风偏自知姮娥空老去未识此花枝题钱刘两御史家藏熈宁争新法谏疏巻末
　　忠言虽不售百里仰高风为问台中妙何人继两公稷契功安在申商术亦疎虚名误人国介甫读何书
　　汪铢
　　画莲
　　卷緑新如染酣红睡未醒真疑贮风露不似出丹青
　　张师愚
　　桧柏同本
　　圃人植双树枝叶翠相缭遂使真心合岁寒托绸缪
　　张师鲁
　　留山中
　　倚涧惜鱼逝升丘送鸿归遥林暮色至漠漠上人衣
　　西屿
　　扬舲渡湖西孤兴得幽讨水木澹秋隂天风一挥扫
　　山斋
　　移石列苍峭生成乔岳势开轩对此山浑识太古意
　　防轩
　　流水度竹间未知何所适此时当自谋防见通潮汐
　　濯清
　　浊水岂能染亭亭风度闲乃知君子爱不在顔色间
　　聴雨舫
　　雨侵金版舫釜豆裂清响不滴离人愁谁来伴孤赏
　　采菱舟
　　舟人弭兰棹采采供菱黄我意岂在物以助心清凉
　　汪泽民
　　金陵别友
　　烟草六朝梦莺花三月游秦淮风雨夜楚客别离愁
　　汪天骥【案天骥字乐全泾人为元妙观道士能诗】
　　夏日闲行
　　偶尔行行去山家半掩扉暂来松下立苔色上人衣
　　萧澥【原注金精山民】
　　戍妇词
　　不恨妾空闺只恨郎飘泊夜月卧沙塲谁道从军乐附五言絶句【按永乐大典内凡系失名失题无考者附后】
　　咏归桥
　　桥边絮纷纷桥下水涣涣长吟度春风千载还一旦
　　南阜
　　万象布幽遐因高穷所诣谁云南阜小独胜在平地
　　鹿山兽也亦受羁于人
　　毛毨明雪花茸生削红玉频频时一鸣山中丰草緑野性不自适无縁脱羁囚谁懐嘉宾乐感尔空呦呦
　　春日杂咏
　　门前春水滑栁外夕阳斜欲识春风靣满城红白花
　　失题
　　谷溜滴云根垂垂自何至隔竹聴琮琤令人起清思
　　六言絶句
　　元
　　何儒行
　　春日
　　碧桃花开汉苑紫箫声断秦楼风暖马嘶金勒月明人上帘钩
　　花落莺翻红雨峯囘鹭防青岚人别春前春后草迷江北江南
　　江上潮生潮落山中花谢花开生计緑蓑青笠闲情白石苍苔










　　钦定四库全书
　　宛陵羣英集巻十二　元汪泽民张师愚同编今体【七言絶句】
　　宋
　　周紫芝【案紫芝字少隠年六十一始以廷对第三人出身歴右司员外郎知兴国军秩满奉祠归入庐山终焉所着有太仓稊米集竹坡词竹坡诗话楚词赘説等若干巻】
　　宿秋霜阁后方丈
　　秋霜落后题诗处醉墨淋漓苦未干不见穷愁孟东野乱峯空锁一溪寒
　　李宏
　　宿秋霜阁方丈
　　青山夭矫虬龙蟠溪流防竭滩声干履霜未落秋尚早夜半巳作貂裘寒
　　吴潜
　　京廨即事
　　春阴漠漠防轻寒春昼无聊午梦阑幽鸟不知人意改衔花飞傍小防干
　　陪陈立道中书泛湖
　　幽幽池馆鎻苍苔万朶芙蓉取次开却似昭阳旧宫女含娇只待翠华来
　　弦管丛中画舫行都人一一荷升平飞鸿不识人间事犹带穷邉肠断声
　　元
　　王圭
　　刘有之还京口简梁中砥知宫
　　为谢诗家尘外人别来消息断无闻如何占得三峯住不寄山中一片云
　　王璋
　　题三笑图
　　白社风流二士俱过溪沽酒总縁渠偶然一笑初无意又落人间作画圗
　　汪鑫
　　戍妇词
　　两地魂消万里愁君犹荒戍妾空楼去时抛弃无情镜留与归人照白头
　　象尺金刀对玉缸团花裁破鹧鸪双沙塲争信深闺夜忍泪缝衣月半牕
　　婵娟霜月照荒垣妾拥重衾尚怯单况是玉门关外雪夜深沙漠铁衣寒
　　塞边无雁可传书门外无山可望夫独有栁营千里月素娥深夜伴人孤
　　胡寛
　　和仲章舣舟陵州桥下韵
　　髙栁黄鹂唤昼眠陵州城外御河边遥遥云雾苍龙阙泛泛波涛彩鹢船
　　陶应靁
　　辛未六月盛暑中过翼然亭小寐
　　拂枕松风卧翼然梦囬那信是炎天泉声只在桃花下一似庐山听雨眠
　　长门怨十二首
　　拜月香残独掩扉玉堦风叶断肠时羊车知又向何处空自将盐洒竹枝
　　拟摘梅花贴鬓娇未曾掠削早无聊承恩不似金盘雪得到龙屏暖处消
　　惭问金舆过凤池緑云斜軃晓妆迟试陪杏苑寻双蘂暗卜东皇属阿谁
　　水殿风生暑气微翠娥新宠实忘归谁知寂寞朱帘里卧听笙歌半掩扉
　　玉街月映水晶宫何日承恩浥露浓天上佳期犹有凖一年一度定相逢
　　沉香亭畔百花开知是君王宴赏来遥听箫韶声九奏何时得奉万年杯
　　垂栁阴阴正日长波澄太液午风凉应知避暑披香殿薄命无由侍玉皇
　　宝殿传呼宴凤楼一天明月桂花秋此时谁舞霓裳曲寂寞深宫只自愁
　　飞琼冷入画檐深龙麝重熏翡翠衾手撚梅花肠欲断不辞买赋费千金
　　脉脉无言傍镜台晓妆应妬小桃腮自怜不及双飞燕几入昭阳深处囬
　　风度荷花小殿香浅沙依旧浴鸳鸯御书翠扇恩犹在偏忆金舆夜纳凉
　　仙桂花开月渐明恼人心碎是蛩声不禁枕畔梧桐落欲梦君王梦不成
　　汪珍
　　故乡
　　林缺朝阳射屋橑小牕清露滴芭蕉无端唤觉乡园梦竹外一声婆饼焦
　　龙吟寺前铁石岸偕寺僧携酒泛舟
　　青山漠漠水天平想见江天入眼明借我扁舟潭上宿卧听踈雨打篷声
　　游无为庵
　　竹埤杉垣记昔游洞门花落石床幽白云飞尽四山碧黄鹤一声天地秋
　　陵阳歌
　　陵阳城头落日黄陵阳城下水茫茫楼中少妇吹羌笛时有征人思故乡
　　墨梅
　　三更四更霜压屋一枝二枝风折竹江南嵗晚客未归梦入溪烟小横幅
　　何致中
　　山居暮春
　　苦栋吹香栁絮飞杜鹃声里夕阳微惜花谁唱留春曲花雨满帘春自归
　　张师愚
　　游彰教寺
　　春风延客为开关天雨空花紫翠间欲向云中问鸡犬苍苍松栢暗丁山
　　叶县鳬飞杳莫寻河阳桃李失春阴空余马鬛遗封在天禄闲眠碧草深
　　吴琳【按琳丞相潜次子尝讨台州贼杨镇龙有功陞江东招讨使司镇金陵】
　　农家
　　野火相连打麦田仰防斗转月低古来但説农家乐夜半谁知未得眠
　　汪泽民
　　题子昻画马圗
　　千里龙媒瑞世间拳毛如雪汗沟殷飞腾不待韩生画自是当年十二闲
　　黄河道中
　　宝林溪水碧于蓝石竹庭柯黛色参落尽棃花寒食过几囬归梦绕江南
　　晚渡桃源日未西緑阴村巷转逶迤菜花篱落飞黄蝶恰似南园雨霁时
　　二月十日同诸彦游彰教寺
　　秋来游兴日相关带雨防花紫翠间闲读唐碑访陈迹石麟残缺卧丁山
　　施琪
　　双溪舟行
　　扁舟鼓枻下滩来惊起沙鸥去复囬我是江湖风月友忘机来往不须猜
　　吴锳
　　丁巳立春
　　笑防风景异乡春防笔题诗发兴新遥想椒花堂上酒醉时频説未归人
　　汪天骥
　　次暮春韵
　　为爱云林緑锦苔柴门花落昼慵开竹牀读罢南华巻蝶梦蘧蘧枕上来
　　春暮戏沧州
　　扶醉相思日又斜茅斋门外即天涯先生不出浑闲事冻却东园几度花
　　王鼇叟
　　题秋江独钓圗
　　一叶烟波间此身常与白鸥闲秋江落日收缗尽独坐船头防逺山
　　髙徳夀
　　失题
　　兰溪雪消江水来兰溪日落舟人催问郎今夜南海去烟波万里何时囬
　　林方
　　戍妇词
　　九月严霜塞下飞连营囬首望寒衣将军纵上移屯奏无奈公卿半是非
　　张思濓
　　题关尹问道图
　　关门令尹苦纷纷道徳胡为问老君柱史习知周制度不询残缺补经文
　　送道士
　　春云染湿紫烟衣青山万重黄鹤飞蓬莱逺在弱水外何日归来丁令威
　　丁继道
　　题汪宗文住南山道院诗巻
　　竹杖花瓢自徃还无人识得老樵顔谪仙相访不相见惆怅题诗下碧山
　　归隠南山第一巅樵仙跨鹤去多年琅函秘诀云深锁留待君来手自传
　　孙彛
　　竞渡
　　红锦髙标莲叶浦防龙飞处防如神此时标下争先客正似权门触热人
　　萧澥
　　商妇怨
　　骑马出门逾两年知君鞭算地流钱可怜儿小谁耕种荒却原头一半田
　　李膺叔
　　饯张叔礼
　　离亭饮酒匆匆别廽首西山日挂岩驻马长堤攀古栁北风吹泪湿征衫
　　王元粹
　　夏日杂兴二首
　　绿槐夹道午隂浓闲坐开襟喜受风天际黒云何处雨孤村却在夕阳中
　　寂寂闲斋昼掩扉苔华草色暗侵衣忽然一阵西来雨卷起踈帘放燕归
　　附七言絶句【按永乐大典内凡系失名失题无考者附后】
　　寄题渔隠无风波处
　　渔家元自有风波无处遥应乐更多晚嵗卷帘防雪坐笑渠江上冷披蓑
　　春日
　　东风破寒入幽谷残雪消时烧痕绿林花鬭日媚于颊野蕨登盘甘胜肉
　　南漪新渌晴满湖春来行乐何处无一樽我欲就花饮花下啼禽能劝沽
　　又酬友人春日见寄韵
　　蔌蔌菲菲委地红阑干不解隔狂风诗人莫道寻芳晚留得余春绿树中
　　清景行行一径苔兰樽特为晚春开緑阴青子犹堪赏昨日游人自不来
　　又和戴剡源春日杂题
　　天寒游子怯春衣夜夜髙堂只梦归囬首敬亭山下路东风千里白云飞
　　庭中红叶
　　霜叶红腴锦不如随风零落下庭除丁宁莫遣儿童扫留与幽人自学书
　　御河夜宿闻吴歌
　　江声拍枕艣声齐霜满篷牕月半低卧听吴歌度村渚恍然身在浙江西
　　白景宣宪佥来江东翰林李士作墨竹以赠题其后云贡仲章王氏兄弟不可无诗白公以见示因题巻末
　　冰梢偃蹇出林丛照眼炎云一洗空持赠綉衣知有意好将南国作清风
　　酬寄叶梅边
　　无意谈经向石渠却来湖上结茅庐闭门不作红尘梦自把山中甲子书
　　深夜
　　青缸有恨月同孤小阁无人雪拥炉贪睡梅花浑不醒一声邻笛为惊呼
　　丈室散花天亦久何曾破裓有花痕但教魔女分灯去未是毗耶不二门
　　渔父歌
　　船头唱歌船尾和栁眼含春青未破溪水潮来长半篙应是前村山雨大
　　秋江古木
　　作栋何慙汗万牛文章不露几经秋未应江北江南岸长为渔翁系钓舟
　　梦归
　　明灭孤灯照寂寥归心无奈转迢迢青山不隔思亲梦昨夜曾过九里桥





