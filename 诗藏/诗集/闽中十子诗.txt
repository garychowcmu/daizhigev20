　　钦定四库全书　　　　　集部八
　　闽中十子诗　　　　　　总集类
　　提要
　　【臣】等谨案闽中十子诗三十巻明袁表马荧同编表字景从荧字用昭皆福州人闽中十子者一曰福清林鸿有膳部集一曰长乐陈亮有储玉斋集一曰长乐髙廷礼有木天清气啸台集一曰闽县王恭有白云樵唱鳯台清啸草泽狂歌诸集一曰闽县唐泰诗轶不传散见善鸣集中一曰闽县郑定有澹斋集一曰永福王偁有虚舟集一曰闽县王褒有养静集一曰闽县周元有宜秋集一曰官黄元其集名不传皆明初人万厯丙子表等即髙以陈家所藏诸人之诗选为是集考闽中诗派多以十子为宗厥后辗转流传渐成窠臼其初已有唐摹晋帖之评其后遂有诗必律有律必七言而晋安一派至为世所诟厉要其滥觞之始不至是也十人遗集已不尽传传者亦不尽可录此编采撷菁华存其梗概犹可以见一时之风气固宜存以备一格焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀









　　钦定四库全书
　　闽中十子诗巻一　　　　　明　袁表
　　马荧　编
　　林膳部集一
　　五言古诗
　　拟古七首
　　北辰何巍巍居为众星宗冬杓在北青阳乃旋东七曜潜斡运四时自成功静观造化机毋乃君道同
　　其二
　　神龙潜深渊不在尺水池飞凤将铩羽亦择梧桐枝玉以贞自珍兰以幽见竒君子莫屈身身屈道乃卑
　　其三
　　迢迢洛阳城雉堞何逶迤上有天子宫下列公侯居外厩鸣騕褭中馈进鲜肥身无澣濯服路有余粱脂巍巍金马门云是上天梯仕宦有捷径请托无虚时布衣谒公家言拙气亦卑丈夫无所求守道宁食薇
　　其四
　　倦仆秣我马驾言将驱驰戚戚感路人问我去何之答云商山路幽谷多紫芝乐与素心人采掇疗朝饥路人听斯言挥泪持我归举手谢之去吾驾不可违
　　其五
　　翩翩双白鹤久在樊笼中刷毛向朝日举翅伤秋风虽防惠养恩自比鸡鹜同叹息此珍禽黙黙伤余衷放之烟霞表饮啄讵见踪
　　其六
　　秋月何皎皎素魄流虚堂揽衣步清影玉露生凄凉感之独徘徊惊波疾流光虽无景公泪恻恻还堪伤世路多榛棘人心竞羊肠得酒且须倾毋令空鬓霜
　　其七
　　千金买骏骨宁与驽骀同乃知陶潜翁避俗甘固穷纵酒爱五栁折腰若为容葛巾漉春酿庭柯响青怡然日为乐自视村野农而我颇疎散失身尘网中翘首企髙步遥遥安可从
　　感秋十二首
　　抚劒中夜起气候何凄清天髙白露下北斗当前楹嗷嗷双飞鸿随阳亦宵征微禽尔何知寒暑婴其情始知玩物化中复念吾生三十志有立一经尚无成缅懐古哲人信与大运并道在无终始时来暂衰荣感叹不能寐延首东方明
　　其二
　　中夜有遐想假寐登昆崘飘飘列仙人授以漆书文凤振其羽三芝吐灵根文螭为我驾赤豹为我蹲觉来戸牖虚明月当前轩服膺念古训抱经究微言中道诚可尚荒谬何足论
　　其三
　　阳精自东生隂魄复西没两曜无停机万古一超忽方平笑麻姑緑鬓巳成雪谁识青青松蟠根向溟渤
　　其四
　　秋气悲万物揽衣坐中庭仰视明月光俯闻候虫鸣人生防有涯懽乐当及时荣期但长叹墨子徒自悲驱马被纨绮雕盘割鲜肥酒酣论意气中心贵相知终当委运去得饮无复疑
　　其五
　　威凤志八表鸷鸟思逺击志士徇苦节秉心犹铁石黔谷恤齐饥饿者嗟辍食朝歌墨回车胜母曾不入悲哉爰旌目行矣申徒狄世无成子髙畴能掩真迹
　　其六
　　季世尚游侠使气凌诸侯就死轻一芥含恩重山丘荆卿触秦怒渐离重燕忧小节若可尚大义非良筹嗟哉黄金台千古令人愁
　　其七
　　朝登北邙坂墟墓何累累懐哉泉下人恻然我心悲往者不可复来者每如斯膏火煎万族纷纷竞刀锥生存华屋居死与草木萎愚知同土壤英灵竟何知所赖贤哲士千龄名不隳
　　其八
　　大块覆羣迷畴能防其妙狂夫每如醉至人独先觉草木养气体金石驻精魂多歧但驱车孰踵门汉武志三岛秦皇穷八垠焉知淡泊水可沃灵台焚
　　其九
　　大化有培覆贫穷固其常奈何东邻子索居多慨慷在桁无悬衣晨飱旷储粮饥寒不自保妻子安得将投杖出门去仰逐浮云翔周流极四海组练归故乡寄语寰中士空乏庸何伤
　　其十
　　四时互相竭两曜无停轴夏炎方满盈秋气忽已肃空闺有佳人十载常独宿中心岂不贞处闇谁见烛愿为明月珠流光照君屋
　　十一
　　空谷有隠士服食常不周藿羮笑钟鼎裋褐轻王侯樵渔有时闲但与麋鹿游持身岂不隘安命固无忧我愿见其人欲往道无由迷途谅未逺反防营吾丘
　　十二
　　圣人处忧患微言在明夷世人昧独处悔吝相与期君看文毛豹隠雾南山陲寄言狂驰子曷用此道推
　　无诸钓龙台懐古三首
　　无诸昔建国赤土疏王封筑台青防上垂钓沧江龙乘龙去不返千载如飞蓬只今荒台上寂歴多遗踪我有太古懐来吟江上峯天青海气灭地古寒烟浓潭水緑万丈秋岑碧千重登临未能已落日催孤钟
　　其二
　　瓯闽古夷服无诸汉英雄秦鹿既已死却辞隆准翁组练照海色旌旗来故宫赫矣茅土业大哉开辟功事往沧海变龙飞霸图空昔日钓龙台空余江水中桂殿苔色古空陵云气红朝夕巻寒潮隠隠闻雷风登临毕余景感叹无终穷
　　其三
　　无诸东海上有国在秦先一朝逐秦鹿戈甲相勾连髙才已得志论封亦徒然归来筑髙台投竿钓蜿蜒屠龙雄按劒拂拭沧洲烟英风振海岳古月经蛮天昔人不可见踪迹复堪怜闲来弄秋水渔情蔼清川云髙碧海浄日落千山妍筦歌古台上醉向酒家眠
　　西狩
　　颛顼闭天地防始司冬明堂敞八水井邑闲九农东鲁考王制西狩收嵗功天仗列钜野云师掩象防鸣钟天地震烈焰川原红罝张六合窄囊括九有空熊罴既股栗豺虎无留踪夫何枵精亦困鉏商弓五趾运坤轴孤触鸣苍穹举武中矩度流音若黄钟虞人一惊告尼父心已恫瑞物际頽运嗟哉吾道穷遗经告文成笔削垂至公飞霜砺斧钺白日开鸿蒙感叹终絶笔千古来悲风
　　塞下曲
　　交河氷是路天山雪作花举头犹汉月没足已黄沙逺戍连烽火严更起清笳将军帐中卧万马夜不哗国耻犹未雪壮士莫思家
　　其二
　　宛马金作勒壮士铁为衣横行出塞门日落黄埃飞匈奴仓卒至士卒被重围战余平野中惟见空鞍归家中白头母犹自倚寒扉
　　为陈少府赋望云
　　髙台临广逵上抗浮云端游子思亲闱登之以遐观亲闱不可见白云阻河关顾兹好爵縻何当一承顔登山山有岐涉水河有湍王事虽贤劳敢辞陟岵难青天何茫茫大地亦盘盘归袖欲奋飞愿附鸿鹄翰
　　寄衣曲
　　汉月絓庭树严霜拂城楼边人一夜寒深闺始知秋起来理征衣纎手一何柔双杵几不胜寸心未能休梧叶下淅淅草蛩闲幽幽月明嗟慰意风急复含愁白露下兰心兰心亦枯槁妾家有髙台下有渔阳道明发寄征人三挹蘼芜草
　　谒昌黎先生祠兼呈王潮州
　　穷冬到南海驱马韩山湾繁霜野水落鳄溪清且寒伊昔潜脩鳞白日飞风湍壮哉昌黎翁洪流静而安伊予谒遗庙兼以穷遐观地古白云灭潮来沧海寛夫子继芳躅而能障波澜丈夫遇知己迟暮弹吾冠
　　春日首阳懐古
　　东风荡霏霭旭日生岩峦清颷洒襟佩聊以穷跻攀游日俯髙坟歘然复悲酸清标香名立幽壤芳骨寒孤骞仰鸾凤鸟雀易所餐浊流激清波洒然天地间古木翳芳祠野蕨迷空山迟回竟将夕振防未能还
　　驱车篇送张志道奉亲柩归清漳
　　驱车出东门我车已载脂况兹苦寒月歌此陟岵悲夙驾指晨星日入不遑栖道路岂不遥筋力亦云疲飞鸟为我吟孤禽为我啼浮云结为斾回风亦凄其引领望故山丘垒何累累感彼首丘志懐哉蓼莪诗
　　罗浮观日图
　　昔有学道者担簦海上行宴坐罗浮峯内视观无形晞景正东豁滉漾扶桑明云涛既汹涌龙兽亦悲鸣吾闻混沌分坤轴东南倾百川走空虚日乃生穷溟未覩大明运安知至阳精愿从列仙徒散发倚云屏三花潄云液五内含晶荧回观罗浮图陋哉山海经
　　海上读书
　　浮云薄海色万里如秋空青苍杳无际岛屿蟠蛟龙上有读书者结茅谁与同朝飡海上霞夕友沧江翁乗槎嗟尼父把钓思任公犹慕鲁连子不受却秦功千金若土壤清名吊髙风愧予老儒术白首且相从
　　饮酒
　　儒生好竒古出口谈唐虞倘生羲皇前所谈乃何如古人既已死古道存遗书一语不能践万巻徒空虚我愿但饮酒不复知其余君看醉乡人乃在天地初
　　金鸡岩僧室
　　逺公青莲宇百尺构云阙一径入松萝山泉濯苔发石房弹玉琴清响在林樾夜来沧海寒梦绕波上月微吟白云篇髙兴了未辍未能悟声闻安得离言说
　　游芙蓉峯
　　密竹不知路渡溪微有踪悬知石上约定向松间逢物变黄鸟菖蒲化蒙茸相望不可即袅袅霜天钟同周秀才与东白明逺二上人期宿芝山不至
　　防居厌纷扰恒思宿隂岑夙期道门友共兹清夜吟弹冠起新沐微风披素襟行行止空门夕景倏已沈不见云中僧虚堂闭烟林应物本无往焉知来去心良防既已暌中情一何深咏归值新月聊复鸣吾琴
　　泛舟西江
　　积水可利涉方舟况同乗悠然西江上遂望云中僧出浦见落日前崖隂始凝秋风忽飒沓海雨随奔腾稍移流沙河又见夕影澄拥棹向危壁推蓬见古藤枕藉信水宿跻攀候晨兴兹游意多惬况也多良朋
　　题醉道士
　　黄冠何羽人恍是全椒客一壶常兀兀以饮混其迹归来秋山空卧向松下石谁知郡斋人含情正相忆
　　经东山别墅
　　野墅在东山经过感畴昔纵横醉时墨犹在池上石林气飒以凉山容淡将夕缅懐携手人念念不能释
　　寄丘令
　　海国民俗古清朝民物闲况兹得良牧理人弦诵间吏散日已夕云归鸟随还髙斋防嘉树横琴对逺山伊余安蹇劣归休谢朝班出处虽异途云林近怡顔兹焉仰髙风望望心所攀
　　送湖南归粤
　　志士本激烈况当离别情直气不得发逢秋吐商声浮云蔽长空驱马去孤城广川无舆梁一苇讵能横将寻故山隠自芟荒草耕蠧书束髙阁龙劒日夜鸣行路由正途能使山岳平端居息机心卧闻蝼蚁争知君重交结临分吐平生
　　斩蛇劒
　　秦氛炽天地大泽蟠蜿蜒潜龙厄初九鹿迹方茫然千里送徒人三杯拂龙泉紫劒混赤精红光吐青莲壮哉三尺锋可以摧金天粉首明月中饮血秋风前素灵何嗷嗷老泪飜蛟涎芒砀起风云咸阳若浮烟挥洒六合清提挈神气完始知百链钢永与金刀坚
　　赤壁
　　曹瞒窥汉统东面朝诸侯鼎足犹未分屯防迷九州桓桓长沙裔歘起挥戈矛两雄不并立固知宁相谋朔风吹旌斾飞霜肃貔貅饮马涸天堑投鞭填山丘建邺既震荡羽檄如星流众议徒琐琐独断诚嘉猷拔劒碎玉几扬旗走车舟周郎拂白羽谈笑有良筹冯夷鼓骇浪天吴扇雄飇烈焰荡万垒飞灰丧千艘论功何显赫返驾诚包羞再光东都业一洗疮痍瘳往事既漫灭山川尚绸缪昔闻龙虎争今见麋鹿游峭壁絓海月洪涛涨清秋访古吊陈迹开樽发防捜醉来卧烟霭天地如蜉蝣
　　题草泽遗书
　　买斧入城市伐木归中林中林多樛木实劳匠者心林深间无人清风闻啸音云涛既浩荡龙虎亦悲吟筋力既不惜但恐白日沈愿言秘太朴俛首从哇淫
　　酒醒
　　酒热中夜起散发微风前烦襟忽冲散髙咏苍凉天湛池和露借虚庭留月眠宁知明日事聊复一忻然
　　晓登金鸡山呈王六博士
　　劒客无所懽登髙眺清曙于时值摇落况乃朋游阻关河一千里飞鴈杳难度积水明秋空荒山落寒楚荒凉谁问俗慷慨即懐古长啸归去来余意在兰杜
　　送尚抱灌往闽南采诗
　　予生草泽间鼓腹歌唐虞奈何际板荡奋劒当前驱千金酬壮士白璧买良姝放浪裘马间嗜酒纵摴蒱市朝既变更部曲归里闾三十始读书谬为章句儒闭门谢賔从穷巷生寒芜南山既啸傲击节聊自娱故人西北来将归沧海隅自言河岳英以俟观风车忽忽仆马疲寥寥嵗云徂积雪照天地严氷寒江湖祖席临东门欲发仍踌躇赠之五云章饮以双玉壶
　　答黄逸人
　　大道如砥平我车不方轨明时世景清夫子乃蓬藟有客天上来为说黄金台所市既骏骨所羁乃龙媒五月上武阳炎风焚大荒岂伊道路难欲往河无梁荜门逢君子酣歌日中市披发行且吟时人尽惊异既知归日落欲往秋风作谁同甯子叹且效荣叟乐离别逺将归凉风吹布衣南飞有鸿鴈毋使信音稀
　　春日同诸生野饮效陶体
　　始春风日嘉出门竟何之所忻携诸生驾言陟谷风已嘘萌好鸟亦鸣枝蔬果属时新有醪已载巵中觞发意气列坐各言诗悠悠天壤间斯乐希浴沂
　　梦清泠台寄冶城旧游
　　羣山际海上道上独苍苍上有清泠台碧萝蟠石牀伊昔盛冠葢琴樽此翺翔暮色海天冷秋声松涧凉今来阻登临独有梦飞扬题寄同心侣愿因南鴈翔
　　岷峨秋晚
　　岷峨一千仞秀色横清秋云蟠陇蜀尽水入巴江流旭日海上来苍苍树色浮阳厓气已变石林隂未收疏凿有古迹登临仍壮游落日下层巅懐哉神禹忧
　　双竹轩
　　开轩逺山际读书脩竹隂以兹嵗寒枝况此君子心虽无万竿玉庶比双南金天风有时来鸾凤相和吟外直秉坚操中虚含素襟何当烟雨夕梦绕湘江深
　　送黄之京
　　予也夙頴悟十五知论文结交皆老苍稚爪攀脩鳞防心三十年寻源颇知津探始有得服膺如获珍誓将觉后生庶以酬先民干禄镛水庠嵗星七周循青衿二十徒达者唯黄闻三十为礼官制作多述因前年乞骸归甘作隠逸伦业穷道岂迁操危气愈伸持此欲有授二乃其人时登乌石山眺逺沧海濵逸兴发猿啸闲情投鸟羣既与簪绂疎颇同缁锡隣朝游必竟夕夜吟常达晨放旷宇宙间外视埃身匏斟日动爵劒舞风披巾醉来各鸱张挥洒如有神坐或借青草倦应眠白云大运迭盈虚人事常参辰讵知同心者胡为遽离分于时维孟冬膏车戒征轮借问子何之囊书上成均执手念门友登堂辞老亲驱马西郭门祖帐螺江漘朔风卷行斾木脱波粼粼请为壮士吟庶以摅中懃丈夫志四海况兹观国賔惜别语刺刺无乃儿女仁壮懐何以赠临岐解青苹
　　终南积翠
　　终南太古色积翠无冬春阳厓俯荆楚隂壑开函秦碧树晓未分苍苍散参辰下蟠蛰水龙上有避世人有时浮爽气拄笏可揽结安得构精庐谈经对松雪
　　屴崱朝曦
　　天地有神气屴崱东南青髙标穷碧落连峯走沧溟深探地无际逺见日初出蜃气乍苍凉龙光犹恍惚始知至阳精明明含中虚沿旋缀隂魄斡运乾坤枢愿言吸晞景庶以永年嵗手把扶桑枝身骑六鼇背兹焉对画图飞梦绕屴崱一笑天鸡鸣晴窻已东白







　　闽中十子诗巻一
　　钦定四库全书
　　闽中十子诗巻二　　　　　明　袁表
　　马荧　编
　　林膳部集二
　　五言古诗
　　赠弹琴黄生
　　髙馆敞秋夕而多脩竹林读书有时闲游心复鸣琴露月稍低树清风遂弥襟特兹保贞素庶以忘华簪
　　溪南小隠
　　夙性尚幽素卜此林泉居虽无珪组荣而有山水娱静言一室中抚己常澹如窓间有鸣琴几上惟素书芳晨得朋簪清樽与之俱憩木爱佳鸟临川羡游鱼栖神纵八表谁言形迹拘惟愿荣啓期斯乐同只且
　　寄龙大潜效韦体
　　夙负偃蹇志共懐林下心谁言尘事縻以兹旷幽寻夏火方云始索居念朋簪薄携一樽酒命驾来城隂湛湛晨河流依依嘉树林晤言有时闲挥觞共鸣琴久要或可冀希哲信难任君懐谅不乖惠我瑶华音
　　送黄秀才归西镛
　　外貌苦物役中心贵所知如何千里别值此清秋时驱车吊古台畅饮黄金巵疾风海上来黄叶四散飞鸿雁叫芦渚螵蛸絓桑枝感候意方戚送逺神乃驰离隔勿复道久要长若斯
　　富春钓台
　　维舟富春渚舒啸登崔嵬不见羊裘人空余垂钓台苔色石上古秋声松际哀清风犹可仰落日满蒿莱
　　夜酌邑庠留别
　　髙梧絓朗月密竹深寒烟虚堂敞清夜桂酌开华筵论心机暂忘念别情已悬值此羣动息始知诗境行当泛苍波去矣徂山川落叶拥戍垒飞霜清海天鸿燕有时还倾葢知何年愿持松栢操永与金石坚
　　同周孝亷夜宿郡庠有述
　　乙身共栖迟聚首殊契阔子卧清溪云予弄沧海月人生驹隙耳嵗月坐超忽欣兹一樽同信此百忧辍晤言不知疲髙歌清夜发久要谅无违保已终华发
　　留别诸彦
　　秋堂閟虚寒晚竹引深翠暝然孤灯坐兴与一壶对天冷霜满襟露饮月窥醉曲尽别意深相看发长喟
　　精岩寺
　　香刹象天界名僧辞世氛一峯独凌削众壑相氤氲作礼向金仙宴林投鹤羣山犬衔人衣却走避腥荤于时春向暮林亭蔼余曛苍然草木气尽湿西江云登阁见千里懐沧海濆山钟忽播荡应此悟音闻
　　访陆隠君不遇
　　结屋依两崖疑是秦人家不见山中人风落青松花扫石调素弦寻泉饭胡麻愿因玉麒麟缄书投紫霞
　　经延平津
　　昔人双寳劒经此化神物晋室已劒光犹未没红纒斗牛气黑漾蛟龙窟千里一寒流驰波向溟渤化窅莫测沴气闭复开有时潭水上白日飞云雷伊余探灵异狂歌负竒懐回船向明月浩荡秋风杯
　　别龙秀才
　　龙生不羁者爱士能开襟每醉玉壶酒复为梁甫吟访余镛水阳又将归故林秋风樽前别落日川上心四郊已萧条千里无飞禽离思苦难说望逺犹登临
　　同王六博士宿烟霞观
　　昔人炼金鼎此地余还丹至今风篁鸣犹疑下笙鸾出岭访灵异投山宿天坛一片月色古千秋松影寒醴泉为我酒丹霞为我飱都无世人梦但伫风中翰夫子茍有意相期此投冠到家兴未已更取吾琴弹
　　游玉华洞
　　真仙构灵宅洞府何嵌空入洞可十里流水咽其中隂岛湿花露石门度松风怪石变万状寻源竟无穷有时起云雾微径又不通触目极杳霭游心但鸿蒙路尽忽有天容光澹空青蜕出风露外了然心目醒幽兴殊未已又还宿云扃飞梦即蓬岛防心祈道经终悲向朝市尘鬓秋星星
　　翠帘山天湖
　　翠帘髙凌天峯麓旷且平何年此蟠龙遂成秋水呼吸纳元气溟蒙变隂晴云雷地中起日月波上生上有空僧巢岩栖炼神形寥寥水月观洞见心胷明我昔凌天梯恍若登赤城浮杯动松影发笑回天声从兹便髙举永极云霞情
　　同王六入西山寻白云僧
　　秋山晚苍苍引兴白云际方闻出谷钟未返沿源骑跻攀霁心目始到三摩地苔色隂际寒松声静中细空僧此岩栖心寂迹如寄经诵有时闲了了见山翠抱琴者谁子夙性贪幽致云卧复何为冰弦冩秋意西峯倐含景石榻又假寐身寄孤鹤巢梦如幽兰气夜分气候白隠隠月初至阳磵澹空明隂林破深邃久懐缁锡隣颇与云山契章甫如可投期君访灵异
　　访章师不遇
　　真僧驻锡处云牀在西峯应物无所住安知来去踪今来结清謡又向何山逢白日无经声金飇但鸣松悬思永今夕杳霭秋天钟
　　秋夜忆周模
　　倾葢一分手沈思长在襟况兹离居夕复此秋城砧露下叶初落草根虫又吟虽云感物候终念旷幽寻劒水东南流故人千里心无因达尺素梦绕青枫林
　　道中偶咏
　　林馆夕暂休星驾晓仍发沈沈树若烟浩浩溪如雪白首倦长途青山笑予拙
　　秋夜期卢道士见宿不至
　　扫石待瑶驾焚香立隂阶如何道机熟反使音期乖暝色带疎竹秋声连夜斋无因问丹诀黙黙此时懐
　　宿黄梅五祖寺
　　佛祖说法处迥与诸天邻珠宫歴浩刼桂殿余真身登攀访灵异礼谒知宿因地逺泉石怪人闲猿鸟驯松杉覆窓戸湿竹清衣巾花雨出深夜天香来暮春久知簪组妄思与缁锡亲所希慧灯影为余照迷津
　　游海上瑞岩
　　海国横秀色兹山何郁盘黄金亘楼观积翠开峯峦登髙恍神游驻目穷遐观地迥云物古天秋松桂寒于时灏气清东溟净波澜精思落天外回颷生羽翰甞闻有灵草可以驻頽顔且毕济时畧金梯期再扳
　　石竹山紫云洞
　　羣峯际东海一峯凌紫云昔人炼丹处石室莓苔纹飘飘龙虎车即此上丹阙惟留白鹤影宛在青松月下有静者庐其人颇淳厐一水落天镜万化明石窻药食有时暇还来扣岩关心与鱼鸟乐身随天地闲伊予困流俗十载未应还长歌赋招隠梦绕天涯山
　　题徐濆湘潭离思图
　　荆南不堪别孤棹向何处人分鸿雁秋树带潇湘雨离思亘重襟登髙但凝伫
　　送吴士显
　　吴生跌宕人脱畧当世事欲识平生心悠悠江海是布衣何飘飘孤劒千里至斗酒未及欢看云起归思长风吹古城寒石下秋水分手从此辞车尘望中起
　　酬外兄林大见寄
　　衰孱谢时耀索居久荒芜顾兹升斗禄遂与田园疎文墨互纷糺舍馆若僧居斋中无余物草木盈前除缅懐桑梓遥况与亲爱迂举头望飞云清兴与之俱飘飘西南风翼彼五云书岂惟比兼金欲贶无琼琚抚运感离间衔哀念先庐泉台未及封旧业应翳如失路已窘步孤生叹多虞仰惭南枝禽俯愧同队鱼沈忧发就种抚事心已痡裁诗重于邑安得膏吾车
　　饮马长城窟
　　嬴秦乱天纪紫塞徒经营千秋扶苏血脉脉流泉声吾闻渥洼龙中天应房星所以千里驹翩然来汉庭
　　题江上琴兴
　　太朴本无事太音元希声何如伯牙子尚懐山水情我有太古调欲托丝桐鸣人间正寂寞毋使蛟龙惊
　　同郑二宣江上泛舟
　　载酒入江邑酒多江复长酣来散予缨濯向春流香东壁过疎雨西崦残夕阳猿禽相啸叫云水共清苍夕景更泛览客程殊未央鱼风苇上起蚌月波中光甞以事伴奂永期名迹忘乗槎予岂必聊复咏沧浪
　　今日良宴防
　　今日良宴防欢娱在须防念我平生友日夕万里途广筵罗雕馔酣歌鸣玉壶对之岂不乐相见生嗟吁勲业茍未树绸缪将焉如
　　江阁秋云图
　　山容初敛夕云气已归壑何以散冲襟孤琴坐江阁美人期不来天寒枫叶落
　　邯郸行
　　玉貌邯郸女少小来深宫春芳羞百媚秋水明芙蓉君王一爱惜白日生春风春风不长好妾顔岂长保一作玉阶别衷肠向谁道忆昔少年梦不向邯郸飞今日还思君时时望金扉虽作泉下土凄凄何所依
　　门有车马客
　　门有车马客徒侣何辉煌银鞍耀白雪寳劒明秋霜借问客从来谢官归故乡且言昔别君君年正春芳闻言谒天子声价霭玉堂龙顔霁霄汉虎变鏖文场宁知一失意白日沈夜光秋鬓非旧丝映帽多星霜区区附骥尾薄宦嵗月长解组且归去投君叙温凉嗟我闻客言惭愧独彷徨大鹏反铩翮燕雀终翺翔扼腕勿复道长歌临碧湘
　　题张少府梦泽髙秋图
　　梦游秋水碧醉眺晚山闲短棹发吟思酣歌放狂澜浮云秋际来蔼然芳树间青苍太古意天地同弥漫荆门正西上树古生早寒汉水日东逝冶游多苦顔鴈思落芳渚渔情寄清湾愿期同心人结屋江上山
　　泉石清逸
　　久为泉石人了与世尘絶朝飱清磵霞夜弄碧萝月扫石奏吾琴寻泉饭胡麻长謡古苔篇似是仙人家陶令归栗里安石栖东山心将槁木灰迹与浮云闲有时穷跻攀落日更吟眺碧草借醉眠引长啸防栖笑流俗何用寰中名千秋放意气永极云霞情
　　题秋江渔钓图
　　移舟向潭石投钓临寒流余懐本澹荡况此沧江秋白日既濯濯清颷何浏浏适意非在鱼所希与神游悠哉共恬淡惟应沙际鸥
　　云林清隠
　　夙性抱髙致端居厌华簪寻泉凿石壁结宇依云林经锄有时闲班荆坐柽隂清飇引长啸白云劝孤斟处黙谢流俗任真旷冲襟惟应同调者听我丘中琴
　　海天跨鹤
　　沧溟控东极滉漾寛扶桑飘飘鹤上仙御气以翺翔碧落为我葢丹霞为我裳放神逐九有吸气调三光骖鸾笑嬴陋防骏嗟穆荒逍遥大罗天归来良未央
　　送刘子服兼呈菊溪诸知己
　　路歧一为别壮心将奈何云山寄逺迹嵗月空蹉跎缅懐建溪客离忧空沈疴孤松偃磵壑荆棘结岩阿巴唱销白雪秦筝妬云和遂令懐古调感叹一狂歌鹿门自耕作东山卧云萝褰裳撷芳芷投竿饵清波浮云自东来青天鬰嵯峨明月遥古意芳樽恣吟哦虽云念白首终嵗守蓬窝
　　海门秋望
　　云崖耸髙寒攀跻览溟海试拂龙唇琴余音散苍蔼月揺波影中叶度秋声外矫首蓬莱宫仙人笑相待
　　斋中晓起
　　飏飏城鸦散咚咚戍鼓絶空庭絶无人衣上有残月清池盥潄罢髙韵风中发爽气山前来吾襟抱氷雪
　　游武夷九曲
　　秋风泛瑶棹爱此佳山川九曲泝流月数峯摽暝烟开辟自天地飞升有真仙石上蜕金骨云中鸣夜弦伊余探古迹得复穷幽闲招木客饮醉向天坛眠不见紫阳翁徒歌白云篇予懐在渔钓即此应忘筌
　　夏日登宿云台有述寄霜月上人
　　投簪返初服蹑屐谢纷扰永言卧丘壑庶以狎鱼鸟兹台夙所憩磴石出烟篠况逢朋簪盍燠景共临眺前瞻极空濶下瞰洞深窅地古云木残天长海山小真僧此防栖宴坐阅昏晓喻心青莲净说法天花绕愿闻微妙音意冺万縁了岂必东林人相逢可同调
　　九仙山楼观
　　仙山有楼观虚爽轶浮埃昔日九仙人跨鲤兹山来赤鲤去不返仙人安在哉空余弹碁处白石生苍苔至今羽人居往往闻风雷檄雨古坛暝礼星寒殿开常闻至人言内景融春台羣生若刍狗大道如婴孩飇车与天接岂但登蓬莱
　　登清泠台
　　吟秋宿絓月际晓登清泠挥手援碧萝腾身栖翠屏长风吹雨来不见羣山青鸟度白云湿龙归沧海腥真僧此岩栖观空静襟灵竹坞见曝衣花台闻演经沃以甘露言迷途醉而醒愿言割兹爱永也投禅扃
　　同诸生登絓月兰若
　　金人青莲宇乃在白云里久与名僧期乗闲却来此入门闻经梵絓壁见巾履落磵泉影红侵廊藓花紫海天正南豁一望见千里独树川上浮孤烟岛边起予生况多暇所性乐山水真赏非外求防心巢居子
　　题任生水南山房
　　新安山水郡昔贤笾豆乡志士应昌运幽人潜葆光青防南山逺緑缛春溪长世外凿霞壁云中开草堂经锄有时闲方舟复鸣榔鸟度镜天净人闲潭水凉尚想鹿门隠犹思愚谷藏珪组茍无心禽鱼亦相忘伊余懐故林碧萝盘石床因君赋招隠鼓枻歌沧浪
　　题异上人絓月轩
　　迢迢青莲宇寂寂野僧定片月挂虚空羣厓破隂暝云窓晃玉毫露幔卷金镜色映天影寒光凝古潭净常闻止水观可以喻禅性夜久悟音闻空山响烟磬
　　夏日游幻住兰若
　　青山古城曲溪水相萦纡寻山避燠景喜得金仙居水石翳洞古松萝覆窻虚俯见藓痕积遥知人迹疎愿以青莲界永期纷垢除流咏发天籁洗心清道书迟迟至栖鸟望月归吾庐
　　夜宿郡斋水亭呈林八博士
　　孤琴水亭夕客至罢鸣弹况有樽中醪斟之罄情懽濯足向清泚披襟散尘烦仰见海上月兼之天籁寒斋舍何萧条蓬门若丘樊深竹读书处百虫鸣夜残予懐良已舒为君咏幽兰















　　闽中十子诗巻二
　　钦定四库全书
　　闽中十子诗巻三　　　　　明　袁表
　　马荧　编
　　林膳部集三
　　七言古诗
　　雪蓬散人草书歌
　　雪蓬散人有妫裔翰墨游心与神契摹临秘帖追晋风挥洒雄文明古制荜门铁限人争求荒郊瘗笔应成丘妩媚云霞晴变态倾斜风雨寒飕飕伊予与君共乡县结交自昔忘贫贱衔杯拓落胆气豪江楼野寺书题遍借问君书初若何君言妙悟应闻歌谐音本自车振铎涣汗有类风行波乃知至理无不寓要在髙人防其趣古来入室惟逸少后者升堂有懐素当代如君诚亦希莫叹蹉跎一布衣有钱沽酒与君饮醉卧目送孤鸿飞
　　寄王六校文兼似吴二太守
　　京师三月春雪飞雪后余寒添着衣曹官禄薄酒苦贵一饮百钱恒不醉忽然停杯忆乡里美髯校文最知已作诗判不让髙岑醉后狂吟狂欲死有时忽得意竟上金鸡山弹琴酌酒送飞鸟心比白云闲更闲虎头岩前栁拖地龙池溪上花满湾醉归骑得将军马城上乌栖门未关白头太守别来久别后还能相忆否词赋终为纸上尘功名不及杯中酒芭蕉叶长近何如前日人来不寄书莫言闽海少飞鴈何事秦淮多鲤鱼
　　寄蔡殷
　　少年所性尚游侠夜读古书朝射猎相逢然诺重千金性命由来轻一叶自言濩落长如此岂谓年华若流水当时意气何足论今日为儒人共鄙以兹俯仰向时流穷居古巷仍百忧拘钤礼法坐桎梏鞭挞童稚生仇雠浮云世态我何有宁甘落魄耽杯酒闵子长懐汶上田桓公漫赋湘潭栁日夕长吟思故山樊笼尚掩冲霄翰知君懐抱亦如此一为君歌行路难
　　相浮丘生
　　浮丘生能逺游不学羽客栖丹丘挑簦荷笠来沧洲我昔防栖向溟渤携书共读东山月旧游冠葢半凋零见子翻令心内热羡子有逺志放形天地间扁舟濯足望云海短防振衣登雪山太行北上连鴈门燕台邺宫无复存国士由来死知己令人感激思平原诸侯门深少知遇回辕又复归南楚醉里行吟七泽秋灯前卧听三湘雨吾知浮丘心迹竒世人悠悠那得知草书古篆更神妙击劒弹棊无不为严冬别我寒萧索尊酒都门为君酌车轮遥遥忽不见唯见千山雪花落
　　送林子山之闽中觐亲
　　钓鲈桥头流水香冬青花开榕叶凉垆头酌酒送行客醉后狂吟成短章世人懐别多惨怆念君此行何坦荡云是严君在武威十年着尽逺游衣鸿鴈缄中空寄逺鱼龙川上苦思归以兹出门心草草拂衣更向长安道古戍飞霜马色寒重闗曙月鸡声早自古秦川亦壮哉三峯华岳掌中开温泉緑树胧胧见渭水黄河曲曲来边庭相见悲复喜白发依依问乡里九月狐裘尚觉寒千钟黍酒难成醉闻道东还未有期陇头好寄折梅诗翻思人世皆为客何必临岐是别离
　　赠曾钢
　　二十读书通大义三十结交江海士不学寰中一防儒宁为世上竒男子同游冠葢多如云佩章绾绶何纷纷东序诗书崇四术汝南节义宗三君问君拂衣何太早知君有亲今已老乡梦不离青浦云归心只在方山道城南栁花吹客衣车骖祖饯生光辉共倾浊酒江上别独携明月山中归归来乡井宛如昨畊石饮泉贫亦乐闭戸从教水鸟啼垂帷不省山花落达节非关学隠沦至人舒巻道为隣君看古来霄汉上多是寻常畎亩人
　　赋得独树边淮送人之京
　　君不见秦淮水流东到海淮边独树如车葢九月微霜赤叶干枯枝飒飒鸣天籁枝上啼鸦散曙烟枝头残照咽寒蝉离人留饮停车骑侠客相逢挂马鞭南国髙僧从此去驻锡雨花台下路一饭淮边洗鉢时六时宴坐只园树野鹤孤云任去还禅心不道别离难山中亦有长松树待尔青青共嵗寒
　　懐李郁
　　李君本是清狂者十载畋渔向原野梅生岂厌官位卑闵子由来宦情寡自言濩落可终身谁知尺组能縻人朋游失路各分散妻孥寄食家仍贫荒凉廨宇炎江表椎髻山氓语如鸟地隔三苖洞穴多天连五岭人烟少三年无书增我忧忆君翻令懐旧游开元寺里猿鸟莫洞天岩前木叶秋襟期相遇每如此魂梦悠悠共千里白发关山自月明青山茅屋空流水八月江南鸿鴈飞天边谁寄早秋诗不如饮酒且安命振翼云霄尚未迟
　　过髙逸人别墅
　　识子何不早见子即倾倒世人意气不相合顔色虽同心草草子有园林东海濵香名满耳人共闻梁鸿避世身不仕孔融爱客家常贫兹晨饮客青山墅新压葡萄酒如乳緑树穿窓鸟当謌红条拂地花能舞醉来兴逸无不为投壶击劒仍弹棊人生得意有如此世上悠悠那得知
　　月夜闻李生弹筝歌
　　越客本浩荡秦筝何激扬浮亭子夜月色古一曲万籁鸣清商初闻楚调声激烈志士报讐思饮血再闻宫音如叩钟鲁生揖让何雍容清和变调有如此侠客闻之心欲死银甲弹来更嫣然金鱼脱却浑轻尔吾闻锦瑟五十弦湘灵夜鼓声凄然遂令帝子剖其半遗音尚有秦人传秦音楚调声虽异今古由来同一致燕市谁知击筑心吴门孰识吹箫意今夜君闻鼓曲声百杯不醉壮心横众賔枕藉秋衾冷独倚髙梧看月明
　　春夜黙处士燕集得满字
　　三月六日天微和博士水亭乗醉过主人解衣即沽酒外史叩壶能啸歌歌残夜久星移换新月苍苍卷罗幔万事空嗟白发新一壶共对清尊满子有园林东海浔十载校书甘陆沈平生独抱饮水节有时或赋还山吟髙斋宴坐探黙时辈狂驰交不得自分绨袍比草青直将富贵轻云白予本南宫淡荡人与君交谊最相亲相逢且尽杯中物遥忆风流席上珍
　　为广上人赋归云山房
　　道山老禅七十余闭门不出祗园居心将明月同清净迹比闲云能巻舒萧散浮云闲更闲因风也或到人间晴教海上千峯出暝与天边一鹤还归云寂寂山房暝明月苍苍僧入定禅心无着云无踪一尘不染诸縁空山中有僧人不闻世上流俗徒纷纷愿为松下小童子闲与髙僧扫白云
　　送林汝学之雷州省伯
　　四月闽南梅雨凉荔枝花开满树香青门酌酒送行客极浦扬帆辞故乡君家从父从戎久海外书回惊白首离筵正值落花初客路仍逢归鴈后知君所重在连枝触热投荒应不辞少年意气有如此世上悠悠那得知雷阳咫尺沧溟近戍卒相逢问乡信蛟室风来白浪腥龙渊日落青天尽嗟予有侄亦离居万里炎荒久荷殳天涯亭上应相见为报平安尺素书
　　经绮岫故宫
　　行人晓饭青山里驱马苍茫经洛水昔闻绮岫盛繁华不谓荒凉今若此忆昔行宫初构时梯岩驾壑相逶迤美人桂殿夜看月公子柘弓朝射麋翠华一去金门鎻露殿飞萤山叶堕往事吹残牧笛风危基半入樵人火今古消沈能几回春风依旧野花开君王巡狩不复见禾黍空山鸟雀哀
　　送王孝亷之京
　　神如玉壶初荐氷气如大阿新发硎羡君早年即登第许君壮节终成名十年濩落栖衡宇敛翅回翔待髙翥知己文章举孝亷治安有防干明主以兹掷笔翻然起祖道车骖若流水客路遥侵朔鴈前乡情却望江天里客路乡情两地分征帆落叶共纷纷君登要路天门去我向秋山卧白云
　　赋得无诸城送浦舍人源归晋阳
　　君不见昔时无诸城荒丘断陇今人耕陵谷烟沈知几代古人精灵竟何在忆昔无诸全盛时都城百雉何逶迤连营国步分秦土绘衮王章入汉仪山河巍巍那可恃跃马屠龙今已矣列国犹传赤帝封曲台尚对沧江水沧江水流去不还故宫落日不堪看寳衣夜化空陵火弓劒秋悬古殿寒故人西归从此去防马秋芜城下路欲将陈迹问行人落叶纷纷不知处
　　送秦山人归天台
　　天台山人薜萝衣别予东将海上归心如月塞征鸿逺兴逐秋城落叶飞人间万事归来好脱屣侯门迹如扫楼外孤霞映赤城窓前片月生沧岛飞佩须过鴈宕峯系舟先听若耶钟丹光夜绕三珠树鹤影秋归五粒松执手河桥酒半醒小山别后桂青青愿祈海上烟霞秘长保尘中犬马龄
　　镡上送僧归衡山
　　上人孤闲似云鹤十五出家住衡岳说法能超最上禅持心不受羣疑缚世上谁知来去踪南窥太华北游嵩衲经鴈荡千峯雪定入峨嵋半夜钟于今戒腊青松古犹泛慈航到东土杨栁舟中九曲云笋皮笠上三山雨昨夜归心绕楚天西风杖锡又茫然化龙潭畔清秋别回鴈峯头旧日禅
　　林七钦山庄
　　此君家住浯水西乔林夹道縁青溪人淳上古大庭世客到武陵花处迷深杯尽日见山色髙枕四时闻鸟啼篱根稚笋看成竹阶下飞花踏作泥梓栁折来环药圃野泉引得灌蔬畦人间钟鼎口不道雨里田园手自犁巳沾鸡黍遂然诺豫愁冠葢将离睽明日却从城市去林间相送草萋萋
　　巫峡啼猿歌送丘少府归四明
　　巫山巫峡连三巴猿啼三声客思家停舟听之声未了却过青枝犹袅袅野人乍来锦官城清秋满峡啼猿声黄牛滩上怨枫落白帝祠前哀月明商声清冽羽声乱倏忽东崖复西涧久客闻之泪欲干壮夫听此魂亦断故人归卧越山云忆得啼猿歌送君扁舟独宿剡溪夜呌月三声谁共闻
　　初秋送友人之冶城赋得把字
　　行人饮马秋城下鲁酒千钟为君把离亭正值鴈惊寒馆仍逢雨侵夜嗟予十年恒壮游登髙吊逺无所忧襟期脱畧向知己生事萧条随野鸥南宫作吏归来久富贵浮云我何有三品宁论小隠资百壶且醉平生酒露岛烟汀岊水濆风帆桂櫂生离分题诗为寄渔樵友惜别还看鸿鴈羣
　　寄陈八防军
　　忆昔读书融水阳青山影里开茅堂结交由来重意气使酒或可轻侯王谁言一旦风尘起故里萧条半荆杞立身自许致功名报国谁能论生死尔时正值黄尘昏手携俘首悬辕门春风走马緑杨路落日臂鹰秋草原功成期将书幕府当路忌才弃如土部曲营残杀气消关山梦醒秋声苦比来为儒逢太清石田芜没荒春耕当时冠葢半丘土此日交情结弟兄交游惟君年最髙每以连枝朂我曹天边落日见孤鴈海上秋风吹二毛劒水无情入海流凭将双泪到炎州愿为乡曲牧童子与子髙歌同饭牛
　　赠商生
　　与子交游最年少羡子襟期可同调醉墨能嘘海上云春笺防拂花间鸟壮游海内早知名每以才华动九卿丹穴殊看凤毛贵方诸逺在氷壶清伊予十年归未得贫贱由来爱賔客虽乏牀头沽酒钱未甞一日无顔色西镛城下醉相逢南国新秋意万重石竹山前沧海月紫云洞口夕阳钟
　　酬张少府惠山僧茶
　　南风吹雪栁花飘闺中佳人春梦饶白发儒生未饱食夜眠少困卧终朝清河县官公事简怜我迩来愈疎懒手裹山僧石乳茶题寄斋房豁书眼髙枕蓬头缄未开毛骨飒飒秋风来相如汉赋八千字悬河暗诵声如雷山童急走汲井花铛里龙涎鸣逺车千日醉魂来断梦五陵酒伴识还家为君一啜感君意凤髓龙脂世空美碧碗沧洲片片云金茎汉苑棱棱水朝来散步凌仙山恍如轻举碧萝间九天若到须防啜何惜神君骑鹤还
　　沧海云帆歌送张少府之京
　　蜀锦为帆发光彩挂向扶桑之碧海海上仙山十二楼仙人矫首遥相待船头锦袍黄鹤仙身朝玉皇游九天长风吹帆向碧落下视尘世浮青烟我昔登云向仪曹钧天广乐声嘈嘈梦中折翼下人世怅望云阙心烦劳兹晨送君向云阙春帆直拂涛山雪解缆朝辞北海云曳裾晓待金门月渺渺云帆奈别何紫陌听鸣珂君从云路骑黄鹤余亦还山卧碧萝
　　题桃花马
　　玉墀迥立如龙游金鞍照耀云锦浮灞桥浴水落花雨沙苑追风苜蓿秋圉人尽皆轻騄駬将军不复事骅骝请看千里喷汗血蹴踏风云不肯收
　　送林敏归海上
　　九月大野黄螵蛸挂空桑城头立马见千里游子此时归故乡将归沧海云且醉冶城月杨栁桥头酒正香芙蓉馆里花初发恋此使人归计迟看花酌酒复聨诗眼前相遇不倾倒别后相思空复为








　　闽中十子诗巻三
　　钦定四库全书
　　闽中十子诗巻四　　　　　明　袁表
　　马荧　编
　　林膳部集四
　　五言律诗
　　出塞曲九首
　　壮游谁惮逺西北是临洮骏马衔金勒行人看寳刀陇云吹曙暗关月倚秋髙早赴防边垒三军待六韬
　　其二
　　从军呼延塞勒马单于台天地兵声合关河秋色来酬恩凭玉劒致逺见龙媒旦夕边城上喧喧笳鼓哀
　　其三
　　玉关秋信早未雪授征衣王者应无敌边尘不敢飞三河兵气盛五道羽书稀日晚笳声发将军射猎归
　　其四
　　单于秋近塞骠骑逺临边吹角风沙动扬旌日月悬惊雕防猎箭战马识烽烟昨夜旄头黑前军得右贤
　　其五
　　骊马画弰弓生为北塞雄探兵千里外捉骑万人中虎帐秋悬月龙旂莫飐风归来领旌节立在未央宫
　　其六
　　大漠穷隂外孤城苍莽间星河秋近塞雪雹夜沈山戍久戎衣绽时清列燧闲近闻邉塞骑不敢问阳关
　　其七
　　卫霍邀勲日三河聚控阵云寒压地猎火逺烧天玉帐分旗直金戈枕月眠羽书飞报捷天子在甘泉
　　其八
　　十五蓟门行能探黠虏情潜兵秋度碛牧马夜归营苦雾沈旗影飞霜湿鼓声昨来承密诏东筑受降城
　　其九
　　烟尘起西北驱马到长城万古征人恨秋风陇水声雪埋金甲重月照寳刀明昨夜闻归鴈中原有弟兄
　　拟李翰林宫中行乐
　　栁色浮金殿花香近玉楼娇莺闻茝石语燕傍瀛洲旭日明仙仗香车映御沟笙歌何处响还向未央防
　　月
　　玉宇淡悠悠金波彻夜流最怜圆缺处曾照古今愁风露孤轮影山河一气秋何人吹铁笛乗醉倚南楼
　　送髙郎中使北
　　汉使临边日天骄已请和看花辞紫陌犯雪度交河水草留行帐云沙想玉珂谁知清漠北娄敬防居多
　　拟唐太和公主和番
　　粉泪辞丹禁红顔冒虏尘南天惟有月北地更无春笳鼓凝芳梦轩裾掩翠颦年年桃李月凄絶旧宫人
　　访邵隠君所居
　　隠君读书处门巷少行尘竹坞琴邀月花林鸟近人衣冠犹古制泉石是南隣散帙多闲日休嫌问字频
　　同徐緫戎登汴梁相国寺楼
　　杰阁千寻起平原四望开旅魂秋易断乡思醉难裁魏国空流水梁园半野苔登髙能作赋不独子云才
　　题福山寺陈铉读书堂
　　穷经不出戸一室古珠宫灯影秋云里书声晚磬中开窓明竹雪散帙落松风料得无人到焚香对逺公
　　送王勲铭归温陵
　　逺游俱未达念子独南归万里扁舟去秋风一布衣城鸦随雨散汀叶逐人飞为报无媒者沧洲意有违
　　送陈炼师归龙虎山
　　鹤书归未久秋思梦瑶峯海上看山别人间何处逢烟萝深见月洞府暗藏龙辟谷方无术凭师问赤松
　　送蔡大往汝州寻弟
　　落叶正纷纷秋城客路分知君从此去遥念鹡鸰羣楚水帆飞雨荆山路向云悬知孤馆夕离鴈不堪闻
　　春日游道山亭
　　危亭临絶顶胜槩昔曾闻野酌薰花气闲心狎鸟羣檐前看落日衣上见归云半醉题诗去仙凡下界分游楼云湖禅室赠日东圭上人得心字
　　东海到来日西山始布金构云天路上标月夜湖心问偈逢樵客忘机狎野禽寥寥尘想絶相对坐柽隂
　　游天王寺得王字
　　金门辞隠吏寳地谒空王碧磵飞龙树青山绕鴈堂露吟萝巻幔云卧石为牀莫叹春归尽天花晚更香
　　西峯寺
　　西峯云外寺鸟道薜萝蟠水接花源逺山藏古殿寒石牀闲听雨野佩或纫兰莫怪栖迟久南宫已絓冠
　　湘南秋思图
　　苍茫临极渚眺望黯离愁湘南一叶下始觉天地秋瑶草巳云暮碧云殊未休不见林中士缄情投白鸥
　　九日登临
　　不到寺已久入门篱菊开山容带红叶鸟迹遍苍苔卧掩维摩室吟登般若台慙非陶靖节谁送一樽来
　　同倪十宿洽公房
　　一入维摩室逢人宿鹤羣鸟惊春嶂月花卧夜溪云潄齿发清讽焚香了梵文泠然钟磬动应得悟音闻
　　题周可仁沧洲趣
　　隠居鲛室近日夕见沧洲吟处月生海坐来风满楼忘机能狎鸟适兴或垂钩予亦乗流者因之发棹讴
　　秋夜同林四景宿烟霞道院
　　入山尘念空清夜宿琳宫髙枕薜萝月衔杯松桂风衣冠人世外天地玉壶中君但频来此应逢洗髓翁
　　题碧萝山房
　　一入烟萝去终年独考槃竹泉宜夜听松月耐秋看桂酒邀佳客荷衣防早寒向予相顾笑持赠碧琅玕
　　紫骝马
　　将军紫骝马防度出安西积雪埋龙臆河氷响玉蹄百战功堪并千金价自低吴门秋日晚长倚北风嘶
　　龙山亭
　　新亭依絶壁隠隠见游尘讵识鸣琴吏能邀落帽賔衔杯山翠晚散帙鸟声春自愧非王翰何由遂卜隣
　　沧洲渔子
　　孤榜傍芳洲潮回网罟收天清吹笛夜江阔叩舷秋欲识忘机处于今已狎鸥尘缨思一解因子濯清流
　　访羽士黄庭赋梅峯卧雪
　　梅峯清絶地中有学神仙日晏无鸡犬云闲枕石眠秋风松子落夜月磵声悬蝶梦蘧然觉无言但草
　　行脚僧
　　朝衡暮复嵩那却白云踪度碛逢驯象浮河亢毒龙衲经何限雪山过几多峯年老无筋力方懐故院松
　　樵上逢黄逸人
　　山径分风袂秋城冒雨逢自言烧药处应在最髙峯故业连衰草空斋隠莫蛩知君同苦节独有嵗寒松
　　夜宿芙蓉峯
　　香刹瞰林丘逢僧信宿留风帘乘月巻露簟犯凉收宿鸟微喧曙明河澹泻秋一经空寂境人世漫沈忧
　　别郑处士
　　防军趋幕府上将逺征兵征斾随春色鸣桡杂海声桐花城外晓漳水雾中明故吏如相问毋烦道姓名
　　久别王六博士
　　少年为侠客晚节着儒衣故里交游尽天涯相见稀汀花随桂櫂江月照金徽独有南枝在聊同鹊夜飞
　　留别蔡秀才原
　　别离无逺近暂去亦伤神正是千山雪谁悲独往人江空螺女夜花暗冶城春不见同游侣酣歌泪满巾
　　塞上逢故人
　　五陵携手罢匹马各天涯出塞难为客逢君似到家后期如梦寐前路正风沙只好长安陌垂鞭醉落花
　　月夜酌别龙秀才
　　共向孤城别愁为永夜吟一竿沧海去千里白鸥心短发秋同老清樽月共斟冶城多酒伴迟尔寄徽音
　　赠弹琴吴生
　　之子蕴秀气能弹緑绮琴坐来秋月下如听水龙吟一曲动天籁七弦传古心他年江海上勿谓少知音
　　送林十朋之京
　　祖帐岊江濆空嗟客路分一经推嵗贡千里惜离羣猎近梅欺雪天寒鴈断云玉堂逢掖贵雄笔看摛文
　　海上有述呈冶城诸友
　　涨海穷炎裔方舟利涉劳岛青云树合潮白雪山髙挂席嗟蓬梗分簪念尔曹始知川上喻逝者自滔滔
　　懐黄
　　别去情何限忧来泪满襟人皆知防玉孰与辩疑金月照吴门树霜飞建业砧最怜诗社散凄絶独长吟
　　忆郑二宣时往交州
　　旅棹若乘空春游近日东遥怜沧海客共是白头翁雨霁鱼吹浪天遥鹘借风清泠台下路樽酒几时同
　　游烟霞观
　　不作南宫吏来从物外游闲倾松叶酒醉度菊花秋谷响疑天籁霞绡结海楼下方防市近俯槛笑蜉蝣
　　夜饮王六博士宅留别
　　王乔能爱士留客酌胡麻予亦蓬蒿者怜君意气賖碧阶流月色緑竹拂霜华明日沧溟去云帆絓海霞
　　江上寄巴东故人
　　我忆巴东客长为江上吟楚云将夜梦湘月寄愁心落日青枫树秋风白帝砧遥传一纸泪读罢想沾襟
　　送卞从事之河南
　　翩翩玉面騘去去逐秋蓬见鴈辞闽海看山到洛中营门闲步月賔馆静吟风共说归来日篱花已满丛
　　送黄令之永宁
　　作牧成周地分携建业舟孤灯闻鴈夕落叶度江秋云路看髙翥京尘压旧游离情如洛水日夜向东流
　　游云隠寺
　　灵隠知名刹龙宫最上方越山当戸翠海树到楼香说法观身妄悬灯共夜长浮生一何幸乘此礼医王
　　宿雪门寺
　　龙宫临水国鸟道入烟萝海旷知天尽山空见月多鹤归僧寺老松偃客重过便欲依禅寂尘缨可奈何
　　送周生往雷州
　　宁亲归未得念子复南征风雨孤舟别沧波几日程挂帆辞海国吹笛上边城旅馆知相忆新秋有鴈声
　　宿灵异上人房
　　青莲开梵宇白社结诗坛洞古留云宿楼虚挂月看洗杯泉影落扫石竹光寒莫怪栖迟久朋簪念二难
　　游方广岩
　　岩太古色恍若入鸿蒙一迳攀跻尽诸天杳霭中云归山殿冷月出水帘空境静离言说泠泠松桂风
　　秋日同韩登凌霄台
　　故人多逸兴携手上髙台赋为闲居作懐因逺眺开秋隂将日去鴈影带寒来归路瞻衡宇松门掩緑苔
　　送殷秀才之武功
　　送君逺行役觐省入西秦五月台江水孤舟去国人苍山低戍垒野日暗行尘无限同游意分携泪满巾
　　征书后呈冶城同志
　　青门初税驾紫陌罢鸣珂野兴看山尽花时中酒过同心难契阔失路易蹉跎又欲羁尘绶幽期可奈何
　　早秋有述寄林八先辈
　　泽国风雨后贫居离索情乱蛩鸣曙井一叶落秋城薤簟邀凉早荷衣却暑轻清泠台下路携手几时行
　　春日宴林氏园亭
　　故人邀客处别野带林塘身外名堪避樽前迹暂忘鸟飞潭树满花落野泉香乗兴留题去西崦挂夕阳
　　为释东旭咏白莲
　　淡月瑶池夜微风太华隂翠翻擎露葢玉冷坠波簪一洗有为法应全不染心谁能招惠逺结社向东林
　　秋日登平逺台
　　兰若最髙处客来开夕窻诗懐秋思集定力壮心降逺树青残雨归潮白晚江暝来期宿此敛屦对寒缸
　　送韦戸侯伯俊
　　青山慕侯印弓劒挂南陲月满氍毹帐云开翡翠旗林花春载酒园竹晓弹棊不独龙韬熟文章尔更竒
　　拟王维登裴秀才迪小台
　　髙台一登眺满目白云深况与林间士俱闲物外心岚光当几席秋色上衣襟更待今宵月与君同啸吟
　　秋日登石壁精舍
　　携琴向何处因访梵王宫潭影漾秋白枫林鸣晚红磵空啼鸟寂地僻野泉通欲辩来时路苍茫翠霭中
　　题夕阳孤棹送郑二之交州
　　离亭夕景迟游子去何之白发孤舟别沧溟万里期乡心春鸟唤旅泊夜星随无限分携意殷勤唱竹枝
　　送絶尘上人游江南
　　南国随縁到应无去住心听钟寻野寺乞食施山禽晒衲梅风润浮杯瘴海深逺公多古迹只合老东林
　　夜泊淮隂
　　泊舟淮水次津树暗萧萧逺火明渔舫长吟倚客箫夜钟闻古寺寒月照归潮莫近啼猿处愁多梦更遥
　　送郑孝亷之京
　　天书下紫宫星象动璿穹丹穴锵鸣凤青防起渐鸿弹冠千里别倾葢一樽同风雨情何极云沙路不穷津桥迎彩鹢驿树引嘶騘曙月关河迥晴芜楚泽空交情懐契阔直道任穷通知遇期皇鉴君毋叹转蓬
　　朱将军平冦
　　五岭连烽火三军拥节旄専征分虎竹上畧用龙韬地险兵声合天秋杀气髙炎荒开洞穴瘴海息波涛气益干城壮功推敌忾劳隂符资庙筭露布出词曹振旅闻阗鼓休兵看建櫜献俘飞奏捷行见玺书褒
　　元夕观灯之作
　　授厯逢春正张灯是此宵雄藩夸乐事大运属昌朝锡酺千家醉含哺万姓饶轮开月驭鼇极驾星桥律转条风至阳暄朔雪消宛驹来騕褭洛浦出妖娆队合红尘暗香焚紫雾飘金莲燃蜡炬玉树度云謡醉态欺寒浅欢情爱夜遥愿言歌击壤万夀祝唐尧
　　中秋凌霄台翫月
　　福地邻三岛朋簪合二难逢秋能作赋见月即同看地迥青天近波澄碧海寛流辉初熠熠载魄正团团桂影浮山殿珠光射石栏风来金气肃河泻玉津寒捣药深凭兔吹箫或驾鸾沾衣垂露叶散步倚云峦醉饮徒倾倒神游极汗漫自然超世累何必上天坛
　　同陈秀才登虎头岩
　　胜槩殊三岛层阑敞八风云霞开玉垒日月绕珠宫鸟道苍烟外军城紫气中山河襟带逺楼观画图雄物候逢秋异登攀与子同忆家沧海阔懐古霸图空地暖初闻鴈江寒已落枫振雷随急雨野日截残虹嵗月空流水飘零极转蓬江湖归未就徒此羡鱼翁
　　九日登翠帘山
　　翠岭出天中岧嶤到半空嵗时陶令节登眺楚人风叶尽闻虚籁天清见断鸿别家沧海上恋阙五云东暂就囊萸饮谁论戏马雄醉乡可栖息浑不记飘蓬
　　王屋山天坛
　　名岳推王屋孤标跨杳防深窥砥柱黑髙并太行青分野连三晋风云萃百灵鹤归松已偃龙去水犹腥灶隠烧丹火龛余炼髓经羽人金磬动应此礼寒星
　　三教堂兰若
　　胜地传三教空山少四隣溪流旧回合峯势此嶙峋松桂风吟夜莓苔雨度春经残萝迳月灯掩石龛尘兠率疑天界维摩恐后身布金还长者携酒属诗人心逺云堪卧门闲鸟自驯早祈莲社就来此息贪嗔
　　同郑逸人宿西山寺
　　翠壁开西麓金宫隠上方云霞横鸟道日月焕龙章桂殿丹青古松门草木苍潭空窥鸟影夜静识天香梦里观生妄闲中歴刼长千山孤磬雨一迳落梅霜无复悲生事真如礼法王谛闻龙象喻初地入清凉
　　送李长史归吴中
　　祖道大江流离筵起暮愁山川临越徼词赋动髙秋兴入张生鲙归余季子裘家林逢鴈到旅棹共星浮巳说荒三径常懐卧一丘朝簪辞白发野趣入沧洲知已惭疎阔临岐漫唱酬都将平昔意乗醉一登楼
　　劒阁秋隂图
　　分野秦封尽山川蜀国雄堑江流地底劒阁起天中栈险崖频转萝深月不通飞扬慙白帝开辟忆蚕丛气候三秋异猿声众壑同栋云常碍日岩树逓呼风客路随飞鸟乡心挂落枫兹非旷达士应此泣途穷
　　逢牛尊师
　　道逢牛道士把酒醉云房龙问壶中诀人传肘后方久知鳬是舄更指石为羊遣兴聊题翰无言但括囊秋星明劒气夜月酿丹光酣饮从倾倒神游极混茫别情波渺渺归路树苍苍又櫂扁舟去寻云到草堂
　　冬日同林秀才游衍真观
　　蓬岛烟霞合琳宫日月开洞隂常积雪地古半藏苔竹已成龙去人因访鹤来欲飞王令舄且醉葛洪杯菓熟经时换炊香待梦回晴光偏恱鸟腊色尚欺梅意静寒水心同槁木灰凤笙如可学吹月上瑶台
　　重游宿云台忆肃上人
　　昔日谈经处今来独上慵古台黄叶积斜磴紫苔封片月疑禅观孤云想化踪夜灯无续火秋院有鸣蛩人倚题诗竹谁栽出世松夕阳无限思几杵莫天钟
　　同黄贡士登清泠台翫月
　　山川收晚霁暝色上髙台共是吟秋客还同看月来衣冠林薮逸词赋栢梁才山鬼惊聨句沙禽避洗杯河低全拂树露重稍滋苔海上鲛人出云中桂子开乐游良夜剧髙兴昔人谐归去金溪上看云首重回
　　暮春游林七钦园亭得朝字
　　星驾共招邀春园发兴遥麦风将变候梅雨忽崇朝积石开苍岛重楼瞰赤霄池晴鱼弄沬地暖药舒苗啼鸟当窓近飞花逐砌消草深初雊雉槐细未藏蜩茗椀香云滑牀琴白雪调野泉堪荐醴天籁讶闻韶被褐深懐玉裁诗拟报瑶醉乡今已到何必蹑洪乔
　　秋日同王校文登圣泉宫
　　玉洞烟霞古珠林辇路遥泉香悬菊瀑竹响度松飙叠嶂分苍岛危楼瞰紫霄芳樽携就草清梵听疑潮吊古尘踪杳观空世虑消由来希习静心境自寥寥
　　秋日同韩登宿云台
　　野客沧洲至乗闲上古台江分平野断树尽逺天开散防寻芳草班荆坐石苔秋隂将日去鴈影带寒来香积雕胡饭筵芳竹叶杯相逢成暂醉何必问蓬莱
　　竹林寺赋得园字
　　医王多寳地长者给孤园入社逢僧夏寻山到水源楼开天海色迳扫石苔痕碧篠巢烟鸟青松袅露猿静言依觉苑永矣谢华轩此意无人防惟应达者论
　　登白鹤岭
　　青山逾鹤岭碧海望鲸川树拂扶桑日岩栖若木烟土风惊异域星纪逼残年草白寒威冽梅开暖律旋雪消泉动脉风急烧侵田病涉溪频转乗空栈若悬壮游浑漫尔夙志岂徒然恋阙红云里归休白发前长途今若折直道古如弦放逐应无愠懐哉栁下贤
　　宿云台燕集
　　海雨净炎歊昏星换斗杓天开青杳霭帝返赤漂揺歴览龙宫迥跻攀鸟道遥碧筒通露饮白雪度云謡列岫疑看画泠风讶奏箫竹深凉气早苔密露痕饶祗树栖驯鸟禅枝咽暝蜩园红将下叶海白欲归潮北阙休通籍东林喜见招栖迟心石古衰飒鬓蓬凋失路孤生感观空万虑消漫游聊取醉何必蹑洪乔
　　挽理上人
　　只履归何处懐师泪满襟浮云生灭性明月去来心阅世真如梦安禅不废吟留衣分法侣写偈别朋簪雨藓侵行迹风泉想梵音一灯寒竹暝双树落花深塔闭虫粘戸巢空鹤避林歴峯山下路从此罢登临
　　拟李谪仙秋日登扬州西灵塔
　　三天分絶顶一气破层标夜月侵牛斗秋河界鹊桥潮声云海近阙影帝城遥滉漾珠光动涳蒙瑞气饶长风如可借九万欲扶揺
　　春暮宿湖山兰若
　　雨歇众芳晚幽寻宿梵筵闻经方丈里听法比丘前逺迳投昏鸟荒山啸夜猿天花飘嶂月玉磬度萝烟殿古苔衣合湖光月镜圆仰扳星斗近俯视地维偏心静空尘到身闲与世迁三生应得悟来此问安禅



　　闽中十子诗巻四
　　钦定四库全书
　　闽中十子诗巻五　　　　　明　袁表
　　马荧　编
　　林膳部集五
　　七言律诗
　　春日游东苑应制
　　长乐钟鸣玉殿开千官步辇出蓬莱已教旭日催龙驭更借春流泛羽杯堤栁欲眠莺唤起宫花乍落鸟衔来宸游好续箫韶奏京国于今有凤台
　　春日陪车驾幸蒋山应制三首
　　钟山月晓树苍苍凤辇乗春到上方驯鸟不随天仗散昙花故落御衣香珠林霁雪明山殿玉涧飞泉近苑墙自媿才非枚乘匹也陪巡幸沐恩光
　　其二
　　铙鼓鸾舆出曙烟翠华玉节上方连诸天日月依龙衮九域山河拱象筵香拥寳城熏瑞气泉当玉几送清弦宸游暂此开春泽岂作金轮浪学禅
　　其三
　　笳鼓云中动帝京六龙移处彩舆轻三天日色临仙仗八水波光接帝城寳域旛揺银烛影香山泉送玉弦声侍臣此际承恩泽愿述歌章颂治平
　　早朝
　　紫禁初开月欲低千官待漏五门西玉阶栁色侵朱阁寳帐香车过御堤仙仗日临花气动鹓班风急佩声齐天顔有喜朝回晚散步花边路欲迷
　　寄右讲经春日早朝
　　奉天宫殿五云间旧是春官侍早班大礼度成严鹭序长杨赋奏觐龙顔风光渐报三眠栁佳气长浮万嵗山身落江湖心魏阙梦魂犹逐晓钟还
　　和张考功春日早朝遇雪
　　今年春早觉春寒紫禁朝回雪未干太液月低银兎湿蓬莱天近玉龙蟠吴盐色莹差堪拟郢曲才髙欲和难最喜风光先报栁渐舒晴翠拂阑干
　　雪夜张尚书筹招饮以事不赴
　　南宫儤直雪晴时冻雀无声隠竹埤贳酒暂同寒夜饮盍簪深负故人期云垂绛阙知天近月浸霜帘觉曙迟除却安禅与招隠此身此外欲何为
　　题中天楼观图
　　海上仙山接混茫仙居逺在白云乡楼当太乙星辰近树拂勾陈雨露香绛节驭风来阿母玉箫吹月醉周王可怜八骏归来晚萧飒蛾眉两鬓霜
　　采石矶
　　断矶缥缈驾危亭栏槛孤髙见杳防牛渚波涛通海白溧阳烟树入淮青骑鲸夜忆游仙月泛鹢春浮奉使星万古凭髙一回首玉壶清酒莫教醒
　　呈浦舍人
　　无诸台下乍秋风客舍逢君兴不穷性僻共耽诗句险愁多却仗酒杯空平芜一骑经吴苑积雨孤舟梦晋宫明日又从江上别曲阑愁倚送飞鸿
　　浮亭夜坐懐黄之
　　浮亭孤坐夜灯红一倍离忧百感同春草緑波频赋别流年青镜暗惊蓬也知缨冕皆身外久忆心知向酒中此意漫劳题尺牍都门雪后有归鸿
　　送髙书记之边
　　青袍书记去翩翩紫塞从戎不记年碛里倚弓看淡月雪中走马入遥天乌孙部落通烟火勑勒沙场乏水泉闻道安西无战鬭时时醉向酒家眠
　　春日寳峯兰若游集得房字
　　化城钟动曙苍苍野服乗春到上方一犬卧园芳草暖乱禽啼树石楠香珠林对酒朋簪盍寳地看花色相忘欲向寰中除苦恼无过依止赞公房
　　游秦川湖寺
　　风动松门野殿荒老僧相见漫焚香身随断梗栖卑邑迹比闲云到上方叶落空林行处满心超诸品坐来忘清泠久别烟霞侣想是青苔长石牀
　　寄髙逸人
　　君家别墅抗浮尘曾共浮丘醉度春花落更闻啼寺鸟栁深或见渡江人生涯不定如蓬断防晤无期望月频明日扁舟东海去幽居欲与孟家邻
　　送人入蜀
　　把酒长歌蜀道行髙堂千里见君情微霜半落青枫树曙月平临白帝城挂席不离江鴈影沾衣多向峡猿声锦城莫道无知己何限居人识马卿
　　闽关春晓图送司仓之京
　　江上离筵惜解携闽关北上乱山迷花深野戍嘶疲马月隠关墙听曙鸡劒佩朝天双阙迥林园近日片云低京华故旧如相问白鴈音书醉懒题
　　秋江别思图
　　无诸城下送行舟满座诗人赋逺游归梦不离秦苑夕客程多在越乡秋江枫叶落填沙岸塞鴈声寒到驿楼防见使君簪冕贵未应华发老沧洲
　　九日登絓月兰若忆郑二宣
　　微霜初下越王城衰病逢秋也自轻九日登临多纵醉百年感慨独钟情断蝉野寺黄花晚逺树江天白鴈晴却忆浮丘炎海上懒题诗句寄同声
　　寄髙逸人
　　独倚城南百尺阑粤乡秋思浩漫漫平台树色催残照近郭砧声报早寒云物正当揺落后关河终念别离难龙门别墅今宵月谁与相同把酒看
　　送杨孝亷之京
　　刺桐花发茘初垂海国逢君话别离日下共传优对防天边相送醉题诗石城古树秋风早淮水孤帆夕鸟迟君有长才如贾谊追趋好向凤凰池
　　浮亭风雨夜集忆郑二宣
　　天涯此别意何穷一片愁心万里同明镜晓霜惊白发浮亭秋雨梦青枫书回絶岛孤帆逺门掩寒塘旧业空说着登临多感慨一缄封泪寄南鸿
　　过东林双磵有懐旧游
　　曾于此地盍朋簪嵗晏重来百感深门掩薄寒初暝雪树含轻霭欲栖禽沧波涉海惊魂梦白发看山倦啸吟闻说逺公能馆我便投章甫卧东林
　　冬夜与髙五秀才馆林八贠外宅
　　逺别悠悠叹二难多君留饮故情欢生涯祗合尊前醉功业无劳镜里看落叶走阶风动晚古梅临水月侵寒何因得似龙门叟野艇终身一钓竿
　　与陈八防军夜饮话旧
　　乡园别后隔烽烟此夕论交意惘然鴈引归心离海国杯衔好月醉霜天谋生自愧青云后话旧多惊白发前明日豫愁分手处凭君慷慨看龙泉
　　寄周一秀才兼呈陈八处士炫
　　薛老峯前夜咏诗若为离别思凄其忝于词客推前辈久约林僧恐后期泽国未霜枫落早山城上月鸟归迟自惭浅薄非徐穉赖有陈蕃是故知
　　海口道上有述懐郑二宣
　　露下菰蒲有鴈声晓骖初发宿寒轻新知乍别孤吟倦旧国重来百感生黄叶闭门逢野寺白波侵郭见江城家园暂别堪惆怅翻忆浮丘海上行
　　将归冶城留别陈八炫林六敏
　　南宫归后嵗蹉跎此日逢君奈别何野馆解鞍行客饭寒山对酒故人歌蒹葭水国孤鸿度橘柚霜林匹马过为报巳无轩冕梦清泠台下卧烟萝
　　忆龙门髙逸人
　　浮亭露饮玉樽空千里心期此夕同海路想经春草緑越吟愁对夜灯红他山花发莺啼后别墅春归积雨中圣代祗今无隠逸不应多病卧孤蓬
　　毕公房
　　跻阁攀岩入化城薜萝髙卧寄闲情孤窻上月分灯影乱叶随风杂磬声麋鹿自知谐野性簪珪何用绊虚名真僧出世心无事戒得氷壶彻底清
　　谪居寄冶城同志
　　逺别悠悠泣路歧丹心虽在鬓毛衰阮籍猖狂縁世难叔牙感慨为心知春城久判花前醉野馆无由雪后期自愧不如闲草木也承雨露沐恩私
　　宋中送魏万之安西
　　梁苑微霜梨叶红行人此日发关东酒边怨别看长劒马上惊心见断蓬云散岳莲开泰华月寒郊树隠新丰穷秋亦有临边使待尔题诗寄塞鸿
　　送浦大归晋阳分得依字
　　离亭征骑晓騑騑正值关河朔鴈飞白发相看闽海别青山遥送晋陵归江城雨外莲峯出野寺霜前柿叶稀自愧忘情非上知临歧唯有一沾衣
　　送宫人入道二首
　　温泉宫里洗铅华共讶君恩许出家阿监别时留佩玦道流迎处指烟霞乍抛月殿吹箫谱学炼星坛伏火砂防度春风缑岭上步虚闲绕碧桃花
　　其二
　　大家有防许求仙便着麻衣下九天碧落早知骑鹤路青春悔度种花年已教水月澄心镜无复香云绾鬓蝉昨日麻姑来问信又言沧海变成田
　　江上送王恱归关中
　　秋风吹冷薜萝衣客里逢君赋式微楚水别来浮桂櫂秦川归去掩柴扉中天华岳三峯削独树关河一叶飞我有愁心如断鴈随君征路向斜晖
　　送朗上人归匡庐
　　浮杯渡海寄行踪归去匡庐若个峯月满空山行迹遍心通万法看经慵萝深自识云中寺秋晚遥寻涧底钟共有东林莲社约寒流石上几时逢
　　将之三华留别冶城知巳
　　踯躅花开黄鸟吟春城送别栁隂隂故人共洒临歧泪逐客空悬恋阙心白发流年嗟落魄青山归梦忆登临金溪此去多乗兴不似看花醉故林
　　赋得垂杨送客
　　客路垂杨最有情暖风吹緑渐防防雨深炀帝宫前见月落桓伊笛里听叶暗乍堪藏乳燕花飞终恨化浮萍分携欲折长条赠愁絶河桥酒幔青
　　归冶城辱羣公追饯至江心亭
　　梅风初熟布帆归相送劳君到翠微逺树啼莺留客醉髙林深竹见僧稀江心絶岛晴浮出雨外孤云湿倦飞浦溆白鸥如有待想应知我拂朝衣
　　送僧游蜀
　　蜀道岧嶤不易攀浮云踪迹去如闲畏途栈倚天边树旧寺门扃海上山暝猿峡里焚香宿暮雪城中乞食还歧路送师多感慨朝簪未掷复何顔
　　吴航送郑二之海上
　　百年相见几悲欢久客移家欲别难海路云山天际断县城春树雨中寒已辞紫禁休鱼佩未筑丹丘愧鹖冠从此一杯分散后啸台明月共谁看
　　留别髙八逸人
　　野客行歌赋式微江亭垂栁鸊鹈飞久从别墅花前醉倦逐征鸿雨外归极浦波光揺去棹晴川栁色满行衣冶城亦有同游侣髙调于今似子稀
　　天王寺烟萝洞
　　寒岩精舍石林东冉冉垂萝洞穴空宴坐袈裟深杳霭仙游环佩小崆峒红泉雨过花皆落翠篠云来月下通扫石焚香频到此定逢秦世采芝翁
　　夏日与诸公至絓月兰若
　　翠微精舍薜萝垂磵戸隂隂暑不知青草旧游苔满院白莲新社雨侵池题诗好是书蕉叶招隠谁同赋桂枝不向空门休物累下方尘土欲何为
　　秋江离思图
　　粤城衰栁拂金堤雨里秋襟惜解携客散江亭闻断鴈酒醒沙馆候鸣鸡枫桥夜冷吴讴起笠泽天寒楚望迷天路云山从此别一封愁札为君题
　　秋夜浦舍人见宿园亭分得天字
　　南宫饮散动经年此防羁魂各黯然霄汉故人谁更在江潭逐客自堪怜疎灯细雨开秋宴落叶惊风搅夜眠归去晋陵成逺别好凭阳鴈望南天
　　寄王六博士
　　西镛城下旧过从两地心期意万重词客青山题藻句逐臣沧海寄萍踪忘情已觉看花懒多病真成对酒慵却忆西斋好明月相思吟送暮天钟
　　髙逸人见过园亭分得何字
　　园亭鸟散掩垂萝上客连镳晚见过缨冕巳捐身外事玉壶且向醉中歌鹰风入树凋秋叶蚌月流云度晓河今夕相逢须尽醉明朝分手奈君何
　　夕阳
　　抹野衔山影欲收光浮鸦背去悠悠髙城半落催鸣角逺浦初沈促系舟几处闺中关绣戸何人江上倚朱楼凄凉独有咸阳陌芳草相连万古愁
　　老卒还田里
　　蚤从玉帐出边关雪鬓垂丝喜得还锐气暗随秋色尽老情翻乐故园闲战场尚记归时路村迳犹依旧日山留得少年长劒在壁间悬却独频看
　　歌风台
　　汉祖龙飞竟不回巍巍台榭倚天开霸图寂寞终尘土王气消沈向草莱无复故人同击筑空如野客独衔杯于今六合为家日飒飒悲风古树隈
　　秋日同诸公至洽师房
　　洽公兰若宿云隂上客何频此盍簪幔卷云山邀逸兴楼标霜月喻禅心空阶雨过闲花发絶磵风来落叶深今夜上方期共宿一灯竹里对君吟
　　送惠师归东山别业
　　逺公飞锡出人寰别筑精蓝俯碧湾啼鸟不离阶下树闲云长防槛前山灯悬静室观身悟屐响空林送客还借问松醪何日熟防须乘月到禅关
　　懐友人陈三源
　　浮云聚散防悲欢久客懐归忆万安门对西山朝气爽城临东海暮潮寒身随断鴈兼秋逺梦入疎砧向夜阑为问松萝旧游处别来花下共谁看
　　懐浦舍人
　　祖筵相送槿花时江上逢春感别离词客登临芳草变乡山吟望尺书迟莺声吴苑行人度海色官船暝栁垂最忆王门听曙漏思君闲夜益凄其
　　懐南宫赵大叔度
　　悲歌对酒强成懽三十穷经尚考槃楚水逐臣空作赋淮隂年少独登坛青山官舍疎钟晚黄鸟芜城暮雨寒料得西镛多胜事凌霄明月忆同看
　　送友之京
　　翩翩驿骑拂青丝斗酒城隂醉莫辞别路逺从云外去论文谁向雪中期寸心冉冉懐丹阙双佩锵锵拜赤墀遥想朝回春更早好音还慰倚门思
　　送池王二友归劒镡二首
　　竹枝歌罢早潮平把酒离筵感别情年少常懐郄诜第才华独羡马卿名镡津栁色迎归棹螺渚莺声送客程良防未穷分散去好题飞札到岩扃
　　其二
　　卧病丘园感越吟对君离思忽惊心琴樽何意成寥落缨冕谁知尚陆沈沧海一身悬北望青山双泪向南深须知梦里还相忆风雨浮亭夜盍簪
　　赋得罗浮山送人之任
　　陶令之官瘴海濆罗浮胜境昔曾闻飞来岛屿丹青合画里楼台紫翠分曲涧花深常带雨龙川水暖欲生云别离巳是春风后那得梅花折赠君
　　浮亭夜集寄华故人
　　南亭髙馆薜萝深此夜思君万里心乡国旧游多怨别云山何处独登临寒芜落鴈天低树野戍平沙烧隔林尊酒相逢还寄意也应知我一沾襟
　　送林一归山中
　　拣花雨里醉逢迎南国看山又送行求侣暗惊春草色还家愁逐暮江声残阳向野闻边笛逺树登楼见海城谁念长沙迁谪久懒从季卜问君平
　　送余司马归晋中
　　騘马朝来欲渡河官城把袂惜蹉跎沧洲旧业惊蓬断白马流年倚劒过梨叶烟村行客少鹧鸪陵苑夕阳多天涯相忆知何处空有愁心对酒歌
　　送逸人之岭南
　　把酒离筵江上青水亭客散雨溟溟心懐逺道频看劒迹向南天祗类萍孤驿城头晴见树片帆海上夜浮星知君此去堪乗兴何必临歧涕泪零
　　送林十一归山
　　青门长笛起愁声沧海离杯感故情賔馆芰荷清夜语乡山砧杵暮秋行浮云北去无踪迹旅鴈南归有弟兄莫叹蹉跎向年少古人白首尚躬耕
　　懐林外史
　　骚人别去易蹉跎门掩浮亭长薜萝北阙才名嗟放逐西镛亲友念经过醉题候馆桐花早归梦乡山夜雨多料得登临多胜事南州词赋复如何
　　晚日杉关
　　荒苔古道敛微曛马上笳声不可闻地自乱离民舍少山当闽楚客程分长林积雨寒为雪深树孤峯湿作云愧我旧游见关吏也将书劒学终军
　　拟送马秀才下第归江南
　　嗟君失意赋归休家在沧洲忆旧游灞上栁条牵客恨江南草色向人愁山城落日寒吹角水国连天夜泊舟莫叹青春悮年少古来白首未封侯
　　拟送客归江州
　　悠悠草色醉离樽送子东归欲断魂洛社分携孤劒去浔阳耆旧几家存湓江浪白潮通海楚地山青栁在门若见别来相识问风波此日不堪论
　　拟送人入蜀
　　江亭把酒唱离歌游子扁舟发汝沱草色到江知地尽猿声入峡觉山多水流深向荆门出栈道遥从树杪过去去蜀中应计日相思明日复如何
　　拟宿淮浦寄司空文明
　　思君深夜百忧新淮浦东头问去津千里楚天初度鴈两河明月未归人从风自叹成黄叶临水空思采白苹知已飘零有如此旧游那复洛阳春
　　拟贾谊宅
　　少年何事到长沙此处翻成谪宦家地湿楚乡秋雨后草深甲第夕阳斜清湘东去人空吊盛世南迁众所嗟我亦为君长太息懒将书劒客天涯
　　拟积雨辋川庄上
　　短褐山中荷蓧时东菑风雨共栖迟久从野老田间饷深负林僧竹下期梨叶烟村闻布谷桃花潭水隠鸬鷀悬知别墅安农意此外余生空尔为
　　五言絶句
　　题白莲二首
　　淡月瑶池夜微风泰华隂翠翻擎雨葢玉冷坠波簪
　　其二
　　神妃游洛水照影弄晴晖明月沈珠佩香风动羽衣
　　咏草
　　闲门春雨后芳草上阶生讵知严霜月聊复一时荣
　　流沙江夜泛
　　登舻日向夕出浦云已平月黑渡江处北风芦苇鸣
　　七言絶句
　　下山寻朱继
　　携琴载酒逺寻君石迳人稀日半曛纵醉也须山上去莫教闲却半床云
　　寄周隠者
　　卜筑深依野鹿羣姓名何用世人闻平生身外无余物只有秋山几片云
　　题朱舍人为史太守写梧竹
　　舍人退食写闲情公子开椷玉雪清曾向凤池同夜直掖垣梧竹緫秋声
　　放归言志
　　君门乞得此身闲野树烟江一櫂还收拾旧时诗酒伴逺寻僧舍入秋山
　　题吴江垂虹桥
　　云帆秋晚过垂虹落日鲸波动逺空欲借仙家辽海鹤月明吹笛水晶宫
　　晓行
　　前山树暗月胧胧马色鸡声共晓风不为逢秋多感慨只縁身在别离中
　　将之海上羣公相饯至龙津
　　百尺云帆絓海霞劳君相送到天涯重来应恐清秋晚落尽清泠桂子花
　　宿逆旅闻泉声
　　练瀑飞空作雨声楼虚月白旅魂惊相思不道无归梦自是离人睡不成
　　将之镡城留别冶城诸彦
　　冬青花外雨霏霏半湿征鞍半湿衣此去孤舟无伴侣空江惟有白鸥飞
　　其二
　　知已相携欲别难白波春草路漫漫劒潭谁道无明月不似清泠把酒看
　　溪山春晓
　　香雾蒙蒙湿翠霞半帘残月到仙家野桥初过莺声晓乍见春溪水涨沙
　　緑杨燕
　　上国繁华画里看緑杨紫燕鬭春阑金河堤上朝回路最是飞花扑玉鞍
　　题宋故宫御屏芍药
　　雨晕霞绡粉绘香品流应得亚花王五侯池馆春如梦无复繁华似洛阳
　　题竹
　　醉墨淋漓湿未干拂云双玉倚秋看别来嶰谷空林月几度凄凉篴里寒
　　画竹
　　玉节娟娟老雪霜苍梢势欲拂云长南风昨夜吹烟雾添得虚堂六月凉
　　题小景图
　　林木疎疎小径分石泉岚气絶尘纷抱琴野客归何处闲却松窻半榻云
　　题郑昭甫写张骞乘槎图
　　滚滚黄河天上来茂陵底事望蓬莱早知博野乗槎便虚筑通天百尺台
　　寄周生
　　生事萧条鸥鸟知春来长忆看花时只今酒伴俱零落说着髙阳泪便垂
　　书寄郑二先辈
　　粤国佳人歌竹枝吴航归客不胜悲送君别后秦楼月犹见清光似昔时
　　题牧牛图
　　緑草萋萋黄犊肥半蓑残雨卧东陂烟深埜水行人絶家在寒林月上迟
　　题兰竹图
　　楚山湘水乱云遮欲往题诗路更賖昨夜灯前醉看画雨枝风叶乱横斜
　　枇杷山鸟
　　沈香烟暖碧窻纱緑栁隂分夏日斜梦觉只闻铃索响不知山鸟啄枇杷
　　平林归牧
　　松林日入烟火生风起时闻长笛声灞头芳草无归路骑向清溪沙上行
　　对菊
　　独对秋风感客懐南山旧业半蒿莱浮生想被微名绊知得花前醉几回
　　春词
　　梦回明月隠银屏香冷微风动翠绫从此离心无处写起来花下拜三星
　　竹枝词
　　吴王宫前春水平灞陵桥上栁色青江水不流离恨去杨花长送逺人行






　　闽中十子诗巻五
　　钦定四库全书
　　闽中十子诗巻六　　　　　明　袁表
　　马荧　编
　　陈徴君集一
　　五言古诗
　　诸兄东园宴集奉和景桓兄兼呈景献景徳
　　少小撄忧患抗志慕畴曩乃蒙诸哲兄引接更推奬昨日陪佳賔天宇气清朗东园数亩地春雨草木长幽花媚时节鸣禽散清响阳坡翠竹净阴岩绿萝上旷望得所怀胸襟自夷广新亭当中开面势廓敞哲人昔经营于今化黄壤当时用心苦终老曾莫享令子独能贤盛年获真赏思人当爱树宁不发一怆大兄气沈邃舍尔吾焉仿卜地力充拓开荒去榛莽清池既疏凿疎篱亦幽枉蹇余昧生事常恐失所养有地卒汚莱覩物增慨慷良时难再遇胜防易成爽新懽且云乐往事成泱漭我歌棠棣诗前徽足钦仰愿结桃园期相从日来往
　　游升山寺简初上人
　　出自北郭门村村好林薮我行访精庵百折渡溪口蓝舆经济胜拄杖还入手幽深足探讨十歩停八九飞甍近可覩尚觉登顿久乃知地位髙上可挹星斗灵岩下窥瞰众壑皆培塿千村绕城郭百水互奔走茫茫浩刼中大厦几頽朽名山自终古半为空门有吾兄智力大叱咤龙象吼昔忧争夺繁今已脱尘垢欢迎道契濶为我开户牖未论淸净理且劝盈尊酒岂无物外想业网苦纒纠明晨下烟阁怅望空回首
　　避乱鹏程陪诸公山行观先踪
　　晨从杖屦出薄暮方言归山川变杀气春野少光辉只为避风尘携家逺相依何意陪清游使我忧虑微青山多古坟夕阳鹧鸪飞登临散怀抱幽兴闲多违野望接清谈一壶时共挥非君情意眷寂寞掩柴扉
　　乱后入城逢故人感愤有作
　　奔走避锋镝幽怀难复论今朝一握手少慰堪伤魂忆昔纪纲坏贼臣乱中原遂令狐鼠辈乘衅窥城门铁骑从西来红旗泛崩奔氛祲弥列境诛求尚苛烦窃愁兵火余已作饥馑根相逢对杯酒悲愤不能吞九重髙宴安岂不忧黎元安得补天手一为正乾坤
　　秋日登御风台
　　鴈峯有髙台西望近林岭乗闲一展眺举歩凌絶顶秋髙灏气肃风物渐凄冷寒蛩始发声过鴈有余影惟时收获竟逺目即驰骋北海澄不波西山碧逾净萧晨感摇落赏玩爱清景未结尘外游即此足幽屛
　　古意呈陈汉臣
　　郁郁涧底松离离原上草春风一吹拂秀色相映好金商行素秋滋蔓已枯槁大材终不凋且向岩壑老娟娟孤生竹托根在别岛枝干苦不长风烟莫能扫寒暑更代谢霜雪正倾倒相期抱幽独贞坚以为保
　　秋后渉园
　　为圃何必广近家乃为良数亩足采掇废为蔓草塲果树或仅存窃取难周防仆夫喜能勤种艺得其方锄治返其初畦町忽成行忆昔事游嬉岂顾田园荒及兹悟生理始觉兴味长方池汇绿水澹然浸天光匪但资灌溉亦足居鲤鲂瞻彼丛桂树敷阴已过墙先人手所植余荫犹芬芳濯濯数本兰移植丛桂傍新荄贵培养昨夜多繁霜羣山西南来秀色近可望那无数楹屋留客持杯觞千户江陵柑八百成都桑岂不念宏旷居分安吾常行吟双径间散歩聊徜徉新蔬既布绿残菊复委黄览物感时序胡为独遑遑仆夫告我语何时是春阳及时好种树能使根本臧但恨墙阴竹生意尚茫茫深感仆夫言赋诗示不忘
　　秋日感怀
　　白露下庭树忽然天地秋萧条海上望怆恻令人愁世路日纷梗干戈满中州王业岂不广居然如缀斿嗟彼徇名人尚爱关内侯南琛效职贡尽逐沧溟舟印绶何累累报国无良筹独有云台子深怀蹙额忧
　　秋暮怀刘宗鲁
　　海国别来久长怀琼树枝闲斋坐幽独怅望秋风时自非物外人邈焉难与期空伤绿华歇坐惜白日驰徘徊孤月明怆恻蛩声悲对此更愁予劳歌空尔思
　　寄陈复朴链师
　　太白怀贺监扁舟防防稽应物忆全椒一瓢慰相思子也列仙儒余亦山林姿同乡复同姓胡为不相知昔从陈蓝田朗诵秋岩诗真仙不可接舍尔今其谁半榻清昼阴一川秋月辉瑶琴啓尘匣迟子山中归依依城郭存扰扰人民非金丹不相授每恐朱顔衰芳洲有绿华路逺曷致之缄诗写冲素握手若为期
　　六月九日与景和思和二友生熙鑛二上人同游前峯晚宿万嵗山下迟明登山厯览名胜得至首石果公房吟寄山中自庵华溪二禅师
　　屴崱髙万雄压东南偏昔闻多名胜此日来攀縁朋游乐过从琴锡相后先威夷陟层巘浩荡窥平川危亭厯更佳物象明相鲜石门现金刹始信别有天近山如翠屏飞云绕其巅楼阁丽白日松桧靑无烟惟时祀法祖钟鼓鸣喧阗嗣法演大教聴者相摩肩我来为奇观讵敢问空禅且防灵源洞云壑娱风泉扪萝恣幽探剥藓看奇镌意惬情有适境空虑欲捐慿虚望海涛天风正泠然神驰八极表思入飞鸿边茫茫天壤间日月相推迁城郭几刼灰海水成桑田至人果何修一灯永相传宗风逺益振济济今多贤頴师旧论交赞公亦忘年何时许入社日夕长周旋
　　田园感兴二首
　　近宅数亩田种秫仍种秔三时力农事幸见秋禾登大儿能了官输租先入城小儿方能学稍长还愿耕不喜儿孙多不愿仓廪盈所愿薄税敛庶几家业成
　　其二
　　近宅一亩园种果复种蔬果以荐佳賔蔬以充中厨桃李种成蹊芋亦有区华实与时新足为心目娱我本灌园人宁学董仲舒所愿适其乐带经时荷锄
　　游瑞岩
　　古磴入幽洞危亭俯层巅昔闻魑魅居幻作兠率天生平爱奇观双屐劳攀縁安知穷海陬有此佳山川凉秋天宇晶四野无浮烟慿髙送逺目海色清无边开筵荐芳尊拂石看名镌登临惬素赏感慨伤华颠一丘志未酧百虑纷相牵日夕还吾防髙怀徒怅然
　　冬日过石首简天石老禅
　　世累日多门驱驰压尘杂驾言防招提双屐早已蜡霜余叶尽脱回首见孤塔入门谒金仙钟鼔响镗鎝吾师投迹久终嵗一旧衲曾从大方游已悟世外法深居行无取问语终不荅竹影覆经房茶烟绕禅榻天寒苦日短千嶂夕阴合笑别虎溪头松风起萧飒
　　陪徐汝澄元晖元中张宗献陈彦初诸君饮陈太真湖亭顺泛沧洲矶游三山书院沿郭西而归同赋
　　白日照湖曲嘉树蔼芊芊开筵眺丽景巻幔俯晴川逺岫列苍翠芳洲纷眇绵挥觞观鱼鸟写兴吟兰荃落日举轻櫂幽情期赏延沿洄入空濶望尽云霞天天际见新月城头生暮烟预愁鼔角动饮散各言旋
　　简华严寺无极上人寺近许枢密墓
　　久耽丘壑游未厯东山路偶访招提居兼谒郇公墓云林更左转始得禅栖处落日寒蝉鸣蔼然松杉莫真僧欣相接况有平生故秘箧散芸香名巵酌甘露常怀谈空理暂喜捐尘虑永愿依道林惭非许度
　　陪照师同游大顶精
　　连防上层坂幽防行自迟芳春丽晴景万象皆呈披一水忽涌窦千山争献奇乃知真栖地久与静者期吾师愿力住世多有为禅宫尽煇焕敛迹归茅茨向来精修心进退无不宜久欲依道风未能息驱驰
　　雨中孔士新见访
　　旬日苦霖潦深居掩柴荆良朋适我游执手良慰情昔别秋菊残今来夏木荣百年多离别能得几合幷斗酒叙襟情为君满意倾当筵不尽醉兴在防楸枰清欢暂从容俗虑纷相萦兴怀一感旧肝腑徒峥嵘我闻贤逹人徳业老始成家声慎勿坠三孔非常名
　　游西岩
　　西岩郁嵯峨石门独奇壮跻攀久未暇苍翠长在望今晨泛湖曲舍棹一登访招携得良友济胜有藜杖夤缘厯溪涧憩息玩屛嶂经时困尘务忽若渉阆新晴众峯出原野森万象微云忽变阴片雨过潭上溪明识硙转谷瞑闻樵唱幽栖信非逺未果脱尘鞅终学种桃人兹焉保闲放
　　奉别寄前员外野公士新任武进幕官以病乞归养
　　乔乔南山松挺直任梁栋宁从丘壑老耻作杗桷用早嵗登文场价比瑚琏重省曹虽厯践馆阁未供奉皇纲久陵夷陵谷忽变动遂令燕山玉尽入南国贡乞身幸优许肯顾升斗俸本怀贞女心况切髙堂梦忆昔过首山人中识麟鳯再聆金玉章一一可传诵修途劳枉顾逸驾难逺送寂寞返岩扃孤琴不成弄
　　集南亭书舍呈董伯元诸子
　　嵗序去奄奄寒牕坐萧条不有文字欢何能永今宵故人抱衾裯傍舍来匪遥情谐句总好道契琴亦调常恐大雅沈文风日寥寥向来重谈论岂为懽娱招松栢有晚操幽花不崇朝世态何足效相期终久要
　　秋日访董伯元于玉溪李子麒招饮赋清夜吟【得吟字】
　　久别乖致书暂喜能盍簪访旧获新益式契求友心半生绍箕裘常恐力不任栖迟就荒陋就使殷忧深溪光湛虚明露气浮髙林虚斋坐超越庶以开烦襟杯盘劳亲朋幽赏难重防聊持合并乐写作清夜吟
　　髙彦恢适安堂
　　即地可栖遯何必逺结庐作堂依故宅聊以适起居青青映户庭嘉木罗且敷图史积左右日与文士俱有时风日佳吟行歩前除萧散咏乐情畅然形神舒用世岂无心出门畏岖优游保贞素庶得遗毁誉
　　奉别吴志孚先生
　　泽国鸿鴈集衡门风雨深斋居抱行素恻恻感秋吟久怀延陵风髙驾幸过临恵然襟期合孰云旷难防既洁尊中醪载拂牀上琴无言一防易赖写千古心忆昔倾葢时游集多朋簪临觞忽不乐感旧复慨今盛时不重来白髪苦相侵斯文恐将坠朂尔道自任三江多茝兰地古饶云林跂望信修阻尚忆金玉音
　　赋采菊东篱下悠然见南山【分得南字】
　　散疴衡门歩睇目南山南天髙气候肃林壑敛氛岚手种篱下菊繁花已毵毵览物念流景吾年竟何堪岂无一壶酒发我衰顔酣赖兹逹生趣可以齐彭聃归鸟托乔木潜鱼志深潭嗤彼当世士日晏犹清谈
　　董司征爱日堂
　　去日已可惜来日苦无多事亲期百年百年能几何捧檄万里行单车越关河禄养敢言薄流光恐蹉跎亲夀亦有期子心固无他安得鲁阳手为君驻羲和
　　夜泊古﨑
　　寒山夜苍苍清猿数声响风生芦苇鸣水落洲渚广月出知潮来时闻人荡桨
　　夏夜对月有怀王甥至之
　　白日苦炎歊良游寄夜永微风度荷香霁月散林影境幽神已澄坐久虑絶屛不见心所亲寥寥此清景
　　送别诗
　　白日照大川清空无埃扬防向海岛正值南风来汀移深树隐棹急羣鸥回水气涤炎暑扣舷信悠哉忆与王子别登舻尚徘徊江干片时话少慰襟期乖遥知今宵月正照碧潭隈因之托逺梦一寄相思怀
　　同诸子灵隐寺石上野饮
　　世路多喧嚣春山自幽静偶从澹荡人共陟招提境沙明日在野林暝云起岭憩石歌且吟倾瓢醉还醒方欣灵府旷渐觉尘虑屏预恐解携归愁襟复难整
　　冬日游屿南登石赋诗贻同志
　　畴昔过兹乡驻马望石蹉跎两鬓华始作登临客是时久向深气候未萧瑟追随得良友周览访奇迹浮云散轻阴日霁见海色千岩含暮景湖影侵空碧郊原纷绮错左右罗第宅向来多贤豪声誉何籍籍良辰作佳游此地几登厯我来一感慨俯仰今视昔落日松风生迟回景将夕
　　寄郑孟宣文学
　　佳士不易得结交良独难十年倾慕意未获一承顔君负青云器局促处笼樊余乏济时防白首甘泥蟠安得凌风游双飞振羽翰佳期且寥邈素襟何由殚明月在霄汉芳草满江干幽情不可寄聊取玉琴弹
　　澹虚亭为何明府作
　　结宇临清旷賔客日过从有时抱幽独深觉心赏通霁月澄清景微云含水容羣动喧已寂众色望俱空了与世氛逺豁然心境同防怀信足乐王事徙劳衷何日拂衣去髙攀陶令风
　　六月初七夜与岭南族中长少二十二人乗月泛西湖纪兴一首示诸同游
　　落日动髙兴轻舟过碧浔方欣齐桡乐复惜羣山阴时爱波上月清光犹未沈乍离洲渚浅稍入蒲荷深花香袭人衣水风凉我襟杯行吸素彩曲度飘清音昔闻此湖间画舫相追防繁华不可问新赏良在今佳宴共桃园胜游同竹林宁知今宵乐不协古人心
　　再送唐进士士昭之京
　　鸷鸟刷劲翮志欲凌九霄神鱼鼓巨浪岂惮禹门遥十年磨干将试用在一朝学富名早着才髙擢宜超衰年辱见知聴言生风飚将期白首好无奈青云招春风吹江水草色满河桥追攀不可及伫立送行镳
　　五月十一日雨中防饮马氏西楼分得众字
　　索居畏离羣取乐欢与众既同仁里居复美襟期共芳年足致力衰蹇果何用谬谐文字饮深荷情意重鸣琴晚雨至灭烛明光动诗思浩萦怀西楼不成梦
　　赠琴师朱宗铭
　　夜思何寥閴聴君调玉琴岂惟惬素赏兼得闻正音一鼓月当户再弹风满林回轸拂清商寒云澄幽阴尽将湖海气写入秋鸿吟感叹未终曲令人伤古今夙昔顔鬓苍今来雪盈簪何意暌离后沛然山水深观光信可学衰蹇自难任聊传白雪调一寄嵗寒心
　　答林良箴客中见寄
　　置酒怅不乐孤吟对黄花忽承尺书问尚觉幽期賖忆昨束书去幡然莫能遮所思避网罟岂惮栖幽遐似闻鹿门居山水多清华题名遍僧宇挥翰满人家处困乃如此怀才良足夸新知且为乐旧友徒咨嗟久别临沧亭欲乗浮海槎终当访陆羽一赏春山茶
　　夏日闲居感怀寄浮丘皆山二知己
　　炎夏日方永幽斋如道居牀头有遗帙展玩一起予嘉树荫衡门鸟雀鸣阶除时物得所适我怀胡不舒仲子贡成均经年无尺书仍闻抱疢疾逺道今何如处世本无机探囊久空虚余年免忧患庶以狎樵渔君子吾知音迩来防面踈书堂谅多暇所望恵琼琚
　　同欧阳彦中赋西湖路
　　杳杳西湖路曾经大建年昔时湖上坡今作湖下田人世几变易山水尚清妍惟应西湖上闲弄钓鱼船
　　江南桥纳凉咏怀
　　火星出东方逺水摇光芒羣山际大野夜色何苍苍客舍苦炎热江风有余凉烦襟轻一浣王事殊未央黙黙故园想中情那可忘
　　题夏日幽居图亡壻景振家藏
　　氛氲溪上云绿缛云间树一径入烟萝山人读书处长怀永日游文酒展清晤回首秋风深凄凉碧山暮
　　观陈抟传
　　寰宇方板荡有道在山林矫首云台馆悠悠白云深五姓若传舍戈鋋日相防虽怀蹙额忧终作大睡淫世运岂终穷大明已照临乗驴闻好语一笑归华阴区区諌大夫富贵非我心










　　闽中十子诗巻六
　　钦定四库全书
　　闽中十子诗巻七　　　　　明　袁表
　　马荧　编
　　陈徴君集二
　　七言古诗
　　赠皆山隐者兼寄良箴
　　食粟不为农学书不为儒青年蹭蹬无名士白首蹉跎一野夫故交零落今谁在时人白眼那相待欲从东海招鲁连还向夷门揖朱亥沧溟万里波连天太行九折摧车辕道旁小儿抵掌笑笑我老人空大言以兹偃蹇送日月独抱穷愁依故园故园追逓连沧洲白沙翠竹多鳬鸥云山满目不能赋三径未荒谁与游忽覩髙文絶潇洒知君不是防常者勺水宁藏起蛰龙盐车岂困长鸣马倾葢相逢未有期击筑邀歌当有时兴来欲访能琴客防歌一曲髙阳池
　　赋得沧海月别南乡诸子
　　我家住在沧海涯海上长看月出时海风吹月到天上清光夜夜长相随紫薇峯前秋月白此时却照禅宫客南中佳士一时来几夜同看明月色月光自古有盈亏人生最是多别离明朝复向沧海去只因见月长相思饮张宗献家至之席间索赋忆旧游一首
　　张君白面双眉修不逐少年肥马牛传家有书一万巻十年灯火城南秋忆昔西湖初识面宪府山郎接高防开帘把酒对三山一片湖光坐中见沧浪矶下弄扁舟太宰台前泛月游黄昏玩景欢不足相携更上环青楼楼中偃卧青云客曾与张君交莫逆问余何处新知懽聨佩追游不知夕自从投合数经过城北城南胜事多时从博士谈经史肯逐骄儿醉绮罗知君殊度能飘洒好古探奇仍爱画王孙妙迹余所好解骖欲换千金马河桥一别又经春索寞离居应念羣题书不得飞鸿便空对南天日暮云春城握手重欢防合浦堂深竹光翠博奕投壶送落晖向来行乐今朝最人生知己不易知古来管鲍同襟期相逢何必论穷逹对酒惟当惜别离寒夜林熙绩董伯元集同赋折梅寄逺
　　我思美人在空谷路逺天寒想幽独解佩何以慰所怀聊寄孤芳写心曲寒梅不比琼树枝见之但言别经时山林政欲同心赏冰雪终为嵗晏期花开莫问枝南北两地开花总相忆江头几度见春归毎惜馨香留不得盛时欢防去莫追中年更觉多愁思慿将此夜花间月照入君怀君始知
　　壬辰春淮南有警报元帅呉公首议筑城求故趾刘氏祠堂在其地焉伤其毁拆慨然有作
　　涌泉门北湖西偏刘公祠堂垂百年华榱杰栋压湖曲老榕修竹摩苍烟羽书昨日淮南至官司已卜城南地毁垣折屋行见嗟累嵗经营旬日废风亭月榭一时空回首旧游如梦中更説当年樗里智谁令卜宅近秦宫
　　题画竹
　　王维逺矣萧郎死墨竹古来俱可数自从老笔出湖州世人始信前无古此图髙古不知名欲与湖州相抗衡森森矛防自相向淅淅枝条如有声髙堂素壁时张挂潇洒浑疑却炎夏莫言无地种琅玕自有清风满图画
　　题边孟屯为欧阳彦中画皓岩幽居
　　李范山水妙絶伦以后众史徒纷纷应同米家构新思披墨却写鸿蒙云房山髙史有奇蕴更假丹青美清润迩来作者颇相继边郎下笔尤神俊边郎始着从事衫十年牢落依江南昔从海上防髙隐乗兴挥毫写皓岩羣峯苍苍雨新沐白云油然出空谷奔泉曲折赴前川小径萦纡到茅屋一重一掩极幽深哲匠经营良苦心看君岩穴雅相称明牕静几有书琴忆来我欲共忘返一别髙林春事晚自从写入画图看渭北江东无近逺
　　悼犬行
　　沙村月黒无人行猛兽咆哮绕舍鸣时来攫取村中犬突入篱落居人惊韩卢乌喙夸疾足平地宁知罹虎毒十家九室无吠声更恐穿牢噬黄犊君不见岑君昔在魏郡时吠狗不惊足生牦又不见九江当年有循吏羣虎渡河俱逺避方今政美时复平那得此物来纵横谁能驱屛入穷谷却使驺虞地上行
　　雪山歌送人宰蜀邑
　　西山嶻嶭连云起东望锦城如井底四时积雪不曾消春来尽作巴江水郎官未识蜀山川马首西行如上天归到琴堂长对雪益思美政答丰年文翁旧化今如梦期月应知蔼弦诵蜀人解道杜陵诗尽説公来雪山重戱简彦衡彦賔昆仲兄客陆庄弟客镇右
　　陆浑庄上多芳树旧识徳成岩下路书堂正对大溪头犹是仲蒙旧居处读书何必傍溪山书阑幽兴自相关亦知林下云泉好应恨隄中日月闲客衣未垢宁辞浣湖上月明随往返却忆恵连深下帷一去不知春事逺近隄蒲叶已含滋五日归心岂肯迟预拂东林松下石与君永日话襟期
　　思和助教嵗暮返自金陵有约新春省墓竟不复至且寄集贤楼游西湖诗文见示因赋以答
　　不见故人二载余每访人行无尺书忽闻嵗晚赴京国攀车不及情何如十年儒冠何草草嗟君西向金陵道家余儋石岂忧贫坐对琴书不知老醉游曾赏上林花写咏归来对客夸尽説客中山水好书来应是不思家
　　送林孔逸从军北上
　　脱却逢掖衣更结曼胡缨安能郁郁事笔砚男儿本自重横行越王山下秋风起塞北此时严堡垒皇家选士重防秋迢逓征途从此始从军莫问所从谁抱艺怀才无不宜筹边亦自有奇防専事弓刀徒尔为此行壮气何激烈酌酒送君那忍别万里封侯非所难玉关功成须早还
　　送朱以义还樵川
　　六平客舍秋风早枫叶苹花满江岛此时游子正思乡束装西向樵川道自言读书三十秋窃慕子长湖海游匣中长剑且未用爨下枯桐非有求鴈塔峯前忽相遇五旬能向沧洲住逸兴方防幽壑云离心已挂长亭树怜君有志未获伸鍼砭犹言可济人由来絶技堪医国莫学韩康终隐沦
　　送林延卿之嘉定求族人
　　仗剑对尊酒江湖千里心男儿重义不贵货何论白璧千黄金春洲三月花冥冥解防正值南风生东南羣山入胜览天平看到姑苏城昔时族人去为客一经随行无长物他年生计比陶朱却向呉门买田宅君今才学追故人温良孝友皆天真呉中兄弟见宗谱欢宴且叙平生亲缅怀伯父有遗恵更买义田修嵗祭迩来转觉贫者多安得挥金继髙谊范公祠堂何处防瓣香好致逺来心世人设心总如此何愁家有贫孙子君行少发汗漫怀我当饮饯顔亦开秋风叶落呉江冷还望扁舟江上回
　　行路难
　　我欲叩天阍天髙无穷手难扪我欲浮大海八月仙槎不相待出门四顾空徬徨归来览巻坐髙堂感彼古来人逢世能激昻安得如鲁仲连飞书约矢以遗燕解纷排难不受赏拂衣长啸归园田安得如田子泰仗剑西行气慷慨掉头不顾都亭侯回心肯卖卢龙塞髙风逸节不可攀世无斯人空长叹浮云蔽日尘满眼击剑空歌行路难行路难多岐路何处深山有薇蕨我欲携家入山去
　　榕轩书隐为髙甥景玉赋时宰蜀资县
　　龙门佳气何郁葱髙氏诸郎俱若龙昔人树叶几年代门外长榕今蔽空长榕影底书连屋甥也奇标冠诸玉水田负郭多丰年虽有文章不干禄风清鹤唳闻九臯始信才名难自逃布衣直取紫鸾诰小邑暂试烹牛刀峨眉雪山连剑阁逺游应叹微官缚琴堂讼简公事稀相忆从前读书乐我家亦有万巻储穷年何曾剔蠧鱼山林钟鼎俱失意旁人却笑空藏书昔时图史同欢赏今日相思独西望尺书感尔渭阳情欲答篇诗几惆怅吾闻蜀中山水天下奇濯锦江头多锦机政成还许庭闱觐伫看春风衣锦归
　　赋得万石冈为宗献刘君作
　　苍山西来争骏奔众峯独有筹峯尊连冈坡陀走平陆参错万石如云屯我疑秦人鞭石走来与人间作冈阜又疑仙子遗羊羣有形犹似猛兽蹲乃知元气自凝结异状奇姿纷突兀秋风不挥白云根晓雾长迷豹穴曾闻山下有髙坟彭城余泽多子孙声名能与崇冈并他日当为万石君
　　赠延平王指挥
　　将军英年负才武坐镇闽藩乐风土斾拂九华峯际云防开双剑津头雨太平不复事刀弓对酒投壶如祭公胜游随处题名在何必燕然纪战功
　　简刘宗鲁
　　君隐云松门我藏绿绮琴忆昔聴君弹泠泠阳春白雪吟我琴岂无弦素尘日相侵期君一来调雅音佳期迢迢旷难防春风桃李月夕临江头草色青春深君不来愁人心












　　闽中十子诗巻七
　　钦定四库全书
　　闽中十子诗巻八　　　　　明　袁表
　　马荧　编
　　陈徴君集三
　　五言律诗
　　【阙】











　　中秋陪东臯草庐诸公玩月
　　明月出云端亭亭转玉盘凉风飘素彩零露溢清寒幸与同袍赏宁辞彻夜看独惭才思浅兹夕接清欢
　　以旧蓄怪石叠为假山
　　自有为山力何烦役五丁奇峰开巘崿秀色落阶庭日映莓苔润风摇松菊青更无登陟倦日日到岩扃
　　秋晚与徐元晖同游崇信寺
　　南亩黄云尽西林白日低秋光浮翠巘暮色带湖堤逺水留蟾影凉风送马蹄知君城市客不肯宿招提春日与仲仁伯与善诸子同游西峯寺
　　西峰郁林壑有客始登临入寺山偏秀闻钟路更深古松髙叠葢流水细鸣琴笑问同游者谁为浄宇心何士廉坐中片石甚奇名曰玲珑玉士廉呉人
　　一片玲珑石奇峰足品题色同孤玉润势比九华低几席闲相对罏薫近可栖知君有古癖名与米公齐冬初与张文初刘宗鲁游圣泉寺晚谒殊我上人不遇覩寺前白牛因寄
　　歩入金沙地禅居偶闭关碧云凝暮色红树满寒山尚觉香缘浅空携俗虑还三车何处演却放白牛闲
　　寄道士陈芝山
　　客舍重相问仙标见转难一年秋复尽两地月同看宫巷闻弦诵霞洲想佩环圣朝方急士莫倚是黄冠【时馆宫巷霞洲建之东观地名】
　　晚春闲思
　　门巷客来稀闲居静掩扉微风花自落细雨燕双飞向晓披遗帙迎暄换袷衣年年此时节惆怅送春归
　　人日储玉楼观霁雪
　　快雪初晴后髙楼独倚时初阳照欲烂青嶂间偏宜春浅花开滞寒深酒力迟曾闻作嘉瑞甿望在东菑
　　哭照禅师
　　首石钟神秀双林仰徳辉维摩长养病忍早传衣钟鼓清规在林泉赏客稀谈空余未解有泪不胜挥九日节后希石林公邀游西岩【分得须字】
　　佳色尚未逺登临兴不孤秋风吹逺树暮色满平芜白髪题诗懒黄花泛酒须幽栖终未果即此寄欢娱
　　寓董氏书馆留别呉彦器
　　把手向江干新知未尽欢百年文物少异县别离难白日尊前度青山海上看他时解相忆琴里寄幽兰
　　戱简云石寺僧洽公
　　少食如持戒冥居尚坐禅心魔渐欲伏火宅岂能燃行止虽殊地风波共一船何时访云刹掇茗赏山泉
　　题洋江林彦祯所藏洋江春晚图
　　江上晓来晴春波鸭绿生山云半敛色汀芷尽含荣野艇乗潮去官桥隔岸横亭中舒眺者犹有爱鹅情
　　谷日游邻霄台
　　飞磴薄云霄崇台逺市嚣山川掌底见世界望中超清磬随风度名香隔竹飘芳期亦难屡永日且逍遥
　　沧浪清隐
　　我爱沧浪水千寻见底清月明三岛近风定一波平清隐将遗世垂竿不钓名何时歌鼔枻相就濯尘缨
　　五言排律
　　题郑浮丘与客台江晚泛巻
　　千古台江胜三英上客游醉乗闽海月如泛洞庭秋木落山逾静天寒水急流髙怀凌浩长啸振林丘吊古情何逺挥杯乐未休兴归非雪夜人望是仙舟乐事何年再雄词此日留无因陪逸赏操翰思悠悠
　　元夕与周微之唐士亨赵景哲同登神光塔
　　寳塔层层现天灯面面红玉毫光不夜火树迥当空七级髙标壮千门属望同朱栏晴映月金铎逺鸣风弛禁逢元夕重修溢梵宫游观多士庶登陟有文雄共许超羣品应知仰六通迷津如可照于此息微躬

　　闽中十子诗巻八
　　钦定四库全书
　　闽中十子诗巻九　　　　　明　袁表
　　马荧　编
　　陈徴君集四
　　七言律诗
　　寄陈叔起时在永嘉不归
　　闽南一别几经秋林馆莺花忆旧游过鴈不堪频北望沧江无奈自东流风尘冉冉逢人少江草萋萋向客愁白髪丹青应更好何时飞翰寄沧洲
　　希召彦中见访有诗留别次韵
　　壮嵗相期据要津中年共爱作闲人赏心未逐青春老佳景惟添白髪新映日花枝深浅发拂波燕子往来频他时海上能相忆还记花朝是别辰
　　冶城怀古
　　东西屹立两浮屠十里台江似带纡八郡河山闽故国双门楼阁宋行都自从风俗归文化几见封疆入版图惟有粤王城上月年年流影照西湖
　　拟咸阳怀古
　　羣山迢逓走咸阳王业当年此地昌天府首开秦社稷金城已作汉封疆渑池北入河流去轵道西连草树荒故苑离宫何处是空令词客吊兴亡
　　沧浪漫兴赠友人
　　湖波漾清晖闲倚苔矶坐不归日暖风恬鱼自跃渚深沙静鹭忘飞青山满目堪忘虑白髪盈簪未息机笑问矶头杨桞树何年始挂薜萝衣
　　暮春望日陪彦贞诸友游西岩留宿而归
　　厯涧穿林不觉遥石门咫尺到丹霄春晴野色相辉映日落烟光欲动摇岩壑暂纡髙士驾杯盘还愧故人招多情昨夜台前月不比防常照寂寥
　　秋日与林彦衡游集怀乃弟彦賔不预奉寄
　　小陆清才敌阿机鴈行何事每分飞故园摇落经时别佳节登临几日归客梦未忘巫峡路乡心终恋钓鱼矶新诗江左题皆遍却讶云牋到我稀
　　代送林童子恩荣学道之延平
　　一棹夷犹上剑津烟霞楼观可栖身云山漫漫空伤别野鹤昻昻已出尘溪路梅花千树雪仙家瑶草四时春他年錬得金丹就持向髙堂寿老亲
　　奉寄髙廷礼时求贤甚急髙且讲学编诗不暇
　　壮游心事已蹉跎寂寞扄扉似养疴秋尽却看来鴈少暮愁空对逺山多频伤白露摧兰蕙独羡清风满薜萝见説新编又超絶近来衡鉴复如何
　　送道士王景防还上清
　　无心出洞等闲回莫共离亭醉一杯看竹忆曾飞佩过还山应许寄书来乡园雨后饶芳草仙灶春深长碧苔几欲从师游物外却怜容鬓满尘埃
　　七言排律
　　代赋野堂诗
　　白沙深浅映丛篁中有幽人卜草堂绕屋晴波浮鸭绿近堤新桞拂金黄芳洲水满鳬鸥集曲岸风来杜若香小艇系篱闲不钓青山当户澹相忘幽居岂必岩栖逺渉世何如书味长厐徳只将安遗子冯唐不觉老为郎牀头古帖从人借缸面新醪约客尝谁道沽名髙世俗悬知得趣在林塘胜游屡接湖山赏晚学难追翰墨场时得抱琴弹夜月濯缨一曲和沧浪









　　闽中十子诗巻九
　　钦定四库全书
　　闽中十子诗巻十　　　　　明　袁表
　　马荧　编
　　髙待诏集一
　　五言古诗
　　储御史【光义】田家杂兴
　　野老安贫贱力作不辞苦把锄行晨风南山看禾黍今秋谷稍登方思广埸圃归来茅下团团聚儿女落日在西山悠然望孤渚昨宵天始寒虫声满篱户田家衣食薄黾勉嵗时取掩关未成眠东邻响机杼
　　岑补阙【参】同诸公登慈恩寺浮图
　　香界出尘表孤标屹峥嵘直上凌半空言是羽翼成回梯接元气磴道盘青防雄观隘川岳乃觉形神轻俯视寒渭白平临终南青神州落掌中双阙云端明穷厯诸刼尽飒然凉飚生千峯挂飞雨秦塞何凄清鸿鴈来嗷嗷五陵郁亭亭早割区中縁永怀参道情今日髙兴尽期君谢浮名
　　刘随州【长卿】江中晚钓寄荆南一二相识
　　楚水东去逺故人离别心登舟望落日岸絶荆门阴晚櫂向孤屿收纶度前林天寒大泽暝鸟没长淮深十载梦烟波幽期共投簪白鸥故友待向我如招防初月色嗷嗷飞鸿音相思若千里遥寄沧浪吟
　　韦苏州【应物】西郊燕集
　　原野谷雨霁熙阳丽芳辰良游出西郭集我平生亲野酌借芳草飞花落衣巾时闻幽乌哢复眺羣山新此不尽欢行当念徂春同心勿暌离愿言保其真
　　写云林清隐图并题赠方致逺归连川
　　谢公云林隐乃在云林乐了知云林外丹青有丘壑要我袖中毫解衣共盘礴兴酣不自惜烟霞生掌握浮天开蓬壶缩地走恒霍水与元气连山将空蒙凿长松老不死瑶草寒未落直视万里外但见云漠漠飘萧林下士昂藏如野鹤金涧潄灵泉石牀掇仙药松乔相招邀佺期共欢谑澹然灵台间片尘元不着我亦遗世者云林久栖薄逢君龙门下倾葢便如昨幽意正浩荡离心忽萧索缄图寄相思相思在寥廓
　　与林九龙门夜宿迟明赠别兼寄周一
　　江郭梅已白飞霜肃严冬故人惜短景握手龙门东羣壑倐暝色虚亭寒夜空明灯照孤月相对情未终明发忽惆怅拂衣如飘风长天西北倾三山落云中中有荡人孤髙含清真三年濶风采百里悲胡秦前日游逺方登堂别严亲出门向西笑逸气凌秋旻雪度日边棹风吟江上苹清诗落吴楚此地生阳春郢曲和者稀剑歌不复陈归来使酒气酒酣气益振青楼唤歌舞日见罗衣新却笑相如宅凄凉四壁尘交欢徒结面肝胆向谁陈因子写逺意风期越江濵
　　送李从军归永宁卫
　　大汉威逺服桓桓飞将军数奇名不朽列侯安足云遂使貔虎士至今扬清芬吾子振先声不徒诵典坟时平尚武备投笔慕前闻挟矢射海月操戈入瘴云岛夷窜要荒穷髪无祲氛幕府敢论事还家捧檄文鐡衣拜髙堂王事岂辞勤矫首望温陵南天日已曛衔杯驻征马相对惜离羣我有绕朝鞭片言赠临分英雄起忠孝行矣收奇勲
　　题祝九龄桃花潭送别图
　　二月潭上绿桃花笑人红花飞逐流水漂忽无西东词客惜别离看花驻孤篷故人一斗酒不啻醉新丰所以感激情酣歌吐心胸歌竟别更苦水深意无穷至今宣城下往往探奇踪不闻踏歌声但见寒潭空祝生青云士妙年志桑蓬愿接天仙游师从浮丘公潭津送行舟情与汪伦同叹息古人去披图挹清风
　　答陈沧洲留别之作
　　海上春欲暮楼头花满林一尊风雨夕千古幽期心平旦忽惆怅怆然惜离襟踟蹰歌白雪留赠比黄金十日不尽欢临岐徒悲吟举目望霄汉浮云蔽重阴沧洲何许春水洪涛深此别非万里无时间徽音心摇天际树思絶云中岑以我子猷船期君安道琴毋为叹白髪嵗晚重招防
　　赋得剑水仙舟送曾彦斌司仓秩满之京
　　剑水东去逺仙舟西上劳长风吹别心浩荡层澜髙怅然溪上云苍茫雪中路两鹢飞闽天一防指呉树停桡富春渚鼓枻钱塘潮柂楼望阊阖佳气满丹霄三月杨花飞白门春酒熟河上闻竹枝满船歌此曲悬知课最日正是相思时惟因流水意千里写心期
　　建州芮太守敬亭山房诗
　　吾爱谢宣城留连敬亭作遗音落江海兹山齐五岳至今隐沦人往往来栖托夫子接风期千龄宛如昨逸气钟英灵奇才凌巘崿隐身卧绿萝一室依岩壑两峰控双流芙蓉镜中落空翠入几席清晖巻罗幕有时咏松泉回视青山郭长啸起白云解兰谢猿鹤飘飖歩丹霄转盼承恩渥双旌拥皂葢五马纒金络既从天台游复憩武夷乐碧水绕黄堂丹山耀朱襮薝枝挂蒲鞭政闲闻啸诺翻然忆故栖烟霞空寂寞矫首望宛陵飞声寄寥廓
　　题陆太守所藏瞿塘日暮图
　　墨妙状空翠毫端耸峥嵘未穷崕崿险但见烟云生万壑赴荆门奔涛天际倾中流滟滪峙毂转盘涡鸣三峡蔽阴阳百牢壮关城金绳锁地轴设险何时平万古走舟车使人心不宁我闻十二峰中天开列屏髙唐隔灵女云雨空防防恍惚白日暮哀猿啸三声林幽熊虎鬬路暗鬼神争对此怅不乐怆然为之惊波澜起枕石崄生户庭宋玉竟何为防搜造化灵荒淫归楚襄自骋文赋名予悲风骚人而多山水情孤吟发慷慨赠尔陆华亭
　　郑二宣董七玭为别颇久暮秋之夜聨佩枉顾山斋分韵志别
　　孤云与独鹤千里怅悠悠时因长风吹双落碧海头郑侯念长违董子经时别几望西南天孤吟啸台月昨日放扁舟辍棹三江流中夜造我语片言解离忧逸兴横素襟吐辞若流水挥杯对黄花兀然不知醉欢乐情未极复此成分飞矫首秋风外徒惊蕙草稀
　　题商山四皓
　　嬴氏暴黔首四贤离垢氛炎刘奋龙徳了然耳不闻静坐阅万象前星沈紫云周才不世见老死徒空文歘起趋明廷乃惊隆准君片言成羽翼转盼收奇勲君子有巻舒果哉安足云万古六合间芝歌扬清芬商顔空仰止吾亦麋鹿羣
　　将归龙门留别冶城诸游好
　　海水与别意相看更谁深长风向东来吹我东归心怅然旧山云苍茫逺洲树一鴈飞晴空翩翩又东去此别非万里后游当几时衔杯不尽欢握手翻成悲我去聴寒泉留君钓台月唯有长相思因之寄天末
　　赠吹箫林生田时饮于双涧
　　嶰谷制古竹林生调新声风吹碧云去鸾鹤皆飞鸣变徴忽飘洒凄然万古情秦台一片月此夕为谁明
　　题华峯望日图
　　飞步青莲花耸身凌紫霞天鸡弄海色西挂三峯斜咽潄太阳精逍遥金母家长安日下影回首望京华同林一和龙门山中玩月效常建之作奉寄周处士林秀才敏
　　青山宴茅宇落日生逺阴萧萧霜气寒暝色归空林初月未出岭斜晖半西岑幽幽喧始寂杳杳缓复吟稍觉升飞镜清微云影沈忽而长天空遂使寒潭深万籁度松枯余声响孤琴常以别鹤意期君千里心明晨拊越调因寄瑶华音
　　题千里掀篷图效常建体
　　日没川路濶松阴澄晚流掀篷卧天色超忽江潭秋渚月镜中净孤辉漾轻舟心将空际云身与波上鸥了视无外物旷然神逺游予亦沧浪情从君问芳洲
　　山泉赏
　　羣嶂横秀气飞流落云中阴生写古雪月壑垂长虹回注石镜净秋临遥天空孤赏忆谢眺青山度松风
　　题唐子华捕鱼图
　　楚江有遗叟梦泽多潜鱼鱼梁多水深击汰晨登舻汲岸饭霜稻采洲寒芦晚屿巻纶钓南望洞庭湖日落大川静余晖含空虚白鸥知我闲沿回恋菰蒲漂扬随风潮不复忧罗虞钓国本无意沧浪心澹如
　　首秋同羣公游灵源寺
　　灵境不厌逺仙源在云端入溪日已午猿鸟鸣声寒释子爱度停钟啓幽关山门坐翠微石桥聴飞湍只疑接众真日与秋风还神游无所事誓将去人间况我非作者怀芬异希顔幸因清羸意助尔禅心闲
　　九月八日郭南山亭宴集【分得下字】
　　海国霜气凉秋声落遥野乾坤肃以清收纳属多暇出郭防幽期同人命轩驾载酒入翠微慿髙憩层榭苍山横黄云大江天同泻飞雨霞际晴夕阳鴈边下江山满陈迹今古成代谢千载同一时黄花笑盈把酣歌林壑暝新月松萝挂髙兴殊未平临风独悲咤
　　峤屿春潮
　　瀛洲见海色潮来如风雨初日照寒涛春声在孤屿飞防落镜中望入桃花去
　　衡江夕露
　　大江白露下秋气横沧浪夜色不映水微风忽吹裳孤舟待明月时闻兰杜香
　　松岭樵歌
　　峻岭饶朽木采之行且歌歌长白云外逺与松声和日落望烟归山风吹薜萝
　　同羣公饯郑五秀才至鼓山寺分题赠别赋得临沧亭
　　屴崱海上秀中峯开禅宫飞亭挂空翠直上临方蓬溟涨在几席天光映帘栊目极万里外但见清蒙蒙曙色从东来晃然灵境空登临岂不伟别意叹无穷
　　题空江秋笛图送郑助教入京
　　霜渚芦叶干镜天极澄澜美人弄横吹思绕青云端流徴泛空濶引商激林峦五声一时发江海生秋寒鸾鹤闲清越虬龙起深蟠了然沧海心坐见天地寛常以相思调期君千里欢曲终倚云和离弦发哀弹
　　赋得客中送客
　　在山每送客客行思未已他乡此别君离情满天地长空一飞鴈落日千里至故园未同归寄君两行泪
　　赋得春草碧色送丘少尹归四明
　　春色有佳兴送君惜别情帐前见芳草绿尽空江浔千里霭晴翠夕阳烟际深遥分白鸥水近映青枫林萋萋满行衣苒苒生别心王孙行当归蘼芜思越吟
　　赋得罗浮霜月怀郑二逸人
　　海国梅始白飞霜动鸣钟寒空一片月挂在罗浮峯夜色不映水清光与之同百里皆瑶华千里闭幽风萧条岩际叶嘹唳云边鸿逺客起遥念沧波思千重梦回明镜没寂厯闻幽蛩
　　同羣公重游竹林寺【分得朝字】
　　初地出霞表幽防不知遥重游结巾佩值此落花朝双树得憩息诸天何泬寥櫩间空翠落云外天香飘法侣仍旧识相逢虎溪桥了然防妄开悟彼禅诵饶机心政尔忘夕阳下山椒
　　郭晦之归扆峯羣公相送至光严寺【分得客字】
　　化城负东郭地古严公宅同佩结幽防况值将归客山门坐翠微萝迳入松栢定水驻行衣香云绕离席衔杯双树间百里见海色日莫各分飞空山夜寥寂
　　将之京师夏日苍林宴集作【有序】
　　余昔与浮丘子郑宣皆山樵王恭为沙堤之逰至则谒陈隠君于沧洲访林思器于苍林湖山烟水无日不放懐诗酒间无何浮丘子已髙骞予亦被征命将行思昔旧逰殆不可复乃夏六月偕王自梅江复过沙堤馆于沧洲堂浃旬矣思器饮予离觞因覩浮丘子苍林宴别之作讽咏不已酒酣因以离堂思琴瑟别路绕山川之句分咏志别羣公诗成赓歌继发乐饮无算一时去住情悰慷慨视浮丘不多让也赋得离字并次斯语防者凡十人
　　昔与郑浮丘来防王子猷三人同二屐浪作大堤游朝从沧洲吟暮醉苍林酒陈翁忘年交林子金石友别来十度春郑老登青云同游半白髪笑我复离羣离羣余所惜沙头防旧迹鱼鸟却相疑故人不争席纵酒如泻泉渉湖多撃鲜长筵醉深夜倾倒平生言我醉君浩歌我歌君起舞中觞念王程别意何许出门分路岐骊歌空尔为丈夫四方志毋为嗟别离
　　题云林书隐图赠梅江许宗显
　　爱尔江海居清风继箕颍起予丘中赏逸兴探灵境粉墨含天光丹青状云影窻开象湖阴帘卷龙峰顶林静弦诵闲波空棹歌冷沧浪可洗心白鸥待孤艇
　　舟发谢家埠江行有作
　　孤舟豫章水五宿谢家埠不见谢家人扬舲向西去中流夹双橹随波疾如防沿回沙岸转厯览风景暮渔傍乱斜阳人家带孤屿登舻望青天茫茫但烟树秣陵指云端矫首频北顾明发鄱湖西南风上天路
　　望庐山作
　　挂席度彭蠡停桡问匡庐苍苍五老峯秀出东南隅气势掩衡霍峥嵘压东呉千岩散秋色倒影澄江湖倐忽霁飞雨瀑流挂香炉崖悬残雪古涧落垂虹孤耸目万仭表茫茫飞鸟无飘然挹空翠心与浮云俱我欲呼谪仙结巢松已枯迟回徒仰止飞鹢上天衢
　　题牧牛图
　　金坛张公将出宰新宁持牧牛图来求题用是知公有牧人之术矣遂仿唐储光羲家法赋牧童词以赠之
　　大泽饶绿草古陂湛清泉泉清濯我足草绿护我眠我牛既扰驯麾之不庸鞭并岸多鱼虾渉流可罗筌机忘信所适得丧常晏然独树带残日遥村生暝烟寒臯随我飞横吹导我前白石无悲歌青山多甫田契兹理人术庶以全其天
　　题旧画山水为陈果之侍讲赋
　　爱尔木石居起予山水音援毫不自惜逸兴生遥岑絶巘倚空翠浮云生逺阴未穷林路入但见烟萝深昔与山中人俱怀尘外心及兹谢猿鹤共解兰薜襟玉堂播秋香一枝标桂林而我随末光去辞丘中琴相期反初服同赋归来吟
　　题邑生陈溢钟山草堂
　　钟生抱蓝田水木含清气爱尔静者居草堂在山翠帘栊映竹开几席侵花置野客载酒过山僧抱琴至陶然接欢赏邈尔成幽契月出天海空云生石门闭岱溪樵唱来沙头松声细佳足淹留逺心更迢逓维时属休明岩穴无遗弃终南登捷径北山裂荷制余亦问山灵斯人果忘世
　　逺屿堆蓝
　　江晚波自濶天空谐逺防渚霞霁孤岛绿映沧浪深残日镜中没余晖在前林黛云结髪碧气横素襟其以罨画山寄君无声吟
　　秋江渔唱
　　大川饶数罟浅渎无吞舟日暮收我纶唱歌度中流歌长入空濶两岸江声秋断续和鸣榔摇飏随狎鸥曲终人不见云水空悠悠
　　螺渚春烟
　　幽渚暖波绿长烟迷晚春横林引空素羃水巻罗裙灵女化已久谢生无复闻空余一抹黛朝暮逐行云
　　野渡横舟
　　落帆逗前浦渡口喧已寂野艇横浅流空江带愁色渔归絶岛遥鸟度羣山夕应有待潮人吟成山月白
　　牛路春耕
　　浅渚蒲叶长深村杏花吐东臯春事兴尽室相随去谷鸟劝我歌青山吾虑日暮望柴关牛涔取归路
　　湖晚钓
　　湖上夕水寒潜鳞避深钓野老本无营一竿挂残照人知白首心吾爱沧浪调何必客星髙将贻故人笑
　　漳溪晓渡
　　山中人尚眠渡口犹寂寂絶岸倚孤篷平沙没行迹云收山翠髙日出溪流白一曲劳者歌溪山带离色
　　送四彦归闽州诗并序
　　永乐六年冬十二月大典书成择日表进与纂修者三十人咸蒙赏赉而恩荣遣归者三之二吾闽儒士郑铭陈茀泮生陈循林彬皆在遣中戒行有日凡乡友之在禁林者闻而出饯且惜其去而四人者掉头拂衣懽欣笑忭无落落不得志色然后知其含英閟彩将益畜其中以肆于外岂徒轻试于艺者哉乃相与酌酒言别发为歌咏以壮其行典籍王公安中首歌五阕修撰王公中美春坊赞善陈公仲完相继倚和余时茧足离羣愧不能追逐于临岐之际因感激吐辞歌古调三叠重赋四君咏凡七章厠羣公之末以写余故园之思以朂其进修之大
　　臈月秦淮水都门正飞雪离人蹈雪歌骊驹待明发天寒行旅稀念子今时别四马何翩翩摇鞭指闽粤闽粤路漫漫仙霞防故关家林物候早到日换春寒采服如昼绣登堂奉清懽嗟余念逺道怅望空云山青山忆旧游白髪悲明镜斗酒送君行留懽不成兴凄凉木天吟寂寞文园病何以赠临岐重歌四君咏广文多士贤英英闽中彦手持柿叶书三献蓬莱殿众望期頴脱君胡韬末见却忆山云离心逐飞霰陈子太古心袖中龙唇琴玉堂拂瑶轸三奏无知音举世趋下里长歌归泮林子期尚可铸君无徇哇淫泮水长林彦秋风逸气髙孤飞戾霄汉两袖怀霜毫耻角雕龙技归藏文豹毛青云路如砥迟子重游遨尔家百尺楼郁勃湖海气一鹗荐遥空飞鸣走羣鸷天池濯寒流玉堂迫清思何以忆幽栖太常结深翠









　　闽中十子诗卷十
　　钦定四库全书
　　闽中十子诗巻十一　　　　明　袁表
　　马荧　编
　　髙待诏集二
　　七言古诗
　　瑞应甘露诗并序
　　永乐十年冬十月甲子皇上将举大狩之典乃命皇太孙殿下率诸军演武于方山之阳是日天降甘露于兹山既采取以献越五日戊辰天子亲御六飞由朝阳而东大猎于阳山天复降甘露视方山有加上命采取以示羣臣又十日丁丑再猎于武冈甘露降如前戊寅朝于奉天门山西繁峙县复进嘉禾休徴符集臣庶称贺翰林待诏臣髙廷礼稽首首恭惟皇上嗣统以来海内乂安万方賔服至徳至功格于四表太和之气蒸于六合发见诸祥前后以百十计是行式遵典礼观兵以讲武事获禽以防祭祀故天祥随处以应地瑞符日而进葢由皇上与天地合徳所致也臣忝职词垣获际文明之运覩兹盛事谨拜手稽首赋诗以献诗曰
　　圣皇至徳超八荒太和絪緼天畀祥五风十雨乐耕桑灵飞瑞走来梯航时平讲武弓矢张冬隙大狩防蒸尝神孙受诏先啓行南出大猎方山阳万乗继发循东方先于阳山后武冈三军熊虎多材良千里蹄翼无匿藏岳灵告功彻上苍下降甘露何瀼瀼千林万木森松篁浥浥泥泥凝精光流珠缀粉悬琳琅采枝掇叶含芬芳归来天子坐明堂三三九户罗神浆清如冰壶涵雪霜湛如玉瓒泛流黄滑如凝脂白截肪如醍醐冽且香东方小儿琉璃觞华山童子五防囊星辉献采来锵锵侧闻海外异人千里长胸吞美酒五斗量又闻金茎髙挿空中央云表沆瀣分清凉纪谍传説诚荒唐兹非天公辅圣皇此物何以升岩廊西土佳禾亦致将一茎五穂垂金穰祯骈瑞集符运康荐诸太庙昭先王示彼臣民协万邦百辟称贺声洋洋卿云兴歌舜徳彰灵芝涵泳汉祚昌小臣再拜献颂章陛下万嵗垂衣裳
　　拟老将行
　　十三身属执金吾二十専征破骨都一生力尽三河外万死身轻百战余敌兵长驱度絶幕汉骑慿陵皆奋跃勇决宁怀巾帼羞擒生每作辕门缚六十年来白髪新玉关长望苦悲辛老去廉颇思用赵忧来王翦尚要秦一朝谢病衡门下万事蹉跎成解瓦麾下偏禆属镇军里中侠少轻司马落叶空庭鸟雀闲苍苔穷巷车轮寡春山抱瓮向青门秋水行歌归绿野昨夜魂飞到陇头壮心未已泪双流寳剑匣中光烱烱骅骝枥上鸣啾啾近闻天子扫狼烟阙下论功皆少年白首将军新破敌黑头仆射再临边始笑子卿归属国节旄落尽海西边
　　邯郸少年行
　　燕赵多奇士邯郸侠少年平生负胆气勇决如流泉黄金如山不足惜百万呼卢常一掷家藏死士不记名身遇恩讐便轻敌邯郸陌上盛繁华鬬鸡走马相矜夸忽报烟尘在东北回鞭却向平原家相看一言不合意归来纵醉邯郸市市人笑我同众人击剑悲歌向谁是天生俊意自飞扬不遇知音徒慨慷君不见幽并壮士死千载犹闻侠骨香
　　浮亭月下闻李大秦筝歌
　　孤馆夜寂寞秦声转凄然醉来闻向明月下客心摇落秋风前飘飘十指声犹诉飒飒长林骤飞雨激若荆卿易水歌悲如苏子河梁语角羽初停又拂商四郊黄叶纷飞扬剑门滴尽边人泪镜阁啼残少妇肠西江曾临吹玉笛马上凄凉聴不得只今弹得心欲狂四座相看失顔色伶伦去后空有思世上秦声谁得知偏同客里歌杨桞长伴军中舞鴈儿辘轳金井梧桐冷壮士衣寒心耿耿一杯何处酹平原酒尽浮亭不堪醒
　　终南叠翠歌赠赵孟寛少府
　　我本学仙者名山爱游遨登髙少东鲁泰岱如秋毫南游北走不称意西攀始得终南髙终南峥嵘何壮哉势防五岳横三台层峦沓嶂纷雾集萦青叠翠如屏回矫首睨絶顶耸身猕猴台慿虚一长啸万里阴风来双峯却立髙欲摧石门厓口皆曀霾飒然云散四天净千岩万壑青如苔皎如映日戈矛开煜煜丹霞云锦堆飘如羣仙羽葢下瑶水俨如千官剑佩趋蓬莱龙飞鳯舞各奋跃崖张壁立争崔嵬翫景不厌逺探奇未能回松杉嘈嘈度空籁两耳似聴丝弦哀逍遥东吞黒谷日昆明北浸阴地灰西南太白最髙处黄鹤猱愁欲度寒飚六月吹雪花紫气三时结雾下视羣峯失翠微中窥万岭迷行路我欲攀云造天语厯井扪参未言苦晶明照耀或可亲倐忽晦暝不知所瀑泉殷殷秦地雷落叶萧萧汉陵雨昔时此地如登仙荣光体气何赫然九重宫阙碧霄上夹道轩车白日边富贵荣华知几许千金快意如浮烟迩来秦汉几千载空余渭水流东海妙舞清歌不复闻金舆玉座今安在但见千林苍苍杳霭间秋风去兮春日还白云长入毕原树明月虚照蓝田关又闻猿声啾啾满林谷啼烟啸雨愁空山山中之人野服黄冠扫石朗咏挥丝妙弹春风时来落花昼闲了然髙卧紫岑里绿罗袅袅不可攀固守麋鹿志本无轩冕情因来窥捷迳笑学卢生行倐起把芙蓉飘飖朝玉京我时拂衣蹈东溟君亦鸾飞到蓬瀛风期汗漫三山上向余毎説终南青忆为终南行兴因终南发醉挥墨客紫霜毫为君扫却长松雪眼前空翠如可扪何必山中弄云月
　　醉歌行郑二广文西斋宴集【分得一字】
　　吾爱郑夫子妙年振英声读书不肯死章句笑杀当时鲁两生男儿何事空饥饿角巾啸起东山卧三奏阳春和者稀立谈古人独知我知我家无二顷田几畨相见客中怜开心写意不足惜千金散尽还依然广文髙馆归来好挝鼓谈经日应早堂下诸生揖郑防门前食客谒平原倾家禄米三百斗一嵗只供沽酒钱西斋为余造瑶席满堂尽是青云客绮席金盘苏合香银瓶绿酒玻璃色昨夜东风天际来桃花笑人厯乱开春光如此得几日毋多酌我何为哉山公不解倒骑马习池春水空莓苔我歌白云兴偏逸君起挥毫夸第一空名何用挂百年剧饮惟须醉千日郑夫子聴我歌与君更进酒但使朱顔酡君不见陌头杨桞色青青飞花昨日吹满城又不见乐游原上咸阳道汉阙秦陵几回好昔时歌吹激浮云今日残阳映衰草不用悲歌空断肠请君劝客勿停觞古来惟有留賔驿到处逢人説郑庄
　　题无为天师画闽山胜览图为延平王将军赋
　　闽山设险雄两关九峯直下连三韩真人落笔走山海浮天缩地须臾间穷崖絶壁不可攀飞青叠翠来相攅耸身欲上万仭表秪疑坐我浮云端壮哉形胜矜吴楚开国英雄几威武剑城髙拱控双溪镡水东流送千古君不见镡水东流去不还镡上至今风雨寒深沈洞府了莫测那知不有蛟龙蟠好文将军不好武白晢専城偃貔虎城头鼔角静朝昏城里弦歌俨邹鲁幕府秋闲爽气来金鞍骏马重游陪登髙极目见万里壮心直与云俱开一时幕下皆邹枚摛文振藻何奇哉开图酾酒赋嘉颂遥祝尧天万嵗杯我爱名山将白首五岳防真不辞走偶闻髙义逸兴飞披拂白云笑挥手手挥白云袖两毫金天汗漫接卢敖相期更访蓬莱顶百尺长竿钓巨鳌
　　题景昭画长江万里图为镡郡生季镡赋
　　浔阳九道流雪波三湘汉沔通岷沲边鸾丹青状云水写空走浪回江河江头东风昨夜过绿绮粼粼春色多汀花逺近向人笑水鸟下上鸣相和鸳鸯鸂明沙渚四喜双喓乱红树漂扬鳬鴈镜中浮浩荡白鸥云外去昔游桂棹楚天深三月风光春满林载妓倾杯醉鱼鸟桃花两岸荡人心别去繁华三十载梦忆湘潭隔沧海九峯溪上粉图开一片江南春色在季生妙年肌骨清古心爱画如瑶胸吞云梦万余里欲写层澜登玉京玉京峨峨五云里天堑洪涛限扬子芳草萋萋白鹭洲垂杨袅袅秦淮水恩波照耀锦为衣拂拭画图天上归我亦买船待江口与君烂漫娱春晖
　　何沧洲【伯度】写月中影扇面为曾维直赋【曽时应荐京师】
　　镜里桂秋影满堂明月寒不闻风雨声但见蛟龙蟠沧洲之人何伯度乱叶纵横走毫素潇湘洞庭当几筵玉管瑶笙起窻户昔年飞梦楚江浔苍梧日出生遥阴九山髙县片月白万绿倒浸寒波深英皇不来夜沈沈凄凉谁奏云和音空林落叶响秋露啼猿啸鬼愁人心魂摇魄动倐惊起长忆梦游千万里南丰夫子开新图飘然如入筼筜里君披琅玕朝玉京余亦拂钓归沧溟临岐愧乏绕朝防髙歌赠尔双瑶功名事业照汗素风期汗漫来相迎一枝折待连鳌手持向蓬莱顶上行
　　题画山水
　　楚水日夜绿楚山多在秋赏心挂遥翠逸兴生逺游长松虚构临空濶松影波光映窻闼一叶扁舟天际来疑是山阴雪中发了然相对忘机短防防桥行且迟洞庭水落鴈声逺梦泽天寒霜气微忆曾飞梦三湘渚桂棹浮空不知所酒酣吟上岳阳楼锦袍仙人和予舞西风吹冷红尘衣红尘着人思梦归何处江山如画里期君烂漫弄晴晖
　　送郑克万还睢阳军
　　海国尚残暑梁山寒露多一防挂秋色北上临大河河山设险睢阳戍张许昔时守兵处至今忠义在人心壮士闻风毛髪竪夫子骁雄仍好文少年投笔要奇勲倚戈汴水看明月立马夷门望白云时平大道无难阻游子归来念乡土羽檄还同毛檄欢铁衣也学莱衣舞家林暂驻复言辞拂剑西风伤别离万里送君归幕府几时寄我从军诗
　　赠友渔樵歌
　　我本渔樵者结交青云人朱门华馆不下士青山白屋归来贫闻君爱与渔樵友每逐渔樵在林薮两屐松风万壑间孤舟萝月双溪口朝与渔者亲暮与樵者隣山厨束薪煑白石墅饭折荷包紫鳞春风行歌出林鸟落日扣舷渡江渚负防闲随黄鸟吟濯缨时对骚人语世人结交徒结名黄金不多交不成羡君不交黄金贵却友渔樵如弟兄白头与我初倾葢开口论心向十载渭水稽山人已非鲍生仲父名空在往事苍茫不可防越城斗酒惜离心醉向沧浪歌伐木更从何处覔知音
　　古咸阳行
　　长安古城尽禾黍故国荒凉变今古秦帝山河满夕阳汉家宫阙随尘土咸阳昔时何壮哉离宫复道飞空回五陵白日歌钟起三辅红尘车骑来一朝坐见繁华歇冠葢散为烟雾灭草木犹纒战血腥丘墟尚带行轮辙年代悠悠经几秋空余渭水向东流回中古道无游辇关内何门防故侯伤心此地不能道惆怅雄图成蔓草惟有终南万仭青年年看尽行人老
　　奉酬陈二先辈嵗晏忆别首春见寄之作
　　嵗暮雨霰集海云暗长空沧洲寒尽飞白雪春风吹落龙门东龙门江上沧浪子忽聴阳春满流水君不见千里沧浪归海深看君文章亦如此知已如君不易知与君相逢须醉归别去还为残嵗隔诗来却有沧洲期人生万事良悠悠百年莫为离别愁今日相酬郢中唱他时还放剡中舟
　　赋得吴航渡送赵少府之京
　　君不见吴航渡河上萧萧多古树树根积石长青苔应比昔人系舟处寂寞寒潮自往还关河北望空云山天浮百粤荣光歇海接三呉霸气寒呉王城阙几千载舸舰何年到闽海危樯峻橹逐飘风今日吴航名尚在江上年年春草新城头车马往来频野鸟不知惊候吏垂杨空自送行人郎官匹马趋京口吴航渡口饮君酒轻舟应过阖闾城为问楼船今在否
　　赋得龙门渡送林八之京
　　龙门渡流水行人日来去行人怨别叹西东流水无心自朝莫君不见江水东流到海深若比离情更深处居人谁奈住龙门朝朝观别易伤魂夕阳忍见瀛洲草莫雨愁聴西峡猿逢君跃马趋京阙渡口桞枝为君折昔时相见不尽欢此日相看空惜别云山漠漠兴悠悠正是龙门落叶秋河上竹枝歌莫发知君故里惜移舟
　　赋得落木寒泉送陈京进士之京
　　谷口飞雨散微霜天地寒寒泉与落木一夜满空山山前骊驹歌未已落木寒泉一夜起万壑长风吹出来愁声并入行人耳一路行人聴不穷闽山浙水秣陵东飞流琤琮杂空籁乱叶飒沓兼寒蛩长松髙月古溪映灵境真机更清净野客琴中转深孤僧定里心偏静六屛山下忆幽防褰裳一歩一清心白云对酒看悬瀑落日披书坐逺林于今桂枝在君手笑我支离去时久况是临落叶分相思不奈怨离羣山中泉木转萧索夜夜寒声谁共闻
　　赋得筹谷飞云留别沧洲陈隐君
　　筹峯峥嵘紫翠分千厓万壑皆白云宛如朝莫阳台下巫山气色含氛氲有时出岫连烟渚幕树遮泉不知所渡海长随万里风浮空忽作千山雨萝迳松门落照寒孤猿独鹤共知还岩头仙客应闲卧溪上幽人时坐看沧浪别墅依猿鸟游子春来看山好回首龙门尽白云念此使人归欲早别路峯前花正飞何年共结白云期几回吟向春天树惆怅江东日莫时
　　题台江别意饯顾存信归番禺
　　置酒台江上怅然伤解携番禺天万里矫首南云低停舟对君日将暮目送南云指归路乡梦多随蜃母楼家林近入扶桑树沧浪浩荡杳难期此别重逢又几时东去台江应到海惟因流水寄相思
　　梅江谣留别梅江诸友
　　六月登玉京炎蒸欺人不可行侧闻梅江水寒冰玉壶只如此梅江之水千丈深人言此水直千金千金未必称人意我欲爱之清烦襟皆山樵人坐我语相携防幽指何许尘心飞度象湖云水濶天长未言苦青眼故人如白鸥招邀待我黄沙头采秀探奇入灵境上攀龙峰最髙顶龙峰絶顶窥蓬瀛登髙望逺形神清大江茫茫写溟涨元气浩浩无虚盈飞涛一髪雪花白遥山数防琉球青欹防侧柂凌空濶厯乱中流棹歌发居人云水弄生涯撇网抛纶到穷髪君不见龙峰山阳五百家龙峰市上半鱼虾儒生不学老农稼青门多种故侯三尺儿童诵诗礼向余亦指长风沙一严兵备限荒服百雉孤城镇海涯孤城残戍扬威武岛夷蛮苗窜如鼠清秋幕府偃旌旗白日辕门卧貔虎如此承平百事无江山所以待吾徒贤豪倾倒平生意璚杯绮席来相娱我爱江山对君酌江山笑我辞鹤从来心事恋烟霞渐老谁知愧林壑今日向君倾绿尊千觞不断别离魂临岐挥手谢知己飞心骋目瞻天门兴为梅江谣醉别梅江去他年此地濯尘缨意得西城别君处
　　送乡人王仲询之永嘉司训
　　杨花飞尽春三月离人思绕杨花雪一车行李发京华千里乡心指闽越念我辞家一度春春残愁别故乡人衔杯祖道惜分手羡子儒冠早致身此行不用伤离索一路云山引鸣铎茂苑花边匹马迟钱塘月下孤舟泊五月扬防入四明永嘉百里候文星白面书生向人询黒头博士解谈经
　　题画山水赠别陈希道
　　青山置眼前秀色可揽结白云忽飞来相看共怡悦秪疑坐我匡庐间五老芙蓉半明灭嘉树重林生昼阴清溪流水清我心野桥萝迳孤笻晚古屋茅落照深山中之人希夷子妙年习隐云山里秪爱青山不厌贫髙卧白云未应起知我无声诗闲起来长揖指云山含毫绎思遇知己攅青叠翠须臾间我欲辞山拂衣去君还索我相思句留却相思一片心挂向图中最髙树情亦不可尽言亦徒尔为惟应看画长相忆笑指云山迟后期
　　游灵峰寺和王皆山旧游之作
　　丁亥六月五日大暑余时将释服归朝别蓝田诸旧好陈氏伯仲领余来游此山因覩故人王恭旧游之作慨想当时之幽致雅集不减山阴而不知一觞一咏罚酒者几人矣今余后来衣冠载歌阳春能无继乎诗成并赘斯语以记嵗月
　　紫云炎气横紫清客行愁作升天行侧闻龙龛有絶境清凉可以清心情招邀结佩贤豪客采秀探奇入灵宅径转香云静影空溪回定水惊湍寂登髙壮观大海东扶桑树色摇空蒙蓬莱一勺几清浅万刼此地开禅宫翫景兴转逸腾身凌紫烟上攀香炉最髙顶下闻水乐鸣三天三天诸品同清净兀坐安禅了真性蛟龙破壁动心魂应是故人昔题咏故人如今在玉堂雄词逸翰生辉光旧游几处空陈迹别梦三时绕故乡而我辞山笑迟暮暂息尘机得度支公不遇且衔杯大醉题诗下山去
　　题米元晖画山水巻
　　米家墨妙称擅场关李俗状安可方虎儿雄笔力扛鼎早有才名继阿章白云鸿洞无根树光溢重瞳接恩遇尺缣不肯与闲人世上流传少真趣此图恍惚海岳庵得非家学青于蓝摩挲不暇别疑似但见雪山一片如江南遥岑叠巘含残雨羣壑重林不知所水接方蓬海上呉树浮云梦天连楚却忆匡庐倚桂舟只今疑是画中游白头谬隐金门日清梦长悬碧嶂秋承平公子余纨绮脱略髙情爱山水重购防搜喜得之良金美玉徒为耳襄阳桥梓几风烟寳晋真源谁复传嗟予好古笑流俗几度含毫愧昔贤
　　赋得朱雀桥送周惟翰典籍扈从北巡
　　金陵二月春雪消南出都门天路遥玉虹垂空饮絶岸朱雀何年横作桥桥边芳草迷春望桥上风光春骀荡流水遥连白鹭洲行人共指乌衣巷千古行人行不休六朝流水至今流中华日月扶神器万国车书聚帝州承平海宇欢宁谧万乗时巡从此出白下门前转翠华长干道上传清跸玉堂词客载图书扈从万乘驷马车行到桥头应驻毂市人争看马相如
　　赋得三山晓霞送黎慎之归清江
　　秣陵诸峯苍翠重青山削立三芙蓉朝朝丹霞挂絶顶晔晔紫气如蟠龙扶桑弄影浮穷髪捧出晴阳照天阙瑞彩遥连钟阜云祥光倒映金川月羃洞蒸林琐翠微江山到处含清晖赤城长带千岩色楚泽曾随孤防飞有时横空散纹绮白鹭洲前映秋水画史双毫防染间行人匹马沈吟里清江才子逺朝天逸兴临岐对恵连目送三山霞外路玉堂邀我送行篇我忆三山隔闽海蜃气防常吐光怪别来霄汉嵗月深梦去烟霞泉石在复此三山送子行残霞片片带离情好将霞彩裁为锦归去人看衣昼荣
　　紫微峯歌送刘大之京
　　六平西倚大海边桥柯东与三神连回厓沓嶂去不息攅青飞翠来眼前紫微秀出霄汉中孤峰巧削金芙蓉幽厓朝光积阴雨暗谷夜气生长虹傍有翠微髙下立双开文笔出晴空四时仙风长瑶草六月古雪鸣寒松片云当遮白石涧万籁吹度珠林钟登髙壮观大海东扶桑树色明方蓬洪涛万里浩无极奔溪百折来相通紫微之山人深居紫微里闲看山色清我心髙卧白云扶不起昨日凌风顶上行千林树色带离情遥见山阳开祖道交觞共饯刘公荣眷此斗酒别惆怅金陵道人言帝乡乐胜似长安好出门西笑江路分三山回望紫微云髙歌一曲各分手惟有青山长送君

　　闽中十子诗巻十一
　　钦定四库全书
　　闽中十子诗巻十二　　　　明　袁表
　　马荧　编
　　高待诏集三
　　五言律诗
　　寄陈五先辈
　　春山曾共赏一别又西风岐路非关逺心期恨不同暮天孤嶂静秋水夕阳空为有相思寄云边送断鸿晚春寄怀林八员外董七侍读【先有游董岩之期】
　　黄鸟堪求侣青山独掩扉相思空夜月一别换春衣江树云边出林花雨外稀董岩佳赏地连佩莫相违
　　题仙山楼观图
　　神仙不可接真境亦应求我有烟霞想心飞泰华秋花源通碧洞松路入丹丘彷佛云中望参差十二楼
　　夜泊官塘见新月
　　落日长川暝孤舟独客愁若为今夜月不是故园秋片影悬珠斗微光下玉钩心期明镜满指日大刀头
　　送许志学北游
　　闻説幽并北严冬雪作花长空无过鴈念子独辞家朔月迎仙櫂滦云引客车蓟门登览处颙望忆京华
　　题可贞王纪善独秀山房
　　别构倚云开孤峯秀色来飞泉侵画幌空翠落瑶杯名比三珠树词倾五吏才况陪铜辇暇赋咏有邹枚
　　除夕
　　腊尽雪初晴春回促漏声孤灯亲逺客一嵗只残更律候青阳转年随白髪生迎新应待旦端佩谒承明
　　重送许子之巴西
　　双鳬新被命万里逺从官闻説巴西好何愁蜀道难峡惊印绶蛮吏识衣冠圣徳怀荒服贤劳莫惮烦
　　题四皓图
　　逹生无不可世外复人间云巻逃秦去风期翼汉还功名留碧简图画见苍顔千载商山下松泉自掩关















　　闽中十子诗巻十二
　　钦定四库全书
　　闽中十子诗巻十三　　　　明　袁表
　　马荧　编
　　髙待诏集四
　　七言律诗
　　拟岑补阙【参】奉和早朝大明宫之作
　　明光漏尽晓寒催长乐疎钟度鳯台月隠禁城双阙迥云迎仙防九重开旌旗半掩天河落阊阖平分曙色来朝罢佩声花外转回看佳气满蓬莱
　　拟髙常侍【适】送王李二少府贬衡巫
　　晓钟寥亮鴈声哀候馆鸣鸡曙色催两地送君双别泪西风驻马共衔杯巴山落月啼猿断楚水孤防片雨来莫怨异乡成久隔汉庭还忆贾生才
　　九日同郑二逸人董七侍读林一秀才雨中宴集朱聘君碧潭轩以微雨潭上来分赋【得微字】
　　微霜昨夜塞鸿飞雨里逢君未授衣华馆把杯仙菊润青山对面故人稀泉飞百道溪声逺风度重林酒气微明日相逢乗霁景登临不用怨斜晖
　　送林膳部归冶城
　　龙门雨里识君时醉度残春又别离芳草满衣愁对酒青山倚棹共题诗晴川树外孤城出野馆花边匹马迟归去钓龙台上月好慿南鴈寄相思
　　送秀上人逺游
　　一镫初别祖师禅孤月寒云思然飞锡却从红日外浮杯还度白鸥前防钟野寺经残雪乞食春城向暮天我有采真秋兴逸相期何处聴寒泉
　　寄林七膳部兼呈林怀之广文
　　无诸台下叶初黄客里相逢值早霜秋馆醉看仙菊满禅房坐识雨花香别来塞鴈江云隔梦去青山海路长白髪广文慿问讯门生还有几升堂
　　酬林一和闲斋见怀之作
　　东山遥夜鴈归声两地相思旧感生芳草白云无那别春风黄鸟若为情双溪日下鸥波静独树原头猎火明谁道离居成寂寞好文地主久知名
　　得郑二宣海南手札
　　番禺天外古交州念子南行恋旧游故国又经花落后逺书翻寄鴈来秋梅边野饭逢人少海上青山对客愁为报罗浮云影道早随明月引归舟
　　奉和王检讨偁元日早朝
　　严城初啓漏声残阊阖平分曙色阑一叶仙蓂迎淑气九重宫树却春寒天近蓬莱曕日月风回环佩缀鸳鸾共膺舜厯三阳泰长奉尧尊万嵗欢
　　奉和梁典籍用行春日禁中对雪之作
　　青春瑞雪满瀛洲紫禁恩光湛欲流飞絮乱随仙仗舞凝华髙映衮衣浮宫中一夕皆璚树天上何年尽玉楼况有词臣能赋咏阳春此曲更难酬
　　送释玉林领僧纲归建州
　　春风飞锡上瑶京尘境真机去住情双树别来金刹逺中峰归去紫衣荣新承一命沾殊渥还领羣僧坐化城我欲旧山防社侣溪头应见逺公迎
　　送雪峰僧龙渊归三山
　　新持半偈出青莲孤鹤闲云思然金锡来承天汉语紫衣归坐雪峰禅防钟野寺残山外潄齿寒流落照边行至东林休结社松枝已偃旧房前
　　送政上人游京师
　　符山讲罢别人天独鹤游云思渺然飞锡欲凌霄汉上浮杯还度海鸥前白门花落香时梦紫禁钟残静夜禅解绂自期归去晚相从何处聴寒泉
　　赋得杨子江送别林崇信文学之温陵
　　天堑何年擘巨鳌地分南北限波涛云浮絶岛金山出潮撼孤城铁瓮髙往事几回人世换东流千里客行劳龙河落日空洲树送子离心正郁陶
　　送陈伯伟侄徤归三山
　　骊歌拂曙送残钟白下离尊醉仲容别路还防枫岭去何时复向竹林逢舟迎双剑潭前月门对三山石上松到日定应怀老阮家书欲寄意千重
　　秋夜枉郑二隐君溪上人过访
　　故人别后叹凄其遥夜空山慰所思黄菊喜逢髙士醉白云似与野僧期明河一鴈飞霜早落日孤城下漏迟谈笑只愁天易曙行云流水又分离









　　闽中十子诗巻十三
　　钦定四库全书
　　闽中十子诗巻十四　　　　明　袁表
　　马荧　编
　　髙待诏集五
　　七言絶句
　　春暮寄林一和
　　雨里春衣惜解携出门愁见草萋萋忆君只在星溪月无那青山杜宇啼
　　溪上别冯一屿
　　出门红叶满清溪君向东湖我向西今夜青山明月在相思两地聴啼
　　江亭别
　　春江湛湛白鸥波一曲阳关为尔歌莫向尊前惜沈醉青山长在别离多
　　早鴈
　　凉霜八月塞天寒飞度衡阳楚水寛少妇楼头初掩瑟一行先向夕阳看
　　林真士画
　　楚云天外数峰青春水桃花满洞庭落日楼台明镜里欲停瑶瑟候湘灵
　　江上扁舟图为林维徳赋
　　扁舟一叶楚天寒逺树空江野照残忆得湘潭归棹晚千峰倒影镜中看
　　题界画台阁
　　帝子鸣銮去不还朱帘空卷对西山词华零落三珠树秋水长天只自闲
　　其二
　　铜雀髙楼借日悬姑苏舞榭入云烟繁华一落金屛影半是呉山邺水边
　　题天山罢猎图
　　雪净沙场猎骑归解鞍相对语寒晖左贤又猎天山道正是天山雪片飞
　　题瘦马
　　一自天闲谢六飞霜毛萧飒力行微圉官独立休惆怅明嵗秋风苜蓿肥
　　题夏景
　　空翠凝云湿未干草堂相对正临湍溪头昨夜添新雨百道泉声作夏寒
　　题秋景
　　疎林逺岫带烟霏积水长天合翠微何处寒声随落叶一行新鴈向南飞
　　题赤壁图
　　赤壁江山几度秋画图犹见旧时游只今惟有东山月夜夜清光照客舟



　　闽中十子诗巻十四
　　钦定四库全书
　　闽中十子诗巻十五　　　　明　袁表
　　马荧　编
　　王典籍集一
　　五言古诗
　　舟经彭蠡
　　扬帆过彭蠡逺见匡庐色瀑布天上来芙蓉望中碧东林钟磬逺沽酒浔阳夕枫树忽鸣猿凄然念乡国
　　题诸葛孔明像
　　炎祚倐云季诸侯骋雄圗栖栖刘豫州三顾何勤渠汉贼不两立一心抱区区临崩寄大事忠愤常郁纡鞠躬乃尽瘁贤哉此丈夫
　　钓台懐古
　　新室簒炎祚中兴复舆图故人即轩冕先生独樵渔一出尽交态拂袖归桐庐岂唯黄绮辈得与巢由俱我来访遗迹高台倚荒芜酾酒酹千古悲风起天隅
　　铜雀妓
　　朝上铜雀台夕弄管弦哀酾酒望陵树悲风千里回飞缦挂青汉舞袖空徘徊君王不可见玉座成苍苔
　　塞下曲【二首】
　　横行羽林儿生小邯郸里出塞入塞时顾勲寜顾死去年战桑干今年战楼兰马上擒突厥帐下降可汗谁知百余战封侯竟艰难
　　登埤望烽火落日烟尘紫百战久不归空闺泪如水汉兵十万余尽没长城死城下有精灵啾啾月明里
　　明妃曲
　　行行出塞门饮血思长安穷庐冻不暖雪飞边草干汉国空外殁秋霜镜中寒金铛煑羊酪强接单于懽夜半鴈声急琵琶哀自弹
　　秋胡妻
　　河洲美王睢所托有深意委身事良人誓死终不二君行赴陈汝妾独深闺里采采陌上桑翩翩路傍骑黄金是何物视之若泥滓日夕采桑还行人已归止入门拜髙堂适来狂驰子相顾黙无言怀惭复何已羞与斯人俱将身赴河水
　　妾薄命
　　妾家丛台下花顔耀青春嫁得金吾壻飘飘事边尘昨闻羽书至阵殁交河滨战马委沙碛兵符属他人念此毎欲死淋浪泪沾巾罗襦为君解瑶瑟不复陈始信古人言容华多误身
　　游天台国清寺
　　飞歩赤城标连峰积空翠杳霭葱蒨间千秋隐灵异石桥孤鸟外香界清晖里羣壑澹归云遥林引寒吹遂造丰干庐垂萝覆溪外真僧五百人了了西来意愿此学无生超然谢尘滓
　　寻清泠台访洽上人
　　端居在人境久没尘壤中探奇不惮逺于焉得佳逢石怪互森列台髙絓虚空林端宿云去竹外微迳通岩壑深杳霭天花雨蒙茸洽师禅门秀戒臈同古松説法超上乘苦心归妙宗予惭善根浅迷方莫能从暂此松下石聊疎浮世踪
　　秋塘曲
　　妾家住寒塘夫壻平原客白马五陵游空闺断行迹忆昨别君时蒲生柳条碧及此君不归登舻感秋色
　　悼隣妇
　　入江水有鱼采山林有木栖栖东隣孀悲凉守空屋年荒鬻钗钏服食恒不足虽有膝下儿身为富人仆浮生几何时奄忽风中烛一旦寿命终萧条但牀蓐骨肉已不收亲情复谁哭徒然束缚去瘗彼沙冈麓为问里中豪畴能问穷独姬文昔埋胔千载耀芳躅
　　拟古
　　明月照我室揽衣起中堂北风巻帷幔罗袜微有霜崇兰委芳质寒螀啼近牀平生所亲者宛在天一方相思无由理况此寒夜长单居易为感不觉涕沾裳
　　暮秋过陈氏园林
　　幽人栖隐处苔迳连深曲秋至垂橘黄霜清大梨熟方池泛天影可以澄心目饮水共忘形何须徇荣禄
　　舟次镡津
　　木落川气凉鸿飞水容夕微灯射逺沙夜榜隣幽石月色栖处寒霜花生来白遥见九华峰苍苍但萝薜
　　书上方方壶醉墨山水
　　林下多白云溪日饶水木长啸鸾鹤羣翛然在空谷悠悠山色闲浩浩波光緑寄醉墨壶中唯应道机熟
　　与同志泛舟得浄字
　　登舻发清啸落日镜湖浄微月波上澄归云鸟边迥水木生夏凉孤崖破隂暝矧兹簪佩同复此沧洲兴中夜棹歌还遥峰响烟磬
　　秋日山行
　　清秋发佳兴着屐穷翠微鸟度黄叶涧猿啼白云扉野寺隐孤磬遥峰当夕晖浮云淡空宇石濑清心机缅怀苏门啸愿拂林中衣长歌望薜萝思与尘世违
　　独酌言怀
　　林居絶轮鞅独酌形亦忘百年防衰朽一室任荒凉寤寐友千古游心见羲皇所以陶潜翁頺然卧柴桑
　　九月一日过崇信兰若
　　荒山响清梵竟日无行迹释子支遁流相逢澹空寂云归天际闲鸟度林中夕境浄秋色多心逺羣机息妙契两忘言微钟出萝薜
　　送林汉孟游温陵
　　月出螺渚寒扁舟水容夕独树起鸣猿遥山带行客清源钟磬音金粟烟萝碧髙唱人莫酧探幽向禅寂
　　送别
　　鸡鸣海气白驱马临长陌远树带鸣蝉孤城对行客蓬藟我萧然萍流子何适相送独销魂青山澹寒色
　　仲秋送人之塞上
　　河洲始鸣鴈白露沾我衣念子背乡国秋风度金微举头见黄叶倐忽四散飞如彼远游子飘泊何当归人生无百年防面安可稀行当慎霜霰皓首以为期
　　雨中怀瓢所
　　积雨抱幽独斋舍何寥寥缅怀博陵子饮处唯一瓢濯足双涧深行歌七岩遥如何在城市巾舄生尘嚣蕙草日已萎松花日已凋相思不可见梦落寒江潮
　　夏日过憩天王寺
　　炎暑不可度端居日方永同袍四五人共爱山中静飞阁轶氛埃丛林逗萝迳潭静热已秋竹深午犹暝初沿双溪转稍入空中境婉婉林鸟声悠悠野僧定平生好幽玩尽日惬佳兴山水发清机风泉澹初性日夕徐徐归云间响孤磬
　　经友人故宅
　　防马孤城下经过泪盈襟闲门絓蟏蛸井灶莓苔深念彼泉下人凄然杳难防萧条故篱菊识我平生心揽辔向前路徘徊出寒林谁知山阳笛恻怆犹至今
　　送别陈平叔归黄山
　　置酒鴈峰上酣歌豁冲襟临觞不尽醉何以慰我心望望遥天云苍苍逺州树落日波上风残钟鸟边屿此别虽未逺重来复何时论交愧知己握手翻成悲君卧黄山云我弄沧洲月云月两悠悠相思坐超忽
　　连川医者许得明悠然楼
　　楼居结遐想髙超世人羣防栖寄寥廓心逺遥天云恬目见归鸟夕岚浮氤氛清晖旷无际揽之不盈分缅怀沉蛟井金绳閟苔纹灵贶亘千古英声耀前闻以言岐黄秘稽首长桑君毋令上池水独涴灵台焚
　　题松陵吴文刚长春轩
　　习隐向微道了然牝门口含金鹅蕋身寄桃花源结宇閟青阳寒林变氛氲逍遥太和际发生灵台根结想梦岐伯飞声继轩辕希君黄芽秘永矣驻精魂
　　清江散人为林孔逸写前林过雨图
　　清川带长林雨后宜水木澹沲天影寒孤光霁人目归云澹空青虚窻响悬瀑日夕山气佳心闲道机熟烟际下遥钟西岩数峯緑
　　寒夜宴集陈拙脩西轩
　　飞霰夜虚集寒飙鸣近林感君玉壶酒微昏忽盈襟中庖出丰膳剧饮成讴吟宾言无多酌主称宜再斟人生亦奚为所愿长盍簪何必离间临风想徽音顾慙悠悠者辱此惠爱深穷匮不能答嘿嘿以铭心
　　书懐寄所知
　　孟冬天气肃北风何凄凉引领望江介凝霜沾我裳非无越乡感别久以为常终懐首丘念欲往川无梁越乌辞旧林燕禽正南翔清川去悠悠离心日已长盛年不再至鬓忽已霜驾言适皇邑逺结金与张片言不合意东还守空堂因书诉知已恨恨中自伤
　　题郭熈水墨为陈沧洲作
　　飞流积天镜胜寄来花源寻林烟露晚扫石泉萝偏莹神庶遗境歴寂焉累烦身与鸟共逺兴将云独还以来沧洲侣永矣洗心言
　　题林彬家画
　　谷口翠微路深溪明药丛宴林巾舄巻幔来羣峰心逺鱼鸟狎迹幽猿鹿同行当复徙倚杳霭东林钟
　　送郑上舍缙省亲之朔州
　　解薜受圭组分符抚黎甿何意五马荣翻垂缦胡缨持法在权贵皇仁无此情狂歌夷门道感激谁为平驱车在宛洛悠悠念徂征恒山郁空翠晋水空流声部曲不相让嫖姚岂知名尔去且勿叹宁亲向边营何必儿女别临岐泪纵横
　　送新宁簿丹徒刘公之天官
　　翩翩瑶台鳯鸣声何嗈嗈本期金琅玕暂尔栖棘丛谁云小千室守道随汚隆三考未迁秩一官恒屡空兹晨复辞满祖道嘶华骢驿舫茘支雨江邮榕叶风輶轩上京口坐听金陵钟到家未几日谒帝明光宫余亦弹冠者何由托防鸿
　　九日宴集盘石得诸字
　　商飇号大野萧索如孟诸落日送飞鸿千岩寒木疎置酒登啸台云萝极空虚酣歌醉僊菊列坐飘长裾身寄猿鸟外神游元化初飞声瑶池鳯逺致麻姑书遥海上孤月寒潮带归鱼天空百泉响独鹤哀有余不见松柏路苍苍闭庐谁知委运去千载随荒墟且复酌美酒挥刀脍双鱼人生非乔松不饮当何如
　　歳宴别施伯予还冶城甥馆
　　沂泗不可极河汾亦悠悠真源了无迹谁知遡其流爱尔尚苦节担簦适来游披荒得微路稍见窥前修尔家新宁墅来往冶城秋夜雨梦甥馆残灯忆家楼腊日湖上别北风吹布裘寒山对緑酒大雪飘行舟我有跌宕懐翻然积离忧临歧叹孤鳯去去鸣丹丘
　　寄新宁林伯坚秀才
　　三峯过残雨独树防返照鸟外寻片云霞邉发孤笑若人沧浪心挂席凌海峤白社偶香縁清江隐渔钓缅懐中林期负我苏门啸荣贱非所知君其可同调
　　赠徳成岩道者
　　巢居逈无迹浮人岂知名振文掇霞采孤坐白云英神闲了遗境欲澹将寡营摽枝与野鹿邈然两忘形适来本何期倐别宁钟情长啸忽归去啾啾鸾鹤声
　　又
　　岩栖带灵境寥寥布金园跫然足音少所遇麋与猿井灶白云里枕席莓苔痕悬灯梦石榻蝙蝠飞前轩腹中楞伽经心解口不言众方委尘劫此独来真源笋笠挂絶壁巻衣弄潺湲夜半月出山泉萝四垂门了然忘天地独与静者论
　　题闽清林叔梅林畊隐巻
　　结宇隐空翠耦耕梅花林羣岭寄孤鸟众溪澄一心春至觇泉脉遥遥西顶岑夤縁片云上杳霭穷源深潭雨飒已至虹蜺生胸襟翩翩洪崖子采药青萝隂手持若木杖笑拂丘中琴以言得仙道岂必服黄金言既忽飞去诸峯龙夜吟榛篁閟秋影石洞闻幽音翘首望不及苍然何处寻还归理吾稼宁用竞华簪
　　梦游武夷吴十董大客建上
　　夕发紫霞想神游紫霞峯回飇泛轻棹九曲青芙蓉不见武夷君幽溪但蒙蒙九函閟仙蜕千载如花红白鹿行不返丹楼烟霭中羽士尚控鹤真人犹豢龙相携三姑石眺晚闻霜钟毛竹隐初月天鸡鸣万松夤縁金梯上更歴千数重双壁忽中断氤氲垂药丛平铺亘百里旷逺谐心胸居人半鸡犬鼎灶并房栊云衣巻山罽石牀疑鬼工洞中两神女莹色桃花容一笑粲玉齿再言情已通愿留就金液果然惬奇逢愁君乏仙骨兹去迷灵踪
　　题冯公夙家藏方壶神岳琼林图
　　吾爱方壶子翩翩列仙流咽津结龙虎逍遥与天游有时发仙秘戏扫琼林秋超然粉墨外坐使真宰愁兹峰表神岳漫漫元气浮祥飇转琪树萧飒瑚钩鳯隐朝景三花媚灵湫伐毛紫霞里濯足泉萝幽黄金变緑髓千歳栖蓬丘世人哂丹汞饭稻甘蜉蝣披图有遐想其将方外求
　　林思器席上燕别髙漫士得思字
　　月出东大堤含辉正流丽同心以绸缪何乃生离异置酒登髙台台中管弦思临觞不能御恨恨心已醉忆昔俱少年眷言不相弃及兹别离时衰境倐已至念君逺行游严驾越淮泗阿阁入云巾皇居俨迢递京邑多故人谁为顾微细恨无晨风翰随君发遐裔浮云东南翔夕景忽西逝安能守穷贱皓首以遗世
　　题林汉孟瓢所
　　东林富猿鹿下有静者庐四壁无长物一瓢常晏如青萝覆虚牖落叶纷前除初疑许由室终类顔子居饭糗常自乐饮泉非顾余双涧时浣衣七岩闲着书何须洗双耳始与尘事疎
　　赠周谷泰超召天京
　　王风变诸夏光岳生才彦遂令布衣臣歘起皆缨弁马卿宁久微戚岂长贱扈从甘泉宫承恩未央殿金陵郁龙虎佳气浮葱蒨天子坐明堂羣公牧州县奇君倜傥懐而无故乡恋耻学儿女仁含凄别亲串緑水映行辀青山对华饯兹去复何辞皇情有深眷
　　方壶渔隐图
　　沧波深不极孤棹独容与白髪尚渔竿何心恋珪组翛然水木兴浩荡沙鸥侣回首莓苔峰苍茫夜来雨
　　题郑氏家藏古画
　　凉雨静氛孤云结层隂飞流激荒涧嘉木澄幽林鸟啼谷中静人闲川上心谁为后来者当期此投簪
　　题山水小景二首
　　习静喜还山山水趣方永灌木澄幽隂风泉溜华顶清听空外遥吾心坐来醒
　　空山落叶时渡口潮初长逺树带虚亭闲云霁孤舫古路今人行浮生几回往
　　书问耕堂
　　厐公喻刘表仲尼小樊迟为学贵自广遗安亮无危若人隐耕稼取乐宁在兹用舍随所遇荣贱心弗移闭门面场圃开轩瞩清池棕叶覆我牖藤花垂我衣方春始微雨薄言往东菑田叟既相勉耰种恒及时稻苗日已长稂莠日已稀逺心易无闷悟物兼忘疲虽云体力倦斗酒聊自怡伐檀夙有戒素餐良可讥岂不羡微禄知命复奚疑
　　次韵奉畣郑助教
　　凉雨浄炎燠微风松下来眷言青云客晼晚沧洲懐翰墨冠时辈风流倾众才髙情表千仭逸足凌三台既欣簪佩狎复与缁锡谐清言方屡接又恐心期乖裋褐逐渔钓衡门翳蒿莱宁知枉髙驾酌我中林杯尽醉无复辞俱忘形与骸
　　书金碧山水
　　羣峰绚金碧积水澄天镜灌木生夏凉孤云破朝暝波深鱼鸟同地逺衣冠胜意惬遂忘机神闲庶遗境扰扰尘坌中吾将弄烟艇
　　书林良箴云山幽隐图
　　沧江湛回流野树带逺色白云东山来适与幽兴集静抚丘中琴时散林下帙余亦澹荡人相期此投迹
　　为林中州题山水小景
　　离居杂尘想久别山水深兹然惬清玩复得谐夙心积雨川上霁萧萧枫树林空翠洒飞閤孤云闲逺岑若人此真隐缃帙与瑶琴怅望独不见空期鸾鳯音
　　书髙漫士为陈容斋作山水图
　　落景逗秋思深潭澄夕氛金梯拂萝月苔泉镜中闻但觉灵境幽都无浮世纷白鹿知我闲呦呦清溪濆焚香鬼谷暝辍棹花源分莹神写冰弦石牀梦氤氲而我烟霞侣今随鸾鹤羣唯余瑶华音山水同清芬华顶何寥寥我行多白云长歌采三秀不堪持寄君
　　题画二首
　　三十卧云壑长吟招隐篇梯岩结幽构凿石开山田时往翠微峯扪萝拂青天脱巾挂脩竹酌酒挥五弦别来如蓬转兹赏竟茫然白首竟垂钓萧条东海壖徒有鸾鹤心终无黄绮縁今晨展图画因以思林泉何时还旧隐遂买秋江船
　　鹖冠饭雕胡分与时人浅道存心自岂必泉萝逺緑水浄鸣琴空林对虚馆山中春桂枝倐尔飞霜满寄语青云人投簪事应晚
　　题林景时水墨山水
　　向壁见空翠满堂烟霭生都无粉墨姿但觉泉籁声羡尔丘中赏沿源结幽盟闲寻天牕外偶拂青萝行身与云共逺心将猿独清予亦澹荡人因之谢浮名愿餐金鹅蕋飞歩窥蓬瀛
　　书周造士扇头
　　极浦澹野姿遥峯写脩眉清晖袭房栊缃帙生华滋嘉尔日在泮还山仍下帷唯应结幽兴与我琴心期
　　赠别陈少尹思孝服阕之天官
　　晨登无诸台南望冶城阙垂杨夹衢路一日几人别行人恶离别仆御愁不发斯须竟参辰况乃千里诀行人难久留结驷登瀛洲连宫出阊阖上有佳气浮鳷鹊丽飞观铜龙起髙楼结托尽中贵经过皆列侯侯家连戚里日夕歌钟起金貂锡元勲赤舄何几几宦游良不恶冠葢相萦络谁懐长卿贫沉疴守藜藿
　　初秋同叔彦时游崇山兰若
　　习静厌纷扰幽寻给孤园翛然香林下似得桃花源一鸟落天镜千花秀禅门纷吾道机浅谬接甘露言月色隐秋思荷香清夜魂终希偶缁锡永矣超尘喧
　　为醉樵书水墨扇头
　　入山不辞遥爱此泉萝僻悠然与心期孤云澹而白谷神养牝应寂了空色思与静者谐投踪寄苔石
　　题髙漫士山水图
　　山郭雨新霁孤云湿犹飞岚岭隐空翠石林闲清晖时与同心人逍遥爱荆扉都无浮世累共我饭蕨薇日夕笑分去微风拂萝衣
　　虚白子水墨图为陈思孝题
　　开图见嵩少妙趣忽已领蒙蒙花源隂窈窕多灵境石洞闭苔纹天窻逗云影迎秋鹖冠凉先雪荷衣冷长夜何所闻龙鸣在西岭
　　书陈思孟家藏古画二幅
　　胜寄结幽梦逺林适孤寻澹然花源里杳蔼云木深胸次不碍物但闻丘中琴唯应弃瓢者永言谐夙心
　　又
　　絶壁凌仙梯连峯出孤鸟天虚灵籁寒月隐泉萝晓长啸入苏门跫然足音少
　　赋得云溪别棹送宪从事赴京师
　　手折台上栢送君天外心云飞隔溪水望望隔层岑仙棹去俄顷沧波杳难寻行将拂霄汉发轫当在今我有千古懐寄情江海深别离贵有赆愧无双南金
　　题刘炷家藏画
　　秦人避嚣处鸡犬桃花林水石隐天镜泉萝闻夜琴纷吾厌氛欲往路弥深永懐苏门啸邈然尘外寻
　　书水墨图
　　岚岭閟幽构清晖长在门闲寻鬼谷隐杳霭迷仙深灌木递葱蒨飞萝垂可扪豁然心境异邈尔朝市喧苔际坐亭午微飇散氤氲回潭浣余衣蕺芳佩兰荪緑水深见底澄明莹心魂孤云石上起与尔俱无言
　　题髙廷礼为陈拙脩绘沧洲隐
　　我昔放仙岛梦神东海濵行歌小山桂遂偶沧洲人结交龙门子招邀浮丘生都无簪冕系而有山水情浮丘逐铜辇龙门登玉堂皤然沧洲隐与我唫沧浪有时猎羣书宛在竹深处境静不遑眠中宵啓前戸龙门惜暌离故写无声诗别后见云树相思但凄其
　　偶书醉樵扇头
　　幽谷夜来雨遥岑积鲜云山光与潭影清晖并在君佳期发琴兴念尔鸾鹤羣何为解萝薜怅然坐离分
　　游竹林深处因赠拙归居士
　　深林霁初霭氤氲逗萝迳烦歊遍朱火爱此山中静拂石云共眠横琴鸟皆听神闲境自物澹心逾迥超然维摩居水月初见性行人苦未归岩栖独清浄
　　建安王彦真善墨竹道遇新宁林彦时写歳寒烟雨为别索余就题其上
　　黄鹤久为别苍茫云海涯青鸾尔何来婉娈湘山期烟雨变丛色虚心独华滋于焉晚节劲岂逐春华萎二十五清弦一弦一凄其鸾惊复分去鹤怨仍伤离纵使鸾鹤悲终归集瑶池梧树秋不实天霜落寒威谁能慰孤鳯日夕恒苦饥缄情寄幽梦忆君苍筤枝
　　题画扇面
　　山空水云浄月出洲渚白寒苇梳幽风孤篷逗秋色垂纶久忘鱼击汰非干泽终愧坐磻溪皓首钓人国
　　送陈和中赴召
　　河洲发仙舸明日过镡津云是金台客西游谒紫宸乳酒白玉壶送行多亲賔酣歌供帐下防马长江濵越水碧到海楚山青入闽挥手谢余去遥遥动车尘二月金陵道千花白门春皇居九天上簪绂罗羣臣飘飖双鳯侣追随五龙賔日夕饭琅玕毋为凡鸟嗔兹行必特达飞书报乡人
　　饯林一崟负谴赴京师
　　泽国噭春鴈风花送离筵挥觞念行子驱车发闽川秉笔事藩府辞家已三年何知公冶系徒使尼父怜翘首白云冈含凄鹡鸰篇回林顾天属逺道同周旋白璧非不贵精诚合其天明当抵京邑秦台镜髙悬含恩沐春露发兴归秋田故里足禾黍西崖好林泉选幽拂霞座寻云谒金仙闲来结吟社蹔割寰中縁
　　雨夜舟中作
　　落月浮洞庭霄分逗烟舸侧闻巴陵钟遥爱君山火片雨潭上来凉声满髙卧龙鸣秋籁寒蛟泣灵珠堕瑶瑟何凄其苍梧晓来过谁能问重华空鼓潇湘柂
　　哭沧洲陈景明处士
　　盥栉中夜起悲謌泪盈襟衔哀思明哲徒有不死心昔来论久要落落襟期妙当以古人求今人少同调君家足文献胜事令人羡脱畧逺膏腴追随狎贫贱出入恋同声去留无吝情争闻柳下风竞播栗里名平生爱精猎著作多盈箧晨抄不辍手夕诵未交睫客来即命觞谑浪如疎狂醉后又分咏敏捷皆成章有时忽得句夜半扣予戸开门见月明相邀到天曙心迹两悠悠功名无所求共吟萧寺雨同醉镜湖秋长懐武夷趣欲往嗟迟暮终羡子长游空怜向平去我本东西人移家托芳隣绨袍意所恋尊酒情益亲铭镌向心骨倐尔惊存殁开箧见遗书迸然涕俱出忆昨登洪山徘徊苍翠间俛仰遽云殁庐竟掩关吞声不能道感激沧洲皓怅望无还期沧洲长春草
　　闽中十子诗巻十五
　　钦定四库全书
　　闽中十子诗巻十六　　　　明　袁表
　　马荧　编
　　王典籍集二
　　七言古诗
　　夷门懐古
　　防马夷门道萧条愁杀人魏王公子不复见大梁宫殿随灰尘七雄戈剑纷相击秦兵已在邯郸陌晋鄙难回朱亥槌如姬早中侯嬴防春去秋来百草青古城落日烟尘生眼前不见抱关者世上空传侠客名秋天揺落多愁思信陵原头木应死谁见豪门爱士时唯有东流汴河水
　　隋堤柳
　　君不见长堤柳何嬝娜广陵二月三月时两堤人看青丝亸忆昔繁华大业秋此地曾经系防舟莺声忽起黎阳变风光不驻江都游千年往事东流去柳色依依旧行路伤心不必叹销沉回首唐陵几株树
　　羽林少年行
　　生小事嫖姚出身羽林子力战三邉岂顾身报雠千里曾轻死相防雪刃气如虹白日横行都市中鸣鞭走马入州县纷纷郎吏争趋风自言家住邯郸陌出入金门侍君侧门前不数五侯賔醉里常轻二千石日晚长楸校猎归可怜人马生光辉自矜恩宠常如此大笑傍人终布衣
　　赋得函谷关送人入秦
　　岧岧函谷关北壮秦山路关门今古几人行荆棘荒凉惟古树君不见伯阳迢逓西入邉骑得青牛去不还田文爱材客满座鸡鸣狗吠今茫然秋风黄叶重关下金平明出车马男儿独数弃繻人隐士曾闻抱关者君去西游几日归五侯七贵相追随归时为问关城吏莫笑行人终布衣
　　漫歌
　　饮君玉壶酒听我击剑歌孝王宾客久寂寞梁园修竹今如何五陵年少无知已胶漆陈雷更谁是昨日青云四五人弃我悠悠一杯水锦袍白马何匆匆当街上马生春风并辔朝回双阙下防花醉倒五陵东他人逐势争先后伫立道傍齐拜手君不见张良韩信贫流落江湖聊寄身一朝恩宠赐顔色岂得长为飘泊人
　　古从军行
　　少小事嫖姚辛苦烟尘里力尽三邉竟未归身经百战常轻死古戌苍苍絶塞邉黄沙白草暗祈连将军金印不得佩麾下铁衣今已穿往来隂碛狼山下破讷峯南战初罢走马交河雪下时洗兵瀚海鸿飞夜战骨萧条翳草根邉烽寂寞照营门只知邉将封侯贵不见沙塲愁断魂
　　书郑伯固冷斋巻
　　肉食厌藜藿貂衣哂逢掖朝醉邯郸春暮宿平原宅香街白马动行轩羡君读书长闭门华堂绮席仍击钟羡君一瓢常屡空石崇舍下金如土田蚡门前客无数君将富贵等浮云却向人间独辛苦髙斋巻幔对青山曲几残尊野菜盘帘前水鸟将心逺灯下松霜落梦寒几年在泮闲搔首禄米何曾足沽酒弟子频分出守符故人已结朝天绶他时青紫系黄金莫负悠悠冰雪心
　　温陵留别陈四博士
　　军城腊月桐叶飞北风萧萧吹客衣旅馆狂歌转萧索故园长望空依微泉姬酒幔春还早那似繁华旧时好五陵白马尽浮云甲第朱门共秋草怜君十载敎温陵不向青云叹未能堂下诸生揖胡瑗海内贤豪趋李膺往来京国知名久健笔雄词世稀有草圣曾惊御史骢风流毎醉将军酒他乡生计近何如桐下萧条杨子居夜雨长愁旧国柳秋风忽忆故江鱼叹予飘泊红尘里相识惟君最知已问我年来只布衣念我家贫尚如此悠悠萍水各东西也似飞鸿踏雪泥百年心事难倾写千里云山又解携迢迢金粟清源洞野鸟山花日迎送别后清猿夜夜声知君空有相思梦
　　故人陈孟敷董敎三衢适以事归未几亟还竟弗获面使人怏怏故有是作
　　朝济越江帆莫投冶城郭寒日衣上残微霜草头落城南种柳春复春几度经过忆故人故人得官未得意青袍束带聊裹身萧条客舍三衢里一片柯山对乌几得钱便买浙江鱼浑家且食公田米忽闻君来喜不定几日狂歌萝径斗酒空余别后期扁舟只是山隂兴如何归骑太匆匆冠葢纷纷祖饯同嗟予参差忽不见怅望青天飞塞鸿
　　题闽士倪生渠阳军中春晖堂巻
　　倪生倜傥人眼白天下士腹中千巻人岂知未肯低头拾青紫如何孤剑独从军迢递乡山隔楚云鸿鴈声中空吊影鹡鸰原上叹离羣故园梦逺心常到惆怅庭帏日应老落羽偏怜反哺乌春晖倍忆忘忧草春晖煜煜照营门游子时时念母恩白云几度频回首邉月何人不断魂荒城古戍无州县瘴水蛮烟杂霜霰相逢俱是五溪儿寄书不到三秋燕昨夜宁亲赋独还西风残叶穆陵关衣霑彭蠡湖邉雨路指无诸郭里山君家更在罗江浦丹茘花香酒如乳菽水重欢膝下情风沙不记军中苦匆匆又说别家林衣上仍缝慈母针时平邉塞无烽火知尔长悬爱日心
　　题水墨小景
　　江城何人夜吹笛零落梅花晓无迹仙峤苍茫隔海青人烟寂歴连秋色何处征帆天际归夕阳枫树鸟邉微矶头亦有垂纶者甘向沧浪老布衣
　　歌行送别林良箴
　　防剑击铜斗醉作游子歌凉风萧萧堕梧叶清猿嫋嫋啼緑萝羡君为人好风采谁那襟期隔山海握手频分两地愁卜隣空费千金买买臣萧条主父贫布褐羮藜多苦辛我今与子俱未逹蹭蹬岂若寻常人伯劳东飞燕西去斗酒相懽别歧路座上同声歌送君杜陵野客心偏苦双溪竹屿入云林君去携书更抱琴近闻下榻多贤者若个交游情最深
　　题洞云耕隐巻
　　悠悠江上云落落洞中叟老大还耕谷口田风流亦种柴桑柳萧散孤云野鸟邉夕阳门巷桔橰悬秋风落叶黄花酒盘石垂萝白日眠晓篱野菜迎霜緑晚饭山厨旋舂谷羞逐隣翁日败缯懒随年少时干禄门前春雨泥复深辛苦由来不愧心鹿门向在云深处刘表殷勤那得寻
　　浮峯歌送造士陈以义贡京师
　　海上迢迢江水东江心絶巘青芙蓉横空积霭几千丈緑萝嫋嫋花蒙蒙深沉玉镜浮仙岛黛色青青不堪扫芳草矶头望欲流夕阳渡口防还好翠壁红泉髙际天闲云古木相连延岚烟瀑雨猿声里僧舍人家鸟道邉仙舟江上何潇洒此地那能驻君马思尔青云得意时莫忘幽期緑萝下
　　海上仙查赠丘二之儋州长史
　　海上仙查流泛泛槎枒古木连枝蔓凉秋八月风正髙凌轹鲸鲵泛霄汉依微瑚树髣髴扶桑株宛疑太乙红莲叶絶胜琴髙赤鲤鱼随风飘飘五云上烟霞为篷浪为桨坐防神女弄珠游卧听鲛灵剪绡响忆昔漂流海岛间载得仙翁去不还又乘汉使河源里星斗离离衣上寒析木津黄姑渚白波漫漫澹空宇袖得天孙采石归始知身到银河里君为仙吏下炎州黎母山青瘴海秋功成毕竟朝天去且着灵查汗漫游
　　送林九博士秩满之天官
　　我闻昔时伸蒙子乃在筹峰白云里一朝髙议动金门千载香名照青史君是伸防几叶孙世泽流传今尚存宁将词赋客梁苑肯随剑履趋平原重林书舍何潇洒花屿南头董峯下巷曲能廻长者车门前毎系青骢马年未三十教黉宫官舍潇然多好容坐上谈经若流水众中答问如撞钟今年官满朝京国残叶秋风带行客淛水寒山鸟外青吴门曙月烟中白九月秣陵鸿鴈飞霜花扑人初着衣日晚行过石渠署天明入觐黄金扉蓬莱参差五云遍钟阜苍苍压淮甸鳯阙韶音嫋嫋闻龙池柳色深深见此去应懐明主恩石田茅舍不须言男儿亦在功名早何必栖栖恋故园城隅别酒同倾写愧我萧条孟诸野相送寒江万古心他年来问山中者
　　陈思孝石田山房
　　阿谁书室山隂墅旧是郎官栖隐处山头先雪剪茅茨石上开云种禾黍禾黍秋香酒满杯緑萝花发映莓苔龙龛树底钟初断金漆湖邉月又来柴门尽日人稀过山叶无风自飞堕堦下红泉鸟饮残谷口青泥鹿行破忆昨郎官未仕时石田茅舍此栖迟青山醉逐渔樵伴白眼羞逢杜宛儿金陵大道青天上别后丘园也惆怅四壁寒蛩夜夜声一帘草蔓青青长往事浮云共渺然风流嘉政殁仍传旧箧愁防书尚在开门时见榻犹悬防君亦是青云器野性还应爱山水髙卧山中絶世尘萧萧风木更悲辛男儿逹节有如此未必寻常畎亩人
　　赋得剑津送郑孟宣之江右考文
　　闽溪迢迢絓絶壁平津之水深千尺神物湮沉不复知往往潭心飞霹雳银河掩映流寒声玻璃井底双龙行九华山色纷照耀丹枫寂歴秋风鸣吾夫子浮丘生送君防度持文衡扁舟触热那可度来往津头须濯缨
　　送林彦賔重庐州省兄
　　斗酒不忍别空歌叹离羣梦随楚天鸟心逐淮山云九月梨花红千门响砧杵朝拂车上霜暮投月中墅一别连枝几断魂秋风又念鹡鸰原此行莫作分飞鴈防尔双双归故园
　　题林良箴琴乐巻
　　太朴日已逺希音竟谁怜见君奏流水邈然无徽弦弦中掩抑多深思世上谁能识君意爱客宁无沽酒资得钱只是修琴费四十年髙尚不官琴心应与道心闲羡君布衣能自乐知君一瓢能自寛兴来拂宫羽泠然转清商脱略徽轸外人琴两相忘隂林折竹寒潇洒暗水流冰雨飘瓦雪海凉天落鴈秋空山腊月啼乌夜山妻听曲欲忘贫穉子弄弦心亦淳闭门不受知音赏应似悠悠太古民
　　陈平叔醉墨堂
　　黄山笔冢连糟丘墨池酒泉相映流霜毫昼酣玉薤露云笺夜酗蒲萄秋黄山中人鹖冠子身裹緑萝着双履潇洒唯应继右军濩落偏能如长史山人草圣自豪雄何事栖迟酩酊中年过五十无名位其柰萧然沧海东砚屏颠倒乌皮几落日垆头睡初起向壁凭陵小吏惊据牀挥霍郎官喜七闽大姓五陵儿握粟持金岂顾之心同气合即挥洒归卧山中无所为想当脱腕临池处兴入寥天与神遇深沉铁绠鎻寒蛟偃蹇乌藤絓髙树鱼丽云鸟势萦纡疑是将军破骨都骖麟翳鳯何飘忽倐忽仙游蕋珠阙又如祗苑说空禅灵花歴乱迷诸天离丽落磊千万态流水行云皆自然醒来不记濡头墨千尺寒涛照眼白淮海仍传寳晋风长沙复见藏真迹黄山茆宇思悠悠柿叶青青覆酒楼白头未遂中书贵风流亦似醉乡侯
　　黄氏小圃
　　汉隂丈人心不羁生小灌畦无是非宁辞白髪常抱瓮大笑傍人皆用机吾观夫子偏同调未肯逢时发西笑五十仍无簪冕荣半生独得丘园妙君家累叶尚髙节太华三峯见秋月仙都白首卧松云官署清风洒兰雪霜露凄凄薄故林几回风木感情深疎灯细雨懐亲梦白石清池养道心药栏花径青山下若比平泉更潇洒清斋时对去官人习静长留采芳者涧水清冷日灌园浮云世事不须论从教纨绮轻荷叶不分羶腥薄菜根有时兀坐榕隂里悠悠目送孤鸿起向人不饮少陵杯开口常轻马迁史燕防堂深日日春来清堂上好娱賔嗟予江海流离客愧尔林泉澹荡人
　　送别陈思孝赴天京兼寄董郑二先辈
　　沙口柳条色沧波断归鸿君承紫泥诏西上蓬莱宫忆君久抱干将器三尺鹈膏未曾试君不见骅骝叱拨人岂知一蹴方防小千里黄金不独累层台宣室犹闻此夜开郭隗已知天下士汉文偏爱洛阳才方今四方同车辙万乗宵衣明哲报主应怀国士恩承家莫负郎官节郑防况是桥门客早晚龙池道相忆仲舒三防已成名阙下相逢亦寄声青丝白马金陵道酒幔河桥对春草天朝此去故人多江海谁怜布衣老舟从故里莫停桡春水桃花半落潮自惭落拓空华髪防尔飞腾上赤霄
　　筹峰歌为长乐尹王道斋赋
　　海上羣峰一峰别羣山向下如丘垤云开华顶见琉球天尽沧波带吴越元气鸿蒙湿不飞凉霜五月袭人衣逈临飞鸟空青外始识筹峰天下稀石林隂洞何防宻万籁天声散秋色南涧飞泉鹤梦清太隂积雨龙漦白我闻伸防子云卧清晖里一旦金马门名髙此山水忆昨伸防骂贼时悠悠往事亦堪悲支离一代忠臣义感激千秋达士知郎官作县先名节独访遗踪吊前列载酒唯浇石上苔回鞭不醉山中月东山歌酒兰亭笔转瞬当年竟何益愿君遗爱比桐乡功名记在筹峰石
　　题张师夔木石
　　荒村怪石连树根古苔蒙茸野棘繁蛟龙腾空虎豹蹲寒霜落叶啼清猿石门窈窕通仙源我欲飘飘絶世喧栎山老人无复存往往人间惊墨防梦着银箫亦断魂垂萝飞鸟如可扪石泉泠泠洗心言白云飞来谁与论赋得鹤林访旧送别余缓自军中还温陵寻许秀才
　　余生笑结缦胡缨许子衣褐应逃名绿波芳草怨离别渭树江云今古情昨夜城头吹笛声相思起听落梅行梅花江上潮初白黄鹤山中月自明石田茅舍温陵上饭稻防书亦疎放去日儿童半白头旧时猿鹤今无恙念此令人思转悲乡心已挂刺桐枝明朝匹马温陵道不负秋风鸡黍期
　　送李浩复永宁军
　　对酒击长剑男儿重横行行骑紫骝马笑结缦胡缨常思肝胆沥竟未嫖姚识时来激忠愤身与鸿毛掷尔今年少才堪数逺逐旌麾在行伍幕下还教重阿防军中已见留孙楚七闽自是古秦封今日温陵镇尚雄时平瘴海无邉警天尽琉球见逺峯往来射猎寒沙碛住久翻忘异乡陌紫荚花深骑影迷刺桐叶暗炊烟积昨日单车奉檄归过门应得访庭闱暂随旅鴈云邉落又遂征帆海上飞燕然北去南交趾石刻铜标今尚尔为报邉头将士知丹青好在云台里
　　书三山奇观图
　　七闽山水多奇胜秦汉封疆古来盛无诸建国何英雄赤土分茅于此中荒城野水行人度细柳青榕旧宫路浮世空歌逐鹿时断矶不辨屠龙处忽从图画见三山正在无诸故垒间丽谯官署人烟积塔庙琳宫野照闲琳宫塔庙相晖映平逺清泠海天逈落叶霜传鸟外钟垂萝月隐烟中磬东城西郭骑纷纷旌节朝朝使君谁拂尘衣访仙迹独凌三岛望孤云
　　送释大冶归省还西塔兰若
　　西峯塔影连青汉天半铃声度飞鴈朝散灵花世界香夜悬灯火星河烂此僧年少着袈裟手持贝叶口楞伽身寄空门如槁木心将秋水植莲花两峰宴坐谈空寂何事家山动遥忆定里啼乌返哺声别时春草忘忧色学道由来不顾乡道成应复念髙堂衲衣暂借斑斓舞夀酒唯倾般若汤秋风溪上回轻舸红叶吹霜向人堕愿结三生石上期只恐他生复无我此别悠悠几日逢回风暮雨送行踪孤云野鹤悠悠去目断金鳌一片峰
　　送华石上人还樵阳西塔
　　金天向西多佛祖寳筏东来多梵语直指单傅悟者稀沙门衲子徒辛苦初闻祗苑布黄金复有袈裟入少林夜雪齐腰将见性霜刀落臂始安心西峰法侣多僧气曾与空门掌书记半偈应超最上乘万縁只合西来意白云乡馆去迟迟忆得从前别母时今日重寻故园树几回落叶又抽枝秋风野水黄花路浮世相逢偶相聚度清谈不复期道林笑别知何处去去沧波难重陈青山明月与谁隣连天塔影空清外唯将法雨谢时人
　　书香山九老图
　　唐家名臣白居易暮年脱略青云器抗节羞趋当路门拂衣起谢人间事以兹疎散爱香山洛下羣公亦遂闲玉堂金马俱残梦流水孤云同去还石楼烟树朦胧见八节廻滩泻秋练云衣落落古松姿鹤髪皤皤冻梨面人生宦逹应如此岂必浮名挂青史楚国三生少见机竹林七子徒为尔名遂身闲古所稀洛阳山水又清晖青山何处无佳赏白首湮沉空布衣
　　题会稽吴汉津逺游巻
　　骥足小千里鹏飞搏九州唯应星轺使得以穷周游騑騑四牡今何往秦汉山川古风壤圣主恩绥下国时王人位列诸侯上官船昨夜广陵秋二十四桥闻棹讴长淮柳色迷津吏一片扬州带驿楼革车又发闽关道九曲溪山旧来好沉剑波深歴歴云钓龙矶断青青草君不见主父西游久不归苏秦金尽故交稀宁持使节衔君命出入臣藩复帝畿春风太液花如雾夜月瀛洲访仙侣白下亭西卖酒家鳯凰台北吹箫处故园迢逓防稽山镜水仙舟也梦还若使功成拂衣去此心长在五云间
　　奉寄浮丘郑助教兼柬董记室
　　胶西博士金门客白马青袍夹城陌天池种藻上林花身受皇恩不顾家春风几见桥门柳禄米唯应足沽酒囊无一物寄妻孥箧有空书示僚友忆昨骊驹未别乡新宁山水竞风光县人争揖芭蕉馆墨客都寻柿叶房六平山下秋同屐半占峯南夜聮席别后相思何处寻鳯台碧草连天色玊门记室最情亲官暇相过徳有隣飞札定应思漫士因风也或寄樵人
　　答黄嗣杰兼柬王介轩前辈
　　沙馆忽归梦枫州空月明与君别来凡几日相思不觉闻秋声来清小苑霜初肃扶留叶大甘蔗熟青山绕舍云半间黄菊吹香酒千斛瀛洲仙侣久忘机昔时骢马今布衣共君兄弟日携手闲防孤鸿天外飞
　　书漫士为陈拙修绘沧洲别墅
　　金堤沙北镜湖东前窥筹岭后炉峰沧洲老人年七十朝朝宴坐于其中葛巾竹杖何萧散卧爱清晖不知晚魏阙青云梦里过谢池春草吟中满五岳仙游去路深击鲜子舍费千金如何白髪沧洲客野鹤闲云一片心龙涎酒琖鸬鷀杓逺胜仙家太酪送客天明水鸟啼弹弦夜半檐花落龙门髙士扫新图挥霍霜毫倒墨壶京国浮丘亦知已题诗早晚寄东湖
　　送林彦衡子壻游汉赴嘉禾吉期
　　蜀葵初黄柳飞雪棹歌声里行人别别思空随海上波客心已醉吴中月嘉禾山水盛繁华才子今游若到家金屏射中双栖鸟红烛争开并蔕花问君今年二十几大颡疎眉有如此少君不愧鲍家郎乐广应奇卫公子冰玉相亲情更多泮林官况近如何为言白首甘藜藿岂望青云到薜萝
　　空江秋笛浮丘郑助教索予赋之
　　桓家野王弄秋玉流落秋亭半枝竹君山老人何处归梦入潇湘洞庭曲浮丘仙客五湖心复向沧波学鳯吟不吹玉塞梅花调不奏青楼杨柳音商声迟迟羽声急寒苇飞花露香入水灵解佩撇波来山魅吹灯倚云泣万事无心一叶舟夜寒星斗落船头数声絶岛鱼龙曙三弄澄潭鴈鹜秋初闻鳯在冈倐尔鼍吟水天籁风泉何处鸣落木寒狷一时起浮丘子通仙灵汗漫终悬魏阙情曲终又欲蓬莱去日抱云璈朝玉京
　　酧陈师贡
　　云卧碧溪里别来凡几春口中独未言声利身上何曾染市尘君家兄弟多逢掖吐论遥轻二千石髙蹈宁耕数亩田折腰耻作诸侯客倾葢逢君惜未深见君同调复同心只今交游重朱绶何人贵义轻黄金世人共笑悠悠者击剑狂歌孟诸野万事秋空一片云得钱且醉黄垆下闻道朝廷礼数优衣冠阙下尽名流爱君更欲君先达愿我沧波空白头
　　耽犂子歌为长乐郑友众赋
　　新宁才人心不羁腹中三礼犹耽犂生事常懐汶阳北梦游未识灞陵西青山白墅闲来坐离黍吹花向人堕潇洒还同谷口耕风流也学南阳卧谁知宣室聘雄才不使遗贤滞草莱使者飞书催上道郎官立马送离杯几回待诏金门里枥上华骢末由试甲第歌中少故人五侯賔从无知已以兹翻忆鹿门春却向清时便乞身匹马行辞白门柳羣公饯出秣陵尘故园独树闽川道数亩山田半秋草孺子应知食力安渊明况及归来早入门长笑复长歌仍把春衣换薜萝自言林下耽犂好不道天朝荐剡多
　　题髙漫士为王明府绘吴航胜览
　　无诸故国新宁县西控雄藩古侯甸文物遥通汉职方河山旧入秦封建霸气荣光几百秋卉衣椎髻变中州清朝礼乐弥寰宇比屋弦歌见鲁邹六平逺树烟中出百里清晖趣非一一片沧波海屿秋千门霁色扶桑日沧波东逝日悠悠忆昔英雄驻采舟御国龙归何处在太常云去至今愁伸蒙岩头桂香晚中丞石上苔花满陈迹空余野鸟飞英声不逐浮云散我侯逺抱连城璧僚佐相辉应籍籍近郭行春露冕时古台下马弹琴夕风流墨客龙门士挥霍双毫寄深意都将胜槩纪方兴更喜贤侯重民事
　　白马篇
　　宛马如雪色青丝鞴来好五陵侠少年骑向长安道长安道上花正香吴姬垆头红粉妆翩翩白马系髙柳据坐胡牀唤酒尝自矜出入金门里立在殿庭谁敢视武皇升天去不归人马萧条翻被欺不及田翁学种谷日日村中抱黄犊
　　老将行
　　生小事邉州罢归头尽白玉门逻逤别来深云鸟鱼丽旧曾歴三尺吴钩两斛弓絓在闲门髙阁中羽林一二少年辈昨日封侯欺老翁翻思战塲里秋霜断人骨髑髅夜夜声满天尽是长平旧降卒
　　赋易水送人使燕
　　燕山北起髙峩峩东流易水无停波北风萧萧筑声切昔人于此送荆轲图中匕首非良计堪叹燕丹无逺器髑髅空死樊将军日暮秦兵满燕市往事空余易水寒白翎飞下地椒干经过此地对流水知尔踟蹰马上防
　　筝人劝酒
　　新丰美人青楼姬绛裙素腕娇双眉暂歇秦筝劝郎酒西凉葡萄金屈巵郎君但饮休辞醉百年悠悠梦中是神血朝凝不复知日暮青山北邙里廻身更整十三弦金鴈离离绕钿蝉十二阑干月将坠锦筵红烛浮青烟人生欢乐那能久岂悟星躔倐奔走妾容未改君少年日日尊前劝君酒
　　长相思
　　长相思相思春复秋秋风扑帘霜入楼卷帘见月令人愁鹤关音信长悠悠络纬夜啼声断续梧桐萧飒寒防绿秦筝独抱思繁弦为君弹作相思曲相思复相思思君君不知愿为鸳与鸯双飞向大池嵗嵗年年无别离君不来长相思
　　行路难
　　古镜蟠龙野苔色赭顔欲改青须白三尺鱼肠烛下防玉壶击破心未寒悠悠漳水轮台树信陵平原渺何处骑射纷纷杜宛儿骄嘶紫燕跃青骊铜駞陌上春风暖田窦门前客应满白头执防不迁官尽日草门自闲雪风萧萧面如割史云桁上无全褐君不见羊肠九折坂覆辙相寻嵗华晚君不见瞿塘灔滪滩败蓬如舞落惊湍田文失势冯驩去廷尉门空鸟啼树二君所见何太迟署门谢客徒为尔食客满堂尽珠履剖胆输肝竟谁是阶前车马若云屯倐忽苍苔生满地感激令人气不平中宵起坐待天明唯有君家梁上燕秋去春来无世情
　　望秋月
　　望秋月在家见月如等闲几度天涯望秋月明月虽同非故山举头问明月古往今来几圆缺明月如有言问我少年今白髪君不见汾水秋风鸿鴈来邺中歌舞尽苍苔忧懽只问今时月曾照离宫与露台今月应将古月同古人今在九泉中谁言金粟西淩下不见流光到梓宫
　　妾薄命
　　玉钗堕地无全股双鳯蟠龙两分去虽藏匣底终弃捐欲卖傍人不直钱辘轳宛转黄金井手挽铜缾系纎绠谁知绠断缾堕泉千尺深沉不窥影铜缾堕泉钗堕地君心何得生离异
　　去妇词
　　刺促何刺促东家迎鸾西家哭哭声休使东家闻东家新妇嫁郎君满堂笑语防珠翠夹道风传兰麝薰浮云上天花落树君心一失无回悟明知遣妾何所归饮泪行寻出门路青铜镜面无光采苦心尚在容华改东家新妇倾城姿似妾从前初嫁时
　　东楼歌
　　东楼美酒黄金杓客子迎霜葛衣薄西楼朝饭盘有鱼客子家林无斗储他人方寸那堪托倾倒三杯吐然诺咫尺相防隔九疑不待明朝异山岳君不见牙籖缃帙满牀头不及雷塘百亩秋君不见诵诗三百徒为尔秦青一弄倾人耳沧波去去堪乗兴野鹤孤云本无定毛生自荐只徒劳鲁连岂愿千金赠行路难难重陈史云只合长苦辛落拓还骑少游马往来嵩华青山下
　　代闺人答轻薄少年
　　繁华啸芳年蔓草对幽思妾本赵燕姿误身任侠子长安任侠矜少年五花白马黄金鞭平明驰逐新丰市日晚吴姬垆上眠玉骢一别知何处可惜佳期梦中度笻竹丁香起暮愁枕屏十二巫山雨落尽冬青犹未廻转头黄叶委苍苔空帘尽日无人见寂歴黄昏月又来
　　水墨鸜鹆
　　山鸜鹆羽防毵声断续不逐雌雄向空谷何事孤枝抱寒独山桃野竹更芳菲纵有虞罗也见机红香落尽忽飞去深山古木行人稀
　　孀妇吟
　　开箧见珠翠思君旧日情只言恩爱长相顾岂误音容隔死生东流逝水何时返倐忽青天防云散铜镜妆台不复窥罗襦綉被荒尘满月明繐帐凉如水灯火荧荧照虚位寂寞空帘鹊影闲萧条穷巷虫声碎东隣车马如云屯西隣歌舞日纷纷不羡他家夫妇好宁廿守节在君门新坟峩峩倚山麓春去秋来草应绿夜半伤心不忍啼天明独抱孤儿哭
　　送陈沧洲游浯水便登方广岩
　　闽山西来多法园谿西一道通仙源灵花贝叶相辉映道林凿齿皆清言遥岩二月霜花积千丈垂萝袅烟碧水帘风卷半空寒石室云来万山白真僧不见賔头卢片月孤峯色相癯六时天乐闻钟磬百尺风潭写画图仙舟此别饶佳趣岂学悠悠向平去林僧定扫壁间苔山人况有惊人句
　　歌行奉饯闽守姑苏陆公秩满之京
　　吴门山水多奇秀使君独继宣公后锦袍新绣鹭鸶纹银印低垂虎头绶闽城官柳拂双旗花里行春五马迟讼庭几度闻鸣防仙馆三回见荔枝功成又欲朝京去逺心已絓南宫树枇杷开花鸿鴈霜此时正及乡山路车傍父老持百钱马上同官惜别筵冦恂好借留河内黄霸终须出颍川金陵客舍春还早快马轻裘满驰道使君行箧但萧然唯有贞元谏书草
　　题陆太守瞿塘日暮图
　　白帝城头乌欲栖瞿塘峡里暝猿啼山通剑阁峩眉逺水落荆门郢树低公孙旧业知何处十二危滩虎须怒鴈飞愁度百劳关行人畏到三巴路絶壁连峯鸟道賖石林残照几人家垂萝夹岸迷天影午夜沧波逗月华巫阳缥缈望中开行雨行云尚有台山花不省襄王梦野鸟何知宋玉懐岷江一道向西来蜀客帆樯迤逦廻洪涛有时不可下灔滪当头大如马纷纷世路羊肠曲岂独瞿塘駴心目尽知险处重周防谁肯安流虑倾覆使君髙谊轻常调吏散披图但长笑明朝身到五云端下见瞿塘一杯小
　　三山朱孔周南楼伟观
　　飞楼轶浮埃逈绕三峯翠楼中十二曲栏干下瞰苍苍但鳞次七闽重镇旧繁华九陌三衢十万家连营国歩军容盛法宇仙台鸟道斜遥天塔影廻孤鴈何限清晖巻虚幔洗马濠头过雨香钓鲈矶下春潮满白云飞上越王山忆昔豪华午梦间城池百战今谁在草色千门几度闲王章绘衮分秦土雕弓白马空陵树霸气荣光共渺然屠龙射鳄知何处登临懐古兴悠悠酌酒弹弦醉不休博陵才子能歌咏灵武词人解唱酬门外金羁多上客独怜王粲未销忧
　　赋髙漫士适安堂题于方壶所寄画
　　小隐翻成大隐媒终南防径近蓬莱君家草堂独潇洒半占峯南松际开草堂松际秋声里四壁清晖映乌几卷幔朝眠日出髙野鹤孤云只如此孤云野鹤澹忘形赢得丘园养性灵飞腾未应郎官宿嘉遯犹当处士星吟诗作画多闲放心迹悠悠古人上玩宇天空豁逺懐啸台夜雪闻清响王门记室旧交情国子先生若弟兄清时共逐鹓鸾去白首谁同鸥鹭盟顾余别是沧浪客蓬累相逢即相得对酒龙门月色秋放歌鸡屿潮头白壶丘仙墨思纷纷千里神交寄树云坐卧草堂时见画知君不羡北山文
　　送刘宗实被荐之京
　　先生昔事李轻车庙略纵横有奇防刀头见月夜飞鞍楯鼻吹霜晓研墨露布军中论五兵前锋校尉尽知名横行出入龙骧幙长揖经过骠骑营承平四海无烽燧归卧东山兀然醉谁知鹗荐下青防又巻龙赴丹陛鸣驺拥路百花香海燕初飞鴈北翔分手独怜孙楚别傍人休道鄜生狂
　　送鳯阳开仲贞逺省外父复归于建上
　　客有佩长剑行趋骠骑营入门拜旌节冰玉仍双清门前系着青丝骑冬青吹花香拂袂上马谁怜矍铄翁东牀正忆风流壻军中置酒气偏豪红烛金杯虎帐髙奴子平头揺羽扇美人纎手送车螯家临帝苑长淮树芳草萋萋望乡处又逢梅水动离情却指芝城是归路芝城梅水接蛮烟两地惊心惜别筵自愧临行无可赠何人更有绕朝鞭
　　送张少府朝觐
　　闽州少尹家何处梦里青山溧阳树讼庭无事独哦松走马金陵防花去青绳御路连青天五陵侠少黄金鞭红桥青幔多买醉少尹囊中无酒钱朝回路过乡山口春风又发秦淮柳溧水芹邉二校文相逢为问平安否
　　感懐
　　不弹贡禹冠不结萧朱绶几处移家任转蓬半生失路唯躭酒园挟防也徒然欲逐长沮学种田秋风四面相如壁旧物空余子敬氊异乡沦落无朋友论交昨日今何有误将偃蹇对时人岂谓新知不忠厚万事萧然一布衣白头梦想故山薇抱琴欲奏猗兰曲目送云天一鴈飞
　　偶书
　　片善不敌金万言一杯水谁为枯鱼叹邈矣南华子今人结交希结心古人贵义轻黄金麦舟与人不复见捐廪倾囷何处寻
　　送别曾伯刚归青浦
　　太常峰南正飞雪严公湖上梅初发遥天片日下沧波断鸿声里人将别借问君家若个山白云携得杖头还碧罗旧业连青浦髙卧心闲梦亦闲防君意气非常调未肯逢时发西笑萍梗长留沧海踪诗书不作青云料客里相逢情最亲离居自愧家常贫旧游冠盖今谁在白首襟懐有几人念君此行何草草岐路吞声不能道遥传掬泪到麟峰伤心为吊方山皓
　　题岐阳郑彦林家藏五马出浴图
　　天湟雪消冰始开天寒赐浴皆龙媒奚官剪拂荷君宠为惜流沙大宛种房精夜照荣河水灵物蜿蜒昼飞起春雷十日绕龙池赤骠骅骝电光里唐家天上宴连枝花萼楼前初鞴时红缨并逐仪鸾去七旒双旌何足奇
　　长歌赠别髙漫士赴召入京
　　故人垂钓沧浪矶故人雄词天下稀故人今辞狷鹤去手持白璧登王畿白驹皎皎离空谷振鹭飞飞出林木晨劳睿想叹凌云夕感宸梦操筑虽云耕种食为天未许清时隐大贤薜萝旧结山中赏符印今防腰下悬知子过吴防所遇多同声为我道离别相思但钟情五年顿隔浮丘面昨日灯前梦中见八口相随赴辟雍一官又转陪铜辇鲁筵记室久分簪前度书来怅逺心几时走马山东去汶水寒流兖树深当年共结渔樵伴星离雨散肠堪断千里沧波一片云东飞鸟西飞雁忆昔相逢乐事偏沧洲堂上酒如泉题诗醉扫岩泉壁枕藉山僧膝上眠此时欢乐应难再屈指同心几人在云壑风泉半是愁碧空片月悬秋海白头樵子真堪笑落拓何曾迈常调握手频为倾盖欢多情竟作分飞鸟闽州山水送离觞荔枝垂花卢橘黄輶轩欲发逢梅雨祖道骊驹不堪驻待子东门供帐时我乗欵段沙头路
　　书郑克刚云泉清隐巻
　　伯阳居柱下曼倩金马门大隐朝市间玩世非避喧何如小隐云泉里黄裳竹杖青丝履白云为伴去还来石泉泠泠洗心耳云本无心犹为君吟邉卧内共氤氲泉飞隐处偏清响雪夜凉天梦亦闻道人解作山林事兴入丹青老将至一饭王门不愿留归来岂负云泉意道人家本住西镛何事因栖海上峯我欲寻山采芳去云泉深处髙踪
　　夏日同龙门髙漫士游碁山寺
　　逸人共结萧朱绶六月闽天火云厚觞熟梅邉告我行欲行且尽垆头酒碁山海上古招提银瓮丝绳兴复携三峯直下几千丈仙人弈处清猿啼知君平生爱灵境为君拂拭青萝影野殿杯浮蕙草香石渠水浸甘冷祗园树里贮行庖暂解尘衣挂竹梢诗成破却山灵胆醉倒倾翻老鹤巢廻岩积翠连飞阁遥海苍苍暮潮落舞影争嫌白日斜歌声未道离情恶拟从方外寄余欢云是山僧谒县官野鹿廻防避仙佩沙禽何意讶儒冠千金流水犹能注陌上离驹不堪驻愿君身到五云端莫忘碁山送行处
　　赠严校尉复职还镇东
　　校尉家林若个邉桐栢苍苍际淮水居巢城下范增乡放桀山前槖臯里忆昔军中独数奇壮心毎遇嫖姚知骑射曾矜羽林子纵横不数并州儿时来忽领偏裨将肘后铜章百夫长唾手封侯未有期刮目逢人已相让霜蹄蹔蹶气犹豪雕鹗低飞铩羽毛孤营错莫三秋梦一剑空余百战劳升沉去去何须叹圣主恩深迈刘汉始知燕颔岂徒然莫把龙等闲玩银带雕弓匹马归木棉花发鹧鸪飞夫人堂上收残泪穉子门前捉锦衣闽州水镇梅花寨祖道骊歌动江介酒尽沙头双玉瓶幙中主将遥相待
　　和髙漫士梅江謡
　　梅江水流浩浩居人尽说梅江好自从海上筑城池使车络绎无昏早梅江水深复深行人一见懐千金老夫平生爱江水日饮一石无贪心青萝盘盘数峯色凭髙望见扶桑白蜃气朝凝鲛女宫珠光夜照天吴宅居人生小住江臯架壑梯岩结构牢沙鸥不省逢机事江叟何曾识县曹峩峩百雉连山郭夷岛清宁无摽掠将门子弟解逢迎大姓儿郎谈礼乐有时江上渔歌发捩柁抽向江空阔蹒跚竹篓紫蟹肥拨剌金盘素鳞活龙门子何处来向予西指鳯凰台京行此别三千里畅饮应须数百杯谢公好为苍生起山中猿鹤徒为尔到日秦淮有鲤鱼尺书先寄梅江水
　　送链师张铭新归上清
　　羽人重周游踪迹半天下渡海窥蓬壶寻云歴嵩华朝登徂徕顶夕眺琅琊台盘桓三珠树醖借九霞杯长生大道应无外婴儿姹女遥相待金鹅结蕋养神丹牝垂根长脐带学道何妨暂出山收琴卖药到人间五侯七贵希相问抱得瑶笙鹤上还还山宴坐璚林久龙虎峯南一回首秋风入洞鴈啼霜忽忆乡山菊花酒归来宛是辽城鹤满面犹酣太酪仙歌未了泪纵横残日潇潇陇树声谁知云水烟霞性也动松楸霜露情寒冬别我无诸郭遥指仙都在寥廓横天鹤影佩声微惟见千里雪花落
　　髙漫士为许宗显作山水图
　　水墨有逺态醉来常讶真烛前瞥见三湘意便欲牵裳行采苹满堂飞翠疑可掬眼花忽堕愚公谷主人捧觞我不闻但觉啼猿与秋瀑林间巾舄如有情谁向沧浪唱濯缨飒然片雨归彭蠡恍惚孤云还赤城醒来始悟双毫妙我与龙门昔同调世人观画不观神老夫兴在丹青表
　　许宗显椰子杯歌
　　君家一双椰子杯逺从交广带将回剖开瘴水蛮烟腹割断霜玉露胎乌梨木柄银錂口若比匏尊应更厚莲房半侧碧筩深中有黄流泛郁金最怜竹里泉中洗不厌松邉石上斟人言此杯能辟蛊倾银注玉空论富少陵未许称木瓢谪仙且莫夸鹦鹉山人心爱口不言肯遗还山酌白云君不见丰城双寳剑当年知已亦平分
　　王氏牧隐巻
　　山人不种亦不耕买山放犊应逃名闲吹一曲无宫调髙卧千峯不世情瑶琴在牀书在箧河汾到君今几叶懒随时贵竞簪缨耻逐浮人尚渔猎五月南风陂水深白云将兴满山隂人牛防到相忘处始是山人一片心
　　送陈孟敷牧潮阳
　　别久相逢不问官握手且尽平生懽腰间金带懒不系壁上虎符人自防醉来借问今何职皁盖朱幡二千石郢上行人有去思潮阳父老遥相忆作郡休令五马迟须知明主爱惸嫠行春鳄渚沧波晚浇酒韩山落木时防榔叶暗蛮天雨吏散公庭鸟啼曙带印虽云案牍劳懐人莫忘渔樵侣樵人偏辱使君知为惜交情在布衣他日诸郎如问绢应传清节到林扉
　　书邓子静畊隐
　　阿翁隐处何潇洒竹屿南头鳯丘下守道偏将谷口人养拙应同汉隂者而今髪白老丘樊带经也或究微言生平不梦五陵道嘉遯羞过七贵门世人未解此翁意此翁心迹孤云是低头不肯揖陈蕃食力何曾愧徐稚脱畧凡机不世情幽人野鹿伴经行秋风别墅黄花酒夜火山厨緑芋羮有时濯足苔溪晚放犊寒陂不知逺几片清山荷蒉歌半林落叶同僧饭盘石悬萝地更偏独携髙兴寄秋田且喜琴书应有托蔡邕虽老仲容贤
　　海上酬三峯诸友
　　晚家大隄曲几见大隄春开门对三峯宛若平生亲别来沧海东倍忆三峯好眼前不见同心人梦飞只在三峯道早晚归来大隄曲三峯垆头酒应熟
　　山水扇头
　　山苍苍兮白云谷窅窅兮夕氛鸿髙飞兮逺逝蝉薄暮兮空闻泛木兰兮容与隐薜荔兮氤氲纷吾老兮既拙誓相从兮夫君
　　题梁氏家藏十牛图
　　渴莫饮污渠水饥莫食衰草根孟诸桃林春正緑洞庭笠泽多清源五侯枥上皆骢马笑杀田翁事耕稼隂山劲卒气偏豪几日销兵卖寳刀羣行聚散无逺近遥望长洲日将晚不闻寗戚歌不见百里奚猛虎当头向前去空村尚有緑林儿
　　答陈伯坚蝤蛑并诗见寄之作
　　郭索蹒跚隐深泽百尺寒丝谁钓得双螯落刃碎青霞满殻流脂泛金液感君特寄到沙堤竹篓盛来不涴泥樽前正值霜橙熟堪笑吴王一蟹低
　　书陈果之阜阳亭
　　阜阳山水多佳致亭子幽幽翠微里雁池梓泽不须论緑野平泉只如此平泉緑野多乔木未胜君家阜阳曲书幌遥临雪海青饮缸倒浸南山緑石门沙岭竹边房同谷方池映橘霜霜前夕照松声逺云际飞泉月影凉耕童牧叟闲来去草衣笋笠还朝暮主人尚拟鹿门居坐客都迷辋川墅羡君三十着儒衣潇洒亭中独下帷殷勤且毕青云事他日还应昼锦归
　　书倪氏经锄堂
　　西隣无牛长苦辛东隣多牛今家贫儿孙生小不识字头白终为畎亩民君家累叶皆儒雅岂学隣翁但耕稼数亩荒畦手自锄一巻遗经坐仍把厨中有粟牀有书万事浮云心澹如向人懒掉仪秦舌避世翻轻沮溺徒方今圣代多推毂玉帛戋戋贲幽谷我亦休耕汶上田与尔相期在乔木
　　题小米水墨
　　寒山深白云萧萧枫树林岚烟瀑雨生衣簪緑萝袅袅悬我心灵源中石齿齿散髪轻舟弄云水欲弃风瓢洗双耳茆屋荒冈絶四隣青林残叶少行人苔边僧磬连孤鸟竹里仙家隔素尘布衣未了生平事愧尔双毫写幽思白头遥想米家风梦落濡须墨池里
　　送郑克复睢阳军
　　空山忽鸣防露白秋草寒离居感物况有行路难从征睢阳里饮马黄河水孤剑二十年寸心五千里朅来问乡馆捧檄仍徴兵戚戚慈母恋依依兄弟情行当辞复去悠悠念王程黄云白鴈秋萧索野水西风汴城郭洛苑初霜赤叶飞大梁古道黄花落戎衣此去勿迟迟莫向清平叹数奇白头好遂还乡计姜被重欢防重戏
　　送林洙之徽州省亲
　　去年沙头柳堪折与尔严君惜离别今歳沙头复送君柳条拂面花如雪新安今去问平安莫叹严君尚冷官胡瑗由来布衣士郑防不厌坐氊寒防君亦是奇男子白面疎眉有如此懐里琅玕人未知手中结緑谁堪比别后秋风归未归他乡应复念慈闱经过莫上滕王阁辛苦须缝莱子衣
　　书渔樵耕牧四画
　　扁舟夜唱沧浪曲朝饭兰臯爨湘竹垂杨轻拂鲤鱼风千丈春潭晓水緑日暮双双得紫鳞渔家生计任长贫豪门绮席银丝脍愧尔渔郎多苦辛
　　山人岂是悠悠者何事樵歌孟诸野萧条茆舍住寒村生小何曾识县门东隣作商走风雪西家为郎叹离别人生未必胜樵夫朝朝暮暮对妻孥
　　石田新雨苔花碧禾黍秋香百余石谁教酿作瓮头春醉里防山了残帙读书何必问时清纵有荒年莫废耕鹿门精舍青山里春去秋来无宦情
　　耕童生小无所知惯骑牛背度晴陂横吹紫竹无宫调笑杀五陵游侠儿荒林野水凉萧瑟山叶吹霜鸟邉落信陵坟上草青青几见残碑砺牛角
　　题陈沧洲家藏王甥至之山水图
　　公乃王郎之舅氏昔年遣兴沧洲趣白水应同万古心青山不尽平生意初疑衡霍乱峯廻石廪芙蓉天上开又疑瀑布香炉顶霏红翠空中来连林杂树纷隈澳屋头清晖霁人目片片春云带鹤还淙淙野水流氷緑云间鸡犬更谁家云际风泉半落花回岩积霭天梯小絶壁悬萝鸟道斜白头乆叹同声逺临水防山梦犹懒濯足矶邉月自明弄琴石上苔应满不见羊昙四十春西州云物几回新丹青此日堪惆怅岂必山阳笛里人屿南林公谷夀自号云外道人上清方方壶为写茂林云外圗索余题其上
　　屿南山水新宁少况是君家茂林妙林间潇洒薜萝衣双舄飘然凌翠微连岚过雨防成黛片片云来度沧海谁识孤云是此心此心更在孤云外萧散无心任去来因风几度到瑶台随西顶龙飞去晴带空江鹤共回自言放浪云林久大道由来贱刍狗曲几防防老氏书衡门静对先生柳乐山楼上兴悠悠遥帷却巻横湖秋一声长笛飞霜里云影离离半寒水壶公醉墨天下闻况是仙都鸾鹤羣而余大梦独未觉不知云为君兮君为云
　　国子先生郑孟宣以赐告归省丘墓暇日访余新宁之沙堤余因载酒于沧洲野堂以防之适文墨友方外交翕然来集酒酣乐甚分韵赋诗余得酒字峕庚辰孟秋七月
　　上客何处来系马堂阶柳马头尚带秣陵尘衣上犹香白门酒宁知此地重携手张灯复话昔年旧问我萧条但布衣念我栖迟向田亩沧洲地主忘年友把酒相欢两情厚鸟外晴波对急觞天边白月当虚牖山林已是忘形久更喜文公说空有旅思休惊一叶秋佳期况及双星狂歌击筑君知不痛饮何须问牛斗明日相思壁水遥唯有新诗满人口
　　题吴氏养拙巻
　　世人竞巧智子独尚浑朴世人机事有机心子独无机心亦乐闭门山水少逢迎曲几琴尊隐姓名太羮酒无滋味标枝野鹿俱忘情世人大笑延陵拙不学仪秦漫饶舌作室翻嫌樗里谋悬橰却羡防人说东隣少年取锦衣西隣歌舞日光辉清时何用嗟沦落饮水防云谁是非
　　吴云归兴送别王明府子侄还姑苏
　　何处发归兴吴江多白云晴教积水青枫合寒带空洲逺雁分游子前年别张掖酒泉南头夜霜白扁舟忽过钓龙台回首姑苏是乡陌小阮曾为叔父知十年应负竹林期参差雨雪遥相问迢递关河又别离羡君兄弟东归去白马双嘶向前路行人未听虎丘钟春风已緑吴门树莱衣重戏莫迟迟百里邦君有所思悬知旧国防云处不比甘州见月时
　　书乐邑长史髙凉黄公性成六平清致
　　轩丘之人何坦荡奋身拟在萧曹上三语曾闻作掾名一言尚遇知音赏谁云枳棘不栖鸾暂屈长材向小官月俸持还酒家去春衣犹似帝京寒六平峯下开仙馆案牍闲时任萧散南涧飞泉卧内清西林爽气朝来满自从下马少鞭笞隣邑争传赞画奇遂使郎官唯坐笑毎逢才子即联诗有时独上横琴石万水千峯起遥忆金马长悬魏阙情铜鱼不记乡山色南宫考绩待朝天莫笑行囊但一钱应知太史求循吏籍籍声名继颍川
　　题髙漫士水墨图
　　髙君兴发泉石间含毫挥霍写云山白云无心去复还青山对人闲更闲垂萝飞乌疑可扳浅浅石瀬流潺湲岚烟瀑雨清心顔迩来京国推名画片纸应论百金价啸台声响人竞闻不道无声更潇洒
　　题马自牧水墨山水
　　乌外悬萝青几峯红泉翠壁花防茸人间不见问津者林下空余避世踪昨夜山中度凉雨落木寒猿半窻曙日夕天空镜水深不辨仙源在何处
　　题梁董教歳寒亭
　　君家结亭乐幽栖佳树隂隂唯鸟啼横经不知白日晚巻帏坐见青山低城南城北春风满陌上春荣正堪玩白马朝穿桃李蹊朱轮夜过金张馆腊月寒天雪更深防君亭上独行吟眼前草木俱揺落知尔青青松栢心
　　奉答陈宗海先辈
　　朔雪寒鸿半江海五侯池馆谁相待支离王粲身未逢落拓苏秦舌还在梅陇霜前早识君三溪花畔又论文栢山夜雨闻钟梵华馆清灯对水云今年复过沙京下百丈峯南是君舍衣冠潇洒辋川人山水依稀鹿门社别后那能寄逺书秋风空钓雁池鱼狂歌酒店墩头月思尔桃枝湖上居
　　题屿南林遵性学圃轩
　　君家书室依林坰日夕清辉多在庭出戸时防花屿近巻帷唯见董山青苍苔古木连深曲悬萝石上孤云宿露叶垂篱松薤香水藤拂防瓠熟任是闲门客到疎自甘潇散学犂锄新凿小池宜抱瓮时开髙馆复携书纷纷甲第皆粱肉何事丘园未干禄稚子能羞苜蓿盘家人解压葡萄緑寂寂林扉絶四隣角巾野杖亦容身公门若更栽桃李先数林泉种圃人
　　题周家山水图
　　野人不到山中久见山若见平生友咫尺相防解有情几畨别去仍回首石林精舍小茆庐便欲牵萝学隐居周郎拍手向予笑云是吾家山水图角巾野杖行潇洒又似商顔采芳者瀑水淙淙鸟外飞岩花寂寂云中下潭声树叶凉萧萧世人何必轻渔樵霜枝可薪鱼可濯时来不负金台招
　　题山水图
　　忆昔扁舟过南楚飘泊潇湘洞庭浦积水寒天梦泽深疎钟淡月巴陵曙君山独上思凄然竹树苍凉绕暮蝉空陵草没皇英骨古井苔荒柳毅泉一别湘江向十秋披图逺忆旧时游青枫寂歴烟中晓逺岫依稀鸟外愁云帆去去寻仙岛我欲因之拾瑶草再三招手呼不来令人独立伤懐抱
　　书琴髙跨鲤图
　　焚香礼瑶席逺望空悬竚翩翩列仙人骑鱼撇波去忆别人家二百秋暂来复去谁能留冀山青青涿水緑相思不见令人愁华阳亭下秋风晚应教嵇生广陵散何处重期太古音荒城落叶苍苔满赤鲤迢迢海上行春风几度到瑶京笑予亦是谪仙者未得骑鲸归上清书松陵夏尚忠王明府道斋故人也明府绘望云图令其子归遗之索余题其上
　　毗陵客舍洮湖里乡心只忆吴江水关门千树别来青笠泽孤云望中起孤云迢递故乡山也似梁公马上防肤寸任随零雨散飞扬还带莫天寒防君已抱连城璧何事犹懐兔园笔朝饭歌残苜蓿盘春衣梦绕斑斓色王郎此去揖清芬明府缄书逺念君他日好在青云上回首姑苏是白云
　　牛上翁
　　时既和年既丰乐莫乐如牛上翁短衣半湿杨柳露长笛吹老棠梨风君不见苦竹冈头淇塾水鹧鸪相呼作人语马上郎官攒两眉海北天南路何许翁家有粟牛有莎世人造物如翁何牛饱归来浩浩歌江上儿孙雨一蓑
　　为陈必尚题山水图
　　太常积飞翠朝夕侵我庐严公湖上水色映灵台虚鴈峯屋上三山峭散帙鸣琴亦髙妙半榻闲云鹤梦醒一帘初日藤花笑顾余性癖爱清晖终日相过尽醉归几度离家声别调何时恩许卸朝衣黄花九月髙楼酒无那明朝又分手座中应感去年人马上空攀未霜柳酌酒防山兴暂同君家兄弟气如虹萍踪自愧无南北聊寄相思水墨中
　　赋得幔亭峯送人之建上
　　鹤岑戛天开洞门仙翁骑龙宴曾孙曾孙大醉仙翁别木魅鲛童吊溪月葛花蒙簝竹荒石云紫蕨参差凉银湾逗帆啸苍突玉函千年蜕金骨峯头药草九节香胡麻作饭与君尝待君骑鱼还故乡
　　题侯明府河阳满县花卷
　　君不见河阳潘郎花作县茏葱千树行人羡县南县北正花开二月三月花如霰拄笏香浮案牍清揺鞭色映宫袍茜防君为政应不烦还如桃李竟无言成隂共借阳和力结实都含雨露恩莎庭吏散心如水山鸟含花下防事花底时闻宓贱琴花邉或驻王乔履前年玉斧将绣衣胆落金吾铁面威今年复把郎官笔可怜铜墨生光辉河阳只爱芳菲色未胜君家曾种得春风早食金琅玕歳寒莫负凌霜栢
　　美朱璘为从弟诉寃
　　北门天霜秋草衰南山桂树青连枝鹡鸰低飞声正悲弟急难兮兄痛之邉头军帖严有期将作辽阳征戍儿阿兄含寃摧两眉誓将生死长相随天门九重龙虎威逆鳞猛须谁敢窥以额叩阍天始知天始知事还白不使全家兵籍君不见同胞纷纷日相訾行义之人乃如此
　　为郑可久题漫士画
　　龙门画史多神墨纷纷见者谁能识自从走马入銮坡片纸人间求不得髙堂素壁洒林泉王屋嵩丘逺岫连对榻长飞洞庭雨开帘欲放苍梧烟王融才子中林士脱落尘机爱山水想是龙门大醉时挥霍含毫为君起猿鹤山中那可招暂时防画忆渔樵长安莫道终南近自古云林逺市朝
　　送王借之永嘉训迪
　　谷口离歌动行箧马首西风巻残叶芹頖今防释菜严棘闱旧覩穿杨捷东嘉形胜古名州鴈荡峯廻浙水秋驿馆莫投菰米饭山城寒过木棉裘广文官舍江天里官暇弹弦聊隐几抱膝休歌梁甫吟传经且授毛苌义权门要路四时春念尔官卑禄更贫闻道此乡多大布不须遥寄到樵人
　　赠新宁陈五处士大初应召
　　祖道百壶酒千人歌送君玉壶击寳剑壮气横孤云玉壶击断歌声作逺海春潮为君落别路行防指鳯凰青山不得随猿鹤主父西游感慨多马周辛苦遇常何何如髙卧东山顶一上金门解緑萝问君今年几十霜须眉稍白髪半黄长松嵗寒起凌厉良骥老大方腾骧龙钟好为苍生出莫爱丘园长隐逸作县还堪鲁卓齐为邦尚可龚黄匹君到皇州春正深龙池柳色动乡心白门酌酒防花醉青闻莺委佩吟同游倐尔皆朱绶笑我蹉跎空白首玉堂西掖故人多相逢为问平安否
　　龙龛燕集并序
　　新宁有佳山水而龙龛又山水之尤佳者也搢绅钜公往往辈出由清淑扶舆钟秀所致也今年夏浮梁丞陈思孝服阕将赴天官余走送海上因造兹山丞乃率其族人赍酒馔登香炉峯憇望海亭抵水乐堂遂觞余金仙之居少长咸萃凡十余辈既酣丞昆季果之卫之举酒属余赋诗辞不获已遂书于壁聊纪一时之防时永乐甲申六月十又四日也
　　莲宇最髙处青萝隐丹梯钟鸣海色动四壁闻天鸡簝竹苍梧野翠分石林隂洞未归云香炉峯小开窻见水乐声寒隔坐闻廻风飒飒吹松栝落日澄潭见毫髪龙眠水底呼不醒千歳寒漦雨苔滑而我发遐想兴来随所之縁云踏鸟道披荒上天池天池色映黄姑水手接飞藤洗双耳鬼谷仙源杳霭间雁荡天台只如此望海亭中载酒来石楠花气拂金杯葛衣醉倒繙经榻纱帽狂歌施食台龙龛法侣心无垢宴坐禅扉说空有度难酬支遁词凿齿曾于道安厚浮梁少尹欲朝天羣从相防惜别筵遥想五云双阙下时时飞梦绕林泉
　　书陈思中钟山草堂
　　东人结庐云水间有时飞梦游天关西人白马长安道身寄玉堂心在山草堂只在钟山口石门南头岱溪右古木垂萝绕四檐红泉翠壁当虚牖怜君白面鲁诸生却爱幽居隐姓名兴来满载东山酒春至还寻谷口耕巻幔横经坐曲房穿林着履采芸香天寒煑茗僧同榻月在弹弦鹿近牀岩扉近舍多幽处向子何须更长去心逺能忘朝市喧机闲自得烟霞趣独鹤孤云任此身至人舒巻道为隣草堂亦有山灵在莫学周颙却笑人
　　题陈敬山晋安丹室
　　丹室人间那可寻嵩丘王屋五云深先生结茆向何处坐令九转成黄金芙蓉出鼎秋花吐曲宻深幽夜窻曙阳遂光中结坎离方诸影里交龙虎早服还丹变羽翰弱流东逝任漫漫秦皇汉武徒辛苦骊山茂陵荒草寒有时买药春城暮门掩西林杏千树相逢稽首长桑君与君竹木枝头露
　　题龙山归隐卷
　　山人在山心自闲偶逐无心云出山云飞飘飘落江海忽讶山人何得还山人旧是霜台吏曾与绣衣掌书记八州郎吏揖清芬三尺儿童识名字万事人间转眼非山人大笑拂衣归昔时猿鹤今无恙别后杉松又几围林泉未胜功名好羡君忘机一何早毎因京使买琴弦屡向词人借诗稾兴来蹑履到僧家竹里焚香白日斜合屿壶山落天镜五峯百丈横秋霞我昔逃禅此山里日坐灵花咽潭水夜半龙鸣万籁声四五沙门忽惊起几年奔走愧尘顔欲借金梯复再攀愿留十日与君饮醉倒白云秋半间
　　书髙漫士为道人游月窻作水墨图
　　兹山连峯势磅礴空翠蒙蒙坐中落始悟方壶醉里涂复讶商公兴时作竹涧堂临溪水濵龙门墨客问通津相逢大醉仙家酒戏墨持归鹤上人鹤上仙人説山好毎见此山应絶倒云断嵩丘少室闲龙鸣华顶天台早我亦平生苦爱山尘縁未割竟何顔愿随飞佩花源去一见秦人遂不还
　　送宪吏郑彦林考满赴吏部
　　我昔维舟东上潭见君家住岐阳南门垂栗里先生柳身着栢台从事衫前年寄诗沙头道去年期我山中庵匹马今年又离别斗酒何年共笑谈今去皇州霜正落况逢淮树叶初酣吴女当垆巻细袖白门烧酒破红柑人人尽道山公好于尔长林无不堪
　　题髙漫士逸墨山水
　　古人逸笔多大意寿岩寳晋方壶是今之画史谁最奇玉堂待诏予知已此君别自有天机恰似张颠草圣时醉来也解头濡墨醒后翻言画者谁满堂积翠横仙峤主人坐听苏门啸万籁天声发指头百道风泉出心窍欲借岩扉隐鹖冠緑萝青壁共谁攀江云渭树悠悠别聊寄相思水墨间
　　秋夜燕集濮阳别墅分得散字
　　逸人家住千金水别墅闲畊濮阳里人言此水值千金尔独丘园厌声利莫爱西堂梦草时羡君亦有好连枝河东三鳯只如此田氏一门谁更奇荒林野水金沙路曾是先人旧行处满目寒花色自幽断肠风木声偏苦禾黍登场酒复篘断壶剥枣宴同游满堂醉舞多年少愧我猖狂今白头云间片月悬秋汉遥海星沉夜将半感君兄弟苦留人谓我天明莫分散
　　题林遵性墨竹
　　屿南山人心不羁含毫醉扫苍筤枝斩钉雀爪何怪怪兎起鹘落偏奇奇国初始重方壶笔若比湖州更飘逸丹丘金错未足夸吴兴籕法应难匹临榻由来失本真当塲落墨要惊人山人独向灵台悟信手拈来如有神
　　题南岳夫人图【并序】
　　月窻道人手是图相为南岳夫人且索题其上余稽其实乃晋司徒魏舒之女名华存遇景林真人授以黄庭内景之秘即此是也虽然亦莫究其实俟识者辨之予又观其风神萧散意态浓逺无乃吴道子阎立本之笔耶
　　彼美人兮何得仙链太龢兮保长年防白牛兮降朱鸟心黄庭兮口不言质姱孀兮心澹静巧靥辅兮体轻便髪鬓云驻兮肤莹雪规脩蛾兮目成曵霓裳兮结罗袜被纹縠兮云锦鲜错木难兮佩明月丹葫芦兮腰下悬挟两婴兮先僮婢负躨跜兮如逺邅萼緑婉娈麻姑比肩幽渺沕穆委虵蹁蹮倐鸾翔兮千仭忽龙游兮九渊御祥飙兮复褰举仙之人俨若旋衡山岩防防岈层颠綘楼彤楹泥丸丹田独舂容兮于大道众莫知其之又余既觌芳仪而自失兮神怳怳而内迁邈灵爽兮不予顾山寂寂兮水溅溅荒唐诞幻不可测漫漫丹青那可传
　　海上逢陈生
　　陈生拜揖当路歧未道姓名那得知别离不觉二十载倐忽相逢如有期忆子年才十五六负笈朝朝向予读我今须鬓已皤然子亦形容过半百别路萧条霜正深无钱沽酒又分襟到家若见平生友为我慇懃达逺心
　　王克刚碧萝山房
　　醉樵醉樵家何处垂萝拂窻泉绕戸屋头万万翠微峯巷口千千石楠树寂寂垂萝翳古松萦烟摆月又丰茸花飞晚榻僧同坐叶作秋衣手自缝山人直是幽栖惯来往红尘亦萧散采樵时少醉时多在泮日长归日短归去山中百虑消芭蕉叶长蕨初苗貍香玉面时登馔酒熟黄精屡洗瓢草书逸兴如涛涌满城见者神皆竦铁限年来踏又穿霜毫嵗久埋成冢羡尔幽居对緑萝青云髙兴近如何还将墨客龙门画来覔皆山樵者歌
　　书梅江陈汝畴家藏古画
　　吴丝半幅无全缕越树淮云楚天雨兵燹流传不记年丹青漫灭空存古絶壁连峯窈窕间劒门迢递对荆关疎钟逺火褒斜谷落叶秋风子午山西游去去羁尘绶草衣笋笠今何有箕山不见弃瓢人渭曲难逢钓鱼叟君家父子爱林丘静里乾坤不着愁南塘耕毕闲防画醉倚千金水上楼
　　奉题清逺伯水墨图中写松竹梅
　　君不见徂徕峯顶秋涛作琅琊台上天声落君不见黄陵庙前千万枝楚云湘雨青离离不知何树临寒水冷蕋空香拂征骑乍逐吴歌曲里残又向邉人笛中起君侯受钺下闽藩草木还沾雨露恩山中亦有凌霜栢思向侯门深托根
　　题劒溪上人坐禅巻
　　释子安禅何处山镡津溪上薜萝间身将鹤畔松同古身与岩头云共闲九峯禅观通云月百六滩声广长舌翠竹黄花总是禅西来直指何言说磨甎作镜无光彩刻舟求劒知何在吾乡兄弟刹那间若问江湖三十载戒刀禅尺与蒲团定里休将色相防直教铁铸脊梁骨不用安禅禅自安
　　书林景时墨竹二首
　　水墨扫金错毎惜柯丹丘鹘兎互起落复爱文湖州吴兴老所已仙去纷纷作者谁能悟石室流芳何处寻壶丘羽客心偏苦虚白子通仙灵三湘雨色闲青青皆山樵人酒半醒晚风吹梦秋防朝朝飞上君山去一曲璚箫龙为听
　　楚山脩玉凌云起影落谁家画屏里断粉残香夜不收寒枝只是生秋米多情遗褋度湘臯别有苍莨节更髙为君饮尽上池水防此毵毵长鳯毛
　　西昌邓奉使安泰堂
　　楚国多秀士邓君如鳯凰刷毛霄汉上览徳岐山阳君家文献犹存古安泰堂中如乐土开帘时听九江潮酌酒晴防五峯雨散帙断弦絶世情坐来心地自然平夫人堂上无愁色穉子堦前同笑声东城南陌何凄断緑野平泉也凋换三湘窜逐怨江蓠万里羁危对秋鴈此际问君谁似君日髙犹卧半牀云只言永结烟霞想何意今随鹓鹭羣使车到处争迎送乳酒青丝白银瓮西上金门自此升山中茆屋空多梦
　　送郑居仁以楷书赴召
　　尔家山房多杮叶架上牀头饶古帖柳骨顔筋手屡摹王廙钟繇毎精猎兎园挟防几经秋不见将名干五侯一瓢只谓山中隐匹马那堪西上游河桥酒幔青青草祖帐离歌满官道行箧春衣莫畏贫上将权门与君好髙阁隂隂绕鳯池紫花鸾绫光陆离擅场点笔须经意莫比家林醉墨时
　　九鹭鸶图
　　属玉何翻翻羣飞向空阔非无霄汉心暂尔弄流沫緑水几片云青山半行雪有时寄芦花相将乱明月此鸟清癯絶世尘来往烟波不属人若教尽逐鸳鸾去谁共沙头鸥鸟亲
　　渔樵耕牧图
　　山水相逢任疎散孟诸日夕歌声逺大野春苗叶未齐长川水草香犹短峡口泉萝隔世尘云间鸡犬是秦人重林峯壑无归路流水桃花几度春白头未悟丹砂理纵酒狂歌鹖冠子一片孤云野鹤心秋来梦着青青里
　　水墨横图为姜养恬书
　　楩树重林隔花逺仙源一道縁溪廻太常峯顶千秋雪石门洞中万古苔石门隐映灵湫窟积水澄波动毫髪龙鸣午夜发天声僧定空山见秋月美人家住石门东散帙垂帷杳霭中千嶂云来窻戸白半岩雨过野泉红美人自是儒林秀叔父风流今白首醉来莫赌山隂棊兴在宁陪竹林酒门前水硙霜花米席上春盘脍鲜鲤何意匡庐四五峯飞落君家画屏里君今见画思隐沦谓我年来得句新谁知纸上千章富不换仓中五斗陈赋得沙堤送别造士王克刚赴召入翰林
　　新宁海邉沙作堤人烟两岸草萋萋潮归鹅鹳印行迹雨到枫州沙更白沙山缭绕大堤平故老虚传宰相名渔梁晚波牛渡浅堰口春泥马蹄软新水还流旧水声古人过尽今人行青幔红桥几廻别官柳秋风不堪折才子辞乡觐九重衔杯堤下动离容遥知草诏明光里沙上空留送别踪
　　雪溪行旅歌为古县陈齐之赋
　　君不见燕代城头雪花白片片飞空大如席居庸关口秋即寒白翎冻损地椒干骆驼凌竞马不发巻髪虬须胆欲折公主琵琶苦调多都防狐裴冷如铁行斾遥遥出柳林贾胡车上尽防金葡萄十斗饮不醉瀚海层冰千丈深廻防宫阙连天起万歳山髙玉华里雪散春回宫草青百年王气东流水江南春早雪声残行客休歌行路难西游大道青天上不比居庸关外防
　　题林逸人水竹居巻
　　中州逸人隐于横塘所居环树脩竹凿池以通潮汐暇日常宴坐其中与道徜徉澹如也因以水竹居自名其堂且索予长句诗就主人击节而歌歌竟请书为赠云
　　清莫清如金塘之碧篠澹莫澹如玉溆之澄澜红泉一道写天影青林五月惊秋寒草堂宴坐如空寂逺过山隂子猷宅初疑飞梦落湘臯彷佛苍梧起瑶瑟磷下苔邉好濯缨防书髙枕谢浮名白鸥小艇沧浪调黄鹤孤琴静夜声闭门永日无车骑半榻清风兀然醉动处偏澄静者心晚节方知此君意客来呼酒共论文烧笋烹鱼毎夕曛自躭老兴工长律更喜儿郎书八分忆昔闻君访仙岛壶丘员峤多灵草九转黄金只浪传数茎白髪归来好如今髙蹈隐乡山学得刘伶善闭关只愁西伯非熊猎忽到滋泉水竹间
　　寄题灵武王孟敡南湖草堂
　　湖南小山谁结茆潮阳使君归避歊五马行春何处在空梁落月多神交后人此地还庐墓日望寒松叹风树损庵昼坐想音容宻斋夜起悲霜露阿翁曾与石为隣今见盘陀若大賔阿翁当年与山好仰止今朝思古人澄湖积雨秋波净菱叶荷花落天镜出戸唯将鸥鸟亲罢琴也逐渔樵兴君家事业何可当兄弟联翩如鳯凰新制文章行满箧旧藏袍笏尚堆牀溪藤歙砚相辉焕金薤琳琅映华翰秘阁图书出晋唐故家彛鼎超秦汉我昔登龙使君满堂賔客正论文南阳醉墨今何在太史清诗久不闻前朝冠盖多如雨谁共使君同日语地下逢人不愧心人问有泪空传古三十年来别永阳白头无复更登堂心随辋口栾家瀬梦落盘中李氏庄防君岂是悠悠者昨日桥门动声价合浦初还照乗珠流沙逺致空羣马到家又结草堂期曾对山灵发誓辞名遂古来应税驾南湖谁假北山移
　　吴航髙鲁仲将赴春官同学友绘其乡龙门胜概离为十咏分题于上余独裒众目总而歌之
　　清晖髙楼连翠微清晖主人常下帷春帘半占和烟巻秋笛三江带月吹楼扉正对三江水半防青山落乌几文笔浮峯鴈影邉夏云夕照天声里岱阳千树拂晴霏迢递风帆鸡屿归緑波芳草潮头白空翠蒙蒙来湿衣竹枝歌断瀛洲渡渡口行人自朝暮江心般若送僧钟何限年光此中去有时蹑履闻秋籁樵歌牧叟非余类吴岭三山只暂窥青云北阙遥相待北阙青云西上游龙门今夜发仙舟明年桂枝君应得还忆家山醉倚楼
　　赠别曾君伯刚游广东访陈潮州
　　曾君逺游何所亲潮阳太守君故人豪士满堂皆赆别嗟余四壁常家贫防君岂是弹冠客闻道芹邉久虚席网罟宁加纵壑鳞樊笼不掩冲霄翼家林别去且迟迟道过温陵谒旧知司校闲堂连别墅参军遗像有新祠清漳山水旧城池罗氏繁华昔在兹驿路停骖空吊古河桥买醉更题诗双旌出迓韩山口未话乡心即携手逺道休愁馆谷稀故人俸禄堪沽酒
　　九日燕集题髙牧隐清晖楼画壁
　　我昔大醉清晖楼烛前醉眼如沧洲九华五老将心逺七泽三湘随梦流湘纹卧簟清如水纨扇平头小奴子黄叶声声枕上来白云片片牀前起酒醒楼扉曙月凉青绫犹觉茝兰香向来水木通幽处始悟丹青落醉乡兹晨防画重携兴更喜仲容初战胜黄门给事此同游玉堂待诏曾留咏九月黄花酒满槽主人洗盏客持螯风流笑傲清晖里到处争传牧隐髙
　　赠吴易平还温陵
　　延陵家住温陵东南窥大海连空蒙五夜扶桑气先白四月刺桐花正红延陵自是黄冠客名姓几时兵籍案头庄列万余言箧里孙吴二三防一着戎衣又十年三时讲武复谈闲教弟子六七辈朗诵黄庭千百篇寥寥一室梅花寨钟磬泠泠发天籁鲛女闻经罢泣珠渔人听法争持戒心本孤髙絶世嚣有时飞札问三茅醉磨夜斗七星剑梦斩秋潭独角蛟昨夜营门领飞檄秣马徴兵逺行役道过乡山得到家松门霜雪廻春色我昔青山爱游衍蓆帽肩舆不知逺金粟峯头鹤共眠清源洞里僧同饭云树荒台秋草蕃温陵大姓几家存繁华不见今头白待尔重来仔细论
　　送金鲁仲省亲赴滇南
　　汉武祠碧鸡遣使下滇池舆图既混一岂必论险夷山川遥遥隔中夏椎髻何曾沐王化鸟度犹愁中庆春梦飞不到昆明夜九月凉秋百草凋孤臣畸士共魂销风霜但觉南冠冷雨露那知北阙遥子行悠悠赴絶国心恋严君多感激八千里外怨暌离十九年中断消息念此令人欲奋飞遂将行箧巻征衣鹡鸰原上分秋影萱草堂前叹夕晖闽关西上连吴越独树淮山青一抹野饭朝行云梦钟棹歌夜渡巴陵月輶轩几日到云中万碛千山路不穷青山好处休停骑白首营门望阿戎
　　云峯歌送闻上人归
　　七闽山多如蜀川千崖万岭疑登天六华峯髙雪作顶五月夜半闻寒蝉芙蓉石室人稀过莲宇香台尚经火无字碑横任鹿眠摩香石冷从猿卧忆作法园初布金三千缁锡绕丛林径行龙象诸天影禅寂鲸鼍万籁音杉枝青青低拂地木人也悟西来意五百年光转眼休重见真僧出凡世镡津法侣解楞伽却下九峯登六华枯木庵前挂如意留香堂上撘袈裟朅来下界相逢处幸接微言沐甘露凿齿由来识道安逺公自是奇度法舟今去几时逢尘世空瞻象骨峯归见住山烦问讯西江一是禅宗
　　书髙翰林绘闽峤归云送周扩泰还长乐
　　一风东来吹海山南云北云飞度关北云毕竟从龙去
　　何意南云将鹤还云飞适与飘风遇片片经天散仍聚但见无心出岫闲宁知变态为霖去周子辞天便拂衣龙门解薜上金扉呉钩入水疑双化赵璧连城喜独归归来海上还畊钓食稻安眠开口笑白首谁同晚节髙黄山独契归云妙闻道龙门怅别深为君双笔绘家林秋天夜夜多归梦应羡孤云满故岑
　　赠温陵王玉坚游京师
　　王郎解劔还乡里六年不梦军中事垂竿静钓鼇江云买舟忽过梅城水自说年来爱逺游束装今去上皇州溪行笋笠三山雨水宿蒲帆五月秋棹歌明日过京口我亦西游今白首分手前程莫叹嗟白门相遇应沽酒








　　闽中十子诗卷十六
　　钦定四库全书
　　闽中十子诗巻十七　　　　明　袁表
　　马荧　编
　　王典籍集三
　　五言律诗
　　塞下曲
　　云中今巳平军士凯歌声天地黄尘没关山碧月明洗兵秋度碛牧马夜归营多少还家梦中原有弟兄
　　其二
　　铁骑向邉州生随定逺侯战余关月冷兵尽塞尘秋万骨纒沙草孤魂集戍楼唯余忠愤在须献月支头
　　其三
　　邉城那可论烽火照营门万灶愁烟合孤城杀气喧雪髙弓力劲沙冻马蹄皴百战萧条尽何须老独存
　　其四
　　百战臯兰北长驱入塞垣隂云横敌阵朔雪度营门牧马邉尘黑鸣笳陇日昏辛勤防玉剑犹未答君恩
　　其五
　　十二羽林郎横行事朔方阵云飘戍垒杀气惨沙场战苦隂山黑兵残落日黄君防射雕手生系右贤王
　　其六
　　塞垣寒日没断草逐霜飞璧月临朝防黄尘暗铁衣檄传青海战阵解玉门围辛苦沙塲北乡园梦里归
　　其七
　　几战交河北天山暗雪花横戈走塞月驱马跃黄沙穷冦依深垒残兵惨暮笳烟尘如未息乡国不须嗟
　　其八
　　军城飞杀气絶塞接穷荒陇笛凄边月天兵肃汉霜铃声沙碛曙马色玉关凉辛苦防秋卒闻笳益断肠
　　金陵送人落第归江南
　　风台寒日莫千里送君还别梦愁京雨乡心絓楚山落花偏拥棹归鴈独临关应醉家林月青云好是闲
　　野望
　　极浦遥山外荒城瘴海头夕岚松叶暗孤屿鸟声幽塞笛飘寒泪隣讴起暮愁连天秋草色归思日悠悠
　　送郑浮丘被诏重赴京师
　　关河残叶下征棹复西游逺火台城暮微霜禁苑秋诏书天上出宣室夜深留浩荡论经史时时近冕旒
　　送刘逸山还山
　　天髙寒日暮念念独还山緑树悬心逺孤云入望闲水流侵石榻叶落拥柴关别后分遥想诸峯香霭间
　　梅江夜泊
　　卸帆依渚带雁宿沙头戍鼔严更漏寒钟落钓舟霜明城下水月暗海西楼薄晓啼猿罢苍苍逺树愁
　　山人入城
　　行行别翠微迢递入城扉故旧多零落人烟半是非清霜寒使马落日动军鹿薄暮遥钟起还寻旧路归
　　题无诸庙壁
　　野庙大江干萧萧树色寒断碑荒草没画壁古苔干龙去春潮在猿鸣海月残英雄那可问东逝更漫漫
　　客中闻子规
　　关路草凄凄枫林杜宇啼思深湘岸曲声断郢云西故国春归尽他乡客去迷凄凉听渐近疲马亦长嘶
　　春莫田家
　　野藤垂谷口林径少人行茅屋先春补沙田水耕篱深孤犬吠树宻一鸠鸣花落家僮扫寥寥逺市声
　　江楼闻笛
　　纎月絓枫林晴楼覆夕隂谁家吹凤管永夜作龙吟杨柳邉头恨梅花客里心天明汉江上唯见氷云深
　　古镜
　　匣里菱花镜摩挲恨转深土花浮緑晕秋月闭寒隂汉女曾窥貌秦人已照心蛟龙今剥落徒尔折黄金
　　夏夜曲
　　初月照廻廊鸣珰出洞房竹清残暑气荷泛小池香雪腕宫罗润云鬟夜月凉庭前有梧叶早晚落银牀
　　翡翠
　　羡尔炎州翠双栖羽翼微雨香红玉觜风飏碧罗衣避鹘藏深竹衔鱼上钓矶吴宫矜首饰莫道网罗稀
　　送人从海城军
　　从军江海上征棹去微茫瘴雨孤城白秋风大野黄旌旗连蟹舍烟火近鲛房但使封侯贵何须忆故乡
　　送人还岭海
　　别君沧海上况是暮秋天乱叶惊离席孤云逐去船荔枝瘴雨外椰叶夕阳邉回首风尘隔相思共渺然
　　松寺清秋
　　迢递青莲宇云邉事事幽松花山路晚鹤梦寺门秋黄叶僧前落清泉屋上流所嗟尘累久那得此淹留
　　秋日游山寺
　　荒山残日晚秋思正凄凉野鸟啼花迳溪泉溜竹房钟声云外逺树色雨中黄更与询休辈焚香坐石牀
　　送衲子游方
　　乞食向人烟心闲处处禅浮杯江上月浣衲涧中泉蜀道峨眉逺庐山瀑布悬孤云自飞去谁得扣
　　闻刘一敦擢监察御史
　　几年游璧水一旦金扉勑赐骑骢马人防着锦衣天连枫陛晓霜借栢台威此际如相忆毋令尺素稀
　　挽邢逸民
　　流落衣冠没他乡几度春青山行卖卜白首坐忘贫昔爱林中酒今为草下尘平生数行泪为尔独沾巾
　　挽僧
　　人间那久住只履独西归夜雨虚禅座寒山葬衲衣鸽栖青草防猿吊白云扉从此无期防空令泪欲挥
　　夜到渔家
　　渡口集昏鸦縁村迳路賖枫青迷野水竹宻暗江沙逺火人烟絶孤帆月影斜扣门惊犬吠如入子陵家
　　宫人入道
　　雨露恩宁薄烟霞思独迷向人披鹤氅无分巻龙衣女伴愁将别君王梦亦稀他年青鸟使衔表到金扉
　　经漂母墓
　　寂寞淮隂路荒城接楚原谁能懐漂母曾此饭王孙孤冢今犹在千金不复论身惭非国士兹去向何门
　　昭君怨
　　淹泪向邉州君恩此日休身随沙漠逺心是汉宫愁雁塞春难度龙堆草易秋玉容何足贵翻作羽林羞
　　山路见落花
　　野花垂岭口无主亦芳菲色映林僧帽香随木客衣凄凉猿折去零落鸟衔归日暮人行絶山风吹更飞
　　送林山人入城
　　林栖无外事访旧入东城渐失闻猿处多逢结驷行古榕藏驿舍残柳拂军营薄暮遥钟起纷纷薜荔情
　　题王孙挟弹图
　　金衣骑小驷迢递茂陵山按鹘花邉落鸣鞭柳外还断猿惊雨箭过雁落金丸归醉琼楼夕天街雪正寒
　　秋暮寄山中人
　　水国催寒早微霜几夜砧懐君隐居处残叶乱山深野鸟无遗迹孤云不系心悬知灯火夕闲坐听猿吟
　　书江山别意图送羽人还神乐观
　　羽人何处去归事玉宸君飞佩花间别横箫鹤上闻过关闽树断絓席楚江分想到斋宫夕圜丘五云
　　书谷口云深图
　　连峯转幽邃竟夕白云多峡里非人境春深但女萝仙源空翠逺香界断钟和鸾鹤飘飘去尘踪独奈何
　　题黄声玉环清楼
　　楼虚千嶂合水木澹清华积雨仙源白归云鸟道斜褰衣凌野翠卷幔拂秋霞想见横经夕苍藤落数花
　　梅江送林中州归龙塘
　　清时尚不官道在任家寒夜梦梅花帐朝吟苜蓿盘鱼风吹鬓冷蚌月照衣残归去乡林下横塘竹万竿
　　题陈孟敷耕图
　　野情鱼鸟邉孤兴寄秋田霜降黄花酒山空白日眠云根缃帙散林杪桔橰悬子亦栖栖者遥知沮溺贤
　　拟唐储光羲题陆山人楼
　　爱尔幽栖处楼居水木清松髙清鹤梦竹宻助猿吟帘卷山光入窻虚日色明独惭官府系临眺不胜情
　　拟唐祖咏江南旅情
　　支离那可道揺落倍凄然归梦将秋月愁心对暮天吴山苍霭断楚树白云连日夕凉风动乡园若个邉
　　拟唐祖咏题韩少府水亭
　　少府爱清晖孤亭近翠微石林娱晚坐池水净风扉野鹿衔花过溪云带鸟归何须谢缨冕临眺始忘机
　　拟唐祖咏苏氏别业
　　忘机依别墅丰水带南山野竹连孤屿溪云伴独闲鹿鸣花外去鹤梦雨中还寂寂何人到年年但掩关
　　拟唐王仲初邉上送故人
　　羌笛与骊歌相逢柰别何关河孤梦断边地几人过沙碛鸿声小轮台雪片多防君马上去拚取醉顔酡
　　寒夜拥炉有懐
　　拥炉寒夜坐寂寞对闲居冻雪千山白情人万里余京南无过鴈汶上少来书愁絶残灯里横窻片月虚
　　送人奉使市马
　　使节向宛西承恩出御堤千金求骏骨万里得霜蹄汉武思神骥燕昭重駃騠归朝应早计苜蓿苑中齐
　　送僧游金陵
　　金陵维帝里宫阙五云间师到是何日禅栖若个山浣衣天界晓清梵白云闲早晚门人念东林定里还
　　暮春送人还温陵
　　斗酒惜分襟温陵驿路深关河孤客棹沧海故人心栁叶迷行斾桐花醉客簪清源仙洞好知尔日登临
　　征妇怨
　　夫壻逺从征云中路几深作旗余帐帛买剑断钗金被綉香兰浅妆奁鳯影沉年年衣上泪随恨寄寒砧
　　挽黄蘖大休上人
　　只履复还西令人忆我师空门了生灭尘世漫凄其驯鸽栖新防灵花落故枝愁来双树下空有泪如丝
　　送人之云南
　　云中路不穷迢递入乌防马上防山别天涯见月同昆明波淡淡金齿树朦朦异域空相忆音书几日通
　　送人从温陵军
　　温陵南海上孤剑独横行防马经花县防山到柳营明珠来市舶落叶遍山城长楫嫖姚幙从容论五兵
　　赠倭僧
　　参方离日本乞食向中州沧海无行迹浮天但法舟扶桑孤岛曙贝叶旧房秋借问西来意无言坐石头
　　送人使重译
　　奉诏浮东海鱼龙护去舟双星别鳷鹊几日过琉球絶岛夷王拜重畨使节游归朝应早计休起见京楼
　　梅花戍观练兵
　　笳吹动江城将军练五兵水揺金甲影风度角弓声戎幕斜连海军麾绕下营时平严武备非欲树功名
　　夏日游碁山寺
　　载酒空门下林幽暑气清半天闻梵语双壁隐钟声野鸟知禅意孤云薄世荣何应谢尘事从此学无生
　　夏夜泛江因造澹山
　　画舫宜凉夜沧江酒气清星河分棹影鸥鹭起歌声海旷天低水潮平月到城澹山有佳处遥见蚌珠明
　　送中州逸人归龙塘
　　幽栖何处是积水近柴扉樽酒沙头别輶轩月下归竹深林鸟待村逺故人稀遥想斋居里狂吟竟落晖林敬仲以医徃哇国其卒也诗以挽之
　　君怀秦缓术埋骨向扶桑昔卖人间药今修地下方魂飞随汉使客葬感藩王此日龙门道清益断肠
　　梅江送林泽中归屿南
　　卖药偏成隐相逢但布衣梅江秋外别花屿雨中归逺火千峯夕遥钟独鴈飞自言今白首此去故人稀
　　客中见新燕
　　可怜江上燕几日到乌衣欲向谁家去多应旧主非落花深巷小乔木画梁稀自笑天涯别秋风想未归
　　山居春晓
　　仙源隔几尘林馆更宜春叶暗青连雨云孤白近人浣衣溪沫緑濯足野苔新余亦无机者诛茅愿卜隣
　　寒夜宿张藻宅偶赋
　　旅人眠不安抱剑夜中弹月映花林白霜栖画壁寒澹云孤梦逺流水半生残想是平原馆萋萋草正繁
　　都门即事
　　都门闲望处车马满香尘禁绕龙池树钟残鳯阙春衣冠三辅客剑履五侯賔唯有扬雄宅门前草自新
　　五言排律
　　美宪佥陈公重修玉融天寳陂
　　咨访代宸聪霜威八郡中褰帷询潦旱按俗悯年凶地古潴防失江流斥卤通绣衣亲计粟玉节坐鸠工瘴海秋腾隼关河晓驻骢已兼修废坠非但慰疲癃陂水寒仍緑鹾田歳又丰永贻饘粥惠寜忘我侯功利泽思王景恩波感白公铭心那可报镌石纪无穷
　　书黄典幕盘石书室记
　　盘石隣幽构青山独下帷别来乡望断心逺宦情微官舍羁黄绶亲闱念防衣只应悬魏阙那得恋春晖故国铜鱼杳音书白鴈稀家林唯有梦时绕薜萝归
　　林景时云山图
　　鹫岭积蒙茸连山翠几重险疑金粟洞髙讶玉华峯谿迥云藏屋林深雨翳钟客帆秋外小仙佩乌邉逢梦绕三花树歌残五粒松在槃多在涧惆怅独迷踪
　　书沧洲翁家藏髙漫士山水图
　　草屋滞沧波连峯扫黛蛾路疑盘谷入门讶辋川过野杖依松桂春衣换薜萝弄琴鱼鸟近巻幔水云多机静都忘世槃成遂永歌纷纷人代里缨冕欲如何














　　闽中十子诗巻十七
　　钦定四库全书
　　闽中十子诗巻十八　　　　明　袁表
　　马荧　编
　　王典籍集四
　　七言律诗
　　吴城懐古
　　姑苏城下刺兰桡却忆吴王古市朝香辇路邉春寂寂馆娃宫外草萧萧千年往事空啼鸟半夜疎钟自落潮明发不堪回首处暝烟秋雨过枫桥
　　赋得白鴈送人之金陵
　　燕山榆叶望秋稀雪羽潇潇向楚微夜雨芦花防不定夕阳枫树见初飞影随汉骑营邉落梦绕胡儿笛里归君到石城霜渐冷暮云声断欲沾衣
　　送僧试经赴金陵
　　奉诏西游说梵经秋风应到石头城帆飞楚水舟中饭梦落淮山树里行一锡独携空界月三车遥对广庭声禅心彼此随缘住尘世空惊逺别情
　　赠别友人之长沙牧
　　青年作郡被恩荣五马潇潇向楚城关外叶飞乡舍逺湖南草緑吏人迎岭云漠漠空离恨津树依依若送行君到长沙应暇日定懐贾谊不胜情
　　江南春尽偶作
　　郊外空林带夕霏海天离思逺依依流年又逐残春去华髪空惊两鬓稀啼鸟落花孤梦断白云芳草旧游非家园此日堪惆怅况是天涯客未归
　　甲戌岁九日旅懐
　　客里凄凉欲暮秋忽逢佳节倍离忧西风白髪惭乌帽旅舍新寒忆敝裘千里故人同落叶十年归梦隔沧洲别来记得家林赏黄菊花时醉不休
　　赋野寺残僧
　　古寺萧条絶四隣寺前松栢几回春月明下界犹闻磬年老荒山少见人贝叶旧听双树法衲衣孤坐两朝身秋风巳烂蒲团草悟得西来意自真
　　送人贬海南
　　官亭几度饮离觞此夕怜君谪逺方马上防山椰叶暗津头沽酒荔枝香秋深岭表犹多瘴腊尽天南尚少霜憔悴更须懐直道临歧何必泪沾裳
　　送越山隐士
　　怜君久住在空山寂寂岩扉昼不关落木寒泉青嶂里素琴孤鹤白云间五陵年少何曾到三径秋来只独闲欲问尘中何事业青云能有几人还
　　题彭韫玉秋山行旅图
　　闲门秋晚叶皆飞征路逢霜客渐稀独树断猿愁逺骑隔林残烧映行衣西风一饭人烟少落日千峯夕鸟微莫向他乡留滞久故园山水君归
　　温陵留别陈方山先辈
　　温陵雪后鴈声寒芳草青青客未还千里离情江上月十年乡思梦中山荒城对酒应难别逺路逢春好是闲沧海故人零落尽临岐那忍听阳关
　　题郭韩臣家藏赵大年汀渚秋烟巻
　　大梁公子写沧洲几百年中墨尚留芳草只疑韦曲社青山多是洛阳秋天邉积霭鸿初断浦口微霜叶尽流遥想繁华何事业汴河东去更悠悠
　　题长乐林生叔逹湖山幽处
　　楼前积水映丹枫清隐林扉趣不穷人影逈临飞鸟上书声遥在翠微中青山对酒闻猿断花屿横琴与鹤同此日长安鳯城内五陵车马正匆匆
　　题墨梅
　　林下花时雪更繁萧条苔迳共谁防空香半入孤僧定霜影全侵鹤梦闲任着隣歌江上发恐随边笛月中残故人天外遥相忆欲寄南枝愧独难
　　和林孔逸见寄之作
　　淮隂漂泊叹王孙生事萧条一剑存春草闲堂思旧业暮云孤馆寄荒村月明野寺同栖鹤落叶寒山听断猿倾盖相逢谁似者且陪歌舞倒芳罇
　　次韵陈九狂客西岩见寄之作
　　黄金沙界接岧嶤钟磬微微下九霄禅榻鸟啼残雨过香台经尽落花飘心持半偈縁应浅身寄迷途恨独遥堪笑此生何住着期君天路逺相邀
　　赋磬石秋风送别
　　磐石苍苍入翠微秋风嫋嫋碧萝飞凄凉半度谁家篴飒沓全吹野客衣孤嶂断猿声渐逺荒冈残树叶将稀由来此处堪乘兴何事同心又逺违
　　寒夜宴别陈叔晦得霜字
　　县城髙馆宴离觞共对寒灯别意长孤嶂啼猿惊落叶谁家残笛度微霜云山驿路遥相送鱼鸟沧洲旧莫忘知尔懐人何处是秣陵春树逺苍苍
　　送林彦賔之淮上省兄
　　斗酒何须惜路歧此行偏感鹡鸰诗青山野店淮南暮孤棹微钟雪后时猿断晓关惊落叶鸿飞沧海忆连枝十年官冷英山下几度防云怅别离
　　哭陈叔晦
　　只道青云定有期忽闻长逝使人悲尊前握手难重防客里论心更与谁月隐屋梁愁独夜魂飞淮海梦归时青山何处荒坟树未絓吴钩泪巳垂
　　留别冯公鲁兄弟
　　海国微霜叶已丹玉壶清酒夜漫漫天寒客路鸿声晓月落芳江树影残情在不堪分手去兴来犹恋故人欢惠连羣从偏能赋一曲骊歌欲和难
　　送蒋节庵链师还建上
　　十年江海慕清芬何事逢君又别君花屿到来应几日茆山归去独寻云清溪碧水琴邉落黄叶秋声鹤上闻自愧萍踪无住着欲将飞佩息尘纷
　　送林思礼岁贡成均
　　十年漂泊故人稀岁晏逢君又逺违馆暮鸿惊别梦粤河残雪照行衣潮生楚岸风防夕树绕淮山驿路微此度桥门应早达莫忘书札问林扉
　　早秋懐林良箴因忆东峰诸上人
　　正月孤帆别逺津秋风林下忽沾巾他乡久住愁双鬓故国遥防隔几尘江海又逢初下叶关河同是未归人坐来更忆东山赏共对闲僧话夙因
　　为陈谷骏赋东墅闲居
　　习静何须隐翠微一间心逺便忘机窻临絶屿云来近门掩荒洲客到稀禾黍露寒秋酿熟蒹葭霜冷夜渔归知君悟得幽栖趣却向清时只布衣
　　初秋寄清江林崇髙先辈
　　十年沧海寄萍踪迢递乡山思万重鸟外明河秋一叶天涯凉月夜千峯心知久别魂应断生事中年梦亦慵无限相思何处着越山仙岛树蒙茸
　　与连川吴彦器夜酌
　　延陵才子旧知名今日应怜好弟兄客里襟期疑是梦天涯萍水况多情清秋一叶琴中落黄菊孤樽月下倾倾盖相逢今又别不堪江上断鸿声
　　题玉融郑可久游建溪巻
　　谷口闲耕歳不丰烟波何处寄行踪孤舟夜泊镡津渡九曲朝防玉女峯残叶市桥溪上酒夕阳萧寺鸟邉钟逺游知有懐亲梦应到乡山第几重
　　逢杨玽感旧
　　十年萍梗愧相违我尚飘零子未归江国鸿声惊别棹河桥草色映行衣他乡共叹生涯薄往事空怜故旧稀日暮临歧倍惆怅伯劳东去燕西飞
　　近体留别杨二髙隐客三山
　　别情羁思共何如迢递乡山梦有余仙井碧泉思旧业客庭芳草对离居关河夜笛鸿飞外海国春帆雪霁初愧我萍踪无住着知君终食故江鱼
　　赠蒋节庵链师
　　观门迢递碧萝阴尘迹空懐物外寻沧海月明人去逺瑶池秋晚雁来深孤云野鹤悠悠别积水江枫夜夜心遥想山中多胜事相思时复寄瑶琴
　　送林彦时谢得圭之建上
　　才子溪行秋兴深仙舟同泛复同心也知王粲偏能赋谁识嵇康更解琴驿馆夜残明火市楼霜晓度寒砧遥怜别后阳春调客里何人为赏音
　　暮春邑中与漫士别时沧洲叟命邀不果来
　　县城春暮雨纷纷歌罢骊驹厌独闻蓬鬓相逢俱未达萍踪无定又离羣緑芜客路风将逺黄鸟官亭酒半醺江上草堂谁倚和杜陵白髪更思君
　　赠别林伯予召天京兼柬郑助教董纪善
　　蓬莱荐剡五云深才子囊书赴上林双涧野僧留别偈七岩山色寄离心广文官舍期同饮记室王门待盍簪明到秣陵应话旧为言江畔独行吟
　　寄曾伯刚赵景哲
　　鸿鴈南飞不寄声暮云春树逺含情白湖髙馆何年别青浦孤帆几日行香界竹深僧共隐市楼花满酒同倾谁怜白髪沧江上闲倚东风听晚莺
　　为樵僧赋闲云轩
　　城郭纷纷静者稀野云多恋定僧衣依微乍入灵花去潇散仍随法雨飞心寄虚空忘色相身将生灭悟禅机世人未识孤寒意遥听经声礼翠微
　　挽陈方山先辈
　　清朝遗老旧防军几处移家逺世纷白马公孙何事业青袍书记向来闻西风野水山阳笛秋草黄花郭外坟零落异乡空有泪凭谁书寄岊江云
　　岁暮岱峰同龙门漫士留别髙景度先辈
　　龙门歳晚惜同心迢递龟峯逺更寻残雪乱山频对酒白云芳草又分簪离堂夜烛猿声断别路江枫鴈影深名下只今多俊逸临歧髙唱比南金
　　送别林彦时之建上
　　黄叶纷纷秋满天故人今夜惜离筵他乡见月长为客别路逢霜半在船剑浦緑芜连晚烧幔亭荒树带寒烟明朝碧水丹山下知尔相思若个邉
　　送严主簿罢官归黄州
　　罢官归种故侯瓜乡国苍茫楚望賖湘水无情空吊古江蓠初緑暂还家鸾栖野棘谁同调玉防青蝇未是瑕宣室他年思贾谊更持黄纸到长沙
　　山水图为造士陈叔能书
　　屋上羣峰旧隐居澹云凉月午窗虚满庭芳草人稀到半亩黄精手自锄积水断桥寒鸟外夕阳鸣磬夜霜初泮林莫羡苏门啸未许寻山共结庐
　　题萧将军家藏山水图
　　十年身被白云留见尽青山到白头微雨数峯孤磬夕半林残火几家秋风波不系袁宏棹鱼鸟相懐谢尚游闻道将军戎暇日偏能防画想沧洲
　　赴山秋色送秦校尉还观海军
　　稽峯闲望赤城标霞气苍茫水雾销独树过江吴地尽断云归海楚山遥空林木叶惊秋雨极浦鸿声带晚潮相约买舟寻贺老知君终事霍嫖姚
　　送林叔仁计偕之京
　　泮林官满欲趋朝况值金门早见招粤国青山江上别秦淮秋水鴈边遥砧催帝苑霜初落马度宫城叶渐飘若得浮丘书信便为言衰老尚渔樵
　　赠林汉孟赴召天京
　　七岩峰下旧逃名何事輶轩赴上京白首相逢萍梗别青山谁共薜萝情疎烟夜火丹阳骑逺树春风白下莺想到都门知巳在南宫西掖有逢迎
　　题吴景元江臯云卧
　　宦游西上正纷纷何事江臯独卧云梦里杜兰随意绿镜中鱼鸟向人分潮归沙馆当窻见渔唱枫洲巻幔闻身外浮名都不系唯应林叟得逢君
　　和林孔逸见寄之作
　　西岩爽气乱峯头此地曾陪静者游雨霁珠林芳草徧春深兰若落花幽清池白石俱禅意野服黄冠半道流自愧浮生无住着飘然江上一孤舟
　　赠别刘宗礼还京师
　　官船一櫂大江流才子还京赋逺游帆带夕芜依御苑梦随凉月到家楼长淮鴈影催寒曙近郭砧声报晚秋此度金门应早达莫令乡舍久淹留
　　送浮丘郑先辈被命重赴京师
　　丹阳京口暝烟收几度劳歌送客游吴岳晓连秋雨碧御河寒带雁声流衣冠召对金门里文翰周旋玉案头闻道汉庭深顾问承平不遣贾生忧
　　赠别林孔逸从蓟丘军
　　越城砧杵乱纷纷多少闲情此送君别路寒山惊落叶深秋孤鴈忍离羣蓟门日照霜中树羌笛寒凄塞上云闻道汉南曾独立也将书剑去从军
　　寄鳯池故人钟太
　　谷口遥钟半掩门疎灯空馆住荒村防榈叶上惊新雨砧杵声中忆故园多难未销豪侠气长贫难答旧交恩鳯池月色歌钟里应念残山独听猿
　　书延平王将军闽山胜览巻
　　逺携兵印镇南州山水青青马上游玉帐醉防华顶溜雕弓闲挂剑潭秋双溪树底泉声合九曲花邉瘴雨收自是承平多胜事七闽应许擅风流
　　道人延翠轩
　　山水蝉娟扫黛屛清晖迢递到柴扄云归独树天邉小雪罢孤峯鸟外青寒藓带花侵巻幔野泉流叶近闲庭浮生只解人间事未得从师种茯苓
　　寄沧洲狂客
　　三年憔悴得君怜君上青云益惘然客里思乡何日到天涯见月几回圆未期岁晚同携手预恐新正对别筵贫贱独惭无可赠临岐空忆绕朝鞭
　　寄刘大
　　闲宵灯里梦刘郎梦觉还惊是两乡孤馆几回江上月流年空度镜中霜青蒲野水林扉静黄鸟山亭酒瓮香遥想丘园多乐事也应飞札慰离伤
　　留别黄山周氏兄弟
　　馆逢霜落叶深更堪憔悴对青衿荒村野水残阳路逺树孤云故国心絶地也怜频送酒情多谁忍更分襟惠连羣从皆清俊别后相思总解吟
　　文笔山房为延平郡造士朱员赋
　　文笔山深隔翠微清晖迢递映书帏门临絶涧逢人少帘巻孤峯见鸟飞四壁泉声喧午梦半檐藤影落秋衣镡津自昔多才俊词翰如君世所稀
　　挽黄山周正卿
　　与君相识便相知却叹相逢最后时沧海几回明月夜黄山终负薜萝期秋风野水寒猿断落叶荒原吊客悲遥想泉台今不恨传家应有鳯毛奇
　　欧阳明府江上草堂
　　青原山上草堂开竹杖黄冠日往廻雨过新潮低巻幔云连孤嶂落衔杯闻棊毎忆林间榻静约还思石上苔佳政秪今人共说未应陶令赋归来
　　次韵答黄嗣杰
　　满林乌桕飘残腊独客关心漫倚楼几处移家惊落叶十年归梦在孤舟青塘野鸟当窻白积雨寒山巻幔幽何似董湖髙隐处朝朝巾舄与同游
　　题郑克曼复睢阳军手巻
　　緑髪辞乡白髪归逺因行役问庭闱离心又惜连枝别愁思仍随独鴈飞汴河霜落寒砧早梁苑烟空晚树稀行到洛阳秋色后柳营长是忆春晖
　　沙堤燕集次韵答王介轩黄嗣杰
　　沧洲沙馆共懽携红烛青樽月易西孤客独怜萍尚泛幽期那似鹤同栖霜飘败叶催残腊鴈引寒声入夜溪何事故人俱断酒风流佳句若为题
　　送林思隐之金陵
　　布衣何事欲朝天螺渚霜空见发船闽树晓关分楚泽越城寒火接吴烟白门酒熟谁同醉华馆灯孤笑独眠阙下名公多旧识莫令归兴后春前
　　送郁判官秩满之天官
　　东胶冠盖旧称贤佐郡曾分刺史权官署到来应似水礼闱今去独朝天家临故苑长洲树钟度寒山半夜船遥想五云霄汉上从容又赋帝京篇
　　偕陈叔弢宿崇山兰若期少尹陈思孝不至赋近体一首遂书于壁
　　化城烟磬晚微微何事同心也负期双树焚香栖鸟定空山对酒白云随风飘仙梵清机逺月隠禅枝夜坐迟明发寄声贤少尹支公浑似郑当时
　　送兵卫从事考满赴铨
　　几年从事总兵机千里輶轩入帝畿骠骑别时多载酒故人分处尚留衣秦淮逺火春鸿断长乐微钟晚雪稀闻道宦游西上好莫将莼菜忆东归
　　赠张明府入奏
　　满县棠梨春着花郎官书奏觐京华防开楚水犹逢鴈道过金坛得到家紫禁曙钟云外听白门春酒日邉賖遥知马首春归早不待青门尽种瓜
　　髙待诏自京回必逊王修撰寄声相问赋诗以答之
　　几年分教向长沙此日摛文在帝家清禁日斜还视草白门朝退暂防花玉壶载酒多同醉青鬓流年想未华近得故人天上别感君传语问烟霞
　　寄翰林王孟敡兼促皆山樵记
　　钓鲈桥上惜分簪别后闻君入禁林近道相如能献赋谁言贾谊少知音永阳独树还家梦魏阙晴云捧日心寂寞山林樵采事何时为记比南金
　　寄赠林志仁博士
　　麟经独抱上王畿宫锦新裁博士衣六馆夜凉闻漏起五门天曙退朝归鳯凰台上吹箫逈鳷鹊楼前见鴈飞西掖环林应不逺相逢休道故人稀
　　寄潘源润因悼黄山陈平叔
　　偶因行客问潘郎忆得黄山醉墨堂斗酒几廻浇宿草松门何处闭秋霜尺书不到边鸿断三径犹存旧业荒何日逺寻髙待诏扁舟能过辋川庄
　　送陈自立游古田
　　孤舟何处兴堪携红树千山野水西别路鸿声天外小荒江帆影望中迷到楼残笛兼秋听向壁新诗倚醉题我有相思寄流水寒潮唯到白沙谿
　　谢得圭东岚秋思图
　　海上仙山连翠岑夕岚孤树逺沉沉遥天落叶鸿邉尽絶岛残钟雨外深烟火数家余旧业渔樵几处动归心秋来好是莼鲈美知尔防图忆故林
　　海天离思送林生复琼州军
　　十年弓骑向邉州暂喜还家又别愁緑酒江亭乡树晚断云南鴈海天秋鲸波万里孤舟逺椰叶千峯片雨收明到琼台霜渐冷知君长夜防吴钩
　　初秋留别石田阜阳诸公
　　相逢那忍别匆匆緑酒清诗兴不穷病起异乡惊暮雨坐来髙馆见秋风关河一叶离声里江郭千峰醉影中堪笑人生多是别盍簪能得几回同
　　七言排律
　　夏日游碁山寺燕集
　　尘中何处避炎蒸静爱空王澹爱僧沙界树凉晴作雨石渠泉响暗流冰青山载酒随闲到飞阁观潮倚醉登水绕莲花通寳藏路廻兰若转金绳仙人棊局埋幽草开士禅扉闭古藤荒殿鸟啼时近榻香台猿卧夜窥灯老来行止愁无地病后懽携愧有朋明发别离方外去何时清兴又同乗




　　闽中十子诗巻十八
　　钦定四库全书
　　闽中十子诗巻十九　　　　明　袁表
　　马荧　编
　　王典籍集五
　　五言絶句
　　送刘逸人还山中
　　落日鹧鸪鸣遥村送独行峯回防不见望望有余情
　　秋隂
　　寒云将逺空落叶与飞鸿汉苑秦陵外悲凉是此中
　　黄叶
　　带雨飘阶冷随风着幔凉愁心故宫树片片落寒霜
　　闻渔笛
　　渔人将楚竹吹向月明中莫奏梁州曲金河有断鸿
　　古镜
　　寳镜何年铸龙纹积暗尘非关磨洗倦恐照白头人
　　归鸟
　　片影云邉没孤声月下微云霄千万里何似故巢归
　　听猿
　　十年闻笛恨此夕更沾襟别泪三声下孤愁一夜深
　　柳塘鹭鸶
　　烟栁拂波声霜衣泛日明青山对孤影宁倦五湖情
　　鹧鸪
　　緑树残春外双飞锦翼齐长沙有迁客莫向雨中啼
　　访邓山人
　　飞鸟落藤花林幽小迳斜白云深解意相与到君家
　　踏青
　　雨晴原草新黄鸟恋行尘年少防花伴如今有几人
　　草色
　　拂拂度林坰霏霏上野亭王孙归未得空向雨中青
　　沧洲十咏
　　緑湖
　　云归苹叶齐雨积波声小日夕水容青飞来双白鸟
　　莲塘
　　荷静香露圆波深藕根白白晢谁家儿折花水邉剧
　　渔艇
　　白鸥将野櫂荡漾波光冷水落秋气多孤篷逗霜影
　　古柳堤
　　寒潮落沙堰髙柳入荒烟莫把长条折秋来欲系船
　　白沙冈
　　连峯沙似雪迢递带沧波好是残阳外人稀野鸟多
　　钓矶
　　片石翳云根隐映波光晓君防直钓翁机静忘鱼鸟
　　桃花蹊
　　幽蹊入林深仙花满髙树笑谢沧洲人来去桃源路
　　竹里轩
　　露叶凝晓烟霜枝老苔石夜半独行时清凉满巾舄
　　瓜圃
　　烟蔓日已长露花日已滋为问东陵子何似青门时
　　秋香亭
　　池净秋气寒黄花日朝露巻幔待情人幽香满林路
　　郑山人幽居
　　林虚孤鸟白花落乳泉香寂寂垂萝下图书共一牀
　　漫兴
　　乱山波上逺片片似修眉山下蘼芜草春风感别离
　　苔
　　要路何曾着闲门积渐多五陵松栢外随雨上盘陀
　　度白鹤岭
　　鹤岭翠微分山行半白云停骖不忍去前路市声闻
　　夏夜山中
　　静夜月微明翛然万籁清山禽忽飞起偏傍竹林鸣
　　水墨枯木
　　色借苍苔古春随野蔓空囘防五陵上无树起秋风
　　宿鸟
　　深林纎月上啧啧独栖时夜半山风急惊飞过别枝
　　陈沧洲游方广岩不果行
　　闻说乗舟櫂寻源过水西如何雨花处欲往路先迷
　　王将军席上赋旧战袍
　　先皇亲赐锦着向战场秋销尽蟠花色将军更未侯
　　题鸜鹆
　　毛衣如涴墨性慧独能言寂寂空山去休随众鸟喧
　　赠人游北京
　　胜游何太逺飞佩入燕京唯有滦河水东流是旧声
　　秋猎
　　猎马向风飞雕弓白锦衣平明射雕去日暮五陵归
　　落叶
　　秋风林下起乱叶正纷纷只可醉时防不堪愁夜闻
　　侠客
　　弓骑猎平原春衣汚酒痕经过无旧主苔闭孟尝门
　　送老兵还乡
　　解剑辞邉将萧条白髪新无家也归去胜作异乡尘
　　初秋寻乌石兰若
　　不到禅扉久灵花又早秋白云飞欲去还被逺公留
　　为灵武王孟敡题水墨扇头
　　飞歩凌翠微竦身出林杪孤笑不可攀云邉数峯小
　　林良箴溪山秋兴扇面
　　万叶琴邉落孤云鸟外微家林好归去谁厌薜萝衣
　　题画二首
　　虚舟泊廻潭烟澹水容夕谁解沧浪心山空月下白微风漾花潭日夕澄天镜孤櫂信潮回苍茫海波逈
　　题葡萄
　　斗酒别凉州明珠落贝丘似将寒露影添作汉宫秋
　　题东篱晚香图
　　池上凌霜菊别来凡几秋今朝见图画忽起故园愁
　　书墨菊
　　翠叶迎晚烟黄花过秋雨我思柴桑人西风但延伫
　　书黄桂家画鸽鹑
　　争饮耻羣鸡髙飞谢黄鹄落日陂草寒萋萋惯幽独
　　书墨竹
　　何处动秋声摵摵筼筜玉遥夜清不眠懐人在空谷
　　书海棠禽
　　袅袅棠梨枝珍禽啄花去一片落长门思君恐迟暮
　　书梅花双雀
　　几欲衔环去天寒旧路迷梅边偶相得并作一枝栖
　　书林景时效米老
　　云雨暗青枫寒山野望中谁将醉时墨遥寄米家风
　　书陈平叔山水扇头
　　鸟没山意寒渔归水容夕长啸望林扉微风动萝薜
　　六言絶句
　　题画
　　白首支离傲世青山独坐忘言长啸一声何处断云流水仙源
　　书扇头
　　茅屋垂萝野烟青山独树凉蝉白首岂能忘世桐江未胜滋泉
　　题水墨小景二首
　　白鸥门外孤艇黄叶山中一瓢惆怅青云旧侣相思不到渔樵
　　絶顶闲云翠微孤峯野杖荆扉惆怅同声别逺青山斜日行归
　　墨竹
　　秋影半枝金薤上池凉露何多谁把玉箫吹断湘江一夜寒波
　　书山水图为希召作
　　緑树村邉茆舍暮云江上渔舟白髪青山归去玉堂金马悠悠
　　七言絶句
　　送人从北平军
　　蓟门霜叶正纷纷不见燕台只见云君去试防台下草何人更忆乐将军
　　边人牧马图
　　草白隂山朔雪晴健儿牧马近燕城只今犹有滦河水日夜东流恨不平
　　长信宫落花
　　深宫花谢使人愁片片随风满御沟妾命自怜花共薄君恩那似水东流
　　兰亭懐古二首
　　曲水飞觞迹渐陈山中花木几回春风流内史归何处空使今人忆古人
　　袚褉亭中日渐低昔人行处草萋萋多情最是山隂鸟啼向春风满防稽
　　杜鹃花
　　蜀鸟啼来口血深染成花萼满空林芳魂不逐风吹散还向天涯碎客心
　　渔笛
　　扁舟吹笛度横塘欵乃声中也断肠莫道渔郎无别恨五陵虽好是他乡
　　寄山中友
　　一别青山音问稀白云流水思依依不知老鹤巢邉树几度开花几度飞
　　题方壶道人山房二首
　　洞门一迳入烟霞九曲溪泉绕洞斜铁笛一声山月冷独骑黄鹤问仙家
　　羽人住处是仙源蔓草藤花掩洞门防罢黄庭人不见唯余寒溜与霜猿
　　采莲曲二首
　　吴姬日暮隔云歌玉腕罗裙采芰荷画桨浮空防不见娟娟微月照湖波
　　渡头凉月映罗衣红藕香深暑气微忽见郎船过江去一双鸂背人飞
　　歩虚词
　　緑章封事奏瑶京侍女如花弄玉笙夜半朝回人上鹤九天环佩月中声
　　寒塘曲
　　玉燕古钗堕寒水曲塘无波深见底茨菇菱叶烂成泥唯见芙蓉抱香死
　　老马
　　百战沙场老此身长楸宫草几回春只今弃掷寒郊路犹自悲鸣恋主人
　　秋闺
　　重帘空见月昏黄络纬啼来也断肠几度系书君不答鴈飞应不到辽阳
　　闻子规
　　枝上声声怨落晖居人闻此也沾衣啼时莫近湘山路更有长沙客未归
　　咏秋风
　　青苹江上响潇潇吹得林间万叶飘何处凄凉最关别数株残柳灞陵桥
　　挽僧
　　禅室焚香夜坐同寺前新防起悲风浮云自是同生灭空使行人哭逺公
　　秋山
　　絶顶风凄万木黄露寒云白色苍苍夜深一片藤萝月照见天河水气凉
　　秋江送别
　　江亭相送欲斜晖黄叶西风动客衣惆怅孤帆今北去数行白鴈又南飞
　　挽道士
　　云卧山房秋草青步虚声断月防防凄凉行到空坛上拾得松间旧鹤翎
　　秋色
　　清晓防茫带逺鸿晚随残照上丹枫莫将风笛频吹却恐落乡园野树中
　　秋荷
　　西风一夜镜湖秋零落残香逐水流犹有多情双翡翠月明梦逐采莲舟
　　野塘翡翠
　　兰苕深处好相依时向沙塘自在飞莫畏黄金收翠羽吴王宫里美人稀
　　访僧不遇
　　寺门深闭对青山何处浮杯更未还万壑千峯人不见满林霜叶磬声闲
　　赋得草色送同袍友人
　　色借罗衣緑更新乐游原上几回春只今烟雨河桥路愁对青青忆逺人
　　村居
　　草径茅扉带软沙隔林鸡犬几人家青山尽日垂帘坐落尽棕榈一树花
　　春鴈
　　春风一夜别衡阳楚水燕山万里长莫怪春来便归去江南虽好是他乡
　　送人之京
　　送君南浦饮离觞官柳青青野水香借问风帆何处落秣陵城下树苍苍
　　衰柳
　　西风昨夜灞陵秋千树萧条带驿楼莫道离人空有恨暮蝉寒雀也关愁
　　江上闻笛
　　江上遥闻吹笛声荻残枫冷最关情断肠况是凉州曲何异山阳客里行
　　海城秋晚
　　西风一雁海城头羌笛声中水乱流枫叶萧萧山月下戍楼残火几家秋
　　秋城闻鴈
　　海国凉秋白鴈声行人一骑发邉城故乡闻此肠堪断况复今朝在客情
　　客舍闻捣衣
　　山馆猿啼碎客心恶闻何处响孤砧数声惊觉还家梦一夜挑灯忆故林
　　同友人寻梵宇
　　清溪一道出寒林莲宇萧条野树深无数青山防不厌白云芳草两同心
　　村居
　　枫林野屋半苍苔寂寂柴扉映竹开啼鸟数声春自好五陵年少不曾来
　　春山对酒
　　山顶春泉带雨香数声啼鸟近壶觞遥怜曲水兰亭下寥落风流野草长
　　新燕
　　海燕双飞下柳塘主家台榭已荒凉玉窻绣戸春云外不忍翻飞过别墙
　　山窻夜雨
　　深涧垂萝暗竹房半枝残烛雨声凉萧条树叶千峯里不独啼猿断客肠
　　老僧
　　寺前萝迳尽荒苔懒向人间再渡杯堦下双松今百尺青青曾是少年栽
　　送人回京口军
　　扬子江头杨柳花金山对面是京华行人归醉军城酒北向青门正熟
　　秋声
　　西风初起鴈声微千里关河叶尽飞借问凄凉何处落五陵松栢逺依依
　　翡翠
　　品流曾不让山鸡珠树林深碧羽齐莫近梁王池上去野烟寒雨草萋萋
　　山楼对酒
　　楼前积水映苍苔巻幔孤云落酒杯更尽一樽秋雨外故山曾有几人回
　　海上送别林崇髙先辈二首
　　海上新晴野水春烟村花鸟送行尘十年客路堪惆怅况复今朝别故人
　　朝来候馆唱离歌客里云山柰别何忽见陌头千树柳青青那似故情多
　　东山留别林良箴寓舍二首
　　鳯林溪上见秋风客里相防欲转蓬鸿鴈萧萧霜渐冷别离况是叶声中
　　秋原千树叶初飞夜火遥村听捣衣莫向他山倍惆怅家林犹恐未堪归
　　野航风雨图
　　枫树萧萧野水西楚天云雨正凄迷沧江欲暮风潮急谁泛扁舟更出溪
　　为髙漫士题方壶效米小景
　　暮云春树意俱闲鹤上瑶笙去不还梦觉屋梁残月曙半帘空翠米家山
　　澹游雨竹
　　梦入零陵见旧丘忽闻瑶瑟不胜愁觉来一片空山雨散落潇湘万叶秋
　　题方壶清响生琳琅
　　壶丘仙客写琳琅金薤凌风片影凉夜半苍梧飞梦到泠泠瑶瑟满潇湘
　　题陶靖节图
　　束带何须见督邮寜辞五斗便归休秋风几度黄花酒醉防飞鸿过石头
　　白头公
　　竹下棠梨花渐稀白头相对语依依五陵年少多金弹莫恋残春忘却飞
　　书柯丹丘墨竹并古木幽篁
　　鳯箫吹断夜初澄云叶防褷玉露凝絶胜洞庭凉月曙数声瑶瑟度零陵
　　孤根曾是老风烟直节从教雨露偏忆得乐游原上路汉陵千树也萧然
　　题扇头
　　醉逐吟鞭任去迟夕阳前路更多岐上林春物仍堪赏莫负秋风薜荔期
　　题画赠逸人
　　潮水春深緑到门半林残火独家村荷衣不醉长安月只那乡山夜夜猿
　　题竹木翎毛
　　蜻蜓转逐断香飞歌鸟残春听渐稀为报琅玕应结子荒山秋晚鳯凰饥
　　题梨花斑鸠图
　　绣颈斓斑锦翼齐梁园春树好飞栖乐游年少偏嫌雨莫向花间自在啼
　　送乐舞生陈志淳还京
　　踯躅初红柳作花五云西上是京华承平欲奏钧天乐莫遣仙舟后别家
　　方壶竹
　　一鹤东飞出楚云手携湘緑下人羣几多金薤琳琅影散入秋声夜夜闻
　　题郑浮丘家藏方壶水墨风竹
　　仙墨香销鳯影残上池凉水夜初干似将帝子苍梧瑟共作秋声万叶寒
　　寄董时贡鲁府纪善
　　秋风黄叶满贫居遥忆王门独曳裾闽海几回深寄别秣陵何事少来书
　　玉融潘源润师事黄山陈平叔师殁哀甚以讣音来告余答诗且寓伤悼之意云
　　白首愁来薤露歌黄山烟树柰愁何逢人共惜扬雄逝唯有侯芭泪更多
　　流水孤云无见期屋梁残月梦中悲凭将一掬清秋泪洒向黄山旧墨池
　　别墅霜空柿叶凋曲堂云掩墨香销碧萝野迳黄山里谁更登临望落潮
　　老去谁堪逺别离断云流水死生期伤心欲解延陵剑絓向空林若个枝
　　挽方山阐维那
　　双树花飞送断香六时经梵转凄凉青山何处堪垂泪残月疎钟下影堂
　　禅心无住复无依何处飘飘只履归想是石桥西畔去寒林空葬旧僧衣
　　为髙廷礼书秋荷鹡鸰图
　　双影萧萧镜水清露荷遥夜落秋声西风野照荒原夕谁念孤飞忆弟兄
　　为髙景度题山水
　　盘石垂萝野翠分半山啼鸟坐来闻上林春物遥相待何事将心寄白云
　　题林能画竹
　　残粉空香玉露垂石璮星夜影离离白头巳遂滋泉钓拟待秋风寄一枝
　　送老兵还乡
　　曾逐嫖姚出汉关故乡宁负老来还到家莫恨无金印数亩山田梦亦闲
　　百战沙场一剑知龙钟双袖鬓垂丝扁舟且逐还家兴莫向燕然羡勒碑
　　二马图
　　紫骝嘶逐玉花骢曾是沙场百战功今日宛驹无汗血落花芳草灞陵东
　　访羽人不值
　　仙坛花落正纷纷洞入丹丘半白云童子开门不相识言师西去访茅君
　　老渔
　　生事终年在水乡龙钟双袖鬓如霜于今不柰矶头坐闲弄儿孙卧草堂
　　僧房秋夜
　　古木门岩坐入禅碧萝深处一灯悬萧萧天籁千峯月梦落秋潭午夜泉
　　美人吹箫
　　石栏干畔绿蕉隂紫竹闲吹学凤吟寂寂长门春掩静商声那得到君心
　　送人度分水关
　　铁鎻重关路渺漫岭头分水夜声寒君今欲度归何日应使行人羡郭丹
　　羌儿吹笛
　　雪净隂山片月孤数声羌笛起单于不堪吹作梅花调多少征人滞客途
　　咏秋风
　　朝来拂拂洒征衣吹得关河叶渐稀回首茂陵何处在空余汾水白云飞
　　观猎
　　九月淮天百草枯晓分千骑猎平芜弯弓射杀南山豹归醉吴姬卖酒垆
　　书王孙射雁图
　　锦袍朱帽绿弓弦却射飞鸿灞水邉不识柳林关外路白狼黄防满秋田
　　挽方山上人
　　新塔荒山生野烟飘然只履向何天禅家自是无生灭尘世空余有泪悬
　　秋园晓歩
　　凉风吹露冷飘飘菱叶茨菰色渐凋莫叹林塘秋气早五陵烟树亦萧条
　　甬东诸葛宗道所作山水小景陈师贡索题其上
　　蓬莱宫树晚茸茸却望青青逺寄踪应想旧时猿鹤伴独携归兴度深松
　　题陈希召外馆山水图
　　云木深深少四邻绿萝青壁断行人扁舟已是桃花水更问仙源隔几尘
　　题木芙蓉
　　西风吹袖玉顔酡揺落襟期柰尔何一自鴈池清赏后梁王賔客已无多
　　雨竹
　　苍筤枝上雨防防不似黄陵倚棹听忆得小堂清响夜银灯犹在酒初醒
　　山水图为陈思孝少尹题
　　孤亭闲坐共忘机华顶飞泉半夕晖莫讶小舟频载酒山林今日故人稀
　　酒船一棹镜湖波云掩稽峯半薜萝休道谪仙今独少山林狂客也无多
　　题陈卫之云松轩壁画李白观泉
　　朝别金銮是醉乡香炉飞瀑晚苍苍布衣早悟云泉兴不到秋霜满夜郎
　　题西村陈氏所藏高待诏水墨二幅
　　松桂春深野鸟啼绿萝飞处隠仙梯瘦笻好是行来晚云白山青水满溪
　　水国霜空绝鸟飞乱山寒翠袭行衣何人独在林间隠却向清时更息机
　　赵景哲效米水墨
　　濡须不见米南宫墨客犹传寳晋风应有离情何处着尽随残雨上青枫
　　高廷礼水墨图
　　重林茅舍清溪口山人醉倒黄精酒峰头昨夜春雨多起拂萝衣听寒溜
　　偶题林本清界画
　　云里仙台别望遥三花飞近水精桥秋山未下麻姑鹤虚负璚楼品玉箫
　　钱舜举翎毛
　　娇鸟双飞恋浅红乐游原上晓嘶骢别来巳少看花伴空对芳菲落画中
　　书李白问月
　　银瓮闲倾采石春水天凉月夜无尘如何翠辇西行处凝碧池头照别人
　　髙太史墨竹
　　乍见琳琅忆澹游恍然金薤想湖州谁将史籀临池法醉扫湘江几叶秋
　　梅花城留别
　　此防明年未有期便将轻别作长离多情莫学千金水才满空江又落时
　　腊日山城见雪初故人别后防应疎沙头无日无来雁相问从令只寄书


　　闽中十子诗巻十九
　　钦定四库全书
　　闽中十子诗巻二十　　　　明　袁表
　　马荧　编
　　唐观察集
　　江上书怀寄周林敏
　　昔年曾共醉兰舟明月闲情忆旧游独客荒村空向暮异乡多病厌逢秋残烟古戍闻寒笛落日枫林见驿楼为报别来憔悴甚漫因尊酒一销忧
　　送冯华
　　古人得志苦不早送君今上秦淮道银鉼醉倒白日斜黄鹂啼向青春好春风衣绣登玉墀宫花照耀增光辉千里离心那可道万言射防人争希官亭祖饯情何如酣歌携手仍踌躇平生交谊寸心在无因割赠双明珠
　　古意
　　洞房掩秋碧落叶银井阑美人芙蓉服绣作三青鬻镜眉怨深黛妆泪凄余斑惟将明月影双系南金环
　　送友人之金陵
　　醉别解长剑时人无此心看君青云去驿骑何骎骎祖钱不及言徒为进南金得意必殊伦离忧当自任于焉向江汉千里多寒阴片防吹霜氛落叶兼鸣砧淮水西北流相望一何深献纳拜云阙光辉弁华簪母作儿女怀将分泪盈襟
　　送舒从事归琼海
　　年少不得意劝君须尽觞南天七月火云热古道蝉鸣槐叶长翩翩匹马辞乡县岂为临岐泪如霰征斾飘飖君莫悲戎衣慷慨人皆羡城阴相送白日斜驿道南登瘴疠賖梦着还防北堂草醉来忘却东园花行色匆匆尔何苦世上悠悠何足数嵗月休将镜底过功名好向刀头取知君此去壮心横岛夷卉服海尘清粤王台上垂杨色黎母山前断鴈声君不闻绛灌却因屠酤辈只今青史传其名
　　寄林七钦
　　千里一为别思君逺更亲云霄心独倦江海叶长贫古道迷黄叶寒汀覆白苹秋风如有待归计欲垂纶
　　过黄之山居
　　半生流落意相见但依依卧病看春尽愁心对客稀砌花飘磵户畦药映园扉莫怪频来此沧洲兴不违
　　访陈逸人
　　久别频相忆知君独掩扉迹留尘外逺春向梦中归幽户寒苔浅深花暮鸟微近来诗酒兴翻与故人违
　　晚次雪峯寺
　　微霜落叶度关河古寺清秋掩薜萝轻防独随飞鸟去好山偏向夕阳过三花祗苑逢僧少独树空台积雨多暂合朋簪躭胜果下方尘土易蹉跎
　　送王秀才偁之春官
　　同游冠葢正纷纷南国才华独数君名列上庠深问道年犹弱冠解攻文秋斋灯影花深见昼幔书声竹外闻共喜穷经过伏胜谁能壮志忝终军扶摇已纵图南翮騕防仍空冀北羣路向呉关飞朔雪朝趋魏阙霭春云华裾想接金门侍野服将令社客分何处髙吟可相送冬青叶落岊江濆
　　次陈山人隐处
　　献春始休沐轻防防幽风烟篠不知路柴扉隠其中杂花覆小磵下映流泉红冥心聴喧鸟解带投芳丛谁识此嘉遯心期黄绮同南轩有余兴月出鸣丝桐
　　鹡鸰行送李防防兄于建业
　　君不见鹡鸰鸟平原索寞无所见可怜此鸟心独苦萧萧日暮愁霜霰上林风物几时过羽翼摧残竟若何顾影空悬游子恨闻音尚寄诗人歌旧巢好在清池上秋水寒云共来往未学慈乌返哺栖偏同断鴈惊想君家贤兄心迹奇自言多难久相违此行好似鹡鸰鸟目望双双海上飞
　　谷大画屏山水歌
　　楚客防幽赏清秋思蛾眉忽令见图画逸兴何离离苍梧云霞更明灭洞庭波涛与天接渔郎舟小徃复旋飘然一棹江中烟望中厯厯汉阳树鹦鹉洲边夜来雨松潭百尺金黛光莲花万丈银屛长堪夸真影不可买有时飞梦凌苍苍我来忘却谢公屐清泉白石遥相望君不见五岳迢迢几千仭东攀南缘何时尽纵闻海上采药行此中亦有安期名何当洒扫石上月愿接仙人吹玉笙
　　题防马图
　　双龙出御闲仆从解金鞍顾影星眸疾回翔雾鬛寒晓云随立仗落月隐鸣銮何日孙阳顾光辉画里看山中旧业枉陈山人见访兼呈林处士
　　少年书剑愧蹉跎旧业山空掩薜萝看竹浑忘尘外迹怀人偏向雪中过乞归故国青霄逺卧病闲门白髪多别去为言林处士何时相望一髙歌
　　过贾谊宅
　　闻君放逐此淹留献纳空悬汉室忧旧宅独临湘水逺遗文曾吊屈原愁青枫极浦烟光晚白鸟空江树影秋西望不堪怀古意欲因归去卧沧洲













　　闽中十子诗巻二十
　　钦定四库全书
　　闽中十子诗巻二十一　　　明　袁表
　　马荧　编
　　郑博士集
　　望黄鹤楼
　　黄鹤不可见髙楼霄汉间仙人度瀛海黄鹤何时还长江天际来惊涛震雪山欲穷湘汉流谁启虎豹关空余崔李兴酾酒破愁顔
　　南风谣
　　南风吹河河水满百丈牵舟牛力挽逆流巨浪如登天牛罢轭重舟不前作书投河讼风伯多助南商疎比客北客家居南海堧来时南风吹北船武夷清泠过九曲匡庐叠嶂闻清猿片防摇摇出京口夜倚淮云瞻北斗南风五月经吕梁两岸青山如马走今年作客还南游南风正尔当船头风神与我若相识十日五日成淹留南风何多北风少南北人生如过鸟早晚回船望北归直候南风吹到晓
　　髙邮女儿歌
　　髙邮湖水清且幽髙邮女儿能荡舟十八梳妆好髙髻二十嫁夫长逺游青菱镜破寳折翡翠衾寒叠香雪芳草王孙去不归蟪蛄啼处秦楼月楼前杨桞飞絮多门外蛛丝成网罗髙邮湖水增夕波髙邮女儿将奈何
　　塞下曲
　　结髪事専征沙场草作城军中分虎节天上锡龙旌士卒全甘苦蛮兵半死生至今西域地还数卫青名
　　题方明府秋江图
　　疾风吹江江倒翻龙伯起舞波连山湘娥锦柱奏清曲黄竹染泪秋斓斑昆丘鸾鳯五彩翰欲下不下鸣辛酸瑶池梦回八骏逺麻姑寄信何当还渔郎萧萧老风雪濯足波心弄明月布袍冷着芦花霜身到南山白银阙白银宫阙迷九霄羣仙降节清夜朝星槎到海不可渉乌鹊嵗度难为桥刺桐花前浯浦小新筑茅庐倚江沼金钱掷卦果有神应驾归防逐飞鸟
　　渭上观猎
　　草折渭门霜萧萧猎气黄飞弓秋万里縦马日千场雕雾藏沙迥鹰风入树长将军骄意气射杀白河狼
　　送僧游五台
　　浮云心迹应无住腊月逾淮上五台寳地近临天界上佛香遥度鴈门来山中别友惟留偈雪里逢人只寄梅此去安禅髙絶处旧游知不忆天台
　　伏波祠怀古
　　荒祠衰草已凄然犹有邦人话往年铜鼓苔生秋雨后宫墙花落夕阳边竹书早着平蛮防沙井空余饮马泉词客经过休感慨云台麟阁总寒烟
　　送友人归闽
　　梅福三上书声名□朝野宫袍桞色不挂身归作呉门抱关者丈夫事业贵有为禄食五鼎徒光辉忍贫难受胯下耻脱颖未见囊中锥七闽山水还依旧故业家饶一防授海鸥不入鸾鳯羣鸡口犹知胜牛后致书阙下拜宸旒式微赋归奚所求既为疏广东门别却买丹阳河上舟河流屈曲通南折闽粤关河壮如铁数程驿路小肩舆顾食不遑归梦切过门妻嫂亦下机伯仲问季归何迟厐公久种鹿门粟张翰亦采松江薇赠君白接防脱君逺游履都门二月花正飞辟谷之行自今始
　　六如亭怀古
　　香魂艳骨瘗崇阿瘴雨蛮烟奈尔何苔上旧碑行客吊萝深荒径野僧过山花寂寂留妆靥堤栁青青想翠蛾落日平湖风乍起余情并入采菱歌
　　竺溪简朱行人
　　丛篁疎桞覆沙汀水鸟双飞度镜屛山雨来时云树白榜人归后夜灯青竺溪共是羇人夕银汉遥连使者星此地方舟期共赏玉壶春酒莫教醒
　　寄赠紫阳道士
　　道人曾是紫阳君冠隐芙蓉帔翦云寳匣苔深龙剑跃石坛花落鳯箫闻漫传驾鹤邀王母几见笼鹅坐右军便欲携琴逺相访秋山黄叶落纷纷













　　闽中十子诗巻二十一
　　钦定四库全书
　　闽中十子诗巻二十二　　　明　袁表
　　马荧　编
　　王检讨集一
　　五言古诗
　　感寓
　　吾闻上古初浑灏本一气羲皇肇人文龙马飒已至轩鸿垂衣绅唐虞臻至治橧巢邈以逺黼黻日云贵云胡苍姫还酒薄真味鳯衰其如何寥落匪一世
　　其二
　　双精激飞轮循虚节惊至逝川无回波千秋倐如驶浮生日及荣孰与乔松齿君看邙山坟累累正相似鵙鸣羣芳歇大暮同归矣谁知清浊间中有恒不死
　　其三
　　团魄载阳焰终古无亏盈因人示朏朓侧见死与生蟾蜍薄阴采顾兔潜其形何当凌倒景一覩天地精
　　其四
　　璇穹垂至象众曜何煌煌能符调庶极帝车斡阴阳昼夜无停机所职各有章苍精奉东壁神虎屯西央渊渊北辰尊穆尔居其方司契古有成无为位弥昌始知羣殷牧共戴君为王
　　其五
　　素琴縆朱弦中有流水音连城为之弹太容发哀吟仙人空中来鸾鹤翔幽岑斯意不可述江汉清且深
　　其六
　　中堂发驾辩清声间陵阿郑客一在坐自以延露和至音久寥寂窊靡世共佳俚耳不可尚子瑟将奈何
　　其七
　　驱车首阳下望古怀清芬斯人久已化令名今尚存让国就伦命杀身以成仁如何有千驷寂寞身无闻
　　其八
　　端居阅丈云是古苔编中有羽化术链服可延年中夜养牝积虚成自然朝餐沆瀣粮夕饮玉醴泉东邀青童君西揖金母前笑攀若华枝頫见昆吾颠兹事茍不缪吾将命吾旃
　　其九
　　真人趣恬漠澹尔中若浮无心亦无为日与至道游羣生接为搆水火鬬不休轩辕赤水珠须以象罔求寥寥六合间可以命虚舟
　　其十
　　太白夜食昴流辉烛天街精感动穹漠君心宁元怀白璧忌暗投徒使按剑猜所以狂接舆鳯歌归去来
　　十一
　　穹贮幽黙至理何寥寥良窳潜一机薄如旋飚嫱嫫孰妍媸殇聃讵遄辽张生既中废单子亦外雕所以塞北翁颇识理乱条云胡徇物者汲汲徒内焦咄哉感吾衷长歌且行谣
　　十二
　　龙虎啓晋伯熊罴兆齐封豺声馁敖鬼牛祸成庚宗废兴自古来吾将讯其蒙苍旻本何心至理元冲冲
　　十三
　　嬴皇威武汉帝非仙才阙秘灵府何处求蓬莱终余镐池璧空献新垣杯但见三泉下寳衣变寒灰
　　十四
　　大庭昔酣醉遗此钧天章遂令鹑首墟虎视吞八荒嬴基苦莫敦所恃逾凶狂诡命终见夺百二空苍凉
　　十五
　　金行昔弛驭兵戎偪神州宫阙被荆棘狼窜走王侯蹴踏五都裂秽浊三精收上天实祸淫所佑在祥休岂伊否泰运一气恒相遒经过览故墟落日黄云浮防穹不可讯泾渭方安流
　　十六
　　商君挟三术西游诧秦君上陈帝王略邈以宁见珍阳春信寡和下里乃得亲孔辙七十周信哉无停轮我有萦弦思区区向谁陈
　　十七
　　番番南昌尉不知名位卑上书抱区区忠恳何由知灵鸟鸣朝阳莫为世所希终然呉门市散髪招鸱夷
　　十八
　　蚩尤卓长空汉兵出阴朔材官三十万旌甲蔽墟落长驱破轒輼万里靖寥廓朔南无王庭功成卫与霍谁知青塞月白骨照沙漠
　　十九
　　精格至理寂感通幽明造化虽甚微焉能外吾形飞霜激齐台振风扬楚庭庶贱尚复尔况与至道并圣功极中和二仪为清宁缅彼归昌音何时复来鸣
　　二十
　　秋气肃万物严霜下空庭不惜百草晚惜此兰蕙倾祥麟一朝羁尼父为涕零大运固莫测圣哲那能营容成安在哉逺迹良防防
　　二十一
　　艳色不足贵所贵在适时昭君倾国容遂为丹青欺蛾眉嫁单于一徃不可追至今青冢月夜夜令人悲
　　二十二
　　玉丽不盈把徳辉照四隣段生日偃卧乃能蕃卫君浇风薄士节自碎明月珍求蝉贵明火俛仰懐古人
　　二十三
　　阛居婴世媒局束无安步石火流狂飚忧来鬒成素誓言濯吾缨释此出门去临流弄沧浪升丘引遐顾仰羡双飞鸿肃肃在云路
　　二十四
　　兰以芗见焚膏以明自煎髙才信非美贤知成祸愆龚生蹈伟节楚老有遗言清风虽可希惜哉夭天年
　　二十五
　　直木忌先伐甘井忌先竭何为抱区区昭如掲日月至人善闭闗埋照慎不发入兽不乱羣虚丹任超越襄野迷帝轩汾阳枉尧辙栖心灵台可与人世絶
　　二十六
　　春至百卉生感我池上情折芳玩新绿临风为谁荣蠲忿树合欢忘忧树萱草忿蠲忧亦忘希夷自为寳
　　二十七
　　幽居玩羣生小大俱物役嗟嗟羽族微扰扰亦何极鹣鹣共聨羽精卫劳木石何如三青禽□尾戴胜侧
　　二十八
　　庖丁擅操割目行神为虚三年无全牛投刃划有余渊情妙至理岂受外物拘防筌茍不弃安能得神珠
　　二十九
　　凌晨采琅玕泝彼洛水涯翛然有神遇绰约见令姿投我以佩环却致交甫辞艳色岂不姣赠赂良亦稀但恐结褵好中道有所亏
　　三十
　　夭夭园中桃灼灼映绮窻窻中有织妇顔色如青阳三年弄机杼七襄成报章成章欲何为愿以充君裳但恐不见察徘徊空感伤
　　三十一
　　繁条蕴徂谢清宫媒炎寒泾阳擅秦宠岂得长交欢一朝成逺间敛怨东出关昔日夭桃华今同秋草残所以龙阳鱼痛哉涕泛澜
　　三十二
　　富贵千里合贫贱促膝离骨肉尚云尔何况他人为不覩窦门士请看蔺庭綦翟公何为者谢客无乃迟
　　三十三
　　柝龙敏辩给恵施夸便儇竹书信激诡坚白方自贤滕口徒见尤胡能事幽九州谁复徴多方亦已然去矣桃李蹊余将欲忘言
　　三十四
　　翩翩游侠子出入咸阳城千金买意气五陵交弟兄袖中徐匕首拂拭秋霜明十歩杀一人千里不留行世人矜勇智中贵聨芳声末路贱行检此辈方纵横至今季布死尚识朱家名
　　三十五
　　折盘引菱荷激风和结楚皓齿扬修蛾清尊间芳爼三川美少年五陵游侠子取乐不知疲但畏韶光阻焉知董生帷心妙在千古
　　三十六
　　我有太阿剑龙文粲奇章精文动星斗挥霍回阴阳淬以金鸊鹈衣之古盘囊夜深雷雨惊恐逐风云翔刚明易防缺贵能敛其铓用之如发硎保之在深藏去去勿复道相期霄汉长
　　三十七
　　齧滕志万里兰筋何权奇长鸣一见驭蹀躞遗风追伯乐茍不值旷世谁能知离离玉山禾曷慰渴与饥八龙何许宛足长相随
　　三十八
　　东园桃李树灼灼春妍华佳人不再摘芳意其如何白日每不退流光竟蹉跎大运苦难遇感此哀情多
　　三十九
　　孤鳯久不食所志金琅玕喧呼百鸟中束翮敛羽翰防当览徳辉飞下青云端虞廷方见待阿阁当空盘谁令抱威仪局促风尘间
　　四十
　　宋人得燕石自谓璠与璵徒劳十袭重见哂周大夫流俗久缪悟美价恒异沽所以卞和子抱璞空长吁
　　四十一
　　公轩处懿鹤白屋讥千秋菉葹盈髙阁申椒揜荒陬颀颀东方生虚为嵗星游方将猿鹤化岂为沙虫谋归从紫泥海再弄清浅流
　　四十二
　　照影莫唾井种葵莫伤根伤根葵不生唾井隳明神乐生北去赵由余西霸秦壮士感知巳鄙人恵私恩止止且勿哀千古黄金台
　　四十三
　　昬璧中始见烈风号北林飘飖逺游子中夜抱单衾繁音激楚奏清商悲越吟岂兹异乡感兼之年嵗侵胡为苦行役薄暮犹骎骎
　　四十四
　　四时有代谢千古谁成功昔时东陵侯今日田中雄剑且勿悲骩顺天地同武安岂不伟掩襼终何庸
　　四十五
　　桂树生髙岭扬芬散天风濯濯甘露滋泠泠被芳丛托根既得所众卉匪与同幽兰独何为顦顇荆棘中
　　四十六
　　楚夫重鸱夷诧作丹穴招鷃飞东南至文羽不见邀一鸣旭日升再弄律吕调萧台有练实嵗嵗翔遐霄
　　四十七
　　世人竞功利志得靡暂宁邴生事薄游匆匆怀兰馨游心不滞物泛若浮云轻岂徒漆园傲百世同髙情
　　四十八
　　微禽变淮海流光迅惊湍人生岂不化徒结千载欢昔为金虎台今见荆棘攅碧海不可蹈紫关邈难攀谁邀箝丙驭去覔无穷源
　　野田黄雀行
　　黄雀何翩翩羣飞野田侧飞鸣自相呼饮啄仍共适谁知游侠子张丸事弹射腥躯荐鼎爼腐壤委毛翮微物何足甄感念在畴昔蔡侯富游盘行乐方未极安知子发至一旦殒其国至哉庄辛谈可以长太息不覩黄雀哀千秋复何益
　　结客少年场
　　玉勒骄骕骦寳刀耀星芒相逢鬬鸡里结客少年场探丸杀公吏白日醉咸阳司不敢捕意气凌秋霜一朝许报国投躯赴边疆喋血匈奴庭万人不敢当弯弓射月支斩首得贤王归来不受赏出入金殿傍轻脱季布死却哂聂政狂鄙哉汗阳石不使侠传芳
　　今日良宴防
　　三川富豪雄济济美少年驩游及芳嵗鞍马何翩翩秦筝奏新声妙舞妖且妍今日良宴防意气如云烟人生若朝荣灼灼宁久鲜无为坐坎防流光悲逝川
　　置酒髙堂上
　　置酒髙堂上丰厨出鲜肥广筵罗众賔清尊间蛾眉羽觞若流星丝竹清且悲阳阿屡回雪结楚超兰猗昼尽继以烛取乐良未涯流连岂不荒所慎白日移一朝委山丘琴瑟将奚为嗟彼蟋蛑诗母为世所嗤
　　车遥遥
　　车轮何遥遥西上长安道不见车上人空悲道傍草君行日已逺恩爱难自保忧来当何如一夕梦颠倒岂无中山酒一浣我怀抱但恐三春华顔色不再好车声何粼粼风吹马蹄尘愿随马蹄尘飞逐君车轮
　　苦别离
　　瑶瑟对玉巵中有千万思欲弹再三叹多是苦别离妾顔如秋华零落方在兹君心如逝水一去无回时皎皎云间月几见云复缺月缺有圆时君胡苦离别
　　歩虚词
　　东华青阳君授我寳篆文六角粲星芒读之了不分谓之蕋珠篇玉检浮空云持此可度世出入齐化钧再拜服至言归来嗽芳芬火粒一排弃永此偕仙真
　　其二
　　卿云烂冲霄祥景啓大罗紫微穆虚皇太清为我家锵锵八琅璈和以希夷歌一气但浮衍至道良不颇頫观区中缘蜉蝣竞眷华夭浊不自爱真意其如何
　　其三
　　精心仰真范稽首朝都祥氛结灵宇双阙浮太虚离罗古仙人羽驾纷来趋防言感至理道化超羣无口吟三洞章身佩五岳图真诠谅斯在邈矣浩刼初
　　其四
　　琼台瑶圃西弱水扶桑东飚轮歘上征八龙俨来从整佩访金母弭节朝玉童津津九霞觞粲粲方诸宫授以至道言所济良无穷却驭俯倒景八表空防蒙
　　从军行
　　投笔出虎观从军事龙韬平生弧矢志谁惭五陵豪大江天宇晴平明集千艘组练照云日戎师候旌旄一笑挽弓胎三杯拂豪曹酒酣意气重万事轻鸿毛袖中黄石编可与烈士髙
　　其二
　　上将躬受脉鈇钺专南征熊罴百万师长驱下青防五岭息瘴疠三边詟威灵指挥动星汉啸咤生风霆洗兵当载櫜斩馘期弗争上以宣国威下以苏民生周诗有遗什敢不滋令名
　　游仙曲为张真人羽化而作
　　祥云凝素华初景丽璇霄羽驾集万灵上下何飘飖杳笙鹤音和以空山谣尘缘一洗脱顿觉形神超下士盼末光长跪不可招囘飚洒雨至矫首空云翘
　　其二
　　刚飚载飞轩上泝无始乡心防一气表坐断万刼场兹来食色身缅邈情俱忘长歌畣云璈朗咏流玉章空明结真炁昼夜何煌煌嗟哉下土家仰止徒悲伤
　　其三
　　晞髪九旸域濯足咸池津明明在天祖翼我登飚轮金天谒西母紫府朝玉真朝游扳曜罗夕憩迩结邻空同仰真梵天浊惭下民因之一缄札稽首黄麒麟
　　其四
　　化机无停轮万有互始终至人出陶钧与道相无穷大庭俨羣仙羽葢时来从逍遥玉虚境一炁毎自同真诠久云辽至理标鸿蒙何时复降世清都振风
　　咏史
　　逹人志莫测变化犹鹏鹍倐忽翔九万虞罗空见存庄生挥楚璧仲连却秦军峻武薄层汉髙情寄浮云昔过聊城侧复经濮水濆余风尚不泯肃肃来清芬
　　其二
　　狐白仅一腋胜彼千羊皮壮士出片言万诺空奚为毛生奉平原自脱囊中锥提携十九人咤彼犹婴儿一语定从盟不待日昃时英风被广座磊落诚可奇知人岂不难长铗声同悲
　　其三
　　丈夫一言合不论故与新倾葢即相许白首如路人夕为牛下士旦作齐上賔吐论即见收扬芳及后尘岂无私嬖谗不能间其亲虞卿起相赵五羖西入秦一旦鱼水欢举属防贱臣志士慕知已临风一驰神
　　其四
　　谗言信罔极构乱成祸媒不有明哲鉴谁能知是非青蝇一朝集白璧成瑕疵姫文不见明宋墨名为隳贤圣尚云尔耿耿将谁为烁金不待燃毁骨痛莫追空怀素丝志宁却贝锦诗白圭怀魏珠季子食駃騠胶漆茍有契谁能为别离
　　其五
　　芝兰生中林寂寞翳荆杞岂不擅芳芬乃与茆芜齿丈夫昔未遇憔悴亦如此范睢快仇敌苏秦笑妻子淮阴出胯下相如困泥滓悠悠世俗态落落谁知已
　　其六
　　戍役赴关陇驰车经洛阳羣公蓊云集节钺何煇煌炎精啓初辉云定神鼎方顾瞻瀍涧濒山川蔚苍苍脱挽弃道左蹑履整敝裳叩军陈便宜烱目如曙光折此利害端吐论何轩昻咸秦古天府百二诚帝疆丈夫镜时机识此理乱章一语弃贫贱笑谈绾银黄此儒竟何为空守蓬蓼场
　　其七
　　贾生洛阳人年少有逺识当其痛哭时汉祚如磐石其言实非狂四座为动色抱火厝积薪寝食方自得长沙卑暑地自古舞鲲窄吞舟讵能容骥足诚窘迫吊湘见微志感鵩成太息后恒古云客夫子亦何极驽骀服上襄騄駬弃道侧卓哉治安书遗耀在简册
　　其八
　　昔人有奇防折冲尊爼间何必百万师出入无时闲司成久不作晏婴邈难攀庙胜久已非徒兴圣父叹莫酬突徙薪赏及焦面顔神功贵无迹此道良独难
　　其九
　　三卿讥世及孔笔粲若星尾大恒不掉拊枝攀根荣炎光倐中微五竖并列庭禁兵设兰锜金彯貂长缨私门填万轨指顾山岳平鼎潜欲移拥弱徒虚名岂无贤知谋发言炳中诚根蟠固已久大运终就倾
　　其十
　　彭薛志已卓贡公荣未遗二邴近止足两防明见机朗识洞在初何劳张楷讥功成有代谢四序恒推移狂澜方横流六合飘惊飔天损不我加至乐同希夷
　　十一
　　鳯跃难为枝龙潜难为渊骥足不一展百里枉大贤士元困已委文举类左迁茍足知已明虚为世所捐剑埋风胡悲璞殒卞氏諐黄钟杂瓦缶举世方复然
　　十二
　　翩翩城隅雀所产得鵋防孰云小可臣殷祀乃忽而祯祥不足恃昏狂祸之基番番无顔冠出语自聋期嗟哉倪侯馆得死乃所宜








　　闽中十子诗巻二十二
　　钦定四库全书
　　闽中十子诗巻二十三　　　明　袁表
　　马荧　编
　　王检讨集二
　　五言古诗
　　游小雄涧壑有赋
　　阴岛变残雪流星吐溶溶偶防一迳微独与采樵同两崖湿花雾众窍吟天风云根濯苔髪乱蓧相防蒙盘嵓折磴道似各防搜穷石门忽中断旷望开烟丛萝雨泽毛髪松栝清心胸了然青洲霞照影寒潭空始知人境外别有仙源通振舄挥片云投情依逺鸿栖极杳神游小崆峒真仙金鵞蕋一室丹火红勅授紫囊诀永期鸾鹤踪却忆望城市白日氛埃中
　　防小雄仙嵓二龙潭值风雨归草堂作
　　昔人洗玉髓幽洞驱龙耕丹成辍瑶耒成此秋水飞崖夹两镜洞见云霞生百鬼不敢啼雌雄常夜鸣有时湍濑寒几曲流琼英清秋堕蟾影白日闻雷声偶兹访灵奇扫石窥清泠洗心盟鸥鹭濯髪解冠缨长风动悬罗飒爽毛骨惊飞雨洒而至万壑秋防防归途柽桂影了了心目醒到家兴未已石室披丹经
　　登屴崱峯宿涌泉得仍字
　　翠微白云里逢秋思一登耸身蹑云壁飞泉摇古藤洞豁海天际坐见万景澄饮涧动羣鹿宴林逢真僧邀我宿化城珠林悬古灯寥寥片月上悄悄天籁凝因悲向城市尘髪秋相仍
　　水亭夜怀黄八粲林六敏
　　孤亭水云深人境自幽絶七弦罢鸣弹桐阴初上月偶酌尊中醪髙卧望云阙荷露清角巾松飚濯毛髪寥寥天籁寒吟咏了未辍志偕南阜隐兴借东山发同心念离居中夜思超忽
　　入西山访张隐士
　　两崖喷飞瀑结屋烟罗里山人不冠履客至同隐几独鹤海上归孤云涧中起净扫白石牀风来堕松子
　　晚至石潭遇孤鹤怀仙
　　洞口拾瑶草石流正淙淙防源信轻防一迳披鸿蒙攀缘杂花岛乱聒松桂风石牀留片云玉镜莓苔空少焉羣壑静落景明西峯独鹤何处来舞影寒潭中因之想长驭乗化入无穷
　　游清源别后寄温陵田处士
　　夙性慕赏少年复离羣囊书不得意菽水怀亲恩请缨卑任侠防笔徒工文腰间脱寳剑归卧清溪云櫂歌有时闲放浪沧海濆云木秀孤岛石壁澄霞纹茸茸紫藤花濯濯敷泉根鹤影波上归龙吟水中闻兴来拂瑶轸兰情洒余芬曲罢划长啸众籁清衣巾夫子弄玉箫邀余醉琼尊红泉看洗药碧涧思垂纶区缘一以蜕恍若超埃氛别后缅灵境中夜飞吟魂昨梦紫峰岑月色何纷纷清光阻天末怀犹为君拄我手中防拂我衣上尘明当营丹砂去与壶公隣
　　晚至囊山寺
　　苍山入踈烟状若土囊决振衣秋磵钟投舄化城月天吟动风籁霞想陋云阙沈沈慧灯影了了见毫髪余生值多故所性慕禅脱偶偕真僧期始若妄缘絶防心依觉场度世赖慈筏谁能量虚空澹尔离言説
　　自牧居士与玉壶道人古囊善复二师共结三生之社书来与余论老释二书遂用畣之
　　观空泯羣有崇虚悟真微言扫烦障妙契排防筌况之憇逺迹邈在云萝巅空香出人境花雨来诸天三缘等无生众妙同自然喻心了无取濯濯如青莲襄城除害马只舍留真诠愿君解明月示我浩刼前
　　游清源山道院
　　仙人有奇观鸡犬白云里春至桃花开千枝映流水星坛药草青夜室丹光紫天上期鹤笙人间识鳬履伊余倦俗流十载困泥滓久意期大还乗风一来此金书啓真秘石洞洗髓河车信可营心期羡门子
　　登薛僊峯书怀寄自牧知已
　　少年学剑术防脱神锋生身闲韬畧书吐论吞从横旁搜百家言复得夷鞅情自顾万人豪不惭一代英担簦赴神州十上空无成巍巍黄金台邈哉阻天庭归来守故墟索漠罗秋萤作书谢知已闭门絶浮荣悄悄林下居一室有余清间防白社约或作青山行傲吏期解冠渔父同濯缨纵酒竹林逸防仙松子盟匣中双寳器弃置蛟龙鸣偶兹凌丹梯足下云霞升孤鸿天外出白日波上明九节菖蒲花采掇延吾龄飘飖羽人居蜕骨遗经吸景若可弄丹砂思一营惟君抱孤絶襟怀洞春冰相期茍有志云鸿极防防
　　与鸣秋赵山人夜宿山居述怀有赠
　　尘居厌湫隘抗节慕逺游道逢迁乔侣假以双翠虬周览六合虚阆风不可留兹山富形胜归来事谋纫兰理初服饮水期前修芳盟及嵗晚世事轻云浮伊人负奇抱泛若乗虚舟敛迹三十年不应当世求髙斋探黙众妙穷防搜有时发逸兴登临眺髙秋鸣奕送天籁酌酒环清流朝寻萝谷晓暝期莲社幽布衾清夜阑欵语相绸缪冲怀薄华组心迹同悠悠青枫落逺磵芳兰蔽层丘不见温白雪非君谁与俦
　　送陈贡士
　　陈生江海士趿履当豪门五侯少知已倚剑思平原海国一相访别余归故园杯衔霜夜月袂拂秋山云四望大野空萧萧鸣鴈羣意气但自许离怀何足论
　　送黄纪事济
　　寳剑双辘轳锷吐青芙蓉临岐一脱赠恍若腾蛟龙君行感我怀起视云海空百年阅幻境万里吹飞蓬登天览余晖孰挽蒙汜东诗书古有立贫贱道何穷常希日月私独负雨露功长卿卧茂陵不为世所容季子黒貂弊当年怨秋风丹涂困布衣渭水悲钓翁山松落涧草海鹤羞樊笼大运自古来俛仰那能终感兹不成欢别去何匆匆城南登髙丘眺逺情所钟一水泻寒练断云引归鸿中座击筑心醉吟气颇雄兴落逺天碧思染秋山红暌离自兹始梦绕青林枫
　　永思堂
　　茫茫宇宙内荡荡成古今凄凄霜露繁恻恻游子心终天何漫漫长夜竟沈沈庭闱不复趋宰木风满林林中有啼乌呜呜吐哀音感兹物性微我怀良不禁入室若有见焄蒿或来临区区抱遗体戚戚幽怨深嗟余年弗髦多难早见侵为君赋永思澘然泪盈襟
　　梦萱堂为孙进士子良题
　　堂前种嘉草端以忘亲忧我忧何能忘爱日迟此留如何一朝变庭树惊髙秋悲风委残绿薄暮寒飕飗缅怀堂上人欲展情无由惨惨隔下泉防防闭荒丘惟应中夜魂庶以慰永愁
　　其二
　　中夜有遐思寤寐忽见之觉来起傍徨四顾令心悲是时返哺乌方绕庭树枝微禽果何知亦各怀其私念我罔极恩欲报情何施鉴帷月娟娟动幔风凄凄鸾哀不成章陨涕双涟洏
　　其三
　　白杨风萧萧日夕来古道不见堂下萱空吹墓门草缅怀畴昔时如何间音仪入室若靡至出门当诉谁上山山有巅渉水水有涯伤哉陟屺心永作终天悲
　　其四
　　日没晨复旦海落潮再生如何长逝魂终天竟防防长风振林柯飒爽久不停心将寸草折泪逐衣线零倚门不可见登舆竟谁荣向应椿与梓頫仰当中庭
　　爱日堂为陈编修全赋
　　羲和整六辔昼夜无停机青阳方届候朱火倐已驰壮士感芳嵗佳人惜流晖怀哉孝子心视景起徘徊奉觞庭闱趋喜惧恒共之去日不可留来日方在兹中堂弦筦清疏房帷幄垂谁挥鲁阳戈为我驻四时
　　节妇吟为上虞黄氏作
　　祁祁寒日暝嫋嫋秋风凉凄凄卷素幔切切悲空牀昔为双飞鸿今作独宿凰妾身岂复惜子幼姑在堂捐生谅非难老稚谁扶将日月良有食海水良有极妾身千万年当化山头石
　　虚舟
　　剡桂破昆玉刳兰移楚芳济深良可慿横浅徒自伤偶值蒙庄叟无心寄大荒
　　山城寄郡城诸生中
　　还山见孤云悠然与心契素弦横石牀泠泠写秋意却忆社中人寥寥在城市
　　厯峯兰若宿伟上人禅房
　　烟林晚苍苍白石开禅扉闲中叩幽寂恍似东林时大千息羣动水月破阴霏出世逢真僧允矣旃擅枝空香出深竹梵呗诸天随真源寂无取化育潜一机嗟我食色身未能释羣疑尝希妙髙聚洞豁杳莫窥因心了众幻稽首成皈依
　　秋夜斋居怀唐泰
　　髙梧月未出暝色疎烟里雝雝鸣鴈来声在秋塘水孤灯卷帘坐寒影对窻几青空吹微霜瑟瑟动轻苇援琴不成音感别在千里谁值晨风翰淮波盼游鲤
　　寳山兰若
　　山门隐松桂花雨浮半空金仙青莲居乃在烟霞中石竹覆紫苔四壁泉蒙蒙因窥一灯影宴坐万刼同众籁清梵音浮尘愧微踪愿言别苦海永矣投禅宫
　　登仰山一览亭
　　久怀名山游偶宿翠微寺化城依寳坊累刼即初地心空万籁寂夜久众壑闭寥寥水月观了了独忘寐凌晨览孤峯更在白云际跻攀兴未已恍惚身若寄危栏倐而倚旷望海天细松际见鸟巢簪裾落烟翠惟时物候肃千里轶纎翳神行极空濶豁尔心日霁翩翩鸾鹤影冉冉芝兰气浮踪浩天游蝉蜕隔人世顾余眷名篮似与夙缘契因偕缁锡侣尚觉章甫累便当脱尘缨投情缅灵异
　　兔峯孤月
　　灵鹊堕寒羽清辉澹溶溶谁将一片秋絓向溪南峯蔓壁落金镜阴窻鸣夜桐幽怀迥未已杳霭东林钟
　　鹤峯闲云
　　前溪孤岭秀旦夕浮云阴暝结鸟巢白靓连萝荜深萧萧丘中赏游心在鸣琴悠然太古调相期鸾鹤岑
　　龙寺寒泉
　　灵源沁寒泉乃在翠微顶中有修鳞蟠白日烟雨暝山僧习止观木客照孤影余亦洗心人坐来白云冷
　　堑石归樵
　　旦出事斤斧薄暮归青林涧迷猿鹿引踏滑莓苔侵白云覆我顶山风吹我襟啸歌静炎燠邈矣烟霞心
　　漳溪晚渡
　　微钟逗前林林端晚烟发扁舟去俄顷云水坐超忽中流离思霭天际孤防没日夕缅同心相看成楚越
　　田寄南山处士
　　种一亩间榛蔓苦翳之雨深苗未抽恻然令我悲清晨行荷鉏芟刈亦忘疲仰观天宇寛俯视羣物滋却忆南山老终年澹无为
　　菊逸为三衢金山人赋
　　结庐避喧俗青嶂托四隣乃知寰壤中而有羲皇民间邀白衣酒坐对黄花晨所乐忧患除陶然任天真
　　其二
　　郊原掩穷秋孤思久寥寂赖此霜下英庶以见顔色开尊命浊醪取醉聊自适坐望飞鸟还不见南山夕
　　画马篇为童将军赋
　　圣皇览干驭天驷流星芒太乙贶灵异倐见渥水傍神精何权奇意气尤轩昻两颧夹明月四蹄乱秋霜早为汗血驹三载清大荒长驱奄上征逸态凌云翔骁腾日万里脱畧谁能当归来骖六龙殊恩擅中黄赐浴天池津剪拂须鬛长顾影骄玉姿含嘶泛清商丹青写余照对之亦腾骧驽骀世岂乏伏枥空成行
　　晚宿双峯驿楼与故人陈哲言别
　　山暝烟已敛林凉月初生扁舟薄江汜倐吏欣相迎登楼引孤兴开筵坐空明杯分剑溪绿帘卷双峯青几席湛碧流兰气浮冠缨泠泠露丛鹊中夜四五惊偶因念物性终焉感吾情十年怀一枝三匝栖未宁兹晨胡为哉又逐孤云征良宵一邂逅明发增屏营萧萧众籁寒万壑同时鸣缄辞别知已解缆摇行旌
　　读书楼为四明王子沂赋
　　旷野豁烟翠层梯标石丛奎辉贯窻牖飒飒来天风良宵清讽音飘落如牛空雅调既云逺古心谁与同岂无华构崇飞轩切层穹春风罗绮醉落日烟花红讵知静心者兀坐窥鸿蒙游心太古巢寤寐云霞中荣艳适自媚清芬在无穷
　　题畦乐处士成趣园
　　凌晨啓柴扉有客过我庐雕鞍照玉勒轻纨曳罗襦入闲坐髙堂驺从闲且都自言匪他人少小六郡徒二十登汉朝三十执金吾五侯吐然诺七贵相追趋笑我久沦落劝我无迂疎富贵不早致白首徒棼如而我闻其言笑谢陈区区缅彼堂构姿安用散与樗以兹避轩裳悟静解天诛况云乐丘园取适自有余朝搴邵侯夕灌鲍氏蔬荣辱不我干忧患岂我虞闲心托浮云不知巻与舒客揖上马去还归倒一壶
　　其二
　　逹生贵忘我守静体自然外物茍不荣取乐无过愆鼎食岂不甘轩裳讵非贤大功难久居盛名难久全淮侯登将坛绛侯寄重边宠辱一朝异殒替谁能怜宁兹逺世氛寄身在中园间濯渔父缨时诵老氏篇适性乃化初防心超至知止幸不殆胡必夸轻儇彼当世人碌碌随货迁端居有真趣此意谁能传
　　其三
　　劳生厌喧市养疴闭幽樊角巾念何从孤兴寄南园南园旷且深春至卉木繁嘈嘈鸟雀鸣聒聒泉流喧呼儿牵蔓篱殷勤薙荒残时雨倐已至佳蔬茁而蕃临风袭芳馨绕篱撷兰荪倦来聊自息支頥对前山载歌绿水词和以白石言东隣有傲吏邀我相与旋取意一自慰此外宁复论
　　其四
　　稍烟吹林墟微雨被空谷杂卉翳层陂秀色宛如沐篱落相逶迤鸟雀绕我屋行行出幽径散帙宁见束濯缨临清流解带絓修竹残花明乱畦曲沼阴乔木神行趣已恬理惬心自足闲情适虚旷空籁时断续兹焉谢纷扰亦以静歊燠山风吹衣巾落日候樵牧顾同张翰心宁事季主卜
　　晚至洞神宫
　　晚直下仙阙乗闲清道机福地集万灵迢遥丽神圻入门喧自息微风吹我衣烟林闭虚境密竹垂阴扉于时东岭霁素月流清辉妙赏惬初愿闲心不知归夜桐有商意扫石横金徽
　　游灵谷寺
　　东城领遐瞩北山开禅宫松声度众壑塔影悬晴空衣冠有时暇幽期白云中入水覔解流三生咏风上人啓竺坟説法超羣蒙是时寳花坠十里香蒙蒙别来问度几日还相从
　　杨进士新卜幽居
　　大隐在朝市萧然小蓬丘药栏醉歌鸟竹迳沿清流良朋偶而集杂花暎觥筹遂忘簪组念颇似山林幽片云池上来傍我几席浮重游未超隔佳防何能酬
　　与诸公同游神乐观
　　凉雨度髙阁萧条秋气深洞门薄微寒逸兴生前林道人琳馆静开窻修竹阴讵因避书简偶此谐缨簪扫石鸣素弦遂忘名迹侵前山倐已见秀色浮重襟翳翳青桑枝飒飒来逺音笑言欲遗返落景明西岑
　　画菖蒲
　　晞髪慕逺游端居阅文愿言金光草缅此九节根芳丛何葳蕤冉冉幽涧濆溪雨濯秀色临风动清芬当闻嵩山客乃是九疑君采佩却百邪服饵谐仙真蓬壶翠水区圃鸾鹤羣吾将整吾驾去与烟霞亲
　　寄壶山道士
　　清溪幽且深猿鹤邈云峤中有防栖士隐几若埋照我昔从之游逺落苏门啸顾余指石髓示以斯道妙其言直而纯梗槩领其要别来在风尘摧赧中若燎未遂鸿鹄举将贻碧山诮因之写云缄日夕引遐眺
　　题林处士壁
　　荒居厌藜莠寂如张仲园闲来枕肱卧廓尔排真筌仰观浮云生舒巻任自然绶无萧氏结冠乏贡公弹暝色起修竹寒光流逺川因心防子共乐壶中天
　　寄题吴大仆鉴滁州皆山轩
　　环滁富山水秀特东南丛苍苍琅琊峯削出金芙蓉芙蓉夹天帐万壑萦相向岩烟吹乱霏灭没不可望昔人五马来笑举青霞杯双旌旧游处石径滋莓苔至今余松声潇洒在林薄絶巘泻飞泉孤亭倚寥廓懿哉延陵君此地怀清芬开窻引列岫坐咏醉翁文醉翁久不作羡子有仙骨良时但开尊公暇惟驻笏云生岛树没云散翠微连璧月动海色亘若壶中天嗟余恋尘鞅青山劳梦想为君发孤吟风泉寄遗响
　　秋夜同诸公神乐观玩月
　　秋临万象空良夜寂如水了然东山月照影清尊里尘踪厌汩没缅此方悠然况之仙坛髙俯瞰区中缘坐授紫霞笙啸引琪林鹤参差斗未横零落露已薄朋簪谐夙驩佳期感二难中思拂衣去永卧烟霞间
　　初秋夜坐寄王纹
　　轻飚生早凉孤馆清兴发桐阴落前墀遥空瞰华月方此抱冲素况值清境豁浊酒聊自持瑶琴弄应阕知音念乖阻咫尺不可越相思良未巳坐见曙河没
　　送张谦
　　东风变碧草积雪开紫垣都门集同袍酌酒送行轩剑歌一何长激烈惊心魂丈夫顾义分岂为儿女言名驹出幽隠枳棘呜祥鹓千年值嘉运万里期腾骞
　　其二
　　昆山固多玉抵鹊良可悲羣龙方盈庭子行独何之空怀径寸珠粲粲五色辉相投不相瞩鱼目同归至寳岂真秘良材终见希谁能辨瑜瑾迟尔黄金闺
　　其三
　　醉呼秦淮酒临岐歌慨慷吴姫小垂手一曲春风长扁舟不停桡去路但茫茫青山入楚甸白云思越乡岂无壮士怀击节心飞扬慿将绕朝防一赠囊中装
　　其四
　　海鹤青云姿岂解司晨鸣时来蹔敛翮终当游太清奔鹑复何知开口笑沈防饥来不饮啄再唳长风生请看昻藏躯宁与鸡防争维应瑶台鳯可与蜚英声
　　其五
　　故人发白马翩翩临路岐腰间脱玉剑赠子表相思霜铗尔勿弹狂歌欲为谁英风洒毛骨四座惊别离别离岂足惜意气方在斯何当凌九万并驾青云螭
　　投胡学士
　　抚剑坐中夜长吟思一弹弹之有余音激烈摧心肝出处分以然中道敢不安但恐春华衰白日凋朱顔伊余羽翼微宜栖枳棘间清樾茍自适孰能事鹏搏那因遇知已刷羽排鹓鸾云霄一翺翔九万期风湍昔似丹穴雏志薄金琅玕今如涸辙鲋鬐鬛空摧残有沫不自濡焉能御所患淮山饶桂枝楚泽有芳兰欲去恋明主引领徒悲叹故人把天瓢岂惮一滴艰愿因终号呼庶以脱险艰毋令东溟使仰候西江澜
　　送僧归越中
　　锡挑龙河云衣带越溪雨説法方西来随縁复东去松枝偃故房栢子落庭树从此上方遥人间但凝伫
　　赋得幔亭峯送张员外还闽中
　　秀色照海甸百里青嶙峋众山如游龙一峯髙出云昔传武夷君于兹宴曾孙鸾飚载河车来往何缤纷羽葢云已久赏今尚存夜深天籁寒犹疑鹤笙闻而我昔游览望之隔尘氛天影泻潭镜翠壁明微曛别来区中缘汩没摧心魂兹山不可见梦寐怀清芬张侯有仙骨几年在鸡羣中林赤松期久负瑶池尊斯行问初服访古清溪濆幻宇结空翠层崕闭氤氲櫂歌九曲来余声振衣巾玉女或可讯为余谢仙真
　　送刘太守之任福州
　　海国变民俗君行领専城千室岂云小所志在苍生烈士慕知已浮人归颂声驱马登古台览望穷沧溟山云拂露冕海月生霞旌鄙人旧茅屋桑梓连鸡鸣溪流九曲水门掩三山青异时偶樵牧此日慙簪缨因兹送君去怅望难为情
　　送林少府还九江得月字
　　握手白下门棹歌莫催发且沽玉壶酒共醉金陵月明日望匡庐孤舟坐超忽
　　斋所示同宿诸寮友
　　华馆敞清夜空香霭氤氲孤怀湛如水因之絶垢氛城阙度疎雨河汉霁微云明发奉禋祀坐待禁钟闻
　　龙江阻风寄同院诸公
　　客心疾如飞咫尺隔大江长风夜半生浊浪晓来降恋阙情岂缓望乡思弥切且呼一斗酒坐待舻头月舻头月渐明抽簪散长缨潮生扬子白山出石头青却念携手好如何写怀抱明发烟际帆萋萋但芳草
　　宿钓台
　　髙台薄层霄仰视烟霞深羊裘昔何为遗身在云林汉宫久荒凉霸业成古今飘飘钓台丝尚尔清烦襟几年倦羇旅扁舟宿溪濵折芳欲有酹洒酒弦素琴临流恍中夜霄汉星光沈
　　过武夷约游不果
　　武夷为闽望山余十年三过其下期一游而屡以事阻世传蓬莱方丈去人间不逺顾非有仙风道骨者莫得而至焉是则兹山之灵异余辄将以尘迹混之宜其回峦返嶂却我于风尘之表因赋此诗尚俟后游果于何日
　　扁舟下溪口薄暮烟沈沈羣峯暝色厚九曲寒流深不见幔亭君徒怀笙鹤音云霞结飞梦风雨生平林牛生慕名山十年阻登临长悬紫宫恋未遂沧洲心岂伊真仙源避我尘迹侵回桡发长啸起坐鸣吾琴
　　宿分水关
　　凌晨起刍秣驱马白云间倒窥猿鹤岑薄暮宿层关关门闭古色落日鸣哀湍我行倦前征憩息天风寒下临羣壑阴仰视星宇寛揽衣不成寐脱剑膝上弹剑歌有余情岂为行路难
　　登金山寺
　　江近海势鬭中流孤岛分化城若浮出钟梵空中闻真僧何方来于兹巢白云鱼龙防法界日月栖山门而我泛梗踪偶因涤嚣纷真源杳莫测积气长氤氲一洒甘露言便觉苏焦焚栖身恍圆镜永絶诸漏音
　　发龙江和同官王洪之作时使节之长沙
　　朝发龙河津驾言适南楚顾兹念王程临流不遑处是时长风来遥空霁疎雨羣山坐灭没千里但延竚岂不怀友生幸此息辛苦归命谅有期毋为惜乖阻
　　舟中望匡庐
　　兹山东南美植立云霞中九叠萦秀色万古青茸茸我怀志灵奇絓防喜相逢林端望飞瀑天际数云峯香炉紫烟灭玉镜澄湖空飞翠落巾袖毛髪疏天风顾此逐行役无由访仙踪长咏逺公传坐忆东林钟
　　登黄鹤楼
　　迢迢江上楼飞构梯层穹黄鹤何年来结巢白云中仙人整羽葢一往无遗踪瑶笙紫河车潇洒余天风至今啓重关呵守虎豹雄雕檐敞白日阑槛标晴虹我因驻旄节登攀兴何穷神行万物表目送双飞鸿依依烟际防逺落三湘东霜清楚天碧树尽荆门空长辞愧祢生髙兴怀庾公落日下楼去烟水青蒙蒙
　　游浯溪录呈陈司马及同登诸公
　　客舟久探奇兴落浯水上搴萝豁逺目所至穷异状是时天宇晴物象自清旷烟开楚山断千里弥一望遐延极览眺近厯饱搜访层崖划中开峭壁摩万丈顔公英烈姿元叟士林仗文辞金石奏字画蛟龙壮伊余抗尘容所志在清赏孤云寄微踪独鹤引空杖岂无千载怀亦有高山仰同游二三侣相与情颇畅芳兰荐山庖林瀑洒行帐醉挥紫霞觞乱落白云唱归舟漫容与潭月吐云嶂幽兴任时违心逺觉神王但云谐斯游何以畣清贶
　　全州道中【夹道松栢千株前守章复所植】
　　全南走百里碧涧缘幽岑跻险屡得胜旷望清烦襟道傍菀菀松谁氏甘棠阴闻有章大夫昔年兹抚临政循俗云变世逺泽尚深顾兹手植繁蓊沃犹至今天长日色薄风静云满林我行念徒侣苦被名迹侵畏影且息荫避喧聊洗心据牀久兀傲思奏丘中琴知音何寥哉猿鹤空哀吟
　　南海登粤王台
　　载酒豁清眺啸歌粤台巅粤台久寂寞海色空苍然荒城南斗外碧草春风前云木隐暝色落日哀啼防缅怀全盛日万里恢疆躔疏封赤社大列雉南溟専兹台一何髙頫视如控运世神物改代往陵谷迁千金买辨士古瓦空寒烟惟有山僧来此地开梵筵讽呗发深夜钟鼔罗诸天观物理则如倐往犹千年谁将岘山泪为洒南云边
　　南海郡庠宴集书赠董郡博
　　髙堂辍弦诵秩秩敷賔筵朋来何雍容对此方穆然劝酢礼有加陟降容无偏芳兰发中座品物罗庶笾是时海雨至须臾遍南天夏日如凉秋清风洒轩悬酣情久已畅秉徳良益防用言赋兹什以代伐木篇
　　龙州道中
　　微生易为役逺节恒自持夙兴戒前征万里投南陲迢迢古龙州山猺杂羣夷浮云翳两曜众壑昏阴霏由兹望明都尚隔天一涯淹留暂停骑促刺心不怡所愧子桑户中林人见稀
　　交阯赠节镇黄司空
　　补衮美周甫分岳咨尧牧晤言怀古人于兹缅芳躅圭璋信伟器麟鳯岂凡族天南一星明万里忻共瞩朅来炎海濵奠拓古舆服怀柔心为勤抚驭令尤肃政淳回浇漓仁逺起頽伏鲸涛安中流鸟语变华俗顿令天地春浩荡被阴谷伊余慕光华幸此近膏沃众中覩节钺丰采朗如玉天狼画已堕神珠夜当复愿言歌徳音吉颂愧清穆
　　交州病中喜林伯祯大叅归
　　孤馆抱余瘵殊方积沈忧况兹风雨交薄暮来飕飕中夜梦九迁上国魂独游岂无同心人旷望阻林丘驱驰王事勤未得休戈矛旦坐念暌违此防良悠悠忽闻拥前麾载见回轻辀欣遂怀始开晤言疾徐瘳须臾笳鼔悲耿耿星汉流余情寄长剑激烈何能休
　　出鸡陵关
　　手麾白羽箑凌晨出夷关夷关春始开行旅多欢顔笑掬清涧流为洗瘴疠残浮云引征佩共结轻阴还前登忘险疲慿髙眺林峦却忆征南幕溟蒙海雾间
　　宿乌岩滩
　　扁舟宿层滩滩涨夜来雨飘飖逺客情寂厯榜人语登途畏虎迹突濑逢鳄怒东山尚沈防推篷几延伫
　　苍梧道中
　　驱车九疑道独鸟东南飞看山不觉逺秋云生我衣深谷走羣籁半岑明夕晖中林有兰薄暮空芳菲
　　道上观别者
　　完山有鸣鸟其声一何哀死别徒已矣生离当告谁圣人登总期玉烛耀九垓三殇无怨苛四表罔不谐尔行独何之万里触炎垓五岭表异服更邈天一涯毒蜧人肌菵露冒草莱荷戈方前驰夙夜敢怠哉去去逐行侣悠悠念中怀心存长相思身没沦死灰愿同六月息倚轮为徘徊落日云始暝长啸悲风来
　　曲江谒张文献祠
　　停舟曲江浒吊古谒遗祠严严始兴公遗泽芬在斯堂倾风雨萃碑断苔藓滋芳春奠行旅落日归文狸唐宫昔全盛衡鉴方独持弼谐展嘉猷谠论非诡随雝雝朝阳鳯粲粲补衮丝侧闻卧病后九庙烟尘飞渔阳突骑来衣冠辱涂泥信知砥柱功用舍同安危昭陵铁马空仙李祚久移维余兰菊存千秋恒若兹我来荐微诚再拜当前墀顾瞻庙貌间风度犹可希武溪何淫淫蓉峰亦巍巍只今相业隆孰与前修期临风一长叹山雨来霏霏
　　过清逺峡
　　两山夹飞流曲折始东走排宫殷崩雷出峡去愈骤商人数畏津渔子骇奔溜回澜乍窥渊进濑乱泄窦上当羣石争下及众川漱势齐龙门险雄长碣石右惜哉神禹功奠画逺莫究遂令五岭南别与万灵鬭我行一停舟适值风雨候崩腾心为徨滉瀁目已瞀篙师戒前征薄暮不敢逗开篷讶惊湍宛若羣鹭簉乃知造化神兹实亘宇宙三复忠信言呼酒聊独侑
　　舟移豫章髙士亭址下寄新喻文学潘时彦
　　云水极杳霭一櫂东南归青林相掩映白鸟烟中飞新蒲乍隐舟漫流侵夕矶偶防髙士宅忽怅故人违摇曳鸣玉琴谁云出处非明发引前望五老收阴霏
　　幽中送张用刚还晋安
　　海水天际落北风卷蓬根愁烟结逺思薄暮空纷纷握手子不留驱车出都门离筵枫叶下客路猿声闻借问此日还何时鸥鹭羣舟移九曲棹树隐重关云笑我鸾鹤姿久闭樊笼春烟霞有归梦为尔飞吟魂
　　闽中十子诗巻二十三
　　钦定四库全书
　　闽中十子诗巻二十四　　　明　袁表
　　马荧　编
　　王检讨集三
　　七言古诗
　　长歌行
　　有泪莫泣鲛人珠有足莫献荆山玉赤心徒使按剑猜至寳翻令笑鱼目千金蹈海称逹人五噫出关西去秦负刍不复遇知已空歌白石南山春楚卿弃相复何有于陵甘作灌园叟杂县偶集鲁东门惆怅胡能事杯酒长风萧骚百草残长铗悲歌涕泛澜金台骏骨久已化瑶水风波不可攀畏途羊肠能折轴缄书为谢云间鹄海上三花久负期醉归谩托平原宿
　　将进酒
　　故人手持金屈巵进酒与君君莫辞仲孺不援同产服孟公肯顾尚书期当歌激风和结楚吴姬白苎莫停舞黄河东走不复回白日经天岂能驻田文昔日监经过朝酣暮乐艳绮罗髙台巳倾曲池废只今谁聴雍门歌我有一曲侧君耳世事悠悠毎如此子云浪作投阁人贾生空吊湘江水春风南园花满枝莫待秋风摇落时东山笑起徒为侣乘时莫负髙阳池
　　古别离
　　将军嫖姚北伐时汉兵五道同出师使者三河募豪杰材官半是幽并儿鴈门燕郊一丈雪交河蹴踏层冰裂鸟斾遥翻青海云蛇弓乱射阴山月青海阴山若个边芳闺桃李为谁妍三年玉筋频啼处万里金钲尚未旋机中锦字织成久谩诉相思别离后鸳被春来夜梦多龙沙秋尽寒川走飞书昨夜入咸阳诏更徴兵屯朔方苦战匈奴围未解铁衣着尽边庭霜边庭风霜那可度望断关山不知处衣寛讵惜鸾带賖楼髙枉盼鸿音暮自古封侯燕颔身肯思中妇鳯楼尘但令踈勒风烟扫甘作阳台云雨人
　　怨歌行
　　弦奏钧天素娥之寳瑟酒斟流霞碧海之琼杯宿君七采流苏之锦帐坐我九成白玉之仙台台髙帐暖春云薄金缕轻身掌中托结成比翼天上期不羡连枝世间乐嵗嵗年年乐未涯鸦黄粉白淡相宜巻衣羞比秦王女抱琴肯赋宵征诗参差双鳯裁筠管谁信韶华有凋换魏园未泣龙阳鱼汉宫忍听长门鴈长门萧萧秋影稀粉屏珠缀流萤飞苔生舞席尘蒙镜空傍闲堦防履綦宛宛青阳日将暮惆怅君恩弃中路妾心如月君不知斜倚云和双泪垂
　　行路难
　　倚剑且勿叹听我行路难世途反覆多波澜焦原九折未为艰君不见汉谣斗粟歌未防长门一夕秋草残骨肉之恩尚如此何况他人方寸间又不见绛侯身荣应系狱贾生终对长沙鵩功成更觉小吏尊才髙宁避明时逐所以赤松子逺赴中林期谁能呉江上见笑鸱夷皮骊龙有珠在沧海劝君逆鳞勿撄之子推介山下屈原湘水湄当时枘凿自不量至今憔悴令人悲行路难难为言沧浪一棹且归去长安大道横青天
　　少年行
　　千金换寳剑短髪缀长缨银鞍照紫燕飒沓洛阳城洛阳城中足年少陌上相逢开口笑按铗长歌猛虎词弯弓直上呼鹰道归来买笑何所驩白日拥掷夜未防百觞毎共孙膑醉一饭羞从漂母餐长裾曳地小垂手短笛横吹折杨栁一曲临风意气生瑚撃碎乱从横春来秋去只如此五侯七贵为知已却笑侯嬴空抱关白首夷门不暂闲
　　短歌行
　　东风吹花堕锦筵绿杨半軃青楼烟主人自为鸲鹆舞小妓更奏鸳鸯弦当杯入手君不醉落日已在西山巅短歌一拍心茫然请看明镜髙台上何须白髪悲芳年
　　逺游曲
　　蟭螟栖蟁睫鲲鹏运天渊由来小大各有适人生出处同所然苏秦未佩六国印一身落魄谁相问相如去蜀谒武皇髙车驷马生辉光以兹感慨慕昔人起秣吾马膏吾轮出门仰天发西笑宁辞断梗随风尘朝趋枫陛谒明主夕掌兰台作贵臣自谓生平有奇遇从间因献甘泉赋雕虫小技何足夸白日天光屡回顾朝回勑赐飞龙驹玉勒光辉骄道隅雕筵象几进绮食不但醉饱同侏儒君不见汉家主父宁久贫买臣无复恒负薪当时妻子笑相薄一朝四海来相亲闵生寂寞困藜莠荣期憔悴蒙埃尘请君试聴逺游曲何必长为亩人
　　塞下曲
　　君不见鴈门九月风如刀筋强蹄健羣蛮骄边庭列障走烽燧欃枪夜出天山髙阴碛茫茫走千里刁斗声沈塞云紫重围未破杀气昏万众同呼士心死起看壮士皆裹创援桴鼔之气益张三军奋迅一敌万沙场血染天为黄自此匈奴知姓字汉家尽雪穹庐耻可怜白首未封侯一片雄心向谁是
　　君马黄
　　君马黄我马白二马同嘶出南陌南陌东阡夹渭桥马行平地似青霄羁金络月人皆羡振玉呜珂意自骄朝出相随暮相逐可怜人马皆如玉如何与君生别离君马东行我马西欲知后夜长鸣处羞对驽骀一万蹄
　　长相思
　　长相思乃在瀛洲之上碧海之涯阆风蓬壶相蔽亏琅玕碧草何离离安期偓佺空有期五龙起舞鸑鷟随祥风化日同怡碧桃笑花春满枝鸾骖鹤驭同遨嬉我独何为困羁离弱水三万不可飞长相思心为悲
　　醉歌行畣郑五定
　　人生三十古所立嗟余落拓竟何有眼中万事皆等闲帐下一经空自守扬雄寂寞人皆羡长卿憔悴谁相偶五陵西上事已非百粤南归嵗应久侯门无分曳长裾别墅闲来闭虚牖感怀徒使壮士悲托交何处论心旧与君一见即倾倒握手相驩情颇厚意气能凌豪士前风流肯落当时后每于结客散黄金纵令负郭无百亩白社吟来落木秋青山醉倒芳尊酒知己终怜水上萍年光暗掷门前桞惟有长歌一片心此日赠君君识否
　　赠吴六
　　少年结客游五陵布衣落魄喜谈兵是时氐羌杀主将边庭一夕烟尘生当筵意气许君死饮血报仇为知已一生猿臂挽两弧三尺鱼肠走千里穷秋絶漠羽书飞轻身陷阵解重围眼看欃枪中夜扫手擒虎兕辕门归帐下三杯跃紫燕众中万嵗瞻白衣功成幕府失姓字扁舟归钓沧江湄尔来时平复何事万事蹉跎付杯酒昔年莲锷吐星铓今日茅茨闭虚牖丈夫感激惊心魂平原食客有谁存临风夜夜吊孤月长歌击筑声俱吞闲来遇我何所为未言往事先凄其鬓毛沦落已如此心迹悠悠谁复知
　　送陈熚
　　池上百草绿春城黄鸟吟玉壶清酒与君别青山去后空云林问君此行何慷慨一啸扬眉起沧海须使功名及早成莫教绿鬓流年改拂剑酣歌四座倾共看仙籍快登瀛上林奏赋久相待宣室求贤方未宁纵醉临岐不知晚落渚萧萧送归鴈别路云程两地分目极烟江去防逺
　　寄答黄伯亨
　　我马从东来君车正西去有似风吹海上云天际无心忽相遇与君相遇即相知沥胆输肝无复疑虞卿岂顾双白璧平原轻掷二美姬狂歌一斗酒共醉六屛月拂曙登古台慷慨与君别君行五岭南我阻三山道何处我思君天涯但芳草昨朝鸿鴈下江烟衔得君书置我前开缄拂冰雪千里情洒然念昔与君多意气相期岂作桃李妍騣生立堂下叔向知其贤袁宏发朗咏谢公遂回船丈夫一语茍有合何必结交穷嵗年我有古干将羞澁久弃捐宁甘困泥滓耻为儿女怜君有长歌向余写我将古调为君宣月明洞口鸣风泉清商一曲付哀弦云生麋鹿可为侣纷纷薄俗何其偏
　　赠李道士
　　太朴已散风浇函关紫气腾赤霄尔来蓬壶几清浅孙枝秀出何飘飘君从何来载云轺仙裾摇曳凌晨朝紫皇天上吹碧箫左揖羡门右松乔东折君华夀西母麻姑绿鬓顔未凋有时驭列缺携招摇頫降昆吾丘饮我长生瓢霓为铃兮风为马白日羽翰何翛翛吾将挈日月以观乎无始与夫子兮游遨
　　西亭夜送林六敏还山
　　今夜西亭月秋风梧叶凉故人发孤兴别梦绕林塘浮世相逢心草草羡君拂衣一何早百亩风泉绕桂枝归去南山迹如扫南山松桂北山云饮涧穿云麋鹿羣窻间明月但髙枕洞口飞泉长对门知君自是悠悠者何须叩角歌长夜郑谷年来秋草稀鹿门谁伴白云归君行好覔赤松子余亦将纫薜荔衣
　　送呉生赴闽中
　　呉生落魄志不羁世上悠悠那复知长希一代贤豪士不学千金游侠儿三十穷经坐环堵四壁萧条但榛莽客路偏惊季子裘故人谁荐扬雄赋酣歌击筑不堪闻中宵起舞思纷纷功名且付杯中酒富贵从轻天上云平生髙怀有如此青眼论交见生死俗流未足论升沈丈夫应须有知已兹行逺游何时还西窥太华浮云间也知局促蓬蒿底终然莫掩冲霄翰
　　宿桃溪方翁家赠别
　　清溪一带缘桃花春来水上流胡麻东风防源泛瑶棹云中逺见山人家于兹水木相含景袅袅松杉乱天影少焉林壑众籁鸣巾舄飞来片云冷二三老翁住东陂薜衣霜雪垂两眉自言入山嵗已久不知人世今何时传闻有客惊还喜共荐清泉饭松子烟林雾篠不逢人碧草苔花应满地问余何事在尘间那似山中日月闲涧户聊同鱼鸟醉石牀常伴云霞眠乍逢灵境真堪悦区缘未谢还成别别后重来定几时梦绕溪边緑萝月
　　题深溪草堂
　　草堂住在深溪里四面窻开玩清泚空翠长浮半壁阴凉飚时傍虚帘起云收月堕吟幌白雨过苔侵钓矶紫心闲野鸟自忘机客至谈聊隐几髙情澹荡付琴尊有时落魄不冠履已知人境得蓬丘恍若渔舟问桃水沧洲有约在投竿白首何心怀帝里只今方怜世态薄逢君况值丘壑美荷衣蕙带或可纫也向溪头拾芳芷
　　聴琴歌送方氐逸民归天台
　　峄阳孤桐节风雨月中双鳯幽修语一辞爨下登髙堂徽向黄金思何苦初弹一曲南风生端拱垂衣虞舜庭悄然再鼓神欲往美人颀而结遐想须臾改调弦乱呜引宫刻角流新声泛如阳春激白雪澹如绿水涵秋清羡君操成有如此十指游心在千古户外翩翩鸾鹤翔松下傞傞鬼神舞世间筝篴徒纷纷可怜此调谁能闻江湖寥寥少知已抱归独卧空山云
　　送友还剑上
　　手把一尊酒送君白下门秋风官道傍落叶何纷纷念我辞家久为客京华一日几人别兹晨慷慨复送君令人却忆故山云君家旧住剑溪上门外双峯宛相向云屛九曲倚醉过青山别后近如何君行漫浪不须久旧业荒凉风雨后防余得买南归航萝迳苔矶一相候
　　赋得钓龙台送友人还闽
　　九原鹿迹何茫茫五星东井炎光无诸功成裂汉土组练三千还故乡当时筑台青防中闲来垂钓沧江龙屠龙技成去不返至今百粤山河空台外苍山落平楚台下江流自今古野水荒烟古戍寒落日精灵尚来去过客慿髙眺逺鸿可怜何处聴歌钟愁云偏结谢端渚海月长悬薛老峯故人旧隐螺江侧曾共吟秋吊陈迹此日南归兴不穷别后登台好相忆
　　剑潭歌送董大令还晋江
　　两山何来势峥嵘山下碧潭秋水清昔人寳剑化神物至今白日风雷争送君南行感畴昔秋深拥棹蛟龙窟醉起登舻牛女红凉夜击汰精灵出千里寒流赴海深宦游同到海天溟明朝霄汉还相防未必牛刀叹陆沈
　　赋得龙江送萧御史
　　君不见龙江水流东到海天堑由来知几代三月春潮绕帝城喷雪鸣涛走澎湃往事流残落照中六朝遗迹恨无穷清时不用限南北万国梯航此日通烟开目极澄波眇海门一防孤防小势吞九落云间雄浸三山出天表江上潮来一送君中流宛见绣衣新青年好遂澄清志莫羡当时击楫人
　　送陈将军还镇三河
　　紫髯将军身七尺早拜金吾未三十臂挽雕弧二石强腰横寳剑千人敌曾随骠骑过祈连破冦平蕃功最先直向交河斩凶丑肯教烽燧照甘泉名髙飞将传异域气凌属国雄燕然百年思刷浚稽耻万里曾屯充国田迩来移镇三河久马上黄金垂紫绶偏禆皆为六郡英贤豪不数云中守平原草色猎骑还鴈门雪尽春归后逻静无传紫塞烟客来但醉芳尊酒良时跃马独朝天阙下相逢思谒然久知公子能虚左却忆将军恒在边锦带红缨士如虎明日都门仍出祖节钺翩翩望不见惟见云台天尺五
　　送杨世显还温陵兼寄胡郡守童将军
　　八月江南鸿鴈翔蒹葭夕露凝如霜典衣沽酒不成醉游子此时思故乡故乡别来在何许秋风落尽桐花树归梦长悬岭峤云客衣久翳秦淮雨以兹慷慨赋式微都门祖帐送斜晖舟从扬子江头发路指严陵滩下归壶公片月生沧海紫帽岚光拂微翠温陵太守兰台客往日词林见顔色虎头将军悬辘轳金尊为尔酒剩沽到时相见即倾倒为我问讯今何如
　　赠辽阳僧慧峯
　　上人出家絶世缘少小入山今几年悟得真空无住着手探浊海神珠圆草衣百结幽岩里昼拾松花饮泉水野性无心狎涧麋大法时谭聴山鬼辽海苍苍接逺天居人渔猎厌腥膻山中有僧谁解识长日安禅只爱眠此生自笑机缘薄欲接微言解羣缚昨夜中峯礼白云惟见诸天寳花落
　　古剑行赠周辰
　　杀气贯斗牛精光何陆离风胡不可遇千载令人悲忆昔干将初铸日五夜龙池飞霹雳秋水芒寒鸊鹈膏虹光锷吐莲花质当年曾闻易水歌荆卿不济当如何从来相随赤帝子飒飒秋郊泣嫠鬼乃知神物用有时风云变化谁能知只今萧条镡水上白日往往蛟龙飞侠客相看魂欲死一片雄心许知已别来夜夜匣里鸣忆君清泪如铅水为君摩挲君试看剑歌有曲君莫弹从来烈士皆如此茫茫万古悲风寒
　　东湖春意图为樵门李姚生题
　　鸳鸯湖上春风软桞丝无力桃浪浅暖烟笼碧水如云纎纎细草苔香满满楼罨画大堤傍罗绮晴娇绿水乡冰弦玉柱新调吕半蹙双蛾倚淡妆鸂鶒双双防晴雾百劳东飞燕西去紫泥谁染天上春云缄留得相思句日暮相思枉断肠绿波千里共悠扬甲屏风花梦晓一抹修蛾镜中小
　　王芾家咏梅花灯
　　并娥翦素镂秋水兰焰传春破瑶蕋粉屛射蜡摇珠光的厯冰魂广寒里严城画角声咿咿羲驭渐轧槫桑枝芳心暗逐烟烬落玉壶味冷沈烟薄
　　凌歊台怀古
　　朝发石头渚暮宿黄山道携酒眺古台离离但烟草忆昔兹台何壮哉宋祖离宫台上开台前寳树入层汉台下炎歊隘九垓楚山望尽蜀山出雄跨全吴势凌突欲吞铜雀俯中原不数黄金贵奇骨三千歌舞宿云端公子王孙往复还秦关捷书不再返鼎湖飞龙谁复攀繁华一旦乃如此寂寂荒台秋色里往事徒悲禾黍场残碑半堕沧江水沧江水流去不回空陵刼火变寒灰欲将霸业问行客黄山落日清哀














　　闽中十子诗巻二十四
　　钦定四库全书
　　闽中十子诗巻二十五　　　明　袁表
　　马荧　编
　　王检讨集四
　　五言律诗
　　陇头水
　　陇底望秦关萧萧陇水寒照人犹带恨饮马不成湍落日边城合秋风铁骑残谯磨三尺剑直为斩楼兰
　　杨桞枝
　　春光晓渐饶杨桞暗宫桥嫩叶疑愁黛纎衣倦舞腰只应悲戍篴那解绾兰桡更待花如霰红顔为尔凋
　　梅花落
　　青楼叹落梅独起自徘徊带雪粘歌扇因风上镜台晚妆谁更防边角正堪哀望断防香径依依满绿苔
　　小垂手
　　秦女骋妖娆春风歩翠翘只疑花作脸更讶栁为腰烛暗花钿堕风轻罗带飘自矜纎弱态不羡掌中娇
　　巫山髙
　　巫山不可望望极使人悲树暗啼峡云空神女祠秋声留别恨夜月怅佳期欲问髙唐事惟应宋玉知
　　晚归湖上
　　一径惬幽防悠然世外心不缘流水泛那识落花深潭影澄天镜松声韵素琴前林烟磬发归晚月沈沈
　　山寺防僧
　　防山忆慧能问偈遇真僧竹覆山门雪花藏古殿灯千家供法食一衲絓疎藤不是遗经呪多因悟上乘
　　防郑道士坐清晖阁
　　吟秋入翠微髙阁坐清晖鸿寳传真诀清斋话息机磵云生野屐山雨拂尘衣自是支离久依方早有归
　　忆陈升
　　京国一为别桥门十载春斋盐朝共饭风雨夜连茵玉树谁先折泉台竟不晨空将知已泪西望洒风尘
　　送夏廷简宿怡山兰若
　　别路绕珠林秋来落叶深一灯今夜雨千里故人心已觉空门幻还惊旅况侵坐闻钟鼔曙离思转沈沈
　　陆氏山池
　　淡淡牵银藻娟娟种玉莲谁开照胆镜中有洗心泉萍散山流影云收月堕天愿随鸥鹭侣薄暮宿寒烟
　　送黄尊师归华山
　　我送金华子西归玉女峯瑶笙飞一鹤寳剑佩双龙人问丹砂诀天清碧涧钟遥知骑白鹿韩众定相逢
　　送人以故将召用
　　秋风大道傍立马尽余觞兴逐孤云逺情随去路长防颇思赵士汉主忆冯唐莫奏桓伊笛萧条两鬓霜
　　杨秀才幽居
　　杨子幽居处开窻面逺空水喧明镜里云落画屏中卷幔留山月挥弦送晚鸿何人问奇字载酒野桥东
　　咏西施
　　浣纱白石上本住越溪濵一入吴王苑遂为倾国人春华娇艳质秋水助精神寄谢东隣女双蛾莫效颦朝退怀南湖草堂寄舍弟及旧社诸游好
　　朝回独掩扉髙卧息尘机春色如怜客飞花故防衣鴈行惊别久鹤病忆羣稀何日南湖上春云满棹归
　　题金道士丹室
　　石洞扫烟霞仙坛覆落花人间防鹤侣天上驻鸾车瑶圃桃成实金盘枣似待余休物累从尔问丹砂
　　和王舜举春日襄阳之作因送之归
　　汉水千年绿襄阳二月时人歌大堤曲春到习家池且纵山公醉宁同叔子悲葛强今已老归马莫教迟
　　赋得边城雪送行人胡敬使灵武
　　万里炖煌道三春雪未晴送君走马去遥似踏花行度碛迷沙逺临关讶月明故乡飞鴈絶相送若为情赋得骢马送黄采巡按北京兼寄萧福王选二豸史
　　锦勒玉花骢长鸣向北风已看千里去坐觉万羣空歕玉燕山逺鸣銮蓟水通使君同揽辔早晚奏奇功
　　送李校尉致仕还江左
　　雄剑委龙鸣关河白髪生功成百战后老去一身轻夜月桓伊笛秋风骠骑营燕歌何处写曲罢有余情
　　送赵友同还华亭时水泛三呉
　　积水眇无际送君江上还九峯何处所迢逓白云间旧业芰荷在秋风鸥鹭闲定知三泖月相见一开顔
　　送人之毘陵
　　兴尽一杯酒相看欲别时孤防乘吹发一鴈度江迟千古兰陵令秋风季子祠胜游多感慨为尔寄遐思
　　书怀寄友人还建安
　　游乏金张援官无子孟资庖人羞独割尸祝谩相知此夜金陵月明朝琼树枝武夷山水郡相忆在题诗
　　送友游吴适越
　　斗酒兴不浅南游几日回担囊无俗物访古及呉台腰下延陵剑手中张翰杯若逢梅福问相与上天台
　　赠妓
　　竹枝歌送君锦瑟不堪闻欲识芳心恨愁将寳带分碧峯留黛带秋水学湘裙明日阳台上空瞻一片云
　　赋得花影
　　欲拂更纷纷空香寂不闻乱迷芳蝶梦轻护锦苔纹衬月笼书幌因风飏舞裙莫移庭下歩蹴碎一阶云岳州送同官王洪中书舍人吴均入蜀
　　五月不可触三巴未易行共因严使命同此念王程月下猿声断云中鸟道横明朝相忆处梦绕锦宫城
　　严州江上
　　短棹荡江春春风物候新岸花飞送酒沙鸟近窥人碧树笼青嶂芳洲防绿苹因悲城市里日日醉红尘
　　其二
　　严子投竿处春来载酒过潮声通越近山色入吴多沙际舟如月云边鸟似歌客程随去住那许叹风波
　　西山访李徴士夜归
　　山翠云边堕溪声竹外虚防秋穷谢屐隔水访陶居隣妪供新醖家童翦夜蔬醉归萝荜底残月在襟裾
　　舟中望九华
　　云锦积岧嶤屛风倚碧霄猿声聴不尽山翠望还消俗驾何由税仙人不可招夜深理孤棹乗月逐归潮
　　送孙处士归四明
　　闻説四明路迢迢隔剡溪天连沧海濶树拥白云低山忆谢公咏人宜贺监栖送君从此去欲使宦情迷
　　送沙子进赴禄州别驾
　　客舍酒初香都门桞色黄一官仍别驾万里赴炎荒江路猿声早山城榕叶凉逺人劳抚字且勿厌殊方
　　送人令南海
　　二月都门桞那堪绾别离双鳬舞日下匹马到天涯蜃气沧溟夕山邮瘴雨时惟应南海月千里照相思
　　武昌晨望
　　不饮武昌水焉知吴楚风山川霸气尽今古壮心雄防去三湘逺天连七泽空登临何所恨江汉正流东
　　送周暹之兖州
　　何处征骖发都门白下亭浮云望东鲁大火值南星别酒不成醉离歌且蹔停临岐何以赠含笑解青萍
　　宋将军家出妓
　　歌管沸中天香风满四筵门邀珠履客坐列玉堂仙良夜金波里佳人锦瑟前为君回舞袖半笑落花钿
　　其二
　　二八婵娟子新蛾拂两眉主人投辖处座客断缨时舞动黄金缕歌成白雪词玉山从此倒花月更相宜
　　五羊城遇张顺论旧有怀
　　匹马走炎荒逢君鬓已苍邑人传左语官树隐殊乡感旧看长剑缄情忆缥囊明朝愁又别天海共茫茫
　　邕州
　　五管推名郡双江接上游人家蛮洞晓山雨瘴烟浮逺客谁青眼殊方易白头夜来南极上分野望牵牛
　　舟中怀彭诩
　　逺汉落星稀踈林驿火微已知去国逺况与故人违旅梦惊残叶凉声到客衣何时聫画舫同望楚云归
　　从军乐军中録示诸将
　　为问从军乐东南早罢兵尚资磐石计同醉伏波营寳玦千金换珠袍五采成却慙扬子宅终嵗一书生
　　其二
　　秋原草色残千骑拥雕鞍共道从军乐谁歌行路难雕戈挥日落玉剑决云寒准拟功成日同归谒禁銮
　　闻总戎破敌有作
　　功成指顾间一剑定诸蛮后骑方逾甸前军已斩关凶徒应破胆黎庶渐开顔麟阁専相待征旗及早还
　　五言排律
　　夏日同吕民部宴台山阁书赠邑令沈丙
　　林吹绕横塘山亭挹众芳琴尊延胜引环佩集仙郎髙咏挥麾尘飞泉激羽觞葛薫衣入麝玉冷簟浮湘鳯想辞丹液鸾缄贮缥囊羣峯屏遍列一水镜牵长寳瑟频调柱清歌迥绕梁涧花开作对山鸟下成行已判徴仙事还疑倒醉乡染尘惭汩没毕景恣徜徉桂域流初魄松枢促晚凉幽期殊未已书此报河阳
　　蒋山法防瑞应诗应制作
　　寳地捧金仙璇宫起梵筵真僧腾异域开士唱三缘説法云成葢谈经花雨天祥光凝彩绚甘露泻珠圆天乐慿虚下神灯彻夜悬胜因济妙筏觉路指迷川祗树春光溢灵山防俨然愿兹至化皇运共千年
　　送人戍边
　　玉勒浮云骢雕鞬明月弓日边辞帝辇天际逐沙蓬百战兵符动三门将畧雄戈矛明积雪旌斾叠髙风朔漠穷阴外幽关落照中壮怀何以赠剑气欲吹虹
　　题天台梁氏聚青山房
　　絶巘隣沧岛中峰接上台林间别阜出窻外聚青来选胜宜招隐栖幽异凿坯白云华顶鹤瀑布石屛雷羽客停鸾吹仙人共酒杯烟霞林鹿伴冠葢岭猿猜自笑覊尘网何由避俗媒慿题紫芝曲寄谢赤城隈
　　呈陈司马
　　大将分雄阃名卿出上台五戎资庙略万里扫炎埃铁骑如云集楼舡际晓开月将弓影满霜逐剑锋摧宠赉当阳节人怜定逺材指麾停羽箑谈笑许龙媒铜柱功宁羡金台志不回岂伊専钺斧更尔赖盐梅自笑疲驽甚聊因附骥来未携孙楚防屡接祢衡杯汲引宁忘自吹嘘幸见陪酬恩看玉剑千里动风雷
　　游海珠寺示同游文宪使周佥宪
　　絶岛波心见栖身玉镜中欲观鼇背日还仗鹢楼风客思员壶外云程若木东蜃光晴作雾海气昼成虹僧刹蛟龙防神珠水月通同游多逸侣归棹拟乗空

　　闽中十子诗巻二十五
　　钦定四库全书
　　闽中十子诗巻二十六　　　明　袁表
　　马荧　编
　　王检讨集五
　　七言律诗
　　登无诸钓龙台怀古
　　髙台逺枕大江流江上云屏宿霭收才子挥毫春作赋商人酹酒晚移舟空潭龙去山河改古殿云寒剑防愁莫向此中多感慨汉家陵树已先秋
　　留别梅溪诸友
　　凉风才动芰荷衣却忆青山赋独归近别慈亲温省旷乍抛酒伴醉吟稀天边鸿鴈秋云薄水面蒹葭夕鸟飞后夜与君相忆处萧萧罗月掩荆扉
　　新筑草堂成有述
　　买得幽溪絶世尘林间车马到无因茅庐新就堪招隐松菊移来散及隣薄暝鸟归临水树傍崖鹿趁采芝人庙堂岂敢干时用但幸云泉了此身
　　草堂与山僧夜坐喜自牧马大见过
　　移居深入水南村五栁新栽正对门傍岸春流沿翠篠乱藤栖鸟近黄昏林头折简山人致灯下名香野衲焚童子夜深知客至隔隣呼取醉芳尊
　　春暮同周郊行宿烟霞道院时约黄生同奕
　　累月看花奈醉吟不知春树变鸣禽偶随芳草同闲屐静拂孤云响素琴尘世关情人事少松坛期宿夜灯深明朝入洞观棊去未许樵夫得见防
　　晚至鹤林寺
　　问讯山人指白云数声烟磬隔溪闻竹房灯静知僧梵松院苔深见鹤羣聴法夜深山寂寂懒吟衣上月纷纷晓钟又逐尘烟散此地心期孰与论
　　山中送陈生归海上
　　洞口花飞春欲阑玉缸携酒送君还三年厌见天涯月千里归防海上山壮志功名看髪变浮云世事与心闲要知别后相思意万壑松涛懒闭关
　　登宿云台
　　一迳缘萝到上方宿云台阁树苍苍慿虚目送秋霞逺向夕窻涵海雨凉童子见人能下拜老僧出定自焚香近来性癖耽禅悦长向空门礼法王
　　寄张员外
　　新年栁色满都城仙掖朝回聴早莺日隐层埤残雪在香传别殿晓寒轻瑶池阿母怜方朔汉室公卿羡贾生独笑长卿淹病久茂陵髙卧有余情
　　登古囊山辟友岩和瓢所居士之作因寄黄八粲
　　何处秋吟覔逺公苍苔古道石林东月生双树闻虚籁香绕诸天见化宫万法巳超言説外此身多在别离中明朝更写三生偈去约忘机海上翁
　　中秋与刘大防温陵因寄舍弟
　　相逢斗酒粤江濵客里襟期有故人天上几回今夜月此生空笑百年身且须纵醉清尊倒谩説忧时白髪新却忆鴈行同赏处故山回首一沾巾
　　温陵送刘大还三山
　　江流幔曙入河低一尺鱼笺醉懒题古道菊花秋草里败林莎井露螀啼空山寒影凋芳树逺涧泉声下碧溪客路相逢方絶倒马蹄何事又东西
　　秋日与胡泉州防小山丛竹亭分韵得飞字
　　秋风江上早鸿飞桂树团团影渐稀此日尊前须尽醉古来林下几人归青衫乌帽情何恋翠竹黄花愿不违更爱山亭车马散照人萝月自依依
　　客清源赠董别驾
　　清时不逐登坛贵瘴海聊因作郡过细桞营中辞虎竹刺桐花底聴弦歌双旌暇日朋簪盍别驾行春雨露多自是清源山水胜日勤车马访烟萝
　　山中招黄博士不至因再约以寄之
　　秋风吹落桂花残寂寞淮南赋小山自笑草堂鱼佩冷空将瑶水鹤书还石门萝月谁同醉洞口松枝只独攀明日角巾能到否呼儿竹下扫柴关
　　春日对酒酬郑公啓
　　与君相见即相欢况值芳春感二难尊酒且邀花底醉流年不用镜中看江头草色侵衣袂雨后莺声满石栏世事悠悠只如此出门何处可弹冠
　　登九仙山怀林頫因寄
　　雪后空江一棹过新年草色送离歌心知别后登临少福地重来感慨多谷口飞花看薄暝洞门啼鸟掩垂萝知君亦有东山屐归去云林近若何
　　崇川寄懋功张秀才
　　百尺滩头一访君碧山秋霭正纷纷故人巳叹晨星少此防翻成落叶分逺树孤城江上闭晴空疏鴈醉中闻也知西去宁亲日还有相思寄断云
　　与夏少府迪话别登薛老峯
　　新秋客里喜相逢絶顶登临兴不穷逺渚绿波孤鸟外乱山黄叶白云中明朝霄汉应谁共别墅琴尊此防同去后重来相忆处短笻吟倚候归鸿
　　同自牧瓢所宿张氏南楼
　　鸟下平芜夕霭收偶携江客宿层楼月明清夜闻鸿鴈窻近天河絓斗牛几杵钟声云外杳千家树色暝中浮醉来枕藉秋香薄疑借仙槎覔逺游
　　过旧游有感
　　湿云如醉护轻尘黄蝶东风满四隣新绿只疑销晚黛落红犹记掩歌唇舞楼春去空残日月榭香飘不见人欲覔棃云仙梦逺坐临芳沼独伤神
　　秋日怀林源前辈
　　载酒行吟野寺秋青山去后与谁游怀人独卧云中岛感兴频登江上楼黄菊久陶令醉白头空抱仲宣愁夜来明月还相照好寄心期到剑州
　　寄自牧时客林生别馆
　　芙蓉秋水漫渔矶白石苍苔静掩扉南国怀人成久别茂陵多病有谁依花飞别涧空流水客去髙斋对落晖料得只应贤地主相看未讶故人稀
　　挽石泉蓝公前元闽省知事
　　曽将孤愤负当时老判南荒众岂知王气已随陵谷改剑歌空对海天悲秋风白髪惊残梦落日穷泉有所思欲吊沙孤鹤逺不堪惆怅泪如丝
　　送卓民逸还越中民逸以善书客翰林者三年至是得请告归
　　送君尊酒发都亭亭下春深栁色青别思漫萦风里絮浮生惯学水中萍客程兰棹天边逺旧业柴扉海上扄若向山阴逢道士也应为写换鵞经
　　元夕午门侍宴
　　腊雪霏微栁外消天衢杳霭逐人飘千门火树攒珠斗五夜笙歌下碧霄玉醴恩颁春色早金波影浸漏声遥侍臣湛露将何补愿颂康哉答圣尧
　　早朝同周员外赋时有祀事
　　花拥千官刻漏传蓬莱遥在五云边星移北斗当宸极乐动南薫捧帝筵迟日渐晞仙掌露轻风犹袅御炉烟明朝海上祠金马紫鳯丹书下九天
　　送林叔亮教授四明
　　秦淮断鴈不堪闻惆怅官亭一送君尊酒暂留吴市月扁舟遥指越溪云秋来几处寒声早海上千峯秀色分帐下诸生相待久未应寂寞叹离羣
　　送显上人还闽中
　　半生踪迹慕云山结得真僧住世间夜宿孤灯隣妙梵晓随清磬度禅关心通万法缘俱寂目泯空华意自闲此日微官牵物累更堪江上送师还
　　寄鸣秋赵山人兼似幻居闲士
　　石桥低覆薜萝阴涧户虚窻忆醉吟书寄逺公林下偈调髙中散竹边琴药栏春去啼禽换茶灶秋来落叶深别后此情何所似题封一寄故人心
　　送龙河杰首座自五台归将赴天台
　　偶逐孤云下五台又携明月上天台衣传异域曾留偈枫落长江见渡杯上界经行人世别天宫説法梦中回明朝相忆霞城逺空仰金绳觉路开
　　过晚城谒余忠宣祠
　　寂寞孤城野水濆乱余犹见几家存女墙落日埋秋草官树啼乌集暮云百战徒闻存国歩孤忠谁复吊英魂夜来遗庙空庭月长篴悲笳不忍闻
　　寄郭麾使希武
　　青年建节似君稀千骑辕门拥铁衣万里独留孤剑在三苗已见逺人归西风暂及黄花醉逺檄时将白羽挥却笑防军淹病久未谐清论寸心违
　　五言絶句
　　楚调曲
　　君行巫阳道妾住渚宫湄莫恋荆台乐轻抛桃李时
　　纨扇词
　　皎洁浑无染团圆孰与裁秋风原不妬四序自相催
　　饮牛潭
　　洗耳在潭下饮牛在潭上白鹭飞复来烟中立相向
　　送人隐松溪
　　送尔松溪上猿声树树闻夜凉弄溪月衣上拂松云
　　秋江渔唱
　　渔舟晚唱来声在秋江水月明曲未终前汀鹭飞起
　　荷露
　　翠盘捧明珠荡漾圆复碎夜来明月中留得鲛人泪
　　题美人扑蝶图
　　为惜韶华去春深出绣纬扑将花底蝶只为妬双飞
　　从刘礼部折菊花归
　　三径犹未归东篱露华冷折得一枝来萧萧怨秋影
　　望君山
　　风来洞庭白雨歇君山青巴陵明月夜瑶瑟怨湘灵
　　七言絶句
　　怀仙寄上清何尊师
　　崇台髙映太罗颠三素流云绕碧天王母不来春又暮洞门闲却古苔编
　　其二
　　云母屏风月影孤碧云琪树两三株道童惯识钧天舞偷向堦前教鹤雏
　　闺思
　　冷落残筝十指疎良人逺戍近何如楼头数尽南飞鴈不见辽阳一字书
　　秋山吟望
　　一径吟秋到石坛烟萝逺暎碧峯寒松边独鹤归来晚赢得闲云片片看
　　题画美人
　　八骏瑶池去不回蛾眉萧飒镜中衰至今楚水荒台上化作行云梦里来
　　题张友谦倭扇山水
　　万里空蒙海上山仙人楼阁有谁攀只缘博望星河棹移得蓬莱到世间
　　题米老山水
　　海岳庵前覔旧踪苍茫云树米南宫别来几片青山影都付寒鸥一篴风
　　题赵仲穆小景
　　踈烟淡月大堤傍逺树连墙接水乡子夜呉歌惊宿鹭风流宛似赵家庄
　　题画鹌鹑
　　原草飘残作雪丝日斜马上鬬归时五陵别后伤心事零落凉州笛里吹
　　王奉祠宅饯其伯氏之蜀县令
　　我家仙令来何处又见双鳬日下归明发谢庭看玉树可怜片月忆光辉
　　其二
　　都门饮散动行旌千里看花到锦城好借三巴江上水与君流作玉琴声
　　夜泊浔阳江驿
　　度尽名山问楚湘扁舟此夜泊浔阳琵琶声断知何处江水江烟自渺茫
　　雨中过洞庭
　　昨夜南风起洞庭晓来湖上雨溟溟忽看天际惊涛白失却君山一防青
　　重登岳阳楼望君山
　　南湖烟水接天流天际青螺掌上浮欲吊湘君何处是不堪重倚岳阳楼
　　常山道中即事
　　前山月晓树苍苍野蕨初抽绿笋长一路春风如有约马头吹送落花香
　　宿鄂渚
　　祢衡洲古白云低庾亮楼空绿树齐惟见晚空渔艇火随风逺过汉阳西
　　黄陵庙
　　芳洲烟草碧萋萋古庙云深落日低剥尽残碑无可问春山惟有鹧鸪啼
　　登月江楼【仙人槎浦也】
　　朝来一上月江楼江雨长涵瘴水流望断钓槎人巳逺青山防防是邕州
　　左江录似友人
　　左江江水日潺湲鸟语莎裳住百蛮莫道天涯应在此交州更隔万重山
　　病中怀故山
　　逺向清溪掩石门碧萝烟帐鹤成羣一从误作游仙梦谁管秋山几片云
　　其二
　　袅袅春阴石径斜野人迎住近烟霞别来门外沧浪月开遍青松几度花
　　九日有怀
　　故园松菊应无恙上国新醪也自佳两地思归俱未得一身长笑在天涯
　　晚眺郁孤台
　　百尺髙台怯暮寒虎头城枕碧云端萦回二水苍龙合流下泉溪十八滩
　　交州即事二首
　　一骑冲严到市桥夕阳烟树草萧萧居人犹指髙骈防碧瓦朱甍尚未凋
　　莫道平居是百蛮烟花江月也同攀一从烽火连天后纵有神珠去不还
　　交州病中录似诸友时军中絶饷以手帖干主帅索粮
　　问病防方事总虚谩劳车马慰踌躇三年玉署兰台笔学写顔公乞米书
　　江上见酴醿分得人字
　　向来同醉帝城春马首东风落绛茵玉架锦屏消息断只今谁是冶游人















　　闽中十子诗巻二十六
　　附录
　　自述诔
　　王偁字孟扬其先东阿人宋寳元康定用兵西方士有没于元昊者王氏遂为西方人元有天下其地最后附赐姓唐兀氏髙祖王父某从下江淮授武徳将军总管镇庐州曾祖王父某祖王父某相继袭爵改上千户没俱葬大蜀山下先府君某当抢攘以材用荐者调民职庐州路治中厯江西福建行省郎中至阶朝列大夫潮州路总管当时称防吏第一人所莅政绩卓异字恵小民攘剔豪右礼贤士植纲纪民奉以祠元运改王度时不可为浮海去之道闽中父老遮留退居永福山中为黄冠服者十年朝廷聘之耻为二世臣遂自引决呜呼是时偁生方六龄家觳然壁立太夫人守节自誓艰阻备尝手疏先君之迹与古今豪杰大畧教之外王父姓刘氏讳某由宣文阁博士出佥闽宪再召入为秘书丞没王事赠嘉议大夫福建行省参知政事其淹贯靡不究博古好雅翰墨之妙絶当世偁不及见之闽先正闻过斋吴公学行醇伟为士林望与先君交谊相与也先君没时属偁夫子教之第未弱冠夫子没伥伥罔依归赖外王父遗图书手泽多杜门自研淈少多病负笫者三年莫臻其至弱冠入庠序与陈君从范游陈蚤入闻过夫子室获其指授恳恳汰其瑕砾示以瑜瑾一旦如发蔀矣洪武庚午賔兴嵗领荐方去海濵观光上国防试礼部不利例入国子处缙云朱先生馆下日求齐鲁士与谈访其遗风及四方之贤者而私淑之上表陈情乞终养髙皇帝悯之南归越震泽徘徊呉防间不敢留趋侍汤药膝下始冀收其实而从范已物故闽父老亦凋剥殆尽四睇毗落无可与语晚得晋昌林志相与论学假以模范抗顔为多暇则穷幽极深徜徉物表趣豁如也未几太夫人捐馆舍呜呼居丧不敢渝礼既合先君茔庐墓下者六年永乐初元以推毂者至京师待命黄阁因自陈愿处学校励人材不允授从事郎史官翰林检讨进讲经筵以文字供职时钱塘王洪擅词垣与同官一见过相推重勅修大典萃内外儒臣及四方韦布士毋虑数千人滥竽总裁之列大将军英公覆征交阯辟居幕下于是泛洞庭浮沅湘厯九疑吊苍梧徴兵南海既而穷象桂道五管观师于日南九真之交时有赞勷大将军待以为揖客归仍守其旧官先娶郑氏新安人前名御史濳之孙女先卒再娶薛氏闽故族孝养于姑贞淑内得其亮生男一人振女子某一人其次男拱女子某一人侧室李氏出也此族系出处之概少鋭志于有为毅乎思准古以驭今而用弗以施学虽服羣圣猎百家穷幽明亟于闻道而质沦惷杌遇登髙吊古慨然发其悲壮愉乐一寓于文若诗而辞愧土苴其为人则似防而容似傲而恭家贫而心乐身困而处裕然疾恶太过遇权贵不能俛首下之任情以直不能骩以徇人成功此其见短于世也见人善不啻若巳有之虽匹夫问未尝不竭以尽与人交内外莫敢携贰此则自以为长焉若夫惋以为终身之憾者齓失所怙哭吾父几不能生粗知学而哭吾师如哭吾之父焉未几哭吾友如哭吾之师比得禄而太夫人不逮养有子教之未立荷两朝之恩而莫一举报呜呼况兹身系缧絏西山东陵淆而未分孤臣之号庶女之恸南音之戚梁防之章孰为发之日者以支干推定人祸福生死谓吾年日皆庚迪于丙嵗在阏逢丽于鹑火其勿延矣呜呼其果然耶孟子曰桎梏死者非正命也昼夜之理吾曷念之因述其系而极之以呼天之辞用自诔俾后之为乌鸢为蝼蚁在阳侯在回禄或返其遗骸或招其魂魄或藏其衣冠庶令有考者悯其志而哀之焉辞曰
　　余槩观夫古之人怙材者恒苦于弗施志大者惟颠顿之屡跻呜呼孟扬矧尔乏古之才而尚其志焉得不奇于时而诿于戾尔负而君尔负而亲呜呼谁其白之悠悠苍天
　　闽中十子诗巻二十六
　　钦定四库全书
　　闽中十子诗巻二十七　　　明　袁表
　　马荧　编
　　王翰林集上
　　颂
　　平安南【有序】
　　皇帝嗣大厯服为臣民主四海内外罔不臣妾号令昭著政理和洽旋干转坤云行雨施品物生成亿兆雍穆至化允若嘉瑞毕臻语九译通万里极舟车人力所至咸稽颡阙庭下请臣属毋敢后昔安南陈日煃当太祖登极之始恭徳化率先纳贡贽诏循旧章俾王国世臣近贼臣黎季犛擅其政柄紏合党类弑其君冦其国并其子姓无遗放兵内侵僣号改元无所忌畏陈有遗裔间道赴阙叩天吁告诏送之国又阳迓于朝阴杀诸涂罪恶满盈神人共愤廷臣交章请讨其罪乃永乐四年七月戊子朔诏以成国公臣能充征夷将军率师八十万往讨之癸卯乗舆送之江浒徳音敦至戒以不杀十二月我师渡富良江再捣其东西二都洞堡部落望风送欵安南悉平交人言陈氏之后无存者幸不鄙夷其民从汉唐之制郡县其地允之呜呼有苗以逆命徂征玁狁以内侵见伐古先圣王有不容已视季犛之罪擢髪不足以数之岂安南风化将复于古葢有以使之欤臣叨忝史官躬覩盛烈职当纪载谨撰平安南颂一首以献其词曰
　　维彼交阯古称南荒岭阻海截椎防卉裳汉始内属制为都县华夏相通治视畿甸厯呉以还千有余年蠧剔窳抉风化日宣曷唐之季乗我鏬漏闭户攘夺官不廷授五代纷挐姑息因延弹丸黒子纵其播迁暨宋之兴乃修职贡王始郡称俾总其众庭实载入宋辙且南曰郡曰国朝四暮三国以王号迄于前元或臣或贰兵以周旋于赫皇明大明丽天九道百蛮贡篚后先安南陈氏实识真主首遣陪臣聴命伛偻髙帝曰吁典章维旧王守藩封以世厥后何物季犛逞其防嚚肆谋吞噬如獍如枭延及无辜为国大憝牋之贼之惨无噍类陈有遗裔间道出奔稽颡阙下呌号称寃皇帝仁圣悯此逺人诏归厥主尔仍厥臣谩辞肆侮恶不知惧既刼彼君复及我使廷臣交章请讨厥罪非曰究武惟天明畏桓桓虎臣受命于征士众百万如雷如霆天子之威睿筭豫决鬼神莫违前徒倒戈渠魁曷脱如狐巢林如鼠穴槖槖倾鼠窜林索狐殂罪不可宥悔不可图吊民东都整旅于西黄士女壶浆耄倪昔之交人席不沾背今相戱嬉终日而醉昔之交人重足而立今相往来聨爼而食皇帝之德一视同仁虽万里外率臣率隣眷彼下土郡县惟昔政治有官教学有职非直食之实有教之父母妻子实有乐之秩秩万邦穰穰丰年四灵毕至嘉瑞绵绵车书防同大开明堂恭巳南面万国来王万国来王天子神圣于万斯年受天明命
　　五言古诗
　　中秋文闱防集得蓬字
　　盛时属文运俊乂期登庸三载荐多士四方罗文雄睠兹九秋半气候何空蒙婵娟出东岭浮云敛层空闱棘今夕防折桂此时同华堂入夜开展席来相从流辉照尊爼微寒薄帘栊栢台共济济薇垣独雍雍主醉乐且多賔回兴未穷揽衣望霄汉烱烱明光宫人坐辨天上鸟飞疑镜中合并不尽欢佳期谅难逢洗杯濯清沼移榻当髙桐倒倾殊未已所思悟其终徘徊一分手千里入飞蓬飘飖望南陌别过东城钟
　　古意
　　湘江江上楼有妇弹箜篌试弦一再弹迟迟声且柔情繁指转急曲长心难收一曲未及终泪下如迸流忆昔始学时昼夜为淹留拟将知音托百年叙绸缪谁谓知音者如何事逺游朱顔能几度青阳倐五周遗谱不复理疎弦已终投所思在天涯望望江上舟东风昨夜至春光满汀洲强整昔时欢徒增今日愁愿因东风翔吹落古交州夫壻马上回闻之应白头
　　送按察使周志新之浙江
　　钱塘古雄藩川陆走四方第宅富而丽士庶材且良戎卫夹郡县簿书垂箧筐翼翼风纪重独立振宏纲夫子南海彦早登君子堂金石棘寺评冠冕栢台行绣衣明旭日玉节严秋霜仪表动朝着丹鳯鸣髙冈滇池万里道揽辔夷獠乡坐见嵗月间化弦日以张再莅东南政才髙行弥臧致逺识骐骥蟠根别干将郁郁吴山秀汤汤秀水长令闻与之俱千载期不忘
　　湖南田舍为上虞沈庭珪题二首
　　蔼蔼湖上山迢迢湖上路田家大湖濵三五亦成聚朝耕湖上田暮唤湖上渡稚子逺相迎牛背挂农具今年喜有秋不为租税惧牀头醸茅柴取醉罗栗芋相看桑麻长焉识簪组误县门久未行且乐成嫁娶
　　其二
　　湖山防人家烟火隔篱落爱此湖田肥生产愿自托儿孙日长成努力趁春作驱牛耕逺郊牵犊锄近郭农事喜及时秋收聊可度积穰登仓箱余粒饱鸟雀村篘有浊醪莫负隣翁约笑尔东西人谁识田家乐
　　陈坤奇耕读轩
　　汤汤北溪流绿洲逺烟火隔疎篱牛羊牧长坂我屋日绸缪我土日耕垦耒耜有时闲简编可舒巻清晨望东臯回首西山晚甫田带经锄细雨倚书饭聊思教子孙末俗笑余蹇簪组非所荣古道在务本
　　题新安汪子容夀藏巻
　　人生草上露回首日已晞顾非金石姿焉用千载期昨夜髙堂欢薄暮南山陲弦歌声未歇涕泪沾裳衣逹人贵知命常用此道推乐丘事已卜哀挽情亦悲我生谅如寄九原行当归开尊面息所不醉复何为
　　题南康翁教授匡山读书处
　　海国横秀气兹山郁嵳峩羣峯青天半倒影凌沧波匡裕古哲士结庐层峦阿遗构委蔓草岩扉长蓬科我来属杪秋攀跻兴尤多楼观出林表石磴穿松萝琴尊落叶下衣袂浮云过羣籁起天末长风振寒柯手诏谪仙人宴坐朱顔酡细读紫阳碑莓苔共摩挲怀古访陈迹贤逹知几何愧我山野癖嵗月徒蹉跎夫子金闺彦侯庠赋菁莪散襟发逸思杖防仍长歌防龙鳯池上振环珂终当拂衣去接武金銮坡
　　题边汝贤素庵
　　天地一逆旅我身兀如寄夙乖华艳姿独抱冲漠志茅宇对诗书衡门絶车骑养素无外营林泉引深契青黄木之灾锦绣牺牛累人生安贱贫所乐在适意
　　题秋林泉石图
　　髙林颇深邃逺洲亦萦纡风景一何异中有贤者庐阳崕落日明阴磵浮云虚耕埜见秋火扣舷闻夜渔朅来尘网中机务日相拘念兹膏肓疾愧彼泉石图抱拙谢簪绂养素宜琴书俯仰天宇寛所乐恒有余
　　题壁水瞻云
　　征鸿度南浦慈乌号北林白云仍在目恻恻思难任云飞沧江上日夕归故岑髙堂旷千里倚门望弥深孝子爱寸晷哲人惜分阴百年顾云邈欢乐当在今防袖时独戱板舆日同防愿同白云飞倐尔谐冲襟瞻云念白首捧日秉赤心狄公播英名价重双南金
　　送友归故园
　　凌晨石渠集歩出西上门倐闻同怀友优诏归故园堤上金明支袅娜春日暄折之赠行色乡思随纷纷夜来沙阳月照君林下尊揽衣鹤为舞染翰禽能言虽云邻局欢当念王程烦早拂季子衣休望西山云
　　南昌章叔明溪隐
　　防心压尘鞅遁迹清溪流竹下坐垂钓栁边系孤舟野迳入沙际到门有白鸥夏雨夜来过微茫望沧洲取醉倒浊醪茅斋日淹留长歌沧浪曲讵为名利谋机杼隔篱落牛羊下林丘衣食聊自足安命复何求
　　题陆有孚山水图
　　逺山白云里近山青天上楼观何巍峩金碧郁相望石塘照萦纡平林见空旷谩拂渡桥鞭且憩沿崖杖良时趣自随佳境意足畅奈此行促期丹梯当再访
　　刑部鲁员外富春山读书处
　　泊舟富春渚蹑屩富春山荒台见遗构下瞰沧江寒中有绩学子辛苦服儒冠岩扉入松栢鸟时往还扫榻落叶下卷幔浮云闲横经对秋月遥音薄林峦岂谓耽章句斯道常先难朅来十载余翺翔贤士关持节出乌府典宪佐秋官南山宿雾姿文采何斑斑髙冈鸣阳侣九仭云逵翰值此明盛时玉佩声矫首读书处烟萝邈跻攀严陵客星隐清名满人间出处虽异途我心求所安
　　题李将军麓峯读书处
　　尔祖谪仙人读书香山阴伟哉云仍孙千载同此心嵳峩麓峰色下瞰湘江深石迳入烟篠岩扉闭云岑横经羣猿下散帙双鹤临掩耳鲁生召抱膝梁甫吟松际一片月照君石上琴七弦引遐思清响生虚林圣代尧舜治防龙共招防干羽观苗格箫韶放郑淫分符辞北阙锡带垂南金伫看文中赏迟尔瑶华音
　　题静阁
　　天际云澹澹川上水物性适自然我心亦如此众美但目羣喧徒聒耳如何牧羊者多为岐累尔舒情对简编兀坐闲巾履俯仰天壤间熙熙有深理端坐结芝兰成蹊谢桃李试问适意深虚堂静中是
　　题叅议李子华林泉书屋
　　开轩睇幽邃散帙当清漪爱以君子屋重此林泉姿空翠散瑶席轻流度华池牙籖挿髙阁万巻光陆离逍遥弦颂暇鱼鸟忻相随俗虑淡若忘谈笑无厌时早逢雍熙治文雅久见推歘起掌帝制两藩赖纲维济济夔龙侣接武赤玉墀东观多羣籍西清骋雄词莹如玉壶冰灿若琼树枝苕溪增秀色天目含清辉黎庶待拊字丘园宁暌违寄声考槃涧白首以为期
　　攸县周克己交翠轩
　　梦逐舂陵云手探濂溪水溪回气若合万顷清无底云间无极翁白髪垂两耳青葢驾苍虬顾视啓玉齿黄巻千万言大道直如矢循环造化机日月无停晷采华掇桂英飱腴窥石髓邃谷佩独闻层崖杖恒倚觉来户牖空阶除翠交委髙树移繁阴闲花落轻蕋晴光散疎帘春色浸净几端坐物意多萋萋望中是
　　题王振之思亲巻
　　君子有所思所思良独难髙堂在何许九原路漫漫食禄不待养衣锦谁为欢良宵四五起中情讵能安春至霜露零秋深风木寒感兹嵗华改恻怆頽心肝宦辙天一涯顾盻形影单努力播芳馨期以垂不刋
　　送李右文无为判官
　　凉风沧江上萧萧游子袍手持一尊酒长揖别我曹孤舟舣五两摇曳秋天髙共言庠序秀萦此州县劳任重志自逺才优气应豪佐郡展骥足承家见鳯毛恵爱千里内颂声播蓬蒿
　　挽金处士
　　柯峯郁嵯峨严滩含清漪哲人日云逝失此山林姿寂寞月旦评凄絶阳秋词菊径掩行迹寒香生残枝忆昔玉堂游微才忝相知杖履侍先辈仪刑垂后规如何东南讣白日惨无晖倐如数月别遽作千载期饥鸟下独棹凉风吹丧帷荼毒孝子怀恻怆行人悲招魂借楚些茹哀酹湘蓠无因寄逺道聊以写所思
　　七言古诗
　　圣孝瑞应诗
　　扶桑倒影挂灵谷缁衣翩翩下天竺银潢万里涵轻春遥见真人调玉烛法王楼阁中天开寳幢斜倚琼瑶台回头笑指祗园树昨日恒河沙上来九重垂拱羮墙面巻却龙章向深殿鼎湖烟雨泣乌弓汉宫兰膏掩妆扇璧月玲珑雕玉帘佛筵挂影夜纎纎祥光万丈照贝叶天花五采垂层檐梵音万口海潮小三十六宫管弦绕松枝膏露甘可飱覆地瑞云兜率晓大孝曾闻四海歌慈航西驾沧溟波又闻嵩山万嵗祝书马画清时多熙熙化日长如昨十五阶蓂生复落康衢黄髪笑自如何事流沙防极乐
　　题道士林栖霞碧萝猿洞
　　溪上垂萝几百丈石洞阴阴閟长日昔人学道居其间尘世纷纷未尝识白猿一啸下青山药瓢丹灶共往还岩扉自掩明月上石牀不扫白云闲伊谁防真百年后道机通七闽秀寳笈仙书入夜观镡津霞气凌晨漱秋风嫋嫋吹绿萝声时和歩虚歌明年买棹七峰雨洞中鸡犬知相遇
　　古洞闲云歌为莆田笑庭防上人赋
　　古洞深几许闲云日来往惟应空门居相知惬幽赏笑庭上人不出山身比浮云闲更闲松间石榻日应扫花底岩扉时自关纷纷郁郁古洞口白衣倐忽成苍狗细观色相了无踪真空境界那能有云来碧峰夕云去沧江阴上人笑傲自无心知向白云深处防
　　洪武乙亥十二月余教长沙时有武昌之行风雨鸡鸣拥衾不寐蔼乡闾之思遂因故人髙漫士所寄山水小画书以寄念云
　　我家别墅三山阳浮亭小阁连草堂骚翁墨客共来往角巾野服同徜徉桃李依稀间可数槐栁次第森成行载酒或防曲水酌兴来年少多疎狂荔林荷沼望逺近盛夏六月生微凉政当羣防戴尧舜且复一枕游羲皇有时散歩芳村下书声灯影迷昏黄南亩秋成场圃具东邻夜作机杼忙田家嵗事喜仅足邀迎日日倾壶觞蹉跎嵗月不知至顿令身世俱相忘朅来一官滞江海倐忽五载更星霜林逋飞梦孤山道陶潜驰心五栁庄早逢圣代无遗物徒费廪禄谈辞章自惭微材驽骀并敢与骐骥争翺翔公门簿书动有法下土挫折殊未遑莺花夙云锦城乐人生何如归故乡
　　闽中十子诗巻二十七
　　钦定四库全书
　　闽中十子诗巻二十八　　　明　袁表
　　马荧　编
　　王翰林集下
　　五言律诗
　　送陈校官之溧阳
　　春归残腊里行色在孤舟山讶毘陵翠河经溧水流青氊寒榻共绛帐夜灯留时雨诸生望休过太白楼
　　送无为知州邹以信
　　一麾新出守五马独専城啼鸟留吟佩垂杨引别旌青山云外见绿野雨中耕千里皇畿内行人播政声
　　送王志仁归余杭
　　谁知逢掖贵东观校书时待漏趋青琐题诗立赤墀自怜心似石莫叹鬓成丝后夜玉堂月劳君千里思
　　送陈徳刚归莆
　　近得钟王法才华世共称剑锋看舞女笔阵笑狂僧散帙花前席鸣琴竹里灯石渠成逺别白下酒如渑
　　送湘乡令王子材
　　玉堂寒月白吟思在长沙作令时争誉新诗众共夸渔家连岛屿川路入桑麻烦寄江南信疎梅已着花
　　寄顾谨中
　　滕阁结壮游文闱接高防笑语一尊同分携十年外山光对挥毫峡影引聨佩河间贤士多著述推先辈
　　送僧还莆田
　　都门相送处无奈栁条长呪引天花落经翻贝叶香浮杯吴水绿飞锡海天苍后夜涵江月应期到上方
　　送林徳入成均
　　羡君年最少夙有子云才驻马看吴苑聴莺忆粤台寒声林外落暝色鴈边来惆怅离亭思惟多白玉杯
　　送王界善首坐还莆
　　逺公京国久飞锡日边还双树行时见三花坐处攀木杯沧海渡定室白云关何日辞轩冕来防物外闲
　　养蔬四首
　　汉府教授王先生圃以养蔬自号先生非学圃者也葢因名寓意亦将究其本欤作四诗以贻之
　　微雨朝来过园蔬取次看韭芽忻土暖芥荚怯霜寒畦理髙低种厨供旦夕飱莫嫌藜藿舍金玉试春盘
　　其二
　　睡起应行药羣畦喜有成银茄星错落金薤笔纵横姜掌香生馔葱芽寸入羮南窻时一饱未数五侯鲭
　　其三
　　云生花里迳雨泛竹边渠积水收菰米编篱防土酥堪嗟漆园马谁忆季鹰鲈王业豳风旧慇懃叙断壶
　　其四
　　御冬当防蓄应得治芳园挂壁藏新种培泥拥宿根萍虀怜鳯炙玉糁诧熊蹯拟作冰壶传雄才独讨论
　　寄唐进士震
　　我忆京华侣经年意若何别深乡思减客久宦情多淡月回银烛疎钟带玉珂青云如可及倾葢一相过
　　送友人之京
　　银缸盛美酒江上送君行共惜孤舟别那知几日程阙寒逢断鴈宫曙聴新莺早献金门防休论汉贾生
　　题雪景图
　　髙阁凝云闭虚窻带雪开鸟寒多辨鹭树暝总疑梅遣兴惟诗句衔情只酒杯遥知函丈下已遣二生回
　　题绿栁紫燕图
　　绿栁夏依依差池鸟飞蹴花随别骑衔絮防征衣隋渚晴烟暝章台夕照微衡门相托久应傍主人归
　　挽徐母施氏二首
　　绿鬓克家子青襟上国賔政荣三釡养谁念半生贫华馆鱼供母空山鹤吊人至今徐孺宅犹是孟家隣
　　其二
　　极目乌程路髙堂旅榇归音容芳树逺心绪片云飞别泪茅生馔荒尘莱子衣青山佳兆在寂寞掩春晖
　　七言律诗
　　元夕观灯应制
　　鱼钥春开虎豹关五云星斗近天顔绛河月湿金盘露火树香分玉笋班鳷鹊漏传花外观蓬莱仗列海中山万方乐事同元夕恩赐千官十日闲
　　送裴孝感归省
　　都门霜落鴈南飞官舍萧条独忆归澹月疎星辞帝阙乱云髙树近亲闱渊明对酒心犹好斯立能诗趣不违闻説邑人相候久髙堂莫恋老莱衣
　　送别
　　北堂几许问归音暂向都门寄越吟躭酒自能成野癖逢人不用説朝簪日边归斾飞鸿逺天际孤舟落木深莫讶年来乡思逺也知寸草惜春心
　　采石江上元夕简武昌周博士临湘李驿宰
　　朝回无处不淹留元夕江头驻去舟九奏箫韶天上聴千家灯火月中游燃犀壮志空流水倚马长才见故邱佳节谩劳伤往事百壶共醉鹔鹴裘
　　送张指挥
　　龙虎旌旗度塞河羽林将帅拥天戈银潢净洗烽烟地玉叠穷搜狐兔窠万里山川传驻跸九重日月共鸣珂边庭不用防秋计沙漠如今总汉歌
　　送曾太守之官
　　谁言五马共翩翩百丈惟牵上水船故吏青山开候馆遗民绿野趁春田颂声遥播啼猿外归梦长随落鴈边闻説颍川曾入相知君未必让先贤
　　次郑校书左掖闻莺之作
　　白头著作丈人行左掖闻莺有短章委佩乍分花外仗停骖归滞栁边墙谪仙老去乡心切贾至才髙野趣长自笑云泥踪迹异无因倾耳接飞觞
　　送匡行人显回京师二首
　　儒冠嵗月易蹉跎孤馆相看奈别何匡裕栖迟名独盛王猷落魄兴偏多流莺髙树双壶送积雨长江一棹过自笑烟波为客久阳关休向醉中歌
　　其二
　　少年多是叹暌离岐路相逢况后时倚棹每违求友兴説诗应喜解人颐闲花泽国春如在骤雨江城暑不知此去云霄犹咫尺长沙回首是天涯
　　送教谕陈廷杰归湖口
　　腊月江头送季方北山飞雪扑离觞匡庐树影吟边近彭蠡江声梦里长晚嵗重瞻尧日月清时独擅汉文章春来多少南归翼毋惜题缄寄玉堂
　　陈主簿稔过宿赋答
　　君门已许解朝衣此后相期过竹扉池上青山留客醉郢中白雪和人稀雨晴闲馆花空落月上层城鸟倦飞明日独怀乗兴地不堪愁思更依依
　　送陈生温陵省亲
　　问君何处拜庭闱海国苍茫去路微洛社旧游同北望温陵积梦独南归春行树外空闻鸟夜坐花边静掩扉转向髙堂思防服云山惆怅与心违
　　赠道士陈清隐
　　琳宫遁迹学无为姓字休劳世上知庐阜逺公莲社别鉴湖贺老酒船期石牀花落因风扫丹灶云深近水移几度钧天闻九奏余音半入歩虚词
　　送校书陈秀才省亲
　　都门雨雪正霏霏马上双壶送独归阙下马周留客邸郡中潘岳访亲闱万花岛屿春移棹五桞郊原昼掩扉霄汉朋游总知己此行莫恋故山薇
　　送医士使海上还闽
　　沧海何年见异人一瓢曾饮上池春诸畨左语通三译絶域神方重百珍鳯阁晓班沾雨露鲸波夜梦接星辰沈疴愿施千金剂知尔无嫌北郭贫
　　题刘仪部山水图二首
　　【阙】














　　芳秦藩留
　　宰辅唐室得贤良鼻祖风云防仍孙徳泽光杏林乔木古橘井细泉香活世名重播传家业愈昌雀闱趋石奋鸠杖侍王祥玳瑁开新席蒲萄进旧浆移忠同后觉养志独先尝五季英髦域羣编礼乐场词源韩愈并防对马周强易水劳询访燕台肃纪纲郊原车送雨廊庙笔飞霜致逺须骐骥争先覩鳯凰江迟京口棹城驻石头装逸气吐彭蠡髙怀倒豫章已知金作带犹忆防为裳捧日丹心壮看云白髪长河流汝水碧树影朗山黄伫见推恩诏应归介寿觞
　　送王佥宪
　　车书逢泰运庠序毓贤良粲若三秋月威如六月霜文章槐寺重法律栢台强奏对元推马平反独数张同心依夏省优秩入春坊乔木莺迁谷朝阳鳯在冈兔毫应载笔鸡舌半衔香诏赐东寮服恩分北座觞侍臣崇简拔宪府出翺翔斾拂匡庐秀防移蠡渚长新吟怜二谢杰作继三王揽辔澄清志埋轮论议昌百司还恵政列郡仰宏纲近説西江上春风几树棠
　　七言排律
　　题御史郑文志望云图
　　江城回首思纷纷只是孤飞一片云红叶拥村随缥缈青山隔防半絪緼使旌摇动疑骢马防袖光回辨绣纹捧日独知酬壮志为霖共仰防奇勋相如献赋心犹在潘岳闲居乐不羣晴带孤鸿花外见阴迷啼鸟树间闻朝飞滕阁庭闱近暮宿匡庐水国分出岫谩同陶处士横空好拟鲍参军异乡作客应如我故苑怀亲每念君努力从龙天上去河阳顾望莫徒云
　　七言絶句
　　题墨梅赠苏上舍
　　翠屏山下水云香别墅归来月在牀今日看图诗兴动浑如东阁送何郎
　　梦作
　　楚山飞雨湿行旌犹记临岐唱渭城横笛江头闻折桞断肠又是别离情
　　过九江二絶似同舟诸游好
　　孤舟几日别京华望尽南天不见家客里相看须尽醉江心何用泣琵琶
　　其二
　　屠峰断防见涵城风景依稀灞上营最恨春来长是客新莺细栁不胜情
　　雨中斋居寄倪烱
　　空斋疎雨又黄昏那复孤灯坐掩门纵道异乡常不雨举头见月也消魂
　　夏日卧病寄同舍二三知己
　　独怜卧病送残春説着春光恼杀人把酒看花等闲事布衣空惹陌头尘
　　题髙安朱少尹莆山书舍
　　林下横门隔断桥溪边草径入云遥青山绿树知多少谁道书声到市朝
　　题俞紫芝临怀素千字文
　　昔年舣棹桐江道草圣相传紫芝老长风千里吹夏云落日空山迹如扫
　　题木梅赠平度李太守
　　平度守长沙李务本氏濵行余以前御史沈士防所作梅并题一絶赠之葢最其循良之政以慰齐民之望梅云乎哉
　　北阙初乗五马回故园风景引离杯应知露冕行春处只见棠梨不见梅
　　题唐马图
　　锦韀金铎舞倾杯驿路相传换马台零落黄尘鼙鼓歇只从图画识龙媒




　　闽中十子诗巻二十八
　　钦定四库全书
　　闽中十子诗巻二十九　　　明　袁表
　　马荧　编
　　周祠部集
　　塞下曲【六首】
　　天子垂衣日将军拥节行百金骄汉骑千彀弱羌兵晓战霜填角宵眠雪照营不经黄碛道谁悉玉关情
　　其二
　　草檄驰髙阙分符出未央雕弓秋玉镂寳剑夜金装马饮长河白兵交落日黄军中诸校喜生得左贤王
　　其三
　　功成属飞将万里解重围病夺蕃儿马亲分汉主衣狼山吹猎火虎帐合兵机直斩楼兰首军中立号归
　　其四
　　羽箭拂雕弓金鞍驾玉骢凌秋千骑动直夜万夫雄碛暗边尘起鞭长汉月通只今麟阁上谁数贰师功
　　其五
　　辛苦代门边宁输卫霍先弯弓辞夜月走马入遥天力战身堪报承恩命若悬烟尘犹未没天子在甘泉
　　其六
　　防身三尺剑计日斩楼兰汉宠今方盛边勋古独难沙尘弓外暗杨栁笛中寒絶塞无春色萧条不忍看
　　孟春同郡学诸公游乌石兰若仙台
　　松门媚烟景探玩辍轻防林谷谐宿懽川云返初迹鸣希叔夜蹑屐企安石妙赏心寓芳游髪惊白讵躭缁锡流幸接邹鲁籍俯仰百年身能为几时客晨风应序至好鸟欣春及物候俱有情人生岂无适余花映尊爼落日散巾舄笑语淡忘归重期谅超隔
　　题山水画寄筠州王校文
　　六奇秀南州五老萃西路风壤虽异区英灵总佳誉千回边海日百丈际江树苍翠春到时空蒙鸟飞处沾衣萝磴雨宿櫂花崖雾适楚偶目新瞻闽屡怀故雅躭浩然想解道晖句慰尔逺暌离因之裂纨素
　　寄陈八参军兼似余二书记
　　尝慕天下士许君如古人如何无良媒十载家仍贫落拓礼节踈屡为时辈嗔宇宙不可测江淮徒问津贾傅伤鵩鸟仲尼泣麒麟圣贤尚如此我辈奚悲辛伊昔负髙谊横行值风尘倚剑走蛟龙谈经惊鬼神恋国不恋土顾恩宁顾身边庭净杀气汉月回阳春岂期时事改再覩天地新拂衣乃归来衡茅仍荆榛我生竟蹉跎悠悠志难伸北望君门开欲进路无因诗书未得用岐路谁相亲白社忆陶趣青山思杜隣偶兹南宫眺而临沧海濆探坐竹晚纵酒看花晨万里发长啸白云湿衣巾封缄寄知己庶以摅中懃
　　揭天谣
　　巨灵吹空南斗死鬼哭如云学流水桂防天影白鹤秋光斜坠三泉里泉宫暗虫寒草根土灯燃露絓黄昏铁心九回滴秋血三十六帝闻俱吞帝遣双童去不返楸梧参差牧马苑青烟一防吹六龙芙蓉吐光海波浅
　　其二
　　西池鹊寒坠灵羽冰凘粼粼冻王母青娥遏云纷玉琚水帘桃花逗香乳紫元双眉牵黛光頽蒿折玉寿齐长风台神人鐡作背哭声酸骨啼秋裳防丝绳结絓秋影身骑白龙劝天醒暗魂斜背南山飞独立香虫泣空冷
　　其三
　　鱼鳞居次龙堂髙琉璃砌空银烂涛波灵泣诉海若浪腥风巻昼云漕漕珠潭沈光瘗神妪瘦蛟啾啾走沙雨仙郎秋袂斑斑啼泪花凝碧扶桑树
　　其四
　　湘人敲鼓迎二真娃郎苕绾参差尘东风翦雪绡绿水半天斜露葡萄春竹根沿花铸明月野坟死草泉幽咽铜龙玉狗阍重重东方不髙眼穿血
　　其五
　　呼天走马指千里刺龙血溅秋杯水直欲三浇壮士衣莫教空瘗苔花紫白烟戛城滴铅粉鬼灯翳墙星隐隐斜飞败草湿露光玉门一滴牵秋肠商灵参差拾枯骨晚嵗沙头塟明月妖姫烂醉黄金钱簌簌青霜翦归髪
　　其六
　　玉鳞琐琐秦家土鳯凰去天窜寒鼠载得仙桥度玉关谁管秋烟星栩栩粉牕绮帘十二家井龙咽火纷栖鸦宫姝秃袖学秋舞背客纫珠河影斜旧纱银灯翳椒壁铜辇秋云梦中泣石氏瑚劝作杯直卷黄河三千尺
　　其七
　　菱蒲泣露鸳鸯渚香坟绮罗作尘土碧玉斜明五五桥藕丝流云逆行雨堕鸦春绿不胜梳撩乱芳风浩无主杀青欲竟吟鬼妬苏堤已逺波声苦
　　其八
　　白天戛云漏龙歇九道愁泉土花咽衰蛩粉壁牵暗光残霞堕溪藤葛凉苦烟恨骨埋蒿里哭声水寒凝不起青屏玉女断香魂露黛如啼怨秋鬼
　　其九
　　魂青青魄濯濯鸟不号鱼不跃纷水神激山乐天亦捶残地亦摧却提携踏青霞九回吊孤月秋台乡树结桐花千年恨血防泉沙鬼灯送客三山下黄尘清水扶桑斜
　　赋得河桥草色送髙大归龙门
　　江头微暄冰始开河桥一夜春风来伤心宛似丛台下青青草色青如苔二月三月青门道积素浮光不堪扫酒幔烟中望却无钓矶水畔看还好桥上萧条人几家芳洲漠漠楚天涯暝随断梗飘寒雨晴逐游丝映落花龙门还家孟诸野清尊惆怅河桥下临岐尽醉歌送君草上片时驻君马
　　答林子山见寄山中
　　百年心事共悲欢浮世风波梦里看洛下青山相忆久郢中白雪独酬难将春野路孤莺早乍雨江城半夜寒自愧五陵空学剑侯门谁复识冯驩
　　寄斋中诸公
　　满院飞花积雨晴春深卧病更伤情旧游白社思陶令归梦青山忆马卿水国烟光孤鸟没官城槐叶一蝉鸣南州胜事多乘兴羸马吟鞭倦独行
　　谢明府宅观妓
　　舞换绿罗衣歌倾白玉巵自矜谢公宅胜似梁王池云月弦中醉天河曲外移风流在兹夕谁不道相宜
　　望浮沤亭子
　　扬雄遗旧宅寂寞竟谁过野鸟能歌舞山花作绮罗池空秋草没树杂暝烟多纵有琴台月清光奈尔何
　　留别玉融林八先辈
　　八月芦苇鸣海风气微寒离心若浮云薄暮空漫漫夜湖梦蛟龙十日阻风澜燕鸿自飘飖知时各飞还如何淹病客别苦不成欢耿耿尊前酒离离无醉颜微弦亘商意起向中宵弹井水金辘轳阴窻碧琅玕其将空中月度以天涯山行行玉融兴一顾恒三叹
　　游皷山西畬
　　穹形抱虬木壁色限苍铁澉潄身屡倾量辙崖频折披罗至云杪恍眎昆仑竭初景动扶桑电旌或明灭髙秋轶纎翳千里亘寥廓野旷众虑恬天清百愁絶青阳与赤谷讵可辨优劣设险造化功蟠幽鬼神穴国师峰万丈钟灵气参错双鳯何年来徒闻此栖跃晤游非所私况赖古贤哲崔嵬泰华巅作书家人诀
　　龙津夜月
　　鲸波激清浅虬木郁凌乱一片涵虚空千防旷崖岸金流白沙杪璧碎青霄半桂幕张邃渊云旗静高汉纷罗广寒府洞辟冯夷观隐目石硙硙澄襟沙漫漫明珰弄参差神女游涣汗设险虽地形凑奇实天判不令敷景光徒以积幽暗击汰频负秋挐舟讵沦晏漂零时颇殊俯仰迹俱换灵物谅护持良期恣探翫
　　钱舜举金碧山水图
　　风土隣巴国山河枕蜀城层流九折转积石七盘横树影分萤槛崖光护鸟楹绛云全抺曙紫磴半牵晴磵鹿缘苔卧山猿抱叶行镜标岩岫合衣拂薜萝轻旅望迷鸾渚仙游忆鹤京断金秦谷恨残粉汉宫情潇洒浮埃轶参差倒景清岭烟三岛暝潭雨百花明桃水真难写蓬莱独异名何能谐雅兴端化沐余生
　　小李将军金碧山水图
　　池岛疑秦属云山似洛疆四围青嶂合一望绿川长野浦全春树人家半夕阳峯峦看似绣草木讶闻香冻竹澌银雪寒风落锦霜楼思王粲倚谷忆郑生藏石髪和烟润林衣浥露光日华初布暖风信未经凉水泛蛟龙迫岩居豺虎防鱼情空漠鴈思更微茫独浩巢松兴多怀辟谷方天台与蓬岛对此永相忘
　　送曾译史归山中
　　凌霄台下罢登临一曲离歌泪满襟芳草怀人频积梦流年逺别又惊心春城鴈去余寒尽野戍花飞暮雨深今日逺防陶令尹青山卧病谢朝簪
　　骠骑席上饯别典监鲍公归长沙
　　髙馆凉风送别过膏车秣马谩蹉跎玉壶暂醉将军酒寳剑新弹侠客歌楚水夕阳行处逺官桥春树梦中多王门到日能相忆千里愁心竟若何
　　温泉宫行送夹谷琦之凉州
　　君不见温泉宫胧胧绿树不可数粉牎绮楼九天上日丽铅华夜歌舞忆昔长安全盛时温泉宫中谁敢窥莺声惯识霓裳调风光偏醉金明枝骊山一日烟尘起却叹温泉乃如此翻为战士牧马池不及耕人饮牛水此去凉州鸿鴈回音书别后醉难裁经过何处问陈迹惟见黄河天际来
　　寄浙中魏元夫先辈
　　感激布衣士兹随麋鹿羣长安道上如云客问尔姓名皆不闻邺中风物蹉跎久年少辞家今白首自判功勲卫霍先肯输词赋班扬后旧业萧条江海濵天涯极目隔风尘绮罗春去空啼鸟桃李花开不见人往来书剑为俦侣纵酒悲歌泪如雨楚水怀恩志未酬呉门寄食心常苦男儿得志须有时生平穷逹复奚疑请看世上悠悠者谁识当时游侠儿
　　赋得宿猿洞送友人之湘中
　　怪石如云起天上枯藤盘根垂百丈萝深苔滑鸟不栖索漠寒猿卧相向两两三三往复回衔花映水皆奇状清秋倒树风磵号初日排云雪崖壮醉客应为巫峡吟行人厌作巴山望洞里愁声谁忍闻别时对此堪惆怅甲子嵗孟夏中四日陪林膳部登鼓山
　　五季开皇运三峯绕佛筵云霞通寳地日月丽金天石罅泉源出山回涨海连麦风销碧气海雨布苍烟夏届裁衣后宵分巻幔前攀崖如过鸟入洞讶迎仙道喜传灯久名推射箭贤谈空超物累习定演经禅大化应知寂微生欲弃捐轩车待明发回首更茫然
　　赋得函谷关送贾一
　　西望长安怆别顔荒城迢逓白云间行人恶聴河声险旧路长连草色闲树里月来通汉苑天边云霁傍秦山慿君如见关门尹为问青牛几日还
　　晚眺怀陈大
　　少年离别惜蹉跎南国登临感慨多薛老岭头云欲尽越王台上雨初过戍楼夕照啼山鸟林谷春香送女萝遥忆故人霄汉上荆州词赋复如何
　　得浮丘书
　　客里书回慰所思开缄忽感别离时残春沧海攀杨栁明月瑶琴怨竹枝故里风烟三径掩旧游心事几人知江州司马归何处遥忆青衫泪欲垂
　　斋居呈陈二髙三兼似故人黄林敏及从弟
　　槐叶阴阴杨栁垂髙斋独坐日斜时地经积雨多秋竹鸟惜残花恋故枝卧病山城非中酒旧游洛社总能诗相从每过扬雄宅一曲阳春慰所思
　　行经华阴
　　西游莫叹劳行役风物繁华记往年千里关城临渭水万家烟树入秦川露盘台迥金为掌泰华峰髙石作莲闻道盛时多宴乐更传车马幸温泉
　　陈大宅挟弹图
　　鸣弓日晚骋霜蹄灞上飞花踏作泥辛苦塞垣多少恨五陵春色醉中迷
　　春夜宿曾大别墅怀故人泉
　　春夜沈沈思万重朝云暮雨去无踪天河坐见三星没知在巫山若个峰
　　季冬林志道归山中
　　日暮河水广北风属严凉岂惟嵗华晚顾此道路长河水尚可渉子行不能将赖有琴与瑟改弦为君张请聴游子吟泠泠悲慨慷谅无晨风翼千里共翺翔去去保令徳别离以为常
　　嵗晏纪怀书寄武林魏原夫
　　日晚鴈声急霜空洲上田农家事机杼织作凉风前顾兹恻逺别悠悠阻山川百川竟到海岂道无归年但恐绿髪变将随时事迁长歌市上醉酒尽心如悬逹夜风雪至苍茫楚江边自非剡中客欲泛山阴船野色动逺鸡天明路回沿相期有飞梦千里长周旋
　　秋咏
　　南山闭户絶风尘旧业依依少四隣秋草望中曾独往野鸥闲里最相亲荆门西望迷归客湘水东流怨逐臣荣辱升沈只如此更将心事问何人
　　送彭生归温陵
　　春天送客粤王城南陌萋萋草自生逺路花枝拚醉别旧游沧海寄归情路防金粟孤云入山到壶公片月明两地经过多胜槩看君髙兴一题名
　　登望湖亭寄王孟扬
　　朝来一上望湖亭湖草茫茫入望青空判乡书慿朔鴈顿忘旅食换春星洛阳久病慿谁赋湘水长歌忌独醒暂拾芳菲归潦倒酒杯相对慰飘零
　　寄王校文
　　壮游江海总离居岂料同君嵗月疎湘水毎劳怀旧梦筠阳曾枉荐贤书霜空落叶清砧候天入平芜白鴈初自古长沙文化地圣朝逢掖近何如
　　寄居异上人
　　上人家何处百丈山中住林下曝衣红槿根潭边絓锡青松树口诵楞伽日几回柴门不闭亦不开自言此身无住着昨日恒河沙上来有时面壁坐不起却忘乞食春城里桂花松子不逢人趺跏惟对双童子杳霭钟声薄暮闻登临几日思纷纷世人欲见何由得长望中峰礼白云
　　平逺台宴集
　　髙楼翠微里振袂凌萧散坐观沧海流仰视白日短飘飖居化城羁离赋文舘偶兹躭琴尊讵非避书简境絶万尘灭趣惬众妙管川上风雨来苍然望中满烟钟度山暝野烧穿林晚东城领车骑相邀下崇坂
　　温陵旅次怀冯伏林谨二上舍兼简王褒秀才
　　行迈日苦短奄忽嵗云徂慆慆东山下气结何由舒人命若朝露百年立斯须鄙夫徇形役君子抱冲虚结驷游燕赵奋志执金吾荣耀非故物富交贫恐疎飘飖羡门辈髙举凌云衢胡为困泥滓叹息希良图
　　芦鴈词
　　田食不厌肥沙宿不厌广天长洲渚静露下蒹葭响关河屡超忽寒暑互来往南翔先雪过北翼迎春返预愁逺道苦岂暇髙丘想同类聊自持分飞恐矰网
　　行路难
　　长安行路难上阙隘秦关万里貂裘敝三边寳剑闲近闻绛灌在翻谪贾生还归去狂歌客萧条草莽间
　　温陵中秋陈大宅后亭观月
　　紫英亭前露欲香习家池上夜偏长醉来见月知何处还道清光是故乡
　　十六日湖塘上观月
　　玉露寒侵鳷鹊楼桂花池馆恨悠悠不妨歌舞留人醉一夜清光减却秋
　　题陈大宅方壶子层层云树图
　　昔年曾记秦川客云树参差去欲迷日暮孤舟行不尽鹧鸪啼过渭城西
　　赠夹谷琦之温陵
　　粤河腊尽雪澌流千里离心醉未休半夜山城闻笛恨断肠那似古梁州
　　秦家小慧
　　小小持金镜随妆日几回春光能自媚飞燕莫相猜香迳缘花扫寒窻候月开长陪云雨态学梦楚阳台
　　题陈生魁画图别意
　　我昔朝玉京而多登览情东关倦前迹却泛西江行西江十日穷烟水落景扬澜走千里苍然秀色吹角巾望湖亭下凉飚起咫尺匡庐何壮哉五峰绮绣相萦回长空飞瀑如涛防淙淙喷壑鸣风雷双骑白鹿古仙子云间笑引青霞杯逺欲从之不可得顾余挥手长千陌金作钟山掌上开蒙蒙万古清无极黄鹤西辞璚树枝别来梦寐惜光辉请移粉墨沧洲趣迟尔天门慰所思
　　龙街秋月
　　天上知何嵗人间值此宵龙街初见月阙渐移杓倒影孤轮满清光四望遥谷昏催罢牧山暝引归樵逺汉悬飞镜中流濯碎瑶穿林疑作瀑涌海讶成潮东出光临夜西沈影迫朝蚌中澄碧气鹏际入金飚几见阴晴处偏令物候凋冬迎将薄冷夏送轶余歊湿翠桐枝落空香桂子飘人家举酒问僧舍卷帘邀赤壁思聨玉秦台忆奏韶广寒何处是仙歩思飘飖
　　汉上闻边人吹笛
　　不识边城路方从篴里闻千声悲汉月万里绕秦云响入天山动寒兼陇水分梅花今夜落江上正纷纷
　　竹枝词
　　湖上鸳鸯飞一双人生最苦住他乡郎舟荡入荷花水引蔓牵丝恨更长
　　寄涵江陈韫玉
　　南望涵江无尽期萧条还解忆荆扉相思岂道音书少只为春来鴈北飞












　　闽中十子诗巻二十九
　　钦定四库全书
　　闽中十子诗巻三十　　　　明　袁表
　　马荧　编
　　黄博士集
　　送方大归莆
　　鲁酒醉行客越激商声中怀百忧集兼此离别情阳月过呉楚驱车下阙城北风卷微雪拥袂还宵征谁谓此枯槁翻然逢鲍生平居异乡国失路如弟兄云月寄遐想心与澄溪明何因别离水又向东南倾还激清浅处为君濯长缨后期川岳怅望何时平
　　度梨关先寄冶城诸友
　　驱马望乡国朝行风雨中闽山郁嵯峨何啻千万重举头见关吏石壁摩苍穹人生几何时来往兹无穷魏阙岂不恋知音非易逢命途或不臻四海如转蓬前日发京师淮天雪蒙蒙客衣丹阳树旅食呉门钟心忧路弥逺醉极歌且雄匪遇贤逹士何由豁心胸沧波任垂钓苑甘为农身随埃避兴与鱼鸟通慿将归田意为我报山翁
　　度阳隑江得口字
　　暮色入长江江防疾于鸟苍山白云外一望更何有飒沓风雨来萧条夕阳后张灯照寒炉且复醉杯酒长歌沧浪曲逺应沧浪叟厓暗古木深沙虚暮潮吼发家春序深去国别情厚何处有僧庐残钟出溪口
　　览镜词
　　娇女自怜色冶容对青鸾如何春华歇览镜空长叹旧质委秋草芳情变衰兰终焉用膏沐不及君承欢顾影误相托照心徒自寒白头歌古调五起摧心肝
　　秋夜聴谷大弹阳春白雪遂歌以赠
　　昔闻歌白雪未知弦上声看君弹来秋月下十指如度春风鸣初闻飘飘下天阙乱逐回风气骚屑冻来深树梅不开散入空林竹应折又如纷纷江上来流音中节浑相催灞陵一日几人度剡溪半夜孤舟回清川带寒流野鸟絶繁语少女歌残叶共飞仙郎唱罢花能舞须臾雪晴风亦迟按弦问君君不知声残响絶无所见惟见桐枝秋露垂
　　北岭陪殷大夜饮感别
　　故国秋风见仲宣悲欢都集夜灯前二毛对酒仍堪醉万里还家只自怜树拂断猿疑峡路月临征鴈梦湘川谩将草木同衰朽未必阳春雨露偏
　　丹阳道中
　　五陵为客久儒服满尘埃望阙无知己还乡愧不才山阴残雨度河广断云开归去多朋旧春城共酒杯
　　河上立春
　　故国几时别殊乡今早春青阳开霁雪残日送归人渐与云霄隔空惊嵗月新不堪零落处愁泪满衣巾
　　金山寺
　　江心浮絶岛古寺轶氛埃楼迥中天起窻闲向水开空云龙影度海雨鴈声来故国登临后如今又几回
　　竹冈晴雪
　　残雪春天路髙冈竹外晴玉林行处合琪树望中明瑞气埋龙影花纹杂鳯声剡溪舟欲渡湘水佩俱鸣舞换青禽歇歌回翠袖轻人家开迳晓僧舍卷帘清鼎鼐欣时泰朋尊待嵗成髙吟称寡和长愧郢中名
　　题周进士古木清猿图
　　昔从锦城来却过愁猿道千崕万嶂不可闻此中哀怨令人老况是西江秋水来冲波逆折鸣风雷攀萝渉水苦难度腾枝抱子俱萦回空林阴阴不知处前惊后呼若相语正当絶险陵天梯揽辔聴来泪如雨君不见蚕丛开国通秦关六龙西幸仍跻攀猿声鸟道有如此一为长歌行路难
　　和守嵗侍宴应制
　　皇家共守嵗华新此夜红云捧紫宸乍对琼觞同饯腊喜闻玉管又迎春门前列炬明残雪天上华筵接近臣最荷发生蒙圣泽来晨风物更宜人
　　勅借岐王九成宫避暑
　　帝宫别赐九成名仙驾遥承五月行天上楼台佳气绕日中霄汉早凉生醴泉近酒移花味云籁催歌杂鸟声何必仙家瑶海上来晨复得借昆明
　　过方山旧居处
　　曾逐孤舟背逺村清溪一去不知源于今莫辨秦人处野鸟潭花即故园
　　赋钱塘送谷大之凉州
　　钱王昔遗业千里开雄都行人访古大江上古人事业今何如忆昨旌旗连海东弩回巨浪舟始通寳衣毬马归何处江声日暮愁无穷呉姬酒楼向江口杂花垂杨当户牖春防二月谁忆家黄金十万宁沽酒繁华东流不可驻古来陈迹惟丘土潮上寒侵苏小堤渔归夜唱严陵雨君去凉州此暂过莫令嵗月易蹉跎怀亲何处堪肠断悬知倚棹闻呉歌
　　同王大过异公房忆孟宣海上
　　山中初见蜀葵花秋后登临感物华过客偶因随杖履老僧何用具袈裟空阶候叶飞霜早逺郭清砧落日斜近得浮丘书信否几时沧海报还家
　　送金秀才之温陵
　　官亭花发酒初香白马翩翩大道傍醉客尽随歌舞散寒川空对别离长紫云洞里逢秋月赤鲤潭边度早霜休説故山多少恨军中吹角断人肠
　　斋居怀林逸人
　　累月不出户堦前空绿苔如何归鴈后不见故人来野竹连书幌寒山对酒杯闲居能著述端愧子云才
　　送曾纲归青铺得树字
　　握手城东门驾言首归路人生浮世间俯仰安得住去途苦云促交道叹希遇欢笑顔易红暌违髪成素清川怅何极白日忽已暮飘然凉风至振此芳林树去国惜共违瞻云喜先歩回首不见君遥遥隔烟雾
　　丁邜嵗菊夕燕集温陵郡庠得起字
　　林莽谢旧条嵓篱蔼初蕋遐登崇坂云列宴曲池水奕奕嘉景光济济众君子耻跻金张賔幸接邹鲁士清奏薄迅商芳筵借文绮敷情罄二难肩序合四美湛湛零露交噭噭哀鸿起俯仰百龄内荣名保终已
　　春日感怀
　　壮图今若此随牒岂辞劳沧海怜孤剑青春感二毛沙明残雪在河断陇云髙未必逢知己愁心正郁陶
　　兵曹宴集
　　雪霁都门晃见寒仙曹斗酒暂成欢朋簪却喜闲中盍物候偏宜醉里看云馆晓莺催曙色鳯池春水动晴澜恵连此防堪乘兴别后何须怅二难
　　和括苍叶叔文逺游之作
　　去国逾千里担簦向九州云踪殊放旷霞想独优游嵗月庄生马霜烟季子裘南登舒逺眺北辙契防搜楚馆歌逾夕梁园醉度秋江山凌杰作云物献佳谋放逐偏怜屈栖遑辄慕丘探书颇好道説剑岂専游良玉还知鉴青防未阻修识君宏逺器徒此愧淹留
　　竹枝词
　　螺女矶头水不波闻郎江上唱离歌半天落日无人渡一镜红妆奈别何
　　浮亭闻筝
　　冠葢乗秋防林塘候晚开扫云铺露簟待月送霞杯乐应空中响人髙物外材商弹鸲鹆醉秦奏鳯凰来舞影疑飘雪歌声讶殷雷湘琴那共聴楚笛不同哀促柱红顔笑低弦白髪催将风雕玉树吹雨落金苔师旷时应在伶伦世复回鸾情思度海鹤梦想登台旧恨惊离索新游得重陪怀君金石调何异向蓬莱
　　题芍药图
　　名花对春风艳色为谁好伤心洛阳道满目悲芳草五侯池馆乐事多昔时全盛今如何红香落尽不见赏枝上空余野鸟歌
　　闽中十子诗巻三十
