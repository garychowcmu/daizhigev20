　　钦定四库全书　　　　　　集部八
　　玉山名胜集　　　　　　　总集类
　　提要
　　【臣】等谨案玉山名胜集八巻外集一巻元顾瑛编瑛有玉山璞稿巳着録其所居池馆之盛甲于东南一时胜流多从之游宴因裒其诗文为此集各以地名为纲曰玉山堂曰玉山佳处曰种玉亭曰小蓬莱曰碧梧翠竹堂曰湖光山色楼曰读书舎曰可诗斋曰醉雪斋曰白云海曰来轩曰雪巢曰春草池曰緑波亭曰绛雪亭曰浣华馆曰栁塘春曰渔庄曰书画舫曰春晖楼曰秋华亭曰淡香亭曰君子亭曰钓月轩曰拜石坛曰寒翠所曰芝云堂曰金粟影每一地各先载其题额之人次载瑛所自作题咏而以序记诗辞之类各分系其后元季知名之士列其间者十之八九考宴集唱和之盛始于金谷兰亭园林题咏之多肇于辋川云谿其賔客之佳文辞之富则未有过于是集者虽遭逢衰世有托而逃而文采风流照映一世数百年后犹想见之録存其书亦千载艺林之佳话也乾隆四十六年四月恭校上
　　总纂官【臣】纪的【臣】陆锡熊【臣】孙士毅
　　总　校　官　【臣】　陆　费　墀








　　玉山名胜集原序
　　中吴多游宴之胜而顾君仲瑛之玉山佳处其一也顾氏自辟疆以来好治园池而仲瑛又以能诗好礼乐与四方贤士夫游其凉台燠馆华轩美榭卉木秀而云日幽皆足以发人之才趣故其大篇小章曰文曰诗间见层出而凡气序之推迁品彚之囘薄阴晴晦明之变幻叵测悉牢笼摹状于赓唱迭和之顷虽复体制不同风格异致然皆如文缯贝锦各出机杼无不纯丽莹缛酷令人爱仲瑛既乃萃成巻名曰玉山名胜集复属予为之序夫世之有力者孰不寄情山水间然好事者于昔人别墅独喜称王氏之辋川杜氏之樊川岂非以当时物象见于倡酬者歴歴在人耳目乎然辋川賔客独称裴迪而樊上翁则不过时召昵宻往防而已今仲瑛以世族贵介雅有器局不屑仕进而力之所及独喜与贤士大夫尽其欢而其操觚弄翰觞咏于此视樊上翁盖不多让而賔客倡酬之盛较之辋川或者过之嗟乎后之视今亦犹今之视昔使异日玉山之胜与两川别墅并存于文字间则斯集也讵可少哉是曷可以无序于是乎书黄溍序
　　昆山之世族居界溪者曰顾氏顾氏之有才谞者曰仲瑛仲瑛即所居之偏辟地以为园池园之中为堂为舍为楼为斋为舫敞之而为轩结之而为巢葺之而为亭植以嘉木善草被之芙蕖菱芡郁焉而阴焕焉而明阒焉而深一日之间不可以徧赏而所谓玉山艸堂又其胜处也良辰美景士友羣集四方之来与朝士之能为文词者凡过苏必之焉之则欢意浓浃随兴所至罗樽爼陈砚席列坐而赋分题布韵无间賔主仙翁释子亦往往而在歌行比兴长短杂体靡所不有于是裒而第之彚成一帙题曰草堂名胜凡当时之名卿贤士所为记序赞引等篇皆以类附焉间尝取而读之髙者跌宕夷旷上追古人下者亦不失清丽洒脱逺去流俗琅琅炳炳无不可爱吁亦盛矣予幼时读晋兰亭唐桃李园序谓皆一时胜集意千载而下无复能继及究观兰亭作者率寥寥数语罕可称诵向非王右军一序则此会防泯没无闻若桃李园之宴则又不知当时能赋者防人罚金谷酒数者防人其泯没尤甚独赖李谪仙一序可见耳岂若艸堂之会有其人人有其诗而诗皆可诵耶盖仲瑛以衣冠书礼之胄好尚清雅识度宕达所交多一时名胜故其盛如此吾故谓使是集与兰亭桃李园亭并传天壤间则后之览者安知其不曰彼不我若耶李祁序







　　寄题玉山诗【张翥】
　　至正九年秋海道粮舶毕达京师皇上嘉天妃之灵封香命祀中书以翥【缺】载直省舍人彰实徧礼祠所卒事于漳还次泉南卧疾度嵗乃仲春至杭遂以驿符驰上官而往卜山于武康克襄先藏秋过吴门顾君仲瑛留宴草堂之墅宴賔十有二人分题玉山诸景诗皆十韵尽欢而别舟中笔砚少暇因叙事述懐累成百韵语繁则易疵聊以记行役耳録寄仲瑛洎席上诸君子他日或逰昆墅当为一亭一馆赋之也
　　治理逢熙运钦明仰圣皇至仁侔覆载上徳配轩唐大业勤济元臣协赞襄贤科收俊造庭实粲珪璋入贡徕符绂仪韶下凤皇普天均雨露絶域总梯航毎念京师食遥需漕府粮神妃所庇防飓毋敢飞扬前队貔貅发先驱网象藏泠飚鼔万柁朱火耀连樯帝敕申嘉恵词官按典常赏劳兼湛濊【时赐省臣漕臣酒币甚厚】旌烈特巍煌仆本中林士久陪东观郎遂叨乗驲传徧与礼灵塲簜节雕龙饰华旗画隼翔冲流度鄞越陟险过泉漳缅彼湄洲屿崭然钜海洋蛟穿崖破碎鲸蹴浪撞搪震鼔轰空濶奔帆截茫岛夷迎使舸瘴雾避天香嘉荐歆芬苾隂功助翕张精诚致工祝景贶答祯祥贾舶倾诸国舆圗奄八荒身虽距闽峤志已略扶桑裴洞三生梦温陵十月凉兹逰平昔冠夙愿一朝偿女髻皆殊制蛮音各异乡地偏宜茘子人最贵防榔酿鹿肥漂酒蛎蚝夜满房招贤簇车骑挥扫积缣缃穷腊才竣事暄春始趣装剑津传警急汀贼起披猖獠穴旋戡定籓垣慎扞防思亲弥切切行役更遑遑狐死嗟奚首占喜允臧封崇宴坞内木拱计峯旁【坞在计筹山即子新沂】薄宦祗牵率孤踪易感伤暂为江左客谁洒墓头浆逝矣川涂阻凄其涕泪滂南辕恰啼鴂北路复鸣螀粤若娄东邑由来汉太仓机云存故宅吴会画雄疆遯迹希髙士【谓有梁鸿山】遗风挹让王厥田尤沃衍此嵗适丰穰老契张承吉新知顾辟疆闻君占形胜筑室恣徜徉铁笛留严客青钱乞泰娘杏鞯红叱拨兰柱绣鸳鸯辟迳通佳处栽桃带栁塘脩梧羽葆盖美竹碧琳琅列岫浓螺色澄湖浄镜光鸟边岚漠漠鱼外水泱泱鹤驻逰仙馆鸾鸣种玉冈投竿钓月槛隠几读书牀云结芝英秀花团桂树苍舫斋青篠箔渔舍緑苔墙栋宇环相属园池郁在望直疑金谷墅还似辋川庄未获窥诗境相邀到草堂开樽罗绮馔侑席出红糚婉态随歌板齐容缀舞行新声緑水曲秾艶大堤娼宛转缠头锦淋漓蘸甲觞弦松调寳柱笙咽炙银簧倚策骖联辔钩帘烛绕廊僰童供紫蟹庖吏进黄麞卜昼宁辞醉留欢正未央分司莫惊座刺史欲销肠是集咸才彦虚懐共颉颃珠玑飞咳唾律吕应宫商郑老经术富于仙词翰长琦初灯并照郯华骥同骧璧也牋毫健吟篇防绘彰拈题争防笔得句倐盈箱劲敌千钧彀精逾百链钢语竒凌鲍谢体变失卢杨瑛甫早有誉亨衢那可量扶揺搏怒翼腾踏待蜚黄既笃朋情重仍持雅道昌披襟露肝胆刻琰播文章末契欣依托衰踪顿激昻盍簪承伟饯授简借余芳自鄙冥捜拙徒令对属忙端如享敝帚何异贮奚囊谈笑聊堪接赓酬曷足当拟为覂驾马竟作触籓羊筋力频驰骛功名防慨慷不嫌成晚合深幸际时康邂逅因斯会睽违又一方匆匆把别袂眷眷赋河梁鸿雁清秋日蒹葭昨夜霜闗山凝朔气星斗丽寒芒疾疢家多难归休嵗亦阳苦心甘寂寞短发任苍浪漏屋愁荷盖尘衣惜蕙纕杜陵非固懒贺监岂真狂囘首长追忆缄书逺寄将乾坤浩今古此意讵能忘







　　钦定四库全书
　　王山名胜集巻一
　　元　顾瑛　编
　　玉山草堂题句【虞集顔】
　　痩影在窗梅得月　凉阴满席竹笼烟
　　记
　　遂昌郑元祐明徳
　　昔王摩诘置辋川庄有蓝田玉山之胜其竹里馆皆编茅覆瓦相参以为室于是杜少陵为之赋诗有曰玉山草堂云者景既偏胜诗尤絶伦后六百余年吴人顾仲瑛氏家界溪溪濒昆山仲瑛工于为诗而心窃慕二子也亦于其堂庑之西茅茨杂瓦为屋若干楹用少陵诗语扁曰玉山草堂其幽阒佳胜缭檐四周尽植梅与竹珍奇之山石瓌异之花卉亦旁而罗列堂之上壶槊以为娱觞咏以为乐盖无虚日焉客有过其家喜即草堂以休偃者仲瑛乞为之记客乃为之言曰夫物贵乎有初其来尚矣在邃古时所谓标枝而野鹿久之而始知以韦蔽前及夫上衣下裳之日亦何取乎方尺之韦以蔽乎膝之上也然不若是不足以谓之法服示不忘其初者其意可见窃意上栋下宇之始也其草苫以为室当必在乎陶瓦之先今而覆瓦利百倍于茅也其绹以乗屋者贫者不得巳也若仲瑛覆瓦而室者亘数百楹栉比而鳞次若波水然然犹构此艸堂者岂但追慕少陵摩诘乎盖亦古人不忘其初之谓也仲瑛嗜诗如饥渇毎防心古初哦诗草堂之下既以成篇什又防绘以为之圗今复令客为之记其于草堂拳拳若此势且与浣花溪辋川庄同擅名于乆逺岂特不忘其初之谓哉客者遂昌郑元祐其为之记则至正九年秋九月一日云序
　　延陵吴克恭寅夫
　　玉山草堂者昆山顾仲瑛氏为之读书弦诵之所也昆以山得名而山有石如玉故州志云玉山仲瑛因是山之势筑堂以居之结茅以代瓦俭不至陋华不逾侈防植野梅幽篁于其侧寒英夏阴无不佳者以其合于岩栖谷隠之制故云草堂也仲瑛好古博学今之名卿大夫髙人韵士与夫仙人释氏之流尽一时之选者莫不与之游从雅歌投壶觞酒赋诗无虚日由是仲瑛名闻湖海间故学士虞先生又书以榜其额而郡人从序仿辋川故实为圗以传播之仲瑛益防谦自牧无矜色无怠容日以賔客从事而惟诗是求咏歌之不足其来将无穷哉徂暑既炽予放船海濵溯流玉山之下仲瑛肃予于草堂出诸君所为诗观之适兰雨方霁林景清沐予神情超然手其帙不舍去时客防稽外史于立与龙门山僧琦各捉笔赋诗诗成辞辄清丽竒古皆可观仲瑛多其客之能诗言度其方来者之未艾也俾余序其端予惟天地清淑之气流峙融结为山川之秀囊括万物而无遗者岂偶然哉于人则必清明纯粹而不杂故能出乎万物之上物之英华所聚为精金美玉之属凡可为世之寳者必记睹其人而用之至于游居之适而所在为之増重者又必因人而胜焉故昔人以机云兄弟所居以喻其徳若兹山是已今仲瑛居机云之乡不逺百里而大田长林足以自乐有云壑笙鹤之想无华亭清唳之叹其失得又何如也夫隠居求志孔子犹谓未见其人岂不难哉故予欣然为作玉山草堂诗序今年实至正九年延陵吴克恭寅夫书于草堂之松下诗
　　匡庐于立彦成
　　爱此草堂趣雅与幽人宜水回岚气合风度竹声迟沿流钓月处看云坐石时沧洲寄髙赏曽共虎头期
　　吴龙门山释良琦元璞
　　玉山草堂娄水西杂树逺近春云低王维昔赋宫槐陌杜老亦住浣花溪弹碁局在髙梧落委佩声传暮竹迷阁老文章全盛日钓竿磐石慰幽栖
　　吴兴郯韶九成
　　玉山草堂深复深沿洄路入娄江浔溪桃始华日杲杲风磴积雪春阴阴皂盖屡过严武驾白头不愧杜陵吟稍待清秋林壑静杖藜与子一登临
　　河南陆仁良贵
　　小筑西郊僻浑如杜草堂不烦严武驾特过碧鸡坊
　　昆山郭翼羲仲
　　玉山草堂谁比数风流不减浣溪头碧桐翠竹一个个鸬鷀鸂鶒两悠悠吹笙子晋寻常过爱酒山公烂漫游但道幽栖嫌早计须君更上凤麟洲
　　清河张天英楠渠
　　结构郊居胜杜陵草堂幽兴喜重乗白泉出洞浮金粟碧树当檐挂玉防坐看中天行古月炯如万壑浸清冰浣花风致今犹在日日轩窗一醉凭
　　天台陈基敬初
　　髙人种竹水西头中有草堂深且幽隔溪云气不成雨满谷风声长是秋毎忆丹山五色凤应同渭川千戸侯更有梅花三百树清泉白石似沧洲
　　其二
　　隠居家住玉山阿新制茒堂接薜萝翡翠飞来春雨歇麝香眠处落花多竹枝已听巴人调桂树仍闻楚客歌明日扁舟入青浦不堪离思隔沧波
　　臯亭埜人王蒙叔明
　　玉山草堂近秋水当昼烟云生席茵檐间鸥鹭下白雪牀有琴瑟娱嘉賔虎头痴絶丹青在鵞帖临摹纸墨新料得西风收获竟焚香菌阁坐清神
　　勾吴李瓒子粲
　　羡君家住玉山旁地势江流接草堂书巻已传秦伏胜钓竿还学汉严光溪毛秋冷瑚小野竹寒深翡翠长酌酒防思援北斗濯缨还拟泛沧浪圣明此日兴贤急如子那能滞逺方
　　华亭冯濬渊如
　　玉山草堂玉山里银浦流云防石矼粉垣緑竹髙千尺秋水锦鳬飞一双小桃源近长洲苑百花潭如濯锦江亭台莫许浪题品玉堂学士笔如杠
　　会稽杨维桢廉夫
　　爱汝玉山草堂好草堂最好是西枝浣花杜陵锦官里载酒山简髙阳池花间燕语春长在竹里清尊晚更移无奈道人狂太甚时携红袖冩乌丝
　　汝南袁华子英
　　玉山之中草堂深石牀萝磴秋阴阴华林月白鹤在野水馆风清鱼听琴底须封侯醴泉郡自好躬耕梁父吟碧桐翠竹吾所爱他日杖屦重幽寻
　　淮海秦约文仲
　　华构连山起春云隔树阴雨声鱼罶满草色鹿塲深洗砚收金匣钩帘动玉琴相过有于鹄燕坐共长吟
　　夏日晚过草堂又题
　　草堂六月浑无暑清簟踈帘思不羣稽古未须嗟事往论诗那惜到宵分微风木末送青雨新水竹根流白云浩荡好懐縁底事喳喳灵鹊隔江闻
　　吴兴华翥伯翔
　　我爱玉山之草堂清秋树色正苍苍虎头痴絶清真癖贺监归来老更狂傍席好花迎佩粲当门立鹤过人长何时月夜将箫管醉倚阑干学凤皇
　　吴龙门山释良琦元璞
　　草堂壁间有张贞居题恵山诗一首就韵留别
　　草堂幽幽竹西偏凿池种莲渠引泉大峯小石云郁若松风野日秋萧然结庐何必青山腹空谷难留人似玉浣花自得杜陵荣北山却被周颙辱尘埃汨人吾可逃不归或恐山灵嘲明朝独鹤渡海去仙山一抹如秋毫
　　山阴王濡之徳辅
　　往昔杜陵老草堂乐栖迟虽当艰虞际去归忘险迢遥玉山翁髙致心所追结构略华靡小迳分逶迤轩楹既潇洒竹树仍纷披洗翠彞鼎列琢石屛几施燕坐书万巻意行笻一枝幽花春冉冉鸣鸟景熙熙环佩恣欢集琖斚无停时咏啸紫鸾下吐句长虹垂文章振光耀照暎沧海涯曽不隠居士亦复欣尔为卢鸿图绘设香山妻子携浣花我深慕俗人殊未知乐兹賔客共岂惟一园池秋风卷茅屋不见形歌诗突兀万间厦千载同襟期
　　吴兴沈明逺自诚
　　草堂静对玉山岑谿路委蛇竹树深花发东西迷锦水鹤飞逺近识云林问竒数与扬雄醉折简时邀支遁吟无那春潮促归兴重期放艇一相寻
　　遂昌郑元祐明徳
　　题陈履元画玉山草堂图
　　故人陈孟公辞如春云气如虹虹作画法师海岳山如骞鹏树如龙骑箕上天二十载有子齄鼻画极工惊蛟嘘云海浪白离鸾照水岩花红皴鳞耸郁涧底松中有一亩幽人宫石牀支颐睨飞瀑意逺欲托防飞鸿我欲从之不可得青山万壑金芙蓉
　　善住良圭
　　传道昆山有草堂风流不减百花庄窗前緑竹飞鹦鹉井上髙梧集凤皇毎想对牀延孺子近闻筑室欵支郎乗闲亦欲携樽酒雪里清江泛野航
　　吴郡宗束庚
　　玉山草堂江上无全胜西庄给事居盘内玉芝分食后阶前珠树种来初诗成防笔传金刻帙散芸香啓石渠敢有新图将逺意东吴瞻望重愁予
　　云间陆居仁
　　同宗入洛称三儁累世留吴尚防家谷水千秋书有种昆山一片玉无瑕内台应笑金钗笋羽灶当携石鼎茶见説草堂开绿野何人分我白鸥沙
　　蜀郡袁凯
　　吴下顾荣称望族草堂近在玉山阿窓闲竹树纡烟雾潭静花枝亚绮罗毎喜大儒留述作从知逺客爱经过晴江看图画此日令人意转多
　　吴郡宗束癸
　　草堂只在沧江上西戸冯虚野气隂秋屐行随苔径曲春船坐泛栁塘深久闻好事归时论复喜交逰尽苦吟我欲乗闲来问讯百壶送酒重论心
　　华亭朱熙
　　玉山主人清且妍标格皦皦人中仙对花时复得诗句爱客每能挥酒钱寒灯巢雪歌暖响春水桃源放画船我将载酒即相觅与尔醉倒薰风前
　　琼台山人元本
　　毎忆吴中顾野王门前溪水即沧浪寄来书法全临晋传刻诗章已入唐翠竹碧梧歌凤曲疎帘细簟坐渔庄扁舟凖拟来相访稍待秋风八月凉
　　九山卫仁近
　　万木隂隂覆草堂湘帘低下净琴张逶迤万里桥南路彷佛百花潭上庄白鸟向人飞个个好山当户立苍苍披圗想见人清絶为写新诗并晚凉
　　邢台张玉
　　昆山之西幽人居手种橘树今扶踈地深芸窗启日静潭回草阁临江虚髙吟无时防宾客野唱何处来樵渔他时我或能乗兴花外还容驻小车
　　沙门泉澄
　　征君家住玉山西雅集诗成每自题髙爽只同崔氏宅风流不减浣花溪碧桃春露迷青鸟翠竹晴沙散锦鹥闻道白云泉上客近携瓶锡寄幽栖
　　丹丘金
　　不见玉山今五月近闻乗兴越中行清狂道士居湖曲文字参军在郡城罚酒定依金谷数看花犹忆馆娃名独怜此日沧江上防笔题诗寄逺情
　　四明黄玠伯成
　　君家草堂溪水头溪水正绕渔庄流种石得玉将有待编茅为茨聊可休鼔钟清时圭璧器杖屦暇日林塘游熊儿骥子尽知学人生此外复何求
　　砂冈全思诚
　　草堂中人天下竒昔闻卢鸿今见之鲸牙已出沧海底凤雏犹隠昆山陲村醪醉客飞错落竹牀卧月吹参差相知何必曽相识画里题诗遗所思
　　昆山郭翼并题
　　玉山草堂趣殊絶风烟白石路萦纡寄诗未答髙常侍簇马或迎严大夫花径扫晴当晚雪桤林逗雨接春湖主人结构知幽寂还约看山傍酒壶
　　勾吴周砥履道
　　忆汝草堂何许在辟疆园里玉山陲方牀石鼎髙情逺细雨茶烟清昼迟鸿雁来时曽防面枇杷开后更题诗山中容易年华暮书史娱人总不知
　　词
　　东郭钱抱素赋牕寒
　　书带生香忘忧防色四牕虚悄茅茨浄覆栋宇洗空文藻卷珠帘雨防暮收绮罗静隔红尘岛对纸屛素榻拂潭烟树扫檐风篠　深窈西园晓似日照炉峯数声啼鸟琼莲倚盖晓水靓孤袅浣花溪尚余旧春秾芳賸馥吟未了望东林小迳斜通梦约香山老
　　赋
　　赵麟
　　东吴之邦昆山之阳有硕其人于焉徜徉夫以青云卓絶之姿绿野飘飖之趣芥千金于外心韫尺璧而自固脱屣尘鞅游情邃古于是即飞甍焕彩之隅得灵岳储精之所既戒盈而崇俭果宅幽而势阻木无雕机文弗被土构堂维仞葺艸弥宇盖将追草于西蜀轶浣花于南杜者也观其盘桓萦延陻郁发宣审端卜地协吉叶天翦弗纳于危栋材奚择于脩椽拔南荆之茹于以儗善类之彚进刈西畴之秸于以知稼穑之艰难仆素浑厚次第联骈视万寳之炜若异一区之藜然煌煌乎襌褧袭衣而尚文锦萧萧乎八音盈耳而调朱弦其外则重扉洞开楔臬旁通吐纳赤黄掩映苍红其内则棼楣文质疏户玲珑坐必虚右席必设重其前则晴岚苍苍烟骨童童蓝田日暖圃春融拂衣之湿翠飞雾栖檐之暮霭从龙又有清流暎带晴波湛空淢淢渊渊汩汩溶溶黄帘荡而金乌晓浴碧础润而潮海夜通乃有瑶草绿缛绮树琼葩芳椒杜若紫荇菱荷盘松踞石孙竹穿沙水仙舞霓裳于翠幄菊婢罗绛帻于绿霞芙蓉倚西风而泣露瑚出东海而吐华崇兰盈砌缅江左风流之日寒梅绕屋即西湖处士之家其中则辇石效竒层峦叠頴引泉汲古灵液沁冷玩好时出有列差等商樽周彛秦钟汉鼎虽逺迹于侈靡实夸竒于博敏玉堂金马彼轩冕以何为流水桃花岂武陵之路永又有牙籖玉轴左图右书峨弁垂绅前跄后趋语必无懐歌必康衢一咏一觞谈辨喧呼胸襟星斗咳唾明珠鼓焦尾而悲别鹤披芸香而落蠧鱼于是尚陶匏彻氍毹醴酒设珍馔俱方图一局决胜成围左右八筹更拾投壶节以薛人之鼔浮以太白之觚賔醉蹁跹主笑胡卢方且进海错茹山蔬摘芳卉咀茎荷玩防大块睥睨庸奴阁春秋于朝夕寄云月于江湖醒则橘中梦则华胥其视堕珥遗簪之乐孰若傲物忘世之娯此草堂之佳絶盖希世之莫如直南华老仙之旷达又岂碧山学士所可比侔也哉赋未巳客有进者曰子徒知掎摭于草堂之丽而不知钩摘于玉山之名者也今主人之结草成庐卜山为隣也上非求捷径于终南下非探至寳于昆冈固将韫美深藏种学韬光文采内充闻誉外彰犹玉之在山而泽润羣芳者乎温醇坚朴缜宻和乐示人弗衒守巳强确犹玉之在璞而不事雕琢者乎莹絶无瑕清越有声器成韫椟价重连城犹万镒虽贵必有恃于玉人者乎是则草堂之胜固擅乎玉山之清而玉山之名又系乎草堂之英也子其知乎哉赋者曰唯唯于是团松叶之余烟茹菅茆之坠露挹玉山之清辉写草堂而为赋
　　分韵诗序　　西夏昻吉起文
　　七月既望日玉山主人与客晚酌于草堂中肴果既陈壶酒将防时暑渐退月色出林树间主人乃以髙秋爽气相鲜新分韵昻吉得髙字诗不成者三人各罚酒二觥诗成者并书于后
　　窗外白云翻素涛座间翠袖妬红桃风生杨柳暑光薄月上芙蓉秋气髙喜近山僧吟树底更随仙子步林皋主人才思如元白日日题诗染防毫
　　郑元祐眀徳得秋字
　　岩桂花开江浦流辟疆园墅旧曽逰天方雨粟成金色风直吹香上玉楼空里寳云狮子座镜中丝鬓鹔鹴裘姮娥手种谁攀得一曲鸾声万壑秋
　　陈基纪防得新字
　　雨止玉山静天澄华月新临流敞画舫投竿垂素缗绮席接芳燕清言款嘉賔秉烛林喧鸟鼓琴波出鳞乐只永清夜陶然适天真厚意谅莫酬鄙辞聊复陈
　　玉山名胜集巻一
　　钦定四库全书
　　玉山名胜集巻二
　　元　顾瑛　编
　　玉山佳处题句【马九霄篆顔】
　　翠防新得月　玉气暖为云
　　记
　　防稽杨维桢廉夫
　　昆隠君顾仲瑛氏其家世在昆之西界溪之上既与其仲为东西第又稍为园池别墅治屋庐其中名其前之轩曰钓月中之室曰芝云东曰可诗斋西曰读书舍后累石为山山前之亭曰种玉登山而憩注者曰小蓬莱山边之楼曰小游仙最后之堂曰碧梧翠竹又见湖光山色之楼过浣花之溪而草堂在焉所谓桞堂春渔荘者又其东偏之景也临池之轩曰金粟影此虎头之痴絶者合而称之则曰玉山佳处也余抵昆仲瑛氏必居余佳之所且求志牓顔屋按郡志昆山华亭陆氏祖所窆生机云时人因以玉出昆而名昆邑山本号马鞍出竒石似玉烟雨晦明时有佳气如蓝田焉故人亦呼曰玉又曰昆而仲瑛氏之居去玉山一舍逺奚以佳名哉山之佳在去山之外者得之山中之人未知也如唐之终南隠者与司马道人指山之佳身故在山数百里之外也虽然终南之佳终南之隠者未知也借佳为防仕之途千古惭徳至于今山无能掩焉若仲瑛氏之有仕才而素无仕志幸有世禄生产又幸遭逢盛时得与名人韵士日相优游于山西之墅以樽酒文赋为吾弗迁之乐则玉山之佳非仲瑛氏弗能领而有之吁与终南隠者可以辨其佳之诬不诬矣余尝论山不能重人而人重之耳陵以严子重荆以卞和重岘以羊叔子重紫金以八公重他日昆之重既以陆氏玉之重又不以仲瑛氏乎不然山以玉称者众矣若鄜若灌若龙城若中已若滇池霅水上饶山隂星沙横浦皆未尝无玉之称也求佳之赖人而重者不得如仲瑛氏焉则玉之称山者毋亦土石之阜之类焉尔君子又何取哉仲瑛谢曰瑛何修而得比古之哲人窃愿勉焉以无辱先生之云也遂録诸堂之屏为志至正八年八月初吉防稽杨维桢书于玉山之读书舍
　　后记
　　天台陈基敬初
　　由呉城东行五十里为界溪又十五里为马鞍山葢古之娄县今所谓昆山也濵溪而居者曰顾君仲瑛乐其水之清而病去山逺虽时舟至其所然不可以朝夕成趣于是即所居西偏积土为小山而累石其上髙可数寻而袤倍之每日初昕霁景鲜丽则其峯峦之秀防者如瑞云如圭瓒而其为峤为巘者又矫然若飞龙岿然若伏兽晦冥之夕则云雨之霮防者恍若出于其谷风雷之歕薄者歘若兴于是壑以至崭岩磊磈如积雪如紫芝与夫髙卑俯仰献竒而効异者莫不各极其态四时所植则松桂石楠李桃梅竹鞠兰香草之属参差离列而青丛翠蔓荟蔚葱蒨丹荣绀实含泽而葳防有若玉蕴于中而光辉发于草木者故状其名曰玉山佳处或者以为拟昆山而作昆山本娄地今华亭县机云故宅在焉盖以人而胜也或又以为马鞍山其石如玉故名昆山仲瑛于此岂尚徳乎夫人力之所作固异于元气磅礴胚腪而凝结者然界溪山水之胜丘壑之美至仲瑛而始备朝夕凝睇以成趣则天台蓬莱匡庐王屋皆可想而见之夫岂昆山而已哉若夫所谓尚徳焉则不在彼而在此也天台陈基记
　　诗
　　延陵呉允恭寅夫
　　虎头将军玉山隈翠削羣峯锦作苔自縁与子神交在相见令人懐抱开褰裳或从栁浪入刺船还问桃源来清秋更托草堂静风磴萝隂日几囘
　　呉龙门释良琦元璞
　　玉山洲居何许深玉山六月寒萧森松云细落三峯雪桃水晴生百洞隂草亭已为扬雄结石壁还供攴遁吟重欲随潮野航去秪愁月雾障青林
　　河南陆仁良贵
　　赤水三珠树丹厓五粒松玉山有佳处千户底须封
　　卢昭伯融
　　慿髙一望三百里草堂嘉树秋氤氲慷慨杜陵独懐古痴絶虎头能好文夜乆看山占玉气酒颠临石拜芝云浩歌緑水且归去明日题诗重寄君
　　于立彦成
　　春风昨夜起吹荡沧江水幽人何许乃在玉山里秀色何崔嵬沧江之水长萦回萦回不尽绕山去但见满谷桃花开草肥青野鹿呦呦花下残棋暮不収邻家野老长携酒溪上渔郎或舣舟幽人读书忘世虑结屋山中最佳处世上红尘空白头束书我欲山中去
　　汝阳袁华子英
　　玉山最佳处牕戸絶纤埃门无俗子驾禽鸟莫惊猜
　　遂昌郑元祐明徳
　　东望东呉积水深海天削出青瑶岑肃侯诸孙有基构界泾筑室如山林石根孚尹【音浮筠】蒸玉气岸曲窈窕来跫音笼鹤教驯舞合节池鱼出游听鼓琴楼台花雨众香国书画芸香千古心按歌寜辞夜投辖弹冠又须朝盍簪已傍苔矶学钓擉更上风磴穷登临竹梧参天鳯凰集老夫为尔长歌吟
　　清河张天英楠渠
　　玉山有佳处乃在昆仑西蓬莱数峰小上与浮云齐云中飘飖五色鳯只爱碧桐枝上栖芝草琅玕满园圃羣仙共蹑青云梯太湖三万六千顷水水流入桃花溪溪头浣花如濯锦百花潭边浮紫泥紫皇拜尔山中相闲把丝纶草堂上渔荘一钓得龙梭龙女吹箫书画舫西风玉树金粟飞东风柳浪金波漾嵗嵗年年乐事多緑野平泉何足尚十二楼前看月明太乙明星夜相访酌霞觞瑶台露湿芙蓉裳我亦桃源隠居者握手一笑三千霜
　　雅集志
　　右玉山雅集图一巻淮海张渥用李龙眠白描体之所作也玉山主者为昆山顾瑛氏其人青年好学通文史好音律钟鼎古器法书名画品格之辨性尤轻财喜客海内文士未尝不造玉山所其风流文采出乎流軰者尤为倾倒故至正戊子二月十有九日之防为诸集之最盛冠鹿皮衣紫绮坐案而伸巻者铁笛道人防稽杨维桢也执笛而侍者姬为翡翠屏也岸香几而雄辩者野航道人姚文奂也沉吟而痴坐捜句于景象之外者苕溪渔者郯韶也琴书左右捉玉麈从容而色笑者即玉山主者也姬之侍者为天香秀展巻而作画者为呉门李立旁侍而指画即张渥也席臯比曲肱而枕石者玉山之仲晋也冠黄冠坐蟠根之上者匡庐山人于立也美衣巾束带而立頥指仆从治酒者玉山之子元臣也奉肴核者丁香秀也持觞而听令者小璚英也一时人品疎通隽朗侍姝执伎皆妍整奔走童亦皆驯雅安于矩矱之内觞政流行乐部皆畅碧梧翠竹与清扬争秀落花芳草与才情俱飞矢口成句落毫成文花月不妖湖山有发是宜斯图一出为一时名流所慕艶也时期而不至者句曲外史张雨永嘉徴君李孝光东海倪瓉天台陈基也夫主客交并文酒宴赏代有之矣而称美于世者仅山隂之兰亭洛阳之西园耳金谷龙山而次弗论也然而兰亭过于清则隘西园过于华则靡清而不隘也华而不靡也若今玉山之集者非欤故予为譔述缀图尾使览者有攷焉是嵗三月初吉鐡崖杨维桢记
　　是日以爱汝玉山草堂静分题赋诗诗成者五人
　　于立得爱字
　　青阳在林野云物殊变态系船石萝隂把钓桃水滙采英延清酌揽芳结幽佩欢期岂再必于焉寄所爱
　　姚文奂得汝字
　　仲春防桃源青年暎霞举道人吹铁笛主者捉玉麈野航晨不渡溪渔来何许欹坐蟠桃隂匡庐故俦侣众賔各雅兴辞适忘尔汝懐哉张李軰明月在空渚复念东海宇云林夜来雨
　　郯韶得玉字
　　逶迤玉山阿窈窕桃花谷林芳缀丹葩霞彩散晨旭溪回濯新锦洞幽荅鸣玉乐哉君子游于以寄髙躅
　　顾晋得草字
　　客从桃源游爱此玉山好清文引佳酌览穷幽讨流莺荅新歌飞花落纎缟分坐有杂英醉眠无芳草
　　顾瑛得静字
　　兰风荡丛薄髙宇日色静林回泛春声帘疎散清影褰裳石萝右濯缨水花冷于焉奉华觞聊以娯昼永
　　诗不成者二人各罚一觥
　　题咏
　　山隂王濡之徳辅
　　雅道久寥落驰骋争相先襟期属幽旷丘园乐无边披图得良玩燕集羣才贤春风拂萝迳碧涧萦芳筵忘形襟佩散班坐花竹妍瑶觞乱飞月翠袖寒笼烟徘徊玲珑曲潇洒琳琅篇屡舞春余景颠倒山公鞭主人三絶儁晋胄今犹传胜事有如此妙写呼龙眠髙风振庸俗清辉照林泉衰迟亦何幸拭尘想莺迁
　　吴龙门山释良琦元璞
　　至正戊子二月十九日杨侯铁崖宴于顾君玉山赋咏叠笔淮海张渥为图传者无不叹羡余后半月与呉兴郯九成至玉山顾君张乐置酒清歌雅论人言不减杨侯雅集时既酣畅顾君徴予赋诗然予于声乐诗咏何有哉适其所遇而不违耳呜呼人谁非寓故作诗以道其事卒反乎正云耳
　　玉山窈窕集琼筵手拨鹍鸡十二弦巢树老僧狂破戒散花天女醉谈禅鵞儿色重酴醿酒桂叶香深翡翠烟最爱碧桃歌扇静长瓶自煮白云泉
　　云林生倪元镇
　　至正九年八月十六日计筹山吕尊师访余萧闲馆为余言顾仲瑛徴君玉山隠居之胜輙想象赋长句以寄他日尚同袁南宫携琴啸咏竹间也时南宫同在萧闲馆中敢托致意焉
　　解道玉山佳絶处山中惟有吕尊师已招一鹤来庭树更养羣鵞戏墨池松风自奏无弦曲桐叶新题寄逺诗若许王猷性狂癖迳来看竹到堦墀
　　河东李元珪廷璧
　　荆山月明秋水清山间之璞千古名谁谓隠君慰幽独我欲携酒相与倾堦前拾翠惊春鸟石上看泉更晚晴何日同舟载仙侣紫荆花下听吹笙
　　昆山郭翼羲仲
　　爱汝西荘给事家绕屋山石何谽谺截江秀色发林壑平地玉气贯虹霞佳处如居子午谷望中开徧冬春华夜深酒醒月在海应有仙人来系槎
　　防稽杨维桢廉夫
　　玉山丈人美无度前度虎头金粟身未试囊中餐玉法时有座上索花人银鱼学士真成隠锦里先生许卜邻自是君家时节好桃源风日洞庭春
　　又
　　丈人家住笔峯下玉气有似蓝田山椰酒熟时春灔潋山香舞处花斓斑伶官石作钟磬响少女潮带鱼龙还险穴已平沧海角仙家不啻白云间
　　我常被酒玉山堂风物于人引兴长银丝尊荐野鸭炙金粟取西杨荘山头云气或成虎溪上仙人多讶羊何处行春柘枝鼓阆州竹枝歌女郎
　　娄江姚文奂子章
　　玉山之堂湖水东朝来佳气郁葱茏鹤飞琼圃三珠树鳌戴昆仑小朶峯雨里卖鱼溪友过花间吹笛野人逢朝簪倘掷归相一个桃枝瘦竹筇
　　龙门山释良琦
　　铁笛倒吹江上去闻在玉山仙子家自喜酒船逢贺监定将易授侯巴露凉氷椀金茎冻月满湘帘玉树花人生欢乐何可暮迟尔龙门望太霞
　　防稽杨维桢次韵
　　山回古县六七里湖到维亭第一家翡翠明珠通百粤竹枝铜鼔出三巴山公酒醉童将马禅客诗成女散花须信西园图雅集佛中脱缚有丹霞
　　又
　　荆山道人曽有约约过虎头金粟家江上降龙重见朗酒边吹雨或成巴春归驷马桥头栁月满蕃禧观里花铁笛东归还小住仙源不隔赤城霞
　　刘肃子威次前韵
　　故人逺招扬执防酒船囘到孝亷家玉山独立髙如屋湖水西回曲似巴铁笛吹翻蛟蜃窟清娥舞落芙蕖花何日问潮亭子了更邀齐已卧烟霞
　　勾吴李瓒子粲
　　玉山亭子仙人筑小似桃源隠者家天近方壶知剑气水从清汉接星槎参差鳯吹空歌回烂漫龙香醉墨斜金盌细倾新竹叶银瓶还出小璚华荣名何事头如雪亦欲羊裘钓白沙
　　河南陆仁良贵赋得山中好长日
　　山中好长日流景丽蓬瀛池台带兰薄水色上帘旌兴言春再交嘉鸟相和鸣木桃源上芳洵美粲条英延念顾长康散息志虑清岂不懐爵服驰逐正营营驰逐非所慕髙情谅难并
　　金华胡助古愚
　　花满春城锦绣林可耕可钓足登临紫芝日静隠居乐白璧云和养徳深倚树或听流水韵看书时坐古松隂玉山佳处因人胜能赋扬雄为赏心
　　甬东释照觉元
　　玉山青青青若莲山中楼阁白云连采药相从赤松子吹箫时约紫霞仙鲛人献寳珠盈斗石壁题诗笔似椽相去地无三十里防须骑马草堂前
　　河南张渥叔厚
　　溪上花无数春风别有天楼台仙子宅书画米家船绛雪回歌扇红霞落舞筵羽觞飞醉月应是酒如泉
　　天台陈基敬初
　　山嵁嵁兮磅薄太古木葱葱兮云英英而欲雨日朝出兮在户光辉辉兮水流其下非君子兮夫谁与处采我兰兮为佩搴我荷兮为盖从子于山兮聊逍遥以卒嵗
　　天台释一愚子贤
　　玉峰佳地小徘徊霞气丹光接上台白日山移蓬岛去紫宫花绕蘂珠开云边青鸟迎人语溪上黄童采药囘昭代衣冠非隠世慿轩志笔写仙才
　　西夏昂吉起文
　　玉山雅集图者淮海张叔厚为玉山主人作也主人当花桞春明之时宴客于玉山中极其衣冠人物之盛至今林泉有光叔厚即一时景绘而成图杨铁史既序其事又各分韵赋诗于左俾当时预是会者既足以示不忘而后之览是图与是诗者又能使人心畅神驰如在当时防中展玩之余因赋诗以记其后云
　　玉山草堂花满烟青春张乐宴羣贤美人蹋舞艶于月学士赋诗清比泉人物已同禽鸟乐衣冠并入画图传兰亭胜事不可见頼有此防如当年
　　永嘉曹睿玉山席上作就呈同会
　　我到玉山最佳处溪头新水荡轻舠春囘圃花如雾风入苍梧翠作涛越女双歌金缕曲秦筝独押紫檀槽诗成且共扬雄醉笑夺山人宫锦袍
　　防稽杨维桢次韵
　　重过碧桃溪上路西枝树长系渔舠伶官石出生雷雨状元潮来平海涛山翁醉上桃花马溪女能弹瘿木槽故人情深谁比似论交奚啻旧绨袍
　　匡庐于立次前韵
　　緑树当门过屋髙满溪新水系双舠千林夜色悬青雨万顷晴云卷素涛鹦鹉倾杯传翠袖琵琶度曲响金槽扬雄赋就风流甚制得轻红小褏袍
　　玉山主人次韵
　　诗人得句题茅屋客子乗流泛小舠老眼看花起春雾醉眠听雨响秋涛弓盘舞按银鵞队水调声传金鳯槽与尔共倾千日酒呼童换却五云袍
　　吴兴沈明逺自诚
　　片玉山中秋日来竹梧清影落苍苔飞楼坐接青天近别馆竹穿緑水回正似米颠留海岳尚传摩诘赋宫槐鸥波艇子重相过更待桃花满洞开
　　四明黄玠伯成
　　尽佳最是昆山玉更奈玉山佳处何未尚昔人能识璞焉知此里不鸣珂葱珩赤芾声容盛瑟瓒黄流气味和有美不沽方待价一丘一壑好懐多
　　吴龙门山释良琦元璞
　　秋日与呉兴沈自诚池上晚坐偶赋时至正辛卯八月十三日也
　　池上偶来坐流泉鸣竹根秋花正独好暮雀忽相喧东老亦嗜酒辟疆仍辟园诗成兴逾逺白月在前轩
　　清真余善
　　向承池上之作龙门琦上人所和皆已刻之庑下如珪璧相照暎今闻于防稽囘在玉山中将求一诗并刋故就韵以寄所懐云
　　絶爱玉山佳处好山云白白树苍苍翠旂遥驻天边鳯玉琯声飞月下霜社结龙门懐智满曲传鉴水羡知章醉中记得蓬莱宴笑折琼花索酒尝
　　丹丘柯九思敬仲
　　神人夜斧开清玉一片西飞界溪曲中有桃源小洞天云锦生香防华屋主人意度真神仙日日醉倒春风前手挥白羽扇口诵青瑶篇袖拂荆山云足蹑蓝田烟飘飘直向最佳处漱润含芳擥琪树世间囘首软红尘不须更上蓬莱去
　　分韵诗序　　龙门山释良琦
　　去年夏六月十有八日余与延陵吴伯恭云台散吏郯九成访玉山草堂主人畱半月酣余赋诗无虚日当时以为人生欢防之难未知明年又在何处慨然为之兴懐今年五月中澣复与延陵吴水西陇西李立放舟溪上迂疎散逸其乐又过于前所寓者及视旧所题诗章则伯恭在数百里外云台方进漕掾日趋大府以簿书从事得周旋相与谈笑者匡庐山人在焉饮散歩月以炯如流水青苹分韵赋诗如左书之于巻以示今之所寓者如此而后之所寓者不知其可必不可必也时至正庚寅五月十八日吴龙门山良琦书
　　是夕以炯如流水涵青苹分韵赋诗诗成者四人
　　于立得如字
　　爱尔玉山溪上居厌厌共饮思何如清飚入夜生金气瑶汉经天带玉除荷露袭衣凉冉冉桐隂转户月疎疎偏怜坐客多才思分得新题取次书
　　顾瑛得流字
　　幽人雅爱玉山好肯作清酣尽日畱梧竹一庭凉欲雨池亭五月气涵秋月中独鹤如人立花外疎萤入幔流莫笑虎头痴絶甚题诗直欲拟汤休
　　释良琦得涵字
　　月照玉山浮紫岚楼台宛近百花潭鱼鳞屋润波文动翠羽帘隂水气涵竹外瑶笙时一听风前玉麈正多谈瀛洲咫尺羣仙在老客沧洲独我惭
　　吴世显得青字
　　玉山月色夜防防人在池亭酒未醒河汉界天龙气白竹梧当槛鳯毛青露台翠馆来仙子秋水渔荘动客星明日草堂尘事少定将诗句刻云屏
　　诗不成者三人各罚酒一觥
　　于立聨句引
　　十九日玉山主人与客吴水西卧酒不能起余与元璞坐东庑池上清风交至竹声荷气清思翛然殆非人间世因与聨句若干韵不知二公在华胥梦中亦有此乐否书之巻中以索二公一笑
　　玉山山中清昼长偶来池上据胡牀【立】桐隂竹色不见日水气荷风多是凉【琦】鱼度波心行个个鹤来林下舞跄跄【立】嫩篁承宇清揺帻文萦波緑暎裳【琦】每爱汤休诗句好独怜贺监醉时狂【立】饭输香积真成媿酒送金茎或可尝【琦】氷盌泠泠寒欲冻莼丝细细滑仍香【立】濯缨聊复防清溜结佩还须撷野芳【琦】世上黄尘方没马山中白石忽为羊【立】诗成醉卧不知处翠雨霏霏满竹房【琦】
　　遂昌郑元祐明徳
　　至正十年龙集庚寅秋七月廿有一日吴僧宣无言访顾仲瑛于玉山时遂昌郑元祐先在焉匡庐于立彦成则仲瑛之客也欵之春晖楼上行酒对弈已而觞咏于芝云堂酒半兴洽分氷衡玉壶悬清秋为韵相与赋诗以纪一时邂逅之乐仲瑛得壶字诗先成莒城赵善长作画以代诗坐客不能成诗者各罚酒一觥
　　是日以氷衡玉壶悬清秋分韵赋诗诗成者四人
　　郑元祐得玉字
　　开士枉遥驾真人启华屋话接麈尾素酒倾麟壶緑逺山横书幌飞花动棋局谷芳余荃蕙夕隂在梧竹双丝戛鹍弦羣书閟鱼目迹异心匪殊语契道难渎相逢固云暂后会讵可卜离懐渺烟水遐音毋金玉
　　顾瑛得壶字
　　郑于鹄本清好况有名僧似仲殊濠上鱼肥应受钓厨中酒熟莫教酟雨花落座成金粟秋露凝寒贮玉壶更向飞楼赌碁槊香囊畱得未全输
　　于立得悬字
　　芝草琅玕徧石田采英撷秀入芳筵白鱼作鲙明于雪緑蚁倾樽吸似川潭底行云秋共回檐间髙树月初悬山僧醉説无生法金粟天花落满前
　　广宣得秋字
　　故人一别知几秋相逢谈笑便登楼围碁细説生公法酌酒应为靖节畱莲叶秋深才緑浄荪花露冷尚香浮界溪文物风流在不减当年顾虎头
　　诗不成者二人各罚酒一觥
　　匡庐于立彦成
　　七月二十五日金华王子充过玉山夜饮芝云堂上酒酣赋诗以丹桂五枝芳为韵余得丹字盖子充黄太史里人又其髙第门生也挟所学由京师来就乡试于南省泝银河攀月桂且有日故予诗多归美之是日约元璞袁子英不至明日二公来遂足韵写诗次第于后
　　于立得丹字
　　良宵纵饮得清欢政是霜枫叶半丹入座幽花娇欲语近人仙桂手堪攀佳期已在中秋节爽气先生七月寒明日金华南省去蜚声应到五云端
　　王祎得桂字
　　玉山何岹峣亭馆发佳气雨过井上梧风生石邉桂芳樽侑娇歌谑笑杂清议论交不须多对酒且成醉情文畧细仪理防忘外累孤踪苦无常良集讵云易未知今日欢明年复何地
　　顾瑛得五字
　　南州孟秋月维日二十五廻风吹层霄飞云过疎雨客从金华来欵曲置樽爼况有匡庐仙貌古心亦古襟期事萧散笑傲忘宾主哀弦发秦声长眉善胡舞秋辉能娯人夜色满庭户翛翛风叶鸣露花吐春波杯中月不照坟上土缅懐琦龙门扁舟下南浦
　　袁华得枝字
　　窈窕玉山上楼观何逶迤丹葩曜阳林金粟亚柔枝感兹节序迁置酒乐芳时桂酒湛华觞兰烟度罘罳双歌声嫋嫋屡舞醉僛僛乐事古难并惆怅失佳期何以慰所懐载歌停云诗
　　释良琦得芳字
　　芝草生香秋雨凉风流賔客满髙堂祢衡彩笔题鹦鹉子晋瑶笙吹鳯皇玉洞暗泉流决决青林防月散苍苍偏怜杖策来何晚落尽芙蓉菊已芳
　　晋寜张翥仲举
　　至正十年苍龙庚寅之嵗秋仲十九日予以代祀归至姑苏顾君仲瑛延于玉山时郑君明徳李君廷壁于君彦成郯君九成华君伯翔草堂主人方外友本元元璞二公酒半欢甚即席以玉山亭馆分题者九人予以过賔属为小引未知昔贤梓泽兰亭如今之防也耶
　　张翥题钓月轩
　　玉山山下水满池池水秋雨深生漪夜深明月出沧海照见池边岩桂枝华隂故人媺如玉独坐苍苔垂钓丝一丝涵影秋嫋嫋待到月来花上时苦吟忘却鱼与我但觉两袖风飔飔引竿钓破广寒碧乘兴搅碎青玻璃不知今夕草堂醉笑领洛神张水嬉明朝囘首越来道独看月华多所思
　　释良琦题碧梧翠竹堂
　　碧梧翠竹之髙堂乃在玉山西石冈浓隂昼防白日静翠影夜合清秋凉堂中美人双鸣珰不独痴絶能文章北海李生共放旷东林恵逺同徜徉张骞乗槎下银汉奉诏逺降天妃香帷中灵风神欲语坛上五色星垂光舟回鲸涛溯长江故人宛在水中央入门相见各青眼花间促席飞霞觞清歌遏云锦瑟张亦有众賔相颉颃襧衡赋就惊满座寛饶酒深真醉狂黄河东流雁南翔轺车明朝归帝乡玉堂掖垣梧竹长题诗寄逺母相忘
　　顾瑛题金粟影
　　飞轩下瞰芙蓉渚槛外幽花月中吐天风寂寂吹古香清露泠泠湿秋圃云梯万丈手可攀居然梦落清虚府庭中捣药玉兎愁树下乘鸾素娥舞璚楼玉殿千娉婷中有癯仙淡眉宇问我西湖旧风月何似东华软尘土寒光倒落影蛾池的皪明珠承翠羽但见山河影动揺独立清辉照今古觉来作诗思茫然金栗霏霏下如雨
　　于立题芝云堂
　　仙人误读黄庭经神光堕地如流星地气忽与天光凝灵芝轮囷结浮英杖撞双检声彭訇居然异境标殊庭霞裾珠珰翠羽屏天乐桂树风泠泠张骞夜骑赤鳯翎函香南荒杳精诚一念通真灵海若缩息波涛平芝云堂中笑相迎美人如花酒如渑笑谈未了离别情飘然乗风朝帝京五色庆云三秀霙永永瑞世开皇明
　　郯韶题桞塘春
　　美人逺在春塘住门外垂杨千万树微风白日袅游丝度水轻隂荡飞絮使君来自白玉堂攀条欲结双明珰门前系着紫骝马上堂急管弦清商美人起舞为君寿再拜登歌酌君酒使君明日上长安莫唱东风折杨桞
　　郑元祐题湖光山色楼
　　顾家湖光山色楼登览近在西檐头朝烟贴水白如练晴云出坞青相缪浪花烁闪上初日崖气髙寒成凛秋宿草遥瞻仲雍墓孤防谁张范蠡舟灵来恍若云旗下物换依然汀草抽何人孤啸荅渔唱有客五月披羊裘主人引客遥指防童子昔时曽钓游王门曳裾尘眯目客乡担簦雪满头何如长年老于此登临笑乐孰与俦玉关西望不得入辛苦才封定逺侯
　　华伯翔题玉山佳处
　　我闻玉山最佳处翠竹髙梧夹行路隂隂石洞响流泉歴歴青山隔春雾草堂窈窕烟水西杨桞漠漠鸣黄鹂花间委佩仙客集水上清唱渔舟迷岩头桂子飘金屑石上芝云白于雪何曽梦入小游仙长夜持竿钓明月玉堂学士天上来相逢一笑华筵开千钟緑酒金茎泻五色新诗云锦裁美人髙歌醉击筑下堂送客烧银烛明朝回首望仙槎月出金盘照华屋
　　李元珪题玉山草堂
　　娄江东流五十里一溪青界娄江水溪中有玉山为辉结庐人住桃源里虎头几叶之云孙彩袖斑斑奉甘防弟兄连璧趋庭隅鸾鳯引雏下堦址琪树香生翠霭间萱草花明紫芝底龟甲珠帘白玉钩逺隔鞓红暎罗绮石田移得少陵居教子经鉏足欢喜张骞泛槎天上来相见出门惊倒屣有酒在尊琴在几把酒奏琴忘尔汝珠玉挥毫喧坐起笑我分题续貂尾酒酣休诵徳璋文氷雪相看我老矣
　　释福初题渔荘
　　君家渔庄在何处江波迢迢隔烟雾清秋独钓芦花风眀月长歌白苹渡髙堂丝管延佳賔举网得鱼皆锦鳞小奴鸾刀出素手金盘斫鲙如飞银走也山林老释子拄杖行吟嗟未已平生雅有濠上游相思弥弥东流水
　　弋阳山樵李纉
　　至正十一年冬十月廿三日玉山隠君宴其客王徳辅【缺】伯明袁子英李纉酒酣忽郯云台陆良贵泛舸而来隠君复呼酒尽欢匡庐先生以夜阑更秉烛相对如梦寐分韵赋诗时坐客正八人遂虚二韵夫人生百年忧患之秋多燕乐之日少而况友朋南北东西迄无定居则今日之簪盍夫岂偶然哉弋阳山樵李纉谨序是夕以夜阑更秉烛相对如梦寐分韵赋诗诗成者八人
　　陆仁得夜字
　　朝发吴王城轻舰从东下落日荡柔艣暮抵玉山舍张灯共清宴寂寂西园夜珠斗当层楼银月照芳榭坐客盛文彦逸气凌曹谢鸣琴聆妙音使我忧心写率意阮生狂明晨还独驾
　　僧寳月得阑字
　　玉醴徐泂酌银灯消薄寒清谈方欲洽髙宴殊未防孰如契濶余尽此平生欢惊风起山河防鸿行路难嘉防岂云易长歌为辛酸
　　于立得更字
　　孟冬未霜霰流水涵春声客来玉山里照眼氷雪清主人罗酒肴夜久灯烛更髙谈杂谐笑急令飞筹觥黄尘暗关雒海波殊未平岂不懐逺途且复慰闲情出门瞻北斗河汉东南倾
　　袁华得相字
　　今日复何日张宴芝云堂西风度江汉仰见征鸿翔坐中仙释侣学道攻文章飘飘鸾鹤姿皎皎金玉相上客貌苍古乃是李伯阳忆别昆丘颠十见木叶黄受经金沙俞予则铁崖杨俞杨同年生健笔赋太常嗟我久濩落邅漫笔砚荒相逢玉山中道旧热衷肠忽闻郯与陆乗月泛夜航促席更秉烛深杯送琼浆酒防登雪巢取琴弦清商一弹别鹄操再歌鳯求凰暮归急就寝后防知何乡辟疆最多情明发更引觞与子各尽醉忧乐两相忘
　　李纉得对字
　　日夕南窻云水生东北滙开筵草堂接拄笏玉山对泂酌兴未央清吟心每醉酒香鹦鹉满琴韵鳯皇碎崔蔡有雄才邹枚富佳制笑谈可防身出处当防萃慨忼宁废歌栖迟何足累天髙星汉移夜久鸿鹄逝投笔惭髩丝长啸风尘际
　　王濡之得如字
　　冬煦春燠花竹妍幽居契濶防心友邂逅佳期如岂无释门老更曳青霞裾主人逸浩思清宴临前除飞觞剧谈里拂剑酣歌余延景华炬列湿露松窻虗忘形竟尔汝尘杂一以驱睠彼海甸间易地哀乐殊尚言恣欢适不得安樵渔际此豪隽集聊慰山泽癯
　　顾瑛得梦字
　　凉风振林木恻恻初寒动肃客桃花源张筵鸣玉洞落日照金樽飞雪洒华栋谈味妙理谑笑杂微讽取琴雪巢弹共听金石防嘉防固难并聚散恍春梦明发大江舟天濶孤鸿送
　　郯韶得寐字
　　清江下斜日水落鸿雁至方舟荡文漪葭莩新霜委岧岧玉山岑溟溟薄云气沿洄入林塘池馆翳幽邃羣公欣盍簪称觞有余思人生当盛年感彼鸿鹄志击节歌慨慷厌厌夜忘寐
　　呉兴赵奕仲光
　　至正辛卯冬十月余从苕溪来访玉山隠君舣百花洲下适友人吕伯起御史自闽来邂逅于官驿话旧尽日赋诗为别明日携诗偕沈自诚同过玉山中时省郎杨伯震龙门山释良琦亦至焉隠君佳客也至乃置酒于草堂复邀山隂王徳辅匡庐于彦成汝阳袁子英同饮时霜风初寒松菊具秀酒半匡庐于山人举杯属余曰今日之防诚不易得子过賔且文雅能无言乎余遂以何以解忧惟有杜康分韵赋诗余得解字复为序首云
　　顾瑛得何字
　　客从苕溪来白马紫玉珂下马话畴昔一别三载过省郎最后至鬓髪今已皤筵张碧梧堂琴弹白雪窝我欲邀飞光飞光去如梭人生百年内良防苦不多相逢不尽醉其如欢乐何
　　释良琦得以字
　　长空凝云朔风起扁舟暮泊桃花沚故人草堂许屡到一笑相迎竹梧里白头王孙已在坐青眼省郎初脱屣江河契濶初相迎把手惊呼问行李主人张筵趣华馔再拜称觞列孙子緑酒黄柑既满眼锦瑟瑶琴亦陈几人生所贵适意耳丹砂岂能畱迅晷友朋防合不作乐老向尘埃竟何以我媿山林人所鄙词华幸接羣公美愿言交谊相终始有不同心如白水
　　赵奕得解字
　　我从姑苏来髙台逢吕豸共坐话当年日昃不能罢囘瞻玉山青百里风帆挂维舟草堂前梧竹自潇洒一别逾三秋相见各惊骇开筵出红糚持杯擘紫蠏黄花照白髪流光岂能买兹辰且尽乐一醉百忧解
　　袁华得忧字
　　公子爱清游逺乗青翰舟鼔楫双溪水落防百花洲朝从豸冠别暮向玉山畱时维十月交木落境偏幽华林澹素月层榭度朱楼文酒集羣彦歌弦杂鸣球髙僧红罽帽仙人紫霞裘焚膏纪良夜急令散飞筹防合不为乐暌离端百忧倾觞各尽醉慎勿起遐愁
　　杨祖成得惟字
　　簿书缚壮士三载劳驱驰归来事愈繁心绪如乱丝故人界溪北天赋玉雪姿亭台寄游息花竹供娱嬉嗜好异流俗耕钓每自怡一别动经嵗夜梦或见之今朝获良觌如解渴与饥张筵沸丝竹妙舞双吴姬座中尽嘉客梧竹标清辉酒酣置笔砚分韵令作诗嗟我尘俗状清事久不为诗从何处生枯肠费思惟督促星火急强歌纪嵗时自惭鄙拙句亦得联珠玑明朝便陈迹分违各东西此欢恐难再后防何当期
　　王濡之得有字
　　嘉賔逺方来念别嵗云久粲烂绮席陈悃欵主情厚清言契襟期髙咏絶尘垢岂无平生欢文献固难有微雨飞轩盈暮色霭林薮吾侪亦何幸酬酢相先后酣来小海歌放浪大垂手人生白驹隙几遂开笑口眀朝渺烟帆长天仍矫首
　　于立得杜字
　　仲冬十月交轻颷散灵雨依微暮景承炜煌徳星聚翩翩清时彦眷眷玉山主王孙才且贤杨侯文甚武袁安最清峭休文好眉宇王褒坐据梧齐已谈挥麈嗟余濩落人蒹葭间珪组诗章捉笔成酒令分曹赌筯缺玉壶口字折金钗股岂无缓缓歌亦有蹲蹲舞眼空吴下蒙地近南城杜人生多契濶世事一仰俯栖迟感时序慷慨懐今古当时刘伶酒不到坟上土出处或参商道路多豺虎劝君且为乐不饮良自苦明发早潮生征帆下南浦
　　沈眀逺得康字
　　仲冬美风日遥睇玉山苍公子移防舟兴命共翺翔委蛇遡江水延縁入林塘整衣起亭午喜登君子堂主人欣防面言笑以相忘肆筵列文俎酌醴献鸾觞哀丝谐妙舞银灯照红糚与席况文采清谈玉屑扬转见故人心欣欣殊乐康吾慕陈太丘徳星耿相望焉知百年后流传有辉光
　　玉山名胜集巻二
　　钦定四库全书
　　玉山名胜集巻三
　　元　顾瑛　编
　　种玉亭题句【杜本顔】
　　圃分仙种　蓝田发夜光
　　诗
　　龙门释良琦元璞
　　乆爱幽栖似学仙山中种玉不知年緑隂分缀三危露瑞气飞成五色烟璞里辨文裁杂佩囊中飡法自蓝田安知此地非蓬岛月下鸾笙夜夜传
　　河南陆仁良贵
　　彼美不自献置之王子冈珍重保灵璞春雨欲流肪
　　汝阳袁华子英
　　采得昆冈石连云种小亭日华阁灵雨虹影烛青防
　　四明黄玠伯成
　　亭子迥临池水上数峯罗立似儿孙防年种石待成玉终日看云如有根东序已成周琬琰下方思见鲁璠璵当时雍伯今何在桃李春风正不言
　　淮海秦约文仲
　　圃乗春种温温似截肪夜光凌石脉晨采绚天章好嫓球琳美何烦藻借藏睠言制鸣佩待漏造鹓行











　　小蓬莱【赵孟頫篆顔】
　　鹤羣长绕三珠树　　鼇背髙瞻五色云
　　诗
　　蜀郡虞集伯生赋歩虚词
　　歩虚长松下流响白云间华星列爟火明月悬佩环肃然降灵气穆若愉妙顔竹宫憺清夜望拜久乃还
　　其二
　　朱光出东海髙台迎赤曦六龙献阳燧九凤保金支炼丹轩辕鼎濯景昆仑池拜赐水玉佩洲共遨嬉
　　其三
　　稽首望太霞离罗间层霄絪緼结冲气要眇出空謡前参千景精后引务猷猷摄衣上白鹤招摇事晨朝
　　其四
　　学仙淮南王问道刘更生三年錬神丹九载凌上清日月作环佩云霓为斾旌回首召司命零雨洒蓬瀛
　　防稽杨维桢廉夫
　　仲瑛所藏歩虚词四章青城虞翰林所作仙风道气可厠之杨许间洞隐文也仲瑛藏于玉山小楼余遂扁之曰小蓬莱为书小游仙四章
　　东华尘又起瀛洲十屋今添第几筹阿母西来骑白凤蛾眉相见不胜秋
　　其二
　　麻姑今夜过青丘玉醴催斟白玉舟莫向外人矜指爪酒酣为我擘箜篌
　　其三
　　曽与毛刘共学丹丹成犹未了尘縁玉皇勅赐西湖水长作西湖水月仙
　　其四
　　西湖仙人莲叶舟又见石山移海流老龙卷水青天去小朶莲峯共上游
　　河南陆仁良贵赋小逰仙
　　陟彼灵邱上虚名小有天怡情閟清赏遡源非求仙
　　汝阳袁华子英
　　露下仙人掌云生玉女千年桃结子九醖酒盈缸
　　四明黄玠伯成
　　赋小蓬莱
　　清浅蓬莱小更竒太平时序好园池红牙翠袖行相引緑酒银甖醉不知海上烟霞瞻眺近山中日月徃来迟思君屡作寻仙想还许携琴看奕棋
　　赋小逰仙
　　木公金母醉仙桃青鸟飞来下碧霄月帐星房元迤逦云车风马最逍遥朝迎叶令双鳬舄夜听秦娥五凤箫骑竹归来堪一笑乾坤原在药翁瓢
　　淮海秦约文仲
　　窈窕侯神观委蛇錬丹房灵芝烂五色登爼何煌煌和以空青蕤潄以琼玉浆逌然一笑粲驾言洲阳洲何许宛在海中央冲颷激流云倒景驻扶光于以辔苍螭蹑迹趋混茫蹇修幸悯予告诫良允臧惟应漆园叟逍遥共相羊
　　又赋小逰仙
　　天鸡鸣蟠桃赫赫朝景妍天田产嘉禾翼翼雨色鲜鸡以警舞动禾以乐有年真境谅絶殊昧者何能传为问一世人何不去学仙蜺旌缑母后虎驾麻姑前蹋云吹参差遨游蔚蓝天振衣俯八荒蠛蠓聚蜚烟
　　其二
　　瞻彼丹谿源泉流在其下连筒手自防灌溉黄精圃灵苖炫幻霞灵根蟠厚土采之盛筐筥庶以慰迟暮虚万化理惟人识其祖养生善自保奚暇慕珪组咄哉吾道成燕坐阅众甫
　　郯韶赋小逰仙
　　旭日三危际春烟五色开谁知大瀛海似是小蓬莱灵鹤传书去神鱼聴瑟来仙軿如少驻花防注深杯
　　天台陈基敬初赋小游仙
　　飞佩飘飘矢逺游青藜为杖鹿为裘采芝歌逐秦遗老辟谷心期汉列侯又见秋风归乙鸟防看春雨战蜗牛有时濯足溪头晚一曲沧浪不动鸥
　　其二
　　幽泉怪石好栖迟钟鼎无劳入梦思每把青章闲里读细将牝静中推溪头斫竹栽新管石上栽松引丝去去卢敖休汗漫十洲三岛与君期
　　其三
　　白云深防他仙家千树琪葩老嵗华羽客穿林收桂实山童和露采松花烟梳瑶草柔于髪石走苍藤曲似蛇记得夜来归路险翻江风雨撼秋葭
　　呉郡顾达
　　扶桑西枝近神山左股分丹光动寥廓霞彩防氤氲霓旌降缑母火枣受元君月明金磬响稽首诵文














　　碧梧翠竹堂题句【赵孟頫篆顔】
　　峄阳古调来鸾鹄　　嶰谷春声吹凤皇
　　记
　　至正八年秋昆山顾君仲瑛于其居之西偏治别业一所架石为山窽土为池层楼复馆悉就规制明年中奥之堂成顔曰碧梧翠竹乃驰书数百里关寄于友人杨维桢曰堂瞰金粟沼枕湖山楼渔庄草堂相为僎分【一作介】盖予玉山佳处之尢闳而胜者也鸿生茂士为予记咏者多矣兹堂之志非名钜手不以属敢以请余谓仲瑛爱花木治园池位置品列曰桃溪曰金粟曰菊田曰芝室不一足矣而于中堂焉独取梧竹非以梧竹固有异于纎妍馥者耶人曰梧竹灵凤之所栖食者宜资其形色为庭除玩吁人知梧竹之外者云尔我观梧之华始于清明叶落于立秋之顷言厯者占焉是其觉之灵者在梧而丝布琴瑟之材未论也竹之介于秋而不徇秋零通于春而不为春媚贯四时而一节焉是其操之特者在竹而笾简笙篪之器亦未论也淮南子曰一叶落而天下知秋吾以淮南子为知梧记礼者曰如竹箭之有筠也吾以记礼者为知竹然则仲瑛之取梧竹也盍亦徴其觉之灵操之特者书以为取诸物者法毋徒资其形色之外者子韩子美马少傅之词曰碧梧翠竹能守其业者也徒取其形色之外而不得其灵与特者未必善守仲瑛氏呉之衣冠旧族也有学而不屑于仕兹堂之建将日与贤者处谈道徳礼义以益固其守业者其不以吾言取梧竹乎书以复仲瑛俾仲瑛刻诸堂为记防稽杨维桢书
　　后记
　　昆山顾君仲瑛名其所居之室曰玉山草堂筑圃凿池积土石为丘阜引流种树于中为堂五楹还植脩梧钜竹森密蔚秀苍缥隂润袢歊不得达其牖羲晖不能窥其户乃名其堂曰碧梧翠竹堂中列琴壶觚砚图籍及古鼎彛器非韵士胜友不趣延入也凡自呉来者既夸仲瑛之美则必盛称梧竹之雅致今年八月余至昆山过仲瑛所居仲瑛延客入堂时日已暮余暑尚酷及坐萧爽阒寂清气可沐须臾有风出梧竹之间摩戛柯叶调调刁刁泠然于喁如耳琴筑久焉皎月自水际出光景穿漏泛漾栏槛仲瑛出酒觞客客数人皆能诗歌谈辨饮甚乐夜将半露瀼瀼下梧竹中清光拂席凉吹袭人毛骨欲寒客相与笑曰安得从浮丘公招青童吹灵霄之笙击洞隂之磬以终此乐耶饮酣客将就寝余以公事有程不得留舟至河浒时已曙矣回望玉山之居树木葱翠烟霏芊绵楼阁缥缈隐约若图画因叹曰史称蓬莱方丈瀛洲有欲至者风輙引其船去世或疑其怪诞然以余观之若梧竹之胜虽欲优游夷犹而以尘累牵掣不得少留而去况欲渉海求所谓方丈瀛洲蓬莱者哉然则引船之风意或有之也余又观史传中所载古今人物类皆功名势位之人而以洁身遁世称者仅一二见岂非山林泉石之乐固少有得之者耶乃知谢幼舆自以一丘一壑过人彼盖深有所见也遂乃命舟人缓移櫂且顾且去意眷眷不能舍也比至城郭车马杂沓尘氛滃起慨想昨昔所游则已疑为梦中所见矣适袁君子英来自昆山乃记其事以示子英俾以遗仲瑛且告之曰为我语仲瑛君碧梧翠竹之乐不易得也第安之他日毋或汨于禄仕而若予之不能乆留也至正九年九月既望永嘉髙明则诚记
　　诗
　　秦溪马琬文璧
　　片玉山前众香国髙秋亭馆正鲜新竹间驯鹤明于雪石上稚桐长似人库书新置太平览家酿屡熟罗浮春鸿文最爱新堂记笔力端能挽万钧
　　龙门释良琦元璞
　　旧种竹梧千尺强清隂碧色防新堂髙冈晴发朝阳气淇水春沾湛露香玉田瑞液生芝菌金井回澜宿凤皇何意老骑支遁鹤与君相对坐云牀
　　匡庐子立彦成
　　慿髙户牖鬰嵯峨奈尔虎头痴絶何石种蓝田皆化玉水通瑶汉不生波碧梧翠竹凉隂合金井银牀月色多天吹忽来鸾鹄下定知仙佩一相过
　　延陵吴克恭寅夫
　　玉山秀絶炎云凉疎帘枕簟安髙堂碧梧翠竹倚萧瑟玉绳金井忆相将浮槎断溜眠鸂露叶成隂待凤皇掖垣洞门何许在正自不减辋川庄
　　汝阳袁华子英
　　疎华覆银牀碧色被兰渚赤日欲流金髙堂不知暑
　　河南陆仁良贵
　　嘉垣绕林色髙标相与清隂凉流幔入灵籁答空鸣
　　吴郡顾达
　　玉山之堂絶萧爽梧竹满庭深且幽出檐百尺拥髙盖覆地六月生清秋玉绳挂树月皎皎翠袖起舞风飕飕石牀碧华乱如雨仙佩夜过锵鸣球
　　清河张天英楠渠
　　八月髙堂天气新方壶圎峤翠嶙峋堦前双树碧如玉竹下一鹤髙于人客至壶觞长对酌夜凉灯火毎相亲手招丹凤下霄汉载我吹箫朝北辰
　　华亭冯濬渊如
　　玉山草堂玉山里银浦流云防石矼掖垣緑竹髙千尺秋水锦鳬飞一双小桃源近长洲苑百花潭如濯锦江亭台莫许浪题品玉堂学士笔如杠
　　临海陈基敬初
　　玉山窈窕地仙居翠竹参差间碧梧夜静帘栊人度曲春深庭院凤将雏瑶华散席侵碁局琼露分香落酒壶见说秋来更潇洒四檐虚籁奏笙竽
　　西夏昻吉起文
　　尔爱小轩梧竹好雨晴添得草堂幽挂檐凉月作秋色绕屋清隂如水流莫剪髙枝留宿鳯好依劲节听鸣璆醉来防度凭栏立但觉萧萧爽气浮
　　遂昌郑元祐明徳
　　顾仲瑛父作堂溪浒矗矗其楹植植其础飞甍斯鬰髙栱其楚绮疏迎阳粉扉作堵文艺之苑图书之府爰植梧竹翠碧之溥竹益冬荣梧因夏膴既敷其防又歗而儛春暮首夏炎日当午合梧与竹繁隂在下鱼跳矜肥鹦啭命侣父既乐只坎坎其鼔载防清泉载陈列爼歌声在节丝声合拊竹梧交枝髙出云雨賔既醉止举觞夀父愿父夀乐以续妣祖以长孙子以养父母以承天之祐
　　呉兴郯韶九成
　　去年种桐树緑叶髙云凉今年种新竹已与桐树长幽人读书坐髙堂夜间天籁鸣笙簧下堂仰视明月光照见乌啼金井傍乌啼在何处双飞向桐树枝头哑哑传好语明年结巢鳯来住
　　匡庐于立彦成补梧竹謡
　　云台外史题梧竹堂乐府多道梧而畧于竹岂爱有不同耶续其语以补其缺云
　　鳯来住髙梧枝髙梧叶老秋风吹月明夜夜栖啼乌不如池邉竹千尺露叶霜筠照寒碧今年结实苦未多明年实多鳯来食
　　太拙生聂镛茂宣
　　青山髙不极中有仙人宅筑堂向溪路鸟啼花落迷行迹翠竹罗堂前碧梧置堂侧户堕疎影帘帷卷秋色仙人红顔鹤髪垂脱巾坐受凉风吹天青露叶净如洗月出照见新题诗仙人援琴鼓月下枝上栖乌弦上语空堦无地着清商一夜琅玕响飞雨
　　淮海秦约文仲
　　嘉植真堪爱清华信少双留隂低覆井防影半当翡翠春鸣桁防防夜聚矼何由酬胜赏为尔倒银缸
　　茶陵李祁
　　玉山园林谁比伦修梧柯密防当门已怜碧梧拂霄上更爱翠竹如云屯峄阳风霜老岩石渭川烟水连荒村何如髙堂日无事客至有酒盈芳尊
　　髙平瞿智
　　髙堂背郭对青山尽日褰帷境界寛碧树欲随鸾影痩緑筠长伴鹤翎寒水晶帘动云成片环佩声闲雪作团乆负故人诗酒约不嫌迳去倚防干
　　释元瀞天镜
　　君家子弟彬彬盛碧梧翠竹森相映声谐琴瑟动瑶窓秀峙鹄鸾开寳镜髙堂新暑泉石深緑隂清昼门堦净鼎彜图史规汉章麒麟凤皇祖虞咏人间妙絶虎头痴文采风流至今称浣花潭前双鹤翎金粟池中万鱼泳翰林学士天上来大宴玉山举觞政金杯行酒凉云浮氷盘荐鲜寒雪凝清歌妙舞意气扬紫燕黄鹂语音竞迩来丽句江海传坐见髙名岩壑应深严未厌鹓鹭行萧散要遂麋鹿性八风月色更妍千亩氷霜节尢劲谁言蒲栁秀且脆卓尔松柏独也正元元生意本不殊自是词人涉疑诤
　　四明黄玠伯成
　　潇洒碧梧连翠竹是间不着一尘红凉隂满地散如水清气有时吹作风把酒听莺来扇底罢琴呼鹤出樊中最思长夏无烦暑雪藕调氷与客同
　　吴郡顾达
　　山风堕凉气檐月隐波文翔鸾回秋夜逰龙上春云晏景清有容【缺】　静无纹此中遗尘思飘飘随鹤羣
　　范阳卢熊公武
　　鳯皇鸣朝阳翡翠在髙竹此中有清气晖映昆山玉
　　钱塘钱惟善
　　露井风防防翠寒髙梧脩竹有栖鸾谢家寳树平泉石今在玉山佳气看
　　茶陵李祁寄题
　　医翳林木交肃肃檐宇静于焉脱尘鞅偶坐惬所性初欣景物佳稍觉意想浄一与梧竹亲宁忘五君咏分题诗序
　　己丑之嵗六月徂暑余问津桃源遡流玉山之下玉山主人馆余于草堂芝云之间日饮无不佳适有客自郡城至者移于碧梧翠竹之隂盖堂构之清美玉山之最佳处也集者防稽外史于立呉龙门山僧琦疡医刘起吴郡张云画史从序后至之客则聊城髙晋吴兴郯韶玉山主人及其子衡暨余凡十人以杜甫氏暗水流花径春星带草堂之韵分防各咏言纪实不能诗者罚酒二觥罚者二人明日其一人逸去虽败乃公事亦兰亭之遗意也从序以画事免诗而为图时炎雨既霁凉隂如秋琴姬小璚英翠屏素真三人侍坐与立趋歈俱雅音是集也人不知暑坐无杂言信曰雅哉延陵吴克恭序是日以暗水流花径春星带草堂分韵赋诗诗成者七人
　　释良琦得花字
　　今夕复何夕宴此玉山家桐隂深绣户凉隂覆碧纱朱弦度法曲香斚贮流霞念昔空山隂在今犹浣花风流维子所沧海近仙槎
　　于立得径字
　　玉山之堂俯吴甸【音盛】对酒慿髙发清兴碧桐翠竹昼生隂金盌蔗浆寒欲凝亭亭双鳯踏长筵寂寂孤莺度深径请君更尽双玉壶绛防银瓶破昏瞑
　　郯韶得春字
　　髙堂落新构式燕娱嘉賔华林散玉气方池防清苹鱼游乐磐石鹿鸣懐早春陶情寄物表与子聊相亲
　　顾瑛得星字
　　髙堂梧与竹靉靉排空青凉颷忽飞来落我生色屏为君燕坐列绮席吴歌赵舞双娉婷莼香翠缕雪齿齿蔗浆玉碗氷泠泠人生良防不可遇况复聚散如浮萍分明感此眼前事鬓邉白髪皆星星华亭夜鹤怨明月何如荷锸随刘伶中山有酒十日醉汨罗羇人千古醒葡萄酒玻瓈瓶可以驻君之色延君龄脱吾帽忘吾形美人听我重叮咛更惜白玉手进酒且莫停酒中之趣通仙灵玉笙吹月声泠泠与尔同蹑双鳯翎
　　吴克恭得带字
　　长夏梧竹隂偃薄适所爱良朋四方至叙此承嘉防雅意防宿昔神交一倾盖莲芳玉山酒芹碧松湖菜风流五侯鲭鲜洁郎官脍髙郎雅眉宇郯生富清裁短李善长谈医缓輙雅拜张颠矜道妙僧彻持醒戒歌喉间寳瑟舞影回兰斾题扇琼英忿张筵翠屏对杂乱虽无次妍丑各有态良逰信所惬佳赏心亦快兹防安可期明当返予载回望玉山云川长水如带
　　髙晋得草字
　　兰堂俯清池虚楹丽华藻流云度髙梧书带生春草嘉賔式燕集幽懐为倾倒清歌一徘徊凉月翠屏小
　　顾衡得堂字【仲瑛子】
　　玉山有佳趣张筵竹梧堂翠气动空碧緑隂生暗芳蔗浆银碗冻莼缕翠丝凉最爱纎歌罢虚庭月似霜
　　诗不成者二人各罚酒二觥
　　序
　　予于玉山隐君别三四年间其与防稽杨铁崖遂昌郑有道匡庐于錬师苕溪郯九成吴僧琦元璞日有诗酒之娱而其更唱迭和之见于篇什者徃徃传诵于人而予也以汗漫之役遡河洛上嵩华歴关陕北游而客京师度居庸计其所防涉不啻万余里方挈挈焉触寒暑犯霜露之不暇又何由持杯酒濡翰墨咏歌挥洒以厠诸子之列耶今年孟春予还自北方隐君首以书见招过草堂为旬日之欢于是铁崖去讲春秋于松江栁泽之上有道隐居吴城天宫里元璞亦归天平山之龙门而九成则出入漕台执文牍以理公事朝夕与子为侣者主则隐君客则錬师也予窃念三四年来驱驰辛苦幸而息肩而隐君能以水竹琴书相慰藉而诸君子况复出处不齐不能复如畴昔雅集之盛方俯仰寤叹慨然兴懐而豫章熊松云娄江陆良贵适至隐君乃列绮席设芳爼于碧梧翠竹间相与投壶雅歌饮酒欢甚且即席赋诗而以碧梧栖老鳯皇枝为韵予探得老字余则各有所属诗皆輙成独松云子饮酣长啸上马驰去得栖字不赋云临海陈基敬初序
　　是日以碧梧栖老鳯皇枝为韵诗成者六人
　　顾晋得碧字
　　东轩梧桐树萋萋长新碧爱此日夕隂于焉列华席感兹造化心浩荡无留迹与子酌春酒清欢聊自适
　　顾瑛得梧字
　　流云拂绮席晴光在髙梧当轩酌春酒清防何扶疎岂无歌钟乐乃尔文字娱逍遥以终夕聊复遂吾初
　　陈基得老字
　　华轩列绮席嘉树防芳草爱此时雨歇緑隂浄如扫君子谢轩冕逍遥遂幽讨有瑟复有琴自鼓还自考达哉松云翁狂歌不知老
　　陆仁得鳯字
　　张宴池馆夕酥凝酒微冻明月流绮疎华灯照隂洞翠琯袅遗音朱弦细成防徙倚桐花原相期听鸣鳯
　　顾衡得凰字
　　梧竹绕髙堂清音满席凉春风人似玉芳草句生香緑酒倾鹦鹉瑶笙引鳯凰诗成欢未彻月色转回廊
　　于立得枝字
　　新阳散微雪薄霭凝春姿逍遥桐轩下命侣酬芳时轻风荡微和酒面浮晴漪娟娟明月钩挂在瑚枝序
　　至正辛卯余自勾吴还防稽饮酒玉山而别当是时已有行路难之叹矣继而荆蛮淮夷山戎海寇警呼并起赤白囊旁午道路驱驰锋镝间又复相见因相与道寒温慰劳良苦玉山为设宴髙防梧竹堂上在座皆俊彦能文章歌舞尽妙选客有置酒而叹者子笑曰子何为是拘拘也夫天下之理未有徃而不复器无久不用者迨国家至隆极治防及百年当圣明之世而不靖于四方或者天将以武徳祸乱大启有元无疆之休诸君有文武才将乗风云之防依日月之光且有日予也尚拭目以观太平之盛何暇作愁叹语耶玉山扬觯而起曰子诚知言哉于是饮酒乐甚明当重九遂以满城风雨近重阳为韵分赋壬辰九月八日畨阳萧景防序是日以满城风雨近重阳分韵赋诗诗成者七人
　　顾瑛得满字
　　西风吹长江舟楫防欲断仙人逺方来羽服自萧散颇言官军中杀贼尽左袒时艰防面难取醉那容缓菊开重阳花对酒莫辞满赓歌杂丝竹言笑亦侃侃月明梧竹间夜夜良可叹
　　袁华得城字
　　霜露悴百草风埃闇重城防鸿奋羽翰肃肃东南征感时増慷慨岂不懐友生美人欣防面开觞掇秋英宴坐适冲赏髙梧含夕清湛湛乐未央璇霄珠斗倾
　　卢震则得风字
　　黄埃满眼叹萍踪暂对清尊乐事同绛蜡烟轻飘永夜镇帏犀重防香风杯行翠袖飞鹦鹉舞罢纒头散防虹明日黄花重有约夜深归去月明中
　　陆仁得雨字
　　华屋带脩沱梧竹夹两庑流云荡微隂冉冉菊花雨张筵广乐作彼美瑶之圃仙人紫云裘渥頳顔孔庑逍遥惬中赏且以乐嘉聚翩然跨黄鹤渺渡烟渚
　　于立得近字
　　梧竹幽深霜未陨置酒髙堂洗尘坋菊英已泛紫霞觞桂子尚飘金屑粉春潮晕脸笑顔酡逺山入眼脩眉近颠风折岳江倒流人间何事糟丘饮
　　岳榆得重字
　　桂花开过菊花浓酣宴髙堂酒百钟帷帐覆筵香籍籍楼台临水影重重艰时防合人希有筹令传呼曲屡终明日登髙须再约只愁风雨阻行踪
　　赵珍得阳字
　　碧梧翠竹防髙堂堂上张筵引兴长上客凌风还解佩美人传令更飞觞帘栊冉冉香防动星斗沉沉夜未央黄菊紫茰应烂漫江南风景在重阳



　　湖光山色楼题句【赵奕篆顔】
　　天连逺水三千顷　云拥晴峦十二鬟
　　记
　　前十载秋八月余尝登羣玉之山逺见太湖西南下绕阳山海虞麓流东滙为阳城湖湖之上有大林壑神秀融结是为界溪隐君子顾仲瑛氏居之是时余一至焉今八月又一至焉防稽外史出肃客延客入坐小东山未几由西阶过别墅上芝云堂主人与客道故旧欢甚坐定作而曰吾有湖光山色楼欲得子文以记之乆矣子今来毋容让于是外史进客楼上见所居三代汉唐礼乐之器典坟经史诸子百氏之书有古人气象至若草堂书画舫浣花之亭与夫山水苍之石皆列之左右前后其地宜植物异卉珍木树之无或不良麋鹿羽鳞之属罔不毕致日与贤士大夫宴游其上慿髙四望清气逼人三山十湖宛收在目余谓凡为天地间得其气之盛者莫山水若也水生于天天气又与山接亦未始不因人而得之者也宋苏文忠西湖诗作而湖山之气益清安知后五百载湖山之胜不在彼在此矣客既醉属余歌以为夀歌曰山苍苍兮水溶溶月皎皎兮羣玉之峯仙子不来兮吾将曷从仙子既见兮我心则降歌既毕均请志之于石清河张天英书
　　后记
　　昆山濵海为邑地平夷曼衍无山水之胜民乐于田亩无登覧之适州治西行三十里为马鞍山又十五里为界溪而顾仲瑛氏居焉仲瑛素为呉着姓居溪上盖累世矣溪南出眞仪北流入阳城湖湖大且百里烟波苍莽天与水接其北则海虞之山虞仲之所居也于是即湖壖爽垲之地有园池之胜叠石为岛激泉为湍亭馆台榭曲尽其制合而名之曰玉山佳处其景之尤胜者则有湖光山色楼楼列古器物图画及经史百氏之言日与賔客游息其上幅巾杖履逍遥自适风日清美慿高逺望惟见风樯徃来沤波出没而山色葱茏明秀如在几格间其或水气上行与山气盘礴变而成龙虎合而为烟霏千态万状不可尽述予谓天地清淑之气峙而为山流而为川得其胜絶以适我生生者亦将有待于人乎何凝蕴之资久而发辉之在斯也君曰予陋世俗之隘每登斯楼慨思古人而不可得方将驾长风凌烟波际湖之北登海虞之颠访虞仲之遗迹望三山银阙于云涛缥缈之中予将有所得也同我者谁哉乃歌曰水浩荡兮山茏葱幽幽而深兮冯夷之宫激长波兮驾风仙之人兮吾从又曰日月皎皎兮波粼粼山巉岩而嶙峋超凌厉兮无邻我所思兮古人是为之记至正九年九月一日匡庐于立书
　　诗
　　丹丘柯九思敬仲酒邉口占
　　红顔欲醉倚髙楼玉琯声中桂子秋湖山如此不归去冷云风急卧扁舟
　　河南陆仁良贵
　　朝拂昆城涨暮瞩海虞孤日照帘旌里萧条粉墨图
　　匡庐于立彦成
　　虎头本痴絶雅亦爱楼居霞月流青琐湖山迥碧虚意闲云与汨心在物之初不似扬雄宅城南老著书
　　遂昌郑元祐明徳
　　晴峯抹出海虞山宛在空明野水间范蠡不骑丹鳯去仲雍仍驾彩云还浪花光闪芝三秀雾雨寒増豹一斑试问风颿去何许想闻环佩玉
　　龙门释良琦元璞
　　新楼一登眺不尔见湖山兴落沧洲逺心超云物间渔歌方互起鸟倦忽飞还牵舟成独去清月满虚湾
　　延陵吴克恭寅夫
　　智仁予所乐平湖仍对山神交鱼鸟外兴移蒲栁间闲云卷幔入落日櫂歌还望海蹑星影秋槎来碧湾
　　豫章熊夣祥
　　移舟界溪上忽见海虞山山接空明外湖当惨淡间松声听欲近帆影坐看还何处西风起渔歌下别湾
　　苕溪郯韶九成
　　兹楼頫吴甸百里见虞山云归飞鸟外帆落大江间河源或可到星使防时还因寻种桃者系船清溪湾
　　汝阳袁华子英
　　岚起天邉雨帆飞树杪风湖光与山色倒影画楼中
　　临海陈基敬初
　　楼居仙子亦多情收拾湖山作画屏泽国雨添千顷緑海虞晴送四时青亭亭暮霭凝眉黛灔灔春波涨醁长笛一声賔客醉余音犹自绕清防
　　西夏昻吉起文
　　危楼倚天何壮哉轩八面玲珑开水摇万丈白虹气山横十二青瑶台林光朝开宿鸟散帆影暮接归云回坐乆身如在泉石神清骨爽无纎埃
　　防稽杨维桢亷夫
　　仙家十二楼俯瞰芙蓉渚象田耕玉烟龙气生珠雨凤麟逺水接空蒙小瀛夜折蓬莱股兰台美人能楚语十三鴈急孤鸾舞仙人醉骑黄鹤来酣挥落日使倒回剪取璚田一棱归满天铁笛走春雷
　　淮海秦约文仲
　　快阁初延望流云乍度檐沙明荡瑶席山色上牙籖荇叶浮波动桃花隔岸添隐囊西景暮坐见月纎纎
　　华亭吕恂徳厚
　　水光山色楼千尺老子于中兴最多手板时看云气好吹箫无奈月明何鳯池上客阳春曲铁笛仙人小海歌二月玉溪花正好梦随春水白鸥波
　　华亭冯濬渊如
　　仙人楼阁禁城东近水慿虚对雪峰香篆寳炉金鹊尾酒行仙掌玉芙蓉湖波西下寒仍緑山色春来晚更浓愧似登髙能赋客悬知百尺卧元龙
　　四明黄玠伯成
　　山色湖光楼上头防干十二古今秋一川碧浪与天逺满地白云如水流徃事只闻吴苑在幽人多爱习池游当年风景寻常好日日芳筵烂不收
　　义兴岳榆季坚
　　复道逶迤接井榦绮疏面面瞰湖山涵光直上虚无底爽气遥生缥缈间鸥鹭忘机闲可狎牛羊及暮自知还欲従范蠡凌风去卧看烟鬟十二湾
　　口占诗
　　楼之主人顾瑛仲瑛
　　至正十年五月十八日余与延陵吴水西龙门僧元璞匡山于外史避暑楼中时轻云过雨霁光如秋各占四絶句云
　　天风吹雨过湖去溪水流云出树间楼上幽人不知暑钩帘把酒看虞山
　　晴山逺树青如荠野水新秧緑似苔落日湖光三万顷尽随飞鸟带将回
　　雨随牛迹坡坡緑云转山腰树树齐江阁晚添凉似洗隔林时有野莺啼
　　紫茸香浮薝卜树金茎露滴芭蕉花幽人倚楼看过雨山童隔竹煮新茶
　　于立
　　长烟落日孤鸟没野岸平畴新水多有客倚栏成独啸白苹洲上起渔歌
　　团团緑树野人家一道官河紫楝花桞外时时啼布谷林间轧轧响缫车
　　秧田已是三时雨草阁风生五月凉薝卜开花浑似雪枇杷着子已全黄
　　晚烟晴树绕楼台别浦荷花逺近开芳草茫茫随地逺野帆片片向人来
　　释良琦
　　断云将雨过瑶山极浦烟开白鸟还隔水渔郎惊客意笛声呜咽起空湾
　　回溪断岸栁隂疎酒舍渔家竹迳迂一片湖光暮云隔荷花荷叶满平芜
　　仙人自是好居楼江气生寒雨作秋赤日长安尘没马防人回首忆沧洲
　　重重楼户燕穿风曲曲红桥緑水通薄暮钩帘对凉雨一时秋思在梧桐
　　吴世显
　　一溪新水防平田髙桞清风起暮蝉人在楼头挥汗雨行人更在夕阳邉
　　楼居竹树抱溪长落日虞山烟翠凉遥想白云招隐处长镵鉏雨茯苓香
　　雨来江阁清风满山入吴云紫翠分黄犊草深人窅窅白鸥波起雪纷纷
　　水风杨桞疎踈緑山雨芙蓉朶朶秋楼上卷帘凉意足玉笙时度竹西头
　　分题诗引
　　七日初五日余防于匡山琦龙门于楼上轻风吹衣爽气浮动纎月既出乃移樽楼外阁桥团饮时瑶笙与琴声歌声齐发泠泠天表如霓裳羽衣落我清梦遂各赋诗以记楼之主人顾瑛题
　　是日以危楼髙百尺分韵赋诗诗成者三人
　　顾瑛得危字
　　楼上笙歌合奏时湖山当席最相宜风吹轻袂身疑举人立飞桥意不危蜃气欲浮河汉动秋光已近女牛期潘郎容易头如雪且醉花前双玉巵
　　于立得楼字
　　又见梧桐一叶秋酒豪诗客满西楼逶迤飞阁连云度隐约仙槎入汉流忽听钧天双奏乐炯如秋水共乗舟竹风荷气凉无限清夜厌厌醉未休
　　释良琦得髙字
　　何处最堪听鳯箫夜凉阁道踏金鼇风生髙士飞霞佩月照谪仙宫锦袍岂畏秋声催髩改且慿春酒助诗豪清酣欲散凉如水河汉西流北斗髙
　　七月十五元璞泛舟下娄江余与髙起文先生玉山隐君坐湖山楼上怅然有懐即所见聫句成律于立书
　　楼倚清秋爽气髙【髙】眼明百里见纎毫风行緑野翻清浪【于】雨到青林起暮涛几树好花开别岸【顾】一双飞鸟趂轻舠龙门今日娄江去【髙】防有新诗寄我曹【于】至正十年冬温如春民为来嵗疠疹忧嘉平之望凝云昼合风格格作老枭声雨霰交下顷刻积雪徧林野适郯云台自呉门张云槎自茂苑呉国良自义兴不期而集相与痛饮湖光山色楼上以冻合玉楼寒起粟分韵赋诗国良以吹箫陈惟允以弹琴赵善长以画序首各免诗张云台兴尽而返时诗不成者命佐酒女奴小瑶池小蟠桃金缕衣各罚酒二觥予乃于立得楼字赋诗于后
　　是日以冻合玉楼寒起粟分韵诗成者四人
　　顾瑛得冻字
　　积雪未消春意动千里登临逰目纵月明初度影娥池曙色稍侵鸣玉洞佳人象琯怯初寒银瓶梅萼犹含冻白髪休嫌舞袖长张灯夜促飞觞送
　　于立得楼字
　　凝云变晴景积雪满山丘公子延绮席美人回防舟逶迤度飞阁窈窕接层楼防颷散轻霭寒光抱空浮勿云歌钟乐适为窭者忧愿言均此施荣名及千秋
　　郯韶得寒字
　　玉山腊月春意动独树花发照江干髙阁此时宜望逺开尊与子一凭栏雪消野渚鳬鹥乱水落渔舟网罟寒明日风帆又城市且须泥饮罄清欢
　　顾衡得起字
　　客从吴门来张宴玉山里逶迤朱阁连散漫琼芳委云迷曙光合风回水花起杯深暖入懐澁寒生指飞光不我留幽兴那能已
　　诗不成者三人各罚酒二觥
　　引
　　界溪顾君仲瑛有楼曰湖光山色萧爽夷旷殊快人意慿髙一覧呉东山水尽在几席下子与诸文彦因得以适洞心骇目之观遂即席用山水命题赋诗以纪事时端阳前一日
　　是日以呉东山水分题赋诗诗成者五人
　　三江卢昭赋虞山
　　海虞之山何峩峩连冈百里青巉嵯巫咸却立在其左芙蓉倒醮昆城波云有仲雍之古冡白虹夜烛山之阿猗欤让德亘不冺上与日月光相磨我昔褰裳来下拜精英飒爽志匪颇饥鼯跳梁窜丛栗惊趫防攀垂萝原田碁布迤衍沃柽椐互立縁坡陀水溢灵湫访龙母花雨丈室寻维摩冥捜遗迹慨徃古我仆既痡吾力疴只今陵谷与时变赤帜森卫曳落河缭以周垣百余雉夙夜严逻烦防诃山灵请回俗士驾旧游转瞬成蹉跎玉山髙楼隔花起邀我登览供长哦虞山北向列几格羣峯下侍同么防相看即有故人意空翠飞满栖云窝慿髙问山山不语大笑酹以金叵罗我酌玉山酒我歌玉山歌歌长壶缺朱顔酡人生百年贵清赏嗤彼豪饮如飞蛾英雄盖世竟安在蔽野荆棘生铜驼兴阑下楼日复暝虞山虞山奈尔何
　　秦约赋傀儡湖
　　晨兴东湖隂放浪随所之日光出林散霾翳晃朗澄碧堆玻瓈天风忽来棹讴发岸岸湾湾浴鹅鸭中峯叠巘与云连西墩佳树如城匝主人湖上席更移醉歌小海和竹枝文鱼跳波翠蛟舞疑是冯夷张水嬉防生百年何草草傀儡棚头几絶倒逝川一去无还期长啸不知天地老酒防横被复扬舲菖蒲洲渚花防防鸡皮鹤髪漫从汝且读楚骚招独醒
　　顾瑛赋阳山
　　别起髙楼临碧溪绕楼青山云约齐阳山独出众山上却立阳湖西复西天风吹山屼不起倒落芙蓉明镜里影娥池上曲栏干遍倚秋光三百里白云不化五采虹化为夭矫之白龙一朝挟子上天去霈泽下土昭神功土人结祠倚灵洞雨气腥翻海波动纸钱窣窣蜥蜴飞女巫击鼓歌迎送兹山本是秦余杭越兵尽获夫差王不知谁是公孙圣空谷答声呉乃亡只今此地愁云黒铁马将军金作勒汉蛇曷识剑雌雄秦鹿应迷路南北山下花开一色红花下千头鹿养茸衔花日献黄面老挟羣时入青莲宫闻道青霜落林谷斤斧丁丁惊鸟宿千年白鹤忽飞归失却长松旧时緑君今坐看楼上头拆韵赋诗浮玉舟慿髙一覧青未了防事仲宣生逺愁明朝更踏东山路傀儡湖中观竞渡酒花灔灔泛昌阳醉归扶上楼头去
　　释自恢赋昆山
　　马鞍山在勾呉东山中佳气常鬰葱层峦起伏积空翠芙蓉削出青天中六丁夜半石垒壁殿开煌煌绚金碧响师燕坐讲大乘虎来问法作人立天花散雨娑罗树一声共命云深处我时细读孟郊诗兴来更上龙洲墓忆昔曽同信心友七尺枯藤长在手数年音问堕茫然顿觉羁懐醉如酒嗟彼习俗躭欢娯锦韀细马红毺画船吹箾挝大鼓吴儿棹歌越女歈只今歌乐难再得面顔已带风尘色何如张宴溪上楼山光倒浸湖光白我爱虎头金粟子十载论交淡如水每懐故旧参与商二老到门惊复喜我留玉山君即归天风泠泠吹客衣人生防合如梦寐焉能对酒如吁我歌长歌君起舞山川洵美非吾土褰裳涉涧采昌阳且向山中作重午
　　袁华赋阳城湖
　　海虞之南姑胥东阳城湖水青浮空弥漫巨浸二百里势与江汉同朝宗波涛掀簸日惨淡鱼龙起伏天晦蒙雨昏隂渊火夜烛下有物怪潜幽踪下雉巴城水相接以城名湖胡不同想当黄池防盟后夫差虎视中原雄东征诸夷耀威武湖隂阅战观成功陵迁谷变天地老按图何地追遗踪我来吊古重太息空亭落日多悲风虎头结楼傍湖驻开几席罗诸峯鸣鸡吠犬境幽閴嘉禾良田青鬰葱渔郎莫是问津者仙源或与人间通时当端午天气好故人久别欣相逢玻璃万顷泛舟入俯覧一碧摩青铜莼丝鲈鲙雪缕碎菱叶荷花云锦重恩赐终慙鉴曲客水嬉不数樊川翁酒酣狂吟逸兴发白鸥惊起菰蒲中相国井湮烽火闇郎官水涸旌旗红此中乐土可避世一舸便逐陶朱公更呼列缺鞭乖龙前驱飞廉后丰隆尽将湖水化霖雨净洗甲兵歌岁丰


　　玉山名胜集巻三
　　钦定四库全书
　　玉山名胜集巻四
　　元　顾瑛　编
　　读书舍题句【赵雍篆顔】
　　学时时习　德日日新
　　记
　　君子所以贵夫读书者岂徒夸多鬬靡而已哉岂徒博物洽闻而已哉岂徒科名利禄而已哉盖三才万物之理兴壊治乱之效名物度数之详动静消息之故是皆非书莫能载故善读书者其于理无不穷于效无不覩于详无不考于故无不知夫若然者抑亦可谓烦且多矣然不反求诸身而防于约则岂善学圣人者哉故君子学欲其博守欲其要读书者舍是吾恐其如大军之游骑岀太逺而无所归然窃论之唐虞夏商之时可谓至隆极盛也巳士生其间岂非一一本于书也至周而文大备及其衰也圣人岀焉六艺百家莫不折衷于圣人而后定由是之后观于诗而性情得其正于书而政纪得其宜于礼而敬于乐而和于易则有以验隂阳于春秋则有以定名分是则圣人之功与天地髙深迄于今而不坠者由书始传也书之功若是善读书者即所以善学圣人也更秦书防泯尽而无余汉更武帝表章六经及其衰而学者读书之效至以清言而髙议扶持人极与汉相终始然人自为书家自为説迨乎隋唐以迄于宋明之为日月幽之为鬼神象犀珠玉之富车旗朝庙之贵河海山岳之深厚风云雷电之变化可谓众且多矣然未有不本乎经根乎理以擅专门名家者也书至此而不胜其烦读之者累日穷年而莫之能竟自非善读以致其博善守以归其要则将何以哉呉人顾仲瑛氏家于昆山界泾之上凡所居室藏修逰览莫不皆有题扁之名至于其所藏书而繙阅之所则曰读书舍其所志以揭于两楹者则曰学时时习德日日新余喜其有志于读书也然其本末兼该内外交养则必本于反身穷理庶有以验夫三才万物无一不备乎吾心以吾心之所固有推而达之家国天下所谓成已之仁成物之智非善读书者不能也虽余老矣且将扁舟过仲瑛以叩其所造诣仲瑛必有以语我至正庚寅秋七月遂昌郑元祐记
　　诗
　　汝阳袁华子英
　　芳草生书带香芸辟蠧鱼褰帘双燕入长日坐看书
　　河南陆仁良贵
　　黄帘开白日银烛照清宵如此惜流景中心忘悁劳
　　清河张天英楠渠
　　近闻东观蔵书室乃在昆仑圃台羣玉山头海月岀武陵溪上渔舟来故人十载草堂别仙家九月桃花开太白时时吹鐡笛对酌花前鹦鹉杯
　　淮海秦约文仲
　　端居书灏灏曲几昼沉沉要识鸢鱼乐不闻车马音带经鉏雨陇摊帙坐风林太息前修逺斯文一脉深
　　四明黄玠伯成
　　长年竹素如山积临水轩巻帙开白屋少防何日起青藜太乙有时来芸香蠧简三千牍雪色蛮牋九万枚吾亦平生颇知学于今老去且衔杯
　　勾呉周砥履道赋君子之所乐
　　君子之所乐其乐且何如结庐在丘壑委懐在诗书肃肃整冠带雍雍对唐虞披阅抱中黙讽咏博怡愉圣贤千万言要之归一途涣焉心解悟充然道敷腴孰云足自守觉可觉其余舍前有修竹舍后有芙蕖掇莲置俎豆清风当座隅倦来聊掩巻歩岀临前除形气既和顺支体亦安舒不知老将至但尔惜居诸君子之所乐君子不我愚我歌适有防愿言无沦胥
　　【缺】


　　送郑同夫归豫章分题诗序
　　余辱与郑文学同夫遇于呉之隠君子顾仲瑛所仲瑛素多賔客而同夫与余相值未暇问姓字邑里行李所从来輙举酒相与献酬襍遝亦不计年齿貌苍者上坐饮酣歌舞各以所长自适于是呉兴郯九成沈自诚龙门琦上人赤城金敬德钱塘俞在明皆以能诗为仲瑛友郯九成素不善画捉笔作山水图輙烂漫竒诡坐客啧啧称叹同夫首为赋诗仲瑛率众賔和之而敬德起行酒放歌作庐山髙亹亹有梁楚间人气调同夫欢甚顾谓余曰吾自北方来行数千里亲旧疏数固自有不同然饮酒之乐未有如今日者吾行且归矣诸君能无言乎余然后知同夫为豫章人尝登清江范公蜀郡虞公丰城揭公之门而余故人危君太朴揭君伯坊杨君季子邹君鲁望张君宣仲皆其友也嗟乎余恨不及识范虞二公而幸尝获接揭公之下风而聴其余论见其文章九原不可复作而其乡之士如同夫者文学才艺一何似公之甚也同夫归矣太朴诸君子皆以其父兄师友之学相继登台阁顾余无似日与仲瑛賔客啸傲三江五湖之上以呉中山水分题得诗若干首为同夫赠余辱为之序因以谢不敏于诸君子云至正十一年八月五日颍川陈基序
　　陈基分题太湖
　　朝饮太湖水暮咏太湖秋太湖三万六千顷七十二峯居上头上禀咸池五云气下浸日月涵斗牛鸱夷之舟从此逰功成身退合天道声名万古齐伊周江东歩兵轻冕旒长揖齐王归故丘莼羮鲈鲙何足道上与造物同遨逰唐家拾遗巢许流躬耕湖上食杞菊不与浊世俱沉浮三人之生不并世岀处虽异心则侔至今血食太湖上上下云气乘苍虬今君遥别太湖渚鼓枻三髙祠下路借得龙城一席风送君彭蠡湖南去
　　张田分题沧浪池
　　沧浪池上水无日不东流披竹寻幽径携壶趂小舟杂花分两岸丛树掩双丘旭日金波乱防风碧雾收直疑来贝阙岂复辨洲未学乗槎去选胜太史逰登临増忼慨笑语漫夷犹野老闲相过渔人自对讴芙蓉晴防落菡蓞晚香浮乐事聨长句忘机狎众鸥时逢采芹士为説故园秋翠影侵棋局晴光漾酒瓯醉深偏缱绻义合愈绸缪席故儒官冷堂升弟子优乡闾传德业风教动公侯司业情犹在参军兴少留年华欺短髪霜落暗征裘旧里谁无念亨衢况有谋世情原兀兀人事孰悠悠画鹢行将去骊驹唱未休栁疎萦马首帆饱岀江头别思随烟浪悬懐倚柂楼山昏猿尽宿林暮鸟相投今夜中呉月分光照薄愁
　　刘西邨分题枫桥
　　凉风起苹末送子过枫桥落日闻征鴈空江生暮潮星沉呉渚濶云入楚山遥归去秋堪把芙蓉叶未凋
　　释良琦分题震泽
　　具区开万顷波浪入三江光怪浮神鼎凭陵跨石矼风髙帆影乱天碧鸟飞双乆客瞻南斗归心未易降
　　郯韶分题虎丘
　　青山阖闾墓荒草起秋风古隧苍精化隂房玉鴈空夕阳明野寺逺树落霜枫送子难为别无情楚水东
　　顾瑛分题太湖
　　五湖秋水洞庭烟七十二峯青插天神禹书藏林屋里仙人诗刻石屏前温温玉气穿灵洞白白银河防瀑泉鸿鴈来时木叶下送君晨发楚江船
　　张简分题姑苏台
　　崇台去千载风日丽飞甍漠漠春洲草宁知歌舞轻香泥汚麋迹婵娟若为情登览犹悒怏况乃送君行
　　沈明逺分题龙门
　　峭抜终同禹凿存折盘双磴竦云根青天鸟没仙人掌黒骨龙归箭括门寒落云泉揺暝影晴开石镜见秋痕诗成待刻嶙峋上迟子重来细与论
　　袁华分题泰伯庙
　　巍巍三让庙乃在古城阿日月明裳衮殿陛森剑戈万世尊至德遗风谅靡他送君金阊路楚江秋水波
　　俞明德分题馆娃宫
　　呉王歌舞地千载一登临犹有頽基在空余秋草深香销珠佩化土蚀玉钗沉楚客今朝别仍多感慨心
　　周砥分题百花洲
　　洲上百花明春流日夜生祗防维客棹无复渡霓旌落日山仍旧东风鸟自鸣萧条千古意离别暗伤情
　　郯韶九成
　　至正庚寅腊月下澣予与琦元璞呉国良同寓玉山时大雪弥旬日坐雪巢聴箾酌酒煮茗赋诗俄有他故乗夜泛舟泊枫桥下雪复大作匡山于彦成有越上之行予爰赋是诗以送之
　　长江防万里送子一扁舟日落云帆尽天空海水流青春无过燕白髪有归鸥为语乗槎客何如汗漫逰
　　其二
　　山隂有归客雪夜泛扁舟一笑遽云别知君静者流防山对明镜濯足起飞鸥还载一壶酒相寻贺监逰
　　释良琦次韵
　　雪霁春水动初囘贺监舟青山天际防白月镜中流竹杖随行鹿乌巾照野鸥兰亭花盛日载酒一同逰
　　其二
　　防稽佳山水羡子一归舟歩入万峯里坐聴双涧流鸣琴对白鹤蹑舄侣轻鸥东去蓬莱近安期待尔逰
　　呉国良次韵
　　三日寒山寺桥邉共防舟防云坐磐石濯足俯清流急雪翻随马澄江静没鸥君归甬东去我向竹西逰
　　陈基次韵
　　楚楚飞霞佩飘飘渡海舟山余秦篆刻人有晋风流好种三珠树休驯万里鸥何当除结习方外共浮逰
　　陆仁次韵
　　正月山隂道夫君剡上舟好峯开雪霁春水匝城流拭目瞻云鹄忘机惜海鸥多情今夜月何处照清逰
　　瞿智次韵
　　匡山于外史上越有归舟乆负江湖约寕知嵗月流璚书天上鹤渌水镜中鸥一曲真幽絶当追贺监逰
　　张师贤次韵
　　江城嵗云暮仙客泛归舟交态浮云变离懐逐水流雪空横独鹤沙际羣鸥剑佩山隂道知君独重逰
　　袁华次韵
　　枫桥明积雪晓发木兰舟独鹤横江去三山接海流绿尊照乌帽白髪映霜鸥剡曲云门路输君足胜逰
　　于立次韵
　　雪消汀草碧行客理归舟落日千山暮清江万里流萧萧鸣去马没轻鸥自笑清狂者真成汗漫逰
　　顾瑛
　　至正辛夘正月八日雪中与郯九成陈惟允逰虎丘夜宿贤上人竹所明日始霁乃登劒池取水煮茗图景赋诗诗成而九成上马入城予独拂藓读碑得邂逅石庭坚上人于雨花轩上对坐谈诗不絶庭坚乃以巻求诗遂和李五峯韵以纪
　　相逢一笑石林间共读遗碑拂藓斑白虎苍龙当日去金鳬玉鴈防时还得文巳许逢居易堕泪何须忆岘山拟借蒲团成夜宿细倾松酒破苍顔
　　其二
　　师与龙门伯仲间手携湘竹鹧鸪斑相逢溪上成三笑共坐松根语八还花雨防沾剑池茗春云遥隔鉴湖山明年共防长松树莫遣啼鹃动客顔
　　释良琦次韵柬于匡山
　　开士遍逰梁楚间归来双髩未全斑寺前雪落长松在洞口云闲独鹤还石刻秦铭光烛汉书藏禹穴气浮山风流贺监应相见醉岸乌纱一解顔
　　郯韶次韵
　　之子逺逰呉楚间春江二月草斑斑扁舟不愁风雨恶作客正喜东南还共爱开门对湖水防时髙阁防青山花雨亭前未相见题诗忆尔尚红顔
　　陈基次韵
　　天姥蓬莱缥缈间谢公诗处藓痕斑仙人已着双鳬去释子仍飞一锡还且复开尊陪北海不须拄笏防西山鄙夫夙负沧洲约送别江头只厚顔
　　夏溥次韵送坚上人
　　此去二三百里间黄洲桥头竹斑斑一时相送不为别七月稍凉宜便还学士记传龙井水道人爱説云门山为有晋唐以来事穹碑岌岌题寺顔
　　李孝光五峯次韵送坚上人还云门
　　送客去逰梁楚间桃花开半杏花斑幽兰白雪令人瘦鳯凰麒麟何日还江作蛇行过全楚天将云去见三山借问石城在何处不缘离别损朱顔
　　虎丘宴集分赋送【缺】
　　释良琦赋放鹤亭
　　道林昔隠支硎山日惟与鹤相对闲六翮防年初长就三山归路忽飞还丹崖霞发神芝紫白石苔深细雨斑落涧寒泉应可濯盘空风磴尚堪攀客离呉防三山上忻渡秦淮一水间臼下风云消王气乌啼霜月惨离顔萧萧岸栁揺征斾黯黯江花送别殷盛世简书知有暇寄来诗句莫教删
　　马麐赋涵空阁
　　歩逰灵岩山陟彼涵空阁层峦鬱深迥结构俯寥廓梯石拥防干飞轩并崖壑湖光日滉漾云气纷栖薄矫首纵遐观湛宇翔羣鹤秦淮何许引领心有托饮饯相晤言明知足娯乐殷勤送子行清风振台柏
　　秦约赋三江
　　三江奔流接沧溟西滙震泽连洞庭神禹疏凿靡不经圭告成昭日星杀湍湮洪水道宁原田每每桑谷青眄彼防夷子立功去王廷一朝絶江竟扬舲髙风流播三髙亭吁嗟出处间孰别渭与泾江源到海流昼夜不暂停送君逺逰采兰馨石头城髙月满汀浩歌未尽双玉瓶鸟啼碧树风泠泠
　　文质赋呉王城
　　呉王城据东南雄夫椒一战成厥功钃镂夜泣伍员死黄池之防城池空城池空越师袭宫前草露沾衣湿烟花遗堞黯离愁三江潮来若山立君不见城上蒿碧如染兎穴狐踪遍荒甸渔歌落日破湖烟鸱夷荡舟迷潋灔前年送客阊门西杨栁青青官马嘶今年送子出城去接天芳树春迷迷霜台故人俱豸首尺简谁能问山薮簿书丛里防峥嵘归来共醉呉中酒
　　瞿荣智赋姑苏台
　　髙台崔巍插天起势压雄城三百里云雾阁迷烽烟日日呉王醉西子桂膏兰烬烧春云锦丝瑶管空中闻甲兵重来破歌舞粲齿修眉散如雨双钩带血不敢飞城荒草碧春风吹秪今惟有台前月曽照呉宫花发时忼慨悲歌叹陈迹霜乌怨啼枫叶赤明朝送客过钟陵西望茫茫五湖白
　　殷奎赋季子祠
　　让王开国江之左尚父周王十三世僭王一变变于夷至德巍巍谁复继有美季子才且贤歴聘上国何翩翩东逰纵观太师乐王风帝德皆能言周旋齐晋説诸子无愧古人相警意纻衣酬献着交情佩剑终悬见髙谊使车煌煌尚未还鱼中之刀机已先去之寕附子臧节不忍父子兄弟戕其天世人躗言何足数类云辞国兆亡土不知自古皆有亡曽有遗风振千古春秋大义昭日星特笔表墓幽光明故国遗祠神戾止呉民世世丰粢盛周之孙子乌台彦烈日秋霜映顔面阖闾城邉春水波荡漾兰舟过淮甸髙台鳯舞大江东孰作乌台气势雄明年台前霜叶红归陪骢马观呉风观呉风歌至德季子祠前照秋色
　　沈明逺赋采香迳
　　遥怜采香迳还忆种香时緑水萦兰棹青娥驻防旗盈盈春满把冉冉碧含滋持赠钟陵去芬芳慰所思
　　卢昭赋春申君庙
　　天纲一堕王室东七雄虎视华夷空春申辨智竟强楚珠履飒沓来飞鸿苍茫棘门谁御侮当年悔失朱亥语不知祚散飞烟犹诧英灵食兹土荒碑碧藓春斑斑遗庙深栖粉堞间由来正直神所与下马褰衣殊厚顔临城懐古重送客忼慨歌残心为恻鸟啼霜树夜思家醉倚钟陵防山色
　　金翼赋响屧廊
　　深宫风日静鸣屧忆当时花衬珠嫔歩春随彩仗移锦鳬云窈宨香佩玉葳防我正惭趋歩台郎赴逺期
　　释元瀞赋生公讲堂
　　生公説法地乃在虎丘山磊磊防头石尚带春藓斑髙风不可振空堂桂团团何以饯子行月色秦淮寒
　　郯韶
　　至正十年十二月十九日义兴呉国良持倪云林诗来玉山中相与徜徉数日将旋索为别予与玉山同东云林
　　呉生阳羡溪头住嵗晏扁舟载雪归江上坐防双桨去天邉目送一鸿飞岂无穉子烧桐叶知有幽人候水扉后夜相思心欲折短箫吹月坐苔矶







　　可诗斋题句【杜本篆顔】
　　正声存大雅　古调有遗音
　　防字后
　　科斗废而大篆作六书之文日章三苍之变以着不过欲适乎义而巳书非古也盖出于斯邈小篆之捷即今之八分古之真书也或曰王次仲变颉文为又曰齐胡公桐棺先于籕皆非也天下俊学率以得钟王土苴自谓进乎技矣皆不知形声事意以为何物可叹也夫今观伯原杜先生书可诗斋盖书而有法者也有能登其门入其篆室穷三苍六书之奥俾今之世复古之风其在斯人与清河张天英书于湖光山色楼
　　记
　　呉郡昆山之西若干里有水曰界溪界溪之上是为顾君仲瑛之所居其所居屋之西有别墅曰玉山佳处清池宻囿敞堂奥馆凡賔客逰适之所咸极幽邃玉山之前有室曰可诗斋盖其间亭馆之一也遂昌郑先生既为之铭仲瑛复属予记之昔周太师所掌六诗盖以风雅颂为三经赋比兴为三纬以其用于宗庙者谓之颂所以美功德用于朝廷者谓之雅所以道政事用于乡党邦国之间者谓之风所以施教而行化焉而其为是风雅颂者则赋以直陈其事比以即彼状此兴以托物兴辞而巳此先儒君子经体纬用之説所由立也自风雅颂之体壊一变而为离骚再变为五言三变而为乐府之词四变而为声律之格其间支分派别不可据数固皆不能外乎三纬以为用而昔之用以陈功德道政事施教而行化者遂不复见于后世哀怨滛佚委靡浮薄荡然无有温柔敦厚之意甚而用于宗庙朝廷者亦往往杂乎桑间濮上之音三百篇之防圣人所以惩劝而兴起者于是亦因以泯然矣故尝谓文章虽与时髙下然非猗那清庙不得用于宗庙非鹿鸣四牡皇华不宜用于朝廷非关雎鹊巢不当用于乡党邦国之间所以然者诚以风雅颂而不本于三百篇不足以为诗也呜呼是岂可以易言乎是故圣人之徒盖三千焉夫子以为可与言诗者惟子贡子夏而巳则诗之不易言岂不信然乎虽然子贡子夏之可以言诗者夫子以其得诗之防而非予之所言也仲瑛博学好古尤潜心于诗故予推本三百篇之大要相与商防之仲瑛或以予言为然则请姑书之以为记至正十年七月庚辰金华王祎子充记
　　铭
　　遂昌郑元祐明德
　　昔者圣人以诗诏我兴观羣怨皆仅曰可方其兴起夫岂一端由乎人心天理即安惩创感发一归于正天君是维孰不从令四诗攸陈其类匪一在善学者考见得失繄人之生羣居是缪主敬行恕和而不流诗之怨者与人一致惟其优柔不怒其气用以事亲孝哉有子移孝为忠曽不越此人伦之大孰逾君亲性情斯恊无往不伸云飞川泳根柢动植其类至伙旁资多识是盖圣人以诗设教下逮百王是则是效湘累始骚五言由汉百体变殊孰聚其散委系虽别求源则同性情攸归岂污岂隆顾仲瑛甫学诗嗜古邃初是防本之乐祖赓歌伊始如或闻之猗那商颂如或陈之六义迭奏以濩以韶积力斯乆匪一夕朝名室可诗意犹未尽不有圣师道何由徇嗟甫于诗既殚源委我歌以乐之防父其复始
　　诗
　　勾呉顾敬思恭
　　一室何慙小闲来自可诗春池防碧草夏木聴黄佳句惊児得行厨为客移卜隣吾欲老莫怪虎头痴
　　河南陆仁良贵
　　汉魏寥寥后浮葩尚六朝好稽周大雅宜咏楚臣骚
　　汝阳袁华子英
　　东阁官梅放西池春草芳絶胜驴背上风雪灞桥旁
　　淮海秦约文仲
　　姬周世应逺述作讵难名要共论风雅先须识性情秋清羣木见春静百花明无复浮丘伯喈喈想鳯鸣
　　四明黄玠伯成
　　读君江上寄来篇喜杀能诗谢阿连气律防髙才独赡神机清俊语多圆逺参淡趣徽弦外妙入希声律吕先欲叩小胥抄近作老夫亦有弁阳编
　　山隂王濡之德辅
　　茸茸春草临流地蔼蔼晴云变态时须识玉山深悟处未应余子易言诗
　　钱塘钱惟善思复
　　自写逰山记长悬恋阙心开尊留好客促席和新吟亦有孟东野岂无支道林适然幽兴至还复一登临
　　范阳卢熊公武
　　大雅复谁继斯人良独工时时志忧国彷佛杜陵翁
　　蓟丘聂镛茂宣
　　乆知顾况好清吟结得茅斋深复深千古再赓周大雅五言能继汉遗音竹声绕屋风如水梅萼吹香雪满襟何日扁舟载春酒为君题句一登临
　　分韵诗序
　　至正十二年季秋十有三日子偕汝阳袁子明子英河南陆仁良贵访玉山于界水之上握手道契濶巳即相与班席列坐而兰陵周履道适先予至履道盖尝与予神交翰墨者也翌日夜分玉山张席于可诗斋时故人于匡山岳季翁咸在焉言论该愽意气欵洽酒既半玉山作而言曰古人驱驰戎马间覧物兴懐未尝不托之赋咏每读周公东征宣王六月江汉常武下迨两汉六朝唐人诸诗其有及于乱离者窃有感焉昔则见于诗今则身践之风景艰棘山川险阻诸君相防良不易得可无赋咏以纪兴乎遂以小雅鹿鸣我有嘉賔鼓瑟吹笙分韵诗皆次第而成予得我字余皆有属玉山且俾予序其首焉淮海秦约文仲书
　　是日以我有嘉賔鼓瑟吹笙分韵赋诗诗成者八人
　　秦约得我字
　　张席玉山馆飞雨遥夜坐賔朋意欵洽笑咏纷侈哆主人尚文雅蒨绚五云朶有诗能启予有酒还醑我灼灼棣萼烂肃肃梧叶堕缅懐浮丘伯含睇玉佩傩他人岂无匹噂沓谅难可沧洲何许欲驾凌风舸
　　于立得有字
　　西风振庭柯落叶下疎栁今夕复何夕盍簮尽嘉友髙斋既可诗良防寕辞酒鹿鸣乆已废正声亦何有国风变离骚寂寥千载后岂无鲍谢徒浮靡安足取诸君尽玮彦樽彛间琼玖捷如矢离粲若珠量斗主人起劝客有言君德否维时艰难际鸿洞风尘走眼前耕凿人不得安畎畆英英菊始华灔灔杯在手勿辞酩酊醉为我开笑口愿言致清平乐康以黄耉
　　岳榆得嘉字
　　凉飚吹雨来浥我黄菊花粲彼花前姝灼灼顔如霞味登酒既防酌献肴巳嘉涤场舍之北弋雁湖之涯载歌少陵诗把酒言桑麻
　　顾瑛得賔字
　　玉山茅斋溪水濵日日舟楫往来频行厨酒熟更留客当槛花开殊可人防云聴雨意自适分韵赋诗情亦真风尘澒洞罕相见尽醉忘形谁主賔
　　袁暠得鼓字
　　玉山何迢迢池台隔烟浦相望伊永懐于焉得嘉聚清才谁匹俦髙情迈今古浣花溪上春梦草池头雨缅思江右谢载念韦曲杜于以陶性情横琴聊自鼓
　　周砥得瑟字
　　大雅何寥寥千载防絶笔后来作者圣间代亦辈出小技何足言纷纷比如栉逮我治世音昭然烂星日我登君子堂主人盛文物中筵列彛鼎四壁罗书帙置酒髙宴防众賔时促膝髙谈三百篇下笔无壅窒陶写情性余深入义理窟空山风雨鸣落叶秋瑟瑟主醉客亦醉卧予芝兰室明日拂衣去长歌返蓬荜
　　袁华得吹字
　　大雅去已逺滛哇襍乖漓惟君力追古岂数汉魏隋朝歌棠棣篇暮诵豳风诗斋居日夷犹图史充栋楣燎芸蔼郁芬奎采光陆离肆筵预雅集百拜循古规班坐列长幼论难启羣疑诸郎咸古雅六朝问樽彛蹇予学无成学成无所施困顿盗贼中沉复逢百罹秃鬓二毛侵不受霜风吹耿耿发长叹恻恻起遐思引满莫辞醉风尘暗天涯
　　陆仁得笙字
　　霜降寒始至屡丰秋屇成中园菊未花层汉雁宵征斋居賔既洽咏歌神虑清王风乆已荡雅颂閟遗音悠悠感文化恻恻念物情氛翳障南国干戈卫重城
　　后序
　　兰陵周砥履道
　　夫诗发乎性情止乎礼义非矫情而饰伪也嗟夫王者迹熄而诗亡然后春秋作矣寥寥数千载下晋有陶处士焉盖靖节于优游恬澹之中有道存焉所谓得其性情之正者矣玉山顾君仲瑛慕靖节为人居处好修行义好洁故其诗清絶冲淡得之靖节者为多仲瑛开可诗斋延四方之文人才士与讲论其中故海内之士慕仲瑛而来者日相继不絶也予辱逰于仲瑛有日矣秋髙气清江水澂莹乗扁舟而造其所不亦故人之情乎仲瑛欵予斋之东偏酒肴杂陈賔客既集酒至半歌鹿鸣之篇曰我有嘉賔鼓瑟吹笙诸君子为我赋之次第成编而属砥叙其后
　　斋之主人顾瑛仲瑛
　　五月三日宴客于渔荘之上是夕賔客既散遂与范阳卢伯融淮海秦文仲张灯啜茗于可诗斋以杜工部已公茅屋下可以赋新诗平声字分韵因各口占一首以纪嵗月余得公字遂书于左
　　顾瑛得公字
　　西瀼之西东屯东有径疑与桃源通一间雪屋翠竹里百盘风磴青云中避地卜居拟杜老结茅赋诗懐巳公留君更住十数日要对端阳嗟转蓬
　　卢昭得字
　　结屋界溪防诗情在逺郊烟华缘磴石山翠落衡茅唤婢从头咏呼儿信手抄兴观祗自感非是解吾嘲
　　秦约得诗字
　　古圣删诗大雅后有子过庭曽学诗云汉昭囘差可拟河岳英灵安足竒多君唾玉惊座骇五色织锦投梭迟性情陶写孰觧及莫讶虎头金粟痴
　　袁华
　　至正乙未秋九月平江等处水军都万户纳麟哈刺公拜江淛行省参知政事奉防统兵常镇时寕海所正千户顾元臣在行间越明年二月寕海君由无锡道太湖入杭维时姑蘓檇李之壤杳如呉越音问不相知者二载今年春二月寕海君以功陞水军都府副都万户奉省檄道天台杭海而归时秋闰九月也玉山嘉予之归乃置酒防友朋于可诗斋寕海君防衣金符照耀左右奉觞行酒偘偘愉愉呜呼父子之亲君臣之义鲜有能两全者今寕海君能摅诚致义陞秩三品居重庆之下奉温凊之养可谓上不负圣天子下不负所学矣座客皆能赋者遂以客从逺方来遗我双鲤鱼以平声循次分韵予得从字敬序其端
　　是日以客从逺方来遗我双鲤鱼平声字为韵赋诗诗成者五人
　　袁华得从字
　　岀处能全孝与忠寕辞大海驾蒙冲祗将礼义为干橹岂但韬钤阅虎龙烽火频年成逺别酒尊今日复相从金符紫绶居重庆勋业当期上景钟
　　顾瑛得方字
　　海上风颿似马狂归来仍喜佩银章三年报国存忠直一旦见亲全义方祖逖誓江期复晋董徽仗节乐还乡圣恩已见金鸡放醉饮寕辞累十觞
　　缪侃得来字
　　桃花渡口锦帆开逺喜将军海上来防袖称觞行腊蚁画堂挝鼓动春雷亲朋每共论髙义忠孝应知属大才总是西风吹浪急放歌清夜醉徘徊
　　陆仁得双字
　　将军南省承恩日归拜庭闱意气降王事贤劳殊不忝忠心许国已无双总戎每见行竒阵开阃仍当驻大江一説烟尘一惆怅临风坐拥碧油幢
　　释自恢得鱼字
　　将军驾舶来东海喜见升堂奉起居自是经年趋画省已膺三品佩金鱼铙歌载道从军乐忠孝传家教子书此夕称觞恣欢乐烽烟莫问近何如
　　夜集聨句诗序
　　至正十四年冬十二月二十二日予逰呉中属时冦攘相接君有南征之命川涂修阻舟檝艰难遂假馆于仲瑛顾君之草堂而雪霰交作寒气薄人翌日夜分集于可诗斋客有匡庐于彦成汝阳袁子英呉郡张大本相与笑谈樽俎情谊浃洽酒半诸君咸曰今四郊多垒膺厚禄者则当致身报効吾辈无与于世得从文酒之乐岂非幸哉然友朋难必每思草堂一时诸公出处俱异时郯君九成则执笔台陆君良贵亦有事之冗惟龙门琦公元璞独占林泉之胜以自适其性情兴言若人又不能不于斯集驰企也因效石鼎故事以纪是集凡若干韵诗成夜漏下三鼓矣序其首者淮海秦约文仲也
　　今夕乃何夕嵗律巳云暮更长灯烛明【顾】夜冷氷雪沍滕六巧荐瑞【于】封姨怒相妬盍簮各尽欢【秦】杯行不知数肉台春笋纎【袁】法曲冰弦度红泪泣风蜡【张】翠烟积春雾鼎沸雀舌烹【顾】酒泻龙头注咿嘤啭莺喉【于】蹒跚躅鹅歩燕谑落语穽【秦】驱驰慨行路计穷酋授首【袁】车坠费诛屦风尘暗城郭【张】稼穑罄场圃忧倾漆室葵【顾】啖分残果天王狩河阳【秦】奸臣拒官渡济时风云防【于】旷世龙虎遇前席宣室征【袁】下诏轮台布凯奏枤杜诗【张】讽谏校猎赋干羽舞两阶【顾】歌謡夸五袴时清仰皇泽【秦】防少忆良晤春氷破防甲【于】夜月照寒素云间鹤鸣陆【袁】呉下书惟顾瘦袁髯似防【张】短于腹如瓠张也乡曲英【顾】秦亦廊庙具孔问郯子官【于】杜赏巳公句暌违念契濶【秦】酩酊写情愫冉冉叹驱驰【袁】营营笑蚊聚浮生草栖尘【张】虚名日晞露嗟彼噂沓徒【顾】有此和乐孺用继石鼎聨聊以奏所寓【于】
　　口占诗序
　　海虞山人缪叔正扁舟相过以慰别后之思予谓兵后朋旧星防得一顷相见旷如隔世遂邀汝阳袁子英天平范君本彭城钱好学荣城赵善长扶风马孟昭聚首可诗斋内诸公亦乐就饮或携肴或挈果共成真率之防由是皆尽欢饮酒酣各赋诗以纪走笔而就兴有未尽者复能酬倡以乐永夜予以诗先成叔正俾予序数语于篇首缅思烽火隔江近在百里今夕之防诚不易得况期后无防乎呉宫花草娄江风月今皆走麋鹿于瓦砾塲矣独吾草堂宛在溪上予虽祝髪尚能与诸公觞咏其下共忘此身于干戈之世岂非梦逰于已公之茅屋乎善长秉笔作图于巻予索孟昭楷书以识峕丙申嵗已亥月乙亥日斋之主人顾瑛序
　　木叶纷纷乱竹凄风凄雨暗空江世间甲子今为晋户里庚申不到厐此膝岂因儿辈屈壮心寕受酒杯降与君相见俱头白莫惜清谈对夜缸
　　缪侃次韵
　　玉壶酒美醉寒酒渴还思饮大江好事乆传呉下顾作官甚愧鹿门厐眼中世态原如此愁里诗魔卒未降相对正怜犹梦寐笑谈何惜倒银缸
　　范基次韵
　　草堂旧嵗逢君日正説王师欲渡江守境无人能借冦移家容我亦为厐阕中积粟愁输挽海畔飞书愿乞降世事如碁忧不得拥书清夜对寒缸
　　袁华和韵
　　哦诗聴雨坐西犹胜衔枚夜渡江赤壁焚舟嗟失魏马陵斫木喜收厐身经防乱愁难遣老去情欢酒易降清坐不知更漏永定须防防坠银缸
　　缪侃倡韵
　　少年壮志已模棱忆旧懐亲思不胜我父竟为逃难客故人近作在家僧身居乱世惭何补哭到穷途去未能相见莫论生死事且须泥饮对寒灯
　　袁华和韵
　　移家缩地惭无术扛鼎翘関力未胜半世狎逰沧海客三生旧梦白云僧也知逐鹿多谋智始信屠龙有技能自愧儒冠犹悮世虚斋坐对读书灯
　　顾瑛和韵
　　白云开处见山棱我欲跻攀力未能晚嵗不为干禄士前身应是小乗僧竹林载酒邀山简草阁裁诗愧薛能结习未除闲未尽焚香且对佛前灯
　　缪侃顾瑛聨句
　　短檠二尺照清酣【顾】圆饼裁肪韭味甘【缪】旧雨今为红叶雨【顾】闲云不障白云庵【缪】范君逺馈呉犍肉【顾】钱老能分林屋柑【缪】今夕共谋真率醉【顾】莫将时事説江南【缪】
　　顾瑛和柑字韵
　　一醉能辞十日酣浊醪到手味偏甘新诗漫赋宫槐陌好事争传海岳庵霜后两螯防紫蟹樽前一味岀黄柑料应堂北梅花树今嵗开时只向南
　　马晋倡韵
　　雅集茅堂下厌厌夜二更干戈随处起荆棘畏途生嵗晚寒潮落林深众鸟鸣孤灯挑欲尽覔句竟无情
　　顾瑛呈缪侃
　　百里扁舟能作客入门欵语似无依阿翁九月新成服老父三冬未见归江上黑风兼雨至树头红叶带霜飞伤心我亦如君切有子天涯未授衣
　　缪侃和韵
　　下榻草堂才两日赋诗行酒思依依清时一见犹难得今日重来岂易归緑橘正堪和露摘白云未许岀林飞自怜箧笥俱零落十月萧条尚夹衣
　　钱敏
　　小剪烛共题诗却话今春避乱时栁巷嵇康原放逸草堂杜甫叹流离山空脱叶辞髙树月冷啼鸦防落儿我亦自知身是客不辞百罚对金巵











　　玉山名胜集巻四
　　钦定四库全书
　　玉山名胜集巻五
　　元　顾瑛　编
　　听雪斋题句【杜本顔】
　　夜色飞花合　春声度竹深
　　记
　　临海陈基敬初
　　顾君仲瑛饰藏脩之室于所居小东山之左京兆杜征君用古题顔曰聴雪属予为之记夫天地之气舒而为阳惨而为阴润而为雨露凝而为霜雪而其所以舒所以惨而凝且润者亦何与人而夫人之情见雨露之濡则神夷覩霜雪之严则神肃此必有为之真宰而机括于其间者矣且歳聿云暮雨霰交集君子于此宜感时序之代谢慨物之变迁退而居重幄袭兼裘征纎歌选妙舞厉金石之响谐丝竹之音以乐其乐今也则不然敛容以处其独潜聪以察其防超超然若逃乎虚空薄富贵而乐枯槁者岂夫所谓瀌瀌奕奕霏霏脉脉飏英而屑玉缘甍而入隙者果足以悦其耳而怿其心乎葢歳功既成嘉瑞时应出无羇旅防涉之役入有琴书咏歌之娯而又仰足以致其养俯足以尽其育葢裕于已者不役于物足于内者无待于外于是施施焉衎衎焉与葛天氏之民并游于熈洽之世呜呼居太平之时聴丰歳之雪其得于天者亦厚矣宜其不以人之所乐者为乐而以已之所适者以自适然则非仲瑛亦何足以与于此哉虽然吾闻井蛙不可以语海夏虫不可以语氷葢拘于墟者犹笃于时也今仲瑛处富而不啬居盈而不矜持虚以守实主静以制动葢庶防于不溺此不泥彼而能与物推移者故予乐为之道也是为记诗
　　防稽杨维桢廉夫
　　山人夜坐众喧息大地花飞不动尘聴到天声入无极蟹沙蚕叶未为真
　　永嘉曹睿新民
　　公子清歌夜未防画帘风动雪凭君聴到无声处始信梅花耐歳寒
　　分题诗序
　　西夏昻吉起文
　　至正九年冬予泛舟界溪访玉山主人时积雪在树冻光着户牖间主人榼酒宴客于聴雪斋中命二娃唱歌行酒雪霰复作夜气袭人客有岸巾起舞唱青天歌声如怒雷于是众客乐甚饮遂大醉匡庐道士诫童子取雪水烹茶主人具纸笔以斋中春题分韵赋诗者十人俾书成巻各列姓名于左是防十二月望日也
　　旃问得夜字
　　我从髙书记穷冬走呉下江湖风雪深千里一税驾玉山有佳处风物美无价主人顾虎头风韵若啖蔗春酒奉客欢璚玉照防榭美人狎飞觞碧盌频行炙徘徊双鸾舞窈窕新莺咤清歌乆未停醉语仍无呉起坐影零乱酣眠相枕藉厌厌竟终宵鸡鸣不知夜
　　陈惟义得色字
　　北风吹雪迷南国颇觉寒威欺酒力酒酣开户倚髙寒但见乾坤同一色
　　于立得飞字
　　暮雪宻成围寒侵酒力微度窗闻暗响启户见斜飞渐觉明书幌时来近舞衣酣歌过午夜香霭正霏霏
　　陆逊得花字
　　夜宴玉山家春风舞雪斜佳人歌白苎零乱落梅花
　　顾衡得合字
　　清夜娯嘉賔融光敞虚閤声繁松竹深景暝琼瑶合低徊帯舞斜窈窕歌声答掇英煮新茶聊以慰喧襍
　　虞祥得春字
　　东风扑天吹玉尘玉山张宴娯嘉賔鸣筝醉倚栁枝曲深杯满泛梨花春琪英凝寒夜光合梅蕊亚檐春色匀酒酣大叫出门去头上失却乌纱巾
　　顾瑛得声字
　　虚馆昼生白飞花照眼明隔帘时有影着地静无声夹坐人如玉深杯酒屡倾清欢竟成醉淡月破云生
　　昻吉得度字
　　把酒临前轩积雪满行路清唱廻春风夜色在髙树主人雅好客殷勤道情愫欢极座屡更杯深不知数酒防看雪行亭亭水中度
　　章桂得竹字
　　防饮玉山堂琼花暎醁夜乆寂无喧春声在踈竹
　　王元珵得深字
　　东风吹雪夜沉沉寒沍千山玉树林一曲落梅春思濶金杯美酒莫辞深
　　至正十年十二月十九日余扁舟载雪来访玉山隠君宴余于聴雪斋中时快雪初晴山木清霁云影翳日氷华着人纎歌彻云羽觞促席草堂渔荘暎帯左右若在辋川图画间也座客藏六道人洓水陈让防稽外史匡山于立桐花仙客阳羡呉善清癯生西江陈汝吉咸集焉賔筵初秩啸咏既雅隠君以东阁官梅动诗兴分韵各赋诗刻竹上酒酣予诗最先成葢桐花仙客又能倚洞箫作梅花三弄实能起予之遐思侑尊者小瑶池小蟠桃小金缕予则云防仙吏呉兴郯韶也
　　是日以东阁官梅动诗兴分韵赋诗诗成者四人
　　陈让得东字
　　寒鸥不下暮江空游子生涯尚短蓬嵗事暗随残雪去归心似逐晚潮东岸巾老髩从教白得酒衰顔暂借红赖有主人能好客草堂灯火一宵同
　　于立得阁字
　　歳晏风景异今我忽不乐闲斋掩书坐稍闻踈雨落主人欵客懐开尊慰离索云牕敞虚馆清池瞰飞阁纎歌暖欲浮翠袖寒禁薄嗟予山泽癯那能事羁络岂不念钟鼎终期在丘壑酒酣一长啸目尽盘空鹤
　　顾瑛得官字
　　阴翳阳景积雪凝深寒客行玉山里悠然起遐观登髙发清啸临流掲长竿勿云钟鼎贵且尽樽俎欢蜀琴弹白雪秦箫吹紫鸾人生百年间嘉防谅亦难莫嗟嵗云暮长歌夜漫漫
　　郯韶得兴字
　　玉山何逶迤积雪徧行径池阁生涟漪林木发澄莹于时接芳筵遐眺复觞咏歌停花入檐笛奏鱼出泳若人多雅懐起舞屡清兴言归夜未央防月逗初暝
　　诗不成者三人各罚酒一觥



　　白云海【卢熊篆顔】
　　【题句缺】
　　记
　　遂昌郑元祐明徳
　　今年春界溪顾君仲瑛奉其母陶夫人避地于商溪商溪在呉兴之东南僻絶处人以君平昔尊贤下士虽危险殆艰里糇粮具舟楫以从君于商溪者相望不絶溪之上有大慈隠寺寺僧闻君名延欵礼遇如子弟之于父兄故夫人甘膬之味温凊之奉一切如家庭居无何病气决而卒君痛母客死旅次号恸絶事平即奉函骨归祔塟绰墩之先陇仲瑛念母不见结楼于碧梧翠竹之堂后而名楼曰白云海时时登楼踯躅四顾以为母之骨骸虽已归塟若夫魂气在此乎在彼乎终天之恨何时而已乎于赫新朝闻君才名将授君以爵秩君以斩然衰绖辞之弗获乃祝髪家居日诵大乗经以荐母遂昌郑元祐与君交乆相厚善俾之为楼记昔唐狄梁公使轺过太行见白云孤飞念母舍其下徘徊兴叹然狄公于时母未亡岂若君之母不存君之痛莫赎其家封殖百年之乆园池室庐书册琴瑟悉委弃出奔母子累累寄命草野徒以徳厚在人粗毕襄事奉迎商溪人悉能言君之防其母也吊者相属于道哭者相踵于室执绋追送防数千人噫士于此可以念君平日之为人今既归登楼以思亲凝望延伫原隰演迤江湖渺然瞻彼白云或巻或舒或明或灭云之意虽有尽而君之痛若无穷于是屏却世缘以游心于清净觉海深惟海之大无际云之变无穷君之所以思亲也观其英英盘礴极海际天莫非孝思之情至其着存不忘僾然必有见乎其位肃然必有闻乎其容声然则夫人魂气精爽乗云下上要与君接乎云气缥缈之间者云与海相无穷经曰孝弟之至通乎神明光于四海此之谓也诗
　　玉山顾瑛仲瑛
　　虞山防千叠千叠白云飞出山变苍狗入山为白衣不能化作双白鹤飞向白云深处落向予能觧説前身不是当初旧城郭
　　昆山郭翼羲仲次韵
　　青田生鹤子随母青田飞飞向青天去裳缟其衣千年归来华表鹤鹤雏悲吟西日落好将商溪寺前云还家直过青山郭
　　歌
　　雁门文质
　　白云深白云深白云深处元无心眼空瑶海一万里山光不动秋隂隂虚白英英啓扃牖袖拂天开落星斗尽随玉气化为龙不逐西风变苍狗道人髙居白云里九重丹书征不起三生石上话因缘春梦梨花隔秋水风尘眯目横干戈龙吞虎噬奈尔何断蛇神器未出匣海宇无复春光和世事纷纷为落絮百歳流光水东注白云与我有深期我亦相依白云住
　　顾瑛次韵
　　白云深白云深白云飞来知我心笑看触石起肤寸斯须变作漫天隂山人驱云飞出牖一道龙光射南斗大星落落小星明万物区区等刍狗举手招归懐抱里三日颠风吹不起怒排雨脚走空来卷入银河一水四野纷纷未倒戈其奈山人不出何有时乗云钓东海世上空寻张志和万松岭上云如絮天赐山人作霖注明朝説与云中君白云之楼是常住
　　汝阳袁华子英和韵
　　白云楼居深复深道人燕坐云为心未逐神龙泽天下时从倦鹤栖岩隂玉气虹光射虚牖天逼阑干挂牛斗始信桃源隔一尘世人但许闻鸡狗君不见茂苑长洲荒草里豪杰消沉呼不起功成身退髙者谁一棹防夷淼烟水又不见秦川公子走干戈龙颠虎踞奈渠何落日凭髙望乡土穷愁一洗衰顔和世事兴亡等飞絮莫挽黄河水西注御风八极恣游遨归去还依白云住
　　顾瑛再叠
　　白云深白云深髙楼结在云中心楼中之人白云友日日醉卧梨花隂长笑白衣对户牖肘后黄金大于斗草间逐兎纵得之九鼎热油烹走狗争如髙卧髙楼里不聴催归聴唤起钓竿不钓北溟鱼酒杯倒吸西江水何须逐日怒挥戈其若花间雪落何空将朽索驭快马籋云放辔追羲和楼外晴云擘飞絮手拍防干目如注青山排闼四海来面面青山白云住
　　河南陆仁良贵和韵
　　白云深白云深白云觧结山人心朝飞玉山阳暮宿玉山隂白云来时入窗牖或化长虹干北斗方今海内正风尘萧条千里无鸡狗却怪山人玉山里掉头不为苍生起自缘金粟悟前身要接曹溪一线水英雄空指鲁阳戈奈此西飞白日何连城之珍岂易识有刀莫刖楚卞和白云之白白于絮太行望絶心如注楼前梧竹已成隂定拟云深鳯来住
　　顾瑛三叠
　　君不见白云在山如海深世人不觧白云心不从神龙降甘泽肯从灵女为朝隂又不见白云出山飞入牖维南有箕北有斗世人再拜仰天光多挽长弓射天狗月明照见玉山里不受轻风易吹起宵深飞度影娥池影在青天天在水楼下鸡鸣夜枕戈楼头开宴招李何云车遝遝众仙下玉笙瑶管声相和剪云作花云作絮浪浪酒泻龙头注就中谁起夀主人倒喝飞光酒中住
　　柴荣智和韵
　　白云深白云深白云深防山之心有时随龙去沧海倐焉天宇团秋阴英英不来入我牖直上璇霄掩箕斗或贯日色流玉虹或漏雷声堕天狗山人学禅草庵里静看白云朝暮起此心欲与云俱闻又逐溪风过溪水纷纷武士尚挥戈格鬬东南未决何安得此云化霖雨洗兵甲散为玉烛四海皆阳和云兮云兮如擘絮奈此东流复如注山人祗在玉山中长绕山人草庵住
　　顾瑛四叠
　　玉山盘盘窈且深中有楼兮居山心白云不断防岩壑下与梧竹连秋隂天风吹云夜开牖城下乌啼击刁斗芒砀长途防白蛇上蔡东门叹黄狗主人醉坐防干里云影时时酒中起赏春不折背岩花烹茶自汲当门水战国纷纷竞挽戈纵横辩口夸隋何黄钟不化大雅调五弦漫尔张云和君不见水上浮萍元栁絮也趂桃花流水注不似白云日日闲只伴幽人在山住
　　三山卢昭伯庸和韵
　　白云深白云深爱尔深得云之心不为霖雨散泽尽休梧竹屯清隂防防呉山落琼牖醉握白云北斗豪华衰歇叹铜驼巧诈纷纶惭瓦狗我亦观云北轩里薄暮来归朝复起为卿为矞乃不常一片闲情淡于水只今壮士拥雕戈奈此川原百战何愿分白云作避地防须偃武歌时和人生百年等飞絮凭髙目送江流注道人趺坐白云深应是此心无所住
　　范阳卢熊公武和韵
　　山中山中白云深丈人看云悟云心挂冠笑傲白云外结楼靣势西山隂琼户璇题玉为牖朝暮白云栖栱斗下视醯鸡瓮里天车如鸡栖马如狗昆仑方壶图画里长风吹云海波起青鸾白鹿满芝田目送归云心似水慙余执笔比操戈塞下驰驱将奈何雨雪沾衣去家逺寒谷正待嘘春和此身如云等飘絮日夜归心水东注负郭能分二顷田我亦还依白云住








　　来龟轩
　　【题句缺】
　　记
　　三山卢昭伯庸
　　至正十六年三月廿日玉山顾君仲瑛自避地呉兴复归故第芝云堂之东偏有轩广不逾丈垣壁周致家僮启扃鐍洒扫庭户俄有一盈尺蒲伏出墀下家僮见而骇莫究其所由来持以献于主人主人悦且异之遂名其轩曰来征于文志之夫甲虫之长天下之大寳也原其象天地法隂阳辨是非知吉凶龟亦灵矣哉然予尝闻能得名龟者家必昌礼运又曰龟以为畜故人不失是则四灵之一不有圣人信顺之休洽若之何而至焉是故圣人作则君子仪之以和而龟和推之家国一理也斯其为祥也章章矣玉山顾君号呉下钜族东南清淑之气磅礴而郁积肇自尔祖树厥徳彰厥善蕃滋演迤殆百年于兹子侄昆弟夷愉雍睦得以涵泳乎诗书优游乎富贵家固昌矣今吾子获名龟之来而轩遂以名斯其为知嫓夫居蔡山节棁者有迳庭矣然吾子居是时也悦是祥也藏焉修焉息焉游焉恂恂然有余兢兢然不足义而顺礼而度持盈而勿陂也守成而勿肆也俾尔纯嘏保之于身乐之于亲以施于子孙如川之方至以莫不増则顾氏之门得不愈昌而大矣哉龟乎龟乎其来有徴乎嘉其事可采书以为志铭辞
　　淮海秦约
　　何为兮中墀侠神氛兮聿【缺】被文兮五色粲瑶光兮陆离鸾廻兮鹤顾睠夫君兮媺且姱天允钖兮尔祯宜蕃昌兮祚表兹轩兮佳名厥徳植兮兆其徴蕲嘘吸兮永乆介三夀兮作朋
　　诗
　　轩之主人顾瑛
　　予自呉兴避难浮家而归玉山佳处无一毫之失忽于西庑空庭中有神大将尺余四墙无隙不知所来乃添一小轩扁曰来以符来之兆及有旧犬闻囓军士右足环柱不能脱众枪将及始去匿于田坂中不能得予因呼之为阿义陆君良贵有义犬行因纪之灵故及犬之义也
　　避乱归来两鬓霜春风依旧满门墙喜看义犬眠花坞惊见灵踞石牀曳尾泥涂来逺道负书莲叶出重光慎须勿落元君梦自笑能知世昌
　　吕城诸葛耑
　　清江使者过桃溪左顾还惊水石迷绿髪披披逃夜网裳纳纳帯春泥鹤归华表清霄濶燕入空梁落日低珍重主人灵物至举觞称夀乐天倪
　　汝阳袁华子英
　　忆昔避地商溪头畏途风雪同泛舟登楼见月思乡泪坐石看云忆弟愁落花芳草青春暮东归喜踏来时路入门梧竹两青青园池树石还如故中庭有物状若能屭赑踞石防生苔相惊左顾一笑粲乃是河伯使者清江来重门复户严扃鐍曳尾泥涂何处入固知异物人所登却胜豫且网中得吾闻灵龟夀绵绵搘牀一息三千年游从鳯麟郊外内防合龙虎风云前举目烽烟徧区宇巷陌铜驼委榛莽玉山佳处屋鳞鳞莺花春满辛夷坞主人当轩写来邀我为作来诗蹇予才薄不能赋愿尔子孙金印悬累累
　　灵铭
　　河南陆仁良贵
　　猗甲虫长四灵之一圣人肇卜曰维墨食大横庚庚于昭典册玉山之阳洵美园宅和以致祥示兹灵物厥来孔神曰吉曰贞左脇甲子有炳冥铸纽作式佩之黄金征尔夀考永昌子孙


　　雪巢题句【达兼善篆额】
　　花雨空青迷鹤梦　窗含虚白失鸥羣
　　记
　　防稽杨维桢廉夫
　　雪一也而苦乐情异焉清也寒也寒者不知其清清者不知其寒此苦乐之情辨也上古未有室庐则民有橧巢而居者至陶唐氏之世尚有巢父之流以树为窟与羽族同栖者吾想其巢当霰雪之集与木稼同氷是有雪之寒无雪之清者也后世或有借先于窦者谓之雪窗致爽于髙者谓之雪楼而又有假屋于巢假巢于雪者谓之雪巢是有雪之清无雪之寒者也吾所谓雪巢者昆山之片玉山人治其栖客之舍在于梧竹堂之右偏者是也山人之居髙门悬薄也而无华靡之习炎赫之势葢盛而能贫腴而能清者也则其名屋于巢名巢于雪者固宜虽然居其清【缺】
　　于主与客山人接物之洁也
　　处巢于穷隂沍寒之际一念之纩衣吾衣及人之卒歳无衣者此又山人及物之慈之义也余辱山人觞于巢人固尚其洁已而接而为慈为义者或惧弗及焉故因其请记而为之言且使赋雪巢者不徒美于古人巢寒者之义也山人为顾仲瑛氏予李黼榜进士防稽杨维桢也
　　诗
　　遂昌郑元祐明徳
　　太古有积雪不在西蜀西西蜀之西雪山逺斵氷千仞难扳跻岂知界泾之上肃侯宇虚室生白皦于楮正犹雪积太古前表里空明湛中处其处者谁世寡俦纯净不涅缁尘羞素履恒因积后见氷潢夜转银河秋遂拟巢居葛天氏不在木未并山头三辰借明启牖户九霄排云通径路呉天月明日将曙螺盘盛得金茎露借问修梁初举时见者喜气盈芝眉巢成定产九苞鳯我老为赋卷阿诗
　　天台陈基敬初
　　至正十年十二月积雪弥旬玉山主人邀余与于匡山煮茗于雪巢为赋煮雪窝
　　草堂之仙人隠居玉山陲盗泉不肯饮恶木不肯栖就山为窝山积雪雪胜玉泉茶胜芝煮以彭亨菌蠢之石鼎燃以蹙缩拥肿之树枝恍闻松风汹涌出涧壑化作云气烂漫上欲干虹蜺匡庐道士来防稽嬉笑怒骂皆成诗寻常一饮即一石踏破瓮中天地皆醯鸡不厌陶家滋味薄却爱玉川文字竒举盌猛吸如鲸鲵悠然相对如賔主窝中自来无町畦乃知混沌凿不破纵使先天之子亦莫窥端倪逍遥笑杀南华老梦与蝴蝶随春迷
　　附録题桐花道人卷
　　巢之主人顾仲瑛
　　桐花道人呉国良雪中自云林来持所制桐花烟见遗留玉山中数日今日始晴相与同坐雪巢以铜博山焚古龙涎酌雪水烹藤茶出壑雷琴聴清癯生陈惟允弹石泉流水调道人复以碧玉箫作清平乐虚室半白尘影不动清思不能已巳道人出所擕卷索和民瞻石先生所制清平乐词予遂以紫玉池试桐花烟以赠之且邀坐客郯云同和时至正十年腊月廿二日也
　　石民瞻　清平乐
　　呉郎丰度邂逅春城暮暖日晴云花满树恰似故人诗句　坐中翔鳯飞霞来寻弄玉仙家説与江州司马泪痕不为琵琶
　　顾瑛和韵
　　凤箫声度十二瑶台暮开徧璚花千万树才入谢家诗句　仙人酌我流霞梦中知在谁家酒醒休扶上马为君一洗筝琶
　　郯韶和韵
　　湘云防度六曲朱栏暮帘外香飘梅子树知有王孙索句　谁将璚琯吹霞栁花飞过东家説与门前去马断肠休为琵琶














　　春草池
　　緑波亭题句【篆顔缺名】
　　逺梦生青草　芳池看緑波
　　诗
　　匡庐于立彦成
　　我爱玉山人结屋玉山里窈窕接飞桥逶迤帯流水东风入庭树好鸟声嘤嘤夜来过新雨池塘春草生客来坐闲事翛然媚幽独俯槛见青天荡漾波光绿悠悠羣鱼泳渺渺孤鸥飞鱼鸟亦有适物我尽忘机何人欵乃歌径度前溪去恐是武陵人来向桃源住
　　呉龙门山释良琦元璞
　　桃溪绿水接深池芳草如云护石矶色映湘帘春雨细波明画舫夕阳防最怜才子新成句因忆王孙乆未归况有髙亭更萧爽日长留客看清晖
　　汝阳袁华子英
　　为爱玉山好放舟玉山去绿波亭邉春草池况据玉山最佳处时当二月春正美麴尘揺波草如绮雨惊残梦未鸣蛙风漾飞花见游鲤大谢文章迥絶尘江郎词赋亦清新得句池塘懐别逺伤情南浦送行人何如此亭乐赏适石脚挿入鱼龙宅临流行酒水浮堦俯槛鸣琴光照席君不见山川极目楚囚悲北望神州泪满衣又不见昆明一夜飞刼灰汉代衣冠委草莱但愿无事长相见春草池头日日来
　　云门僧法坚
　　雪消春色满江沱芳草纎纎覆绿波最是髙阳池上客狂歌无奈醉时何
　　亭前脩竹净猗猗烟暖沙头杜若肥一夜雨余春水涨白鸥日日到柴扉
　　天台释至奂
　　为爱幽居好清池近草堂雨晴春淡沲月白夜光芒忆弟情何极题诗兴不防秪应无俗事濯足向沧浪
　　雁门文质
　　池上新亭好凭阑引兴长朝晖生草色天影落波光雨过鳬鹥乱春明杜若香为懐江谢趣清梦绕西堂
　　河南陆仁良贵
　　回塘帯兰薄曲槛暎朱甍春雨夜初至绿波池上生游鱼荡清涟细承落英浩浩谢池思悠悠南浦情日夕淡无语燕坐望寰瀛
　　句呉周砥履平
　　风漪结兰汜澂緑泛沄沄似将杨栁丝织成縠纱纹浮影动踈箔新晴霭防云春草夜来长萋萋绵夕曛谢公乆不作寄懐良以勤孰知后来者亦足与斯文
　　呉郡顾达
　　春草池
　　浮颷偃兰薄飞烟生水涟红沾雨花湿翠侵衣桁鲜翡翠晚迷径蜻蜓酣倚船援笔摅思临流懐惠连
　　绿波亭
　　碧色涨春云圆文生暮雨稍渟杨栁岸已没防防渚锦鳞唼萍游兰棹隔烟语曲防倚东风懐人南浦
　　天台陈基敬初
　　眼明忽见此亭新公子诗成思入神坐爱碧波千顷绿梦回芳草一池春每倾鹦鹉留佳客欲采芙蓉寄逺人燕子不来秋已暮倚防无语独逡巡
　　词
　　金华王祎子充
　　有美人兮玉山之下蹇好修兮乐逍遥以容与采众芳兮中洲洲有杜若兮有药在渚药为房兮杜若为户芳菲菲兮袭予羌独立兮其谁与处我懐美人兮欲往从之水波深兮使我延伫
　　玉山之下兮有美一人我之懐子兮匪秋伊春水波兮孔深渉从子兮子宜我亲遗我兮幽兰报子兮绿苹嗟夫人兮混浊非我与子夫谁与论愿嵗晏兮为期母相忘兮水濵
　　分题诗序
　　呉兴沈明逺自诚
　　玉山顾君仲瑛乐游好竒闻呉兴山水清逺尝放舟过予水竹居每与登何山泛玉湖輙尽兴而返问于予曰子安知吾乡玉山色日接于心目固可乐也抑岂若余来游观之为乐与今年暮春予过呉舍于法流水寺仲瑛闻余至遂入城府相见剧谈数日而去秋八月十有四日仲瑛复以书致予曰当秋髙气爽玉山中能来一游及予来时龙门琦元璞开士先至数日遂握手入西园歴览清胜是夜月魄既满凉空一碧天香水影交暎上下殆非人间仲瑛乃张乐置酒于湖山楼酒半移席绿波池上同席者防积王徳辅从子伦仲瑛之季晋道仲瑛命小琼华调筝南枝秀倚曲举杯属客曰人生防合不可常今夕之饮可不尽欢耶去年兹集如山隂道士于彦成軰今皆在天外虽欲同此乐邈不可得乃以银汉无声转玉盘分韵赋诗元璞得银字徳辅得汉字仲瑛得声字予得无字诗不成者罚酒一觥明日诗成登卷俾余为小引云余则呉兴沈明逺自诚也时至正中秋既生魄是日以银汉无声转玉盘分韵赋诗诗成者四人
　　释良琦得银字
　　今宵白月满孤轮大地山河无一尘天上分明呈玉兎水中清切见氷鳞横箫度曲声初转剪叶分题意更新却忆当时同防者相思直欲髩如银
　　王濡之得汉字
　　丹桂发天芳凉月正秋半开筵緑波上杂佩微风防清光丽飞阁明波溢长岸纎歌珠露零妙舞绮霞粲于焉接觥筹况乃富词翰赏适靡预期急景无留玩胡为羁尘鞅髙情邈云汉
　　沈明逺得无字
　　此月玉山月清光无处无池防帯秋水风露在氷壶翠袖歌相并金樽兴不孤厌厌醉忘返落叶响髙梧
　　顾瑛得声字
　　据牀坐看月华生水气浮空夜气清蜃阙珠宫寒作市银盘玉露静无声芳筵累吸杯中月彩鳯双吹树底笙不见山隂狂道士相思只在越王城
　　龙门释良琦元璞
　　避地去年因共难临池今日喜同间晴沙草接春帘外落日鸟鸣芳渚间诗卷一朝归赵璧野亭百里见呉山已知金粟真成隠约我钓船长往还
　　去年春予与玉山主者避难于霅上家之旧藏书画多失去今年二月予自松陵放舟过玉山中时芙蓉渚之轩新成主人与予登眺其上洗人心目不觉人情畅然与去年难中不同也及观所补诗巻因漫制云
　　玉山顾瑛次韵
　　去歳一春同作客今春相见却身闲亭开翠栁红桃外鱼跃緑波春草间自笑渊明居栗里也随慧逺入庐山何当共下呉江钓坐向船头话八还
　　夜坐口占
　　缪偘
　　夜凉团坐緑波亭月色荷风户不扃自喜清狂如贺监移文休诧北山灵
　　顾瑛
　　虚亭月色不胜寒况坐绿波亭上看啼断虫秋寂寂好懐正在倚防干
　　记
　　余家玉山中亭馆凡二十有四其扁题书卷皆名公钜卿髙人韵士口咏手书以赠予者故寳爱甚于古玩好今年春正月兵入草堂书画无长物夏四月有军士数百持戈特来索予甚急时予与家累軰尚在山中由是获免然不知其故后三日始知为不义者诬及归草堂而诸卷皆为之分挈而去每与汝阳袁子英叹诸朋軰手泽不可复见秋八月予欲谢世缘而无策不免削髪作在家僧一日通守冯秉中下车问讯茗供之余游观诸所为余言曰君家书卷向为军士持去予知君好事皆为君收得之明当奉送不数日囊贮七十余巻以归予检防诸亭馆巻中惟栁塘绛雪緑波三巻不在焉呜呼物之聚散岂偶然哉向之大变而无所失忽罹细故皆星散而去又得贤守于众手中裒辑以归使吾之亭馆愈増其顔然不忍独使三亭馆处寂寞也暇日与袁子英马孟昭分补其阙各书一卷予得此卷以前书钞为续卷因记其得失云旹丙申歳已亥月庚申日玉山顾瑛书于绿波亭




　　绛雪亭【篆顔缺名】
　　【题句缺】
　　秋日海棠花开序
　　亭之主人顾瑛
　　得商鼎灵石者数軰日相玩赏以遣世虑一日同覩此花于脱叶间露红蓓蕾于炎风赫日中甚可惊讶后三日而花大放乃延汝阳莒城二公炰鳖斫鳝尝新篘莲花白酒与花神洗糚少焉清风南来明月东上顿思匡山寓于越香山阻于杭龙门归呉江而无信道路梗絶莫知何在予子元臣孤身守忠存殁未保向之看花觞咏者惟汝阳一人而已对花伤感渐成不乐而罢酒越五日而河南陆仁良贵太原王楷叔正同舟泊溪上是晚郁蒸尤甚而此花尚留数十朶在急命书童张席露坐树旁相与折花剧饮各永言之呜呼花不以寒暑而开人而有呉越之阻世殊事异能不慨然予向时绛雪亭诗卷兵至时为乱军中好事者持去就俾莒城貌图于前予赋唐律一首于后请坐客相次以纪时丙申七月廿八日也
　　顾瑛
　　怪底海棠能狡狯今年当暑着花鲜露粘蝶粉生珠汗日炙猩红上紫绵梦断马嵬春信逺神游金谷晚糚妍独怜向嵗题诗者不见烧灯花树前
　　袁华
　　春晖楼前海棠树七月花开殊可人红衣飞尽欣同列金粟吹香殿后尘白帝驾回歌吹海天孙锦织女牛津三年花向秋冬发把酒分诗莫厌贫
　　陆仁
　　七月海棠花满枝却思三月见花时谁烧银烛相为乐正是烽烟苦乱离绛雪飘揺从自落凉风爱防莫教吹人生若此秋如许不惜沉酣倒玉巵
　　王楷
　　春去好花都落尽也怜秋见海棠开持杯烂醉红云底莫把银灯照石苔
　　防
　　右绛雪亭诗一卷兵入草堂时图史散佚玉山归而获此卷于池中完而可读者惟前诗五首耳自张师允御史至王叔正之作凡若干首皆于名胜集中重録于右惟御史之诗乃袁子英所余诗并七月纪时与序皆予书以补旧巻之失丙申嵗十月望日扶风马晋记







　　玉山名胜集巻五
　　钦定四库全书
　　玉山名胜集卷六
　　元　顾瑛　编
　　浣花馆题句【赵雍篆顔】
　　波暖花明状元浦　竹寒沙碧拾遗诗
　　记
　　予别墅号小桃源达秘书为余篆扁诸名公赋咏叠笔至正戊子春故人张楠渠诗来乃知其隠居之所亦号小桃源嗟夫天台武陵固不在论今之托是名者又何多也王谢争墩于千载之下识者哂之遂以桃源之号归之楠渠易其顔为浣花又恐杜陵翁笑余乆假也呵呵馆之主人顾瑛识
　　诗
　　丹丘柯九思敬仲
　　谿行何处是仙家谷口寻君日未斜隔岸云深相借问青林望极有桃花
　　四明黄玠伯成
　　锦官城外浣花溪万里东流无尽时出郭水青鱼可数缘谿路曲马难骑春星一夕草堂饮夜雨防年茅屋诗阿段前扶阿稽后少陵野老鬓如丝
　　勾呉张逊
　　种桃如种栁容易得成花千树恐无地平原堪子家晚风迎窈窕春水绕污邪乆不通人问循溪歩曲斜
　　天台陈聚敬徳
　　爱尔桃溪好幽期不可分山光晴挹翠玉气暖为云渔艇花间泊樵歌竹外闻思君赋招隠惭愧北山文
　　河东李元珪廷璧
　　浣花溪在界溪头爱汝新成小隠幽日日花间频洗盏时时栁外更维舟春风绣幙围歌扇夜月珠帘控玉钩倚杖看云双眼豁功名冨贵等浮沤
　　呉郡顾达
　　宻叶昼沉影落英春洗香白雪纷渚乱锦云缘岸长寻津迷去路懐人赠遗芳洲谅非逺楼防烟雾藏聫句诗序
　　至正戊子六月廿四日维桢与卫辉髙智匡庐于立清河张师贤汝南袁华河南陆仁宴集于浣花馆酒防主客聫句凡廿四韵防稽杨维桢序
　　大厦千万余小第亦云甲马山分玉昆【杨】鲵津类清霅湖吞傀儡深【于】江防呉淞狭地形九曲转【张】峯影千丈挿斜川万桃蒸【袁】小径五栁夹仙杖撞石检【陆】灵洞开玉匣云停清防初【顾】凉过小雨霎鹤舞竹防褷【杨】鱼乱萍喋啑风颠帽屡欹【于】暑薄衣犹袷花凭嬴女献【张】酒倩呉姬压帘卷苍龙须【袁】盘荐紫驼胛戎葵粲巧笑【于】文印微搯白防鱼乍刲【顾】红莲米新锸急觞行葡萄【杨】清厨扇蒲箑火珠梅焜熿【于】氷丝莼浃渫云靁摩乳彞【张】珌琫玩腰玾伶班鼔解秽【袁】军令酒行法弓弯舞百盘【陆】鲸量杯千呷腔悲牙板擎【顾】调促氷弦擪客欢语噂【杨】童酣鼻齁防觞彻给頴【于】诗成缮书剳呕句投锦囊【张】披图出缃笈骊驹歌已终【袁】青蛾情尚狎永矢交友盟【陆】铜盘不须防【顾】













　　柳塘春题句【马九霄篆顔】
　　金缕和烟春漠漠　赤栏倚月水溶溶
　　诗
　　昆山郭翼羲仲
　　隂隂覆地十余畆嫋嫋回塘二月风雨过鸥眠沙里色花飞鹦乱水声中
　　河南陆仁良贵
　　晴雪散河堤春云晚复迷鲤鱼跳叶燕子拂兰荑
　　汝南袁英子英
　　鸭緑波揺舰鹅黄栁覆堤飞花如白雪流出武陵溪
　　临海陈基敬初
　　扁舟二月傍溪行爱此林塘照眼明芳草日长飞燕燕緑隂人静语莺莺临风忽聴歌金缕隔水时闻度玉笙更待清明寒食后买鱼沽酒答春晴
　　西夏昻吉起文
　　春塘水生揺緑漪塘上垂杨长短丝美人荡桨唱流水飞花如雪啼黄鹂
　　三山卢昭伯庸
　　黄栁花香水上衣褰帘亭上挹春晖兰桡一道防风入却逐金塘燕燕归
　　呉兴郯九成
　　春塘二月春波深杨栁濯濯防轻隂防风袅袅金虫落隔屋两两黄鹂吟飞花莫遣度流水化作浮萍无定止折时须折防长条堤邉系取木兰桡
　　淮海秦约文仲
　　弱栁金塘上春潮岸岸连树深停野骑花送渡江船燕蹴初晴雨乌栖欲暝烟沼濵延伫乆落日棹歌还
　　四明黄玠伯成
　　江南二月栁条青栁下陂塘取次行兰杜吹香鱼队乐草莎成罽马蹄轻小蛮多恨身今老张绪少年春有情得似东呉顾文学风前雨后聴莺声
　　义兴岳榆季坚
　　三月风柔雨霁初芳塘流水碧瑚欲维画舫丝犹弱稍扑湘帘絮已无防影扬波惊鲤队新阴分色映鵞雏调筝莫按阳关曲时到藏鸦兴未孤
　　呉郡顾达
　　垂丝拂波迥沉影帯云流莺啼渚烟净燕飞帘雨收萍闲双桨荡花浮羣鲤游东风约朝暖晞髪靣轻鸥
　　范阳卢熊公武
　　千歩垂杨栁隂连喜水生花深吹落絮叶宻坐流莺口占诗序
　　至正十二年正月下澣春雪方霁饮酒栁塘上水光与春色相动荡因咏王临川鸭绿鵞黄之句各口占四絶以纪时序嗟乎世故之艰难人事之不齐得一适之乐如此者可不载诸翰墨以识当时之所寓况南北东西理无定止焉知后之防者谁欤席上赋诗者三人匡庐于立书
　　于立
　　江浦雪消杨栁春槛下新水碧粼粼嫁得东风最轻薄吹荡柔条拂着人
　　正月已尽寒未收栁塘曲曲帯平流青丝银瓶送美酒赤栏画桥横钓舟
　　日落大堤杨栁明栖乌也复可怜生若待清明花似雪风光多属上林莺
　　嫩绿新生杨栁枝轻风故故向人吹春波不尽东流意折得柔条欲遗谁
　　顾瑛
　　二月防防已过半春雨尚尔不放晴杨栁长堤飞鸟过鸬鷀新水没滩平
　　溪上草亭絶低小春来有客日相过便须对栁开春酒坐防晴色上新鵞
　　鸟啼残雨过平皋鱼逐轻波趂小舠独爱大堤杨栁树又牵春意上柔条
　　小亭结在瀼西头况复春半雨初收栁垂新绿枝枝弱水转回塘漫漫流
　　袁华
　　横雨狂风二月余栁塘犹未动春锄花明兰渚冝垂钓月暗芸好读书
　　细雨初晴暖尚防小亭帘幙防春晖麴尘波动鱼初上金缕条长燕未归
　　漠漠轻风雨乍收方塘生水不胶舟慈乌将子避人去返照正在栁梢头
　　春塘杨栁未飞绵已有清隂覆画船好倩呉姬歌水调不辞百罚酒杯传
　　后序
　　栁塘春者顾君仲瑛玉山佳处之一馆也仲瑛为中呉世家读书绩文日从四方贤士大夫游凡一亭一馆必觞咏以纪日累月増共若干卷丙申春正月兵入草堂俱发箧取去后全归于通守冯君秉中诗内此卷不存仲瑛命娄江朱珪临九霄篆匾予録前诗复装为卷以补其失于以见玉山好事之勤秉中尚义之笃防玉山之好事岂能动秉中之心防秉中之尚义岂能以归玉山之旧物二公可谓豪杰之士矣复读于匡庐序口占诗中语所谓南北东西理无定止后之防者谁欤今于君栖于防稽烟尘夐隔卷中诸君子虽近在百里皆星散云流旧客则余一人而已慨时世之变迁嗟友朋之暌离予于于君之言重有感焉遂书以识昆丘袁华书小集分韵诗序
　　丁酉歳二月廿二日龙门琦开士自呉江泛舟访金栗道人顾君仲瑛于界溪之上龙门复贻书石川招予过此适葛君天民亦自苕霅来各以道路芜梗暌离隔歳慰藉问劳握手叙契濶语刺刺不能休其于故人之情为何如哉留数日日以诗酒相娯乐继而龙门复欲还呉江之无碍寺道人止其行且张席栁塘春之小轩时春雨初霁春水初生绿波淡荡栁色如濡举酒相属谈语甚欢酒既半道人作而言曰适斯时也当戎马交驰之际凡我友朋一别如雨若匡山于君畨阳萧君皆予之至厚者也今日之在防稽犹风马牛之不相及也予思之未尝一日忘之今日得与诸君合并不知良晤又防何时因思古人折栁赠别之意不能不戚然于懐也诸君能无言乎袁君子英遂举栁塘春水漫之句分韵赋诗以写其情云是月二十又八日也河南陆仁分得水字且为之序
　　是日以栁塘春水漫之句分韵赋诗诗成者四人
　　顾瑛得栁字
　　去春余避地于呉兴之商溪始识天民于溪上之大慈隠寺天民读书有节义落落有古人风故与予甚浃洽及余之归逺饯于洪城溪亭临溪泣别则其交情可见矣今又能驾轻舟歴数百里之险途来问讯予之祝髪其义之笃情之深非寻常泛交结面者之比予故借此诗美之且以饯其归并以柬无隠老禅求一转语也
　　剥啄谁扣门乃是忘年友逺从商溪来过我绳枢牖入门无一言但觉惊我丑我丑我自知削髪事三有学佛亦何补用以脱尘垢全我浊世身荐我生身母羡君顔色好濯濯春月栁不为时所趋甘着儒冠守即今一相见意思两弥厚春风吹杨花落我杯中酒愿持盈盈杯再起为君夀君其勿我辞罄此扫愁帚不闻乱军中食人如食狗苖獠虣已甚横杀掠人妇自古戎旅间此事十八九若以乐土言无出平湖右未知干戈世能免饿莩否忍君遽云别更欲周旋乆横塘新水发舟楫不肯后君今必欲归为语无隠叟愿施七寳牀大作狮子吼
　　释良琦得塘字
　　乱后山人两髩苍云山百里乆相望孤舟江水夜乗兴流水桃花春满荘谈笑便须相抵掌清兴何所共持觞芙蓉芳渚双溪转杨栁飞轩万树长隂拂绮筵賔正集花吹玉斝酒偏香仓庚得友间关好翡翠窥鱼取次翔世上风尘方澒洞山中日月且徜徉辋川别业声相似栗里闲居志趣强君向此时真遁迹我慙明日过横塘
　　陆仁得水字
　　修塘帯长堤栁色参云起踈雨落髙林浅渚生春水文轩敞櫺槛宛在水中沚流波荡轻花细跳游鲤故人式相见离别何所似相对淡忘言坐聴流莺语
　　葛元素得漫字
　　芳塘栁色深春水亦弥漫翼然驾飞轩临流敞竒观日夕开绮牖分明画中防好风从东来吹香落吟案晏坐如主人崇谈载清粲觥筹酧酢余彬彬美词翰兹焉固云乐世故一长叹我亦沉晦者无心闻理乱



　　渔庄题句【达兼善顔】
　　兴入水云频放艇　梦回烟雨聴鸣榔
　　记
　　玉山隠君顾仲瑛氏治其第之西偏稍为防池之号玉山佳处佳处之东沮洳蓁莽乆且弗治君观其有异夷其积水奥草筑室于上引溪流绕屋下于是萦者如帯抱者若环浏然而清可防可濯悠然而长可方可舟枫林竹树兰苕翡翠夸竒而献秀者尽在几格渔歌野唱宛然在苕霅间也今礼部白野兼善公书渔庄二字以牓其顔君日与賔客觞酒赋诗游息其下世故之孑孑者不芥蒂于胸中余谓君素为呉大姓青年绩学抱才负萟出为世用固可以陈力就列勤劳王家退居田里华榱广厦可以乐亲戚而延賔客何所取于渔哉昔太公之钓渭将以大有为也下而子陵真天随之流浮游江湖果于遗世者也君将奚取焉君曰是乌知我者吾方网罟天地经纶古今以络以绎以悦予将大有为也果遗世也乌知其然乌知其不然鉴书博士柯九思记
　　诗
　　汝阳袁华子英
　　公子不好猎小庄濠上居长舠载大炬清夜防义鱼
　　河南陆仁良贵
　　春船揺一苇寒罶帯三星美人烟水暮相思兰芷青
　　勾呉李续子粲
　　春浦参差水纹緑泳鱼引子出其中悠悠赤尾随萍实圉圉金鳞识丛子产陂池方得所陶朱洲岛乐无穷何当置艇苍筤下一钓烟波向雨篷
　　匡庐于立彦成
　　二月春水生三月春波濶东风杨栁花江上鱼吹沬放船直入云水乡芦荻努芽如指长船头濯足歌湌浪兰杜吹作春风香得鱼归来三尺强有酒在壶琴在牀长安市上人如蚁十丈红尘埋马耳渔荘之人百不理醉歌长在渔荘底
　　天台陈基敬初
　　结得渔庄近水濵暖沙晴日更鲜新隔江枫树愁相泥照水芙蓉意转亲隠见白鱼穿荇细髙低翠羽结巢匀秋风稍待莼鲈美应有扁舟访散人
　　遂昌郑元祐明徳
　　濠上春晴花朶朶施周强知渔与我争如顾循读书倦馺沓浪花宵鼓柂船头列炬船唱绳擉如云布水上并刀斫雪鲙鲤飞呉娃夹坐歌喉亮荘上东风栁欲绵鲤鱼吹浪迎归船由来名教有乐地鼓琴却【缺】

　　昆山郭翼羲仲
　　山色桃花里渔荘信少双羣鸥回落日鱼笱聚深矼杨栁秋开屋蒹葭雨满江野翁归醉晚水没系船桩
　　勾呉李瓉子粲
　　五湖之东烟水长髙人于此构渔庄开轩垂钓吟丽藻泛舸吹笛窥扶桑金尊满注葡萄酒醉看呉姬小垂手荣名耳热何足夸几见秋风落杨栁
　　西夏昂吉起文
　　待得桃开泛钓槎春光三月到渔家风回池上凭栏立一对鲤鱼吹浪花
　　三山卢昭伯庸
　　结屋水中沚羣山在前除葭菼翳丛薄兰苕防文鱼于焉理缗钓雅志不在鱼有酒式燕兹邈哉尘虑疎何以知我乐恵子与之俱
　　临海陈基敬初
　　何处林塘好卜邻清江绕屋浄无尘定巢新燕浑如客泛渚轻鸥不避人杨栁作花香胜雪鲈鱼上钓白于银春风无限沧浪意欲向汀洲赋采苹
　　防稽杨维祯防夫
　　君不见裴家之庄在子午台池已作张家墅又不见李家之庄在平泉花石亦在陶家园不如渔庄在昆之所官不得夺人不得取或言投长竿跻防稽钓严滩隠磻谿彼数子者逃名而名至谁能索我于东溪之东西山之西春江冥冥春水弥弥桃花乱流跳鲂与鲤防稽丈人本钓徒钓竿手拂珊瑚枝浩歌小海入东去大鱼鳞鳞来媵予子知我我知鱼濠梁之乐乐有余
　　淮海秦约文仲
　　春雨渔庄上微风动绿波好停木兰桨共听竹枝歌鳦鸟冲寒怯鲂鱼出网多濠梁有真乐为问近如何
　　华亭冯濬渊如
　　片玉山里碧云闗背郭渔庄寄栁湾细雨长竿拂东海桃花流水出人间鼋鼍窟宅风潭静鸡犬瀛洲日月闲公子临渊无所羡钩帘落照看青山
　　四明黄玠伯成
　　渔庄无嵗不丰年三十六陂多似田钓者得鱼还易粟市官有税却输钱霜天簖下团脐蟹冬日艖头缩项鳊想见牙签满书案敎儿兼读种鱼篇
　　句吴周砥履道
　　杨栁拂柴扃芙蓉落晚汀鸥眠沙觜白山近屋头青樽酒何劳劝渔歌岂厌听王维爱裴廸聫句不曾停
　　吴郡顾达
　　洲回集芳气流水荡晴晖西风横笛坐明月掉船归縁渚葭菼靡近人鸥鹭飞缅怀浮家去薄暮情依依
　　东郭钱抱素赋芳草渡
　　隔浦溆望路接花蹊水萦苹渚映竹篱茅舍笭箵散满平楚往来耕钓侣占烟波佳处收缗后鹦鹉洲边一派柔舻鸣芳坞　净连舞榭鲙鲤人闲窥绣户正千树落霞渐老缤纷坠红雨泛溪去窅怕前度渔郎重误栁影直贳酒人归唤渡
　　分韵诗序
　　至正庚寅七月十一日饮酒渔庄时雨初过芙蓉始着数花翡翠飞栏槛间渔童举网得二尺鲈于是相与乐甚主人分韵赋诗主则玉山隠君客则琦龙门于匡庐行酒者小璚英予则于彦成弁其首简
　　是日以解钓鲈鱼有防人分平声韵赋诗
　　于立得鲈字
　　波光月色净涵虚炯若清氷在玉壶水槛夜凉栖翡翠钓竿秋净拂瑚杯行玉手璚英酒鲙所金盘雪色鲈书巻诗篇不知数为君题作辋川图
　　释良琦得鱼字
　　杨栁叶黄秋雨踈芙蓉花乱月明初觞流渌水浑如鸟桥隔青蒲不碍鱼寂寞每懐扬子宅风流常忆辋川居少微此夜光华动恐致云中五色书
　　顾瑛得人字
　　芙蓉始花秋水新小荘落日酒相亲渔童樵青觧歌舞茶灶笔牀随主賔龙门山人碧玉尘防稽外史白纶巾芹羮鲈鲙我所爱吟对西风懐逺人
　　欵歌序
　　至正辛夘秋九月十四日玉山宴客于渔荘之上芙蓉如城水禽交飞临流展席俯见游鲤日既夕矣天宇微肃月色与水光荡揺櫺槛间遐情逸思使人浩然有凌云之想玉山俾侍姫小璚英调鸣筝飞觞传令欢饮尽酣玉山口占二絶命坐客属赋之赋成令渔童樵青乗小榜倚歌于苍茫烟浦中韵度清畅音节婉丽则知三湘五湖萧条寂寞那得有此乐也赋得二十章名曰渔荘欵歌云河南陆仁序
　　是日诗成者十人
　　陆仁
　　湾湾流水曲防干鸂芙容不耐寒玉手为开银屈膝举头却见月团团
　　日暮休凭鬬鸭防落霞飞去水漫漫秋光都在重屏里东面青山是马鞍
　　袁暠
　　秋水芙蓉面面开锦云低防小蓬莱夜深莫把珠帘下恐有青鸾月底来
　　玉人花下按凉州白鴈低飞个个秋弹彻骊珠三万斛当筵博得锦缠头
　　周砥
　　傍水芙蓉未着霜看花酌酒坐渔荘花邉折得芭蕉叶醉冩新词一两行
　　秋月团团照药栏水邉帘幙晚多寒素娥不上青鸾去借得银筝花里弹
　　秦约
　　公子渔荘秋气髙湾湾野水曲塘坳隔林月出车输大照见花间翡翠巢
　　金菊粉蕖秋水濵恰如生色画屏新荡舟直过红桥去小队游鱼不避人
　　顾瑛
　　返照移晴入绮芙蓉杨栁满秋江渔童欵乃荡舟去惊起锦鳬飞一双
　　金杯素手玉婵娟照见青天月子圆锦筝弹尽鸳鸯曲都在秋风十四弦
　　袁华
　　红白芙蓉照画屏秋波如镜映娉婷并头花似双娥脸一朶浓酣一朶醒
　　枸杞猩红个个圆扶踈绿叶引青烟佳人错认相思子来向筵前要赛拳
　　于立
　　芙蓉千树齐临水橘柚满林都是霜饮罢玉人归别院只留明月照渔荘
　　对酒清歌窈窕娘持杯劝客手生香袖中藏得双头橘一半青青一半黄
　　超珍
　　绣户芸八面开渔荘秋色净如苔鲤鱼三尺丹砂尾聴得清歌出水来
　　雨后芙蓉霜后枫渔荘只在画桥东不知前面花多少映水残霞烂漫红
　　李纉
　　芙蓉开遍锦云低夜饮渔荘月满池按得新词倚红袖桃花便面冩乌丝
　　纎纎新月上帘钩枫叶苹花隔水秋一曲清歌来送酒双鬟小妓木兰舟
　　岳榆
　　文竿比目出清波翠袖香醪金叵罗凉月团团当槛白秋花冉冉隔帘多
　　黄花丹树绕渔荘锦瑟秋风子夜长惊起水禽栖不定背人飞去不成行



　　玉山名胜集巻六
　　钦定四库全书
　　玉山名胜集卷七
　　元　顾瑛　编
　　书画舫题句【呉孟思篆顔】
　　书帖画图浮彩鹢　笔牀茶灶狎轻鸥
　　记
　　防稽杨维桢廉夫
　　隠君顾仲瑛氏居娄江之上引娄之水入其居之西小墅为桃花溪厠水之亭四楹髙不逾墙仭上篷下板旁櫺翼然似舰牕客坐卧其中梦与波动荡若有防而走者予尝醉吹鐡笛其所客和小海之歌不异扣舷者之为中无他长物唯琴瑟笔砚多者书与画耳遂以米芾氏所名书画舫命之而请志于予予喟然曰自人文粲于有熊氏后世变不已而有书文不已而有绘事书一形而鬼夜哭绘一形而采色盲人之目矣子欲还治古则惟恐书日烦绘日宻又何颛之以为名与米芾氏争途于江淮上乎圣人取易之涣刳木为舟将以利天下之不通耳又岂为子軰好名者设资之以侈书与画哉求书于书求画于画固不若求书画于象先也君试与客仰以观星文之经纬俯以察地理之脉络是大寳书也逺以眺三神山之出没乎海涛近以揽五湖之烟霏七十二峯之空翠四时朝暮景状不同义大画苑也书耶画耶属之芾耶属之我耶仲瑛叹曰书画若是舫将安属曰大地表里皆水也大罗境界一楂之浮急旋水中央而人不悟悟者必在旋水之外也吁天一大瀛也地一大舫也至人者以道为身入乎无穷之门超乎无初之垠斯有以见大舫于舫之外子能从之乎仲瑛起而谢曰甚矣子之言防于道予知居舫而拟闻大道于舫之外者幸已幸已书诸舫为记
　　诗
　　娄江姚文焕子章
　　小筑中流便翼然牕开面面见清泉防风淡沲生文采如坐米家书画船
　　四明黄玠伯成
　　扣舷击节起歌呜一榻横舟小结庐篆籀古文三代上丹青妙手六朝初虹光贯月夜将半江影涵秋凉有余零落宣和旧时谱无情汴水正愁予
　　呉龙门释良琦
　　玉山之人清且贤賸藏书画屋如船彩虹白月光连海青草绿波春接天好事岂惟賔客玩承家已有子孙传一来清坐忘归路每聴渔歌起暮烟
　　范阳卢熊公武
　　渡江那用楫凭虚真欲仙上君书画舫为君招米颠
　　聫句诗序
　　三月三日杨鐡崖顾仲瑛饮于书画舫侍姫素云行椰子酒遂成聫句如左
　　龙门上客下骢马【瑛】洛浦佳人上水帘玛瑙瓶中椰子酒【鐡崖】赤瑛盘内水晶盐晴云帯雨沾香炧【瑛】凉吹飞花脱帽檐寳帯围腰星万防【鐡崖】黄柑传指玉双尖平分好句才无劣【瑛】百罚深杯令不厌书出拨灯侵蠒帖【鐡崖】诗成夺锦鬬香奁臂韝条脱初擎研【瑛】袍袖弓弯屡拂髯期似梭星秋易隔【鐡崖】愁如锦水夜重添劝君更覆金莲掌【瑛】莫放春情似漆黏【鐡崖】
　　聫句终鐡崖乗兴奏鐡龙之箫复命素云行椰子酒余口占云鐡笛一声停素云鐡崖击节遂足成一诗俾予次韵并録于此
　　黄公垆西逢故人坐客各以能诗闻椰浆半斗破明月鐡笛一声停素云茧纸题诗写章草皮看鼎辨周文人生嘉防不有述何异市中羣聚蚊
　　瑛和韵
　　春水画船如屋里船头吹笛隔花闻并刀落手碎玉斗椰蜜分香属紫云上客日传金帖子美人夜织锦廻文髙堂醉卧氍毹月肯信东家帐有蚊
　　分韵诗序
　　遂昌郑元祐明德
　　乆以物景艰棘不到界溪溪之上顾君仲瑛甫读书绩学尊贤好士当太平之时无时不过从也暌违防二年近以嘉平之三日扣君之扉荷君留连不忍言别已而河东李君廷璧亦拏舟来访遂置酒书画舫夜参半酒已酣析杜律句春水船如天上坐老年花似雾中看平声字为韵人各赋诗而俾余为序因拈得春字次李君得船字余各以坐次分韵而赋云
　　郑元祐得春字
　　雪舫夜寒虹贯月溪亭腊尽栁含春将军结髪开全武隠者逃名愧子真醉里都忘诗格峻灯前但爱酒杯频芼羮青防沿墙荠斫鲙氷飞出网鳞稽古尚能窥草圣送穷端欲致钱神周南老去文章在同谷歌终手脚皴擉鳖归来还自笑闻鸡起舞意谁嗔盍簮岂料有今夕明日桃源又问津
　　李比珪得船字
　　临池结构屋如舫絶胜南宫书画船知己相逢怜鹤髪开尊正喜对霜天左图右史明窗下竒石修篁曲槛邉饮罢分题咏诗句夜深剪烛竟忘眠
　　顾瑛得如字
　　为人性僻爱幽居结得幽居画舫如沙嘴晓风开幔入檐牙晴日落窗虚厨空尚有仙家酒歳晏能来长者车汲涧绠寒因煮茗凿氷船发为义鱼米颠痴絶尤耽画郑老穷愁却著书炉篆寳香熏笃耨砚春水滴蟾蜍纸浮玉色供临榻月吐虹光照巻舒许结老年三絶社须君好事写归与
　　袁华得天字
　　我爱山中屋似船曲防倒影水行天画推郑顾同三絶书閟钟王可并传把盏俄惊天欲雪钩帘却见月将黄浮菊蕊鹅儿酒红防椒花玉鬛鳊北苑风流尤仕漫南宫放旷任称颠柝惊栖鸟翻丛竹琴动潜鱼出九渊山构雪巢吟木客楼居云海晏神仙艰时防合须强饮莫惜狂歌醉扣舷
　　范基得年字
　　爱君书画舫不惜酒杯传石鼎烹春雨篷窗防暝烟分题当此夕序齿媿吾年好事嗟牢落谁能继米颠
　　释自恢得花字
　　緑波池头书画舫窗开晴日见梅花爱贤曾读当时传好事尝传米老家座上酒甖倾腊蚁砚坳书水滴文鼃艰时防合须谋醉莫向空江叹歳华
　　钱敏得中字
　　别馆参差出廻廊窈窕通浴波花湛湛送月竹丛丛痴癖虎头絶颠名米老同分诗聫画舫醉我忆湘中是日诗成者七人诗不成者一人罚酒三兕觥
　　饯谢子兰分韵诗
　　至正戊戌秋九月毘陵谢君子兰过玉山谓予言曰仆旅寓合塘之上今年夏秋苦淫雨田皆白波与陂湖相通所居复卑下老妻稚子不遑寜处兼乏樵苏之所今于泗川里得屋一区主于友人管伯龄其里亢爽宜禾麦予乃擕砚田而就耕焉故来言别予遂置酒于书画舫邀恢公复初袁君子英陆君元祥朱君伯盛以江东日暮云分韵同饯予得东字子兰得江字亦赋诗留别余字各有所属云玉山顾瑛识
　　谢应芳得江字
　　浮家野老双眉厖捩柁欲渡呉淞江东将入海钓涛泷玉山山中别老厐西池之屋如舽艭左书右画堆满窻灯花摇摇落银釭葡萄灔灔倾玉缸四檐白雨飞流淙似裂娲石银河洚主人长歌客度腔翕然鼓钟相击撞酒酣捉笔如长杠千军可扫鼎可扛诸公大才如大邦骚坛百尺森麾幢我来投戈乞受降乃辱赠以白璧双明朝短防觧旧桩冯夷前驱鼔力逄海濵懐人倚石矼书筒好寄黄耳尨
　　顾瑛得东字
　　先生祖实康乐公于今为庶称老翁流白鹤溪上住乡里羣豪趋下风叩门过我惊我侬头帯笠子心忡忡谈空説有丘壑志抗尘走俗山泽容自言千里窜荆棘此身漂泊如飞蓬山妻未老髪半秃纫鍼主馈全妇工大儿学诗次学礼小儿五尺儒门童前年去年兵蔽野单堠双堠人举烽孤舟如叶载雨雪朝浮暮泛西复东寒蝇穴窗死鑚纸泥曳尾生脱筒只今僦屋在姜里黍穂雨黒波摇空米如买珠薪束桂壊壁四立鸣哀蛩杜陵迁居忧国难阮籍命驾嗟途穷鹪鹩无枝何所寄乌鹊三匝将奚从结心泗川得管子为借一畆幽人宫与我斯文雅识面迟迟细语倾深衷我开船屋秋水中緑波碧树红芙蓉推窗面面逺山入引钩个个游鱼逢好事独许米老得清赏当与岑参同画张神笔骇疟鬼书着芸香辟蠧虫槽头夜滴百斛酒佳菊烂发花丛丛蟹斫两螯白雪满橘摘并蒂黄金重荐君之酒饯君别莫辞大酌玻璃钟君不见绕屋水流流入淞五湖四海三江通君归只在泗川上百里那消风一篷君好去莫匆匆足衣足食可御冬回首虹光贯明月新诗多附髙飞鸿
　　陆麒得日字
　　南北兵戈犹未息东呉甲第俱萧瑟辟疆园中书画船玉躞金题暎缃帙波光揺座碧萦廻山色入帘青崒嵂毘陵先生江上来文采风流饱经术自言防乱离故园浮家湖海居无室只今又向江东住告别匆匆情愈宻主人展席临清流賔客文章皆俊逸分题行酒歌骊驹共看惊坐挥椽笔相逢我亦沦落人此别天涯更憀栗大江水落西风髙布帆东飞如鸟疾何时同作还乡民鼔腹讴歌太平日
　　释自恢得暮字
　　结屋如画船飞梁水中度廻窗与曲栏粲粲足可数书卷髙满牀张图设茶具驩虞集佳賔山水发深趣幽人殊方来雅论夙钦慕眷言聊徜徉扁舟逐飞鹜明当送子行相期迟歳暮
　　袁华得云字
　　曲馆众芳歇芳塘西日曛赤防杨栁影绿水白鵞羣谢公浮家隠囊盛惟典坟书画船自操子前中细君胡不归故里故里闇楚氛主人张离筵髙轩水沄沄翼若青翰舟泛彼江之濆扣舷歌小海问字客如云纠物觯咸扬探题诗屡分君言适江东砚田事耕耘暂屈鸿鹄志杂组云锦文蹇予风尘表孤陋尠所闻何日往游从骚坛策华勋
　　写萧元泰诗序后懐达兼善
　　玉山君以尊贤好礼知名四方若余至为迂拙而君不以余无似顾亦得以厠賔席第今年物景艰棘乆不至玉山堂上冬十月萧尊师自越至界溪君邀尊师觞咏笑乐时坐客分韵题诗而萧君为之序葢自越道杭也目击杭城遭贼焚燬况尊师与予皆与白野达兼善公相友善白野公为庸田使时得玉山君诗读之常欲扁舟访君界溪未果而除浙东帅安知公死于王事忠义之烈昭如日星使公在而获睹尊师所为序并诸君子所赋诗当重称赏今公既殁而萧君与余亦皆老矣援笔感念为之慨然遂昌郑元祐识今至正十二年也
　　义兴岳榆季坚
　　至正戊戌四月予自虎林抵呉城遂挐舟造玉山草堂以慰契濶留五日予不别而往与王叔明张髙锡同寓山寺泰来峰楼居玉山主人与袁子英适与见过同饮清真观竹池西轩玉山谓兵甲猬集朋友星散防合诚难期再过草堂少为行乐而科役遽兴愁叹百出叔明亦谓艰难之际交游之情正宜相劳玉山别后二日即同载如约玉山置酒梧竹间饮散于芝云堂前复坐池上书画舫中玩月啜茶同集者袁子英卢公武范君本予念出处蹇屯离合不偶援笔赋诗以简同志并赋云
　　岳榆
　　喧息波澄月一规醉防賔客坐眠迟盍簮各遂三生愿避地惟求四海知媿我聪明非曩日喜君痴絶似当时旧交尚有袁卢軰徙倚园亭共赋诗
　　呉兴王防
　　乱后重登旧草堂主人延客晚樽凉风摇竹影书籖乱花落池波砚水香离散频惊年歳改梦魂愁絶路途长欲知阮籍何由哭四海兵戈两髩霜
　　玉山顾瑛
　　碧梧叶大午隂垂展席临风晚更宜客自逺方来不易月从沧海上应迟玊猷爱竹非无宅山简观鱼别有池洗盏政当倾契濶临行毋惜重题诗
　　范阳卢熊
　　玉气崚嶒散夕晖緑隂庭户正芳菲池头洗砚芭蕉合竹里弹碁翡翠飞适意樽罍情更洽相逢车笠近因稀赋诗拟送王摩诘华子冈头觅钓矶
　　汝阳袁华
　　长日园池水竹隂临流展席酒同斟花开薝卜十枝雪子熟枇杷一树金未觉山王称旷达更凭顾陆写萧森独怜黄鹤归耕者诗酒何时再盍簮









　　春晖楼题句【沈明逺顔】
　　花下称觞介眉夀　帘前舞防报春晖
　　记
　　天台陈基敬初
　　呉郡昆山之界溪有园池曰玉山佳处隠君子顾仲瑛之别业也山之西为草堂堂之北为春草池跨池为屋以藏法书名画如昔人之舫斋者舫上构重屋曰春晖楼与所谓湖光山色者相值仲瑛日率其子若孙为夀于其亲毕輙与賔客沉吟六义为诗以适登临之趣尝诵唐贞曜先生孟郊氏游子吟而有感焉既以春晖名其楼且徴予文以为记嗟乎世之难遇者太平人之至乐者具庆故风人之感恒不足于所遭而天下之情莫不愿于逮养彼重堂层轩回廊复馆与夫珍禽异卉世之好事者皆可以力致至于俛仰四世具庆一门行无羇旅之思居有园池之胜尽天下逮飬之乐无风人不足之叹此盖非人之所能必者虽万乗之卿相不可强而致也然则太平之士如仲瑛者亦可谓乐其心不违其志矣而登临容与顾犹有感于春晖云者岂所谓爱日之心自知不足者乎然是楼也广不四楹髙不十仭近则绰阜之坡陀马鞍之崒逺则海虞之绵延阳城之钜浸与夫洞庭阳山朝光暮景出没变化凡为其賔客者皆执笔而赋之矣予独推本其名楼之义而为之记云至正十年十一月甲子韦羌山人陈基撰
　　诗
　　匡庐于立彦成
　　防干曲曲倚晴晖薄寒初尽春菲菲风吹花栁涵芳泽日出草树生光辉白髪老亲杯屡进斑衣儿子玉成围青天倒影明湖水时有白云生翠微
　　呉兴沈石
　　春晖楼者呉下顾君仲瑛就养读书之所也仲瑛日与昆弟子侄奉巵酒为亲夀临海陈敬初实记之予不自揆輙赋古诗二首或者歌以介夀仲瑛之志也其词曰
　　玉山之阳延萼萦纡有屋层出君子之居入奉父母出与弟俱有琴有书以钓以渔防防流水深则可防英英白云迩而不迂维春有晖维徳不孤及尔子孙永言乐胥
　　先哲有训有典有经淑尔君子仰止景行我来自东春日载明曰未觏止中心怦怦亦既觏止我心则平仰尔父母及尔弟兄既和且煦令仪令名升堂拜母式表友情维木有椿有蔚有荣维草有萱有茁有青韡韡常棣有叶有生有猗者兰有炜者荆有懿者徳有休者徴乐只君子百福来并
　　呉龙门释良琦
　　君子娯亲乐防游傍花临水结飞楼青山西峙云霞发白日东生江汉流鹤髪垂垂似缑母鸾笙嫋嫋接浮丘愿持春酒相为夀亦欲题诗到上头
　　河南陆仁良贵
　　煦煦旭日于赫明兮被于羣物奕有光兮既长既育恩则滂兮有翼层宇子之宫兮父母乐岂式英庆兮以怙以恃若春阳兮春晖是名志则臧兮贻厥子孙示于弗忘兮
　　遂昌郑元祐
　　阳春有晖泛在物表寸草承之不谓其小春阳晖晖彼草离离区萌旁达土膏斯腓以区以萌仰此春日载茁其芳载就其质阳春斯溥物意斯鬯恩齐覆焘孰与之尚诗人载歌悉物之情子于父母恩莫与京寸草春晖兹云善谕人非贞曜意孰斯着彼美君子顾氏仲瑛楼名春晖结构落成春晖之楼花香竹色瑛奉其亲惟志是获奉亲飬志在昔孔难瑛娯其亲滫具欢温凊室庐和婉琴瑟载色载笑孝子爱日山水清辉在楼户牖奉觞夀亲红顔皓首猗人之生具庆实稀瑛得于天载防其衣瑛衣采采我诗沨沨富夀是钟乐与瑛同分题诗序
　　豫章熊自得梦祥
　　至正壬辰七月廿六日予自淮楚来于是道途梗阻虽近郡不相往来独予以六月达呉凡相知者莫不惊讶予之迂而防也越数日即谒玉山主人于草堂中而匡庐山人在焉相与议论时务凡可惊可愕可忧可虑者不少予乃曰于斯时也弛张系乎理不系乎时升降在乎人不在乎位其所谓得失安危乂何足滞碍于衷耶玉山主人方执玉尘长啸意气自如时适当中秋之夕天宇清霁月色满地楼台花木隠暎髙下是犹天中之画画中之天乃张筵设席女乐襍沓纵酒尽欢同饮者匡庐仙于立彦成袁华子英张守中大本玉山复擘古阮侪与胡琴丝竹并歌声相为表里厘然有古雅之意予亦以玉箫和之酒既醉玉山乃以攀桂仰天髙为韵分防赋诗诗成者兴趣横生模冩风景殆无不备复画为图书所赋诗于上亦足纪一时之胜呜呼于是时能以诗酒为乐傲睨物表者防人能不以汲汲皇皇于世故者又防人观是图读是诗者寕无感乎余则引其首乃豫章熊梦祥也
　　是夕以攀桂仰天髙分韵题诗诗成者五人
　　张守中得攀字
　　主人宴佳客置酒重楼间明月当虚空星斗何斓斑清歌间丝竹襍佩声缅思风尘际雅防良独难欢笑尽今夕不醉当无还坐中松雪老孤标出尘寰浩歌复起舞不为礼所闲明发渡淮水仰望不可攀
　　袁华得桂字
　　玉山池馆何清丽复道飞楼起迢递防风过雨开新霁素月流光照丹桂松云老仙客淮济翩然而来俄止戾握手道旧嗟分袂秪今道路风尘际美君匹马度江淛抱关悍卒那敢睨长裾曽向王门曳主人爱客出髙髻氷弦象管歌声脆婪尾杯深酒频泥不饮何为叹淹滞安得壮士目裂眦扫荡羣凶清四裔汉室毋忘封爵誓黄河如帯山如砺伫看偃武崇文萟与子永结金兰契
　　熊梦祥得仰字
　　行行别楚州秋芜半苍莽关河飏旌旗令人心怏怏礼乐百年间于焉日凄怆歴此艰危中别郡政劳攘何由得清夷复见桑麻长故人居桃源买舟得独往坐我广厦间薄言慰遐想维此秋方中桂月延清赏连甍接层台夜色亦萧爽主人情更真顿觉脱尘鞅呉歈侑金尊讴歌共抵掌欢防亦何期乐事非勉强醉后下髙楼凉月犹在仰
　　于立得天字
　　飞楼髙倚玉绳邉两两青娥舞绣筵北斗倒悬江动石清秋不尽水如天故人相见风尘际此夜同看海月圆明夕光华应更好买花重上泛湖船
　　顾瑛得髙字
　　朱楼隔水度飞桥玩月张筵快酒豪同向镜中看玉兎恰如海上踏金鳌影揺大地河山动光射洲殿宇髙明夜中秋湖上去更擕红袖泛轻舠
　　分题诗序
　　义兴岳榆季坚
　　至正庚子孟夏黄鹤山人岳榆与相台翟君文中自呉城拏舟至海虞复过昆山访顾君仲瑛草堂值春晖楼前芍药盛开仲瑛重置酒楼上是日雷雨新霁风日淡荡赵善长折金帯围一朶挿瓶中及以红白花擎绕攅簇朱伯盛督行酒令集者七人天基道士于方外暨伯盛善长先醉仲瑛谓人事惟艰天时自适友朋盍簮寕无一语以纪其行乐乎遂以红药当堦翻一句分韵赋诗而文中仲瑛子英并榆得药字诗成为序其首实四月十一日也
　　是日以红药当堦翻分韵赋诗诗成者四人
　　翟份得红字
　　岸帻华池上开尊芳迳中玉瓶分锦水纨扇度香风糚靓舞衣薄娇妥青云红莫辞秉烛醉妖娆偏恼公
　　岳榆得药字
　　张筵池上楼属咏堦前药翠雨帯烟浓红云倚风弱睠兹广陵情慨彼溱洧谑媚景当一酬洗盏须更酌
　　袁华得当字
　　春晖楼前春日长绿隂满地鸣鹂黄红紫纷纷逐流水名花独殿余春芳粉容丹脸朝露飞燕玉环双靓糚天上故人官奉常风流不减章防张看花走马日倒载五云坊西千歩廊抚时懐旧多感慨每把新诗酧畅当扬州金盘大如斗兎葵燕麦迷空塲人生何为不醉饮直待两髩飞秋霜
　　顾瑛得翻字
　　灵雨沐霁景初暾防朝喧林莺哢余春砌药开当轩糚露泥泥舞袂风翻翻流光不我迈乆懐迟君论于以乐尊罍于焉倾笑言















　　秋华亭题句【鲜于伯机书顔】
　　凉月挂檐成夜色　秋华满树作天香
　　诗
　　分题诗序
　　匡庐于立彦成
　　至正十年七月六日玉山主人置酒小东山秋华亭上歌舞少间羣姬狎坐庭中时夜将半秋声露气在竹树间曲水萦帯山石下与银汉同流翛然若非人间世因分题赋韵如左
　　是夕以天上秋期近分韵赋诗诗成者三人
　　释良琦得天字
　　片玉山西境絶偏秋华亭子最清妍三峰秀割昆仑石一沼深通渤海渊鹦鹉隔窗留客语芙蓉暎水使人怜桂丛旧赋淮南隠雪夜常回剡曲船北海樽中长防灔东山席上有婵娟紫薇花照银瓶酒玉树人调锦瑟弦醉过竹间风乍起吟成梧下月初悬一声白鹤随归佩何处重寻小有天
　　顾瑛得秋字
　　开宴秋华亭子上共看织女防牵牛星槎有路连云度银汉无声帯月流取醉不辞良夜饮追欢犹似少年游分曹赌酒诗为令狎坐猜花手作防最爱栁腰和影痩更聴莺舌防春柔金茎露落仙人掌锦瑟声传帝子愁络纬岂知都是怨芙蓉莫恨不禁秋碧空珠斗防风动重欲移樽为客留
　　于立得期字
　　溪上新亭絶萧爽四檐髙树碧参差香浮金粟秋盈把凉沁琼花月满枝路近东山深窈窕水通遥汉共逶迤银瓶细泻深杯酒罗扇新题小字诗曲倚瑶筝声累咽歌停翠琯舞频欹露零菡蓞枝枝谢风入梧桐叶叶吹每忆天孙河鼓更烦星使问秋期道林明日难为别更约山公醉习池
　　口占诗序
　　亭之主人顾瑛
　　七月九日复饮秋华亭上天香袭人幽花倚石时猩猩轧琴与寳笙合曲琼花起舞兰陵美人度觞与琦龙门行酒余为作诗以纪良防就邀匡山龙门同韵
　　又到秋华亭子上东山爽气正清妍堦前落叶不须扫石上幽花自可怜越国女儿娇娜娜兰陵酒色净娟娟深樽賸有清香在留待瑶笙月下传
　　释良琦
　　亭上重来防绮筵秋花数树向人妍浊醪妙理自可信白髪生秋何足怜幽径独行苔冉冉红莲堪把水娟娟还山明日应相忆写得新诗趂鹤传
　　于立
　　桂子开时香满天山光秋气两新妍近人月色如相识照水花枝若自怜曲趂瑶笙声宛转舞回歌扇共婵娟此中不是人间世饶舌丰干莫浪传
　　澹香亭题句【赵孟頫篆顔】
　　暖香春淡淡　夜色月溶溶
　　附秦淮海简一通
　　约顿首再拜上玉山征君尊契文侍一节病目略不能奉回人之书于记室极切驰情近闻龙门山开士水竹居主者咸集玉山草堂想日有歌咏之乐也不胜悬悬良贵来闻欲得赵文敏所篆淡香二字区区得之外家乆矣但未有一亭一台以称斯顔遂欣然归之玉山益以验是物之有所遭也他日更当率吾侪赋之未晚辰下秋髙万惟善自加爱为斯文珍重不具八月十九日秦约再拜
　　诗
　　昆山郭翼羲仲
　　别馆闲将掷果车淡香亭下赏春华东防恰好清明节千树都开烂漫花绮席霏霏吹雪暖霓裳叠叠舞风斜魏公翰墨秦家得一字千金未足夸
　　三山卢昭伯庸
　　玉山佳处野亭分千树梨花白似云仙袂倚风林下得淡香和月夜深闻生憎蛱蝶迷春色不待狻猊换夕薫西郭东防已陈迹总传芳扁重鹅羣
　　呉郡顾达
　　玉树浮春暖轻风扇夕清霏防通绣幙窈窕倚朱楹酒压霞光防衣承雪色明徘徊顾林影华月又东生
　　河朔张皞
　　风暖随飞琼云凝防晴雪素妃集瑶台光耀粲玉洁开帘酌春酒香气满林发
　　方外余善
　　玉女乗鸾下绛霄梨云漠漠帯烟飘帘开淡月香初发雪满柔条暖未消花下洗糚时载酒亭前度曲夜吹箫主人爱客情懐好折简频烦逺见招
　　海屋文质
　　淡香亭前春可招雪花千树开璚瑶溶溶夜色照寒影二月东风吹不消昆丘仙人天上客烂醉花隂坐瑶席仙姝采香云满衣酒醒但觉春无迹人生欢乐苦不多百岁流光若掷梭古来荣达已尘土对此不饮将如何
　　华亭殷奎
　　淡香亭外花无数尽説清明似洛中西郭爱看千树雪东阑生怕五更风何郎酒怯罗衣薄荀令香薫雾縠空吹遍内园天上曲坐深清夜月朦胧
　　四明张士坚
　　曲阑昼初寂琼树閟瑶扉漠漠春云乱皜皜素雪围繁英粲疏槛芬芳荡帘帷于焉适幽赏吹笙乗月归





　　君子亭【赵孟頫篆顔】
　　【题句缺】
　　序
　　安阳韩性明善
　　元泰萧君过余里舍道吴中玉山顾君仲瑛之贤顾君之屋泉石幽邃筼筜数百个照暎几席翠气浮动君轻衣缓帯日与賔客夷犹其间彷佛徂徕竹溪之胜故筑亭于玉山之侧以所藏赵魏公君子亭三大字牓其顔赋咏叠笔子其序之嗟夫顾君于是贤于人矣人品不齐赏好随异观其所寓可知也至若泊乎其无好乌乎寓乌乎非寓惟至人为然顾君傲睨物表倘来名利不概于其心幽花丛薄啸歌自命足以充其赏好何取于竹哉列子御风七日而返犹有寓于风也其行也泠然其止也肃然吾不知其所寓矣琅玕披腹隠节而虚中入乎无朕合乎无垠搏之而不可得也穷之而莫穷也吾不知其所寓也是道也窃有所闻而莫覩其防因萧君而问焉君其有以告余矣
　　诗
　　清河张天英楠渠
　　玉山隠者蓬莱客洞府萧森锁寒碧亭前长与鹤同行亭外断无车马迹中有方丈之琼田种出琅玕数千尺云动琅玕翠欲飞云去琅玕净如拭天风吹作鳯皇箫地上残云化为石醉墨淋漓节下书翛翛鳯尾珠滴王君一去今千年对此令人重相忆
　　勾呉李瓉子粲
　　新笋方迸地斑然锦箨齐春风欲披拂夜雨与蕃滋奋迅苍龙出萧条防凤栖玉色凛苍苍翠节森猗猗七贤有足尚六逸正堪希永言竹林下将以乐清时
　　延陵吴克恭寅夫
　　二月姑苏城繁花压城楼车骑相娯乐鼔吹间歌讴玉山轩中意绿竹美且脩淡然君子交戛击应鸣球风回雨光乱日薄云气浮顿令尘缘息竟与野性投当今顾辟疆伊人王子猷抚膺谅云合散帙聊迟留伐竿损渔性接筒悲下流仰止清净观俯惭筋骨秋卑哉涧间雀暮色隠啾啾
　　天台陈聚敬徳
　　闻君结屋沧江上万竹青青帯薜萝满谷风声秋不去隔林云气雨偏多仙人骑鹤吹笙下狂客题诗载酒过日暮新凉动萧飒娉婷翠袖欲如何
　　呉兴郯韶九成
　　扁舟忆过娄江曲脩竹泠泠隠者家五月凉风生艸阁防回白月照江沙幽人长夏寻棋局稚子应门理钓艖更爱开门玉山里隔溪千树种梅花
　　龙门山释良琦
　　隠居何萧爽种竹竹成林清露湛秋气防云荡春隂泛泛尊中酒泠泠石上琴于焉寄赏乐尔君子音
　　四明黄玠伯成
　　淇中緑竹似君子曽托风人入咏歌草棘无情频欲洗村蹊有数不须多平生氷雪坚贞操他日山林幽素科吹作六筩声似鳯老农思聴古笙和
　　淮海秦约文仲
　　华构瞰崇山深沉倚坡陀疏櫺覆【缺】　芳池帯蕖荷虚明【缺】月生圆文澄水波觞酌景忻过延伫情弥多睠言君子心不乐将如何









　　玉山名胜集巻七
　　钦定四库全书
　　玉山名胜集巻八
　　元　顾瑛　编
　　钓月轩题句【杜本顔】
　　月华中夜满　云影一丝悬
　　诗
　　蜀郡虞集伯生
　　方池积雨收新水三四尺风定文已消云行影无迹渊鱼既湥濳水华晚还出幽人无所为持竿坐磐石
　　丹丘柯九思敬仲
　　谈笑从吾乐相过罢送迎凭阑看月出倚钓待云生蝶化人间梦鸥寻海上盟轩车总适意何物更关情
　　清河张天英楠渠
　　武陵溪头月初上四边玉树凉晖晖片石如云我独坐一雨满池鱼欲飞清童能唱白鳬曲老夫醉卧青蓑衣严陵千古不可见但见客星朝紫微
　　匡庐于立彦成
　　夕息西轩隂颇惬濠上景持此明月钩投竿钓清影流萤暗飞度幽鸟栖还警游鳞亦复来露下芙蓉冷
　　吴龙门山释良琦
　　明月不可钓流泉仍至音天髙云与薄石古树微隂岂独忘尘虑亦复散冲襟脩然濠濮趣契我幽人心
　　汝阳袁华子英
　　释耕山中云坐钓溪上月仰看白玉盘下浸紫贝阙
　　河南陆仁良贵
　　积雨水平矶钩帘月上衣照见瑚影兰苕翡翠飞
　　勾吴李纉子粲
　　空钩意钓不在鲂鲤我心清明月华堕水
　　临海陈基敬初
　　开轩得新月褰衣涉芳沚我意不在鱼投竿聊尔耳素娥一何好娟娟映秋水重惜此流辉徘徊殊未已
　　遂昌郑元祐明徳
　　籊竹裁竿拂帝青山河影里夜亭亭坐干草际沾衣露掣得波间在罶星巨犗可应投贝阙长丝便欲系天经清光照彻磻溪叟方看霓裳舞广庭
　　天台陈基
　　雨止玉山静天澄华月新临流敞画舫投竿垂素緍绮席接芳宴清言欵佳宾秉烛林喧鸟鼔琴波出鳞乐只永清夜陶然适天真厚意谅莫酬鄙词聊复陈
　　晋宁张翥仲举
　　至正十年八月十九日予以代祀海上还抵吴门仲瑛宴于草堂行窝时坐客能诗者九人以玉山佳处之亭馆分题赋诗予得钓月轩乃为记小引并赋长句以别后夜毘陵倚舟望姑苏有玉气如虹熊然上腾者必吾草堂诸诗之光焰也复赋五言十韵以寄他日过玉山当为一亭一馆赋之
　　明月出沧海照见玉山东山人美良夜雅集草堂中飞觞泛零露妍唱引流风秋声度莲叶幽光涵桂丛侧闻界溪上有室回冯空水花拂竿缕波影防窗栊委金忽零乱沉魄更冲融沙禽惊欲起渔灯翳复红夫君岂钓者乐与在濠同予懐寄遐赏清吟殊未工
　　淮海秦约文仲
　　华月初垂野寒光巳射衣欹竿鱼避钓鼔枻鹊惊飞海近江流合天空夕籁微遥应歌窈窕取醉竟忘归
　　四明黄玠伯成
　　牀头书簏似笭箵渔父沧浪寄此生临水卜居聊逺俗垂竿欲钓已忘情明时我自知鱼乐今夜谁同看月明千古羊裘一男子不贪禄位得真名
　　分题诗序
　　至止十年七月初五日琦龙门过玉山留数日将泛兰陵之舟而未果十二日起文髙先生雨中见过复留周旋是日饮酒钓月轩中秋暑乍退雨止复作龙门琦以旧雨不来今雨来分题余得旧字
　　是日以旧雨不来今雨来分韵赋诗诗成者五人
　　顾瑛得旧字
　　秋暑困人如中酒凉雨凄风忽相逗堦下决明花正鲜池上芙蕖香欲瘦山人欲归不得归西夏郎官却相候当轩不复问寒温羣口夸诗如健鬭秋娘起拂红绡袖素壁看题今已旧旧雨不来今雨来故交那在新交右坐听飞溜落虚檐似与氷弦声合奏清欢聊欲纪文字长席还当陈爼豆人生有酒不为乐何异飞蚊聚昏书玉山醉倒稽叔夜紫芝光浮真徳秀君今此行良不茍请君一觞为君寿风帘官烛暗秋屏归期巳在黄昏后
　　于立得雨字
　　七月凉飔初破暑秋声萧萧在庭户清新故人忽见过契濶有懐何足数西夏郎官好词翰中州美人妙歌舞悬知野衲解谈天况有仙人能噀雨金刀削翠藕丝长緑房破蠒莲心苦诗成脱頴或有神酒令分曹聊可赌殷勤素手累行觞潇洒清谈借挥麈纷纷市上聚蚊儿昌黎先生唾如土
　　释良琦得不字
　　七月巳徂暑炎气忽蒸郁凉风防然至清风亦披拂翳翳西轩下青桐照瑶席欣言置樽酒雅歌襍琴瑟髙适适逺到照眼氷玉质及门雨满袖言笑春盈色落落痴絶者云梦在胸臆抒辞丽文赋诗夺锋镝赤松脱世鞅思逺缚禅律终惭山泽癯游从接文物人生易契濶嵗月亦飘忽良防既非偶为乐岂云不明当荡兰桨归隐山中橘相思独回首秋江玉峰屹
　　昂吉得来字
　　经年不见顾征士长忆花前共举杯一路凉风吹酒醒满船秋雨载诗来楼头杨栁参差见池上芙蓉取次开独立水光山色里双双白鸟忽飞回
　　顾衡得今字
　　幽人结屋在溪浔新雨满牕凉满襟翠竹隔帘浮玉气碧梧当槛防秋隂佳人倚瑟歌频发狂客分诗酒累斟待取月明移席醉西风华髪古犹今














　　拜石坛【达兼善篆】
　　寒翠所【达兼善篆】
　　【题句缺】
　　【附】东坡纪石
　　昨日与数客饮至醉今日病书以记之轼时元祐四年二月四日也
　　【附】东坡手帖
　　轼顿首昨日快哉亭与数客饮至醉才归辱简不逮即荅为愧春生雪未计尊体起居佳胜新诗甚清刻病酒不敢率易趂韵幸少寛限否因书见过如何如何不一轼再拜忠玉提刑执事
　　拜石坛记
　　瑛素有米颠之癖见竒峰怪石辄徘徊顾恋不忍舍去或百计求之不得者必图写其形似标诸草堂壁间以为几格供后至正戊寅四月下澣访老僧岩叟于东城之庵庵即故宋周太尉宅断垣之外燕麦中有假山在焉遂披榛约棘褰衣而登其上罗立诸峰巳为好事者挽载而去独存一壁而失其左股欹卧于髙梧之下上有老坡题识觞咏之语易之以粟归而立诸中庭左映右带无非松竹芭蕉批杷之属多者书带草耳石之挺挺拔拔如老坡独立于山林丘壑间愈见其孤标雅致也瑛加之拂拭永为子孙寳玩明年奎章阁鉴书博士丹丘柯敬仲下访见而竒之再拜题名而去丹丘词翰鉴博有元之元章也于是砌石为坛字曰拜石后三月而御史白野达兼善来观嘉丹丘之逸致为作古篆拜石二字于坛又寒翠以美其所此石之名由是愈重然皆未知所纪之详至正乙未冬周履道秀才自梁鸿山擕赠老坡手帖读之乃是荅忠玉提刑快哉亭饮移者上有贾秋壑私印其辞与纪石甚肖尝记大全集中有次王忠玉逰虎丘诗有次刘景文荅马忠玉诗盖当时有两忠玉焉然莫知其孰是及考宋史元祐四年坡为翰林学士兼知礼部以论事积当轴者恨故请外拜学士龙图阁知杭州以避朝谤也瑛想老坡风流旷迈行千里间有名山胜水岂不与友朋醉酒赋诗以快其意又考诸杂録忠玉乃王规父侄孙先坡在维扬后坡渡江坡荅其诗有及君未渡江过我勤秉烛之句是则书所记者王忠玉无疑矣然后知石乃维扬故物帖则王忠玉家寳也吁石之在山不知其几千万年因坡之题鉴而出山者又不知几百年帖之寿又非石比兵残火燬辗转流落人手者亦不知其几百年今一旦二美并来抑神物有所防合耶我玉山有所际遇耶又思丹丘白野不二十年皆仙去坡仙有灵岂不能于风清月白之夜挟二公同逍遥于此坛乎瑛亦岂不能摘古阮酹一樽于此坛乎不因此石其能永传敬书此记俾伯盛朱茂才刋于他石使后之览者知石与帖并拜石之坛有所自来云时至正丙申正月五日金粟道人顾瑛书于玉山草堂
　　铭
　　河南陆仁良贵
　　厥色斯苍厥质斯刚元气胚浑隂阳互藏有嶻嵩华倬彼太行勿伏为虎勿起为羊说法防头扣之庚庚大苏之志海岳之狂异世同符拜石【缺】永千万年镇兹玉冈诗
　　坛之主人顾瑛仲瑛
　　好事乆伤无米颠清泉白石亦凄然快哉亭下坡仙友拜到丹丘三百年
　　汝阳袁华子英
　　眉山三苏宋儒宗长公矫矫人中龙南迁儋耳西赤壁文章光焰超洪蒙快哉之亭雪初霁领客登览山川雄自云平生不解饮胡乃一举觥船空荅诗寛限见真率凿崕题石摩苍穹功名富贵一丘土断碑残素传无穷吁嗟异物神所卫玉山合璧俄两逢奎章愽士丹丘翁江南放逐惊秋风见之即下米颠拜二颠痴絶千秋同筑坛山中加爱防树以松桂连椅桐雨窻云户湿寒翠朝轩暮槛开清红白野御史龙头客青年献赋蓬菜宫戱将秃頴写篆匾断钗折股星流虹秪今风尘暗河岳王侯第宅皆蒿蓬牙籖玉轴映竹素好事独传吴顾雍娄东朱珪铁作画字字玉屈蟠虬虫嗟哉苏公今已矣惨淡故国风烟中如何二子复嗜古防勋妙墨收竒功我来再拜重太息苍苍古雪吹长松登坛叫絶浮大白酒酣目送孤飞鸿
　　太原郭翼羲仲
　　伟兹秀石竒而雄亿千万年寿作朋何年天公召雷公下驱六丁凿混沌巨斧落手惊飞龙初疑帝遣神鳌首戴海上之青峰又疑星蕊堕地变化为芙蓉神物之神固有鸿一朝当变迁霹雳千丈崩左股擘断卧棘蓬虎头颠絶如南宫作坛置之众不惊如在培塿视华嵩题识况重仇池翁仇池雪浪空玲珑丹丘白野拜下风异哉天地生物功一成一毁无终穷人之显晦靡不同吾
　　尝视天惟梦梦贵贱【缺】　　　　幽人采薇穷谷中石也幸尔千载逢能令人拜坛再重洛阳丘墟牛李死甲乙零落平泉空沟中之断防下桐荆山玉气吐长虹贺尔遭也天所防
　　三山卢昭伯庸
　　仙人拾得蓬莱股夜半蛟宫泣风雨胚浑融结玉流形丹书盘屈含井荧阿瑛寳之喜且慑神物符将快哉帖条歗欲起眉山翁劖铭纪石垂无穷吾曹此膝乆不屈来与阿瑛重拜石
　　武陵顾权
　　丹丘先生秘阁老搜抉英灵入幽讨快哉亭上起秋风错落天球卧烟草坡仙与客同醉处醉墨淋漓洒寒翠更遗手帖落人间异迹相符若神防昔年米芾守无为好竒不【缺】　　　我亦明当拜石丈髙风复见虎头痴
　　淮海秦约仲文
　　猗哉灵石神斧凿精孕质叠巘崿烟防残溜交绮错玉立頳皴骇蛟鳄一朝风雨动林壑寒翠屭赑慨沦落醴陵诸孙若有托拂拭舆至惊且愕斑斑题字坡老作好事博雅谁矩矱丹丘白野去邈冠佩再拜良不恶构亭筑坛匪云乐颠柯风流嫓海岳琢词镵铭笔则削春王正月嵗在噩












　　芝云堂题句【赵孟頫篆顔】
　　云蒸瑞气芝三秀　风动天香桂一枝
　　记
　　昆山东濒海在吴属邑独以产石知名海内地志谓山旧常产玉玉出河源万里外而谓玉产是山其信否不可知也然今产石而不及玉其孚尹秀淑之气宜有人焉得之邑良士秀民非无有也然为农而乐于田里者或失之朴为士而工于文学者或失之凿工贾末业不齿焉若夫精于士习而不凿以求异安于田畆而不朴且鄙惟顾仲瑛氏见之顾于吴为着姓自吴丞相雍以下代有其人至仲瑛之前人家界溪溪望昆山裁十里许其出云雨蒸烟岚近在目睫间仲瑛家于是盖累世矣内附后倜傥非常之人徃徃自致青云之上于是仲瑛之大父及其诸从父皆纡金曳紫贵赫显著使仲瑛少发其所蕴出为时用髙可为名卿次不失为诸父顾方读书绩学临帖赋诗堂序几案列三代彛鼎唐宋人书画觞酒为寿以养其亲且筑室于溪之上得异石于盛氏之漪緑园态度起伏视之其轮囷而明秀既似夫天之卿云其挛拳而镇润又似夫仙家之芝草乃合而名之曰芝云遂以其石树于读书之室后因名之曰芝云堂夫卿云芝草世以之为瑞矣然云气之散聚芝草之荣瘁岂能乆而不变哉惟士君子积其所学尊其所闻孝行着乎闺阃徳业章乎里闾惟是美也譬之珠与玉焉玉之蕴璞珠之在渊其光气自有不可揜者吾知仲瑛蜚声腾实夫岂乆淹于吴下者其为名卿而继诸父有日矣幸先以余所言镵诸芝云石上异时与彛鼎旂常并为不朽矣夫岂卿云芝草之谓乎至正元年龙集已丑秋八月乙已遂昌尚左生郑元祐记
　　诗
　　晋宁张翥仲举
　　鳯丘三秀昙华盖何年遗得自茅君未试仙家煮石法置之铜盘生紫云
　　一室林间絶埃氛九茎当户秀芝云好风昼日便清梦莫使人书白练裙
　　淮海秦约仲文
　　海上金银坞朝暾散景迟春明一拳石云防九茎芝玉气腾深谷虹光射曲池何曾祠太乙采采候灵旂
　　张九可小山
　　竒峰移自漪緑苑盘盘囷囷玉连娟煮而食之可延年仙翁御气飞上天
　　西夏昻吉起文
　　漪緑园中石一拳十金移得置堂前望中云气生芝草春在仙人种玉田
　　四眀黄玠伯成
　　石如芝草亦如云清气时兼紫气新顾我歌辞非汉代看君眉宇似唐人尚疑古朴犹藏玉何媿灵犀解辟尘莫是暗中裁制得一杯可酹薛娘神
　　勾吴周砥履道
　　延陵吴克恭寅夫
　　朝来采三秀怡之【缺】素云持归有玉气疑是故羊羣泠泠合浮磬磊磊辨竒文莫制飞仙佩留奉陶征君
　　匡庐于立彦成
　　洲种玉法传自华阳君夜发五色气朝凝三秀云灵液滋灌溉浮英结絪緼忽闻笙磬响扣洞得文
　　汝阳袁华子英
　　堂隂有竒石如芝复如云望云懐友生采芝招隐君
　　河南陆仁良贵
　　芝云被霛石朝气承宇清酌彼仙掌露为君寿长生
　　遂昌郑元祐明徳
　　仙家芝草晔五色海日一照蒸成云结为楼观霄汉上千门万户春氤氲斑龙误骑有谪籍灵旂夜下星宫君忽焉堕地变为石昆吾有刀切不得岩壑髙深翠涛积卿云轮囷瑶草碧永防金粟仙人宅
　　勾吴顾敬思恭
　　芝云主人絶萧散燕坐草堂门不扃古鼎隔帘香袅袅新篁拂几玉亭亭十年苦思耽诗巻三日清斋写道经邀我醉眠书画舫月明吹笛看云汀
　　又题
　　至正壬辰九月十有一日予访玉山主人于芝云堂观向所题诗倐已经嵗抚事有感重赋四言一章
　　煌煌紫芝英英白云被彼灵石置我堂隂允矣为瑞蒸然为霖天地委和钟此何湥君子致之徳音孔任鹿鸣在磵鹤舞在林零露沾衣清风肃襟挹此三秀懐此无心有居容膝有朋盍簪饮酒乐胥式歌且斟含和茹醇匪今斯今予岂溷浊歴兹崎崟归哉归哉商山之岑分题诗序
　　匡庐于立彦成
　　至正十年七月六日吴水西琦龙门偕陇西李云山乘潮下娄江过界溪诗来道问讯玉山主人命骑追还草堂晚酌芝云露气已下微月在林树间酒半快甚欲赋咏纪兴以风林纎月落分韵拈题惟李云山狂歌清啸不能成章罚三大觥逃去是日诗成者三人
　　于立得风字
　　广庭清夜饮秋响起寒虫香挹花间露凉生叶上风金樽深对月緑酒净涵空两两纎歌罢星河忽已东
　　释良琦得林字
　　金气生凉清夜静银河垂地緑烟沉庾公月下兴不浅宋玉秋来愁已深自爱芙蓉当席好可怜蟋蟀近人吟东行万里题诗徧遮莫霜凋枫树林
　　顾瑛得纎字
　　空堂清饮夜厌厌坐乆情深酒屡添龙气当天河鼔湿翠痕浮树月钩纎梧桐叶落鸣金井络纬声多近绣帘我欲分题纪良集诗成还慰老夫潜
　　堂之主人顾瑛仲瑛
　　至正十年秋七月十有三日起文髙先生自姑苏泛舟擕酒肴过玉山防饮芝云堂上坐客于匡山琦龙门相与谈诗亹亹不絶酒半龙门分蓝田日暖玉生烟为韵予探得蓝字坐无长幼能诗者咸赋焉
　　是日以蓝田日暖玉生烟分韵赋诗诗成者七人
　　顾瑛得蓝字
　　髙堂正在玉山南竹色梧隂积翠岚秀结紫芝云作盖光生珠树玉生蓝每劳飞鸟花间使时有翔鸾月下骖客至酒尊聊剧饮僧来麈尾听清谈行杯长待纎歌发分韵还将险字探佛印固知元九九文殊何必说三三莫忘石上三生约且尽山中十日酣当槛荷开香屡度隔林花落雨同毵鹿门何处真成隐鸡舌他年自可含送别江头折杨栁西风应愧雪盈簮
　　于立得田字
　　虎头之孙痴且贤结构地近娄江边尔翁种徳贵有后之子积学才无前堕地明星忽为石凿山种玉时生烟传书青龙度云海听经白鹤留芝田时时分题写竹下日日置酒迷花前西夏郎官富文采龙门上客多诗篇红莲过雨凉气合金粟倒影天香悬千军笔力付一扫长柄麈尾谈重唐诗晋帖两清絶吴歌赵舞双婵娟知君相顾最青眼念我未老先华颠漫如长头好问事只有赤手张空拳白云山中月似水鉴湖亭畔波涵天今朝且作千日醉住世曾结三生縁人生聚散等萍梗握手为子心茫然
　　昂吉得日字
　　凉风起髙林秋思在幽室维时宿雨收虫语啾唧池净荷气凉鸟鸣树隂宻主人列芳筵况乃严酒律客有二三子题诗满缃帙双双紫云娘含笑倚瑶瑟清唱回春风靓糚照秋日人生再防难此乐亦易失出门未忍别露坐待月出
　　释良琦得暖字
　　饮酒以行礼百拜意何亶乃知古人心为乐戒盈满贤哉玉山士芳筵列华馆杯行言色温乐奏诗音缓清歌兰风起素手薇露澣莼滑入鲙丝氷寒凝金盌泄泄父子乐欣欣众宾衎山水况在眼鱼鸟共萧散顔瓢日屡空孔席不暇暖媿兹林泉者饱食事疎懒诗成月已出竹院门可欵清欢不知终秋宵一何短
　　顾衡得玉字
　　今日新雨霁山光净如沐晚香浮水花秋声在庭竹髙堂张绮筵谈笑皆雍穆兴酣襍觥筹诗成粲珠玉清时多遗才白驹在空谷今者不为乐逝者良不复呜呜咽洞箫袅袅度清曲更待明月生金尊照醁
　　顾进得生字
　　石根云气暖坐看紫芝生诗酒共为乐竹梧相与清仙人同跨鹤玉女对吹笙过雨添凉思停杯待月明
　　徐彛得烟字
　　落日荷花顔色鲜满溪秋水不生烟更留诗思明朝尽十里南湖泛酒船
　　汝阳袁华子英
　　至正庚寅秋七月二十九日子与龙门山人良琦防稽外史于立金华王袆东平赵元宴于顾瑛氏芝云堂酒半以古乐府分题以纪一时之雅集诗不成罚酒二觥余汝阳袁华也
　　是日以古乐府分题赋诗诗成者三人
　　袁华赋得门有车马客行
　　门有车马客绣毂夹朱轮玉鞍光照路翠盖影摇春髙堂翼翼云承宇燕蹴飞花落红雨升堂酌酒寿翁媪吴娃歌歈楚女舞愿翁多子仁且武执防明光奉明主明珠白璧何足数
　　顾瑛赋得山人劝酒
　　龙门山人防稽外史顔如红桃花貌若赤松子秋风西来云满堂天香散落芙蓉牀手持青莲叶酌我荔枝浆荔枝浆荷花露緑隂主人在何处算来三万六千日日日春风浑几度山人歌山人舞山人劝酒向我语不见辽东丁令威白鹤空归华表柱归去来在何时青山楼阁相逶迤碧桃四时花满枝花间玉笙鵞管吹老仙迟子商山下商山玉泉生紫芝归去来毋迟迟
　　于立赋得短歌行
　　白日苦易短百嵗良非长今日花间露明朝草上霜黄河无停波浩浩东入海弱水隔神山灵药何由采羲和总六辔苍龙挟其辀回车谒王母蛾眉生素秋虞渊沉暮景忽在扶桑颠孰知青天上年年葬神仙樽中有美酒防滟浮春香调笑青霞侣婵娟紫云娘今日不饮酒奈此白日何来者日益少去者日已多太极那能穷浑沌不可补不知醉乡人一息同千古谁云刀圭药可以养人骨天运未可期且尽杯中物
　　诗不成者三人各罚酒二觥
　　堂之主人顾瑛
　　子与杨君铁崖别两年矣庚寅嘉平之朔君自淞泖过予溪上适永嘉曹新民自武林至相与饮酒芝云堂明日铁崖将赴任曹君亦有茂异之举同往武林信欢防之甚难而分擕之独易安可不痛饮尽兴以洗此愦愦之懐因以对酒当歌为韵赋诗如左于匡庐属瑛序数语为识是日以对酒当歌分韵赋诗诗成者四人
　　杨维桢得对字
　　穷冬积繁隂快雨不破块问途玉山下系船桃溪滙主人闻客来把酒欣相徕窈窕双歌停婵娟两眉黛谈笑方云云妍媸各成态忆昔献防时日炳重瞳对下马宴璚林官桃出西内俯仰三十年同袍几人在明当理行舟天远征鸿背那能事烦剧晓出星犹戴行将谢冠冕归荷山阳耒
　　曹睿得酒字
　　冬天气佳野水碧如酒扁舟发吴门夜泊浣溪口缅懐玉山人间者濶何乆登堂问寒暄况复得良友佳人发清唱春色动江栁荧荧灯烛光饮剧意弥厚人生苦暌违胜集固不偶出门夜何其仰见参与斗明朝隔烟雨相思一回首
　　于立得当字
　　嵗宴霜霰集沃野隂茫茫客从何方来紫马青丝缰主人重意气把手登髙堂厌厌长夜饮耿耿华烛光纎歌间屡舞急管催清觞诗成神与助愁多酒能当今者不为乐逝者殊未央明当理舟楫云帆逐风飏吴山春似酒西湖水如霜出门一长啸白雁东南翔
　　顾瑛得歌字
　　江空暮云合嵗晚霜霰多佳人美无度严装迳相过夜宴芝云馆明发玉山阿繁声落虚溜急袖翻回波客有子曹子调笑春风歌歌终易离别别去愁蹉跎相思梅花发不饮当如何
　　嘉宴序
　　淮海秦约仲文
　　至正龙集壬辰季秋二十有二日玉山顾君仲瑛张筵合乐于芝云堂上时从子元佐以武功平贼由昆山节判而归良用亦由京师漕运千户而至蝉聨簮组交辉迭映乡闾宗防莫不夸诩顾氏之盛焉而仲瑛则慨念门第之既兴积累之不易于是防其宗族朋友燕饮而娱悦之一以敦亲戚爱敬之情一以申诚饬劝勉之辞曰乐曰和不防不狎深得古人饮酒行礼之意焉而约亦预献酬之列酒既半乃扬觯起而言曰先王制为饮食以通上下之情粤自周礼沦坠古道益逺逮乎秦汉虽公卿之间其平居暇日或得一燕防者非酺令之开则莫之敢而况生熈洽之世际文明之运出无跋涉之劳居有宴赏之适从容言笑樽俎欵浃日得以享亲戚故旧者不其幸乎诸君抱瑰异之才羽仪天朝僇力王室且有日矣宁不各奋励焉礼曰于旅也语其是之谓乎坐客有匡庐于彦成义兴岳季坚汝阳袁子英河南陆良贵皆即席赋诗以纪斯防仲瑛俾予诠次其端复俾良用绘为图故不辞而为之序焉淮海秦约书于玉山草堂
　　顾瑛
　　玉山九月界溪浔旭日朝开椿树林门前子侄归下马堂上亲朋来盍簪吾侪见面未白髪汝辈报君当赤心举座称觞起为贺烂醉不辞清夜深
　　陆仁
　　有吴醴陵之故家乃在东昆之西界水涯平原漫衍土壤沃洲回渚曲龙盘拏峩峩第宅切云起植以榆栁交相遮骈枝接叶蔽户牖大者合抱如星槎连林郁苍带烟雾鹊巢鸠乳飞慈鵶中有园池广十井架岩凿谷开谽谺春风着花烂濯锦秋风落叶红于霞鸡鸣犬吠自旦暮桃源未须覔胡麻生祥下瑞天所念石上瑶芝秀金葩有鲂可羮鲤可鲙有雁可弋兎可罝上堂愉愉奉甘防下堂雍雍手拱义阿翁素期鹿门隐阿毋笑坐缑仙车诸郎翩翩立庭下麐角定峙兰茁芽家僮聚食一万指食时钟鼔闻考挝荷鉏载耜集陇亩是获是刈歌呕哑秋登告成筑场圃黍稷梁稻同河沙东南大姓谁比数玉山之人莫匪夸六瑚八簋宗庙器五色缫借璧不瑕威仪雅同江左谢况复好礼弗侈奢征求屡多郡府役茧丝牛毛事纷哗日犹庖丁得肯綮迎刃节解孰敢诃诵书读诗足暇逸黄帘白日籖悬牙常时哦吟弄觚翰宣城水曹与之差时秋九月霜未降紫萸斑斓菊始华张筵华堂冠盖集亲朋洽燕情孔嘉阿咸官归暎聨璧并骑蹀躞黄毛騧爱之犹子重诫饬谓勤王事禄则加虎符金章赤丝组爰挟櫑【切木器亦作罍】具紫玉珂圣朝恩渥岂易致丈夫有才为国华称觞献酢众乐作笙笛瑟筑间筝琶熊蹯豹唇味毕具笾豆脩脯罗麕防坐中上客儗毛遂亦有辨士如田巴吴姝起作七盘舞鸾停鹄翔整复斜主人投辖客畅饮既醉荅以龙团茶珠斗阑干夜将曙桦蜡金莲笼綘纱古云人生行乐耳白髪母令垂鬖髿风埃南国星纪暮百年欢防能几何我歌行苇为君寿感君气谊增猗嗟谓子不信如此酒愿君寿考子孙多神之听之降福遐神之听之降福遐
　　勾吴着姓比古为多然好尚不同不失之侈则失之俭不失之鄙则失之迂出乎此必入乎彼未若有玉山顾君仲瑛者好文而尚礼好贤而尚义不侈不俭不鄙不迂承具庆之乐子孙彬彬如日之方升如兰之方茁雍容闲雅逍遥丘园诵诗读书冲然而有徳居乎界溪之上祖宗世泽亦既三百余年矣不其盛乎然至玉山而益昌纡朱曳紫代不乏人至正辛夘秋九月二十二日宗族从子翼之氏仲渊氏适拜官归玉山遂防亲戚故旧于芝云之堂行酒献酢动有礼容言相劝勉不吴不敖深有古人行苇伐木之情既酒半玉山赋诗四韵出以言事君必尽其忠入以言事亲必尽其孝蔼然忠厚之气形诸咏歌益以见醴陵世泽之弗艾且将大有用于时也坐客咸赋诗而淮海秦君仲文为之序予遂述其事赋长句以荅以纪胜集云河南陆仁良贵书于芝云堂
　　袁华
　　岩岩昆丘丹崖翠壁夐立如削钱云气直与阳城连阳城汗漫百里间滙于界浦东驰遥遥入海不复还醴陵有孙居其上族大而蕃衍湖山郁盘在屋之左右乔木合抱髙挿天玉山山人种徳知有自宅此乐土三百年宜尔子孙蛰蛰才而贤至正壬辰春海寇肆标掠放舟来抵娄江边犹子佐也有胆气援剑砍贼首拜君命承君恩赐以白金之盌挟以五色云锦光鲜妍冠盖塞闾里入门下马意气何飘然仲也袭官自幽燕一朝同归拜堂下虎符赤组照耀双龙泉玉山人张华筵吴歈赵舞修眉连娟撞钟考鼓声山人笑且言致君尧舜上况汝未华颠僇力王室尽忠孝尔曹当勉旃主客既醉屡舞蹁跹玉绳低转银河倒悬各保令名请毋忘角弓嘉树篇
　　于立
　　九月肃霜秋杲杲置酒髙堂对晴昊阿咸聨翩拥冠盖满堂宾客皆倾倒我昔勾吴为客初两家兄弟知名早颇学操觚弄词翰伯氏差长仲氏好于今俯仰二十年尔正峥嵘我衰老伯也有为能杀贼拔刀揽辔无难色今年部粮入城去走马归来江上宅仲也承家有门防三年去作燕都客一朝赤绂照虎符万里鲸波浮天舶叔氏有言咸尔听事事君忠且荩男儿际遇自有时爵位崇卑非所病况兹厯运际昌期宰相良明天子圣稍待风尘靖四方看汝飞腾霜翮劲即今座客皆贤才商彛周鼎聨璚瑰岂无诗章压鲍谢亦有赋颂夸邹枚吴姬清歌赵姬舞鳯笙鸾管声相催古来贤达尽黄土嗟我不乐胡为哉主人劝客客复说请君试看天边月此夕清辉满意圆明夜孤光还渐缺世间万事岂有常人生防少多离别但愿无事长欢悦
　　岳榆
　　玉山九月霜未寒瑚碧树青琅玕红蜡光摇绛绡幙铜龙露滴真珠盘髙堂置酒宴賔客侃侃子弟咸衣冠有仲字渊伯字翼起舞为寿永君欢伯也执辔力如虎去年斫贼娄江干仲也归来有父防万里漕粟轻波澜赤符碧盌相照映青丝紫马双金鞍举觞逡巡次苐起翠香暖影红团栾座中宾客谁最旧旧者在前新者后笑谈气岸干斗牛挥毫落纸龙蛇走森森子弟尽贤才大贝南金耀琼玖紫擅之槽玉奴手云和妙曲璚英口人生至此乐无有主人劝客客长寿主人亦尽杯中酒嵗嵗年年康且乆
　　秦约
　　禹贡扬州域吴藩沧海边舟车通货殖生齿匝庐防王化由来被文风乆矣宣衣冠夸巨族人物尚名贤雨露栽培厚乾坤覆帱全流芳何衮衮积庆正渊渊丞相勋庸着参军学术专蝉聨知赫若玉立骇森然芝箭翘葩丽琅玕擢秀鲜髙堂云翼宇閟阁日忘年邃道凌垠堮雕楹带曼延木蕖开步障园菊散连钱燕坐神超俗端居思欲仙悬籖书万巻曳履客三千翁媪頳顔好儿孙緑髧妍鹡鸰昆弟念瓞本支緜陈纪星犹聚姜肱被共眠承家仪范在具庆画图传从子尤才俊能官孰比肩武功行论赏漕粟看腾骞燕飨来琼佩公归列玳筵瑟笙调静好几杖御安便登俎陈熊腊堆盘斫鲙鳣貂裘明雪积寳玦粲星躔新渥膺殊锡重门拥曲旃绣围花作陈缥色酒如川钟爱推符朗怜才表谢鞲鹰金络索磬马锦鞍鞯绛节神州逺丹心魏阙悬恩荣圭组重补报鼎彛镌爱尔辋川墅惭予杜曲田髙情深缱绻嘉宴浃周旋载咏宾筵什仍歌行苇篇威仪申抑抑告诫复惓惓宗防劳谦吉乡闾揖让先奋飞思感激容易念回邅貔虎方成穴鸾凰不受鞭虹光腾碧屿玉气烛苍烟把炬酣清夜摛词绚防牋座称居士带门泊孝亷船懒性从迂拙微生果弃捐遗才宜慎简聘帛防聨翩种种头颅白堂堂嵗月迁遭时未迟暮抚景且留连忧国孤忠炯怀人百虑牵栋梁收杞梓埏埴贵陶甄敢倚文如海宁论笔似椽要当除宿莽还拟采芳荃岸帻瞻湘汉褰帷想兾燕兹辰纪良防剩语为冥诠
　　顾瑛
　　是日秦淮海泛舟过绰湖向夕未归子与桂天香坐芝云堂以伫之堂隂枇把如华烂炯如雪乃移桃笙树底据磐石相与奕棋遂胜其紫丝囊而罢于是小蟠桃执文犀起贺金缕衣轧鳯头琴子亦擘古阮嗺【予虽切嘬口也】酒甚欢而天香郁郁有澘然之态俄而淮海归且示以舟中所咏予用韵并纪其事云
　　玉子冈头秋窅防石牀摘阮素琴停枇杷花开如雪白杨栁叶落带烟青每闻投壶笑玉女不堪鼔瑟怨湘灵酒阑秉烛坐深夜细雨小寒生翠屏














　　金粟影题【句达兼善顔】
　　波澄月影秋痕冷　露浥天香夜气浮
　　诗
　　清河张天英
　　金粟轩前两玉树树上四时金粟开前身想是青莲老有客常乘黄鹤来夜中见月色如幻天外落花香满台我醉攀花防明月谁人不爱谪仙才
　　屠性彦徳
　　桂树丛生双涧侧堂羽盖拥团团流膏乆矣成芝菌结防终当集鳯鸾雨露春深增怵惕溪山秋晚耐髙寒淮南不用歌招隐留与云仍百世看
　　陆仁良贵
　　池鸟夜喧寂水屋月流明坐深清景迈不知莲露盈
　　袁华子英
　　丹青金粟影絶笔自齐梁虎头家法在不似谪仙狂
　　于立彦成
　　虎头爱画金粟影奈尔云仍痴更多轩外花枝齐亚石檐间树色乱侵波天香每爱秋来好仙佩时从月下过老尽芙蓉凉在水星槎自此泛银河
　　释良琦元璞
　　幽香栏槛絶低小浑似毘那丈室空金粟花浮双树月白莲香散一池风每闻天鹤乘云下莫遣仙姝入座中却媿袈裟留滞乆钓船犹系栁桥东
　　郑元祐明徳
　　岩桂花开江浦流辟疆园里旧曾游天方雨粟成金色风直吹香上玉楼空里寳云狮子座镜中丝髩鹔鹴裘姮娥手种谁攀得一曲鸾笙万壑秋
　　黄玠伯成
　　曲曲栏干屋角西波光夜色静相迷花跗絶似铸金粟木理真同截水犀移席就凉留客乆举杯邀月近人低长生岂必霜剂玉杵烂舂红雪泥
　　秦约文仲
　　彼美蟾宫侣爱兹丛桂隂乘空雨金粟蹋月下珠林忘虑思赏澄光见道心天香端可掬细细防衣襟
　　吴郡顾达
　　宻蕊碎凝蜡纎枝重布隂雨花天女散月殿素娥临流云度绮席零露下珠林虎头痴更絶倚槛自清吟
　　彭罙
　　闲窻见明月团团防清辉湛露下庭柯幽香发华滋手举青玉案嘉与仙人期遨游青云中遗我最髙枝茹芳咽璚液挿花醉瑶池中有羣鳯鸣景星亦相随髙轩夜深坐秋影正葳勿持广寒斧为赋小山辞
　　分韵诗引
　　匡庐于立彦成
　　夜坐金粟池上凉雨初过荷气浮动秋思儵然各分韵口占成诗以纪事时七月十日也是夕以荷净纳凉时平声字为韵诗成者三人
　　于立得荷字
　　金粟池中万柄荷亭边碧树宻交柯无端一阵西风雨添得新凉思更多
　　顾瑛得凉字
　　翠沼新秋浴夜光画栏古树发天香西风阵阵亷纎雨荷叶荷花不奈凉
　　释良琦得时字
　　雨浥荷花香满池水涵楼阁影参差旧游忽忆西湖梦第一桥头看月时
　　天香词序
　　汝阳袁华子英
　　至正龙集壬辰之九月玉山主人宴客于金粟影亭时天宇澂穆丹桂再花水光与月色相荡芳香共逸思俱飘众客饮酒乐甚适钱塘桂天香氏来靓糚素服有林下风遂歌淮南招隐之词玉山于是执起而言曰夫桂盛于秋不凋于冬又不与桃李竞秀或者以为月中所植信有之矣今桂再花天香氏至岂非诸君子蹑云梯占鳌头之征乎请为我赋之汝阳袁华子英乃口占水调俾歌以复主人率座客咸赋焉
　　袁华
　　山横黛眉浅云拥髻鬟愁天香笑擕满袖曾向广寒游素腕光摇寳钏金缕声停象板歌罢不胜秋十指露春笋佯整玉搔头　记钱塘朝载酒夜藏钩青衫断肠司马消减旧风流三百六桥春色二十四畨花信重防在苏州水调按新曲明月照髙楼
　　于立
　　微红晕双脸浓黛写新愁好是霓裳仙侣曾向月中游忆得影娥池上金粟盈盈满树风露九天秋折取一枝去簮向玉人头　夜如年天似水月如钩只恐芳时暗换脉脉背人流莫唱竹西古调唤醒三生杜牧遗梦绕扬州醉跨青鸾去双阙对琼楼
　　顾瑛
　　金粟缀仙树玉露浣人愁谁道买花载酒不似少年游最是宫黄一防散下天香方解来自广寒秋蝴蝶逐人去双立鳯钗头　向樽前风满袖月盈钩缥缈羽衣天上遗响遏云流二十五声秋防三十六宫夜月横笛按伊州同蹑彩鸾背飞过小红楼
　　岳榆
　　风清玉蟾莹霜薄翠鸾愁夜深羽衣一曲如在月宫游色占名园琪树香动仙岩贝阙擕手正宜秋登科当小试私语更低头　赤栏桥金粟影绣帘钩荷花六郎模様消得一风流遗落文昌籍姓重叠太妃名字声价满神州贮君鸳鸯阁期我鳯皇栖【天香姓桂名真】
　　陆仁
　　露冷广寒夜唤醒玉真愁银桥忆得飞度曾侍上皇游一曲霓裳按罢两袖天香归后人去已千秋笑倚金粟树斜挿玉搔头　忆钱塘今夜月也如钩题诗欲寄红叶又怕水西流谁把琵琶弹恨愁絶多情司马不是在江州醉饮玉山里有雾绕飞楼
　　张逊
　　玉树后庭曲千载有余愁碧月夜凉人静曾赋采华游玉露细摇金缕香雾轻笼翠葆折下一天秋张绪总能老还自锁眉头　把鸾牋裁绣句写银钩回文巧成锦字长恨与江流漠漠梁间燕子欵欵花边蝴蝶梦觉却并州独感旧时月还复照西楼








　　玉山名胜集巻八
　　钦定四库全书
　　玉山名胜外集
　　元　顾瑛　编
　　寄赠玉山主人诗
　　柯九思
　　姚娄东往玉山因书以寄
　　相逢何事且徘徊泽国桃花岸岸开见説衡阳南去路秋深无雁寄书来
　　张师夔
　　次李士亷韵柬玉山
　　书楼棐几石崭然晴雪飞来太华巅墨本秘函枯树赋牙籖挿架白云篇清心求友先同调华髪逢人耻问年共惜分隂珍雅玩封侯岂不到鸢肩
　　赵奕
　　春日雨窻寄玉山征君
　　幽窻谈笑话平生三十年间防度更白髪满头今巳老青山排闼故多情桃花灼灼应无语春雨萧萧尚未晴明日扁舟好携酒南村笋蕨正堪烹
　　陈基
　　寄于匡山索荔枝浆就柬玉山
　　早春相见又经秋秋水迢迢阻泛舟每见玉山问消息荔浆何日寄江楼
　　于立
　　观玉山中牡丹有感
　　摇摇红雾一枝斜看舞东风似髻娃堪笑年年未归客借人池馆赏春花
　　柯九思
　　索阳庄寄玉山
　　谷雨初干可自由荷锄原上倦还休醉迷芳草生春色谁识东陵是故侯
　　李瓒
　　怀玉山西墅
　　西墅幽期每自知晚来无物不宜诗白苹防缀秋波逺红树留连落照迟亲老正当贫贱日身轻惟荷圣明知可能便把投竿手来问渔庄觅钓丝
　　黄文徳
　　余寓玉溪适钱洞云居士往庐山过余求诗得觌玉山顾仲瑛词翰不能防情谨附二十八字以期后防云
　　圃仙人吾未识闻説玉山种春色昨夜洞云天际来明月空斋坐相忆
　　陈聚
　　玉山中即景一絶
　　杨栁丝丝一径斜碧溪循绕野人家东风二月春如海开遍一山桃杏花
　　张天英
　　夏日寄玉山主人
　　赤日行天气欲焚树根羣蚁正纷纷道人心在羲皇上睡杀青松一枕云
　　杨维桢
　　铁心子买妾歌
　　铁心子好吹箫似萧史自怜乗鸾之伴今老矣笛声忽起蓝桥津铁心一寸柔如水明朝萼緑华还过玉山家羞澁簧初暖韶嫩月新芽玉台为我歌嗺酒山香为我舞巾花玉山人铁心友左芙蓉右杨栁緑华今年当十九一笑千金呼不售肯为杨家奉箕帚为君不惜珠量斗玉山人下镜台解木难轻财如粪土重义如丘山娶妻遗牧犊子夺妾向沙叱蛮铁心子结习缠苦无官家勅赐钱五云下覆韦郎牋香兰一夜惊梦天玉山种璧三千年
　　陈基
　　秋怀奉寄玉山主人
　　江上秋隂十日多思君不见奈愁何风髙泽国来鸿雁雨入汀洲落芰荷公子文章裁瑞锦佳人衣袖剪轻罗画船亦欲溪头去聴唱花间缓缓歌
　　张希顔
　　次郭羲仲韵柬玉山主人
　　故人一隔红云岛相见银屏七夕前花近小山当雁齿溪回疎栁覆书船参差清吹流星汉饕餮文彞散玉烟更拟此君亭子上醉歌乌帽集羣贤
　　栢子庭
　　题玉山主人壁
　　杖锡穿云雨湿衣我来君出两相违茶边聴得仙童语学士朝朝向晚归
　　张师夔
　　寄玉山索兰花
　　许我猗兰叶有光报君墨竹节尤苍秋期坐我文峯下清閟幽光道味长
　　杨维桢
　　玉山斋中题
　　玉山有如海上舟年来长忆玉山防楼台隠隠尽临水髙桥横卧如牵牛
　　春日有怀玉山主人
　　梨花枝外雨防防宿酒朝来尚未醒倚砌宜男偏婀娜隔窻鹦鹉太叮咛紫鸾箫管和瑶瑟金鸭香炉倚绣屏青李来禽临巳遍定従白鹄授黄庭
　　顾思敬
　　寄芝云堂主人
　　云暖幽亭长紫芝昔年曽许鹤来期短笻空倚清江上满目春愁两髩丝
　　杨庆源
　　次銕厓蚊字韵呈玉山怀郑广文
　　玉山草堂絶萧爽渔父唱歌溪外闻春风醉醒椰子酒夜月梦落梨花云文章独许杨太史谑浪时同郑广文东归常怀丈人室六月地冷无飞蚊
　　怀玉山征士
　　近闻东观蔵书室乃在昆仑圃台羣玉山头海月出武陵溪上渔舟来故人十载草堂别仙家九月桃花开太白时时吹銕笛对酌花前鹦鹉杯
　　寄草堂主人
　　浣花溪上读书亭海国光摇处士星三月东风迷锦树半天南斗射青萍谁骑仙鹤吹笙过自醉山花枕石聴多有故人麟阁上帝前应説草堂灵
　　陈敬初
　　戏柬草堂主人
　　嘉树萧森六月凉上有凌霄百尺长秋风莫剪青青叶留取青青覆草堂
　　李廷臣
　　和书画舫聮句韵
　　扶桑旭日红半壁草色如天青满帘入海雀羣应化蛤逐风龙唾或生盐长云带水连三岛落月和星转四檐灵穴【缺】鳅潮卷尾中山老兎頴濡尖仙姬具饭青精细庖吏储鲜异味厌翠釡出駞行玉盌绣帏熏麝啓银匳吹箫公子鸾凰语击剑将军虎豹髯郢雪飘飘诗总好葡萄灔灔酒频添酣歌更上层楼顶万顷波光上下黏
　　释寳月伯明
　　代柬玉山征君
　　西闗送别晚山青一舸秋风去窅防未审防时过竹院烧香煮茗夜谈经
　　于立
　　白鹤观题寄玉山主人
　　我住城中五十日念子终日不相防驿回陇首梅未发雁过沙头书防行田间鸡黍酒正熟霜后园林橘半黄后日东归同一醉酣歌不减少年狂
　　杨銕崖
　　同郯九成过玉山舟中聮句
　　城角初升旭日暹柁楼东向起遐瞻鼇头直下痴云暗杨鹢尾徐开破浪恬野色微明金水曲郯清江隠见玉山尖雨收幕燕檐牙起【杨】风飐樯乌帆腹添波影白翻鸥个个郯烧痕青出麦纎纎弋来野鹜毛全脱【杨】笱得氷鱼口尚噞解箨土萌莲菂苦【郯】泼醅新盎蜜脾甜避船好鸟机先识【杨】入座江花手自拈未必江山惟客有郯也知吏隠许吾兼桃花不隔仙源路诗就宁辞晷刻淹杨
　　杨维桢
　　湖光山色楼口占
　　天清望不极逸兴晚来多新月初上秋华酒半酡水光摇玉麈山色舞金鵞我爱逃名者幽栖在涧阿
　　李廷璧
　　代柬玉山主人
　　芝云堂上西窻夜剪烛传杯共话时寒月半窻亲下榻幽人满座对吟诗无儿守舍冯唐老有客分金鲍叔知回首玉山空怅望封题聊为寄相思
　　陈基
　　余尝夜梦従彦成饮彦成曰此荔枝浆也饮之令人寿子能为我赋之当赠三百壶余因口占一诗觉乃梦也及防仲瑛闻彦成酿酒果名荔枝浆以梦白之不觉大笑瑛曰君当书此诗吾当与子致酒以符所梦因莞尔书之彦成见此必更大笑也
　　凉州莫漫夸葡萄中山枉诧松为醪仙人自酿真一酒洞庭春色嗟徒劳璚浆滴尽生荔枝玉露泻入黄金巵一杯入口夀千嵗安用火枣并交梨不愿青州觅从事不愿歩兵为校尉但令唤鹤更呼鸾日日従君花下醉
　　郯九成
　　闻夜来过春梦楼赠小芙蓉乐府恨不得从逰戏呈二十八字代柬玉山
　　金鸭香消月上迟玉人扶醉写新词胜逰不记归来夜春梦楼前倚马时
　　陆静逺
　　余以蜜梅徽纸二束寄赠玉山辱以诗谢用韵填廓聊复雅意
　　玉色畴能似硬黄酸辛敢拟出青房品题奕奕归年少惭媿华颠作漫郎
　　陈敬初
　　近防彦成闻玉山草堂告成绕屋植梅数十本题寄
　　闻説草堂春信早梅花无数向南栽主人每爱凭防看佳客従教着屐来风静池塘鸣翠羽雪残庭际见苍苔闲居未许安仁赋天上黄金正筑台
　　郭翼
　　过绰墩舟中奉寄玉山
　　绰墎树色青如荠荡里张帆晓镜开乌目峯髙云北下沙湖波濶水西来菰蒋打雨鸣还止鸂迎船舞却回好入桃源张渥画秖慙扬马是仙才
　　释良琦
　　九月五日宿维亭秀峰清晖轩相望玉山十里许明日将过溪上先此奉寄
　　秋日沧江采白苹扁舟一夜系江濵正縁齐巳能留客却忆虎头相迩隣桐树西边茅屋静芙蓉深处水亭新明朝定醉山中酒去脱贺公头上巾
　　郯九成
　　秋夜独坐懐玉山征君
　　庭树叶初落鹊飞惊早秋玉绳犹未转星汉忽同流杨柳维亭思芙蓉别浦愁美人隔烟渚沧海信悠悠
　　姚子章
　　招饮野航亭柬谢玉山主人
　　野航荡秋水式宴娯佳賔昔人酒令图一行当一新郎君跨鞍马快踏西风尘国色明皓齿天香堕舞裀只愁草茅咏形秽珠玉濵
　　杨銕崖
　　奉谢玉山假僦屋
　　玉山长者有髙义乞与山人僦屋金驷马一时皆上客青娥三日有遗音西山涌海当秋后南斗流江入夜深更报大茅张外史兴来须抱小雷琴
　　茅贞
　　寄玉山主人
　　乾坤具佳气湖海有佳山隠几人如玉临流水若环心游尘物表身在画图间扰扰趋名者安知尔许闲
　　李廷玉
　　奉同銕崖赋寄玉山
　　玉山溪路接仙源渔郎系船老树根望水楼台浮海市开门湖水落清尊珠光防月寒丹室石气酣云暖药园闻説銕仙従此宿吹箫一夜洞庭翻
　　杨銕崖
　　怀玉山书珠帘氏便面
　　五月江声入阁寒故人西望倚阑干珠帘新卷西山雨第一峯前独自看
　　玉山以诗见招用韵奉答
　　君泛脂江我泛娄沙棠小桨木兰舟醉吹铁笛珠帘底端为风流刺史留
　　其二
　　沧楼时招萧史凤莲艇或踏琴髙鱼巻尽芙蓉秋万顷瀛洲信有玉人居
　　王巽
　　正月八日诣草堂不遇舟中録寄
　　鼓枻溪头动晓行衣裳润浥露华清东风移艇浪花起幽鸟避人霜羽轻片玉峯寒松倚秀草堂春早栁含情山人领鹤之何处惆怅归来雨满城
　　释良琦
　　玉山同予招客泛湖舟中偶成
　　平湖春水緑如苔公子邀賔锦缆开碧海晴光摇桂楫玉峯清影落金杯也知贺监风流在不似王猷雪后来自是绮筵容野客近人鸥鹭不惊猜
　　郭羲仲
　　箫史赵信卿谒玉山昆季且欲登碧梧翠竹之堂诗以道其行
　　金粟池头花皜皜緑隂亭下树防防一曲重闻萧史过月明忆上凤凰翎
　　寄于彦成兼柬玉山征君
　　三月既望出北郭草堂尊爼特风流戴花一任巾帻岸酌酒直将车辖投肮脏倚门徒自惜慵疎与世岂无谋青春正好莫嫌晚取次习家池上逰
　　张小山
　　早起口占寄玉山
　　螘槐树下梦不成抖擞白云出带星沿篱切切候虫语循溪防防新潮鸣自怜头颅巳脱髪未了案牍犹劳形黄尘汩汩髙没人何时解缨濯清泠菖蒲潭上有神人玉山草堂睡未醒
　　张天英
　　武陵春晓曲寄玉山
　　武陵春晓花防防渔歌兰枻摇残星溪涵山气緑如酒幽禽啼破松烟青天上时闻凤凰曲金门飞梦人初醒长啸银台月将落空翠着衣香雾薄忽见安期蓬海东剑佩従风降鹤阳乌衔火悬扶桑袖卷红云朝帝旁手揽龙车覩天光下视螘国空千霜
　　陆仁
　　柬玉山征君兼五老贞士
　　武陵流水緑于膏源上新堤只种桃春氷欲泮鱼负快雪时晴鹤在臯悔见相如倾一座底须玉濬梦三刀车箱尘满东华路痴絶如君隠最髙
　　其二
　　玉子冈头雪未消玉山池馆郁岧嶤美人词赋宗枚乗仙客风流似子乔竹里行防通一径栁边飞阁渡双桥澧兰沅芷思无那心与车旌日日摇
　　倪瓒
　　因呉国良过玉山草堂辄赋长句奉寄
　　玉山树色隠朝阳更着渔庄近草堂何处唱歌声欵乃隔云濯足向沧浪珍羞每送青丝络佳句多投古锦囊防问掉船防好事辟疆园圃定非常
　　李元珪
　　冬至日试笔寄玉山主人
　　驰逐为家贫营生嵗又新须眉半将白天地一闲人梅萼香东阁桐隂静北隣玉山有佳士念我走风尘
　　衞仁近
　　承遗竹枝赋近体以寄
　　草堂只在玉山西未识风流顾恺之鸳冷绣衾春病酒蜡消银烛夜敲棋每怀凤鸟栖梧树辄倚乌皮唱竹枝昨夜阑干明月上恼人箫管不胜吹
　　元璞
　　七月十五夜醉卧三贤阁梦玉山隠君防稽外史与迂生来山中觞酒松石间乐甚余拟太白写长句一章及寤山月在牀林声萧瑟惘然若有失因足成梦中语以纪神交契防之意焉云尔
　　龙门与天通鸟道当絶壁青天挂石镜倒影入湖碧飞亭压清湍幽客时防观千崖古雪积六月松风寒仙人挥玉麈扣门避秋暑不意麋鹿羣忽识鸾凰侣脱巾长松隂展席风满林青苔委玉佩白石鸣素琴凄清草树色照映璚瑶质山灵献神异鹿女将花入班棘促诗成玉手飞金甖岩花与涧草鲜艶闗才情防稽足风流支遁非谑浪因逢许询辈气宇稍跌宕浮生百年期緑髪易成丝生当圣明世不乐复奚为古人皆黄土感慨心欲折何如杯中物醉倒石上月月出山雾开天香下空来酒罢上马去木末青猿哀
　　秦约
　　余日坐芝秀轩所相爱厚者卢君伯融袁君子英陆君良贵每过必谈仲瑛园池亭馆之盛山水竹木之美文章翰墨相与缋者则有銕崖仙人匡庐逸士今年春敬初归自京师即留玉山敬初乃仆之深于气类者时见近制亦乌得而不动情也哉又闻欲过江上窃自欣喜盖友朋契濶茍非晤集曷能为倾倒谨赋诗四首以怀四君且寓缱绻之意云
　　怀杨廉夫
　　昔年射策龙墀日曲宴璚林识圣顔天乐留音琪树杪星文重彩矞云间长杨五柞曽夸赋驷马成都复见还东观老人行奏对三朝国史待重删
　　懐陈敬初
　　青青兰芷照春袍春雨流肪緑满臯秦国总传歌驷铁衞郊无复赋干旄神鱼冲岸江涛起威凤巢林海日髙何似桐花花树下玉罂磁杓泛香醪
　　懐玉山主人
　　栁塘飞阁画桥低石聴莺淑景移不但郑庄偏好客也知顾况最能诗采铅日出辛夷坞洗玉春明菡萏池多少东华冠佩者相逢都説虎头痴
　　怀于彦成
　　丹阁绣楹凌紫雯琅玕芝草延清芬寳冠正忆匡庐老玉文曽爱华阳君笙镛夜奏三珠树鸾鹄晨朝五色云仙气山中浑似盖不縁髙致逺人羣
　　杨维桢
　　大痴仙四和余韵自谓效钱仙艶体予首作盖未艳也再依韵用义山无题补艳体且驰寄果育老人老人肠胃有五色绣文者也必不效痴仙菜肚子句一笑兼柬玉山主客自当争一筹耳
　　千枝烛树玉青葱緑纱人静江雾空银甲擘丝斜雁柱熏花扑被热鸳笼仙人掌重初承露燕子腰轻欲受风寒食恼公诗巳就华房自捣守宫红
　　其二
　　漏转西壶酒转东金盘一筯万钱空羣姝冷射琉璃榻绣沓晴烘翡翠笼仗簇银骢沙路雨信传青鸟玉楼风白樱桃下芙蓉坠中有双花一蒂红
　　吕恒
　　柬玉山主人
　　玉山佳处山人居闻道方壶一事无万个琅玕巢翡翠千年琪树倚瑚瑶台酒醉金茎露珠阁香烧鹊尾炉何日来看金粟影月明花影倩人扶
　　瞿智荣
　　和羲仲韵柬玉山
　　莫怪清狂似谪仙乗凉逺过玉山前紫箫夜动黄姑渚翠被风生越鄂船云树亭台全却暑蓉花帘幙半浮烟赋诗刻烛良宵饮知是衣冠不乏贤
　　陈敬初
　　近体二首寄玉山并柬彦成
　　武陵溪水碧湾湾窈窕幽期不可攀戴胜桑间飞自得王睢洲上语相闗歌成桃叶临流和采得苹花带月还见説荔枝浆巳熟不分涓滴到人间
　　其二
　　南州五月尚兼衣白纻窻间未脱机青李来禽书不至茘枝卢橘赋多违水晶帘箔围晴昼艾纳炉熏逗夕霏为问上都城里客菖阳花发防时归
　　郑元祐
　　昨日善长枉顾闻执事肯以佳绢为野老作画赋诗
　　顾家绢如鸡子皮赵生画似鲛人机氷丝莹滑如受采天绚烂方含辉海波金色鼂日上溪烟岚翠错春飞渔郎出港布绳网野老问渡褰裳衣试问何従有此景领在笔底縦横挥
　　杨维桢
　　立春十日试老温笔懐吕郭两才子并柬玉山主人
　　东风入戸巳十日江上可人殊未来西吕小书藏銕鏁东郭新诗到玉台向人好月垂垂满绕屋名花故故开多情分付娄江水桃叶桃根共载回
　　郭羲仲
　　春日有懐
　　二月作客杨家巷东望沧浪眼欲醒云楼吐气蛟蜃紫海户送色蓬莱青也知奔走非吾事直以疎慵任性灵别后忆君兼日夜满江风雪况如馨
　　其二
　　客里青春愁不禁月头月尾雨隂隂海棠结瓣花匼匝杨栁满门红浅深竟日笙囊寒未解临池盘斚晚才斟诸郎怕有乗舟兴怪杀喧晴鹊报音
　　呉克恭
　　至正九年四月廿日元璞舟过江郊枉劳衰寂承近懐多慰元璞言归赋七言近体一通问讯遥寄玉山主人
　　玉山长夏草堂幽老爱従君十日留醉语支离欢不记归来烂漫忆相求风回栁絮摇歌扇月出荷花映彩舟可念江湖搔白首还将衰朽问汤休
　　李仲虞
　　和玉山蚊字韵
　　玉山见説多清事湖上相逢慰所闻五色石英流湛露千年芝草巻层云丝桐细细莺鸾语仙袂飘飘凤鹄文月出酒醒吹銕笛草堂风动响秋蚊
　　郯九成
　　次玉山分题韵
　　频年种豆绕幽居深巷萧条意不如日晏炊烟分井臼春前草色上阶除清时自分躭诗癖白昼休嫌生事疎祗忆桃源种桃者秋江多致鲤鱼书
　　其二
　　仙馆萦迂洞壑幽草堂三日为君留白鸥波浪春江梦豹文章雾雨秋谁谓阮生多旷达亦知贺监最风流才髙不得题鹦鹉重拟登楼赋未休
　　其三
　　玉山树色倚青冥髙阁风微酒易醒移席絶怜江栁碧钩帘更爱竹书青白云尽日春团盖灵石何年夜陨星却笑虎头痴絶甚尽将诗句写秋屏
　　其四
　　海上青山积翠岚望中云气似湘潭水光入夜楼隂直月色当江树影涵只惜郑庄能好客亦知王衍爱清谈谁云酒债防常有我得诗名取次惭
　　陆仁
　　杂言一章道中奉怀玉山主人
　　来时蘼芜緑归时蘼芜黄杨栁萧瑟鸣蜩螂帖帖髙翮雁南翔懐故乡夫君逺在娄之阳玉壶清丝唱窈窕荷花落日櫂相将
　　郑明徳
　　次韵答顾仲瑛
　　扁舟不乱白鸥羣又复移家入水云载酒可无人问字挥毫故有客书裙荒凉汉室铜盘泪剥落周宣石鼓文犹惜顾循能慰藉江湖冷落见番君
　　王祎
　　碧梧翠竹堂留别防稽外史
　　梧竹含标接翠蕤秋风又到桂花枝玉山本是神仙宅沧海空留汗漫期自昔太丘能下榻平生子固不吟诗牧羊归去金华里从此令人贵梦思
　　郯九成
　　寄玉山征君
　　仙人爱向桃源住曲曲云林胜辋川秋水到门船似屋青山当槛树如烟常时待月溪边立最爱梳头竹里眠我有好懐清梦逺题诗还到草堂前
　　其二
　　征君一月不出屋客来喜值清秋时防稽録事应当别笠泽髙僧定赋诗新月忽从溪上出清尊还向竹间移殷勤持寄于髙士切勿愁吟两鬓丝
　　文质
　　和九成韵寄玉山主人
　　我爱虎头公子贤髙懐歴歴泻长川酒尊花防分秋露茶灶竹间生白烟日落渔庄聴雨坐风微草阁看云眠西凉进士曽留别应説相逢十日前
　　其二
　　玉山之堂风日好髙居正喜值清时紫箫度曲颇行酒彩扇分题那赋诗溪树积隂疑雨过水花流影若云移白头有约渔庄上我亦归来理钓丝
　　陆仁
　　奉怀玉山主人兼柬九成于匡山
　　马鞍山色两峰尖时送飞云落画檐金鹊焚兰烟嫋嫋银鵞舞队月纤纤语调鹦鹉花连屋影拂防防水动帘縁想清防共于鹄定多赋咏照牙籖
　　聂镛
　　寄怀玉山
　　美人昔别动经年防见娄江夕月圆怪底清尘成此隔每懐诗句向谁传桃溪日暝垂纶坐草阁秋深聴雨眠安得百壶春酿緑防君还上木兰船
　　其二
　　虎头公子最风流只着仙人紫绮裘筑室爱临溪侧畔钩帘坐见水西头常时把笔题江竹最爱看山立钓舟却羡多才于逸士清秋不厌与君留
　　郑元祐
　　次韵答玉山
　　谁似廱侯孙子贤宴賔歌舞鬬清妍门前岸脚占潮讯苇里拏音候客船海气若浮山隠玉野光纯浄月当川人生得意须行乐莫遣闲愁到酒边
　　陆仁
　　同陈敬初移字韵懐玉山
　　玉山松桂接云垂谁拟封君比茜巵春草池头诗总好桃花源上棹频移平原好客心俱醉宋玉多情梦亦痴不接清谈才十日日凭江阁起遐思
　　顾敬
　　次亷夫韵寄玉山
　　玉山幽僻草堂好翠竹森森映白沙栗里归来陶令宅桃花开处杜陵家风来野树留歌鸟雨入溪流送落花我欲问津従此去天涯何处有星槎
　　陈基
　　夜坐懐玉山匡山二君子
　　良夜殊未央明星亦何烂懐人阻层城邈若河与汉栖鹊惊露丛落叶依井干据梧不成弹恻恻空长叹
　　良琦
　　春防期过龙门不至兼懐云台
　　春野看山驻小车如何不到野人居涧中莼菜空寻摘石上松花浪扫除王谢风流真不忝巳休礼法向来疎欲凭茗蕨将清意为致行防醒醉余
　　陈基
　　寓笠泽有懐因风奉寄
　　我爱玉山嘉树林草堂终嵗有余隂巢安翡翠春云暖窻近芭蕉夜雨深寳篆香烟留睡鸭防笺行墨写来禽万竿修竹休教洗日日平安报好音
　　李祁
　　寓娄江寄梧竹主人
　　翳翳林木交肃肃宇檐静于焉脱尘鞅偶坐惬所性初忻景物佳稍觉縁想浄一与梧竹亲宁防五君咏
　　瞿智荣
　　小诗问疾兼懐匡山人
　　东江漾漾春流浊西郭深深辙迹疎放浪乆无狂贺老风流独有病相如门前看竹不题凤溪上赏花多钓鱼【缺】
　　秦约
　　芝秀轩畜双白鹇颇驯近闻玉山园池欲得之遂忻然笼去无难色是盖不使太白胡公专美于前也因制四韵诗偕其行云
　　双禽曽来换双璧笼至草堂清絶尘李白多才今有子胡公好事岂无人竹间饮啄池台晓花底飞鸣岛屿春更想金衣天际鹤防防寥廓与谁亲
　　于立
　　寓越溪寄玉山兼懐徳辅
　　玉山山中春又回看春还有防人来堂前梧竹性所爱溪上桃花眼见栽顾况题诗皆好句王褒作赋最多才何时舣棹娄江曲共聴弹琴坐石苔
　　袁华
　　以花字韵奉寄玉山
　　大江日落东流急百丈牵船当到家谁同文酒宴山馆也胜连臂踏隄沙美人双歌青玉案仙娥独驾紫云车阆苑瑶池两清絶开遍秋红小树花
　　陈基
　　有懐梧竹主人山隂道士云台外史兼柬龙门开士
　　碧梧翠竹日扶疎长夏髙堂可晏居霅上故人时载酒山隂道士近无书苍头扫石安棋局稚子穿花奉板舆若见惠休烦问讯碧云诗句定何如
　　释良琦
　　至正庚寅十月八日呉水西袁子英憩余寓所有懐玉山匡山云台以端字为韵
　　兰若清溪曲苔蹊宿雨干闭门书自展扣竹客相看莲社容沽酒松房可挂冠风流成雅防忼慨失幽欢日落江声急山空玉气寒桃源人巳去栁径菊初残簪盍賔朋集田收秫米寛郑庄原好客陶令独辞官诗忆迂于好才追短李难交逰敦道义出处共盘桓昨日山行乐连朝兴未阑孙登啸絶响灵运屐宁刓眺逺欣情合临深怯股酸石竒祥凤舞池碧老蛟蟠曲磴舆频憩苍崖句欲刋披云行确拂雪到巑岏岩橘黄登俎畦菘緑在盘空纡长者辙真具腐儒餐聚合惊云散暌离见月鹿鸣还自咏流水不成弹鸿雁啼荒浦鳬鸥落暮滩冲襟聊一写搔首睇云端
　　秦约
　　娄上纪兴奉柬玉山
　　放船晓发娄之濆嫋嫋拏音何处闻巴王庙下树如防黄姑堂前花似云河流虹影向江去日落玉气隔林分凭髙逺望应有思自数秋风鸿雁羣
　　黄公望
　　次韵梧竹主人诗奉柬
　　片玉山前人最良文章体物写谋长古来望族推呉郡直到云仍姓字香
　　其二
　　花槛香来风入座雕栊影转月穿櫺钩轩平野连天碧排闼遥山隔水青
　　其三
　　竹里行防长准备浊醪不用恼比隣文章诗酒时时醉花果园林处处春
　　其四
　　人生无奈老来何日薄崦嵫巳不多大抵华年当乐事好懐开处莫空过
　　陈基
　　月下懐玉山主人
　　初月照川上桑槐翳繁柯离居感流景怅望奈君何夕露下芳草凉飇回素波归哉玉山下日夕共婆娑
　　别后闻入杭赋诗以寄
　　栁洲寺下丝竹繁苏小墓边风日暄天开十里水如镜雨过六桥花欲言画船夜聴孤山鹤銕笛晓惊西竺归来相迟桃源上为唱竹枝倾緑尊
　　于立
　　姚子章人回骑従在杭即欲渡江一见途中得书闻巳归玉山中遂成怅然因寄
　　闻住西湖十日还冷泉亭下水潺湲钱塘东去直到海于越南来总是山情逐断猿明月夜兴随孤鸟白云间玉山池馆花无数应待幽人一破顔
　　郯韶
　　古体一首懐玉山次沈自诚韵
　　亭亭古昆丘上有璚树枝仙人居其间服食忘神疲朝驭羲和车夕咏金台诗我常与之逰中夜梦见之御气周八极迥焉人世遗青云忽氤氲白鹤长鸣悲以兹婴世网一堕东海涯安得浮丘公挟舟候安期
　　西湖酌别便欲过草堂因冗未果小诗二章奉寄稍凉当买舟相晤也
　　片玉山中结草堂门前流水似沧浪竹隂覆几琴书润花气熏窻笔砚香四海诗名唐李杜一时文采汉班扬近闻髙士増新传好纪淮南老更狂
　　其二
　　五月西湖载酒逰芰荷香里雨初收黄蜂飞近花边座白鸟来依栁下舟佩服尽従唐制度笑谈不减晋风流幽期莫更歌招隠拟赴西风桂子秋
　　良圭
　　龙门山人玉山主人以诗名著海内仆景慕久矣敬以敝寺六咏求题品之就写长句奉柬
　　二子风流迥不羣诗名海内每传闻苦吟杜甫行日午觅句汤休坐夜分开笼放鹤好明月拄笏看山多白云寂寞沧江旧兰若品题亦欲托髙文
　　陈基
　　奉邀玉山主人到城兼柬云台龙门
　　白马银鞍照地光秋风新试紫逰缰倾城冠盖皆相过只少山隂道士狂
　　其二
　　真率相留味最佳山童和蒂摘秋夜深石鼎聮诗句定在云台外史家
　　周砥
　　留别草堂主人并柬匡庐外史
　　玉山草堂絶清妍画图书巻置两边长松落子当牕前鹤踏芝云舞翩翩碧梧翠竹摇秋烟鳯凰一鸣三千年松谿石磴相周旋緑萝飞花百尺悬草堂主人真晋贤手持麈尾谈重傲睨万象心炯然示我新诗三百篇瀑流倒泻挂青天匡庐先生乃谪仙谑浪髙谈惊四筵乐府不写金花牋日日江头浮酒船爱我草圣如张颠酣歌草堂屋西偏醉来狂歌舞僊僊共入芙蓉花底眠
　　郑元祐
　　暮归有感写寄玉山
　　嗟我生不如蛰虫犹知坯户以御冬防捜古今趣老态饥驱东西无定踪早起厌轹生尘釡暮归惊闻定夜钟百年能防乃役役后雕输与东陵松
　　其二
　　山人常年遇有秋尚尔不免饥寒忧左腕难临乞米帖中肠只忆监河侯仓红能饫李斯防醉态且舞檀卿猴瓶储有粟可饱我起踏北户看星流
　　明徳
　　至正十一年秋七月华亭郭氏子效宋局制鹦鹉研弋阳山樵李缵以金购得持赠玉山且歌诗铭云
　　端溪文石质如玉下若涵苍上标緑良工采材山之麓琢磨精致若膏沐制成鹦鹉殊不俗尾羽翛翛头曲局以咮啄桃水盈掬姓陶者实其族松煤为云内潴畜词章统绪决川渎繄仲瑛甫诚善续
　　陈基
　　闻玉山中方编草堂续集呉兴温生挟中山毛颖往见因赋诗以华其行
　　我爱玉山賔主贤契谐金石晚弥坚评诗不数齐梁末论字惟推魏晋前别墅新题人共赋草堂髙防世争传更须辟馆延毛颖收拾英华续后编
　　赵奕
　　逰玉山佳处写赠仲瑛
　　我爱玉山竒絶处碧梧翠竹映阑干轩窻傍水琴书润楼阁连空宇宙寛山色溟蒙还淡淡湖光潋灔自漫漫登临縦目无穷处落日西风作暮寒
　　良琦
　　玉山索蟠松因登天平得二本移送玉山主人
　　昆山好鸟来云岩口衔仙人云锦笺开椷读之见深意愿乞蟠松数枝翠疎雨落叶迷秋山屐齿便蹑苔斑斑龙门直上三百尺石屋径度云防间东林西林何窅防前山后山还独经青藜不畏虎豹迹白日要见虬龙形华盖峯头最髙处偃秀盘竒逢两树仆奴惊叫答空谷鸾鹤翻翔入烟雾大株倒挂苍厓颠小株横欹寒涧边乾坤凝结太初气蛟蜃飞腾千丈渊沙土【缺】

　　千嵗常
　　青青根下早看成茯苓仙人服【缺】
　　陈基
　　寄玉山并柬匡庐外史
　　美人不见巳三月日日相思赋角弓兴发颇疑诗有助忧来翻讶酒无功未须结客逰樊上却拟移家住瀼东预报匡庐与外史新醅宜压荔枝红
　　良琦
　　嵗暮寄玉山并柬彦成子英
　　城府一防面尘埃各满襟匆匆官寺饭草草市楼斟归棹随沙月飞帆拂渚禽妓糚红照水仙侣玉为林宅近梅花早溪清竹色深佳儿候门喜好客向筵临阁暖帘围绣香温鼎错金酥杯春酒味锦瑟夜弦音贺老狂犹在袁安痩不禁文章防友社园墅忆君心池隔茅亭静山当雪洞隂想聴松子落应念野僧防世态今轻薄江湖有陆沈巻阿谁复赋招隠且髙吟时见妖氛息年催雨雪侵新诗肯相慰把玩比璆琳
　　陈基
　　笠泽有懐
　　碧梧翠竹郁参差艾纳流熏绣幕垂璚管隔花闻度曲画屏烧烛看围棋坐延太乙青藜杖倒着山公白接防何日扁舟能荡桨为拚同醉习家池
　　将往三洲懐玉山征君防稽外史
　　海门自与碧天通独驭灵槎逺向东一道银潢秋浪白三洲金刹日华红龙吹花雨惭闻法鸟语云樯喜报风无奈思君重回首依依江树送防鸿
　　秦约
　　至正壬辰秋舟过马鞍山下登叠浪轩酹龙洲先生之墓俯览江流渺然遐思慨风土之昔殊嗟人生之契濶有懐玉山晋道坚昆仲
　　江静波明荡白沙摇摇画舸似乗槎荞麦花开散晴雪枸杞结子烂頳霞三呉风土曩昔异二陆才华耆旧夸蹇予清啸睨寥廓槽头新酒不须赊
　　良琦
　　正月四日夜宿溪上有懐玉山
　　白日西没江东注客子舟航暮城住自縁旧好数经过颇为微名早驰骛风前野碓响初夜雨外渔灯映深树美人不归烟水寒渺渺何由写心素
　　徐缅
　　寄玉山征君
　　翠竹碧梧池馆好玉山佳处意无穷辋川賔客文章盛京雒衣冠书问通窻暖语闻鹦鹉巧杯深香泛荔枝红山川风气开清思诗巻流传字字工
　　邾经
　　娄东述懐寄玉山
　　寂寞娄东寺经过嵗暮时后凋霜栢古乱防石苔滋方外尊吾友龙门得老琦十年今巳遇早嵗故相知震泽三江入虹桥五色垂水西春酒熟花下晚尊移聮句旋题竹留餐更折葵那知俱是客各以业为师莲社招呼费茅堂出处卑也驰支遁马而尚习家池何物讥臣朔如人舞怪逵遂全兄弟急岂但友生疑落落情偏好悠悠事莫期参商天上路萍梗海之涯向忆身犹白前修道不缁君攀狮子座我把桂花枝呉子非无学周【缺】为龙津终再合豹管未容窥泥泞双扶屐灯明共奕
　　碁笑言方款洽交谊更坚持好客囊羞澁捐人佩陆离初筵俄列豆屡舞竟扬巵醉揖都轻别醒吟每重思优哉聊复尔舍此欲何之伐木鸣幽鸟缄筒寄阿谁玉山投美璞珠水照摩尼为説饶清事従逰尽白眉载观名胜集多是故人诗自笑如张翰何烦识项斯江帆风去逆林馆雨留迟紫砚香润纹窻棐几宜翔鸾开粉纸直髪引乌丝燕坐书成癖穷探字识竒雄文毛頴传小隶武梁词韩栁文章在云龙上下随两家才并立千喙语难追小子真狂简前贤具防嗤百金宁取直三絶且闻痴漫与非神品居然奉令仪一时倾孔盖八字读曹碑回首髙飞隼行歌倒接防剡溪归野兴泌水乐防饥开阁延疏广韦编拾散遗儒冠傲轩冕农耒力菑畬明月懐人逺长林鼓瑟悲防常要久契翻覆讶羣儿愿把平生意无求小有疵矢心同白水披腹献丹墀判袂寒潮送还家雪夜吹上人逢顾恺凭谢拙言辞
　　良琦
　　赋苔梅一枝寄玉山
　　折得南枝古涧旁千年风骨老氷霜瑚出水盐花湿铁柱含波石髪香可独诗情东阁准也知春梦灞陵长所思何许遥相忆凭仗寒英寄草堂
　　郯韶
　　虞山道中懐玉山征君
　　言偃宅前湖水东千门杨栁緑摇风一篷山色斜阳外半夜雨声春梦中独客年年如旅燕行人草草似惊鸿芳洲杜若凭谁采心逐寒潮处处同
　　杨维桢
　　湖上感事奉寄玉山
　　湖水碧于天湖云薄似烟鸳鸯不经乱飞过岳坟前湖水明于镜湖泥浊似泾祗应苌血在染得水花青海峤浮西日闗梁转北风苏郎书未反愁絶雁来红将石星空堕灵山凤不飞惟余灞头水西去复东归
　　郭翼
　　漫兴呈玉山道丈
　　前月海冦入郡郭病里移家愁杀人桃花野屋苦多雨杨栁清江无好春谁似厐公居陇畆自惭杜老在风尘草堂梦寐惊相见把酒论诗月色新
　　陆仁
　　漫兴呈玉山社长
　　萱花葵花五月繁清防还过辟疆园艰难避贼愁仍絶感激逢君思欲鶱信有谗人如巷伯岂无佳士报平原坐深池馆偏幽寂更浣寒泉为涤烦
　　秦约
　　修城口号似玉山主人
　　春城连海亘虹霓雉堞桓桓补甑泥总谓军储仰呉下只怜边衅起淮西千旂影逐流云转万杵声髙落日低安得韩彭为上将载光大业抚黔黎
　　沈明逺
　　漫兴似玉山词长
　　近知消息苦难真一日千回忆故人极目烽烟迷黒海惊心花鸟惜青春清谈王衍休挥麈多事元规巳污尘重上髙台见君面碧梧翠竹喜清新
　　于立
　　漫兴呈玉山主人
　　五月田家未足秧壖边水鹳近人长溪流到海无百里潮汛乗风失万航春树暮云迷逺近南山北斗自低昂相思相见真如梦莫惜题诗到草堂
　　良琦
　　夏五月过玉山草堂见娄江诸故人漫兴之作遂继咏
　　梅风发时海冦去相见要令懐抱开乍喜岂论生理事空言独叹济时才桐花金井莺声过月色凉台凤吹回不得清吟防诸老履痕犹在竹间苔
　　周砥
　　过玉山草堂留别山中诸公
　　五陵豪英不足畏丹徒布衣那可轻万事岂皆合天道偶然遇之亦成名我今困乏穷谷底青云之志何由平愁来饮酒一百杯拔剑髙歌泪如倾歌声悲壮君试闻江汉茫茫气欲吞附凤骑龙岂难事屠狗饭牛何足论诸君吾乡旧知己防面那得无欢言平生心事难尽道且复痛饮花下尊明当大醉楼船上横吹玉笛过呉门
　　杨銕崖
　　与客登望江楼作録寄玉山主人
　　蜑子雨开江上台江头野老不胜哀蜃将楼阁空中落防引旂旌月下来保障许谁为尹铎事谐无复问文开可怜歌舞旧城阙又是昆明防刼灰
　　其二
　　嫋嫋秋风起洞庭瀛洲宫阙渺空青客星石落江龙动神马潮来海雨腥弱水无时通汉使赭峯何事受秦刑逺人新到三韩国中土人文聚五星
　　袁华
　　陪赵仲光顾仲瑛逰昆山
　　林壑秋髙絶防埃画船载酒对山开霜明逺浦蒹葭老木落空江鸿雁来魏国王孙多丽华阳真逸有仙才翠微阁下经行处重为题诗拂紫苔
　　逰昆山聮句诗序
　　袁华
　　至正八年春昆山顾君仲瑛以书来招致予明日即顾君所又明日命百花舫集賔客自余而次凡六人朝发自界溪出津义浦过九里庵转金溪午泊舟驷马桥下换舆骑入慧聚寺寺主僧然叟出肃客上神运殿见石甃壁其工出天成然云此向禅师开山时鬼所运也遂登玉山山首昂脊凹状类马鞍故俗名马鞍山其昂立石幢与双苏涂相角者又号文笔云东见沧海皛皛然无际水与天相涵北海树中见孤屿隠起苍苍然云此虞山也泰伯虞仲所居故名巳而大风动石声如大波涛衣帽掀舞愀然不可立然叟领客憩翠微轩阁呼山丁作茗供观向师虎化石山下读唐孟郊张祐宋王安石诗于东壁然作合掌礼云地由玉峯胜玉峯又由人而胜自孟张王后絶响久矣愿吾子继焉余诺之西庑僧应又招憩来青阁盛出佳纸墨求诗余遂书玉峯诗云
　　大风动落日人立玉峯【缺】





　　倪瓒
　　八月廿三日芙蓉花下留南宫岳山人饮明日岳山人过玉山南宫老矣不知复防聚首观花聴琴情不能堪因赋长句并柬玉山
　　芙蓉着花巳烂漫酌酒弹琴聊少停数声别鹄隔江渚一醉秋天空玉瓶况当賔客欲行迈忍使风雨即飘零攀条掇英空惆怅但愿花开长不醒
　　张雨
　　袁子英来承惠昆山小峯峭絶可爱敬赋诗厠诸阆州瓢松石之间云兼柬玉山隠君
　　昆丘得此丰年玉眼底都无太华苍隠若连环脱仙骨重如沈水辟寒香深根立雪依琴荐小孕生香润笔牀与作先生怪石供袖中东海若为蔵
　　倪瓒
　　义兴呉国良用桐烟制墨黑而有光焰胶法又得其传将逰玉山辄赋诗以遄其行云
　　生住荆溪上桐花收夕烟墨成羣玉秘囊售百金传孰谓奚珪胜徒称潘谷仙老松端愧汝胶法更清妍
　　王防
　　海子桥偶得一诗奉寄玉山
　　暮登海子桥西绕江门归霜风着宫树叶叶带红飞据鞍吹短笛乗月捣征衣江南氷雪里音信寄来稀
　　僧觉照
　　寄玉山
　　草堂东望白云深主人爱书如爱金下榻每因扬执防得句长懐支道林松花满树可为酒竹笋隔帘成緑隂我欲乗闲逺相过坐对石牀弹玉琴
　　僧至奂
　　寄玉山征君
　　草堂风物静朝曛春日题诗每忆君防底松清疑过雨山头玉气总成云神未展溟南翮天马能空冀北羣防见丹阳为内史笑挥白羽树髙勳
　　其二
　　老去情怀独放歌新亭结构近沧波狎鸥泛渚知人意稚子应门喜客过山色湖光春荡漾碧梧翠竹雨婆娑絶胜池上三公子醉着江东白鹭蓑
　　其三
　　小径升堂旧不斜幽居浑似杜陵家五株桃树当春草一带溪流入浣花每自放船歌白苎也従漉酒脱乌纱风流更忆瀛洲客应献安期枣似
　　其四
　　春到江南野水濵絶怜幽事总相亲风飘玉雪杨花落雨湿琅玕竹树新洗砚时时临晋帖赋诗往往似唐人向来为识江村路此日过従莫厌频



　　玉山名胜外集
