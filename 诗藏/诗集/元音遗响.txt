　　钦定四库全书　　　　　集部八
　　元音遗响　　　　　　　总集类
　　提要
　　【臣】等谨案元音遗响十巻前八巻为胡布诗又名崆峒樵音后二巻则张达刘绍诗也三人葢元之遗老而他书未有叙述及之者故其出处莫详今即诗中考之则绍为布姻家曾入汝南王幕布与绍诗序称俱客闽帅不遂所志葢元末皆尝防谋军事者布又有诗云我时瘴疠使分迹南荒最又云自我使岛夷衔命出蛮障是布复尝奉使海外矣又布有入理问所作及丙辰嵗狱中元夕诗注云先生以髙蹈有忤时政被谪又丙辰十月初五发龙江诗云覊人得遣如承檄日暮登舟似到家丙辰为洪武九年是必明初征之不屈被囚既而得释者也至其近闻自从诸诗中有想见霓旌拥行在之句当在顺帝北狩后所作故国故君之思拳拳不置志有可悯其他格调亦皆髙古不失汉魏遗音乃自来选元明诗者多不能举其姓氏此本不知谁何辑録亦可谓仅而获存者矣布字子申达字秀充皆旴江人绍字子宪黎川人也乾隆四十三年六月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　钦定四库全书
　　元音遗响巻一　　　　　　元　胡布　撰五言古诗
　　杂诗【三十六首】
　　运防至理化机无停轮昏久则昭明阳隂一亨屯草昧得养长膴膴全生仁籥吹苟乖违秋霜何其繁圣人混异曲真蔵寡私恩独不悟天随先哲欲无言
　　其二
　　圣道在天地昭昭不吾欺如何握异符理与仁义违淳古仰明哲处汚虞艰时矧伊浊世士迫此无纎遗曰彼布天毒何言久相縻绵绵为鱼肉跬步迹祸机大徳俱沦亡昌恶益隆滋周孔格至理诘言今安归
　　其三
　　惟天生险阻以胶王霸心倚地展私力民生涂炭深黄帝征蚩尤干戈传至今古有革不享用武具所任后来侈封疆势夺利由侵造化果有仁无地产黄金川岳可坦夷庶防竟微忱
　　其四
　　浮云翳四泽万象周昏芒初日川上来重隂閟晶光齐人喟永叹慷慨悲夜长长劒谅可凭一决披天章
　　其五
　　庄列得捷径异轨尚同归千载味言真至始云知泽世苦不早大药亦有资仲尼何拳拳三纲果谁持烦忧非后遣典则莫前窥惟有乗风术飘飘近无为
　　其六
　　肃肃平原树凄风拂柔条众鸟岂不栖巢危霜叶凋达士志草泽大名世寥寥非无丝与竹大音不见招芥蔕尔何知蕣荣乃崇朝饥羸寳蒲稗复此弃场苗失路信多岐反道获天妖式靡巨奸毒宏仁来者要
　　其七
　　良辰惬幽趣曳杖穷山樊冉冉草泽中披荆撷皋兰馨香临絶谷懿此出清源毋以游好人搴芳移本根
　　其八
　　楚项恃重瞳骄吝洊渔猎假力削暴横资汉阐丕业范増不老死宁与天命乖众口徒喧纷吕翁岂凡材驱扫如流电平良实膏煤陈迹遵徃轨朗鉴循昭囘但谂天下慝古先莫能裁
　　其九
　　古莽国西极昼夜一昏晓民居类化迁日月光不照见者反虚妄寤寐剧真要意彼实践蹊逗翳涵防杳吾欲腾沧海往处晦机兆逐日非我能嵗程庶当料
　　其十
　　一士永日笑一夫终年悲醒者常拳拳醉者未易窥天地有川陆浮沈多是非抚心徒自凭岂惬人道违老耼适西戎尼父志九夷朴风安土习片善犹择栖同尘谅不汚永懐杜徳机
　　其十一
　　吾爱宓子贱弹琴坐髙堂单父颂贤声四民沐春阳垂拱开至化轩辕俨衣裳帝力何有哉顺则归陶唐小大功不殊一本叶万疆谁谓局州邑牛刀安可量
　　其十二
　　有生知有义利萌耻亦丧茍得益寸私当理委虚赏势门易变态静烛情万状昔者且感伤末流愈乖荡寡求足养气澹虑始澄想衣食接有道虚心守弥旷已矣赋逺游逍遥释尘网
　　其十三
　　庖牺结网罟季世渔民物宇宙一括囊生生死穷窟仰闻无懐氏朴重如木讷自有嘐嘐民兢兢负忧骨岛夷异终礼父母死屠裂孰是暴所恩诡智茍全活宣尼徳无位庶类由天孽生后三代时幽忧遂何发
　　其十四
　　古来文章士立言称达生靡靡衣食事切切生死情块然泊虚堂髙志越八纮徒言学仙蜕十九拘神形质尽同草腐光辉蔚何灵有身为心患伯阳葆元晶超举世尘外茫茫阆风清
　　其十五
　　炎帝五弦琴轩辕十二筒声律身为度子民育和雍秦音厉爽迫郑卫佚滛风晚代美无度商声杂汚隆岂曰穆黎庶侔徳在王宫中国流圣化礼乐以知终
　　其十六
　　壮士贵便捷出门当蝮蛇螫手恐伤身腕落毒莫加全孝不幸中残形其奈何以彼豺虎声惨毁苦无多
　　其十七
　　黄帝梦风力秦嬴登斯髙枭鸾以类合徳恶岂独操顾彼声利居影响无遗毫取近方跬步即微如牛毛用等逐其流立言寡虚遭择技诚不易戢羽尚骚劳梧台有燕石楚泽多蓬蒿百尔慎厥章仪监罔或韬圣贤恶似是利语剧昆刀含章介贞祐黾勉示同曹
　　其十八
　　炲煤饭防许圣人乃生疑心信目易惑感深陈蔡时二叔诬周公后母毒伯竒天伦且反薄他人安可知纲常茍不亏大义均等夷岂无日月明畴尽耳目私秉徳各庄简千钧谅自持
　　其十九
　　昨日至今日今夕复明朝少年忽老大白发肯相饶舜禹亦孜孜忧端所空招跖蹻膺恶柄侥幸毎矜骄世路自多岐媒孽迹非辽彼善则昏昏此恶既昭昭同沈腐草质弥逐赘疣消情实非嵗年天道固难要
　　其二十
　　昔承长老训天人贯一理名言徴简籍格覈百子史四序代化迁二气齐物始福祸向有门轘辕鉴旋轨顔渊如其仁何事伤夭脆彭耼称古夀千嵗终已矣咄嗟人事尽天理谓可致报施已多乖防防有无事
　　其二十一
　　髙掲日月行孤抗羣物纷任公戒天伐首阳非全仁二途侔失得寡昧将谁亲圣人无恒师反侧意已勤愿处皥皥乡遗身若飘云往止邈悠悠礼义且无闻微躯焉足累虚白庶怡真
　　其二十二
　　俛仰天地间文章谅何补茍云躬践履遑恤身后顾知行本一轨佩言希往古如何服尧舜行与桀纣伍彬彬资辩捷诡饰増文缕诛心诚未腼贼徳果何惧亹亹扬法言隂衷益胶固生非三代世瞬息交逆覩鲁叟苦弥缝当时满区宇末途负乖躅诸老折心膂六臂挽不回相随共尘土
　　其二十三
　　絶世一美人盈盈夸徳色明珠耀玉脸兰芳吐微息倾城寡心侣令顔逞絶国乡闾懐显富愿献时王侧时王所爱慕贵宠可立得美人有素志毁折不自惜托身缁衣流髙睨湛虚寂既往无再返贞坚确如石使御徒辛酸观者徒辟易寄声路旁子毋以貌见测
　　其二十四
　　尧舜与桀纣共此日月光饥亦进食饮寒亦俨衣裳所异一寸心天下莫能当逺遗生灵福近迫子孙殃暴民取万世贻笑彼秦皇
　　其二十五
　　茫茫苍梧云羃歴九疑树二妃泣重华竹上泪如雨千秋怅不返坏土空丘墓如何天下尊至今无知处
　　其二十六
　　清霜昨夜下缯纩始挟温顾念藜藿士悬鹑守穷门瓮牖有余安阘然蓬蒿园毫芒且不动岂受外物怜蹈仁如冒刃虽死道犹存髙度凌万世一生焉足言
　　其二十七
　　清时被雅素聨轸皆良朋名都倍美丽嘉游自兹兴时日蔼春华芳树鸣仓庚山川叩隐游城阙罗簮缨在位多君子侧覩泰阶平从容取闻暇广筵喜合并觞行酒无度饮至或忘形诵徳掞文言记辞屡叨名往逰随梦化结想空如酲再歌鹿鸣章感时懐友生岂无向来心已矣非我情
　　其二十八
　　的的露泡中天地折涓埃朝阳晞华采灭迹于蒿莱粒粟在沧海防心同死灰晶光茍自畜神理洞八垓呼吸原一气同天可萦回大有起纎芒金风混虚台身局浮休内心逐浮休开谁言方寸微世外有竒懐
　　其二十九
　　山中有伟士周世寡同调人言长安乐出门向西笑流云眇天末浪意凌絶杪俯仰一何心身卑青天小芬芳世可揖舒巻迹难料期我皷清风长空蹑秋杳
　　其三十
　　儒服世冉冉理言亦纷披躬行实不逮声闻每过之君子重有言入道由不欺谁云异今昨万古诚一时
　　其三十一
　　灵草偃瑶艶英葩怿春阳采采登嘉荐薰莸表时芳所思安可竟涉险不得将岂曰扩夙懐畴能委馨香馨香称世誉都冶非休祥藿靡奚足贵克念所难忘
　　其三十二
　　神仙王子乔乃为人间游缑山举手后桑海更春秋六合虽莽苍卑汚足诚羞顾念浮世情累此眄睐周斯道云可复何能为人谋
　　其三十三
　　蠧干岂独朽华厦亦云摧巧言甘自受媒糵信难回达道处常变曲形遗世埃荣华桃李场青松顔色衰年貌委时代苦心已多乖如何蹈机士冉冉在蒿莱
　　其三十四
　　鸡鹜无知者举世争辨之防防生昭昭人物起是非禽兽有素性人心或天欺鉴烛析尘微自谅靡不私吾欲一真赝彼弃我不违励古以成愚封巳恒若遗何暇亹亹仁将全矜恕慈圣哲欲如天无言行四时
　　其三十五
　　野鹤本智鸟投羽希自全斤斤伐根者忘已以仇愆防防符嘉祥倾心罔幽轘辕岂象识报施非徒然
　　其三十六
　　禄帛砥石器厉世磨钝民汉髙用贤才天下归吾仁歴禩垂四百旋踵登异人大徳嘉永年文武开祚君后来多雄才树本亦已勤积寸以遗尺何由化风淳
　　感懐【十九首】
　　晨兴驾言迈劳心鬱以忡之子万里道浮云无定踪昔者谐心素白首委终穷风霜一失意摇落归本藂念我鶱飞人青云翼防鸿忧端成望想山水防千重延颈企九门悲啸激流风翘思托箕颍遗音冀我同
　　其二
　　回飚振踈櫺明月当前除罗帷自飘扬梦寐谁与俱同心负诚约晤言义不渝髙髙天路逈繁隂泽不敷逝景浩川流枯荣递相须驽骀非泛骛自足践脩途
　　其三
　　翼翼双黄鹄千里一悲鸣音防岂不逺举翮周八纮淫荡天下志匪徒谬推称白日无云翳扬风扇太清
　　其四
　　尧髙巢许节揖以天下让巢许亦何心矫迹成髙尚超特发伦理道矢岂终枉至今髙风人天下不可强
　　其五
　　扰扰阛中阓来往安所之侧覩明君子交臂艶夸毗穷达委命分所抱各携持愿拂衣上尘郤君相恵施拊劒顾頽阳玉石同崦嵫驽骏争驰骛流眄重光辉上蔡有东门相对首阳基举世公毁誉岂能在一时咄嗟同志士涕泗不能挥
　　其六
　　羲和无停景寸隂诚足恋任道有天和岂独遗迍贱寥寥百世下六籍所深眷即理穷幽讨探烛微逺天道固难知人事多惩劝剧否兆吉徴忧端倘遐遣
　　其七
　　惟昔承嘉运冀获展经纬预聆贤达风国士所伦拟竒伟乃方荐矫迹循髙轨挥霍临白刄摧頽秋霜里壮齿眷良圗英英挟雄气鹪鹏方食洁三河枭獍峙临路拭浮埃弯弓不可恃白日頽西陆悲风长夜起周公入我梦孔圣或讥理贞蔵多苦心哀竟将谁俟
　　其八
　　粲粲东园树桃李相后先秋霜草花落彼美岂専妍穷老见鄙弃安能复少年勉力防勲望营营尚多愆智谋无旋轨千嵗非偶然夸父骨已朽去日西山巅荣贵茍可求黔娄为不贤
　　其九
　　志士有同方小人茍波扇处晦非乖异求仁蹈时蹇黄帝焦心身尧肌甚于腊许子烦一瓢天下不可易硕鼠食我苗饥牛尚负轭荧荧双鸣雉华采丽朝日鹪鹩巢一枝分愿得幽室任已全天性贤圣不逾阈用舍一枢机寡昧所由适当世匪宏度负愧谓夷逸
　　其十
　　劲弩常蹶张步骤射天狼天狼畏楛矢足折心摧蔵多士毎喧沸焉能相中伤世无英雄人暴戾故有常
　　其十一
　　良日登名山驰辔夸壮圗卿云万里外飘飖天壤俱行子在防漠易轨信多途顾念懐倾侧内热自中敷虎奋及龙骧风云起须臾烈劒不蔵影吞舟局江湖置此临丘垤兀兀蓬蒿居广宇抗宏峙比足于桑枢流览勉夷旷茫茫将焉如长啸振寰区冀此心胆舒
　　其十二
　　崇冈非百尺嵑出天险世路纷迂互人心利刀劒在贵富所资处贱贫始卑一朝异顔色忠信反见疑直在李骞期三闾且乖违昔者希嘉命鬱抑在今时达理惧盈满掩晦昭内机良田曲蹊迳蒲稗逺胜之令名岂不美氷炭所推移直道无茍容遗黙天下谿
　　其十三
　　季叶事浮靡多岐弥搆患尧不剪茅茨禹有防酒叹游术倾战国中古法周汉皇纲振威霸王道此由乱诡时侠烈出矢已伟雄观潜徳登清嘉千秋一辉焕驱殄冀宏泰歘兴春花灿理势运衰荣崇朝不终晏晷度莫逾越自古増愤惋勿以竒龄迈迢递岂乖串
　　其十四
　　晨风鼓劲羽翩翩翔邓林樗栎不自贱何意托嘉禽所托非贞榦焉得慕髙深幽芳既已渥怵惕实居心垂声谢君子荣险非所钦
　　其十五
　　鲍叔知我者毁我三河傍三河当途人怵惕心内伤盛徳过情誉委弃不见彰樗栎保天年摧折者柱梁
　　其十六
　　采药蓬莱山斸地百余尺偓佺憩倒景屑玉链璚液挥手招松子安期起射的阊阖自天啓卿云烂五色九仙驰鸾驭俛仰蹑日月足下隘寰区临流啸空碧纳气化腥腐凝神于极即我旧山川披豁谅贞白浮丘顾我笑歴示凡庸客鱼目混夜光纷纭抗孤特何况天人异势有云泥隔永蹈无为外化岂消息
　　其十七
　　游鲲运北溟洪波充四裔旸谷晨霞烂日出百泉沸神仙依天枨寳玉间缥气逍遥堪舆内金石同茎脆芒忽达遥问既来不旋逝局此尘沙体嘐嘐诵仁义我欲因风雨一息九万里放神周要眇呼吸孰能制独立防中清风激天地
　　其十八
　　班班衢路子亹亹穷舌端好恶屈信际纵横逞私言安知英雄人超竒出天然歘兴賔明主理谅天下先万化得本原一夫无饥寒进隆雍熈治退不居其贤岂事赘朱墨掞思为世妍
　　其十九
　　竒士局乡鄙抗志周八极叱咤奔流电英风何烜赫敝屣弃天下侯王在挥斥一説七十城笑归双鸿璧世殊万事异天道忽复易大言过夸逞浪漫无规则隘此樊笼里伊轧相煎迫理有浩蒙蹇飞龙蔚时泽安知来者恃伟矣垂天翼
　　咏史【十二首】
　　仪象出心易开天肇人文厚生烹饪具礼以俪皮昏二十五瑟声谐时晏温庶物皥康哉嶷嶷徳无尊一画以统万幽探万化原先天天不违推防蓍言
　　其二
　　牛首起烈山赭鞭鞭草木啬事师有恒维时播百谷品药别味性利诲保生育食天子庶民重卦演成卜昭苏遂出息区萌达时燠恵我万世仁澹然化隆俗
　　其三
　　宛朐得寳鼎五种艺成功治气安民生教用利不穷圣徳美狥齐梦臣俱景从五行起消息星厯尚推崇瑞应玉英见垂防迎异龙与虚合不死弓劒缀遗踪瑄玉与嘉牲荐飨登奋庸昌哉备制礼奕世泽休风
　　其四
　　纯衣冠黄收惟徳则天大饭啜土形塯茅茨椽不采善旌谤有木天下服四罪顺则安耕凿帝力何有在禾箑脯生厨鳯仪绵十瑞伟欤揖让化万世休光逮荡荡无能名执中大无外
　　其五
　　陶器不苦窳竹器成夀丘至徳让不怿皇天鳏下求二女正阃纲顽嚚致和柔五十慕父母反傲诚亦周敬敷承五教荩臣格天休授受恢圣谟我人沐嘉猷
　　其六
　　续业疾先非胼胝役心骨仁美徳不违身度声为律沕穆乃纲纪权衡称以出开道决山泽给余均食物职贡各有常三壤赋成实孜孜在黎庶泣罪刑既恤大功讫四海九徳甫宁一天与子啓贤重命用休匹
　　其七
　　夏亡伊洛竭天弃不渝纪蛟妾告吉防矜骄事専质暴民昧大难为国徇奸轨万姓乃不堪匹夫无嗛志唯昔走三防石泣泰山起喋血毒庶蕃祸淫由怨始
　　其八
　　祝网既归仁视民知治道阿衡正天下复亳申帝诰有众率怠惰嗷嗷不自保上帝锡汤征把钺严天讨徳威定海内甚武崇王号四渎亦已脩民居仰宏造
　　其九
　　独夫乱天事毁信崇恶机诡智足拒谏巧言能饰非天下奉一已防奰日孜孜炰烋敛众怨委弃鹿台资七窍哀忠良斮胫虐无遗万民涂肝脑嗛嗛中顾私龟毛兔亦角河竭兆其危寳玉衣自焚聪明致愚嗤
　　其十
　　崇虎谮既息羑里脱樊笼茀禄懋承天骏命畀至公汉汝逺被化虞芮质成功期颐归善养貊矣徳音洪寰区三有二服事礼弥恭大善徳不形典则嗣惟崇艺王积有素锡利载周封至治穆烝哉拳拳梦飞熊
　　其十一
　　芮谏卒不从荣公终得禄卫巫善监谤道路行以目侈傲日専利发器漦出椟流毒产褒弃荒淫轨前躅川竭岐山崩檿弧验箕服连防奉一笑遂至骊山麓失徳绪已微东西既无续
　　其十二
　　纲常挈万代礼乐范百王道尊徳无位金口振四方明先人纪立发后世维张不有集大成人何仰休光用行蛮貊化退舍不民忘惟功非禹下式廓侔素皇桀纣不我师背道弃天常徳兴昭久泽暴速实自戕尊贱有述作因之陈五章大哉善淫戒俾化与天长徽猷沐万世仁惠浩无疆
　　杂言【二十首】
　　流目睇逺天遥情千里外延伫岂不劳神驰与心防昔我笄丱时探赜窥万代兵争歴年长壮节秉刚介大志喟中乖饮和养屯昧天人理悠逺生死非芥蔕孰使确石坚而来委氷溃屡空行不乱克已无尤怼久视谐夙心于焉道斯在
　　其二
　　髙台翼崇汉举首凌飞霞俯视一气中吹嘘达羣葩自天均所赋夷等定防奢我惟贵静専安能侣纷哗顺流何滔滔渤潏激防凹隆杀既难平人心遂无涯吾欲一穹下元元叶亨嘉志意倘可符谁云昧幽遐
　　其三
　　尺水般微风扬波衍纹缕疎林间藂竹摵摵响秋雨旷士懐浩荡贞心不遑处事功与愿违抱素徒延伫去鸟度流景幽忧味酸楚孰是狎儿曹徴今迈前古痴情际天眇空阔寄髙步愿一托防鸿因之事鶱翥
　　其四
　　南华赡文藻物我理亦齐潜真发伯阳贻毁尊仲尼衍溢非外象寓辞益以巵至哉警聋瞽式廓和天倪孰美达生言遂违经世私往往稽喻方啓彼痴人疑诚能越寰象斯语徒豁而
　　其五
　　班生厌书囚投笔取侯爵爰有不器才邦家膺重托称兵非得已教战广民学弃置御亦疲残生轸元恶维时讨不廷威柄仗掎角用武久为黩徳荄暴雄略曰我太公望宏基肇开拓训誓无一辞防器古尤薄道家期三世继后寖痿弱勉强责数竒稽心少仁慤
　　其六
　　豪士日万言愚夫恒一黙黙者非拟量言多累深忒圣人育防简守黒居楷则岂曰讷为愚损言将辨惑吉防分静躁喜怒徴失得孰肯友嗤嗤素皇道榛塞
　　其七
　　髙天浩无涯尘世汨下土中立眇寸心测量窥万古如何狂驰子长物随营骛金玉非服食浮荣事环注块影气为积周回息穷度四叙行在我阳充隂消沍达无道云布独善体天寓挺挺六尺躯何能共遗腐空言岂惮劳淬砺鉴素
　　其八
　　贫者得资财裕如成富家邻亲忽贵重行路为矜夸锦绮暖莫増珍错饱难加以此迹炎凉世情惬豪奢有生一形体来去理幽遐而况俦物殊凝销似遗查孜孜阛阓中膏火相焦煆岂不以此故嘘枯变光华人以物诱心我惟静澄哗茫茫抚大化有作终纷拏至人寓寥廓旷絶超云霞汚浊较锱铢畴能共咨嗟
　　其九
　　鸣鳯既寂寞雅音世无闻啁啾百鸟羣声入耳不分忆我陟尧廷九章炳离文金苞凛威采百鸟仰徳尊鳯去梦亦老仁声心耳存菶菶梧桐枝防枭蔽南园囚飞与盗啅映日相鶱翻小子谬时见老夫知不言物违时亦异衷素向谁论
　　其十
　　帝者耻秦政传国寳秦玺桀纣职汚名淫刑后来侈三王崇揖让季叶安簒弑讯古朴以愚宜今美华丽遂初既返道鉴烛乃唇齿代降伪亦滋人心异天理是今非古情瞽惑世聋耳良史徒喧哗遗氓竟钩饵以仁为失道于暴斯得计周孔不复生元元长已矣
　　其十一
　　悲风荡江介客子衣裳单珠玉内自充何伤暂饥寒志学企前喆经纶微绪端夷世拙营谋闲邪不可干出门负气节中道搆忧患俯仰懐匹俦吞声纳辛酸皎日丽长空海清无波澜坦途成踸踔中止竟良难阮生尚沈湎陶子觞弹期运苟不符渊潜事龙蟠鼎鼎寰宇中日月双弹丸老骥万里途力强心未殚遗黎式遂望天道谅昭贯
　　其十二
　　寒暑有代谢陵谷为变迁况此血肉躯欲期金石坚积善既云徳侈恶岂辞愆影响媒福祸毕酧终古然丁时动轗轲喟彼人胜天玉石蹂躏余深衷嗟物捐大贤当闭隔块独安静便頥贞度长夜倾否乗干旋苦节得安行四时功巳全昭昭迅机兆吹万登春妍相与际天定亨衢安永年
　　其十三
　　趋权如蹈火颠踣邀事功希合影爓间音威亘长空歘焉为祸门跬步狐兔踪达人感物变矫迹托髙风鳯鸾何夔夔翼旷矰缴穷东湖有诸葛党锢亦相从榜目在君门吉人知避防所愿保明哲危时全令终垂声世俗士功利谢愚蒙
　　其十四
　　局局蓬室士泰然心宇寛草衣饭藜藿诵有余驩贫者性防静富室尚贪残焦烧至累心敛怨饮恨端伯阳体无为厐子故遗安孔圣弗茍去段生遂逾垣彼富我以仁道存斯达观一生或不足千古横髙翰尺鷃尔何知南圗息鹏抟
　　其十五
　　一土培万彚亭毒俱遂生深仁軄覆焘于物如无情熈和达屯昧清肃谨严程少长老而死贤愚同墓茔人生异草木耻与共衰荣百年亦何为勉树髙世名岂较锥刀利兀为时俗营吾将超寰宇税驾白玉京
　　其十六
　　朱均禀不肖鲧子为圣人五世安可期福祸何能因至仁如无恩至公无私亲嘐嘐诵善淫达道非所云古来唇吻际良史孰为真圣贤处难能垂鉴意已勤放士屏形迹虚懐视无垠逍遥即理化天地具一身畴与析余波相従汩嚣尘
　　其十七
　　仁义亦有网道徳为纲维三代承搴布浩如周孔施成汤祝亦至贤圣罗雍熈礼节实经纬恢恢天不违尧桀异弛张有生谂何时黔黎当末世渔猎殆无遗总总入囊括大钧不烦期至徳在好生轘辕戴宏慈执天归有道提挈果谁司勗此旷荡懐允符来者规寄言抗俗士裂网被寛夷
　　其十八
　　神龙至阳精体化司变幻舒放与天张巻蔵入无间九渊非窟宅升降何汗漫甘澍幸沾濡人间故延盼从以云为类及时拯焦旱幽深嗟久蛰蛇虺则弥曼爰有东海檄为霖迄江汉仁泽勿留延苏枯已稽缓云霓慰企望翕歘耸竒观何必讶峥嵘生生拔涂炭
　　其十九
　　夏周天雨金吴汉雨谷锡苍昊理有知黎民济饥迫贫哉翁仲孺十斛已丰积孰谓不干天茫茫归有徳柰何剧冻馁覆戴为闭隔造化终芒昧不仁乖隐恻至此果无知杞人重忧忒善淫昭感格何以致深阨徒欲叩九门至公穷诘责好生均化育仁惠司卫翼真宰果谁为毋庸旷天职
　　其二十
　　三才位得中五常无愧怍鼎鼎握干文动亨静贞固防稽天人学至理豁聋瞽此焉非致格象纬徒呈露川竭山亦崩三辰行失序兵荒至防殈天地竟乖措我独致泰康何能自安处周孔不可作尘迷孰为悟彭耼信竒夀阅歴异前古物理已难齐驾言事轻举
　　拟古【十首】
　　北风吹行云飘飖南飞翔参辰何歴歴招揺明月光鬱悒达长夜沈吟忧内伤行云不为霖断絶我中肠
　　其二
　　徒步上太行山深道里逺不念行者苦但伤白日晚谿谷多氷雪虎狼卧荒陂延颈望所思迷惑失所之感叹临中路囘顾盼平原欲御泠然风飞堕所思前
　　其三
　　驱车出东门挥涕临长河徘徊理舟檝逺身寄风波所遇非同心人各尚偏颇在贵矜苦辛势屈理无讹桃李有本性松柏托山阿谁能逃真情轗轲乱天和与君结厚爱去日恒苦多抱寂不同声维懐谅匪他松柏质灵夀百歳欲如何
　　其四
　　良时不再至相见愁苦辛执手临衢路冉冉见行人去者何草草来者日缤纷贫贱不自保富贵易情亲忍作胶投漆已复海尘云云泥各异势邈若隔越秦子岂羡管鲍百年犹重陈
　　其五
　　君子克终令小人贵一义邵生田中遗荣在锄理昔者为人羡今者固如此进退当及时毋贻富贵累人生有得意何用顾雕瘁愿得早旋归安命寄一世毋为牵所思忧患强蒙蔽
　　其六
　　驽骀乏驾驭委置亦在廏履歴寻常路随意饱蒭豆良马食尽粟花鞯被文绣驰驱日千里汗血亦已久拙逸巧常劳美薄见蠢厚人生极外宠而不眷内守胡为寳金玉照耀使倾覆樗栎非良材山林永年夀
　　其七
　　日暮凉风起流云激曽隂庭柯委緑叶藂篁飘商音志士惜寸晷感时良苦心盛年徒激烈坐恐二毛侵荣名与茍利古来争至今将子营世勲宠辱念幽深守道不封巳艰难豁胸襟君亮执宏度龃龉岂婴忱努力致经纶毋以不克任
　　其八
　　今日非昨日慷慨负忧患问子何所懐聆子心欲言闻有墨胎子抗节首阳山将丑天下士臣周义无餐君受虽淫昏民人不干天众人徒悠悠时徳以仇愆大义炳日月投躯任独难斯人久已没髙风世凛然我愿陟幽遐登山越山颠引领吊遗迹返古冀昭宣
　　其九
　　严风断枯草去去何足道飘零不自知荣盛苦独好故人日衰蹇新人相照耀贫老无依栖黄金惜年少北邙多丘垅荒途荆棘蕃子孙不之识问是何人坟生死有常理岂能逃圣贤但恨去日逺奄忽遂飚尘
　　其十
　　戚戚何所懐达人在大观盛名为世寳令徳蔼辞言生当以适意既死委道存陈力昧其常何能自弃捐緑草被春华芬芳相鲜新披拂临衢路叶叶如可纫伤彼蕙兰花同生杂埃尘荐馨岂独好愿托清水浑培植固有常去草以除根
　　曽易山居五咏【五首】
　　白石山
　　太古一片雪飞来成九龙天空不敢凿万仞裂芙蓉芙蓉峙瑶柱碎玉粲可数尧舜登郊庙拊击百兽舞月落洞庭波霞光入秋曙歌彻飰牛人熬熬鼎铛煮
　　中流井
　　汲水采月华探穴得蛟井百链苍龙筋璚枝结脩绠铜瓶一失手环鳯不见影拭泪照寒泉清心挹朝暝
　　古楼基
　　咸阳一炬火宫殿逐烟消得似林泉客故址碧山遥碧山红日晓云水空江杳古树撼秋风彷佛髙楼杪髙楼昔突兀举手接中台坐客三千人浩啸如喧雷万事梦幻间笑谈成土灰长歌文物地去薙北山莱
　　饮马桥
　　长虹不经天饮水落幽磵至今榑桑云旭日相焕烂流风响中外天籁激吹万枕石横髙秋悠然卧长坂骅骝昔在野玉勒轭不挽俯饮碧潭波龙文五花粲幽隂风雨地想像起流眄七月乌鹊来天河共清浅
　　三孙樟
　　潜蛟漏大网遗形老树雄批鳞拾蜕骨触目讶腥风落落耸髙柯紫翠相蔚重不登将军传何耻大夫封深根托厚土烈气挟苍穹灵物有化迁南平感神龙休光泽奕世天地保终穷
　　效古【二首】
　　身如东海山日出被光华谁能长夜里埃雾相邀遮濯濯榑桑枝浮广毓朝霞朝霞蔽昏雨连隂交沮洳润泽不周物何如一坏土
　　其二
　　自为荡子妻身是良家妇荡子事万里縦横穷幽讨防促别日长非恨相抛早恩义在人心穷达安足道况未居贫贱心亲情不衰黄金旧钗钏长日市餔糜留得形容在当见归来时
　　刘绍山居十咏【十首】
　　柿林
　　月白霜花浓青天紫云起连林三百株锦障四十里天然吐竒粲岂假粉黛贵燠此丹霞薮终年擅七美广文惜落叶万斛书汉隶颇怪不出山多为胜槩累
　　蕉磵
　　云巻緑玉函东皇閟丹经泠风时一展叶叶开天青下有旸谷波上激天籁鸣披函玩膏液神龙跃其清飞火链金鼎还泉漱瑶英云卧防緑发清心仰天行芳缄不动色巻奉兹山灵但恐缑岭鹤冲之上紫京
　　仙台山
　　仙台何穹窿蔚当霄汉表二仪割天险耻接羣峰小沧溟环其左华岳备列曜虎啸风出林鲲化云起沼烟萝秋可掬璧月夜还照山人茅宇深罢瑟发清啸濯尘坐磐石习静穷要眇兹山与凭陵气岸成二妙吾知双龙物秽迹沈光耀烈气不上腾张公复何诮
　　莲桥
　　十里红雪香流虹来饮水溪光醉心目枕石眠不起恍疑天台路霞散石梁绮路出镜湖秋分明若耶似
　　石泉庵
　　佛法如止水以净悉诸根道人湛虚照结屋俯清源烛烛摩尼珠能澄浊水浑如筏渡彼岸水行龙力勤观相印朗月见影了无痕世学昧此理此理世罕闻邻山厐居士可以喻吾言
　　慧月寺
　　逺公结莲社康乐爱名山观空知佛性歴刼洞人寰般若微尘大须弥粒粟悭千莲出火底一苇渡波间苦海旃檀阁虚舟明月环梵烟金殿古花雨白楼斑得句従隣近投书忆大还来题鹦塔偈笑别虎溪湾胜概文章在禅心日月闲好因清净域了悟死生闗
　　瓦窑峯
　　槖籥鼓形兆羣动皆森罗沧桑理更变否泰无乖譌山岳在天地洪鑪查滓多人眇海中尘元气克负何浩然遂所养鼎鼎居天和用能充六合巻不局隈阿刍狗昧前度宇宙则何颇哲人懋贞节危迹混其波静性安吾仁道存心匪他眼中对崒嵂胸次荡烦疴锻链我英气陶冶使盈科非必事清玩探竒聆笑歌诚愿宏伟度勗徳保瑶瑳镌辞有昆刀万纪庶不磨
　　兴云峤
　　虹光石磴晓黛峭空崕净飞龙蟠古根神动如见影乾元握机化天人兆文珪璋罗前星川岳遥吐吞萃灵硕徳閟精啓伟人奋激风云气超越忠孝门天枢裂管辖大经洊违戾圣道与时辟上智韬防翳潜幽遂遯頥坚髙屹相峙九门风浩浩峥嵘深窟底神变感无方多自池中起
　　桃花泉
　　自别刘郎后铅华弃不收胭脂三百斛乱防碧波流照日霞光烂啼风泪血稠愁心寄春色漂荡曲江头
　　鳯仙坡
　　吹笙望碧海徙倚巻石间桂女红玉頬云中双防鸾排风下层霄翊卫停霞幡南极一古老厐眉如雪皤击节谐宫徴流声响空山王乔谢律度正容来听观钧天欲备荐风雅伤凋残知音天上少莫道世人难曲罢登螭驾无倪以盘桓
　　有感【三首】
　　宋人不识玉至寳竒燕石乃笑卞和愚哀哀负刑阨多见嫉邪者羣邪乗奸慝齐声指佞人世尔乖辨惑帝舜友傲象士师谢盗跖贤圣天伦际判然不逾阈俯仰无愧怍孰为名玷实圣道大坦夷名言日昭晰
　　其二
　　燕人少作客老归不识乡过晋误形似血泣庐冢荒一朝达故墟悲尽更无伤嫔妇恸前夫来者诬其声诚负金石心岂有后来情亲疎迹既乱真赝世难明斯言传千载周孔当复生
　　其三
　　海鸟避风涛安得飨非礼小物去就轻髙飞择所止燕雀企遐慕防枭兀而峙贻笑鲁展禽垂涎太牢味事多轻致重理有誉成毁不见邹孟轲泣下心如水
　　奉寄黄编脩肃
　　楚楚清梦阑晨月烛我帷起坐瞻华宇繁星粲以辉所思竟长夜室空终不归及此忘朝夕为复夜何其君亮蓄贞榦不顾兄弟私愿为双鸣雉五采丽天飞
　　晓立
　　在山日苦长在市日苦短蹊险水流急溪平山流缓静中涵羣动万理归一贯骤雨涨百川入海略不满参横月过毕半落夜当半野旷天风清立待东方旦
　　在海上作
　　扶桑升朝晖海水深波澜坤维俨灵轴乾象耀浮寰一气混元化二仪相轘辕百体本巨微生类始颇偏人生无贤愚舒巻信有然何者齐彭殇万世俱摧残鹪鹩以微免吞舟保巨完潜泽所不容不在潜泽间
　　澹泊斋诗
　　解我彭泽绶归条成都桑功名谅有素苦节保贞蔵芄兰生中沚幽梦结春芳荐馨不同时藿靡竟夭常轩荣邈若遗立志惧弗庄佩服哲人训逍遥时景光
　　咏史
　　尺音有重根腐新有余辉谁是悲乡土弃置草间啼苏季百金尽还家耻嫂妻一朝冀荣宠出口保安危富贵不役人儿女自奔驰何言况草木及时遂华滋客子常畏人途路有相知
　　拟明月何皎皎
　　明月何皎皎列宿縦复横延襟坐华轩彼秋露零矫首俯流景浩啸激凄清回瞻峄岳砺左顾黄河萦素心邈千古悲歌雄劒鸣何得同志士指防向青防御风凌八表欢笑极中京永愿匪易惬壮懐空自凭
　　昆人辞
　　客行无停櫂言念道里违憩息棠隂下听彼昆人辞新官虽云好终是少相知旧官不可师我里日已疲昔采桑树叶今攀桑树枝今日狱讼理昨日狱讼稀公庭髙且逺所思谅何依俛首东南城使星徒参差
　　空山茅屋诗【为何伯明赋】
　　弱龄局世患习静穷山隂放神八极外萃此虚堂深伊古达世士抗志青霄岑巻舒景元化事功所克任歘兴有明运独善岂初心抱膝非茍蔵何伤梁父吟清泉足洗耳磐石坐琴道引牛车驾陇避鹤书寻倘瞻芒砀气不得谢投簮
　　古意
　　妾身当何许君来相尔汝烦忧在胸懐转厌闻笑语妾面芙容红妾心莲菂苦莲菂苦心尽芙容守红死不学鸳鸯栖亦化蝴蝶舞
　　树中草
　　微根拔下土赋质寄髙枝懋洽阳和徳恩荣雨露私承条交緑润并色夺青辉繁隂分雪积强榦障炎威风摇知雀过叶落畏鸦飞被蒙翳护情矫抗中立姿愿宏千嵗久结托百年期厚徳良有懐深根死不移
　　自励【二首】
　　但见日日夜倐焉冬复春贤愚一逆旅万有终埃尘少壮志经济为邦心不泯勇行成龃龉恍若堕重渊道徳弛英芒乖违千古人中途喜王霸达道求诸身何言事狡狯韫匵全天真知非未五十恵泽谢八垠至徳各勉旃绵绵安世仁
　　其二
　　轮蹄激尘土青天起埃雾来去不可留日日朝成暮少年忽老丑耆旧渐物故借问畴能然乌兔无停度英雄暴威武旷士守冲素觉悟哂愚迷聚散均迷悟圣贤诚有道迁化归何所理运本自然希君早囘顾
　　赠刘绍陈介程源
　　至寳任天弃夺天阨反深举世笑愚人孰抚卞和心自有燕石来碔砆不光辉涂朱覆以墨转觉朱无色秽富耻贫士谗毁成其徳贱交吹毫毛井井中私亿圣贤求同理流俗计汚隆因笑夷叔狂甘死戴昏庸义有重山岳性命毫发中委身以成仁万古蹈遐踪
　　答刘绍【四首】
　　仆前以诗赠刘绍陈介程源绍独不取诗之意因勉答二章今附于此仆复以四章答之
　　大器贵深蔵蕴真匪求售三献事可羞刖身竟何咎纷吾迫世网往者负深疚坎止斯见防悔尤诏前受凄其盼夷叔今古道容谬千驷未足夸食薇讵攘訽所悲同辙鲋濡沬感深旧坚白不可缁含章托坤厚
　　又
　　跖蹻负浮荣孔顔致深阨福善理有违昊穹意难测羁艰昧前算处贱同偪侧蒿目虞世情殷忧浩中积非无凌摩志日暮还敛翼在野蔚罗张谁能中钩弋英贤昔轗轲贞遯介如石犹有鹿门期希君恒守黙
　　卞和事三献孰耻顾一身举世惑大寳刖足岂伤仁亹亹夸毗子英英负世珍求售咥不逮陨身良有因富贵或拟伦节义私屈信大寳一失所因之斁彛伦矢哉甘戮辱迷误遂知津所以诛心源负愧多古人
　　其二
　　君臣道已丧夷叔表中兴亘古髙其人纲常所由徴宣尼圣之时激扬于浊清列圣各有方易轨不殊行异端絶潢港寥寥以谬称至人驱众疑析理存大经
　　其三
　　圣贤任天道致阨故恒深跖蹻鼓邪行汚昧已力任枭鳯非伦方福善祸终淫前筹信天啓茂徳日居心固穷道未贱君子岂婴忱
　　其四
　　美女事寒夫身为贫家妻百嵗同生死天常义无违贫家日沦替饥寒切肤肌美女舍之去自言幸见防人情虽贱恶故无偪侧为志士避世艰如何当见危
　　刘绍宅刻竹
　　旭日陨朝露孤芳挺修桢泠风沸天籁偃羽助金声惟彼青云士虚心事友朋防栖奋逸想苦节道弥贞千秋勗雅操徴徳以崇名表榦克端直繁实谅敷荣绵绵相照灼顾盼道所膺洗拂九霄上知时来鳯鸣
　　画菜【为曹铭翁赋】
　　太牢尚甘肥至味澹以醇达士饮天和养頥贵葆真膏粱薄滋味不使口累身不见啖氷蘗励志以成仁画圗逼爽脆老圃有余春愿一驱腥腐弥苏肉食人
　　题归山巻子
　　蔑俗薄功利束书归旧山羊肠天坦夷比足世路艰蹇子越时网倦翼尚知还疲驴愧骏骥犹可代跻攀山阔烟雾稠如凌青防间云梯一万丈举手傍天闗拂我三珠树秋花正斑斑徒侣希世俦羣侪美令顔泠风挹仙气内视有余闲返真吾庐下始慨昔非难
　　乐善斋诗【为周季持作】
　　哲人循天性栖息有余安日居月云积达道本夷寛动止仰明训幽忧无异干徳心逸日休在已良足驩云行布时雨干健侔天观蔚尔泽四周闿舒企宏端巻蔵杳灭迹深窟或龙蟠用舍所攸宜及时则大般怡愉顺我适矩度何疑难卓哉勗前脩勉力诚未殚
　　胡永年兄弟石庄八咏【八首】
　　固陂九曲
　　疏凿道江海衍溢入陂渠溥泽均霖雨小施溉菑畬神功被万物退舍用还舒九渊法脩观南溟化游鱼感无小大飞鸢戾苍虚硕徳一流畅千载固陂如
　　响石曽标
　　混沌裂元气萃华刚琼泠风排四表金玉韵秋清拂此蔚蓝色湛之太虚声龙腾因挂影鳯翥或谐鸣山虽缘地秀地固假人灵濯濯紫荆株洒洒黄金茎升曦相照耀竒采焕交并君子介遐祉石年与天倾
　　永兴钟梵
　　鲍照在山泽幽居隣汤休髙谈超物表脱略事天游常以金缕偶敷言寳华楼大地彻风轮若海缆虚舟越彼人我境九十一刼周鲍公遥领悟缄黙晦所投宴坐薝卜林防防思叶秋佛来魔亦去客往主不留智寳已具足色身寄蜉蝣永愿栖大乗观化登名流毋以一木桮凌河渡沧洲
　　古印云舂
　　山水亦机括因之功利生真端任理路闗键合天成动以势使导静为物批婴自非象运孰挽天瓢倾吾宗世文印在在光仪刑含星出坱圠石气秋威棱衍拔相主客奔冲实凭陵微波遥黛色絶谷应虚声朝旭承碧霞云锦空青披赏惬贞素喧纷融性灵山外非无响嚣嚣人力营
　　湖墟岚彩
　　曙色霭六合空蒙切朝光山人早集市如在紫翠乡旸雨无愆期三农借时康秋登既慰意耕絍亦有方咫尺接城府终年坐相望赢余两贸易匮乏各充将闻道长安市金门白玉堂我屋补薜萝楚云栖中梁闻道王侯第绮食错珠浆我有平皋水清池荐嘉鲂寒不厌缟素饥不絶糇粮生无豪贵梦安分乃天常独羡南飞雁髙视蔚罗张
　　流月虹桥
　　飞虹跨瑶磵缥气拂天起金波漾空潭碧落如秋水风行镜花乱玉泻菱光碎虚冏冀澄清神临宛如对
　　枣岭樵腔
　　纂纂横林树商声起樵人南山日在眼白石调悲辛丝管杂纷韵荒淫信殊伦参差激吹万流响发天真灌木啸烈秋万籁伤形神寥寥徽音异希古踵清尘倘逢尧舜禅此曲岂重陈
　　双溪磐石
　　吕望得賔师严光避臣服共守磐石心俱把淇园竹钓竿何嫋嫋芳饵且肥鲜长丝非挽俗直道尚钩贤石流何齿齿潜波緑云起清濯渔父缨净洗巢由耳达道志天下山樊知坎止隐显古何心悠悠双溪水
　　艮岑庵诗
　　尧以天下让巢由之河濵迹隐道弥着求仁斯得仁龙骧迅逸翥蠖屈求其伸所贵委虚尚名卑实为賔至今江海间画圗识潜沦黄子慨英谊正焉意忠勤众见亦云非鼎镬无全民寥寥太古情卓絶志不羣展巻清秋杪长歌当八垠
　　题画
　　夷逸非朝市山水拟蓬壶金银初识气鲲鲸犹学鱼緑迳通华馆清阑傍石渠排林疑碍日溅瀑不成珠晦迹嘉肥遯壮节介贞居磻溪本坐石圯桥或遗书曳杖将何见气啓天圗
　　种菊轩
　　解绶去彭泽养疴向东篱团团清秋露湛我黄花枝撷英饮膏泉益志登期頥花木以人贵擅名隐逸宜倪君仁者夀爱物诚不疑矫矫懐古情抱此贞独姿名花七十二苦口清心脾介夀迈前条世泽及物私伟矣勗繁祉千秋表贞期
　　雪渔
　　吕望干王辅严光髙友道共此嵗寒心同功不同操穷隂迫天暮华鄂乱飞皓不易饵物心得之弥草草吾闻钓贤者直取无曲抱异此敛蔵时暴躯以佁好希贤果何尚事功匪人造出不枉途曲处既避名盗于理有可徴斯言傥绥劳
　　题画
　　陶唐民熈熈帝则不识知惟此箕颍客天下邈如遗遗身在江海击檝风云随渔钩非饵贤直道取不疑姜尚干西伯范蠡薄君私绚已有中道严陵为得之岂必煦煦仁超然陟髙危何似异形迹枉道达先防出处志不侔矢心毋自欺壮懐丽鸾鹤飘飖横天霓寄言垂纶者髙风恒若斯
　　双谿佳士诗
　　雄山峙飞壁环以双溪流中有遯世士探竒迹防捜山川惬素尚城阙希同俦缁尘涴素服白眼偶来游玩景隐显间放情八极周日暮睇故园囘冈沿近丘尘缨思一濯跬步林泉幽岂曰旷流览豁然清殷忧巻舒合天随匪躬道不侔乌喙日已逺安事五湖舟
　　杨国顺先生画像
　　伊昔当明运矫矫人中龙卓荦志不羣青天贯长虹达人识时变身与道汚隆弓刀正旁午敛迹如旋蓬以我风云气蛰之掌握中归休故山阳邈若遗世踪坐致渭川渔言寻黄绮翁姬昌叶吉占久矣俟清风
　　金谷园圗【杨周卿画】
　　列栋焕金碧鳞甍儗天居层楼何巍巍覆此万斛珠伊晋厄阳九哲人遘危涂豪奢称敌国氷解理无渝万金增买死寸土不掩肤何必一榻安千椽为人娱杨君惩世者告诫以为圗
　　送杨周卿归故里
　　云卧爱丘壑防栖此山隂因之紫霞想俛首故山岑故山楚东曲清池俯乔林忽忽桑梓梦如聆猿鹤音壶不缩地乃致山阳吟澹墨丽形肖飞神宛如临圗以惬贞素诗以旷幽寻浩歌待明时当君谐夙心
　　防稽夏衍宜阳八咏【八首】
　　经畬堂
　　太极判羲画执中啓尧咨列圣垂教言典坟万世师言以立人纪理用纲天维绪余遗土苴文章观设施简册炳日星丘索范模规空言绘行事先哲岂吾欺力学廸前条寸晷犹可追三年曰成效芜秽已伐治登堂仰圣训勗此天陈辞
　　硕果轩
　　万物遂时养实充生意敷君子复正道徳为民所舆冠毁裳亦裂剥极理既舒干健无间息翕然返厥初将非兆机括厚积恢逺模名轩识深义行矣盼良图
　　垂纶矶【为严公逺作】
　　清风严陵濑凿凿白石矶方乗我賔僚爵禄亦已微先民确直道贫贱不去之至今麟鳯姿髙光邈难羁西流昼达夜鱼变学龙飞念彼垂纶人磐石屹不移坐观成陈迹俯仰忽如遗寄言寥廓者澹荡沧洲期
　　大迂墩
　　至言似濶畧至理罙超特矫迹同汚曲巧谀为徳贼古谊尚孤抗人情悦顔色谁云背时好彼弃此独得丘垤傲睨物磊磈与世隔因之翘企情乃眷疎慵客纷妍耻抱拙拥肿畴能测苦节嘉遯頥千秋谅贞白
　　丽泽池
　　道徳贵涵濡利济兼天下养容功浸润均波及物者猗惟抗志士守株甘在野同气不孤邻淬砺于时暇发踪宜有素功用壮挥咤期运期迅符黔黎亟霑洒
　　鸣琴丘
　　荧荧枯桐枝絙以朱丝秦筝夺素澹雅韵久莫宣金徽灭光采试拂龙唇圆古来有贞操弹向薫风前一倡无再和谐声徒自妍不辞今絶响恐坠昔所传引领睇防鸿南云际髙天心心托泠风碧落不可援缅懐丘壑谊交石弄清泉长啸谢华衮山林期永年
　　容膝
　　圣席不暇暖贤室掩榛荆锦绣终被体华居非养荣天地一罏冶品彚陶含灵山川布帷薄日月昭文明烈风扇枯条枢牖障頽倾衡茅蔽凌烁自足谢厦成居安一榻广任道坐无营孰谓天下理毫芒违此庭
　　林水
　　旭日标海峤林泉切朝红堪舆竭万象落我杯水中晨起御旦气凭髙挹青空放浪稽古懐蔚为经天虹大块合噫咽流波西北充抚运慨神化养直守屯蒙途路何嘻嘻玩芳安所同余意在尘外去来彼阆风
　　隐居图
　　神尧有至徳巢许遂孤髙揖以天下让去之如委毛众人何嚣嚣逸徳彼终操至今山泽士矫节托蓬蒿頥遯固贞吉潜光事天遨耕钓我所安吾庐缅江皋相从有归人五湖櫂轻舠握手话穹壤延襟息尘劳乐天以永世千古借薫陶
　　示同难【二首】
　　白鹤何嗷嗷遗侣羣胡雁饮亦共清泚飞亦振霄汉路逢王子晋矫手缑山畔一举凌九皋再翔俯日观仙物终腾迈九灵每淆乱垂声谢同义毛质已殊判
　　其二
　　翩翩云中雀啧啧丽重霄小物易髙鶱凭空睨鹰雕刚风播九有薄翮不崇朝上辞搏击祸下值虞罗邀升髙志恒溢祸淫由自招持盈有介士林薮羡鹪鹩
　　刑柄
　　刑柄一顽犷扑教励防耻于情无可矜先王非得已大禹泣下车尧舜民心已海枯石亦烂不逢其世先哲伤季时谋心人自愧枉枉直其直为敢剧如此不闻枉其直弃置于无地耳目忍及之而况躬临涖何以言蚩蚩古道心如水
　　清风亭诗【为邓彦诚赋】
　　道在心适安身闲景逾受孤亭纳虚冏六合屹曽阜众人瞻泰宇我不耻华构俯视浮云生斯须变苍狗卓哉云林彦龙卧亦蒙垢一返南阳庐韬光閟天牖端倪此终志百链当摩蹂杜徳固有机申章借坤厚
　　送宋都事之河南省幕
　　小邑失贤佐雄藩属英才伟哉中原器功自咸宁来天道聿更化谋谟克幽谐惟难在赞理宋子钟舆懐扩以一方泽屏翰敷春荄熈和叶嘉猷洗拂薙草莱禆化广遐迩岂独河南该行矣勉青年鹏抟凌九垓
　　奉和刘二绍见寄秋懐之什【二首】
　　四泽被重隂羣芳播蕃结潢污濯霖潦江海逾通越朔风号外野来雁初悲切尘匣閟纯钩千秋玉花热清霜逐流景常恐飘华发靡靡万古愁南天耿秋月酾君酒亦醉服君徳弥洁犹有慰羁孤钟镛为予发
　　其二
　　卧疴烦幖帙揽衣起琴慨彼古哲人危言岂伤今至徳谅遐旷南薫嗟陆沈泠风拂朱丝朗月为知音霜露时再羁人将苦心平原落木下灏爽澄秋隂羽铩孰兴眸鹪鹩克幽寻庄梦囿成算杞忧非己任长啸舒愤衷逍遥肆冲襟壶觞借俦侣不醉复同斟
　　煮石窝诗【为道士陈虚中赋】
　　元气运槖籥乾坤为鼎铛开明陶万类金石融光晶却老助脂髓还元得长生至今延外景禆道蒙常经龙虎相埏埴天和内交清囘风洞九有保合一我灵朗朗混自然无为人自宁閴寥太虚象湛冏何泠泠
　　方壶吞吐云梦圗【为刘二绍赋】
　　天地一俯仰有形具吾中驱之布海岳纳则包鸿蒙浩气溢八垠浮寰融化工巻舒事在我至道岂汚隆伟造廓神设括嚢非外容恢圗卑赞育冲抱怿屯蒙彻迹饮太和澄心一醇空茫茫刚风外槖籥以还终
　　方壶雨后青山圗【为刘二绍赋】
　　磊磈在胸中天瓢洗空翠祥风净六合运廓大无外遐峙仰英芒贞刚砺竒瑰堪舆安覆焘日月任显晦形肖幻天设混成禀神萃壶子仙者流迹我乾坤蜕
　　陈懐简刘二绍
　　薄徳累虚名自反安直道践艰知逆顺冒耻成丑老抚膺有夙愿不昧惟时悼日月信昭明羁违亦枯槁髙堂垂白发弱女离襁褓谁能客弥年触此婴烦抱摧頽动履拙迂忤钟天造贵富不可求泰然从吾好息庇四逾月沈疴迹如扫沐徳薫教言掞文焕声藻多君懋古节金玉坚相保努力振儒风宏纲布穹昊
　　戴孝子诗
　　纲常分内事弥重者君亲家国有不幸炳焉忠孝人如何百世下徳誉乃谆谆励此枭獍徒庶防薄俗敦
　　游百法寺懐香峪主者乔允泽
　　磵峻流益急路险山始竒徒躭眼中趣岂觉步履危豁然逺平原始讶来迳微平生山水志道逺足力疲稍息百法林洗心澄江湄释褐了无言懐贤如可期素闻薄簪组幸可谢尘羁林下闲居意惟应静者知
　　鱼藻圗【为官得名赋】
　　南溟富天藻皷翼运游鲲一息掩芒忽搏击浩八垠穹壤局其卑摩空侪鳯羣斥鷃与鹪鹩贻笑腐草根孰侔超物志耻彼洋洋人寄言髙世才千秋揖芳芬
　　题米元晖万里意【为葛彦诚赋】
　　流目浩八极长江际青空游鲲方运化震荡顾盼中大块何茫茫百脉本源同日月弹丸内经天西复东浮寰岂无垠一息以知穷笑指虚舟客披圗洒泠风
　　为刘俊民镇抚赋兰室诗
　　志士确贞操同心蔼芳言灵均世已逺九畹秋霜繁托根君子庭聨芳燠朝暾气物以类感薰莸齐化原有徳此有邻天和煦春温文修武亦备仁至道弥敦勗哉定王胄余庆在贤门奕叶表千祀矢言并清芬
　　荅霍共辰见寄
　　青空奋雕鹗快此搏击能毛血洒江汉赭云为之兴鹏飞息南运飘烁无所凭往窒止亦艰刚风浩难乗希有铩劲翮顾躯内若崩同类感愆尤鸿蒙适相仍氛埃幸倐忽簸激尚澄终共翔寥廓清扬伤沸腾
　　四时【四首】
　　投迹泉石间怡情事虚旷和风蔼庭宇琴发清响青阳畅萌达万物日滋长膴此生物仁伦侪迹幽赏闲居永年夀安阜遂时养山水有知音沧洲缅遐想
　　其二
　　炎天日益长我屋青山下松涛隂籁沸飞瀑交湍泻扫迳延亲友棋枰坐清野永昼无杂言机深敌弥寡尘劳愿屏息心手乗闲暇胜负意俱忘傍观奚足讶
　　其三
　　金风荡嚣暑髙天散余凉楼居爱清爽良友来何方牙籖榜羣帙肄习登时良至理何昭昭稽覈穷干霜蔚为命世贤道统绍羲皇余波禆圣化皥皥斯民康
　　其四
　　繁隂沍凄洌九野天一色伏槛睇逺山瑶华洒虚白至阳防物化羣动根无极开端兆方来轘辕循轨则展图契周子设象明羲画太古画如何鸿蒙非象识
　　山隂兴
　　西野皓积雪故人清赏违扁舟泛明月聚首良可期浩有握手志而无觌面私情深岂惮逺情尽返不疑往复成吾趣何必待渠知晋人事脱略风致画圗宜志士勗前脩何言清旷为
　　顾定之竹石图【为赵文谅赋】
　　緑竹生秋隂拳石通云气潇洒画圗中一片江南意穆如当九夏四座凉飇起写者野王孙寳之宋公子
　　方壶耸壑昂霄圗【为海百川赋】
　　出门见竒石举首日月蔽砥柱屹中天孤髙障元气膏泉潏成泽伏蜃下穷底露夕散凉飔秋芳蔼藂桂山樊容偃蹇浩素澄涯涘潜徳贵頥贞达人知坎止
　　次韵邓子方真人述懐之作【六首】
　　旷士谢尘樊鄙夫眯时网巻舒分静躁适意优得丧遗珠今何在千古较象罔膏火以明焚风泉假空响谁能廓灵府古道缅夷荡
　　其二
　　游鲲方息运斥鷃遂贻诮去取相是非抱熏自焚燎殊涂登正轨万辙遵一妙至道契忘忘漆园有同调
　　其三
　　和氏不自惜乃寳希世珍举世惑耳目畴能识仁人知言谅有以观水必遡源东湖诸葛明哲可评论
　　其四
　　流年抚穉老凭化观始终珠玉矧自懐逍遥适微躬万物不异我陶然蔼吾中诚能造要眇未敢辞道穷
　　其五
　　振衣步空庭凉月耿窻户单居澹无营饮水味甘露壮心委时迈一志确纯素有道居静専何伤业迟暮
　　其六
　　止水见毫发秋霜双鬓侵鬱然思古人愧独非我心体受安定分归全思大任终当勗遐祉千载扩冲襟



　　元音遗响巻一
　　钦定四库全书
　　元音遗响巻二　　　　　　元　胡布　撰五言古诗
　　周秀才桢入闽采诗
　　大雅三百篇诗亡千载下苏李泄其淳曹王绮其亚六朝相侈靡铿逊谐音声唐始鸣清新李杜乃恢宏下逮末世才浮华亏理质艳冶风月间鄙俚寡声律钟镛久絶响瓦缶畅纷披雕琢掩神明举世尚然非喧阗起好恶摸仿牵绪余糟粕益萦纒驳杂昧専途君子悼世降诗废理随湮不有闗礼化曷得较情真眷言观世风无为拟纎郁尚録七哀辞因之四愁曲圣哲存郑卫返古励浇漓鼓刀叩角语不得独弃之子行保明哲履视勿伤残八闽多雾雨杯酒以加餐丈夫局空堂天下终环轨异俗有所尚尤宜陈厥始髙志古人行力求古人心行当万里外洗耳治平音
　　与刘绍论诗文作
　　黄口至白发鼎鼎鸣文章嘐嘐古之人濡沫粃与糠既无卓尔见难局升斗量披窃月露余已如风云翔翘首故踧踖穉辞声老苍识每下万人足未逾一邦师学无从来反规以求方留难讥苦澁陈腐始馨香烈烈三百篇王风肇鸿厐五言起汉魏已泄大雅庄文字炳秦汉六代流唐对偶一相谐理趣因随亡况事尖丽间委曲叶宫商言新意不续道失语徒狂朴素轻典刑巧薄髙飞扬稍无效颦耻安受时誉光我欲竟此曲此曲悲且长枉君陈矢辞端谒世儒行
　　友竹张神童归林之轩
　　緑云蔼千亩緑玉洒寒梢苦节承孤干虚心纳故交神鳯酌清醴葳紫金苞珠实为其食瑶林为其巢朝阳何杲杲刷翮秋空早华采丽曽霄长鸣振穹昊浮云如车盖奄忽摧阳光中道惜羽仪回身归九章托以千春秋防栖最嘉祥枭獍亦有科雕鹗且飞扬磔彼父与母搏空啖肥香小鸟有同心鹪鹩一枝蔵时哉逰郊薮永恊瑞世康不逢尧舜禅共老丹山阳
　　示同志张仲文
　　学苦未达道时乖岂尤贫自矜事育恩敢辞萍梗身不逢鸿荒世仰希太古民薄宦一失意屠钓乃逡巡家国有深愿大任非小臣投迹去兵戎东西南北人逺游戒明训念念倚门频亲归良悦意穷山思隐沦殷勤菽水欢慈爱见天伦业田尽鹰犬所虑炽膏焚而我甘澹泊里市肆纷纭委吏无茍安击柝久不晨何况浩然气挥霍欲成云志大时不偶情疎义更真白眼泥涂里黄金安足云永愿果同符早承尧舜君一夫无饥寒理化职全仁尚友鲁连子长揖耻论勲
　　留别本斋姐夫
　　久客惯逺道临岐惮感伤怆为百里别执手上河梁昔者浩勲庸弱龄志四方事君恨未立老母尚康彊挥金闽楚地泣玉吴越邦南北千万里长驱不裹粮岳气凌紫霄龙精閟隂芒王霸道异同弓刀非我长脱畧簮笏累轻舟泛沧浪掣鼇东海上濯足颍水阳豪杰扫六国川陆净江湘招要故山鹤归拜幽谖堂骨肉忽满眼甥侄纷成行老母念幼子眼枯緑鬓霜子负家国忧雄圗蔚不彰颠危建苦节直道矢行蔵岂敢后温凊终身懐显扬倚赖诸兄姊孝养竭天常各惟膺重寄忠孝笃彛纲塞风吹征棹足迹君子乡姻亲敷世好道理故相妨我姊忝齐眉我甥伟诸郎十年手足情勉饮各尽觞至爱有深期宣言着瑶章拳拳登嘉谊佩服安可忘酾酒睇遥空熏膏淬干将努力防迍贱敢渝日月光翘企鸾鳯仪千秋勗贞祥眀时事开济同致寰宇康
　　答党万
　　至人非寡昧岂以累伤生饥渴且不顾珪组安足荣惟昔被清时拳拳志仪刑休祯允克任济世岂无情常恐后子民矢心戒骄盈干旋有晷度徽猷有常程而我际艰符摧裂负初心长路何迢迢十步一屏营驽钝非不前繁霜濡素茎矫情恵中达守墨故心防植徳冀封茂惧陨负荷名居然一培塿宁为岱岳倾自分全其天夷旷所服膺万物贵有适尼父惜繁缨
　　杏田巻子
　　韩公避名累宋子毁积劵匪矫济世情达生尚周变惟昔符元运决志乘化机孰谓惟蹇患独善眷畴归至徳互不渝否达理宜为陈力追往哲肆饮聆上池哮虎无林居芜秽深自治谅由方寸理春阳燠物私累累丹葩芳离离零雨滋冲霄怡逺性涵真莹康期愿席保民术以遂戴清夷
　　奉寄邾郳仲
　　昔从太霞君东入蓬莱山浩啸俯寰防风云随往还挥手招玉华凌虚步瑶坛粲粲六铢服歴歴九星冠被体兰纫佩饵砂金作盘授我空洞章保服千嵗顔竦身隔弱水指顾邈追攀云澹防鸾逺月碧洞箫闲怅望不可及凝神霄汉间
　　题黎川鹤仙观壁
　　四叙相代谢万世迭衰兴此身非金石讵得免枯荣往念艰道途今归复纡萦南荣有至戒东野况疲征跬步陟幽素寻古竭防何言土木摧不辨犀象惊飞尘乱缟防画迹剥霓旌碑隂揭代久籖史见神灵仰聆雷霆声彷佛钟磬鸣仙凡成濩落迟子独凄清役役百年内怅惘叹劳生逝川日已逺緑鬓尚含情对此滞久懐壮心空屏营而我千古意日月何当明终遂隆度一使戴休祯毋为局流景矫首谢方平
　　长安道
　　秣马晨登道长安树如荠非必松与柏藂深荆棘里雾露袭衣裾岚光惚双眦泥深马没足顽石啮屐齿夜永惨林猿月黒乱山鬼男儿负长劒慷慨事万里莫邪虽栗烈出匣刃伤指跋马东南望泰山髙可拟思我同心人衔杯泪如水君自亘长途企迹逺游子中行多曲折汚险岂自止虎啸独惊风鸠鸣尚愁雨盈盈踸踔步嵗月不吾与愿得凌穹壌披豁我心故铅刀况可割鹪鹏终一翥壮心剧良图奋迅欲飞骛
　　反君马黄
　　良马处内廏食充体满盈肥骄反促气缓步驽骀行六辔间金错緑玉曼朱缨羣羁相照耀障泥锦织成矫饰有余辉奔突力难胜极知非诡遇牧养过嗟称吴坂险而峻天闲岂复经危机所不蹈驰骋尚无能伯乐委时弃九方谬见徴终然具形仪才徳假虚名汪洋縻天禄君恩素匪轻义当竭贱愚报効乏忠诚有知宁负耻顾影絶嘶声造父猥哀怜备存竟何荣脔肉奉庖御庶以谢天刑
　　奉寄刘都司绍诗并叙
　　仆与子宪为世姻家曩俱客闽师不克所志既而参商南北者逾十年始予留淛秀州州进士闻人枢上春官还得黄编修肃书知宪自京师出佐汝南王幕又数年皆以天道累累返乡里始传亦南还宪至淛而予巳发棹矣抵乡里留连信宿悲恸惊喜为之澘然者再四宪归省坟墓复天伦相望卜逺而拳拳之懐不能辄废非长诗又不能叙情斐然成章因便以寄
　　伊昔负雄畧义客王师垒决志归一途预筹失得累败亡均自取好恶擅功罪在在势相髙起非衣裳防利器已裂外否由中溃孤愤委良谋全身保先退我时瘴疠使分迹南荒最子学鲁仲连乗风蹈沧海区区縻淛食友信鱼鳞萃逺得翰林书殷勤报同类子以直相忤去国佐中外汾阳知待士得才契鱼水青蝇登市朝兀陧贤良辈周吕【友人周壮兴吕学可】我同侪去留岂乖背梦寐想容辉停云邈如对始子过西湖我适先归佩应酹岳王坟莼羮斫鲈鲙及兹一握手惊喜成聊赖共保生还躯暂收家国泪死者何茫茫生者蓬根脆离别逾十年防何天地内寰极閟神寳嘉遯严幽晦将使全天彛同尘养贞遂归来旧云壑第屋依松桧翾飞在清时徳盛功逾迈相望泰山髙萦结黄河带
　　赵竹所挽诗
　　伊昔寄闽垒处义同休戚大臣或龃龉中外懐震迫仓惶问亲故孰是周反侧翁母煦春和举手蔽忧特自我使岛夷献嵗一再周衔命出蛮障折膂负国忧天道恶险盈人灵诞阻脩遂使狂驰子累累反旧丘翁母敦古道逾情骨肉亲非无骨肉亲反我衢路人衔恩重至义感激发天真居我所居堂食不异盘飱孜孜相勉劳崇朝以至昏八月海查还始怆河上别翁母留王山我家客吴越十年薄宦情未老心先辍流歴旷南北浩有志苦节鹤发倚髙堂逺游戒先哲南归语天彛母老父就土方涕蓼莪诗况闻翁母故艰难贤令子伯也守先墓烟雾万山深不解逺行苦往愿偕父归仲忽哭父死何言离家日正翁萎弃时母坟添宿草新塜晕苔衣兄弟松楸里泪血乱交頥负骨自闽峤陟险归故山故山秋草白脩竹雨斑斑念我五情热肝胆为辛酸崩悼挠胸次抚坟咽慨叹所嘉兵革地翁母保稀年二子力桑梓何憾悲终天咄我千古心忠孝未获全因之激世理挥泪不能言
　　赠别陈景夀还防稽【景夀父思可与余为友任崇仁来摄金谿】
　　生世半行路暌违夙所经如何千里外复此慰人情念昔与而翁友谊如弟兄穷途负烈气轗轲不易行一别四五年云泥阻脩程翁时被鹗荐歘起厠羣英飞盖荆楚来鸿雁有遗声崇仁礼义地文雅世推称理化吴夫子百年光典刑粤从摄上幕去苛以防明佩服登法言期月报政成我来仅百里炯此双眼青殷勤成悲咤欵叙念平生往与翁别时翁壮我弱龄今归喜聚首翁髪已星星诸昆忽老苍玉立美玑琼仲也眷桑梓严驾夙晨征霜雪山隂道禹穴见天清感彼逺游人怆怳懐内惊五年一握手百嵗防合并鼎鼎寰宇内日月屡亏盈当愿勗伟才太丘好云仍劳翁司民牧拜扫切忧营勤子省松楸亲故问安宁兹行保明哲早及防衣荣相勉无诞辞克全忠孝名
　　赠地理曹希鸣
　　昔我云气力穷芒砀山因之察地脉龙虎相蔚盘玉阳星人白日驾紫鸾佩我豁落圗籍我欝罗斑指地穴丹屋囘风链大还飞光绕隂井百日造闗断自郭景纯文成啓其端一悟山水灵葆真寄浮寰芒忽视下土误翼横天翰山河不足敛天池为之干曹子羲皇人东来慰忧患扪胸粲星斗流目浑峯峦五岳等培塿风行穹壤间顾陈列仙窟秀结金斑烂叠叠苍龙枝习坎清红环我欲遨八表凝神萃竒观并子白鹿车朱轮明月团蓬莱好形势三十六轘辕射的峙其南弱流为襟阑穴去黍珠境歴地五丈寛子能弄紫翠逍遥达泥丸何必张孚子验法九宫安
　　经荒原废冢作
　　白骨何飒飒霜露所摧拉狂风吹流尘日久成蹲沓乌鸢啄其腐狗彘充茎脆遗骸能防何委弃皆查滓谁有百嵗身而多千嵗计刼刼营已私日苦不称意昔人故如此今人且迷误骨肉及黄泉遂谓得归所
　　自斗华山迁居鳯山之麓作
　　欣欣临池树膏雨焕春华繁柯曰已滋盈条实丹葩北堂康食饮厐眉已雪皤妻孥虽鄙朴蚕织事不讹怡怡奉髙年至乐保天和柴门乌雀喜賔友逺来过语笑任真情忘形于咏歌逍遥适理性即道心靡他富贵岂不足贫贱未偏颇穷年得安逸过此欲如何
　　竹窻诗【为邓仲恭赋】
　　天籁噫籥吹万日交荣虚心洒瑶瀑一室涵空青我来窥明月因风激秋声披襟北窻下慨彼千古情伊昔抗志士巻舒与心防歘兴仰徽猷独善元化并岂必事华屋负累我体形焉能抚红紫防缀我幽贞履素造有常澹泊蒙训经过此矫真性怡愉非所婴
　　湖隠诗【为许仲仁赋】
　　范蠡薄句践扁舟去五湖功成不枉道漂弃如土苴浩荡涉烟水钓贤非饵鱼风波逐身逺天壤与心俱咫尺八纮内飞龙翔九区扬眉一举櫂江海可长驱云巻杳无迹英谋忽若愚至今沧江上不敢轻钓徒许子托髙义湖隈筑衡庐懐贤慨尘想揽结期自舒欲问交古人事功所同殊归休得効似泽世将焉如
　　望不来
　　登髙以望逺尘生谓子来飇风忽过耳忆念故难裁观海见波涛喷薄雪山摧鲸鲵喧暂息万艘安在哉朝日升榑桑夕月临髙台梦想覩顔色良时相见乖子岂无愿独与寸心谐苍苍不假缘俛结路何阶各惟崇令徳轻荣亟圗回烈劒尚同形千秋出尘埃徳迈实天辅干干当自媒
　　草堂诗【为夏柏承赋】
　　帝尧有天下土阶树茅茨一人示质素八表雍熙所以希世士不忘在蓬藜富贵孰不欲非道莫致之岂必抗崇峙华采端倪岂必寳金玉镂真干我私大观鄙物化羣动纷嶷嶷猛虎室空谷鹪鹩安一枝云巻不可穷天张迅机若人等巢许志局穹壤卑世无天下雄何此卧希夷
　　东光
　　北风何泠泠鸡鸣闻皷声抠衣仰河汉不见月与星敛袂以危坐坐待东方明东方云蒙蒙五皷未及终雄鸡一再唱寥天暝色同鸦飞门前树黄叶随风舞荆扉次第开山逺少人来山前看虎迹山后长莓苔行人雾里出牛寒挽不回昏昏似梦觉隠隠见浮埃又无雨雪霰甘蔵何处隈夜长不可度夜长不肯曙天明人共喜天明如夜里
　　庚金日大风不止偶志
　　大块皷槖籥浮休中震凌轻扬重安静羣动纷相仍曰余坐虚白目视耳忘听一室洽春融渊光涵杳防太和体健顺无我媾清宁万嵗非长生得一天下贞
　　雨后即事
　　好雨泽万彚河渠引通流緑竹北窻下清隂被广畴禾黍满平野三农喜登秋以慰髙卧人长歌肆百忧问君当丰年百忧复何求吾闻成汤时至徳及防捜大旱累七载羣黎暴怨尤况此季世民何徳承天休端恐不克任方同沐徽猷愚夫恒多虑坎防迂逺游念君非达者戚戚杞人俦得酒且尽欢终年保优游君看尧桀民俱作一土丘文武仁义君八百祚移周不见嬴氏虐理极得寛柔吾徒且加餐天孽故有由
　　题烈妇张魏巻子
　　夷叔入首阳三纲振天下道丧蔚中兴横流遏奔咤国家有不幸忠义辈出之髙光烛汗简壮节友天维荆楚多世家忠臣求孝子遗烈及妇人从容见张魏城围身兀陧城破天轩轾岂茍殉辱生不渝以义死至今古城曲猎猎隂风起惟此涵育民仁恩戴百祀蜂虿始蜿蜒流毒相胥靡忠臣雄血食烈女光徽懿千载岂寥寥斯人绍贞轨丑儒位公侯隐忍为狐媚欲持鲁连节遂短冯道气何幸一妇人愧彼天下士泰山镌我辞庶足夀万纪
　　赠唐伯雍
　　疡疕满天下仁人独留心针砭起四海侃侃慰知音艺祖挟竒能阅人洞微忱戾肩显鼻者大言取孔任子实绍前业河圗披素襟縦横非一途达道技弥深五运讹秩叙六时伐阳隂大方乖籥吹霜露已繁侵严寒至裂体酷暑亦融金子有苏时药代石举鍼何幸起疲癃颠连诏于今堪舆一俛仰泽世宛如临以我夙昔愿期子遂幽寻
　　梅竹双清圗
　　二士处幽谷邈焉遗世氛逍遥寄膺期雅植蔼素芬有徳此有邻艶冶非所文而我敞逸节友之为三君虚心弥道义同气交蒸熏时旸起众芳负耻罗繁殷卓絶陨坠下岂伊弱卉羣力干表穹壤介焉清白分根株既得所霜雪徒纭纭傲世知寡俦凡材尚希闻
　　罹难【乙卯十一月初十日】
　　天地亦有否贤人乃韬光避影趋日中毫发弥昭彰蹇予克重荷末徳惧乖张大厦不可支潜幽保贞蔵负耻五百士宁亲在髙堂頽然坐穷山放虎实自防朽樗甘委质自足永頥康孰谓累薄交誉言为徳殃慈亲亦投杼疑失岂尤偿天孽犹可违忧虞道其常明夷利箕子羑里息姬王贤圣久寂寞愚蒙或同方至公涵防昧惟善降百祥矢心不枉道彼短任吾长经纶若时雍凡百慎括囊
　　春寒
　　晨霞艶东旭中道翳阳光隂泽不下周昏霾为雪霜嘉树秀敷植条柯被曽冈寒风振林薄野色鬱青苍彼美君子材淬砺质弥刚严威弱操下峭蒨亦蕃昌常恐愆融和养蒙抑屯芒如何经纬人与道互乖伤至理自心得致平宜有方浮云期一决万彚仰天章
　　赠别胡石庄之防州管勾复职
　　一别周一纪千春防承顔丈夫虽无泪临感意弥艰我里硕宗叶煌煌粲璵璠及时构多事迹逺异忧患君枉文江幕薄禄守微官四民渐徳泽田野有余驩我时縻秀水川陆且间闗岂不盼乡闾畴能辞路难脩途广万里赵璧喜归全各负金石志矢心坚嵗寒遐荒课海利董役在得贤嘉旋美上日侃侃抚诸蛮卉服法冠冕王风译纶言来朝恪逊节入室问亲安复此懿交防增情鬱以烦执手睇征鸿黄云霭秋山愧无圗南翮翼彼横天翰愿托泠然风吹情穹壤间君当霄汉上早慰防衣还
　　白云篇
　　昔在鳯麟洲南陟射的山恋子五百人举手阊阖闗俯视四海流岂胜杯酌间天地小培塿九州为弹丸帝者握赤符骖騑杂龙鸾日月经天周呼吸一息完白云流元气下隘六合寛神晶随变感清虚忽弥漫用之赞化育一洗苍生安浪形吐川岳冉冉不可干浮休有崩裂还精蛰宏端乃知至阳物舒巻罙昭贯太空终扫迹无倪以神观
　　送邓行夫归云林
　　荡荡青天上行云扬素秋当舒泽亦洽倐巻迹不留志士介草茅深衷勗前脩业成经济具才展宰牧优抚缉自州邑由之达遐陬八荒恵衍溢九野渐薫莸名遂不居功勇退如转眸翩翩紫霞想掩袂凌沧洲故山云林曲白马环峯稠卓笔耿光发琵琶苍玉流息以风云气睠兹山水幽期頥夀金玉閟迹延防捜卖金宴宗族解绶营菟裘返掉今防人冠裳来旧丘乃知南阳后徳沃世益周椅桐迈贞节云鹤穷天游他日应相值尘湖山北头
　　送胡鈜鼎文归松江
　　贤愚夀天人宇宙同羁旅眇以方寸心轩轩视前古况我硕宗叶文声被韶舞陶冶恪周賔春秋迪簪组畴昔继蕃衍风枝植燕楚天道蓄晶芒昆吾閟幽土神光岂沦隔会合讶脩阻十载一承顔百年防胥晤纷纷过眼疾故谊罙敦叙得旷几日驩怆为别离苦排云发浩啸华发竦已竪鹏鳯孰可羁青空运摩翥竒龄等金玉仗徳擫贞度五万奇柱维终当女娲补
　　过安庆城
　　鲸鲵诛不尽天海为轩轾蕞尔大龙山横澜障元气刚风扇六合白日敛氛翳不及鲁阳戈金汤竟頽圯志士秉雄节杀身蹈仁义砥柱此既倾东南溺吞噬髙光固有在汗简今何事何能当国难如君得万士大厦茍可支维张天下计良圗委土苴时弃有余泪行相树草莽望门表英伟芊绵交户庭此日谁能薙
　　守璞斋诗【为阎如璋赋】
　　至寳处浑厐块独全天真蔵閟晶焰抱雌韬至神用舍贵知防持盈不逾分隐显居吾天颐贞确常伦昔为耀世资今为晦匵珍出负璠璵器归如葛天民巻舒岂固必一志无缁磷所希仁者静主夀等阎君
　　题南极像【为史彦章赋】
　　尧舜昔垂拱无为致休康四民日熈熈九域同嘉祥君仁莫不仁至徳在遐荒膴膴遂养长頥贞永天常上善勗千龄八百逮人皇硕考表南极日月昭同光静者有鲐背黄眉蛰房天地齐终始竒耆浩无疆钱氏丽慕丹葩掞星芒仁以居史君愿言夀亨昌
　　卞永清求母
　　兵革二十年忠孝可屈指天道感至诚岂孤难能事东平卞孝子载毒失慈母哀哀陟屺辞丧乱不知所两乡十三载子念母忧苦天人理交孚至谊格敦叙皎如青天表日月复可覩彛伦久罙全悲喜殆旁午粤更壬辰变烽燹均率土骨肉异风枝周南忽行路继黄惟祖曹汗简窃有取将使居子臣天下知君父多君踵往哲俛仰无愧怍金石夀吾辞髙光迈前古
　　送袁在中游龙虎山
　　汉祖去青城税劒宜阳市画地立丹罏两山龙虎备琵琶导卓笔白马云林峙环拱百折山沿洄曼枝水人间宏大教天上膺隆位祖武继清宁风越千祀至言豁聋瞽世泽敷皇治上徳所服膺稽古求同理探竒覈幽閟粤自万里至大道本无为寰区保康济袁子富文藻谭禅契深防忽企白云游反身求黍米拳拳谒名师岂敢强聪慧吾甥神明胄夙格天仙嗣万法特一原捷蹊扫涯涘羣英列侍卫笑咤风雪起金玉俯身中教言方及耳因知犹龙化析诞和二气妙悟在此行混融旌道纪囘首两眸子了了烛品彚握手三谷间逍遥人间世
　　倪云林云崖圗赋
　　铁围标古石龙象萃渊环嘘呵翳大块晻霭亘飞峦六合拥浮沤乾坤微弹丸香风匝净土清泰抚防翰顾盼四无垠竦身空花间摩尼忽在眼觌面表竒观要眇缆虚舟同尘接囘澜握手成三笑幻泡浩漫漫
　　杨将军望云圗
　　緑竹懋贞榦骈罗此幽扃南山客户牖望眼穷秋防冉冉白云下严亲舍髙庭王事岂不遑无因康宁宜春眇何许云树隔闗陉抚子愧事亲心摧臂无凭四知寳家训武勲期汗青输忠道所在克孝徳惟馨千秋斯二者所愿由天经
　　东丹瘦马圗
　　伊昔在天闲材髙四十万曽随穆天子弄影瑶池岸一食尽石粟骁腾入神观知己九方歅推称价无筭穆皇狩不返羣牧少蒭豢所食弗尽材﨑岖防吴坂田方仁恵养伯乐浩才叹顔色愧驽骀精神殆无间攻驹尚少齿劣蹇矜珠汗自足侣鸳鸾何堪弃衰慢暮途蓄壮志千里无留难不杂蹄啮材希君别真赝
　　题十牛六牧圗
　　生生育物类人道归全仁抚养在时须饥牧渴饮津天皇十二头澹泊化自淳代亡用其教利物不及身先哲叹才难司牧贵得人于以托耒耜食天子万民十食才一牧五子意已勤得人一已足非才弥殷所害良匪轻失力乖常伦季世独贵我及物爱益贫尧禹道防昧人兽无全羣孰为忧抚养此志久埃尘石烂夜漫漫长歌竟谁陈犹恐怒特祠武都客妖氛毋使乱义苗展圗鼻酸辛
　　赠地理镜山和尚
　　乾坤幻罏冶川岳序穹卑惟人濯厥灵中立奠二仪是身禀元化赋受天弗违孰谓眇此躯存亡有攸归曰彼土亲肤何能惬寸私遗体实蒙被安养勗自来景纯得泉脉孚子法坤维回互顾眄间九宫析幽微镜山宏佛学早契司马机轘辕等虚泡培塿质成规验法既已神趋向靡有遗内明常湛湛外视亦防防窍妙发余事感坐可期猗欤孝友士青眼必见知去去聿相值至言探矢辞
　　赠陈文用制笔
　　苍颉始制字人文观化成微彼蒙将军畴能知象形以兹示天下纪载宣文明伟矣帝王道简编如日星后来贵疾速分亦兼并钟蔡数公辈躬事择制精继以昆刀利锥石如发硎太丘好孙子稽古理罙徴用舍得心法功多防绎能毫芒淳益就端直顺相承置之夫子庭传道粲六经冉冉海内士聿瞻斯文兴毋为居史职咄咄是非情
　　范慈母行义诗
　　蔡子早失恃范姨鞠育慈大兵后防荒婴弱保年饥父子聚浃旬未竟终天悲艰难徳姨氏诲养同已儿曰克自树立姨氏复长离血泣服齐衰终身痛无违薄禄不逮养拳拳膺孝思猗欤孝子心防防果有知寸草诚可达号天挽春晖我歌孝慈行令典敦民彛
　　何将军鍼灸
　　情欲病天下眇躯触寒凉随感以致乖四民为内伤仁人独留意利济各有方颙颙何将军伟矣昭闻望鋭金髙山玉气至效腧蔵正行得逆顺迎随意和良临深易沃水循掘去冲妨始一数终九五三别微芒信若风吹云明明覩青苍黔黎顺正气夀夭安天常乃知攻伐仁扫逆开芜荒愿扩及物志寰区歌太康
　　徐坚医师诗
　　四叙异寒温形体为大患于情易感触炽欲烦不散炎帝品百草躬尝工制煅轩岐事砭法疗理推秦缓内外始分经越人资果断后来太素出觇觌预昭焕世微思邈明经络曷通贯尝闻上池水一饮炯神观不有起我人疲癃殆过半世家东海子儒业励精悍眷此及物私灵枢肆披玩天人洞至理指落无留难耻犹贤宋清韩康避名诞生生寰宇内疡疣相揉烂久待苏民瘼颠连日滋蔓尚资调防手和畅洽吹万拭目仁夀乡熈熈保遐算
　　清虚朗上人诗
　　天道贵得一人灵常昧初中和适体用知及仁守诸诚者天之道诚之人所逾体仁合天道一本统万殊惟精故能一惟一奠中居方寸既盎然天光乃舒徐上人西方业捷岐归正途匪曰学同源诚身为已圗皇皇炯四达神明彻幽都盛徳日辉光泽媚深蔵珠愿言法瞻顾圆方窥楷模空虚可梯接式用表根株
　　送朱彦平之广东巡检
　　脩齐固有法治平亦多方防学长而仕用行舍则蔵朱君富儒术抱道蛰时康烈气干斗枢龙精发隂芒达人事兼济徳溥用弥昌于以扩休风宏仁被遐荒昔贤驱暴鳄令闻蔚昭彰岛夷始有学五典肃彛纲大道在人前修允相望毕副贤哲事锦衣归故乡
　　湛碧轩诗【为朱彦平赋】
　　飞阁阚澄潭清心俯玉凉飚洒然至璧月弄寒緑沛国有逸士端居偶贞独坎止勗静便足音寄空谷以兹鉴灵府惩忿先窒欲盛徳洽渊泉涵濡遏流洑浮休赋羣有一定注尘目泽物在时春为霖为霡霂弛张功用际有道禆化育活水出清源考亭继芳躅
　　耆山庵诗【为太青子赋】
　　大患为有身居仁缅安宅外垣备城郭鄞鄂司内息爰处静以翕其营动而直三物合一无神机目为则众隂辟消烁正阳晃虚域春泽俱盎然解氷何液液反验弱为柄清明洞无极外象安幻成伏蔵秉贞白前瞻岩穴仙后踞虎龙翼即此运化枢松泉丁服食基已叅序审谛自无惑夙共録天圗今当同一得
　　南山秋灏轩【为张孟虞作】
　　茅堂倚千仞灏爽齐嵚崟以彼揽结懐企予寥廓心青天可对面下视浮云隂万物眇毫芒蜉蝣何所任吾观八纮化气岸排浅深所赋有定形短长迹侵寻达人均物我至道匪升沈缅邈成三髙相忘四冲襟亨期髙世志清赏丘中琴徙倚泠风表希声谐大音
　　题方壶画【为张成子赋】
　　沄沄湛溪水漠漠空山云芳树岂不华茅庐挹清芬伟欤抗志士傲岸古所闻眇体局虚堂髙懐凌世氛青天有明月匡坐对夜分自谓同雅操耿光澹无文悠然天地外脱畧思不羣岂顾山中趣躭幽逺纷纭泠风皷竽籁长啸蔼兰熏引领莽空阔飘飖何所云
　　汪道原医师诗
　　眇身托宇宙大海一尘微何况四序殊感触易乖违口体致情欲中肠氷炭移于时失所养形气寖已羸炎圣子庶类品草疗疮痍轩岐事鍼砭素女理穷辞深索炳仓景晋谧见发挥逆知隋太素迁置祝由机孰谓侔越人世称卢扁师王和诊有诀完素病原疽思邈达经络切肤佗厉竒俱挟仁济术蔚开来世规代资调防手枯弱尚充而汪氏励古学儒冠隐南陲利物蓄素心拳拳思保厘长桑授要妙携手饮上池泛览列圣言羣贤决幽疑洞然彻五内逺迩起刀圭令徳日益崇跻民夀亨期所愿宏此道元元浩仁施四民遂生植天下无殿屎大哉仁者恵不独中顾私夀祉有自来相期洽雍熈
　　奉寄表兄刘二绍
　　杪秋病世故息冗君子庭饮食饫丰洁教言承训经结轸共清游倡训屡相仍凭髙舒磊砢浩啸睨八溟各有凌厉志南云隔寥青敛翼事卑栖守株坐柴扃多君擫储偫吟遣混浊泾岂曰旷天才浪懐陶性灵暌违感夙昔冲抱不遑宁因以写忧惔申章托鸿防
　　奉寄王辙文通
　　江汉一为别山川阻音徽虽乗闽楚流大海终同归曩昔露肝胆长天秋月辉西风入两鬓浩素耿中逵子实袖经济宏才掞文闱眼空睨八表烈气干虹霓而我似鹪鹩巢深甘息机风云成梦幻逸思迈天飞金石确久要竒龄祝亨期垂天各有翮九万尚何辞
　　柏雪斋诗【为南昌王化道兴赋】
　　柏緑洒幽户寒隂薄晴晖亭亭鹤氅人坐挹玉屑霏君子励贞撡乔柯金石姿匪徒傲霜雪实足障炎威食苦养頥徳泠泠沁诗脾深衷神禹契烈气孔明祠所愿驻长日天香下清飔游心观大易端坐在书帷
　　东湖草堂【为吕知县赋】
　　吕侯蕴雅量直与东湖平朗朗甓社珠流光射曽城昔为民社寄吹万秀枯茎盱水韵玉琴大邦戴休祯达人鄙轩冕云巻去无停诛茅淮南岸列帙圣贤经我里剰条桑我田思力耕敛此济时略散为山水情至今为治者溢耳懐仪刑猗谁起安石嘘洒为苍生
　　南州髙士圗【为西湖徐髙风题】
　　炎季阨阉竪烈士希令终明哲思保身若人旷遐踪姜袁相拟望申茅方厚崇党锢亦周旋君门榜目空东湖一诸葛伟气表麟龙陈榻尚辞辟琼门无贵通道行扇豫章画圗旌徳容遐想人如玉月明皎双瞳西山挹灏爽千古凛髙风已矣磨镜客取信灌园翁
　　施勗仲勉赴防试
　　防学壮则行由家达邦国君亲分内事忠孝丈夫职施子起庠序穷经伟才识庭训贤父兄同门友三益棘闱魁大郡天对徴良防薄发贵从容仕优学弥积上无负万乗下不负学力行矣化此民以身先典则摩天思一展黾勉崇令徳忠孝期两全永言树嘉绩
　　凃钦文将赴防试
　　积学亦有基设施验行事过庭敦孝友立国建忠义日用举无遗力行道斯致黎川秀凃子恳恳学为巳黉宫擢英彦诚慤惬舆议西垣既领荐北上达轩陛廊庙嘉良材早丁瑚琏器仕优毋忘学致泽当先计利济不居功堂堂丈夫气忠诚子所蓄奋迅及时至拭目俟雍熈勉旃念儒贵
　　黄逊以防赴防试
　　颍川富徳泽遗贤孙枝皇皇大成宫之子才瑰竒蚤负卓荦气读书励衷私有得斯积中笑谈擢秋闱大临展素蕴长防必防防试涉经济略宏仁浩敷施以彼孝敬诚扩为忠直资由家以及国既仕学无违九万迅逸程脩翎焕云涯赠言匪夸诞贤哲勉深期
　　陈权子才赴防试
　　泮宫彦太丘好云仍一经跻阃奥百氏资技能頴古翰墨精笔端山水情凌云探月窟分得桂枝荣师友既交誉慈亲慰家声春闱觐天光校艺当大廷子实万人敌蟠胸富竒兵武库森卫翼捷书破连城持以奉明主屈人非战征柄用任匪轻仕优学益増所愿禆圣化尊主庇羣灵儒术在力行勉全忠孝名
　　奉寄姚东之
　　同气结同心含光异流俗白首惬素懐子病犹我辱丈夫区防志道枉非戚促彼取吾弃捐纷华耻贞独青松翼髙阜风激喧触岂不荡枝梧根深植弥沃长安信可乐西笑尚极目余子竟嘻嘻阮生何恸哭采薇道如砥往矢无返曲将子懋永年髙光冀相烛
　　中和堂诗【为施有庆赋】
　　大本立弥坚达道行益广性徳体端居情正用孚畅吾观天人际失常病滋长位育致康泰时乖亦安养止水鉴明镜静贞动交盎充塞既无间天地我同象施君谨微独仁恵斯指掌泽济在元元家国以身仿极功由学力能事追圣往懋尔贤子孙继承副深仰
　　南皋草堂诗【为李子冲赋】
　　午位缅平陆草堂构崇深琅玕生清风云石防昼隂徴士邺侯裔牙籖榜书林出试防计劳浩然返阳岑逍遥二三子被褐懐璆琳开口説道义摛辞吐英音时来共髙敞夷散供幽寻龙门昔荣拟登陟久所钦况以表虚堂万理具一心清明探逸操豁达流冲襟勿谓无知己丘中有鸣琴
　　清白堂诗【为李子冲赋　温公诗云所存旧业唯清白】
　　君子勗内守莹中湼不缁长物非我娱扩焉冲素期惟彼抱道者静専澄内私乃心澹无外歴世确不违成纪美华扁堂遵祖规昭昭示明徳于以传孙枝秽富艳里闾蕣荣暮已衰遗安斯得计代久恒光辉大贤资旧业司马正葩诗授受明训存堂顔为世师
　　南山耕牧【为厚居丘尹瞻赋】
　　时雨溉甫田秋登慰成望川原交葱蒨孳畜方茁壮道逢斧斤客弛担坐林莽去去歴村墟暮归朝共往河南有佳士抗俗契髙尚菑畬伐芜秽生物遂时养先庐傍泉石画史列函丈岂不懐达兼谁能委幽旷南山久觌面傲岸并穹壤浩然眄轩豁物我气交畅矢言惬贞操比徳副崇仰于以懋脩龄千秋表遐赏
　　天渊诗【为南昌刘允登赋】
　　广阔遍穹昊静深湛泉源四徳俨有临时发皆当然刘子味费隐天机察鱼鸢水流物生植防显道体全理寓有形发道由无形传既无性外物统体归一元利以见大徳及时安所便圣作万物覩空洞用交宣至哉惟尧舜盛徳宜配天行行心乃心不忝亦不愆川流斯浃洽敦化识大原所愿希圣人坦途轨名言
　　方洲诗【为南昌李士宗赋】
　　伯休沦市药东方狎金门大隐当墨居丘樊焉足论子牟身江湖目击魏阙存奈何陇西士青紫与世捐岂必蛰陵薮矫迹事孤骞方洲渺心素蓬岛无异源澄神湛方寸蚁壤车马喧一室遂幽闲嚣嚣外尘烦多君抗杰特阛阓斯林园顔生亦凿坏段子空逾垣何如睨天壤勗此道义尊寄谢隠沦客千秋躅髙辕
　　縠溪渔者【为应希胜赋】
　　泛泛縠溪水清风扬素波悠悠垂纶客击檝起渔歌昔懐仁义钓真道取不颇天壤契闲情徴书到江河小试出纳劳徳言美瑶瑳行当廓步武素緼发熈和致泽谅匪难天人理无讹湖江心魏阙有道矢靡他休琏赡伟才维时克负荷縠流清益澈明进必盈科希古业磻溪盛名宜不磨
　　云松巢诗【为朱仲毅赋】
　　云巢话髙松逸兴迈天壤浩有太古懐放神青霄上调仙负才气雅操何倜傥髙视廓八纮遥情寄遐想三吴有伟士沛国承闻望文掾蛰冷氊幽贞契林莽泠泠丘中琴余响流绛帐湖江心魏阙脱畧缅夷旷吏隐斯可兼永言迹髙尚
　　谿山晓行圗
　　拂曙戒严程丘樊涉零露秋清快驽蹇林薄澹延伫松隂带川壑石壁出庭户拂我衣上尘还山气容与昔年浩功用壮志业迟暮知非返旧藂长啸舒衷素填胸消磊块适意忘簪组清泉忽在望故道未榛莽访我樵牧徒琴樽叙俦侣行云际空阔舒巻忘形趣永愿结同心期頥越千古
　　题御风子巻【为倪孟冲赋】
　　神忘与虚合轻举超化机朗朗一息周凭陵轶希微八埏隘灏爽髙扩遵坦夷何所待飚轮渊潜泳天飞倪子抗世士黄冠雅葳蕤言味御寇举化蒙庄师刚大斯内充清明宇端倪至人至忘忘往息澹无为愿从广漠野共迹逍遥期无朕不可形泠然与同归
　　次韵邓子方真人见寄
　　闗门紫气令尹识圣人不有沮溺徒仲由岂知津柰何希世士托迹清渭濵期运不可符渊潜借同仁犹龙隐柱史理以言陈木舌金口宣道尊徳无隣鳯麟世寂寞枭獍捷若神揖让化莫覩巢由竟谁賔南阳有古老谈笑四海春大雅何寥寥斯人发天真悲歌万籁沸浩啸凌苍旻贻我太古音澹然味清醇嘉言匪易贶欵叙及芳辰所期耀世资韫匵为家珍逸志倘可遂何烦当世嗔
　　松桧轩诗【为吴子澄赋】
　　秦松封大夫孔桧植鲁庙托根虽不同材质岂殊调延陵有雅致构宇顔二妙巢云两白鹤唳月激清啸万籁号天风行云散空杪吾心方宇泰气岸并秋杳能共守端倪千龄閟晶耀
　　题方壶所画山川出云圗【为余昱方赋】
　　川岳萃灵气风云相吐吞搴舒弥六合巻退归无垠大宇何昭昭虚中炳离文雨旸曰时若蒸搏生氤氲歘起亘坱圠崩腾乗厚坤用舍不稽方澹然天地春壶子握机兆达观契天真一挥九云梦吐纳安足云此道付知者昱方为后昆有才属雅望理穷轘辕勗尔好心手幻成璀璨繁毫端俨造设举动纷腾鶱要眇纳元包浮休无穷门太虚非象识一画亦已烦扩此神化周传心竟何言相期轶埃湛冏邈渊源
　　湛碧轩诗【为张宇清赋】
　　秋水静襟度渊澄冏灵台神明资挺生属望青城来吾家魏阳元宅相誉云雷灏爽豁眉宇虚懐絶纎埃眷此活水源仁端贵封培箕裘道徳学位育在心荄防服被春华天光艳徘徊髙轩穆憩止瑶笈泠风开所愿介遐祉功亘昭回千龄挹仙气仁泽广梯阶
　　读武成王传
　　子牙猎渭水叶梦为帝师望重名益崇太公俟子来殷授太阿柄兴王阐鸿基一怒天下安熊罴实佐之如何上古书誓命无一辞圣道薄武功用变当天时穷兵非得已防术尚谁咨黄帝革不享扬威树旄旗尧民服四罪干戈寖已隳孔圣鄙军旅尚力徳已衰脩徳保宗社教民战无违熈熈安耕凿此道宁可期
　　种玉轩【为蓝伯玉赋】
　　种玉亦有地蓝田毓竒材树徳此有基仁端在深培惟彼丹霞士潜幽迹蒿莱温温贵涵濡清润澄纤埃圣功泽蒙养勗祉崇方来蕴贞畅萌达焕发膴皇荄阳葩内弥充徳溥功亦倍愿言閟光晶天牖廊四开勿效和氏仁矜矜泣自媒
　　松石轩
　　髙僧迈雅操同徳励贞刚勗此嵗寒质千秋玩英芒猗惟静者意潜伏表龙蔵舒巻一何心虚空齐景光清轩湛梵呗流水声琅琅翠涛翻昼隂苍玉生夏凉宴坐太古前息心稽无方頴师发金徽赞公焚妙香防约鲍明逺同吟兰若房
　　隐子巻
　　柯山柴逸士守黒穷易学簪笏非所荣防栖向林薄天人格至理汗漫翔寥廓沤泡俯仰间前期有成约我携支机石君平不可作欲问璞玉贞昆仑竟谁托至人旦气觇觌悟风角区区何足云有道葆芒萼相期揽八极九万息挥霍从此閟天枢轘辕贯防漠
　　南谷丹房诗【为江仲谦赋】
　　天地幻鑪鞴阳隂交混融惟复建始萌兆基在中宫鄞鄂表黄舆凝神备干功虚无合元化化感体同江君宅午谷习静怿屯蒙泛水汲玉泉假火樵苍松中文首羣武温养徳弥充闿舒确至寳大道顺以鸿内功证天圗外药起疲癃防约列御寇八纮御泠风
　　云壑诗【为朱彦隆赋】
　　魏阙饶宦情江湖托幽趣为国报効心懐乡桑梓故昔年卧大壑舒巻浩容与翕忽从飞龙青空运鶱翥济时有宏愿用在及物溥未展苏枯志终畜为霖具秋山碧玉磵回首旧栖处古木翳芳隂清风绕庭户丈夫事忠孝家国道并举迟尔功泽周归来惬贞素
　　送黄用经赴选
　　达士讯机兆仕止谅惟时拳拳经济心兼善乃宏施颍川称治遗烈懋孙枝宣教蛰黉宫多士蔚来师摛藻丽霄汉金苞瞻鳯仪歘起厠羣英辟书光故知大道何堂堂文风擫纲维眷言竭忠义努力致雍熙
　　煮雪轩诗
　　六合敛隂翳鸿蒙睇瑶华空斋坐观白湛湛玉无瑕石鼎链阳精百沸白乳花頫昂漱璚液意气凌紫霞浩有物外情厌耳区中哗泠风洒秋杪五内粲天葩至人饮太和至味澹无涯举手鹤上仙相从太清家
　　樵轩诗
　　日夕牛羊下负薪人未归余芳留杖防怅惘倚荆扉彼美中林士空山歌式微巻舒归有道化体初防朗朗八埏内闲劳相是非至人寓延览流景意无遗我志勗静便山樊夀期頥翕焉安冲素浪迹逺馽羁永愿嵗功成徯君君不违
　　送施伯防赴选
　　圣学俨伦序脩齐先治平积之充则仕忠孝为常经苦节确固穷説从得安行曰惟吉有功变易斯可徴周道直如矢台阶罗隽英及时相奋励逸翮控脩程名义古所敦坦夷君子贞髙堂防衣望勉力竭忠诚
　　奉和刘二绍见寄咏懐【十首】
　　吹万泄元包混沌以窍死端行遂不偶当理生仁义众口苦难调任真澹无昧大观祛物役仁至归吾事泰宇何皇皇坦途绍前轨
　　其二
　　三盗各得宜大钧播羣有元兀逐利欲攘窃生腋肘至哉无为化不欲赏不取谁能盗清宁不仁物刍狗
　　其三
　　湛露晞朝阳隆寒倐凄洌防防逺行子企志迈前哲力疲东野马逐日心弥切时往道阻脩行难不可辍食梅纳酸楚抱素徒哽咽志士不忘劳惽怓浩中结
　　其四
　　万化一原出天人理交孚中和由已致天下为亨衢古圣邈已逺名言徴简书先贤谁继踵太极蔚成圗后际良不外前瞻亦无余斯言茍有合何陋九夷居
　　其五
　　圆方一培塿万有衡气机原始以要终达观守端倪生生质纤巨赋受体穹卑匪汚合跖蹻匪清属夷齐物理有自然昭昭澹无为空林坐逸士终日恒不违欲语无极言因之决羣疑
　　其六
　　燕台鬱穹望爽气奠南服慷慨功名场百年鸟过目蜚鸿纷满野畔援何局促忽忽成殿屎誉髦悲异曲至人齐机括坎止寄荣辱天外有竒懐抱雌勗贞独
　　其七
　　梁栋适大用斧斤嗟夭伤陈牺被文绣终以致烹鬺蝠鼠逺豆笾薪樗爨无光有才非所贵废弃保天常黄犬以猎亡商顔是非乡相与合泾渭无为清浊妨
　　其八
　　一理诞元化洪纎不偏乖观天见五贼俯仰定三才挠我既不浊澄清复何阶轮飞蹈水火神观聿昭囘臣兆顺令行天君炳虚台勉焉诚之实际此烛心荄
　　其九
　　奸轨出多岐靡然赴声势权门徼功利大道且榛秽魏瓠称广容街术工妍丽愚公太行计神力竭精卫岂若遗嚣嚣巢居抗髙谊式廓返一真羲皇妙心契
　　其十
　　二气妙陶冶定形各昭融反常为变易闭隔久弥通麟鳯称不祥虎狼暴威雄枭獍磔父母鸷翔殄元凶以我皷善行孰云妨徳风胜人在天定万古理攸同
　　次韵孙作大雅卧疴【三首】
　　千嵗如一日达生谅非难寸心交众欲水火乗空闲昔者视耆耄深渊睇髙山侵寻白髭髪在我明镜间自非金石姿何能驻红顔生化迭万世理运有必然神仙道云在经济事已阑达人悟大观疣赘不足叹
　　其二
　　生死道不昧还元法无为非必乗羽翰希仙学佺期彭顔私夀夭归尽均所之厚薄假器来凝销理终齐阳和既赫烈零露以凄不借凛洌功万萌曷葳蕤时芳富顔色揺落忽在兹蒙叟委顺言阮生语徒悲何伤及齿发歴世心更危所赖刚大充清明克扶衰明窻尘寂寂比意死灰知畴使外造化而贻达人嗤
　　其三
　　劳劳假一息既息澄百劳泰定宇天和晶荧匣中刀守雌伏利器用炯适自熬调元冲澹久养直彚置牢轩后与虚合乗龙道尊髙愚防胶情欲于理反遁逃晋贤尚清虚至道眇一毫陶公契武略惠逺施文韬
　　挹翠轩【为雪庭立上人赋】
　　丈室面箫峯秋隂被层玉禅余拂几席余润生众緑立公释庭彦世谛豁心曲业白不二门幽寻契岩谷长松沸天籁髙石写瑶瀑一黙湛众喧跏趺寄贞独饱闻臻上乗领悟知止足愿以甘露凉下方洒炎毒
　　弱嵗二首
　　弱嵗别乡曲栖身戎马间路难畏客子心逺穷河山浩有帝王道宏仁拯頺残圆方乖枘凿徳恶各持端囘顾弛妄劳采芝托商顔葆光诚自得仁泽已弥艰
　　又
　　弱嵗负烈气澄清志天下中途倦羁艰未老心已化追求昔所蕴梗塞中自咤世故莽苍凉乖违奚足讶安知贫贱士于道未云寡豁尔忘达观前非觉长夜浮休寄囊括露泡迹野马静者自虚明悠悠乐闲暇
　　怡敬堂诗
　　太伯耿髙光义以天下让遗风及奕世千古相尊尚仁邑系名族敬爱遂亲养昆弟乐友于髙堂翕时享一从事弓劒彛伦久疎讲何幸见延陵文林蔚华奬忠臣求孝子雍穆洽乡党拭目观化成青云缅遐想
　　楚地春光
　　雄楚跨万里四民燠熈春司牧既得才化风被清淳尧舜俨端冕视归天下仁岂徒一藩屏八表煦晏温推诚致位育豁达万化源所愿宏此道前修勗髙鶱予当晲穹壤太古希天民
　　暮云春树圗
　　君子敦友道五常为并脩辅仁贵益已三损戒亦周同心必同徳气感以类求伐木既兴懐鹿鸣思献酬暌违秖梦寐落月屋梁秋云树岂不遥驰情怅遐陬何言江渭隔沈鬱日悠悠合并谅不难云聚信有由千祀丰城劒神光贯斗牛
　　题郭熈画
　　毫墨澹幽趣隐沦蔼髙情见山将杖防临水思濯缨彚置粲机巧穹卑幻天成烟霞迂道里车马偶经行愿拉李意期相携马明生泠风邀八表流目憩五城世梗何茫茫氛埃非所营敛之千古意长啸激秋清
　　石鼎聨句圗
　　弥明擅狡狯吐气压侯刘证以昌黎作羣然起喧啾含机谅有在营度意难酬以梦语痴人班班寤寐求姓名疑似际得匪异人俦自此有邹防空同为道流将非迹竒诡式用广防捜
　　送严博文应辟
　　介士勗前修达兼事宏济歘兴登昌运盘错见利器昭昭富春叟隐徳遥裔懐才安一邦抱道不偶世嘉苖信挺拔奋发殆天启经纶君子业忠孝丈夫事勿以一身谋弛彼天下利苍苍惟辅徳仁泽可力致赠言古所敦践履愿深慰
　　善山徐氏交柯圗诗
　　厚徳比封植髙柯验交孚仁至泽亦流休祥徴防符素闻东海士偃蹇在林居天壤寄髙情乃心道为娱为善既有积衷诚宜诞敷以之生物遂浃洽贯根株王槐衍后庆髙门多令誉宜尔继承贤宏仁表无逾清芬绵奕叶世徳蔼方腴所愿体祖懐林林诏新圗
　　潘仲扩充嵗贡
　　安仁美丰度奕世韬文芒诸孙勗伟才庠序振佩璜大易稽大人遗编覈千霜推能防天府致用承休光懋扩尔孝友蔚为世忠良仁居天下利毋以一已妨有道事兼济休祯借时康圣言斯服膺黾俛昭闻望
　　跻宁楼诗【为黄文彦赋】
　　翼彼君子居穹窻跋敞登升俨听事休息遂安养防隅卫严正尊大副髙爽缃帙富牙签竒捜惬赏琴樽斯畅洽道义日宣朗如此竟长年熈和达春盎非时麟不祥潜徳龙用壮岂但美攸芋髙光蔚瞻仰
　　同虚傅髙士诗
　　一身同太虚万有齐物我至士执天行毫芒迹无涴傅君圃客龙虎潜幽逻鳬舄忽经天璚筵登右个归来契无始偃蹇空林卧达生豁聋瞽流景浮云过化化体物先无声足谐和子如补窍凿混沌元安妥八表洒泠风虚舟縦防柂
　　送倪伯简应辟
　　羣材登昌运楠梓各有长广厦鸠众工千金抡栋梁倪子守诗礼过庭敦义方歘起应明辟贤声蔼班行孝友扩素着忠贞懋时彰岂无精悍才优赡属老苍浩有禆至化显荣慰髙堂亨衢迹九万迟子佩琳琅
　　崔斯行应辟
　　伟士博陵彦掞才焕天葩山樊不可留鹗荐登皇家奎璧粲东府亨衢际云霞长行防所学展翮扶揺賖孝敬素所闻忠诚耿光华班班翊泰运佩玉何交加柄用尽儒门雍熙被幽遐圣言遵往哲佩服既登嘉洗耳韶濩音因之韵无涯
　　三友圗【为徐绍頴作】
　　徂徕树贞榦淇澳养虚心友彼罗浮仙清妍尘不侵三子在林薮逍遥结繁隂嵗寒勗幽芳濡泽遂髙深灼灼桃李花倾姿媚中林非无娇艶质零露忽沾襟岂与懋永年盘根固南金式瞻毫素意拂石坐琴
　　双清栖诗【为袁用赋】
　　天人皆得一万物凌嚣烦内外致不殊虚明彻渊源袁子美氷玉乃心洽春温孤髙抗尘俗崇搆何轩轩内以冏吾中外而接光妍至人齐物我道合气交宣位育致不难圣功无间然所希贞白业世徳懋髙年
　　吴季孺家有六槐徴诗
　　泰伯防让风髙光亘千古遐哉遗绪贤俨恪踵前武峩峩縠弁下文采豁眉宇华构夹六槐书声被林莽托根泽先世验徳自王祜云屯当九夏结翠振能舞面彼公位尊舍市如旧举逢迎尚訚侃揖让礼斯覩黾俛迪前修余光照珪组
　　戚戚篇
　　戚戚复戚戚中心以忧惕问君竟何为端坐苦崩迫昔在鸿荒世区宇戴清淳代降伪滋多举世遂失真象筯不足巧玉杯器其常蚩蚩为嚣嚣混元随湮亡我有无为治清已式天下四时运日月寒暑相代谢抗志希往古有生矜季世遂贵一我真细民不外事彬彬秩余礼私淑崇圣道聪明生奸慝教令使无好代遗空言治返故纯益乱至人法天运授徳冺脩短仲尼欲无言庄周游逍遥大道丕物化卦理丕物要沈忧非艰时艰人为陈此缄心亦遗谁折衷柱下史










　　元音遗响巻二
　　钦定四库全书
　　元音遗响巻三　　　　　　元　胡布　撰七言古诗
　　张子画梅诗【为季充先生赋】
　　清河之子铁石肠寒玉为操冰为裳湘帘风静小窻夜月澹梨云飞梦长梦中彷佛孤山下西湖处士知我者弱水茫茫玉笛寒翠禽声起秋千架碎冰和墨幻璚真桃腮杏脸惭丰神一片江南秋水白天香乱擈罗浮春有时半折胭脂颗酒晕冲寒晚香破有时斜抹缟衣笼絶似黄昏澹烟涴补之写手近代竒清河独师王防稽平生自得冰玉骨脱略毫素囘天机闽南十九徴挥翰万幅瑶花苍铁榦更须蓓蕾待和羮千古圗酸表雄观
　　防山春晓圗【为周清之赋】
　　爱莲先生孙子贤置邮三载来杭川轺车盈盈驿骑驶公馆一饭无留延画师乗闲拂毫素万里防山生尺楮家邻邹鲁邈归途宦薄闽门澹游趣故山春明万彚隂青阳旭日开中林泉分五乳石流净苔蚀璚崖甘露深琳宫晶荧倚天表绛树防茫接空杳东峯斜月照行人北鄙苍烟度归鸟圗中乡国梦中诗魏阙身心江海思此日职司忠有在他年丘垅孝无违我亦雍丘种老忧天之人共乡堡何时一曲望江南同上蒙山拾瑶草
　　题方壶嶰谷朝阳
　　老壶心受李后王笔力肩齐金少海时于毫素洒清泠防叶潇湘发天籁玉钩金错势不同屈铁盘薄惊神工干将错莫閟秋影劒羽淅沥吹霜风緑金茎上日杲杲甘露盈条翠香好掣鼇东海筋榦存待鳯苍梧繁实老余梢袅袅干虹霓伶伦取韵成防差钧天九奏欲备荐韶濩云英相倡随养防濡泽空山道松古梅芳交逸操侵天蔽日防有时九夏炎威迹如扫壶子天机龙虎精虚心劲节邈生成隃糜暖晕璚瑶色茧楮寒芒风雨声置之髙轩光雪墅鳯咮苍凉楚云暮玉轴泠风莫巻舒鸾翎神采将飞骛
　　老将叹
　　长风飞沙三万里漠漠平原战尘里汉家诸将气如云万骑饮马天山水天山水深寒入骨苜蓿经霜吐花紫塞嶂縁云玉堞长邉秋泣月金钲起昔年従事将军青寘顔山石曽刻名前年斩头八九万幕南始见无王庭竒材劒客争交结王公贵人皆折节名誉起身刀劒中勲庸忽在王侯列幸逢圣治罢弓刀得兔犹胜走狗劳不同曲逆游云梦锡壤分符表威重画圗麟阁貌生时裹尸马革得全归成功受禄荣防退太平金玉寳耆頥间经五原猎禽兽信马边场剪杨栁黄沙带水尚熏腥白骨如山半摧朽始慙富贵在一身万死岂尽无辜人不惜万死易一生犹希百世享尊荣死者一一富贵心当得瓦砾变黄金天地生金起争战世上黄金不愿见
　　清明日作
　　黄云满江江树紫碧草荒城绕流水平原歌哭杂悲驩防处松楸裂新纸死者白骨委路岐生者不归何处所烟华澹澹鸟飞来野田无主生桑梓昔年大官厌粱肉攘攘仆妾衣纨绮尊酒须倾十家产捶楚见血沥膏髓东邻无田坐冻馁百草糠籺尽竟死夫病在床子乞食乡里纷纷説兵事西隣有田牛入官男女殷勤供耒耜徴需不足来囹圄喘息奄奄面如鬼河西大家日求趁终嵗无人恋针指担头鰕莱徒纷纭辛苦得钱争换米三边百战矢如雨十室八九驱瘟疠翁死垂头尚顾子子死父母无全计吁嗟乎天胡不仁岂若假手涂生类就使横尸积山垒铜驼金谷皆荆杞周宣中兴伟臣在枉死呻吟眷仁治偏禆戮力建武功上徳有道存经纬小农食饱大农喜乐嵗终身保妻子羁臣拭目瞻治平当使八表皇风被
　　赠厐将军
　　厐将军虬髯防烈凌秋旻当闗叱咤万夫勇一语不合轻王臣去年谢事归东海鹖冠缟衣佩兰斛雷手语托素心转闗濩索通悲洒君不是贺懐智石槽铁拨云雷气又不是康昆仑激流鏦铮金铁浑玉盘骊珠千万转春氷百裂黄河奔髙堂秋空夜气昏中天月色烂若银请君别按伊州调不作青衫洒泪人
　　殿前生桂树
　　金花湿露溶青玉宫繁手匀秋颗翠隂乱月散香尘十二阑干晓风过惊乌起飞仙子残舞鸾交枝凉叶翻银萦玓瓅熏罗被翠镂搔头绾鳯鬟鳯鬟羞花悼春逺欲倩春时花满眼
　　忧且吟
　　寸草爇火林可燃尺铁凿石山为穿快劒斫水徒劳割利口诋聋何用言人生所贵推时美万语不矜一语喜武乙何尤死暴雷盗跖端居保遐纪卫鞅尝陈帝王道直以霸术符君好向使相容客舍人讵知法令为强暴明君素矜贾谊才时将不偶反见灾当其鲁钝保年夀何物鵩鸟兴悲哀黄河不异流清浊一入大海胜杯勺混混鱼龙奋头角跳虾走蟹相防错行者苦短论苦长邪人邪正祥不祥縦能鞭石填沧海亦有愚公计太行
　　杨妃春睡圗
　　兰汤湿玉胭脂软云螺随枕腮红浅渔阳鼙皷梦中惊不似三郎唤不醒亡国冶容留粉墨此梦至今醒未得
　　题方壶云山萧寺圗
　　山人行乐溪桥东蒻帽衲子欣相逢相逢相携成一笑老刹有路山南通山南青琼十二峯云岚列防苍景重请君为我激长啸万木古壑号天风行云蹑屐度飞磵龙光走潭碧珠粲雄山之神不敢呵物变金沙界长坂长坂回塘紫篠林薝卜花香贝叶深歴歴晨钟翠微出朝光斜切玉山岑一迳浮莎青锦织乔松偃羽寒蛟色金绳耿光揺佛日铁鳯交檐威梵国世尊寥寥空殿秋龙象惨戚隂风飕山僧逢迎礼阔略遥指寳华当白楼白楼之西小有洞僧伽文释三千众瞿昙石上説根源旃檀阁里防疑梦山人瞑坐天雨飘醍醐味冷夙烦消从此静通成大彻回头世火谩焚烧出尘直出尘中幻浪説三途起八难此躯此相即真空八难何曽有空幻画里寰区尘眼尘风云色界幻天真壶仙为幻区中眼难幻区中眼外人
　　题朗吟飞过洞庭湖圗
　　纯阳早得庄列术飘然凌空履芒忽岳阳楼观千万人望眼依微生恍惚此皆幻谲笼世目神观一返如转烛何风可乗虚可凭吹天地影挂粒粟当时写圗局形肖诗以遣真传者诮此人应与此楼齐不尔那容海门啸河山色界非道心囘仙岂泥区中音为君击节梦中曲八表无倪何处寻
　　道士魏晦初诗
　　混混鸿蒙弹丸戏兆形分裂为天地厥初生人自二气抱一吹万奠品彚刚嘘柔吸互成体诞灵为物昧常始至士返真宅无滓穷身所受复元理洞以明明削涯涘根灌溉达轩陛何以诚之心合意逍遥自然湛无际此与晦初非二义子其佩言味道味
　　听筝堂送朱啓文归虎林省亲
　　秦人破瑟促瑶柱翻作清商去声谱唳鹤羣髙咽素云雏鸎语滑烘春树故家王谢挹风流罢笛徐将玉拨搊桓伊双手金縢曲风绕鹍璧月秋欲鼓阳春和弥寡调髙谁是知音者改拨骊歌慰壮游白云冉冉吴山下
　　题方壶寄虞还淳金错刀
　　老壶胸宇珠玑海散作文章敷五采笔端磊砢金错刀防染风云噫大块璚枝矫矫浴月明劒羽猎猎吹秋清千年龙髯老不化防叶鳯咮寒无声金张华馆苦欲置购以千金人莫贳殷勤写寄虞仙家虚堂白日雷霆气虞仙霞佩凌空翔挟之绡帛虎盘囊临风莫展青瑶轴防化神龙去紫苍
　　题方壶临金显宗金错刀赠刘二绍
　　卯金飞书子壶子欲覔琅玕写生纸壶子箧中金错刀少海天机忍相遗拂开蜀昶古硬黄信笔挥搨腾干将虬枝猎猎閟秋影龙气习习吹寒芒玉竿苍凉屈铁利钩距生风涨清泚上清宫里狡狯成题以保成摹笔戏幽轩白石对此君劲节虚心为写真仙翁帝子俱物化劒羽空余鸾鳯文卯金珍袭置邃阁太乙青藜映铦锷披圗长啸挹清芬天外泠风洒寥廓
　　题王子庆画开元寺圗
　　吕蒙故宅清溪侧山木林林峭空碧千秋化作梵王宫唐年锡以开元额门前乔柯铁屈蟠阶下流水龙游盘坐开寳月拥金相梵彻雨花飘玉阑丹青杰出苍山表云际髙俯青空杪鸿渐遥分一掬泉狮峯不放千林晓松涛入夜乱溪声灯镜连宵助月明清净域中观小刼金银色界照重城兹山未许他峰并古塔不让闽南盛一原堂上演大乗玉玑东序超无证我来亭上寻紫芝名篮两醉春风期见花解得西来意击竹因闻向上机画里幻成尘境幻具眼良工心手粲巻圗长啸激清风一色虚空觌神观
　　背面秋千美人圗
　　妾夫二十顔如玉绮户银窻照华屋屋前桃李花锦团屋后秋千栁隂曲百尺防竿驻防旗同心寳带挽朱丝髙天下地鸳鸯结去月来风连理枝夫今不归伤独自翠被春深积殷渍熏香消尽晓帷寒乳燕归来小帘紫玉雁慵梭瑟上尘金钿羞帖镜中春挂丝微染鸦黄浅收泪生憎粉汗匀寥寥雁字云中度望望羊车去时路不须囘首怨东风背面啼痕洒瑶柱
　　题画
　　緑润红殷春似织梁家纨绮无消息百花香底醉游蜂小院寒轻翠帘窄飞来青鸟栁枝柔戢羽凭风为食谋小物从来操毒蛰未应一啄向饥喉
　　题方壶古木风湍圗【为潘真卿赋】
　　畸人平生山水癖经行领略多竒迹见圗何啻坐山樊悦目洗心看水石何物昂蔵挺老株青苍防缀忽成圗天风撇裂起毫素龙气溟涨当交衢挛拳培塿森凉玉逺挹渟湛寒緑飞湍九折天外来万壑瑶华洒空谷猗惟应龙潜九渊静者一志安林泉眼中偃蹇柱碧落絶似端倪穷化先畸人流玩有余暇何意同心在林下老壶仙笔世罕俦半幅潇湘玉无价山城鉴赏如云屯寳子新作同璵璠因之毫墨感知己泠风巻送潘黄门
　　题闗河秋晚圗【为曽子常赋】
　　半生惯作江湖客画里青山似相识长忆江南緑树秋千峰落照摧行色傍水人家草屋深凭阑浩啸豁冲襟南天漠漠鸟飞尽潮落空江龙夜吟渔舟隔岸萦浦溆莎迳苍茫入烟路桃花源出武陵溪山阁排风杪秋驻两翁矍铄巢许俦崇闗之北茅堂幽登登囘顾蹇驴客撩乱瀑花天际流曽厓竦峭凌危栈絶似青城度盘磵瞿唐艳滪势东奔鸟道縁云接西坂扫门古老意安闲觌面云防跨石坛中田金碧开日观天东一峯横黛鬟野桥流水枫林赤去去迢遥抵沙碛山川今古行路难驽骏同途受驱防幻梦尘劳见画圗却从空阔望寰区浮林俯仰纷万有一息端倪归化初曽君好古嘉竒迹图史相亲置东壁更覔更生和我歌青藜千古同辉赫
　　百鹊圗
　　威鳯髙翔九千仞徳辉不下无余闻人间鸟雀势如云防地经天已成陈金苞谁复覩九章耳根啁唽声相忘不如百鹊入圗画俛啄飞鸣相颉颃空山老树清溪曲渴饮膏泉食野粟巢成不用占吉方太嵗何由在穷谷天河搆架嵗一来不杂囚飞盗啅材何年倾耳喜音至陈我六符瞻泰阶
　　百鹭圗
　　连云葭菼汀烟緑雪鸟飞来集溪曲林下幽栖饮啄清虞罗弹射何能逐青防铩翮非无志雕鹗横秋不厌欲自愧摩天翼南运犹堪刷羽随鸿鹄防龙班班来校序振彼西雝戾清肃容仪燕舞美君臣我客翩翩雅幽淑絶无鸥鸟同栖啄活水鱼肥山有粟白衣何啻百为羣一志相携恋林麓寥天霞散霜月皎一举冲霄豁心目秖应鹤共归来髙结云巢傍梧竹
　　题倪云林画【为刘二绍赋】
　　昔在松陵识幻霞仙风雅度玉无瑕泖湖秋水通吴防携手同登星汉槎俱邀劒履侯王第玉饍珍鲑浊无味多情紫步袁使君馆以髙轩顔緑绮緑绮泠泠琼作台流苏香拂碧霞杯题封烜赫壁间出珂佩琳琅天外来倾心放意尘台古知我鸿蒙事鶱举至今金骨尚尘寰碧眼方瞳浪相许晓移防鹢三髙祠青丝莼脆鲈鱼肥雪花水鸟供异馔九醖时倾金屈巵软罗蜀缬飘巾帻翠氅初来賔国醉呼蒲璧换黄庭遥见掉头心不怿却従寳带望九峯囘桡荡漾横江龙袁使倚枕髙士醉我独披襟乗晚风过従小隐湖东曲绕迳苍梧夹脩竹溪亭金碧带斜阳一抹飞烟澹华屋青瑶盌薄犀筯轻紫鳞出釜炊黄精明珠屑粉如璚液舌乳西施香骨清琅玕志刻邾仪仲草圣来游陈盖众时同緑绮架阁君三珠树底鸾箫弄转盼相携二十年展圗如见云林仙珑璁苔石玉在璞偃蹇乔柯龙际天掣鼇长得侵云干防弃鸾翎入神观当时笔底觌风云此日人间竦竒玩东平寳爱如瑶琨以我知心徴旧言千秋交谊怅何释遥托髙情长啸轩
　　赠地理郑升逺
　　博望河源探水碛青囊孤首穷泉脉景纯验此类成书孚子因之相隂宅蓬莱形势三山壮青海明堂相主客弱流襟带鳯麟洲射的嵌空出其侧中田黍珠为正穴三花结秀呈虚白傍临君位余可推堆堆囘囘人莫测君临仙士侧临人富有贤才禆至徳寰中险曲定背向枯槁防凹下青黒犯之逆道戾天经丑类纵横满家国郑君学古搜秘更拟游衍周南北山之西为帝尧蔵周汉闗陜环竒迹不用聨绵惑九疑双瞳湛湛君应识咸阳松楸隘蓁莽带砺河山障区域就中祥云蛰王气圣徳文言掞方防桀纣遗汚死无后过指虚寝呵幽魄仁人死归尚何顾七十二冡奸雄坼若从美恶责由来尧舜之子无瑕慝贤愚根本自二气百尔慎此非祥觌君子小人艮有以孟子期之五世泽君行阅歴由内观习坎技龙体全式孰肯心田符地灵天下自此民无阨我有清明方寸地中虚七穴相通直君还具眼得真踪便许名髙列仙籍
　　奉寄林鸿子羽
　　我客樵川方十日君亦入闗寻寓室北桥青眼识同心古寺琴樽话稠密浮云轩冕委敝屣四顾天壤穷俦匹酒酣长啸吐虹霓磊磈填胸恍如失君下三山度劒津我留杭邑未弥旬忽闻行李有蹉跌太息中道生缁磷长天茫茫白日晓一气吹万回阳春樊笼岂得系麟鳯即喜透网遗穷鳞太原冷氊蛰文掾书来羡尔无懐民冶游纵饮足肆志冲抱洒洒凌秋旻我欲从之路遐阻嵗暮褰裳畏零露明年花栁晋安春握手狂吟醉何处江海间闗人物改往事嚣虚难此数风云遗梦去无踪俯仰闲情亘终古离鸾别调寄瑶轸余韵苍凉绕闽楚何当把袂挹泠风刷羽南图事鶱举
　　次韵临川李进士衡元成见寄并求字【二首】
　　早嵗相知不相见况闻清誉如邮传太平经济蛰英芒江海文章掣奔电邺侯家学富胸宇世梗都无一毫罥青年虎榜早题名逆旅洪都尝问绢新诗慷慨慰林下茧纸题封白于练钟王墨妙我何有彷佛云烟笔端见倘归少室扫蓬户拂拭心画龙蛇展眼中尘俗君所鄙云鹤游天足挥遣懐仙有意汗漫期愿托泠风一披巻
　　其二
　　弱嵗窥天管中见为儒鄙俚穷经传一从落魄燕粤来自倚文芒扇流电南圗羽翮风暂息秋水襟期尘不罥谪仙许与神交意下笔防妇矜黄绢多君逸思凌穹昊一峡文澜写飞练倾胸耿耿付閴寥吾道卑卑时隐见青防九万期簸荡有翅垂天思一展不然拂袖去城阙长啸空山百忧遣达人出处贵自然天壤闲云任舒巻
　　太白问月圗
　　翰林失意辞金马散漫雄文继骚雅一种停杯问月情自言举世无知者盛时冠盖隘神州豪爽巳应无比俦填胸磊磈付杯酒啸咤风云江海秋画图睥睨寥天表问答深衷契防杳当年心事竟谁同万古茫茫海天小文章英谊八百年貌得玉树临风前月明亦有金樽酒此意千秋谁与传
　　次韵临川饶防秀才见赠
　　法书不可见稽古看石刻孰与辨正锋如沙以锥画古人浑朴鄙浇漓俗眼不识隗嚣碑授受心传晋李卫二王咄咄为深知法败顔栁诸贤辈伪流八法承其次要皆彷佛得绪余各自成家岐亦异近人聋瞽无师授髙者唐刻鲜有同况敢毫芒希汉魏挥遣于人何所宗君今有学继骚雅物鉴妍嗤孰云寡胡为蹂杂龙与蛇虎犬未闻能并驾穷源入道自有门逆顺偏正归评论千秋传后法何在时名滥厠徒晨昏公孙劒器飞晴雪吐沓光芒亦人杰好笼长颈伺周回勿与痴人谈墨诀无为天师为逺峯东堂作秋林僧舍求题
　　老壶画史擅一代尺素寒芒扫飞黛吾甥幻笔得天机授受传心貌形外逺公老禅清梵余扶藜信步犹龙居谈造诣无二致丘壑风云同巻舒西原雪晴玉为质展拂璚台耀秋日飞光运肘古墨香防染溟涨龙鸾蔚须弥堂堂柱法身性海泱漭川无垠秋林花雨净如洗茅屋清泉薝卜村俨然东隠章溪曲翠竹黄花了心目青天云气彻荒墟相对跏趺小山緑堂中之人缁素流一防湛波千峯秋遥情空阔际无相桮渡隐隐凌沧洲山川今古不尽兴人境相忘表殊胜还师仙笔图幻空荡荡虚空絶安柄
　　昱方画赠逺峯逺峯求题
　　壶公学徒真幻工吾甥入室俞方从甥今主教俞方侍弟子妙笔师髙风颙师起诣僧中雄俞方契谊相混融闲来挥洒起斑剥暝色鬱渤开鸿蒙孤峯南峙表天柱一水东注环晴虹长林草屋倚怪石苍藓古磵生秋容隂风惨栗啸虓虎云气下上随飞龙老禅得此状无色位置丘壑僧堂中僧堂东隠白雪壁拂拭古意看题封鸾绫玉轴好神采对镜情忘幻泡空空虚湛湛非影象此意貌得非凡庸因师更覔太古画羲圣无端一画穷
　　次韵余樵谷见寄求书之作
　　江波月色环古城榜歌悠悠思濯缨双鱼锦字过眼明书致樵谷通清名掞辞滔滔文翰精混厐正气师天成谓余草圣如伯英一扫浇漓浮俗惊我自正锋虚腕生雷奔电绕海沸腾恍如公孙浑脱舞赤帜翩翩汉归楚流光擫铁啓迷悟川泳云飞殆天助为君钩格展毫素识者其谁俨声誉神交眷眷遣呵护千里之亲如目覩姑山肯枉笙鹤度赠子延年鹿脯
　　南丰县丞章好徳赠草书歌走笔次韵答之
　　司徒笔法连城价运腕光芒洞神化三春桑柘老饥蚕六合风云驱战马正锋屈铁舒流霆右军咄咄李卫惊虎卧龙跳迅鶱翥游丝飞帛潜充盈章君筮仕青霄上墨诀翩翩气豪爽朅来投赠感相知钩格传心无背向兰亭贮匣古墨斑云鹤悠悠天色寒钟王在世止如此余子纷纷空慨叹
　　次韵邓子方真人见寄
　　南阳髙士神仙气家住云林好山水才名当世李谪仙意义千秋鲁连子一杯一曲紫玉箫泠风天外招松乔方瞳炯炯睨万古浪迹蓬丘憩圃飘飘琴鹤度璚林笑咤风云生玉尘仙翁自是黄绮流威棱豪爽凌沧洲遗我织成云锦段天机不许世人求
　　题画【为张孺文作】
　　壮游汗漫成陈迹緑水青山惯相识老年展巻起遐思魏阙江湖心歴歴茆堂嚣虚六月寒渔樵语话临风湍扁舟同是寄萍梗天地浩荡心胸寛却从萝迳通幽谷芳树环林草为屋碧波如练野桥横有客归来抱贞独我昔华发从神州师彼子长为逺游河山形势豁心目浩素耿耿凌清秋西风霜鬓不相待良圗萼草人谁在但见肉从髀里生那知容貌镜中改卜居泉石效隐沦始觉半生防误身只今画里见箕颍意外脱畧超红尘悠然之轩有逸士读书灌畦安所事防搜或拟探草载酒时能问竒字山中雅致惬鄙懐沃洲可买移家来桃花春水武陵路絶似刘阮迷天台太平经济付年少草泽期頥我同调填胸磊磈不可留散漫髙天划长啸髙天指顾云霞流怅望玉花连十洲他时蓬岛邈佳胜更拟元龙百尺楼
　　次韵临川洪韶九成有赠
　　平生肝胆国士风快意雕鹗抟青空千秋气义炳火日过眼浮华非所钟五峯洪子美徳容浩以炯炯窥瞢瞢朅来投翰秉至公知子学问如麟龙有才栖栖甘养蒙唯感契谊当云从勉脩天爵归有道珂佩指日明光宫
　　观祷即事
　　璧月流光玉台露青瑶玓瓅三珠树盘螭镂篆腾紫霞云母交窻引霏雾翠仙离离翠羽軿九章迭奏参差璚寥天云锦遏空碧时雨寳华归望青黄太史三天史清心肃神觐天帝祈民福夀考终命善人相延保世世香风洒洒聆至言静定嘘吸成汞铅万山明月出沧海一片秋水涵长天矫首鸿蒙礼无上八垠湛湛瞻虚旷转头金玉五枝灯一瞬囘光烛无象
　　琴操
　　采薇操
　　彼腥腐为氤氲兮纷举世而饴之曰趋风而委顺兮悼冉冉而危之冀可免于万一兮顾衷私而违之匪独善于斯须兮慨大义而归之山之薇兮洁而肥之既得以疗吾饥兮我则宜之
　　采芝操
　　嗟嗟皓天甘彼岩穴肆志游盘以茹芳洁深谷髙陵光被日月非我羽翼岂我喉舌飘飖还山天下勇决邈矣唐虞保身明哲
　　八公操
　　猗欤青紫被体而微兮味以珍鲑充肠而肥兮吞啖腥羶馨香则遗兮玩彼长物清明遂疲兮天锡公其来下兮吸光彩而腾云螭披阊阖而过北斗兮俯尘世如淤泥示要道之不烦兮澹虚中而无为愿相携于玉京兮惟太清之是归
　　歌
　　平圃歌
　　帝之平圃连昆丘仁麟祥鳯居其洲尧廷来仪瑞圣世鲁狩反悼非时游先王揖让化成效天人感格臻嘉猷非时为祥乃为咎不见哲人兴古忧
　　圣人出
　　黄河清泰阶平甘露降庭醴泉生布卿云耀景星粤若稽古兆休祯天人合万化并五常并脩见玉英天则瑞圣何徴元元延伫久屏营曰纵暴以亟盈休倾之否泰可迎肃后尘播先声鳯凰览徳辉来庭嚣歊息区宇宁圣人出仁风兴
　　紫阳仙子歌
　　紫阳玉貌絶世华云琚羽服拥丹霞翔鳯徘徊九霄上蟠龙步骤五云车上元仙子同旌辇玉辔苔裳囘南面青防还邀紫府仙棃不逐昆仑宴婺娥纤歌弹月筝双成妙舞参差璚三十一枝风色劲秋空乱洒步虚声不分锦衾留洛浦情知霞佩遗交甫一从鸾鹤去西华云雨楼台想南楚紫霞仙尉当青霄清心端简聆囘镳赐以长生碧瑶笈仙经脉望蠧尘销佩服仙经食脉望一双青鸟遥相向别乗防鳯导飞璚逍遥黍珠腾玉京
　　若之何歌
　　天地昏昏日月薄蚀泰山为陵河海流逆杞人忘忧林类乃贼宋人竒玉卞和寳石离娄掩蔡乌获无力相逢衢路侧欲进讵能前诘屈羊肠坂覆车继后先保退涉逆流鹿豕为我縁防防障雾集隂风凄以旋饥渴犹可忍单裾湿不牵愿得乗桴浮洪涛日滔天幽隂舞防鳝毒唇坐嘘烟愿得栖岩穴蛇虺肆蜿蜒恶草尚被借疮痍且蔓延西南有古莽不照日月明东北有阜落嘉苗所不生天髙邈难攀地厚载可胜由来虽怵惕既往亦徒行若之何兮忧内平毋以为此伤中情祸有仇绥福有膺剧乱委治实相经沧海桑田终变更理有极否泰符徴
　　西王母歌
　　云和琴瑟飞琼弄青鸟鸾繙晓通梦夜光珠缀九霞冠王母亲传密香送上元六山火玉佩緑金之笈丹景防辟非更出紫锦囊酒阑五鳯鲛绡队俯观流景念浊世贵富浮荣等汚秽纷拏外景织深衷蔽障灵光城郭敝促今成古乌兔走蚁壤营营不囘首生生天元具大有饮澹除华防人受东方暂之紫泥海归遣明生拉隂宰挥呵雷霆用不难抱一还元致交泰重以千年女鹿脯碧桃杯寛纳区宇清凉五内消隂滓一真冏若超今古不惜真诠泄至道六甲灵飞确皇寳直从虚湛复本元歴刼吾当锡仙诰
　　新霁后望西山作
　　晓云城阙霁宿雨氛埃净东旭披素光西峯倒圆景山川庶物秀洪南仙迹竒标昔所探舞鳯三江周沔水奔龙九叠障灵岩灵岩芳润生佳木楩楠如金杞梓玉楚材幽森挺桢榦楚俗熙和地饶沃繁花媚栁照江城兵后楼台列将营玉勒晓风看骑气金钲夜月静边声陈家待客空悬榻宋室求贤浪得名君山杰阁空中影并峙薇垣代藩屏三川绀緼春四时一片緑云秋万顷堂堂考皷铿鲸钟浦树溪林卫防重天道宏文垂丽日和风膏雨渥恩浓水国之妖业蜃子剧来祸民干地纪都仙太史夙所天帝锡以长生玺玉渊飞刃馘潜妖铁柱中流遏洪水下感遗黎乐道真至今江海净无尘云中鸡犬通仙路画里牛羊识幻身壮游局蹐留吴越仙景参差殊未谒何意南来作楚囚新亭举目白苹洲鸿门玉碎羣雄散芒砀云空王气收此景此时伤偪侧填胸磊砢纷如织孔圣因知北鄙竒谢公遂爱东山屐东山屐齿蹑青云时止时行道不羣为君一掬南溟水天下苍生涤垢氛
　　毛将军古劒歌
　　炎精烈烈赤帜王手掣匣龙威四方泽中巨蟒迎刃断玉碎鸿门并楚汉锋霜濯濯不居功年深玉蚀紫苔封芝山名将应时起神物啓閟涵秋水纯钩太阿同冶欧卞家余材琫苍虬剸妖刳佞靖六国毫芒不动胭脂坼置之金镂螭锦囊批鳞擫匣腾晶光平津望气劳心力雷令于官竟何益争如脱頴少年时今日髙堂佩陆离愿俾将军夀金铁寰宇清澄似明月
　　还朴歌【为许从善赋】
　　二仪奠位清浊判舒为万有罗辉焕三才设造无纤窜兆形赋质枝縁干以情矫伪物欲乱知觉既生浑厐散至士悼世不返汗示道析理囘迷诞葆灵于体止流漫教出师成从侃侃上徳佩服内凝浣下愚笑毁忽而慢猗欤许子夙昭贯恳恳求师走江汉立雪止闇夜达旦求已元元画爻彖用为风云守成算敛蔵韬神保和缓八方轨则等浮幻扫掠痕瑕入神观一真湛冏复虚綄柄斗于北当南看天人恢拓固无间还朴澄澄理弥粲
　　与隐者陈洞阳论三教
　　我昔放白鹿天行杖青藜雄文烈焰照万古势局轩冕披云霓皋防无文不识字尧舜言传心法是衰周季时民异心坦途蔚开柱下史乃有仙风皷防漠宏儒上智优不作西方大言理则同圣者以之捷径中我乃从容即交萃因知三宗不在外调笑文章天地间流观豪杰风尘内亦有当世防耻陈封禅书时命若腐草光辉烛泥涂囘视色身幻长物何缠萦一贯唯达道逆气求长生尔来九万嵗得之无为天下宁了然区防中蚁壤八极何营营鲲化之南有天池泉脉湛湛波沦漪自从一掬洗心眼飞光天门射紫防胸中培塿累万亿囘风电扫了无迹昆仑西出榑桑东月出月落经天中鸣龙啸虎风云表仰髙钻坚入防杳宏之芥子六合寛敛之穹壤一尘小亚圣三月不违仁西来直指心在身漆园实得息起踵数子理见超凡伦要当脱略凌万仞明如青空击秋隼众人万语毕一言独于黙者领本原能方其体用其圆何不世外行观天
　　敕勒歌
　　敕勒川环隂山氊作穹庐觞酒弹牛羊万计各有羣动有礼节情逾真土风浑厐徳泽熈淳视民如已一体归同仁地偏西北庶类殷中国圣域何能驯
　　王子乔
　　王子乔缑山笙鹤望亦勤分明举手谢时人蔑彼天子贵独善爱一身嵩髙山三十春道成飞驭玉台津拉浮丘觐紫皇排阊阖凌昊苍黍珠游乐殊未央王子乔弃仁而不为身谋已多仙道诚乐矣嗟尔遗民颙望何
　　长相思【三首】
　　长相思久离别此身虽逺情还彻一寸心千愁结羌笛怨边秋离人倚楼月鲤书归封断雁锦回文灭
　　其二
　　长相思久离别单于台上伊州月玉帐寒金钲彻三年故国人百里隂山雪暮雨塞尘黄哀笳陇云咽
　　其三
　　长相思望归难罗帏断梦防时还欹月枕掩云鬟红楼春尚浅翠被晓犹寒滴堦朝雨絶泪眼不曽干
　　同熊经彭聿宋季陈介陈亨嘉陈景夀游翠云闗得磵字
　　手防緑玉杖嶙峋涉天梯云峰峙六合面面翠鬟低我昔乗风陟武夷俯临三十六曲之回溪岚花雾彩漾空碧摩荡日月相交辉长松百尺大十围怪石嵑虬龙飞空山无人风落木半夜月出青猿啼东平刘生划长啸手中龙泉电光绕三山鸾鹤不可留一片行云入秋杪璚轩逍遥君玉颊明珠红笑指白石洞挥霍双青龙为予歴陈华与嵩天台南来雁宕之髙峯膏泉输并注其下奔马万仞开鸿蒙云闗双穴天河通卷浪八极周崆峒乃闻异人演至义毘罗法门开不二二士从容独后来龙蛇翰墨云花坠西来老翁追莫及石楼青虚壁铁立照影空潭得月明掉头归去天风急念我三生主玉林天下名山谐夙心自闻跃马泉中柱恨不一覩锵璆琳屈指十年沧海变逍遥君登九华殿予亦骑龙拥翠鸾东归麻姑寻紫坛长年青防饭食实翠琅玕飞来紫霞凌羽翰竦身忽在青防端一皷刚风挟素月列峯照眼金斑斓白马秀出云林山烂银查堆如弹丸卓笔之峯出其右手接南斗挹囘辕攀萝縁石坂汲水松花磵笑杀鹤上人吹笙碧桃晚三时玉女吐兰臭九门霹雳巨鼇吼隂崖风雨碧波凉潭底雷文赤蛟走脱我紫绮裘因之双佩玦濯足岩下泉凌空扫瑶雪莫碎白玉斗且拂瑚枝山花与醉客何处不相宜请君看取天目之西陲崭然枝倾天崿頽人灵八百万不啻一土抔请君看取昆仑之北角万斧昆吾不能斫巨灵一劈迹如削乱鬼冲风六时作一山一水直万钱且复对此酣歌眠黄河九曲犹清浊泰山髙髙荆棘天致身福地人中仙何用戚戚悲流年愿从置酒三百斛一斛为君挥百篇
　　赠瞽师吴炯中
　　君不见文成将军叶五声京房易学穷三星管公器识薄何邓苍生已信误宁馨我生半生江海上河圗星史多招访十年归濯三谷流思得异人歌逺游五峯吴子好才气逺来谈天折经纬黄钟律厯森玉衡紫微天元发金记生死之门三十六子盍居之迹仙躅帝恐泄道陨厥身可怜双瞳如灭烛文成京房非至人子今内养充阳神河海形胜了衷曲尧舜之主巢由宾小儒行蔵安足云大圣厄宋穷蔡陈当时天地快一掷金盘采夺万人勲功成治定颍川水尚友赤松携列子垂天铩云防漠间子能相从海上山若遇少年天日表髙歌此曲豁心顔
　　乌生八九子
　　城上乌夜栖城头树城头树弱枝本轻栖飞不定哑哑声强承彭泽饭示灵方朔经火流王屋瑞幕集楚师倾一年乳雏将八九毳毛才生剥黄口栖冠昔在曽氏先堕翼长惊羿弓后雏多巢转狭风髙叶早凋时啼御史府直填织女桥不学奔波覆车粟却归空城身局促月明无枝犹有树鹰隼飞来惊不去
　　陇头水
　　山隆隆路叠重哀笳沈落月空吹裂悲风惊沙起陇云隂隂覆陇水不是陇水声辛酸千古万古英雄流泪血至今幽咽不曽干
　　恻恻篇
　　问子何恻恻杯水吞舟苦崩迫仲尼一人在鲁国刮眼刳精不之识后世乃有秦始皇操弧挟矢坐天堂先王礼乐成灰烬下愚黔首安可当上古之世鸿荒民中古熈和杂浇淳仲尼遑遑来相吊三月愁眉不得伸何况万人掩坑穴足一蹴踏燕赵裂逸翮云横四海秋大旗风扫六国血鲁连耻帝东蹈海李斯挟书西入秦上蔡猎犬叹丞相望夷鹿马惑国君沛中刘生好隆凖乌合一举当九门蹑足附耳防雄略天张云巻登乾元量能恢宏布大恩子孙王业四百年残嬴岂无万年计大寳犹多一再传
　　独漉篇
　　独漉独漉水浊见月水浊可澄心浊伤明泥深道苦挽行无侣非不独行独行多虎苍苍长松猎猎大风客有所懐如青天虹明明旭日横天东出鹏羽铩秋阳光若失锦绣入火文章膏煤火灭成尘不异藁灰骥发迟迟志在千里刀不斩仇孰以施利嵩岳何髙海水何深穹壤其极不如寸心
　　鰕防篇
　　戢戢鰕防如尘如毛自江达海逐浪乗涛终然假水力江海任逢遭扬须播鬛不盈分毫列队排波得志滔滔乃复笑潜龙养志事天遨屈身浊水湄风雷走江皋鱼目皆见哂鰕防轩轩势相髙欲见叶公叶公惧豫且制我于儿曹铅刀一割利谁复识昆刀猛虎落坑陷反愧当路獒时来无贵贱天地可能逃
　　行路难【四首】
　　膝上青桐枝朱丝琅琅金作徽倾君三雅爵皷我九奏泠风辞拂君苍龙切玉之雄劒解我紫鳯承珠之寳犀系取夸父西追之白日照以太乙夜光之青藜红顔不留白日暮凡愚上智俱尘土众人刼刼眼前荣黔娄取足身后名眼前身后知何用但见累累北邙冢
　　其二
　　染玉易改色中心宛然守故白何言防防伤踧踖素懐因今念畴昔拊劒以浩歌繁星朗朗当天河繁星岂无光不似明月何掉头咄嗟心轗轲谁能声折膺天譌还君白马双玉璧殚决河流良太息
　　其三
　　铁网满江海瑚网易求文犀一照水万里将横流君不见纣寳金玉弃善人死衣寳玉自焚身唐尧三尺土阶上八元八凯承华勲残嬴赫起六国吞鲁连耻之去若云沛上吕翁得佳婿平良以之心使臂入闗但遣收图书善人相延四百嵗失人难得人易寳玉富国家何曽延万世石崇金谷园财多无地谁能灭至寳善人行当起
　　其四
　　苗生万穗千穗成野草无种日交荣借令野草可食实田不耰锄牛不耕东邻有子业儒术仁义检身动合律衣不蔽体登年饥才耻周时世见欺不似西家出无赖十八行凶当义师义师一旦遭驱逐身率丑恶横路岐至今家富丁力壮自矜年少五男儿赢余肯济东邻子书生财轻重羞耻明朝人去空茆茨行云无方不可止闾阎传笑何班班富贵岂同贫士顔草花苗实异根蔕苗当实时草自殷君看跖蹻负浮美何似仲尼陈蔡间
　　逺如期
　　排阊阖遨紫清长风结佩霞引旌拉御寇携庄周观化八纮逍遥游跨东海濯洧盘酌浆斗柄长阑干浇沆瀣和隂阳臂挽六龙驻三光翻云笈阅寳书潜啓九籥穷天圗伏绛阙祈洪私请君遐龄民夀期弭患登福嘉天下普洽国无哗帝悯诚聆昌言卿云翔空当九门锡璚醴劳玉筵惠庆繁祉益夀年服宏徳顾子民荅天忠君孝养亲母自孽冒毒机生蹈五常死不违
　　陌上桑
　　清筝且徐徐听我歌罗敷罗敷入艳里闾提笼采桑当路隅使君停五马顾问何温如黄鸎自啼蝶自舞罗敷有夫君有妇此身肯学野鸳鸯岂得提笼自采桑妾家夫婿侍中郎黄金为门玉作堂腰间碧雪鹅肪佩耳畔翠云鱼鬛珰人人矜妾佳夫婿雄才英英照天地生来一诺重千金人夸金张窃独鄙夫才妇色两恢谐各有节义临身乖使妾家贫成独处梦魂亦绕青陵台君早去莫延伫君妻肯采桑亦有道边树道边车骑眼中花何不回顾向君家
　　上邪
　　荣公爵幽石卿宠厉气感类从上下同体正以正触邪邪以邪矫正汚流引浊源曲木无端影申商髙位国政李斯滥刑秦祚罄仁虐俱抱材道合必授柄众楚咻齐君尚攸宜善善恶恶毁誉交讥防防从心物自来根荄符契理不违君诚好乐下委随善淫镜鉴万世规
　　吟
　　东武吟
　　弱穉读古书十三知大义训习粗可观倾乡值戎事十七从征战随军谨沟垒自惧弛负劳不敢废文史楚楚挥翰成措辞通性理十九客闽师颙卭四方使尝挟金镜防上窥唐虞际亟欲洗嚣烦廓清扫氛翳既冠责成效侃侃牧庶类宏仁愿亦溥志大竟乖惠圆方世龃龉徳恶异伦拟鹰犬血爪牙鹪鹩则林避长饥信陶咏余富徴黔谧匪曰恃末才儒先委时弃风云息胸宇泽济韬涯涘闻道一何先未老心如醉贞情安晚节虚冏挹仙气向来滞形迹囘顾析非是何叹失东隅桑榆良有遂
　　次韵许维翰见示龙虎山吟
　　三十年来憩龙虎天闗地轴相骞踞就中真灵呵护神仙居圃阆风无闲住阳平治青城山飞度此地成还丹温温鑪鼎崛起仙岩畔绵绵嗣系鬱罗班千有余年犹龙宏教起累朝锡号侈爵四海崇髙美至道忘忘湛一真至人无我为元始辅元翊运禆化工窍补混沌天玲珑竒山射的峯峦似怪石鳯麟洲渚同鬼工絶岩呈巧搆龙井古壑开幽宫以诚投之致应格有物往复施报无终穷尘湖琵琶接突兀云林白马拱卫当成功天上地下三十六一轘辕中幻海屋太和元化体同仁一气相亲自敦睦吾甥眉宇真天人帝锡玉笈金宫箓金宫箓集百祥臻五福臻五福公侯名爵位神仙不与忧患承天禄
　　麟角吟
　　歌我麟角吟倾君熊耳材堂中三千士一一笑顔开君不见蔡丞相曷鼻巨肩不可向跃马食肉四十年富贵何曽有形状又不见汉黥王输作骊山为叛亡羣雄蹑足定楚汉兔死鸟尽良弓蔵人生贫贱多论议龙飞虎变知谁是伊尹从来五就汤鲁连毕竟羞秦帝长城三万里祸在萧墙起硕儒无事向遭坑亭长何曽识文字天长地久今如此黄河清浊皆流水不见愁云咽陇头何限英雄眼中泪去亦不足惜来亦不足矜但愿髙标回白日春花秋月醉良朋黄金堆山岳美酒为君酤北斗作酒杓东海作酒壶劝君饮君君莫辞风云感防在须臾何乃局局悲荣枯当使功成拂衣去携取西施游五湖



　　元音遗响巻三
　　钦定四库全书
　　元音遗响巻四　　　　　　元　胡布　撰行类
　　长劒行
　　男儿当作万夫豪俯拾青紫如鸿毛时来拥篲横区宇剖决浮云凌九霄苏秦昔时贫贱阨掉三寸舌相六国位髙金多归故乡入门妻嫂皆下堂一家势利尚如此路上行人谁家子丈夫耻作児女悲燕雀焉知鸿鹄志酒酣愤歌歌激烈双眼窥天唾地裂便从东海批龙鳞更向南山探虎穴宁能寂寂鸡鹜羣微与蝼蚁争纷纭金盘六博快一掷采取将相圗麒麟不然凌风事逺举南招羡门拉松子泛览清气乗隂阳周流无极御八荒
　　君子行【奉寄玮张先生】
　　饥从猛虎食渴酌天池泉天池清且逺猛虎食恒鲜莫以松柏贞不树桃与李莫以蒭荛贱鄙言不入耳慷慨求衣食直道偏荆杞有异春华荣不同秋霜死古之英雄人岂得处疑似
　　满歌行
　　蚤嵗逢危迨长百罹从军苦乐遐路险巇途穷涉逺海饥蛟毒鳄声参差眇体寄波上惊忧百折殆不能奋飞中道混异流不为贫贱移原生拙货殖陶子常苦饥阳山猛虎夹路啼参辰错莫夜无期夜无期殷忧填胸谁当我知入山蹈海思懐自安独善之事奚益于遗黎愿见海清泰阶平睿哲握机寰宇享毁珠与玉寳善人以致平成周道如砥直如矢万方熈熈登春台块独与天为徒共安畊凿诚快哉
　　拟得墙欲髙行
　　干大包物地无疆海不择流源深长广庭倚力柱梁一丑百恶圆凿枘方汉卿毁齿楚臣蹈江九重囘眀岂捄亡愿君如天宏毕照拟日光
　　拟当事君行
　　处贵不矜下徳由尊不及卑此直难同彼枉众楚咻一齐美恶但闻誉讥誉讥君见宜一诚俟事万机朴忠信不欺
　　反当欲游南山行
　　日月不同经山海且周移理乱相逾越万世若通逵文武帝天下独夫见陵夷周公三吐哺天下相同归大圣不独断众人尽所私股肱信善善贤愚类不违各有王佐才趋向审所之
　　反当车已驾行
　　具薄酒冀敷厚情主賔合徳丝管停声起舞奉万夀乐献答千龄勿愧暂驩宴期念长合并
　　君子有所思行
　　严驾出燕冀引领东都门曽台鳞雕甍绣柱擎飞轩八节考钟皷列筵鼎食尊歌舞徴齐赵粉黛不给繁泰安弃兵甲搆艰十一存尚倚仁洽久宗祀幸未湮匪直戒满盈谅由观化原岂惟尧舜治歴年遂不泯真儒可乏术横天肆流奔卫翼借康哲圗回独烦陈端念劳居逸积思尽厥臣百职监繇宴安岂祸根回天自有经兴复归本元将告众多士服徳以昭愆
　　江南行
　　吴姬白苎衫拨櫂唱江南江花鬭繁锦江水漾新蓝吴児双双歌竹枝弄篙溅水不成泥风过杨花吹不起鸳鸯相间白鸥飞别有红楼花的的鲛结防囊信抛掷十二方钗隔画帘鵶黄螺翠春无力小侬新挽北人头压鬓云鸾吐月钩别按中州去声韵繁度曲和轻讴北客过从经北里南船买卖来南市囘头不顾买笑金过眼何曽羡公子为君醉为若歌不为兔丝依女萝但愿一颦还一笑见骨金镮无用照
　　伤歌行
　　百川逝水絶还流夸父逐日不囘头秋风鸿雁春风燕河东织女西牵牛湘君见竹还见泪逺人归来石当起汨罗濯徳君可回忧天未崩杞人死黄河奔流接太行终不难行道里长有穷之君双断臂难返九日驻頽光神仙可凭药可久不见秦皇并汉武
　　放歌行
　　宿云流隂度城阙城头乌啼城上月胡笳歇拍羌笛哀穹庐将军泪成血匣劒星文光欲动罗帷青灯明复灭空将梦里见先皇曽是军中识英杰伊昔青防奋雕鹗鶱飞百万翔寥廓而今白眼泣麒麟啁啾鸟雀追风尘风尘隂隂暗河县经过行人问征战还将汉北裂帛红囘向辽东带书箭箭飞翎折镞断金马死沙塲春草深不见征尘掩骸骨朝朝暮暮陇云隂西当太白环荆楚北斩楼兰叱降虏黄须鲜卑应梦来白面终童弃繻去可怜功业归偏将道傍枕藉成丘壤九衢呵从何纷纭列屋珠貂不相让别有南阳开甲第转日回天擅经济意气由来缚虎雄縦横乌事屠龙计屠龙缚虎技难凭续煎胶竒自矜自谓亚夫知剧孟过从易水问荆卿国难欲除耻欲雪督亢圗穷匕不发将军不惜将军头侠客空成汗漫游
　　猛虎行
　　蒲稗伤禾黍潢潦汚道路渴吸潢潦水蒲稗行且茹食而充中复煦煦子既云可孰不豫谓我南山有蒻蒲昔为展席洁可敷底春土腴石乃滋推枝布叶何离离愿同子坐鬱栖裂叶镵根啖而嬉实我饥洁子绥谓如不可洁孰云美且都谓如不可洁孰云弃礼谟蒻蒲可食子奚不怿谁不自怜谓我子识
　　煌煌京洛行
　　独处伤鳏盛室妬妍位道无规饰过多怨鲁连耻帝千金何顾豫让不死伏桥有俟天下云従夷齐竟去加冠于屦义所弗处荆卿攘袂燕得国士将军授首谓死王事叔孙之起两生毅然且圣且贤不昧我天极量恢恢遗风泰基市门茍留梅生长之皇业宏仁畅越八表我宁一枝无所感妙得主隳仇良足于留极人臣贵登神仙游
　　墙上难为趋行
　　东方曈曈星晳晳鹊飞门前梧树集啓我荆扉视遥见逺人以晨征客从东西南北来息疲马结绶拂长缨请客上堂出屈巵自言空村但餔糜客辞别家年及期九州豺虎夹道啼豪贤在路不择噬月黒水白汨深泥旷野无人居雨雪何霏霏狐兔在地走机罗空设施麏防成羣饮人脂兽走啖不及逺道行人往往不能驰蒿莱蔽目生黄雀飞去暮未栖虎大见雀骇见雀去山树雀遗弊虎皮虎视空睥睨白日禽兽争驰突人羣呵御至日没日没复縦横人各不保生路难行棘与荆何能逺游逐利名拂客面上尘爬搔虮与虱食我餔糜居我山水窟饮泉力耕种山樊寥寥夀安逸客今忧思父与兄何不拔剑邀徒旅斫草驱狐兔弯弓月张抨豺虎黄雀麏防不足数父母妻子得相见乃不此身隔异县慊慊心意闗莫以此言泪如霰
　　孤儿行
　　儿无父母尚在家贫不自保身寄他乡罹患害父母生儿时贵儿贵是男属当休明时亲朋来盍簪陈礼罗酒浆衎衎誉言谈长且八九尺仁厚丰令顔羣下若屏气威容不可干父母乐安逸家事所摈斥百万上留田买花度年日强奴事慈父利我所货殖资财竟荡尽儿大无家室父母贫又老咨嗟何所道父逺儿不归良时委芳草岂无乡里思人情多是非岂无乡里人貌好心不知儿父天一隅寒温莫期道路日悠逺行人去且迟拔剑出门去耻作儿女啼四顾多悲风浮云掠天飞熊罴号前虎啸后怒发指天汗流颐儿命一何辜苍苍当为谁儿有寸心天若为怜时羿前驱奡后乗乌获奔车鲁阳驻景列仙缩地轩辕出令保合骨肉遗民全命稷契皋陶允平庶政大道无为民法不竞下逮万世休光猗盛
　　黄鹄行
　　黄鹄早寡哀思故雄无何怨尤义命允终君家有髙楼雕楹绣柱锦盘龙绮罗叠裀褥金错艳重重侬居茅盖屋长夜卧如弓志尚不相谋寸心遂难同君家椎肥牛饮醇酒歌钟歴乱弹筝击缶侬登北山采薇茹芝洁若氷雪强神注頥自非口体人安事相追随岂茍富贵慕岂易贫贱去所长泉下耻所短寰中苦大义不乖违死生诚何事侬是一妇人欲愧天下士
　　对酒行
　　我有一片心寥落万古愁今晨对美酒浩荡付东流我昔探穴求虎子西登芒砀云气皷刀之人理钓竿南山牛歌长夜起少年激烈负壮圗自当天下竒丈夫直欲乗风破巨浪入海攫取骊龙珠英英湛卢劒玉琫青瑚久不得剸犀象斩猰防星文绣澁霜花枯幽隂汚土岂足掩神王寳气贯斗干天枢时来天地赌一掷握柄身先万夫敌大人虎变非拟量肯为竪子回容色肆中虬髯生抚刃强调笑流目视河山余子等末照一目飞龙人君先我同调岂无昂蔵凌九霄以尔席巻归包茅双龙偃蹇不并驾鳯凰雕鹗各有巢举觞酣歌酹万古悲风萧条为我起九日不可回青天古人心事长已矣长已矣不复来千秋一知已余子将相才弃瓢老翁好襟懐寥寥乃见富春台风云圗画出东海百代碌碌徒喧豗我御泠风振髙节上追数子相超越皷翼九万登鸿蒙浩与大块同噫咽括囊元气于巻舒槖籥六合天为徒
　　踸踔行
　　朝亦恒苦饥暮亦恒苦饥山中好薇蕨猛虎向人啼我行茫茫安所之白日无光天昏翳隂风惨如西北起执手河梁上我无舟檝子不得共济还顾途路间尘沙被肌体牛奔同马走毛冷缩如猬道里在咫尺难行不可止三百六十日防日如梦里
　　相逢行
　　世路多岐曲岐曲达长安妍丑纷相逐轮蹄交其间去者不惮逺来人或悲酸荣辱理有常孰能筹万端维昔尚声势捷迳所攀援事君本无诚功烈侈宏观利禄及妻子奴肆余驩孜孜狥一已侥幸涉国难尺长有丈展寸否千忧烦阳揜隂为恶暴白讵可殚奸私深自恤汗简乃欺谩矫首东都门歴歴衔怨讪脩天以要人未必沦异患物诚事不忤清源无浊澜相逢岐曲人欲竟此长叹
　　鞠歌行
　　鱼目哂明珠鰕防笑龙蛰三献何贻刖足羞荆山万玉为之泣仲尼大圣人削迹于鲁卫蔡泽状嵌枯诡谲致相位贾生不必耻绛灌汉廷羽翼借园绮时命有同然逸民犹任使盗跖之恶已横天令终康裕登遐年顔囘竟夭折亚圣何能冀自全化工无私循至理善善恶恶如流水达道贵自然枭獍非伦拟
　　艶歌行
　　杏梁初月上桂障晚香团并照花羞面聨芳气拂兰流鸎惭曲度舞燕比腰寛买笑千金易知音一顾难瑶琴声乍转娇歌兴已防含笑俱倾意托语尚羞顔藕丝裙带合竹叶酒杯残的的帷中烛灼灼腕上环情如断金石恩有重丘山诚愿垂烛光多幸保环圆
　　引类
　　盐梅引
　　甘以酸为和味以咸为主伤盐喉哽咽过梅心凄楚调适贵得中心手天为度间发不容私吹毛亦兼与神功佐四运翼徳懋公辅璇玑典寛衡日月光合宇仁和扇恵风膏泽均时雨惟天予我心惟正仪我矩一夫曰饥寒由已使无所皋防有玉烛永言佩斯语
　　云龙引
　　芒砀秋空见羽毛龙光云气与天髙五湖何处无明月斫竹南山坐钓鼇
　　思归引
　　春行倦长路赫日逼隆暑肃杀每伤神严威雪交雨怫鬱念乡邑刚风起郊墅衣锦夜行游将何辨文缕非无逐日足豺狼正旁午欲假圗南翼防枭列行伍俨俨五云表玉阙开金户天黒不见人妖狐友虓虎馋扠与恶嚼遥目无逆覩延颈望所思山蔽东鲁樊笼伤局促缿筩嗟幽聚皎如万玑珵信美在异土焚笼斩世网驾云返吾宇
　　曲类
　　入塞曲
　　入塞常在先出战常在前骨不委沙塲貌不上凌烟死逐百战尘生全万死身不封李飞将饿杀真将军鬼雄与人杰生死答君恩
　　出塞曲
　　被甲二十年全躯万矢中腥风凌白刃人死我成功受降论百万俘馘过西东窴顔石复刻乌丸垒亦空振武扬兵气宣徳畅皇风金鞭行击节八面凯歌同天子临轩陛剖符登美封簪花上林苑醉酒明光宫再拜奉万年太平歌治隆所愿全民命不敢计勲庸
　　懐仙曲
　　矫首寥天见黄鹤云翎翩翩入青廓金泉百沸涌丹砂九灵老人烹紫霞霓结斾旌星轸驾逸虚之宫五光夜待予鹄立黄中一激清风洗天下
　　磨刀曲【二首】
　　恨不早有生目逆夷齐清恨不能丹青貌取鲁连形持此耻天下谁为天下英
　　其二
　　莫作青铜镜照面不照心常恐日月光覆盆难俯临愿君凭龙背直见海底深
　　大道曲
　　鸟鼠不足登鼎爼罗网不能致龙虎所以旷达人甘心托卑汚乘田委吏岂足数圣人当之安所主洁世陨天全伤清非律度尧舜百代事规规有常程夷齐以义去后代死沽名伊尹三往来效者失其诚老耼伏柱史切切避虚声子房全去就去就鲁连轻欲食当思耕欲衣树蚕桑逞舌画雄畧假仁仁义亡鲲鹏铩翮蔽三光鹪鹩深处一枝蔵竹花结实鳯凰至卿云五采明朝阳经天纬地论贤圣王乔矫手畧不听呼吸元气御日月天地有穷道难尽巻者不复舒志尚焉可并万世迭更变亿兆各顺令
　　乌栖曲【四首】
　　宜城春酒郁金黄楼上屠苏百和香同心寳带合欢结乌栖树头拜明月
　　其二
　　锦幔遥屏辉五采乌栖月出薫香蔼此时气息两相怜含娇弄态不能前
　　其三
　　感郎言誓为郎忆鱼为比目鸟比翼乌啼月落东曙开俱飞鱼鸟约重来
　　其四
　　叠股钗横金鳯凰连环佩结玉鸳鸯啼乌哑哑楚天曙金玉容华逐郎去
　　五言杂体
　　轻举篇
　　弱龄秉清戒齐心学上腾羡门教服术偓佺引拾璚链气常通液补脑急还精歴纪校功满一举得身轻寳驾乗流电珠履蹑繁星凭虚倚阊阖肆游寓紫京木精友方朔日华验广成灵桃艳芝囿璚蘂粲椒庭树剥玉文枣枝悬金脊藤黄眉览六着青瞳指五城徒侣皆仙气服御尽长生俯见泰山小坐待黄河清率土不足顾六合岂难并始异尘愚境进卑世俗情
　　古思
　　去年征小月今嵗入云中书去春莺后梦归秋鴈空瑶筝折繁柱翠被掩重笼裁衣犹想体临妆羞照容妾岂懐私意君亮里精忠但惜芳年迈未建列侯功君行当防勲妾行当预封
　　骢马驱
　　十五学劒器偏骑生马驹二十斩楼兰轻身西射胡虵弓弯月影鸟陈布星圗响碧鸣珂玉生红滴汗珠自矜毫发义宁惮万金躯身当国难死名耻众人俱必使清区防垂勲竹帛书
　　槐
　　虚魄初凝始公位屡徴今兔目经时浅鼠耳讶春深炕枝承丽日敛柯条纂林曲曲朱阑静叶业緑云隂首冬若服实长生谅可任
　　排难
　　烈士有名累不耻贫贱时圣哲畏匡宋蒙庄且授讥柰何改故容犹得辨妍嗤达道乃自顺异服尚云非岂伊贤圣姿抗力虎狼威而况当季世冉冉轻薄为矫首谢岐路斯文不在兹
　　公孙伏威隐居
　　北山移象设东壁耿奎光累叶曽题里髙门表署乡河山钟地脉云汉俨天章台似严滩曲门当颍水阳紫霞虚乱栋翠藓蚀飞梁石磴縁平陆烟楼接上方林泉韬绂冕经济眷岩廊冠岂秦鹗叹歌犹楚鳯狂士矜才不世天鉴徳惟良
　　奉和郑编脩本解难【二首】
　　圣主中兴日神功佐运年卿云开华岳王气障幽燕望阙河山近瞻天日月悬九成来鳯鸟八表净狼烟跋扈将军死通明宰相贤可无惭汉节喜复戴尧天
　　其二
　　帝力歌垂拱民思乐治平百灵方效顺万防欲销兵卫翼金汤固陶甄玉烛明皇畿归大统天眷及羣生九鼎终神器三光体国衡寸心云汉表决眦望宸京
　　庆夀堂诗【为鲍别驾徳和赋】
　　灵椿湛异卉华屋仰垂眉履仁敦孝友积善保耆頥鸠盘南极杖玉赐偓佺枝防服八龙被秋花五桂时白光延素牖繁翠结瑶芝风生交玉佩尘起拂兰衣十年不去乱百口幸无遗生全处泰道居安眷洪私化理神尧治山川箕颍违讵忘瞻穆穆于以乐怡怡
　　赏静轩诗【为张广文奎赋】
　　幽栖安僻地泉石友芳襟倚景览时秀虚扃延赏音躧君游郭履眄彼北山岑水华笼月沼竹屋韵风琴叶落惊孤鹤花动起鸣禽论感潜夫癖瓢累许由心触此后留憩俛世讵遗簮
　　友竹轩诗【为戴尚质作】
　　遗簮二十载闲居眷朋俦感念负竒节虚心事交游广庭风雨外青灯几案头赖子相容与以遂慰清秋既此叹长夜复盼空樽愁将子共贞操永竟百年谋
　　同聂镛茂宣王行止仲袁养福能伯宴刘别驾胜彦清宅得青字
　　上客佳时集衡门缇骑停铿金披艶藻鸣玉振芳庭麟卣归肴核鸾觞浮醁醽花明杂树锦山翠鳯凰翎览景念时聚荐芳惟徳馨酣歌退落日缓带倚春屏主奉以百年賔酬愿千龄讵知今日懐明时在丹青
　　忽然有喜作【寄张叔亨】
　　国仰朝廷大民瞻日月明百年均徳泽万嵗乐升平期运弥天久舆圗倚地并防埃蜂虿毒谬戾虎龙争玉阙当宵旰金瓯识姓名民多屠伯虐臣有智囊倾贡楚包茅入封齐锡爵荣东宫严事育北斗运玑衡将帅承新泽讴歌返旧京小臣无以报献赋颂河清
　　陈迹
　　渡江清秋暮乗槎碧海通何意抱熏心方嗟委爨桐惊坐无陈子扫门还魏公目牂牁马心折衡阳鸿客以韎任贱我惟天眷崇臣职守铜墨众口蹇豪雄拔羽久危鹤佐王非梦熊劒舄骈罗贵禘祫包茅空叨恩眷东击壤意南风虽同熠燿照尚想昔邪重
　　宿吴兴妙观
　　圃邀遐赏方外息尘机丹书寳真字隂洞纪灵辞脉望从经得鹤自天飞鸟下窥鱼饵花落罥蛛丝流云悬度影荡水不成漪防石缀珠露翠草偃金芝玩芳思寄迹逐异遽乖时吏隐懐梅福冲素缅安期欲结超然志方眷二仪私
　　同牛谅士良董在彦志王钦守敬莘野叔耕莫士安惟恭朱武仲桓徐贲以文何恒得常宿马庸敬常舟中时禁酤次早偕九君子为冯信祖母执绋得逐字
　　懐宴喜留袪揭厉不成曲掞思丽霄汉缅斚想醽醁客留广练被榻共侏儒宿环篆盘螭暖咽漏铜龙促坐披庾亮月佩韵元昆玉风静余春逺星发流云逐岚气荡鲜颷镜水摩空緑舟停鸥许讶夜渴波还掬摛藻锵瑶艳列绮光华烛尚懐同骥附终以愧貂续
　　竹轩诗【为王簿钦赋】
　　三迳伐经屡七贤游足夸楼似黄州见诗多卫武奢风里琴声韵月时秋气华翠梁封藓色玉榦蚀萝花刻桷文初直代瓦火将斜来鳯犹鸣节掩貍终委沙
　　客至
　　长薄烟飞翠芳堞雨零珠跬步愁泥滑荒城况道纡歌里来波舰架上乱风书所思惊梦想携手尚揶揄嵇眼将青共阮泪及涟如语盗犹懐已之闗讵委繻感义金非贵待价玉还沽有虎方如勇见龙当遂圗
　　夏侯敬业桃花别墅圗
　　嵌窦栖云屋湍洄带海潮危峰虚紫翠激磵堕琨瑶树密潜通寺山深不见樵苔矶浮雨色药迳引春苗碧藻刺波出赪鲤透层跳緑萝疑碍石榰木自成桥傲迹韬轩冕伊臣畏市朝系船犹种栁饮水讵辞瓢幸此觉尘梦何言圗縠绡
　　发霅上
　　理棹环枝水依岸歴横塘织翠将苔叶流曲度花航绮席余香散澄湖明月光懐人将遂见望途犹恨长奔走知形累青紫与时忘养真非谷口读赋感山阳防夷故宅逺麋鹿古台荒去水芳年逝落叶暮山苍讵自矜班志暂假似顔蔵
　　懐荆楚
　　南昌铁柱观西坂铜陵桥懐乡望似见阻兵路竟遥不孝疏亲问负愧秩臣朝顺襮犹方里束带自垂腰隋卿初贺雀秦冠徒叹鸮石媚愚将寳玉祸泪成邀文木知摧用武弁敢云貂虽懐铜柱援终返玉闗超
　　结客少年场行
　　射猎隂山下经过狭邪口俱邀信陵客共酌新丰酒不韦胶漆契郭解死生友共念雪国雠漫睇蒙尘垢剪草除草根杀人耻人后所贵豪侠义不辞骨肉朽縦死秦王劒何负将军首
　　自叙
　　艰时负弱操虚已尽天爵轨途将鉴往众感纷非昨在昔任架搆言念中榱桷三千经名礼九方遡寥廓慕义披天日抽肠见葵藿胆气识子龙风浪懐宗慤挥金去闽楚抱玉缅河洛局局前途隘纷纷后尘错世衢春草艳物表秋云薄孤情动故臣长防矜时药抱熏自煎防同汚遂支度败垣竟可逾深坏亦防凿事农畦园静望海云霞漠蜜香知蜂起潮退縁鱼落踯躅堕丹心龃龉韬雄略素丝无色染散发烦巾着尚疲东野马欲展清秋鹗天徳何酬许贱生当激作心逺冀宏圗时脩严重托回复循至理非予独謇谔
　　对镜
　　壮气愁笾减朱顔客里凋帝京红日逺亲舍白云销裂土天犹广长驱地匪遥三公殊玉节七叶愧金貂直是民思汉何曽犬吠尧防诬方士语旌返大夫招木石禽填海河梁鹊架桥钩陈垂王气荧惑陨星妖恢复应多士民人谅久要竭忠文武畧禆益圣明朝
　　赋独孤隐居诗
　　万竹巢孤鳯双潭据独龙穴深留禹迹松古受秦封日月闲窻牖雷霆被劒锋坐凭南郭几行防大宛笻苜蓿经秋嫩雕胡任水舂金方丹劵閟瑶笈彩云重巾掷成桥度银飞是雪溶魁罡绳步武天汉豁心胸令徳髙巢许名言振皷钟未缘酬夙契空欲蹑遗踪
　　海上有懐
　　五云连海阔一水与天通日月三台近乾坤八表同遐荒归震荡草泽数英雄霸业矜文治天兵小武功麒麟当大路雕鹗展秋空上将云台旧宗公玉节崇羣方连国难率土返王风血满秦城下笳吟楚帐中敢忘将寸草不必叹孤蓬徙倚瞻霄汉龙光接岱嵩
　　殷忧
　　殷忧初假发触语竟焦思尚铩飞鸾翮逺企应龙期泥沙有云雨指顾及崦嵫举施心犹振画地自矜竒投鞭一水断击楫万方齐燠燠推民牧元元司保厘毋谗去寸短毋变易长规眷谢旧典刑欲严新切治何言追緑兕终当磨白圭亿万天子夀永年缉熈
　　鹤沙道中
　　空林初见月老树独禁秋雁影望中没鲸波天际流竹深僧寺静迳古客亭幽去乱思刘表懐才念马周岂无霄汉志不展稻粱谋潜泽犹多彦中兴在列侯星河环北极蛇豕眷南畴去日驰芳景飞云想巨艘短衣愁逐虎长夜学歌牛收拾狂踪去箕山累许由
　　懐八礼台架阁
　　我为狂驰子负媿羁俯育方念逺家国冻衣饥食粟闽楚事偃蹇河洛行局促欲愿自青海及留伤白屋异土居大朔浮名骇民俗鄙人尚洁操时议非同欲拂拭爨下桐温存髀里肉子拔屠伯困心逺罗钳辱即地由矛盾合汚避骋逐握手九山云快意十里目葵藿类物性功名固边幅夙昔分忧愿嘘呵济时祝一转成蹭蹬半生若颠覆我留迹龚胜子去追梅福去留无异理方顺犹风襮窃效无君吊岂拟尽途哭悒悒我不如望望子来速万彚仰日月羣生韫金玉肯惜匡世材为拯登年毒风云快雕鹗式遂歌鸿鹄
　　赠别戚景纯
　　夙昔怅行迈淹阻及戈革共难九折路况寄千里迹云龙渴心胆谈笑致羽翼良时讵可要淑景何能即倾盖晤顔采居兰忽盈溢尘汚或眼青龃龉弥心赤子未贫负抱我固洞披识斯文拯沦溺余子遂规则淳古有其人圣世终见获天代閟神器人灵寳幽匿虽全蹈海耻防晦洁身防子去此犹彼我伤家异国丈夫忠孝愿乡里生还客有道贵达兼穷途慎忧惕多诗极忠爱溺志周反侧莫以空言劳长负世儒追赠子鱼肠劒淬此霜花白计义感雷鸣雪耻委刃敌生当建名节既死雄血食勿以女儿情别泪洒胸臆
　　得二兄消息书示乡人
　　弱弟知臣节诸兄戴母慈家犹隣战伐国敢计安危异俗衣冠旧深恩将相知青丝调白马赤手窃潢池力必先乌获兵当后食其五云封鸑鷟一老应熊罴上徳精圗治仁师贵保遗山河崇卫翼日月望旌旗天道囘经纬吾徒岂磷缁百年忠孝愿三复脊令诗
　　恒山白龙潭寺题壁
　　行路苦烦隘暮嵗方奔走来非梅福道去耻鲁连后遑遑防暇吊汲汲奚能就独事陟幽遐披灵豁星斗干文回炳蔚帝坐销尘垢仁徳允中兴蜂虿随悬首沈忧家国愿借力英雄手心静足忘疲道在形俱瘦恢宏谅有素葫芦矜含秀岂是顾祭临澄懐遣诗酒寒泉心胆彻潄石笙簧奏白龙霖雨资翠巘烟霞友不为洗嚣顽终当避天吼
　　何链师碧云诗
　　矫首青防上飞神八极中蓬莱万里外紫翠结鸿蒙仙人双鳯箫导鹤倚秋空散花将桂女捧药见芝童要我从太霞凝情碧云里遗以昆仑謡学飡蓬蔂子冉冉六铢服焰焰五枝灯盘螭离火下裂鼎震雷升问道元无始大徳不能名云行青天上寓影以寄踪有情在川泽岂拟当飞龙巻舒本自然茫昧信难测忽起必经天既行遂灭迹瀛洲如可待一皷冲天翼毋为相邀遮九万当不息
　　题便面
　　近翠漂残霭遥青出逺岑天光通野水云气乱秋隂貔虎空林外龙蛇大泽深箕山无异梦魏阙有初心鸠玉方仙杖星徽拟舜琴不须弹别曲江汉少知音
　　章山人隂阳教授秩满归嘉禾
　　泠泠石峯水煜煜君山云若人盘谷间髙举凌世氛出侔天地宰知与造化羣方仪表坤轴晷度法干文寒暑无停机持满俟毫分至理豁胸臆一试无遗论功成不枉已拂袖竟何言望望流水逺云山霭孤鶱寄谢狂驰子长歌归故园
　　奉寄江知司汉
　　弱节委虚名江海负羁靮叨友贤俊人春风幸披识晤言劳轸念谠论陈宏迹岂谓陨良圗俯仰成今昔分飞况鳞次相视烦蓁棘梅尉终飘举顔坏茍栖息共有家国懐俱渴云龙迹拊膺九折路感义千金璧大圣畏匡人迟迟去鲁国所愿隆美致身保明徳翻飞尚一铩奋鼓垂天翼君若迅青云我岂歌田石
　　邯郸才人嫁为厮养卒妇
　　隐妾擅花容三千眷女红宠游名共辇被荣曽冠宫年将旧色改梦与故恩空一自经尘土百死念微躬破壁蛩吟夜枯树鸟呼风贵荣少不逮贱辱老相从茍全父母体况惭妇寺忠
　　闗山月
　　未久辞沙漠奉命讨祁连后逐李飞将追蹑至燕然疾风飘沙砾雕弓不控黄旗开虎翼緑玉匣龙渊地逈闻笳咽山空见月圆持比君心照白骨满三边
　　有所思篇
　　相思不可巳相见邈难期当君懐乡夜是妾梦归时寳奁残匣粉瑶瑟脆丝文杏酣娇晕弱栁展愁眉防屏香雾掩绮帐晓寒低照骨环金析见胆镜尘飞苦为芳年去坐恐故心衰裂帛待秋雁掩泪听朝鸡亭亭将影吊脉脉寄心知香里愁还炽想中人似来裁诗织锦去忆箭带书归望极将情逺途遥念马迟素懐钟契爱良愿岂乖违一札缘风至万里幸星驰
　　芳树篇
　　碧树临秋风芳枝蔚华露寂寂忧思人冉冉徒行步青春去不来白日朝成暮坐恐双轮车行摧九折路焦螟隂井歇熠燿踈帘度语梦暂留驩懐情恍如遇新人容自新故人心尚故勿以疲马忧当计亡羊虑万山皆北拱一水犹东注愁结楚天云泪涕湘江雨
　　临髙台篇
　　临髙台翼翼何轩轩所思乃各天一方终日骋望不能还天长水且阔两臂无翅翎安得鶱飞霄汉间台髙高百尺台下有水清而寒游鱼跃其中仰首见飞鸢上下亦可察山海亦可移愚夫一寸心万智不逆知对面尚难同望想何由期台髙水深望不极望极徒令长太息
　　里之郑氏子业医于陈求诗美之
　　神农尝百草疲癃蔚以兴岐黄道砭法贤哲代相承和出保周民越人资内经仓公极炎汉晋谧术天成隋杨业太素祝由法交并至哉孙思邈剖析验符徴縦横分寸间俞经从井荣理诀本王氏指落起沈防六部悉百骸四节委七情真筌世不乏掇拾师唐冰顾彼女萝托何伤蔓葛寻落蕣荣终夕客鸟倦还林雄才智助徳泽世尚为霖危逊有明训夷逸岂恒任
　　柬谢江汉枉驾山中
　　蒹葭植弱节玉树引芳柯谬有攀髙望深惭接武多千山迎骑气一水净鸥波珠履青云士金声白雪歌贵无嫌菲薄贫肯厌经过但恐凌霄汉何因扫薜萝
　　爱妾换马
　　私恩徒累志国难或危身方缺闺中念将收塞上勲千金犹市骨一笑岂囘春不矜蛾比月愿得骑乗云寳钏销羁络雕鞍饰镂银壮夫要汗血少女拂啼痕谁云惜窈窕当取画麒麟
　　陈山人隐居
　　旷俗遗轩冕诛茆结薜萝天心片月出云际万山多羽盖繙林叶芳茵被迳莎空瓢留玉磵老树泛星河道在身俱重时非迹岂譌猗兰当拟操藂桂有招歌射日弓间弩屠龙劒不磨风飡犹煮石雨种或披蓑何意携红拂无心跨白骡蓬莱今咫尺桑海事如何
　　陪庄沈二隐君宴城东黄氏楼
　　苍山凌晻霭緑水净波澜楼出孤城外天临四野寛璚筵开胜地玉酒奠仙坛笛曲穿云弄筝歌对月弹隠侯熊耳爵傲吏虎皮冠盖世推才气横秋擅羽翰自縁无谷应非欲久泥蟠忧汉多时防归周但钓竿簪缨今日防圗像异时看共作山公醉樽空兴未阑
　　胡永年兄弟石庄二隐巻
　　吾宗帝舜胄歘绍陈胡公百叶被奕世千龄畅皇风麟趾肃家庙鸾虬伟才雄璠璵相炳焕岸宇凌烟虹葳防吐绮采彛鼎光轩墉诸生啓春秋天下歌中庸曰余悚负荷越迹台垣中弱冠忝民牧十年歴兵戎尘裂匣中劒清膝上桐意阔时不偶心摧道非穷徒挥万金产岂累六尺躬步影眀月里浪懐秋天空以此傲物表长歌翼南鸿伯兄冠羣才鹗荐厠邻封综理局卑鄙遗民乐时雍文江水如练一勺此心同仲氏职行人公府步颙颙宣化廓清宇流诚达深累挹紫薇露时乗白鼻骢俱懐柱史隐共耻鲁连功英英石庄云歴歴山潭龙既舒弥宇宙欲巻絶防蒙出处象日月翘鶱如岱嵩黄鹤在玉芝青山夹苍松愿勗金石年分光荆棣藂若魏两应起保汉二疏终
　　与姚东之言懐作
　　志士仰天庭终身耻居卑空名提向楚独善竟何施伊昔裂冠裳白日惨檐帷髙台舞突兽烈火出绛旗欃枪扫六国廷阙髙五噫志士束名义思全中顾私北海节旄尽西风霜鬓吹心计周宣起眼穿汉武时终假扶摇力来临天日姿机缘万一间乔龄深本支囘龙阐故业扪虱纲皇维螫手当断腕微服偶违讥拂袖向沧浪扁舟侣防夷君诚东山客岂慰苍生思挟此虎龙气因迹云泥机九万有迅程波澜浩天池如何一杯水遂活枯鱼为终当匡济任俱负鼎钧持敢竭驽骀材共宏霄汉仪成功蹈海去耻贶璧与珪天壤倘携手君应哦此诗
　　黄鸟
　　黄鸟西窻树低枝拂短檐晓帷惊楚梦春恨隔湘帘篆碧残香印愁红薄镜奁逺期未兆近信鹊能占酒浅金浮彩筝清玉防尖芳心待明月留意语纤纤
　　山庄休沐懐郑桓居贞【桓别十年仅得一诗见寄】
　　微月出遥岭南山生夕隂石林通玉磵风阁韵瑶琴八表縦游目四溟旷冲襟方乖簮组累忽怅别离深慨旧缅遐想披新迂逺寻雁分逾十嵗鸿末得孤吟子恋防山隐余懐颍水心千金保樗栎万古继徽音因之固胶漆何以贶璆琳
　　送桂子山邹县省亲
　　江东又送客邹鲁去宁亲别席花盈酒征衣露涴尘秋中淮海路画里峄山人严父忠为令诸昆孝法民贤邦推雅治乱世得儒臣衣锦斑衣后乡闾拭目频
　　题画送亷希鲁
　　鲸波遥际海龙干直擎天石隐连城玉渊澄泽物泉翠竿仙子钓桂檝孝防船气合神弥旷言深理造风云徒入梦屠钓不妨贤杳杳迷形役防防逮嵗年青萍光彩动紫气斗牛连握手论心后谁先祖逖鞭
　　答杨茂建秀才二十韵
　　道丧真儒病诗亡政化隳斯文天汩没大雅日陵夷应絶金钟委声亡月缶宜理音谁间作华采世优为古学非文字名言析本支语虽遗汗简恵欲验敷施子服先贤训吾遵列圣规才难俱皓首业癖友黄眉开济宁无术风云自有期未淹朱墨鄙且分草茅私白眼嵇康共清心鲍叔知情窥沧海浅志局泰山卑惜别分神劒懐归咏紫芝莼鲈今夜梦猿鹤故山悲善养清明气弥坚铁石姿用须铿尔作舍岂浩然移任道恒先已当仁敢让师麟方哀鲁狩鳯秖见尧墀上徳符三曜亨衢展九馗扶颠良有愿试诵别离辞
　　归隐图【为张叔夏作】
　　舟檝江湖逺云霞岛屿平遥天兼水净迟日带霜明草泽人谁在林泉计已成问津逢季路蹈海识田横去敛千秋气来矜万古情风云徒入梦屠钓不嫌名望气知埋劒临流想濯缨明珠虽万斛魁璧重连城书得圯桥秘门如谷口清卧龙终一起嘘洒为苍生
　　赋得春日闲居言志
　　穹楣朝日澹邃阁晓寒新罗薄承熏浅香飘入幌频闲情闗淑景雅致属芳辰植园平达道濯水逺通津栁深莺度曲花重蝶迷春琪树罗金坞琼楼照玉人雨山开黛鬛风沼蹙波鳞九野均天泽遗黎乐道真逊言居悔吝治世掞经纶虎变宁无待龙蛰岂终沦讵言因玩物嗒尔忘归仁
　　鹌鹑
　　夷磵石礧礧阳坡草离离取适饮啄情养成山泽姿樊笼事格鬭脆翮互差池王风有深喻贫士无完衣物理赋自然奔奔竟何为
　　奉寄全禅师
　　髙僧惬胜槩卓锡憩三华梵呗下天乐香云将雨花万法汇一源众流息纷拏方知湛渊黙足以絶世哗止水鉴空影飘风散流霞夙闻契圎悟方便演三车勉旃各遂养愿得近袈裟
　　即事
　　溪堂霁霭散岩树云光落白鸟度曽峦青烟起长薄采芝逢逸叟隐几比东郭勗此山泽癯西笑长安乐云泥分静躁隐显世叅错异曲既无能夀橒斯有托
　　企云楼【为黄伯孚作】
　　慈亲竭孝养令子企云思温凊岂不懐征徭敢后期斑衣惟间隙爱日每舒迟引领睇白衣恍如在庭闱传之尺素图啓彼孝慈诗于以着令典永言敦民彛
　　次韵追和李仲公先生诗
　　文以化为工俗儒局成法纷彼负疣赘芥蔕强扳扱负芒竟谁刺代痛防自搯珠玉既沈渊虎兕空出柙以兹迹元化浑浑绵翕哈芜秽辟菑畬望获有畚插掞才扩闻识举乙必继甲牲血久在槃俟与竒材防












　　元音遗响巻四
　　钦定四库全书
　　元音遗响巻五　　　　　　元　胡布　撰五言律诗
　　隐居【十首】
　　扰扰自不静营营谁肯休能闲非俗客入道鲜时流浩气乾坤塞髙风海岳秋由来超世士自古在林丘
　　其二
　　安贫宜有素处世欲无言拘束尊名教烦忧念庶蕃衣冠符道气学行表儒门试与论消息流观万化原
　　其三
　　刘向青藜杖林宗折角巾山川古莽国人物葛天民息比穹林鸟游如活水鳞桃源人世上此处是通津
　　其四
　　坦夷敦朴素澹泊得闲情长日惟端坐穷年遂养生抟风鹏翮起望月兔胎成倘有夸毗意毋劳劝耦耕
　　其五
　　行轻便草屦卧暖爱庐克己成儒行教人看道书云行天浩荡春盎物舒徐彼此无殊致元元得自如
　　其六
　　否独当危行幽贞谢众纷见人如顾敌入兽不惊羣风雨随琴操星辰纬劒文嚣嚣尘世事渐觉耳无闻
　　其七
　　农桑千里接雨露四时调河海流通贯山川气泬寥梅花诗满壁柏叶酒盈瓢莫怪逾垣去衣冠未可要
　　其八
　　不复趋人利方将恤我仁闲应腴道味懒得任天真溪水净堪浴皋兰香可纫翛然成独乐静定莹心神
　　其九
　　即水穷源滙探丸见括囊纲常人道立匡廓世维张凡翳淘虚晃天和贯混茫昔年萦抱意胸宇净毫芒
　　其十
　　习静宜尘想观心息动机名言根体用至道彻渊微美利干能事休倾否弗违永言贞遯吉兹理有攸归
　　闲居【十首】
　　功利诬前志畊蚕息此乡年华忙里迫日晷静中长山水穷双屐风云富八荒凭将千古意长啸暮天苍
　　其二
　　得法飡蓬蔂无根养昔邪培金初长鑛种玉早成葩顔色青精饭肌肤白乳花但能存静嘿防自结丹砂
　　其三
　　野水通花迳回流防果园游鳬如叶县飞鹤自雷门泽世勲名晚居闲道义尊此身同草木何有荅乾坤
　　其四
　　溪山隣胜迹楼观接中台银汉流云散金天霁月来不言均四序何徳备三才自得天然趣幽懐万古开
　　其五
　　柴扉芳草徧桂障小山幽月白吹箫夜天空倚杖秋乾坤尘漠漠江海思悠悠只合将琴劒移家住沃洲
　　其六
　　助胃多烹术轻身久茹芝昌阳根益夀云母粉充饥灵液滋金骨琼浆潄玉池乗风何所待庄列澹无为
　　其七
　　斗室寛天下虚中抱至仁应酬能中节物我总熈春海岳増雄观浮休寄身不须矜白眼已是出红尘
　　其八
　　遗珠探象罔煮土识长生脉望仙经得惊精玉釜烹士惟崇至徳道不贵虚名自有清明在非求外物成
　　其九
　　天葩开罨画地籁鼓云和夕嶂兼空净秋江得月多黄金髙武弁白屋守文魔俎豆寻常礼当时讲防何
　　其十
　　酿秫方充酒樵林始足薪入山无利路负郭有闲人碧笈清都籍黄图太古民秖应云作伴惯得鹤随身
　　迁居杂兴【十首】
　　野艇随流水长天际落霞江湖尘外静穹壤望中赊石鼎翻茶縠陶樽泛菊花饱谙山泽僻畊种在云涯
　　其二
　　岸阁紫云深山扉绿栁隂水风醒醉眼溪月洗尘心天道从消长人寰递古今平生知此意不复计升沈
　　其三
　　桃竹缘臯堞柽萝蚀磵梁栁坰金散缕梅甸玉飘香生殖山中富豪华世上狂那知垂钓者心事付沧浪
　　其四
　　种药宜岩窦浇畦有桔橰中山移缥李度索拟蟠桃春色郊原迥朝光海岱髙眼前今古兴流览意滔滔
　　其五
　　花重锦围亭山环绮叠屏茶香清鹤梦琴弄托鸿防东渚遥空碧南云隔望青凭髙一披豁步月返嵓扃
　　其六
　　髙士下瑶軿清风坐野亭澄懐虚北海饮量隘南溟磊石种鱼法乗轩相鹤经未能垂朽腐且共养羶腥
　　其七
　　山翁黄独酒羽客紫霞杯刻竹题诗罢开轩待月来群英钟岳秀华藻发天才昨夜星芒动文光炯上台
　　其八
　　虚懐无一事端坐息浮埃万化由心出羣灵假气来鸢飞观感察龙卧识胚胎昨夜山头雨还经地底雷
　　其九
　　逝水惜流年深山乐静便烟霞如有待风月浩无边混沌遗形外鸿蒙象帝先无端羲画出万古泄幽
　　其十
　　衣食寄樵渔山樊任巻舒无知同培塿有象表籧篨运化天为毂成形地作舆明窻尘彷佛一拟托清虚
　　先民【二首】
　　先民敦朴素末俗事骄奢重义多贫士为仁少富家纲常吾不忝渔猎尔何夸徳恶符防感昭昭理有涯
　　又
　　韬光诚自爱守黙更谁禁老幻匡时愿贫辜博施心鼓刀无夙望叩角有遗音亦欲资章甫羞将短发簪
　　题竹溪书屋为永嘉李华逺赋
　　一通巨海千干掣连鳌劒古金秋劲堂空璧月髙红牙籖旧帙宫锦夺新袍经史邺侯富元非诗酒豪
　　寳劒篇
　　衅子经欧冶望气入丰城池雄朝已化匣雌夜屡惊琫玉交花萼刄血掩星明挂墓犹将信负背恐难凭
　　咏石
　　仇车方误中神鞭惊血流人化悬知节羊变或难求藓润珠含露萝碧月生秋方向君平问当念宋人留
　　所居【二首】
　　江静银河接云销玉宇空门当五栁曲身在百花中寳瑟红楼近仙槎碧海通自全樗栎质不是傲英雄
　　又
　　逸志惟求静栖身不寄哗讴歌同野老鼓吹听池蛙云气连遥树江光散落霞无因树勲业亦是托生涯
　　采桑女
　　妾苦蚕无食郎自袖懐金向非照胆镜对面不窥心妾若爱黄金讵肯事笼筐黄金多人有君妻不采桑
　　秋夜即事
　　碧树生秋思澄江散晚隂中天云色静万户月华深栁甸环烟寺花楼出翠岑因循逺尘垢何必计山林
　　莫摘莲花叶
　　莫摘莲花叶摘叶子不肥莫采泥中藕弱蔕幸牵丝摘莲伤嫩刺采藕罥轻泥泥深妾没足刺痛妾愁眉
　　寄展邦雄
　　大隠犹蒙垢狂夫乃呌阍诸侯初按节天子久临轩图画刁伪朝廷李勉尊十年江海客何以补乾坤
　　止海滨
　　去乱岂辞难宁亲缺问安穷河知地逺望海觉天寛客久通吴语童昏揖汉官十年家国愿未拟尚盘桓
　　村居【三首】
　　鲁酒盈缸熟江花过眼新主家贫好客稚子笑迎人井邑三农稔河山四望春故乡明月在依旧隔兵尘
　　其二
　　元亮犹躭菊仪休耻茹葵宦情孤劒在国难大臣知自顾同泾渭非闗泣路岐五云天日表拭泪望京师
　　其三
　　碧草迷荒垒春桑蔼近郊惊乌栖择木客燕去辞巢礼有朝廷旧贫多市井交苦无簪笏愿不累子云嘲
　　题张氏珍蔵倪云林小景
　　萝月当溪屋松云绕石亭瑟空闲玉柱劒古灭金星望气觇三曜开襟极八溟白鹅承逺寄翌日写黄庭
　　双桐生空井
　　翠叶承华露银床拂劲枝泉将季月竭根分沃土滋具实留丹鳯汲古縆朱丝时春还照影鸾交湛碧漪
　　故居燕
　　燕燕复燕燕冷去炎来见认取旧时巢识得新人面悬知廷火灾不是悲红线得食勿喃喃新人保深眷
　　坐雨【二首】
　　碧落羣峰外衡门五栁邉顽云犹障水丽日欲经天问俗増愁苦论兵忆嵗年如何王猛计寂寞祖生鞭
　　又
　　落叶初飘瓦流风故乱帘山虚云抱石树阔雨交檐已分黄鸡社方膺赤雀占平生千古意牢落著书淹
　　有所传
　　北阙皇风振东宫寳厯登虽残周太庙足倚汉中兴徳在仁无敌恩先勇莫矜好符尧舜治星象泰阶徴
　　晓坐
　　一夜雨声尽绕溪流水深停鸾依竹实眠鹤恋松隂煮石供真赏看云契道心那堪小窻静相对斗华岑
　　荅何伯度寄画竹
　　自分得清旷秋空山月髙坐阅沧洲客玉钩金错刀风枝调鳯羽云叶展龙绡待取侵天日连竿掣六鳌
　　偶题
　　水落见鱼梁秋空数雁行浮烟欺弱草古木耐残阳緑蚁金壶满花苔玉劒长谁能恋幽赏相对髩毛苍
　　巫山髙
　　彷佛巫山髙云雨阳台曲妖鬼惑襄王夸辞躭宋玉风髙碧峦静林逺浮烟绿月出秋防防喧声夜猿续
　　题云山便面为官仲肃赋
　　紫气通函谷沧波接颍隂留云三亩宅棹月五湖心楚鳯歌犹寡齐牛叹已深因君持此曲江海覔知音
　　有道写寄叔夏隐士
　　有道应知命无求足养和少忧闻礼晚贫耻受恩多尤怨乖名义因循致乱讹周公频入梦搔首意如何
　　澹湖熊氏幽居【二首】
　　柏叶三秋嫩松隂六月凉断桥通水气虚牖纳天光鲜鲙银丝滑香粳玉頴长过庭诗礼在何意问岩廊
　　又
　　鹤帐虚山馆温坡接野亭丹枫围锦幛雪岭出银屏谩倚将军树还瞻处士星飞腾好才力早晚破沧溟
　　奉寄宋季仲温
　　不见宋髙士顿亡书法竒风云洞筋腕金铁起蛟螭吝字诗尤简逃名世愈知若君躬履践岂后古人为
　　客懐【四首】
　　逾月留花县山寒昼不暄如何嗔眼暗秖是觉天昏玉饭鱼羮美银酥鼈炙繁归心似流水百匝绕家园
　　其二
　　岸岸栽桑梓村村足稻粱近山民病虎入郭吏如商作客非懐土思亲故望乡近途羸马在犹得涉氷霜
　　其三
　　独客懐亲夜髙堂忆别时久隂妨去路一月后归期望日青天逺看云白雁迟平生家国愿百折气扶衰
　　其四
　　山雪明残夜江云薄晓隂寒莎轻绿净冻叶乱红深论是潜夫癖瓢烦静者心从来泉石趣何待此投簪
　　荅宋倬
　　不为相思苦情知会面艰别从兵后数见似梦中看抱璞非留滞冲霄好羽翰为农亦暂尔岂得久泥蟠
　　赠别天台柯山人
　　山人拂素手击剑动刚风忽与行云灭流歌绕太空天横银汉白日烂海门红望望龙逺星桥落防虹
　　琴
　　朱丝结緑绮流水将髙山抑节金徽里飘响碧云间曲调古今异音声理乱闗急管繁出枯桐合久闲
　　赠别山石英
　　海客抱竒璞自言山石英清心事知已奴仆待公卿笑尽一壶酒将为万里行知君未豹变秽浊且潜名
　　草
　　绿草知人意聨隂傍石阑霜根秋不死劒叶夏生寒乱稼非同莠无香愧似兰皇天生植意推分故相安
　　春晓即事
　　栁重金盈缕梅缄玉满枝早云将鳯鬛斜月带蛾眉人坐熙春里山开太古时衡门倚泉石相过有佳期
　　大垂手
　　翠袖云初巻金莲步欲欹雪纤回鳯态酒晕暖蛾眉逐吹微淹气临筝误拂丝金谷休教晚春风惜少时
　　小垂手
　　寳钗轻按节犀筯半谐声腰斜低舞燕喉趂小春莺杏粉涂黄润桃脸画眉清若弄防差玉疑降许飞璚上清道士方方壶为表叔冲虚天师作五图皆龙虎名胜庚戌过自山中表叔冲虚公命赋诗
　　南山秋色
　　太古有苍玉翚飞凌素秋一从开混沌元气相和流乾象耀圆景坤仪迹方周至哉归有道尺素竭防捜
　　噅玉垂纶
　　至人抚运神功防化机岂于得鱼意遂以忘筌为天阔山空处水流云定时际此心手契物我了无疑
　　髙风振衣
　　万壑洒朝瞑连山涨雄图风皷大漠天籁縁空虚引我碧瑶玦因之紫霞裾飘然极八表游心观太初
　　临坡髙兴
　　坡仙滑稽流壶子江海气爰以一寸毫邈此百年意携鲈寄雅兴梦鹤亦竒思慷慨展新图髙情见形似
　　湘水斗坛
　　潇湘好云水流月艳藂篁扫石仰碧落干文星斗章一弹龙唇琴再拂虎盘囊鹤唳泠风至飞步蹑三光
　　还山居作
　　汲磵引沧浪看山咏鳯凰河图雄地纪云锦绚天章牧竖淹齐相耰夫隐楚狂寥寥春草里谁识禹余粮
　　晚坐闻陈山人歌
　　谿树晚隂合水亭凉气多残霞遥海色曲沼逼天河华发青防士商音白石歌为君一洗耳三掬入溟波
　　晚归别柯陈善
　　野服称朱顔松谿看药还披襟延皓月辟户纳青山道在何论隐时危不厌闲惟应将只履送客入秦闗
　　白云舍【二首　按古诗原误编】
　　髫齓失慈训所依仰椿龄游方忍盘娱恻恻吾在经晨发陟遥岑东瞻际沧溟浮云莽乡园千里余空青
　　又
　　慨此念亲舍兴恨涕交零死者吾弗逮生者无归宁踯躅向周道终朝耿余情何当逐飞云舒巻还柴荆瀡奉父志攀号过母茔余生慰存没庶用谐天经
　　江上晓懐
　　曙拂千峯敛秋澄万木隂乱红销日上净碧染江深纣世归山意秦年蹈海心钟期久沦落何许辨徽音
　　送饶彦材太原省亲
　　思亲西望日为国北征心见子先家问懐乡记土音一门敦孝谊万里竭忠忱早使清区宇聨镳返故林
　　挽黄先生
　　壮节文声旧危时隐徳优子贤方禄养志大忽天游司马书犹在延陵劒不收佳城将短些勒石表贞丘
　　题梨花枝上黄鹂语
　　恰恰金调羽盈盈玉拂枝青楼伤晓梦碧树感秋时舌巧含风润花清照日迟章台多弹射莫作后归期
　　挽辛伯初
　　哀哀辛处士吾泪尽江东里闬药縁在朋侪交谊穷时乖家有子道屈世无功安寝兵戈里防人棺椁同
　　题画【二首】
　　老树生秋气遥山切暝隂天空银汉晓月黑草堂深园绮终难致巢由或可寻黒头家国愿未惬画图心
　　又
　　草昧风云起空蒙宇宙分穷山周水泽无地着人羣落落擎天干霏霏障日氛九疑千古泪不是吊湘君
　　城山阁诗
　　危阁凭孤堞虚窻纳万山晓红销挂镜秋緑净飞鬟作吏携书往宁亲待禄还南阳好孙子家庆老逾闲
　　春晓
　　虹梁栖弱燕翠栁度新莺旭日千门晓春花万树明望云心更切居美道弥贞试待舒苍翮翾飞四海清
　　春日即事
　　栁暗掖垣深春浓小院隂啼枭空啄屋困雀不惊林发土看雄剑拘幽被雅琴澄清当日事愤悱此时心
　　偶题四首寄张隐士
　　畊凿此山中年深鄙俚通诗成教稚子酒熟劝隣翁霁月金沙白流霞玉洞红人情兼物理不是偶然同
　　其二
　　门跨猗兰迳亭临太乙池荷香侵盏斚竹气净帘帷虚湛根无极尘劳息有为达生穷梦幻蕉鹿已深期
　　其三
　　白首淹雄略清心问大还露华滋绀发丹髓驻红顔长防忧天下虚名避世间徳公遗意在乗兴鹿门山
　　其四
　　泠风生玉树膏露润芝田斧劚云根术瓢探石窦泉浮寰光载地象近瞻天中有髙明士端居体自然
　　示从游
　　虚无为道体刚健本干行窍妙光中合心花静里明化机由一气感合三清寄语无鞅众斯言广度生
　　倪云林小画并自题因次韵道旧
　　尚友松陵旧方舟遡泖流云林邀劒履丹壑閟蔵叶县曽飞舄函闗或驾牛惟余毫素在清兴满沧洲
　　荅逸虚道者
　　静定忘形体光芒运化工去来呼吸里出入有无中抱一宁非子乗虚不待风东华旌道要与我此言同武当练山人谓余隐居有仙气徴诗因感【四首】
　　草树青连野谿潭白映空林风琴自韵轩月酒谁同北海襟懐里东山气宇中飞飞寥廓意心事托防鸿
　　其二
　　投闲唯养浩观化欲凌虚许侍中仙骨陶山相隠居匡维虚碧落中正奠黄舆试坐斋里春风席晏如
　　其三
　　六着黄眉老三参碧眼师分风缩地脉链石补天维夕弄紫泥海朝飡金榦芝鳯麟洲上路邀我折璚枝
　　其四
　　朱鸟三秋见氷蚕九夏凉文犀裁卧簟紫锦织奚囊秉简陈安世传言郭密香五千言外意应不在文章
　　濯足图为吴良材作【按古诗原误编】
　　灵均沧浪清杜老八荒意千古有竒懐滔滔东流水长风鼓松籁磐石净如洗望眼际寥天南图息千里
　　野老
　　野老无余事陶瓶有宿粮花开篱下赏酒熟瓮邉尝覆屋黄暖揺风緑树凉鱼羮饱饭后濯足望沧浪
　　囊空【二首】
　　中和贫亦达庄敬行方成天地气同顺蛮夷化必行固穷安义命有道自亨贞金玉身中物归求已富盈
　　又
　　性迂躭已学计拙背人情道大富千古心髙贫一生坦夷培旷达恬澹朂清明迹我熙春域家珎禁大成
　　挽李五松先生
　　题里承髙义华旌惨礼魂诗书遗传舍賔友散龙门仙李仁风逺灵椿世泽繁唯余五松树挂劒表孤坟




　　元音遗响巻五
　　钦定四库全书
　　元音遗响巻六　　　　　　元　胡布　撰七言律诗
　　崇仁义渡
　　水流南国渡皆同不似崇仁有古风渡口亭田思逺业官家父子济川功蓬瀛脉络三山合闽粤车书万里通岂但口碑传盛事恩波涵泳表无穷
　　次韵崇仁邓伯恭知县见寄
　　南阳声誉早蜚扬模范恢恢企素王大邑鸣琴遗徳化中天列宿烂文光雨添荻磵千林润门倚春山万彚张珎重新诗将逸操逺贻藂桂赋髙堂
　　新霁后登城楼
　　长江脉脉泻隂雷八表云销万马来南挹军峰天柱壮东临闽峤地维开典章遗物逃秦火草树余春长楚材何必新亭泪如雨孤臣孽子岂凡才
　　学劒
　　学劒无成效蠧鱼空将然诺重璠璵一双白璧酬知已万两黄金积古书雏鳯雅音希瑞世卧龙迂计失庐宋人才辨非无识燕石分明玉不如
　　延平
　　延平神物久沦亡玉匣铅刀耿夜光自此东门无猎犬悬知去国有屠羊寰中日月驱流电海上风云拥大荒向子素来谙曲调不胜闻笛感山阳
　　题方壶云崖图为后山汤导师赋
　　一片生绡万里同髙堂相对似山中崖堪作柱支寰宇云欲为霖布太空金碧光摇闽嶂日松杉声韵虎溪风陶潜静里观心法莲漏何烦问逺公
　　为史天然题方壶画
　　半幅防蒙洒閴寥小山藂桂便堪招岚飞絶壁千峰晓日丽中天万祲销威鳯有巢饥啄竹祖龙无穴蛰通潮披图老矣沧洲思拟学天然乐一瓢
　　天马图为张希悦题
　　骏骨棱棱火鬛分铁连钱映五花文江南岂有真龙种冀北当空万马羣我昔天闲瞻步武人今墨素识风云披图惆怅怜神物四海犹思汗血勲
　　山中
　　石林屋久相依半亩松隂防钓矶自有陇狐延上客不教山鸟怪儒衣清江南下星河近白日西流草树微莫把柴闗掩秋色恐妨孤鹤夜深归
　　即景
　　霞防星文绮叠层万山金翠与凭陵川涵落月寒光早云净遥天旭日升北极九门通虎豹南图一息起鲲鹏非闗松菊招陶令本为莼鲈返季鹰
　　临清楼诗【楼在防稽吴越两山间】
　　髙楼百尺俯澄湾落日凭虚缥缈间石壁倚风青鸟下鸾箫吹月玉龙还霸图犹在英雄梦云气俄连吴越山何限兴亡眼前事五湖烟水不相闗
　　怡云阁诗为夏簿焕赋
　　白云城郭接檐寄迹何妨吏隐兼总向宅边栽五栁还从画里覔陶潜旧编翠竹裁长笛新染红牙刺短籖且共区区眼前事明时有道谅何淹
　　偶书【四月四日】
　　绿竹藂藂防暖沙清溪岸岸带疎花东风故垒迷双燕斜日方塘吠乱蛙天地无情悲物化江湖遗恨泣龙蛇壮懐未欲凭流景徙倚青霄淬镆铘
　　送人从军
　　漠漠黄沙障晓氛离离紫塞立中军三邉虎旅风云气七尺龙驹锦绣文齐国金貂加上将汉家铜柱表竒勲朝廷自献平戎策土终当验爵分
　　去国
　　去国轩轩眷治隆为农寂寂愿年丰投金空学屠龙技拖玉深慙缚虎雄断石土花谁试劒荒台云树自歌风微躯恨不凌霄汉六合乾坤入望中
　　次韵辅州尹长民得消息天使罹祸
　　羣方凋瘵力无余载毒登年古不如塞上新闻轻使节江南故老望征车许身岂有空攘袂螫手何能遂补苴望断五云瞻帝阙鬱葱佳气接青徐
　　次韵张广文奎得京师消息
　　八荒分壤列诸侯十嵗侏儒拥道周玉垒秋云浮霸气金钲夜月起邉愁自惭剧孟成虚誉耻为燕丹作浪游只合归山袖龙劒吹箫醉卧木兰舟
　　释闷
　　千金裘黒貂寒万里身嗟蜀道难铁甲虎贲三窟外玉京龙阙五云端可怜陋巷空弹铗不见都门有挂冠赢得江湖双白眼英雄只好暂时看
　　铜瓶【按古诗原误编】
　　石床封翠琉璃冷苔花血渍鸳鸯颈回鸾交绮阘京绡叠字连环倒螭影瑶华碧井落梦房辘轳秋声停夜梁婺娥云纎乱青泪薤围裂金丝断系
　　老圃
　　老圃葵花晓露稀北堂萱草映朝晖一年春事愁邉过三谷青山梦里归闻道楚闗无信使中兴汉业有光辉黒头不愧梁江总已旁鸥波筑钓矶
　　万松亭诗为独孤子云赋
　　隂隂桑梓石塘斜梧竹林深隠者家素壁岚光欺野色春江云影散檐花万松亭绕冲天鹤九曲池通贯月楂犹共老僧分半榻昆仑峯顶链丹砂
　　晓起
　　一并雨声乡梦残越罗翡翠耐春寒遥知叔夜频搔垢底事逢萌懒着冠千古云龙心总碎十年尘土镜羞看长风青防阔惟待图南臂羽翰
　　吴城即事
　　浮槎隠隠逐飞蓬一脉潮来万水通暂止行云将雾雨欲凭孤鴈驾天风千秋王气麋台冷百里邉声雉堞空今古兴亡固如此青山何似愧英雄
　　自遗
　　自遗铜墨倦飞翰但拂尘埃着旧冠过雨山为磨劒石排云竹是掣鳌竿地穷大海三江尽天在方池一曲寛何限胸吞九云梦举头红日见长安
　　淮隂侯墓下
　　残嬴鹿马望夷宫亭长恩威起沛中肉食果能天下计布衣何得草间雄恢宏汉业孤坟在覆戴齐王尺土功囘首五陵斜日逺行云万防乱秋空
　　近闻【二首】
　　铜驼金谷剪蒿莱文物衣冠堑刼灰天下鲁连羞帝业江南冯道竭奴才九闗蛇虎乗驱扫千古云龙即防垓好向空山望牛斗天文垂曜景图回
　　又
　　金台寥落并燕山王气纒绵虎豹闗龙去鼎湖遗劒在鹤飞缑岭载笙还兴唐大位临藩邸复汉雄才涉草间想见霓旌拥行在五云红日照天顔
　　自从
　　自从先帝视同仁四海讴歌万嵗春岂谓衣冠轻剏业不教蛇虎啖生民百年兴复乗元气一举存亡在大臣夙昔贤才负雄畧早披天日展经纶
　　奉答空山处士胥叔丈
　　何必顔坏凿旷防谁从蒋迳倚空青万花潭水架溪屋九曲云山环草亭大角流光摇璧月中天幕翠点瑶星枯桐剰有南薫曲弹向秋风独鹤听
　　雪
　　白龙鳞甲逐西流碎剪瑶华夜不收八面玉峯开素壁万家银树倚璚楼天连弱水三千里人在梅花第一洲防拟山中寻皓鹤又传江上失浮鸥
　　访陈通守介不遇
　　谷口独寻陈漷洲紫荆门巷万杉稠灵山杳接虎龙气银汉或同江海流尘匣夜寒剸象劒败垣云湿钓鳌钩元龙亦枉山城驾谁卧乾坤百尺楼
　　久隂
　　万山浮岚生夕防老树撼雨龙鳞腥匝地云烟连北粤滔天波浪出南溟梦囘孤枕家何在花落残灯酒乍醒一拟狂风扫隂气明看旭日海门青
　　陪江汉常允小鳯冈登眺
　　丽日横空淑景开凌风长啸挹中台江如匹练排云去山似羣龙拥翠来三月烟花低草树一培城郭小楼台王维更有江南思剰把新诗画里裁
　　题把钓图为严作义赋
　　碧石嶙峋绕四周防防啼鸟数峯秋防株古木干云上六月寒泉彻海流狂客袖归搏虎技竿坐拥掣鳌钩箕山本避唐尧让笑指图中问许由
　　山城即事
　　一道河流碧绕城累累雉堞表干旌残民避虎当官道甲第图麟列将营骤雨来时白日黒游云断处青天横对此有懐如土梗不堪孤劒匣中鸣
　　侠烈
　　马如疋练过吴门杯酒相逢贵片言药经利已无论命汗血过霜不染痕一死何惭诺公子千金聊报饭王孙冰霜万里交河道独骑西来恼吐浑
　　临川吴道士清谿诗
　　青瞳仙子延陵孙链丹羊角之东原华盖山当磨劒石临汝水合洗头盆鞭龙或击黄金勒驭鹿多凭紫气轩黍珠去地只十丈第一峯头寻九门
　　绿竹
　　绿竹秋花啄野禽鳯凰何处憇清隂东山恋客苍生老南浦遗珠碧海深计拙岂无投鼠器力穷空有望鳌心青防善养冲霄翮快覩刚风击捷音
　　无题
　　湘江竹泪斑斑惆怅重瞳去不还黄道星辰环北极苍生霖雨在东山长江防革风波逺落日渔歌草泽闲天壤相逢无限恨强将轩豁破愁顔
　　观猎
　　弧矢晶晶猎骑骁草中狐兔半魂销饥鹰自足随黄犬倦鹤何知讶皁雕东里归心晴嶂逺南天望眼楚云遥平生击搏无才力不敢弯弓向九霄
　　冠山隠居为虞还淳赋
　　闻道年来只闭闗红尘不涴绿蓑闲囘光治周鄞鄂隐水金花遂退还静里风云双白鹤望中今古一青山冠山境与清都接防蹑泠然指顾间
　　古木幽篁图为蓝世康赋
　　掣鳌已长连云榦泛海将刳贯月楂培塿静忘身世小湖江寛受洑流斜鲜云拂曙迷青霭凉月分秋到白沙林下可能容杖履拟携琴鹤过东家
　　答刘惟学见寄
　　半生鼻息吐虹霓袖握文光太乙藜江海十年归震荡弓刀千里事提携无端忌器难投鼠有计开闗耻学鸡顾我匣中雄劒在感君诗思啓愚迷
　　周柏夀隠居诗
　　学律穷经事已譌鶱飞囘首畏矰罗潜蛟入海风涛静来鳯成巢竹实多爨下枯桐当雅操山中藂桂拟招歌移文不愧重来客千古髙情意若何
　　杨将军竹所诗
　　将军玉立万琅玕九夏清风草阁寒裁管试吹来鳯操培根欲拂掣鼇竿南州文物交游盛北海樽罍气宇寛颇怪草终日里笑谈帷幄四民安
　　答杨恭叔见寄
　　抱璞燕然计不谐倾财楚馆事多乖连城白璧凭谁售百镒黄金只自懐虫蠧文章淹壮志鱼龙江海愧英材感君髙谊垂青眼磊磈心胷得少排
　　题芝峯春晓图
　　翠微清梵晓琅琅静里钟声彻上方金粟楼台通海气紫芝云树发天香道林神骏夸骐骥康乐名山咏鳯凰闻道玉机虚讲席西来意防印东堂
　　庐山图
　　路入匡庐望紫霄云开红日射山椒吃茶先到东林寺送客不过虎溪桥断岸水雷留宿艇近村烟火候归樵画图老眼成陈迹拂拭苍松欲挂瓢
　　答吴志夫见寄
　　海内衣冠颂徳声八闽文物旧知名巢由有道全髙节李杜多才集大成白璧连城方售价黄河千古待澄清蒲轮肯为苍生起早使箫韶学鳯鸣
　　王若水画笋竹桃雀图
　　绿隂篱落引游丝景物春融万彚迟老翠拂天无并榦娇红照日有争枝毫端防染成幽鸟淛右风流好画师昨夜小轩披尺素东风淑气蔼帘帷
　　次韵刘二绍见寄梦中之作【二首】
　　鹤氅寛裁白袷袍泠风直拟太清遨挥戈驻景阳光合举手扪天步武髙一气化机号地籁八纮端倪析秋毫鳯麟洲渚今清浅箕踞何妨濯翠涛
　　又
　　绿玉星冠紫绮袍片云孤鹤事天遨神仙子晋飞鳬逺湖海元龙卧榻髙方寸渊涵虚湛镜斗牛囊括影吹毫自从识得先天学半夜中峯涌海涛
　　鹤仙枯坐再用韵【二首】
　　东平仙吏我同袍绿鬓归休叹浪遨经世文章江汉阔闲居气防海天髙胸中万巻余孤愤身外千金杪一毫自信天池穷渤澥鲸鲵终古驾云涛【右奉柬】
　　又
　　闽楚归来脱战袍列仙通籍友卢遨青天劒气龙光老明月箫声鹤背髙山水余清分坐榻风云遗梦散吟毫夘金肯借青藜杖共陟蓬壶看雪涛【右自述】
　　又用韵二首奉答
　　虎盘囊映赤霜袍猎猎霞裾称逺遨星汉河源穷博望鱼龙江海识琴髙崆峒老去诠防阆苑归来翳鳯毫自向漆园逢傲吏耳根籥鼓风涛
　　又
　　梦里云霞觐赭袍飞烟冉冉紫京遨璚林碧玉三田暖仙掌黄金一柱髙化气赘疣归大幻刚风身世翼轻毫苏枯不用天瓢滴挽取银河泻瀑涛
　　送安上人住资圣入觐
　　雪霁南天楚水新慈航北上泛通津呈桡已拟千人渡见影方传一脉真猊座香云开梵宇龙河花雨觐枫宸垂声已慰藂林望资圣堂中万刼春
　　慧明二上人皆次鄙韵见赠二首仆复用韵成二首答之
　　髙僧语黙道机新每向迷涂示要津总羡恵能通末着那知迦叶得初真丹山鸾鳯依黄道玉殿箫韶奉紫宸直指倘蒙登野老玲珑岩畔碧桃春【右答慧上人照空】
　　又
　　皎皎寥天璧月新流光大地烛迷津已堪息影观沤泡不用当台覔镜真道上纱笼腾石马眼中金屑眯枫宸荆州此日神交意烂漫昙华刼外春【右答明上人皎然】
　　琏上人主太平诚实愿力金碧一新用韵美之
　　兠率重开此土新黄金楼阁是通津仁周世谛含诸有体絶孤圆湛一真凡圣混融超法网君臣和合蔼崇宸防看万善菩提果五叶葳蕤大地春
　　入理问所作【先生以髙蹈有忤时政被谪】
　　罗网还堪致鳯凰亭亭飞影企朝阳南图已分添希有西狩何劳获不祥暗室抚心无少愧覆盆瞻隙有余光青防我有冲霄翮奋激清风洒八荒
　　狱中元夕【丙辰嵗】
　　思亲泪尽血俱流防服心违滞楚囚灯月不孤囹圄夜枭鸾何憾网罗忧楚家亡狖延林木殷子明夷顾匹俦不有司空发寃狱经天紫气防时收
　　次韵饶晟秀才见赠【二首】
　　壮嵗扁舟去五湖浮云身世巻还舒空懐慷慨济时防底用太平封禅书云水闲情天宇阔乾坤髙榻世尘疎掣鼇留得长竿在缩手林泉学钓鱼【右自述】
　　又
　　饱闻龙卧蛰江湖天壤闲云与巻舒祖训百年髙士传韦编千古圣人书多君武库词锋劲老我文魔世梗疎九万亨衢当拭目风云终化北溟鱼【右奉答】
　　次韵余樵谷见寄【字南坡】
　　青年儒素耿孤踪师表贤才服事恭四海言穷羞説劒千金技老困屠龙月来髙树轩居静春到空山草木浓同是隐沦知此意为君挥洒散忧悰【右自述】
　　又
　　羡子衡茒守定踪神交道义意弥恭草深平野骑苍鹿云满清溪放白龙大角英芒遥拱卫少微光焰拂髙浓自从披诵新诗后怅望南坡企逸悰【右奉简】
　　还山
　　壮游千里叹孤蓬中道知非返故藂浪有才名闻海内秖凭生计在山中清明一掬神仙气然诺千金国士风不是久无仁及物巻舒心事与云同
　　黎川李反正有诗表兄刘绍为和章徴余次韵【二首】
　　江海栖蓬十载余故林归兴在幽居早闻防服趋庭孝晚积牙籖插架书泉水清甘刳竹引莆田腴润带经锄新诗剰有超然志陡觉心胷磊磈舒
　　又
　　知君生计有赢余蔼蔼桑麻绕竹居林下交游还结伴山中种植已成书苔矶春水谁绲舫蓆帽秋风自荷锄此意秖应同逸者寸心天壤【缺】
　　次韵黄文彦见寄【三首】
　　达兼耻在英雄后独善身当道义尊敢借文章鸣大雅勉为贤哲仰诸昆隠居景甘栖遯著论虞卿厌坐樊林下闲情天壤阔飞潜何羡北溟鲲
　　其二
　　经济有时何惮晚文章于道未为尊皋夔王佐如心膂伊吕师臣俨弟昆黄石蚁封随土壤素书鱼蠧在山樊惟余晋室清狂客漫有才华拟谢鲲
　　其三
　　相从泉石敢辞烦友谊从容徳望尊寂寂委金称管子琅琅锵玉识元昆歌龙大泽君舒愤放虎穷山我息樊自信南图运鶱翥风云终古纵游鲲
　　次韵刘二绍见寄感兴近体【二首】
　　躯中立体无为入道由诚亦有涯常以恕心忘彼咎更于慎独发吾私风云化感仁兼济灵雨亨贞泽溥施天爵克脩归有道名言昭晰岂吾欺
　　又
　　云卧天行信有为昭昭立极浑无涯二仪孚洽元功溥万有熙和化育私消息气机乗理运縦横象纬柄文施黄中濯濯期通直慎独持端贵不欺
　　征君【二首】
　　山林钟鼎两忘情推分天和足养荣胷宇同仁闲宰相文章有道富书生鹏抟一息周天运龙卧千江得月明试鼓无彭泽操自然鸣鹤九皋声
　　又
　　投分林泉遗世情自膺天爵被身荣伦侪岂但齐三士气岸何如鲁两生秋水襟期通汗漫春风庭户蔼虚明不嫌太古天然调籥参差万籁声
　　村居即事
　　百折青山老树村一川云气护柴门空蒙矫矫垂天翼江海滔滔活水源蔬饭神清忘肉食茒堂心穏傲华轩英雄过眼迷荒土莫怪先生学灌园
　　宜阳道中
　　禾黍离离长野田风烟漠漠度平川楼台万户居无主租赋三农课有年防革沈浮将范蠡银潢消息断张骞荒村踸踔从迷迳还忆长安在日邉
　　峩冠
　　峩冠左袒白羊裘时向烟霞混道流勲业无情风过耳神仙有分雪盈头飘飘身世双龙劒荡荡乾坤一月钩携取枯桐弹别鹤碧波如练楚江秋
　　鳯冈晓望
　　曙色苍茫四望昏榑桑云锦朝暾一襟灏爽凌天宇万里风涛息海门大化范围包宇宙身中立柱乾坤平生经纬阳和力八表终当被晏温
　　感兴【二首】
　　元包混沌俨胚胎清浊才分化理开一气曲成森万有二仪中立具三才修齐道拟前贤并位育功由自已来如此圣人能事毕就中羲画见深培
　　又
　　天位穹窿地势低中间交媾育羣黎陶钧汗漫乾坤洽吹万参差物我齐四海涵濡杯勺水九州埏埴弹丸泥自从囊括成功用一气循环表路蹊
　　予既为冲斋李先生赋南杲之诗威雨吴先生偕冲斋聨璧而至方喜二妙过我适有事城府茶话怱怱及二君子访彦堂黄先生书楼彦堂与予有卫国之约俱不果延欵相视怅惘且期重来口占近体以谢并确前盟柬三君子
　　雀啄空庭梧树凉衣冠聨璧过林塘愧无鲁酒延清话
　　谩有新诗赋草堂雄劒夙闻成许诺【缺】　　　　辉光汪汪叔度隣居好道义交从数不妨
　　再登鳯冈有作
　　南天漠漠楚江明八表光华际太清身在两间为砥柱望穷千里抱金城寥寥宇宙如无客猎猎风云似有情谁识谢公珎重意东山髙卧计苍生
　　次韵临川许谦维翰见寄【二首】
　　湖海才名白发多归休丱角旧行窝寰区浩荡推兼济胸宇清明足饮和谈道为谁挥玉尘趋时从自笑金鹅相从愧我为疵疠珪玷由来尚可磨
　　又
　　木桮清润称藤槃草屋幽深卧榻安琪树拂云丹鳯老洞箫吹月玉龙寒著书未试圯桥履仿古犹裁薛县冠此去瀛洲如可约秋风携手驾青鸾
　　答洞阳道者
　　广脩争似学无为息得贪求是子时祸若许禳天受谄福如可致道容私万殊不别根荄在一念初萌影响随若到此途犹有步无中光景自家知
　　答中孚道者【二首】
　　体为居宅四肢亲神气完全是主人内守谨严防物诱中虚静定发天真英英道萼三田暖拍拍仁风万象春光景本然如此好熙熙未让葛天民
　　又
　　得失场中掉臂行陶然人我两忘情虚懐应物非同俗端坐澄心是养生姤就中孚成浑沌离消无妄见光晶君如不识庖牺画太极轘辕本异名
　　访艾逸虚不值【二首】
　　髙士栖神石室遥独骑鹤访参寥长生寳笈繙金轴延夀丹泉汲玉瓢一缕箫声空里听千山云气望中消无因把臂琴窻夕共话桑田看海潮
　　又
　　羽軿飞骛适无方过客留延坐紫房玉盌瑶花新练乳寳鑪云篆夙煎香寰中雅致林泉胜世外髙踪日月长遥睇青山觌神采泠风重约觐虚皇
　　对酒偶书【四首】
　　髙树黄云际逺天秋风鸿雁满长川孔融北海无消息安石东山有嵗年夷散自应躭道味经纶谁复踵常编尘埃囘首知何限物色幽懐到酒邉
　　其二
　　氛祲防防嵗月深镜中华发苦相侵非闗志士淹忠愤自信仁人蓄素心经纬有程稽往古英雄无梦慨来今惟凭浅酌浇愁酒舒啸束皋碧玉岑
　　其三
　　平生仁愿及苍生龃龉忧思殆玉成枯槁未苏霖雨在烽烟暂息海田更榑桑丽日光华近芒砀游云气宇清且共芳樽浇磊磈南天昨夜泰阶平
　　其四
　　当杯入手莫辞频一曲清歌四座春世外云天皆自得胸中海宇遂同仁曼容不饮期成学崇质留行慰养亲犹待徳辉来下日金苞并照羽仪新
　　次韵刘二绍过上蓝访友【二首】
　　海峤东邉锦暾幽寻应到上蓝村山中酒儗流霞艳席上人如美玉温琴操九皋招独鹤劒歌遥夜倒芳樽东平佳句张公谷迟我留题次小轩
　　又
　　天上星辰识少微人间隐者芰荷衣千章老树云成幄四面青山玉作围肖象有懐求筑野非熊无梦到渔矶淮南不尽登临兴朗咏招歌防马归
　　偕表兄刘二绍访友留饮求书因而有赠【二首】
　　龙安豪客气如龙秩秩賔筵异味重少室山林无俗气桐江水石有遗踪能诗总羡刘公干不饮休嫌邴曼容最爱野亭梧竹里牙籖文史足三冬
　　又
　　归来一榻卧松云徙倚檐峰对夕曛月满溪山寻虎迹秋空牛斗识龙文多君早负青云器老我狂书白练裙不是山隂逢道士可能乗兴换鹅羣
　　次韵刘二绍菊节日与友兴云峤登髙之作
　　他乡此日共登台八表微茫望眼开江海嵗时佳节换山川云物杪秋来风琴清宴驩朋集鹤发髙堂忆子回枉辱亲亲敦世好望云惭举菊花杯
　　游正观寺次刘绍韵【二首】
　　黄花樵悴倚东篱碧草防纤蔓曲池入室早逢僧慧可来游还共郑当时山川佳气寰中胜云水髙踪世外期今日上方随喜去秪应祗树采三芝
　　又
　　绿竹新编护槛篱清泉缓引放生池拈花已得单传意弹指何妨出定时牧笛斜阳黄犊下钓台秋水白鸥期相携喜共烟霞赏况有淮南咏紫芝
　　游福山寺
　　老树繁隂琐閴寥飞湍百折窎岧嶤仁深苦海非无筏度广迷津亦有桥薝卜花林行处见醍醐甘露坐来招絶胜恵逺青莲社何必匡庐望紫霄
　　入山后复次前韵
　　鹫岭风云护閴寥绣峰云树倚岧嶤人疑庐阜邀莲社磵似天台跨石桥陶令已谐开士约虞人何荐大夫招遥瞻锡影回苍峡始觉铃声下紫霄
　　返棹图
　　野人自爱住江干绿鬓归来一榻安好树成林多杞梓狂流入海息波澜欲从范蠡寻归櫂更向任公覔钓竿如此青山明月夜扁舟无那劒空弹
　　王鹤林造墨
　　闻道鹤林王墨卿松烟金屑乳琼英分来羽客丹砂和借得嫦娥玉杵成九域舆图増焕发千秋纪载覩文明凭君莫入编修馆唇吻雌黄失正情













　　元音遗响巻六
　　钦定四库全书
　　元音遗响巻七　　　　　　元　胡布　撰五言絶句
　　子夜变歌【十首】
　　劈碎短竹笻谁能居山峰峰生山中央磊磈刺心胷
　　其二
　　打杀双鸳鸯催死到白头白头不肯飞守分合当休
　　其三
　　相思如江水东流不向西东流有回转相思见归时
　　其四
　　春蚕挂门口抱丝到庄前镜昏不见面施朱红可怜
　　其五
　　侬爱芙蓉花如何拔花根花干缀枝蒂老死守红痕
　　其六
　　出门无所道寻卦忧恼见犹自可无当奈何
　　其七
　　蒲是无心蒲藕是荷根蒂蒲花见散乱莲子结心苦
　　其八
　　汲井不能干井深望瓶还虽是辘轳转手绳见泉难
　　其九
　　船自当风信失怨浪颠倾牵丝绳大柁竿长难支撑
　　其十
　　爱欢人共道遇欢梦暂见心是九疑山肠作车轮转
　　墨菊
　　彭泽归来后缁尘防鬓丝乌纱漉酒罢挂在菊花枝
　　晓望
　　凭虚御旦气旷望当髙台水白将天去云红挟日来
　　把钓
　　八十皷刀翁风云渭水逢三千六百钓一钓取齐封
　　自君之出矣【四首】
　　自君之出矣鸾镜黯无光不嫌红粉汚持底试新妆
　　其二
　　自君之出矣不是怨空闺勲庸久未立封章那可齐
　　其三
　　君劳王事日妾事舅姑心别离千万年恩情生死深
　　其四
　　忆别翻成梦愁寒预寄衣穿衣见妾面得信似君归
　　梦中作
　　拂拭紫霞裾腾身白玉京天空云气冷夜半露华生
　　雪夜作
　　羽帐梨云白虚窻霁雪明正当长夜里只道日光生
　　闻并州旱
　　江水解牵愁愁心百折流凭将无限泪洒雨向并州
　　七言絶句
　　山中杂兴【十首】
　　山如奔马水游龙猎猎云霞锦绮重一览九州明望眼天髙日朗豁心胷
　　其二
　　壮心登涉不辞危俯爱熙和遂物私忽漫青云生步履便从西北补天维
　　其三
　　登山有屐水乗舟匹马篮舆任远游磊磈满懐艰步履只堪青眼睇浮休
　　其四
　　归来江上鼓云和曲罢泠风振佩珂惆怅无人将逸操镜天秋净月明多
　　其五
　　坐深清兴满林塘老树隂浓比屋凉自足一巵浇磊磈茒斋髙枕到羲皇
　　其六
　　髙天鸿雁翼秋清海宇红云去路明传语鲲鹏今防息南图空阔岂无情
　　其七
　　银汉浮楂八月寒河源清浅共谁看凿空携石归来后从此天机不得安
　　其八
　　澄清真欲剪鲸鲵壮气威棱力未疲更竭五湖翻四海大苏枯槁洗疮痍
　　其九
　　求田问舍拙谋为百事无营足养頥赖有清明方寸地静如秋肃动春熙
　　其十
　　朗朗心田物我同相忘尘世与山中浮云净扫秋无际璧月光华彻太空
　　游仙诗【十首】
　　眇躯天地寄蜉蝣囊括虚丸位斗牛流目紫霞三万里泠风一息广寒游
　　其二
　　松花久服羽毛轻鹤上璚箫弄月明拂拭紫宫磨镜石中天端坐待河清
　　其三
　　济隂园客事蚕桑草实充饥五色香怪得缫丝茧如瓮织成星斗满衣裳
　　其四
　　天髙地下杳难攀欲诘皇人溟涬间仙境清虚尘世浊深仁何事弃浮寰
　　其五
　　竦身徐步达清都下视茫茫歴刼汚欲倒天瓢浇九域人寰合返古初无
　　其六
　　霓旌闪闪绛台微缓引空歌啓玉扉鹿脯延千歳夀氷蚕丝织六铢衣
　　其七
　　遥遥阊阖緑金门路近璚林玉气温北望鳯巢云万顷拂天珠树倚昆仑
　　其八
　　锦段囊琴忆楚明瑶筝防曲受飞璚八风从律谐宫徴广乐钧天九奏成
　　其九
　　苍龙天矫迎黄帝白鹤飘飖道紫皇自得金精和五气便将呼吸纳三光
　　其十
　　玉貌长年浩养頥金风午夜透帘帷太虚一气恢无象元始非予却认谁
　　奉寄二兄
　　兄奉慈闱傍楚山弟勤王命客闽闗人生忠孝行天下千里浑如跬步间
　　梦中作
　　云裾缥缈蹑飞霞路入玉京仙子家瑶堦长日碧防静一阵狂风扫落花
　　虬须客
　　羣雄图防已多门余子无过将相尊不入长安经卦肆白骡依旧向中原
　　明皇吹笛图
　　緑玉昭华别有名自从吹曲战尘生三郎曽洒伊州泪凝碧池头吊海青
　　絶句【二首】
　　芦荻花残豆叶黄秋风八月雁南翔年年坠露漙枯木老树何心耐九霜
　　又
　　碧波千里漾浮沤画桨惊飞入乱流莫漫水村烟雾里虞罗多在钓矶头
　　久隂
　　江南冬暖不知寒长把晴云带雨看如今累月愁隂合转盼青天白日难
　　发澹湖
　　鹤林轻雾散余寒翠竹交隂不碍冠十里晓风花作陈乱飞梅雪拥征鞍
　　刘绍宅题芭蕉
　　碧玉盈盈翠袖寒月明秋影盼青鸾云缄不展芳心嫩怨向西风泣露团
　　再刻竹【二首】
　　玉鸾双引防云中劒羽泠泠洒碧空一曲昭华明月里飞璚无力任秋风
　　又
　　翡翠啼烟乱晚青斜穿璧月过瑶屏双成九弄玲珑玉同蹑金苞紫鳯翎
　　有赠
　　三珠树底紫鸾笙九弄参差玉谱成青鸟不来明月冷六铢衣薄怯秋清
　　月夜鳯山笛声
　　月光如水写秋空长笛悲来万里风不是山髙去天近那因吹入五云中
　　得陈尧咨胡琏书知故交存殁怅然赋此
　　三千里外书能到五六年间事已非今日徒将天下泪倚天倾作万珠玑
　　答孙行简见寄【二首】
　　自分青萍閟紫芒谁论铁笔厉秋霜银筝不是弹明月闷向空山泣鳯凰
　　又
　　时来轩冕可能逃君有长才信所遭莫遣蒲轮恐山客山中松桂讶旌旄
　　题画
　　自从赢得五湖身白眼江干笑问津只道五湖风浪恶狂流更有济川人
　　返棹图
　　归来江上有扁舟相伴闲身狎白鸥棹向江东访徐庶无端谈笑取公侯
　　苍松图
　　緑竹如云草阁寒门前流水五湖寛长松自挺山林气莫作当年柱石看
　　有感
　　云林遥隔鹿门山长路嚣尘倦往还自信厐公逺城府不因名姓在人间
　　题画【二首】
　　华髪归来着素冠碧山秋兴楚天寛自从闲却风云手江汉经纶理钓竿
　　又
　　绿水青山草泽春悠悠舟檝寄闲身五湖沦落无知已画里防夷识故人
　　丙辰十月初五日发龙江
　　覊人得遣如承檄日暮登舟似到家乌鹊定传天外喜慈闱今夜占灯花
　　画马
　　当时造父为谁容变幻风云有类从一自穆王穷辙迹天闲何处覔真龙
　　墨菊
　　陶潜宅是右军家移得秋芳共嵗华金质晓凝烟雾重东篱烂漫墨池花
　　红梅
　　半酣姑射脸烘桃玉笛风清绛雪髙买得鲛绡重着色猩猩血染赤霜袍
　　题二牧死节巻【栢君夀叠子初】
　　国士从容尽节秋二公忠倡起遐陬三山明月清漳水一様丹万古流
　　天鹅
　　断岸芦花扑浪腥一双栖泊向长汀鶱飞未欲凌霄汉岂傍蓬蒿畏海青
　　富春垂钓图
　　轩冕泥涂本异名论交一宿去天庭十年老我江湖梦只向图中覔客星
　　题画
　　江上琴声水面风空山流响振霜钟平生心手南薫曲鼓向潜渊起蛰龙
　　牛自牧画竹寄冯宗泰求题
　　苍鸾七叶紫金苞露冷葳蕤忆旧巢分得一枝来嶰谷掣鳌竿上化龙梢
　　方壶画竹寄周知州
　　太守题封金瀣沆壶仙折寄玉琳琅鳯翎防叶潇湘露留作髙轩九夏凉
　　送聂尚文赴选
　　卫国诸孙国士风九苞华采丽苍穹都将久蛰林泉志散作为霖泽物功
　　题方壶半窻风雨竹
　　折得琅玕防叶青泠风入手翠涛轻金苞不展湘蕤露洒向秋窻作雨声
　　题方壶画江云渭树寄黄子邕
　　壶子慇懃画里诗寄来工部慰相思都将魏阙风云意散作湖江汗漫期
　　送黄伯章应辟
　　颍川遗徳懋诸孙廊庙璠璵白玉温此去挟书千万乗好将忠孝继贤门
　　陈本初应辟
　　昭代才华出頖宫元龙豪气拂秋空致君尧舜须儒术好建良臣济世功
　　栖雀图【二首】
　　章台罗绮锦成团花栁繁隂有弹丸何似空山荆棘里春风稳借一枝安
　　又
　　跳出秾芳万锦团暂栖榛棘避金丸上林无限间闗者不似山樊梦寐安
　　次韵孙作大雅思归四絶各述已志
　　学得条桑种薄田竹溪茒屋鳯山前青云长得三珠树碧落飞来一道泉
　　其二
　　浩荡乾坤寄此身苞芦虾菜恋江村自从天爵拘名节只合经书遗子孙
　　其三
　　老去虚心将劲竹饥来返哺爱慈鸦忠贞孝友无消息惆怅南天白日斜
　　其四
　　壮发飘萧四十逾羁艰何意问陶渔为屠白额除民患每掣金鳌备馔厨
　　次韵倪云林自题竹石小画
　　笔底天章逈不羣写生羞説李将军空林着得林贞魄笑杀师雄媚缟裙
　　题风烟雪月梅【四首】
　　翠羽声残梦觉时昭华玉琯晓参差璚林昨夜春寒浅貌得梨云不受吹
　　其二
　　罗浮仙子黯香魂笔底阳和水墨痕多事缟衣蒙玉质三千弱水又黄昏
　　其三
　　玉屑盈盈玉瓣低阳乌东上醉如泥写真好似杨生手璚树千秋翠羽啼
　　其四
　　瑶葩万树俯清江宵魄寒囘玉笛腔不是金波吹潋滟肯分清影到书窻
　　题宋好古横披竹
　　鳯翎萧瑟吐寒芒碧玉分隂剪剪香试啓横窻看月色清风天籁起潇湘
　　题钱舜举折枝桃
　　五陵春色巧胚胎桃李家山取次开不惜月中攀桂手写他长者折枝来
　　漫兴【四首】
　　石林环抱白云村曲沼潜通活水源莫讶山中富葩藻春风万彚蔼蓬门
　　其二
　　家住云林结翠微故交寥落过门稀沧江夜色樵渔罢水月虚明送客归
　　其三
　　学得防夷世外游云涛天壤寄安流五陵书劒随行李头白江湖一钓舟
　　其四
　　江海风尘眯壮图故山生计在樵苏年来金土皆同价辞赋虽工肯卖无
　　题出山便面
　　琴劒西游防日还秋风疋马度江闗石门松籁休囘顾不为苍生不出山
　　萧翼赚兰亭图
　　唐皇智取诚何在萧翼谀成计已深传笑画图因玩物君臣千古戒欺心
　　昱方画寄无尽无尽转赠逺峰逺峰求题
　　昱方佳制寄传翁持比璚瑶贶逺峰不是无言一转语风云毫素起蛟龙
　　三友双雀图
　　三友自矜霜雪操双禽稳借嵗寒枝鶱飞未欲当隂惨共待阳和布物私
　　九龙图【三首】
　　阳九亨贞徳正中苏枯泽物瑞年丰只应毫素图神器不遣风云讶叶公
　　其二
　　寰宇无尘海不波忽然隂惨出羣魔渔民损物成何事周处雄才世上多
　　其三
　　天池潜跃久无闻用九非时岂有羣似是笔端千古意摩挲老眼识风云
　　题画
　　冉冉行云翳太空竟无霖雨作年丰毒龙不挽天河水徒使苍生怨化工
　　雨后泛舟有作【二首】
　　隂霾亘日黯愁寒深借狂风为扫残此夕月凉兰棹穏寥天云气共谁看
　　又
　　云消四裔净无尘忽漫青天万彚新骤雨狂风不知处五湖明月属闲人
　　松谷诗
　　好从岩穴养贞姿大厦倾頽岂易支此去化龙蟠后土千秋西北障天维




　　元音遗响巻七
　　钦定四库全书
　　元音遗响巻八　　　　　　元　胡布　撰五言聨句
　　下山与诸公宿丘愚宅偕刘二绍聨句
　　佳友接良觏名山惬幽期方欣樽俎异【绍】少息登顿危楼宇豁秋杪【布】星河澹清辉遥旻度寒吹【绍】爽气浸栋衣公干懐古驩【布】延陵企遐思朗吟黄鹤篇【绍】倒泻金屈巵浩有万古意【布】而舒千载悲飞觞竟华筵【绍】妙舞朱丝咸籍抱异材【布】过庭美兰芝汝南负重器【绍】雅量涵澄陂不辞清夜闲【布】但惜白日驰各厉鸿鹄志【绍】毋矜儿女私艰虞方荐臻【布】哀乐本相持有遗事兼济【绍】蕴真谅惟时申章朂前脩【布】笃谊敦明规令终在黾俛【绍】久要谢瑕疵尚顾离别懐矢言金石辞【布】
　　七言聨句
　　中秋后三日偕表兄刘绍由上蓝经龙塘寻访普彦清隐居于资福之麓留宿聨句
　　晨霏澹沲雨毵毵【绍】首路聨镳过上蓝【布】遥嶂白云生木末【绍】美人秋水望江南【布】子真旧谷时难覔【绍】康乐名山性所躭【布】湖海盍簪樽酒夕【绍】防人相共写忧惔【布】
　　再聨韵三首柬彦清知已
　　支离江海鬓毛毵【布】为爱丘樊隐蔚蓝【绍】茒屋石田孤屿外【布】竹林莎迳一溪南【绍】渭莘雄业何能致【布】箕颍闲情好共躭【绍】顾我艰难安出处【布】感君交谊共忧惔【绍】
　　其二
　　乌帽西风两鬓毵逺寻髙隐叩精蓝【布】山腾玉气风云表地插金精象纬南【绍】盖世勲名情愈薄居闲耕钓老逾躭【布】游从剰有东林兴已觉覊心散内惔【绍】
　　其三
　　落落乔松翠羽毵沄沄溪脉净于蓝【绍】秋风鸿雁来天外野艇鸬鷀绕舍南【布】从古饭牛知寗戚于今呼鸖有卢躭【绍】相逢何幸居林下闷世愔愔适自惔【布】
　　彦清次韵
　　碧山凉树甫毵毵秋入澄溪水似蓝弹铗不无居稷下摛文何有赋江南东山屐齿寻常补北海樽醪夙昔躭枉沐髙轩连璧至草堂今夕释忧惔
　　囘途有懐彦清知已聨句【四首】
　　涉江归路采芙蓉怅望佳人莫我从【绍】髙树絶凉红叶暗逺山秋净白云封【布】防防寥廓翔威鳯湛湛渊隐蛰龙【绍】此意只应陶令解东篱千古企孤踪【布】
　　其二
　　马头飞雨湿征衫来到幽居思不凡【布】一榻卧云茒屋静五松环迳古苔缄【绍】青精老去同谁饭黄独肥时只自劖【布】乗兴不嫌来往数重携琴鹤度秋岩【绍】
　　其三
　　江乡云物澹秋容【布】静者幽居得过从【绍】三迳鞠存髙士节【布】千龄松耻大夫封【绍】名髙日下知鸣鹤【布】道隐隆中忆卧龙【绍】自慰鄙懐欣逺觌【布】孰能肥遯慕遐踪【绍】
　　其四
　　西风凉气透轻衫【绍】马上看山自不凡【布】半岭夕阳鸿雁度【绍】一川秋色水云缄【布】灵芝为约髙人赋【绍】琥珀还从野老劖【布】终古为霖期大泽【绍】旁求何必问商岩【布】
　　次聨句韵三首柬彦清知已啸轩暨刘二绍表兄并述已志
　　空山松柏翠交毵上拂寥天气蔚蓝闽峤金城通表里军峰砥柱障东南风云梦老三生石龙虎丹成十月躭犹向尘劳叹淹泊秖应和乐涤歊惔
　　重阳后一日偕表兄刘二绍过饶季和宅留饮聨句
　　蒹葭零露晓瀼瀼【绍】酒熟山中访草堂【布】芳宴夙承酬令节【绍】菊花今已过重阳【布】雕盘白雪翻鱼鲙【绍】玉盌清风饮蔗浆【布】自信朱陈风俗美【绍】酣歌千古意难忘【布】
　　四言
　　清绥黄孝子诗
　　予童时闻乡里黄一真寻母事又见乡先生颂之以文章诗长罹于艰去乱一纪涉歴北南知父母兄弟妻子之暌违于兵也天下之广有甚焉者呜呼国家一有不幸忠臣孝子出矣忠孝之在天地犹金铁之在火百链而不为所移非贞刚坚挺之质不足当之天常之所攸宜非异能也季世沦惑徴诸矜誉悲夫己亥嵗黄诸孙古愚求诗入帙予独感壬辰以来天下之为人子者不愧黄一真防希乃追为之诗曰
　　民彜自天理乱义存蹈危何腼死无伤恩惟皇建国一视同仁革宋践阼兵下南藩俘掠不道扩靖中原曰黄氏母奔乱爱身道逺息薄客三十春儿大知礼痛母不还发广大愿缁衣髠顔越歴海甸走达荆蛮渚宫襄郢如跬步间孝感天致大义昭贯歘下汝州知母所安子见母喜母念子难彛伦世表骨肉天完佛力道心克逾孔艰迎致千里生养死全旌门渠渠兵后岿然曰予生晚后数十年目逆颂文耳流事传何意丁危迹践忧患圣训昭昭服膺拳拳寸心二者百感纷干再歌屺岵翘企首山得不愧怍天下孰先春兰其芳寒菊其鲜猗黄母子尚荐九泉
　　南风歌
　　至徳交孚生物畅茂以洽万民愠解财阜赓歌责难卿云象徳鼚轩鼓舞俊乂在侧授受休光仁被八表前王圣哲后世梦杳
　　白云謡
　　昔觞瑶池八骏躨躨惟皇夀谷以冀后来思予东归和洽羣黎去不复野山川俨而驽骀雄雄御防天飞八骏云逝顾所望非
　　送鸿墩
　　流目寥青八风扬扬挥心逺去翼天长蹇予冲旷寓不稽方培塿何知情澹坐忘一周俯仰万象骈罗文光吞啖日月荡摩首川浩浩壅决洪波九万一息不盈嘘呵道巻体蔵曰婴山樊恬养取适维昧所安六合谫隘尘芥寛闲行云悠悠援琴载弹
　　六言律诗
　　走笔赋六言【二首】
　　万里慈亲塞外三秋倦客天涯鸿沟白日尘满龙阙青云路賖父老悲风锦树将军古血铜花十年战骨秋草一枕渔樵嵗华
　　其二
　　江海情亲鹤氅风尘泪洒龙渊西忆庭闱云下北望长安日邉射防金门有愿勒勋铜柱何年半生忠孝未遂浩志淹留岂然

　　元音遗响巻八
　　钦定四库全书
　　元音遗响巻九【附】　　　　　元　张达　撰
　　太和篇【龙兴汪生索赋】
　　一气未肇判太和浑絪緼如何盘古氏琢丧扬嚣尘遂使末俗下居然昧常伦上窥太和际邈若莸与薰汪生富春秋恻恻一问津拜父濠水湄涕涙盈衣巾事母竭甘防色养终冬春太和署轩屏庶类同厥身阶庭芝兰秀水木鱼鸟亲人生茍适意岂计富与贫我来属多难感子厚意陈要我赋太和令我愧无垠不覩太和事焉知太和淳身违太和时心存太和真举手谢太和相携归隐沦
　　义妇辞为王佐妻万氏作
　　结髪事闺阃盟心同死生如何中弃捐不得长合并迩者被嘉命校艺赴吴城临岐重寄托肃穆候亲庭防甘毋或缺旦夕善寝兴斯情靡有违庶用慰徂征岂不恋兹爱所忧在国程自从分别来魂梦但怔营归途冒霜露果为二竖婴百药鲜一效良工徒折肱拊膺哭九京白日昧光晶苍旻胡不仁妾身独防防妇人失所天贵富何足荣生命虽云艰独生宁自经跂予慕髙躅感此双涕零时俗薄伦叙骨肉犹相轻何况合恩义焉识墨与绳夫有忠孝诚妇有义烈称清风播万古粲粲垂令名太史采篇什此辞良可徴
　　君子斋巻为邵文斌作
　　卜地结华构夙昔严兴居谅哉成徳士秉心恒晏如弃置尘俗累玩守圣贤书斯文未坠地小大任巻舒自匪不器资焉能识防微篇章契道真觞酌陶情娱晞髪暴旸谷潄齿临清渠放意横八区俛仰贵不渝徳业日已崇庶用复其初允矣君子与廓然霄壤俱
　　十一月十九日题
　　原上鸣脊鸰僶俛思急难如何二十载恂恂遘忧患防服明晓日菽水怡令顔谅哉致婉愉朂率无间言前除风雪交北堂霜露繁紫荆日萎絶华发萃九原陟岵独延伫复谁念覊艰载歌棠棣诗恻怆摧肺肝
　　梦二子【集庆城中寓所】
　　江水净篹篹鲤鱼俱遡游归鸿尽北向不为报安否前者附书去到家应一月空有上林期翻令消息絶昨梦中男至仍似昔时痴殷勤论家事十问九解頥稚子笑相语遥指江头路记得月圆时阿爷从彼去凄凄犹逆旅欵欵疑归家妻孥各会面欢笑还咨嗟觉来失所在摸索空宇中蓬屋荻为户飒飒来悲风人生寄百歳我今已过半俛仰梦幻间浩歌发长叹
　　题成和公义字説
　　成子有至性端居常晏如名言谨佩服肃穆古制初济物懐恵爱秉心无鉏铻温温春阳集蔼蔼众卉舒耕凿肆余暇还读案上书有时忽而笑掩巻重嗟吁得意任所遇焉知毁与誉荷锄蓺芳甸把钓临清渠客至供脱粟采掇园中蔬上堂具甘防炊黍脍鲜鱼且复自懽乐潇洒送居诸顾惭覊旅士学问靡所储安得从尔游讲习暂依于朂尔慎所趋慰我离索居
　　赠别魏士昭南游
　　积雪直川陆河流沍氷澌侨居已伤懐言别复此时我切桑梓念子志风云期出处虽殊致宠荣应自知惊飊荡六合曀曀隂霾垂羣动悉奔伏众卉纷攘披登陟一瞻眺白云在天涯朂尔慎所持以慰居者思
　　斗室诗【萧驿丞索赋甲寅二月济南堰头镇】
　　萧侯任天性脱畧违氛垢筑室清河濆容膝仅如斗竒懐旷缅邈广厦知何有月色净庭除波光揺户牖兴至即髙歌客来每沽酒篇章互酬答翰墨纷左右十年守一官不厌清尘后退食咏康衢那能计荣朽怡情步芳甸延目睇层阜澹然至人心外物信刍狗
　　云山深处图【金谿何氏索赋】
　　山色逗竒秀云光澹冲融斯游日成趣幽杳焉可穷乐意鱼鸟适旷懐猿鹤通读书长松下斸药林薮中体倦时一息闭闗保冲于焉谢簪绂即尔徂春冬羽客衒豪素挥洒写清风何当解尘鞅嵗晏逺相从
　　雪夜感懐
　　雪霰大如拳风吹堕檐端鏦铮迸万瓦令我心苦酸局蹐败絮中彻夜不成寐讥裁今昔事直欲回天地梁温有率土原宪无置锥凶残必轩翥忠信反离披感念五情热狂呼呌苍昊徒然宰化育不肯均覆焘那得写此曲逺寄云中人竒懐莫汝诉谁识明月珎忠贤啓壮图达士乗逸兴意适自为娱功成孰能并而我且僵卧栖栖无与俦何由共携手继此清夜游期尔各努力僶俛加飡饭时来倘会遇式副平生愿
　　杂言【四十九首】
　　大化运亭毒三光烛乾坤气机往复来一理妙屈伸咨尔万物育流形见陶甄纲维孰云是主宰道固神
　　其二
　　隂阳始清浊万物邈以分不有圣神作天工谁与陈盘古代主宰庖牺肇人文仰观则悬象近取譬乃身允矣立民禄财成尽经纶
　　其三
　　神农教耕稼所重在民食轩居垂衣裳端拱作民则休风扇五帝尧舜兴让徳举世跻雍熙曽何知帝力
　　其四
　　大禹拜昌言夙闻精一语帝鸿既以抑受命主中土吾闻圭锡明徳日斯普尚忆胼胝忧江流思万古
　　其五
　　桀纣弃成宪炰焚恣淫威有邦起仁人大旱兴云霓惟彼汤与武征诛适逢时南巢放独夫盟津铄王师扶义匪贪位奉天恤民痍犹闻夷叔议叩马以陈辞
　　其六
　　泰伯耻翦商泯踪去宗国文王有天命终不失臣职小心日寅畏羑里闻演易惟彼至徳称宣尼诚感激
　　其七
　　六籍着圣道昭昭日行空仲尼茍不作万古诚昏蒙吾观春秋成经世由至公斯志倘有遂兴周在其东梦奠岂虚垂百王仰休风
　　其八
　　力政弊强秦商斯废王道焚坑事诬天失鹿宜不保所悲炎刘兴制作徒草草当时去古近遗意尚可攷云何事茍简乱政乃循蹈遂令三王迹泯没如电扫安得起两生从之展懐抱
　　其九
　　八政先食货裕民为国基农桑茍不给礼义焉所施所以制民产先王有恒规一夫或失所虑患起细微鸿雁赋中泽王风始云衰相将念嗷嗷流冗斯可悲
　　其十
　　五典系彜伦降有恒性圣人日恭巳命教先庶政钦哉司徒职敷播始由敬振徳时在寛从容俾就正后来何茍简所好非所令三季嘅浇漓黎民罔兴行孰似返淳厐遐遵有虞盛
　　其十一
　　圣人继大寳心法传厥中一徳无过差千龄事攸同尧舜相揖逊殷周诛彼凶揆道本无异天行惟至公
　　其十二
　　九卦处忧患巽云以行权居变不失常时中义斯全窃柄事弗顺逐君成矫防谁云郑祭仲可与伊挚肩
　　其十三
　　礼乐化民具斯须难去身躬行本敬和制作谐天人鸣鸟以之至土风由是淳夸毗何卑卑经国徒虚文固陋昧常典哇淫丧天真
　　其十四
　　民则具君身形端影斯正圣神治天下所贵能尽性恢纲播范熙载凝庶政率土咸宅心祯祥播休咏宜彼皇极君自天成永命
　　其十五
　　易道首咸恒闗雎着风始人伦本夫妇外治由内理闺门尚雍睦淫辟罔干纪率礼斯蹈和王猷以成美伤哉牝鸡晨乃尔播奸宄孰复戒隂凝齐家先正已
　　其十六
　　天下亦大具匪容小力持无贤伥如瞽诡説焉足随防来昔造佞箕子早见累血化为碧周网不能支所以元首哲股肱克纲维赓歌戒丛脞万事良由隳
　　其十七
　　君徳本于学得师圣则然成昭与君畴千古光遗编我爱版筑士致君有名言惟学念素志进若渊泉愚闇基世祸瞽行成自専厥首用颠殒邦家徒弃捐
　　其十八
　　祖龙游沙丘秦鹿特竞获尉佗入南夷陈胜呼楚泽中原竟糜烂黔首罹锋镝世无隆准人谁与拯沈溺芒砀云气起长劒诚不忒扶义振三纲休光并四百云何千载下尚力不尚徳
　　其十九
　　贝锦进轻翾家邦逢酖毒触龙诚成佞桀恶弥以沃伤哉龙逄死松社走麋鹿殷鉴谅匪遥举行一何酷防来煽凶祸大圣遭僇辱玉马忽朝周谁云罄忠告尚忆都俞音天风鸣玉
　　其二十
　　诈力有时尽战争自遗患佳兵诚不祥其事乃好还秦人昔虎视项氏初入闗猛气詟六国雄风拔河山屠毒惨未已燎原恣凶残不戢竟自焚哀哀谁与怜
　　其二十一
　　立国本忠厚推恩王者心文景有遗爱休光到如今吾闻当时诏恻隠由中忱岂但足胜残田闾免呻吟斯意何寂寞民劳汔谁任
　　其二十二
　　分土古来有哲王务安边虚内以事外经邦道非然周雅咏薄伐汉兵出祁连天威岂不伸彼土终弃捐卓尔金城畧屯师丐留田持重实逺计武功信由全
　　其二十三
　　霸力见假仁足云辅衰季桓文世不尔周道其久坠恢功却荆楚搂合振凋明禁整頽纲朝王兴旷制遂令横溃时犹复识名义所嗟原本浅诡遇由小器功烈如彼卑谋为终徇利
　　其二十四
　　三季世下降贪淫日渐寖国风成僭差侈靡斯莫禁权奸务平夺安宴懐毒酖民情滋效尤展转益以甚伤哉贾生涕痛哭时连衽
　　其二十五
　　汉武喜开邉雄心事争逐凿空探河源因势縻近属大宛献神马玁狁潜北谷矣卫霍功天山继遐躅中原竟凋省已乃多欲不有轮台音民奚去荼毒
　　其二十六
　　九五位中正聪明不宜昏执疑来谗口持断开枉门所以负黼扆古来警君身翫彼履隂柔竪阉敢持钧犹豫弃刚断审言循伪真终焉丧贤傅汉元成不君
　　其二十七
　　懐宠足丧身饕淫自贻咎多车奔秦鍼窟室死伯有古来功名士器量随所受匪徳负浮荣焉能以持久黙观隂阳化消长顺常守知止曷不先终焉见臧否
　　其二十八
　　大鹏升天池翼若垂天云搏击九万里茫茫浑埃尘斥鷃日啁啾翺翔止荆榛腾跃不数仞亦云任其真情性不自适谁能安厥身
　　其二十九
　　造父昔善驭抑縦不穷马鸣鸾日有节辙迹遍天下贱工何拘拘挥棰不遑舍终焉尽马力奔伤解瓦哲人契斯理为治尚寛假艰虞惧衔橛绥抚道安雅亿兆奚可穷谁其戒东野
　　其三十
　　为治有大政米盐非所宜秦皇日衡书劳瘁诚可悲轩后皆垂拱有虞亦无为防龙时满朝皥皥臻雍熈
　　其三十一
　　扁鹊谓桓侯君疾在腠理于时用汤熨所患犹可靡桓侯不深信讳疾忌言已病至乃迎之无能救其死
　　其三十二
　　和氏识秦王又识楚王心三献乃见刖岂云遇知音我有太古瑟朱弦间徽金一弹降灵雨再鼓丹鳯吟师襄久不作子野亦已沈持之苍梧野日暮浮云深掩泣更延伫徘徊九嶷岑
　　其三十三
　　十五读诗书十六学劒术二十事荒游扬帆泛溪浡扶桑睇初晓水底见日出鳌抃动三山金光时灭没良游竟成梦局迹愧华发安得招鳯麟瀛洲看明月
　　其三十四
　　九达去榛伤险途冒风水穷达理之常所贵端厥履箪瓢乐顔巷帯索懽荣啓圣贤数有竒云何事奸宄乖张越常分负乗致防否哀彼幕上巢忘躯辈由已
　　其三十五
　　赏罚奉天心纲常日攸植武公据曲沃以孽戕宗国九伐有所施王诛讵容释云何东周君刑用乃尔辟一军俾为侯跋扈竟接迹嗟彼三晋封其来岂朝夕
　　其三十六
　　显道善天下韬行臧厥躬用舍奚与已畴能保厥中尧舜相授受素王走西东穷达亦自天于时嘅汚隆觖望匪正宣淫基祸防嗣宗何其愚乃尔悲途穷
　　其三十七
　　鼠玉本殊器方言偶云同懐璞过郑郊周人亦何蒙名实耻不符鳯凰异昆虫宵人负衅戾矫伪徒为恭哲匠有明鉴瑜瑕当类从
　　其三十八
　　严陵负孤介巢许见髙志光武昔下之东邻崇节义乃知风化原信自人主致茍能激頽风孰不耻汚秽
　　其三十九
　　太古去我逺登髙思凄其风云何茫茫飞羽时安之莽俯一气空荒旷无涯萧萧寒声来防波増我悲慷慨发孤咏凭虚振余衣
　　其四十
　　典午卑六经清谈贱名检纷纷饰庄老旷逺类行险滥觞自夷甫陶诞行莫掩神州竟陆沈千古有汚玷
　　其四十一
　　阳道贵日舒兴邦全士气哲人嘅云亡家国宜殄瘁伤哉党锢祸媒孽于汉世羣隂纷内讧排摈先所忌孰不戒履霜艰虞有前备弱龄不好弄兰畹结芳佩聿慕田子风凛然余节槩
　　其四十二
　　登髙盼神州观秀向嵩岱啸歌风云起懐古何慷慨年来桑田变嵗月怅斯迈流离阮籍途抚迹伤狭隘独夜发哀音凄其激天籁
　　其四十三
　　王业昔偏安孔明任开济鞠躬日尽瘁欲以报先帝方其事经畧谋画信前计焕矣渭上师奸雄诚慑气天心胡不祐志决身竟毙缅彼八阵存千秋余涕泪
　　其四十四
　　二五妙生成马图泄造人文肇羲画则象存易道吾观竒耦间至理极冲浩万化本一原先天岂云老发挥继三圣神明恣精讨九师何区区异论淆丑好
　　其四十五
　　书纪帝王道遗编火于秦嗟哉伏生传幸益孔壁文六体备明训昭昭条彜伦虽无百篇完终见至治因继述有成宪君行本诸身
　　其四十六
　　六义本情性于时见兴衰览之思无邪亦曰兴于诗删定有深意劝惩义无遗兹焉鉴善恶讽咏开民彜齐韩何専门毛郑徒栖栖至理自矛盾于今伤背驰
　　其四十七
　　鲁叟昔成经宪章垂万世圣人不得位于是见微意悄然事笔削有志文武治是非明天心褒贬达王事麟出岂非时允为春秋至
　　其四十八
　　仪礼备经制周官如合模大哉姬公言文武道在兹王泽日薫蒸渐摩洽肌肤百年礼乐兴万世昭良图谁云出隂谋蠡测徒区区
　　其四十九
　　负下未易居下流多谤议防谦不违则悔吝非已致在陈孔何歉居东旦无怼荣辱自外来中虚识明志自矜兆瑕衅妄想服忧悸折翼庸得飞伤行诚罔利所嗟负性险疲滑丧中虑乐善吾敢忘知非仰前智
　　咏懐【十二首】
　　夜中喟然叹抚瑟发孤愤交游徧海内零落殆已尽萧条感知已饮恨中自隠骐骥不用良秋霜蕙花殒怆愧激清歌衣沾涕徒抆
　　其二
　　把酒劝流景为余驻飞光促中多忧虞世故莽茫茫幽若黯霜露蒹葭睇青苍登髙望浮云不见鸣鸟翔块尔独伤处秋思凌八荒
　　其三
　　种莲洿池中根浅萌未树风波日潜骧华耀宁复吐鳬鹥伤铩翮怅怅独尔顾岂无荃与蘅嵗月逼霜露嗟我懐美人逍遥叹迟暮
　　其四
　　邪径捷轘辕康庄塞荆榛趋舍既异路谁能复随羣作苦念田家值兹伏腊辰酒酣仰天呼尽醉同比隣生世聊复尔委身亦奚论
　　其五
　　悬黎出寳匣烂然光满目宋人贵燕石按劒不尔蓄抱真方什袭待价斯韫匵举世无赏音何劳楚庭哭
　　其六
　　端居抱岑戚世故繁乃虑身卑动见尤悒欝谁与语出门瞰中泽鸿雁伤落羽寒风时悲号白日窘隂雾寂寞稻粱谋忧来泪如注
　　其七
　　大海渺无际敝舟驾洪流狂飊怒屏翳骇浪兴阳侯维楫中道失揺揺寸心愁所具本不素没身竟何尤
　　其八
　　世情靡如意忽忽若有亡欲学广成子沈忧焉可忘烈火燎中野洪流没川梁经途塞夔虚防室悲游光达生茍不然身命何能当
　　其九
　　昔我游邯郸悲歌上丛台黄云蔽原野秋色南中来怆怳吊陈迹繁华空绿苔平原君不见知已安在哉志士无蠖屈山林有遗材兴言惜往日千古余悲哀
　　其十
　　霜气肃大泽虞衡方有为缘山置罘罝遐迩宁逸飞列格掩狡兔弯弧坠鹍鸡披林践幽荒探薄穷险巇所中必翮羽流磻岂虚机焉见凌云雀飘飖极天涯
　　其十一
　　少年负长劒猛志厉秋霜独见絶众虑髙翔起遐方燕赵徧辙迹周秦慨兴亡河山鬱云飞壮观思悠扬及此悲局促鬓髪华已苍樊笼岂不念短翮情自伤
　　其十二
　　阔别慨参商懐思极令晨积愤莽胸臆所亲路无因嵗月不我与曜灵下西津零霜众芳歇鶗鴂徒悲辛杳杳念索处栖栖愧离羣髙山独有奏牙旷谁其人
　　寄复见心上人
　　杪秋靓遥夜木落中帷响揽衣不遑寐起视明月朗南云矫鸿雁候气凄以怆援琴伤我悰懐人叹河广忆昔奉末契萧闲诣方丈清谈霏玉屑了悟示天壤眷兹别离久尘务纷鞅掌年华感流迈身世悲俯仰时有东林思何能共来往
　　寄防季潭上人
　　华雨散白日法云徧空海菩提妙真相厯刼恒不改吾师探天根圆对朗如解澄源灭诸恼掩室时自在汨余游苦波智性日昏騃闗昧精进六入竞沈痗如何久离索执热孰云洒安得憇旃林西来擥芳茝
　　送严鹏飞助教告老囘桃县
　　解组适闲身萧条丘中赏故山跨梁宋秋色多榛莽囘车恋桑梓父老共来往伏腊倒樽盆髙歌递清响孤云眇嵩少一苇叹河广何所见相思长淮沙月朗
　　真意轩
　　鬱抱塞氷炭迷阳瘁吾神有生亦悬赘曷若陶吾真大化本自然天君絶纤尘中虚自闲豫畦町徒纷纭我屋此山下开轩缅青云松风行共逺流水春盈津理至情自适悠然太初民咄尔谁与此懐哉彭泽人
　　其二
　　寂感意弥旷雄观契天真大块斯噫气洪炉煽无垠谁将悟吹万一理通根匡坐对山月悲歌入寥旻
　　重闱堂为丁允共题
　　临川有孝子构堂署重闱誓报罔极恩养志思弗违念昔童竖日豺狼塞郊圻母姙父义死太母是为依提携风尘际仓卒将安归迨今幸树立深仰鞠育慈伯也奉祖母试吏旴水湄季也守桑梓事母竭甘肥各言遂厥志庶使行不亏我闻服髙义盛叹重歔欷勉哉慎所执始终无或渝观风倘相及请试陈兹辞
　　读刘伶传
　　刘伶好游山荷锸尝自随死必以礼殡殓乃所宜茍云旷达懐安用埋蔵为昼夜与寒暑如斯往复之暴骨弃中野铭勋树穹碑百年等尘土荣辱定焉如往哲或可作吾将议其微
　　赠别施伯晕
　　负疴卧衡宇过客陈苦辞政值九日胜遽兴千里思黄华适蓓蕾醁醑复淋漓称夀捧清酌怡顔舞斑衣于此不为乐居然就分携长涂积雾壅水陆罗蛟螭舟车一失守悔吝坐相推所以达识者临岐审先防鳯山际汉表旴水赴海涯囘顾山水会白云长在兹抚膺但延伫握手知能期去矣慎所趋勿为行子欺
　　交柯图为徐子真作
　　种植纪昌运维善为休徴相期树交柯居然家道兴真契果有验双盖供前楹儿孙日炽盛帑廪逾丰盈诗书列髙座青紫罗广庭朅来四百年世胄飘华缨奈何人事易刼火焚林坰当时古槠樟一旦成榛荆但见扫地赤不睹参天青空余风云合无复虬龙陞应念培植勤载使柯叶荣毋徒玩粉墨抚巻谩劳情
　　曽氏母挽謌辞
　　怕见陇云合忍歌薤露晞居然壅氛沴溘尔下慈闱令子効戎幕良人事幽栖一朝失所助两地同其悲涷雨洒长薄惊风荡交衢情来但感念谁不増歔欷
　　先泽斋巻为黄以实作
　　层构蹑云标偏楹跨风麓珎蔵百氏典巻巻自缄束重是前代人摩挲屡曛旭每常舒巻会凄惋辄盈目忆昔冠学初竒文贪积蓄柰何值变故一旦成荡覆寇火暨淫霖漂焚弃空谷焉知三十载编帙弗载瞩安得从尔游大观恣所欲风帘逆朝暾雨楹烧夕烛餍饫九流迷驰驱四库录匪惟娱识界且以慰曲感此复徒然相看反悲蹙挥毫写新咏鄙吝聊自沃
　　赠黄空明
　　髙士敦古学持心常了了体存虚初用彻品类表昭示显沈瞢若鉴灵台沼匪徒烛旷逺亦弗昧纎小轩农通内典诵説达清晓亲知多俊彦名闻着根杪忆昔南州翁引疴苦相扰一裁刀圭剂二竪顷刻剿载感厚意陈揄扬那肯少雄辞耸峥嵘妙札驰騕褭生平慕竒术芳躅无由绍闻此倍欣然临风首频矫愿言谐宿心行矣袭佳兆
　　歴山祖饯图赠别萧郎中之官陕西
　　素楮挥霭写此相思绪沙头一瓢酒酌别秋城暮长安豪侠地在昔矜王度画诺慎嘉猷庶防存畏慕挥手从此辞愿言保贞固虽无万里途何由重会遇漠漠秦川云离离歴山树贻尔慎巻舒岂为夸豪素
　　赠别孙思明
　　穴虫辨隂曀巢鸟惊早寒所以知微士不为异患干孙侯抱利器射防来吴关杨叶已百中错节试一刋春风动归兴慷慨懐悲酸稽首谢绛阙挂冠趋考槃方舟晚相遇意过平生欢倩论发幽赜脱跳盘中丸视彼昧防者孰能识其端浮云翳大壑短水翻长澜君归适欢会我往足忧艰岐路一分手壮懐良已弹钓水步清浅采山陟防岏斯游傥可遂酌酒开芳顔
　　斋居有感
　　遥遥万里道恨恨千古心人生驹隙间胡乃苦其身庭除滋碧草桑梓翳白云髙斋掩扉坐时闻檐铎声
　　对月
　　月光尔何荣覆地写我形我形无汚杂我心自清明愿得生翅翎九万随鹏程大风浩泠泠扶揺游太清
　　夏至闻蝉有感
　　昔嵗值兹晨闻蝉在齐郡已畏别期赊还忧日方永予今卧乡国妻子得相省却念平生言愁来愈难整
　　秋斋夜卧有感
　　俛黙抱愚拙空斋独掩扉清风入牕户明月下床帏念彼林居叟行行深夜归何言蹑髙躅徒使寸心违
　　夜游竹间忆髙士叶季文
　　竹里风月好独游深夜时月光与竹色鉴映无尘缁我心政如此清兴适在斯那得意中人复此同襟期
　　寄庐山陈汝言
　　林卧疏尘事闭门春草深东风偶然来披拂壁间琴感彼动中意予静者心坐看西日驰落景惜頽侵我本楚狂人望气江海隂南来托孤劒然诺唾千金岂不眷勲庸而甘与浮沈当世属大度志气尚难任皷刀矜余力叩角有知音何必蹈东海功成还旧林
　　夜思
　　痩骨榻痕清虚堂虫响小怊怅万古情朦胧一牕晓
　　古意
　　骊龙颔下珠光彩夺明月所适尽惛朦孤忱向谁雪
　　感遇
　　我有一寳劒锋芒照胆寒无人能识鉴留取自家看







　　元音遗响巻九
　　钦定四库全书
　　元音遗响巻十　　　　　　元　刘绍　撰
　　秋怀【十七首】
　　竟嵗寡欢绪时闲俯东轩秋风意萧瑟爱此寒荣妍晔晔浥朝露芳馨比荃兰飡英岂无志值此冰霜坚忽与念荣悴俛焉黙无言
　　其二
　　忽忽犬宇内殷忧日如麻十九不称情有懐浩无涯节至风物美孤芳澹清华辉林防愁悰起舞西日斜生死一夜旦大耋奚庸嗟
　　其三
　　万物付定命讵云忧贱贫举觞问青天孰若陶吾真夷叔饿首阳千载寂不闻终古今归尽念之独伤神
　　其四
　　缅俗结纡轸易初吾弗为临流采香薄日与佳人期举世厌芳草薫莸以同施抚襟怅余懐防驾临海涯闻有鲁连子千金弃如遗髙情倘可起携手斯与归
　　其五
　　少年厉猛志振翮慕髙翥奄忽歳月徂壮心无复豫力绵气就耗抚事日増虑枕险莫安寐忧虞惧前路凄其念华发僶俛惜驰骛犹有丘首思从谁叹迟暮
　　其六
　　大化日旋运羲娥去悠悠俛仰宇宙间身命谁能留迷复眚在已不耕宁有秋鸡鸣起为善思与大徳俦朝露竟防何怅然日増忧
　　其七
　　夙抱尚林壑浮荣非素谋一命已七载伐檀诚自羞晨出北郭门浩然思清秋黄虞翳榛莽落日驰耕丘惟余故乡念慷慨兴悲讴
　　其八
　　携手上濠梁慨然忆庄周鱼我不复辨达生亦悠悠但见飞鸟翔荒烟映寒流乌鸢啄腥腐鸾鳯声自由感此涕无已咄哉叹行休
　　其九
　　万象日昭著三光自无私古今何寥寥人道常相夷为善未有应为恶殆不疑昏昏昧灵台惨惨诚可悲黙尔重吾感天定人焉违
　　其十
　　全理日茫昧人情溺其私达生茍不然在世复防时秋酿比隣熟寒华满东篱称意且谋醉绿鬓终成丝
　　其十一
　　夜中起长叹仰视明月辉惊雀栖不定吾生亦何依弹劒拂秋莲含凄步前墀秋霜草华落嵗月讵我稽感往事难复念来情亦悲无将契理委顺斯不疑
　　其十二
　　擥涕以伫拟邈然懐太初洪荒不可模朴散今何如智诈日成伪荆榛塞庄衢羣邪沸汤火嗜欲戕乃躯语徳去以逺諐中匪良图云咸世无奏孰洗哇淫污
　　其十三
　　隂阳鼓灵籥日月如转丸窅窅神化运谁能测其端春旸美万物秋露凄以寒乗时变荣悴天道终何言
　　其十四
　　髙步视六合河山邈悠悠浮云西北来惨淡増我忧世乏稷卨俦皇皇将焉求乾坤妙阊阖元气浩不收经纶信有待明哲奚淹留自非遗世士何能守斯丘
　　其十五
　　艺兰十余亩种蕙连崇冈荷鉏理荒秽恒恐摧幽芳穆穆膏露滋飘飘灵风翔俟我将采刈佩服期不忘
　　其十六
　　晨兴步前除鬱彼佳树林上有好鸟鸣索羣扬哀音兴言念我友髙谊明断金如何久离别不得同夙心投袂出东郊浩歌盼西岑凄凄广陵散恻恻梁父吟丈夫贵壮健毋俾徒荒淫
　　其十七
　　磷磷涧中石萧萧松上雨美人采三秀嵗晏孰华予凄其念逺道薄暮澹延伫秋风怆我懐澄云日凝宇泠然参差发怅望大江浦帝子不我期中情竟何与所嗟顷筐意周道渺何许遗玦谩驰思沈忧忍终古
　　杂诗十首示宰献
　　夜中见明月临牖御清辉凉飊忽以起草树声自悲怫鬱暂延伫援琴不能挥繁愁尚何诉但觉双泪垂囘身入空房零露沾我衣离鸿亦何苦塌翼寒相依
　　其二
　　朝出北郭门暮登西郭山不见采薇人倚松但何言凉风振林薄密云翳冈峦凄凄鶗鴂鸣心事如波澜举世不尚异酺糟岂非难谅持独醒理尚友三闾贤
　　其三
　　洛阳昔云盛豪贵聨华裾甲第冠京邑田园极膏腴出则富车马入将倚金舆台舆被锦绣声价凌三衢一朝大运摧荆棘铜駞居烜赫不复见荣枯同翳如
　　其四
　　飞飞南来鸟薄暮无宿栖衔哀迅中野午夜声转悲壮志困冰雪萧条羽毛摧乾坤岂不广周道今无归枳棘富罗网泰山益巍巍托身忍云失失路诚不辞
　　其五
　　日暮懐所思涉江采芳泽飘飘兰蕙花春气满南国如何同心人言笑千里隔采之不成遗中道寘愉怿凄风忽悲鸣鶗鴂声恻恻恒恐芳意摧荣华不常得
　　其六
　　西城髙崔嵬华阁翼云起阑干倚霄汉户牖纳霞绮彼姝者谁子抱瑟中自理一弹振林木再响韵流水凄清囘宫商观者余涕泗谁能为赏音世乏钟期子
　　其七
　　驱车北邙道墓门鬱累累叹彼泉下人防防即长途松萝蔓荆棘狐兔凌丘隅千载不复生荣名竟何如人生信如寄日月宁居诸及时当惕厉毋俾同丘墟
　　其八
　　少小事游侠西游咸阳中金张不蹑迹赵李何能从走马逸絶景挽弧坠飞鸿心知不称意尚友来山东黄尘忽以起白日惊鸿蒙壮意竟何遂浮生成转蓬犹余固穷节不愧千夫雄
　　其九
　　朔风雨寒雪庭户飒以凄佳人闺中处日夕愁孤帏良人客燕赵嵗月久不归荣华恐难恃会合知何期思惟极长夜梦想若见之如何千秋懽梦觉忽尔违何能同飞鸾去住偕君飞引领意难释沈思涕沾衣鸣鸡夜将旦恻恻谁能知
　　其十
　　房星耀西极天马产渥洼龙媒世难得被策来中华伏枥器未展忽云轭盐车峨峨西蜀山九折道里赊日晏势頽迫束刍不云加弃掷道南谷长鸣若咨嗟谁能卒恵养犹可凌风沙
　　存诚斋
　　潜鳞泳渊深游翼摩髙苍积实塞天地流行极昭明寥寥太初人一气涵混茫成性善自持蕴真保其臧子观思无邪灵府何煌煌碧津湛华月太宇昭天光我愿沐咸池乗云憩扶桑逍遥卧松雪暨尔歌瑶章
　　送开学臣还河南
　　解绶违辟雍扬舲赴京洛长云惊嵗晏别我愧离索兴懐靡夷届饯宴悲执爵鴥彼盼飞翰髙驰已寥廓嵩丘古竒胜瑶华翳丛薄空谷归白驹从谁赋场藿纷吾梏形絷宿抱讵如昨怅望紫芝歌投情寄猿鹤
　　题丰城送别图为张叔通赋
　　秋旸散林木霁景生繁隂华蕋被汀岸轻云冠遥岑眷恋客游子登舻属江浔张筵俯洪流别鹄凄朱琴賔饮岂不尽举觞思烦襟广厦构梁栋多才美南金翰飞仰青防九万徴在今欢好良有极来鸿睇遗音
　　送王润之官陕西
　　逺宦入秦闗鸡鸣肃征袂咸阳秋莽苍古水咽清渭登临盼形胜立马慨兴废落日照终南行人在空翠凄凉乡国念惨淡游子意孰和庄舄吟遐思眇天外繄余契金石惜别劳梦寐何所更持情临分乏琼佩
　　送王贞念之官泉南
　　大厦揽羣材明庭集时彦皇恩暨东海宰牧恵遐县鹓鸾异栖棘刀尺旧裁练游刄恢有余审机中无卓鲁世所希龚黄眼中见纷吾契倾盖喜子勤觌面接爱畏暌离凝情迟祖饯江枫丹落日野菊黄逺甸孤帆天末杳惊雁云中断伫立思苍茫临风寄孤叹
　　钟山晓晴图为尚书生陈宗进赋
　　灵崖多幽姿朝日射翠微丹黄冒其颠绛气蔚以弥璨璨梵王宫朱甍俨崔嵬云光发天藻缀户纷陆离遐瞰极鸿蒙元和囿天倪琼英灼三秀玉树交春荑我愿酌石髓驾言候安期天门正鸣鳯菶菶梧桐萋
　　华峯晴翠图为牟铭赋
　　素抱白云志未谙林壑居闗山缅河华夙昔悲驰驱奔峭入天府断崖当空虚青防倚台髙仙掌开芙蕖及此劳梦寐凭轩疑画图林峦翳青苍赤气纷扶疎彷佛玉女祠霓旌曳云衢鳬舄如可借终期陟蓬壶
　　送钱仲宜入陜
　　仗劒事西游鸡鸣度函谷黄河骇奔浪三华时在目云霞烂仙掌旭日照髙陆停防望咸阳平芜际天緑悲凉过秦赋惆怅清渭曲百二壮山河兴亡成转烛我歌叹行迈秋气纷落木遗玦寄遥思懐人美如玉
　　镏季鹏山水图
　　杳杳丛桂咏悠悠紫芝歌青山岂不美嵗月良蹉跎寂寞异城曲萧条负防疴回峦倚空青崿嶂中嵯峨飞雾洒遥雨层林翳岩阿侧见涤烦抱愿言与经过牵迫缅途濯英想流波佳人邈何许迟暮思如何终期侣麋鹿独往依云萝
　　题陈思礼如在堂
　　大孝慕父母百年即崇晨黄泉邈难及鬱鬱何能伸惕想结沈愤呼天路无因升堂俨戚容帷箔悲流尘罔极恩难报忍云死吾亲肃肃见羮墙欬音日如闻菽水尚得奉肝肠以酸辛踯躅弗遑舍灵思怳缤纷永念膝下欢事亡终我身
　　皇甫志道双桂轩
　　嘉树日竞爽月华散秋林天香下层云圆影结繁隂延伫中林士徘徊尚友心虚堂耿中夕晤对成沈吟自闻燕山謡或契郄氏忱雨露日夜滋芳馨嵗年深希声虽寡和终竟有知音山人赋招隠行且投吾簪
　　送危于幰教授安庆
　　皎皎明月珠荧荧瑚树承恩出畿甸典教任文署长波驾征楫鲜袂望江路烟景际平芜空蒙见楚雨缅懐舒古城夙昔守王度遗烈俨威容孤忠共谁赋成家业旧振铎化澍相望极我思三山水云暮
　　送李端甫归覃懐
　　典教出中州趋庭忆河县长波泻天堑挂席过淮甸游云澹飞雨碧树鬱葱蒨岂不烦尔思临衢极深盼繁华贵知止道养沐殊眷日暮念游方升堂慰情恋论交我无晚结分诚婉娈怅望王屋云懐人梦中见
　　送李致周之广西
　　选秀诣公车承恩任民寄要章聿南骛谷旦伤解袂都门供帐设水驿邮籖备繁吹过行云惊飊速行斾苍梧眇遐嶂巨浸极荒裔孰起虞舜思聨绵九嶷翠随阳笑南雁局促辕下志同是肝肺存沧溟深别意
　　思故斋
　　至道日炳焕灵台本无私昭昭君子堂棣萼时相辉粤此尚持一居恒敢忘思静息冀有养动察无自欺蕴真含元和微莹存天彜觞豆日接爱肃雍应埙箎岂不念逸豫于焉勉夔夔般乐有圣训缉熙法前规永言相尔室式用陈抑诗
　　药石斋
　　美誉成疢疾嘉言信良规斋居借药石古训安敢违俯仰则先哲名保恒彜知非念行迈闻过慎所思善恶纷在鉴闲邪贵知几缅彼邪佞子撄心丧天倪谗谀一投隙令徳从磷缁屋漏尚不愧箴言求抑诗通山有嘉泽允矣君子思
　　黙斋
　　解知居化先葆真游物表嗒然吾丧我道在匪昏窅缅观四时运万象纷以兆天体竟何言神行日星皎伟兹顺性命灵府谢棼扰敛华杜徳机防踪却虚矫羌吾导壹气囊括中窈窕极览邻泰初无声契幽眇尚欲保静専因之寄要
　　题兰石
　　【缺】

　　拟古【十首】
　　窍凿混沌死人情迷至公忠信有不偶端行见途穷嘅尔七尺躯便娟难取容宿秉耿介节邪毗纷异同大庭何辽哉磊块烦心胸
　　其二
　　天地盗万物万物更盗之匪盗不成功东陵亦无时所以巢居子轩裳不能羁髙度跨世外澹然守无为桎梏有形内但为此人嗤
　　其三
　　万物本乎心天人理无违中和致位育举此臻雍熙遥遥三五人去我胡倐而巧伪滋变幻秉时蹈危机卓矣我尼父喟然欲居夷
　　其四
　　清商变炎候霜露凄庭芜嵗晏行且至微情莫能摅独坐念逺道鸡鸣夜将徂浮云莽空荒游子谁与居引领睇闗塞寸心岂云疎
　　其五
　　大钧运神气万彚各有形弱肉竟强食曷如无厥生吾观虎狼徒牙爪纷纵横麟鳯世乃稀孰云保休贞恻尔忆善类终悲枭獍行
　　其六
　　落落大宇内古今浩无穷人夀竟防何孰能观厥终万变日纷更羣行遂汚隆夷叔乃饥死佞壬恒取容我愿吸瑶翠后天老崆峒一观善恶定康哉返淳风
　　其七
　　畴昔登燕台南望缅江介黄云塞中区秋气薄恒岱所悲霜露迫眷此歳华改落叶日夜飞离兽翩翩迈鬱鬱孰得言愁思渺天外
　　其八
　　楩梓居邓林峥嵘山谷间中道夭斧斤多才实为患秦斯悲东门园绮走商顔防绣非不美为牺诚所惮惟彼樗栎夀浮云良可叹
　　其九
　　大道日昭昭物情无所遁圆方奠髙下布指知尺寸天经孰能昧挠我澄源溷心出妖孽生焦灼自成困廓尔保灵台兼山吾止艮
　　其十
　　势诈溺流俗翕张相雌雄栈栈荆棘场广术难我容傲志孰薮泽巢林仰髙风遗荣保精诚凭化观始终坤用了不秘气机妙相从守此岂云亢宁悲吾道穷
　　易水渡
　　朝发良乡城驱车经易水沙鸣风飞扬日晏云四起登临吊荆卿恻怆悼前轨尚想击筑情捐躯报知已畏天小事大为国资道揆曷展匹夫雄居焉图寸七燕丹事不成秦帝当世耻至今河流声鸣愤犹未已我行慕英侠悲啸哭山鬼死者不可生嗟哉田光子
　　涿州
　　抱介耻儇媚离尤滋慨慷扣阍道无由恻恻辞帝乡寒冬百卉腓驱马践严霜晨过涿鹿城惊飚恍沙场息徒用税驾遐眺临空荒羣山从西来千里横青苍倚劒事悲咤令人忆轩皇蚩尤今则亡战伐何茫茫落日笳皷发连营旌斾扬吾行竟何之流止嗟殊方
　　楼桑地故宅近庙
　　落景被层阿崇朝怅行迈停骖得遗庙瞻仰时再拜中堂神物凭古壁虫藓壊龙衮尚依然英风缅如在因思炎祚微四海叹横溃斯地产斯人含际光大凄其志兴复飞羽才敌忾天命茍不违曹瞒岂其对我来千载后感激鱼水会乔林动灵飊隂洞秘怪尚想楼桑存童童状车盖时危兵革浩往蹇昧前戒英杰孰可期陈词致深酹
　　真定城
　　客行抵燕南独夜车轧轧斜月耿流光繁星动天末逶迤出深壁彷佛见城阙击柝接耳闻哀笳向晨发维时重围解二镇兵祸结吞噬狥乃私边隅忍流血防虞此何谓国耻殊未雪感此意惘然悲歌激林樾
　　滹沱河
　　夙驾违镇都客行有前期蓬飞歳将晏恨恨临髙岐长河动我前夹岸流水澌需次向晨渡马鸣游子悲天寒野无人世梗道路疑岂无故乡懐辛苦曷得辞贫贱本吾分险艰庸自持嗟哉云台勲千载今得知
　　邯郸
　　访古慕英侠壮游过邯郸连山飞翠来马首如扬澜贯酒呼美人浩歌吊平原天空响云涛野阔凌孤翰忆昔致多士蛾眉去无难賔筵灿珠玑箫鼓清夜阑报効岂无人鶱翻济时艰蹇我匪脱頴懐贤邈难扳干戈浩纵横长路方漫漫感激讵有已登车摧肺肝
　　磁州市
　　髙原黯平芜霜重日色死客懐増悲辛行迈日靡靡汾阳跨邢卫鸡犬接闾里隐赈富人烟渔盐喜成市岐亭向朝泊接淅事薪水贯酒慰我徒停骖纵遐视侧闻西州事唇齿莫相倚列防满潼闗并吞讵能已
　　同陈仲宣临漳眺三台感赋
　　暮雨洒平陆浑漳飞急流停车访遗趾萧瑟余烟丘忆昔炎运否黄星射中州防刘矫天威叱咤风雷愁构此睨霄汉凭轩揽壮猷蜀栈小诸葛三江卑仲谋歌钟绮筵开冠盖纷夷犹诡计弃土苴奸图照千秋谁怜狐媚情总遗石氏羞老我咏梁甫临河思绸缪缅懐分香悲敢与西伯俦鬼魅啸林虑西陵风木飕干戈怆物色行役吾増忧
　　羑里祠
　　陈迹使人感天秋一登临髙堂肃遗像孰识千古心伊昔植昏暴披猖肆邪淫宫邻纵金虎大圣逢幽禁缧絏岂我罪天行敢无钦鞠躬待王诛苦节明断金遐想狴犴艰圜扉鬱森沈天昏惨无人杀气吹防隂怨慕日罪已明夷以沈吟至今臣道难帝命惟棐忱明祀仰万古我行适幽寻苹蘩愧无奠肃拜偕朋簪白日照殷甸霜风疑遥岑髙歌昌黎词感嘅徴在今
　　邺下述懐
　　残垒宿归云鸦鸣满长洲惊风日夕起倒卷漳河流借问客游子蓬飞防时休沙尘暗长淮风雨迷旧丘献业不得意征车曽少留此邦古名都控带绵西州井灶列万家甲兵当戎搜以守足固御以功伐先谋在昔雄武人凭城逞英猷蚁封曹瞒冡尘灭髙懽楼陈迹竟已矣登临眇予愁侧闻辕门开将令严如秋斩牲誓貔虎建斾挥蚩尤三明集幕下一羽开遐陬献馘谅有冀寝兵可前筹而我尚落魄龙鸣动吴钩功名倘有遂买棹随轻鸥
　　曹瞒疑冡
　　懐古意激昂河山去逶迤曹瞒世已矣遗冡何累累大陆昼晦晏惊飚荡殷圻我行倦中野登望兴遐思国步属艰难委身济倾危丈夫功业立忠孝铭常彜汉贼不两立雄奸当世知遗骸委黄壤千载孰忍欺我欲假六丁伐兹使平夷一洗狐媚耻无将行路疑
　　殷大师比干墓下
　　层城带河流坑坎延逦迤城门一凝望突兀孤坟峙故老向我言曽闻比干死商辛昔昏戾社稷见倾圯直谏有斯人龙逄事堪拟想当批逆鳞诚恻吐臧否改过冀君情捐生非为已先王我同出去此吾焉止颠覆忍见之含凄向泉里我来属多难感激在千禩靖献人自谋忠仁孰能企摩挲仲尼书朗咏道傍诔隂黯中陵莽苍寒吹起他日牧野师谁怜商鼎徙
　　孟津
　　饮马临盟津济河俟横舟天空浪涛急嵗晏风云愁懐古睇平皋神州浩悠悠忆昔誓白旄师征遏防刘轩裳不期来飞斾迷层丘伐暴奉天吏来苏慰民忧至今川岳辉尚识鹰扬秋桓武颂日逺兴亡嘅殷周干戈未偃息汹汹悲洪流
　　清化镇
　　驱马出卫郊羁离叹流冗穷冬天雨雪所歴涉深恐兹晨过名镇井屋河山拱天外见戍楼云旗昼飞动江淮事绵邈闗陜势奔汹大厦孰得扶时艰百千孔栖幽缅龙卧上乗惊鹤宠行矣拂青萍悲风鼓余勇
　　福昌寨在宜阳西
　　崤渑通宜阳中条势聨络崭岩福昌寨冈阜相倚薄上平衍千亩下瞰延清洛丧乱设重闗哀笳间鸣柝我行愧青嵗凭览感今昨秋色满南云寒声殷寥廓苍茫嵩颍思寂寞采芝约孰与济时艰含凄叹淹泊
　　河南露寳寨近嵩州鸣皋地
　　搏壁上层峰乗云蹑天闗风涛鼓羣有九野何漫漫二气无端倪隂阳自循环河山拱中区万古情不刋而我一粟微览之意茫然天地则疮痍风尘暗荆蛮连山黯巫衡杀气回飞翰感往岂不慼悲来怆朱顔
　　白马峯在河南西
　　名山奠中区突兀倚天半振衣登云梯奋志凌汗漫攀萝出絶顶髙步跨飞翰元气画淋漓羲娥递昏旦凝然嵩华敌遐眺越江汉聨络走龙蛇南行势无断吾思平泉逸况乃值纷乱黄鹄招不来凭崖发深叹
　　宜阳洛南山二十里至楚家庄
　　洛南多青山走势连二室幽林石巃嵸谷转峯鬱我行触奔突登顿迷径术沍溜发岩光寒隂笼白日况闻避地人陶复相比密丧乱各因依偷生余臲卼兵戎几时已抚事伤孱质山空魍魉号石裂蛇蟒出岂复慰曩懐行行怅如失
　　屺思轩
　　甫晬失所恃终天抱余悲羁艰属行役感物宁不思晨发践严霜迢迢陟崔嵬乡闾眇闗河无母吾焉归忆昔在襁褓劬劳念慈闱成人靡由视下土应含凄眷此意难释儿生亦何为聿瞻风木号白日无停枝血泪骨中出夜台杳难期侧闻着存训企彼诗中词名室示旅琐敢云忘恩慈扬显尚有志懐我重民彜
　　来徳堂
　　树栋非一寻筑台非一尺绵绵咏瓞长发由厚积伟兹夸名宗衍庆表先徳奕叶方着华所因诚自昔基深业从大渊浚流以益何善不流光家声宜赫奕矧伊奉尝蒸华构先茔侧黙佑克有冯名堂敢忘泽析薪贵负荷敷播冀成穑来者尚滔滔云仍幸无斁
　　晚翠堂
　　敛迹抱幽贞仰乔托髙木遥轩挹飞爽壮节时自朂菀兹虬龙姿盘踞出空谷落落千丈隂氷霜散繁绿孤云自栖泊野鹤与吟宿不逐桃李顔飘飖古城曲多君守中素砥行跨流俗坚白耻磷缁髙风企孤竹秋涛响天末华月照萝屋亦欲振余衣相从斸黄独
　　送李铉应辟
　　劝驾起英贤首途肃征斾都门冠盖盛谷旦惬良会繁筝怆离曲清吹动浮霭飞雨濠上来淮隂殷萧籁我歌思寥廓子舞情慷慨九万竚南图蜚英振文代
　　守节巻
　　壹志砺诚操嵗寒心不移归酅企前轨粤有先民彜忆昔结嬿婉百年以为期贞刚皦秋阳造次日靡违慨君溘先露妾生亦何依抚棺罄悲号同穴分所宜君母俨在堂君儿且孤遗妾死自不重含哀奉亲慈尔来三十年终养义弗亏儿长克成立银章映中闱足以慰所天黄泉岂无知板荡感周道柏舟风已微申章愧麟笔于以敦浇漓
　　落云轩
　　华顶拂秋影阳林澹初晖山云落层轩爽气吹岩扉黙尔契心赏横琴当翠微飞萝结松暝雨色涵清池信美子云宅载醪将问竒
　　云萝山房
　　防窱防幽谷夤缘度回谿长萝分杳防云气恒霏霏眷此赋场藿心和无町畦羡尔事耕锄敛志时息机翠霭拂岩户开轩延夕晖鹤鸣闻九皋暝色生遥圻洗酌适吾适懐人奏金徽商顔岂独逺矫首歌紫芝
　　养浩轩
　　正气塞吾体粤余抱刚贞所保讵不全欿然疑惧并卓尔配道义私忘中自生精孰可挠以直曷不胜嘅彼凿厥智羣邪日交萌抚已一有怍清明岂流行善养着轲训反身亦由诚无将事业弃百体谐天经
　　纪善活水轩
　　云构倚中谷槛泉溢清池澄源日漼只汩汩恒如斯相彼着道体鸢鱼同跃飞往者或以息来者宁若兹所以君子人于焉契天机励精尚不已进徳维缉熙潢潦嘅无本纯诚匪容私猗欤川上叹行健功难亏
　　纪善志古斋
　　浑沌日以凿无懐世湮沦鸿飞去我久孰复还厐淳我志慕古泰初以为邻居恒中守朴服食遵先民一徳中自乐天行顺彜伦慨彼益流伪雕文昧天真薫蒸灼原燎淫蛊疲形神道丧邈难续伊懐谁与伸卓尔体冲素防机谢人羣耕余韵土鼓于以歌熙春
　　寄金徳进助教
　　杪嵗去京国穷冬忽焉临乔林替繁防虚硖余哀音肃肃鸿雁度遥遥霜霰侵抚襟谅成嘅揆往宁继今良友阻道索居思难任长淮卷飞涛白日时载隂婉嬿冀有托孰为谐夙心式瞻庶不鄙炯诫期来箴
　　送黄伯益应辟
　　即聘与计偕鶱翻属昌期祥麟久在野灵鳯来何迟蔚此九苞羽神光分陆离览辉应鸣韶千载诚一时煌煌紫宸宫虎卫森彤墀龙衮日当宁懐贤如渇饥君才师贾生磊落胷中竒夜半即前席跪敷当有禆秋雨霁广汉征车日南驰弹冠集英游献酌临淮湄朋好固缱绻简书亦难稽云程会九万鹍化看天池
　　尚友斋
　　古道日辽阔神交千载心斋居肃遐尚六籍穷追寻贤圣俨生存名言式规箴寥寥景髙行进取期断金勤厉我所则匪邪吾弗任徳机恒跃如释度诚所钦耕野伊志大居仁顔乐深仰瞻冀踵武投分徴在今
　　集陶句奉秋壁
　　结发念善事驱役无停息迟迟将囘步发早已白严霜结野草落叶掩长陌顾瞻无匹俦素抱深可惜与子相遇来嵗月忽已积竒文共欣赏载醪袪所惑愿就留君住乐与数晨夕一形佀有制正尔不能得常恐大化尽前途渐就窄且为陶一觞是咨无不塞
　　赠王继逺
　　俶傥负竒气夙闻英达风千金啻一羽髙视平原雄腰佩虎鞶囊劒华烟芙蓉推仁务拯溺急难哀途穷肝胆信所托恩成耻言功而我澹荡人悲歌仰防鸿相逢古钟离倒屣论心胷长淮防万里泻入沧溟东季布重然诺鲁连邈遐踪临岐忍把袂别思凌飞蓬
　　题画【二首】
　　碧嶂拂霜雪华堂俯清漪轻飚左右至婉娈芙蓉披隐几看归鸟鸣弦当落晖无应志肥遯习静中忘机
　　又
　　嘉木结繁防山房抱秋隂开门白云入爽气吹森沈惆怅飞羽夕清歌对孤岑谁欤赋招隐兴发丘中琴
　　江风山月亭
　　华月上萝壁江风澹疎櫺金波泛遥渚长夜秋泠泠萧瑟瀛海思悲歌缅云屏无弹五十恐有蛟龙听
　　次韵荅秋壁
　　种蕙冀连冈采兰思满握冰霜歳云迈迟暮竟何托忆彼鳯与鸾乗时思饮啄重华世难见髙举际防廓揆余胡栖栖孰与乗轩鹤素飡谅为耻饱食惭黍穱俛仰视古人托身宁不怍鬱念结芳馨终悲随燕雀
　　题巢居
　　介行志丘樊敛华日栖约茒堂甫容膝养素契贞乐松云拂牕牖萝薜结帷幄崖月照鸣琴天风振寥廓因懐大庭世浑沌时久凿搆此即巢居淳风谁复作从流厌雕镂恬思致爵惟彼一枝安萧然甘淡薄
　　题学圃
　　大患为有身百年总云游荣辱自外至谪居亦何尤朝旦致吾勤山园薙荒幽荷锄岂不倦生理子兹谋时雨夜来过连筒引泉流葵根日已长庶用供晨羞食力良自苦安时固无求申言委天命敢叹吾行休
　　送官还乡
　　采采夸鳯毛振振赋麟趾鸣珂久梁苑典玺歴朱邸丰容霁秋月朗誉蔼芳芷秀发看妙年邹枚诚足拟一朝识盈虚道养尚知止援例告还山飘飖返桑梓淮云澹清夏飞雨戒行李取别向亲知浮云弃如屣晨风驾飞鹢祖席湛清醴潮汐见相思因之懐浙水
　　懐友古诗
　　懐友枉银钩思亲防手泽人伦各惟尽有子表先徳伊昔属离居天涯意萧索停云慨千里洒翰寄芳墨缱绻结遐悰斯懐见胶漆谁云人事异歳月有存没书到感人亡悲吟徒怆恻所欣幸天祜文嗣余世嫡相见付遗言哀哀泪横臆彜常古攸重鞠育恩罔极字字起亲思时从见顔色珍蔵贵瑜瑾百嵗矢无斁薄俗尚可敦濡毫着民则
　　秋壁以诗荅友人
　　夙予尚交友雅志思徳馨孱愉谢烦鄙粤惟君子并投分五十载哲人嘅晨星念兹步前除不见兰蕙青卓彼傲霜露嵗寒挹孤荣冲素谅有惬老懐谁为倾感之用投赠举世无独醒俛仰忆湘累先猷孰为程飡英愿同赋庶以慰竛竮嗟尔造化狭壑舟岂吾情无将陶公句菊为制頽龄
　　送陈训导丁内艰还闽
　　泣血促晨驾北风袭麻衣扪心子何痛无母将焉归怆怳歴淮汉徬徨出郊畿闗河渺万里挹此终天悲忆昔志四方显扬思有为瞻光岂不美乃尔成长离违养罪莫释九泉杳难期兴懐孰可写魂魄宁靡知永感慕纯孝难忘蓼莪词惟因情事展聿有昭恒彜
　　穆清堂
　　嘉木缭周垣曲地防丛薄华堂澹初旭昭昭纷沃若鸣写幽旷属咏接芳酌风至穆以清髙兴荡喧浊因懐柴桑逺道在匪防漠感物时自欣千龄兹有托
　　具庆堂
　　椿榦菀寒翠萱葩艳朝旸东风澹微和白发悦且康酌酒介眉夀斑衣映华堂南陔式用续繁祉宜未央申章余孝思为尔増慨慷
　　居易轩
　　履坦顺吾事素行率彜常艰贞矢弗替委命容匪臧嘅彼务防鬭灵台昧天光邪淫日窘步荆棘迷康庄守分未丧义依仁谢雠殃安时谅无尤至理炳以章机械业所耻箪瓢乐难忘兴文着居易养徳宜斯堂
　　绿筠轩
　　大隐向城偏开轩种修竹青云覆炎夏萧洒森翠玉天声动灵籁雨色散芳沐始惬君子心髙闲继前躅嗟嗟武公逺发兴在淇澳贞操孰切磋坚持念幽独秋清石阑爽华月帘隂绿安得和鳯吟从君鼓曲
　　畸轩
　　矩行守良彜瞻睇夸特异刚贞曷不偶俛仰亦何悸了观大宇内得丧逐声利在理已多违同流适増秽独醒吾未厌直道焉不遂酬酢谅匪难侔天湛中虑丘轲尝坎防箕颍诚足企嘉遯叹畸人漆园非傲吏
　　绎求赋
　　作圣属睿思操行炳严训心官有所主浅计吾敢狥昭兹方寸危善恶机亦隐寅念日有加脩为分跖舜繄其仰遗徳事至从审顺理绪固渊微细寻虞悔吝夸毗诞厥志妄作遘瑕衅弗虑胡有成披猖陨先闻多君秉纯俭思逺忧弗近于灿述绎章存诚期自奋
　　送钟州判任光州
　　纯湛溢龙光璵璠腾寳气彚征拔茅茹贤俊纷在位钟侯文江彦展采効才艺蜀栈着休声优迁从内地美兹淮壖州硕画谐佐治耕垦务存常应为振烦弊江风石林落山晚云涛翠行矣莫辞劳贻兰见交义
　　赋得浙江送别
　　大江蟠东区云堑限吴越连樯互来往利涉由两浙壮哉潮汐势神怪日隳突万鼓喧海门惊涛卷飞雪缅思防夷浮沈魄鬱忠烈白马跃中流时犹见旌节君归且前渡落日兰棹发吊古岂无懐悲歌向山月
　　送舍人归姑孰省墓
　　游宦久王宫田庐怅榛翳慈闱九原恨丘陇谁与治晨兴鬱南望雨泣伤掩袂谒告遂言还攀号展情事登途适长夏飞斾拂空翠冠盖拥都门遥遥揽征辔江澄采
　　石月目断青山寺【缺】　　　　挥毫寄离思
　　送王生省兄囘闽
　　爱至路方永别难辞重陈淮山引征棹越鸟随归人雨酌意缱绻风琴念殷勤无应二难恨去住余悲辛
　　题春江送别图
　　碧草满江南杂花迎逺渚东风晚来急立马向渔浦歌
　　余折杨乱别思黯清酤落日照兰【缺】　　　　许
　　题大隐处士卷
　　足迹事深栖潜光谢瑕垢仰天旷髙志养素非不偶纷吾瞰流俗甘分依畎亩朝与麋鹿游循常未贻咎务光邈千里巢许斯尚友嵗晏不逢人清謌时击缶孤风怅流迈峻节世希有述徳聿有懐青防仰崇阜
　　惜隂轩
　　绩学企圣贤勉力难任飞光不我与逝者何骎骎念彼日孳孳俛焉竞流隂朝余搴芳兰夕擥中洲岑春秋奄代序少壮岂重临迫尔鬱中肠操行明断金东升眷初旸西景虑载沈常恐白发至菁华难继今惕励着乾象希天圣犹钦兴文惜居诸允矣劳我心
　　哭陈助教
　　沧江咽寒流白日黯精魄劲风摧危柯嘅念我心识忆昔奉末契论交托胷臆脩名用斧藻砥行借防饬离居能防何岂谓子永隔沈绵婴宿患千载尚窀穸遗形嗟莫绍陨涕伤毁璧知已今则亡吾生亦何益
　　云林读书所
　　层石屹青防悬藤施乔木岚光杂云气迢递起中谷若人志肥遯山崦宜卜筑时闻纵经史展巻乐幽独琴清月当几雨过泉潄玉鸣鹤忽以闻天风激林麓因懐武夷棹雪涨春涛绿安得抱遗篇从君结茒屋
　　送光州钟尚贤州判之京师
　　展采佐名州摅中树政绩勤劳越三载报政上京国轺车驾言迈飞斾拂空碧鹏运缅天池三千从奋击蹇余本乡曲交好非夙昔倾盖论素懐羁艰托胸臆凉云薄淮嶂悲管觞日夕无念居者思秋期重难觌
　　四明严氏于先茔之侧作堂祀其祖考名曰永思裔孙叙班良矩求题为赋此
　　一气接吾身人生本乎祖游魂嵗年逺丘垅翳榛莽以兹轸余念忾慕耿终古邈矣九原深昔容复何覩幸斯敞华构昭穆爰以叙时祀致我思蒸尝奠清酤嗟嗟焄蒿意謦欬如在户诚至乃着存余懐孰云侮深基仰来徳祉锡昌厥绪永念极沧溟千龄绳祖武
　　友梅轩
　　哲人契嘉遯观物怡我情薄俗嘅汚鄙眷焉慕幽贞咨尔异众芳萧条向岩坰氷霜不磨湼嵗晏恒敷荣尚友实我志素懐惟徳馨载瞻春阳临百卉日以萌岂无桃李华轻薄未足称投分与孤结申章副名
　　思亲图
　　碧嶂拂烟树林园翳春晖东风吹白华念我来何迟忆昔去膝下不云长别离违懽逾嵗年惨惨焉不悲晨发陟层丘游云邈天涯霑襟怆余懐好爵焉敢縻王事日靡盬归心怅依依南陔庶可续永以存吾思
　　送傅元宗归金川
　　应辟入天府辞荣归故乡髙年愿加飡千里遥相望忆昔未识子知名自词场献珎羞卞和山谷犹含章暨此文运啓髙冈鸣鳯凰诏书下求贤作者铿琳琅君才称老成桃浪翻雄芒吐论继董贾摛文丽班扬云路阔万里乗时冀翺翔屯难胡不虞抱疴耿中肠乃尔念丘首西还沐恩光子月北风厉长途浩氷霜买帆向明发逆浪开舟航匡阜转彭蠡西山屹南昌旬月定到家梅花满山庄木落崖谷里行体形色康纵观适闲情白发当壶觞我有紫芝咏云林思难忘耦耕岂无懐黙尔情自伤行迈有余兴春来烦寄将
　　黄伯声小立池上
　　碧嶂过微雨残阳在疎林萧萧池上风拂彼丘中琴万物妙容与谁欤知我心
　　醉后同伯声有赋书竹上
　　黙黙契真想悠悠息尘机青山如故人与我中林期歌皷籁作飘萧白云飞蒙庄称达士千载今何之但得饮中趣毋劳嗟夕晖
　　又
　　廓落天地心蹉跎丘中赏古人不可见千载吾独往嗟嗟鸢鱼趣妙领非外奬醉里黙无言沈思结想
　　成知县东洲隐居
　　海甸峙雄姿长洲延迤逦神飚散初旭草树纷靡若人企商皓敛华外声利茒屋仅数椽安时思乐止闲情狎鸥鸟逺近澹烟水飞爽跂遥岑寒声静中起顾予束尘务咄咄嗟未已安得泛沧波浩歌林壑美
　　风木亭
　　子道贵终事百年鬱沈忧羁孤自童丱罔极恩难酬晨起陟岵謌徬徨睇松丘攀号仰风枝白日无时休木性岂不静寒声故飕飗慨兹怆余懐血泪徒交流天乎独我弃欲养亲难留漠漠下土厚防防夜何求无将终古恨上与皋鱼俦



　　元音遗响巻十
