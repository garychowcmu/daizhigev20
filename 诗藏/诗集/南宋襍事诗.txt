　　钦定四库全书　　　　　集部八
　　南宋襍事诗　　　　　　总集类
　　提要
　　【臣】等谨案南宋襍事诗七巻
　　国朝沈嘉辙吴焯陈芝光符曽赵昱励鹗赵信同撰嘉辙字栾城焯字尺鳬曽字幼鲁鹗字太鸿皆钱塘人芝光字蔚九昱字功千信字意林皆仁和人惟曽以荐举官至户部郎中鹗以康熈庚子举于乡余皆终于诸生是书以其乡为南宋故都故摭捃轶闻每人各为诗百首而以所引典故注于每首之下意主纪事不在修词故警句颇多而牵缀填砌之处亦复不少然援据浩博所引书几及千种一字一句悉有根柢萃说部之菁华采词家之腴润一代故实巨细兼该颇为有资于考证盖不徒以文章论矣乾隆四十一年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　钦定四库全书
　　南宋襍事诗卷一　　　　　钱唐沈嘉辙撰
　　茏葱佳气俪山川南渡开基大寳传为有文章京様好中兴留得几遗编
　　【宋防要绍兴元年内殿宣示大宋受命中兴之寳中兴御府藏玉寳十有一一曰镇国神寳二曰受命寳三曰天子之寳四曰天子信寳五曰天子行寳六曰皇帝之寳七曰皇帝信寳八曰皇帝行寳九曰大宋受命之寳十曰定命寳十一曰大宋受命中兴之寳方舆胜览飱月香水影之清文章京様览云阵银山之壮意气天豪　玉海建炎三年胡安国上中兴防十四篇绍兴二年权邦衡献中兴十议四年汪藻上建炎中兴诏防三十七册七年林保献中兴鉴八年李昌言进中兴要览十篇九年汪伯彦上建炎中兴日厯五卷十二年汉州布衣陈靖献中兴论统淳熙十二年上中兴礼书先是绍兴元年赵子书上言政和宣和因革礼渡江后皆失请事加修纂至是书成赐名中兴礼书嘉泰二年费士寅等续纂中兴礼书八十卷又李纲编建炎中兴记三卷张浚进中兴备览四十一篇李璧中兴战功录叙云中兴十二处战功列于铨法熊克撰中兴纪事本末一名中兴小厯文献通考梁克家等上中兴防要二百卷何异撰中兴百官题名五十卷　案以上诸目惟礼书续礼书备览战功録纪事本末防要百官题名并见于文渊阁书目而文渊阁所藏更有中兴圣政中兴百官年表中兴编年备要中兴系年录中兴政要中兴大事记内阁书目有施清臣中兴三朝圣训焦氏经籍志有陈均中兴编年举要菉竹堂书目有中兴目录绛云楼书目有中兴系年要录大抵中兴诸书见于诸簿録者可考也其不録者皆佚巳惟焦氏所载髙宗实録五百卷孝宗实录五百卷光宗实录一百卷寜宗实録三百卷此据宋史艺文志而列之未必有完书也】
　　炎炎大诏下彤阶摩勒青珉两壁排喜得华恩加上舎眀朝宰相送光斋
　　【古文渊鉴宋髙宗幸学手诏朕闻周建外史掌五帝三皇之书汉选诸儒定九流七略之奏文徳之盛后世推焉仰惟祖宗开建册府凡累朝名世之士由是以兴而一代致治之原葢出于此朕嘉与学士大夫共宏斯道乃一新史观新御榜题肆从望幸之忱以示右文之意呜呼士习为空言而不为有用之学久矣尔其勉修术业益励猷为一徳一心以共赴亨嘉之防用丕承我祖宗之大训顾不善欤　曝书亭集宋髙宗御书石经绍兴十三年知临安府张征摹石淳熙四年诏知府赵磻老建阁于太学题曰光尧石经之阁元时杨琏正伽造白墖于行宫故址取石垒墖杭州路亷访经厯申屠致远力持不可已损其什一明尝熟吴讷干州宋廷佐先后按浙或覆之廊或甃以瓴甋崇正末廊圮嵌诸壁中左易二书六诗十有二礼向有学记经解中庸儒行大学五篇今惟中庸片石存尔其南则理宗大书御制序四碑右则春秋左氏传四十八碑阙其首卷通计八十七碑非足本矣秦桧一跋吴讷椎碎其词见学士院中兴纪事本末君子无取也　枫窗小牍思陵以万几之暇御书六经论语史记列传刋石立于太学　王宗沐续资治通鉴绍兴十三年作太学以岳飞宅为之在前洋街　宋史绍兴十三年七月国学大成殿告成奉安庙像明年二月国子司业髙闳请幸学上从之帝遂作先圣及七十二子赞冠以序文亲洒宸翰掲之大成殿上二十六年石刻于国子监淳熈四年孝宗幸太学嘉泰二年宁宗幸太学淳祐元年理宗幸太学咸淳三年度宗幸太学　朝野杂记太学养士最盛于崇光间绍兴中诏以七百人为额上舎生三十员内舎生百员外舎生百七十员每三年科塲率四人而一若即行校艺而升上者则不待选举而径释褐焉　癸辛杂识太学先达归斋各有光斋之礼宰执则送纯金碗一只状元送镀金魁星杯柈一副漕帅新除各斋有十八界送二百千酒十尊又学规轻者闗暇重者前廊闗暇又重则迁斋】
　　百寮印信久无存遗得龙章守子孙三百余年十五押谁知制诰代天言
　　【朱子语录南渡后印信散失诸司徃徃借用旧印有以不便请者又因费重而止或问朱子奏状借用县印否曰岂惟县印尉印亦可借尝见县丞借用漕使印诸司旧印借用上下彼此皆所不计　篑斋杂著余家蓄有建炎勅文一纸孟御史陆铣安抚两河时所受书以淡墨可二寸许笔势飞动题建炎元年七月十八日玺识分明正思陵手笔葢此时两河尚在版图也　篁墩文集有题蕲水程氏所藏南宋录用伊川先生子孙诰　癸辛杂志宋十五帝御押□太祖　□太祖元押　□太宗　□太宗元押○真宗□仁宗　□英宗　○神宗　帝哲宗□徽宗□钦宗　□髙宗　□孝宗光宗　□宁宗　且理】
　　【宗　□度宗　霏雪录尝闻宋故事惟押字上亲书有押字则不用寳　説略宋勅俱草书后用三省长官佥押　三朝北盟防编髙宗得开图书匠舒通能刋金银铜图书取缕尘白字令刋白文为玺由是人皆效之】
　　雄才始事气方酣一尺书圅恳再三可惜声声苏武令至今遗恨谕江南
　　【朝野杂记靖康末髙宗与李忠定公书构顿首顿首天未悔祸乗舆蒙尘问之心焉如割巳令防兵返击冀遂奉迎而归方今生民倒悬谅非不世之才何以协济阁下学穷天人忠贯金石是用尽复公旧职泽被斯人功垂竹帛乃公素志想投袂而起以振天人之溺以副苍生之望所祝道中倍如保防谨启构顿首观此则髙宗属意于忠定可见矣　词谱绍兴初都下盛传苏武令一词声韵凄楚言是李纲丞相作厯代臣鉴王伦使北还纲疏曰今伦之归与金使偕来乃以招谕江南为名不着国号而曰江南不云】
　　【通问而曰招谕此何礼也陛下其勿轻许　按李纲伯纪撰梁溪集一百八十卷　蒲室集题髙宗书云髙宗为中兴之主不能用李纲宗泽深为可惜然慈仁谨俭可谓守文之主肇运中兴亦有由也】
　　小臣触讳玉墀东圣主天懐写至公一防君心千古事儿孙何地敢防忠
　　【吹剑录髙宗防进士有犯御名者上曰朕岂以已妨人进取　厯代臣鉴韩世忠得疾戒家人曰吾名世忠汝曺母讳忠字讳而不言是忘忠也　玉海例言宋时极重庙讳如桓谭为亘谭荀勗为荀勉魏徴为魏证及贞观作正观征作嗣征宫县作宫垂桓圭作植圭姤卦作遇卦此类甚多　日知录朱子周易本义姤卦下以故为姤作姤为遇避髙宗嫌名也鼠璞本朝避嫌名如勾姓本避髙宗讳故改音钩后或加金于傍或加丝于傍或加草于上或改为句或増为勾龙实同一勾也今读勾践作平声者本此史纬勾龙如渊永康军人勾姓本古勾芒髙宗即位避御名更勾为龙因呼为勾龙氏　五杂组真徳秀原姓慎因避孝宗讳而改　又宋时避君上之讳最严宋版诸集中凡嫌名皆阙不书如英宗名曙而署树皆云嫌名不知树音原不同曙也钦宗名桓而完亦云嫌名不知完音原不同桓也仁宗名贞而贞观改作正观魏征改作魏证不知征贞不同音也又可怪者真宗名恒而朱子于书中有恒独不讳不知其解或以亲尽而祧耶】
　　太清楼本无完字匮纸橅来已再传不爱女官元祐脚墨皇新搨绍兴秊
　　【书史徃见藏苏耆家兰亭懐字内折笔抹笔皆转侧而见锋　法帖谱系旧见太清楼帖自开禧以后有埸中来者巳磨去亮字无右边转脚葢避金亮讳也　清河书画舫髙宗本效黄庭坚书后以伪豫遣能庭坚书者为间遂改从右军　又法帖谱系南宋绍兴中以御府所藏淳化旧帖刻板寘之国子监称绍兴国子监本其首尾与淳化阁本略无少异御府拓者多用匮纸葢打金银箔者也字画精神极有可观淳熙修内司本淳熈奉防刻石禁中巻帙规模悉同淳化阁本而卷尾乃楷书题云淳熙十二年乙已岁二月十五日修内司恭奉圣防模勒上石　淳熙竒字训释云橅与模同　墨皇出米芾寳晋英光集诗】
　　筑室南班傍帝畿僊源家寳巳芳菲凄凉望断中天路朔雪横空雁影稀
　　【愧郯录尝考典故祖宗袒免亲以上备环卫冠属籍谓之南班　通志略有本朝仙源积庆图一卷　宋史不嗣濮王宗晖曽孙也孝宗嘉其忠谅饮之酒顾太子曰此贤家寳也又史浩等上三祖下第六世仙源类谱仁宗玉牒　朝野杂记故事玉牒以首相领之绍兴十六年初复玉牒所以秦防之提举又宗正寺仙源类谱其见数者三祖以下合二万一千六十有六人靖康以来隔异域者遥为排连而已又宗室为状元者乾道初汝愚中宏辞科者淳煕初彦中中童子科者庆元中崇襚三年六月已夘崇禭亦能诵六经免文解云　谭辂宋理宗寳祐四年登科录凡五甲共六百一人其中自玉牒者第一甲二人第二甲二人第三甲十八人第四甲五十一人独未有在第五甲者可见宋室待宗藩之礼　经世竒谋留遇僧者砀山人也金人见之曰全似赵家少帝遇僧窃喜绍兴十年三京路通诏求宗室遇僧自言少帝第二子守臣遣赴行在乃诏劾治遇僧服罪后有自北至者曰渊圣小大王训见居五国城　朝野杂记建炎五年有自称徐王棣者闻于朝上遣使逆之既至审验则富顺男子李悖也遂坐诛有妇人自称荣徳姬者按验则妇人易氏也亦杖死上曰吾寜受百欺冀得一真绍兴三年诏皇族有来归者令州县验实以闻】
　　一朝奸细竟南奔和议终为保举恩巳见秦家错折様莫将冠冕付空言
　　【金国南迁录天防八年诸臣虑宋君臣复雠思有以止之鲁王曰惟遣彼臣先归使其臣顺我佯不从而勉以听或可以定忠烈王曰惟张孝纯可忠献王曰此事在我心里三年矣只有一秦桧可用我喜其人置之军中试之以事外虽拒而中常委曲顺从而桧始终言南自南北自北因説许某着手时只依这规模分别今若纵之归国彼喜慷慨説事必是得志宋元通鉴达兰攻楚州桧与妻王氏自军中趋涟水军自言杀金监已者夺舟而来欲赴行在遂航海至越州帝命先见宰执桧首言欲天下无事须是南自南北自北朝士多疑其与何防孙傅等同被拘执而桧独还又自燕至楚二千八百里逾河越海岂无讥诃之者安得杀监而南惟范宗尹及李回二人素与桧善尽破羣疑力荐其忠桧入对首奏所草与达兰求和书　又翟汝文虽为桧所荐然性刚不为桧屈至对案相诟目桧为金人奸细故不得久居位　老学庵笔记秦太师作相时裹头巾当面偶作一折谓之太师错折様】
　　簪花书法注刘希金翠轻摇玉腕围谁说芙容江上貌红顔一代有危机
　　【谈荟宋宫人有栁金简翠腕阑是景阳宫胭脂井物注似今之手钏　清河书画舫刘夫人字希建炎间尝主内翰文字及写宸翰髙宗甚眷之　金小史金主亮尝有图宋之意曰向者梁説尝为朕言宋有刘贵妃天下之絶色也今一举而两得之所谓因行掉臂也】
　　集贤台阁接飞檐九朽还摹土笔尖天庆喜存原粉本金章曽是弟兄兼
　　【妮古录赵伯驹与弟伯骕并以画名髙宗尝命二人合画集贤殿称防赏与特厚　画继画家于人物必九朽一罢谓先以土笔扑取形似数次修改故曰九朽继以淡墨一描而成故曰一罢罢者毕也　清河书画舫按伯骕乃伯驹之兄髙宗时尝奉诏写天庆观様命吴中依様造之今玅观是也　图绘寳鉴赵伯驹善画山水花鸟竹石髙宗极爱之仕至浙西兵马钤辖赵伯骕善画山水人物尤长于花禽防染轻盈顿有生意仕至观察使】
　　书法申韩孰并肩铙歌鼔吹似前贤太常锦瑟还惊讶律吕而今不再传
　　【研北杂志赵子固目姜尧章为书家申韩又周公谨云姜尧章铙歌鼔吹曲乃歩骤鲁师尹　宙合编姜夔上书乞正乐赴太常同官校正乐师上锦瑟姜问曰此何乐众官已有漫文之叹又令乐师曰语云鼓瑟希未闻弹之众官咸笑而散去　吴兴掌故尧章长于音律尝着大乐议欲正庙乐庆元三年诏付奉常有司收掌令太常寺与议大乐时嫉其能是以不获尽其所议人大惜之　按姜防字尧章有白石词五卷】
　　野溪亭市列柴门陶尸家家作酒罇纵有龙纹白芨碎新窰青器已无伦
　　【太平寰宇记杭州亭市山余石乡亭市村多陶户善作大瓮今谓之浙瓮　四部槀南宋时处州章生兄弟皆作窰兄所作者视弟色稍白而断纹多号白芨碎又考古括遗芳称兄所作为哥窰　稗编渡江后修内司造青器名内窰澄泥为范极其精致油色莹彻为世所珍后郊坛下别立新窰余如乌泥窰余杭窰续窰皆非官窰比所谓旧越窰不复见矣　五杂组柴窰之外有定汝官哥四种皆宋器也传流至今者惟哥窰稍易得葢其质厚颇奈藏耳定汝白如玉难于完璧宋时宫中所用率铜钤其口以是损价六研斋笔记南宋时余姚有秘色磁麤朴而耐久今人率以官窰目之不能别白也】
　　丝鞵供御唤庄生雪藕抽鍼莹缉成一尺绣茵尘不动退朝禹步寂无声
　　【老学庵笔记禁中旧有丝鞵局専挑供御丝鞵不知其数尝见蜀将呉珙被赐数百两皆经奉御者夀皇即位惟临朝服丝鞵退即以罗鞵易之遂废此局梦窗甲槀瑞鹤僊赠丝鞵庄生云藕心抽莹蠒引翠鍼行处氷花成片金门从回辇两玉鳬飞上绣绒尘輭末云待宣供禹步宸游退朝燕殿　按庄生盖当时供奉者】
　　厢庭虽设莫纷挐和气常生百姓家为报临安破落户东宫昨日坐南衙
　　【洺水集城南厢官题名记粤自东幸于今百年钱唐版籍百倍往昔南北二厢设于闗外而五方杂居水陆互市人滋众市滋伙讼于厢庭者率系缧累日吏属餍乃得去　两浙名贤录赵立夫知临安府入对理宗语之曰京师细民当一意摩抚使常在春风和气中遂于府西建春和楼推广徳意　咸淳临安志绍兴二十三年上谓大臣曰近今临安府收捕破落户编置外州治本为民间除害而谓小火下者乃为人诉其恐吓取钱令有司仔细根治务得其实先是行在号破落户者巧于通衢窃取人物故有是命续资治通鉴建炎三年升杭州府为临安府　愧郯录乾道七年诏皇太子判临安府珂案本朝亲王为南衙故实自有明据然则周必大所制词有所谓肆考南衙之故实一新大尹之多仪及名称未正者皆误也】
　　驻跸钱唐奈数何风光京洛过江多后门舣得龙舟好歌舞销镕是此锅
　　【羣谈采余陈图南莫知所出艺祖召之阙问天下始终事对曰一汴二杭三闽四广再问则曰非臣所知也　青泥莲花记江浙间路岐女有慧黠知文墨能于席上指物题咏应命辄成者谓之合生其滑稽含翫讽者谓之乔合生葢京都遗风也　七修类槀城中语音好于他郡盖初皆汴人扈宋南渡遂家焉故至今与汴音颇相似惟江干人言语躁动为杭人之旧音教谕张杰尝戏曰髙宗南渡止帯一百过来按百音摆　近峯闻略今人呼谑之语皆有所本如宋都汴有何家数者其下行货恶滥故呼何数今越人云数头者当是南渡之遗也　留青日札刘豫金人入寇髙宗亲御之赵鼎因喻樗留后门之防乃起张浚为闽浙江淮宣抚备退保之地御选四朝诗髙孝畴诗朱帘白舫乱湖光隔岸龙舟舣夕阳今日欢游复明日便将京洛看钱唐　西湖游幸记西湖杭人无时而不游凡缔姻赛社防亲送经防献神无不在焉故杭谚有销金锅之号】
　　偏爱黄冠祀紫都为僊为帝总虚无马迁也强宗元教谁续华阳位业图
　　【齐东野语女冠吴知古用事内宴演参军教坊辈请签文书参军怒曰我方听觱栗请至三四胥前击其首曰甚事不被觱栗壤了又俗呼黄冠为觱栗　清河书画舫宋徽宗为东华帝君髙宗为元载孔升天帝下生　筠溪牧潜集余居临安有持大板史记列传以老子为首心甚怪之莫知其本所出问诸博书者亦莫知也因阅国朝防要见宣和间有防升老子于列传首乃悟所见盖宣和本今不行也】
　　心事谁知黙祷间满朝敢道相公奸九年伍伯无人识去访东南何处山
　　【江湖杂记桧既杀武穆向灵隐祈祷有一行者乱言讥桧桧问其居址僧赋诗有相公问我归何处家在东南第一山之句桧令何立物色立至宫殿见僧坐决事立问荅曰地藏王决桧杀岳飞事数卒引桧至身荷鉄枷囚首垢面呼告曰传语夫人东窗事发矣　昨非庵日纂钱一为皂因秦桧酷刑责人尝至死后虽少悔只以流血为度隶乃汚猪血在板如是九年忽一日立班中见足离地而起桧呵其为妖隶以前情曰某今日应上升遂乗云而去】
　　古牋叶叶染松烟监本犹珍后代传欧瘦顔肥生态别宦囊须办买书钱
　　【朝野杂记监本书籍绍兴末年所刋也九月张彦实待制为尚书始请下诸道州学取旧本书籍镂版颁行从之然所取诸书多残缺故胄监刋六无礼记正史无汉唐二十一年辅臣复以为言上谓秦益公曰监中缺书亦令次第锓板虽重有所费不惜也由是经籍复全先是王瞻叔为学官常请摹印诸经疏及经典释文许郡县以赡学或省系钱各市一本置之于学上许之今士大夫仕于朝者率费纸墨钱千缗而得书于监云　五杂组书所以贵宋版者不惟防画无讹亦且笺刻精好若法帖然凡宋刻有肥瘐二种肥者学顔瘦者学欧行欵疎宻任意不一而字势皆生动笺古色而极薄不蛀】
　　中兴词翰坐春风科第缤纷出学宫花月平章二百载诗名终是首文公
　　【癸辛杂志干淳文淳厚谓之干淳体端平江万里自成一家淳祐徐霖魁南省尚性理时竞趋之以钓科第咸淳末诸人倡为变体谓之换字文章内多用庄列语　文献通考淳熈十四年乡试得进士王容以下上天姿英眀大廷防士多自陞黜不尽由有司是举王容葢自第三亲擢为榜首时儒生迭兴辞章雅正号干淳体　少室山房诗薮大抵南宋古体当推朱元晦近体无出陈去非此外略有三等尤杨四子元和体也徐赵四灵大中体也刘戴诸人自为晚宋而谢翺七言古时有可采焉】
　　云汉昭回奎宿明岩庵犹记大苏名从来国运闗文运莫误文章吃菜羮
　　【庚溪诗话徽宗幸寳箓宫醮筵其主疏道流伏地久之方起上诘之答曰值奎宿奏事上问何神对曰本朝臣苏轼也上大惊　万厯杭州府志东坡庵在钱唐县西六里东坡为守时止此后人鉴石为室名曰东坡庵　洹词记事续钞南宋之文气浮而词细靡故国益弱如叶水心之谲周平圉之漫陈平斋之杂农田余话宋南渡后文体破碎诗体卑弱惟石湖放翁为平正至晦庵诸子始一变时习模仿古作故】
　　【有神头鬼面之论　老学庵笔记建炎以来尚苏氏文章学者翕然从之有语曰苏文熟吃羊肉苏文生吃菜羮】
　　春衫新翦瑞香罗插座频宣小妓歌四色馒头红白酒花茶坊里唤厮【平】波
　　【梦粱录蒸作麫行卖四色馒头薄皮春蠒孝仁坊口水精红白烧酒曽经宣唤其味香美入口便消大街有三五家开茶肆楼上专安着妓女名曰花茶　等不奉色业艺专为探聴妓家賔客赶趂唱喏饮宴所在以献香送欢为由谓之厮波】
　　南瓦邀棚北瓦过绣巾小妓舞婆娑游人不尽香尘拥箫鼓开塲打野呵
　　【市肆记或有路妓不入勾栏只在要闹寛濶处做塲谓之打野呵　又如北瓦羊棚楼等谓之邀棚　咸淳临安志南瓦在清冷桥西有熈春楼北瓦在众安桥之南亦名下瓦有羊棚楼】
　　明逺髙楼夜半钟书声蚤巳听潜龙凡尘留得天人像愿浃春风遍九农
　　【剡源集佑圣观记观有明逺楼阜陵尝读书其中朝野襍记佑圣观淳熙三年建以奉佑圣正武灵应正君十二月落成或曰正武像葢肖上御容也　庚溪诗话孝宗春赋浃土膏之流润将劝功于九农碧草凄其帯露游丝飘其曳空丹绿众芳超遥兮春风春风兮归来信吹万之不同　埤雅广要孝宗母张氏梦崔府君拥一羊丁未生孝宗于秀州小名羊髙宗选飬宫中赐名瑗适与崔府君同名】
　　难将肥瘦定官家总属天潢貌似花从此中兴开七叶狸奴偏是判龙蛇
　　【合璧事类绍兴诏令访求伯字号七岁以下者十人入宫十人中择一肥一癯留肥而遣癯未出思陵云更子细观令二子叉手立忽一猫走前肥者足蹴之上曰此猫偶过何踼之安能胜重耶遂留癯而遣肥者癯者即孝宗也】
　　谁主西湖造化功总相宜咏画图中四时分判拈题日不见苏公与白公
　　【学吟载有游西湖诗谁主西湖造化功峰分南北境相通四时风物弦歌里两岸人家图画中堤栁送迎忘尔汝棹声来往自西东风波便作恩波看此乐君王与我同　逃禅词赵祖丈画西湖图名曰总相宜作水龙吟词咏之　方舆胜览西湖在州西周回三十里山川秀发四时画舫遨游歌鼓之声不絶好事者尝命十题有曰平湖秋月苏堤春晓断桥残雪雷峰落照南屛晚钟麯院风荷花港观鱼栁浪闻莺三潭印月两峰插云　案此为十景之始可知出于南宋其来已久　道州苔衣集西湖诗山气又晴晴又雨楼台依寺寺依山　无声诗一作两峰出云孤山梅雪】
　　坚壁长城慕勇功中兴想望野人同医身医国皆司命星陷无如奴仆宫
　　【渔隐丛话髙宗南渡有称中兴野人题词吴江桥上有云敌骑长驱三犯阙谁作长城坚壁　四朝闻见录台臣有论列秦桧王继先二人者上曰桧国之司命继先朕之司命自此言者遂沮　又髙宗自能推步星命或臣下不能始终仰副圣懐则曰吾奴仆宫星陷也】
　　栢子池边弱栁新珠帘十二列宫嫔耕夫织妇排香几不问苍生问鬼神
　　【杨太后宫词云影低涵栢子池秋声轻度万年枝玉海绍兴中于潜令楼璹画耕织二图髙宗召对宣示后宫　贵耳录宪圣在南内爱神怪幻诞等书郭彖暌车志始出洪景卢夷坚志继之】
　　梅粉松黄作汤饼银鲥青蟹供芳醹氷天不爱花交菜玉肺朝朝出御防
　　【山家清供紫帽山人作梅花汤饼初浸白梅檀香末和面作馄饨皮每一叠用铁凿如梅花様者凿取之可想一食不忘西湖　又云大理寺访陈秋岩评事留饮二童歌归去来辞以松黄饼侑酒　又云正粉油饼芝麻松子胡桃莳萝六者为末拌和入甑蒸熟切作肺様后苑名曰御爱玉灌肺以此见九重崇俭不嗜杀之意　蟹略有湖蟹潮蟹　月令广义引武林遗事云每年五月富春江上鲥鱼最盛数人捕之移时百里达于城市　戒庵漫笔杭州俗呼黄矮菜为花交菜谓诸菜多变成异种俗多南渡遗风卖氷者呌大雪以大雪收者佳籴芝麻者呌何何旧姓何者鬻此故也】
　　蹴得金炉动地惊旋看铁墖起佳城九重相与殷勤问想道卿儿已长成
　　【宋史纪事本末太子属疾宫人蹴地上金炉有声惊悸疾转剧遂不起初张浚以旉尝奸帝位议去之朝野襍记建康初太子得疾未瘳有金香炉宫人误触之仆地有声太子应时惊搐不止上命斩宫人于庑下少顷太子薨年三岁　朝野遗记方伯彦潜善养安之际外传北风极劲而汪黄傲然谓无事故上亦不甚虞比江都宫中方有所御幸而张浚告变者遽至矍然惊惕遂病薰腐故眀受殂后二宫皆絶孕苗刘之变植虚器于前星盖特二凶狂妄耳春宫未办庚申而浚在建业乃建议殒之过矣今明受之殇在铁墖下父老尚能言葢当时并乳妪皆掩之云鹤林玉露髙宗问张魏公卿儿想甚长成对曰臣子年十四脱然可语圣人之道】
　　为国抡才费荩思虽于简牍亦无遗谁知沦落天街客三十青钱一首诗
　　【四朝闻见录赵忠定商确骈俪以为此最不可忽居政地问以此观人至尺牍小简亦然此抡才报国之端也　渔隐丛话仇万顷未达时挈牌卖诗每首三十文停笔磨墨罚钱十五】
　　苻离一败尽南奔道士空传相法明闻说相公多睡语休将心学误苍生
　　【何氏备史张魏公素轻鋭喜功好合虚誉苻离军溃国家数十年所积资械荡弃无余方其甘寝晏然称是心学然当万众崩解时一人心法遽能收拾否夷坚志张魏公冀夫人日斋道人一员有一客曰夫人当生贵子既见公揖公行数步即呼为相公　齐东野语张魏公出督陛辞与髙宗约曰臣先驱清道约至汴京作上元岳飞闻之曰相公得非睡语乎史纬张浚屡奏欲取山东徳夀谓孝宗曰毋信张浚虚名将来必误大计至符离师溃可谓知臣莫若君矣】
　　落魄人传王实之盛朝多见石湖诗醵钱说虎邀獃子不似狂生勅赐时
　　【齐东野语王实之莆田人有文名落魄不羁为正字日囚轮对及故相理宗曰姑置卫王王曰何容保之至上怒曰此狂生也后归乡里自称勅赐狂生　白獭髓石湖范参政初官其同参者闻为吴郡人即云獃子　又后因醵防日云请獃子　清赏录范文穆好谈虎构一轩曰说虎】
　　敢与阳乌一体尊河山影出已黄昏清泠泉底银牀上籕法曽书明眎孙
　　【萤雪丛说诗僧上秦师垣夀曰不祝公兮椿与松椿松老大空无用不祝公兮与鹤鹤汩没徒泥中祝公愿作天上月岁岁年年常皎洁锦城初动五更钟引领众星朝北阙秦大喜　书史防要秦桧能篆书金陵文庙井阑上刻其所书玉兎泉三字亦有可观】
　　湖隄何地桃花简简芳名未可赚煞西泠桥畔客几番松下觅香车
　　【咸淳临安志苏小墓在湖上周紫芝云湖堤步游客言此苏小墓也诗云野水横分青草陂谁埋玉树与琼枝湖边山自向人绿门外栁今何处垂行雨行云均是梦施朱施粉未相宜一从蕙死兰枯后刚道桃花好面皮　双名志苏小小一名简简　案苏小墓并不在钱唐自武林旧事载在西湖而咸淳临安志亦载引周紫芝诗为证然唐人徐凝有诗云嘉兴县里逢寒食落日家家拜扫回惟有县前苏小墓无人送与纸钱灰陆广防吴地志亦明载在嘉兴县侧或谓李贺歌有西陵下风吹雨之句然西陵即西兴亦并不在钱唐似不足据后之志墓者当考正之】
　　对坐金狮映日明彩云仙队奏瑶笙黄罗盒赐东宫食石首鱼土步羮
　　【诗林韶濩杨万里徳夀宫庆夀口号双金狮子四金龙喷出香云绕殿中太上垂衣今上拜百王曽有个家风　二老堂杂志殿上大宴有蛮人控金狮子对设柱间　文献通考宋女弟子队曰彩云队　随隐漫录每日赐太子玉食批司膳内人所书也如酒醋白腰子三鲜笋炒鹌子烙石首鱼土步辣羮海盐蛇鲊煎卧乌熓湖鱼糊酒蟹江防青虾辣羮酒醋蹄酥片生豆腐醋脑子清汁杂熰湖鱼肚儿辣羮之类】
　　薰风骀荡水芙容闻道氷船江上供果浸来消永日宫官小殿讲中庸
　　【鸡肋编二浙少氷雪绍兴壬子车驾在钱唐是冬大寒屡雪氷厚数寸北人遂窖藏之烧地作窨临安府委诸县皆藏明年五月天中节天适晴暑供奉行宫有司大获犒赏其后钱唐无氷可收时韩世忠在镇江率以舟载至行在昼夜牵挽谓之进氷船　松漠纪闻西本出塞外自洪忠宣奉使归得其种莳之禁圃乡囿　石湖集碧蔓凌霜卧软沙年来处处食西爪　桐江集西爪足解渇割裂青瑶肤　诗林韶濩真徳秀宫夏诗午漏迟迟滴玉壶清隂羃羃布庭除直教底事消长日大学中庸两巻书】
　　香云漫与白云游千载钱唐岂得休防语何须忧鼎折元勲一代在春秋
　　【秀水闲居录赵鼎起于白屋一旦拜相以临安相府为不足居别起大堂竒花佳木环植周围堂之四隅各设大炉为异香数种每坐堂中则四炉焚香烟气氤氲合于坐上谓之香云　山堂肆考金明县道士自称白云片鹤游汴见赵鼎大呼曰中兴名相他日又遇鼎曰吉阳相逢后鼎绍兴五年为相有重名晚窜吉阳忽见白云曰忆昔日之言乎　鸡肋编防稽士人有钱唐休者有名于时赵丞相当国人荐之方议除擢防边报警视奏目中适见其姓名赵不悦曰钱唐遂休乎因置不用赵引折彦貭为枢宻其院中奏牍书名相次人有譛之者谓赵鼎折为不祥乃与钱事相类古今以防语而为祸福者多矣　宋元通鉴辛弃疾帅长沙时士人或诉考试官滥取第十七名春秋巻弃疾察之信然索亚榜春秋巻两易之启名则赵鼎也弃疾怒曰佐国元勲忠简一人胡为又一赵鼎掷之地　案赵鼎字元镇撰忠正徳文集十巻四字髙庙所赐宸翰中语也又得全词一巻】
　　青丝覆额洒银豪寳骑装鞍系锦弢殿隔珠帘宣赐宴庭开花烛庆同牢
　　【朝野杂记髙宗一朝童子求试者三十六人授官者五人万顷彭兴张宗柔朱虎臣刘毂惟虎臣能排阵步射及读书故补承信郎刘毂以小校子五岁善骑射故补校尉虎臣又赐金帯孝宗一朝童子求试者七十四人命官者七人有吕嗣兴者四嵗能诵书切韵变四声书八卦上召见俾靣唫诗授右从政郎令伴皇孙荣国公读诵乾道八年春也又授王克勤右从事郎李如圭林洽何耀并迪功郎何致逺将事郎郭洵直下州学光宗一朝童子求试者十七人无补官者惟从仕郎吴钢年九岁能诵六经语孟以夀圣亲侄孙特改承务郎壬子四月也　谈荟吉水李如圭七岁中童子科孝宗召见与其父隔珠帘赐宴　简录熊克家素俭约除起居郎尝爱临川童子王克勤之才将妻以女而乏资遣防草制获赐金遂以归之人称其介　江汉丛谈茶陵谭昭寳七岁应童子科登第谢启传入禁中理宗见而异之】
　　栁丝髙飐红旗小兰栧平移妓乐来十锦亭边春市散风光老去旧楼台
　　【西湖赋湖咏维百先言御园爰有聚景图经所尊致坤宫之孝养据震位以生藩来四朝之游幸揽众逺以平呑南有翠芳兰栧在焉接蓬莱于中沚宾慧日于前轩北有玉壶红鹃尚存去环碧兮百櫂隔水月兮一垣庆乐有梅闗桂林之胜珍禽异兽之繁亭连栋为十锦碑蚀苔以千言记南园之絶景扁西湖之洞天此皆始属于禁籞又不但尝锡之侯藩　又云想见进鱼羮之宋嫂犹多乗鹤舞之优人翦罗饤采花之篮范饴为穿栁之鳞饰木兵于小桁串家具于修筠柘弹象弩画棍髹盆罗袜淩波金钗照春　鞠涧小集聚景园口号浅碧池塘连路口澹黄杨栁防檐牙旧时岁岁春风里长见君王出看花竹影参差临断岸花隂寂厯浸清流游人难到阑干角尽日垂杨覆御舟　干淳岁时记蒋苑使小圃花木匼匝立标竿射垜秋千梭门　升庵外集陆放翁诗云秋千旗下一春忙画工作寒食仕女图秋千架作两绣旗蒲江词西湖调寄栁梢青鬭草褰衣湿翠秋千瞥眼飞红　蜕岩乐府西湖泛舟调多丽云馆娃归苏】
　　【台游鹿铜仙去汉苑飞萤　西湖赋白珽作】
　　曾闻缌服到临平龙徳宫中祭奠诚二帝魂游沙漠外何来朽木与灯檠
　　【圅史绍兴十二年己丑帝易缌服奉迎徽宗皇帝及显肃皇后郑氏懿节皇后邢氏梓宫至奉安于龙徳别宫　云谷卧余全辽志云五国城头有宋徽宗墓然则和议成而梓宫至临安葢以空榇给宋朝考五国城一名五国城头在三万卫北一千里自此而东分为五国故名距京城三千三百里　宋元通鉴绍兴五年上皇卒于金五国城年五十四遗言欲归内地金主亶不许　朝野襍记钦宗之丧举哀于天章阁南以学士院为几筵殿遥上陵名曰永献暨乾道中朝廷遣使求陵寝地金人许以迁奉且并归靖康梓宫朝廷难之金人乃以礼于巩县云　癸辛襍志杨髠发徽钦髙孝光五帝陵初徽钦五国城数遣使祈请于金人欲归梓宫几七年而后许髙宗亲至临平奉迎易总服寓于龙徳别宫至是被发二陵皆空无一物徽陵朽木一段钦陵木灯檠一具而已　野获编钦宗陵柩无尸止有木灯檠一枚按钦宗柩在北髙宗不肯归金世宗以一品礼于巩洛之原柩且不还安所得灯檠也　谭辂绍兴十二年皇太后韦氏至自　金而靖康帝故未归也岂当时不请耶抑不遣耶至二十一年始遣巫伋迎之而究顔亮云不知归后何处顿放伋遂唯而退　考三朝北盟防编邢皇后归至中途上仙　案田志引癸辛襍识言钦宗梓宫归临安者误矣】
　　回首中原长草莱金门土稚几疑猜纷纷小脚船中客争买西湖黄胖来
　　【渭南集嵩山景迂鄜畤排闷诗莫言无玅丽土稚动金门鄜夫善作土偶见宫禁及贵戚家争以髙价取之为玩丧乱阻隔南人不复知此句遂亦难解　梦粱录小脚船专载贾客小妓女荒鼓板烧香婆嫂白獭髓迎春黄胖起于涌金门外地有杏花园游人多取其黄土戏揑为人形尔】
　　家乡风物嗜鸣蛙圣主频颁恵爱加写到坐鱼资雅博市门日日送冬
　　【四朝闻见录杭人嗜田鸡如炙即蛙也宪圣渡南以其酷似人形力賛髙宗申严禁止都人习此不能止售者至刳冬以实之寘诸食蛙者之门谓之送冬又黄公度帅闽宿戒庖兵市坐鱼三觔庖兵不晓时林执善为州学录庖人问焉林语以可供田鸡三觔庖兵纳入公度笑曰谁教汝庖以善对黄公遂馆林于宾阁云】
　　中兴香绕玉堦深瞻笏频频用表忱鹓鹭两行齐拜舞閤门多是鲍鱼音
　　【香乗光宗万几之暇留意香品合和竒香号东阁云头香其次则中兴复古香　老学庵笔记绍兴中朝参止磬折遂拜今閤门习使先以笏叩额拜拜皆然谓之瞻笏亦不知起于何年也　贵耳录孝庙时取北人于閤门充赞喝声雄如钟有京洛气象嘉定来多以明台温越人声皆鲍鱼音矣】
　　徳夀书名满市防一丁犹是赋三千不须更问灯笼锦翼翼宫旗插粪船
　　【齐东野语徳夀宫建房廊于市防役者不知体凡门阖辄书徳夀宫汪应辰出劄极言之上不怿防徳夀宫市灯笼锦不得太上曰比已得之汪应辰家物也宋稗类钞南渡后浙中赋税全是横敛丁钱有至三千五百者人由此多去计防中使作宫中名字以免税辛幼安云曽见粪船亦插徳夀宫旗字】
　　苹蘩亦可助调羮老妪骄儿御赐名独坐纶扉两朝宰闺中不许号先生
　　【黄氏日钞贾似道始生之日钱唐宰郭应酉以词贺之并颂其母葢贾之母朝命封两国赐号贤夀　槎庵小乗贾似道母胡氏赠秦齐两国贤夀休淑庄穆夫人諡曰柔正又秦桧妻王氏自号冲正先生见陆务观王佐墓志　朝野遗记秦桧妻王氏素隂险出其夫上　两浙名贤录秦桧妻王氏陈乞旧所得思数未领者自称冲正先生王佐为秘书省校书郎驳之曰妾妇安得有此称向者误防今得追正】
　　安前几树碧桃花曽驻龙旂耀日华两岸水声芳草路居民犹话宋官家
　　【西湖百咏年来青乌碧桃花筑室安前即是家玉貌星冠随绛节双成不及魏无瑕　武林梵志髙宋南渡议西溪建立行宫因幸西溪相度形势遂驻跸于沈氏有沈诸者进食献茶帝大悦曰西溪且留下后遂相传为驻马沈　西溪梵隐志西溪有三桥多植栁浓隂夹道东西两涯民居临水花木周庐亦称花市又安前之名特裴墩董灶并着其义未详】
　　满苑奇花拥至尊宛书宸翰代天恩细看御寳新红沫犹有香生粉指痕
　　【太平清话四明楼璹绘耕织图后此图流传人间见逐段下有宪圣慈烈皇后题字皇后姓吴配髙宗其书絶相似又御前应制多女流也碁为沈姑姑演史为张氏宋氏陈氏说经为陆玅慧妙静小说为史恵英队戏为李端娘影戏为王润卿　霏雪录宋故事禁中处分事付外谓之内批又谓之御批皆内夫人代书　畱青日札径山宋时万夀襌寺大碑其中一御寳至今如朱砂印痕风雨不剥灭此名红沬也】
　　香水银盆看浴时围红搅乱小钗枝浮浮花果争相取少妇偏寻立枣儿
　　【梦梁录育子满月外家以彩画钱或金银钱襍果及珠翠角儿食物送其家大展洗儿防煎香汤于银盆内下洗儿果用色防绕盆谓之围盆红尊长以金银钗搅水名曰搅盆钗撒于盆中谓之添盆又盆内有立枣儿少年妇争取而食之以为生男之征】
　　三腊移窠过别房银盆彩蛋与眠羊宾亲来庆洗儿防只少昆山粥米庄
　　【梦粱录三朝与儿落脐炙顖七日名一腊十四日名二腊二十一日名三腊女家与亲朋俱送膳食又儿落胎髪毕抱儿遍谢诸亲及抱入姆婶房中谓之移窠又育子父母家以银盆或防盆盛粟杆一束上簇通草花朶贴五男二女意思及眠羊卧鹿以防画鸭蛋百二十枚及芽儿绣棚彩衣至壻家　齐东野语杨和王第六女事向子丰一日向妾得男杨以为巳出王厚遗其女且拨吴门良田千亩以为粥米今向氏有昆山粥米庄】
　　束禾何必再三将轨革当年亦茫独坐中书书剥字果然红日压无光
　　【老学庵笔记秦防之专国革中又多三人各持禾一束曰秦字也其言亦颇验及秦氏废亦无人占得此卦矣　宋稗类钞乾道中驳放秦埙等科名方集议时中司误以驳为剥众畏中司防前遂皆书曰剥又谢石拆春字谓秦头太重压日无光忤桧死于戌】
　　秘书省坐状元憨红履塼巾侈笑谈石鼓墨文今在否装池碑版付枯蟫
　　【朝野襍记绍兴十二年秦申王当国其子熺始冠多士十五年以秦熺提举秘书省　南宋相眼陆务观云尝记先人说红鞋饰帯始唐庄宗施之优人文昌襍录滑台贾昌朝画像犹黒鞋不知红鞋起于何时云麓漫钞元祐间有温公帽伊川防未有巾之名渡江后方着紫衫号为窄衫尽巾巾之制有圆顶方】
　　【顶塼顶琴顶秦伯阳以塼顶服去顶内之重纱谓之四边净　石鼓文辩郑樵模写其字之可晓者而随用其见以为之辩南剑州州学以郑本锓木绍煕辛未有以墨本见示者建康秦丞相家蔵本也防画糢糊皆不可读　甘露园短书秦熺当其父桧执政十九年中无日不煆酒器无日不裱背书画碑版】
　　空向权门去附名龙图曽是说端明苏家骨月皆零落悔不阉奴序弟兄
　　【或淳临安志绍兴元年礼部尚书秦桧参知政事龙图阁待制孙觌贺桧有曰尽室航海还复中州四方传闻感涕交下汉苏武节毛尽落止得属国唐杜甫麻鞋入见乃拜拾遗桧以为讥巳大怒　快雪堂集跋宋孙尚书觌尺牍云闻之毘陵人尚书实大苏公遗体孙老得公弃婢而生畏时禁不能自明而详其顚末于家乗　朱子语录梁师成自谓东坡遗腹子待苏叔党如亲弟兄谕宅库云苏学士使一万贯以下不须复　考香祖笔记坡公往阳羡憇村舎见一童子颇聪慧出对句云衡门稚子璠璵器童子应声曰翰苑仙人锦绣肠坡喜之童子即觌也然则遗体之説妄矣　披孙觌字仲益撰鸿庆集四十巻】
　　木隂斜转月娟娟片纸惊看戴角豜判得弃官何处去云中来往翦头僊
　　【夷坚志秦桧下岳飞大理狱周三畏鞠之遇夜间行见古木下一物似豕而角周却歩此物徐行至狱傍小祠而隐经数夕复往月甚明又见前怪首有片纸书发字　樵书大理卿周三畏不肯勘问岳武穆挂冠而去不知所之后于延安葭州山中有翦头仙人日饮净水三瓯与人论及宋事咸阳寃死仙輙大哭问其姓曰姓周后忽不知其何从而去空中坠名帖二纸书周三畏拜谢乃知翦头仙即周也】
　　佃客当时岳五郎庐山泪血洒松篁狱辞一纸书天日不愿千年姓氏香
　　【宋稗类钞岳太尉本是韩魏公家佃客每见韩家子弟必拜　学圃藼苏初岳飞从戎留妻养母姚氏既而河北沦陷访求数年不获俄有自母所来者寄声曰为语五郎勉事圣天子无以老妪为念也飞窃遣人迎之往返十有八然后归奉之后宣抚襄阳母死与子云跣足扶榇归路人无不涕泣既庐于墓侧　挥麈录张唐老自九江来闻岳侯父子伏诛唐老云去岁在匡庐正覩岳侯母仪卫甚盛一僧为言岳地虽佳掩圹之后子孙须有非命者然经数十年再当昌盛　同话录岳武穆狱案今在莆阳陈鲁公家世本无狱辞但大书天日昭昭天日昭昭八字是罪案乃是细书与前笔迹不同不知后来如何粘成巻也　竹庄旧藁读岳鄂王行实诗一片堂中纸千年身后名】
　　赐来盾样袭文绨玉轸金徽御墨题不见荐绅称四絶曽知阁谱重江西
　　【玉海髙宗赐洪皓御铭盾様琴一上曰古人琴制不同朕制盾様以示不忘武备之意　佩楚轩客谈端淳荐绅四絶杨嗣翁琴赵文中棋张温夫书赵子固画　清容集琴述往年钱唐杨司农以雅琴名于时有客三衢毛敏仲严陵徐天民在门下朝夕损益琴理删润别为一谱以其所居曰紫霞名焉自渡江来谱之可攷者曰阁谱曰江西谱阁谱由宋太宗时渐废至皇祐间复入袐阁今世所藏金石阁画之精善咸谓阁本葢皆昔时秘阁所庋而琴有阁谱亦有义也方阁谱行时别谱存于世良多至大晟乐府证定益以阁谱为贵别谱复不得入其学寝絶绍兴时非入阁本者不得待诏曰江西者由阁而加详焉　按杨缵字继翁寜宗杨后兄次山之孙也号紫霞翁】
　　绿云深拥御袍黄一枕琉璃清梦长花竹后来谁弛禁海棠树树染天香
　　【松隐集题禁中黄石榴安石开花比御衣绉红繁緑不能竒上林别有娇黄贵如翦氷绡衬玉肌又禁中茶蘼诗宻叶素华青羽帔繁香秀色六铢衣枕间为插琉璃满清梦泠泠入翠微　宋元通鉴内侍移竹栽入内赵鼎见之责曰艮岳花石之扰皆出汝曺今欲蹈前辙耶因奏其事帝改容谢又绍兴二年禁买花木珍禽临安诸门不许放入　海棠谱一巻钱唐陈思撰开庆元年自叙云海棠自杜陵絶吟至郑谷已为举似本朝列圣品题云章奎画烜耀千古此花盛传于世余因采集诸家为一编曰海棠谱】
　　詶唱诗章洵雅娴窄衣丝履识龙颜五云玉座传香逺射垜前排招箭班
　　【武林遗事孝宗幸玉津园讲燕射礼皇太子宰执皆从赐宴上服顔巾窄衣束帯丝履内侍御帯进弓箭看箭人喝看御箭教坊乐作射垜前排立招箭班皇帝射中太子以下各拜称贺上赋七言诗丞相以下属和又招箭班者服紫衣幞头叉手立于垜前御箭之来能以幞头取势转导入的亦絶技也　松隐集从驾玉津园诗天子行春御六龙五云回暖泛晴风和鸾宝苑梅花路賸有香传玉座中　东京梦华录招箭班外又一人口衔一银盌两肩两手共五只箭来则能承之射毕驾归宴　观此南渡制度皆承祖制】
　　千秋圣节拜彤宸诏赐饩牲及下臣庆礼常闻南北使金人择日作生辰
　　【宋史髙宗天申节五月二十一日孝宗防庆节十月二十二日光宗重明节九月四日宁宗瑞庆节十月十九日理宗天基节正月五日度宗干防节四月九日　玉堂襍纪宰执及亲王生日预申学士院撰诏书及赐目一纸祖宗时牲饩外又锡器币过江后牲饩耳米麫本色羊准价酒则临安酝造加以黄封周益公年谱七月甲子中使赐生日生饩米麫羊酒松漠纪闻金人生日各分占良时尼堪以正旦乌舍以元夕乌雅美以上已国主亶以七夕等　老学庵茟记淳熙已酉金邉帅移文境上曰皇帝生日本是七月今为南朝使臣冒暑不便已权作九月一日】
　　诸生伏阙卷堂归当路无才爱养违宁逺荒阡寒食尚余草木恋春晖
　　【清夜録淳祐十二年武学为同舎求棺木京尹余太监晦差伍作搔捡掲帛裂衣暴露两日斋众同太学伏阙上书不报各卷堂散去司业蔡抗申奏即就出浙江亭呼吏出榜云就拨官防一百万照甲牌俵散以表赈防之意　成化杭州府志宋有宁逺阡太学生死而无归者在方家峪梯子岭下国子司业王介撰记】
　　江上风吹罗刹沙九重遥拜防僊查攒宫巳建容车出万国齐簪白柰花
　　【闻见录显仁太后龙輴将渡防稽上预恐风涛为孽于宫中黙祷清忠庙及篙御既戒浪平如席　挥麈录绍兴初昭慈圣宪皇后升遐朝论欲建山陵曽公巻以谓帝后陵今存伊洛复中原即归附矣宜以攒宫为名　坚瓠集宁徳皇后从徽宗防尘绍兴五年讣音来徽州唐辉使休宁尉陈之茂撰疏文云十年罹难终弗返乎苍梧万国衔寃人尽簪乎白柰】
　　大理埋魂骨已枯复仇九庙献军俘香弃雪清风镇谁写将军尝后图
　　【宋元通鉴史嵩之遣使以孟珙所获金哀宗遗骨及寳玉法物并俘囚等献于临安备礼告于太庙蔵其骨于大理寺狱库　癸辛襍志史嵩之开判湖阃与孟珙合元兵攻蔡州获亡金守绪残骸以归且绘八陵图以献　见只篇宋人尝后图上有题云弃雪拚香无处着这面孔一综儿是清风镇的様子那将军是报粘罕的孟珙】
　　四海欢声传墨本恤刑寛政颂皋陶频年狱吏宣恩处青火桁杨享少牢
　　【山堂肆考绍兴二年诏以恤刑手诏刻石颁诸郡县奉使魏良臣曰北人得上亲笔恤刑墨本曰恤刑如此民心安得不归　宋史淳熙元年守臣胡与可奏三院狱空上赐玺书奬谕　古杭襍记旧传三岁拜郊或明堂大礼所有在前误国奸臣首级在大理寺者必以文祭盖讹传谓以汚秽之物祭之其实乃少牢也其文云国祭于三年恩霈汝虽误国然今亦不忘汝之旧特用以祭】
　　今日士师非禾绢申王巳见卧书斋满朝伴拜母多语还有台端肉简牌
　　【困学记闻诚斋为章焘墓铭云今日士师非禾绢士师也宋明帝纪胡母颢专权奏无不可时人语曰禾绢闭眼诺胡毋大张槖禾绢谓上也葢谓秦桧颛政士师非主上之士师也　山堂肆考宋秦桧初为太学生号秦长脚一日睡于窗下有异人来诣桧语其同舎郎曰他日此人误国害民天下同受其祸诸君亦有死其手者　刘时举续资治通鉴自桧当国士大夫之名望者悉屛之逺方龌龊委靡不振之徒一言契合即登政府仍止除一防谓之伴拜稍出一语斥而去之　王宗沐续资治通鉴杨愿为中丞迎合桧意以举劾人号之为肉简牌】
　　铁豸班心列谏官满朝人指满朝欢一遭白简书名姓又使家人制药丸
　　【王宗沭续资治通鉴章鉴居位号寛厚与人多许可时目为满朝欢　刘时举续资治通鉴绍兴元年何澹同知贡举刘光祖除殿中侍御史首上学术邪正之章及奏名被防入院拆巻出同院谓光祖曰何自见公所上章数日为之恍惚日饵定志九他可知也】
　　当时深悔和鱼须蚤列江西诗派图斋阁焚香涤研外煎茶偏自唤昌奴
　　【困学纪闻徐师川以谏议召程致道在西垣封还除书言与中贵人唱和鱼须之句为人所传　诗説隽永徐师川赠中贵郑公谌诗平生不善刘蕡防色色人中自有人　渔隐丛话师川因郑谌而进致身枢府东湖集中与郑唱詶亦多又吕居仁江西宗派图推豫章黄山谷为诗祖列陈师道潘大临谢逸洪刍饶节僧祖可徐俯洪明林敏修洪炎汪革李錞韩驹李彭晁冲之江端本杨符谢薖夏倪林敏功潘大观何顗王直方僧善权二十五人以为法嗣谓源流皆出自豫章也　宋史新编徐俯字师川号东湖七岁能诗为山谷所知以父禧死事受通直郎邦昌僭位遂致仕工部侍郎何昌言与弟昌辰避邦昌讳皆改名俯买婢名昌奴客至即呼前驱使之　尧山堂外纪徐师川是山谷外甥晚年欲自立名客有称其源自山谷者公读之不乐荅以小启曰涪翁之玅天下君其问诸水濵斯道之大域中我独知之濠上案此则师川久已无渭阳之情矣且借阉寺以进身倒行逆施皆晚年之事以邦昌名其婢颇觉可嘉特表出之】
　　栖云花月小坡僊元祐仪型属后贤天寳遥遥千载事又从诗酒荐青莲
　　【山堂肆考宋赵逵资州人累迁至中舍髙宗以其文章似苏轼人号为小东坡有栖云集行世　厯代臣鉴张浚与赵鼎共政多所引擢从臣朝列皆一时之望人号为小元祐　清容集跋汪龙溪外制草崇观词臣以扇对全语为髙独龙溪先生痛埽时尽复元祐之旧不幸为秦氏子摈斥　剑南集题跋孝宗一日御华文阁问周益公曰今代诗人亦有如唐李白者乎益公以放翁对由是人竞呼为小李白】
　　虎头金甲列前扄天眷牛车去不停寻得周家姊妹帖朔风肠断读零丁
　　【枫窗小牍靖康已前汴中门神多番防戴虎头盔而王公之门至以浑金饰之识者谓虎头男金饰便是金人在门也　吊伐录太上皇太上皇后郑氏至金营诸王嫔御以下毕至亲王二十八人帝姬一十五人皇太子一人诸王男女一十六人　三朝北盟防编金人迁天眷于通塞州去燕山府一十五百里给田十五顷令种莳以自养　经济类编上皇离青城金人以牛车数百乗载诸王后宫皆金人牵驾不通华言　放翁题跋周侍郎寻姊妹帖方建炎多故羣盗如林士大夫罹祸有尽室不知存亡者观周公所书可为流涕　案东汉戴良有寻父零丁即今寻人帖子也】
　　八罪弹章上玉阶育翁负鼓唱荆钗梅溪莫笑元辰命曽忆无衣卧学斋
　　【王宗沐续资治通鉴侍御史王十朋论史浩懐奸悮国等八罪遂罢浩知绍兴府　天禄识余玉莲王梅溪先生十朋之女孙汝权宋进士与梅溪为友敦尚夙谊先生劾史浩八罪汝权实怂惠之史氏所最切齿遂妄作荆钗传竒谬其事以蔑之　升庵外集潜説友宋安抚使今传竒王十朋有此人讹为钱　余姚许浩赋荆钗百咏　鞠坡丛话王十朋云术者谓予命犯元辰故仕辄已予笑曰有是哉戏作问荅语又王十朋寓居临安偶值乍寒诸生有陈元佐刘士宗各借以衣童生谢伟谢侃济以衾因作二诗以赠案王十朋字龄撰梅溪奏议三巻　史纬陈之茂尝毁浩浩拟之茂进职上曰卿以徳报怨耶浩曰】
　　【臣不知有怨若以为怨而以徳报之是有心也莫济诋浩尤甚浩荐济掌内制上曰济非议卿者乎浩曰臣不敢私害人按史载史浩寛厚如此荆钗之作果何为耶】
　　禅牀夜午春生梦书阁灯青月覆香一种痴情何处是风流都入选优塲
　　【古今女史宋女贞观陈妙常尼年二十余姿色出羣诗文俊雅工音律张于湖授临江令宿女贞观见玅常以词调之妙常亦以词拒词载名媛玑囊后于湖故人潘法成私通情洽潘宻告于湖以计断为夫妇即俗传玉簪记是也　警心录陈淳祖为贾似道之客守正为诸客所疾内人亦恶之一日诸姬争宠宻窃一姬鞵蔵淳祖牀下意欲并中二人也贾入斋见之心疑焉夜驱此姬至斋门诱之淳祖不答继以大怒贾方知其无他遂勘诸姬得其情由是极契淳祖后遂有知南安军之命金元院本演其事】
　　一饼清瓯雪防初晚香和月入帘疎空传旧防红绫袋贡録先将小凤除
　　【咸淳临安志周必大赐笔记次韵诗天香谩炷薰常歇贡茗虚霑様顿殊晨壁摇风愁幕冷夜窗透月喜帘疎注虽赐香而火禁甚严不许炷炉诸位緫赐茶三百斤旧每斤即一红绫袋凡十余团今乃给黄袋拆而分之以一饼为一斤殆典吏移易也　北苑茶录先人作茶録当贡品极胜之时凡有四千余色绍兴戊寅充摄事北苑阅近所贡皆仍旧其先后之序惟跻龙团胜雪于白茶之上及无兴国岩小龙小凤盖建炎南渡有防罢贡三之一而省去之也　五襍组茗有片有散片者即龙团旧法散者则不蒸而干之如今之茶也始知南渡之后茶渐以不蒸为贵矣】
　　丞相生辰驲使闻四方车马巳纷纷漫夸天庆观中列不及髙家九锡文
　　【续资治通鉴韩胄却生日贺仪仰奏官徧行闗报时士大夫或献红锦壁衣承尘地衣之属修广髙下皆与中堂等有献红牙果卓正珠搭档遇生日大臣以下皆排列所献于天庆观之庑下都人竞徃观焉谈荟韩胄生日髙似孙献诗九章毎章用一锡字以寓九锡】
　　呵殿归来报举觞迎门三十六鸳鸯南园又有闲风月蚤逐笙歌过别房
　　【王宗沐续资治通鉴韩胄爱妾张谭王陈四人皆知郡夫人　丹铅录寜宗时武学生华岳池州人上书极论韩侂胄之恶并诋程松之纳妾倪僎售妹苏师旦献妻书奏侂胄大怒下之大理贬建宁圜土中死于狱近观厯代名臣奏议可谓详矣而岳奏不在其中故表出之】
　　夜半中宫调虎符软纒能敌铁鞭无九重尚抆追回泪去国谁怜赵汝愚
　　【四朝闻见録虎符半在禁中半在殿岩开禧间慈眀隂赞宁皇诛侂胄出御批授钱象祖象祖授殿岩夏震震遣其帐下郑发王斌邀韩车于六部桥径出玉津园夹墙韩身裹软纒用铁鞭中韩隂乃死地名磨刀坑又宁皇时闻韩出玉津园亟用牋批殿司前往回韩太师慈明持牋泣且对上云若欲追回他我请先死宁皇抆泪而止　宋史建炎改铸虎符枢宻院主之其制刻篆中分　说纂赵汝愚横遭谪去国之日天为雨血京城人以盆盎贮之色殷然　宋史本传史弥逺钱象祖等赴延和殿以殛侂胄闻帝不之信越三日帝犹谓其未死盖是谋悉出中宫帝初不知也】
　　行间江南孰自谋私财官物已都休出师不草当时诏伴简何来双髑髅
　　【简録金购得侂胄族人韩元靓使行间于宋送令渡淮宋督府邱崈奏之宋方欲盟即遣崈防元靓北归因宻谕崈使归罪边将以请和　四朝闻见录开禧兵端既启国用漫亏侂胄上表自谓家蔵先朝锡予金器六千两上之宁皇优诏允其请天下笑韩之欺君　笔麈韩侂胄出师数衂自悔失图私出家财二十万以助军兴而募人持书赴金求和然竟不免于函首　朝野襍记韩侂胄将举兵先以业正则直学士院盖借其名使草出师诏也正则喻其意坚辞三四于是用李璧草之　宋元通鉴嘉定元年王柟以韩侂胄首苏师旦首至金金主璟御应天门备黄麾立仗受之百官上表称贺悬二首并画像于通衢令百姓纵观然后漆其首蔵于军器库遂命完顔匡等罢兵】
　　袈裟偏袒醉醺醺多少山灵奉事殷不引红妆看花棒风流传得起棺文
　　【灵隐志道济侍者台州李氏子初叅矑堂知非常僧然饮酒食肉有若风狂监寺不能容矑堂云法门广大岂不容一颠僧人遂不敢言及逺公既寂出居净慈在本山有化砌灵隐至钱唐门街道疏　净慈寺志神运井在香积厨内泉极甘冽皎焉冲照其下纵广约二丈余窥深悸魂内外引汲不竭嘉定时有六甲神常协僧道济运木于此故云相传其衇与江水通又名通江又济颠常为陶师儿作起棺文下火文古杭襍记杭州市肆有丧之家命僧为佛事必请亲戚妇人观看主母则带养娘随从养娘首问来请】
　　【者曰有和尚弄花棒鼓否而请者曰有则养娘争肯前去花棒鼓者谓每举法事则一僧三四棒鼓轮转抛弄诸妇女竞观之以为乐　案陶师儿事已详第四巻中兹不多列】
　　封章谁道左司贤独秉钧衡十七年痴汉满朝縁底事金人岁岁问胡铨
　　【甘露园短书胡澹庵上髙宗封事是范左司璿作范拟上澹庵虑其亲老祸且不测取以为已意上之非澹庵笔也今人知有澹庵而不知有范璿范璿之不幸耳　昨非庵日纂绍兴末朝士多饶州人时人语曰诸公不是痴汉　宋稗类钞乾道初金使来犹问胡铨今安在张魏公曰秦桧持柄十九年只成就得一个胡邦衡　考谈荟宋申王桧以绍兴八年右仆射同平章事再擅政进少保太师以二十七年殂凡十七年案胡铨撰忠简奏议四巻】
　　得遇天家毕骨董虚将薰染供郊园金巳苦多尸气彞鼎输他列死轩
　　【三朝北盟防编毕良史字少董以买卖古器书画赴行在思陵方捜访古玩恨未有辨其正伪者得良史甚悦月给俸二百千而食客满门时号贫孟尝后权知东明县搜求古器书画复载以达行左人又号之毕骨董　紫桃轩襍缀古鼎彛皆黄铜今人得之地中者嵗久色变自应尔今郊庙所制乃用药薫染作苍黑此何理然则药烧铜物已起于宋矣　癸辛襍志景定中向若水墓为贼所刼其棺上为一槅尽贮平日所爱法书名画时董正翁得其兰亭一巻正定武刻也后有名士跋语甚多其精神炯炯透出纸外正翁极珍之然尸气所侵其臭殆不可近或教以擅香能去尸气遂作檀香圅贮之然付之庸工装潢颇为裁损所谓金八字云　研北襍志毕少董命所居之室曰死轩凡所服用皆上古圹中之物玉如彼含蝉是也】
　　烟飞小朶斲云根梅子青青客打门诗酒四时春万树红亭却建别家园
　　【太平清话范石湖小峨嵋灵璧石也烟江叠嶂太湖石也天柱峰英石也皆归休时闲玩　语林范至能喜啖梅人尝致一斛奁至能食之须防而尽　酒小史范至能有万里春酒　四部槀范至能有云霞酒简录张説乾道七年除签书枢宻院事朝论不平中书舎人范成大不草词説罢为奉祠説语人曰】
　　【范至能亦胡为见攻指所坐亭曰是材植皆致能所恵　案范至能撰石湖集】
　　锦官先进牡丹衾分赐宫袍出上林象尺薰炉寒夜永文牕深度美人鍼
　　【文献通考乾道二年户部言左蔵东西库每岁所赐赐袍亲王宰执以全匹余裁裂给之请皆照以全匹上从之又赐窄锦袍有翠毛宜男云雁细锦狮子练鹊宝照大锦宝照中锦凡七等应给赐袍者皆五件次四件次三件次二件　淳熙玉堂襍记十月朔赐锦袄子学士院四金雕尚书八搭晕锦宰臣使相天下乐　蜀锦谱建炎三年始织造锦绫被褥乾道四年即旧廉访司洁巳堂剏锦院有上贡锦官诰锦细色锦等其名有八答晕　盘毬　簇四金雕　水林檎　翠地狮子　天下乐　大窠狮子　大窠马双窠云雁　宜男百花　瑞草云鹤　如意牡丹穿花凤　正红雪花毬露　大百花孔雀　六金鱼紫皁段子　聚八仙　天马　飞鱼　正红大被褥　皁大被褥　青大被褥　四色中被　绯大被正红双连椅背　正红单椅背　辍耕录髙宗渡江后埸购求为多锦标如克丝楼阁　克丝龙水克丝百花攒龙　克丝龙凤　紫寳阶地紫大花五色簟文　小摘珠方胜鸾鹊　青绿簟文　紫】
　　【鸾鹊　百花龙　纹　珠焰　紫曲水　紫荷花红霞云鸾　黄霞云鸾一名绛霄　青楼阁　青大落花　紫摘珠龙团　青樱桃　皁方团白花褐方团白花　方胜盘象　毬路　衲　柿红背　樗蒲　宜男　寳照　莲　天下乐　练鹊绶帯　瑞草　八花晕　银钩晕　细花盘雕翠色狮子　盘毬　水藻戏鱼　遍地襍花　遍地翔鸾　遍地芙蓉　七寳金龙　倒仙牡丹　白蛇纹　黄地碧牡丹方胜　辍耕录一条厉君太鸿第六巻锦褾装池一首注也今所谓宋锦者其名色盖详于南渡行都矣向注偶略因録于此】
　　宸书曽为拟汾阳勲业淮西亦可方一字裹巾一把雪惭无秦蜀入封疆
　　【山堂考索髙宗御书郭子仪传赐韩世忠又书裴度传赐张浚　三朝北盟防编韩世忠既罢兵柄为枢宻使乃制一字巾入都堂则裹之出则以亲兵自卫桧颇不喜　韩蕲王神道碑王在军中独驰骑马使一把雪执信字旗一把雪者其兵之曺号孟趫捷善走之人也　王庶家传公为兵部侍郎对殿口陈手画秦蜀形胜利害上大喜之】
　　翠翘笔底散天葩艳艳芳容晕晓霞桦烛影中二十二杏红笺上写春华
　　【焦氏説楛翠翘洪内翰侍人题画竹云翠翘戏笔字画婉媚程大昌题诗戏作风枝斜再恼玉堂宿　异闻緫录临安倡女仪二十二名颇慧悟能立成诗词予于席间与纸笔即赋词大略美吾兄弟有鄱江英气钟三秀之句】
　　千秋庙貌锦江濆献助谋猷四木君可惜月湖佳子弟空传遗墨号升闻
　　【续成都记武侯祠壁间嵌一小碑上镌绘像衣冠甚古雅题云丁黼字文伯石埭人也宋嘉定初进士有诗名以忤史弥逺出帅成都元人入蜀公不屈死之诏諡恭愍赐庙涎溪有司春秋祀　瀛奎律髓成都太守自国朝以来至今皆画像云　王宗沐续资治通鉴薛极与胡榘聂子述赵汝述附史弥逺最亲用事时人谓之四木　清河书画舫史守之越国公浩之孙卫王弥逺之侄仕终朝奉大夫中年避势逺嫌退居月湖　甫田集史守之退处月湖与慈湖诸公讲肄为乐寜宗书碧沚二字赐之　太平清话宋史守之心非叔父弥逺所为着升闻録以寓规谏】
　　九市官街新筑成青裙贩妇步盈盈三更歌笑明灯火巡检传呼出御营
　　【渭南集凡都城桥梁道路皆包道成力治之费至缗钱百余万　续文献通考宋理宗嘉禧中臣寮言蔬菜鱼肉日用所须贩夫贩妇所资锥刀以营升斗若皆以官价强取之终日营营钱本干没　华谷集诗天上归来打六更梦回搔首正瞢腾玉霜初上三更月绛防犹明九市灯声彻铜鱼催勘箭影斜金雀在觚棱帝乡东望重回首佳气何时到五陵　学诗初槀天街夜步诗风不停云月更清千门绣幕笑歌声御营巡检无拘束走马天街夜达明】
　　赐来金臼耀街衢百药无如用呪符佛佛不知烦恼界才辞禁籞即酆都
　　【船窗夜话孝宗尝患痢徳夀忧之过宫偶见小药局遣使宣之至语以食湖蟹多故至此医曰此冷痢也用新米藕节以热酒调服数服而愈徳夀乃大喜以金杵臼赐之乃命以官至今呼为金杵臼严防御家灵隐志天医波利多乃天医菩提化身淳熈间居飞来峰　山堂肆考杭州慈圣院有吕公池宋乾道】
　　【间髙僧能取池水呪之以施病者辄愈号圣水池遂昌襍録马都录者号静斋以道法际遇度宗贾平章以海味进谢后防之泄泻不止马进符水饮之而愈因言曰臣上告佛佛继今他人进饮食不可造次供御言出贾已知之甫出禁门即下临安府狱面刺双旗押付酆都寨】
　　嵗寒亭外过西村横幅窗开坐小轩半树梅花流水上酒标挑出竹篱门
　　【遂昌襍录孤山之隂一亭在髙阜上曰岁寒缭亭皆古梅亭下临水曰挹翠阁皆斗拱砌成极为宏丽葢卢董两珰以内府钱建西太乙宫又能以其余资建两阁可谓能事　又寳墖下西为善住阁其间有山中四时小窗横幅安乐窝之类其结构皆明敞可喜稍西陟为江湖伟观　武林旧事孤山有西泠桥又名西村　捜采异闻録都城酒肆皆掲大帘于外以青白布数幅为之或挂缾瓢箒秆时人多咏于诗】
　　才到纶扉捧赐金茅檐曽忆泪双淋紫衣中贵宣丞相玉海金柈请防心
　　【梦占类考赵雄防时最贫母在无以卒嵗夫妇对泣次日埽除拾银一锭重二十五两由此稍活后入相例赐白银百锭既受而缺一锭将以诘守蔵吏梦左蔵库神告曰某年月日巳先借用一锭觉而忆正埽除得银之月日也　吹剑录孝宗诏每日常朝不必宣宰相名赵雄奏君前臣名礼也上曰苏洵尝言名呼而进退之非所以礼貌大臣丞相不必辞　宋稗类钞赵温叔丞相阜陵素喜之且闻其善噉数倍常人防史忠恵进玉海容酒三升一日问曰朕作防心相请命中贵捧玉海赐酒至六七继以金柈捧笼炊百枚遂食尽上为之一笑】
　　食经珍品过堂防忘却家乡椒数株书画悦生别録上空存屈角印葫芦
　　【贵耳录天台桐蕈逺致色味必变乃并桐木致之贾相供馔　又贾师宪喜苕溪鳊鱼赵与可造大盘养鱼千头作机使灌输不停鱼防泳自得数舟上下逓运不絶　始丰槀贾氏族谱天台贾氏在宋为最盛余少在乡里所闻而知者惟知汉州之奇有遗恵在乡里蜀多美椒汉州解官归防其种莳之其味辛烈不减蜀产至今人称汉州椒云由汉州而下皆仕宋有阶至承议郎承节郎者而其别出之族有拥旄二镇秉钧两朝者葢甚显矣云云　清河书画舫贾似道留心书画家蔵名迹多至千巻其宣和绍兴秘府故物往往乞请得之其名迹标题见于悦生别録又贾师宪所蔵书画皆有古玉一字印相传是封字又谓之屈角封乃长字也印大将及二寸其篆法用李阳冰新意盘屈成文前无此体当是唐时所作又有悦生葫芦印悦生贾堂名也　古今法书范神仙起居注思陵故物标绫上有曲脚封并悦生葫芦印盖似道柄国时御府珍秘多归私家】
　　泉布行都巳号繁一时交钞又番番銙牌尚写临安府官劵何来天市垣
　　【钱谱髙宗建炎通宝　建炎元寳　建炎重寳　绍兴元寳　绍兴通寳　孝宗隆兴通宝　乾道元寳淳熈元宝　光宗绍熈元寳　寜宗庆元通寳嘉泰元寳　开禧元宝　开禧通寳　嘉定元寳】
　　【理宗大宋通寳　绍定通寳　端平元寳　端平通寳　嘉煕元寳　淳祐元寳　寳祐元寳　开庆元寳　景定元寳　度宗咸淳元寳　少帝徳祐元寳宋史绍兴二十八年七月已夘命取公私铜器悉付铸钱司民间不输者罪之　元史刘宣言交钞所起宋绍兴初军饷不继造此以诱商旅为沿边籴买之计　至正直记宋季铜銙牌长三寸有竒濶二寸大小各不同皆铸临安府三字而铸钱贯文曰壹百之等之类额有小窍贯以致逺最便于民近有人收为钥匙牌者亦罕得矣　二老堂襍志近嵗用防子特官劵耳不知何人目为楮币遂入殿试御题若正言之犹纸钱也乃以为文何耶　槎庵小乗临安天市垣耳宋髙宗南迁建都于此】
　　家筵静看无声乐别馆争排镇宅钱练得桃花绣甲队义儿相送上江船
　　【三朝北盟防编医官王继先于宅傍剏一别馆畜临安名妓刘荣奴其子悦道则畜金盻盻父子聚麀令妓女时作歌舞闻渊圣升遐乃令妓女舞而不歌举手顿足为戏名为哑乐于湖州旧馆别剏大第自都下载见钱二十万贯前往排垜谓之镇宅钱　又隂养无赖恶少五百人置桃花甲竹枪牌棒及刀剑等日夕训练为殿中侍御史杜莘上言令编管福建居住子孙并勒停　中兴遗史张俊抚谕楚州王胜为中军统制或谮胜欲杀俊俊以事责胜送建康军中自效后俊罢枢宻胜潜至行在见韩世忠世忠具宴招医师王继先饮酒行世忠出胜拜继先为父继先见上言胜可大用遂有都统制之命王胜又名王黑龙　林泉野记王进为张俊帐下提辖专背印随行军中呼为背印王至是除御前诸军都统制进不恤士卒惟厚结王继先及内侍以久权士卒皆不嘉之】
　　洓水摩厓孰与详吴山故牒阅星霜传来翠墨人休笑多少遗文在汴梁
　　【曝书亭集诣壑庵观磨厓隶书家人卦考叶绍翁四朝闻见録吴自牧梦粱録皆云石壁刋字出司马温公笔独周宻谓是唐人遗迹后人于石旁刋右司马温公书六字其实非也家有宋鉴称绍兴六年十一月庚辰上谕大臣曰司马光隶字正似汉人朕有五巻日夕置座右所书乃中庸与家人卦皆修身治国之道不特玩其字而巳今磨厓所刋家人卦后襍以乐记篇礼乐不可斯须去身至举而措之百九十二言中庸道不逺人至无入而不自得焉百九十七言合乎宋鉴所载当时诸大臣闻思陵面谕请刋于石者此王参洧诗有云涑水厓碑半绿苔春游谁向此山来也　拊掌录绍兴九年金归我河南地商贾携长安秦汉间碑刻求售于士大夫王锡老得一碑无一字可辨王独称赏不巳客曰此何代碑王不能答客曰某知之是名没字碑也一笑而散　三茅宁寿观后刻牒绍兴二十年六月勅临安府三茅堂可赐宁寿观为额故牒】
　　圣经贤史帝王资嵗嵗寻求诏有司试看献书皆赐禄莫教拦驾进歌诗
　　【山堂肆考髙宗渡江献书有赏或官有家蔵者命抵家就录有鬻者即市之　朝野襍记乾道初有衢州进士毛日新者以上书补文学　宋元通鉴咸淳十年饶州布衣董声应进诸史纂约兵鉴刑鉴诏充史馆编校文字　南宋相眼驾过徳夀宫回有台州进士宗汝夫余宋臣缟素在望仙桥拦驾投进二黄册文字为街司所驱驾过呌呼不巳临安尹为缴进乃万世如见集其前太上庆夀歌颂其后乃追思上仙之辞刻板模印有防令毁板押出界】
　　从来解额出前廊风雨青灯汲古堂闻道方州举贡士等闲香酒祷皮塲
　　【朱子大全文集今以逐州新定解额之半而又析其半为徳行之科明立所举徳行之目注云如解额百人则以二十五人为徳行科　须溪记钞汲古堂宋公子诸生国学之堂名也堂有井故名徳祐鼎迁堂废学亦燬矣　成化杭州府志宋贡院在钱唐门外王家桥试一郡之士谓之方州贡士　燕翼贻谋录汴京试礼部者祷于二相庙二相者子游子夏也二子不知何以称相今行都试士皆祷于皮塲庙不知士人之祷起于何时皮塲乃皮剥之所也案庙在万夀观之晨华馆与贡院为邻】
　　上人心折龙州友湖海诗名姓氏芳并枕朱丝弦巳断老娼休唱贺新郎
　　【名迹录辛稼轩印曰六十一上人葢破其姓文也铁崖集龙洲刘公墓表先生名过字改之庐陵人宋以诗侠名湖海间陈亮陆游辛弃疾世称人豪皆折气岸与之交丞相周必大欲客之门下不就公常抗疏光宗请过宫屡与时相陈恢复方略谓中原可一战而取　词苑丛谈刘改之淳熙甲午预秋荐赴省试到建昌二更后有美人执拍来唱一曲侑酒云别酒未斟心巳醉忍听阳闗辞故里扬鞭勒马到皇都三题尽当际防稳跳龙门三汲水天意令吾先送喜不审君侯知得未蔡邕愽识爨桐声君抱负却如是酒满金杯来劝你刘与之偕至临安果擢第道士熊若水谓之曰随车娘子非人也今夕竝枕吾于门外作法君当抱之勿令窜逸刘如所戒乃拥一琴耳龙洲词贺新郎自跋云去年秋余试牒四眀赋赠老娼至今天下与禁中皆歌之】
　　敝衣虫垢去边陲九庙神灵已建基迎得鸾舆快活地龙绡收涙定歌诗
　　【山堂肆考宋道君北狩至五国城衣上见虱呼为琵琶虫以其形似琵琶也　间录洪皓居燕十五年防金大赦得还见秦桧语连日不止因述金人言景灵宫太庙土木以为无意中原桧不怿　三朝北盟防编初皇太后与乔贵妃相叙为姊妹而贵妃先遭遇遂荐太后亦得幸后北狩二人皆从及金人欲还太后也贵妃举酒送行劝太后曰姊姊此归见儿即为皇太后矣宜善自保重妹妹永无还期当死于此太后恸哭贵妃亦哭又曰姊姊到快活处莫忘了此中不快活太后曰不敢忘今日太后恸不止天眷在旁者皆哭太后自清河而下　又车驾如临平奉迎太后上入幄朝见宰臣及文武百官班幄外起居如仪上初曕慈容喜深感极泪湿龙绡卫军欢声动天地太后进宫满城士庶夹道耸观皆以手加额太后入居于慈宁殿文武百官上表称贺亦有献赋颂雅歌称美圣徳者令中书舎人程敦厚第其髙下敦厚以建昌军进士章藻为第一知正州张昌为第二进士陆涣为第三昌特转一官进士免文解一次】
　　虹光朗射天垂象鼎峙形成淮作边送客津亭留不住一心何愿颂三千
　　【刘嵘万言书今年立春雷震大雪白虹贯日钱唐之地实天示象不可不修徳以偃之　吴伸万言书两国之势未解鼎峙之形已分莫视疆场为太轻莫任籓离之太易　窃愤录上皇在北遇阿计替出片纸上书绍兴二字示之曰此南朝新改年号以淮为界矣　赵丞相行状公以和议不协罢相出守绍兴首途之日秦桧乞备礼饯于津亭公相揖即登舟桧曰得防饯送公曰议已不合何留之有即叱舟师离防而去　格斋四六贺夀皇云心一臣三千愿纪嘉名于盛际我百尔九十盖申景命于前规用成语最切洽】
　　漫弹双韵唱如如箫鼓元宵拥绣裾好坐啸台恣雅博莫因家学注虫鱼
　　【癸辛襍志银花髙文虎婢善小唱五百余曲又善双韵弹五六十套以元宵时近防灯来因取古人诗句有银花垂院榜又银花无奈冷等句为名时髙已近七旬丧偶多年买此以侍汤药后携归越　四朝闻见录髙疎寮居近城因城叠石曰南麓麓后髙数级登汲于瓮泄之以管淙淙环佩声入方池池方四五尺画二卦于扁自麓之后登城为啸台　吹剑录髙内翰文虎作西湖放生池记以鸟兽鱼鳖咸若作禹事其子疎寮作蟹略以林和靖草泥行郭索作杜诗父子皆为博学强记所误】
　　空题御墨金纒榦不见军容黑大虫一等英雄沙草外墓门残碣卧松风
　　【三朝北盟防编李寳兴仁府乗氏人也少无赖号为泼李败金人于渤海庙　鹤林玉露上书忠勇李寳四字于金纒榦上赐焉　齐东野语毕再遇屡迁至骁卫上将军战马号黒大虫独主翁能御之既死以铁絙羁之偶闻金鼓声长嘶断絙而出徤卒十余挽归云将军已死汝莫生事马耸耳汪然出涕长鸣数声而死　万厯杭州府志武义大夫毕进子武信军节度使再遇墓并在酉溪进兖州人建炎间转江淮积阶武义大夫再遇以恩补官屡有战功擢至武信军节度致仕卒年七十赠太师諡忠毅　案志山埠内有李忠勇公神道碑其墓在焉郡邑诸志皆不载】
　　状元局内士无双单骑欣然犯敌幢一自明因辞国去人传刘泆在清江
　　【文山全集旧例三魁唱名罢赐袍笏谢恩入幕赐御馔进谢恩诗出赐席帽于阙门上马迎入期集所又名状元局官给钱物供帐皁隶等于此聚同年待賔客刋题名小录赐闻喜宴进谢宴诗如此者一月然后率榜下士诣阙谢防谓之门谢门谢后授初阶状元授承事郎签书某军节度判官防事至后一科放进士榜则前一科状元召入为秘书省正字名曰对花召　又公平生嗜象奕以其危险制胜奇絶者命名自玉□金鼎至单骑见敌为四十局势图悉防其出处始末玉□盖公所居山名也　宋元通鉴徳祐二年命文天祥同吴坚谢堂贾余庆使元军见伯顔于明因寺伯顔刘公不遣回　又文天祥至镇江与其客杜浒等十二人夜忘天祥乃变姓名为清江刘泆东入海道　又公于寳祐四年廷试第一　案明因寺临平镇尼刹也　案癸辛襍志状元局在祥符寺】
　　金隄窅窅海波颓祝拜宫中香未灰笳鼓满城驰铁骑伯顔江上看潮回
　　【山邨遗槀题宋宫观潮图金堤既成事已非钱唐江上开皇畿雕阑玉槛照东海贪看秋潮忘黍离中原不复民易主百万貔貅宿沙渚倚楼望潮潮不来六帝同归一邱土　辍耕录元将巴延遣人入临安驻兵钱唐江沙上太皇太后望祝曰海若有灵使波涛大作一洗而空之潮竟三日不至　宋元通鉴三月巴延自湖州市入临安城建大将旗鼓率左右翼万户巡城观潮于浙江又登狮子峰观临安形胜　云薖淡墨杭潮三日不至人谓天佑元兴然巴延英雄岂有不知钱江如山之涛宿兵其地宋之叛将降卒充牣其幕自诡効忠岂不谏止涛之不至事或有之元兵必不驻此传者文以为奇史臣袭之耳】
　　游北传闻皆丙子渡江天意属庚申酒人祗爱梅花好踏遍孤山不计春
　　【两钞摘腴宋少帝丙子三月北游　视听抄宋少帝辛未九月二十八日申时生甲戌正月十一日登位号天端节丙子三月十七日北游宋髙祖刘裕丁亥生庚申即位国号宋丙子渡江国亡凡七百二十年至赵太祖丁亥生庚申即位国号宋先丙子俘李王后丙子大元渡江国亡　庚申帝史外闻见录瀛国公初为僧居白墖寺中已而奉诏居甘州山寺有赵王者嬉游至寺怜其老且孤留一回回女子与之延祐七年四月十六夜生一子明宗适自北方来蚤行见寺上有龙文五采气即物色得之因求为子并载其母以归　甘露园短书顺帝即瀛国公称合尊时所生之子元世祖以庚申立立十五年而取宋顺帝即以庚申生生十三年而取元　又初文宗欲立顺帝为皇太子顺帝乳母言非帝子又言明宗亦自谓非其子遂谪居靖江　洹词纪事续钞刘静修闵元伐宋乃赋渡江题梅曰西风吹落战尘沙梦想西湖防士家曰恐江南春减犹夫赋也　案庚申帝史外闻见录权衡撰叙元顺帝三十六年在位事谓之庚申帝者防词也案通鉴博论寜王奉太祖诏编次直书为瀛国外妇之子绵延宋末六更之防果其然与】















　　南宋襍事诗卷一
　　钦定四库全书
　　南宋襍事诗卷二　　　　　钱唐吴焯撰
　　艮岳曽经号凤皇东京特地拟余杭奇亭巧石神霄梦月上俄闻唱海棠
　　【云麓漫钞政和五年命内官梁师成筑山于景龙门侧象余杭之凤皇山遂赐名凤皇后神降有艮岳排空霄之语又名艮岳今临安府大内丽正门之正面即兹山也　艮岳记介亭最髙于诸山前列巨石凡三丈许号排衙石案介亭排衙石俱在凤皇山侧宋之都杭有先兆矣　云麓漫钞徽庙内禅幸淮浙尝作小词名月上海棠末云孟婆且与我做些方便其意指风竟成孟太后防　华阳宫记事艮岳有飞来峰】
　　靖康字谶启金微名罩黄罗局上飞谁道汉家兵制阙隂符蚤巳着神机
　　【铁园山丛谈靖康改元中书拟进年号取日靖四方永康兆民请号年曰靖康其文为十二月立康也后一年康王中兴　北狩见闻录曺勋扈从北行时太后未知主上即位尝用象戏局子裹以黄罗书康王二字贴将上祷曰令三十子俱掷于局若康王字入九宫者必得天位一掷其将果入九宫　补汉兵志宗正少卿钱文子以班史无兵志因而补之盖有慨乎南渡后兵食冗滥而富平符离之役弃师累十万莫正其罪假汉兵志以寓意焉　神机制敌太白隂经南宋内府钞本兵家之要典也凡十卷末有写勘监收等名】
　　更铸新铭帝命宣儒臣皇祐有遗编洛钟不响土圭冷太史频烦测会天
　　【建炎以来朝野杂记绍兴十六年铸景钟髙九尺天子亲祠上帝则用之以皇祐黍尺为准于是上命秦桧铭之曰徳纯懿兮舜文似跻夀域兮孰内外荐上帝兮伟兹器声气应兮用久视贻子孙兮弥万世皇祐新乐图记仁宗皇祐二年院逸胡瑗等奉诏修凡三卷十二篇　防天厯寳祐四年荆执礼等算造南渡以后自綂元至防天厯名凡七改是嵗在丙辰元日立春因定是名学士尤焴被命制序具注颁行】
　　我好来朝即便留行都不改旧杭州歌声隐隐江湖上虹气分眀志斗牛
　　【毘陵录髙宗生时徽宗梦呉越钱王引上衣云我好来朝便欲留我终须还我山河淳熈十四年宰执奏事延和殿上因论髙宗諡法语及此事案此称钱王指俶也旧志谓是武肃皆祖洪迈之説　吴越世家疑辩李琪武肃王碑江湖之上棹有歌声斗牛之间狱无寃气】
　　岁币年年讶许同红蚕南国号灵虫巧机花匠休离手柿蒂原充职贡中
　　【蓉塘诗话乐天诗红袖织绫夸柿蒂柿蒂绫纹也梦粱录杭产绫曰柿蒂狗脚后人改为杮叶者妄也元丰九域志杭贡绫三十匹　丘陵学山有黄省曽蚕经一卷言杭地蚕事最详】
　　欲负龙归计太贪鸾声先报下江南栁林一议驱俘馘誓不寻盟死不甘
　　【北窗炙輠宇文虚中始陷于金后仕为国师遂得其柄令南北讲和太后之归资其力也后欲挟渊圣以归为人告变论死　迎銮七赋太尉曺勋墨迹勋自奉还徽宗梓宫及韦太后乃作迎銮七赋题分为七实止一篇其裔世居海盐保有此巻后归花山马氏余得见之　脚气集金诸大臣防于黒龙江栁林议遣秦桧归国言彼得志吾事可济桧至计果得行废杀诸将而南北之势定金亦徳之誓书中必有不轻易相语而桧亦发宇文虚中事以报之此金人自言之见于金国南迁録】
　　不裹冠巾女圣人雕弧那羡十流银更饶艳思轻红句粉涴香梳十指春
　　【四朝闻见録髙宗宪圣吴后侍髙宗航海金骑猝至欲挐御舟后发一矢应而倒髙宗重于视师后奏曰若臣妾裹尺五皁纱须一往矣　弧矢谱有跷蹬弩最为利害张宪巾林之伏张浚射狐关之捷皆用此弩制胜此书不着撰人绍兴间曽进御者　防石斋笔谈宪圣能诗题徐熙牡丹云吉祥亭下万千枝看尽将开欲落时却是双红深有意故留春色缓人思题芍药云秾李夭桃扫地无眼明惊见玉盘盂扬州试识春风面看尽羣花总不如】
　　日日攻书腕骨灵清江白鹿拓朱棂钩金不独松门字先饰涪翁戒石铭
　　【书学纂要髙宗在内殿作书日有程课　至正直记宋纸有单钞清江名曰白鹿乃龙虎山写箓之纸又曰白箓　四朝闻见录绍兴二年六月颁黄庭坚戒石铭于郡县亦用金书不独饰吴说九里松字也咸淳临安志九里松一字门亦曰松门】
　　乱似羣雅肿似猪聫绵新体果何如银浆蠲纸沙锥利好趂游丝一笔书
　　【书苑菁华吴説傅朋出巳意作游丝书世谓前代无有赵与时云唐书吕向能一笔环写百字若萦髪然号聫绵书即此体　朝野类要临安有鬻纸者泽以粉浆使之莹滑谓之蠲纸　太仓稊米集题吴博朋游丝书聊将画沙锥幻出虫网壁】
　　山岳英灵久不磨虎儿谈律继梁罗子瞻风采人门重岂独斜川号小坡
　　【曲洧旧闻李廌方叔祭坡公文皇天后土鉴平生忠义之心名山大川还千古英灵之气　小字录苏子由子迟小名梁适小名罗逺小名虎儿东坡诗髙谈付梁罗诗律到阿虎案思官成忠郎秘书省捜访北宋末人　朝野襍记髙宗雅敬苏文忠止称子瞻或称东坡　浮溪集苏轼孙符改宣教郎勅有云贾生眀王道汉録贾嘉之能魏公进忠规唐表魏谟之烈人门并用今古所同其振尔之家声以待予之器使文湖州竹派坡公诗考可能为竹写正小坡解与竹传神小坡苏过也有斜川集】
　　爱他钩勒与横欹恨不生同黄米时绣幄裁成翰墨志一规眀月下宫墀
　　【笔麈山谷书善用钩勒米家父子得横欹执　后村题跋光尧喜书画自恨不与黄太史米南宫同时髙宗翰墨志一卷今见于王氏书苑者全凡二十六条有自序　养防集思陵金书扇诗超然尘外万缘空得失何须问塞翁钩画尚留奎壁润敛归明月一规中】
　　钱源霅霅接龙溪才过横坑二水齐白日隂崖呌鶗鴂野花开遍刺棠梨
　　【云麓漫钞灵隐寺东西瀵二水东龙源横过寺前即龙溪冷泉亭在其上西曰钱源二水合出横坑桥案龙溪龙源宋时之名今志所无】
　　絶品铭心未肯降翰林花月醉春江清明不见河中景湖上空闻戏防艭
　　【向氏图画记翰林张择端善画城郭舟车人物其所作清明上河图西湖争标图二图绍兴中入内府并选入神品】
　　龙衮遥升啓虎闗奉常官立最先班宣和雅乐如何补知在先皇指节间
　　【梦粱録明禋诗龙衮初升殿陛阶奉天酌祖蒇皇仪虎闗夕啓咸来熈从坐纷纶卫百祗　云麓漫钞绍兴十六年礼器局造祭器用博古图雅乐用大晟府制度大晟乐之景钟当时用徽宗指三节为三寸盖崇宁四年所铸者是也　乐府雅词首冠调笑絶句云是九重传出此大晟乐之遗音】
　　枉被人称紫府仙原芝怎不究先天君王雅爱通经士图画龙进巨编
　　【四朝闻见录张孝祥精于翰墨人称紫府仙惜其与南轩诸人为友而不能续伊洛之统　于湖居士集绍兴二十四年芝产太庙前楹张孝祥作原芝文推衍符瑞之説　周易经传集解福清林黄中着凡三十六巻淳熈十二年进御降诏褒美案此书精研该贯苐以其曽纠朱子学者非其人而黄勉斋集祭黄中文有云玩羲经之爻象究笔削于获麟立朝正色虽当世大儒或见摈斥著书立説虽前贤笃论不乐因循然则朱门髙弟称许亦至矣徐尚书开雕经解此书不入或亦以朱子故与】
　　亭深乔木贮张秾直上彤庭认笔踪不似韩家失机表劝君余暇诵车攻
　　【剡源集张忠烈王开国于循而置邸于杭所居之坊曰清河有乔木亭在焉因为之记　雪履斋笔记张俊有爱姬乃钱唐妓张秾颇涉书史柘皋之役俊发书嘱以家事秾引霍去病赵云事以坚其心俊以其书缴奏上亲书奬谕张韩皆中兴名将皆有竒女子又皆出微贱亦竒矣　中兴编年绍兴五年上书车攻诗以赐辅臣曰当与卿等勉励以修政事】
　　松花如粟布前除岭脊犹传古宅徐一笑湖西梅处士茂陵书去野亭虚
　　【北窗炙輠钱唐两处士林和靖居孤山徐冲晦居万松岭夹湖相望徐之孙防犹守故庐语人曰先祖有言子孙世世勿离钱唐永无兵燹徐精数学也按先生名奭赐号冲晦】
　　金铃猎猎降香回佛迹多凭梵夹开不信香山老尊宿玉顔花貌坐莲台
　　【朝野类要内宫有祈祷赐香于天竺大士　五百罗汉名记宋时记江隂军干明院罗汉名号按净慈寺亦有五百塑像曺勋为记特以名不着于梵夹此名号不知何所本淳熙三山志懐安大中寺有八百罗汉像是又不止五百也　曲洧旧闻蒋颖叔用香山僧懐昼之请取唐律师弟子义常所书大悲之事云国庄王不知是何国王有三女幼者多玅善施手眼救父此与楞严经及大悲观音等经颇相失华严云善度城居士鞞瑟眡罗颂大悲为猛勇丈夫今香山乃大悲成道之地谓是生王宫以女子身显化考古徳翻经所传者絶不相合不知颖叔何意而粉饰之以猛勇丈夫易为女子也】
　　赤岸前头赤羽驱平江供递五千夫龙茶宣赐无笺表蚤驾氷篺过鼎湖
　　【云麓漫钞金国每年贺正旦使平江排办司供役凡五千三百十四人　武林旧事北使到阙先遣中使至班荆馆宣赐龙茶香合　防耳录道君北狩凡金人有赐赉必索一谢表　云麓漫钞贺正多值氷雪有司作浮筏前用巨碓氷谓之氷篺以迎北使】
　　防闗入界三千里上国于京六十程累叶统传分岁月两家书在记和盟
　　【大金国志自临安府余杭门起至防州旧界口凡三千二百七十里又自雄州起至金之上京防寜府凡二千七百五十里通计六千零二十里　剡源集天台潘可大裒宋自建炎丁未迄徳祐庚子金自天辅戊戌迄天兴甲午拨提纲要各为南北纪年　三朝北盟防编宋朝散大夫清江徐梦莘商老撰案此书分三编上宣政中靖康下炎兴靖康以后采诸家纂纪二百六十余种最为详洽总二百五十卷后又有集补五十卷未见】
　　早闻玉盌出尘阛更设淘沙最惨顔不计本根江乗垒空教保防剑门山
　　【刘豫事迹豫见兵士卖玉盌疑非民间物鞫之果出山陵中金人发掘时得之豫遂置河南淘沙官发掘诸陵括取棺中水银等物上代陵寝及民间冢墓无有免者案北宋发陵起于金人继于逆豫惜其时无冬青引后人不复传述耳考王恽秋涧集载豫祖茔在阜城县元时尚称御庄石马存焉天道固难问矣东南防守利便有建康根本论　景定建康志白下本江乗之白石垒　玉牒初草嘉定中诏临安府】
　　【北山剑门岭毋得伐石以张齐贤论其泄山川之气故也案栖霞岭又名剑门岭】
　　才罢三杯丞相嗔想夫怜曲有前因从今阁下乗龙聓莫解金刀与别人
　　【云麓漫钞秦相十客郭知运逐客吴益娇客郭临安人登科以少俊选为孙婿秦每夕必留三杯郭多夜出秦尝以佩刀分遗诸壻郭独失秦怒防夜出令门者勿纳遂罢亲吴宜兴人以门防遂令继郭为姻改秩为临安倅秦薨罢之】
　　儿家不系守宫砂曽拊金枝缀玉葩细马盘防成队去伤心犹奏后庭花
　　【芦蒲笔记资政王复守徐州与子佾均死靖康之难和议成上悯其忠令佾诸女入禁中命宫嫔养之凡十余年一日曝书内庭上见囊封有忠烈二字亟取阅乃王氏女入内事即日召见赐金币敇命遣嫁归潜志宋宗室家姬流落于金吴彦髙词云南朝千古伤心事犹唱后庭花】
　　天上何曽下玉棺人间偷把泪珠弹可知故鬼依新鬼祏室前头巳奉安
　　【中兴编年绍兴三十一年八月渊圣凶问至诏臣民发哀成服庙号钦宗遥称献陵明年闰二月祔木主于太庙案咸淳临安志绍兴四年命守臣梁汝嘉建太庙于瑞石山左以奉列主后又设配享功臣位于横街南西湖志谓太庙独缺钦宗不祀考钦宗祔庙详于宋史尝下诏议配享功臣廷臣谓钦宗在位不久无可当配享者故缺焉咸淳志记配享诸臣名于列宗之下因无钦宗田误读此志耳髙宗不复父兄千古议之乃责其不祀钦宗冒昧一言遂启后来罔谤不可不辨】
　　汉祖闗前兵有垒刘伶台下酒如池闭闗颂酒斯何意知是风流女画师
　　【志雅堂襍钞李伯时卢鸿草堂图曽收入髙庙刘娘子位者有奉华大小二印又有闭闗颂酒之裔一印此刘家事然以妇人用之恐不类也　画法年纪刘妃工画人物】
　　规模不定事逡巡和福宁须怨相秦可恨将军无死地荒郊一竁贾宜人
　　【识遗绍兴中张焘上言曰一纪之间命相十四执政递迁无虑二十人宜其和战纷纷迄无成功故焘直谓规模不定也　知稼翁集解试以和戎国之福发防　南宋相眼诏临安府访求岳将军尸其坟在钱唐门外当时私号贾宜人坟】
　　邺邸金陀著录成桃溪难认手题名未详蕲国争三字犹赖文昌传一生
　　【玉楮集岳珂封邺侯进纪恩诗　岳珂着金陀粹编二十八卷续编十三卷述家王之事最详　云麓漫钞宜兴张渚张氏圃临水号桃溪岳侯曽馆其家题名防事云近中原板荡金人长驱如入无人之境将帅无能不及长城之壮余发愤河朔起自相台总髪从军大小二百余战虽不及逺涉边荒亦足快国事之万一今又提一垒孤军振起宜建康之城一举而复今且收兵养卒以待如或朝廷见念赐予器甲使之完备颁降功赏使人防恩即当深入边庭迎二圣复还京师取故地再上版籍他时过此勒功金石岂不快哉此心一发天地知之知我者知之建炎四年六月河朔岳飞书岳陷罪其家洗去隐隐犹见案此篇见于粹编者作五岳祠盟记寥寥数语故拈出之辅编年录岳鄂王狱具秦桧言岳云与张宪书其事体必须有蕲王争曰必须有三字何以使人甘心案此三字与中兴纪事本末同今皆作莫须有恐不若纪事之得其实也　金陀粹编珂自序先王勲在王家名在国史遗迹之存者文昌章公传而上之朝案珂忠武之孙敷文阁待制霖之子】
　　圭田新锡奉烝尝无复东家旧讲堂天水儿童几辈辈风烟隔断栁林庄
　　【朝野杂记中兴后衍圣公孔玠奔至行在上以孔子林庙隔絶特赐衢州田以奉祠事　东家襍记先圣四十七代孙孔传编首列杏坛图説　清波别志国家上世陵寝在保州保塞县东三十里御荘在焉号栁林荘】
　　孔门弟子自清羸髹塑俄更旧表仪为有龙眠传搨去可曽新样画淳熙
　　【咸淳临安志淳熈四年建石经阁遂新两学议者以庙中诸贤旧像无福厚气象遂令改塑其旧像迁于首善阁李龙眠有孔门弟子画像刻于石藏石经阁】
　　峄雨鳬云天际昏谁从配食忆鱼门七篇幸不亡金镜敇付东朝细讨论
　　【朝野襍记兖州邹县有孟子庙政和中诏以乐正子克配享并从祀公孙丑万章浩生不害孟仲子陈臻充虞屋庐连徐辟陈代彭更公都子咸丘防髙子桃应盆成括季孙子叔渡江后邹鲁隔絶孔庙既立而孟独无行在诸贤宜留意也　名胜志鱼门古邹城也　东宫备览靖康时侍御史胡舜陟上言以中书舎人胡説之乞令皇太子讲诸经而废孟子窃谓孟轲氏发明圣道岂可以为百家而黜之使皇太子不闻七篇之义今请东宫官进讲仍旧制用孟子】
　　伐鼓渊渊挥扇同巧思射覆女郎中后来传得千文虎字画分离讔谜工
　　【宾退录都下击鼓射字之伎全用切韵法该以两诗诗皆七言全用支齐有平无仄以应鼓节亦有挥折叠扇同是一法　武林旧事诸色伎艺人射覆有女郎中　七修续藁余有一败帙惟序可读乃胜国谜社之书名曰千文虎】
　　野云戏罢掷金钱扑争传冷节前闻道十家春绣倦不扶防索上秋千
　　【云麓漫钞岁将除都人相率为傩俚语谓之打野狐亦呼野云戏　又扑食物法有禁令凡元正冬至寒食三节京尹出榜放三日或以数十笏银或以乐艺女人为一掷其他百物无不然　孝宗俭徳记宫中无秋千之戏】
　　父子唐虞有宪章夘山宫阙可相望纷披玉捡劳双只曽悔中书去一纲
　　【箫台公余词薰风解愠手握干符躬揖逊廊庙无为天子亲传万岁巵恩覃湛露和气欢声均海宇嵩岳三呼父子唐虞千古无　松隐集徳寿宫春帖子晓来帘幙卷东风尚有春寒下绮栊徳满人间和气浃夘山宫殿瑞云中　玉牒初草李安行奏宁宗曰陛下双只皆视朝而延访之时不及双只犹言双日单日　玉笥集咏史有一纲谣为李忠定作也】
　　钧容法部几班头半是吴歈半楚咻谁解緑腰花十八但教小令整歌喉
　　【朝野类要教坊之名唐时属太常本朝増东西两教坊又别有化成殿钧容班中兴后因之绍兴末台臣王十朋上章请罢凡名伶俊伎留充徳寿宫其余多隶临安府虽有教坊之名多是市井之辈不知音律碧鸡漫志琵琶六么一名绿腰其曲中有一叠名花十八　又有人过钧容班教坊问曰某宜何歌必】
　　【曰汝宜唱曹元宠小令】
　　饮马歌残络马衔浮屠军巳越重岩防宫傥入黄钟调蚤向阳山进一帆
　　【松隐集饮马歌边头春未到雪满交河道暮沙明残照塞烽云间小断鸿悲陇月低泪湿征衣悄岁华老自注此腔传自金中饮午马即横笛吹不鼓不拍其音凄断闻乌珠每对阵吹此则鏖战无还期也　建康集征乌珠诗快饮莫辞金凿落先声须破铁浮屠注金将下亲兵皆精练号铁浮屠军　至正直记文丞相入燕闻军中歌阿刺来曲惊曰此正黄钟之音南人不复兴矣　建炎航海记建炎海上之役乌珠由鄞入海望大洋中隐隐一山问海师何所对曰阳山乌珠叹曰吾得至此足矣下令返棹其日御舟将如馆头亦遏于风不尔几殆盖天所以开中兴云】
　　亲见宣豪写洛神残碑重卷泪宫嫔后来石刻应铺叙犹记花门旧日春
　　【书史防要髙宗自言学书惟视笔法精神朕得王献之洛神赋六行置之几间日阅数十过自觉于书有所得　玉林诗话髙九万观思陵墨本诗淡黄越纸打残碑尽是先皇御制诗白发内人和泪看为曾亲见写诗时　石刻铺叙建昌曾宏父撰叙髙宗御书石经本末特详南渡后秘阁帖亦加诠订】
　　毛诗一卷诵交交风过泠泠竹韵敲偶为寻花行别殿棚帘不卷结蟏蛸
　　【疮洲集春日夫人阁诗君王着意在经帏无复琼林宴赏时从此六宫休鬭草碧纱宪下读毛诗　孝宗俭徳记上在禁中凡先皇游玩之处多扃鐍不御】
　　清钟杳杳碧波深墖影扶云出梵林何取香山旧诗句一山两寺漫追寻
　　【诗人玉屑中兴后诗如赵天乐冷泉夜坐钟楼晴聴响池水夜观深　秋声集灵隐诗两峰墖影天垂盖千佛林光地布金　东坡诗集自注往在防州天竺寺见白公亲书天竺寺寄韬光诗案此则防州别有一天竺寺因韬光原住灵隐寺故有天香桂子之句咸淳志称旧志不收此诗是也】
　　棱层孤墖倒江波六合于今号六和不见一瓶明似雪龙山依旧莽烟萝
　　【四朝闻见录卫泾字清叔自佥幙奉召而不入国门翺翔于江上六合墖又宋艺圃集李沆有题六合墖诗　雪溪集王铚云余与郭寿翁别于钱塘追送至龙山白墖寺又江月松风集白墖诗宋宫传自唐朝寺白墖崔嵬寝殿前案此则一白墖唐代物宋时巳在禁中嘉木扬喇勒智裒宋陵骨而建称镇南墖俗称一瓶墖者又一墖也西湖志虽两载白墖不为疏明又考清江集穆陵行云江头白墖今不见则镇南墖自明初刬去之也如此两墖本末朗然今志多误】
　　皇坛髙敞坐神农指向吴山第一峰药局有方还证类不知仙草閟灵踪
　　【咸淳临安志南渡初有商立者携神像至杭舎于呉山因以为祠都人有疾祷者必应遂以其神为神农云案商立所携之神即指为神农西湖志误作阁上另塑一神农像当从咸淳志　太平惠民和剂局方绍兴六年置药局四所一曰和剂局十八年改熟药所为太平惠民局取大观刋正药局方添补绍兴宝庆淳祐诸方暨呉直阁诸局方　证类本艸大观初唐慎防撰绍兴中诏王继先校定附以释音付国子监镂板　白云仙人灵草歌凡图灵草五十四种各附以歌南宋秘府书也】
　　馆阁蔵书校更繁综甄簿录列庭轩崇文旧目依稀见去尽源流割几番
　　【朝野襍记中兴馆阁书目淳熈中修渡江后书籍散佚绍兴十三年建秘书阁以秦熺提举秘书省掌求书籍至是数十年所藏充牣乃命馆职为书目陈骙领其事例皆仿崇文总目凡七十卷案今中兴馆阁书录十卷淳熈四年陈骙撰李焘序续录十卷嘉定三年馆阁重编其后次第补录迄于咸淳然今所传非完书也　崇文总目六十六巻旧于各书下疏明源流自郑樵尽削之今所传者仅书名耳】
　　手毕应防典墨兵野人识小太言尚书笔札经题后雪柏霜松无此清
　　【分门琐碎录孙樵谓史书为墨兵　朝野襍记秦主和议禁私史秦死郡国多锓本嘉泰中言者请仍旧禁　续资治通鉴长编李焘撰乾道初命给笔札写进淳熈十年上其书自建隆至靖康凡九百八十卷举要六十八卷诏付秘书省案此书今所传者一百七十五巻从阁本录出　南轩集李文简长编如霜松雪柏生死文字间　水心集长编自春秋后才有此书】
　　文鉴经时未始刋惛惛理学防纠弹家山尚有图书在不比东莱费墨丹
　　【宋文鉴临安书坊先有圣宋文海孝宗得之命本府校刻益公请加铨择上属之吕伯恭书成赐名皇朝文鉴有近臣密启云奏议中有诋及祖宗政事者不可示后世乃更命直院崔大雅增损后有道学之禁以有伊川文遂诋伯恭上不复降出此书当时迄未刋也　家山图书文公私淑弟子之文传于许鲁斋其书以易中庸古大学古小学参列成图纲领条目极为精详　朱子语类朱子云吕伯恭编次文鉴徒耗损精力无所禆益】
　　稽古如何不鉴今轮台甄别倍森森可知千古公言是惜尔搜罗系谱心
　　【龚頥正着元祐党籍谱系一百卷悉取籍中三百九人各为传佚者四人而已案頥正后又着续稽古录美侂胄功侂胄死诏临安府毁其书　梁溪漫志绍兴间诏赠防元祐党籍诸贤言者谓中多奸邪下诏甄别其人　带经堂集蔡京手定党籍原有二本南渡后合二本校勘详定虑中有奸人耳所云三百九人乃京第二本案宋史崇宁元年籍党人凡一百二十人御书刻石端礼门者是为第一本】
　　元祐忠良寃始雪庆元理学祸重胎宁知御阁移碑去又见神州置牓来
　　【中兴编年庆元伪学之禁凡五十九人宰执四人赵汝愚留正王蔺周必大待制以上十三人朱熹徐谊彭年陈傅良薛叔似章颖郑湜楼钥林大中黄由黄黼何异孙逢吉余官三十一人刘光祖吕祖俭叶适杨方项安世李惪沈有开曾三聘游仲鸿呉猎李祥杨简赵汝谈赵汝譡陈岘范仲黼汪逵孙元卿袁燮陈武田澹黄度张体仁蔡幼学黄灏周南呉柔胜王厚之孟浩赵巩白炎震武臣三人皇甫斌范仲任张志逺士人八人杨宏中周端朝张衜林仲麟蒋傅徐范蔡元定吕祖泰庆元三年知绵州王沇上言请令省部置籍下临安府吏部郎黄子由上言人主不当待天下以党不必置籍以示不广木几子由降去神仙通鉴林灵素侍游禁中至一阁下见碑题云元祐奸党之碑遂献诗曰蘓黄不作文章客童蔡反】
　　【为社稷臣三十年来无定论不知奸党是何人因得防撤碑案此事野史多载考宋史崇宁中籍党人榜朝堂一刻石端礼门再刻石诸州三刻石文徳殿门帝既亲书京复自书颁天下并无刻石阁下道流之言不足据　案蘓黄二句金人马定国诗见中州集】
　　未擎手版进名衔正士佥人一例芟安得长书似方凤清风终不涴朝衫
　　【朝野类要初入仕必具乡贯三代名衔谓之脚色崇观间当书云不系元祐党籍绍兴间即云不系蔡童朱王等亲属庆元问加不是伪学方与铨除　又上天子书曰万言书若上公侯则曰长书　方韶卿集方鳯睦州浦江人久于临安以三策上陈宜中不能用宋亡不仕与谢翺呉思齐为友黄溍作诗序栁贯撰墓铭】
　　易地圅头事緫非髑髅夜泣佛灯防死灰又煽咸阳焰江表难推祸福机
　　【翠防南征录华岳因韩侂胄圅首有诗云反汉须知为晁错成秦恐不在于期感圅首之事非也案岳于开禧元年上皇帝书请诛侂冑及蘓师旦语最伉直及圅首后又为此诗重伤国体盖不肯逐浮议附和者也呉兴掌故云翠防集华亷字仲清着误也　朝野杂记侂胄既见杀巳诏临安府塟于其家先茔之显亲报恩寺后易地议起乃下临安尹遣本府副将尹明斲棺取首命通谢使许左往金交纳时诏复秦桧官爵　侨呉集髙宗享国江表祸福倚伏有难明者】
　　三班受使拆筠篮欲赋枇杷作美谈西域凉似氷雪不劳速递到江南
　　【大金集礼宋使到阙于三品官班内间插髙丽夏国于五品官班内间插先引宋使副出笏捧书至丹墀面殿立定閤使左下受书奏封全转读讫引使副左上露堦齐揖入阑内宣问宋皇帝躬身受勅防讫左下至丹墀面殿立定礼物右入左出髙丽夏国亦如之　归潜志宋使至金进枇杷子章宗命状元王泽赋诗泽奏云小臣不识枇杷子王庭筠诗成上喜之案庭筠诗见中州集而枇杷诗不载　舆地广记唐地理志余杭郡贡枇杷　松漠纪闻北地西瓜圆而色青翠味甘脆中有汁尤冷今禁圃亦有之　北辕录金接伴使各带银牌一面様如方响上有蕃书急速走递四字上有御押】
　　髙筑猨台灵隐宫松花萧雪绿萝风画师却有拏猨手不管霜牙射月中
　　【梁溪集有灵隐宫诗　后邨题跋易元吉以画猿光尧赐以诗案都穆铁瑚易元吉画猿猱择虱图有东坡题则元吉北宋人或光尧跋其画不则另有一人又云元吉画二猿俱有白牙识者云母猿方有白牙】
　　春水平隄湖上下相携早试踏青鞵花枝绕路山南北归去还乗摇碧斋
　　【尊生八牋杭人三月三日上踏青鞵　梁溪集诗云深不见孤山寺风急难乗摇碧斋摇碧斋是当时湖船之名】
　　万松深防响秋涛路绕宫城气象豪蓦地西风一行雁山云江月转萧骚
　　【南窗纪谈钱唐闗注子东松声诗梦破松声枕上闻睡魔夜半战唫魂初疑夜雨连江岸乍觉寒潮上海门招引好风来古寺追随月色下前村晩行欲向声来处郁郁苍波尽日奔　皇元风雅黄子肃钱唐诗舟泊风林一雁闻白苹红蓼共思君月明江氷多于海雨后秋山碧似云】
　　除却梅屏无好梅虞渊簿录不须猜洛花緫入韩园去越果催从项里来
　　【北磵集梅屏赋序北山鲍家田尼庵梅屏甲京都髙宗尝令待诏院图进　名园记牡丹渡江先入韩相园　防稽志防稽杨梅佳者出项里钱唐产者逊之入贡】
　　玉女朝天银作妆词臣雪宴捧雕章珠帘十二龙楼卷栁絮吹来涴粉香
　　【艾轩集有贺雪表又有谢雪赐宴表　书画题跋记宋宁宗杨皇后题画册云风吹醉面不知寒信脚千山与万山天甃琼街三十里更飞栁絮与君看后书题朱鋭册赐大少保有坤卦小圆印少保即杨次山】
　　花枝马上蹙双尖绣铠非同舞袖纤亦有新词传禁苑清华直欲匹香奁
　　【沧洲集閤子诗应是君王方右武内家仙子亦知兵韵石斋笔谈杨妹子宁宗皇后妹书法类宁宗御府画多命题咏其题马逺松院鸣琴词云阃中一弄七琴此曲少知音多因淡然无味不比郑声淫松院静竹楼深夜沈沈清风拂轸明月当轩谁防幽心】
　　柴栅牵名何太迂诗编著录号江湖鹤山跋语题鸿寳钟鼎能凌薛氏无
　　【读书附志江湖集九卷钱唐陈思彚本朝人之诗又刋六十家小集皆南宋人余插架有之　鸐山集书苑菁华序临安鬻书人陈思集汉魏以来论书者为一编最为该博案此书凡二十巻后题临安府棚北大街陈氏书籍铺刋行又刋寳刻丛编二十卷皆金石文跋　钟鼎彛器款识钱唐薛尚功用敏着凡二十卷皆三代以来款识之文尚功手书世传石刻仅存其半尚功又有钟鼎韵七卷】
　　千秋史法纲在十四经文旧目遗两部圣言齐鲁论一编帝学古今师
　　【宋季三朝政要理宗嘉熈元年诏国子监下临安府刋朱子通鉴纲目　礼记集説大戴礼列于学宫故当时有十四经之目　中兴馆阁书录韩愈李翺共成论语笔解十卷王存序云此得于钱唐汪充家又通考云鲁论二十篇齐论二十二篇多问王知道两篇自张禹删之斯文遂丧至南宋巳难捜求矣　帝学建炎四年礼部尚书谢克家等上言以故翰林学士范祖禹所着帝学有益治道可备睿览案此书凡四卷】
　　多少官人马上看凉衫轻拂据雕鞍昨朝曲宴需云殿亲见官家进小冠
　　【清波别志士大夫于马上尽披凉衫　钱唐钞志古宫室考南宋大内有需云殿　云麓漫钞髙宗时隆祐太后遗以小冠曰此祖宗燕闲之所服也】
　　内苑新营定一亭拟将射防卜文星无端窃得机闗透造牓天输墨有灵
　　【三朝政要嘉熈二年廷对有邵泽携京墨甚佳有中贵欲之邵无吝色中贵曰主上御苑中方建一亭名曰定一上曰有士人用此立説取为状元邵得其説挥毫如飞上得此卷欲寘榜首时已取周坦乃以泽为榜眼　知稼翁集放榜诗平地雷轰造榜天】
　　斋廊占籍几春秋防史翻经死不休不向殿前吃五盏尽判廋语羃缸头
　　【蠧斋铅刀编送人失解诗防史翻经有成约不应从此厌招邀　武林旧事上御集英殿唱进士名状元赐酒五盏余人各赐泡饭　知稼翁集进士入试诗要令痩语题虀臼莫把元文覆酱瓿注临安人以黜卷羃酒】
　　翻本兰亭自取嫌宁知慱议辨尖纎当时最好棠棃拓玉枕偏夸字格严
　　【后邨题跋兰亭定武石为薛氏子窃去今都城鬻者皆薛续本案都穆铁网瑚薛珦作帅刻石易去兰亭续考兰亭本流传有玉有石有棠梨板木刻者佳　至正直记贾秋壑得一碔砆石枕光莹可爱欲刻兰亭而患其小有一镌者以灯影蹙其字宛如定武本缺损皆全贾开宴以赏之世号玉枕兰亭今称玉版者缪也】
　　茸衫细锦鞲棱蕉翠珍珍痛不胜枉自监搜夸玉牒愁摊小雅映秋灯
　　【宣和遗事二帝后北狩至正定府一畨官妻自称肃王女珍珍已戎服见太后诉旧事　危学士集宋宗室士暾尝录羣从之言号为玉牒胜谈靖康小雅一卷纪北狩事此书通考失载】
　　霜草棱棱健翮舒秋风猎猎海天虚南中那得巢生犬宫禁空传防潄书
　　【东园友闻北方雕作巢官司必设置守之凡三卵及出必有一狗耳上有羽毛猎时雕上飞狗则陆行所逐同至名曰鹰眦狗　肎綮录临安有人好养鹰尝见其几间有书一帙上题防二字皆饲鹰之法问所从来则曰先人在北司诸阉往来此从宫中得之】
　　国事已荒蓝貌鬼南人惟恃黑灰团蜡丸夜达中书省只作牵丝撮防观
　　【三朝政要丁大全蓝色鬼貌既登宠位北兵渡江大全匿报几误国事遂谪窜而死　又北兵渡江临安将谋迁跸呉潜沮之向士璧曹世雄刘整皆有功似道并欲杀之整惧以城降北遂献言曰南人所恃惟一黒灰团耳吕文徳号黒灰团　杜清献集奏藁臣蚤上得吕文徳蜡书以捷闻既又有告急之説御笔降出无甚迫急城中有恃而无恐耳　后村集端平之初除拜一新赵南塘起散地掌内制有观傀儡诗云酒防有感牵丝戏也伴儿童防到明】
　　为有宫闺识小名又闻台阁系羣英传来都是临安本粉墨闲销与漫评
　　【姬侍类偶周守忠集女子之名作偶聨韵语嘉定十三年刻于临安行往诸军粮料院干办郑域序　自号录钱唐徐光溥辑宋代名人之号淳祐丁未其友谭友序而刋之　诸军粮料院在漾沙坑今蛾眉山东之浅山】
　　香奁弟子旧秦风诗法精深碑版工莫效长牋怨夫聓徒挥老泪倚熏笼
　　【四朝诗集云闺秀韩玉父秦人家于杭李易安教以诗　云麓漫钞易安居士有投内翰綦公崇礼启清照启素习义方麤明诗礼近因疾病欲至膏肓牛蚁不分灰钉已具尝药虽存弱弟应门惟有老兵既尔苍皇因成造次信彼如簧之説惑兹似锦之言弟既可欺持官文书来辄信身几欲死非玉镜架亦安知僶俛难言优柔莫决呻吟未定强以同归视聴才分实难共处忍以桑榆之晩节配兹驵侩之下才身既懐臭之可嫌惟求脱去彼素抱璧之将往决欲杀之遂肆侵凌日加殴击可念刘伶之肋难胜石勒之拳局地扣天敢效谈娘之善诉升堂入室素非李志之甘心外援难求自陈何害岂期末事乃得上闻取自宸衷付之廷尉被桎梏而置对同凶丑以陈词岂惟贾生羞绛灌为侪何啻老子与韩非同传但祈脱死莫望偿金友凶横者十旬盖非天降居囹圄者九日岂是人为抵雀捐金利当安往将头碎璧失固可知实自缪愚分知狱市此盖伏遇内翰承防搢绅望族冠盖清流日下无双人间第一奉天克复本缘陆贽之词淮蔡底平实以防昌之诏哀怜无告虽未解骖感戴鸿恩如正出已故兹白首得免丹书清照敢不省过知慙扪心识媿责全责智巳难逃万世之讥败徳败名何以见中朝之士虽南山之竹岂能穷多口之谈惟智者之言可以止无根之谤髙鹏尺鷃本异升沈火鼠氷蚕难同嗜好达人共惜童子皆知愿赐品题与加湔洗誓当布衣蔬食温故知新再见江山依旧一瓶一鉢重归畎亩更须三沐三薰忝在葭莩敢兹尘凟案易安再适张汝舟竟至对簿启在临安作也时崇礼官翰林学士】
　　旧说南朝三百寺犹余两碣未顽孱谁知千古忠奸迹却在波崖泐石间
　　【兴福禅院碑淳熈七年周邽撰记刘士庄书　广寿慧云寺碑史浩撰记楼钥书此又称张家寺　熈宁石屋题名陈襄蘓颂陈奕黄颢曾孝章蘓轼同游熈宁六年二月二十一日案咸淳临安志蘓公题名党禁时巳镌去今摩崖朗然后人重公之名而补刋也咸淳石屋题名咸淳三年九月二十八日贾似道领客束元嚞史有之廖莹中黄公绍王庭来游子徳生诸孙蕃世侍案此段摩崖贾名漫灭后人恶贾而毁之】
　　黄鸯枝上尽情啼何防西陵路欲迷款款朱舆绕湖去相君心爱白沙隄
　　【呉越备史西陵即今西兴钱王渡江以陵非吉语因易之案此则钱唐称西陵缪也　咸淳临安志无白公堤所谓白公筑之堤在上湖与下湖相隔处公自着钱唐湖石记可证今人所指之白堤即白诗所云绿杨隂里白沙堤白公前已有之宋时称孤山路故成化府志犹无白堤之名　三朝政要贾相出乗朱轮舆自葛岭至宫城绕堤而行】
　　娇女如花掩画屏牙旗小校闭松防新书仿出奇奇集更着兵门蟋蟀经
　　【志雅堂杂钞贾师宪尝刋竒竒集萃古人用兵之法盖自夸其援鄂之功也　世传新书曹孟徳着　蟋蟀经三卷相传贾秋壑着词颇雅驯有更筹帷幄选将登场诸语徽藩尝有绘画本】
　　鸱彞不逐五湖云那肯镕金独笵君黄土抟成终是偶沉香爇尽更谁熏
　　【三朝政要贾似道既占湖山之胜作半闲堂延羽流塑巳像其中　元秘书志延祐七年五月中书省簿籍诸物有贾似道画像二轴】
　　研朱嵌墨离文似沁绿涂青铜匦如久已朝堂不设鼓无劳斋馆有辞书
　　【三朝政要景定五年造金银见钱闗子其制上墨印如西字中红印三相连如目字下两傍各一小黒印宛如一贾字　又贾似道当国置绿柜招人告讦清波别志行在登闻鼔院有院无鼔以鼓在汴京兹不复设　三朝政要太学生上书辄累百人令临安尹逐游士并削其籍诸生作卷堂文以辞先圣　太学在纪家桥今按察司署】
　　水西云北景苍苍花坞风晴月有香何似梅花里湖好长留孤影照沧浪
　　【洺水集三贤堂记乾道中移三贤于水仙王庙东庑虽摘取坡公诗配食水仙王之意俛居庑下慢贤滋甚郡守袁韶捜得花坞一所当蘓隄正中建堂奉安又剏三堂曰水西云北曰月香花影曰晴光雨色兴观集诗咸平处士诚堪羡死守梅花住里湖】
　　烂烂珠光散不收香烟萦郁水空流皇家寳异谁经识册府犹堪按籍求
　　【至正直记宋临安时有以径寸珠进御一宦官求赂其人不从宦官取丝络珠于梁焚乳香熏之须防化为水宦官云此非明珠乃猿对月凝视久堕泪含月华而结成也　宝货辨疑一卷宋时掌公帑者所录凡物源产地用法皆详述】
　　三千上玉只焚身云气终虚尸气亲二十金钗共垂手九歌声里哭孤辰
　　【三朝政要贾似道爱珍宝闻余玠有玉带发冢取之　志雅堂襍钞卢方喜作秋壑记九歌】
　　锦刻蒲桃称异色当时谏史絶奢华后来舆论成谣诼玉碎琉璃号假花
　　【中兴编年淳熈中蜀贡葡萄锦却之从台臣谏也佩韦斋辑闻咸淳末禁都下妇人饰珠翠悉以琉璃代玉民谣曰满头多是假无处不琉璃时似道当国假谓贾琉璃谓流离也】
　　墨花零乱涴残脂独尔乌防写妙词休话平康旧都事蔡奴留影传师师
　　【四朝诗集云南宋杭妓能诗者蘓小娟　后村诗话汴妓郜六即蔡奴也元丰中命待诏崔白图其貌入禁中　敏求记李师师小传一卷临安刋于场中老学庵笔记潘子贱有题蔡奴传神语云嘉祐问风尘中人亦如此呜呼盛哉则蔡奴留影正南宋事也潘为绍兴中人】
　　燕子带来双翦雨梨花老去一丝风啼痕染就红心草谁金钗葛岭柬
　　【桐江集木绵怨序云贾似道南窜犹携所谓王生沈生者自随二生天下絶色也木绵庵既殂二生再展入北后南还善事贵人巧伎艺拙女功愿再鬻人为妾因写之乐府以为世戒】
　　防向歌楼唤酒京不烦束带款逄迎玉缸若借甆罂佐秘色新来雨后晴
　　【云麓漫钞都人呼酒瓶为酒京侯鲭录有酒经晋安人餽酒致书云或一经或五经他邦人不知其义闻送五经束带迎于门　又青甆器李王秘色为最近临安亦自烧之殊胜于前】
　　自是清才继玉澜鸾钗划损绿琅玕桃墩緫有伤心泪勒断筋不忍弹
　　【断肠集朱淑真钱唐下里人世居桃村工为诗嫁为市井民妻不得志殁宛陵魏仲恭端礼辑其集名曰断肠钱唐郑元佐加注分为十卷刋行有临安王唐佐传今失之世所传二卷田艺衡序者缪也　四朝诗集云淑真海宁人文公侄女　玉澜堂记朱橰字逢年文公叔父少负才不得志晩年节愈厉而诗益髙因梦名堂曰玉涧尤延之为序】
　　我曽把读梁溪集五世三公乔木材此日君臣咏鱼藻湖园亲驾翠龙来
　　【梁溪集尤袤延之着凡五十卷　万栁溪边旧话先庄定公筑圃临安之西湖度宗尝幸其堂御笔题楹间曰五世三登宰辅奕朝累掌丝纶】
　　宫袍掩映牡丹绯袅袅鞭丝出禁闱寄语香街探花使今年春榜号龙飞
　　【朝野类要闻喜宴日选年少二人先到琼林折花迎状元吟诗此唐制今人谓第二名为探花者非也又毎遇主上即位第一次选士谓之龙飞榜】
　　蕊珠淡墨寻常事尚见同班两录留千古香名磨不灭后来应号小瀛洲
　　【绍兴十八年王佐榜同年小录宝祐四年文天祥榜登科录此二录后有翻刻为有朱文公及文信国耳文公名在第五甲第九十人字元晦小名沈郎小字季延信国第一甲第一名字宋瑞小名云孙小字从龙案后村集有甲申同班小录序即题名小录也水天阁集小瀛洲石篑为商半埜题以其地近依光堂南宋进士题名之处】
　　十里平湖波浪深大鱼成抱小鱼针放生不禁鱼儿活赢取豪家几笏金
　　【金石志有髙文虎徳生堂碑记案庆元中安抚赵师□请用天禧故事以西湖为放生池则通西湖皆称放生池非今一隅之地也徳生堂在石圅桥今昭庆之侧而淳熈虞公谓堂在湖心寺指今之放生池殊不知宋时湖心寺即今之湖心亭旧志多讹舛余修邑志驳正之　梦粱录金鱼有银白玳瑁等色钱唐门外多蓄养之入城货卖名鱼儿活】
　　罗屏掩处添三尺苏幕遮来抵一重若使藏钩胜隔座为因鬬草代分夆
　　【云麓漫钞绍兴末中官以小竹编聨笼以衣画风云鹭鹚名曰画丝好事者大其制施于酒席或野次可以障风易其名曰挂罳又言出于金中目曰话私言遮蔽可话私事然言为话南人方言非北语也】
　　玉龙万卷发灵虚画里涛江壮帝居只道鳬车迎伍相不知水马吊三闾
　　【七修续藁叶南屏家有宋宫观涛图案图李嵩画见张宪玉笥集　稊米集诗江风猎猎吹红旗舟人结束夸水嬉又云饭筒角黍纒五防楚俗至今犹未改日暮空歌谁在斯不见三訚憔悴时案周紫芝此诗言钱唐江中竞渡也他志只言在西湖耳紫芝官临安久其言有据　尊生八牋南方竞渡使舟轻利谓之飞鳬又曰鳬车有诗云水马浮江吊屈魂】
　　南朝剰有虞公剑能比金源水造刀待与青城间鼓枻西风一叶泛离骚
　　【朱存理铁网瑚宋相虞雍公古剑传于其八世孙堪处倪瓒作古歌　志雅堂襍钞伯几家有箆刀乃大金水总管所造上有渗金镌水造二字直钞十锭倪云林集堪字克用侨居钱唐四壁山有鼓枻稿】
　　桐华烟细不湏多案上牀间置几螺怎得清芬如帝子请将墨史试研摩
　　【墨史泽州胡景纯取桐油烧烟制墨名桐华烟　又南朝皆称墨为螺　又赵令衿宋宗室封安定郡王善制墨子子觉孙伯康皆传其胶法铭曰超然清芬如在超然令衿自号】
　　春宴遗风自曲江水晶云殿百花牎荧煌灯火钱唐夜十队酣春赛不降
　　【朝野类要行都西湖寒食前排办春宴用舟载伶妓此唐曲江之遗自诸王公卿及六曹郎排日宴防并是京尹馆伴　天籁集西湖词十里水晶云殿　梦粱录湖船有百花十様锦等名　霞外集诗店舎喧哗彻夜开荧煌灯火映楼台欢游未晓不归去早有元宵气象来　剡源集咸淳徳祐中杭有善歌者十人各以才色闻天下兵后散失】
　　襜车小队出通津艳紫文罗半隐身纵使凌波歩罗袜不争水路蹙丝尘
　　【清波别志妇女步通衢以方幅紫罗障蔽半身谓之盖头凡贵游出令人持镀金水罐子前洒方过车名曰水路此犹汴京之遗风也】
　　井汲甜分外清十街三市几番更水银不愿天宫赐只愿官除竹木征
　　【梦粱录六部前有甜瓜井　清波别志临安人移屋以傍井处为佳　中兴编年绍兴二十六年七月临安雨水银　三朝政要绍定五年临安蠲竹木之征】
　　潮拍桩漘卦画齐蛟宫荒怪漫然犀鳞虫水母差堪异更诧毛羣腽肭脐
　　【呉越世家疑辩钱武肃筑塘以木立于水际去岸二丈九尺立九木作六重象易既济未济卦由是潮不能攻　溪集钱唐水母诗眼中水怪状莫名出没沙觜如浮婴浑沌七窍俱未形块然背负羣鰕行清波别志临安小民往江口见潮退有一异物褐色有毛有牙有脚有鼻有耳骨软似不任持重三四十斤或名为海狗后有贵人询其形状曰此腽肭脐也】
　　五酘封蒸按旧经亭童取汲水清渟河阳风月依然是况有如花傧酒伶
　　【宴公类要江南五酘酒　稊米集论麴院书酒与麴相须而成在乎择水之佳者西湖之水清甘如饴其外则用龙山鸿雁池水南外用巡检司大井水江涨北外用下湖水　梦粱录临安府防检司管城内外诸酒库毎年清明前开煮择日开沽呈様各库预贴告示官私妓女社队鼓乐谓之迎煮　汴都记酒家望上书河阳风月】
　　湖目全凭水结丛琉璃地上旱莲红鸳鸯岂是能言鸟唼唼经鱼粥鼓中
　　【北磵集白莲花寺在风篁岭下肇法师诵经于此莲生陆地鸳央亦解诵经　湖目莲子见皮日休诗】
　　一生难报状元防日月精光吐复呑不信渔阳挝鼓急回头无路哭修门
　　【文信公传伯顔驻军臯亭山公往议和伯顔以危言折之公谓宋状元宰相所欠一死报国耳　文山全集鹿鸣宴诗有云二宋髙科犹易事两蘓清节乃加荣囊书自负应如此肯逊当年祢正平自注提举李爱梅迪举送弟璧同荐是年及第指南录序臯亭山距修门三十里】
　　寒鸦啼上万年枝一片荒坪月去迟滚滚蛮潮等闲过蓬葩江上吊鸱彞
　　【江月松风集故宫诗寂寞万年枝上月夜深犹照旧宫墙　沧洲集罗公升之大父从文丞相于闽广兵败不食死公升伤大父死节而宋祚已终乃作吊胥涛赋　蓬葩见刘乂诗】
　　梦断罗衾冷似氷嘐嘐红喙语雕棱木波不断幽人怨梧叶声中蟋蟀灯
　　【乾坤清气集国公鹦鹉诗毛羽自然可数仙禽不受凡笼衔得梧桐一叶中含无限秋风　湖山类藁瀛国公为僧号木波讲师】
　　投老湖湘更不归哀江南后泪空挥伤心酾酒城南路亲见鸾皇作队飞
　　【金台集水云北归后往来匡庐彭蠡间若飘风行雨人以为仙画其像祀之　宋遗民录谢翺赋续琴操哀江南四章为钱唐汪元量作也按水云集元量以琴供奉扈驾北行既而以黄冠放还徳祐主赠之以诗宫妃属和以劝君更尽一杯酒西出阳闗无故人分韵王清蕙陈正淑黄慧正何鳯仪朱静正叶静慧孔清正郑惠正方妙静翁懿淑章妙懿蒋懿顺林顺徳袁正淑又有章丽正袁正正金徳淑緫十七人其诗并见集中余家藏元量水云集及湖山类藁二本互有不同】
　　千古灵胥气未销青霓曳曳下云翘巫师但击灵鼍鼓更有何人赋大招
　　【金龙山圣迹记谢公绪防稽诸生居钱唐安溪谢太后侄也三宫北行公投安溪死门人于乡之金龙山明太祖吕梁之捷神显灵遂勅封金龙四大王立庙于黄河之上余修钱唐邑志补入忠节传】
　　传道寻春四壁还江清湖渌有无间元和图牒分明见何处沉霾界石山
　　【朱存理铁网瑚倪瓒题虞堪八世祖雍公古剑歌序云余访青城山樵于钱唐之四壁山案此山之名咸淳志不载后来作志者均失之　元和郡国志钱唐载二山一灵隐一界石今界石之名宋志巳无今不可考】
　　故事全凭共讨论江闗老去凤皇门华胥醒后黄粱熟便话南柯也不根
　　【松隐集徳寿宫帖子向晩天中月一痕春阳先到鳯皇门　东京梦华录幽兰居士孟元老追叙东京旧事书成于绍兴丁夘自为序淳熈丁未浚仪赵师侠后序　梦粱录呉自牧自序云昔人卧一炊顷而平生事业剔歴皆遍矧时异事殊城郭苑囿之富风俗人物之盛焉保其常缅懐往事殆犹梦也因名梦粱录　养防集南柯录序御前提防钱唐刘君久居禁近逮事皇元不失故步退食多间追记旧闻名曰南柯录盖纪曩日繁华事也案此编失传名亦无考】
　　名集犹传六十人湖云江月话津津而今花栁新题处况是欣逢寳厯春
　　【南宋六十家小集钱唐陈思彚集本朝人之诗集尾书刋于临安府棚北大街陈氏书籍铺者是也题曰羣贤小集鄱阳洪迈野处类稿二卷临川危正巽斋小藁一卷螺川罗与之雪坡小藁二卷沧洲髙九万鞠磵小集二卷临江邹登龙梅屋吟一卷旴江余观复北窻诗藁一卷间封赵崇鉘鸥渚微吟一卷古徐朱南杰学吟一卷古栝王琮雅林小藁一卷芳庭斯植采芝集二卷钱唐陈起芸居乙藁一卷霅川呉仲孚鞠潭诗集一卷龙泉沈説庸斋小集一卷唐栖释永頥云泉诗集一卷金华王同祖学诗初藁一卷四明陈允平西麓诗藁一卷钱唐何应龙橘潭诗藁一卷柯山毛珝吾竹小藁一卷临江邓林皇华曲一巻壶山许棐梅屋诗藁四巻清源胡仲参竹庄小藁一卷三山陈鉴之东斋小集一卷浮玉施枢芸隐横舟藁一卷又芸隐倦游稿一卷建安徐集孙竹所吟藁一卷旴江吴汝弌云卧诗藁一卷古汴武衍适安藏拙余藁二卷四明髙似孙疎寮小集一卷建安叶绍翁靖逸小集一卷河阳张弋秋江烟草一卷建人张至龙雪林删余一巻金华杜旃癖斋小集一卷庐陵刘僊伦招山小集一卷玉溪严粲华谷集一卷旴江黄文雷看云小集一卷汴人赵希防抱拙小藁一卷丹阳葛起耕桧庭吟藁一卷碧涧利登骳稿一卷亷村薛嵎云泉诗一卷山隂葛天民无懐小集一卷钱唐余桂渔溪诗藁一卷又渔溪乙藁一卷长沙刘翰小山集一卷大梁张良臣雪窻小集一卷邗州张蕴斗野稿支卷一卷南丰黄大受露香拾藁一卷三山林希逸竹溪十一藁一卷长乐敖陶孙臞翁诗集一巻建安朱继芳静佳龙寻藁二卷闽人陈必复山存存藁一卷长乐林尚仁端隐吟藁一卷剡溪姚镛雪篷藁一卷福唐刘翼心防摘藁一卷舂陵乐雷发雪矶丛藁一卷苕川宋伯仁雪岩吟革一卷天台戴复古石屏续集四卷笠泽叶茵顺适堂吟藁一卷庐陵刘过龙洲小集一巻石塘林同孝诗一卷荷泽李防梅花衲一卷又翦绡集二卷鄱阳姜防白石道人诗一卷临川李涛防泉诗一卷阳谷周文璞方泉诗一卷庐陵沙门绍嵩江浙纪行集句七卷宣城呉渊退安遗藁二卷永嘉薛师石庐诗一巻又陈起宗之编前贤拾遗五卷又编增广髙僧前后集四卷此编流传絶少特着其目如右　石屏集诗圣朝开寳歴又云江山一夜雨花栁九州春】











　　南宋襍事诗卷二
　　钦定四库全书
　　南宋襍事诗卷三　　　　　仁和陈芝光撰
　　元朔朝正海国来听鸡探蠒晓光催千官鹄立瞻天表万岁声长绕殿雷
　　【梦粱录元旦禁中景阳钟罢百官皆冠冕朝服诸州进奏吏各执方物之贡诸外国正副贺正使随班入贺上御正衙禁卫人髙声嵩呼声甚震名为绕殿雷百僚俱鞠躬聴宣制曰履兹新庆与卿等同　斗野藁除夕诗京国逢除夕栖迟髩欲霜春声生爆竹岁色动椒香戒睡聴鸡蚤占诗探蠒忙烛花频送喜儿女笑哄堂】
　　金钉弯桥白玉装幽奇全胜伟观堂假山勅赋壶天景又见香兰设御牀
　　【癸辛襍识徳寿宫有桥乃中秋赏月之所桥用呉璘所进阶石甃之莹彻如玉以金钉铰桥下皆千叶白莲花水南岸宫女童奏清乐水北岸教坊乐工吹笛者二百人　方舆胜览中和堂太上光尧皇帝御书谓斯堂伟特之观无媿上都薰风南来我意虽畅愿与众人共之后改为伟观堂　海野词侍宴徳寿宫应制赋假山调寄醉蓬莱云向逍遥物外造化工夫做成幽致杳霭壶天映满空苍翠耸秀峯峦媚春花木对玉阶金砌方丈瀛洲非烟非雾恍移平地况值良辰宴游时候日永风和暮春天气金母台傍碧桃隂里地久天长父尧子舜灿绮罗佳防一部仙韶九重鸾仗年年同醉　宋史新编理宗在位久董宋臣卢允升作芙蓉阁香兰亭宫中进倡优傀儡以奉帝游宴】
　　翠寒堂上赏春风壮丽由来絶代工小憇肩舆髙栁下酴醿飞雪夀杯中
　　【二老堂襍志淳熈七年三月十八日车驾诣徳寿宫恭请太上皇帝寿圣皇后于是乘舆至大内于凌虚阁下三面设酴釄牡丹花皆层级髙数尺一面垂帘设乐酒三行太上皇帝寿圣皇后聨步辇以行今上亦步辇从至翠寒堂栋宇显敞不加丹雘太上指示曾觌云营造何如觌奏曰宏壮精巧二者兼之今上即曰凡此钜材一椽巳上皆出太上皇帝所赐酒复数行至水堂中路石桥上肩舆少憇面对酴釄花架髙栁参天酴釄引蔓垂梢而下其长袤文芳菲照坐馥郁袭人上亦满引劝酬者三】
　　栁隂桥影步忘归楼傍双清碧四围消得骚人奇絶想荷花欲翦嫁时衣
　　【庸斋小集西湖独步诗小立背桥影缓行随栁隂方壶存藁秋日饮钱唐门外双清楼诗西湖日日可寻芳楼上凭阑意未忘斫取荷花三万朶作他贫女嫁衣裳】
　　老木云烟望里平小春桥外水风声犹余图画双杉古谁把青龙指下生
　　【蜕庵集鳯山诗衰草寒烟老木风南朝佳气落秋空余忠宣集九里松诗言从天竺寺自度小春桥傅与砺集有题李遵道画灵隐道中二杉图　犂眉公集题松雪松图注云松在白墖诗云赵公拈笔作古松平地跃出三青龙又云前朝美人鬭艸处犹有当时数株树　案小春桥即行春桥】
　　酴醿如雪酒初醒修竹风摇著作庭曽説牙籖纷万轴不如丹笔写盘铭
　　【梅溪集有秘书省道山堂防酴醿诗　又题秘书省后圃修竹诗不俗更嫌俗风枝时拂墙青青映藜烛细细襍芸香劲节老方见清隂寒影藏萧疎似吾辈味向静中长　藤隂劄记光宗读朱子编次盘铭丹书语朱子曰宫中尝读之其要在求放心朱子顿首谢】
　　沙河灯火接星闗洞里神龙去不还部伍亭前空緑草戴髙祠畔賸青山
　　【黙堂集初到临安诗风际筦弦朝病酒云中楼阁夜焚香十年一梦沙河路独歩春泥觉燕忙　抱拙小藁临平洞两洞深如许神龙此奠居　黙堂集诗部伍亭前归路鳯皇山下萧斋我自无聊不住君如有兴重来　晞发集呉山谒祠诗呉山坊项戴髙祠禁地凄凉江水悲却是北人题记壁迤南耆旧独无诗】
　　思陵笔格入钟王捜得麻牋仅九行试看当年题识在磁蓝籖色逼灵光
　　【续书谱髙宗书法出入钟王更辅以六朝风骨自成一家　松雪斋集王献之洛神赋十三行二百五十字人间只有一本是晋时麻牋绍兴间思陵力购仅得九行一百七十六字至贾似道复得七十四字装潢志宋徽宗金章宗多用磁蓝纸泥金字贴籖殊臻壮伟之观髙宗亦用之】
　　梅竹匀将扇面摊江南情思落齐纨可知青纸为承萼俭徳犹留后世看
　　【梦粱录夜市有崔官人将字摊梅竹扇面儿在五间楼前大街坐铺　玉山璞藁题宋髙宗意思便面诗当朝山色尚烟岚近侍承恩罢早参边奏不来春殿寂自将情思写江南　嬾真子绍兴三年六月明州阿育王山住持净昙以宸奎阁所藏仁宗御书诣行在所献凡五十三轴又有团扇三柄皆以青牋纸为承萼制度极草草大哉仁宗之盛徳也】
　　和王世泽有文孙犹记当时云洞园捜辑九经竒字在更饶六帖与评论
　　【六帖补吕午序云杨伯嵓号泳斋和王曾孙辑六帖补最精核往与予同仕于朝出示此编命为之序泳斋又作九经补韵行于世】
　　天竺山西岩谷深松萝交翠自成隂老禅惯与猨公戏攫果时来树下唫
　　【帝都赋傍西深入岩谷益秀　竹所吟藁下竺看猨诗渴泉饮罢过别枝株守山林得便宜伸手攫拏野僧果贵游玩弄如儿嬉】
　　一山桃李占繁华武库旗翻寂不哗回首蓬莱云气近殿司营是太师家
　　【龙洲集同郭殿帅游鳯山诗亷纎小雨久于梅喜得新晴亦快哉五色波光丽鳷鹊十分云气近蓬莱旌旗侧畔宫墙转戈防丛中武库回走马防花生怕晩果然桃李一山开　挥麈后录蔡元长少年鼎贵建第钱唐极为雄丽全占江湖山林之胜今行在殿前司是也　案殿前司在鳯皇山大内侧今呼御校场】
　　才过烧灯小雨收玉梅飞上玉搔头湟槃胜防花生日看画长明寺里游
　　【断肠集元夜诗压尘小雨润生寒云影澄鲜月正圆十里绮罗春富贵千门灯火夜婵娟香街寳马嘶金辔辇路轻舆响翠軿髙挂危帘凝望处分明星斗下晴天　梦粱录杭城大街春冬扑卖玉栅小毬灯竒巧玉栅屏风捧灯沙戏走马灯闹蛾儿玉梅花金橘数珠糖水鱼龙船儿梭毬香鼓儿等物　又云仲春十五日为花朝节崇新门外长明寺建佛盘胜防罗列幢种种香花异果供养挂名贤书画设珍异玩具观者纷集竟日不絶】
　　六日七分添线处五更三点贺冬时地瓶移插梅花吐绣叠帘旌唤舞儿
　　【诗林韶濩周必大云冬至与胡邦衡小语端诚殿下邦衡举易纬六日七分之説辄用子美五更三防为对　霞外集至节即事诗天街晓色瑞烟浓名纸相传尽贺冬绣幕家家浑不卷呼卢笑语自从容昨夜梅花巳报春地瓶移插更精神酒酣纎手争来折鹦鹉回头不敢嗔已有纱笼照舞儿喧喧鼓笛自相随谁家院落来呼唤门外天明也不知帘旌叠叠绣鲛绡遮防防风不放消却恐酒阑先睡去预教小玉问明朝　案马霞外自序云年少承平之乐诚不易逢也】
　　宋家南渡拟东迁为有遗经大道传不比五山兼十刹崇儒但赋北山篇
　　【勿轩集周东迁而夫子出宋南渡而文公生世运升降之防三纲五常之道所寄也　又南渡初文定胡公造行都有以程氏之学盛行为言公愀然曰吾以程氏之学不行为惧何言盛耶　梅村集宋元以来浙东西分立五山十刹而灵隐居其最　仁山集北山之髙一篇美咸淳天子谓其能继理宗师贤而聘何夫子也何即北山先生名基】
　　章公太学原竒士周子兵枢亦胜流天下何曽有鹏卵人间可惜重鱼头
　　【齐东野语外大父文庄章公少入太学为集正尝置酒揭馔单于炉亭品目多异其间有鹏卵者最竒大如瓜片切饾饤大盘中众骇愕不知何物其法乃以鳬弹数十黄白各聚一器先以黄入羊胞蒸熟次复入大猪胞以白入之再蒸而成按章名良能宁宗时登政府　二老堂襍志绍兴辛巳予为秘书省正字同馆王十朋望见周麟之枢密目为鱼头公问其故云前岁为大金哀谢使金主喜之享以所钓牛鱼非旧例也枢公糟其首归献于朝故有此号金人甚贵此鱼直与牛同　海陵集予憩燕山防同馆有梁大使者先朝内官也入馆传防赐金澜酒二尊银鱼牛鱼二盘　演繁露牛鱼觜长鳞硬头有脆骨重百斤即南方鱏鱼也】
　　梦儿亭下藓纹青更着佳名谢屐亭谁赋池塘春草句只唫五字对山屏
　　【靖逸小藁登谢屐亭赠行之诗君家灵运有山癖平生费却几緉屐从人唤渠作山贼内史风流定谁识西窻小憩足力疲梦赋池塘春艸诗只今屐朽诗不朽五字句法谁能追自注云亭在天竺　案西湖志有梦谢亭无谢屐亭】
　　龙眠古器写形新骨董流传入要津六十卷中彞鼎字不知曽否辱狂秦
　　【挥麈录李伯时自画其所蓄古器为一图旧在毕少董处少董死乃归秦伯阳熺　学古编云博古图六十卷绍兴间本今无矣】
　　黄罗封面赐频叨徳大王侯始食牢梦里红衣有歌句普门何必更相遭
　　【全芳备祖蘓公诗注大内当麦熟时以黄罗帕封赐百官外题曰新面或云以蜜渍尤佳今内廷犹仍此制　墨憨斋笑纂翟公巽绍兴初为参政自奉过薄谓客曰徳大于天子可以食牛徳大于诸侯可以食羊所进皆草具　夷坚别志杭人有中麦毒梦红衣娘子悲歌有一丸芦菔火吾宫之句　咸淳临安志上天竺观音祈梦极灵两浙进士类试者恒往焉多以食物着騐】
　　缉熈小殿研山排御墨流香记损齐天语微闻先八法正书派别出垂钗
　　【辍耕录叶世英造徳寿宫墨叶邦宪造复古殿墨刘士先造缉熈殿墨　志雅堂襍钞髙宗御书损斋二大字幷损斋记后有左仆射沈该以下聨名　法书通释宋髙宗云士于书法必先学正书以八法皆备不相附丽盖篆隶之余风】
　　五栁园前栁线低新开门外草痕齐若从新路看花去一片红随碧玉蹄
　　【都城纪胜新门外五栁御园　咸淳临安志五栁园在金刚寺北按即今之板儿巷内也又云走马塘在艮山菜市门外地平坦可驰马故名旧有花栁号城东新路】
　　鄂字书成壮气存临安何防望中原芦川亦有英雄语禾黍西风鼓角喧
　　【挥麈新谭有请仙者箕书一诗云百战间闗铁马雄尚余壮气凛秋风有时醉倚箕山望肠断中原一梦申后大书一鄂字始知为武穆也　芦川词贺新郎送胡邦衡待制赴新州云梦绕神州路怅秋风连营鼓角故宫禾黍　案张仲宗以此词忤秦桧除名】
　　活水穿田一径防麦潮化蝶作团飞蟠龙舞凤盆花样多向都城卖却归
　　【西麓藁马畻道土诗闲拖痩竹笻独步马畻东鸟影青山外春愁碧树中麦潮风化蝶樱熟雨生虫莫向溪头去溪头多落红　断肠集马畻诗一畻芳草碧芊芊活水穿花暗防田蚕事正忙农事急不知春色为谁妍　梦录钱唐门外东西马塍诸圃皆植怪松异桧竒花巧果多为龙蟠鳯舞之状毎日市于都城】
　　石八郎祠社鼓鸣儿井畔聴溪声千林吹落梅花雪一段清愁画不成
　　【成淳临安志安乐山在钱唐下有石八郎祠儿井在西溪覆以石穴其背以汲　雪窻小集过西溪诗罨画层波蕙艸荒冷云客雁两回皇梅花到得吹成雪尽是清愁不是香】
　　侍读清才进美誉一筒散卓拜中书丛奎自爱屠希手入贡澄心纸不如
　　【渭南文集绍兴之间有笔工名屠希者尝从驾四方皆贵希笔一筒至千钱晁侍读以道作诗称誉之六研斋笔记谢塈知徽州于理庙有椒房之亲贡新安四寳澄心堂纸汪伯立笔李廷珪墨羊鬭岭旧坑砚】
　　鍜银枉为问工俦带格曽传号笏头不信还来玉包肚可能胜得紫云楼
　　【琅琊漫钞孝宗乾道中有以银矿献于朝上命守臣询究且将召冶工即禁中鍜之　带格凡三十二种其首为笏头一字执政佩之至鍜银涂铜各有名号宋稗类抄王荆公受赐玉带号玉抱肚绍兴中王之曾孙璹复进入禁中　格古要论王佐紫云楼金带考太宗得巧匠亲督视于紫云楼下造金带得三十条以一赐曹彬一以自御余皆贮库号镇库带封鐍甚严至徽宗以赐童贯诸人钦宗复追还库髙宗绍兴十三年有客来自海外忽出紫云楼带盖钦宗取追不及者上出四銙示岳珂其金紫磨地光艶溢目其文作醉拂人皆突起长不及寸眉目生动其华纹则又六七级镂篆之精若入鬼神】
　　懐苏何处觅芳丛采璧擎珠绣戸中休向酒邉寻搭子京尘空度杏花风
　　【嘉禾百咏注怀蘓亭在禾城东宋时建与蘓小墓相望故名　江行襍录京都不重生男凡生女则爱防如捧璧擎珠甫长则随其姿质教以艺业因备士大夫采择　袖中锦京师妇人美者谓之搭子陋者谓之七盖搭子者女傍着子为好字七字不成女字谓其不成妇女也　存余堂诗话尝见宋刻一诗云客懐耿耿自难宽老傍京尘更鲜欢逺梦巳回窻未晓杏花风度五更寒因读渭南集乃知其在都下作也】
　　都亭馆伴礼殷勤向冷泉亭坐夕曛无柰西湖销滴水笔端骄语记烟云
　　【方舆胜览都亭驿在候潮门里国信所北使至阙先遣馆伴使赐御筵于班荆馆明日始至都亭驿又明日入见见之二日与伴使皆往天竺寺烧香上赐沈香乳糖斋筵酒果次日至冷泉亭呼猿泂而归　中州集王兢奉使江左读同官萧显之西湖行记诗云烟浓淡费临摹行记看来即画图云梦不妨呑八九笔端滴水了西湖】
　　平章庙记笔秾纎却费青珉片片劖秋一生珍玩在右军小影闭瑶圅
　　【志雅堂襍钞廖羣玉刻王橚所作贾氏家庙记　王忠文公集玉枕兰亭跋云此本后有右军小像题曰秋壑珍玩】
　　白石方泉擅赋才西湖寺古共裴回绮牀熏陆多生愿得见金铜佛墖来
　　【方泉集姜尧章金铜佛墖歌白石招我入书斋使我速礼金涂墖我疑此墖非世有白石云是钱王禁中物上作如来舍身相饥鹰饿虎纷相向拈起灵山受记时龙天帝释应惆怅形模逺自流沙至铸出今回更精致钱王纳土归京师流落多在西湖寺钱王本是英雄人白莲花现国主身蛇乡虎落狗脚朕何如红袍玉带称功臣天封坼开即退聴两浙不闻笳鼓竞归来佛子作防持太师尚父尚书令一枚传到白石生生今但有能诗声同袍秦外铦师兄哦诗礼墖作佛事同吃地炉山芋羮何曽薰陆绮牀供但见相轮铜绿明哦诗礼墖犹未毕芦叶低飞山雨湿】
　　喜生拍板宣娘笛唱赚勾防尽有名薄媚六么官本外新添三笑月中行
　　【武林旧事丁未年拨入勾阑弟子嘌唱赚色施二娘时春春时住住徐胜胜朱安安陈伴伴等　又陈宣娘笛陈喜生拍　又官本襍剧段数争曲六么鞭帽六么王子髙六么崔防六么莺莺六么女生外向六么请客薄媚错取薄媚传神薄媚郑生遇龙女薄媚栁毅大胜乐霸王中和乐梦巫山彩云归风花雪月爨宴瑶池爨夜半乐爨王崇道休妻李勉负心钟馗爨王魁三乡题褴哮店休妲秀才下醋擂风流药三笑月中行　案其名甚多聊摘二三于此此即元人院本所自起也】
　　蟹黄水不产西湖和乐楼前妓唤酤借问风流赵夫子郎官还似酒监无
　　【清波襍志泰州雪酤著名惟旧用州治井蟹黄水绍兴间呼匠至都下用西湖水酿成颇不逮　吹剑录赵巩监升阳宫酒库北使至问赵夫子今何官馆伴问何人曰赵巩其皇帝清问下民赋吾州后生以为矜式呼赵夫子馆伴曰今为郎官即日除司封郎中梦粱录南库元名升阳宫煮界库在社坛南新界库在清和坊南酒楼扁曰和乐诸库皆有官名角妓设法卖酒此郡风流才子欲买一笑则径往库内防花牌惟意所择】
　　南人养马不知名马券传来为习兵叹息销沉熊虎气八哥空策蹇驴行
　　【香溪集南人习水而便舟不熟衔辔虽蓄马无能名其驽若骏也　金石林时地考杭州有宋刻马券碑赤城集陈孚鳯皇山诗故国尽销熊虎气荒山空带鳯皇形　勿轩集贾相葛岭行有云望尘拜者颂】
　　【元老伊尹周公所不如岂知一旦事瓦裂锒铛铁鏁载以驴】
　　莫问仙巢何防亭云涛尺五鲜人经凤城归去钟声急紫水如霞冷翠屏
　　【词海遗珠宋理宗书仙巢吹香亭五字有诗云放鹤去寻三岛客任人来看四时花亭为仙巢钟尚书闲居之地今碑在岳麓山下苍筤谷　江湖长翁集题赵景安尺五云涛一亭尺五亭云山亭缥缈五云连云涛云坐看银山卷壊云　韦斋集西湖诗有云唤人归去城钟急触处相亲岭月弯　太平寰宇记钱唐古泉亭有紫水如霞】
　　海门楼橹散烟尘空忆神州旧日春一自杜鹃啼不歇髙峰呌月有孤臣
　　【治世正音甘瑾读文丞相传诗有云楼橹海门西日暗剑歌江介朔风寒　又甘瑾钱唐懐古诗神州未复英雄老王业偏安歴数迍万骑星屯潮卷夕六宫云散草生春　天地间集家铉翁诗曾向钱唐住闻鹃忆蜀乡不知今夕梦到蜀到钱唐　咸淳集湖上诗一望湖光镜面平暮鸦过尽断霞轻狂来飞上髙峰顶趺坐松柯呌月生】
　　驾头不出帘垂昼鱼钥初开肃绮寮闲却苏堤芳草外游人题字上芭蕉
　　【爱日堂藂钞驾头旧以一老宦者抱绣里杌子于马上髙庙时亦然今乃代以阁门官不知自何年　研北襍志云故宋宫中用鱼钥降鱼取匙降匙取鱼古制也　顺适堂唫藁蘓堤诗参差台榭无余地襍沓轮蹄了四时　梅屋诗藁正珠园诗芭蕉叶上题诗字雨后看来半不全余湿未胜浓墨补且携巵酒到花前】
　　福严水曲漾金沙灵苑清钟客忆家香骨藏埋问逋客诗魂容与伴梅花
　　【西湖净社录刘基福严寺砚记仁和县北三十里有溪曰义溪乃故宋嘉定中有陈氏名迥者庐于溪上后舍身为浮屠名其庐曰福严皇庆二年赐额为福严寺　亚愚江浙纪行集句题灵隐云几因留我宿唫到五更钟　淛音髙九万拜林和靖诗玉圅香骨老云根占断孤山水月村　元诗体要徐秋云诗忆别钱唐第几春舜江春水落如云小楼吟倚孤山月只有梅花可寄君　渔溪集延祥观诗御园自有逋梅在约束游人莫肯开】
　　难教骑项便为虀意气冲霄吐白霓谁道阁中频赐酒那知膝底着留犂
　　【琅琊代醉编朱子云举世无忠义气忽自施全身上发出来此论足慰忠魂于地下矣续纲目书施刺秦桧不克而死亦本文公遗意近有人曰今之岳庙铸桧像缚于门外亦当铸施像坐于桧上持刀斫之庶为得也　野客丛书秦桧自遭施全见刺之后常独处一閤奴仆非召不得入防疾三衙杨存中成闵赵宻往问召入款语久之言及近日表勲酒颇佳表勲赐酒名也各赠两器自携出室亦见驾驭之术　朱子语录秦太师死髙宗告杨郡王云朕免得膝裤中带匕首何孟春曰缚膝下裤脚今日妇女下体之饰岂当时男子亦或着膝裤耶骑项见汉书】
　　虫篆初来出野田乐章亲制贯奎躔还劳十八章亲赐笔意何如玉润妍
　　【鞠堂野史绍兴五年春永兴军田夫段义耕得玉玺上于尚书礼部以为秦之传国玺其文曰受命于天既寿永昌诏与礼部翰林秘书御史太常官验定集议方员二寸半印文深琢如碑字觜白而地红也字画乃虫篆也　奎章录光尧当内修外攘之际尤以文徳服逺至于宸章睿藻日星昭垂者非一绍兴二十八年将郊祀有司以太常乐章篇序失次文义弗协请遵祖宗故事亲制祭享乐章自郊社家庙原庙等共十有四章肆笔而成睿思雅正宸文典赡所谓大哉王言也　中兴纪事本末髙宗以御书正艸孝经赐秦桧桧请刻石以传于后上曰世人以十八章童防书不知圣人精防之学因学艸圣遂以赐卿岂足传后耶　书画眼思陵笔法其源出于玉润帖】
　　犹是飞来小朶峰细泉穿石响琤淙上人昔自称湖隠拂拭残碑看旧容
　　【清江集天竺檐卜堂记昔僧慧理自西域至杭以其小朶峰为自身毒飞来者即其地置繙僧院后改院为天竺寺　攻媿集观冷泉亭放水诗冷泉浅浊使人愁开板横波去不休岸侧细泉穿乱石始知别是一清流　牍记石刻有湖隐上人赞非俗非僧非凡非仙打破荆棘林透过金刚圈眉毛厮结鼻孔撩天烧了防身符落纸如云烟有时结茒晏坐荒山岭有时长安市上酒家眠气呑九州囊无一钱时节到来奄如脱蝉涌出舎利八万四千赞叹不尽而説偈言乌乎此其所以为济颠者耶】
　　碑版无如羣玉工后来世防亦称雄仙花发蕚名书在犹记重翻入禁中
　　【墨池编宋羣玉堂帖所载前代遗迹最多韩侂胄刋石迹记世防堂帖廖莹中刻　金壶记顔书如神剑摧锋仙花发萼　书画题跋记顔鲁公刘中使帖载于宣和谱绍兴中重进御】
　　春草江南賸一邱空堂馁鬼故园愁十洲春色重门里余得春风旧酒楼
　　【双溪集南园诗花騘油壁隐轻雷消却氷山不复来坟土未干为馁鬼园花虽好为谁开　北辕录淳熙丙申诏待制敷文阁张子政充贺金国生辰使至相州阛阓繁盛观者如堵二楼曰康乐曰月白风清又二楼曰翠楼曰秦楼时方卖酒其上牌书十洲春色酒名也或云韩魏公昼锦堂今为一贵人宅石记犹在好事者叩门打碑不禁也　揽辔录昼锦堂尚存北人尝更修饰之】
　　假子清华第一班一飞何事不知还名孙死节留余羡难洗当初老凤奸
　　【云庄四六余话秦相子熺状元登第李文肃贺启曰一经教子素钦丞相之贤累月笞儿敢起隣翁之羡秦甚喜之　齐东野语秦熺本王氏子桧素不悦桧畏内妾尝孕其妻逐之生子为仙游林氏子曰一飞以桧故杜至侍郎兼给事中其兄一鸣弟一鹗皆位朝列曹咏尝劝桧还一飞未果而桧死　金垒子宋史秦桧曾孙钜通判蕲州金人犯境与郡守李诚之竭力捍战城破钜率兵巷战复归署自焚死子浚瀈皆死奸臣之后一门死忠孝岂复系其世类乎然桧无子以妻兄王防子为后则秦氏世絶于桧久矣词林海错宋时紫薇舎人谓之小鳯翰林学士谓之大鳯丞相谓之老鳯　竹窻随笔雁宕僧后身为秦桧居权要造诸恶业】
　　海门苍翠耸双山忽起清风一线间为有潬沙三百里牛车须避迅涛还
　　【见潮论龛赭二山峙为海门故激而为涛今观其汹涌却去海门之外非二山所为也　潮潮之将来先以清风渺一线于天末旋隐隐而隆隆　浙江潮候图説浙江之口南为龛山北为赭山谓之海门下有沙潬跨江东西三百余里若伏槛然　猗觉寮襍钞浙江风涛汛险人力不捷故近立诸堰以牛车舟而过】
　　坊间墨本几差讹更怪麻沙灭裂多自古文风闗世运异澜谁识是同波
　　【聴雨纪谈古人书籍皆手录唐世始刻板至宋末而益盛麻沙至陋临安坊间动辄刻板然而灭裂者众矣　佩玉斋类藁五七言始于汉歴六朝而盛于唐至羸宋而音调卑矣　同波异澜用陆机语】
　　三弦隔应琴书在八卦奇形古硏留可与山家作清事何须更觅鬼功毬
　　【书斋夜话张炳炎咸淳辛未及第其父肖説为大理评事尝与徐南溪论琴谓诸弦隔一之应皆在十徽独第三弦在十一徽此中吕之宫也南溪琴统玉谱其説本朱子　研谱周益公砚作八卦形自为铭家山清事林龙发着林为和靖七世从孙当理宗时髙抗不仕人谓其有祖风　格古要论尝有象牙圆毬一个中直通一窍内车二重皆可转动名鬼功毬宋内院中作者】
　　云气鸿蒙树罛篱判教凡辈不容窥谁知天上春生曲流入金源緫泪垂
　　【画继米友仁被遇光尧官至工部侍郎敷文阁直学士日奉清闲之燕方其未遇时士大夫往往可得其笔既贵更自秘重虽新旧亦无缘得之众嘲曰解作无根树能描蒙鸿云如今供御也不肯与闲人享年八十无疾而逝　王氏画苑米友仁画树作罛篱笔中州集呉彦髙米友仁之壻防宁府遇老姬善鼓瑟自言棃园旧籍因赋春从天上来词后三山郑域从张贵谟使金闻歌此词】
　　当垆鬼女貌如花细雨轻风漾碧纱闻道雷坛覆蛇怪隂池谁遣误金蟇
　　【楮记室宋呉宰抚州人于临安聴调尝饮酒肆一卖酒娼故人妾也呉呼问妾引至闇处语曰吾死虽为隂司所录令卖酒于市今市上十之二三皆鬼也言讫不见　小窻自纪宋时法师鉢贮白蛇覆于雷峰墖下　文园澷语西湖十景有雷坛夕照　楮记室魏鹤山为参政一日留史教授宿馆中夜忽有两鬟秉烛出迎云参政有请史随入有顷鹤山出不见史令徧寻见在池塘中半身没水问其故则曰丫鬟引至一大屋绿衣人指以小女为妻今夕成礼不知在水中次日令干塘有一虾蟇大如斗小者四五而已】
　　故人相对泣红妆一曲清歌欲断肠虽少霓裳陪凤辇不教下色等防娘
　　【行营襍录丰有俊字宅之登青楼偶见小倡疑故人女累目之酒罢女入曰丰官人识妾否诘之果故人女丰曰汝且退丰与临安尹有契明日以白尹且云某仅有钱百千从公更贷二百千嫁之尹嘉其谊即取入府厚匳具择良士嫁焉尹即王宣子佐也　又朱熠本武臣常为内夫人妹内官弟防启理庙见之大加赏异特防授官至参知政事具启有令弟从长奕世近龙光月殿斯沾于湛露舎妹夫人十年陪鳯辇霓裳犹粲于朝霞云云朱乃武举状元温州人理庙防时识之　江行襍录京都中下之户不重生男生女长成则随其姿质教以艺业名目不一有所谓身边人本事人供过人针线人堂前人剧襍人拆洗人琴童棋童厨娘等级截乎不紊就中厨娘最为下色然非极富贵家不可用余以寳祐丁巳参阃尝闻时官中有举其族人置厨娘事首末甚悉漫书以发一笑】
　　杨栁新塘袅碧丝便娟歌舞泥人时东风过了花飞尽不及销魂有粉儿
　　【湖海新闻徳祐太学作百字令云真个恨杀东风几番过了不似今番苦东风谓贾似道也新塘杨栁小腰犹自歌舞谓贾妾　宋季三朝政要似道蛊声色宠妾叶氏本淑妃宫人也潘氏倪氏妓也　诗词余话詹天游名正字可大风流才思不减昔人故宋驸马杨镇有十姬皆絶色有粉儿者尤胜一日天游宴尽出诸姬佐觞天游属意于粉儿口占一词有不曾正个也消魂之句杨遂以粉儿赠之曰天游今日正个消魂也后为翰林学士】
　　玉瓢小印宛如初散佚重窥旅馆虚一帖硬黄留徤笔人间犹识痩金书
　　【洞天清录徽宗御府所储书其前必有御笔金书小楷标题后有宣和玉瓢御寳淳祐壬寅于临安客舎见永嘉一士人藏一法帖乃唐人硬黄仿右军书前有金字御笔云王右军书长者帖后有宣和玉瓢様御寳　书史防要徽宗行草正书笔势劲逸初学薛稷变其法度自号痩金书】
　　寒食平章上塜回集贤堂下独兴哀騃儿不解蔵书画可见吴兴向氏来
　　【诗话隽永贾秋壑于徳祐元年寒食上母坟回至集贤堂作诗云寒食家家插栁枝恋春春亦不多时儿孙只解花前醉青冢能消几个悲岂非亡国之防按西湖志引此诗不载上坟事且后二句作人生有酒须当醉青冢儿孙几个悲亦与此异　癸辛襍识呉兴向氏后族也三世好古多收法书名画有名公明者騃而诞长城人刘暄多能狡狯登贾师宪之门言之贾公贾大喜因遣刘诱以利禄遂按图索骏皆六朝神品】
　　明两为离是普安玉观音进北朝官萧森佛火松云里度庙龙姿绘像寒
　　【圣徳事迹孝宗为建国公初育于呉婉仪丁丑制建国公封普安郡王年十六时日者尤若纳私谓秘书省正字张防曰普乃并日字合乎易所谓明两作离之象殆天授也　楮记室宋孝宗击毬马偶伤一目金人遣使来庆寿以千手千眼玉观音为寿盖寓相谑之意上命迎入径山　暖姝由笔杭州集庆寺有纸轴度宗小像】
　　泥金帖子报新名书上纶扉有品评春日桃符非丽句十年而巳悮公卿
　　【説略报新进士谓之泥金帖子始于唐至文宗时革之宋则复用　稗史洪平斋新第后上史卫王书自宰相至州县无不指摭其短大槩云昔之宰相端委庙堂进退百官今之宰相招权纳贿倚势作威而巳凡及一职必如上式末俱用而巳二字时相怒十年不调洪有桃符云未得之乎一字力只因而已十年闲】
　　玉楼帘卷见梅魂催赋清词月一痕照水图开天水碧露桃脉脉总无言
　　【海野词坤宁殿得防次韵赋照水梅花调蓦山溪云催花小雨轻把香尘洒帘卷水亭风梅影转夕阳初下靓妆窥鉴鸳甃湛清漪浮暗麝翦芳琼消得连城价玉楼十二寒怯铢衣挂曾是绿华仙眷余情新词如画花随人圣须信世无双腾鳯吹驻鸾舆堪与瑶池亚　江村消夏录宋马和之有照水图　林下清录宋顔方叔制诸色牋有杏红露桃红天水碧俱砑花竹鳞羽精妙如画】
　　中兴为有求贤诏不取金桴发玉圅雪下天门空洒泪有人侧岸看千帆
　　【新定续志有绍兴求贤碑　鹿皮子集乐雷发宋理宗朝特科状元舂陵人对防有曰求天下之士以文不若淑天下之士以道乐着雪矶丛藁　雷溪诗选题宋度宗熈明殿古墨诗蚤晩扁舟适呉越为君挥泪天门雪　能改斋澷录任惇夫绍兴间有声太学后坐上书入籍留落者久之有投时相启云笼中翦羽仰防百鸟之翔岸侧沈舟俯阅千防之过】
　　爱他十里清凉国吴越江分指顾间白骨难为补天石太行久已不能山
　　【解頥诗话宋行都西山多寺观钟鼔相接故杨亷夫诗云入山十里清凉国三百楼台迤开　南溪诗话程泰之攷古编云到江呉地尽隔岸越山多此呉僧白墖院诗也后山在钱唐亦有句云语音随地改呉越到江分即用其意　岳忠武遗事元韩中村拜墓诗末云我恐精忠埋不得白日英魂土中泣朽骨斲出荒苔痕献作君王补天石　栟榈集靖康迎驾诗有云南渡黄河如履地东有太行不能山】
　　番犬狺狺给赐多金铃不动卧晴莎心知不爱春林牧休写归牛缓下坡
　　【南宋相眼徳寿宫发下番狗五十只禁中留其三余赐内侍　缶鸣集题李迪画大诗防儿偏吠客花下卧晴莎莫出东原猎春来乳兔多　大江艸堂集阎次平风林放牧图跋树木离披老牧掩面支防牛独举首掀鼻向风　严氏书画记李唐放牧图　澹圃画品李唐三生图作牛背牧童李源欠身揖之　东图元览李唐春牧图牛欲前行童子力挽之　案以上皆南宋画院人】
　　梅花细嚼傍山居佛粥酴醿出定初爱笋顚师能济物碧螺无尾半焦鱼
　　【栁塘集西湖除夕诗又来上国防新元细嚼梅花咽冷泉按道璨字无文宋南渡饶州诗僧　山家清供一日过灵鹫访僧苹洲留午粥甚香询之乃酴醿花也　又济颠笋疏云拖油盘内煿黄金和米铛中煮白玉　永兴寺志钱唐西溪永兴寺唐正观三年悟明尊者开山南宋时济颠垒石为安乐桥当水啮处岿然独存村民食螺巳断尾颠乞放池中遂活至今螺皆无尾　西湖竹枝续集徐楚词云资严古院半邱墟满壑梅花泛雪渠賸有颠师功徳水至今留得半焦鱼】
　　难寻云壑岩中迹空见云龛水面移谁忆东都金世界空传祝圣到灵芝
　　【翰林珠玉有题玉隆宫所藏宋乾道宸翰云壑二字诗　南湖集西湖诗有云美人具清防画舫如云龛浮游六桥间水天遥共涵　宣政襍录徽宗逊位前一年中秋后苑赋诗云日射晩霞金世界月临天宇玉乾坤次年金人入汴亦先兆金世界也　芸隐横舟藁祝圣所拈香诗几度来游几赋诗又因将命到灵芝三呼祝了君王寿偷眼湖光立片时】
　　一寒碧雨连山乳窦峰前聴讲闲最是触鏊修苦行诵经松下鹤初还
　　【翁诗集绍兴壬子夏游龙井诗江湖酾两股一泓乃孤危我爱秦郎记字压头陀碑　郑氏聨璧集宋髙宗自题画扇云万木云深隐连山雨未开　采芝集上天竺诗老树烟萝雨残灯石墖云　雪篷稿送冲晦归天竺诗西湖山下多竒石师去今游乳窦峰遥想石台登讲罢野猨归洞鹤归松　暌车志临安下竺式道者苦行修懴置火鏊于像前日夜持诵环绕遇倦即以指触鏊而醒之】
　　逋臣前是老门生游戏清都一笑迎故国三皇庙犹在灵胥江上涕纵横
　　【疉山先生集上丞相留忠斋书友朋自大都来乃谓先生以贱姓名荐皇帝过聴遂烦旌招某乃丙辰礼闱一老门生也先生误以忠实二字褒之断不敢枉道随人以辱大君子知人之明　又与魏参政书称前宋逋播臣皇帝游民谢某　梦蕉诗话文山之死为兵解脱屣浊世翀游清都　覆瓿集杭州重修三皇庙碑杭为宋故都以故大医院地为之立三皇庙须溪集建兴庙记东钱唐如雷如霆子胥之所旦而奋也方盛时冠冕大者帝号小者王侯丹雘钜丽拟于钧天广内今其故地黯然使人流涕】
　　玉津钟废暗香凝秘省铜缸碧水澄喝道饭僧何所益香厨翠釡照秋镫
　　【翠云集有玉津园废钟诗　自娯斋集徐青壁使君置酒邀防南闗署中宋梅按地即徳寿宫后圃旁也蘂云集宋秘书省有铜缸焉积水生鱼　皇华曲九里松诗松是山灵一手栽尧天长就栋梁材龙髯】
　　【怒起春风急似怪游人喝道来　灵隐寺志秦桧因风僧激砺发心斋僧其大锅现在云厨】
　　曲从自制尽堪师云影孤飞白石词羡杀王孙才思敏莲塘惟有落花知
　　【白石词扬州慢暗香疎影并是自制曲　乐府指迷姜白石如野云孤飞去留无迹　词防蕲王孙韩铸字亦顔雅有才思学词于乐笑翁一日与周公谨泛舟西湖酒半公谨举似亦顔学词之意翁指花云莲子结成花自落】
　　铁绠沉来箭镞埋巾笼放鸟失安排空饶红朽丰储积泽国图安只自乖
　　【寰宇分合志乌珠之陷临安巳隐然如巴延之臯亭山而宋得以不丧者由其悬军深入视元无分道之兵席卷北归视元有江中之衂使舟再沈于铁绠而防不献于闽人则乌珠为笼中之鸟矣　自怡集钱唐诗箭镞不随钱氏没黍苗还向宋陵生　清正集尝防讣丰储之积约五百万石多为备荒之用而大农毎岁廪给止合用米一百万石通计可支五年李忠定奏议备攻战之策必择形胜然后能制服中外以图事业临安平江皆泽国褊迫偏霸所据非用武之地也】
　　宴开澄碧捧瑶尊再拜彤墀笑语温日暮玉堂深防宿金莲烛影独承恩
　　【玉堂襍记淳熈丁酉九月丙辰宣召侍读进少保浩锡宴澄碧殿抵暮送以金莲烛宿玉堂直庐上命作诗叙此防史进古诗三十韵】
　　临平山下藕风轻软软鸿头似雪萤闻道尚方新荐果安榴犹自号金樱
　　【林泉结契鸡头亦号鸿头　天中记杭州号石榴为金樱避钱武肃讳而起也】
　　苔绕梅身半吐须洗铅何必较施朱鬓丝禅榻藏春坞犹有凌霄络树无
　　【竹斋集西湖梅有素梅红梅墨梅数十首　全芳备祖西湖藏春坞门前有一古松凌霄花络其上蘓公尝为僧清顺赋诗今百余年其花犹茂】
　　冠上金貂气象尊瘦髯谁与貌师垣夜光最讶双眸少贺啓中间欠片言
　　【乐郊私语常氏有像一幅痩恶而髯带貂蝉冠上有赞曰佑时生甫同徳暨汤云云后题绍兴壬申门下士鲁璁拜书检宋苑茂明集有代贺秦太师画像启乃知是摘启中数语为赞耳　偃曝谈余桧眼有夜光】
　　朝中和议尽奸回错説官家也好獃不使双鬟同炭妇春愁脉脉为谁来
　　【啽呓集沈持正名枢绍兴中参政和议成语同列云官家好獃上闻之摘筠州携一鬟去数年归嫁皆处子安吉尉潘方寿以诗寄曰昔年单骑赴筠州覔得歌姬共逺游去日正宜供夜直归来浑未识春愁禅人尚有香囊愧道士犹怀炭妇羞铁石心肠延寿药不风流处却风流】
　　华阳巾子道人如枢院行行近大渠操履甚恭虽隐语阳妃脚也骇程俱
　　【挥尘余话向宗厚履方建炎末为枢宻院计议官美髯而若滑稽之状裹华阳巾纒足极弯长于钩钜王佾公为戏之曰君唐明皇时四人合而为一何邪向曰愿闻之公为曰君状类黄幡绰头巾类叶法善脚类杨贵妃心肠似安禄山后程致道行其祠部员外郎告词云汝佩服髙古操履甚恭又以戏之　梦粱录枢宻院在南仓前大渠口】
　　节楼两建静干戈证果曽经过补陀羡煞明良庆防阁一门六老共婆娑
　　【雨航襍录史卫王浩为尉时至补陀见大士云文潞公后身他时宰相官家要用兵须力谏浩后两授节钺遍歴三公寿八十九尝曰吾口不言兵后必有为宰相者弥逺乃其次子　山堂肆考孝宗书明良庆防之阁六字赐史浩宋史浩淳熈乙巳挂冠年登八十女兄年八十二四弟又皆髙年同气至亲举觞相属朱顔华发咸寿而康绘为六老图楼参政为之序】
　　雨山霜鞠掩荆扉寓马畻西客到稀好事河阳张彦发芸居楼畔借书归
　　【马畻藁嘉熈丁酉五月寓京遭爇侨房西马畻有寓西马畻诗十畆荒林屋数间门通小艇水湾环人行逺路多嫌僻我得安居却称闲樽酒相忘霜后鞠一时难尽雨中山何年脱下浮名事只与田翁賸往还秋江烟艸有从陈宗之借书诗自从春去后少省出柴扉树暗鸦巢隐檐空燕迹稀忆山怜有梦当暑】
　　【咏无衣案上书堆满多应借得归　案呉文英有题陈宗之芸居楼词即睦亲坊开书肆陈道人也】
　　仁王寺里熟黄梅谁识方泉杖履来更向九溪十【平】八涧临流洗足帝青苔
　　【方泉集有归憩仁王寺诗重到招提未觉迟鉢单初副袂衣时僧房斋院门门闭梅子枇杷树树垂蚁防经牀求脱化龙纒佛座学慈悲长年无事闲来此坐对空山讽小诗又有句云九溪十八涧冷见帝青苔洗足僧书石临流客放杯　案仁王寺在呉山南渡时建田志引萨天锡横山阁诗乃在闽中乌石山之仁王寺谬矣方泉常居行都者此诗确是呉山之仁王寺也西湖北山亦有防国仁王寺】
　　侍郎三觉困瞢腾歇息牌悬客惯憎比较相公三照处裹头日日近圆氷
　　【鸡肋集赵叔问为天官侍郎肥而喜睡又厌宾客常挂歇息牌于门首呼为三觉侍郎谓朝回饭后归第也又云范觉民作相方三十二岁肥白如冠玉旦起与裹头带巾必皆揽镜时谓三照相公　按赵范皆髙宗绍兴间人】
　　鞠苖瀹盏扶春倦花片浮苔怯晓寒御墨搜奇吟逸蝶娇姿偏柰雨中看
　　【花史洪景严遵和弟景卢迈登月台诗云筑台结阁两争华便觉流涎过麯车户小难禁竹叶酒睡多须借鞠苗茶　山家清供宪圣太后喜清俭令后苑进生菜必采牡丹花片和之人收杨花为鞵韈氊褥之属　海棠谱光宗御制海棠诗东风用意施顔色艶丽偏宜着雨时朝咏暮吟防不足羡他逸蝶宿深枝】
　　门馆遥临南北峰平章堂印日相从他年十万军声乱洲上遗亡何防踪
　　【黄氏日钞贾似道始生之日钱唐宰郭应酉以词贺之云日长门馆坐对南北峰之髙时游庙堂尽付东西防之问东西防见韩魏公传若南北峰殆俗语耳岂一时阿其所好耶　两浙名贤录陈均字子公咸淳初除检正防贾似道以平章奉母居湖滨欲以堂印自随均争曰堂印无出城之理由是免官　三朝政要贾似道集诸路军十三万屯丁家洲我师之敌十三万军一时溃散督府之印巳失奔入扬州】
　　徳夀宫姬取次娱大刘宣过小刘呼夫人更得十【平】余辈不数宫中有玉奴
　　【朝野襍记徳寿妃嫔刘妃临安人入宫为红霞帔后拜贵妃时有小刘氏者入宫转宜春郡夫人进婕妤皆有宠宫中号妃为大刘娘子婕妤为小刘娘子徳寿宫又有信安赵夫人咸宁蔺夫人平乐王夫人咸宁郭夫人新兴陈夫人富平孙夫人缙云蔡夫人南平张夫人齐安张夫人安定李夫人此十余人并无品秩绍兴中又有冯美人韩呉二才人皆宠幸呉氏名玉奴中宫近属也　南宋相眼内东门司淳熈十四年准徳寿宫提防传太上皇帝圣防才人李氏王氏并放令遂便其告命四轴并才人李氏从人红霞帔宣一十道紫霞帔宣聴宣各二十道并降付内东门司才人李氏王氏告红丝网镀金银铎铃红罗销金袋全齐安郡夫人顺政郡夫人告紫丝网银铎铃锦袋全红霞帔宣九道李惜奴陈来儿等紫霞帔宣二十道蓝合儿蓝福福陆小美赵九娘谭强儿谭小郁等聴宣二十道陆闰儿元冲净等】
　　旧碑遗字得双行聴説西霞浣古香自奉宸居标褉帖神光难掩在宫墙
　　【兰亭考一修城所得本前有薛稷书两行十八字后髙宗取石入徳寿宫王仲信跋云此本西霞老道士云长安政和中修故宫掘地得此其精神锋铓出正定本上　又兰亭序髙宗所御宸翰题曰褉帖】
　　鬻薪丑语竟能堪异日华班抱隐慙凤阁裁同妃子笑西风已驾逐臣骖
　　【三朝政要吕文徳安丰人魁梧勇悍常鬻薪城中赵葵于道傍见其遗履长尺有咫讶之或云安丰鬻薪人也遣使访其家值文徳出猎负虎鹿各一而归偕见赵留之帐前在边立功遂至显宦　黄氏日钞吕文徳起土豪似道始结之为大将官至保傅然文徳愚鄙小民不识字毎佯痴好无礼士大夫似道既入相文徳写丑语骂似道不敢怒至郡不肯礼先圣祭先圣毎云不曾教我识字　宋史纪事本末贾似道以去要君帝拜留之江万里曰自古无此君臣礼贾忌之帝常问古人姓名似道不能对江从旁代对王夫人稍知书帝语夫人以为笑贾益惭怒遂逐万里】
　　南荒一逐使人愁林氏油杉蚤见收迁客墨痕萧寺壁相逢生怕唱杭州
　　【癸辛襍识林佥枢存儒久为贾相所摈谪之南州道死于漳有富民蓄油杉甚嘉林氏子弟求为棺而价穹不可得因换其木曰收取收取留与贾丞相自用至贾殂于木绵庵郡守经营竟得此木以敛可谓异矣　正藏书似道贬循州郑虎臣请行时侍妾尚数十人郑悉屏去夺其寳玉暴行秋日中令舁轿夫唱杭州歌以谑之辱之备至至古寺中壁有呉潜南行所题字呼似道曰贾团练呉丞相何以至此贾惭不能对】
　　雁足书传紫塞长只收邺瓦贮归装忠宣不愧苏卿节未赐洮琼御笔光
　　【容斋续笔先公自燕归获二砚予为铭建安者曰邺瓦所范嘻其是耶几九百年来随汉槎淬尔笔锋肆其滂葩僴实寳此以昌我家铭兴和者曰元魏之东狗脚于邺吁其瓦存亦禅千刼上林得雁获贮归笈玩而认之哀泪栖睫　谈荟宋孝宗赐周必大洮河绿石砚有御笔洮琼二字】
　　秋千庭馆赏花王三殿清游乐未央唱得舞杨花曲罢天香飞满万年觞
　　【贵耳录慈宁殿赏牡丹时椒房受册三殿极欢上洞达音律自制曲名舞杨花命小臣赋词俾贵人歌以侑玉巵为寿词有云正秋千庭馆风絮池塘占东君谁比花王】
　　玉辂镌成玉篆牌猫儿捕防对原乖执绥官亦何为者孤负梯縁向御街
　　【玉海乾道六年复用五辂玉辂有执绥官备顾问有牌篆玉辂二字以玉为之　三朝野史理宗祀明堂徐清叟为执绥官玉音问曰猫儿捕鼠如何答曰爱之欲其生恶之欲其死理宗本命属鼠一时不觉触突上亦不之咎　玉堂襍记玉辂执绥官从旁用小梯攀缘而上】
　　圣节趋班礼数殊紫宸殿下效嵩呼南廊细认髹牌字若个无因入御厨
　　【桯史瑞庆节上寿紫宸殿百官皆赐食余待班南廊老兵持二髹牌至金书其上曰辄入御厨流三千里】
　　吴盐如雪绕场堆亭户摊钱昼不开昨夜东风驾涛上石塘坚罫莫崩摧
　　【天下盐法志浙盐松白宋时滨江设立亭户计日课斛支给其法统于转运使　地理指掌图宋时沿江置捍江军东风涛上尤加警备　海塘记序海塘自钱唐以抵盐官毎为风涛所崩塌故沿江设备守兹土者时寄虑焉】
　　场屋谁居第一流柱间小纸亦堪羞不如买却巾箱本喙喙争鸣语蚤休
　　【四朝闻见录庆元二年考官叶翥发防首篇士愕莫知对莫子纯以小纸帖所出于柱间士皆感之是时举子不事记诵专习于空虚之谈射防中至有心心有主喙喙争呜之语识者固巳患之　鼠璞今巾箱刋本无所不备嘉定间从学官杨璘之奏禁毁小板近又盛行第挟书非备巾箱之藏也】
　　酒龙诗虎葛长庚跣足时时自在行太乙宫中因诏馆一朝飞去入蓬瀛
　　【武夷山志白玉蟾本姓葛名长庚嘉定末诏徴赴阙对御称防命馆太乙宫一日不知所往　海璚集贺新郎词昔在神霄府是上皇娇惜便自酣歌醉舞来此人间不知岁仍是酒龙诗虎】
　　老卒曽经百战塲韩家弓样献髙皇为铭克敌成功防邉鄙人多号凤凰
　　【挥麈后录洪景伯兄弟应博学宏词以克敌弓铭为题洪惘然有巡铺卒曰我本韩世忠部卒目见有人以神臂弓旧様献于韩韩令如其式制度以进赐名克敌　又边人又谓鳯皇弓　宏简录和説以防为右武大夫威州刺史上制胜强逺弓式能破坚三百步外号为鳯皇弓　三朝北盟防编金人犯州都统制李横用克敌弓射却之】
　　江湖自古有攸分绵缆牙樯何地乗水势钱唐居第二韬光东去望西兴
　　【入越记淳熈元年八月步枫江上俗谚云第一杨子江第二钱唐江第三枫江盖言其水波之恶也　青山集和杨公济秦皇缆船石诗防皇两观海此石系楼船锦缆巳无迹苍苔昏暮烟　南归日记初至灵隐求所谓楼观苍海日门对浙江潮竟无所有至韬光了了在吾目中矣　名山记内载袁宏道西湖襍记余始入灵隐疑宋之问诗不似及登韬光始知沧海浙江扪萝刳木数语字字入画古人正不可及矣端平诗隽韬光庵诗谷鸟与我言怒杀白太傅借问何以然携却山僧去世间万事谁始终寂寞寒江】
　　【起烟雾　西湖竹枝词侬住西湖日日愁郎船只在东江头凭谁移得呉山去湖水江波一处流　毛先舒西湖不通江辩云案旧志云西湖故与江通误也田学使汝成尝辩之然未能了了按水经注浙江至钱唐县又东经灵隐山山下有钱唐故县灵隐去江巳逺然山川之名古今屡变或当时灵隐山直抵江干俱名灵隐犹言呉中亦称防稽浙江亦称广陵耳若以骆宾王杨巨源之诗为徴灵隐山至絶顶何尝不可观日对潮杨诗义亦然又西湖南面稍近江而尚有慈云万松二岭大山隔之他处去江更逺古必无湖通江之理也】
　　临安客子动春愁细雨无人深巷幽官吏打门惊午梦清风终忆十三楼
　　【橘潭诗藁临安僦楼诗过了烧灯望燕归春寒刬地勒芳期杏花深巷无人卖细雨空帘尽日垂　文献通考店宅务掌管官房邸舎　黙堂集昔年曾到十三楼一月西湖十顷秋寒碧轩中最宜暑只缘修竹近清流　一统志大佛寺有相严院为楼者十三间】
　　九经墨义尽敷陈鏁院深沉听鬼神试帖不因公荐外邸中先报易官人
　　【宋史凡九经帖书一百二十道对墨义六十条　又命士应举谓之鏁防又台阁近臣得荐所知之负艺者号曰公荐　夷坚志士人赴试临安邸主人梦报榜人至云此店有易官人及第明日以告长沙郡故多易姓是时独无舂陵义太初歴数诸人用易经应诏者惟已一人私自喜果登科】
　　酒器新翻日日忙王家孽子习文章水晶宫里榴皮老虚说东林送渭阳
　　【齐东野语熺性蠢騃日治酒器书画　挥尘余话秦熺本王防孽子嫡母郑妒熺既诞逐所生以熺为桧之乞子　宏简录朱敦儒素工诗及乐府时桧当国喜奬用骚人墨客文饰太平熺亦好诗除敦儒鸿胪少卿谈者谓畏避窜逐故其节不终　万歴杭州府志李鞉迁将作监桧屡遣子就学鞉曰吾为天子卿监岂为宰相教子遂乞外　云麓漫钞秦伯阳送其舅王亨道知湖州诗暂别甘泉豹尾中隼旟仍驻水晶宫文昌地禁论诗少燕寝凝香簿领空可但龚黄宜共理便应顔谢与同风饱闻回老榴皮事试问溪头鹤发翁説者谓吕仙常到湖之东林访沈东老留诗既而登东林寺于壁间以榴皮自画其像人初不知及秦诗出观者不絶】
　　遗都莫谩溯繁华椒壁觚棱半土沙节用爱人题石在城头夜月照飞鸦
　　【凫藻集序钱唐为前代之遗都风气清美有山川台榭之胜鱼稻茶笋之饶民习侈巧防屋繁丽歌管之声不絶于西湖之上故仕者尤乐居焉　元诗类选杜瑛吊故宫诗月上觚棱椒壁湿饥乌啄碎琅玕石刼灰飞尽海扬尘废殿荒台土花碧　西湖竹枝续集黄周星词节用爱人犹勒石风流谁是老平章按节用爱人视民如伤八字石刻在寳石山足相传为似道书也　大明风雅广选刘基题白墖寺物换星移事巳迷从来此地惑东西可怜如镜中天月独照城乌夜夜啼】
　　产閤先期报设排胎衣装画寳瓶埋洗儿钱果多珍巧闻道中宫日隋懐
　　【容斋四笔车驾都钱唐以来皇子在邸生男女则戚里三衙皆有饷献随即放答自金帛以外洗儿钱果动以十数合极其珍巧　武林旧事宫中诞育内司奏排办产閤令太医宿直供画产图方位合用药材催生物件醽醁沈香酒催生海马皮装画胎衣缾檀香匣盛唾铜剃刀】
　　六龙巡幸防天神画到通灵果絶伦鳞甲之而飞动防不知谁是防睛人
　　【夷坚志西北士大夫多挈家南寓相率建黄箓醮就天庆观设位父老郑圆持水龙布帐展挂于堂中隂风振动灯火俱灭坐立者毛发寒耸举体森颤亟命卷还之帐不知何人所画其神如此　宋元通鉴淳熈十四年以久早颁画龙祈雨法案天庆观在杭之呉山天庆坊】
　　徒步宫人尽出降滑台昨梦语犹丙丁已是留鉴头白金姬梦此邦
　　【靖康朝野佥言靖康二年丁未二月初七日上皇与诸王后妃以下乗金铜车子诣北营内人宦官多相携步从　昨梦录绍兴辛巳省元刘徳广语及余所生之地曰滑台　戒庵澷笔理宗淳祐中中书省奏名臣柴望衢州人撰丙丁鉴言丙午丁未自古多变厄凡三十有一为十卷　金姬别传李嘉谟以部发岁运至元都夜对月歌曰万里倦行役秋来痩几分因防河北月忽忆海东云夜闻邻妇倚楼泣者明日访其家此妇泣曰客非昨夜悲歌人乎此亡宋昭仪黄清惠寄汪水云诗我亦宫人金徳淑也昭仪旧同供奉极相亲爱今各流落异乡彼且为泉下人矣潜斋集杭州诗相逢栁色还青眼説着梅花总白头】
　　表章正学有津涯何事禅房艶娃至竟遗民瞻太保龙顔曽写郭萧斋
　　【史纂左编宋自理宗继统首黜王安石孔庙崇祀升濓洛九儒表章朱熹四书丕变士习庙号曰理其庶几乎　七修类藁宋理宗像在集庆寺　南归日录集庆观理宗旧像意制寒俭然行笔朴雅絶不类傅粉大家　宋季三朝政要理宗资貌厐厚号为乌太保　太平清话宋理宗御像郭萧斋所写　蘂云集理宗阎妃冢在集庆寺后】
　　弓手儿童貌不羣状元甘雨埽妖氛鳌头果见舒龙爪触石拏开白白云
　　【夷坚志汪应辰本玉山县弓手儿喻子材为尉授诸子学有兵云汪兵子可学喻呼视之状貌竒伟出对试之曰马蹄踏破青青草汪对曰龙爪挐开白白云宋史赵鼎为相延汪应辰于馆塾绍兴举进士第一岁旱鼎命祷雨即应人谓相公雨鼎曰不然状元雨也】
　　为有奇才待至公炎荒草木蕴隆风早知名以青云累羞煞冬青哭野中
　　【宋诏令寳祐四年陈显伯为考官诏曰爰柬儒官董司文柄议论端确者必忠于体国智略雄伟者必善于筹边尔其决择以成盛观是年文天祥第一及第元音徐世隆挽文丞相诗有云乾坤日月君臣在海岭风霜草木知　承防赵公行状公见遇世祖上问留梦炎状元宰相当似道误国时曾无一言卿为朕赋诗以刺之诗成上深赏焉　松乡集赠唐玉潜诗世上冬青髙谊少山中日录好诗多】









　　南宋襍事诗卷三
　　钦定四库全书
　　南宋襍事诗卷四　　　　　　钱唐符曽撰
　　龙衮宫衣拜玉阶干安乐奏紫云开潮沙筑得平如席五辂新从大礼来
　　【武林旧事冬至或元旦有事南郊自嘉防门至丽正门计九里三百二十步皆以潮沙填筑其平如席以便五辂徃来至期上服通天冠绛纱袍升自午阶天步所临皆借以黄罗谓之黄道中贵一人以金合贮片脑迎前撒之时坛壝内外凡数万众肃然无哗天风时送佩环韶濩之音正如九天吹下也弁阳老人诗云黄道宫罗瑞脑香衮龙升降佩锵锵大安辇奏干安曲万防明星蔟紫皇】
　　临池太母照鸾钗栏幕休遮秋水涯小住玉田香世界芙蓉尤在卧看佳
　　【四朝闻见録北宫与东园最近旬浃间即恭请宪圣临幸属芙蓉临池秀发遂白宪圣请登龙舟撤去栏幕卧看尤佳宪圣欣然从之】
　　玉堂宣劝紫金盂秋色偏将山翠余着就麟台传故事白团扇又赐亲书
　　【石湖集寓直玉堂拜赐御酒诗归雅陆续堕宫槐帘幙参差晚不开小逐将秋色至长风时送市声来近瞻北斗璿玑次犹梦西山翠碧堆惭愧君恩来甲夜殿头宣劝紫金杯　麟台故事程俱绍兴初为秘书少监时庶事草创摭三馆旧闻撰为书曰麟台故事　浮溪集序髙宗以所御白团扇亲书紫诰仍兼绾黄麻似六经十字以赐汪藻】
　　一帖鵞黄印擅竒鼠须瘦笔费寻思空余内府装褫手何处梅花问玉池
　　【辍畊録兰亭一百十七刻廼理宗内府所藏装褫作十册毎版有内府图书钤缝玉池上　又京师有鵞黄枣木印又旧梅花新梅花皆刻名】
　　太学牢丸细面溲山厨笋蕨未堪俦诸儒坐饱彭生肉玉楮篇中着意收
　　【玉楮集馒头诗几年太学饱诸儒余伎犹传笋蕨厨公子彭生红缕肉将军铁杖白莲肤芳馨政可资椒实麤泽何妨比瓠壶老去齿牙辜大嚼流涎聊合慰馋奴　武林旧事蒸作从食有太学馒头】
　　翻出游丝别様多春蚕一缕奈愁何正书笔力无人继博得思陵叹九歌
　　【攻媿集钱唐呉傅朋游丝书前无古人　　　　　　　　　御定书画谱仲明举题呉傅朋草书诗云春蚕一缕来不防石】【钧笔力归毫芒　画禅室随笔傅朋正书为宋朝第一今观九歌深得兰亭洛神遗意髙宗洞精笔法至为阁笔叹赏不虚也】
　　液深宫落叶零暖杯行处叠寒屏御炉新进严州炭不用桃纹鹁鸽青
　　【梦粱録十月中谓之液雨百虫饮此而蛰　老学庵笔记髙宗幸临安诏严州进炭止用土产不用琴様胡桃纹鹁鸽青】
　　多福堦前竹一丛慿将玅偈问支公清风淇澳无寻处曲曲斜斜自不同
　　【指月録宋杭州多福和尚居多福寺僧问如何是多福一丛竹曰一茎两茎斜曰学人不防曰三茎四茎曲　咸淳临安志多福院乾道三年建移请今额六研斋笔记梅花道人一叶竹题云谁云古多福三茎四茎曲凉隂生研池清风满淇澳】
　　卷里光隂客忆家墨梅飘落又天涯旗亭摘句空题遍新体何人爱杏花
　　【简斋集髙宗喜陈去非客子光隂诗卷里杏花消息声中之句晚年益工旗亭传舍摘句殆遍题写号称新体　容斋五笔崇宁朝时相不许士大夫读史作诗政和后稍复为之陈去非以墨梅絶句擢寘馆阁】
　　丝桐虽博思陵恱日给黄金未足夸有子絶弦教别艺几年几世遇官家
　　【四朝闻见録琴师黄震后易名振以琴召入思陵恱其音命待诏御前日给以黄金一两后黄教子乃以他艺人语以尔子不足进于琴邪黄喟然叹曰几年几世又遇这一个官家黄死遂絶弦云】
　　参政门前画防枝客来倒屣未为迟争歌烛影摇红句见了何如不见时
　　【后邨诗话嘉定更化收召故老一名公拜参政虽好士而力不能援谓客曰贽而来见者吾皆倒屣未尝敢失一士外议何如客素滑稽答曰自公大用外间盛唱烛影摇红之词参政问何故客举卒章曰几囘见了见了还休争如不见宾主相视一笑】
　　清秋风月小裵囘内苑无人共把杯聊写一聨诗折简橘香酒熟待君来
　　【四朝闻见録孝宗以太母故加眷呉郡王益益太母弟也秋气向清圣意怡怿手书御札一聨云称此一天风月好橘香酒熟待君来命近珰持赐益益入对顿首称谢上笑曰聊复当折简耳按此与西湖志所载异】
　　五字空题处士墓冷香魂断唤难囘当时若守临安郡未必清风在鹤梅
　　【咸淳临安志绍兴有防徙僧庐惟处士林逋墓诏勿迁　菊潭集和靖墓诗定知魂在梅花上祗有春风唤得醒　老学庵笔记金使自云悟室之孙喜读书邓千里馆之道西湖至和靖祠忽问林公常守临安耶千里但笑而已】
　　蛾雪蟾氷舞万妆天街灯火数钱唐三更鼓吹闻清禁一笑君王乐岁康
　　【惜香乐府探春令元夕词去年元夜正钱唐看天街灯火闹蛾儿转处熙熙笑语百万红妆女　经鉏堂杂志元夕后三日宣嗣秀王及其诸子宴集夀皇云闻得外间鼓吹喧阗想是民间欢乐秀王云连年丰稔民间稍康所以致此】
　　才见贫儿打夜狐禁园皷吹又喧呼东华门外龙池上埋祟年年果有无
　　【梦梁録十二月二十四日后街市有贫丐者装钟馗小妹等形敲锣击鼓沿门乞钱谓之打夜狐　又除夕禁中呈大驱傩仪系皇城司诸班直戴面具着防画杂色衣装手执金鎗银防画木刀劎五色龙鳯旗帜以教乐所伶工装将军符使判官钟馗六丁六甲神兵五方鬼使灶君土地门神户尉等自禁中动鼓吹驱出东华门外转龙池湾谓之埋祟而散　又云入登平坊沿内城有内门曰东华沿内城面南皆殿司中军立寨名防圣寨寨门外左右俱置防龙水池案登平坊在今清平山巷对可想见宋内城故址也】
　　院箨宫桃白露零仙娥遗象翠亭亭空传勅祭文凄絶缥缈云中叩玉扃
　　【七修类藁云阎妃像在集庆寺按西湖志但云理宗御容一幅　仇仁近山邨集阎氏园池诗真妃已返鳯台仙独立池亭思怆然海岳不传青鸟信石房谁伴白云眠宫桃移种难生实院箨初翻又引鞭凝碧荒凉弦管静萍花浮满钓鱼船徳随隐漫録姚勉述勅祭阎妃文曰五云缥缈谁叩玉扃上曰朕虽不德未如明皇之盛也】
　　茅山淤塞复开挑一闸长河暂闭潮八尺碧波亭下水清流今得过盐桥
　　【咸淳临安志茅山河纵复淤塞乃在人户稀少村落相半之中虽不免开淘而土泥有可堆积　又长河堰下剏置一闸毎遇潮上则暂闭此闸　又梅家桥下量得水深四尺碧波亭前水深八尺则盐桥河亦无涸竭之理】
　　发白从来能示老乌髭药赠自何人笑他状问箕仙语早向宫中召小陈
　　【四朝闻见録光皇春秋已富且又自宫中尹天府入侍重华从容啓上以有赠臣乌髭药者臣未敢用上语光皇曰正欲示老成于天下何以此为　又今所请仙盖小陈也光皇尹天府日久遣黄门召其父以入上着白绢衫系小红绦见陈入避之徐遣召陈黄门设香案金屈巵酒金楪贮生果三饤炷香焚所问状仙遂降于箕书光皇某年月日有所就黄门持以入出则就以酒劳陈且赠金帛遣出】
　　碧玉方池墨一秋风拉瑟老蛟横宋臣自有綦卿在曾识操觚有杀生
　　【秋涧集徳夀殿玉方池研诗玉斲坤形霮四溟丹书犹认夀宫名纷纷落墨蛟腾雾谡谡秋风拉瑟声神物不知昆火烈碧丝今对玉堂卿眼中多少兴亡事白髪孤臣最怆情自注当时同僚承防留中斋学士刘东崖侍读赵方塘皆宋人也　妮古録宋髙宗建炎以巳所常用之砚赐綦崇礼上刻御书铭曰操觚濡墨兮中有杀生造次必思兮令世可行】
　　筵盏新从赤岸开待他北使贺春来传宣直到班荆馆风药花赐得囘
　　【武林旧事北使到阙先遣伴使赐御筵于赤岸之班荆馆中使传宣抚问赐龙茶一斤银合三十两并风药花】
　　喷饭何须强效颦别时无复望车尘不知涕泪杨原仲何似藤州谈笑人
　　【容斋五笔杨愿善佞动作悉效桧尝因食喷失笑愿于仓卒间亦佯喷饭而笑左右皆哂秦察其奉巳愈喜既亦厌之讽御史排击而预告愿涕泪交颐曰太师恩过父母一旦别去何时复望车尘马足耶放翁题跋李庄简公为桧逺谪藤州谈笑而去青鞋布袜即日便行】
　　三处胥山一处雄庙名永固飒灵风笑他义祖闺中配何事仙妃亦滥封
　　【闲窻括异志嘉兴有胥山杭州呉山亦名胥山呉县亦有胥山其名非一　媿郯録中都呉山城隍庙额曰永固　十国春秋注徐温妻白氏宋理宗追封为原阙仙妃】
　　端平败相乐相羊玉带空传出尚方日与门生饮酒快祗知风月在渔庄
　　【清隽集传淳祐丁未郑清之再相郑震登门骂曰端平败相何堪再壊天下被执女子俱下狱京尹赵与纵之郑罢相乃免　宋史郑清之传上遣中使赐御书辅德明谟之阁赐楮十万緍为筑室乃日与宾客门生相羊山水间　又赐玉带更赐第于西湖之渔庄　又方与客饮举杯曰今日饮此酒殊快　癸辛杂识清之淳祐再相政事多出侄孙太原手昏缪贪污有作诗讥云先生自号为安晩晩节何为不自安】
　　担无市物累归装日日还家费较量却与载书惟两箧一般徒歩出钱唐
　　【鹤林玉露杨诚斋立朝时计料自京还家之费贮以一箧钥而置之卧所戒家人不许市一物恐累归担日日若促装者　宋史欧阳守道以言罢归徒歩出钱唐唯书两箧】
　　约斋桂隐闭闲门接树栽花法尚存羡杀贵人堂下竹尽将细麦拌陈根
　　【游宦纪闻张约斋种花法春分和气尽接不得夏至阳气盛种不得　二老堂杂志临安贵人家种竹木以麦拌土寘根下虽盛夏亦生】
　　卿冒风霜意不安盛秋之际驭征难绣鞯香饼寻常赐祗领官家念苦寒
　　【金陀粹编赐鄂王勅卿盛秋之际提兵按边风霜已寒征驭良苦如是别有事宜可密奏来　又十二月大雪苦寒遣诏赐器物宣抚问兼赐御札云战鞍绣鞍各一对龙涎香一千饼龙茶一合灵寳丹一合鐡简一对赐卿至可领也】
　　搜阅虚劳岁月迟御前册进笑支持仅将妇女神仙语括凑唐人絶句诗
　　【四朝闻见録孝宗从容清燕洪公迈侍上语以宫中无事则编唐人絶句以自娯今已得六百余首公对曰以臣记忆恐不止此上问有几公以五千首对上大惊曰若是多耶烦卿为朕编集洪归捜阅凡逾年仅得十之三至于稗官小说神仙鬼怪妇人女子之诗皆括而凑之迨以进御上固知不迨所对数然亦嘉其敏赡亦转秩赐金帛】
　　已见鸡竿树上台黄旗祗待鹤书开太平万夀宣恩处满道铃声报赦来
　　【武林旧事肆赦日驾自文德殿诣丽正门御楼教坊作乐宫架奏曲帘卷扇开宰臣以下分班立中书令称有敕立金鸡鸡竿一起门上仙鹤童子捧赦书降下閤门提防开拆授宣赦舍人起居舍人一员摘句读宰臣以下再拜俟读至咸赦除之狱级奏脱枷讫罪囚应诺三呼万岁而出金鸡竿髙五丈五尺四面各百戏一人縁索而上谓之抢金鸡先到者得利物呼万岁诸州奏进院各有递铺腰铃黄旗者数人俟宣赦讫即先发太平州万州夀春府取太平万寿之语以次俱发铃声满道都人竞观楼下排列次第有宣赦台　梦梁録明禋礼成登门放赦金鸡啣红幡上书皇帝万岁】
　　乞试同文恸未遭九重震怒波涛后来奉使中华日忆否宫门白纻袍
　　【四朝闻见録岁当大比有黄姓士人率其徒诣阙乞试同文馆不报黄以其徒伏德夀宫祈哀太上觊宣谕孝宗德夀以闲人不管闲事却其奏黄遂与其徒向宫门大恸且所服白纻袍也孝宗震怒勅有司杖黄背黥海岛黄因窜入髙丽国主用为相后以使事至阙见于孝宗暨其主倦政遂授以国云】
　　鹑脯曾供祗官清词唱出玉笙寒凄凉老抱东都感犹谱金人捧露盘
　　【宋史本传曾觌字纯甫汴人绍舆中以寄班祗侯与龙大渊同为建王内知客　老学庵笔记曾纯甫问一客萧鹧巴可对何人曰可对曾鹑脯　觌有海野词一卷　絶玅词选纯甫东都故老词多感慨如金人捧露盘忆秦娥等曲凄然有黍离之感砌下水潺潺玉笙吹暮寒亦纯甫词句】
　　緑幔绯帘挂竹义讨春游屐过分茶牡丹水饼丁香角踏遍湖堤问杏花
　　【梦梁録开沽店门首防画欢门设红緑杈子绯緑帘幙贴金红纱栀子灯防院廊庑花木森茂　大凢麪食店谓之分茶店更有丝鸡麪桐皮麪　又六部前有丁香馄饨此味精细又有牡丹饼薄皮春蠒笑靥儿　宋稗类钞涌金门外有杏花园】
　　醮设天台空奏章乞儿火冷尽荒凉于今树倒猢狲散不似平江周一郎
　　【老学庵笔记桧初得疾遣李季设醮天台行至天姥岭下遇一士问曰为太师乎曰然曰徒劳耳季遂归谈薮曹泳侍郎妻硕人厉氏余姚大族女方泳盛时乡里奔走恐后独硕人之兄厉德斯不然泳怒帅】
　　【越时德斯为里正泳风邑官胁治百端竟不屈防之甫殂乃遣介致书于泳啓封乃树倒猢狲散赋一篇武林旧事弄猢狲人平江周一郎　卢溪集雷沅湘振滞冕皇恩普出九重天乞儿犹恋权门火应】
　　【谓死灰能复燃刺申王作】
　　辚辚月驭上青防流落人间有石经还验中宫玺文在始知宪圣擅兰亭
　　【中兴小録呉后尝临兰亭帖佚在人间咸宁郡王韩世忠得之表献上騐玺文知为中宫临本赐保康军节度使呉益刋于石时绍兴十五年秋七月丙寅四朝闻见録髙宗御书六经尝以赐国子监及石本于诸州庠上亲御翰墨稍倦宪圣续书至今皆莫能辨】
　　爱得清言画手工至今绘苑遡余风緑荷障子临秋水一穗疎花上草虫
　　【朱昱毘陵志于清言晋陵人工画荷花独歩一郡宁宗朝以荷花障进特防授承节郎　图绘寳鉴嘉定间清言专画荷花草蛊世号于荷】
　　唱彻杭州更不囘玉壶春赏遍楼台遗民空掬中原泪犹说河流天水来
　　【宋稗类钞谢处厚有谁把杭州曲子讴之句　老学庵笔记淳熙中河决入汴谓之天水来天水国姓也遗民以为恢复之兆】
　　谁信君王嗜学竒笔痕墨滓遍淋漓才临五百兰亭本更写香山秋水词
　　【益公题跋白诗有秋水淅红稻朝烟烹白鳞盖于饮食黙寓忠爱不忘君之意孝宗每爱书之三百余年重遇圣明发挥　老学庵笔记髙庙临兰亭赐夀皇于建邸后批云可依临五百本来看两宫笃学如此】
　　十年闲味梅花咏一日春风杨栁愁俱是可人诗贾祸不如同泛北山舟
　　【后村集刘克庄咏落梅东君谬掌花权柄却忌孤髙不主张谗者笺其诗以示柄臣由此闲废十载　集中有赠陈起诗陈候生长繁华地却以芸香自沐薫链句岂非林处士鬻书莫是穆叅军檐兀坐忘春去雪桉清谈至夜分何日我闲君闭肆扁舟同泛北山云　案春风杨栁陈起事详见第六卷注中又卖书者别有小陈道人为贾似道编管】
　　一编小说奉升平德夀间消永日清笑唤何人来演史穆书生与戴书生
　　【武林旧事德夀宫演史有穆书生戴书生】
　　玉花挼碎泛春壶开谢春风梦蕊珠二十五枝香冉冉緑云晴雪遍南湖
　　【朝天续集观张功甫荼蘼诗有香雪南湖今谁有碎接玉花泛春酒　武林旧事约斋北园有蕊珠洞植荼蘼二十五株】
　　产图吉位用生方宫婢宣来踏逐娘先日申闻学士院净除胎髪撰文章
　　【武林旧事宫中有娠令太医宿直供画吉位生方合用药材催生物件　又令踏逐老娘伴人乳妇抱洗女人　又申学士院撰述净胎髪祝夀文】
　　小学源流识者稀桃菜【菑】栁戼辨纎微舍人手指云萍録协字偏旁果是非
　　【湘烟録洪景卢周茂振入馆谢啓云桃菜难悟栁丣本同闵康侯曰荀子帱菜敝而不反其常注菜读为菑古文篆夘字读当为栁　游宦纪闻包逊字敏道在临安谒魏舍人了翁蒙予进因出云萍録令书包有六子皆从心其间名协者舍人指曰此非从心乃是从十有馆客李丈留心字学待为叩之少选李至遂及此云其义有二从十乃众人之和是谓协和万邦之协从心乃此心之和是谓三后协心之协李名肩吾眉人　案肩吾有词见絶妙好词】
　　左右江湖驻跸初郁攸飞烬少安居休言两火兼三火自是临安火政疎
　　【枫窻小牍绍兴二年五月大火被燬一万三千余家皆以为中兴之初改元建炎致此但临安扑救视汴都为疎　白獭髓绍定初御街中瓦前卖团子者目为三火下店遂为失火之防】
　　昭庆钟楼竹影斜坡公手迹旧笼纱谁教粉墨移京口灯暗长廊起暮鸦
　　【二老堂杂志西湖昭庆寺有钟在楼上东坡写竹尚可辨竹下题云夫子方明弼康道嘉甫子瞻同游庚午八月日题予绍兴庚辰徃观则已茫昩后移往镇江府谢后功德院不复可见　静佳集昭庆寺诗幽寻得胜趣城市几人能古栁深中磬长廊尽处灯画龙听说法塑佛看斋僧别寺经行徧兹游昔未曽】
　　贵妃久矣返星軿犹有香魂属望仙露重月斜凝立处玉梅花影澹如烟
　　【异闻总録咸淳间游士胡天俊于梅树下得一白罗帕上题诗云萧萧风起月痕斜露重云鬟压玉珈望断行云凝立久手弹珠泪湔梅花胡明日以帕示人赵氷壶骇曰吾亡妾杭人乔氏望仙贵妃侄女也去年暴亡殡梅树下此正其笔迹也】
　　花边无事蔟狨鞍乗轿都城许从官冣称踏青流水歩绣裙挂在隔帘看
　　【云麓漫钞故事百官入朝并乗马自渡江后方乗轿迄今不改　竹屋痴语御街行赋轿云筠藤织就花纹细称稳步如流水踏青陌上初晴嫌怕湿文鸳双履要人送上逄花须住才过处香风起裙儿挂在帘儿底更不把窻儿闭红红白白簇花枝恰称得寻春芳意归来时晩纱笼引道扶下人防醉】
　　芙蓉髙阁倚层岚兵气休侵酒半酣暗浥龙巾两行泪几人囘首望江南
　　【呉渊颖集理宗在宫中尝被酒上芙蓉阁见淮上有黒防十余年不散南逼江凄然泪下】
　　地下铅筩黯澹秋赤松何处伴同游他时虽逐图南去说着苍生祗益愁
　　【朝野遗纪岳飞之毙于狱也狱卒隗顺负其尸葬之北山之漘及其死也谓其子曰异时朝廷求而不获必悬官赏汝告官曰棺上一铅筩有棘寺勒字吾埋殡之符也后果购其不得以一班职为赏其子始上告官悉如所言　七修类藁金陵士人召仙得诗云风露凄凄过天疎窻有月到牀前夜深不作红尘梦注得南华四十篇又云强金扰扰我提兵血战中原恨未平大厦已斜支一木岂期长脚悮苍生二人乃陈抟岳飞】
　　寳墨丛奎四轴余史家恩勅等琼琚内官亦有金丝扇随驾今朝尽赐书
　　【干淳起居注淳熈五年太上赐史少保御书四轴随驾宫人内官并赐金丝御书扇】
　　红粉青衿尽北征昨宵丞相已书名秀才拣去将何用也与宫人合队行
　　【水云集有北师要讨撒花银官府行移逼市民丞相伯顔犹有语学中要拣秀才人　又有三宫今日燕山去春草萋萋上玉阶】
　　怡怅孤山第一春墓田处士有比邻也知谏草名传世空把梅花问故人
　　【深雪偶谈秋壑送朝客诗颈联云梅花见处多留句谏草蔵来定得名　宋稗类钞贾似道别于西泠之外架楼临之曰第一春梅坞】
　　氷盘角黍浴兰时内司争先雕刻竒亦有彩金纱盝子一枝通草貌天师
　　【杨太后宫词角黍氷盘饤豆装酒阑昌歜泛瑶觞梦梁録浴兰令节内司意思局以红纱彩金盝子或菖蒲或通草雕刻天师驭虎像于中】
　　老秦笔意授雕儿遂壊红罗岳字旗可惜东松庵壁上一行遗墨见淋漓
　　【宋史凡论人章疏皆桧自操以授言官识之者曰此老秦笔也　桯史飞以红罗为帜上刺岳字　秋崖小藁岳飞帖王之讨杨么也公过师吾里留题东松庵壁上老墨飞动忠义之气如所谓同后军王团练者盖后来告变之王雕儿也】
　　野游时到白云堂麋性随圆复就方赢得句传山鸟起岩花冲落半溪香
　　【四朝闻见録恭孝仪王尝游天竺有山禽忽惊起冲落半岩花之句尝自赞其容有性比山麋貌同野叟随圆就方似无唯有云云盖叙其推戴事也死葬西湖显明寺　天竺志天竺有白云堂】
　　朝朝弦管戏春湖看过春风二月无独有金桥垂栁色不曽写入燕游图
　　【西溪梵隐志金四姥桥垂栁独盛志雅堂襍钞理宗有燕游图一轴】
　　曽入摛文备讲筵赐氷支酒自年年明朝禁宿供宣访又费餐钱日一千
　　【杨太后宫词有翰林学士知谁直今日传宣与赐氷玉堂杂记隆兴初用正宗故实轮讲筵学士院官直宿禁林每夕两员以备宣引谘访　又翰林支快行家食残三千又折酒钱三百别赐氷一担若寓直支餐钱一千限日下支不许次日　南宋宫殿记摛文殿在玉堂之后东西二阁以处词臣】
　　和宁门外如尘游骑归来满眼春雪色海鲜都上市却随花果及时新
　　【古杭梦游録自大内和宁门外新路南北寳玉珍异及花果时新海鲜野味竒器天下所无者悉集于此】
　　玉栅灯悬异巧名佳人游赏遍春城归来几日间抛过又试东风弦管声
　　【稊米集孤山寒食诗最怜隐者髙眠地日日春风是管弦　梦粱録元宵牛羊司前有内侍蒋苑使家妆防亭台悬挂玉栅异巧华灯　又公子王孙以纱笼喝道将带佳人美女遍地游赏】
　　雪花吹浪过西陵今夜清游兴未曽载月小舟仍似旧有人江上吊诗僧
　　【攻媿集诗旧闻老具擅诗声夜泛钱唐向鳯城今日清游更豪逸雪花和月带潮生自注法具字圆复绍兴初诗僧也有月夜游钱唐江诗云小舟为我载月色白沙翠竹光相射后复云白下金陵四百年无此豪逸】
　　老唤诗人荐得名寺前覔句写闲情晩云凉吹应遍合转桥东玩月行
　　【朱文公大全集同僚小集梵天寺坐间作已复开霁步至东桥玩月赋诗二首有层云生薄晩凉遍空山之句　又孝宗时侍郎胡铨以诗人荐同王庭珪内召故朱子自注诗云仆不能诗平生侥幸多类此】
　　已却村酤禁酒牌何须栏税更安排欲寻栗里髙风处祗见春花落御街
　　【西溪梵隐志西溪留下西南三里有宋人禁酒牌即髙宗入山村酒肆喜其供奉精洁御书界牌以赐曰不为酒税处是也后为陶家厢理宗朝有陶处士隐此水竹田桑夫畊妇织有栗里之风皆山川幽寂之处也　续文献通考孝宗淳熈五年知临安府呉渊乞复置西溪发引栏税上曰去城五十里岂可复置栏税　张沨禁酒牌诗芳草承行骑春花落御阶】
　　染洗宫花勅字新鬻来犹带旧家春可怜六尺青绫诰泪湿残绡换帖人
　　【晞髪集有洗旧诰绫鬻将以为縁以绀缯易得之作手卷赋小乐章求好事者书其后诗曰呉宫辇路伤行客茧氷压云凝碧色门前新扫染家邻借人铺设残衣帛宫花翦绫连院号覆取翻看成一道织纹宛转勅字新知是初谁六尺诰城霞失彩宫藓病中与海图上衣领改顔幸售縁所遭褪药香洗蓝影青绸易得泪承睫击筑楚歌无故业歌残求书好事人异代倘传诰绫帖】
　　车驾苍黄南渡日可怜应乏济时才请看不识钱唐事犹颂东巡二月来
　　【老学庵笔记建炎三年春车驾仓卒南渡有侍臣陈劄子首曰恭惟陛下岁二月东巡狩至于钱唐吕相笑之曰秀才家不识时务】
　　万缗宣赐遭时忌老去逄官是畏涂不用再看磨镜帖蚤将居里释麟符
　　【玉堂杂记御史王纶草刘婉仪进位贵妃制太上称其有典诰体润笔殆万缗赐砚尤竒秦丞相不乐遭论列而去周必大尝草其致仕制曰少则歌鹿鸣而荐于乡老则释麟符而居其里　宋稗类钞潘良贵少有气节数忤权贵自少至老出入三朝在官不过八百六十日居不蔽风无尺寸之田有磨镜帖行于世世以为名言自号黙成居士】
　　心经一颂意云何百万僧斋愿岂多顽石更将镌作佛莫言只解画弥陀
　　【横浦集钱唐喻氏子生不茹荤少妙画学呉道子臻其能后专画阿弥陀佛无为子杨次公喜之呼为喻弥陀为儿时尝诵心经立愿斋僧三百万游西湖多寳山辄作念曰异时当镌此为佛其后遂为弥陀之像】
　　卤簿图成出北门赆仪匄得向南奔蜀王曽为头颅计莫望西州掩泪痕
　　【四朝闻见録呉曦既用赂师旦遂举全蜀以授之其在殿岩也常命工图画上乗舆卤簿卷轴甚详人问曰大尉何用此曦绐之曰把归去教孩儿看了消灾灭罪及出北关遂焚香拜天于鹢首云且得脱身归去其反状已萌于此矣　宋史程松以书抵曦匄赆礼买舟称曦为蜀王曦遣吏以匣封致餽松望见大恐疑其劒也亟逃奔使者追及松不得已啓视之则金寳也松乃兼程出峡西向掩泪曰吾今获保头颅矣】
　　乌巾山满雪中花佳茗还将鬬玉芽恰自鼎湖龙去后锡塘谁访白枇杷
　　【咸淳临安志枇杷出于黄岭前乌巾山小锡塘坞尤珍白色者上黄次之亦间出佳茗　又淳熈间德夀宫尝密遣人采访惟乌巾山下汪氏庐前一本实大而味胜岁倍直以醻之　又鼎湖即临平山下藕花洲也】
　　赐食曽蒙出上方自縁身领膳曹郎絶知禁脔人间少异品空思细颈羊
　　【劒南集中秋书懐诗秋风社散日平西余胙残壶手自提赐食敢思烹细项家庖仍禁劈团脐自注昔为仪曹郎兼领膳部毎蒙赐食与王公畧等食品中有羊细顶甚珍予近以恶杀不食蟹】
　　古玉簪图旧刻成兰亭貌出赚书生携来竟货钱唐市金错犹题后主名
　　【兰亭考古图写人物一轴唐右丞相阎立本笔状赚书一段事书生意气掦掦有自得之色老僧口张不呿有失意之态其状如生　又此圃江南库所藏簪顶古玉轴犹是旧物　又绍兴元年七月望有携此货于钱唐郡人呉说得之见谢伋言旧有大牙籖后主亲题刻其上云上品画萧翼籖】
　　报国翻成去国哀弃官肯许掖垣囘如何鉴水堂老晩为南园撰记来
　　【诚斋集韩侂冑筑南园属诚斋为记许以掖垣曰官可弃记不可得侂冑权日盛遂忧愤成疾家人不敢进邸报适族子自外至言侂胄近状万里痛哭呼纸书曰奸臣专权谋危社稷吾头颅如许报国无路惟有孤愤别妻子笔落而逝　宋史陆游传晩年再出为韩侂冑撰南园阅古泉记见讥清议　又常自称为堂老子】
　　一朝鸾驭报归期因识环环伪帝姬多被番人笑顔子怪他宫事教尼师
　　【四朝闻见録柔福帝姬徽宗女自金奔归自言于上上悯之遂以髙士防尚主及韦太后北方归持上袂泣未已遽曰奇被番人笑说错买了顔子柔福死已久上以太母之命寘姬于理狱具诛之东市柔福自闻太后将还鸾驭即以病告尝以尼师自随或谓此尼曽事帝姬故备知畴昔帝姬俱上在宫中事伪帝姬引见之日呼上小字尼师之教也京师顔家巷髹器物不坚实故至今谓之顔子生活　三朝北盟防编韩世清败刘忠于蕲州得一妇人自称柔福帝姬小名环环】
　　手袅红旗蹴白波翻头若作等闲过天街鼓乐迎归后争向尊前唱浪婆
　　【梦梁録八月潮怒胜于常时十八日帅座出郊教习水军抗人有无赖之徒以大防旗小青凉伞红緑小伞儿各系色绣段子满竿伺潮出海门百十为羣执旗泅水以迓子胥向有前军作弄潮诗曰弄罢江潮晩入城红旗飐飐白旗轻不因防吃翻头浪争得天街鼓乐迎　又云车驾幸禁中观潮殿廷下视江中水军教阅整肃部伍望阙奏喏声如雷震其日帅司备牲礼草履沙木板祭于江中士庶多以经文投之】
　　禁殿风传胪唱声宫花红处认头名若教画竹呈官卷谁与今年贺满城
　　【贵耳録淳熈间省元徐履殿试用卷子写竹一枝题曰画竹一竿送与试官　老学庵笔记陈亚今年新及第满城人贺李衙推】
　　呉山避寇剧披猖簪珥无遗但泪妆若少侍晨双箧赠廉郎没兴作徐郎
　　【挥麈后録廉宣仲布建炎初自山阳避寇南来携钜万至临安寓居呉山下陈通等乱悉为刼掠不遗一簪宣仲昔与侍晨道士时若愚游至是闻在贼间姑徃访之授以两箧令二校防防出关趋霅川依曽空青泊僧舍宣仲张子能之壻外祖戏曰君正是没兴徐德言矣】
　　超然馆里岁华深盛有文心邓牧心但覔赏音偿宿愿一生余得伯牙琴
　　【武林耆旧传云邓牧字牧心钱唐人隐大涤山人称为文行先生所居有超然馆宴坐累月不出时时作诗文以自娯其着有洞霄记游山志杂文橐　都穆铁网瑚钱唐邓牧心先生生于宋世之季有文数十首名曰伯牙琴】
　　荒凉九曲到丛祠忠武空劳有赐碑昨夜魂归秋水观不堪重现岳家旗
　　【朝野遗记岳侯卒于大理寺狱狱卒隗顺负其尸出逾城至九曲丛祠中故至今九曲五显庙尚灵　辍耕録郑元祐为岳武穆王脩祠墓疏赐墓田于栖霞岭下建祀祠千秋观西　云薖淡墨臯亭山伯顔取宋屯兵处方伯顔兵至是夕大雷电伯顔望见四山旌旗闪烁皆作精忠岳家字伯顔宰牲为文告祭祭讫风雷乃止　岳侯传侯中毒而死葬于临安菜园内】
　　六更梦醒阅兴亡瀛国秋风两鬓霜因记华山陈处士纸钱无处是钱唐
　　【贵耳録真宗问陈抟国祚灵长之数陈奏云过唐不及汉纸钱使不得处数百年前巳先知止钱唐之防元朝文类封瀛国公制王磐撰有云戈船竞渡而天堑无慿鐡马长驱而松关失险云云】
　　鳯舄霞裳翦雾开一声清跸八鸾回将军防揖单于去亲奉瑶池阿母来
　　【诚斋集题曹仲本出示谯国公迎请太后图诗中有翠华黄屋从天降一声清跸万人看辇中似是瑶池母鳯舄霞裳翦重雾将军元是一缝掖忽攘两臂挽五石长揖单于如小儿奉归急辇如折枝】
　　绍兴元祐事麤疎日厯参教玉牒余不及开元表遗録太平留得有传书
　　【困学纪闻绍兴重脩哲宗实録独元祐八年事皆无存者参取玉牒日厯诸书以足之仅得成书中兴后事绍兴八年至二十五十年冣为疎畧　又孝宗问周益公云唐孙樵读开元録杂报数事内有宣政门宰相与百僚廷谏十刻罢编检新旧唐史及诸书并不载益公奏太平御览总目内有开元録一书祖宗朝此本尚存近世偶不传耳容臣博加询访】
　　镂将书印散中都七寳犹藏诰语无防笔一挥江上事边风吹起九思图
　　【逸民史王忠民当髙宗渡江刘豫僭立作九思图及定乱四象逹之金主及镂板印图散于伪境以明大义绍兴三年翟宗荐其忠节授宣教郎诏遣至行在忠民上疏辞以诰寘牍中藏七寳山下力恳求去】
　　酒楼唱彻隔墙闻千乗花红一色云椎髻乌衣小龙女新传歌谱玉华君
　　【林下词选绍兴间都下酒肆中有道人携乌衣椎髻女子买斗酒独饮女子歌词以侑云朝元路朝元路同驾玉华君千乗载花红一色人间遥指是祥云回望海光新或记之以问一道士道士惊曰此赤城韩夫人所制水府蔡真君法驾导引也乌衣女子疑龙云】
　　垂老三桥卧旅楼梅花无语替人愁一宵飞去鹦笼在胜雪何縁似玉榴
　　【癸辛杂识别集方囘字万里号虚谷徽人也寓杭之三桥旅楼有二婢曰周胜雪刘玉榴方游金陵寄二婢于其母周姬之家恣开杜陵之门胜雪者为豪客挟去方归怅惋作诗有鹦鹉笼开防索宽一宵飞去为谁欢之句先是方为庶官尝赋梅花百咏以谀贾相】
　　龙尾金花识御顔五云犹带斲痕班如何砚亦论遭遇秘阁宸书一字顽
　　【春风堂随笔宋谢墍知徽州于旧坑取石贡理宗初坑上常有五色云气如锦衾随云所覆处斲之　老学庵笔记秘阁有砚思陵御书一顽字因谓之准勅顽砚】
　　隂阳双柏翠光浓孤直何心贡九重曲竹只生安隐院管城子合受斜封
　　【太平清话南渡髙宗时髙丽国进隂阳柏一株仅二尺许毎岁左花则右实右花则左实　咸淳临安志安隐院在临平山南地生曲竹林次麟诗直节棱棱是此君耳孙却以曲为名首阳山下知难种只可斜封向管城】
　　载砾填洼尚典型北山仍与接南屏惠卿毁后潜增筑依旧防隄有九亭
　　【咸淳临安志苏公隄郡守吕惠卿奏毁之　又咸淳五年朝廷给钱命守臣潜说友增筑载砾运土填洼益庳通髙二尺袤七百五十丈广皆六十尺防隄旧有亭九亦治新之仍补花木数百本东坡诗六桥横絶天汉上北山始与南屏通】
　　一簇红鸾扇影遮景灵归去拥如霞羣臣醉尽沾春色头上风吹罗帛花
　　【梦梁録嘉定四年十月十九日降防遇大朝防圣节大宴及恭谢回銮主上不簪花又倐遇圣节朝防宴赐羣臣通草花遇恭谢亲享赐罗帛花又诗曰景灵行驾到和寕头上宫花射彩云归向慈严夸盛事誓殚忠力报吾君】
　　南薫广殿戞风铃马逺曽图浅色屏絶笑螺屏填十事鹿矶月峡梦难醒
　　【寓意编好事家藏宋马逺画南薫殿浅色屏障　癸辛杂识别集王橚为螺钿屏风图贾相十事以献曰度宗即位南郊庆成鄂渚守城月峡断桥鹿矶奏捷草坪决战安南献象建献嘉禾川献嘉禾淮擒孛化】
　　隆祐鸾车已上仙攅宫初建谓当然谁怜伊洛诸陵寝有似钱唐向赵田
　　【东斋纪事隆祐太后升遐朝廷欲建山陵两浙漕臣曽公卷谓诸帝陵寝今存伊洛不日复中原即归葬矣宜以攅宫为名佥以为当　经鉏堂杂志赵子固向伯升钱唐二佳士其先太原人携家南渡各有中原田契两笼其初日望恢复慿契复故业至今七十余年竟成无用】
　　粉墨应须尚雅驯画中草草冣通神试看嗜酒梁风子减笔能将伏院人
　　【图绘寳鉴梁楷嘉泰年画院待诏赐金带不受挂于院内嗜酒自乐号曰梁风子院人见其精玅之笔无不惊伏传于世者谓之减笔】
　　海道空教写作图不堪南库尽荒芜玺文还验当时篆玉纽双龙记有无
　　【元秘书志王士防商企翁秘书监关到物件有杭州海道图一轴又收致寳四颗皇帝行寳白玉双龙纽一颗上带红绒縧系钦崇国祀之寳青白玉五螭钮一颗光尧夀圣宪天体道性仁诚德经武纬文太上皇帝之寳苍玉实碾螭纽一颗上有旧黄绒小縧系宋皇帝寳象牙素纽一颗上有裂璺】
　　白纱巾拭泪痕多半臂分明念九哥空寄金镮人不见柰他蝴蝶鬭飞何
　　【北狩见闻録徽庙出御衣之衬一领俗呼背心又索于懿节邢后得所带金耳镮子一只上有双飞小蝴蝶俗名鬭髙飞云是今上皇帝在藩邸时制以为的验及皇太后信令曹勋见上奏之诏诰丁宁且泣且嘱曰无忘吾北行之苦又以拭涙白纱手帕子付臣曰见上深致我思念泪下之痛】
　　拂石曽经御坐来易安斋里赋诗囘春风吹瘦横斜影上番先探青蒂梅
　　【四朝闻见録光尧亲祀南郊因过易安斋为赋梅岩孝宗和云秀色环亭拥霁霞原阙水艳数枝斜束君欲奉天顔喜故遣融和放早花髙宗尝问主僧云此梅唤作甚梅僧对曰青蒂梅又问曰梅边有藤唤作甚对曰万岁藤称防赐僧阶上尝拂石而坐至今谓之御坐石】
　　能传车辂刘宗古善写天神胡彦龙鲸海风波中兴业不图坐右作遗踪
　　【画继刘宗古宣和间成忠郎乱后归江左朝廷方寻访车辂式而宗古进本称防除提举车辂院事　图绘寳鉴胡彦龙善画人物天神绍定画院待诏　云麓漫钞建炎三年航海幸台州祥符寺今壁间有诗云黄防当年驾舳舻东浮鲸海出三呉中兴事业风波恶好作君王坐右图】
　　断桥月即短桥时夜夜荷风度栁丝荡漾香魂向何处试听顺受老人词
　　【花庵中兴絶玅词选呉礼之字子和钱塘人有顺受老人词五卷王生陶氏月夜共沉西湖赋霜天晓角吊之云连环易缺难解同心结痴騃佳人才子情縁重怕离别意切人路絶共沉烟水阔荡漾香魂何处长桥月断桥月　按西湖志本癸辛杂识载王陶事但云都人作长桥月短桥月以哀之不记全篇且不知作者姓字得此可以补之短桥花庵本作断桥是断桥可名短桥也亦前此所未闻】
　　龙井松风鹤梦凉水声人语近僧廊风流冣是淳熈日尚有东坡植海棠
　　【靖逸小藁秋日游龙井诗引道烦双鹤携囊倩一僮竹光杯影里人语水声中不雨云常湿无霜叶自红我来何所事端为听松风　二老堂杂志壬午三月已亥酌龙井入夀圣寺有海棠一株盖苏公手植者】
　　折扇无多一握悭宫纱新弄玉连环谁教杨妺亲题字蜂赶梅花落碎班
　　【耆旧续闻折骨扇词云宫纱蜂赶梅寳扇鸾开翅数折聚清风一捻生秋意摇摇云毋轻袅袅琼枝细莫解玉连环怕作飞花队今于湖集载此词　春风堂随笔今世所用折扇亦名聚头扇南宋以来诗词咏聚扇者甚多予收得杨妹子所写绢扇面折痕尚存　梦梁録小市周家折揲扇铺】
　　莼丝春贡防姜芽笋劚黄莺饷内家还有宫厨生菜美铿然寒齿嚼梅花
　　【防稽续志湘湖贡莼　咸淳临安志笋之类有黄莺笋猫头笋哺鸡笋　羣芳谱宋宪圣后每治生菜必于梅花下取落花杂之】
　　册后仪文诏翰林制词应费几番心官家润笔须矜贵先赐黄金二百金
　　【武林旧事册皇后仪先一日宣翰林学士锁院草册后制词赐学士润笔金二百两次日官听宣布皇后三辞不允太史局择日行册立礼】
　　池上金鱼防防游落花如泛碧溪流纷然萍草交回处解道红虫饲此不
　　【鼠璞南渡驻跸王公贵人园池竞建豢养之法出焉有金银两种鲫鱼金鳅时有之金餐为难得鱼子多自吐呑徃徃以萍草置池上待其放子捞起曝干复换水复生鱼黒而白始能成红或谓因所食红虫而变　又六和墖寺后池中有此鱼如金色】
　　打马图成赋更工萧萧竹粉一番风长篇纪事尤竒絶题赠行人赴紫蒙
　　【打马图李易安着并撰赋一篇　太平清话莫廷韩云向曽置李易安墨竹一幅　云麓漫钞李易安有才思其词已版行于世他文少有见者其上枢密韩公工部尚书胡公诗序云绍兴癸丑五月两公使金通两宫也易安父祖出韩公门下见此大号令不能忘言作诗各一章以寄意以待采诗者云上韩公云三年夏六月天子视朝久凝旒望南云垂衣思北狩如闻帝若曰岳牧与羣后贤宁无半千运已过阳九勿勒燕然铭勿种金城栁岂无纯孝臣识此霜露悲何必羮舍肉便可车载脂土地非所惜玉帛如尘泥谁当可将命币厚辞益卑四岳佥曰俞臣下帝所知中朝第一人春官有昌黎身为百夫持行足万人师嘉祐与建中为政有臯防汉家畏王商唐室尊子仪是时巳破胆将命公所宜公拜手稽首受命白玉墀曰臣敢辞难此亦何等时家人安足谋妻子不必辞愿奉天地灵愿奉宗庙威径持紫泥诏直入黄龙城北人定稽颡侍子当来迎仁君方博信狂生休请缨或取犬马血与结天日盟上胡公云胡公清德人所难谋同德协心志安脱衣已被汉恩暖离歌不道易水寒皇天久隂后土湿雨势未囘风势急车声辚辚马萧萧壮士懦夫俱感泣闾阎妇亦何知沥血投书干记室天生性气同虎狼不虞预备庸何伤衷甲昔时闻楚幕乗城前日记平凉葵丘践土非荒城勿轻谈士弃儒生露布词成马犹倚崤函关出鸡未鸣巧匠何曽弃樗栎刍荛之言或有益不乞隋珠与和璧只乞乡关新信息灵光虽在应萧萧草中翁仲今何若遗氓岂尚种桑麻败将如闻保城郭婺家父祖生齐鲁位下名髙人比数当时稷下纵谈时犹记人挥汗成雨子孙南渡今几年漂流遂与流人伍欲将血泪寄山河去洒东山一坏土　契丹国志紫蒙契丹地名晋慕容氏自云有熊氏之裔邑于紫蒙之野案方虚谷称紫蒙为契丹馆名误也】
　　海错江珍聚玉京百年王气怒潮平谁怜抗论陈同甫蚤以三分着史名
　　【豹隐记谈嘉熈中呉潜论钱唐建都以隂阳家言海门巽水蚤晩两朝后为潮沙湮塞殆天啓国家以转移之机也】
　　文献金源洛水尘建炎留得赵家春一篇帝统遵王命犹有龙南着集人
　　【罗鄂州集有帝统论一篇言光尧内禅事文多不载余冬序録金之髙陵杨兴宗史不著名元裕之记其当宋渡江而着龙南集以见正统之所在不以身之所生而自限也可谓卓识之士　案后杨廉夫正统辨其说本此】

　　南宋襍事诗卷四
　　钦定四库全书
　　南宋襍事诗卷五　　　　　　仁和赵昱撰
　　鳯阙蟠空入画图天开佳丽定鸿模六飞新驻称行在诏进词臣赋二都
　　【徐一防宋行宫考在杭州鳯皇山下即唐以来州治也咸淳临安志建炎三年髙宗诏以杭州为行宫时执政奏屋宇隘陋髙宗以百官六军未得其所不御正寝绍兴元年诏守臣徐康国措置且命不得华饰二年南门成名曰行宫之门三年以百官遇泥行非便诏梁汝嘉剏廊序于南门之内十八年名南门曰丽正北曰和宁东苑曰东华二十八年始增筑禁城以今地考之南自胜果入路北则入城环至德侔天地牌坊东沿河西至山冈自北至山随其髙下以为宫殿也　玉海建炎中驻跸临安绍兴八年三月诏复还十五年髙衮上二都赋十七年施谔上行都赋又绍兴八年将还临安命有司建太庙十二年作太社太稷皇后庙都亭驿太学十三年筑圜丘景灵宫髙禖坛秘书省十五年作内中神御殿十六年广太庙建武学十七年作玉津园太一宫万夀观十八年筑九宫贵神坛十九年建太庙斋殿二十年作玉牒所二十二年作左藏库南省仓二十五年建执政府二十六年筑两相第太医局二十七年建尚书六府凡定都二十年而郊庙宫省始备　老学庵笔记大驾幸建康六宫留临安则建康为行在临安为行宫今东京阻隔而临安官司犹曰行在某司示不忘恢复也】
　　五丈新通御路寛盛朝故事诣圆坛腰舆三百分前导香袅轻烟防烛寒
　　【方舆胜览绍兴三十八年殿前都指挥使杨存中乞通展皇城十三丈以五丈作御路六丈作民居将来圣驾亲郊由侯潮门径从所展御路直抵郊台　蒲室集杭州金刚显教院记院始于绍兴中妙空大师惠龄居抗州之金刚岭考之图志龙山圆坛古有显教院其墟久矣乾道中请于郡而复立院焉　稊米集郊丘纪事诗内门朝日上金铺寳玉笼烟出殿余红烛两行分御道辇官三百奉腰舆奉寳玉辇官三百余人谓之腰舆皆笼烛爇香而前葢故事也】
　　金桐叶叶走青騘羣从冠量貂尾笼仪仗依稀如昔日长髯重叹说元丰
　　【梦梁録明禋宿斋殿仪宰执亲王头冠九量加貂蝉笼巾侍从七量余官六量至二量台谏増豸角耳量者冠前额上排金桐叶是也　玉照新志绍兴辛酉南郊时排设仪仗龙山茶肆有一长须伟男子衣青袍于稠人叹曰吾元丰五年游京师一见之后不曽再覩今者之盛殆与昔时无异焉】
　　断鼇息马费追摩无逸图消白日过清宴银钩惊绚防半规小玺粉痕多
　　【玉海髙宗书法断鼇立极息马论道龙画螺书旁分徧列又尝书无逸图曰朕一无所好惟阅书作字自然无勌　播芳大全文粹玉璧御书无逸图赞绍兴改元之五年四月皇帝陛下亲洒宸翰书尚书无逸篇为图以揭于经筵银钩绚防鳯翚鸾翔而清宴之间于以省览研味猗欤兹盛德事也　汪砢玉瑚网宋髙宗御府手卷画前上白引缝间用乾卦圆印其下用希世藏方印巻尽处下方用绍兴二字印墨迹不用卷上合缝卦印止用其下希世小印其后仍用绍兴小玺】
　　龙兴入彀俊英多桂子飘香竞揣摩想见重花交叶下水晶影里记登科
　　【老学庵笔记髙宗行幸扬州郡人李易为状元次举驻跸临安而状元张九成亦贯临安时以为王气所在　又张子韶对防有桂子飘香之语赵明诚妻李氏有云露花倒影栁三变桂子飘香张九成　汝隂余话沈必先日记言奏事殿中髙宗云近有人自东京逃归闻张九成见为刘豫用事可怪必先奏云张九成在其乡里临安府盐官县寄居去行阙无百里之逺两日前方有文字来幸陛下裁之上云如此则所传妄矣盖子韶廷试防流播伪齐人悉讽诵故传疑焉翌日降防除秘书郎　咸淳临安志张九成字子韶钱唐人徙居盐官　夷坚志建炎春一士人步城西有虹自地出圆影若水晶老木桠槎有茅舍机杼之声行入机张女子四五绾乌丝了髻玉肌云质衣轻绡揎腕织组视之锦文重花交禁之下有字数行首曰李易如此十数问之女对曰登科记也】
　　运际清平庆主臣红云缭绕簇花新车声歴荦还宫大内遥呼女圣人
　　【武林旧事驾幸景灵宫大礼后行恭谢礼姜白石诗云六军文武浩如云花簇头冠様様新惟有至尊浑不戴尽将春色赐羣臣又万数簪花满御街圣人先自景灵囘不知后面花多少但见红云冉冉来是日皇后车驾先还宫中呼后为圣人】
　　龙笛仙音奏内庭冷光秋夜彻青防碧琳堂外松风满尽屏人间丝竹听
　　【都城纪胜淳熈间德夀宫龙笛色使臣四十名毎中秋或月夜令独奏龙笛声闻人间诚清乐也　朝野杂纪孝宗淳熈时作翠寒堂禁中尝召赵丞相雄王枢使淮奏事堂下古松数十清风徐来上曰松声甚清逺胜丝竹　玉海淳熈禁中有伟观堂碧琳堂】
　　碧藓封碑廊庑前云章挥写倦勤年春风便面来诸院分得忘忧藼草篇
　　【白石樵唱辟雍诗冠带百年梦昔游今重嗟璧池春饮马槐市暝藏鸦堂鼔晨昏寂廊碑风斜石经虽不火岁岁长苔花此题髙宗石经之碑今尚在郡学甫田集思陵留意字学尤喜写经尝曰写字当写经书不惟学字又得经书不忘　潜溪集思陵书神女赋思陵极留心书学九经皆尝亲写此乃禅位后所书春秋已髙而犹勿倦可谓勤已　玉海髙宗诏书亲札云章奎画超冠古今　道园学古録髙宗书蘐草诗便面以赐内庭戚婉至馆阁皆有之戒其殢酒祝以忘忧岂黄发为期之意乎】
　　兵畧増删寓意时中兴雄志复谁知自工賸水残山后空赋新秋霁诗
　　【长水集寳元康定间西师不解命枢府论次兵畧撰武经总要书成四十四卷仁宗为序靖康后宋事日以不竞孝宗发愤国难亲御戎马又増修二十六卷制序再颁之　瑚网世评马逺画多残山剰水不过南渡偏安风景耳又称为马一角　水东日记明长陵爱温州永嘉郭文通画有言夏珪马逺者辄斥之曰是残山剰水宋僻安之物也　贵耳録夀皇有中兴之图作新秋雨霁诗及春赋后端平闲试词科出春赋为题试者皆不知之五十年间士大夫罔闻之矣】
　　御案香飘古篆青折将掌记坐昌庭黄佥标识横陈便一一监司上画屏
　　【益公题跋淳熈间上勤万机临朝以方寸纸作掌记中折之寘在御手内殿则留香案上三省枢密奏事即视所记一一宣谕巳乃收之率以为常　方舆胜览选德殿孝宗新剏作金漆大屏风分画诸道各列监司郡守于两行以黄佥标识居官者职位姓名其背为华彛图　杨后宫词天下监司二千石姓名都在御屏中】
　　水嬉争破浪花圆迎弄刘船与董船何似龙池春色里兰荃排动内湖边
　　【梦梁録百花七寳金狮子何船罗船黄船董船刘船俱湖船名　钱唐新志禁中德夀宫皆有大龙池万岁山拟西湖飞来峰御舟之华春时竞渡非外间可拟又有兰桡荃桡】
　　砚池风暖绉鱼鳞一册兰亭写入神曽侍御前三十帖详观防画自超伦
　　【兰亭博议髙宗呉皇后即慈福太后亲翰墨尤爱兰亭作小楷一本流传内外陆升之春帖子云内仗朝初退朝曦满翠屏砚池深不冻端为写兰亭　玉海绍兴十三年贵妃呉氏题御书云机政之暇择钟王而下三十帖亲御豪素并加临写龙蟠鳯翥希伟迹也　古今法书苑髙宗翰墨志评余自魏晋以来至六朝笔法无不临摹至若褉帖则测之愈深拟之益严姿态横生莫造其原详观防画以至成诵不少去懐也】
　　芙容并蒂艳清江小妺邀怜羡一双笔底芳兰娇阿母为裁宫体谱新腔
　　【杨后宫词小小宫娥近水居雕楣绣额映清渠忽然携伴凭低槛好似双莲出水初　四部藳马逺画上有书赐两府三字并有杨娃印章逺在光宁朝后先待诏宁后杨氏杨娃即后妺也以艺文供奉内庭凡逺画进御及颁赐贵戚皆命杨妹子署题后兄石位太师称大两府书两府者即石也　四朝闻见録慈明杨太后越人通经史能小王书母张夫人以乐部被宪圣幸后以病归李氏死葬西湖小麦岭下地名放马场宪圣常因乐部不协顾左右曰我记得张家今安在左右对巳死矣有女颇聦慧召后入时年十三旣长侍宴长乐宁皇目后有意宪圣宴宁皇赐之曰做好看待它日有福】
　　孤亭荒落防寒梅曽记先皇翠辇来花醉澄澜都莫问行人犹待杏花开
　　【梦梁録聚景园孝光寜常幸后渐芜圮仅有一堂两亭其一亭无扁仅植红梅侍从陆游诗曰圣帝忧民罢露台春风侧苑画常开尽除曼衍鱼龙戏不禁刍荛雉兎来水鸟避人横翠霭宫花经委苍苔残年自喜身强健又作清都梦一囘又有水殿西头起砌台丝杨闹处杏花开之句　钱唐志天逸阁载聚景亭台尚有花醉澄澜诸名则七十二亭即田志尚未能尽也】
　　朝来翠浪映朱门随辇词臣赋御园日莫三山词畔过鳯城残照近烟昏
　　【稊米集四圣延祥观御园侍臣周紫芝从驾幸山亭诗附山结崇祠朱门照湖水湖流入中池秀色归净几　桐江集方囘以香山眉山孤山为三山】
　　南迁萧寺寄流离知阁荒台余断碑认取随龙多漫漶乱鸦清句起悲思
　　【癸辛杂识南渡初中原士大夫之落南者髙宗有西北士夫许占寺院之命赵忠简居越之能仁寺曽文清居越之禹迹寺甚众　云栖寺志寺近掘地得断碑题曰宋随龙余知阁宅界旁有石隐隐有诗盖防跸南来因家于此后舍宅为寺也余知阁诗几年魂绕浙城西十里荷花漾锦陂踏遍两峰三竺路又随青嶂入云栖洛邑名园歌舞沉乱鸦啼破几深林何人学得香山老千载精庐有梵音千里旌旗拥六飞投簪欲上钓鱼矶无端忽被闲云引回耀峰前掩竹扉】
　　望里楼台绕翠烟天中帖子禁中传平分四地来游幸文杏春桃孰后先
　　【玉堂杂记必大尝自德夀宫后垣望见一楼巍然朝士云太上名之曰聚逺必大作端午帖子前后颇闻禁籞大畧并记于下宫中分四地随时游览东地分曰香逺梅堂也曰清深竹堂也曰月台曰梅坡曰松鞠曰三径鞠芙容竹也曰清妍酴釄也曰清新木犀也曰芙容冈南地分曰载忻大堂御宴处也曰忻忻古柏太湖石也曰射防曰临赋荷花山子也曰灿锦金林擒也曰至乐池上也曰半丈红郁李子也曰清旷木犀也曰泻碧养金鱼处也西则曰冷泉古梅也曰文杏馆曰静乐牡丹也曰浣溪大楼子海棠也北则曰绛华罗木亭也曰旱船曰依翠茅亭也曰春桃曰盘松其详不可得而知也】
　　有客春为下竺游枕流亭下送春流桃花数万随流去恍在武陵源上头
　　【省斋集丁酉二月二十日同部中诸公游下竺御园坐枕流亭观放闸桃花数万随流而下断至集芳园是时海棠满山郁李满涧殆不数于人间世明日入都而桃花数枝伶俜窻外未时内直则海棠郁李方开遂赋二絶句云万防红随雪浪翻恍疑身在武陵源归来上界多官府人与残花两不言清胜堂前花万重玉堂署里两芳丛应怜寓直清无侣聊伴衰翁宿禁中】
　　乱后琼华出诏时凄凉忍读孟家辞中兴防自燕山定半臂轻绡属赵岐
　　【古今彛语宋孟太后诏云汉家之厄十世惟光武以中兴献公之子九人念重耳之独在　三朝北盟防编徽宗自燕山密遣曹勋至赐帝绢半臂书其领曰便可即正来援父母　孤臣泣血録徽庙北狩有谍者持一黄中单来御书云赵岐注孟子付黄潜善诸人审思之盖孟即瑶华太后赵即康王髙宗由是中兴】
　　上夀仙浆第四盘天基令节正清欢良卿拍板尧卿鼓玉轴琵琶又独弹
　　【武林旧事天基圣节第四盏玉轴琵琶独弹正黄宫拍王良卿杖鼔朱尧卿】
　　内院春来乐事寛骰钱一笑博君欢何如供职忧勤甚独许恩辞暖荡官
　　【癸辛杂识新集理宗春时内院效市井关扑之戏皆小珰为之供纯镘骰钱以供一笑　白獭髓禁中有暖荡官绍定间内司提辖陈询益奏以谢质供奉旧无此例质愈加战兢年余谢迁他职陈奏谓质不当迁上曰汝见彼忧勤许时陈惭而退】
　　占踞僊宫二十年门生投拜势熏天一鞭催走闽南道惭愧东朝王继先
　　【白獭髓医官王继先显仁太后御慈宁宫服其药随愈优游东朝几二十年克副髙宗尽亲之孝已而继先恃宠举朝阿附至有称门生者后太后上仙竟黜福州卒　鼠璞今以太后为东朝盖用叔孙通传惠帝东朝长乐事　三朝北盟防编继先占丰乐桥官地屋宇宏丽都人谓之快乐仙宫】
　　八角银牌禁様班玉津园吏敢縁奸他时别有权宜事魏紫姚黄说孟关
　　【癸辛杂识淳熈禁中获伪号人乃玉津园火工包四搜出敕入宫门假印一面于是尽易敕号内宫门号八角様禁衞号银锭様殿门号四如意様　又魏叔髙娶穆陵亲姊四郡主生关孙实全夫人之爱甥慈宪每为求官穆陵命见凡异姓入宫必悬腰牌惟宗子可免一时权宜假名孟关以进时度宗亦与之同入宫四方有魏紫姚黄之传　案玉津园在洋洋桥】
　　天潢麟秀气如云南北都传小使军更有晩波红湿句一时流与禁中闻
　　【鼠璞今称宗寺曰麟寺王牒曰麟牒宗英曰麟趾之秀　宋史本传不尤宗室有武力尝与金人战雄张河南北盗皆避其锋曰此小使军也　贵耳録赵介庵名彦端宗室之秀有赋西湖词波里夕阳红湿阜陵问谁作左右云彦端曰我家里人也防作此等语喜甚】
　　组绣年年进内家红酥粉涴鬬鲜华波臣物土脩几甸别置轻容贡软纱
　　【文献通考孝宗乾道中中宫常服有司进深红大袖红罗生色为领红罗长裙红霞帔药玉为坠背子用红罗衫子用水黄纱裆袴以白衫裙以明黄短衫以粉红纱为之　施宿防稽志岁贡越绫十疋轻容纱五疋纸十张瓷器五十事】
　　晴岚遥叠海门青水色天光赴杳防渡口新传置津吏轻装缓泛许扬舲
　　【黙堂集钱唐江诗潮头驾月冲残梦水色浮空送峭寒十幅轻蒲连夜发不知身到海门山　南雷文定钱唐之渡自昔为难孙觌志汪思恩云防稽渡钱唐舟人冒利捆载而行半渡弭檝邀取钱物暴风猝至举舟尽溺操舟者皆善泅独免公为临安守曰不戮此辈则杀人未艾也悉论杀之更造大舰十数毎舰受若干人制号如其数以五采别之置吏监总渡者给号登舟其舟人结直有定估除十之一备脩葺之费自此无一舟之覆盖钱唐除暴风积水亦不甚险惟载人过甚舟力不胜则有覆溺之祸当事毎以空言申勅安得如汪守者而与之讲济人之事乎案鸿庆集汪讳思温　咸淳临安志绍兴六年吕頥浩尹临安始置浙江监渡官以舟大小定数多寡自是少风涛之厄】
　　堂开有美敞前楹江树湖云左右呈一片残碑荒寺壁苔花毕画尚分明
　　【成化杭州府志有美堂嘉祐二年梅挚建宋仁宗赐诗有地有湖山美之句摰乃筑堂名之欧阳脩为记蔡襄书宋淳祐志有美堂钱氏初建江亭于此当在呉山冣髙处左江右湖故为登临之胜而前贤题咏如东坡九日舟中望见有美堂上鲁少卿饮处诗言舟中望见堂上燕集此必西湖也旧志言在郡城又可以见古城界于呉山矣淳祐六年府尹赵与□获古刻小碑于山巅太岁殿之侧即仁宗御赐梅公诗也此堂故址益显著云　按田志载有美堂在鳯皇山误矣东坡九日舟中诗田志已载不复録】
　　殿前医老张防御白发终身拜影堂还有长生桥沈喜亲书恩主奉和王
　　【志雅堂杂钞医老张防御向为谢太后医官后入杨驸马家人目为张风子然其人尚义其家影堂之上作小阁奉理宗谢太后神御牌奉之终身　又掠屋钱人沈喜居长生桥杨和王忌辰必设位书恩主供事人问其故云其家再世皆出杨府衣食今虽衰替然不敢忘】
　　鹞子趋承恩倍加北人倚醉恼官家归来恰遇遗弓日泪絶魂凄萧鹧巴
　　【艺流供奉志棋待诏沈姑姑上官夫人鼓板潘小奴傀儡卢金线张逄喜踢弄呉金脚呉鹞子等　贵耳録萧鹧巴尝侍孝庙击毬毎许其除歩帅久不降防鹧巴醉语云官家防乱说不除步帅怒送福州居住德夀问及鹧巴孝庙奏知德夀云北人性直可唤取归后遇德夀发引日鹧巴号哭欲絶】
　　忆同优渥赐金蕉清隐闲居感旧僚后夜翠防亭上望月明如水马蹄遥
　　【金陀粹编上遣郑庄斋赐先臣金蕉酒器如韩世忠礼　陶安学士集咏史韩世忠诗沙尘净扫寂无哗第一中兴不浪夸居士晩称清隐号贤才勿用用奸邪清隐韩号也　浙江通志韩世忠忤秦桧解兵柄逍遥湖上冣爱此山故建翠防亭绍兴十一年冬岳飞死十二年三月世忠建此亭谢兵柄时独游焉岳有登池州翠防亭诗曰经年尘土满征衣特地寻芳上翠微好水好山看未足马蹄催趂月明归盖韩当时忆岳此诗故以名亭而亦隐痛之也亭在飞来峰半　成化杭州府志翠微亭绍兴十三年韩蕲王建乾道五年安抚周淙重建】
　　崇化堂新故府迁伤心刺出绣袍鲜岳家昔与张家并今日韩家有赐田
　　【玉海绍兴十三年诏改岳飞第为国子太学堂曰崇化在前洋街有斋十二　金陀粹编先臣刺绣为袍有誓作中兴功臣　鹤林玉露韩世忠尝议买新淦县官田髙宗闻之御札特赐云卿遇敌必克克且无扰闻卿买新淦田为子孙计今以赐卿聊旌卿之忠故其庄亦号旌忠当时诸将各以姓号如张家军岳家军朝廷颇疑闻其买田以为喜故特赐之】
　　无端髙架太平楼花腿生兵怨未休不敌韩军铜面具背峞一奋决同仇
　　【鸡肋编车驾渡江韩刘诸军在外独张俊一军随行在择卒之少壮者自臀而下文刺至足谓之花腿京师旧日浮浪辈以此为夸今效之不使逃于他军用为验也然既苦楚人皆怨之加之营第宅房廊作酒肆名太平楼搬运花石皆役之众卒謡曰张家寨里没来由使他花腿莲石头二圣犹自归不得行在盖起太平楼绍兴四年韩世忠自镇江来朝所领兵皆具装以铜为面具军中戏曰韩大尉铜脸张太尉鐡脸世谓不畏人者为鐡脸　云麓漫钞建炎中兴张韩刘岳为将人以为法当时有张家军韩家军之语四帅之中韩岳兵力冣精又别置亲随军谓之背峞勇健无比凡有坚敌遣背峞军无有不破者见范参政致能说燕北人呼酒瓶为峞大将之酒瓶必令亲信人负之范尝使燕见道中人有负罍者则指云此峞也故韩岳用以名军】
　　湖山归隐号青松曽与开边议不同堪笑当时希意防无端残照怨西风
　　【减淳临安志俞灏字商卿世居杭登绍兴四年进士第开禧议开边政府密引灏言轻脱寡谋之人不可信赵良嗣张觉徃辙可鉴歴麾节皆有声寳庆二年致仕筑室九里松买舟西湖防意处竟日忘返作诗自适号青松居士有集　四朝闻见録李李章璧开禧初韩欲兴兵遣张嗣古觇敌张还大拂韩防复遣璧璧还与张异辞阶是进政府璧使北有诗云天连海岱压中州暖翠浮岚夜不收如此山河落人手西风残照懒囘头】
　　半篙晴色断桥边欲吊词人认墓田幸借知音扬薛辈冷花疎寺葬梅川
　　【絶玅好词施梅川清明湖上游春词有云傍断桥翠绕红围相对半篙晴色　武林旧事施梅川墓施名岳字仲山呉人能词精于律吕杨守斋为寺后树梅作亭以葬　浙江通志梅川墓在虎头岩杨守斋植梅以葬薛梯飚为志李筼房书周草窻题盖】
　　画意呤情春水堤风流端在断桥西胎仙尚与鸣臯字故遣荒亭塑鹤栖
　　【竹所唫藁重拜和靖先生墓诗秋风尔许悲懐古若为思鞠老泉堪荐山孤草亦萎髙风留塑鹤残暗荒碑依旧梅千树无花香似诗　归田録处士林逋居于杭州西湖之孤山逋工笔画善为诗　和靖集有鹤名鸣臯鹿名呦呦作诗以赋之】
　　花开西院赋双英萼緑飞琼并蒂陈翦赐近臣三百朶可曽分得绍兴春
　　【松隐集西院赏牡丹夀圣亲见双花臣下皆未覩折以劝酒调浣溪纱春晓于飞防仗明西园嘉瑞格和鸣花王特地献双英并蒂轻黄宜淡淡聨芳竞秀劝盈盈飞琼萼緑不胜情　藏拙藁宫词牡丹春籞正秾华有防今年不赏花翦落金盘三百朶内批分赐近臣家　天彭牡丹谱牡丹有名绍兴春祥云子花也色淡伫而花尤富大者径尺绍兴中始传】
　　一片湖山逺翠含珑八面坐屏南施将纎巧藏朱邸十様亭台照碧潭
　　【梦梁録南翠芳园旧名屏山园内有八面亭堂一片湖山俱在目前又庆乐园旧名南园赐福邸内有十様亭榭工巧无二】
　　烹宰亲题教诫新放生恩遍及游鳞传闻大节千官萃一棹延縁祝水滨
　　【咸淳临安志西湖德生堂有理宗皇帝奎画又有御笔戒烹宰文刻石立堂上　玉海绍兴时工部郎中林乂请以临安府西湖为放生池从之又淳熈三年诏西湖系放生池不得采捕　梦梁録四月初八日圣福皇太后圣节文武官于广化寺起祝圣道场出西湖德生堂放生　成化杭州府志放生池宋天禧四年守王钦若建庆元四年赵师□剏德生堂于石函桥之西淳祐八年赵与□更新之　按钦若奏请西湖为放生池盖指通湖而言故建德生堂在今之昭庆寺外非今所谓放生池一洼之地也　胜莲社约西湖南宋放生池也】
　　一枝笑靥倚西风异品香茸发禁中踏过马畻红杏鞠花髙墖鬬珑
　　【花史临安有大笑鞠其花白心黄叶如笑或云即枇杷鞠　羣芳谱临安西马畻园子每岁至重阳谓之鬭花各出竒异者有八十余种　佩韦斋集西马畻边红杏金牛寺外白杨风　诚斋集经和宁门外卖花市见鞠诗有平地拔起金浮屠瑞光千尺照寒碧乃是结成鞠花墖蜜蜂作僧僧作蝶鞠花障子更珑生采翡翠铺屏风　鞠谱余在临安西马塍园子每至重阳鬭花不暇悉求其名余于禁中大园子处得鞠品近六十种与外异者黄鹤翎黄罗撒报君知状元黄翦金毬销金鞠火炼金檀香毬黄五九鞠万卷书金芍药金孔雀金盏银台荔枝鞠银撚丝试梅妆玉芙容一搻雪白雪团玉绣毬白叠罗水晶毬月下白玉牡丹玉寳相白西施粉鹤翎玉楼春紫霞杯紫牡丹朝天紫紫骨朶紫绒毬菡萏红墨鞠状元红海东红锦心绣口紫绶金章大红袍庆云红带笑鞠合欢鞠楼子红冬鞠鹤顶红猩猩红西番莲添色喜容海棠娇赤金盘金钱豹醉杨妃平分秋色金鞠对芙容鸳鸯锦锦麒麟团圆鞠五色鞠顺圣浅紫】
　　花街贵宅弄春幡小象装成风景繁一十三层黄累戏娇民争入杏花园
　　【梦梁録立春街市以花装栏坐乗小春牛春幡春胜各相献遗与贵家宅舍亦丰稔之兆　武林旧事大礼防青城斋殿毎队歌头唱和杵歌等曲命象院教象前导蛮奴乗之手执短镢旋转跪起悉如人意市井因竞市绘塑小象以馈四方　霞外集娇民技艺也天生鬭巧争竒事事能稚子土宜偏剧戏浪儿黄累十三层　宋稗类钞涌金门有杏花园游人取其黄土戏捏为人形】
　　三三五五逐春场鼓板嗤他亦号荒张五牛新翻误赚引人听到尾声长
　　【都城纪胜街市有乐人三五为队专赶春场看潮赏芙容及酒坐只应与钱亦不多谓之荒鼓板　古杭梦游録唱赚在京师只有纒令纒达中兴后张五牛大夫遂撰为赚赚者悮赚之意令人正堪美听不觉巳至尾声】
　　寒食家家栁眼明朝陵车马出山城遥怜茸母烟生处望祭南屏实怆情
　　【梦梁録清明寒食家家以栁条揷门名曰明眼前五日发宫人车马徃绍兴攒宫朝陵至日车驾诣赤山诸攒宫　鹤林玉露临安净慈寺后有望祭殿毎岁寒食朝廷望祭西京诸陵祝版词蕝寓祭之权宜愈深怆慕　词品徽宗在北遇清明日诗曰茸毋初生认禁烟无家对景倍凄然帝城春色谁为主遥指乡鬬涕涙涟注茸毋草名】
　　荒郊野祭枣姜担靓妇游逄三月三地上天宫春九莫牡丹新揷马头篮
　　【干淳岁时记清明前三日家皆挿栁大家则加枣防于栁上上冢者多用枣防姜防而野祭尤多妇人淡装素服提携游女分馂游息　枫窻小牍汴中呼余杭百事繁庶地上天宫　秋崖小藁湖上诗今岁春风特地寒百花无頼已摧残马畻晓如尘细处处筠篮卖牡丹　梦梁録春光将莫百花尽开卖花者以马头竹篮盛之歌呌于市】
　　都城夜市客争嬉名榜山三字画竒听到桃花三月放骎骎朝马踏朝曦
　　【都城纪胜夜市除大内前后诸处亦然惟中瓦前冣胜　又酒家酒阁名防院若楼上则又或名为山一山二山三之类牌额写过山非特有山谓酒力髙逺也　又官酒库有楼曰西楼楼攻媿书榜后为好竒者取去　方舆胜览夜市三更灿烂楼台之灯火春风万井喧阗帘幙之笙歌　梦粱録沙戏儿藏香细扇融和坊卖卦名桃花三月放者皆杭城夜市】
　　此日轻儇嗟士风谑谈盆盎浴堂中摩防罗様黜雕戏灯禁自应先蜡红
　　【癸辛杂识贾似道为相学舍纎悉无不知之雷宜中长成均直舍久圮遂一新之或书壁云碌碌盆盎中忽见古罍洗雷尚未之见一日见贾忽云碌碌盆盎中雷恍然不知所答久之入成均浴堂见壁书此乃悟云　三朝政要贾相患举人猥众御史请置士籍覆试之日露索懐挟辛未榜李钫孙者少时戏雕摩防罗于股间搜者视之骇曰此文身者事闻被黜朝野杂记灯挟之禁近岁虽行国子监及南省行之两浙漕司则虽禁灯而已弛挟书之律矣其他郡国秋试达旦乃罢绍兴二十九年王瞻叔防试复禁之然习俗已久今秉烛挟书如故】
　　易名盛典感人神一字忠奸大义申父老至今谈六桧墓田新土赐麒麟
　　【天禄识余宋赠岳鄂王諡忠武文曰李将军口不出辞闻者出涕蔺相如身虽已死凛然犹生又曰易名之典虽行议礼之言未一始为忠武之号旋更武穆之称获暏中兴之旧章灼知皇祖之本意爰取危身奉上之实仍采勘定祸乱之文合此两言节其一恵然今天下岳祠皆称武穆此未定之諡当称忠武为宜　成化杭州府志宋少保鄂国武穆王孝宗为雪其冕初諡武穆寳庆二年改諡忠武元至正中加諡保义　谥法通考申王秦桧绍兴中諡忠献开禧三年追夺王爵改諡谬丑嘉定元年史弥逺奏复王爵赠谥　宋元通鉴寳祐二年诏太常厘正秦桧諡法因谕辅臣曰諡谬狠可也　篁墽文集跋杨补之松桧图云宋季有永嘉处士胡褒者愤秦桧之奸题其堂曰六桧盖以六隐戮字也　栁待制集六桧堂王淮记　翰墨丛纪岳武穆家谢昭雪表青编尘乙夜之观白简悟壬人之谮　湛渊集咏岳王孙县尉复栖霞墓田诗岳鄂诸孙复墓田清明寒食起新烟道傍为我除苍桧山下如今哭杜鹃髙庙神灵应悔此中原父老尚凄然西湖靡靡行人去却望栖霞转可怜】
　　一声清跸讶天临万骑云环相府深庙主苍黄迁狡窟蟏蛸刺目极伤心
　　【播芳大全文粹驾幸秦丞相府啓元戎万骑星拱辕门清跸一声天临相府云云　桯史望仙桥秦桧赐第其东偏即桧家庙西则一德格天阁之故基桧薨于位熺不能决去请以其侄烜为光禄丞留莅家庙冀复居之言者请罢烜迁庙主于建康遂空其居】
　　掖垣清职弃如遗片石休嗟瘗草时不敌四夫人擘阮锦裀红绉索新词
　　【余冬序録韩侂胄当国欲网罗四方知名士相羽翼尝筑南园属杨万里为之记许以掖垣万里曰官可弃记不可作韩恚改命他人万里卧家十五年皆其柄国日也事见杨本传　四朝闻见録陆游为韩作南园记又有郑棫者尝第进士自作南园记并砻石以献韩以陆记为重仆郑石瘗之地后韩败郑竟免又韩喜陆附已至出所爱四夫人擘阮琴起舞索公为词有飞上锦裀红绉之语】
　　淮南一蹶竟谁慿打诨翻将樊恼増江上竹光方快饮庭前何惜碎生菱
　　【四朝闻见録韩用兵旣败须鬓俱白莫知所为伶优因上赐宴设樊迟樊哙旁一人曰樊恼揖问樊迟谁与取名对以夫子所取又揖问樊哙曰尔谁取对曰汉髙所命又揖樊恼云谁名汝对以樊恼自取又因郭倪郭杲败值赐宴以生菱进于卓上命二人移卓忽生菱堕地尽碎一人云苦苦壊了许多生菱只因移杲卓　都城纪胜杂剧中副净色发乔副末色打诨又或添一人装孤　函史宁宗开禧用兵淮汉师败薛叔似以怯懦为韩所恶项安世因贻侂胄书曰偶送客至江上饮竹光酒半醉书不成字韩大喜曰顶平甫乃尔闲暇遂除湖广总督】
　　深堂罗木生前虑浅土芦花死后悲在昔曽闻呼冷盏至今唯见说韩棃
　　【四朝闻见録韩侂胄败籍其家卧内青防帐后以罗木自围其寝防刺也　又韩败韩功德寺佛像已舆他所而金碧木石俱空登其母魏国夫人冢旁有芦束浅土半露问之乃韩之尸其首已送之北也　又卖浆者敲其盏以唤人曰冷底吃一盏冷谓韩盏谓斩也　又姑苏有地名韩墩产韩棃为天下冠中都谓之韩防棃后因先皇讳改为韩村棃侂冑专国餽者不敢谓韩邨直曰韩棃盖中都以外人为村故讳之】
　　唐突平章是牧童朝耕莫饭唱林风寻诗赵尹偏多事屏上空题杜宇红
　　【昨非庵日纂侂冑过南园山庄赵师□偕行至东邨别墅宛然乡井见林薄中一牧童歌曰朝出耕田莫饭牛林泉风月共悠悠九重虽窃阿衡贵争得功名到白头赵呵曰平章在此谁敢唐突迹牧童至草庐屏上有诗云玉津园内行天讨怨血空啼杜宇红后韩为史诛于玉津园】
　　媚语相依北斗光园丁亦自颂师王惟怜他日双扉掩零落寒亭晩节香
　　【癸辛杂识傅伯夀上韩侂胄啓有云人无耻矣咸依右相之山我则异于独仰韩公之斗　四朝闻见録南园乃慈福所赐韩者掌园金其姓皆武爵之近上者听其满口皆称师王师谓太师王谓郡王韩败后掌园之人闭园三日夜外人絶不与之通　乂南园中有亭曰晩节香植鞠二百种亦取其祖诗句陆游记中不及云】
　　铁枪雄盗渡淮南泣别红妆赴碧潭后夜捷音仍不至相公区处又何堪
　　【三朝野史李全扰淮时史相弥逺在朝堂束手无防讹传全军渡江史夜半披衣起爱宠林夫人随后见史欲投池中林急扶住泣曰相公且少耐区处数日后即得赵葵捷书　宋史纪事李全能运铁枪号李铁枪】
　　归路晴烟草色纎公余息影任休恬断堤野水梅花宅占取湖园六事兼
　　【咸淳临安志贾魏公赐第葛岭归葛岭旧居诗罢官归旧宅山水得频过息影堤边树清心湖面波劳无功可纪顽有命相磨见说连朝田家正剪禾　万厯杭州府志贾似道题孤山诗半是楼台换却春几囘独立更消魂断堤野水梅花宅千古春风一月痕恱生堂随钞洛人云园圃之胜不能相兼者六务寛大者少幽邃人力胜者乏闲古水泉多者无眺望兼此六者惟湖园而巳】
　　题名到处侍儿孙鹓鹭招邀半在门灯色秋山无限好相公风月细评论
　　【咸淳临安志大仁寺山顶有石庵一名天然庵洞崖仿佛有东披题名咸淳三年贾似道游山题名九月二十八曰贾似道领客束元嚞史有之廖莹中黄公绍王庭来游子德生孙蕃世侍　又旌德显庆寺在小麦岭题咸淳三年九月二十四日贾似道因展先墓为泉石一来客束元嚞廖莹中俞昕黄公绍王庭子德生诸孙蕃世僧法照智印祖印文珦　又龙井延恩院在风篁岭题名静庵丘攽贾似道乙未腊月来游复亨泰侍后三十一年夏闰大丞相魏国公再登揆席少驻湖曲赐第因谒演福来此客廖莹中陈诗川从子德生侍　又龙洞题名咸淳丁夘七月十八日贾似道以岁事祷上竺囘憇于此客束元嚞俞昕张濡黄公绍王庭从子德生侍期而不至者廖莹中又治平寺太傅平章贾魏公旧游题名天台贾似道竺泽陆叡新安汪仪鳯永嘉沈厚潘方杨应华周之德曹元发黄德方陈淳祖以嘉熈戊戌元日登治平寺序拜烟云阁上期而不至者郑泌安刘翁孟寅赵希曹良朋曹□　又下天竺题名贾似道比以岁事祷灵隐迄幸有年饭僧已因过此山呉子聪束元嚞丘复亨俞昕廖莹中张濡黄公绍王庭从焉子德生诸孙蕃世侍僧法照德宁时举妙宁俱咸淳三年岁丁夘十月望　江湖长翁集西湖诗游客半鸳鹭自注云暇日朝士多在湖上　咸淳临安志贾魏公下天竺通元庵诗灯色难禁秋声不离山】
　　籖饰泥金开刿精墨丸香印散烟轻后先向廖元相匹阅古堂过又恱生
　　【癸辛杂识贾廖刋九经本冣佳装褫以泥金为籖居易録贾似道鉴画有恱生小印徃徃于士大夫家见之癸辛杂识载其与门客廖莹中刋书甚多聊志其目全唐诗话恱生随钞一百卷所援引多竒书九经以抚州钞纸油烟墨所造冣精　研北杂志韩侂胄阅古堂图书皆向若水鉴定　涌幢小品韩魏公阅古堂在定州侂胄建于临安者仍祖名也】
　　琢就新词唱个侬恩私门吏得从戎黄金特铸匜盘贵颂禹尚书勒篆工
　　【词筌贾循州好集文士于馆第时推廖莹中为冣其诗文不传偶见钞本个侬一词颇富艶词云恨个侬无赖卖娇眼春心偷掷苍苔花落先印下一双春迹花不知名香才闻气似月下箜篌蒋山倾国半解罗襟蕙薰防度镇宿粉栖香双蜨语态眠情感多情轻怜细阅休问望宋墙髙窥韩路隔寻寻覔覔又暮雨凝碧花径横烟红扉映月尽一刻千金堪值卸祙薰笼藏灯衣桁任里臂金斜搔头玉滑更恨檀郎恶怜深惜尽颤袅周旋倾侧软玉香钩怪无端鳯珠微脱多少怕听晓钟琼钗暗擘　志雅堂杂钞贾似道自江上奏功廖莹中以从戎功特赐黄金百两廖铸匜盘以为酒器杨尚书作篆古勒铭有云国有大功一相禹胼曰余莹中与随斾旃文昌孙子是寳是用谁其铭之史臣杨栋】
　　乞将秘府藏千卷藼草芝兰鸾锦装五雀有图崔白写尾衔小印恱生堂
　　【清河书画舫似道家藏名迹多至千卷其宣和绍兴秘府故物徃徃乞请得之今録其稍隠僻者有薛涛藼草诗韩偓芝兰帖钱镠贡枣等帖　齐东野语思陵玅悟八法访求法书名画故绍兴内府所藏不减宣和其装标裁制各有尺度印识如紫百花鸾锦碧鸾绫托褾之类　云烟过眼録崔白五雀图皆贾氏恱生堂物其间一印云贤者而后乐此】
　　贮舞藏歌乐此生相公惟愿颂升平园泉歴歴都堪记洞口水香茶更清
　　【癸辛杂识贾相集芳园南山水乐洞赐园等志之郡乗有云藏歌贮舞流连光景使园圃常兴而无废天下常治而无乱非后天下之乐而乐者其谁能　咸淳临安志栖霞洞内有水洞深不可测水极甘冽魏公尝调以瀹茗】
　　谭玉精详谁与同古花文篆辨青红何来媚士无相识尽去低头拜玉工
　　【三朝野史贾相当轴收古铜器法寳用谭玉辨验史纬似道当国监司郡守贡献不可胜纪赵溍等争献寳玉陈奕至以兄事似道之玉工陈振民以求进】
　　囘首东都老泪垂水晶遗注忍重窥南朝还有伤心处九庙春风尽一犂
　　【续资治通鉴髙宗南渡有将水晶注碗场交易见之泣云此哲庙陵寝中物也　又端平初金人失国元许本朝遣使朝陵殆三京之师一出元大怒陵庙尽犂为墟矣】
　　钱唐博士有文孙藏得双环竹叶痕雒诵遥村灯火句自来诗律重金昆
　　【夷坚志钱唐关子东博士家其孙出乃祖所藏水晶绦环表里莹彻中有生竹叶一片　春渚纪闻钟声互起东西寺灯火遥分逺近邨此余友关子东西湖夜归所作非身到西湖不知此语形容之玅关氏诗律精深妍玅世守家法子东二兄子容子开皆称作者　浮溪集关注字子东世为钱唐人登绍兴五年进士第教授湖州官至太学博士子东自号香岩居士有关博士集】
　　东野清寒自可怜爱花名称鞠花仙年年风重阳日空酹西郊一掬泉
　　【万厯杭州府志沈鞠山失其名字袁州宜春人由进士知钱唐尝植鞠数百本以自乐晩节益坚适以九月九日殁朱文公挽之以诗爱鞠平生不爱钱此君原是鞠花仙正当地下修文日恰值人间落防天生与唐诗同一脉死随陶令葬千年如今忍向西郊哭东野无儿更可怜鞠山名字失传建树无攷可据者晦翁一挽词耳然贤者不轻与人绎其语意徴为亷吏云】
　　断碑荒树总飘零南圃关情草色青公子自余今昔感夕阳秋水望西泠
　　【山中白云词张叔夏过庆承园有调寄髙阳台词云故园已是愁如许抚残碑却又伤今更关情秋水人家斜照西陵注秋水观贾相行乐处又自叙云园即韩平原南园仅存丹桂百余株有碑记在荆榛中故词句有亦犹今之视昔之感复叹葛岭贾相之故庐也】
　　中外叅差滴漏声院中学士任凄清内门唱彻连珠诺珂繖摇心促那行
　　【玉堂杂记禁中四鼓乃在外三更　学诗初藁夜歩临安内门诗静夜孤灯人未眠等闲行过内门前一声唱彻连珠诺碧槛朱阑緑栁边注皇城夜间唱连珠诺　鹤山集紫宸殿诗珂繖摇心梦不成忽听吏早放衙声吹灯拨火供晨粥趂到皇城恰六更　老学庵笔记有官入殿门閤门辄促之曰那行予去国二十七年复还朝仪寖有不同唯此声尚存那去声】
　　张家乐部已凋残委骨春尘麦岭寒占得青乌多吉兆百年诗礼盛衣冠
　　【四朝闻见録慈明杨太后葬其母于羣宫人冢旁葬处盖天造地设山自南髙峰为冈阜至夫人垅忽踊去若龙昂首为岭春阳发达夫人坟有物若钟乳结成甓渊泉环绕源出百里其家克知诗礼福禄未艾也】
　　禁籞红廊奉诏游九翚四鳯翠光流慇懃好谢清寒客断飘云帝子愁
　　【武林旧事南渡公主无及嫁者惟理宗周汉国公主出降杨镇先一日宣宰执诣后殿西廊看公主房奁有正珠九翚四鳯冠北珠花冠正珠翠领四时衣服等物　三朝政要开庆元年四月上试进士赐周震炎等及第进身有差时周汉国公主方选尚丁大全欲用新进士为驸马命考官寘震炎第一倡大平状元之说以媚上震炎草茅士年几三十矣恭谢日公主于屏内窥之不恱事遂寝】
　　焜煌宸翰防松风权奉天章寳阁中敬羡文明称继美成编百卷两朝同
　　【媿郯録中兴而后惟建天章一阁以藏祖宗御书今行宫大内之后万松岭有地旧名天章阁日厯载绍兴十九年从义郎赵子嵚投进太祖御容一轴赴天章阁収奉讫　咸淳临安志祖宗诸阁在禁中藏祖宗御书图籍寳瑞置学士直学士等员惟天章阁以奉列圣御容南渡重建不以除官盖天字非臣下敢称亦以神御所在不可与他阁例言也　玉海绍兴二十四年实録院奉诏编次徽宗御集成上之翰院拟撰阁日敷文书成凡诗百九十有五宫词二百赋一序十二记十碑四防题九文七乐章二挽词二十七杂文十五诗解九论语解二道德经解八南华冲虚经解二十圣济经十科仪二政事手札千三百五十边机手札二百四十四通为百卷上御垂拱殿再拜受书亲制序冠于篇首权奉安于天章阁又开禧元年实録院上髙宗御集一百卷】
　　殿开打麦先农务台设观耕事灌耡璘箔传来今不举闲他茧馆女尚书
　　【女红余志蚕箔名璘籍　文献通考绍兴二年上谓辅臣曰朕闻祖宗时禁中有打麦殿今朕于后圃令人引水灌畦种稻欲知稼穑之艰难又命临安府守臣度城南之田得五百七十亩有竒乃建思文殿观耕台神仓及表亲耕之田　又绍兴十五年太常王湛请按政和礼建亲蚕殿蚕室茧馆请皇后就禁中行亲蚕之礼朝防送礼部下太常寺讨论不果行攷旧制皇后亲蚕女尚书着貂蝉佩玺陪乘】
　　饼饵生香餽几枚水沉黏瓣制徘徊儿家自防梅花粥露湿亲封小蕊来
　　【梦粱録徘徊花贵官家以花片制作饼儿供送　诚斋集玫瑰诗别有国香收不得诗人薰入水沉中传是楼类书钞本宋时有梅花粥杨诚斋云蜜防梅花带露餐及脱蕊收熬粥食之取其助雅致清神思也　山家清供诚斋梅粥诗脱蕊收将熬粥吃落英仍好当香烧】
　　曲颈当胸斜按娇云楸面子数峰描旧京式様都零乱賸有清歌大海潮
　　【箧衍集孔尚任大海潮小唫蝉两琵琶歌其一锦褁周身翦犀镂牙如缕织背上双钮蹲盘螭盈尺曲项玳瑁饰云楸面了波涛生三十六峰尤竒特横挟不起斜按难满轮明月遮胸臆大者名为大海潮南宋流传今到北　东京梦华録教坊乐部前列拍板一行次一色画面琵琶五十面】
　　薄绡旧染露珠香宫防新翻梅凉底事频夸天水碧曽无北紫鬬遐方
　　【紫桃轩杂缀峡石人积梅水以二蚕蠒缲丝织防有自然碧色名曰松隂色享上价此法本宋宁宗宫禁有为之者一时号为天水碧天水本赵宋郡望碧者毕也未几果有航海之应　通雅淳熈中北方染紫极鲜明中国亦效之谓之北紫】
　　东都登顿下江南霜鬓风鬟意不堪文笔谁宗易安李秀斋方与鲍清庵
　　【贵耳録李易安居士赵明诚妻南渡来常懐京洛旧事晩年赋词有于今憔悴风鬟霜鬓之句又清庵鲍氏秀斋方氏淳熈间二妇人文笔可继易安之后诗说隽永今代妇人能诗者前有曽夫人魏后有易安李李在赵氏时建炎初从秘阁守建康作诗云南来尚怯呉江冷北狩应悲易水寒又云南渡衣冠少王导北来消息欠刘琨　四六谈麈祭文唐人多用四六韩退之亦然故李易安祭赵湖州文云白日正中叹厐翁之机捷坚城自堕怜杞妇之深悲妇人四六之工者】
　　愁向天津听杜鹃宫姬鵶鬓已堆残忍听笛吹南来怨三十六宫秋草寒
　　【志雅堂杂钞陈石泉自北归有北人陈叅政饯之木兰花慢云归人犹未老喜依旧着南冠正雪暗滹沱云迷芒砀梦落邯郸乡心日行万里幸此身生入鬼门关多少秦烟陇雾西湖净洗征衫燕山从不见呉山囘首一归难慨故都离黍故家乔木那忍重看钧天紫城何处问瑶池八骏几时还谁在天津桥上杜鹃声里阑干　容斋题跋北人张侍御有侍儿意状可怜乃宣和殿小宫姬也翰林呉激赋词有仙姿胜霄宫鬓堆鵶江州司马青衫泪湿同在天涯之句词品南渡后有题闻笛玉楼春词于杭京者云玉楼十二春寒恻楼角莫寒吹玉笛天津桥上旧曽听三十六宫秋草碧韶华人去无消息江上青山空晩色一声落尽短亭花无数行人归未得】
　　宣和名艶旧时娇烟墨青螺着意描泪湿临安来市上莺花蕉翠可怜宵
　　【玉照新志秦妙观宣和名倡也色冠都邑画工多图其貌售于外方陆升之客临安雨中一老妇人蓬首垢面丐于市借檐溜以濯足泣诉于升之曰曽闻秦玅观否妾是也虽掩抑困顿而声音举止固自若也画史防要盛陈显工仕女泥面毎用北螺青或烟墨水淡开谓之青娥粉白】
　　波含木叶洞庭秋院体新评御笔收谁画江南好烟水园前第一数营丘
　　【妮古録气霁地表云敛天末洞庭始波木叶微脱春草碧色春水緑波送君南浦伤如之何海风吹不断江月照还空四更山吐月残夜水明楼此乃宋画院试题思陵尝自出新意以品画师　居易録画家有两李营丘北宋李成人皆知之南宋李永亦称营丘知之者殊少王穉登云李营丘以山水擅名为宋画院第一谓永也　寳顔堂笔记武林地有号园前者宋画院故址也】
　　赏识谁云定李唐折芦兰叶在豪芒南朝画记何人续一一名图发玅香
　　【画鉴宋南渡画院诸人仆于李唐差加赏识　彛门广牍梁楷撇捺折芦描　瑚网马和之兰叶描辍耕録陈德辉续画记一卷髙宗建炎至幼主德祐乙亥一百五十人按是书今不传　书画彚考南宋画院李唐南亩馌耕图长夏江邨图马和之关雎桃夭葛覃等图苏汉臣炽盛光佛像日月珠幢像鬟华菩萨像揭谛神像李迪湖石海棠图水仙咏梅图杨仕贤山水开精舎图丰兴祖照殿红山茶图防禽图呉炳春池睡鸭图鸳鸯瑞莲图折枝寒鞠图萧照赤松黄石图采芝仙女图刘松年耕织图马逺石鼎聨句图旗亭记曲图莲舟邀月图马逵教鹦鹉仕女图祝鸡翁图梁楷孙子牝牡八变阵图世室明堂宗庙位次图夏珪柏人宵征图秋风斜谷图溪桥暗雪图雪夜归帆图陈居中落日照大旗图王辉散花图韩祜草虫图朱懐瑾寒花待雪图响泉图陈清波三潭印月图苏堤春晓图石屋烟霞图贝叶注经图孙觉扑蝶仕女图香防仕女图胡彦龙北方毘沙门天王像诺矩罗尊者像授墖天王像天龙神鬼像散花神女像鲁宗贵竹枝山鸬图棃花白燕图玉茗图钱光普唼藻鱼图陈可久栁丝鱼影图苏坚正诰事迹图崔友谅春山图徐道广华清宫图李德茂白鹇图顾师顔绣佛图史显祖陛羽品泉图朱玉淩霄四帅图朱光普农家迎妇图秋山图朱绍宗萧翼赚兰亭图薄荷醉猫图陈善清猨求木图羣猨越涧图开房石榴图刘宗古诗女图范彬六桥桃栁图张仲绀珠莲交颈鸳鸯图　按西湖志余于画院诸人着録寥寥予友厉君太鸿辑南宋画院録八卷储藏题跋搜罗甚富此亦尝鼎一蛮也】
　　国香零断失清芬本穴浮根思不羣冣忆酒边花下客氷弦愁满赋湘云
　　【雪涛诗评赵子昻宋宗室一人题子昂画兰云近日国香零落尽王孙芳草遍天涯盖讥之也　遗民录郑思肖字忆翁号所南福州人为太学上舍应宏词科元兵南下扣阍上太后幼主疏辞切直忤当路不报初讳某宋亡乃改名思肖即思赵忆翁与所南皆寓意也坐卧不北向扁其堂曰本穴世界以本之十置下文则大宋也精墨兰自更祚后为兰不画土根无所慿借或问其故则云地为人夺去汝犹不知耶铁网瑚赵子固以诸王孙负晋宋间标格爱作兰蕙酒边花下率以笔砚自随　画史防要子固善】
　　【水墨白描水仙梅兰山矾竹石　薲州渔笛谱周草窻赋赵子固淩波图词国香流落恨正氷销翠薄谁念遗簪水空天逺应念矾弟梅兄渺渺鱼波望极五十弦愁满湘云】
　　冷叶疎枝剧可哀空传奉勅写邨梅同时困顿南迁客破费胭脂几许来
　　【春雨集杨补之旡咎所居萧洲有梅临之以进徽庙戏曰邨梅南渡后绍兴中尝画作疎枝冷叶清意逼人自署奉勅村梅而徽庙不及见矣　已疟编画梅有名者如宋时杨补之作梅自负清瘦有持入德夀者内中颇不便于逸兴谓曰村梅补之因自题曰奉勅村梅云　续书画题跋记李唐初至杭无所知货楮画以自给甚困有中使识之曰待诏作也遂奏闻唐之画杭人即贵之唐有诗曰雪里烟邨里滩为之如易作之难蚤知不入时人眼多买胭脂画牡丹】
　　蟹腊蛇王藏画簏花须鱼鬛戏铜钲年来不覩承平事想煞王生与戴生
　　【癸辛杂识故都戏事呈水嬉以髹漆大斛贮水小铜锣为节凡龞鳅鱼以名呼之浮水面戴戏具而舞王生画花鸟人物千余事定箭中物如花须鱼鬛燕翅之类虽极微渺无不中之太庙前有戴生蓄异蛇数十种冣大者长数尺如殿楹呼为蛇王无他生产凡所资命惟视吾蛇在耳彷佛豢龙之技有道人负一簏视之皆枯蟹至百余种如惠文冠如皮弁如箕如瓢如虎如如螘猬或赤黒绀班如玳瑁或粲如茜锦其一上有金丝皆平日目所末覩】
　　花传佳种玉珑并蒂鸳鸯亦着红更有萧寥江路客宫梅不与野梅同
　　【盘洲集偶得梅一种疎枝清香附萼之花五出与江梅无异但花色微红而五出之上复有一重或十叶或九叶他皆并蒂双实俗呼为鸳鸯梅　风月堂杂识玉珑浙中谓之睡梅　图绘寳鉴丁野堂名未详住庐山清虚观善画梅竹理宗因召见问曰卿所画者恐非宫梅对曰臣所见者江路野梅耳遂号野堂】
　　风骚散佚罕流传力购开雕读御前空费元嘉诗禁密纷纷笺释鬭新编
　　【六研斋三笔思陵极爱苏公文词力购全集刻之禁中　庚溪诗话孝宗爱苏轼文乾道中梁丞相叔子侍讲席上因论文问曰近有赵防等注轼诗甚详卿见之否梁奏曰臣未之见上曰朕有之命内侍取示之　施注苏诗王注正譌云分类苏诗注三十二卷旧刻永嘉王十朋龄纂集　洪武苏州府志顾禧字景蕃呉郡人不求禄仕居光福山绍兴间有司以遗逸荐不起尝与呉兴施元之注苏子瞻诗行世呉兴掌故司谏施元之字德初注东坡诗四十二卷与呉郡顾景蕃为之元之子宿推广为年谱陆放翁序　钱唐志廖羣玉有注坡诗以海陵顾注为祖而益以他注与战国防皆欲刻而未成】
　　江南黄叶乱秋空偶感宸书野寺中遗藳不胜三致意无边风月系文忠
　　【六研斋笔记武林潮鸣寺有宋思陵赐统制刘汉臣诗野寺参差落涨痕疎林欹侧露霜根扁舟一棹向何处家在江南黄叶邨此苏子瞻诗也起句第二字是水字只改一寺字遂掩而有之思陵博学断不如是当由一时在寺中偶御笔书之以赐刘而寺中欲假以为重乃改字勒石以侈荣观耳　玉海乾道九年孝宗御制文忠苏轼文集赞并序内赞云敬相髙风恨不同时掩卷之叹播以声诗选德殿书赐苏峤又先是有诏赠大师　朝野杂记孝宗在翠寒堂尝曰子瞻以风月为无尽藏信哉上雅敬苏文忠居】
　　【常止称子瞻或称东坡　宋史本传髙宗即位赠苏轼资政殿学士谥文忠】
　　峰攅千叠卧犀泉山水清居好味禅去住老僧休作偈菜园新诏赐婵娟
　　【咸淳临安志卧犀泉郑戬灵隐天竺诗集序云若夫玉岩青壁犀泉龙赐峰攅千叠松排万盖山之境也据此则青壁槛卧犀泉皆在灵隐天竺之间　随隐漫録阎妃以特防夺灵隐寺菜园为功德寺住持冲痴絶示众云欲去不去被去碍欲住不住被住碍云云　成化杭州府志卧犀泉在醴泉侧】
　　道学谁将倡盛朝独闻忠谠冠羣僚清居賸有风徽在至竟人呼博士桥
　　【万厯杭州府志李性传字成之宗正寺主簿李舜臣之子宋宁宗嘉定四年举进士歴转运干办行在诸军审计司进对有崇尚道学之言称防迁武学博士尝寓居武志坊巷以修武志故名其桥为博士桥巷曰武志坊】
　　十里山堤散客襟芹芽菰米趂幽寻雪瓯初泛莲花院第一泉香记小林
　　【诚斋集过临平莲荡诗人家星散水中央十里芹羮菰饭香想得薰风端午后荷花世界栁丝乡　咸淳熙安志莲花井在小林莲花院范令光记临平山后数十里井卤恶余客小林四面散汲其味畧同与范右之蔡及之纳凉莲花院院有三井扣僧孰胜僧指露井冣良余亟取烹茗清甘寒冽自是日走躄奴二罂靳不轻费品此泉为小林第一】
　　荆山岭半白云开水面横斜尽野梅筑得团蕉香裹住隔桥支杖一僧来
　　【西溪梵隐志春雪庵在荆山岭左淳祐中沙门熈春号雪山结庵静摄有乐静堂植梅花】
　　砌出山城辇道长翠华频幸过琳堂一十【平】八里秦亭路只奉宸游入禹航
　　【西溪梵隐志西溪留下谿路皆辇道石平如砥　浙江通志厯方井法华秦亭几十有八里为南宋车驾入禹航洞霄宫辇道　又灵隐寺有辇路一路砌为城者南宋时为翠华临幸也　径山集楼钥径山兴圣万夀禅寺记显仁皇后髙宗皇帝皆常游幸御书龙游阁扁榜】
　　荪壁清幽图史安秀生衣袂染秋兰旧时写出桃花扇小种欧虞香可餐
　　【佩楚轩客谈金应桂字一之雅标度能欧书受知贾似道晩居西湖南山中筑荪壁山房左右壶中设图史古竒器客至抚摩谛玩清谈洒洒毎肩舆入城府幅巾氅衣望之若神仙然　絶妙好词筼房李彭老商隐寄题荪壁山房词调寄髙阳台石笋理云风篁啸晩翠薇髙处幽居缥简云籖人间一防尘无緑深门户啼鹃外看堆牀寳晋图书尽萧间浴研临池滴露研朱旧时曽写桃花扇弄霏香秀笔春满西湖松鞠依然柴桑自爱吾庐氷弦玉麈风流在更秋兰香染衣裾照窻明小字珠玑重见欧虞】
　　南湖老去管风花小部新声别院夸寒粟香茸有清供银丝一鼓胜筝琶
　　【张功甫玉照堂词南湖老矣无襟度但尊前踉蹡醉饮紫桃轩襍缀张功甫豪侈而有清尚尝来吾郡海盐作园亭自恣令歌儿衍曲务为新声所谓海盐腔也　诚斋集木犀初发呈张功甫诗忆曽风露飘寒粟自领儿童拾落金　武林旧事约斋桂隐百果淳熈丁未秋余舍所居为梵刹爰命桂隐堂馆桥池诸名各赋小诗总八十余首逮庆元庚申歴十有四年之久匠生于心指随景变移徙更葺规模始全因删易増补得诗凡数百纲举而言之东寺为报上严先之地西宅为安身携幼之所南湖则管领风月北囿则娯燕宾亲亦庵神居植福以资净业也约斋昼处以助老学也至于畅怀林泉登赏吟啸则又有众妙峰山包罗幽旷介于前六者之间区区安身嗜静之志造物亦不相负矣或问余曰造物不负子子其恶负造物哉释名宦之拘囚享天然之快适要当于筋骨未衰时今子三仕中朝颠华齿坠涉笔总无十二旬如之何则可余应之曰仕虽多不使胜闲日余之愿也余之幸也敢不勉旃壬戌仲夏张镃功父书东寺勅广夀慧云　大雄尊阁千佛像　静髙堂寝室　真如轩种竹　西宅　丛奎阁安奉四朝被赐宸翰　德勲堂祖庙以髙宗御书二字名　儒闻堂前堂用告词取名　现乐堂中堂用朱岩壑语　安闲堂后堂　赏正亭山水　瀛峦胜处东北小堂前后山水　绮互亭有四可轩　栁堂花院　应铉斋筮得鼎卦故名　振藻取告词中名　宴颐轩　尚有轩　亦庵　法寳千墖铁铸千墖藏经千卷　如愿道场药师佛坛　传衣轩写经寮书华严等大乘诸经　约斋　泰定轩　烟波观南湖　御风桥十间　防春堂牡丹芍药　杞鞠亭　天镜亭水心星槎舟名　鸥渚亭　泛月阙　北园　羣仙绘幅楼前后十一间下临丹桂五六十株尽见江湖诸山桂隐诸处总名今揭楼下　清夏堂　玉照堂梅花四百株　苍寒堂青松二百株　艶香馆襍春花百余槮　碧宇修竹十亩　水北书院对山临溪界华精舍梦中得名　抚鹤亭近松株　芳草亭临池　味空亭腊梅　垂云石髙二丈广十四尺　揽月桥　飞雪桥在梅林中　芙容池红莲十亩四面种芙容　蕊珠洞酴釄二十五株　珍林果小园涉趣门总门入松迳　安乐泉竹间井　杏花庄村酒店　鹊泉井名　众妙峰山　诗禅堂　黄宁】
　　【洞天　景白轩寘香山画像并文字　文光轩临池书叶轩杮二十株　緑画轩木犀临侧　俯巢轩髙桧傍　无所要轩　长不寐轩　摘星轩　餐霞轩樱桃三十余株　读易轩　咏永轩道德经　凝薰轩　楚佩轩兰　宜亭千叶海棠二十株夹流水　听莺亭栁边竹外　满霜亭橘五十余株　千岁庵仁皇飞白字　恬虚庵　慿晖亭　美芝亭都徽别馆诵度人经处经乃徽宗御书　水湍　漪岚洞　施无畏观音铜像　澄霄堂面东　登歗台金竹岩　隐书岩石五仙书在岩穴中可望不可取　古雪岩　新岩　叠翠亭茂林中容十许人坐钓矶　菖蒲涧上有小石桥　中池养金鱼在山涧中　藏丹谷　珠旒瀑　煎茶磴　右各有诗在集此不系録　云迈澹墨张约斋镃喜延湖海之士一日午酌数杯后命左右作银丝供且戒之曰调和好又要有正味众谓鲙也良久出琴一张请琴师弹离骚始知银丝琴也调和好调也有正味盖取渊明琴中有正味之意也　案张功父园在南湖即今城北白洋池也】
　　去国灵芝寓逺坰故人落落似晨星归来空谷风流甚賸有青山几叠青
　　【四朝闻见録庆元元年韩侂胄欲逐赵忠定因以尽除天下之不附已者名以伪学朱文公去国寓西湖灵芝寺送者渐少惟平江木川李君杞独从容叩请得穷理之学有紫阳传授行于世　通考纂畧熹登第五十年仕于外仅九考立朝才四十六日　太平清话朱紫阳画深得呉道子笔法　朝野襍记绍兴巳夘髙宗命召先生乞祠俟满日赴行在刘忠肃除御史籍溪胡先生赴秘书正字先生以诗寄之云先生去上芸香阁阁老新峩獬豸冠留取幽人卧空谷一川风月要人看又瓮牖前头翠作屏晩来相对静仪形浮云一任闲舒卷万古青山只麽青】
　　玉印荒江售钓师御名重识涕涟洏旧传易运东都事先有爻辞兆德基
　　【槎庵小乗淳熈中明州士人过曹娥江见渔叟持巨鲤买得作脍腹中得小玉印有二字不能识以五千得之后为德夀宫提举佩腰间光尧见之曰汝何以得此具以闻上凄然曰此我故物京师玉册官镌德基二字建炎避敌海上误堕水中今四五十年不意复落吾目　坦斋笔衡道君皇帝大观二年戉子秋八月以易数一一口防防一乃御制易运碑刻之延福殿东壁其畧曰始建元基髙宗御字德基也曰绍兴德夀谓绍兴年德夀宫也曰承太乙循运尽在阳九之数髙宗圣夀八十一岁也其后事皆歴验信乎圣哲先知之明因徃推来在天数者果不可逭欤】
　　彛鼎云雷攷鉴精相传薛篆与张评烟江莽苍言司妇劫火消残百感生
　　【张抡绍兴古器评纪绍兴内府诸器凡二卷抡字材甫南渡故老好填词应制极其华艶毎进一词上即命宫人以丝竹写之尝同曽觌呉琚軰进栁稍青西江月壶中天酹江月诸篇上极称赏赐赍甚渥抡曽见汴都之盛毎多感慨惜草堂花间诸选不多録也见评后毛晋跋　歴代钟鼎款识南宋钱唐薛尚功手墓款识之文凡二十卷笔墨冣为精妙其讨论有出于博古考古二图之外者此卷流传不专一氏迄未有刋本明季南州朱谋垔始序而刻之前有张赵孟頫杨伯嵒周密柯九思干王伦徒泰不华王行周伯温丰坊诸跋字皆题其墨迹也　嫏嬛记赵明诚幼时其父将为择妇明诚梦诵一书觉来惟忆三句云言与司合安上已脱芝芙草拔以告其父父解曰言与司合是词字安上已脱是女字芝芙草拔是之夫二字汝殆得能文词妇也　潄玉词附载李易安金石録后序述购求之始品鉴之精及遭乱后迁移之难散亡之易比再至临安大畧尽失因序此録以存其名】
　　争来南曲索烟花退舍生多近狭斜不道东风花有主空教分帖野猫家
　　【梦粱録散乐传学教坊十三部惟以襍剧为正色又官妓如金赛兰范都宜唐安安倪都惜潘称心梅丑儿钱保奴康三娘桃师儿沈三姐等及私妓如苏州钱三姐七姐李惜惜鼔板朱一姐媳妇朱三姐吕双双十般大胡怜怜婺州张七姐蛮王二姐搭罗丘三姐一丈白杨三妈旧司马二娘裱褙陈三妈屐片张三娘半把伞朱七姐轿番王四姐火臂呉二妈浴堂徐六妈沈盻盻普安安徐双双彭新等后辈虽有歌唱者比之前辈终不如也　贵耳録成均旧规引试凡先在三等而今在四等谓之退舍　又学舍燕集防妓各斋集正出帖子用斋印书仰弟子某人到何处祗直燕集专有一等野猫儿卜庆等充报　深雪偶谈许左之寓饮妓坊欲狎之妓密有所懽在矣许赋词云谁知花有主悮入花深处放直下酒杯干便归去盖绍兴间籍太学休澣日漫游酒边作也】
　　一饷湖亭瑶席通春风忆煞旧珑城南路接桥南树听玉珑便不同
　　【藏拙藁湖亭席上赠商素诗一曲春风已擅塲浅颦低啭更传觞令人忆杀香山老旧日珑也姓商能改斋漫録有士人不欲书名尝于钱唐江涨桥为狭邪之游作乐府名玉珑云城南路桥南树玉钩帘卷香横雾新相识旧相识浅颦低笑嫩红轻碧惜惜惜刘郎去阮郎住为云为朝还暮心相忆空相忆露荷心性栁花踪迹得得得其后朝廷复收河南士人陷而不返其友不欲书名作诗寄之且附以龙涎香云江涨桥边花发时故人曽共着征衣请君莫唱桥南曲花已飘零人不归士人在河南得诗醻之云认得呉家心字香玉窻春梦紫罗囊余熏未歇人何许洗破征衣更断肠】
　　玉牌狼藉冷香尘小阁空余佛火新歌断红兠杨铁史桞丝风漾不胜春
　　【坚瓠集云梁溪杨仲载一日游鳯凰山过宋大内独步微吟至披香阁扯拾玉牌一事上有词云内人晓起怯春寒轻揭珠帘看牡丹一把栁丝收不住和烟搭在玉阑干为之怃然　瞿佑诗话元废宋故宫为佛寺西僧皆戴红兠防故杨廉夫宋故宫诗用红兠为韵】
　　名録登科决兆先蛛丝红砚墨花牵天家结网非无效一榜争看忠节传
　　【归愚集绍兴戉午五月余与妹夫章道祖待省试于临安之资国寺所用砚上结成蛛网众以为登科之祥已而果然　筠廊偶笔宋寳祐四年登科録第一甲第一名文公天祥第二甲第一人谢公枋得第二甲第二十七人陆公秀夫忠节萃于一榜洵为千古美谈】
　　四水先生事退潜苍华髪冷貌清恬摇思自擅薲洲趣笛谱西邻一再拈
　　【剡源文钞霅周密公谨与杭杨承之大受有连依之居元受和武恭王诸孙其居之苑籞引外湖之泉以为流觞曲水大受捐其地之西偏以居公谨故公谨亦为杭人　半轩集有题周草窻画像云宋运旣徂杭有弁阳周草窻志节不屈观其自赞之辞可槩见焉其像藏长洲沈氏　絶妙好词秋崖李莱老寄弁阳翁词云苍华发冷笑瘦影相看如竹　词综周密词名薲洲渔笛谱　按郑元庆湖録云四水者湖城以苕水余不水前溪水北流水合而入于郡霅溪故名四水旧人诗四水交流霅霅声是也据此则四水乃湖之地名公谨生于湖中年虽迁杭晩仍归老弁山又号弁阳老人则四水潜夫之号亦犹是耳　大涤洞天记杭城癸辛街杨府瞰碧园有茂林修竹之趣】
　　小架红亭碧水环上元明月玉箫闲愁听穉栁娇黄后不忍重过昭庆湾
　　【霏雪録元帅夏谨斋若水居钱唐西湖之昭庆湾第宅百余门乃故宋谢太后歇凉亭如眉夀堂百花堂一碧万顷堂湖山清观等皆宏丽特甚又架船亭水中毎元夕诸堂皆施五色帘放华灯上下辉映　花草粹编湖海纪闻德祐太学生词云穉栁娇黄全未禁风穉栁谓幼君娇黄谓谢太后】
　　衣冠南渡纂兴亡囘忆东都旧事荒澒洞忽吹尘世换浓花淡栁说钱唐
　　【玉海王称上东都事畧百十三卷其书掇取五朝史传及四朝实録附传而微以野史附益之　野处类藁上东都事畧成书劄子王偁之父赏在绍兴中为实録脩撰偁承其绪余刻意史学断自太祖至于钦宗上下九朝为东都事畧　竹山词元夜阅梦华録齐天乐词云华胥仙梦未了被天公澒洞吹换尘世淡栁湖山浓花巷陌惟说钱唐而已】












　　南宋襍事诗卷五
　　钦定四库全书
　　南宋襍事诗卷六　　　　　　钱唐励鹗撰
　　野店新兴驻六军开基节建兆初闻试听一夜临安便是天边华盖云
　　【清波襍志髙宗自相州渡河初程宿顿问地名以新兴店对幕府进言宋室中兴其命维新又建炎初符瑞如氷泮复凝红光如火云覆华盖其类不一　挥麈前録政和二年南京鸿庆宫道士孟若蒙进言本宫毎遇正月初四日为剏业之日脩设斋醮乞置节名开基以永崇奉诏从其请绍兴中若蒙又以前绩自陈仰惟太上皇帝中兴再造复在南都岂偶然哉挥麈余话车驾初至临安府霖不止叶梦得等言州治屋宇不多六宫居必隘窄圣训曰亦不觉窄但卑湿尔然自过江百官六军皆失所朕何敢求安三朝北盟防编绍兴二年迁临安府于奉国寺基】
　　丽正门开散瑞烟六更才罢雁行聨别抛柘弹驱鸦地髙缀金铃放鸽天
　　【鼠璞行在南内门名丽正盖取重离丽正之义　豹隐纪谈杨诚斋诗天上归来有六更盖内楼五更梆鼓交作谓之虾蟆更禁门方开百官随入所谓六更也　四朝闻见録绍兴初髙宗建行阙于鳯山之中林木蓊如鸦以千万噪鸣聒天髙宗在汴无山未尝闻此至则大骇命内臣张去为领脩内司诸儿聚弹射而驱之临平赤崖间未几复如初　又云东南之俗以养鹁鸽为乐内侍畜之尤甚寓金铃于腰风力振铃铿如云间之佩】
　　景灵恭谢驾初囘帽揷宫花绣作堆除目传宣休覆奏昨宵斋殿降恩来
　　【随隐漫録景灵恭谢驾囘宰相以下皆簪花　学诗初集观景灵宫恭谢诗云不比常朝添覆奏报来除目十余家自注常朝除目覆奏而后出劄惟斋宫免　案景灵宫在钱唐门内北即今演武场地】
　　渡江以后说繁华非复唫梅处士家堤上风开及第栁山中春到状元花
　　【藏拙余藁春日湖上诗飞鹢鸣镳鼓吹喧繁华应胜渡江前吟梅处士今还在肯住孤山尔许年　雪岩唫卷湖上春晴诗杨栁也如新及第向人争舞緑罗衣　咸淳临安志徐清叟净明院和御制诗冲冻细寻梅信息枝头喜见状元花】
　　貌取湖山玉色愉萧郎絶笔院中无调铅杀粉经营极勅写天家瑞应图
　　【清容居士集萧照江山图诗萧郎解作湖山图上皇一见玉色愉　清河书画舫萧照中兴瑞应图前后凡六卷】
　　进御麋丸妙手供防教小米搨双龙轻煤第一黄山产赦却苍苍九里松
　　【老学庵笔记绍兴间复古殿供御墨新安戴彦衡所造自禁中降出双角龙文或云米友仁侍郎所画也中官欲于苑中作墨灶取西湖九里松作煤彦衡力持不可曰松当用黄山所产此平地松岂可用】
　　栁色青青食已寒香车菜市客争看红亭醋库桥东住心似桃花一样酸
　　【武林旧事清明前三日妇人涙妆素衣提携儿女若玉津富景御园包家山之桃关东青门之菜市尼庵道院寻芳讨胜极意纵游　咸淳临安志红亭醋库在菜市桥东街南面北】
　　秘省蓬峦俨帝居风籖万轴献来初墙西措大穷寒甚只读江东陆氏书
　　【中兴馆阁録秘书省蓬峦碑起居舍人木待问书挥麈前録太上南渡诏献书补官者凡数人秦熺提举秘书省奏请命天下专委守臣又有防録防稽陆氏所藏书上之今中秘所藏之书亦良偹矣　夷坚志乾道初内侍陈源居在秘书省东连墙起楼楼下筑台毎宴客张乐必于其处有闽士献书警之曰宅西正是三馆职多穷寒措大羡人富贵于心常以弗堪或能害我是后遂不复至】
　　东阁芬氲裛绮罗云头香法本宣和如何张赵为官日皁荚胭脂用不多
　　【齐东野语宣和时常造香于睿思东阁南渡后如其法制之所谓东阁云头香也　老学庵笔记髙宗在徽宗服中用白木椅子钱大王入觐见之曰此檀香椅子耶张婕妤掩口笑曰禁中用胭脂皁荚多相公已有语更敢用檀香作椅子耶时赵鼎张浚作相也】
　　尊为隆祐过江年黑竹舆中后谕传一自苗刘多事后都人总戴孟家蝉
　　【挥麈后録昭慈孟后绍圣三年以使令为禳禬之法诏徙处道宫思陵中兴尊为隆祐太后孟后祖名元易元为隆字　又云苗刘兵杀内侍胁制上为内禅之事太后乗黒竹舆宣谕以上仁孝晓夕思念二圣欲复讐雪耻大尉等皆名家不须如此　可谈孟后衣服画作双蝉目为孟家蝉识者谓蝉有禅意久之竟废　白石集观灯口号游人总戴孟家蝉争托星毬万眼圆闹里传呼大官去后车多少尽婵娟】
　　筑毬吹笛共流离中瓦钩防又此时檀板一声双泪落无人知是李师师
　　【汴都平康记政和间汴都平康之盛而李师师崔念月二妓名著一时李生门第尤峻靖康中李生与同辈赵元奴及筑毬吹笛袁绹武震辈例籍其家李生流落来浙中士大夫犹邀之以听其歌然憔悴无复向来之态矣　白獭髓中瓦前娼户李博士　案中瓦通后市街】
　　硬分明似李梅无端太学瓦皆摧儒官讳道天飞雹祭酒应为捕酒来
　　【轩渠録绍兴十七年五月临安大雹太学屋瓦皆碎儒官申朝廷不可言雹称硬　清波襍志绍兴间张扶少持改国子祭酒时祭酒虚位亦久前驺接呼赴监供职学前居民惊惧曰官来捕私酒传以为笑】
　　锦褾装池数场百花楼阁五文章鸳衾官库留遗物隐约风懐记蜀王
　　【辍耕録髙宗渡江后场购求为多锦褾如克丝作楼阁百花攅龙五色簟文之类　又云孟蜀主一锦被一梭织成被头作二穴如云版样此之谓鸳衾也杨元诚太史言儿时闻尊人枢密公于宋官库亲见之】
　　沈家丞相起书楼满地香云五体投犹胜申王格天阁十眉环侍瀹茶瓯
　　【三栁轩杂识沈丞相该为楼贮书时礼佛其上人谓之五体投地之楼以对秦桧一德格天之阁　清波襍志朱伯箕为秦伯和侍郎夀词咸瞻格天阁见十眉环侍争鸣弦索茶瓯试瀹更良夜沉沉细酌】
　　笼袖娇饶嬾不胜琵琶槽面拨轻氷赵家小景佳山水画上春衣雪色绫
　　【太平清话钱唐宋行都男女尚妩媚号笼袖骄民画继绍兴间一时妇人服饰及琵琶筝面所作小景山水实倡于赵士遵】
　　倾国名花一首诗御前草圣墨淋漓芙蓉玉貌描添线休遣君王怒净师
　　【游名山记臯亭山广严院僧净师绍兴初被召作草首书名花倾国两相欢宋主不悦赐罢　子素集髙宗二刘妃图诗秋风落尽故宫槐江上芙蓉并带开留得君王不归去鳯凰山下起楼台　绘事备考尚衣夫人刘氏画用奉华堂印有宫衣添线图枚卜图补衮图宫綉图】
　　小春寒白昼长杏花红遍锦胭廊熏炉巧样姜娘子细炙龙涎几品香
　　【居易録南宋姜娘子善铸铜器　佩楚轩客谈浩然斋有古龙涎香自复古睿思东阁琼英胜古清观清燕阅古以下凡数品】
　　东朝銮驭朔方归南面方知乐事稀可惜岳将军不见深宫只着道家衣
　　【二老堂襍志绍兴十二年太母还宫上曰朕自东朝之归方知南面之乐中书舍人程敦厚行太后侄女韦氏十娘封郡夫人制全用上语　七脩类藁韦太后北归至临平因问何不见大小眼将军耶人曰岳飞死狱矣遂怒帝欲出家故终身在宫中道服也】
　　花市争先竞买栽朱门尤贵看新梅钱唐湖上春风蚤九月疎花对菊开
　　【石湖梅谱钱唐湖上早梅花予尝重阳日亲折之有横枝对菊开之句行都卖花者争先为竒寘浴室熏蒸令拆强名蚤梅终琐碎无香】
　　砚童侍立太师窻夙搆佳文未易降贡院无烦戴羞帽紫绫册里士无双
　　【朝野遗纪程敦厚子山为中舍时秦桧善之一日呼入内阁坐候终日独案上有紫绫褾一册书圣人以日星为纪赋末有类贡进士学生秦埙呈文采艶丽子山兀坐静观几成诵及晚竟不出乃退子山叵测也及数日差知贡举乃大悟以此命题乃孙果首选老学庵笔记秦太师第中窻上下及中一二眼作方眼余作疎櫺谓之太师窻　梦粱録知贡举主文官皆戴羞帽乘驭赴观桥贡院　三朝北盟防编桧小奴砚童婢兴儿】
　　方响敲残事可惊玉堂天子出青城伤心祭了红鹦鹉无复重呼万岁声
　　【外史徽宗是玉堂天子不听玉皇说法谪降人间枫窻小牍髙宗在建康有大赤鹦鹉自江北来集行在承尘上口呼万岁足有小金牌有宣和二字因以索架置之比上膳草草无乐鹦鹉大呼卜尚乐起方响久之曰卜娘子不敬万岁盖道君时掌乐宫人以方响引乐者故犹以旧格相呼髙宗为罢膳泣下后此鸟持至临安忽死髙宗亲为文祭之云金距绛囊何意朱紫乗轩骇散纒罗鬬死不逺长江来自汴水匪饥则附曰忠自矢谢迹云端投身禁里每呼旧人以励近侍禽言若斯鸟官谁似云胡委羽归魂鹑尾借号有鸟来朝无雉渐肯为仪厯仍辉纪尚飨】
　　东青门外九宫坛岁岁明禋走从官记取石湖斋宿句窻风隙月不胜寒
　　【徐一防宋行宫考九宫贵神坛在东青门外一里石湖集次韵尹小稷察院九宫坛斋宿诗草草驰三里萧萧共一餐吏方绵礼蕞公自将诗坛隙月窥牀近窻风刮坐寒鸦鸣未忍散端为合并难　方舆胜览九宫贵神太乙摄提轩辕招摇天符青龙咸池太隂天一】
　　说史堪嘲王与之舌端今古尽传疑一时烟粉偏忺听铁骑儿兼银字儿
　　【白獭髓行都绍兴间有三市井人好谈今古谓戚彦樊屠尹昌也彦乃皇城司快行屠乃市肉昌乃佣书有无名人赋诗曰戚彦樊屠尹彦时三人共坐说兵机欲问此书出何典昔时曽看王与之与之乃说书史人　都城纪胜说话有四家银字儿谓烟粉灵怪传竒铁骑儿谓士马金鼓之事】
　　尚食遥供泛索并绣红巾上合衣擎馄饨不熟伶官进棘寺应推丙甲生
　　【梦梁録大内进膳有紫衣卷脚幞头者谓之院子家托一合用黄绣龙合衣笼罩左手携一条红罗绣手巾进入若非时取唤名曰泛索　霏雪録宋髙宗时饔人浍馄饨不熟下大理寺优人扮两士人相貌各问其年一曰甲子生一曰丙子生优人告曰此二人皆合下大理髙宗问故优人曰子饼子皆生与馄饨不熟者同罪耳上大笑赦原饔人】
　　蛮王狮子缀来齐九日花餻冣可题狎客陈词天一笑孟嘉陶令一身泥
　　【武林旧事九日菊糕为蛮王狮子于上　词苑丛谈康伯可附防秦桧求进为十客中之狎客专应制为歌词重九遇奉敕口占望江南云茱萸胖菊蕊湿滋滋落防孟嘉寻篛笠休官陶令觅蓑衣两个一身泥上大笑】
　　春来湖上两髙峰滴粉搓酥梦里逄修态横生花诰笔此词应是为张秾
　　【词综王仲言云天台左誉与言防名之后钱唐幕府乐籍有名姝张芸女名秾色萟妙天下君颇顾之如帷云翦水滴粉搓酥皆为秾作后秾委身立勲大将家易姓章疏封大国绍兴中覔官行阙访西湖两山间忽逄车舆甚盛中覩一丽人褰帘顾君而颦曰如今若把菱花照犹恐相逄是梦中君醒然悟入即拂衣东渡一意空门　清波杂志尝得一诰词云朕眷礼勲臣既极异姓王之贵疏恩私室并侈如夫人之荣以尔修态横生芳性和适云云绍兴间权外制某人行　三朝北盟防编张俊妾张秾钱唐名妓也知书尝代俊文字封荣国夫人】
　　和议初成返使车御容收得向龙沙白池屋秋风冷手着丛书记禁花
　　【两浙名贤録朱弁字少章婺源人髙宗遣使问安两宫为通问使十二年和议成始得归献金国所得六朝御容及宣和御书所述北方事状秦桧沮之仅转奉议郎未几以疾卒于临安府白池之寓舍　朱弁曲洧旧闻木香始禁中有数架花时民间得之相赠遗今则盛矣　梦梁録白池在钱唐门里沿城南】
　　清脩尼寺静焚香传是中宫赐寳坊还有藕花洲畔女翠深不碍宿鸳鸯
　　【咸淳临安志清脩尼寺在崇新门外右军寨前绍兴间显肃皇后建仍赐额　又云临平山下有藕花洲即鼎湖也　梦窻丁藳题藕花洲尼扇词翠深不碍鸳鸯宿采菱谁记当时曲】
　　汝甆古觯秘深宫脩内司窰笵更工提举昨朝新进入青花不与外间同
　　【梧溪集有宋髙皇夀成殿汝瓮觯引　辍耕録南渡邵成章提举于脩内司造青器名内窰模笵极精油色莹彻为世所珍】
　　闲看鸥飞下小池影妻椅妾况凄其服膺斋里诸先辈魁辅何由刻上碑
　　【鹤林玉露太学蕴道斋前有小池忽一鸥飞下容与甚久一同舍生诗云昨夜余春水满白鸥飞下立多时　清波襍志绍兴十三年再兴太学吕荣义为上庠録投进倡和诗有影妻椅妾语　林下偶谈陈自强本太学服膺斋生既当国斋中为立碑刻魁辅二大字】
　　南迁事事仿东都曾述江西诗派图湅匠才成山谷褐临安犹见典型无
　　【竹坡诗话吕舍人有江西宗派图自是云门临济始分矣　挥麈后録旧见黄太史所服絶胜时在临安呼匠染之始就名曰山谷褐】
　　玉练槌香破鼻闻蔷薇露滑大瓢分御前漫赐黄封醖不及秦家有表勲
　　【武林旧事诸色酒名蔷薇露御库玉练槌祠祭　酒小史秦桧表勲】
　　系书钱要十分丰一阕书墙恼至公谢石空夸能拆字可怜身在讨论中
　　【容斋随笔绍兴初范觉民为相以崇宁来剏立法度例有泛赏建议讨论行下吏部追夺虽公论当然而失职者浮议蜂起无名子改坡语云清要无因选举艰辛系书钱须要十分又云不如归去作个闲人免一囘来一囘讨一囘论大书贴于墙上逻者以闻朝议罢讨论之举　二老堂襍志谢石善拆字徽宗特补承信郎后因范觉民作相讨论追夺邵溥尚书第三子谓石我亦能拆字诘之则曰尔姓谢所谓身在讨论之中名石则终身右选不能出头也闻者大笑　夷坚志谢石绍兴八年来临安】
　　层阁森沉白日闲敷文讥语岂难删虎儿学士空供职忆否挥豪进楚山
　　【媿郯録绍兴十年五月十一日内降诏曰恭惟徽宗皇帝宸章奎画着在简编崇建层阁以严寳藏恭以敷文为名按典故凡建阁降诏必着阁之所以名如焕章建阁淳熈十五年诏曰载稽帝世之隆无越尧章之焕还考敷文则隐其义而无其辞及考云麓漫钞曰徽宗书阁曰敷文取诞敷文德于两阶七旬而有苗格以寓讥诮是时秦桧当国其无君之心不可不诛焉　画继米元章便殿赐对因上友仁楚山清晓图友仁宣和中为大名尹被遇光尧官至工部侍郎敷文阁学士　案天章敷文诸阁皆在大内】
　　东西马海散如云出格骅骝空一羣欲使广南髙蓟北诏将牵付殿前军
　　【名马记绍兴七年五月广右进出格马十匹上留其一余付殿前司曰马之良者不必西北　梦梁録呉越王牧马于钱唐门外东西马塍其马蕃息号为马海　又云殿前司在鳯凰山八蟠岭有御书阁凝香香堂整暇堂】
　　侯门歌舞出都城无奈更衣诉此情但向小屏啼绛蜡输他三杰蚤知名
　　【夷坚志观察使张渊绍兴中以髙价徃都城买美妾二十人而御之甚严小过必挞尝延客环侍歌舞中席渊起更衣坐客叶晦叔之侧一姝冣丽乗闲语之曰恭人在太尉左右想大有乐处姝惨容不语指筵上烛云绛蜡分明防得　齐东野语范石湖云朝士中姝丽有三杰谓韩旡咎晁伯谷家姬及赵彦博家姬小琼也　近体乐府赠赵富文家姬小琼词见了还非重理霓裳舞都无误几年一遇莫讶周郎顾】
　　花来琼野玉光寒学士吟成傲热官晓翦春氷送缇骑一枝庆忌宅边看
　　【陈氏书録解题琼野録一卷学士洪迈园池记述题咏曰琼野者从维扬得琼花植之而生遂以名圃留青日札南宋宦者陈源取琼花孙枝接于聚八仙根上至今流传杭褚家塘琼花园是也地即春秋庆忌宅基　宋郑觉斋扬州慢琼花词记晓翦春氷驰送金茎露湿缇骑星流】
　　叶叶西风翠翦裁新凉气味蚤相催金钱买得秋多少秋傍玉人云鬓来
　　【梦梁録立秋日都城满街呌卖楸叶妇女小儿翦如花样揷于鬓边以应时序　竹屋痴语清平乐咏秋叶词盘枝翦翠叶叶西风意吹上玉人云鬓底无限新凉气味飘萧露叶烟柔絶怜不逐宫流寄语多情宋玉悲秋得似宜秋】
　　天街春暖酒如油争上和丰丰乐楼银瓮呈祥都不解屏间瑞应待人搜
　　【齐东野语中和和丰丰乐银杓银瓮钱唐酒楼名野客丛书都下有银瓮酒库或问何谓余考瑞应图王者宴不及醉则银饔呈祥盖取此意】
　　夜来归梦月横西东阁重窥路更迷传语郎君新得意酒酲无奈晓鸦啼
　　【能改斋漫録汪彦章在翰苑屡致言者作防绛唇词或问曰归梦浓于酒何以在晓鸦啼后公曰无奈这一队畜生何　寓简秦熺状元及第汪彦章以啓贺防之有云三年而奉诏防固南宫进士之所同一举而首儒科盖东阁郎君之未有本求属对之工而熺父子怒以为轻已彦章自此得罪羇置湖湘】
　　德夀宫中撰册新书厨尤氏冣移人明朝上夀天顔喜舞五花儿动酒鳞
　　【贵耳録德夀八十夀皇讲行庆礼上尊号周益公当国差官撰册杨诚斋尤延之各撰一本进呈夀皇以杨之文聱牙不若用尤之文温润　坦斋笔衡尤延之贯穿今古士大夫目为尤书厨　癸辛襍识德夀宫舞谱有五花儿雁翅儿背儿】
　　过秋来禁苑西述懐诗格未曽低平生览镜雄心在接骨时闻唤小嵇
　　【庚溪诗话孝宗不忘中兴之图毎形于诗词如新秋雨过述懐云平生雄武心览镜朱顔在　两浙名贤録嵇清仁伯由汴扈跸南渡世传秘术夀皇躬骑射时有误损应期而瘳宫中诧曰小小嵇正能接骨耶】
　　西蕃名劎敌呉钩赐出寒光凛素秋底事武臣要重赏边功渐近太平州
　　【名劎记绍兴六年二月右相都督张浚请降御前西蕃寳劎给赐有功将士　钱氏私志隆兴初贺子忱知枢密院有武臣陈理公赏称累立战功自宣和年第一次燕山府至绍兴年第九次太平州谓朝廷推赏一次轻于一次贺正色云只为边功一次近于一次武臣无词闻者称服】
　　垂衣暇日沐恩波四角金龙押帕罗红粉抹胸绯裹肚贵从御退赐宫娥
　　【建炎以来朝野襍记乾道邸报临安府浙漕司所进成恭后御衣有粉红纱抹胸正红罗裹肚　癸辛杂识大臣家赐与帝后衣谓之御退衣服予妻舍有御退罗帕四角皆有金龙小印】
　　鸳鸯飞处画船横白玉芙蓉两朶生请看双投桥下水有情争得似无情
　　【七脩类藁杭西潮南入路曰长桥宋志俗名双投昨读元冯士颐竹枝词曰请看双投桥下水新开两朶玉芙蓉注云常有情人双投桥下故长桥名双投】
　　甘园地占社坛多大尹忻然不柰何留与花时夸好景水亭四望客经过
　　【玉照新志乾道中赵渭磻老尹临安时巨珰甘升有别墅在西湖惠照寺西地连郡之社坛升欲取以广其圃磻老忻然领命　静佳集辛亥二月望祭斋宫因游甘园诗朝霏作连天湿花气熏人到骨香四望水亭无正面有花多处背湖光　案甘园在净慈寺对】
　　禁中丹桂月如银犹有张抡一曲新霜滑玉堦行不得谪来莲社作闲人
　　【花庵絶妙词选张材甫抡号莲社居士多应制词有临江仙咏禁中丹桂　夷坚志绍兴末知阁门事张抡赴后殿起居由隔门东澁道阶趋下霜滑失足顿坐于地阁门职主朝觐弹奏臣僚失仪若本司官则自奏劾抡竟放罢】
　　杨监朝天乍缷帆一官一集换头衔蒲桥暇日携孙子幼圃花窠手自芟
　　【行都纪事杨诚斋名万里为监司时巡歴至一郡郡守宴之官妓歌贺新郎词以送酒其中有万里云帆何时到之句诚斋遽曰万里昨日到守大惭监系此妓　瀛奎律髓注杨诚斋诗一官一集每一集必变诚斋朝天集幼圃诗序蒲桥寓居有刳方石而实以土者小孙子萟花窠菜本其中戏名幼圃　梦梁】
　　【録盐桥东一直不通水旱桥名蒲桥　按蒲桥为诚斋寓居此类甚多皆从来郡邑志所未备】
　　三桥旅舍寂无哗揭榜严宵烛影斜响卜已占婆惜得试文莫是董公遮
　　【夷坚志括苍何湛叔存淳熈丁未赴省试馆于三桥旅邸揭榜之夕遣仆探候久而不至有忧色因率同辈登桥听响卜闻河畔妇人呼曰婆惜你得盖呉人愠怒欲行打骂之词俗谓之受记非吉兆也湛独喜曰可贺我矣吾小名正为婆惜仆至果中前列　坦斋通编淳熙丁未洪景卢知举一考官大笑絶倒问之则云试卷中有用董公遮说汉王事以公遮为三老之名　梦梁録韩府南曰军将桥次曰三桥子】
　　僧到郊禋识御顔易安斋类虎丘山劈开溪石寻微径窻外江光一抹间
　　【二老堂襍志易安斋溪石画开髣髴虎丘之劎池但小耳上有数亭傍结小庵仅容膝自窻中望涛江际天如发鸡瓮也僧宗表年八十八上遇郊禋宿斋徃徃过之至今设御榻而皇城司遣亲事官为阍者案易安斋在龙山郊坛侧浄明院内近慈云岭】
　　记得明堂旧例无误宣锁院噪宫乌紫霞帔接红霞帔庆庆堪怜作受奴
　　【玉堂襍记禁中以锁院为重淳熈三年庆夀赦凡降麻官合加恩者用辛已明堂例免锁院九月三日中书进熟状魏王恺恩平郡王璩永阳郡王居广并加食邑只乞降付院草制内夫人失于详阅宣锁陈直院明日内批付密院典字直笔呉庆庆降充紫霞帔不令供职主管大内公事庆国淑懿夫人刘从信降两字夫人盖惩其误也　留青日札红霞帔宋宫人品名绍兴间如张顽儿冯十一娘张正奴刘翠奴之类又有紫霞帔王受奴】
　　瑞石山隅帝式慿祧迁九室亦同升摩防罗自平江进原庙花楼又试灯
　　【建炎以来朝野襍记太庙自仁宗以来皆祀七世崇宁初取王肃说谓二祧在七世世之外乃建九庙奉翼祖宣祖咸归本室焉绍兴中徽宗祔庙以与哲宗同为一世故无所祧及升祔钦宗始祧翼祖髙宗与钦宗同为一世亦不祧由是淳熈末年太庙祀九世十一室及阜陵复土赵汝愚为相遂祧僖宣二祖而附孝宗有防集议时朱子方在讲筵独以九庙为正中兴小厯绍兴十三年景灵宫成祖宗神御自温州来至是达于行在乃诣天章阁告迁徽宗及恭显恭肃二后神御乙未并奉安于景灵宫四孟躬行献礼上元结灯楼寒食设秋千七夕设摩防罗　方舆胜览平江府土人工于泥塑所造摩防罗尤为精巧】
　　湖蟹年年出葑田呉阊八跪进尢鲜不须将相矜雄畧茅店青旗认鞠天
　　【随隐漫録姑苏守臣进蟹应制程奎草批答云新酒鞠天维其时矣上曰茅店酒旗语岂王言耶令陈藏一拟闻先臣援笔立成畧曰内则黄中通理外则戈甲森然此卿出将入相之象也上乃恱　咸淳临安志西湖葑田产蟹土人谓之湖蟹】
　　富景园开聚景同宸游风物冠城东百花池上花多少直到升仙桥外红
　　【禁扁园有集芳庆乐聚景玉津玉壶富景翠芳并在杭　都城纪胜城东新开门外有东御园今名富景园　七脩类藁东花园宋之富景园也内有百花池相传旧矣今园前民家之后尚存大池孝宗尝奉太后幸此板儿巷名白花蛇散巷乃百花池上巷也咸淳临安志富景园规制畧仿湖山　又云升仙桥富景园前】
　　面赤知卿酒户亷小春茶味亦清恬重华宫里他年宴满席无多泛緑籖
　　【玉堂襍记淳熈丁酉十一月壬寅必大轮当内直上曰卿想不甚饮比赐宴时见卿面赤赐小春茶二十銙叶世英墨五团以代赐酒　经鉏堂襍志夀皇坐侧有一牙籖筒凡二十半白半緑酒樽至出白籖斟止半杯出緑籖则满泛一席之间用緑籖止二三而已】
　　青兕雄姿剰一钱晚年空看緑苔圆吕婆名彻枫宸听弱女钗分剧可怜
　　【宋史辛弃疾在耿京军中僧端义窃印以逃辛追获之义端曰我识君相乃青兕也力能杀人幸勿杀我辛斩其首归报京　稼轩长短句侍者阿钱将行赋钱字赠之云杜陵正好事留得一钱看又云从今花影下只看緑苔圆　贵耳録吕婆即吕正已之妻淳熈间名达天听京畿有二漕一吕搢一吕正已搢家诸姬甚盛必约正已通宵饮吕婆一日大怒逾墙詈之搢子一弹碎其冠事彻孝皇两漕即日罢吕婆有女事辛幼安以微事触怒逐之今稼轩桃叶渡词因此而作按稼轩祝英台近有寳钗分桃叶渡烟栁暗南浦之句】
　　天净纱防薄似云冷泉堂下翠凉分君王欲识民间事金合朝封豹脚蚊
　　【咸淳临安志纱有天净纱　齐东野语夀皇语崇王曰闻湖州多蚊果否后侍宴因以小金合贮豹脚数枚进之】
　　东观峩峩尺五天砚储百九泼云烟汴京公相无遗物七库青缃值几钱
　　【砚笺秘阁砚髙宗御押郑亨仲诗石渠东观天尺五右文储砚一百九今所见七十五耳　建炎以来朝野襍记中兴馆阁书目淳熈中所脩也髙宗渡江书籍散失绍兴初有言贺方囘子孙鬻故书于道者上命有司市之洪王父为少监建言芜湖僧有蔡京所寄书籍因取之以实三馆五年九月大理评事诸葛行仁献书万卷于朝诏官其一子十三年初建秘阁又命即绍兴府借故秘阁陆宾家书缮藏之宾农师子也　梦梁録秘书省经史诸子书籍凡七库　按秘省藏书始末此段视挥麈録较详】
　　庵酒店前杨栁风碧香酒暖十分空舞儿二八腰身小染就春衫不肯红
　　【都城纪胜庵酒店者谓有娼妓在内而于酒阁暗藏卧牀也　天下酒名记杭州有碧香咸淳志碧香库在西桥东　老学庵笔记绍兴末缣帛有一等似皁而淡者谓之不肯红亦退红之类也】
　　垂髫妙女緑鬖鬖独对经书四十三从此闺襜为进士淳熈省榜作新谈
　　【留青日札淳熈九年女童林幼玉求试经书四十三件并通时年一十二岁赐为孺人或云林妙玉赐为进士　丹铅总録女进士者林妙玉也】
　　箨冠长笛冣矜竒一曲惟将项下吹比似卢郎倚楼处沙河塘上少年时
　　【游宦纪闻沙随先生顷于行在见一道人以笛拄项下吹曲其声清畅而不近口竟不晓所以然　梦窻甲藁醉桃源赠卢长笛词沙河塘上旧游嬉卢郎年少时一声长笛月中吹和云和雁飞惊物换叹星移相看两鬓丝断肠呉苑草萋萋倚楼人未归】
　　不因驯象外藩通谁识临安假国忠齿冷虚无新拜号太师竹倚一枝红
　　【白獭髓宁宗恭淑后上仙而曹氏为婕妤平原特以为亲属偶值正里富国进驯象至平原语公瑾曰不闻有正里富国公瑾曰如今有假杨国忠　朝野遗纪婕妤曹氏姊妺通籍禁中皆为女冠赐号虚无自然先生者左右街都道録者皆厚于韩侂冑或谓亦与之昵　图绘寳鉴韩平原自写琅玕大叶号太师竹】
　　萧闲日诵度人经管领南湖尚典型诗客何妨原将种氷茹雪食发星星
　　【武林旧事张镃桂隐百果云南湖则管领风月北园则燕宾娯亲　又云都徽别馆诵度人经处　四朝闻见録镃预史弥逺议诛韩侂胄史以韩为大臣且近戚未有以处镃曰杀之足矣史退谓钱象祖衞泾曰正将种也　杨诚斋赞张功父像云门有朱履坐有桃李一何佳公子也氷茹雪食雕碎月魄又何穷诗客也】
　　浅色衫裁艾虎纱鬓边千叶试榴花催教马逺图宫扇意思山前赏物华
　　【宋宁宗杨后宫词一朶榴花揷鬓鸦君王长得笑时夸内家衫子新番出浅色新裁艾虎纱　梦梁録榴花有千叶者　呉师道礼部集仙山秋月图宫扇马逺画　武林旧事端午先期学士院供帖子禁中排当例用朔日谓之端一设天师艾虎意思山子数十座巧粽结为楼台舫辂】
　　诗人正乐是姜防私篆鹰扬与鳯仪一担琴书留水磨秋声夜夜故乡思
　　【白獭髓庆元间士人姜夔乞正奉常雅乐　云烟过眼録姜尧章有鹰扬周郊鳯仪虞廷印甚竒　呉梦窻词藁姜石帚馆水磨方氏　武林旧事水磨头近石函桥　白石集湖上寓居诗荷叶披披一浦凉青芦叶叶夜吟商平生冣识江湖味听得秋声忆故乡】
　　水仙庙下水连天佩玉峩冠像宛然唤取雪篷烟艇子任他豪贵占头船
　　【咸淳临安志袁韶水仙王庙记峩冠佩玉乗风载云相羊于水月倒景之中仙有灵宜不宜耶　清波襍志顷年西湖所置船舫如泛星槎淩风舸雪蓬烟艇扁额不一　霞外集西湖春日壮游诗豪家游赏占头船趰得风轻放纸鸢】
　　平原省吏史梅溪侍从申呈势莫齐不道清才工乐府泉绡织就粉牋题
　　【四朝闻见録苏师旦既逐韩侂胄为平章专倚省吏史邦卿奉行文字拟帖拟防俱出其手权炙搢绅侍从柬札至用申呈　张功父史梅溪词序史生之作情词俱到织绡泉底去尘眼中】
　　白首脩书局正开洞微能识我重来一囊粟抵千壶酒自有莲花博士才
　　【词统陆放翁之出也韩平原招致之一夕梦故人相语曰我为莲花博士镜湖新置官也我去矣君能暂为之乎月得酒千壶亦不恶也遂以诗纪之云白首归脩汗简书毎因囊粟叹侏儒不知月给千壶酒得似莲花博士无　老学庵笔记予去国二十七年复来惟卖卜洞微山人无恙】
　　书学官家笔势骞杨家妹子冣承恩偷从琴鹤图中见妩媚清诗粉指痕
　　【书史防要杨妹子杨后之妹书似宁宗马逺画多其所题语关情思人或讥之　真迹日録杨妹子题刘松年琴鹤图诗清献先生无一钱故应琴鹤是家传谁知黙鼓无弦曲时向珠宫舞幻仙】
　　特祠太乙留琼馆小着危亭緑树间佳气葱葱谁与辨武林山是虎林山
　　【学诗初集东太乙宫即事诗緑隂深处着危亭佳气葱葱王武林一片红尘飞不入杜鹃啼处白云深自注宫后有亭乃武林山　七脩类藁虎林即今祖山寺宋东太乙宫之山也不知者改虎为武宋楼攻媿诗云武林山出武林水灵隐后山母乃是此山亦复用此名细考其来正有以从来有龙必有珠此虽培塿千山余四朝闻见録云虎林即灵隐山因避唐讳改名武林杨正质又谓钱氏有国时此山在郭外异虎出焉故名呉音讹虎为武耳据三说惟杨为是若以避唐讳则汉志已名为武林矣又晏元献舆地志云武林山钱唐泉所自出此可见武林自是灵隐而虎林之地又岂有泉之可出耶】
　　鸾绡闲引玉津游正值南郊祀事脩丙夜宓妃先犯戒却将圣像拜盘沟
　　【朝野遗纪光庙郊宿青城李后复至玉津行园亦犯玉女宓妃之戒　韦居听舆苏州承天寺有神曰盘沟大圣光皇尝宣像入内赐僧牒】
　　宜男图子李家描蜨戏长春扑扇绡为爱鞠花香五月草虫勾出珠跳
　　【书画彚考南宋画院李从训有宜男图马麟有美人扑蝶蝶戏长春合卷　石湖鞠谱五月鞠花心极大毎枝只一花近年院体画草虫喜以此鞠写生】
　　三朝御裹陈忠翊四世儒医陆大丞指防贺家酥样好合将扁榜一时称
　　【老学庵笔记大驾驻跸临安故都及四方士民商贾辐辏又剏立官府扁榜一新好事者取以为对曰钤辖诸道进奏院详定一司勅令所王防御契圣眼科陆官人遇仙风药干湿脚气四觔丸偏正头风一字散三朝御裹陈忠翊四世儒医陆大丞东京石朝议女壻乐驻泊药铺西蜀费先生弟子寇保义卦肆如此凡数十聨　都城纪胜都下买物竞趋有名之家如望仙桥糕糜后市街卖酥贺家】
　　草庵旧住万松岭能画惟将画出家月黒山深鬼吹火笔头力便可驱蛇
　　【攻媿集释智融俗姓邢以医入仕南渡居临安万松岭号草庵邢郎中官至成和郎年五十弃官谢妻子祝髪灵隐寺人不知其能画山深多蛇忽作二竒鬼于壁一吹火向空一蹋蛇而掣其尾蛇患遂除】
　　七寳山头一俊人侍郎桥识旧京臣谁知竹暗云深处更着梅亭句絶尘
　　【挥麈三録明清厠迹跸路假居于临安之七寳山俯仰顾盻聚山林江湖之胜于几案间　前録云徐五丈敦立为贰卿明清偶访之坐间问曰度今此居侍郎桥何耶明清即应以仁宗朝郎简杭州人以工部侍郎致仕居此里人德之遂以名桥两朝国史本传字简之王荆公有寄郎简之诗敦立大喜曰博闻如此可谓俊人矣　四朝闻见録陈谠三茅观梅亭诗竹密不知云欲山髙尽见水朝宗继是无有和者按三茅观在七寳山　随隐漫録云绍兴初以牛鼎赐三茅观内有铭乃朱孝武孝建元年八月二日】
　　【作西湖志以为汉建元鼎误矣　敦立名度作却埽编】
　　西湖衣鉢几人传长绕梅花拜墓田为问孤山林处士可曽一世对花眠
　　【雪岩吟卷读林可山西湖衣鉢诗梅花花下月黄昏独自行歌掩竹门只道梅花全属我不知和靖有仍孙　升庵词品林君复宋史谓其不娶无子然林洪着家山清供言先人和靖先生云云盖丧偶后遂不娶耳　按洪字可山】
　　荷花万柄倒池心小水晶宫望更深诗思只宜生此处云山罨画地销金
　　【四朝闻见録白洋池在田家桥侧芰荷然鸥鹭襍集号小水晶宫　老学庵笔记绍兴中有贵人好为俳谐诗如録树帯云山罨画斜阳入竹地销金】
　　江湖集列几名家陈道人诗颇足夸摊向睦亲坊畔卖相公语禁累梅花
　　【瀛奎律髓注寳庆初史弥逺专权之际钱唐书肆陈起宗之能诗凡江湖诗人皆与之善宗之刋江湖集以售刘潜夫南岳藁与焉宗之诗有云秋梧桐皇子府春风杨栁相公桥哀济邸而诮弥逺也或嫁秋春风之句为敖器之作言者并潜夫梅诗论列劈江湖集板二人皆坐罪而宗之坐流配于是诏禁士大夫作诗绍定癸已弥逺死诗禁始解潜夫为病后访梅絶句云梦得因桃却左迁长源为栁忤当权幸然不识桃并栁却被梅花累十年　又云陈起睦亲坊开书肆自称陈道人　按睦亲坊即今杭城弼教坊】
　　小队宫妆蚤朝石中灵鹊噪声遥绾成不落新翻髻裹就春趺上马娇
　　【玉芝堂谈荟宋穆陵宫中有灵鹊石石中有鹊每天将旦咸闻噪声　籹台记理宗朝宫妃梳髙髻于顶曰不走落　说略理宗朝宫妃束足纎直名快上马】
　　两湖胜槩得佳名饮緑亭前春水生好是上头天气近燕帘栁户作清明
　　【范石湖集李翚知县作亭西湖予用东坡语名曰饮録遂为胜槩　梦粱録清明节凡官民子女未冠笄者以此日上头　史梅溪饮緑亭词有栁户清明燕帘寒食之句】
　　和宁门内敞楼台甲第初縁贵主开细草林花犹道逺内人遣自两宫来
　　【栁待制集右开元宫图一卷本宋理宗女周汉国长公主第在杭州清湖桥西第成于景定辛酉公主实以是年下嫁驸马都尉杨镇初理宗无子度宗自福邸入正储贰而谢后女独有公主两宫冣所钟爱有司希防为治第帷帐供御下乗舆一等居半岁犹以逺掖庭更卜和宁门内东穿堧垣为直道内宫宫婢朝夕通馈问而是赐第在清湖者惟居杨氏母　句曲外史集题周汉国公主甲第图诗主家楼观蔚参差想是当年全盛时宫草细分乗辇道林花深隐泛舟池瑶台仙去尘生海甲帐神来风满旗好在画图留胜迹五云长防鹤笙祠　咸淳临安志崇恩寺惠顺贾妃攅所周汉国端孝公主附焉公主妃所出按此与栁说不同】
　　斫竹为棚翠动摇行都也学借元宵魫灯珠网交垂处傀儡先装独自乔
　　【清夜録理宗淳祐三年京尹赵节斋预借元宵十二月十四日诸巷陌桥道皆编竹为张灯之计　武林旧事灯品魫灯则镂犀珀玳瑁以饰之珠子灯则以五色珠为网下垂流苏　又云大小全棚傀儡有乔三教乔迎亲乔师娘乔宅眷独自乔之类　案前此徽宗有预借元宵事】
　　清霁亭前宴赏时盻儿歌韵袅游丝官家不解闲愁闷休唱寻寻覔覔词
　　【李祉陈盻儿传庚申八月太子请两殿幸本宫清霁亭赏芙蓉木樨韶部头陈盻儿捧牙板歌寻寻覔覔一句上曰愁闷之词非所宜听可令陈藏一撰一即景快活声声慢　随隐漫録度宗令制桂诗秋桂庭前霁影凉万重深翠防深黄恭迎两殿临清赏夀斚浓浮月殿香】
　　水月仙人半面妆浴堂门外见徐娘郎君可是无金屋画取湖山近卧牀
　　【蒋捷竹山词傅岩隐木如武林纳浴堂徐氏女子于客楼其归也亦贮之所居楼上图西湖景于壁词有水月仙人院宇到处有西湖如镜之句】
　　卷地霜风苇尽枯浅斟低唱应开炉罗帏小钉金泥密红入麒麟醉倩扶
　　【梦粱録十月朔贵家新装暖阁低垂绣帘浅斟低唱以应开炉之序　归愚词西江月咏开炉云风送丹枫巻地霜干枯苇鸣溪兽炉重展向深闺红入麒麟方炽翠箔低垂银蒜罗帏小钉金泥笙歌送我玉东西谁管瑶华舞砌】
　　何当不吠犬成群日税渔船扇冦氛因有宵衣难昼锦白麻红烛敕摛文
　　【古杭襍记寳祐乙夘丁大全除司谏陈大方除正言胡大昌除侍御天下目为三不吠之犬　清夜録开庆元年丁大全当国江鄂二郡守剏例每一渔船日税五千渔人不堪命遂渡北兵入冦鄂渚八月起复旧相呉履斋宅左揆直院洪鲁斋芹草麻制云予方重宵衣之忧汝不以昼锦为乐入趋延英之召亟奉天章之咨】
　　花样连枝放杏桃街头青纸价争髙袖中自具南宫手波撇纷纷落翦刀
　　【志雅堂襍钞向旧都天街有翦诸色花様者极精妙随所欲而成又中瓦有俞敬之者每翦诸家书字皆专门其后忽有少年能衣袖中翦字及花朶之类更精于二人于是独擅一时　诚斋集翦字呉道人翦李义山经年别逺公诗用青纸翦字作米元章体逼真】
　　清湖河水贯城流载酒船通屋后头移得癖斋鸡犬住唫诗破却一生愁
　　【咸淳临安志髙九万喜杜仲髙移居清湖诗笑移鸡犬入城居无复游从叹阔疎河水通船堪载酒桐隂近屋可脩书饭香休忆辛田米羮美何惭丙穴鱼我亦买山湖上住效芹时拟贡园蔬按杜旃仲髙金华人有癖斋集　梦粱録清湖河自府治前净因桥过闸转北由渡子桥合涌金池水流至清湖桥众安桥与市河合】
　　乔相无儿晩秉钧上梁文语亦酸辛见沧阁上闻箫鼓湿雪明灯作好春
　　【齐东野语乔行简嘉熙末自相位拜平章军国重事年八袠矣作上梁文云有园有沼聊为卒岁之谋无子无孙尽是他人之物　絶妙好词翁元龙雪霁登呉山见沧阁闻城中箫鼔声水龙吟词有街声暮起尘侵灯户月来舞地之句　按呉山石巷内寳奎寺宋相乔行简故第后舍为寺有理宗书见沧二字勒之崖石此田叔禾西湖志所载不知舍宅由于无子且曾有见沧阁也翁词全首佳絶想叔禾未寓目故不采入耳】
　　西湖诗客习难除多挟中朝阔匾书笑杀壶山老居士竟劳秋壑搆华居
　　【瀛奎律髓注庆元嘉定以来乃有诗人为谒客者干求一二要路之书谓之阔匾副以诗篇动获千万缗如壶山宋谦父自逊一谒贾似道获楮币二十万缗以造华居是也钱唐湖山此曹什伯为羣阮梅峰秀实林可山洪孙花翁季蕃髙鞠磵九万徃徃雌黄士大夫口吻可畏】
　　簿録平原故物空着庭竹石属苏公文山二十魁天下独重邦人学二忠
　　【鹤林玉露东坡谪儋耳道经南安于一寺壁间作丛竹丑石甚竒韩平原当国劄下本军取之守臣以纸糊壁全堵脱而龛之以献平原置之阅古堂中既败籍其家壁入秘书省著作之庭　偃曝谈余寳祐年登科録第一甲第一名文天祥字宋瑞小名云孙小字从龙年二十　文山集道山堂瞻御书诗着庭更有邦人笔稽首承休学二忠自注云著作之庭乃胡忠简公书周文忠公立】
　　阁门赞拜尽宫嫔花外流莺误达晨春夏秋冬书月日酿成别是一家春
　　【随隐漫録防寜郡夫人昭仪王秋儿顺安俞脩容新兴胡美人永阳朱梅儿资阳朱春儿髙安朱夏儿南平朱端儿东阳周冬儿顺政石润儿髙平周赛儿通化闻润儿浔阳陈宜儿胡安化沈咸宁黄新平皆上所幸也初东宫以春夏秋冬四夫人直书阁为冣亲王能属文为尤亲王非以色事主度皇亦恱德者也通鉴辑畧度宗既立躭于酒色故事嫔妾进御晨诣阁门谢恩主者书其月日及帝之初一日谢恩者】
　　【三十余人　武林旧事亭名别是一家春度宗初剏或谓非佳防也未几果验】
　　六和寺墖俯江浔万佛千灯出緑隂喜得神童能偶句青衫尝从翠华临
　　【两浙名贤録柴蒙亨长台人以神童闻端平二年初赴省从幸六和寺上指墖云一墖七层八面万佛千灯蒙亨应声云孤舟双桨片帆五湖四海】
　　奕棋待诏总新佥方罫文楸巧艺兼何似宫中玉棋子似将漏水逐时添
　　【武林旧事棋待诏郑日新等　徐文长别记度宗朝宫中有十二玉棋子上有十二时字置盆水中逐时浮出不差晷刻】
　　药洲遗墨已无伦壑相兰亭更絶尘正是樊襄多事日只留勇爵付斯人
　　【志雅堂襍钞廖莹中羣玉号药洲刻陈简斋姜尧章任希逸卢栁南四家遗墨十三卷贾师宪命王用和翻开定武兰亭三年而成酬以勇爵几与定本相乱　芸窻词张榘作也中多夀贾相词称为壑相】
　　画扇宸书进夀筵珠衣玉笏礼难全须从福邸投虹处记取铜华洗日年
　　【渊頴集宋度宗御书福王庆夀宫扇诗汉家诸侯奉大统防稽故邸王封重岁周甲子夀筵开宾客满堂宫扇来掖庭嫔御侍图史圣笔逡巡鸾鳯似清风外扑龙阜花明月中涵镜湖水南国为家日已微礼官考礼是耶非前殿君臣朝玉笏后宫父子曵珠衣梦窻甲藁宴清都夀荣王夫人词云长虹梦入仙懐便洗日铜华翠渚　癸辛襍识福王次子黄氏所生即绍陵也黄氏封隆国育圣夫人　按度宗父福王与芮为理宗之弟皆荣王子也理宗无子度宗入继大统田志云度宗理宗同母弟也讹甚】
　　阃帅才长未足多称心无赖转横波闰灯实録风流笔能杀漳南贾八哥
　　【三朝野史贾似道阃才有余相才不足又云以元老之尊眉与贱娼潘称心防狎　姑苏志郑虎臣杀贾似道者呉人也其家居第甚盛号郑半州四时饮馔各有品目着集珍日用一卷元夕闰灯实録一卷夏基西湖志张淑芳钱唐西山樵家女有才色理宗时选入宫贾相匿之为妾】
　　忆否琴边奉至尊文君鬓影伴黄昏斧柯片石香痕湿留与遗民一断魂
　　【湖山类藁汪水云留燕台一纪束书告行一时同人赋诗为别陈正淑诗云天山雪子落纷纷醉拥貂裘坐夜分明日马头南地去琴边应是有文君　改虫斋襍疏水云宋末以善琴供奉国亡随三宫入燕久之请为黄冠南归藏有赐砚背刻天锡永寳四字八分书右刻水云二篆字左刻楷书絶句云斧柯片石伴幽闲堪与遗民共号顽试忆当年承赐字墨痕如泪尽成斑】
　　水南半隐傍花宫犹是承平处士风一卷十空经在否有儿不愧鞠山翁
　　【心史郑思肖父鞠山翁讳起淳祐间居西湖有水南半隐在长桥作水南半隐记　寳顔堂笔记郑所南尝着大无工十空经一巻空字去工而加十寓为大宋造语竒澁自书其后云当有巨眼识之】
　　问安兵已入宫时救日空教羽檄移丽景只今传乐府松风吹冷浴龙池
　　【啽呓集咏吕文焕诗只将六载无消息太后宫中一问安注云大兵至临安屯臯亭山文焕与范文虎九骑入城至大内谒宋太皇太后　三朝野史大兵渡江贾似道即出檄书布告中外有云救日之弓救月之矢便直指于旌旗如砺之山如带之河尚永坚于盟誓　思古堂集臯亭山崇先寺浴龙池宋髙宗尝洗手因名　案西湖十景始自南宋瞿宗吉称周草窻赋木兰花慢张子成赋应天长皆晚宋名作今草窻十景词已轶不传独张子成陈君仲所作具在各存五首以见胜槩其外南渡词人题咏行都者亦摘句附卷尾　日湖渔唱苏堤春晓调探春云上苑乌啼中洲鹭起疎钟才度云窈篆冷香篝灯微尘幌残梦犹唫芳草搔首卷帘看认何处六桥烟栁翠桡才舣西泠趂取过湖人少　掠水风花缭绕还暗忆年时旗亭歌酒隐约春声钿车寳勒次第鳯城开了惟有踏青心纵蚤起不嫌寒峭画防间立东风旧红谁扫　平湖秋月调秋霁云十顷玻璃送逺目斜阳渐下林閴题叶人归采菱舟散望中水天一色碾空桂魄玉绳低转云无迹有素鸥闲伴夜深呼棹过环碧相思万里顿隔婵媛几囘瑶台同驻鸾翼对西风慿谁问取人间那得有今夕应笑广寒宫殿窄露冷烟澹还看数防残星两行新雁倚楼横笛　断桥残雪调百字今云凝云沍晓正防花才积荻絮初残华表翩蹮何处鹤爱吟人正孤山冻解苔铺水融莎甃谁凭玉勾防茸衫氊防冷香吹上吟鞭　将次栁际琼消梅边粉瘐添做十分寒闲踏轻澌来荐鞠半潭新涨微澜水北峰峦城隂楼观留向月中看巘云深处好风飞下晴湍　雷峰落照调扫花游云数峰蘸碧记载酒绀园栁塘花坞冣堪避暑爱莲香送晩翠娇红妩款乃菱歌乍起兰桡竞举日斜处望孤鹜断霞初下芳杜　遥想山寺古看倒影金轮遡光朱户暝烟带树有投林鹭宿凭楼僧语可惜流年付与朝钟暮鼔谩凝竚步长桥月明归去　花港观鱼调蓦山溪云春波浮渌小隐桃溪路烟正林塘翠不碍锦鳞来去芹香藻腻偏爱鲤花肥檐影下栁隂中逐浪吹萍絮　宫沟泉滑怕有题红句钓饵已忘机都付与人间儿女濠梁兴在鸥鹭笑人痴三湘梦五湖心云水苍茫处　梅渊词麯院风荷调应天长云换桥渡舫添栁防堤坡仙旧欠今续四面水窻如染香波醸春麯田田处成暗緑正万羽背风斜矗乱鸥去不信双鸳午睡犹熟　还记涌金楼共抚雕阑低度浣纱曲自与故人轻别荣枯换凉燠亭亭影惊艶目忍到手又成轻触悄无语独撚花须心事曾卜　南屏晩钟前调云翠屏对晩乌榜占隄钟声又敛春色几度半空敲月山南应山北欢娯地空浪迹谩记省五更闻得洞天晓夹栁桥疎穏纵香勒　前度涌金楼啸傲东风鸥鹭半相识暗数院僧归尽长虹卧深碧花间恨犹记忆正素手暗裁轻拆夜深后不道人来灯细窻隙　栁浪闻莺前调云翠迷倦舞红驻老妆流莺怕与春别过了禁烟寒食东风颤环铁游人恨柔带结更唤醒羽喉宫舌画船逺不认绵蛮晩棹空歇　争似涌金楼燕燕归来钩转暮帘揭对语画梁消息香泥砌花屑昆明事休更说费梦绕建章宫阙晓啼处稳系金狨双镫笼月　三潭印月前调云桂轮逼彩菱沼漾金潜虬暗动鲛室水路乍疑霜雪明眸洗春色年时事还记忆对万顷葑痕坼旧游处不认三潭此际曾识　今度涌金楼素练莺窻频照庾侯席自与影娥人约移舟弄空碧宵风悄籖漏滴蚤未许睡魔相覔有时恨月被云妨天也得两峰揷云前调云暮屏翠冷秋树赭疎双峰起南北好与霁天相接浮图现西极苕嶤处云共碧谩费尽少年游屐故郷逺一望空遥水断烟隔　闲凭涌金楼防灔波心如洗梦淹笔唤起睡龙苍角盘空壮商邑西湖路成倦客待倩写素缣千尺便归去酒底花边犹自看得　书舟雅词临安晩秋调满庭芳云南月惊乌西风破雁又是秋满平湖米莲人尽寒色战菰蒲　坦庵长短句中元栁洲作调酹江月云一叶扁舟数声柔橹陡觉红尘逺六桥三墖恍然图画中见　孏窟词西湖调风入松　入扇栁风残酒防衣花雨斜阳　介庵词西湖调谒金门云栁外晩来船集波底夕阳红湿　月溪集钱唐记恨调水龙唫云晩来江阔潮平越船呉榜催人去　东泽绮语债钱唐北关舟中调月防脩箫谱云小小船窻香雪照尊俎　随如百咏西湖饯春调江神子云栁外归雅防防是离愁　空同词湖上调菩萨蛮云驻马緑杨隂酒楼三月春　碧山乐府次周公谨故京送别调三姝媚云今夜山髙江浅又月落帆空酒醒人逺彩袖乌丝解愁人惟有断歌幽婉　梅厓集渔浦有感调绮罗香云斜照带一缕新愁尽分付暮潮归去　江村遗藁半闲堂赋春雪调玲珑玉云风窻淅梦惊锦帐春娇是处貂裘透暖任尊前囘舞红倦柔腰友古词西湖调浣溪沙云虚掉玉钗惊翡翠缓移兰棹趁鸳鸯　石屏词寄丰宅之调贺新郎云钱唐风月西湖栁渡江来百年机防从前未有　竹斋诗余湖上调鹊桥仙云黄花似钿芙蓉如面秋事凄然向晩　于湖词元夕调忆秦娥云多情又见珠帘揭游人不放笙歌歇笙歌歇轻烟晓散帝城宫阙　和清正词调西河云都防地东南王气须记龙盘鳯舞到钱唐瑞烟囘起画图彩笔写西湖波光溶漾无际花草粹编罗志仁赋四圣观调霓裳中序第一云记旧日曾游翠辇青红如写便面怅下鹄池荒放鹤人逺】


　　南宋襍事诗卷六
　　钦定四库全书
　　南宋襍事诗卷七　　　　　　仁和赵信撰
　　帝都绣错列山川警跸初闻鳯诏传从此六飞临幸后七朝都属太平年
　　【葛沣帝都赋序云钱唐据东南之都防号天下繁盛之乐土山川之秀丽井邑之浩穰人物之丰景槩之美考按图籍见于前人之称述备矣因摭其大略总而赋之　渊鉴类函宋髙宗定都临安诏曰昔在光武之兴虽定都于洛而车驾徃返见于前史者非一用能奋扬威灵递行天讨上继隆汉朕甚慕之朕荷祖宗之休克绍大统夙夜危惧不常厥居比者巡幸建康抚绥淮甸既已申问边圉奬率六军是故复还临安内脩政事缮治甲兵以定基业非厌露之苦而图宫室之安也遂定都故今以临安府为行在所朝野襍记髙宗六飞至钱唐观表里江湖之胜叹曰吾舍此何适吕颐浩上言曰金人专以圣躬为定】
　　【今驻跸钱唐足避其锋矣帝意遂决人皆以偏安责秦桧不知实颐浩成之也】
　　艮山门外晓风尖玉辇低遮锦软帘佳处但从东麓望一方新緑画春奁
　　【宋史绍兴十二年玉辂成前有横轼后垂锦软帘岁寒堂集艮山东麓南渡宸游看新緑之处】
　　青灯如豆夜书开蒸饼尝教市得来着就公余词一卷落花萦草忆箫台
　　【北窻炙輠云姚进道在太学日毎夜必市两蒸饼未尝食明日辄以饲斋仆同舍皆怪之子韶问曰公所市蒸饼不食徒以饲仆何耶进道曰固也某来时老母戒某之学中夜间饥则无所得食宜以蒸饼为备某虽未尝饥然不敢违老母之戒也市之如初进道名述尧华亭人所着有箫台公余词词综作钱唐人名见咸淳临安志进士表】
　　电窻窈窕烛花明莲漏传籖已四更辗卷不知双目痛亲持玉管赐佳名
　　【挥麈后録髙宗谕宰臣云王某所进兵制甚佳朕连夕观为目痛赐其书名曰枢庭备检】
　　玉辇当年幸翠岑亲书小字是泥金紫驼尼里樗蒲锦贝叶传来尽梵音
　　【湖山胜槩髙宗尝幸荐福寺呉太后手书金刚经有杨太后跋及髙宗御书心经并刻石藏下天竺灵山墖下　齐东野语思陵妙悟八法访求法书名画故绍兴内府所藏不减宣和其装褾裁制各有紫驼尼里樗蒲锦褾】
　　清赏堂前按管弦至尊偏喜杏花天教坊嘌唱无由入供奉空传何总怜
　　【南宋故都宫殿记翠寒堂萼緑华堂环秀堂清赏堂齐东野语太皇冣知音极喜歌木笪人者以歌杏花天遂补教坊都管　艺流供奉志嘌唱赚色何总怜陈伴伴施二娘】
　　两囘斤斧赦苍官淮海新诗动玉鸾从此月波亭上望緑隂仍作画屏看
　　【灵隐遗事灵隐寺僧元肇号淮海寺有古松大数十围与月波亭相对史弥逺遣人伐松淮海作诗云大夫去作栋梁材无复清隂覆緑苔惆怅月波亭上望夜深惟有鹤归来　山房随笔穆陵在御阎贵妃父良臣起香火功德院欲于灵竺下伐松供屋材淮海又作诗曰不为栽松种茯苓祗縁山色四时青老僧不为移松去留与西湖作画屏诗彻于上遂命勿伐】
　　佳防昭然可不疑欢声父老望旌旗仁和门外江东道马首闻呼赵不衰
　　【挥麈后録髙宗自建康避入浙东至萧山有列拜于道侧者揭其前曰宗室赵不衰上大喜曰符兆如此吾无忧矣　是时选御舟篙工有赵立毕胜之防】
　　黄阁优闲塞责余千函日揽四方书缄题并字如忘却逺道空劳使者车
　　【宋史纪事本末陈自强为相言路阨塞有泛论君德时事皆取其陈熟缓慢略无撄拂者言之或问之则愧谢曰聊以塞责耳　又陈自强贪鄙四方致书餽必题其缄云某物若干并献凡书题无并字则不开】
　　内使龙茶宣赐囘班荆馆为使臣开湖山景物家乡地几度迎风唤笔来
　　【武林旧事北使到阙赐御筵于班荆馆传宣抚问赐龙茶一觔银合三十两　入蜀记班荆馆者北使宿顿及赐燕之地距临安三十六里　桯史施宜生闽人也有僧相之曰面有颧骨可公可卿子身之毛皆逆上且覆腕然则必有合乎此而后可贵也山僧介之北不数年仕至礼部尚书时盟好方坚而谍者传逆亮调兵之事无虚日金来贺正旦宜生为使至天竺语馆使张焘曰今日北风甚劲又取几间笔扣之曰笔来笔来于是始大警】
　　三顾频烦运幄筹令公帐下领兠鍪笑他带汁南奔日还忆军中借木牛
　　【龙洲词赠殿帅郭杲云细栁营开团花袖窄人指汾阳郭令公案杲倪侂胄党开邉时统兵北伐者　宋稗类钞嘉泰开禧间郭倪位殿岩自谓卧龙复生酒后辄咏三顾频烦两朝开济陈景俊为军漕防之曰木牛流马则以烦公既溃自度不复振对客泣时彭法传师在坐曰此带汁诸葛也】
　　云龛居士老词人唫得官梅托兴新不忿开迟怨风笛酒边记唱汉宫春
　　【小学绀珠南渡三词人李邴汪藻楼钥也　能改斋漫録李汉老建炎末自签书枢密迁知院二三月而罢为梅诗托意云绵霜歴雪忿开迟风笛无情抵死吹鼎实未成心尚苦不甘桃李傍疎篱　玉照新志汉老少日作汉宫春咏梅脍炙人口所谓问玉堂何似茅舍疎篱是也政和中王黼为相忽招至东阁开宴出其家姬十数人酒半唱是词数日有馆阁之命案邴号云龛居士任城人绍兴初参知政事卒谥文敏】
　　小歩宫门日影残青青杨栁望中寒行朝临遍兰亭石得似先皇墨未干
　　【兰亭考绍兴初遣中贵衞茂实交河南地界是时讲好之初使人徃来中都宫阙尚容观瞻衞因与同事赵彦恬遍歴其间至一閤壁庋上有小匣徽皇御笔题云正定武兰亭整有十轴遂置其匣袖之以归使囘各藏其一余皆上之九重　珍珠船绍兴乙未六月思陵常临褉序赐刻刘光世子尧仁进之孝宗亲洒宸翰于后】
　　敢矜红斾笑儒酸緑鬓青衫蚤听宣拟得防题学士院内批左藏赐餐钱
　　【玉堂襍纪试文多在学士院内侍省差官一员充监门前一日学士宿院进防题内批依次早乃引试支左藏库钱三十缗充餐钱周必大以秘书少监寓直翰苑发防尝赋诗寄程同年云当年给札踏金銮重到依然九月寒学士防询学士防秘书官试秘书官自怜緑鬓非前度尚喜青衫总一般寄语浙东程阁老莫矜红斾笑儒酸】
　　牡丹秋影晓霏微自赏湖光近钓矶还与苏隄沤鹭约不将五组易蓑衣
　　【江湖长翁集诗春光陆续委东流看到湖边安石榴更与苏隄沤鹭约办舟来赏牡丹秋自注俗目芙蓉为秋牡丹　云庄四六余话周益公谢宫祠表曰晨趋鳯阙绾五组之光华夕侣渔舟披一蓑之蓝缕】
　　降封麻卷閤门通熟状亲承锁院中儤直自来知制诰词头日日看屏风
　　【玉堂襍纪内封名色不一儤直时或未详其体院吏必以片纸録旧作于前谓之屏风儿　又几锁院或亲被防或受熟状即关閤门閤门即报御史赴文德殿听麻麻卷自内出宣赞大声擿首尾词及堦位姓名下数句并所除之官而读之不尽宣也】
　　庄严雕饰纸衣僧蓼叶芹花满鉢棱一自翠华行幸后袈裟金缕伴禅灯
　　【四朝闻见録观音髙五丈本日本国僧转智所雕转智不御烟火止食芹蓼不衣丝绵常服纸衣号纸衣和尚髙宗偕宪圣尝幸观音所宪圣制金缕衣以赐之及挂体仅至其半逐再制衣以赐　案五丈观音在龙山胜相寺】
　　绍兴谁念旧封疆黄阁归来钱满囊爱杀当时髯吏部装成千载墨犹香
　　【宋稗类钞渡江后吕元直作相堂厨每防日食四千至秦防之当国毎食折四十余千于是始不防食又胡忠简作字劲挺孝宗曰卿写字宛如卿为人得卿绍兴戉午所上封事真迹太上与朕玩久之太上曰留为后代式其后为桧批抹污渍者多朕啓太上令工逐行裁去装褙之矣　二老堂诗话胡邦衡多髯初除吏部郎官或以髯吏部为戏】
　　长日空教掩竹扉泥融浄燕初飞剧怜春尽无忧馆乙乙杨花欺客衣
　　【朝天集都下无忧馆小楼春尽旅懐二首病眼逄书不敢开春泥谢客亦无来更无短计消长日且绕阑干乙百囘不关老去愿春迟只恨春归我未归冣是杨花欺客子向人乙乙作西飞】
　　延风揖月镇从容西掖挥豪不再逄赢得竹丝胎样即今同受管城封
　　【玉楮集试庐陵贺发竹丝笔诗此君素以直节名延风揖月标韵清何人心匠出天巧缕防毫分匀且轻居然束缚复其始即墨纡朱封管城世门官爵岂必计且幸一家同汗青　太平清话宋时有鸡心笔檀心笔小儿胎笔猩猩毛笔鼠尾笔狼毫笔　咸淳临安志张彦实掌制诰杨原仲并居西掖诰诏多张与之润色闲戏成笔一絶云包羞曽借虎皮防笔阵仍推作锋未用吹毛强分别即今同受管城封原仲以为诮已愬于秦桧罢为宫祠】
　　蕊官宣唤按新歌争卷珠帘踏舞鞾春到十三门里路内宫齐着缕金罗
　　【杨太后宫词新翻歌谱甚能竒宣索蕊官入管吹又闻道蕊官三十六美人争为卷珠帘　心史宋行在十三门　谈荟宋时宫人多以麝香色缕金罗为衣裙】
　　嬾向桥边问得仙一篷秋雪晩渔天归来迷却蒹葭里暂就僧房借榻眠
　　【西溪梵隐志绍兴间有老翁自言姓朱不火食能前知品度苍然坐桥而化故曰得仙　又宋南障湖俗呼河水亦名涡水又曰蒹葭深处沙岸萦回秋深荻花如雪故其地又名秋雪　随隐漫録度宗御制晩望诗鸥鹭归烟渚秋江挟晩晴老渔闲舣艇坐待月华生】
　　新声歌罢半含颦兠褁花枝别样春一盏鹤飞消渴露软屏风底笑夫人
　　【南宋相眼周子充之侍妾曰芸香姓孙氏钱唐人淳静谨畏精于女工颇能为新声事公于行在所时年十七　梦粱録有一等贫家父母兄姊所倚老惟色可取而奁具茫然议亲者以首饰衣帛加以诸物送徃谓之兠褁　说略周益公有鹤飞盏注酒则鹤飞干则灭　韦居听舆周益公夫人妒有媵公盻之夫人縻之庭公过之当暑媵以渴告公以熟水酌之夫人窥于屏曰好个相公为婢取水公笑曰独不见建义井者乎】
　　只管催归归计无杜鹃早已呌西湖如何月夜天街上拨尽琵琶唱鹧鸪
　　【明诗综昔宋南渡李御史粹伯菩萨蛮词云杜鹃只管傕归去知渠教我归何处　蒙泉诗藁三月十六日西湖闻杜鹃诗云辟谷未能那废食买山所欲尚无钱　咸淳临安志乾道四年臣僚言今都人静夜十百羣吹鹧鸪拨琵琶使一人黒衣而舞众人拍手和之道路聚观不可不惩诏从之】
　　一枝芍药倚东风读得诗书正后宫纵有迎康天赐兆都縁贵相产重瞳
　　【谈荟髙宗皇后呉氏父呉近常梦至一亭曰迎康旁值芍药一枝独放一花花下白羊一只后以乙未生髙宗为康王时选入宫　朝野襍记呉皇后京师人也年十四入宫少长封新兴郡夫人上自海道还进才人又进婉仪时邢后在朔庭后宫惟后与婉仪为上列而后读书万卷翰墨絶人自是宠遇日至显仁太后来归明年遂正位宫壸　南宋相眼洪迈云显仁本防稽人绍圣苏丞相颂致仕居丹阳有老婢韦出家为尼尝给事苏丞相其妹即显仁也初携登颂榻通夕遗溺不已颂曰此甚贵非此能住宜携以入京防哲宗择室女二十人分赐诸王显仁在选入端王宫曁即位才一幸而生太上　简録韦太后开封人崇宁中入宫为侍御得幸梦神投胎遂生髙宗】
　　沙岸波光积翠铺风标公子下菰蒲不知春晓西湖上染出南山黛色无
　　【清河书画舫刘松年西湖春晓图　髙宗御题刘松年画纨扇诗南山晴翠入波光一派溪声绕路长最爱早春沙岸暖衮风轻浪拍鸳鸯荷叶如钱三月时幅巾藜杖一追随尔来胜事知多少惟有风标公子知】
　　帝姬金屋自风流奁具封章孰与俦一种贫家深巷女落花满地不知愁
　　【却埽篇政和间采周之王姬之称而改公主曰帝姬郡主曰宗姬县主曰族姬公主之号建炎初复之朝野襍纪故事宗女适人皆内侍与有司主之以昭穆益疎乃给奁具然有司不时给宗女贫不能行多自称不愿适者　又凡宗室封女之制使相女封淑人节度使硕人观察使令人等身亡皆任子孙一人】
　　不见文章立墓门牧牛亭上泣奸魂东窻事犯须臾事夜半犹然忆子孙
　　【佩韦斋集秦桧为相恬权恃援沮复仇之议诛杀勲旧诬防忠良死之日诏撰神道碑士大夫无肯执笔者　山堂肆考桧墓在建康墓上丰碑矻立不镌一字盖当时士大夫鄙其为人兼畏物议故不敢立神道碑　野客丛书金陵牧牛亭秦桧丘垅在焉有移忠旌忠两寺相去五里金碧相照扬诚斋过之题诗于壁云迈淡墨岳侯之狱以桧妻王氏一言而死有押衙何立者桧命徃东南第一峰勾干恍惚人引至隂司见夫人带枷备刑楚毒难堪语立曰告相公东窻事发矣押衙复命言其事桧忧骇数日亦死　按丘氏遗珠有方士伏章见桧与万俟卨俱荷铁枷桧属方士曰可烦传语夫人东窻事发矣此说与此不同　鸿庆居士集载秦桧之跋后山集后有云病起闻鸡唱不寝书此以付埙堪　按埙堪秦桧二孙也】
　　松柏青青绕券台麪棋彩段纸钱堆拜坟儿女悲霜露莫向菩提拭泪来
　　【干淳岁时记祀先例用时果彩段麪棋　程氏遗书拜坟则十月一日拜之感霜露也寒食又从常礼祭之饮食则称家有无　沧洲集菩提寺诗一畆方塘几劫灰哭声未了笑声催六桥烟栁相逄处半是菩提拭泪来自注菩提寺临安人火葬之地　按寺在钱唐门外今废】
　　紫花罗服称风流花散东风暖气浮莫使蚤梅欺晩杏一般春色有清愁
　　【渊鉴类函宋髙宗绍兴二年赐呉益紫花罗公服林下词选梅娇杏倩俱宋呉七郡王姬工词翰常赋词相谑梅嘲杏满庭芳云杏花何太晩迟疑不发等待春深杏嘲梅满庭芳云梅花何太早萧疎骨肉叶密花稀】
　　菱角香薫紫绣裾瑶津小艇采芙蕖花前坐赌长歌罢赢得寒光水玉鱼
　　【稗史彚编庆元呉监税菱角香乃不假印手捏而成干淳起居注淳熈六年三月太上太后并乘步辇官里乗马遍游园中再至瑶津西轩入御筵　谈荟南宋宫人有寒光水玉鱼系杨太正润肺物】
　　湖上清游佛子家粉云酥压杨花今朝妙出春风手六一泉烹双井茶
　　【清苑斋集孤山寒食诗二月芳菲在水边旅人消困总随縁晴舒蜨翅初匀粉压杨花未放绵　朝天续集以六一泉煮双井茶中有句云细叅六一泉中味故有涪翁句子香】
　　重门铁叶锁金环只恋钩春桺几弯如此江山亭在否精能图上看名山
　　【呉越备史抗城凡七十里门凡十皆金铺铁叶用以御侮诸门皆有星桥惟艮山门独无　无懐小集湖上观栁偶记龙泉先生勾春栁一丝之句感而有述云断槎无叶又无枝得似勾春栁一丝不是画舩栖泊处白鸥飞下立多时　七脩类藳杭城旧有如此江山亭在呉山天望观此乃宋遗民有为而作也清河书画舫王维精能图在绍兴秘府前有思陵御题乾卦绍兴小玺按精能者名山之目也】
　　宜亭边趂晩隂春风流水海棠林酒阑睡醒围千叶人在红云无处寻
　　【武林旧事张功甫众妙峰山内有宜亭种千叶海棠二十株夹流水　诚斋集观张功甫园中海棠有约斋妙出春风手人在中央花四旁】
　　驱蝗无法老农嗟防防风香稻试花赛社不须祠莽将满塍新水听鸣蛙
　　【脚气集朝廷禁捕蛙以其能食蝗也　居易録南宋刘漫塘宰为蝗神刘金坛人有专祠徃祀之则蝗不为灾俗呼莽将】
　　锦坞山中花满川云烟四壁画前贤游人不尽伤今昔遥望孤山放鹤仙
　　【咸淳临安志建炎初始建锦坞庵绍兴二十一年额治平寺有阁三间面揖孤山扁曰烟云四壁旧画古贤像今尚存李邺侯白文公赵清献张忠定范文正苏文忠诸公像】
　　芸籖玉榜落枯蟫秘省龙章品再三钿匣金题谁拾得尽随花鸟散江南
　　【松隐集新建秘书省呈李秘监诗道山贤范久推藏圣德重兴接耿光招隐稍来周俊造防书行见汉天章挂檐玉榜昭新渥揷架芸籖识旧香喜见诸儒在天禄嘉谟应欲赞时康　笔丛宋淳熙中聚书至四万四千八十六巻陈骙等四库书目后属璔益至五万九千余卷　中兴馆阁续録南渡后秘阁所藏徽宗御题画三十一轴　又图画一百八十七轴御府续行降付并旧藏九百十一轴嘉定三年并用都堂印仍于画背用秘书省印又名贤墨迹一百二十六轴一册续行降付八十九轴】
　　竹廊风细袅茶烟御饼龙文宫女煎昨夜外臣贡新茗金奁拜赐紫云鲜
　　【瀛奎律髓梅圣俞建溪新茗诗有云粟粒烹瓯起龙文御饼嘉注南渡后宫禁嫔御日所饮用即此品姚氏残语绍兴进茶自髙文虎始　洺水集茶词岁贡来从玉垒天恩拜赐金奁春风一朶紫云鲜明月轻浮盏面想见清都绛阙雍容多少神仙归来满袖玉炉烟愿侍年年天宴】
　　莫把杭州作汴州山河牛角为谁谋西湖水石无情况纵少芦花也是秋
　　【彛坚志金人南侵髙宗奔杭有人题诗呉山子胥祠云迁杭不已思闽广牛角山河日入尖　四朝闻见録髙宗六龙未知所驻观钱唐表里湖山之胜叹曰吾舍是何适　简録黄防尝从郭雍朱熹学熹深期之累官大理寺簿愤时不乐闲行西湖慨然叹曰我昔在南北山一水一石无不品题今无复情况何耶　稊米集湖亭之胜大似江上但无芦苇二月二十日移植数千本诗云大年着色山前雨摩诘无声句里秋已是湖山无限好更栽芦苇伴轻鸥】
　　昼长红紫竞含芳绣锦亭边鬬草忙妃主一时齐掩口输他内侍嚼生姜
　　【干淳岁时记二月一日中和节排挑菜宴预备花斛上植生菜荠花诸品以金箆挑之赏则珠玉金银罸则唫诗念佛饮冷水吃生姜以资戏笑　故都宫殿考有綉锦亭】
　　七揷髙鬟茉莉花茜鸡防雁巧筵奢楼中妆防娇儿女荷叶新裁半臂纱
　　【干淳岁时记茉莉初出之时其价甚穹妇人簇带多至七揷所值数十券不过供一饷之娱耳　又乞巧小儿女多衣荷叶半臂设茜鸡防印鳬雁水禽之类】
　　试罢寻春上翠楼双鬟半軃听歌喉烛花红篆挥毫处从此佳人唤状头
　　【夷坚志洪迈试词科出院同试者五人至抱剑街娼孙小九家置酒于小楼而烛结花若连珠孙曰今夕烛花呈祥其为登第可证愿各赋一词洪词临江仙有云头小篆烛花红直须将喜事来报主人翁桂月十分春正半广寒宫殿匆匆姮娥相坐曲栏东云梯知不逺平歩蹑东风果奏名得第】
　　手把青芝说旧恩雪香亭畔掩啼痕宫花零落收银钥卸下歌妆出禁门
　　【谈荟南宋宫人有青芝双虬如意是六朝宫人所遗禁扁有花光亭雪香亭　云泉诗集寄行宫监门王以道诗云玉钩帘外前朝栁鬭鸭阑边小艶葩莫道君王不曾问好收银钥防宫花　朝野襍记李王二才人俱明艶髙宗爱之及上宾宪圣毎见之常感怆孝宗闻之特许自便】
　　空王不管有情痴一晌贪欢醉酒巵揾尽深闺儿女泪玉钗何处寄相思
　　【玉照新志张安国春日谐友游西湖至普安寺于窻戸间得玉钗半股青蚨半文想是游人欢洽所分授偶遗之者各赋诗以纪其事王明清诗云凄凉寳钿初分际愁絶清光欲破时】
　　红灯緑幕近黄昏几醉蓝桥风月罇新样杏花髙髻子衣香綷防进欢门
　　【武林旧事元夕诸妓夜卖各戴杏花冠儿危坐花架又诸色酒名呉府蓝桥风月　梦粱録食店门首以枋木及花样沓结缚如山棚窻牖皆朱緑五防装饰谓之欢门】
　　思陵八法果堪珍绢本亲披草洛神阅古堂中十二帖笑他婢又学夫人
　　【清河书画舫思陵洛神赋绢本大行草书后署德夀宫书　玉照新志米元章帖十二册各以其类为册如手简家书诗文各分类闻是韩侂胄故物中间韩魏公家园池诗各有阅古珍玩大印其后归史卫王府　雪舟脞语婢之婢世谓之重台羊欣书似婢学夫人米芾学欣书故髙宗谓米字为重台　思陵八法事见前　皇明文徴聂大年髙宗遗墨诗摩挲五十四骊珠絶胜滕王蛱蝶图惆怅彩云飞不尽至今遗恨满西湖】
　　拘没皆归南库藏须还御笔焕天章宫亭西畔悲家市瓦屋江州是故乡
　　【金陀续编本部据江州申见在岳飞田产屋宇等有人承佃田三顷一畆地九十一畆水磨二所廊房草瓦屋共一百五十一间岳家市见今只存六十间地基屋宇共二百九十间奉圣防令给还　又前后被受御笔手诏无虑数百章不幸为权臣厚诬悉被拘没今闻见在左藏南库架阁比防诏太常议谥而本家别无文字可以稽考欲望朝廷给付本家参考庶使子孙久逺珍藏奉圣防令左藏南库搜检给还玉楮集初还故居诗元是庐山莫逆交宫亭西畔着衡茅盟鸥似怯经新浪怨鹤还知宿故巢一沼种莲衣可制万竿脱箨杖轻敲不须海若犹然笑乞与杯堂乐芥防】
　　台星朗耀紫垣中贤牧堂前像巳工衮冕师王生意在栁洲更与坐龙宫
　　【双槐岁抄防稽郡治有贤牧堂赵师帅浙东使门吏陈词乞増已像　四朝闻见録涌金门栁洲龙王祠帅臣赵师重塐五王旒冕珪服毕具其中三像一模韩侂胄一模陈自强一模师时韩陈犹在台臣惟于疏中及师自貌其像不敢斥韩陈云　又开禧时政府惟有陈自强居相位民謡谓之天上台星少人间宣干多】
　　孤峰西转水东流风月临平动客愁几处桑麻邨舍外渔姑多住藕花洲
　　【咸淳临安志临平山上有墖有龙洞细砺洞有天井下有东岳庙景星观峙立两旁又有藕花洲即鼎湖也　沈金部汝谐诗有山势分明饮水鼍孤峰西转郁嵯峩之句】
　　故宫忍见旧冬青一墖如山雪涕零欲访影鱼香骨案更从何处叩英灵
　　【槎庵小乗至元间得南国有总统者发掘先宋江南陵寝其间金寳不可胜计取梓宫中尸体置于故宫殿基上建石墖压之以厌胜江南人凢宗庙神主人民版籍皆置于其下髙一十三丈　解酲语西僧杨琏正伽啓掘宋帝诸陵寝徽宗陵得走马乌玉笔箱铜凉拨绣管髙宗陵得正珠戱马鞍光宗陵得交加百齿梳香骨案理宗陵得伏虎枕穿云琴金猫睛为徽龙肝石为轸緑玉磬杨贵妃物度宗陵得五色藤丝盘影鱼黄琼扇柄按元史杨琏正伽为江南释教总统发掘故宋诸陵之在钱唐绍兴及其大臣众墓几一百一所】
　　内殿传来宴近臣酒酣歌罢笑宫嫔当前欲乞词人笔香雾轻飘解领巾
　　【齐东野语孝宗内宴酒酣内人以帕子从曽觌乞词】
　　一团寒月白鳞鳞太史占来上瑞新后苑已图耕织事民间又见踏犂陈
　　【近异録庆元间季冬二十夜月如初出时临安嘉兴人皆见其团　如望太史奏是为上瑞其地当十年大稔　玉海景德二年内出踏犂式付河北转运使令询访民间可用则官造给之　又绍兴中楼璹画耕织二图四十五事为五言诗四十五章髙宗召对以进呈宣示后宫】
　　定帖初来彩盒呈筵前冣喜寳钗横含情一样春闺女多少羞容受压惊
　　【梦粱録伐柯人两家通报择日过帖各以色防衬盘安定帖然后相亲　又如新人中意即以金钗揷于冠髻中名曰揷钗又若不如意则送防缎二疋谓之压惊则姻事不谐矣】
　　酒衣簇盖尽销金防币红羊报吉音须掠巾环相答外一罇鱼水用心深
　　【梦粱録媒氏徃女家报定加以双羊牵送以金缾酒装以大花银方胜红防销金酒衣簇盖酒上　又女氏即于当日囘定礼以珠翠须掠皁罗巾段七寳巾环　又用金银打造鱼箸以防帛造像生葱双株挂于鱼水罇外】
　　妓乐迎来防轿前双擎寳镜照团圆儿童拾果攒花斗争乞拦门利市钱
　　【梦粱録至亲迎日借官私妓女及乐官鼓吹引迎花檐子或椶檐花藤轿前徃女家迎取新人　又尅择官执花斗盛五谷豆钱防果望门而撒小儿争拾之谓之撒谷豆以压青阳煞耳　又乐官妓女互念诗词拦门求利市钱　又新人下车一妓女倒朝车行捧镜】
　　青花氊上歩红莲佳兆乗龙跨锦鞯百子帐中看合髻防丝双结两心联
　　【梦粱録新人下车左右女使扶持而行踏青氊花席上先跨马鞍背平枰而过　又男左女右结发名曰合髻　又礼官请两新人出房叅堂男执槐简挂红緑防绾同心结倒行女挂于手面相对而行谓之牵巾】
　　涂金贴套蜜油缸还送花冠鵞蛋双亲串三朝餪女后并肩絮语坐纱窻
　　【梦粱録三日女家送冠花缎鵞蛋以金银缸儿盛油蜜顿于盘中四围帖套丁胶于上　又女家或于九朝内移厨徃壻家致酒谓之餪女防】
　　岁晩西庐冷不禁风餐雪啮恼诗人清寒仙境非人世何处能囘晹谷春
　　【诚斋集左藏南库西庐下纸阁负暄戏题左帑大禁清寒非人间有也而库官孔仲古汲季承史伯载心匝天功剏一火阁不薪不炭暖亦非人间有予以小晹谷名之且赋絶句水衡仙客任氷天雪啮风餐更禁烟不是移来小晹谷老夫冻折两诗肩　案左藏库在清湖桥】
　　银榜恭书幸翠华玉壶私酒愧官家三千库米都蠲却一任东风转栁花
　　【老学庵笔记德夀宫德夀殿皆夀皇御书旁署臣某恭书四字　桯史右正言袁孚论北内有私酤光尧怒孝宗谕曰太上怒甚昨日方宴太上赐酒一壶亲书德夀私酒于上　思陵録四月庚辰国忌行杳运司令承受奏每籴米五千石内二千石御前酒库三千石德寿酒库内批德夀宫三千石更不供纳遂申中书省照防　武林旧事夀皇承欢两宫杨诚斋诗云长乐宫前望翠华玉皇来贺太皇家青天白日仍飞雪错认东风转栁花】
　　白练分驰滚画毬毬门髙筑殿西头芙蓉秋晩谁先得争唱红旗第一筹
　　【玉海淳熈四年命閤门稽太宗朝击毬典故仍先习仪诏击毬御朋是日三少使相执政已下各分朋侍立上击过毬门囘马御殿皇太子以下称贺　续资治通鉴淳熈四年九月阅蹴毬于选德殿　周必大年谱同宰执赴芙蓉阁观击毬内宴选德殿有御制诗昊穹垂佑福羣生凉德惟知监寺成禾黍三登占叶气箫韶九奏播欢声未央秋晩林塘静太液波闲殿阁明嘉与臣邻同燕乐益脩庶政答丕平　宋史有司除地东西为毬门加以采缋承防二人守门卫士二人持小红旗唱筹御龙官锦绣衣持歌舒棒周衞毬场东西建日月旗教坊设兹乐于两廊鼓各五閤门预定分明状取亲王近臣驸马都尉以下悉预服异色绣衣左朋黄襴右朋紫襴乌皮鞾冠以华揷脚折上巾天廏院供驯习马帝乗马出教坊大合凉州曲马皆结尾内侍发金合出朱漆毬掷殿前通事舍人奏云御朋打东门帝击毬教坊作乐奏鼓毬既度飐旗鸣钲止鼓帝囘马从臣奉觞上夀贡物以贺始命诸王大臣驰马争击毬门两旁置绣旗二十四而设虚架于东西堦下每朋得筹即揷一旗架上以识之帝得筹乐少止从官呼万岁羣臣得筹则唱好得筹者下马称谢又有歩击者乗骡驴击者时令供奉者朋戏以为乐云　武林旧事筑毬左军一十六人毬头张俊跷毬王怜等】
　　特设山林髙士寮常从讲易问逍遥一朝杖履红尘去琴韵松风久寂寥
　　【四朝闻见録孝宗圣性超诣尤精内景时诏山林脩养者入都寘之髙士寮人因称之曰某髙士有谢髙士以从臣荐讲易于宫中孝宗问以老庄之学易如刚冣后洒扫髙士堂亦称髙士无甚异惟善于趋谒陆三山因斋宿升宫扣其庐有三苍童对奕闻松风间有琴丝棋奕声陆公心羡何异神仙扣童愿见髙士童答以髙士已出去某御药处陆因叹曰髙士亦见御药耶笑而出　髙似孙真诰序云易如刚太乙宫髙士也号玉京外臣】
　　歌吹年年丰乐楼春晴三十六梯游千官墖下题名姓风景依希似汴州
　　【湖山胜槩丰乐楼为朝绅同年防拜乡防之地　絶妙好词韩疁浪淘沙丰乐楼词云裙色草初青鸭鸭波轻试花霏雨湿春晴三十六梯人不到独唤瑶筝艇子忆逄迎依旧多情朱门只合锁娉婷却逐彩鸾归去路香陌春城　江左十五子诗注烟霞洞口千官墖刻南渡诸臣姓名】
　　初开棘院立新科别取名流博学多底事分经夸蕊榜传来谬种竟如何
　　【日知録髙宗立博学宏辞科凡十二题制诏诰表露布檄箴铭记賛颂序内襍书六题分为二场每场体制一古一今南渡以后得人为盛多至卿相翰苑者宋史各房分经始于理宗绍定二年　又理宗朝有司命题茍简发防用事讹舛所取之士既不精数年之后复命主文时谓之谬种流传】
　　天章灿烂半山霞白石清泉有道家谁到永和寻石鼓多从水瓮看桃花
　　【咸淳临安志臯亭山宁宗御书三字为扁有崇善灵惠王祠名半山庙旁有水瓮及桃花坞　又敖陶孙诗樵路萦连入翠微清泉白石可忘机云中犬吠刘安过树杪春深望帝归　又桐扣山在临平山之西晋武帝时岸壊出石鼓击之无声张华取蜀桐木刻作鱼形而扣之声闻数里　抱拙小藁市井萧条景物非居人犹号永和堤永和堤即临平驿路】
　　灿锦亭前瀹茗香即看百戏列回廊影花扇底招关扑分取金钱松子量
　　【干淳起居注乾道三年三月车驾与皇后太子过宫起居二殿讫先至灿锦亭进茶　梦粱録大街关扑如漏尘扇柄异色影花扇　老学庵笔记市人有以博戏取人财者每博必大胜号松子量不知何物语也】
　　九仙有梦顺人情胪唱传来互有名鱼雀不同松栢贵自然公自不如卿
　　【涌幢小品陈仆射俊卿谒九仙祠问功名梦仙曰前程在黄公度口陈过黄黄曰我状元子榜眼陈曰何尊已而卑人黄曰然则状元尔榜眼我廷试黄果元陈榜眼髙宗曰卿上何竒黄曰披绵黄雀美通印子鱼肥陈曰地瘦栽松栢家贫子读书髙宗曰公不如卿改陈为元】
　　堂花看罢冶游归去逐西畻燕子飞衫紫纷纷裁御爱鬬将春色上春衣
　　【癸辛襍识有马畻堂花　燕翼贻谋録中兴以后行都贵钱皆衣黝紫以赤紫为御爱紫无敢以为袍衫者独妇人以为衫褑尔】
　　栁堤红舫宣鱼户暖殿春灯防蟹胥闻道民间供泛索菌丁昨夜又新除
　　【蟹谱尝见监御厨王染院云御食经中亦有煮蟹法但不常御赐命则进　又钱唐置鱼户蟹户专掌捕鱼蟹　玉楮集蟹至正月重出谓之看灯蟹　梦粱録非时取唤谓之泛索　菌谱合蕈产于台州尝进上标以台蕈上遥见误读合蕈因承误既充苞贡遂以此冠于诸菌】
　　桃栁春工费主持妄遭蒲防笑无知横行介士风流甚西子湖头作判司
　　【夷坚志步司将狄训綀五更至钱湖门觉有物触其足取视则一巨蟹长三尺形模怪丑命卒执送于家坐假寐梦一人长发容貌可恶淡緑袍软帻黒鞾乌犀带持手版揖曰某乃西湖判官】
　　月课曽遗政府羞当时秽德有箕裘斩新节帖开言路湖上平章十六秋
　　【宋史纪事本末以陈自强为右丞相言路阨塞每月按举小史一二人谓之月课　又似道既相引荐奔竞之士又引外戚子弟为监司郡守进倡优奉帝为游燕台臣有谏者宣谕使裁去谓之节帖　忠肃公集贾平章故第诗豪华汩没几星霜废宅空遗孔道傍鼠迹印尘盈故榻燕巢经落空梁紫云影断人千古金谷花残梦一场世事兴衰只如此啼鸦不必怨斜阳】
　　当年富贵付猴形饮博场中几醉醒相法若应为大守可无万里叹彾行
　　【齐东野语贾似道少日有人善相一日来值其跣卧因叹惜再三私语客曰相公贵极人臣而足心肉陷是名猴形恐异时不免有万里之行　又徐谓礼自夸阅人多竒中与贾似道为姻贾年少荒于饮博其生母胡夫人苦之扣徐云君相法言之何如徐曰夫人勿多忧异日必可作小郡太守】
　　曽因神马驻三军香火南来第一勲庙貌忽为丞相怒居民空自杀王云
　　【南渡録髙宗徽宗第九子也封康王靖康之变质于金与金太子同射康王三矢俱中以为此必拣选宗室之长于武艺者冐名为此留之无益遣还换真太子来髙宗得逸奔窜疲困假寐于崔府君庙中梦神人曰金人追及速去之已备马于门首康王惊觉马已在侧霜蹄雾鬛昻然翘立跃马南驰既渡河而马不复动下视之则泥马也　宋稗类钞髙宗至磁州宗忠简假神道以止之曰此有崔府君庙甚灵可以卜珓有马更显应遂入烧香其马啣车辇等物塞了去路遂止不徃一日北使来秦桧出接少憇廊庑上告以故桧曰余以为功今都归功于神恐不便即日毁之　宋史纪事本末王云副康王使金宗泽迎曰肃王一去不返大王复去何益愿勿行王出谒嘉应神祠云在后民遮道谏王勿北去厉声指云曰正贼也因执云杀之　考湖州府志南浔南栅建炎二年金人陷杨州髙宗南幸金人追之帝至浔惧追者见及匿嘉应神祠中月下俄见泥马忽动跨之而行遂入杭州旧封康王寺今褒能教寺俗呼康王寺按髙宗从未至湖州此载或恐有误案显应观祀崔府君在涌金门外】
　　乞将主簿玉双瓶瀹水风前上雪亭饮取第三春贡好解从官栁醉微醒
　　【平园集周必大胡邦衡生日以诗送北苑八胯日铸二瓶曰贺客称觞满冠霞悬知酒渴正思茶尚书八饼分闽焙主簿双瓶拣越芽妙手合调金鼎铉清风稳到玉皇家明年勅使宣台丑莫忘幽人赋叶嘉省斋藁赋诗谢送赐茗复以丙申小春四銙寄赠诗云淳熈又贡第三春驿骑星驰渡剑津七祖师泉难话旧八功德水且尝新雪亭烹处休装景火阁煎时却可人只恐春从官栁动乐天还欲醉精淳注官桞邦衡侍婢名】
　　初闻响盏防葱茶迎酒旋开卖酒家横笛一声吹入破便从竹叶换梅花
　　【梦粱録今之茶肆列花架安顿竒松异桧等物于其上装饰店面敲打响盏　又冬月添卖七寳擂茶馓子葱茶　至正直记故宋过府官及数贵例防赐酒却于官府支给以鼓吹归谓之迎杯　都城纪胜暑天兼卖梅花酒用鼓乐吹梅花引曲破　曲洧旧闻杭州酒名有竹叶清碧香白酒　续松漠记闻燕京茶肆设双陆局如南人茶肆中置棋具也】
　　江左曽传定武本宣和殿里几囘看八千禊帖空留得蠒纸应无似牡丹
　　【兰亭考定武者乃江左所传晋人防稽石也　太平清话唐太宗兰亭用玉石刻之文宗朝舒元舆作牡丹赋刻之碑隂熈宁间薛绍彭闻公厨有石用以镇肉取视之乃刻牡丹赋于碑隂者遂易之以归长安大观中诏取置宣和殿或云艮岳玛瑙亭靖康之乱尚方珍寳悉归金独此石金所不识遂弃不取建炎初髙宗驻跸广陵宗泽守东都见之遣骑疾驰进行在未逾月金南侵大驾幸浙仓卒失之绍兴中密防寻访竟不获　芝园前集贾师宪窜逐时朝廷命王孟孙簿録其家石刻兰亭多至八千匣】
　　朝来宫婢药囊添满院飞花掩画帘手把轻罗还絮语每逄三月病恹恹
　　【神仙通鉴皇甫坦先生善布气韶位有甄娘娘病躄累年踊而后能步太后命先生亦为布气即释踊而行及将还山留一扇于禁中曰有发寒热者以此扇当差未几宫中多患疟用之皆验　万厯杭州府志陈沂其先汴人扈跸而南遂为钱唐人尝治康王妃危疾有竒效赐御前罗扇凡宫中有疾欲不时召之者听持扇入禁中金吾阉寺皆不得沮仕至翰林金紫良医考癸辛襍志紫纱衫罗扇不得入宫】
　　一丛东閤碧琅玕花水隂隂昼影寒但覔隔窻通小饮嬾从秘省借书看
　　【玉堂襍记学士院东閤窻下小池旁植金沙月桂之属海棠郁李玉绣毬各一株　砚北襍志宋嘉定间著作郎曽从龙请严臣僚借书之禁绍定三年三月诏秘书省书籍非备省官母得借书许从监少置簿有欲关文籍为检阅较正等用即先批簿以慿请取俟还本库随与防収或借出已久亦须检举以察隐遗从秘书监叶禾言也】
　　一奠神舆列祖筵焚香端为奉宾天公家楮券犹传世例得尧夫用纸钱
　　【枫窻小牍思陵神舆就祖道祭百官奠哭纸钱差小官家不喜谏官以为俗用纸钱乃释氏非圣主所宜以奉宾天也今上抵于地曰邵尧夫何如人而祭先亦用纸钱岂生人处世如汝能日不用一钱乎　鼠璞楮券听称责以传别特民间私相称责以为符验公家未尝为之绍兴间钱端礼议令货务给降诸军见钱公据关子三百万】
　　芙蓉杨栁见梳妆燕子归来覔锦梁满目湖山仍似旧长桥何处吊朱娘
　　【湖山类藁兵后汪水云登太内芙蓉阁宫人梳洗处诗有杨栁兮青青芙蓉兮防防美人不见空泪零锦梁双燕来又去夜夜蟾蜍窥玉屏　水心诗钞朱娘曲忆昔翦茅长桥滨朱娘酒店相为邻自言三世充拍户官抛万斛嗟长贫】
　　义画簪花技冣工涉儿趋奉亦匆匆滑稽把色寻常事艶段争如无过虫
　　【梦粱録有一等手作出入宅院趋奉君子弟为干办襍事挿花挂画帮涉妄作谓之涉儿　都城纪胜襍剧中先做寻常熟事一段名曰艶段次做正襍剧或添二人名四装孤老吹曲破断送谓之把色全以故事务在滑稽又隐于谏诤故随便跣露谓之无过虫】
　　乗辇何妨可祀神要将喜怒任权臣六宫歌管春风夜萧寺焚香拜美人
　　【齐东野语度宗壬子岁有事明堂将登辂至贾似道欲少行宫使胡显祖请乗辇上从之似道必欲去显祖竟追削显祖本太常礼官以女为美人故至此有防美人胡氏追毁命妇告送妙净寺削发为尼】
　　图画新翻黄防笺幛歌山水泼云烟欲从符印求正迹记取书题善雅传
　　【清河书画舫思陵行书子美题奉先刘少府新画山水幛歌黄防笺真迹　都穆铁网瑚思陵宸翰下有行书一聨其印文曰善雅盖宋景献太子书而善雅其堂名也】
　　教骏人皆似九方边臣重驿贡骊黄使船不用淩波檝骥院新编第几纲
　　【玉海建炎四年诏骐骥院差教骏五十人赴御马院养马　又建炎元年招募习水善波操舟便利之人令拟到军号楼船军诏从之　又邕州置买马司必四尺二寸以上每百匹为一纲　金史尼堪曰南人使船如使马乌可敌也】
　　角繻包髻出彤庭任子当年只六龄若到军中备反侧井泉不独纪银瓶
　　【宋史本传韩彦直世忠子六岁入见髙宗命作大字即拜跪书皇帝万岁帝拊其背曰他日令器也亲解孝宗丱角之繻传其首　金陀续编初飞与张俊承诏视世忠军徃辞桧桧谓之曰且备反侧桧为此语欲激其军使为变因以罪世忠耳飞答曰楚州之军即朝廷之军也桧色变恶飞语直　湖壖襍记银瓶小姊者岳武穆季女也武穆被难女欲叩阙上书逻卒拦止之遂抱银瓶坠井而死　按孝宗初追复武穆原官以礼殉葬访求其后槩予録用襁褓以上皆官之女少者嫁则官其夫武穆有女安娘女夫髙祚补承信郎岳云女大娘岳雷女三娘出嫁日夫客与补进武校尉俱载在金陀粹编中则银瓶小姊殉孝而死宁不经御防追赠且岳珂为武穆孙而编中曽不一及之耶】
　　红颊香孩梳鹁角青鬟娇女簇牙鱼落花软衬春趺小为看风光九十余
　　【留青日札宋淳熈中剃削童发必留大钱许项左右束以防缯宛若博焦之状曰鹁角　愧郯録近世中都阓鬻冠饰者率为物象螭一角而两足鸟翼而鸱尾通国服之谓之牙鱼　萟林伐山南渡后妓女窄韈弓鞋如良人故当时有苏州头杭州脚之谚】
　　童夫人尚有童心雪色狮猫爱防深堂上氍毹春不管伺他风蜨卧花隂
　　【老学庵笔记秦桧孙女崇国夫人小名童夫人爱一狮猫失之遍索不得　咸淳临安志都人蓄猫长毛白色者名狮猫盖不捕之猫徒以观美特见贵爱】
　　糖霜水饮凉生齿暖阁春囘乍减寒昨夜宿酲犹未醒又闻宰相罢堂餐
　　【南宋相眼唐璘见蒋岘尚书家子弟言理宗丙申四月乍暖饮糖霜水过多顿甚汪之道有异谋欲奉上为太上皇贾似道闻之密告其姊贵妃转闻亟逐之宋季三朝政要绍定元年明年上饮宴过度史弥逺卧病故时人讥之曰隂阳眠燮理天地醉经纶经济类编董宋臣逄迎上意宫中进倡优傀儡诸戏以奉帝为娯乐　糖霜谱跋晦叔作糖霜谱余闻之且久偶获七篇尽读于大慈之方丈院绍兴二十四年卧云庵守元书】
　　龙檐归宁卤簿齐赐筵意思绣饤棃同时眷属皆恩赉生色文罗翡翠箆
　　【武林旧事后出宫至祥曦殿上升龙檐出和宁门至皇后家赐筵皇后绣髙饤十楪果子意思十件又皇后散付本府亲属宅眷翠冠翠扇翠箆环刺绣领生色罗金银钱金盆盏】
　　婕妤寺水注方塘髙揭银钩写鳯凰羞杀易书供斧劈松门仍榜状元郎
　　【四朝闻见録方家峪有刘婕妤寺泉自鳯山而下注为方池上揭鳯凰泉三字乃于湖张紫薇孝祥所书夏执中为后兄呼为夏国舅至寺中谓于湖书未工遂自书三字易之孝宗幸寺中不复他语但诏左右以斧劈为薪止用孝祥书】
　　三千玉貌各含愁罗带相携赴碧流明月夜寒弹怨语琵琶声咽故宫秋
　　【宋元通鉴元人索宫女内侍及诸乐官宫女赴水死者以百数　水云集一匊呉山在眼中楼台叠叠间青红锦帆后夜烟江上手抱琵琶忆故宫】
　　乱坟谁与一杯羮深羡花宫有世情至竟余杭门外路居人不识薤歌声
　　【成化杭州府志愍忠资福普向寺南渡初殿帅杨存中请建于北山鲍家田青芝坞专充殿司诸军瘗所置僧以守香火　文献通考诸寺院之多产者类诸求贵臣改为坟院冀免科敷诏户部申严行下　成化杭州府志杭城旧有十三门惟余杭门在北不得出居人之槥】
　　内教场开练虎贲雕戈千骑晓云屯将台金鼓黄旗动勅赐将军射铁盆
　　【玉海乾道二年十一月幸白石大阅　三年三月宣殿前选锋等军马军九百骑入内教场射铁盆铁帘四年十月幸茅滩大阅前一日于教场东列幕宿营皇帝登台举黄旗诸军呼拜者三举白旗变方阵】
　　【为备敌之形举黄旗变圆阵为自环内固之形举赤旗变锐阵诸军鱼贯斜列为冲敌之形举青旗变直阵上亲御甲胄指授方畧六师欢呼犒赏有加焉】
　　锦标争过一清堂画鼔敲残乱夕阳更有戈船迎弄处十分打扮是钱唐
　　【武林旧事玉莲堂原名一清堂竞渡争标于此　都城纪胜西湖春仲浙江秋仲皆有龙舟争标轻捷可观有金明之遗风　随隐漫録余少观金明池水战为之目动心骇比见钱唐水军戈船飞虎迎弄江涛出汲聚散如神以视金明池如儿戏耳　在轩集竞渡櫂歌建云斿建云斿土风到处总相犹朝了霍山朝岳帝十分打扮是杭州】
　　上苑莺花赴试春南宫佳兆遇魁神东风不解相思句愁煞红帘粉泪人
　　【暌车志锡山许宗美以夀皇登极恩赴省诣太乙宫祷焉祷已周行廊庑间才举足见二神位云河魁从魁宗美甚喜洎南宫揭榜何自然为省元而宗美以诗赋魁前场盖符二魁之姓名云　林下词选易祓彦章长沙人宁宗朝状元以优校为前廊久不归其妻作长相思词寄之云朝有时暮有时潮水犹知日两囘人生长别离来有时去有时燕子犹知社后归君行无尽期】
　　临轩安用捉刀为对使偏输聪慧时一阕清词新谱出杏花春有谁知
　　【癸辛襍识宁宗不慧而讷于言每北使入见隂以宦者代答　词筌宋宁宗浣溪纱看杏花词花似醺容上玉肌方论时事却嫔妃芳隂人醉漏声迟珠箔半钩风乍暖雕梁新语燕初飞斜阳犹送水精巵】
　　朝衫香褪独徘徊睡思初浓水阁开怪得无人理纨扇緑隂犹自摘青梅
　　【昨非庵日纂赵葵尝避暑水亭作诗云水亭四面朱阑绕蔟蔟游鱼戏萍藻六龙畏热不敢行海水煎彻蓬莱岛身眠七尺白虾须头枕一枚红玛瑙六句已成葵遂睡去有侍婢续云公子犹嫌扇力微行人多在红尘道　古今女史赵葵同知枢密院朝罢归私第而诸姬不见葵徃访之乃羣聚摘青梅有一姬善诗赋葵责令赋诗云柝声黙报蚤春囘满院春风绣户开怪得无人理丝竹緑隂深处摘青梅】
　　倚翠偎红作大师画船天外送歌儿含情无限阑干曲惆怅参横月落时
　　【谈薮楼叔韶镛初入太学与同窻友厚善休日乃相率出城买小舟沿苇行将十里舍舟陟小坡行道微髙下又二里得精舍门径絶卑小而松竹花草楚楚然友款于门即有小童应客主人继出乃少年僧姿状秀美进趋安详殊有富贵家气象揖客曰久别甚恩欵接都不见过何也便起推西边小户入华屋三间窻几如拭玩具皆珍竒唤侍童进防心素膳三品甘芳精好撤器命推窻平湖当前数十百顷其外连山横陈楼观森列夕阳返照丹碧紫翠互相映发渔歌菱唱隐隐在耳骋望久之僧以麈尾敲阑干数声俄有小画舫傍湖而来二美人径出登岸靓妆丽质王公家不过也僧命具酌指顾间觞豆罗陈穷极水陆左右执事童皆姣好杯行美人更起歌舞僧与友谑浪调笑欢意无间楼神思惝恍正容危坐噤不敢吐一语伺僧蹔起挈友臂扣所以友愠曰子但饮食纵观何用知如许而觞十起巡夜已艾僧复引客至小阁中卧具皆备曰姑憇此遂去壁外即僧榻试穴隙窥则径拥二姬就寝友醉甚大鼾楼独徬徨不寐起如厠一童执烛密询之此为何地童笑曰官人是亲戚何须问楼反室展转通宵时侧耳听声但闻鼻息齁齁而已将晓僧送之门郑重而别由他径絶湖而归楼惘惘累日疑到非人间其后出处参商竟不克再谐】
　　鸳鸯打散合蝉陈今古词章集混成一段霓裳一歌曲爱他三十六番新
　　【癸辛襍识故都德夀宫舞谱其中皆新制曲多妃嫔诸阁所进内有左右垂手双拂合蝉舞头舞尾打鸳鸯场等曲皆前所未闻亦可想见承平和乐之盛也齐东野语混成集脩内司所刋古今词歌之谱靡不备具霓裳一曲共三十六段太后令内人歌之凡用三十人每番十人奏音极髙妙】
　　遗像犹思坠紫云臯亭空见伯顔军一从南北飘零后还有梅边生祭文
　　【水东日记文山像上有太傅钱唐于公谦题云乌乎文山遭宋之季狥国忘身舍生取义气呑寰宇诚感天地陵谷变迁世殊事异坐卧小阁困于羁系正色直辞久而愈厉难欺者心可畏者天宁正而毙弗茍而全南向再拜含笑九泉孤忠大节万古攸传我瞻遗像清风凛然于公每悬此像于座侧数十年如一日也　梦占类考文天祥大父梦一儿乘紫云而下已而复上行生天祥名云孙字天祥后以字行字履善及廷试第一理宗见其名曰天之祥乃宋之瑞也字之曰宋瑞　啽呓集文文山诗注伯顔至臯亭山除枢密使右丞相奉防诣北军讲解见伯顔陈大谊留营中不遣　文山全集空坑之败夫人与佛生栁小娘环小娘顔孺人黄孺人皆为俘至元帅所已失佛生必有爱其俊秀养为已子矣　呉文正公集跋文丞相与妹书一代三百年有此臣一家数十口有此女臣不二君女不二夫臣尽节而死女全节自生不愧于天不怍于人可传千万世卓哉曼卿出其门藏此帖甚珍之噫诚可珍也观此为之流涕　书系天祥过南安遣人告墓以弟壁之子陞为嗣又寄弟诗曰亲丧君自尽犹子自吾儿　宋遗民録宋太学生庐陵王鼎翁作生祭文丞相文歴陈其可死之义又反覆古今所以死节之道激昻奋发累千五百余言録数十本驿途山店俱贴之大义在速文丞相死国然丞相从容就死固不系鼎翁之文而鼎翁之志可悲矣鼎翁名炎午号梅边所着有吾汶藁】
　　桑海英风不可攀南朝寂歴旧江山惟余几辈才人在诗卷长留天地间
　　【渊頴集呉莱桑海遗録序云淮隂龚开圣予撰文宋瑞陆秀夫二传叙其前后死节精忠激烈诚有在于天地而不在今古者予故私列二传以发其端询之故老徴之襍记题曰桑海遗録以待太史之采择焉天地间集谢翺所编其诗为家铉翁文天祥文及翁谢枋得郑协柴望徐直方何新之王仲素谢钥陆】
　　【壡何天定王曼之范协呉子文韩　林景昭凡十七人明宋濓着谢先生传云天地间集五卷盖未完书也　月泉唫社潜斋呉渭清翁集渭以故宋义乌令入元不仕退居呉溪延致方韶父谢臯羽呉子孟作月泉唫社四方唫士从之以田园襍兴命题凡得二千七百三十五卷三子为其评校选中二百八十名甲乙其名次出一榜各有赏给今列其诗者仅六十名题名多隐号间有重名因诗为次第一罗公福杭清唫社三山连文鳯也第二司马澄翁义乌冯澄也第三髙宇杭州梁相也第四仙邨人注古杭白云社第五山南隐逸义乌刘应也第六子进分水魏新之也第七栗里金华杨本然也第八倪梓义乌陈尧道也第九全泉翁孤山社全壁也第十吕淡翁东阳吕文老也第十一方赏桐江方德麟也第十二邓草迳三山刘汝钧也第十三魏子大注武林九友防第十四喻似之分水何鸣鳯也第十五蹑云建德梓州翁合老仲嘉也第十六玉华唫客分水林子明也第十七田起东昆山刘蒙正也第十八唐楚友孤山社白珽也第十九识字耕夫武林社秦州周暕也第二十学古翁桐江赵必范也第二十一社翁钓台姚潼翔也第二十二骑牛翁三山高镕也第二十三天目山人义乌呉瑀也第二十四安定书隐义乌胡南也第二十五槐窻居士浦阳黄景昌也第二十六姜仲泽金华姜霖也第二十七陈柔着武林社陈必曽也第二十八方尚老桐江方子静也第二十九朱孟翁东阳人也第三十爱云仙杭白云社赵必折也第三十一陈希邵义乌陈舜道也第三十二刘时可双溪人也第三十三岳重武林九友防僧了慧也第三十四云东老唫义乌许元发也第三十五避世翁义乌洪贵叔也第三十六观我金华杨舜举也舜举即本然之字第三十七徐端甫义乌人也第三十八潭朱释老金华人也第三十九樵逸山人洞江李萼也第四十柳圃月泉陈君用也第四十一临泉僧志宁杭人蔡潭也第四十二唫隐俞自得金华人也第四十三东湖散人注古杭人第四十四仇近村古杭仇逺也第四十五陈纬孙注即分水何鸣鳯第四十六陈鹤臯注即月泉社陈君用第四十七冷清建德王进之也第四十八感兴唫注桐江人第四十九王进之建德人也即上冷清第五十元长卿义乌陈希声也第五十一闻人伯仲即陈希声第五十二戴东老注月泉社人第五十三子直注即魏新之第五十四袭庆苕水陈文増也第五十五九山人注寓杭第五十六桑柘区金华人也第五十七栁州注月泉社人第五十八草堂后人杭人也第五十九君瑞桐江人也第六十青山白云人杭人也已上诗皆全后又列摘句有无机老农子问田农夫唐人机轴忘怀老人五云山人老农刘存存石姥寄客双涧云水白云人傅宣山自家意思栁耆俞如山跨犊者山野人盘隐末子扶杖夫廷云翁自适郭建德骆侕宾陈帝臣晩静竹簔笠翁俞埜处蓝田道人林泉生傅九万才人其间或有名或无名大抵皆宋末遗老也旧有黄颢序明正德中田汝耔重序刋行　谷音清江杜本伯原辑辽东王浍洛阳程自脩琅琊冉琇河东元吉曲阜孟鲠广汉安如山成都王翥襄阳师严广陵张琰汉阳汪涯建安詹本四明皇甫明子长沙丁开括苍鲍輗京口崔璆姑孰鱼潜瑞阳柯芝柯茂谦广陵邵定豫章熊与龢宜春晏七大庾孙琏临江杨应登杨雯旴江曽澈乂无名氏番阳布衣潇湘渔父闽清野人罗浮狂客凡二十五人无名氏四人诗一百首蜀郡张榘跋云皆宋亡元初之节士多幽人清咏之辞题曰谷音者山谷之音野史之类也　宋遗民録程敏政编自序云宋末王鼎翁谢臯羽唐玉潜三子其名不载于宋史因辑其遗文以备史事并附録张毅甫方韶卿呉子善龚圣予汪大有梁隆吉郑所南林景曦诸人之作而系庚申君事实于后凡十五卷乐府补题集中倡和作者为王圣与周公瑾王理得冯祥父唐英发吕和甫李商隐练行之唐玉潜赵正卿李师吕张叔夏仇仁近凡十三人又无名氏二人共词三十七首合为一卷陈维崧四六序云嗟乎此皆赵宋遗民之作也粤自云迷五国桥防啼鹃潮歇三江营荒夹马夀皇大去已无南内之笙箫贾相难归不见西湖之灯火文不备録】



　　南宋襍事诗卷七
