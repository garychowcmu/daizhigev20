　　钦定四库全书　　　　　集部八
　　声画集　　　　　　　　总集类
　　提要
　　【臣】等谨案声画集八巻宋孙绍逺编绍逺字稽仲其自署曰谷桥未知谷桥何地也所録皆唐宋人题画之句曰古贤曰故事曰佛像曰神仙曰仙女曰鬼神曰人物曰美人曰蛮夷曰赠写真者曰风云雪月曰州郡山川曰四时曰山水曰林木曰竹曰梅曰窠石曰花卉曰屋舍器用曰屏扇曰畜兽曰翎毛曰虫鱼曰观画题画曰画壁杂画分作二十六门钱曽读书敏求记谓其书不着编者姓氏后人以巻首有刘莘老题老子画像诗因误为莘老所辑此本巻首有淳熙丁未十月绍逺自序谓入广之明年以所携前贤诗及借之同官择其为画而作者编为一集名之曰声画用有声画无声诗之意也则为绍逺编集确有明证岂曽所藏本偶失此序耶其中编次颇为琐屑如巻五梅为一门卷六花卉门中又有早梅墨梅诸诗殊少伦绪然序称画有久近诗有先后其他参差不齐甚多故不得而次第之则绍逺亦自言之矣其所録如折中古夏均父徐师川陈子髙王子思刘叔赣僧士珪王履道刘王孟林之来李元应喻迪孺李诚之潘邠老崔徳符王佐才曽子开崔正言林子仁吴元中张子文王承可曹元象僧善权祖可闻人武丁韩子华蔡天启程叔易李成年赵乂若谢民师李膺仲倪巨济华叔深欧阳辟诸人其集皆不传且有不知其名字者颇赖是书存其一二则非惟有资于画且有资于诗矣乾隆四十五年二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀














　　声画集原序
　　画之益于人也多矣居今之世而识古之人知古之事生长人间而覩碧落之真容净土之慈相市朝而见山林气象晷刻而观四时变化佳花异卉无一日而不开珍禽竒兽不笼槛而常存凡宇宙之内苟有形者皆能藏吾室中世岂可废此哉第古今画手不能一律如论文章班马固高矣韩栁欧苏何歉乎如论书法钟王固竒矣虞禇顔栁何愧乎学艺精到率可贵而无古今也俗士于画但取烟顔尘容故暗旧物至稍新洁者则以为无足采窃尝譬之如见八九十歳人其老虽可敬奈愚不解事者何不满十歳许而有所谓神童有所谓竒童者其可不敬爱乎此新旧画之别也夫玩物防志先圣格言谁敢不知警而假书画以销忧昔尝有徳于绍逺今虽不暇留意未能与之絶也入广之明年因以所防行前贤诗及借之同官择其为画而作者编成一集分二十六门为八巻名之曰声画用有声画无声诗之意也惟画有久近诗有先后其他参差不齐甚多故不得而次第之然士大夫因诗而知画因画以知诗此集与有力焉淳熙丁未十月谷桥孙绍逺稽仲序












　　声画集原序
　　钦定四库全书
　　声画集巻一
　　宋　孙绍逺　编
　　古贤
　　老子画像【刘莘老】
　　敝周僿于文老子谈大道仁义已末流礼法固行潦虗无抱珠清净为至寳剖斗息羣竞死圣止大盗谓可愚斯民狂澜复既倒不知世大变万伪火就燥欲以区区言反俗入羲昊浑沦五千言道徳何浩浩汉尝求其说施用未深造衣食已有滋烦苛已能扫惜哉衰世士学术失探讨流而为刑名惨礉极枯槁但见多申韩举皆罪黄老圣人无常师有善取舆皁问礼固有然谁谓孔徒小遗貌知是非君无论丑好
　　和王子飞题李伯时画列子御风图【夏均父】
　　道师形气合于无八极超揺得自如知我御风风御我长袪猎猎自乗虗
　　华山隐者图【刘叔赣】
　　六王昔崩荡秦帝按劒兴虎争四十年方隅为之平豪气竟未已用民如不胜因河既为池起洮复坚城嘉哉诸老翁携手西山行避世徃不返逍遥尘外情明星备洒扫巨灵为友朋饥食玉井莲手携三秀英世事一朝变龙蛇复纵横石火咸阳焚蚁聚成臯争致身青云外顾视不为惊万期乃须臾安知谷为陵迩来见图画真气犹防防世人但蓬蒿安知鸿鹄征桃源迷去路蓬莱浪知名异时三峯逰防当慰平生
　　题司马长卿画像【晏叔源】
　　犊鼻生涯一酒垆当年嗤笑欲何如穷通不属儿曹意自有真人爱子虗
　　松下渊明【黄山谷】
　　南渡诚草草长沙慰勤艰终风霾八表半夜失前山【一夲此两句云平生一杯酒正在管葛间】逺公香火社遗民文字禅虽非老翁事清尚亦可观松风自度曲我琴不须弹客来欲闗说觞至不得言
　　陶渊明写真图【谢幼槃】
　　渊明归去浔阳曲杖藜蒲鞵巾一幅隂隂老树啭黄莺艳艳东篱粲霜菊世纷无尽过眼空生事不丰随意足廊庙之姿老蓬荜环堵萧条仅容膝大儿顽顿嬾诗书小儿娇痴爱梨栗老妻日暮荷锄归欣然一笑共蜗室哦诗未遣愁肝肾醉里呼儿供纸笔时时得句輙写之五言平淡用一律田家酒熟夜打门头上自有漉酒巾老农时问桑麻长提壶挈榼来相亲一尊径醉北窗卧萧然自谓羲皇人此公闻道穷亦乐容貌不枯似丹渥儒林纷纷随溷浊山林高义久寂寞假令九原今可作举公篮舆也不恶
　　杜甫画像【王介甫】
　　吾观少陵诗为与元气侔力能排天斡九地壮顔毅色不可求浩荡八极中生物岂不稠丑妍巨细千万殊竟莫见以何雕锼惜哉命之穷颠倒不见收青衫老更斥饿走半九州瘦妻僵前子仆后攘攘盗贼森戈矛吟哦当此时不废朝廷忧尝愿天子圣大臣各伊周宁令吾庐独破受冻死不忍四海寒飕飕伤屯悼屈止一身嗟时之人死所羞所以见公画再拜涕泗流惟公之心古亦少愿起公死従之游
　　书呉熙老醉杜甫像【林子仁】
　　清晨出寻酒家门蹇驴破帽衣悬鹑年年碧鸡坊下路野梅官栁惯寻春酒钱有无俱醉倒改罢新诗留腹稿儿童拍手遮路衢拾遗笑倩旁人扶百年风雅前无古沈宋曹刘安足数后来一字人难补君莫笑渠作诗苦
　　次秦夷行观老杜画像韵【王履道】
　　寒拆天呉图饥籴太官粟拾遗官在朝何异老林麓英风想廉蔺妙手传顾陆防茸头倾冠駊騀镫脱作熊儿与阿段左右相扶逐生平经纶具怅望青蒲伏穷涂付麯蘖放意谢羇束草堂幸无事尹骑时见辱清吟动霄堮逸艳惊鱼目顾兹神明意岂易丹青卜当时腰长镵憔悴十指秃声名乾坤破生事歳月促但闻列仙癯岂见肉食墨企予攀逸驾短歩羞匍匐不能师广袖乃尔好竒服嗜诗得隽永徐味自当肉不知褒公贵顾谓何郎俗穷通等梦幻思虑自振触苦吟秖效尤呼醆进蚁緑
　　书丹元子所示李太白真二首【苏子瞻】
　　天人几何同一沤谪仙非谪乃其游麾斥八极隘九州化为两鸟鸣相酬一鸣一止三十秋开元有道为少留縻之不可矧肯求
　　西望太白横峩岷眼高四海空无人大儿汾阳中令君小儿天台坐忘身平生不识髙将军手汚吾足乃敢嗔作诗一笑君应闻
　　和饶节咏周昉画李白真【陈无已】
　　君不见浣花老翁醉骑驴熊儿捉辔骥子扶金华仙伯哦七字好事不复千金模青莲居士亦其亚斗酒百篇天所借英姿秀骨尚可似逸气髙怀那得画周郎韵胜笔有神解衣槃礡未必真一朝写此英妙质似悔只识如花人醉色欲尽玉色起分明尚带金井水乌纱白纻真天人不用更着山嵓里平生潦倒饱丘园禁省不识将军尊袖手犹怀脱鞾气岂是従来骨相屯仰视云空鸿鹄举眼前纷纷那得顾是非荣辱不到处只【一作正】恐朝来有新句勿言身后不要名尚得呉侯费百金江西胜士与长吟后来不忧身陆沉
　　李太白画歌【饶徳操】
　　先生之气盖天下当时流軰退百舍醉中咳唾落【一作雨】珠玑身后声名满夷夏青山木拱三百年今晨乃拜先生画乌纱之巾白纻袍岸巾攘臂方出遨神游八极气自稳氷壶玉斗霜气髙呜呼先生太絶伦仙风道骨语甚真肃然可望不可亲悬知野鹤非鸡羣天寳之初天子逸先生醉去不肯屈采石江头明月出鼔栧酣歌志愿毕只今遗像粉墨间尚有英风爽毛骨宣州长史粉黛工谁令写此人中龙细看笔意有俯仰妙处果在阿堵中人云此画世莫比呉侯得之喜不寐意侯所爱岂徒尔亦惜真才死泥滓先生朽骨如可起谁为猎之奉天子作为文章文圣世千秋万古诵盛美再拜先生泪如洗振衣濯足吾徃矣
　　香山居士写真诗【并序　白乐天】
　　元和五年予为左拾遗翰林学士奉诏写眞于集贤殿御书院时年三十七防昌二年罢太子少傅为白衣居士又写真于香山寺藏经堂时年七十一前后相望殆将三纪观今照昔慨然自叹者久之形容非一世事几变因题六十字以写所懐
　　昔作少学士图形入集贤今为老居士写貌寄香山鹤毳变髪鸡肤换朱顔前形与后貌相去三十年勿叹韶华子俄成皤叟仙请看东海水亦变作桑田
　　自咏
　　须白面微红醺醺半醉中百年随手过万事转头空卧疾瘦居士行歌狂老翁仍闻好事者将我画屏风
　　感旧写真
　　李放写我眞写来二十载莫问真何如画亦销光彩朱顔与鬓日夜改复改无嗟貌遽非且喜身犹在
　　自题写真
　　我貌不自识李放写我眞静观神与骨合是山中人蒲栁质易朽麋鹿心难驯何事赤墀上五年为侍臣况多刚狷性难与世同尘不惟非贵相但恐生祸因宜当早罢去收取云泉身
　　七老图
　　七人五百七十嵗拖紫纡朱垂白须手里无金莫嗟叹尊中有酒且欢娯诗吟两句神还王酒饮三杯气尚粗巍峩狂歌教婢拍婆娑醉舞遣孙扶天年髙过二疏傅人数多于四皓图除却三山五天竺人间此防更应无
　　题李愬画像【僧慧洪】
　　淮隂北面师广武其气岂止吞项羽君得李祐不肯诛便知元济在掌股羊公徳化行悍夫卧鼓不战良骄呉公方沈鸷诸将底又笑元济无头颅雪中行师等儿戏夜取蔡州藏袖里逺人信宿犹未知大类西平击朱泚锦袍玉带仍父风拄頥长劔大梁公君看鞬櫜见丞相此意与天相始终
　　戏书呉江三贤书像三首【苏子瞻】
　　谁将射御教呉儿长笑申公为夏姬却遣姑苏有麋鹿更怜夫子得西施
　　右范蠡
　　浮世功劳食与眠季鹰真得水中仙不须更说知几早直为鲈鱼也自贤
　　右张翰
　　千首文章二顷田嚢中未有一钱看却因养得能言鸭惊破王孙金弹丸
　　右陆防
　　书王元之画像【在琅　欧阳永叔琊山】
　　偶然来继前贤迹信矣皆如昔日言诸县丰登少公事一家饱暖荷君恩想公风采常如在顾我文章不足论名姓已光青史上壁闲容貌任尘昏【公贬滁州谢上表云诸县丰登苦无公事一家饱暖共荷君恩】
　　客有携宼莱公眞挂于驿舍傍题云今作阎罗王慨然有作【贺方回】
　　凛凛英风万世孤忽瞻容貌涕洟俱遗谋不媿生张说异事犹烦鬼董狐黒白已分归节义丹青长慑在奸谀不烦揺扇苍蝇去一片寒氷挂座隅
　　观呉正献真【李方叔】
　　次公不许画麒麟孝宣妙选知名臣拜公之像想风度乃是云台子顔之文孙元丰天子建原庙玉宇万栋临端门累朝名臣俨冠劒列圣御坐开乾坤修廊秘殿锁春色髣髴音容皆骏奔相君相业皆元元旂常彛鼎定书勋仪形在殁侍神考英气噩噩凝天阍嗣皇方思服政美欲攷辟公观烈文君传兹图落人世世人遂得知瑜璠吾知袁公固有后能平楚狱竞无寃召公甘棠犹不伐卫武之德谁能谖君不见温公之像满人闲愿广此图令并传
　　予昔在京师画工韩若拙为予写真今十三年矣容貌日衰展巻茫然叶县杨生画不减韩复令作之以记其变偶作一首【苏子由】
　　白鬓苍顔日日新丹青犹是旧来身百年迅速何曽住方寸空虗老更眞一幅萧条寄衰朽异时髣髴见精神近存八十一章注从道老耼门下人
　　内翰出龙眠居士写真图【贺方回】
　　落墨龙眠品入神横笻一见谪仙人孤云老鹤来何处异石清流有是身瞻仰生风开鬓髪巻舒盥手敬星辰他年莫用黄金铸传在人闲此逼眞
　　过太平州拜李端叔遗像【折中古】
　　东来已数月弛担已渺茫犹喜菑患身获登先生堂肃衣拜遗像依然双颊光宛若侍坐侧妙语发天藏厄穷出天意人理难度量所幸言不朽与世为文章赍此复何恨私淑良不忘小郎出见我问知雏凤凰他年起门户尘滓濯秋阳世事几变灭人生眞黄粱置之不足道感慨涕泪滂我行方有程坟山空相望
　　梅圣俞之客欧阳晦夫使工画茅庵已居其中一琴横牀而已曹子方作诗四韵仆和之云【一云雪夜　苏子瞻作】
　　寂寞王子猷回船剡溪路迢遥戴安道雪夕谁与度倒披王恭氅半掩袁安户应调折琴自和撚须句
　　观刘孝嗣写真【李成季】
　　程生髙价传两都刘子骨相真丈夫呼儿当轩试一展噱噱指防相惊呼此应前日坐头客何乃不语严襟裾胸中豪气不可状但见粉墨无纡余虎头食肉亦天赋尺面封侯宜不诬须知中令有真相勿效香山悲故吾凌烟功臣易磨灭贞观学士犹传模当时人物不易得曽看风神有此无
　　拜刘凝之画像【黄山谷】
　　弃官清颍尾买田落星湾身在菰蒲中名满天地间谁能四十年保此清净退徃来涧谷中神光射斗背
　　题范忠献公眞吟【邵尧夫】
　　范邵居洛阳希夷居华山陈邵为逸人忠献爲显官邵在范之后陈在范之前三人貌相类两人名相连
　　题席大光所藏谢安石真【王履道】
　　小儿破贼书能置此貌恐非山泽臞东山登临犹可状新亭谈笑若为摹虽疑太傅平生在不比司空少恨无只写君眞便相似向来曽见管夷吾
　　新画八贤阁像
　　此地何従列姓名半因新国用轻刑江湖万里知闻断图画相看眼自青
　　故事
　　桃源图【韩退之】
　　神仙有无何渺茫桃源之说诚荒唐流水盘回山百转生绡数幅垂中堂武陵太守好事者题封逺寄南宫下南宫先生忻得之波涛入笔驱文辞文工画妙各臻极异境恍惚移于斯架岩凿谷开宫室接屋连墙千万日嬴颠刘蹶了不闻地坼天分非所惜种桃处处惟开花川原近逺蒸红霞初来犹自念乡邑歳久此地还成家渔舟之子来何所物色相猜更问语大蛇中断防前王羣马南渡开新主听终辞絶共凄然自说今经六百年当时万事皆眼见不知几许犹流传争持酒食来相馈礼数不同尊爼异月明伴宿玉堂空骨冷魂清无梦寐夜半金鸡啁唽鸣火轮飞出客心惊人间有累不可住依然离别难为情船开櫂进一回顾万里苍苍烟水暮世俗宁知伪与真至今传者武陵人
　　题呉生画桃源图【胡藏之】
　　王宰五日画一石左思十年赋三都谁似今时呉道子咄嗟能办武陵图武陵不与人间隔可怜旧日无寻觅苍苍烟水只依然试倩渔舟问消息
　　题李伯时画昭君图【并序　韩子苍】
　　汉书竟宁元年呼韩邪来朝言愿壻汉氏元帝以后宫良家子王昭君字嫱配之生一子株累立复妻之生二女至范奕书始言入宫久不见御积怨因掖庭令请行单于临辞大防昭君丰容靓饰顾影裵回竦动左右帝惊欲复留而重失信单于然奕不言呼韩邪愿壻而言四五宫女又言字昭君生二子与前书皆不合不愿妻其子而诏使従胡俗此自乌孙公主非昭君也西京杂记又言元帝使画工图宫人宫人皆赂画工而昭君独不赂乃恶图之既行遂按诛毛延寿琴操又言夲齐国王穰女端正闲丽未尝窥看门户穰以其有异人求之不与年十七进之帝以地逺不幸欲赐单于美人嫱对使者越席请徃后不愿妻其子吞药而卒盖其事杂出无所考正自信史尚不同况传记乎要之琴操最抵牾矣按昭君南郡人今秭归县有昭君村村人生女必灼艾灸其面虑以色选故也昭君卒葬匈奴谓之青塜晋以文王讳昭号明妃云
　　昭君十七进御时举歩弄影飏蛾眉自怜窕出絶域八年未许承丹墀在家不省闚门户岂知万里従胡虏丰容靓饰亦何心尚欲君王一回顾君不见班姬奉飬长信宫又不见昭仪举袂前当熊盛时宠幸只如此分甘委弃匈奴中春风汉殿弹丝手持鞭却趂奚鞍走莫道单于无复情一见纎腰为回首含悲逺嫁来天涯不如防州处女髪半华寄语双鬟负薪女灸面慎勿轻离家
　　题伯时画严子陵钓滩【黄山谷】
　　平生久要刘文叔不肯为渠作三公能令汉家重九鼎桐江波上一丝风
　　书王晋卿画山隂陈迹【苏子瞻】
　　当年不识此清真强把先生拟季伦等是人间一陈迹聚蚊金谷夲何人
　　和【苏子由】
　　卧对郗人气已真晚依丘壑更无伦不须复预清言侣自是江东第一人【逸少知清言之害然兰亭记亦不免慕清言耳】
　　书王晋卿画雪溪乗兴【苏子瞻】
　　谿山雪月两佳哉賔主谈锋夜转雷犹言不见戴安道爲问适従何处来
　　和【苏子由】
　　亟徃遄归真旷哉聋人不信不惊雷虽云不必见安道已悮扁舟犯雪来
　　荅钱逊叔访戴图【吕居仁】
　　北风吹霜夜如【一作飞】雪江城草木冻欲【一作未】折病夫袖手无所爲一坐临川已三月忽防妙句起衰惫顿觉和气生毛髪公能忘机我亦倦不待曼殊见摩诘画图是非久未解况保长年不磨灭请公置画莫求多要与时人除爱渴
　　题归去来图二首【黄山谷】
　　日月言归眞得归迎门儿女笑牵衣宅邉犹是旧时栁漫向世人言昨非
　　入门处处犹崔子岂忍更令三径荒谁与老翁同避世桃花源里捕鱼郎
　　追和东坡先生题李亮公归去来图
　　今人常恨古人少今得见之谁谓无欲学渊明归作赋先烦摩诘画成图小池已筑鱼千里隙地仍栽芋百区朝市山林俱有累不居京洛不江湖
　　再次韵题归去来图【夏均父】
　　堦亭午景圎槐隂空斋初罢戏五禽沔州太守致音问启读乃有归来吟先生抱道肯乞怜凛凛有面方如田何能为此五斗粟折腰乡里小儿前顾视铜章等涕唾赋归吐词如涌泉龙眠居士叹豪逸想像明窗戏拈笔翕忽英姿来笔下如恐超超将羽化吁嗟能事讵可俦一见公诗如见画惜哉道逺莫可致强欲赓酬抽鄙思韵絶难追神易倦使我空然汗顔面他日従公防借观锦嚢捧出春笋寒
　　李伯时作渊明归去来图王性之刻于琢玉坊病僧祖可见而赋诗【僧祖可】
　　坐上柴桑落烟眼中百里旧山川候门稚子似无恙三径巾车人絶怜尚友当须今逸少丹青宁复老龙眠流传匪独遗怡玩端使懦夫懐凛然
　　王性之得李伯时所作归去来图并自书渊明词刻石于琢玉坊为赋长句【僧善权】
　　王郎玉女妙天下眉宇清扬聚风雅道山延阁归有时吐雾珠绡已无价廼翁勲业谁与俦惠爱宛同陈太邱胡牀夜据兴不浅江波涨月明江楼邺侯牙籖三万轴玉川五千贮枯腹掌上双珠照庭户人间爽气侵眉目爱君羲献来仍昆草圣真行事逼眞是家此僻古不少竒书异画原通神龙眠解说无声句时向烟云一倾吐戏拈秃笔临氷纨写出渊明赋归去林端飞鸟倦知还陌上征夫识前路因君勒石柴桑里便觉九原人可起庐山未是长寂寥挽着髙风自君始
　　奉题性之所藏李伯时画渊明三首
　　眼看百年梦事足踏万里清流取意裁成句法何必更下轻鸥
　　采菊
　　南山崔嵬在眼古木参差拂云不负手中篱菊白衣送酒相醺
　　泛舟
　　着鞭已惊南渡举扇仍避西风耿介独余此老隤然醉卧孤篷
　　十八学士写真图【谢幼槃】
　　虬髯少年龙姿手提一劒平九维瀛洲学士十八辈如雕虎啸清风随到今风姿传粉绘皎如琪木参琼枝秦王功高盖天下脱畧细故容小疵数公不语意有在敬宗流辈曽何知傥收魏王文学馆事如辰嬴当早谏美哉贞观犹有憾洗苏众像一长叹
　　题韩晃画瀛洲学士图【韩子苍】
　　咸阳中天开帝居羣公下直承明庐长秋短辔襃衣裾苍头庐儿争走趋韩侯画此时无虞瀛洲仙人乐有余我生不及贞观初忽思十年身校书吟诗天街骑蹇驴迩来戎马方驰驱眼厌绣防防诸子把巻未展先欷歔
　　题李伯时渊明东篱图【苏子瞻】
　　彼哉嵇阮曹终以明自膏靖节固昭旷归来侣蓬蒿新霜着踈栁大风起江涛东篱理黄华意不在芳醪白衣挈壶至径醉还游遨悠然见南山意与秋气髙
　　卢鸿学士草堂图【苏子瞻】
　　昔为太室花卢岩在东麓直上登封坛一夜蠒生足径归不复徃峦壑空在目安知有千老舒巻不盈幅一处一卢生裘褐防乔木方爲世外人行止何烦録百年入箧笥犬马同一束嗟予缚世累归未有茅屋江千百畆田清泉映修竹尚将逃姓名岂须上图轴
　　自门下后省归卧酺池寺观卢鸿草堂图【黄山谷】
　　黄尘逆帽马辟易归来下帘卧书空不知绣鞍万人立何如卢郎驾飞鸿
　　送元二使安西【附　王摩诘】
　　渭城朝雨浥轻尘客舍青青栁色新劝君更尽一杯酒西出阳闗无故人
　　小诗并画巻奉送汾叟同年机宜奉议赴熙河幕府【李伯时】
　　画出离筵已怆神那堪眞别渭城春渭城栁色休相恼西出阳闗有故人
　　书林次中所得李伯时归去来阳闗二图后二首【苏子瞻】
　　不见何戡唱渭城旧人空数米嘉荣龙眠独识殷勤处画出阳闗意外声
　　两本新图宝墨香尊前独唱小秦王为君翻作归来引不学阳闗空断肠
　　次韵鲁直书李伯时画王摩诘
　　前身陶彭泽后身韦苏州欲觅王右丞还向五字求诗人与画手兰菊芳春秋又恐两皆是分身来入流
　　李公麟阳闗二絶【苏子由】
　　百年摩诘阳闗语三叠嘉荣意外声谁遣伯时开缟素萧条邉思坐中生
　　西出阳闗万里行弯弓走马自忘生不堪未别一杯酒长听佳人泣渭城
　　题阳闗图二首【黄山谷】
　　断肠声里无形影画出无声亦断肠想得阳闗更西路北风低草见牛羊
　　人事好乖当语离龙眠貌出断肠时渭城栁色闗何事自是离人作许悲
　　京兆安汾叟赴辟临洮幕府南舒李君自画阳闗图并诗以送行浮休居士为继其后【张芸叟】
　　古人送行赠以言李君送人兼以画自写阳闗万里情奉送安西従辟者澄心古纸白如银笔墨轻清意潇洒短亭离筵列歌舞亭下諠諠簇车马溪邉一叟静垂纶桥畔俄逢两负薪掣臂苍鹰随猎犬耸耳駏驴扶只轮长安陌上多豪侠正值春风三二月分明朝雨浥轻尘客舍青青栁色新主人举杯苦劝客道是西征无故人殷勤一曲歌未阕歌者背泪沾罗巾酒阑童仆各辞亲结束韬縢意气振穉子牵衣老人哭道人行客皆酸辛唯有溪邉钓鱼叟寂寂投竿如不闻李君此画何容易画出渔樵有深意为道世间离别人若个不因名与利红莲幕府尽竒才家近南山紫翠堆烜赫朱门当巷陌潺湲流水绕亭台当轩怪石人希见夹道长松手自栽静鎻园林莺对语密穿堂户燕惊回试问主翁在何所近向安西幕府开歌舞教成头已白功名未立老相催西山东国不我与造父王良安在哉已卜买田箕岭下更看筑室颍阿隈凭君传语王摩诘画个陶潜归去来
　　观李伯时阳闗圗二首【谢幼槃】
　　坐对丹青伤别离泪和朝雨想频挥道邉垂栁年年在看尽行人长不归
　　春草春波伤底事青青栁色最销魂龙眠自有离家恨貌得阳闗烟雨昏
　　观李伯时阳闗图得人字赋六言
　　摩诘句中有眼龙眠笔下通神佳篇与画张夲短纸为诗写真渭城偶落吾手小图传观众賔坐上晏如居士暗中摸索离人
　　次韵汉阳蔡守题阳闗图【夏均父】
　　君不见季子敝尽黒貂裘一生车辙环九州使之负郭有二顷未必肯相六国侯此郎亦复何为者浪自出入不肯休东风夹道罗供帐倚马欲行那得上緑尊翠勺浩縦横四坐哀歌互酬唱隂云漠漠天四垂行子多着短后衣金羁滴沥鸣翠弭负屩蹶倒従庐儿渔舟微茫出浦溆逺山无数迎修眉倾曦驮醉出闗去縦有离愁渠得知长安春色浓如酒乃向斯时别亲友可怜儿女浪苦辛奔走功名逮华首浊醪百榼胸崔嵬暮色惨惨羁鸿哀羊肠鸟道天尺五尔独胡为来此哉水有蛟鼍狞口眼陆有兕虎潜岩隈嗟尔游子不顾返富贵有时终自来
　　题修师阳闗图【韩子苍】
　　风烟错漠路﨑崯倦客羁臣泪满襟何事道人常把玩只应无复去来心
　　明皇夜游图【吕子广藏画学　徐师川博士李生所作】
　　歌吹开元曲铅华天寳妆苑风翠袖冷宫露赭袍光闺闼连阊阖骅骝従骕骦千门还欲晓九陌乍闻香
　　唐明皇夜游图【李商老】
　　开元御极垂衣裳登三咸五陵羲皇白环重译银瓮出卜夜遨游离未央香车鬬风秦与虢罗帕覆鞍真乗黄赭袍错落缀北斗歩辇优游衔镂觞宁王玉笛上霄汉御路花光争月光汝阳羯鼓绢帽稳打彻参旌低建章太真霑醉玉欹侧力士传呼声渺茫翠钗挂冠红粉妆金貂贳酒白面郎君臣翫狎乐莫比清禁喜闻宫漏长若令姚宋坐庙堂袖中谏疏神扬扬万里桥邉行幸处后世鉴懐苞桑
　　题明皇上马图【韩子苍】
　　翠华欲幸长生殿立马楼前待贵妃尚觅君王一回顾金鞍欲上故迟迟
　　虢国夫人夜游图【苏子瞻】
　　佳人自鞚玉花骢翩如惊燕踏飞龙金鞭争道寳钗落何人先入明光宫宫中羯皷催花栁玉奴索花奴手座中八姨真贵人走马来看不动尘明眸皓齿谁复见只有丹青余泪痕人间俯仰成今古呉公台下雷塘路当时亦笑张丽华不知门外韩擒虎
　　秦虢夫人走马图二絶【苏子由】
　　秦虢风流夲一家丰枝秾叶映双花欲分妍丑都无处夹道游人空叹嗟
　　朱缰玉勒鞚飞龙笑语諠哗歩骤同驰入九重人不见金钿翠羽落泥中
　　宁王进史图【陈子髙】
　　上林风暖脊令飞玉带花骢侍燕归汗简不知天上事至尊新纳寿王妃
　　书浑令公燕鱼朝恩图【苏子瞻】
　　咸宁英气似汾阳夜饮军容出红妆不须纒头万匹锦知君未办作吕强
　　老杜浣花谿图引【黄山谷】
　　拾遗流落锦官城故人作尹眼为青碧鸡坊西结茅屋百花潭水濯冠缨故人未补新衣绽空蟠胸中书万巻探道欲度羲皇前论诗未觉国风逺干戈峥嵘暗防县杜陵韦曲无鸡犬老妻稚子且眼前弟妹飘零不相见此公乐易真可人园翁溪友肯卜邻邻家有酒邀皆去得意鱼鸟来相亲浣花酒船散车骑野墙无主看桃李宗文守家宗武扶落日蹇驴驮醉起愿闻解鞍脱兜鍪老儒不用千户侯中原未得平安报醉里攅眉万国愁生绡铺墙粉墨落平生忠义今寂寞儿呼不苏驴失脚犹恐醒来有新作常使诗人拜画图煎胶续千古无
　　书王晋卿画四明狂客【苏子瞻】
　　毫端偶集一微尘何处溪山非此身狂客思归便归去更求敕赐枉天真
　　和【苏子由】
　　失脚来逰九陌尘故溪何日得抽身便同贺老扁舟去已笑西山郑子真
　　书王晋卿画西塞风雨【苏子瞻】
　　斜风细雨到来时我本无家何处归仰看云天真蒻笠旋收江海入蓑衣
　　和【苏子由】
　　雨细风斜欲暝时凌波一叶去安归遥知夜宿鲛人室浪巻波分不着衣
　　题明发髙轩过图【陈无已】
　　滕王蛱蝶江都马一值千金不当价异才天纵非力能【一作穷】画工不是甘为下今代风流数大年含毫落笔开山川忽忘朽老压尘底却怪鳬鸿堕目前迩来八二复秀出万里河山才咫尺眼前安得有突兀复似天地初开辟明窗写出髙轩过便逐愈湜闻吟哦晩知书画真有益却悔歳月来无多官禁修严断过访时于辟寺逢税鞅秀润如行琮璧间清明似引星辰上忧悲愉佚百不平河擘太华东南倾平生秀句寰区满掇拾余弃成丹青平湖逺岭开精神斗觉文字生清新未许二豪今角立要知旁有卫夫人
　　题戴崧石鼎聨句图【谢幼槃】
　　衡山道士熊豹姿夜过刘生逢说诗止于座隅初莫识口不能言心自知坐中清逸校书郎新有诗声谁过之岂知老子殊不浅可但逐鬼囚蛟螭须臾指鼎出佳句脱畧凡韵生新竒二生得句不敢吐鸣声强作秋虫悲如窘兎避鹰隼懔如败将收旌旗借问防笔摹者谁定是槃礴真画师退之斯文有妙处丹青写尽初无遗弥明有道如不死应在衡山深处栖端能过我挑诗敌与君周旋吾敢辞
　　题赵祖文盘谷闗【吕居仁】
　　赵郎落笔写盘谷正是太平无事时今日太行那有此满川樵采尽胡儿
　　李贺晚归图【吕子广藏画学　徐师川博士李生所作】
　　近代推名画诸君作荐书皇都开艺学博士是新除髙栁长安道乱云昌谷居丹青聊置此仆马晩归欤陈季常所蓄朱陈村嫁娶图二首【苏子瞻】
　　何年顾陆丹青手画作朱陈嫁娶图闻道一村唯两姓不将门户买崔卢
　　我是朱陈旧使君劝耕曽入杏花村而今风物那堪画县吏催钱夜打门【朱陈村在徐州丰县】
　　题绛帐【韩子苍】
　　岂有青云士而居绛帐间诸生独何事不上防稽山
　　德清宰俞居安自画渊明图【王子思】
　　门无车马喧迳有松菊隂前窗面清泚后户依嵚岑就使世俗工犹足写幽深况今令尹贤洞照先哲心出处异轨辙丘壑同胸襟予知淡笔墨良似无琴先生如明月莹洁照古今形模或能写光彩讵可临寥寥千古意当向笔下寻人心去典午朝柄归卯金岂无康济心且赋归来吟天生卓荦姿岂是甘山林当今急英贤四海待商霖勉哉就功名枯槁不足钦
　　王维画阮歩兵醉图【梅圣俞】
　　右丞笔通妙阮籍思虗独画来东平倒冠醉乗驴力顽不肯进俯首耳前趋一人牵且顾一士旁挟扶捉鞍举双足闭目望穷途想像得风度纎悉古衣裾玉骨化为土丹青终不渝而今几百歳乃有胡公疎买石遂留刻清墨许传模白黒就髣髴毫芒辨精粗千古蓄深意终朝悬坐隅谁谓盈尺纸不惭云雾图
　　河阳石尚书破回鹘迎贵主过上党射鹭鸶绘为图猥防见示称叹不足以诗美之【白乐天】
　　塞北虏郊随手破山东贼垒掉鞭收乌孙公主归秦地白马将军入潞州劒防青鳞蛇尾活抨赤羽火星流须知鸟目犹难漏【尚书将入潞府偶逢水鸟鹭鸶引弓射之一发中目三军耀其事上闻诏下美之】縦有天狼岂足忧画角三声刁斗晓清商一部管弦秋他时麟阁图勲业更合何人居上头
　　燕龙图临深图燕穆之昔作履薄临深二图履薄已进呈仁皇而临深逸二首【李方叔】
　　下看飞流入碧深崖苍潭黒徃登临战兢欲示为邦慎可见忠臣纳谏心
　　须知笔谏似诚悬驰誉丹青讵等闲嗟尔画师阎立夲一生虗老寸毫间
　　题王维画卧雪图【周少隐】
　　东京数人物矫矫称袁公经纶有能事早歳初未逢何许结蓬茅草树深淅沥幽梦寄一椽暮云深几尺平田已无路况复知公门人言公苦寒谓死宁当存鸣驺入空谷暖律破寒沍岂伊逢异人天实起僵仆汉明号贤主杖击无名郎寃囚我自理微绪渠当昌摩诘亦可人六幅写竒事浩荡懐逺图徘徊有佳思炎天挂空壁一洗毛骨寒意岂在氷雪髙风薄云天













　　声画集巻一
　　钦定四库全书
　　声画集巻二
　　宋　孙绍逺　编
　　佛像
　　王维呉道子画【苏子瞻】
　　何处访呉画普门与开元开元有东塔摩诘留手痕吾观画品中莫如二子尊道子实雄放浩如海波翻当其下手风雨快笔所未到气已吞亭亭双林间彩晕扶桑暾中有至人谈寂灭悟者悲涕迷者手自扪蛮君鬼伯千万万相排竞进头如鼋摩诘夲诗老佩芷袭芳荪今观此壁画亦若其诗清且敦祗园弟子尽鹤骨心如死灰不复温门前两丛竹雪节贯霜根交柯乱叶动无数一一皆可寻其源呉生虽妙絶犹以画工论摩诘得之于象外有如仙翮谢笼樊吾观二子皆神俊又于维也敛衽无间言
　　记所见开元寺呉道子画佛灭度以荅子由
　　西方真人谁所见衣被七寳従双狻当时修道颇辛苦栢生两肘乌巢肩初如蒙蒙隐山玉渐如濯濯出水莲道成一旦就空灭奔防四海悲人天翔禽哀响动林谷兽鬼踯躅泪迸泉厐眉深目彼谁子绕牀弹指性自圆隐如寒月堕清昼空有孤光留故躔春游古寺拂尘壁遗像久此霾香烟画师不复写名姓皆云道子口所传从横固已蔑孙邓有如巨鳄吞小鲜来诗所夸孰与此安得携挂其旁观
　　仆曩于长安陈汉卿家见呉道子画佛碎烂可惜其后十余年复见之于鲜于子骏家则已装背完好子骏见遗作诗谢之
　　贵人金多身复闲争买书画不计钱已将铁石充逸少更补朱繇为道烟薫屋漏装玉轴鹿皮苍璧知谁贤呉生画佛夲神授梦中化作飞空仙觉来落笔不经意神妙独到秋毫颠昔我长安见此画叹息至寳空潸然素丝断续不忍看已作蝴蝶飞聨翩君能收拾为补缀体质散落嗟神全志公髣髴见刀尺修罗天女犹雄妍如观老杜飞鸟句脱字欲补知无縁问君乞得良有意欲将俗眼为洗湔贵人一见定羞怍锦嚢千纸何足捐不须更用博麻缕付与一炬随飞烟
　　饶守董尚书令画史绘释迦出山相及维摩居士使灵山香火之因不断复惠腊药数种皆病夫所欲也作此寄之【徐师川】
　　示病毘耶金粟影出山五印金仙相神妙通灵顾虎头白莲香火空诸妄腊中发药补衰朽扶杖清风看花栁防书政用此时来开顔政尔难忘酒韩门弟子更谁知即今犹有董安于更画承明两学士与公相对白髭须维摩像唐杨惠之塑在天柱寺【苏子瞻】
　　昔者子舆病且死其友子祀徃问之跰鍳井自叹息造物将奚以我为今观古塑维摩像病骨磊嵬如枯乃知至人外生死此身变化浮云随世人岂不硕且好身虽未病心已疲此叟神完中有恃谈笑可却千熊罴当其在时或问法俛首无言心自知至今遗像兀不语与昔未死无増亏田翁里妇那肎顾时有野鼠衔其髭见之使人每自失谁能与结无言师
　　天柱寺杨惠之塑维摩像【苏子由】
　　金粟如来瘦如腊坐上文殊秋月圆法门论极两相可言语不复相通传至人养心遗四体瘦不为病肥非妍谁人好道塑遗像鲐皮束骨筋扶咽兀然隐几心已灭形如病鹤竦两肩骨节支离体疎缓两目视物犹炯然长嗟灵运不知道强翦美髭挿两边彼人视身若枯木割去右臂非所怜何况塑像已身外岂必夺尔庸自全眞人遗意世莫识时有游僧施鉢钱
　　谢胡藏之送栗鼠尾画维摩二首【黄山谷】
　　貂尾珍材可笔虎头墨妙凝神颇知君尘外物眞是我眼中人
　　丹青貌金粟影毛物宜管城公只今为君落笔他日听我谈空【一作画图见金粟佛】
　　过栢林院赠吉长老有古殿呉道子画维摩居士又有断碑是寳厯中记义岑禅住佛院事【刘叔赣】
　　灵光歳久独岿然岘首遗碑亦未迁防向三生记前佛暂従方丈谢诸天篆香徐刻黄金印梵宇时开贝叶篇门外霜风正揺落庭前翠栢自安禅
　　观子仪所蓄维摩寒山拾得唐画歌【吕居仁】
　　君不见寒山子垢面蓬头何所似戏拈拄杖唤拾公似是同游国清寺又不见维摩老结习已空无可道牀头谁是散花人堕地纷纷不须扫呜呼妙处虽在不得言尚有丹青传百年请公着眼落笔前令我琢句逃幽禅异时净社看白莲莫忘只今香火縁
　　题李伯时维摩画像图
　　老松搀天四无壁小庵不足容一室野竹入户芭蕉肥下有无言病摩诘文殊妙对亦未真身如浮云那得亲惊倒同行问话人彼上人者何所云龙眠好事笔有神不避世间狐兎羣扫除胸中千斛尘多口阿师闻不闻【扫除一作洗尽】
　　观行上座所作维摩问疾图【僧士珪】
　　道人耽耽痴虎头了然电转开双眸枯木已死寒岩秋定中霹雳推四牛起来下笔不能休新诗字字蟠银钩发其余者漫不收散而縦横为九流我观此画眞其尤病维摩诘小有瘳文殊大士従之游彼上人者难对酬两公文章虎而彪万古凡马空骅骝向来曹韩与韦侯笔端亦尝知此不世间画夲多山丘阅人何翅如传邮对此可以销百忧先生胡为吟四愁
　　过广爱寺见三学演师观杨惠之塑寳山朱瑶画文殊普贤三首【苏子瞻】
　　寓世身如梦安闲日似年败蒲翻覆卧破裓再三连劝客眠风竹长斋饮石泉回头万事错自笑觉师贤妙迹苦难寻兹山见几层乱峰螺髻出絶涧阵云崩措意元同画观空欲问僧莫教林下意终老叹何曽朱瑶唐晚辈得法尚雄深满寺空遗迹何人识苦心长廊敧雨脚破壁撼钟音成壊无穷事他年复吊今将出洛城过广爱寺见三学演师引观杨惠之塑寳山文殊普贤为赋三首【苏子由】
　　寺古依乔木僧闲正莫年为生何寂寞爱客尚留连虗牖罗修竹空厨响细泉坐听谈旧事遍识洛中贤虗室无寻丈青山有百层回峰看不足危石恐将崩听法来天女依嵓老梵僧须弥传纳芥观此信还曽壁毁丹青在移来殿庑深赋形惊变态观佛觉无心旌斾翻空色笙竽含妙音风流出呉様遗法到如今
　　画文殊普贤
　　谁人画此二菩萨趺坐花心乗象狻弟子先后执盂缶老僧槎牙森比肩山林修道几世刦顔貌伟丽如开莲重崖宛转带林树野水荒荡浮云天峩嵋髙处不可上下有絶涧锢九泉朝阳未出白雾起有光升天如月圆灵仙居中且可识有类白兎依清躔游人礼拜千万万迤逦渐逺如飞烟五台不到想亦尔今之画图谁所传吾兄子瞻苦好异败缯破纸收明鲜自従西行止得此试与记録代一观
　　武宗元比部画文殊奘
　　遗墨消磨顾陆余开元一二数呉卢本朝唯有宗元近国本长留后世模出世真人气雍穆入蕃老衲面清癯居人不惜游人爱风雨侵陵色欲无
　　问蔡肇求李公麟画观音德云
　　好事栢灵寳多才顾长康何尝为人画但可设竒将久聚要当散能分慰所望清新二大士畀我夜烧香题刘氏所藏展子防感应观音【黄山谷】
　　人间犹有展生笔佛事苍茫烟景寒常恐花飞胡蝶散明窗一日百回看
　　羣盗挽弓江簸舩丹青当在普通前谁能与作赤挽板老笔犹堪寿百年
　　题孙子绍所藏摩诘渡水罗汉【吕居仁】
　　问渠褰裳欲何徃彷徨徙倚沧波上至人入水固不濡何以有此恐怖状我知摩诘意未真欲以笔端调世人此水此渡俱非实摩诘亦未尝下笔孙郎寳藏今几年徃来周旋兵火间世人险阻更百难彼渡水者安如山请君但作如此观莫更思惟寻笔端
　　禅月罗汉【汪彦章】
　　扃锁收传古圣师飞扬不类虎头痴槎牙老木垂云蔓伛偻胡僧拖雪眉丹墨已随岚霭尽精神犹作电光驰秪应梦乞归嵓寺要使邦人习气移
　　令人生日以画十六大阿罗汉为寿仍作三颂以祝长年【韩子苍】
　　悟得机已数年曽防老宿印明禅定知凡物难为寿故仗髙人结胜縁
　　数枝西国芬陁利一瓣南天波律香持作诞辰罗汉供愿如罗汉寿无央
　　生朝欲作祈年供长寿玉圭天上来定是従今有家庆世人传作画图开
　　观汪丞相所藏崔白画罗汉【折中古】
　　山堂漠漠开晓烟何许大士当四筵坐忘黙识形骸外持鉢植杖风露前老龙欲奋屡回首于莵甚驯非畏鞭小儿已解辨人我抱头怖走成痴顚岂知畏爱果何物手里舍利空烛天嗟余耳目更浅陋喜欢获遇希有縁神明太定始一笑摩挱粉墨心茫然平生崔白画常见邂逅入眼多弃捐莫言人物斗竒崛醉里落笔神助焉汪公昔入魏帅幕叹息钜壁围神仙归寻十疋好东绢恰有名手能模传提携万里到岭表尤物自得髙人怜迩来刦火坏诸有陪都政若埋腥羶无力挽河为吹洗披图感极泪如泉
　　善财参自在天【陈子高】
　　善财得法犹儿子工巧仍参自在天若悟菩提同戏事不应缚律更枯禅
　　题晁恭道善境界图【吕居仁】
　　畴昔相从三十年如今休去不逃禅知君参见法轮老始悟苍苍便是天
　　境界本来无善恶人间何处有新图欲知个里真消息腊月寒松永不枯
　　顔持约为范师厚作孔明坐啸图十大比丘像顔者以为声讹不可不下一句【王履道】
　　穷顔妙画今虎头忽以武侯为范侯他日却写十比丘下笔不数僧贯休作佛作相三昧游在江在海两浮沤丈夫心机入法流到处还渠第一筹
　　题李伯时画船子和尚
　　等个鱼儿久未逢满船明月一丝风离钩三寸谁开口打落掀天白浪中
　　一桡打省犹回首露布须收人与船不着钓丝牵老防却留戽斗付龙眠
　　神仙
　　题王内翰家李伯时画太一姑射图二首【韩子苍】
　　太乙眞人莲叶舟脱巾露髪寒飕飕轻风为帆浪为楫卧看玉宇浮中流中流荡漾翠绡舞稳如龙骧万斛举不是头十丈花世间那得莲如许龙眠妙手老入神尺素幻出真天人恍如坐我水仙府苍烟万顷波粼粼玉堂学士今刘向禁直岧嶤九天上不须对此融心神防值青藜夜相访
　　海上仙山邈云水神居缥缈凌虗起风餐露宿不知年八极浮游一弹指何人防笔作此图细看尚恐氷为肤便欲慿轩问连叔却愁挂壁惊肩吾虽有此图传自古矫矫真容那得覩万里中洲不少届晓发咸池暮圃而今玉殿开珠宫鸾旗鹤驭纷长空神兮早御飞龙下愿赐千秋年谷丰
　　题孙思邈真【苏子瞻】
　　先生一去五百载犹在峨嵋西崦中自为天仙足官府不应尸解坐蝱虫
　　题吕先生画像【刘王孟】
　　短褐长绦大布巾云霞咽嗽九天春可怜世上屠沽子唤作寻常卖墨人
　　题贺水部书画五首【汪彦章】
　　水部唐末五代人得道不死东坡以五诗纪其事毘陵汪达道家有其书画画为佛像而书则世传有客来相问何如是治生盖其所作诗也逹道求诗效东坡赋此
　　茹芝商岭见时清来望重瞳日月明径去似知真主意东游不为羡门生
　　枕中鸿寳谩纷如尺素题诗已有余何物弥明儿女语刚云不解世间书
　　眼见嘉平忍更论当时爵里至今存子真何苦更名姓白首区区守市门
　　纷纷儿辈自名家妙道从来岂有他时以丹青写佛事不妨柱史入流沙
　　风吹鸟迹落岩间付与区中万古传故遣诗人收拾得要知身不是顽仙
　　题陈先生华山髙卧图【谢幼槃】
　　落叶开花秋复春睡中荣悴得闗身那知五起鸡三唱亦有寒窓不寐人
　　三朶花【苏子瞻】
　　房州通判许安世以书遗余言吾州有异人常戴三朶花莫知其姓名郡人因以三朶花名之能作诗皆神仙意又能自写真人有得之者许欲以一夲见惠乃为作此诗
　　学道无成鬓已华不劳千刦谩蒸砂归来且看一宿觉未暇逺寻三朶花两手欲遮缾里雀四条深怕井中蛇画图要识先生面试问房陵好事家
　　仙女
　　次韵子由书清汶老所传秦湘二女图【苏子瞻】
　　东风消氷失瑶玉我本无身安有触羊生得妇如得风握手一笑未为辱先生室中无天游环佩何处鸣风瓯随魔未必皆魔女但与分灯遣归去胡为写真传世人更要维摩一转语丹元茅茨秪三间太极老人时往还防检凡心早除拂方平神鞭常使物
　　题毛女真
　　雾鬓风鬟木叶衣山川良是昔人非秪应闲过商顔老独自吹箫月下归
　　呉彩鸾写真【谢幼槃】
　　天上鳯凰难独宿人间翡翠夲双栖丹青不与文箫共谁遣雉东迷雀西
　　题王子厚所藏节女图【黄山谷】
　　白足礼江沙七星在云表洗心无一尘缺月西南晓孙耘老酒间出麻姑像要余作诗【周少隐】
　　青丝一尺髙鬔松玉顔微驻丹砂红云軿飞来自何许满山落叶元无踪长天如烟月如雾便恐乗鸾月邉去烦君急与问中郎従此更谁知痒处
　　鬼神
　　和江学士画鬼防河篇【梅圣俞】
　　蒲中寺诗壁画古画者隋代展子防分明八鬼防河戏中建二旗观却前东厢四鬼苦用力索尾拽断一鬼颠西厢四鬼末皆挽双手捶下抵以肩龙头鱼身霹雳使持钺植立旗左偏防山夜义古掘斧各司胜负如争先两傍挝鼔四面列声势助勇眼穹圆臂枭张拳击棒首疑似暴谑意能全正当大鬼按膝坐三鬼带防一执旃操刀擐嚢力时督怒髪上直筋奋纒虎尾人身又踣顾蒺藜知防金捶坚髙下尊卑二十四二十四鬼无黄泉英雄竞强欲何睹曷不各各还荒埏
　　净因大觉琏师以阎立夲画水官遗编礼公公既报之以诗谓某汝亦作某再拜次韵仍録二首诗为一巻以献【苏子瞻】
　　水官骑苍龙龙行欲上天手攀时且住浩若乗风船不知几何长足尾犹在渊下有二従臣左右乗鱼鼋矍铄相顾视风举衣袂翻女子侍君侧白颊垂双鬟手执雉尾扇容如未开莲従者八九人非鬼非戎蛮出水未成列先登扬旗旜长刀拥旁牌白羽注强弮虽服甲与裳壮貌犹鲸鳣水兽不得従仰面以手攀空虗走雷霆雨雹晦九川风师黒虎嚢面目昏尘烟翼従三神人万里朝天闗我従大觉师得此诡怪篇画者古阎子于今三百年见者谁不爱予者诚已难在我犹在子此理宁非禅报之以好词何必画在前【明允原作】
　　髙人岂学画用笔乃其天譬如善游人一一能操船阎子夲逢掖畴昔慕云渊丹青偶为戏染指初尝鼋爱之不自已笔势如风翻传闻贞观中左衽解椎鬟南夷羞白雉佛国贡青莲诏令拟王防别殿写戎蛮熊冠金络额豹袖拥旛旜传入应门内俯伏脱剑弮天姿俨龙凤杂沓朝鹏鳣神功与絶迹后世两莫攀自従李氏亡羣盗窃山川长安三日火至寳随飞烟尚有脱身者漂流出东闗三官岂容独得此今已偏吁嗟至神物防合当有年京城诸权贵欲取百计难赠以玉如意岂能动髙禅信应一篇诗皎若画在前
　　题旧钟馗【并序　苏子由】
　　癸丑岁予为兴德军掌书记是歳大旱除日府中馈画钟馗行雪中状甚怪后三十六年检箧中旧画得之戏作此篇
　　济南书记今白须嵗节钟馗旧縁襦举手托天欣见雪破靴踏冻可怜渠滔滔时辈今黄壤六六年华属老夫儿女来容翁便去银瓶隔夜浸屠酥
　　题张元明四鬼捕嬾龙图【周少隐】
　　五月江南地无黍帝遣雷师下行雨百神受职羣龙奔一龙藏头翳云雷师奋髯叱四鬼拽取老龙朝帝阍张侯直气不可屈云间睥睨旁怒嗔归来面壁聊小吐画作新图走儿女潜虬怕死不肯行药义飞天髪毛竪人间莫笑虎头痴笔底风云遽如许今年雨足年亦丰蜥蜴蝘蜓俱论功龙方下避千里赤疾雷破柱烦天公天公有令那得尔寄语痴龙莫辞死
　　人物
　　憩寂图【苏子由】
　　苏子瞻李伯时为栁仲逺作松石图仲逺取杜子羙诗云松根胡僧憩寂寞厐眉皓首无住着偏袒右肩露双脚叶里松子僧前落之语复求伯时画此四句目为憩寂图子由题诗云
　　东坡自作苍苍石留取长松待伯时只有两人嫌未足兼收前世杜陵诗
　　文与可尝云老僧墨竹一派近在湖州吾竹虽不及石似过之此一巻公案不可无鲁直正句因次韵【黄山谷】
　　东坡虽是湖州派竹石风流各一时前世画师今姓李不妨还作辋川诗
　　或言子瞻不当目伯时为前身画师流俗不领便是语病伯时一丘一壑风流未减古人虽尝作此痴计子瞻此语是真相知又作二首
　　松含风雨石骨瘦法窟寂寥僧定时李侯有句不肻吐澹墨写出无声诗
　　龙眠不似虎头痴笔妙天机可并时苏仙漱墨作苍石应解种花开此诗
　　题伯时画观鱼僧
　　横波一网腥城市日莫江空烟水寒当时万事心已死犹恐鱼作故时看
　　惠州灵惠院壁间画一仰面向天醉僧云是蜀僧隐峦所作题诗于其下【苏子瞻】
　　直视无前气吐虹五湖三岛在胸中相逢莫怪不相揖只见山僧不见公
　　题韦偃双松老僧图【晁以道】
　　两松郁苍苍夭矫出竒峭翛然龙蛇姿势欲排岩峤老禅独防心黙坐观万窍我亦发深省倚槛一长啸此兴含千古孰谓韦偃少
　　题顾凯之醉道士图【谢幼槃】
　　虎头痴絶自不痴丹青妙处手得之名岩戏画幼舆了酒狂更貌黄冠师一人坐睡真被酒二人杯杓不停手一人回面愁不酬二人直视开笑口上有醉墨书者谁翰林手题独酌诗题诗真识醉时味画图如写诗中意珍藏不换一斛珠李诗顾笔今世无
　　阎立夲画醉道士图【林子来】
　　破除万事无过酒有客何须计升斗解将富贵等浮云醉乡即是无何有昔人绘事亦有神丹青写出画天真尊罍未耻月渐倾更待晓出扶桑暾餐霞服气浪自苦自厌神仙足官府脱巾解带衣淋漓眼花错莫谁賔主君不见炙手可热唯权门欲观佳丽遭怒嗔何如衔杯乐圣借地饮安用醉吐丞相茵
　　阎立夲醉客图【李商老】
　　酒有何好工作病颇怪此人喜中圣藏身麴糵胜嵓幽寄愁天上呼不醒春风吹开玉东西月堕参横斟酌之吐茵脱帽有妙理朱成碧浑忘归右相丹青果驰誉幻药调成疑笑语便觉微绡古意生似开醉眼卿可去半生忧患复萧条瓮中肥遁何须邀一樽桑落对公等尽解平时藜苋嘲
　　题石恪画尝醋翁【黄山谷】
　　石媪忍酸喙三尺石皤尝味面百折谁知耸膊寒至骨图画不减呉生笔
　　题团圞图【洪玉父】
　　一老灭尘虑七儿同静縁境超法界观身作地行仙男女非殊相丹青亦浪传襄阳聚首话犹是在家禅
　　美人
　　观李凑画美人障子【刘长卿】
　　爱尔含天资丹青有殊智无间已得象象外更生意西子不可见千秋无重还空怜浣纱态犹在含毫间一笑岂易得双蛾如有情牕风不举袖但觉罗衣轻华堂翠幕春风来内阁金屏曙色开此中一见乱人目秪疑行到云阳台
　　续丽人行【苏子瞻】
　　深宫无人春日长沈香亭北百花香美人睡起薄梳洗燕舞莺啼空断肠画工欲画无穷意背立东风初破睡若敎回首却嫣然阳城下蔡俱风靡杜陵饥客眼长寒蹇驴破帽随金鞍隔花临水时一见只许腰肢背后看心醉归来茅屋底方信人间有西子君不见孟光举案与眉齐何曽背面伤春啼
　　章质夫寄惠崔徽真
　　玉钗半脱云垂耳亭亭芙蓉在秋水当时薄命一酸辛千古华堂奉君子水邉何处无丽人近前试看丞相嗔不如丹青不解语世间言语元非真知君被恼更愁絶巻赠老夫惊老拙为君援笔赋梅花未害广平心似铁
　　周昉画美人歌【苏子由】
　　深宫美人百不知饮酒食肉事游嬉弹丝吹竹舞罗衣曲终对镜理鬓眉岌然高髻玉钗垂双鬟窈窕萼叶微宛转踯躅従婴儿倚楹俯槛皆有姿拥扇执拂知従谁瘦者飞燕肥玉妃俯仰向背乐且悲九重深逺安得窥周生执笔心坐驰流传人间心脾飞琼小玉云雾帏长风吹开忽见之梦魂清夜那复追老人衰朽百事非展巻一笑亦相为持付少年良所宜
　　明皇十眉图【郭功父】
　　明皇逸事传十眉正是唐家零落时霓裳曲调虽依旧阿蛮终不似杨妃画工貌得非无意欲使流传警来世翠翘红粉尚争春隐约香风起仙袂六龙真驭竞何之泰陵荒草长狐狸犹将妙笔劝尊酒醉觉人间万事非
　　观前古美人图【李元应】
　　璧月尘昬琼树秋无従百媚一回眸荼防香度梅妆冷鹦鹉声低玉笛幽吐袖但能知祸水逢春輙莫上迷楼归来安守无盐女不宠无惊共白头
　　题周昉美人拜月图【喻廸孺】
　　东风元自无消息独卷珠帘望春色风惊红叶堕珊珊梦断行云泣残月挹挹柔情不自持此心端被月先知窥窗入户如相伴应是娇娥惯别离
　　题日暮倚修竹图【汪彦章】
　　藁砧何在复凋年兴在孤鸿落照邉遮莫春光无处着只将修竹共婵娟
　　荅张十八画【廖明略】
　　玉人风味夙相亲骨法多竒巫峡神何幸丹青烦右相坐令虗室四时春
　　题伯时所画宫女二首【韩子苍】
　　只道春风闭掖廷朝来绾结髻鬟新蛾眉不是专君宠试触君衣鹦鹉春
　　睡起昭阳暗澹妆不知縁底背斜阳若教转盼一回首三十六宫无粉光
　　代王正平従谏掾乞画凭肩美人扇子二首【陈子高】
　　道人已悟孩提事弃掷泥儿壊纸鸢闻道近来都识破丹青便面亦轻捐
　　难陀已幻登伽女童子犹参苏宻多正士逡廵不应受可能分供病维摩
　　追和周昉琴阮美人图诗【并序　王性之】
　　龙眠李亮工家藏周昉画美人琴阮图兼有宫禁富贵气象旁有竹马小儿欲折槛前栁者亮工官长沙而黄鲁直谪宜州过见之叹爱弥日大书一诗于黄素上曰周昉富贵女衣饰新旧兼髻重髪根急薄妆无意添琴阮相与娯听不观手敷腴竹马郎跨马要折栁此画后归禁中邉马惊尘流落何许而诗亦世不传独仆旧见之位置犹可想像也病中追和其诗当令善工试图之耳
　　丹青有神艺周郎独能兼图画絶世人真态不可添却怜如画者相与落谁手想像犹可言两重春笼栁
　　得孙仲方画美人一轴【梅圣俞】
　　骏驹少驯良美女少贤徳尝闻败君驾亦以倾人国因观壁间画笔妙仍竒色持归非夺好来者恐为格黄文若防秦别驾侍儿像见过戏题二絶【周少隐】
　　能事空传王右丞句如徐庾转难名眸明正似溪光様自古无人画得成
　　谢家林下小梅花不着红蓝染绛砂莫笑画师无国手玉肌元不爱铅华【秦别驾名亘】
　　蛮夷
　　观韩玉汝郅支贡奉图【梅圣俞】
　　时世重古不重新破图写者尔何人臂鹰捧盘犀利水铁锁狮子同麒麟翘翘雉尾插头上深目钜鼻青搭巾涂朱防緑笔画大筋骨怒露蛮祠神茜袍白马韩公子従何得来此秘珍定应海客逺为赠中国未覩难拟伦公子自言呉生笔呉笔精劲瘦且匀我恐非是不敢赞退归书此任従嗔
　　元忠作突厥下程圗
　　单于猎罢卧锦红解鞍休骑荒碛中苍驹騧骆六十匹隐谷映坡分尾九驼五牛羊颇倍沙草晚牧生寒风贵贱小大只五百执作意态皆不同二鹰在臂二鹰架骏犬当对能争功毡庐鼎列帐幕拥鼔角未吹惊塞鸿上山髙髙置烽燧毛嚢贮获闲刀弓水泉在侧挹其上长河杳杳流无穷素纨六幅笔何巧胡环尽妙谁能通今日都城有别识别识共许刘元忠
　　阎立夲职贡图【苏子瞻】
　　贞观之德来万邦浩如苍海吞河江音容獊狞服竒厖横絶岭海逾涛泷珍禽瑰产争牵扛名王解辫却盖幢粉夲遗墨开明窗我喟而作心未降魏征封论恨不双谢公定所寳蕃官入朝圗贞观中阎立夲所作笔墨竒古诗赠赵德麟而未予廌作此诗取以送德麟【李廌】
　　君不见燕然易水渡桑干东连鸭緑西贺兰古来战地骨成土赤棘白草沙漫漫汉筑朔方置上郡晚嵗款塞惟呼韩贞观文皇力驯制诸蕃君长充王官玉门不闗障无候驿道入防天可汗蛮夷邸中诸国使旃裘椎髻游长安我恨不为典属国文皇此举真可叹今叹此圗写职贡要荒落种防衣冠碧基缭应门左想见膜拜皆盘跚圣朝贤良谢夫子劲气烈烈霜风寒目眵唇焦万巻烂笔头成塜墨成滩南阳劝驾一封传入对三道朝金銮万言阶对万乗善声名一日青云端行当遨游庙堂上坐令四围相交驩羽书不驰烽火冷鸣鸡吠犬何敢干借令跳梁出巢穴当用斧斤摧髀髋北庭喋血无噍类藁街悬首纷喧哗君当自画凌烟阁縦有此圗何必观同僚华原贵公子求公此画公无难乃知功名丈夫志不惑玩好劳肺肝怜渠孜孜画成癖心欲速得如羽翰不如遗佐箧中品犹胜弃捐终不看
　　题赵次张所藏贼头子二首【陈子髙】
　　扬鞭指防万貔貅打取卢龙十四州烦君为发禄山塜看我快饮月氐头
　　龙章凤姿世不乏束手无奈此于思丹青王防何须尔血淋漓送藁街
　　题蕃骑圗【韩子苍】
　　塞上漠漠黄云秋黄须胡儿骑紫骝一马搀前弄风走胡儿掣辔空骧首廻鞭值莫向南驰汉家将军方打围夺弓射汝犹可脱夺汝善马何由归









　　声画集巻二
　　钦定四库全书
　　声画集巻三
　　宋　孙绍逺　编
　　赠写眞者
　　赠写眞者【白乐天】
　　子骋丹青日予当丑老时无劳役神思更画病容仪迢递麒麟阁图功未有期区区尺素上焉用写真为
　　赠写御容妙善师【苏子瞻】
　　忆昔射防干先皇珠帘翠幄分两厢紫衣中使下传诏跪奉冉冉闻天香仰观晃目生晕但见晓色开扶桑迎阳晚出歩就坐绛纱玉斧光照廊野人不识日月角髣髴尚记重瞳光三年归来真一梦桥山松桧凄风霜天容玉色谁敢画老师古寺昼闭房梦中神授心有得觉来信手笔已忘幅巾常服俨不动孤臣入门涕自滂元老侑坐须眉古虎臣侍立冠劒长平生惯写龙鳯质肯顾草间与麞都人踏破铁门限黄金白璧空堆牀尔来摹写亦到我为是先帝白髪郎不须览镜坐自了明年乞身归故乡
　　赠写真何充秀才
　　君不见潞州别驾眼如电左手挂弓横撚箭又不见雪中骑驴孟浩然皱眉吟诗肩耸山饥寒富贵两安在空有遗像留人间此身常拟同外物浮云变化无踪迹问君何苦写我真君言好之聊自适黄冠野服山家容意欲置我山岩中勲名将相今何限徃写褒公与鄂公
　　赠李道士【并序】
　　驾部员外郎李君宗固景祐中良吏也守汉州有道士尹可元精练善画以遗火得罪当死君缓其狱防赦获免时可元八十一自誓且死必为李氏子以报可元既死二十余年而君子世昌之妇梦可元入其室生子曰得柔小名蜀孙幼而善画既长读庄老喜之遂为道士赐号妙应事母以孝谨闻其写真盖妙絶一时云
　　世人只数曹将军谁知虎头非痴人腰间大羽何足道颊上三毛自有神平生狎侮诸公子戏着幼舆岩石里故教世世作黄冠布袜青鞋弄云水千年鼻祖守闗门一念还为李耳孙香火旧縁何日尽丹青余习至今存五十之年初过二衰顔记我今如此他时要指集贤人知是香山老居士【乐天为翰林学士奉诏写真集贤院】
　　赠写真李道士【苏子由】
　　君不见景灵大殿图功臣进贤大羽东西陈能令将相常在世自古独有曹将军嵩髙李师掉头笑自言弄笔通前身百年遗像谁复识满朝冠剑多伟人据鞍一见心有得临窗相对疑通神十年江海须半脱归来俛仰慙簪绅一挥七尺倚墙立客来顾我诚似君金章紫绶夲非有緑蓑黄篛甘长贫如何画作白衣老置之茅屋全吾真
　　张秀才见写陋容
　　潦倒形骸山上樗每经风雨輙凋疎劳君为写支离状异日长看老病初落笔縦横中自喜赋形深稳妙无余偶然挂壁低头笑俱幻何妨彼亦如
　　客有写真者见予因以三诗赠之【李诚之】
　　嗟予少也贱到老尚无功方寸浮名外流年两鬓中对镜犹惭愧图写若为容
　　文命力能平水土阿衡功亦格皇天形容不上麒麟阁当日君臣任自然
　　难逢古鉴明忠腹长似骚人带病容几向清溪曽照见万寻岩壑一青松
　　赠传神大师【黄裳】
　　阙下逰多日溪邉过几春数图人欲活一笔自如神不写俗中态谩留云外身丹青如貌我道貌似山人
　　赠金陵传神者李士云【王介甫】
　　衰容一见便疑真李氏挥毫妙入神欲去钟山终不忍谢渠分我死前身
　　风云雪月
　　省试观庆云图【栁子厚】
　　设色初成象卿云示国都九天开秘祉百辟赞嘉谟抱日依龙衮非烟近御炉髙标连汗漫回望接虗无裂素荣光发舒华瑞色敷恒将配尧德垂庆代河图
　　呉熙老所藏风雨图【潘邠老】
　　我逰匡山夏将杪赤日青天万山绕忽然风雨动地来震气乗雷离电绕一川烟霭失东西万里乾坤错昏晓香炉髙峰危欲堕石门细路人心江翻那闻得计鱼木防岂有安巢鸟须臾云过雨脚收依旧晴晖着丛篠羣山歴歴在眼前恰似慿髙日方晓谁将此景入画图数幅生绡盘礴了呉丞此画絶代无张公此诗古来少读诗观画兴未穷北窗风凉退自公使君意消三伏中未可鞭棰催青铜【熙老在罗田催科不用鞭棰而办】
　　江月图【崔德符】
　　冥冥一叶轻不知水与天独于颢气中仰见素璧圆超然狂道士起视清夜阑自拈白玉笛吹此江月寒想当万籁息逸响流空烟我従江海来形留意先还何当买渔篷追此水墨仙
　　王氏雪图【王介甫】
　　崔嵬相暎雪重重茅屋柴闗在半峰想有幽人遗世事独临青峭倚长笻
　　题王维江行初雪画【蔡持正】
　　呉儿手网寒川急雪鸣蓑浪拍船青弋渡头曽卧看令人却忆十年前
　　防赵朝议江行初雪图【守中　陈子髙志源】
　　我夲孤舟蓑笠翁雪崖烟树一生中如今不向江湖去鬬舰旌旗照水红
　　雪图
　　大年貌得寒江雪凫雁沙头野彴微个里有诗谁防得情知不道一蓑归
　　州郡山川
　　严公防宴同咏蜀道画图【得空　杜子美字】
　　日临公馆静昼列地图雄劒阁星桥北松州雪岭东华夷山不断呉蜀水相通兴与烟霞防清尊幸不空奉观严郑公防事岷山沲江画图【得忘字】
　　沲水临中座岷山到北堂白波吹粉壁青嶂挿雕梁直讶杉松冷兼疑菱荇香雪云虗防缀沙草得微茫岭雁随毫末川蜺饮练光霏红洲蕋乱拂黛石萝长暗谷非闗雨丹枫不为霜秋成圃外景物洞庭旁绘事功殊絶幽襟兴激昻従来谢太傅丘壑道难忘
　　王处士草堂壁画衡霍诸山【刘长卿】
　　爱此衡霍近巻帘如可扳能令堂上客见尽湘南山青翠千万状飞来方丈间归云无处灭去鸟何时还胜事日相对主人常独闲清隂满四壁佳气生重闗颇与宿心防看看慰愁顔
　　题刘相公三湘图【郎士元】
　　昔别醉衡霍尔来忆南州今朝平津邸兼得潇湘游稍辨荆门树依然芳杜洲微明三巴峡咫尺万里流去鸟不知倦逺帆生暮愁涔阳指天末北渚空悠悠枕上见渔父座中常狎鸥谁言魏阙下自有东山幽
　　荅白杭州郡楼登望画图见寄【张文昌】
　　画得江城登望处寄来今日到长安乍惊物色従诗出更想工人下手难将展画堂偏觉好每来朝客尽求看见君向此闲吟意肯恨当时作外官
　　次韵周邠寄雁荡山图二首【苏子瞻】
　　指防先凭采药翁丹青化出大槐宫眼明小阁浮烟翠齿冷新诗嚼雪风二华行观雄陜右九仙今已压京东此生的有寻山分已觉温台落手中
　　西湖三载与君同马入尘埃鹤入笼东海独来看出日石桥先去踏长虹遥知别后添华髪时向尊前说病翁所恨蜀山君未见他年防手醉郫筒
　　宋复古画潇湘晚景图三首
　　西征忆南国堂上画潇湘照眼云山出浮天野水长旧游心自省信手笔都忘防有衡阳客来看意渺茫落落君懐抱山川自屈蟠经营自有适挥洒不应难江市人家少烟村古木攒知君有幽意细细为寻看咫尺殊非少隂晴自不齐径遥趋后崦水防赴前溪自说非人意曽经入马蹄他年宦逰处应话剑山西
　　防州八境图八首
　　坐看奔湍绕石楼使君髙防百无忧三犀窃鄙秦太守八咏聊同沈隠侯
　　涛头寂寞打城还章贡台前暮霭寒倦客登临无限思孤云落日是长安
　　白鹊楼前翠作堆萦云岭路若为开故人应在千山外不寄梅花逺信来
　　朱楼深处日微明皁盖归时酒半醒薄暮渔樵人去尽碧溪青嶂绕螺亭
　　使君那暇日叅禅一望丛林一怅然成佛莫教灵运后着鞭従使祖生先
　　却従尘外望尘中无限楼台烟雨蒙山水照人迷向背只将孤塔认西东
　　烟云缥缈郁孤台积翠浮空雨半开想见之罘观海市绛宫明灭是蓬莱
　　回峰乱嶂郁参差云外髙人世得知谁向空山弄明月山中木客解吟诗
　　蹇师嵩山图【并引　苏子由】
　　葆光法师蹇君未尝至嵩山欲徃游焉元祐九年春磐桓都下得古画一幅以示其客客曰此嵩山圗也予昔尝游焉峰岭径邃观刹皆是君喜曰此将以导予也吾昔熙宁中自陈之洛徃来皆出嵩少之间时方重九与偕行者约曰与子于此登髙乎今筋力尚强可以一徃异日复至或不能矣今年三月以罪出守汝州闻此州在嵩少之阳登城北望可以尽得其胜君何时为此游吾将举酒与子相望虽不能同亦庶几焉系之以诗曰
　　峻极登髙二十年汝州回望一依然君行亦是髙秋后试觅神清古洞天
　　孙少卿鹿头山诗并画图二首【颀景　刘莘老修】
　　诛茅搜险旋寻真闻说仙岩一日新佳境留连应有待先时登览岂无人披榛好石来如召随手清泉应若神不独山中兴胜事几多风爱在邦民
　　使君真爱鹿头山圗画歌吟去为传尘世那知武陵事时人争诵永嘉篇行春游醉尝劳梦按部登临又隔年有客平生志林壑坐怜双眼隔云烟
　　陜西图三首【刘叔赣】
　　干戈今日事闗塞此图看白日长安近苍山垅坂寒由来名百二自古有艰难指以安西道疑情竟据鞍万里灵州地他年汉朔方山河従割弃闗辅急隄防转益豺狼窟堪嗟礼义乡防胡须壮士看尽意苍茫河源来积石天马渉流沙耳目成千古丹青在一涯荒凉都防府断絶使臣槎安得山西将收功似汉家
　　幽州图
　　鄙夫平居常叹息蓟门幽都皆絶域安得猛士守北方力排胡人复禹迹田生手防朔漠图丹青万里之强胡挂图髙堂素壁上壮哉隂山来坐隅长安迢迢属沧海古塞歴歴生黄榆縦横指顾皆旧物抚事慷慨时惊呼太平壮士多虗死念君避胡来万里九闗沈深虎豹恶布衣何由说天子巻图还君意黯然咄嗟世事非余耻
　　王摩诘曲江春游图【李方叔】
　　咸雍山川互王覇泾渭为隍城堑华曲江台沼备豫游秪与画师供入画长安城西山万重昆明烟浪绕新宫新蒲细栁春风里万户千门佳气中我生不及开元时犹喜此图今见之苍莾烟绡横短幅眼中终南倒溪渌倾城士女巷无人三月三时曲江曲老稚妍媸贱或贵来者携壶归者醉笔端造化有能事各有人人乐游意如今此地空尘迹石鲸縦在如铜狄宜春五柞更萧条无复榛中得遗甓我愿吾王明六符不蹈汉唐耳目娯池籞假民任畋渔无令画师为画图
　　刘帅画道林冬景【王佐才】
　　破墨方纨趣向深烟岚幽景锁冬隂溪头雪细春生牖岩脚风清昼满襟千里断云藏片石一江流水映踈林长沙妙迹谁传寳龙阁精神学士心【潭帅刘公为邓愼思写道林冬景】
　　七言和王微之渔阳图【沈文通】
　　燕山自是汉家地北望分明掌股间休作画图张屋壁空令壮士老朱顔
　　赠张圣言画柯山图【潘邠老】
　　我昔骑鲸游九州上扣天闗望冕旒羣公侍旁好颜色将顺帝旨成刚柔抱持日月不自献防茸尘土归家丘结茅竹间今休已炎暑避舍清飚留屋头清溪鸣昼夜当户古木蔽马牛苍头卢儿従髙盖传呼不到门巷幽两公防言儿袖手驱除睡魔须茶瓯谁传此意到旁郡解衣盘礴烦张侯张侯落笔妙天下未坠学士之风流歘见柯山入图画丹青知君百不忧黄公不肯直南省一麾已具东南舟请君援笔待公至画我迎公竹隂里
　　次韵钱逊叔清江图后二首【吕居仁】
　　公但一室坚坐我方万里生还共作十年清梦同寻五岭名山
　　作清江三两曲胜大厦千万间若保此中安坐不必中原遽还
　　题向伯共过峡图二首【陈去非】
　　旌旗翻月淮南道兴罢归来雪一船正有佛光无处着独将佳句了山川
　　过峡新图世所传峡中犹说泛舟仙柱天勲业须君了借我茅斋看十年
　　江南山色【陈子髙】
　　笔间烟雨谩愁人不是溪山自在春一段江南好风景夕阳花坞净无尘
　　题申居士霅溪图【韩子苍】
　　霅溪居士买山图碧玉峯前碧玉湖中有一丘容我老暮年居士肯分无
　　题张资政汝川图九首【汪彦章】
　　昔人曽此结精庐故老犹传井臼余今代子房来卜筑要看圯上一编书
　　右澹岩书堂
　　古潭千尺见修鳞倚杖时观镜里身汝辈只堪笺尔雅骑鲸那识谪仙人
　　右泊湖潭
　　发挥泉石有新图西蜀蟇颐得尔无蹔作钓璜溪上客谿神何必问贤愚
　　右虾蟇石
　　每寻疎磬访支郎苔竹交隂杖屦旁丝履巾聊取用风流不减赞公房
　　右多寳院
　　花光连接两台春中有眠云跂石人莫使鞭笞鸾鳯去时来重现宰官身
　　右金石台
　　年年春色报公知不与天涯驿使期我是平章风物主可如东阁见君时
　　右梅仙潭
　　履綦行处日苍苔鞶帨深藏月一开已办此身同法喜不应临感更难裁
　　右懐贤庵
　　上到孤峰最上头下看双涧玉虹流世间培塿何须数且卧元龙百尺楼
　　右积翠楼
　　萧散香山与辋川功名緑野及平泉有田种秫供春醉五栁先生似更贤
　　右甘陂庄
　　浯溪图【黄山谷】
　　成子写浯溪下笔便造极空蒙得真趣肤寸已千尺只今中宫寺在昔漫郎宅更作老夫船樯竿插苍石
　　防浯溪造极图【折中古】
　　浯溪未到已登临笔力能穷造化心我是零陵新逐客披图一一可追寻
　　题湖南清絶图【韩子苍】
　　故人来従天柱峯手提石廪与祝融两山坡陁几百里安得置之行李中下有潇湘水清写平沙侧揺青风渔舟已入浦溆宿客帆日暮犹争风我方骑马大梁下怪此物象不与常时同故人谓我乃绢素粉墨妙手烦良工都将湖南万古愁与我顷刻开心胸诗成画往嘿惆怅老眼复厌京尘红
　　防湘西清絶图【折中古】
　　与山分浅政伤神蜡屐明朝陌上尘谁写湘西清絶景巧移林壑慰行人
　　题潇湘图【孙仲益】
　　平生千里目遥寓紫翠间见此纸上影照我胸中山泛泛水俱逺悠悠云共闲渔翁收晚钓一櫂醉中还
　　五士游岳麓图【张敬夫】
　　闭门六月汗如雨出门褦襶纷尘土文书堆案曲肱卧梦逐征鸿过前浦西山突兀不可忘勇往故须求快睹朝暾未升起微风中流咿哑挟鸣橹长林秀色已在望有如出语见肝腑意行爱此松隂直眼明还喜碑字古髙低梵释着幽居深稳仙家开閟宇忽看宫墙髙十丈学宫峩峩起邹鲁斯文政倚讲磨功石室重新岂无补危梯径上不作难横栏截出可下俯惟兹翼轸一都防往事繁华杂歌舞变迁反覆宁重论昔日楼台连宿莽迩来人物颇还旧岂止十年此生聚泉流涓涓日循除华表何时鹤来语炎氛知不到山林茗盌蒲团对香缕鼎来杖履皆胜引季也亦复同歩武洛阳年少空白头三闾大夫浪自苦一笑便觉真理存髙谈岂畏丞卿怒不图画僧圣得知藐与儿曹作夸诩请君为我添草堂风雨萧萧守环堵
　　题王介甫逰钟山图后
　　林影溪光静自如萧疎短鬓独骑驴可能胸次都无事拟向山中更著书
　　宋廸作八景絶妙人谓之无声诗演上人戏余道人能作有声画乎因为之各赋一首【僧慧洪】潇湘夜雨
　　岳麓轩窗方在目云生忽收画图轴逆风为作白头波倒帆断岸渔村宿灯火荻丛营夜炊波心应作出鱼儿絶怜清境平生事篷漏孤吟晓不知
　　洞庭秋月
　　橘香浦浦青黄出维舟日暮柴荆侧勇波好月如佳人矜夸似防婵娟色夜深河汉正无云风髙掠水白纷纷五更何处吹画角披衣起看低金盆
　　平沙落雁
　　湖容秋色磨青铜夕阳沙白光蒙蒙翩翻欲下更呕轧十十五五依芦丛西兴未归愁欲老日暮无云天似扫一声渔笛忽惊飞羲之书空作行草
　　逺浦归帆
　　东风忽作羊角转坐看波面纎罗巻日角明边白鸟飞江势吞空客帆逺凭栏心绪风丝乱苍茫初见疑鳬雁渐见桅樯隐映来此时増损慿诗眼
　　山市清岚
　　宿雨初收山气重炊烟日影林光动蚕市才休人已希野桥栁色金丝防隔溪谁家花满畦滑唇黄鸟春风啼酒旗依约望可见知在柘冈村路西
　　江天暮雪
　　泼墨云浓归鸟防魂清忽作江天雪一川秀色浩零乱万树无声寒妥贴孤舟卧听打窗扉起看宵晴月正晖忽惊尽巻青山去更觉重携春色归
　　烟寺晚钟
　　十年车马黄尘路岁晚客心纷万绪猛省一声何处钟寺在烟村最深处乱溪水急风更清扁舟欲唤无人渡倚笻无语立西风归僧自入烟萝去
　　渔村落照
　　芦苇萧萧风淅沥村巷秋光泼残日屋头炊黍香浮浮门前登网银刀戢筠篮满盛栁条串隔岸人家酒醇酽移舟尽倾博一醉卧看山川红緑
　　题颜持约画四小景【王履道】
　　梧山暮雪
　　一白空迷浩渺万苍却立孱顔北渚曾逢帝子南巡更忆虞鳏
　　荔浦夕隂
　　曾向荔支浦宿林红间碧犹疑老矣少文欲卧咄哉王赞何知
　　桂岭秋晴
　　海市当寒可出岳云正雨犹故卷黄茅瘴尽为飞碧玉簪来
　　梅村欲晓
　　暗射霏霏逆鼻荒鸡喔喔号村万里客行憀栗玉顔破雾相温
　　题阳华岩图
　　元子说阳华巉岩下可家此招吾已诺不恨客天涯
　　题陈去非王摩诘嘉陵图
　　江山已暗大同殿管犹喧凝碧池别写嘉陵三百里右丞心事欲谁知
　　祁阳成逸画浯溪图相示为作长句
　　少文阅世老不出自画云山满墙壁澄懐观道追所歴坐觉琴声隐金石我亦七年湖外客梦中犹泛湘江碧浯溪之图喜新得身卧岭南心岭北忆尝留语溪边僧异时人读唐中兴説与此乃秦典刑三句入韵之罘铭今欲复作谁可令似有元结无真卿风烟惨淡万古情不如且寻画隐成
　　四时
　　题惠崇画四首
　　东风回江上渚何处来双白鹭灼灼岸间桃依希兰杜苗一衔湍瀬鳞一下青林梢潇湘緑水春迢迢【春】老栁无嘉色红渠羞脉脉宛在水中洲双鹅羽苍白何须玩引颈颠倒写经墨惟应一临流当暑袗絺绤【夏】一雁孤风乍临渚两雁将飞未成举三雁羣行依宿莽芦花已倒江上风云间分飞那可同【秋】
　　天髙霭霭云昏江濶霏霏雪繁渚下鸭方逺泛枝间雀不闻喧鄙夫此志相依生涯稊稗同微欲具沙边短艇波涛岁晚人稀【冬】
　　题张圣言画四时景物【潘邠老】
　　我到淮南几见春一身蓑笠蔽烟雨桃花林里有人家疑是柯山最深处
　　成隂众木与天防日暮风雨地轴翻曾向庐山问行李石门西路接僧垣
　　荻花索索水津津日落空山开霁新松下有人摩诘似与渠烟火作比隣
　　云防山头雪翻空飞鸟绕树困号风闗山淮水失微路酒垆曾借衰顔红
　　题陈徳秀画四季枕屏图五首
　　乱山深处碧波流隔岸垂杨廕小舟无数桃花伴春梦梦中还作武陵逰
　　茅檐竹阁枕回溪栁外平桥拍水低在藻白鱼知鹭下穿林黄雀觉蝉嘶
　　锦树连云烂不收山河风景一畨秋老夫枕簟便凉夜不比新亭去国愁
　　江树溟蒙雪暗天似闻寒雁破昏烟相思此夜堪乘兴试问渔翁觅钓船
　　好景入诗皆可画未如陈子画中诗疑公便是褚季野政尔不言行四时
　　惠崇春江晚景二首【苏子瞻】
　　竹外桃花三两枝春江水暖鸭先知蒌蒿满地芦芽短正是河豚欲上时
　　两两归鸿欲破羣依依还似北归人遥知朔漠多风雪更待江南半月春
　　次韵秦少游春江秋野图二首【宗室　陈无已所画】
　　翰墨功名里江山富贵人倐看双鸟下已负百年身江清风偃木霜落雁横空若个丹青里犹须着此翁
　　题江南春晓图【汪彦章】
　　忽从林杪见朝晖释峤轻云半欲飞何惜扁舟并画我要从海际望春归
　　书李世南所画秋景二首【苏子瞻】
　　野水防差落涨痕疎林敧倒出霜根扁舟一櫂归何处家在江南黄叶村
　　人间斤斧日创夷谁见龙蛇百尺姿不是溪山曽独往何人解作挂猨枝
　　郭熙秋山平逺二首
　　目尽孤鸿落照边遥知风雨不同川此间有句无人识送与襄阳孟浩然
　　木落骚人已怨秋不堪平逺发诗愁要看万壑争流处他日终须顾虎头
　　郭熙画秋山平逺
　　玉堂昼掩春日闲中有郭熙画春山鸣鸠乳燕初睡起白波青嶂非人间离离短幅开平逺漠漠疎林寄秋晚恰似江南送客时中流回头望云巘伊川佚老鬓如霜卧看秋山思洛阳为君纸尾作行草炯如嵩洛浮秋光我从公逰如一日不觉青山映黄髪为画龙门入节滩待向伊川买泉石
　　次韵子瞻题郭熙画秋山【黄山谷】
　　黄州逐客未赐环江南江北饱看山玉堂卧对郭熙画发兴已在青林间郭熙官画但荒逺短纸曲折开秋晚江村烟外雨脚明归雁行边余叠巘坐思黄柑洞庭霜恨身不如雁随阳熙今头白有眼力尚能弄笔映窻光画取江南好风日慰此将老镜中髪但熙肯画寛作程五日十日一水石
　　题驹父家江干秋老图【李商老】
　　江风飕飗江水寒芦洲雁下生微澜渔翁夫妇不能语津吏醉倒船着滩其旁病夫坐箕踞持竿万事那复顾悬知宁断娇儿乳不断冥鸿及飞鹭
　　与百顺饭于文绵大光出宋汉杰画秋山【陈去非】
　　焚香消午睡开画逢秋山长安马声中有此四士闲离离南国树闪闪湘水湾悠悠孤鸟去淡淡晨辉还屐上十年蜡未散腰脚顽不如一诣君坐此岩石间逺峰如修眉近峰如堕鬟书生饱作祟眼乱纷斓斑一笑遗世人聊破千载颜诗成即画记可益不可删
　　观秋江捕鱼图【汪彦章】
　　霜飚落水潇湘秋黄芦飒飒秋江头渔翁短櫂揺轻舟夕阳斜照寒波流蓬蓑箬笠兴夷犹得鱼沽酒更欢酬生涯一叶水上浮市朝利病不相谋青山緑水得渔逰此乐未必饶公侯画图急见清两眸怳疑身在沧浪洲年来萍梗叹滞留拟欲与子为朋俦
　　早秋雨霁图【崔徳符】
　　我离蜀山来赤日走东州竒峰作眼想一过神已留翩翩宋公子新诗蔼风流丹青见新韵潇洒出林丘依微万里遥旷明一雨收高云杳褰开缟日明华秋风裾映山青眇眇行李幽得非送将归色有离别忧念我山海癖鍼砭不为瘳目看孤鸿飞心已麋鹿游吾儿能扶犁此帻便可投勿言尺寸许是中有莵裘
　　题唐希雅画寒江图【陈去非】
　　江头云黄天醖雪树枝惨惨冻欲折耐寒野鸭不知归犹向沙边弄羽衣黄茅终日不自力影乱弱藻相因依唯有苍石如卧虎不受隂晴与寒暑舟中过客莫敢侮闲伴长江了今古
　　颍臯楚山堂有秋景图两絶妙并赋此诗【僧慧洪】
　　一鸥低飞落平湖一鸥惊顾行炯如红衣脱尽莲蓬緑翠盖凋残荷柄枯更有数蓬癯已老无人折之欲倾倒水上残红空自好为谁防缀湖边草
　　湖边两鸭自夫妇生而能言似相语媍先浮波喜转顾夫欲随之竟先去水际青苹各占丛风撼荷花已退红不见清香云锦段空余霜叶伴枯蓬












　　声画集巻三
　　钦定四库全书
　　声画集巻四
　　宋　孙绍逺　编
　　山水
　　奉先刘少府新画山水障歌【杜子美】
　　堂上不合生枫树怪底江山起烟雾闻君扫却赤县图乗兴遣画沧洲趣画师亦无数好手不可遇对此融心神知君重毫素岂但祁岳与郑防笔迹逺过扬契丹得非圃裂无乃潇湘翻悄然坐我天姥下耳邉已似闻清猿反思前夜风雨急乃是蒲城鬼神入元气淋漓障犹湿眞宰上诉天应泣野亭春还杂花逺渔翁暝踏孤舟立沧浪水深青溟濶攲岸侧岛秋毫末不见湘妃鼔瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶溪云门寺吾独胡为在泥滓青鞋布袜従此始
　　戏题王宰画山水图歌
　　十日画一水五日画一石能事不受相促廹王宰始肯留真迹壮哉昆仑方壶图挂君髙堂之素壁巴陵洞庭日夲东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取呉淞半江水
　　观李固请司马弟山水图三首
　　简易髙人意匡牀竹火炉寒天留逺客碧海挂新图虽对连山好贪看絶岛孤羣仙不愁思冉冉下蓬壶方丈浑连水天台总映云人间长见画老去恨空闻范蠡舟偏小王乔鹤不羣此生随万物何路出尘氛髙浪垂翻屋崩崖欲压牀野桥分子细沙岸绕微茫红浸珊瑚短青悬薜荔长浮查并坐得仙老暂相将
　　当涂赵炎少府粉圗山水歌【李太白】
　　峨嵋髙出西极天罗浮直与南溟连名工绎思挥彩笔驱山走海置眼前满堂空翠如可扫赤城霞气苍梧烟洞庭潇湘意邈绵三江七泽情洄沿惊涛汹涌向何处孤舟一去迷归年征帆不动亦不旋飘如随风落天邉心揺目断兴难尽几时可到三山巅西峰峥嵘喷流泉横石防水波潺湲东崖合沓蔽轻雾深林杂树空芊绵此中防昧失昼夜隐几寂听无鸣蝉长松之下列羽客对坐不语南昌仙南昌仙人赵夫子妙年歴落青云士讼庭无事罗众賔杳然如在丹青【一作霄】里五色粉图安足珍真山可以全吾身若待功成拂衣去武陵桃花笑杀人
　　同族弟金城尉叔【一作升】卿烛照山水壁画歌
　　髙堂粉壁圗蓬瀛烛前一见沧洲清洪波汹涌山峥嵘皎若丹丘隔海望赤城光中乍喜岚气灭谓逢山隂晴后雪回溪碧流寂无喧又如秦人月下窥花源了然不觉清心魂秪将叠嶂鸣秋猨与君对此欢未歇放歌行吟达明发却顾海客扬云帆便欲因之向溟渤
　　题画水障【张子夀】
　　心累犹不尽果为外物牵偶因耳目好复假丹青妍尝抱野间意而廹区中縁尘事固已矣秉意终不迁良工适我愿妙笔挥岩泉变化合羣有髙深侔自然置陈北堂上仿像南山前静无户庭出行已兹地偏萱草忧可树合欢忿亦蠲所因夲微物况乃凭幽筌言象防自泯意色聊相宣对玩有佳趣使我心眇绵
　　观于舍人壁画山水【王季友】
　　野人宿在人家少朝见此山谓山晓半壁仍栖岭上云开帘放出湖中鸟独坐长松是阿谁再三招手起来迟于公大笑向予说小弟丹青能尔为
　　题山水障歌【萧冀】
　　髙僧空室画山水描画江山千万里青松郁郁镇含烟瑞云片片聨聨起万仭千涔注碧泉落落不闻流水喧洞里桃花秋不折三冬红蘂色长鲜白鹤滩头势欲飞燕来旧处不曽移借问岩前采樵客共语无言知是谁庭前日日花新好今春不换去年草适覩渔翁坐钓台看来不改容顔老
　　题观山水障歌【江为】
　　适来一观山水障万里江山在其上逺近犹如二月春咫尺分成百般像一岩嵳峩入云际七贤镇在青松里潭水澄不见波孤帆滉漾张风势钓鱼老翁无伴侣孑然此地经寒暑滩头坐久鬓丝垂手执渔竿不曽举树婀娜山崔嵬片云似去又不去双鹤如飞又不飞良工巧匠多分布笔头写出江山路垂栁风吹不动条樵人负重难移歩
　　题观画山水障歌【呉融】
　　良工善得丹青理独向茒茨画山水地角移来方寸间天涯写在笔锋里日不落兮月长生云片片兮水泠泠经年蝴蝶不飞去累嵗桃花结不成一片石数株松逺又淡近又浓不出门庭三五歩观尽江山万万重
　　燕侍郎山水圗【王介甫】
　　往时濯足潇湘浦独上九嶷寻二女苍梧之野烟漠漠断垅连冈散平楚莫年伤心波浪阻不意画中能更覩燕公侍书燕王府王求一笔终不与奏论谳死悮当赦全活至今何可数仁人义士埋黄土只有粉墨归嚢楮
　　观王原叔山水圗【梅圣俞】
　　石苍苍连峭峰火山嵯峨云雾中老松瘦树无笔踪巧夺造化何能穷古绢脆裂再黏缝气象一出髙衡嵩上有荆浩字持归朝林公愿换廷珪一丸墨谁言卖钱须青铜范寛到老学未足李成但得平逺工黄金白璧未为寳丈人师臣无不通
　　王晋卿作烟江叠嶂圗仆赋诗十四韵晋卿和之语特竒丽因复次韵不独纪其诗画之美亦为道其出处契阔之故而终之以不忘在莒之戒亦朋友忠爱之义也【苏子瞻】
　　山中举头望日邉长安不见空云烟归来长安望山上时移事改应澘然管弦去尽賔客散惟有马埒编金泉渥洼固自千里足要饱风雪轻山川屈居华屋啖枣脯十年俯仰龙旂前却因瘦病出竒骨盐车之厄宁非天风流文采磨不尽水墨自与诗争妍画山何必山中人田歌自古非知田郑防三絶君有二笔势挽回三百年欲将岩谷乱窈窕眉峰修嫮夸连娟人间何有春一梦此身将老蚕三眠山中幽絶不可久要作平地家居仙能令水石长在眼非君好我当谁縁愿君终不忘在莒乐时更赋囚山篇【栁子厚有囚山赋】
　　书王定国所藏王晋卿画烟江叠嶂圗
　　江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隐复见下赴谷口为奔川川平山开林麓断小桥野店依山前行人稍度乔木外渔舟一叶江吞天使君何従得此夲防缀毫末分清妍不知人间何处有此境径欲往置二顷田君不见武昌樊口幽絶处东坡先生留五年春风揺江天漠漠暮云巻雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无縁还君此画三叹息山中故人应有招我归来篇
　　次韵子由书王晋卿画山水
　　误防故教同子敬杂篇真欲拟汤休垅云寄我山中信雪月追君溪上舟防看飞仙虎头箧却来颠倒拾遗裘王孙办作眞子细雨斜风不湿鸥
　　此境眼前聊妄想几人林下是真休我今心似一潭月君已身如万斛舟看画题诗双鹤鬓归田送老一羊裘明年兼与士龙去万顷苍波没两鸥
　　次韵子由书王晋卿画山水二首
　　老去君空见画梦中我亦曽逰桃花縦落谁见水到人间洑流
　　山人昔与云俱出俗驾今随去不回赖我胸中有佳趣一尊时对画圗开
　　李思训画长江絶岛图
　　山苍苍江茫茫大孤小孤江中央崖崩路絶鸟去惟有乔木搀天长客舟何处来櫂歌中流声抑扬沙平风软望不到孤山久与船低昻峩峩两烟鬟晓镜开新妆舟中贾客莫谩狂小姑前年嫁彭郎
　　书王定国所藏王晋卿画着色山二首
　　白髪四老人何曽在商顔烦君纸上影照我胸中山山中亦何有木老土石顽正赖天日光涧谷纷斓斑我心空无物斯文何足闗君看古井水万象自往还
　　君归岭北初逢雪我亦江南五见春寄语风流王武子三人俱是识山人
　　王晋卿所藏着色山二首
　　缥缈营丘水墨仙浮空出没有无间尔来一变风流尽谁见将军着色山
　　荦确何人似退之意行无路欲从谁宿云解駮晨光漏独见山红涧碧时
　　李颀秀才善画山以两轴见寄仍有诗次韵荅之
　　平生自是个中人欲向渔舟便写真诗句对君难出手云泉劝我早抽身年来白髪惊秋速长恐青山与世新従此北归休怅望嚢中收得武陵春
　　题王诜都尉画山水横巻三首【苏子由】
　　摩诘夲词客亦自名画师平生出入辋川上鸟飞鱼泳嫌人知山光盎盎着眉睫水声活活流肝脾行吟坐咏皆自见飘然不作世俗辞髙情不尽落缣素连峰絶涧开重帷百年流落存一二锦嚢玉轴酬不訾谁令食肉贵公子不学祖父驱熊罴细氊净几读文史落笔璀璨传新诗青山长江岂君事一挥水墨光淋漓手中五尺小横巻天末万里分毫厘诵官南出正均颖此心通达无不之归来纒裹任纨绮天马性在终难羁人言摩诘是前世欲比顾老疑不痴栢公崔公不可与但可与我寛衰迟
　　怜君将帅虽有种多君智慧初无师篇章后发已可骇丹青妙絶当谁知自言五色苦乱目况乃防酒长伤脾手狂但可时弄笔口病未免多微辞歌钟一散任池馆幅巾静坐空书帷偶従禅老得真趣此身不足非则訾世间翻覆防为谷猛兽相食虎与罴逝将得意比春梦独取妙语传清诗眼看官酿泻酥酪未与村酒分醇醨解鞍骏马空伏枥寄书黄狗闲生厘江山平日偶有得不自圗写浑忘之临窗展巻聊自适盘礴岂复冠裳羁欲乗渔艇发吾兴愿入野寺嗟儿痴行纒布袜虽已具山中父老应嫌迟
　　我昔得罪迁南夷性命顷刻存篙师风吹波荡到官舍号呼谁复相闻知小园畜蚁防橘蠧【橘性甘多蠧南人畜蚁园中蚁縁木食蠧虽隣家柯叶相接而蚁不相过亦一异耳】空庭春风收蜜脾读书一生空自笑卖盐竟日那复辞城中清溪可灌潄城上连峰堪幕帷十千薄俸聊足用鱼多米贱忧无訾东坡居士最岑寂岌然深丛见孤罴坐隅止鵩偶成赋槃中食蟇时作诗怜君富贵可炙手一时出走羞啜醨泽旁憔悴凡几嵗胸中芥蔕无一厘江山别来今久矣不独能言能画之同朝执手不容久笑我野马初受羁袖中短巻墨犹湿旁人笑指吾侪痴方求农圃救贫病他年未用讥樊迟
　　画学董生画山水屏风
　　承平百事足鸿都无不有防牍试篆丹青写飞走纷然四方集狐兎萃林薮何人知无益长啸呼鹰狗奔逃走城邑惊顾念糊口素屏开白云称我茅檐陋濡毫愿挥洒峰峦映岩窦巨石连地轴飞布泻天漏萦山一径通过水微桥覆山家烟火然逺寺晨钟叩僧従何方来行速午斋后有客呼渡船隔水惟病叟忻然发一笑此处定真否人生初偶然与此谁夭寿厄穷妄自怜一醉輙日富客至亦茫然邀我沽斗酒
　　题王诜都尉设色山巻后
　　还君横巻空长叹问我何年便退休欲借嵓阿着茅屋还当溪口泊渔舟经心蜀道云生足上马胡天雪满裘万里还朝径归去江湖浩荡一轻鸥
　　荅王道济寺丞观许道宁山水图【黄山谷】
　　往逢醉许在长安蛮溪大砚磨松烟忽呼绢素翻砚水久不下笔或经年异时踏门闯白首巾冠敧斜更索酒举杯意气欲翻盆倒卧虗樽将八九醉拈枯笔墨淋浪势若山崩不停手数尺江山万里遥满堂风物冷萧萧山僧归寺童子后渔伯欲渡行人招先君笑指溪上宅鸬鷀白鹭如相识许生再拜谢不能元是天机非笔力自言年少眼明时手挥八幅锦江丝赠行巻送张京兆心知李成是我师张公身逐铭旌去流落不知今主谁大梁画肆阅水墨我君槃礴忘揖客蛛丝煤尾意昏昏几年风动人家壁雨雪涔涔满寺庭四圗冷落譲丹青笑詶四翁十万钱巻付骑奴市尽倾王丞来观皆失席指防如见初画日四时风物入句圗信知君家有摩诘我持此圗二十年眼见緑髪皆华颠许生缩手入黄泉众史弄笔摩青天君家枯松出老翟风烟枯枝倚崩石蠧穿风物君爱惜不诬方将有人识【正夲有二篇互有不同故兼载之】
　　荅王道济寺丞观许道宁山水图
　　往逢醉许在长安蛮溪大砚磨松烟忽呼绢素翻砚水久不下笔或经年一日踏门撼门钮巾帽敧斜犹索酒举杯意气欲翻盆倒卧虗樽将八九醉拈枯笔尝墨色势若山崩不停手数尺江山万里遥满堂风物冷萧萧山僧归寺童子后渔伯欲渡行人招先君笑指溪上宅鸬鷀白鹭如相识许生再拜谢不能乃是天机非笔力自陈精力初未衰八幅生绢作四时早师李成最得意什袭自藏人已知贵人取去弃墙角流落几姓今知谁大梁画肆阅水墨四圗宛然当物色自言早过许史门常卖一声偿然得雨雪涔涔满寺庭四圗冷落让丹青往来睥睨谁比数十万詶之观者惊客还次第阅春夏坐见嵗序寒峥嵘王丞来观叹唧唧亦如我昔初见日新诗雌黄初得实信知君家有摩诘我持此圗二十年眼见緑髪皆华颠许生缩手入黄泉众史弄笔摩青天君家枯松出老翟颇似破屏有骨骼一时所弃愿爱惜不诬方将有人识
　　题花光画山水
　　花光寺下对云沙欲把轻舟小钓车更看道人烟雨笔乱峰深处是吾家
　　题郭熙山水扇
　　郭熙虽老眼犹明便靣江山取意成一段风烟且千里解如明月逐人行
　　山水屏【曽子固】
　　天缣落寒机舒巻光乱目秋刀剪新屏尺寸随折曲搜罗得珍匠徙倚思先属经营顷刻内千里在一幅定眎乃渐通纪【一作悉】数难迫促山乱若无穷负抱颇重复髙棱最当中桀大势尤独回环众峰接趣向若奔伏矜雄夸九州争险推星宿深疑雪霜积暗觉烟雾触泉源出青冥涨潦两崖束歴逺始纡徐别输众谷轻舟漾其间沿泝无缓速微寻得修迳侧起破苍麓逺到无限极穷升犯云族游子定何之顾盻停马足盘石长自闲空源偶谁筑尘氛见荒村物色存古俗粲粲弄幽花苍苍防嘉木遗牛上嵓顚惊尘出槎腹鲜明极万状指似才一粟虽従人力为颇类隂怪续深堂得敧眠髙枕生逺瞩余光耀衾帱清意凝幔褥愚诃世幸略慵卧嗜尤酷因能助佳梦肯顾跻杲旭将相有时材溪岩真我欲儒林耻未博俗穽思自赎婚嫁累茍轻畊钓吾已卜圗屏持自慰寤寐心逐逐
　　山水屏【刘叔赣】
　　吾家古屏来江南白昼水墨渍烟岚我行北方未尝见众道巫峡仍湘潭山头老树长参天水上衰公撑钓船青蓑拥身稚子眠得鱼不卖心悠然久嫌时世趣向狭颇思种药依林泉桃源仙家不可到但愿屏上山水置眼前
　　和李公择题相国寺壊壁山水歌
　　苍山夲是千万丈怪尔断落盈尺中枯松挂岩正矫矫白云出谷方溶溶忆昨髙秋十日雨百川涌溢腾蛟龙丹青壊却不可驻金碧拂地都成空人间流落万余一掇拾补缀几无従当时画手合众妙得此诚是第一工松隂行人何草草秃帻小盖马色骢长途未竟不得息啸歌正尔来悲风巨灵擘华疏黄河夸娥移山开汉东海波芥子互出没大雄游戏神与通我今与君未尝觉指视壁画将无同新诗飘飘脱俗格得闲防复来従容
　　晁无咎画山水扇【陈无已】
　　前身【一作生】阮始平今代王摩诘偃屈盖代气万里入方尺朽老诗作妙险絶天与力君不见杜陵老翁语湘娥増悲真宰泣
　　酬李唐臣赠山水短轴【李为刑曹杜　晁无咎君章知赏】
　　大山宫小山霍欲识山髙观石脚大波为澜小波为沦欲知水深观水津营丘于此意独亲杜侯所与复有人不见李侯今五载苦向营丘有余态齐纨如云呉刀裁小毫束笋缣嚢间经营初似云烟合挥洒忽如风雨来苍梧泱漭天无日深岩老树洪涛入榛林闇漠狖寒苔藓浸淫螺蚌湿纷纷禽散江干沙有风北来吹蒹葭前洲后渚相随没行子渔人归径失李侯此笔良已竒我闻李侯家朔垂跨河而北宁有之曷不南游观禹穴梅梁锁涩萍满皮神物变化当若斯元君画史虽天与我论絶艺无今古张颠草书要剑舞得意可无山水助它日李侯人益慕
　　自画山水留春堂大屏题其上
　　胸中正可吞云梦盏里何妨对圣贤有意清秋入衡霍为君无尽写江天
　　自画山水寄无斁题其上
　　湘呉昔穷览懐抱自难忘毫素开尘牖江山入草堂寄君花县里虗我竹林旁何物酬斯赠清诗要一嚢观燕公山水画后有王荆公题诗【蔡持正】
　　相君开巻忆江东髣髴钟山与此同今日还为一居士翛然身在画圗中
　　成生山水画歌【徐师川】
　　画水不画湿画山不画坚盈尺之纸数寸管便有江湖万里天成生貌古心亦古造化为工笔端取冬起雷夏造氷翻手为云覆手雨岭外荒山与野水自昔不闻传画史只画潇湘与洞庭于今却在兵戈里翠峰碧嶂郁然来病眼愁心次第开人家浦溆扁舟渡何日真能到一回
　　次韵可师题于逢辰画山水二首
　　江汉逾千里隂晴自一川故山黄叶下梦境白鸥前巫峡常云雨香炉旧紫烟布帆无恙在速上泛湖船席上浮三楚毫端防百川名今大年亚意古惠崇前竟日对秋色无时散暝烟知君不浪语一眼认归船
　　单老画树石山水歌
　　老树笔间生竒石笔下出浓淡髙低逺近山隂晴朝暮烟云没漠漠江天杳杳空不劳施力自然中便于沙际寻归路却怪霜林叶不红
　　题胡潜风雨山水圗【洪父】
　　胡生好山水烟雨山更好鸿鴈书逺空马牛风塞草
　　山水圗歌【吕居仁】
　　君不见南江老龙夜不眠令我破屋开青天千岩倒壁巻角上一榻却在洪涛前又不见江头古木百尺围猱接手悬髙枝雨中寒芦披靡去天际风帆先后归陈生故是可怜人笔虽未到心已亲南村北村渴欲死怪此一室无纎尘郑防祁岳不解竒韩干画马空多肥万里咫尺君得之更看湘江雷雨垂【陈生欲画湖湘圗】
　　山水圗
　　君家茅屋低蓬蒿客来颇厌蛙蚓号何得有此山突兀气压太华陵嵩髙坐看逺涧受悬瀑似听跬歩鸣秋涛槎牙老树半枯死上倚絶壁縁飞猱我行日畏盗贼逼敢厌瘴疠同腥臊偶逢坐稳嬾归去豁达眼界无纎毫岭南山水固多异恨无中州清淑气对君圗障心怳然便如【一作似】太华嵩髙前君但对此能髙眠当有好句令君传
　　王摩诘四时山水圗【谢幼槃】
　　欲知摩诘诗中画桃红栁緑皆摹写更含宿雨带春烟一叚风光生笔下欲观摩诘画中诗小幅短短作四时山平水逺含变态是中有句无人知此公盘礴万物表胸中炯炯秋空晓戏磨澹墨汗绢素世上丹青擅塲少何人乞与辋川圗装成小轴四时俱壁间仍题六字句人言双絶古今无
　　题古画山水障子【时年　刘叔赣六嵗】
　　应是尘外境不随陵谷迁江山犹旧日松栢又千年题王晋卿所藏郑防着色山水圗【曽子开】
　　曽访江南鸟爪仙悮随尘网落人间红泉碧涧春风里尚记麻源谷口山
　　蔡师直画山水研屏二首【谢幼槃】
　　画翁元胜斵轮扁喻子丹青如有神平逺还堪助诗思故疑摩诘是前身
　　淡墨江山作小屏碧纱烟里防寒蟾蜍写尽看倒影身在山隂佳处行
　　观蔡规画山水圗【谢无逸】
　　蔡生老江南山水涵眼界挥洒若无心笔端生万怪树杪耸烟鬟云端悬缟带系舟枯栁根茅屋临清扫壁挂髙堂肃肃起清籁君名定不朽苐恐缣素败
　　従人觅山水扇二首饶【德操】
　　少壮﨑岖山水间短衣楚制略胜寒年来疲病归期惰只乞君家便面看
　　爱君才气耻言兵欲倚诗书继老成手里林泉当付我恐妨抽板揖公卿
　　寄苏州徐处士弁弁能画山水【陶商翁】
　　平南无防鬓如霜七十峰前旧隐乡相约祝融孤顶上借君吟笔画潇湘
　　李成山水【王履道】
　　五日十日一水石此言虽工盖其迹请看天地开辟初岂铸曰魂镕月魄忽然而成随所遇衲防风云元满肚吐为千偈口澜翻游戏法中同一趣李侯落笔风烟起妙处欲回真宰意扁舟不动水黏天落日孤明山若倚断吟挂青枫林涧松倒卧长十寻白鸥似作终老计浮云知自何年隂由来神品完天力一抹江流吞万迹寸量尺度但形摹画史如山尔何得贵人费尽千黄金寳奁玉轴谁敢争一声常卖落公手世间得防谁亏盈我生懒率便踈放只有幼舆岩石相它时真作画中人倘辱书来问无恙
　　题赵大年金碧山水图
　　王孙胸中楚七泽不学庸史夸水墨试开缇袭拂珠丝半幅鵞溪射金碧余闻女娲链石补天缺石破压天天柱折五色堕地金嵯峨六鳌跨海吹银波扶桑玉虹下天半贝阙珠宫紫云满桃花笑作十洲春刘郎此地闻鸡犬系我不従天津槎自阅妙画徒惊嗟迷魂一夜飞蝴蝶觉来半破蓬窗月
　　文湖州作山水横轴呉希全家藏其子诚伯求苏养直赋诗语特竒妙遂用其韵同赋【林子来】
　　明窗十曰复五日出此湖光与山色前身画师语不妄文侯乃是金门客乍従云际辨逺岫争数乔林夸眼力没漂菰米嵗事空水濵柱下南飞鸿欲投晓渡唤舟子急桨已入昏烟中径思天邉问归路错认江乡旧洲渚能传万里在尺素豪夺应防巻寒雨
　　次呉伯江所藏文湖州山水韵【僧祖可】
　　乗空作山川妙絶借墨色曲折千里素幅间来自呉兴白苹客乃知潇湘洞庭岸平吞胸中寄笔力清霜揺落江海空如闻冥冥度惊鸿重楼复阁底处所使我絶欲空蒙中呉侯呉侯安用许浪廹归心赴翛渚如何唤得江上船一卧苍波占烟雨
　　题余秀才所藏江参山水横轴画二首【陈去非】
　　巻中衮衮溪山去笔下明明开辟初不肯一禅为妇计余郎作意未全疎
　　万壑分烟高复低人家随处有柴扉此中只欠陈居士千仭冈头一振衣
　　谢曹中甫惠着色山水抹胸【陈子髙】
　　曹郎富天巧发思绮纨间防模寳月团浅淡分眉山丹青缀锦树金碧罗烟鬟炉峰香自涌楚云杳难攀政宜林下风妙想非人寰飘萧河官歩罗抺陵九闗我家老孟光刻画非妖娴绣凤褐颠倒锦鲸弃榛菅忍将漫汗泽败此修连娟缄藏寄书篆晓梦生斓斑
　　题赵宜兴万里江山圗
　　惨淡何人画飘飖万里心云轻春树暗日落暮江深细酌渊明酒仍弹子贱琴知公湖海气对此益骎骎与叔易过石佛看宋大夫画山水【崔正言】
　　霜落石林江气清隔江犹见暮山横个中只欠崔夫子满防秋风信马行
　　书余逢时所作山水【僧祖可】
　　江势巻十万顷村墅掩三四家落雁惊横烟水小舟欹着寒沙
　　折苇非闗秋色飞鸥元自斜行坐上忽惊丘壑窗间那有潇湘
　　书余逢时所作山水
　　江南江北岸饱歴此山川谁信着笔力尽驱来眼前野桥分道路古木薄风烟我欲径归去沙头人挽船
　　观燕肃山水【僧崇寳】
　　忆昨神林口江山此画同沙鸥轻泛浪浦树逺含风一舸菰蒲外数峰烟雨中个中谁得计蓑笠钓鱼翁
　　次韵子瞻题郭熙平逺二絶【苏子由】
　　乱山无尽水无邉田舍渔家共一川行遍江南识天巧临窗开巻两茫然
　　断云斜日不胜秋付与骚人满目愁父老如今亦寸思一蓑风雨钓槎头
　　题工部文侍郎周翰郭熙平逺二首【晁无咎】
　　渔村半落楚江邉林外秋原雨外天谁倚竹楼邀大艑天涯暮色已苍然
　　洞庭木落万波秋说与南人亦自愁欲指呉松何处是一行征雁海山头
　　题赵承逺所藏大年画平逺一首【潘邠老】
　　呉头楚尾散花洲木脱波生一夜秋想得笔端凫雁足又添鸂起沙头
　　大年流水绕孤村圗【陈子髙】
　　少游一觉扬州梦自作清歌与写成流水寒鵶总堪画细看疑有断肠声
　　表兄丁行之俾予作山水一轴【王子思】
　　秃髪管城书不中射煤满砚随轻浓烟云变怪夲无定丹青故匪能形容解衣盘礴无人久妙迹于今复何有挥毫要使真宰泣叹息初非痴絶手辽东有人丁令威去家得仙今暂归上界繁华异丘壑安得长林大麓长追随聨翩大轴要予写敲氷不在鹅溪下吾既不能为乔松直榦摩苍天又不能为小童一线飞纸鸢万里江山入平逺唤取画师阎立夲
　　江侯邀予作山水书以赠之
　　江侯乐山水誓卜山水居逰戏天目道箬帽跨蹇驴村童习识之拍手笑且呼行行不知顾心与山水俱于兹且几年所得应有余云胡不知厌要予写诸圗昔者少壮日戏墨谩妻奴今衰眼目暗笔砚久已疎书来不得谢督廹畴敢徐圗成不自识浓淡恣所如云深雾莫测中恐藏于莵人生孰非幻作观随有无江侯乐山水何考其真欤作诗调江侯江侯其晓诸观毕勿遽弃酱瓿尚可糊
　　何源秀才为予画山水圗觅诗
　　孤峰特立何巉巉势与霄汉髙相参左蟠右列分岭岫俨若至尊朝子男怪予蜗室不盈丈欲有异境超尘凡素缣挂壁故妥帖平地作此千嵌岩云蒸雾结深莫测长林大麓乱不芟想当变怪蛰龙虎中有窟穴谁能探将崩未崩江动石欲去不去风满帆山防林阙见天际隐约万里横烟岚嗟予质性素山野视此丘壑心益耽斗升之粟真秣莝野马垂耳就辔衔西山爽气日在望吏卒侍侧严若监青鞋布袜弃不着谁令自苦披青衫颇羞渔父驻短櫂似笑大夫新被谗寄言鸟兽倘可侣吾将従汝栖林峦
　　荅陈五进士遗山水枕屏【梅圣俞】
　　妙画能成趣谿山逈得君渔舟长映浦岩树半藏云征鸟无时没横桥有处分数峰来枕席曽不愧移文
　　题赵侯画沧江逺岫圗【周少隐】
　　公子风流絶代无名髙当与大梁俱自従剪得呉江水不爱滕王蛱蝶图





　　声画集巻四
　　钦定四库全书
　　声画集巻五
　　宋　孙绍逺　编
　　林木
　　题李尊师松树障子歌【杜子美】
　　老夫清晨梳白头都道士来相访握髪呼儿延入户手提新画青松障障子松林静杳冥凭轩忽若无丹青阴崖却承霜雪榦偃葢反走虬龙形老夫平生好竒古对此兴与精灵聚已知僊客意相亲更觉良工心独苦松下丈人巾屦同偶坐似是商山翁怅望聊歌紫芝曲时危惨淡来悲风
　　戏为双松图歌【韦偃画】
　　天下几人画古松毕宏已老韦偃少絶笔长风起纤末满堂动色嗟神妙两株惨裂苔藓皮屈铁交错回高枝白摧朽骨龙虎死黒入太阴雷雨垂松根胡僧憩寂寞厐睂皓首无住着偏袒右肩露双脚叶里松子僧前落韦侯韦侯数相见我有一疋好东绢重之不减锦绣段已令拂拭光凌乱请公放笔为直榦
　　画松【元微之】
　　张璪画古松往往得神骨翠帚扫春风枯龙戛寒月流传画师辈竒态尽埋没纤枝无潇洒顽榦空突兀乃悟埃尘心难状烟霄质我去淅阳山深山看真物
　　李肱所遗画松诗书雨纸得四十韵【李义山】
　　万草已凉露开图披古松青山徧沧海此树生何峯孤根邈无倚直立撑鸿蒙端如君子身挺若壮士胸樛枝势夭矫忽欲蟠拏空又如惊螭走黙与奔云逢孙枝擢细叶旖旎狐裘茸邹颠蓐髪软丽姬眉黛浓视久目睛儵忽变辉容竦削正稠直婀娜旋敷丰又如洞房冷翠被张穹笼亦若暨罗女平旦妆顔容细疑袭气母猛若争神功燕雀固寂寂雾露常冲冲香兰愧伤暮碧竹慙空中可集呈瑞鳯堪藏行雨龙淮山桂偃蹇蜀郡桑重童枝条亮眇脆灵气何由同昔闻咸阳帝近説稽山侬或着仙人号或以大夫封终南与青都烟雨遥相通安知夜夜意不起西南风美人昔清兴重之犹月钟宝笥十八九香缇千万重一旦鬼瞰室稠叠张羉罿赤羽中要害是非皆怱怱生如碧海月死践霜郊蓬平生握中翫散失随奴僮我闻照妖镜及与神劔锋寓身防有地不为凡物防伊人秉兹图顾盼择所从而我何为者开懐捧灵踪报以漆鸣琴悬之真珠栊是时方暑夏座内若严冬忆昔谢四骑学仙玉阳东千株尽若此路入琼瑶宫口咏云歌手把金芙蓉浓霭深霓袖色映琅玕中悲哉堕世网去之若遗弓形魄天坛上海日高曈曈终骑紫鸾归持寄扶桑翁
　　题霞上人院壁画古松歌【朱湾】
　　石上盘古根谓言天生巧安知草木性变在画师手隂深方丈间真趣幽且闲木文离披势槎枿中裂空心火烧出扫成三寸五寸枝便作千年万年物莓苔浓淡意不同一半死皮藏蠧虫风霜未必来到此气色杳似寒山中孤标可翫不可取能使支公道场古
　　吕希道少卿松局图【苏子由】
　　溪回山石间苍松立四五水深不可涉上有桥横渡溪外无居人盘石平可住纵横逺山出隐见云日莫下有四老人对局不回顾石泉杂风松入耳如暴雨不闻人世喧自得山中趣何人昔相遇图画入纨素尘埃依古壁永日奉樽俎隐居畏人知好事竟相误我来再三叹空有飞鸿慕逝将从之游不惜烂樵斧
　　题仁上座画松【黄山谷】
　　偃蹇松枝隔烟雨知侬定是嵗寒材百年根节要老硬将恐崩崖倒石来
　　苏子瞻家画松图歌【刘叔赣】
　　君家图书皆所见近得此松尤可羡根蟠平石蹙蛟螭榦出青冥起雷电樛枝横斜复几尺绿华茸茸铺绣线空堂深沈白日寒肃肃似有风吹面此图翦裂人不知尘土分张数流转能令神物还相从非君苦心谁与辨更惜良工名不传可怜世俗多夸为君作歌君志之后千百年无复贱
　　许道宁松【王履道】
　　玉骨防岏雪作顶清溪下舞蛟龙影忽惊发地扶屋极谁向天公乞刀尺道人逸气天云高韦偃毕宏皆坐超奔崖断壑得睥睨悲风激激星劳劳胡为乎挂卿高堂之素壁许侯笔与万牛敌坐来一气回霜秋四顾满堂皆古色老夫卜筑寄云松屡揖伯鸾携敬通忽见婆娑眼中物使我嚼句生天风千章竒材卧涧防公独区区悦其伪我知金石贯冰霜便与髥卿同一味君不见丹霞大士烧木佛此老胸中果何物
　　魏链师四松画轴【李商老】
　　四松在涧壑嵗晚仍更竒萧然如黄绮傲岸不可追谁将谈天口掉舌聊见移由来拂东绢写此霜霰姿便有松上雨催我窗间诗翻思斸青冥采药堪扶衰当年丹青手开辟造化随既有圯下约子行何后期
　　咏秦处士作枯松【僧祖可】
　　秦郎真是旧摩诘写出崔巍霜雪姿林壑卷帘相照映坐令公子发幽思
　　次韵吴传正枯木歌【苏子瞻】
　　天公水墨自竒絶瘦竹枯松写残月梦回疎影在东窗惊怪霜枝连夜发生成变坏一弹指乃知造物初无物古来画师非俗士妙想实与诗同出龙眠居士本诗人能使龙池飞霹雳君虽不作丹青手诗眼亦自工识拔龙眠胸中有千驷不独画肉兼画骨但当与作少陵诗或自与君拈秃笔东南山水相招呼万象入我摩尼珠尽将书画散朋友独与长铗归来乎
　　题子瞻寺壁小山枯木【黄山谷】
　　栏干五斗对狱吏白髪千丈濯沧浪却来献纳云台表小山桂枝不可忘
　　题子瞻枯木
　　折冲儒墨陈堂堂书入顔柳鸿鴈行胸中元自有丘壑故作老木蟠风霜
　　和谢公定观秘阁文与可枯木【陈无已】
　　斯人不复有累世或可期每于丹青里一见如平时坏障尘得入惨淡令人悲墨色落欲尽严顔终不移朽老莫计年石心乌铜皮念此犹少作未尽氷霰姿北枝栖异鹊意定了不疑惜哉不得语胸次几兴衰一为要贵役可复愧【一作辞】画师隐奥虽可惜涂抹复见遗谢侯名家子感慨形苦词岂惟语画工劲特颇似之何当补谏列一吐胸中竒
　　秦处度与一上人同宿宻庵处度为一画断崖枯木【吕居仁】
　　小庵无客亦无毡遂有高人借榻眠一夜西风撼枯栁不知春在石崖边
　　于秘校示郊园棠木连理图偶题长句【刘叔赣】
　　昨得伻图与赋诗野棠井榦上交枝始疑和气偏回复可是常情悦附离爱树去思吾岂敢高门阴徳子应知济南固有终军辨传布仍烦老画师
　　壁画古槎歌
　　南山大树枫与樗百年不到生理枯老枝错落麋奋角病根蟉结龙垂胡风霜不知春不改古苔悬蔓相萦带岂知高堂素壁上画图能令观者爱野夫晨兴坐树边偶説此槎来上天暂乗西风犯牛斗却防东海成桑田
　　戏画古松真清斋前【王子思】
　　轮囷复离竒不栢亦不栗吾庐非夏社嘉树伊谁植刳心谢吹嘘强骨余霹雳峥嵘歴风霜偃蹇岂朝夕客从何方来一覩心眼惑怪此苍蛟龙落莫依屋壁不知造物工输写入笔力轻明絶纤埃防晦滴浓墨皮坚皵鳞甲叶老攅矛防古工予不师挥扫恣淋沥槃礴醉且狂讵识韦与毕虽云不造极要自出胸臆当知后凋操不在翰墨迹地瘠山骨出天低云气逼俯仰辄有碍巨榦那能直翻令栋梁姿郁屈自局蹐安得少陵绢一扫二千尺防防十八公高压三品石
　　戏画松栢壁
　　穷山数家聚官况羇若旅冰防昼日永眇眇谁与语眷彼苍髥生结友得新甫奋笔写瑰姿双虬见墙堵饱霜柯叶老积日皮骨古上有云垂天惨淡阁寒雨下有溪潄石荦确絶埃土材竒生长艰根瘦卓立苦交柯寒相依雷陈共然许分榦或相避廉蔺驯两虎信非同根生要是嵗寒侣众木猥连林哙等何足伍君防桃与李秾丽相媚妩情态能几时纷纷可堪数
　　法云同敦素防东坡枯木【僧慧洪】
　　此翁胸次足江山万象难逃笔端妙君防壁间耐冻枝烟雨楂枒出谈笑想当却立槃礴时醉魂但觉千岩晓恨翁树间不画我拥衲扶笻送飞鸟写作元沙息影图禅斋长伴炉烟褭王郎自是玉堂人风流合受烟花绕何为眷此枯瘦枝嗜好果超凡子料为君援笔赋新诗诗成一笑尘寰小
　　戒坛院东坡枯木张嘉夫妙墨童子告以僧不在不可见作此示【王履道】
　　雪里壁间枯木枝东坡戏作无声诗霅川谪仙亦豪放酒阑为吐烟云词相传秀色絶今古正如四月出盆丝老僧遮防不许见敲门游客遭慢欺我来拟防亦乗兴兴尽却还君勿嗤
　　题徐季功画二古木【周少隐】
　　千尺龙蛇夭矫半山风雨凭陵谁为梅花赋手能回古木寒藤
　　何处千年双榦未嫌雪压风饕楚士两公介洁孤竹二子清高
　　竹
　　画竹歌【并序　白乐天】
　　协律郎萧悦善画竹举世无伦萧亦甚自秘重有终嵗求其一竿一枝而不得者知予天与好事忽写十五竿惠然见投予厚其意高其艺无以荅贶作歌以报之凡一百八十六言歌曰
　　植物之中竹难写古今虽画无似者萧郎下笔独逼真丹青已来唯一人人画竹身肥拥肿萧画茎瘦节节竦人画竹梢死羸垂萧画竹枝叶叶动不根而生从意生不笋而成由笔成野塘水边碕崖侧森森两丛十五茎婵娟不失筠粉态萧飒尽得风烟情举头忽看不似画低耳静聴疑有声西丛七茎劲而健省向天竺寺前石上见东丛八茎疎且寒忆曽湘妃庙里雨中防幽姿逺思少人别与君相顾空长叹萧郎萧郎老可惜手战眼昏头雪色自言便是絶笔时从今此竹尤难得
　　郭祥正家醉画竹石壁上郭作诗为谢且遗古铜剑二【苏子瞻】
　　空肠得酒芒角出肝肺槎牙生竹石森然欲作不可回吐向君家雪色壁平生好诗仍好画书墙涴壁长遭骂不瞠不骂喜有余世间谁复如君者一双铜剑秋水光两首新诗争劒铓劒在牀头诗在手不知谁作蛟龙吼孔毅父以诗戒饮酒问买田且乞墨竹次其韵
　　酒中真复有何好孟生虽贤未闻道醉时万虑一扫空醒后纷纷如宿草十年揩洗见真妄石女无儿焦谷槁此身何异贮酒缾满辄予人空自倒武昌痛饮岂吾意性不违人遭客恼君家长松十畆阴借我一庵聊洗心我田方寸耕不尽何用百顷糜千金枕书熟睡呼不起好学怜君工杂拟且将墨竹换新诗润色何须待东里余归自道场何山遇大风因憩耘老溪亭命官奴秉烛捧砚写风竹一枝题诗云
　　更将掀舞势把烛画风篠美人为破顔怜此腰肢褭文与可有诗见寄云待将一段鵞溪绢扫取寒梢万尺长次韵荅之
　　为爱鵞溪白蠒光扫残鸡距紫毫芒世间那有千寻竹月落空庭影许长
　　题文与可墨竹【并序】
　　故人文与可为道师王执中作墨竹且谓执中勿使他人书字待苏子瞻来令作诗其侧与可既没八年而轼始还朝见之乃赋一首
　　斯人定何人游戏得自在诗呜草圣余兼入竹三昧时时出木石荒怪轶象外举世知珍之赏防独余最知音古难合奄忽不少待谁云生死隔相见如龚隗
　　书文与可墨竹【并序】
　　亡友文与可有四絶诗一楚词二草书三画四与可尝云世无知我者惟子瞻一见识吾妙处既没七年覩其遗迹而作是诗
　　笔与子皆逝诗今谁为新空遗运斤质却吊断人
　　书晁补之所藏与可画竹三首
　　与可画竹时见竹不见人岂独不见人嗒然遗其身其身与竹化无穷出清新庄周世无有谁知此凝神若人今已无此竹宁复有那将春蚓笔画作风中栁君防断崖上瘦节蛟龙走何时此霜竿复入江湖手晁子拙生事举家闻食粥朝来又絶倒防墓得霜竹可怜先生盘朝日照苜蓿吾诗固云尔可使食无肉【吾旧诗云可使食无肉不可使居无竹】
　　次韵子瞻题无咎所得文与可竹二首粥字韵戏嘲无咎人字韵咏竹【黄山谷】
　　十字供笼饼一水试茗粥忽忆故人来壁间风动竹舍前粲茙葵舍后荒苜蓿此郎如竹瘦十饭九不肉地下文夫子风流絶此人能和晚烟色幻出嵗寒身马鬛松成拱鵞溪墨尚新应怀斵泥手去作主林神铜官僧舍得尚书郎赵宗闵墨竹一枝笔势妙天下为作小诗二首
　　省郎潦倒今何处败壁风生霜竹枝满世阎刘専翰墨为谁真赏拂蛛丝
　　独来野寺无人识故作寒崖雪压枝想得平生藏妙手只今犹在鬓如丝
　　次韵谢斌老墨竹十二韵
　　古今作生竹能者未十辈吴生勒枝叶筌宷逺不逮江南铁钩锁最许诚悬防燕公洒墨成落笔与时背譬如刳心松中有嵗寒在湖州三百年笔与前哲配规摹转银钩幽赏非俗爱披图风雨入咫尺莾苍外吾子学湖州师逸功已倍有来竹四幅冬夏生变态预知更入神后出遂无对吾诗被压倒物固不两大【江云世传江南李正作竹自根至梢极小者一一钩勒谓之铁钩锁自云惟栁公权有此笔法】
　　再用前韵咏子舟所作竹
　　森削一山竹壮士十三辈自干云天出草莾肯下逮虚心聴造物颠沛风雨防荣枯偶同时终不相弃背谁言湖州没笔力今尚在阿筌虽墨妙好似竹鹤配国工裁主意冷淡恐不爱子舟落心画荣观不在外耆年道机熟増胜当更倍祖述今百家小纸弄姿态虽云出湖州卷置懒开对非公笔如椽孰能为之大
　　用前韵谢子舟为予作风雨竹
　　子舟诗书客画手睨前辈挹袂拍其肩余力左右逮摩拂造化炉经营鬼神防光煤叠乱叶与世作者背防君回腕笔犹喜汉仪在嵗寒十三本与可可追配小山苍苔面突兀谢憎爱风斜兼雨重意出笔墨外吾闻絶一源战胜自十倍荣枯转发机生死付交态狙公赋七芧勿用嗔喜对此物当更工请以小喻大
　　次韵王斌老所画横竹
　　酒浇胸次不能平吐出苍竹嵗峥嵘卧龙偃蹇雷不惊公与此君俱忘形晴窻影落石处松煤浅染饱霜中安三石使屈蟠亦恐形全更飞去
　　谢黄与迪所作竹五幅
　　吾宗墨修竹心手不自知天公造化鑪揽取如拾遗风雪烟雾雨荣悴各一时此物抱明节君又润色之抽萌或发石悬棰有阽危林稍一片雨造次以笔追猛吹万籁作微凉大音稀霜束毫健松烟泛砚肥盘桓未落笔落笔必中宜今代捧心学取笑如东施或可遗巾帼选懦如辛毘生枝不应节乱叶无所归非君一起予衰病岂能诗忆君初解鞍新月挂弯睂夜来上金镜坐叹光景驰我有好东绢晴明要防期漪漪淇园姿此君有威仪愿作数百竿水石相因依他年风动壁洗我别后思开图慰满眼何时遂臻兹
　　题李夫人偃竹
　　孤根偃蹇非傲世劲节癯枝万壑风闺中白髪翰墨手落笔乃与天同功
　　姨母李夫人墨竹二首
　　深闺静儿试笔墨白头腕中百斛力荣荣枯枯皆本色悬之高堂风动壁
　　小竹扶疎大竹枯笔端真如造化鑪人间俗气一防无健媍果胜大丈夫
　　观崇徳墨竹歌【并序】
　　姨母崇徳君赠新墨竹图且令作歌
　　夜来北风元自小何事吹折青琅玕数枝洒落高堂上败叶萧萧烟景寒乃是神工妙手欲自试袭取天巧不作难行防叹息手摩拂落势夭矫墨未干【阙】往往尘晦碧纱笼伊人或用姓名达未必全收俊伟功有能【阙】事便白首不免身为老画工岂如崇徳君学有古人风挥毫李卫让神笔【卫夫人尚书郎李充母母以夫姓自称李卫】弹琴蔡琰方入室道韫九嵗能论诗龙女早年先悟佛奕棋樵客腐柯还吹笙仙子下缑山更能遇物写形似落笔不待施青丹尤知赏异老苍节独与长松陵嵗寒世俗宁知真与伪挥霍纷纭鬼神事黄尘污眼轻白日巻轴无人得觇视见我好吟爱画胜他人直谓子美当前身赠图索歌追故事才薄岂易终斯文所爱子猷发嘉兴不可一日无此君吾家书斋符青壁手种苍筤千数百一官偶仕叶公城道逺莫致心惨慽我方得此兴不孤造次巻置随琴书思归才有故园梦便可呼儿开此图
　　谢公约恵墨竹图【杨次公】
　　幽人濆墨写成竹变化琅玕作元玉公约赠我两大轴不比丹青凡草木六月都城苦炎燠车马纷纷正驰逐曲台官冷昼掩闗浄扫虚堂展霜轴帘间忽有微风来不动纤枝清满屋忆得扁舟载雪诗曽寄防稽江上宿赠文潜甥杨克一学文与可画竹求诗【晁无咎】
　　与可画竹时胸中有成竹经营似春雨滋长地中绿兴来雷出土万箨起崖谷君今似与可神防久已熟吾观古管葛王霸在心曲遭时见毫髪便可惊世俗文章亦技尔讵可枝叶续穿杨有先中未发猨拥木词林君张舅此理妙观烛君从问轮扁何用知圣读
　　荅秦兵部求墨竹【王佐才】
　　夜到茅亭近竹篱影随寒月下苔墀吟余未嬾萧疎兴曽写离披一两枝
　　墨传高节未为精虚辱佳篇拂素屏不敢持毫强羞缩喜公心已厌丹青
　　戏作墨竹【刘王孟】
　　霜雪不侵君子操丹青难貌野人心须向翰林邀墨客潇湘烟雨伴行吟
　　酷爱此君心尝将墨防真毫端虽在手难写淡精神
　　李夫人偃竹歌【洪父】
　　袖中歘忽生丝竹眼底鲜飚起寒绿谁能写此真偃蹇百尺生【阙】气【阙】足夫人故有林下风嵗莫落落此君同映窗得意不挥洒写出筼筜谷中千秋之卧龙夜来风雨吹倒屋但恐踊跃变化入水渺无踪
　　杨道孚墨竹歌【吕居仁】
　　君不见渭川之阴卧龙横千秋貌取者谁文湖州十年笔意闭黄壤只今妙手唯杨侯杨侯画竹尽真迹巧夺造化令人愁满堂回首防下笔扰扰云烟乱晴日大丛纵横高入云斜风落叶秋纷纷小丛欹倾病无力旁水长根走苍石门前车马渡前川何得阴风动高壁杨侯嘻笑辞未工此意不与丹青同粉黛初无一钱费酒炙能使千家空韈材逺寄动盈屋我知子画无由穷剡溪寒藤不难致须君放手为双丛须君放手为双丛与我俱隐南山中【黛一作绘】
　　题张君墨竹【崇宁五年宿州】
　　张卿画竹今成癖笑语挥毫不作难歘见高标起萧瑟坐令炎暑变荒寒笔头似有千年韵胸次犹须万斛寛嵗晚雪霜君记取此君怀抱要重防
　　题文与可画竹【谢幼槃】
　　我昔居西园手植竹数个凛然如徳友节行不敢破朝吟玩霜枝夜闻萧瑟清风吹一日忽不见似觉尘土汚人衣朅来翠云麓日唯见山不见竹虽云山气日夕佳尚恐无竹令人俗昨得与可画自归尘壁挂门开风动之如枉故人驾对山防画信不恶何人更觅扬州鹤
　　题薛彦海墨竹【林子仁】
　　修竹尝连林谁复访清秀妙手拂素壁直节乃一【阙】别孤芳妙舞欺长袖只影媚澄潭清风在中霤山中
　　嵗言迈慰我聊邂逅臃肿门前樗软弱常【阙】茂固无斧斤厄每犯霜雪叩谁知彼樗肥不如此君瘦
　　题山光寺壁上墨竹【吴元中】
　　绿髪青衫旧竹君墨卿挥拂更清新断枝活叶风萧瑟想见凌云百尺身
　　题渭川图【周少隐】
　　烟梢零乱一川寒换得天孙锦绣端却忆东窗旧时竹年来新笋尽成竿
　　梅
　　花光仲仁出秦苏诗巻思两国士不可复见开巻絶叹因花光为我作梅数枝及画烟外逺山追少游韵记巻末【黄山谷】
　　梦蝶真人貌黄槁篱落逢花须醉倒雅闻花光能画梅更乞一枝洗烦恼扶持爱梅説道理自许牛头参已早长眠橘州风雨寒今日梅开向谁好何况东坡成古丘不复龙蛇防挥扫我向湖南更岭南系船来近花光老叹息斯人不可见喜我未学霜前草写尽南枝与北枝更作千峰倚晴昊
　　题花光为曽公巻作水边梅
　　梅蘂触人意冒寒开雪花遥怜水风晚片片防汀沙
　　墨梅【吕居仁】
　　岭南十月春渐回妍暖先到前村梅问君何处识此妙一枝冷艶随霜开长江凛凛欲崩岸乃知好事移墙隈初疑防漉入瘴雾更恐寂寞埋烟煤微风不动暗香逺淡月入户空裴回坐防粉黛化羶恶岂但桃李成舆台我行万里厌穷独疾病未已心先灰对此不觉三叹息恐是转侧同南来异乡乆处少意绪破壁相对无根荄古来寒士每如此一世埋没随蒿莱遁光藏徳老不燿肯与世俗相追陪轮囷离竒【一作濩落】多见用牺尊青黄木为【一作为木】灾含毫吮墨去顔色况自不必须穿栽嵗穷路逺莫惆怅此去保无蜂蝶猜
　　次韵何文缜墨梅二絶【张子文】
　　偃蹇江头卧夕阳嬾将玉雪鬭春芳心期老氏能知白兴寄扬雄独守【阙】
　　仙衣云様拂轻缁林下神情特地宜妒妇津头风恐急坏妆聊为变冰姿
　　墨梅三絶
　　笔端唤醒玉梅魂满袖春风不见痕未许巻帘新月上却教烟雨恼黄昏
　　忆昨江湖倒载归暗香夹路雨霏微谁人貌得春风景逺防如烟近却非
　　逸少池边发兴新管城别作一家春临风玉笛无人防鬒髪空归想太真
　　次韵秦防之题墨梅二首
　　南枝春色弄微温记得清香扑酒尊今日相逢隔烟雾扬州残梦足销魂
　　长爱孤标似君子不禁横竹巧挤排短幅离离乃遗像至今寒蝶误飞来
　　墨梅【王承可】
　　前身姑射冰相似今代潘妃玉不如坐对真成在江国澹烟微雨暗扶疎
　　可是伤春故癯瘦未应无意作娉婷不须更向岭头觅只此松煤尽典型
　　客有遗予画梅花者淡墨晕成因命之曰梅影【曹元象】
　　忆昔神游姑射山梦中栩栩片时还冰肤不许寻常见故隐轻云薄雾间
　　画梅花【陈子高】
　　溪路糢糊半山雪暗淡寒梅一枝月醉眸无处认冰姿两袖香风更愁絶长恨飘零如楚梦云中犹记好精神忽逢冷艳冰绡上叹息侯家占好春误人吹裂柯亭笛岂有残英落歌席始信寿阳人写真不知江南近消息
　　和张规臣水墨梅五絶【陈去非】
　　巧画无盐丑不除此花风韵更清殊从教变白能为黒桃李依然是仆奴
　　病目昏花已数年只应梅蘂故依然谁教也作陈元面眼乱初逢未敢怜
　　粲粲江南万玉妃别来几度见春归相逢京洛浑依旧惟恨缁尘染素衣
　　含章檐下春风面造化功成秋毫意足不求顔色似前身相马九方臯
　　自读西湖处士诗年年临水防幽姿晴窗画出横斜影絶胜前村夜雪时
　　次韵何文缜题顔持约画水墨梅花二首
　　窗间光景晚来新半幅溪藤万里春从此不贪江路好賸抛心力唤真真
　　夺得斜枝不放归倚窗承月防熹微墨池雪岭春俱好付与诗人説是非
　　又
　　未央宫里红杏羯鼔三声打开大庾岭头梅蕚管城呼上屏来
　　送墨梅与王性之【僧善权】
　　道人笔下有春色写出江南雪压枝千里持来烦驿使暗香不减陇头时
　　眼底春光回陇首雪中疎影落平湖政须送与王摩诘对防辋川烟雨图
　　求初老墨梅【僧祖可】
　　手开玉玺心希有乃得横烟冰雪枝枯木堂中安用许适堪病眼发新诗
　　墨梅
　　不向江南冰雪底乃于毫末发春妍一枝无语淡相对疑在竹桥烟雨边
　　墨梅【僧壁师】
　　花光墨三昩幻出小梅枝烟重月华薄冰防暗弄姿
　　安上座所作墨梅二首【僧士珪】
　　道人色心浄了见造物根笔端开此华胸中有丘园清香凝暗夜疎枝卧黄昏撞钟西湖寺见月罗浮村老眼隔烟雾一笑作篱藩
　　仁老湖上墨梅【僧善权】
　　防稽有佳客薖轴媚考槃轩裳不能荣老褐围嵗寒婆娑弄泉月松风寄丝弹若人天机深万象回笔端湖山入道眼岛树萦微澜幻出陇首春疎枝缀冰纨初疑暗香度似有危露漙纵观烟雨姿已觉齿颊酸乃知淡墨妙不受胶粉残为君秉孤芳长年配崇兰
　　墨梅【张敬夫】
　　眼明三伏见此画便觉冰霜抵嵗寒唤起生香来不断故应不作墨梅防
　　日暮横斜又一枝水边记我独吟诗不妨更作江南雨并写青青叶下垂
　　墨梅寄花光仁老
　　雪里梅开何草草欲问清香何处讨回防水际竹篱间寂寞闲愁洗妆早东坡戏作有声画竹外一枝斜更好但恐金须容易堕额黄虽妙难长保笑笑先生独爱竹雪壁风梢麝煤扫应谓冰姿不可传醉里相忘亦颠倒惭愧高人笔下春解使孤芳长不老从来病眼怯黄昏隔雾相防更相恼
　　光上人送墨梅来求诗还乡
　　南岳有云留不住东归结伴过湘湄解将疎影横斜句来换垂珠的铄诗癯甚鸢肩寒入画清于鹤骨老难医遥知入岭风烟暮正及追胥餽嵗时
　　妙高老人卧病遣侍者以墨梅相迓
　　万丝才歇转轻雷无数晴峰笑靥开大士已闻方卧疾小空端遣出山来宝坊世路知无隔俗驾山灵故勒回多谢多情似春色十分浑在一枝梅
　　妙高梅花
　　戏折寒梅画里传便知香爨搅佳眠爱君花木逡巡有干笑春风入暮年
　　书花光墨梅
　　一枝已清妍交枝更媚妩见之已愁絶那复隔烟雨钱塘千顷春想见西津渡他日到南屏莫忘孤山路
　　墨梅【闻人武丁】
　　陇首人归信息稀愁防冰楮破寒枝瑶姬驻立缘何事直到霜飞月堕时
　　声画集巻五
　　钦定四库全书
　　声画集巻六
　　宋　孙绍逺　编
　　窠石
　　栢石图诗【并序　苏子瞻】
　　陈公弼家藏栢石图其子慥季常传宝之东坡居士作诗以为之铭
　　栢生两石间天命本如此虽云生之艰与石相终始韩子俯仰人但爱平地美土膏杂粪壤成坏几何耳君防此槎牙岂有可移理苍龙转玉骨黒虎抱金柅画师亦可人使我毛髪起当年落笔意正欲讥韩子
　　题过所画枯木竹石三首
　　老可能为竹写真小坡今与石传神山僧自觉菩提长心境都将付卧轮
　　散木支离得自全交柯蚴蟉欲相纒不须更説能鸣鴈要以空中得尽年【一本此篇系第一篇】
　　倦防涩勒暗蛮村乱棘孤藤束瘴根惟有长身六君子依依犹得似淇园
　　次韵滕兴公大夫雪浪石二首
　　太行西来万马屯势与岱岳争雄尊飞狐上党天下脊半掩落日先黄昏削成山东二百郡气压代北三家村千峰石巻矗牙帐崩崖凿断开土门朅来城下作飞石一礟惊落天骄魂承平百年烽燧冷此物僵卧枯榆根画师争摹雪浪势天工不见雷斧痕离堆四面绕江水坐无蜀士谁与论老翁儿戏作飞雨把酒坐防珠跳【平声】盆此身自幻孰非梦故园山水聊心存
　　我顷三章乞越州欲寻万壑防交流且凭造物开山骨已见天吴出浪头【石纹中似有海兽形状】履道凿池虽可致玉山巻地若为收洛阳泉石今谁主莫学痴人李与牛
　　次韵李端叔谢送牛戬鸳鸯竹石图
　　闻君谈西戎废食忘早晚王师本不陈贼垒何足刬守边在得士此语要而简知君论将口似我识画眼笑指尘壁间此是老牛戬平生师卫玠非意尝理遣诉君定何人未用市朝显置之勿复道世俗固多舛归去亦何须单车渡殽渑如虫得羽化已脱安用蠒家书空万轴凉曝困舒巻念当扫长物闭息黙自暖此画聊付君幽处得小展新诗勿纵笔羣吠惊邑犬时来未可知妙斵待轮扁
　　题王晋卿画后
　　丑石半蹲山下虎长松倒卧水中龙试君眼力防多少数到云峰第几重
　　仆所藏仇池石希代之宝也晋卿以小诗借观意在于夺不敢不借然以此诗先之
　　海石来珠宫秀色如蛾绿坡陁尺寸间宛转陵峦足连娟二华顶空洞三茅腹初疑仇池化又恐瀛洲蹙殷勤峤南使餽饷淮东牧【仆在扬州程徳孺自岭南解官以此石见遗】得之喜无寐与汝交不渎盛以高丽盆借以文登玉幽光先五夜冷气压三伏老人生如寄茅舍久未卜一夫幸可致千里常相逐风流贵公子窜谪武当谷见山应已厌何事夺所欲欲留嗟赵弱宁许负秦曲传观慎勿许间道归应速
　　晋卿示诗欲夺海石穆父仲至颖叔皆次韵穆至二公以为不可许独颖叔不然今日颖叔见访亲覩此石之妙遂悔前语轼以谓晋卿岂可终闭不予者若能以韩干二散马易之葢可许也复次前韵
　　相如有家山缥缈在睂绿谁云千里还寄此一颦足平生锦绣肠蚤嵗藜苋腹从教四壁空未遣两峰蹙吾今况衰病义不忘樵牧誓将仇池石归泝岷山渎守子不贪宝完我无瑕玉故人诗相戒妙语予所伏一篇独异论三占从两卜君家画可数天骥纷相逐风騣掠原野电尾捎涧谷君如许相易是亦我所欲今朝安西守来聴阳闗曲劝我留此峰他日来不速
　　轼欲以石易画晋卿难之穆父欲兼取二物颖叔欲焚画碎石乃复前韵并解二诗之意
　　春冰无真坚露叶失故绿鷃疑鹏万里蚿笑防一足二豪争攘袂先生一捧腹明镜既无台浄缾何用防【古蹴防通】盆山不可隐画马无由牧聊将置庭宇何必弃沟渎焚宝真爱宝碎玉未忘玉久知公子贤出语耆年伏欲观博物妙故以求马卜维摩既复舍天女还相逐授之无尽灯照此久幽谷定心无一物法药胜五欲三峩吾乡井万马君部曲卧云行归休破贼看神速【晋卿将种常有此意】
　　西轩画枯木怪石【苏子由】
　　西轩素屏开白云婆娑老桂依霜轮顾出走蟾蜍奔河汉巻海机石蹲牵牛自载倚桂根清风飒然吹四邻东坡妙思传子孙作诗彷佛追前人笔墨堕地称竒珍闭藏不聴落泥尘老人读书病眼昏一防落笔生精神
　　子瞻寺壁作小山枯木【黄山谷】
　　海内文章非画师能回笔法作枯枝豫章从小有梁栋也似郑公双鬓丝
　　题子瞻画竹石
　　风枝雨叶瘠土竹龙蹲虎踞苍藓石东坡老人翰林公醉时吐出胸中墨
　　次韵刘贡甫画松石图歌【苏子由】
　　长松大石生长见朅游尘土嗟空羡寒翠闗心失旧交荣华过眼惊流电破缯买得古画图遗墨防差随断线樛枝倒挂风自舞直榦孤生防面面故山旧物逺莫致爱此随人共流转物生真伪竟何有适意一时宁复辩少年所好老成癖旁人指笑嗟矜京城宅舍松石希买费百金犹恐贱
　　书性之所藏伯时木石屏【僧祖可】
　　此自是我辈物而乃落君家房尚喜周旋顾盼无忧荦角风霜
　　淡巃嵸烟雨色老槎牙霜霰痕想见湘岑落木雾连江月昏昏
　　胸中定自有此笔端乃一见之摧却岌峩天柱来成咫尺峩嵋
　　书秦处度所作松石
　　怜君作诗自无敌游戏诗余画成癖高堂奋袖风雨来霜榦云根动秋色长怀祝融天柱峰万年不死之乔松观君此画已无斁不复望云支瘦笻
　　许贵州出苏叔党树石【周少隐】
　　老坡骑鲸上天去小坡落笔如风雨能添老树着岩间为石传神自翁语两坡俱死真可惜君有一拳何处得谁向九原呼此翁为我五日画一石
　　花卉
　　洛阳牡丹图【欧阳永叔】
　　洛阳地脉花最宜牡丹尤为天下竒我昔所记数十种于今十年半忘之开图若见故人面其间数种昔未窥客言近嵗花特异往往变出呈新枝洛人惊夸立名字买种不复论家赀比新较旧难优劣争先擅价各一时当时絶品可数者魏红窈窕姚黄妃寿安细叶开尚少朱砂玉版人未知传闻千叶昔未有只从左紫名初驰四十年间花百变最后最好潜溪绯今花虽新我未识未信与旧谁妍媸当时所见竒已絶岂有更好此可疑古称天下无正色但恐世好随时移鞓红鹤翎岂不羙敛色如避新来姬何况逺説苏与贺有类异士夸嫱施造化无情宜一防偏此着意何其私又疑人心愈巧伪天欲鬭巧穷精微不然元化朴散乆岂特近嵗尤浇漓争新鬭丽若不已更后百载知何为但应新花日愈好惟有我老年年衰
　　和杨直讲夹竹桃花图【梅圣俞】
　　桃花夭红竹浄绿春风相间连溪谷花留蜂蝶竹有禽三月江南看不足徐熙下笔能逼真蠒素画成才六幅蕚繁叶宻有向背枝瘦节疎有直曲年深粉剥见墨踪描写工夫始惊俗初从李氏国破亡图书散入公侯族公侯三世多衰微窃贸担头由婢仆太学杨君固甚贫直縁识别争来鬻朝质绨袍暮质琴不忧明日铛无粥装成如得骊颔珠谁能更问龙牙轴竹真似竹桃似桃不待生春长在目
　　王晋叔所藏画跋尾五首【苏子瞻】
　　徐熙杏花
　　江左风流王谢家尽携书画到天涯却因梅雨丹青暗洗出徐熙落墨花
　　赵昌四季
　　倚竹佳人翠袖长天寒犹着薄罗裳扬州近日红千叶自是风流时世妆【芍药】
　　枫林翠壁楚江边踯躅千层不忍防开巻便知归路近剑南樵叟为施丹【踯躅】
　　轻肌弱骨散幽葩真是青裙两髻丫便有佳名配黄菊应缘霜后苦无花【寒菊】
　　游蜂掠尽粉丝黄落蘂犹收蜜露香待得春风几枝在年来杀菽有飞霜【山茶】
　　王伯敭所藏赵昌花四首
　　梅花
　　南行渡闗山沙水清练练行人已愁絶日暮集微霰慇懃小梅花彷佛呉姬面暗香随我去回首惊千片至今开画图老眼凄欲幽怀不可写归梦君家倩
　　黄葵
　　弱质困夏永竒姿苏晓凉低昂黄金杯照曜初日光檀心自成晕翠叶森有芒古来写生人妙絶谁似昌晨妆与午醉真态含阴阳君看此花枝中有风露香
　　芙蓉
　　清飚已拂林积水渐收潦谿边野芙蓉花水相媚好坐看池莲尽独伴霜菊槁幽姿强一笑暮景迫摧倒凄凉似贫女嫁晚惊衰早谁写少年容樵人剑南老
　　山茶
　　萧萧南山松黄菊陨劲风谁怜儿女花散火冰雪中能传嵗寒姿古来惟丘翁赵叟得其妙一洗胶粉空掌中调丹砂染此鹤顶红何须夸落墨独赏江南工
　　题杨次公春兰
　　春兰如美人不采羞自献时闻风露香蓬艾深不见丹青写真色欲补离骚传对之如灵均冠佩不敢燕
　　题杨次公蕙
　　蕙本兰之族依然臭味同曽为水仙佩相识楚辞中幻色虽非实真香亦竟空云何起微馥鼻观已先通题王居士所藏王友画桃杏花二首【黄山谷】
　　陵云一笑见桃花三十年来始到家从此春风春雨后乱随流水到天涯
　　陵云见桃万事无我见杏花心亦如从此华山图籍上更添潘阆倒骑驴
　　次韵酧盛秘丞墨桃二首【刘叔赣】
　　度索方殊域昆仑岂素封几人曽白眼吾子幸先容晦迹煤炲暗含滋沆瀣浓上林求异木诏使防寻踪春华各自媚秋实顿能殊悴貌从黎黒丹心固实肤榴花随使者茘子赐匈奴寄语元都客相疑失味腴
　　题赵丞瑞薏苡图【吕居仁】
　　甘泉殿中芝九茎不与百草同条生当时祥瑞已稠叠薏苡亦未来争衡汉皇不容矍铄翁此物乃与明珠同尔来万物更变化薏苡宁甘死荒野故遣根苗霜雪白炯若微月来清夜赵郎好事古亦无俯拾旁观尽图画画师不辩粉绘费遇时亦得千金价君不见古来异瑞与竒祥何曽不致南宫下
　　唐人画牡丹图二首【陈子高】
　　重楼杰阁上烟霞防带飘飘防翠华侍女番休春醉着不知野鹿犯宫花
　　残红通白及时开不费君王羯鼓催玉笛重拈天一笑外边蜂蝶等闲来
　　题崇兰图二首【陈去非】
　　两公得我色敷腴藜杖相将入画图我已梦中略识路秋风举袂不踟蹰
　　奕奕天风吹角巾松声水色一时新山林从此不牢落照影溪头共六人
　　题采菊图【并序　韩子苍】
　　往在京口为曽公巻题采菊图九日东篱采落英白衣遥见眼能明向令自有杯中物一段风流可得成蔡天启屡哦此诗以为善然余尝谓古人寄怀于物而无所好然后为达况渊明之真其于黄花直寓意耳至言饮酒适意亦非渊明极致向使无酒但悠然见南山其乐多矣遇酒辄醉醉醒之后岂知有江州太守哉当以此论渊明复作二首
　　黄菊有何好且寄生平怀遇酒兴不浅无酒意亦佳此理谁复明自昔寡所谐空余采菊图寂寞悬高斋今日菊始华丛鴈鸣相和若无一觞酒如此重九何悠然数酌尽防心岂在多醒来不复记散髪东山阿
　　题梅兰图二首
　　寒梅在空谷本自凌冰霜托根傲众木开花陋羣芳遥风递清气迥水涵孤光美实初可口采掇升岩廊念尔如傅説和羮初见尝不须羡幽兰深林自吹香
　　幽兰不可见罗生杂榛菅微风一披拂余香被空山凡卉与春竞念尔意独闲弱质虽自保孤芳谅谁攀高标如湘累嵗晚投澄湾不须羡寒梅粉骨鼎鼐间
　　题徐熙花【王介甫】
　　徐熙丹青葢江左杏枝偃蹇花婀娜一见真为值芳时安知有人槃礴臝同朝众史共排媚亦欲学之无自可锦嚢深贮几春风借问此木何时果
　　李才元寄示蜀中花图【范景仁】
　　自古成都胜开花不似今径围三尺大顔色几重深未放香喷麝仍藏蘂散金要知空相喻聊见主人心
　　和【韩子华】
　　径赤千余朶矜夸古复今锦城春物异粉面瑞云深赏爱难忘酒珍竒不费金应知色空理梦幻即懽心
　　和【韩持国】
　　胜事常归蜀竒葩又验今仙冠裁様巧彩笔费功深白岂容施粉红须陋间金【洛花有间金红】不嗟珍赏异千里见君心
　　和【阙名】
　　牡丹名品众特地盛于今西子含羞甚东君着意深障行施烂锦屋贮用黄金妾婢羣花卉那能不赏心
　　和【司马君实】
　　高士闲居旧名花独步今移从洛浦逺濯自锦江深传得巫山貌非因延夀金不须天女散已解动禅心
　　和【范尧夫】
　　牡丹开蜀圃盈尺莫如今妍丽色殊众栽培功倍深矜夸传万里图写费千金难就朱栏赏徒摇逺客心书鄢陵王主簿所画折枝二首【苏子瞻】
　　论画以形似见与儿童邻赋诗必此诗定非知诗人诗画本一律天工与清新边鸾雀写生赵昌花传神如何此两幅疎淡含精匀谁言一防红解寄无边春
　　瘦竹如幽人幽花如处女低昂枝上雀摇荡花间雨双翎决将起众叶纷自举可怜采花蜂清蜜寄两股若人富天巧春色入毫楮悬知君能诗寄声求妙语
　　世多以墨画山水竹石人物者未有以画花者也汴人尹白能之为赋一首
　　造物本无物忽然非所难花心起墨晕春色散毫端缥缈形才具扶疎态自完莲风尽倾倒杏雨半摧残独有狂居士求为黒牡丹兼书平子赋归向雪堂看
　　观黄筌画花【崔徳符】
　　苍顔白髪我虽陈见了青红几度新更向黄生毫末里全家看尽剑南春
　　浅浅红颧与白腮卧枝斜叶抱新开何人与作春风面诳得蜂儿日日来
　　次韵张敏叔画桃早梅二絶【僧慧洪】
　　要看江雨滴残春作阵惊飞乱蝶羣好在一枝长不死谩烦诗句扫烟云
　　玉骨冰姿过眼空却须摹刻倩诗工暗香错莫谁知写多谢黄昏一再风
　　题徐季功画墨梅木犀二首【周少隐】
　　夜色无人能画徐郎挽上寒枝彷佛孤山尽处黄昏月到花时
　　细雨欲催秋晚幽花已着寒枝似我江南九月西风马上归时
　　屋舍器用
　　李伯时画其弟亮功旧隐宅图【苏子曕】
　　乐天早退今安有摩诘长闲古亦无五畆自栽池上竹十年空看辋川图近闻陶令开三径应许扬雄寄一区晚嵗与君同活计如云鵞鸭散平湖
　　题滑州画舫斋赠李公择学士【苏子由】
　　窗户重重向日明船居气味此中生汀洲出没丛花短波浪澄虚两岸平窜逐南来身未稳安闲感物意犹惊前贤事迹君今似不愧当年画舫名【欧阳公南还佐是邦而为此斋公择之谪亦从南来故云】
　　题李公麟山庄图【幷序】
　　伯时作龙眠山庄图由建徳馆至垂云沜着録者十六处自西而东凡数里岩崿隠见泉源相属山行者路穷于此道南溪山清深秀峙可游者有四曰胜金岩宝华岩陈彭漈鹊源以其不可绪见也故特着于后子瞻既为之记又属辙赋小诗凡二十章以继摩诘辋川之作云
　　龙眠浄渌中微吟作云雨幽人建徳居知是清风主【建徳馆】此心初无住每与物皆禅如何一丸墨舒巻化山川【墨禅堂】佛口如澜翻初无一正定画作正定看于何是佛性【华岩堂】清溪便种稻秋晚连云熟不待见新舂西风芗自足【云芗阁】山开稍有路水放亦成川游人得所息真意方澹然【发真坞】山居少华丽牵茅结浄屋此间不受尘幽人亦新沐【芗茅馆】泉流逢石缺脉散成宝网水作璎珞看山是如来相【璎珞岩】石室空无主浮云自去来人间春雨足归意带风雷【栖云室】世道自碎破全理未尝违溪山亦何有永觉平日非【秘全庵】共恨春不长逡巡就摇落一见洞中天真知世间恶【延华洞】石门日不下潭镜月长临细细溪风渡相看识此心【澄元谷】岩花不可攀翔蕊久未堕忽下幽人前知子观空坐【雨花岩】层崖落飞泉微风泛乔木坐遣谷中人家家有琴筑【泠泠谷】白龙昼饮潭修尾挂石壁幽人欲下看雨雹晴相射【玉龙峡】倚崖开翠壁临潭置苔石有所独无人君心得未得【观音岩】未见垂云沜其如归兴何路穷双足热为我洗磐陀【垂云沜】置马步岩间岩前得平地肴蔬取行簏粗饱有遗味【胜金岩】团团宝华岩重重荫珍木归来得商鼎试浴溪边绿【宝华岩】苍壁立精铁县泉泻天绅山行见已久指与未来人【陈彭漈】深溪鱼骄石瘦椿楠劲借子木兰船寛我芒鞋病【鹊源】
　　王诜都尉宝绘堂謌
　　侯家玉食绣罗裳弹丝吹竹喧洞房哀歌妙舞奉清觞白日一醉万事忘百年将种存慨慷西取庸蜀践戎羌战袍赐锦盘雕章宝刀玉玦余风霜天孙渡河夜未央功臣子孙白且长朱门甲第临康庄生长介冑羞膏粱四方宾客坐华堂何用为乐非笙簧锦囊犀轴堆象牀竿叉连幅翻云光手披横素风飞扬长林巨石插雕梁清江白浪吹粉墙异花没骨朝露香【徐熙画花落笔纵横其子崇嗣变格以五色染就不见笔迹谓之没骨蜀赵昌葢用此法耳】挚禽猛兽舌腭张腾踏騕褭聮骕骦喷振风雨驰平冈前数顾陆后吴王老成虽丧存典常坐落不识视茫洋骐驎飞烟郁芬芳巻舒终日未用忙游意淡泊心清凉属目俊丽神激昂君不见伯孙孟孙俱猖狂干时与事神弗臧
　　诸子将筑室以画图相示三首
　　还家卜筑初无地随分经营似有时多斫脩篁终未忍畧存古栢更无疑画图且作百间计入室犹应二嵗期得到安居真老矣一生歌哭任于斯
　　旧庐近已借诸子新宅分甘临老时万里松楸终独往四方兄弟亦何疑竹间疏屋幽人到林上长松野鹤期已觉南轩惭卫赐可怜黄犬哭秦斯
　　积因得果通三世临老长闲自一时乆尔观心终未悟偶然见道了无疑南迁北返我何病片瓦尺椽天与期自断此生今已矣世间何物更如斯
　　二庵图【饶徳操】
　　人説双庵鹘壁颠妙高峰顶四禅天梦魂似亦曽招手【昔定光师先居天台佛陇峰其后智者后至定光曰此处金地吾已居之北峰银地师可居焉智者尝有招手之梦】千里犹堪论比肩【古语云千里一士尚曰比肩】渌水白云同一妙苍松翠竹自相鲜谁能为作虎头画传与人间五百年【顾长康尝画谢幼舆在岩石里】
　　盘车图【欧阳永叔】
　　浅山嶙嶙乱石矗矗山石硗聱车碌碌山势盘斜随涧谷侧辙倾辕如欲覆出乎两崖之隘口忽见百里之平陆坡长坂峻牛力疲天寒日暮人心速杨褎忍饥官太学得钱买此才盈幅爱其树老石硬山回路转高下曲直横斜隐见妍媸向背各有态逺近分毫皆可辨自言昔有数家笔画古传多名姓失后来见者知谓谁乞诗梅老聊称述古画画意不画形梅诗咏物无隐情忘形得意知者寡不若见诗如见画乃知杨生真好竒此画此诗兼有之乐能自足乃为富岂必金玉名高赀朝看画暮读诗杨生得此可不饥
　　观杨之美盘车图【梅圣俞】
　　谷口长松叶老瘦涧畔古树身枯高土山惨淡逺复逺坡路曲折盘车劳二车回正辕接轸继下三车来嶙过桥已有一乗歇解牛离轭童可哂黄衫乌巾驱举鞭经险就易将及前毂轮旁侧辐可数蹄角搀错行相聨古丝昏昩三尺绢画此当是展子防坐中识别有公子意思徃往疑魏贤子防与贤皆妙笔观玩磨灭穷嵗年涂丹抹青尚欺俗旱龙雨日犹卖钱是亦可以秘疑亦可以捐为君题卷尾愿君世世传
　　题宗子赵明叔盘车图后【饶徳操】
　　跌宕平生万里程盘车一展老心惊溪昏树老牛争力似聴当年风雨声
　　画车诗二首【苏东坡】
　　何人画此双轮车便是当年欹器图上易下难须审细左提右挈免疎虞
　　九衢歌舞颂王明谁测寒泉独自清赖有千车能散福化为膏雨满重城
　　同原甫咏秘阁藏古器图【刘叔赣】
　　黄占金宝气天瑞告成功绩事今时絶书文自古同掊钩记巫锦按刻异桓公尘世无由覩昆山防府中
　　题齐安新刻雪堂图【周少隐】
　　名驹汗血乆不闻天遣两苏空马羣当时二十出西蜀已説贾生能过秦玉堂词翰不起草建隆以来能几人功名后世只忠谠流落一生尝苦辛心知才大难为用小折波涛入嘲弄偶结江边一把茅来作黄州六年梦劝君愼勿剪柔柯雪堂杨栁公亲种扁舟夜入赤壁江手持杯酒浇周郎酒醒月落赋已就东方日白天相将尔来不知谁好事尽写公诗画图里短披虽在人已亡空看江波接天起浮云灭尽名不磨千古长流似江水
　　屏扇
　　题海图屏风【白乐天】
　　海水无风时波涛安悠悠鳞甲无小大遂性各沈浮突兀海底鼇首冠三神丘钓网不能制其来非一秋或者不量力谓兹鼇可求赑屭牵不动纶絶沈其钩一鼇旣顿颔诸鼇齐掉头白涛与黒浪呼吸绕咽喉喷风激飞廉鼓浪怒阳侯鲸鲵得其便张口欲吞舟万里无活鳞百川多倒流遂使江汉水朝宗意亦休苍然屏风上此画良有由
　　呉子野将出家赠扇山枕屏【苏子瞻】
　　峩峩扇中山絶壁信天剖谁施大员镜衡霍入户牖得之老月师画者一醉叟常疑若人胸自有云梦薮千岩在掌握用舍弹指乆低昂不自知恨寄儿女手短屏虽曲折高枕谢奔走出家非今日法水洗无垢浮游云释峤燕坐栁生肘忘怀紫翠间相与到白首
　　画枕屏【苏子由】
　　绳牀竹簟曲屏风野水遥山雾雨蒙长有滩头钓鱼叟伴人间卧寂寥中
　　和张耒高丽松扇【苏子瞻】
　　可怜堂堂十八公老死不入明光宫万牛不来难自献裁作团圆手中扇屈身防垢君一洗挂名君家诗集里犹胜汉宫悲婕妤网虫不见乘鸾子
　　书皇亲扇
　　十年江海寄浮沈梦绕江南黄苇林谁谓风流贵公子笔端还有五湖心
　　题小景扇【黄山谷】
　　草色青青栁色黄桃花零落杏花香春风不解吹愁却春日偏能惹恨长
　　谢郑闳中恵高丽画扇二首
　　防稽内史三韩扇分送黄门画省中海上人烟来眼界全胜博物注鱼虫
　　苹汀游女能骑马传道蛾睂画不如宝扇真成集陈隼史臣今得杀青书
　　题恵崇画扇
　　恵崇笔下开江面万里晴波向落晖梅影横斜人不见鸳鸯相对浴红衣
　　画雪扇子【刘叔赣】
　　洒落瑶花溥苍茫杀气深因风惊拂面濯热幸开襟夜色非闗月朝云不待阴秋风未应起好在郢中吟
　　题宗室大年画扇四首【晁无咎】
　　栁动燕初来波生鴈将去惟有小崧高苍苍自如故鸜之仍鹆之尔名今是非人言不逾济何事满苔矶西风入丛竹惨澹带秋阴惊起中泜鴈衡阳万里心王孙蕴竒意绕素淡云烟借与王摩诘含毫思邈然
　　题世南画扇【蔡天啓】
　　野水潺潺平落涧秋风瑟瑟细吹林逢人抱瓮知村近隔屋闻钟觉寺深
　　子瞻画扇【林子仁】
　　夫子江湖客毫端托渺茫攒峰埋暮雨古树困天霜偪侧余僧舍溟蒙失鴈行死生随化尽此意独难忘
　　题画扇【程叔易】
　　万里稻粱高兴谁将出入君怀已讶天边月上更疑苹末风来
　　徐叔明校书篆笔竒古复作丹青为予作汉江莫霭扇材极妙力求鄙句作此以赠【李商老】
　　曩时徐骑省篆古逼秦相后来得仍孙毫端溟渤壮能回顿挫姿丹青生意匠余酣写便面万里烟莽苍何许捕鱼郎落日荡双桨无劳剪吴松安用买叠嶂真欲老是间尘境孰非攘怜君俱入妙简逺复清旷定为造物嗔觅句聊分谤
　　蒲元亨画四时扇图【僧慧洪】
　　画工妙物无不可谁能笔端自忘我醉蒲睡着呼不闻但见解衣盘礴臝起来潄墨滋破研霜绡咫尺开纨扇防缀四时无不有但觉眼前红绿云破连峰青碧开林梢时复见楼台断桥落日空流水为问秦人安在哉春山杳霭知何处夏木森森蔽云雨秋阴未破雪满山笑指千峰欲归去看山对客忆峩嵋客去愁多自不知满眼匡庐看画轴平生坐愧虎头痴万法浮云定何有白鹤归来千载后江山长在世身忙嵗月不移舟壑走对此未归心欲折借君玉斧脩圆月防看谈笑满清风讵使人间长炎热
　　题扇【王介甫】
　　玉斧脩成宝月圆月边仍有女乘鸾青防风露非人世鬓乱钗横特地寒





　　声画集卷六
　　钦定四库全书
　　声画集巻七
　　宋　孙绍逺　编
　　畜兽
　　画龙【刘叔赣】
　　南人谒雨争图龙画师放笔为老雄烟云满壁夺昼色雷电应手生狂风观者皆惊爪牙动攫挐意似翻长空吾疑奋迅出户牖何事经时留此中共言叶公初好画当时亦有神龙下天意为霖非尔能世俗慕真聊事假
　　赠徐微中画龙【王佐才】
　　阴阳变化万物从其间至神惟真龙庸夫俗眼不得见或跃或潜无定踪后来高士探元窟素缣摹画求形容在昔擅名能几人争为妍巧夸殊功东朐徐氏奋竒趣俊笔醉挥欺古风为余好事辄写寄老鳞苍鬛惊盲聋怒搏沧海喷白浪暗拖暮雨横长空双双头角战初罢奔腾半没寒云中只恐霹雳生坐上爪牙活动挐寰穹轩昂当世称独步贵臣襃誉闻宸聪黄金扇成争进入雄声一日喧深宫从此毫端愈珍重千嵗万嵗传无穷
　　虎图【王介甫】
　　壮哉非罴亦非防目光夹镜坐当隅横行妥尾不畏逐顾盼欲去仍踌躇卒然我见心为动熟视稍稍摩其须固知画者巧为此此物安肯来庭除想当盘礴欲画时睥睨众史如庸奴神闲意定始一扫功与造化论锱铢悲风飒飒吹黄芦上有寒雀惊相呼槎牙死树鸣老乌向之俛噣如餔雏山墙野壁黄昏后冯妇遥看亦下车
　　隂山画虎图
　　隂山健儿鞭控急走势能追北风及逶迤一虎出马前白羽横穿更人立回旗倒防四边动抽矢当前放蹄入爪牙蹭蹬不得施碛上流丹看来湿胡天朔漠杀气高烟云万里埋弓刀穹庐无工可貌此汉使自解丹青包堂上绢素开欲裂一见尤能动毛髪低回使我思古人此地搏兵奋驰夺禽逃兽遁亦萧然岂若封疆今晏眠契丹弋猎汉耕作飞将自老南山边还能射虎随少年
　　题伯时画揩痒虎【黄山谷】
　　猛虎肉醉初醒时揩磨疴痒风助威枯楠未觉草先低木末应有行人知
　　画虎【王佐才】
　　炳毛威骨自精神好祝提毫防刷人纵使不成犹胜狗休添角翼乱天真
　　画虎行为吉州假守苏公作【徐师川】
　　昔日何人画于菟君家独有他家无宣城老包骨已朽纷纷俗子尚谁呼大虎蹲踞小虎戏目光注射百歩外名画多闻内府收人间岂惜千金费巉巉岩岩谷中石老树穹枝拂秋色鋭头将军射不得却挂江南使君壁林间一啸四山风麏惊狐号为堕空不向南山随李广只愁东海笑黄公忆昔余顽少小时先生教诵荆公诗只今耆旧无新语赖有庐山病可师
　　再次韵题于生画二首
　　耽酒丰城客子醉画山崦人家他日营丘伯仲高名逺出长沙
　　彭蠡何限秋鴈此君胸次为家醉里举羣飞出着行排立平沙
　　丹青引赠曹将军霸【杜子美】
　　将军魏武之子孙于今为庶为清门英雄割据虽已矣文彩风流今尚存学书初学卫夫人但恨无过王右军丹青不知老将至富贵于我如浮云开元之中尝引见承恩数上南薫殿凌烟功臣少顔色将军下笔开生面良相头上进贤冠猛将腰间大羽箭褒公鄂公毛髪动英姿飒爽来酣战先帝天马玉花骢画工如山貌不同是日牵来赤墀下迥立阊阖生长风诏谓将军拂绢素意匠惨淡经营中斯须九重真龙出一洗万古凡马空玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干唯画肉不画骨忍使骅骝气凋丧将军尽善葢有神必逢佳士亦写真即今漂泊干戈际屡貌寻常行路人途穷反遭俗眼白世上未有如公贫但看古来盛名下终日坎防纒其身
　　韦讽录事宅观曹将军霸画马图引
　　国初已来画鞍马神妙独数江都王将军得名三十载人间又见真乗黄曽貌先帝照夜白龙池十日飞霹雳内府殷红马脑盘婕妤传诏才人索盘赐将军拜舞归轻纨细绮相追飞贵戚权门得笔迹始觉屏障生光辉昔日太宗拳毛騧近时郭家狮子花今之新图有二马复令识者乆叹嗟此皆骑战一敌万缟素漠漠开风沙其余七匹亦殊絶迥若寒空动烟雪霜蹄蹴踏长楸间马官厮养森成列可怜九马争神骏顾视清高气深稳借问苦心爱者谁后有韦讽前支遁忆昔巡幸新丰宫翠华拂天来向东腾骧磊落三万匹皆与此图筋骨同自从献宝朝河宗无复射蛟江水中君不见金粟堆前松栢里龙媒去尽鸟呼风
　　天育骠骑歌
　　吾闻天子之马走千里今之画图无乃是是何意态雄且杰骏尾萧梢朔风起毛为绿缥两耳黄眼有紫焰双瞳方矫矫龙性合变化卓立天骨森开张伊昔太仆张景顺监牧攻驹阅清峻遂令大奴守天育别养骥子怜神骏当时四十万匹马张公叹其材尽下故独写真传世人见之座右乆更新年多物化空形影呜呼健步无由骋如今岂无騕褭与骅骝时无王良伯乐死即休
　　题壁上韦偃画马歌
　　韦侯别我有所适知我怜君画无敌戏拈秃笔扫骅骝歘见骐驎出东壁一匹龁草一匹嘶坐看千里当霜蹄时危安得真致此与人同生亦同死
　　八骏图【白乐天】
　　穆王八骏天马驹后人爱之写为图背如龙兮颈如象骨竦筋高脂肉壮日行万里疾如飞穆王独乘何所之四荒八极蹋欲徧三十二蹄无歇时属车轴折趁不及黄屋草生弃若遗瑶池西赴王母宴七庙经年不亲荐璧台南与盛姬游明堂不复朝诸侯白云黄竹歌声动一人荒乐万人愁周从后稷到文武积徳累功世勤苦岂知才及四代孙心轻王业如灰土由来尤物不在大能荡君心即为害文帝却之不肯乘千里马去汉道兴穆王得之不为戒八骏驹来周室坏至今此物世称尊不知房星之精下为怪八骏图君莫爱
　　八骏图【并序　元微之】
　　良马无世无之然而终不得与八骏并名何也吾闻八骏日行三万里夫车行三万里而无毁轮壊轴之患盖神车也车人行三万里而无丧精褫魄之患亦神人也无是二神而得是八马乃破车掣御踬人之乗也世焉用之今夫画古者画马而不画车驭不画所以乘马者是不知夫古者也余因作诗以辨之
　　穆王志空阔将行九州野神驭四来归天与八骏马龙种无凡性龙行无暂舍朝辞扶桑底暮宿昆仑下鼻息吼春雷蹄声裂寒瓦尾掉沧波黒汗染白云赭华辀木修密翠葢尚妍冶御者腕不移乘者寐不假车无轮扁斵辔无王良把虽有万骏来谁是敢骑者
　　八骏图【杜荀鹤】
　　丹雘传真未必真那知筋骨与精神秖今市骏凭毛色绿耳骅骝赚杀人
　　申王画马图【苏子瞻】
　　天宝诸王爱名马千金争致华轩下当时不独玉花骢飞电流云絶潇洒两坊岐薛宁与申凭陵内廏多清新肉騣汗血尽龙种紫袍玉带真天人骊山射猎包原隰御前急诏穿围入扬鞭一蹙破霜蹄万骑如风不能及鴈飞走惊开翠华按辔从天回五家锦绣变山谷百里舄珥遗纤埃青骡蜀栈两超忽高凖浓蛾散荆棘回首追风趁日飞五陵佳气春萧瑟
　　书韩干牧马图
　　南山之下汧渭之间想见开元天宝年八坊分屯隘秦川四十万匹如云烟骓駓骃骆骊骝騵白鱼赤骍皇防龙颅鳯颈狞且妍竒姿逸徳隐驽顽碧眼胡儿手足鲜嵗时剪刷供帝闲柘袍临池侍三千红妆照日光流渊楼下玉螭吐清寒往来蹙踏生飞湍众工防笔和硃铅先生曹霸弟子韩廏马多肉尻脽圆肉中画骨夸尤难金羁玉勒绣罗鞍鞭棰刻烙伤天全不如此图近自然平沙细草荒緜惊鸿脱争后先王良挟防飞上天何必俯首服短辕
　　韩干十四马
　　二马并驱攅八蹄二马宛颈騣尾齐一马任前双举后一马却避长鸣嘶老髯奚官骑且顾前身作马通马语后有八匹饮且行微流赴吻若有声前者既济出林鹤后者欲涉鹤俛啄最后一匹马中龙不嘶不动尾摇风韩生画马真是马苏子作诗如见画世无伯乐亦无韩此诗此画谁当看
　　书韩干二马
　　赤髯碧眼老鲜卑回防如萦独善骑赪白紫骝俱絶世马中岳湛有妍姿
　　次韵子由书李伯时所藏韩干马
　　潭潭古屋云幙垂省中文书如乱丝忽见伯时画天马朔风胡沙生落锥天马西来从西极势与落日争分驰龙膺豹股头八尺奋迅不受人间羁元狩虎脊聊可友开元玉花何足竒伯时有道真吏隐饮啄不羡山梁雌丹青弄笔聊尔耳意在万里谁知之干惟画肉不画骨而况失实空余皮烦君巧説腹中事妙语欲遣黄泉知君不见韩生自言无所学廏马万匹皆吾师
　　题孙叔静所蓄韦偃十马图
　　神工妙技帝所收江东曹韩逝莫留人间画马惟韦侯当年为谁扫骅骝至今霜蹄踏长楸圉人困卧沙垅头沙苑茫茫蒺藜秋风騣雾鬛寒飕飕龙种尚与驽骀游长稭短豆岂汝羞八銮六辔非良谋古来西山与东丘
　　次韵黄鲁直画马试院中作
　　少年鞍马勤逺行卧闻龁草风雨声见此忽思短防横十年髀肉磨欲透那更陪君作诗瘦不如芋魁归饭豆门前欲嘶御史骢诏恩三日休老翁羡君怀中双橘红【黄有老母】
　　和王晋卿题李伯时画马
　　督邮有良马不为君所竒顾收纸上影骏骨何由归一朝见萦防蚁封惊肉飞岂惟马不遇人已半生痴
　　戏书伯时画御马好头赤
　　山西战马饥无肉夜嚼长稭如嚼竹蹄间三丈是徐行不信天山有坑谷岂如廏马好头赤立仗归来卧斜日莫教优孟卜葬地厚衣薪槱入铜厯
　　和叔盎画马
　　天骥徳力备马外龙麟中皇天不遣言兀与画图同驽骀饱官粟未受一洗空十驾均一至何事籋云风
　　韩干三马【苏子由】
　　老马侧立鬃尾垂御者高拱持青丝心知后马有争意两耳微起如立锥中马直视翘右足眼光已动心先驰仆夫旋作奔佚想右手正控黄金羁雄姿骏发最后马回身奋鬛真权竒圉人顿辔屹山立未聴决骤争雄雌物生先后亦偶耳有心何者能忘之画师韩干岂知道画马不独画马皮画出三马腹中事似欲讥世人莫知伯时一见笑不语告我韩干非画师
　　韩干二马
　　玉带胡奴骑且牵银鬃白鼻两争先八坊龙种知何数乞与岐邠并锦韀
　　次韵子瞻和子由观韩干马因论伯时画天马【黄山谷】
　　于阗花骢龙八尺看云不受络头丝西河骢作葡萄锦双瞳夹镜耳卓锥长楸落日试天歩知有四极无由驰电行山立气深稳可耐珠鞯白玉羁李侯一顾叹絶足领畧古法生新竒一日真龙入图画在坰羣雄望风雌曹霸弟子沙苑丞喜作肥马人笑之李侯论干独不尔妙画骨相遗毛皮翰林评书乃如此贱肥贵瘦渠未知况我生平赏神俊僧中云是道林师【俊一作骏】
　　咏李伯时摹韩干三马次苏子由韵简伯时兼寄李徳素
　　太史琐窗云雨垂试开三马拂蛛丝李侯写影韩干墨自有笔如沙画锥絶尘超日精爽紧若失其一望路驰马官不语臂指挥乃知仗下非新羁吾尝览观在坰马驽骀成列无权竒缅怀胡沙英妙质一雄可将十万雌决非厮养所成就天骥生驹人得之千金市骨今何有士或不价五羖皮李侯画隐百寮底初不自期人悮知戏弄丹青聊卒嵗身如阅世老禅师
　　题韦偃马
　　韦侯常喜作羣马杜陵诗中如见画忽开短卷六马图想见诸老醉骑驴龙眠作马晚更妙至今似觉韦偃少一洗万古凡马空句法如此今谁工
　　题伯时天育骠骑图二首
　　玉花照夜今无种枥上追风亦不传想见真龙如此笔蒺藜沙晚草迷川
　　明窗槃礴万物表写出人间真乗黄邂逅今身犹姓李可非前世江都王
　　次韵子瞻咏好头赤图
　　李侯画骨不画肉笔下马生如破竹秦驹虽入天马图犹恐真龙在空谷精神权竒汗沟赤自有赤乌能逐日安得身为汉都防三十六城看歴歴
　　咏伯时象龙图
　　上党良家子挽强如屈肘三十读春秋岂为莎车首谁言冯光禄不如甘延寿虽无千户封乃得六龙友
　　咏伯时虎脊天马图
　　笔端那有此千里在胸中四蹄雷雹【雹一作电】去一顾马羣空谁能乗此物超俗驾长风逸材归辔勒嵗在执徐同
　　观伯时画马
　　仪鸾供帐饕虱行翰林湿薪爆竹声风帘官烛泪纵横木穿石槃未渠透坐窗不遨令人瘦贫马百藖逢一豆眼明见此五花骢径思着鞭随诗翁城西野桃寻小红
　　题伯时画顿尘马
　　竹头抢地风不举文书堆案睡自语忽看高马顿风尘亦思归家洗袍袴
　　次韵苏子瞻韩干马赠李伯时【刘叔赣】
　　韩干画马名独垂冰纨素幅横素丝诸公赋诗邀我和我如钝锥逢利锥区中才容三万里正可騕褭一日驰朝燕暮呉亦其亚幸得夷路无絷羁此间三马皆国马瑰姿逸态成崛竒有如秋空见霜鹘下睨众禽皆伏雌良工苦心为逺到天机要眇潜得之区区驽骀浪自负岂有丑骨包妍皮李侯洒笔定超诣尚有天骥君未知宛王母寡今授首汗血不敢藏贰师
　　和王平甫韩干画马行
　　韩干画马出曹霸得名不在陈翃下诏令师许辞不可苑中万马师在我王侯读书爱此言由来能事须天然看图作诗寄慷慨锦文织字珠聨篇乘黄騕褭乆埋没安西大宛路超忽丹青能令千万年不比燕人空市骨霜蹄踣铁精权竒耳截筒竹稍垂丝超前抉后三十尺一日千里御者谁防笔和铅人所同尔曹独成第一工神凝意合不可料天驷降精来此中少陵作诗讥画肉惋惜骅骝气凋缩未知良工尝苦心空使时人争贱目九臯相目观天机神隽不辨黄与骊君知画手贵自我何若相法非有师拙工俗手纷纷是畏避权豪如畏死生栋湿涂多覆屋巧书掣肘真难使吾知公诗主于此丈夫特立嗟已矣
　　韩干马图【张文潜】
　　头如翔鸾月颊光背如安舆胸臆方心知不载田舍郎开元天子红袍香韩干写时国无事天闲树阴春画长双髯执辔俨在旁如瞻驰道黄屋张北风扬尘燕贼狂廏中万马驱范阳天子乘骡蜀山险满目苜蓿为谁芳
　　观江都王画马【李成年】
　　落落名王唐帝孙笔端飞洒只逡巡风云絶足知何在粉墨余姿若有神可信权竒尽龙种不应腲脮失天真骅骝寂寞龙眠死更复何人接后尘
　　叶少蕴出示郑先觉阅骏图为作长歌【洪玉父】
　　丹青得名曹将军画马已来无复人诸生韩干受肉法絶足亦传沙苑真儒林望郎李公麟曹韩复生能与邻心胸可纳天西极纨素频空冀北羣郑生晚识李侯比自许笔端轻万里山川初出大宛城翰墨尤沾渥洼水汗血歕沙指顾间露鬛风鬉卷中起戏成十马皆龙材前有飞黄后山子叶公好尚有祖风苦爱真龙似画龙千金不惜市骏骨睥睨神物秋豪中英雄尝闻妾换马意气欲将诗拔画诗工画合两崛竒谷量马观未论价公诗自是生骅骝恨公不身亲李侯向来曹韩空白头次韵苏子由咏李伯时所藏韩干马【王仲至】
　　天闲不遇头亦垂真性本不求青丝由来竒骨类竒士立见俱似囊中锥鳯头初踏葱岭至绣膊东由青海驰春风宛转白玉镫晚日照耀黄金羁李侯对此意匠发造物真比豪端竒方歅之相岂可拟颠倒未免雄称雌翰林相继写高韵何止羊何共和之玉花照夜古称美顔色乃是论其皮固知神俊不易写心与道合方能知文章书画固一理不见摩诘前身应画师
　　画马图【吕居仁】
　　平沙逺草春未生万马夜起争悲鸣愁云欲坠【一作堕】都防垒急雪时下屯田营胡人却是畏深入汉家飞将巳云集此时一马直【一作费】万钱陇右河湟更供给边尘浄尽今百年万马潦倒西风前天生骏骨例艰阻是处雕鞍防爱怜君家九幅开新帐歘见騕褭华堂上长鞭不用羁络逺雾縠云罗倚惆怅高旌嫋嫋霜露微苜蓿得雨连山肥同时战士今不归曹霸弟子能神竒毫端妙处君得之驽骀往来空尔为
　　题韩干画马【韩子苍】
　　古画仍藏古锦囊故人携得自瞿塘僰僮筰马应羞见羌户方调两骕骦
　　跋江都王马【陈去非】
　　天上房星空不动人间画马亦难逢当年笔下千金鹿此日窗前八尺龙
　　题伯时画温谿心等贡五马
　　漠漠河西尘几重年来画马亦难逢题诗记着今朝事同看联翩五疋龙
　　曽徽言运判出张生所画马
　　槃礴解衣处胸中应不羣未呈千里足空见五花文良乐世难有骥驽谁与分高才喜能事故遣画兰筋
　　题刘资仁韩干饮马图【赵乂若】
　　韩干所画天闲图县官日给三品刍不嘶不鸣肥如鳬时时步作康庄衢饮之曲江戏短芜沙软风轻乐于于岂知渥洼直龙驹垂头戢耳困盐车圉人太仆反歔瘦骨硉矹甘为驽不须骧首顾长途局促骥足何时无
　　伯时四骑【陈子高】
　　弱毫寸纸有余地如见天闲八尺龙坐想时危真致此两军旗鼓噪西风
　　观壮舆所藏伯时马【僧祖可】
　　平生徒说追风足厌见驽骀饱刍粟刘侯为出二马图缅想权竒在坰牧本朝不伐大宛城公初得之无乃惊胡沙燕山在吾目短草落日低边明雄姿忽作风动壁意气腾骧欲无敌前者骄矜后者驰信矣能先乌疾飞圉人亦复神超然亮作俗肉勤加鞭吁嗟骏骨世定有良乐不逢长弃捐
　　书晁説之考牧图【苏子瞻】
　　我昔在田间但知羊与牛川平牛背稳如驾百斛舟舟行无人岸自移我卧读书牛不知前有百尾羊聴我鞭声如鼓鼙我鞭不妄发视其后者而鞭之泽中草木长草长病牛羊寻山跨坑谷腾趠筋骨强烟蓑雨笠长林下老去而今空见画世间马耳射东风悔不长作多牛翁
　　题竹石牧牛图【黄山谷】
　　野次小峥嵘幽篁相依绿阿童三尺棰御此老觳觫石吾甚爱之勿遣牛砺角牛砺角尚可牛鬬残我竹
　　题李亮功戴嵩牛图
　　韩生画肥马伏仗有辉光戴老作瘦牛平生千顷荒觳觫告主人实已尽筋力乞我一牧童林间聴横笛
　　戏题指纹鬬牛图【谢民师】
　　左者前其角右者后其足浼君双指螺战此两觳觫草长水逺日悠悠不向桑间自在休蜗头尚可屠蛮触壁上从今鬬二牛
　　次韵李成徳谢人恵墨牛【谢幼槃】
　　君不见八百里夸王氏駮尝敕家童莹蹄角绮襦纨袴竞奢豪卧疾不安愁祸作何如传宝墨牛图不饰青黄如素朴向来竒画购千金宜在兰台天禄阁两牛方鬭未雌雄或奔而从或小却其余三四亦殊絶或如虎卧鹤俛啄滕王蛱蝶东丹马嘉陵山水青田鹤如将优劣比人材长文何必慙文若人言爱画亦一癖被野牛羊何用貌是家持论果非耶烦君试为评其畧
　　朱端甫以画牛一纸遗李成徳成徳以示予为赋长韵
　　画牛蹄角四十八楮生尘昏仅可阅头头露地各逍遥不愁牵车喘见月舐笔和墨谁氏子定自道人非画史把鼻牵囘得真牧信手摹成妙如此朱公自是老斵轮不惜是牛持赠君愿君成诵石巩语更将此画同参取
　　题双牛图【韩子苍】
　　騃牛蹢躅知何事定自春山细雨来漫漫平沙相逐去可无人掣鼻头回
　　好事谁如公子贤千金买画亦欣然老夫若有沈牛二春雨归耕负郭田
　　题赵君发牧牛图
　　王孙岂识田家趣妙画聊因好古收惟有野人开巻笑忆骑牛背下西畴
　　和老人观牧图【崔徳符】
　　作官畏人嘲胡孙骑牧牛却离大江水还家整归舟还家此计不可移此乐勿令儿辈知行歌带索拾遗穂耳静不复闻征鼙功名亦妄尔吾生去此将安之趂此青草长自牧牛与羊不减九十头何翅三百强沙平水浅南山下千角万蹄如此画牛腰吹笛遡秋风不问人间矍铄翁
　　题牧牛图【陈去非】
　　千里烟草绿连山雨新足老牛抱朝饥向山影觳觫犊儿狂走先过浦却立长鸣待其母母子为人实仓廪汝饥不慙人愧汝牧童生来日日娯只忧身大当把锄日斜睡足牛背上不信人间有广舆
　　曹夫人牧羊图【陈子高】
　　日长永巷车音细插竹洒盐纷妒恃美人零落泾水寒雨鬓风鬟一挥涕柔毛与人羣儿女恩怨徒纷纷洞房那复知许事但画逺牧连空云槲叶飘萧晚风劲羖防相追寒鹊并短童何处沙草深族走羣飞各天性向来鞍马曹将军文采班班今尚存林下夫人更超絶新图不作五花文
　　题宗室永年画犬图【夏均父】
　　公子朝回玉宸里戏弄丹青歌扇底兴来貌写到秾拳尾如摇欲投胔丰颅阔腋伟骨相纵逸未饶卢鹊驶庭除花开春尚寒屈藏短喙眠朝暾其一狺狺口若吠欲前却立客在门俗言犬马最难画众所共识谁面谩非如鬼物隐幽眇反覆丑好悬毫端纷纷众史坐叹息笔仗突兀不可扳乃知心匠本神授以心运手不作难我家败屋依破垣偷儿踏瓦惊夜眠四壁虽如长卿第旧物尤存子敬毡就君乞取挂墙壁端能警我窥窬客
　　书艾宣画黄精鹿【蘓子瞻】
　　太华西南第几峰落花流水自重重幽人只采黄精去不见青山鹿养茸
　　易元吉画猨【刘莘老】
　　槲林秋叶青玉防枝间倒挂秋山猨古面睢盱露瘦月氄毛匀腻舒云老猨顾子稍留滞小猨引臂劳攀援坐疑跳掷避人去彷佛悲笑生壁间巴山楚峡几千里寒岩数丈移秋轩渺然独起林壑志平生愿得与彼羣吾知画者古有説神鬼为易犬马难物之有象众所识难以伪笔淆其真传闻易生近已死此笔遂絶无几存安得千金买遗纸真伪常与识者论
　　观易元吉獐猨图歌【秦少游】
　　参天老木相樛枝嵌空怪石衔青漪两猨上下一旁挂两猨熟视苍蛙疑萧萧丛竹山风吹海棠杜宇相因依下有两獐从两儿花飱草啮含春嬉易老笔精湖海推画意忘形形更竒解衣一扫神扶持他日自见犹嗟咨金钱百万酒千防荆南将军欣得之老禅豪取槖为垂白画掩门初许窥房栊炯炯明冬曦榛藂羽革分毫厘残篇未终且归读嵗暮有间重借披
　　题易元吉画獐【陈去非】
　　纷纷骑马尘及腹名利之窟争驰逐眼明见此山中吏怪底吾庐有林谷雌雄相对目炯炯意闲不受荣与辱掇皮皆真岂自如坐令猫犬羞如仆我不是李卫公欺尔无魂规尔肉又不是曹将军数肋射尔不遗族明窗无尘帘有香与尔共此春日长戏弄竹枝聊卒嵗不羡晋宫车下羊
　　题画
　　碎身鹰犬慙何忍埋骨诗书事亦微霜露深林可终嵗雄雌暖日莫忘机
　　观史氏画马图【梅圣俞】
　　谁缝冰纨十二幅画出胡马一百蹄胡人纵猎走且射野牛骇怒头角低黄骢铁骝白的颡散作五花头不齐弯弓未发箭在手二十五匹俱征西往闻胡瓌能画马阴山七骑皆戍奚或牵或立或俛视闲暇意思如鸣嘶风吹裘带旗脚展沙草一向寒凄迷鳯缾挈酒鞍挂获毡庐毳帐半隐堤观此二图诚亦好欲比瓌笔犹云泥
　　题黄县丞墨牛【周少隐】
　　一牛饱卧春草绿一牛下坡引黄犊长安可笑人海中眼前见此三觳觫诗翁老去饥满腹归把春犂岂非欲人生所愿能几何百畆良田一牛足












　　声画集卷七
　　钦定四库全书
　　声画集卷八
　　宋　孙绍逺　编
　　翎毛
　　通泉县署屋壁后薛少保画鹤【杜子美】
　　薛公十一鹤皆写青田真画色久欲尽苍然犹出尘低昂各有意磊落如长人佳此志气逺岂惟粉墨新万里不以力羣游森防神威迟白鳯态非是鸧鹒邻高堂未倾覆幸得慰嘉宾曝露墙壁外终嗟风雨频赤霄有真骨耻饮洿池津防防任所往脱畧谁能驯
　　生日承刘景文文思以古画松鹤为寿且贶佳篇次韵为谢【苏子瞻】
　　问余一室间宁有千里廓尘心洗长松逺意发孤鹤生朝得此寿死籍疑可落微言在参同妙契藏九籥故人有竒趣逸想寄幽壑霜枝谢寒暑云翮无前却何须构明堂未羡巢阿阁缅怀别时语复作数日恶诗膄固堪怜字瘦还可愕高标忽在眼清梦了如昨君今哙等伍志与湛辈各岂待相愿言方为不朽托子云老执防长孺终主爵吾当追乔松子亦鄙卫霍
　　书艾宣画竹鹤
　　此君何处不相宜况有能言老令威谁识长身古君子犹将缁布缘深衣
　　题老鹤万里心【黄山谷】
　　仙人驾飞骑朝防白云衢老骥不服乘清唳彻九虚野田篁竹底毰毸伴鸡凫时因长风起犹欲试南图
　　画鹤【刘叔赣】
　　置此怜神骏三年故不飞轩居宁假宠野客防忘机燕雀相笑凫鹥直自肥蓬莱千万里正想玉为衣
　　次韵钱逊叔独鹤图三首【吕居仁】
　　长颈疎身懒不前此宁有望更腾骞懿公爱尔非无意要压曹人三百轩
　　粉墨半销翎翅短正如衰髪不胜簮可怜少保功名悮写出凌云意不堪
　　眼明见此出笼鹤似我北归辞瘴岚愼勿【一作莫】低头待牧养人间欣戚尽朝三
　　题画孔雀【黄山谷】
　　桄榔暗天蕉叶长终露文章缨世网故山桂子落秋风无因雄雌碧云上
　　画鹘行【杜子美】
　　高堂见生鹘飒爽动秋骨初惊无拘挛何得立突兀乃知画师妙巧刮造化窟写此神俊姿充君眼中物乌鹊满樛枝轩然恐其出侧脑看青霄宁为众禽没长翮如刀剑人寰可超越乾坤空峥嵘粉墨且萧瑟缅思云沙际自有烟雾质吾今意何伤顾步独纡郁
　　杨监又出画鹰十二扇
　　近时冯绍正能画鸷鸟様明公出此图无乃传其状殊姿各独立清絶心有向疾禁千里马气敌万人将忆昔骊山宫冬移含元仗天寒大羽猎此物神俱王当时无凡材百中皆用壮粉墨形似间识者一惆怅干戈少暇日真骨老崖嶂为君除狡防是翻韝上
　　姜楚公画角鹰歌
　　楚公画鹰鹰带角杀气森森到幽朔观者贪愁掣臂飞画师不是无心学此鹰写真在左绵却嗟真骨遂虚传梁间燕雀休惊怕亦未抟空上九天
　　画鹰
　　素练风霜起苍鹰画作殊攫身思狡侧目似愁胡绦镟光堪摘轩楹势可呼何当击凡鸟毛血洒平芜
　　杨照承议芦鴈枕屏【毕仁叟】
　　画师不肯传风蝶故作枯干逞竒絶清秋未合结繁阴深户何从洒飞雪雪里鸭儿苦耐寒眠沙枕浦白云黄芦槭槭枝叶干江头鸣鴈恰飞起恍如身到潇湘间潇湘洞庭云水隔山路坡陁断行客从来冬景画已难况有翎毛似崔白已觉冰漫稻粱少更疑水宿溪垠窄生平有道付沧洲今日牀头动行色屏风主人家近逺我昔曾过浔阳县田芦野鴈尝亲见出门解榻定相逢借我家乡令对面
　　次韵功父观余画雪鹊有感二首【苏子瞻】
　　早知臭腐即神竒海北天南总是归九万里风安税驾云鹏今悔不卑飞
　　可怜倦鸟不知时空羡骑鲸得所归玉局西南天一角万人沙苑看孤飞
　　高邮陈直躬处士画鴈二首
　　埜鴈见人时未起意先改君从何处看得此无人态无乃槁木形人禽两自在北风振枯苇微雪落璀璀惨淡云水昏晶荧沙砾碎弋人怅何慕一举渺江海
　　众禽事纷争野鴈独闲洁徐行意自得俯仰若有节我衰寄江湖老伴杂鵞鸭作书问陈子晓景画苕霅依依聚圆沙稍稍动斜月先鸣独鼓翅吹乱芦花雪
　　题晁以道雪鴈图【黄山谷】
　　飞雪洒芦如银箭前鴈惊飞后回盼凭谁説与谢元晖休道澄江浄如练
　　题刘将军鴈
　　滕王蛱蝶双穿花东丹胡马歕胡沙邢连将军一笔鴈生不并世俱名家
　　将军一矢万人看雪洒晴空碎羽翰乞与失羣沙宿鴈笔间千顷暮江寒
　　戏题大年防御芦鴈
　　挥毫不作小池塘芦荻江村落鴈行虽有珠帘笼翡翠不忘烟雨罩鸳鸯
　　题画鹅
　　驾鹅引颈回似我胸中字右军数能来不为口腹事
　　题画鴈
　　水国鸿鴈秋烟沙风日丽莫遣弓角鸣惊飞不成字
　　题刘将军鹅
　　箭羽不霑春水籀文时印平沙想见山阴书罢举羣驱向王家
　　和苏翰林题李甲画鴈二首【晁无咎】
　　画写物外形要物形不改诗传画外意贵有画中态我今岂见画观诗鴈真在尚想高邮间湖寒沙璀璀冰霜已凌厉藻荇良琐碎衡阳渺何处中沚若烟海
　　萧条新湖秋霜落洲渚洁莲垂兰杜死菖蒲见深节惨淡沙砾姿清波侣羣鸭往时吴兴守看画忆苕霅为仪尚不汚孤高比云月闻在雪堂时满堂唯画雪
　　省中画屏芦鴈【郑毅夫】
　　高堂倾动长江流黄芦羣鴈满沧洲扫开长安尘土窟写出江南烟水秋两鴈斜飞入空阔四鴈顾慕横沙头高风拉折苍玉干芦花雪尽无人收赤日飞光不敢近但觉爽气屏间浮尝闻画龙入神变坐驰云雨天地游只恐此鴈亦飞去潇潇万里谁能留
　　题自画芦鴈【李膺仲】
　　晚来无事理扁舟唤起骚人漫浪愁过眼飞鸿三两字淡烟寒日荻花秋
　　题芦鴈扇【吕居仁】
　　鴈下秋已晚江天风雨微寜为聚沙立不作旁云飞
　　睡鸭【黄山谷】
　　山鸡照影空自爱孤鸾对镜不作双天下真成长防合两凫相倚睡秋江
　　小鸭
　　小鸭从看笔下生幻法生机全得妙自知力小畏沧波睡起晴沙依晚照
　　戏咏子舟画两竹两鸜鹆
　　风晴日暖摇双竹竹间对语两鸜鹆鸜鹆之肉不可食人生不才果为福子舟之笔利如锥千变万化皆天机未知笔下鸜鹆语何似梦中蝴蝶飞
　　观东坡画雪鹊有感作诗寄恵州【郭功甫】
　　平生才力信瑰竒今在穷荒岂易归正似雪林枝上画羽翰虽好不能飞
　　题画雪爵【韩子苍】
　　寂寂黄山处士居空林急雪鸟相呼不知此子何由见归与先生作画图
　　只画山禽依雪竹斯人用意复谁知肻来禁籞图神爵应已传呼作画师
　　闵师上人以鹭鸶二轴为寄【林和靖】
　　闲飏粉素荷苇外数声唯欠呌秋阴虚堂隐几时悬看増得沧洲趣更深
　　书艾宣画杏花白鹇【苏子瞻】
　　天工剪刻为谁妍抱蘂游蜂自作团把酒惜春都是梦不如闲客此闲看
　　臣以御画鹊示臣某谨再拜稽首赋诗【韩子苍】
　　君王妙画出神机弱翅争巢并语时想见春风鳷鹊观一双飞占万年枝
　　舍人簮笔上蓬山辇路春风从驾还天上飞来两乌鹊为传喜色到人间
　　题鹡鸰图
　　有弟留南楚经年不寄书天涯数行泪独对鹡鸰图
　　赠昙润画鹑【王佐才】
　　饮啄飞鸣各后先当时操笔想中传生来野态无拘束万里秋风自在天
　　赵令晏崔白大图幅径三丈【苏子瞻】
　　扶桑大蠒如瓮盎天女织绡云汉上徃来不遣鳯衔梭谁能鼓臂投三丈人间刀尺不敢裁丹青付与濠梁崔风蒲半折寒鴈起竹间的皪寒江梅画堂粉壁翻云幕十里江天无处着好卧元龙百尺楼笑看江水拍天流
　　戏题小雀捕飞虫画扇【黄山谷】
　　小虫心在一啄间得失与世同轻重丹青妙处不可传轮扁斲轮如此用
　　汪履道家所蓄烟雨芦鴈图【僧慧洪】
　　西湖漠漠生风雨浦浦圆沙凫鴈聚今日秋堂素壁间忽见西湖最西浦翩翻两鴈方欲下数只飘然掠波去独余一只方稳眠有梦不成亦惊顾萧萧碧芦秋叶赤青沙白石纷无数我乃江湖不系舟尔辈况亦江湖侣今人便亦寻睿郎呼船深入龙山坞
　　观雪鴈图
　　水落阴湖洲渚生风折败荷枯苇茎白沙凿凿黒云重熟视满空翻玉英湖边两鴈谁教汝稳卧自多高世情恵崇逸想巧图画定应爱汝梦偏清
　　观橘洲鴈图
　　道林风景乆不到忽见橘洲芦鴈行笑里笔端三昩力坐中移我过潇湘
　　谢紫微以画鹭两轴为寄【梅圣俞】
　　白鹭画双素粉毫幽趣多翘沙依折苇刷羽对衰荷浦思悬秋壁江情忆钓蓑因君逺相寄时咏到沧波和潘叔治题刘道士房壁薛稷六鹤图
　　穷年见俛啄无有饥之意虽存玉山禾不入丹青喙因思方嘲此岂优谐类【咏啄食】
　　举足徒有势行沙遂无踪回颈诚已乆未知兢何从安能见俦侣顾望自颙颙【咏顾步】
　　引吭向层霄声闻期在耳鼓吻意岂疎知音何已矣安得九臯同流响入万里【咏唳天】
　　知逢仙圃风飘飖奋双翅拊节余欲助和歌谁尔类但看矫然姿固于流雪异【咏舞风】
　　孤标近僊坛依约闻坠露俨如举止扬稍见神爽悟晓月坐清轩寒添壁间素【咏警露】
　　六鹤皆不同初生薛公笔况兹刷羽者奋迅如天质墨客怀赏深题诗仍我率【咏理毛】
　　虫鱼
　　仲咸借予海鱼图观罢有诗因和【王元之】
　　偶费霜缣与防毫海鱼图画满波涛搘牀难死慙壳把酒狂歌忆蟹螯鲳蚱脚多垂似带防魦齿密利如刀何当一一穷真伪须把千寻铁网捞
　　赠徐子虚画鱼【王佐才】
　　我尝放意游江湖喜从钓叟观真鱼有时临溪行复坐秋水无风鱼自如鲜鳞滑鬛随上下回旋戏跃形皆殊两两相逢若对语聚头戢戢摇双须忽然散漫背游去一半掉尾潜菰蒲往来得所弄晴色员波触动生浮珠困依垂杨看不足尽日忘归谁与俱自从北走尘土窟十年不复瞻莼鲈凭谁画出江湖趣东海今闻徐子虚毫端夺得生时意京师好事争传摹写成双幅辄遗我展舒活动惊堂隅穷搜前古少竒笔此本只恐人间无任教涸辙强濡沬对面相忘千里书
　　王摩诘钓鱼图【王履道】
　　我本江湖人市朝岂无心偶然堕世网如鸟思长林交亲岂不多之子徳我深赐沐有余间一马时相寻茅亭容膝耳九衢可窥临挂壁出古图惊笑靡自任笔墨粗可识佳处疑非今佳哉王摩诘风味我所钦自状钓鱼图苇间相挐音有如渼陂游一杜挟两岑坐令黄尘中思落清江浔秦子诗思古清新间雄沈示我五字句月杵鸣秋砧回杯劝摩诘对画手自斟我羡子高趣子聆我微箴譬如影与形妙在同一阴我时坐其旁清风溢幽襟归来步长廊缺月户半侵丹青已过鸟齿颊犹哦吟烦公有声画相我无琴
　　书艾宣画莲【苏子瞻】
　　半脱莲房露压欹绿荷深处有游只应翡翠兰苕上独见夫曝日时
　　雍秀才画草虫八物
　　促织
　　月丛号耿耿露叶泣漙漙夜长不自暖那忧公子寒
　　蝉
　　蜕形浊污中羽翼便翾好秋来间何阔已抱寒茎槁
　　虾蟇
　　睅目知谁瞠皤腹空自胀慎勿困蜈蚣饥蛇不汝放
　　蜣蜋
　　洪钟起暗室飘瓦落空庭谁言转丸手能作殷雷声
　　天水牛
　　两角徒自长空飞不服箱为牛竟何事利吻穴枯桑
　　蝎虎
　　跂跂有足虵脉脉无角龙为虎君勿笑食尽虿尾虫
　　蜗牛
　　腥涎不满殻聊足以自濡升高不知回竟作粘壁枯
　　鬼蝶
　　双睂卷铁丝两翅晕金碧初来花争妍忽去鬼无迹
　　题王生画三蚕蜻蜓二首【苏子由】
　　饥蚕未得叶宛转不自持食蚕声如雨但食无复知老蚕不复食矫首有所思君画三虫意还使知者谁蜻蜓飞翾翾向空无所着忽然逢飞蚊验尔饥火作一饱困竹梢凝然反防寞若无饥渴患何贵一箪乐
　　蚁蝶图【黄山谷】
　　蝴蝶双飞得意偶然毕命网罗羣蚁争收坠翼防勲归去南柯
　　刘五草虫扇子
　　吾宗白扇画作草虫様天时变炎凉弃置几惆怅网虫苍苍顔色晦画工笔法依然在剪裁帖缀复生光白日团团仍可爱苍蝇轻巧胡蝶狂怒螳斮斧谁能当老蚕作茧意自了露蝉孤嘒殊清凉其余百品随变化天机所动俱闲暇座人咨嗟用笔精不知犹是今人画画工侯生今白头有时看画还泪流壮年名声却自惜老去心神无处求始知能事须当年盛时一过殊可怜即今拙工各自喜岂知此家先日前落笔辄得十万钱偶访吉甫画三蝇壁间吉甫有诗次韵【倪巨济】
　　何人刻猕猴老眼覻荆棘不如丹青手快意风雨集我穷坐诗豪九鼎扛笔力偶然一防悮着纸生羽翼千言走蚍蜉宁为寸纸逼还当写君诗什袭同藏羃
　　跋聚蚁图【夏均父】
　　纷然虫臂蚁争环付与高人一解顔不待南柯昏宦毕始知身寄大槐间
　　观画题画
　　杨子华画【元微之】
　　杨画逺于展何言今在兹依然古妆服但感时节移念君一朝意遗我千载思子亦几时客安能长苦悲皓腕卷红袖锦韝臂苍鹗故人断心稚齿从禽乐当年惜贵游遗形寄丹雘骨象或依稀铅华已寥落似对古人民无复昔城郭子亦观病身色空俱寂寞颠倒世人心纷纷乏公是真赏画不成画赏真相似丹青各所尚工拙何足恃求此妄中精嗟哉子华子
　　纯甫出僧恵崇画要予作诗【王介甫】
　　画史纷纷何足数恵崇晚出吾最许旱云六月涨林莽移我翛然堕洲渚黄芦低摧雪翳土凫鴈浄立将俦侣往时所歴今在眼沙平水淡西江浦莫气沈舟暗鱼罟欹眠呕轧如闻橹颇疑道人三昧力异域山川能断取方诸承水调幻药洒落生绡变寒暑金坡巨然山数堵粉墨空多真谩与大梁崔白亦善画曽见桃花浄初吐酒酣弄笔起春风便恐漂零作红雨流莺探枝婉欲语蜜蜂掇蘂随翅股一时二子皆絶艺裘马穿羸久羇旅华堂岂惜万黄金苦道今人不如古
　　观画目送飞鴈手提白鱼【晏叔源】
　　眼看飞鴈手携鱼似是当年绮季徒仰羡知几避缯缴俯嗟贪饵失江湖人间感绪闻诗语尘外高踪见画图三叹绘毫精写意慕防伤涸两踟蹰
　　依公仪招观画
　　初约看花花已尽重亲闲客客应欢真花既不能长艳画在霜纨更好看
　　和江邻几梅圣俞同蔡学士观宋家书画【刘叔赣】
　　中郎石经天下传江翁説诗当世贤南昌子真亦禄仕读书养性希神僊雄豪相遇古莫及所至衣冠争愿焉贵公子孙谁是胜广平家书盈万千当时交友皆父行贾生论议欺老先开门迎客车结辙而此三士相周旋牙籖插架尘土絶宝轴出囊瑶玉聮前秦篆籕颇磨灭中世粉墨仍新鲜咨嗟古人不可见但觉能者心意専知音自昔贵一遇千嵗相望犹比肩况有清诗纪实事豪壮入耳如哀鄙夫观书识难字古文愈野心谓然要当乘兴过君所刮膜一使头风痊
　　杨寺丞书画
　　杨侯古书数十轴草缺残犹可读古书流传动千嵗书可仿摹古容伪爱君苦心能辨之等捐千金不为费世尝售名不售真物可见形难见神重令志士一惆怅念有遗宝随埃尘东墙西墙画满屋琵琶小儿理新曲鄙夫长安交游少骑马能来与君熟万事好恶我自知不作浮沈为人更耳目
　　观画【李成年】
　　梦泽正天寒南峰带秋色诗人句不尽余意传粉墨年来两眼昏吏牍苦侵迫明窗展横素刮膜谢砭石往时蓬莱宫图画粲东壁拾遗老阴峭思训丽春碧经年一过眼行绕不暇食太行逢李生笔势妙思索未成真营丘不俗已高格安得十万钱尽致鹅溪白不须念衣裘防灰日滋殖写我江湖心浩荡满千尺
　　春日登眺游宝胜诸寺且观名画【徐师川】
　　防法俨神龙诸天拥梵宫楼台春日丽海岳画图雄浦树重重绿园花灼灼红微风吹细雨只在夕阳中
　　观刘格非画【林子来】
　　人言画师非俗士小技不妨聊戏耳欲搜万象入诗句未若丹青易盈纸坐令晚景下鸿鴈力夺春工发红紫明眸破笑不作难顷刻冰纨出西子信能自适亦自累好事终为人所使曷不穷年自写真奋髯箕踞走百鬼
　　观钱徳尝书画【陈子高】
　　临池竞赏无心笔破产新酬没骨花老子眼寒俱不识劳君煎防入香茶
　　己酉仲秋之夕与任才仲醉于岳阳楼上明年十一月二十日南游过道州谒姜光彦出才仲画轴则写是夕事也剪烛观之恍然一笑书八句以当画记【陈去非】
　　去年中秋洞庭野寒瑶万顷兼天泻岳阳楼上两幅巾月入栏干影潇洒世间此境谁能孤狂如我友人所无一梦经年无续处道州还见倚楼图
　　次韵钱逊叔画图【吕居仁】
　　西风着人尘满襟江山纵近难追寻当年写此数幅妙坐使几案频登临断云黯惨出古寺逺岸杳霭连荒岑渔舟荡漾江路晚烟雨蒙笼山店阴已知落笔【一作笔下】气象古一任世间消息沈最怜霜榦倚长石不待嵗乆成枯林知公此中兴不浅此画故能留意深只今燕坐一室里尚费从来长短吟诗成掩卷坐秋晚一唱三叹求遗音
　　次可师韵【徐师川】
　　五湖出画师手一叶浮渔父家风里芙蓉野色雨中鸿鴈汀沙
　　试院求李唐臣画【晁无咎】
　　有客携来白扇看君画出翠微峰忽然陂水变阴雾便有松林吹晚风松林陂水静何极何处归舟天际识韦侯直榦傥不难杜陵东绢那能惜
　　寄京师画院待诏王公器【欧阳辟】
　　有唐画癖唯王维自谓前身应画师君今画祖躐神奥权敌造化争分持君今画品到祖处祖身再生何异疑宋唐相距更累代典刑尚在宁少隳正恐声名出祖上况早力学工文词曩吟佳句每记忆一字可买堪贫羸天地两间府万物物物图绘畧不遗飞潜动植出把握臻幽造妙穷毫丝顾堂陆室墙数仞直发门鐍深探窥人间流落已足贵况蔑国手展设施景灵九殿初缔搆九屏博选丹青竒睿防属君亟应命牡丹孔雀它无为雕栏丑石要杰怪议敢共事才郭煕屏开散布十八种烂然逼真生羽仪南徐西赵不复数宸翰防赐收高赀慈圣光献升仙际睟容将貌精者谁都城名辈皆缩手君特奉诏趋宫闱重曈背泪亲睠瞩一笔立就难动移上心中惬愈増恸金口由此皆叹咨禁庭内外曰惟萧进秩一等跻官资圣表神踪閟天上盛美空传万一知考牧一图最卓絶羊牛尔牧俱来思羊羣三百牛九十角耳濈湿讹寝宜聚无鬭触形甚泽驯扰毕来肱以麾地从善利畜得所或时升降或饮池牧人负糇荷蓑笠可御暑雨仍御饥薪蒸用足尚余力搏取禽兽雄与雌纷纷事物已曲尽亡一不合无羊诗丰年富庶义亦备举目如在宣王时前视未有后鲜俪独步讵肻容并驰不见古人岂君恨但恨古人不见之琅玕碾轴蜀锦标贤王宝秘轻瓌琦钜公名卿竞题跋锋起议论夸渊微我始邻居久结好草庐对雪传孱衰乔松瘦竹旁掩映梅花半折临涧素琴横榻书满架绿缾注酒倾椰巵鑪灰不识炭火烬坐拥绦褐峩接防筵前凌乱舞六出笔冻研底方生澌女奴瞰窗不避冷青裙赤脚丫髪垂我无泉石营此景君画虽巧令人悲十年逺别如梦寐此图出处尝自随去春京国重防合愈见极艺观忘疲矜我孜孜嗜益笃为作秋江四鹭鸶芙蓉照波荫寒菊芰菼猎猎西风吹感君赠我潇洒意意劝把钓江湖归烟澜素阔无寸尺今纵见劝归已迟君嗟五十眼力减将亦谋隐长掩扉我拟更求冬月景知君老笔尚能挥
　　跋黄鲁直画【王介甫】
　　江南黄鹌飞满野徐煕画此何为者百年幅纸无所直公每玩之常在把
　　题李景元画【苏子瞻】
　　闻说神仙郭恕先醉中狂笔势澜翻百年寥落何人在只有华亭李景元
　　王维画
　　摩诘本词客亦自名画师平生出入辋川上鸟飞鱼泳嫌人知山光盎盎着睂睫水声防防流肝脾行吟坐咏皆自见飘然不作世俗辞高情不尽落缣素连山絶涧开重帷百年流落存一二锦囊玉轴酬不赀谁令食肉贵公子不觉祖父驱熊罴细毡浄几读文史落笔璀璨传新诗青山长江岂君事一挥水墨光淋漓手中五尺小横卷天末万里分毫厘谪官南出止均颖此心通达无不之归来纒裹任纨绮天马性在终难羁人言摩诘是初世欲从顾老痴不痴桓公崔公不可与但可与我寛衰迟【桓尝窃长康画崔圆常使摩诘画壁】
　　书郭熙横巻【苏子由】
　　鳯阁鸾台十二屏屏上郭煕题姓名崩崖断壑人不到枯松野葛相倚倾黄散给舍多肉食食罢起爱飞泉清皆言古人不复见不知北门待诏白髪垂冠缨袖中短轴才半幅惨淡百里山川横岩头古寺拥云木沙尾渔舟浮晚晴遥山可见不知处落霞断鴈俱微明十年江海兴不浅满帆风雨通宵行投篙椓杙便止宿买鱼沽酒相逢迎归来朝中亦何有包褁观阙围重城日高困睡心有适梦中时作东南征眼前欲拟要真物拂拭东绢付与汾阳生
　　画叹【并引】
　　武宗元比部学吴道子画佛菩萨鬼神燕肃龙图
　　学王摩诘画山川水石皆得其彷佛颍川僧舍往往见之而里人不甚贵重独贵赵董二生二生虽工而俗不识古名画遗意作画叹
　　武燕未逺嗟谁识赵董纷纷枉得名已矣孙陈旧人物至今空数汉公卿
　　摩诘画【黄山谷】
　　丹青王右辖诗句妙九州物外尝独往人间无所求袖手南山雨辋川桑柘秋胸中有佳处泾渭看同流
　　题花光画
　　湖北山无地湖南水彻天云沙真富贵翰墨小神僊【此平沙逺水笔意超凡入圣法也每率意为之当冠四海而名后世】
　　题四弟以道横轴画【晁无咎】
　　黄叶满青山枯蒲静寒水凫鴈下坡塍牛羊散墟里担获暮来归儿迎妇窥篱虎头无骨相田野有余思
　　次韵鲁直试院赠奉议李伯时画诗
　　东房携巻绕幕行西房卷作堕地声纸山间出笔阵横李侯画若禅眼透观鱼元沙骨疎瘦舟中渊明细若豆归心只爱玉花骢不须棘针学痴翁恼渠愁作睂鬭红【数物伯时试院所作】
　　题伯时画
　　单于射获明妃笑劝酌葡萄跪小胡不恨别官昆莫老应怜超乘子南夫
　　题范才元画轴后【吕居仁】
　　昔年同过岭南州曽看湘江万里流妙手可传诗外意乱云寒木更孤舟
　　题于逢辰画【谢幼槃】
　　踏遍江南岸归来试解衣谁言物外赏不与笔端违石带苍苔瘦风凋折苇希令人清兴发欲问钓鱼矶
　　题花光长老画二首【韩子苍】
　　晓出花光寺云沙照眼新归来看图画借问若为真昨欲浮湘去褰裳望九嶷清湘今入手一掉更何之
　　题许道宁画【陈去非】
　　满眼长江水苍然何郡山向来万里意今在一窗间众木俱含晚孤云遂不还此中有佳句吟断不相闗
　　题持约画轴
　　日落川更阔烟生山更浮舟中有闲地载我得同游
　　题画
　　分明楼阁是龙门亦有溪流曲抱村万里家山无路入十年心事与谁论
　　为陈介然题持约画
　　层层水落白滩生万里征鸿小作程日暮微风过荷叶陂南陂北聴秋声
　　跋任才仲画二首【大光所藏】
　　逺游吾不恨扁舟载幅巾山色暮暮改林气朝朝新野客初逢句薄雾欲生春因知子任子胸怀非世人前年与孙子共作南山客扶疎月下树偃蹇涧边石赋诗题古藓三呌风脱帻任子不同游毫端有畴昔
　　赠丹青僧了本【汪彦章】
　　虎头不复传金粟魏武之孙聊可续如何三昩画中王解使天机照人目含毫不动先有情万态了了随经营偶然得意洒春色日辅月角须防成精神还仗精神觅笔下区区徒刻画故知巧匠槃礴时万里丹青减容色君不见齐梁大士天所开幻僧不许僧繇猜师今幸有印泥手貌取当年黄面来
　　奉题董端明渔父醉乡烧香图十六首【陈子高】渔父七首
　　处处晴沙着钓纶浴凫飞鹭颇相亲谁知宿昔风云防只似寻常江海人
　　绘缕丝丝雪色鱼碧筩香细引村沽江天此乐谁无分不问官家乞鉴湖
　　君王猎罢载熊罴锡壤分茅合霸齐邑有鱼盐太多事翛然何事钓璜溪
　　倾吴佐越早经纶朝市风波猛乞身不道五湖春浪急蓬窗还有捧心人
　　志和渔隐古仙真霅水风流见后身蓑笠何须访图画貂蝉凛凛在麒麟
　　雷泽田渔翊圣明射蛟南幸见升平稍分天汉昭回象更和江湖欸乃声【上驻跸会稽因览黄庭坚所书张志和渔父词十五首戏同其韵】风烟回首钓渔台巾褐从容小殿开自是玉皇香案吏外边休奏客星来
　　醉乡七首
　　醉乡天地谁开辟光景冲融古到今明月清风一长啸杯中时见昔人心
　　昔人爱酒复能诗阮籍陶潜葢有之共道尚书兼此兴超然异代忽同时
　　斗酒百篇元祐初当时流辈已萧疎闭门日饮身强健得见升平总不如
　　子房帷幄赞神谋晚嵗疏封自占留代邸勲劳今絶口上恩仍与醉乡侯
　　脱靴神气迥飘飘平日千钟奉帝尧老子浮湛人不识酒垆争席奈渔樵
　　老瓦盆中旋泼醅陶然乐圣且衔杯只今痛饮谁能那宝器恩从天上来
　　黄金细字勒杯巡鱼水恩私晚更亲但得赐田堪种秫向来浮议不闗身
　　烧香二首
　　相如绿绮有新声荀令熏鑪非故情曲罢空山满香雾飘然还上赤霄行
　　琴心非佛亦非仙座下歌万二千一瓣香中谁防得要须灵利散花天
　　题叶硕父画巻二首
　　扁舟欲向山阴去端为林泉作此行不独卷中携栗里还于句里得渊明
　　风烟幻出元晖画林壑天然硕父诗只似无心云出岫轮囷消索更多姿
　　题张文潜画帖
　　此老从来马如狗却笑蹇驴难朝天聊尔据鞍犹觅句想知行处似乘船
　　官曹文书堆满牀愦愦度日孤昼长安得如彼二三子抱琴挟防置我旁
　　何伯言画
　　何子画山心极苦不画山林画其趣不知此绢厚几许隐隐深入疑有路去年持此干贵权数幅得官仍得钱平民常产卖有尽笔端有产无穷年而今东绢知何数不为水墨为襦袴我怜何子老更痴平民皆饱汝独饥五月二十四日江邻几邀观三馆书画【王介甫】
　　五月秘府始曝书一日江君来约予世间虽有古画笔可往共观临石渠我时冒热跨马去开厨发匣鸣巢鱼羲献墨迹十一卷水玉作轴排疏疏最竒小楷乐毅论永和题尾付官奴又有四山絶品画戴嵩呉牛望青芜李成寒林树半枯黄筌工妙白图不知名姓貌人物二公对奕旁观俱黄金错镂为投壶粉障复画一病夫后有女子执巾裾牀前红艳平火鑪牀上二姝展氍毹绕牀屏风山有无堂上列画三重铺此幅巧甚意思殊孰假【阙】　且请模世事若此还可吁
　　画壁杂画
　　观薛稷少保书画壁【杜子美】
　　少保有古风得之陜郊篇惜哉功名忤但见书画传我游梓州东遗迹涪江边画藏青莲界书入金牓悬仰看垂露姿不崩亦不骞郁郁三大字蛟龙岌相纒又挥西方变发地扶屋椽惨淡壁飞动到今色未填此行叠壮观郭薛俱才贤不知百载后谁复来通泉
　　子由新修汝州龙兴寺呉道子画壁【苏子瞻】
　　丹青乆衰工不艺人物尤难到今世每摹市井作公卿画手悬知是徒呉生已与不传死那复典刑留近嵗人间几处变西方画作波涛翻海势细看手面分转侧妙算毫厘得天契始知真放本精微不比狂花坐客慧似闻遗墨留汝海古壁蜗涎可垂涕力捐金帛扶栋宇错落浮云巻新霁使君坐啸清梦余几叠衣纹数衿袂他年吊古知有人姓名聊记东坡弟
　　书乐天宅壁
　　元和元年中盗杀武丞相京师方皇皇搢绅拱相望是时香山公上疏索言壮朝隮九天边暮贬九江上此庐公所居凛凛见遗像梁栋虽已非江上尚无恙细读壁上诗悠然起遐想九原不可作风埃重迷莽整棹归去来离骚为君广
　　王维吴道子画【在普门及　苏子由开元寺】
　　吾观天地间万物同一理扁也工斲轮乃知读文字我非画中师偶亦识画防勇怯不必同要以各善耳壮马脱御放平陆步骤风雨百夫靡美人婉娩守闲独不出庭户修容止女能嫣然笑倾国马能一蹴致千里优柔自好勇自强各自胜絶无彼此谁言王摩诘乃过呉道子试谓道子来置女所挟从软美道子掉头不肯应刚柔我已足自恃雄奔不失驰精妙实无比老僧寂灭生虑微侍女闲洁亦复婢丁宁勿相违幸使二子齿二子遗迹今岂多岐阳可贵能独备但使古壁常坚完尘土虽积光艳长不毁
　　题李十八黄龙寺画壁
　　胸次峥嵘落笔端壁题留与老夫看枯槎尚倚春风力苍竹从来自嵗寒
　　次韵张禹直开元寺观画壁兼简李徳素
　　丹青古藏壁风雨饱侵藻拂尘开蚀鉴志士泪霑臆灵山逺飞来不可以智测龙神湛回向拥卫立劒防依然呉生手旌斾略可识鸿蒙插楼台毫髪数动植广牀瞻二圣有众拱万徳飞行凑六合揽取着一席人人开生面絶妙推心得李侯天机深指防目所及三生石上梦天乐鸣我侧幽寻前日事晦明忽复易章生南溟鹏笼槛锁六翮能同寂寞游浊酒聊放适西风叶潇潇蟋蟀依墙壁家无万金产四邻砧声急藜羮傲鼎食蓝缕亦山立并船有歌姝粉白睂黛黒期公开顔笑醉语杂翰墨不须谈俗事秖令人气塞
　　和原父同江邻几过浄土院观古殿呉道子画杨恵之塑像及显生传当世贵人形骨仁僧鼔琴作【刘叔赣】
　　真赏非俗嗜雅游知胜缘百身化前佛方丈纳诸天工以智自表名由高益传呉生擅粉缋杨氏妙钧埏能事古未尽希声今亦然伻图观肖像抚防置鸣理防均闻见神交遗后先衣冠若对面山水若忘年子墨台中妙仙翁柱下贤新诗俱絶唱尘土更余妍
　　与可许恵所画野景以诗督之【苏明允】
　　枯松怪石霜竹枝中有可爱知者谁我能知之不能説欲説尝恐天真非羡君笔端有新意儵忽万状成一挥使我忘言惟独笑意所欲説辄见之问胡为然笑不答无乃君亦难为辞昼行书空夜画被方其得意尤若痴纷纭落纸不自惜坐客争夺相谩欺贵豪满前谢不与独许见赠怜我衰我当枕簟卧其下暮续膏火朝忘炊门前剥啄不须应老病人谁称我为
　　书刘景文所藏宗少文一笔画【苏子瞻】
　　宛转回纹锦萦盈连理花何须郭忠恕匹素画缫车
　　题李伯时画
　　清献先生无一钱故应琴鹤是家传谁知黙鼔无曲时向珠宫舞幻仙
　　丑石寒松未易亲聊将短曲调长人乘轩故自非明眼终日僛僛舞爨薪
　　题郑防画夹五首【黄山谷】
　　恵崇烟雨归鴈坐我潇湘洞庭欲唤扁舟归去故人言是丹青
　　能作山川逺势白头唯有郭煕欲写李成骤雨惜无六幅鹅溪
　　徐生脱水双鱼吹沫相看晚图老矣个中得计作书逺寄江湖
　　折苇枯荷共晚红榴苦竹同时睡鸭不知飘雪寒雀四顾风枝
　　子母猨啼槲叶山南山北危机世故谁能樗里彀中皆是由基
　　题大年小景【汪彦章】
　　忽惊坐上江天渺半幅鹅溪写霜晓风低黄芦潮欲到平沙无人喧宿鸟而来着眼应万里开卷尺余那尽了须知王孙寄笔力平日气吞云梦小故将防缀调儿辈不待淋漓翻墨沼滕王蛱蝶往谁并曹霸骅骝今已少坐令好事费百金窗几短屏横轴绕君家此本传几世羁客见之先絶倒江头歴歴旧行处好在渔矶落寒潦浮家泛宅归去来还看飞鸿卧林杪
　　和元晦咏画壁【张敬夫】
　　松杉夹路自青阴溪水有源谁复寻忽见画图开四壁悠然端亦慰予心
　　题钱少愚四画【周少隐】
　　一防伤春恨看成两鬓霜如今无此梦莫画两鸳鸯【鸳浦】一作东呉去回头又十年可怜江上雪空落钓鱼船【钓雪】事去空千载何曽有若人只应烟树里便是永和春【兰亭】雨足三湘岸烟含七泽秋可能无尺地分得庾郎愁【秋观】











　　声画集卷八
