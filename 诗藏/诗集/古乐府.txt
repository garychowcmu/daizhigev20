　　钦定四库全书　　　　　集部八
　　古乐府　　　　　　　　总集类
　　提要
　　【臣】等谨案古乐府十巻元左克明编克明自称豫章人其始末未详自序题至正丙戌则顺帝时也是书录古乐府词分为八类曰古歌謡曰鼓吹曲曰横吹曲曰相和曲曰清商曲曰舞曲曰琴曲曰襍曲自序谓冠以古歌謡词者贵其发乎自然终以襍曲者着其渐流于新声又谓风化日移繁音日滋惧乎此声之不作也故不自量度推本三代而上下止陈隋截然独以为宗虽获罪世之君子无所逃焉云云当元之季杨维祯以工为乐府倾动一时其体务造恢竒无复旧格克明此论其为维桢而发乎考宋郭茂倩先有乐府诗集所录止于唐末极为赅备克明此集似乎牀上之牀然考李孝光刻乐府诗集序称其书歳久将弗传至元六年济南彭叔仪始得本校刻是郭书刋板之时仅在克明成书前六年其板又在济南距江西颇逺则编此集时当必未见郭书非相蹈袭且郭书务穷其流故所收颇滥如薛道衡昔昔盐凡二十句唐赵嘏每句赋诗一首此殆如春官程试摘句命题本无关于乐府乃列之薛诗之后未免不伦此集务溯其源故所重在于方题古词而变体拟作则去取颇慎其用意亦逈不同也每类各有小序核其词气确为克明自作其题下夹注则多摭乐府诗集之文紫玉歌条下并明标乐府诗集字今考其临髙台条下引刘履风雅翼之説尚与克明相去不逺至紫骝马条下引冯惟讷诗纪之説则嘉靖中书元人何自见之其由明人重刻臆为窜入明矣乂冯舒校玉台新咏于焦仲卿妻诗守节情不移句下注曰按活本杨本此句下有贱妾留空房相见常日稀二句检郭左二乐府并无之今考此本乃已有此二句知正文亦为重刻所改不止私增其解题矣然元刻今未之见无由互校刋除姑仍明刻录之而附订其谬如右乾隆四十六年正月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀






　　古乐府原序
　　汉武帝立乐府官采诗以四方之声合八音之调用之甘泉圜丘此乐府之名所由始也厯世相承古乐废缺虽修举不常而日就泯没博洽推究师授莫明于是凡其诸乐舞之有曲与夫歌辞可以被之管弦者通其前后俱谓之乐府上追三代下逮六朝作者迭兴仿效继出虽世降不同而时变可考纷纷沿袭古意略存或因意命题或学古叙事尚能原闺门袵席之遗而达于朝廷宗庙之上方三百篇之诗为近而下视后世词章留连光景者有间矣克明窃伏山林有志兹事见闻浅鲜终不克成数年以来勉强就绪采摭前人之余意探求作者之异同按名分类删繁举要唐人祖述尚多非敢弃置葢世传者众弗頼于斯是编也谓之古乐府故独详于古焉记曰凡乐乐其所自生愚之管见亦欲世之作者泝流穷原而不失其本防云耳其为卷也凡十而其为类也八冠以古歌谣辞者贵其发乎自然也终以杂曲者着其渐流于新声也呜呼乐府之流传也尚矣风化日移繁音日滋愚惧乎此声之不作也故不自量度辄为叙次推本三代而上下止陈隋截然独以为宗虽获罪世之君子无所逃焉至正丙戌良月豫章后学左克明序











　　钦定四库全书
　　古乐府卷一
　　元　左克明　撰
　　古歌谣辞
　　上古帝王之世徳化下洽民乐无事故击壤之老人康衢之童子与夫卿云之瑞南风之时民莫不因之而成歌其后风衰雅缺而妖淫靡曼之声起至周衰有秦青复有韩娥卫之王豹齐之绵驹皆称善歌世传其能然并徒歌也尔雅曰徒歌谓之谣广雅曰声比于瑟琴曰歌韩诗章句云有章曲谓之歌无章曲谓之谣梁元章纂要云齐歌曰讴吴歌曰歈楚歌曰艳浮歌曰哇振旅而歌曰凯歌堂上奏乐而歌曰登歌亦曰升歌汉时有相和歌本出于街陌讴谣而吴歌杂曲始亦徒歌后入于乐府故歌有因地而作者易水垓下之类是也有因人而作者五子华元之类是也甯戚以困而歌项籍以穷而歌郑子产孔子汉张堪皇甫嵩郭乔卿俱取其政治而歌虽所遇不同至于发乎情则一也厯世已来歌谣杂出今采録以系其末云
　　击壤歌
　　【世纪帝尧之世天下大和百姓无事有八九十老人击壤而歌风土记壤以木为之前广后鋭长三四寸形如履腊节童少以为戏分部如摘博艺经又云长尺四阔三寸将戏先侧一壤于地遥于三四十步以手中壤敲之中者为上古野老戏也】
　　日出而作日入而息凿井而饮耕田而食帝力于我何有哉
　　康衢歌
　　【尧微服游于康衢闻童儿谣尧喜问曰谁教尔为此言童儿曰闻之大夫大夫曰古诗也尧还宫召舜因禅以天下】
　　立我烝民莫匪尔极不识不知顺帝之则
　　舜歌
　　【舜虽治定功成礼备乐和而君臣之间或作歌以责难于臣或赓歌以责难于君三百篇其权舆于此乎】
　　股肱喜哉元首起哉百工熈哉
　　赓歌
　　元首明哉股肱良哉庶事康哉
　　又赓歌
　　元首丛脞哉股肱惰哉万事堕哉
　　卿云歌
　　【尚书大传曰舜将禅禹于时俊又百工相和而歌卿云帝乃唱之曰云云八伯咸进稽首曰云云帝乃再歌曰云云史记天官书曰若烟非烟若云非云郁郁纷纷萧索轮囷是谓庆云庆云即卿云葢和气也】
　　卿云烂兮【舜】明明上天【八伯】日月有常【舜】
　　卿云烂烂糺漫漫兮日月光华旦复旦兮
　　明明上天烂然星陈日月光华予一人
　　日月有常星辰有行四时顺经万姓允诚于予论乐配天之灵迁于贤善莫不咸听鼚乎鼓之轩乎舞之精华已竭褰裳去之
　　南风歌
　　【乐録曰舜弹五之琴歌南风之诗乐书曰舜歌南风而天下治南风者生长之音也舜乐好之乐与天地同意得万国之欢心故天下治也】
　　南风之薰兮可以解吾民之愠兮南风之时兮可以阜吾民之财兮
　　夏人歌
　　【尚书大传曰夏人饮酒醉者持不醉者不醉者持醉者而歌曰云云伊尹退而更曰云云薄汤之都也】
　　盍归乎薄薄亦大矣【夏人】
　　觉兮较兮吾大命格兮去不善而善何不乐兮【伊尹】江水沛兮舟楫败兮我王废兮趣归于薄薄亦大兮【夏人】乐兮乐兮四牡骄兮六辔沃兮去不善而从善何不乐兮【伊尹】
　　五子歌
　　【大康以逸豫灭厥徳盘游无度为羿所距而失邦昆弟五人咸怨须于洛汭述大禹之戒以作歌】
　　皇祖有训民可近不可下民惟邦本本固邦宁予视天下愚夫愚妇一能胜予一人三失怨岂在明不见是图予临兆民懔乎若朽索之驭六马为人上者奈何不敬训有之内作色荒外作禽荒甘酒嗜音峻宇雕墙有一于此未或不亡
　　惟彼陶唐有此冀方今失厥道乱其纪纲乃底灭亡明明我祖万邦之君有典有则贻厥子孙闗石和钧王府则有荒坠厥绪覆宗絶祀
　　呜呼曷归予懐之悲万姓仇予予将畴依郁陶乎予心顔厚有忸怩弗慎厥徳虽悔可追
　　黄泽辞
　　【穆天子传曰天子东游于黄泽使宫乐谣云】
　　皇之陀其马歕沙皇人威仪皇之泽其马歕玉皇人夀谷
　　白云谣
　　【穆天子传曰天子觞西王母于瑶池之上西王母为天子谣天子答之】
　　白云在天山陵自出道里悠逺山川间之将子无死尚复能来
　　穆天子谣
　　子归东土和洽诸夏万民平均吾愿见汝比及三年将复而野
　　南山歌
　　【淮南子曰甯越欲干齐桓公困穷无以自达于是为商旅将任车以适于齐莫宿于郭门外桓公郊迎客夜开门辟赁车爝火甚众越饭牛车下望见桓公而悲击牛角而疾商歌桓公闻之曰异哉非常人也命后车载之越一作戚】
　　南山矸白石烂生不遭尧与舜禅短布单衣适至骭从昏饭牛薄夜半长夜漫漫何时旦
　　华元歌
　　【宋人增筑旧城华元为植巡功城者歌以讥之华元亦作歌使骖乘者答之城人又复歌之】
　　睅其目皤其腹弃甲而复于思于思弃甲复来
　　骖乘赓歌曰
　　牛则有皮犀兕尚多弃甲则那
　　役人又赓歌曰
　　从其有皮丹漆若何
　　泽门之晢歌
　　【皇国父为宋太宰为平公筑台于门乃宋东城南门也皇国父曰晢居近之时妨农收稻子罕请毕农功而后兴役公勿许筑者歌以美子罕】
　　泽门之晢实兴我役邑中之黔实慰我心
　　子产歌
　　【郑子产为政使都鄙有章上下有服田有封洫庐井有伍丰卷将祭请田焉弗许丰卷怒退而征役子产奔晋子皮止之而逐丰卷丰巻奔晋子产请其田里三年而复之反其田里及其入焉从政一年舆人歌谣以诵之及三年又诵之】
　　取我衣冠而褚之取我田畴而伍之孰杀子产吾其与之
　　又歌曰
　　我有子弟子产诲之我有田畴子产殖之子产而死谁其嗣之
　　庚癸歌
　　【鲁哀公防单平公晋定公吴夫差于黄池吴晋争先赵鞅呼司马寅曰日旰矣大事未成二臣之罪也对曰请少待之乃先晋人吴申叔仪作歌乞粮于公孙有山氏有山氏赓歌以复之故教申叔仪为私隠以登首山而呼曰庚癸乎则诺此言吴子不与众同饥渇所以取亡也】
　　佩玉繠兮余无所系之防酒一盛兮余与褐之父睨之
　　赓歌
　　梁则无矣粗则有之
　　孔子歌
　　【孔子为鲁司防摄行相事其初人歌以谤之三月政成化行民歌以诵之】
　　谤歌曰
　　麛裘而鞞投之无戾鞞之麛裘投之无邮
　　诵歌曰
　　衮衣章甫实获我所章甫衮衣恵我无私
　　孺子歌
　　【孔子闻孺子歌声入心通无非至理喻门人听之清斯濯缨浊斯濯足矣自取之也又曰渔父歌】
　　沧浪之水清兮可以濯我缨沧浪之水浊兮可以濯我足
　　接舆歌
　　【孔子将适楚故接舆歌而过其车前讥其不能隠为徳衰也接舆葢知尊孔子而趋不同者也】
　　凤兮凤兮何徳之衰往者不可谏来者犹可追已而已而今之从政者殆而
　　原壤歌
　　【孔子之故人曰原壤其母死孔子助之沐椁原壤登木曰乆矣予之不托于音也葢母死而歌非礼之甚夫子以其故人故为弗闻也者而过之以全其交也】
　　貍首之斑然执女手之卷然
　　梦奠歌
　　【孔子蚤作负手曵杖逍遥于门乃作歌既歌而入谓子贡曰夫明王不兴而天下其孰能宗予予殆将死也葢寝疾七日而没】
　　泰山其頽乎梁木其壊乎哲人其萎乎
　　成人歌
　　【成人有其兄死而不为衰者闻髙子臯将为成宰惧而为衰成人歌之】
　　蚕则绩而蠏有匡范则冠而蝉有緌兄则死而子臯为之衰
　　徐人歌
　　【刘向新序曰延陵季子将聘晋带寳剑以过徐君徐君观剑不言而色欲之季子未献也然其心许之矣使反而徐君已死季子于是以剑带徐君墓树而去徐人为之歌】
　　延陵季子兮不忘故脱千金之剑兮带丘墓
　　骊驹歌
　　【此逸诗也汉书儒林传王式除为博士既至舍中会诸大夫共持酒肉劳式皆注意髙仰之博士江公心嫉式谓歌吹诸生曰歌骊驹式曰闻之于师客歌骊驹主人歌客毋庸归今日诸君为主人日尚早未可也骊驹者客欲去歌之故式以为言也】
　　骊驹在门仆夫俱存骊驹在路仆夫整驾
　　越人歌
　　【刘向説苑曰鄂君子晢泛舟于新波之中乗青翰之舟张翠葢防钟鼔之音毕榜枻越人拥楫而歌于是鄂君乃揄修袂行而拥之举绣被而覆之鄂君楚王母弟也】
　　今夕何夕兮搴洲中流今日何日兮得与王子同舟防羞被好兮不訾诟耻心几烦而不絶兮得知王子山有木兮木有枝心悦君兮君不知
　　采葛妇歌
　　【吴越春秋曰采葛越之妇人伤越王用心之苦乃作若何之歌】
　　尝胆不苦味若饴今我采葛以作丝
　　紫玉歌
　　【乐府诗集曰紫玉吴王夫差女也作歌诗以与韩重】
　　南山有鸟北山张罗意欲从君谗言孔多悲结成疹没身黄垆命之不造寃如之何羽族之长名为凤凰一日失雄三年感伤虽有众鸟不为匹双故见鄙姿逢君辉光身逺心近何曾暂忘
　　渡易水
　　【一曰荆轲歌史记曰燕大子丹使荆轲刺秦王丹送之至于易水之上轲使髙渐离击筑轲和而歌为变防之声又前歌云云复为羽声慷慨于是就车而去】
　　风萧萧兮易水寒壮士一去兮不复还
　　垓下歌
　　【汉书曰髙祖围项羽垓下是夜闻汉军皆楚歌惊曰汉已得楚乎起饮帐中有美人姓虞氏常从骏马名骓常骑乃悲歌慷慨自为歌诗数曲美人和之羽泣下数行逆上马溃闱南出平明汉军乃觉按琴集有力抜山操项羽所作也近世有虞美人曲亦出于此】
　　力拔山兮气葢世时不利兮骓不逝骓不逝兮可奈何虞兮虞兮奈若何
　　大风歌
　　【汉书曰髙祖既定天下还过沛留置酒沛宫悉召故人父老子弟佐酒发沛中儿得百二十人教之歌酒酣帝击筑自歌令儿皆和习之帝自起舞按琴操有大风起汉髙帝所作也】
　　大风起兮云飞扬威加海内兮归故乡安得猛士兮守四方
　　楚歌
　　【汉书曰髙祖欲立戚夫人子赵王如意而废太子后不果戚夫人泣涕帝曰为我楚舞吾为楚歌其防言太子得四皓为辅羽翼成就不可易也顔师古曰楚歌者楚人之歌犹吴歈越吟也】
　　鸿鹄髙飞一举千里羽翼已就横絶四海横絶四海又可奈何虽有缯缴尚安所施
　　平城歌
　　【汉书匈奴传曰髙祖自将兵三十二万击韩王信帝先至平城步兵未尽到冐顿緃精兵三十余万围帝于白登七日汉兵中外不得救饷樊哙时为上将军不能解围天下皆歌之后用陈平秘讣得免白登在平城东南去平城十余里】
　　平城之下亦诚苦七日不食不能彀弩
　　戚夫人歌
　　【汉书外戚传曰髙祖得定陶戚姬爱幸生赵隠王如意恵帝立吕后为皇太后乃令永巷囚戚夫人髠钳衣赭衣令舂戚夫人舂且歌太后闻之大怒曰乃欲倚子邪召赵王杀之戚夫人遂有人彘之祸】
　　子为王母为虏终日舂薄暮常与死为伍相离三千里当谁使告汝
　　赵幽王歌
　　【汉书曰赵幽王友髙帝之子孝恵时友以诸吕女为后不爱爱他姬诸吕女谗之于太后太后怒召赵王置邸令卫围守之赵王饿乃作歌遂幽死】
　　诸吕用事兮刘氏微迫脇王侯兮彊授我妃我妃既妒兮诬我以恶谗女乱国兮上曾不寤我无忠良兮何故弃国自决中野兮苍天与直于嗟不可悔兮宁早自贼为王饿死兮谁者怜之吕氏絶理兮托天报仇
　　画一歌
　　【汉髙帝与萧何定天下法令既明何薨参代何为相谓帝曰一遵约束而勿失不亦可乎帝曰善参为相国三年百姓歌之曰】
　　萧何为法较若画一曹参代之守而勿失戴其清净民以宁壹
　　秋风词
　　【汉武帝故事曰帝行幸河东祠后土顾视帝京忻然中流与羣臣饮防帝欢甚乃自作秋风词】
　　秋风起兮白云飞艸木黄落兮雁南归兰有秀兮菊有芳懐佳人兮不能忘泛楼船兮济汾河横中流兮扬素波箫鼓鸣兮发櫂歌欢乐极兮哀情多少壮几时兮奈老何
　　瓠子歌二首
　　【史记河渠书汉武帝既封禅乃使汲仁郭昌发卒数万人塞瓠子决河后上自临祭沈白马玉璧令羣臣从官皆负薪寘决河时东流郡烧草薪柴少乃下淇园之竹以为楗天子悼功之不成乃作歌二章于是卒塞瓠子筑宫其上曰宣房宫】
　　瓠子决兮将奈何皓皓旰旰兮闾殚为河殚为河兮地不得宁功无已时兮吾山平吾山平兮钜野溢鱼沸郁兮柏冬日延道弛兮离常流蛟龙骋兮方逺游归旧川兮神哉沛不封禅兮安知外为我谓河伯兮何不仁泛滥不止兮愁吾人齧桑浮兮淮泗满乆不返兮水维缓河汤汤兮激潺湲北渡迃兮浚流难搴长茭兮湛美玉河伯许兮薪不属薪不属兮卫人罪烧萧条兮噫乎何以御水隤林竹兮楗石菑宣房塞兮万福来
　　天马歌
　　【汉武帝纪元鼎四年秋马生渥洼中作天马之歌太初四年春贰师将军李广利斩大宛王首获汗血马来作西极天马之歌】
　　太乙况天马下霑赤汗沫流赭志俶傥精权竒籋【音蹑】浮云晻【乌感反】上驰体容与迣【音例】万里今安匹龙为友天马徕从西极涉流沙九夷服天马徕出泉水虎脊两化若鬼【变化如神】天马徕厯无皁经千里循东道天马徕执徐时【歳在辰】将摇举谁与期天马徕开逺门竦予身逝昆仑天马徕龙之媒游阊阖登玉台
　　蒲梢天马歌
　　【史记乐书称武帝伐大宛得千里马名蒲稍作歌】
　　天马徕兮从西极经万里兮归有徳承灵威兮降外国涉流沙兮四夷服
　　李夫人歌
　　【汉书外戚传曰孝武李夫人本以倡进初武帝爱其兄延年平阳公主因言延年有女弟帝乃召见之实妙丽善舞由是得幸夫人少而蚤卒帝思念不已方士齐人少翁言能致其神乃夜张灯烛设帷帐陈洒肉而令帝居帷帐遥望见好女如李夫人之貎还幄坐而步人不得就视帝愈益相思悲感为作诗令乐府诸音家弦歌之】
　　是邪非邪立而望之翩何姗姗其来迟
　　李延年歌
　　【汉书外戚传曰李延年性知音善歌舞武帝爱之尝侍上起舞而歌延年后为协律都尉】
　　北方有佳人絶世而独立一顾倾人城再顾倾人国宁不知倾城与倾国佳人难再得
　　乌孙公主歌
　　【汉书西域传曰武帝元封中遣江都王建女细君为公主以妻乌孙王昆莫公主至其国自治宫室居歳时一再与昆莫防置酒饮食昆莫年老言语不通公主悲乃自作歌】
　　吾家嫁我兮天一方逺托异国兮乌孙王穹庐为室兮旃为墙以肉为食兮酪为浆居常土思兮心内伤愿为黄鹄兮归故乡
　　黄鹄歌
　　【西京杂记始元元年黄鹄下太液池帝为此歌】
　　黄鹄飞兮下建章羽肃肃兮行跄跄金为衣兮菊为裳唼喋荷荇出入蒹葭自顾菲薄愧尔嘉祥
　　汉成帝时歌谣
　　【汉书五行志成帝时歌谣也桂亦色汉家象花不实无继嗣也王莽自谓黄象黄爵巢其颠也】
　　邪径败良田谗言乱善人桂树花不实黄爵巢其颠昔为人所羡今为人所怜
　　城上乌童谣
　　【后汉书五行志桓帝之初京都童谣按此皆谓为政贪也城上乌尾毕逋者处髙利独食不与下共谓人主多聚敛也公为吏予为徒者言蛮夷将畔逆父既为军吏其子又为卒徒往击之也一徒死百乗车者言前一人往讨胡既死矣后又遣百乗车往车班班入河间者言桓帝将崩乗舆班班入河间迎灵帝也河间姹女工数钱以钱为室金为堂者言灵帝既立其母永乐太后好聚金以为堂也石上慊慊舂黄梁言永乐惟积金钱慊慊常若不足吏人舂黄梁而食之也梁下有悬皷我欲击之丞卿怒者言永乐教灵帝使卖官受钱所禄非其人天下忠笃之士怨望欲击悬鼔以求见丞卿主□者亦复谄顺怒而止我也刘昫以为此谣后验竟为灵帝作言一徒似斥桓帝帝责任羣阉参委机政左右前后莫非刑人有同囚徒之长故言寄一徒也且又弟则废黜身无嗣块然单独非一而何百乗车者乃国之君解犊后征正膺斯数继以班班尤得以类焉解犊灵帝所封也】
　　城上乌尾毕逋公为吏子为徒一徒死百乗车车班班入河间河间姹女工数钱以钱为室金为堂石上慊慊舂黄梁梁下有悬□我欲击之丞卿怒
　　鲍司歌
　　【乐府广题列异传鲍宣宣子永永子昱三世皆为司而乗一骢马京师人歌之】
　　鲍氏骢三人司再入公马虽瘦行步工
　　张堪歌
　　【汉光武十五年张堪拜渔阳大守堪视事八年匈奴不敢犯塞劝民耕稼以致殷富百姓喜其徳政以歌之】
　　桑无附枝麦穂两岐张君为政乐不可支
　　五噫歌
　　【三辅决録梁鸿束出闗过京师作五噫之歌肃宗闻而非之求鸿不得】
　　陟彼北邙兮噫顾瞻帝京兮噫宫阙崔嵬兮噫民之劬劳兮噫辽辽未央兮噫
　　鸡鸣歌
　　【乐府广题曰汉有鸡鸣卫士主鸡鸣宫中汉书曰髙祖团项羽垓下羽是夜闻汉军四面皆楚歌应劭曰楚歌者鸡鸣歌也按周礼鸡人掌大祭祀夜嘑旦以嘂百官则所起亦逺矣】
　　东方欲明星烂烂汝南晨鸡登坛唤曲终漏尽严具陈月没星稀天下旦千门万户递鱼钥宫中城上飞乌鹊
　　岑君歌
　　【后汉书岑熈为魏郡太守招聘隠逸与参政事无为而化视事二年舆人歌之】
　　我有枳棘岑君伐之我有蟊贼岑君遏之狗吠不惊足下生牦含哺鼓腹焉知凶灾我喜我生独丁斯时美矣岑君于戱休兹
　　郭乔卿歌
　　【后汉书郭贺字乔卿建武中为尚书令在职六年拜荆州刺史到官有殊政百姓歌之显宗巡狩到南阳特见嗟赏赐以三公之服敇行部去防帷使百姓见其容服以章有徳】
　　厥徳仁明郭乔卿中正朝廷天下平
　　皇甫嵩歌
　　【后汉书皇甫嵩为冀州请冀州一年田租以赡饥民百姓歌之】
　　天下大乱兮市为墟母不保子兮妻失夫赖得皇甫兮复安居
　　刘君歌
　　【后汉书刘陶举孝防除顺阳长县多奸猾陶到官按发若神以病免吏民思而歌之】
　　邑然不乐思我刘君何时复来安此下民
　　洛阳令歌
　　【长沙耆旧传祝良字石卿为洛阳令歳时亢旱天子祈雨不得良乃暴身阶庭告诚引罪自晨至中紫云沓起甘雨登降人为之歌】
　　天乆不雨烝人失所天王自出祝令特苦精符感应滂沱下雨
　　荥阳令歌
　　【殷氏世传殷襃荥阳令广筑学馆防集朋徒民知礼让乃歌之云】
　　荥阳令有异政修立学校人易性令我子弟耻讼争
　　京兆谣
　　【后汉书曰李燮拜京兆诏发西园钱燮上封事遂止不发吏民爱敬乃为此谣】
　　我府君道教举恩如春威如虎刚不吐柔不茹爱如母训如父
　　束晢歌
　　【晋书束晢阳平元城人太康中郡界大旱晢为邑人请两三日而雨注众谓晢诚感而为作歌】
　　束先生通神明请天三日甘雨零我黍以育我稷以生何以醻之报束长生
　　豫州歌
　　【晋书祖逖为豫州刺史躬自俭约督课农桑克已务施不畜资产子弟耕耘负担樵薪又收枯骨为之祭醊百姓感悦尝置大防耆老中坐流涕曰吾等老矣更得父母死将何恨乃歌曰】
　　幸哉遗黎免俘虏三辰既朗遇慈父酒忘劳甘瓠脯何以咏思歌且舞
　　应詹歌
　　【王澄恵帝末为荆州牧假应詹督南平天门武陵三郡军事天下大乱詹境独全百姓歌之】
　　乱离既普殆为灰朽侥幸之运赖兹应后歳寒不凋孤境独守拯我涂炭恵隆邱阜润同江海恩犹父母
　　吴人歌
　　【邓攸元帝时为吴郡太守刑政清明百姓欢悦后称疾去百姓数千人留牵攸船不得进攸乃少停夜中发去吴人歌之】
　　紞如打五鼓鸡鸣天欲曙邓侯挽不留谢令推不去
　　陇上歌
　　【晋书载记曰刘曜围陈安于陇城安败南走陜中曜使将军平先邱中伯率劲骑追安安与壮士十余骑于陜中格战安左手奋七尺大刀右手执丈八蛇矛近交则刀矛俱发辄害五六逺则双带鞬服左右驰射而走平先亦壮健絶人与安搏战三交夺其蛇矛而退遂追斩于涧曲安善于抚接吉凶夷险与众同之及其死陇上为之歌矅闻而嘉伤命乐府歌之】
　　陇上壮士有陈安躯干虽小腹中寛爱养将士同心肝防骢父马铁锻鞍七尺大刀奋如湍丈八蛇矛左右盘十荡十决无当前战始三交失蛇矛弃我防骢窜岩幽为我外援而悬头西流之水东流河一去不还奈子何
　　裴公歌
　　【北史曰裴侠为河北郡守躬俭素爱民如子郡旧有渔猎夫三十人以供郡守侠曰以口腹役人吾所不为也悉罢之又有丁三十人供郡守役侠亦罢之不以入私并收庸为市官马歳时既积马遂成马羣去职之日一无所取民歌之云】
　　肥鲜不食丁庸不取裴公贞恵为世规矩
　　敇勒歌
　　【乐府广题曰北齐神武攻周玉璧士卒死者十四五神武恚愤疾发周王下令曰髙欢鼠子亲犯玉璧剑弩一发元凶自毙神武闻之勉坐以安士众悉引诸贵使斛律金唱敇勒神武自和之其歌本鲜卑语易为齐言故其句长短不齐】
　　敇勒川隂山下天似穹庐笼葢四野天苍苍野茫茫风吹草低见牛羊
　　东征歌　　　　　　　　　　隋王通【杜淹文中世家曰隋仁夀中文中子西游长安见文帝奏太平十有二策帝下其议于公卿公卿不悦文中子知谋之不用作东征之歌而归帝闻而再征之不至】
　　我思国家兮逺游京畿忽逢帝王兮降礼布衣遂懐古人之心兮将兴太平之基时异事变兮志乖愿违吁嗟道之不行兮垂翅东归皇之不断兮将身西飞
　　淫预歌
　　【郦道元水经注曰白帝山城水门之西江中有孤石名淫豫石水冬出二十余丈夏则没亦有裁出焉江水东迳广峡溪乃三峡首之也峡中有瞿塘黄龛二滩夏水回复防泝所忌十道志曰淫豫石与城郭门外石潜通蜀人往烧火伏石则淫预边沸国史补曰蜀之三峡最号峻急四月五月尤险故行者歌之淫或作艳预或作豫】
　　滟预大如马瞿唐不可下
　　滟预大如牛瞿唐不可流
　　淫预大如服瞿塘不可触金沙浮转多桂浦忌经过
　　挟瑟歌
　　春风宛转入曲房兼送小苑百花香白马金鞍去未返红妆玉筯下成行
　　灵芝歌
　　因灵寝兮产灵芝象三徳兮瑞应图延夀命兮光此都配上帝兮象太微防日月兮扬光辉

　　古乐府卷一
　　钦定四库全书
　　古乐府巻二
　　元　左克明　撰
　　鼓吹曲歌辞
　　鼓吹曲一曰短箫铙歌刘瓛定军礼云鼓吹未知其始或曰黄帝岐伯所作以建威扬徳风劝敌士蔡邕礼乐志曰汉乐四品其四曰短箫铙歌军乐也建初伎録云列于殿庭者名鼓吹按孙权观魏武帝军作鼓吹而还此应是今之鼓吹晋中兴书曰汉武帝时南越加置七郡皆假鼓吹班超拜长史假鼓吹麾幢则短箫铙歌汉时已名鼓吹不自魏晋始也西京杂记汉大驾祠泉汾隂备千乘万骑有黄门前后部鼓吹则不独列于殿庭者名鼓吹也古今注曰汉乐有黄门鼓吹而短箫铙歌鼓吹之一章尔然则黄门鼓吹短箫铙歌与横吹曲得通名鼓吹但所用异尔汉有二十二曲列于鼓吹谓之铙歌而存者十八篇曰朱鹭思悲翁艾如张上之回拥离战城南巫山髙上陵将进酒君马黄芳树有所思雉子班圣人出上邪临髙台逺如期石流而务成云黄雀钓竿四篇其辞已亡魏文帝受命使缪袭改造十二曲曰楚之平战荥阳获吕布克官渡旧邦定武功屠柳城平南荆平闗中应帝期邕熈大和呉亦令韦昭改制十二曲曰炎精缺汉之季摅武师伐乌林秋风克皖城闗背徳通荆门章洪徳从厯数承天命化而君马黄雉子班圣人出临髙台逺如期石流务成云黄雀钓竿十曲竝仍其旧名晋武帝受禅命传元制二十二曲曰灵之祥宣受命征辽东宣辅政时运多难景龙飞平玉衡文皇统百揆因时运惟庸蜀天序大晋承运期金灵运于穆我皇仲春振旅夏苗田仲秋狝田顺天道唐尧云伯益钓竿而云钓竿名不改旧宋何承天于义熈末年秋制十五篇皆拟汉旧名大抵别增新意其义与古辞不合疑未尝被于歌声也如齐王融谢朓梁昭明太子统范云陈苏子卿等追拟古题立义不同今取其一二立于篇次以便观览云
　　铙歌
　　朱鹭　　　　　　　　　　　汉古辞【此葢因饰鼓以鹭而名曲焉魏缪袭改朱鹭为楚之平呉韦昭改为炎精缺言汉室衰孙坚奋迅猛志念在匡救王迹也晋传改为灵之祥言宣皇帝之佐魏犹虞舜之事尧也既有石瑞之征又能用武以诛孟度之逆命也宋何承天朱鹭篇曰朱鹭扬和鸾翠葢耀金华但称路车之美与汉曲异】
　　朱鹭鱼以乌路訾邪鹭何食食茄下不之食不以吐将以问诛【一作谏】者
　　楚之平【一作初之乎】　　　　　　　魏缪袭
　　楚之平义兵征神武奋金鼓鸣迈武徳扬洪名汉室微社稷倾皇道失桓与灵阉官炽羣雄争邉韩起乱金城中国扰无纪经赫武皇起旗旌麾天下天下平济九州九州寜创武功武功成越五帝邈三王兴礼乐定纪纲普日月齐辉光
　　炎精缺　　　　　　　　　　吴韦昭
　　炎精缺汉道微皇纲弛政徳违众奸炽民罔依赫武烈越龙飞陟天衢耀灵威鸣雷鼓抗电麾抚干衡镇地机厉虎旅骋熊罴发神听吐英竒张角破邉韩覊宛颍平南土绥神武章渥泽施金声震仁风驰显髙门启皇基统罔极垂将来
　　灵之祥　　　　　　　　　　晋傅
　　灵之祥石瑞章旌金徳出西方天降命授宣皇应期运时龙骧继大舜佐陶唐赞文武建帝纲孟氏叛据南疆追有扈乱五常吴防劲蜀虏疆交誓盟连遐荒宣赫怒奋鹰扬震干威曜电光陵九天陷石城枭逆命拯有生万国安四海寜
　　朱路篇　　　　　　　　　宋何承天
　　朱路扬和鸾翠葢耀金华牡饰樊缨流旌拂飞霞雄防辟旷涂班剑翼髙车三军且莫喧听我奏铙歌清鞞惊短箫朗鼓节鸣笳人心惟恺豫兹音亮且和轻风起红尘渟澜发微波逸韵腾天路穨响结城阿仁声被八表威灵振九遐嗟嗟介胄士朂哉念皇家
　　思悲翁　　　　　　　　　　汉古辞【此汉古辞魏改为战荥阳言曹公也吴改为汉之季言孙坚悼叹汉之微痛董卓之乱兴兵奋击功葢海内也晋曰宣受命言宣皇帝御诸葛亮养威重运神兵亮震怖死也宋何承天以为思悲公篇】
　　思悲翁唐思夺我美人侵以遇悲翁也但我思蓬首【一作蕞】狗逐狡兎食交君枭子五枭母六拉沓髙飞暮安宿
　　战荥阳　　　　　　　　　　魏缪袭
　　战荥阳汴水陂戎士愤怒贯甲驰阵未成退徐荥二万骑堑垒平戎马伤六军惊势不集众几倾白日没时晦顾中牟心屏营同盟疑计无成頼我武皇万国寜
　　汉之季　　　　　　　　　　吴韦昭
　　汉之季董卓乱桓桓武烈应时运义兵兴云旗建厉六师罗八阵飞鸣镝接白刄轻骑发介士奋丑虏震使众散刼汉主迁西馆雄豪怒元恶偾赫赫皇祖功名闻
　　宣受命　　　　　　　　　　晋传
　　宣受命应天机风云时动神龙飞御诸葛镇雍梁邉境定夷夏康务节事勤定倾揽英雄保持盈渊穆穆赫明明冲而泰天之经养威重运神兵亮乃震毙【一作死】天下寜
　　思悲公篇　　　　　　　　　何承天
　　思悲公懐衮衣东国何悲公西归公西归流二叔防主既悟偃禾复偃禾复圣志申营都新邑从斯民从斯民徳惟明制礼作乐兴颂声兴颂声致嘉祥鸣凤爰集万国康万国康犹弗已握发吐飡下羣士惟我君继伊周亲覩盛世复何求
　　艾如张　　　　　　　　　　汉古辞【古辞曰艾而张罗又曰雀以髙飞奈雀何谷梁传艾兰以为防置旃以为辕门谓因搜狩以习武事也魏改为获吕布言曹公东围临淮生擒吕布也吴曰摅武师言孙权卒父之业而征伐也晋曰征辽东言宣皇帝临大海之表讨公孙渊而枭其首也苏子卿云张机蓬艾侧宋古词曰几令吾呼厯舍俱失古题夲意】
　　【声相传训诂不可复解但俱失古题本意】
　　艾而张罗夷于何行成之四时和山出黄雀亦有罗雀以髙飞奈雀何为此倚欲谁肯礞室
　　获吕布　　　　　　　　　　魏缪袭
　　获吕布戮陈宫芟夷鲸鲵驱骋羣雄囊括天下运掌中
　　摅武师　　　　　　　　　　吴韦昭
　　摅武师斩黄祖防夷凶族革平西夏炎炎大烈震天下
　　征辽东　　　　　　　　　　晋傅
　　征辽东敌失防威灵迈日域公孙既授首羣逆破胆咸震怖朔北响应海表景附武功赫赫徳云布
　　拟题　　　　　　　　　　陈苏子卿
　　谁在闲门外罗家诸少年张机蓬艾侧结网槿篱邉若能飞自免岂为缯所纒黄雀倘为诫朱丝犹可延
　　宋古辞
　　几令吾呼厯舍居执来随咄武子邪令乌衘针相风其右其右【一解】几令吾呼羣议破葫执来随吾咄武子邪令乌今乌今入海相风及后【二解】几令吾呼无公赫吾执来随吾咄武子邪令乌无公赫吾婮立诸布始布【三解】
　　上之回　　　　　　　　　　汉古辞【汉武帝元封初因至雍遂通回中道后数游幸焉其歌称帝游石关望诸国月支臣匃奴服皆美当时事也魏改为克官渡言曹公与袁绍战破之于官渡也吴曰伐乌林言魏武既破荆州顺流东下欲来争锋孙权命将周瑜逆击之于乌林而走破也晋曰宣辅政言宣皇帝圣道深逺拨乱反正网罗文武之才以定二仪之序也】
　　上之回所中益夏将至行将北以承甘泉宫寒暑徳游石闗望诸国月支臣匃奴服令从百官疾駈驰千秋万嵗乐无极
　　克官渡　　　　　　　　　　魏缪袭
　　克绍官渡由白马僵尸流血被原野贼众如犬羊王师尚寡沙塠傍风飞扬转战不利士卒伤今日不胜后何望土山地道不可当卒胜大捷震冀方屠城破邑神武遂章
　　伐乌林　　　　　　　　　　吴韦昭
　　曹操北伐抜柳城乘胜席卷遂南征刘氏不睦八郡震惊众既降操屠荆舟车十万扬风声议者狐疑虑无成頼我大皇发圣明虎臣雄烈周与程破操乌林显章功名
　　宣辅政　　　　　　　　　　晋傅
　　宣皇辅政圣烈深拨乱反正从天心网罗文武才慎厥所生所生贤遗教施安上治民化风移肇创帝基洪业垂于铄明明时赫功济万世定二仪云泽雨施海外风驰
　　翁离　　　　　　　　　　　汉古辞【一作雍离一作拥离魏改曰旧邦言曹公胜袁绍于官渡还谯收藏死亡士卒也吴曰秋风言孙权悦以使民民忘其死也晋曰时运多难言宣皇致讨吴方有征无战也何承天云雍士离心义稍异】
　　拥离趾中可筑室何用葺之蕙用兰拥离趾中
　　旧邦　　　　　　　　　　　魏缪袭
　　旧邦萧条心伤悲孤防翩翩当何依游士恋故涕如摧兵起事大令愿违传求亲戚在者谁立庙置后防来归【一曰魂来求归】
　　秋风　　　　　　　　　　　吴韦昭
　　秋风扬沙尘寒露沾衣裳角弓持急鸠鸟化为应邉垂飞羽檄防贼侵界疆跨马披甲冑慷慨懐悲伤辞亲向长路安知存与亡穷达固有分志士思立功思立功邀之战场身逸获髙赏身没有遗封
　　时运多难　　　　　　　　　晋傅
　　时运多难道教痡天地变化有盈虚蠢尔吴蛮虎视江湖我皇赫斯致天诛有征无战弭其图天威横被廓东隅
　　雍离篇　　　　　　　　　　何承天
　　雍士多离心荆民懐怨情二凶不量徳搆难称其兵王人衔朝命正辞纠不庭上宰宣九伐万里举长旌楼船掩江濆驷介飞重英归徳戒后夫贾勇尚先鸣逆徒既不济愚智亦相倾霜锋未及染鄢郢忽已清西川无潜鳞北渚有奔鲸凌威致天府一战夷三城江汉被美化宇宙歌太平惟我东郡民曾是深推诚
　　战城南　　　　　　　　　　汉古辞【其词大畧言战城南死郭北野死不为乌鸟所食愿为忠臣朝出攻战而暮不得归也魏改为定武功言曹公初破邺武功之定始乎此也吴曰克皖城言魏武志图并兼而令朱光为庐江太守孙权亲征光破之于皖城也晋曰景龙飞言景帝克明威教赏从夷逆祚隆无疆崇此洪基也宋何承天拟题以为士卒勇于赴敌而有成功也】
　　战城南死郭北野死不乌可食为我谓乌且为客豪野死谅不腐肉安能去子逃水深激激蒲苇防防枭骑战鬬死驽马徘徊鸣梁筑室何以南梁何北禾黍不获君何食愿为忠臣安可得思子良臣良臣诚可思朝行出攻暮不夜归
　　定武功　　　　　　　　　　魏缪袭
　　定武功济黄河河水汤汤旦暮有横流波袁氏欲衰兄弟寻干戈决漳水水流滂沱嗟城中如流鱼谁能复顾室家计穷虑尽求来连和和不时心中忧戚贼众内溃君臣奔北拔邺城奄有魏国王业艰难览观古今可为长叹
　　克皖城　　　　　　　　　　吴韦昭
　　克灭皖城遏冦贼恶此凶孽阻奸慝王师赫征众倾覆除秽去暴戢兵革民得就农边境息诛君吊民昭至徳
　　景龙飞　　　　　　　　　　晋傅
　　景龙飞御天威聪鉴察动与神明协机从之者显逆之者灭夷文教敷武功巍普被四海万邦望风莫不来绥圣徳潜断先天弗违弗违祥享世永长猛以致寛道化光赫明明祚隆无疆帝绩惟期有命既集崇此洪基
　　战城南篇　　　　　　　　　何承天
　　战城南冲黄尘丹旌电烻鼔雷震勍敌猛戎马殷横阵亘野若屯云仗大顺应三灵义之所感士忘生长剑击繁弱鸣飞镝炫晃乱奔星虎骑跃华眊旋朱火延起腾飞烟骁雄斩髙旗搴长角浮呌响清天夷羣冦殪逆徒余黎霑恵咏来苏奏恺乐归皇都班爵献俘邦国娱
　　巫山髙　　　　　　　　　　汉古辞【古词大畧言江淮水深无梁可度临水逺望思归而已魏改为屠栁城言曹公越北塞厯白檀破三郡乌桓于栁城也吴曰闗背徳言蜀将闗羽背弃吴徳心懐不轨孙权引师浮江而擒之也晋曰平玉衡言景帝一万国之殊风齐四海之乖心礼贤养士而纂洪业也宋何承天以李氏恃险为晋所灭也若齐王融想像巫山髙梁范云巫山髙不极杂以阳台神女之事无复逺道望归之思也】
　　巫山髙髙以大淮水深难以逝我欲东归害梁不为我集无髙曳水何梁汤汤回回临水逺望泣下沾衣逺道之人心思归谓之何
　　屠栁城　　　　　　　　　　魏缪袭
　　屠栁城功诚难越度陇塞路漫漫北逾冈平但闻悲风正酸蹋顿授首遂登白狼山神武慹海外永无北顾患
　　闗背徳　　　　　　　　　　吴韦昭
　　闗背徳作鸱张割我邑城图不祥称兵北伐围樊襄阳嗟臂大于股将受其殃巍巍夫圣主睿徳与通与通亲任吕蒙泛舟洪汜池溯涉长江神武一何桓桓声烈正与风翔厯抚江安城大据郢邦虏羽授首百蛮咸来同盛哉无比隆
　　平玉衡　　　　　　　　　　晋傅
　　平玉衡糺奸回万国殊风四海乖礼贤养士覉御英雄思心齐纂戎洪业崇皇阶品物咸亨圣敬日跻聪鉴尽下情明明综天机
　　巫山髙篇　　　　　　　　　何承天
　　巫山髙三峡峻青壁千寻深谷万仭崇岩冠灵林防冥山禽夜响晨猿相和鸣洪波迅澓载逝载停凄凄商旅之客懐苦情在昔阳九皇纲微李氏窃命宣武耀灵威蠢尔逆纵复践乱机王旅薄伐傅首来至京师古之为国惟徳是贵力战而虐民鲜不颠坠矧乃叛戾伊胡能遂咨尔巴子无放肆
　　王融
　　想像【一作髣髴】巫山髙薄暮阳台曲烟云乍舒巻猨鸟时断续【一作烟华乍巻舒行芳时断续】彼美如可期寤言纷在瞩怃然坐相望秋风下庭緑
　　范云
　　巫山髙不极白日隠光辉霭霭朝云去溟溟暮雨归岩悬兽无迹林暗鸟疑飞枕席竟谁荐相望空依依
　　上陵　　　　　　　　　　　汉古辞【古今乐録曰汉章帝元和中有宗庙食举共六曲加重来上陵二曲为上陵食举后汉书礼仪志曰正月上丁祠南郊次北郊明堂髙庙世祖庙谓之五供礼毕以次上陵西都旧有上陵东都之仪太官上食太常乐奏食举按古词大畧言神仙事不知与食举曲同否魏改曰平南荆言曹公南平荆州也吴曰通荆门言孙权与蜀交好齐盟中有闗羽自失之愆戎蛮乐乱生变作患蜀疑其吴恶其诈乃大治兵终复初好也晋曰文皇统百揆言文皇帝始统百揆用人有序以敷太平之化也宋何承天曰上陵者相追攀但言升髙望逺伤时怨叹而已】
　　上陵何美美下津风以寒问客从何来言从水中央桂树为君船青丝为君笮木兰为君櫂黄金错其间沧海之雀赤翅鸿白雁随山林乍开乍合曾不知日月明醴泉之水光泽何蔚蔚芝为车龙为马览遨游四海外甘露初二年芝生铜池中仙人下来饮延夀千万歳
　　平南荆　　　　　　　　　　魏缪袭
　　南荆何辽辽江汉浊不清菁茅乆不贡王师赫南征刘琮据襄阳贼备屯樊城六军庐新野金鼓震天庭刘子面缚至武皇许其成许其成抚其民陶陶江汉间普为大魏臣大魏臣向风思自新思自新齐功古人在昔虞与唐大魏得与均多选忠义士为喉唇天下一定万世无风尘
　　通荆门　　　　　　　　　　吴韦昭
　　荆门限巫山髙峻与云连蛮夷阻其险厯世怀不賔汉王据蜀郡崇好结和亲乖微中情疑谗夫乱其间大皇赫斯怒虎臣勇气震荡涤幽薮讨不恭观兵扬炎耀厉锋整封疆整封疆阐扬威武容功赫戏洪烈炳章邈矣帝皇世圣吴同厥风荒裔望清化化恢煌煌大吴延祚永未央
　　文皇统百揆　　　　　　　　晋傅
　　文皇统百揆继天理万方武将镇四隅英佐盈朝堂谋言协秋兰清风发其芳洪泽所渐润砾石为珪璋大道侔五帝盛徳逾三王咸光大上防天与地至化无内外无内外六合并康乂并康乂遘兹嘉防在昔羲与农大晋徳斯迈镇征及诸州为蕃卫功济四海洪烈流万世
　　上陵者篇　　　　　　　　　何承天
　　上陵者相追攀被服纤丽振绮纨擕童幼升崇峦南望城阙郁盘桓王公第通衢端髙甍华屋列朱轩临濬谷掇秋兰士女悠奕映隰原指营丘感牛山爽鸠既没景君叹嗟歳聿逝不还志气衰沮鬓斑野莽宿坟土干顾此累累中心酸生必死亦何怨取乐今日展情懽
　　将进酒　　　　　　　　　　汉古辞【古词曰将进酒乗太白大畧以饮酒放歌为言魏改为平闗中言曹公征马超定闗中也吴曰章洪徳言孙权章其大徳而逺方来附也晋曰因时运言文皇帝因时运变圣谋潜施解长蛇之交离羣桀之党以武济文审其大计以迈其徳也宋何承天曰将进酒庆三朝备繁礼荐嘉肴则言朝防进酒且以濡首荒志为戒若梁昭明太子云洛阳轻薄子但叙游乐饮酒而已】
　　将进酒乗太白辨佳哉诗审搏放故歌心所作同隂气诗悉索使禹良工观者苦
　　平闗中　　　　　　　　　　魏缪袭
　　平闗中路向潼济浊水立髙墉鬬韩马离羣凶选骁骑纵两翼虏崩溃级万亿
　　章洪徳　　　　　　　　　　吴韦昭
　　章洪徳迈威神感殊风怀逺邻平南裔齐海濵越裳贡扶南臣珍货充庭所见日新
　　因时运　　　　　　　　　　晋傅
　　因时运圣策施长蛇交解羣桀离势穷奔吴虎骑厉惟武进审大计时迈其徳清一世
　　将进酒篇　　　　　　　　　何承天
　　将进酒庆三朝备繁礼荐嘉肴荣枯换霜雾交缓春带命朋僚车等旗马齐镳怀温克乐林濠士失志愠情劳思防酒寄游遨败徳人甘醇醪耽长夜或淫妖兴屡舞厉哇謡形傞傞声号呶首既濡志亦荒性命夭国家亡嗟后生节酣觞匪酒辜孰为殃
　　梁昭明太子
　　洛阳轻薄子长安游侠儿宜城溢渠椀中山浮羽巵
　　君马黄　　　　　　　　　　汉古辞【初言君马黄臣马苍二马同逐臣马良终言美人归以南归以北驾车驰马令我心伤而晋改为金灵运则言圣皇践祚致敬宗庙而孝行于天下也而宋何承天止言马而已】
　　君马黄臣马苍二马同逐臣马良易之有騩蔡有赭美人归以南驾车驰马美人伤我心佳人归以北驾车驰马佳人安终极
　　金灵运　　　　　　　　　　晋傅
　　金灵运天符发圣征见参日月惟我皇体神圣受魏禅应天命皇之兴灵有征登天麓御万乘皇之辅若阚虎爪牙奋莫之御皇之佐赞清化百事理万邦贺神祗应嘉瑞章恭享礼荐先皇乐时奏磬管锵鼓渊渊钟锽锽奠樽俎实玉觞神歆飨咸悦康宴孙子祐无疆大孝烝烝徳教被万方
　　君马篇　　　　　　　　　　何承天
　　君马丽且闲扬镳腾逸姿骏足蹑流景髙步追轻飞冉冉六辔柔奕奕金华晖轻霄羽翼葢长风靡淑旂愿为范氏驱雍容步中畿岂效诡遇子驰骋趣危机鈆陵策良驷造父为之悲不怨吴坂峻但恨伯乐稀赦彼岐山盗实济韩原师奈何汉魏主纵情营所私疲民甘藜藿廏马患盈肥人畜眢厥养苍生将焉归
　　芳树　　　　　　　　　　　汉古辞【古词云妒人之子愁杀人君有他心乐不可禁魏改曰邕熙言魏氏临其国君臣邕穆庶绩咸熙也吴曰承天命言上以圣徳践位道化至盛也晋曰天序言圣皇应厯受禅济大化用人各尽其才也何承天拟题止言芳树而佳人之伤时而已若王融相思早春日谢朓早翫华池隂但言时莫众芳歇絶而已】
　　芳树日月君乱如于风芳树不上无心温而鹄三而为行临兰池心中懐我怅心不可匡目不可顾妒人之子愁杀人君有他心乐不可禁王将何侣如孙如鱼乎悲矣
　　邕熙　　　　　　　　　　　魏缪袭
　　邕熙君臣念徳天下治登帝道获瑞寳颂声并作洋洋浩浩吉日临髙堂置酒列名倡歌声一何纡余杂笙簧八音谐有纪纲子孙永建万国夀考乐无央
　　承天命　　　　　　　　　　吴韦昭
　　承天命于昭圣徳三精垂象符灵表徳巨石立九穂植龙金其鳞乌赤其色舆人歌亿夫叹息超龙升袭帝服穷淳懿体黙夙兴临朝劳谦日昃易简以崇仁放逺谗与慝举贤才亲近有徳均田畴茂稼穑审法令定品式考功能用黜陟人思自尽唯心与力家国治王道直思我帝皇夀万亿长保天禄祚无极
　　天序　　　　　　　　　　　晋傅
　　天序厯应受禅承灵祜御羣龙勒螭虎济大化英儁作辅明明统万机赫赫镇四方咎繇稷契之畴协兰芳礼王臣覆兆民化之如天与地谁敢爱其身
　　芳树篇　　　　　　　　　　何承天
　　芳树生北庭丰隆正徘徊翠颖陵冬秀红葩迎春开佳人闲幽室恵心婉以谐兰房掩绮幌緑草被长阶日夕游云际归禽命同栖皓月盈素景凉风拂中闺哀弦理虚堂要妙清且凄啸歌流激楚伤此硕人懐梁尘集丹帷微飇扬罗鞋岂怨嘉时暮徒惜良愿乖
　　王融
　　相望早春日烟华杂如雾复此佳丽人含情结芳树绮罗已自怜萱风多有趣去来徘徊者佳人不可遇
　　谢朓
　　早翫华池隂复影沧洲枻旑旎芳若斯葳蕤纷可结霜下桂枝铺怨与飞蓬折不厠玉盘滋谁怜终委絶
　　有所思　　　　　　　　　　汉古辞【其词大畧言有所思乃在大海南何用问遗君双珠瑇瑁簪闻君有他心烧之当风扬其灰魏改曰应帝期言文帝以圣徳受命应运期也吴曰从厯数言孙权从图箓之符而建大号晋曰惟庸蜀言文皇帝既平万乘之蜀封建万国复五等之爵宋何承天惟言孝养若王融如何有所思梁刘绘别离安可再但言离思而巳】
　　有所思乃在大海南何用问遗君双珠瑇瑁簪用玉绍缭之闻君有他心拉杂摧烧之摧烧之当风扬其灰从今已往勿复相思相思与君絶鸡鸣狗吠兄嫂当知之妃呼豨秋风肃肃晨风飔东方须臾髙知之
　　应帝期　　　　　　　　　　魏缪袭
　　应帝期于昭我文皇厯数承天序龙飞自许昌聪明昭四表恩徳动遐方星辰为垂耀日月为重光河洛吐符瑞草木挺嘉祥麒麟步郊野黄龙游津梁白虎依山林凤凰鸣髙冈考图定篇籍功配上古羲皇羲皇无遗文仁圣相因循期运三千歳一生圣明君尧授舜万国万国皆附亲四门为穆穆教化常如神大魏兴盛与之为邻
　　从厯数　　　　　　　　　　吴韦昭
　　从厯数于穆我皇帝圣哲受之天神明表竒异建号创皇基聪睿协神思徳泽浸及昆虫浩荡越前代三光显精耀隂阳称至治肉角步郊畛凤凰栖灵囿神龟游沼池图谶摹文字黄龙觌鳞符祥日月记览往以察今我皇多绘事上钦昊天象下副万姓意光被弥苍生家户防惠赉风教肃以平颂声章嘉喜大吴隆绰有余裕
　　惟庸蜀　　　　　　　　　　晋傅
　　惟庸蜀僭号天一隅刘备逆帝命禅亮承其余拥众数十万闚隙乘我虚驿骑进羽檄天下不遑居姜维屡防边陇上为荒芜文皇愍斯民厯世受罪辜外谟藩屏臣内谋众士夫爪牙应指授腹心献【一作同】良图良图协成文大【一作乃】兴百万军雷鼓震地起猛势陵浮云逋虏畏天诛面缚造垒门万里同风教逆命称妾臣光建五等纪纲天人
　　有所思篇　　　　　　　　宋何承天
　　有所思思昔人曾闵二子善养亲和顔色奉晨昏至诚烝烝通神明邹孟轲为齐卿称身受禄不贪荣道不用独拥楹三徙既谇礼义明飞鸟集猛兽附功成事毕乃更娶哀我生遘凶旻防罹荼酷备艰辛慈颜絶见无因长懐永思托邱坟
　　王融
　　如何有所思而无相见时宿昔梦颜色阶庭寻履綦髙张更何已引满终自持欲知忧能老为视镜中丝
　　刘绘
　　别离安可再而我更重之佳人不相见明月空在帷共衘满堂酌独敛向隅眉中心乱如雪寜知有所思
　　雉子班　　　　　　　　　　汉古辞【古词云雉子髙飞止黄鹄飞之以千里雄来飞从雌晋改曰于穆我皇言圣皇受命徳合神明也宋何承天曰雉子游原泽篇则言避世之士抗志清霄其视卿相功名犹冰炭之不相入也】
　　雉子班如此之干雉梁无以吾翁孺雉子知得雉子髙飞止黄鹄飞之以千里王可思雄来飞从雌视子趋一雉雉子车大驾马滕被王送行所中尧羊蜚从王孙行
　　于穆我皇　　　　　　　　　晋傅
　　于穆我皇盛徳圣且明受禅君世光济羣生普天率土莫不来庭颙颙六合内望风仰泰清万国雍雍兴颂声大化洽地平而天成七政齐五衡惟平峨峨佐命济济羣英夙夜干干万几是经虽治兴匪荒寜谦道光冲不盈天地合徳日月同荣赫赫煌煌曜幽防三光克从于显天垂景星龙凤臻甘露宵零肃神祗只上灵万物欣载自天効其成
　　雉子游原泽篇　　　　　　　何承天
　　雉子游原泽防懐耿介心饮啄虽勤苦不愿栖园林古有避世士抗志清霄岑浩然寄卜肆挥棹通川隂逍遥风尘外散发抚鸣琴卿相非所眄何况于千金功名岂不美宠辱亦相寻冰炭结六府忧虞纒胸襟当世须大度量巳不克任三复泉流诫自惊良已深
　　圣人出　　　　　　　　　　汉古辞【汉古辞言圣人出隂阳和君之臣明防不道晋曰仲春振旅言大晋申文武之教畋猎以时也】
　　圣人出隂阳和美人出游九河佳人来騑离哉何驾六飞龙四时和君之臣明防不道美人哉宜天子免甘星筮乐甫始美人子含四海
　　仲春振旅　　　　　　　　　晋傅【古圣人出行】
　　仲春振旅大致民武教于时日新师执提工执鼓坐作从节有序盛矣允文允武搜田表祃申法誓遂围禁献社祭允以时明国制文武并用礼之经列车如战大教明古今谁能去兵大晋继天济羣生
　　上邪　　　　　　　　　　　汉古辞【邪一作雅】
　　上邪我欲与君相知长命无絶衰山无陵江水为竭冬雷震震夏雨雪天地合乃敢与君絶
　　太和　　　　　　　　　　　魏缪袭【晋书乐志曰魏武帝使缪袭造鼔吹十二曲以代汉曲改汉上邪为太和言明帝继体承统太和改元徳泽流布也】
　　惟太和元年皇帝践阼圣且仁徳泽为流布灾蝗一时为絶息上天时雨露五谷溢田畴四民相率遵轨度事务征清天下狱讼察以情元首明魏家如此那得不太平
　　化　　　　　　　　　　　吴韦昭
　　化象以天陛下圣真张皇纲率道以安民恵泽宣流而云布上下睦亲君臣酣宴乐激发歌扬妙新修文筹庙胜须时备驾巡洛津康哉泰四海欢忻越与三五邻
　　大晋承运期　　　　　　　　晋傅
　　大晋承运期徳隆圣皇时清晏白日垂光应箓图陟帝位继天正玉衡化行象神明至哉道隆虞与唐元首敷洪化百寮股肱并忠良时太康隆隆赫赫福祚盈无疆
　　上邪篇　　　　　　　　　　何承天
　　上邪下难正众枉不可矫音和响必清端影縁直表大化扬仁风齐人犹偃草圣王既已没谁能至道开春湛柔露代终肃严霜承平贵孔孟政弊侯申商孝公明赏罸六世犹克昌李斯肆滥刑秦民所以亡汉宣隆中兴魏祖宁三方譬彼鍼与石效疾而称良行苇非不厚悠悠何讵央琴瑟时未调改当更张矧乃治天下此要安可忘
　　临髙台　　　　　　　　　　汉古辞【汉古词大畧言临髙台台下水清且寒江有香草目以兰黄鹄髙飞离哉翻闗弓射鹄令我主万年晋曰夏苗田言大晋畋狩顺时为苗除害也何承天云飘然轻举凌太虚言仙道也谢朓云千里常思归但言临望伤懐与古词意并不同】
　　临髙台以轩下下有清水清且寒江有香草目以兰黄鹄髙飞离哉翻闗弓射鹄令我主夀万年收中吾
　　夏苗田　　　　　　　　　　晋傅
　　夏苗田运将徂军国异容文武殊乃命羣吏撰车徒辨其号名赞契书王军啓八门行同上帝居时路建大麾云旗翳紫虚百官象其事疾则疾徐则徐回衡旋轸罢陈弊车献禽享祠烝烝配有虞惟大晋徳防两仪化云敷
　　临髙台篇　　　　　　　　　何承天
　　临髙台望天衢飘然轻举陵太虚擕列子超帝乡云衣雨带乗风翔肃龙驾防瑶台清晖浮景溢蓬莱济西海濯洧盘伫立云岳结幽兰驰迅风游炎州愿言桑梓思旧游倾霄葢靡电旌降彼天涂頽窈防辞僊族归人羣懐忠抱义奉明君任穷达随所遭何为逺想令心劳
　　谢　朓
　　千里常思归登台临绮翼才见孤鸟还未辨连山极四面动清风朝夜起寒色谁知倦游者嗟此故乡忆
　　逺如期　　　　　　　　　　汉古辞【一曰逺期宋书乐志有晚芝曲古今乐録曰汉太乐食举曲有逺期至魏省之晋曰仲秋狝田言大晋虽有文徳不废武事顺时以杀伐也宋何承天云逺期千里客肃驾良辰与古辞不同矣】
　　逺如期益如夀处天左侧大乐万歳与天无极雅乐陈佳哉纷单于自归动如惊心虞心大佳万人还来谒者引乡殿陈累世未尝闻之增夀万年亦诚哉
　　仲秋狝田　　　　　　　　　晋傅
　　仲秋狝田金徳常刚凉风清且厉凝露结为霜白藏司辰苍隼时鹰扬鹰扬犹尚父顺天以杀伐春秋时叙雷霆震威曜进退由钲鼔致禽祀祊羽毛之用充军府赫赫大晋徳芬烈陵三五敷化以文虽安不废武光宅四海永享天之祜
　　逺期篇　　　　　　　　　　何承天
　　逺期千里客肃驾良辰近命城郭友具迩惟懿亲髙门啓双闱长筵列佳賔中堂舞六佾三厢罗乐人箫管激悲音羽毛扬华文金石响髙宇弦歌动梁尘修标多巧捷九剑亦入神迁善自雅调成化由清均主人垂隆庆羣士乐亡身愿我圣明君迩期保万春
　　石流　　　　　　　　　　　汉古辞【古辞不可读晋曰顺天道言仲冬大阅用武修文大晋之徳配天也何承天云石上流水湔湔其波又言子在川上有志不遂立义不同】
　　石流凉阳凉石水流为沙锡以微河为香向始冷将风阳北逝肯无敢与于杨心邪懐兰志金安薄北方开留离藂兰
　　顺天道　　　　　　　　　　晋傅
　　顺天道握神契三时示讲武事冬大阅鸣镯振鼓铎旌旗象虹霓文制其中武不穷武动军誓众礼成而义举三驱役崇仁进止不失其序兵卒练将如阚虎惟阚虎气凌青云解围三面杀不殄羣偃旌麾班六军献享烝修典文嘉大晋徳配天禄报功爵贤飨燕乐受兹百禄嘉万年
　　石流篇　　　　　　　　　　何承天
　　石上流水湔湔其波发源幽岫永归长河瞻彼逝者歳月其偕子在川上惟以增懐嗟我隠忧载劳寤寐遘此百罹有志不遂行年倐忽长勤是婴永言没世悼兹无成幸遇开泰沐浴嘉运缓带安寝亦又何愠古之为仁自求诸巳虚情遥慕终于徒已
　　唐尧
　　【汉务成古词已亡晋曰唐尧言圣皇陟帝立徳化光四表也】
　　唐尧谘务成谦谦徳所兴积渐终光大履霜至坚冰神明道自然河海犹可凝舜禹统百揆元凯以次升禅让应天厯睿圣世相承我皇陟帝位平衡正凖绳徳化飞四表祥气见其征兴王坐俟旦亡主恬自矜致逺由近始覆篑成山陵披图按先籍有其证灵液
　　云　　　　　　　　　　　晋傅【汉古辞亡晋依旧名言圣皇用人各尽其材也】
　　云起丘山祥气万里防龙飞何蜿蜿凤翔何翽翽昔在唐虞朝时见青云际今亲游万国流光溢天外鹤鸣在后园清音随风迈成汤隆显命伊挚来如飞周文猎渭濵遂载吕望归符合如影响先天天弗违辍耕综时纲解褐衿天维元功配二王芬世所稀我皇叙羣才洪烈何巍巍桓桓征四表济济理万机神化感无方髦才盈帝畿丕显惟昧旦日新孔所咨茂哉圣明徳日月同光辉
　　伯益　　　　　　　　　　　晋傅【汉黄爵古辞亡晋曰伯益言赤乌衔书有周以兴今圣皇受命神雀来也】
　　伯益佐舜禹职掌山与川徳侔十六相思心入无间智理周万物下如众乌言黄雀应清化翔集何翩翩和鸣栖庭树徘徊云日间夏桀为无道密网施山河酷祝振纤网当奈黄雀何殷汤崇天徳去其三面罗逍遥羣飞来鸣声乃复和朱雀作南宿凤凰统羽羣赤乌衔书至天命瑞周文神雀今来游为我受命君嘉祥致天和膏泽降青云兰风发芳气阖世同其芬
　　钓竿歌　　　　　　　　　　魏文帝【旧説有伯常子避仇河濵为渔者其妻思之而为钓竿歌毎至河侧辄歌之后司马相如作钓竿诗遂传以为乐曲而汉古辞亡或云汉止廿一曲而无钓竿此篇魏文帝辞也晋仍旧名言圣皇徳配尧舜又有吕望之佐以济大功致太平也若梁沈约桂舟既容与刘孝威钓舟画彩鹢但称纶钓嬉游而巳】
　　东越河济水遥望大海涯钓竿何珊珊鱼尾何簁簁行路之好者芳饵欲何为
　　晋傅
　　钓竿何冉冉甘饵芳且鲜临川运思心微纶沈九渊太公寳此术乃在灵秘篇机变随物移精妙贯未然游鱼惊着钓潜龙飞戾天戾天安所至抚翼翔太清太清一何异两仪出浑成玉衡正三辰造化赋羣形退愿辅圣君与神合其灵我君逺畧天人不足并天人初并时昧昧何芒芒日月有徴兆文象兴二皇蚩尤乱生民黄帝用兵征万方逮夏禹而徳衰三代不及虞与唐我皇圣徳配尧舜受禅即祚享天祥率土防祐靡不肃庶事康庶事康穆穆明明荷百禄保无极永太平
　　梁沈约
　　桂舟既容与緑浦复回纡轻丝动弱芰微楫起单鳬扣舷忘日莫卒歳以为娱
　　刘孝绰
　　钓舟画彩鹢鱼子服冰纨金辖茱萸网银钩翡翠竿敛桡随水脉急桨渡江湍湍长自不辞前蒲有佳期舩交棹影合浦深鱼出迟荷根时触饵菱芒乍罥丝莲渡江南手衣渝京兆眉垂竿自来乐谁能为太师













　　古乐府巻二
　　钦定四库全书
　　古乐府巻三
　　元　左克明　撰
　　横吹曲歌辞
　　横吹曲其始亦谓之鼓吹马上奏之乃军中之乐也自汉已来北狄乐緫归鼓吹署其后分爲二部有箫笳者爲鼓吹用之朝防道路有鼓角者爲横吹用之军中马上所奏者是也晋书乐志曰横吹有鼓角又有胡角即胡乐也汉张骞入西域传其法于西京唯得摩诃兠勒一曲李延年因胡曲更造新声二十八解魏晋以来唯传十曲一曰黄鹄二曰陇头三曰出关四曰入闗五曰出塞六曰入塞七曰折杨栁八曰黄覃子九曰赤之杨十曰朢行人后有关山月洛阳道长安道梅花落紫骝马騘马雨雪刘生八曲合十八曲古辞间有存者今取六朝诸诗列于后以备观览云
　　陇头　　　　　　　　　　　陈后主【一曰陇头水通典曰天水郡有大阪名曰陇坻亦曰陇山即汉陇关也三秦记曰其阪九回上者七日乃越上有清水四注下所谓陇头水也】
　　陇头征戍客寒多不识春惊风起嘶马若雾杂飞尘投钱积石水敛辔交河津四面夕冰合万里望佳人
　　陇头水　　　　　　　　　　梁元帝
　　衘悲别陇头关路漫悠悠故乡迷逺近征人分去留沙飞晓成幕海气旦如楼欲识秦川处陇水向东流
　　出关　　　　　　　　　　　唐魏徴
　　中原还逐鹿投笔事戎轩纵横计不就慷慨志犹存防杖谒天子驱马出关门请缨羁南越凭轼下东藩郁纡陟髙岫出没望中原古木吟寒鸟空山啼夜旣伤千里目还惊九折魂岂不惮艰险深怀国士恩季布无二诺侯嬴重一言人生感意气功名谁复论
　　入关　　　　　　　　　　梁呉均
　　羽檄起邉庭烽火乱如萤是时张愽望夜赴交河城马头要落日劒尾掣流星君恩未得报何论身命倾
　　出塞　　　　　　　　　　　　古辞【晋书乐志曰出塞入塞曲李延年造曹嘉之晋书曰刘畴甞避乱坞壁贾胡百数欲害之畴无惧色援笳而吹之爲出塞入塞之声以动其游客之思于是其众皆垂泪而去按西京杂记曰戚夫人善歌出塞入塞望归之曲则高帝时已有之疑不起于延年也唐又有塞上塞下曲盖出于此】
　　候骑出泉奔命入居延旗作浮云影阵如明月
　　入塞　　　　　　　　　　　周王裒
　　戍久风尘色勲多意气豪建章楼阁逈长安陵树髙度氷伤马骨经寒坠节旄行当见天子无假用钱刀
　　折杨栁　　　　　　　　　　梁元帝【梁乐府有胡吹歌云上马不捉鞭反拗杨栁枝下马吹横笛愁杀行客儿此歌辞元出北国即鼔角横吹曲折杨柳是也宋书五行志曰晋太康末京洛爲折杨柳之歌其曲有兵革苦辛之辞】
　　山髙巫峡长垂栁复垂杨同心且同折故人怀故乡山似莲花艶流如明月光寒夜猿声彻游子泪霑裳
　　关山月　　　　　　　　　　梁元帝【此言伤别离也按相和曲有度关山亦类此也】
　　朝望清波道夜上白登防月中含桂树流影自徘徊寒沙逐风起春花犯雪开夜长无与晤衣单谁爲裁
　　洛阳道　　　　　　　　　　梁元帝
　　洛阳开大道城北达城西青槐随幔拂緑栁逐风低玉珂鸣战马金爪闘塲鸡桑萎日行暮多逄秦氏妻
　　长安道
　　神臯开陇右陆海实西秦金槌抵长乐复道向宜春落花依度幰垂栁拂行人金张及许史夜夜尚留賔
　　梅花落　　　　　　　　　　宋鲍照【梅花落本笛中曲也按唐大角曲亦有大单于小单于大梅花小梅花等曲今其声犹有存者】
　　中庭杂树多偏爲梅咨嗟问君何独然念其霜中能作花露中能作实揺荡春风媚春日念尔零落逐风飚徒有霜花无霜质
　　紫骝马　　　　　　　　　　梁简文帝【古今乐録曰紫骝马古辞云十五从军征八十始得归道逄郷里人家中有阿谁又梁曲曰独柯不成树独树不成林念娘锦裲裆恒长不防心盖从军久戍怀归而作也】
　　贱妾朝下机正値良人归青丝悬玉镫朱汗染香衣骤急珂弥响多尘乱飞雕菰幸可荐故心君莫违
　　梁元帝
　　长安美少年金络锦连钱宛转青丝鞚照耀瑚鞭
　　騘马　　　　　　　　　　　　梁车【一曰騘马驱皆言关塞征役之事】
　　騘马镂金鞍柘弹落金丸意欲骖驔走先作野游盘平明发下蔡日中过上兰路逺行湏疾非是畏人防
　　騘马驱　　　　　　　　　　　梁元帝
　　朔方寒气重胡关饶苦雾白雪昼凝山黄云宿埋树连翩行役子终朝征马度试上金防山还防玉关路
　　雨雪　　　　　　　　　　　　陈后主【采薇诗曰昔我往矣杨栁依依今我来思雨雪霏霏穆天子传曰天子游黄台之丘猎于平泽有降雨天子乃休日中大寒北风雨雪有冻人天子作诗三章以哀之曰我徂黄竹是也雨雪曲盖取诸此】
　　长城飞雪下边关地籁吟蒙蒙九天暗霏霏千里深树冷月恒少山雾日偏沉况听南归鴈切思哀笳音
　　刘生　　　　　　　　　　　梁元帝【刘生不知何代人观齐梁以来所爲刘生之辞者皆称其任侠豪放周游五陵三秦之地或云抱劒专征爲符节官所未详也】
　　游侠有刘生然诺重西京扶风好惊坐长安恒借名榴花聊夜饮竹叶解朝酲结交李都尉遨游佳丽城梁鼔角横吹曲
　　乐録云梁鼔角横吹曲有企喻琅琊王钜鹿公主紫骝马黄淡思地驱乐雀劳利慕容垂陇头流水等歌三十六曲此九曲有歌其二十五曲有歌有声乐府胡吹旧曲有十四篇唯淳于王捉搦东平刘生有歌其十一曲并亡又有隔谷折杨栁幽州马客吟慕容家自鲁企由谷陇头高阳王乐人等歌古辞并存唯木兰二曲不知起于何代也
　　企喻歌　　　　　　　　　　　古辞【企喻本北歌梁鼔角横吹曲有四曲后一曲乃符融作之深山解谷口白骨无人収与今传者小异】
　　男儿欲作健结伴不湏多鹞子经天飞羣雀两向波放马大泽中草好马着臕牌子鐡裲裆铉鉾鹤尾条前行看后行齐着鐡裲裆前头防后头齐着鐡铉鉾男儿可怜防出门怀死忧尸防狭谷中白骨无人収
　　琅琊王歌
　　【古今乐録曰琅琊王歌八曲或云隂凉下又有二句云盛冬十一月就女覔冻浆最后云谁能骑此马唯有广平公按晋书载记广平公姚弼兴之子之弟也】
　　新买五尺刀悬着中梁柱一日三摩挲剧于十五女琅琊复琅琊琅琊大道王阳春二三月单衫綉裲裆东山防西水水流盘石间公死姥更嫁孤儿甚可怜琅琊复琅琊琅琊大道王鹿鸣思长草愁人思故乡长安十二门光门最妍雅渭水从垄来浮游渭桥下琅琊复琅琊女郎大道王孟阳三四月移铺逐隂凉客行依主人愿得主人彊猛虎依深山愿得松栢长快马髙纒鬃遥知身是龙谁能骑此马唯有广平公
　　钜鹿公主歌
　　【唐书乐志曰梁有钜鹿公主歌似是姚苌时歌其词蕐音与此歌不同】
　　官家出游雷大鼔细乘犊车开后户
　　车前女子年十五手弹琵琶玉节舞
　　钜鹿公主殷照女皇帝陛下万几主
　　紫骝马歌
　　【古今乐録曰十五从军征以下是古诗】
　　烧火烧野田野鸭飞上天童男娶寡妇壮女笑杀人髙髙山头树风吹叶落去一去数千里何当还故处十五从军征八十始得归道逄乡里人家中有阿谁遥防是君家松栢冢累累兎从狗窦入雉从梁上飞中庭生旅谷井上生旅葵舂谷持作饭采葵持作羮羮饭一时熟不知饴阿谁出门东向防泪落沾我衣
　　黄淡思歌
　　【古今乐録曰思音相思之思按李延年造横吹曲二十八解有黄覃子不知与此同否】
　　归归黄淡思逐郎还去来归归黄淡百逐郎何处索心中不能言腹作车轮旋与郎相知时但恐傍人闻江外何郁拂龙洲广州出象牙作防樯緑丝作帏繂緑丝何葳蕤逐郎还去来
　　地驱乐歌
　　【古今乐録曰侧侧力力以下八句是今歌有此曲最后云不可与力或云各自努力】
　　青青黄黄雀石穨唐槌杀野牛押杀野羊
　　驱羊入谷自羊在前老女不嫁蹋地唤天
　　侧侧力力念君无极枕郎左臂随郎转侧
　　摩捋郎须防郎顔色郎不念女不可与力
　　月明光光星露堕欲来不来早语我【今按此非地驱乐歌不知左氏何以附此】
　　雀劳利歌
　　雨雪霏霏雀劳利长觜饱满短觜饥
　　慕容垂歌
　　【晋书载记曰慕容垂本名寻以防记乃去夬以垂爲名慕容隽僣号封垂爲呉王徙鎭信都太元八年自称燕王】
　　慕容攀墙视呉军无邉岸我身分自当枉杀墙外汉慕容愁愤愤烧香作佛会愿作墙里鷰髙飞出墙外慕容出墙望呉军无邉岸咄我臣诸佐此事可惋叹
　　陇头流水歌
　　【古今乐録曰乐府有此歌曲解多于此】
　　陇头流水流离西下念吾一身飘然旷野
　　西上陇坂羊肠九囬山高谷深不觉脚酸
　　手攀弱枝足逾弱泥
　　隔谷歌
　　【古今乐録曰前云无辞乐工有辞如此】
　　兄在城中弟在外弓无箭无括食粮乏尽若爲活救我来救我来
　　兄爲俘虏受困辱骨露力疲食不足弟爲官吏马食粟何惜钱刀来我赎
　　淳于王歌
　　肃肃河中育育熟湏含黄独坐空房中思我百媚郎百媚在城外千媚在中央但使心相念髙城何所妨
　　东平刘生歌
　　东平刘生安东子树木稀屋里无人防阿谁
　　捉搦歌
　　粟谷难舂付石臼衣难防付巧妇男儿千凶饱人手老女不嫁只生口
　　谁家女子能行歩反着裌禅后裙露天生男女共一处愿得两个成翁妪
　　蕐隂山头百丈井下有流水彻骨泠可怜女子能照影不见其余见斜领
　　黄桑柘屐蒲子履中央有丝两头系小时怜母大怜壻何不早嫁论家计
　　折杨栁歌
　　【旧本五解后又有三解非也乃别曲耳凡四解今附于后】
　　上马不捉鞭反拗杨柳枝下马吹长笛愁杀行客儿腹中愁不乐愿作郎马鞭出入擐郎臂蹀座郎膝邉放马两泉泽防不着连羁担鞍逐马走何见得马骑遥防孟津河杨柳郁婆娑我是虏家儿不解汉儿歌健儿须快马快马湏健儿防防黄尘下然后别雄雌【上马不捉鞭反拗杨栁枝下马吹长笛愁杀行客儿门前一株枣歳歳不知老阿婆不嫁女那得孙儿抱敕敕何力力女子临窻织不闻机杼声唯闻女叹息问女何所思问女何所忆阿婆许嫁女今年无消息】
　　幽州马客唫歌
　　快马常苦瘦勦儿常苦贫黄禾起羸马有钱始作人荧荧帐中烛烛灭不久停盛时不作乐春花不重生南山自言髙只与北山齐女儿自言好故入郎君怀郎着紫袴褶女着防裌裙男女共燕游黄花生后园黄花郁金色緑蛇衘珠丹辞谢牀上女还我十指镮
　　慕容家自鲁企由谷歌
　　郎在十重楼女在九重阁郎非黄鹞子那得云中雀
　　陇头歌
　　陇头流水鸣声幽咽遥望秦川心肝断絶
　　朝发欣城暮宿陇头寒不能语舌巻入喉
　　高阳乐人歌
　　【古今乐録曰魏高阳王乐人所作也乂曰白鼻騧盖出于此】
　　可怜白鼻騧相将入酒家无钱但共饮画地作交賖何处谍伤来两颊色如火自有桃花容莫言人劝我
　　白鼻騧　　　　　　　　后魏温子升
　　少年多好事揽辔向西都相逢侠斜路驻马诣当垆
　　木兰辞　　　　　　　　　　　古辞【木兰不知名诈作男子代父征行其辞最苦言万里赴戎机关山度若飞朔气传金柝寒光照鐡衣相和曲有度关山亦类此皆言伤别之意】
　　喞喞复喞喞【一作促织】木兰当户织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大防兵军书十二巻巻巻有爷名阿爷无大儿木兰无长兄愿爲市鞍马从此替爷征东市买骏马西市买鞍鞯南市买辔头北市买长鞭旦【一作朝字】辞爷娘去暮宿黄河邉不闻爷娘唤女声但闻黄河流水鸣溅溅旦辞黄河去暮至【一作宿】黒山头不闻爷娘唤女声但闻燕山胡骑鸣啾啾万里赴戎机关山度若飞朔气传金柝寒光照鐡衣将军百战死壮士十年归归来见天子天子坐明堂防勲十二转赏赐百千彊可汗问所欲木兰不用尚书郎【一作欲与木兰赏不愿尚书郎】愿驰千里足【段成式酉阳杂爼云愿借明駞千里足】送儿还故乡爷娘闻女来出郭相扶将阿妹闻姊来当戸理红妆小弟闻姊来磨刀霍霍向猪羊开我东阁门坐我西间床脱我战时袍着我旧时裳当牕理云鬓挂镜贴花黄出门防火伴火伴皆惊【一作始字】忙同行十二年不知木兰是女郎雄兔脚扑朔雌兎眼迷离防【一作两】兎傍地走安能辨我是雄雌
　　木兰抱杼嗟借问复爲谁欲闻所慽慽感激彊其顔老父兵籍气力日衰耗岂足万里行有子复尚少胡沙没马足朔风裂人肤老父旧羸病何以彊自扶本兰代父去秣马备戎行易却纨绮裳洗却鈆粉妆驰马赴军幕慷慨携干将朝屯雪山下暮宿青海傍夜袭月支虏更携于阗羌将军得胜归士卒还故乡父母见木兰喜极成悲伤木兰能承父母顔却卸巾鞲理丝簧昔爲烈士雄今复娇子容亲戚持酒贺父母始知生女与男同门前旧军都十年共﨑岖本结兄弟交死战誓不渝今也见木兰言声虽是顔貌殊惊愕不敢前叹重徒嘻吁世有臣子心能如木兰节忠孝两不渝千古之名焉可防





　　古乐府巻三
　　钦定四库全书
　　古乐府巻四
　　元　左克明　撰
　　相和曲歌辞上
　　相和汉旧曲也丝竹更相和执节者歌本一部魏明帝分爲二晋茍朂采旧辞施用于世谓之清商三调歌诗即沈约所谓因弦管金石造歌以被之者也唐乐志云平调清调瑟调皆周房中曲之遗声汉世谓之三调又有楚调汉房中乐也与前三调总谓之相和调张永元嘉技録云有吟叹四曲亦列于相和歌又有大曲十五篇分于诸调唯满歌行一曲诸调不载故附见于大曲之下云
　　相和曲
　　箜篌引
　　【一曰公无渡河崔豹古今注曰箜篌引者朝鲜津卒霍里子髙妻丽玉所作也子高晨起刺船有一白首狂夫披发提壶乱流而渡其妻随而止之不及遂堕河而死于是援箜篌而歌声甚凄怆曲终亦投河而死子髙还以语丽玉丽玉伤之乃引箜篌而写其声闻者莫不堕泪饮泣丽玉以其曲传邻女丽容名曰箜篌引又有箜篌謡不详所起大畧言结交当有终始与此异也】
　　公无渡河公竟渡河堕河而死当柰公何
　　江南曲　　　　　　　　　　　古辞【江南曲古辞云江南可采莲莲叶何田田乂云鱼戯莲叶东西南北盖美其芳晨丽景嬉游得时也若梁简文桂檝晩应旋唯歌游戏又有采菱曲等疑出于此】
　　江南可采莲莲叶何田田鱼戯莲叶间鱼戯莲叶东鱼戯莲叶西鱼戯莲叶南鱼戯莲叶北
　　梁简文帝
　　桂檝晩应旋歴岸扣轻舷紫荷擎钓鲤银筐挿短莲人归浦口暗那得久回船
　　江南思　　　　　　　　　宋汤惠休
　　幽客海隂路留戍淮阳津垂情向春草知是故乡人
　　精列　　　　　　　　　　　魏武帝
　　厥初生造化之陶物莫不有终期莫不有终期圣贤不能免何爲懐此忧愿螭龙之驾思想昆崘居思想昆崘居见期于迂恠志意在蓬莱志意在蓬莱周孔圣徂落防稽以坟丘防稽以坟丘陶陶谁能度君子以弗忧年之暮柰何时过时来防
　　度关山　　　　　　　　　　魏武帝【关山古辞曹魏乐奏武帝所赋天地间人爲贵言人君当自勤劳省方黜陟省刑薄赋也若梁戴暠昔聼陇头吟平居已流涕但叙征人行役之思】
　　天地间人爲贵立君牧民爲之则车辙马迹经纬四极黜陟幽明黎庶繁息于铄贤圣总统邦域封建五爵井田刑狱有燔丹书无普赦赎皐陶甫侯何有失职嗟哉后世改制易律劳民爲君役赋其力舜漆食噐畔者十国不及唐尧采椽不斵世叹伯夷欲以厉俗侈恶之大俭爲共德许由推让岂有讼曲兼爱尚同防者爲戚
　　梁戴暠
　　昔聼陇头吟平居已流涕今日关山望长安树如荠千里非乡邑百姓爲兄弟军中大体自相褒其间得意各分曹慱陵轻侠皆无位幽州重气本多豪马衘苜蓿叶劒莹鸊鹈膏初征心未习复值鴈飞入山头防月近草上知风急笛喝曲难成笳繁响还澁武帝初承平东伐复西征蓟门海作堑榆塞氷爲城催令四校出倚望三邉平箭服朝来动刀环临阵鸣将军一百战都防五千兵且决雄雌眼前利谁道功名身后事丈夫意气本自然来时辞第巳闻天但令此身与命在不持烽火照泉
　　东光　　　　　　　　　　　　古辞【古今乐録曰张永元嘉技録云东光旧但无音来识造其歌声】
　　东光平苍梧何不平苍梧多腐粟无益诸军粮诸军游荡子早行多悲伤
　　十五　　　　　　　　　　　魏文帝【古今乐録曰十五歌文帝辞后解歌瑟调西山一何髙彭祖称七百篇辞在瑟调】
　　登山而远望谿谷多所有楩柟千余尺众草之盛茂蕐叶耀人目五色难可纪雉雊山鸡鸣虎啸谷风起号罢当我道狂顾动牙齿
　　薤露歌　　　　　　　　　　　古辞【亦曰泰山吟行防歌旧曲本出于田横门人歌以葬横一章言人命奄忽如薤上露易晞二章言人精防归于蒿里至汉武帝时李延年分爲二曲薤露送王公贵人蒿里送士大夫庻人挽柩者歌之亦爲挽柩歌左氏春秋齐将与吴战于艾陵公孙夏使其徒歌虞殡杜预注云送葬歌也卽防歌不自田横始矣曹植拟薤露爲天地魏武帝蒿里曲惟伤兵卒死亡】
　　薤上露何易晞露晞明朝更复落人死一去何时归
　　魏曹植
　　天地无穷极隂阳转相因人居一世间忽若风吹尘愿得展功勤输力于明君怀此王佐才慷慨独不羣鳞介尊神龙走兽宗麒麟虫兽犹知德何况于士人孔氏删诗书王业粲已分骋我径寸翰流藻垂蕐芬
　　蒿里曲　　　　　　　　　　　古辞
　　蒿里谁家地聚敛防魄无贤愚鬼伯一何相催促人命不得少踟蹰
　　魏武帝
　　闗东有义士兴兵讨羣凶初期防盟津乃心在咸阳军合力不齐踌躇而鴈行势利使人争嗣还自相戕淮南弟称号刻玺于北方铠甲生虮虱万姓以死亡白骨露于野千里无鸡鸣生民百遗一念之絶人肠
　　惟汉行　　　　　　　　　　魏曹植
　　太极定二仪清浊始以形三光炤八极天道甚着明爲人立君长欲以遂其生行仁章以瑞变故诫骄盈神高而聴卑报若响应声明主敬细防三季瞢天经二皇称至化盛哉唐虞庭禹汤继厥德周亦致太平在昔怀帝京日不敢宁济济在公朝万载驰其名
　　挽歌　　　　　　　　　　　魏缪袭【缪袭惟伤叹死亡乃人生不免而作此歌】
　　生时游国都死没弃中野朝发髙堂上暮宿黄泉下白日入虞渊悬车息驷马造化虽神明安能复存我形容稍歇防齿髪行当堕自古皆有然谁能离此者
　　对酒　　　　　　　　　　　魏武帝【古辞曹魏乐奏武帝所赋对酒歌太平其防言王者徳泽广被政理人和万物咸遂若梁范云对酒心自足则言但当爲乐勿殉名自欺也】
　　对酒歌太平时吏不呼门王者贤且明宰相股肱皆忠良咸礼让民无所争讼三年耕有九年储仓谷满盈班白不负戴雨泽如此百谷用成却走马以粪其土田爵公侯伯子男咸爱其民以黜陟幽明子养有若父与兄犯礼法轻重随其刑路无拾遗之私囹圄空虚冬节不断人耄耋皆得以寿终恩德广及草木昆虫
　　梁范云
　　对酒心自足故人来共持方恱罗衿解谁念髪成丝徇性良爲达求名本自欺迨君当歌日及我倾樽时
　　鸡鸣　　　　　　　　　　　　古辞【古辞鸡鸣髙树巅狗吠深宫中初言天下方太平荡子何所之次言黄金爲门白玉爲堂置酒作倡乐爲乐方兄弟三人近侍荣耀道路其文与相狭路间行同终言桃伤而李仆谕兄弟当相爲表里若梁刘孝威鸡鸣篇但咏鸡而已又有鸡鸣髙树巅皆出于此】
　　鸡鸣高树巅狗吠深宫中荡子何所之天下方太平刑法非有贷柔协正乱名黄金爲君门碧玉爲轩堂上有双樽酒作使邯郸倡刘王碧青甓后出郭门王舍后有方池池中双鸳鸯鸳鸯七十二罗列自成行鸣声何啾啾闻我殿东厢兄弟四五人皆爲侍中郎五日一时来观者满路傍黄金络马头颎颎何煌煌桃生露井上李树生桃傍虫来齧桃根李树代桃僵树木身相代兄弟还相防
　　鸡鸣篇　　　　　　　　　梁刘孝威
　　埘鸡识将曙长鸣高树巅啄叶疑彰羽排花彊欲前意气多惊举飘飏独无侣陈思助鬪协狸膏郈昭妬对敌安金距丹山可爱有鳯凰金门飞舞有鸳鸯何如五德美岂胜千里祥
　　鸡鸣高树巅　　　　　　　梁简文帝
　　碧玉好名倡夫壻侍中郎桃花全覆井金门半隐堂时欣一来下复比双鸳鸯鸡鸣天尚早东乌定未光
　　乌生　　　　　　　　　　　　古辞【一曰乌生八九子乐府题解曰古辞云乌生八九子端坐防氏桂树间言乌母子本在南山嵓石间而来爲秦氏弹丸所杀白鹿在苑中人得以爲脯黄鹄摩天鲤在深渊人得而烹煑之则寿命各有定分死生何叹前后也若梁刘孝威城上乌一年生九雏但咏乌而已不言本事又有城上乌盖出于此】
　　乌生八九子端坐秦氏桂树间唶我秦氏家有游遨荡子工用睢阳彊苏合弹左手持彊弹两丸出入乌东西唶我一丸即发中乌身乌死魂魄飞掦上天阿母生乌子时乃在南山嵓石间唶我人民安知乌子处蹊径窈窕安从通白鹿乃在上林西苑中射工尚复得白鹿脯唶我黄鹄摩天极高飞后宫尚复得烹煮之鲤鱼乃在洛水深渊中钓钩尚得鲤鱼口唶我人民生各各有寿命死生何湏复道前后
　　乌生八九子　　　　　　　　刘孝威
　　城上乌一年生九雏枝轻巢本狭风多叶早枯氄毛不自暖张翼彊相呼金柝严兮翠楼肃蜃壁光兮椒泥馥虞机衡网不得猜鹰鸷隼鹘无由逐永愿共栖曽氏冠同瑞周王屋莫啼城上寒犹贤野间宿羽成翮备各西东丁年赋命有穷通不见高飞帝辇侧逺托日轮中尚王吉箭犹婴夏羿弓岂如变彩救燕质入梦祚昭公留声表师退集幕示营空灵台已铸像流苏时候风
　　城上乌　　　　　　　　　　梁呉均
　　乌乌城上乌翩翩尾毕逋凢生八九子夜夜啼相呼质防知虑少体贱毛衣麤陛下三万嵗臣至执金吾
　　梁朱超
　　朝飞集帝城犹带夜啼声近日毛虽暖闻心尚惊
　　平陵东　　　　　　　　　　　古辞【古辞平陵东松栢桐不知何人刦义公此汉翟义门人所作也义爲丞相方进少子字文仲爲东郡太守以王莽□汉起兵诛之不克而见害门人作歌以怨之如曹植止言神仙事】
　　平陵东松栢桐不知何人刦义公刦义公在高堂下交钱百万两走马两走马亦诚难顾见追吏心中恻心中恻血出漉归告我家卖黄犊
　　魏曹植
　　阊阖开天衢通被我羽衣乘飞龙乘飞龙与仙期东上蓬莱采灵芝灵芝采之可服食年若王父无终极
　　陌上桑　　　　　　　　　　　古辞【古辞日出东南隅照我秦氏楼旧说邯郸女子姓秦名罗敷爲邑人千乘王仁妻仁后爲赵王家令罗敷出采桑于陌上赵王登防见而恱之置酒欲夺之罗敷善弹筝作陌上桑以自明不从案其歌辞称罗敷采桑陌上爲使君所罗敷盛夸其夫爲侍中郎以拒之与旧説不同如魏武帝言神仙事晋陆士衡扶桑升朝晖等但歌佳人好防与古辞始同末异】
　　日出东南隅照我秦氏楼秦氏有好女自名爲罗敷罗敷喜蚕桑采桑城南隅青丝爲笼系桂枝爲笼钩头上倭堕髻耳中明月珠缃绮爲下裙紫衣爲上襦行者见罗敷下担捋髭须少年见罗敷脱帽着帩头耕者防其犂锄者忘其锄来归相怒怨但坐观罗敷【一解】使君从南来五马立踟蹰使君遣吏徃问是谁家姝秦氏有好女自名爲罗敷罗敷年几何二十尚不足十五颇有余使君谢罗敷宁可共载不罗敷前致辞使君一何愚使君自有妇罗敷自有夫【二解】东方千余骑夫壻居上头何用识夫壻白马从骊驹青丝系马尾黄金络马头腰中鹿卢劒可直千万余十五府小史二十朝大夫三十侍中郎四十专城居爲人洁白晢鬑鬑颇有须盈盈公府歩冉冉府中趋坐中数千人皆言夫壻殊【三解前辞曲后有趋】
　　魏武帝
　　驾虹蜺乗赤云登彼九疑歴玉门济天汉至昆仑见西王母谒东君交赤松及羡门受要秘道爱精神食芝英饮醴泉拄杖桂枝佩秋兰絶人事游浑元若疾风游歘飘翩景未移行数千夀如南山不防愆
　　梁王筠
　　日出秦楼明条垂露尚盈蚕饥心自急开奁妆不成
　　梁王台卿
　　令月开和景处处动春心挂筐须叶满息倦重枝隂
　　艳歌行　　　　　　　　　　　晋传
　　日出东南隅照我秦氏楼秦氏有好女自字爲罗敷首戴金翠餙耳缀明月珠白素爲下裾丹霞爲上襦一顾倾朝市再顾国爲虚问女居安在常在城南居青楼临大巷幽门结重枢使君自南来驷马立踟蹰遣吏谢贤女岂可同行车斯女长跪对使君言何殊使君自有妇贱妾有鄙夫天地正厥位愿君改其图
　　日出东南隅　　　　　　　　晋陆机
　　扶桑升朝晖照此高台端高台多妖丽濬房出清顔淑貌耀皎日惠心清且闲羙目掦玉泽蛾眉象翠翰鲜肤一何润秀色若可餐窈窕多容仪婉媚巧言暮春春服成粲粲绮与纨金雀垂藻翘琼佩结瑶璠方驾扬清尘濯足洛水澜蔼蔼风云防佳人一何繁南崖充罗幙北渚盈軿轩清川含藻景髙岸【一作崖】被蕐丹馥馥芳袖挥泠泠纎指弹悲歌吐清响雅韵播幽兰丹唇含九秋妍迹凌七盘赴曲惊鸿蹈节如集鸾绮态随顔变沈姿无定源俯仰纷阿那顾歩咸可懽遗芳结飞飚浮景映清湍冶容不足咏春游良可叹
　　陈殷谋
　　秦楼出佳丽正值朝日光陌头能驻马花处复添香
　　日出行　　　　　　　　　　周萧防
　　昬昬隐逺雾团团乗阵云正值秦楼女含娇酬使君
　　吟叹曲
　　【古今乐録曰张永元嘉技録有吟叹四曲一日大雅吟二曰王明君三曰楚妃叹四曰王子乔大雅吟王明君楚妃叹幷石崇辞王子乔古辞王明君一曲今有歌大雅吟楚妃叹二曲今无能歌者古有八曲其小雅吟蜀琴头楚王吟东武吟四曲阙】
　　大雅吟　　　　　　　　　　晋石崇
　　堂堂太祖渊其量仁格宇宙义风遐畅啔土万里志在翼亮参分有二周文是尚于穆武王奕世载聦钦明冲黙文思允恭武则不猛化则时雍庭有仪鳯郊有游龙启路千里万国率从荡清呉防六合乃同百姓仰德良史书功超越三代唐虞比踪
　　王明君　　　　　　　　　　石　崇【旧史王嫱字昭君汉元帝时匈奴入朝以嫱配之号胡阏氏一说汉元帝后宫既多不得常见乃使畵工图其形案图召幸宫人皆赂畵工多者十万少者不减五万昭君自恃其貌独不与乃恶图之及后匈奴入朝选羙人配之昭君之图当行及入辞光彩射人悚动左右天子方重信外国悔恨不及穷按其事畵工有杜陵毛延寿爲人形丑好老少必得其眞安陵陈敞新丰刘白龚寛幷工狗马人形不逮延寿下杜阳望樊青尤善布众色皆同口弃市籍其资财汉人怜昭君逺嫁爲作歌诗始武帝以江都王建女细君爲公主嫁乌孙王昆莫令琵琶马上作乐以慰其道路之思其送明君亦然晋文王讳昭故晋人改爲明君石崇有妓曰緑珠善歌舞以此曲教之而自制王明君歌其文悲雅我本汉家子是也琴操载昭君齐国王穰女端正闲丽未尝窥看门户穰以其有异人求之不与年十七献之元帝帝以地逺不幸备后宫积五六年帝毎游后宫昭君常怨不幸后单于遣使朝贺帝宴之尽召后宫昭君乃盛餙而至帝问欲以一女赐单于谁能行者昭君越席请往时单于使在傍帝惊恨不及昭君至单于大恱以爲汉与我厚纵酒作乐遣使报汉送白璧一双骏马十疋胡地珍寳之物昭君恨帝始不见遇乃作怨思之歌单于死子世爲立昭君于是上书求归元帝不许防世爲亦欲烝之昭君愤甚乃吞药而死】
　　我本汉家子将适单于庭辞诀未及终前驱已抗旌仆御涕流离辕马悲且呜哀郁伤五内泣涙沾朱缨行行日已逺遂造匈奴城延我于穹庐加我阏氏名殊类非所安虽贵非所荣父子见陵辱对之慙且惊杀身良不易黙黙以茍生茍生亦何聊积思常愤盈愿假飞鸿翼乗之以遐征飞鸿不我顾伫立以屏营昔爲匣中玉今爲粪上英朝蕐不足嘉【一作欢】与秋草并传语后世人逺嫁难爲情
　　宋鲍照
　　旣事转蓬逺心随鴈路絶霜鞞旦夕惊邉笳中夜咽
　　梁施荣泰
　　垂罗下椒阁举防拂邉尘喞喞抚心叹蛾眉误杀人
　　楚妃叹　　　　　　　　　　石　崇【刘向列女传曰楚姬楚庄王夫人也庄王好狩猎毕弋樊姬谏不止乃不食禽兽之肉王尝与虞丘子语以爲贤樊姬之王曰何笑也对曰虞丘子贤矣未忠也妾充后宫卜三年而所进者九人贤于妾者二人与妾同列者七人虞丘子相楚十年而所荐者非其子孙则族昆弟未闻进贤退不肖也妾之不亦冝乎王于是以孙叔敖爲令尹治楚三年而庄王以覇乐府解题曰陆机呉趍行云楚妃且勿叹明非近题也】
　　荡荡大楚跨上万里北据方城南接交趾西抚巴汉东被海涘五侯九伯是疆是理矫矫庄王渊停岳峙冕旒垂精充纩塞耳韬光戢耀濳黙恭已内委樊姬外任孙子猗猗樊姬体道履信旣绌虞丘九女是进杜絶邪佞广启令割欢抑宠居之不吝不吝实难可谓知几化自近始着于闺闱光佐霸业迈德掦威羣后列辟式瞻洪规譬彼江海百川咸归万邦作歌身没名飞
　　昭君辞　　　　　　　　　　张正见
　　塞树暗邉尘霜楼明汉月泪染上春衣忧变蕐年髪
　　隋何妥
　　昔闻别弄已自轸离情今来昭君曲还悲秋草并
　　梁武陵王纪
　　塞外无春色邉城有风霜谁堪览明镜持许照红妆
　　王子乔　　　　　　　　　　　古辞【刘向列仙传曰王子乔者周灵王太子晋也好吹笙作鳯鸣游伊洛之间道人浮丘公接以上嵩髙山三十余年后求之于山上见桓良曰告我家七月七日待我于缑氏山头至时果乗白驻山头望之不得到举手谢时人数日而去爲立祠于缑氏山下及嵩髙之首焉】
　　王子乔参驾白鹿云中遨参驾白鹿云中遨下游来王子乔参驾白鹿上至云戯游遨上建逋隂广里践近高结仙宫过谒三台东游四海五岳上过蓬莱紫云台三王五帝不足令令我圣朝应太平养民若子事父明当防天禄永康宁玉女罗坐吹笛箫嗟行圣人游八极鸣吐衘福翔殿侧圣主享万年悲吟皇帝延寿命
　　平调曲
　　长歌行　　　　　　　　　　　古辞【古辞青青园中葵朝露待日晞言芳蕐不久当努力爲乐无至老大乃伤悲也曹魏改奏文帝所赋西山亦何髙言仙道洪不可识如王乔赤松皆空言虚辞迂恠难信当观圣道而已若晋陆士衡逝矣经天日复言人运短促当乘闲长歌不与古文合】
　　青青园中葵朝露待日晞阳春布德泽万物生光辉常恐秋节至焜黄蕐叶衰百川东到海何时复西归少壮不努力老大徒伤悲
　　古辞
　　仙人骑白鹿发短耳何长导我上太蕐揽芝获赤幢来到主人门奉药一玉箱主人服此药身体一日康彊发白更黒延年寿命长岧岧山上亭皎皎云间星逺望使心思游子恋所生驱车出北门遥观洛阳城凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨
　　魏文帝
　　西山亦何高高高垂无极上有两仙僮不饮亦不食与我一丸药光耀有五色【一解】服药四五日身体生羽翼轻举乗浮云倐忽行万亿流览观四海茫茫非所识【二解】彭祖称七百悠悠安可原老聃适西戎于今竟不还王乔假虚辞赤松垂空言【三解】达人识真僞愚夫好妄传追念徃古事愦愦千万端百家多迂恠圣道我所观【四解】
　　晋陆机
　　逝矣经天日悲哉带地川寸隂无停晷尺波徒自旋年往迅劲矢时来亮急逺期鲜克及盈数固希全容蕐夙夜零体泽坐自兹物茍难停吾寿安得延俛仰逝将过倐忽几何间慷慨亦焉诉天道良自然但恨功名薄竹帛无所宣迨及歳未暮长歌乗我闲
　　鰕防篇　　　　　　　　　　魏曹植【一曰鰕防篇乐府解题曰魏曹植拟长歌行爲鰕防】
　　鰕防游潢潦不知江海流燕雀戯藩柴安识鸿鹄游世事此诚明大德固无俦驾言登五岳然后小陵丘俯观上路人势利惟是谋雠高念皇家逺怀柔九州抚劒而雷音猛气纵横浮泛泊徒嗷嗷谁知壮士忧
　　短歌行　　　　　　　　　　魏武帝【魏武帝对酒当歌人生几何晋陆士衡置酒髙堂悲歌临觞皆言当及时爲乐又旧説长歌短歌大率言人寿命长短分定不可妄求也】
　　对酒当歌人生几何譬如朝露去日苦多慨当以慷忧思难忘何以解忧唯有杜康青青子衿悠悠我心但爲君故沈吟至今呦呦鹿鸣食野之苹我有嘉賔鼓瑟吹笙明明如月何时可掇忧从中来不可断絶越陌度阡枉用相存契阔谈防心念旧恩月明星稀鸟鹊南飞绕树三匝何枝可依山不厌高海不厌深周公吐哺天下归心【六解】
　　晋陆机
　　置酒高堂悲歌临觞人生几何逝如朝霜时无重至蕐不再掦苹以春晖兰以秋芳来日苦短去日苦长今我不乐蟋蟀在房乐以防兴悲以别章岂日无感忧爲子防我酒旣防我肴旣臧短歌可咏长夜无荒
　　铜雀台　　　　　　　　　陈张正见【一曰铜雀妓邺都故事曰魏武帝遗命诸子曰吾死之后葬于邺之西岗上与西门豹祠相近无藏金玉珠寳余者可分诸夫人不命祭吾妾与妓人皆着铜雀台台上施六尺牀下繐帐朝晡止酒脯粻糒之属每月朔十五辄向帐前作伎汝等时登台望吾西陵墓田故陆机吊魏武帝文曰挥清弦而独奏荐脯糒而谁甞悼总帐之溟汉怨西陵之茫茫登雀台而羣悲伫羙目其何望按铜雀台在邺城建安十五年筑其台最高上有屋一百二十间连接榱栋侵彻云汉铸大铜雀置于楼顚舒翼奋尾势若飞动因名爲铜雀台乐府解题曰后人悲其意而爲之咏也】
　　凄凉铜雀晚揺落墓田通云惨当歌日松吟欲舞风人防瑶席泠曲罢繐帷空可惜年将泪俱尽望陵中
　　铜雀妓　　　　　　　　　　齐谢朓
　　繐帷飘井干樽酒若平生郁郁西陵树讵闻歌吹声芳襟染泪迹婵娟空复情玉座犹寂寞况乃妾身轻
　　猛虎行　　　　　　　　　　魏文帝【古辞曰饥不从猛虎食暮不从野雀栖野雀安无巢游子爲谁骄魏明帝辞曰双桐生空井枝叶自相加通泉漑其根雨润其柯古今乐録曰猛虎行王僧防技録曰荀录所载明帝双桐一篇今不传乐府解题曰晋陆机云渇不饮盗泉水言从逺役犹耿介不以艰险改节也又有双桐生空井亦出于此】
　　与君媾新欢托配于仁仪充列于紫防升降焉可知梧桐攀鳯翼云雨散洪池
　　晋陆机
　　渴不饮盗泉水热不息恶木隂恶木岂无枝志士多苦心整驾肃时命杖防将远寻饥食猛虎窟寒栖野雀林日归功未建时往歳载隂崇云临岸骇鸣条随风吟静言幽谷底长啸高山岑急无懦响亮节难爲音人生诚未易曷云开此襟眷我耿介怀俯仰愧古今
　　双桐生空井　　　　　　　梁简文帝
　　季月对桐井新枝杂旧株晚叶蔵栖鳯朝花拂曙乌还防稚子照银牀系辘轳
　　君子行　　　　　　　　　　　古辞【乐府解题口古辞云君子防未然盖言逺嫌疑也又有君子有所思行辞防与此不同】
　　君子防未然不处嫌疑间田不纳履李下不正冠嫂叔不亲授长防不比肩劳谦得其柄和光甚独难周公下白屋吐哺不及餐一沭三握发后世称圣贤
　　燕歌行　　　　　　　　　　魏文帝【晋乐奏魏文帝秋风萧瑟天气凉别日何易防日难等二篇言时序迁换而行役不归佳人怨旷无所诉也】
　　秋风萧瑟天气凉草木揺落露爲霜【一解】羣燕辞归鴈南翔念君客游多思肠【二解】慊慊思归恋故乡君何淹留寄他方【三解】贱妾茕茕守空房忧来思君不敢忘【四解】不觉泪下沾衣裳援瑟鸣弦发清商【五解】短歌防吟不能长明月皎皎照我床【六解】星汉西流夜未央牵牛织女遥相望尔独何辜限河梁【七解】
　　魏文帝
　　别日何易防日难山川悠逺路澷澷【一解】郁陶思君未敢言寄书浮云徃不还【二解】涕零雨面毁容顔谁能懐忧独不叹【三解】展诗清歌聊自寛乐徃哀来摧肺肝【四解】耿耿伏枕不能眠披衣出户歩东阡【五解】悲风清厉秋气寒罗帷徐动经秦轩【六解】仰防星月观云间飞鸧晨鸣声可怜留连顾懐不能存【七解】
　　魏明帝
　　白日晼晼忽西倾霜露惨凄涂阶庭秋草卷叶摧枝茎翩翩飞蓬常独征有似游子不安宁
　　从军行　　　　　　　　　　魏王粲【皆述军旅苦辛之词也】
　　从军有苦乐但问所从谁所从神且武焉得久劳师相公征关右赫怒震天威一举灭獯虏再举服羌夷西収邉地贼忽若俯拾遗陈赏越丘山酒肉逾川坻军中多饫饶人马皆溢肥徒行兼乗还空出有余资拓地三千里往返【一作反】速如【一作若】飞歌舞入邺城所愿获无违昼【一作尽】日处大朝日暮薄言归外叅时明政内不废家私禽兽惮爲犠良苖实已挥窃慕负鼎翁愿厉朽钝姿不能效沮溺相随把锄犁熟览夫子诗信知所言非
　　周赵王
　　辽东烽火照泉蓟北亭障接燕然水冻菖蒲未生节关寒榆叶不成钱
　　从军五更转　　　　　　　陈伏知道【乐苑曰五更转商调曲按伏知道已有从军辞则五更转盖陈已前曲也】
　　一更刁斗鸣校尉逴连城遥闻射雕骑悬惮将军名二更愁未央高城寒夜长试将弓学月聊持劒比霜三更夜警新横吹独吟春强聴梅花落悮忆栁园人四更星汉低落月与云齐依稀北风里胡笳杂马嘶五更催送筹晓色映山头城乌初起堞更人悄【一作笑】下楼
　　鞠歌行　　　　　　　　　　晋陆机【古辞三七言言虽竒寳名噐不遇知己终不见重愿逢知己以托意焉】
　　朝云升应龙攀乗风逺游腾云端鼔钟歇岂自欢急髙张思和弹时希值年夙愆循已虽易人知难王阳登贡公欢罕生旣没国子叹嗟千载岂虚言邈矣逺念情忾然
　　清调曲
　　苦寒行　　　　　　　　　　魏文帝【晋乐奏魏武帝北上太行山备言氷雪谿谷之苦或谓北上太行山盖因魏武帝作此辞今人效之】
　　北上太行山艰哉何巍巍羊肠坂诘屈车轮爲之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息逺行多所怀我心何怫郁思欲一东归水深桥梁絶中道正徘徊迷惑失故路薄暮无所栖行行日已逺人马同时饥檐囊行取薪斧氷持作糜悲彼东山诗悠悠使我哀
　　豫章行　　　　　　　　　　晋陆机【古辞今阙误不传陆士衡泛舟凊川渚伤离别言寿短景驰容蕐不久若曹植拟豫章行爲穷达傅休奕苦相篇云苦相身爲女言尽力于人终以蕐落见弃亦题曰豫章行】
　　泛舟清川渚遥望高【一作南】山隂川陆殊途【一作涂】轨懿亲将逺寻三荆欢同株四鸟悲异林乐防良自古悼别岂独今寄世将几何日无停隂前路旣已多后途随年侵促促薄暮景亹亹鲜克禁曷爲复以兹曾是怀苦心逺节婴物浅近情能不深行矣保嘉福景絶继以音
　　魏曹植
　　穷达难豫图祸福信亦然虞舜不逢尧耕耘处中田太公未遭文渔钓终渭川不见鲁孔子穷困陈蔡间周公下白屋天下称其贤
　　鸳鸯自用亲不若比翼连他人虽同盟骨肉天性然周公穆康叔管蔡则流言子臧让千乗季札慕其贤
　　豫章行苦相篇　　　　　　　晋傅
　　苦相身爲女卑陋难再陈儿男当门户堕地自生神雄心志四海万里望风尘女育无欣爱不爲家所珍长大逃深室藏头羞见人垂泪适他乡忽如雨絶云低头和顔色素齿结朱唇跪拜无复数婢妾如严賔情合同云汉葵藿仰阳春心乖甚水火百恶集其身玉顔随年变丈夫多好新昔爲形与影今爲胡与秦胡秦时相见一絶逾参辰
　　董逃行　　　　　　　　　　　古辞【古辞吾欲上谒从高山山头危险道路难言五岳之上皆以黄金爲宫阙而多灵兽仙草以求长生不死之术令天神拥防君上以寿考也旧说董逃行后汉游童所歌终有董卓作乱卒以逃亡后人习之爲歌章乐府奏之以爲警诫焉陆机和风习习薄林但言节物方蕐可及时行乐无使徂龄坐徙而已】
　　吾欲上谒从高山山头危险道路难遥望五岳端黄金爲阙班璘但见芝草叶落纷纷【一解】百鸟集来如烟山兽纷纶麟辟邪其端鹍鸡声鸣但见山兽援戱相拘攀【二解】小复前行玉堂未心怀流还传教出门来门外人何求所言欲从圣道求一得命延【三解】教敕凢吏受言采取神药若木端白兎长跪捣药虾蟆丸奉上陛下一玉柈服此药可得神仙【四解】服尔神药莫不欢喜陛下长生老寿四面肃肃稽首天神拥防左右陛下长与天相保守【五解】
　　晋陆机
　　和风习习薄林柔条布叶垂隂鸣鸠拂羽相寻仓庚喈喈弄音感时悼逝伤心日月相追周旋万里倐忽几年人皆冉冉西迁盛时一往不还慷慨乖念凄然昔爲少年无忧常恠秉烛夜游翩翩宵征何求于今知此有由但爲老去年遒盛固有衰不疑长夜防防无期何不驱驰及时聊乐永日自怡赍此遗情何之人生居世爲安岂若及时爲欢世道多故万端忧虑纷错交顔老行及之长叹
　　相逄行　　　　　　　　　　　古辞【一曰相逄狭路间行亦曰长安有狭斜行乐府解题曰古辞文意与鸡鸣曲同晋陆机长安狭斜行云伊洛有岐路岐路交朱轮则言世路险狭邪僻正直之士无所措手足矣】
　　相逢狭路间道隘不容车不知何年少夹毂问君家君家诚易知易知复难防黄金爲君门白玉爲君堂堂上置樽酒作使邯郸倡中庭生桂树蕐灯何煌煌兄弟两三人中子爲侍郎五日一来归道上自生光黄金络马头观者盈道傍入门时左顾但见双鸳鸯鸳鸯七十二罗列自成行音声何噰噰鹤鸣东西厢大妇织绮罗中妇织流黄小妇无所爲挟瑟上高堂丈人且安坐调丝方未央
　　长安有狭斜行　　　　　　　　古辞
　　长安有狭斜狭斜不容车适逢两少年挟毂问君家君家新市傍易知复难防大子二千石中子孝亷郎小子无官职衣冠仕洛阳三子俱入室室中自生光大妇织绮纻【一作罗】中妇织流黄小妇无所爲挟琴上高堂丈人且徐徐调弦讵未央
　　晋陆机
　　伊洛有岐路岐路交朱轮轻盖承蕐景腾歩蹑飞尘鸣玉岂朴儒冯轼皆俊民烈心厉劲秋丽服鲜芳春余本倦游客豪彦多旧亲倾盖承芳讯欲鸣当及晨守一不足矜岐路良可遵规行无旷迹矩歩岂逮人投足绪已尔四时不必循将遂殊涂轨要子同归津
　　塘上行　　　　　　　　　　魏武帝【前志云晋乐奏魏武帝蒲生我池中而诸集録皆言其辞魏文帝甄后所作叹以防诉见弃犹幸得新好不遗故恶焉若晋陆机江蓠生幽渚言妇人衰老失宠行于塘上而爲此歌盖与古辞同意】
　　蒲生我池中其叶何离离傍能行仁义莫若妾自知众口铄黄金使君生别离念君去我时独愁常苦悲想见君顔色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯出亦复苦愁入亦复苦愁邉地多悲风树木何修修从君致独乐延年寿千秋
　　晋陆机
　　江蓠生幽渚防芳不足宣被防风云防移居华池邉发藻玉台下垂影沧浪泉【一作渊】霑润旣已渥结根奥且坚四节逝不处繁蕐难久鲜淑气与时殒余芳随风捐天道有迁易人理无常全男懽智倾愚女爱衰避妍不惜微躯退但惧苍蝇前愿君广末光照妾薄暮年
　　蒲生行浮萍篇　　　　　　　魏曹植
　　浮萍寄清水随风东西流结髪辞严亲来爲君子仇恪勤在朝夕无端获罪尤在昔防恩惠和乐如瑟琴何意今摧頺旷若商与参茱茰自有芳不若桂与兰新人虽可爱无若故所欢行云有返期君恩傥中还慊慊仰天叹愁心将何愬日月不恒处人生忽若寓悲风来入怀泪下如垂露发箧造裳衣裁缝纨与素
　　秋胡行　　　　　　　　　　魏文帝【旧说鲁有秋胡纳妻五日而宦于陈五年乃归未至家于路傍见妇人采桑色羙恱之下车谓曰力田不如逢丰年力桑不如见国卿今吾有金愿以与汝妇人曰妇人当采桑力作以养舅姑不愿人之金秋胡归至家奉金遗母母使人呼妇妇至乃向采桑妇也妇恶其行因东走投河而死后人哀之而作焉若魏文帝云尧任舜禹当复何爲魏武帝云晨上散闗山此道当何难各言其事俱题之曰秋胡行而不取秋胡事也独传诗追述其实也】
　　尧任舜禹当复何爲百兽率舞鳯凰来仪得人则安失人则危唯贤知贤人不易知歌以永言诚不易移鸣条之役万举必全明德通灵降福自天
　　魏武帝
　　晨上散关山此道当何难晨上散关山此道当何难牛顿不起车堕谷间坐盘石之上弹五弦之琴作爲清角韵意中迷烦歌以言志晨上防关山【一解】有何三老公卒来在我傍有何三老公卒来在我傍负揜被裘似非恒人谓卿云何困苦以自怨徨徨所欲来到此间歌以言志有何三老公【二解】我居昆仑山所谓者眞人我居昆仑山所谓者眞人道深有可得名山歴观遨游八极枕石漱流饮泉沉吟不决遂上升天歌以言志我居昆仑山【三解】去去不可追长恨相牵攀去去不可追长恨相牵攀夜夜安得寐惆怅以自怜正而不谲乃赋依因经传所过西来所传歌以言志去去不可追【四解】
　　晋傅
　　秋胡纳令室三日宦他卿皎皎洁妇姿泠泠守空房燕婉不终夕别如参与商忧来犹四海易感难可防人言生日短愁者苦夜长百草掦春蕐攘腕采柔桑素手寻繁枝落叶不盈筐罗衣翳玉体回目流采章君子倦仕归车马如龙骧精诚驰万里旣去两相防行人恱令顔借息此树傍诱以逢卿喻遂下黄金装烈烈贞女忿言辞厉秋霜长驱及居室奉金升北堂母立呼妇来欢情乐未央秋胡见此妇惕然怀探汤负心岂不惭永誓非所望清浊自异源鳬鳯不并翔引身赴长流果哉洁妇肠彼夫旣不淑此妇亦太刚














　　古乐府巻四
　　钦定四库全书
　　古乐府巻五
　　元　左克明　撰
　　相和曲歌辞下
　　瑟调曲
　　善哉行　　　　　　　　　　　古辞【古辞云来日大难口燥唇干言人命不可保当见亲友且求长年术与王乔八公游焉魏文帝云有美一人婉如清扬言其妍丽知音识曲善为乐方令人忘忧此篇诸集所出不入乐志】
　　来日大难口燥唇干今日相乐皆当喜欢【一解】经歴名山芝草飜飜仙人王乔奉药一丸【二解】自惜袖短内手知寒惭无灵辄以报赵宣【三解】月没参横北斗阑干亲交在门饥不及飡【四解】欢日尚少戚日苦多以何忘忧弹筝酒歌【五解】淮南八公要道不烦参驾六龙游戏云端【六解】
　　魏文帝
　　有美一人婉如清扬妍姿巧笑和媚心肠知音识曲善为乐方哀弦防妙清气含芳流郑激楚度宫中商感心动耳绮丽难忘离鸟夕宿在彼中洲延颈鼓翼悲鸣相求眷然顾之使我心愁嗟尔昔人何以忘忧朝日乐相乐酣饮不知醉悲弦激新声长笛吹清气【一解】弦歌感人肠四坐皆懽恱寥寥髙堂上凉风入我室【二解】持满如不有徳者能卒君子多苦心所愁不但一【三解】慊慊下白屋吐握不可失众賔饱满归主人苦不悉【四解】比翼翔云汉罗者安所羇冲静得自然荣华何足为【五解】
　　朝游髙台观夕宴华池隂大酋奉甘醪兽人献嘉禽【一解】齐倡发东舞秦筝奏西音有客从南来为我弹清琴【二解】五音纷繁防拊者激微吟游鱼乗波听踊跃自浮沉【三解】飞鸟飜翔舞悲鸣集北林乐极哀情来寥亮摧肝心【四解】清角岂不妙徳薄所不任大哉子野言弭弦且自禁【五解】
　　魏武帝
　　自惜身薄祜夙贱罹孤苦既无三徙教不闻过庭语【一解】其穷如抽裂自以思所怙虽懐一介志是时其能与【二解】守穷者贫贱惋叹泪如雨泣涕于悲夫乞活安能覩【三解】我愿于天穷琅邪倾侧左虽欲竭忠诚欣公归其楚【四解】快人由为叹抱情不得叙显行天教人谁知莫不绪【五解】我愿何时随此叹亦难处今我将何照于光曜释衔不如雨【六解】
　　古公亶父积徳垂仁思一道哲王于【一解】太伯仲雍王徳之仁行施百世断髪文身【二解】伯夷叔齐古之遗贤让国不用饿殂首山【三解】智哉山甫相彼宣王何用杜伯累我圣贤【四解】齐桓之霸赖得仲父后任竖刁虫流出戸【五解】晏子平仲积徳兼仁与世沈徳未必思命【六解】仲尼之世王国为君随制饮酒扬波使官【七解】
　　当来日大难　　　　　　　　魏曹植【曹植拟善哉行为口苦短】
　　日苦短乐有余乃置玉罇办东厨广情故心相于阖门置酒和乐欣欣游马后来袁车解轮今日同堂出门异乡别易防难各尽杯觞
　　陇西行　　　　　　　　　　　古辞【古辞云天上何所有歴歴种白榆始言妇有容色能应门承賔次言善于主馈终言送迎有礼若梁简文陇西四战地但言辛苦征战佳人怨思而已】
　　天上何所有歴歴种白榆桂树夹道生青龙对道隅鳯凰鸣啾啾一母将九雏顾视世间人为乐甚独殊好妇出迎客顔色正敷愉伸腰再拜跪问客平安不请客北堂上坐客毡氍毹清白各异樽酒上正华疏酌酒持与客客言主人持却畧再拜跪然后持一杯谈笑未及竟左顾敇中厨促令办麤饭慎莫使稽留废礼送客出盈盈府中趋送客亦不逺足不过门枢取妇得如此齐姜亦不如健妇持门户亦胜一丈夫
　　梁简文帝
　　陇西四战地羽檄岁时闻防拥汉节校尉立元勲石门留铁骑氷城息夜军洗兵逢骤雨送阵出黄云沙长无止泊水脉屡萦分当思勒彞鼎无用想罗裙
　　步出夏门行　　　　　　　　　古辞
　　邪径过空庐好人常独居卒得神仙道上与天相扶过谒王父母乃在太山隅离天四五里道逢赤松俱揽辔为我御将吾天上游天上何所有歴歴种白榆桂树夹道生青龙对伏趺
　　折杨栁行
　　【古今乐录曰王僧防伎録云折杨栁行今不歌】　　　　　古辞
　　黙黙施行违厥罚随事来末喜杀龙逢桀放于鸣条【一解】祖伊言不用纣头悬白旄指鹿用为马胡亥以丧躯【二解】夫差临命絶乃云负子胥戎王纳女乐以亡其由余璧马祸及虢二国俱为墟【三解】三夫成市虎慈母投杼趋卞和之刖足接舆归草庐【四解】
　　宋谢灵运
　　郁郁河边树青青野田草舍我故乡客将适万里道妻妾牵衣袂抆泪沾懐抱还拊幼童子顾托兄与嫂辞诀未及终严驾一何早负笮引文舟饥渴常不饱谁令尔贫贱咨嗟何所道
　　骚屑出穴风挥霍见日雪飕飕无久揺皎皎防时洁未觉泮春冰已复谢秋节空对尺素迁独视寸隂灭否桑未易系防茅难重防桑茅迭生运语黙寄前哲
　　西门行　　　　　　　　　　　古辞【古辞云出西门步念之始言醇酒肥牛及时为乐次言人生不满百常懐千嵗忧昼短苦夏长何不秉烛逰终言贪财惜费为后世所嗤又有顺东西门行为三七言亦伤时顾隂有类于此】
　　出西门步念之今日不作乐当待何时【一解】夫为乐为乐当及时何能坐愁怫郁当复待来兹【二解】饮醇酒炙肥羊请呼心所欢可用解愁忧【三解】人生不满百常懐千嵗忧昼短苦夜长何不秉烛游【四解】自非仙人王子乔计防夀命难与期自非仙人王子乔计防夀命难与期【五解】人夀非金石年命安可期贪财爱惜费但为后世嗤【六解】
　　顺东西门行　　　　　　　　晋陆机
　　出西门望天庭旸谷既虚崦嵫盈感朝露悲人生逝者若斯安得停桑枢戒蟋蟀鸣我今不乐嵗律征迨未暮及时平置酒髙堂宴友生激朗笛弹哀筝取乐今日尽欢情
　　东门行　　　　　　　　　　　古辞【古辞云出东门不顾归言士有贫不安其居者拔剑将去妻子牵衣留之愿共餔麋不求富贵且曰今时清不可为非也若鲍照伤禽恶惊但伤别离而已】
　　出东门不顾归来入门怅欲悲盎中无斗储还视桁上无悬衣【一解】拔剑出门去儿女牵衣啼他家但愿富贵贱妾与君共餔麋【二解】共餔麋上用仓浪天故下为黄口小儿今时清廉难犯教言君复自爱莫为非【三解】今时清廉难犯教言君复自爱莫为非行吾去为迟平慎行望君归【四解】
　　出东门不顾归来入门怅欲悲盎中无斗米储还视架上无悬衣拔剑东门去舍中儿女牵衣啼他家但愿富贵贱妾与君共餔麋上用仓浪天故下当用此黄口儿今非咄行吾去为迟白髪时下难久居
　　宋鲍照
　　伤禽恶惊倦客恶离声离声断客情賔御皆涕零涕零心断絶将去复还诀一息不相知何况异乡别遥遥征驾逺杳杳白【一作落】日晚居人掩闺卧行子中夜饭野风吹草木行子心肠断食梅常苦酸衣葛常苦寒丝竹徒满座忧人不解顔长歌欲自慰弥起长恨端
　　却东西门行　　　　　　　　魏武帝【古今乐録曰王僧防技録云却东西门行茍録所载武帝鸿雁一篇今不传】
　　鸿雁出塞北乃在无人乡举翅万余里行止自成行冬节食南稻春日复北翔田中有转蓬随风逺飘扬长与故根絶万岁不相当奈何此征夫安得去四方戎马不解鞍铠甲不离傍冉冉老将至何时反故乡神龙藏深泉猛兽步髙冈狐死归首丘故乡安可忘
　　饮马长城窟行　　　　　　　　　古辞【一曰饮马行长城秦所筑以备胡者其下有泉窟可以饮马古辞云青青河畔草绵绵思逺道言征戍之客至至长城而饮马妇人思念其勤劳又伤良人游荡不归或云蔡邕之词若陈琳水寒伤马骨则言秦人苦长城之役矣】
　　青青河畔草绵绵思逺道逺道不可思宿昔梦见之梦见在我傍忽觉在他乡他乡各异县展转不可见枯桑知天风海水知天寒入门各自媚谁肯相为言客从逺方来遗我双鲤鱼呼儿烹鲤鱼中有尺素书长跪读素书书中竟何如上言加飡饭下言长相忆
　　魏陈琳
　　饮马长城窟水寒伤马骨往谓长城吏慎莫稽留太原卒官作自有程举筑谐汝声男儿宁当格鬭死何能怫郁筑长城长城何连连连连三千里边城多健少内舍多寡妇作书与内舍便嫁莫留住善事新姑嫜时时念我故夫子报书往边地君今出语一何鄙身在祸难中何为稽留他家子生男慎莫举生女哺用脯君独不见长城下死人骸骨相撑拄结髪行事君慊慊心意闗边地苦贱妾何能久自全
　　泛舟横大江　　　　　　　梁简文帝【魏文帝饮马长城窟行曰泛舟横大江因以为题也】
　　沧波白日晖游子出王畿旁望重山转前观逺帆稀广水浮云吹江风引夜衣旅雁同洲宿寒鳬夹浦飞行客谁多病当念早旋归
　　上留田行　　　　　　　　　魏文帝【旧说上留田地名也此地父母死人有不字孤弟者隣人为弟作悲歌以讽其兄因以地名为曲葢汉代人也古今注云上苗田此云上留田葢传说之误未知孰是】
　　居世一何不同上留田富人食稻与梁上留田贫人食糟与糠上留田贫贱亦何伤上留田禄命悬在苍天上留田今尔叹息将欲谁怨上留田
　　新城安乐宫行　　　　　　梁简文帝【此备言宫中雕饰刻镂之美也】
　　遥看云雾中刻桷暎丹红珠帘通晓日金华拂夜风欲知歌管处来过安乐宫
　　孤儿行　　　　　　　　　　　古辞【孤儿生行一曰孤儿行古词言孤儿为兄嫂所苦难与久居也歌録曰孤儿生行亦曰放歌行乐府解题曰鲍照放歌行云蓼虫避葵堇言朝廷方盛君上好才何为临岐相将去也】
　　孤儿生孤子遇生命独当苦父母在时乗坚车驾驷马父母已去兄嫂令我行贾南到九江东到齐与鲁腊月来归不敢自言苦头多虮虱面目多尘大兄言办饭大嫂言视马上髙堂行取殿下堂孤儿泪下如雨使我朝行汲暮得水来归手无错足下无屝怆怆履霜中多蒺藜抜断蒺藜肠月中怆欲悲泪下渫渫清涕累累冬无复襦夏无单衣居生不乐不如早去下从地下黄泉春气动草萌芽三月蚕桑六月收将是车来到还家车反覆助我者少防者多愿还我蔕兄与嫂严独且急归当与校计乱曰里中一何譊譊愿欲寄尺书将与地下父母兄嫂难与久居
　　放歌行　　　　　　　　　　　鲍照
　　蓼虫避葵堇习苦不言非【一作排】小人自龌龊安知旷士懐鸡鸣洛城里禁门平旦开冠葢纵横至车骑四方来素带曵长飚华缨结逺埃日中安能止钟鸣犹未归夷世不可逢贤君信爱才明虑自天断不受外嫌猜一言分圭爵片善辞草莱岂伊白璧赐将起黄金台今君有何疾临路独迟回
　　野田黄雀行　　　　　　　　　曹植【晋乐奏东阿王置酒髙殿上始言丰膳乐饮盛賔主之献酬中言欢极而悲嗟盛时不再终言归于知命而无忧也】
　　置酒髙殿上亲交从我游中厨办丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三爵缓带倾庶羞主称千金夀賔奉万年酬久要不可忘薄终义所尤谦谦君子徳罄折欲何求惊风飘白日光景驰西流盛时不可再百年忽我遒生存华屋处零落归山丘先民谁不死知命亦何忧
　　髙树多悲风海水扬其波利剑不在掌结友何须多不见离间雀见鹞自投罗罗家得雀喜少年见雀悲拔剑捎罗网黄雀得飞飞飞飞摩苍天来下谢少年
　　雁门太守行　　　　　　　　　古辞【古词云汉孝和帝时洛阳令王君当时广汉郪人王涣字稚子父顺安定太守涣少好侠尚气力数通轻剽少年晚改节博学通于法律举茂才除温令政化大行人畜牧于野辄云以付稚子终无失盗迁兖州刺史居岁余拜侍御史转洛阳令狱讼止息发奸伏如神元兴初病卒老少咨嗟奠酬者以千数及丧西归至农人多设祭于路吏问其故言我平常持租诣洛阳有司抄截恒亡其半自王君在事不复见欺故来报耳人思其爱立祠在安阳亭有食酒肉辄歌祭之后邓太后下诏褒美拜其子石为郎帝事黄老之道悉毁诸祠庙唯涣及卓茂庙存焉按其歌词歴述涣本末与本传合而题云雁门太守行所未详也若梁简文帝轻霜中夜下备言边城征战之思及皇甫规雁门之问葢依题焉】
　　孝和帝在时洛阳令王君本自益州广汉蜀民少行宦学通五经论【一解】明知法令厯世衣冠从温补洛阳令治行致贤拥防百姓子养万民【二解】外行猛政内懐慈仁文武备具料民富贫移恶子姓篇着异端【三解】伤杀人比伍同罪对门禁鍪矛八尺捕轻薄少年加笞决罪诣马市论【四解】无妄发赋念在理寃勑吏正狱不得苛烦财用钱三十买绳礼竿【五解】贤哉贤哉我县王君臣吏衣冠奉事皇帝功曹主簿皆得其人【六解】临部居职不敢行恩清身苦体夙夜劳勤治有能名逺近所闻【七解】天年不遂早就奄昏为君作祠安阳亭西欲令后世莫不称传【八解】
　　梁简文帝
　　轻霜中夜下黄叶逺辞枝寒苦春谁觉边城秋易知风急铃旗断涂长铠马疲少解孙吴法家本幽并儿非闗买雁肉徒劳皇甫规
　　艶歌何尝行　　　　　　　　　　古辞
　　【古词云飞来双白鹄乃从西北方言防病防不能负之而去五里一反顾六里一徘徊虽遇新相知终伤生别离又云何尝快独无忧不复为后人所拟也】
　　飞来双白鹄乃从西北方十十五五罗列成行【一解】妻卒被病行不能相随五里一反顾六里一徘徊【二解】吾欲衔汝去口噤不能开吾欲负汝去毛羽何摧頽【三解】乐哉新相知忧来生别离躇踌顾羣侣泪下不自知【四解】念与君离别气结不能言各各重自爱逺道归还难妾当守空房闭门下重闗若生当相见亡者防黄泉今日乐相乐延年万嵗期【念与下为趋】
　　魏文帝
　　何尝快独无忧但当饮醇酒炙肥羊【一解】长兄为二千石中兄被貂裘【二解】小弟虽无官爵鞍马往来王侯长者游【三解】但当在王侯殿上快独樗蒲六博对坐弹碁【四解】男儿居世各当努力防廹日暮殊不久留【五解】少小相触抵寒苦常相随忿恚安足诤吾中道与卿共别离约身奉事君礼节不可亏上惭沧浪之天下顾黄口小儿奈何复老心皇皇独悲谁能知【少小下为趋曲前为艶】
　　艶歌行　　　　　　　　　　　古辞【古词云翩翩堂前燕冬藏夏来见言燕向冬藏夏来见兄弟反流宕在他县主妇为绽衣服其夫见而疑之也】
　　翩翩堂前燕冬藏夏来见兄弟两三人流宕在他县故衣谁当补新衣谁当绽赖得贤主人览取为吾组夫壻从门来斜柯西北眄语卿且勿眄水清石自见石见何累累逺行不如归
　　南山石嵬嵬松栢何离离上枝拂青云中心十数围洛阳发中梁松树窃自悲斧锯截是松松树东西摧持作四轮车载至洛阳宫观者莫不叹问是何山材谁能刻镂此公输与鲁班被之用丹漆薰用苏合香本自南山松今为宫殿梁
　　煌煌京洛行　　　　　　　　魏文帝【晋乐奏魏文帝夭夭园桃无子空长言虚美者多败又有韩信以鸟尽弓藏苏秦倾侧卖主吴起智小谋大子房保身全名陈轸忠而有谋而楚懐不纳郭生古之雅人燕昭臣之仲连髙士不受千金等语若鲍照凤楼十二重梁戴暠欲知佳丽地始则盛夸帝京之美而末言君恩歇薄有怨旷沉沦之叹也】
　　夭夭园桃无子空长虚美难假偏轮不行【一解】淮隂五刑鸟得弓藏保身全名独有子房大愤不收褒衣无带多言寡诚祗令事败【二解】苏秦之说六国以亡倾侧卖主车裂固当贤矣陈轸忠而有谋楚懐不从祸卒不救【三解】祸夫吴起智小谋大西河何健伏尸何劣【四解】嗟彼郭生古之雅人智矣燕昭可谓得臣峩峩仲连齐之髙士北辞千金东蹈沧海【五解】
　　宋鲍照
　　凤楼十二重四户八绮窓绣桷金莲花桂树玉盘龙珠帘无隔路罗幌不胜风寳帐三千所为尔一朝容扬芬紫烟上垂防緑云中春吹回白日霜歌落塞鸿但惧秋尘起盛爱逐衰蓬坐视青苔满卧对锦筵空琴瑟纵横散舞衣不复缝古来共歇薄君意良独浓唯见双黄鹄千里一相从
　　梁戴暠
　　欲知佳丽地为君陈帝京由来称侠窟争利复争名铸铜门外马刻石水中鲸黑龙过饮渭丹凤俯临城羣公邀郭解天子问黄琼诏幸平阳第骑指伏波营五侯同拜爵七贵各垂缨东风飘飖起车尘暗浪生舞见淮南法歌闻齐后声挥金留客坐馔玉待钟鸣独有文园客偏嗟武骑轻
　　门有车马客行　　　　　　　晋陆机【言问讯其客或得故旧及乡里或驾自京师备叙市朝迁谢亲戚雕丧之意按曹植又有门有万里客亦与此同】
　　门有车马客驾言发故乡念君久不归濡迹涉江湘投袂赴门涂揽衣不及裳拊膺携客泣掩泪叙温凉借问邦族间恻怆论存亡亲友多零落旧齿皆凋丧市朝互迁易城阙或丘荒坟垄日月多松栢郁茫茫天道信崇替人生安得长慷慨惟平生俛仰独悲伤
　　门有万里客　　　　　　　　魏曹植
　　门有万里客问君何乡人褰衣起从之果得心所亲挽裳对我泣太息前自陈本是朔方士今为吴越民行行将复行去去适西秦
　　墙上难为趋　　　　　　　　晋傅【古今乐录曰王僧防伎录云墙上难为趋行荀录所载墙上一篇今不传】
　　门有车马客骖服若腾飞革组结玉佩蘩藻纷葳蕤冯轼垂长缨顾盻有余辉贫主屣弊履整比蓝缕衣客曰嘉病乎正色意无疑吐言若覆水揺舌不可追渭濵渔钓翁乃为周所谘顔囘处陋巷大圣称庶防茍富不知度千驷贱采薇季孙由俭显管仲病三归夫差躭滛侈终为越所围遗身外荣利然后享巍巍迷者一何众孔叹知徳希甚美致憔悴不如豚豕肥阳朱泣路岐失道令人悲子贡欲自矜原宪知其非屈伸各异势穷达不同资夫唯体中庸先天天不违
　　日重光　　　　　　　　　　　陆机【为汉明帝乐人所作也明帝为太子时乐人作歌诗四章以赞太子之徳一曰日重光二曰月重轮三曰星重辉四曰海重润汉末丧乱之后二章亡旧说太子之徳光明如日规轮如月光辉如星霑润如海太子比徳故云重焉】
　　日重光奈何天回薄日重光冉冉其游如飞征日重光今我日华华之盛日重光倐忽过亦安停日重光盛往衰亦必来日重光譬如四时固恒相催日重光惟命有分可营日重光但【一作常】惆怅才志日重光身没之后无遗名
　　月重轮　　　　　　　　　　魏文帝
　　三辰垂光照临四海焕哉何煌煌悠悠与天地久长愚见目前圣覩万年明闇相絶何可胜言
　　蜀道难　　　　　　　　　梁简文帝【蜀道难备言铜梁玉垒之阻即蜀郡西南今永康是也】
　　建平督邮道鱼复永安宫若奏巴渝曲时当君思中巫山七百里巴水三面曲笛声下复髙猿啼断还续
　　櫂歌行　　　　　　　　　　魏明帝【晋乐奏魏明帝云王者布大化备言平吴之勲若陆士衡迟迟春欲暮又若梁简文帝云妾家住湘川但言乗舟鼔櫂而巳】
　　王者布大化配干稽后祗阳育则隂杀晷景应度移【一解】文徳以时振武功伐不随重华舞干戚有苗服从妫【二解】蠢尔吴蜀虏凭江栖山阻哀哉王士民瞻仰靡依怙【三解】皇上悼愍斯宿昔奋天怒发我许昌宫列舟于长浦【四解】翌日乗波扬棹歌悲且凉太常拂白日旗帜纷设张【五解】抗旄与钺曜威于彼方伐罪以吊民清我东南疆【将抗】
　　【下为趋】
　　陆机
　　迟迟暮春日天气柔且嘉元吉隆初巳濯秽游黄河龙舟浮蠲首羽旗垂藻葩乗风宣飞景逍遥戏中波名讴激清唱榜人纵櫂歌投纶沉洪川飞缴入紫霞
　　梁简文帝
　　妾家住湘川菱歌本自便风生解刺浪水深能捉船叶乱由牵荇丝飘为折莲溅妆疑薄汗霑衣似故湔浣沙流暂浊汰锦色还鲜防同赵飞燕借问李延年从来入弦管谁在櫂歌前
　　蒲坂行　　　　　　　　　　齐陆厥【通典曰河东唐虞所都蒲坂也汉为蒲坂县春秋时秦晋战于河曲即此地也】
　　江南风已春河间栁巳把雁返无南书寸心何由写流泊祁连山飘飖髙阙下
　　楚调曲
　　白头吟　　　　　　　　　　　古辞【古词皑如山上雪皎若云间月其始言良人有两意故来与之相决絶次言别于沟水之上叙其本情终言男儿当重意气何用于钱刀也一说司马相如将聘茂陵人女为妾卓文君作白头吟以自絶相如乃止若宋鲍照直如朱丝绳张正见平生懐直道皆自伤清直芬馥而遭铄金玷玉之谤君恩以薄与古文近焉又云白头吟疾人相知以新间旧不能至于白头故以为名又有决絶词亦出于此】
　　皑如山上雪皎如云间月闻君有两意故来相决絶【一解】平生共城中何尝斗酒防今日斗酒防明旦沟水头蹀御沟上沟水东西流【二解】郭东亦有樵郭西亦有樵两樵相推与无亲为谁骄【三解】凄凄重凄凄嫁娶亦不啼愿得一心人白头不相离【四解】竹竿何嫋嫋鱼尾何离簁男儿欲相知何用钱刀为如【如字或下有五字】马噉萁川上髙士嬉今日相对乐延年万岁期【五解】
　　宋鲍照
　　直如朱丝绳清如玉壶氷何惭宿昔意猜恨坐相仍人情贱恩旧世路逐衰兴毫髪一为瑕丘山不可胜食苗实硕防防白信苍蝇鳬鹄逺成美薪蒭前见凌申黜襃女进班去赵姬升周王日沦惑汉帝益嗟称心赏固难恃貌恭岂易凭古来共如此非君独抚膺
　　陈张正见
　　平生懐直道桂松比真风语黙妍蚩际沉浮毁誉中谗新恩易尽情去宠难终弹珠金市侧抵玉昆山东含香老顔驷执防异扬雄惆怅崔亭伯幽忧冯敬通王嫱没故塞班女弃深宫春苔封履迹秋叶夺妆红顔如花落槿鬓似雪飘蓬此时积【一作即】长叹伤年谁复同
　　梁甫吟　　　　　　　　　蜀诸葛亮【梁甫山名在泰山下梁甫吟葢言人死葬此山亦葬歌也】
　　步出齐城门遥望荡隂里里中有三墓累累正相似问是谁家墓田疆古冶子力能排南山文能絶地纪一朝被谗言二桃杀三士谁能为此谋国相齐晏子
　　泰山梁甫行　　　　　　　　　曹植【曹植改泰山梁甫为八方】
　　八方各异气千里殊风雨剧哉边海民寄身于草墅妻子象禽兽行止依林阻柴门何萧条狐兎翔我宇
　　东武吟行　　　　　　　　　　陆机【陆机投迹短世问鲍照云主人且勿喧沈约云天徳深且旷伤时移事异芳华徂谢而巳】
　　投迹短世间髙步长生闱濯髪冒云冠洗身被羽衣饥从韩众餐寒就佚女栖
　　鲍照
　　主人且勿諠贱子歌一言仆本寒乡士出身防汉恩始随【一作逢】张校尉占募到河源后逐李轻车追虏穷塞垣宻途恒万里宁岁犹七奔肌力尽鞍甲心思歴凉温将军既下世部曲亦罕存时事一朝异孤绩谁复论少壮辞家去穷老还入门腰鎌刈葵藿倚杖牧鸡豚昔如韝上鹰今似槛中猿徒结千载恨空负百年怨弃席思君幄疲马恋君轩愿垂晋主恵不愧田子魂
　　沈约
　　天徳深且旷人世贱而浮东枝裁拂景西壑已停辀逝辞金门宠去饮玉池流霄辔一永矣俗累从此休
　　怨诗行　　　　　　　　　　　古辞【古今乐录曰怨诗行歌东阿王明月照髙楼一篇王僧防技录曰荀录所载古为君一篇今不传琴操曰卞和得玉璞以献楚懐王王使乐正子治之曰非玉刖其右足平王立复献之又以为欺刖其左足平王死子立复献之乃抱玉而哭继之以血荆山为之崩王使剖之果有宝乃封和为陵阳侯辞不受而作怨歌焉】
　　天徳悠且长人命一何促百年未防时奄若风吹烛嘉賔难再过人命不可续齐度游四方各系太山录人间乐未央忽然归东岳当须荡中情游心恣所欲
　　曹植
　　明月照髙楼流光正徘徊上有愁思妇悲叹有余哀【一解】借问叹者谁自云荡子妻夫行逾十载贱妾常独栖【二解】念君过于渇思君剧于饥君为髙山桐妾为浊水泥【三解】北风行萧萧烈烈入吾耳心中念故人泪堕不能止【四解】沉浮各异路防合当何谐愿作东北风吹我入君懐【五解】君懐常不开贱妾当何依恩情中道絶流止任东西【六解】我欲竟此曲此曲悲且长今日乐相乐别后莫相忘【七解】
　　【阙】














　　怨歌行　　　　　　　　　梁简文帝
　　十五颇有余日照杏梁初蛾眉本多嫉掩鼻特成虚持此倾城貌翻为不肖躯秋风吹海水寒霜依玉除月光临户驶荷花依浪舒望檐悲双翼窥沼泣王余苔生履处没草合行人疎裂纨伤不尽归骨恨难祛早知长信别不避后园舆
　　汉班媫妤
　　新裂齐纨素鲜洁如霜雪裁为合欢扇团圆似明月出入君懐袖动揺微风发常恐秋节至凉飚夺炎热弃捐箧笥中恩情中道絶
　　长门怨　　　　　　　　　　梁柳恽【汉武帝陈皇后所作也后长公主嫖女字阿娇及卫子夫得幸后退居长门宫愁闷悲思闻司马相如工文章奉黄金百斤令为解愁之辞相如作长门赋帝见而伤之复得亲幸者数年后人因其赋而为长门怨焉】
　　玉壸夜愔愔应门重且深秋风动桂树流月揺轻隂绮檐清露溽网户思虫吟叹息下兰阁含愁奏雅琴何由鸣晓佩复得抱宵衾无复金屋念岂照长门心
　　班媫妤　　　　　　　　　　晋陆机【媫妤怨者汉成帝班媫妤作也婕妤徐令彪之姑况之女美而能文初为帝所宠帝后幸赵飞燕姊娣冠于后宫媫妤自知恩薄惧得罪求供养皇太后于长信宫因为赋及纨扇诗以自伤后人伤之为婕妤怨及拟其诗】
　　媫妤去辞宠淹留终不见寄情在玉阶托意唯团扇春苔暗阶除秋草芜髙殿黄昏履綦絶愁来空雨靣
　　玉阶怨　　　　　　　　　　齐谢眺
　　夕殿下珠帘流萤飞复息长夜缝罗衣思君此何极
　　齐虞炎
　　紫藤拂花树黄鸟度青枝思君一叹息苦泪应言垂
　　大曲
　　满歌行　　　　　　　　　　　古辞【古辞云为乐未防时遭世崄巇其始言逢此百罹零丁荼毒古人逊位躬耕遂我所愿次言穷达天命智者不忧庄周遗名名垂千载终言命如凿石见火当自怡养以保百年也】
　　为乐未防时遭世崄巇逢此百罹伶丁荼毒愁苦难为遥望极辰天晓月移忧来填心谁当我知戚戚多思虑耿耿殊不寜祸福无形惟念古人逊位躬耕遂我所愿以兹自寜自鄙栖栖守此未荣暮秋烈风昔蹈沧海心不能安揽衣瞻夜北斗阑干星汉照我去自无他奉事二亲劳心可言穷达天为智者不愁多为少忧安贫乐道师彼庄周遗名者贵子遐同游往者二贤名垂千秋饮酒歌舞乐复何须照视日月日月驰驱轗轲人间何有何无贪财惜费此一何愚凿石见火居代防时为当欢乐心得所喜安神养性得保遐期



　　古乐府巻五
　　钦定四库全书
　　古乐府巻六
　　元　左克明　撰
　　清商曲歌辞上
　　清商乐一曰清乐清乐者九代之遗声其始即相和三调是也并汉魏已来旧曲其辞皆古调晋马南渡其音亡散宋武定闗中収其声伎南朝文物斯为最盛焉后魏孝文宣武相继南伐得江左所传旧曲及江南吴歌荆楚西声总谓之清商至于殿庭飨宴则兼奏之后隋平陈文帝善其节奏曰此华夏正声也乃微更损益以新定律吕因于太常置清商署以管之谓之清乐隋室丧乱日益沦缺唐贞观中用十部乐清乐亦在焉至武后长安已后朝廷不重古曲工伎废弛于吴音转逺矣曲之存者仅有子夜上声欢闻前溪阿子丁督防读曲神等曲俱列于吴声而西曲则石城乐乌夜啼乌栖曲估客莫愁襄阳江陵共戏夀阳等曲或舞曲或倚歌则杂出于荆郢樊邓之间以其方俗故谓之西曲及梁天监中武帝改西曲制江南防为龙笛采莲采菱曲沈约制凤笙等曲与西曲总列于清商云
　　吴声歌
　　子夜歌　　　　　　　　　　　古辞【子夜晋曲也晋有女子名子夜造此声声过哀苦乐府解题云后人更为四时行乐之词谓之子夜四时歌又有太子夜歌子夜变歌子夜警歌皆曲之变也】
　　宿昔不梳头丝髪被两肩婉伸郎膝上何处不可怜始欲识郎时两心望如一理丝入残机何悟不成匹﨑岖相怨慕始获风云通玉牀语石阙悲思两心同见娘善容媚愿得结金兰空织无经纬求匹理自难前丝断缠绵意欲结交情春蚕易感化丝子巳复生自从别郎来何日不咨嗟黄蘗郁成林当奈苦心多朝思出前门暮思还后渚语笑向谁道腹中隂忆汝擥枕北卧郎来就侬嬉小喜多唐突相怜能防时年少当及时蹉跎日就老若不信侬语但看霜下草常虑有贰意欢今果不齐枯鱼就浊水长与清流乖道近不得数遂致盛寒违不见东流水何时复西归举酒待相劝酒还杯亦空愿因微觞防心感色亦同侬年不及时其于作乖离素不知浮萍转动春风移欢从何处来端然有忧色三唤不一应有何比松栢气清明月朗夜与君共嬉郎歌妙意曲侬亦吐芳词惊风急素柯白日渐微蒙郎懐幽闺性侬亦恃春容我念欢的的子行由豫情雾露隠芙蓉见莲不分明侬作北辰星千年无转移欢行白日心朝东暮还西怜欢好情懐移居作乡里桐树生门前出入见梧子寝食不相忘同坐复俱起玉藕金芙蓉无称我莲子
　　子夜四时歌　　　　　　　　　　古辞春歌
　　光风流月初新林锦花舒情人戏春月窈窕曵罗裾碧楼防初月罗绮垂新风含春未及歌桂酒发清容朱光照緑苑丹华粲罗星那能闺中绣独无懐春情春林花多媚春鸟意多哀春风复多情吹我罗裳开昔别雁集渚今还燕巢梁敢辞嵗月乆但使逢春阳春园花就黄阳池水方渌酌酒初满杯调弦始终曲明月照桂林初花锦绣色谁能不相思独在机中织﨑岖与时竞不复自顾虑春风振荣林常恐华落去思见春花月含笑当道路逢侬多欲擿可怜持自误自从别欢后叹音不絶响黄蘗向春生苦心随日长
　　夏歌
　　髙堂不作壁招取四面风吹欢罗裳开动侬含笑容反覆华簟上屏帐了不施郎君未可前待我整容仪春别犹春恋夏还情更久罗帐为谁褰双枕何时有叠扇放床上企想逺风来轻袖拂华牀窈窕登髙台含桃巳中食郎赠合欢扇深感同心意兰室期相见田蚕事巳毕思妇犹苦身当暑理絺服持寄与行人朝登凉台上夕宿兰池里乗月采芙蓉夜夜得莲子昔别春风起今还夏云浮路遥日月促非是我淹留春桃初发红惜色恐侬擿朱夏花落去谁复相寻覔轻衣不重防飚风故不凉三伏何时过许侬红粉妆
　　秋歌
　　风清觉时凉明月天色髙佳人理寒服万结砧杵劳清露凝如玉凉风中夜发情人不还卧冶游步明月开窓秋月光灭烛解罗裳含笑帷幌里举体兰蕙香飘飘初秋夕明月耀秋辉握腕同游戏庭含媚素归秋夜凉风起天髙星月明兰房竞妆饰绮帐待双情凉秋开窓寝斜月垂光照中宵无人语罗幌有双笑初寒八九月独缠自络丝寒衣尚未了郎唤侬底为仰头看桐树桐花特可怜愿天无霜雪梧子解千年秋夜入窓里罗帐起飘飏仰头看明月寄情千里光别在三阳初望还九秋暮恶见东流水终年不西顾
　　冬歌
　　渊冰厚三尺素雪覆千里我心如松栢君情复何似涂涩无人行冒寒往相覔若不信侬时但看雪上迹寒鸟依髙树枯林鸣悲风为欢顦顇尽那得好顔容昔别春草緑今还墀雪盈谁知相思老鬓白髪生炭炉却夜寒重袍坐叠褥与郎对华榻歌秉兰烛冬林叶落尽逢春巳复曜葵藿生谷底倾心不防照严霜白草木寒风昼夜起感时为欢叹霜鬓不可视何处结同心西林栢树下晃荡无四壁严霜冻杀我白雪停隂冈丹华耀阳林何必丝与竹山水有清音果欲结金兰但看松栢林经霜不堕地岁寒无异心
　　子夜四时歌
　　春歌　　　　　　　　　　　梁武帝
　　兰叶始满地梅花已落枝持此可怜意摘以寄心知
　　夏歌
　　含桃落花日黄鸟营飞时君住马欲疲妾去蚕已饥
　　秋歌
　　绣带合欢结锦衣连理文懐情入夜月含笑出朝云
　　冬歌
　　寒闺动黻帐宻筵重锦席卖眼拂长袖含笑留上客
　　太子夜歌　　　　　　　　　　古辞
　　歌謡数百种子夜最可怜慷慨吐清音明转出天然丝竹发歌响假器扬清音不知歌謡妙声势出口心
　　子夜警歌　　　　　　　　　　古辞
　　镂椀传緑酒雕鑪薰紫烟谁知苦寒调共作白雪弦恃爱如欲进含羞出不前朱口发艳歌玉指弄娇弦
　　子夜变歌　　　　　　　　　　古辞【宋书乐志曰六变诸曲皆因事制歌古今乐录曰子夜变歌前作持子送后作欢娱我送子夜警歌无送声仍作变故呼为变头谓六变之首也】
　　人传欢负情我自未常见三更开门去始知子夜变岁月如流迈春尽秋巳至荧荧条上花零落何乃驶岁月如流迈行已及素秋蟋蟀吟堂前惆怅使侬愁
　　上声歌　　　　　　　　　晋宋梁辞【古今乐录曰上声歌者此因上声促柱得名或用一调或用无调名如古歌辞所言谓哀思之音不及中和梁武因之改辞无复雅句】
　　侬本是萧草持作兰桂名芬芳顿交盛感郎为上声郎作上声曲柱促使哀譬如秋风急觞遇伤侬懐初歌子夜曲改调促鸣筝四座暂寂静听我歌上声新衫绣两裆迮着罗裙里行步动微尘罗裙随风起
　　欢闻歌　　　　　　　　　　　古辞【古今乐録曰欢闻歌者晋穆帝升平初歌毕辄呼汝闻否后人演其声因此为曲名今世用莎持乙子代之语稍讹异也】
　　遥遥天无柱流漂萍无根单身如萤火持底报郎恩
　　欢闻变歌　　　　　　　　　　古辞【古今乐录曰欢闻变歌者晋穆帝升平中童子辈忽歌于道曰阿子闻曲终辄云阿子汝闻不声既凄苦因以名之】
　　欢来不徐徐阳窓都锐戸耶婆尚未眠肝心如推橹张罾不得鱼不橹罾不归君非鸬鷀鸟底为守空池刻木作班鹪有翅不能飞揺着帆樯上望见千里矶驶风何曜曜帆上牛渚矶帆作繖子张船如侣马驰
　　王金珠
　　南有相思木合影复同心游女不可求谁能识得音
　　前溪歌　　　　　　　　　　　古辞【宋书乐志曰前溪歌者晋车骑将军沈珫所制郗昂乐府解题曰前溪舞曲也】
　　忧思出门倚逢郎前溪度莫作流水心引新都舍故为家不凿井檐瓶下前溪开穿乱漫下但闻林鸟啼逍遥独桑头北望东武亭黄被山侧春风感郎情黄葛生烂熳谁能断葛根宁断娇儿乳不断郎殷勤黄葛结防茏生在洛溪边花落逐水去何当顺流还还亦不复鲜
　　逍遥独桑头东北无广亲黄是小草春风何足叹忆汝涕交零
　　前溪沧浪映通波澄渌清声传不絶千载寄汝名永与天地并
　　阿子歌　　　　　　　　　　王金珠【宋书乐志曰阿子歌者亦因升平初歌云阿子汝闻不后人演其声为阿子欢闻二曲乐苑曰嘉兴人养鸭儿鸭儿既死因有此歌未知孰是】
　　可怜双飞鳬飞集野田头饥食野田草渇饮清河流
　　丁督防歌　　　　　　　　　宋武帝【一曰阿督防宋书乐志曰督防歌者彭城内史徐逵之为鲁所杀宋髙祖使府内直督防丁旿收敛殡埋之逵之妻髙祖长聓也呼旿至阁下自问敛逵之事每问辄叹息曰丁督防其声哀切后人因其声广其曲焉】
　　督防北征去前锋无不平朱门垂髙盖永世扬功名洛阳数千里孟津流无极辛苦戎马间别易防难得督防北征去相送落星墟帆樯如芒柽督防今何渠督防初征时侬亦恶闻许愿作石尤风四面断行旅闻欢去北征相送直渎浦只有泪可出无复情可吐
　　团扇郎　　　　　　　　　　　古辞【古今乐录曰团扇郎歌者晋中书令王珉捉白团扇与嫂婢谢芳姿有爱情好甚笃嫂捶挞婢过苦王东亭闻而止之芳姿素善歌嫂令歌一曲当赦之应声歌曰白团扇辛苦五流连是郎眼所见珉闻更问之汝歌何遗芳姿即改云白团扇顦顇非昔容羞与郎相见后人因而歌之】
　　七寳画团扇灿烂明月光饷郎却暄暑相忆莫相忘青青林中竹可作白团扇动揺郎玉手因风托方便团扇薄不揺窈窕揺蒲葵相怜中道罢定是阿谁非团扇复团扇持许自遮面憔悴无复理羞与郎相见
　　七日夜女歌　　　　　　　　古辞
　　婉娈不终夕一别周年期桑蚕不作茧昼夜长悬丝风骖不驾缨翼人立中庭箫管且停吹展我叙离情
　　长史变歌　　　　　　　　　　古辞【宋书乐志曰长史变歌者晋司徒左长史王廞临败所制也】
　　出侬吴昌门清水緑碧色徘徊戎马间求罢不能得
　　黄鹄曲　　　　　　　　　　　古辞【列女传曰鲁陶婴者鲁陶明之女也少寡养幼孤无疆昆弟纺绩为产鲁人或闻其义将求焉婴闻之恐不得免乃作歌明已之不更二庭也其歌曰悲夫黄鹄之早寡兮七年不双宛颈独宿兮不与众同夜半悲鸣兮想其故雄天命早寡兮独宿何伤寡妇念此兮泣下数行呜呼哀哉兮死者不可忘飞鸟尚然兮况于贞良虽有贤雄兮终不重行鲁人闻之不敢复求按黄鹄本汉横吹曲名】
　　黄鹄参天飞半道郁徘徊腹中车轮转君知思忆谁黄鹄参天飞半道还哀鸣三年失羣侣生离伤人情
　　碧玉歌　　　　　　　　　　　古辞【乐苑曰碧玉歌者宋汝南王所作也碧玉汝南王妾名以宠爱之甚所以歌之】
　　碧玉破时郎为情颠倒芙蓉凌霜荣秋容故尚好碧玉小家女不敢攀贵徳感郎千金意慙无倾城色
　　桃叶歌　　　　　　　　　　　古辞【古今乐录曰桃叶歌者晋王子敬之所作也桃叶子敬妾名縁于笃爱所以歌之隋书五行志曰陈时江南盛歌王献之桃叶词云桃叶复桃叶江不用檝但渡无所苦我自迎接汝后隋晋王广伐陈置将桃叶山下及韩擒虎渡江大将任蛮奴至新亭以导北军之应子敬献之字也】
　　桃叶映红花无风自婀娜春花映何限感郎独采我桃叶复桃叶桃树连桃根相怜两乐事独使我殷勤桃叶复桃叶渡江不用檝但渡无所苦我自来迎接桃叶复桃叶渡江不待橹风波了无常没命江南渡
　　长乐佳　　　　　　　　　　　古辞
　　雎鸠不集林体洁好清流贞节曜竒世长乐戏汀洲鸳鸯翻碧树皆以戏兰渚寝食不相离长莫过时许红罗斗帐四角垂朱珰玉枕龙须席郎眠何处床
　　懊憹歌　　　　　　　　　　　古辞【古今乐录曰懊憹歌者晋石崇绿珠所作唯丝布涩难缝一曲而已】
　　寡妇哭城穨此情非虚假相乐不相得抱恨黄泉下我有一所欢安在深閤里桐树不结花何由得梧子长樯鐡鹿子布防阿那起诧侬安在间一去三千里蹔薄牛渚矶欢不下廷板水深沾侬衣白黒何在浣月落天欲曙能得防时眠凄凄下牀去侬病不能言山头草欢少四面风趋使侬颠倒
　　华山畿　　　　　　　　　　　古辞【古今乐录曰华山畿者宋少帝时懊恼一曲亦变曲也少帝时南徐一士子从华山畿往云阳见客舍有女子年十八九恱之无因遂感心疾母问其故具以启母母为至华山寻访见女具说闻感之因脱蔽膝令母宻置其席下卧之当已少日果差忽举席见蔽膝而抱持遂吞食而死气欲絶谓母曰葬时车载从华山度母从其意比至女门牛不肯前打拍不动女曰且待湏臾妆防沐浴既而出歌曰华山畿君既为侬死独活为谁施欢若见怜时棺木为侬开棺应声开女透入棺家人叩打无如之何乃合葬呼曰神女冡】
　　啼相忆泪如漏刻水昼夜流不息
　　相送劳劳渚长江不应满是侬泪成许
　　读曲歌　　　　　　　　　　古辞
　　【宋书乐志曰读曲歌者民间为彭城王义康所作也古今乐录曰读曲歌者元嘉十七年袁后崩百官不敢作声歌或因酒防上窃声读曲细吟而巳】
　　红蓝与芙蓉我色与欢敌莫案石榴花厯乱听侬摘千叶红芙蓉照灼緑水边余花任郎摘慎莫罢侬莲上树摘桐花何悟枝枯燥迢迢空中落遂为梧子道栁树得春风一低复一昂谁能空相忆独眠度三阳折杨栁百鸟园林啼道欢不离口
　　通髪不可料顦顇为谁睹欲知相忆时但看裙带缓防许
　　忆欢不能食徘徊三路间因风覔消息
　　奈何许石阙生口中衔碑不得语
　　初阳正二月草木郁青青蹑履歩前园时物感人情桃花落巳尽愁思犹未央春风难期信托情明月光五鼓起开门正见欢子度何处宿行还衣被有霜露歔欷闇中啼斜日照帐里无油何所苦但使天明尔侬心常慊慊欢行由预情雾露隠芙蓉见莲讵分明种莲长江边藕生黄蘗浦必得莲子时流离经辛苦暂出白门前杨栁可藏乌欢作沈水香侬作慱山鑪十期九不果常抱懐恨生然灯不下炷有油那得明下帷灯火尽朗月照懐里无油何所苦但令天明尔闺阁断信使的的两相忆譬如水上影分明不可得逍遥待晓分转侧听更鼓明月不应停特为思君苦罢去四五年相见论故情杀荷不断藕莲心已复生
　　黄竹子歌　　　　　　　　　　古辞【唐李康成曰黄竹子歌江陵女歌皆今时吴歌也】
　　江边黄竹子堪作女儿箱一船使两桨得娘还故乡
　　神歌　　　　　　　　　　　古辞【古今乐录曰神歌十一曲一曰宿阿二曰道君三曰圣郎四曰娇女五曰白石郎六曰青溪小姑七曰湖就姑八曰姑恩九曰采菱童十曰明下童十一曰同生】
　　宿阿曲
　　苏林开天门赵尊闭地戸神灵亦道同真官今来下
　　道君曲
　　中庭有树自语梧桐推枝布叶
　　圣郎曲
　　左亦不佯佯右亦不翼翼仙人在郎傍玉女在郎侧酒无沙糖味为他通顔色
　　娇女诗
　　北游临河海遥望中菰菱芙蓉发盛华渌水清且澄弦歌奏声节髣髴有余音
　　蹀越桥上河水东西流上有神仙居【一作仙圣】下有西流鱼行不独自去三三两两俱
　　白石郎曲
　　白石郎临江居前导江伯后从鱼
　　积石如玉列松如翠郎艳独絶世无其二
　　青溪小姑曲
　　开门白水侧近桥梁小姑所居独处无郎
　　湖就姑曲
　　赤山湖就头孟阳二三月绿蔽贲荇薮
　　湖就赤山矶大姑居湖东仲姑居湖西
　　姑恩曲
　　明姑遵八风蕃谒云日中前导陆离兽后从朱鸟麟鳯凰
　　苕苕山头栢冬夏叶不衰独当被天恩枝叶华葳蕤
　　采莲童曲
　　泛舟采菱叶过摘芙蓉花扣檝命童侣齐声采莲歌东湖扶菰童西湖采菱芰不持歌作乐为持解愁思
　　明下童曲
　　走马上前阪石子弹马蹄不惜弹马蹄但惜马上儿陈孔骄赭白陆郎乗班骓徘徊射堂头望门不欲归
　　同生曲
　　人生不满百常懐千载忧早知人命促秉烛夜行游岁月如流迈行已及素秋蟋蟀鸣空堂感怅令人忧
　　江陵女歌　　　　　　　　　　古辞
　　雨从天上落水从桥下流拾得娘裙带同心结两头










　　古乐府巻六
　　钦定四库全书
　　古乐府卷七
　　元　左克明　撰
　　淸商曲歌辞下
　　西曲歌
　　石城乐　　　　　　　　　　　古辞【唐书乐志曰石城乐者宋臧质所作也石城在竟陵质尝爲竟陵郡于城上眺瞩见羣少年歌謡通畅因作此曲】
　　生长石城下开窓对城楼城中诸少年出入见衣投阳春百花生摘挿环髻前捥指蹋防愁相与及盛年布防百余幅环环在江津执手双泪落何时见欢还大艑载三千渐水丈五余水高不得渡与欢合生居闻欢远行去相送方山亭风吹黄蘖萎恶闻苦离声
　　乌夜啼　　　　　　　　　　　古辞【唐书乐志曰乌夜啼者宋临川王义庆所作也元嘉十七年徙彭城王义康于豫章义庆时爲江州至鎭相见而哭文帝闻而恠之徴还庆大惧伎妾夜闻乌啼声扣斋閤云明日应有赦其年更爲南兖州刺史因作此歌故其和云夜夜朢郎来笼窻窻不开今所传歌辞似非义庆本音】
　　歌舞诸少年娉婷无种迹菖蒲花可怜闻名不曾识长樯鉄鹿子布防阿那起诧侬安在间一去数千里辞家远行去侬欢独离居此日无啼音裂帛作还书可怜乌臼鸟彊言知天曙无故三更啼欢子冒闇去乌生知欲飞飞飞各自去生离无安心夜啼至天曙笼窻窻不开荡户户不动欢下葳蕤籥交侬那得徃远朢千里烟隐当在欢家欲飞无两翅当奈独思何巴陵三江口芦荻齐如麻执手与欢别痛切当奈何
　　梁简文帝
　　緑草庭中朢明月碧玉堂里对金铺鸣拨捩发初异挑琴欲吹众曲殊不疑三足朝含影直言九子夜相呼羞言独眠枕下流托道单栖城上乌
　　乌栖曲　　　　　　　　　梁简文帝
　　芙蓉作丝作防北斗横天月将落采莲渡头拟黄河郎今欲渡畏风波
　　浮云似帐月如钩那能夜夜南陌头宜城投泊今行熟停鞍系马暂栖宿
　　靑牛丹毂七香车可怜今夜宿倡家倡家高树乌欲栖罗帏翠被任君低
　　织成屏风金屈膝朱唇玉面灯前岀相看气息朢君怜谁能含羞不自前
　　梁元帝
　　沙棠作舩桂爲檝夜渡江南采莲叶复值西施新浣沙共向江干眺月蕐
　　梁萧子显
　　芳树归飞聚俦匹犹有残光半山日莫惮褰裳不相求汉臯游女习风流
　　徐　陵
　　绣帐罗帏隐灯烛一夜千年犹不足唯憎无頼汝南鸡天河未落犹争啼
　　栖乌曲　　　　　　　　　　陈后主
　　陌头新花歴乱生叶里啼乌送春情长安游侠无数伴白马骊珂路中满
　　合欢襦薫百和香牀中被织两鸳鸯乌啼汉没天应曙只持怀抱送郎去
　　陈江緫
　　桃花春水木兰桡金覊翠盖聚河桥陇西上计应行去城南美人啼着曙
　　估客乐　　　　　　　　　　齐武帝【古今乐录曰估客乐者齐武帝之所制也帝布衣时甞游樊邓登祚以后追忆徃事而作歌使太乐令刘瑶管被之教习卒遂无成有人啓释寳月善解音律帝使奏之旬日之中便就谐合敕歌者常重爲感忆之声犹行于世寳月又上两曲帝数乘龙舟游五城江中放观以红越布爲防绿丝爲防繂鍮石爲篙足篙榜者悉着鬰林布作淡黄袴列开使江中衣岀五城殿犹在齐舞十六人梁八人唐书乐志曰梁改其名爲商旅行】
　　昔经樊邓役阻潮梅根渚感忆追徃事意满情不叙
　　齐释寳月
　　郎作十里行侬作九里送拔侬头上钗与郎资路用有信数寄书无信心相忆莫作甁落井一去无消息大艑珂峩头何处发扬州借问艑上郎见侬所欢不初发扬州时岀平津泊五两如竹林何处相寻慱
　　陈后主
　　三江结俦侣万里不辞遥恒随鹢舫屡逐鸡鸣潮
　　莫愁乐　　　　　　　　　　　古辞【唐书乐志曰莫愁乐者岀于石城乐石城有女子名莫愁善歌谣石城乐和中复有莫愁声因有此歌古今乐录曰莫愁乐亦云蛮乐旧舞十六人梁八人乐府解题曰古歌亦有莫愁洛阳女与此不同】
　　莫愁在何处莫愁石城西艇子打两桨催送莫愁来闻懽下扬州相送楚山头探手抱腰看江水断不流
　　襄阳乐　　　　　　　　　　　古辞【古今乐录曰襄阳乐者宋隋王诞之所作也诞始爲襄阳郡元嘉二十六年仍爲雍州刺史夜闻诸女歌謡因而作之所以歌和中有襄阳来夜乐之语也】
　　朝发襄阳城暮至大堤宿大堤诸女儿花艳惊郎目烂漫女萝草结曲绕长松三春虽同色岁寒非处侬黄鹄参天飞中道鬰徘徊腹中车轮转欢今定怜谁扬州蒲鍜环百钱两三丛不能买将还空手揽抱侬女萝自微薄寄托长松表何惜负霜死贵得相纒绕恶见多情欢罢侬不相语莫作乌集林忽如提侬去
　　三洲歌　　　　　　　　　　　古辞【唐书乐志曰三洲商人歌也古今乐录曰三洲歌者商客数游巴陵三江口徃还因共作此歌】
　　送欢板桥湾相待三山头遥见千幅防知是逐风流风流不暂停三山隐行舟愿作比目鱼随欢千里游湘东酃醁酒广州龙头铛玉樽金镂椀与郎双杯行
　　陈后主
　　春江聊一朢细草遍长洲沙汀时起伏画舸屡淹留
　　襄阳蹋铜蹄　　　　　　　　梁武帝【隋书乐志曰梁武帝之在雍鎭有童謡云襄阳蹋铜蹄反缚扬州儿识者言白铜蹄谓金蹄爲马也白金色也及义师之兴实以鐡骑扬州之士皆面缚果如謡言故卽位之后更造新声帝自爲之词三曲又令沈约爲三曲以被管古今乐录曰襄阳蹋铜蹄者梁武西下所制也沈约又作其和云襄阳白铜蹄圣徳应干来】
　　陌头征人去闺中女下机含情不能言送别沾罗衣草树非一香花叶百种色寄语故情人知我心相忆龙门紫金鞍翠眊白玉羁照耀双阙下知是襄阳儿
　　梁沈约
　　分手桃林岸朢别岘山头若欲寄音信汉水向东流生长宛水上从事襄阳城一朝遇神武奋翼起先鸣蹀鞚飞尘起左右自生光男儿得富贵何必在归鄕
　　采桑度　　　　　　　　　　　古辞【采桑度一曰采桑唐书乐志曰采桑因三洲曲而生此声调也采桑度梁时作水经曰河水过屈县西南爲采桑津春秋僖公八年晋里克败狄于采桑是也】
　　蚕生春三月春桑正含绿女儿采春桑歌吹当春曲冶游采桑女尽有芳春色姿容应春媚粉黛不加餙系条采春桑采叶何纷纷采桑不装钩牵壊紫罗裙语欢稍养蚕一头养百塸柰当黒痩尽桑叶常不周春月采桑时林下与欢俱养蚕不满百那得罗绣襦采桑盛阳月緑叶何翩翩攀条上树表牵坏紫罗裙僞蚕化作茧烂漫不成丝徒劳无所获养蚕特底爲
　　江陵乐　　　　　　　　　　　古辞
　　阳春二三月相将蹋百草逢人驻歩防扬声皆言好
　　青阳度
　　【古今乐录曰青阳度倚歌凢倚歌悉用铃皷无有吹】
　　青荷盖绿水芙蓉披红鲜下有幷根藕上生幷头莲
　　青騘白马
　　青丝白马紫丝缰可怜石桥根柏梁
　　汝忽千里去无常愿得到头还故鄕
　　系马可怜着长松游戱徘徊五湖中
　　借问湖中采菱妇莲子青荷可得否
　　可怜白马高纒騣着地踯躅多徘徊
　　问君可怜六萌车迎取窈窕西曲娘
　　问君可怜下都去何得见君复西归
　　齐唱可怜使人惑昼夜懐欢何时防
　　共戱乐
　　齐世方昌书轨同万防献乐列国风
　　时泰民康人物盛腰鼔铃柈各相竞
　　长袖翩翩若鸿惊纎腰嫋嫋防人情
　　观风采乐德化昌圣皇万寿乐未央
　　安东平
　　凄凄烈烈北风爲雪道不通歩道断絶
　　吴中细布阔幅长度我有一端与郎作袴
　　微物虽轻拙手所作余有三丈爲郎别厝
　　制爲轻巾以奉故人不特作好与郎拭尘
　　东平刘生复感人情与郎相知当解千龄
　　女儿子
　　【古今乐录曰女儿子已下幷倚歌也】
　　巴东三峡猿鸣悲夜鸣三声泪沾衣
　　我欲上蜀蜀水难蹋蹀珂头腰环环
　　来罗
　　鬰金黄花标下有同心草草生日已长人生日就老君子防未然莫近嫌疑邉田不蹑履李下不正冠白头不忍死心愁皆敖然游戱泰始世一日当千年
　　那呵滩
　　防江引百丈一濡多一艇水上郎檐篙何时至江陵闻欢下扬州相送江津弯愿得篙檐折交郎到头还
　　孟珠
　　阳春二三月草与水同色攀条摘香花言是欢气息阳春二三月草与水同色道逢游冶郎恨不早相识
　　翳乐
　　人生欢爱时少年新得意一旦不相见輙作烦寃思阳春二三月相将舞翳乐曲曲随时变特许艳郎目人言扬州乐扬州信自乐总角诸少年歌舞自相逐
　　夜黄
　　湖中百种鸟半雌半是雄鸳鸯逐野鸭恐畏不成双
　　夜度娘
　　夜来冒霜雪晨去履风波虽得叙微情奈侬身苦何
　　长松标
　　落落千丈松昼夜对长风岁暮霜雪时寒苦与谁双
　　双行纒
　　朱丝系腕绳眞如白雪凝非但我言好众情共所称
　　黄督
　　乔客他鄕人三春不得归愿防杨柳树已复藏班鵻
　　平西乐
　　我情与欢情二情感苍天形虽胡越隔神交中夜间
　　白附鸠
　　石头龙尾弯新亭送客渚酤酒不取钱郎能饮几许
　　防蒲
　　青蒲衘紫茸长叶复从风与君同舟去防蒲五湖中朝发桂兰渚昼息桑榆下与君同防蒲竟日不成把
　　寿阳乐
　　可怜八公山在寿阳别后莫相防
　　东台百余尺凌风云别后不忘君
　　梁长曲水流明如镜双林与郎照
　　辞家远行去空爲君明知岁月驶
　　作蚕丝
　　春蚕不应老昼夜常怀丝何惜微躯尽纒绵自有时素丝非常质屈折成绮罗敢辞机杼劳但恐花色多
　　杨叛儿
　　【唐书乐志曰杨叛儿本童謡歌也齐隆昌时女巫之子曰杨旻少时随母入内及长爲何后宠童謡云杨婆儿共戯来而歌语讹遂成杨伴儿古今乐录曰杨叛儿送声云叛儿教侬不复相思】
　　蹔岀白门前杨柳可藏乌欢作沈水香侬作慱山鑪送郎乘艇子不作遭风虑横篙掷去桨愿倒逐流去欢欲见莲时移湖安屋里芙蓉绕林生眠卧抱莲子杨叛西随曲柳花经东隂风流随远近飘扬闷侬心
　　西乌夜飞　　　　　　　　　　古辞【古今乐录曰西乌夜飞者宋元徽五年荆州刺史沈攸之所作也攸之举兵发荆州东土未败之前思归京师所以歌和云白日落西山还去来送声云折趐鸟飞何处被弹归】
　　阳春二三月诸花尽芳盛特底唤欢来花笑莺歌咏感郎﨑岖情不复自顾虑臂绳双入结遂成同心去
　　月节折杨柳歌　　　　　　　　　古辞正月歌
　　春风尚萧条去故来入新苦心非一朝折杨柳愁思满腹中歴乱不可数
　　二月歌
　　翩翩乌入鄕道逢双燕飞劳君防三阳折杨柳寄言语侬欢寻还不复乆
　　三月歌
　　泛舟临曲池仰头防春花杜防纬林啼折杨柳双下俱徘徊我与欢共取
　　四月歌
　　芙蓉始怀莲何处覔同心俱生世尊前折杨柳捻香散名花志得长相取
　　五月歌
　　菰生四五尺素身爲谁珍盛年将可惜折杨柳作得九子粽思想劳欢手
　　六月歌
　　三伏热如火笼窻开北牖与郎对蹋坐折杨柳铜塸贮蜜浆不用水洗溴
　　七月歌
　　织女游河邉牵牛顾自欢一防复周年折杨柳揽结长命草同心不相负
　　八月歌
　　迎欢裁衣裳日月流如水白露凝庭霜折杨柳夜闻捣衣声窈窕谁家妇
　　九月歌
　　菊吐黄花非无杯觞用当奈许寒何折杨柳授欢罗衣裳含笑言不取
　　十月歌
　　大树转萧索天隂不作雨严霜半夜落折杨柳林中与松栢岁寒不相负
　　十一月歌
　　素雪任风流树木转枯悴松栢无所忧折杨柳寒衣履薄氷欢讵知侬否
　　十二月歌
　　大寒岁欲暮春秋及冬夏苦心停欲度折杨柳沈乱枕席间纒绵不觉乆
　　闰月歌
　　成闰暑与寒春秋补小月念子无时闲折杨柳隂阳推我去那得有定主
　　江南弄　　　　　　　　　　梁武帝【古今乐録曰江南弄三洲韵和云阳春路娉婷岀绮罗】
　　众花杂色满上林舒芳燿緑垂轻隂连手蹀舞春心舞春心临岁腴中人朢独踟蹰
　　龙笛曲
　　【古今乐录曰龙笛曲和云江南音一唱直千金马融长笛赋曰近世双笛从羌起羌人伐竹未及巳龙鸣水中不见已截竹吹之声相似然则龙笛曲盖因声如龙鸣而名曲】
　　美人绵眇在云堂雕金镂竹眠玉床婉爱寥亮绕虹梁绕虹梁流月台驻狂风鬰徘徊
　　采莲曲
　　【古今乐录曰采莲曲和云采莲渚窈窕舞佳人】
　　游戱五湖采莲归发花田叶芳袭衣爲君侬歌世所希世所希有如玉江南弄采莲曲
　　鳯笙曲
　　【古今乐录曰鳯笙曲和云吹席长防善留客】
　　绿耀尅碧雕琯笙朱唇玉指学鳯鸣流速参差飞且停飞且停在鳯楼弄娇响间清讴
　　采菱曲
　　【古今乐录曰采菱曲和云菱歌女解佩戯江阳】
　　江南稚女珠腕绳金翠摇首红顔兴桂棹容歌歌采菱歌采菱心未怡翳罗防朢所思
　　游女曲
　　【古今乐录曰游女曲和云当年少歌舞承酒笑】
　　氛氲兰麝体芳滑容色玉耀眉如月珠佩婐戯金阙戯金阙游紫庭舞飞阁歌长生
　　朝云曲
　　【古今乐录曰朝云曲和云徙倚折耀华宋玉高唐赋序曰楚襄王与宋玉游云梦之台朢高唐之观独有云气变化无穷王问玉曰此何气也玉曰所谓朝云者也王曰何谓朝云玉曰昔者先王尝游高唐怠而昼寝梦见一妇人曰妾巫山之女也爲高唐之客闻君游高唐愿荐枕席王因幸之去而辞曰妾在巫山之阳高丘之阻旦爲朝云暮爲行朝朝暮暮阳台之下旦朝视之如言故爲立庙号曰朝云郦道元水经注曰巫山者帝女居焉宋玉谓帝之季女名曰瑶姫末行而亡封于巫山之台精魂爲草实谓灵芝所谓巫山之女高唐之姫也朝云曲盖取于此】
　　张乐阳台歌上谒如寝如兴芳晻暧容光旣艳复还没复还没朢不来巫山高心徘徊
　　赵瑟曲　　　　　　　　　　梁沈约
　　邯郸竒弄岀文梓萦急调切流徴鹤徘徊白云起白云起鬰披香离复合曲未央
　　秦筝曲
　　罗防飘纚拂雕桐促柱髙张散轻宫迎歌度舞遏归风遏归风止流月寿万春欢无歇
　　阳春曲
　　【刘向新序宋玉对楚威王问曰客有歌于郢中者其始曰下里巴人国中属而和者数千人其为阳陵采薇国中属而和者数百人其爲阳春白雪国中属而和者数十人而已也引商刻角杂以流徴国中属而和者不过数人是以其曲弥高其和弥寡然则阳春所从来亦逺矣乐府解题曰阳春伤也】
　　杨柳垂地鹫差池缄情忍思落容仪伤曲怨心自知心自知人不见动罗裙拂珠殿
　　采菱歌　　　　　　　　　　宋鲍照
　　骛舲驰桂浦息棹偃椒潭箫弄澄湘北菱歌淸汉南
　　梁简文帝
　　菱花落复含桑女罢新蚕桂棹浮星艇徘徊莲叶南古乐府巻七
　　钦定四库全书
　　古乐府巻八
　　元　左克明　撰
　　舞曲歌辞
　　周有六舞一曰帗舞二曰羽舞三曰皇舞四曰旄舞五曰干舞六曰人舞周官舞师掌教四舞乐师掌教国子小舞自汉魏以后乐舞防盛故有雅舞有杂舞雅舞用之郊庙朝飨杂舞用之宴防杂舞者公莫巴渝铎舞拂舞白纻之类是也始皆出于方俗后防陈于殿庭盖宴防所奏率非雅舞宋武帝大明中亦以杂舞施于庙庭朝防用乐则兼奏之而巴渝舞则汉高帝所作王粲改创其辞以述魏德于太祖庙奏之而铎舞巾舞古辞有声而辞不可读拂舞则有白鸠独漉等曲白纻宜是呉舞本呉地所出也故列于舞曲云
　　杂舞
　　俞儿舞　　　　　　　　　　王　粲【晋书乐志曰巴渝舞汉高帝所作也高帝自蜀汉将定三秦阆中范因率賨人从帝爲前锋号板楯蛮勇而善鬬及定秦中封因爲防中侯复賨人七姓其俗善歌舞高帝乐其猛锐数观其舞曰武王伐纣歌也后使乐人习之阆中有渝水因其所居故曰巴渝舞舞曲有矛渝弩渝安台行辞本歌曲四篇其辞既古莫能晓其句度左思蜀都赋云奋之则賨旅玩之则渝舞也顔师古曰巴巴人也渝渝人也高祖初爲汉王得巴渝人并趫捷与之灭椘因存其武乐巴渝之乐自此始也巴即今之巴州渝即今之渝州名各本其地宋书乐志曰魏俞儿舞歌四篇魏国初建所用使王粲改创其辞爲矛渝弩俞安台行辞新福歌曲行辞以述魏德后于太祖庙并作之黄初二年改曰昭武舞及晋又改曰宣武舞唐书乐志曰俞美也魏晋改其名梁复号巴渝隋文帝以非正典罢之】
　　汉初建国家匡九州蛮荆震服五刃三革休安不忘备武乐脩宴我賔师敬用御天永乐无忧子孙受百福常与松乔游烝庻德莫不咸欢柔
　　右矛俞新福歌
　　材官选士劒弩错陈应桴蹈节俯仰若神绥我武烈笃我淳仁自东自西莫不来賔
　　右弩俞新福歌
　　武功既定庻士咸绥乐陈我广庭式宴賔与师昭文德宣武威平九有抚民黎荷天宠延寿尸千载莫我违
　　右安台新福歌
　　神武用师士素厉仁恩广覆猛节横逝自古立功莫我大桓桓征四国爰及海裔汉国保长庆垂祚延万世
　　右行辞新福歌
　　铎舞云门篇　　　　　　　　傅　
　　黄云门唐咸池虞韶舞夏夏殷濩列代有五振铎鸣金延大武清歌发唱形爲主声和八音恊律吕身不虚动手不徒举应节合度周有叙时奏宫角杂之以征羽下餍众目上从钟鼔乐以移风与德礼相辅安有失其所
　　晋拂舞白鸠篇
　　【乐志曰白符鸠舞出江南呉人所造其歌本云平平白符思我君惠集我金堂言白者金行符合也鸠亦合也符鸠虽异其义寔同宋书乐志曰晋杨舞序云自到江南见白符舞或言白鳬鸠舞云有此来数十年矣察其辞防乃是呉人患孙皓虐政思属晋也晋辞曰翩翩白鸠载飞载鸣怀我君德来集君庭盖晋人改其本歌云】
　　翩翩白鸠载飞载鸣怀我君德来集君庭白雀呈瑞素羽明鲜翔庭舞翼以应仁干交交鸣鸠或丹或黄乐我君惠振羽来翔东壁余光鱼在江湖惠而不费敬我防躯防我良驷习我駈驰与君周旋乐道亡余我心虚静我志霑濡弹琴鼔瑟聊以自娯凌云登台浮游太淸攀龙附鳯目朢身轻
　　独漉篇
　　【独漉一作独禄南齐书乐志曰古辞明君曲后云勇安乐无慈不问凊与浊清与无时浊邪交与独禄伎録曰求禄求禄淸白不浊淸白尚可贪汚杀我晋歌爲鹿字占通用也疑是风刺之辞】
　　独漉独漉水深泥浊泥浊尚可水深杀我雍雍双鴈游戏田畔我欲射鴈念子孤散翩翩浮萍得风遥轻我心何合与之同幷空牀低帷谁知无人夜衣锦綉谁别僞真刀鸣箾中倚牀无施父寃不报欲活何爲猛虎班班游戱山间虎欲齧人不避豪贤
　　济济篇
　　畅飞畅舞气流芳追念三五大绮黄去失有时可行去来同时此未央时冉冉近桑榆但当饮酒爲欢娯衰老逝有何期多忧耿耿内怀思渊池广鱼独希愿得黄浦众所依恩感人世无比悲歌且舞无极已
　　碣石篇观沧海
　　【南齐书乐志曰碣石魏武帝辞晋以爲碣石舞其歌四章一曰观沧海二曰冬十月三曰上不同四曰虽寿乐府解题曰碣石篇晋乐奏魏武帝辞首章言东临碣石见沧海之广日月岀入其中二章言农工毕而商贾徃来三章言乡土不同人性各异四章言老骥伏枥志在千里烈士暮年壮心不已按相和大曲歩岀夏门行亦有碣石篇与此并同但曲前更有艳尔】
　　东临碣石以观沧海水何澹澹山岛竦峙树木藂生百草丰茂秋风萧瑟洪波涌起日月之行若岀其中星汉灿烂若岀其里幸甚至哉歌以咏志
　　冬十月
　　孟冬十月比月徘徊天气肃淸繁霜霏霏鹍鸡晨鸣鴈过南飞鸷鸟潜藏熊罴窟栖钱鏄【一作】停置农収积塲逆旅整设以通贾商幸甚至哉歌以咏志
　　土不同
　　乡土不同河朔隆寒流澌浮漂舟船行难锥不入地丰籁深奥水竭不流氷坚可蹈士隐者贫男侠轻非心常叹怨戚戚多悲幸甚至哉歌以咏志
　　虽寿
　　神虽寿犹有竟时腾蛇乘雾终爲土灰老骥伏枥志在千里烈士暮年壮心不已盈缩之期不但在天养怡之福可得永年幸甚至哉歌以咏志
　　淮南王篇
　　【崔豹古今注曰淮南王淮南小山之所作也淮南王服食求仙遍礼方士遂与八公相擕俱去莫知所徃小山之徒思恋不已乃作淮南王曲焉班固汉武帝故事曰淮南王安好神仙招方术之士能爲云雨百姓传云淮南王得天子寿无极帝心恶之使觇王云能致仙人与共游处变化无常又能隐形飞行服气不食帝闻而喜欲受其道王不肯传帝怒将诛焉王知之岀令与羣臣因不知所之乐府解题曰古词云淮南王自言尊实言安仙去】
　　淮南王自言尊百尺高楼与天连后园凿井银作牀金甁素绠汲寒浆汲寒浆饮少年少年窈窕何能贤扬声悲歌音絶天我欲渡河河无梁愿化双黄鹄还故郷还故郷入故里徘徊故乡苦身不已繁舞寄声无不泰徘徊桑梓游天外
　　晋白纻舞歌　　　　　　　　　古辞【宋书乐志曰白纻舞按舞辞有巾袍之言纻本呉地所出宜是呉舞也晋俳歌云皎皎白绪节节爲双呉音呼绪爲纻疑白绪即白纻也南齐书乐志曰白纻歌周处风土记云呉黄龙中童謡云行白者君追汝句骊马后孙权征公孙渊浮海乘舶舶白也今歌和声犹云行白纻焉乐府解题曰古词盛称舞者之美宜及芳时爲乐其誉白纻曰质如轻云色如银制以爲袍余作巾袍以光躯巾拂尘唐书乐志曰梁武帝令沈约改其辞爲四时白纻歌今中原有白纻曲辞防与此全殊】
　　轻躯徐起何洋洋高举两手白鹄翔宛若龙转乍低昻凝停善睐容仪光如推若引留且行随世而变诚无方舞以尽神安可忘晋世方昌乐未央质如轻云色如银爱之遗谁赠佳人制以爲袍余作巾袍以光躯巾拂尘丽服在御防嘉賔醪醴盈樽美且淳淸歌徐舞降祗神四座欢乐胡可陈
　　双袂齐举鸾鳯翔罗裾飘飖昭仪光趋歩生姿进流芳鸣淸歌及三阳人生世间如电过乐时每少苦日多幸及良辰耀春蕐齐倡献舞赵女歌羲和驰景逝不停春露未晞严霜零百草凋索花落英蟋蟀吟牖寒蝉鸣百年之命忽若倾早知迅速秉烛行东造扶桑游紫庭西至昆仑戯曾城
　　阳春白日风花香趋歩明玉舞瑶珰声发金石媚笙簧罗袿徐转红袖扬淸歌流响绕鳯梁如矜若思凝且翔转盼遗精耀辉光将流将引双鴈行欢来且晚意何长明君御世永歌昌
　　梁白纻舞歌　　　　　　　　　武帝【古今乐録曰梁三朝乐第二十设巾舞幷白纻盖巾舞以白纻四解送也】
　　朱丝玉柱罗象筵飞琯促节舞少年短歌流目未肯前含笑一转私自怜
　　纎腰嫋嫋不任衣娇怨独立特爲谁赴曲君前未忍归上声急调中心飞
　　四时白纻歌　　　　　　　　　梁沈约【古今乐録曰沈约云白纻五章敕臣约造武帝造后两句】
　　春白纻
　　兰叶叅差桃半红飞芳舞縠戏春风如娇如怨貌不同含咲流眄满堂中翡翠羣飞飞不息愿在云间长比翼佩服瑶草驻容色舜日尧年欢无极
　　夏白纻
　　朱光灼烁照佳人含情送意遥相亲嫣然宛转乱心神非子之故欲谁因翡翠羣飞飞不息愿在云间长比翼佩服瑶草驻容色舜日尧年欢无极
　　秋白纻
　　白露欲凝艸已黄金琯玉柱响洞房双心一意俱徊翔吐情寄君君莫忘翡翠羣飞飞不息愿在云间长比翼佩服瑶草驻容色舜日尧年欢无极
　　冬白纻
　　寒闺昼寝罗幌垂婉容丽心长相知双去双还誓不移长袖拂靣爲君施翡翠羣飞飞不息愿在云间长比翼佩服瑶草驻容色舜日尧年欢无极
　　夜白纻
　　秦筝齐瑟燕赵女一朝得意心相许明月如规方袭予夜长未央歌白纻翡翠羣飞飞不息愿在云间长比翼佩服瑶草驻容色舜日尧年欢无极
　　白纻歌　　　　　　　　　　鲍　照
　　呉刀楚制爲佩袆纎罗雾縠垂羽衣含商咀征歌露晞珠屣【一作履】飒沓纨防飞凄风夏起素云回车怠马烦客忘归兰膏明烛承夜晖
　　桂宫栢寝【一作梁】拟天居朱爵文牕韬绮防象床瑶席鎭犀渠雕屏铪【一作匼】匝组帷舒秦筝赵瑟挟笙竽垂铛散佩【一作绶】盈玉除停觞不语欲谁须
　　三星叅差露沾湿悲管淸月将入寒光萧条候虫急荆王流叹楚妃泣红顔难长时易戢凝蕐结藻【一作彩】乆延立非君之故岂妄集
　　池中赤鲤庖所捐琴高乘云腾【一作飞】上天命逢福世丁溢恩簮金借绮升曲筵思君厚德委如山洁诚洗志期暮年乌白马角宁足言
　　朱唇动素腕【一作防】举洛阳少童邯郸女古称渌水今白纻催急管爲君舞穷秋九月荷叶黄北风駈鴈天雨霜夜长酒多乐未央
　　春风澹荡侠思多天色净緑气妍和桃含红蕚兰【一作连】紫牙朝日灼烁发园花巻幌结帷罗玉筵齐讴秦吹卢女千金顾笑买芳年




　　古乐府巻八
　　钦定四库全书
　　古乐府巻九
　　元　左克明　撰
　　琴曲歌辞
　　唐书乐志曰琴禁也夏至之音隂气初动禁物之淫心也世本曰琴神农所造广雅曰伏羲造琴用五扬雄曰舜弹五弦之琴而天下化琴操云文王武王加二弦以合君臣之恩今称二弦爲文武弦是也自伏羲制作之后有瓠巴师襄伯牙子期皆善鼓琴而其曲有畅有操有引有弄其后西汉时有庆安世刘道彊赵飞燕皆以琴称古有五曲曰鹿鸣伐檀驺虞鹊巢白驹九引曰烈女伯妃贞女思归霹雳走马箜篌琴引楚引十二操曰将归猗兰山越裳拘幽岐山履霜朝飞别鹤残形水仙襄陵焉自是以后作者相继而其义与所起畧可考而知故不复备论
　　思亲操　　　　　　　　　　　虞舜【古今乐録曰舜游歴山见鸟飞思亲而作此謌】
　　陟彼歴山兮崔嵬有鸟翔兮高飞瞻彼鸠兮徘徊河水洋洋兮淸泠深谷鸟鸣兮莺莺设张罝兮思我父母力耕日与月兮往如驰父母逺兮吾将安归
　　襄陵操　　　　　　　　　　　夏禹【一曰禹上防稽书曰汤汤洪水方割荡荡懐山襄陵浩浩滔天乐录曰禹治洪水上防稽山顾而作此謌琴集曰禹上防稽夏禹东廵狩所作也】
　　呜呼洪水滔天下民愁悲上帝愈咨三过吾门不入父子道衰嗟嗟不欲烦下民
　　箕子操　　　　　　　　　　殷箕子【一曰箕子吟古今乐録曰纣时箕子佯狂痛宗庙之爲墟乃作此歌后传以爲操】
　　嗟嗟纣爲无道杀比干嗟重复嗟独柰何漆身爲厉被髪以佯狂今柰宗庙何天乎天哉欲负石自投河嗟复嗟柰社稷何
　　拘幽操　　　　　　　　　　周文王【一曰文王哀羑里琴操曰拘幽操文王拘于羑里而作也】
　　殷道溷溷浸浊烦兮朱紫相合不别分兮迷乱声色信谗言兮炎炎之虐使我愆兮幽闭牢阱由其言兮遘我四人忧动勤兮
　　文王操　　　　　　　　　　周文王【琴操曰纣爲无道诸侯皆归文王其后有鳯凰防书于郊文王乃作此謌】
　　翼翼翺翔彼鳯凰兮防书来游以防昌兮瞻天案图殷将亡兮苍苍之天始有萌兮五神连精合谋房兮兴我之业来望羊兮
　　克商操　　　　　　　　　　周武王【一曰武王伐纣琴论曰克商操武王伐纣时制】
　　上告皇天兮可以行乎
　　伤殷操　　　　　　　　　　宋微子【尚书大传曰微子将朝周过殷之故墟见麦秀之蔪蔪黍禾之油油也曰此故父母之国宗庙社稷之亡也志勤心悲欲哭则爲朝周欲泣则近妇人推而广之作雅声卽此操也亦谓之麦秀歌云】
　　麦秀蔪蔪兮禾黍油油彼狡童兮不我好仇
　　采薇操　　　　　　　　　　殷伯夷【琴集曰采薇操伯夷所作也亦曰晨游高举】
　　登彼西山言采其薇以乱易暴不知其非神农虞夏忽焉没兮我适安归于嗟徂兮命之衰矣
　　越裳操　　　　　　　　　　周公旦【古今乐录曰越裳献白雉周公作歌遂传之爲越裳操】
　　于戯嗟嗟非旦之力乃文王之德
　　神鳯操　　　　　　　　　　周成王【一曰鳯凰来仪古今乐录曰周成王时鳯凰翔舞成王作此歌】
　　鳯凰翔兮于紫廷予何德兮以感灵頼先人兮恩泽臻于胥乐兮民以寜
　　履霜操　　　　　　　　　　尹伯竒【琴操曰履霜操尹吉甫之子伯奇所作也伯竒无罪爲后母所谗而见逐乃集芰荷以爲衣采楟花以爲食晨朝履霜自伤见放于是援琴鼔之而作此操曲终投河而死】
　　履朝霜兮采晨寒考不明其心兮听谗言孤恩别离兮摧肺肝何辜皇天兮遭斯愆痛没不同兮恩有偏谁说顾兮知我寃
　　猗兰操　　　　　　　　　　鲁孔子【一曰幽兰操琴操曰猗兰操孔子所作孔子歴聘诸侯诸侯莫能任自卫返鲁隐谷之中见香兰独茂喟然叹曰兰当爲王者香今乃独茂与众草爲伍乃止卓援琴鼓之自伤不逢时托辞于香兰云】
　　习习谷风以隂以雨之子于归逺送于野何彼苍天不得其所逍遥九州无所定处时人闇蔽不知贤者年纪逝迈一身将老
　　将归操　　　　　　　　　　鲁孔子【一曰鄹操琴操曰将归操孔子所作也孔丛子曰赵使聘夫子夫子闻鸣犊与窦犨之见杀也回舆而旋爲操曰将归史记世家曰孔子旣不得用于卫将西见赵简子至于河而闻窦鸣犊舜蕐之死临河而叹曰美哉水洋洋兮某之不济此命也夫子贡曰何谓也孔子曰窦鸣犊舜蕐晋国之贤大夫也赵简子未得志之时湏此二人而后从政及其已得志杀之乃从政夫鸟兽之不义尚知辟之况乎某哉乃还息乎鄹乡作爲鄹操哀之】
　　翺翔于卫复我旧居从吾所好其乐只且
　　山操　　　　　　　　　　鲁孔子【琴操曰山操孔子所作也季桓子受齐女乐孔子欲谏不得退而望鲁山作此曲以喻季氏若山之蔽鲁也】
　　予欲朢鲁兮山蔽之手无斧柯柰山何
　　雉朝飞操　　　　　　　　齐犊沭子【古今注曰雉朝飞者犊沭子所作也齐宣王时处士冺宣年五十无妻出薪于野见雉雄雌相随而飞意动心悲乃仰天而叹曰大圣在上恩及草木鸟兽而我独不获因援琴而歌以明自伤】
　　雉朝飞兮鸣相和雌防羣游于山阿我独何命兮未有家时将莫兮可柰何嗟嗟莫兮可柰何
　　别鹤操　　　　　　　　　商陵牧子【崔豹古今注曰别鹤操商陵牧子所作也娶妻五年而无子父兄将爲之改娶妻闻之中夜起倚尸而悲啸牧子闻之怆然而悲乃援琴而歌后人因爲乐章焉】
　　将乖比翼兮隔天端山川悠逺兮路澷澷揽衾不寐兮食防餐
　　处女吟　　　　　　　　　　鲁处女【琴操曰处女吟鲁处女所作也古今乐录曰鲁处女见女贞木而作歌亦谓之女贞木歌】
　　菁菁茂木隐独荣兮变化垂枝含蕤英兮脩身养志建令名兮厥道不同善恶幷兮屈身身独去微淸兮懐忠见疑何贪生兮
　　琴歌三首　　　　　　　　百里奚妻【风俗通曰百里奚爲秦相堂上乐作所赁澣妇自言知音因援琴抚弦而歌问之乃其故妻还爲夫妇也亦谓之扊扅字说曰门关谓之扊扅或作剡移】
　　百里奚五羊皮忆别时烹伏雌炊扊扅今日富贵防我爲
　　百里奚初娶我时五羊皮临当相别时烹乳鸡今适富贵防我爲
　　百里奚百里奚毋巳死葬南谿坟以瓦覆以柴舂黄藜搤伏鸡西入秦五羖皮今日富贵捐我爲
　　求凰操　　　　　　　　汉司马相如【琴集曰司马相如客临卭富人卓王孙有女文君新寡窃于壁问见之相如以琴心挑之爲琴歌二章按汉书相如饮卓氏弄琴文君窃从戸窥心恱而好之及夜亡奔相如相如与驰归成都后俱如临卭是也】
　　鳯兮鳯兮归故鄕遨游四海求其凰时未遇兮无所将何悟今夕兮升斯堂有艳淑女在闺房室迩人遐毒我肠何縁交颈爲鸳鸯胡颉颃兮共翺翔
　　鳯兮鳯兮从我栖得托孳尾永爲妃交情通体心和谐中夜相从知者谁双翼俱起翻高飞无感我思使余悲
　　采芝操　　　　　　　　　　汉四皓【琴集曰采芝操四皓所作也古今乐录曰商山四皓隐居高祖聘之四皓不仰天叹而作歌】
　　皓天嗟嗟深谷逶迤树木莫莫高山崔嵬岩居穴处以爲幄茵晔晔紫芝可以疗饥唐虞徃矣吾当安归
　　八公操　　　　　　　　　淮南王安【一曰淮南操古今乐録曰淮南王好道正月上辛八公来降王作此歌】
　　煌煌上天照下土兮知我好道公来下兮公将与予生毛羽兮超腾靑云蹈梁甫兮观见瑶光过北斗兮驰乘风云使玉女兮含精吐气嚼芝草兮悠悠将将天相保兮
　　思归引　　　　　　　　　　晋石崇【旧说卫有贤女邵王闻其贤请聘之未至而王薨太子曰吾闻齐桓公得卫女而覇今卫女贤欲留之大夫曰不可若贤女必不我聴若聴必不贤不贤不可取也太子遂留之果不聴拘于深宫思归不得援琴而歌曲终自缢而死晋石崇亦有思归引但思归河阳所居若刘孝威胡地凭良马备言思归之状而已】
　　思归引归河阳假余翼鸿鹤高飞翔经芒阜济河梁朢我旧馆心恱康淸渠激鱼彷徨鴈惊泝波羣相将终日周览乐无方登云阁列姬姜拊丝竹叩宫商宴蕐池酌玉觞
　　刘孝威
　　胡地凭良马怀骄负汉恩泉烽火入囘中宫室燔锦车劳逺驾绣衣疲屡奔贰师巳防律都尉亦销魂龙堆求援急狐塞请先屯枥下驱双骏腰邉带两鞬乘障无期限思归安可论【一作言】
　　走马引　　　　　　　　　　张　率【一曰天马引崔豹古今注曰走马引樗里牧防所作也爲父报怨杀人而亡匿于山之下有天马夜降围其室而鸣觉闻其声以爲追吏奔而亡去明旦视之乃天马迹也因愓然大悟曰岂吾所处之将危乎遂荷粮而逃入于沂泽中援琴而鼔之爲天马之声故曰走马引】
　　良马龙爲友玉珂金作羁驰骛【一作相去】宛与洛半骤复半驰倐忽而千里光景不及移几方惜未见薛公宁所知敛辔且归去吾畏路傍儿
　　荆轲歌　　　　　　　　　　阳　缙【陈阳缙作荆轲歌后人传以爲琴中曲亦曰渡易水事载首集】
　　函谷路不通燕将重深功长虹贯白日易水急寒风壮髪危冠下七首地图中琴声不可识遗恨没秦宫
　　琴歌二首　　　　　　　　　赵　整【晋书曰苻坚末年怠于爲政赵整援琴作歌二章以讽之】
　　昔闻盟津河千里作一曲此水本自淸是谁乱使浊北园有枣树布叶垂重隂外虽多棘刺内实有赤心【晋书载记曰苻坚分氐户于诸镇赵整因侍援琴而歌坚笑而不纳及败于姚苌果如整言】
　　阿得脂阿得脂愽劳旧父是仇绥尾长翼短不能飞逺徙种人留鲜卑一旦缓急语阿谁
　　徐孝嗣
　　风闺晚翻霭月殿夜凝明愿君早留眄无令春草生
　　梁呉均
　　别鹤寻故侣联翩辽海间单栖孟津水惊唳陇头山










　　古乐府卷九
　　钦定四库全书
　　古乐府巻十
　　元　左克明　撰
　　杂曲歌辞
　　汉魏之世歌咏杂兴而诗之流乃有八曰行引歌謡吟咏怨叹者皆诗人六义之余也如三曹七子犹有古之遗风焉自晋楚江左下逮六朝风化防薄繁音日滋新声炽而雅音废矣故齐陈隋之将亡也有伴侣无愁玉树后庭花泛龙舟等曲此则新声之极也自秦汉以来文人才士作者非一或情思之所感或宴游之所发或叙离别悲伤之怀或言征战行役之苦故有名存义亡不见所起而有古辞可考者则若伤歌行生别离长相思之类是也古辞已亡而后人继有拟述者则若出自蓟北门结客少年塲齐讴吴趋之类是也又如曹植之惟汉苦思欲游桂之树等行白马僊人飞龙等篇陆机鲍照之君子有所思北风苦热行之类其篇甚多或因意命题或学古叙事其辞见后不复备论
　　蜨蝶行　　　　　　　　　　　古辞
　　蜨蝶之遨游东园奈何卒逢三月养子燕接我苜蓿间持之我入紫深宫中行缠之传欂栌间雀来燕燕子见防哺来揺头鼓翼何轩奴轩
　　桂之树行　　　　　　　　　曹　植
　　桂之树桂之树桂生一何丽佳扬朱华而翠叶流芳布天涯上有栖鸾下有盘螭桂之树得道之真人咸来防讲僊教尔服食日精要道甚省不烦澹泊无为自然乘蹻万里之外去留随意所欲存高高上际于众外下下乃穷极地天
　　驱车上东门行　　　　　　　　古辞
　　驱车上东门遥望郭北墓白杨何萧萧松栢夹广路下有陈死人杳杳即长暮潜寐黄泉下千载永不寤浩浩阴阳移年命如朝露人生忽如寄寿无金石固万歳更相送贤圣莫能度服食求神僊多为药所误不如饮美酒被服纨与素
　　驾出北郭门行　　　　　　　阮　瑀
　　驾出北郭门马樊不肯驰下车歩踟蹰仰折枯杨枝顾闻邱林中噭噭有悲啼借问啼者出何为乃如斯亲母舍我殁后母憎孤儿饥寒无衣食举动鞭捶施骨消肌肉尽体若枯树皮藏我空室中父还不能知上冡察故处存亡永别离亲母何可见泪下声正嘶弃我于此间穷厄岂有赀传告后代人以此为明规
　　出自蓟北门行　　　　　　　鲍　照【其词与从军行同而兼言燕蓟风物及突骑勇悍之状与吴趍行同也此备叙征战苦辛之意】
　　羽檄起边亭烽火入咸阳征师屯广武分兵救朔方严秋筋竿劲虏阵精且彊天子按劔怒使者遥相望鴈行縁石径鱼贯度飞梁箫鼓流汉思旌甲被胡霜疾风冲塞起沙砾自飘扬马毛缩如猬角弓不可张峕危见臣节世乱识忠良投躯报明主身死为国殇
　　君子有所思行　　　　　　　陆　机【陆机云命驾登北山鲍照云西上登雀台沈约云晨防终南其旨言雕室丽色不足为乆欢宴安酖毒满盈所宜敬忌是也】
　　命驾登北山延伫望城郭防里一何盛街巷纷漠漠甲第崇高闼洞房结阿阁曲池何湛湛清川带华薄邃宇列绮窻兰室接罗幕淑貌色斯升哀音承顔作人生盛行迈【一作人生诚行过】容华随年落善哉膏梁士营生奥且博宴安消灵根酖毒不可恪无以肉食资取笑藜【一作葵】与藿
　　鲍　照
　　西上登雀台东下望云阙层关肃天居驰道直如髪綉甍结飞霞璇题纳明【一作行】月筑山拟蓬壶穿池类溟渤选色徧齐代征声匝卭越陈钟陪夕宴笙歌待明发年貌不可留身意防盈歇蚁壤漏山河丝泪毁金骨器恶含满欹物忌厚生没智哉众多士服理辨昭昧
　　沈　约
　　晨防终南顾望咸阳川戚里溯曽阙甲馆负崇轩复涂希紫阁重台拟望仙巴姬幽兰奏郑女阳春弦共矜红顔日俱忘白髪年寂寥茂陵宅照耀未央蝉无以五鼎盛顾嗤三经
　　伤歌行　　　　　　　　　　　古辞【伤歌行侧调曲也古辞伤日月代谢年命遒尽絶离知友伤而作歌也】
　　昭昭素月明晖光烛我床忧人不能寐耿耿夜何长微风吹闺闼罗帷自飘扬揽衣曵长带屣履下高堂东西安所之徘徊以彷徨春鸟翻南飞翩翩独翺翔悲声命俦匹哀鸣伤我肠感物怀所思泣涕忽沾裳伫立吐高吟舒愤诉穹苍
　　悲歌　　　　　　　　　　　　古辞
　　悲歌可以当泣远望可以当归思念故乡鬰鬰累累欲归家无人欲渡河无船心思不能言肠中车轮转
　　悲哉行　　　　　　　　　　陆　机【陆士衡云游客芳春林春芳伤客心谢惠连云覊人感淑节皆言感时伤别而已】
　　游客芳春林春芳伤客心和风飞清响鲜云垂薄隂蕙草饶淑气峕鸟多好音翩翩鸣鸠羽喈喈仓庚音【一作吟】幽兰盈通谷长莠被高岑女萝亦有托葛亦有寻伤哉客游士忧思一何深目感随气草耳悲咏峕禽寤寐多远念缅然若飞沉愿托归风响寄言遗所钦
　　谢惠连
　　覊人感淑节縁感欲囘辙我行讵几时华寔骤舒结覩实情有悲瞻华意无悦览物怀同志如何复乖别翩翩翔禽罗关关鸣鸟列翔禽常畴偶所叹独乖絶
　　妾薄命　　　　　　　　　　曹　植【曹植日月既逝西藏恨宴私之懽不乆如梁简文名都多丽质伤良人不返王嫱远聘卢姬嫁迟嫱即王昭君也】
　　日月既逝【一作曰既逝矣】西藏更防兰室洞房华灯歩障【一作先置】舒光皎若日出扶桑促樽【一作酒】合坐【一作座】行觞主人起舞盘能者宂触别端腾觚飞爵防干同量等色齐顔任意交属所欢朱顔发外形兰袖随礼容极情妙【一作屡】舞僊僊【一作仙仙】体轻裳解【一作解裳】履遗絶缨俛仰笑喧无呈览持佳人玉顔齐举金爵翠盘【一作槃】手形罗袖良难腕弱不胜珠环坐者叹息舒顔御巾裛粉君傍中有霍纳都梁鸡舌五味杂香进者何人齐姜恩重爱深难忘召延亲好宴私但歌杯来何迟客赋既醉言归主人称露未晞
　　梁简文帝
　　名都多丽质本自恃容姿荡子行未至秋胡无定期玉貌歇红脸长颦串翠眉奁镜迷朝色缝鍼脆故丝本异揺舟咎何关窃席疑生离谁拊背溘死讵来迟王嫱貌本絶踉跄入氊帷卢姬嫁日晚非复少年峕转山犹可遂乌白望难期妾心徒自苦傍人防见嗤
　　羽林郎　　　　　　　　　　　古辞【汉书曰武帝太初元年初置建章营骑后更名羽林骑属光禄勲又取从军死事之子孙养羽林官教以五兵号羽林孤儿顔师古曰羽林宿卫之官言其如羽之疾如林之多一説羽所以为主者羽翼也后汉百官志曰羽林郎掌宿卫侍従常选汉阳陇西安定北地上郡西河六郡良家补之地异志曰汉兴六郡良家子选给羽林是也又有胡姬年十五亦出于此】
　　昔有霍家奴姓冯名子都依倚将军势调笑酒家胡胡姬年十五春日独当垆长裾连理带广袖合欢襦头上蓝田玉耳后大秦珠两鬟何窈窕一世良所无一鬟五百万两鬟千万余不意金吾子娉婷过我庐银鞍何煜爚翠盖空踟蹰就我求清酒丝绳提玉壶就我求珍肴金盘鲙鲤鱼贻我青铜镜结我红罗裾不惜红罗裂何论轻贱躯男儿爱后妇女子重前夫人生有新故贵贱不相逾多谢金吾子私爱徒区区
　　胡姬年十五　　　　　　　　晋刘琨
　　虹梁照晓日渌水泛香莲如何十五少含笑酒垆前花将靣自许人共影相怜囘头堪百万价重为峕年
　　当垆曲　　　　　　　　　　梁简文【汉书曰司马相如与卓文君俱之临卭尽卖车骑买酒舍乃令文君当垆相如身自着犊鼻裈与庸保杂作涤噐于市中郭璞曰垆酒垆也顔师古曰卖酒之处累土为垆以居酒瓮四边隆起其一靣高形如鍜垆故名垆当垆曲故取此也】
　　十五正团团流光满上兰当垆设夜酒宿客解金鞍迎来挟琴易送别唱歌难欲知心恨急翻令衣带宽
　　齐瑟行名都篇　　　　　　　曹　植【歌录曰名都美女白马并齐瑟行也曹植名都篇曰名都多妖女美女篇曰美女妖且闲白马篇曰白马饰金覊皆以句名篇名都者邯郸临淄之类也以刺峕人骑射之妙游骋之乐而无忧国之心也】
　　名都多妖女京洛出少年宝劔直千金被服光【一作丽】且鲜鬪鸡东郊道【一作长安道】走马长楸间驰骋未能半双过我前揽弓捷鸣镝长驱上南山【一作驱上彼南山】左挽因右发一纵两禽连余巧【一作弓】未及展仰手接飞鸢观者咸称善众工归我妍归来宴平乐美酒斗十千脍鲤臇胎鰕炮鼈炙熊蹯鸣俦啸匹侣列坐竟长筵连翩击鞠壤巧捷惟万端白日西南驰光景不可攀云散还城邑清晨复来还
　　美女篇　　　　　　　　　　曹　植【美女者以喻君子言君子有美行愿得明君而事之若不遇峕虽见征求终不屈也】
　　美女妖且闲采桑岐路间柔条纷冉冉叶落何翩翩攘袖见素手皓腕约金环头上三【一作金】爵钗腰佩翠琅玕明珠交玉体珊瑚间木难罗衣何飘飖轻裾随风还顾盻遗光采长啸气若兰行徒用息驾休者以忘餐借问女何居乃在城南端青楼临大路高门结重关容华耀朝日谁不希令顔媒氏何所营玉帛不峕安佳人慕高义求贤良独难众人徒嗷嗷安知彼所观盛年处房室中夜起长叹
　　白马篇　　　　　　　　　　曹　植【白马者见乘白马而为此曲言人当立功立事尽力为国不可念私也曹植白马饰金覊鲍照白马骍角弓沈约白马紫金鞍皆言边塞征战之状】
　　白马饰金覊连翩西北驰借问谁家子幽幷游侠儿少小去乡邑扬声【一作名】沙漠垂宿昔秉良弓楛矢何参差控破左的右发摧月支仰手接飞猱俯身散马蹄狡捷过猨猴勇剽若豹螭边城多警急亭障【一作边骑】数迁移羽檄从北来厉马登高堤右驱蹈匈奴左顾陵鲜卑寄身锋刃端性命安可怀父母且不顾何言子与妻名编【一作在】壮士籍【一作高名在壮籍】不得中顾私捐躯赴国难视死忽如【一作若】归
　　鲍　照
　　白马骍角弓鸣鞭乘北风要途问边急代马入云中闭壁自往夏清野逐还冬侨装多阙絶旅服少裁缝埋身守汉境【一作节】沉命对胡封薄暮塞【一作雪】云起飞沙被逺松含悲望两都楚歌登四墉丈夫设计误怀恨逐邉戎弃【一作罢】别中国爱要冀胡马功去来今何道单贱生所钟但令塞上儿知我独为雄
　　沈　约
　　白马紫金鞍停镳过上兰寄言狭斜子讵知陇道难赤阪途三折龙堆路九盘氷生肌里冷风起骨中寒功名志所急日暮不遑飡长驱入右地轻举出楼兰直去已垂涕寕可望长安匪期定逺封无羡轻车官唯见恩义重岂觉衣裳单本持躯命答幸遇身名完
　　升天行　　　　　　　　　　曹　植【升天行曹植云日月何峕留鲍照云家世宅关辅曹植又有五游篇皆伤人世不永俗情险难当求神仙翺翔六合之外也】
　　乘蹻追术士逺之蓬莱山灵液飞素波兰桂上参天豹游其下翔鹍戯其巅乘风忽登举彷佛【一作彷徨】见众仙扶桑之所出乃在朝阳谿中心陵苍昊布叶盖天涯日出登东榦既夕没西枝愿得纡阳辔廻日使东驰
　　鲍　照
　　家世宅关辅胜带宦王城备闻十帝事委曲两都情倦见物兴衰骤覩俗屯平翩翻【一作翩翩】类廻掌怳惚似朝荣穷途悔短计晚志重长生从师入逺岳结友事仙灵五图发金记九籥隐丹经风飡委松宿云卧恣天行冠霞登防阁解玉饮【一作隐】椒庭蹔游越万里近别数千龄鳯台无还驾箫管有遗声何峕【一作当】与尔曹啄腐共吞腥
　　五游　　　　　　　　　　　曹　植
　　九州不足歩愿得凌云翔逍遥八纮外游目歴遐荒披我丹霞衣袭我素霓裳华盖纷晻蔼六龙仰天骧曜灵未移景倐忽造昊苍阊阖启丹扉双阙耀珠光徘徊文昌殿登陟太微堂上帝休西櫺羣后集东厢带我琼瑶佩漱我沆瀣浆踟蹰玩灵芝徙倚弄华芳王子奉仙药羡门进竒方服食享遐纪延夀保无疆
　　逺游篇　　　　　　　　　　曹　植【楚辞逺游章句曰悲峕俗之廹阨兮愿轻举而逺游质菲薄而无因兮焉托乘而上浮王逸云逺游者屈原之所作屈原履方直之行不容于世困于防佞无所告诉乃思与仙人俱逰戯周歴天地无所不至焉】
　　逺游临四海俯仰观洪波大鱼若曲陵承浪相经过灵鼇戴方丈神岳俨嵳峩仙人翔其隅玉女戯其阿琼蘂可疗饥仰首吸朝霞昆仑本吾宅中州非我家将归谒东父一举超流沙鼓翼舞峕风长啸激清歌金石固易弊日月同光华齐年与天地万乘安足多
　　仙人篇　　　　　　　　　　曹　植【乐府广题曰秦始皇三十六年使博士为仙眞人诗游行天下令乐人歌之曹植仙人篇曰仙人揽六着言人生如寄养羽翼徘徊九天以从韩终王乔于天衢也齐陆瑜有仙人揽六着篇盖出于此】
　　仙人揽六着对博泰山隅湘娥拊琴瑟秦女吹笙竽玉樽盈桂酒河伯献神鱼四海一何局九州安所如韩终与王乔要我于天衢万里不足歩轻举凌太虚飞腾逾景云高风吹我躯廻驾观紫微与帝合灵符阊阖正嵳峩双阙万丈余玉树扶道生白虎夹门枢驱风游四海东过王母庐俯观五岳间人生如寄居濳光养羽翼进趣且徐徐不见轩辕氏乘【一作升】龙出鼎湖徘徊九天上与尔长相须
　　仙人揽六着篇　　　　　　　齐陆瑜
　　九仙防欢赏六着且娱神戯谷闻余地铭山忆旧秦避敌情思巧论兵势重新问取南皮夕还笑拂碁人
　　飞龙篇　　　　　　　　　　曹　植【楚辞离骚曰为余驾飞龙兮杂瑶象以为车曹植飞龙篇亦言求仙者乘飞龙而升天与楚辞同意按琴曲亦有飞龙引】
　　晨游泰山云雾窈窕忽逢二童顔色鲜好乘彼白鹿手翳芝草我知真人长跪问道西登玉堂【一作台】金楼复道授我仙药神皇所造教我服食还精补脑夀同金石永世难老
　　闘鸡篇　　　　　　　　　　曹　植【春秋左氏传曰季郈之鸡闘季氏介其鸡郈氏为之金距杜预云芥子播其羽也或曰以胶沙播之为介鸡邺都故事曰魏明帝太和中筑闘鸡台赵王石虎亦以芥羽漆砂闘鸡于此故曹植诗云闘鸡东郊道走马长楸间是也】
　　游目极妙伎清听厌宫商主人寂无为众賔进乐方长筵坐戯客闘鸡观闲房羣雄正翕赫双翘自飞扬挥羽邀清风悍目发朱光觜落轻毛散严距往往伤长鸣入青云扇翼独翺翔愿防狶膏助常得擅此塲
　　阊阖篇　　　　　　　　　　梁武帝【张衡西京赋曰表嶤阙于阊阖阊阖天门也立高阙以象之薛综云紫防宫门名曰阊阖也阊阖篇盖出于此】
　　西汉本佳妍金马望甘泉卫尉屯兵士期门晓漏传犹重河东赋欲以追神仙羽骑凌云转阊阖带空悬长旗扫月窟鳯迹辗星躔但使丹砂就能令亿万年
　　西长安行　　　　　　　　　傅　【乐府觧题曰西长安行晋傅休奕云所思兮向在乃在西长安其下因叙别离之意也三辅旧事曰长安城以北斗周地图记曰长安城南为南斗形北为北斗形通典曰汉高帝自栎阳徙都长安至惠帝方发人徙筑城即长安西北古城是也】
　　所思兮何在乃在西长安何用存问妾香防双珠环何用重存问羽爵翠琅玕今我兮问君更有兮异心香亦不可烧环亦不可沉香烧日有歇环沉日自深
　　北风行　　　　　　　　　　鲍　照【北风本卫诗也北风诗曰北风其凉雪其雱传曰北风寒凉病害万物以喻君政暴虐百姓不亲也若鲍照北风凉伤北风雪而行人不归与卫诗异矣】
　　北风凉雨雪雱京洛女儿多严妆遥艶帷中自悲伤沉吟不语若为【一作有】忘问君何行何当归若使妾坐自伤悲虑年至【一作去】虑顔衰情易复恨难追
　　防唫行　　　　　　　　　　谢灵运【防唫行其致与吴趍同防谓防稽谢灵运防唫行曰咸共聆防唫】
　　六引缓清唱三调伫繁音列筵皆静寂咸共聆防唫防唫自有初请从文命敷敷绩壶冀始刋木至江汜列宿炳天文负海横地理连峯竞千仞背流各百里滮池溉粳稻轻云暧松杞两京愧佳丽三都岂能似层台指中天高墉积崇雉飞燕跃广途鹢戯清沚肆呈窈窕容路曜防姢子自来弥世代贤达不可纪勾践善废兴越叟识行止范蠡出江湖梅福入城市东方就旅逸梁鸿去桑梓牵缀书土风辞殚意未巳
　　苦热行　　　　　　　　　　鲍　照【乐府觧题曰苦热行备言流金烁石火山炎海之艰难也若鲍照云赤阪横西阻火山赫南威言南方瘴疠之地尽节征伐而赏之太薄也】
　　赤阪横西阻火山赫南威身热头且痛鸟堕魂来归汤泉发云潭焦烟起石圻日月有恒昏雨露未尝晞丹蛇逾百尺蜂盈十围含沙射流影吹蛊病行晖瘴气昼薫体菵露夜沾衣饥猿莫下食晨禽不敢飞毒泾尚多死渡泸寕具腓生躯蹈死地昌志登【一作高】祸机戈船荣既薄伏波赏亦微爵轻君尚惜士重安可希
　　前缓声歌　　　　　　　　　　古辞【按缓声本谓歌声之缓非言命也晋陆机前缓声歌曰游仙聚灵族髙防曽城阿言将前慕仙游冀命长缓欲流声于歌曲也】
　　水中之马必有陆地之船但有意气不能自前心非木石荆根株数得覆盖天当复思东流之水必有西上之鱼不在大小但有朝于复来长笛续短笛欲今皇帝陛下三千万
　　晋陆机
　　游仙聚灵族高防曾城阿长风万里举庆云郁嵯峨宓妃兴洛浦王韩起太华北征瑶台女南要湘川娥肃肃霄驾动翩翩翠盖罗羽旗栖琼鸾玉衡吐鸣和大容挥高洪崖发清歌献酬既巳周轻举乘紫霞总辔扶桑枝【一作底】濯足汤谷波清辉溢天门垂庆惠皇家
　　结客少年塲　　　　　　　　鲍　照【言轻生重义慷慨以立功名也广题曰汉长安少年杀吏受财报仇相与探丸为弹探得赤丸斫武吏探得黑丸杀文吏尹赏为长安令尽捕之长安中为之歌曰何处求子死桓东少年塲生时谅不谨枯骨复何塟按结客少年塲言少年时结任侠之客为游乐之塲终而无成故作此曲也】
　　騘马金络头锦带佩吴钩失意杯酒间白刅起相讐追兵一旦至负劔远行游去乡三十载复得还旧邱升高临四关【一作塞】表里望皇州九衢平若水双阙似云浮扶宫罗将相夹道列王侯日中市朝满车马若川流击钟陈鼎食方驾自相求今我独何为轗怀百忧
　　轻薄篇　　　　　　　　　　晋张华【轻薄篇言乘肥马衣轻裘驰逐经过为乐与少年行同意何逊云城东美少年是也】
　　末世多轻薄骄或好浮华志气能【一作既】放逸赀财亦丰奢被服极纎丽肴膳尽柔嘉僮仆余梁肉婢妾蹈绫罗文轩树羽盖乘马鸣玉珂横簮刻玳瑁长鞭错象牙足下金鑮履手中双莫邪賔从焕络绎侍御何芬葩朝与金张期暮宿许史家甲第靣长街朱门赫嵯峨苍梧竹叶清宜城九醖醝浮醪随觞转素蚁自跳波美女与齐赵妍唱出西巴一顾倾国城千金不足多北里献竒舞大陵奏名歌新声逾激楚妙妓絶阳阿鹤降浮云鱏鱼跃中河墨翟且停车展季犹咨嗟淳于前行酒雍门坐相和孟公结重关賔客不得蹉三雅来何迟耳热眼中花盘按互交错坐席咸喧哗簮珥或堕落冠冕皆倾邪酣饮终日夜明灯朝霞絶缨尚不尤安能复顾他留连弥信宿此欢难可过人生若浮寄年时忽蹉跎促促朝露期荣乐遽几何念此肠中悲涕下自滂沱但畏执法吏礼防且切磋
　　梁何逊
　　城东【一作长安】美少年重身轻万亿柘弹随珠丸白马黄金饰长安九逵上青槐防道植毂击晨巳喧肩排暝不息走狗东西望牵牛向南直相期百戯傍去来三市侧象床沓绣被玉盘传绮食大姊【一作娼女】掩扇歌小妹【一作妇】开帘织相看独隠笑见人还敛色黄鹤悲故羣山枝咏新识乌飞过客尽雀聚行龙匿酌羽方厌厌此时欢未极
　　游猎篇　　　　　　　　　梁刘孝威【梁刘孝威游猎篇云之罘讲射所上林娱猎塲备言游行射猎之事亦谓之行行游且猎篇是也】
　　之罘讲射所上林娱猎塲选徒骄楚客诏狩夸胡王罕车已戒道风乌复启行佽飞具罾缴材官命蹶张髙罝掩月兔劲矢射天狼蹠地不遑免排虚岂及翔日暮钩陈转风清铙吹扬归来宴平乐宁肯带禽荒
　　鸣鴈行　　　　　　　　　　鲍　照【卫匏冇苦叶诗曰雝雝鸣鴈旭日始旦郑康成云鴈者随阳而处似妇人从夫故昏礼用焉雝雝声和也鸣鴈行盖出于此】
　　雝雝鸣鴈鸣正旦齐行命侣入云汉中夜相失羣离乱留连徘徊不忍散憔悴容仪君不知辛苦霜雪【一作风雪】亦何为
　　东飞伯劳歌　　　　　　　　　古辞
　　东飞伯劳西飞燕黄姑织女时相见谁家女儿对门居开顔发艳照里闾南窻北牖桂月光罗帷绮帐脂粉香女儿年几十五六窈窕无双顔如玉三春巳暮花从风空留可怜谁与同
　　晨风行　　　　　　　　　　梁王循【晨风本秦诗也晨风诗曰鴥彼晨风郁彼北林传曰鴥疾飞貌晨风鹯也言穆公招贤人贤人往之疾如晨风之入北林也王循雾开九曲渎沈氏理檝令舟人但歌晨朝之风尔】
　　雾开九曲渎风起千金堤岸回分野迳林际成牛蹊鳬随落潮去日傍绮霞低望目轻舟隠瑟瑟逺蹇凄还眺小平急宴语方难齐
　　梁范静妻沈氏
　　理檝令舟人停舻息旅泊河津念君劬劳冒风尘临路挥袂泪沾巾飚流劲润逝若飞山髙帆急絶音徽留子句句独言归中心茕茕将依谁风弥叶落永离索神往形返情错漠循带易缓愁难却心之忧矣颇销铄
　　空城雀　　　　　　　　　　鲍　照【鲍照空城雀云雀乳四鷇空城之阿言轻飞近集茹腹辛伤免罗网而已】
　　雀乳四鷇空城之阿朝拾野粟夕饮水阿髙飞畏鸱鸢下飞畏网罗辛伤伊何言怵迫良巳多诚不及青鸟逺食玉山禾犹胜吴宫燕无罪得焚窠赋命有厚薄长叹欲如何
　　自君之出矣　　　　　　　宋孝武帝【汉徐干有室思诗五章其第三章曰自君之出矣明镜暗不治思君如流水无有穷已时自君之出矣盖起于此齐虞羲亦谓之思君去时行】
　　自君之出矣金翠闇无精思君如日月囘还昼夜生
　　刘义恭
　　自君之出矣笥锦废不开思君如清风暁夜常徘徊
　　齐虞羲
　　自君之出矣杨栁正依依君去无消息唯见黄鹤飞关山多险阻士马少光辉流年无止极君去何时归
　　长相思　　　　　　　　　宋吴迈逺【古诗曰客従逺方来遗我一书札上言长相思下言乆离别李陵诗曰行人难久留各言长相思蘓武诗曰生当复来归死当长相思长者乆逺之辞言行人乆戍寄书以遗所思也古诗又曰客从逺方来遗我一端绮文采双鸳鸯裁为合欢被着以长相思缘以结不解谓被中着绵以致相思绵绵之意故曰　长相思又有千里思与此同类梁昭明太子正言相思之意】
　　晨有行路客依依造门端人马风尘色知従河塞还时我有同栖结宦游邯郸将不异客子分饥复共寒烦君尺帛书寸心従此殚遣妾长憔悴岂复歌笑顔檐隠千霜树庭枯十载兰经春不举袖秋落宁复看一见愿道意君门已九关虞卿弃相印担簦为同欢闺隂欲早霜何事空盘桓
　　梁昭明太子
　　相思无终极长夜起叹息徒见貌婵【一作防】姢不知心有忆寸心无以因愿附归飞翼
　　行路难　　　　　　　　　　宋鲍照【行路难备言世路艰难及离别悲伤之意多以君不见为首按陈武别传曰武常牧羊诸家牧竪有知歌謡者武遂学行路难则所起亦逺矣】
　　奉君金巵之美酒瑇瑁玉匣之雕琴七防芙蓉之羽帐九华蒲萄之锦衾红顔零落嵗将暮寒光宛转峕欲沉愿君裁悲且减思听我抵节行路吟不见栢梁铜雀上宁闻古峕清吹音
　　防水置平地各自东西南北流人生亦有命安能行叹复坐愁酌酒以自宽举杯防絶歌路难心非木石岂无感吞声踯躅不敢言
　　剉蘗染黄丝黄丝歴乱不可治我昔与君始相値尔时自谓可君意结带与我言死生好恶不相置今日【一作结带与君何死生好恶不肯相弃置】见我顔色衰意中索寞【一作错乱】与先异还君金钗瑇瑁簮不忍见之益愁思
　　诸君莫叹贫富贵不由人丈夫四十彊而仕余当二十弱冠辰莫言草木委大雪防应蘓息遇阳春对酒叙长篇穷途运命委皇天但愿樽中九醖满莫惜床头百个钱直须优游卒一歳何劳辛苦事百年
　　古别离　　　　　　　　　　江　淹【楚辞曰悲莫悲兮生别离古诗曰行行重行行与君生别离相去万余里各在天一涯后蘓武使匈奴与李陵诗曰良时不可再离别在须臾故后人拟之为古别离宋吴迈逺有长别离唐李白有逺别离亦类此今不复录】
　　逺与君别者乃至鴈门关黄云蔽千里游子何时还送君如昨日檐前露已溥不惜蕙草晚所悲道里寒君在天一涯妾身长别离愿一见顔色不异琼树枝兔丝及水萍所寄终不移
　　西洲曲　　　　　　　　　　　古辞
　　忆梅下西洲折梅寄江北单衫杏子红双鬓鸦雏色西洲在何处两桨桥头渡日暮伯劳飞风吹乌臼树树下即门前门中露翠钿开门郎不至出门采红莲采莲南塘秋莲花过人头低头防莲子莲子青如水置莲怀袖中莲心彻底红忆郎郎不至仰首望飞鸿鸿飞满西洲望郎上青楼楼髙望不见尽日栏干头栏干十二曲垂手明如玉巻帘天自髙海水揺空绿海水夣悠悠君愁我亦愁南风知我意吹夣到西洲
　　长干曲　　　　　　　　　　　古辞
　　逆浪莫相邀菱舟不怕揺妾家扬子住便防广陵潮
　　杞梁妻　　　　　　　　　宋吴迈逺【崔豹古今注曰杞梁妻者杞殖妻妹朝日之所作也殖战死妻曰上则无父中则无夫下则无子人生之苦至矣乃抗声长哭杞都城感之而穨遂投水而死其妹悲姊之贞乃作歌名曰杞梁妻焉梁殖之字也列女传曰齐庄公袭莒殖战而死其妻无所归乃就其夫之尸于城下而哭十日而城为之崩既遂赴淄水而死琴操曰杞梁妻叹齐杞梁殒其妻之所作也】
　　灯竭从初明兰凋犹早薰扼腕非一代千载炳遗文贞夫沦莒役杜吊结齐君惊心白日长洲崩秋云精微贯穹旻髙城为隤坟行人既迷径飞鸟亦失羣壮哉金石躯出门形影分一随尘壤消声誉谁共论
　　董娇铙　　　　　　　　后汉宋子侯
　　洛阳城东路桃李生路傍花花自相对叶叶自相当春风东北起花叶正低昻不知谁家子提笼行采桑纎手折其枝花落何飘飏请谢彼姝子何为见损伤髙秋八九月白露变为霜终年防飘堕安得乆馨香秋时自零落春月复芬芳何时盛年去懽爱永相忘吾欲竟此曲此曲愁人肠归来酌美酒挟瑟上髙堂
　　杨白花　　　　　　　　　　　古辞【梁书曰杨华武都仇池人少有勇力容貌雄伟魏胡太后逼通之华惧及祸乃率其部曲来降胡太后追思之不能已为作杨白华歌辞使宫人昼夜连臂蹋足歌之声甚凄惋故南史曰杨华本名白花奔梁后名华魏名将杨大眼之子】
　　阳春二三月杨栁齐作花春风一夜入闺闼杨花飘荡落南家含情出户脚无力拾得杨花泪沾臆秋去春还双燕子愿防杨花入窠里
　　秦王卷衣　　　　　　　　　梁吴均【秦王卷衣言咸阳春景及宫阙之美秦王卷衣以赠所欢也】
　　咸阳春草芳秦帝卷衣裳玉检茱萸匣金泥蘓合香初芳薫复帐余辉耀玉床当须晏朝罢持此赠龙【一作华】阳
　　爱妾换马　　　　　　　　梁简文帝【爱妾换马旧説淮南王所作淮南王即汉刘安也古辞今不传】
　　功名幸多种何事苦生离谁言似白玉定是媿青骊必取匣中钏回作饰金覊真成恨不巳愿得路傍儿
　　枯鱼过河泣　　　　　　　　　古辞
　　枯鱼过河泣何时悔复及作书与鲂鱮相教慎出入
　　冉冉孤生竹　　　　　　　　　古辞
　　冉冉孤生竹结根泰山阿与君为新婚菟丝附女萝莵丝生有时夫妇防有宜千里逺结婚悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎君亮执髙节贱妾亦何为
　　枣下何纂纂　　　　　　　梁简文帝【古咄唶歌曰枣下何攅攅荣华各有时枣欲初赤时人従四邉来枣适今日赐谁当仰视之潘安仁笙赋曰咏园桃之夭夭歌枣下之纂纂歌曰枣下纂纂朱实离离宛其死矣化为枯枝纂纂枣花也枣之纂纂盛貌实之离离将衰言荣谢之各有时也】
　　垂花临碧涧结翠依丹巘非直入游宫兼期植灵苑落日芳春莫游人歌吹晚弱刺引罗衣朱实凌还幰且欢洛浦词无羡安期逺
　　武溪深行　　　　　　　　后汉马援【一曰武陵深行崔豹古今注曰武溪深马援南征之所作也援门生爰寄生善吹笛援作歌令寄生吹笛以和之名曰武溪深】
　　滔滔武溪一何深鸟飞不度兽不敢临嗟哉武溪兮多毒滛
　　半渡溪　　　　　　　　　梁刘孝威【半渡溪言战而半涉溪水见迫所言皆岭南地里与武溪深相类梁元帝又有半路溪则言相逢隔溪已识行歩辞防与此全殊】
　　本厠偏伍伴一战殄防渠制赐文犀节驿报紫泥书入营陈御盖还家乘紫车皇恩空以重【一作知己重】丹心恨不纾渡泸且不畏凌溪嗟有余
　　半路溪　　　　　　　　　　梁元帝
　　相逢半路溪隔溪犹不渡望望判知是翩翩识行歩摘赠兰泽芳欲表同心句先将【一作持】动旧情恐君疑妾妬
　　陵云台　　　　　　　　　　梁谢举【魏志曰文帝黄初元年十二月初营洛阳宫戊午幸洛阳二年筑陵云台刘义庆世説曰陵云台楼观精巧先秤众木轻重然后搆造无锱铢相负掲台高峻常随风动揺杨龙骧洛阳记曰陵云台髙二十三丈登之见孟津也】
　　绮甍悬桂栋隠暧傍乔柯势髙凌玉井临回度金波易觉凉风至早飞秋雁过髙台相思曲望逺驿人歌幸属【一作】此迢递知承云雾多
　　大道曲　　　　　　　　　　晋谢尚【乐府广题曰谢尚为镇西将军尝着紫罗襦防胡床在市中佛国门楼上弹琵琶作大道曲市人不知是三公也】
　　青阳二三月栁青桃复红车马不相识音落黄埃中
　　独不见　　　　　　　　　　梁栁恽【言思不得见故伤之也】
　　别岛望云台天渊临水殿芳草生未积春花落如霰出从张公子还过赵飞燕奉箒长信宫谁知独不见
　　携手曲　　　　　　　　　　梁沈约【携手曲梁沈约所制也言尽心所事但恐芳时不留主恩将歇尔】
　　舍辔下雕辂更衣奉玉牀聨簮映秋水开镜比春妆所畏红顔促君恩不可长防冠且容裔岂吝桂枝亡
　　邯郸行　　　　　　　　　　齐陆厥【通典曰邯郸战国时赵国所都自敬侯始都之有丛台洪波台在焉邯山名郸尽也邯郸舞曲也】
　　赵女擫鸣琴邯郸纷躧歩长袖曵三街兼金轻一顾有美独临风佳人在遐路相思欲蹇衽丛台日巳莫
　　大垂手　　　　　　　　　　梁吴均【大垂手小垂手皆言舞而垂其手也】
　　垂手忽迢迢飞燕掌中娇罗衫恣风引轻带任情揺讵似长沙地促舞不回腰
　　小垂手
　　舞女出西秦蹑影舞阳春且复小垂手广袖拂红尘折腰应两袖顿足转双巾蛾眉与慢脸见此空愁人
　　夜夜曲　　　　　　　　　　沈　约【盖言独处自伤之意也】
　　北斗防干去夜夜心自伤月辉横射枕灯光半隠床河汉縦复横北斗横复直星汉空如此宁知心有忆孤灯暧不明寒机晓犹织零泪向谁道鸡鸣徒叹息
　　梁简文帝
　　愁人夜独伤灭烛卧兰房祗恐多情月旋来照妾牀
　　寒夜怨　　　　　　　　　　陶景【寒夜怨惟叙相思之意梁简文有独处愁亦类此】
　　夜云生夜鸿惊凄切嘹唳伤夜情空山霜满髙烟平鈆华沈照帐孤明寒日微寒风愁心絶愁泪尽情人不胜怨思来谁能忍
　　独处愁　　　　　　　　　梁简文帝【司马相如美人赋曰芳香郁烈黼帐髙张有女独处婉然在牀乃歌曰独处室兮廓无依思佳人兮情伤悲独处愁盖取诸此】
　　独处恒多怨开幕试临风弹碁镜奁上傅粉髙楼中自君征马去音信不曽通只恐金屛掩明年巳复空
　　忧且吟　　　　　　　　　　齐张融
　　鸣琴当春夜春夜当鸣琴覊人不及乐【一作自不乐】何似千里心
　　同声歌　　　　　　　　　后汉张衡【同声歌汉张衡所作也言妇人自谓幸得充闺房愿勉供妇职不离君子思为筦簟在下以蔽匡牀衾裯在上以防霜露缱绻枕席没齿不忘焉以喻臣子之事君也晋傅何当行曰同声自相应同心自相知言结交相合其义亦同也】
　　邂逅承际防得充君后房情好新交接恐栗若探汤不才勉自竭贱妾职所当绸缪主中馈奉礼助烝尝思为莞蒻席在下蔽匡牀愿得罗衾帱在上卫风霜洒扫清枕席鞮芬以狄香重户结金扄髙下华灯光衣解巾粉御列图陈枕张素女为我师仪态盈万方众夫所希见天老教轩皇乐莫斯夜乐没齿焉可忘
　　何当行　　　　　　　　　　晋傅
　　同声自相应同心自相知外合不由中虽固终必离管鲍不世出结交安可为
　　定情篇　　　　　　　　　后汉繁钦【乐府解题曰定情诗汉繁钦所作也言妇人不能以礼従人而自相悦媚乃解衣服玩好致之以结绸缪之志若臂环致拳拳指环致慇懃耳环致区区香囊致扣扣跳脱致契濶佩玉结恩情自以为志而期于山隅山阳山西山北终而不荅乃自伤悔焉】
　　我出东门游邂逅承清尘思君即幽房侍寝执衣巾时无桑中契迫此路侧人我即媚君姿君亦悦我顔何以致拳拳绾臂双金环何以致慇懃约指一双银何以致区区耳中双明珠何以致扣扣香囊系肘后何以致契阔绕腕双跳脱何以结恩情佩玉缀罗缨何以结中心素缕连双鍼何以结相投金薄画搔头何以慰别离耳后瑇瑁钗何以答欢恱纨素三条裾何以结愁悲白绢双中衣与我期何所乃期东山隅日旰兮不至谷风吹我襦逺望无所见涕泣起踟蹰与我期何所乃期南山阳日中兮不来凯风吹我裳逍遥莫谁覩望君愁我肠与我期何所乃期西山侧日夕兮不来踯躅长叹息逺望大风至俯仰正衣服与我期何所乃期山北岑日莫兮不来凉风吹我衿望君不能坐悲苦愁我心爱身以何为惜我华色时中情既欵欵然后尅宻期褰衣蹑花草谓君不我欺厠此丑陋质徙倚无所之自伤失所欲泪下如连丝
　　合欢诗　　　　　　　　　　晋杨方【乐府解题曰合欢诗晋杨方所作也言妇人谓虎啸风起龙跃云浮镃石引针阳燧改火皆以同声相应同气相求我与君情亦犹形影宫商之不离也常愿食共并根穗饮共连理杯衣共双丝绢寝共无缝裯坐必接膝行必携手如鸟同翼如鱼比目利防金石宻逾胶漆也】
　　虎啸谷风起龙跃景云浮同声好相应同气自相求我情与子亲譬如影追躯食共同根穗饮共连理杯衣共双丝绢寝共无缝裯居愿接膝坐行愿携手趋子静我不动子游我不留齐彼同心鸟譬彼比目鱼情至防金石胶漆未为牢但愿长无别合形作一躯生为倂身物死为同棺灰秦氏有言至我情不可俦
　　磁石引长鍼阳燧下炎烟宫商声相和心同自相亲我情与子合亦如影追身寝共织成被絮共同功绵暑揺比翼扇寒坐倂肩氊子笑我必哂子蹙我无欢来与子共迹去与子同尘齐彼蛩蛩兽举动不相捐唯愿长无别合形作一身生有同室好死成倂棺民徐氏自言至我情不可陈
　　春江行　　　　　　　　　梁简文帝【唐郭元振曰春江巴女曲也】
　　客行祗念路相争渡京口谁知堤上人拭泪空揺手
　　江臯曲　　　　　　　　　　王　融
　　林防山更续洲尽江复开云封帝乡起水源桐柏来
　　暎水曲　　　　　　　　范静妻沈氏
　　轻鬓学浮云双娥拟初月水澄正落钗萍开理垂发
　　登楼曲
　　慿髙川陆近望逺阡陌多相思隔重岭相忆恨【一作限】长河
　　越城曲
　　别怨凄歌响离啼湿舞衣愿假乌栖曲翻从南向飞
　　浮游花　　　　　　　　　隋辛德源
　　窻中斜日照池上落花浮若畏春风晚当思秉烛游
　　树中草　　　　　　　　　梁简文帝
　　幸有青袍色聊因翠幄凋虽间珊瑚蔕非是合欢条
　　乐府　　　　　　　　　　　　古辞
　　行胡従何方列国持何来毺五木香迷迭艾蒳及都梁
　　魏明帝
　　种瓜东井上冉冉自逾垣与君新为婚瓜葛相结连寄托不肖躯有如倚泰山兎丝无根株蔓延自登缘萍藻托清流常恐身不全被防丘山惠贱妾执拳拳天日照知之想君亦俱然
　　炖煌乐　　　　　　　　后魏温子升【通典曰炖煌者古流沙地黒水之所经焉秦及汉初为月支匈奴之境武帝开其地后分酒泉置炖煌郡炖大煌盛也】
　　客从逺方来相随歌且笑自有炖煌乐不减安陵调
　　隋王胄
　　长途望无巳髙山防还续意欲此念时气絶不成曲极目眺脩途平原忽超逺心期在何处望望崦嵫晚
　　阿那瓌　　　　　　　　　　　古辞【北史曰阿那瓌蠕蠕国主也蠕蠕之为国冬则徙居漠南夏则还居漠北通典曰蠕蠕自拓跋初徙云中即有种落后魏太武神防中彊盛尽有匈奴故地阿那瓌孝明帝时蠕蠕国主辞云匈奴主也】
　　闻有匈奴主杂骑起尘埃列观长平坂驱马渭桥来
　　歩虚辞　　　　　　　　　　周庾信【乐府解题曰歩虚辞道家曲也备言众仙缥缈轻举之美】
　　浑成空教立元始正涂开赤玉灵文下朱陵真气来中天九龙馆倒景八风台云度歌响星移空殿回青衣上少室童子向蓬莱逍遥闻四防倐忽度三灾
　　隋炀帝
　　洞府凝液灵山体自然俯临沧海岛回出大罗天八行分宝树千丈散芳莲悬居烛日月天歩役风烟蹑记书金简乘空诵玉篇冠法二仪立佩带五星连琼轩觯甘露瑜井挹膏泉南巢息云马东海戯桑田回旗游八极飞轮入九髙蹈虚无外天地乃齐年
　　昔昔盐　　　　　　　　　隋薛道衡【隋薛吏部有昔昔盐乐苑曰昔昔盐羽调曲唐亦为舞曲昔一作析】
　　垂栁覆金堤蘼芜叶复齐水溢芙蓉沼花飞桃李蹊采桑秦氏女织锦窦家妻关山别荡子风月守空闺恒敛千金笑长垂双玉啼盘龙随镜隠彩鳯逐帷低飞魂同夜鹊倦寝忆晨鸡暗牖悬珠网空梁落燕泥前年过代北今岁往辽西一去无消息那能惜马蹄
　　舞媚娘　　　　　　　　　　陈后主【乐苑曰舞媚娘大舞媚娘并羽调曲也唐书曰高宗永徽末天下歌舞媚娘未几立武氏为皇后按陈后主已有此歌则永徽所歌盖旧曲云】
　　楼上多娇艳当窻倂三五争防游春陌相邀开綉户转态结红裙含娇拾翠羽留宾作拂弦托意时移柱淇水变新台春罏当夏开玉靣含羞出金鞍排夜【一作暗】来
　　春日多风光寻观向市傍转身移佩响牵袖起衣香
　　周庾信
　　朝来户前照镜含笑盈盈自看眉心浓黛直防额角轻黄细安秪疑落花谩去复道春风不还少年惟有懽乐饮酒那得留残
　　纪辽东　　　　　　　　　　隋炀帝【纪辽东隋炀帝所作也通典曰髙句丽自东晋以后居平壤城亦曰长安城随山屈曲南临浿水在辽东南复有辽东菟等数十城隋书曰大业八年炀帝伐髙丽度辽水大战于东岸击贼破之进围辽东是也】
　　辽东海北剪长鲸风云万里清方当销锋散马牛旋师宴镐京前歌后舞振军威饮至解戎衣判不徒行万里去空道五原归
　　秉旄仗节定辽东俘馘变夷风清歌凯捷九都水归宴雒阳宫防功行赏不淹留全军借智谋讵似南宫道上先封雍齿侯
　　蘓小小歌　　　　　　　　　　古辞【一曰钱塘蘓小小歌乐府广题曰蘓小小钱塘名娼也盖南齐时人西陵在钱塘江之西歌云西陵松栢下是也】
　　我乘油璧车郎乘青騘马何处结同心西陵松栢下
　　河中之水歌　　　　　　　　梁武帝
　　河中之水向东流洛阳女儿名莫愁莫愁十三能织绮十四采桑南陌头十五嫁为卢郎妇十六生儿似阿侯卢家兰室桂为梁中有郁金蘓合香头上金钗十二行足下丝履五文章珊瑚挂镜烂生光【一作生辉光】平头奴子擎履箱人生富贵何所望恨不早嫁东家王
　　杂曲　　　　　　　　　　　陈徐陵
　　倾城得意巳无俦洞房连阁未消愁宫中本造鸳鸯殿为谁新起鳯凰楼绿黛红顔两相发千娇百念情无歇舞衫回袖胜春风歌扇当窻似秋月碧玉宫妓自翩妍绛树新声自【一作最】可怜张星旧在天河上由来张姓本连天二八年时不忧度傍邉得宠谁应【一作相】妬立春厯日自当新正月春幡底头故流蘓锦帐挂香囊织成罗幌隠灯光只应私将琥珀枕瞑瞑来上珊瑚牀
　　陈江緫
　　泰山言应可转移新宠不信更参差合欢锦带鸳鸯鸟同心绮袖连理枝皎皎新秋明月开早露飞萤暗里来鲸灯落花殊未尽虬水银箭莫相催非是神女期河汉别有仙姬入吹台未眠解着同心结欲醉那堪连理杯后宫不惬茱萸芳夜夜争开蘓合房宝钗翠鬓还相似朱唇玉靣非一行新人未语言如涩新宠无前判不臧愿奉更衣兰麝气恐君马到自惊香
　　焦仲卿妻　　　　　　　　　　古辞
　　孔雀东南飞五里一徘徊十三能织素十四学裁衣十五弹箜篌十六诵诗书十七为君妇心中常苦悲君既为府吏守节情不移鸡鸣入机织夜夜不得息三日防五疋大人故嫌迟非为织作迟君家妇难为妾不堪驱使徒留无所施便可白公姥及时相遣归府吏得闻之堂上启阿母儿巳薄禄相幸复得此妇结发同枕席黄泉共为友共事二三年始尔未为乆女行无偏斜何意致不厚阿母谓府吏何乃太区区此妇无礼节举动自专由吾意乆怀忿汝岂得自由东家有贤女自名秦罗敷可怜体无比阿母为汝求便可速遣之遣去慎莫留府吏长跪告伏惟启阿母今若遣此妇终老不复取阿母得闻之槌牀便大怒小子无所畏何敢助妇语吾巳失恩义防不相従许府吏黙无声再拜还入户举言谓新妇哽咽不能语我自不驱卿逼迫有阿母卿但暂还家吾今且报府不乆当归还还必相迎取以此下心意慎勿违吾语新妇谓府吏勿复重纷纭往昔初阳歳谢家来贵门奉事循公姥进止敢自专昼夜勤作息伶俜萦苦辛谓言无罪过供养卒大恩仍复被驱遣何言复来还妾有綉腰襦葳蕤自生光红罗复斗帐四角垂香囊箱帘六七十绿碧青丝绳物物各自异种种在其中人贱物亦鄙不足迎后人留待作遗施于今无防因时时为安慰乆乆莫相忘鸡鸣外欲曙新妇起严妆着我綉裌裙事事四五通足下蹑丝履头上玳瑁光腰若流纨素耳着明月珰指如削葱根口如含朱丹纎纎作细歩精妙世无双上堂谢阿母母听去不止昔作女儿时生小出野里本自无教训兼愧贵家子受母钱帛多不堪母驱使今日还家去念母劳家里却与小姑别泪落连珠子新妇初来时小姑如我长勤心养公姥好自相扶将初七及下九嬉戯莫相忘出门登车去泪落百余行府吏马在前新妇车在后隠隠何甸甸俱防大道口下马入车中低头共耳语誓不相隔乡且暂还家去吾今且赴府不乆当还归誓天不相负新妇谓府吏感君区区怀君既若见录不乆望君来君当作磐石妾当作蒲苇蒲苇纫如丝磐石无转移我有亲父兄性行暴如雷恐不任我意逆以煎我怀举手长劳劳二情同依依入门上家堂进退无顔仪阿母大拊掌不图子自归十三教汝织十四能裁衣十五弹箜篌十六知礼仪十七遣汝嫁谓言无誓违汝今无罪过不迎而自归兰芝慙阿母儿实无罪过阿母大悲催还家十余日县令遣媒来云有第三郎窈窕世无双年始十八九便言多令才阿母谓阿女汝可去应之阿女衘泪荅兰芝初还时府吏见丁宁结誓不别离今日违情义恐此事非竒自可防来信徐徐更谓之阿母白媒人贫贱有此女始适还家门不堪吏人妇岂合令郎君幸可广问讯不得便相许媒人去数日寻遣承请还谁有兰家女承籍有宦官云有第五郎娇逸未有婚遣丞为媒人主簿通语言直説太守家有此令郎君既欲结大义故遣来贵门阿母谢媒人女子先有誓老姥岂敢言阿兄得闻之怅然心中烦举言谓阿妹作计何不量先嫁得府吏后嫁得郎君否泰如天地足以荣汝身不嫁义即体其往欲何云兰芝仰头荅理实如兄言谢家事夫壻中道还兄门处分适君意那得自任专虽与府吏要渠防永无缘登即相许和便可作婚姻媒人下牀去诺诺复尔尔还部白府君下官奉使命言谈大有缘府君得闻之心中大欢喜视厯复开书便利此月内六合正相应良吉三十日今已二十七卿可去成婚交语速装束络绎如浮云青雀白鹄舫四角龙子幡婀娜随风转金车玉作轮踯躅青騘马流蘓金镂鞍赍钱三百万皆用青丝穿杂防三百匹交用市鲑珍従人四五百郁郁登郡门阿母谓阿女适得府君书明日来迎汝何不作衣裳莫令事不举阿女黙无声手巾掩口啼泪落便如防移我瑠璃榻出置前牕下左手持刀尺右手执绫罗朝成綉裌裙晚成单罗衫晻晻日欲暝愁思出门啼府吏闻此变因求假暂归未至二三里摧藏马悲哀新妇识马声蹑履相逢迎怅然遥相望知是故人来举手拍马鞍嗟叹使心伤自君别我后人事不可量果不如先愿又非君所详我有亲父母逼迫兼弟兄以我应他人君还何所望府吏谓新妇贺卿德髙迁磐石方可厚可以卒千年蒲苇一时纫便作旦夕间卿当日胜贵吾独向黄泉新妇谓府吏何意出此言同是被逼迫君尔妾亦然黄泉不相见忽违今日言执手分道去各各还家门生人作死别恨恨那可论念与世间辞千万下复全府吏还家去上堂拜阿母今日大风寒寒风摧树木严霜结庭兰児今日防防令母在后单故作不良计勿复怨鬼神命如南山石四体康且直阿母得闻之零泪应声落汝是大家子仕宦于台阁慎勿为妇死贵贱情何薄东家有贤女窈窕艳城郭阿母为汝求便复在旦夕府吏再拜还长叹空房中作计乃尔立转头向户里渐见愁煎迫其日牛马嘶新妇入青庐奄奄黄昏后寂寂人定初我命絶今日魂去尸长留揽裙脱丝履举身赴清池府吏闻此事心知长别离徘徊庭树下自挂东南枝两家求合合华山傍东西植松栢左右种梧桐枝枝相覆盖叶叶相交通中有双飞鸟自名为鸳鸯仰头相向鸣夜夜逹五更行人驻足听寡妇起徬徨多谢后世人戒之慎勿忘














　　古乐府巻十
