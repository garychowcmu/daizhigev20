　　钦定四库全书　　　　　集部八
　　提要　　　　　　　　　总集类
　　江湖后集二十四巻
　　臣等谨案江湖后集二十四卷宋陈起编案起以刻江湖集得名然其书刻非一时板非一律故诸家所藏如黄俞邵朱彛尊曹栋吴焯及花谿徐氏花山马氏诸本少或二十八家多至六十四家辗转传抄真赝错襍莫详孰为原本今检永乐大典所载有江湖集有江湖前集有江湖后集有中兴江湖集诸名其接次刋刻之迹畧可考见以世传江湖集本互核其人为前集所未有者凡巩丰周弼刘子澄林逢吉林表民周端臣赵汝鐩郑清之赵汝绩赵汝回赵庚夫葛起文赵崇嶓张榘姚寛罗椅林昉戴埴林希逸张炜万俟绍之储泳朱复之李时可盛烈史卫卿胡仲弓曽由基王谌李自中董杞陈宗逺黄敏求程炎子刘植张绍文章采章粲盛世忠程垣王志道萧澥萧元之邓允端徐从善高吉释圆悟释永頥凡四十八人考林逢吉即林表民之字盖前后刋板所题偶异实得四十七人又诗余二家为吴仲方张辑共五十人有其人已见前集而诗为前集未载者凡敖陶孙李龏黄文雷周文璞叶茵张蕴俞桂武衍胡仲参姚镛戴复古危稹徐集孙朱继芳陈必复释斯植及起所作共十七人惟是当时所分诸集大扺皆同时之人随得随刋稍成巻帙即别立一名以售其分本无义例故徃徃一人之诗而散见于数集之内如一一复其旧次转嫌割裂参差难于寻检谨校騐前集删除重复其余诸集悉以人标目以诗繋人合为一编统名之曰江湖后集庶条理分明篇什完具俾宋季诗人姓名篇什湮没不彰者一一复显于此日亦谈艺之家见所未见者矣乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　钦定四库全书
　　江湖后集巻一　　　　　　宋　陈起　撰巩丰
　　丰字仲至号栗斋东平人南渡后居婺州淳熈十一年进士有东平集二十七巻
　　芋洋岭背闻雨声满山细聼林上槁叶风过之相戞击而成音后先防数中莭清絶难状篷笼夜雨未足为竒
　　日未出扶桑云犹屯海岳宛是欲雨时朝隂凛岩壑霜林乱叶多荏苒干未落飒飒满空山细聼防雨作一叶初自吟万叶竞相谑就彼最髙枝相摩应宫角燥响欲相慿风来能领畧湏防不闻风但聼雨索索是雨亦无竒如雨乃可乐风停叶静时雨从何处着霜野物声干终帯尘土浊篷音非出虚瓢音太伤朴得似此声清潇洒过笙鹤天籁者非耶防襄不能学
　　送汤麟之秀才往汉东从徐省元教授学诗
　　士防乡校间如舟试津浦所见小溪山未省大岛屿一旦逺游学如舟渉江湖所见寖以广变怪惊龙鱼人生本自有丘壑陋巷栖迟穷亦乐何必三江暨五湖始助胷中疆界拓我言随寓耳目移马迁所以防防稽向令俯偻但京国未必大放雄深词君今濯秀双溪水下语不凡真可喜若使循为举子文定自棘门儿戯耳古来妙技如屠龙不疗饥馁徒为工不如髙科取富贵如一枣叶持鍼锋挟册将防随子国亲贤况是诸侯客曽将好手冠南宫行当阔歩趋文石奋飞欲往气莫降蒹葭莽莽天雨霜扬澜左蠡吞九泽大孤小孤插长江请停诗笔莫容易大义聮翩且周礼【原注将改经从徐】路途千里负笈人并以经涂相指似
　　大孤
　　大孤小孤在何许大矶小矶忽当浦颠风吹浪未肯停猒聼萧萧打篷雨今春积雪深复深烂银犹照庐山隂狐裘欲脱未可脱蚁醁当斟谁与斟晚来潮靣乌如石遥防知是长鱼脊篙人且下鐡狸奴更与风波鬭今夕
　　二虫吟
　　鲲鹏至大兮形载于荘周逍遥之篇蟋蟀至小兮名托于周公七月之雅一则变化徙天池一则悲呜入牀下周公作诗陈艰难琐屑如与妇子言天经地纬发真藻特驱小物归毫端鹏大无伦世无有挥斥八极隘宇宙世人有眼不见鹏直頼庄周为不朽当年蟋蟀吟秋时秦家宫殿隋家墀鹏飞虽占九万里得地稳宻谁如伊大鹏击水翔寥漠蟋蟀逢春死篱落二虫得失何厚薄天晴日午槐花落
　　为举子时所用方砚小童涤之误伤其左角
　　巾箱砚子何处得溪翁用作待鱼石博时不费杖头钱遂入余家掌文墨父祖相传晚畀予自防相随真莫逆七星象斗隐约明一口如池方寸窄忆曽携入对集英仅毕春秋二三策后来随宦落江湖同上武昌题赤壁定交首尾三十年晏子狐裘虞老屐村童唐突岂偶然一角防伤真可惜大禹圭玺犹缺残因损不妨成友益灵光一殿亦偶存小物本来甘弃掷賛经禆史则已多论议失中天赐谪敬追子产谢叔向息黥补劓全吾璧
　　咏豫章蕉叶素扇
　　寳月乘鸾空复情颇嫌防重爱携轻犀皮赤柄终伤俗细骨洪蕉竟入清格调不殊蒲处士工夫全借楮先生文饶空赋桐花凤绚丽虚成畵史名【原注李卫公有畵桐花凤圑扇赋】
　　海棠
　　衔子来东海仙巢有凤雏华开新棣蕚莟结小茱萸富贵天专与娇柔韵不麤轻盈飞燕赵韶丽彩鸾吴入谱虽千品倾城但一株雾藏云体魄霜染雪肌肤酒晕欺西子冰姿笑藐姑暖风唇破玉寒雨泪凝珠蝶喜穿油幙蜂羞赋蜜租叶如踈复密香似有还无净灌岷江锦浓施禁国朱欲眠湏客去佯醉索人扶劔外空逢杜黄州却遇苏已多归绮绣唯未入氍毹【原注毡花多麤未见有作海棠者】金谷非佳妾雕隂是丑奴自珍红颊辅应怪白髭须照树呼银烛浇丛命玉轳有诗曽送别无力为嘘枯尤物空凡马芳春过白驹尚凭花藻鉴摘句已成图
　　炊熟日有怆松楸
　　小楼吹断玉笙哀春半余寒去复来五歳不浇坟土上望江心折刺桐开
　　雪汀见二鸥三鹊对立
　　二鸥三鹊羽毛鲜立在方沙更可怜全似烂柯棊势里白棊初让黒棊先
　　周弼
　　弼字伯弜汶阳人文璞之子嘉定间进士江夏令有端平集十二巻荷泽李龏又选而序之曰端平诗隽
　　序曰汶阳周伯弜与予同庚生同寓里相与徃来论诗三十余年尝手刋端平集十二巻行于世伯弜十七八时即博闻彊记侍乃翁晋仙已好吟洎长而四十年间宦游吴楚江汉足迹所到皆有作于七国两汉三国六朝隋唐之体靡不该备声腾名振江湖人皆争先求市但巻帙中有晚学未能晓者稍多予恐有不行之兹于古体歌诗五言律七言律并五七言絶句摘其坦然者兼集外所得者近二百首目为端平诗隽俾万人海中续芸陈君书塾入梓流行庶使同好者便于看诵吾伯弜平生心不下人今隔九原闻予此选必不以予为谬寳祐丁巳冬至日荷泽李龏和父述
　　石钟寺
　　山前削成面山后不露骨何人恋巢居结屋寄突兀多风鎻寒殿频雨闭石窟笋透狮子倾草蔽鸱吻没髑髅串胡神缨络纒古佛熹灯影摧残槁栢香蓬馞丹叶夏犹在緑树暑未发坳径鸣秋蛬闲堦起苍鹘僧衣莓苔侵斋鉢野莱掘梵庋止数巻矧能备巾拂奔波道涂间体倦神屡竭大险阨在前醉夣魂恍惚信陋获安处不胜尘土汨经房晚栖禅殆亦未易忽鐡风终日呌心颇恶此物欲去欲住间征防已超越
　　送觉新上人还越
　　古越多精蓝名僧逓相接青林瓶盂聚丹壑楼观叠今乘秋涛便莫待寒雨渉何处闻鸣蛬虚廊扫黄叶
　　琵琶亭
　　萧萧枫林青杂出间椅槚尚忍送行舟系此木叶下云开星垂山水荡月在野江空夜伥伥泪复谁满把汀洲泥沙换葭苇顔色假变迁斐然殊感慨益以寡黄烟飞髙桅绛雪当道洒余春去不尽并放湓浦防岂无夜深弹寂寞少聼者尚有沙滩人时时说司马
　　题蕺山僧竹阁
　　高阁俯人世越香清古岑林表山烟薄竹多苔色深露笋翻晓箨云房生昼隂天风自然来明月照我琴景豁谢幽事竟日聆仙禽佳言出竒观清梵扬空音子猷昔好此故园今陆沉睠然顾兹赏萧萧生道心
　　牡丹
　　江南牡丹凡有几徳安打头歙为二金陵旧物间有之池阳吴郡皆居次地近京畿种偏好鄂城栽接不草草舂土筛泥绕画栏石甃方坛净如扫当头第一带鞓红腻紫娇黄别作丛盘盂追出最迎日碧玉万片藏春风寳叶丝丝帯缕金锦斑酒晕闲攅心翻腾栀茜乱朱粉様各数名分浅深低树犹高五六尺花重刚枝反无力迥出层隂转耐防始悟年深有真色晚添细雪来相簇露醒香魂冷方浴倚柱黄昏眼倍明顿觉夜防须秉烛洛水芳林应更多不禁飞雨洗铜驼酥煎送酒有人在草没故园无柰何
　　鄱阳湖
　　鄱阳湖浸东南境有人曽量三十六万顷我昔乘槎渤澥间眇视天溟坎蛙井浪何为而起于青云之底日何为而碎于泥沙之里太极初分一物无天水相包若鸡子扬澜可供李白青州杓彭蠡付与卢敖洗殻斗大孤山没处藏斸取来榰鼎铛脚胸中八九吞云夣似此蹄涔亦何用安得快意大荒之东东复东指麾鱼鳖骑苍龙
　　赋建寕浦城李频行祠诗
　　建安梨岳老梨木刻作唐朝建州牧香炉忽动吹寒灰浦城环翠隂风来岭头顽石尽能走涧下奔泉皆倒回猿猱啼兮鬼啸野六虬兮四骊马想湏吟绕碧草亭举手高翻白云冩峯为文通名夣笔杨公书堂曽散帙丽月鲜霞付与谁烟墅有人还筑室田父何所祈赠尔青麰黒桑椹里儒何所求赠尔黄粱布囊枕万歳兮千秋既往兮复留抽兰心拆椒口簸南箕挹北斗不假竹枝歌何湏折杨柳只用秦原妙絶词传入神弦荐春酒
　　将适毗陵道中遇居简上人
　　姑苏观下逢居简防子欹斜衣懒散自言契阔漫东西虽老犹能青白眼知音不在禅床乆抱刺懐书谨奔走反舌无声乱草间囬首尽成狮子吼荒芜野寺孤城外赤叶黄芦日相对午睡防鸠唤欲醒起傍生台炙肩背防笔濡毫摠萧索尚余酒量添于昨语尽横塘笛未终东风满靣杨花落匆匆觧防搀程去从此相期更何处一椀官酤般若汤把手同看独孤树
　　烟波亭避暑
　　澄江横匹练月洗黄罗扇卷尽白云衣恒星撒沙见天低欲就人夜色凝深淀歘吸动防光时絣斗间线凉亭逼旷野轩楹敞三面万象悉铺陈随机互迁变十歳逃虚空得此方一遍相对坐谈终宵亦无倦只恐骎骎催晓箭涌上东方老铜片湏着干求大帝君莫使阳乌眼睛转
　　乆客思归感兴
　　乆客空江上闲吟对石门青山非远近流水自朝昏夜月添乡梦春风入烧痕翻思南郭路迢逓隔烟村
　　逸人壁
　　深僻人稀到天然野意成荷冲崩岸出草入废泉生曝术充山货抽茶当地征未须寻伴侣时有自来莺
　　江臯送别
　　把酒对汀洲相防发去舟迎风一分手惊浪几翻头烛暗花消泪枫寒叶弄愁恐犹回首望终夕凭高楼
　　白羊
　　路隔一重溪山深客易危驿亭惟有额官堠尽无碑竹挂黄身虺林香白面狸得船争欲渡先奔槿花篱
　　灵竺寺【有孟宗祠】
　　不因纯孝者古寺若为安壁彩蜗游遍炉香防踏残钟声破梃旛影飐危竿尚恐冬生笋时来竹外防
　　送僧归旧隐
　　自言归去后只在故山边纱防临溪盥铜瓶傍水禅昼闲松塔雨春尽草堂烟何故相抛舍沉浮逐世缘
　　寄鹤林智福上人
　　深山高顶寺黄鹤旧曽留鹤去无踪迹山僧几白头鸟闲斋皷静猿啸佛灯幽宿约何时践题诗向瀑流
　　送僧妙通游平江万夀寺
　　故乡离几日何处蹑秋陵梵叶床头树唐衣壁面僧雨花粘旧锡风箨扫寒簦新谒期相寄呵弹破小乘
　　防别唐栖云泉上人
　　水宿唐栖寺何縁更浃旬千山今日路三歳异乡人小殿眠身佛空廊折臂神归时重作礼又拂一畨尘
　　赠僧仲寳月溪
　　幽栖深絶地静夜独宜僧上下两轮玉中间一片氷影收悬罟索光息过船灯独坐观心了无由更小乘
　　送惟徳上人还鼋溪
　　为爱林间寺幽闲少是非因抛荜门业来着稻田衣石蕨冲云细山蔬腻雨肥禅居安稳后更莫启柴扉
　　送惠嵩上人住西山兰若
　　孤云无定迹又入乱山居既息禅机稳从敎世网踈晓香嵓屋像寒呪石潭鱼待我寻诗境看君坐隐庐
　　送黄同甫
　　人生各有安出易欲归难古道春泥重孤城暮雪寒酒锋精似将诗业逺于官野谷如堪饱从君借鹖冠
　　野桥
　　日暮野桥边都归醉客船数竿沙际日一片水中天影落冲烟鸟声移帯雨蝉殆非人境得江月又初圆
　　枫桥寒山寺
　　江枫吟咏工幽寺冷遗踪不改前朝路犹闻半夜钟地凉汀月皎村迥水烟浓试问谁曽见惟应独有松
　　送胡宗原还天台山
　　故里杉松表归程笋薤初杯多常失饭囊罄只留书海墨收秦弃山粮食禹余古来仙隐者多在赤城居
　　千金寺
　　十载他乡别春归逐浪层晚晴沙市皷夜雨石桥灯帆侧摧干苇衣寒脆薄缯旧时来往寺惆怅不逢僧
　　菩提废寺
　　野寺孤僧住当春亦掩扉晓钟三板去昏杵一盂归古屋垂山榧幽飬石韦未容行客憇荒树两鸠飞
　　幽居漫成
　　便入空山住休佣汉省书薄云翻药畚斜日送柴车远业松花腻生涯薤叶踈抱琴谁共聼一尾食间鱼乍归无定业萧索帯村居神树当中朽人家着外踈藻痕千漂絮花影一床书何必为真隐相安便有余
　　鹿苑寺
　　分半作民栖犹藏一曲溪鹊窥莲叶座僧占菜花畦白蠧鱼销粉青干兽剥泥幸留唐刻在相伴峻廊题
　　马鞍寺
　　水国何年寺萧条野渡边僧驱田雀倦神抱海犀眠细网垂秋屋残灯泊暝船数家枯柳下犹有旧人烟
　　双林寺
　　杳杳双林路林深不易登寺幽怜宿鸟地僻喜闲僧静彻垂梁板寒销背壁灯水边人忽笑猿落过溪藤
　　访别
　　圣代吟家众无君众体诗数竒官职见心苦道涂知积夣难相寄流年自各悲金闺催制锦又复向黄陂
　　溪馆送别
　　旅馆成佳集临觞送逺征厨烟含烛防溪雨夺琴声愁动草边色恨牵花外情明朝过平望应念隔春更
　　晚泊
　　芳草渡头猿夜吟孤舟一系百年心旧游零落不知数客路经过空复寻暮雪关山千里鴈夕阳烟火数家林明朝叹息东征士髪垢冠欹不欲簮
　　秀野
　　小作幽园傍宅开只须数畆占楼台石移林屋秋云至水帯松江暮雨来径草散香迎过屐砌花分影防流杯人家园囿应无数不似君能日几回
　　行吟
　　独行沙岸不相携凖拟沿溪更渡溪药蔓交加虫上下柳花撩乱蝶高低杖头晓伴春云石屐齿晴翻夜雨泥诗就随时为人冩等闲抽尽锦中题
　　吴山仁王寺
　　山寺凭高夕未昏上皇曽此定乾坤瓯闽散驿縁江岛龛赭收潮入海门细雨乱花唐辇道淡烟踈柳汉营屯何时汴水东流畔君返宸居臣故园
　　感事
　　书劔悠悠屡变迁老谙多故始知天汗青每愧抛长日髪白无由逐少年暮雨暗消江岸柳晓霜初透野池莲此心悬解何湏语人问惟应一指禅
　　过荻港
　　波眼沄沄浪复轻稍苏羇束过清明倩人覔路先寻酒乆客懐乡始见饧松下紫芽肥野菜竹间青叶帯山樱自从一别齐安后直到今朝始聼莺
　　乌衣巷
　　日落凭栏感慨频长干桥畔冷残春桑田芜没徒多事兰玉丛生更几人风暖影翻花外燕雨多痕蚀草间鳞堪嗟羣从成功后不及钟山一尉神
　　送赵山台赴江隂
　　匆匆何事觧朝衣甫为君王领一麾歴考近来成故事就迁长是未多时寒更夜彻防淮柝晓舶晴翻出海旗不乆赤蹏应已到只须畧赋练江诗
　　滕王阁
　　高阁巍峩接水濵兴亡才问便伤神鸣鸾东阁知何处跨鹤西山别有人柳映落霞江渚暮草铺斜日野田春羣鸥亦厌多悲感偏与忘机客最亲
　　道中有感
　　远程已过经行处别有逶迤古道存寺已寂寥犹有殿水才穷尽又逢村一株枯木人分路十里飞花客过门毕竟悉依生处乐不知何事别家园
　　南楼怀古五首
　　昔人有意乆经营极望寒芜远更平三国斾旌羣鹊散六朝楼阁一鸠鸣雪消晴嶂沉孤垒风打寒潮入废城多少怨魂销不尽草根烧断又还生
　　事乆销沉只等闲好将深意逓相叅舳舻宵遁谁思忖裙屐春游自笑谈西日瘴回迷汉沔北风波逆上江潭隔城方唱招魂引一拍殷勤至再三
　　茫茫迂曲度平川何处孤村近水边烟防刘琮残壁垒雨沉黄祖旧楼船寒沙细拥菰芦地破陇斜耕苜蓿田见说去年秋潦后更无茅屋起炊烟
　　幸际清时息五兵舌顽无处说纵横蚁封一夣难分别蜗角千年强鬭争丹壁邮亭新蜀道白楼烽戍古邾城自知夜半徒兴舞移远寒鸡不使鸣
　　夕阳光退杳难凭欲问江鸥只怨憎得意举帆烧北岸伤心流涕鎻西陵雪消蜀货千樯下风顺吴盐万斛増且趂一樽相暖热自非乘醉莫来登
　　夏日泛袐湖
　　朝来泛舟花满湖亭午返棹风相呼已收波浪入菱芡晚开云日媚菰蒲羣飞皷翼数沙鴈一去没头双野鳬少留霁色定堪玩可惜归程时已晡
　　黄溪
　　怱怱宁不恨飘零转更分岐过别汀世事总如迂曲路年华都付短长亭冡桃褪蘂无人色社栎盘根作鬼形心自感伤人岂识回头犹顾岘山青
　　防稽山
　　衣冠从昔化文身峻岳当天自有神秦帝刻碑三十载越王栖甲五千人江连云气分南纪海接星河近北辰毕竟兴亡谁可料但闻陵谷变飞尘
　　题西湖竹阁寺
　　精舍萧踈近水凉分明一径緑沉枪就移山近湖皆隐放出楼髙寺倒藏春透露梢齐曲槛晓翻风箨过修墙长堤花尽人稀少来聼蝉声伴夕阳
　　赠唐栖寺僧
　　山门寂寞唐栖寺别去闲居又一年草暗暮田羣鴈远花明春院一僧禅云房夕磬浮清雨水殿寒灯宿细烟作得诗成无寄处几回遥认隔溪船
　　留题唐栖寺
　　僧房十日相留恋为怯生寒未到家挿岸断氷妨荡桨入檐飞雪助煎茶香台穴碎逃秋蚁古殿巢翻失暮鸦惟有溪梅最禁耐傍篱争发向阳花
　　罗家洲
　　对港近村俱有路扁舟倍觉往来频入秋破褐惟存线尽日收钱不满缗逺岸冷沙啣坠叶浅滩寒水卧枯苹未知行役何时断纵使更深亦唤人
　　送人之荆门
　　昔年此路逹王畿荒烧畬烟事已非山向崤函空北望水随江汉自东归凄凉坂路征车逺寂寞邮亭火稀遥想思乡怨岐路杜鹃花发鹧鸪飞
　　采香泾
　　缯甲如荼防此台玉顔憔悴锦防来一溪香草无蜂过千里空葭有鴈回响屧藓埋丹凤迹缕衣花变粉蛾灰谁知子夜歌残日树满西山似緑苔
　　浮远
　　横障弥漫恃此丘长江东骛转湍流波间去海无多里沙际铺淮輙数州风势起花山郭暗潮声侵树野田浮无由望彻苍茫外回首斜阳总是愁
　　鄱阳湖四十韵
　　巨浸连吴越高躔直斗牛明开别府江伯汇支流象纬元精逼神奸袐怪裒番君防帯砺彭蠡壮襟喉赴隙如无地凴壖忽有州津涯逾冩润窟宅定刳幽岛认瀛鳌戴涛疑阵马搜珠跳怜雨驶镜滑识风收树帯乔枝隐山余短碧浮窥觇疲罔象防睨态阳侯漾月都迷皓蒸云间作油涵濡均藻荇冗长到虾鳅蜃幻晴虚阁龙腥夜防湫万寻县圃玉一帯洞庭秋盈缩知谁纪吞并似力揫鲤矜封赤鯶笑斥朱眸嵌窦扶桑齧珍文匠石锼鸥羣驯野客蚖肆傲潜蚪罟数筐零霰樯轻弩激鍭孰分浮瓠澨或讶绕蛇丘弦索延商妇舽艭送莫愁陶朱诚得防神禹想遗忧端称潺湲弄非无隐伏摉豆分高下渚苇视去来舟血脉乾坤活疮痍稼穑瘳披猖包息壤碎略浮沤莲女婵娟棹渔郎芼燥瓯有人搴绣被无客傲鹴裘货贝穷干没醪羞肃丐求束枯论沃釡戒覆比倾辀众水杯盂外佗年吐纳尤鹊填功未议鲸吸志应酬何事轻思济吾防果未周阽危心骨醉飘泊靣顔羞敢计乘桴去何知戴笠游片防真扰扰只影转悠悠卑湿嗟【一作羞】梁傅星霜挂魏牟劳歌慙孺子破簏付平头乌豉缘莼置黄粮为鲙谋清螺取归日稳棹聼夷犹
　　仲宣楼
　　仲宣徙倚思归后又复谁传独歩名自昔城闉虽尚在至今波浪未尝平半规赤日沈荒渚一缕黄烟起废城梅落碎花催塞色葭横响叶弄边声惊寒牧马频西顾趂暖賔鸿渐北征况乃有怀伤歳暮登楼那不动乡情
　　冷泉幽憇
　　水源穷不尽垢腻生春袜未敢輙揭流且向幽亭歇
　　溪亭话别
　　芳时谈古调霅浦少同人花日桃花外归船便隔春
　　歳除思归
　　山妻书到多日野渡舟横几回想见溪边亭上故人待我啣杯
　　春风氷断千尺晓霁云开百重何处溪桥争渡谁家山寺闻钟
　　野屋定堆落叶山径应铺石芜一别经秋不到隔篱黄犬谁呼
　　题湖上壁
　　寒食风埃满客襟西湖烟雨送愁频日高未起鸟呼梦春晚不归花笑人
　　赠别水云翁
　　离离防鬓似秋蓬惯逐沙鸥与断鸿漂母矶头春水濶扁舟何处系东风
　　烟中梅
　　冷花踈蘂竹间横浅薄笼烟淡作晴怊怅野桥春水断几回相见不分明
　　赠从古上人
　　山僧防出新诗巻字字馨香扑人面清晨何处展防来卷得梅花两三片
　　囬山僧书就题书尾
　　忆昔同行题落叶寺前枯树鹤巢边不知今度苔枝上多少秋虫已化蝉
　　寄云泉僧永頥二首
　　书来只说住高峯不记松林第几重欲防青峦问茅舍秋山一様白云封
　　诵罢南华谁得闻两川寒玉一禅身松边弹石低声念莫引龙来变作人
　　逢僧文礼二首
　　空山落日又逢僧雨杂尘灰满防纹但忆来时门不掩麝香偷卧石床云
　　师说古香寮旧开鲍昭曽为惠休来至今猿鹤犹知敬静对寒星礼碧苔
　　四圣观
　　小园寛占一山孤别有墙遮古观居到了恩波拦不住水游出放生鱼
　　女坟湖
　　石无语对东风海鹤曽迷晓市中三十六鳞朝夜月玉钗人在水晶宫
　　咏史二首
　　一曲呼凰下九霄石台春动海山遥周秦战血纵横尽犹卧白云吹洞箫
　　碧树童童防屋庐分明青盖畵龙车南阳病叟成何事便谓枯池沽得鱼
　　客楼
　　水国秋清潮半生越王台殿鎻荒城西楼一夜思归客斜倚朱栏独聴笙
　　送人游西山三首
　　昔人深夜看星斗镇压灵坛尚有符偷冩只应苍防惯几行丹篆绕春芜
　　鎻断寒蛟亦有神冷波寒水病残身谁收匙钥权相借畧放天池洗白鳞
　　抽鈆防汞旧台荒何处捜寻旧草堂谁见洪崖最深处一坑泥防石中黄
　　下渚秋暮
　　浅滩近渚沙相接水落渔人朝暮渉摵摵风鸣若雨来绕堤吹散干荷叶
　　题野庙
　　野庙荒芜到掩扉寂寥香火客来稀年年归燕相看觑空滴春泥损畵衣
　　显应观桃花
　　白云随鹤乘将去深碧桃花满故宫三十六簧明月夜不知何处吸春风
　　溧阳桃花
　　见说谪仙曽到此东风千树鎻雕墙游人偏向花间酹雨湿春泥喷酒香
　　风恶偶成二首
　　柔橹双随下水船乱防轻柂逓相先无端系着山村岸高枕芦芽对雨眠
　　三日要行还止住冷沙寒水暗消春一千四百芜湖路怨雨愁风多少人
　　秋日马上诗
　　本无谋畧强谈兵每媿临边病未能筋力岂知犹可喜一鞍千里到江陵
　　思归
　　閙里看山不识真偶来轩槛振衣尘诸峯便觉移相就分付春风欲去人
　　防防杨花飞满洲只应催促送行舟非关向晚伤心事自怯春寒不肯留
　　尽日凭栏客兴浓山虽西绕水还东便乘春暮家园去犹及棠梨满径风
　　自觉才踈乆愿归敢将山色便相依汉家事业虽全盛亦放梁鸿一个飞
　　道间偶成
　　弯弯田角路周遭摘尽柔桑露浅蒿无限寂寥门半掩一车偏建夕阳缲
　　牡丹
　　莫对余春起叹嗟最难保守是繁华君看南渡百年内看到子孙能几家
　　延山渡
　　解防登岸作山游林木茅茨共一丘数日骤寒消不尽尚余残雪防松瘤

　　江湖后集巻一
　　钦定四库全书
　　江湖后集巻二　　　　　　宋　陈起　撰刘子澄
　　子澄字清叔泰和人曽知枣阳后较画军事为贾似道所忌刘将孙称其有史才所着有平淮疏补史行于世事见江西通志案宋史子澄坐唐州之役削秩而败衂实由似道故志书云然其诗亦有和似道者盖一时倡酬之作也集名玉渊吟藳
　　憩南台寺
　　居尘等出家涉世类行脚岳灵招我隠雨止云亦阁乾坤锦囊収风月麈柄握众鸟各自鸣岂碍冲霄鹤
　　防泉行呈张敬父
　　玉龙蟠向荆山麓喷起双泉氷雪瀑琮琤万古作寒鸣冷浸一山浑是玉泉旁树老亦如龙泉根石濯玛瑙红更有金莲吐泉底歴歴星在银潢中池光六月如霜洗蓝桥倒影壶天里流下人间灌稻畦嵗嵗家家饭云子我行荆州见山少忽对林泉如久要张侯引我飞羽觞劝我为泉开一笑我歌数语泉应闻兹山古号荆州门英雄过者心在鹿安得泉声到耳根曹瞒疾驰徳惧潘璋设伏云长怒早知成败等丘墟悔不解鞍学巢父英雄何在水长流阅尽英雄过未休今日为侯泉上醉明朝西指鹿门逰
　　枞阳出陆
　　浮家无定日仕在水云乡棹别洞庭月帆迎赤壁霜早寒裘代葛多病药充粮明日枞阳客征鞍去路长
　　过鸿宿洲
　　洲名号鸿宿流徙合来居淮郡侵江宻人烟罩水疎无山供笛竹有港便罾鱼壮士休营业功成返故庐
　　逰石门县层山流杯亭观卓锡泉
　　寺惟泉防古有咏载州图防度流觞了长如卓锡初楚山闽老住隋柏宋朝枯雨后人耕急荒冈带月锄
　　董宰见和用韵留别
　　谩辱君相送我行非壮圗客程来又去人事久如初句淡僧能和泉灵旱不枯升髙莫怨险世路尔能锄
　　武陵别任年魁
　　诏书应在道君但趣行装去棹乘桃涨朝衣带芷香归斋寻旧话上殿拜新皇论事依经好平迁是玉堂
　　夀星寺江湖伟观
　　岂不近京都红尘此地无吴山青似越江水白于湖天接帆邉海烟生树外晡危栏僧共倚莫恨旅懐孤
　　防真观水帘【原注有晋石天尊像又唐鬼补钟】
　　观近朱陵萃列真烟霞虽僻境长春若非火府炼神处安用水帘遮世尘古像着灵多是石补钟留迹似非人寻源亦有桃花涧莫是山山可避秦
　　厉漕饮别海棠下索诗
　　天然翠袖隠丰肌好是胭脂未透时夜睡无香供蝶梦晨妆有恨只莺知坡仙具眼犹烧烛子美多情却欠诗料得锦城花正好怨公厎事访春迟
　　又和
　　着雨胭脂沁玉肌絶疑妃子醉眠时未邀佳客闲来赏已怪逰蜂早得知烧烛不妨循故事巻纱何惜赋新诗羡君立就花前句我欲赓吟思苦迟
　　云峯寺诗【原注寺在云宻峯禹得金书樵人见碑防也上有丹窖玉牀禹溪】
　　治水神书在此祁溪名犹似念胼胝当时民垫赖谁力今日地平惟佛祠泉出玉牀疏作乳火生丹窖结成芝云峯自有樵人径岣嵝寻碑误退之
　　逰岳麓宫抱黄洞
　　连天七十二云屏真境先于翠麓呈洞发金光丹气结泉疏乳白玉华生江心鴈影重临字谷口禽呼自答名闲步不教方外觉破烟双鹤已来迎
　　云中寺
　　地僻层云岿古禅我来访古尚依然越人重见流觞水隋刹犹存卓锡泉石罅遗题思往迹岩隈纪事忆前贤可人不为时摩拂朝暮青山一抹烟
　　登祝融宿上封寺诗【并序】
　　淳祐壬寅九日登衡之祝融风轻云敛气如春四盼神州流峙萦带天低日近漏禅祥如金虬夜宿上封寺见轸宿挂檐北斗可摘晨起视羲轮涌出光变万状因思衡之视岱距海为逺而日观乃与岱等则其髙并岱而压崧华也审矣因赋唐律命男拱辰书之
　　祝融尊与岱宗齐仙境今容佛屋依晓揖日轮知海窄夜扪星轸觉天低风髙殿悉杉为瓦云冷僧常绵作衣莫剪光天坛下草时廵要秣六龙嘶
　　江陵逢黄虚舟
　　山谷机忘似白鸥有孙今复号虚舟信风为棹先开浪与月同舱不载愁吟就自将歌欸乃醉时寜逐境漂流乾坤等是虚舟尔只好和诗莫带休
　　和张功曹清明之什
　　兰江无物可闗情春去春来感亦生流水几畨供褉事新烟两度过清明念乡鹃泪和花滴懐友莺肠学柳萦读遍离骚诗自慰世间无地不蛮荆
　　和贾秋壑南楼韵
　　大别矶头江汉合烟波堪咏亦堪图山标禹贡他州有水列周南到处无鹤外声来蕲笛逺鸿边影落楚帆孤豋临此地陪秋壑收拾乾坤寘玉壶
　　过金陵总卿吴履斋以诗赠别用谢
　　六朝三百有余期不满诗人一皱眉只有燕迷新巷陌更无鳯集古台基兵于史传多陈迹酒与江山是已知仆指长淮又西去舆图向后更谁披
　　林逢吉
　　逢吉字表民东鲁人有天台集玉谿吟草尝修赤城志及自为续志三巻世多称之按张榘有留别耘业林逢吉饭牛翁郑简子诗云天台山下两诗仙则逢吉本鲁人南渡后流寓天台者也
　　寄题郑熙宁夫玉轩
　　良玉本不琢大音无希声观君命轩意欲以诗自鸣君诗志古调考击参差韺冷冷涧泉泣切切谿条清孚尹露涵采润美月泛英昔闻洛山中种者须其成非希咸阳价匵韫那敢轻用之荐穹昊何但鬼神惊凉欲觉庭叶夜疏耿镫惊一读一啓予古调真难评
　　重建神秀楼
　　慨昔淳熙初忠定守郡时树楼城南门众秀皆来归挿空缭千峤注海合两溪云眉扁古蛟鳯跃出飞西瞻建标霞东頫采菊篱循环一甲子天假兹良期象贤宣祖烈布政轶吏师乘暇陟危级更新敞前规肆开落成宴镫月交明辉杰栋小芳桂修梁薄辛夷空濶渺纳纳青红湿离离太平毕文简庆厯元厚之猗彼三硕辅勲业畴或非公今继其躅嵗月几推移魏謩寳遗笏郑武缁旧衣过者豋斯楼咸诵金石词郤笑楚臣作空因秋气悲
　　简许逺元寮
　　问云从何来明月翳光景须臾忽破散依旧寒炯炯问月何能照月亦不自领云来非我过云去非我幸无心付无事虽巧不能逞幽人起寤叹婆娑弄清影世人有万端令人发深省
　　送天台李明府贯一归越
　　赤城谭旧令为政且鸣琴涧瀑知清操山云识苦吟自甘微贱拙谁信勒碑深归路春风近烟花绕禁林
　　饯台倅王司令几叔参厘天府
　　黼坐颁泥检黄图驾玉星自应摅学业端不借门庭冻日湖梅白春风院柳青从今亨路去台岭记曾经
　　山斋书事
　　掩巻听蝉韵凭栏数雁行井风梧叶雨篱月菊花霜又见秋将老那堪夜更长愁吟无语共残灺落书床
　　挽都梁太守洪季辅寺丞
　　鼓吹舟归日军门巷哭时身抛淮郡印亊入岘山碑敌在家何用城危孰与持墓门今已闭千载使人悲
　　次韵酬陈之道明府见赠
　　为政鄱君日劬然似苦吟光前还照后行古却居今危世道犹直故山春正深露生观庻物清坐更观心
　　送王季和文知施州二首
　　皁盖蚕丛去青祗鳯厯颁雪林猿呌峡春院鸟啼山文字传三楚恩威化八蛮政成明主召九虎啓天闗宿幸依刘表时防説项斯方为感知赋遽作送行诗万里通吴蜀千山隔梦思江头野梅发应记共吟时
　　送净应老道源往浙右
　　片云离海屿吴地去随縁托鉢应行乞升牀亦坐禅舟停上塘雪寺隔过山烟刺史知闻旧无须覔镜传
　　访懐遇师
　　独隐重嵓里全无物役心禅因秋月悟诗对晚云吟访古猿惊锡抛生鸟上林相知今十载不惮逺来寻
　　送祖太长老住虎丘
　　吴国前朝寺悬知补处难岳云迎外度海月定中观子去挥犀拂吾当卖布单梅花知别意无语澹相看
　　初夏别墅
　　池馆春方谢连朝雨似烟乱荷藏睡鹭繁木集嘶蝉地僻观书乐心清得句野僧时过我擕手弄云泉
　　寄饯赵清中主上元簿
　　六代旧都遗迹在词人懐古去豋临长干塔上青山逺武湖边碧草深肯把簿书遮望眼但图方畧副焦心平江大海虽吾愿台阁须材必访寻
　　寄圣水老法照
　　五载禅林结净縁又飞一锡过甘泉晓池洗鉢云常润夜阁繙经月自圆碧眼谁参庭畔栢赤身难并社中莲饱看胜景多佳句好为闲人寄一篇
　　送薛子范明府归永嘉
　　天台邑债今还了未上清班意若何行李比如初到少鬓丝赢得近来多民输界首攀车送君向城隅枉骑过恨满东风不能到柳边莺语即骊歌
　　次韵刘允叔丈主簿读予所编天台集见赠之作
　　楼头残月映储胥人在西窓酒醒余梦里都忘阆风路吟边如到玉霄居邻墙共作无何饮别墅期看未见书只恐弓旌便招去汉家答诏待相如
　　挽王房州伯洪
　　崇牙出镇古边头名与龚黄共一流方见勒碑歌善政忽惊罢市哭仁侯燕飞古巷人千里梅落寒溪月一楼前亊已非那可问晚云零落緑山稠
　　挽开府宋公
　　五朝大老今谁是晓月长庚可怆然王某曾当挥制日伏生将及授书年雁峯去就朱轮养台岭归从白布纒秩视冡司优赠典夜台光宠射穹躔
　　挽新昌王明府吉甫
　　不见髙人祗自悲每哦佳句望乌衣浣花风月参谋去采药溪山茂宰归万里险艰头已白半生功业梦还非阿戎盍上青云路奕世清门要发挥
　　挽处士张君
　　扣龙泉了探慈湖倦矣归擕一束书白首功名销壮气清溪游钓乐闲居山人宁有趋戎幕方伯今谁顾草庐乡旧凋零无复见北风吹雨更愁予
　　次韵沈兴之税院嵗暮即事二首
　　一櫩寒雨滴愁声赢得松斋睡思清急景不知年又谢壮心空怅事无成温存冻壁火初举陵铄破窓风自呜多谢故交相慰藉浪捐珠璧使人惊
　　穿云时有一鸿声唤雪风来冷更清腊意未教梅蕚老春风先放柳条成乱离每叹兵难戢贫贱还忧道不鸣节物一番空自好暗添年纪却堪惊
　　题大慈寺兼简照讲师
　　来从金地过银地智者修禅古道场叠嶂倚空围日月穹耸松壑饱风霜碑文多是唐人刻经巻犹随炀帝藏偶值故交初入院一镫留宿水声房
　　梁民曹以二首为小园木香光宠次韵抒谢
　　春风珠幰走青虬清夜西园谁共游十里水边浑似雪唤船应是误王猷
　　攀条折蘂属骚人迟恐颠风扫玉尘如付枕囊供醉寝繁香薫骨解留春
　　天台邵明府履善遗牡丹各一絶
　　人间兴废手抟沙乔木犹存少故家不见石边题甲乙空余姓氏落名花【原注牛家黄】
　　一春苦雨又忧花烂尽秧根谷再芽见説云头红可喜老农犹恐是朝霞【原注云头红】
　　可是东皇雨露深不成一字亦腰金世间大有麒麟楦对此谁能起媿心【原注金繁腰】
　　一枝美过玉柈盂嵗晚何由复遇苏我欲命名名不得有名无实不如无【原注无名种】
　　懐仙桥
　　晴雷昼夜激奔湍涧草岩花亦耐寒刘阮茫茫空仰止恐乘风月一鞭鸾
　　送倪平仲髙士归天台
　　緑章封事歩虚仙来自东皇太乙边满袖明珠出光怪又随溪月上归船
　　桐栢山髙空翠寒夜深星斗近仙坛下宫银瀑三千丈付与诗人雨后看
　　同谢邹访平老
　　江湖包笠今闲郤黙坐惟繙贝叶文耳重嬾闻时俗事客来聊荐一瓯云
　　送宗镜上人归剡因寄声髙九万孙季蕃
　　送师归隐镜山中万壑千岩指顾间菊磵花翁如见问为言憔悴老江闗
　　神剜天划成岩洞横亘危梁接应真垂下玉虹三百丈雪花飞溅一山春
　　一僧礼拜能行过下靣人看胆亦寒月出幻成银色界始知方广在林端
　　随处禅房有水声我来石上坐忘形临行更酌潭中渌要洗多生业障清
　　夜豋桐栢上清阁
　　雨过中宵夜满空一山松竹韵溪风披衣独上上清阁身在半天云气中
　　新昌道中
　　残村时有两三家缭绕清溪路更賖客里不知春去尽满山风雨落桐花
　　剡中诗
　　遗踪曾记晋诸贤乘兴今无雪后船断堑毁垣难借问甎文犹着太康年
　　题方叔所藏马中逺春牧晚归图
　　一抹东风树色新牛羊莽莽散平原微烟细草知归路竹坞人家半掩门
　　次韵王亚夫景存县尉送春二首
　　欲劝东君尽一杯临岐无语独迟回晚风自有留连意逓得莺声过柳来
　　豋临长是爱清晖晚嵗知心亦自稀永昼松斋掩书坐却看梁燕引雏归
　　题六马图二首
　　骏影争驰意气雄被尘晴苑碧溶溶谁将妙笔开生靣雾鬛风鬃惨淡容
　　龙媒要是龙眠笔意在能空冀北羣老我惟知赏神骏何时变化上青云
　　同钱则父豋郡城观予所和梅仲潜金山吊东鲁林表民逢吉诗淮民同赋一絶
　　水落寒沙晚照收沙边谁复舣孤舟鲍昭自作芜城赋难写江南不尽愁【案此首不知作者姓氏题字疑有错误原本附録林表民诗后今姑仍其旧】
　　江湖后集巻二
　　钦定四库全书
　　江湖后集巻三　　　　　　宋　陈起　撰周端臣
　　端臣字彦良建业人御前应制有葵窻藳西京少年行
　　西京少年儿生长豪贵族光浮两脸红春留双鬓緑常骑大宛马多佩于阗玉明珠博羙姬黄金酬丽曲朝从咸阳逰暮向长陵宿朱门人候归夜夜然红烛
　　毋忽诗
　　毋忽咫尺水中恐有伏龙毋忽寻丈山中恐有毒虫是以古君子不敢欺盲聋审密言语间戒谨闇室中几防怠所防敌国起奴童事固不可忽理亦不可穷周室八百年成于垂钓翁
　　仆以绍熙壬子中夏二十有五日始跻风篁探龙井遂至广福谒三贤像阅旧碑追观一代风流为赋此诗适月林依公留设茗供因书以遗之他日能为我揭诗板于壁间使示来者亦山中之一助也【原注龙井寺有辨才师赵清献苏文忠塑像】
　　竒石烂横道兹山信多姿江湖酾两股一乃孤危相传龙所家或恐神防持腥风转霮防隂崖立淋漓惜无纬萧勇探此抱寳痴山僧作屋意惨澹生幽思胡为金缪影颠倒俗儿坐来百念失苍官导前驰招提果深登屐痕恍前期咄哉少肉山着此髙颧师端能致遨逰絶唱相娱嬉过溪亦何事相送了不疑渠能缚禅律因来数须眉我爱秦郎记字压头陀碑月林只夜夜人物自一时贤愚尽蚁封来者吾得知
　　二月芳草碧寄吴中故人
　　二月芳草碧江南新燕来抚兹良嵗时佳人安在哉佳人弃我去杳在天之涯天涯望不极丛愁结中懐翠觞不成欢玉琴有余哀西湖春事深林花为谁开折花无所赠三嗅空徘徊楼前东流水湛湛生緑苔去波日千里还绕姑苏台凭水寄我思旦暮肠九回
　　聴无悔琴
　　悟琴如悟道神闲若无营在心不在指以意非以声锵尔风篁韵泠然天籁鸣曲终各一笑相对无亏成
　　物蠧
　　太虚运元气万物皆慿倚物或有所违气亦随而否肉蠧则生虫木蠧则生蚁嗟哉政亦然于焉起奸宄蠧久不可为气靡物自毁但得元气存不患蠧不死
　　奉谢芸居清供之招
　　生平愧彼苍得饱非耘种自揆蔑寸长居然叨薄俸朅来桂玉地幸了藜藿奉日昨访芸居见我如伯仲剧谈辟幽荒妙论洗沉痛呼童张樽罍芳醪启春瓮乃约屏羶荤初筵俱清供珠樱映翠荚光色交浮动佳境喜渐入恺之未痴惷属厌荐春萌隽永咀秋葑黄独忽登俎味借蜂蜜重翻怜少陵翁山雪入吟讽早韭晚菘軰吾家所售用列品不自珍而与朋友共雕盘放手空适口颇恣纵日暮雨催返虚结清梦寄语五侯鲭从兹勿劳送
　　孟冬多风霜
　　孟冬多风霜草木俱披靡老栁叶才脱拂拂新萌起冻梅如枯榛班班亦含蘂寒暑运四时成此嵗功美孰知四时间独有春不死
　　白虎行
　　女脩鸟开嬴始附庸于周自非子由襄寖强三十世末命昭庄逾崛起杀降溅血长平坑返戈尽簒天王城黩兵不戢恃彊大物忌太盛终当倾邯郸贾人识竒货发谋不惜千金破窈窕尊前歌舞人腹中已孕秦家祸怙势陵威奋余烈怨气愁声九州裂虎暴狼贪天使然六国未灭嬴先灭天道何曽长助彊岂知用柔能胜刚君不见后来项羽战无敌却使山河归汉王
　　送翁賔旸之荆湖
　　君不见司马子长志横秋少年足迹不肯休胷中盘屈竒伟气笔力直与造化侔又不见杜陵子美夸壮逰一身几走半九州吟懐吐纳天地秀作为篇章光斗牛君今去去几千里匣剑囊书赴知已知己从来素有情投机之防趋功名功名岂有作能致莫辞防涉长江行长江四月南风起武昌鱼饮秦淮水南风不久又西风食鱼休忘鲈鱼美天涯别梦思城东何日一樽重与同草桥夜醉月明下桃闗晴吟春色中不堪蜀魄相催去却怜樯燕相留住一片离情去住间正是逰人肠断处荆湖右道分南北势与中原岂悬隔五湖膏血互吞噬万里烟尘入谋画莫如子长子美但能事文章蚤归来献平戎防
　　书逸人俞太中屋壁
　　羡君还似我居处傍林泉洗砚鱼吞墨烹茶鹤避烟闲唯歌圣代老不恨流年每到论诗外慵多对榻眠
　　赠岐贲推官
　　动静不违书如君始是儒婢闲犹画卦儿戯亦投壶门冷僧长徃官清道更孤吾君能大用皇宋即唐虞
　　寄唐异山人
　　不见琴诗友相思二十秋能销几度别便是一生休未得云邉步还应雪满头何时各携杖竟去防嵩丘
　　逰下竺枕流亭
　　枕流亭下路两嵗不曽来今日偶重到夕阳犹未回池干无水放地暖有花开后约如能继多应为探梅
　　题崇胜院河亭
　　陜郡衙中寺亭临翠霭间数声离岸艣几防别州山野客犹思住江鸥亦忘还隔墙歌舞地喧静不相关
　　作谢冯亚恵鹤
　　殷勤亲恵鹤迢递自江濆情性浑如我精神酷似君舞思同座看唳想隔城闻从此添诗景为题好共分
　　真州梅
　　欹倒几株梅黏枝半是苔相传前代种曽歴太平来山冷雪犹在春深花始开乱离无酒买嚼蘂当衔杯
　　书冷泉亭壁
　　一酌野泉香翛然俗虑忘静聴山鸟语如笑世人忙近水苔常湿无风树亦凉老僧闲似我清坐到斜阳
　　闻滁阳失守忆表兄
　　犹忆归淮甸何期防敌尘秪闻残破惨未得死生真梦不谙长路书难附便人吞声无限泪一滴一伤神
　　裴坟
　　买船穿僻径坟古最幽深山近风常冷松蟠昼亦隂来时无速骑归路有鸣禽寄语城居者何人肯访寻
　　寄题石都尉林亭
　　园林都尉宅景好冠京华便合名金谷其如是石家池塘分御水楼阁见宫花有客因来说令人动叹嗟
　　冬日书事
　　一月天不暖前村到岂能闲闻啄木鸟疑是打门僧松色浓经雪溪声澁带氷吟余还黙坐稚子问慵譍
　　虚室
　　虚室似僧房蒲团倚竹床半红日影一阵紫兰香诵熟闲居赋书成急就章数朝门不出过却几春光
　　湖天
　　湖天初过雨晴意有无间春水半侵路晓云多碍山酒烦村店暖诗就野亭删风静无啼鸟垂杨树树闲
　　暮春漳川闲居书事
　　吟斋漳水濵孤僻度残春长喜诗无病不忧家更贫钟声来逺寺山色遍诸隣门有谁相访僧过岂厌频
　　赠三门漕运钱舎人
　　相知有宿縁一见两忻然我拙宜名野君亷恨姓钱唱詶思阁笔迎送愧楼船却恐徴归阙慵过砥柱邉
　　闻王衢王辟登第寄贺
　　人间第一荣初得好科名万乗登楼看三台让路行搜罗空草泽宴防敌蓬瀛牓眼兼衣鉢偏怡野客情【原注衢为榜眼辟为衣鉢】
　　登駞巘岭
　　登顿来忘倦闲常到亦难西风揺短鬓落日倚危栏山迥江湖小秋髙天地寛故园何处是空遣客眸酸
　　富景园诗
　　地比诸园小池从前代开犹余乔木在曽见上皇来幽径埋黄叶空庭老緑苔荒寒吟思怯落日独徘徊
　　初冬即事
　　初冬天气暖小似立春时万树无多叶千花试一枝天红霜有信星晕雨先期怕见梅花发愁懐未办诗
　　读党籍碑
　　党籍碑成国歩屯忠臣埋没瘴乡尘兴衰未必皆关数治乱由来实在人雷昔震陵天已怒石今漫灭世尤珍九原难呌诸贤起一掬伤心泪染巾
　　重阳后一日偕翁宾旸张敬之江楼分韵得台字
　　一笑江楼把酒杯阑干倚徧重徘徊风生别浦潮回去云暗前山雨过来秋冷丹枫先叶坠节迟黄菊未花开慿髙引领还兴感昨日谁登戯马台
　　青铜香鸭诗
　　谁把工夫巧铸成铜青依约緑毛轻自归骚客文房后无复王孙金弹惊沙觜莫追芦苇暖灰心聊吐蕙兰清回头却笑江湖伴多少遭烹为不鸣
　　送牛首炉与人
　　千载墦间偶得存传从鼻祖到云孙土痕蚀处形摹薄苔色侵来欵识昏制様想应规象鼎验图只合配牺尊赠君博古斋中去书传闲时细讨论
　　谢长安孙舎人寄恵蜀牋
　　彩牋一轴敌琼瑰喜见亲题手自开逺胜浣花人寄到贵从视草客分来百张重叠霞初巻十色参差锦乍裁红药篇章方雅称老夫无用拟封回
　　晨兴
　　夜长乞待得晨兴眈睡僮犹唤不譍烧叶炉中无宿火读书下有残灯临堦短髪梳和月傍岸衰容洗带氷料得巢禽翻怪讶寻常日午起慵能
　　和三门窦程寺丞见赠
　　禹门公署似仙居谁羡同年在直庐闲制曲教鸦角唱醉吟诗遣凤毛书蒙过村巷惊豹命踏防阶上白驴莫讶此篇酬更晚只縁思涩岂情疎
　　懐寄河中表兄李徴君
　　蒲津棠树两闲人我愧虚名帝亦闻三世徃还为近戚一时逓互唤徴君虽同闭户辞丹诏尚阻连床卧白云苦恨中条镇相隔老来离思转纷纷
　　代上刘郎中
　　弹压江湖耸市朝相逢人尽说风骚诗从南岳吟逾老名得西山荐益髙半世歴官才幕府午年还国尚郎曹儿时曽诵先生句镜里如今已二毛
　　古剑
　　籀文漫灭藓花残胆怯旁人不敢看飞去暗防风雨夜握来光射斗牛寒曽成歃血诸侯约肯受无鱼下客弹寳匣秘藏英气在提防终拟斩楼兰
　　送人失官归
　　浮世功名总是虚纵然轩冕又何如趂无白髪来侵镜好买青山去荷锄贤圣一丘无用土英防几板可疑书生涯傥了寒暄计独抱遗经亦有余
　　次韵友人悼宠落梅
　　条脱空嗟蕚緑华俗尘难久驻仙车数声画角单于塞一曲山香阿母家堕砌尚疑妆后粉防衣犹认唾时花别来埋没春风靣几度虚叹月斜
　　春日即事
　　起来袖手怯寒添冷落文楸掩玉奁燕子池塘春雨细杏花庭院晓风尖酒醒未解便欹枕香炷初熏密下帘百五数来能几日黄金栁色已侵檐
　　逰秀府择胜园
　　择胜前朝锡雅名不多花木四时荣楼当列岫仍临水地比诸园最傍城池暖锦鳞冬亦泳洞寒丹鹤晓先鸣宗王信是神仙侣创得蓬壶小様成
　　咏鹤【原注分得仙字韵】
　　覔来雏鹤养经年认得呼名傍客前放去几随云过海归来一片雪翻天翎梳脩竹林间日影照寒梅磵下泉眷恋轩墀应有谓主人风骨是神仙
　　落叶
　　燮燮霜红不自持半随流水半霑泥归巢便觉栖禽冷覔穴空教返蚁迷风径学花飞上下夜疑雨洒东西满堦不聴家僮扫拟把新诗逐片题
　　次韵张敬之桂花
　　年年緑桂着花时黄雪团枝自一竒林静秋风生处早山髙凉月上来迟亭邉露湿栏犹倚书畔香清枕屡欹惆怅淮南无梦到楚骚歌罢当吟诗
　　次韵勿斋蜡梅
　　不与南枝鬬粉光品题应合让苏黄融成蜂蜡千葩秀散作龙涎几阵香立悟瞿昙真靣目坐忘姑射旧梳妆好风吹堕檀心句白雪空惊寡和章
　　碧桃
　　武陵梦觉艶妆空回首芳姿迥不同蕚緑仙留苍玉佩蘂珠人在碧霞宫素顋褪粉啼春雨翠袖笼寒怯晓风惆怅涌金池上路阑杆倚遍夕阳中
　　灵隐山前即事
　　猿不闻呼僧已归翠烟依旧鎻崔嵬水今流向人寰去山昔飞从佛国来古径夏寒风落木苍崖隂润雨生苔客缨自喜无尘濯歌罢沧浪饮一杯
　　春日闲居
　　自笑春来纵酒狂信縁无定恣寻芳杯中似蚁浮来緑瓮里如鹅脱下黄花底枕琴迷洞府溪邉濯足忆沧浪一从禁阁辞荣后不复乗云入帝乡
　　刘寺坟园
　　万竹苍寒拥寺门寺牌金字御书存荣华肯信当年事仪制空留后世恩影阁有灯尘网暗殡宫无月土花昏见梅不敢轻攀折恐是春风水际魂
　　栖霞岭
　　九折﨑岖入杳防苍厓中断见云生着身髙处不知险回首省时方始惊半岭雷奔空石堕满山花发晓霞明世间岂是无平地何事吾侬爱此行
　　游籍田
　　国典斯为重亲耕示不轻诏防正月吉躬率百僚行奉礼仪脩献司农器具呈储胥严武备卤簿肃文明北阙班春早东郊贺雨晴青坛晨气润紫陌晓寒清武移天仗钩陈出帝城停云依别殿翔鸟避行营十二苍龙驾三千白虎兵园花迎翠辇田栁拂霓旌少皥陈圭瓉先农荐特牲绀辕萦黛耜苍佩映朱纮俯讲三推礼祗勤万乗情艰难均土庶次第及公卿海防瞻秋稔山川庆礼成岂惟知稼穑况乃奉粢盛祈嵗稽豳雅因时昉舜耕顾严天下劝非侈国人荣芸史观先烈桑枢叹晚生何当蒇熈事夷夏颂隆平
　　古断肠曲三十首
　　髻云松滑亸鸾钗清减羞临玉镜台蛱蝶也知人寂寞一双飞过杏墙来
　　催花一霎雨依防芳迳泥香草色萋可是一春天气冷牡丹开了未鸎啼
　　被拥娇寒晓梦春起来无事翠眉颦金缾拈得双青杏搯破中心见个人
　　竹叶裙纱折折香荷风占断晚西凉年来欢事愁邉减别后秋更梦外长
　　条风户栁隂隂云碧春衫熨水沉花里小栏人不到流莺啼起去年心
　　梦破巫山生色屏锦囊情薄歇余馨关河春晚无消息肠断楼前杨栁青
　　无计消除夜漏长罗衾熏彻旧时香十分又是凄愁处雨歇芭蕉小院凉
　　香凝薇帐春风院酒涴榴裙夜月楼闲把花枝思徃事旧懽都变作新愁
　　一筛凉雨歇亭臯菡蓞无香可得消玉簟怯秋眠未穏阿谁楼上夜吹箫
　　团扇多情手尚携金风庭砌拒霜开断肠一夜西楼雁不带书来带恨来
　　破除难尽是恩情却怕恩生怨亦生思念不休心惑乱梦惊人语似郎声
　　一股金花擘断钗两行玉筯界香顋近来自觉氷肌瘦栁録春衫放窄裁
　　井梧和雨下银床梁燕随风别画堂二十五声秋漏永梦回各自耐思量
　　锦屏残睡思忡忡心绪无聊酒易中栁院藓防慵不到斑鸠啼暖落花风
　　风色翻成料峭晴闲期女伴踏青行怪来昨夜灯花好却是今朝鬬草赢
　　花庭梨雪叠香痕燕子归来亦断魂懊恼一场春不管月明空自立黄昏
　　裛裛罗巾泪粉光緑琴哀怨调凄凉芳容自觉随风老落尽桃花暗断肠
　　下亲裁白苎衣日长花影上阶迟不堪杜宇啼春苦又是去年肠断时
　　金风几日老庭莎经下櫺换碧纱天气已凉人尚逺晚妆羞戴丽秋花
　　玉纎无力怯梳头镜里容颜见自羞一阵落红帘外雨十分春是十分愁
　　旧家院落旧秋风只有当时人不同惆怅一无用月为谁凉夜晒梧桐
　　脩竹生烟晚逗隂翠罗香袖怯寒侵恨同社燕身为客怕剥秋莲苦在心
　　压髻慵簮双凤钗伤心羞觑合懽鞋折花暗卜郎音信旋系罗裙走下阶
　　双蛾颦翠恨天涯睡起蜂黄沁脸霞燕子日长深院静东风无力到杨花
　　春娇残醉睡初回索酒扶头强起来金斗压灰熏笃耨玉缾防水养徘徊
　　蜂蝶飞飞春事忙暖风池馆百花香连花折得青梅子怕触心酸不敢尝
　　楝花筛雪糁苍苔人未归来燕已来满眼春惊连日老两眉愁是几时开
　　依旧斜阳燕子楼共谁把酒话闲愁韦娘去后西风老烂漫黄花满院秋
　　弹罢瑶筝歇雁行月移花影上回廊离情不奈秋萧索更着寒螀管夜长
　　小雨班班湿画栏一番重做杏花寒春衫拈起还慵着却忆天涯客袂单
　　湖山园
　　丹楼碧阁靣山开緑树红芳绕水栽多少好春闲过却主人无暇不曽来
　　同用晦上人逰渼陂
　　渼陂寒水碧溶溶野客江僧望不穷更值晚来风雨歇终南一半浸波中
　　落叶
　　西风不管鹊巢寒成阵飘来响更干最是山房秋思客梦回疑作雨声看
　　送谔师赴王寺丞召写碑
　　才髙吐凤欺黄绢墨妙回鸾命碧云双美便堪传万古羲之书法退之文
　　和江南提刑王国博见寄
　　欲冩情懐难一一拟寻山水隔千千输他吴越闲鸥鹭朝夕长亲画舸前
　　清明湖上
　　谁家园里一声莺啼向春风似有情惊起少年逰冶兴插花沽酒醉清明
　　古坟诗
　　短墙摧倒树欹斜碧荠春开满地花马鬛就荒无认处墓前碑在野人家
　　题真妃出浴图
　　百媚千娇出浴时君王凝盼转魂迷香肌犹恐红绡重可忍他年践马蹄
　　秋晓
　　一抹凉烟晓未收露篱踈雨湿牵牛不知天上秋多少昨夜西风到小楼
　　湖上归
　　别却吴姬旧酒垆扁舟吹笛过平湖晚云又是商量雨遮得秋山一半无
　　简雪董寺丞
　　世路机心走兎迒雪一缕不遮藏籋云梯月真防戯茅舎何曽外玉堂
　　圣贤事业在心槃禹稷颜回岂异观世故波澜同起灭姓名千古要清寒
　　邻园晚步
　　忽然杨栁几丝风零落桃花数片红满面好春吟不得一园蝴蝶过墙东
　　寒食湖隄
　　紫陌笙歌簇禁烟几年无此好晴天画桥日晚逰人醉花插满头扶上船
　　春月送人
　　一湖春緑染初成栁色东风二月晴燕子来时人却别梨花虽好负清明
　　詶薛田推官见赠
　　红莲客恵碧云篇未及他山买石镌且选眼前麄竹上和烟大刻两三聨
　　元夕
　　小院春寒月到迟闭门闲课上元诗南来父老消磨尽耳畔无人说旧时
　　谢人恵天花
　　花从天上落人间北客来稀路阻难胜味忽惊藜苋腹春风肠断五台山
　　内人烧香图
　　花底烧香深闭门宫鸦栖了已黄昏君王未识无人妒虽不承恩却感恩
　　买木犀花
　　却杖头沽酒物湖邉博得木犀花西风可是无拘束一路吹香直到家
　　题叶靖逸东庵
　　一庵自隐古城邉不是山林不市落月半霜满屋卧聴宰相去朝天
　　二月五日西郊口占
　　晴日西郊按物华东风寒峭防檐斜江梅已办调羮事交割春光与杏花
　　秋晚孤山
　　山夹寒云晚不收苹花洲渚雁声秋西湖处士无消息落日丹枫处处愁
　　夜归
　　侧侧梅寒恋客衣市楼灯比旧年稀酒徒歌伴凋零尽独自吟诗月下归
　　朱门
　　朱门茅屋偶为隣北阮那怜南阮贫却是梅花无世态隔墙分送一枝春
　　谢刘大着寄惠玉牋
　　皎洁分明如我鬓巻舒正直似君心三千里外情多少一幅真堪直万金
　　早冬湖上
　　晴湖水落葑田干白鸟飞来立晚寒杨栁不知秋已逺尚揺踈翠拂栏干
　　遣兴寄徐抱独
　　楼外垂杨啼晓鸦楼中倦客醉思家东风不管春将半一夜清寒勒杏花
　　挽芸居二首
　　天地英灵在江湖名姓香良田书满屋乐事酒盈觞字画堪追晋诗刋欲徧唐音容今已矣老我倍凄凉诗思闲逾健仪容老更清遽闻身染患不见子成名易箦终婚娶求棺达死生典刑无复覩空有泪如倾











　　江湖后集巻三
　　钦定四库全书
　　江湖后集巻四　　　　　　宋　陈起　撰赵汝鐩
　　汝鐩字明翁袁州人太宗八世孙嘉泰二年进士曽官漕帅有野谷诗集刘克庄防云明翁诗兼众体而又徧行吴越百粤之地眼力益髙笔力益放巻中歌行跌宕顿挫剸蛟缚虎手也及敛为五七言则又妥帖丽密若唐人锻链之作征妇叹
　　莲浴双鸳鸯梧栖双凤凰双舞蝶度墙双飞燕归梁倚阑人颦翠忍泪心暗伤闭户罗帏悄孤灯耿空房欲睡睡未得独立理丝簧弹吹不成调征夫天一方
　　访隐者不遇
　　两腋乘西风送我上髙岑竹根一泉通石径万木森中有隐者居败屋莓苔侵山空人不见云满挂壁琴两鹤出候我逢迎啄衣襟应酬乆颇厌走避不可寻谁伴山下去明月升髙林
　　姜子平郑华父见访留饮月下
　　敲门者谁子二豪姜与郑扬袖入长揖掀髯略常敬于时月当阶籁声防四聴展席交股坐剧谈飞舌竞恃侠争誉已拈巻索分韵呼儿注老瓦酒力快辛硬羶荤屏俗馔梨栗错村饤杯行无不醻恐犯诗坛令
　　十一月四日雪中小饮是月十日冬至
　　书云犹七日隂极刚未长风吹六花开飞舞隘云壤一阳方欲来和气已摩荡着池寂不声入林发余响与客同拥炉寒威不到幌洗杓开蚁樽下筯饭熊掌道旧惊物变谈空湔尘想近诗稍阁笔对此又技痒踏雪访梅花更觉吟兴爽
　　雪中观客夜博
　　积雪深一尺堆琼迷山扉豪客夜排闼挑灯红炉围成枭呼五白转胜赛四绯举觞无不嚼寒深酒力微姑置博与酒剧谈玉屑霏坐久更寖阑疎钟到帘帏
　　晚晴与何尹登水亭简张丞
　　溪流两岸秋日落千山暮一亭压其间登览洗万虑胸襟富丘壑方领此幽趣掷饵来潜鳞围棋惊过鹭酒壶展逸兴渔唱续逺浦安得哦松来撚髭同覔句
　　憇农家
　　似隂还似晴好风防轻柔土膏春犁滑竹深鸣禽幽农家颇潇洒防防清泉流蹇予入茅檐解带为小留荆钗三两妇竞将机杼投吹炉问官人肯吃村茶不羣儿下读千字文蒙求余因拊其背劝汝早休休颖才识靣白尽少年头耕食而凿饮胡不安箕裘廼翁聴我言急把书巻收遣儿出门去一人骑一牛
　　寻僧不遇
　　扪萝入石径野衲栖其间杖锡知何处留云守禅闗当户走野防隔林巢白鹇候久移晚照困来潄寒湾翛然非人世欲去且复还木杪猿一声六契山山
　　题下阳懐沈叔忱诗
　　夜雨晓方歇薄雾随征车乔松二十里翠防三五家双燕教羣雏一牛防两鸦故人不可见回首天之涯清明日同傅元瞻阎才元周济美曽原伯宇文子友宇文子英汪冲之王谦仲集樱朱园分韵得食字二十韵
　　宦情随推移世事分限域帝城冠盖防千里或咫尺赏僚尽英贤了事即余日念我契濶情招邀见懐忆春事日光辉湖山好颜色徐行失前骑可望不可即徜徉大堤上徙倚长桥侧防龙防生花意极反寥阒山房启烟扉僧话寄禅寂同来妙人物髙论倾歴歴朋簮忽逢防并辔随休适将军万金园花竹照燕席髙情发清旷絶巘疲危陟俯视天壤间锦绣蒙山泽太平岂无象黔首何知徳须防碧云暮过羽杯行疾投林暝鵶还隔浦灯火湿呼车各零乱红烛明青壁良辰尚多欢整整三分一后防傥相从前言未应食
　　寄逺曲
　　君马踏邉尘绣帏妾一身仰天无过鴈俯水无逰鳞酒难独自酌蚁樽空浮春食亦不知味駞峯徒荐珎忆昔送君君已醉醉言更戍一年事兠鍪北去几寒暑两地肝肠摧万里别来容貌似旧无寄去衣裳知到未折柳丝丝紫塞心对花片片青春泪夜闻琴瑟皷隣家人皆齐眉老年华不忍恨君翻自恨长吁矫首天之涯几度虚传家信息爱聴干鹊怕聴鸦孤枕有时髣髴梦中见觉来霜角咽梅花
　　昭君曲
　　御戎岂别无经纶娄敬作俑言和亲或结或絶患不已至呼韩邪朝竟宁稽首愿得壻汉氏秭归有女王昭君临时失捐画工赂蛾眉逺嫁单于庭玉容惨淡落紫塞粉泪阑干挥黄云下马穹庐行步澁弹丝谁要敌人聴年年两军苦争战杀人如麻盈邉城若借此城赎万骨甘忍吾耻縻一身闻笳常使梦魂惊倚楼惟恐烽火明狼子野心何可慿呜呼狼子野心何可慿
　　迎僊引
　　羽人窟宅压沧溟昆仑阆风天墉城紫兰绛节跨彩凤殷勤传命邀同盟七月七日凉秋霁千官锵佩森幢卫王母云车九色龙上元霜袍三角髻刘彻屏息迎两僊兠香涂门髙馥天星裳黼衮自酬酢方朔窥不敢前金浆玉醴濯凡腹红颗绚饤蟠桃熟宴酣乐奏瑶池音琅璈子登笛双成乞怜请药承华殿教戒丁宁先自反三尸欲脱毋滛乱五性尽舍更勤俭各出数语鍼膏肓此是长生度世方彻心未悟益猖狂万八千里周遐荒少翁栾大诛相继海外何日无方士五柞宫中梦防时铜盘玉露胡为不起死
　　上马曲
　　精神如熊气如虹梦寐思勒燕然功龙泉寳鞘横三尺犀甲茸绦擐两重鸣镝飞空挟霜逺认旗贴身飐日红玉辔绣鞍鞴骢马眼有紫熖炯双瞳誓缚单于献天子离觞不挥儿女泪笳鼓动地归来时金印斗大肘后系君不见燕颔虎头班超侯万里又不见风声鹤唳谢破淝水
　　去妇词
　　入得良人门自誓终此身扫室拥箕箒进盥躬盘巾采桑趋垅首荐苹洁涧滨十年尽妇道唯恐堂上嗔上和下睦本无事一二小姑恣萋斐浸润既深贝锦成不弃不出谮不已良人缱绻涕涟洏父母之命安敢违举头天邉指缺月暂缺须有团圆时君不闻章台长条依旧垂乐昌半镜还复归
　　逺浦帆归
　　晚日放晴雨脚收楚山千里江吞秋上水风生荻花渚漠漠幅蒲天际浮轻云骤掩目力断云消似过芳洲半危樯逐鸟惟恐缓燕子争飞先到岸嗟此何景兮逺浦帆归丹青欲画殊堪垂
　　泉行
　　二十年前客中都壁间谁挂防泉图天造地设有如此果若所画疑蓬壶御风来逰洞庭北此境突兀眼前出荆门之外天下稀翻思画图才髣髴山根寒源月一细流循沼曲折分天光倒影防晴碧对此说我潇洒心云木枕崖影湿翠金莲铺镜葩在水流觞自是摹兰亭山隂今日那得尔向暮深林啼子规柳花作团贴水飞吟兴未尽征马嘶他时清梦犹见之
　　马上口占
　　平林涂烟山擎日晚征漠漠客倐集浮生隙驹忙里过虚名塞马眼前失古来战场莫回首一成一败骨俱朽栁岸人家揺酒帘不妨小停春风鞭
　　渔父四时曲
　　春
　　霁江浮春新水肥粼粼鸭緑春风微波心上下舴艋滑钓车香饵巻落晖纎鳞噞喁锦穿栁半留卖钱半换酒烂醉茅櫩红杏家折花簮髪把两手沙岸寻芳青骢嘶弹丝吹竹挟蛾眉笑指渔父何寂寞渔父掉头我自乐
　　夏
　　烟溪流碧浸炎空涤濯袢蒸蒹葭风大港小港凉世界隔堤荷荡香到篷侬家生长舟一叶岂识人间半防热青笠緑蓑山雨来雨过波平夜撑月水亭避暑氷玉肌枕设珊瑚簟琉璃笑指渔父何辛苦渔父掉头浑不顾
　　秋
　　新雁衔秋访水涯分屯洲渚傍芦花停桡相钓结溪社来徃无嫌同一家酒酣把笛吹村曲声曵兰花入山腹钓竿到手万事轻孰是孰非孰荣辱江楼邀月粉黛浓簧璈嘈杂彻桂宫笑指渔父何冷落渔父掉头我岂错
　　冬
　　六花坼冻云糢糊钓钩空掷寒无鱼系舟枯栁归茅舎拨火煨薪拥地炉賖邻一榼醅酦玉老稚分霑春回谷重来解维放夜筒横风打向别港宿溪馆对雪歌妓围釡出驼峰酒羔儿笑指渔父何顦顇渔父掉头但称醉
　　古剑歌
　　洞庭湖鱼人得古剑于网中张倅得之以遗余时开禧丁夘春馆于岳阳楼邉事方急
　　洞庭吞天天无风月印一镜星涵空波心千尺光五色渔人啧啧疑垂虹睨而视之寂不见举网下追遗踪须臾雷轰怒涛吼鼓荡六合雰溟蒙所得非鱼亦非龙炯然三尺贯当中肉销骨立精气融铿鍧其声韬其锋越砥稍稍如磨砻壮士见之肝胆雄雷焕已死不可起有谁解识斗间气人疑龙泉或太阿万古凡剑空一洗倚楼西北望邉城连月亘天烽火明隐忧枕上思请缨夜半跃鞘床头鸣梦中见告若有神吾价岂但值百金吾勇岂但敌一人知君素有击檝中流心誓当助君报国万里清烽尘
　　广寒逰
　　九秋半矩月团圎琼瑶世界夜气寒羽士跃身导阿瞒麾斥八极青云端老柯掷桂香不死银桥跨空一万里飞步抽簮扣玉扄中有素娥三千人緑瞳剪水鬓堆雾风巻缟袖条脱露琅璈云笛广庭舞笑乘白鸾防蟾兎归裁仙曲作霓裳天音尽洗凡丝簧霞裾星佩罗两行玉环垂手春风扬樽前尽日看未足綘膏泣凤夜继烛宫商忽变不可聴马嵬斜谷雨霖铃
　　楚观歌
　　吾闻楚乡江山多胜处今之楚观尤得江山趣万象排拶索应酬丹青阁笔无所措大则湘水小临蒸众流合泒银河倾陶冩秋气浸明月夜波爽透百雉城右则鴈峯左右皷双屏竞秀苍龙舞吞吐岚光飞乱云凉风暝送两崖雨江山之趣于此无不宜朝暮变化愈出而愈竒最爱鸥鹭甘冷淡占断汀渚供娱嬉东涂西抹晚烟翠渔父归舟巻钓饵鼓枻而歌倚半醉中有沧浪濯缨意杜若一片迷芳洲凭栏懐古生新愁更上崔嵬千尺湘春楼纵目乾坤尽见衡岳秋【原注楚观在河南宪圃湘春楼在楚观之后】
　　虱
　　虱形仅如麻粟微虱毒过于刀锥惨上循鬓髪贯绀珠下匿裳衣缀玉糁呼朋引类极猖獗揺头举足恣飡啖晴晓扪屡迁坐雨床夜搔不安毯急唤童子具汤沐奔迸出没如丧胆童子蹙頞代请命姑责戒励后不敢念其昔日到光明曽逰相须经御览
　　三珍行
　　聂西清遗以东坡书工部夏夜叹蜀人赵云子画李杜及素琴一张作三珍行
　　西清平生雅好竒夜则忘寐昼忘饥搜今抉古竭心力常恐世间一物遗云雾轩烟月户万寳彚列牙籖垂循环逻视日千匝拊摩拂拭心融怡惊冦披猖变仓卒六丁下取留毫厘收拾售用自不足尚辍三珍赠我为六幅之珍老坡字印可谁氏参寥师怒鹏九万气吞吐骊珠百二光陆离两轴之珍云子画李杜跨蹇将何之华隂县里过门日浣花溪上寻春时一张之珍太古琴孤桐斵削峄阳枝刻石潄玉世少比较昔响泉彼堪嗤银钩鐡画贵楷正此则倚醉飞蛟螭寸马豆人贵纎密此则纵意隳藩篱金徽玉轸贵音韵此则得趣絶弦丝天机皆由胸襟出妙处莫以形迹窥爱兹三珍每自随酒酣呼驴任倒骑抱琴委辔乌角欹琅然髙吟夏夜诗
　　荆门行【原注开禧丁夘被檄相视荆门关隘】
　　去年曽问荆州途鸡鸣犬吠民耕锄揺鞭重来意惨淡前日井邑今丘墟云昏雨澁初堆碧四野荒荒人迹踈深山扶携皆露处骨肉荡没况室庐老农无力倚牀卧少定举首来向余官人且坐待侬说未说涕泗先横裾老夫老岂识兵革忽见逺近皆狂徒悬崖絶壁鱼贯进飞马上下争驰驱吾军非是无身手未鼓弃甲先奔趋时平廪帛官不计战胜爵赏官不辜进怯锋镝退焚掠兵既难堪堪女乎归来未暇正其罪官有金帛还招呼老夫莫晓军旅事但闻败衂深嗟吁我聴其言为蹙頞含凄独下西山隅金莲似恨羶风染蒙泉未洗血水汚九秋半破明月夕照我孤愤行绕壁天子尝胆方侧席防臣敢作楚囚泣秋风一劔楼兰国
　　送竒仲过霅川
　　少年湖海气近又负诗名今忽担簦去谁非倒屣迎雨茶煎顾渚春酒醉乌程有句茅亭着苹风洲上生
　　刘干东园
　　筑圃非容易经营二十年烟松迷五鬛风栁起三眠叠石连山麓栽桃拟洞天最为潇洒处正在竹林邉
　　拍栏
　　偶把栏干拍沙鸥水上惊晚红残照在秋碧逺山横尽被浮名役皆从妄念生不如归去好杖履老柴荆
　　小山寺
　　披雾入野寺寒林响朔风更无僧出迓山鸟若为通松露染衣湿岩花照眼红尘縁聊可息归骑莫匆匆
　　避暑
　　炎赫无逃处如何得雨来云生应有望风卷又还开携簟寻池阁倾醪注晚杯堆盘粲红颗味不减杨梅
　　宿古寺
　　黄昏投寺宿古屋瞰荒江村酒沽春瓮山房耿夜缸滩髙声撼枕月落影收僧老人皆玩楼钟晓未撞
　　雷潭寺
　　忆昔登临日今经二十年峥嵘新栋宇黼黻旧山川鱼响潭翻浪乌飞风送船穴空龙已去鳞爪迹依然【原注寺傍有龙窟鳞爪之迹尚存】
　　舟中
　　离家俄十日千里独衰翁篷响过云雨防开逆水风新沙増岸脚小港隐芦丛客思难消遣黄昏月一弓系缆停征棹斜阳古渡头风霜先逺客天地独扁舟水鸟冲开浪汀鸿占断秋在家贫亦好何用出林丘
　　题化成岩二首
　　命友化成岩同寻顷刻闲半途瞻佛塔数里入禅关松动影移石江清波漾山衞公读书处有鹭宿其间【原注有李衞公读书堂公集中载白鹭赋】
　　一线防崖路衰残步屧迟攀萝冲雾上倚槛俯空危石佛像须乆山僧言不知防来众亭子最是妙髙竒
　　日融
　　日融风力软曳杖独逍遥蜂去花心静莺迁栁影揺一年春易老两鬓雪难消客至时留饮无縁特地招
　　秋夜懐归
　　乡里千山月尘埃两鬓星秋声虽是爽客耳不堪聴多泪风前烛孤明竹外萤吟蛩更无頼终夜几曽停
　　访郑隐君不遇
　　行尽枥林村柴门闭夕曛自来松下坐闲想壁间文守树猿偷果窥山犬吠云多应寻鹤去秪隔暮溪濆
　　晚兴
　　是处牛羊下喧哗走牧童霁烟拖淡碧夕照殒残红老鬓日添雪衰躯晚怕风愁来无着处分付酒杯中
　　登法云寺
　　云林拥深寂山寺倚崔嵬童子请先坐老僧恐便回庭黄霜到橘堦緑雨滋苔挂树猿相玩呼之却不来
　　招贤渡溪阁晚望
　　溪流清到底十顷浸秋光烟重山加色风强雁失行尘埃双老鬓天地几斜阳何处一声笛征人暗断肠
　　同子严初夏饮山阁
　　緑隂千百顷约我共登临山翠含烟重榴红着雨深行藏皆有命计较漫劳心病怕杯中物怜余浅浅斟
　　夏日普信寺江阁
　　到此全无暑虚阑千里风看飞云度水聴落石鸣空日月忙乌兎春秋逓燕鸿一生尘里过烟艇羡渔翁
　　江阁夜
　　小阁临江逈疎帘带雾钩云鸿遥影灭滩月碎光流诗思偏宜夜衰髯不耐秋渔灯三两防隐隐荻花洲
　　醵饮刘园
　　随意携盘馔毋烦事礼文燕飞冲幕过莺语隔墙闻兴自樽前发韵从花下分诗成似供课醉墨竞纷纭
　　清明小饮
　　草草清明饮惠风天气和身轻梁燕舞舌巧栁莺歌但道三春好其如两鬓何升沈付杯酒由命不由他
　　春郊
　　数防緑杨风春光处处同蜂喧搜蘂瘠鸟閙聒山聋聫句逢诗友寻僧问牧童家家办农具凖拟试新工临川县治古桂两大株与叶潜仲邬文伯饮花下
　　双桂相传久百年殊未衰树聫铺叶密根老着花迟葩坠粘诗笔香浓透酒巵月中但孤影安得两交枝
　　倚楼
　　兼葭秋色晚百尺倚江楼日暗烟藏寺风髙浪拍舟归云投逺岭饥鴈呌沧洲心事非年少尘埃白尽头
　　到农家
　　难得官人到茅檐且驻车自擕锄掘笋更取网求鱼一媪来斟酒诸童竞挽车须防对吾泣科役苦追胥
　　舟泊
　　舟泊似差早篙工爱酒坊羊羣归逺陇栁影恋斜阳泽国人千里暮霞天一方茶多不思睡渔唱聴沧浪前头无泊处且住荻花林水沸知滩浅烟蜂花在瓶呼童治茶具有客扣柴扄共说山林话休嗟两鬓星
　　维舟
　　望见人家了犹须转一防寺从山背出船向栁邉捎问酒寻溪馆呼儿解腊包三杯亦径醉无事且权抛
　　访昙师
　　道人云外住小径入庵幽榦老梅逾瘦林疎竹自修拣茶相伴煮补线且停抽此事如何说下山归去休
　　赠慈上人
　　踏遍丛林后归来隐石崖任梅斜到牖聴竹长侵堦挂壁尘堆笠穿山云惹鞋真机须我悟余事是持斋
　　空师欲逰岳往访山寺
　　闻师逰岳去打急访髙岑蹑屐若来晚挑包不可寻山寒梅意悄林茂鸟声深行住无非道何须枉费心
　　送上人归闽
　　顶笠遍参请平生志甚勤耳方离岳瀑眼已接闽云宿岭星辰近渡溪烟雾分劝师早休歇禅不在多闻
　　雪中寻僧
　　寻僧闲踏雪握手上钟楼初下寒飘屑才浓风辊毬水波糊纸阁春乳泛茶瓯片片看来好厐公有话头
　　寄圆老闻欲移住他院
　　妄动生于念禅床坐不牢旧窠元自好新刹又何髙去住身如寄奔驰足漫劳挑包闻已决应笑我忉忉
　　送聪上人归四明
　　办得四方逰孜孜讨入头归云起斋鉢髙浪送行舟笠戴天童雨鞋穿雪窦秋平常心是道莫更问人休
　　过寳云寺访密师
　　寺才三二里曳杖且徐行晴塔松梢见风钟岭畔鸣樵夫分道过僧子就房迎竹有千竿立尘无一防生
　　送仲兄之京口
　　才归又东去且道几时还筭路亦差逺縁君不耐闲江城登鐡瓮烟寺认金山我昔经行地诗牌挂壁间
　　题崇真观东轩
　　东轩靣水枕山阿左右云烟湿翠萝风度鹤声闻逺壑日移松影转前坡愁来独靠清樽遣老去休憎白髪多道士罢琴挥醉笔诗成自唤小童哦
　　题戴洪甫爱竹轩
　　竹癖难凭俗眼看琴书静对翠光寒秋声鸣屋风初度夜影翻牀月半残天乞幽人供嗜好日呼稚子报平安前幸有闲田地分我云梢四五竿
　　同赵尉饮江亭
　　草草三间两眼明数峯如画一江横风乌破浪防樯急野鹘过林鸟雀惊蚁取浮篘尤有味鱼方出网正宜羮流莺怜我无歌者簧舌频翻栁上声
　　题合江亭
　　石鼓山头一小亭乾坤万里眼双明虽因刺史能寻胜不遇昌黎岂得名衡岳云开秋洗碧蒸江湘合水争清书岩莫辨当时字空积尘泥野草生【原注昌黎有题合江亭寄刺史邹君诗末有愿书岩上石勿使尘泥涴之句】
　　梅
　　园名金柅多竒卉古榦灵根独异常耻与春花争俗艶故将雪质对韶光天葩巧削昆山片露蕋疑含建水香当为君侯好封植角弓三叹誓无忘
　　茶罢
　　茶罢晴檐唱午鸡偶骑驴去过东溪酒肴分倩樵夫挈笔砚专令童子携放目水亭栏独倚题诗僧舎壁新泥兴阑归问来时路到处蝉鸣日已西
　　史镇江匄祠得请仍进职
　　两载南徐屈从臣笑谈樽俎运精神民无木土丝毫费手挈江山表里新千里舳舻渠水利一团锦绣阆风春夹河栁接甘棠影下有攀辕卧辙人【原注筑间疏渠终河葺圃百废具举尽出公费】
　　帝念承流欲报功力祈阊阖请琳宫固知槐鼎身将近却爱莼鲈味不同寳阁风云虽学士沧洲烟雨且渔翁到家宣室思前度又使猿惊蕙帐空【原注史自号沧洲】
　　午炊徐坊岭
　　途长力困时时歇日影将终仆马饥籴米荒年増价售汲泉逺井得炊迟竹稠乱笋穿开路藤茂多花盖尽篱饭了店翁相送出丁宁前靣小桥危
　　避暑溪上
　　不堪蜗舎暑如炊何处清幽可杖藜未约客须先觅酒要寻凉必去临溪撑船访洞林间港坐石吟风栁下隄晚网得鱼似湖白鸾刀鲙玉捣香虀
　　雪徐广文招同官小集分韵得明字
　　瞰江亭馆约登临雪后慿阑景倍清波靣玉虹千丈霁塞邉氷镜十分明放懐共恨添杯少分韵俄惊击鉢成对奕不知谁胜败醉中但聴子丁丁
　　宿妙果寺赠洪上人
　　上人留我禅房宿煮笋烹茶语夜阑鐡马鸣风山牖寂木鱼敲雪晓廊寒真筌但要此心悟公案休将故纸鑚若道吾言没滋味请师且去坐蒲团
　　晚征
　　回首家山已十程揺鞭自叹苦劳生云先带暝岩邉宿月独伴人溪上行草屋倚骖难可意杏翁叱犬不容声明朝路逺起湏早第一鸡啼是五更
　　途中
　　雨中奔走十来程风卷云开陡顿晴双燕引雏花下教一鸠唤妇树梢鸣烟江逺认帆樯影山舎防闻机杼声最爱水邉数株栁翠条浓处两三鸎
　　宿江阁
　　阁前眼界如图画山色侵竹打檐云带鴈声移别浦月将梅影进疎帘壮懐自笑年年减华髪无情日日添夜半骤风天骤雪贵家鼓舞客心嫌
　　春眺
　　独倚危防春意逺本无情绪强登临一眉晚扫晴山黛万缕风揺岸栁金乆负故园泉石约恍惊老鬓雪霜侵两年双脚数千里奔走尘埃损道心
　　访黄簿留饮
　　爱静移家住水南门排古木枕寒潭鹤翎渐长呼童翦麈尾频挥对客谈旋切银丝脍鲜鲫新尝金颗擘香柑惜予戒饮难陪伴举白掀髯子独酣
　　醵饮
　　出城二里野人居最爱园亭傍室庐墨涌晴池聚科斗雪明碧嶂过舂鉏兴来醵友寻诗酒忙里携盘但醢蔬新剏小轩尤更爽百来竿竹间防榈
　　黄干见约小饮就宿
　　病后何人慰寂寥长须持简忽相招溪山见说为楼爽杖履宁辞去郭遥栁絮一天晴舞雪松声十里夜闻潮谈诗直到疎钟动酒困频将茗椀浇
　　郴州鹿鸣宴
　　连科已占十名前行聴鸿胪第一传我俟合符留劝驾君能摛藻预兴贤湘山防化名千佛郴岭飞升效九仙此去琼林天上宴今朝先赋鹿鸣篇【原注郴人事湘山佛及有马岭苏仙上升处号九仙一佛】
　　次韵袁州郑守鹿鸣宴
　　诏増贡籍自端平大比贤书防众英学备六经俱里选赋推五色以文鸣虽由黄巻能勤苦皆借朱旛与作成来嵗锦标先夺得天街聴唱状元声【原注旧解九人经五赋四新制増取二人经六赋五六经遂备】
　　题村舎壁
　　柔风十里日曈昽雨后陂塘野水通两岸栁烟笼晓緑数枝桃露滴春红明知钟鼎众皆羡到了山林味不同田父殷勤邀我坐一盂白饭一盂菘
　　早征
　　店鸡一唱接疎钟起整行装尚梦中沙路踏残征马月栁隄啼断晓莺风水肥渡险添舟子岸没途穷问牧童千里乡人逢陌上片时握手各西东
　　杜宇
　　才聴今春第一啼如何便道不如归声穿隙惊归梦血溜花梢溅客衣呌断寸肠谁接续懒随羣翼恋芳菲田园荒尽腰犹折我亦因君觉昨非
　　访别胡倅留饮水阁
　　故人知我已膏车折简殷勤属访渠惜别怱怱留语笑临时草草治肴蔬密遮池靣荷千盖斜揷云头月一梳此夕凭栏又何日鴈来莫惜数行书
　　田家叹
　　破屋三间结草扉柴根煨火合家围此生能得几年活薄命连遭两嵗饥肠久鸣雷惟淡粥体虽起粟尚单衣晚来稚子多欢喜报道小姑挑菜归
　　沿溪宿虎山山家
　　髙低田水曲通池小小人家短短篱杜宇教唆春去早隂云遮盖月明迟年年只解催教老公事从来了是痴若不随縁强烦恼漫添两鬓几茎丝
　　苦吟
　　几度灯花落苦吟难便成寒明月满楼上打三更
　　山寺
　　树暗常疑夜山多易得云撞钟最深处岭外不曽闻
　　吟髭
　　壮嵗髭如漆年来暮景侵更令如雪白撚断不妨吟
　　渔舟
　　秋巘翠千叠晴溪玉一湾渔舟三两个来徃钓其间
　　出郊
　　二月垂杨岸行春诗酒徒苍头前引道拄杖挂葫芦
　　题庄舎壁
　　水深荷较晚地僻草偏多伫立风前聴樵夫隔陇歌
　　登楼
　　地卑梅雨湿气压篆烟低孰是披襟处髙楼百尺梯
　　夏日山中
　　瀑近书皆润林深簟更凉山中无一事夏日觉犹长
　　赠定上人
　　谈禅皆是病参请不须忙且看诸尊宿相传甚药方
　　读离骚
　　琅然醉读离骚经一鹤闻之来中庭童子屡麾不肯去直凑樽前侧顶聴
　　溪上
　　一番雨过骤晴时溪上春光色色竒日暖花繁蝴蝶急输官尚欠二斤丝
　　倚栏
　　倚栏有恨无人说暮角吹梅寒声咽急风卷雨过鸿惊吐下芦花一枝雪



　　江湖后集巻四
　　钦定四库全书
　　江湖后集巻五　　　　　　宋　陈起　撰郑清之上
　　清之字德源号青山庆元之鄞人嘉定十年进士原名炎字文叔从楼昉学史弥逺荐为魏宪王府教授理宗嗣位以定策功累拜太傅四登相位封魏国公致仕卒赠魏郡王諡忠定端平中召还真西山魏鹤山诸君子时号小元祐皆清之之力亦南渡贤宰执也有安晚堂集方囘云初江湖诗狱之兴史弥逺议下大理逮治时郑清之在鎻闱白弥逺中辍而陈起仅流配则起之刻是集盖感之也按安晚堂集六十巻起所刻者十二巻末有临安府棚北大街睦亲坊南陈解元宅书籍铺刋字一行今世所传者缺五巻惟第六巻至十二巻存今葺自永乐大典者分为二巻共诗一百七十九首乃起所选入江湖集者也
　　妾薄命
　　妾有一片心奚啻金与石金石尚可磨此心终不易妾有金错刀不买珠与翠一笑向尊前愿买郎心醉姢姢桃李花东风荡柔枝见郎郎弗顾掩面啼春闺不关郎意恶自悲妾命薄
　　江汉亭百韵
　　山川自髙深开辟由防古长江防岷峨横亘截区宇东流为沔津疏凿仗神禹襟帯成奥区都防称卾渚环城得脩冈雄胜着台府上有江汉亭慿髙欲鶱举云谯防左方南楼以为辅飞甍立嶕嶤才去天尺五星辰近梯级岚霏日吞吐横陈极苍茫万象互昻俯晴光敞双明景物恣枚数炊烟接空翠下列十万户榱栋出棱角阛阓分脉缕川涂竞走集水陆跨重阻东南引湖湘西北控淮楚舟车所交属人物森萃聚歌謡杂谐合来往纷伛偻溟蒙尘蔽空挥霍汗成雨游盖惊云飘聮辔识骖舞驱驰溢阡陌时节相媚妩裾袖翳朝日光曜烛绡组憧憧蚁迁穴纭纭蠒抽绪亭亭肆遐睎一一可细覩至如城中边万灶宅虎春秋谨教阅什什而伍伍红斾罗旌幢中军立旗鼔氷霜贯戈甲雷霆震弓弩后先严车徒坐作中规矩被庐犹晋搜少长悉有序礼成既饮至络绎还所部俯瞰了不遗清流数鲂鱮乃若天空澄江色入环堵云水渺相接斜阳落晴坞千艘卧平沙片防归逺浦微茫泛一叶咿轧响双橹报译认樯乌航琛知海贾微隂转层峦轻烟生宿莽栖鸟絶重澜归鸿集寒屿夜深渔火明孤洲记鹦鹉晴隂与朝暮景色若夸诩方春及韶淑莺燕争鸣乳桃李出新妆周张环绣黼脩眉横柳堤遗钿错花圃孟夏薫风来草木自蕃橆翠幄帷清隂宻叶覆幽墅入林梯空旻影团修月斧露掌逼髙寒金波沃肝腑隆冬雪纷飞琼楼耀江浒万花着林端晃不分细钜兹维四时媚代谢聴寒暑荣枯虽异撰去来莫追拒彼动此静观羣鱼沸鼎釡纷纶各状态天械发机杼或如怀袖物俯拾恣所取或如海陆珍搜罗寄庭庑或如观大驾旄头先卤簿或如亲校猎玉虬挖翠羽或富若武库宝物穷积贮或丽若上林鸟兽罗禁籞或纾若绮縠或列若簨簴或背若相违或进若相与或蓊若兴云或林若率旅或惊若脱兎或拱若礼鼠或若鸡出埘或若马奔圉或变若龙蛇或怪若防貐或奋焉若讐或比焉若侣或矫若怒嗔或偃若戯侮或賸若赢余或匮若贫窭或聚散翕忽或纵横旁午或禽声咿嚘髙下参律吕或人语呌噪歴落写筐筥或以琴置膝丝音冝搏拊或时棊满枰石韵杂珩瑀或欹枕髙眠胡蝶梦栩栩或相对啜茶舌本跃清语或暇日观书肠腹自撑住或乗兴飞觞醉后忘尔汝或即境挥毫图画入缣楮造物无尽藏傥来亦何忤俛仰已陈迹恍惚失处所逹观萃兹亭宇宙一秬黍斯亭名者谁儒林得鼻祖昔贤维南轩心学绍东鲁睠焉西南游芳洲撷蓠荰遗墨尚淋浪刻照亭柱迩来三十年轩桷渐颓窳堂堂魏国孙玉节莅兹土英声凛荆扬盛事踵遐武曽庐陵秀一笑不龃龉风月喜平分江山借宗主兴仆追前修遗迹洊搜补飞翚抗雄梁石花呈古础荒榛得竒观幽思发新杼公余多胜防往往压诸庾赓酬驾元白光焰陵李杜领客共落成而我亦同俎半生嗟镂氷一字不堪煑乐事纪末颠鸿笔媿燕许吾伊补书债欸乃效渔父傥继竹枝词编入武昌谱
　　郑德言亲覩洛迦观音相遂依所见绘画朝夕严奉且求賛语敬题其旁
　　具足圆通性一念本昭彻佛我与信心是三无差别凡人未见圣如渇以河説佛身忽现前如水印秋月心精自开遮见根匪优劣念中有大士珠璎百宝结补陀洛伽相自在犹日掲是名为正观倒想作竒絶稽首圆通尊兹念无起灭非相亦非念不盈复不阙唯然观自在无眼耳鼻舌
　　送继一郭处士
　　圣君如尧舜岂无巢与由计然亦何慕五湖一扁舟之人久不作侧席思岩幽甞闻鹿何君清芬彻凝旒重华锡嘉号见一光林丘谁谓雅道息竞风日悠悠脱冠挂神武有士归东州笑将金闺籍猛博处士裘钧天为顔曰此夷逸俦大书继一字虹光烛奎娄宸章轶麟衮正声出天球清名奨静退下视古素侯睿谟广先宪姱节追前修况今辑众隽丞弼登虞周明时乐闲暇出处自不侔赤城宅仙子登陆方蓬洲君归访司马坐忘春与秋方瞳照緑髪戯转黄河流烟霞肃逋客隐者应辍耰欸乃辅行色春风生柁楼
　　孟童子中异科而还来访余于行都赐第辄赠以诗
　　在昔昌黎公序赠张童子独出超等夷芳名驾青史君门蔼世勲夐轶西平李宗社方同休彪炳见孩稚天庭插犀角星眸炯秋水诵书如焦琴髙下涵角徴朱门共骇聴洗此筝笛耳老翁欲笞儿眼看拾青紫一朝闻九闗赉予出周篚我朝晏与杨炳炳贵名起愿子志逺大勤学踵前轨家尊我相知作诗赠归骑
　　正月晦夕梦中作偈觉但记其首两句遂于枕上足之録呈慧上人
　　是身本虚妄覔主了无得谁知日用间颠到由六贼茫茫前后际生灭在空色贼去主人归浑家不相识
　　因笔记贼入空室颂
　　平生一片痴妄意室中物自言富可待到了贫彻骨一宵入人家百宝认髣髴拣得真金身明处是泥佛
　　惠墨
　　老龙卧苍海千年抱明珠神禹决淮泗偃蹇不受驱怒走崧岱顶风雨撼八区亭亭立天柱化作青松珠蟠根蛰九地融液如流酥嶙峋脱支节幽人拾肌肤虹光夜穿屋盎突明膏腴芳薫渐凝渍霜出氷壶糅以丹鳯髄摹以青趺捣以明月兎曝之旸谷乌或润似玉玦或坚如金觚六丁下取将香蔼流清都绛阙注僊籍白日飞凢夫借问何神灵黒质分龙躯干将昨已至莫耶复来趋二龙适脗合变化尤其殊君看一滴水双双跃天衢
　　和葺芷应直院送秋兰韵
　　大椿凌千秋灵芝竞三秀书傅递夸诩垂芳古今宙贵耳但竒竒相马失之瘦谁知楚醒花逺避汉金酎择交得素节彼哉怀春诱夫君全徳馨内美本吾有姑置芝与椿秋兰歳相寿
　　东湖送藕与葺芷
　　草木虽无知叶落能粪本荣枯递乗除苖实自穮东湖百顷莲夏日傲赵盾州家浚河渠狝薙甚耘垦长身万柄荷髦梗付锸畚寒烟熨青镜时有白浪辊水解毓仙骨根着泉源混外干乃中腴下益寜上损淤泥胎玲珑多节窍浑沌园丁亦善没擘波沸鲂鳟象株忽仰浮登岸殊衮衮谁知绛县涂可试平叔粉名非玉井船实过秋兰畹殽蔌杂燕豆葅菜补中壸交梨能养生蘐草亦忘忿空言出好事孰与津燥吻赠君拟条氷差胜羞藻蕰
　　林治中郑广文以诗来遣鲁酒报聘拙语辅行
　　长公本喜饮半入野人腹南洲春梦婆亦复开醉目尚想晋流丽鼈饮更升木兴来索老兵谁谓酌可独我亦爱客至陶巾时一漉虽有彭泽田种秫若不足颇因病入务瓢弃尚余緑岂无大雅朋来伴离骚读广文餐檐花和靖峙修竹交情如酎醇秀句喜心沃觞政甞卜夜谈闱屡更仆胡为閟宇芝但忆颓山玉聊尔遣书瓻安得洗愁斛昔夸圣人中今愧平原督【原注今岁家醸殊末佳】杯手助持螯车涎笑逢麴青州岂乌有白衣问黄菊如臯应解顔对饮颇胜俗【原注梅圣俞诗独坐与妇饮颇胜俗客对】何时赤壁游匏樽笑相属欲歌鹿鸣三正若藏六饮肯遗公荣雨烦过御叔忻闻麦两岐况有鱼百族小郤揖二豪觥船倒醽醁
　　谢玉泉君黄伯厚和韵
　　卯饮贪引巵夕食不猒腹松醪灔玉池郁尊傲黄目归闲喜擕防欣荣对夏禾颇笑屈原醒寜甘马周独诗筒发豪思江月欲戯漉每赓北海咏未羡西隣足槽规长吉红蚁玩杜陵緑醉乡拟续记书眼了可读时康万户春兴到七贤竹筵虚艶姬舞靣想宫嫔沃别肠驱药使健笔命骚仆居然得良朋清辞防壶玉习池可聮乗歩兵有余斛【原注歩兵厨有酒三百斛】谁能酒限拘强效八州督今年小麦好岂屑官廪麴嘉节迫蒲艾早计数茰菊客中真有佳眼前喜无俗赋殷金石声光粲斗牛属句到后三三人谁赛六六试编诸贤诗第以伯仲叔共成杜康传更聚山中族万事付亡何乾坤一杯醁
　　诸君和篇摩垒致师不容闭壁再续前韵
　　平生周伯仁耿耿空洞腹翛然猿鹤姿岂办鸠鹰目仆射不解事居士偶题木种柳仅成五乐园秪可独皓首愧商隐湛恩霑汉漉城府百无有丘壑一已足讵省醉裙红安识坠楼緑生经未渠谙酒颂聊喜读耳热闻秦声浪谓胜竹髙阳有勍者盛气如曲沃直须殿上饮抚床径呼仆竞看椀挥金几欲斗撞玉方丈食万钱娉婷珠一斛岂复堪束带靡徒揖郡督耆寿祝老饕嘉名艶春麴乃知梁州萄大胜伯始菊相逢作青眼洗去尔许俗泠然曲寡和尚有骑能属元和一渔翁喜共学士六呉歈闲雅奏楚优效孙叔石鼎夜未央春空云已族何当一防期清欢溢寒醁
　　邴原解剧饮雅名称龙腹季伦杀为嬉席妓敢嗔目有酒何庸辞恐射蒋济木但当擕酒去明花赏幽独年秫未足了【原注孔羣】圣米犹可漉【原注杜悰】爱屐怜猩防夺巵笑蛇足桂浆有余芳桑落见重緑諌逺衢尊投法置酺饮读筹觥进蓛肴流觞屏丝竹未忧瓶罂罄但费匜盥沃胜事在园林家务付儿仆【原注陶渊明传】醸羔截肪乳炰鳯泣脂玉錬句丹九转摛文泉万斛竞诋酒中贤抵看帐下督穿帻俯前案障靣厌方麴【原注杨愔语鲁漫汉事】吹不落眼花【原注乐天诗】归去采篱菊华胥国遨游无怀氏风俗登诗坛争长破愁城相属二簋用坎四三客敬需六共乐时方清谁言世之叔相从孟公座寜别辅氏族【原注谓郑广文也】一笑祝诸贤行釂天家醁【原注今内醖上尊扁以醽醁】
　　再和戯黄玊泉
　　黄公辞酒垆经笥捧便腹读书饥鸢声了了崇文目陂澄万顷波巢寄一枝木戯题百姓眼自笑孤馆独辙涸聊相濡神液未容漉啸歌非弹劔悁隘殊躄足文织牺尊黄句绮琴緑不见蠏杯持徒费尔雅读坐对罂卧墙空有叶映竹枯肠但茶搜燥吻迟【原注去声】膏沃主人如马庾酒使欠猩仆【原注封溪令事】思折酤媪劵欲访义浆玉喟兹鲸吸量矣龙骧斛灵根日灌溉诗课自程督试当阅医经薄醸借神麴共醉灵均丝未问长房菊饮兴非有期衣晒寜免俗杯勺虽不胜呕泄聴随属嬾叠阳闗三肯竞枭博六不饮但麦豆颇胜刘文叔醉骑黄犊孙归玩墨君族子为评酒名拟号安晚醁
　　谢葺芷和韵
　　无诗不言酒【原注荆公谓李白无一诗不言酒】作赋真狂腹未破公子悭况与佳人目壮心思击壶圣杯赓啄木【原注乐天啄木曲不如饮此神圣杯】袖想胡旋双妆记揺手独【原注见陈陶独揺手行】賔筵乏酬献醴齐催泲漉祢衡辨挝鼓元崇方病足曾无列屋粉空韵梳鬟緑百篇谪仙咏十轴蒙溪读【原注见顾云池阳醉歌】有美建安璩竞爽淇园竹芒端寒燠转胷次古今沃卧瓮嗤舍郎祭酒可令仆【原注汉仆射中兴改祭酒】时陈南北洗颇醉东西玉虽微醖五斗端有才一斛诗坛长齐盟笔陈严总督方将喝银云未肯平封麴【原注李贺酒酣喝月使倒行银云栉栉瑶殿明陆蒙中酒赋抜酒树平麴封】宫宴看传柑帝歌须和菊【原注徳宗作黄菊歌翰林学士韦绶奉和】牛心固异撰犊鼻且同俗尊酒日相逢我歌君为属叹期践三五醸顷亏十六【原注乐府庾信对酒人生一百年欢笑惟三五王绩有田十六顷悉以醸酒】酣畅嗟阮修饮狂谢裴叔【原注裴叔则语石崇云饮人狂药责人以正礼】洼尊留古制长勺分鲁族居然同老襟浅斟醽水醁【原注湘东有醽水故酒得名】
　　谢郑广文和韵
　　鳣堂心醉经精神应满腹温饱非所志饮食不以目【原注温公谓今人以耳而衣以目而食】説诗称解頥善问待攻木颇愁百斛量孔庭惟立独俎豆答卫问筐瓷欠邹漉【原注见邹阳酒赋】曾子非养口漆园且尊足时于清夜分酌以翠勺緑【原注緑尊翠勺为君斟酌】聊浇磊磈胸不废吾伊读每篇亦作句【原注君之来诗每篇必有亦作语】如对记书竹相逢盖初倾一别桑重沃融尊惭坐满鲁餽踈拜仆卫生不自宝抑首亲患玉嚢无谀墓金米乏佳传斛厨烟防人清蔬果园夫督粟缾收秫田黍醸用隂麴解同杜陵襟期醉昌黎菊赤手当缚莵【原注来诗　有白战之语】白眼谩嗔俗庄虚左氏宴觞肯西子属酒债寻常防期遭百六要须中圣贤庻以展伯叔醉入无功
　　乡醒起屈原族【原注汉徙　屈昭景大族】岸帻一笑粲共赋醽酒醁
　　赠已讷二老轩【原注青山惠安寺】
　　吾闻墨者徒设教本兼爱释伽其源方识宇宙大河沙与宝塔平等了无碍夫何佛法衰渉晋唐五代祖师南北分鼻孔争谲怪传流各衣鉢纷纶辨宗派尔来三百年涂辙日以隘教律复异门禅机亦殊解订以大小乗森若立矛介虎豹自狰拧蛇龙相噬嘬驾空树金碧尔汝别疆界蒲卢学抱子嗣续植根蔕蜗争竞蛮触夷乐骋兠佅裘屦无贰顔楚越隔肝肺天苦覊束心穽坚莫坏之人良可悲贤愚固难概谁知已讷公粲粲发眉采少年掺袂防瓶锡徧湖海是非不闗耳穷逹付长嘅晚归耕石田禾枯将种稗唯有旧家山青眼终不改挂笠寄清樾编茅客欠噫目之维摩室而无天女在谓是厐公居似欠孔明拜强名曰二老当索形骸外泉石日幽雅松竹森蔚荟轩窻抱岩壑胷次絶瑕纇睡起听粥鱼微云初霮防宴坐圆觉埸忘言黙相对二老容于轩须弥纳一芥舍轩求二老怒风号大块轩以二老名未免蛇足画请更以不二免为轩所卖我为説偈言聊以赎诗债
　　东湖
　　谁将东湖光敛作大圆鉴千峯就妆束万象互窥瞰红消日脚明緑净山影蘸我来一登临扁舟聊可缆
　　次抱拙妾薄命
　　落花流水何纷纷三分春色二分尘黄鹂绕树恋不得蝶蜂浪作花都廵昨日繁华今寂寞飘零多属风雨晨金谷无人粉香死锦踪绣迹俱成陈世人重花不重叶林园自此无精神东君年少时酷爱枝头花庸奴桃李妾姚魏满蹊未数黄娘家一朝弃背春风老懒踏长门堦上草芳菲特暂欢顔色不长好白头事人那可期不堪重赋章台诗
　　和郑制干谢借居且惠朋樽醉螯诗
　　平生爱山林里居想王屋孤月自无朋断云曽不族讵知严遵市儵有贾谊卜西河就索居漆园问尊足翟门罗可去轲宅仁已熟似闻结驷多每见后骑属鲁台时遣餽监侯已发粟竞懽王俭莲肯问顔公粥家贫愿邻富蒹葭欣倚玉颇容滑稽叟来簉堂上烛犹能辨丝簧渐近不如竹浊醪慁嘉醖庸行参圣读愿为善颂祷既醉备五福谋妇拟提壶敲门惊啄木持螯两从事来就桑下宿美味均适口双明喜增目命驾匪千里星言媿不夙聮句乏追韩补诗聊继束终当效乐天骆马为酒鬻
　　拙偈调偃谿上人
　　昌黎先生入山里大颠牢把数珠子松下经函着净瓶照管习之飜却水丞郎满担江西禅行行勘辨鼻撩天偃谿烂嚼雪窻纸换却舌头别参起
　　赠许石田为僧
　　平明对镜良独难子能脱屣弹指间戱视此身如髦蛮冠巾摆落逃濡闗千钧强弩一笑弯万钱买尽江南山厌渠世路车轮殷赤脚健倒苍苔斑参寥佛印若是班江湖风月不汝悭汝狂方醒众所讙我独见之为三叹辨诘孔释语可删白云深处输君闲
　　灵隐慧上人惠诗为古风以赠
　　贯休齐已唐诗人当时逸气凌簮绅声名亹亹逼甫白幽兰直与梅争春谁知北靣石霜老服勤杖屦皆终身二公所得当盖世英词杰句风中尘至今传者以诗重妙处反为诗所湮防翰戯墨虽佛事炊沙作糗成饥嗔不欲诗工与字巧绪余能夺道之真心宗一了万法具辨才飞转陶家轮君不见阿难多闻及辨慧呪语要敌摩伽神
　　乍晴观蜂房戯占
　　蜜蜂家计千头奴日并花课供蜜租粉红黄白各本色拥肿双脚尻为车采花归来不知数一一到门如合繻方春乳房涌金屋子弟分王遣之国广轮处处成甘州馋口哜嚅不遗力蜜脾割尽到蜡肤毕岁辛勤用谋食秋深冬早未见春嗅芳咀华来藻苹酿成糇粮香满室日日饱衙知爱君问谁食蜜还主臣阜财富国今何人
　　和葺芷笋诗
　　我贫每笑齐之斶晚食虽甘未忘肉梅肥尚余风折緑溟涬餐英命骚仆藩篱剟彼羝角触送似玉堂如楚束恶诗聊赋徐凝瀑妙句飞来潄鸣玉曽无导吏随贾餗坐遣跛奚委葵菽茁芽勤视縁坡竹期饫伯仁空洞腹书肠膏腥士之辱得鱼不敢饷羊续要知菜味胜山谷歩趋强顔髪曲局盘有美茹无不足陋矣王刍笺淇澳
　　田家
　　老农喜説田家早缺月踈星穿木杪洗铮燎草作晨炊麦饭咽甘虫食蓼儿牵秧马妇擕笠泥滑不嫌春雨少平畴拍拍水连堤姑恶数声天欲晓
　　水急船行颇迟
　　湖流湍驶欲下瀬舟人挽牵如蹶张空令百丈重牛首如何万斛浮龙骧进寸退尺天未定暮四朝三风作强迟明樯乌幸西望看取快箭激脩房
　　重赋章台
　　杨花满地飞蝴蝶钗梁露湿罗衣怯脸痕玉润拂红膏顔色如花命如叶鲤鱼风起蒲叶香莺啼燕舞春日长堕红残蕚断君肠悮逐浮萍转零落自古佳人多命薄
　　画马图
　　房精夜陨渥洼水中有天马变如鬼籋云流赭登玉台清风谡谡生双耳无端遣入天子闲足底百趼如闗山隔河唐将浴牝马哀鸣顿足将奔还风毛雨鬛不自整肯顾苑北云锦斑但有风棱余瘦骨窃衔不管霜蹄蹶大星昨夜落旄头好载阏氏媒突厥
　　旧冬得蒌蒿数十根植之舍傍今春遂可采撷輙持羾黄堂拙语先之聊发一笑
　　蒌蒿见録尔雅篇族谱系出荆楚壖居人采撷不论钱横道躏跞如车前物有贵贱所遇然鸡壅豕苓以帝言世间何由正味焉嗜艾昌歜性所便氷壶先生虀瓮传敢骄玉食轻膏羶天随酷谓杞菊贤一赋金石声相宣玉糁芋称苏仙天上酥酡能比肩忆昔客授湘湖偏乍逢此蒿口流涎嚼寒氷玊香满咽绀滑琉璃鸣贝编糅以豚膏软如绵脆甘丰腻洁且鲜天花石耳羞争姸木鸡退飞山之巅笑渠茅蕨成儿拳岸视橰圃眉宇轩七葅五菜谁敢先独能兄事玊版禅一别楚产知几年孤根朅来植鄞川春苖出土含晓烟援条小摘喜欲颠故人千里方言还调芼酌之双觥船枯肠慰满藜苋縁食芹而美不敢専遣送兵厨羞爼笾喷饭一笑筼筜边
　　静乐用元韵为劝学之什再和
　　士惟食志非食力于陵奚事亲屦织静乐一门自师友篑进不为子贡息元仲季方从太丘海内人士俱愿识案上惟作羽籥声室中定无鉏箒色申旦督课如园蔬子夜程书过衡石举似翁妪笞其儿敎育英才笑安得文献超羣王谢家韦布当磨鐡砚墨
　　再和劝学韵
　　仕学优于服田力公仪之家废葵织诗书为府道徳林乐在藏修洎游息浓薰班马有余香暗模曹刘岂难识挿架牙籖映隙曛近竹芸编侵晚色诸生竞诧边腹笥正音如闻孔堂石从知车马自稽古须信熊鱼可兼得四科褒进惟尚贤钦想昌黎方读墨
　　碧扇行
　　氷蚕吐丝青唾茸天孙转机声隆隆帝家初裁新样月苍然正色摩寒宫一朝飞随烈士手九闗自此无刚风乗鸾女与蒲葵翁痴翁騃女谁为容呉刚斧头红玉篆并州剪刀快如箭化工持此天然巧古璧团团照君靣长安四时生麴尘马头揺曳春风转君不见醉李白穷杜甫当时西游乗蹇驴太清献赋动旒冕脱靴笑视将军奴竒哉二子真坦率朝暮贳酒黄公垆游盖飘云手遮日未省有扇如清夫清夫扇子仅盈尺买断清风归啸庐何物元规敢相汚醉中祗恐李杜呼我当吮笔和墨唤起文与可把君画入李白杜甫图
　　适得卤蛤颇佳遗饷菊坡因记曾作蛤子诗有文身呉泰伯缄口鲁铜人之句戯缀前语代简
　　文身泰伯甘斥卤缄口铜人舌微吐借资墨客富濡沫【原注卤乃墨鱼之沈】骨醉唇香登燕俎半熟含酒老饕赋此翁仅可闯堂户班班隽永帯神液入室真味翁未覩菊坡风裁黄豫章如食蝤蛑江揺柱盘餐尽废太瘦生格逺调髙自清苦子蛤遣汝到眉桉努力去为酒中虎【原注谚称海错醎者为捉酒虎】未下醎防有何好犹佀莼傲伧父海之介夫此小儿鸡肋见笑杨徳祖前身曾作水解仙飞入珠宫饮甘露能令齿吻防余烈一鼎松风潄寒乳
　　客有诵袁蒙斋得雨酬倡之什辄赓元韵志喜也呈虚斋使君
　　雷伯四月瘖无声鸣鸠呼妇鳬浴晴星如撒沙灯吐红羲和驾鞭乗赤明稚秧针水未入种秀麦浪畦犹督耕香车不动百龙蛰转辘如织千蛇横爱民太守心语口瘨我以旱寜无生川灵有知亦许异物蛇蜒归掌抚一雨果从方寸来此念端诚本天与但看父老歌丰年不用儿童学皇舞弭灾肯效栾巴噀哺民无异紫芝乳一年事在阿堵中四封笑溢迎门语我州潴野同淮徐公方有意六辅渠上天下泽钟惠施千里波及皆君余蒙斋诗成虚斋和我乐赋之如遂初坐对聨珠饱官粟但有欢喜无欷歔祗今快续二贤咏不湏乞米移顔书育王老禅屡惠佳茗比又擕日铸为饷因言久则味失师授以焙藏之法必有以传之笑谓非力所及漫成拙语解嘲録以为谢
　　曾读茶经如读律一物不备茶不出未论煑瀹应节度第一收藏在坚宻摘鲜封裹顷焙芳湿蒸为防防侵疆朝屯莫蒙要微火九转温养如丹房育王老慧老茶事新授秘诀乃如此几畨惠我先春芽朅来细问茶何似我初谓师茶絶竒十日之后如饮糜颇疑缁俗果异撰良苦輙为居所移吾言未终师絶呌为茶传法恨不早绮疏应合有司存料理如前毋草草对师大笑喜欲哗三年宰相食无鲑长须赤脚共井臼荒寒政类山人家扊扅炊尽瓶笙吼何曾敲雪春云走不如时扣赵州门侍者可人长摸首

　　江湖后集巻五
　　钦定四库全书
　　江湖后集巻六　　　　　　宋　陈起　撰郑清之下
　　赐第登楼
　　避俗懒成癖登楼睡失魔忘机鸥自下开槛蝶相过髙处景差胜静中春更多君恩何以报归梦欲如何
　　戯调长鸣鹤
　　瘦鹤云霄志相从伴独清可堪三径寂频作九臯鸣博字输鹅颈横空避雁声终辞华表去汘漫逐骑鲸
　　觉际闲行
　　斜迳转山腰平畴露稚苖云低松挟长雨足浪宣骄宿鹭翔孤屿归僧睨断桥倦余成小立新月挂青霄
　　三月末泛湖
　　半晴隂更重乍暖冷犹争坠叶蒲芽缀新莼荇靣生钟声帯雨涩防力贮风横客至双飞鹤归欤茗可烹
　　食蛤戯成
　　满殻濡潮汐因沙产海滣文身呉泰伯缄口鲁铜人雀化宜分隽蛙烹肯拟伦【原注蛙大者名风蛤】试呈饕赋手半熟酒含津
　　庵前徐歩
　　小桥衘石路安歩水之湄浪盖菰蒲伏寒禁笋蕨痴蜂房深户牖燕垒渐涂茨过眼春余几延縁归思迟
　　书斋独坐
　　避事寜违俗端居悟及身頴供媵御方册替亲賔室闇月防入庭空花自陈所安惟适耳谁复辨秋春
　　东归越上
　　急雨先声入芰荷傍船鱼跃弄新波东西黑白投林鸟高下青黄异畆禾村竖相呼骑犊背小舟斜舣问渔蓑秋来物物供吟笔不着黄秦可若何
　　桂花
　　香粟飞从月姊边秋花无数总饶先清芬肯作椒兰观雅韵羞陪粉黛妍防就金丹筛雨露染成玊骨跨神仙余芳更孕青青子相伴寒梅到雪前
　　金峩途中
　　石路萦纡水绕村酒帘深处见柴门横塘树宻鸠携妇老屋篱深犊有孙麦莟菜花成锦绣笋芽薤甲当鸡豚竹舆莫作追程去半似桃源欲细论
　　奉题蜀邸五云西岷峨保障
　　西望岷峨天一方谁教地险絶遐荒皇风已喜浑无外国势那须别有疆黄鹤盘空飞不过金牛拔地去何长汉庭四海皆臣妾一曲歌风未忍忘
　　小轩偶成
　　斋余宴坐息深深万法皆闲境防心轻浪飐荷珠溜玊晴曦穿竹翠笼金岸头舟楫人归语槛外菰蒲鸟去音谩説陶车并谢屐如如不动胜登临
　　村边以汤婆様惠示与诗俱来依元韵
　　惠中秀外更清便娅姹娇羞二八年无奈畏涂生袵席寜教寒夜折氷绵遣来勣妪知君状拟伴涪翁到晓天只恐甎花陶学士风流未老续胶
　　戏占
　　横塘雨过水初平浪影窥窻一孔明篱下触羝五鹿角林间反舌百禽声柳公权可送行客梅子真能寛渴兵谁道夏园如所有莲花端可傲张卿
　　比以拙诗戯调张籍不知作者已盈轴矣輙和两韵
　　展也虞朝庶绩熈合修厥贡暨熊貍兕容于野虽非地豹泽其文似识时毛革正须供有用血牙安事杀为嬉国侨惠政人谁犯虎聴多应谢子皮
　　虓虎宁如有知陆行端自触危机缚渠吕布还须急驱以王寻谩失威肯使黔驴呈短技直教猎骑合边围恶盈讵必分人兽猛获终擒自衞归【原注宋人请猛获于衞石祁子曰天下之恶一也云云衞人归之】
　　因防【原注古外切】来诗再赓元韵
　　组练横陈壮士貔想因羽舞去穷竒千山白髪存公道十日清吟费老诗待伴易销春有脚交光最胜月如眉只愁无着梅花处东绢平章付伯时
　　续诗之宠依韵以谢
　　莫搜险韵续貒貔雪景须知雪后竒日绚寒光庄净界梅将真色荐新诗试敲折竹煎茶舌旋覔遥岑出黛眉油幕输君谈笑乐圣杯正是一中时
　　题雪窦千丈岩
　　并海危峯驾六鼇招提深处緑周遭樛松直上睡龙起怒瀑飞来风虎嘷坐向亭空云作伴待看身与月争髙山灵意我酬清赏为酌氷泉读楚骚
　　思乡味戯成
　　隔篱野圈防眠犊带雨村舂鸡唤雏旋熟黄粱留客住满篘白酒倩人沽未谙旅况三分在早觉藜肠一半枯寄语吾乡谱鲜子【原注朱谦之有鲜谱】莫教辜负脆皮鲈
　　除夜求屠苏
　　椒盘为计定春前客里那知岁籥迁行路问闗穿履雪薄官羞涩看嚢钱媿无黄帝屠苏酒试谒渊明种秫田【原注徳化彭泽乡】令尹可人应拍手从教满意作新年
　　赠陈童子
　　前身端合是王充收拾羣经贮腹中书吻可能如布谷笔锋应不事雕虫看来眉目真兰茁揽取词章作绣筒归去莫夸童子技好寻芳躅到蟾宫
　　山行
　　山行心迹已双清骤见清溪眼为明鬼谷洞前符竹在观音岩下魶鱼行宗师宴坐空余石龙女分流不作声人影交横到林薄緑烟深处一猿惊
　　正月六日早行松山道
　　五更河鼓尚横陈小立晨光渐可人日出野鸡犹唱晓雪晴山鸟竞呼春溪筠拂袖霜花落石路支笻藓迹新惭愧明朝江国近买鱼沽酒祓征尘
　　送行诗
　　中年别意増怀抱昨夜秋声到客船流水孤村鸦好在平沙逺景雁依然惜无绣口供吟笔只有莼羮愧昔贤付与西湖林处士重阳健倒菊花前
　　半生霜鬓飘萍迹防度风餐系柳船舞咏未忘雩里在去来翻似贾胡然先生自是今和靖林下端能友士贤二畆孤山应更好瘦梅踈影小春前
　　山房秋日即事
　　雨后鸣湍走碧溪水声秋意恰相宜窥蝉螳臂方甲啄蚓鸡羣竞济师初月挂檐窻未觉新凉入牖簟先知西风早已催征棹管领莼鲈入梦思
　　失惊墙外已飘黄屈指秋来十日强暑防负顽犹出没风师未壮且翺翔橘包捧腹徴藏叶桂蕾呈身只欠香扫尽暮天疑浴罢半眉淡月画新妆
　　稻花经雨已脱白枫叶未霜先借绯入纻蚊牙千计巧挂檐蛛腹十分肥田翁看水擕锄去山妇临炊抱蔓归唯有诗肠无一事隔溪数尽暮鸦飞
　　晨兴散歩
　　软红销尽利名缰兴到湖山取次行万马拍堤春浪起一曝日晓峯横客中寝饭根尘寂雪后松篁意气生身是定僧无欠防惟余双鹤报寒更
　　僧居西畔鹤居南我向中边住此庵岁晚结交松莫逆老来知味菜分甘禅心每日闲中得世事新从梦里谙隐几空明香穗断净揩双目对晴岚
　　晚岁知非蘧伯玊前身作脱戒师兄青山不灼利名火白髪能销忿欲兵境对虚空全体现眼无拣择内心平晓窻醒寂闗何事到枕清钟一两声
　　食后闲歩
　　乞得闲身入钓台柳眉舒尽见桃腮山中歴日花开落物外交朋鹤去来更展书窻延竹影防翻隙地长梅栽春寒无頼欺霜履健倒应愁破緑苔
　　同黄制属自延寿寺雨过禅寂寺
　　箯【原注平声】舆掠雨到僧门带得清闲一二分素喜堂中无偃月朅来寺里作穿云赤心莫逆唯松友青眼相看有竹君烧叶更聮东野句纸窻锁隙晴曛
　　偶成
　　五物中间着一翁园防随分可支笻章施采服花妆露戛击鸣球竹啸风踈种宻栽观木渐浅流深浚养泉蒙眼前丘壑无佳句自哂诗肠苦未穷
　　祈晴行西湖上呈馆中一二同官
　　踏尽红尘挹翠峦江湖清梦入雕鞍蒙蒙薄雾浑疑雨恻恻踈风不是寒野菊频催花事早老枫初试叶声干恰知病骨宜清景恨不浮家学钓竿
　　晓色窥林半淡浓乱鸦飞去水漫空山横孤雾残霞外秋在微云踈雨中官事却能成胜赏诗坛端可防新功呉侬浪说西湖景蓬观今逢苏长公
　　偶于圃中问讯梅友老榦数枝疎花初放有足喜者率尔有作
　　洗出金滩锁骨沙种成老树竞槎牙氷霜歴尽肌生玊牕牖寒深影到纱旧岁枝头新岁景十分好处一分花谁言冷圃惟秋菊春意撩人乃尔邪
　　宿翠山
　　箯舆十里见青崭行尽松隂得翠岩万壑声中清磬出一峯髙处白云缄茶新煑鼎作鱼沫僧有可人能尘谈自觉灵山縁竟熟佛禅重问后三三
　　暖风依日佐山行几许春随屐齿生溪舞緑云苔出没田翻翠浪麦斜横闲中适意荣三事岁晚无年式耦耕一静可能销幻药剰开胷次着峥嵘
　　旌徳观
　　瀛丈移从弱水间君恩泮奂得跻攀茗香壶酒成三事中褐枝笻占独班境胜亦能充道胜官闲何似在家闲都犹有桃花在更向西湖访好山
　　緑蓑青笠惯菰蒲错认东湖处士居舟尾笑迎车后客渡头催买网中鱼水程趣戍半规日山意论交千巻书归去重楼试凝望恍曾云气矗凌虚
　　余识頔云岑已三十年晚居觉际又八载矣近因山行疑接谈麈偈语奉赠
　　嬾把无生话更参月移梅影到枝南身心识破梦中蝶头角老来春后蚕笑斸野泉畦露菊巧寻暖地圃霜柑蒲团睡足书遮眼贝叶丛间防孔耼
　　调云岑
　　戯将鹖弁慱缁衣般若丛中賸作痴鹅颈肯为罗隐笑鸡林能辨乐天诗好从休处求安逸莫向闲中覔住持觉际湖山最佳趣藕花洲渚菊东篱
　　因林治中近有捕虎之役调以拙诗
　　豺狼当道实堪嗔就乳于莵哭楚臣冯妇下车宜众说将军射石见心真渡河应避冯河勇搏兽终归舞兽仁他日朕虞须命益九官济济定相亲
　　余自东山往金峩住山戒师迎于中涂到上方泉石幽胜有心匠助天巧者因成数语以赠
　　一奁鸣瀑冩天绅怪石鲸奔欲化鳞灵隐飞来真相后【原注真相乃金峩寺类】老坡重证戒师身居山活计今成趣造物工夫总待人自喜爱闲逢胜絶杖藜端不负残春
　　赠谈命陈总属
　　弹铗朱门岁月过生涯安乐徧行窝谈天有口机闗别处世无心笑语多自是君平忠孝在其如曼倩滑稽何一防又作鸱夷去遥想江湖聴踏歌
　　三友
　　松号大夫交可絶梅为清客志相同英英鳯实卑余子楚楚龙孙过乃翁晚际一弓櫜素月署中千斛粜清风小轩正欲供晨坐付与遮拦晓日东
　　遣兴
　　舟车覆郤万变人雷动静两忘虫臂聴渠得失羊肠何异康荘
　　出市得鳜鱼成六言
　　长铗归来有鱼状似松江之鲈为向东坡传语醉卧黄公酒垆
　　观史有感
　　家令身危侯国计洛阳谗摈涕流书都门祖帐何功徳千古徽名説二疏
　　晚晴
　　濯翠筛红献晚晴为渠日脚防归程碧云四合如相妬才剰西边一缕明
　　觉际偶成
　　自愧端平村宰相今为安晚野堂翁君恩全付闲身世山水从容一笑中
　　覔桂花于夷陵宰
　　月圃仙人试道妆风流六一旧琴堂遥知鼻观盈秋馥乞与氷曹数粟香
　　东家竹屋最穷空不识檐花落雨中笑遣呉刚挥玊斧解令冷舍作蟾宫
　　谢送桂花
　　金阙真黄入靓妆仙葩何事到鳣堂只縁风雨要人甚窖取旃林百斛香
　　道眼如如了色空维摩方病散花中杜陵有酒勤相覔留竢清斋出梵宫
　　自嘲
　　我亦逢埸因作戯要令竿木自随身老僧不学靣壁观山偈随縁举似人
　　感事
　　退之硫黄药成疾伯仁金印恩为雠眼前世事尽如此十日峭寒春作秋
　　鳯栖方杖
　　矮伯老于周柱史瘦梅青似楚离骚推窻欲覔登山路无数青苔落鹳毛
　　晚景
　　斜照染成金色界嫩霞蘸出水红天个中买得皆真境不遣诗人费一钱
　　一岩
　　一岩洞空挂云山巧印穹苍半璧环只为广寒宫殿逺故留阙月在人间
　　虹出
　　轻红浅翠抺弓腰髙映斜阳跨碧霄半似一条琼玊带合成五色水晶桥
　　读虞美人草歌戯成
　　心似合驩因恨结眉如别柳为愁弯罇前舞影风能偃争奈当年力拔山
　　太史报彗星没
　　老彗妖芒欲爇天王良见迫为收鞭紫微一夜玑衡转甘雨祥风到野田
　　旌徳观
　　半生东甬数间屋一日西湖十首诗囘首风光少年客春山拥翠作蛾眉
　　调云岑
　　佛法方当恶剧时偃溪笑里袖钳锤不教管领千云衲打彻头闗更问谁
　　闻蝉
　　人行沌口三程路蝉作阳闗第四声待到日夕蝉歇处无端促织替渠鸣
　　纪龙井上所见
　　揺曳轻隂羃柳堤坳塘日暖漾鳬鹥无端崖下鸣榔发飞起一声过水西
　　梅
　　粉靣芳心碧玊裳特来宛作故山香征途不觉春如许更问兰芽几寸长
　　戯作窻蝇诗
　　曾记窻蝇古徳诗笑渠未有出头时蓦然撞破窻间纸透出虚空未是迟
　　清明有感
　　井泉槐火几清明白髪红顔管送迎荣落智愚千古恨一时分付子防声
　　观王导传作
　　江东老子惠之和九锡牛车愠葵婆不杀伯仁君信否澹然推分意如何
　　食豆荚
　　西风槭槭草虫鸣万荚丛中诧瑞蓂煑啖快输儿女吻燃萁不忍尚堆青
　　莲房洗砚
　　圆长已褪青云子芳软犹存緑玊房留伴陶共新浴要令毛颖沃清香
　　小憇上庵
　　竹边深静纳新晴瘦防徐行足力轻曲槛负墙尘不到游蜂时寄采花声
　　题东山上方
　　谢公雅志在东山一入黄扉不复还公去我来山属我为公偿却半生闲
　　题偃溪闻长老尧民击壤图
　　炊烟万井着僧居人在康衢画不如寄语偃溪洒淡墨图中添我一柴车
　　泊黄檀
　　夕阳茅屋占江干风敛炊烟作暮寒间看月光牛背上画图添我一樯竿
　　玊泉观鱼
　　金鳞玊翅舞涟漪雷雨休言变化迟尺水能开千里润看来端的是龙儿
　　谢童天老秋兰
　　楚畹春曾泛晓光直留雅艶到虹藏山中不把一枝到世外那闻千佛香
　　秋色追随入慧光肯擕幽卉问行藏深林未省炎凉态来为闲人特地香
　　緑叶青青【原注音菁】带紫光【原注经有紫金光聚】拈来笑处没遮藏宻圆应具楞严偈非木非空出妙香
　　湖风不顺
　　推篷滉漾失船踪万顷玻瓈在沌东政恋湖光挟山色知心龙伯赠横风
　　闻觉际被风寄頔老
　　古徳把茅惟盖头风飘屋等虚舟矮窻犹有蒲团滑也胜床前衮雪毬
　　南坡口号十八首
　　十日南坡两日晴时时不放日华明春光似妬闲人占端的春风饱世情
　　天工忽忽度年光料理人间富贵忙闲里何曾闗造物一分风景亦收藏
　　谁将春晚作冬看添着绵衣减却难道是麦寒犹未在愿渠麦熟且禁寒
　　休言无地起楼台十个花窠没处栽东近北邻西近水且教红白靣墙开
　　欲识鱼梁试作【原注则个切】看轻抛野渌罩清寒几囘漉起空无物输杀羣儿下钓竿
　　吾宗孙子喜相过一笑檀栾似乐窝且向尊中陪北海直须闲里识南坡
　　酷爱鸟鸣山更幽墙隂风雨但飕飕筠笼买得春禽语不防忧时也白头【原注近得白头翁善鸣】
　　管弦不碍登山屐梁肉何妨满腹书岂是清谈愧夷甫为无阿堵绕吾庐
　　试向清池放小鲜洋洋圉圉忽攸然校人真个知鱼乐杀活机锋总是禅
　　分席春畦仅一弓灵根移自石窻东【原注五味子生于四明山】饶渠五味夸仙药争似盐梅正防功
　　纷纶造化信多才果解分风作去来我向南坡一旬雨春隂今晓为谁开
　　小窻白醉篆香迟只有书君伴燕頥料得人间无此乐殷勤献与定牢辞
　　枝笻挂起一旬彊剪剪春寒到柳塘白髪不公欺老我偏于闲处引风霜
　　记得儿时诵古诗其甘如荠谓吾欺淡交休恨相知晚擕向晶盘笑杀伊【原注墙根春荠怒生】
　　晓来两鹊屋山鸣报喜多应只报晴似为东皇传好语故留胜赏到清明
　　旧日都城饫子鱼一鳞今不到茅庐果然额上通三印尽去侯门代鲤书
　　安晚生涯冷似灰别墅经营半月廻夸与儿郎翁骤富诗嚢盈握送陈雷
　　红红白白共支荣怪底山茶有寜馨倩得司花来判断不妨一姓养螟蛉
　　和虚斋劝农十诗
　　迢递层隂晓自开僊舟花底问瀛莱文章太守非游衍为省春耕特地来
　　爇天妖熖彗初沉朝汲仁贤简帝心未用锋车便脂舝小须千里徧春霖
　　蔽日寒云悄欲秋仁风载路晓光浮田翁揽抱儿孙笑竹马横陈未肯休
　　问讯桑麻真郡政按行松菊似家山挽回和气归田里只费斋铃半日闲
　　暇日棊书六一翁锦樯丝辔与春逢年时豹尾车中望山色有无知几重
　　晓梦吟成望帝归征鞍未许柳丝知笑聴鄮岭春禽哢去博延英午漏迟
　　酡顔醉客玊西东半湿尘衫上翠空邹谷虽寒应解黍朱车靣靣是春风
　　小队旌旗半道归松隂缓防揽清晖女郎未觉褰帷过笑语相教着嫁衣
　　老黠山灵具六通解将苍狗防竒峯虚斋自有青嚢眼郤笑景纯书未工
　　恰好农时踏翠烟睡龙惊起雨公田官程便作乗闲看不用扁舟学计然
　　三月二十四日自东山到金峩一宿而归偶题壁上安晚居士自觉际航湖入东山道金文意行至此淡晴轻冷风防防有声草树清幽泉石雅防如在天竺灵隐间深靓过之既暮假榻瀑通夕喧枕始印鲁直梦成风雨诗粥鱼鸣展鉢而去因笔一絶
　　桥石天台水谷帘峯回秀拥更深严我来便欲兼忘世少立清风为拂髯
　　和白云老禅二偈
　　阅尽恒河水上波声尘何似泡沤多还师拍板钳锤后更唱谁家别调歌
　　檐铎吟风月半凹黄金布地欠诛茅三更出日真光景大好钦身正笠包
　　戯嘲杜宇
　　呼晴不似鸠知务报喜何如鹊爱人有口自鸣谁禁汝乱啼何必待残春
　　游松山溪塘晴日荡漾
　　红染花梢未是真一川晴绿最闗人谁知属玊双飞处占断西湖几许春
　　渔舟
　　明月清风住钓船新秋世界落诗编渔翁若遣骚人作【原注去声】肯食人间一防烟
　　即事
　　微云踈雨一分月折苇枯荷强半秋犹有逺禽飞不尽急翻孤影暮江头
　　别僧
　　溪边风景逺且平颇似江乡双眼明柳风淅淅茘日淡计取生还第一程
　　頔上人持莹萝月五诗见示因走笔和韵聊御睡魔
　　萝月禅机莫强猜如来无去亦无来霜凝寒緑归松鬓春染轻红入杏腮
　　须弥境界含方广芥子中间见福昌但使有船堪载月不应无佛漫留堂
　　竺干心法拈花笑洙泗家风鼓瑟希一问已应居第二更询来处落三机
　　三更日出行千里百尺竿危到几囘遮莫分身兠率去聴从路滑石头来
　　病着心华须佛治老僧眼缬要经遮勿逢萝月五禅偈絶胜卢仝七椀茶
　　赐第登楼
　　桃李漫山不是春纷纷蜂蝶趂游人梅花已带春归了分付垂杨浥露尘
　　病思归心走兎迒自嗤幻境未渠忘并州便作咸阳看设若桑干亦故乡
　　登飞来峯
　　悬崖石路擘苍苔川窦岩扉处处开信是拔山人有力一峯搦碎总飞来
　　浓绿中见芍药一朶
　　杏桃结子已成翁稚緑中间着耄红阶药元来如许寿麦秋天气露春工
　　夜雨
　　依风急雨垫秋清踈数无时总有声最是可怜云里月几畨云翳几畨明
　　花间见蝶
　　粉翅萦花几度忙惜花长是为春光争如个个蜂须上到处分甘作乳房
　　天育二老禅惠示经佛偈答以十诗
　　二老毫端一滴曹唤醒防语没叨叨更无慧可安身处作麽当时立得牢
　　余尘明极强分离菩萨如来是阿谁既道本来无一物将何芥子纳须弥
　　龙宫海藏自分明搕滩头一任倾因果若还终不昧政须防作野狐鸣
　　书经犹有遮个在画佛何曾梦见来玲石玊峯雷雨过梅花昨夜一枝开
　　三经已是太多罗州去休休更问婆个里幸然无一事何须终日把甎磨
　　四千刼来闲坐休忽抛长舌閙蓝头若言靣壁为心法瞿老还须第一筹
　　懵懂维摩不二门畧无遗嘱付儿孙普贤若匪刚饶舌此事如何更吐呑
　　老胡无圣亦无言蓦指虚空唤作禅掌血条痕无着处谁教白地患青颠
　　般柴运水老厐禅佛法无多在宻边饼汝将来还与汝因师交防更团圆
　　生老年来病已深灸瘢着艾复难禁六根四大元无有何处求师下一鍼



　　江湖后集巻六
　　钦定四库全书
　　江湖后集巻七　　　　　　宋　陈起　撰赵汝绩
　　汝绩字庶可浚仪人有山台吟藁
　　别曹松山
　　柳条能几长袖手不忍折东风恶作剧客袂吹欲裂男儿数寸管平世三尺鐡何门无邹裾有国驻孔辙鹰鹯击飘风不受锦鞲绁骅骝踏飞电宁顾黄金埒中年易悲伤浩叹弥激烈常恐儿曹觉况与我辈别侏儒囊粟饱壮士唾壶阙子行亦何以问口尚存舌但惜新相知未是古决絶长安万花春芦鞭袅晴雪一第宜慁子相期抱贞节
　　无罪言
　　哀哀民何辜遭此凶歉厄初闻数米炊次复并日食草根掘欲尽木皮屑不给疲老就枯僵少壮作捐瘠千百存什一鸟喙仍菜色朝忧夕恐惧不得见新麦城市逐末徒奔走困贵籴剥牀遂及肤近半死于疫吾皇素仁惠一念轸饥溺发粟通有无寛逋已徴索郡县乏宣化鞭扑庭下赤贪官猴而冠健吏虎而翼天灾偶参防人意莫致诘淮楚困烽尘荆蜀毙锋镝湘潭烦调戍洪贑事供亿昔闻惟内地可以称乐国岂料一年饥狼狈如此极公卿饱舆台王侯罗第宅私财足苞苴公帑罄符籍匪难活民命何以夀国脉子牟心徒劳之武壮自惜安得扣九闗玉阶面咫尺天地本至仁君臣愿一徳贤人斯在位能者各效职太守务循良监司去姑息智则谋朝野勇则卫疆埸自然风雨时自然稼穑植自然至龢生自然元气实何忧乎驩兠何畏乎强敌勿罪狂斐言斯言定金石
　　环碧园饥信守赵兰臯分韵得燕字
　　开俯平湖折柳举离宴五马迟未发暗雨杂飞霰江东古名州广信今近甸兵骄费纪律民瘠易咨怨硗田嵗少登孔道楮常贱正须儒者事母媿循吏传休辞一杯酒徃副千里愿有语不敢留低头媿樯燕
　　墨歌
　　空山老桐劲如铁英枝翦翦夜撑月霜风着子涵玉膏烈手崇朝剖融结别令刳木环清泉翠缸纸羃笼轻烟霏霏雾扫难聚断犀烹炼凝蛟涎和成万杵捣圭璧良工欲售常自惜絶怜剡水多夭藤又虑端溪欠竒石乆知此艺人罕精作者未必识者明九华山下祝公子颇以胶法成其名相逢但问诗有几以诗换墨两自喜酴醿园馆已谢春杨柳池塘正藏水薫风拂拂吹砚波呼儿教作病手磨须防满砚片云黒无诗可冩如君何
　　陈老画牛
　　老融弃髪逃于禅胷藏丘壑身林泉时拈寸草幻墨汁惨淡咫尺生风烟尤工画牛古絶比不特形似真神全平生知己一攻媿惜墨如命诗犹传至今鄞人懐片纸如防圭璧珠玑然陈生少壮曽入室妙处已觉墙及肩岸痕树影彷佛地云隂雨气冥蒙天寒禽立背渡浅水野葑没足行淤田砺角思鬭力居尾倚木揩痒势拥前或沿草径逐羣去或傍茅檐抱犊眠如何尽得此态度前身想住桃林邉世人贵耳不贵目呜呼此画空尔妍我方求之不论钱巻收更阅三十年欲寻此老不可得摩挲陈迹方争怜
　　题黄存之春庄雨急图
　　山浓树宻春欲浮农夫有事营西畴鹁鸪声歇风雨急田塍滑防如翻油牢披蓑衣系笠浑身水流两股栗防时浸种开稻包心急鞭牛牛步急前年春寒再移秧去年夏旱赤地荒东隣西保几人在渠今尚得本身强低头无言心似苦定愿五风十日雨禾头粒粒饱秋露糠籺充肠米田主我家镜湖烟水湄身虽不耕眼见之何人得此畎畆趣短纸冩出无声诗坐令展巻三太息力穑莫供浮末食君看此辈终嵗勤返向沟中作捐瘠
　　忆昔一首
　　忆昔三十气拂云钺神纛鬼泣祃文欲提河洛数千里重收图版归明君只今万事付孤愤坐看江西竹生粉苎丝成疋剪钓衣一櫂贺湖烟水逺
　　游石
　　玉妃笺天收雪权东皇领春行人寰恍如身在五云表游到海上神仙山翠鳯婀娜竹夹道苍龙偃蹇松当闗夀藤络崖半青白文藓绣径全斓斑亭台隐映树石罅楼观突兀烟霄间遥峯前后献竒峭流水左右供潺湲珍禽倐来不可致瑶草已种何容删目光贪翫忽炫焜足力亦倦难跻攀日斜路转归意迫忽见洞府临银湾洞中仙官笑呼客光风霁月氷雪顔云是四明石主新自五老峯头还猿留鹤恋不觉乆碧落有诏行催班却愁曳履践台斗三十六峯花木闲
　　离越
　　东闗寒水深逰子别家心櫂急波鸣枕篷踈月在衾半生多道路何日定山林隔岸闻渔唱离骚不敢吟
　　峡江龙祠
　　坐占山囬抱平看水怒流丹青今古像香火徃来舟石插青沙岸云横夕照楼扬灵相恐动巫觋有深谋
　　桧房
　　老桧倚虚房能生九夏凉读书参句读临字识偏傍婢织蒲为履童烧术当香兴来吟不就频与月商量
　　溪翁惠秋兰
　　不梦灵均乆西风为返魂顿忘千载逺但喜一香存劲叶牵湘色踈花洗露痕勿嫌盆盎小能贮雪霜根
　　渔父
　　换米活妻子余钱付酒家身前舟似叶世上事如麻擉龞过深浦伴鸥眠浅沙旁人问醒醉鼓枻入芦花
　　出郊
　　难得晴如许春防第一畨鸟啼花底树云里面前山马跃平沙地帆投落日村戯呼渔子问吾与汝谁闲
　　和牡丹韵
　　园工巧栽接树树品新竒富觉春无厌贫疑地有私色须绡幄防名记玉牌垂若説能倾日墙根有晚葵
　　道中登岭
　　惭愧轻舆寄仆肩蛇蟠小径入层巅升髙但觉少平地视下方知在半天尺垅寸田皆石级堵墙椽屋即人烟客程到此更风雪闻一禽声恐杜鹃
　　雁山章君以江山无尽图求诗
　　冩此何人云梦胷色尘真幻等成空看君一轴畵图上在我半生行记中剡水囬舟乘夜雪楚江燃烛听秋风转蓬踪迹徒劳耳心媿鴈山头白翁
　　送蔡亷父赴贑辟
　　同防两见菊花时忍对西风话别离官逺人应观所主心平事必得其宜急流进进常思退公事惺惺要帯痴执手羞为儿女语此言或可当箴规
　　西山影淡水无声知道扁舟破晓行我欲夣魂随去櫂君应望眼断髙城红莲緑水官中事白酒黄花客里程从此欝孤台上月十分知为故人明
　　南坡
　　小园路口安柴户日日山翁手自开禽有色声皆可玩花无香实不须栽柳根着石宜安钓岩罅通泉可泛杯更向南坡临水处参差纯种百株梅
　　将归
　　拄笏西山一笑中挂帆犹及栋花风此身可是屠羊説余事宁非失马翁不问鬓毛成早白免将痴面发羞红故人新寄防州布归制吟袍管钓篷
　　送荷渚归越
　　湘湖莼线正宜羮一舸涛江泛晓晴屋破不妨从客借田荒自欲课奴耕不随不激真吾事乍佞乍贤皆世情从此一麾江海去西风断鴈冷无声
　　送荷渚兄自永嘉归越
　　荷渚盟鸥冷不飞此畨可与报归期结庐虽小尚堪隐负郭纵荒何虑饥吟得四灵无避处铸成一错在来时吾家浸碧幸无恙草梦何须必谢池
　　客鬓萧踈渐秃翁归来恍与鹤仙同山川米老畵图上风月放翁诗句中隣圃有蔬釡满私田无秫酒樽空欲寻上灶云门路湖水不多船未通
　　林壑闲歩二絶
　　懒不看书不赋诗树隂浓处坐移时世间此等清闲福问着渔樵却不知
　　参差台榭碧云中柳北松南一径通帯得碁枰无敌手与僧不语立薫风
　　渔父
　　鱼满笭箵酒满壶渚鸥汀鹤伴清孤此身漂泊虽无定能与人间作画图
　　迎庆避暑
　　古寺无风地亦凉人家难得此修廊老僧贪説葛藤话不觉山童上晚香
　　柬陈宗之
　　略约东风客袖寒卖花声里立防干有钱不肯沽春酒旋买唐诗对雨看
　　姚江道中
　　漉酒蒸糕餽嵗时纷纷儿女换新衣隣翁七十看鹅鸭日暮破船撑未归
　　谢髙左蔵惠墨竹
　　幅牋幻墨起秋风便与兰亭景致同料得挥毫盘礴际渭川千畆在胷中
　　韩仲龢墨竹
　　墨晕生冰砚影寒素毫幻出碧琅玕寻常夜月前见此度秋风纸上看
　　送竹轩归越
　　东风隔岸系归航怕送君行重忆乡为探山台墙下柳新来添得几丝黄
　　赵汝回
　　汝回字防道浚仪人太宗八世孙嘉定七年进士至管进奏院有东阁吟藁
　　简陆少监
　　登瀛彼何人选海无际巨矣万斛舟不与贫士济起樯开锦帆逆浪使风势贫士望洋立惆怳发深喟少监笠泽英清芬袭兰砌不经觅举难不道觅举易毎恨里选衰髙才守低位趋荣靡愿辱不富焉有贵一涂总不歧只臂韝羣鸷园桃各春妍崖松以霜悴端笏玉扆前极口陈国是上之及公卿下之言守帅剥肤到饥甿孰与防元气凝隂积层霄剽贼延内地毋谓民不神民情即天意善瑟无弊弦良工先利器所愿招隽豪弃取委公义庶防臯伊出扶倾扫沉翳从来立仗马唯作噉蒭计堂堂不讳朝鸣鳯峙鹓陛
　　防列真观刘道士拉上潮际观渔
　　珠宫何岧嶤前江后层嶂开山者何人萧梁山中相窃惟经营初岂曰此幽赏地灵宜仙事境寂销俗相既积惜水功帝命使瀛丈手泥烧丹灶嵗乆化黄壤石突古殿出磵循隂廊响道人如修静我岂陶官长偶结清浄縁下榻税尘鞅夜报前溪渔命酒将鲙享撑篷待月来架桨乘潮上秋髙气凄澹清极思超敞蹔废一夕眠庶防列真奬
　　寄昭武冯司户
　　朝解白鹄袍夕投武阳垒武阳众盗区风传骇妻子六月日癸亥一书满三纸具言五月初独宿钟石邸胁从在所矜渠魁固无几仰慿天子威肃导使君指豁逹生路开掷劒秉耡耜始如浮釡鱼终如慕羶螘游骑从何来使我顔有泚幸逃食其烹犹存汉家体黄巾与緑林徃昔殊僣拟陆梁能几时寸戮而已矣理国若理身虑我不虑彼溃痈复何难实恐元气毁江闽五十邑荆棘五千里我农失种获我士乏储峙捕招两悠悠分明养彪兕顷予参此军忽忽逾一纪素飱歌伐檀居前愧扬粃坊闾俨在目煨烬空遗址使君君子儒规摹用诗礼军势李晟孤国事贾生耻蛟龙无波涛胡能制蛇虺谁谓曹掾卑伟矣天下事生平报国躯小节安足死南北乆分须君混文轨
　　送卢五方春分教端州
　　柳南矫矫蛟龙骞古诗古文髙入天奉试词场三十年柳度夜夜魁星躔集英殿下听胪传唱在第十众所寃天岂恨汝月蚀篇罚使独吟瘴海邉中州近年栽木绵春寒秋热气已偏我心忧国身甚便编排失手安足言敌窥淮汉蹂两川君相不得髙枕眠古人度岭悲南迁今人度岭如登仙端溪溪濶山无烟长腰米白鲫鲩鲜山媪采蕉蜑采蠙羽檄不警徭赋蠲党碑诸贤昔徃还人士尽识洛水源广文下马春风前升堂讲书鼓鼘鼘逺方朋来笈在肩再拜愿预弟子贠中庸大学又商盘周诰非雕镌灯花两檐陈俎笾一一口説手注篇霜毫之笔云涛牋墨香瓦滑不受研下岩古坑石杮填千夫秉炬入戽泉镵出一片紫玉甎色如马肝鹆眼圆得之酬直不论钱乍是对客寒无氊
　　翠阆行饯宋廷材分教大宁
　　蜀道不难兮君无听李白之狂歌石栈梯云入翠阆峡船防水通银河栈平峡穏行人多灔滪堆前落锦帆诸生郊谒冠峩峩秋堂晨鼓讲义出亭夫樵竪知丘轲官冷莫思归去来且可淡饭闲吟哦君不见江西峤南贼未灭仕者蚤夜防弓戈
　　玉溪謡
　　雍滩束水水箭急逆水上滩滩壁立折篙断防船不前乘船人惧梢人泣柳风揺春花雨晴飞帆忽过如飞星仙人坐机织锦鲸邀我为赋银河清茫茫天路髙无陛予止坎兮曷为至闲将身事问仙人仙人笑指滩船是长风引船水没滩天地变化须防间不生凌清遡紫骨何用费火烧还丹五百童男东入海水弱山遥无药采千层万级通天台方士致神神不来君不见桃花满山不知处刘阮迳入天台去
　　期平叔兄不至
　　兄昔别我游衡麓我亦东吟石桥瀑八年能接几函书弟今白头兄何如河水流澌雪风恶梧桐渡口孤舟泊山房夜坐兄不来蜡梅花拆灯花落
　　赠刘道士
　　竹嵒鸟啼云影闲此是玉帝藏书山他峯叶尽一霜后仙洞春如三月间白须道人年八十指予漈路从溪入靸着芒鞋不杖藜啸泉归去衣裳湿
　　送张敬甫常薄出守荆门
　　前年匹马辞军幕今年千骑从天落座主门生合虎符棠隂夹路春如昨身名贵骤俗所羡使君夷然心澹泊父书盈箧本孙呉师灯一防传伊洛莽莽丛榛乱草中孤松昻昻立氷壑自古十二取世官换得青袍髪几鹤曽因穷逹悟乘除以宠为危不为乐荆门形势衿喉地新城突兀壕未凿天子忧邉复爱民凿壕还恐妨犂获谓君夙抱文武资须君小试绥懐畧予闻卫国如卫身痈疽甚毒肠胃薄堂堂人物守邉州国中羣盗令谁
　　薛景石庐
　　湖村有真逸爱着钓鱼袍鹤语柴门静身闲笔砚劳移来种别看得桂丛髙所冩虽云僻文名不可逃
　　除夕泛灵溪
　　拜敕管桃源其如骨未仙年荒醉者少官小野人怜臈雪梅花在溪春草梦圆新正有忙事未访洞霄泉
　　和荷渚寄同游韵
　　知几百事懒梦只在山林一马尘中出千峯顶上吟月新松迳黒柝静斗城深相忆梅花下花寒瘦不禁
　　春吟
　　一春吟未稳今日再吟看石井桐花晚江城谷雨寒白烟浮野寺苍藓绣池栏为谢松梢鹤官卑去住难
　　寄题王次防东岩
　　生事付妻儿山居清可知自言雪收后不梦客逰时洗石防唐帖凭松读楚词却愁登第去草没菊花篱
　　桂
　　一夜桂花发千崖风露香树经秋防过人在月中央不预离骚赋空居寂寞乡山翁对之饮酒色也鹅黄
　　送李寅归里
　　怜君竟不耦毎事与心违南雪嵗将暮西江航独归停薪待官米借宅共僧扉吾老嫌为吏相烦寻钓矶
　　送赵正甫丞湘隂
　　行舟何所有新酒满甆瓶若使三闾饮终应一念醒官卑掌苗籍吟苦掩松防清梦如湘水遥通春草亭
　　酬诸友喜归之作
　　却归思去日十过草池春新雪满双鬓故交余防人蔵书蟫独饱借宅鹤同贫夜起吟芳什凉风吹桂轮
　　送刘成道旅游
　　从军不愿赏归补万松栽独作渔樵计安知婚嫁催江船深夜月山驿小春梅老境诗闲淡孤吟荐一杯
　　渔父
　　衡岳早来雨湘江増緑波小舟浮似屋香草结为蓑水定见鱼影夜清闻櫂歌悠悠百年内醒少醉时多
　　初夏倚春望六祖寺
　　柳絮兼花片舞风湘水濵浓岚如细雨初夏是残春鸟度山家曲泉清佛界尘年衰眠易醒归梦不能真
　　闻赵昌甫赴召
　　甘得眠云复饮氷此翁不独擅诗名山深难避蒲轮召陛逺听扶藜杖行老去报君心转切年来守局梦频惊有时湖上看埀钓只忆磻溪溪水清
　　题刘荆山母墓
　　緑草防鬖白露晞老樵能记虎眠时石函深贮悬钟防翠壁新刋断织碑陇势三分松桧色泉声千古蓼莪悲珪郎向日升堂友留宿云庵撰诔辞
　　陆侍右得祠归里往饯弗及寄以是诗
　　三以嚢封入紫防一星今夜出郎闱贾谊幸无湘水谪知章乞得镜湖归乘潮不等诗人别望阙恨忧谏者稀笠泽门前古松下他时容我借渔矶
　　吊卢玉堂
　　金銮坡上文星落收拾遗文有防函草制空教生白髪盖棺只是着青衫吟魂夜访林逋塜破屋寒抛谢客岩自有旧家椽笔在丰碑竪起压松杉
　　吊蒋弋阳
　　悲风急雨柳塘寒巵酒篇诗哭肖韩长记湖西访梅日独于船上取琴弹弋阳百姓私营庙紫府无人别拟官墓陇从教长新草双鳬何处只空棺
　　送蒋大璞赴扬州司户
　　维扬幕府最风流何掾梅开蒋掾游新籍楚民今防户旧年随帝此停舟慈亲就养惟愁雪元帅崇诗不畏秋壕濶城髙岂忘战平山堂北是神州
　　纵游
　　人事元知不可谐名山踏破防青鞋百钱挂杖无时醉一锸随身到处埋驿壁读诗摩病眼僧看竹散幽懐亦知诗料无穷尽灯火萧踈过县街
　　西湖重午作
　　髙诵招魂招屈平只应沉恨隔浮萍着骚直以尸为谏亡楚如何醉不醒像虎空悬青艾束辟兵难望防丝灵慿君一激沅湘水净洗中原血铠腥
　　奉归柳塘潘希白诗藁
　　织柳缝花雅道衰将题锦巻复敲推夜寒吟苦氷澌合境寂心融造化来斸石昆仑擕玉下乘槎河海到天廻今时古调何人爱东野长江在夜台
　　王道士惠柳桧
　　千年桧出寒岩罅掘得根来比金价髣髴山隂见此株寻思却是闗仝畵






　　钦定四库全书
　　江湖后集巻八　　　　　　宋　陈起　撰赵庚夫
　　庚夫字仲白莆田人寓居兴化军魏王八世孙两举春官不第以宗子取应得右选赵紫芝名冠四灵而仲白亚于紫芝陈振孙书録解题云刘后村志其墓择其诗百篇为山中小集属赵南塘序而传之
　　寄题孔道士云庵
　　道人居玉笥手辟小蓬莱门寂山相对庵空云自来茶烟朝宛转丹气夜昭回欲助梨花梦擕锄独种梅
　　宿花果园
　　縁无耕种地役此老来身下马看题壁闻鸡起抱薪县荒赍米过店好啜茶频仆也师夫子宜为南北人
　　游山归赋
　　山光海影一防尘归到庵中认得真对境直须心有眼参禅除是胆通身隠无高论姑随性贫亦常谈莫语人生死看来非大事世间何説更尖新
　　宿秀才岭下
　　雨急寒城垫角巾家家门掩不逢人逺看草树疑成雪忽见杨花忆是春复岭征夫松作盖深村客舍石为隣清人神思明朝起半月行程溪水濵
　　读曽文清公集
　　茶山八十二癯仙千首新诗手自编吟到瘴烟因避冦贵登从槖只栖禅新如月出初三夜澹比汤煎第一泉咄咄逼人门弟子剑南已见祖灯传
　　鬓髭
　　鬓髭渐渐长霜茎老听山中鹤唳声九死得生尤可重百年几日更多营自参梵夹机心息专食藜羮胃气清检防依然魔障在草堂钓艇未忘情
　　落魄
　　落魄蕉衫戴道冠菖蒲满案浸清寒有钱即买丹砂炼无病频将素问看连日游山僧共徃频年乞米鹤同飡世间不朽非钟鼎曽与高人静处看
　　落魄江湖梦里寻起来佳处散烦襟长风送雨晚凉甚独鴈呌云秋意深胷次直须冰玉防鬓边莫放雪霜侵清时我是无能者肯作泽间憔悴吟
　　懒
　　懒不梳头发覆肩饥吟狂啸傲流年琴无索眠为枕床有蒲团坐当氊梦着架裟曽见佛闲拈如意想登天早知移却观书眼去看庐山瀑布泉
　　真州闻角
　　画角听时恨最深戍楼偏在女墙隂声寒恐有新霜落意逺未随红日沉凉月一天孤雁影秋风万里壮夫心连宵只解搜诗思哀怨何曽动羽林
　　心宇
　　心宇今无一防尘面毛径寸垢生鳞斋时野雀临芗几定里山蜂立葛巾欲唤羲黄谈太古自疑嵇阮即前身儿童共指深衣笑问是秦人是晋人
　　书李长吉集
　　几回掩却又重看吟罢心如着露兰欲上玉楼窥老笔虬龙拥处雪霜寒
　　葛起文
　　起文字君容丹阳人起耕之弟
　　游黄山寺
　　偶为寻幽出扶笻亦懒拈鹳巢依古塔燕语入虚栏笔下诗初就樽中酒屡添此游堪喜处膝上一掀髯
　　咏竹阁
　　岁寒编竹阁蜗缩度穷年日暴南窗纸风垂北户帘炉深全火气铛小聚茶烟为索梅花笑防醺歩矮檐
　　窖岭道中
　　屦穿苍藓滑水复更山重有圃春偏晚无人碓自舂乱云生峭壁一鸟没高峯随处桃花发仙源似可逢
　　深院
　　深院人闲酒浅斟日长帘幕自沉沉梅花可是因春瘦洗雨梳风太不禁
　　赵崇嶓
　　崇嶓字汉宗开封人太宗九世孙嘉定十六年进士官至大宗丞有白云小稿
　　忆昔一首
　　忆昔城南会佩马轻春风芳华感人心折赠以为容俯仰一相失去若南飞鸿青青女萝衣蔚蔚石上松嵗寒无夕秀安得长相从愿为日月光落君懐袖中三五如循环千里宛可同
　　题弹枭
　　弹枭莫弹鹤惜此孤飞翰鹤举即千里在青云端弹之固无益瘦不充君盘却恐梧桐枝无复栖鳯鸾
　　拟人生不满百
　　人生不满百譬如朝露晞白日入虞渊胡不秉烛嬉大耋嗟晷短多忧亦奚为君看庐道輀车无停时伺晨当及旦佳会当及期
　　故人
　　故人西南风遗我一束诗长哦结幽想慌惚若见之游云霭层霄聚散安可期虚空闻妙音意重千金赀相思若行月一夕天之涯闲窗穿夣魂碧草春离离
　　美人貎如花
　　美人貌如花独立古道边芳年抱幽思艳裔春风前春风固无情桃李终欲言不剪红豆枝相思独悬悬
　　适趣
　　赋资在山林适趣非任放乾坤入我牖得此一昭旷雨露日以深禾黍日以长妻儿喜相谓一饱知可望饭蔬适我愿此意应勿爽
　　反挽歌二首
　　生人送死人哀哀涙如霰生人阅寒暑冉冉亦如电来去递相送展转不可见丘樊谨封殖陵谷犹有变万古长如斯何庸致深辩
　　死生虽异涂昭晰本一理崦嵫落圆景一诀非永逝达人随元化生死一剧耳生生常痴安知非真死死当安吾归生当适吾意
　　用看云体
　　上有悬石崖下有滑石道中有观空人容顔半枯槁坐息穷年歳抱此希世寳虽然欠竒俊尘翳已一扫或云大道初不剰亦不少用力勤修为苦辛坐中老新州有樵人此意极了了
　　秾华
　　秾华侈春艶松栢凌霜雪芳时若转盼万族畏销歇人生金石交所贵在黄发同衾异寒燠抱蕴应未察贫贱张与陈利达胡与越安得皎洁心长年似明月
　　野马
　　野马纷驱驰竞此光一隙世事若颔髭朝摘暮还出惟应壮与老冉冉如过客嵗寒山上松稍稍见其实
　　咏竹生花
　　竹老方作花清气应自结结实成琅玕中心抱冰雪世人弗肯食欲献终不屑鳯凰在高冈音响方节节
　　失题
　　云台会功臣际会若风虎独有严子陵垂竿富春渚相求到幽藐相如有平素吾寝惟吾真君意应勿忤归来拂苔石整我竿上缕煌煌道义间足以照今古
　　春日
　　勾芒畅生意恵风改繁霜日月天清明桃李春辉光庶情悉萌达众羽同飞翔乗时各有适皥皥齐康庄山人感物化欣惬殊未央回视元气初万端一防茫我欲观其防因之问鸿荒
　　田家
　　方春事锄犂晚节多黍稌鸡豚乐丰嵗一饱轻万事少长情熙熙呼唤相尔汝虽无礼节拘气象应近古先进不可期无懐在农圃
　　一莲
　　一莲瓶中枯一莲池中子结子心虽苦而犹胜枯死赏心一日期讵非得生理君看千嵗樗荒郊永沦弃
　　饮少
　　平生不善饮饮少醉已极恨不如渊明陶陶少虚日桑嵫无停景寸晷足可惜今人与古人展转不相识孰能制頽龄扰扰竟何益
　　白莲
　　池上白莲花秋风洗香雪坐令红黛皆尘俗一种凄凉不堪折防波脉脉露光漙姑射仙人歩烟月
　　征妇怨
　　梧桐叶叶生凉秋燕山早寒已知遒则则力力叹不休堂前月光使人愁停针罢线泪沾裳朔风渐高天雨霜妾忧欲死幸未死未死犹堪寄衣去
　　皎皎
　　皎皎白玉堂有女白于玉门前车马任西东门里苔痕四时緑春风撩乱飞伯劳樱桃花重红夭夭夜深扑落金剪刀乌龙睡穏蟾蜍高
　　代赠
　　双绾玉钗垂相逢暗敛眉红潮初上脸未语两心知罗韈凌波拂暗尘露桃烟柳不胜春珊瑚枝下重相见曽是鸳鸯夣里人
　　髙楼曲
　　髙楼漠漠东风尘花须落溪生緑云艶歌美酒消好春千金难解青娥颦燕莺语言鳯凰意画空不成天似水潮红晕脸浓蛾低门前采蘩春正迟
　　进酒行
　　玉槽夜压葡萄碧石溜寒泉响凌歴水精壶中澂琥珀醉呼酒星下瑶席小鬟春风花满头堂堂一曲真珠喉六国三朝春江流眼花落井消千愁
　　难忘曲
　　弱花低绣槛月满緑杨津一笑领深意过于三月春樽前停妙舞堂上设华裀上客不须醉相将夜向晨
　　幽居
　　不作无舆叹幽居体自胖能贫蔬食足投老敝裘安浊酒融春意青灯话嵗寒外头无限事忙杀不相干
　　识得
　　识得聱牙字三生拙未除闲居两疏传余事二王书老任衣冠古贫从爼豆疎农人适相告早晚出犂锄
　　翠云寺
　　杖屦入云端天空眼力寛地因山气湿窗带瀑声寒隠几俗氛逺卷帘僧夣残相逢隠沦者妙语亦飜澜
　　汉地
　　汉地文书宻穷边嵗月深但髙苏武节不察李陵心过鴈西风急荒台朔气沉同生不同恨万里一霑襟
　　地僻
　　地僻逢迎少吾生信杳防清谈养生论兀坐太经性拙贫逾乐神清夣数灵亭亭嵗寒友相对眼终青
　　咫尺
　　咫尺越山海其如千里何祗应怜命薄不道赋情多坠绾交枝玉纎围百叠罗清宵无限思枕席起防波
　　腊月
　　腊月二十五人家祓旧年山人无可祷睡着不知天
　　窗前
　　窗前寻丈地种得一株梅明月清风我红尘不复来
　　失题
　　白玉谁家郎红粉何处女秀色总堪怜春风宻相许
　　幽意
　　开帘野水声倚杖青山色幽意在人间人间不相识
　　春朝偶书
　　一夕春归桃李根清寒犹勒艶阳魂雪霜雨露年年事惟有梅花地位尊
　　淮河水
　　秋风淮水白沧茫中有英雄泪几行流到海门流不去会随潮汐过钱塘
　　天寳禁中
　　外庭班退夀王归别有骄儿侍禁闱解事老奴宁及逺君恩如许政忘机
　　广寒宫
　　碧海沉沉桂殿幽满天风露四时秋寒宫白兎参差老一种凄凉各自愁
　　临汝道中
　　野水平田稻正青肩舆轧轧趂新晴髼头奴子无拘束牛背醉眠歌太平
　　送还吴山藁
　　万巻文书一幅巾不将风鉴落埃尘桂花未緑槐花谢独佩江蓠有几人
　　移梅
　　邻家争乞丽春栽玉手轻分带月培窗下老翁迂入骨清斋三日为移梅
　　痴猫
　　爱汝斒斓任汝痴了无杀意上须眉通宵防子喧人睡政尔相忘也大竒
　　醉起
　　醉起西窗日欲斜新烟初试雨前茶川原春意无聊頼开尽桐花到柹花
　　幽斋
　　幽斋宜凊复宜温高卧腾腾百不闻赢得神安无夣事从教黄叶夜纷纷
　　大廷
　　大廷新革晋春秋王气宁知在荻州泉下髯参心独快不教司马恨枋头
　　有感
　　舞罢歌停嵗月深当时胜迹尽销沉飞云卷雨人争赏留得佳名尚到今
　　倚楼
　　平楚连天独倚楼楼头日日望行舟相思飞尽梅花雪江上晴云片片愁
　　田家
　　鸡豚白酒乐丰年饱即高眠不问天少长有恩相尔汝淳风应似伏羲前
　　西施捧心图诗
　　吴苑风光越水春两山眉里笑颦分腹心别有堪忧处狂杀君王藐不闻
　　晚立
　　古径苔深昼掩关外头尘土不曽闲雨晴天气明如镜静倚孤松看逺山
　　独立
　　片云收雨入西山望极苍茫杳霭间荡荡太虚无一事祗应日月不曽闲
　　谯楼
　　霜满谯楼报五更道人睡穏几曽听金街应有朝天客佩马禁寒望晓星
　　小窗
　　小窗风定曲肱眠骨冷魂清夣易圆蝴蝶不飞花自落海棠枝下月娟娟
　　小窗对客
　　纸帐梅花自一真小窗对语坐无裀诗家供给惟风月病与诗疎始觉贫
　　清平乐
　　乐府新声替旧歌沉香亭北醉顔酡牡丹谢后生秋草一曲霓裳已觉多
　　如夣令
　　日日酒围花阵画阁红楼相近残月醉归来长是雨羞云困低问低问独自绣帏睡穏
　　窗外燕娇莺妬窗下梦魂无防梦好却频惊不到防云深处无绪无绪红重一帘花雨
　　更漏子
　　玉搔头金约臂娇重不胜残醉留浅黛晕胭脂浅寒生玉肌　待归来浑未凖疑杀那回书信春又好思无穷卷帘花露浓
　　谒金门
　　春尚浅江上柳梢风软销尽玉梅春不管冷香和夣逺脉脉緑窗新怨花胜无心重剪帘押护香闲不卷卷
　　帘芳亊徧
　　春意泄香重一枝梅雪寒透玉壶氷暗结玉奴情更劣似语还羞竒絶妬白怜红时节酒力未醒双眼襭一
　　帘风弄月
　　晴意早帘外数声啼乌有约不来春夣杳鎻窗防弄晓江上残梅未扫叶底芳桃红小天逺断云尘不到过春
　　还草草
　　春意薄江上晚来风恶帘外海棠花半落睡深浑未觉夣想当年行乐新恨暗添金鹊冩就锦牋无处托去
　　鸿天一角
　　清平乐
　　懐人
　　莺歌蝶舞池馆春多处满架花云留不住散作一川香雨　相思夜夜情悰青衫泪满啼红料想故园桃李也应怨月愁风
　　妬红欺緑轻浪潮温玉鸾袖卷香金娇怯未消寒粟　锦衾初罢承欢宿妆防褪香弯醉眼乍松还困断云犹绕巫山
　　南柯子
　　小姝
　　丝发风轻掠酥胸冷不侵背人小立卸瑶簪一缕柔情系得几人心　曲槛花方蓓河桥柳未隂红羞緑困不能禁恼乱东风无计等春深
　　掩笑轻擡袖慵妆浅画眉嫩晴帘箔玉梅飞门外寒轻疎柳趂黄时　绾带香罗结交钗緑玉枝看看又误踏青期倚徧栏干心事只春知
　　浣溪沙
　　望海潮泛舟
　　轻云过雨炎晖初减楼头片片余霞曲径通幽小栏斜护水天薄暮人家暝色趣归鸦竹风交立玉清透窗纱断岸涟漪乱萍芳苇绕烟沙　依稀画艇莲娃掩鲛绡防沁急桨咿哑香雾霏防冷光揺曵娅红深映低花天际玉钩斜矶边菱唱荅惊断鸣蛙满棹白苹归去幽兴绕天涯
　　沁园春
　　紫陌芳尘烟缕收寒雨丝过云羡交隂桃叶窗前曲槛认巢燕子柳底朱门回首年时雾鬟风袖褭褭娉娉娇上春逢迎处尽芳华缱绻玉佩慇懃　谁知此际销魂漫隠约人前笑语温记掌中纎细真成一夣花时怨忆应为双文载酒心情教眉诗句空悔风流曽误人慿谁去待寄将恨事两处平分
　　摸鱼儿
　　卷珠帘几畨花信轻寒犹自成阵一年芳事如朝夣容易緑深红褪寒食近惟自有断肠垂柳禁春困窗深静悄叠损缕衣凝尘暗掩金斗熨清润　章台恨凖拟芳期未穏旧游细把重忖鉴鸾钗鳯平分久留取年时心印谁与问待试写花牋宻寄教郎认妬香怜粉欲冩却还羞轻颦浅叹字字搅方寸
　　张榘
　　榘字方叔南徐人
　　赞崇禧文室二僊图
　　鹿皮槲叶容顔枯槁青巾白袍飘然气貌不同者形所同者道金丹一丸天地同老
　　敬饯刘兴伯提干之官
　　平生子刘子劲气横秋霜不肯作短簿海漘驾飞航棱嶒高颊颧碧眼须眉苍莺花风月夜锦绣倾肝肠诸公盍推毂置之白玉堂筦库着此士四海空茫茫仆也客于淛云阡凄故乡退鹢岂坦率瞽无预文章乗除君晚泰尚欲思激昻年饥仅半菽羞澁无酒浆赆别祗此诗君无诮凄凉
　　登钟山
　　登髙得胜游暂喜尘鞅脱林深鸟声防石兀马足滑一笑立髙寒双明遐阔酒酣百虑消世事等毫末
　　送姚提干行
　　虚斋镇东鄞从之南容君我初未之识邕翰倾殷勤脩洁以博习秀美而有文玉犀映秋水英辞涌春云鸡距角鲁蜀昻然鹤非羣晤言到圣处商也乐所闻最喜直而义壮音駴皷鼖告子少于孟先防养气勋牛山木信美谨勿容斧斤助苗固得槁可使稗不耘观于所植立真能张吾军仁义可效治渊源在河汾诗书自师友芝兰足膏薰刚风接劲翮去去翔霄旻清时有闻者必也吾子云
　　赋山水雪景
　　寒云凝不飞回风舞霏雪移多山凹平渐释涧声咽饥乌噤无语老树僵欲折薄暮渔舟归行人稍稀絶诗翁酒力防清兴天末夜深有竒事玉楼耿寒月
　　约台府同官王元敬以次七人登巾山以前峯月照半江水分韵得半字
　　一江贯万山双塔抵层汉我来蹑胜游寒日己过半夕阳满孤村潮势吞两岸俯视尘世防云边数声鴈
　　题三茅峯
　　巨灵握竒石飞落人间世怒拳一击破髙下成鼎峙三光发其精五岳借之气精气久以灵稍稍见竒异香之为草木清之为泉水天则为洞天地则为福地嵚嵚白云根怪巧分鎻细龙潜而虎藏猿啼而鹤唳始焉三僊居终也众真萃至今丹砂光上下数万里清游动高吟今古几骚士搜竒探幽深或仅见一二输君呼笔神尽发万古秘我于尘埃中读之如亲履呼儿谨誊藏再拜归棐几
　　次韵孟师翰鳯儿花滴滴金
　　彩鳯与幽花动植自形色命名取肖似造化何容力丹穴呈九苞夜梦或吐白未若秋中芳荣悴了无迹物理纷以移血或化为碧安知秋草英不作金防滴非繇冶者铸芳葩自光泽误彼市中攫一过一目逆
　　有懐尤赞府季耑
　　西风约暮雨虚亭得新爽忽焉见崚彷佛呈万象谁其伴孤吟寒蛩轧幽响碧云佳人抱膝注遐想
　　题刘直孺拙逸轩
　　营营天壌间孰不为智使有美山中君独与世俗异一真不凿若大愚四体安然如止水人皆喜君得佳扁我于其间有余议一隂一阳分动静江河山岳判流峙造化而欲辞其劳造化之功亦息矣伊周孔孟心乎民老氏庄防忘此世使四君子俱恝然万古滔滔孰经济以拙而望巧巧未及成拙先至晦巧而为拙终焉多与巧相值逸者自逸劳者劳天之降材尔殊尔君才足以应万殊防手山林恐非计愿君毕力运天巧却换轩名与张子
　　为茅峯崇禧主人景架岩赞王肖岩所冩喜容
　　虬髯如云眼如月胷次毫端一雪政恐儒冠或误身尚友虚无老庄列松隂泉影緑悠悠此时此意如何説三真跨鹤夜相从长啸一声山谷裂
　　赠云竹一老琴师歌
　　昌黎不作頴师已千古风流随逝水大音祗在天壌间云竹翁能发其秘明之为侯王幽之为神鬼悟翁一转指头禅万事冺然心耳废涧泉淅沥走宫商仙佩丁当分角征数声急羽来秋空夜半西风掠蛩砌诸公不但知此音真欲钩深得其艺大篇小什分珠玑徃徃不惜兼金餽吾闻南风之歌下舜廊四海熙熙乐平治愿翁持此天上头一鼓解民愠再鼓阜民财勿作区区自丰计
　　题钱则父凛对轩轩有老桧竒甚
　　老红落尽苍苔院万物随时自流转苍然古桧夜窗前独抱寒姿耸孤榦幽人丈室空无埃风声月影共徘徊树兮人兮两清絶不然君肯居此哉
　　题金渊緑净亭
　　慿髙四望天沉沉平芜逺树横夕隂碧云吐吞献竒象乃知造物得我心渔舟两两叠烟棹白鸟出没沧波深悠然呼酒纳幽致须臾寒月照古琴
　　第一峯诗【原注颠倒一七体】
　　穿云踏月登茅岭一阵西风吹客衣松俨立兮如伏山周回兮若帏竹泉清可鉴苔石坐忘归鹤唳空霭猿啼翠防白露下碧烟飞适意忘机歔欷
　　凄清露重月明纱防湿裌衣轻路险仆倦石危马惊近市火数防出林钟一声客子征鞍暂解仙家云关未扄浊酒三杯投倦榻梦回画被冩吟情
　　雪后呈邵尧章权尉
　　刮地风成阵漫空雪作团侵陵诗骨瘦开拓酒肠寛入竹寒声细缄梅冷艶干长官何太喜农事正相干
　　半年
　　半年留鹤邑嵗晚倦重游雪柳带春意烟芜生暮愁怕看新鳯厯忍拂旧貂裘莫道知心少相亲有白鸥
　　华亭道间
　　移船过九曲满袖贮西风木落山容老荷枯水面空客懐诗句里时事酒杯中莫听云间鹤寜呼天外鸿
　　题云间皎上人扄緑轩
　　藂竹傍幽亭萧然一画屏色欺春酒碧光映夜灯青雨叶供香润风枝揺夣醒却嫌千畆阔浩緑难扄
　　题黄岩黄山楼
　　楼俯澄江碧山宜四面观压波桥影阔带雨橹声寒客夣因诗醒归心得酒寛虚懐纳幽致湿翠扑栏干相公新创云山观于州治之东诗以颂之
　　华榱胜防实相兼却笑滕王诧栋帘海内一云髙出岫江南列嶂杳平檐作霖锡命宜爰立维石兴歌正具瞻寰宇固应同徳宇共期羮鼎试梅盐
　　帝城
　　帝城那得见秋容秋在三吴泽国中芦未着霜花己白蓼宜近水影偏红一行落鴈低南浦万防栖鸦起北风安得画师模此景钓鱼矶上着诗翁
　　半年再作华亭客每喜轻防得顺风白水涵秋千顷净清霜粲晓万山空蹔时放浪如尘外忆昨经过似梦中浊酒三杯眠未熟不能平处枕边鸿
　　次韵金陵赵民曹【原注与装】水阁即事
　　尚想溪亭跨鸭头市嚣到晓不曽休角声吹断老梅月桥影压飜寒苇秋三语固知非昔比十年不到使人愁老来着脚茆峯下相望何殊风马牛
　　再用韵呈相公
　　等囿乾坤造化中此花珍重殿春红矜持不受荼防月披拂正须杨柳风三咏品题真入妙独惭属和未能工防前旧本今应在何必移根江以东
　　和澄斋刘制干过芜湖渭阳宅有感韵
　　兴言陟屺驻征艎丘水依然亦故乡萱草梦寒诗思逺梅花月冷角声长暂辞小隠从三聘况值清时已一阳朝籍渐通恩数洽防看梧槚发幽光
　　留别耘业林逢吉饭牛翁郑简子
　　天台山下两诗仙剪雾裁氷五十年耘业三间千古意饭牛数集几人传半江明月曽同赋一段清风岂偶然匹马冲寒西驿路碧云苒苒思绵绵
　　奉和魏提干
　　骑鹤楼前奏宓琴朅来又作海山吟碧云不隔乡关梦白发能灰客子心愧我抗尘徒走俗羡君博古更通今新诗清响传空谷击节长歌到夜深
　　登苏台用袁宪韵赠两赵提干【原注汝积防闻】
　　胜赏多从暇日违眼中朋友欲星稀退休不复思三顾能赋犹堪广七依游鹿台前空逝水栖乌曲里只斜晖书生懐古真痴絶看尽闲云入栋飞
　　窗上
　　窗上月朦胧香芸鼻观通了无梅竹影猛省在舟中
　　题啄蜂雀井团雀二图
　　游蜂从何来饥雀巧相遇谁其释纷拏放汝采花去日暮投荒榛吻利腹良馁尔竟何所争固结不可解
　　鴈声
　　鴈声恰值到江东霜影空蒙落晚篷寒着芦花禁不得一层晴雪乱西风
　　春吟四絶
　　岸草不知縁底緑山花试问为谁红元造本来惟寂寞年年多事是春风
　　沙渚清泠薄叶水野亭和暖杏花风此中佳趣无人会牛背斜阳卧牧童
　　花露半干红入户竹风防动緑侵床翠屏残梦不知防幽鸟数声春日长
　　香鼎灰寒午梦回闲情谁与梦徘徊杖藜信步穿幽径一阵野芳何防来
　　送賔书记自扬归吴门
　　一叶黄芦渡茫误随野鹤上维扬角声吹断梅花梦依旧枫湾半叶霜
　　闻杜防
　　流落江南帝魄痴年年啼到緑隂肥蜀山邈在青天外只劝人归不自归
　　劝农二絶
　　善端天赋本无殊力穑之余好读书莫讶劝农因劝学须知公相起犂锄
　　长官诲汝亦谆谆须信民生总在勤试诵殷盘豳七月诗书即是劝农文
　　题包虎
　　正眎眈眈怒作威西风揺毒上牙须山翁祗作丹青看冯妇从教自下车
　　日日红林饱血腴尚将余力咬枯株髙亭素壁黄昏后疑有悲风落坐隅
　　咏十月桃【原注梦中得一树春风怨落晖之句觉而足成】
　　十月桃开三四枝凄凉时见芳菲小红不着黄花蝶一树春风怨落晖
　　骑鹤仙
　　拥麾犹愿富腰钱千古相传跨鹤仙莫笑昔人空觊望后来人欲更熏天
　　题税轩新筑送青亭四首
　　花木中间着小亭檐虚不碍两峯青数声啼鸟閙中过不似家山子细听
　　日抱吟情到此亭卷帘孤坐看云生诗懐恰与云相似一防悠然度太清
　　白云尽防青山小红雨飞时緑树新佳致仗谁同管领野禽啁哳话深春
　　日移花影上疎帘香鼎烧残逐旋添春事已随诗入夣一庭芳草緑纎纎
　　题赵子固水仙图
　　紫府川妃夜宴还玉盘金椀落人间香肌不受缁尘汚依约风前响佩环
　　秦淮
　　徃在秦淮问六朝江楼只有女吹箫昭阳太极无行路嵗嵗鹅黄上柳条
　　至后二日登狼峯
　　江流不尽天连地山意无穷春复秋多少诗人无分到我来三月得重游
　　闻春禽
　　万叠云山拥翠屏笋舆终日面山行幽禽上下好音语到底不知谁命名





　　江湖后集巻八
　　钦定四库全书
　　湖后集巻九　　　　　　宋　陈起　撰姚寛
　　寛字令威嵊人按文献通考载西溪居士集五巻陈氏曰姚寛撰寛待制舜明廷辉之子宏字令声之弟为工部监门金人来侵寛言木徳所照必无虞言验将除郎召对得疾仆殿上卒捉搦歌
　　双蝶防花飞老女怨春暮扑蝶金粉销折花顔色故牕中声唧唧雨泣至天曙问婆许嫁女莫要择门户愿得不单栖任他流浪去
　　少年行
　　少年白鼻騧玉勒锦连鞯径就胡姬饮熟醉当瓐眠剥丝入蚕茧郎意在纒绵
　　江南新体
　　悠悠复悠悠日夜潇湘流潇湘春草生行人向南愁缓歌竹枝娘窈窕苹花洲
　　江南无春秋花草红复緑燕燕撇波飞雁雁依云宿逰子去不归凄凉采菱曲
　　刘生
　　刘生古豪侠意气无与俱隠若一敌国不顾千金躯击劒探赤丸投琼叱枭卢醉使新丰酒笑拥西京姝
　　宿诸暨大雄寺
　　解榻无凝尘云房惬幽素清寒薄衾枕防凉散庭户梦破流水声钩帘卷山雾时与静者俱为拟汤休句
　　望行人
　　戍客久不归生死关山道出塞入塞云长亭短亭草梦防玉堦人愁深花欲老庭树起秋风寄衣当及早
　　昭君曲
　　石崇云昔公主嫁乌孙令琵琶马上作乐以慰其道路之思送昭君亦然非昭君自弹琵琶也昭君恨帝始不见遇席上请行单于得昭君大喜献白璧一双骏马数疋而已昭君留北地作怨思之歌传于汉后为此辞者多遗其事实
　　汉宫深鎻千蛾眉妬宠争妍君不知昭君自恃色殊众画师忍为黄金欺当时望幸君不顾泪湿花枝怨无主一朝按图聘絶域慷慨尊前为君去萧萧车骑如流水惨澹风沙千万里昔年公主嫁乌孙妾身况是良家子自嗟薄命无归路弱质安能事强主可怜宫锦换氊裘忍变故音作新语马上琵琶送将逺行路闻之亦凄防寄书空忆鴈南飞只有怨歌传入汉汉家失计何所获羽林射士空头白白璧骏马无时无倾国倾城难再得
　　西湖醉归作
　　涌金门外防春色水流不尽花枝碧一畨洗雨一畨风堕蘂零红収不得蜜房羽客寻芳歇蝶翅粉尽金翠防云昏草暖天亦迷日暮杨花散成雪倾城一醉争狂荡踏歌相携大堤上湘妃有意解明珰桃叶竟谁迎两桨东君无情背人去脉脉那由话素归来帘幕护残灯一梦闲堦月如雾
　　搏鸡行
　　大鸡角角号秋田小鸡啾啾随后先喧鸣得意啄遗黍四顾无人惊复聚青天闪倐片影落饥鸢搏取填空嗉纷纷散乱入荆棘老父譍门呌无力鸢飞突去何遒疾大鸡还呼小鸡出
　　西溪早行
　　清晨出故溪邻曲未闻鸡草露平平湿溪云漠漠低转山人忽见分路马多迷作客风埃里难堪聼鼓鼙
　　天台夜雨
　　瘴海逺黏天山城入暝烟春潮生蛤晕夜雨长蜗涎灯几花时落风帘客未眠平生懐此地今夕意茫然
　　夜坐懐归简报恩振老
　　冷烛翠光残踈梅雪影寒客心春鴈急诗思暮江寛髣髴连环梦凄凉锦瑟弹明朝山下寺竹问平安
　　春暮送碧云阇棃归灵岩
　　归意太怱怱逢春去住中澹香花湿雨薄影絮行风觅句愁何许谈兴未穷应縁知有处秪莫恨飘蓬
　　宿多福寺
　　萧寺虚庭夜气嘉微风入树碧交加露荷滴沥珠无翳月桂扶踈璧有瑕欲采苹花归已晚拟寻竹叶梦还赊愁来剰有凄凉意织女银河又复斜
　　钓鱼
　　自小弄丝来惊多去复回沙头晚风起波上夕阳开
　　春晴
　　风雨惜春残新晴为启关白云归去尽还我旧青山
　　真戒僧首房昼寝
　　薄薄帘栊日隂隂殿阁风无人惊午梦双蝶下花丛
　　罗椅
　　椅字子远庐陵人饶双峯髙弟寳祐四年登第以秉义郎为江陵教授改潭州及宰赣之信丰迁提辖防货有涧谷集东南纪闻云椅以江南革命归隐故乡庐陵大儒也
　　秋日杂兴
　　秋山何言哉万物兴自防昔翳春空云今作道上斑况此江浦蕙几何不为菅幽泉大自在映月泻潺湲跳鱼甚微细解展秋江漪一静未满刻一动輙移时岂由鱼乐乎或是水性之商量未渠稳风急芦花低
　　白莲花
　　白鸾仙人按羽衣曲中弄影江南漪江妃闭置未许归一把青寒萦玉丝玉丝蝉连不禁折折着透根仍透叶风流极处絶成愁君不见婕妤手中团圆似明月
　　江石
　　势横截江虎踞足白却行冯夷哭大川当前波沄沄石也于此受命独水石击撞无了时因危见节难见竒世间大有胡广辈欠读涧民江石诗
　　溪南春晓
　　行逢二三月春映掌中杯緑久山犹浅花寒雨未开谁能奈愁得判不上楼来更莫看云坐潇湘有鴈回
　　冷泉亭
　　老木碧毵毵幽亭着两三山飞劣到地空处遂为岩古塔开苍藓清泉滴暮岚游人莫来此渠正试春衫
　　寄答楷侄
　　时秋四壁冷片纸百回看字古微侵吟清不到寒人生快意有天下好诗难涧水光如月吾琴尔去弹
　　题方武成诗巻
　　斯人懐妙质事事合唐贤命短于长吉吟清似阆仙寒鸦政鸣噪独鹤已蹁蹮落日山亭下沉思一怆然
　　寄危骊塘赠以古鉴
　　百尺楼头山雨长梦提白髪濯沧浪从渠金带花成簇何处鱼羮饭不香语妙囊中了今古骚成肘后系潇湘山寒岁晚兰苗盛欲当茅献草堂
　　涧底春氷偶不融风前凝作水精宫古人心事如此鉴今代眼明惟有公落月还应照太白秋江只合瞰涪翁送君去貌骊塘影影见踈梅飐晚风
　　谢南劒黄史君赠松纹劒
　　使君袖里玉渊虬曽截蛮江江上流海立山揺三尺外风盲雨怪一时休民元不许佩牛犊客政何妨弹蒯缑遮莫尘清便回使青山犹赦郅支头
　　题圆觉寺小轩
　　禅子安排定不痴数拳石映半池岩如大石元生就水似人心未动时二月春深梅不觉五更风起桧先知青林野寺西湖路直得先生一首诗
　　远逰
　　因梦吴云赋远逰江花扶柁水悠悠半轮月散千山影一叶舟胜万斛愁天气渐于寒食近春风只到牡丹休水程孤冷难为夜起吸沧江当拍浮
　　题向伯侨吴松雪霁图
　　暖来日晒氷滑恨极天寒竹脩云开梵铎相诉水活渔船自流
　　天上清流雪片人间名胜吴松两贤相戹窘甚頼有斜阳半峰
　　天随漫解理艇不惯雪后霜前幸自竹篙闲着抛来借与隣船
　　林昉
　　昉字旦翁三山人
　　访隠者
　　晓入南山路松风最好聴扉黄犬睡寻食老鸦灵童子炊方熟先生醉未醒借来一榻坐防尽相牛经
　　秋戍
　　军头夜防名新戍起秋程月色黄弓甲风沙黒渭城防笳清泪满落叶此生轻努力供王事归来享太平
　　老树
　　元是谁人种枯残此磵东半身虚映水一叶尚揺风着雨禽初散当暄蚁欲空年时浓緑影何处夕阳中
　　同郑鲁望聴杜鹃
　　每到桃花发山鹃呌得频今年同聴处吴下未归人客泪滴残月物情愁暮春胥江有清水聊与濯衣尘
　　山中
　　衡门客去孏冠巾尽日防山自在身饮涧猨来惊照影泊枝禽起近冲人黒云欲雨易成晚红叶如花不当春却忆东门牵犬恨当年何似布衣贫
　　泊越浦
　　老树津亭防客舟芙蕖香歇蓼花抽越山只作古时翠胥水半随人事流别港鴈声天有月防桥渔火夜分秋翻然自笑芒鞵脚十载风波走几州
　　春归
　　南北春归有许忙一晴轻防度林塘栁揺别岸东风瘦花落防桥流水香老去客防空劒气日来心事只诗囊幽情一防云天远独鸟无声飞夕阳
　　赠别
　　傍桥买得小溪船略举离杯去意悬一水夕阳红荡影数峯晴树碧生烟秋声不防云间鴈别恨空长栁外蝉后夜他州防明月定知相忆未成眠
　　赠张髙士
　　短髪蓬蓬戴小冠客来欢喜爱供看鹤孙夜飬翎犹湿童子南归语尚蛮击磬花边禽醒悟持经下竹平安自言薄有耕桑地无事干人不出山
　　登龙山塔寺
　　吴越夕阳多远山塔楼髙处九秋寒江豚吹浪腥风湿野鸟行空翥雪干白日潮声僧老尽黄埃世路客游难海门航散孤云落酒醒不堪深倚栏
　　春晓
　　薄衣初试晓寒轻云阁残隂雨弄晴落去好花微有恨生来野草半无名丹心爱国劳难破白髪欺人镊又生瘦绕石栏三十匝緑杨何处脆莺声
　　题所寓壁
　　鹿羣上遥岑云影抵苍壁无客来敲门倚松读周易
　　南屏山画猿
　　古木悬藤臂半钩何年影落此山秋三声远忆巴江月夜半孤舟起客愁
　　山中春晓
　　婆饼焦啼晓户开冷东风里惜残梅片云秪傍檐头宿昨夜何山作雨来
　　雨中过周氏山荘
　　吠犬柴门扣未开满身风雨立苍苔翠禽一个髙枝上啄得残桃落地来
　　戴埴
　　埴里居未详诗多仿月蚀雪车之作非拘拘四灵者也
　　和王教暮春出逰
　　矫矫雪霜心孤贞受命独留滞染缁尘垢面不靧沐背城借一战填堑输前渎葵心向朝阳晞光不能燠徒嚣终无赢驱驰惟仆仆岂无丰水滋永嗟非佳谷呼尔授刍秣羁绁系驹犊堪羡我良朋林桂賸芳馥博览绎故书胷中三万轴悠然西河上日与英俊逐振铎扬儒风函丈纷冠服师友逓响答循诱教匪扑精进日千里目骇地脉缩顾我阙党徒无成坐欲速披襟莫奋飞随羣被私淑枵然藜苋肠殊未饱公餗弹铗何时归涎沫流肌肉遥想烹太牢殷勤羮采菽【原注诗笺采菽所以芼太牢待君子也】更当春暮时浴沂衿佩肃心赏弄篇章絶唱清风穆流水谐朱弦押强破万竹孝先谩耐嘲横榻便空腹安识物外逰幽赏机縁熟矧复有良俦坚久渝晚菊依然苍筤丛檀栾旁淇澳【原注补韵澳亦作奥荆公押】一缄荷起予明珠得盈掬大雅久不作疏越鼓凡目临风挹回澜净洗尘翳麯披阅不停手岂复惮谆复自笑诗思悭企山才抵麓正望使南印象马来天竺竞病安能振纸空瑟簌絶影天边鸿坐困家池鹜搜索纵成篇无异虫蠧木所幸情不违合并在旦夙愿言戒逝粮出昼勿三宿
　　辇下曲
　　旧来闻説京师乐香街十里春风箔朝踏金梯入鳯楼暮下琼钩延翠幄蛾緑梅花装淑质兰蕙芳笙歌枣下曲琵琶陌上桑宿酲未解莺催晓玉珂防马长安道解佩遗簮日日欢不觉红顔醉中老我谓京国皆繁华何时飞走登云车谁知著足缁尘底八年飘泊空咨嗟萧萧竹风暗度耿耿兰缸灯自语孤坐逢掖凝清霜独卧重衾踏寒雨云雨阳台梦不成况欲绮席罗倾城丈人屋上乌啼夜干鹊巢中鸠唤晴啼夜夜未央娟娟素月明唤晴晴未霁寂寂青春深鸠唤乌啼终有侣犹胜月兎孀居千万春
　　雹
　　黓执徐岁月律中无射京师连雨雹小者如弹大者如拳林柯叶乱下乌鸢折飞翮屋瓦砉划遭击扑居人颠沛行道错愕初疑巨飓掀卷冯夷宫渊珍散堕光闪烁复疑清霄万里驱长蛟泣泪盈盈骤飘薄棱层水精碎喷噀珠琲滑有识觑天巧一何景象恶尝闻圣人在上冬夏无愆伏亭毒二气不相剥破块封条已无异祉羽无劳騐风角今天子握极衡运斗枢景化豫顺羣慝萧灼精祲胡未孚氷雨堕霄幕其欲霈广泽胡不为甘霖沾丐枯焦重甲坼其欲膏土脉胡不为晞薤厌浥瀼瀼普渐洽其欲表诛伐胡不为皑驷见而霣草木黄落其欲弭蛰虫滋生植胡不为嘉平之三白驱蝗入地千百尺或云水气专一不解散胡不为长河玉岸之寒氷可纳凌室助颁刷或云隂气胁阳不相入胡不为氤氲五色之卿霭叶应丰穰昭帝徳此雹舒不如雨露惨不如霜雪结不如氷澌之严沍散不如云雾之葱鬰夭非欲示惩讵用作戯剧汉儒説证应纷纷太不一或贤邪易位或赋敛苛刻或妻妾失伦或大臣擅法道幽且牵附多穿凿仲尼百世师麟经戒侵逼此变凡在书公室浸衰削自下陵上曰僭以柔变刚曰剥沸汤湛冷泉凝寒胜燠热温雨受隂氛凌沍自然结时当秋气杪是理尤彰灼风起庚庚作令日行西西主杀数至九变金乃从革大则为兵小刑罚内外靡不以时决天地方防藏沴候生京洛得非少皥执矩未洁齐得非蓐収为正有颠错得非箕伯吞声不扫除青女护奸不除灭穹旻赫然奋严威重隂胶固纷零落我愿圣王覩此揽乾纲用夬决登俊良屏邪慝隂尘静扫单于庭阳和徧龡邹子律大明威威照九州寒燠时序百谷熟天若雨珠真可噱请以缀衮冕之十二旒龙旂和鸾之缨络
　　彗星
　　绍定壬辰閠九月己酉之夜彗星出清台奏御正衙避席太官减膳羞瞽宗彻音乐鸡竿肆眚出囚系龙扆责躬求谠直精诚彻九垓徳音走重译圜桥冠带虀盐生筦窥熿熿对以臆臣闻泰素朕形黄辨色左旋右转一阖一辟来伸徃屈四时行除旧布新寒暑易恢恢天网踈统理废厥职东方岁星木主仁不扫暴刻尚捶剥南方荧惑火主礼不扫骄蹇习凌弱西方太白金主义不扫冦盗生乱畧北方辰星水主智不扫防蔽长谗慝中央填星土主信不扫诈欺滋奸猾皇穹遴选纲纪星出持彗帚扫环域日华机上有九彗乍上乍下空如笔归邪向上有两彗出也不行见则灭天狗短彗在尾傍火光炎炎空烜赫天搀类彗云如斗蚩尤类彗旗后曲六贼如彗在西方咸汉带彗居正北驱防举莫前彗乃排胶轕不指房心明堂位不临箕尾后妃宅不抵参昴咏衾裯不向牛女逐淫佚不访狱廪至娄胃不询葢营到危室不求社庙上井鬼不好文章逰奎壁不穷天根越亢氐不咨弋猎来栁毕不从枵问虚耗不由张素丐觞客不自觜觹访葆旅不入栁仓覔厨食不呼七星问急事不召南斗共斟酌天王帝廷为大角两旁三星如鼎足所柄所指以建时节曰摄提格洒埽庭内万化基芜秽不治孰观法轸驱风车为宰辅负衡失平在修饰翼鼓羽翮主蛮夷飞翰不劲必振刷秃帚一加内清外肃四海九州罔不臣妾帝座中居斡枢机万年千载不停息
　　和陈府教授见赠
　　遗风洙泗濵汲古酌牺罇鱼跃池藻飜莺呼庭树喧乐山不乐水居城犹居村一朝黄钟鸣九畹滋兰根
　　谕鹤文
　　鹤阳禽也而防于隂一堕矰缴入于樊笼饮啄栖迟无复介然雅淡之态少焉覊鞲稍纵奋长喙引修吭跳踉落泊过者惊怒触罪蹈辱羣鸣如诉予心恻然呼而谕之曰猛兽抟也拘于槛子其猛而搏者耶鸷鸟攫也絷于绁子其絷而攫者耶仙姿浮旷而懐清逈观子之性泊乎渊静丹眸含精洪髀舒缟观子之形粲焉月皎逸气出尘幽响警露观子之心飘飘云路九臯摩空万里籋云度蓬壶跨昆阆岂不迈徃而絶尘哉饥不啄腐防谓在田也渇不饮盗泉谓在野也翮短尾雕混迹鸡羣郁郁豢养壮志未伸又非颉颃烟霞轩翥林汀也结而脰束而翎羽翼既成青田赤霄非子之故程也耶言犹未毕群鹤忿悁竦毛励翼长纡抑之未伸悼哀诉之弗直皇皇向我若有歌者曰豢予于储胥之下兮质予于勺水之陂褰顿悴之弗察兮仍顑颔之莫知纷外侮之多儃兮惧昭质之纎夷旷一饱之靡安兮矧上征乎崦嵫嘹唳四起悲声彻天修辞慰藉一语莫宣回视周除孤雄屹立寂若无闻淡若无识揖而延之化为羽客翩然驭风九垓瞬息
　　羣仙赋【原注中伏日夀宣参政之作】
　　南端熈穆东阁晏清琼銮飒纚华芝纷缤蹁跹风驭来自殊庭扣阍请曰鳯鸣朝阳龙翔景云翼翼国瑞寿矣卯君余揽徳辉以来御扉其撤扄阍者辞羣仙曰长赢阜物朝霁霈霖八荒仁夀六气平均意有间矣若为启眀阍者曰今日何日愿有谒于大钧羣仙曰岂曲度房中声扬濮上或弹丝吹竹以奉徽音耶曰有是哉岂栁肢低月蕖艶凌波有若电羽之翁翁者耶曰有是哉岂齐优戯剧谑浪倾河足资笑噱而彻聴营耶曰有是哉岂池塘緑净莲芰香浮有所谓鼓兰桨而歌采菱者耶抑凉台逺岫竹院碁枰玉壶檐动桃笙波澂方羊燕适爰涤袢暑之襟耶宁风生麈尾扇隔庾尘飘飘羲皇上人耶阍者不答徐而歌曰九垓昊昊兮无声八柱膴膴兮上腾阳道柔兮隂彚征孰纲辖是兮伏藏不升羣仙冁然而笑曰槖籥机缄固运转不停也耶乃赓而和曰铉必玉兮柅必金鼎中实兮鱼弗賔斡造化兮掲乾坤黄中正位兮玉立千春少焉霞袽轩举环佩锵鸣仰而视之惟见卿云绮错泰阶衡平实癸未中伏槐府称夀之辰也





　　江湖后集巻九
　　钦定四库全书
　　江湖后集巻十　　　　　　宋　陈起　撰林希逸
　　希逸字肃翁号献机福清人端平二年进士歴官翰林权直兼崇政殿説书直秘阁知兴化军有鬳斋续集竹溪十一稿刘克庄防云干淳间林艾轩始好深湛之思加鍜錬之功一传为网山林亦之再传为乐轩陈藻三传为希逸竹溪槁亁中含华滋萧散中藏严宻窘狭中见纡徐王士祯居易录亦言鬳斋诗多宗门语如题唐明皇按乐图逹摩渡芦图长歌皆佳
　　题江贯道山水四言【原注此画疋绢作石林简斋有诗防之】
　　逺山丛丛逺树蒙蒙咫尺万里江行其中短长何岸高低何峯彼坻彼渚彼瀑彼洪晴岚乍豁烟霭葱笼或断或属且淡且浓尔崒奚寺尔盘奚宫或垣隂翳或梁嵌空有吠者厖有樵者翁危樯落碇短棹掀篷往来异趣寂动殊容羃翠其庭岂非卢鸿略彴而渡岂非防昔我经行云山万重若淮南北与江西东亦蓑而雨亦防而风乃今追维梦境相从及此开巻恍然昔同谁居作者造化论功淹总其裔熈成是宗声闻九陛既召而终谓彼树白【原注贯道画林木如筭子其身皆白】防其身穷其然岂然讯之天公此名穹壌畴曰不逢
　　石鼎聨句图
　　画意不画形形胜意不足正如九方臯相马不相肉此笔谁为之缫借以锦玉一几共三人弥明喜师服酬夜何其漏箭在银烛谁如豕腹胀谁作龙头缩始胡为颉顽末胡为屈伏彼既鼻撩天避席徒局束去者俄翩然二子睡正熟扊户问童奴晓云凄古木质之昌黎萹段段皆实録用意岂不精或者疑近俗我闻文章家同工而异曲或如骏歴险千里在一蹵或寸歩不遗句句必连属在诗则乐天在文则永叔画品恐亦然愿言寳此轴毋使叹巧心受嗤于拙目
　　午斋即事
　　晴牕吾伊罢风薄清昼永陈编防废兴适笑心自领青精饮何味车笠拂尘境伫立共幽懐虚檐踈竹影
　　方溪上謡
　　溪上行吟山里应山邉闲歩溪间影每因人语识山声却向溪光见人性溪流自潄溪不喧山鸟相呼山愈静野鸡伏卵似养丹睡鸭依芦如入定人生何必学臞仙我行自乐疑散圣无主独赋溪山謡山能逺和溪能听
　　云木相叅歌
　　溪翁结茅傍溪南近山绕屋青如蓝天垂四野云到地千顷万顷罗松杉着亭小小寄面势往来万象牕中含有时倚杖日未吐但见云木朝相叅苍苍古木大百围白云无心出复归云无尽藏木不老云木千载长依依我醉呼云云不飞风和万窍如埙箎此时此景谁能尽既以名亭聊赋之
　　安丰作
　　塞北悲笳起淮南古木踈风髙疑唳鹤水落见义鱼俗仅传丹鼎人谁问枕书因吟招隐赋乆客自嗟嘘
　　宿西兴渡
　　古寺鸣钟罢髙林宿鸟忙竹明风弄影荷净露生香月到中天小星过野水长江村人寂寂败叶响银床
　　读程氏遗书
　　浮生长短梦可见几英雄不有遗编在应随落叶空中宵门外雪一月坐间风似此难传处能言孰与同
　　与陈同舎饮三元楼
　　失身杯酒莫追尤烂醉生涯尽自由可倚何须鹦鹉赋相逢且解骕骦裘今无客入扬雄巷终有人题李白楼却笑三闾太憔悴独醒犹作畔牢愁
　　心王
　　易言不动工夫宻书説惟微体段彰仙漫有方求气母禅非无见指心王灵根本要行藏在槁木寜于应感妨一语何思千古训莫言为陆背程张
　　日用诗
　　頼得人间念已灰省身克已问参回事随縁法安排去病向根源防检来布韈青鞋资懒散笔牀茶灶恣徘徊偷忙不住提撕着猛可投机亦俊哉
　　题扃
　　君从何处叩扄耳学纷纷莫浪听刬尽念头方近道扫空注脚始明经见闻日富祗尘积渉歴年深似酒醒不必但疑禅背理请君细读信心铭
　　亏欠
　　休放闲愁到酒邉眼前亏欠是良縁六王才毕秦关失二防俱平晋社迁月满一轮须渐破屋留三瓦莫教全谁名缺减人间世虽道畨僧也自贤
　　郊行即事
　　野店相依门向背牧童对语岸东西草枯白见樵成径木落红随叶入溪色有浅深峰逺近影无长短树髙低眼前好句闲收拾归到书却自题
　　老树菌生铺兎目断蹊泥湿印牛溪山僧渡水防携履野客归村独杖藜羣鸟争枝声上下孤松夹涧影东西行吟注意搜诗料欲近前溪路怱迷
　　世味
　　世味更甞百念轻眼前何辱又何荣寜教鬼解揶揄汝不许人能驾驭卿跃马卧龙皆梦事焚香弄镜了余生春残雨水差沾足却愿从今米价平
　　自警
　　静退虽知趣味殊终然习气未全除有无对境宜俱遣梦觉何时解一如得力要须生处熟用工最怕宻中踈莫教草草匆匆去却恐从前枉读书
　　题咏近藁
　　挐舟早己向三韩莫放天风解引还九转黄芽先白雪千年翠甗后红斑棊无尽算仙犹在性要全空佛未闲得路不须愁险絶看他脚力尽时山
　　题艾轩诗
　　为道难言不著书但知日用是根株当筵自昔倾龙象嗣法何人识马驹六学即今皆勦説一斋孤立可长吁犀斜南谷穷愁骨僊境能谈旧事无
　　列子口义成
　　庄列源流本一宗微言妙趣不妨同但知絶迹无行地【原注庄子齐物论】岂羡轻身可御风二义乖违刘絶识【原注刘向叙中有二义乖背不似一家书之语】八篇叅校湛何功【原注今书八篇张湛所叅校】就中细细为分别具眼应须许此翁
　　读关尹子
　　青牛车后抱关翁师己西防道却东著论九篇今独在命名一字古无同【原注九篇皆一字名】不知身老传谁氏可爱文竒似考工博大眞人庄所敬寥寥千载想宗风
　　题新藁
　　少日无端苦学诗倚楼面壁总成痴断无子美惊人语差似尧夫遣兴时最上宗风理没乆新来家数见闻知吾生恐被师传误自比灵云更不疑
　　至学
　　至学谈理最微负门粗细有谁知蛇生弓影心颠倒马龁萁声梦转移须信风幡元不动能如水镜却无疵咸经四字分明训截断憧憧未感时【原注先师乐轩云贞吉悔亡四字今古坐右铭也小象以未感害释之有感有应而后害生未感则无可悔也】
　　物理六言
　　以鸟养鸟尽性惟虫能虫知天万物与我为一反身乐莫大焉
　　羊螘不如鱼计鸿鹄岂比鴈谋为问折腰五斗何如散发扁舟
　　杜鹃前身名宇蝴蝶梦境为周至理但观物化吾心自有天游
　　醯鸡瓮中世界蜘蛛网上天机他心我心壹是大知小知俱非
　　蚯蚓两头是性桃花一见不疑了得葛藤三昧却参芣苢诸诗
　　非鱼知鱼谁乐梦鹿得鹿谁诬若与予也皆物【原注庄子语】执而我之则愚【原注关尹子】
　　田圃杂兴
　　畴昔多惭世网牵収身幸早赋归田四科人物皆髙第只觉樊迟也自贤
　　独坐搔头晓未梳喜看童仆理园蔬汉儒不悟眞消息却下帘帷只读书
　　郊迎犹待一畨风主相那能不愧容纵道东还心事白更须定洛乞明农
　　嵗计溪南数畆中但将风雨祝天公人生何必堂厨饭米渗藜羮一饱同
　　雨过高低水地平扶犂野老续歌声忧时莫问蓑衣防但看乌犍破晓耕【原注防语见文公集杂著】
　　轮舆盖轸及车弓模冩文竒是考工农具因何却踈略周公于此愧防【原注笠泽丛书农具説最工】
　　寄书后作
　　几度题书客未还归鸿节节度乡关遥知一纸平安字慈母灯前阁泪看
　　登舟喜顿清秋暑
　　触暑登途众共猜好风谁料逐帆开天公应是怜行客正忤炎官热属来
　　张炜
　　炜字子昭杭人有芝田小诗
　　杂诗
　　笙簧世所贵正调多溺沉有人懐古心临风理瑶琴一弹秋月髙忽觉开尘襟或疑涧泉声忽作鸾凤吟得意自怡悦子期难再寻铜壶一枝梅尽可为知音
　　苦寒二首
　　北风吹枯桑污注如语汝牎虗夜少寐展转莫寜处衾裯冷如鐡凛凛不可御家居犹畏寒何况逺行旅白雪农家瑞亦使天下寒陋巷无饥民此瑞古所难上方播春仁发粟赒饥飡一饱生欢心万户各获安
　　海棠
　　杨妃睡未足西子妆太华余妖媚东君化为枝上花娇羞沁红玉袅娜揉春霞少陵恐添愁不欲诗句夸
　　题夏训武珪畵牛
　　枯木立数茎断岸走千尺旁有牧牛儿放牛倚拳石牛闲芳草间儿倦眠局蹐畵手笔入神淡墨夺真迹慿谁唤儿醒落日归路僻觉来横短笛吹断逺山碧
　　防葛玛瑙寺瞻孤山尊者像
　　柳风吹兰衿藓晕识芒履寻幽古招提偶识尊者墓断碣眠苍云慈容惨香雾孤山岂无诗未若壁间句
　　虚谷
　　虚室既生白空谷亦传声山翁抱高标借为虚谷名中有如带水流出心源清我欲从之游临风濯尘缨
　　柯山制墨胡处士求字
　　有客落魄逰京都形服差类山泽臞袖携一纸故友书来求古铭墨模我方临池且自娱触拨雅兴生江湖坐扣墨法果不诬出示数餠泥金濡质模温润凝龙酥麝气酷烈清透肤浣濯研沼尘滓无磨动淳漆生金壶吴牋半幅翻雪腴碧云掩冉生兎须豪家有钱贮金珠谁肯淡好如吾徒自怜我为贫所拘倾嚢尽易令无余临行束担付獠奴就索诗句荣归途天下具眼不可汚芳名岂借人言沽
　　试宣毫
　　中山瑞兽乆不出天下笔工徒负名近闻宛陵获数軰束防管制差专精携入京师求鉴赏一见不以他毫轻呼童涤砚淬瑿玉催我纸上云烟生
　　买劔
　　袖携一劔三尺铦试与豪士论丑妍锋铓闪烁走氷雪靶鞘激烈拏风烟断蛟截犀挺灵怪照人切玉光牵聨昔时欧冶不再岀纯钩磐郢名空传越王苟不遇薛烛万户骏马谁肯捐物虽有价瑶无价瑶逢识者逾精鲜主人得之亦自壮十袭珍秘轻万钱何当佩服却戎羌会令沙漠无戈鋋
　　辛丑长至
　　物意通人事阳生一脉天梅虽搀腊破栁已得春先袜颂趋时献台云取巧传所须惟饱耳延颈防丰年
　　寄任居士【原注希言】
　　师黙修禅观龙升虎自闲眼开俱是道心定亦无山瘿木牀三尺蓬茅屋半间錬成真积力防景到瑶关
　　为徐叔刚赋逹斋
　　男儿劲正气期欲展经纶场屋求程艺山林多隠人学优冝必仕道在不妨贫快举摩霄翮聮翩立要津
　　题莲峯集后
　　夺得莲峯秀英名馥迩遐文章腾气焰句律炼聱牙一梗江湖客三朝忠义家欲评清絶处雪月照梅花
　　纸阁
　　纸阁新装褫青氊喜尚存翠圆垂彩络红朶粲陶盆藏宻寒无着融真体自温夜深谁晤语花缀短檠昏
　　游蒋山
　　家世帝王州钟山耻未游巻书趍幕府散歩入林丘泉湃悬崖丑云闲古树愁草堂今在否更欲展诗眸
　　简耕月
　　一犂将暝色月下自耕耘为适能吟趣非干力穑勤草芟心地濶苗揠世情分莘野如膺诏新诗就献君
　　辛丑长至后九日其夕大风
　　朝家祷琼瑞天忽赐雄风静听耳轰皷冻眠身屈弓把茅吹巻后矮柱兀揺中拶晓怪威息太阳升海东
　　过西兴渡
　　乆不到西陵重来扣便眼吞沧海碧帆巻越山青路逺人烟盛官清风浪停片时登岸口小立望云亭
　　题浄众壶隐
　　古院无僧住含情更惘然绿苔欺破阁白鸟没飞烟壶隐迟迟日筒分细细泉栏干聊小凭取次缀诗篇
　　骑马
　　陌上骑骢马朱缨耀日丹袖欺鞭竹瘦靴入金寒毳防兠貂防茸裘织雁团戎装吾亦可初不碍儒冠
　　题友人深居
　　闲中有真乐深隐向林峦竹招山色栽梅结嵗寒事因贫后少心到老来安拾芥取青紫野人犹畏难
　　观集芳园
　　千歩入修廊犹闻碧雾香风翻宫襭紫菊染御枹黄亭宇丹青老笙歌嵗月长上皇临幸少书圃自翺翔
　　谒和靖祠
　　先生遗隐迹年古路荒凉鹤唤诗防去梅留姓字香孤山应似旧荐菊谩流芳翻作西湖梦骚人为断肠
　　题心逺别墅
　　闻説藏修所慿山更接溪百花搀序发万竹剪云齐地胜尘无染防居俗正迷二王诗絶唱何用我留题
　　舟离和州别史君
　　眷客留连乆分携各惘情艣摇江水碧城凸晓烟明衣薄寒先觉心平浪不惊钟山青在睫归兴逐云生
　　谦斋席间赠苔矶
　　因合谦斋饮新编得细哦髯掀天地阔足歴水云多才敏逢青眼家成隐翠萝近闻诗债盛老退欲停戈
　　访刘山人隐居
　　歩入山回处茅櫩隐士家逺犇渇骥曲径袅修蛇纯翠千茎竹交红一架花客来费清供汲水自煎茶
　　春晚郊行有懐
　　行春车马渐无多闲歩郊原玩物华已角未腴隂径笋似香非韵别篱花子规饶舌空催客蛱蝶贪游不恋家常记湖邉同咏赏归鞍扶醉月笼纱
　　冬至
　　冷笑书云上鲁台乖祥俱向眼中猜隂逢剥处自阳复否到极时须泰来霜剪草茸寒欲断日烘梅粉暖全开吾侬唤作寻常事坐看儿童拜节囬
　　学吟
　　骚豪矢口便成诗全异推敲链句迟一字下平揺不动数聨生就稳难移池塘春草英灵处水月梅花頴悟时我亦学吟功未进每将此理扣心师
　　题六和塔秀江亭
　　秀江亭上驻吟懐苔藓轩牕四面开潮怒挟风吹海立防声揺月下天来浮沤世事等出没泛梗羁人防去回待冩篇诗纪防迹路迢不奈马频催
　　雪自西陵以新诗竝水仙见惠
　　洛浦风流几隔年江南重见色依然根从埜卉同分品香与梅花可并肩葩白中黄饶蕴借腊梅春暖肆芳妍殷勤并挟新诗送领略丰姿夜不眠
　　饯友人赴靖州通道尉
　　竹风荷气约朱明路入渠阳暑尚清马耳萧萧悬堕月鸡声喔喔勉修程何拘梅政夸年少即泛莲漪賛老成莫把西湖浪吟笔楚山空濶更关情
　　题友人自方家峪迁居北山栖霞岭
　　素喜华居逼禁闉北山何事又移文来依岳麓千章翠闲却南屏一片云招月咏梅君自乐煮泉瀹茗客同分未随燕雀伸忱贺先剪溪藤述寸芹
　　游洞霄栖真洞
　　笋舆揺兀到山前就宿栖真古洞天老木倚风清鹤唳湿云拖雨防龙眠尘凡夐岀几千仭足迹经由已半仙到此岂容闲咏笔重来知复是何年
　　题可山梅花岩
　　髙人深欲买山居常办栽梅养鹤图喜有名园隣水月不妨清梦忆江湖羲之坦腹应相爱和靖掀髯足自娱旦夕杖藜须践约锦囊先束付奚奴
　　题童宰盘隐
　　才了花隂入要涂暂时归去友樵渔逺山数笔意不尽流水一清有余我軰爱吟懐退歩谁人得计肯闲居古梅树下三间屋深掩柴门静读书
　　归畊
　　纡青拖紫信天縁才説归畊自乐然二顷良田供活计一鉏风雨饱丰年妻条桑叶催蚕起儿脱莎衣傍犊眠不是此心甘隐退为贪农隙理残编
　　援藤
　　援藤穿藓扣云扉清足髙标显翠楣风月任随时事改江山不被世情移虽无白酒留君醉却有青编可自怡朱紫纷纷徒説贵隐居真乐几曽知
　　桂
　　痴儿緫向月中求不信人间賸有秋万防尽垂金粟颗一枝宜上玉搔头清香已压龙涎倒堕蕚冝将蚁醑浮吟得诗成对花举不须招客费赓酬
　　简任新恩
　　自别梧姿二十年情亲何暇鴈传笺深疑楚泽蟠胷次不放吴霜防鬓邉我忆花间听乐府君嗟柳下度吟鞭于今又遂啣杯乐湖海相逄岂偶然
　　寄武冈宰宋雪岩
　　柳下分携须影苍好风吹梦过都梁诸蛮帖化花隂静一骑飞尘荐墨香书就几曽逢驿使公余应不冷奚囊云情鹤态元如旧应倚株梅忆锦乡
　　谢朱髙邮惠湛卢诗集
　　门掩飞花欲曙时起来忽接湛卢诗清新尽夺氷霜气婉丽浑无脂腻辞题品江山今已了登庸廊庙不冝迟髙沙父老休专惠宣室今兴夜半思
　　寒月郊居
　　心逺郊居闲亦胜砖炉纸阁类僧房倦抽乐府翻吴韵独对骚经味楚羗句到夺将袍锦赤功成消得带金黄相逢毎惜芝兰种犹在潇潇水竹傍
　　再逰玉泉观金鱼
　　曽见金鳞已十年重来鬐鬛尚凄然忍从鰕蠏常为侣好作蛟龙飞上天古木耸云尊梵宇灵源疏滴润农阡商霖已得真贤佐旱暵何劳吁玉泉
　　谢友人惠笔
　　翰墨塲中浪得名近来研席愧尘侵紫懐心素锋铓健红束腰身管套深重故交分数种胜于埜老获千金便当拂茧晴下賸写新诗倩鹤吟
　　湖上次韵
　　湖邉旧好即潘杨惜不同舟舣岸傍竹叶肯陪三揖醉荷花分受一襟凉雪壶色浄氷心爽金缕歌停玉骨香客防楼台収晚照独看西子学吴妆
　　宿洞霄虚白房
　　列岫宗竒观藤萝结翠门隔岩龙唤雨云走半牎昏
　　懐玉山人过越江
　　玉石纷纷叹混淆君今懐璞在吟袍快帆闻指西陵去识眼相逄价自高
　　秋千
　　吾今两鬓已成丝毎毎逢春独自悲最恨秋千无力上风流不比少年时
　　防索髙悬锦柱头女郎花下竞风流垂杨影里曽窥见飞起娇红一防愁
　　赋竹宫羽人芸谷
　　昔年摘叶更寻枝踏遍山巅与水涯今日华阳亲荐得玉苗僊草映灵芝
　　观王氏山亭旧基
　　山亭碍月不容留拆去危基立故丘落日倚笻舒望眼片帆钩破一江秋
　　书向耐轩
　　芗林一谱传清白以耐名轩更出竒修竹防牎梅夹路嵗寒消息独君知
　　翠微亭
　　万木轮囷卧嵗寒一声啼鸟应空山兴来小立危栏畔身在碧云霄汉间
　　知果寺参寥泉【原注坡仙尝瀹茗论诗于此】
　　破屋伶俜断碣横剥苔彷佛见题名自从人去西湖后一掬寒泉便不清
　　鸥鹭世界【原注徐氏堂扁】
　　闲飞芦苇疑成序独立菰蒲似不羣愁思无邉烟水阔畵家诗境合平分
　　谢瑜首座寄黄龙茶
　　寄我黄龙茗一圭旋烹竹雪试新竒地炉火软汤初沸先约梅花小赋诗
　　底
　　日炙虗暖欲春前椒蕾破梅英朦胧困眼看书倦蓦听蜂児扑纸声
　　岩桂
　　天街清晓似香林压担秋花塞市心緫被时人低价得苇帘茅屋尽黄金
　　题问坐主梅隐
　　万防春风吐白云孤芳绕屋占云根幽闲中得幽闲处暗水流香闭门
　　竹所
　　数榦当櫩眼便青翠隂千畆况为隣休贪冷地闲风月好作清朝劲节人
　　书云萍録
　　聚若浮萍防若云江湖姓氏搃相闻何烦爵里重铺叙只倩梅花举似君
　　杰阁峥嵘据桞湾段侯江令梦魂间我来不问兴亡事傲立薫风看蒋山
　　试翁寿乡贡余墨
　　万杵炼麋揺夜月一圭分剂割晴云雪腴半展陶浄改罢新诗冩赠君
　　赠制墨羽人葛太玉
　　回公胶法不轻传太玉知机合伴仙安得翠云蜚象管书邀风月上蛮牋
　　寄简崇禧司徒髙士【原注佑圣羽人往传法】
　　防惹天香隐故庐一山猿鹤伴清虗有人来叩神仙诀就剪晴云问起居
　　花飞
　　花飞梁苑春消后月落秦楼夜断时一防不如归去恨阿谁説与杜防知
　　简赵真休
　　曽向诗坛夺锦袍至今湖海诵风骚何如放下浑无事句不惊人意更髙
　　回友人转示诗巻
　　拾得骊珠不秘藏来寻识眼共平章临风一盼留书架夜夜豪光射竹房
　　赠梁弥仙【原注罗浮山人】
　　笑侧华阳一幅巾碧眸苍鬓貌如春罗浮洞里通勾曲疑怪相逢似故人
　　雪惠海棠
　　驱奴分送海棠花袅娜枝头剪碎霞挿向铜壶当爱惜且留春色在吾家
　　题适安隐居
　　萝蔓纫岩竹翳闾天然幻出隐人居客来欲问山中趣挂壁丝桐插架书
　　试童岩野墨
　　杵麋烘麝様新翻蟾玉轻磨漆未干合走春风供化笔肯随清誉到诗坛
　　书和靖故居
　　童鹤饥癯古屋低孤山犹忆数聨诗先生更有清髙处未必梅花尽得知
　　小池
　　恰恰方池欵竹斋风揺窓扇掩还开无端半夜踈荷雨更帯秋声入梦来
　　题村居
　　村居何识见时节春去春来自一年谁与児童话寒食也将杨栁挿门前
　　数舎茅茨簇水涯傍檐一树早梅花年丰便觉村居好竹里新添卖酒家
　　钦定四库全书
　　江湖后集巻十一　　　　　宋　陈起　撰万俟绍之
　　绍之字子绍郢人有郢庄吟藁方洪序曰相家子也按宋宰辅表万俟卨外无爲宰执者岂卨之族欤又大观中万俟湜知泽州以循吏着语云前有王琪后有万俟固有以亷节显者也方洪郢庄吟藁序曰洪防侍先君子侧一时隽秀多相与游郢人万俟子绍相家子也力学好修先君子敬爱之寓居琴川尝登抑斋先生节惠王公门见闻卓荦故其文闳以肆负西北鲠亮气不随众靡故其诗清以严两上春官人期之与自期不薄也居亡何疾而卒临革以平生所爲诗属其友顺适叶君俾锓之梓叶君耽于诗笃于谊不负所托一日擕诗示洪曰子绍予友也亦君友也其诗不可以不传予既成其志君盍序之呜呼一死一生廼见交情吾是以知子绍之不独能爲文能爲诗且能取友也何敢以固陋辞子绍名绍之郢庄其自号云
　　饯友宰丹阳
　　昔曽觇吏事不是小规模万象胷中布全牛眼底无迅雷推敏速片月对清孤铁瓮城边邑今畨凋瘵苏
　　杰阁
　　杰阁倚空阔身高万山栋云飞缥缈帘铁閙虚闲地歩氛埃外天威咫尺间好风吹笑语余响落人寰
　　方水滴子
　　质由良冶就心向主人倾外仿斤金制中藏勺水清兎毫芳露染龙尾湿云生终命双眸烱曽窥妙女成
　　陆墓寺
　　距城才五里野景自萧然塘水清环寺窰烟黒翳天市多沽酒旅桥列卖鱼船欲酹宣公塜渊陵几变迁
　　旅中
　　僦楼如斗大不与嬾相便杯酒常妨饭缾花亦费钱狂踪依客燕短梦怯啼鹃欲去老丘壑无谋可买田
　　次郊行韵
　　蝶怕花残舞更忙随风柳絮闻轻狂寻芳客去马蹄倦试酒人归衣汗香过雨千林舒翠叶防田一水露针秧留春无计空惆怅信手敲棊语夜长
　　送观书记住山
　　本是儒流学释流枝藤所寓即清幽西山不用一钱买北磵空爲百计留禅向静中能妙觉诗于闲处得防搜秋风芳蒂甜如蜜许我溪头系小舟
　　游天平山白云泉
　　踏开松径几层阴一勺寒泉洗客心高处天风吹靣冷险边石磴警人深祠尊范像香烟润碑刻唐诗藓晕侵鸟道更通幽絶处恨无足力可登临
　　游建康碧瑶洞
　　洞口筼筜几百竿洞深襟袂易生寒鹿眠桃坞春常在鹤唳松梢夜未防瓦鼎香腾秋雾薄石盘碁撒晓星残道人许换尘凡骨同向坛前説炼丹
　　谒曽祖提刑墓
　　簮缨辉映绍兴间身后清贫陋巷顔犹有云仍在西浙远思霜露拜南山祖风三世未应息天道百年今好还欲去欲留松下路藤花染泪路斓斑
　　席上次韵
　　东风几度客京华今日飘零天一涯无柰刚肠欺竹叶幸因清坐对梅花更长不觉销银烛寒峭从教透碧纱语到前朝行乐处绿杨深院是谁家
　　呈印主学
　　君世通城武石城不堪两处揔烽尘向时未快披云愿今日同爲避地人襟宇光风无尽藏杯盘夜雨有余春唤回十载槐黄梦欲借灵槎去问津
　　婢态
　　才入园中便折花厨头坐话是生涯不时搯数周年限每事夸称旧主家迁怒故将瓯碗掷效矉刚借粉脂搽隔屏窃听宾朋语汲汲讹传又妄加
　　次新竹韵
　　箨粉飘零干拂檐午阴比似旧时添栖留薄雾生秋意勾引清风涤夏炎弱质自同诗骨瘦新竿也学舞腰纎丁宁养就化龙杖休劈轻丝织绣帘
　　访新城宰
　　野花香细绿阴成风着征衫暑尚轻流水有声如学语乱山无数不知名柘林叶尽蚕初熟麦陇人行雉不惊少驻蓝舆聊问俗儿童亦悦长官清
　　饯常熟宰
　　笼鹤归来到北闗玉墀春里趣朝班九重定问琴川事爲奏通川一渡间
　　多幸三年依德宇喜无一事到公庭庭前柳是公遗爱去后相看眼更青
　　金陵郊行
　　快提金勒走郊原拂靣东风醒醉魂好景流连天易晚来朝更过杏花村
　　冬闺怨
　　塑出狮毬对画防笑呼女伴傍前看宫鞋湿透犹堪着未扺空闺绣被寒
　　寄永兴宰兄
　　相阀峥嵘南渡初百年遗绪要人扶从知物理终无否棠笏于今属魏謩
　　忆昔京华聚首时大兄常念阿连痴别来相望天涯远长诵对床风雨诗
　　题扇靣
　　起晚慵妆立小楼杜鹃声里万红休侬愁未逐春酲解飞尽杨花不举头
　　蝶恋花
　　春风
　　啼鴂一声云榭晚好梦惊回蓬岛疑行遍无绪东风帘自卷香苞雪压荼防院　似有还无烟色展絮暖鱼肥时复吹池靣扇影着花蜂蝶见药防春静红尘远
　　风入松
　　一春心事与谁同缘聚眉峯小楼彻夜听鸣雨想西园锦绣成空栏漾金鱼池水钩闲紫燕帘风　年时忻折海棠红来比芳容如今玉减香销似怕轻寒懒出房栊尘满谢娘吟巻从教飞絮蒙蒙
　　贺新郎
　　秣陵懐古
　　决眦入飞鸟正江南梅雨初晴乱山浮晓凤去台空箫声断惟南有踈林鸦噪但空鎻吴时花草指防中原青山外柰征尘迷望愁云绕佳丽地谩凝眺　清风助我舒长啸问其中虚帘曲槛阅人多少风景不殊江山在况是英雄未老且与尊前一笑欲説前朝兴亡事唤谪僊人共传清醥归路晚月明照
　　储泳
　　泳字文卿云间人着有华谷袪疑説
　　题胡琴窻方径
　　诗穷推不去终有恶圆心楼倚风烟外琴横星斗沉行看花四靣坐对竹千寻却笑陶彭泽归来荒草深
　　清閟轩
　　万竹中央住清心自爱持不除伤砌笋慵洗宿禽枝影落翻经处声敲入定时重泥新雪壁留待客题诗
　　送春
　　送春归去后身却在天涯有梦忘爲客见书如到家楼空初入燕柳暗欲藏鸦故苑新桃李闲开一度花
　　闻采石分司芸隐讣
　　忽闻千里讣涕泪已交横遽夺英雄去不教功业成人疑藏六甲天使伴长庚惆怅青山梦分明坐两楹
　　小园
　　垦苇栽花柳园林小小成旋分黄菊本新扁草堂名池水通湖活江风过竹清不期车马到足自称幽情
　　亭下
　　亭下冷泉清松深地絶尘细看门外树几换寺中人别嶂孤猿晓幽花百鸟春坐来危石上疑是比丘身
　　思归
　　客楼高处望独立对斜晖负郭有田在故山何日归秋深杨柳薄水濶鹭鸶飞风景正萧索何堪闻捣衣
　　送人游边
　　边风吹鴈至君却向边游正立功名日去防闗塞秋看雕因撚箭调马试呈毬奏凯归时节应须万户侯
　　送兄潮举【原注防嫂防归于温陵】
　　老来偏惜别此别更闗情水陆三千里舟车一月程鴈声乡思远鸾影旅魂惊杨柳雕零尽无枝可赠行
　　寄兄玉老【原注时随兄秀老往守雷阳】
　　雷阳路迢逓回首亦闗心重别因轻诺远行多近唫客懐秋色早归梦岭云深莫以书无益人来惜万金
　　淀山寺
　　无路接尘寰中流拥翠鬟望中疑有寺游处若无山过雨行云湿冲风钓艇还边旧鸥鹭心事颇相闗
　　悼古镜果佛慧法师
　　霜毛垂半顶説法国王前定里修千刼佛中添一员諡尊终后赐真谛在时传讲下诸徒弟焚香石塔边
　　送陈云厓
　　出门即远道君去有谁令诗价侯门贱时情客路轻晚云归独树寒雨暗荒城此地还相别谁能不动情
　　送卢萍斋
　　当春雁北飞之子独南归寒暑本无定去来应有机柳烟迷客棹花露湿征衣明月人千里相思消息稀
　　红药
　　红药阶前半吐葩露枝已入贵人家不如庭下无名草一度春风一度花
　　涵虚阁
　　菊秋梅腊百花春过眼年华醉梦身今日不因登此阁不知人世是红尘
　　春日郊行
　　东风吹着便成花妆防园林卖酒家田野可栽闲草木十分春色在桑麻
　　柬藏一
　　灵竺山前满迳苔游春车马可曽来共君便欲携尊去一树海棠花正开
　　胡定斋惠墨求诗
　　万杵霜玉兎魂刀圭炼就许平分流珠轻滴银蟾露化作催诗一片云
　　春昼
　　亭院深深春昼长度窻蜂影去来忙自从野菜花开后一月熏炉不炷香
　　送人
　　昨日含愁始送春今朝又复送行人江头杨柳不须折那与愁眉替得颦
　　觉来
　　西风吹梦过钱塘独上孤山叩冷香纸帐四垂灯影薄觉来疑是月昏黄
　　朱复之
　　复之字几仲号湛庐建安人端平中使北展谒八陵刘克庄诗话载摘句初夏云忽听夏禽三五弄新红突过石榴枝秋日云红蕖老去羞明镜推让朱荣上蓼花葢亦纎丽之作也
　　别汤伯纪
　　停云思何长伐木梦苦短飘揺乗风来倐霍抟沙散匪今我独黯自昔客屡叹之子曷云戾微阳逼炭囚山对线景汲井共清盥玉露泚金茎水泉流藻翰方竹桂芳袭未觉枳栖远仰天镜其团一弛弓向半书堂渴吾伊伫立了瑟僴子如飞鸿渐我如禁门键天寒柳无枝指直不得挽归来翫题墨寂寂眯双眼
　　与静使君约游姑山记事古风二十韵
　　苦热日已远杪秋遂凄凉邦及清暇小队豫郊岗一麾先嶃岩半刺骖翶翔卿月动左辖客星移奉常谁欤南冠者共挹北斗浆翠幄穿晨曦鎻金歩流光穷惚某氏建架构遡斯堂闽红倾泛盎楚緑饾圆方平原磊落人仙碑勒荒唐方平叱石起来问东海桑蔡子狗窦过蛇蝉蜕冥茫麻姑十八九两髻已成霜惟余老杉星省识邓紫阳往事莽如迹且醉糟书房翼亭跻齐云游目望八荒挽河落飞瀑洒雪芙蓉裳夕矣憺将归一一玉帝旁蹇余雅幽寻嗜此崔嵬藏请从浮丘生学笙翳凤凰他年傥相思矫首空断肠
　　夜饮罗懐叟三杯属余刚制共读孟郊诗
　　建子初寒月篝灯对语时独醒蘓客酒细咏孟生诗蠧老无新巻乌惊有夜枝白云路不远明日肯重来
　　别李商卿
　　羇思孤耽僻蛩音偶出虚緑阴分坐乆清话见情初春过诗魂怯年销劒术踈相看渐成故临别欲何如
　　滕王阁
　　杰甚滕王阁登临思然宿云开北牖秋水尽南天帝子今何处王童记独传客懐无住着浩荡白鸥前九日偕翁与可江正甫郑景云游凤山
　　褁将破防凤山游凤去台空余古丘白髪尚能今日客黄花祗作故园秋天浮渭北荒荒杳江入旴南隐隐流我始欲愁君且莫人生何处是吾州
　　太平寺尘外闲题
　　高树青圆不见天小风微动竹梢偏衣涵空翠元无雨庭閟余声独有蝉老去此心无所住向来我见不须先狂吟但过寒山子荐得腾腾一味禅
　　谢张生见湛卢歌
　　劒术空踈今罢休家山何处越中瓯欲谈往事浑亡是喜得新诗替莫愁【原注晦庵赠诗有江边艇子无莫愁之句故云】
　　葛仙井
　　葛翁凿井冽寒泉浸熟丹砂去作仙底事并烦仙子按却随海水变桑田
　　罗懐叟思归一诗留之
　　客子归期莫有期地炉松火独吟时西山暮雨吹成雪错拟杨花理钓丝
　　姑山
　　他文太白不多竒一赋姑山世絶希生后此公方到此趺不见仆前碑
　　李时可
　　时字当可里居未详刘克庄千家诗载其天寒鸦欲栖一首
　　野寺
　　野寺不逢僧修廊且缓行竹藏双鹤睡风助一蝉鸣坐石侵衣冷临风潄玉清咏归无限意新月带星横
　　别余司法
　　欲别愁如结来时眉便开相逢两无事且尽十分杯明月今宵共春风几日回梅花发墙角此际望君来
　　雪行
　　天寒鸦欲栖客路尚迟迟泥滑蹇驴澁风斜破防欹云藏山断絶梅苦雪禁持客里愁无着愁边却有诗
　　题方漕水阁
　　三间水阁傍溪湄曽倚栏干此赋诗山色溪光还似旧惜无诗思似当时
　　舟中夜闻读书
　　临谿一舍竹疎疎舟过时闻夜读书姓字是谁何必问定应不是俗人居
　　六朝旧迹
　　六朝更代防兴亡满地黄花只旧香水鸟不知人事改双飞犹自恋寒塘
　　杜鹃花
　　杜鹃踯躅正开时自是山家一段竒莫据眼前看易厌帝城只卖担头枝
　　盛烈
　　烈永嘉人有岘窻浪语
　　送黄吟隐游吴门
　　寒江买櫂催遄征何如缓泛六桥寻鸥盟侯门懐刺谒掌傧何如散防孤山探梅信吟隐豫章之耳孙调高琢句期颛门西江不住来西湖唤醒晚唐诸老魂有时吐出惊人语定须贵杀雒京楮脍炙人口徒属餍还来只字不堪煑行吟荏苒岁欲暮束装又问吴中路节翁旧有珠履缘何况荐书袖无数此行一句直万钱十句唾手腰可纒归来卸却扬州鹤推敲调度权架阁
　　湖天晚霞
　　鲛人织出绡五色冯夷不敢閟深泽闯得烛龙归嵫横舒几占半天碧光绚列岑浮紫翠琉璃倒蘸成琥珀何当乗风掣下来并州快剪随意划制就诗囊百万个分与江湖放吟客
　　白髪
　　白髪非有种如何忽自生尽从方寸地莳此两三茎塲屋债犹欠山林计未成头颅知渐丑羞向镜中呈
　　午牕即事
　　午困俄惊啭栗留东风独立思悠悠蜂搜花醴勤王事燕拓芹巢爲子谋白髪愁边添渐密青春忙里去如流无言猛拍栏干曲恰喜长须荐茗瓯
　　同黄吟隐湖上散歩
　　暖飜鸭顶一川晴喜共长堤缓辔行落尽繁红春结局传来太白酒寻盟人于冷淡交偏好句向萧闲吟倍清鹈鴂一声林外唤短篷归帯夕阳明
　　观下湖渔者
　　渔舠逗晓来相续短笆乱割春塘渌须留一半还诗翁要看早晚鸳鸯浴
　　玉阆风书院偶题【原注西湖双清楼之下】
　　塔倚翠微椽笔劲湖吞碧落砚池寛天然调度谁消得不是吟家出手难
　　岁事从他沸似糜小窻挂起只看诗不知那树梅先谢一片香飞入砚池
　　堤上归
　　舟横别港赴鸥约人立斜阳等燕归心事一春拈不出两堤杨柳又绵飞
　　片云筛雨过横塘衬断苹风作晚凉意快短檠推不照柳边听月对啼螀
　　渔父词
　　晓岸披风驾短篷平芜烟浪几重重鸣榔莫近荷花浦鸥鹭早凉眠正浓
　　春兴
　　泾云全放两峯青湾柳丝金照眼明短棹又随鸥鹭去笙歌少处结春盟
　　暮天即事
　　东寺钟聨西寺鸣前村树末暝烟平天涯倦翼归无限只有鵶飞自唤名
　　幽庭
　　幽庭鸟蹴梅花片防防因风抟复散贪看立到昼阴移满地苍苔遮一半
　　朔风
　　小窻帘箔防重重榾柮鑪心蜕骨红昨夜朔风能凛冽冰花亦结砚池中
　　晚歩叚桥
　　垂红顶上快登临拍拍秋光满袖襟伎痒欲吟吟未稳两山钟里莫云深
　　史卫卿
　　卫卿鄞人按宋史史弥巩之孙防卿著书立言一以朱熹爲法又史唐卿与兄防卿同登咸淳元年进士则卫卿亦防卿兄弟行也
　　秋歩述所见
　　趂晴收断薪破晓循幽浦山寒树欲风云重天将雨兎奔初种畦鸡拾获残畆叶深樵无踪水落鱼可数幽草不须生千林秋已素
　　捧檄家山
　　闲居愧未能帷幙冷于氷家檄官无俸山吟客有僧池荒眠鹭石树折饮猿藤寥落谁相问孤明雨夜灯
　　春晴
　　平明晴可爱眼界一湖春不见水中鹭惟多堤上人梅花已白尽柳色正青新日暮无歌舞清幽属野身
　　听演师琴
　　禅悟却参琴山高水复深七弦手共语万籁耳无音激烈鬼神泪发挥天地心秋风时一曲懐古更伤今
　　渔父
　　白头长是醉湖海不知年活业惟耕网全家秪住船荷花同鹭宿杨柳得鱼穿一笛吹明月朱门谩管弦
　　书里中所见
　　防干十二缬帘遮兽栋鳞鳞鼎贵家莫道楼台无地起满城秋色半槐花
　　所见
　　齐眉沉醉绮罗丛心事谁知付去鸿不惜千金留粉黛更无一语怨东风
　　有所见
　　不着画罗金镂衣寻常打扮最相宜春风燕子楼前过飘落梨花雪一枝
　　冷泉观放水
　　溪流平地响晴雷石上生风巻雪来醉拍防干衣袖湿十分身在白云堆
　　柳梢青
　　蕚绿华身小桃花扇安石榴裙子野问歌周郎顾曲曽恼夫君　悠悠羁旅愁人似零落青天断云何处销魂初三夜月第四桥春



　　江湖后集巻十一
　　钦定四库全书
　　江湖后集巻十二　　　　　宋　陈起　撰胡仲弓
　　仲弓字希圣清源人仲参之兄有苇航漫游藁按江湖集诸人唱和诗苇航诗名颇着于仲参而诸选家无一及者永乐大典载其集甚伙此乃陈起所选者也
　　杂兴
　　百年一瞬息万事皆尘埃所以身后名不如掌中杯山园足花草雨露相先开独有崖下松春风不曽来青林晓霜重百卉顔如灰苍髯五大夫郁郁何佳哉
　　佳花费事治十无二三本恶草时扫除已复相苯防试尝问园丁否泰乃尔反渠方倚锄笑谓我见事晚老天亦何心生花日衮衮
　　梁武欲为佛秦皇欲为僊万乘犹不足要与天齐年人生防两屐过眼如风烟此心苦无已忧患常烹煎不见客斯逐力诋争秦权宁知咸阳市父子更相怜
　　海月当观涛
　　青天与海连羲娥代吞吐封姨助余威阳侯倐起舞或奔千丈龙或轰万叠鼓蓬弱此路通祗界一斥卤浩浩无津涯尾闾辟地户嬴女驱鲛人献怪扶桑府琛球来百蛮玭珠还合浦独立象罔外身世等一羽宇宙纳溟渤万山齐伛偻清风与明月造物不禁取临流喜得句玉栏失笑拊眺望此一时澒洞注千古安得卷上天霈作天下雨
　　过駞巘岭
　　中兴诸将士杀身报明主生前七十创死后一丘土岭上生愁云纷纷不可数平生忧国心气结不能吐肝胆常轮囷未知死何所杯酒酹夕阳临风泪如雨
　　丑妇谣
　　人知丑妇丑不知丑妇妍丑妇安乎丑妇德或可全荆钗与布裙常坐纺织边妍妇巧于人玉貌长娟娟妩媚及依阿万态随方圆丑者妍之实妍者丑之端丑者妍之德妍者丑之贼人皆恶其丑我以丑爲则人皆爱其妍我以妍为惑丁宁丑妇人莫效妍妇颦欲保丑妇德莫学妍妇色人鉴不可欺妍丑自明白
　　题金粟洞
　　名山洞府三十六若拟防峯犹未足有人曽此坐丹炉有人曽此安碁局一朝悟道归去来依旧紫云锁林屋武荣贾客来洛阳手携尺书叩岩谷觌面亲逢吕洞宾有眼不辨郑文叔功成行满欲度人酬之遗以半升粟岂知粒粒皆金砂一服可但能辟谷先嗔后喜来重寻痴心才动隔山谷故老相传金粟仙凌霄有塔苍标玉乾坤外物号无尘凢夫到此懒着脚我来稽首问先生若为乞得壶中药刀圭分与医国人却入深山抱幽独先生道我亦不尘且走千岩并万壑它时相过岳阳楼定把竒书与君读
　　过新蓬二岭
　　新岭髙蓬岭髙两山前后争嶆峨世途平处多风波何如岭峤肩相摩脚踏实地无偏颇着身髙处不为劳新岭髙蓬岭髙勿令此地生蓬蒿
　　芳庭为作希圣二字以诗谢之
　　贯休鐡画天下竒芳庭心法今似之偃波垂露久不作云烟洒洒光陆离北山塔颖健笔卓西湖倒泻爲研池长空万里纸一幅等闲挥翰摇坤维大书姓氏牋金阙书仙惊问子为谁安定后人希圣父曽披骨鲠干龙墀公权笔谏粗有志未知所遇何如时书仙闻言发一笑风云际防须有期何当浓墨写竹帛千古万古长昭垂
　　试剑石
　　青蛇生胆气袖过洞庭湖既有虎堪刺岂无龙可屠鐡山何用碎崖石至今枯欲断楼兰首能安砥砺欤
　　法山寺
　　距城无数里乃有此名山海近云常漫林深风易寒斋余飞鸟下定后野僧闲一宿何曽觉翩然又起单
　　次法石寺即事韵
　　近郊来往熟驯犬向人迎半是吟将老何时隐得成月明山景合潮落海痕生归路霜钟外微闻三数声
　　清吟寺
　　髙僧曽住此长对佛炉吟萧寺有兴废清名无古今禅心秋水莹灯影石坛深不见鬼神泣空闻钟磬音
　　废寺
　　钟皷萧条久谁从此地来僧房无户牖佛面有尘埃碑断眠荒草廊空长绿苔鸺鹠并蝙蝠时或此徘徊
　　得阙越州冷掾
　　寒氊才入手便动帝乡心千古兰亭在三年芹水深文排昆体作诗对越人吟自得髙山趣何当遇赏音頥斋聫日有事于琛亭赋诗聊为解嘲
　　诗人有公事日日走琛亭紫翠和衣重香尘满面生蚌还江月湿龙起浪云腥薏苡亦何有奚囊澈底清
　　次云心韵赠臞仙
　　清修如野鹤心性在云间蔬食从来瘦林居耐得闲炉分真造化梦绕旧乡关汨汨尘樊者闻风想厚顔
　　送季同归龙泉
　　天寒犹客路行李况担书唤醒江湖梦归寻水竹居词华须近古剑气欲凌虚好趂功名防言诗特绪余
　　明发
　　明发占鸡唱停骖数暝鸦半生多在路十日九怀家照水芙蓉色满园荞麦花归田何日是对客话桑麻
　　题黄耑玉寒瘦藳
　　防囘吟杰句破砚几遭焚古道不复作唐风犹可闻寒于梅傲雪瘦似竹侵云近世无郊岛诗人数到君
　　山行观紫云洞
　　浪游知几载久不到山巅泉石曽留意烟霞未有縁松隂长匝地塔颖欲钻天待洗尘埃脚重来访紫仙
　　嘲赴缘僧道
　　身在尘縁外如何更趂縁僧堂清富贵道院小神仙饭饱休持鉢丹成莫卖钱但能了生死何必问苍天
　　山庵
　　蒲团清夜话吟鬓任鬅鬙瀹茗迟留客焚香静对僧岚蒸侵砚版月冷逼禅灯万籁俱岑寂呼童亦不譍
　　送傅明府之南安
　　抚字及催科三年鬓已皤公心如日月浮议任风波父老颦眉说儿童拍掌歌归装无一物空有防旗多
　　道中遥观五峰
　　五峰天外立驴脚惯经过十载身萍梗今朝面薜萝云低山色暗风急树声多蜡屐何时办来听樵子歌
　　送赵明叔分教潮阳
　　昌黎遗俗在兴教更烦君地产无名木春生半水芹诗歌麟趾化笔补鳄鱼文莫厌官毡冷相期粉省芸
　　送梅臞三山
　　曽共梅花约论心到岁寒如何倾别酒独自上吟鞍药裹留余剂诗囊有近刋怀人眇云际频展墨龙看【原注梅臞临别自作墨龙见恵】
　　自笑
　　自笑谋生拙多应涉世疎为贫趋斗禄因病试方书榕叶寒侵户梅花深结庐焚香坐清夜吟到晓钟初
　　倚栏
　　倚栏商好句云散海山青风急天无恙人惊心地灵潮头迎日月防片落沧溟夜静涛声息龙吟得细听
　　薄游诗
　　薄游归较晚清气满丘园鸦噪盘林影蛩声咽草根吟肠思茗盌醉眼廹冰盆心迹两忘处难同俗子论
　　哀黄鸟
　　怜君金缕衣失脚蹈危机自是我心恻非关物命微引雏谁共食求友便忘归送汝入幽谷惊魂何处飞
　　题崇福寺青山阁
　　禅余无一事冷面看青山明月几时有白云终日闲地虚尘不到天逺手难攀直下看人境纷纷醉梦间
　　为源上人题寳叶
　　寳莲千万叶叶叶是如来净土社中得无波水上栽根头藏舍利香气避尘埃移向松湾去山花不敢开
　　寒食
　　初过一百五园林正好看棃花未全秃梅子带微酸近世烟无禁何人食肯寒东风犹作恶谁念客衣单
　　不饮
　　之子青州裔生来契分疎难从将进请屡下絶交书瓮面空浮螘樽前但取鱼任他贤与圣清浊不关渠
　　春晚山茶花数朶艳甚
　　万红雕落尽留住隔年花独艳迎人笑残妆带雨斜物情无老少春意自繁华顔色休相妬风流别一家
　　题清泉院
　　孤僧如槁木住处逺人烟山有千年寺名因一派泉堂虚遗像暗壁败野藤穿法座空尘积无人来叩禅
　　题通妙亭柱
　　小亭存古意雅称道家风池水鸭头绿山茶鹤顶红内丹还九转法鼓叩三通若问希夷事櫩铃语未终
　　游紫泽观
　　地偏尘不到俗客可曽来写帖云侵砚朝真风满台兰荒根有蠧梅古树生苔莫论还丹诀金炉久已灰
　　虹桥诗
　　才过虹桥渡漫山皆紫泥鸥边秋水落牛背夕阳低酒向污樽饮诗从板壁题江郎在何许灵石与天齐
　　山中
　　世情纷醉梦抱独入山林有竹堪医俗无弦谁赏音松萝青嶂合鸡犬白云深未必幽居者能赓梁甫吟
　　尤溪山中
　　山中寒意足自笑索裘迟野店鸡声饭颓垣鵶字诗雨余松径滑溪涨板桥危问讯恬轩老乡邻总不知【原注恬轩乃赵维也弃官入山三十年矣】
　　柬萧芸庄
　　十载江湖梦鸿飞不到君近闻吟思苦半为宦情分往事随流水怀人看暮云相逢又相别安得细论文
　　舟中即事
　　携家驱官牒短棹泛桃源人语聫篷屋渔歌隔水村云归千嶂合雨过一江浑爲爱招提近缆船杨栁根
　　舟中归兴
　　舟胶回短棹岸曲抱溪斜香篆迷烟草灯光闪浪花归心随舴艋遗响托琵琶明月如留客犹笼浅渡沙
　　寄舟中诸吟友
　　溪流何太急画桨去如飞诗垒才无敌愁城醉解围日斜防影亚风细乐声微误入桃源去月明犹未归
　　观江郎石
　　江郎何日化千古镇长青乍见人疑怪多应地有灵世间无此石天上应何星海外蓬莱岛犹疑在杳冥
　　桐江舟中
　　推篷纳山色愁坐对黄昏雨过天无翳舟行水有痕钟声来逺寺犬吠隔烟村柳下渔人屋收罾早闭门
　　延平舟中
　　双桨去夷犹延平津上州英雄三尺剑今古一潭秋市近人争渡山回水急流前头风浪恶莫放钓鱼舟
　　送罗去华
　　江湖如许濶无地着诗流难覔青精饭空回明月舟分甘贫国士莫谒富民侯随处风波恶无鱼可上钩夜饮頥斋以灯前细雨檐花落为韵分得前字又得花字赋二首
　　春归如惜别泪雨滴櫩前酒病思卢橘吟魂逐杜鹃堂虚香穂直风定烛花圆万籁沈清夜瓦沟闻落泉万仭骚台立海涯堂堂笔阵走龙蛇唤回蝴蝶三更梦吟落荼一架花座上风流追靖节酒边豪放逼刘义幅巾危坐清源石小待山隂渐熟
　　赠神籁谈天
　　曽将甲子问羣生来向人间说五行眼底精神虽晦昧胷中造化却分明指推寳厯八千数时弄玉箫三四声袖里百篇题品尽何曽识得一公卿
　　次韵赋海棠
　　万树嫣红压锦城此花宜雨又宜晴睡中银烛层层照醉后朱唇晕晕轻携酒独来苏学士逸诗笑杀杜先生雪儿檀板休教唱见说娇羞不耐惊
　　次麓湖韵送王用和归省侍
　　因访诗宗特特来子猷兴尽转船回故园松菊元无恙新本芝兰更欠栽杰句多于贫后出好怀长是醉时开白云只在青山外归去堂前学老莱
　　次林明府清源洞壁间韵
　　解带临风卧看山梦魂飞不到人间云蒸空翠和衣湿石潄泉声透骨寒解语灵禽如有诉倦飞野鹤自知还吟诗尽道隐居好能防人来肯弃官
　　再和抱拙清源洞韵
　　泉声一路和吟声可是山云未放晴勌客难攀千丈壁游仙空负十年盟草庐不信无龙卧松径防闻有鹤鸣此举羡君髙着脚山肴野防荐杯羮
　　和杜友游清源洞韵
　　涉险何如过虎牢白云堆里着身髙登临我欲招元亮谈笑时能接李翺人境下看犹粟粒洞天西去有蟠挑学仙恐是虚无说且向峰头跨六鼇
　　已酉上元诗同日立春
　　又是京华见上元一番灯火夺春寒花蛾巧剪禁风扑防燕新裁带月看客里无家愁对酒吟边索句夜凭栏寄言云雨休相妬天下人人欲纵观
　　和希膺春日醉吟
　　节物催人白髪新放怀不减少年春叵罗酌酒犹堪醉古锦爲囊未是贫清坐相看情不恶淡交至久味方真妓围笑指红楼去寂寞穷吟胡楚宾
　　和壁间韵
　　万仭冈边去路长道人采药试丹方弈枰谁解争高着仙乐时闻按大凉日落塔头云气紫雨余山脚藓痕苍年深洞古无尘迹惟有先皇御墨香
　　寄鲈乡主人
　　天北天南独鴈飞别君动是隔年期尺书久欠鲈乡便寸步难邀马足驰池草惊回春梦句梅花开到歳寒枝江湖诸老凋零尽从此逢人懒说诗
　　送赵汝楫分教建安
　　又领臯比走建安青衿喜色上眉端诗因老去难言别氊到春来不觉寒当口紫阳传授学他年粉省校雠官圣门岂必肯私淑莫把规随一例看
　　春日杂兴
　　渔翁樵叟自行藏裹饭过从乐未央扑满自缘钱作祟鸱夷聊以酒为乡老来愿弃人间世病去欲荒墙下桑黄犊不嫌人日雨村村苖长緑微茫
　　残雪初消月正明茅檐自雨竹窓晴肩寒耸耸吟诗骨肺渇泠泠醒酒羮少有梅方成野趣不多松亦作江声高人合着山岩里纵有穷愁澈底清
　　野性最于鱼鸟亲自知不是世间人生成雪壑冰崖面收得烟蓑雨笠身杨栁春来青眼旧山林老去白头新毋多感慨令君瘦独立斜阳一欠伸
　　吾生身事信天縁一死何须较后先未怕时逢真太岁或言寿过古稀年穷余禄料齑百瓮醉负生涯囊一钱又见山林春意思辧随芳草落花眠
　　天与之愚竟不移经年兀兀槿花篱拙于生事可无粥工乃穷人赖有诗只恁麽休身是客知何以故鬓成丝寒欺雪屋青灯夜六十犹痴始是痴
　　緑绕西畴小作劳溪村寒入旧绨袍五穷政坐没梁斗百舌不如无口匏获稻条桑豳雅颂纫兰餐菊楚离骚客来更话唐虞上盍且卑之毋甚高
　　鹤骨崭崭疾未瘳怯行山亦倦登楼久知老去自当尔自入春来雨不休虚器甚慙居士屩实封难覔醉乡侯小迟须有佳晴日待试山翁已健不
　　春来多病感颓龄草药泥瓶不暂停身似漏船难补贴齿如败屐久凋零炎黄岂解留年寿庄老聊堪悦性灵长剑拄颐儿戏耳底须麟阁更图形
　　花柳村村奈老何一春门巷断经过无绳可系西沈日有水皆随东逝波妄想已空骑鹤梦劳生亦厌饭牛歌正须秉烛游清夜转眼兰亭旧永和
　　幽溪防日不曽来半是红香半绿苔乐事毎从忙里过好花偏向雨中开惯贫可使居无竹髙隐共忻山有莱投老田庐筋力倦不才多病两悠哉
　　髙下云藏野老家纵横水潄竹篱斜勤将春去许多雨流出山来都是花白首风烟三径草清时鼔吹一池蛙身闲不耐闲双手洗甑吹香夜作茶
　　南冈北岭对窓扉看尽朝岚与夕晖社后来曽闻燕语雨中谁不惜花飞山醅约莫几日熟沙笋轮囷一尺围莫怨风光损桃李荼防芍药又芳菲
　　冲雨冲泥处处行物情殊不可诗情牡丹又是一年过春事略无三日晴先后笋争滕薛长东西鸥背晋齐盟山居寂寞谁堪共杞叶菊苖俱可耕
　　緑隂芳树鸟啼春与客相携发兴新半落杏花初过雨防酸梅子已生仁毎寻诗去必迁坐稳跨牛归不问津筋力尚堪蓑笠在莫欺老子髪如银
　　浄扫小房不以贫旋炊野饭唤比隣子规啼处一村雨芍药开时三迳春丘壑自成安乐国渔樵尚有老成人茅檐相对坐终日只说桑麻语自真
　　题金粟洞
　　谁信东南有此山防回蜡屐只空还乾坤超岀浮尘外世界深藏粒粟间鹤不归来华表在犀从飞去紫云闲扪萝直上凌霄塔见说防垣手可攀
　　和瞻甫韵
　　住在壶中小有天故山猿鹤作忘年云归毎失碁盘石人去不生丹灶烟肯信玉华空有洞自贪黄粟便无仙我来立尽斜阳暮犹撚吟髭风月边
　　过岭作
　　崇冈峻岭欲凌霄鸟道行边去路遥客里恰逢三伏暑程头方到九秋桥不堪流水鸣呜咽赖有诗篇慰寂寥但得此身强健在任渠皤鬓自萧萧
　　旧题寳胜寺壁
　　十里湖光镜様平银潢一派向东倾寺从杨柳隂中岀僧在莲花防上行佛地也容担板汉梵音莫近采菱声我来借榻醒尘梦归去吟诗韵更清
　　早过豪光岭
　　轻烟防日晓霞明身在豪光岭上行虎过新蹄看未了犬逢旧客喜相迎摘来山栗连蓬买采得溪芹带叶羮一字推敲犹未稳奚奴知我有诗成
　　郊行同张宰
　　雨晴郊外共寻芳细水交流注野塘花欲恋枝风不肯柳才舞影日还藏转添老态难于健看得闲时少似忙拟访一僧共茶话禅房扃锁岀游方
　　和刘后村杂兴
　　冬深差喜病根除药褁犹亲酒琖疎门对好山纯种竹园通活水可浇蔬櫩牙带湿霜晴后帘额移隂日出初时有邮筒逓诗至吟余便拟借牛车
　　防年待漏趣朝班乞得闲身返故山公论尽归恩怨外清谈不落是非间屠龙肯信无高手画虎虽成亦强顔马革褁尸徒自壮争如投老得生还
　　出处难为卜筮谋植鳍无复转岩求清风不度麒麟阁明月空沈鹦鹉洲采石仅埋吟骨在新亭犹带泪痕羞书生慷慨谈时事未必膺门肯见留
　　避俗常关白板扉北山泉石尚堪嬉临流且赋观鱼乐忧国何消捋虎危自许丹心长恋阙独怜万户未逢时割鸡为黍寻常事客至休言子为谁
　　迩来笔砚亦相疎野服焚香读异书筑室不须临孔道闭门只合造轻车有梅花处犹堪酒无竹人家不可居渉世直消诫口过是非荣辱不关渠
　　诵读未多才思悭数编遗丑落人间洪音互杂蛙蝉奏封事空投虎豹关杨震有知金忍受相如未死璧终还且须静守心斋坐学取箪瓢陋巷顔
　　累疏殷勤奏榻前忧时急似救头然功名常是中年立忠孝当于晚节全投杖归来泉石上班荆坐向竹梅边乌台无复诗公案弄月嘲风亦偶然
　　近学时妆越様新空遗畎亩处忠臣烛之武老未为老刘伯龙贫可是贫造物不应推若辈江山亦合助斯人挂冠神武当年事明哲从来要保身
　　宦海风波亦足惊得闲聊尔慰平生虽无塞上雪堪卧幸有山中田可耕一老拂衣何太勇羣儿撼树漫相轻絶怜千丈西凉瀑偏与人间诉不平
　　当日曽弹贡禹冠悬知出处独今难宁将退翮翔千仭谁肯模棱持两端风雨笔头犹老健江湖吟鬓未凋残十篇话破平生事留与时人作様看
　　游承天寺偶成
　　人间热恼正匆匆才入山门便不同云板声中僧出定月台影里佛观空堂隂岑寂常如夜殿角清凉不见风才得浮云闲半日明朝马迹又西东
　　春晴
　　寒斋浅酌喜新晴絶倒湘累赋独醒清坐苦无佳客话朗吟生怕俗人听五湖四海双尘屐万壑千岩一画屏云雨从来翻覆手黄昏更看照泥星
　　次洪阳岩太卿韵爲方防仲书监赋西清风月
　　莫听豳人歌楚茨鬻书空笑未多赀治中尽说裴怀古馆下曽宗韩退之西望前山谁拄笏南来别驾例能诗昔贤自有清标在添在桐城一段竒
　　寄朱静佳明府
　　十载江湖叹不遭识君岁月漫蹉跎文书南去静边省山水西来佳处多琴调本髙縁抚字诗逋未了欠催科骚人标致清如许制锦机中制芰荷
　　寒食雨中用李希膺韵
　　平明风雨酿春寒试把饧和杏酪餐野祭人来悲冷节郊行谁肯共吟鞍煑香有约泉堪品禁火无条燧莫鑚一百五朝全戒酒定知梦不到邯郸
　　夜饮赵明府归来偶成
　　睡思浓时酒已醺主人犹自倒金樽绮筵散尽月初上画烛泣残宵正分榕叶声中清醉梦梅花影里返吟魂归来小立楼西角紫防峰头生白云
　　清泉院用柱间韵
　　僧居一路曲通村日落层巅生暮云白石巧于山背岀清泉时向涧边闻鉢盂未信承龙化锡杖曽经解虎纷归去鹤猿应笑我稚圭何必更移文
　　耕田
　　田可耕兮圃可蔬防年梦不到亨衢山林受用琴书鹤天地交游风月吾事变无涯人老矣死生有命汝知乎客来时复一杯酒尽作鲈乡醉隐图
　　代寿圆峤顔文昌【原注时已引年致仕】
　　长命新丝恰剪裁瓣香南望祝蓬莱千龄春筭从天与九节蒲根着地栽范不待年甘引去文虽告老召还来肉芝幸有丹书在留取他年荐寿杯
　　寿赵黙庵
　　九十风光老益强一生长得对东皇结成梅子味初实开尽荼防晚更香尧厯不随春脚去周天从此日头长年年常记今时节花满朝冠酒满觞
　　和赵同叔送桂花韵
　　少年折桂已心灰才臭清芬鼻观开喜见月宫和影落传闻天女散花来黄金枝上留仙粟白玉台前絶世埃聚逺楼空成感慨不堪时节苦相催
　　包家山看桃花
　　春风吹到小桃根便觉仙凡有路分紫气直冲文德殿防霞隔断武陵源锦官城向山头岀玉跸声从天上闻一见圜丘怀故土令人寂寞暗销魂
　　次韵柬李希膺
　　相逢一笑便忘怀防量难当三百杯幕府清闲无檄至邮筒络绎有诗来分朋尽屏牛僧孺取女亲逢羊角哀满眼莺花良不恶春风吹上越王台
　　柬倪梅村
　　萧寺相逢喜溢眉未言心事我先知半生风月樽中酒十载江湖社里诗满眼秋容关客况背时春色到南枝飜思旧日长安市醉拍栏干歌楚辞
　　用后村韵送陈先辈
　　休将心事问西隣原宪长贫岂是贫黄叶落边迷去路白云飞处倍思亲世间那得埋金者原上空慙负土人苦语只堪吾与汝倚庐抱恨此情均
　　南地
　　数防青来海上山山根断处水漫漫爲无南雪地偏暖才有北风天便寒生理尽归蛮贾去宦游直作瘴乡看尘迷钜野家何在纵有云梯见亦难
　　囘文体二首
　　红花濯锦织前山日暖啼莺春昼闲空院古廊风寂寂僻居幽谷水潺潺宫移旧曲新翻谱酒晕浓愁浅带顔同调赋诗吟思苦匆匆急逓走囊悭
　　湾前过渡小舟虚好景妆成天画图山列翠屏开户牖麦翻黄浪滚田圩闲鸥乐处晴波细暮鸟归边残日晡攀柳共人人恨别绵绵落絮有情无
　　存方寸地
　　此心仅方寸去天唯咫尺欲付子孙耕先自竭吾力
　　失题
　　成蹊虽无言妩媚随东风挺挺氷雪姿所禀自不同篇篇剔蠧鱼字字编科斗萤小无晶光明月入我牖
　　光风霁月
　　胷怀自洒落风月特寓形造物无尽藏何假乎丹青
　　一志
　　念头才起处此一常分明其中有主帅谈笑驱五兵
　　汲清【原注清湖渡头有古井赵庸斋题扁其上】
　　欲波如浊流心源如古井不患无清泉祗恶无修绠
　　鲈乡道院
　　宦情原自薄卜得吴松居乡味已饱谙胡爲羡鲈鱼
　　翠竹
　　修修青琅玕霜雪不可折肯随流水去赖有岁寒节张南起爲作苇航图仍示以诗次韵继赋
　　风摇古柳散羣鸦小艇寻诗来水涯身在江湖平稳处一尘不到浪头花
　　系缆萧萧芦苇傍酒和翰墨醉淋浪灵槎不泝银河去却向人间羡野航
　　过莆城怀刘后村中书因以奉寄
　　村在山边云半遮怀人咫尺是天涯眼前不见都观空负碧桃千树花
　　入洛深衣已十春声名千载有知闻不须更结耆英社溧水前头独绘君
　　当日扬清激浊流身危肯作稻梁谋不从党锢诸贤死窃禄偷生亦可羞
　　模楷从来属李膺臯比授业我何能倚墙甚欲重参请恐累龙门不敢登
　　郊行
　　杜鹃声里又花红处处隂云日影防心事太平人事好眼前无物不春风
　　题冯中郎庙
　　论将宫中可防勲至今香火宻如云生时不遇孝文帝定有何人肯荐君
　　山中有花一种俗名花叶不相见感而赋之
　　世间燕鴈本无情天上参商谁防面花叶自是同根生何事开时不相见
　　红逺
　　浓淡中边费剪裁朱唇得酒笑顔开春风不度西流水休说香从蜀道来
　　观中原指掌图
　　月明空照八陵碑玉馆琼楼失旧基故国不堪囬首处西风满地黍离离
　　观丙辰省试宣锁作
　　四海文章属品题老夫刮膜有金箆诸君熟读阿房赋未必能爲五色迷
　　撒幙焚香冰鉴开观君切莫负多才黜边取廸浑闲事只恐纷纷掷甓来
　　一窓丝雨一帘风当日虀盐滋味同见说主司多好句肯将蚕蚁待诸公
　　过钓钩岭悼亡友盛景韩
　　一见防旌作许愁西风飘落冷飕飕早知真气无伸处悔不当时曲似钩
　　暑中杂兴
　　一刻之闲直万金苦无人可共幽襟成年不作西湖想听得啼莺不自禁
　　不惯山中夜月寒满窓树影藓花干移床近壁不敢卧恐是龙蛇之屈蟠
　　今年不上一竿竹渠岂于人亦世情风雨尚余千个在结巢吾欲听秋声
　　白鸥吾有一日雅畴昔见之相与亲沧浪忽欲从此逝嗔我手揖无诗人
　　是非不到野溪边只就梧桐听雨眠睡熟不知溪水长鹭鸶飞上钓鱼船
　　平生多可曹修士说我唐诗最逼真不道蹇驴风雪里何如黄犊过比隣
　　俚谓革华乌脚鬼吾尊毛颖黒头公与华作传何为者颖则万世辞文工
　　只锄蔬甲亦妨闲久与溪云断往还今日偶来僧却在共煎茶吃话庐山
　　辛丑上元
　　官府张灯试太平斯民从此不聊生使君只听笙歌沸不听闾阎愁叹声
　　双髻山
　　千古丫鬟高插天淡妆浓抹傅云烟眼前不见峨眉老独有青山长少年
　　次韵烹笋一絶
　　锦防才脱见龙孙便好西园到玉尊满肚岁寒无着处此情难与俗人言
　　西来洞天
　　可是胸中负怪竒一丘一壑尽逶迤自从猿向西方去鹫竺飞来未可知
　　送梅村归三山
　　此别重逢知防秋梅花虽老更风流东君未漏春消息罚与人间作蹇修【原注时爲王留耕之孙请姻于泉】
　　独笑坐鞍自课诗江云雨树两依依客情生怕西风恶才入秋来便赋归
　　逺将归
　　不勘图经认地名亦知此去近桐城行人未至心先至差胜离家第一程
　　鹤不归来华表闲辉金耀碧满湖间后来若有林和靖定不吟梅向此山
　　寄题春谷监簿
　　敲碎吟扉杳不闻数声犬吠谷中云防番欲去重囘首立尽斜阳不见君
　　丹青阁
　　紫芝峰上一凭栏烟草茫茫天地寛眼界已随流水去丹青无复旧时看
　　失题
　　抱琴终日坐槐庭万绿隂中一掬清天地山河俱防芘肯将风浪向人生
　　年来古道不堪行尽避君厨俊及名莫枉锥刀鞭算手且调金石击撞声
　　谪居姜相庸奚损贫杀元英直是清风月分来无着处摩挲海眼看长鲸
　　梅答
　　多谢东君为主张十分霜雪十分香开时已辧和羮料肯入风流时世装
　　西湖寒食
　　寒食风光不动尘西湖防处泪沾巾客中忽作松楸梦羞见原头滴酹人
　　西陵桥
　　界破苏公十里堤雕梁轧水漾虹霓杜鹃也恋钱唐景不向西陵桥上啼
　　梅坡席上次韵牡丹
　　爲甚花神受气偏却来南地逞春妍鞓红未数青州种粉白犹疑洛浦仙
　　不学时妆添酒晕休将风景对茶前沈香亭北空囘首目断关河万里天
　　失题
　　一别家山不计程断人肠处若爲情客牀欲结鸳鸯梦夜夜相思睡不成
　　柬石轩
　　便着工夫去看山兰亭未遇莫空还向来一段风流事只在茂林脩竹间
　　义谿舟中
　　梦里不知身是客却疑身是老坡仙羽衣道士飞将去月在波心人在船
　　春游
　　不爲寻芳出锦城偶随吟杖绕山行春风的是多情物吹下红楼笑语声
　　游天竺灵隐三絶
　　游山此是第三囘天竺禅门八字开已断此生休佞佛又随人去乞灵来
　　呼猿才了复临流洗出胷中一派秋泉石世间真富贵几生修得到巢由
　　冷泉亭角坐移时试看孤峯飞不飞峯自不飞人自醉暮鸦栖了更忘归
　　感怀
　　曽将敝帚弃墙隂十载尘埃懒重寻今日携来扫花径老夫安得不关心












　　钦定四库全书
　　江湖后集巻十三　　　　　宋　陈起　撰曾由基
　　由基三山人
　　题画梅水仙山矾三友图
　　野梅清靖节水仙韵坡公山谷秀而野厥有山矾风陶苏黄三君时异风味同后人思典刑冩入画图中
　　赠贵官家小姬
　　小蛮初按曲趂拍入凉州宫羽偶失次回眸顾部头部头色防嗔靣赭含娇羞低鬟语同伴周郎曽顾不
　　用坡仙郁孤防韵送郑绣使还朝
　　人人羡登仙去作上界游谁知世防恩公其晦叔流众芳正囬春一叶偶似秋灵修岂数化宿莽休槛洲却怜贪荣人前后几蜃楼策今陈洛阳【原注时上封事】疏肯谀沧州【原注曾南丰乆在外沧州防太谀】阊阖浮云开台阁清风留所期共推庆厯车可复偏重元祐舟
　　贺林正字
　　道山羣玉聚前辈説干淳近代岂乏士清时頼有君谁传艾轩喜得嫡孙亲所欠非荣进名流万古芬
　　游益公平园懐宜春周宰颂诗
　　丞相非嗔客名流每举樽鱼烹惟沼在鹤化有轩存惜欠尧夫子幸生夷简孙【原注宜春宰乃益公侄孙】平泉落谁手文献説平园
　　病起幽园检校
　　病起无情绪池边日几回虫声低覆草螺殻细生苔暑退芦将变秋残蓼续开乆消环绕迹全若未尝来
　　送广西郑经干并简经畧
　　五岭宜人地君今捧檄行但拚穷彻骨不到黯无声婉画从违里编氓休戚情祖筵谁执爵三祝石先生
　　古寺
　　残经闲竹几瀹茗供花瓷法窟寂无语禅容晚带饥虫萦道子画蛩响外孙碑风定闻踈磬闗却自知赵嵗寒昆季三人拉李学谕余同游南湖次嵗寒韵
　　紫麒麟楦岂身荣腹有诗书气便清野酌雅宜招胜士贵游大半是宗英主翁旧有登堂约古树今知夹道迎賸欲索梅同一笑却随画角防初更
　　宦辙
　　宦辙驰驱尘满襟解鞍呼酒小登临天垂碧处秋江净山弄紫时西日沉韩记合还渠老手王诗似不要新吟撑天拄地吾儒事过耳飞禽空好音
　　与中朝故人
　　自怜骨相太邅迍为米折腰依旧贫古史多防多警省新诗愈改愈精神与游造物真知已怕説天朝多故人兰菊有时忙不得世间桃李几畨新
　　胡讲书赴张国録讲席之招良月也
　　初日融霜泮水清鹄袍翔集宿中庭先生有道如阳月太白占祥聚徳星安定重来阐湖学横渠端坐讲西铭自怜一唯无传乆避席何时觌典刑
　　送玉堂守永嘉
　　衮衮诸公塞要津独当椽笔演丝纶乆陪清禁聊均佚谁道明河不可亲畿郡喜迎贤太守帝旁却欠直词臣逸才毕竟九天忆应谓禁中须此人
　　余秋责余不归责之诚是也余非敢忘乡井而答以是诗
　　兎狡应多穴狐妖解首丘一巢鸠様拙何计老莵裘
　　西湖氷合忽见小舟
　　四望黯同云平湖堕银汉一叶栁边来应是寒澌泮
　　嘲蜡梅
　　孤芳不被雪霜欺占得南枝最崛竒气骨不凡风韵少吕毉初见退之诗
　　聚景园追凉
　　五云缥缈防檐牙不是寻常富贵家树树风蝉凉意足衣巾时复堕槐花
　　题昌黎传后
　　唐治百年生退之行藏端的系兴衰三书何用干时宰天使斯人欲有知
　　题潘庭坚乐府后奉简陈佥书
　　性灵底物堪陶冶郢曲弥髙和弥寡锦囊勿使六丁偷防有昌黎赏东野
　　晚思
　　风号谷应树声喧隂雨潇潇南北村倦翼投林舟宿港满懐秋思立黄昏
　　题陈陟屺寺
　　幽泉落窦碎琼声疑是朝天环佩鸣绕寺杉松皆雨露不应秋叶似恩轻
　　题御爱牡丹
　　天香不数魏姚家玉砌雕栏护綘纱闻説弓旌遍岩穴怜才应是胜怜花
　　王谌
　　谌字子信阳羡人有潜泉蛙吹集
　　上之回
　　蠲吉辰荐明廷只中坛賔万灵醮祠夀宫礼太一东祀天孙西太室灵芝寳鼎胙元封亲郊雍畤回中峯中峯絶崄天所划百神驱导平如席云髾秀革髙拂空翠辇玉鸾鸣霹雳试凭萧闗望朔方月支稽首楼兰降复朝独鹿狩鸣泽芬树羽林归建章建章壁门春昼永井榦防液多游幸千秋万嵗奈乐何几度鸾旗出安定张守送酒次敬字韵作诗谢之游北山
　　有客可与游阙酒得无病岂意四从事过我不待请洗杓挹风度免慙林花盛公学此味如浑厚兼醇正公量虚谷如有来良善应肯分兵厨沥少佐笔力劲罢营杖头钱徐取松间径登临旧能赋七发踵枚乘此兴老来衰西日尚余映风怒雷再皷云破天一镜山花下野鸟诗题一堪命府公文章伯声称耸羣聼明朝倒锦嚢非是庶所订岂伊防鳯鸣而聆露鹤警定知谢东山凡百易子敬
　　黄雀诗
　　毕逋秦氏乌差池吴宫燕秦人挟弹巢若危吴宫遗火巢空防不知野田雀终日茅檐角卑栖俛啄蓬艾间不畏鹰鹯与缯
　　赠茅也休
　　逢人説也休举世任沉浮清磬野云晓素琴山月秋诗材频料理世事不经求每向沧波上时时戏鸭鸥觌面秖谈道知音不和诗盈樽清竹叶围坐古梅枝煮茗云生鼎抄糜雪满匙张山山木落何日又追随
　　赠括苍季此翁
　　君来古括州吴楚一节游衣染匡庐碧诗清雁荡秋山行寻隠逸野坐傲公侯不欲携书献文章生古愁
　　次韵谢惠山村送水仙
　　自是神仙客梅花亦让青緑垂云叶重黄映雪花轻袜小凌波穏杯斜带露倾一枝来赠我吟几觉春生
　　早行
　　晓入荆溪路西风快似刀雪深埋树脚水浅见溪毛嵗序相将换人心只自劳牧童牛背卧令我愧儿曹
　　送薛端夫赴武学赴举
　　温然如羙玉文以武兼之发镞妙穿的挥毫不待思行途多早气参学已秋期防报重阳近黄花泛一巵
　　煑笋
　　桉有磨人墨囊无使鬼钱难教典班史只可折花钿破屋日多雨颓檐夜见天山童因煑笋庖下始生烟
　　饭罢
　　饭罢扣松闗襟懐分外寛冻云深拥寺寒瀬浅鸣滩苔剥碑文字香萦古篆盘寻春难着句为怕起愁端雪意犹商畧溪云半有无短莎眠野犊枯树防寒乌牢落诗仍在萧条嵗已徂过门人挽住相倩冩桃符
　　栁絮
　　解作漫天雪终成满地灰行空无罣碍入幕任徘徊巧趂蜂须去轻随燕翼来颠狂浑不定飞舞过楼台
　　北林
　　经行到北林此地转惊心小市鱼虾贵荒村竹树深帆樯侵栁影罾屋占溪隂诗罢还飞去沙鸥识苦吟
　　宿北山
　　兀坐苦无营乘闲偶访僧山深云作伴庵逈石为朋古木含苍藓幽花落翠藤昏钟三扣罢童子上香灯四壁静无人翛然夜不惊龛灯光熖薄纸帐夣魂清有月山犹暗无风松自鸣结茅终隠此髙枕待升平
　　入邑
　　马踏新松影衣沾秀麦寒藤花缀缨珞竹笋透琅玕诗向闲中得心因静处寛一声幽鸟啭深在翠林端野蔓侵沙径山泉渡口梁树头蚕葚熟篱下雀梅香人与春光老闲随日影长撚须吟不就穷杀孟襄阳
　　题禇道士雪巘诗巻
　　五言与七字句句摠清新但得诗囊富何忧客路贫梅花一巘雪瑶草半岩春着我司盟去吟边养病身
　　酧赵懒翁求墨
　　防面苦无因缄书意亦勤相望七十里仅隔一重云有句来求墨得诗如见君从知相忆梦花下拟论文
　　道傍庙
　　荒祠存玉像画壁剥苍苔额古名难问村空祭不来乱鸦号古木鬬雀罥浮埃犹有人求珓西风动纸灰
　　生日
　　又是逢初度红稀緑暗时自斟生日酒闲理去年诗活计惟书在衰容只镜知人情与天道翻覆似枯棊
　　旅中述懐
　　未晚僮先卧无聊自展衾一灯愁里梦数首客中吟隣舍谁歌曲谯更逺送音秋风催素发憔悴满华簮
　　到此
　　到此添离恨垂杨已拂肩担轻縁少镪衣暖欲抽绵春事遽如许客懐殊未然竹篱沽酒市雨湿杏花烟
　　乍归
　　去日犹残雪归来夏气清闲随白云出看到緑隂成野色供诗料山光快客情路逢乡父老驻足问行程
　　过山家
　　此地知谁隠当门列翠屛栽花多是药题壁半书经栗防咀红果山禽堕翠翎峯头冝眺望只欠小茅亭
　　简刘吉父
　　长安为客者皆是利名人只有君同我惟添病与贫秋风篱下菊夜雨水边莼拟共租船去归家趂小春
　　简章伯和
　　论交三十载彼此坐诗穷只恨性各别其他心尽同茶苖封谷雨书叶寄苹风无限懐君意莺声緑树中
　　舟行即事
　　钓艇横溪水渔罾撘槿篱年丰翁自乐酒熟客先知凉吹生苹叶斜阳恋竹枝苦吟浑未就倚柂立移时
　　答章伯和问疾
　　伏枕屡经旬医庸药不灵自从春意动才觉病魂醒露洗桃心赤风楷栁眼青劳君相忆梦毎夜到岩扃
　　赠笔工
　　试子玉簮笔他工总不如毫长宜贮墨管净可抄书汝自夸淮兎吾犹注鲁鱼鬓毛斑白尽心折正縁渠
　　吴江桥
　　松江期一到二十二三年今日身临此凭虚骨欲仙塔连吴苑树帆带洞庭烟见説鲈鱼羙囊无斫鲙钱
　　招玉渊
　　欲言非一事晓夕待君来吟屋新装办闲门未敢开春光归巷陌山色入楼台犹有梅花在相期把酒杯
　　题诗僧亚愚眉白集
　　向来已观集今见自吟诗天下有清论僧中真白眉淡如秋水浄浓比夏云竒慎勿轻拈出常人罕见知
　　到李山寺
　　防杖扣禅坊空山草木长殿荒人防席僧去佛无香榆树苔衣緑松花粉穂黄兹行无伴侣独自绕修廊
　　为简上人赋古色轩
　　简师得道不参禅燕坐常居古色轩夏禹告功遗迹在任公垂钓有车存海通泉洞深千尺寺映重岩月一痕何日短笻尘外去瓣香来此叩门
　　小舟吚哑渡横塘十里秋畦粳稻香莫怪雨声惊客梦要催诗句入行囊重过苹水波浮緑遥见菊篱花正黄佳节莫论重九后舣篷独酌泛茱觞
　　虎丘【原注晋王珣故宅在此】
　　五百年前吾祖宅云孙从昔未曽经山藏古寺连碧水绕平田稻正青台染夜云防带润劒涵秋水尚余腥僧堂借得羊毛笔自蘸寒泉写石屏
　　逺出乍归
　　五旬行李经吴越四月风光正惠夷緑水悠悠晴脉脉青条緫緫实离离飞来何处防黄蝶呌彻他山一子规却把闲身成倦客关心书几昼长时
　　简吴若清
　　丝桐挂壁户常扃雅弄深防俗耳聼滴露研朱重防易焚香炷火细翻经山含晚色千峯紫松傲新霜一青独向岩扉抱髙隠有谁能识少防星
　　舟行
　　前靣人家是画图数间茅屋映菰蒲蒙笼云里羣峰出欸乃滩边一棹孤嵗熟农人还自乐天晴水鸟竞相呼絶怜两岸垂丝栁比却来时一半枯
　　次岳尚书韵
　　细字书横防眼明破窻阅尽几隂晴年来干禄浑无梦老去吟诗尚有情谩向纸田耕石砚断无金缕侑银觥和篇聊博先生笑应笑寒儒太瘦生
　　寄王仲衡尚书
　　世态翻云覆雨间令人合眼梦还山生平名义入肝膈嵗晚师门要面顔鸥鹭波寛虽有约鳯凰城近可容闲留年看试调元手未拟安仁赋拙艰
　　归山
　　特地扪萝入翠微杨花故故防征衣游人尽逐暮光去野老独擕山色归拟泛银涛浮浩难寻玉貌问芳菲吴亡越伯浑休问且买清樽送落晖
　　留山庵
　　遥山一望青如染到得山边却不青松径有风常自扫岩扉入夜不曽扄烧残栢子重添火沽得村醪旋倒瓶却羡山僧无一事日长帘下自翻经
　　病起
　　连日新晴惬病懐跧藏一室絶纎埃出来未得寒犹在穷不奈何春又回酒盏惭踈朋旧少纸帘不为俗人开日长自有闲工课汲水铜瓶浸古梅
　　借楼
　　借得小楼聊寄迹夜深犹自未扃扉鼠揺暗壁惊人梦萤度破窻粘客衣旧隠图书从水泛后园松菊与心违思量应被沙鸥笑烟雨满船胡不归
　　题云海亭
　　二十年前曾到此重来又是晚春时芦因水长全然短山被云遮分外竒渔艇添成古图画鴈行防破碧瑠璃布衣憔悴江湖客闲倚栏干自覔诗
　　秋风
　　去年相遇钓鱼矶今嵗飘飘又入扉渡月薄侵蟾冷拂云轻助燕鸿飞逗遛余响惊残梦催促新寒上裌衣欲把丝桐传此曲破琴弦断损金徽
　　泛苕溪
　　六幅蒲帆去似飞浪翻新涨緑防堤一川水墨王摩诘十里莺花杜牧之云绕楚宫春雨后烟笼秦树晚晴时人生来往情何极江北江南酒一巵
　　游善区寺
　　闲来古寺欲防归无奈征尘染素衣緑叶云稠荒涧水白云青湿旧禅扉牕涵逺色明丹篆钟冒岚烟入翠防盛世登封今已矣断碑无语对斜晖
　　友人招饮
　　故人邀我共清樽蹑屐归来已半醺无限雨声供醉笔一窻灯影共谁分铜瓶火暖鸣天籁寳鼎香残拂岫云今夜梦魂清更甚扁舟冷伴白鸥羣
　　入山
　　入却山来事事宜眼边何处不闗诗风飘花片上书册水浸山峯入砚池酒欲饮时斟易尽碁当胜处着嫌迟个中自有无穷趣莫遣儿曹取次知
　　送墨与则上人
　　遣送书斋小浄瓶麝煤藏乆带芳馨难书八万四千偈只写多心一巻经
　　苕溪舟次
　　扁舟烟重冷渔蓑两岸人家浸小河芳草自生春自老落花随雨晚风多
　　山庵即景
　　一炷清香一局棋坐防山雨到来时晚晴独步出门去云挂碧青松树枝
　　十月晦日睡起
　　睡起西午正蹉小春天气尚融和颠狂絶笑檐前蝶不道残阳已不多
　　次亚愚韵
　　万里春光眼界明半牕斜日醉魂醒有时梦入庐山去瀑布声中拄杖行
　　丝丝杨栁拂轻烟那惜床头买酒钱此段风流如不赏一般佳致又明年
　　梅脸斓斑褪粉妆桃心依约晕轻黄春风花草经行遍次苐安排到海棠
　　寒梅一树照清池花底嫣香尚覔诗稚子不知吟思苦却来池上数鱼儿
　　嘉兴戊戌季春一日画溪吟客王子信为亚愚诗禅上人作渔父词七首
　　兰芷流来水亦香满汀鸥鹭动斜阳声欸乃间鸣榔侬家只住岸西旁
　　翁妪齐眉妇亦贤小姑顔貌正笄年头发乱髻鬟偏爱把花枝立柂前
　　湘妃泪染竹根斑风雨连朝下钓难春浪急石矶寒买得茅柴味亦酸
　　满湖飞雪搅长空急起呼儿上短篷蓑笠具画图同鐡笛声长曲未终
　　离骚读罢怨声声曾向江边问屈平醒还醉醉还醒笑指沧浪可濯缨
　　白发髼松不记年扁舟泊在荻花边天上月水中天夜夜烟波得意眠
　　只在青山可卜邻妻儿语笑意全真休识字莫嫌贫方是安闲第一人
　　李自中
　　自中字文仲盱江人有秋崖吟藁
　　筼筜万个黄雀每栖息其上一息风雨飒至忽闻有杀声呼童眎之乃鼩啮也故为之赋黄头雀
　　黄头雀觜交交尾倬倬突然散去云路邈东村四靣禾黍稠欲下未下惊呼俦牛羊上山鸡犬睡翩蹮蹙步来相求日斜深堑有罗网投宿青防依篠荡沙鸣羊角转峥嵘蹴踏虬枝犹倔彊谁知檐下息尔躯夜半沥血逢精鼩唇焦舌烂救不得一缕性命才湏臾君不见螳螂捕蝉上髙树企足昻头忘反顾人生吞噬更可怜臈月未穷谁悔悟
　　初夏旅况
　　南山北山雨蒙蒙鎻断翡翠千万重茅檐剥啄鸟未散练带野水来相冲土堦莎草如箭镞冷透筼筜清入骨雷公挟斧渡长河抛掷牟尼三百斛一身蒲栁寄天涯白云何处栽胡麻江湖夏潦鱼鳖乱锦袍夜月乘仙槎
　　麻姑山作
　　小小茅檐下清吟对此君溪深春涨雨山阔夜藏云地湿松花冷天晴树色分敲门寻道士鸡犬隔篱闻
　　送曽景建道州聼读
　　晚节伤弓未足怜江湖因此累诸贤名标宇宙千年在事属朝廷万口传湘水有情空引些舂陵无事早归田多年浪説飞升防不拟如今尚悄然【原注景建尝为余言某年某月某日曽极飞升有金篆符防】
　　题南康县山寺
　　絶无常住只随縁石榻焚香向佛前风折碧梧能几日鹤巢白塔已多年无人去刬阶边草有客来探井底泉休笑空门长寂寂近时地上也流钱
　　南昌楼赠符子威
　　占得南楼第一凉焚香终日话苍茫客来酌酒烹茶外杂采山花供药王
　　春晓
　　门瞰青山侵草开苦吟吟上最髙台春风谁遣邻家去成阵落花吹过来
　　董杞
　　杞字国材番阳人
　　游招真观
　　溪旁老子宫古松奋苍鬛修迳烟霏深中岩祠像设岩头流云漫千丈藤萝结猿猱跃其间手疑攀日月岩下缓经行人间诸想灭文楸飞雹铿朱弦浮磬彻此山宇宙初谁擘坤轴裂六丁曾一戯万古留洞穴仙翁昔此栖还丹成白雪佩环升倒景遗台犹岌嶪菊秋风日佳归艎双桨歇便欲茆三间于此谢尘刼
　　水泛及门用老杜江涨韵
　　雨声喧昼夜不断汹檐流篱落维孤艇溪湖失旧洲访君无去路狎我有来鸥涛浪相欺得冲门鼓白头
　　西园
　　何处西园好楼雄说媚川村环春色水树带夕阳天客促云间棹渔吹浦外烟且来穷燕赏着句剩流传
　　用洪宪韵自述
　　壮志摩云一劒闲欲屠石堡斩楼兰功名努力车登坂嵗月惊心水下滩小小茒茨渔子舍星星鬓髪腐儒冠髙山流水无穷思整顿瑶琴试一弹
　　过彭蠡湖
　　客子扁舟故里还烟收雨霁出芦湾浮天浴日重湖水镇浪回风四望山逺树离离飞鸟外征帆防防断云间渔翁活计一篷底爱汝白鸥相似闲
　　题水陆寺
　　殿楼边翠麓户俯清湘游客匆匆去髙僧白日长
　　题薝卜
　　春花狼藉余六出浄烦热衲衣凝夜禅香散深林月
　　阮阁
　　隂隂松竹合幽鸟傍人啼一局枯棋罢曦轮又欲西
　　暮春闻张思顺归期
　　小园寂寞鎻青春桃李留花待主人青子已团浓緑底归艎犹未到溪濵
　　陈宗逺
　　宗逺字巽斋有寒聴雪集
　　拟古
　　蚕丝图利人利成身已烹蛛丝图网物网成身益倾汉兴弓犬弃楚乱萧艾生祸福乃如此吾道乌能亨
　　有感
　　天地不磈立人为天地心世无经济学何以任弥纶沛兴园绮隠渊啓虬髯惊汉唐造草昧数子留其名我非烟霞徒息养离世氛我非云水客眼空观刼尘有身必有用用世非荣身善性自孟子恶性由荀卿气质诚有驳良心乃其纯荀卿言治气孟子言养心治如治稊稗恶去善自生养如养佳谷善长恶亦亡善善而恶恶孟荀同臭馨安用泥口耳纷纷争异名寥寥数千载尘迹汗简青麟死不可作纪例存其文世无公是非安得真劝惩西汉岂无人气节氷雪清东汉岂无人长厚性质淳特立违时好心事竟埋堙纷纷澜倒徒空赢身后名
　　有感
　　呢喃燕贺厦嘹呖鸿渐磐恋主江南暖来宾塞北寒炎凉有变易去就无留难勿嫌乌鹊噪朝朝止屋端
　　异兽
　　甬东有异兽俗名讹曰歆其形类猴玃或谓虎之精逐人求口食咿哑小儿声满望乃谢去不遂輙生嗔利爪捥人目乌喙啄其身膏血尽且死适意方欠伸行道足一迹深山昼掩门众疑心是兽何乃靣如人不知椎剥吏人靣而兽心
　　戯同舍与内竞【原注龙泉人】
　　龙泉函气清欧冶吐霞绮干将堕文莫邪潜漫理藏锋金匣夜光芒铜花玉晕相磨砥雄雌一落东与西相从不隔千山水忆妾与君差池飞送君挟防游京畿暮云空碧鴈度逺画梁寂寞鷰来迟但愿月宫分彩色岂恨霜闺弄落晖君方倦覊旅妾亦厌枌土锦水鸳鸯巢汉林绮翼飞翔交媚妩有时娇妬不自持佯嗔不肯舒眉宇逢君贫困泣牛衣举案低蛾似顽鲁谁知志满凌暴生刚肠便不爱卿卿望断犊车挥麈急饱负虎嵎攘臂轻松栢故无情凌霄植根蒂柔蔓托髙翘嵗寒忻附丽何为丝萝亲反有荣悴异昔日泪霑衣长嗔失意同寒饥今日衣拥泪翻怨得意由轻肥炎凉世态得失间怨君却悔嗔君时
　　梦游月宫【原注壬辰省闱已中而黜因赋此】
　　蜿虹绛彩垂霄路白波散寒露横空掷绮结飞梁靉叇青云匝风御飏金排玉水晶宫鸾佩霓袽笑相遇兎停玉杵取霜吴质无端强猜妬窥见腰中三尺氷便疑斫却婆娑树桂香广陌不得留灼灼修娥谩回顾天孙飞梭织氷纨帝子吹笙湿香雾笑指瑶台十二层只怕结邻未相许防滟金枢烟水寒防驾飞轮撇波去
　　过横逺途中
　　蚕桑事已过耕稼老农勤桥断荒村雨山埋半岭云小松穿石出野水落田分茅店倾醨酒相看亦论文
　　病起
　　事业书千巻生涯菊一篱约居悭问卜多病颇知医防镜癯添骨挼髭笑解頥闭门方得趣不诵北山移
　　送洪宰西归少歌渔春渡是日风雨
　　送客来孤店踈轩竹数茎归帆出烟雨羣吏立沙汀似我情何悄如君事最荣待无云隔岸湏防逺山青
　　寺深
　　寺深幽寂寂四月似秋天夜乆聼山雨晚来添石泉断岩风啸木踈竹鸟栖烟钟鼓林梢动空堂已罢禅
　　安仁楼间晚晴时送黙斋伯回星江
　　已是悲秋客那堪送逺人乱山残照惨落叶晚风频去恨随帆逺回头转意亲明朝相忆处鳞鴈达情真
　　呈豹林伯进斋表叔
　　曲迳禅房午幽风动古林泉声落涧静磬韵隔云深空谷留禽语青山洗客心顿然忘俗想来此不妨吟
　　资政入村造夀器谩赋
　　功成身退从来少緑野超然洗俗埃闲出西畴营六槚胜传南极映三槐迎门村妇防儿拜遮道田翁带犬囬竞喜鸣珂归旧隠争如鸥鹭不相猜
　　八月初五日有懐旧事
　　防来扰扰总何谋且把行藏用酒酬篱菊趂隂移别迳江枫向晚落行舟秋虫在壁催人织归燕辞巢恋主愁今日去年风物异钱塘还在望山楼
　　题萧季贤雪涧轩
　　避喧寛结小茅庐庭竹栽多引鳯栖满地松钗风啸木隔渔艇月涵溪归鸿目送云间失贺燕巢成栋外低料想春残曾有梦谢家芳草緑将齐
　　呈陈介叔
　　青帝东来驾防韀烧灯过后少晴天逢春已办穿花屐阻雨先寻载酒船但觉野云生树外不知溪水涨滩前落梅有恨香还湿不得飞来傍舞筵
　　春日书景
　　狼藉残梅满地香游蜂终日趂晴忙芳堤细草鳞鳞緑深院垂杨袅袅黄暖雾未消山失木春风无力晓侵裳眼防景物关情甚亟把诗吟送一觞
　　冬晚
　　檐乐无风静自鸣开牕亦复使眸醒投林倦鸟低翻翼触纸痴蝇细有声篱外半悬红子落墙间少见緑莎明阳生隂后春来近凖拟新诗为发萌
　　因雨遣兴
　　细雨防防风顿凄防沾沙路不成泥珠排檐网凝丝重琼积荷盘压柄低青草岸头三月暮黄梅叶外一山迷小塘水满鱼过堑随浪流沟入古溪
　　春雨遣兴
　　静看何物不关情屋角青梅子巳成巢拂旧尘迎社燕花移新树欲流莺寒生帘幙深春雨暖卜园林甚日晴病起无聊休把酒东君去住亦堪惊
　　题汪表叔对袁府起借轩和韵
　　朱门虚老济川材镜面芙蕖取次开莫怪偷光邻士壁絶胜附火乞儿堆拂尘尚欠千寻竹极目何须百尺台鱼鳖不知谁是主也随流水向东来【原注表叔所居面西故云】
　　传闻八月十四日唱名
　　北斗三魁夜吐芒竞传胪唱擢王扬遥知天上轮光满先放人间桂籍芳失笑月乌空绕匝那知云鴈不成行姮娥留取十分好万里清辉分外彰
　　代夀
　　自上黄枢赞万机曽将谋畧定边陲平淮便放裴公逸去越犹嫌范相迟防滟池塘莲万朶婵娟亭馆竹千枝居东賸有明农志归衮应赓七月诗
　　代夀某帅二首
　　当年禁履上星辰便合登庸秉国钧葢海旌幢纡出镇济川舟楫已知津但从渤澥清沂泗肯把关河自越秦醖酿早成六月雨一朝翻手洗炎尘
　　三年姬衮尚居东官府清平冠六雄仙洞蟠桃红映日山亭修竹緑梳风已将儒雅安时俗更即人和验嵗丰俭幕栖身无以颂元龟游戯出莲丛
　　夀陈府博
　　三屿萦纡秀且竒苕华琢采妙工倕髙罗绛帐声盈耳戯着斑衣笑解頥鱼藻留连依水密鳯筩凖拟向阳吹的知梅信传东阁先访南宫第一枝
　　代夀帅书三首
　　欲防棠隂续世传重移星履下鄞川风薰辕防清官府日暖瀛壶小洞天塞外不传青海箭幕边稳泛緑池莲个中便是神仙境何必崆峒访偓佺
　　勲业从来简帝聪东溟还复奏肤公庭前修竹添新緑洞里蟠桃依旧红野渡横舟人未老大川作楫路将通愿观整顿乾坤手不负当年射六蓬
　　笑谈樽俎有余欢不独民安吏亦安竞喜鲰生兼盛赐那堪鹗表録防官投机已发千钧弩速化仍资九转丹青眼相逢尤异处他年翘馆旧门阑
　　郊祀庆成诗
　　寳歴登三禩觚坛类两仪居歆修大报肇祀述前规景迓初阳吉斋严一月期采章循节俭緼豫屛纷离辂象停方贡兵骖却道驰殊庭崇祝告太室欵灵娭黄道晴曦丽青郊湛露滋龙常腾旎旖蜺羽胜葳蕤列防森賔卫严更警禁帷苍圆尊上帝黄粹见方只馥郁阳宫燎芬芳帝籍粢非烟浮羽籥叶气冐尊彛济济锵圆玉峩峩防采云裙纷下逮月璧粲昭垂合奏谐纯绎登歌羙缉熈贰觞勤竢献虚次迄亲祠翊翊灵施佑禳禳嘏致祠招揺囬左翿阊阖敞南离侍仗朝绅拥升楼禁跸随胪驩皆岳抃驿赦霈皇慈都号登瑶册追思遗寳龟燕谋端有自鸿祉浩无私肃穆东朝贺登闳宣室厘庆绵千嵗统欢奉万年巵盛事辉三古厐恩被八维至诚深可卜满假务深思兢业传家法盈成保庆基万方严表正九篑戒功亏帝夀齐南极边尘静北陲具臣懐羙报成命绎周诗
　　送友人
　　黄梅浦逺草萋萋风细孤帆雨后低渔笛一声何处作故山回首白云迷
　　悯农
　　条桑事了蒸麻急刈麦人兼种稻归作苦那能衣食足几多游冶厌轻肥
　　谢石庵见示櫂歌叹时因以见意
　　芦花袅袅西风急独立髙楼闻鴈声志士最伤秋夜月江南塞北两般明
　　牵牛花
　　绿蔓如藤不用栽淡青花绕竹篱开披衣向晓还堪爱忽见蜻蜓带露来
　　舟行
　　鸥鹭滩头帆卸雨牛羊影外草生烟渔人撒网潮平晚栁岸维舟取次眠
　　灵溪舟中风雨
　　斜风吹雨打篷窓独棹孤舟向晓江沙岸竹洲烟漠漠青山飞鹭一双双
　　黄敏求
　　敏求字叔敏修水人集名横舟小藁或题诗其后云涪翁之音调朱弦至今草木犹芳妍后来清气有所属鉴轰句法非雕镌萧崱序以为其各体诗时出入于晚唐亦间似杨诚斋不専主山谷云
　　野塘杂兴
　　仕进固所愿贫贱亦所忧抱璞不自珍过取则足羞不如寂寞濵横此野水舟时乎傥可为肯逊伊与周著书俟百世亦可轲与丘进退两不恶久矣吾其筹
　　地僻车马稀柴门不须扄晨兴正衣冠浣手供炉馨奈此日永何闲课离骚经一片兰茝心千古日月明尔岂乏忠愤所欠惟和平要之仕与止奚必分重轻吾但适吾可不愿得尔名
　　别诗人余叔云
　　万栁堤边住挑云过艾东未应为计左轻去犯诗穷双屐江湖上清名宇宙中折梅作行供香已破椒红笔砚无灵乆寒檠自掩门虚名何预我漫刺重烦君茶外无祗待诗边得细论别懐莫儿女相祝张吾军【原注时叔云方赴试】
　　书斋
　　新辟书斋鹤栅寛一帘风月尽幽闲百年易向忙中过万事偏于好处悭漫説折腰营斗米何如留眼防云山只消一巻梅花句留得林逋在世间
　　题陈筼谷陈埜逸吟藁
　　谢却梅花吟课少苦无心事恼陶得君近日诗编读增我晴牕眼力明爽似暑风秋九夏清逾夜月昼三更后山衣鉢尘埃乆頼有双英主夏盟
　　予丙子辛巳两游解空寺己亥秋又至思上人徙旧径自恠石中顿发竒观叔亮弟取山谷诗文名阁曰卧龙岩曰青玉盎山之门曰天下胜处令泳之作扁为赋七言
　　两扣云关记昔曽重来诗眼倍晶明路移岩石中间入人在洞天深处行玉盎虚明添翠色霜钟清冽带秋声与君小摘涪翁句留得青山不朽名
　　凉棚
　　未庚赫日已焚空亭午西斋坐甑同横竹旋排苍叶宻小牕移在緑隂中情知琐碎妨新月稍喜牵连得暑风分我清凉诗境界一蝉吟到夕阳红
　　经理顺宁别墅
　　未必余资办草庐先从意匠起规模某池宜植荷千柄此地合栽梅防株怕碍防山墙矮筑要寛种菊径深锄林泉随分成幽趣谁计东郊入画图
　　书郑亦山冷澹生活
　　九陌红尘不肯居防家租屋住西湖月香水影赓和靖雨色晴光忆大苏诗比晚唐成冷淡人如东野更清臞晴窻尽展芳编看一片寒氷浸玉壶
　　游落星寺
　　星江山水甲江东所到僧房各不同拳石不知何代陨数椽恰占一湖中庐山屏倚朝昏碧彭蠡帆分上下风除却金焦相伯仲其他无此水晶宫
　　栁絮
　　近日柔丝可着鸦又分晴絮落天涯絶无气力元非雪空费形容不是花便解与春遮去路也添为客重思家雨余留得闲踪迹緑染浮萍夜聼蛙
　　寄题灵川簿廨存爱堂二首
　　一命如何解济人细看存字最精神莫専纸上求明爱胷次浑涵不尽春
　　爱无差等墨之徒理一由来分则殊爱只是情仁是性合于仁上着工夫
　　初秋白云道院
　　桧柏株樟竹与松四山互长翠隂浓逼敎秋暑无来路输与山僧坐晚钟
　　莫道秋容冷淡加秋英风露胜春葩拒霜岩桂休相逊占得开时各自花
　　闲来汲水浸菖蒲净洗尘埃半防无濯得老根如法瘦养敎矮叶十分臞
　　次郑亦山求茶韵
　　山谷松风赋响汤茗瓯今带六经香君诗莫道穷无对髙出车声绕九羊【原注车声绕羊肠山谷煎茶诗前辈云黄九得恁穷亦山有君未知人穷相事之句因戯之】
　　讯黄乙山于夀宁寺
　　客中聼雨况僧寮尽日无人访寂寥一枕秋声供痛快隔风里有芭蕉
　　草草茅亭古木间万琅玕里一禅关秋隂只俟风收尽分我浮生半日闲
　　水墨水仙
　　玉润金寒情窈窕缟裙翠带态轻盈只愁防月清无对更画梅作弟兄
　　古香亭
　　矮屋檐前老桂丛清隂分破广寒宫谁知万古香无价藏在黄金一粟中
　　鹅黄雪缀碧瑶枝占断风髙露下时吏散予方有公事嚼花斟酒古香诗









　　江湖后集巻十三
　　钦定四库全书
　　江湖后集巻十四　　　　　宋　陈起　撰程炎子
　　炎子字清臣宣城人有玉塘烟水集按寜国府志载程炎水西寺诗云炎泾县隐士有烟水集应即炎子而志误脱子字也
　　饯周东岩之石门访汾阳氏并呈友人
　　漫浪江湖脚周游到石门能延徐孺子知有令公孙话雨灯辉座醻春酒灎樽况逢朋友在一见必温存
　　四安舟中
　　多行三两日犹在四安舟天正当寒夜人偏作逺游风高云叶动江阔浪花浮防得幽闲趣唯应是白鸥
　　山中杂诗
　　侧耳桥邉聴声声在翠微自甘留此坐何苦劝人归院悄惊春昼山空恋夕晖得如鸥与鹭对我欲忘机昆仑初凿破大巧夺天真竹锁三更月桃酣几度春山空闻鹤唳溪绕卜鸥邻为拂留题石松揺露滴身
　　登高感兴
　　破防西风里龙山忆孟嘉白衣谁送酒黄菊自开花塞逺书传鴈天昏墨防鸦凭高穷北望何处是中华次郡太守刘朔斋秋晚谒谢昭亭小饮三首
　　鞭揺五马踏沙隄秋晚除书下紫泥藓壁篆碑猿捧砚松闗唫句鹤分题裴休故宅今为寺谢朓闲官昔仕齐太守宴归賔客从数声山鸟日平西
　　一祷心香雨便晴万家和气酿成醺时方入到昭亭路风已吹开叠嶂云话向禅中参冷淡心于静处息纷纭麦畦邂逅长沮语想彻黄堂亦喜闻
　　掀髯一笑倚危防面面青山不厌防霜染丹枫秋色绚日烘紫菊露痕干鹊炉火慢熏龙脑蟹眼汤新防鳯团回簇绛纱城郭晚老梅吹角鴈拖寒
　　题如庵
　　脱畧机闗一散人清于兰畹抱幽馨抚松细嚼渊明句防茗闲笺陆羽经春对风光秋对月晓观云气夜观星世间局面多翻覆着数虽高亦懒聼
　　暮春
　　花飞檐雨恰经旬强半韶华断送频三月便晴三十日一年只有一分春酒甘不饮心如醉诗苦耽吟味越真欹枕北窓清梦觉落红啼鸟伴幽人
　　古梅
　　水邉山脚友渔樵梅欲窥人故故招树剥龙鳞黏碧藓枝翘鹤膝糁红椒诗如老杜吟东阁梦约逋仙过断桥好待月窓清影瘦传他神子上生绡
　　蜡梅
　　画楼人醉烛高烧滴在寒枝蜡未消蘂撇打莺金弹滑花悬驱雀防铃揺歌儿戯拍供檀板妆女轻裁贴翠翘酒掲黄封诗嚼淡时匀乳蜜过山腰
　　水乐洞
　　南山水乐洞窈窈白云深满耳笙歌者谁能一洗心
　　归日
　　去时雪学杨花舞归日花如雪様飞何事杨花并雪絮送人西迈送人归
　　登新安五岭
　　五岭﨑岖一歩难白云兼雾羃中间行人莫道山多险更有人心险似山
　　天台陈山夫寄别用韵
　　断烟荒草共幽幽斜雨抛丝织晚愁鸥鸟似知人乍别飞来飞去渡船头
　　刘植
　　植字成道永嘉人安上曽孙有渔屋集
　　送周知丞之官桐庐
　　潮满桐江上秋风洗印时字民知最近占位莫嫌卑纸尾书名大松邉得句迟定懐东阁老无复寄来诗
　　梅
　　欲问孤山讯蹇驴行晓晴一枝篱外见数防雪中明太洁难为友群芳让作兄何如伴高隐岂必尽调羮
　　送周子余赴松阳簿
　　长松虽剧县主簿却优闲溪浅清见石斋空静对山吏嚚嫌讼省郷狭觉民艰独称诗人意行吟苔竹间
　　琵琶亭下问舟
　　西亭问津处白傅此曽游无复锦弦曲空停估客舟抛江春浪静传柝夜烽收最爱庐峰峭相随过别州
　　重游仙岩观瀑
　　四山云雾重况复值梅天瀑注玉函碧派从银汉连飞来三百尺流润几千年仙者路安在翠萝青霭邉
　　送西外赵知宗
　　三山蓬阆近贺白是仙才去领宗盟事知从韦素来几人留北阙独棹向南台踏雨江头别西陵潮已廻
　　题王宪使沧浪阁
　　城池浸空碧鉴影复观心孺子去何在此歌传至今一奁凉月白万井市声沉坎止寜劳问凭栏意独深
　　过彭泽
　　井邑已非旧柴桑里尚存春风三畆宅落日数家村隔树闻鸡犬编氓半子孙頽然孤垅在寒菊绕松根
　　渔父
　　生不事农耕悠然一舸轻沅湘依旧緑秦汉几回更晚脍杂香茝夜醺歌濯缨岂同驰骛者秪欲钓虚名
　　种玉亭为黄元信赋
　　鉏徧苍苔色梅花近地移山深藏羙璞春到长新枝草木初分润氷霜久结知百年封殖在终与鼎鬵期
　　赋鲥鱼得真字
　　寒碧湛无尘前溪得细鳞香堪配杞菊味不数菰莼玉露防酘熟秋风一筯新钓缗吾自有何用覔真
　　丙午普觉防梅
　　寂寂西岩寺何人访静来重寻旧游地惟有道师梅树蠧应留雪香清不受埃可堪鬓改春已隔年催
　　呈叶先生侍郎
　　位虽奎阁贵独处一斋空还以经纶事全归著述中闲心同野水煦物尽春风掩面将何向西楹奠已终
　　喜曹东畎迁大理寺簿
　　九衢多雨后庭下草痕新终拟持平手来为折槛人印开桐防午吟久烛花春却恨无来客分题寄所亲
　　嘉禾兴圣院
　　禅闗自幽閴竹亦号真如况是龙潜地曽经鳯食余土深抱节宻林净着行踈谁谓干淳逹清隂只似初
　　重游法空寺
　　寺在方山顶山深不厌登瀑飞明月峡桥渡夕阳僧万法元皆妄余生了未能累累塔邉塜几见谷为陵
　　悼卢次元
　　屈贾幽沉地单车去不归湘江清见底吟魄逺何依行旐冲残雨新楸掩落晖谁收遗箧藁有子未胜衣
　　失题
　　此是夕郎宅曽经左纬吟数聨渔父曲万顷碧波心月上白苹渚秋生古树隂当年濯缨处清彻到如今
　　荅东阁
　　盎乏储空谩自豪掬泉当酒味尤高卖文近觉马卿倦脱赠今无范叔袍松下耕樵相尔汝人间膏火自煎熬荆山山里山如壁壁罅犹堪种碧桃
　　防梅呈同游东阁清源
　　此树何年向此栽孤根低倚佛楼台不嫌幽壑逢春晚独在空庭立雪来一段精神肪玉润数松掩映翠屛开知心借尔岁寒友每到花邉不忍回
　　静乐赵观文挽词
　　大星殒地寂无光砚席凝尘閟野堂一老海濵天下憗百年江左恨空长家传遗藁归中秘帝録元勲纪太常路逺生刍来未得泪干门下老刘郎
　　题薛氏园
　　屋头深鎻屿头云高下亭台景旋分荷气晓来迎露防泉声雨后隔溪闻踈櫺不碍松萝月高栁时停鸥鹭羣秪恐此身闲未得徴书催发暑如焚
　　文防飞霞观
　　水满平川月满船船轻撑入藕花邉移来谢守岩前坐疑是容成洞里仙茶灶烟遮松际鹤丝桐声杂树头蝉明朝更践弥明约句拟当年石鼎聨
　　浔阳江楼
　　楼压浔阳地望雄四无倚着拄晴空九支江汇栏干外防劒峯明雾霭中庾令声名犹昨日屈平兰芷又薫风绸缪牖户知何计须及长淮枣未红
　　张绍文
　　绍文字庶成南徐人
　　云溪叔父赐饮大梅花下以踈影横斜暗香浮动分韵得动字
　　清沟泂寒波怪石乱扶拥轻风卷浓云天际孤月涌主人宴亲賔防合意弥重列炬照寒梅繁星粲脩陇清香逼诗魂吟兴欲飞动酩酊归去来严城角三弄
　　钟山路间
　　立马钟山路斜阳鎻乱峯断碑生緑藓古道立青松春事梅邉觉郷愁酒后浓兴亡多感慨我辈复情钟
　　自维扬辞亲暂归里中登楼有作
　　烂漫家山景物妍西风收拾下蛮牋半分寒事梅花里一叚幽懐夕照邉渔唱凄凉招野色鴈行缥缈帯晴烟淮山只在栏干北目送飞云重黯然
　　自淮阳还里中抵舍一夕即为通川之行
　　喜得归来席未安又携书劒上江干莫陪亲戚话情愫空指溪山说肺肝客路几程来杳杳天涯一棹去漫漫故乡又被江云隔写得诗成欲寄难
　　小院
　　小院春寒闭寂寥东风吹雪未全消山茶谢了梅花落移得诗情上栁条
　　醉乡
　　醉乡诗笔是生涯短短蛮牋字字斜沉水一株烟未断半窓寒月上梅花
　　酹江月
　　淮城感兴
　　举杯呼月问神京何在淮山隐隐抚劒频防勲业事惟有孤忠挺挺宫阙荒凉衣冠沦没天地凭谁整一枰棊壊救时着数宜　虽是幕府文书玉关烽火暂送平安信满地干戈犹未戢毕竟中原谁定便欲凌空飘然直上拂拭山河影倚风长啸夜深霜露凄冷
　　水龙吟
　　春晚
　　日迟风软花香困人天气情懐懒牡丹谢了酴醿开后红稀绿暗慵下妆楼倦临鸾镜粉轻脂淡叹韶华迤逦将春归去沉思处空肠断　长是愁蛾不展话春心只凭防燕良辰羙景可堪虚负登临心眼鴈杳鱼沉信音难托水遥山逺但无言倚遍栏干十二对芳天晚
　　壶中天
　　为兄峯云水月主人寿
　　丹台仙伯记踪迹当年琼楼金阙底事来游人世界为爱峯云水月结屋南园境随人胜不是溪山别今朝初度碧莲千顷齐发　况是鸳侣新谐鳯雏才长占人间欢悦且尽壶天终夕醉聼取妙歌千阕待得西风鹗书飞上更复青氊物功成名遂赤松还伴高洁
　　沁园春
　　为叔父云溪主人寿
　　数遍时贤谁似云溪未老得闲自抽身州县归休旧隐灰心名利跳出尘寰卸却朝衣笑拈拄杖日在花隂竹径间身轻健任高眠晏起渇饮饥餐　垂弧猛省当年且约住春风开夀筵况园亭池馆新竒佳丽弟兄子侄歌笑团栾緑鬓朱顔纶巾羽扇做个人间长寿仙霞觞举愿年年今日长对南山
　　章采
　　采临江人
　　摇摇花行
　　揺揺花长安城南道小草欣欣造物匀三月来来野田好女郎厌踏王孙园出郊更觉春嫣然五家蹙成锦绣谷防鬟妙舞玳瑁筵合欢扇裁七寳月防歩盖簇空青天分司自讼狂惊坐拾遗劝我莫近前此时揺揺絶低小媚紫得映车间钿幸承踏歌罗袜煗偶荷细摘春心怜岂如黄土冈头古柟树花开花落无人觑一枝折顿固弗班五陵隽赏初何预呜呼世无赏音兮竟大竒古柟苍苍云雨垂
　　秋日过清江傅聘君石溪隐居
　　有羙人如玉招寻故意长山衣犹芰制野饭只菰粱秋入遥空白霜飞一叶黄年年三径里来徃有求羊
　　九江庾楼作
　　去晋千年后风流尚庾郎地收三楚大天过两淮长北望惊尘暗西归短发苍空留江上月夜夜照兴亡结架思梁日登临忆汉年佳游惊我老孤思为谁牵春水江湖大夕阳天地偏萋萋青草外何处是秦川
　　发兴
　　主静观心妙耽竒发兴长兰邉招翡翠梧下待鸾凰天地东风緑江湖西日黄灵脩犹浩荡谁与玩琼芳
　　武昌南楼懐古
　　青虬修士去遒遒黄鹤飞仙苒苒游北望日邉秦树逺西来雪外蜀江浮吴时宫殿千年梦晋国风尘万里愁今古茫茫无限事月明倚遍庾公楼
　　滕王阁
　　佩玉鸣鸾一笑空至今华观叠青穹西山残雨虹腰白南浦骄阳鴈背红几度登临添感慨半生漂泊老英雄槛前犹是唐年水曽见王郎泛短篷
　　武昌江汉亭忆南轩
　　亭下防来緑玉虬岷嶓万里防吴头江穿南北天心过汉接东西地脉流水上龙争方一梦山中鹊起已千秋张刘精爽知何在安得同来赋逺游
　　别鄂倅赵有孚
　　芙蓉花下把离觞江汉秋生夕涨凉騕袅神驹行地急超遥仙鹤去天长蜀兵未觧星辰赤淮哨将来日月黄近世平戎无好手请陈上防献君王
　　花树
　　风吹花树昨朝红今日防花树已空可惜天高花薄命年年开落只由风
　　章粲
　　粲临江人采之弟
　　学易斋
　　天目鍳孤明地籁奠众响虑淡世欲轻性复道心长敛襟歩前庭手执周易往得知三画初真契贯穹壤图【原注图谓太极图】书【原注书谓通书】诣其防精实超惚恍启防析其义端倪见俯仰九京如可作舍此吾安放
　　题杨总卿鹿冈庵
　　客行鹿冈暮四顾秋满目涧碧烟草滋林黄霜橘熟归鸟各东西啼螀相断续愁心浩难留故山正幽独
　　秋日懐松溪赵宰经父
　　晴牎静繙书凝尘掩行迹花影昼帘闲苔痕秋径寂凭高招逺风縁流防寒碧缄情寄天涯杳杳江闽隔
　　湖上游瞩寄家兄
　　花雾压晴埃栁风荡暄浊钱塘佳丽地春华大堤曲幽禽粲林白野水明湖緑清赏逺难期懐哉羙如玉
　　豫章寄家兄
　　雨时山色深雨余山意醒千山万山间秋风鴈声冷澄江浄秋思明霞烱秋影遥想大云心华觞谁与领
　　春日忆平阳郡慱士大云心兄
　　东风归林园云日靉春事静观化道伸良感幽贞利烟芳生暮愁晴丝起新思有酒谁见同恻恻夜亡寐
　　春日効韦体
　　新緑滟晴池涓涓泉脉动东风度花梢春音入禽哢而我理羣书朋俦罕迎送翛然惬心期此乐谁能共
　　豫章宋都官声父楼上
　　结架欝岧嶤登晀齐近逺江湖万顷秋风烟四山晚心赏地曽妍目行天不尽振衣聊消揺闲防云舒巻
　　咏二疏
　　人生白驹过世态苍狗变纷纷慕跖蹻寥寥志务卞赫赫王侯居翕翕富贵恋翠葢拥防云朱鞍曜惊电金张财力豪许史名声衒滔滔利欲波卓卓见所见长揖万乘君发谢朝弁行人相叹咨羣公遥祖饯高风振朝野流光照史传嗟嗟绅緌士来者宜知劝
　　絜矩书院示学子
　　四时配四徳元亨利与贞天徳元最重方春木主生夏火物畅茂是为徳之亨金利秋向实水贞冬实成既贞又为元循环未尝停天高而地下隂降复阳升气理本同运天人特异名性情节理气其义明且精元亨利贞理因时有足徴生长敛藏气依理常偕行仁礼义知性一初同圣氓恻隐至羞恶辞让是非情天人二而一如射中鹄正柰何天无心人欲易纒萦无心自无妄通复皆一诚吁嗟其有欲天理随榛荆残忍仁斧斤贪冐义蝗螟礼失之绵蕞知止于挈缾天人一而二如水分渭泾大哉古圣人一念天是承仰观俯以察天降地上腾夭桃华灼灼好鸟鸣嘤嘤木徳自此盛我心惟和平恢炱行炽景是月隂阳争天明一畅逹朱光布八纮动极必生静慎哉柔道乘金行兆新凉宇宙日清泠万寳就凝实羣葩委芳菁三隂行肃物戒哉色与声冬至甲子夜一叶开尧蓂凝隂虽已剥初阳才有萌观天于闭塞掩身身欲宁诸君子其来我诗尔其聆子能悟此理见义自珑玲子或昧此理见义等聋盲善根有由蘖端绪防防呈触物动恻怛致爱先雏婴在天元之时春意方勃兴声身贯律度动作锵璜珩三千三百仪皦皦朝阳升在天亨之时夏气方敷荣利物合于义秋揫味金腥贞固守以知冬藏令一心一太极彼此无损増至哉子朱子讲道于考亭若明通公溥万古破说铃仁元明可配礼亨通可称义利公所在知贞溥所能若东南西北随方有依凭春元东甲乙夏亨南丙丁北贞壬及癸西利辛及庚若震离兊坎随用无变更火则离黄木则震主青秋则兊金说冬则坎水盈四者诚昭昭请细与君评真精妙凝合我得气之英所学背斯理南辕驰幽并当其泉逹时浩浩江河倾当其火然时炎炎已煌荧萌蘖得所养拱把可霄峥冨贵真浮云无为羡金籯荣华忽飘风无为宠辱惊鸩妖用之媒钱神事之兄四者苟能充于利必无营厚酒促亡家冶容擅倾城四者苟能充于欲必先惩晓起敞吾门参前倚舆衡晦息安其身主敬常惺惺勿谓闇室暗问如对日星勿谓闲居闲凛如警雷霆仁暴判舜桀义利别轲牼存心不以敬焦火寒凝氷事惟非与是一间谷为陵慎勿思鸿鹄常期肖螟蛉复坐吾语汝而学发新硎造道有标的求已见准防竭力事父母防防谨鸡鸣同气曰兄弟急难念脊鸰妇道顺为正子职孝烝烝友义切以偲诗歌木丁丁何莫非此徳拳拳服诸膺何愧百年身何慊万物灵四者诚存存心乎镂为铭然而仁与义又对立门庭知者义所藏礼者仁所形犹之四时运隂阳为之经春夏阳日长秋冬隂日凝又若仁义中仁尤莫与京元犹五常仁吾因伊川程益信春犹仁通贯如建瓴惟仁为噐重惟知亦不轻守之不以知惟仁莫能胜须知守之固尤在见之明若夫信犹土是又纲之宏圣门戒去信重于食与兵四端斯无违一心斯有恒天行以不息异乎有欲枨日进以无疆同乎一贯曽此为义理源源洁流乃清精体兮实践见汝顔之瞠
　　别杨尊
　　逺游同是客执别两情牵天地愁眉破山林归梦圆西行迷蜀道北望黯淮邉马上封侯事相期在少年
　　重阳后送谨常兄之符离
　　岭外分擕处离觞话逺途黄花防不足寒鴈去何孤农圃非吾业衣冠本世儒应当重行止无使世氛污
　　敬赋大人竹林真隐之图
　　野草闲花竞赏音萧然坐阅嵗年深当贞固日知高节只静虚中见本心何处乾坤无鳯集他时风雨有龙吟向来七子皆充隐不止山王累晋林
　　盛世忠
　　世忠字景韩清源人有松坡摘藁
　　胡苇航寄古劒
　　有人尺锦长安来逺寄寳匣手自开红云紫气灿虚室铗中青蛇鳞生苔诚携掌握一挥动瞬息天地兴风雷少年志气老益壮惟愿圣诏下九垓廐中我有汗血马与汝直北清氛埃丈夫当为国雪耻笑指经生真不才
　　柴门
　　石砌苔初合柴门手自开日催花影转风逓竹声来蟹眼翻茶鼎鹅儿灔酒杯不须忧嵗计魁芋已新栽
　　刘常簿席上【原注庆某翁八十】
　　近授长生劵从天下绮筵潞公专洛日吕望佐姬年坐语风生舌梳头雪满肩上思耆旧用飞诏到林泉
　　观棊
　　争先刘与项得势楚侵秦本是知心友翻成敌国人运筹争刼杀败局在逡廵袖手旁观者机深亦损神
　　送吕东山之清漳
　　君是纯阳神清性亦真有诗聊遣兴无术可医贫富贵皆尤物江湖易老人置山钱足矣客路莫因循
　　寄藏叟僧善珍
　　访友南山路桥横古木隂砌苔无俗迹庭栢是禅心旧衲连云补新诗带月吟同袍严戒行别是一丛林
　　生涯诗
　　壮嵗欲飞腾生涯亦可矜一千余日战三十九年僧砚枕秋风梦书灯夜雨澄儒生贵知命饮水曲吾肱
　　简贾户部
　　十五年前别相逢各老成旧游如一梦忽见似重生剧饮无人敌高谈坐客惊诸郎尤可喜事业短灯檠
　　病起书院偶成
　　蓄水滋兰畹开窓近竹林败糊黄螘閧断简老虫侵酒尚欺人病诗能对客吟晨昏一饱足此外不关心
　　秦竹溪校书清漳未回
　　茅斋雅称竹方牀风过踈篱有暗香剧饮一冬成酒病得闲终日为诗忙新移橘本便霜信贪防梅花倚夕阳相望故人三百里十宵九梦到清漳
　　今是行呈刘以道
　　少年湖海误加鞭久戍归欤暂息肩时有故山来梦里更无愁绪到唫邉晨飱全仰数畦菜嵗计尤逋二顷田闲倚瘦笻长啸处此身疑是结绳前
　　塞上闻角
　　刁斗城头夜月寒一声呜咽到江干梅花吹落浑闲事白首征人泪暗弹
　　倦妆图
　　睡觉春山懒更添起来余恨锁眉尖料应春事关心曲怕见杨花不卷帘
　　嬾读书
　　不弄丝桐不作诗槃池叠石学儿嬉少年读易都忘却身似羲皇未画时
　　王昭君
　　汉使南归絶信音氊庭青草始知春蛾眉却觧安邦国羞杀麒麟阁上人
　　程垣
　　垣字务实龙岩人
　　古乐府
　　长安花如锦不堪制郎衣拾得并州剪剪花花忽飞清溪彩鸳鸯野性不可驯君心空爱渠渠无爱君心莫嫌秋后扇明年还六月凄凉暂离别恩情难断絶
　　探赜二首
　　一气自盘礴万物自儵忽盘礴运高厚儵忽祝生没高厚固冥冥生没亦汨汨愿言握金镜以祛我之惑庄周一妄诞丘明一浮夸两都绣春英三京组朝霞楚骚哀灵均鵩赋凄长沙律以素王经春蛙与寒鸦
　　杂兴三首
　　抛抛机中梭婉婉机中淑兰膏媚鬓蝉笋纎润红玉织成锦绣叚光耀绮霞幅世无黄钟尺何以制华服青青琅玕竹节直中心虚风月与相忘雪霜不能欺斸之献良工堪葺黄金舆悲哉渭水濵空抱嵗寒姿南山有孤松夭矫苍龙质亭亭耸华葢清风自永日珍重栋梁材甘心跧崖石梓匠持规矩大器匪易得
　　樵家
　　深溪藏毒蛟樵家氷灶口结侣腰弯刀破衲补更厚持担俯清流勇徃不回首褰裳望青采岂暇寻枯朽
　　樵叟
　　苍苍防鬓银矍铄不惮勤背曲行歩迟徐徐溪水濵羣儿喧南山踏起南山尘翁跣负薪回换得一壶春
　　樵子
　　头蓬面萎黄身轻歩忽逮方斫柴薪回又帯刀斧去戯笑茅根掘时暂松根踞间道后山归人寻不知处
　　樵径
　　扪萝登峻坂不避岚霾冐防茅过山防壮者为前导阴湿留歩迹叶滑无人扫谁言此地幽亦有春风到
　　樵风
　　樵夫识雨风起装樵归只顾担重轻无心问是非才观六鹢退随知少女机同行采樵人先后不相违
　　夏日下闻溪渡
　　溪桥架木度人行人影溪中歩歩生真水真山皆旧识时来时去几关情鱼惊鸥立无闲意鸟逐蝉飞有遁声暂止笋舆生仆力可人时至午风清



　　江湖后集巻十四
　　钦定四库全书
　　江湖后集巻十五　　　　　宋　陈起　撰王志道
　　志道字希圣义兴人有阆风吟藁
　　题大禹庙
　　古木夹幽径森严夏禹祠隂云防陵寝遗庙鎻蛟螭窆石今犹在梅梁事亦竒道人情意厚邀我读残碑
　　和半庵庆成诗韵
　　重屋祗承敬勿休前星主鬯贰凝旒度筵九尺陈黄目助祭诸王未白头精意已知通烈祖仪文元不减圜丘两阶屡舞苖民格何况金穰嵗有秋
　　赋江湖伟观
　　东南王气萃钱塘襟帯江湖国势强万顷烟波流德泽四时弦管乐丰穣帆归别浦鱼盐聚雨过平堤草木香欲赋上林才不逮举头三祝寿无疆
　　简中朝贵人
　　塲屋辛勤债未偿又随宦辙到河阳米无五斗腰徒折醋有三升鼻惯尝屡典朝衣赒过客时沽坊酒涤愁肠此心对越知无愧午夜炉香乞嵗穰
　　挽赵右司
　　化瑟初更世道清宗臣只合在朝廷谋猷况已弥台衮姓字尤当列御屏不向红云鸣玉佩却随丹旐引刍灵象贤喜有金闺彦全似先生旧典刑
　　和秋浦闻鸡偶成
　　窗前银烛熖将暗楼上梅花引已残忽听鸡鸣思起舞百年王业尚偏安
　　日南长至小饮于双清楼坐客九人皆一时名胜各和湾字韵诗予亦効颦以谢
　　一杯春酒对湖山逺胜夷犹绿水间覔句未工天欲暮碧云飞满舍前湾
　　寄兴
　　五湖深处足逍遥错把扁舟系栁条尘世不如烟水阔笑骑黄鹤上层霄
　　侨寄山居霍然防月凡见之于目闻之于耳者輙缀成絶句名之曰田园杂兴非敢比石湖聊以写一时闲适之趣云尔
　　幽居无事属山家闭却柴门日未斜啼鸟一声惊梦觉小窗闲坐听蜂衙
　　羃羃黄云麦垅秋牧童横笛倒骑牛百金买得葫芦扇持向田头蔽日头
　　雨过天青似蔚蓝碧云收入鳠鱼潭蚕姑举手交相庆趂得新晴老却蚕
　　早蚕上箔将成茧晚界蚕方起大眠两月辛勤敢胥怨成丝成绢更成绵
　　树头桑叶似穿钱凖拟今年贱似前谁信天公难预料今年却贵似常年
　　纺车才了办缫车涧水当门足沤麻输却官租偿却债今年犹剩百斤茶
　　自从巡尉罢搜茶便觉山中气象嘉卖得钱来供饱饭尚余醉酒插山花
　　漠漠轻烟护鹊巢杨花无頼矗天髙粼粼白水秧畴满省却年时灌溉劳
　　樵得田头二麦归做成饼饵饱妻儿农家喜有耘田本接到籼禾稻熟时
　　新竹成林犹带粉早秧出水便成针日长门巷无人过一觉夏木隂
　　和岘窗韵是日也适赴座主西湖社日之防
　　雨余西子湿香腮那得心情滞酒杯浪逐画舡分社饭也教人道赏春来
　　秋早过湖
　　漠漠轻云冒两山楼台依约有无间画船未出波光定一目新鸿度栁湾
　　和髙簿送梅
　　文如翻水艳天葩始信才猷属故家为爱新吟贪咀嚼霜髭撚断日西斜
　　多君时送早春葩不减孤山处士家畱取水窗和月看夜深踈影正横斜
　　标格清竒压众葩数枝频到士元家情知老大花应笑强饮从教醉眼斜
　　屈曲溪桥路两了淡烟如隔小櫺纱南枝已入诗人手三弄从教咽暮笳
　　逺望青山两髻丫水纹风细绉如纱不知逰冶谁家子也卷黄芦学塞笳
　　花底莓苔蒲树丫翠翘玉珥碧襦纱靓妆雅器鸣琴友不向朱门听鼓笳
　　口占谢髙簿送锦薫笼
　　一种薫笼出锦机殷勤遣送到书帏自惭不是裁花手沾得仇香香满衣
　　和谭云翔送双桂韵
　　双桂婆娑天上花殷勤分送士元家捷钤果副聮韀祝谒谢当期谷旦差
　　渔父
　　岸芷汀兰曲曲春绿蓑青箬老江濆倚舡三弄东风恶吹断巫山片片云
　　嵗朝轿中伊轧声类橹舟因感旧逰
　　嵗朝伊轧上蓝舆酷似当年在帝都柔橹数声杨桺外小舟逗晓过西湖
　　萧澥
　　澥字汛之自号金精山民有竹外蛩吟藳按金精山在贑州宁都县道书三十五福地也澥葢贑之隐者
　　读史
　　雁门翼处不身亲成事安知非楚人何事当年良史笔啬于一传着功臣
　　何事汉庭羞哙伍竟于钟室起疑猜腰间刀剑少年气尚出淮隂跨下来
　　冩乐府昭君怨后
　　古今题品防词人莫怨边风两鬓尘不是丹青曽汝误琵琶到老一宫嫔
　　昭君词
　　琵琶马上去踌躇不是丹青偶误渠防得吴宫西子事汉家此策未全疎
　　读秦纪
　　筑了连云万里城春风管醉中听凄凉六籍寒灰里宿得咸阳火一星
　　读文君白头吟
　　不頋此身轻夜驰晚年吟苦亦奚为从来簪折瓶沈事已在双鬟暗合时
　　戯效玉台体
　　薄幸抛人轻似梭忆君还似恨君多此心至竟眞相忆到得恨时无奈何
　　题东篱采菊图
　　倒樽醉卧菊篱邉此段风流亦偶然要识先生独醒处平生心事在寒泉
　　江上冬日效石湖田园杂咏体
　　溪落洲荒水半篙枯杨两岸冷萧骚田家预办来年事加得陂头一丈髙
　　睡起
　　屋外一蝉鸣树隂矮窗睡起静沈沈破衣半解斜阳里扪得虱时多快心
　　雪晴
　　一雪晓来旋放晴瓦沟余滴响中庭开窗已上三竿日满岭松梢醉未醒
　　绍定庚寅纪事
　　民困饥寒为盗贼却从乐处弄干戈大都郡邑初轻视不剪柔桑烦斧柯
　　稻梁平地冦难防到处搬为塞上粮路险林深多脱谷东风绿偃满山秧
　　桑柘原头绿正肥巢林春燕引雏飞前村不复炊烟起长是清明寒食时
　　山花依旧发新丛沟浍池塘水自通前日人家无间断頽墙破灶草莱中
　　风动緑林千里乱星垂黑气万家灾可怜堕在如今刼人祸天刑先后来
　　冦中逃山
　　三三两两伏茅茨有事难言只自知心破胆寒无处着风枝露叶亦惊疑
　　才入林峦屏迹时此身自幸少人知婴孩底苦不解事偏是怕时方始啼
　　度九曲岭
　　﨑岖石迳起江滨寸歩登天苦瘦身行到三义开路口更从隔岭问樵人
　　客中月夜
　　茅柴白白两三杯客里情怀旋旋开正喜江头风月好却縁风月又愁来
　　题或林尼院壁
　　剪剪香云翠影寒更无红粉旧时痕秪因曽悟桃花偈闲却春风梦防畨
　　提壶
　　望断碧云无白衣一春长是独醒时烦君巻舌东风里休劝饥人食肉糜
　　常山舟中
　　两岸人家峙两楼中间一水过行舟倚篷碎擘桃花片乱掷江心试急流
　　还安舟中
　　乱蝉鸣咽夕阳天杨栁隂中防客船岸下长江流浩浩谁知岸上有干田
　　过东平悼曽英甫
　　前时来客此山居同醉梅邉酒防壶不道后来成死别影堂吟落一灯孤
　　韶口山家
　　茅屋一区山四围门前蓣圃带茭池儿童似骇儒衣到两两三三壁缝窥
　　避乱山家
　　野人生长在髙山道路﨑岖轻往还长是五更炊未熟已笼鸡鸭送林间
　　深村林麓冷飕飕满眼风光总是愁日月羡渠双喜鹊自跳自掷树梢头
　　乱后过隆教寺
　　纸窗破碎网蜘蛛古铁香炉灰半无吟得诗成无笔在闲寻枯炭壁间书
　　乱定到邑
　　防防野草自荣华破屋夹茅人卖茶满巷门基带砖石有时认得故人家
　　萧元之
　　元之临江人有鹤皋小藁
　　塞马歌答杨侍郎
　　侍郎赠我六尺騟矫矫龙性天骨殊四蹄铁立目电闪此其壮志思长驱牵来细观问厮飬何物有此权竒状为言此是古孙龙往往得之沙塞上森张雾鬛碨礌萧稍骏尾揺朔风氷河蹙裂蹄甲锐竹批两耳防方瞳向时淮西屡战胜曽驼猛士敲金镫帐前欲得不敢言空悬宝珠光照乘我有百发落雁鈚前年引满射赤眉功成万死不见赏归骑驴子吟楚词浮沈不作飞腾梦感公赠我意勤重旋防臯比作鞍鞯更染青丝结缰鞚祗今中原刀斗鸣黄沙莽莽白骨腥愿公急起扫欃枪百万勲业一旦成我当乘此载前旌男儿报义要轻生
　　送郡守张宗丞
　　淮汉秋风起边声不可听九重选良牧内地着郎星土沃桑麻长城荒草树青民居多近水一一是江亭泪落乡邦事民痍久未瘳官收随亩劵人上运粮舟冦起征方急年饥籴未休更闻来取楮何以应需求本是诗书种躬耕寂寞濵倾家市鞍马捐命犯风尘幕府差功级京华困旅贫不如归去好依旧号诗人
　　送季庸奉祠归里
　　昭代昌文化无人叹陆沈诸公自才杰吾道正山林紫盖三年绿沧波万里心长安岂无路尘起污瑶簪
　　别赵李曹
　　莲幕皆佳士如君淡素何圄空公事少官满荐书多忧国闗丰歉筹邉定战和艰难别知己吾道欲沧波相别日虽浅相期意独深那知成逺别何以慰孤吟旅鴈芦花浦啼猿枫树林明朝应此念把酒亦愁心
　　闻德音入蜀
　　蜀山万里外圣主得遥闻归使愁无路遗黎泣见君千年文物郡百战虎狼羣才退惭司马无因冩檄文
　　行子
　　行子家何处征帆楚岸开沧江还防曲白鸟忽双来别酒寒冲醒轻舟浪打囬孤懐正牢落更听暮猿哀
　　立春日大雪作代简招友
　　山意久辞腊林根冻未消清尊如有待白发正无聊嵗去梅花在春初桺絮飘同吟二三子折简可能招
　　西山道中
　　省得离家日秋风吹我衣客吟诗句赠儿问防时归独宿孤村馆长怀旧竹扉羁愁不堪触山雨暗斜晖
　　清明省扫归舟陆相半
　　一径险仍修防溪去未休薜萝春暗树杨栁暮遮楼荡桨渔舟驶寒钟僧寺幽倚篷赊浊酒犹可洗诗愁
　　伤庐长史居
　　昔年传得文标集每对青灯一起予偶访袁人寻古事旧时居处已民居
　　还西里所居
　　长恐山林计未成可能俯仰羡公卿鹤闲不受云拘束梅冷惟堪雪主盟
　　北阙无书休悔出东皋有秫可归耕镜容渐改惊非昔犹喜傍人唤后生
　　南浦泊舟
　　重来江阁俯沧流一带西山万古愁渔叟不知来客意径移船过北沙头
　　邓允端
　　允端字茂初临江人
　　涉江采芙蓉
　　涉江采芙蓉欲采寄所思所思今何在望断天一涯将花照秋水秋水清且漪行乐不得再日暮空凄悲
　　古乐府
　　梧桐叶落秋容早夜夜寒蛩泣衰草凤钗金冷鬓云凋可惜红顔镜中老音尘望断沈双鲤唤起相思何日已窗人静月轮孤六曲屏山冷如水
　　过处士山斋
　　一室萧疎甚禅床印佛宗树隂生石藓茶鼎带松风去去水千里行行山防重佩琴与诗巻回首翠防中
　　遣兴
　　得志心偏壮谋生事转踈雨蓑春种药月案夜抄书穷逹虽同道功名不定居慿谁报消息为问近何如
　　题社友诗藁
　　诗里机海様深散于章句敛于心防时要似庖丁刄妙处应同靖节琴韵胜想君言外得字新令我意边寻痴人说梦终难信何日樽前取次吟
　　秋兴
　　轻烟漠漠锁晴岚野水溪边小驻骖日暮征鸿落何处似将风景过江南
　　试笺
　　拨开宿火起炉烟留得余香伴夜禅落尽碧桃春不管东风却放栁飞绵
　　徐从善
　　从善字仲善古括人有月窗摘藳
　　山中
　　山中隠计成习懒自无营醉薄人生事贫谙世俗情床头惟有易身外不须名千载知吾意无如向子平
　　呈芸居
　　生来稽古心文士独知音世事随年嬾诗愁入鬓深梦抛三尺组书敌防籯金何似谋清隠湖山风月林
　　赵令尹知常轩
　　利欲如云翳碧虚已私克尽始还初人情多向巧中拙造物偏从宻处踈冷笑金多堪作坞极知水到自成渠作诗曾广名轩义应记南州孺子徐
　　题雅溪必种轩
　　之子风流迈晋人区区凡木肯同群数竿随寓堪为友一日岂容无此君镂月影怜虚处见吟秋声爱静中闻凌霄事业符髙趣看取年年长绿云
　　题碧云禅房
　　我辈偷闲祗暂时买山应负昔年期客因覔句心自语僧说坐禅寒不知香滞湿云看穗冷磬随深涧觉声迟小窗风掠梅花落清逐茶烟度竹篱
　　初春
　　霜晓初阳洁逰岚散薄痕夜来残雪尽新水满渔村
　　江上夕思
　　芦苇风轻晚色和秋光清润入渔歌夕阳灔灔长江上最是归舟载得多
　　桃花飘尽怅然有感
　　东风如幻已飞埃刘阮逡巡去不回惆怅香红能防日又随流水到蓬莱
　　书白云石上
　　精舍云深流水绕世事良多松自老山中僧定防朝昏门前石迳无人扫
　　洲别吴菊潭
　　乡国无书忆老亲昨来邉报不堪闻江头握手收征泪不喜畱君喜别君
　　宿山家
　　好山长向屋头横竹建泉声入瓮鸣洗得芋魁留客坐旋吹灶火防榕明
　　即事
　　七十衰翁雪满头未谈边事涕先流更言近日无和籴纵是防年亦免愁
　　髙吉
　　吉字防伯庐陵人有嬾真小集
　　自序农服先畴之田亩工用髙曽之规矩思昔与李杜论交气酣懐古歌芒砀之白云吊梁山之秋草者非吾家逹夫乎受知黄太史而蜀天巴月之句令人隽永者非吾家子勉乎二公唐宋诗人冠冕余不肖少驽努力窥逺祖不能见窗壁歌呜呜嗣遗响固不敢不勉今老矣习嬾成真耽吟成癖深灰拨火心手相应亦足以发败囊欲瘿虽多奚为删其芜秽姑以借手见古人于他日云
　　江万里序曰诗本髙人逸士为之使王公大人见为屈膝者而近所见类猥甚不能于科举者必曰诗往往持以走谒门户是反屈膝于王公大人不暇曽不若俛焉科举之文犹是出其上逺甚至以科举之文出其上是有甚出于所谓髙者之下矣髙君防伯于为诗独以其能于科举者而能焉有子属文文无滞思鹭洲之试其选在三顾容易而居此选哉吾先观文次观其诗也然鹭洲之学专为科举而父子间其自今以所讲于鹭洲者归而咏情性真是不知手之舞之足之蹈之矣时至骨换此一时也吾却当先观其诗次观其文也
　　有所思
　　上山采芳桂不盈一掬金金色容易变零落伤我心欲以遗所思山遥水沈沈防物岂足贵但感嵗月深
　　胡不归二首
　　客从暑中来清风入我户佩带楚兰香囊瘿湘蓠句一笑忘形骸百年示肺腑烹鲤唤麴生劳苦竹深处逺防焉伥伥归梦应栩栩回首白云飞下有白发母白发不堪剪儿去定何所频频占鹊喜嗷嗷待乌哺去时萱始华执手泪如雨萱华防飘风月落啼杜宇
　　茕茕荡子妻空房守幽独纒绵心绪长吞声忍夜哭背灯耿孤影香冷云幙低絶怜屋上乌替人呜呜啼
　　试长沙胡邦明墨
　　墨卿遡源流甄陶何逺矣系出五大夫杀身成人羙防勲凌烟阁繇此着姓氏开国从胶东裂土封黒水平生好太握手忘汝尔一笑吐竒芬熏透诗人髓磨礲去圭角耐久坚莫比朋来自逺方陶管城子传文章心印千古尽在是我老久絶交未忘抄録耳种树书一编养生论盈纸烦卿为记之嵗晚吾事已
　　秋窗杂兴
　　月朗众星稀天髙万籁息草露湿秋虫悲凄声唧唧隔窗听鸣机寒光曙犹织防物固催人尤为贫女惜
　　塞南
　　塞南月冷乌夜飞茫茫旷野无枝栖防边夜歌大风起铁衣如氷冻不死功成那忍乞爱卿呌阍已献形绮钱塘江邉乌欲栖小卿醉软红玉肌亸云溜簪困未醒山头赤乌啄金饼春宵恨不长如年无情银漏何溅溅起来一笑花嫣然
　　快阁
　　不跨扬州鹤来寻快阁鸥澄江依旧月落木防畨秋山色横青眼交情叹白头一声何处笛我欲理归舟
　　雨肥
　　雨肥蔬解甲坡暖竹添丁物态俱自得人痴终不醒独行宁媿影真嬾遂忘形巢燕归何晚柴门风为扄
　　送客之楚
　　嘶骑随鞭尾诗囊挂杖头好风吹客去落日启予愁沙水搴沅芷邀春醉楚楼故人如问讯云卧嬾如鸥
　　忆潇湘故人
　　竹好无多个江清不觉深余香随去蝶软语爱幽禽羙景翻成恨经年不寄音长沙一樽酒得共防囬斟
　　覔桂花
　　金粟如来佛拈花微笑时烦君修月斧分我占秋枝且约黄香住莫令青女知夜窗清不寐剩读防篇诗
　　庾岭
　　庾公陈迹已悠悠春到江南天尽头依旧氷花照行客瘴烟原不犯清流
　　江水悠悠去莫追个中造道有深机我来岂为观鱼说人笑无钩钓傍矶
　　读渊明传
　　谁为栖栖鲁孔丘辙环天下果何求爱人学道行吾志束带何伤见督邮
　　巫山秀丽为四川之竒观其一晴
　　巫峡秋深景最幽山岚泼翠淡烟浮看来不复成云雨空鎻襄王旧日愁














　　江湖后集巻十五
　　钦定四库全书
　　江湖后集巻十六　　　　　宋　陈起　撰释圆悟
　　圆悟闽人
　　游清源洞
　　清旦寻幽洞攀跻有同游雾雨藏诸峯万窍响飕飗树杪飞磴悬岩外见客舟藓藤垂翠琰风叶随清流百丈崖班驳千尺木耸修乌啼旸谷晓云淡海城秋莓苔蚀丹灶山房花竹幽踈烟生墟落逺水浮汀洲朝斗空坛在升仙徃事悠倚防吟未就归屐少迟留
　　山中四首
　　飞瀑挂髙崖幽禽响虚谷怜此一片景借得数椽屋涧木卧槎牙岩花散芳馥防杖从所之偶到南山麓踈林过防雨西岭收残晖草露湿我屦松风吹我衣坐久四山暝吟余独鸟飞归来不知晚萝月盈牕扉雅怀无所拘偶行度前岗长松发佳色澄潭閟幽光而我亦何幸于此得相羊低头心语口兹游那可忘暝色敛平川云归日已夕闲行信杖藜倦坐憇苔石花亦满意红草自无心碧吾亦乐吾年人生不满百
　　海云阁
　　天风来海门惊浪作飞雨岸云过已尽陇树青可数挂防鸥鸟外清吟正凝伫欲去犹未能渔灯粲烟渚
　　重游清源洞
　　此地今重到藤萝长碧隂缅思仙去后长有客来吟出鸟江涛白连云岭树深杖藜宜少驻灵迹尚堪寻
　　小立
　　小立当清晓一笻吟影孤兰香和雾湿竹老帯藤枯野水流将合春山淡欲无雨晴犹未卜劳尔鹁鸠呼
　　晚渡
　　桥巷低临水数家深掩门路竆生寂寞人渡更黄昏风色占帆席潮痕认栁根岸回林影暝渔火满沙村
　　游静真观
　　古观门幽寂来游亦夙縁林堪巢老鹤坛可礼真仙秋晚寒生屋雨深苔印砖旧藏多御赐应识尚留传
　　题泉州张许祠
　　泉与睢阳隔事闻犹涕零人虽死忠义祠自活英灵壊砌寒云聚空庭古柏青功名见信史何必更碑铭
　　和胡教授山庵见访归韵
　　因赴山中约归途带暝痕禽声沉众树人影背孤村雾起寒城里江流古岸根行吟多得句知欲与谁论
　　大防山
　　众山皆弭伏独让此峯尊絶顶时犹雨中林昼亦昏逆风松势偃触石水声喧定有幽栖者何因得晤言
　　山中夜归
　　一鹤候柴关林空境自闲竹房秋后冻病叟夜深还树宻疑无路月明犹在山幽居便所适已是十年间
　　瑞兴寺
　　路僻今芜翳寒厨尚起烟僧依三佛住门与数峰连雨润苔封塔年深竹覆泉创时灵异事犹有断碑传
　　真人洞
　　扪葛敲幽户空山得遍观云离朝拜石苔积上升坛秋晚涧声澁月明松影寒真人不可遇谁复此烧丹
　　和黄瑞玉山庵
　　偶寻孤隠处幽僻逺腥荤结屋聊依石栽松却傍坟山深长雾雨海近风云不必称昏瞆自然踈见闻
　　赵山神祠
　　山中虽隠迹名被世人知无策欲干主有诗还立祠水云通别渚枳槲防空墀多少能吟者焚香为拂碑
　　题秦君亭
　　昔只为吟隠偶然依佛居路逢隂壑尽云抱晓岩虚亭在因人重山深与世踈倘懐名利念到此欲何如
　　承天寺寻勤上人
　　古寺多陈迹幽花祗自开净无秋后暑逺絶市中埃苔色侵碑石松隂蔽月台山人迟未至欲去重徘徊
　　次姜秦祠和胡教授韵
　　晓谒崇祠雾霭深行藏因识二贤心榻前自有孤忠疏林下谁赓招隠吟寂寂精庐苍藓入堂堂遗像暗尘侵客中莫致生刍奠聊汲山泉荐菊斟
　　题寳山寺二首
　　寓此曾三夏重来隔五年溪山亦良是怀想转凄然去腊应差暖今春定有寒涧梅花半树侵晓又凋残
　　宿友人白云庵三首
　　不到嵗时久重来人事踈扫云僧亦去谁伴主翁居万籁夜俱寂蒲团清可禅林踈窻过月岩逺竹通泉城里秋犹热山中寒已浓紫檀时小炷危坐聼晨钟
　　送壁上人归承天寺
　　城寺思归兴忽生又携笻杖出云扄月明后夜空山里绕屋泉声只自听
　　方海丰诗境楼分赋得春风
　　暖袭游人陌上尘不知花信防畨新莫教吹到荼防处吹到荼防是晚春
　　释永颐
　　永颐字山老居唐栖寺有云泉集按上天竺志云永颐杭之耆宿也淳祐十年冬十一月闻上天竺佛光法师以左藏薛师普占廨院欲作防佛光勿许輙渡江东归永頥甚高之遗书嘉慰则永颐之操行亦可知矣
　　食新茶
　　自回山中来泉石足幽弄茶经犹挂壁庭草积已众拜先俄食新香凝云乳动心开神宇泰境豁谢幽梦至味延冥遐灵爽脱尘控静语生云雷逸想超鸾鳯饱此岩壑真清风愿遐送
　　和韩涧泉韵题周晋仙山楹
　　不翦亦不斵山楹在尘表石泉声淙淙秀谷自围绕是中览人未见今日了君固自无心世亦不易晓夣奠何可攀頺然泰山小当时岩壑人百世何矫矫清冷振霞缨日翳羣隂悄
　　葺唐栖旧庐
　　矫时无峻节立行亏众美逺岳惮孤征徘徊就乡里人情好愉悦我老齐贤鄙娓娓聴乡言时时容侧耳前脩不可见法社渐凋毁名山半征徭祖塔乱獐麂林筑无清资泽居循旧址凿牖纳晴曦莳竹临幽泚时将了嵗寒闭户春风里
　　吕晋叔著作遗新茶【原注其品大窠叶收二饼叶二十七一饼郝原叶仲原四饼章坂叶二十九二饼碧原王家二饼大佛岭游润四饼凡六家】
　　四业及王游共家原坂岭嵗摘建溪春争先取晴景大窠有壮液所发必奇頴一朝团焙成价与黄金逞吕侯得乡人分赠我已幸其赠几何多六色十五饼每饼包青蒻红籖纒素檾屑之云雪轻啜已神魄惺防待佳客来侑谈当昼永
　　感鴈来红
　　落落云中鴈亭亭阶下草草心将变红鴈声来已早霜风日夜催对此忘吾老玲珑叶数层次第顔色好胭脂染尽时倚栏如醉倒年年秋鴈来每被吟情恼
　　越溪吟
　　石磊磊猿啾啾越王霸业秋山头英雄丧尽如何数可怪犹存浣纱处当时月照清溪头美人如水逐东流至今片石终难改千载犹含泽国羞
　　乾元山洪水
　　乾元山头洪水发溪有长蛟潜伺察两岸居人莫等闲年深物怪终腾防往嵗隣封遭水变只道溪流浄如练倐忽人烟数里间夜半平沉皆不见东南地坼乾坤浮几畨赤子洪流神去后不复返休看浪打石人头
　　苎渎夜泊
　　吴城水冷秋风髙迎霜枫叶飘城濠吴侬趋利如趋市髙帆大艑横江涛黄昏不顾风水恶篙儿怒挈何轻豪苎渎人家惯迎接憧憧来往无停艘水上悬灯招夜泊沙头认客相呼号人生富贵多不足亦有裨贩当勤劳万斛髙装谋重利斗升未给浮轻舠吾生最爱鲁仲连封侯不受海上逃轻世肆志甘贫贱谁能富贵诎辱遭夜歌新诗喜逹旦起看征鴈飞云臯
　　野棠
　　野火回颷掩旧株新丛满眼临征途绿攅深棘欲自蔽千朶万朶争敷腴新晴逺客过林坂烟涨吴船春泊晚冶艶空揺荡子情繁香暗逐吴姬逺吴姬漂泊行人愁年年此花开不休半压壊墙荒馆外乱生春芜野池头人间买花贵纨绮一世争知异朝市曲槛朱阑转首空野棠无主自成丛
　　山行与周弼伯弜同赋野庙
　　芳草没荒基终年掩画扉酒台干旧滴香殿入斜晖神树枝枝曲山魈个个归春来歌鼓动野老荐新薇
　　山池早秋
　　荷叶倾香露山池见早秋石凉幽蟹过枝脆雨蝉休废堰凭虚涨荒泉入乱流水花红漠漠相对渚烟浮
　　送僧之金陵
　　秋针感线蹊云衲几回披陇月当牕夜钟山入句时夣依红树宿寒渡碧江迟吴楚繁幽胜相逢苦未期
　　月夜游冷泉亭
　　地灵泉上寺松壑定深清独听子规呌况逢山月明树藏春洞黒石拥夜泉鸣日出喧车马终非隠者情
　　夜归
　　昨夜溪上归云下扣松扉老褐啓重钥瘦厖循我衣院静雨声大气寒灯晕微叨叨听林鸟春歇诉无依
　　徃龙岫舟中
　　龙山溪上路短棹腊中行雪霁寒郊阔春回宿雾生栁揺氷线断鹭起玉衣明未见晴梅发先思杖屦轻
　　周令自江夏东归郜溪
　　芳草萋迷征骑归且依张负入书帷家园嬾记闲花草蔬豆重甘旧藿葵崔灏能吟有陈迹襧衡作赋想当时才能徃徃为身累好读渊明饮酒诗
　　游何山登道场
　　中流望极山头寺溪午闻钟泊栁津春草细霑微雨润老松髙与碧云隣鹤归烟麓书堂废虎去寒岩藓石皴无奈薄游归路晚水边风斾湿征尘
　　云岩寺
　　老来好古尚关心寺里荒题几度寻山鹊报晴窥画阁水鸡嫌雨上髙林麦残余冷收春候栋落轻风滞晚隂无限幽怀难具写一慿阑罢一闲吟
　　送王以通之官金陵
　　芳辰早失意兼哀不拟君来重举杯云暗月墙花气重蜡残风幕鸟声催醉乡人有江东役乘兴船从阙下回明日沙头相送罢荼防小院独徘徊
　　伯符兄弟最英雄千载青山绕故宫宋祖只知曹马事齐髙还与獍枭同暮箫尚带兰陵怨春水多愁旧垒空登览未应迷宿昔夜猿啼在晋时枫
　　雨牕
　　江湖春水欲生时开尽梅花鴈北飞风雨满庭人不寐小牕灯火夜深微
　　题裴六书堂
　　数峯相对夕隂遮新占书堂旧竹斜地冷石堦秋菊小一丛开得两三花
　　天竺秋日
　　翠滴千竿湿砌苔曲廊花木小丛开吴僧爱觅闲吟处偷向花边竹里来
　　行绕方池日又斜青云小注湿秋霞防干几度浑敲徧为引游鱼出浪花
　　水仙花
　　洛浦香销佩解时荆台归去峡云迟緑罗湘带无心叠玉坠头花一半垂
　　鹫峯
　　山后山前行徧了倚栏不是动秋吟从头自较山中石烟雨苔痕几片深
　　苔峰只对堦基列卧榻云牕烟翠凉老去山中贪胜赏只应迢逓负三湘
　　过聚景园
　　路绕长堤万栁斜年年春草待香车君王不宴芳春酒空鎻名园日暮花
　　防梅杂兴
　　春动晴山照野扉早梅开后失归期夕阳无奈山邮路过尽行人雪满枝
　　挂头方防与乌纱兄自防梅弟煮茶闲问水边行乐去向阳浑有几株花
　　青松古院一株梅寒殿无人花自开日暮老僧清梵罢夜深偷照月华来
　　寄行宫监门王以通
　　中兴天子议攻车叹息诸公屈壮图行殿不开尘鎻合至今风雨暗金铺
　　玉钩帘外前朝栁鬬鸭防边小艶葩莫道君王不曽问好收银钥防宫花
　　观乌鸢山下藤树
　　一株老树蔽荒村下有藤悬巨蟒身几度日斜乌鸟散山昏鬼哭断行人
　　防张园观海棠戯作
　　春色都将付海棠羣仙防处锦屏张约斋妙出春风手子美无情为发扬
　　雪中海棠
　　蜀妃夜谒紫虚皇玉鳯参差促晓妆防罢瑶台魂未醒胭脂脸上白云香
　　闻子规
　　情谁是不思归芳草春深未有期昨夜月明啼更苦
　　山花满树落胭脂
　　唐栖寺前
　　唐栖寺前溪水流客防来徃旧杭州津亭树老无人记得见几回僧白头
　　钦定四库全书
　　江湖后集巻十七　　　　　宋　陈起　撰吴仲方
　　仲方字季仁霅川人范七世孙仲孚之兄也着秋潭集今辑自永乐大典散篇者惟词若干阕名虚斋乐府
　　鹊桥仙
　　富沙七夕为友人赋
　　翠绡心事红楼欢宴深夜沉沉无暑竹边荷外再相逢又还是浮云飞去　锦牋尚湿珠香未歇空惹闲愁千缕寻思不似鹊桥人犹自得一年一度
　　汉宫春
　　次方时父元夕见寄
　　投老归来记踏青隄上三度逢君寒冷淡活计明月空樽红红白白又一畨春色撩人谁信道闲中天地园林几见成尘　今夕偶无风雨便满城箫鼓来往纷纷鼇山宝灯照夜罗绮千门珠帘尽卷看娉婷水上行云应自笑周郎少日风流羽扇纶巾
　　木兰花慢
　　漳州元夕
　　玉梅吹霁雪觉和气满南州更连夕晴光一畨小雨朝霭全収人情不知底事但黄童白叟縂追游驾海千寻防岫涨空万防星毬　风流秀色明眸金莲步度轻柔任往来燕席香风引舞清管随讴何曾见痴太守已登车去也又迟留人似多情皓月十分照我登楼
　　永遇乐
　　七夕和刘随之
　　云鴈将秋露萤照夜凉透户星网珠踈月奁金小清絶无防暑天孙河鼓东西相望隐隐光流华渚妆楼上青玉果多少騃儿痴女　金针暗度蛛丝宻结便有繋人心处经嵗离思霎时欢爱愁绪空万缕人间天上一般情味枉自锦牋嘱付又何似吹笙仙子跨黄鹤去
　　夜飞鹊
　　七夕和方时父韵
　　防云拂斜月万籁声沉凉露暗坠桐隂蛾睂乞得天孙巧愔愔楼上穿针佳期鹊相报到年时此夕欢浅愁深人间儿女说风流直到如今　河汉几曾风浪因景物牵情自是人心长记秋庭往事钿花剪翠钗股分金道人无着正萧然竹枕练衾梦回时天淡星稀闲防一曲瑶琴
　　沁园春
　　自鄞归赋
　　客问吾年吾将老矣今五十三似北海先生过之又过善财童子参到无参官路太行世情沧海何止嵇康七不堪归来也是休官令尹有髪瞿昙　千岩秀色如蓝新着个楼儿恰对南看浮云自在百般态度长江无际一碧虚涵荔子江珧莼羮鲈鲙一曲春风酒半酣凭栏处正空流皓月光满寒潭
　　贺新郎
　　送郑怡山归里
　　载酒阳闗去正西湖连天烟草满堤晴絮采翠撷芳游冶处譍和娇弦艳鼔看栁外画船无数万顷琉璃浑镜浄陡风波汹汹鱼龙舞谈笑里遽如许　流觞满引浇离绪便东西斜阳立马緑波前浦自是莼鲈高兴动恰值春山杜宇谩回首软红香雾咫尺佳人千里隔望空江明月横洲渚清梦断恨如缕
　　张　辑
　　辑字宗瑞履信之子冯深目以东仙故又号焉有欸乃集朱湛卢序其词云东泽得诗法于姜尧章世所传欵乃集皆以为采石月下谪仙复出不知其又能词也今辑自永乐大典散篇者只词若干首名清江渔谱
　　忆秦娥
　　有寄
　　春寂寂画栏背倚春风立楚山无数暮天云碧　琴心写遍愁何极断肠谁与传消息当年情墨泪痕犹湿
　　浣溪纱
　　夀老母
　　夏果初收唤緑华氷盘巧簇映金荷香飞上玉流霞明月长留千嵗色蟠桃多结几畨花谁知罗带有丹
　　砂
　　霜天晓角
　　日暮
　　暮天云阔懒泛琴三叠恰有梅花相伴儿上一枝月忆别恁时节吟情谁共説欹枕偶成清梦画角晓更
　　愁絶
　　临江仙
　　望庐山
　　迢递闗山身歴遍烟霞胜处曾游九江江畔繋孤舟匡庐如画里南望插天浮　瀑布香炉齐五老层层爽气陵秋何须魂梦覔瀛洲云松终可卜我与谪仙俦
　　洞仙歌
　　代夀张辰川
　　莲舟玉字得真人亲授圮上家风又还有问因何五马踏月云台秋色里却赏烟霞袖手　酒边听説劒歌舞升平方许君为赤松友任浊世纷纭海水扬尘再相见雪髯依旧且嵗嵗中秋后逾旬更半月东篱菊花重九
　　满江红
　　题马蹄山壁【原注予读书晋王伯辽马蹄山居雨中欲访道防稽山空鹤寒落叶自语大书此句于碧崖丹壑间以坚归盟】
　　醉髪吹凉但拂劒狂歌而已倩谁问九霄黄鹤便曾来未玉女深松昼静研朱重防参同契记前回赤水得珠骊龙睡　空扰扰人问世除学道无真是把洪崖肩拍挹浮丘袂朝驾长风沧岛上夜骑明月青天际更几时回首旧山川三千嵗
　　东风第一枝
　　代夀李夫人
　　雨蘂方桃晴梢渐杏东风娇语管爱香帘约余寒唤舞袖飜嫩暖红顔清健旧墨竹扶疎手段且碧牕写就黄庭画楫海山开巻　春自好得花不淡花又好得春不浅晓莺瑶佩秋生月蘸翠尊波满长逢花处笑西母霜娥偷换要日边争看貂蝉防侍更迎宣劝
　　瑞鹤仙
　　夀赵右司
　　栁风双燕语问有谁留人岸花去艣星辰快平步俯圜扉草色青青如许儿童拥路玉豁邉当年杜母料従今指防山川縂是绣衣行处　回顾东堂深楚帖长春竹尊清午红云帝所揺佩玉更容与把蓬莱一笑几畨清浅緑野为花作谱向花前三叠琴心看苍鹤舞
　　绮罗香
　　夀赵太卿
　　欲雨凉生初月在画防香中清歗旋种芙蕖深夏木兰芳沼银汉入天镜搀秋福星度雪栏争照又谁写万幅莼波一江佳思到鱼鸟　吴儿睂语笑里要见圜扉緑遍平畴青绕羽扇纶巾潇洒玉貌长好问千年庆会风云政此日静春花草更管非雾非烟鹤声帘幕晓
　　沁园春
　　予顷游庐山爱之归结屋马蹄山中以庐山书堂为扁包日庵作记见称庐山道人盖援涪翁山谷例黄叔豹谓予居鄱不应舍近取逺为更东泽黄鲁庵诗帖往来于东泽下加以诗仙二字近与冯可迁遇于京师又能节文号予东仙自是诗盟遂以为定号十年之间习隐事业畧无可记而江湖之号凡四迁视人间朝除夕缴者真可付一笑对酒而为之歌曰
　　东泽先生谁説能诗兴到偶然但平生心事落花啼鸟多年盟好白石清泉家近宫亭眼中庐阜九叠屏开云锦边出门去且掀髯大笑有钓鱼船　一丝风里婵娟爱月在沧波上下天更丛书观遍笔床静昼蓬睡起茶灶踈烟黄鸖来迟丹砂成未何日风流葛稚川人间世听江湖诗友号我东仙
　　贺新郎
　　代夀赵饶州
　　緑防凉尊俎映双旌飞翻新帯日边恩露千里湖山添鲜碧玉宇光浮眉妩料范老应难独步君亦胸中兵十万把甘霖小小春东楚江上早一犂雨　赤城霞起连天姥有丹经亲曾宻授八篇竒语道骨仙风骑鲸客合侍红云帝所且画防清香时度散入邦人箫鼔里恰春留芍药丛歌舞歌更诵大赋
　　前调
　　夀湛卢先生
　　鹊喜花间晓惜凝香低将帘卷海棠开早前度登楼清啸月吹入春风不老后五日花朝方到趂舞罗衣花讯暖撚吟髭玉勒迎东笑留肯住春邮小　庐峯青里壶天好一千春棋声昼永劒光云表綘雪骊珠看丹转金鼎龙盘虎绕且未可飞仙蓬岛河洛烟芜眠狐兎握风云办此升平了却共我拾瑶草











　　江湖后集巻十七
　　钦定四库全书
　　江湖后集巻十八　　　　　宋　陈起　撰敖陶孙上
　　陶孙字器之号体斋长乐人为太学生题诗三元楼吊赵汝愚为韩侂胄所捕亡命江湖侂胄败始登庆元五年进士第官泉州签判有臞翁集见遗书本王士祯云臞翁古诗歌行颇有盛时江西风气其诗评尤为谈艺家所推引今葺自永乐大典中补诗八十六首
　　熊得自古英之近江舟子哗然此异徴也为之留皮与胆余均所获以侈神贶云作获熊一首时庚辰孟冬七日
　　来黝者谁佥曰熊与渉江乱流实始逆予天畀敢违俯取以荐维古英神谓予汝有男不梦有妃莫当居然两目视昼若盲甚者痔下取怒河伯医者色难请谋诸药熊兮主方我有囊清汝决眦扞汝浊肠有如不信剖肝自明宁我一死以与众生拜神之休率曹披啖尔爱其蹯我爱其胆
　　古兴
　　我有古时镜云炼三精魄双龙防其纽雾纷四塞持照盘古帝面目湛可识包藏久不事天地稍苍黒昨中试拂拭依旧存八极惟有世人心寸膜不可得
　　昔我走东海遥望殊庭曲独木盘九龙欲以鐡网漉纷纷下百怪牙甲争踏蹴瑚泣沈沈怅望不省録终然拙用大坐阅年代速寄谢寥阳天龙宫书未读
　　前感兴一首
　　乌几学痴坐吾炊何以晨了知诗自好不与甑相闻苍苍本空空呜呼谁使然瓯窭知满篝稍喜斗斛仁而我亦齐民不贫后世贤腹无一寸温百忧镇烧煎岿然一破灶寒虫欲无年更欲辨名字蟋蟀螽斯间书生谨守书放步防疾颠虾蟇縁青冥孤光恣吞吐于菟无角翼为天守门户持此感物化尧舜万万古氷蚕不知寒蓼虫不知苦未知了身口甘暖复防许髙髙化人台下视多刼灰我欲轰雷车老天怒不开死语无出路六经圣所裁惟应蒯缑剑日夕同归来
　　后感兴二首
　　皇天分四时气节几错遌俗儿一惊呼识者泪横落悠悠羲皇前日月何磊荦不世更凌歴地上光景薄十年看花草皴靣少膏沃看看六鳌背坐爱白日曝何当寥阳天朗咏无生乐
　　朝为感兴吟暮作感兴吟何者最可怜泪尽枯人心身后多所化所遇或浅深奈何姝姝人色裹矜冠襟野芳必在撷浊酒必在斟死题善人表生托君子林置之勿复言愁隂复愁隂
　　秋日杂兴
　　凉飔动空谷振我庭树枝鲜荣忽颦蹙顔色惨不怡节序一如此明当戒裘衣寒虫劝机杼敦迫不贷时汝意固可尚我机坐无丝
　　昼气差小祥夜气益以清林端动华彩初月当我楹涧光若翻鹤草露如栖萤揽衣一徙倚肝鬲涵空明一室噤众籁寂寥无人声落叶忽堕瓦忧心还独惊
　　客从湘中来问我手中松当时一寸根翥霄作鸾龙子可爇我鼎肪可泽我容松今已如此而况种树翁寄声十八丈法当理归笻
　　阵云起西北中原暗黄尘岂无康时筭无路不得陈书生亦过计夜夜占天文匣剑似识时中宵哑然鸣我亦发悲歌沾衣涕从横
　　昨日尚絺绤今日便衾帟天公不闗白故故出不测郷来三丈热变灭在倐忽蓬根然醒凉意满巾帻团扇岂办此羞澁谢陋质不必待秋来理宜长弃掷
　　袁同史丈令赋所欲作醉皓堂诗以为后日数椽张本四老有袁谓乃其逺祖云
　　黄云防灵芝丈人非独醉萧然四鹤髪海鸟觞味古来闭闗人学道用其意滈池未返璧政欠颓然睡仙苗足风露中有熏心厉支颐得一笑刘郎已为帝乾坤重荡涤奈何前星坠昂藏君家老招唤作许事当筵就羽翼顔色变韶穉出山云怡怡还山云泄泄追思千载上把酒足自慰君堂定果耳或者楼阁气是间堪厎用万瓮盛醴齐阿戎气如虎神手了一世政宜日无何雪纻展鹄翅髙吟紫芝曲四老恐歘至
　　再简林子大
　　糟丘酒无时释面云涛翻前身阮步兵搜句急追奔诗清酒更冽自扣玻璃盆缅懐君家翁满懐蟠虞轩职当调九鼎小却防北门胸中补衮线岂但民瘼痊胡为坐海山揖客通寒温邉庭失细大益我愁思繁今君富文采色正语不喧念我死尘妙语为返魂班班古罍洗一笑三家村
　　凄其嵗晚不胜乡国坟墓之情再得四篇赠宗之毋以示他人也
　　隣曲竟还往嵗除当餽分作我淡生活小龙破宻云天机亦良勤错综合瘁芬松栢青始独苕华黄已芸重趼踏九州一源贯九流嵗晚天报子兹楼敛其秋正西苍龙尾下掉白鹭洲旁人为我叹汚渎横吞舟红尘暗九衢生白有我室山平拄笏颐月满横琴膝三年蛮府掾不愧纸尾笔梦从南海君供我波罗蜜昔我宦南海宾友日撃鲜今来童市归掌肉分乌鸢旅食何足校苦望双旌烟愿为墓户家毋为地行僊送安丰尉丁梦符归霅川因简之晦兄弟时寓崇川报恩寺【原注潘指昆山宰文叔以作邑制酒丁姻家云】
　　世纷何豫人直作走千里寒压破虎鞯霜风杀淮苇能来得吾愿连夜灯花喜矫矫将军力一日破万纸填胸龙豹韬政坐毛锥子区区寄人幕谁访习凿齿相见各挽须士穷乃如此吾谋适不用步到狼山趾荒村围海气央城如卧已幸当小盘旋长袖为君起囘首呌周郎湟水面欲死往者城南杜钿车凑流水胡然落此地伴客歌快耳吾徒离濶好见即裂其眦中年迫婚宦官事漫不理闗心且诗酒瓮面拨寒蚁如闻董召南犬鸡封石髓感君好兄弟行当访虚址雍丘且勿念将星落寒紫送归无好语凉月挂鲸尾君行定过潘茶鼎面曲几因之啓三请问酒所以止
　　别袁席之二首
　　漏尽有行客袁侯挽不来掉头缁尘中胡为此徘徊何处非诗具螺江如泼醅公子亦岂痴索笑西湖梅平生诗书腹不计簿领材噫呜梁父吟慷慨新丰杯梦作方士鳬唤杖听风雷何知江东路瘦马冲尘埃君名在吏部作吏始此囘兽弱而弩强蹙缩生自猜自猜固如此一语须君裁王事有靡盬柴车谁当推行矣勿告劳试身文书堆
　　昨送郑广文持氊就客坐今辞习主簿相与枕书卧名字擅一世此法当寒饿臞庵书满屋十夏作僧过就使君交我指目等竒货百年寸棰折万事一甑破独念君行路歴歴眼中堕入衢酒无声道信山辞涴每忆上程时店火明个个征人语暝霭嘶马带枯莝是间万金药贵子身剂和饮酒端不恶为米知何奈手板付丞相此语尚须佐
　　次韵陈景齐纠掾题品山斋数石之作
　　吾山何足夸君语烦専送姿为丘壑意重璆琳贡芥胸划玲珑眯眼豁尘瞀白云足怡悦明月得簸弄居然卫霍近顿压邹鲁閧故人真阳守遗补臞庵空数株立拏螭一笑慰歌鳯缅思昔牛李竞势急鞿鞚能令山崒硉所欠腹空洞那知负之走更使逐者众谁言山上山竟作梦中梦老衰本无欲标榜聊取衷独怜伏虎雄必得饮羽中荆室虽苟完汉仪亦多偬君能载酒来我愿共饭瓮
　　有感一首
　　典衣沽美酒铸金买艳歌青灯烱长夜如此粲者何平生有防蔺方驾欲更过低顔儿女中郁若鹰在罗酣望八极表老泪如悬河诸儿颇嗤黠见谓同一波相如混涤器谢鲲困掷梭古来贤达人细过非所科窃愿天子圣朝廷半丘轲青春深农桑东尽青齐阿坐令倡楼女委弃黛黒螺下里羞阳春中宫张【原注去声】云和我为太平人短褐生槖駞醉魂招漫郎或有石可磨
　　谤议
　　四方集谤议着面矢如雨前身雷将军柴立吾甚武却还观我生与世实鉏铻西通祢衡隣东接康堵以兹料身后藐未得死所一州纳一嘲一邑献一侮并淛十五州我作大谤府余外九州者设伏特未举徐思浮言端中实无所主怪雪羣犬吠日百鸟语何由泽其喙环海变春醑坐使声名髙一日跨尧禹
　　贳酒
　　酒泉我南隣唤客青旗翻渇心若绊马未骋意已奔平生无长物取具一瓦盆万事漫不理得酒双眉轩相传新丰坊北奏司命门衣冠敬再拜一病烦公痊冨贵不敢愿施我腰脾温今晨客舟出落日鸣蝉繁属车得鸱夷秉羽可解暄却爱毕吏部神全不惊魂渠能给万瓮甘老愚公村
　　龚立道家藏虢月石屏
　　桑田鉴一夺周官寒如灰赐珏先沦奔乃自垂棘胎刼火到咸阳六国无珍材空余虢山在蚌水相萦逥古潭月荒凉孤光翳复开六丁所邀留珪魄幻紫瑰閟藏三千年握狱无张雷君先世闽南家枕鳯咮堆夜光有感触渠伊入剸裁向来匪石心不转误国魁皦如照万世是君以闻来逺孙极风流乞语谫余哀摩挲紫云姿百感集我懐石汝亦不遇无两欧苏梅
　　雪中陈孔章招饮
　　始秋我如京禇中无所赍萧条方逆旅败履手自提入门一曲几尘暗乌皮低平生实有恃壮气干虹蜺丈夫死则已未死牛衣啼以兹悟生理得展庶可齐城中雪没靴冻马不敢嘶病夫亦怕出登楼去其梯故人知我贫坐有一石韲招要过庐下春风破余凄老懐不胜酒秩筵已如泥感君一寒语醉乡强攀跻还归叱涂路撑斤只槁梨我防三十六第一捐町畦佩服今十年黙化浙东西惟有三宿恋弱念牵房闺常时过饭家屋上瞻乌栖勿轻一壶酒踏冻谁为携穷途见弟兄感涕沾防觿世情尚醻答人事多乖睽终焉媿闵嘿夜卧三画脐何时接绸缪门牡炊家鸡入舍更主客愧无鹿门妻谢盖晞之饷笔仍詶以古夀春石刻金刚经
　　诗人贵笔精如射得矢同有笔仍工书如矢入彀中先从鼠乞须次论腰到蜂平生竹林交未数阮仲容住逢蔡邕书三日清我胸还临晋贤帖明眼搏赤熊规摹到晚唐战手惊扬风兴来欲捉笔趯若螽在蛩梦想诸葛诚腰钱走江东霜气侵短褐十日守兔踪故人知我乡孤峰秃玉融遣到管城子令补麟趾终骄豪始入手廪如控奸雄窃拟専赏罚爵之中书公何以报嘉恵古夀碑色空字方兰亭逸墨比头陀浓君家阅古脚今日聊防逢更待黒蚍蜉满纸昏花蒙
　　和姜尧章桂花裙字韵
　　红紫有偏尚桂花总宜人防雪明孤斟绛云娇小颦可怜爱花人两屐穿秋云懐人小山作寄愁中书君向来鹫岭诗政坐书檄嗔月中落桂子习气知防尘潘郎桃李姿颇亦尊所闻提携风露前缕衣深绀裙
　　附尧章作
　　空山寻桂树折香思故人故人隔秋水一望一囘颦南山北山路载花如行云阑干望双桨秾枝储待君西陵防歌舞夜夜明月嗔弃捐頳玉佩香尽作秋尘楚调秋更苦寂寥无复闻来吟緑丛下凉风吹练裙
　　送袁席之挈家之任
　　神龙不池拘威鳯非笼驯自我交袁君愁见地上人一官固儿嬉君视真埃尘去如下鞲鹰来即释峤云相从复防时孰老西湖春门前乌桕花颇怪乌来频问知八九雏翅短青尚新感君携孥行道路嗟良勤念子春秋学当重博士茵胡为簿余干折腰五斗陈祭河先恶池小大则有伦细意事朱墨凡例实要津赠言吾岂敢辄献所食芹惟时风雨交涂潦埋车轮十年上饶路梦中説悲辛黄泥漫塘坡鸣鼍舞渊沦赠子方竹笻副以白纻巾笻方吓鬼蜮巾白来祗神意气得人命杯酒聊慇懃上马莫囘头慎勿愁我贫亦莫作怪事祭灶通比邻
　　杼山阁诗【原注杼山以禹四载立名】
　　摄身上诸峰我无千手目神交庶子泉梦老王官谷平生林壑趣鱼鸟即往复杼山落何许面势工设伏故人郊居赋雌霓从众读大声嗑黄华令徳猗緑竹永言乘樏叟防计踵纳麓方尊读书倚肯效舞经祝幸当草木近安事筳篿卜顔公况华扁江令有余馥骞掀鹏抟海夭矫龙起陆于焉峙横阁渠是伯夷筑何年黄金弹鸡狗随蹋踘还持挥蝇扇静对振鹭瀑前山入手版后水激防屋风声逐孙登星采向荀叔谁能治西曹束带望赐沐清客班杂坐动处草皆蓼乾坤磨旋蚁身世蕉覆鹿异时留岘首羊公难讳独
　　次韵盖宰
　　大化我虫臂常时炙牛心居然身桔橰老圃愁汉隂简书实畏人吏事颇见侵千里得蛮语十年生越吟宁为尺一稽何者可枉寻盖公学齐鲁颇似东海任双骭留石涔举世方盘鍼稍传闭闗术抑按娯五禽朅来道院中狼山即知音披衣起视夜欲借北斗斟寤言种秫陶渠肯挟防钦琅然庭柯句欲和南风琴勾牵老维摩善哉去来今飞不同穴着鞭英隽林
　　赠缙云陈志仲主簿楚语一篇
　　若有人兮江之臯搴珠树兮纫落毛既轻举以逺睐众流靡靡兮汨独与吾相遭余惧夫人之仙幻兮指逵术以要之忽改容而善步兮纷还折之得宜斥姬满之荒淫兮服尧禹之所趋载神鼎以自随兮出防魍以惊愚予虑夫参重以贾踣兮曰此耿耿之故也闵一世之滔滔兮谓彼不吾即而吾亦为此惧也嵗贸贸其婉晚兮天浩浩其雨霜反而顾余兮被髪内狂前九疑之丧道兮后渭浐之无梁微夫子之亢衡兮防人鬼之披攘望兔迹之咫尺兮仡驰骛之坚彊车轧轧其相摩肩促促其相望欲抽心而改错兮虑夫子之我惩忽风后其降予兮天老字予以嘉名独怦怦其不自得兮泪流轼之纵横幸哀其中道之离立兮若示之以正通纵世人之不吾与兮吾将卒以自明
　　灯前曲
　　琉璃灯暖烧春红水晶帘垂望欲空美人缥缈隔花雾春心咫尺无由通寳钗沽酒市楼中当筵一曲悲丝桐少年逰荡足行乐江南日日长春风
　　借山谷后山诗编于刘宜之司户因书所见呈宜之兄弟
　　拾遗诗视孔子道豫章配孟顔后山自余众作等别派彪虥貍豹虎一斑我修直笔公万世议论不到甘謿讪中间杜老饶寒饿陈也絶荤黄尚可天公讐施略相当一字而贫更怜我去年臞庵太荒凉釡中得鱼雷隠牀了知诗祟力排摈谁言锢疾蟠膏肓刘郎食饱嗜昌歜又一过目思手揽编诗更着顾痴笔字字可丹藏石防知君疗病我益病心手相忘还展咏百年长病可得辞两翁落唾皆可敬勿云身后无知音此诗百变无邪心虫时鸟足感耳我思正在南风琴谁能首涂追四始以经夹毂骚驾轨意所不快鞭曹刘此时折汝一寸棰长安市上逢聮璧人持一箭与我直请君了却三万轴再见坐我牀下客
　　与太常丞丁晦甫
　　我昔尝为李公客坐觉金气肃东南钩章棘句防帖妥独立却视何巉巉此公行世有步里十不五试惊愚凡尺书飞出岷峨西每沐问讯相雕镵向来思贤实微尚梦濯杜老百花潭琼英玉蘂媚初服风日清美生妍酣直言李公似杜公前者何愧后何慙今来划逢丁太常目所未接心已甘孤标出林唳霜鹘健论转海驱风颿张旜万里足骑壮冨公所説惟饥馋国中何自得吾兀尊足乃为公所贫承郎曹司略清贵龙鸾犠象劳所监工歌韶頀未敢请前有琴瑟纷相参据梧枝防了自解箭锋一语渠谁谙世间声利大苇箔置身各自萦茧蚕一闻解缚脱躯命往往唶舌徒婀媕千人万人声一防请聴野老真常谈捐身大是守身橛阅世当求出世衔君今气色日日上嵗晚能同弥勒龛
　　夀通守赵寺丞
　　忠简公骑箕尾星千古万古明天庭在天髙庙足欢喜敕使孙枝扶炳灵辍身仙班寄闲逸阊阖正绕烟花出朝元冠剑妥未动一笑明朝作人日汉家最重水衡丞廪饩钱多上所能掌藏颁用渠式法置之忽分淮股肱春风作意囘焦土黄池﨑险尔如许区区鼠辈何足磔此心本应僧伽祖甘泉酒作真珠红和气已堕胡牀中奋髯扺掌直细事参佐同此祥冲融大江洸洸去无极江南老人舟色诸公归补父兄处二十五城那得直海门短簿初来时青衫恰辍惟烟姿兴来得句自推激为公压倒崧髙诗
　　代刘漕使夀相君
　　神仙窟宅防四明气中和开二月是间表表韦平家奎阁明良拱天阙前周后鲁岌相望孕昴降嵩天所设大慈平等现官身思日賛襄尽臣节平生履狶真益下余刃磔牛何虑缺道逢不平忽伟事坐觉日月妖气豁未尝示袒勃安刘亦复和羮商得説由来转物得三昧政尔成风聊一吷涵濡少海益重润运动紫枢髙柄掲迩来邉琐向平宁西土民艰随殄防撞搪噭呼间未免寸地尺天吾忍免公身固已佩安危公夀应当等溟渤花明栁暗沙堤外着眼昌昌见春物想当鳯沼引防龙内乐宫壸俨成列天皇酌醴赐加劳词人第颂歌明哲防令宇宙还帖泰要与鸿蒙论融结此时桃李竞新枝草木恩光相焕发小儒囿身坱圠内独驾封轺来百粤惟当嵗献南山诗长与天朝夸突兀
　　赠山慧海长老
　　向来缚虎正死急今日看牛无可鞭我提审定之两印十年勘尽诸方禅浙东西山好僧相头目静如秋水莲试令囘眼参壁观掣顿已作狝猴颠平生棒喝不作用何者可毒臞翁拳山爬沙吸淮海上有蜀客蹲其颠石颅鐡脊锯牙齿老无力供回旋自言小来坐鬼窟木客对诵明月篇山中白石足朝饭无语可对蹲鸱前一行乃得命大谬万事瓦裂今萧然只念竿木事游戯鐡胎五百成拘牵至人无心亦到我顾念尘脚相摩湔是身如云即虚幻安要包裹争鲜妍尔来臞翁颇狡狯随风转柂忘洄都梁采药竟何有杖头挑得枯藤僊髙堂暗坐触蝙蝠放光时有堦头塼了无一法可酬难蒲团禅板久已捐山空月明础石员百围老干行参天何当断手释椎凿与师共泛荆溪船


　　江湖后集巻十八
　　钦定四库全书
　　江湖后集巻十九　　　　　宋　陈起　撰敖陶孙下
　　中夜叹
　　臞庵胸中空濩落正尔有愁无处着比来有酒三扪膺突兀又似堆衡霍道邉俗子畧满眼举扇鄣尘不容却正如白日杀快讐草草九衢面皆恶不应叔末尽鬼魅世道如此我何乐麞头鼠目动侮人貌敬逡巡背轻薄其余邉幅缀周孔汝身无苦何遭缚中原干戈六十载八陵玉座尘漠漠假君无力堪泛扫渠可忘忧置恢拓屯田邉垒差易事三十余年束髙阁呜呼吾君至仁厚一言罢行水赴壑雷塘勺陂可复请専创一司足经畧牛犁居屋旋填补虎士编氓间参错聊城指日下鲁竒祁连刻期开卫幕行之十年倘未効臣头请膏斩马锷奈何诸人忍奈事天保正用初无作居然判道君北海不复追随我西洛墨池到了须楯鼻茶瓯小缓支铛脚儒生寂寞守太共尽同归一丘壑
　　张连鲁仲本蜀人从其先宦岭表仅五六十年矣为言广州城内有桧竒古甚土人相传自唐末至今往时东坡先生道惠宿留此州尝供佛其下得甘露缀枝之异予徴二事皆无所据而耆旧相传云尔要必有从来者张乞诗为赋长谣一篇
　　亳州仙桧耼翁玩西湖老桧陈朝余区区草木定何意多生要傍斋房居吾行东广足已劬两年才到安期蒲菩提叶老还书蠧波罗子重空悬壶地荒了不快人意照耀南海何能无迩来划见张公子火云肉山炼心水搜竒访古偶及之破笑劳君相指似门前罄折得堵宫诸天龙神俱俨容左呵右禁防所夺上帝遗我驷玉龙问从张公得明证指画桧身分四印嗟哉此老亦不逢生世适当唐晚闰天回地转逢今兹霸战王争了不知试看左纽足竒怪虎胫骨贯龙鳞皮霜枝雪榦如相偶老大商山余四叟年深防惯雷霆争夜定一从牛兕走道形天貌吾何心晚嵗聊依清磬音忽然空中闻款綮指李丈人勤逺临更传坡仙曽设供甘露缀枝如泼汞桃源事托五栁翁后世请将吾语用
　　长歌行
　　徐州文壤基崇坛老蔡径尺刳心肝铜槃照夜血光碧上有惨澹双镆干请君载书许君死彻器未竟盟已寒了知今人不如古古人亦有难知处张生刎颈殱陈余郦儿给印屠诸吕劝君结交勿结心报君多是逡巡人捄饥重脱嗾厄出淖曽叨食马恩轻言托心腹心腹为祸媒畏途巉空薄侧掌要离孤冢空崔嵬我愿中堂置瓮常盛酒后列丝竹前宾友细腰灯前拓秋窻有来白事酹其口交亦不必结名亦不必闻燕南氍毹借地醉千载一笑平原君
　　次韵翁伯绍教授
　　南窻解衣学画史梦绕西湖貌西子了无一语对青山侧厘隃糜相与闲平明视镜稀可数生爱诗名压千古春风别我不作难壶浆瘦驴行出祖政思坐上觅佳客广文先生秀眉宇船头把诗报忙事欲些黄陈作黄土摩挲老眼説旧观绛衣大冠逢建武二公派当百似续行舒缀逺如观舞百年许长作灰冷手披口吟心独苦许君一死力负荷麾斥众楚昌齐语典衣沽酒人敢易鼠壤犹堪窖余窭长生木瓢要赏真元刘放浪犹诗人眼前生后姑置论红紫事休天地贫
　　代送别赵使君
　　白衫紫领休霑襟聴我一曲截镫吟使君五马新凿蹄大江横前气骎骎问知淮民何所恋年来家有生牦犬同州杂鞭且未下山隂大钱聊可选门阑书生守遗经二年作吏劳丁宁即日遂良须尽白平生阮籍眼偏青君行奏书踏龙尾好为人间种桃李鱼竿冷宦不足言有一负公如此水
　　雁中箭词【原注平望泽中观弋雁者怆然有感己酉十月初四日】
　　南来羁鸿北方客背负严霜飞不得日中命尽射生手一箭正中凌空翮一鸿中机百鸿惊防空细字纷斜横力穷遭烹忍一死可怜片影长孤征古人毕弋岂无意登俎亦可无肉味至今暴殄及胎夭杀气为妖满天地物生何至相吞屠苍天变化还须臾坐殿忽作杜鹃去行河岂意黄能趍人虫得防无了日客行感此泪横臆有弟落南今在亡十年一字无消息冥鸿一来听祝辞世间踏地今危机菰蒲饱霜湖水满见草为人汝当逺
　　送杨帅赴诏
　　谓公目光射牛背公视赤子未脱绷谓公足迹蹑龙尾公守冻壁如痴蝇看公进退无一可公欲自判何方慿迩来诏书下峻层趣公入趁花底根腰杖节亦已了持槖上雍须公能公言臣是江西狞坐中十言九带枨满朝贵人面雪色可忍一一为臣頳吉州城南水如渑有蒌可丝鲂可罾书生説食涎已满寄谢龙阙双觚棱祝融海王神最灵胡能呵雾遮前程堂堂大舸截江去天呉击鼓冯夷迎孰居其间为此争东西欲夺公无情众生焦灼大火聚公但抱寳眠清冷
　　再用韵酬陈秘校来诗有击楫清中原之志故中间多及之
　　海中老蜃嘘楼阁局促鶢鶋鲁东泊忍能杯视九云梦戢戢鱼头沸相嚼涛江亭东识君面再见白也大鹏作雄辞巳褫壮士气穷髪天骄堪面缚我家荆楚起孤剑奋身多自青油幕南迁闽峤已三世土风正坐儒冠错尚当拂磨十丈崖刻颂欲将文字托今君精悍喜谈兵指画鱼丽分鹳鹤防当平敌走行在金印皇皇看手攫不应从我学诗句格律牵纒纷纆索世间冷暖逐处所火井自温冰井涸论诗説剑亦竒事媿乏三杯浇索寞誓将并敌起三闗不作羣狐猜镇恶齐纨鲁缟我山东指日戎车防于泺
　　永嘉魏秘校访仆萧寺且言出处甚详属与余同客昆山使人不能无懐魏云欲还故乡而呉中儿女森森如立竹矣因用所惠诗韵聊缀数语以塞来意韵长不复櫽括资客中一噱可也
　　陈侯一榻悬千古贱子何能望入府门前谁者髙櫑具甚口美髯方快覩裙衣新失大云寺告诉天呉烦拆补隂风立我鐡户限起倒不供人笑侮迩来稍挫牙角勇一见何知肺肝吐绘衣君欲试华虫莺领吾方愧桑扈新篇直欲命骚仆寸舌宁当下齐虏已从雁荡歌贯休更向乌江怜项羽遥知笔下巻波澜乞与胸中洗尘土魏侯魏侯听我语醉里江山迭宾主呉歌一声落青蒲遮莫催归啼杜宇江南江北知何许万水千山话僧庑因君永嘉説谢客南海维摩堪泪雨樽前卜试鸜鹆舞一閧从渠较邹鲁
　　送别张长官东归
　　劝君少留持一觞三年一日才初长春风愔愔着桃李露雨沃沃开麻桑道傍箫鼓莫凄咽使君平生面如鐡裁量渠是台阁具坐使霜蹄困羁绁前生疮痏生潢池手披腹摩随所医州家徴财使家督灌输辇送无愆期诸郎自是丰年玉谁能待荒学储谷虚名作祟谨勿近介者得嫌同者俗臞庵先生室无邻晚年得君情更亲常时问政有寛猛独觉处世无缁磷何人幕府容疎懒忆君髙楼衣带缓朅来问讯池上鱼一笑相看喜无筭了知喜极还生愁独自情上小舟府中参佐足追送坐念长江天际流还家且种盐官枣垂栁当门乐华皓诏书定起尹翁涂珍重身名莫草草
　　上丁郎中【原注焴】
　　君家去天才三百君身去天无尺五忽忆泥功栈外山尽是杜老思君路而今西子媚回塘坐令猛士纡柔肠可能直下窥秦陇翻作呉儿时世妆
　　仲章薛公十一鹤季章李白诗百篇自我过都得二老颇觉闽蜀堪同川今来划逢丁将军秀杰万里来嶓岷箧中当自有行记幸借天壁开嶙峋
　　送舅氏行
　　迎面宾鸿去未多揽袪官栁不胜拖还家定笑扊扅曲上水初聴欸乃歌浊酒过隣通问讯青灯语夜惬平和机云也有谋东日可解沧浪理钓蓑
　　寄福清翅山舅陈梦实
　　路岐引人不作长野梅官栁禅风光看山看水入诗眼嵗月不觉须眉苍请从丈人开肺肠身非石人忘故乡五年江湖枕书睡梦随南去落翁堂亦知行坐歌白头池南隠几浴鳬双鳏孤肯复有羁旅石塘破寺魂悲凉毛锥不补万事裂存者各在天一方善和里地知防易辽东城郭空相望平生何用酷似舅政似嫫母颦施嫱儿时拊头祝文章只今未入崔蔡行三年一书愿见贳骨肉满县悲难当屋头荼防定过墙满窻日色文章香眼前欠甥颇念否我亦口挂蚝山旁烦将归意作泉下小待锦衣漫浴妆
　　北窻雅言寄朱仁叔
　　风日暖天大裘蝇飞打窻油北窻坟防髙于丘我欲发视劳牵抽把酒起望天门陬斜鸿书破半张纸枯荷网空散铅水机中挑出锦文诗泪满鸳鸯半身紫新愁波不穷后愁更随风美人如娇春何物可御冬古人已恨愁不足却遣今人送愁续轻将玉斧赠呉刚漏得寒光照孤宿素女为天拣退丝伶伦猛截孤生枝沙虫含寃射千载谁劝黄竹栽瑶池歌夜长歌夜短淮南桂枝香满满为君持酒夀金人少待露盘辞玉椀
　　飘风荆溪
　　船头月浑云不度转眼光隂遽如许江湖无地寄风威短蓑遗作胡旋舞还将老病入孤舟碧波为人生白头阑中五更鹅鸭乱老渔画肚起长筭
　　赠英徳风和尚
　　风师风狂无是处文采成龙或成虎向来打橛钉虚空今日入山还削鐻晴窻洗出烟岩秋休嗟李广不封侯见説行年今在坎老慵且作囚山囚
　　月华道中
　　善财平明白下床供君一鉢曹溪香山中老卢致无恙为我一洗醒而狂问君江行何所见邂逅今朝识山靣羣峰亦自不相知洼者欲逃危欲献洼逃危献知奈何小草逺志元同科时来随喜出云雨不来抱蔼休岩阿老人于山消厎物毕愿托身仍托骨接颐孤撑看未已万马崩腾过倐忽贵人只聴宫门镮何曽一叶吼氷滩转头便下贞阳峡岭猿举臂招人还归来海上亦不恶把酒持螯夸至乐明朝逺碧望林峦依旧朱栏照城郭
　　再赋薄薄酒
　　薄薄酒全吾天丑丑妇引吾年败缯麄布形骸便辛勤著书塞屋椽何如郭外二顷桑麻田折腰敛板髙鸢肩何如方床八尺供横眠左为剑铓右鼎耳劝君却步行相先斗量明珠埓编钱郿坞未就脐已燃十眉间坐争连蜎絶缨灭烛薰腥膻农家丑妇眉半栉白头惟有夫壻怜劝君酒薄君勿嗔尚方赐尊能杀人力微覆餗有明诫食鲑三九元非贫酒不薄人自薄妻不恶人自恶不如浊酒三杯呼丑妇共作原头赛神舞
　　续薄薄酒
　　薄薄酒胜斋蔬麄麄布胜无襦丑妻恶妾胜鳏孤叱涂呵道驱髙车何如醉归连臂行相扶巍冠束带商唐虞何如北窻散髪拥腹千爬梳金樽瓦盆酒如一食芹差可无雕胡名尧字孔相号呼百年蝼蚁同丘墟朝为卿相暮匹夫青黄蚤失沟中枯锥利未必贤椎愚左圆右方徒区区不如浊酒三杯对丑妇荆钗布裙相媚妩
　　次醉中歌
　　犊车油壁尘纷纷恨君不识如花人金鞭争道谁家郎出门三日香人牀春风酒面吹微鳞主人防钗留上宾洞房烛花尽意明为君拂弦驻欢情阵鸿尘声难安城乌夜啼诉春寒呉歈未终初日上璇题藻井知无恙请君衔杯莫问天茂陵刘郎初学僊人生百嵗俱可怜愿君流欢及盛年世间万事不如酒九环寳带时人有感君一曲寛百忧当时见人面色羞君不见墙东儒生食井李一生饮牛防让水
　　醉歌
　　得谁酿法乃尔佳连引数杯极口夸须臾忘物亦忘我是非荣辱不可加儿童相随拍掌笑阿翁醉也扶归家平生故人赵半刺遣骑折送园中花饮酒不待劝夜如何其月欲斜倒着接防自起舞笛声趁拍鼓三挝陶陶兀兀意有得小姬在傍双髻丫驱令磨墨具纸笔满幅大草飞龙蛇妇云汝醉当止矣明日酒醒不愧耶
　　谒卫防政
　　顷年投诗卫左史今年谒诗卫相公何方客子辟道路诗巻长邀石浦风先生官职泥土如万事尽付阿堵中天教权嬖表忠节剑首一吷毫毛空只今事业已如许愿闻当时北归语面对手画真自知十年絶口吾甚武谢安风流过王芙蓉王公窃其表从来雅志在东山角巾不为筝歌老古人进寸退一尺江草江花足自适功名时来不作难雷动风行本无迹百姓相惊当歴耳三江五湖作疮痏百年天地亦悠悠长镵老人泪如水侧傍湖脚淀山蓝出见轻鸥已不凡颇闻琳琅塞门内三笔六诗公所监何能撰杖阅诸子看公着帽淹防晷朱衣目前空复愁客有焦桐劳下指去家初无可葺墙独抱遗经天一方石浦倘为苍生起天衢日毂遥相望
　　短歌赠临安友人
　　素丝冲尘化为墨老人双鬓无由黒俗儿翻手候炎凉惟有君心比霜雪破窻草亢风雨寒梦游帝乡虎当闗枯鱼对酒泪溅俎雄剑夜吼铜花干二十辞家顔色故春心不语弦解语借君古镜施铅华含羞独泣罗房雨青天中开多不平少年裘马多流星千金无处买侠骨坐念嵗月空峥嵘
　　夜坐
　　来雁无消息寒蝉久寂寥鬓毛随日化吾意得诗消楼影三更淡天星防夜摇眼中无长物拄颊又明朝
　　倦夜
　　河津传五漏雾雨入千家白日鸣饥鼠深更歇怒蛙境空愁稍进诗短意能加客路多风雨深忧斗柄斜
　　赠得一禅师
　　旧时黄正父今日一浮屠四海谁知已三更忽撚须空山吼狮子暗壁于菟何日当吾眼藜牀淡尔臞
　　灯下叹
　　老马知涂益可羞寒灯冷砚照穷愁著书不望从儿读归舍何当与妇谋赤脚踏鲲真浪许短衣射虎恐长休何人得似襄阳守乞我苕湖十顷秋
　　次韩耕道赠别韵
　　一昨羊城别五僊驾言韶石叩钧天偏师政拟劘诗垒
　　浅濑那知滞酒船但使系书勤雁足敢思腾上竦鸢肩区区定取韩康笑卖药逃名却自然
　　病中用杜工部江村韵
　　早嵗纵横论九流中年往往爱清幽细观梦境皆争鹿静遣机心欲狎鸥池上贪闲临晋帖灯前抱病看呉钩山林钟鼎从天赋言志俱惭防与求
　　和开元寺省公韵
　　振锡浮杯定偶然茧窠谁见老蚕眠只知大胆嘲无本渠识前身是普贤师欲嬴粮趋建徳我惭观画访开先莫将幻境夸阳焰吐尽多生渇死涎
　　附省公作
　　莫辞委刺去蹁跹料得先生已醉眠打彻愁城休强酒压低诗社不言贤琴中有趣嗤陶令席下无人诮孝先想是逢人不肯出来临法防定流涎
　　至日记见简辅汉卿二首
　　满窻晴旭散轻埃报答生成只酒杯篇什正须今日用嵗时偏傍俗人来轻舠上藕泥初拭小巷争鱼臭不开试作横竿权土炭聊从夜半阳囘
　　枕上吟哦安意好新诗自觉鬼神扶遥传旧嵗无多子皆试新衣是早图天下自须胡伯始江东只在管夷吾乡山此际当治麦误矣为文效两都
　　贺郡守得江隂
　　检防诗篇方细读忽传新渥照澄江荣公铜虎非渠事旧忆河豚是此邦萧散盖公宜置舍风流谢守想临窻他时我得扁舟去直过凝香索酒缸
　　自笑
　　抱瓮终焉与世迷斵轮久矣叹吾衰江南未必无佳士海内何由得二儿不共施梁争折角却思陶谢与同时歌成未免傍人笑农马虽専技已卑
　　清明日湖上晚步
　　一百五日苦多雨二十四花能防风壮心欲与儿女竞
　　春事翻成冦盗空公私蛙合笙歌里客主山张圗画中作意后逰仍独醉西湖莫忘逺来翁
　　寄徳久舍人时将过呉门
　　昏花乱眼叹吾衰寳带忘腰羡子宜碓下谁明能行者瓮中聊觅永禅师醉乡欲结无为社刼火难烧见在诗忽忆扁舟洞庭路霜螯斫雪防橙丝
　　送王楚材往湖州聴读
　　短羽真成入殻游小儒踪迹欲谁求非闗古字诛扬子自是诸生欠沈犹百计千方元薄命双溪二水各宜秋此行试卜唐夫子防向芹邉问楚囚
　　赠玻瓈僧慧观长老
　　千年观一如三日客同居只道清淮近乌知浊世疎地穷初限橘水富巧藏鱼排闼风烟入观心视聴虚饭香鸦闯户茶熟水鸣除潮载支祁愤天闗禹贡书磬材徴古在石蕝表凶余董杏通邻堵秦过满车逰方孤雁去问法翠屏舒何日荆溪道诛蓬对结庐
　　晚霁湖邉独步
　　短短桃身尽着花微风细雨响芦芽一晴眼底皆新物蛱蝶成羣聚浅沙
　　题郁氏子床屏
　　歌舞教成王谢宅百年华屋防人居岂无藤葛垂隂地女转缫车儿读书
　　醉归
　　夜深霜月冷侵肤醉饮归来得自娯雾气水光同浩误看田野作江湖
　　次潮阳宁公诗韵三首【原注时欲往天台住方广院】
　　天外谁飘桂子风老夫鼻观已先通直须斩断年时话匹似西来叹不逢
　　十方无壁惯曽游一片孤云任去留莫话潮阳旧公案天台行色满檐头
　　竹枝抝折殊多事参取茶瓯未到前为报天台痴五百撞斋逻粥莫争先
　　送行者妙淙往青龙谒陈七官人
　　三生同聴寺楼钟峭芒鞋任所从莫向华亭觅船子赵州桥下有青龙
　　为竹奴解嘲用山谷先生韵
　　通身有眼更无肠好上臞庵师子床莫作緑衣颠倒想班姬陈后两凄凉
　　送霅川丁世卿宰舒之懐宁
　　长安乱叶舞征衣独把新诗送吏师自古才名谙宦拙迩来官事要儿痴
　　八公草木迎人处三老风沙上水时直使邉头行国寳少年白面且经维










　　江湖后集巻十九
　　钦定四库全书
　　江湖后集巻二十　　　　　宋　陈起　撰李龏
　　龏字和父菏泽人家呉兴三滙之交不乐仕进年登耄期自作墓志未几死无子赵文曜复为志葬之何道两山之间种梅百株赵徳符题碣曰宋诗人雪林李君之墓按遗书本龏诗止集句二种曰剪绡集曰梅花衲今葺自永乐大典中者有呉湖药边吟雪林采苹吟雪林撚髭吟雪林潄石吟雪林拥蓑吟仍存其目分编于前其无标识及赋一首分体附于后
　　端居冩兴
　　地偏双耳静心近古无懐扫壁书秋梦听钟辨午斋贫疎亲骨肉老病瘦形骸欲买刘伶锸教童死即埋
　　二月二日行药城下
　　病懐欢易失胜践负流年行药到城下看春立水边小花双蝶閙秃树一鸥眠弦管同羇旅今辰几处偏
　　题莹讲主云林
　　闻说有云林吟人未易吟无风常滃滃不雨自隂隂宿鹤秋枝老悬灯夜屋深虽于朝市逺僧住若为心
　　贻刘似道
　　百年能几日一别又三秋涉世虽相似成名却不侔苹香分旅梦枣色动边愁南海曽游处应多异寳収
　　赠蜀客
　　万里潼川路连年没野蒿君家在何许客寺忽相遭渇雨秋云热窥人夜月髙时平归蜀去应记识吾曹
　　松边晚思
　　小立听松声身如海际行认巢飞鸟尽脱雨素蟾生角动州城逺灯深古巷明一春和病过犹未得心清
　　道室雨中
　　无事役长日幽孱掩道房雨蒸吟轴润云滃药炉香黄螘穿苔走青蛇入竹藏世縁抛似梦还自觉凄凉
　　春思
　　一心无外事春思似秋清掩室惟欹枕看山间出城花分闲地落笋入断堦生寂寞从人笑贫难与命争
　　梦游僊
　　渺渺僊京到不难梦游顷刻过蓬山桃池根暖春常在桂殿花寒夜弗关簇仗龙来珠箔卷奏章人去玉庭闲尘縁未断鸡声起又落黄粱未熟间
　　寒食日
　　歌哭相喧熟食边野原花栁尽生烟身如厄木犹多病心似寒灰岂欲然鸥鹭乾坤知有我燕莺日月认谁怜溪城半掩斜阳暝落得闲愁几画船
　　失题
　　应是三生爱酒人误流醉魄入花身风酣日酽微香度全似偷闲穤瓮春
　　木笔
　　巧如鸡距锐如蘸紫濡红粉不深青帝合教随侍史万花国里冩春心
　　绯桃
　　汉武西池宴未归霞妃粲粲弄春机靓妆似怕东风笑尽换宫罗五品衣
　　衣裁缃缬态纎秾犹在瑶池午醉中嫌近清明时节冷趁渠新火一畨红
　　郁李花
　　花身合向玉新裁同是元指姓来抛掷人间春色里霞衣小艳亦文哉
　　闻贵家捣浣
　　敲风防月重还轻游子闻来最动情峻宇雕墙云雨外那知此石有离声
　　寓惠日寺
　　世路兢兢似履氷得闲何处不输僧青山未有投闲地我亦僧边寄一灯
　　题丁吉父梅扇
　　帘卷春寒月过中窻风淡暗香浓横枝半飐兰缸影曽惹佳人绣唾绒
　　梦回荆溪闻雨
　　迢迢残梦太湖西窻眼未明鸡已啼蕙草无香秋被冷十年情绪雨凄凄
　　右呉湖药边吟
　　贻陈体忠
　　十日不作诗昏昏如着酒西风吹笛声凄然透窻牖暝色起烟浦庭梧多空枝因轸故物念暗萤死书帷濡毫冩中情哀蛬沸穷巷藜藿弗满餐庸儿谓痴惷天髙白云逺独偭枭獭羣蹇歩望逸驾衣巾粘垢氛交游日凋疎芳草积零露薄俗徒云云此意欲谁诉
　　答江无极
　　男儿懒种南山豆短褐踆踆走京口一枝彩笔度阳春五年不饮乌程酒杳眇长堤断马蹄吟诗岂为黄金悲菖蒲花老枫香谢头上惊霜添暗丝红云无光日将暮半幅离情卷幽素迷魂细雨扑寒空秦淮鲤鱼撇波去
　　东家
　　东家买金钿西家买翠钿双鬟耀钗泽顔色如春妍朝开铅粉匣金翠争光鲜妆成倚髙楼谁不生爱怜君不见采苹老人门似水娇女无钱作梳洗学他隣舍为花钿惟将素面贴苔钱
　　贻张巨济
　　上国交游尽见君殊惘然相寻相别日二十二三年紫陌辞尘佩青门委蠧编讵知归老地还向峯前
　　赠摘阮道士
　　下山何处去语别老君前自背一张阮逺登三楚船夜程依岸芷午饭对江莲若见知音了归来定絶弦
　　赠陈箓士
　　青囊传寳箓龙虎度师家短褐烟霞满离山岁月赊不愁生白髪自解死朱砂逺向华阳去言寻蔡少霞
　　寄从弟道士惟中
　　一门羣从葬秋烟奕世儒家失旧氊汝昔已工敲月句而今惟使醮星钱夫差台榭游应徧鲁望篇章録想全古观灯残风雨夜可无归梦入临川
　　右雪林采苹吟
　　寄余干郑丞
　　君为丞处是吾乡门对烟霞竹绕墙于越城荒云树暗代阳溪近水苔香的知左宦心应折未必东归鬓便苍若过藏山山下寺松楸慿与问凄凉
　　贻孙花翁
　　数寸书空笔拈来直欲焚絶怜吟貎减多为客情分晚迳飘黄叶秋檐挂白云因君论一饭千古忆田文
　　早起
　　逺钟云际断一雁度残河闰气今年正秋声昨夜多露花县茑蔓风叶卷虫窠坐结西游恨南隣犹醉歌
　　寄张公洞黄宫主
　　春草没驴肩新吟今几篇每逢僊友说多在石田边燕穴穿平地龙巢出半天常思访毛节凡骨恐腥羶
　　说经道者
　　澜翻口里说三车一衲唯披百结麻应笑经僧内供奉等寒尽着紫袈裟
　　送栁链师归台山
　　月照秋尘三丈飞破囊携药下黄池僊家不数人间事瀑布桥边忆看棊
　　题赠秋洞周链师
　　诵熟神农本草经夜深猿鹤亦潜听世间三百来般药用着毉人尽有灵
　　沆瀣坛边月影寒朝元多戴藓花冠俗人或问长生事教看西风一灶丹
　　送月窻王敬叔游武夷
　　客程遥指建溪行要踏东风看幔亭君去莫嫌春色晚落花一路水苔青
　　右雪林撚髭吟
　　题赠髙士章少机
　　度人经注就进罢径还乡自说为髙士深恩感夀皇断琴支醉石寒防掷吟床八十身犹健元无服食方
　　右雪林潄石吟
　　寄国史校勘陈体仁
　　天禄对藜灯丹铅照眼眀虽称小朝士不是老书生职重三塲笔官聨六馆名懐君既良晤岁久又峥嵘
　　端午日
　　髙门髙挂艾天师玉臂还纒五彩丝我只一杯昌歜酒羲皇窻下读骚辞
　　折叠扇
　　尺素裁成半叶荷竹批六夹影相罗玉人笑把遮羞靣还向縚边见笑涡
　　早起看竹
　　杀更声里乱啼鸦十二屏山卷碧纱海月倾欹光未没隔墙犹照紫薇花
　　节抱秋霜緑玉君一林风月有司存吟边不领闲公事报了平安听掩门
　　右雪林拥蓑吟
　　祀神词
　　食苹兮昆仑驾文鳐兮西海登羣玉之府兮白云熊熊祀司天兮毛采占筳篿兮瑶池恍余心兮厉旋升兮轩丘即平圃兮伫眙飒晨风兮丹木闻环玉兮泠泠神来归兮洋水舞青鸟兮都庭陈桂尊兮借白茅申微词兮再拜以伛歆余诚兮神何私惟怙终兮拙鲁
　　秋征图
　　断崖兮秋清野桥兮烟横彼何人兮短褐跨蹇驴兮孤征登蜀道兮出函谷叫阊阖兮谒承明兰皋兮芷葺木涵风兮楚声渺何之兮不返因有感兮吾生
　　君子有所思
　　扬颿越震泽暮上姑苏台飞目眺衢市第宅星宫开丹甍翔虹浦碧户闯瑶街方泉沼清镜怪石环蓬莱姬房储越女歌院集呉娃涌觞广遥夜蜡泪毬青煤悬景驶流水安乐难安排堪舆金玉身不防熬豹胎石穹霤能穴树大风先摧君子哉若人方寸逆自裁
　　遣兴三首
　　弱龄性淡泊郑圃吾其师及兹拙生事穷窘常经时无方可纾急何以宣中懐柴门蔽残席咏书倦徘徊呼儿促觞至目翫天云飞山鸟送新响日迟花露滋頽然醉櫩下不省何如时虽非富贵乐富贵乃所乖
　　疎松碎明月宻竹筛清风亲交昔与别若谓行相从延企邈不及音容随想生谅彼亦耿耿飞爽留空形援琴不能寐意乃多于声晤言岂无偶眷眷讵可忘
　　编蓬谐夙心尊古岂文义所得靡有言应酬聊尔尔室中无莱妇童弱偶成四团栾宁无思达此天亦蜕客来问长须新醅可篘未行行陟髙冈一顾俯烟水客去不肯留吾归且休矣
　　寒暑吟
　　赦寒乃望春赦暑乃望秋望望复望望寒暑无停辀磨空两灵魄日夜东西流血肉具此体老我谁为谋泛然寓大块万物同一丘壮兮耄所防盛者衰之由暑退秋红滋寒徃春緑稠奈何秋与春不赦肠中愁
　　萧寺逢寒食
　　皇天无私覆白日照不明览镜见白发无路通上清恶命如恶草羞与萧艾争春风鼓元造吹我来吴城繁华久寂寞车马犹肥轻寄家盘门里古寺如荒茔地顽藓皮厚终日无人行嚣譊故相逺妻女多轻惊朝闻勃姑声暮闻姑恶声声云苦复苦朝暮难为情梨花照愁肠痛似遭五兵一杯寒食酒谁与论浮生
　　飞仙篇用周草窻韵
　　明星灿白石八极傍无端羽驾紫霞表月窟春阑珊三元流珠秘换骨初不难弹指一尘刼世人漫愁叹王乔羡门生鸾鹤常媻媻刚风导旛旟冉冉如飞翰仙人揽六着着以赪玉盘上朝东华阁主君顔渥丹邀我小税驾为説平生欢彤云烁羽袂鼇背晨光寒
　　古兴四首用周草窻韵
　　薫风入虞弦万物阐生意图南岂无心所恨老已至浮云翳高槐缥缈动羇思吁嗟鹪鹩枝讵可巢孔翠尘坌障防眼闭门息交防圣经断金义当从古人求清尊洗风月非可与妇谋据梧不成寐帘影灯幽幽隂崖月常昏旷野日生早太行不通舟车马畏鸟道草草度嵗时空慕茹芝老不有离骚词何能泄幽抱流俗厌拙直对面犹褒斜氷玉漫坚白锦绣矜姸华徃徃怪僻者反为时所夸交情到妻子令人生叹嗟
　　采桑行
　　采桑东陌头日出红光流采桑南陌头和风满桑钩采桑西陌头日落乌飕飕采桑北陌头明月照歌楼擕篮敢惮逺手胝足成趼蚕饥恐归迟一日三四返昨朝蚕三眼灯前微合眼梦中见征夫短衣供筑版庭树啼霜鸦梦回自天涯小姑报蚕起蓬鬓忙梳爬相望万余里那敢兴怨嗟出门还采叶细雨湿桐花
　　吊魏屿川
　　永嘉屿川魏起雷客死吴兴安定书堂殡于曹公庙中孤榇望故乡千有余里堂长将迁瘗于义阡余伤其殁作是诗以吊
　　寓形大块内变灭如风埃依依孤兰姿不上黄金防客死古岂无君死犹蒿莱方君初病时秋自京都回空斋数相见书案皆寒灰对饭不能吃买药亲炮煨气劣面如削高説尚雄瑰破衾褁羸骨今在古庙隈俛仰视所亲旅榇惟霜苔何人置肴豆何人陈酒杯故乡那得返义塜将就培我成薤歌声君闻宁不哀
　　八月三十日小园桂香清甚招同僚吟赏忆刘判官叶令君
　　日出理簿书夜常秉烛归不知花开谢间关园鸟啼朅来巾峯下三度着秋衣丹桂立西风明年开向谁俗吏痴已甚骚人貌难追坐中金兰契萧爽芙蓉姿酒漓饮不醉取欢在琴诗村落有贫民拦道诉寒饥官涂一笑过念此令人悲贤哉二大夫露宿东西溪
　　古赠别三首
　　抚我膝上琴酌君杯中酒惟琴乃正声惟酒是醇酎芳年如惊飊愿介斯文寿结交非悠悠所贵在耐乆今君逺行迈黄叶辞故林驱车背寒日何能冩冲襟勿叹儒服弊去为尘土侵白云在空谷歳晚毋遐心孤寂乆杜门莓苔未尝扫风吹别离顔少日鬓已槁靡靡嵗月逝清霜散幽草君去赠一言岐路归直道
　　有所思
　　白苹洲前风似刀白头有客披苎袍芙蓉郁红堕芳沼杨桞摈緑揺空壕捣衣砧歇蛬无语美人清宵隔湘浦独掩高楼听逺更不禁老树鸣秋雨
　　夜宴曲用草窻韵
　　博山飞香霭空緑大菊杯心凸金粟百幅罘罳障夜寒歌防小妓吹横玉兰堂画烛如椽麄楚腰魏鬓娇相扶四筵高谈遏花漏犀盘杂还罗天酥杯行过手如飞箭座上愁无系欢线晓鞯防月朦胧归东家又报开春宴
　　猗兰曲
　　湘花小朶分幽春封根苔土如蛇鳞东风晓剥兎豪殻青瑶斛冷香吹人滋香夜滴金蟾水绿叶紫茎光韡韡佩囊荒破赤龙愁璧月斜沉泣骚鬼
　　古春謡
　　苍梧云塞东风路勾芒太皥无行处草啮枯泥后土愁桃花自满云中树黄牛力作兴农工一犁细雨香蒙蒙阿香夜奉玉皇诏捶鼓空唤闲虵虫
　　桃州古田镈歌【原注今武康县】
　　老翁犁山田土中获得昔人垦田噐似铎有柄如钟不圜身长二尺径八寸口薄腹厚唇微穿顔色绀碧艶绿处间有班红如血鲜形模古拙见者怪铜性已变不复辨疑是死鐡兼顽鈆老翁视为弃物委床下一朝移出茅檐前尘灰糠粃俱塞填乃有博雅识是古田鏄垂涎拂拭再三防扣之尚觉声隠然水痕土色两相蚀叹息不知铸自三代之何年邀翁问所得共入酒家保买以十万青铜钱买来携归置几案一架坐插青丝氊图书钟鼎相聨编寳玩要使儿孙传自秦厯汉以来此鏄只在土出世便苦无常主博雅好事归泉台可怜阅世亦如草头露高堂山鬼不守防他家便有好古人又以青钱易将去
　　忆昔行
　　忆昔当年十四五尝防秋潮到江浒飞裾径上酒家楼慿栏直望潮生处数百里间名海门悠悠一线色如银渐近江心痕渐大汹涌声吞十万军须臾潮头髙数丈众潮随接皆奔上中有雄心拍浪儿几防红旗争荡漾风前缥缈夺标来神蛟鬼鳄俱摧頽监潮候有伍胥在但见濆薄旋推回后来沙涨西兴口潮势何曾十分有水上人骑骒马行车如鸡栖马如狗数年之后不可当漰湃惊闻洗目塘汪洋且拨菜园去坝子桥邉亦渺茫神臯内史承天防摆桩叠石曽料理至今遏捺逾十年桩石如城牢在水江头人谓可安居连年不奈还忧虞西风吹潮半夜起子胥之怒知何如隂威作寒带烟雾卷石掀沙出幽府堪羡云中拍浪儿踏着危机不怕危乗除消长君休忽牢执长竿一面旗
　　婺源琉璃万灯歌【原注节斋堂中所张】
　　婺源灯匠夺天巧做出新灯极精好细细琉璃万缕中织得禽鱼及花草锦娘眷眷绣娘羞煌芒五色燿氷毬江梅盈枝玉彯蘂离枝满树红堆头水晶不莹珠玑冷屏间云毋空烘影百尺长竿横画梁寳葢悬空系纎绠緑灔鳞鳞晃曲波斜冈蹙蹙映平坡瓶中栀子豆心绽篮里海棠绒带拖午夜髙堂明似昼璧月涵光灿星斗蜡香坱霭熖春阳锦光倒射金杯酒此灯絶妙世间无乃是婺源灯画图梁园下客非夸大从今不必説姑苏
　　氷壶饮歌
　　金流石烁草欲枯炎气熇熇嘘洪鑪兰台兎园避处无髙堂贮氷排玉壶瑚水晶间犀株扇车作风转辘轳水戯蜡刻鸿鸥鳬大浮緑李沉朱碧筩卷香防云腴脍盘堆雪封秋鲈美人笑指袁安图汗珠滴出红罗襦
　　苦寒歌
　　冻天添云埋昼光江河胶合蛟龙僵涸隂嘘风无惨烈枯碛莽莽沙浮霜蛰春老屋如氷井兽炭烹红烘不醒南山飞瀑成玉丝哀猿落孤松顶
　　关山月
　　玉门关外月逺接黒山明晃色同沙冷飞光掩雪清宿师方偃阵防骑复窥城不信长生魄年年照战争
　　对月
　　水上重楼闭虚空云尽收十分今夜月一片玉晨秋秪有诗能冩都无价可酬寥寥飞鹊外歌吹在青楼
　　道场山灾后叶靖逸同游
　　石烂木全焦钟鱼变寂寥老僧无法说诸佛亦魂消寺有州图载山余窣堵标嗟嗟伏虎事谁更问前朝
　　石山僧
　　禅衣挂石棱月涧瀬流氷钉画扫寒壁覆棊然夜灯别来增落叶病起损枯藤说透莲花偈相依有越僧
　　华亭延恩律师
　　花防收云席经声散窅防无言坐岩壑随意使精灵斋鉢重教漆埋龛预作铭飬成松上鹤相对两眸青
　　寄北山僧
　　一庵猿鸟外琢石叠禅扄行道拖寒衲消闲补坏经新泉开出逺古像呪来灵常忆相寻日中岩松桂馨
　　赠华亭延庆坦讲主
　　身不钻权贵诸方尽说师讲多禅子听行少俗人知猿防挑经锡龙依洗鉢池旧房天目下松长几秋枝
　　寄心禅人
　　寂寂古山根闲房竹半分野禽听佛偈香草入禅薫白露滴孤壁悲风生破坟昨来经世业应已付浮云
　　送超海翁逰金陵
　　渺金陵道江天正寂寥孤鸿随去影一锡破寒飚官渡潮多涸台城寺半凋离宫见杨栁莫折弄春条
　　送僧归杼山
　　乱峯村口寺旧有昼公房鸟宿猿啼处风吹月在傍揭云松景黒涸石藓痕黄明日烟霞外相望隔夕阳
　　送僧广明
　　忽辞同侣去自喜水烟浓江草有闲色野僧无定踪衣弢方眼笠瓶系曲枝笻明宿枫桥寺先听夜半钟
　　题赠然镜潭
　　象圜非假铸湛湛一深独露古今体静涵天地心月沉声不响云晦影无侵定起何人防鱼龙识梵音
　　寄辉老
　　八十空门侣如君有几僧眼明非服药身健不扶藤云缀搜吟笔花纷说戒灯小师亲得法新度碓头能
　　与昭庆因律师
　　西湖戒坛寺近逼九重天师住无他恼人言有宿縁莲香熏梵裓栁色防斋筵四分南山律今谁可共宣
　　春日题吴兴岘山寺
　　花草满苕阳东风隔短墙洼樽残叶烂壊塔老藤僵鸽暝栖苔殿僧寒闭竹房荒阡人哭散惟觉纸烟香
　　送客赴邉任
　　山阳今近敌君去酒当呼不为留行役闲因说道途春沙邮骑老夜雨戍楼孤袖里酬君劒须将示丈夫
　　河轩初秋夜坐
　　涤热屡呼茶河轩去郭赊云红初夜月风白乆晴沙树暗惟闻蚻波明间跃蛙松江鲈入思客老媿浮家
　　题车葢实公庵
　　云火欲烧天得凉过得仙蛙随残雨閙犬防一僧禅竹色揺山磴荷声拂水田别期秋月夜来借石床眠
　　雨楼晚思
　　红叶入溪树凄凄吟思防雨连秋市暗钟绕暮天飞浅井隂萤出髙城宿鸟归谁知凭栏处愁响隔林机
　　游空相寺追忆辉老兼懐伯弜诗
　　山门掩夕曛芳草緑纷纷蛛殿县隂火鵶城聚冷云探吟僧灭度寄静客离羣何处増惆怅秋房駮藓文
　　题友人郊居
　　鸥鹭羣栖地幽人长闭关孤村皆是水叠石自为山春雨车溪外秋风笠泽间短篱忘世味惟看钓舟还
　　乌程赵尉防冬夜诗宴
　　论诗仙吏宅酒罢夜寒增雪映髙城月风吹古岸氷入桥闻短棹隔坞见防灯重媿羇吟客青云去未能
　　送溧阳友人依茅山玉宸观主
　　抱琴游帝里一防两靴尘忽忆归金瀬还谋老玉宸鱼分仙涧月虎让古山春伏事陶景终非是俗人
　　樗翁朱安叔下省
　　真儒方进用春榜又遗贤时屈道终在才髙人共怜休疑考官眼且结作诗縁桃李东风外身闲却是仙
　　凭栏呈刘季良
　　傲贫成白首万事不相关有病身元嬾无官心更闲红尘抛永日黄叶换秋山欲识冥冥意孤鸿夕照间
　　道院春日
　　褰帘卷竹房僧去罢焚香湿树流残雪疎篱挂夕阳花迟春意静苔宻冻痕光野水盈愁望寻巢燕已忙
　　刈田
　　刈田秋雨外孤屿集罛师红树笼斜照青篙网细丝钟殷山麓寺灯淡野塘祠一片鳬鹥水羞来鉴白髭
　　送赵子真尉进贤
　　王孙为一尉古邑近西山梅福仙名在此官非等闲水程蟂孽后野店防迯间未必须三考应持鹗表还
　　送赵子真赴信州司戸
　　鸣铎临征路信州非路程官曹有名胜版赋足修明地富饶银毋山清韫水精贫交以贫累不得伴君行
　　贻赵司戸
　　同徃争名地回头二十年君今官幕府我费客逰钱夜雨梨花店春风栁絮船浇情一尊酒逢在冶亭边
　　九衢
　　九衢名利路日有是非尘所以隐沦客栖于寂寞滨秋声飞野栁凉色弄溪苹赢得身心净人间不媿人小窻临竹地借住半年过枕上感秋事月中闻棹歌青山无力买白发有痕多那得成渔计江村自养和
　　张约啸岩书院
　　雅调背时流月分吟外秋墨研青嶂石茶泛碧霞瓯果熟猿难唤松寒鹿自游风前横一笛不必更登楼
　　防桃偶集僧舍
　　防桃临水寺幽防得文襟移石分花坐含毫对酒吟日斜幡影倒风断磬声沉人散清溪暮莺啼出栁林
　　与箬溪焕上人夜坐
　　一庵秋色里共坐佛灯前风引上香磬月浮煎茗泉袖寒沙气逼窻逈树声悬语罢鸦栖定山僧入夜禅
　　送张将领
　　平生凭一箭此去必成名晚月催行色秋风入别情潮分江口镇山拥石头城疋马烟尘外当开骠骑营
　　偶饮溪寺
　　踈雨过长林溪头日半沉开尊成草酌得句嚼花吟蜗砌苔堆湿蛛帘栁映深倚栏秋欲暮醉耳怯寒砧
　　云间赠别薛沂叔
　　水竹居成久何因又出山有诗悬肘后无事在人间短劔丹霞锓扁舟白石间野情元不定遥载鹤鶵还
　　梅
　　草木尽凋残孤标独耐寒瘦成唐杜甫高抵汉袁安雪里开春国花中立将坛年年笑红紫翻作背时防
　　癸卯元日
　　一檐朝雨若轻尘新歴虽开未是春着出隠衣朝太帝送来名纸谢同人故园有弟音书絶要路无亲旅食贫五十平头今日到不堪卧病似漳滨
　　送僧过建康
　　一酌离亭桑落酒毵毵短发长愁苖秋房已弃星居屋晚寺应投旦过寮歌哭尽从流水去荣枯半逐暗尘消江船载月敲铜斗莫向台城问六朝
　　倚栏
　　袅袅朱栏倚细波緑云相对閟嵳峩中天车驾曾擒冦何日楼船定入河霁栁午隂随岸逺露桃春色过墙多黄旗适应东南运已办箫铙几曲歌
　　吴下春隂
　　云揭繁隂雨乍收吴王故国悄如秋春光物态千年在草色人心一様愁香径有时迷野蝶帆泾无处觅沙鸥桃花欲谢清明近两鬓霜丝感昔游
　　秋日山家
　　露华渗冷入踈袍独坐云亭日易高林茂不知山色减石枯因见水痕牢避人黒防窥茅栗引子黄猨拾楮桃野老欲论城市事逺教童稚覔香醪
　　水轩遣懐
　　漠漠风烟滃緑隂小轩多是暗愁侵逗明月落杜防呌向晚雨寒蚯蚓吟一镜自知添鹤发五湖谁解食鱼心帯春应有余花在吴苑荒残不可寻
　　古项王祠
　　册帝追王事总非残碑犹自对斜晖庙无人到苔痕古地有蛇盘树色肥月暗野风吹鬼火尘昏沙雨驳神衣乌江渡口停骓处今日谁知作钓矶
　　退将
　　自惭战阵未曾亲便待归田养幸身随仗马闲秋骨瘦打毬单散晓眉嚬游边尚忆擒虓将画阁何堪作老臣昨日望春门外过鐡鞭惆怅暗生尘
　　偶憇破寺
　　当轩水渍一池苔竟日无人见客来飞鸟忽从花下出游僧恰自雨中回半边枯树雷烧破几段残碑雪冻开檀施只今何处在金容冷对石炉灰
　　秋初漫吟
　　吟肠凄断月苍苍促织声中露未凉高挂酒经縁抱病闲防药録为参方乆要兄弟书皆絶旋雇奴童住不常拟续逐贫扬子赋笔黏尘网砚池荒
　　吊松山曹可择
　　供奉芸籖内殿间身清不愧是卑官帯残敕号縚应断吟出新诗板未刋妾引哀歌秋烛暝客收闲迹晓松寒端平才子如君者免死江湖把钓竿
　　喜宥寺梅屋
　　幽幽一屋巧藏春花匠何曾动斧斤逐朶似裁霜汉月满椽如架石桥云繁花绰有苔钱赁清梦那无蝶羽分欠得玉人相共住金樽檀板送斜曛
　　秋晓闻鹤唳
　　角断钟残月尚明谁家霜鹤唳苹汀空檐竹上滳寒露野水城边沉晓星清帯离情穿碧戸远将秋思入苍防徃年礼谒茅司命曾记升元顶上听
　　夜归
　　风急漏声断月斜人影长残灯收短市鸳瓦已凝霜
　　咏老桐
　　枯心不作花仪凤那采取何当被朱弦赍身大晟府
　　赠舟上人
　　放浪诗骚外尘心链到空白云开夜观海月冷松风
　　倚楼
　　客意入灯篝无诗过一秋角声吹雨断人在截云楼
　　山崦早梅
　　晴逼寒笆春满邻汉奁芳额渐轻匀东风未放全消息雨蕚愁香不见人
　　留别范可叔
　　吴皋一水几番行鸥鹭相逢眼亦青一别隔年头白尽离歌今日不湏听
　　渔父引
　　渔伴归来语笑喧尽擕筒罩醉云根自从城里鱼増税船在江村不入门
　　代赠牧马将
　　草枯水冷马添臕箭放鸣髇不射雕塞北又传烽火动冠军人望霍票姚
　　寒食日
　　读尽唐人寒食诗人于此日重伤悲如今裹饭吴中俗可是相防为子推
　　楚宫秋怨
　　水殿芙蓉拆锦苞暮檐小网集蟏蛸射麋人醉秋江畔风罥尘丝落燕巢
　　张氏池亭饮归
　　金荷杯冷酒醺醺重费残花一夜春横玉声干桃叶渡断云空惹舞靴尘
　　淳祐辛丑元日
　　滴酒焚香把笔熏未书名纸谒朱门对天大冩冝春字先与孤寒懴宿根
　　杜鹃
　　心声呌出思归苦呌得春风破胆愁江北江南皆蜀客年来添白几人头
　　一片
　　一片青萝络纬啼星稀月没未闻鸡数声柔艣斜窻外彷佛风光罨画溪
　　僧去
　　僧去焚香白昼空客窻斜掩楝花风黄鹂舌结春归尽烟雨满林闻郭公
　　闲倚
　　春风楼外白云堆壁上尘昏雨后苔倚尽夕阳牕欲掩小风犹抱落花来
　　送髙可久游越
　　东风大扇九区春吴下吟人发广津欲上防稽探禹穴桃花和雨扑离巾
　　赋元秀坐主孤峯
　　一峯峭立俯羣山下有僧居一体闲收拾春烟与秋雨年年曾在碧苔间
　　文式上人月溪
　　菰蒲声里着禅扄一蟾光画不成试防世人心似火何时得此定中清
　　晓起
　　萧城一雨夜迷迷闻道春流已满溪漉秃隔墙乌桕树晓来犹有乱鸦栖
　　春晚呈节斋赵大资二首
　　韶光似酒着人浓池馆春残栁絮风花不耐愁春自去莺声全在緑隂中
　　宿云惹雨腻如尘湿尽蔷薇一片春鶗鴂恰鸣胡蝶嬾轸香惟恼扈芳人
　　蟋蟀
　　朱栏碧户緑莎边挑入雕笼合自怜应是不知凄楚意痴儿争把闘金钱
　　月林为僧甫赋
　　筛金镂玉影飕飕一片松杉不断头钟梵声残寒汐外石床常拥四时秋
　　送超上人过灵隠
　　斗边一塔冷浮光九里松风揭寺香君去正当春雨动雪花消尽石兰芳
　　赠僧某
　　曾见升坛落发时伽黎衣冷影离离少年同队修禅者秋水莲中玉一枝
　　赠僧演若海
　　禅心静寄十三徽流水知音举世稀自爱声空弦絶处满天明月鹤孤飞
　　敬酬芳庭植讲师
　　一巻新诗冩众芳碧云裹出白云乡小溪秋水苹花外良慰孤吟老夕阳
　　送中岩立上人还臯亭山
　　少年如玉在缁林此去臯亭落叶深寺近海门潮上处水中孤月是禅心
　　送观物初禅师退院后归灵隠
　　击残涂毒抖衣尘便挂轻防破浅春后夜冷泉池上防白云明月是闲身
　　无箬溪焕上人夜坐
　　菱窠柿叶满秋池彷佛樵歌在翠微隔寺晚钟声欲断蒲葵树底一僧归
　　春晓
　　竹西窻上月痕斜雨歇春城呌乱蛙睡眼未醒人在梦断云流水隔桃花
　　杂感
　　五尺长琴被独弦大音浊世没人传一声弹入碧空去三十六峯收紫烟
　　题吴兴岘山寺
　　雨余山态活如云过午钟闲寺影昏寂寞春风荒草里野僧惟主一洼尊
　　车塘晚归
　　寒云无影雁寥寥如雪氷沙沍野桥木末夕阳未收尽江风吹合欲回潮
　　寳觉寺晚归
　　半幅新霞渔舍外一梳残月鹊巢边近城几树官桥柳系尽姑苏过客船
　　秋日题慈感寺
　　老栢惊秋子徧庭寺深云冷屋如氷九旬夏满僧归尽闲却虚堂照讲灯
　　桂花
　　西风屑碎几籯金幻与清香赛水沉吹入淮王招隠树个中縁有辟尘心
　　山庵
　　花梨架子定花瓶一朶红梅对懴灯贾岛佛前修夜课卧氷庵主是诗僧
　　溪濵晚作
　　斜阳下翠微纷纷黄叶徧苔矶青楼箫鼓西风外几个霜鸿一字飞
　　约客不至
　　昨朝新得剡山茶有约煎尝对晚霞月上湘帘人不至一池春水落桐花
　　瑞光寺
　　藓剥春痕土燥斑下堂僧散午钟闲寺门半掩东风急尘卷空廊二十间
　　送人南海钤兵
　　伏波箫皷按蛮军马首红旂燕尾分海水如今平似掌楼船夜夜鎻闲云
　　赋教授允济云心
　　山川融结气絪緼舒巻油油一大钧今古此心谁防得竹林中有卧龙人
　　题吴兴卞山黄龙洞
　　巨灵穴此顽冥石应在乾坤初定时不是黄龙曾出见洞藏山底竟谁知
　　杨妃防牡丹图
　　花上轻留一捻红阿环无语对春风金舆欲度沉香月犹在霓裳半醉中
　　游枫桥寺
　　吴王旧迹水烟移几度孤舟此别离今日来游故人尽稻花风里乱蝉悲
　　衣上酒痕
　　江令宅边萧帝寺桃花曾借客温存湘罗袄上经年酒错被人疑作泪痕
　　和樵父词
　　山深猿鸟久忘年茅屋风吹夜见天莫问荆妻生计事一枝樵斧酒炉邉
　　懐永丰宰阮允齐
　　吉阳烟水几千里一纸闲书失断鸿裘葛相催惊老耳井邉桐叶又秋风
　　馆娃宫
　　一夜娃宫有战尘玉笄羞见苎萝春浣纱前日东家女莫信亡吴是妾身
　　赋江西隆上人瘦岩
　　巉巉一穴嵌空石不是人间饭颗山钟鼓声中有吟者独甘于此寄清孱
　　渔父
　　嵗俭何曾敢吃浆早于世路似忘羊桃花饭有秦人味不染膏梁膱腻香
　　赠僧
　　坐夏灵岩又欲回庵扉闻枕蠡塘开经房不鎻书櫺壊几防浮萤照緑苔
　　送虚舟立上人还天竺
　　残雪初干溪水滑梅花狼藉桃花发灵山僧去荡虚舟满棹晴云带新月
　　答僧秋蓬
　　卖菱人散日衘山一纸诗来鹿苑间料得短篷秋泛处荻花菰叶两烂斑
　　寄云泉颐上人
　　溪房夜掩白云层酬唱诗筒系海藤花落煮茶窻外石一航春雨隔吟灯
　　寄浄慈寺修上人
　　尘海翩翩猎梵衣何如苹末防斜晖几回行到言诗处水寺秋云毷氉飞
　　赋僧壬枕流
　　床头涧水响泠泠床上幽闲自曲肱莫放饮牛人洗耳恐沾尘汚石龛灯
　　送信座主过天竺寺
　　九里松边鹫岭头松声长帯白云秋梵筵多有吟僧在须认诗中第一流
　　僧游鄂渚因赠
　　夏口云边有逺期杖藤行李只挥持六朝文物今无几为防头陀寺里碑
　　木芙蓉
　　懊恼春红不受赊一枝枝似一团霞玉霄露重秋烟冷唐突西风是此花
　　晚香赠秦奎
　　风肃霜严草木凋一花半叶不相饶骚人受用秋英处探得天家别一条
　　春日杂题三首
　　昨朝飞雪又朝晴怕踏苔花损石棱三丈日高檐影转卧闻残水滴春氷
　　碧荠抽条土力松春雷犹自蛰黄龙上清道士归寻药一笛吹云入弁峯
　　手撚蔷薇一凭栏一年春事欲题难惊鸿掠尽碧云去雨匝苹洲生暮寒
　　水仙花
　　韈罗尘冷不胜嚬更向东风占尽春三十六湾明月下女冠逢着谪仙人
　　唐室
　　唐室艰难势莫任匡君奏议抵金鍼塑人塑得先生貌难塑当时一片心
　　小隠园诗【原注孝宗赐皇兄崇王在吴兴法华寺】
　　衮衣一返上清槎五十年间在咄嗟夜鹤不归猿亦死一丘明月冷梅花
　　栀子花
　　小树深丛绚緑华辟邪香冷玉无瑕薫风只是能竒絶疑是经春大雪花
　　浙西宪台夏夜听雪江徐天民琴
　　火天月满绣衣庭秋思从君指下生莫怪老懐眠不得七弦弹出蟹行声
　　赠僧亷清外
　　拉搭袈裟断帯裙持心不背释伽文风涵秋水霜涵月多少浮僧妬杀君
　　送亨坐主徃天竺
　　云笈遥擕智者书要寻初地作工夫灵山懴主堂前草试防春痕几遍枯
　　诮暑赋
　　火官之臣职夏九旬月属徂暑气犹氲氤赫赫朱毂驾于银河之津暍黔首于原野困鸟兽于荆榛风如焚以灼石水如烹而沸鳞采苹老人鬓已焦秃旅寄中吴假住地屋倚喘弗苏百骸罹毒朝靣崇墙炎晖炙目夕坐短檐返照烁肉南北无十弓之长东西才两寻之广旁之林薮蔑有防障况廹近于淤河遂蒸熇而愈王病妇释针而倦纫稚女洗妆而退帐于是作歌曰斗柄西指凉风秋矣火热斯极金伏收矣积阳上升兹日瘳矣火官之臣行且休矣重曰桂芳兮苹香素月兮清光赤云灭兮白云扬沐冠巾兮浴衣裳防火聚于髁国撤烘燎之吟床
　　江湖后集巻二十
　　钦定四库全书
　　江湖后集巻二十一　　　　宋　陈起　撰黄文雷
　　文雷字希声盱江人有看云小集见遗书本王士祯居易録称其长句颇有骨力今葺自永乐大典中补诗四十首
　　浚井诗
　　工部种莴苣诗序伤时君子或晚得微禄颇尤野苋之侵苣矣又园官送菜诗序则病苦苣掩乎嘉蔬伤时小人妬害君子遇物遣兴固不必尽同耶二仆鋭意浚井聊记其劳
　　生理亦多变惟井不可迁泽国虽纳汚松江本其源赖尔竭脩绠治此久不蠲有冽出旧甃水玉倾炎天安知岘山宅不数陆子泉大胜信行劳脩筒山崖巅
　　池萍
　　污池一带水渊然象深湫青空照浮云过影不可留粼粼南薰微儵忽便转秋眄彼浮云轻随风且乘流
　　三月上澣
　　忽忽逢休澣春随栁絮飘业虽尊瓮盎志秖乐箪瓢强饭寛啾唧摊书慰寂寥隣翁幸无事杯酒强相邀春向客中过心清梦却安月明蛙吹閙风暖燕翎亁汐共潮连信泾通泖作团诗成无卖处寥落想三韩
　　归
　　泛彼将焉放归欤来自东神官嫌愈抝末俗笑防穷好避鹓鶵路还开野鹤笼揶揄非尔力王绩字无功
　　上塘舟中
　　可笑山翁拙微官亦强名京华难久客海角更孤征桑防时当宻菜花今向零短篷甘局促和气谢春晴初识东塘路言寻槜李船鱼盐千古地吴越一家天梦觉何为者行藏不偶然半溪疎竹影相送海云邉
　　借周伯弜题天申宫苏文忠公画像
　　大泽沾荒裔灵山识老臣微茫云外迹衰病瘴中身湿草寒碑夕晴花午殿春髙檐风雨断犹避六丁神
　　江石诗
　　赑屭牕前石参差类虎螭秋晴藓可剥嵗晏竹相宜要自山川出那知陵谷移摩挲羣玉瘦风助马王悲
　　登舟
　　防句殷勤矗钓船乂翁也解去朝天风涵栁外疎疎意雨拂波间浅浅缘脱洒工夫寻活着依稀事业付遗编放诸四海吾能凖独恨东逰不见仙
　　登楼有感
　　顾陆风流防夕阳桑畴麦陇自凄凉山従地尽云垂海水共天浮日射洋门卒何年隠吴市啬夫当日爱桐乡蚁封未敢夸荣防芳草无人且自芳
　　华亭以北所见
　　荻门临水劣生涯屋角香浮绕菜花鸡犬声如深谷长耰锄力向甫田加葑填岸步聊凭木湖入沟塍不用车惊见茅茨新覆草东风轻飐酒旗斜
　　翫物
　　豹脚縦横底善鸣蜗涎虬篆最堪憎隄防暴客书嫌防约束闲人食畏蝇蠛蠓恰穿闗棙去蟏蛸又打局图成隙光早晚占天转静倚东牕翫物情
　　欲借书无可问者
　　三江环地脉千古説机云欲借图经看携瓻且自醺
　　华亭道间记所见二首
　　杨栁隂中稻廪芙蓉花里柴扉日夕牛羊下垅老翁穉子同归
　　田舍鸡豚壮长江乡鱼蠏鲜肥是处茅柴新熟老翁醉倒扶归
　　钱氏故园
　　防年闻此好名园平地黔巫翠扫天萧岸半摧林影暗乱萤闲自防湖烟
　　中兴次辅巧玲珑尚带承平艮岳风一朶庆云飞不去逰人眼冷夕阳中
　　买鸡喜鬬慰安之
　　独立昻藏信鲁鸡羽毛如鳯合梧栖不须盛气夸金距付与闲庭自在啼
　　纳凉
　　云头过雨月防胧少立桥亭万里风想见松江烟浪急最凉多处属渔翁
　　临行
　　身是江湖老秀才等闲游戏堕尘埃匆匆不尽桐乡意惭愧前修是勉斋
　　従来天地一闲人放去江湖自在身若把乂庵行止勘最迂疎处入经纶
　　放潮
　　每日朝晴暮则隂苦无甚雨洗秧针新来剪得松江水清涨浮澜一尺深
　　池面弥弥沟径斜学栽堤栁半生芽倚阑无事薰风急分得潮来看浪花
　　舟中
　　艮门东望尽嘉蔬麦垅桑畴总上腴莫怪泥涂也村朴百年供亿帝王都
　　钱塘从昔竞华腴金碧笼加称帝都渐逺郊坰殊草草但逢楼阁定僧居
　　临平山下道潜游春半芦芽藕未抽野水无情天更濶不知何处是汀洲
　　芦苇延縁百丈洪布帆収巻笑途穷丈夫雅意追宗慤不耐朝南暮北风
　　新泾阻风示侄辈
　　世事何堪拙更迟及时进业莫儿嬉但看暖景闲舟檝等得北风无住时
　　题三髙士像【原注范蠡张翰陆防】
　　霸越平呉亦苦辛黄金直铸此功臣九州地主闗何事一舸鸱夷共故人
　　西台事去已多时月冷松江好赋归会得华亭思鹤意秋风不是忆鲈肥
　　日落长安路渐迷王官谷上有人非江湖好养能言鸭鲁望从容比滑稽
　　咏史
　　山河带砺果何凭壮士休悲走狗烹赐醢不知谁约法却将王礼田横
　　开元末路已无章天寳垂将付夀王追忆惠妃因至此如何不遇返魂香
　　忠臣垂尽语琅琅爱子遗留八百桑公琰诸人都荐过后来郤正侍君王
　　邓羌乞得打鲜卑尹纬髙材却不知若比血诚扶正统九原吾与武侯归
　　章武重歌汉道昌卧龙勲业细平章欠伸不觉尘编尽雨洗炎埃一霅凉
　　挽芸居
　　海内交游三十年临分我到卧床前西湖一叶西风落泪尽秋风松下阡
　　长安道上细哦诗如此相知更有谁芸叶一千古在好将事业付佳儿
　　周文璞
　　文璞字晋仙号野斋又号山楹阳谷人有方泉先生集见遗书本张端义云野斋尝语予曰花间集有五字絶佳细雨湿流光景意微妙野斋之灌口二郎歌聴欧阳琴行金铜塔歌不减太白今葺自永乐大典中补诗八首
　　金陵襍咏
　　梁家天子抱琵琶泪洒华林御苑花今日闲韶无处所鴈烟蛩雨属他家
　　滟滟江波绿更肥苍烟中有鸭鸥飞当年神武今何在老却遗民更不归
　　隂山侧畔月如霜不为唫猿断杀肠折得橙花无处赏带枝分与櫂船郎
　　长干小妇学吹箫楼外闲风弄翠条近得广陵消息未暮潮已过赤栏桥
　　寄华阳众侣
　　玉函捧上五云堆邂逅通幽此一回十数年来増怅望絶无人上望乡台
　　九锡碑亭日欲曛有人趺坐对炉薰凭谁为谢桓司马句曲山中只白云
　　服事三茅过一生痴心不望羽车迎旧时手种黄龙子今解升云入太清
　　怱怱山信寄来时中有黄庭七字诗已死华生无覔处防回吹断玉参差
　　叶茵
　　茵字景文笠泽人有顺适堂甲乙丙丁戊稿兹自永乐大典补诗六首
　　生长
　　生长古林丘擒来繋锁囚休怜文变豹尚觉气吞牛槛穽终难脱咆哮亦可休山中藜藿少君合早为谋
　　别曽源一
　　梅邉又上帝王都栁下俄空处士庐汉月楚星人去后淮云蜀雨事何如东不食西征缺南鴈难期北信疎此去呌阍天路直何时快覩茂陵书
　　洪都宗人则明盛年择宗子之秀名之曰绍弟书来欲求语则明上侍重亲承志笃学恤贫乐善绳绳蛰蛰未可涯也因书昔所赋广平同系诗一章载赓以庆之
　　善积端如水涤源源深自可羡来昆嵗当有室讵为老意者重闱思弄孙和乐定知江有渚硕蕃伫见叶流根河南心印元同自秋干虷中细讨论
　　耐久交
　　鱼水时暂欢芝兰近同臭惟有石丈人万古情如旧
　　失题
　　受用十二时不离方寸地门外自风波行之以无事
　　止庵驿路施茶
　　时事艰难路险得来名利亦何为赵州茶罢速归去莫待钟鸣漏尽时
　　张蕴
　　蕴字仁溥扬州人官干办行在诸司粮料有斗野支藳见遗书本兹葺自永乐大典中补诗六十五首
　　西杂言八首
　　渊明孝忠人去官念同气再拜营一粥于酒亦焉嗜寥寥千载间徳音犹未沬寓懐吊形影天地无根蔕商君弊秦法出舍何嗟及胡为乎弗思束湿日以急周家积忠厚神人安且谧我歌行苇诗继以长太息志士生斯世畴不志显美素分县于天赢得为君子巧宦如郭尖徒足污青史呼号三上书昌黎何必尔牀头绿绮琴长抱风涛声庭下老松桂苑苑霜中青资尔二三子聊以虞我生翟公自有常世情多变更巍巍巨唐基房杜实经始功名付诸贤一传无可纪休休其有容书称若人耳媢疾以恶之后来杨与李五气无生灭万神具于身明真不自见冉冉随尘复命归其根坐断众妙门灵芝嵗三秀不畏霜毛繁天匠染青红髙下乘一机阳荣与隂瘁岂必相因依藤蔓荒故丘鸧托深枝芳草不入媚绿遍江之湄闲味甘如荠吾生拙可知道心平旦气乐事早春时所欲维寛厚所亲维书诗相过傥同调径醉复何疑中秋陪文昌吴少蓬逰石壁精舎步月野桥
　　逝嵗如颓波燕云感秋节乾坤出清机老火湿鱼頬人生岂常好万里有隆替隂空动归鸿萋草变鸣鴂愁端卒已来安得心如铁朋情亦云厚晤言无厌歇晓胜忻有适一笑发覆蠛野桥横云根寒侵金玦兹山昔所歴亦従多儒哲堂中读书人流风俨不灭苍藓已上堦孤蛩亦入穴摩挲泉上铭清籁竦毛髪假日聊自娱肴糅酒不阙相期忽区逰言驾醉乡辙归来不成暝题诗报明月
　　偶得碧莲双房可爱戏效宛陵体
　　援笔对嘉莲更想花初披生成若有偶形容徒费辞収钗背相倚舞琖手双垂不比鸳鸯梅烟雨低压枝
　　送赵秋赴调
　　鲁鼎巧雕饰售者十之九君如古罍洗蓄眼见未有摩挱知防人铜臭不落手龙文粲防翠照映觉羣丑一朝遇赏识持此足爱夀去去清庙陈引酒酌北斗
　　七夕闻鹊
　　溽暑正埃郁一室坐焚磝忽占干鹊喜庭树绕飞噪流焱挟雨来天晚亦凉好巢居免漂摇示臆若吾告时止焉用留时行不俟报既非鸣不平厥理嘿有召九冲无惊波折苇近可到移将填河心人间作行道
　　纪逰
　　消摇事物外春风浩荡天幽居少良友行乐才新篇隔县数十里沿溪半日船诗随野兴发笔落云态妍赏览朝暮景骋逰东西阡时闻赛神鼓频乞买鱼钱浪碧麦风软雨红桃涨鲜堠亭新粉壁酒戸小村鹊喜相劳苦惊飞双导前榜人呼繋缆舆仆结行纒鸡唱炊烟里僮窥篱落邉防香飘杏店浓绿暗桑田节物催耕织辛勤供食眠吾徒同臭味俗网断牵挛我爱今叶令多情陶渊【原注孟郊云赏句类陶渊】逡巡设鸡黍欵曲罗觞弦握手惊嵗箭聫裾跨时鞯同寻入山路不着捷径鞭阅境初啖蔗去愁如絶苕苕缥防见靡靡青风连足蹑方诸国身逰圆峤巅众竒劳应接四迥失窥缘一柱倚苍翠九泻潺湲风松调缘绮露藓失青钿邃殿开金户华榱暎玉筵除尘严客馆移坐逺庖烟穿溜分汲路束枯汗樵肩林扉夕凄竹水光婵娟捣药琴声碎眠云鹤梦圆断钟催晓起粝饭与蔬便草屩济吾胜藤杖扶欲颠洞云寒黯霭石蔓翠钩连鳯集今何许龙拏迹宛然丹留无骨篛防化有芝仙列瓮酒已燥一枰棋未仙烛幽然炬逺畏冷被衣偏勌足思暂憩芳醪欣屡传轰雷倒银浦纷雪涨琼川鸾袖凉蟾舞鲛绡宿雾悬寒声忽澒洞清泻长宛延霜鬂不堪照尘缨聊欲湔大书见题石髙迹企来贤天常今已矣道士犹言焉子有逝川叹人谁如石坚羡渠白云侣得此一壑専坐与世纷隔足使道气全刚镵钃灵药温鼎溉华泉丹成九转后道在太极先依韩罄夙志叩许滋擎拳蝶梦夜栩栩霄驾夙翩翩希言味无味示我又瞻望儵烟灭豁悟逾病蠲当取赤松友直遗黄石编兹逰信有造重慎香火缘
　　玉山招隠歌
　　风萧瑟兮吹我襟歌叩角兮逰商音天空寥寥山日隂肃肃飞鴈蜻蛚吟闺人载绩寒事深余髪早夜霜根侵辰乎既往知来今和寳未剖谁知心况感物化悲难任独有良朋懐所钦吹笙子晋师堂琴秋苏露茹酒可斟拨霞弄月穷幽寻好来相就玉山岑
　　李氏山林呈吴鹤林程沧洲
　　竹秋细麦登崆峒云貌穿驳光曈昽一日凉燠气不同玉堂二老仙才雄乗熏振佩明光宫此时此地欣相逢栁隂嘶马拖金狨倾银行玉炮麟龙湖嵌潇碧环坐中笑指池上真珠樷沈烟熏就寳鬲秾飞雹过眼文楸空偕我卜昼欢冲瀜酒酣气振悲孤蓬诗成洒笔凌飞鸿
　　三月四日饮蔗竟海棠下
　　蜀山嵯峨蜀江碧美人如玉多顔色丰肌胜韵天下竒竞艳争妍意亡极新机锦段翠织成转盼生光欲倾国承露仙人靓有香避风皇后娇无力欲开未开浓复浓曽注和膏红琥珀人间风日苦不贷阆苑归云诚顷刻腮花褪尽画睂长徐娘自负风流格佯眠卖眼掷春心堂上烛明争奈得一尊相属莫相违一年好景当寒食未多六品夸洛阳解记三须惟沈立
　　分冬
　　又酌分冬酒浮沈四十年无风香穂直遥夜烛花圆道騐芸芽长寒知柏性坚青山黄髪伴猿鹤故相怜
　　张公洞诗
　　吾宗仙府洞疑不在人寰鬼吏衣冠肃霓幢队仗闲醉归驴迹滑奕罢鹤飞还最巧罘罳顶空青不可扳
　　题寳藏寺
　　颇意西湖寺门前景畧同水流经室北栁入杜桥东鹤举连轩白鱼跳拨刺红酒阑吟未稳归櫂又怱怱
　　题应山龙湫
　　扁舟晓趂竹秋风囬首前逰梦一同风雨石苔漫古刻藤萝烟水閟临宫鸟声昼寂闻尘净花影潭深色界空毛令向来临赏处分留诗物到衰翁
　　东林访僊
　　杳杳仙踪不可期依然东老旧林扉石榴醮酒书何在山薜缘衣画亦非风定观中桃欲动月髙华表鹤曽归扁舟小泊聊乘具趂得春山笋蕨肥
　　山逢胜处属僧坊西出城闉去路长一日讲台灵石性千年剑水动星光田花漠漠初霑雨江叶萧萧不待霜喜共登临聊把酒痴儿有底为官忙
　　和信庵留题虎丘韵
　　椽笔题诗向此山隃知玉气润林峦光涵絶涧剑花净影落中庭月树寒春燕巢深金殿隠晚云収尽碧天寛暂携寮吏登临处未把风流逊谢安
　　黄龙洞
　　水邉逰赏亦无期物色黄龙洞最竒欹石倚人看欲倒断崖悬树望犹危贪幽未觉搜吟苦歴险寜教步屧迟客里怱怱寒食过栁桥还忆去年时
　　再用韵
　　山水清音属子期兹逰所得亦多竒持心定慧何由杂著脚平安自不危境净本无尘土涴春融更觉洞天迟归来梦与神仙遇説到鸿蒙未凿时
　　秋兴
　　水落秋风日夜深小庭婪露雨愔愔鸣鶗忽敛芳林气断鴈犹遗故国音吟入古香穿月胁梦生孤秀出云心年光亹亹成何事抚镜搔残髪一簮
　　寒鸦
　　飞不成行动作羣寒声歴乱不堪闻栖深野岸经霜树防破江天欲雪云背日字斜浓忽淡围风陈急聚还分有时鸥鹭参差见一局残棊欲付君
　　由后山过李园诗
　　入眼春浓日自迟行穿荦确破藩篱园林胜事能忘酒风月闲情更有诗池栁乍开蝉翳叶井桃重长鹤栖枝归来一枕防仙梦笑指酴醿作后期
　　述情寄云麓
　　去年今日天平路曽侍先生杖屦行春入花租蜂足食雨残槐梦蚁逃名贫甘杞鞠知胜肉嬾事衣冠畏入城自叹早衰身复病惟余双眼读书明
　　过霅
　　碧浪湖邉望霅城水髙于地欲相吞春风歌鼔家家酒夜月舟航处处村西塞人归鱼市散东林仙去鹤宫存往来频有鸥相识搔首闲汀日又昏
　　寒食晚眺
　　驰逐花尘鬂欲华狂欢凭酒作生涯一春行乐多妨雨三载清明不在家暖趣蚕工开柘叶寒生鸟信落梨花水村寂寂人归后山崦新烟起焙茶
　　和韵菊潭书懐
　　中年百事念头疎始信贫能富不如风趂隂晴为冷暖水浮世界信空虚漆园傲吏悲烹鴈蛮府防军戏咏鱼防度把君吟巻读又将闲日半消除
　　迎淮东赵大使
　　相公明诏趣东还衮舄皇皇万国观慷慨一时平贼易辛勤十载防邉难沙堤马上春行印御柳鸎邉晓繋鞍出处自闗公大节书生忧国只睂攅
　　法华山诗
　　扰扰名场辙迹环闲中人自不曽闲树犹如此悲流水茶罢无言看华山
　　春草
　　一气中行四序迁不缘栽种绿芊芊江南江北春风梦诗意苍茫白髪前
　　黄龙洞
　　戍削苍苍壁倚天卧龙幽洞不知年白云粘笔题诗去重寄相思与鹤仙
　　绀袖
　　绀袖香销寳瑟尘雨愔愔里碧桃春翠屏睡足空长昼多少相思梦不真
　　杂兴
　　云心长与白鸥期四十年非只自知天地无情空费日水邉照影得新诗
　　天与汝酒不肯饮悲忧与我生俱生暮年陶写政须此谁爱区区身后名
　　越冠齐瑟竟安施误矣甘为众目媸百嵗能消防痴黠临风三叹郢中辞
　　西田蚤稻喜新获西白菊怜初开年光逝水双鬂改矫首暮云人未来
　　畏酒时犹饮过差重弹长铗怨无家谁能贮椒八百斛自欲载书三十车
　　山林蕉萃鬓沧浪梦境浮云久已忘犹有读书心未歇一灯对鹤语更长
　　鸿渐无茶生病思防有菊诳饥肠闭门自得安禅法举世空求得热方
　　庭柏千年解得仙君看霜榦石能坚妄希至道吾何敢中夜寻思辄废眠
　　虚皇来下素云车清净香中诵玉书一入幽遐超万刼明尘在死灰如
　　杜荀鹤去唐风晚张季鹰归晋日危斯人已矣何嗟及千古论心酒一巵
　　南石瘦竹疎疎沈水薰残架上书旋破月团煎活水日长留客话清虚
　　华院寒生小雨过博山香润础云多重帘昼寂秋棊罢自写牙牌记药窠
　　茭叶姑恶啼竹花漠漠伯劳飞画睂对我玉台镜绣眼窥人金缕衣
　　久闻学道能遗世故应薪水烦髙士刘安可笑无灵气长与仙人守都厮
　　夜气苍苍白露凉蛩移哀响入孤床披衣起立阶櫩月一鴈初闻欲断肠
　　小李将军着色山千金一纸世无传闲借本工临写去去重看意惘然
　　一筯秋风菰菜羹二升云泽桃花米吾生有涯何所求直是爱闲多病耳
　　三间茅屋万松间自障春泥断往还时对月明搔技痒风传幽曲到人寰
　　大梁在东不架屋牵牛在西不服箱翟公书门固已错贫贱自昔交情长
　　晓汲银牀洗碧洮缓摇桂露和朱调鲁公书帖闲张壁披拂清风坐独谣
　　不假兵戎取蜀方孔明才畧辅闗张区区尚欲争天下只送胡孙入布囊
　　昔防仙人曲静中赤藤斜拄眎白龙狡狯变化不可诘飚车忽驾蓬莱东
　　漫漫长天卷树风御冬无具百忧中痴儿强挽爷须説门外题诗柿叶红
　　离思重题金谷字闲情独拟玉川诗霜横诗阁相期夜月满南溪始泛时
　　东屯茅屋窜松防南谷荒村啼竹鸡万里乾坤双不借百年风月防偏提
　　海棠
　　别种昌州最有声十分顔色雨初晴锦帏睡起娇无力羞见银台画烛明
　　小即事
　　白雪香浮蟹眼圆紫云光冷防须亁仓庚怨雨庭春晚乙窥帘花昼寒
　　虎丘
　　曼陀石上无根树歴歴生公説法余剑水一清彻底至今人説有龙居











　　江湖后集巻二十一
　　钦定四库全书
　　江湖后集巻二十二　　　　宋　陈起　撰俞桂
　　桂字睎郄仁和人绍定五年进士有渔溪诗稿见遗书本兹葺自永乐大典中补诗八首采莲曲
　　朝露湿妾衣暮霞耀妾瞩一叶小如瓜去住无拘束兀棹歌采菱袭袭薰风足芦叶映港清捉对鸳鸯浴莲中有苦心欲折手还曲折莲恐伤藕藕断丝难续
　　平湖淼淼莲风清花开映日红妆明一双鸂鶒忽飞去为惊花底兰桡鸣兰桡荡漾谁家女云妥髻鬟黛睂妩采采荷花满袖香荷深忘却归时路
　　西湖西畔荷花多扣舷女儿娇唱歌道旁骏马金叵罗欲住不住横秋波放船却入花深处临流照妆噤不语南山起云北山雨折得荷花不归去弄波惊起鸳鸯双水珠溅湿芙蓉裳恨无飞羽致汝旁遡洄従之云路长西风引袂凉云起鸳桨扶船浮渌水露沁花脂茜粉香满柄锋芒刺葱指红绡半妥金钏明堤上六郎闚唱声湘中暮雨欢期失各自东西空目成船荡波心烟漠漠归路花従唱邉落绿艳红妖江水深水厎灵均应不觉女伴歌采莲清声度流水无意惊鸳鸯鸳鸯自飞起荷叶笼头学道情花妆那似妾妆清双双头白犹交颈翻笑鸳鸯不老成
　　抝落圆房响钏金背人细数子藏深不嫌到手多尖刺只怕伤人有苦心
　　提干渔溪
　　不涉惊涛心自穏栁隂隂处着孤舟的知世路多机穽一线闲名付直钩
　　武衍
　　衍字朝宗汴人遗书本所载适安藏拙余稿一巻皆絶句适安乙藳一巻古今诗兹葺自永乐大典中者题曰适安藏拙余藳续巻乃世所行本不复见者也
　　白鹤愁
　　白鹤愁竹防窄凋裳缁素翮夕阳移影瘦空庭秋草碧
　　白鹤愁竹防低秋夜清思归飞天风吹梦落明月冷瑶池
　　题杨伯起菊庄图
　　落落庄中人英英霜下杰酌水撷清露餐香带寒月頽龄良可制髙兴未渠辍醉帻岸西风长吟鬂吹雪复归丝桐【原注琹名玉壶氷】芸居以诗见贺纪述备尽报以长篇兼简葵牕
　　爨桐制作妙莫传防搜恰恰三十年大雷小雷不可见一生梦想空流涎玉壶氷本王氏物指下琅然颇清越不知传来凡防姓隠隠蛇跗细如髪铜驼陌上春风和湖邉得侣相委蛇古囊提携带诗酒一时乐事何其多座有知音岂容已滕上泠泠冩流水夕阳催雨入烟城囬忆清欢如梦里孟光有问我获疑匣中朱丝胡不归邻翁篝灯出相慰官河櫂夫犹可追踉蹡十里夜防午认得登舟元处所始知尤物果累人终喜明珠还合浦拂拭徽弦正孤坐欲记微吟未成课忽闻风外剥啄声报道芸居以诗贺
　　谢芸居恵歙石广香
　　家无长物只书巻又无良田惟破砚寥寥此道人共嗤君独相怜复相善邺侯架中三万籖半是生平未曽见一痴容借印疑似留客谈坐忘倦探懐忽出片石方双池丝刷润且光芙蓉溪深古坑逺论新品旧殊未遑慷慨珍投意何永更配畨禺心字饼归来喜欢举废典春雨书楼閟深静手抄羲经误未刋尘侵商鬲灰久寒便烧团煤炙云母旋滴清泉凝露漙防朱涂黄细商确时有烟丝袅风幕心融终日防圣涯恍若置身天禄阁
　　谢秀松庵蒲大韶墨
　　古来墨工号竒手廷珪仲将骨已朽老蒲近世曽独步伐尽西岷古松肘天収此老五十年胶法源流无复有松庵讲师出一挺自説藏来为最久聮翩双鳯飞云头覢若光瑿照牖后来制作无此様盈尺笏坚且厚十年一寸玉不如持以衒人人识否诚斋有诗昔曽诵始信得名渠不苟松庵识人欲炙色勇割见投归我袖摩挲把玩何时休巾袭永言珍所授一生当着防两屐性嗜逺惭苏子后家有中岩旧坑砚归试寒云碧溜却愁痴坐学临书画竹不成徒似栁
　　月中桂
　　诗人欲斫月中桂不知上有西河生年年奋斤伐仙树帝愁桂长侵蟾精今夕月团团似扇桂影分明月中见广庭香薄悲姮娥留得乔枝罩孤殿
　　题薛益斋所藏马逺夜潮图兼简方孤云
　　海天云刷青漫漫天风飞上白玉盘湿银山横出空濶荡来一色涵芒寒钱塘江头竒絶者费尽丹青最难写是谁吮笔貌天真应奉上方人姓马马生后进甲等伦妙处或能肩古人当时运意入缣素浩然心府空无尘壁间挂起忽惊异秋色满堂醒客醉请君収巻勿复观中有防夷千古泪
　　有所思寄二琴友
　　懐伊人兮在帝乡山月白兮秋夜长流泉响絶横秋牀感而不寐摧我肠美人遗我正始音何以报之百链金相暌相离兮嵗月深欲往従之兮梦难寻
　　懐伊人兮在东粤山月出兮寒照雪匣尘不拂朱丝折感而不寐心悁结美人赠我璠璵乐何以报之和氏璞相思相望兮天一角欲往従之兮云路邈
　　次韵简吴静庵
　　氷雪亲论尘埃洗客衣防囬晨见速长是晚忘归壶里春常在人间事尽挥樊笼狂閙者囬首悟前非画展唐摩诘书藏晋右军满楼宣赐物插架古遗文竹影三更月炉香一缕云有谁知此趣孤鹤语慇勤
　　次芸居湖中韵
　　放櫂湖心去风恬雨尽时挿天青嶂合恋水白云飞酧酢杯频举摴蒲局屡移碧莲香不断归路浥人衣
　　送汪谦斋赴松阳簿
　　爱尔名家千里驹别亲逺宦问津初要知抚字觇为锦岂但勾稽事出朱青眼相逢须入幕绿牕得暇且观书故人此外无他属岚翠髙寒保二雏
　　谢友人恵簟兼简储文卿
　　风蹙秋波细织成展来堂上眼増明若因古制当为席或用方言强作笙居士未眠心已爽此君到死骨犹清呼儿扫净池轩上便欲移床聴雨声
　　遇故人防饮分韵得山字
　　賸呼欢伯作清欢百日终无此日闲苦被俗缘欺绿髪莫谈世事对青山一天秋色鴈声外十里香风桂子间光景易流人易散杖头须带夕阳还
　　琴川致道观简叶制防
　　岿然楼殿压崇冈八百年来古道场三级危坛封翠藓七星灵桧滴清霜丹空绿合人何在尘满朱栏井尚香絶爱隂符碑字古每来模索立脩廊
　　送汪耘业赴畨易判官
　　栁寒莫折折官梅持赠君行尽此杯惜别不能无泪落相逢难得便心开改弦作意趋元幕通籍那愁滞逺才指防芝山应更喜板舆迎自日邉来
　　白髪诗
　　白髪晶晶抑可吁镊来浑觉鬂邉踈近缘病起频添此全谓吟多枉谤渠老境渐侵羞览镜清晨闲理不胜梳头颅如许真堪笑犹向书中作蠧鱼
　　观棊
　　洞口云深昼景迟支笻闲看野人棋路无寛褊眼须活机有浅深心自知忽忽满盘纷黒白明明一着系安危要当险处精神到何用频更局面为
　　忆旧逰
　　二十年前气颇豪每逢潮上客相招松间跃马逰三竺花底移舟醉六桥拂壁便题夸得句扣舷相和索吹箫欲寻此乐何时再对水看山意未消
　　宜永杂兴
　　双蝶来何许腾腾翅粉妍蓦然风逴去却在楝花邉檐隙蒲芦祝篱根熠燿飞静中观物化颇亦见天机竹偃竿竿碧柽揺穂穂红午过书未读清坐一帘风临字每僵指链诗常断须不知勤苦学学到古人无
　　呼猿洞
　　云褁诸峯冷未开洞深无路陟崔嵬杖藜斸石惊猿去却倩山僧唤得囬
　　积雪折竹有感
　　清修抱节碧栏东积雪俄摧玉一丛拟奏通明劾滕六只愁天路有刚风
　　寓吴氏园
　　杏花风里蝶翻翻池馆无人自往还不把诗来供日课也难消遣许多闲
　　寄畨昜判官汪耘业
　　赏音投合事非难五鹗齐鸣上九闗従此暮云休怅望春风催入紫宸班
　　防龙眠春牧圗
　　鐡脊骄騘玉面骡分明相逐下晴坡当时不聴支郎语骏骨人间应是多
　　冷泉亭
　　鸟语泉声自抑扬松风时拂药花香老僧坐足归寮去替与逰人憩晚凉
　　清湖
　　两河秋水碧瀜瀜凿得西湖一脉通流去有声曽细聴市桥人静月明中
　　逰南山
　　屐齿黏云上石梯跻攀巉絶立移时好竒一世应成癖咋指従来笑退之
　　上山得似下山轻不用笻枝缓缓行行到水邉才觉倦却浮一叶指烟城
　　金林檎花
　　半拂焉支带露香玉环春晚试新妆三郎晚节无公论刚把丰肌比海棠
　　步虚词四阕夀吴静庵
　　朝元天路庆云多桂树吹香冷郁罗应为仙翁今日夀玲玲环佩下星河
　　紫鳯衔书出九关频年光动虎林山龙奎锡号恩虽异自视浮荣只等闲
　　欲识吾庵以静名内观何有外无形探天别得长生诀独抱清明合至灵
　　金简标名玉篆阶莫将松鹤拟年华逍遥太极秋光里细挹天浆对菊花
　　恭谢庆成诗十阕
　　二载明禋帝意専瓣香合谢祖宗前向来盛典従头数绍述应须亿万年
　　麝蜡笼纱粲玉阶珠防齐撤九门开一天星斗明如月法驾徐檠出殿来
　　宫监推帘探晓星景阳钟动已妆成鳯舆陆续衔车马黄道香浓尾驾行
　　礼成列圣宴羣工浩荡春风到竹宫传防簮花俄似锦信知天子是天公
　　大官宣劝礼优寛中殿妃嫔各尽懽和气满城天色好不妨直际晚囬銮
　　乐奏僊韶进夀觥觚棱风细寳香清隔帘微见龙颜启缘是优人有笑声
　　宫前仪卫尚般还花里声传午漏残见説御园才放水圣心防泳正观澜
　　染罗雕草斡天机簇戴工夫鬬出竒惟有近臣恩数异尚方别赐细栾枝
　　小白长红十里春归来天仗拥香尘翩翩黄屋彤霞里辇上无花止一人
　　士庶重重间绮罗霁光熏作小春和御街两行瞻天表比似前囬人更多
　　蜡梅二絶句
　　磬口檀心紫晕重繁香微泄绣帘风照花休用添红烛却怕轻明暖易融
　　赋得姿容类至中哨枝宿叶又春风品题虽入江梅谱可惜名同韵不同
　　逰吴门同乐园书池光亭壁呈使君张都承
　　一城和气万花春金碧楼台处处新太守不孤同乐意木兰堂上看逰人
　　书扇
　　榴花枝上雨迷睡起钩帘放燕归檐玉无声几润一篝香霭自熏衣


　　江湖后集巻二十二
　　钦定四库全书
　　江湖后集巻二十三　　　　宋　陈起　撰呉仲孚
　　仲孚字惟信霅川人仲方之弟有菊潭诗集见遗书本兹葺自永乐大典中补诗五首
　　呈防斋
　　出处真麟鳯诗书得正传仁心全造化风骨半神仙门柳揺春雨庭花鎻暮烟云防非隠地即日帝王宣
　　上湖守赵希苍
　　方今选牧匪为轻果见名邦付老成白髪益坚忧国念丹心常蕴爱君诚月迁花影厐无吠风舞棠隂鹤自行看着碧澜堂下水与君政事一般清
　　徳大才优世所宗汉唐诸老莫如公高明正直行王事耿介清廉继父风六邑人居条教内万家春出笑谈中即看诏促归清禁手把梅花马首东
　　上高疎寮处州守
　　神仙来守神仙地铭石庭空画防森道接圣贤韩愈学诗关风教杜陵心二年鼔角传清调万古溪山得赏音即有诏书催入觐金莲夜草玉堂深
　　呈岳緫卿
　　黄尘漠漠路漫漫旧钓空思水国寒乡信不来云树逺斜阳无语下栏干
　　胡仲参
　　仲参字希道清源人仲弓之弟有竹庄小藁见遗书本兹葺自永乐大典中补诗五首
　　呉王试劒石
　　呉王铸劒成自谓古难比试之髙山巅石裂断横理那无昔时人相逢干将里故宫宫中白日长春风野田百草香有谁慷慨不平事被褐踏花推酒缸
　　次林庭植留别韵
　　麯生皆可醉何必问醇醨浩气长看劒愁肠半贮诗归舟无麦载去路有梅随瘴海风波恶此行君自知王用和屡言别而未归頥斋有诗戱之次韵奉寄
　　几度西郊饯马尘曾将尺素托文鳞荷杯酌尽开懐酒柳线萦囘有脚春瘴海自多流落客阳关少见别离人出门有碍何为者徒负江湖老大身
　　留别社友
　　漫浪归来六换秋又携书劒入皇州得些湖海元龙气作个山川司马游奔走客尘因念脚勾牵时事上眉头中朝满目皆知已还有篇诗遣寄不
　　和王和礼留别韵
　　归骑怱怱十日程客身犹自恋桐城未应江左追王建且去隆中卧孔明鸡黍几畨陪夜话莺花一路伴伶声秦溪溪上无风浪好与白鸥寻旧盟
　　姚镛
　　镛字希声号敬庵剡溪人嘉定十年进士吉州判官以平冦功擢守贑州后贬衡阳有雪篷集见遗书本兹葺自永乐大典中补诗六首北髙峯诗
　　闲处春光淡逢僧共采蒿曲盘山磴险直上塔峯髙风露侵衣冷江湖送眼豪近年无隠者空负数株桃
　　送僧孤峯
　　分得西林云满巢瓣香端为逺公烧阿兄不觧陶潜饮只倚山中水一瓢
　　赠孤峯
　　拄杖寻幽古寺中云容淡淡雨蒙蒙归来一笑春多事野杏山桃各自红
　　忆孤峯
　　浮杯方渡湘江上又逐孤云到岳前七十二峯烟雨夜与谁同话懒残禅
　　题孤峯房
　　云木隂森天气清杜鹃啼了又啼莺幽人午枕不成梦忆得故山春树生
　　泉松
　　未让葛洪丹井灵石根流水更清泠多年不见仙桃出化作老松生茯苓
　　戴复古
　　复古字式之天台人尝登陆放翁之门以诗鸣江湖间有石屏续稿见遗书本王士祯居易録云石屏以诗名而多直率然气骨终胜今葺自永乐大典中补诗六首
　　求先人墨迹呈表兄黄季文
　　我翁本诗仙游戱沧海上引手掣鲸鲵失脚堕尘网身穷道则腴年髙气弥壮平生无长物饮尽千斛酿传家古锦囊自作金玉想篇章乆零落人间余响捜求二十年痛泪湿黄壤君家图书府墨色照青嶂我翁有遗迹数纸古田様髣髴钟王体吟句更豪放把玩竹林间寒风起凄怆昂昂野鹤姿愧无中散状儿孤襁褓中家风随扫荡于兹见笔法可想翁无恙幽居寂寞乡风月共来往众丑成独妍羣瘖怪孤唱一生既蹉跎人琴遂俱防托君名不朽斯文岂夭相旧作忽新传识者动慨赏嗟余忝厥嗣朝夕愧俯仰敢坠显扬思幽光发草莽假此见诸公丐铭松栢圹君其启惠心慰彼九泉望
　　春后呈赵懒庵
　　乆望春风至还经闰月迟梅花丈人行柳色少年时爱酒常无伴吟诗近得师离骚变风雅当效楚臣为
　　癸已端午呈李伯髙
　　客里几逢端午节看成雪鬓与霜髯救人采得三年艾背世翻成六日蟾老境可怜归未得羇懐长是病相兼猛思一醉酬风月笑撚菖花揭酒帘
　　长沙呈赵东岩运使并简幕中杨唯叔通判诸丈
　　日暮逺途行未休白头又作长沙游湘江一防不容俗岳麓四时皆是秋香草汀州付骚客红莲幕府聚名流吟边万象冩不得上有风流赵倚楼
　　到南昌呈宋愿父黄子鲁诸丈
　　一秋无便寄平安新鴈声声报早寒昨夜检衣开故箧去年家信把来看
　　扁舟几度到南昌东望家山道路长醉里不知身是客故人多处亦吾乡
　　危稹
　　稹字逢吉临川人有巽斋稿见遗书本兹葺自永乐大典中补诗三首
　　日漾水影于窻变态千万因为之歌
　　日在天水在池溶溶漾出黄琉璃须臾影上白雪窻争竒角异无不为金鳞鳞玉丝丝鳯花织锦天孙机浮云疾流星汉动老树破碎光参差鱼跳晕车轮虾出展圆镜一物动其间皆足助其胜小儿弄影嗔未大两手抱石波心堕忽见千丈万丈金蛇飞铁骑无声雪山过中有神人髙丈许金冠嵳峩躯干武眼花不即辨谁何徐观炯炯栏干露须知变态无定时要此中间为砥柱其余妙处不可冩古来大明难绘畵君思舞劒悟书法况今读书天影下不妨着眼为端详此是天下真文章有能融化入吾用可使笔端万丈生光芒初不必垂文希价咸阳市亦不必矜夸作赋中书堂请求天黼黻上补舜衣裳大作文明治昭然烛万方
　　和靖逸韵
　　观书入圣肯成痴宴坐湖边阅四时桂窟风髙还子在梅村月冷少人知心安竞病便成句手约敲推更问谁霜后江山清到骨明朝髙处共寻诗
　　送孙行之出守衡阳
　　日日江头送客行况闻君去作専城心存臣子无中外士系朝廷有重轻谏疏满懐催上道中原万事想关情戎葵到底还倾日侧耳衡阳来雁声
　　徐集孙
　　集孙字义夫建安人有竹所吟稿见遗书本今葺自永乐大典中补诗二首
　　本心参政约游西山分韵得顶字
　　仆仆事行役度尽千峯顶恣覧亦云倦困卧殊未醒西爽俄见要前约欲重订结习若犹在寜复计两胫天际豁轻隂溪头横短艇揺手谢篮舆信歩蹋荒径适意自忘逺迷途谁为诇此翁平生意故自畧畦町何妨一笑囘呼童催煑茗两年已三至我如饫五鼎无乃大属厌徒欲逃酩酊老笔忽先倡髙标谁与并尚记去载游金碧光炯炯何处非吾乡一气相溟涬
　　余种竹方成扁其室曰竹所友人以诗至用其韵
　　屋老苔荒席乆虚近分一榻与云俱梅花未种招蜂怨竹所虽青欠鹤图无事看山如对客有时隠几亦忘吾过门除却能吟者不是髙僧即老儒
　　朱继芳
　　继芳字季实建安人绍定五年进士有静佳乙稾见遗书本今葺自永乐大典中补诗二十四首
　　失题
　　千年白蝙蝠来往扑人衣洞黒鬼相语天寒僧未归岩温生石乳烟起作林霏城里遥看处唯应一翠防
　　松泽西亭
　　髙人太多事寒夜本无鱼船子今何许泾流只似初白苹秋浩荡黄叶晚萧疎更有斯亭在乾坤一草庐
　　桐江舟夜
　　荡桨入虚碧星河俱动揺前村渔火近别浦鴈声遥对景知明月囘头得暗潮桐庐在何许江路夜迢迢
　　十暑
　　十暑江湖客尘缁白苎衫人防沙岛路风卷海门防帯雨厨烟重通潮井脉咸家书言不尽重拆又重缄
　　西湖别业
　　寥寥湖上趣大似水云僧故国经年梦寒窻独夜灯鞭声争辇道月色淡觚棱一觉平明睡都人却未能
　　春游
　　雨过青青草湖边信马蹄夕阳沙路逺春水板桥低柳暗渔人屋花香燕子泥摩挲酒家壁留着醉时题
　　秋风
　　秋风欺病客力气复何如髪短丝无数衣寛帯有余见人慵作礼闻鴈强裁书门外生秋草呼童不要除
　　再拜阆风帅干宝谟郎中
　　家世蜀青城抟扶几万程神游应八表骨链已三生举酒呼麟脯吹笙荅鳯鸣欲将余马绁蜷局不堪行
　　刺桐
　　刺桐依客舍晴緑上窻纱昨夜还飞叶来时未作花鸦寒惊月色人老惜年华今度逢揺落归心一倍加
　　清明
　　饧面留寒不肯浓一年春事看成空人歌人哭清明日花落花开昨夜风薄薄絮泥行燕子深深茭荡出鳬翁西陵桥上多车马有底狂驰百嵗中
　　新秋杂兴
　　晚烟起处是孤村漠漠郊原白道分菰叶池塘疎雨过豆花篱落夕阳曛逺山空阔围天在隣杵丁东帯鴈闻独自寻诗风满防不知身入白鸥羣
　　和政和顔令君韵
　　恰百年余得县名从前官长是谁清鱼鲑市小通蛮逺鸡犬村深见吏生过客莫嗔厨传冷家人方喜俸钱轻却愁明日朝天去不得黄防饱五更
　　寿尚书意一先生
　　天上麒麟地上行当年孔释送徐卿重来司马儿童喜初见欧阳老婢惊黄道日开经幄霁紫垣星近履絇明本朝寳防千千嵗惟读书人共太平
　　闲观
　　闲观造化余静极恱自性胡蝶忽飞来吾心已无竞
　　幽寻
　　幽寻兴不浅归路故迟迟猿断空山荅人行片月随
　　冷泉亭
　　白猿弄清泚秋入山骨冷老僧怯慿栏忽失架裟影
　　溪桥
　　云归洞府痴龙睡日澹山椒倦翼还桥上行人桥下水如今日夜不曾闲
　　见野祭者
　　粥初香未赐烟百金难买过湖船南崖山下何年骨犹向人间覔纸钱
　　疎山矮师叔道塲
　　白云深处水茫茫四百年余古道塲我来不见矮师叔手种树身今许长
　　行都春事诗
　　紫陌无泥雨后天緑隂多处正秋千土风未必知农事也聼村夫说种田
　　蝶
　　看见青虫作蝶时不知蝶是此身非牀头为有南华巻午枕酣来忽梦飞
　　张子中牡丹图
　　写来犹自挟春娇想见当年魏与姚花外小车看未了杜鹃声里洛阳桥
　　次韵胡仲方因杨伯子见寄
　　此去庐陵定几程向来笻杖未经行悬知征棹云边集大有吟情雪里生
　　楚渡食萍应甚美舜祠吹玉直能清二君即日青冥上唯我青山帯雨耕
　　陈必复
　　必复字无咎长乐人淳祐十年进士有山居吟稿见遗书本今葺自永乐大典中补诗二十九首
　　春日偕游响应山观瀑泉饮漱玉亭上分复磴拥危泉赋磴韵十四
　　溪山晴色妍桃李春意賸野服乌角巾郊游偶乗兴同行皆好賔乐此境物胜古寺临清潭鸣泉落危磴孤亭上云雨木末难认林深行渐迷谷虚语相应隂壑号悲风悬萝碍飞镫扫花坐寒石意与幽事称崖巅记曾游藓湿墨痕凝登髙浩懐古嵗月如堕甑百年几朝昏今昔一长凭道人苦将迎颇亦厌车乗他时营菟裘隙地傥可赠举杯酌山灵兹语为我证
　　题东坡畵像
　　东坡先生谪仙人骑鲸海宇几十春麾呵日月斥八极笑触丰缺天不嗔万里归来故无恙诸公非复先朝臣空令后世拜公像洛阳宫阙今成尘
　　村家
　　绕郭一溪斜溪村八九家招邀过邻里欵曲话桑麻老树低眠石寒流浅潄沙吾生尚萍梗媿尔独兴嗟
　　积潦简友人
　　暝鎻层隂重霾深失逺峦积流上篱落飞影度栏干石梳风痩垣衣防雨寒深懐褁饭去终媿往来难
　　苇迳
　　苇迳通支港舟行倚岸斜晓沙含宿雨老树着疎花嵗月春城暮人烟水驿赊仍年为客恨飘泊秪堪嗟
　　东呉逆旅
　　他乡又寒食牢落动归心世事少如意明时无赏音江湖千里客桑柘一春深昨夜还家梦西窻见緑隂
　　逺游
　　闗山劳眺望宇宙忆经行地隔南溟断天低北斗横髙谯闻逺柝孤枕歴寒更只影惟堪吊殊乡鲜弟兄
　　雨晴小歩
　　蚕月家家静村流处处深草分两岸色竹覆半池隂少饮亦防醉独行还自吟儿童怪相问争识野夫心
　　晨征
　　乱山迎马首树色辨防茫犬吠一村月鸦啼满屋霜近郊人语早逺市漏声长隔防谁家圃疎梅出短墙
　　出郭
　　泥深留屐齿出郭少人行逺磬含余韵疎帘透薄明浮云时态异流水世情轻只读南华了年来悟养生
　　郊行
　　夏半余寒在新秧緑未齐僧归知有寺水尽觉无谿疎径风行箨空庭鸟篆泥东郊有幽致小暇一扶藜
　　漏长
　　漏长知夜久梦薄觉衣轻曙月侵霜白寒星度水明遥空一鴈过邻屋数鸡鸣著论吾寜敢徐徐待老成
　　意行
　　出少过从前游仙梦中寒峰千岭碧霜叶半林红霁表浮余景明边落去鸿意行随所止端未哭涂穷
　　偶出
　　野店荒鸡曙篱荆帯暝开漏声随雨尽山色傍船来事业归书巻生涯付酒杯溪翁往还惯不怕白鸥猜
　　书西斋几
　　半枕午窻梦一声啼鸟清雨深花有恨春老柳无情退觉身名重闲知世事轻杜门非谢客懒甚阙将迎
　　迟客小轩
　　约客乆不至春明坐小轩墙隂侵霁色檐晕上波痕晴色麦花老暖风鸎语繁午庭人寂寂桃李亦无言
　　赋叅政叔祖水亭
　　一段渔歌起夕阳溪山佳处欠平章受风杨柳丝丝弱临水轩窻面面凉约客有时同把酒横琴无事自烧香沙头鸥鸟忘机久却被官船去较忙
　　夜宿山庵
　　扣宿精庐旋啓扉佛香未冷坐多时分僧一半云归榻借竹几些风入诗隔梦聼钟疑寺逺避寒移枕觉宵迟起看犹有残窻月春雪满山啼子规
　　书斋戱题
　　数檐隙地葺幽斋小作轩窻傍竹开行蚁上縁风折笋饥鸦争啄雨残梅闭门惟有读书乐爱客苦无佳士来最忆西湖柳隂底扁舟欲去尚徘徊
　　江湖
　　江湖路逺总风波欲向山中制芰荷黄叶落来秋色晚乱鸦归处夕阳多惯经世态知时异拙为身谋惜嵗过有屋一区田二顷分无清梦到鸣珂
　　过隠者居
　　痩笻独与鹤相随行尽荒郊入翠防溪鸟喜晴将子浴山蜂傍暖采花归空村嵗月徴书晚深径蒿莱客屦稀久欲依居图别业自愁无计泣牛衣
　　奉酬陈介庵明府桐江见寄
　　寒侵征袖客先知晓角吹霜下客衣归兴只縁松菊晚宦情肯为稻粱肥山村日落人收市海浦风生浪打围怊怅诗成无便寄夜深暗遣梦魂归
　　戱折竹叶为舟示奚奴
　　乃翁儿戱可怜生折叶浮舟趂岸行有便信风翻覆易无心逐水去留轻触崖颇似乗时意藏壑深关遯世情幸喜此身元不系底须壁上覔寰瀛
　　元日酌悠然赋坐客悠字韵
　　东风第一畨【去殾】春游白袷清樽半日休花气未醒蜂蝶懒宿寒犹殢雨云愁人烟帯郭居全少林沼当轩趣逈幽吟过小桥归梦晚乱钟何处思悠悠
　　重过东野故居
　　郭外有村名孟堡旧传君此卜幽栖草荒东野千年宅水绕南山一曲溪人物不生诗渺渺秋风无语恨凄凄可怜如许衣冠士不为留祠向竹西
　　归来
　　小笠轻蓑卧短篷晓歌楚曲和渔翁片防自识归来路借得清江一钓风
　　幽兴
　　自折疎花插小瓶醉眠明月读骚经白云也识幽人意分与秋山一半青
　　山中冬至
　　读易烧香自闭门懒于世故苦纷纷晓来静处叅生意春到梅花有几分
　　夜轩纳凉
　　银床破睡雾笼纱翠簟湘纹卷浪斜小院夜深凉似水一池明月浸荷花
　　释斯植
　　斯植号芳庭住锡南岳寺有采芝小集见遗书本兹葺自永乐大典中补诗二首
　　和子履雍家园诗
　　长桥南走羣山间中有雍子之名园苍云蔽天竹色浄暖香扑地花气繁飞泉来从逺岭背林下曲折寒波飜珍禽不可见毛质数声清絶如哀弹我来据石弄琴瑟惟恐日暮登归轩尘纷剥落耳目异只疑梦入仙家村知君襟尚我同好作诗闳放莫可攀髙篇絶景两不及乆之想像空冥烦
　　送李容甫归北都
　　先生读书不下堂堂上有客语浪浪弟子出观如堵墙怪君眉彩生光芒北都晁夫子一别久相望君来道信问使我开肺肠三日不改服犹觉芝兰香平生寡投分一笑且云乐慇懃发黄巻钝吻悭应酢大杵撞哑钟已厌音响恶更慙河伯观未易穷海若索寞嵗华晚飕飕黄叶秋归心剧流水忽忽不可留固知此鳣鲸肯托寻常沟直须见老聃可化南荣俦海州嵗有冲天鹄卵如萍实光琢玉蜀鸡眇然何敢伏羽成不须求日浴一举将惊万人目







　　江湖后集巻二十三
　　钦定四库全书
　　江湖后集巻二十四　　　　宋　陈起　撰陈起
　　起字宗之钱塘人开书肆于睦亲坊亦号陈道人宝庆初以江湖诗祸爲史弥逺所黥有芸居乙藁见遗书本今葺自永乐大典中补诗五十一首
　　题建溪刘希和吟趣园
　　佳气满呉洲琅琅谪仙句当其傲云月风流良可慕寂寥数百载何人踵逸歩建溪有刘侯于吟契其趣是知建与呉妙处同一悟水石巧萦纡烟云互呑吐花光时变山色无旦暮物物可供吟先为梅花赋
　　赵紫芝运干
　　陋室与高门东西互接畛相聚虽不稠相别殊难忍风防去程遥到时秋未尽少试禆画材计台作标凖恨无防羽翔汨汨成蠧隠便结南浦梦独立江风
　　芸隠提管诗来依韵奉荅
　　君诗如梅花将尽春意函一枝漏泄处踏雪寒曾谙肯践桃李塲溪山还自甘破玉暗香度似亲夷甫谈我诗如折桐经霜为一空尚可亲时髦托根日华宫莫谓背于时防在春风中小雨洒清明又是一畨红
　　芸隠再和复用以酬
　　大藏五千巻斋沐啓宝函强名禅教律心了一一谙向来曾乞食此味醍醐甘拈花饮先笑意会不待谈芸隠抱竒伟未可论苦空吾皇乐询道日御赋政宫防看召严徐敷奏陛殿中鸣靴踏龙尾岂久莲依红
　　送别曾防广赴漕试归
　　疋马来东呉防勲在一战文场老燕代余子自北面西风敲镫归山应过处恋英气凛横槊河海能几见自识韩将军论交今惓惓
　　洪扇赠别芮通父
　　春氷幕千丝我箑美无度习习南浦秋受藏忆袭防之子思呉鳞触热遥问津举箑寄薄劣却暑兼障尘荆榛道﨑岖轻车宜徐徐戴星秣骊驹未午投林庐酌月重来期名言毋重违自嗟君是客忍赋别离诗
　　送贺某赴兴化任
　　贺公梦三刀恩荣被诏函家山繄比隣风俗应夙谙承流复宣化使民思棠甘向来恺悌心今足副时谈壶山邈千里旌旗拂揺空是邦足文物教宜先泮宫嗟余病十载置身药裹中追送不能逺望望昼锦红
　　呈朱丛瑞
　　囊中五色丝拟将舜裳补玉阶远于天莫睹干戚舞治朝足文物一室自规矩少贱人或欺黔娄况贫窭毋作饭牛歌春滋夜来雨
　　寄题当湖隠渌亭
　　曲迳一亭幽三十六水聚檐影接波光蝉声入秋思开薸静看云爱月懒种树濠上意如何疎钟烟外寺
　　对菊有懐东园
　　青女凌波楚江冷庭前一叶鸣金井砧杵谁家试夹衣西风搅碎芦花影呼童折取篱下金旋汲山泉注古缾细哦七字延秋色寒香似欠东园清江上子牟懐魏阙离情一动肠千结急呼斗酒破霜螯楚月不碍西湖月
　　荅熟庵
　　昨宵约月临西池氷蟾不至鹑火飞归来一室白于昼乃是新诗光陆离当年应剖琼蚌腹不然何以明于烛细窥字字欲走盘三复庵名悟圆熟一片情田万古耕有年能得几书经小疵终是未全稔孰若先生耨获精南窻寄傲遂初欲移石畦兰更纫菊茶烟细杂玉炉沉研影净涵金井渌林下今才见一人却疑图任思旧臣自昔东山岂终隠似闻鸾诏下苍旻
　　送郭圣与就监试归兼简其弟
　　楚尾呉头月光冷山鸟不鸣桂浮影破霜采得蟾边香兰菊无言秋耿耿万年枝外浅红墙胥山小阁憇晚凉湖波江浪座中接寒篝凝梦歌云觞明朝忙踏槐花市万丈光芒生璧水金茧纸市相高兀兀钩提笑韩子小雁汀沙振寒羽亦复搴衣告归去近别难甚况逺离一日仙舟隔轻雾
　　信歩
　　信歩过髙岗随僧到上方泉浸松迳润风出稻畦芗地险人谁问山深屋亦藏惜无碑可考创立自南唐
　　三游钱园并题四时画图
　　只因闲未得又慕得闲名一幅无尽态四时有余情唫清招鹤伴机熟付鸥盟坐久不知晚前汀烟水横
　　游禹庙
　　何期来此地重谒告成祠菲饮泉堪酌桐棺事莫知蟾分丹桂影龙矫老松枝拂石寻遗字苔荒大业碑
　　雪中送黄希声西归
　　可是归心急行装冐雪天向来期重任未可羡先鞭人事亏盈月烟波逺近舩明时困英特此别又三年
　　兰亭归途
　　山水佳如此都忘客路难鸥明寒渚浄鴈入野田寛事久人多厌心清梦却安独怜鸾翼逺谁念箧衣单
　　还刘雪坡词藁
　　谁与分天巧裁成云锦裳春花笼淡月秋水照斜阳得句皆竒伟知音尽老苍尚期京国路相与较宫商
　　嘉平旦雪
　　天欲做竒事清寒发化机一云无不覆万物尽同辉水合渔烟暝山空猎火防夜窻歌七月三叹及无衣天一孕真精裁成六出霙大声闻竹折空色助梅清节壮氊甘囓兵竒鹜自惊男儿须事业谩说剡舟明
　　荅赵章泉
　　新诗将逺意千里附文鳞清响蝉嘘露髙闲鹤卧云但知耕野水不暇问朝绅賸欲陪顔笑凄凉呉楚分
　　借居值雪
　　已叹长安索米难可禁风雪满长安无家又是于人借有命从来只自寛春入园林根觉暖色连天地眼生寒西湖寂寞梅无伴合向孤山忍冻看
　　夜聼诵太极西铭
　　六经宇宙包无际消得斯文一贯穿万水混茫潮约海三辰焕烂斗分天鸢鱼察理河洛后金玉追章秦汉前遥夜并聼仍闇味奎明谁敢第三篇
　　挽宣教郎新差通判庆元府王琮
　　前月相遇了无恙小窻画巻手亲开不知翁作仙游去忽见儿封圹记来寂寂芸居香不断凄凄松坞韵堪哀客中为洒秋风泪尚想吟魂绕夜台
　　谒阳明洞天
　　覊游何事复来东岂是三生太史公舞鹤台空丹蜕井见龙坛古瑞名宫石帆酒瓮遗秦迹玉简金书閟禹功万壑松风秋愈壮直将幽意问穹隆
　　雪后
　　青山当户牖雪后非吾有为问谢家池緑波还在否
　　雪中三絶
　　一天和气到柴门槛内兰芽也玉温静炷衙香谁与伴慈悲大士共黄昏
　　探梅又复负前盟曽念霜风病不禁清晓担头和雪买数枝亲插供观音
　　可怜切切度众生千百年来魄尚灵自防归依今老矣濯云晓汲荐清泠
　　晓寒即事
　　芳意迢迢客梦闲乱红飞尽晓泥干薄罗尚怯余寒在一阵东风剪牡丹
　　赵济民生日【原注雪中见招老病畏寒荆妇独往小诗奉寄】
　　今嵗呈祥殊胜昔六花端为寿筵开小诗聊寓千秋意不得相陪法喜来
　　第三桥诗
　　梅花雪岸去舟单茅屋水田白鹭寒好景几囘吟不得重来无语立防干
　　留题天乐寓张氏湖亭
　　沉水香销一局棊客来浅酌旋分题畵栏占得春多少帘卷东风日未西
　　次黄伯厚惠纸衾韵
　　冷浸溪藤松下月宻缄逺寄袁安雪忍蹴茸茸一径氊依约江行晓时节
　　明逺阁
　　风卷疎烟逺岫分天开一镜皎无云衰荷揺落汀洲晚犹舞余香坠茜裙
　　雪中简赵徳行
　　滕六庭前三致意应翻奚锦报琼瑶剡梅莫讶山隂棹寒色欺人是灞桥
　　脩父知县万里寄诗久未能荅午枕梦见之觉而有荅
　　梦觉疎蝉韵更凄防干曲曲柳隂移呉蚕蜀茧缲千尺一种愁机两处丝
　　夜诵
　　父子跏趺絶似僧青灯一琖夜三更读残戴记儿将倦山栗旋煨仍擘橙
　　月下闻桂花
　　一庭人静月当空桂不多花细细风香露滴衣凉似水恍然移下广寒宫
　　胡季懐有诗约羣从为秋泉之集輙以山果助筵戱作二叠
　　近诗通谱江西社新醸搀先天下秋已许眼中窥一豹可容杯里散千忧
　　君家香醪蜜不如试投桃李望瑶琚敢夸所无易所有潘郎一出果盈车
　　咏琴上曹先生
　　清如雅操直如弦此意于今久不传月冷风髙清禁地只将古调奏钧天
　　与适安夜饮忆葵窻
　　人在江干月上巵不妨想像一篇诗月来即是葵窻至对景成三忆曩时
　　与苇航适安饮
　　献酬无算是杯行午酌从容至四更陶母侈于真率约退思无倦若为情
　　觥筹交错舞傞傞延得嫦娥泛醁波客谓平生无此乐二章聊继饮中歌
　　早起
　　今早神清觉歩轻杖藜聊复到前庭市声亦有关情处买得秋花插小瓶
　　井亭桥
　　桐花夹岸栁遮山水面谁家燕子还摩利阁边唐相井濯衣人散暮潺潺
　　分得春禽効香奁体
　　数声应寄春消息才转花梢浓緑隔早知襟韵倦逢迎莫遣临风情脉脉
　　唤渡
　　一帆又是过西陵天正寒时雨欲氷心地自平潮自险囘瞻绛阙认觚棱













　　江湖后集巻二十四
