　　钦定四库全书　　　　　集部八
　　唐百家诗选　　　　　　总集类
　　提要
　　臣等谨案唐百家诗选二十巻旧本题宋王安石编其去取絶不可解自宋以来疑之者不一曲为解者亦不一然大抵指为安石惟晁公武读书志云唐百家诗选二十巻皇朝宋敏求次道编次道为三司判官尝取其家所藏唐人一百八家诗选择其佳者凡一千二百四十六首为一编王介甫观之因再有所去取且题云欲观唐诗者观此足矣世遂以为介甫所纂其説与诸家特异按读书志作于南宋之初去安石未逺又晁氏自元祐以来旧家文献绪论相承其言当必有自邵博闻见后录引晁説之之言谓王荆公与宋次道同为羣牧司判官次道家多唐人诗集荆公尽即其本择善者籖帖其上令吏抄之吏厌书字多辄移所取长诗籖置所不取小诗上荆公性忽畧不复更视今世所谓唐百家诗选曰荆公定者乃羣牧司吏人定也其説与公武又异然説之果有是説不应公武反不知考周煇清波杂志亦有是説与博所记相合煇之曽祖与安石为中表故煇持论多左袒安石当由安石之党以此书不惬于公论造为是説以解之托其言于説之博不考而载之耳此本为宋乾道中倪仲传所刋前有仲传序其书世乆不传
　　国朝康熙中商邱宋荦始购残本八巻刻之既又得其全本续刻以行而二十巻之数复完当时有疑其伪者阎若璩厯引高棅唐诗品彚所称以明皇早度蒲闗诗为开巻第一陈振孙书录解题所称非惟不及李杜韩三家即王维韦应物元白刘栁孟郊张籍皆不及以证其真又残本佚去安石原序若璩以临川集所载补之其文具载若璩潜邱劄记中惟今本所録共一千二百六十二首较晁氏所记多十六首若璩未及置论或传写读书志者误以六十二为四十六欤至王昌龄出塞诗诸本皆作若使龙城飞将在此本作卢城飞将若璩引唐平州治卢龙县以证之然诗人误用往往而然不必曲为之讳唐三百年更无一人称卢龙为卢城者何独昌龄杜撰地名此其过尊宋本之失有不可为典要者矣乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀


　　唐百家诗选原序
　　音有妙而难赏曲有髙而寡和古今通然无惑乎唐百家诗选之沦没于世也予自弱冠肄业于香溪先生门尝得是诗于先生家藏之秘窃爱其防唐诗之尤清古典丽正而不冶凡以诗鸣于唐有惊人语者悉罗于选中于是心惟口诵防欲裂去夏课而学焉先生知之一日索而钥诸笥越至于今不复过目者有年矣顷有亲戚游宦南昌因得之于临川以归首以出示发巻数过不啻如获遗珠之喜惜其道逺难致且字画漫灭近世士大夫嗜此诗者往往不能无恨故镂板以新其传庶几丞相荆国公铨择之意有所授于后人也雅徳君子傥于三冬余暇玩索唐世作者用心则发而为篇章殆见游刃余地运斤成风矣乾道已丑四月望日倪仲传序


　　唐百家诗选原序
　　余与宋次道同为三司判官时次道出其家藏唐诗百余编诿余择其精者次道因名曰百家诗选废日力于此良可悔也虽然欲知唐诗者观此足矣












　　钦定四库全书
　　唐百家诗选巻一
　　宋　王安石　编
　　明皇二首
　　早渡蒲关
　　钟鼓严更曙山河野望通鸣銮下蒲坂飞斾入秦中地险关逾壮天平镇尚雄春来津树合月落戍楼空马色分朝景鸡声逐晓风所希常道泰非复俟繻同
　　经鲁祭孔子而叹之
　　夫子何为者栖栖一代中地犹邹氏邑宅即鲁王宫叹鳯嗟身否伤麟怨道穷今看两楹奠当与梦时同
　　徳宗一首
　　送徐州张建封还镇
　　牧守寄所重才贤生为时宣风自淮甸授钺膺藩维入觐展遐恋临轩慰来思忠诚在方寸感激陈情词报国尔所向恤人予是资欢宴不尽懐车马当还期谷雨将应候行春犹未迟勿以千里遥而云无已知
　　薛稷一首
　　秋日还京陜西十里作
　　驱车越陜郊北顾临大河隔河见乡邑秋风水増波西登咸阳途日暮忧思多傅岩既纡郁首山亦嵯峨操筑无昔老采薇有遗歌客游节囘换人生知几何
　　刘希夷九首【希夷字庭芝武后时人】
　　故园置酒
　　酒熟人须饮春还鬓已秋愿逢千日醉得缓百年忧旧里多青草新知尽白头风前灯易灭川上月难留卒卒周姬旦栖栖鲁孔丘平生能几日不及且遨游
　　晩憇南阳旅馆
　　旅馆何年废征夫此日过途穷人自哭春至鸟还歌行路新知少荒田古路多池篁覆丹谷坟树绕清波日照蓬隂转风微野气和伤心不可去囘首怨如何
　　采桑
　　杨栁送行人青青西入秦谁家采桑女楼上不胜春盈盈灞水曲步步春芳緑红脸曜明珠绛唇含白玉囘首渭桥东遥怜树色同钗梳映落日缃绮弄春风携笼长叹息逶迤恋春色看花若有情倚树疑无力薄暮思悠悠使君南陌头相逢不相识归去梦青楼
　　代闺人春日
　　珠帘的晓光玉顔艳春彩林间鸟鸣唤户外花相待花鸟惜芳菲鸟鸣花乱飞人今伴花鸟日暮不能归池月怜歌扇山云爱舞衣佳期杨栁陌携手莫相违
　　秋日题汝阳潭壁
　　独坐秋隂至悲来从所适行见汝阳潭飞萝防水石悬瓢木叶上风吹何歴歴幽人不耐烦振衣步闲寂囘流清见底金沙覆银砾错落非一丈空胧几千尺鱼鳞可怜紫鸭毛自然碧吟咏秋水篇渺焉忘损益秋水随形影清浊混心迹嵗暮归去来东山余宿昔
　　代悲白头翁
　　洛阳城东桃李花飞来飞去落谁家洛阳女儿惜顔色行逢落花长叹息今年花落顔色改明年花开复谁在已见松柏摧为薪更闻桑田变成海古人无复洛城东今人还对落花风年年嵗嵗花相似嵗嵗年年人不同寄言全盛红顔子须怜半死白头翁此翁白头真可怜伊昔红顔美少年公子王孙芳树下清歌妙舞落花前光禄池台开锦绣将军楼阁画神仙一朝卧病无人识三春行乐在谁边宛转蛾眉能几时须臾鹤发乱如丝但看旧来歌舞地唯有黄昏鸟雀悲
　　巫山懐古
　　巫山幽隂地神女艳阳年襄王伺容色落日望悠然归来髙堂夜金缸青烟颓想卧瑶席梦魂何翩翩揺落殊未已荣华倐徂迁愁思潇湘浦悲凉云梦田猿啼秋风夜雁飞明月天巴歌不可听听此益潺湲
　　春女行
　　春女顔如玉怨歌阳春曲巫山春树红沅湘春草緑自怜妖艳姿糚成独见时愁心伴杨栁春尽乱如丝目极千余里悠悠春江水颓想玉关人愁卧金闺里尚言春花落不知秋风起娇爱犹未终悲凉从此始忆昔楚王宫玉楼籹粉红纤腰弄明月长袖舞春风容华委西山光隂不可还桑林没东海富贵今何在寄言桃李容胡为闺閤重但看楚王墓唯见数株松
　　孤松篇
　　蚕月桑叶青莺时栁花白澹艳烟雨滋敷芬阳春陌如何秋风起零落从此始独有南涧松不叹东流水隂天地冥皓雪朝夜零岂不罹寒暑为君留青青青青好顔色落落任孤直羣树遥相望众草不敢逼灵卜真隠仙鸟宜栖息耻受秦帝封愿言唐侯食寒山夜月明山冷气清清凄兮归风集吹之作琴声松子卧仙岑寂听凝野心清泠有真曲樵采无知音美人何时来幽迳委緑苔吁嗟深涧底弃捐广厦材
　　王适一首
　　咏江滨梅
　　忽见寒梅树开花汉水滨不知春色早疑是弄珠人
　　韦述一首
　　晩渡伊水
　　悠悠涉伊水伊水清见石是时春向深两岸草如积迢递望洲屿逶迤亘津陌新树落疎红遥原上深碧囘瞻洛阳苑遽有长山隔烟雾犹辨家风尘已为客登陟多异趋徃来见行役云起早已昏鸟飞日将夕光隂逝不借超然慕畴昔逺游亦何为归来存竹帛
　　卢象十首【开元天寳时人】
　　杂诗二首
　　家居五原上征战是平生独负山西勇谁当塞上名死生辽海战雨雪蓟门行诸将封侯尽论功独不成君家御沟上垂栁夹朱门列鼎防中贵鸣珂朝至尊死生在片议穷达由一言须识苦寒士莫矜狐白温八月十五日象自江东止田园移庄庆防未几归汶上小弟幼妹尤悲其别兼赋是诗
　　谢病始告归依然入桑梓家人皆伫立相候衡门里畴类皆长年成人旧童子上堂家庆毕愿与亲姻迩论旧或余悲思存且相喜田园转芜没但有寒泉水衰栁日萧条秋光清邑里入门乍如客休骑非便止中饮顾王程离忧从此始两妹日成长双鬟将及人已能持寳瑟自解掩罗巾念昔别时小未知疎与亲今来识离恨掩泪方殷勤小弟更孩幼归来不相识同居虽渐惯见人犹黙黙宛作越人言殊乡甘水食别此最为难泪尽有余忆
　　寄江上段十六
　　与君相识即相亲闻道君家住孟津为见行舟试借问客中时有洛阳人
　　赠刘蓝田
　　篱中犬迎吠出屋候柴扉嵗晏输井税山村人暮归晩田始家食余布成我衣对此能无事劳君问是非
　　白发
　　我年一何长鬓发日已白俛仰天地间能为几时客惆怅故山云徘徊空日夕何事与时人东城复南陌乡赋后自巩还田家因谢邻友见过之作
　　鸡鸣出东邑马倦登南峦落日见桑柘翳然丘中寒邻家多旧识投暝来相看且问春税苦兼陈行路难园塲近隂壑草木皆凋残峰暗雪犹积涧深冰已团浮名知何用嵗晏不成欢置酒共君饮当歌聊自寛
　　竹里馆
　　江南冰不闭山泽气潜通腊月闻山鸟寒崖见蛰熊栁林青半合荻笋乱无丛囘首金陵岸依依向北风
　　和徐侍郎丛篠咏
　　中禁夕沈沈幽篁别作林色连鸡树近影落鳯池深为重凌霜节能虚应物心年年承雨露长对紫庭隂
　　宴别赵都防
　　结客候旌麾元戎复在斯门开都防府兵动羽林儿黠虏多翻覆谋臣有别离智同天所授恩共日相随汉使开宾幕胡笳送酒巵风霜迎马首雨雪事鱼丽上防应无战深情属载驰不应行万里明主寄安危
　　孟浩然三十三首【字浩然襄阳人开元天宝间以诗闻于时不仕卒年五十二】湘中旅泊寄阎九司户防
　　桂水通百越扁舟期晓发荆云蔽三巴夕望不见家襄王梦行雨才子谪长沙长沙饶瘴疠胡为苦留滞乆别思欵顔承欢懐接袂接袂杳无由徒増旅泊愁清猿不可听沿月下湘流
　　嵗暮归南山
　　北阙休上书南山归敝庐不才明主弃多病故人疎白发催年老青阳逼嵗除永懐愁不寐松月夜窻虚陪张丞相自松滋江入舟东泊渚宫作
　　放溜下松滋登舟命檝师讵忘经济日不惮沍寒时洗帻岂独古濯缨良在兹政成人自理机息鸟无疑云气霾孤屿江天辨四维晩来风稍急冬至日行迟猎响惊云梦渔歌激楚词渚宫何处是川暝欲安之
　　嵗暮海上作
　　仲尼既已殁予亦浮于海昬见斗柄囘始知嵗星改虚舟任所适垂钓非有待借问乗槎人沧洲复谁在
　　自洛之越
　　皇皇三十载书劒两无成山水寻吴越风尘厌洛京扁舟泛湖海长揖谢公卿且乐杯中酒谁论世上名
　　王山人迥见寻
　　归闲日无事云卧昼不起有客欵柴扉自云巢居子问君何所之采药来城市家在鹿门山常游涧湖水手持白羽扇脚蹋青芒履闻道鹤书征临流还洗耳
　　游精思观回王山人在后
　　出谷未停午至家已夕曛囘瞻下山路但见牛羊羣樵子暗相失草虫寒不闻衡门犹未掩伫立待夫君
　　夜泊宣城界
　　西塞沿江岛南陵问驿楼湖平津济濶风止客防收去去懐前浦茫茫泛夕流石逢罗刹碍山泊敬亭幽火炽梅根冶烟迷杨叶洲离家复水宿相伴赖沙鸥
　　永嘉上浦馆逢张八子容
　　逆旅相逢处江村日暮时众山遥对酒孤屿共题诗廨宇邻鲛室人烟接岛夷乡关万余里失路一相悲
　　宿业师山房期丁鳯进士不至
　　夕阳度西岭羣壑倐已瞑松月生夜凉风泉满清听樵人归欲尽烟鸟栖初定之子期宿来携琴候萝径
　　夕次蔡阳馆
　　日暮马行疾荒城人住稀听歌知近楚投馆忽如归鲁堰田畴广章陵气色微明朝拜家庆须着老莱衣
　　过故人庄
　　故人具鸡黍邀我至田家緑树村边合青山郭外斜开筵面场圃把酒话桑麻待到重阳日还来就菊花
　　登鹿门山懐古
　　清晓因兴来乘流越江岘沙禽近初识浦树遥莫辨渐到鹿门山山明翠微浅嵓潭多屈曲舟檝屡囘转昔闻厐徳公采药遂不返金涧养芝术石床卧苔藓纷吾感耆旧结揽事攀践隠迹今尚存髙风邈已逺白云何时去丹桂空偃蹇探讨竟未穷囘舻夕阳晩
　　裴司功贠司士见寻
　　府僚能枉驾家醖复新开落日池上酌清风松下来厨人具鸡黍稚子摘杨梅谁道山公醉犹能骑马囘
　　送杜晃进士之东吴
　　荆吴相接水为乡君去春江正淼茫日暮征防泊何处天涯一望断人肠
　　登江中孤屿贻王山人迥
　　悠悠清江水水落沙屿出囘潭石下深緑篠岸傍密鲛人潜不见渔父歌自逸忆与君别时泛舟如昨日夕阳开返照中坐兴非一南望鹿门山归来恨相失
　　晩泊浔阳望庐峰作
　　挂席几千里名山都未逢泊舟浔阳郭始见香炉峰尝读逺公传永懐尘外踪东林精舍在日暮但闻钟
　　同张明府清镜叹
　　妾有盘龙镜清光常昼发自从生尘埃有若雾中月愁来试取照坐叹生白发寄语边塞人如何乆离别
　　宿终南翠微寺空上人房
　　翠微终南里雨后宜返照闭关乆沉防杖防一游眺遂造幽人室始知静者妙儒道虽异门云林颇同调两心喜相得毕景共谈笑暝还髙窻眠时见逺山烧缅懐赤城标更忆临海峤风泉有清音何必苏门啸
　　送友人之京
　　君登青云去予望青山归云山从此别泪湿薜萝衣
　　京还留别新丰诸官
　　吾道懵所适驱车还向东主人开旧馆留客醉新丰树绕温泉緑尘昏晩日红拂衣从此去髙步蹑华嵩
　　江上别流人
　　以我越乡客逢君谪居者分飞黄鹤楼流落苍梧野驿骑寻云去孤防沿溜下不知从此分还何时把
　　上巳日洛中寄王山人迥
　　卜洛成周地浮杯上已筵鬬鸡寒食下走马射堂前垂栁金堤合平沙翠幕连不知王逸少何处防羣贤
　　秋登万山寄张五儃
　　北山白云里隠者自怡悦相望试登髙心随鸟飞灭愁因薄暮起兴是清秋发时见归村人沙平渡头歇天边树若荠江畔洲如月何当载酒来共醉重阳节
　　夜归鹿门寺歌
　　山寺鸣钟昼已昏渔梁渡头争渡喧人随沙路向江村予亦乗舟归鹿门鹿门月照开烟树忽到厐公栖隠处嵓扉松径长寂寥唯有幽人夜来去
　　与诸子登岘山作
　　人事有代谢徃来成古今江山留胜迹我辈复登临水落渔梁浅天寒梦泽深羊公碑尚在读罢泪沾襟
　　赴京途中遇雪
　　迢递秦京道苍茫嵗暮天穷隂连晦朔积雪满山川落雁迷沙渚饥乌噪野田客愁空伫立不见有人烟
　　宿建徳江
　　移舟泊沧渚日暮客愁新野旷天低树江清月近人
　　万山潭作
　　垂钓坐磐石水清心自闲鱼游潭树下猿挂岛藤间神女昔解佩传闻于此山求之不可得沿月櫂歌还
　　春中喜王九相寻
　　二月湖水清家家春鸟鸣林花扫更落径草蹋还生酒伴来相命开尊共解酲当杯已入手歌妓莫停声
　　途中遇晴
　　已失巴陵雨犹逢蜀坂泥天开斜景遍山出晩云低余湿仍霑草残流尚入溪今宵有明月乡思逺凄凄
　　送从弟邕落第东游防稽
　　疾风吹征帆倐尔向空没千里去俄顷三江坐超忽向来共欢娱日夕成楚越落羽更分飞谁能不惊骨
　　和张丞相春朝对雪
　　迎气当春立承恩喜雪来润从河汉下花逼艳阳开不覩丰年瑞安知爕理才撒盐如可拟愿糁和羮梅












　　唐百家诗选巻一
　　钦定四库全书
　　唐百家诗选巻二
　　宋　王安石　编
　　髙适上六十首
　　淇上酬薛三据兼寄郭主簿
　　自从别京华我心乃萧索十年守章句万事空寥落北上登蓟门茫茫见沙漠倚劒对风尘慨然思卫霍拂衣去燕赵驱马怅不乐天长沧州路日暮邯郸郭酒肆或淹留鱼潭屡栖泊独行备艰险所见穷善恶永愿拯蒭荛孰辞干鼎镬皇情念淳古时俗何浮薄理道资任贤安人在求瘼故交负灵竒逸气包謇谔隠轸经济具纵横建安作才望忽先鸣风期无宿诺飘飖劳州县迢递限言谑东驰渺贝丘西顾弥虢略淇水徒自流浮云不堪托吾谋适可用天路岂寥廓不然买山田一身与耕凿且欲同鹪鹩焉能志鸿鹄
　　途中酬李少府赠别之作
　　西上逢节换东征私自怜故人今卧疾欲别还留连举酒临南轩夕阳满中筵寜知江上兴乃在河梁偏行李多光辉札翰忽相鲜谁谓嵗月晩交情尚贞坚终嗟州县劳官谤复迍邅虽负忠信美其如方寸悬连帅扇清风千里犹眼前曽是趋藻镜不应翻弃捐日来知自强风气殊未痊可以加药物胡为輙忧煎驱马出大梁原野一悠然栁色感行客云隂愁逺天皇明烛幽遐徳泽普昭宣鹓鸿列霄汉鷰雀何翩翩余亦惬所从渔樵十二年种漆园里凿井卢门边去去勿重陈生涯难勉旃或期遇春事与尔复周旋投报空囘首狂歌谢比肩
　　东平路中遇水
　　天灾自古有昬垫弥今秋霖霔溢川源澒洞涵田畴指途适汶阳挂席经芦洲永望齐鲁郊白云何悠悠旁沿钜野泽大水纵横流虫蛇拥独树麋鹿奔行舟稼穑随波澜西成不可求室居相枕籍蛙黾声啾啾仍怜穴蚁漂益羡云禽游农人无倚着野老生殷忧圣主多深仁庙堂运良筹仓廪终尔给田租应罢收我心何郁陶征旅亦悲愁纵横济时防谁肯论吾谋
　　留别洛下诸公兼赠郑三韦九
　　忆昨相逢论乆要顾君哂我轻常调羇旅虽同白社游诗书比作青云料蹇步蹉跎竟不成年过四十尚躬耕长歌达者杯中物冷笑前人身后名幸逢明盛多招隠髙山大泽征求尽此时也得辞渔樵青袍裹身荷圣朝牛犁钓竿不复见县人邑吏来相邀逺路鸣蝉秋兴发华堂美酒离忧消不知何时更携手应念兹辰去折腰
　　封丘作
　　我本渔樵孟诸野一生自是悠悠者乍可狂歌草泽中寜堪作吏风尘下秪言小邑无所为公门百事皆有期拜迎官长心欲破鞭挞黎庶令人悲悲来向家问妻子举家尽笑今如此生事应须南亩田世情付与东流水梦想旧山安在哉为衘君命日迟回乃知梅福徒为尔转忆陶潜归去来
　　赠别韦叅军
　　二十辞书劒西游长安城举头望君门屈指取公卿国风冲融迈三五朝廷欢乐弥寰宇白璧皆言赐近臣布衣不得干明主归来洛阳无负郭东过梁宋非吾土兔苑为农嵗不登雁池垂钓心长苦世人向我同众人唯君于我翻相亲且喜百年有交态未曽一日辞家贫弹棋击筑白日晩纵酒髙歌杨栁春欢娱未尽分散去使我惆怅惊心神终当不作儿女别临岐涕泗沾衣巾
　　九月九日酬顔少府
　　檐前白日应可惜篱下黄花为谁有行子迎霜未授衣主人得钱始沽酒苏秦顦顇时多厌蔡泽栖遑世看丑纵使登髙秪断肠不如独坐空搔首
　　送李少府贬峡中王少府贬长沙
　　嗟君此别意何如驻马衔杯问谪居巫峡啼猿数行泪衡阳归雁几封书青枫江上秋天逺白帝城边古木疎圣代即今多雨露暂时分手莫踌躇
　　平台夜遇李景参有别
　　离忧忽浩然防马对秋天孟诸薄暮凉风起归客相逢渡睢水昨时携手已十年明日分途各千里嵗物萧条满路岐此行浩荡令人悲家贫羡尔有微禄欲徃从之何所之
　　别晋处士
　　有人家住清河源渡河问我游梁园手持道经注已毕心知内篇口不言卢门十年见秋草此心惆怅谁能道知已从来不易知慕君为人与君好别时九月桑叶疎出门千里行无车爱君且欲君先达今日求贤早上书
　　送别
　　昨夜离心正郁陶三更白露西风髙萤飞木落何淅沥此时梦见西归客晓钟寥亮三四声东邻嘶马使人惊揽衣出户一相送唯见归云纵复横
　　燕歌行【并序】
　　开元二十六年有从元戎出塞而还者作燕歌行以示适感征戍之事因而和焉
　　汉家烟尘在东北汉将辞家破残贼男儿本自重横行天子非常赐顔色摐金伐鼓下榆关旌斾逶迤碣石间校尉羽书飞瀚海单于猎火照狼山山川萧条极边土胡骑凭陵杂风雨战士军前半死生美人帐下犹歌舞大漠穷秋草木腓孤城落日鬬兵稀身当恩遇常轻敌力尽关山未解围铁衣逺戍辛勤乆玉筯应啼别离后少妇城南欲断肠征人塞北空囘首边庭飘飖那可度絶域苍茫何所有杀气三时作阵云寒声一夜传刁斗相看白刃血纷纷死节从来岂顾勲君不见沙场征战苦至今犹忆李将军
　　古大梁行
　　古城苍茫多荆榛驱马荒城愁杀人魏王宫馆尽禾黍信陵宾客随灰尘忆昔雄都旧朝市轩车照耀歌钟起军容带甲三十万国步连营一千里全盛须臾那可论髙台曲池无复存遗墟但有狐狸窟古地空余草木根暮天摇落伤懐抱倚劒悲歌对秋草侠客犹传朱亥名行人尚识夷门道白璧黄金万户侯寳刀骏马填山丘年代凄凉不可问徃来惟有水东流
　　行路难
　　君不见富家翁旧时贫贱谁比数一朝金多结豪贵万事胜人健如虎子孙成行满眼前妻能管弦妾歌舞自矜一身忽如此却笑旁人独愁苦东隣少年安所如席门穷巷出无车有才不肻学干谒何用年年空读书
　　邯郸少年行
　　邯郸城南游侠子自矜生长邯郸里千场纵博家仍富几处报讐身不死宅中歌笑日纷纷门外车马常如云未知肝胆向谁是令人却忆平原君君不见即今交态薄黄金用尽还疎索以兹感叹辞旧游更于时事无所求且与少年饮美酒徃来射猎西山头
　　蓟门行五首
　　边城十一月雨雪乱霏霏元戎号令严人马亦轻肥羌胡无尽日征战几时归
　　幽州多骑射结发重横行一朝事将军出入有声名纷纷猎秋草相向角弓鸣
　　黯黯长城外日没更烟尘胡骑虽凭陵汉兵不顾身古树满空塞黄云愁杀人
　　蓟门逢故老独立思氛氲一身既零丁头发白纷纷勲庸今已矣不识霍将军
　　汉家能用武开拓穷异域戍卒厌糟糠降胡重衣食关亭试一望吾欲泪沾臆
　　营州歌
　　营州少年厌原野皮裘防茸猎城下虏酒千杯不醉人胡儿十嵗能骑马
　　鲁郡途中
　　谁谓嵩颍客遂经邹鲁乡前临少昊墟始觉东防长独行岂吾心懐古激中肠圣人乆已矣游夏遥相望徘徊野泽间左右多悲伤日出见阙里川平知汶阳弱冠负髙节十年思自强终当不得意去去任行藏
　　酬鸿胪裴主簿雨后北楼见赠之作
　　暮霞照新晴归云犹相逐有懐晨昏暇想见登眺目问礼侍彤襜题诗访茅屋髙楼多古今陈事满陵谷地乆微子封台余孝王筑徘徊顾霄汉豁达俯川陆逺水对秋城长天向乔木公门何清静列防森已肃不叹携手稀常思着鞭速终当拂羽翰轻举随鸿鹄
　　宋中遇林虑杨十七山人因而有别
　　昔予涉漳水驱车行邺西遥见林虑山苍苍戞天倪邂逅逢尔曹説君彼嵓栖萝径垂野蔓石房倚云梯秋韭一何青药苗数百畦栗林隘谷口栝木森回谿耕耘有山田纺绩有山妻人生但如此寜事组与珪谁谓逺相访曩情常不迷檐前举醇醪灶下烹只鸡朔风忽振荡昨夜寒螀啼游子益思归罢琴伤解携出门尽原野白日黯已低始惊道路难终恨言笑暌因声谢岑壑嵗暮一攀跻
　　送冯判官
　　碣石辽西地渔阳蓟北天关山唯一道雨雪尽三边才子方为客将军正爱贤遥知幕府下书记日翩翩
　　酬庞十兵曹
　　忆昔游京华自言生羽翼懐书访知已末路空相识许国不成名还家有慙色托身从畎亩浪迹初自得雨泽感天时耕耘忘帝力同人洛阳至问我睢水北遂尔欵津涯净然见胷臆髙谈悬物象逸韵投翰墨别岸迥无垠海鹤鸣不息梁城多古意携手共凄恻懐贤想邹枚登髙思荆棘世情恶疵贱之子怜孤直酬赠感并深离忧岂终极
　　涟上酬王秀才
　　飘飖经逺道客思满穷秋浩荡对长涟君行殊未休﨑岖山海侧想像无前俦谁谓照乗珠忽然欲暗投东路方萧条楚歌复悲愁暮防使人感去鸟兼离忧行矣当自爱壮心莫悠悠予亦从此辞异乡难乆留赠言岂终极慎勿滞沧洲
　　东平留赠狄司马【曽与田安西充判官】
　　古人无宿诺兹道未为难万里赴知已一言诚可叹马蹄经月窟劒术指楼兰地出北庭尽城临西海寒森然瞻武库则是弄儒翰入幕绾银绶乗轺兼铁冠练兵日精鋭杀敌无遗残献防见天子论功俘可汗激昻丹墀下顾盼青云端谁谓纵横防翻为权势干将军既坎使者亦辛酸耿介挹三事羇离从一官知君不得意他日防鹏抟
　　饯宋八充彭中丞判官之岭外
　　覩君济时畧使我气填膺长防竟不用髙才徒见称一朝知已达累日诏书征羽翮忽然动风飚谁敢陵举鞭趋岭嶂屈指冒炎蒸北雁送驰驿南人思饮冰彼邦本倔强习俗多骄矜翠羽干平法黄金挠直绳若将除害马慎勿信苍蝇魑魅寜无患忠贞适有凭猿啼山不断鸢跕路难登海岸出交趾江城连始兴绣衣当节制幕府盛威棱勿惮九疑险须令百越澄立谈多感激行李即严凝离别胡为者云霄迟尔升
　　同羣公题郑少府田家【此公昔任白马尉今寄住滑台】
　　郑侯应栖遑五十头尽白昔为南昌尉今作东郡客与语多逺心论交知损益秋林既清旷穷巷空淅沥蝶舞园更闲鸡鸣日云夕男儿未称意其道固无适劝君且杜门勿嫌人事隔
　　同顔六少府旅居秋中之作
　　传君昨夜怅然悲独坐深斋落木时逸气旧来凌燕雀髙才何得混妍蚩迹劳黄绶人多叹心在青云世莫知不是鬼神无正直从来州县有瑕玼
　　酬裴秀才
　　男儿贵得意何必相知早飘荡与物华蹉跎觉身老长卿无产业季子慙妻嫂此事难重陈未于众人道宋中送族侄式顔时张大夫贬括州使人召式顔遂有此作
　　大夫击东胡胡尘不敢起胡人山下哭胡马海边死部曲尽封侯舆台亦朱紫当时有勲绩末路遭谗毁转斾燕赵间剖符括苍里弟兄莫相见亲族逺枌梓不改青云心仍招布衣士平生懐感激本欲候知已去矣难重陈飘飖自兹始游梁且未惬适越今何以乡山西北愁竹箭东南美峥嵘缙云外苍茫万余里猿鸟乱啾啾朝昏孰云已登临多瘴疠动息在风水虽有贤主人终为客行子我携一尊酒满酌聊劝尔与尔唯一言家声勿沦滓
　　淇上送韦司仓徃滑台
　　饮酒莫辞醉醉多适不愁孰知非逺别终念对新秋滑台门外见淇水眼前流君去应囘首风波满渡头
　　别魏八
　　更沽淇上酒还泛驿前舟为惜故人去复怜嘶马愁云山行处合风雨兴中秋此路无知已明珠莫暗投
　　宋中三首
　　逍遥漆园吏防没不知年世事浮云外闲居大道边古来同一马今我亦忘筌
　　登髙临旧国懐防对穷秋落日鸿雁度寒城砧杵愁昔贤不复有行矣莫淹留
　　阏伯去已逺髙丘临道傍人皆有兄弟独尔为参商终古犹如此而今安可量
　　自淇涉黄河
　　朝从北岸来泊船南河浒试共野人言深觉农夫苦去秋虽薄熟今夏犹未雨耕耘日劬劳租税兼舄卤园蔬空寥落薄产不足数尚有献芹心无因见明主
　　和崔二少府登楚邱城作
　　故人亦不遇异县乆栖托辛勤失路意感叹登楼作清晨眺原野独立穷寥廓云散芒砀山水还睢阳郭绕梁即襟带封卫多漂泊亊古悲城池年丰爱墟落相逢俱未展携手空萧索何意千里心仍求百金诺公侯皆我辈动用在谋畧圣心思贤才朅来刈葵藿
　　同朱五题卢使君义井
　　髙义惟良牧深仁自下车寜知凿井处还是饮冰余地即泉源乆人当汲引初体清能鉴物色淡每含虚上善滋来徃中和浃里闾济时应未竭懐惠复何如
　　哭单父梁九少府
　　开箧泪沾臆见君前日书夜台今寂寞犹是子云居畴昔探灵竒登临赋山水同舟南楚下望月西江里契阔多别离绸缪到生死九原即何处万事皆如昨晋山徒嵯峨斯人已寂寞常时禄且薄没后家复贫妻子在逺道弟兄无一人十上多苦心一官恒自哂青云将可致白日忽先尽唯有身后名空留无逺近
　　送柴司户充刘卿判官之岭外
　　岭外资雄镇朝端宠节旄月卿临幕府星使出词曹海对羊城阔山连象郡髙风霜驱瘴疠忠信涉波涛别恨随流水交情脱寳刀有才无不适行矣莫徒劳
　　杂言赋得还山吟送沈山人
　　还山吟天髙日暮寒山深送君还山识君心人生老大须恣意看君解作一生事山间偃仰无不至石泉淙淙若风雨松花桂子常满地卖药囊中应有钱还山服药又长年白云劝尽杯中物明月相随何处眠眠时忆问醒时事梦魂可以长周旋
　　酬岑二十秋夜见赠之什
　　舍下蛩乱鸣居然自萧索缅懐髙秋兴忽枉清夜作感物我心劳凉风惊二毛池空菡萏死月出梧桐髙如何异乡县复得交才彦汨没嗟后时蹉跎耻相见箕山别来后魏阙谁不恋独有江海心悠然未尝倦
　　苦雪
　　二月犹北风天隂雪防防寥落一室中怅然慙百龄苦愁正如此门栁复青青
　　李云南征蛮【并序】
　　天寳十一载有诏伐西南夷丞相杨公兼节制之寄乃奏前云南太守李宓涉海自交趾击之道路艰难徃复数万里盖百王之所未通也十二载四月至于长安君子是以知庙堂使能而李公効节余忝斯人之旧因赋是诗
　　圣人赫斯怒诏伐西南戎肃穆庙堂上深沉节制雄遂令感激士得建非常功料死不料敌顾恩寜顾终鼓行天海外转战蛮夷中梯巘近髙鸟穿林经毒虫鬼门无归客北户多南风蜂虿隔万里风云随九攻长驱大浪破急击羣山空饷道忽已逺县军垂欲穷精诚动白日愤薄连苍穹野处掘田防晡餐兼僮收兵列亭堠拓地弥西东临事耻苟免履危能饬躬将星独照耀边色何溟蒙泸水夜可涉交州今始通归来长安道召见甘泉宫防蔺若未死孙吴知暗同相逢论意气慷慨谢深衷
　　登百丈峰
　　朝登百丈峰遥望燕支道汉垒青冥冥胡天白如扫忆昔霍将军连年此征讨匈奴终不灭寒山徒草草惟见鸿雁飞令人伤懐抱
　　送浑将军出塞
　　将军族贵兵且强汉家已是浑邪王子孙相承在朝野至今部曲燕支下控尽用隂山儿临阵常骑大宛马银鞭玉勒绣蝥弧毎逐嫖姚破骨都李广从来先将士卫青未肻学孙吴传有沙塲千万骑昨日边庭羽书至城头画角三四声匣里寳刀昼夜鸣意气能甘万里去辛勤动作一年行黄云白草无前后朝建旌旗夕刁斗塞下应多侠少年关西不见春杨栁从军借问所从谁击劒酣歌当此时逺别无轻绕朝防平戎早寄仲宣词
　　寄宿田家
　　田家老翁住东陂説道平生隠在兹鬓白未曽记日月山青毎到识春时门前种栁深成巷野谷流泉添入池牛壮日耕十亩地人闲常扫一茅茨客来满酌清罇酒感兴平吟才子诗嵓际窟中藏鼹防潭边竹里隠鸬鷀林稀落日行人少醉后无心怯路岐今夜只应还寄宿明朝拂晓与君辞
　　酬司空少府
　　飘飖未得意感激与谁论昨日偶夫子乃欣吾道存江山满词赋札翰起凉温吾见风雅作人知徳业尊惊飚荡万木秋气屯髙原燕赵何苍茫鸿雁来翩翻此时与君别握手欲无言
　　同卫八题陆少府书斋
　　知君薄州县好静无冬春散帙至栖鸟明灯留故人深房腊酒熟髙院梅花新若是周旋地当令风义亲
　　同羣公题张处士菜园
　　耕地桑柘间地肥菜常熟为问葵藿资何如庙堂肉
　　同羣公出猎海上
　　畋猎自古昔况伊心赏俱偶与羣公游旷然出平芜曽隂涨溟海杀气穷幽都鹰隼何翩翩驰骤相传呼豺狼榛莽麋鹿罹艰虞髙鸟下骍弓困兽鬬匹夫尘惊大泽晦火燎深林枯失之有余恨获者无全躯咄彼工拙间恨非指踪徒犹懐老氏训感叹此欢娱
　　鲁西至东平四首
　　南图适不就东走岂吾心索索凉风动行行秋水深蝉鸣木叶落兹夕更愁霖
　　昨时好书防动欲干王公今日无成事依依亲老农扁舟向何处吾爱汶阳中
　　清旷凉夜月飘飖孤客舟渺然风波上独梦前山秋秋到复摇落空令行者愁
　　沙岸泊不定石桥水横流问津见鲁俗懐古伤家丘寥落千嵗后空传褒圣侯
　　别韦五
　　徒然酌杯酒不觉散人愁相识仍逺别欲归翻旅游夏云满郊甸明月照河洲莫恨征途逺东看漳水流


　　唐百家诗选巻二
　　钦定四库全书
　　唐百家诗选巻三
　　宋　王安石　编
　　髙适下十二首
　　自淇涉黄河四首
　　川上恒极目世情今似闲去防带落日征路随长山亲友若云霄可望不可攀于兹任所惬浩荡风波间乱流自兹始倚楫时一望遥见楚汉城崔嵬髙山上天道昔未测人心无所向屠钓称王侯龙蛇争霸王缅懐多杀戮顾此増惨怆圣代休甲兵吾其得闲放
　　野人尽白头与我忽相访手持青竹竿日暮淇水上虽老美容色虽贫若闲放约莫三十年中心无所向朝景入平川川长复垂栁遥看魏公墓突兀前山后忆昔大业中羣雄各奔走伊人何电迈独立风尘首传檄举敖仓拥兵屯洛口连营一百万六合如可有方项终比肩乱隋将假手力争固难恃骄战曷能乆若使学萧曹功名当不朽
　　宋中四首
　　梁王昔全盛宾客复多才悠悠一千年陈迹唯髙台寂寞向秋草悲风千里来
　　出门望终古独立悲且歌忆昔鲁仲尼栖栖此经过众人不可向伐树将如何
　　朝临孟诸上忽见芒砀间赤帝终巳矣白云长不还时清更何有禾黍遍空山
　　梁苑白日暮梁山秋草时君王不可见脩竹令人悲九月桑叶尽寒风吹树枝
　　宓公琴台诗【并序】
　　甲子嵗适登子贱琴台赋三首首章懐宓公之徳千祀不朽次章美太守李公能嗣子贱之政再造琴堂末章美邑宰崔公能继子贱之理
　　宓子昔为政鸣琴登此台琴和人亦闲千祀称其才临眺忽凄怆人琴安在哉悠悠此天壤空有颂声来邦伯感遗事慨然建琴堂乃知静者心千载犹相望入室想其人出门何茫茫唯见白云合东临邹鲁乡皤皤邑中老自言邑中理何必升君堂然后知君美开门无犬吠早卧常宴起昔人不忍欺今我还复尔
　　赠别沈四山人
　　沈侯未可测其况信浮沉十载常独坐几人知此心乗舟蹈沧海买劒投黄金世务不足烦有田西山岑我来遇知已遂得开神襟何意阃阈间沛然江海深疾风卷秋树濮上多鸣砧耿耿尊酒前聨雁飞愁隂平生重离别感激对孤琴
　　岑参上五十首【文本之曽孙天寳初登进士第由库部郎中出嘉州刺史卒】巴南舟中夜书事
　　渡口欲黄昏归人争渡喧近钟清野寺逺火防江村见雁思乡信闻猿积泪痕孤舟万里夜秋月不堪论
　　青山峡口泊舟懐狄侍御
　　峡口秋水壮沙边且停桡奔涛振石壁峰势如动摇九月芦花新弥令客心焦谁念在江岛故人满天朝无处豁心胷忧来醉能销徃来巴山道三见秋草凋狄生新相知才调陵云霄赋诗坼造化入幕生风飚把笔判甲兵战士不敢骄皆云梁公后遇鼎还能调一别倐经时音尘殊寂寥何当见夫子不叹乡关遥
　　送王大昌龄赴江寜
　　对酒寂不语怅然愁送君明时未得用白首徒工文泽国从一官沧波几千里羣公满天阙独去过淮水旧家富春渚常忆卧江楼自闻君欲行频梦南徐州穷巷独闭门寒灯静深屋北风吹微雪抱被肯同宿君行到京口正是桃花时舟中饶孤兴湖上多新诗潜虬且深蟠黄鹄举未晩惜君青云器努力加餐饭
　　临河县客舍呈狄明府兄留题县南楼
　　鳯阳城南雪正飞黎阳渡头人未归河边酒家堪寄宿主人小女能缝衣故人髙卧黎阳县一别三年不相见邑中雨雪偏着时隔河东郡人遥羡邺都唯见古时丘漳水还如旧日流城上望乡应不见朝来好是嬾登楼
　　送杨子
　　斗酒渭城边垆头耐醉眠棃花千树雪杨叶万条烟惜别添壶酒临岐赠马鞭看君颍上去新月到家圎
　　送盖孺卿落第归济州
　　献赋头欲白还家衣已穿羞过灞陵树归种汶阳田客舍少乡信床头无酒钱圣朝徒侧席济上独遗贤
　　宿太白东溪李老舍寄弟侄
　　渭上秋雨过北风何骚骚天晴诸山出太白峰最髙主人东溪老两耳生长毫逺近知百嵗子孙皆二毛中庭井栏上一架猕猴桃石泉饭香粳酒瓮新开糟爱兹田中趣始悟世上劳我行有胜事书此寄尔曹
　　送张郎中赴陇右觐省卿公【时卿公充节度留后】
　　中郎鳯一毛世上独英豪弱冠已银印出身唯寳刀还家卿月迥度陇将星髙幕下多相识边书醉嬾操
　　登古邺城
　　下马登邺城空城复何见东风吹野火日暮飞云电城隅南对望陵台漳水东流不复囘武帝宫中人去尽年年春色为谁来
　　送许子擢第归江寜拜亲因寄王大昌龄
　　建业控京口金陵欵沧溟君家临秦淮傍对石头城十年自勤学一鼓游上京青春登甲科动地闻香名解榻皆五侯结交尽时英六月槐花飞忽思莼菜羮跨马出国门丹阳返柴荆楚云引归防淮水浮客程到家拜亲时入门有光荣乡人尽来贺置酒相邀迎闲眺因登楼醉眠湖上亭月从海门出照见茅山青昔为帝王州今幸天地平五朝变人世千载空江声元告灵符丹洞获其铭皇帝受玉册羣臣罗天庭喜气薄太阳祥光彻窅防奔走朝万国崩腾集百灵王兄尚谪宦屡见秋云生孤城带后湖心与湖水清一县无诤辞有时开道经黄鹤垂两翅徘徊悲且鸣相思不可见空望牛女星武威送刘单判官赴安西行营便呈髙开府
　　热海亘铁门火山赫金方白草磨天涯胡沙莽茫茫夫子佐戎幕其锋利如霜中嵗学兵符不能守文章功业须及时立身有行藏男儿感忠义万里忘越乡孟夏边候迟胡国草未长马疾过飞鸟天穷超夕阳都护新出师五月发军装甲兵二百万错落金光扬掲旗拂昆仑伐鼓震蒲昌太白引官库天威临大荒西望云似蛇戎夷知丧亡浑驱大宛马系取楼兰王曽到交河城风土断人肠塞驿逺如防边烽互相望赤亭多飘风鼓怒不可当有时无人行沙石乱飘飏夜静天萧条鬼哭夹道傍地上多髑髅皆是古战塲置酒髙馆夕边城月苍苍军中宰肥牛堂上罗羽觞红泪金烛盘娇歌艳新籹望君仰青防短翮难可翔苍然西郊道握手何慨慷
　　玉门关盖将军歌
　　盖将军真丈夫行年三十执金吾身长七尺颇有须玉门关城迥且孤黄沙万里百草枯南邻犬戎北接胡将军到来备不虞五千甲士胆力麤军中无事但欢娱暖屋绣帘红地炉织成壁衣花毺灯前侍婢防玉壶金铛乱防野駞酥紫绂金章左右趋问着即是苍头奴美人一双闲且都朱唇翠眉暎明矑清歌一曲世所无今日喜闻鳯将雏可怜絶胜秦罗敷使君五马谩踟蹰野草绣窠紫罗襦红牙镂马对樗蒲玉盘纎手摋作卢众中夸道不曽输枥上昻昻皆骏驹桃花叱拨价最殊骑将猎向城南隅腊日射杀千年狐我来塞外按边储为君取醉酒剰酤醉争酒盏相喧呼却忆咸阳旧酒徒
　　天山雪送萧沼归京
　　天山有雪常不开千峰万岭雪崔嵬北风夜巻赤亭口一夜天山雪更厚能兼汉月照银山复逐胡风过铁关交河城边飞鸟絶轮台路上马蹄滑晻澹寒氛万里凝防干隂崖千丈冰将军狐裘卧不暖都护寳刀冻欲断正是天山雪下时送君走马归京师客中何以赠君别唯有青青松树枝
　　凉州馆中与诸判官夜集
　　弯弯月出挂城头城头月出照凉州凉州七城十万家胡人半解弹琵琶琵琶一曲肠堪断风萧萧兮夜漫漫河西幕中多故人故人别来三五春花门楼前见秋草岂能贫贱相看老一年大笑能几囘斗酒相逢须醉倒
　　初过陇山途中呈宇文判官
　　一驿过一驿驿骑如星流平明发咸阳暮及陇山头陇水不可听呜咽令人愁沙尘扑马汗雾露凝貂裘西来谁家子自道新封侯前月发安西路上无停留都防犹未到来时在西州十日过砂碛终朝风不休马走碎石中四蹄皆血流万里奉王事一身无所求也知塞垣苦岂为妻子谋山口月欲出先照关城楼谿流与松风静夜相飕飗别家赖归梦山塞多离忧与子且携手不愁前路脩
　　炖煌太守后庭歌
　　炖煌太守才且贤郡中无事髙枕眠太守到来山出泉黄砂碛里人种田炖煌耆老鬓皓然愿留太守更五年城头月出星满天曲房置酒张锦筵美人红籹色正鲜侧垂髙髻揷金钿醉坐藏钩红烛前不知钩在若个边为君手把瑚鞭射得半段黄金钱此中乐事亦已偏
　　送祁乐归河东
　　祁乐后来秀挺身出河东徃年诣骊山献赋温泉宫天子不召见挥鞭遂从戎前月还长安囊中金已空有时忽乗兴画出江上峰牀头苍梧云帘下天台松忽如髙堂上飒飒生清风五月火云屯气烧天地红鸟且不敢飞子行如转蓬少华与首阳隔河势争雄新月河上出清光满关中置酒灞亭别髙歌披心胷君到故山时为谢吾老翁
　　送郭乂
　　地上青草出经冬今始归博陵无近信犹未换春衣怜汝不忍别送汝上酒楼初行莫早发且宿灞桥头功名须及早嵗月莫虚掷早年已攻诗近日兼注易何时过东洛早晩渡盟津朝歌城边栁亸地邯郸道上花扑人去年四月初我正在河朔曽上君家县北楼楼上分明见恒岳中山明府待君来须计行程及早囘到家速覔长安使待汝书封我自开
　　安西馆中思长安
　　家在日出处朝来喜东风风从帝乡来异乡家信通絶域地欲尽孤城天遂穷弥年但走马终日随飘蓬寂寞不得意辛勤方在公胡尘净古塞兵气屯边空乡路眇天外归期如梦中遥凭长房术为缩天山东
　　送魏四落第还都
　　东归不得意客舍戴胜鸣腊酒饮未尽春衫缝已成长安栁枝春欲来洛阳梨花在前开魏侯池馆今尚在犹有太师歌舞台君家盛徳岂徒然时人注意在吾贤莫令别后无佳句秪向垆头空醉眼
　　喜韩樽相过
　　三月灞陵春已老故人相逢耐醉倒瓮头春酒黄花脂禄米秪充酤酒资长安城中足年少独共韩侯开口笑桃花防地红班班有酒留君且莫还与君兄弟日携手世上虚名好是闲
　　送张子尉南海
　　不择南州尉髙堂有老亲县楼重蜃气邑里杂鲛人海暗三山雨江明五岭春此乡多寳玉慎莫厌清贫
　　澧头送蒋侯
　　君住澧水北我家澧水西两乡见乔木五里闻鸣鸡饮酒溪雨过弹碁山月低徒开蒋生迳尔去谁相携
　　浐水东店送唐子归嵩阳
　　野店临官路重城压御堤山开灞水北雨过杜陵西归梦秋能作【音佐】乡书醉嬾题桥囘忽不见征马尚闻嘶
　　南楼送卫冯【得归字】
　　近县多来客似君诚亦希南楼取凉好便送故人归鸟向望中灭雨侵晴处飞应须乗月去且为解征衣
　　送宇文舍人出宰元城【得阳字】
　　双鳬出未央千里过河阳马带新行色衣闻旧御香县花迎墨绶关栁拂铜章别后能为政相思淇水长
　　赠酒泉韩太守
　　太守有能政遥闻如古人俸钱尽供客家计常清贫酒泉西望玉关道千山万碛皆白草辞君走马归长安忆君倐忽令人老
　　饯李郎尉武康
　　潘郎腰绶新霅上县花春山色低官舍湖光映吏人不须嫌邑小莫即耻家贫更作东征赋知君有老亲
　　过酒泉忆杜陵别业
　　昨日宿祁连今朝过酒泉黄沙西际海白草北连天愁里难销日归期尚隔年阳关万里梦知处杜陵田武威春暮闻宇文判官安西使还已到晋昌
　　片雨过城头黄鹂上戍楼塞花飘客泪边栁挂乡愁白发悲明镜青春换敝裘君从万里使闻已到州
　　宿铁关西馆
　　马汗蹋成泥朝驰几万蹄雪中行地角火处宿天倪塞迥心常怯乡遥梦亦迷那知故园月也到铁关西
　　题苜蓿峰寄家人
　　苜蓿峰边逢立春胡芦河上泪沾巾闺中只是空相忆不见沙场愁杀人
　　玉关寄长安李主簿
　　去去长安万里余故人何惜一行书玉关西望肠堪断况复明朝是嵗除
　　逢入京使
　　故园东望路漫漫双袖龙钟泪不干马上相逢无纸笔凭君传语报平安
　　暮秋山行
　　疲马卧长坂夕阳下通津山风吹空林飒飒如有人苍旻霁凉雨石路无飞尘千念集暮节万籁悲萧辰鶗鴂昨夜鸣蕙草色已陈况在逺行客自然多苦辛
　　函谷关歌送刘评事使关西
　　君不见函谷关崩城毁壁至今在树根草蔓遮古道空谷千年长不改寂寞无人空旧山圣朝无外不须关白马公孙何处去青牛老人更不还苍苔白骨空满地月与古时长相似野花不省见行人山鸟何曽识关吏故人方乗使者车吾知郭丹却不如请君时懐关外客行到关西多寄书
　　卫尚书赤骠马歌
　　君家赤骠画不得一团旋风桃花色红缨紫鞚瑚鞭玉鞍锦韀黄金勒请君鞁出看君骑尾长窣地如红丝自矜诸马皆不及却忆百金新买时香街紫陌鳯城内行人见者谁不爱扬鞭骤急白汗流弄影行骄碧蹄碎紫髯胡雏金翦刀平明翦出三髙枥上看时独意气众中牵出偏雄豪骑将猎向南山口城南狐兎不复有草头一防疾如飞却使苍鹰翻向后忆昨看君朝未央鸣珂拥盖满路香始知边将真富贵可怜人马相辉光男儿称意得如此骏马常鸣北风起待君东去扫胡尘为君一日行千里
　　郡斋闲望
　　负郭无良田屈身徇微禄平生好疎旷何事就羁束幸曽趋丹墀数载侍黄屋故人尽荣宠谁念此幽独州县非宿心云山忻满目顷来废章句终日披案牍佐郡竟何成自悲徒碌碌
　　潼关使院懐王七秀才
　　王生今才人时辈咸所仰何当见顔色终日劳梦想驱车到关下欲徃阻河广满目徒春华思君罢心赏开门见太华朝日映髙掌忽觉莲花峰别来更如长无心顾微禄有意佳独徃不负林中期终当出尘网
　　宿华隂郭东客舍忆阎防
　　次舍山郭近解鞍鸣钟时主人炊新粒行子充夜饥关月生首阳照见华隂祠苍茫秋山晦萧瑟寒松悲乆从园庐别遂与朋知辞旧壑兰杜晩归轩今已迟
　　田使君美人舞如莲花北锭歌【此曲本出北同城】
　　如莲花舞北锭世人有眼应未见髙堂满地红毺试舞一曲天下无此曲胡人传入汉诸客见之惊且叹慢脸娇蛾纎复秾轻罗金缕花葱笼回裾转袖若飞雪左锭右锭生旋风琵琶横和未帀花开山头黄云合忽作出塞入塞声白草明沙寒飒飒翻身入破如有神前见后见囘囘新始知诸曲不可比采莲落梅徒聒耳世人学舞只是舞姿态岂能得如此
　　衙郡守还
　　世事何反覆一身难可料头白翻折腰还家私自笑所嗟无产业妻子嫌不调五斗米留人东溪忆垂钓
　　陪使君早春东郊游眺【得春字】
　　太守拥朱轮东郊物侯新莺声随坐啸栁色唤行春谷口云迎马溪边水照人郡中叨佐理何幸接芳尘
　　题虢州西楼
　　错料一生事蹉跎今白头纵横皆失计妻子也堪羞明主虽能弃丹心亦未休愁来无去处只上郡西楼虢州后亭送李判官使赴晋绛【得秋字】
　　西原驿路挂城头客散江亭雨未休君去试看汾水上白云犹似汉时秋
　　和贾舍人早朝大明宫
　　鸡鸣紫陌曙光寒莺啭皇州春色防金阙晓钟开万户玉阶仙仗拥千官花迎劒佩星初落栁拂旌旗露未干独有鳯皇池上客阳春一曲和皆难
　　行军诗二首【时扈从在鳯翔】
　　吾窃悲此生四十幸未老一朝逢世乱终日不自保胡兵夺长安宫殿生野草伤心五陵树不见二京道我皇在行军兵马日浩浩胡雏尚未灭诸将恳征讨昨闻咸阳败杀戮浄如扫积尸若丘山流血涨沣滈干戈碍乡国豺虎满城堡村落皆无人萧条空桑枣儒生有长防无处豁懐抱块然伤时人举首哭苍昊
　　早知逢世乱少小谩读书悔不学弯弓向东射林胡偶从谏官列谬向丹墀趋未能匡吾君虚作一丈夫抚劒伤世路哀歌泣良图功业今已迟揽镜悲白须平生抱忠义不敢私微躯
　　送许拾遗归江寜
　　诏书下青琐驷马还吴洲束帛仍赐衣恩波涨沧流微禄将及亲向家非逺游看君五斗米不谢万户侯适出西掖垣如到南徐州归心望海日乡梦登江楼大江盘金陵诸山横石头枫树隠茅屋橘林系归舟种药疏故畦钓鱼垂旧钩对月京口夕观涛海门秋天子怜谏官论事不可休早来丹墀下髙驾无淹留
　　北庭北楼呈幕中诸公
　　尝读西域传汉家得轮台古塞千年空隂山独崔嵬二庭近西海六月秋风来日暮上北楼杀气凝不开大荒无鸟飞但见白龙塠旧国眇天末归心日悠哉上将新破胡西郊絶烟埃边城寂无事抚劒空徘徊幸得趋幕中托身厠羣才早知安边计未尽平生懐

　　唐百家诗选巻三
　　钦定四库全书
　　唐百家诗选巻四
　　宋　王安石　编
　　岑参下三十一首
　　使交河郡【郡在火山脚其地苦热无雨雪献封大夫】
　　奉使按胡俗平明发轮台暮投交河城火山赤崔嵬九月尚流汗炎风吹沙埃何事隂阳工不遣雨雪来吾君方忧边分阃资大才昨者新破胡安西兵马囘铁关控天涯万里何辽哉烟尘不敢飞白草空皑皑军中日无事醉舞倾金罍汉代李将军微功今可咍
　　走马川行奉送出师西行
　　君不见走马沧海边平沙莽莽黄入天轮台九月风夜吼一川碎石大如斗随风满地石乱走匈奴草黄马正肥金山西见烟尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作冰幕中草檄砚水凝敌骑闻之应胆慑料知短兵不敢接车师西门伫献防
　　热海行送崔侍御还京【海中有赤鲤】
　　侧闻隂山胡儿语西头热海水如煑海上众鸟不敢飞中有鲤鱼长且肥岸傍青草常不歇空中白云遥旋灭蒸沙烁石燃胡云拂浪炎波煎汉月隂火潜烧天地炉何事偏烘西一隅势入月窟侵太白气连赤坂通单于送君一醉天山郭正见夕阳海边落柏台霜威寒逼人热海炎气为君薄
　　终南东溪中作
　　溪水碧于草潺潺花底流沙平堪濯足石浅不胜舟洗药朝与暮钓鱼春复秋兴来从所适还欲向沧洲
　　酬成少尹骆谷行见呈
　　闻君行路难惆怅临长衢岂不惮险艰王程剰相拘忆昨蓬莱宫新授刺史符明主仍赐衣价值千万余何幸承命日得与夫子俱携手出华省连镳赴长途五马当路嘶按节投蜀都千岩信萦折一迳何盘纡层冰滑征轮宻竹碍隼旟深林迷昏旦栈道陵空虚飞雪缩马毛烈风擘我肤峰攅望天小亭午见日初夜宿月近人朝行云满车泉浇石罅坼火入松心枯亚尹同心者风流贤大夫荣禄上及亲之官随板舆髙价振台阁清词出应徐成都春酒香且用俸钱沽浮名何足道海上堪乗桴
　　韦贠外家花树歌
　　今年春似去年好去年人到今年老知人老去不及花可惜落花君莫扫君家兄弟不可当列卿太史尚书郎朝囘花底常防客花扑玉缸春酒香
　　送卢郎中除杭州赴任
　　罢起郎官草初分刺史符海云迎过楚江月引归吴城底涛声震楼端蜃气孤千家窥驿舫五马饮春湖栁色供诗用莺声送酒须知君望乡处枉道上姑苏
　　赵少尹南亭送郑侍御归东台【得长字】
　　江亭酒瓮香白面绣衣郎砌冷虫喧座帘疎雨到床钟催离兴急缓醉歌长关树应先落随君满路霜
　　过缑山王处士黒石谷隠居
　　旧居缑山下偏识缑山云处士乆不还见云如见君别来余十秋兵马日纷纷青溪开战塲黒谷屯行军遂令巢由辈逺逐麋鹿羣独有南涧水潺湲如昔闻
　　奉送李太保兼御史大夫充渭北节度【即太尉光弼弟】
　　诏出未央宫登坛近总戎上公周太保副相汉司空弓抱关西月旗翻渭北风弟兄皆许国天地荷成功
　　送秘书虞校书赴虞乡丞
　　花绶傍新关东县欲春残书厌科斗旧阁别骐驎虞坂临官舍条山映吏人看君有知已坦腹向平津
　　送王七録事赴虢州
　　早嵗即相知嗟君最后时青云仍未达白发欲成丝小店关门树长河华岳祠农人吏待莫使马行迟
　　送懐州吴别驾
　　灞上栁枝黄垆头酒正香春流饮去马暮雨湿行装驿路通函谷州城接太行覃懐人总喜别驾得王祥
　　太白胡僧歌【并序】
　　太白中峰絶顶有胡僧不知几百嵗眉长数寸身不制缯帛衣以草叶常持楞伽经云壁迥絶人迹罕到尝东峰有鬬虎弱者将死僧杖而解之西湫有毒龙乆而为患僧器而贮之商山赵叟前年采茯苓深入太白偶值此僧访我而説余恒有独徃之意闻而悦之乃为歌曰闻有胡僧在太白兰若去天三百尺一持楞伽入中峰世人难见但闻钟窗边锡杖解两虎床下鉢盂盛一龙草衣不针亦不线两耳垂肩眉覆面此僧年纪那得知手种青松今十围心将流水日清浄身与浮云无是非商山老人已曽识愿一见之何由得山中有僧人不知城里看山空黛色
　　青门歌送东台张判官
　　青门金鏁平旦开城头日出使车囘青门栁枝正堪折路傍一日几人别东出青门路不穷驿楼官树灞陵东花扑征衣看似锦云随去马色疑骢胡姬酒垆日未午丝绳玉缸酒如乳江头花落没马蹄昨夜防雨花成泥黄鹂翅湿飞屡低关东尺书醉嬾题须臾望君不可见扬鞭飞鞚疾于箭借问使乎何时来莫作东飞伯劳西飞燕
　　送费子归武昌
　　汉阳归客悲秋草旅舍叶飞愁不扫秋来倍忆武昌鱼梦着只在巴陵道曽随上将过祁连离乡十年恒在边劒锋可惜虚用尽马蹄无事今已穿知君开馆常爱客摴蒲百金毎一掷平生有钱将与人江上故园空四壁吾观费子毛骨竒广眉大口仍赤髭看君失路尚如此人生贵贱那得知髙秋八月归南楚东门一壶聊出祖路指鳯皇山北云衣沾鹦鹉洲边雨勿叹蹉跎白发新应须守道勿羞贫男儿何必恋妻子莫向江村老却人
　　送张献心充副使归河西杂句
　　将门子君独贤一从授命恒在边未年三十已髙位腰间金印色赩然前日承恩白虎殿归来见者谁不羡箧中赐衣十万余案上军书二千巻看君智谋若有神爱君诗句皆清新澄湖万顷深见底清冰一片光照人云中昨夜使星动西门驿楼出相送玉缾素蚁腊酒香金鞍白马紫游缰花门南燕支北张掖城头云正黒送君一去天外忆
　　送魏叔虹擢第归东京因懐魏校书陆浑乔潭
　　井上桐叶赤灞亭巻秋风故人适战胜走马归山东问君如今三十几能使香名满人耳君不见三峰直上五千仞见君文章亦如此如君兄弟天下稀雄词健笔皆若飞将军金印亸紫绶御史铁冠重绣衣乔生作尉别来乆因君为问平安否魏侯校理复何如前日人来不得书陆浑山水佳可赏蓬阁闲时日应徃自料青云未有期谁知白发偏能长垆头青丝白玉瓶别时相顾酒初醒摇鞭举袂忽不见千树万树空蝉鸣
　　长门怨
　　君王嫌妾妬闭妾在长门舞袖垂新宠愁眉结旧恩緑钱生履迹红粉湿啼防羞被桃花笑看春独不言宿关西客舍寄东山严许二山人时天寳髙道举征
　　云送关西雨风传渭北秋孤灯然客梦寒杵乡愁滩上思严子山中忆许由苍生今有望飞诏下林丘寻少室张山人闻与偃师周明府同入都
　　中峰链金客昨日游人间叶县鳬共去葛陂龙暂还暮云凑深水秋雨悬空山寂寂青溪里空余丹灶闲
　　题匡城周少府防壁
　　妇姑城南风雨秋妇姑城中人独愁愁云遮却望乡处数日不上西南楼故人薄暮公事闲玉壶美酒虎魄殷颍阳秋草今黄尽醉卧君家犹未还
　　杜公挽歌四首【银青光禄大夫河西太守】
　　防叟悲藏壑殷宗惜济川长安非旧日京兆是新阡黄霸官犹屈苍生望已愆唯余卿月在留向杜陵悬鼓吹城中出坟茔郭外新雨随思太守云惨送夫人蒿里埋双劒松门闭万春囘瞻北堂上金印已生尘忆昨明光殿新承天子恩剖符移北地受钺领西门塞草迎军幕边云拂使轩至今闻陇外戎虏尚亡魂漫漫澄波濶耽耽大厦深秉心常匪石行义毎挥金汲引窥兰室招携入翰林多君有令子犹注世人心
　　轮台歌奉送封大夫出师西征
　　轮台城头夜吹角轮台城北旄头落羽书昨夜过渠黎单于已在金山西戍楼西望烟尘黒汉兵屯在轮台北上将拥旄西出征平明吹大军行四边伐鼓雪海涌三军大呼隂山动虏塞兵气连云屯战场白骨纒草根劒河风急雪片阔沙口石冻马蹄脱亚相勤王甘苦辛誓将报主静边尘古来青史谁不见今见功名胜古人
　　白雪歌送武判官
　　北风巻地白草折胡天八月即飞雪忽如一夜春风来千树万树棃花开散入珠帘湿罗幕狐裘不暖锦衾薄将军角弓不得控都护铁衣冷难着瀚海防干千尺冰愁云黪澹万里凝中军置酒饮归客胡琴琵琶与羌纷纷暮雪下辕门风掣红旗冻不翻轮台东门送君去去时雪满天山路山囘路转不见君雪上空留马行处
　　送张都尉归东郡
　　白羽緑弓弦年年秪在边还家劒锋尽出塞马蹄穿逐虏西逾海平胡北到天封侯应不逺燕颔岂徒然
　　行军九日思长安故园时未收长安
　　强欲登髙去无人送酒来遥怜故园菊应傍战开
　　送贾侍御使江外
　　新骑骢马复承恩使出金陵过海门荆南渭北难相见莫惜衫襟着酒痕
　　储光羲二十一首【鲁人天寳末为监察御史安禄山任伪官贼平贬死】新丰道中作
　　西下长乐坂东入新丰道雨多车马稀道上生秋草太隂蔽泉陆莫知晩与早云雷杳冥冥川谷漫浩浩诏书植嘉木【二十八年有诏种果】众言桃李好自顾无此容归从汉隂老
　　羣鸦咏
　　新宫骊山隂龙衮时出豫朝阳照羽仪清吹肃逵路羣鸦随天车夜满新丰树所思在腐余不复忧霜露河低宫阁深灯隠鼓钟曙缤纷起寒枝矫翼时相顾冢宰收琳琅侍臣尽鹓鹭髙举摩太清永絶缯缴惧兹禽亦翺翔不以防小故
　　野田黄雀行
　　啧啧野田雀不知躯体防闲穿深蒿里争食复争飞穷老一頽舍枣多桑树稀无枣犹可食无桑何以衣萧条空仓暮相引时来归邪路岂不防渚田岂不肥水长路且夐恻恻与心违
　　效古
　　东风吹大河河水如倒流河洲沙尘起有若黄云浮頳霞烧广泽洪曜赫髙丘野老泣相逢无地可防庥翰林有客卿独负苍生忧中夜起踯躅思欲献厥谋君门峻且深踠足空夷犹
　　尚书省听誓戒贻太庙裴丞
　　皇家有恒宪斋祭崇明祀严车伊洛间受誓文昌里沉沉云阁见稍稍城乌起曙色照衣冠虚庭鸣劒履徘徊念私觌怅望临清汜防翰欲何言相思从此始
　　田家即事
　　蒲叶日已长杏花日已滋老农要看此贵不违天时迎晨起饭牛双驾耕东菑蚯螾土中出田乌随我飞羣合乱啄噪嗷嗷如道饥我心多恻隠顾此两伤悲拨食与田乌日暮空筐归亲戚更相诮我心终不移
　　田家杂兴三首
　　春至鸧鹒鸣薄言向田墅不能自力作黾勉娶邻女既念生子孙方思广园圃闲时相顾笑喜悦好禾黍夜夜登啸台南望洞庭渚百草被霜露秋山响砧杵却羡故年时中情无所取
　　梧桐防我门薜荔网我屋超超两夫妇朝出暮还宿稼穑既自种牛羊还自牧日旰嬾耕锄登髙望川陆空山足禽兽墟落多乔木白马谁家儿聨翩相驰逐
　　楚山有髙士梁国有遗老筑室既相邻向田复同道粮糒常共饭儿孙毎更抱忘此耕耨劳媿彼风雨好蟪蛄鸣空泽鶗鴂伤秋草日夕寒风来衣裳苦不早
　　同王十三维偶然作四首
　　野老本贫贱冒暑锄田一畦未及终树下髙枕眠荷蓧者谁子皤皤来息肩不复问乡墟相见但依然腹中无一物髙话羲皇年落日临层隅逍遥望晴川使妇提蚕筐呼儿榜鱼船悠悠泛緑水去摘浦中莲莲花艳且美使我不能还
　　仲夏日中时草木看欲焦田家惜功力把锄来东皋顾望浮云隂徃徃误伤苗归来悲困极兄嫂相共饶无钱可沽酒何以解劬劳夜深星汉明庭宇虚寥寥髙栁三五株可以独逍遥
　　浮云在虚空随风复巻舒我心方处顺动作何忧虞但言婴世网不复得闲居迢逓别东国超遥来西都见人乃恭敬曽不问贤愚虽若不能言中心亦难诬故乡满亲戚道逺情日疎偶欲陈此意复无南飞鳬
　　北山种松柏南山种蒺蔾出入虽同趣所尚各有宜孔丘贵仁义老氏好无为我心若虚空此道将安施暂过伊阙间晼晩三伏时髙阁入云中芙蓉满清池要自非我室还望南山陲
　　贻余处士
　　故园至新浦遥复未百里北望是他邦纷吾即游士潮来津门启罢檝信流水客意乃成欢舟人亦相喜迟迟菱荇上泛泛菰蒲里渐闻商旅喧犹见鳬鹥起市亭忽云搆方物如山峙吴王昔丧元隋帝又灭祀停舰一以眺太息兴亡理秋苑故池田宫门新栁杞我行苦炎月乃及清昊始此地日逢迎终思隠君子莫言异巻舒形音在心耳
　　泊舟贻潘少府【时潘少府在后浦】
　　行子苦风潮维舟未能发宵分巻前幔卧视清秋月四泽葭苇深中洲烟火絶苍苍水雾起落落疎星没所遇尽渔商与言多楚越其如念极浦又以思明哲常若千里余况之异乡别
　　幽居
　　幽人下山径去去夹青林滑处莓苔湿暗中萝薜深春朝烟雨散犹带浮云隂
　　蔷薇篇
　　褭褭长数寻青青不作林一茎独秀当庭心数枝分作满庭隂春日迟迟欲将半庭影昤昤正堪翫枝上莺娇不畏人叶里蛾飞自相乱秦家女儿爱芳菲画眉相唤采萎蕤髙处红须欲就手低边緑刺已牵衣蒲桃架上朝光满杨栁园中暝鸟飞连袂蹋歌从此去风吹香气逐人归
　　临江亭
　　晋家南作帝京镇北为关江水中分地城楼下带山金陵事已徃青盖理无还落日空亭上愁看龙尾湾
　　仲夏入园东陂
　　方塘深且广伊昔俯吾庐环岸垂緑栁盈潭发红蕖上延北原秀下属幽人居暑雨若混沌晴明如空虚此乡多隠逸水陆见樵渔废赏亦何贵为欢良易摅且言重观国当此赋归欤
　　洛桥送别
　　河桥送客舟河水正安流逺见轻桡动遥怜故国游海禽逢早鴈江月值新秋一听南津曲分明散别愁
　　题山中流泉
　　山中有流水借问不知名映地为天色飞空作雨声转来深涧满分出小池平恬澹无人见年年长自清
　　崔国辅二首
　　古意
　　归来日尚早却欲向芳洲渡口水流急囘舟不自由
　　对酒吟
　　行行日将夕荒村古冢无人迹防茏荆棘一鸟飞屡唱提壶酤酒吃古人不达酒不足遗恨精灵传此曲寄言世上诸少年平生且尽杯中渌
　　崔颢七首【天寳中为尚书司勲贠外郎】
　　黄鹤楼
　　昔人已乗黄鹤去此地空余黄鹤楼黄鹤一去不复返白云千载空悠悠晴川歴歴汉阳树春草萋萋鹦鹉洲日暮乡关何处是烟波江上使人愁
　　长安道
　　长安甲第髙入云谁家居住霍将军日晩朝囘拥宾从路旁拜揖何纷纷莫言炙手手可热须臾火尽灰亦灭莫言贫贱即可欺人生富贵自有时一朝天子赐顔色世上悠悠应始知
　　渭城少年行二首
　　洛阳二月梨花飞秦地行人春忆归扬鞭走马城南陌朝逢驿使秦川客驿使前日发章台传道长安春早来棠棃宫中燕初至蒲桃馆里花正开念此使人归更早三月便达长安道长安道上春可怜摇风荡日曲江边万户楼台临渭水五陵花栁满秦川
　　秦川寒食盛繁华游子春来喜见家鬬鸡下杜尘初合走马章台日半斜章台帝城称贵里青楼日晩歌钟起贵里豪家白马骄五陵年少不相饶双双挟弹来金市两两鸣鞭上渭桥渭桥垆头酒新熟金鞍白马谁家宿可怜锦瑟筝琵琶玉壶清酒就君家小妇春来不解羞娇歌一曲杨栁花
　　江南曲二首
　　君家何处住妾住在横塘停船暂借问或可是同乡下渚多风浪莲舟欲渐稀那能不相待独自逆潮归
　　定襄郡狱
　　我在河东时使徃定襄里定襄诸小儿诤讼喧城市长老莫敢言太守不能理谤书盈几案文墨相填委牵引肆中翁追呼田家子我来折此狱师听辨疑似小大必得情未尝施鞭捶是时三月暮遍野农桑起里巷鸣春鸠田园引流水此乡多杂俗戎夏殊音防顾问边塞人劳情曷云已
　　陶翰一首
　　塞下曲
　　进军飞狐北穷冦势将变日落沙尘昬背河更一战骏马黄金勒雕弓白羽箭射杀左贤王归奏未央殿欲言塞下事天子不召见东出咸阳门哀哀泪如霰
　　常建三首【大歴中为盱眙尉】
　　吊王将军
　　嫖姚北伐时深入强千里战余落日黄军败鼓声死尝闻汉飞将可夺单于垒今与山鬼邻残兵哭辽水
　　题破山寺后禅院
　　清晨入古寺初日照髙林竹迳通幽处禅房花木深山光悦鸟性潭影空人心万籁此俱寂但余钟磬音
　　春词
　　宛宛黄栁丝蒙蒙杂花垂日髙红籹卧倚对春光迟寜知傍淇水騕褭黄金羁













　　唐百家诗选巻四
　　钦定四库全书
　　唐百家诗选巻五
　　宋　王安石　编
　　王昌龄二十三首
　　塞上曲二首
　　蝉鸣空桑林八月萧关道出塞入塞云处处黄芦草从来幽并客皆向沙场老莫学游侠儿矜夸紫骝好边头何惨惨已葬霍将军部曲皆相吊燕南代北闻功勲多被黜兵马亦寻分更遣黄头戍唯当哭塞云
　　长信愁
　　奉箒平明秋殿开且将团扇共徘徊玉顔不及寒鵶色犹带昭阳日影来
　　放歌行
　　南渡洛阳津西望十二楼明堂坐天子月朔朝诸侯清乐动千门皇风被九州庆云从东来泱漭抱日流升平贵论道文墨将何求有诏征草泽微诚将献谋冠冕如星罗拜揖曹与周望尘非吾事入赋且迟留幸防国士识因脱负薪裘今者放歌行以慰梁甫愁但营数斗禄奉养毎丰羞愿得金膏遂飞云亦可俦
　　长歌行
　　旷野饶悲风飕飕多蒿草系马倚白杨谁知我懐抱所是同袍者相逢尽衰老况登汉家陵南望长安道上有枯树根下有石防窠髙皇子孙尽千载无人过寳玉频发掘精灵其奈何人生须信命有酒且长歌
　　青楼曲
　　白马金鞍从武皇旌旗十万宿长杨楼头小妇鸣筝坐遥见飞尘入建章
　　箜篌引
　　卢溪郡南夜泊舟夜闻南岸羌戎讴其时月黒猿啾啾微雨霑衣令人愁有一迁客登髙楼不言不寐弹箜篌弹作蓟门桑叶秋风沙飒飒青冢头将军铁騘汗血流深入匈奴战未休黄旗一防兵马收乱杀胡人积如丘疮病驱来役边州仍披漠北羊羔裘顔色饥枯掩面羞眼眶泪滴深两眸还思本乡食牦牛欲语不得指咽喉或有强壮能吚嚘意説被他边将讐五世属蕃汉主留碧毛毡障河曲游橐駞五万部落稠勅赐飞鳯金兠鍪为君百战如过筹静扫隂山无鸟投家藏铁劵特承优黄金十斤不称求九族分离作楚囚深溪寂寞弦苦幽草木悲感声飕飗仆本东山为国忧明光殿前论九畴簏读兵书尽防搜为君掌上施权谋洞晓山川无与俦紫宸发诏逺懐柔摇笔飞霜如夺钩鬼神不得知其由怜爱苍生比蚍蜉朔河屯兵须渐抽尽遣降来拜御沟便令海内休戈矛何用班超定逺侯史臣书之得已不
　　从军行
　　向夕临大荒朔风轸归虑平沙万余里飞鸟宿何处虏骑猎长原翩翩傍河去边声摇白草海气生黄雾百战苦风尘十年履霜露虽投定逺笔未坐将军树早知行路难悔不理章句
　　出塞行
　　白花垣上望京师黄河水流无尽时穷秋旷野行人絶马首东来知是谁
　　采莲曲
　　荷叶罗裙一色裁芙蓉向脸两边开乱入池中看不见闻歌始觉有人来
　　诸官游招隠寺
　　山馆人已空青萝换风雨自从永明世月向龙宫吐凿井长幽泉白云今如古应真坐松柏锡杖挂牕户口云七十余能救诸有苦囘指嵓树花如闻道场鼓金色身壊灭真如性无主僚友同一心清光遣谁取
　　沙苑南渡头
　　秋雾连云白归心浦溆悬津人空守缆村馆复临川峰隔苍茫雨波通演漾田孤舟未得济入梦在何年
　　郑县宿陶大公馆赠冯六元二
　　儒有轻王侯脱略当世务本家蓝溪中非为渔弋故无何困躬耕且欲驰永路幽居与君近出谷同所骛昨日辞石门五年变秋露云龙未相感干谒亦已屡子为黄绶羁余忝蓬山顾京门望西岳百里见郊树飞雨祠上来霭然关中暮驱车郑城宿秉烛论徃素山月出华隂开此河渚雾清光比故人豁达展心晤冯公尚戢翼元子仍局步拂衣易为髙论迹难有趣张范善始终吾等岂不慕罢酒当凉风屈伸备冥数
　　和振上人秋夜懐士防
　　白露伤草木山风吹夜寒遥林梦亲友髙兴发云端【一作嵓峦】郭外秋声急城边月色残瑶琴多逺思更为客中弹
　　寄穆侍御出幽州
　　一从恩谴度潇湘江北江南万里长莫道蓟门书信少鴈飞犹得到衡阳
　　灞上闲居
　　鸿都有归客偃卧滋阳村轩冕无枉顾清川照我门空林网夕阳寒鸟赴荒园廓落时得意懐哉莫与言庭前有孤鹤欲啄常翩翻为我衔素书吊彼顔与原二君既不朽所以慰其防
　　初日
　　初日净金闺先照牀前暖斜光入罗幕稍稍亲丝管云发不能梳杨花更吹满
　　采莲
　　越女作桂舟还将桂为檝湖上水渺漫清江初可涉摘取芙蓉花莫摘芙蓉叶将归问夫婿顔色何如妾
　　出塞
　　秦时明月汉时关万里长征人未还但使卢城飞将在不教胡马度隂山
　　同李四仓曹宅夜饮
　　霜天留饮故情欢银烛金炉夜不寒欲问吴江别来处青山明月梦中看
　　送韦十四兵曹
　　县职如长缨终日检我身平明趋郡府不得展故人故人念江湖富贵如埃尘迹在戎府掾心游天台春独立浦边鹤白云长相亲南风忽至吴分散还入秦寒夜天光白海静月色真对坐论嵗暮歌起无因平生驰驱分非谓杯酒仁出处两不合忠贞何由申看君孤舟去且欲歌垂纶
　　别李南浦之京
　　故园今在灞陵西江畔逢君醉不迷小弟邻庄尚渔猎一封书寄数行啼
　　闺怨
　　闺中少妇不曽愁春日凝妆上翠楼忽见陌头杨栁色悔教夫壻覔封侯
　　李颀二十四首
　　宋少府东溪泛舟
　　登岸还入舟水禽惊笑语晩叶低众色湿云带繁暑落日乗醉归溪流复几许
　　粲公院各赋一物得初荷
　　微风和众草大叶长圆隂晴露珠垂合夕阳花影深从来不着水清净本因心
　　题璿公山池
　　逺公遁迹庐山岑开士幽居祗树林片石孤峰窥色相清池白月防禅心指挥如意天花落坐卧闲房春草深此外俗尘都不染唯余度得相寻
　　题卢五旧居
　　物在人亡无见期闲庭系马不胜悲前緑竹生空地门外青山如旧时怅望秋天鸣坠叶巑岏枯栁宿寒鸱忆君泪落东流水嵗嵗花开知为谁
　　二妃庙送裴侍御使桂阳
　　沅上秋草色苍苍尧女祠无人见精魄万古寒猿悲桂水身殁后椒浆神降时囘云迎赤豹飇雨骤文螭受命出炎海焚香征楚词乗骢感遗迹一吊清川湄
　　欲之新乡答崔颢綦毋潜
　　数年作吏家屡空谁道黒头成老翁男儿在世无产业行子出门如转蓬吾属交欢此何夕南家衣动归客铜炉将炙相欢饮星宿纵横露华白寒风巻叶度滹沲飞雪覆地悲峨峨孤城日落见栖鸟马上时闻渔者歌明朝东路把君手腊日辞君期嵗首自知寂寞无去思敢望县人致牛酒
　　李兵曹壁画山水各赋得桂水防
　　片防在桂水落日天涯时飞鸟看共度闲云相与迟长波无晓夜泛泛欲何之
　　王母歌
　　武皇斋戒承华殿端拱须臾王母见霓旌照耀骐驎车羽盖淋漓孔雀扇手指棃遣帝食可以长生临防县头上复戴九星冠总领玉童坐南面欲闻要言今告汝帝乃焚香请此语若能链魄去三尸后当见我天皇所顾谓侍女董双成酒防可奏云和笙红霞白日俨不动七龙五鳯纷相迎惜哉志骄神不悦叹息马蹄与车辙复道歌钟杳将暮深宫桃李花成雪为看青玉五枝灯蟠螭吐火光已絶
　　古从军
　　白日登山望烽火昬黄饮马傍交河行人刁斗风砂暗公主琵琶幽怨多野营万里无城郭雨雪纷纷连大漠胡鴈哀鸣夜夜飞胡儿眼泪双双落闻道玉门犹被遮应将性命逐轻车年年战骨埋荒外空见蒲桃入汉家
　　晩归东园二首
　　出郭喜见山东行亦未逺夕阳带归鹭霭霭秋稼晩樵者乗霁歌野人及星饭请谢朱轮客垂竿不复返荆扉带郊郭稼穑向东菑倚杖寒山暮鸣梭秋叶时回云覆隂谷返景照霜梨澹泊真吾事清风别有资
　　裴尹东溪别业
　　公才廊庙器官亚河南守别墅临都门惊湍急前后旧交与羣从十日一携手幅巾望寒山长啸对髙栁清欢信可尚散吏亦何有岸雪青城隂水光摇林首闲观野人筏或饮川上酒幽云澹徘徊白鹭飞左右庭竹垂卧内村烟隔南阜始知物外清簪绂固刍狗
　　送綦毋三谒房给事
　　夫子大名下家无钟石储惜哉湖海上曽校蓬莱书外物非本意此生空澹如所思但乗兴逺适唯单车髙道时坎轲旧交愿吹嘘徒言青琐闼不爱承明庐百里人户满片言诤讼疎手持莲花经目送飞鸟余晩景南路别炎云中伏初此行傥不遂归食芦洲鱼
　　送刘昱
　　八月寒荻花秋江浪头白北风吹五两谁是浔阳客鸬鷀山头微雨晴杨州郭里暮潮生行人夜宿金陵渚试听沙边南鴈声
　　送郝判官
　　楚城木叶落夏口青山遍鸿鴈向南时君乗使者传枫林带水驿夜火明山县千里送行人蔡州如眼见江连清汉东逶迤遥望荆云相蔽亏应问襄阳旧风俗为余骑马习家池
　　圣善阁送裴迪入京
　　雪华敛髙阁苔色上钩栏药草空阶静梧桐返照寒清吟可愈疾携手暂同欢坠叶和金磬饥乌鸣露盘伊川惜东别灞水向西看旧托含香署云霄何足难
　　赠别张兵曹
　　汉家萧相国功盖五诸侯勲业河山重丹青锡命优君为禁脔壻争看玉人游荀令焚香日潘郎振藻秋新成鹦鹉赋能衣鹔鹴裘不惮轩车逺仍寻萝薜幽苑【一作花】梨飞绛叶伊水净寒流雪满故关道云遮祥鳯楼一身轻寸禄万物任虚舟别后如相问沧波双白鸥
　　放歌行答从弟墨卿
　　小来好文耻学武世上功名不解取虽沾寸禄已后时徒欲出身事明主柏梁赋诗不及宴长楸走马谁相数敛迹俛眉心自甘髙歌击节声半苦由是蹉一老夫养鸡牧豕东城隅空歌汉代萧相国岂事霍家冯子都虚尔当年声籍籍滥作词林两京客故人酒客安陵桥黄鸟春风洛阳陌吾家令弟才不羁五言破镝人共推兴来逸气如涛涌千里长江归海时别离短景何萧索佳句相思能间作举头遥望鲁阳山木叶纷纷向人落
　　同张员外諲酬答之作
　　洛中髙士日沉冥手自灌园方带经王湛牀头见周易张康传里好丹青鹖冠草屦无名位博奕赋诗聊遣意清言只到卫家儿用笔能夸钟太尉东篱二月种兰荪穷巷人稀乌鹊喧闻道郎官问生事肻令鬓发老柴门
　　夏宴张兵曹东堂
　　重林华屋堪避暑况乃烹鲜防嘉客主人三十朝大夫满座森然见矛防北窻卧簟连心花竹里蝉鸣西日斜羽扇摇风却珠汗玉杯贮水割甘云峯峨峨自冰雪坐对芳罇不知热醉来但挂葛巾眠莫道明朝有离别
　　答髙三十五留别便呈于十一
　　累荐贤良皆不就家近陈留访耆旧韩康虽复在人间王霸终思隠岩岫清泠池水灌园蔬万物沧江心澹如妻子欢同数株栁云山老对一牀书昨日公车见三事明君赐衣遣为吏懐章不使郡邸惊待诏初从阙庭至散诞由来自不羁低头授职尔何为故园壁挂乌纱帽官舍尘生白接防寄书寂寂于陵子蓬蒿没身胡不仕羹藜被褐环堵中嵗晩将贻故人耻
　　古行路难
　　汉家名臣杨徳祖四代五公享茅土父兄子弟绾银黄跃马鸣珂朝建章火浣单衣绣方领茱萸锦带玉盘囊宾客填街复满座片言出口生辉光世人逐势争奔走沥胆隳肝唯恐后当时一顾登青云自谓生死长随君一朝谢病还乡里穷巷苍茫絶知已秋风落叶闭重门昨日论交竟谁是薄俗嗟嗟难重陈深山麋鹿可为邻鲁连所以蹈沧海古徃今来称达人
　　送卢少府赴延陵
　　问君从宦所何日府中趋遥指金陵县青山天一隅行人懐寸禄小吏献新图北固波涛崄南天风俗殊春山连橘柚晩景媚菰蒲漠漠花生渚亭亭云过湖滩沙暎村火水雾敛樯乌囘首东门路乡书不可无
　　送马録事赴永嘉
　　子为郡从事主印清淮边谈笑一州里从容羣吏先手持三尺令决遣如流泉太守既相许诸公谁不然孤城临海树万室带山烟春日溪湖净芳洲葭菼连炊饭蟹螯熟下筋鲈鱼鲜野鹤宿檐际楚云飞面前听歌送离曲且驻木兰船赠尔八行字当闻嘉政传
　　戎昱十六首【建中中为防州刺史】
　　罗江舍
　　山县秋云闇茅亭暮雨寒自伤庭叶下谁问客衣单有兴时添酒无聊嬾整冠近来乡国梦夜夜到长安
　　采莲曲
　　虽听采莲曲讵识采莲心漾檝爱花逺囘船愁浪深烟生极浦色日落半江隂同侣怜波静看妆堕玉簪涔阳女儿花满头毵毵同泛木兰舟秋风日暮南湖里争唱菱歌不肯休
　　闻笛
　　入夜归思切笛声寒更哀愁人不愿听自到枕前来风起塞云断夜深关月开平明独惆怅飞尽一庭梅
　　汉上题韦氏庄
　　结茅同楚客卜筑汉江边日落数归鸟夜深闻扣舷水痕侵岸栁山翠借厨烟调笑提筐妇春来蚕几眠
　　闺情
　　侧听宫官説知君宠尚存未能开笑颊先欲换愁魂寳镜窥妆影红衫裛泪痕昭阳今再入寜敢恨长门
　　长安秋夕
　　八月更漏长愁人起常早闭门寂无事满院生秋草昨夜西窻梦梦行荆南道逺客归去来在家贫亦好
　　衡阳春日游僧院
　　曽共刘谘议同时事道林与君相掩泪来客岂知心堦雪凌春积炉烟向暝深依然旧童子相送出花林
　　玉台体题湖上亭
　　湖入县西边湖头胜事偏緑竿初长笋红颗未开莲蔽日髙髙树迎人小小船清风长入坐夏月似秋天
　　早梅
　　一树寒梅白玉条迥临村路傍溪桥应縁近水花先发疑是经春雪未消
　　移家别湖上亭
　　好是春风湖上亭栁条藤蔓系离情黄鸎乆住浑相识欲别频啼四五声
　　客堂秋夕
　　隔窻萤影灭复流北风微雨虚堂秋虫声竟夜引乡泪蟋蟀何知人自愁四时不得一日乐以此方悲客游恶【一作客牢落】寂寂江城无所闻梧桐叶上偏萧索
　　湖南雪中留别
　　草草还草草湖东别离早何处愁杀人归鞍雪中道出门迷辙迹云水白浩浩明日武陵西相思鬓堪老
　　赠别张驸马
　　上元年中长安陌见君朝下欲归宅飞龙骑马三十匹玉勒雕鞍照初日数里衣香遥扑人长衢雨歇无纎尘从奴斜抱勅赐锦双双蹙出金骐驎天子爱壻皇后弟独步明时负权势一身扈跸承殊泽甲第朱门耸髙防鳯凰楼上伴吹箫鹦鹉杯中醉留客泰去否来何足论宫中晏驾人事翻一朝负谴辞丹阙五年待罪湘江源冠冕凄凉几迁改眼看桑田变成海华堂金屋别赐人细眼黄头总何在清宫相见寸心悲嬾欲今时问昔时看君风骨殊未歇不用愁来双泪垂
　　苦哉行【寳应中作】
　　妾家清河边七叶承貂蝉身为最小女偏得浑家怜亲戚不相识幽闺十五年有时最逺出祗到中门前前年狂防来惧死翻生全今秋官军至岂意遭戈铤匈奴为先锋长鼻黄发拳弯弓猎生人百步牛羊羶脱身落虎口不及归黄泉苦哉难重陈暗哭苍苍天
　　泾州观元戎出师
　　寒日征西将萧萧万马丛吹笳覆楼雪祝纛满旗风遮虏黄云断烧荒白草空金铙肃天外玉帐静霜中朔野长城闭河源旧路通卫青师自老魏绛赏何功枪垒依沙迥辕门压塞雄燕然如可勒万里愿从公
　　从军行
　　昔从李都尉双鞬照马蹄擒生黒山北杀敌黄云西太白沉虏地边草复萋萋归来邯郸市百尺青楼梯感激然诺重平生胆力齐芳筵暮歌发艳粉轻鬟低半酣秋风起铁骑门前嘶逺戌报烽火孤城严鼓鼙挥鞭望尘去少妇莫含啼




　　唐百家诗选巻五
　　钦定四库全书
　　唐百家诗选巻六
　　宋　王安石　编
　　沈千运四首
　　感懐弟妹
　　今日春气暖东风杏花坼筋力久不如却羡涧中石神仙杳难准中夀稀满百逐世多夭伤喜见鬓髪白杖藜竹树间宛宛旧行迹岂知林园主却是林园客兄弟可存半空为亡者惜冥冥无再期哀哀望松柏骨肉能几人年大自疎隔性情谁免此与我不相易唯念得尔辈时看慰朝夕平生兹已矣此外尽非适
　　赠史修文
　　故人阻千里会面非前期握手于此地当欢返成悲念离宛犹昨俄已经数朞畴昔皆少年别来髪如丝不道旧姓名相逢知是谁曩游尽骞翥与君仍布衣岂曰无其才命理应有时前路渐欲少一不觉生涕洟
　　濮中言懐
　　圣朝优贤良草泽无遗匿人生各有命在余胡不淑一生但区区五十无寸禄衰退当弃捐贫贱招祸讟栖栖去人世屯踬日穷迫不如守田园岁晏望丰熟壮年失宜尽老大无筋力始怆前计非将贻后生福童儿新学稼少女未能织顾此烦知已终日求衣食
　　山中作
　　栖隐非别事所愿离风尘不辞城邑游礼乐拘束人尔来归山林庶事皆吾身何者为形骸谁是智与仁寂寞了闲事而后知天眞咳唾矜崇华迂俯相屈伸如何巢与由天子不知臣
　　王季友二首
　　别李季友
　　栖鸟不恋枝喈喈在同声行子驰出戸依依主人情昔时霜台镜丑妇羞尔形闭匣二十年皎洁常犹明今日照离别前途白髪生
　　寄韦子春
　　出山秋云曙山木已再春食我山中药不忆山中人山中谁余密白髪惟相亲雀防昼夜无知我厨廪贫依依北舍松不厌吾南邻有情尽弃捐土石为同身
　　于逖二首
　　野外作
　　老病无乐事岁秋悲更长穷郊日萧索生意已苍黄小弟髪亦白两男俱不强有才且未达况我非贤良幸以朽钝姿野外老风霜寒鵶噪晩景乔木思故乡魏人宅蓬池结网伫鳣鲂水清鱼不来岁暮空彷徨
　　忆舍弟
　　衰门少兄弟兄弟惟两人饥寒各流浪感念伤我神夏期秋未来安知无他因不怨别天长但愿见尔身茫茫天地间万类各有亲安知汝与我乖隔同胡秦何时对形影愤懑当共陈
　　孟云卿五首
　　古乐府挽歌
　　草草门巷喧涂车俨成位冥寞何得尽载我生人意北邙路非逺此别终天地临穴频抚棺至哀反无泪尔形未衰老尔息犹童稚骨肉安可离皇天若容易房帷即灵帐庭宇为哀次薤露歌若斯人生尽如寄
　　今别离
　　结髪生别离相思复相保如何日已逺五变中庭草渺渺天海途悠悠吴江岛但恐不出门出门无逺道逺道行既难家贫衣服单严风吹积雪晨起鼻何酸人生为有志岂不怀所安分明天上日生死誓同欢
　　悲哉行
　　孤儿去慈亲逺客丧主人莫吟苦辛曲此曲谁忍闻可闻不可见去去无影迹行人念前程不待参辰没朝亦常苦饥暮亦常苦饥飘飘万余里贫贱多是非少年莫逺游逺游多不归
　　古别离
　　朝日上高台离人愁秋草如见万里天不见万里道含酸欲谁诉转转伤怀抱君行本遥逺苦乐良难保宿昔梦同衾忧心转颠倒结髪年已迟征行去何早寒暄有时谢憔悴亦难好人皆算年寿死者何曾老少壮无见期水深风浩浩
　　伤怀赠故人
　　稍稍晨鸟翔淅淅草上霜人生早艰苦寿命恐不长二十学已成三十名不彰岂无同门友贵贱易中肠驱马行万里悠悠过帝乡幸因歌末得上君子堂众乐互喧奏独予备笙簧坐中无知音安得神扬扬愿因高风起上感白日光
　　张彪四首
　　杂诗
　　富贵多胜事贫贱无良图上徳兼济心中才不如愚商者多巧智农者争膏腴儒生未遇时衣食不自如久与故交别他荣我穷居到门嬾入门何况千里余君子有褊性矧乃寻常徒行行任天地无为强亲疎
　　神仙
　　神仙可学无百岁名大约天地何茫茫人间半哀乐浮生亮多感善事翻为恶争先等驱逐中路苦瘦弱长老思养寿后生笑寂寞五谷非长年四气乃灵药列子何必待吾心满寥廓
　　北游逺酬孟云卿
　　忽忽望前事志愿能相乖衣马久羸敝谁信文与才善道居贫贱洁服防尘埃行行无定心防坎难归来慈母忧疾室家念栖哀与君宿姻亲深见中外懐俟余惜时节怅望临高台
　　古别离
　　别离无逺近事欢情亦悲不闻车轮声后会将何时去日忘寄书来日乖前期纵知明当返一息千万思
　　赵微明三首
　　回军跛者
　　既老又不全始得离边城一枝假枯木步步向南行去时日一百来时一月程常恐道路傍掩弃狐兔茔所愿死乡里到日不愿生闻此哀怨调念念不忍听惜无异人术倏忽具尔形
　　挽歌词
　　寒日蒿上明凄凄郭东路素车谁家子丹旐引将去原下荆棘丛丛边有新墓人间痛伤别此是长别处旷野何萧条青松白杨树
　　思归
　　为别未几日去日如三秋犹疑望可见日日上高楼惟见分手处白苹满芳洲寸心宁死别不忍生离忧
　　元季川四首
　　泉上雨后作
　　风雨荡繁暑雷息佳霁初众峰带云雨清气入我庐防防凉飇来临窥惬所图緑萝长新蔓褭褭垂坐隅流水复檐下丹砂发清渠养葛为我衣种芋为我蔬谁是畹与畦弥漫连野芜
　　登云中
　　灌田东山下取乐在尔休清兴相引行日日三四周白鸥与我心不厌此中游穷览颇有适不极趣无幽憀然歌采薇曲尽心悠悠
　　山中晩兴
　　河汉降霜昨来节物殊媿无神仙姿岂有隂阳俱灵鸟望不见慨然悲高梧华叶随风扬珍条杂榛芜为君寒谷吟叹息知何如
　　古逺行
　　悠悠逺行者羇独当时思道与日月长人无茅舍期出门万里心谁不伤别离纵逺当白髪岁月悲今时何况异形容安须与尔悲
　　殷遥二首【润州人忠王府仓曹参军】
　　友人山亭
　　故人虽薄宦往往涉青溪凿牖对山月褰裳拂涧霓游鱼逆水上宿鸟向风栖一见桃花发能令秦汉迷
　　山行
　　寂歴青山晓山行趣不稀野花成子落江燕引雏飞暗草薫苔径晴杨扫石矶俗人犹语此余亦转忘归
　　李嘉祐十二首【字从一大歴中为袁州刺史】
　　晩春宴无锡蔡明府西亭
　　茅檐闲寂寂无事觉人和井近时浇圃城低不见河兴缘芳草积情向逺峰多别日归吴地停桡更一过
　　送宋中舍游江东
　　孤城郭外送王孙越水吴洲共尔论野寺山边斜有径渔家竹里半开门青枫独映摇前浦白鹭闲飞过逺村若到西陵征战处不看秋草自伤魂
　　送王端赴朝
　　君承明主意日日上丹墀东閤论兵后南宫草奏期人稀傍河处槐暗入关时独遣吴州客平陵结梦思自苏台至望亭驿人家尽空春物增思怅然有作因寄从弟纾
　　南浦菰蒋覆白苹东吴黎庶逐黄巾野棠自发空流水江鷰初归不见人逺树依依如送客平田渺渺独伤春那堪回首长洲苑烽火年年报虏尘
　　题灵台县东山村主人
　　处处征胡人渐稀山村寥落暮烟微门临莽苍经年闭身逐嫖姚几日归贫妻白髪输残税余寇黄河未解围天子如今能用武祗应岁晩息兵机
　　至七里滩作
　　迁客投于越临江泪满衣独随流水逺转觉故人稀万木迎秋序千峰驻晩晖行舟犹未已惆怅暮潮归
　　题前溪馆
　　两年谪宦在江西举目云山要自迷今日始知风土异浔阳南去鹧鸪啼
　　送樊兵曹潭州谒韦大夫
　　塞鸿归欲尽北客始辞秦零桂虽逢竹湘川少见人江花铺浅水山木暗残春脩刺辕门里多怜尔为亲
　　送从弟归河朔
　　故乡那可到令弟独能归诸将矜旄节何人重布衣空城流水在荒泽旧村稀秋日平原路虫鸣桑叶飞
　　送王牧往吉州谒王使君
　　细草緑汀洲王孙奈薄游年华初冠带文体旧弓裘野渡花争发春塘水乱流使君怜小阮应念倚门愁早秋京口旅泊章侍御寄书相问因以赠之
　　移家避寇逐行舟厌见南徐江水流吴地征徭非旧日秣陵凋弊不宜秋千家闭户无砧杵七夕何人望斗牛祗有同时骢马客偏题尺牍问穷愁
　　江湖愁思
　　趋陪禁掖鴈行随迁向江潭鹤髪垂素浪遥疑八谿水青枫忽似万年枝嵩南春徧伤魂梦壶口云深隔路岐共望汉朝多霈泽苍蝇早晩得先知
　　姚系二首
　　送周愿判官归岭南
　　早蝉望秋鸣夜琴怨离声眇然多异感值子江山行由来重义人感激事纵横往复念遐阻淹留慕平生晨奔九衢饯暮始万里程山驿风月榭海门烟雾城易绡泉源近拾翠沙溆明兰蕙一为赠贫交空复情
　　京口遇旧识兼送往陇州
　　蝉鸣一何急日暮秋风树即此不胜愁陇隂人更去相逢与相失共是亡羊路
　　雍裕之二首【贞元后人】
　　五杂俎【拟古三首】
　　五杂俎刺绣窠往复还织锦梭不得已戍交河
　　自君之出矣【拟后汉徐干】
　　自君之出矣寳镜为谁明思君如陇水长闻呜咽声
　　蒋涣一首
　　和徐侍郎中书丛篠咏
　　中禁夕沈沈幽篁别作林色连鸡树近影落凤池深为重陵霜节能虚应物心年年承雨露长对紫庭隂
　　陈羽五首
　　送灵一上人
　　十年劳逺别一笑喜相逢又上青山去青山千万重
　　送友人及第归江东
　　五陵春色泛花枝心醉花前逺别离落第耻为关右客成名空羡里中儿都门雨歇愁分处山店灯残梦到时家住洞庭多钓伴因来相贺语相思
　　伏翼洞送夏方庆
　　洞里春晴花正开看花出洞几时回殷勤好去武陵客莫引世人相逐来
　　春日客舍晴原野望
　　东风吹暖气消散入晴天渐变池塘色欲生杨栁烟防茸花向月潦倒客经年乡思盈愁望江湖春水连
　　公子行
　　金羁白面郎何处蹋青来马骄郎半醉躞蹀望楼台似见楼上人玲珑窗户开隔花闻一笑落日不知回
　　杨衡七首
　　卢十五竹亭送侄偁归山
　　落叶寒拥壁清霜夜沾石正是忆山时复送归山客殷勤一樽酒晓月当牕白
　　哭李象
　　白鸡黄犬不将去寂寞空余葬时路草死花开年复年后人知是何人墓忆君思君独不眠夜寒月照青枫树
　　白纻词二首
　　玉缨翠佩杂轻罗香汗微渍朱顔为君起唱白纻歌清声褭云思繁多凝笳哀瑟时相和金壶半倾芳夜促梁尘霏霏暗红烛令君安坐听终曲坠叶飘花难再复蹑珠履步琼筵轻身起舞红烛前芳姿艳态妖且妍回眸转袖暗催凉风萧萧漏水急月华泛滟红莲湿牵裙揽带翻成泣
　　题花树
　　都无看花意偶到树边来可怜枝上色一一为愁开
　　伤蔡处士
　　箧中遗草是琅玕对此令人洒泪看三径尚疑行迹在数萤犹自映书残晨光不借泉门晓暝色空添陇树寒欲问皇天天更逺有才无命说应难
　　送人流雷州
　　逐客指天涯人间此路赊地图经大庾水驿过长沙腊月雷州雨秋风桂岭花不知荒徼外何处有人家







　　唐百家诗选巻六
　　钦定四库全书
　　唐百家诗选巻七
　　宋　王安石　编
　　戴叔伦四十七首
　　酬赠张众甫
　　野人无本意散木任天材分向空山老何言上苑来迢遥千里道依倚九层台出处宁知命轮辕岂自媒更慙张处士相与别蒿莱
　　客舍秋懐呈骆正字士则
　　无言堪自喻偶坐更相悲木落惊年长门闲惜草衰买山犹未得谏猎又非时设被浮名系归休渐欲迟
　　早行寄朱山人放
　　山晓旅人去天高秋气悲明河川上没芳草露中衰此别又万里少年能几时心知剡溪路聊且寄前期
　　赠殷御史亮
　　日日河边见水流伤春未已复悲秋山中旧宅无人住来往风尘共白头
　　寄中书李舍人纾
　　萍翻蓬自巻不共本心期复入重城里频看百草滋水流归思逺花发长年悲尽日春风起无人见此时
　　赠李山人唐
　　此意无所欲闭门风景迟栁条将白髪相对共垂丝
　　酬厔耿少府湋见寄
　　方丈萧萧落叶中暮天深巷起悲风流年不尽人自老外事无端心已空家近小山当海畔身留环衞隐墙东遥闻相访频逢雪一醉寒宵谁与同
　　赠康老人洽
　　酒泉布衣旧才子少小知名帝城里一篇飞入九重门乐府喧喧闻至尊宫中美人皆唱得七贵因之尽相识南邻北里日经过处处淹留乐事多不脱敝裘轻锦绮长吟佳句掩笙歌贤王贵主于我厚骏马苍头如已有暗将心事隔风尘尽掷年光逐杯酒青门几度见春归折栁寻花送落晖杜陵往往逢秋暮望月临风攀古树繁霜入鬓何足论旧国连天不知处尔来倏忽五十年却忆当时思眇然多识故侯悲宿草曾看流水没桑田百人会中一身在被褐饮瓢终不改陌头车马共营营不解如君任此生
　　襄州遇房评事由
　　移家住汉隂不复问华簪贳酒宜城近烧田梦泽深暮山逢鸟入寒水见鱼沈与物皆无累终年惬本心暮春游长沙东湖赠辛兖州巢父二首
　　湘流分曲浦缭绕古城东岸转千家合林开一镜空人生无事少心赏几回同且复忘羁束悠悠落照中回环路不尽歴览意弥新古木畬田火澄江荡浆人缓歌寻极浦一醉送残春莫恨长沙逺他年忆此辰同兖州张秀才过王侍御参谋宅赋十韵【栁字】
　　十年官不进敛迹无怨咎漂荡海内游淹留楚乡久因参戎幕下寄宅湘川口翦竹开广庭瞻山敞虚牖闲门早春至陋巷新晴后覆地落残梅和风褭轻栁逢迎车马客邀结风尘友意惬时会文夜长聊饮酒秉心转孤直沈照随可否岂学屈大夫忧慙对渔叟
　　同辛兖州巢父卢副端岳相思献酬之作因抒归懐兼呈辛魏二院长杨长宁
　　暮角发高城情人坐中起临觞不及醉分散秋风里虽有明日期离心若千里前欢反惆怅后会还如此焉得夜淹留一回终宴喜羇游复牵役皆去重湖水早晩泛归舟吾从数君子
　　对月答元明府
　　山下孤城月上迟相留一醉本无期明年此夕游何处纵有清光知见谁
　　酬袁太祝长卿小湖村山居书懐见寄
　　背江居隙地辞职作遗人耕凿资余力樵渔逐四邻麦秋桑叶大梅雨稻田新篱落栽山果池塘养海鳞放歌聊自足幽思忽相亲余亦归休者依君老此身
　　清明日送邓芮二子还乡
　　钟鼓喧离室车徒促夜装晩厨新变火轻栁暗翻霜传镜看华髪持杯话故乡每嫌儿女泪今日自沾裳
　　送汶水王明府
　　何时别故乡归去佩铜章亲族移家尽闾阎百战场背关余古木近塞足风霜遗老应相贺知君不下堂
　　送裴明州郎中征【效南朝体】
　　潇水连湘水千波万浪中知君未得去慙愧石尤风
　　送观察李判官巡郴州
　　行役各逺路烟波同旅愁轻桡上桂水大艑下扬州何处成后会今朝分旧游离心比杨栁萧飒不胜秋京口送皇甫司马副端曾舒州辞满归东都
　　潮水忽复过云帆俨若飞故园双阙下左宦十年归晩景照华髪凉风吹别衣淹留更一醉老去莫相违奉同汴州李相公勉送郭布殿中出巡
　　轩车出东閤都邑绕南河马首先春至人心比岁和省风传隐恤持法去烦苛却想埋轮者论功此日多
　　送东阳顾明府罢归
　　祖帐临鲛室黎人拥鹢舟坐蓝高士去继组鄙夫留白日落寒水青枫绕曲洲相看作离别一倍不禁愁
　　戏留顾十一明府
　　江明雨初歇山暗云犹湿未可动归桡前程风浪急
　　栁花歌送客往桂阳
　　沧浪渡头栁花发断续因风飞不絶摇烟拂水积翠间缀雪含霜谁忍攀夹岸纷纷送君去鸣棹孤寻到何处移家深入桂水源种栁新成花更繁定知别后消散尽却忆今朝伤旅魂
　　送前上饶严明府摄玉山【用山字】
　　家在故林呉楚间冰为溪水玉为山更将旧政化邻邑遥见逋人相逐还
　　抚州对事后送外生宋垓归饶州觐侍呈上姊夫
　　淮汴初丧乱蒋山烽火起与君随亲族奔迸辞故里京口附商客海门正狂风忧心不敢住夜发惊浪中云开方见日潮尽炉峰出石壁转棠隂鄱阳寄茅室淹留三十年分种越人田骨肉无半在乡园犹未旋尔家习文艺旁究天人际父子自相传优游聊卒岁学成不求达道胜那厌贫时入闾巷醉好是羲皇人顷因物役牵偶逐簪组辈谤书喧朝市抚已慙浅昧世业大小礼近通顔谢诗念渠还领会非敢独为师
　　潘处士宅会别
　　相邀寒景晩惜别故山空邻里疎林在池塘野水通十年多难后一醉几人同复此悲行子萧萧逐转蓬
　　江上别张劝
　　年年五湖上厌见五湖春长醉非关酒多愁不为贫旧山迷道路清洛暗风尘今日扁舟别俱为沧海人
　　汝南别董校书
　　扰扰倦行役相逢陈蔡间何为百年内不见一人闲对酒惜余景问程愁乱山秋风万里至又出穆陵关
　　留别李道州圻
　　泷路下丹徼邮童挥画桡山回千骑隐雪断两乡遥鱼沪拥寒溜畬田落逺烧维舟更相忆惆怅坐通宵
　　永康孙明府颋秩满将归枉路访别
　　门前水流咽城下乱山多非是还家路宁知枉骑过风烟复欲隔悲笑屡相和不学陶公醉无因奈别何
　　将赴湖南留别东阳旧寮兼示吏人
　　智力苦不足黎甿殊未安忽从新命去复隔旧寮欢晓路整车马离亭会衣冠冰坚细流咽烧尽乱峰寒耆老相饯送儿童亦悲酸桐乡寄生怨欲话此情难
　　奉天酬别郑谏议云逵卢拾遗景亮见别之作
　　巨孽盗都城传闻天下惊陪臣九江畔走马来赴难伏奏见龙顔旋持手诏还单车不可驻朱槛未遑攀故人出相饯共悲行路逺临岐荷赠言对酒独伤魂世故山川险忧多思虑昏重隂蔽芳月叠岭明旧雪泥积辙更深木冰花不发郑侯间世贤忠孝乃双全大义弃妻子至淳易生死知心三四人越境千余里骏马帐前发惊尘路傍起楼头俛首看莫敢相留止拜阙奉良图留中沃圣谟洗兵收魏郡诱敌讨幽都名亚典属国良选谏大夫从容九霄上谈笑解隂符卢生富才术特立居近密采掇献吾君明廷视听新寛饶狂自比汲黯直为邻就列继三事主文当七人可怜长守道不觉五逢春昔去城南陌各为天际客关河烟雾深寸步音尘隔羇旅忽相遇别离又兹夕前悲涕未干后喜心已慼而我方老大颇为风迫夫君并少年何尔鬓须白惆怅语不尽徘徊情转剧一罇且共持以慰长相忆
　　抚州处士胡泛见送北回两馆至南昌县界查溪兰若别
　　移罇铺山曲祖帐查溪隂铺山即逺道查溪非故林凄然诵新诗落泪霑素襟郡政我何有别情君独深禅庭古树秋宿雨清沉沉挥袂千里逺悲伤去住心
　　将巡郴永途中作
　　行役留三楚思归又一春自疑冠下髪聊此镜中人机息知名误形衰恨道贫空将旧泉石长与梦相亲
　　过郴州
　　江尽湘南戍山分桂北林火云三月合石路九疑深暗谷随风过危亭共鸟寻羇魂已愁絶不复待猿吟桂阳北岭偶过野人所居聊书即事呈王永州邕李道州圻
　　犬吠空山响林深一迳存隔云寻板屋渡水到柴门日昼风烟静花明草树繁乍疑秦世客渐识楚人言不记逃乡里居然长子孙种田烧险谷汲井凿高原畦叶藏春雉庭柯宿旅猿岭隂无瘴疠地隙有兰荪内户均皮席枯瓢沃野飱逺心知自负幽赏讵能论转步重崖合瞻途落照昏他时愿携手莫比武陵源
　　下鼻亭泷行八十里聊状艰险寄青苗郑副端朔阳
　　泷水天际来鼻山地中坼盘涡几十处叠溜皆千尺直写卷沈沙惊翻冲絶壁淙淙振崖谷汹汹竟朝夕人语不自闻日光乱相射舣舟始摇漾举棹旋奔激既下同建瓴半空方避石前危苦未尽后险何其迫倏闪疾风雷苍皇荡魂魄因随伏流出忽与跳波隔逺想欲回轩岂兹还泛鹢云涯多候馆努力勤登歴
　　湘南即事
　　卢橘花开枫叶衰出门何处望京师沅湘日夜东归去不为愁人住少时
　　少女生日感懐
　　五逢晬日今方见置尔懐中自惘然乍喜老身辞逺役翻悲一笑隔重泉欲教针线娇难解暂弄琴书性已便还有蔡家残史籍可能分与外人传
　　江乡故人偶集客舍
　　天秋月又满城阙夜千重还作江南会翻疑梦里逢风枝惊暗鹊露草覆寒蛬羇旅长堪醉相留畏晓钟张评亊涉秦居士系见访郡斋即同赋中字
　　轺车忽枉辙郡府自生风遣吏山禽在开罇野客同古墙抽腊笋乔木飏春鸿能赋传幽思清言尽至公城欹残照入池曲大江通此地人来少相欢一醉中
　　听歌回马上赠崔法曹
　　秋风里许杏花开杏树傍边醉客来共待夜深听一曲醒人骑马断肠回
　　去妇怨
　　出户不敢啼风悲日凄凄心知恩义絶谁忍分明别下坂车辚辚畏逢乡里亲空持牀前幔却见家中人忽辞王吉去为是秋胡死欲比今日情烦寃不相似
　　昭君词
　　汉宫若逺近路在寒沙上到死不得归何人共南望
　　女耕田行
　　乳燕入巢笋成竹谁家二女种新谷无人无牛不及犁持刀斫地翻作泥自言家贫母年老长兄从军未娶嫂去年灾疫牛囤空截绢买刀都市中头巾掩面畏人识以刀代牛谁与同姊妹相携心正苦不见路人唯见土疎通畦陇防乱苗整顿沟塍待时雨日正南岗下饷归可怜朝雉扰惊飞东邻西舍花发尽共惜余芳泪满衣夜发袁江寄李颍州刘侍郎时二公留贬在此
　　半夜回舟入楚乡月明山水共苍苍孤猿更发秋风里不是愁人亦断肠
　　郎士元二十一首
　　送李将军赴定州
　　双旌汉飞将万里爱横戈春色临边尽黄云出塞多鼔鼙悲絶漠烽戍隔长河想到隂山北天骄已请和
　　送张南史【一云寄李纾】
　　雨余深巷静独酌送残春车马虽嫌僻鸎花不弃贫虫声黏户网防迹印牀尘借问山阳会如今有几人
　　闻蝉寄友人【李端亦有此诗未知孰是】
　　昨日始闻鸎今朝蝉又鸣朱顔向华髪定是几年程故国白云逺闲居青草生因垂数行泪书寄十年兄
　　送长沙韦明府
　　秋入长沙县萧条旅宦心烟波连桂水官舍映枫林云日楚天暮沙汀白露深遥知讼堂里佳政在鸣琴
　　题刘相三湘图
　　昔日醉衡霍迩来忆南州今朝平津邸兼得潇湘游稍辨郢门树依然芳杜洲微明三巴峡咫尺万里流飞鸟不知倦逺帆生暮愁涔阳指天末北渚空悠悠枕上见渔父坐中当狎鸥谁言魏阙下自有东山幽
　　塞上曲
　　寳刀塞下儿轻身百战曾百胜壮心竟未嫖姚知白草山头日初没黄沙戍下悲歌发萧条静夜边风吹独倚营门望秋月
　　关羽祠送高员外还荆州
　　将军禀天姿义勇冠今昔走马百战场一劒万人敌谁为感恩者竟是思归客流落荆巫间徘徊故乡隔离筵对祠宇洒酒暮天碧去去勿复言衔悲向陈迹
　　郢城西楼吟
　　连山尽处水萦回山上戍门临水开朱栏直下一百丈日暖游鳞自相向昔人爱险闭层城今人爱闲江复清沙洲枫岸无来客草緑花红山鸟鸣
　　宿杜判官江楼
　　适楚岂吾愿思归秋向深故人江楼月永夜千里心叶落觉乡梦鸟啼惊越吟寥寥更何有断续空城砧
　　送韦湛判官
　　高阁晴江上重阳古戍闲聊因送归客更此望乡关惜别心能醉经秋鬓自斑临流兴不尽惆怅水云间
　　春宴王补阙城东别业
　　栁陌乍随洲势转花源忽傍竹隂开能将瀑水清人境直取流莺送酒杯山下古松当绮席檐前片雨滴春苔地主同声复同舍留欢不畏夕阳催
　　栢林寺南望
　　谿上遥闻精舍钟泊舟微径度深松青山霁后云犹在画出东南四五峰
　　长安逢故人
　　数年音信断不意在长安马上相逢久人中欲认难一官今嬾道双鬓竟羞看莫问生涯事只应持钓竿
　　听邻家吹笙
　　凤吹声如隔防霞不知墙外是谁家重门深锁无寻处疑有碧桃千树花
　　赠韦司直
　　闻君感叹二毛初旧友相依万里余烽火有时惊暂定甲兵无处可安居客来吴地星霜久家在平陵音信疎昨日风光还入户登山临水意何如
　　盖少府新除江南尉问风俗
　　闻君作尉向江潭吴越风烟到自谙客路寻常随竹影人家大底傍山岚缘溪花木偏宜逺避地衣冠尽向南惟有夜猿啼海树思乡望国意难堪
　　酬二十八秀才见寄
　　昨夜山月好故人果相思清光到枕上嫋嫋凉风时永意能在我惜无携手期
　　湘夫人
　　蛾眉对湘水遥哭苍梧山万乘既已殁孤舟谁忍还至今楚竹上犹有泪痕斑南有涔阳路渺渺多新愁桂酒神降时回风江上秋彩云忽无处碧水空安流
　　酬王季友题半日村别业兼呈李明府
　　村映寒原日已斜烟生密竹早归鸦长溪南路当羣岫半景东邻照数家门通小迳连芳草马饮春泉踏浅沙欲待主人林上月还思潘令县中花
　　冬夕寄青龙寺源公
　　敛屦入寒竹安禅过漏声高松残子落深井冻痕生罢磬风枝动悬灯雪屋明何当招我宿乘月上方行
　　送李骑曹之灵武宁侍
　　一岁一归宁凉天数骑行河来当塞曲山逺与沙平纵猎旗风卷听笳帐月生新鸿引寒色回日满京城














　　唐百家诗选卷七
　　钦定四库全书
　　唐百家诗选卷八
　　宋　王安石　编
　　钱起六首
　　送毕侍御谪居
　　崇兰香死玉簮折志士吞声甘徇节忠荩不为明主知悲来莫向时人说沧浪之水见心清楚客辞天泪满缨百鸟喧喧噪一鹗上林高枝亦难托宁嗟人世弃虞翻且喜江山得康乐自怜黄绶老婴身妻子朝来劝隐沦桃花洞里举家去此别相思复几春
　　送李秀才落第游荆楚
　　翠羽虽成梦迁莺尚后羣名逃郄诜策兴发谢文昬旦扁舟去江山几路分上潮吞海日归雁出湖云诗思应须苦猿声莫厌闻离居见新月那得不思君
　　赠阁下阎舍人
　　二月黄莺飞上林春城紫禁晩隂隂长乐钟声花外尽龙池栁色雨中深阳和不散穷途恨霄汉常悬捧日心献赋十年犹未遇羞将白髪对华簪
　　和宣城张太守南亭秋夕懐友
　　池馆蟪蛄声梧桐秋露晴月临朱防静河近画楼明卷幔浮凉入闻钟永夜清片云悬曙斗数雁过秋城羽扇扬风暇瑶琴寄别情江山飞丽藻谢朓让前名
　　暮春归故山
　　谷口残春黄鸟稀辛夷花尽杏花飞始怜幽竹山窗下不改清隂待我归
　　驾幸温泉宫【和李员外作】
　　未央月晓度疎钟凤辇时巡出九重雪霁山门迎瑞日云开水殿候飞龙轻寒不入宫中树佳气常薰仗外峰遥羡枚臯扈仙跸偏承霄汉渥恩浓
　　卢纶三十六首
　　送吉中孚校书归楚州旧山中孚自仙官入仕
　　青袍芸阁郎谈笑揖侯王旧箓藏云穴新诗满帝乡名高闲不得到处人争识谁知冰雪顔已杂风尘色此去复如何东臯岐路多借芳临紫陌回首忆沧波年来倦萧索但说淮南乐并檝湖上游连樯月中泊沿溜入阊门千灯夜市喧喜逢邻舍伴遥语问乡园下淮风自急树杪分郊邑送客随岸行离人出帆立渔村绕水田澹澹隔晴烟欲就林中醉先期石上眠林昬天未曙但向云边去暗入无路山心知有花处登高日转明下望见春城洞里草空长冢边人自耕寥寥行异境过尽千峰影露色凝古坛泉声落寒井仙成不可期多别自堪悲为问桃源客何人见乱时
　　与从弟瑾同下第后出关言别
　　同作金门献赋人二年悲见故园春到阙不沾新雨露还家空带旧风尘
　　杂花飞尽栁隂隂官路逶迤绿草深对酒已成千里客望山空寄两乡心
　　出关愁暮一沾裳满野蓬生古战场孤村树色昬残雨逺寺钟声带夕阳
　　和李使君三郎早秋城北亭宴崔司士因寄关中弟张评事时遇作
　　黄花古城路上尽见青山桑柘晴川口牛羊落照间野情随巻幔军事隔重关道合偏多赏官微独不闲鹤分琴久罢书到雁应还为谢登龙客琼枝寄一攀
　　逢病军人
　　行多有病住无粮万里还乡未到乡蓬鬓哀吟古城下不堪秋气入金疮
　　村南逢病叟
　　双膝过颐顶在肩四邻知姓不知年卧驱鸟雀惜禾黍犹恐诸孙无社钱
　　送张郎中还蜀歌
　　秦家御史汉家郎亲专两印征殊方功成走马朝天子伏槛论边若流水晓离仙署趋紫微夜接高儒读青史泸南五将望君还愿以天书示百蛮曲栈重江初过雨前旌后骑不同山迎车拜舞多耆老旧防新营遍青草塞口云生火候迟烟中鹤唳军行早黄花川下水交横逺映孤霞蜀国晴笻竹笋长椒瘴起茘枝花发杜鹃鸣回首岷峨半天黒传觞接膝何由得空令豪士仰威名无复贫交恃顔色垂杨不动雨纷纷锦帐胡缾争送君须臾醉起箫笳发空见红旌入白云
　　腊日观咸宁王部曲娑勒擒豹歌
　　山头曈曈日将出山下猎围照初日前林有兽未识名将军促骑无人声潜形踠伏草不动双雕转旋羣鵶鸣隂方质子才三十译语受词蕃语揖舍鞍解甲疾如风人忽虎蹲兽人立歘然扼颡批其颐爪牙委地涎淋漓既苏复吼拗【于绞反】仍怒果叶英谋生致之拖自深丛目如电万夫失容千马战传呼贺拜声相连杀气腾凌隂满川始知缚虎如缚防败虏降羌生眼前祝尔嘉词尔无苦献尔将随犀象舞苑中流水禁中山期尔攫搏开天顔非熊之兆庆无极愿纪雄名传百蛮
　　和张仆射塞下曲
　　月黒雁飞高单于夜遁逃欲将轻骑逐大雪满弓刀
　　从军行
　　二十在边城军中得勇名卷旗收败马占碛拥残兵覆阵乌鸢起烧山草木明塞闲思逺猎师老厌分营雪岭无人迹冰河有雁声李陵甘此没惆怅汉公卿
　　逢南中使因寄岭外故人
　　见说南来处苍梧接桂林过秋天更暖边海日长隂巴路缘云出蛮乡入洞深信回人自老梦到月应沈碧水通春色青山寄逺心炎方难久客为尔一沾襟
　　代员将军罢战后归旧里赠朔北故人
　　结髪事壃场全生俱到乡连云防铁岭同日破渔阳牧马胡天晩移军碛路长枕戈眠古戍吹角立繁霜归老勲仍在酬恩虏未亡独行过邑里多病对农桑雄劒依尘席隂符寄药囊空余麾下将犹逐羽林郎
　　江北忆崔汶
　　夜问江西客还知在楚乡全身出部伍尽室逐渔商晴日游瓜步新年到汉阳月昬惊浪白瘴起觉云黄望岭家何处登山泪几行闽中传有雪应且住南康
　　早春归厔旧居却寄耿拾遗湋李校书端
　　野日初晴麦陇分竹园村巷鹿成羣万家废井生新草一树繁花对古坟引水忽惊冰满磵向田空见石和云可怜芳岁青山下唯有松枝好寄君
　　夜中得循州赵司马侍郎书因寄回使
　　瘴海寄双鱼中宵达我居两行灯下泪一纸岭南书地説炎蒸极人称老病余殷勤报贾傅莫共酒杯踈太白西峰偶宿车祝二尊师石室晨登前巘慿眺书懐即事寄呈凤翔齐员外张侍御
　　弱龄诚昧鄙遇胜惟求止如何羇滞中得步青冥里青冥有桂丛冰雪两仙翁毛节未归海丹梯闲倚空逍遥拟上清洞府不知名醮罢雨常至客辞山忽明山明鸟声乐日气生岩壑岩壑树脩脩白云如水流白云销散尽陇塞俨然秋积阻关河固绵聨烽戍稠五营承庙略四野失边愁吁嗟系尘役又负灵仙迹芝术自芳香泥沙几沈溺书此欲沾衣平生事每违烟霄不可仰鸾鹤自追飞
　　同耿湋宿陆澧旅舍
　　当轩云月开清夜故人杯拥褐觉霜下抱琴闻雁来迎风君顾步临路我迟回双鬓共如此此欢非易陪
　　题苗员外竹间亭
　　高甃絶行尘开帘似有春风倾竹上雪山对酒边人步暖先逢日书空逺见邻还同内斋暇登赏及诸姻早春游樊川野居却寄李端校书兼呈崔峒补阙司空曙主簿耿湋拾遗
　　白水遍沟塍青山对杜陵晴明人望鹤旷野鹿随僧古栁连巢折荒隄带草崩隂桥全覆雪瀑溜半垂冰鬭防摇松影游落石层韶光偏不待衰败巧相仍桂树曾争折龙门几共登琴师阮校尉诗和栁吴兴防笔求书扇张屏看画蝇卜隣空遂约问卦独无征投足经危路收材遇直绳守农穷自固行药病何能掩帙蓬蒿晩临川景气澄飒然成一叟谁更慕骞腾
　　春日登楼有懐
　　花正浓时人正愁逢花却欲替花羞年来笑伴皆归去今日晴明独上楼
　　长安春望
　　东风吹雨过青山却望千门草色闲家在梦中何日到春来江上几人还川原缭绕浮云外宫阙参差落照间谁念为儒逢世难独将衰鬓客秦关
　　山中一絶
　　饥食松花渇饮泉偶从山后到山前阳坡软草厚如织因与鹿麛相伴眠
　　同薛存诚登栖岩寺
　　衰蹇步难前上山如上天尘泥来自晩猿鸟到何先万壑应孤磬百花通一泉苍苍此明月下界正沈眠
　　贼中与严越卿曲江看花
　　红枝欲折紫枝殷隔水连宫不用攀会待长风吹落尽始能开眼向青山
　　夜投丰徳寺谒液上人
　　半夜风中有磬声偶逢樵者问山名上方月晓闻僧语下路林疎见客行野鹤巢边松最老毒龙潜处水偏清愿得逺公知姓字焚香洗鉢过浮生
　　酬李端野寺病居见寄
　　野寺昬钟山正隂乱藤高竹水声深田夫就饷还依草野雉惊飞不过林斋沐暂思同静室清羸已觉助禅心寂寞日长谁问疾料君惟取古方寻
　　赠别李纷
　　头白乘驴悬布囊一回言别泪千行儿孙满眼无归处唯到罇前似故乡
　　送崔琦赴宣州幕
　　五马临流待幕宾羡君谈笑出风尘身闲就养宁辞逺世难移家莫厌贫天际晓山三峡路津头腊市九江人何处遥知最惆怅满湖青草雁声春
　　至徳中途中书事却寄李僴
　　乱离无处不伤情况复看碑对古城路绕寒山人独去月临秋水雁空惊顔衰重喜归乡国身贱多慙问姓名今日主人还共醉应怜世故一儒生
　　送鲍中丞赴太原
　　分路引鸣驺喧喧似陇头暂移西掖望全解北门忧专幙临都防分曹制督邮积冰营不下盛雪猎方休白草连胡帐黄金拥戍楼今朝送旌斾一减鲁儒羞
　　晩到厔耆老家
　　老翁曾旧识相引到柴门苦话别时事因寻溪上村数年何处客近日几家存冒雨看禾黍逢人忆子孙乱藤穿井口流水到篱根惆怅不堪住空山月又昬
　　落第后归终南别业
　　久为名所误春尽始归山落羽羞言命逢人强破顔交疎贫病里身老是非间不及东溪月渔翁夜往还
　　送从舅成都丞广南归蜀
　　巴字天边永秦人去是归栈长山雨响溪乱火田稀俗富行应乐官雄禄岂微魏舒终有泪还湿甯家衣
　　晩次鄂州【至徳中作】
　　云开逺见汉阳城犹是孤帆一日程估客昼眠知浪静舟人夜语觉潮生三湘愁鬓逢秋色万里归心对月明旧业已随征战尽更堪江上鼓鼙声
　　酬畅当嵩山寻道士见寄
　　闲逐樵夫行看棊忽逢人世是秦时开云种玉嫌山浅渡海传书怪鹤迟隂洞石幢微有字古坛松树半无枝烦君逺示青囊箓愿得相从一问师
　　司空曙二十五首【字文明贞元中为尚书水部郎中】
　　过寳庆寺
　　黄叶前朝寺无僧寒殿开池晴出曝松暮鹤飞回古井碑横草隂廊画杂苔禅宫亦销歇尘世转堪哀
　　送栁震归蜀
　　白日双流静西看蜀国春桐花能乳鸟竹节竞祠神蹇步徒相望先鞭不可亲知从江仆射登榻更何人
　　送高胜重谒曹王
　　江上青枫岸隂隂万里春朝辞郢城酒暮见洞庭人兴比乗舟访恩懐倒屣亲想君登旧榭重喜扫芳尘
　　送流人
　　闻说南中事悲君重窜身山村枫子鬼江庙石郎神童稚留荒宅图书托故人青门好风景为尔一霑巾
　　题陵云寺
　　春山古寺绕沧波石磴盘空鸟道过百丈金身开翠壁万龛灯焰隔烟萝云生客到侵衣湿花落僧禅覆地多不与方袍同结社下归尘世竟如何
　　题江陵临沙驿楼
　　江天清更愁风栁入江楼雁惜楚山晩蝉知秦树秋凄凉多独醉零落半同游岂复平生意苍然兰杜洲
　　田家
　　田家喜雨足邻老相招携泉溢沟塍壊麦高桑柘低呼儿催放犊宿客待烹鸡搔首蓬门下知将轩冕齐
　　送曲山人之衡州
　　白石先生眉髪光已分甜雪饮红浆衣巾半染烟霞气语笑兼和药草香茅洞玉声流暗水衡山碧色映朝阳千年城郭如相问华表峩峩有夜霜
　　立秋日
　　律变新秋至萧条自此初花酣莲报谢叶在栁呈疎澹日非云映清风似雨余卷帘凉暗度迎扇暑先除草静多翻鷰波澄乍露鱼今朝散骑省作赋兴何如
　　咏古寺花
　　共爱芳菲此树中千跗万萼裹枝红迟迟欲去犹回望覆地无人满寺风
　　送魏季羔长沙觐兄
　　芦荻湘江水萧萧万里秋鹤高看迥野蝉逺入中流访友多成滞还家不厌游惠连有新作知得从兄酬
　　送曹同椅
　　青春三十余众艺尽无如中散诗传画将军扇续书楚田晴下雁江日暖多鱼惆怅空相送欢游自此疎
　　云阳馆与韩升卿宿别
　　故人江海别几度隔山川乍见翻疑梦相悲各问年孤灯寒照雨深竹暗浮烟更有明朝恨离杯惜共传
　　酬张芬有赦后见赠
　　紫凤朝衔五色书阳春忽布网罗除已将心变寒灰后岂料光生腐草余建水风烟收客泪杜陵花竹梦郊居劳君故有诗人赠欲报琼瑶恨不如
　　哭苗员外呈张参军【苗公即参军舅氏】
　　思君甯家宅久接竹林期尝值偷琴处亲闻比玉时高人不易合弱冠早相知试艺临诸友能文即我师凌寒松未老先暮槿何衰季子生前别羊昙醉后悲寿堂乖一恸奠席阻长辞因沥殊方泪遥成墓下诗
　　金陵懐古
　　辇路江枫暗宫庭野草春伤心庾开府老作北朝臣
　　发渝州却寄韦判官
　　红烛津亭夜见君繁急管两纷纷平明分手空江转唯有猿声满水云
　　送卢彻之太原谒马尚书
　　榆落雕飞关塞秋黄云画角见并州翩翩羽骑双旌后上客亲随郭细侯
　　秋思呈尹植裴说郑洞
　　静与懒相偶年将衰共催前途欢不集往事恨空来昼景委红叶月华铺绿苔沈思更何有坐结玉琴哀
　　峡口送友人
　　峡口花飞欲尽春天涯去住泪沾巾来时万里同为客今日翻成送故人
　　故郭婉仪挽歌
　　一日辞秦镜千秋别汉宫岂惟泉路掩长使月轮空苦色凝朝露悲声切暝风婉仪余旧徳仍载礼经中
　　送翰林张学士岭南勒圣碑
　　汉恩天外洽周颂日边称文独司空羡书兼太尉能出关逢北雁度岭逐南鹏使者翰林客余春归灞陵
　　送吉校书东归
　　少年芸阁吏罢直暂归休独与亲知别行逢江海秋听猿看楚岫随雁到吴洲处处园林好何人待子猷
　　早春游望
　　东风春未足试望秦城曲青草状寒芜黄花似秋菊壮将欢共去老与悲相逐独作游社人暮过威辇宿
　　秋日趋府上张大夫
　　重城洞啓肃秋烟共说羊公在鎭年鞞鼓暗惊林叶落旌旗遥拂雁行偏石过桥下书曾受星降人间梦已传谪吏何能沐风化空将歌颂拜车前

　　唐百家诗选卷八
　　钦定四库全书
　　唐百家诗选卷九
　　宋　王安石　编
　　耿湋六首【大歴中为右拾遗】
　　秋晩卧疾寄司空拾遗曙卢少府纶
　　寒几坐空堂疎髯似积霜老医迷旧疾朽药误新方晩果红低树秋苔绿遍墙慙非蒋生迳不敢望求羊
　　早朝
　　钟鼓余声里千官向紫微冒寒人语少乘月烛来稀清漏闻驰道轻霞映琐闱犹看嘶马处未啓掖垣扉
　　秋日
　　反照入闾巷忧来与谁语古道少人行秋风动禾黍
　　路傍老人
　　老人独坐倚官树欲语澘然泪便垂陌上归心无产业城边战骨有亲知余生尚在艰难日长路多逢轻薄儿绿水青山虽似旧如今贫病复何为
　　送友人游江南
　　逺别悠悠白髪新江潭何处是通津潮声偏惧初来客海味唯甘久住人漠漠烟光前浦晩青青草色定山春汀洲更有南回雁乱起聨翩北向秦
　　邠州留别
　　终岁山川路生涯总几何艰难为客惯贫贱受恩多暮角飘长韵寒流起细波悬愁茂陵宅春色又相过
　　李端九首
　　古别离
　　水国叶黄时洞庭霜落夜行舟闻商估宿在枫林下此地送君还茫茫似梦间后期知几日前路转多山巫峡通湘浦迢迢隔云雨天晴见海樯月落闻津鼓人老自多愁水深难急流清宵歌一曲白首对汀洲
　　过谷口元赞善所居
　　入谷访君来秋泉已难涉林间人独坐月下山相接重露湿苍苔明灯照黄叶故交一不见素髪何稠叠
　　古别离
　　与君桂阳别令君岳阳待后事忽差池前期日空在木落雁嗷嗷洞庭波浪高逺山云似盖极浦树如毫朝发能几里暮来风又起如何两处愁皆在孤舟里昨夜天月明长川寒且清菊花开欲尽荠菜泊来生下江帆势速五两遥相逐欲问去时人知投何处宿空令猿啸时泣对湘潭竹
　　乌栖曲
　　白马逐朱车黄昏入狭斜狭斜栁树乌争宿争枝未得飞上屋东房少妇壻从军每听乌啼知夜分
　　代从兄衡送友入关
　　闻君帝城去西望一霑巾落日见秋草暮年逢故人非才长作客有命嬾谋身近更婴衰病空思老汉滨
　　晩夏闻蝉寄戴广文【前郎士元有此诗未知孰是】
　　昨日莺啭声今朝蝉忽鸣朱顔向华髪定是几年程故国白云逺闲居青草生因垂数行泪书报十年兄
　　早春雪夜寄卢纶呈秘书元丞
　　闻君随谢朓春夜宿山前看竹云垂地寻僧雪满船熊寒方入树鱼乐稍离泉犹是羇愁客谁知惜故年
　　荆门雨歌送从兄赴防州
　　余兄佐郡经西楚饯行因赋荆门雨燮燮声渐繁浦里人家收市喧重隂大防过欲尽碎浪柔纹相与翻云间怅望荆衡路万里青山一时暮琵琶寺里响空廊熨斗陂前湿荒戍沙尾长樯发渐稀竹竿草屩涉流归夷陵逺色半成烧汉上游倡始濯衣船门相对多商估葛服龙钟篷下语自是湘川石燕飞非关齐地商羊舞曾为江客念江行肠断秋荷雨打声摩天古木不可见住岳高僧空得名今朝拜手临欲别遥忆荆门雨中发
　　赠康洽
　　黄髪康兄酒泉客平生出入王侯宅今朝醉卧又明朝忽忆旧乡头已白流年恍惚瞻西日陈事苍茫指南陌声名常压鲍参军班位不过杨执防迩来七十遂无几空是咸阳一布衣后辈轻肥贱衰朽故侯门馆许相依自言万物有移改始信桑田变成海同时献赋人皆尽共壁题诗君独在步出东城风景和青山满眼少年多汉家尚壮今则老髪短心长知奈何华堂举杯莫叹晩龙钟相见谁能免君今已返我正来朱顔宜笑能几囬借问蒙茏花树下谁家畚锸筑高台
　　于武陵八首【或作于邺】
　　孤云
　　南北各万里有云心更闲因风离海上伴月到人间洛浦少高【一作佳】树长安无旧山徘徊不可住漠漠又东还
　　南游有感
　　杜陵无厚业不得驻车轮重到曾游处多非旧主人东风千岭树西日一洲苹又渡湘江水湘江水复春
　　客中
　　楚人歌竹枝游子泪沾衣异国久为客寒宵频梦归一封书未返千树叶皆飞南过洞庭水更应消息稀
　　洛阳道
　　浮世若浮云千回故复新旋添青草冢更有白头人岁暮客将老雪晴山欲春行行车与马不尽洛阳尘
　　夜与故人别
　　白日去难驻故人非旧容今宵一别后何处更相逢过楚水千里到秦山几重语来天又晓月落满城钟
　　感懐
　　青山长寂寞南望独高歌四海故人尽九原新冢多西沉浮世日东注逝川波不使年华驻此生看几何
　　长信宫
　　簟凉秋气初长信恨何如拂黛月生指解鬟云满梳一从悲画扇几度泣前鱼坐听南宫乐清风摇翠裾
　　过侯王故第
　　过此一酸辛行人泪有痕独残新碧树犹拥旧朱门歌歇云初散檐空燕尚存不知弹铗客何处感新恩
　　熊孺登一首【贞元中人】
　　经古墓
　　碑折松枯山火烧夜台从闭不曾朝那将逝者比流水流水东流逢上潮
　　张继三首【字懿孙大歴中人】
　　枫桥夜泊
　　月落乌啼霜满天江枫渔火对愁眠姑苏城外寒山寺夜半钟声到客船
　　阊门即事
　　耕夫占募逐楼船春草青青万顷田试上吴门看郡郭清明几处有新烟
　　过春申君庙
　　春申祠宇空山里古柏隂隂石泉水日暮江南无主人弥令过客思公子萧条寒景傍山村寂寞谁知楚相尊当时珠履三千客赵使懐慙不敢言
　　包佶四首【字幼正贞元初为秘书监丹阳郡公】
　　酬于侍郎湖南见寄
　　桂岭千崖断湘流一派通长沙今贾傅东海旧于公章甫经殊俗离骚继雅风金闺文作字玉匣气成虹翰墨时无侣丹青夙在公主恩留左掖人望积南宫巧拙循名异浮沉顾位同九迁归上略三已契愚衷责谢庭中礼悲寛塞上翁楚材欣有适燕石愧无功山晓重岚外林春苦雾中雪花翻海鹤波影倒江枫去札频逢信回帆早挂空避贤方有日非敢爱微躬
　　赠庐山白鹤观刘尊师
　　苍苍五老雾中坛杳杳三山洞里官手护昆仑象牙简心推霹雳枣枝盘春飞雪粉加毫润晓潄琼膏冰【去】齿寒渐恨流年筋力少唯思露冕事星冠
　　岭下卧疾寄刘长卿员外
　　唯有贫兼病能令亲爱疎岁时供放逐身世付空虚胫弱秋添絮头风晓废梳波澜喧众口藜藿静吾庐丧马思开卦占鸮嬾发书十年江海隔离恨子知予
　　近获风痹之疾题寄所懐
　　病夫将已矣无可答君恩衾枕同羇客图书委外孙久来从吏道常欲奉空门急走机先息欹行力渐烦无医能却老有变是游魂鸟宿还依伴蓬飘莫问根寓形齐指马观境制心猿唯借南荣地清晨暂负暄
　　包何一首
　　江上田家
　　近海川原薄人家本自稀黍苗期腊酒霜叶是寒衣市井谁相识渔樵夜始归不须骑马问恐畏狎鸥飞
　　鲍防二首
　　杂感
　　汉家海内承平久万国戎王皆稽首天马尝衔苜蓿花胡人岁献蒲桃酒五月茘枝初破顔朝辞象郡夕函关雁飞不度桂阳岭马走先过林邑山甘泉御果垂仙阁日暮无风香自落逺物皆重近皆轻鸡虽有徳不如鹤
　　送薛补阙入朝
　　平原门下十余人独受恩多未杀身每叹陆家兄弟少更怜杨氏子孙贫柴门岂断施行马鲁酒那堪醉近臣赖有军中遗令在犹将谈笑对风尘
　　张登二首【贞元中为漳州刺史】
　　送王主簿游南海【得钱字】
　　平生推久要留滞共三年明日东南路穷荒雾露天旷懐常寄酒素业不言钱道在贫非病时来丑亦妍过山乘蜡屐涉海附楼船行矣无为恨宗门有大贤
　　因遇小雪日戏题絶句
　　甲子徒推小雪天刺桐犹绿槿花然阳和长养无时歇却是炎洲雨露偏
　　皇甫冉上二十首【字茂政大歴中王缙为河南节度镇徐州辟掌书记后终左补阙】
　　巫山峡
　　巫峡见巴东迢迢出半空云藏神女馆雨到楚王宫朝暮泉声落寒暄树色同清猿不可听偏在九秋中与张补阙王链师自徐方清河路同舟南下于台头寺留别赵员外裴补阙同赋杂韵一首
　　朝朝春事晩泛泛行舟逺淮海思无穷悠飏烟景中幸将仙子去复与故人同高枕随流水轻帆任逺风钟声野寺迥草色古城空送别高台上徘徊共惆怅悬知白日斜定是犹相望
　　屏风上各赋一物得携琴客
　　不是向空林应当就磐石白云知隐处芳草迷行迹如何祗役心见尔携琴客
　　独孤中丞筵陪饯韦使君赴升州
　　中司龙节贵上客虎符新地控吴襟带才光汉搢绅泛舟应度腊入境便行春何处歌来暮长江建业人酬李郎中侍御秋夜登福州城楼见寄
　　辛勤万里道萧索九秋残月照闽中夜天凝海上寒王程无地逺主意在人安遥寄登楼作空知行路难
　　送元晟还于潜山所居
　　深山秋事早归去复何如裛露收新稼迎寒葺旧庐题诗即招隐作赋是闲居别后空相忆嵇康嬾寄书
　　送康判官往新安赋得江路西南永
　　不向新安去那知江路长猿声比庐霍水色胜潇湘驿树收残雨渔家带夕阳何须愁旅泊使者有辉光
　　酬卢十一过宿
　　乞还方未遂日夕望云林况复逢春草何劳问此心闲门公务散枉策故情深遥夜他乡酒同君梁甫吟
　　三月三日义兴李明府后亭泛舟
　　江南烟景复如何闻道新亭更可过处处蓺兰春浦绿萋萋借草逺山多壶觞须就陶彭泽风俗犹传晋永和更使轻桡徐转去微风落日水增波
　　酬裴十四【得宴字】
　　淮海各聨翩三年方一见素心终不易髪何须变旧国想平陵春山满阳羡邻鸡莫遽唱共惜良宵宴
　　夜集张諲所居【得飘字】
　　江南成久客门馆日萧条唯有图书在多伤鬓髪凋诸生陪讲诵稚子给渔樵虚室寒灯静空阶落叶飘沧洲自有趣谁道隐须招
　　送顾苌往新安
　　由来山水客复道向新安半是乘潮便全非行路难晨装林月在野饭浦沙寒严子千年后何人钓旧滩
　　送段明府
　　遥夜此何其霜空殊杳霭方嗟异乡别暂是同心会海林秋更疎野水寒犹大离人转吴岫旅雁从燕塞日夕望前期劳心白云外
　　送王司直
　　西塞云山逺东风道路长人心胜潮水相送过浔阳
　　同李苏州伤美人
　　玉佩石榴裙当年嫁使君专房独见宠倾国众皆闻歌舞常无对幽明忽此分阳台千万里何处作行云
　　题高云客舍
　　孤兴日自深浮云非所仰窗中西城峻树外东川广晏起簪葛巾闲吟倚藜杖阮公道在醉庄子生恒养五栁转扶疎千峰恣来往清秋香秔获白露寒菜长吴国滞风烟平陵延梦想时人趣缨弁高鸟违罗网世事徒纠纷吾心方浩荡唯将山与水处处谐眞赏
　　同诸公有懐絶句
　　旧国迷江树他乡近海门移家南渡久童稚解方言
　　送李录事赴饶州
　　北人南去雪纷纷雁叫汀沙不可闻积水长天随逺客荒城极浦足寒云山从建业千峰出江至浔阳九派分借问督邮才弱冠府中年少不如君
　　寄高云
　　南徐风日好怅望毗陵道毗陵有故人一见恨无因独恋青山久唯令白髪新每嫌持手板时见着头巾烟景临寒食农桑起仲春家贫仍嗜酒生事今何有芳草遍江南劳心忆携手
　　酬权器
　　南望江南满山雪此情惆怅将谁说徒随羣吏不曾闲顾与诸生为久别闻君静坐转耽书种树葺茅还旧居终日白云应自足明年芳草又何如人生有懐苦不展出入公门犹未免回舟朝夕待春风先报华阳洞深浅











　　唐百家诗选卷九
　　钦定四库全书
　　唐百家诗选卷十
　　宋　王安石　编
　　皇甫冉下六十五首
　　奉和徐州王相公彭祖井之作
　　上公旌节在徐方旧井莓苔近寝堂访古因知彭祖宅得仙何必葛洪乡清虚不共春池竞盥潄偏宜夏日长闻道延年如玉液欲将调鼎献明光
　　又和雪
　　春雪偏当夜暄风却变寒庭深不复扫城晓更宜看命酒闲令酌披裘晩未冠连营鼓角动忽似战桑干
　　送萧处士
　　惆怅烟郊晩依然此送君长河隔旅梦浮客伴孤云淇上春山直黎阳大道分西陵傥一吊应有士衡文
　　之京留别刘方平
　　客子慕俦侣含凄整晨装邀欢日不足况乃前期长离袂惜嘉月逺懐劳折芳迟迟越二陵回首但苍茫乔木清宿雨故关愁夕阳人言长安乐其奈缅相望
　　出塞
　　吹角出塞门前瞻即胡地三军尽回首皆洒望乡泪转念关山长行看风景异由来征戍客各负轻生义
　　馆陶李丞旧居
　　盛名天下挹余芳弃置终身不拜郎词藻世传平子赋园林人比郑公乡门前坠叶浮秋水篱外寒臯带夕阳日日青松成古木祗应来者为心伤
　　送刘兵曹还陇山居
　　离堂徒防语行子但悲辛虽是还家路终为上陇人先秋雪已满近夏草初新唯有闻羌笛梅花曲里春
　　同裴少府安居寺对雨
　　共结寻眞会还当退食初鑪烟云气合林叶雨声余溽暑销珍簟浮凉入绮疏归心从念逺懐此复何如
　　赠郑山人
　　白首沧洲客陶然得此生厐公采药去莱氏与妻行乍见还州里全非隐姓名枉帆临海峤贳酒秣陵城伐木吴山晓持竿越水清家人忘贫贱物外任衰荣忽尔辞林壑高歌至上京避喧心已惯念逺梦频成石路寒花发江田腊雪明纁傥有命何以遂躬耕
　　寄刘八山中
　　东臯若近逺苦雨隔还期闰岁风霜晩山田收获迟茅檐燕去后樵路菊黄时平子游都久知君坐见嗤
　　杂言无锡惠山寺流泉歌
　　寺有泉兮泉在山锵金鸣玉兮长潺潺作潭镜兮澄寺内泛岩花兮到人间土膏脉动知春早隈隩隂深长苔草处处萦回石磴喧朝朝盥潄山僧老林松自古草自新清流活活无冬春任疏凿兮与汲引若有意兮山中人偏依佛界通仙境明灭玲珑林岭宛如太室临九潭讵减天台望三井我来结绶未经秋已厌微官忆旧游且复迟回犹未去此心只为灵泉留
　　田家作
　　卧见高原烧闲寻空谷泉土膏消腊后麦陇发春前药验桐君录心齐庄子篇荒村三数处衰栁百余年好就山僧去时过野舍眠汲流宁厌逺卜地本求偏向子谙樵路陶家置黍田雪峰明晩景风雁急寒天且复冠名鹖宁知冕戴蝉问津夫子倦荷蓧丈人贤顾物皆从尔求心正傥然嵇康懒慢性祗自恋风烟
　　寄刘方平
　　十年不出蹊林中一朝结束甘从戎严子持竿心寂歴寥落荒篱遮旧宅终日碧湍声自喧暮秋黄菊花谁摘毎望南峰如对君昨来不见多寒云石径幽人何所在玉泉疎钟时独闻与君从来同语黙岂是悠悠但相识天畔三秋空复情袖中一字无由得世人易合复易离故交弃置求新知叹息青青长不改岁寒霜雪贞松枝
　　温汤即事
　　天仗星辰转霜冬景气和树含温液润山入缭垣多丞相金钱赐平阳玉辇过鲁人求一谒无路独如何
　　送张南史【效何记室体】
　　马卿工词赋位下年将暮谢客爱云山家贫身不闲风波杳未极几处逢相识富贵人更变谁能念贫贱岸有经霜草林有故年枝俱应待春色独使客心悲
　　送孔巢父赴河南军【得河字】
　　江城相送阻烟波况复新秋一雁过闻道全师征北虏更言诸将会南河边心杳杳乡人絶塞草青青战马多共许陈琳工奏记知君名宦未蹉跎
　　和元中丞奉使承恩还终南旧居
　　轩车寻旧隐宾从满郊园萧散烟霞兴殷勤故老言谢公山不改陶令菊犹存苔藓侵垂钓松篁长闭门风霜清吏亊江海谕君恩祗召趋宣室沈冥在一论
　　酬李司兵直夜见寄
　　江城闻鼓角旅宿复何如寒月清宵半春风旧岁余徒云资薄禄未必胜闲居见欲扁舟去谁能畏简书
　　送薛判官之越
　　时艰自多务职小亦求贤道路无辞逺云山并在前樟亭待潮处已是越人烟
　　同温丹徒登万岁楼
　　高楼独上思依依极浦遥山合翠微江客不堪频北望塞鸿何事复南飞丹阳古渡寒烟积瓜步空洲逺树稀闻道王师犹转战谁能谈笑解重围
　　送邹判官赴河南
　　看君发原隰四牡去皇皇始罢沧江吏还随粉署郎海圻军未息河畔岁仍荒征税人全少榛芜虏近亡所行知宋逺相隔叹淮长早晩裁书寄银钩伫八行
　　宿淮隂南楼酬常伯熊
　　淮隂日落上南楼乔木荒城古渡头浦外野风初入户窗中海月早知秋沧波一望通千里画角三声起百忧独立宵分逺来客烦君步屐忽相求
　　小江懐灵一上人【六言】
　　江上年年春早津头日日人行借问山隂逺近犹闻薄暮钟声
　　送唐别驾赴郢州
　　莫叹辞家逺方看佐郡荣长林通楚塞高岭见秦城雪向峣关下人从郢路迎翩翩骏马去自是少年行
　　酬李补阙
　　十年归客但心伤三径无人已自荒夕宿灵台伴烟月晨趋建礼逐衣裳久因麋鹿随丰草谬荷鹓鸾借末行纵有谏书犹未献春风拂地日空长
　　同韩给事观毕给事画松石【入声】
　　海峤微茫那得到楚关迢递心空忆夕郎善画岩间松逺意幽姿此何极千条万叶纷异状虎伏螭盘争劲力扶疎半映晩天青凝澹全和曙云黒烟笼月照安可道雨湿风吹未曾息能将积雪辨晴光每与连峰作寒色龙楼不竞繁花吐骑省偏宜遥夜直罗浮道士访移来少室山僧旧应识掖垣深沉昼无事终日亭亭在人侧古槐衰栁宁足论还对罘罳列行植
　　送令狐明府
　　行当腊候晩共惜岁隂残闻道巴山逺如何蜀路难荒林藏积雪乱石起惊湍君有亲人术应令劳者安
　　送从侄栖闲律师
　　能知出世法讵有在家心南院开门送东山策杖寻经年期故里及夏到空林念逺长劳望朝朝草色深
　　舟中送李观
　　江南近别亦依依山晩川长客伴稀独坐相思计行日出门临水望君归
　　故齐王赠承天皇帝挽歌
　　礼盛追崇日人知友悌恩旧居从代邸新垅入文园鸿寳仙书秘龙旂帝服尊苍苍松里月万古此高原
　　赠恭顺皇后挽歌
　　徂谢年方久哀荣事独稀虽殊百两迓同是九泉归诏使传金册神人送玉衣空山竟不从宁肯学湘妃
　　送太常大夫加散骑常侍赴朔方
　　故垒烟尘促新军河塞间金貂宠汉将玉节度萧关散漫沙中雪依稀漠口山人知窦车骑计日勒铭还
　　送王翁信还剡中旧居
　　海岸耕残雪溪沙钓夕阳家中何所有春草渐看长
　　奉寄皇甫补阙【张继作附此】
　　京口情人别久扬州估客来疎潮至浔阳回去相思无处通书
　　酬张继【并序】
　　懿孙余之旧好祗役武昌有六言诗见懐今以七言裁答葢拙于事者繁而费
　　怅望南徐登北固迢迢西塞限东关落日临川问音信寒潮唯带夕阳还
　　送栁八员外赴江西
　　岐路无穷极长江九派分行人随旅雁楚树入湘云久在征南役何殊蓟北勲离心不可问岁暮雪纷纷
　　送陆潜夫【并序】
　　顷者江淮征鎭屡有抡才之举子不列焉有司之过子方耕山钓湖避人如逃寇徒欲罗高鸿捕深鱼穷年竭日甚不可得也今齿髪向暮执劳无力众雏嗷嗷开口待哺如有知者子其行乎无为自苦
　　高山迥欲登逺水深难渡杳杳复漫漫行人别家去
　　又得云字
　　何事千年遇圣君坐令双鬓老如云南行更入山深浅岐路悠悠水自分
　　又送陆潜夫延陵寻友
　　登山自补屐访友不赍粮坐歇青枫晩行吟白日长人烟隔水见草气入林香谁作招寻侣清斋宿紫阳
　　送郑二堪之茅山【六言】
　　水流絶涧终日草长深山暮春犬吠鸡鸣几处条桑种杏何人
　　问李二司直所居云山
　　门外水流何处天边树绕谁家山色东西多少朝朝几度云遮
　　闲居作
　　多病辞官罢闲居作赋成图书唯药箓饮食止藜羮学谢淹中术诗无邺下名不堪趋建礼讵是厌承明已辍金门步方从石路行逺山期道士高栁覔先生性懒尤因疾家贫自少营种苗虽尚短谷价幸全轻篇咏投康乐壶觞就步兵何人肯相访开户一逢迎
　　和王给事禁省梨花
　　巧解近人笑还能乱蝶飞春风时入户几片落朝衣
　　归渡洛水
　　暝色赴春愁归人南渡头渚烟空翠合滩月碎光流澧浦饶芳草沧浪有钓舟谁知放歌客此意正悠悠
　　送陆澧郭郧
　　才见吴洲百草春已闻燕雁一声新秋风何处催年急偏逐山行水宿人
　　重阳日酬李观
　　不见白衣来送酒但令黄菊自开花愁看日晩良辰过步步行寻陶令家
　　送蒋评事往福州
　　江上春常早闽中客去稀登山怨迢遰临水惜芳菲烟树何时尽风帆几日归还看复命处盛府有光辉
　　送从弟豫贬袁州
　　何事成迁客思归不见乡游吴经万里吊屈过三湘水与荆巫接山通鄢郢长名嗟黄绶系身是白眉良独结南枝恨应思北雁行忧来沽楚酒鬓莫凝霜
　　送钱塘路少府赴制举
　　公车待诏赴长安客里新正阻旧欢迟日未能销野雪晴花偏自犯江寒东溟道路通秦塞北阙威仪覩汉官共许郤诜工射策恩荣请向一枝看
　　赋得荆溪夜湍送蒋逸人归义兴山
　　惊湍流不极夜度识云岑长带溪沙浅时因山雨深方同七里路更遂五湖心掲厉朝将夕潺湲古至今花源若许到虽逺亦相寻
　　送孔党赴举
　　入贡列诸生诗书业早成家承孔圣后身有鲁儒名楚水通荥浦秦山拥汉京爱君方弱冠为赋少年行
　　送裴陟归常州
　　夜雨须停棹秋风暗入衣见君常北望何事却南归
　　徐州送丘侍御之越
　　时鸟催春色离人惜岁华逺山随拥传芳草引还家北固潮当阔西陵路稍斜纵令寒食过犹有镜中花
　　送韦山人归所居钟山
　　逸人归路逺弟子出山迎服药顔须驻耽书癖已成柴扉度岁月藜杖见公卿更作儒林传还应有姓名和袁郎中破贼后经剡中山水【同用溪字】
　　武库分帷幄儒衣事鼔鼙兵连越徼外寇尽海门西节比全疎勒功当雪会稽旌旗回剡岭士马濯耶溪受律梅初发班师草未齐行看佩金印岂得访丹梯
　　送处州裴使君赴京
　　使君朝北阙车马发东方别喜天书召宁愁地脉长山行朝复夕水宿露为霜秋草连秦塞孤帆落汉阳新衔趋建礼旧位识文昌唯有聨翩翼翻随南雁翔
　　送包佶赋得天津桥
　　洛桥岁暮作征客【阙】　　　　　　相望依然一水间相思已如千里隔晴烟霁景满天津凤阙龙楼映水滨岂无朝夕轩车度其奈相逢非所亲巩树甘陵愁逺道他乡一望人堪老君报还期在早春桥边日日看芳草
　　宿严维宅送包七
　　江湖同避地分手自依依尽室今为客经秋空念归岁储无别墅寒服羡邻机草色村桥晩蝉声江树稀夜凉宜共醉时难惜相违何事随阳侣汀洲忽背飞
　　送延陵陈法师赴上元
　　延陵初罢讲建业去随缘翻译推多学坛场最少年浣衣逢野水乞食向人烟遍礼南朝寺焚香古像前
　　赋得海边树
　　歴歴缘荒岸冥冥入逺天毎同沙草发长共水云聨摇落潮风早离披海雨偏故伤游子意多在客舟前
　　题昭上人房
　　沃洲传教后百衲老空林虑尽朝昬磬禅随坐卧心鹤飞湖草逈门闭野云深地与天台接中峰早晩寻
　　寄韦司直【前郎士元有此诗未知孰是】
　　闻君感叹二毛初旧友相依万里余烽戍有时惊暂定甲兵无处可安居客来吴地星霜久家在平陵音信疎昨夜春风还入户登山临水复何如
　　送魏十六还苏州
　　秋夜沈沈此送君隂虫切切不堪闻归舟明日毗陵道回首姑苏是白云
　　婕妤怨
　　由来咏团扇今已值秋风事逐时偕往恩无日再中早鸿闻上苑寒露下深宫顔色年年谢相如赋岂工
　　送客
　　旗鼓军威重关山客路赊待封甘度陇回首不思家城下春山路营中瀚海沙河源虽万里音信寄来查











　　唐百家诗选巻十
　　钦定四库全书
　　唐百家诗选巻十一
　　宋　王安石　编
　　刘商九首
　　送刘南史往杭州拜觐别驾叔
　　兄弟漂零自长年见君睂白转相怜清扬似玉须勤学富贵由人不在天万里榛芜迷旧国两河烽火复相连林中若使题书信但向漳滨访客船
　　合溪送王永归东郭
　　君去春山谁共游鸟啼花落水空流如今送别临溪水他日相思来水头
　　春日卧病书情
　　楚客经年病孤舟人事稀晩晴江柳变春梦塞鸿归今日方知命前年自觉非不能忧嵗计无限故山
　　铜雀妓
　　魏主矜娥眉羙人羙于玉高台无昼夜歌舞竟未足盛色如转圆夕阳落深谷仍令身殁后尚纵平生欲红粉横泪痕调向空屋举头君不在唯见西陵木玉辇岂再来娇鬟为谁緑那堪秋风里更舞阳春曲曲罢情不胜防干向西哭台边生野草来去罗縠况复陵寝间双双见麋鹿
　　緑珠怨
　　从来上台榭不敢倚防干零落知成血高楼直下防
　　醉后口号
　　春草秋风老此身一瓢长醉任家贫醒来还爱浮萍草漂寄官河不属人
　　秋夜听严绅巴童唱竹枝歌
　　巴人逺从荆江客囘首荆山楚云隔思归夜唱竹枝歌庭槐叶落秋风多曲中歴厯叙乡思乡思绵绵楚词古身骑呉牛不畏虎手提蓑笠欺风雨猿啼日暮江岸边緑林连山水连天来时十三今十五一成新衣已再补鸿雁南飞报隣伍在家懽乐辞家苦天晴露白钟漏迟泪痕满看竹枝曲终寒竹风袅袅西方日落东方晓
　　柳条歌送客
　　露井夭桃春未到迟日犹寒柳开早高枝低枝飞鹂黄千条万条覆官墙几囘离别折欲尽一夜东风吹又长毵毵拂人行不进依依送君无逺近青春去住随柳条却寄来人以为信
　　杂言同豆卢郎中郭南七里桥哀悼姚仓曹
　　桥边足离别终日为悲辛登桥因叹逝却羡别离人桥下东流水芳树樱桃蘂流水与潮囘花落明年开可怜三语掾长作九泉灰宿昔懽游在何处花前饮足求仙去
　　羊士谔十七首
　　过三乡望女几山早嵗有卜筑之志
　　女几山头春雪消路傍仙杏发柔条心期欲去知何日惆怅回车上野桥
　　和都官李郎中经宫人斜
　　翡翠无穷掩夜泉犹疑一半作神仙秋来还照长门月珠露寒花是野田
　　郡中即事二首
　　红衣落尽暗香残叶上秋光白露寒越女含情已无限莫教长袖倚防干
　　登临何事见琼枝白露黄花自绕篱唯有楼中好山色稻畦残水入秋池
　　小园春至偶书呈吏部窦郎中孟员外
　　松篠虽苦节氷霜惨其间欣欣发佳色如喜东风还幽抱想前躅防鸿度南山春台一以眺达士亦解顔息非老圃沉吟閟闗驰晖忽复失壮嵗不得闲君子当济物丹梯难共攀心期自有约去扫苍苔斑
　　登乐游原寄司封孟郎中卢补阙
　　爽节时清眺秋懐怅独过神臯值宿雨曲水已増波白鸟陵风迥红蕖濯露多伊川有归思君子复如何
　　郡楼晴望
　　霁色朝云尽亭臯露亦晞褰开临曲槛萧瑟换轻衣地逺秦人望天晴社燕飞无功慙嵗晩惟念故山归
　　九月十日郡楼独酌
　　掾史当授衣郡中稀物役嘉辰怅已失残菊谁为惜櫺轩一樽泛天景洞虗碧暮节独赏心寒江鸣湍石归期北州里旧友东山客飘荡海云深相思桂花白
　　梁国惠康公主挽歌词二首【特诏令百官进诗驸马即司空于公之子】
　　汤沐成尘迹山林遂寂寥鹊飞应织素鳯起独吹箫玉殿中防罢云軿上汉遥皇情悲不极空辍未央朝授册荣天使陈诗感圣恩河山啓梁国缟素及于门泉向金巵咽霜来玉树繁都人聴哀挽泪尽望寒原
　　林馆避暑
　　池岛清隂里无人泛酒船山蜩金奏响花露水精圆静胜朝还暮幽观白已家林正如此何事赋归田寒食宴城北山池即故郡守荣阳郑纲自为折柳亭
　　别馆青山郭游人折柳行落花经上已细雨带清明鶗鴂流芳暗鸳鸯曲水平归心何处醉寳瑟有余声
　　夜聴琵琶
　　破拨声繁恨已长低鬟敛黛更摧藏潺湲陇水聴难尽并觉风沙绕杏梁
　　酬萧使君出妓夜宴见送
　　玉顔红烛忽惊春防歩凌波拂暗尘自是当歌敛眉黛不应惆怅为行人
　　西川独孤侍御见寄七言四韵一来为郡翰墨都捐逮此酬荅诚乖拙速
　　百雉层城上将坛列营西照雪峰寒文章立事须铭鼎谈笑论功耻据鞍草檄青油推健笔曵裾黄阁耸危冠双金未比三年字负弩空慙知者难
　　息舟荆溪入阳羡南山游善权寺呈李功曹巨
　　结缆兰渚晓柴车上连冈晏温值初霁去绕山河长献嵗氷雪尽细泉生路傍行披烟杉入激澜横石梁层阁表精庐飞甍切云翔冲襟得髙步清眺极逺方潭嶂积佳气荑英多早芳具观泽国秀重使春心伤念遵烦促途荣利骛隟光勉君脱冠意共匿无何乡
　　永宁里园亭休沐怅然成咏
　　云景含初夏休归曲陌深幽帘宜永日珍树始清隂迟客唯长簟忘言有匣琴画披灵物态书见古人心芳草多留步鲜飊自满襟劳形非立事萧洒去头簪
　　长孙佐辅十三首【徳宗时人弟公辅为吉州刺史佐辅往依焉】
　　寻山家
　　独访山家歇还涉茅屋斜连隔松叶主人闻语未开门绕篱野菜飞黄蝶
　　荅边信
　　征人去年戍辽水夜得边书字盈纸挥刀就烛裁红绮结作同心荅千里君寄边书书莫絶妾荅同心心自结同心再解心不离书字频看字愁灭结成一夜和泪封贮书只在懐袖中莫如书字固难乆愿学同心长可同
　　山居雨霁即事
　　结茅苍岭下自与喧卑隔况值雷雨晴郊原转岑寂出门看反照绕屋残溜滴古路絶人行荒陂响蝼蝈篱崩豆蔓圃壊牛羊迹断续古祠鸦髙低逺村笛喜闻东臯润欲往未通屐杖防试危桥攀萝瞰苔壁隣翁夜相访缓酌聊跂石新月出污罇浮云在巾舄常隳腐儒操谬习经邦画有待时未知非闗慕沮溺
　　拟古咏河边枯树
　　野火烧枝水洗根数围枯树半心存应是无机承雨露却将春色寄苔痕
　　对镜吟
　　忆昔逢君新纳娉青铜铸出千年镜意怜光彩固无瑕义比恩情永相映每将鉴兼鉴心鉴来不辍情逾深君非结心空结带结处尚新恩已背开帘览镜悲难语对相看孟门阻掩匣徒慙双鳯飞悬台欲効孤鸾舞妆成持照尚当时只畏愁多遽变衰昔日照来人共许今朝照罢自生疑镜上有尘犹可拂君恩讵肯无回时
　　南中客舍对雨送故人归北
　　猿声啾啾雁声苦卷帘相对愁不语几年客呉君在楚况送君归我犹阻家书作得不忍封北风吹断堦前雨
　　杭州秋日留别故友
　　相见又相别大江秋水深悲欢一世事去住两乡心淅沥篱下叶凄清堦上琴独随孤棹去何处更同衾
　　闗山月
　　凄凄还切切戍客多离别何处最伤心闗山见秋月闗月竟如何由来逺近过始经莵塞终绕白狼河忽忆秦楼妇流光应共有已得并蛾眉还知揽纎手去嵗照同行比翼复连形今宵照独立顾影自茕茕余晖渐西落夜夜看如昨借问映旌旗何如鉴帷幙拂晓朔风悲蓬惊雁不飞几时征戍罢还向月中归
　　别友人
　　愁多不忍醒时别想极还寻静处行谁遣同衾又分手不如行路本无情
　　山行书事
　　日落风防防驱车行逺郊中心有所悲古墓穿黄茅茅中孤兎窠四靣乌鸢巢鬼火时独出人烟不相交行行近破村一径欹还坳迎霜聴蟋蟀向月看蟏蛸翁喜客来坐客来羞厨庖浊醪夸拨螘时果仍新苞相劝对寒灯呼儿爇枯梢性朴颇近古其言无斗筲忧欢世上并嵗月途中抛谁知问津客空作扬雄嘲
　　古宫怨
　　窻前好树名玫瑰去年花落今年开无情春色尚识返君心忽断何时来忆昔妆成候仙仗宫琐玲珑日新上拊心却笑西子嚬掩鼻谁忧郑姬谤草染文章衣下履花粘甲乙床前帐三千玉貌休自夸十二金钗独相向盛衰倾夺欲何如娇爱翻悲逐佞谀重逺岂能慙沼鹄弃前方见泣舩鱼看笼不记薰龙脑咏扇空曽秃防须始喜类萝新托栢终伤如荠却甘荼院深独开还独闭鹦鹉惊飞苔覆地满箱旧赐前日衣渍枕新垂夜来泪恨多开镜照还悲緑髻青蛾尚未衰莫道新缣长絶比犹逢故剑防相追
　　陇西行
　　隂云凝朔气陇上正飞雪四月草不生北风劲如切朝来羽书急夜宿长城窟道隘行不前相呼抱鞍歇人寒指欲堕马冻蹄亦裂射雁旋充饥斧氷还止渴宁辞解围鬭但恐乗疲没早晩边堠空归来养羸卒
　　代别后梦别
　　别中还梦别悲后更生悲觉梦俱千里追寻难再期翻思梦里苦却恨觉来迟纵是非真事何妨梦防时
　　李约三首【汧国公勉之子仕为尚书兵部员外郎】
　　观祈雨
　　桑条无叶土生烟箫管迎龙水庙前朱门几处看歌舞犹恐春隂咽管
　　过华清宫
　　君王游乐万机轻一曲霓裳四海兵玉辇升天人已尽故宫犹有树长生
　　城南访裴氏昆季
　　相思起中夜夙驾访柴荆早雾桑柘隠晓光溪涧明村蹊蒿棘间往往断新耕贫野烟火防昼无乌鸢声田头逢饷人道君南山行南山千万峯尽是相思情野老无拜揖村童多躶形相呼看车马顔色喜相惊荒圃鸡豚乐雨墙禾莠生欲君知我来壁上空书名
　　窦常二首【字仲行扶风平陵人左拾遗叔向之子与弟牟羣庠巩俱有名寳厯中为国子祭酒致仕卒】
　　之任武陵寒食日途次松滋渡先寄刘员外
　　杏花榆荚晓风前云际离离上峡船江转数程淹驿骑楚曽三户少人烟看春又遇清明节筭老重经癸已年幸得柱山当郡舍在朝长咏卜居篇
　　北固晩眺
　　水国芒种后梅天风雨凉露蚕开晩簇江燕绕危樯山趾北来固潮头西去长年年此登眺人事几销亡
　　窦牟一首【字贻周长庆中为国子司业】
　　秋夕闲居对雨赠别卢七侍御坦
　　燕燕辞巢蝉蜕枝穷居积雨壊藩篱夜长檐溜寒无寝日晏厨烟湿未炊悟主一言那可学从军五百竟徒为故人骏马朝天使洛下秋声恐要知
　　窦羣一首【字丹列元和中自御史中丞出为黔中观察使贬开州刺史徙容管经畧使卒】黔中书事
　　万事非京国千山拥丽谯佩刀看日晒赐马傍江调言语多重译壶觞每独謡沿流如着翅不敢问归桡
　　窦庠一首【字胄卿为婺州刺史】
　　陪留守韩仆射廵内至上阳宫感兴
　　愁云漠漠草离离太液钩陈处处疑薄暮毁垣春雨里残花犹发万年枝
　　窦巩八首【字友封元稹为武昌军节度使辟为秘书少监兼御史中丞充节度副使】南游感兴
　　伤心欲问前朝事惟见江流去不回日暮东风春草緑鹧鸪飞上越王台
　　寄南游弟兄
　　书来未报防时还知在三湖五岭间独立衡门秋水濶寒鸦飞去日衔山
　　放鱼
　　金钱赎得免刀防闻道禽鱼亦感恩好去长江千万里不须辛苦上龙门
　　宫人斜
　　离宫路逺北原斜生死恩深不到家云雨今归何处去黄鹂飞上野棠花
　　代隣叟
　　年来七十罢耕桑就暖支羸强下床满眼儿孙身外事闲梳白发向残阳
　　新营别墅寄兄
　　嬾性如今成野人行藏由兴不由人莫惊此度归来晩买得西山正值春
　　自京师将赴黔南
　　风雨荆州二月天问人初雇峡中船西南一望云和水犹道黔南有四千
　　永宁小园与校书接近因寄
　　故里心期柰别何手移芳树忆庭柯东臯黍熟君应醉梨叶初红白露多







　　唐百家诗选巻十一
　　钦定四库全书
　　唐百家诗选巻十二
　　宋　王安石　编
　　杨巨源四十六首
　　送太和公主和蕃
　　北路古来难年光独认寒朔云侵鬓起邉月向眉残芦井寻沙到花门度碛看薰风一万里来处是长安
　　春日奉献圣寿无疆词
　　代是文明昼春当燕喜时鑪烟添柳重宫漏出花迟汉典方寛律周官正采诗碧霄传鳯吹红旭在龙旗造化膺神契阳和沃圣慈无因随百兽率舞奏丹墀
　　赠邻家老将
　　白首羽林郎丁年戍朔方隂天瞻碛路秋日渡辽阳大漠寒山黑孤城夜月黄十年依蓐食万里带金疮拂雪陈师祭冲风立教塲箭飞琼羽合旗动火云张虎翼分营势鱼鳞拥陈行誓心清塞色鬭血杂沙光战地晴晖薄军门晓气长冦深争暗袭闗迥勒春防身贱竟何诉天髙徒自伤功成封宠将力尽到贫乡雀老方悲海鹰衰却念霜空余孤剑在开匣一霑裳
　　和练师索秀才杨柳
　　水邉杨柳緑烟丝立马烦君折一枝惟有春风最相惜殷勤更向手中吹
　　大堤词
　　二八婵娟大堤女开垆相对依江渚待客登楼向水看邀郎巻幔临花语细雨蒙蒙湿芰荷巴东商侣住帆多自传芳酒翻红袖谁调妍妆囘翠蛾珍簟华灯夕阳后当罏理瑟矜纎手月落星防五鼔声春风摇荡前栁嵗嵗逢迎沙岸间背人多整绿云鬟无端嫁与五陵少离别烟波伤玉顔
　　圣恩洗雪镇州寄献裴相公
　　天借春光洗绿林战尘收尽见花隂好生本是君王徳忍死何妨壮士心曽贺截云翻栅逺仍闻斸冻下营深井陉昨日双旗入萧相无言泪湿襟
　　上刘侍中
　　命代生申甫承家翊禹汤庙谟膺间气师律动清霜钟鼎勲庸大河山诫誓长英姿凌虎视逸歩压龙骧道恊陶钧力恩囘日月光一言社稷九命备珪璋政洽军逾肃仁敷物已康朱门重棨防丹诏半缣缃位总兴龙野师临涿鹿乡射雕天更碧吹角塞仍黄深入平夷落横行辟汉疆功垂贞石逺名映色丝香度碛瞻貔武临池识鳯凰舞腰凝绮榭歌响拂雕梁杯浄传鹦鹉裘鲜照鹔鹴吟诗白羽扇校猎緑沉枪风景佳人地烟沙壮士塲幕中邀谢监麾下得周郎珠影含空彻琼枝映坐芳王浑知武子陈寔奬元方富贵春无限欢娯夜未央管随玉帐樽俎奉金章俗理宁因劝边城讵假防军容雄朔漠公望冠岩廊分野隣孤岛京坻溢万箱曙华分碣石秋色入渔阳城逺迷莵川明辨白狼忠贤多感激今古共苍茫堤拥红蕖艶桥分翠柳行轩车纷自至亭馆郁相当珍簟囘烦暑层轩引早凉聴琴知思静说剑觉神扬佳景燕台上清晖郑驿傍鼔钟喧北里珪玉映东牀敢由之瑟甘循赐也墙官防思假路战胜望升堂欲奋三年翼频囘一夕膓消忧期酒圣乗兴任诗狂海内分桃李天涯剪稻粱升沉门下客谁道在苍苍
　　郊居秋日酬奚赞府见寄
　　繁菊照深居芳香春不如闻寻周处士知伴庾尚书日晩汀洲旷天晴草木疎闲言挥麈柄清步掩蜗庐野老能亲牧髙人念逺渔幽丛临古岸轻叶度寒渠暮色无狂蝶秋华有嫩蔬若为酬郢曲从此愧璠璵
　　上裴中丞
　　六年西掖宏汤诰三捷东堂总汉科政引风霜成物色语囘天地到阳和清威更助朝端重圣泽曽随笔下多应笑白须扬执防可怜春日老如何
　　送裴中丞出使
　　一清淮甸假朝纲金印初迎细柳黄辞阙天威和雨露出闗春色避风霜龙韬何必陈三畧虎旅由来肃万方宣谕生灵真重任囘轩应问石渠郎
　　酬崔驸马惠牋纸百张兼贻四韵
　　百张云様乱花开七字文头艶锦囘浮碧定从天上得殷红应自日边来捧持价重欺云叶封裹香深笑海苔满箧清光应照眼欲题凡韵辄徘徊
　　送司徒童子
　　卫多君子鲁多儒七嵗闻天笑舞雩光彩春风初转蕙性灵秋水不藏珠两经在口知名小百拜垂髫禀气殊况复元侯旌尔善桂林枝上得鹓鶵
　　元日含元殿下立仗丹鳯楼下宣赦上门下相公二首
　　天垂台耀拂欃枪寿献山青祝圣明丹鳯阙前歌九奏金鸡竿上鼔千声衣裳南靣薰香动文字东方喜气生从此登封资庙略两河连海一时清
　　临轩啓扇似云收率土朝天剧水流瑞色含春当正殿香烟捧日在髙楼三朝起草迎恩泽万嵗长声绕冕旒请问汉家功第一麒麟阁上识酂侯
　　贺田仆射子弟荣拜金吾
　　五侯恩泽不同年叔侄朱门防矟连鳯沼九重相喜气鴈行一半入祥烟街衢烛影侵寒月文武珂声叠晓天为数麒麟髙阁上谁家父子勒燕然
　　观打毬
　　亲扫毬塲如砥平龙骧骤马晓光晴入门百拜瞻雄势动地三军唱好声玉勒囘时霑赤汗花分处拂红缨欲令四海氛烟浄杖底纎尘不敢生
　　送人过卫州
　　忆昔征南府内游君家东閤最淹留纵横聨句长侵晓次第看花直到秋论旧举杯先下泪伤离临水更登楼相思前路几囘首满眼青山过卫州
　　赠李傅
　　知因公望掩能文誓激明诚在致君曽罢双旌瞻白日犹将一剑许黄云摇窓竹色留僧语入院松声共鹤闻莫被此心生晩计镇南人忆杜将军
　　送綘州卢使君
　　应将清静结心期又共阳和到郡时綘老问年须筭字庾公逢月要题诗朱栏迢递因髙胜粉蝶清明欲下迟他日征还作霖雨不须求赛敬亭祠
　　和裴舍人观田尚书出猎
　　圣代司空比玉清雄藩观猎见皇情云禽已觉髙无益霜兎应知狡不成飞鞚拥尘寒草尽弯弓开月朔风生今朝始贺将军贵紫禁诗人看斾旌
　　送李舍人归兰陵里
　　清词举世皆藏箧羙酒当山为满罇三畆嫩蔬临绮陌四行髙树拥朱门家贫境胜心无累名重官闲口不论惟有道情常自足啓期天地易知恩
　　和人与人分惠赐氷
　　天水藏来玉堕空先颁宻署几人同映盘皎防非闗露当扇清凉不在风莹质方从纶阁内凝辉更借锦帷中丽词珍贶难双有迢递金銮殿角东
　　寄中书同年舍人
　　晴明紫阁最髙峰仙掖开帘范彦龙五色天书词焕烂九华春殿语从容防毫应染鑪烟细清佩仍含玉漏重二十年前同日喜碧霄何路得相逢
　　早春即事呈刘员外
　　明朝晴暖即相随肯信春光被雨欺且任文书堆案上免令杯酒负花时马蹄经歴应须遍莺语丁宁已怪迟更待杂芳成艳锦邺中争唱仲宣诗
　　酬于驸马二首
　　绮陌尘香曙色分碧山如画又逢君蛟藏秋月一片水骥锁晴空千尺云戚里旧知何驸马诗家今得鲍防军阳和本是烟霄曲须向花间次苐闻
　　芳时碧落心应断今日清词事不同瑶草秋残仙圃在防云天逺鳯楼空晴花曽送金覊影凉叶还生玉簟风长得闻诗懽自足防看春露湿兰丛
　　和侯大夫秋原观征人囘
　　两河罢战万方清原上军囘识旧营立马望云秋塞浄射雕临水晩天晴戍闲部伍分岐路地逺家乡寄斾旌圣代止戈资庙畧诸侯不复更长征
　　同太常尉迟博士阙下待漏
　　沉沉延阁抱丹墀松色苔花颢露滋爽气晓来青玉甃薰风宿在翠花旗方瞻御陌三条广犹觉仙门一刻迟此地含香从白首冯唐何事怨明时
　　见薛侍御戴不损裹防子因赠
　　潘郎对青镜乌防似新裁晓露鸦初洗春荷叶半开堪将防巾栉不独隔尘埃已见笼蝉翼无因映鹿胎何人呈巧思好手自西来有意怜衰丑烦君致一枚
　　寄昭应王丞
　　武皇金辂辗香尘每嵗朝元及此辰光动泉心初浴日气蒸山腹总成春讴歌已入云韶曲词赋方归侍从臣瑞霭朝朝犹望幸天教赤县有诗人
　　将归东都别令狐舍人
　　绿杨红杏满城春一骑悠悠万井尘岐路未闗今日事风光欲醉长年人闲过绮陌寻髙寺强到朱门谒近臣多病晩来还有防洛阳山色旧相亲
　　寄江州白司马
　　江州司马平安否惠逺东林住得无湓浦曽闻似衣带庐峰见说胜香炉题诗嵗晏离鸿断望阙天遥病鹤孤莫谩勾牵雨花社青云依旧是前途
　　薛司空自青州归朝
　　天眷君陈乆在东归朝人看大司空黄河岸畔长无事沧海东边独有功已变畏途成雅俗仍过旧里揖清风一门累叶凌烟阁次第仪形汉上公
　　送章孝标校书归杭州因寄白舍人
　　曽过灵隠江边寺独宿东楼看海门潮色银河铺碧落日光金柱出红盆不妨公事资髙卧无限诗情要细论若访郡人徐孺子应须骑马到沙村
　　述旧纪勲寄太原李侍中光顔二首
　　玉塞含凄见雁行北垣新诏拜龙骧弟兄间世眞飞将貔虎归时似故乡鼓角因风飘朔气旌旗映水发秋光河源收地心犹壮笑向天西万里霜
　　倚天长剑截云孤报国纵横见丈夫五载登坛真宰相六重分阃正司徒曽闻转战平坚冦共说题诗压腐儒料敌知机在方寸不劳心力讲隂符
　　胡二十拜户部兼判度支
　　清机果被公材挠雄拜知承圣主恩庙略已调天府实国征方觉地官尊徒言玉节将分阃定是沙隄欲到门为爱山前新卜第不妨风月事琴罇
　　酬裴舍人见寄
　　谁道重迁是旧班自将霄汉比乡闗二妃楼下宜临水五老祠西好看山再葺吾庐心已足毎来公府迹常闲诗陪亚相逾三纪石笥烟霞不共攀
　　早朝
　　钟传清禁才应彻漏报仙闱俨已开双阙薄烟笼菡蓞九城初日照蓬莱朝时但向丹墀拜仗下方从碧落囘圣代逍遥更何事愿将巴曲赞康哉
　　元日呈元逢吉舍人
　　华夷文物贺新年霜仗遥排鳯阙前一片防霞迎曙日万条红烛动春天称觞山色和元气端冕炉香叠瑞烟共说正初当圣泽试过西掖问羣贤
　　酬卢员外【话旧感往年相国河东张公宏靖常临北府黍寮属之末君有乡里之亲有作】
　　谢傅旌旄控上防卢郎罇俎借前筹舜城风土临清庙魏国山川在白楼云寺当时接髙歩水亭今日又同游满筵旧府笙歌在独有羊昙最泪流
　　述羙寄申州卢拱使君
　　领郡仍闻倅虎貔致身还是见男儿小船隔水催桃叶大鼓当风舞柘枝酒座防酣诸客倒毬塲慢拨防人随从来乐事憎诗苦莫被窓中逺岫知
　　赠张将军
　　闗西诸将揖容光独立营门剑有霜知爱鲁连归海上肯令王翦在频阳天晴红帜当山满日暮清笳入塞长年少功髙人最羙汉家坛树月苍苍
　　酬崔博士
　　自知顽叟更何能唯学雕虫谬见称长被有情邀唱和近来无力更祗承青松树杪千年鹤白玉壶中一片氷今日为君书壁右孤贞莫怕世人憎
　　古意赠王常侍
　　绣户纱窻北里深香风暗动鳯凰簪组紃长在佳人手刀尺空摇寒女心欲学齐讴逐云管还思楚练拂霜砧东家少妇当机织应念无衣雪满林
　　和杜中丞西禅院看花
　　一林堆锦映千灯照眼牵情欲不胜知倚晴明娇自足解将顔色醉相仍好风轻引香烟入甘露才和粉艶凝深处最怜莺蹂践嫩时先被蝶侵凌对持真境应无取分付空门又未能迎日似翻红烧断临流疑映绮霞层幽含晩态怜丹桂盛续春光识紫藤毎到花枝独惆怅山东惟有杜中丞
　　王建上二十四首【太和中为陜州司马】
　　送人
　　白日向西没黄河复东流人生足着地宁免四方游我行无返顾祝子勿囘头当须向前去何用起离忧但恐无广路平地作山丘令我车与马欲疾反停留蜀客多积货边人竞封侯男儿恋家乡懽乐为仇讐丁宁相劝勉苦口幸无尤对靣无相成不如豺虎俦彼逺不寄书此寒莫寄裘与君俱絶迹两念无因由
　　将归故山留别杜侍御
　　有川不得涉有路不得行沉沉百忧中一日如一生错来干诸侯石田废春耕虎防卫重门何因达中诚日月俱照曜山川异隂晴如何百里间开目不见明我今归故山誓与草木幷愿君去丘坂长使道路平
　　上七泉寺上方
　　长年好名山本性今得从囘看尘土遥稍见麋鹿踪老僧云中居石门青重重隂泉养成古壁飞却龙扫石礼新经悬幡上髙峰日夕猿鸟合觅食聴山钟将火寻逺泉煮葠傍寒松晩随采药人便宿南磵中晨起冲露行湿花枝茸茸归依向禅师愿作香火翁
　　温门山
　　早入温门山羣峰乱如防崩崖欲相触呀豁断行迹脱履寻浅流定足畏欹石路尽十里溪地多千嵗栢洞门昼隂黑深处惟石壁似见丹沙光亦闻钟乳滴灵池出山底沸水冲地脉暖气成湿烟蒙蒙窓中白随僧入古寺便是云外客月出天气凉夜钟山寂寂
　　酬栢侍御闻与韦处士同游灵台寺见寄
　　西域传中说灵台属雍州有泉皆圣迹有石皆佛头所出薝卜香外国俗来求毒蛇防其下樵者不可偷古碑在云颠备载置寺由魏家移下来后人始増修近与韦处士爱此山之幽各自具所须竹笼盛茶瓯牵马过危栈襞衣涉奔流草开平路尽林下大石稠囘廊转经峰忽见东西楼瀑布当寺门迸落衣裳秋石苔铺紫花溪叶裁緑油松根载殿髙飘飖仙山浮县中贤大夫一月前此游赛神荷得雨岂暇多停留二十韵新诗逺寄寻山俦清令玉磵泣冷切石磬愁君名髙难闲余身愚终休相将长无因从今生离忧
　　送韦处士老舅
　　忆昨痴小年不知有经籍常随童子游多向外家剧偷花入邻里弄笔书墙壁照水学梳头应门未穿帻人前赏文性梨果蒙不惜赋字咏新泉探题得幽石自从出闗辅三十年作客风雨一飘飖亲情多阻隔如何二千里尘土驱衰瘠良乆陈辛苦从头叹衰白既来今又去蹔笑还成慼落日动征车春风巻离席云台观西路华岳祠前栢防得过帝乡重寻旧行迹
　　邯郸主人
　　逺客无主人夜投邯郸市飞蛾绕残烛半夜人醉起垆边酒家女遗我缃绮被合成双鳯花宛转不相离纵令顔色故勿遣合欢异一念始为难万金谁足贵门前长安道去者如流水晨风羣鸟翔徘徊别离此
　　泛水曲
　　载酒入烟浦方舟泛绿波子酌我复饮子饮我还歌莲深防路通峰曲幽气多阅芳无留瞬弄桂不停柯水上秋日鲜西山碧峨峨兹欢良可贵谁复更来过
　　题夀安南馆
　　明防竹间亭天暖幽桂碧云生四靣山水接当堦石湿树浴鸟痕破苔卧鹿迹不縁尘驾触堪作商皓宅
　　江南新体二首
　　江上风修修竹间湘水流日夜桂花落行人去悠悠复见离别处虫声隂雨秋
　　处处江草緑行人发潇湘潇湘囘雁多日夜思故乡春梦不知数空山兰蕙芳
　　凉州行
　　凉州四边沙皓皓汉家无人开旧道边头州县尽胡兵将军别筑防秋城万里征人皆已没年年旌节发西京多来中国收妇女一半生男为汉语蕃人旧日不耕犁相学如今种禾黍驱羊亦着锦为衣为惜氊裘防鬭时养蚕缲茧成匹帛那将绕帐作旌旗城头山鸡鸣角角洛阳家家教胡乐
　　寒食行
　　寒食家家出古城老人看屋少人行丘陇年年无旧道车徒散行入衰草牧童驱牛下冢头畏有家人来洒扫逺人无坟水头祭还引妇姑望乡拜三日无火烧纸钱纸钱那得到黄泉但看垅上无新土此中白骨应无主
　　促刺词
　　促促复刺刺水中无鱼山无石少年虽嫁不将归白头犹着父母衣四边田宅非所有我身不及逐鸡飞出门若有归死处猛虎当衢向前去百年不遣君门在家谁唤为新妇岂不见他隣舍娘嫁来长在舅姑傍
　　陇头水
　　陇水何年陇头别不在山中亦呜咽征人塞耳马不行未到陇头闻水声谓是西流入蒲海还闻北去绕龙城陇东陇西多屈曲野麋饮水长蔟蔟胡兵夜囘水傍住忆着来时磨剑处向前无井复无泉放马囘看陇头树
　　北邙行
　　北邙山头少闲土尽是洛阳人旧墓旧墓人家归葬多堆着黄金无买处天涯悠悠葬日促冈坂﨑岖不停毂髙张素幕绕铭旌夜唱挽歌山下宿洛阳城北复城东魂车祖马长相逢车辙广若长安路蒿草多于松栢树山头涧底石渐稀尽向坟前作羊虎谁家石碑文字灭后人重取书年月朝朝车马送葬囘还起大宅与髙台
　　温泉宫行
　　十月一日天子来青防御路无尘埃宫前内里汤各别每个白玉芙蓉开朝元阁向山上起城绕青山龙暖水夜开金殿防星河宫女知更月明里武皇得仙王母去山鸡昼鸣宫中树温泉决决出宫流宫使年年修玉楼禁兵去尽无射猎日西麋鹿登城头梨园弟子偷曲谱头白人间教歌舞
　　春词
　　红烟满户日照梁天丝软弱虫飞扬菱花霍霍绕帷光羙人对镜着衣裳庭中并种相思树夜夜还栖双鳯凰
　　辽东行
　　辽东万里辽水曲古戍无城复无屋黄云葢地雪作山不惜黄金贵衣服战囘各自收弓箭正西囘面家乡逺年年都郡送征人将与辽东作丘坂宁为草木乡中生有身不向辽东行
　　塞上梅
　　天山路上一株梅年年花发黄云下昭君已没汉使囘前后征人唯系马日夜风吹满陇头还随陇水东西流此花若近长安路九衢年少无攀处
　　戴胜词
　　戴胜谁与尔为名木中作窠墙上鸣声声催我急种谷人家向田不归宿紫冠防防褐羽斑衔得蜻蜓飞过屋可怜白鹭满緑池不如戴胜知天时
　　秋千词
　　长长丝防紫复碧嫋嫋横枝髙百尺少年女儿重秋千盘巾结带垂两边身轻裙薄易生力双手向空如鸟翼下来立定重系衣复畏斜风髙不得旁人送上那足贵终赌明珰鬭自起囘囘若与髙树齐头上寳钗从堕地眼前争胜难为休足平地看始愁
　　开池得古钗
　　羙人开池北堂下拾得寳钗金未化鳯皇半在双股齐钿花落处生黄泥当时堕地覔不得暗想窓中还夜啼可知将来对夫壻镜前学梳古时髻莫言至死亦不遗还似前人初得时
　　赛神曲
　　男抱琵琶女作舞主人再拜聴神语新妇上酒勿辞勤使尔舅姑无所苦椒浆湛湛桂座新一双长箭系红巾但愿牛羊满家宅十月报赛南山神青天无风水复碧龙马上鞍牛服纷纷醉舞踏衣裳把酒路傍劝行客









　　唐百家诗选巻十二
　　钦定四库全书
　　唐百家诗选巻十三
　　宋　王安石编
　　王建下六十八首
　　田家留客
　　人客少能留我屋客有新浆马有粟逺行僮仆应苦饥新妇厨中炊欲熟不嫌田家破门户蚕房新泥无风土行人但饮莫畏贫明府上来可辛苦丁宁囘语屋中妻有客勿令儿夜啼双冢直西有县路我教丁男送君去
　　精卫词
　　精卫谁教尔填海海边石子青磊磊但得海水作枯池海中鱼龙何所为口穿岂为空衔石山中草木无全枝朝在树头暮海里飞多羽折时堕水髙山未尽海未平愿我身死子还生
　　老妇叹镜
　　嫁时明镜老犹在黄金镂尽双鳯背忆昔咸阳初买来灯前自绣芙蓉带十年不开一片铁长向暗中梳白发今日后床重照看生死终当此长别
　　望夫石
　　望夫处江悠悠化为石不囘头山头日日风复雨行人归来石应语
　　别鹤曲
　　主人一去池水絶池鹤散飞不相别青天漫漫碧海重知向何山风雪中万里虽知音影在两心终是死生同池边巢破松树死树头年年乌生子
　　乌栖曲
　　章华宫人夜上楼君王望月西山头夜深官殿门不鏁白露满山山叶堕
　　雉将雏
　　雉咿喔雏出殻毛斑斑觜啄啄学飞未得一尺髙还逐母行旋母脚麦垄浅浅难蔽身逺去恋雏低怕人时时土中鼔两翅引雏拾虫不相离
　　白纻歌二首
　　天河漫漫北斗灿宫中乌啼知夜半新缝白纻舞衣成来迟邀得呉王迎低鬟转面掩双袖玉钗浮动春风生酒多夜长夜未晓月明灯光两相照后庭歌声更窈窕馆娃宫中春日暮荔支木花满树城头乌栖休击鼔青娥弹瑟白纻舞夜天燑燑不见星宫中火照西江明美人醉起无次第堕遗佩满中庭此时但愿可君意囘昼为宵亦不寐年年奉君君莫弃
　　短歌行
　　人初生日初出上山迟下山疾百年三万六千朝夜里分将强半日有歌有舞须早为昨日健于今日时人家见生男女好不知男女催人老短歌行无乐声
　　饮马长城窟
　　长城窟长城窟边多马骨古来此地无井泉赖得秦家筑城卒征人饮马愁不囘长城变作望乡堆蹄踪未干人去近续后马来泥污尽枕弓睡着待水生不见隂山在前阵马蹄足脱装马头健儿战死谁封侯
　　乌夜啼
　　庭树乌尔何不向别处栖夜夜夜半当户啼家人把烛出洞户惊栖出羣飞落树一飞直欲飞上天囘囘不离旧栖处未明重绕主人屋欲下空中黒相触风飘雨湿亦不移君家树头多好枝
　　簇蚕辞
　　蚕欲老箔头作茧丝皓皓场寛地髙风日多不向中庭防蒿草神蚕急作莫悠扬年老为尔祭神桑但得青天不下雨上无苍蝇下无防新妇拜簇愿茧稠女桃浆男打鼓三日开箔雪团团先将新茧送县官已闻乡里催织作去与谁人身上着
　　渡辽水
　　渡辽水此去咸阳五千里来时父母知隔生重着衣裳如送死亦有白骨归咸阳营家各与题本乡生死应无囘渡日住马相看辽水傍
　　空城雀
　　空城雀何不飞来人家住空城无人种禾黍土间生子草间长满地蓬蒿幸无主近村虽有髙树枝雨中无食常苦饥八月小儿挟弓箭家家畏我田头飞但能不出空城里秋时百草皆有子黄口莫啾啾长尔得成无横死
　　水运行
　　江西运船立红帜万棹千帆绕江水去年六月无稻苖已说水乡人饿死县官部船日筭程暴雨恶风亦不停在生有乐当有苦三年作官一年行壊舟畏防复畏漏恐向太仓折升斗辛勤耕种非毒药看着不入农夫口用尽百金不为费但得一金则为利逺征海稻供边食岂如多种边头地
　　当牎织
　　叹息复叹息园中有枣行人食贫家女大富家织翁母隔墙不得力水寒手澁丝脆断续来续去心肠烂草虫促促机下啼两日催成一匹半输官上头有零落姑未得衣身不着当牎却羡青楼倡十指不动衣盈箱
　　失钗怨
　　贫女铜钗惜于玉失却来寻三日哭嫁时女伴与作装头戴此如鳯凰双杯行酒六亲喜我家新妇宜拜堂镜中乍无失髻様初起犹疑在床上髙楼翠钿飘舞尘明日从头一片新
　　水夫謡
　　苦哉生长水驿边官家使我牵驿船苦日多乐时少水宿沙行如海鸟逆风上水万斛重前驿迢迢波淼淼半夜縁堤雪和雨受他驱遣还复去夜寒衣湿披短蓑臆穿足裂忍痛何到明辛苦无处说齐声腾踏牵船歌一间茅屋何所直父母之乡去不得我愿此水作平田长使水夫不怨天
　　田家行
　　男声欣欣女顔恱人家不怨言语别五月虽热麦风清檐头索索缲车鸣野蚕作茧人不取叶间扑扑秋蛾生麦收上场绢在轴的是输得官家足不望入口复上身且免向城卖黄犊田家衣食无厚薄不见县门身即乐
　　神树词
　　我家家西老棠树须晴即晴雨即雨四时八节上杯盘愿神莫离神处所男不着丁女在舍事官上下无言语老身长健树婆娑万嵗千年作神主
　　公无渡河
　　渡头恶天两岸逺波涛塞川如叠坂幸无白刃驱向前何用将身自弃捐蛟龙齧尸鱼食血黄泥直下无青天男儿纵轻妇人语惜君性命还须取妇人无力挽断衣舟沉身死悔难追公无渡河公自为
　　行见月
　　月初生居人行见月一年十二月强半马上看盈缺百年欢乐能防何在家见少行见多不縁衣食相驱遣此身谁愿长奔波箧中有帛仓有粟岂向天涯走碌碌家人见月望我归正是道上思家时
　　寄逺曲
　　美人别来无处所巫山明月湘江雨千囘相见不分明井底看星梦中语两心相见尚难知何况万里不相疑
　　春来曲
　　春欲来每日望春门早开黄衫白马有尘土逢着探春人却囘御堤内园晓过急九衢大宅家家入青帝少女染桃花露装初出红犹湿光风暾暾蝶宛宛绕树气匝枝柯软可怜寒食街中郎早起着得单衣裳少年即见春好处似我白头无好树
　　春去曲
　　春已去花亦不知春去处縁冈绕磵却归来百囘看着无花树就中一夜风来恶收红拾紫无遗落老大不比年少儿不中数与春别离
　　东征行【裴度征淮西事也】
　　桐栢水西贼星落枭雏夜飞林木恶相国刻日波涛清当朝自请东西征舍人为賔侍郎副晓觉蓬莱欠佩声玉堦蹈舞谢旌节生死向前山可穴同时赐马并赐衣御楼看带弓刀发马前猛士三百人金书左右红旗新司庖尝膳皆得对好事将军封尔身男儿生杀在手里营门老将皆忧死曈曈白日当南山不立功名终不还
　　伤邻家鹦鹉词
　　东家小女不惜钱买得鹦鹉独自怜自从死却家中女无人更共鹦鹉语十日不饮一滴浆泪渍緑毛头似防舌闗哑咽畜哀怨开笼放飞离人眼短声亦絶翠臆翻新墓崔嵬旧巢逺此禽有志女有灵定为连理相并生
　　伤孔雀词
　　可怜孔雀初得时羙人见好别开池池边鳯凰作伴侣新声鹦鹉无言语雕笼玉架嫌不栖夜夜思归向南舞如今憔悴人见恶万里更求新孔雀热眠雨水饥拾虫翠尾拖泥金色落多时人养不解飞海山风黒无处归
　　荆门行
　　江邉行人暮悠悠山头殊未见荆州岘亭西头路多曲栎林深深石镞镞看炊红米煮白鱼夜向鸡鸣店家宿南中三月蚊蚋生黄昬不闻人语声纱帷疎薄如露卧隔衣噆肤耳边鸣欲明不待灯火起唤得官船过蛮水女儿停客茅屋新开门扫地桐花里火声朴朴塞溪烟人家烧竹种山田巴云欲雨蒸石热麋鹿入江虫出穴大虵过处一山腥野牛惊跳双角折斜分汉水横湘山山青水緑荆门间向前问个长沙路旧时屈原沉溺处谁家丹旐已南来逢着流人从北去月明山鸟多不栖下枝飞上髙枝啼主人念逺心不斁罗衫对舞章台夕红烛交横各自归酒醒还是他乡客壮年留滞尚思家况复白头在天涯
　　镜聴词
　　重重摩挲嫁时镜夫壻逺行凭聴镜囘身不遣别人知人意丁寜镜神圣懐中收拾双锦带恐畏街头见惊怪嗟嗟防防下堂阶独自灶前来跪拜出门不愿闻悲哀身在任郎囘不囘月明地上人过尽好语多同皆道来巻帷上床喜不定与郎裁衣失翻正可中三日得相见重绣镜囊磨镜面
　　行宫词
　　上阳宫到蓬莱殿行宫磊磊遥相见向前天子行幸多马蹄车辙山山遍当时州县每年修皆留内人看玉案禁兵夺得明堂后长闭桃源与绮岫开元歌舞百草头原州乐世嫌旧游官家乏人作宫户不泥宫墙斫宫树两边仗屋半崩摧野火入林烧殿柱休封中岳六十年行宫不见人眼穿
　　羽林行
　　长安恶少出名字楼下刼商楼上醉天明下直明光宫散入五陵松栢中一囘杀人身合死赦书上有收城功九衢一日消息定乡吏籍中重改姓出来依旧属羽林立在殿前翻射禽
　　射虎行
　　自去射虎得虎归官差射虎得虎迟独行以死当虎命两人相疑终不定朝朝暮暮空手囘山下緑苖已成径逺立不教汚箭镞闻死还来分虎肉惜留猛虎着深山射杀恐畏终身闲
　　逺将归
　　逺将归胜未别离时在家相见熟新归欢不足去愿车轮迟囘思马蹄速但令在舍相对贫不向天涯金绕身
　　寻橦歌
　　人间百戏皆可学寻橦不比诸余乐重梳短髻下金钿红帽青巾各一边身轻足防胜男子绕竿四面争先縁习多倚附欺竿滑上下蹁跹皆着袜翻身摇颈欲落地却住把腰初似歇大竿百夫擎不起袅袅半在青云里纤女儿不动容戴行直舞一曲终囘头但觉人眼见矜难恐畏天无风险中更险何曽失山防悬头猿挂膝小垂一手当舞盘斜惨双蛾看落日斯须改变曲解新贵欲欢他平地人散时满面生顔色行步依前无气力
　　杜中丞书院新移小竹
　　此地本无竹逺从山寺移经年求养法隔日记浇时嫩绿巻新叶残黄收故枝色经寒不动声与静相宜爱防出常数稀稠看自知贫家縁未有客散独行迟
　　原上新居二首
　　自扫一间房唯铺独卧床野羮溪菜滑山纸水苔香陈药初和蜜新经未入黄近来心力少休读养生方住处去山近傍园麋鹿行野桑穿井长荒竹过墙生新识隣里面未谙村舍情石田无力及贱赁与人耕
　　题所赁宅牡丹
　　赁宅得花饶初开恐是妖粉光深紫腻肉色退红娇且愿风留着唯愁日炙销可怜零落蕊收取作香烧
　　送人游塞
　　初晴天堕丝晩色上春枝城下路分处边头人去时停车数行日劝酒问囘期亦是茫茫客还从此别离
　　边上送故人
　　百战一身在相逢白髪生何时得家信每日筭归程走马登寒垅驱羊入废城羗歌三两曲人醉海西营
　　南中
　　天南多鸟声州县半无城野市依蛮姓山村逐水名瘴烟沙上起隂火雨中生独有求珠客年年入海行
　　汴路水驿
　　晩泊水边驿柳塘初起风蛙鸣蒲叶下鱼入稻花中去舍已行逺问程犹向东近来多怨别不与少年同
　　淮南使囘留别窦侍御
　　恋恋春恨结绵绵淮草深病身愁至夜逺道畏逢隂忽逐酒杯防暂同风景心从今一分散还是晓枝禽
　　汴路即事
　　千里河烟直青槐夹岸长天涯同此路人语各殊方草市迎江货津桥税海商廻看故宫柳憔悴不成行
　　山居
　　屋在瀑泉西茅房下有溪闭门留野鹿分食与山鸡桂熟长收子兰生不作畦初开洞中路深处转松梯
　　醉后忆山中故人
　　花开草复秋云水自悠悠因醉暂无事在生难免愁遇晴须看月闻健且登楼暗想山中伴如今尽白头
　　送流人
　　见说长沙去无亲亦共愁隂云鬼门夜寒雨瘴江秋水国山魈引蛮乡洞主留渐看归处逺垂白住炎洲
　　宫中三台词
　　鱼藻池邉射鸭芙蓉苑里看花日色柘黄相似不着红鸾扇遮
　　池北池南草緑殿前殿后花红天子千年万嵗未央明月清风
　　寄贺田侍中东平功成
　　使囘髙品满城传亲见沂公在阵前百里旗旛冲即断两重衣甲射皆穿探知防检兵应怯筭得新移栅未坚营被数惊承势破将经频败遂生全密招残冦防人觉遥斩元凶恐自専首让诸军无敢近功归部曲不争先开通州县斜连海交割山河直到燕战马散驱还逐草肉牛齐散却耕田府中独拜将军贵门下兼分宰相权唐史上头功第一春风双斾好朝天
　　送裴相公上太原
　　还擕堂印向并州将相兼权是武侯时难独当天下事功成却进手中筹再三陈乞炉烟里前后分章玉案头朱架早朝排立防緑槐残雨看张油遥知雁塞从今好直得渔阳以北愁边铺恐巡旗尽换山城欲过馆重脩千羣白刃兵迎节十对红籹妓打毬圣主分明教暂去不须髙起见京楼
　　早春五门西望
　　百官朝下五门西尘起春风过御堤黄帕盖鞍呈了马红罗缠项鬭囘鸡宫松叶重墙头出渠柳条长水面齐唯有教坊南草色古城隂处冷凄凄
　　上李庶子
　　紫烟楼阁碧沙亭上界诗仙独自行竒险驱囘还寂寞云山经用始鲜眀藕绡纹缕裁来滑镜水波涛滤得清昬思愿因秋露洗幸容阶底礼先生
　　周家溪亭
　　少年因病离天仗乞得归家自养身买断竹溪无别主散分泉水与新隣山头鹿下长惊犬池面鱼行不怕人乡使到门常欵语还闻世上有功臣
　　从军后答山友
　　爱仙无药住溪贫脱却山衣事汉臣夜半聴鸡梳白发天眀走马入红尘村童近去嫌腥食野鹤髙飞避俗人劳动先生逺相视别来弓箭不离身
　　唐昌观玉蕊花
　　一树笼玉刻成飘廊防地色轻轻女官夜覔香来处唯见阶前碎月明
　　眼病寄同官
　　天寒眼病少心情隔雾看人夜里行年少往来常不住墙西冻地马蹄声
　　九日登丛台
　　平原池阁在谁家双塔丛台野菊花零落故宫无入路西来磵水绕城斜
　　题酸枣县蔡中郎碑
　　苍苔满字土埋风雨销磨絶妙词不向图经中旧见无人知是蔡邕碑
　　江陵使至汝州
　　囘看巴路在云间寒食离家麦熟还日暮数峰青似染商人说是汝州山
　　霓裳词
　　勅赐宫人澡浴囘遥看美女院门开一山星月霓裳动好字先从殿里来
　　宫中词五首
　　雨入珠帘满殿凉避风新出石盆汤内人恐要秋衣着不住薰笼换好香
　　金吾除夜进傩名画袴朱衣四队行院院烧灯如白日沉香火底坐吹笙
　　蜂鬟蝉翅薄浮动搔头似有风一度出时抛一遍金条零落满函中
　　树头树底覔残红一片西飞一片东自是桃花贪结子错教人恨五更风
　　金殿当头紫阁重仙人掌上玉芙蓉太平天子朝元日五色云车驾六龙







　　唐百家诗选巻十三
　　钦定四库全书
　　唐百家诗选巻十四
　　宋　王安石　编
　　武元衡四首
　　途次近蜀驿防恩赐寳刀并借马使还奉寄中书李郑二相
　　草草事行役迟迟出故闗碧幢遥隔雾红斾渐依山感激慙恩泪风霜去国顔捧刀金赐字归马玉连环龙鳯辞三署干戈防八蛮应怜宣室召温树不同攀
　　早秋西亭宴徐员外
　　鼎铉辞台座麾幢领益州曲池连月晓横笛满城秋有美皇华使曽同白社游今来重相见偏觉艳歌愁
　　夏夜作
　　夜乆喧暂息池台惟月眀无因驻清景日出事还生
　　送唐君次
　　都门去马嘶灞水春流浅青槐驿路直白日离亭晩望望烟景防草色行人逺
　　令狐楚四首
　　发潭州日寄李宁常侍
　　君今侍紫垣我已堕青天委废从兹日旋归在防年心为西靡树眼是北流泉更过长沙去江风满驿船
　　郢城秋懐寄江州钱徽侍郎
　　晩嵗俱为郡新秋各异乡燕鸿一惊呌郢树逺青苍山露侵衣润江风卷簟凉相思如汉水日夜向浔阳
　　赠符道士
　　偶逢蒲家郎乃是葛仙客行常乘青竹饥即煮白石腰间嫌大组心内保尺宅我愿从之游深山鏁玉液鄂州使至窦巩中丞副使见示与元稹相公献酬之什余顷任户部尚书日中丞是当司外郎每有篇章多相唱和因题四韵以寄所懐
　　仙吏秦城别新诗鄂渚来才推今八斗职副旧三台雕镂心偏许缄封手自开何年相赠答却得在中台
　　刘言史十七首
　　潇湘游
　　女采山蕉缉纱浸江水野花满髻防色新闲歌款乃深峡里款乃知从何处生当时泣舜肠断声翠华寂寞婵娟没野篠空余红泪情青烟冥冥覆杉桂崖壁凌天风雨细昔人幽恨此地遗緑芳红艳含怨姿清猿未尽鼯防切泪水流到湘妃祠北人莫作潇湘游九疑云入苍梧愁
　　放萤怨
　　放萤去不须留聚时年少今白头架中科斗万余巻一字千囘重照见青云杳眇不可亲开囊欲放増余怨且逍遥还酩酊仲舒漫不窥园井那将寂寞老病身更求防虫借光影欲放时泪沾裳冲篱落千防光
　　观绳伎【潞府李相公席上作】
　　泰陵遗乐何最珍防绳冉冉天仙人广场寒食风日好百夫伐鼔锦臂新银画青绡抹云发髙处绮罗香更切重肩接立三四层着屐背行仍应节两边丸劎渐相迎侧身交歩何轻盈闪然欲落却收得万人肉上寒毛生危机险势无不有倒挂纎腰学垂柳下来一一芙蓉姿粉薄钿稀态转竒座中还有沾巾者曽见先皇初教时
　　买花謡
　　杜陵村人不田穑入谷经溪复縁壁毎至南山草木春即向侯家取金碧幽艳凝华春景曙采夫移得将何处蝶惜芳容送下山寻断孤香始囘去豪少居连鳷鹊东千金使买一株红院多花少栽未得零落緑蛾纤指中咸阳贵戚长安里无限将金买花子浇红湿緑千万家青丝玉轳声哑哑
　　送婆罗门归本国
　　刹利王孙字迦摄竹锥横写咤萝叶遥知汉地未有经手牵白马绕天行兹碛西胡雪黒大师冻死来不得地尽年深始到船海里更行三十国行多耳断金环落冉冉悠悠不停脚马死经留却去时往来应尽一生期出汉独行人絶处碛西天漏雨丝丝
　　春过赵墟
　　下马邯郸陌头歇寂寥崩隧临车辙古栢重生枝亦干余漆见风幽熖灭白蒿防防紫槿新行人感此复悲春
　　王中丞宅夜观舞胡腾
　　石国胡儿人见少踯舞罇前急如鸟织成蕃防虚顶尖细防胡衫双袖小手中抛下蒲桃醆西顾忽思乡路逺跳身转毂寳带鸣弄脚缤纷锦鞾软四坐无言皆瞪目横笛琵琶遍头促乱腾新毯雪朱毛傍拂轻花下红烛酒防舞罢丝管絶木槿花西见残月
　　葛巾歌【贝州漳南县赠杨烱】
　　一片白葛巾潜夫自能结篱边折枯蒿聊用簪华发有时醉倒长松侧酒醒不见心还忆谷鸟衔将却趁来野风吹去还寻得十年紫竹溪南住迹同豹依深雾草堂底漉春醅山寺门前逢暮雨临汝袁郎得相见闲云引到东阳县鲁性将他类此身还拈野物赠傍人空留棁杖犊鼻裈蒙蒙烟雨归山村
　　与孟郊洛北野泉上煎茶
　　粉细越笋牙野煎寒谿濵恐乖灵草性触事皆手亲敲石取鲜火撇泉避腥鳞荧荧爨风铛拾得坠巢薪洁色旣爽别浮氲亦殷勤以兹委曲静求得正味真宛如摘山时自歠指下春湘瓷泛轻花涤尽昬渇神此游惬醒趣可以话髙人
　　初下东周赠孟郊【时依郑相】
　　鹤老耳更工死殻亦灵正性非外防终始全本情童子不戏尘积书就嵓扃身着木叶衣养鹿兼牸耕偶随下山云荏苒失故程渐入机险中危思难太行十发九缕丝悠然东周城言词野麋态出口多累形因依汉元寮未似覊絏经冷灶助新热静砧与寒声断蓬在闉防岂当桃李荣寄食若蠧虫侵损利防生固非拙为强懦劣外疗并素坚氷蘗心洁立保贤贞修文返正风刋字齐古经慙将衰末分髙栖喧世名
　　北原情三首
　　错莫天色愁挽歌出重闉谁家白网车送客入幽尘铭旌下官道葬舆去辚辚萧条黄蒿中奠酒花翠新米雪晩霏防墓成悄无人乌鸢下空地烟火残荒榛生人更多苦入户事盈身营营日易深却到不得频寂寥孤隧头草緑棠棃春
　　洛阳城北山古今葬防客聚骨朽成泥此山土多白近来送葬人亦去闻归声岂能车轮疾渐是墓侵城城中人不絶哀挽相次行莫非北邙后重向洛阳生
　　卜地起孤坟全家送葬去归来却到时不复重知处叠叠葬相续土干草已绿裂纸泻壶浆空向春云哭
　　林中独醒
　　晩来林沼静独坐闲瓢罇向已非前迹齐心欲不言防凉生乱篠轻馥起孤萱未得浑无事瓜田草正繁
　　江陵客舍留别樊尚书
　　信陵门馆下多病有归思坠履忘情后寒灰更湿时委栏芳蕙晩凭几雪髫垂明日秋闗外单车风雨随
　　过春秋峡
　　峭壁苍苍苔色新无风晴景自胜春不知何树幽崖里臈月开花似北人
　　竹里梅
　　竹与梅花相并枝梅花正发竹枝垂风吹总向竹枝上直似王家雪下时
　　张碧二首
　　题祖山人池上怪石
　　寒姿数片竒突兀曽作秋江秋水骨先生应是压风雷着向池边塞龙窟我来池上倾酒罇半酣书破青烟防参差翠缕摆不落笔头惊怪粘秋云我闻呉中项容水墨有髙价邀得将来倚松下铺却双缯直道难掉首空归不成画
　　野田行
　　风昬昼色飞斜雨寃骨千堆髑髅语八纮牢落人物稀尽是田园荒废主悲嗟自古争天子几度乾坤复如此秦皇矻矻筑长城汉主区区白虵死野田之骨兮又成尘楼阁风烟兮还复新愿作华山之下长归马野田无复堆寃者
　　李涉三十七首【渤之兄也大和中为太学博士】
　　濉阳行
　　黄昬日暮驱羸马夜宿濉阳烽火下此地新经杀戮来墟落无烟空碎瓦层氷塞断隋朝水一道银河贯千里愁心翻覆梦难成病仆呻吟呼不起泗水三千招义军本自征战邀殊勲十年麾下畜壮气一朝此地为愁云昨日太阳囘照烛转见天心重含育早晩东风的发生古堤春草年年緑
　　六叹【并序】
　　五噫四愁九歌七启皆创文者立意之终纪其数而名之也清江白云孤山逺屿皆得时之人吟咏性情耳余无暇于是焉穷居嵗隂偶懐无悰因追感闻见成文六篇目曰六叹惧质文之不备复何全于比兴乎録之私斋以示同道格韵枮缺多惭见知
　　绮幕香风翡翠车清明独傍芙蓉渠上有云鬟洞仙女垂罗掩谷烟中语风月频惊桃李时沧波乆别鸳鸿侣欲传一札孤飞翼山长水逺无消息却锁重闗一院深半夜空庭明月色
　　蓬莱岛边采珠客西望人寰星汉隔千重叠浪耸云髙万里平沙连月白海中洞穴寻难极水底鲛人半相识蚌初开影暂明骊龙欲近威难逼辛苦风涛白首期得珠却恨求珠时隋侯殁世防千载只今薄俗空嗤嗤燕王爱贤筑金台四方豪俊承风来秦皇烧书杀儒客肘腋之中千里隔去年八月幽并道昭王陵边哭秋草今年二月游函关秦家城外悲河山河上山边车马路残日青烟五陵树
　　闗东病儒客梁城五嵗十囘逢乱兵烧人之家食人肉狼虎炽心都未足城里愁云昼不开城头野草春还緑五十余年忠烈臣临危守节羞谋身堂上英髦沉白刄门前舆乗朱轮千古伤心汴河水隂天落日悲风起汉臣一没丁零塞牧羊西过隂沙外朝凭南雁信难囘夜望北辰心独在汉家茅土横九州髙门长防分王侯但将钟鼔恱私爱肯以犬戎为国羞夜宿寒云卧氷雪严风独刃县旌节丁年奉使白头归泣尽李陵衣上血深院梧桐夹金井上有辘轳青丝索美人清昼汲寒泉寒泉欲上银缾落迢迢碧甃千余尺竟日倚栏空叹息惆怅不来照明镜却掩洞房花寂寂
　　题清溪鬼谷先生旧居
　　翠壁开天池青崖列云树水容不可状杳若秋河雾常闻先生教指示秦仪路二子材不同逞词过尺度偶因从吏役逺到冥栖处松月想旧山烟霞了如故未遑錬金鼎日觉容光暮万虑随境生何由返真素寂寞天籁息清迥鸟声曙囘首望重重无期挹风驭
　　闲中记事想呉楚旧游寄河阳从事杨潜
　　忆昨天台寻石梁赤城枕下看扶桑金乌欲上海如血翠色一防蓬莱光安期先生不可见蓬莱目极沧海长囘舟偶得风水便烟帆数夕归潇湘潇湘水清嵓嶂曲夜宿朝游常不足一自无名身事闲五湖云月偏相属进者恐不营退者恐不深鱼游鸟逝两虽异彼此各有遂生心身解耕耘妾能织嵗晏饥寒免相逼稚子年才七嵗余渔樵一半分渠力吾友从军在河上佩呉钩佐飞将偶与嵩山道士期西寻汴水来相访见君顔色犹憔悴知君未展心中事落日驱车出孟津髙歌共叹伤心地洛邑秦城小年别两都陈事空闻说汉家天子不东游古木行宫蔽烟月洛滨老翁年八十西望残阳临水泣自言生长开元中武皇恩化亲霑及当时天下无甲兵虽闻赋敛毫毛轻红车翠盖满衢路洛中欢笑争逢迎一从戎马来幽蓟函谷虎狼无捍制九重宫殿闭豺狼万国生人自相噬蹭蹬疮痍今不平干戈南北常纵横中原膏血焦欲尽四郊贪将犹凭陵秦中豪宠争出羣巧将言智寛明君南山四皓不敢语渭上钓人何足云君不见昔时槐栁八百里路傍五月清隂起只今零落防株残枯根半死黄河水
　　醉中赠崔膺
　　与君兄弟匡岭故与君相逢扬子渡白浪南分呉塞云绿杨西入隋宫路隋家文物今虽改舞馆歌台基尚在炀帝陵边草木深汴河流水空归海今古悠悠人自别此地繁华终未歇大道青楼夹翠烟琼墀绣帐开明月与君一言两相许外舍形骸中尔汝扬州歌酒不可追洛神映箔湘妃语白马黄金为身置谁能独羡他人醉暂到香炉一夕间能展愁眉百年事君看白日光如箭一度别来顔色变早谋侯印佩间莫遣看花鬓如霰
　　岳阳别张祜秀才
　　十年蹭蹬为逐臣鬓毛白尽巴江春鹿鸣猿啸虽寂寞水蛟山魅多精神山疟困中闻有赦死灰不望光隂借半夜州符唤牧童虚教衰病生惊怕巫峡洞庭千里余蛮陬水国何亲疎由来真宰不宰我徒劳叹者懐吹嘘覇桥昔与张生别万变桑田何处说龙虵纵在没泥涂长衢却为驽骀设爱君气坚风骨峭文章真把江淹笑洛下诸生惧刺先乌鸢不得齐鹰鹞岳阳西南湖上寺水阁松房遍文字新钉张生一首诗自余吟着皆无味防马前途须努力莫学龙钟虚叹息
　　却归巴陵途中走笔寄唐知言
　　去年腊月来夏口黒风白浪打头吼橹声轧轧摇不前看他撩乱张帆走逾月始到鹦鹉洲呜呜暮角喧城头逡巡未得见官长梦寝但觉生愁忧中军贤倅李监察人马晓来兼手札教令参谒礼数全头头要处相称掣唐氏一门今五龙声华殷殷皆如钟就中十一最年少别有俊气横心胸巧缀五言才刮骨却怕柱天身硉矹后辈无劳续出头坳塘不合窥溟渤君家三兄旧山侣方寸乆来常许与不觉淹留两月余风光漫烂生洲渚宇文文学儒家子竹绕书斋花映水醉舞狂歌此地多有时酩酊扶还起猥防方伯怜饥贫假名许得陪诸宾酒家债负有填日恣意颇敢排青缗余瞿二家同爱客园蔬任遣奴人摘野狐泉头银叶方一别十年今再觌更有风流歙奴子能将盘帕来欺尔白马青袍豁眼明许他真是查郎髓良防芳时难再来隟光电影长相催扁舟惆怅人南去目断江天凡防囘
　　春山三朅来
　　钓鱼朅来春日暖防溪不厌舟行缓野竹初裁碧玉长澄潭欲下青丝短昔人避世兼避仇暮栖云外朝悠悠我今无事亦如此赤鲤忽到长竿头泛泛随波凡几里碧莎如烟沙似砥瘦壁横空怪石危山花鬬日禽争水有时带月归扣舷身闲自是渔家仙
　　山上朅来采新茗新花乱发前山顶琼英动摇钟乳碧丛丛髙下随崖岭未必蓬莱有仙药能向鼎中云漠漠越瓯遥见裂鼻香欲觉身轻骑白鹤
　　采药朅来药苖盛药生只傍行人径世人重耳不重目指似药苖心不足野客住山三十载妻儿共寄浮云外小男学语便分别已辨君臣知配匹都市广场开大铺疾来求者多相悮见说韩康旧姓名识之不识先相怒
　　山中五无柰何
　　无奈落叶何纷纷满衰草疾来无气力拥户不能扫欲访云外人都迷上山道
　　无奈涧水何喧喧夜鸣石疎林透斜月散乱金光滴欲访涧底人路穷潭水碧
　　无奈牧童何放牛吃我竹隔林呼不应呌笑如生鹿欲报田舍翁更深不归屋
　　无奈阿鼎何娇啼索棃栗柴门正风雨千向千囘出欲识老病心赖渠将过日
　　无奈梅花何满嵓光似雪春风总未至独自惊时节欲见惆怅心又看花上月
　　牧童词
　　朝牧牛牧牛下江曲夜牧牛牧牛村口谷荷蓑出林春雨细芦管卧吹沙草绿乱揷蓬蒿箭满腰不怕猛虎欺黄犊
　　题鹤林寺僧室
　　终日昬昬醉梦间忽闻春尽强登山因过竹院逢僧话又得浮生半日闲
　　春晩游鹤林寺寄使府诸公
　　野寺寻春花已迟背嵓唯有两三枝平明携酒犹堪醉为报春风且莫吹
　　题开圣寺
　　宿雨初收草木浓羣鵶飞散下堂钟长廊无事僧归院尽日门前独看松
　　再葺夷陵幽居
　　负郭依山一径深万竿如束翠沉沉从来爱物多成癖辛苦移家为竹林
　　过襄阳寄上于司空相公
　　方城汉水旧城池陵谷依然世自移歇马独来寻故事逢人唯说岘山碑
　　送魏简能东游二首
　　献赋论兵命未通却乘羸马出闗东灞陵原上重囘首十载长安似梦中
　　燕市悲歌又送君目随征鴈过寒云孤亭宿处时看劔莫使尘埃蔽斗文
　　陜中遇赦寄秦洛旧知
　　天网初开释楚囚残骸已废自知休荷蓑不是人间事归去沧江有钓舟
　　题连云堡
　　由来天地有闗扄断壑连山接杳冥一出纵知边上事满朝谁信语堪聴
　　从秦城囘再题武闗
　　逺别秦城万里游乱山髙下出商州闗门不鏁寒溪水一夜潺湲送客愁
　　题宇秀才樱桃
　　风光莫占少年家白发殷勤最恋花今日顚狂君莫笑趁愁得醉眼麻嗏
　　题月水台
　　平流白日无人爱桥上闲行若个知水似晴天天似水两重星防碧琉璃
　　黄葵花
　　此花莫遣俗人看新染鹅黄色未干好逐秋风天上去紫阳宫女要头冠
　　别南溪二首
　　如云不猒苍梧逺似雁逢春又北飞唯有隠山溪上月年年相望两依依
　　常叹春泉去不囘我今此去更难来欲知别后留情处手种岩花次第开
　　井栏砂宿遇夜客
　　暮雨萧萧江上村绿林豪客夜知闻他时不用逃名姓世上如今半是君















　　唐百家诗选巻十四
　　钦定四库全书
　　唐百家诗选巻十五
　　宋　王安石　编
　　卢仝十四首
　　走笔谢孟谏议寄新茶
　　日髙丈五睡正浓军将打门惊周公口云谏议送书信白绢斜封三道印开缄宛见谏议面手阅月团三百片闻道新年入山里蛰虫惊动春风起天子须尝阳羡茶百草不敢先开花仁风暗结珠琲瓃先春抽出黄金牙摘鲜焙芳旋封裹至精至好且不奢至尊之余合王公何事便到山人家柴门反闗无俗客纱防笼头自煎吃碧云引风吹不断白花浮光凝椀面一椀喉吻润两椀破孤闷三椀搜枯肠惟有文字五千巻四椀发轻汗平生不平事尽向毛孔散五椀肌骨清六椀通仙灵七椀吃不得也唯觉两腋习习清风生蓬莱山在何处玉川子乘此清风欲归去山上羣仙司下土地位清髙隔风雨安得知百万亿苍生命堕在顚崖受辛苦便为谏议问苍生到头合得苏息否
　　忆金鹅沈山人
　　君爱炼药药欲成我爱炼骨骨已清试自比校得仙者也应合得天上行天门九重髙崔嵬青空凿出黄金堆夜义守门昼不啓半夜醮祭半夜开夜义喜动闗鏁鏁声防地生风雷地上禽兽重血食性命血化飞黄埃太上道君莲花台九门隔濶安在哉呜呼沈君大药成兼须巧防鬼物情无贪长生防厥生
　　扬州送伯龄
　　伯龄不猒山山不飬伯龄松颠有樵堕石上无禾生不忍六尺躯遂作东南行诸侯尽食肉壮气呑八纮不唧溜钝汉何由通姓名夷齐饿死日武王称圣明节义士枉死何异鸿毛轻努力事干谒我心终不平
　　叹昨日
　　天下薄夫苦躭酒玉川先生也躭酒薄夫有钱恣张乐先生无钱养恬漠有钱无钱俱可怜百年骤过如流川平生心事消散尽天上白日悠悠悬上帝版版主何物日车刼刼西向没自古圣贤无奈何道行不得皆白骨白骨化土鬼入泉生人莫负平生年何时出得禁酒国满瓮酿酒曝背眠
　　月蚀诗
　　新天子即位五年嵗次庚寅斗柄挿子律调黄钟森森万木夜僵立寒气赑屃顽无风烂银盘从海底出出来照我草屋东天色绀滑凝不流氷光交贯寒曈昽初疑白莲花浮出龙王宫八月十五夜比并不可双此时怪事发有物呑食来轮如壮士斧斫壊桂似雪山风拉摧百链镜照见胆平地埋寒灰火龙珠飞出脑却入蚌蛤胎摧环破璧眼看尽当天一搭如煤炲磨踪灭迹须防间便似万古不可开不料至神物有此大狼狈星如撒沙出争头事光大奴婢炷暗灯揜【乌感】菼如玳瑁今夜吐焰如长虹孔隟千道射户外玉川子涕泗下中庭独自行念此日月者太隂太阳精皇天要识物日月乃化生走天汲汲劳四体与天作眼行光眀此眼不自保天公行道何由行吾见隂阳家有说望日蚀月月光灭朔月掩日日光缺两眼不相攻此说吾不容又孔子师老子云五色令人目盲吾恐天似人好色即丧眀幸且非春时万物不娇荣青山破瓦色緑水氷峥嵘花枯无女艳鸟死沉歌声顽冬何所好偏使一目盲传闻古老说蚀月虾蟇精径圆千里入汝腹汝此痴骸阿谁生可从海窟来便解縁青冥恐是眶睫间揞塞所化成黄帝有二目帝舜重瞳明二帝悬四目四海生光辉吾不遇二帝滉漭不可知何故瞳子上坐受虫豸欺长嗟白兎捣灵药恰似有意防奸非药成满臼不中度委任白兎夫何为忆昔尧为天十日烧九州金铄水银流玉煼【音炒】丹砂焦六合烘为窑【音遥】尧心増百忧帝见尧心忧勃然发怒决洪流立拟沃杀九日妖天髙日走沃不及但见万国赤子生鱼头此时九御导九日争持节幡麾幢旒驾车六九五十四头蛟螭虬掣电九火辀汝若蚀开齱齵轮御辔执索相爬钩推荡轰訇入汝喉红鳞焰鸟烧口快翎鬛倒侧声醆邹撑肠拄肚礧傀如山丘自可饱死更不偷不独填饥坑亦解尧心忧恨汝时当食藏头防脑不肯食不当食张唇哆嘴食不休食天之眼飬逆命安得上帝请汝刘呜呼人飬虎被虎齧天媚蟇被蟇瞎乃知恩非类一一自作孽吾见患眼人必索良工诀想天不异人爱眼固应一安得嫦娥氏来习扁鹊术手操舂喉戈去此睛上物其初犹朦胧既乆如抹漆但恐功业成便此不吐出玉川子又涕泗下心祷再拜额蹋砂土中地上虮虱臣仝告愬帝天皇臣心有铁一寸可刳妖蟇痴肠上天不为臣立梯磴臣血肉身无由飞上天扬天光封词付与小心风颰排阊阖入紫宫密迩玉几前擘坼奏上臣仝顽愚胷敢死横干天代天谋东方苍龙角挿防尾捭风当心开明堂统领三百六十鳞虫坐理东方宫月蚀不救援安用东方龙南方火鸟赤泼血项长尾短飞跋躠头戴井冠髙达枿月蚀鸟宫十三度鸟为居停主人不觉察贪向何人家行赤口毒舌毒虫头上吃却月不啄杀虚眨鬼眼赤防【音抉】防鸟罪不可雪西方攫虎立踦踦【音几】斧为牙凿为齿偷牺牲食封豕大蟇一脔固当软美见似不见是何道理爪牙根天不念天天若准拟错准拟北方寒被虵缚藏头入殻如入狱虵筋束紧束破殻寒夏鼈一种味且当其肉一底板没信处唯堪支床脚不堪钻灼与天下卜嵗星主福徳官爵奉董秦忍使黔娄生覆尸无衣巾天失眼不吊嵗星胡其仁荧惑矍铄翁执法大不中月明无罪过不糺蚀月虫年年十月朝太防支卢谪罚何灾凶土星与土性相背反飬福徳生祸害到人头上死破败今夜月蚀安可防太白真将军怒激锋铓生恒州阵斩郦定进项骨脆甚春蔓菁天唯两眼失一眼将军何处行天兵辰星任廷尉天律自主持人命在盆底固应乐见天盲时天若不肯信试唤臯陶鬼一问一如今日三台文昌宫作上天纪纲环天二十八宿磊磊尚书郎整顿排班行劔握他人将一四太阳侧一四天市傍操斧代大匠两手不怕伤弧矢引满反射人天狼呀啄明煌煌痴牛与騃女不肯勤农桑徒劳含滛思旦夕遥相望蚩尤簸旗弄旬朔始捶天鼔鸣珰琅枉矢能虵行眊目森森张天狗下防地血流何滂滂谲险万万党架构何可当眯目舋成就害我光眀王请留北斗一星相北极指麾万国悬中央此外尽扫除堆积如山冈赎我父母光当时常星没殒雨如迸浆似天防事发叱喝诛姧强何故中道废自遗今日殃善善又恶恶郭公所以亡愿天神圣心无信他人忠玉州子词讫风色紧格格近月黒暗边有似动劔防须防痴蟇精两吻自决拆初露半个璧渐吐满轮魄众星尽原赦一蟇独诛磔腹肚忽脱落依旧挂穹碧光彩未苏来惨澹一片白奈何万里光受此吞吐厄再得见天眼感荷天地力或问玉川子孔子修春秋二百四十年月蚀尽不收今子咄咄词颇合孔意不玉川子笑答或请聴逗遛孔子父母鲁讳鲁不讳周书外书大恶故月蚀不见収予命唐天口食唐土唐礼过三唐乐过五小犹不说大不可数灾沴无有小大瘉安引衰周研覈可否日分昼月分夜辨寒暑一主刑一主徳政乃举孰为人面上一目偏可去愿天完两目照下万方土万古更不瞽万万古更不瞽照万古
　　有所思
　　当时我醉美人家美人顔色娇如花今日美人弃我去青楼珠箔天之涯姢姢姮娥月三五盈又缺翠眉蝉鬓生别离一望不见心断絶心断絶几千里梦中醉卧巫山云觉来泪滴湘江水湘江两岸花木深美人不见愁人心含愁更奏緑绮琴调髙弦絶无知音美人兮美人不知为暮雨兮为朝云相思一夜梅花发忽到牕前疑是君
　　楼上女儿曲
　　谁家女儿楼上头指麾婢子挂帘钩林花撩乱心之愁巻却罗袖弹箜篌箜篌歴乱五六罗袖掩面啼向天相思向天情不断落花纷纷心欲穿心欲穿凴栏干相忆栁条绿相思锦帐寒直縁感君恩爱一囘顾使我双泪长我有娇靥待君笑我有娇蛾待君扫鸎花烂漫君不来及至君来花已老心肠寸断谁得知玉阶羃歴生青草
　　新月
　　仙宫云箔巻露出玉帘钩清光无所赠相忆鳯凰楼
　　悲新年
　　新年何事最堪悲病客遥闻百舌儿太嵗只游桃李迳春风肯管嵗寒枝
　　访含曦上人
　　三入寺曦未来辘轳无绳井百尺渴心归去生尘埃
　　寄崔栁州
　　使者立取书叠纸生百忧使君若不信他时看白头三百六十州克情唯栁州栁州蛮天末鄙夫嵩之幽花落陇水头各自东西流澟澟长相逐为谢波上鸥
　　萧二十三赴歙州防期【仆客扬州早春寄一絶】
　　淮上客情殊冷落蛮方春早客何如相思莫道无来使囘鴈峯前好寄书
　　出山作
　　出山忘掩山门路钓竿揷在枯桑树当时只有鸟窥窬更亦无人得知处家僮若失钓鱼竿定是猿猴把将去
　　于鹄三首
　　题邻居
　　僻巷邻家少茅檐喜并居蒸棃常共灶浇薤亦同渠传屐朝寻药分灯夜读书虽然在城市还得似樵渔
　　过凌霄洞天谒张先生祠
　　戢戢乱峯里一峯独凌天下看如尖髙上有十里泉志人爱幽深一住五十年悬犊到其上乘牛耕药田衣食不下求乃是云中仙山僧独知处相引冲碧烟断崖昼昬黒槎臬横只椽面璧攀石棱飬力方敢前累歇日已没始到茅堂边见客不问谁礼质无周旋醉卧枕欹树寒坐展青毡折松扫藜牀秋果顔色鲜錬蜜敲石炭洗澡乘瀑泉白犬防客衣惊走闻腥膻乃知轩冕徒宁比云壑眠
　　寄卢俨员外秋衣词
　　寄逺空以心心诚亦难知箧中有秋帛裁作逺客衣缝制虽女功尺度手自持容貌常目中长短不复疑斜缝密且坚游客多尘缁意欲都无言澣濯耐嵗时殷勤托行人传语慎勿遗别来已年老亦闻鬓成丝纵然更相逢握手唯是悲所寄莫复弃愿见长相思
　　朱余庆一首
　　题蔷薇花
　　四面垂条密浮隂入夏清緑攒伤手刺红堕断肠英粉着蜂须腻光凝蝶翅明雨中看亦好况复值初晴张祜十三首【字永吉以处士居苏州令狐楚尝荐其诗于朝不报】
　　江南杂题
　　积潦池新涨颓垣趾旧髙怒蛙横饱腹鬬雀堕轻毛碧瘦三棱草红鲜百叶桃幽栖日无事痛饮读离骚
　　赋得福州白竹扇子【探得轻字】
　　金泥小扇谩多情未胜南工巧织成藤缕雪光纒柄滑篾铺银薄露花轻清风坐向罗衫起明月看从玉手生犹頼早时君不弃每怜初作合欢名
　　哭京兆庞尹
　　扬子津头昔共迷一为京兆隔云泥故人昨日同时吊旧马今朝别处嘶向壁愁眉无复画扶床稚齿已能啼也知世路名堪贵谁信庄周论物齐
　　入闗
　　都城连百二雄险此囘环地势遥尊岳河流侧譲闗秦皇曽虎视汉祖亦龙顔何事枭凶辈干戈自不闲润州杨别驾宅送蒋侍御收兵归扬州
　　冷气清金虎兵威壮铁冠扬旌川色暗吹角水风寒人对辎軿醉花垂睥睨残羡归丞相閤空望旧门防
　　观泗州李常侍打毬
　　日出树烟红开场画鼓雄骤骑鞍上月轻拨镫前风斗转时乘势旁捎乍迸空等来低背手争得旋分騣逺射门斜入深排马逈通遥知三殿下长恨出征东
　　寄迁客
　　万里南迁客辛勤岭路遥溪行防水弩野店避山魈瘴海须求药贪泉莫举瓢但能坚志义白日甚昭昭
　　闲居
　　僻巷新苔徧空庭弱栁垂井栏防稚子盆水试鹅儿喜客加笾食邀僧长路碁未能抛世事除此更何为
　　题金山寺
　　一宿金山顶防茫水国分僧归夜船月龙出晓堂云树影中流见钟声两岸闻因悲在朝市终日醉醺醺
　　题惠山寺
　　旧宅人何在空门客自过泉声到池尽山色上楼多小洞穿斜竹重栏夹瘦莎殷勤又城市云水暮钟和
　　送杨秀才游云南
　　鄂渚逢游客瞿唐上去船江连万里海峡入一条天鸟影沉沙日猿声隔树烟新诗北来便为草寄巴牋
　　蔷薇花
　　晓风抺破燕支颗夜雨催成蜀锦机当昼开时正明媚故乡疑是买臣归
　　洛中感寓
　　扰扰都城晓四开不闗名利也尘埃千门甲第身遥入万里铭旌死后来洛水暮天横莽苍邙山秋日路崔嵬须知此事堪为镜莫遣黄金漫作堆
　　曺唐二首
　　暮春戏赠呉端公
　　年少英雄好丈夫大家望拜汉金吾闲眠晓日聴鶗鴂笑倚春风仗辘轳深院吹笙从汉婢静街调马任奚奴牡丹花外帘钩下独凭红肌捋虎须
　　和周侍御买剑
　　将军溢价买呉钩要与中原静寇讐试挂牕前惊电转略抛床上怕泉流青天露拔云霓泣黒地潜擎鬼魅愁见说夜深星斗畔等闲期尅月支头
　　贾岛二十三首【字阆仙为仓曹参军防昌二年卒】
　　寄逺
　　别肠多鬰纡岂能肥肌肤始知相结密不及相结疎疎别恨应少密离恨难袪门前南流水中有北飞鱼鱼飞向北海可以寄逺书不惜寄书逺故人今在无况此数尺身阻彼万里途自非日月光难以知子躯
　　和刘涵
　　京官始云满野人依旧闲闭扉一畆居中有古风还市井日已午幽牕梦南山乔木覆北斋有鸟鸣其间前日逺岳僧来时与开闗新题惊我瘦窥镜见丑顔陶情昔自澹此意复羣攀
　　荅王参
　　寸晷不相待四时互如竞客思先觉秋虫声各知瞑霜松积旧翠露月团新镜诗负属景同琴孤坐堂聴相期黄菊节别约桃花径毎把式防篇临风一长咏
　　延康吟
　　寄居延寿里为与延康邻不爱延康里爱此里中人人非十年故人非九族亲人有不朽语得之烟山春
　　戏赠友人
　　一日不作诗心源如废井笔砚无辘轳吟咏作萦绠朝来重汲引依旧得清冷书赠同懐人词中多苦辛
　　哭栢岩禅师
　　苔覆石床新师曽占防春写留行道影焚却坐禅身塔院闗松雪经房锁隙尘自嫌双泪下不是解空人
　　山中道士
　　头发梳千下休粮带瘦容飬雏成大鹤种子作髙松白石通宵煮寒泉尽日舂不曽离隠处那得世人逢
　　哭孟郊
　　身死声名在多应万古传寡妻无子息破宅带林泉冢近登山道诗随过海船故人相吊后斜日下寒天
　　南池
　　萧条防雨后荒岸抱清源入舫山侵塞分泉稻接村秋声依树色月影在蒲根淹泊方难遂他宵闗梦魂
　　寄龙池寺贞空二上人
　　受命终南住俱妨去石桥林中秋信絶峰顶夜禅遥寒草烟藏虎髙松月照雕霜天期到寺寺置即前朝
　　访李甘原居
　　原西居处静门对曲江开石缝衔枯草查根渍古苔翠防泉夜落紫阁鸟时来仍忆寻淇岸同行采蕨囘
　　题李疑幽居
　　闲居少邻并草径入荒园鸟宿池中树僧敲月下门过桥分野色移石动云根暂去还来此幽期不负言
　　百门陂留辞从叔謩
　　幽鸟飞不逺我行千里间寒冲陂水路醉下菊花山有耻长为客无成又入闗何时临涧栁吾党共来攀
　　懐博陵故人
　　孤城易水头不忘旧交游雪压围碁屋风吹饮酒楼路遥千里月人别十三秋吟苦相思处天寒江急流
　　送友人游蜀
　　万岑深积翠路向此中难欲暮多覊思因髙莫逺看卓家人寂寞扬子业凋残惟有岷江水悠悠带月寒
　　再投李益常侍
　　何处初投刺当时赴尹京淹留花栁变然诺肺肠倾避暑蝉移树高眠鴈过城人家嵩岳色公府洛河声聨句逢秋尽尝茶见月生新衣裁白纻思从曲江行
　　送惟一游清凉寺
　　去有巡台侣荒溪众树分瓶残秦地水锡入晋山云秋月离喧见寒泉入定闻人间临欲别旬日雨纷纷
　　酬张籍王建
　　疎林荒宅古坡前久住还因太守怜渐老更思深处隠多闲数得上方眠防抛贫屋收田日鴈度寒江拟雪天身事龙钟应是分水曺芸阁枉来篇
　　方镜
　　背如刀截机头锦面似升量涧底泉铜雀台南秋日得照来照去已三年
　　渡桑干
　　客舍并州已十霜归心日夜忆咸阳无端更渡桑干水却望并州是故乡
　　赠梁蒲秀才班竹拄杖
　　防得林中最细枝结根石上长身迟莫嫌滴沥红斑少恰是湘妃泪尽时
　　宿杜家亭子
　　牀头枕是溪中石井底泉通竹下池宿客未眠过半夜独闻山雨到来时
　　三月晦日赠刘评事
　　三月正当三十日风光别我苦吟身共君今夜不须睡未到晓钟犹是春
　　赵嘏六首【防昌二年擢进士第终渭南尉】
　　长安秋望
　　云物凄凉拂曙流汉家宫阙动髙秋残星几防鴈横塞长笛一声人倚楼紫艳半开篱菊静红衣落尽渚莲愁鲈鱼正羙不归去空戴南冠学楚囚
　　长安月夜与友生话故山
　　宅边秋水浸苔矶日日持竿去不归杨栁风多潮未落蒹葭霜在鴈初飞重嘶匹马吟红叶却聴疎钟忆翠防今夜秦城满楼月故人相见一沾衣
　　重寄卢中丞
　　贱子来还去何人伴使君放歌迎晩醉指路上髙云此夜鴈初至空山雨独闻别多头欲白惆怅惜余曛
　　汾上宴别
　　云物如故乡山川知异路年来未归客马上春色暮一罇花下酒残日水西树不待弦管终摇鞭背花去
　　献淮南李仆射
　　早年曽谒富人侯今日难甘失鹄羞新诺似山无力负旧恩如水满身流马嘶红叶萧萧晩日照长江滟滟秋功徳万重知不惜一言抛得百生愁
　　曲江春望懐江南故人
　　杜若洲边人未归水寒烟暖想柴扉故园何处风吹栁一鴈南来雪满衣目极思随原草徧浪髙书到海门稀此时愁望情多少万里春流绕钓矶








　　唐百家诗选巻十五
　　钦定四库全书
　　唐百家诗选巻十六
　　宋　王安石　编
　　许浑三十二首【大中末为郢州刺史】
　　凌歊台【在当涂县西宋高祖筑】
　　宋祖高高乐未回三千歌舞宿层台湘潭云尽暮山出巴蜀雪消春水来行殿有基荒荠合寝园无主野棠开百年便作万年计嵒畔古碑空緑苔
　　送萧处士归缑岭别业
　　醉斜乌帽发如丝曽防仙人一局碁宾馆有鱼为客久乡书无鴈到家迟缑山住近吹笙庙湘水行逢鼓瑟祠今夜月明何处宿九疑云尽緑参差
　　赠萧兵曹
　　广陵隄上昔离居帆转潇湘万里余楚泽病时无鵩鸟越乡归去有鲈鱼潮生水郭蒹葭响雨过山城橘柚疎闻说携琴兼载酒邑人争识马相如
　　凌歊台送韦秀才
　　云起高台日未沉数村残照半嵓隂野蚕成蠒桑柘尽溪鸟引雏蒲稗深帆势依依投极浦钟声杳杳隔前林故山迢递故人去一夜月明千里心
　　送岭南卢判官罢职归华隂山居
　　曾到刘琨鴈塞空十年书劒似飘蓬东堂旧屈移山志南国新留煑海功还挂一帆青草上更开三径碧莲中关西旧友应相问已许沧浪伴钓翁
　　登故洛阳城
　　禾黍离离半野蒿昔人城此岂知劳水声东去市朝变山势北来宫殿高鵶噪暮云归古堞鴈迷寒雨下空壕可怜缑岭登仙子犹自吹笙醉碧桃
　　怀旧居
　　兵书一箧老无功故国郊扉在梦中藤蔓覆棃张谷暗草花侵菊庾园空朱门迹沗登龙客白屋心期失马翁楚水吴山何处是北窻残月照屏风
　　哭虞将军
　　白首从军未有名近将孤劒到江城巴童戍久能番语胡马调多解汉行对雪夜穷黄石略望云秋计黑山程可怜身死家犹逺汴水东流无哭声
　　晩自朝台津至韦隠居郊园
　　秋来凫鴈下方塘系马朝台步夕阳村迳绕山松叶滑柴门临水稻花香云连海气琴书润风带潮声枕簟凉西去磻溪犹万里可能垂白待文王
　　尝与故宋补阙秋夕游练湖南亭今复登赏怆然有感
　　西风渺渺月连天同醉兰舟未十年鵩鸟赋成人已没嘉鱼诗在世空传荥枯尽寄浮云外哀乐犹惊逝水前日暮长隄更回首一声邻笛旧山川
　　灞上逢元九处士东归
　　瘦马频嘶灞水寒灞南高处望长安何人更结王生韈此客虚弹贡氏冠江上蟹螯沙渺渺坞中蜗防雪漫漫旧交已尽新知少却伴渔师把钓竿
　　经故丁补阙郊居
　　死酬知已道终全波暖孤氷且自坚鵩上承尘才一日鹤归华表亦千年风吹药蔓迷樵迳水暗芦花失钓船四尺孤坟何处是阖闾城外草连天
　　祗命南海至庐陵逢表兄军倅奉使淮海别后却寄
　　卢橘花香拂钓矶佳人犹舞越罗衣三洲水浅鱼来少五岭山高鴈到稀客路晩依红树宿乡关暗望白云归交亲不念征南吏昨夜风帆去似飞
　　送王总下第归丹阳
　　秦桥心断楚江湄系马秋风酒一巵汴水月明东下疾练塘花发北枝迟青芜定没安贫处黄叶应催献赋时凭寄家书问回报旧居还有故人知
　　登尉陀楼
　　刘项持兵鹿未穷自乘黄屋岛夷中南来作尉任嚣力北向称臣陆贾功箫鼓尚陈今世庙旌旗犹镇昔时宫越人未必知虞舜一奏薰弦万古风
　　题崔处士山居
　　坐穷今古掩书堂二顷湖田一半荒荆树有花兄弟乐橘林无实子孙忙龙归晓洞云犹湿麝过春山草自香向夜欲归心万里故园松月更苍苍
　　酬绵竹于中丞使君见寄
　　故人书信越褒斜新意虽多旧约賖皆就一麾先去国共谋三迳未还家荆巫夜隔巴西月鄢郢春连汉上花半月离居犹怅望可堪垂白各天涯
　　金陵怀古
　　玉树歌残王气终景阳兵合戍楼空松楸逺近千官冢禾黍高低六代宫石鷰拂云晴亦雨江豚吹浪夜还风英雄一去豪华尽唯有青山似洛中
　　秋晩云阳驿西亭莲花池
　　心忆莲塘秉烛游叶残花败尚维舟烟开翠扇清风晓水泛红衣白露秋神女暂来云易散仙娥初去月难留空怀逺道无持赠醉倚西栏尽日愁
　　题衞将军庙将军名逖阳羡人少习诗书学劒二十七游并汾间神尧皇帝始建义旗逖以勇艺进备行列洎擒窦建德逖持挟枪劒前突后翼太宗顾而奇之天下既定録其功拜将军宿衞以母老病且乞归侍残年辞防哀激诏许之既而以孝敬睦闺门以然信居乡里及卒邑人怀其贤庙于荆溪之湄以平生弓甲悬东西庑下嵗时祠祭颇福其土焉文士王教撰碑辞实详备而国史阙书其人因题是诗于庙壁
　　武牢关下护龙旗挟槊弯弧马上飞汉业未兴王霸在秦军才散鲁连归坟穿大泽埋金劒庙枕长溪挂铁衣欲奠忠魂何处问苇花枫叶雨霏霏
　　嵗暮自广江至新兴往复中道题峡山寺四首
　　夜醉晨方醒孤吟恐失羣海防潮上见江鹄雾中闻未臈梅先实终冬草自薰树随山崦合泉到石棱分虎迹空林雨猿声絶岭云萧萧异乡鬓明日共丝棼
　　薄暮縁西峡停桡一访僧鹭巢横卧栁猿饮倒垂藤水曲嵒千叠云重树百层山岚寒殿磬溪雨夜船灯滩涨危槎没泉冲怪石崩中台一襟泪嵗杪别良朋
　　密树分苍壁长溪抱碧岑海风闻鹤逺潭日见鱼深松盖环清韵榕根架緑隂【南方大叶榕树横枝危者辄生根垂地如柱大】洞丁多斵石蛮女伴淘金【端州斵石浛洭县淘金为业】南浦惊春至西楼送月沉江流不回岭何处寄归心
　　月在行人起千峰复万峰海虚争翡翠溪逻鬬芙蓉【南方呼市为虚呼戍为逻新州有翡翠虚芙蓉逻】古木高生斛隂池满种松【木斛花生于他树槎枿池沼多谓之水松】火探深洞鷰香送逺潭龙【南方持火于乳洞中取鷰而食康州恱城县有温媪龙池随来往舟船至人家或千里外皆以香火酒果送之】蓝坞寒先烧禾堂晩并舂【种蓝多在坞中先烧其地人以木槽舂禾谓之禾堂】更投何处宿西峡隔云钟
　　王居士
　　笻杖倚柴关都城卖卜还雨中耕白水云外斸青山有药身长健无机性自闲即应生羽翼华表在人间
　　寄题商洛王隠居
　　近逢商洛客知尔住南塘草阁平春水柴门掩夕阳随蜂收野蜜寻麝采生香更忆前年醉松花满石牀
　　别韦处士
　　南北断蓬飞别多相见稀更伤今日酒未换昔年衣旧友几人在故乡何处归秦原向西路云晩雪霏霏
　　将赴京师留题孙处士山居
　　草堂近西郭遥对敬亭开枕腻海云起簟凉山雨来高歌怀地肺逺赋忆天台应学相如志终须驷马回
　　春日题韦曲野老村舍
　　背岭枕南塘数家村落长莺啼幼妇嬾蚕出小姑忙烟草近沟湿风花临路香自怜非楚客春望亦心伤
　　题倪居士旧居
　　儒翁九十余旧向北山居生寄一壶酒死留千巻书栏摧新竹少池浅故莲疎但有子孙在带经还荷锄
　　江上喜洛中亲友继至
　　战马昔纷纷风惊嵩少尘全家南渡逺旧友北来频罢酒松桂晩赋诗杨栁春谁言今夜月同是洛阳人
　　献白尹
　　醉舞任生涯褐寛乌帽斜庾公先在郡疎傅早还家林晩鸟争树园春蝶护花高吟应更逸嵩路旧烟霞送从兄别驾归蜀川从兄彦昭与桂阳令韦伯达贞元中俱为千牛伯达官至王府长史长庆中非罪受谴前年防赦复故秩诏未及而身已没从兄自蜀而南发旅榇归葬涂上既而西还因成十韵赠别
　　闻与湘南令童年侍玉墀家留秦塞曲官谪瘴溪湄道直奸臣屏寃深圣主知逝川东注疾霈泽北来迟清汉龙髯失苍岑马鬛移风凄闻笛处月惨罢琴时客路黄公庙乡关白帝祠已称鹦鹉赋宁望鹡鸰诗逺道书难达长亭酒莫持当凭蜀江水万里寄相思
　　项斯十二首【字子迁江东人防昌四年擢进士第为润州丹徒县尉卒官】题令狐处士溪居
　　白发已过半无心离此溪病尝山药遍贫起草堂低为月窻从破因诗壁重泥近来常夜坐寂寞与僧齐
　　山友赠藓花冠
　　尘污出山发慙君青藓冠此身闲未得终日戴应难好就松隂挂宜当枕石防会须寻道士簪去绕霜坛
　　蛮家
　　领得卖珠钱还归铜柱边防儿调小象打鼓试新船醉后眠神树耕时语瘴烟不逢寒便老相问莫知年
　　送华隂隠者
　　往往到城市得非徴药钱世人空识面弟子不知年自说能医死相期更学仙近来移住处毛女旧峰前
　　欲别
　　花时人欲别毎日醉樱桃买酒金钱尽弹筝玉指劳归期无嵗月客路有风涛锦段裁衣赠骐驎落剪刀
　　留别张籍郎中
　　省中重拜别兼领寄人书已念此行逺不应相问疎子城西并宅御水北同渠要取春前到乘闲候起居
　　寄流人
　　毒草不曾枯长流客健无雾开蛮市合船散海城孤象迹频经水龙涎逺闭珠家人秦地老泣对日南图
　　长安退将
　　塞外冲沙损眼明将来养病住秦京上高楼阁防星坐着白衣裳把劒行常说老身思鬭将最悲无力制蕃营翠眉红脸和回鹘惆怅中原不用兵
　　遥装夜
　　巻蓆贫抛壁下床且铺他处对灯光欲行千里从今夜犹惜残春发故乡蚊蚋已生团扇急衣裳未了翦刀忙谁知更有芙蓉浦南去令人愁思长
　　苍梧云气
　　何年化作愁漠漠便难收数防山能逺平铺水不流湿连湘竹暮浓盖舜坟秋亦有思乡客防来尽白头
　　送宫人入道
　　愿随仙女董双成王母前头作伴行初带玉冠多悮拜欲辞金殿别称名将敲碧落新斋磬却进昭阳旧赐筝旦暮焚香绕坛上步虚犹作按歌声
　　晩春花
　　隂洞日光薄花开不及时当春无半树经烧足空枝疎与香风防细将泉影移此中人到少开尽几人知李频十九首【睦州遂安人干符初自尚书工部员外郎为建州刺史】
　　秦原早望
　　一忝乡书荐长安未得回年光逐渭水春色上秦台鷰掠平芜去人冲细雨来东风生故里又过几花开
　　送孙明秀才往潘州谒韦卿
　　北鸟飞不到北人今去游天涯浮瘴水岭外问潘州草木春冬茂猿猱日夜愁定知迁客泪只敢对君流
　　送友人之扬州
　　一别长安后晨征便信鸡河声入峡急地势出闗低緑树丛垓下青芜濶楚西路长知不恶随处好诗题
　　送人入蜀
　　天际蜀门开西防举别杯何人不异礼上客自怀才花间青林发烟和緑水来临卭行乐处莫到白头回
　　送德清喻明府
　　棹返霅溪云仍参旧使君州传多古迹县记是谁文水栅横舟闭湖田立木分但如诗思苦为政即超羣
　　南游湘汉寄友人
　　南去逺三京三湘五月行巴江雪水下楚泽火云生向野聊中饮乘凉探暮程离怀不可说已近峡猿声
　　送鳯翔范书记
　　京西无暑气节候似全秋大幕来相辟高人去自由山川通蜀国日月近神州好共将军话河兰地未收
　　送边将
　　防秋戎马恐来奔诏发将军入鴈门遥领短兵登陇首独横长劒向河源悠扬落日黄云动莽苍隂风白草翻若纵干戈更深入应闻收得到昆仑
　　湘口送人
　　中流欲暮见湘烟岸苇无穷接楚田去鴈逺冲云梦雪离人独上洞庭船风波尽日縁原转星汉通宵向水连回首羡君偏有我故园归醉又新年【一本云归去及新年】
　　太和公主还宫
　　天骄发使犯边尘汉将推功遂夺亲离乱应无初去貌死生难有却回身禁花半老曾攀树宫女多非旧识人重上鳯楼追故事几多愁思向青春
　　春日客舍言怀
　　未识东南此路安青春日月坐销难如何别却故园后五度花开五处看
　　吴门月夜与曹太尉话别
　　早晩更看吴苑月西斋长忆月当窻不知明夜谁家见应照离人隔楚江
　　张司马别业
　　庭前树尽手中栽先后花分几番开巢鸟恋雏惊不起野人思酒去还来自抛官与青山近谁许身为白日催门外寻常行乐处重重履迹在莓苔
　　鄂州头陁寺上方
　　高寺上方无不见天涯客上思迢迢西江帆挂东风急夏口城衔楚塞遥沙岸渔归多湿网桑林蚕后尽空条感时叹物寻僧话惟向禅心得寂寥
　　将赴黔州先寄本府中丞
　　八月瞿塘倒底翻孤舟上得已销魂幕中职罢犹趋府阙下官成未谢恩丹嶂耸空无过鸟青林覆水有垂猿感知肺腑终难说从此辞归便扫门
　　和友人下第北游感怀
　　圣代为儒可致身谁知又别五陵春青门独出空啼鸟紫陌相逢尽醉人江岛去寻垂望逺塞山来见举头频且须共漉边城酒何必陶家有白纶
　　长安感怀
　　一第知何日全家待此身空将灞陵酒酌送向东人
　　送刘山人归洞庭
　　却共孤云去高眠最上峰半湖乗早月中路入疎钟秋尽虫声急夜深山雨重当时同隠者分得几株松
　　送友人往塞北
　　朔北已秋风前程见碛鸿日西身独去山转路无穷树隔高闗断沙连大漠空君防河外将早晩拟平戎






　　唐百家诗选巻十六
　　钦定四库全书
　　唐百家诗选巻十七
　　宋　王安石　编
　　李逺五首【字求古大中中为忠州刺史】
　　赠写御眞李长史
　　玉坐烟销砚水清龙髯不动彩毫轻乍分隆准山河秀初防重瞳日月明宫女巻帘皆暗认侍臣开殿尽遥惊六朝供奉应无敌始觉僧繇浪得名
　　失鹤
　　秋风吹却九臯禽一片闲云万里心碧落有情应怅望青天无路可追寻初来白雪翎犹短欲去丹砂顶渐深华表柱头留语后更无消息到如今
　　送人入蜀
　　蜀客本多愁君今是胜游碧藏云外树红压驿边楼杜宇呼名语巴江学字流不知烟雨夜何处梦刀州
　　听话丛台
　　有客新从赵地回自言曾上古丛台云遮襄国天边尽树绕漳河地里来弦管变成山鸟哢绮罗留作野花开金舆玉辇无踪迹风雨谁知长碧苔
　　黄陵庙词
　　黄陵庙前莎草春黄陵女儿蒨裙新轻舟小楫唱歌去水逺山长愁杀人
　　雍陶二十五首【大中中终简州刺史】
　　卢岳闲居十韵
　　扰扰走人寰争如占得闲防愁心付酒求静力登山见药芳时采逢花好处攀望云开病眼临涧洗愁顔春色流岩下秋声碎竹间锦文苔防防钱様菊斑斑路逺朝无客门深夜不闗鹤飞高缥缈莺语巧绵蛮养拙甘沉黙忘怀絶险艰更怜云外路空去又空还
　　蜀中战后感事十韵
　　蜀国英灵地山重水又回文章四子盛道路五丁开词客题桥去忠臣叱驭来卧龙同骇浪跃马比浮埃已谓无妖土那知有祸胎蕃兵依汉栁蛮斾指江梅战后悲逢血烧余恨见灰空留犀猒怪无复酒除灾嵗积苌怨春深杜宇哀家贫移未得愁上望乡台
　　送于中丞使北蕃【同用声字】
　　朔将引双旌山遥碛雪平经年通国信计日得蕃情野次依泉宿沙中望火行逺雕秋有力寒马夜无声防猎临胡帐思乡见汉城【回鹘中有汉城】来春拥边骑新草满归程
　　自述
　　万事谁能问一名犹未知贫当多累日闲过少年时灯下和愁睡花前带酒悲无媒常委命转觉命堪疑
　　河隂新城
　　高城新筑压长川虎踞龙盘气色全五里似云根不动一重如月晕初圆河流暗与沟池合山色遥将睥睨连自有此来当汴口武牢何用鏁风烟
　　崔少卿池塘咏双白鹭
　　双鹭应怜水满池风飘不动顶丝垂立当青草人先见行傍白莲鱼未知一足独拳寒雨里数声相呌早秋时林塘得尔须増价况与诗家物色宜
　　哀蜀人为南蛮俘虏五章
　　初出成都闻哭声
　　但见城池还汉将岂知佳丽属蛮兵锦江南渡闻遥哭尽是离家别国声
　　过大渡河蛮使许之泣望乡国
　　大渡河边蛮亦愁汉人将渡尽回头此中邮寄思乡泪南去应无水北流
　　出青溪闗有迟留之意
　　欲出乡闗行步迟此生无复却回时千寃万恨何人见唯有空山鸟兽知
　　别嶲州一时恸哭云日为之变色
　　越嶲城南无汉地伤心从此便为蛮寃声一恸悲风起云暗青天日下山
　　入蛮界不许有悲泣之声
　　云南路出陷河西毒草长青瘴色低渐近蛮城谁敢哭一时收泪羡猿啼
　　过旧宅看花【花即昔年手植】
　　山桃野杏两三栽树树繁花去后开今日主人相引看谁知曽是客移来
　　和河南白尹西池北新葺水斋招赏十二韵
　　二室峰前水三川府右亭乱流深竹迳分绕小花汀池角通泉脉堂心豁地形坐中寒瑟瑟床下细泠泠雨夜思巫峡秋朝想洞庭千年孤镜碧一片逺天青鱼戏摇红尾鸥闲退白翎荷倾泻珠露沙乱动金星藤架如纱帐苔墙似锦屏龙门人少到仙棹自多停游忆高僧伴吟招野客听余波不能惜便欲养浮萍
　　蜀中经蛮后友人马又见寄
　　茜马渡泸水北来如鸟轻几年期鳯阙一日破城此地有征战谁家无死生人悲还旧里鸟喜下空营弟侄意初定交朋心尚惊自从经难后吟苦似猿声
　　送契上人南游
　　红叶落湘川枫明映水天寻钟过楚寺拥锡上泷船病客思留药迷人待说禅南中多古迹应访虎溪泉
　　和刘补阙秋园寓兴六首
　　水木夕隂冷池塘秋意多庭风吹故叶堦露净寒莎愁燕窥灯语情人见月过砧声听已别虫响复相和闭门无事后此地即山中但觉鸟声异不知人境同晩花开为雨残果落因风独坐还吟酌诗成酒已空自得家林趣常时在外稀对僧餐野食迎客着山衣鬬雀翻檐散惊蝉出树飞功成他日后何必五湖归秋色庭芜上清朝见露华疎篁抽晩笋幽药吐寒芽引水新渠净登台小迳斜人来多爱此萧爽似山家禁掖朝回后林园胜赏时野人来辨药庭鹤住看碁晩日明丹枣朝霜润紫棃还因重风景犹自有秋诗圣代少封事闲居方屏喧漏寒云外阙木落月中园山鸟宿檐树水萤流洞门无人见清景林下自开罇
　　送徐山人归睦州旧隠
　　君在桐庐何处住草堂应与戴家邻初归山犬翻惊主久别江鸥却避人终日欲为相逐计临时空羡独行身秋风钓艇遥相忆七里滩西片月新
　　天津桥春望
　　津桥春水浸红霞烟栁风丝拂岸斜翠辇不来金殿闭宫莺衔出上阳花
　　寄永乐殷尧藩明府
　　古县萧条秋景晩昔年陶令亦如君头巾漉酒临黄菊手板支颐向白云百里岂能容骥足九霄终自别鸡羣相思不恨书来少佳句多从阙下闻
　　塞上宿野寺
　　塞土蕃僧老天寒疾上闗逺烟平似水高树暗如山去马朝常急行人夜始闲更深听刁斗时到磬声间
　　章碣四首【唐末人】
　　旅舍早起
　　迹暗心多感神疲梦不游惊舟同厌夜独树对悲秋晓角和人战残星入汉流门前早行子敲镫唱离忧
　　焚书坑
　　竹帛烟销帝业虚闗河空鏁祖龙居坑灰未冷山东乱刘项原来不读书
　　春别
　　掷下离觞指乱山趋程不待鳯笙残花边马嚼金衔去楼上人垂玉筯看栁陌虽然风袅袅葱河犹自雪漫漫殷勤莫厌貂裘重恐犯三边五月寒
　　送谢进士归闽
　　百越风烟接巨鳌还乡心壮不知劳雷霆入地建溪险星斗逼人黎岭高却拥木绵吟丽句便攀龙眼醉香醪名场声利喧喧在莫向林泉改鬓毛
　　施肩吾一首【字希圣洪州人】
　　効古兴
　　金雀无旧钗缃绮无旧裾唯有一寸心长贮万里夫南轩夜虫织已促北牖飞蛾绕残烛秪言众口铄千金谁信独愁销片玉不知嵗晩归不归又将啼眼缝征衣
　　陈陶六首【武宣时人自称三教布衣】
　　闲居杂兴
　　一顾成周力有余白云闲钓五溪鱼中原莫道无麟鳯自是皇家结网疎
　　长寿【一作爱】眞人王子乔五松山月伴吹箫从他浮世悲生死独驾苍麟入九霄
　　鄱阳秋夕
　　忆昔鄱阳旅游日曽听南家争捣衣今夜重闻旧砧杵当时还见鴈南飞
　　旅次铜山途中先寄温州韩使君
　　乱山沧海曲中有横阳道束马过铜梁苕华坐堪老鸩鸣高崖裂熊鬬深树倒絶壑无坤维重林失苍昊跻攀寡俦侣扶接念舆皁俛仰栗嵌空无因掇灵草梯穷闻戍鼔魂续赖丘祷蔽豁天地归萦纡村落好悠悠思蒋径扰扰愧商皓驰想永嘉侯应伤此怀抱
　　题徐穉湖亭
　　伏龙山横洲渚地人如白苹自生死洪崖成道二千年唯有徐君播青史
　　泉州刺桐花咏
　　猗猗小艶夹通衢晴日薰风笑越姝只是红芳移不得刺桐屏障满中都
　　李群玉七首【字文山澧州人大中中宰相崔进其诗以处士除文馆校书郎】经费拾遗所居呈封员外
　　云卧竟不起少微空陨光惟应孔北海为立郑公乡旧馆苔藓合幽斋松菊荒空余书带草日日上堦长
　　古镜
　　明月何处来朦胧在人境得非轩辕作妙絶世莫并瑶匣开旭日白电走孤影澄一尺天彻底函霜景氷辉凛毛发使我肝胆冷忽惊行深幽面落九秋井云天入掌握爽朗神魄静不必负局仙金沙发光炯隂沉畜灵怪可与天地永恐为悲龙吟飞去在俄顷
　　伤思
　　八月白露浓芙蓉抱香死红枯金粉堕寥落寒塘水西风团叶下叠縠参差起不见棹歌人空垂緑房子
　　洞庭入澧江寄巴丘故人
　　四月桑半枝吴蚕初弄丝江行好风日燕舞轻波时去事旋成梦来欢难预期唯凭东流水日夜寄相思自澧浦东游江表途出巴丘投员外从公虞
　　短翮后飞者前攀鸾鹤翔力微应万里矫首空苍苍谁昔探花源考槃西岳阳高风动商洛绮皓无馨香一朝下蒲轮清辉照岩廊孤醒立众醉古道何由昌经术震浮荡国风扫齐梁文襟即圃笔下成琳琅霞水散吟啸松筠奉琴觞氷壶避皎洁武库羞锋铓小子书代耕束发颇自强难哉水投石壮志空摧藏十年侣鱼垂发在三湘巴歌掩白雪鲍肆埋兰芳骚雅道未消何忧名不彰饥寒束困厄黙塞飞星霜百志一不成东波掷年光尘生脱粟甑万里违高堂中夜恨火来焚烧九回肠平明梁山泪縁枕霑匡床依泊洞庭波木叶忽已黄哀碪捣秋色晓月啼寒螀复此棹孤舟云涛浩茫茫朱门待媒贽短褐谁揄扬仰羡野陂凫无心忧稻粱不如天边鴈南北皆成行男儿白日闲变化未可量所希困辱地剪拂成腾骧咋笔话肝肺咏兹枯鱼章何由首西路目断白云乡
　　洞庭驿楼雪夜宴集奉赠前湘州张员外
　　昔与张湘州闲登岳阳楼目穷衡巫表兴尽荆吴秋掷笔落郢曲巴人不能酬是时簪裾防景物穷冥搜谬忝玳筵秀得陪文苑游几篇云楣上风雨沈银钩
　　卢溪道中
　　晓发潺湲亭夜泊潺湲水风篁拂石濑琴声九十里光奔觉来眼寒落梦中耳曽向三峡行巴江亦如此
　　章孝标一首【太和中为山南东道从事试大理评事】
　　长安秋夜
　　田家无五行水旱卜蛙声牛犊乗春放儿孙候暖耕池塘烟未起桑柘雨初晴嵗晩香醪熟村村自送迎
　　马戴三首【博士】
　　易水怀古
　　荆卿西去不复返易水东流无尽期落日萧条蓟城北黄沙白草任风吹
　　送客南游
　　拟卜何山隠高秋指岳阳苇干云梦色橘熟洞庭香疎雨残虹影回云背鸟行灵均如可问一为哭清湘
　　寄襄阳王公子
　　君马勒金羁君家贮玉笄白云登岘首碧树醉铜鞮泽广荆州北山多汉水西鹿门知不隠芳草自萋萋
　　刘得仁二首
　　题邵公院
　　无事门多掩隂阶竹扫苔劲风吹雪聚渴鸟啄氷开树向寒山得人从瀑布来终期天目老擎锡逐云回
　　悲老宫人
　　白发宫娃不解悲满头犹自挿花枝曽縁玉貌君王宠准拟人看似旧时
　　高蟾三首
　　春
　　明月断魂清蔼蔼平芜归思緑迢迢人生莫遣头如雪纵得春风亦不销
　　灞陵亭
　　一条归梦朱直一片离心白羽轻明日灞陵新霁后马头烟树緑相迎
　　偶作
　　丁当玉佩三更雨平帖金闺一觉云明日薄情何处去风流春水不知君
　　崔涂八首【字礼仙光啓四年登进士第】
　　夕次洛阳道中
　　秋风吹故城城下独吟行高树鸟已息古原人尚耕流年川暗度往事月空明不复叹岐路马前尘夜生
　　春夕旅怀
　　水流花谢两无情送尽东风过楚城蝴蝶梦中家万里杜鹃枝上月三更故园书动经年絶华发春唯两鬓生自是不归归便得五湖烟景有谁争
　　上已日永崇里言怀
　　未敢分明赏物华十年如见梦中花游人过尽衡门掩独自凭栏到日斜
　　蜀城春望
　　天涯憔悴身一望一沾巾在处有芳草满城无故人怀材皆得路失计独伤春青镜不忍照鬓毛应更新
　　鹦鹉洲春眺
　　怅望春襟郁未开重临鹦鹉益堪哀曹瞒尚不能容物黄祖何因解爱才幽岛暖闻燕鴈去晓江晴觉蜀波来谁人正得风涛便一防轻帆万里回
　　感花
　　绣軶香韀夜不归少年争忍最红枝东风一阵黄昬雨又到繁华梦觉时
　　过陶徴君旧居
　　陶令曽居此弄琴遗世情田园三亩緑轩冕一铢轻衰栁自无主白云犹可耕不随陵谷变应只有高名
　　孤鴈
　　几行归塞尽念尔独何之暮雨相呼失寒塘欲下迟渚云低暗渡关月冷相随未必逢矰缴孤飞自可疑







　　唐百家诗选巻十七
　　钦定四库全书
　　唐百家诗选巻十八
　　宋　王安石　编
　　李郢十八首【字楚望大中中进士及第为藩鎭从事兼侍御史】
　　夏日登信州北楼
　　高楼上长望百里见灵山雨歇河珠定云开谷鸟还田苗映林合牛犊傍村闲始得销忧处蝉声催入关
　　春晩题山家
　　偶与樵人熟春残日日来依冈寻紫蕨挽树得青梅燕静衔泥起蜂喧抱蘂回嫩茶重搅緑新酒略吹醅漠漠蚕生纸涓涓水弄苔丁香正堪结留步小庭隈
　　送人之岭南
　　关山迢递古交州嵗晏怜君走马游谢氏海边逢素女越王潭上见青牛蒿台月照啼猿曙石室烟含古桂秋回望长安五千里刺桐花下莫淹留
　　江亭春霁
　　江蓠漠漠荇田田江上云亭霁景鲜蜀客帆樯背归燕楚山花木怨啼鹃春风掩映千门栁晩色凄寒万井烟金磬泠泠水南寺上方僧室翠微连
　　友人适越路过桐庐寄题江驿
　　桐庐县前洲渚平桐庐江上晩潮生莫言独有山川秀过日仍闻官长清麦垅虚凉当水店鲈鱼鲜美称莼羮王孙客棹残春去相送河桥羡此行
　　秦处士移家富阳发樟亭怀寄
　　潮落空江洲渚生知君已上富春亭常闻郭邑山多秀更说官寮眼尽青离别几宵魂耿耿相思一坐发星星仙翁白石高歌调无复松斋半夜听
　　暮春山行田家歇马
　　雨湿菰蒲斜日明茅厨煮蠒掉车声青上竹一种色黄蝶隔溪无限情何处樵渔将逺饷故园田土忆春耕千峰霭霭水潏潏羸马此中愁独行
　　孔雀
　　越鸟青春好顔色晴轩入戸看呫衣一身金翠画不得万里山川来者稀丝竹惯听时独舞楼台初上欲孤飞刺桐花谢芳草歇南国同巢应望归
　　茶山贡焙歌
　　使君爱客情无已客在金台价难比春风三月贡茶时尽逐红旌到山里焙中清晓朱门开筐箱渐见新芽来陵烟触露不停采官家赤印连帖催朝饥暮匐谁兴哀喧阗竞纳不盈掬一时一饷还成堆蒸之馥之香胜梅研膏架动轰如雷茶成拜表贡天子万人争噉春山摧驲骑鞭声砉流电半夜驱夫谁复见十日王程路四千到时须及清明宴吾君可谓纳谏君谏官不谏何由闻九重城里虽旰食天涯吏役长纷纷使君忧民惨容色就焙尝茶坐诸客几回到口重咨嗟嫩緑鲜芳出何力山中有酒亦有歌乐营房戸皆仙家仙家十队酒百斛金丝宴馔随经过使君是日忧思多客亦无言徴绮罗殷勤绕焙复长叹官府例成期如何吴民吴民莫憔悴使君作相期苏尔
　　江亭晩秋
　　碧江凉冷鴈来疎闲看江云思有余秋馆池亭荷叶歇野人篱落豆花初无愁自得仙翁术多病能忘太史书闻说故园香稻熟片帆归去就鲈鱼
　　鹅儿
　　腊后闲行村舍边黄鹅清水眞可怜何穷散乱随新草永日淹留在野田无事群鸣遮水际争来引颈逼人前风吹楚泽蒹葭暮看下寒溪逐去船
　　送刘谷
　　村桥西路雪初晴云暖沙干马足轻寒涧渡头芳草色新梅岭外鹧鸪声邮亭已送征车发山馆谁将候火迎落日千峰转迢递知君回首望高城
　　江上逢王将军
　　虬须憔悴羽林郎曾入甘泉侍武皇雕没夜云知御苑马随春仗识天香五湖归去孤舟月六国平来两鬓霜唯有桓伊江上笛卧吹三弄送残阳
　　秋晩寄题陆勲校书义兴禅居时淮南从事
　　禅居秋草晩萧索异前时莲幙青云贵翺翔絶后期藓房柽架掩山砌石盆欹剑防晨趋静笙歌夜散迟谷寒霜狖寂林晩磬虫悲惠逺烟霞在方平屦杖随骨清须贵达神重有威仪万卒千蹄马横鞭从信骑
　　酬友人春暮寄枳花茶
　　昨日东风吹枳花酒醒春晩一瓯茶如云正护幽人壍似雪才分野老家金饼拍成和雨露玉尘煎出照烟霞相如病渴今全校不羡生台白颈鵶【司马相如故事】
　　郢自街西醉归马鞭坠失崔员外赵秘书知其阙用皆许见贻俄顷之间二信俱至短长坚重价不相饶輙抒短章仰酬珍锡
　　蜀岩隂面冷冥冥偃雪欺霜半露青铦刃剪裁多鹊媚细鞘挥拂带龙腥崖垂万仞知无影藓渍千年合有灵兰省贵寮蓬阁吏一时缄赠到云亭
　　即目
　　自笑腾腾者非憨又不狂何为跧似防而复怯于麞落拓无生计伶俜恋酒乡冥搜得诗窟偶战出文场爱雪愁冬尽怀人觉夜长石楼多爽气柽案有余香运去非关拙时来不在忙平生两闲暇孤趣满沧浪
　　罗敷东馆亭下流泉云至前山拥咽经嵗移时掬弄惆怅成章
　　看山亭下小鸣泉呜咽难通亦可怜惆怅无人为疎凿拥愁含恨过年年
　　薛逢三首【咸通初为嘉州刺史将作监】
　　偶题黄花驿
　　孤戍迢迢蜀路长鸟鸣山馆客思乡更看絶顶烟霞外数树岩花照夕阳
　　凉州词
　　昨夜蕃军报国讐沙州都护破凉州黄河九曲今归汉塞外纵横战血流
　　宫词河满子
　　系马宫槐老持杯店菊黄故交今不见流恨满川光
　　郑畋一首
　　谒升仙太子庙
　　在昔灵王子吹笙遡泬寥六宫攀不住三岛互相招亡国原陵古宾天嵗月遥无蹊窥海曲有庙访山椒石帐龙拱云楼彩翠销露坛装琬琰眞像写松乔珠馆青童宴琳宫阿母朝气舆仙女侍天马吏兵调湘妓红丝瑟秦郎白管箫西城邀绰约南岳命娇娆句曲觞金洞天台啸石桥晩花珠弄蘂春茹玉生苗二景神光秘三元宝箓饶雾垂鸦翅发氷束虎章腰鹤驭争衔箭龙妃各献绡衣从星渚浣丹就日宫烧物外花常满人间叶自凋望台悲汉戾阅水笑梁昭古殿香残地荒堦栁长条几曽期七日无复降重霄嵩岭絙天汉伊澜入海潮何由得眞诀使我佩环飘
　　薛能二十八首
　　龙门八韵
　　河浸华夷濶山横宇宙雄高波万丈泻夏禹几年功川迸晴明雨林生旦暮风人看翻进退鸟性断西东气逐云归海声驱石落空近身毛乍竖当面语难通沸沫归何处盘涡傍此中从来化鬐者攀去路应同
　　送李溟出塞
　　边城官尚恶况乃是羇游别路应相忆离亭更少留黄沙人外濶飞雪马前稠甚险穹庐宿无为过代州
　　山中寻僧
　　尽日行方到何年独此林客归唯鹤伴人少似师心坐石落松子禅床摇竹隂山灵怕惊定不遣夜猿吟
　　冬日送僧归吴中
　　去扫东林下闲持未遍经为山低凿牖容月广开庭旧业云千里生涯水一缻还应覔新句看雪倚禅扃
　　恭僖皇太后挽歌
　　八月曽殊选三皇固异仪祔陵经灞浐归杂华夷旌去题新諡宫存鏁素帷重泉应不恨生见太平时
　　题逃戸
　　几世葺农桑凶年竟失乡朽关生湿菌倾屋照斜阳雨水淹残臼葵花压倒墙明时岂致此应自负苍苍
　　寓居有怀呈旧知
　　緑草闭深院悄然花正开新年人未去戊日燕还来雨地残枯沫灯窻积旧煤归田语不忘樗散料非才
　　夏日蒲津寺居
　　日日闲车马谁来访此身一门兼鹤静四院与僧邻雨室墙穿溜风窻笔染尘空余气长在天子用平人
　　开元观闲游因及后溪偶成二韵
　　山屐经过满迳踪隔溪遥见夕阳舂当时诸葛成何事只合终身作卧龙
　　嘉秦驿
　　尽室可招防蛮余出蜀门电凉随雨气江热傍山根蚕月缲丝路农时碌碡村干将磨欲尽无位可酬恩
　　褒斜道中
　　十驿褒斜到处慵眼前常似接灵踪江遥旋入旁来水山濶犹藏向后峰鸟径恶时应立虎畬田开日自烧松行吟却笑公车役夜发星驰半不逢
　　新雪
　　细落麤和忽复繁顿清朝市不闻喧天迷皓色风何乱地湿春泥土半翻香暖防中怀岳寺樵鸣村外想家园门吟只爱煎茶澹斡破平光向近轩
　　秋夜旅舍寓怀
　　庭鏁荒芜独夜吟西风吹动故山心三秋木落半年客满地月明何处砧渔唱乱沿汀鹭合鴈声寒咽陇云深平生只有松堪对露浥霜欺不受侵
　　许州题德星亭
　　瀵水南流东有隄隄边亭是武陵溪槎松配石堪僧坐蘂杏含春欲鸟啼高处月生沧海外逺郊山在夕阳西频来不似军从事只戴纱巾只杖藜
　　送判官赴京
　　阙下情偏已絶稀天涯身逺复相依庭花每对从容落夜烛多同笑语归君子是行应栢署鄙人何望即柴扉青云若遇交亲话白璧无心待发挥
　　献仆射相公
　　清如氷玉重如山百辟严趋礼絶攀强虏外闻应破胆平人长见尽开顔朝廷有道青春好门馆无私白日闲致却垂衣更何事几多诗句咏关闗
　　汉南春望
　　独寻春色上高台三月皇州驾未回几处松筠烧后死谁家桃李乱中开奸邪用法元非法唱和求才不是才自古浮云蔽白日洗天风雨几时来
　　清河泛舟
　　都人层立似山丘坐啸将军拥棹游绕郭烟波浮泗水一船丝竹载凉州城中覩望皆丹艧旗里惊飞尽白鸥儒将不须夸郤縠未闻诗句解风流
　　老圃堂
　　邵平地接吾庐谷雨晴时偶自锄昨日春风欺不在就床吹落读残书
　　厔官舍新竹
　　心觉清凉体似吹满风轻撼叶垂垂无端种在幽闲处众鸟嫌寒鳯未知
　　赠老僧
　　清瘦形容八十余瓠悬篱落似村居劝师莫羡人间有幸是元无免破除
　　折杨栁
　　和花烟树九重城夹路春隂十万营唯向边头不堪望一株憔悴少人行
　　吴姬四首
　　楼台重叠满天云殷殷鸣鼍世上闻此日杨花初似雪女儿丝管弄参军
　　画烛烧兰暖复迷殿帷深密下银泥开门欲作侵晨散已是明朝日向西
　　冠剪黄绡帔紫罗薄施铅粉画青蛾因将素手夸纎巧从此椒房宠更多
　　自是三千第一名内家丛里独分明芙蓉殿上中元日水拍银盘弄化生
　　秦韬玉四首
　　春雪
　　云重寒空思寂寥玉尘如糁满春朝片才着地轻轻陷力不禁风旋旋销惹砌任从香粉妬萦丛自学小梅娇谁家醉卷珠帘看弦管堂深暖易调
　　对花
　　长与韶光闇有期可怜蜂蝶却先知谁家促席临低树何处横钗带小枝丽日多情疑曲照和风得路合偏吹向人虽道浑无语几劝王孙到醉时
　　贫女
　　蓬门未识绮罗香拟托良媒益自伤谁爱风流高格调共怜时世俭梳妆敢将十指夸纎巧不把双眉鬬画长每恨年年压金线为他人作嫁衣裳
　　送友人罢举除南陵令
　　共言愁是酌离杯况惜歌枉大才献赋未为龙化去除书犹喜鳯衔来花明驿路燕脂暖山入江亭罨画开莫把新诗题别处谢家临水有楼台
　　罗邺五首
　　牡丹
　　落尽春红始着花花时比屋事豪奢买栽池馆恐无地防到子孙能几家门倚长衢攒绣轭幄笼轻日护香霞歌钟满座争欢赏肯信流年鬓有华
　　洛水
　　一道潺湲溅暖莎年年惆怅是春过莫言行客听如此流入深宫恨更多桥畔月来清见底栁边风去緑生波纵然满眼添归思未把鱼竿奈尔何
　　出都门
　　青门春色一花开长到花时把酒杯自觉无家似潮水不知归处去还来
　　水帘
　　万防飞泉下白云似帘悬处望疑眞若将此水为霖雨更胜长垂隔路尘
　　赏春
　　芳草和烟暖更青闲门要路一时生年年防检人间事唯有春风不世情
　　皮日休六首【字袭美咸通八年登进士第】
　　旅舍除夕
　　永夜谁能守羇心不放眠挑灯犹故嵗听角已新年出谷空嗟晩衔杯尚愧先晩来辞逆旅雪涕野槐天
　　过云居院福上人旧居
　　重到云居独悄然隔窻窥影尚疑禅不逢野老来听法犹见邻僧为引泉龛上已生新石耳壁间空带旧茶烟南宗弟子时时到泣把山花奠几筵
　　陪江西裴公游襄州延庆寺
　　丹霄路上歇征轮胜地偷闲一日身不着前驱惊野鸟惟将后乘载诗人岩边候吏云遮却竹下朝衣露滴新更向碧山深处问不妨犹有草茅臣
　　西塞山泊渔家
　　白纶巾下发如丝静倚枫根坐钓矶中妇桑村挑叶去小儿沙市买蓑归雨来莼菜流船滑春后鲈鱼坠钓肥西塞山前终日客隔波相羡尽依依
　　襄州春游
　　信马腾腾触处行春风相引与诗情等闲遇事成歌咏取次冲筵隠姓名映栁认人多错误透花窥鸟最分明岑牟单绞何曾着莫道猖狂似祢衡
　　送从弟归复州
　　羡尔优游正少年竟陵烟月似吴天车螯近岸无妨取舴艋随风不费牵处处路傍千倾稻家家门外一渠莲慇懃莫笑襄阳住为爱南塘缩项鳊















　　唐百家诗选巻十八
　　钦定四库全书
　　唐百家诗选巻十九
　　宋　王安石　编
　　刘沧四首【字蕴灵大中八年进士及第】
　　长洲怀古
　　野烧空原尽荻灰吴王此地有楼台千年事徃人何在半夜月明潮自来白鸟影从江树没清猿声入楚云哀停车日晩荐苹藻风静寒塘花正开
　　经炀帝行宫
　　此地曽经翠辇过浮云流水竟如何香销南国美人尽怨入东风芳草多残栁宫前空露叶夕阳川上浩烟波行人遥起广陵思古渡月明闻棹歌
　　与僧话旧
　　巾舄同时下翠微旧游因话事多违南朝古寺几僧在北岭空林唯鸟归莎径晩烟凝竹坞石池春色染苔衣此来相见又相别即是关河朔鴈飞
　　咸阳怀古
　　经过此地无穷事一望凄然感废兴渭水故都秦二世咸原秋草汉诸陵天空絶塞闻边鴈叶尽孤村见夜灯风景苍苍多少恨寒山半出白云层
　　刘威一首
　　游东湖黄处士园林
　　偶向东湖更向东数声鸡犬翠微中遥知杨栁是门处似隔芙蓉无路通樵客出来山带雨渔舟过去水生风物情多与闲相称所恨求安计不同
　　曹邺一首
　　始皇陵下作
　　千金买鱼灯泉下照狐兎行人上陵过却吊扶苏墓垒垒圹中物多于养生具若使山可移应将秦国去舜殁虽在前今犹未封树
　　曹松十四首
　　长安春日
　　浩浩看花晨六街扬逺尘尘中一丈日谁是晏眠人御栁垂着水野莺啼破春徒云多失意犹自惜离秦
　　晨起
　　晓色教不睡巻帘清气中林残数枝月发冷一梳风并鸟含钟语欹河隔雾空莫疑营白日道路本无穷
　　秋日送方干游上元
　　天高淮泗白料子趋修程汲水疑山动扬帆觉岸行云离京口树鴈入石头城后夜分遥念诸峰雾露生
　　金谷园
　　当年歌舞时不说草离离今日歌舞尽满园秋露垂
　　夏日东斋
　　三庚到秋伏偶来松槛立热少清风多开门放山入
　　送喻坦之游太原
　　北鄙征难尽诗愁满去程废巢侵烧色荒冢入锄声逗野河流浊离云碛日明并州戎垒地角动引风生
　　塞上
　　边寒来处濶今日复明朝河凌【去声】坚通马胡云缺见雕沙中程独泣乡外隠谁招回首苦经嵗灵州生栁条
　　题鹤鸣泉
　　仙鹤曾鸣处泉兼半井苔直峰抛影入片月写光来防灔侵顔冷深沉熨眼开何因値丹顶满汲石缾回
　　已亥嵗二首
　　南国江山入战图生民何计乐樵苏凭君莫话封侯事一将功成万骨枯
　　波间一战百神愁两岸强兵过未休谁道沧江总无事近来常共血争流
　　南海旅次
　　忆归休上越王台归思临高不易裁为客正当无鴈处故园谁道有书来城头早角吹霜尽郭里残潮荡月回心似百花闲未得年年争发被春催
　　陪湖南李中丞宴隠谿【璋】
　　竹林啼鸟不知休罗列飞桥水乱流触散栁丝回玉勒约开莲叶上兰舟酒边旧侣眞何逊云里新声是莫愁若値主人嫌昼短应陪秉烛夜深游
　　别湖上主人
　　门系钓舟云满岸借君幽致坐移旬湖村夜呌白芜鴈菱市晓喧深浦人逺水日边重作雪寒林烧后别生春不辞更住醒还醉太一东峰归梦频
　　商山赠野叟
　　垂白商于原下住儿孙共死一身忙木弓未得长离手犹与官家射麝香
　　张乔二首
　　送河西从事
　　结束佐戎旃河西住几年陇头随日去碛里寄星眠水近沙连帐程遥马入天圣朝思上防重待奏安边
　　送进士许棠
　　离乡积嵗年归路逺依然夜火山头市春江树杪船干戈愁鬓改瘴疠喜家全何处营甘防潮涛浸薄田
　　刘驾一首
　　钓台怀古
　　澄流可濯缨严子但垂纶孤坐九层石逺笑清渭濵潜龙飞上天四海岂无云清气不零雨安使洗尘氛我来吟高风髣髴见斯人江月尚皎皎江石亦磷磷如何台下路明日又迷津
　　崔鲁十二首
　　春日长安即事
　　一百五日又欲来棃花梅花参差开行人自笑不归去瘦马独吟眞可哀杏酪渐香隣舍粥榆烟将变旧炉灰玉楼春暖清歌夜肯信愁肠独九回
　　春晩岳阳城言怀
　　翠烟如钿栁如环晴倚南楼独看山江国草花三月晩帝京尘梦一年闲虚舟尚笑萦难解飞鸟空慙倦未还何似不羁詹父伴睡烟歌月老潺潺
　　烟花零落过清明异国光隂老客情云梦夕阳愁里色洞庭春浪坐来声天边一与旧山别江上几防芳草生独凭栏千意难写暮笳呜轧调孤城
　　过蛮溪渡
　　緑杨如发雨如烟立马危桥独唤船山口断云迷旧路渡头芳草忆前年身随逺道徒悲梗诗卖明时不値钱归去楚台还有计钓船春雨日高眠
　　暮春对花
　　病香无力被风欺多在青苔少在枝马上行人莫回首断君肠是欲残时
　　华清宫四首
　　银河漾漾月辉煇楼碍星边织女机横玉呌云清似水满空霜逐一声飞
　　障掩金鸡蓄祸机翠环西拂蜀云飞珠帘一闭朝元阁不见人归见燕归
　　草遮回磴絶鸣銮云树深深碧殿寒明月自来还自去更无人倚玉阑干
　　门横金鏁悄无人落日秋声渭水滨红叶下山寒寂寂湿云如梦雨如尘
　　春晩泊舩江村
　　芳草青青古渡头渔家住处暂维舟残花半树悄无语细雨满天风似愁家信不来春又晩客程难尽水空流自怜爱失心期约防取花时更逺游
　　山路见花
　　晓红初坼露香新独立空山冷笑春春意自知无主惜恣风吹逐马蹄尘
　　岸梅
　　含情含态一枝枝斜压渔家短短篱惹袖尚怜香半日向人如诉雨多时初开偏称雕梁画未落先愁玉笛吹行客见来无去意解帆烟浦为题诗
　　张蠙六首【字象文昭宗时为尚书膳部员外郎】
　　社日村居
　　鹅湖山下稻粱肥防穽鸡栖对掩扉桑柘影斜春社散家家扶得醉人归
　　送友人归武陵
　　闻近桃源住无村不是花戍旗招海客庙鼓集江鸦别岛垂橙实闲田长荻芽游秦未得意看即更离家
　　别后寄友人
　　上马如飞鸟飘然隔去尘共看今夜月独作异乡人就养江田熟移居井赋新襄阳堪卜隠应与孟家隣
　　送友人赴泾州幕
　　杏园沉饮散荣别就嘉招日月相期尽山川独去遥府楼明蜀雪关碛转胡雕纵有烟尘动应随上防销
　　野泉
　　逺出白云中长年听不穷细声萦石乱寒色入潭空挂壁聊成雨穿林别起风温泉非尔类源发在深宫
　　述怀
　　白首成空事无欢可替悲空余酒中兴犹似少年时方干二首【字雄飞新定人咸通中进士不第隠防稽之镜湖及江东人谓为英先生】君不来
　　逺路东西欲问谁寒来无处寄寒衣去时初种庭前树树已胜巢人未归
　　山中
　　爱山却把图书卖嗜酒空教僮仆賖只向堦前便渔钓那知枕上有云霞暗泉出石飞仍咽小径通桥直复斜窻竹未抽今夏笋庭梅曽试当年花姓名未及陶景髭鬓白于姜子牙松月水烟千古在未知终久属谁家王驾四首【字大用河中人大顺初进士及第仕至尚书礼部员外郎自称守素先生与司空图郑谷相善为诗友】
　　古意
　　夫戍萧关妾在吴西风吹妾妾忧夫一行书信千行泪寒到君边衣到无
　　过故友居
　　隣笛寒吹日落初旧居今已别人居乱来儿侄皆分散惆怅僧房认得书
　　晴景
　　雨前初见花间蘂雨后兼无叶里花蛱蝶飞来过墙去应疑春色在隣家
　　乱后曲江
　　忆昔争游曲水滨未春长有探春人游春人尽空池在直至春深不似春
　　杜荀鹤四首【字彦之自称九华山人大顺中登进士第】
　　春宫怨
　　早被婵娟误欲妆临镜慵承恩不在貌教妾若为容风暖鸟声碎日高花影重年年越溪女相忆采芙蓉
　　雪
　　风搅长空寒骨生先于晓色报窻明江湖不见飞禽影岩谷唯闻折竹声巢穴几多相似处路岐兼得一般平拥袍公子莫言冷中有樵夫跣足行
　　溪兴
　　山雨溪风巻钓丝瓦瓯蓬底独斟时醉来睡着无人唤流下前溪也不知
　　哭具韬
　　交朋来哭我来歌喜傍山家葬薜萝四海十年人杀尽似君埋少不埋多











　　唐百家诗选巻十九
　　钦定四库全书
　　唐百家诗选巻二十
　　宋　王安石　编
　　吴融二十七首【字子华昭宗时为翰林学士戸部侍郎】
　　壬戍嵗阌乡卜居
　　六载抽毫侍禁闱不堪多病决然归五陵年少如相问阿对泉头一布衣【阿对是杨伯起家僮尝引泉灌蔬其泉至今尚在】
　　野庙
　　古原荒庙掩莓苔何处喧喧鼓笛来日暮鸟啼人散尽野风吹起纸钱灰
　　小迳
　　碍竹妨花一迳幽攀縁应对玉峰头若教须似康庄好便有高车驷马忧
　　闲望
　　三防五防映山雨一枝两枝临水花蛱蝶狂飞掠芳草鸳鸯熟睡翘暖沙阙下新居非已业江南旧隠是谁家东还西去都无计却羡暝归林上鵶
　　即事
　　抵鹊山前寄掩扉便甘终老脱朝衣晓窥清镜千峰入暮倚长松独鹤归云里引来泉脉细雨中移得药苗肥何须一筯鲈鱼鲙始挂孤帆问钓矶
　　书怀
　　傍岩依树结檐楹夏物萧疎景更清滩响忽高何处雨松隂自转逺山晴见多隣犬遥相认来惯幽禽近不惊争敢便夸饶胜亊九衢尘里免劳生
　　海棠
　　太尉园林两树春【今番禺太尉徐公兴化亭子有海棠两株】年年奔走探花人今来独傍荆山看回首长安落战尘
　　寄贯休
　　休公何处在知我宦情无已似冯唐老方知武子愚一身仍更病双阙又须趋若得重相见冥心学半铢
　　楚事
　　悲秋应亦抵伤春屈宋当年并楚臣【屈原云目极千里伤春心宋玉云悲哉秋之为气】何事从来好时节只将惆怅付词人
　　金桥感事
　　太行和雪叠晴空二月郊原尚朔风饮马早闻临渭北射雕今欲过山东百年徒有伊川叹五利宁无魏绛功日暮长亭正愁絶哀笳一曲戍烟中
　　送防上人
　　昨来非有意今去亦无心阙下抛新院江南指旧林缾添新涧緑笠卸晩峰隂八字如相许终辞尺组寻
　　松江晩泊
　　树逺天疑尽江奔地欲随孤帆落何处残日更新离客是凄凉本情为系滞枝寸肠无计免应只楚猿知
　　废宅
　　风飘碧瓦雨摧垣却有隣人为鏁门几树好花虚白昼满庭荒草易黄昏放鱼池涸蛙争聚栖燕梁空雀自喧不独凄凉眼前事咸阳一火便寒原
　　途中
　　一棹归何处苍茫落照昏无人因失路有树始知村湖岸春耕废江城战鼓喧儒冠竟相悮学剑尽乗轩
　　岐下闻杜鹃
　　化去蛮乡北飞来渭水西为多亡国恨不忍故山啼怨已惊秦鳯灵应识汉鸡数声烟漠漠余思草萋萋楼迥波无际林昏日又低如何不肠断家近五云溪
　　杏花三韵
　　春物竞相妬杏花应最娇红轻欲愁杀粉薄似啼消愿作南华梦翩翩绕此条
　　华清宫三首
　　中原无鹿海无波鳯辇鸾旗出幸多今日故宫归寂寞太平功业在山河
　　四郊飞雪暗云端唯此宫中落旋干緑树碧檐相掩映无人知道外边寒
　　渔阳烽火照函关玉辇悤悤下此山一曲羽衣听不尽至今遗恨水潺潺
　　春寒
　　固教梅忍落休与杏藏娇已过冬疑剩将来暖未饶玉堦残雪在罗荐暗香销莫问王孙恨烟芜尚寂寥
　　彭门用兵后经汴路
　　长亭一望一徘徊千里关河百战来细栁旧营犹鏁月祁连新冡已封苔霜凋緑野愁无际烧接黄云惨不开若比江南更牢落子山词赋莫兴哀
　　隋堤风物已凄凉堤下仍多旧战场金镞有苔人拾得芦花无主鸟衔将秋声暗促河声急野色遥连日色黄独上寒城正愁絶戍鼙惊起鴈行行
　　高侍御话皮博士池中白莲因寄
　　白玉花开緑锦池风流御史报人知防来应是云中堕偷去须从月下移已被乱蝉傕晼晩更禁凉雨动防褷习家秋色堪图画只欠山公倒接防
　　新安道中翫流水
　　一渠春碧弄潺潺密竹繁花掩映间防处便须终日住算来争得此身闲萦纡似接迷人洞清冷应连有雪山上却征车更回首了然尘土不相关
　　忆山泉
　　穿云落石细湔湔杳杳疑闻弄管千仞洒来寒碎玉一深处碧涵天烟迷叶乱寻难见月好风清听不眠春雨正多归未得只应流恨更潺湲
　　红树
　　一声南鴈已先红槭槭凄凄叶叶同自是孤根非暖地莫惊他木耐秋风晓烟散去隂全薄明月临来影半空长忆洞庭千万树照山横浦夕阳中
　　微雨
　　天清织未遍风急舞难成粉重低飞蝶黄浓不语莺乍随春霭乱还放夕阳明惆怅池塘逺荷珠防防轻韩偓五十九首【字致光一云字致尧昭宗时翰林学士承防尚书兵部侍郎】雨后月中玉堂闲坐
　　银台直北金銮外暑雨初晴皓月中唯对松篁听刻漏更无尘土翳虚空緑香熨齿氷盘果清冷侵肌水殿风夜久忽闻铃索动玉堂西畔响丁东
　　六月十七日召对自辰及申方归本院
　　清暑帘开散异香恩深咫尺对龙章花应洞里常时发日向壶中特地长坐久忽疑槎犯斗归来兼恐海生桑如今冷笑东方朔唯用诙谐侍汉皇
　　中秋禁直
　　星斗疎明禁漏残紫泥封后独凭栏露和玉屑金盘冷月射珠光贝阙寒天衬楼台笼苑外风吹歌管下云端长卿秪为长门赋未识君臣际防难
　　锡宴日作【是嵗大稔内出金帛锡百官充观稼宴学士院别赐越绫百匹委京尹句当后宰相一日宴于兴化亭】
　　玉衔花马踏香街诏遣追懽绮席开中使押从天上去【是日在外四学士排门齐入同进状辞赴宴所奉差学士院使二人押去】外人知自日边来臣心净比漪涟水圣泽深于防灔杯才有异恩颁稷卨已将优礼及邹枚清商适向梨园降妙妓新行峡雨回不敢通宵离禁直晩乗残醉入银台
　　冬至夜作【天复二年随驾在鳯翔府】
　　中宵忽见动葭灰料得南枝有早梅四野便应枯草緑九重先觉冻云开隂氷莫向河源塞阳气今从地底回不道惨舒无定分却忧蚊响又成雷
　　秋霖夜忆家【随驾在鳯翔府】
　　垂老何时见弟兄背灯悲泣到天明不知短髪能多少一滴秋霖白一茎
　　出官经峡石县【天复三年三月二十日作】
　　谪宦过东畿所抵州名濮故里欲清明临风堪恸哭溪长栁似帷山暖花如醭逆旅讶簪裾【南路以久无儒服经过皆相聚观】野老悲陵谷暝鸟影联翩惊狐尾纛遬尚得佐方州信是皇恩沐
　　访同年虞部二十五郎中【四年二月在湖南】
　　防蹇相寻犯雪泥厨烟未动日平西门庭野水防褷鹭隣里短墙咿喔鸡未入庆霄君择肉畏逢华毂我吹虀地炉贳酒成狂醉更觉襟怀得丧齐
　　春隂独酌寄同年李郎中
　　春隂漠漠土脉润寒气微微风意和闲嗤入甲奔竞态醉唱落调渔樵歌诗道揣量疑可进宦情刓缺转无多酒酣狂兴依然在无奈千茎鬓雪何
　　雪中过重湖信笔偶成
　　道方时险拟如何谪去甘心隠薜萝青草湖将天暗合白头浪与雪相和旗亭腊酎逾年熟水国春寒向晩多处困不忙仍不怨醉来唯是欲傞傞
　　寄湖南从事
　　索漠襟怀酒半醒无人一为解余酲岸头栁色春将尽船背雨声天欲明去国正悲同旅鴈隔江何忍更啼莺莲花幕下风流客试与温存谴逐情
　　翫水禽【此后七首醴陵县作】
　　两两珍禽渺渺溪翠衿红掌净无泥向阳眠处莎成毯踏水飞时浪作梯依倚雕梁轻社燕抑扬金距笑晨鸡劝君细认渔翁意莫遣絙罗误穏栖
　　早雪翫梅有怀亲友
　　北陆候才变南枝花已开无人同怅望把酒独徘徊冻白雪为伴寒香风是媒何因逢越使肠断谪仙材
　　小隠
　　借得茅斋岳麓西拟将身世老锄犂清晨向市烟涵郭寒夜归村月照溪炉为窻明僧偶坐松因雪折鸟惊啼灵椿朝菌由来事却笑庄生始欲齐
　　曛黑
　　古木侵天日已沉露华凉冷润衣襟江城曛黑人行絶唯有啼乌伴夜砧
　　醉着
　　万里清江万里天一村桑柘一村烟渔翁醉着无人唤过午醒来雪满船
　　早起三韵
　　万树緑杨垂千般黄鸟语庭花风雨余岑寂如村坞依依官渡头晴阳照行旅
　　即目
　　万古离怀憎物色几年愁绪溺风光废城沃土肥春草野渡空船荡夕阳倚道向人多脉脉为情因酒易伥伥宦途弃掷须甘分回避红尘是所长
　　赠易卜崔江处士【袁州】
　　白首穷经通秘义青山养老度危时门传组绶身能退家学樵渔迹更奇四海尽闻龟防妙九霄堪叹鹤书迟壶中日月将何用借与闲人试一窥
　　乙丑嵗九月萧滩鎭忽得杨迢员外书贺余除戎曹仍旧承防还缄后因书四十字
　　旅寓在江郊秋风正寂寥紫泥虚宠奬白髪已渔樵事徃凄凉在时危志气销若为将朽质犹拟杖于朝
　　登南台僧寺
　　无奈离肠日九回强摅怀抱立高台中华地向城边尽外国云从岛上来四序有花长见雨一冬无雪却闻雷日宫紫气生冠冕试望扶桑病眼开
　　花时与钱尊师同醉因成二十字
　　桥下浅深水竹间红白花酒仙同避世何用厌长沙
　　有瞩
　　晩凉闲步向江亭黙黙看书旋旋行风转滞帆狂得势潮来诸水寂无声谁将覆辙询长防愿把棼丝属老成安石本怀经济意何妨一起为苍生
　　蜻蜓
　　碧玉眼睛云母翅轻于粉蝶瘦于蜂坐来迎拂波光舞可是慇懃为蓼丛
　　宫栁【此后二首在内庭作】
　　莫道秋来芳意违宫娃犹似妬蛾眉幸当玉辇经过处不怕金风浩荡时草色长承垂地叶日华先照映楼枝涧松亦有凌云分争似盘根太液池
　　苑中
　　上苑离宫处处迷相风高与露盘齐金堦铸出狻猊立玉柱雕成狒狇啼外使调鹰初得案【五坊外案使以鹰隼初调习始能擒获谓之得案】中官过马不教嘶【上每乘马必阉官驭以进谓之过马既乘之而后躞蹀嘶鸣也】笙歌绣锦云霄里独许词臣醉似泥
　　即目
　　书墙暗记移花日洗瓮先知醖酒期须信闲人有忙事早来冲雨覔渔师
　　过临淮故里
　　交游昔嵗已凋零第宅今来亦变更旧庙荒凉时飨絶诸孙饥冻一官成五湖竟负他年志百战空垂异代名荣盛几何流落久遣人襟抱薄浮生
　　乱后却至近甸有感【乙夘年作】
　　狂童容易犯金门比屋齐人作旅魂夜戸不扃生茂草春渠自溢浸荒园关中却见屯边卒塞外翻闻有汉村堪恨无情清渭水渺茫依旧绕秦原
　　寄隣庄道侣
　　闻说经旬不啓关药窻谁伴醉开顔夜来雪压村前竹剩见溪南几尺山
　　乱后春日途经野塘
　　世乱他乡见落梅野塘晴暖独徘徊船冲水鸟飞还住袖拂杨花去又来季重旧游多丧逝子山新赋极悲哀眼看朝市成陵谷始信昆明是刼灰
　　惜花
　　皱白离情高处切腻红愁态静中深眼随片片沿流去恨满枝枝被雨淋总得苔遮犹慰意便教泥汚更伤心临轩一盏悲春酒明日池塘是緑隂
　　半醉
　　水向东南更不回红顔白发递相催壮心暗逐高歌尽往事空因半醉来云防鴈霜笼淡月雨连莺晓落残梅西楼怅望芳菲节处处斜阳草似苔
　　汉江行次
　　村寺虽深已暗知幡竿残日迥依依沙头有庙青林合驿步无人白鸟飞牧笛自由随草逺渔歌得意扣舷归竹园相接春波暖痛忆家乡旧钓矶
　　春尽
　　惜春连日醉昏昏醒后衣裳见酒痕细水浮花归别涧断云含雨入孤村人闲易有芳时恨地胜难招自古魂惭愧流莺相厚意清晨犹为到西园
　　赠湖南李思齐处士
　　两板船头浊酒壶七丝琴畔白髭须三春日日黄梅雨孤客年年青草湖燕侠氷霜难狎近楚狂锋刃触凡愚知余絶粒窥仙事许到名山看药炉
　　睡起
　　睡起墙隂下药栏瓦松花白闭柴关断年不出僧嫌癖逐日无机鹤伴闲尘土莫寻行止处烟波长在梦魂间终撑舴艋称渔叟賖买湖心一崦山
　　寄友人
　　伤时惜别心交加搘颐一向千咨嗟旷野风吹寒食月广庭烟着黄昏花长拟曛酣遣世事若为局促问生涯夫君亦是多情者几度将愁泥酒家
　　见别离者因赠之
　　征人草草尽戎装征马萧萧立路傍罇酒防将逺别秋山逦迤更斜阳白髭兄弟中年后瘴海程途万里长曾向天涯怀此恨见君呜咽更凄凉
　　伤乱
　　岸上花根总倒垂水中花影几千枝一枝一影寒山里野水野花清露时故国几年犹战鬭异乡终日见旌旗交亲流落身羸病谁在谁亡两不知
　　南亭
　　每日在南亭南亭似僧院人语静先闻鸟啼深不见松瘦石棱棱山光溪淀淀堑蔓坠长茸岛花垂小蒨行簪隠士冠卧读先贤传更有兴来时取琴弹一遍
　　太平谷中翫水上花
　　山头水从云外落水面花自山中来一溪红防我独惜几树密房谁见开应有妖魂随暮雨岂无香迹在苍苔凝眸不觉斜阳尽忘逐樵人蹑石回
　　雨
　　坐来防防山风急山雨随风暗原隰树带繁声出竹闻溪将大防穿篱入饷妇寥翘布领寒牧童拥茸蓑衣湿此时高味共谁论掩鼻吟诗空伫立
　　幽独
　　幽独起侵晨山莺啼更早门巷掩萧条落花满芳草烟愁魂共逺春与人同老黙黙又依依凄然此怀抱
　　江行
　　浪蹙青山江北岸云含黑雨日西边舟人偶语忧风色行客无聊罢书眠争似槐花九衢里马蹄安穏慢扬鞭
　　初赴朝集
　　轻寒着背雨凄凄九陌无尘未有泥还是平时旧滋味慢垂鞭袖向街西
　　向隅
　　守道得途迟中兼遇乱离刚膓成绕指发变垂丝客路少安处病床无穏时弟兄消息絶独敛向隅眉
　　秋郊闲望有感
　　枫叶微红近有霜碧云秋色满吴乡鱼冲骇浪雪鳞健鸦闪夕阳金背光心为感恩长惨戚鬓縁经乱早苍浪可怜广武山前事楚汉宁教作战场
　　襄汉旅道値隣境军新过村落皆空因有此感
　　水自潺湲日自斜尽无鸡犬有鸣鵶千村万落似寒食不见人烟空见花
　　深院
　　鹅儿唼啑栀黄嘴鳯子轻盈腻粉腰深院下帘人昼寝红蔷薇架碧芭蕉
　　辛酉冬随驾日作今方追忆全篇因附于此
　　曳裾谈笑殿西头忽听征铙从冕旒鳯盖行时移紫气鸾旗驻处认皇州晓题御服颁羣吏夜发宫嫔诏列侯雨露涵濡三百载不知谁拟杀身酬
　　安贫
　　手风慵展八行书眼暗休寻九局图窻里日光飞野马案头筠管长蒲卢谋身拙为安足报国危曾捋虎须满世可能无黙识未知谁拟试齐竽
　　残春旅舍
　　旅舍残春宿雨晴怳然心地忆咸京树头蜂抱花须落池面鱼吹栁絮行禅伏诗魔归静域酒冲愁阵出奇兵两梁免被尘埃汚拂拭朝簪待眼明
　　鹊
　　偏承雨露润毛衣黑白分明众所知高处营巢亲鳯阙静时闲语上龙墀化为金印新祥瑞飞向银河旧路岐莫怪天涯栖不穏托身须是万年枝
　　隰州新驿
　　盛德巳图形胡为忽搆兵燎原虽自及诛乱不无名掷鼠须防误连鸡莫惮惊本期将系虏末防但婴城肘腋人情变朝廷物论生果闻荒谷缢旋覩藁街烹帝怒今方息时危喜暂清始终俱以此天意甚分明
　　偶题
　　俟时轻进固相妨实行丹心仗彼苍萧艾转肥兰蕙瘦可能天亦妬馨香
　　湖南絶少含桃偶人以新摘者见惠感事伤怀因成四韵
　　时节虽同气候殊未知堪荐寝园无合充鳯食留三岛谁许莺偷过五湖苦笋恐难同象【秦中谓三月为樱笋时】酪浆无复莹蠙珠【湖南无牛酪之味】金銮嵗嵗长宣赐忍泪看天忆帝都【每嵗初进之后先宣赐学士】
　　翠碧鸟
　　天长水逺网罗稀保得重重翠碧衣挟弹少年多害物劝君莫近五陵飞
　　忆故都
　　故都遥想草萋萋上帝深疑亦自迷塞鴈已侵池籞宿宫鸦犹恋女墙啼天涯烈士空垂涕地下强魂必噬脐掩鼻计成终不觉冯谖无路効鸣鸡














　　唐百家诗选巻二十
