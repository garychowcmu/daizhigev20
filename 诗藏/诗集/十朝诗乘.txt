十朝诗乘 民国 郭则澐

十朝诗乘     郭则沄撰



●序

古者輶轩采风，诵诗知政。《诗》亡迹熄，《春秋》廼作。诗与史之关击大矣。盖政教之兴替、风俗之醇漓，史册所未能备者，征之歌谣而可见。而人事蕃变、是非得失，亦往往於学士大夫讽咏所及，有以得其委折始末之真。此论世知人，尤所赖以考证者也。自来从事於斯者，略分二途：一则以史证诗，就作者出处、时事，以求寄托之所在，然后兴、观、群、怨之旨明。以诗为主，笺注家之事也。一则以诗证史，藉当时见闻与论，以阐纪载之所隐，然后褒贬、美刺之义显。以史为主，掌故家之事也。二者之中，以证史之所关为尤重。有清三百年，国史备矣，而载笔棋严，官中档籍之外，不得泛涉。又屡兴文字之狱，私家著述，忌讳孔多，不及前代野史之夥。惟是诗人讽论，言隐志微，虽非尽据事直书，或感时述志，或引古譬今，其足以补佚闻而资定论，视他纪载，转多据。然览者苟非习谙掌故、胸有鉴衡，不能於传闻异辞，折衷求是。亦如作史者，备才、学、识之长，而后可与言斯事也。啸麓提学，乔木世家，早应史职，继复敭历中外，文章政事，彪炳一时，洵所谓擅九能而兼三长者。比年退居沽上，殚心纂述，於是成《十朝诗》乘廿有四卷。其托体虽仍诗话，实为补史而作。近代诗话，以《静志居》、《蒲褐山房》二者并号翔实。第因选诗而备载作者遗事，事仅击於一人。最近，杨子勤前辈撰《雪桥诗话》，所载多关掌故，尤推博赡。然其本旨犹在传人，以事为纬，取材特善。今是书专重纪事，取义似更有别，而博赡则同。同时媲美，足掩前人，非过誉也。缅惟先德文安公，曩以先朝耆献，膺脩史之聘，惜未竟其志。又佐东海公辑清诗，曾撰《论诗绝句》百首，综括一代，论断精严，有裨风教。孙桐於是二役皆忝陪末席，熟聆绪论，得奉指归，私以为幸。今复睹提学是书之成，渊源家学，推衍庭闻，古所称鲁国韦氏之传《诗》，扶风班氏之传史，於是兼之。他日倘议重脩清史，必赖是书补阙订讹，得折衷之助，与寻常诗话之只谭风月，固不可同日语尔。敢摅斯义，用质来者。乙亥六月，江阴夏孙桐序。



●序

蛰云女夫纂《十朝诗乘》，凡二十四卷。曰“十朝”者，断自定基，逮於守府。博蒐丛什，参镜轶闻。酌群言於大雅，如缀郑笺；勒一代之鸿篇，即为蒋历。削稿既竟，属序於余。余给輶轩有采，寔太史之司；康衢著谣，说大夫所诵。是故四始通於国政，五际验乎天钧。其盛也，则《车攻》蹈历夫周京；其衰也，则《苕华》欷歔夫王迹。诗为史辅，伊古然矣。班马以降，纪载迭详。然汉史证楚戊荒嬉，则录韦贤这讽；《宋书》述湘州怨望，则征《五君》之吟。他若杜陵《诸将》之咏，规及军麾；道州《舂陵》之行，恫於民瘼。胥关史料，并重辞林。惟是灵珠散见於诸家，碎金靡镕於一冶。求其萃丛残、穷端委，变唐贤诗话之格，代宋世史鉴之编，则是书其创例也。蛰云起山王之右宗，冠严徐之清选。公卿讶贾生年少，先帝识苏轼奇才。云霄垂上，阻健翮於回风；陵谷多悲，托柔毫而送日。纲罗见闻於千百家之作，编次事实於廿馀年之中。述闻有自，奉顾悌之先徽；考事必精，黜王沈之曲笔。综其美备，可得而详：在昔释奠纪晋，赖潘颂以耀文；纳谏称唐，著杜诗之折槛。奏凯河东之日，范果陈章；求贤渭水之同，佺期播咏。鸿藻即畅，懿矩斯尊。推至逾沙请吏，颜延年之英辞；辇羽轮珍，杜正元之盛扌勾。凡此雅管风琴之奏，类为羲绳陶象所宣。兹编旨寓归仁，义宗宣德。阐绩於冰天桂海，读者犹睹休明；披祥於紫脱朱英，序之即为谟典。是曰存美，其善一也。又若相公忠孝，或讽洛阳之花；司空退潜，或诋终南之径。自非操觚之助，几沿执简之疏。况乎台记注，忌讳良多；竹素流传，是非滋紊。叔夜不闻臣马而误入《晋书》，幼安何曾仕曹而率登《魏志》。袭讹类此，更仆难终。兹编以述者自名，必言之有本。平亭丹素，自成季野阳秋；剖抉条流，不废卞彬指刺。是曰纠舛，其善二也。又若猜忌兴於同列，则海燕成吟；谗扌勾以坏长城，则符鸠腾唱。公是讵无隐蔽，微辞要有折衷。自来沙泥易混，冰炭何常。拾遗笃友，浪传严武操戈；义山见疏，乃赋山公把酒。徒悬疑论，孰抉秘缄？兹编析文鱼纲，握契骊珠。於辞无假，譬明镜之照形；其事可征，匪契舟而求迹。是曰表微，其善三也。花卿不传谑，则壮略将湮；鲁达倘失题棺，则丹心亦泯。元遗山之表节一集，端藉《中州》；寇莱公之怀清片什，以闻《北使》。世方尊夫目论，中亦等於官书。故羽陵公之怀清片什，以闻《北使》。世方尊夫目论，史亦等於官书。故羽陵之坠简，有待补苴；铜川之小言，每资采摭。兹编简金有得，积玉以成。韩悲白乐，殚求於《泊宅》之篇；衢泣鲂歌，悉著为《潜夫》之论。是曰蒐轶，其善四也。惟兹四善，寔具三长。盖扬棻铺藻者，声府之钜观；而比事属辞者，中家之遗直。蛰云於此，致力勤而用心苦矣。犹忆汉渚腾锋，淞江扫轨。数晦潇者经岁，共冰玉者一楼。桑海留命，心击衰亲；桂山怀归，目穷故垅。念沸鳞之焉托，抱虫简以为缘，左椠右铅之侧，藜榻任穿；霜钞星纂之馀，管城屡秃。然而崦晖尚驻，忍拟永初；流人信穷，终怀典午。纵谋掇拾，甯免亻亶回。迨夫河阳寄居，荒它已伤於旧陌；平津出狩，寒乌且恋於行朝。瞻佳气而犹疑，冀横流之不极。乃至挽河力尽，算海劫穷。痛龙穴之既徙，泗鼎犹沦；悲麟经之云亡，秦灰畴检。於是命辞子墨，役志汗青。传音鸣节，裘并集夫千狐；准古申今，衡亦齐於六燕。金鉴斯炳，胜谢希深都厅之谈；铁函有传，寓郑所南本穴之痛。为中氏者，宜置之座右；言诗学者，殆莫与比肩。假以名山事业，政坐虞卿穷愁；存兹清庙典型，庶见魏征简正。仆也早直东观，惭无紬史之功；旧梦西冷，长忆谈诗之乐。接珠玑於元节，我愧刘撝；阐虹日於明昌，今推韩玉。敢云授砚，如披丹篆之奇；决为传书，待补墨庄之录。乙亥夏五，乐静老人俞陛云。



卷一

古者诗掌于太史，诗亦史也。且若武丁之伐荆楚，周宣之平独狁，削乱定倾，为国大政，乃《尚书》失纪，迁《史》亦阙，微《雅》、《颂》宣阐，则鸿烈几于不彰。汉魏以降，代有专史，然油素竞掇，汗青滋淆，参证坠闻，犹资篇什。梁史谓司空图躁进，稍抑其锐，愤愤引归。读其题亭之作，旨归忍辱。又奔问归山，诗云：“多病形容五十三，谁怜借笏趁朝参。”清直畏慎，其人自见，夫岂居山钓名者。《通鉴唐昭宗纪》谓贞元之末，宦者典兵，崔胤极论其失。而昌黎《永贞行》云：“北军百万虎与貔，天子自将非他师。”直如韩公，奚至为中奄曲笔，则其事亦不能无疑。又《唐书?严武传》谓武厚杜甫，亦屡欲杀之。证诸甫与武诗，殊不尽然。《王珪传》谓珪微时与房杜善，母李预识二君公辅。按之杜子美送王砾诗语，亦复互异。他若鲍明远、刘后村辈，《文苑》不载，并赖遗篇以传，其例殆难弹举。不佞，旧史官也，一朝信史，志焉未逮。光宣，所见也；咸同，所闻也；上溯以至顺康，则所传闻也。所见所闻巳异辞，况所传闻者乎！兰台纪载，宜若可徵，乃观孙琴西太仆《初入史馆诗》有云：“大师祭酒称老儒，奋笔似学东家书。岂无缺陋袭讹谬，气严不受人支吾。”史中安有南董哉！无已，则求之于诗。于其盛也，以知治具所由举；于其衰也，以知乱源所自生。三百年间，连会之升降，人才之消长，文教之隆替，亦备见焉。义从识小，事期徵实。何平斋丈《读史稿》句云：“辞荣一代完朝局，传信千秋望史臣。”异日补史，或当有取。

《雅》、《颂》之作，嗣音殆希，惟唐虞世南、陈子昂辈，咏扬君德，为后世传诵。盖由时逢贞观，其盛业足以副之，非苟谀也。昭代系出金源，自始祖布库里雍顺定三姓之乱，众奉为贝勒。至景祖始大。再传至太祖，奏萨尔浒之捷，归附益众，始即位定都。迨及太宗，允文允武，犹屈意行成于明。贻谋世祖，擞讪大业。自是贤圣累作，区夏归仁。读全谢山《三后圣德诗》，乃知受命之符，力征匪尚。其诗述圣德者，曰“不杀”、曰“愍亡”、曰“大度”、曰“孝治”、曰“却贡”、曰“久道”。《不杀》篇云：“上帝好生，有时当厄。粤若明之衰，丧乱尤亟。横纵群盗，并为二贼。二贼尤无赖，茶毒中原。杀人以食，杀人以眠。茫茫九有，莫洗此冤。上帝潸然，谓孑遗可念。乃命圣人，翦此僭滥。手持天浆，以消凶焰。圣人潸然，恭承明命。是余之罪，方州在阱。愿无血刃，指挥以定。七萃所临，窦窬崩剥。至仁无战，坐消百恶。搏桑东升，搀枪夜落。枯杨自生，野禾自稼。草木訢訢，向荣观化。乃告上帝，燔柴肆赦。在昔定天下，所嗜归不杀。苟其违之，莫立莫达。上帝监观，岂徒事挞伐。于维我先皇，允矣大慈。佛所不能救，而克援之。遂持威斗，惠我嘉师。岂庙及身，种之世世。文子文孙，守兹勿替。君子亲贤，小人乐利。”注谓：“古来创业之主，未有如世祖仁慈者。故臣下多疑为佛之后身。圣祖克肖，尝曰：‘朕生平未尝妄杀一人。’大哉斯言，天命笃焉矣。”《愍亡》篇云：“古今兴废，何代蔑有。天之所弃，善者莫守。成败论人，雷同百口。明有烈帝，手钮凶人。励精明作，薄视汉唐曰未醇。薄海望治，胡竟不振？上帝之眷，方临东土。大厦将危，绸缪莫补。内奸外寇，乃崩裂以仆。至竟临难，犹复堂堂。国君死社稷，于古蔚有光。贞臣十九，攀髯旁皇。圣人曰噫，兹家遘阳九。于志则资，于义不疚。莫为表之，何以示厥后？爰加诛谧，慰其瞑魂。爰降奎墨，碑其寝园。爰褒忠节，庙祀国门。南渡荒王，虽遭天绝。亦有贤督相，报国无阙。廪其耄亲，大义烈烈。底须辨亡，定论嵯峨。谁称废陵，天子所诃。遗民感泣，没世不磨。”注谓：“明思宗碑文出自世祖御制，称其非亡国之君。又礼葬熹宗后、神宗妃。有称‘明废陵’者，圣祖斥曰：‘彼身为天子，谁其废之！’甲申诸忠，既予庙祀，复给其家田各七十亩。又赐史阁部母宅廪，以终其身。皆旷古盛举也。”《大度》篇云：“伯夷采薇，定不可臣。商容长往，式间空勤。成周之世，遐哉逸民。黄绮出山，终有德。良党入朝，斯遭论劾。乃知冥鸿，大半避弋。亦有谢生，死于燕山，亦有戴生，死于长干。兴王之势，抗之则难。新朝大定，搜罗耆宿。良马素丝，遍于空谷。谓宜翩然，风云是逐。何期石隐，自外阳春。题诗义熙，纪历咸淳。长哦老妇，或被吏嗔。天子莞尔，‘其无强起。士各有志，谅难羁縻。朕有外臣，亦朕所喜。’土室李生，风裁何峻。翘弓不出，属车下问。少微护之，罔遭悔吝。千仞德辉，在蛊之上。不有大度，谁成天旷。上尧下由，千古相望。”注谓：“开国之初，遗臣尽登启事。其不出者，亦不强。圣祖再徵陕布衣李颐不至，及西巡，特赐存问。类此者不能悉举。”孝治篇云：“大孝惟舜，达孝惟禹。谁其参之，曰我圣祖。睹怀至德，不分今古。溯厥嗣统时，问年尚少。虽曰守文，事同缔造。神器克艰，敬承有道。克肖于天，天眷始深。先皇所未竟，弥高且壬。以此慰圣善，圣善惬心。慈云疃瞳，孺慕融融。一日三朝，定省两宫。莱衣之舞，乃在九重。四方玉食，问膳已甘之；时巡所得，驿进必兼之。日加飧矣，斯乐且湛矣。泫然念臣僚，亦怀毛里。胡驱驰疆场，而墨衰非礼？其令解官，广孝之纪。乃开明堂，严父配天。万国懽心，荐之豆篷。陋彼石台，书何足传。太岁在元枵，甲子重遭。日‘有怀先皇，朕心郁陶。吁嗟孺慕，万古为昭。”注谓：“康熙六十年，臣下请行庆典。谕曰：‘是皇考宾天之岁也。朕心戚焉，其勿庆。’又尝以四川提臣何传疏请，特许武臣终制。”却贡篇云：“维帝之初载，西旅献珍禽。雕笼熠然，贮以南金。请悬丹墀，以表媚兹心。珍禽能言，兼之殊色。以写闲情，未伤盛德。宫门聚观，曰百鸟之特。圣质不好弄，得之自天。底须师保，加以防闲。煌煌明韶，一何凛然：‘谘尔虎臣，岩疆所倚。职在缮军，以消烽燧。朕不贵异物，莫酧尔意。’百僚在列，闻之惊愕。鸾集于廷，凤巢于阁。共卜太平，万物其育。汉文返马，史传令名。晋武焚裘，世曰矫情。何如吾皇，得之冲龄。是后诸臣工，莫敢进奉。国有常司，地有常贡。六十余年，不启淫壅。”注谓：“是事在康熙二年。”按，《本纪》失载。《久道》篇云：“三百有一帝，享国谁久长。所虞历年，或以耄荒。始终一德，曰惟仁皇。谓六十年，忧勤如一日。体元已久，便安莫即。闻之《尚书》，‘所其无逸’。谓始勤终替，功或一篑亏。鸿业所系，燕游可危。菁华易竭，莫过时而萎。谓兢业依然，不知老将至。前途之计，后世之寄。耿耿此心，明命是提。谓《易?遯》六爻，罔及大君。乃知乘龙者，焦劳没身。遗世息肩，古所未闻。仰瞻桥山，遗弓在望。圣谟洋洋，读之增怆。悬知精爽，于昭陟降。”注谓：“本圣祖御制《七询》及遣诏也。”其述圣治者，曰“平赋”、曰“驭奄”、曰“尊经”、曰“观天”、曰“视河”、曰“综聂”。《平赋》篇云：“昔明增辽饷，骤至八百万。未裕边防，反成寇患。暂累吾民，岂知滋蔓。乃有真天子，应运而生。十三戎甲，所向无坚城。曰‘朕知天意，将以苏疲氓。’章皇入关，爰授元辅。首收图籍，祛兹疾苦。惟正有旧章，以告太府。民惟邦本，斯王政之先。所以受命，夫岂偶然。本支百世，何必更卜年。东南重征，相承累代。史贾以来，茧丝为害。烈烈宪皇，蠲除清汰。世世有仁君，以覆我穷黎。三江五湖，草木尽酣嬉。前此《食货志》，似此者希。”“元辅”谓范文肃（文程）。范本传载：师入北京，收诸曹册籍，布文告、给军需，事无钜细，悉与议。明季赋额屡增，籍皆毁于寇，存者惟万历故册。或欲于直省求新册，文肃不可，曰：“即此为额，犹恐病民，岂可更求哉！”由是民获苏息。宪皇蠲汰之举，谓豁免浮赋，并禁清查逋赋扰民也。驭奄篇云：“曰‘厂’曰‘卫’，明政之慝。‘厂’蚀膏盲，‘卫’为之翼。宫邻金虎，逞其大逆。烈帝甫临朝，退黜一空。俄不自持，死灰复融。竟以致败，论世有余恫。天子东来，大反罢政。妖鸟之巢，扫除必净。廓然宫府，一体无竞。流落十常侍，尚有余枭。累降不耻，日故司礼曹，希图得闲，列于新朝。汝幸免诛夷，尚不自愧。更论论讹讹，其又奚为？并彼卫人，游魂共弃。如闻滇王，尚宠王坤。不覆车之戒，而故辙之循。固宜爝火，不克自存。至今奄寺，薄充洒扫。虽有巷伯，亦安枯稿。殿陛雍雍，亲宦官之日少。”注谓：“司礼，指曹化擅。化涪，明故奄。率党来降，意不失富贵，竟摈不用。且鉴于明代汪魏覆辙，命干政者凌迟处死，立铁牌为戒。是二事，皆有明秕政，首除之，观听一振。”《尊经》篇云：“昔汉诸宗，石渠觥觥。博士在列，各有师承。犹参纬候，择焉未精。唐之贞观，始作《正义》。孔贾尸之，《释文》陆氏。或嫌专门，多所芟萝。天水新学，出于荆舒。牵以《字说》，附会有余。以致杨陈，抨剥纷如。降而《大全》，采摭荒隘。尊经不善，适以滋害。圣学兴衰，上关运会。圣皇在御，奎、娄降祥。祖濂弥洛，宗朱社张。六经心得，岂徒表扬。乃简侍臣，大披甲部。苍萃菁华，爬梳错互。虽主宋儒，所戒在固。墨守既除，诸家便便。有所未决，质之帝前。析疑纠缪，其言粹然。书成斋沐，虔告北辰。以示南车，正学所遵。郢脊放之，燕说焚之。皇皇四编，兼车莫竟。其芒则贤，其色斯正。但留《三礼》，以需嗣圣。。注谓：“圣祖推崇朱子至矣，而论经间有异同。世宗亦然。”按：康熙时尝纂定七经及《周易折中》、《诗》、《书》、《春秋》传说。所云“大披甲部”谓此。《观天》篇云：“哲后聪明，得之天授。洞幽察微，靡所不究。乃至奥学，一空前后。《周髀》、“宣夜”，自古纷然。周公不作，商高失传。遂令历象，仍世谬鲁。上国乏材，求之海外。蚝镜侨夷，自称津逮。高坐灵台，五官下拜。间有学者，思综中西。所见则是，其力莫几。三历同异，孰窥藩篱。哲后日‘吁！朕足了之。周商之学，西人窃剿之。假而不返，莫探讨之。爰持玑衡，筹称舂容。测圆割圆，以次折衷。二十八宿，扪于朕胸。’则有布衣，召对宣室。所见与天同，奏其著述。益喜不孤，重黎叹绝。布衣之老，谁受遗书。有孙茫然，哲后为吁：‘朕其授汝，即侍石渠。”注谓：“少宰梅彀成事。彀成祖定九，名文鼎，精于天学。以李文贞荐，召对称旨。壳成未得祖传。圣祖召入南斋，一一授之。后官至都御史，谧文穆。是二事兼见圣学。”《视河》篇云：“谊辟爱斯民，首谘沟洫。河防在望，时蒿其目。支祈虽絷，疏瀹恐未足。由宋以来，水道一变。合淮于黄，漕卒之便。所关在太仓，以粒我畿甸。载稽明史，曰宋曰潘。大小清河，定赖以安。其谁嗣之，春流秋泛念狂澜。帝累南狩，岂以事游豫。四渎混三条，职恩其惧。‘朕将荒度，缵禹之绪。昔我有臣辅，于兹宣劳。三犀未泯，祀以中牢。乃相度高下，庶遏狂？舀。’河臣瞿瞿，凛遵天语。堤斯隔斯，不滥不淤。帝频临之，二十余年庆安处。沮洳父老，感诵神功。岂若汉武帝，负薪歌。遂探禹穴，以观浙塞。”注谓：“河臣张鹏翮治河奏绩，胥秉圣训。详见世宗所撰《圣德神功碑》。‘臣辅’谓故河臣靳文襄。圣祖三巡江南还，有韶奖其遗绩，追赠宫衔世职，且敕建祠河干祀之。”末为《综覆》篇，则颂世宗之饬法云：“昭代鸿业，三叶加隆。章皇定之，仁皇充之。丰亨豫大，天下攸同。萌牙之生，每于极盛。敦裕之余，渐亦为病。道在更弦，因时立政。张而不弛，莫克久持；弛而不张，驯至陵迟。一张一弛，文武之归。泰陵曰‘都，整我天宪。虺潜蠹伏，朕所毕见。’谓姑容之，且成鱼烂。监于前王，亦岂有遍。以殷之肃，济周之宽。水火互乘，补其间。欺妄除矣，奸宄惧矣。门户苞苴，渐以去矣。泰陵曰‘俞，宜加雨露矣。惟辟作福，惟辟作威。威之所董，福即随之。民亦有言，吾今始知。政之未协，得《易》之《震》。亦既澄清，有孚勿问。’圣人陶陶，援琴解愠。”诸诗，留姹《诗话》仅载其目，先文安公手评，以未录全诗为憾。兹备录之，循先志也。一代之兴，其所以衍洪绪、承天麻者，岂偶然哉！

国俗尚武。创造以来，武义璜璜。四征不忆，炳在史册。其萃为歌颂者，亦惟谢山之《圣清戎乐词》。词凡十六章，一日《长白云》，志受命之始云：“长白山，云茫茫。飞度结岱宗，万古表东方。朱果之祥自吴苍，笃生圣人，六十三姓附以昌。会明政，渐不纲。至孝大复譬，义师何堂堂，抚帧一鼓崩角降。桓桓杜与刘，老罢未可当。竟不支，喋血成濠骨成冈。遂日辟百里，关门烽火昕夕忙。中原党祸正披猖，‘大东小东’国论狂。谁知帝星朗，乃在大束荒。况自隳长城，前熊后袁横被戕，日益溃裂无完疆。圣人念民力，欲以和媾罢戎行。嗟明尚自大，往复徒诗张。欲仍龙虎节，而臣视兴皇。命则不受，谋则不臧。重围困四度，致长驱直达淮之阳。援兵十八万，逡巡晋州旁。始叹天所兴，莫能婴其。太史日可矣，犹然谦让谓未遑。还军长白下，有待始垂裳。”注谓：“明时有‘大小东’之说。大东，神庙东宫也。小东，东林也。不谓东土龙兴，适如先兆。”二曰《俘插部》，志西略云：“彼插汉，蒙古余。因缘避俺苔，来傍蓟西居。羁縻在明代，几度劳翦除。叛服靡常，其心频渝。既明衰，为所愚。欲仗其力，以捍东隅。岂知不足恃，翻令多所需，玉帛货贿动兼车。饿狼饥豹有挟趋，叩关而索纷莫驱。饱则扬去，曷尝奉简书？乃知三娘子，末世所无。晒督抚，真虚拘。东帝正当涂，天下之力，莫能支吾。彼插汉，胡为乎？插始犹大言，谓我水滨渔猎徒。欲争广离，恫吓夸诬。既远保河西，所部日龃龉。乃诡东附，亦复怀次且，希反覆，恣所如。帝曰‘吁，有是夫！阴阳向背多狡图。’大师西徂抵兀苏，前援天矛后天弧。瓦刺诸部，稽首来孚。插震而逋，四十万众，渊鱼丛爵赴上都，鸠亦复来哺雏。玉玺动地，出贡其贞符。”按：玉玺得自元裔察哈尔林丹汗，为历代传国宝。督抚虚拘，谓明尚书王象乾主用插汉也。三日《宥朝鲜》，志东征云：“朝鲜父师后，尚有礼教遗。昔在明中叶，日域恣侵欺。神宗用大师，为之振式微。以此恤附庸，效忠亦其宜。真人起建州，所至凛天威。下国昧时务，不如早自归。区区小草力，欲以挽落晖。毛镇因之起，椅角成连鸡。天子嘻其笑，是亦何能为。独念卧榻旁，不容小腆窥。初犹薄问罪，谕以择木栖。终不悛眷恋，崦嵫情依依。整军下平壤，如山压卵风卷灰。国王窜江渚，世子遭囚羁。应痛奎氏殄，弹指悔莫追。谁料如天德，贰则有讨服舍之。原汝心，未为非，但愿汝事我，亦如事明无猜携。宥汝罪，不汝隳，朝鲜臣民感涕渎，生死肉骨古所稀。大朝存我，敢不革心备藩篱。亦足以谢明，皮岛援绝空献欷。至今高丽荏，连车贡彤墀。”注谓：“太祖削平诸部，始于扈伦四国，乃以次臣服诸蒙古。至太宗时，凡十六国四十九贝勒毕归。然后收服朝鲜，而塞外无不臣者矣。”四曰《大讨贼》，志取北都云：“天下丧乱，将以启圣人。谓予不信，试观诸甲申。残明烈帝非荒君，十七载，何忧勤。其奈生逢阳九辰，五十揆席多贼臣。驯令米脂贼，涂炭斯民。赤者眉，黄者巾，遂污神器遭鬼嗔。先皂赫斯怒，愍兹云雷屯。前箸曰叔父，为我讨贼清乾坤。嗤贼狃累胜，岂识天兵如天神。望风不战走，封狐十丈化游魂。燕人望师如拯焚，一朝快复警，壶浆夹道出九门。来迎天子，惊见冲龄未十春。累朝创业，未之或闻。负康委裘，皇皇懋亲。翦商已再世，一朝唾手志竟申。奠九鼎，定八垠，非天私我，曰惟积功与累仁。”五曰《飞渡江》，志定南国云：“半壁堑江东，虽小亦足王。辛苦诸遣臣，立君非孟浪。晋宋有前车，负荷良所望。大朝隆继绝，或亦邀保障。天之弃明如啬夫，重以彼昏速沦丧。‘虾蟆’自结绮来，‘蝗蝻狱’自同文上。三案纷如，六宫淫放。贼不讨，君谁葬。耆老翩翩尽拂衣，但闻南斗亦北向。戾园谳，由佞相；晋阳甲，由悍将。烈皇恭王旁午来，妖人百辈从天降。相传福世子，旧是黎邱鬼所诳。冒龙种，负乘应无状。吾当此一方，岂可姑容酿板荡。天兵飞渡江，蒋山王气黯惆怅。青盖来板矶，孝陵泪逐江流涨。吴头楚尾盈甲帐，贤王受降阅军仗。”其时睿王摄政，定北都。李白成西走，豫英二王戡平之。复命豫王移师南伐，明总兵黄得功战死，田雄、马得功执福王以降，江左擞讪。此顺治二年事也。六日《七闽来》，志郑芝笼之降云：“赧王禽，唐始绍。无诸郡，冀自保。莫陋兹蛇乡，扬越河山尚不小。王颇谙文词，《登极》三篇出手草。朝之右，多故老。大布冠衣志矫矫，其如干署则已少。天教魁枋在盗臣，莫化鸱为凤鸟。蒲黄遗种别有传，生来不道忠贞好。有兵长嬉，有饷浪饱。首鼠几徘徊，重关之备一夜扫。王旅既来临，弃君入穷岛。九龙五指双迢迢，死耶生耶谁复晓。尔亦自崩离，大小赐姓分飞杳。天子薄降蛮，縻来京枉潦倒。七闽地，如振槁，共看日出扶桑早。言采清人茶，荐之九庙馨祖考。”注谓：“芝龙之降，郑宏逵有子称小，赐姓，从成功遁去。详见《明唐王始末》。”七曰《再平鲁》，志张名振之走云：“鲤鱼飞，谶在鲁。断吴山，画越浦。六家军，鸣戍鼓。士各为其主，斯志亦良苦。奈与闽，自龃龉。辅车乖，竟何补。王益孱，困不武。马阮伏戎，莫敢膏斧。方王养疽，莫能御侮。六月潮枯马无阻，列营星散如避虎。乘桴往，无寸上。三年飘泊得翁洲，重凭黑子安军伍。波臣骄，藐楼橹。谓天险，聊安处。但内讧，忘外侮。忽然反风兼迷雾，螺头门外闻招抚。震霆临，压其户。急扬帆，落棠粤田空无无。乃知皇眷殷，鲛人蛋儿皆归我天府。浙之东，永笃祜。”按：此指明鲁王彝垓据浙江事。马土英余孽犹结营佐之，迄顺治四年始平。宁实人所为赋海上行者也。名振窜翁洲，终归殄减。原注谓：“六家军，指孙、熊、钱、沈、于、郑。”八曰《檄缅人》，志孙李交攻云：“西充殪长蛇，巴蜀见天日。如何剩遗，尚存逆孽。曰明固未亡，从之求湔祓。桂世子，在西粤。虽处流离，颇叶云物。瞿何章堵，尽瘁扶累蹶。湘澧虽亡，滇竹未失。自受降，反增疾。未收铜马功，先流青犊血。秦兄晋弟力则埒，旷林之戈分队出。谁顺谁逆纷衡决，坐看二鼠斩一穴。江洱海并愁绝，大兵乘之，各瓦解以裂。历劫火，同澌灭。三宣六慰竞来归，投命缅人希苟活。天所废，畴能脱？明亡一十有七年，四王之起亦飘忽，景炎祥兴所未及，到头莫与新命争，只合黼爵臣周室。”自明亡，宗支纷起。四王外，若永宁、潞安、瑞昌诸王，荆、衡世子，乘时举帜者，殆不可胜纪。麋沸云扰，识者决其无成。九曰《三孽除》，志诸逆之殪云：“溯甲申之役，明有塞上臣。国难既震，家祸复因。稽首我先皇，感之为酸辛。七日倚墙，虽非其人。以扶大义，岂惜袍泽勤。功成来归，带砺策动。赐券礼视宗王亲，有儿尚主侍期门，倘非木石谅感恩。何期天狼终不驯，负心卖故主，思踞滇海长子孙。犹以蒙段为未足，直登衡岳窥汉津。蠢兹二裨王，从之偕狺狺，更有叛将起三秦。碧鸡一旦遭妖氛，南天如沸重纷纭。天吏不嗜杀，醢彭从布非乐闻。置逆雏，犹望尔更新。乃怙终，无赦在鬼神。天兵动地至祝融，为犒乘韦殷。贼致死，紫盖飞沙褫其魂。始日蹙，负蜗守余屯，如她倒退缩不申。老雄死，竖子安辞头足分。保窖解纲，革心归命及苴民。二裨王，久矣辅败无完唇。五华山宫祝万寿，药酱百瓮贡至尊。”注谓：“三桂用固山杨坤策，以兴缅甸之役。详见《南天笔记》。”十曰《六旬克》，志歼布尔尼云：“太宗西讨日，青吉思部几无遗。颇怜其裔，尚以贵主嗣藩维。位冠四十九贝勒，属国孰与齐。又不禄，再续绝世宠爵之，斯恩斯德宵有涯。岂期一传，骄不自持。诏书锢之北，更立汝儿，将以待改行，带砺固不移。乃踵逆，思奋飞。申原有乱臣，不过布与稀。孰克长世，孰克乘时。汝乃不择音，乌合相因依。召之不至，畔奂辽西。嗟汝亡国余，妄思抗天威。孤恩背德，上帝不宥神不绥。皇皇禁旅，如虎如罢，六旬饮至告清夷。渠魁就殄，胁从罔治。犹闻以礼葬林丹，泉下感且唏。”按：逆藩之叛，布尔尼应之，两月而平。今察哈尔都统所辖，即其地也。十一曰《长鲸归》，志入台云：“东宁在南海，邃古所未通。及明为盗窟，澎湖如挂弓。郑人此发迹，得称绝峤雄。晚节竟涂地，有子不从。遥遥奉天，进取志则浓。一败始改计，觅地图养锋。轻兵掩荷兰，樵牧及鸡笼。自谓欲待时，不学虬髯翁。此郎雅难制，未肯尸居终。填海虽不遂，余部仍汹汹。适乘逆藩难，觊收渔人功。动犹托故国，思以惑群蒙。天子大一统，荒服何不容。得民岂加庶，得赋岂加充。所恶附名义，窥伺我提封。玺书下制府，克日捣贼丛。七馄身则险，八桨船自工。间使时出没，吹散彼沙虫。沙虫骇以散，长鲸计斯穷。天威广无外，海潮送长风。自去延平爵，来朝未央宫。澶漫数千里，疆索昭大同。”是役用闽督姚启圣策，而靖海侯施琅功最著。台湾之入版图自此始。十二曰《画雅库》，志讨俄罗斯云：“藐雅库，极朔汉。层冰干尺经三伏，鼢鼠千斤穿绝谷。虎狼姿，兼以火器恣狂毒，四十年来未臣伏。彼索伦，我之属。岁贡貂，称恭肃，乃遭吞噬一何酷。哲后嫌佳兵，累书戒迷复。充耳若不闻，始出轻兵到桦屋。敌援自水来，乘筏沿江速。五白扌扁刀飞入江，滚牌所至指可掬。不降且燎原，编菅秉杆各一东。贼乃鼠谷。虎狼姿，兼以火器恣狂毒，四十年来未臣伏。彼索伦，我之属。岁贡貂，称恭肃，乃遭吞噬一何酷。哲后嫌佳兵，累书戒迷复。充耳若不闻，始出轻兵到桦屋。敌援自水来，乘筏沿江速。五百掮刀飞入江，滚牌所至指可掬。不降且燎原，编菅秉杆各一束。贼乃鼠窜，输其城郭，‘大帽’凯旋不遗镞。贼尚狡，恋残局。几林之屯更迭前，倔强安得保种族。自今朝，黼座船厂，声灵远赫濯。”注谓：“俄罗斯初以顺治十七年入贡。至是，忽筑城索伦境，夺其贡貂。索伦告急，韶书屡谕之，不顾。康熙二十四年，始决用兵。大将林兴珠别领藤牌兵五百，败其援兵江中。敌惊曰：‘此大帽军也。’兴珠乘胜登陆，欲焚其城，俄罗斯弃城走。是役仅以病故损五人，称奇捷。次年，俄酋复筑城，诏江北屯兵，更番前逼。又逾年，复出师，而别遣使臣张鹏拨等往谕之，始归我侵地及城，画雅库以守。寻遣使入朝。后厄鲁特叛，乞援于俄，俄拒之。盖输诚效顺，同我藩屏矣。”十三日《瀚海清》，志败厄鲁特云：“皇威正远畅，一酋忽自迷。称兵瀚海外，虔刘我属夷。沙陀故穴，兼复附黄衣。用计亦颇狡，将以挑六师。谓当更番至，使我奔命疲。或得间，逞其私。圣人投袂起，此行诛穷奇。谁谓瀚海远，平行枕席路不帜。飞龙所经过，百神护旌麾。漫天穹庐下，黄人捧日随。贼出不意，瞻碎而飞。欲确阙，先狂驰。诸将分道截，虽令突去将安归。乞援望已绝，乞降事已迟。部曲竞前詈，逆天戚自贻。蒙面竟仰药，投骨和死灰。沿边各来贺，争道圣人与天齐。勤三驾，绥七脐。不然绝域父老安得望须眉。中有老胡公，其人善滑稽。弹筝侑《大酗》，以手指而嘻，感叹神武谁能几。所谓大丈夫，岂不当如斯。”注谓：“七旃者，喀尔喀部落也。初，喀尔喀来宾，而未纯执臣礼。盖故察哈之属，至是将为厄鲁持所灭，乃来归附。康熙三十五年，上幸克鲁伦；其冬，幸鄂尔多斯；明年，幸狼居胥山。凡三驾而底定。‘老胡公，语见《北征效谕》。”十四曰《恢喇藏》，志绥黄教云：“三危于我如内臣，虽宗黄教，曾从开国知圣人。滇黔不逞，力能式遏靖妖氛。年来效命，赤手诛妖髡。贼乃乘彼髦，结为昏姻，一朝掩袭残其民。眈眈土伯特，欲恣鲸吞。先皂存亡国，西顾而吨。打箭炉前誓六军，长驱鸷击无逡巡。谁言瘴云黑，一朝化云。洋洋三藏，前茅后劲如有神。左屠右翦，且剿且抚声雷殷。招招之像，重见唐时庙貌新。嗣皇善继志，使者下紫宸。筑庐舍，相度勤，流泉夕阳生阳春。永为藩卫，膜拜谢恩。”注谓：“妖髡，指第巴。”按：西藏平定，事在康熙五十九年。嗣皇，指世宗。事在雍正七年。十五曰《浇河清》，志西宁之胜云：“固始种，居皇卑禾。密迩甘凉，番羌部落森星罗。汉之金城唐湟中，自古为国藩屏多。有明置四卫，亦复不与瓯脱科。天朝沛殊泽，兄弟八王并。将以縻狼子，洮漓湟溅成恬波，俾之食德还饮和。皇恩浩荡，贼乃乘间集么麽。扬氛祁连山，投鞭浩蜜河。阿干塞下骤马过，西王母神唤奈何。天子命虎臣，出塞奋碉戈。麾兵入贼巢，耄母乞命如虫螺。凯旋数馘，后舞前歌，五花毡好被明驼。”按：罗卜藏丹津叛，擅执使臣，因命将致讨。事在雍正元年。次年三月，岳锺琪军破逆巢，逆酋遁，获其母以归。十六日《疆有苗》，志八万古州之捷云：“有苗后，最回互。各称洞主，莫肯内附。其人如猱，其毒如雾。莫轻小丑，颇能跋扈。岑杨奢安，迭出为明蠹。及将亡，国赋中露。大朝垂百年，荒服恩四布。礼乐所沾濡，洗心识王路。彼蛮儿，乃内妒。谓尧民，美无度。不须蒙骞及相如，甘心自拔首输赋。突有黎平种，轩然独负固。县官大戎，驱我熊罢翦狐兔。神兵焚鬼方，宿莽咸惊怖，方知汉大天所祚。送降幡，陈计簿。摇猹拎狍，司徒分北登名数。岩疆，成坦步。”按：征苗用总督鄂尔泰策。自雍正四年迄七年，改土归流，苗疆悉平。诸诗皆首见《谢山集》中。谢山通籍不仕，或疑其菲薄本朝，观此足辟其妄。且其继室为春台学士（锡祺）女，满汉缔昏，当时尤罕。

吴汉槎《兆骞》（燕支山辞），为科尔沁汗奥巴作也。奥巴先诸蒙古入朝。天命初，指婚贝勒舒尔哈齐女孙，授额驸，潜借约通明。天聪初，征喀尔喀，徵其兵不至，使侍卫索尼、阿珠祜齐诏卖之。既至，先谒公主，奥巴别居，扶掖至。索尼等谓“尔有罪，当绝”，不顾而出。奥巴恐，使台吉请其事，始示以玺书，乃使大臣环跽请罪。翊日，称足疾，欲令台吉代谢。索尼不可，曰：“吾岂取台吉来耶！”又使人请，曰：“上怒，应肉袒谢，惧不容耳。”索尼曰：“上覆载如天地。汝果入朝，虽有罪，必蒙恤。”乃决入朝，恩礼如初。其诗云：“燕支山色青崔嵬，翠盖雕轮夹道开。天畔银河公主第，边头金帐单于台。乌孙千马亲呈聘，鸾钗九女争来媵。售匹由来缔贺兰，和亲谁是因娄敬。筑馆王庭奉义成，葳蕤绿绶耀丹缨。目有威仪尊凤女，特分汤沐在龙城。蛩蛩毡幞开行殿，紫驼白豹穷惧宴。金笳激调劣吹箫，珠帽流光罢遮扇。从官新给羽林郎，挟弹呜鞭绣毂旁。旌飘兰叶银平脱，马簇桃花锦桶裆。射生女骑何轻利，翠羽红妆映天地。窄袖鸦青缀北珠，轻华鸭绿装西。羌管胡琴昼夜喧，貂袍三袭不知温。自矜帝子金乡贵，不羡名王玉塞尊。名王旧是呼韩裔，尚主中朝称爱婿。好猎频徵呜镝儿，酣歌遍惜琵琶伎。琵琶小伎珊瑚唇，歌舞朝朝粉态新。祭马每陪青海月，射雕常从雪山云。可敦娇妒还猜忍，同昌那得犀蠲忿。帐下才惊一骑来，杯中已见双蛾陨。短辕彳  亍恨驱牛，肠断狂夫泪莫收。自甘赘面哀红袖，不念同心叹白头。荆棘满怀相决绝，双垂玉筋沾襟血。龙种宁同葱薤捐，燕飞欲作东西别。妾意君情各自流，鸳鸯文彩掩衾。却分蕃部西楼去，别是秋风北渚愁。黄砂深碛连天色，可怜相望谁相忆。千里金河怨别离，经年银汉无消息。八月穹庐白雪高，玉花寒枕梦魂劳。贩珠无复求朱仲，绿帧宁闻待馆陶。海西沙门术何秘，白马迎来布金地。畏吾字译贝多经，龟兹乐奏莲花偈。灼烁禅监著曙明，仙梵风飘夜夜声。《黄鹄歌》中思故国，青鸳塔畔忏他生。妆殿何心理残黛，空王皈礼应憔悴。已分猜嫌任狡童，谁怜调护来诸妹。弱妹盈盈隔瀚源，黄云千骑拥朱轩。判翼每嗟鸾凤侣，回肠遍系原。锦车银碛何迢递，姊妹相逢自衔涕。为叹垣娥奔月来，却教须女骖星至。相劝殷勤向玉真，莫将浊水怨清尘。苦辛应忆回心院，妩婉须怜结发人。故人欢爱从今始，五色罗襦织连理。重画修蛾待粉侯，休吹《别凤》悲箫史。愿作流苏结不开，酡酥双劝合欢杯。五部大人齐入贺，万年公主竟归来。从此欢娱莫相弃，上如青天下如地。入贡还修子婿恩，降嫔莫负先皇意。回忆先皇草昧年，旌旗北届阻柔然。欲将玉女倾城色，远靖金戈绝塞天。绝塞西来平若水，三朝屡订施衿礼。异锦葡萄出汉家，名驹苜蓿通燕市。今上弥敦兄弟欢，迎归旌节长安。龙首贵宫申绮宴，螭头中禁并雕鞍。千秋天属恩宁歇，赐予年年下双阙。沁水园中歌吹尘，祁连山下氍毹月。氍毹宝幄映重重，贵主繁华乐未穷。莫道芳菲边塞少，春风弄玉在楼中。”诗述公主与奥巴离合之。奥巴叔父莽古斯孙满珠习礼尚郡主，所谓“姊妹相逢”者也。奥巴为右翼中旗，莽古斯为左翼中旗，所谓“瀚源之隔”也。科尔沁列内盟札萨克二十四部之冠，与天家世为昏。厥后每大征伐，如剿策妄阿喇布坦、罗卜藏丹津、噶尔丹、策凌、达瓦齐诸役，皆以兵从，历著勋绩。高宗入《科尔沁境》诗云：“塞牧虽称远，姻盟向最亲。嗣徽彤管著，泽砺山申。设堠严喧沓，清尘奉狩巡。敬诚堪爱处，未忍视如宾。”“嗣徽彤管”，谓孝端文皇后以次列朝后妃，多选自科旗者。礼崇懿亲，谊笃肺附，他部莫能及焉。

太祖削平诸部，始于扈伦四国。叶赫，其一也。叶赫属那拉氏。明初，星恳达尔汉尝内附中国。六传至养汲弩，第三子为金台什。其女弟为太祖后，富生太宗。太祖受命图明，而叶赫为。屡遣使谕导，不从。初，用兵叶赫。叶赫告急于明，明遣使解之。天命四年秋，复征叶赫，破之。命四贝勒谕降金台什，终不从，乃执而缢之，叶赫遂亡。笃念旧谊，仍存世祀。方沃园中翰早岁从父戍边，有《叶赫城》诗云：“道旁立两城，残堞冷朝雨。传言古王居，兵车盛旄羽。山上复山下，兄弟各分主。其地界喉舌，其官拜龙虎。国家初开疆，三战戒流杵。维时九部落，力靡识真主。云从破坚墉，长驱廓海宇。杀王俘民人，规模益雄武。苗裔仍轩裳，境邑但垣堵。过客流播伤，不暇哀曩古。空城草木长，狐狸自悲语。史臣颂功动，沧桑漏应补。”叶赫城有二：金台什守东城，为叶赫那拉氏；其弟布扬古、布尔杭古守西城，为乌拉那拉氏。亦称叶赫为北关，乌拉为南关。金台什既陨，布尔杭古降。布扬古不逊，亦死。今镇北堡即故北关地，太宗每行猎于此。有清开国，以叶赫那拉后，迨孝定景皇后逊政，亦叶赫那拉氏。盛衰循环，岂前定耶！

松杏二山为辽左要塞。崇德六年，太宗率师破明经略洪承畴军于此。承畴拥兵十三万，屯松山，所部六总兵皆骁将。太宗驻跸松杏间，先遣兵截其镶道。承畴将遁，伏兵乘之，遂溃。六总兵者，皆潜师奔。次年春，师克松山，擒承畴，锦州亦降。命以俘获军器贮松山城，表战绩也。论史者谓翦商大业，自兹肇之。张文贞《松山》诗云：“古戍春深晓飞霰，马首云低拥征传。松杏山经百战余，旧闻历历眼中见。坡陀隐伏雉堞陨，层峦拔地何崔嵬。弯弓带甲十三万，曾此空誊委尘埃。红罗山头归路绝，青海障处战流血。角声入云锦水枯，湘垒迎降气呜咽。脱囚释缚居上筵，丰貂翠幂鹊印悬。南冠稽首纷雨泣，效死誓日旌门前。开天神武渺众虑，四海英雄归驾驭。衮衮将相图丹青，奕奕驿骝竞骞翥。于今亭堠生蓬萧，平芜沙狐兔骄。往事侵寻四十载，共驱耕犊来春樵。想像山城仗黄钺，虎豹经营几岁月。万年形胜收雄关，千里边云抚溟渤。朝陵两度辇路平，百灵跛翼随行旌。经过铁马金戈地，时作潇潇风雨声。”塞晓亭《杏山行》云：“杏山山上石兀噶，杏山山下水渗。山前山后沙土红，疑是当年覆军血。忆昔将军初上马，羽檄交驰天下。貔貅十万出雄关，遮日旌旗隘原野。画鼓三通不交战，篥声中辙先乱。二千铁骑俨天人，大箭长弓一当万。霜摧败叶草偃风，血流海色波涛红。功成不坑长平卒，祗今竹帛褒元功。吁嗟推毂竟何补，献俘解缚拜圣主。有人东望尚招魂，衣冠昔葬燕山土。”承畴既俘，誓死不屈，感太宗厚睐，乃归命。两诗皆归美太宗之能得士，而晓亭诗于承畴有微辞焉。初，讹传承畴战死，明思宗恩恤优渥，赐祭十三坛。未竟，而生降报至，乃罢。相传京师正阳门瓮城大士祠，初以祀承畴，闵降乃撤。全谢山《谒大士祠》绝句云：“当年谕祭十三坛，东向招魂泪未乾。岁晚辽阳讶归鹤，须眉犹是发肤残。”“松杏沦亡罪岂轻，汇臣分应死危城。偷生视息非无为，欲报吾皇香火情。”“头颅业已付欧刀，谁料风云自此邀。十月功宗酹元老，丛祠只合付僧寮。”尝见承嚼奏对笔记，世祖命内史选录以授摄政工者、因事敷陈，多关治要。盖天遗材彦，以佐兴朝。《贰臣传》中，固当弁冕。

盛京二陵，曰福陵，在天柱山，太祖陵也；曰昭陵，在隆业山，太宗陵也。昭陵前立仗石马二，曰大白、小白，皆太宗战骑。久从征伐，所向披靡。最著者为松山、杏山之战，疾驰六昼夜以下锦州。高宗有《昭陵石马歌》纪之。盛京故宫实胜寺，尊奉太祖所御甲胄，数人莫能举。又，太宗遗弓甚巨，大力者莫能开。矢长四尺余，想见神武。二陵之间，武勋王扬古里、直义公费英东、宏毅公额亦都诸墓在焉，皆开国勋贤也。圣祖平滇次年东巡，谒告陵庙。御制《福陵恭述诗》云：“瑞霭钟灵阙，晴烟绕宫。万山皆拱北，百水尽洄东。夭峤盘峰秀，纡回磴道通。俯看环众象，遥睇极高崇。松柏丸丸直，冈峦面面同。恢宏思祖烈，建树本神功。战术无前略，谟谋启后衷。挥蛇曾握剑，定鼎有遗弓。展礼威仪整，申诚俎豆丰。车书叨继统，藐尔愧微躬。”义，《昭陵恭述诗》云：“盛德兼三代，威名定四方。文谟真显赫，武烈寔飞扬。包并收群国，虚谦集众长。纲罗来俊彦，缔造辟洪荒。卜世周垂历，开基汉启疆。灵山佳气迪，寝庙瑞云张。旷远临平陆，幽深逼上苍。汗尝趋石马，歌欲奏芝房。洱海销兵战，炎洲绝叛狂。功成昭默佑，告祀肃诚将。微念通层构，含情望两厢。千官遵大典，进退尽锵锵。”奎藻昭垂，益光鸿烈。新城王文简《上陵歌应制》云：“两京相望海云开，驰道如弦候骑催。金马碧鸡新奏捷，太平天子上陵来。”“金支回合万重山，闪日旌旗虎豹闲。东望风云过沛县，西来车骑出萧关。”“辽水东迥北镇斜，龙蟠虎踞帝王家。依依最是关门柳，十二年前拂翠华。”“艰难王业本岐丰，扶杖来观父老同。诏赐大醋还给复，一时歌舞遍辽东。”盖亦是时所作。北镇为医巫间山，在广宁县。乾隆中，成哲亲王《北镇庙陪祭》诗云：“六重作镇倚孱颜，碧殿朱扉步武间。玉帛昔登虞帝祀，纪纲长总蓟门山。凉云有影秋朝阙，细雨无声夜守关。此日群灵清辇路，太平天子上陵还。”又赋《昭陵石马》云：“战马犹然蒙爱惜，诸臣谁不愿驱驰。即今对立松楸路，想像横摩壁垒时。旧日辔街藏府库，元勋坟墓近山陂。抚心报效当何似，人指双龙有涕演。”以有关国故，汇录之。

顺治二年，大同总兵官王永强叛，自延安下蒲城，高有才附之，以恢复号召，顽民皆壶浆迎候。且于明伦堂设明思宗位，父老白衣冠。举哀毕，设宴相庆。会吴三桂兵至，战于流曲川，呼声震屋瓦，父老意必胜。是日，吴军果挫。明日复战，佯北，遗甲械于野。王部卒争夺之，吴军乘乱急击，王大败走，死城中，高竟拔营去。三桂围城不攻，语守者曰：“汝不闻梁晋交兵乎？姑降我。彼果至，再降未晚。”父老始知是三桂，指而詈曰：“国家何负汝，而反覆如是？”且发大击之，几中。三桂怒，力攻屠之，死者十余万人，终无屈志者。屈悔翁（复）于康熙丙寅过其地，赋《流曲川》云：“回风陷日天如萝，流曲川平暮尘涌。行人马嘶古道旁，离离禾黍旌朴诏。杀气腾浚古战场，前啼鸺鸥后鸪鹞。降将云台曾未闻，三边侠骨空白香。岂知到海泾渭血，寒潮不上天山雪。井底蛙声竟何在，十万游魂哭夜月。满地闲花落新愁，至今河汉皆束流。同入蒲城化为碧，仙人掌上芙蓉秋。”是川属富平县辖，距蒲城西六十里。

三桂为包胥之乞师，非本志也。先是，北都陷，其父襄在贼中，以家书招降。既许之矣，闻妾陈氏为自成所据，愤而与父诀，擞讷叩关。塞既遇害，而三桂兵至。陈语自成曰：“三桂之来，为妾也。不如留妾，以缓追军。”乃得镜合。吴梅村《圆圆曲》云：“鼎湖当日弃人间，破敌收京下玉关。恸哭六军俱缟素，冲冠一怒为红颜。红颜流落非吾恋，逆贼天亡自荒讠燕。电扫黄巾定黑山，哭罢君亲再相见。”又云：“相约恩深相见难，一朝蚁贼满长安。可怜思妇楼头柳，认作天边粉絮看。索绿珠围内第，强呼绛树出雕栏。若非壮士全师胜，争得蛾眉匹马还。”又云：“尝闻倾国与倾城，翻使周郎受重名。妻子岂应关大计，英雄无奈是多情。全家白骨成灰土，一代红妆照汗青。”皆有史笔。圆圆，陈字也。三桂蓄异谋，圆圆窥其微，以齿衰请为女道士。滇南平，籍其家，独得免。钮玉樵《觚胜》称其“遇乱能全，捐荣不御。”则胜三桂多矣。

摄政睿忠亲王与史合部往复两书，为世传诵。相传史书出侯雪苑手笔，又或谓王纲、黄日芳所作，未知孰是。睿邸书则李舒章（雯）捉刀也。舒章旧与陈卧子齐名，为“云间六子”之一，以荐授中书舍人。作《东门行》寄卧子，其词甚哀。吴日干（骐）书后云：“《胡笳》曲就声多怨，《破镜》诗成意自斩。庾信文章真健笔，可怜江北望江南。”盖深惜之。时日千在南都，其《感时书事寄计子山、陆孝曾》有云：“庙略灵武，军声谢朔方。元臣夸定策，列帅许勤王。好爵娱姻姬，官评视篚筐。帘编青鸟骨，玉断辟邪香。冠盖晨先集，笙歌夜未央。水蚕裁宝帐，堕马阙新妆。营窟谋初遂，凭城气转扬。荆牛烹可往，国狗噬何狂。铁券封苏峻，丹书锡董昌。中朝容桀暮，群丑益鸱张。百里无烟火，千村绝稻粱。军行咸拥妇，鬼哭暗闻殇。朽索饥难驭，开笼饱欲扬。先须忧辇毂，莫道划沮漳。每作蛇虫阙，深虞鹬蚌亡。内暌戎伏莽，外侮剥侵。剧盗锋初退，函关势尚强。雾迷黄帝阵，彗集紫微房。造次分旄节，安危作栋梁。诸公咸倚重，吾意独旁徨。厚宠离三锡，雄图愧一匡。藩篱殊未固，肘腋况难防。邯败惟降楚，温强且叛唐。养蛇将螫手，笑库遂探囊。”述宏光时宫府荒嬉，纲维弛ル，不留余渖。又嘉兴王介人《南山杂兴》云：“长城万里羡当年，楚泽军容盖世传。三月晴风高战鼓，九江春水下楼船。韩彭心事应难论，李郭功名不易全。复道勤王师独正，江南处处起烽烟。”“投袂无端只读《骚》，伤心野老属吾曹。干官远扈思秦驻，一旅先驱作董逃。周道秋风吹黍稷，汉宫春雨蔽蓬嵩。化龙五马知何处，海燕东飞问伯劳。”前首刺左宁南，后首感行朝事。后来追讠永者，以厉樊榭四律为最。其诗云：“佳丽江山入暮秋，秦准从古擅风流。残阳半隔乌衣巷，绿水斜通白鹭洲。事去兴平空拜爵，天亡归命不成侯。当年大有伤时语，一曲清歌在漏舟。”“回首中原接战尘，但夸天堑渡无因。阿谁肯堕新亭泪，有客犹寻旧院春。会冠莲台王学士，名喧桃叶顾夫人。蛾眉前后皆奇绝，莫怪群公欠致身。”“南都近事阙妍华，北里妆成胜若耶。妙妓新裙吟《峡蝶》，君王特敕问虾蟆。忽忽时节争钩党，草草兵戈散内家。赢得渡头残柳在，瘦腰无力倚风斜。”“女墙东畔足流连，只少刘郎好句传。长板桥空余旧月，回光寺古剩寒烟。荒畦尽种瓢儿菜，乐府新停《燕子笺》。闻道樵童闲换酒，井中淘得坠金钿。”当日主孱臣佞，将帅相倾，半壁燕嬉，盈廷独阙，盖不待王师飞渡，识者已知南风之不竞矣。

顾宁人，固心乎故国者。其《感事》末首云：“自昔南朝地，常称北府雄。六军多垒日，万国鼓な中。听律音非吉，焚旗火乍红。恐闻刘展乱，父老泣江东。”亦预知闰朝之必覆。时于永绶等马兵驻镇江，兵攘小儿瓜，伤儿额。浙都司黄之奎兵缚而掷之，马兵呼党忿攻，途遇浙营李大开，怒射之，中数人。马兵益忿，群起射杀，遂掠焚民居。祁彪佳擐甲往镇压，乃定。军律不肃，此其一端。又，《金陵杂诗》有云：“正殿虚椒寝，苍生望母仪。《国风》思窈窕，《小雅》梦熊罢。中使频传敕，台臣早进规。愿辟姜后戒，仍及会朝时。”谓福王旧妃童氏至，命付锦衣狱。妃言入宫日月、相离情事甚悉，刘良佐、马士英皆谓非假冒。宏光命严刑拷讯，寻死狱中。而中贵四出，强取民女以备宫闱，致少女自刎投井。伶官供奉内苑，教坊出入朝房，几于不成国体。虽故老遗臣，不能为尊者讳也。又《秋山》诗云：“秋山复秋山，秋雨连山殷。已闻右甄溃，复见左拒残。旌旗埋地中，梯街舞城端。一朝长平败，伏尸冈峦。”则大军南指，沈犹龙、孙志尹诸将相继战殁，而江南悉平矣。其曰“归元贤大夫，断ㄕ良家子，”则谓江阴阎应元、昆山朱集璜守城殉节。而绅衿死义者，不可弹纪，亦烈矣哉！

明福王即位南都，徵及遗逸，或遥授官职。其时马阮柄政，纲纪陵夷，有识者皆望望然去之。黄九烟，本湘人，家居金陵。宏光徵之，不答。流寓江浙间，授徒为业。叶学山赠诗云：“埋名人说蒋山佣，去国携家岁转蓬。筋力有余追笔虎，情怀无奈托雕虫。频年仰屋筹难借，往日临轩事已空。门下即今谁将相，河汾容易老王通。”九烟，崇祯庚辰进士也，后竟投秦淮以死。又宣城昝仅斋（宏祖），前明诸生，其姑为阮大铖母。大铖用事南都，以姑命召致，欲官之。谢归，隐居梅渚。五十后，避地龙山。生时大雪，殁日，亦大雪，拥被起曰：“吾来去光洁中，至乐也。”遂瞑。其子元彦作《抱雪图》，梅勿庵题诗云：“人禀阴阳精，于类各有合。众人登春台，熙熙逐生灭。贞操不泥滓，独守岁寒节。西北气尊严，飞霰于焉集。纤尘绝太空，宇宙但纯白。君子惬生平，爱此寒光洁。一笑谢人间，浩然返真宅。披图仰遗轨，炎生凛烈。冰心藉表传，永以启来哲。”大钹附马士英，为正士所鄙，乃私亲亦鄙之，是可见是非之公矣。高蹈者尚复有人，姑纪二贤，以存其概。

南都既覆，遗民逸士纷纷拥戴明裔，遍隅之地，旋起旋蹶，殆不可胜纪。惟鲁王彝垓据浙、唐王聿钊据闽，历时稍久。鲁王部将方国安、王之仁辈，声势颇壮，为大军累挫，张名振以舟师扈之入海。颅宁人《海上行》所谓“或言有巨鱼，身如十洲长。几化为龙不可当，一旦失水愁旁徨”者也。后展转入闽，卒于台湾。查伊璜尝被徵为兵部郎，其《海若爰书》亦为鲁王入海而作。诗云：“海若能无赖，姑容荒避儿。箕狂作客后，连蹈帝秦时。浪拍穷边动，风衰水族疑。长才无不可，竟尔叛时宜。”其二云：“望叹汪洋在，鲛人故不平。生魂依屈子，死党结田横。犯法逋蓬考，痴心待鼎烹。匹夫不解事，沟壑欲成名。”其三云：“虞兮久不腊，天尚存年。孤竹原无粟，蓬莱不见仙。为贪一是字，错读《六韬》篇。此案安能没，由他百世传。”其四云：“棹歌六合外，痼疾一身中。潮弩终无力，蜃楼久白空。气曾腧北固，天不与东风。未审王磐句，谁存雍齿功。”其五云：“求药三山去，俄挥落日戈。人虽工击楫，海竟不扬波。颠覆从崖岛，从容共汨罗。黄冠如可活，其奈古人何。”其六云：“自负潢池大，不知雨露宽。天南谁起霸，波底欲遍安。或附睢阳谱，私题武穆看。十年流水事，东望祗漫漫。”“睢阳”句谓张苍水。苍水以孤岛抗王师，盖知其不可而为之。当日海内骚然，生民未尝不厌兵革。此数诗掩抑吐吞，意在言外。

唐王据闽，称“监国，”与鲁王同。时黄石斋佐之，出兵图皖，为大军所获。端重亲王博洛、昭勋公圈赖既定渐东，分兵进取，迭克浦坡、建宁、延平。唐王走汀州，阿济克尼堪等追斩之，擞讪汀。漳、兴、泉，进克福州，悉降其众。顺治三年事也。昆山叶文敏赋《海氛清》云：“巨浸稽天，滔滔如何。天吴蛔象，倚以为家。有鲸有锷、有鲛有鼍。摧台泱帆，血人于牙。中国有圣人，尔独扬其波。（一解）蠢兹有鼍，亦杂此处。曰予胜国后。诞敢继其绪。藉瑕蹈衅，伺窥肘腋。结连蜂螫，载逞凶慝。离间我臣仆，盗据我疆场。《二解》于兴于泉，于汀于漳。乃扬沸汤，乃噪蜩螗。我有城郭，倏为沮洳。我有民人，倏为鳍鳄。忍死须臾。后来其苏。三解王承帝命，建大将军旗鼓。我冠带之国，忍鳞介是伍。据我上游，张我。与子偕作，与子同仇。悉率左右，歼此群丑。四解暨暨藩臣，一心一德。讨贼自赎，不印已恤。堑山堙谷，马腾舟驶。亲董其旅，以临蒙汜。陛下曲赦臣，臣敢不效死。《五解》将土和睦，有见在藻。既获贼师，如饥斯饱。或拔其角，或脱其距，或斧其吭，或截其膂。贼穷见窘，无地自处。（六解）彼强者跳，我攘我逐；彼黠者穷，我殄我戮。神之毒，鬼速其覆。如探毂乌，如振槁木。非我黩武，取彼残已足。（七解）前后既奔，凶渠东手。计无复之，狼奔鼠走。茫茫烟岛，为逋逃薮。仁无必取，义不尽杀。屏诸穷发，无污我王钅戊铁。（八解）四州十兵，来迎王旅。君子维何，元黄在篚。小人维何，饔飧在。复为王臣，以耕以仕。歌帝之德，诵王之武。九解帝德溥将，涵负吐纳。百谷来王，天与地沓。何人不绥，何物不怀。何戾不蠲，何善不嘉。皇仁熙熙，云胡不来。（十解）皇帝在位，受天之录。东西朔南，无思不服。其有不服，自婴显戮。献馘于泮，献俘于庙。武功既昭，文德用绍。史臣奏雅，来哲是诏。十一解”是役，唐王以下擒斩者，尚有阳曲、西河、松滋、西城诸王，俘斩巡抚杨文忠等。有韶祭告坛庙，大赦天下。文敏是作，盖以久乱思治，人有同情，不仅铺扬功烈也。顾客人精卫诗云：“我愿平东海，身沈心不改。大海无平期，我心无绝时。”亦是时作。或云，代唐王死者为张致远，王禀未死，后为僧于五指山。

南都立君之议，发自史忠正。钱牧斋与东林诸人，谋拥立潞王。迨豫邸定江南，牧斋首倡迎降。时潞王在武林，复遗书诱之使降，故为清议所斥。高消邢孟贞《乙酉读祖心再变记漫述》五古有云：“白头老宗伯，作事弥狡犹。捧献出英皇，笺记称再拜。”可谓董狐之笔。华亭王僧士（云）《虞山行》云：“虞仲山上柳垂丝，虞仲山下唱《柳枝》。行人折柳相视笑，借问道旁唱者谁。为言山中旧宗伯，吴越琼林名藉藉。艺苑敦狎主盟，江左风流光夺席。汉家下诏徵贤良，公孙龟董群翱翔。春殿传胪榜花艳，吴兴占得状元郎。吴兴早恨江潭放，虞山独立凤池上。禁苑惊看峡蝶飞，清流笑逐桃花浪。鸣珂委佩登玉京，一点青蝇白璧轻。东国人伦疑月旦，西州豪杰漫齐名。世路险嵫羊肠狭，宦海风涛起苕书。世仪满腹空精神，太真行酒多鳞甲。明王有梦行旁求，好将名姓覆金瓯。雷霆一震白麻坏，胥靡仍向岩间游。岩间高卧休惆怅，且在山中作宰相。丝竹亭台别样新，虞山顿负东山望。闲来画舫五湖滨，烟月风花是主人。长把清尊倾北海，自开东阁傲平津。门前忽有停车客，群玉山前未曾识。安仁掷果何处来，叔宝神清欣入室。室中幻出天女花，粲然一笑摩登伽。天花不落柳花落，飞来飞去到君家。君家红楼矗天起，尽楝珠廉高莫比。安妃搞得绛霎蹄，紫薇喜唱齐牢礼。楼上眉霎欲浮，楼下新歌霎不流。夜珠遽自鲛宫至，鸿寅先从蛤枕收。朝朝暮暮欢未了，温柔娜襄真堪老。仙舟惟兄望麈多，龙门共幸登堂早。萝断春明十七年，霞光此日尚巍然。吴与状元蹄宿草，吴兴宰相随寒堙。轩辕台崩天柱折，金陵王氯半明减。未及江干奉代来，已见秩宗跻九列。舜华有女赋同事，正是河东营校害。桃叶渡头来迎汝，莫愁湖上欲愁予。舄啼哑哑白门柳，博山香暖畏携手。蜃市楼台曾几峙，青溪小姑复何有。一朝铁骑横江来，荧惑入斗天门开。群公蒲伏迎狼纛，元臣拜舞下鬻台。推冠戴笠薰凰襄，耳后生凰色先喜。牛渚方蒙青盖尘，更向能潭趵龙子。名王前席拂朱缨，左拍宗伯右忻城。平吴利得逢双亻隽，报漠何曾有少卿。靡靡北道岁云暮，朔凰吹出蚩尤露。超朝且脱尚书履，洛中那得司空坐。回首先朝一萝中，黄扉久朗沙提空。终朝褫带嗟何及，挂冠归去及秋风。风景不殊红颜在，重吟《白头》双鬓改。南国常年国已倾，佳人今日人难再。再到山中问草堂，猿悲鹤怨生凄凉。麻姑有爪堪搔背，碧海熬麈谁棰桑。虞山复皋束山宴，巢由稷契重相见。拂水严前洗耳麈，芙蓉壮上分娇面。晚年携杖照青藜，梵爽诗簸次第齐。校譬遍纪词臣字，彤管织织手自题。路旁女于相遇，云往束海糜家去。雨师凰伯勤地来，绛霎缥缈归何处。吁嗟盛名古难成，子鱼佐命褚渊生。生前莫欲鸟程酒，死来休兄石颐城。死生恩怨同蕉鹿，空向兴亡恨失足。诗卷终当覆酒瓿，山邱何用嗟荤屋。可怜薄命度残春，终随飞絮委芳麈。山上虽无望夫石，谷中遗有堕楼人。泉路悠悠朝露重，宗伯前行少埽送。他日应题燕子楼，从今醒却巫山萝。君不兄东皋草堂千载悲，岭头碧血[口]子规。年年柳枝怨雕别，惟有虞山似营晴。”莳中“龙子”，指潞王事。雨“宜典，”一谓韩敬与牧齐争状头，一谓温醴仁与牧齐争枚卜。体仁讦其典试事，坐罢归。“东皋草堂”为瞿忠宣别业。忠宣，牧齐门人也。方牧齐里居，秦淮姑柳如是以儒服造谒，因倾心事之，褐河东君。牧齐卒，后嗣为族人所凌，柳自经，事以得白。朱厚章《题柳河东初访半野堂小像》云：“蘼芜脉脉柳疏疏，想见文君放诞初。谁识秋风摇落后，独将一死报尚书。”嗟乎！牧斋不独对东皋，其视河东君何如耶？

瞿忠宣殉节，其子元钅育往桂林，不得达而返，亭林赠诗所云“不成南去又东还”者也。后长孙寿民结死友，代父往求尸以归，遇某帅留繁，展转脱难。著《粤行纪事》，方密之书后有云“遍安在岭长，剡圭冕用惊。纽绶何汇汇，荐绅毋乃亵。太兴殊宽容，元康未综覆。安仁枉望尘，大连惜刚讦。痛饮哀顾荣，贾祸怜郝絮。柔善衔矢，鬼蜮互蒙蠛。客谁赠扑满，器谁鉴饕餮。民苦南塘出，又伤西柄揭。荒断牛犊，被野网蟊鳢。”迹其朝野紊乱，殆甚于宏光之时。末述瞿氏世德云：“瞿氏在天下，泰山峙庞刿。文章与事功，后代称殊绝。西粤有天柱，作屏开灌柳。留此虞帝祠，奇功比禹高Ι。天自祚本朝，沸海会澄澈。元勋第一家，祖孙盛阀阅。东堂兴礼乐，抱经讲绵莼。请为知己言，吹剑首者[口]。长啸掩秋笳，唾壶不待缺。但书忠孝字，此字定不灭。”桂世子由榔监国，忠宣与丁魁楚寔主之。时何腾蛟握兵柄，忠宣临力策画，粤西全省暑定。大军下灵川，郝永忠溃师奔还，挟由榔走柳州。忠宣与腾蛟守桂林拒战，屡危获全。严关既破，诸将纷纷弃城走，独忠宣誓死不去，与督部张同敞俱殉。贞心亮节，当之无愧。密之后为僧，居桐城浮槎山。怛化后，家人迎遗蜕归葬，其弟子于庐山、浮山各建爪发塔奉之。朱竹君《浮山拜无可大师像》诗云：“悲顷锤沈沧海底，笑来帽脱宰官身。秉忠夜语难成佛，丞相乡归若有神。”无可即密之法名也。

顾宁人传闻诗云：“传闻西极马，新已下湘东。五岭遮天雾，三苗落木风。间关行幸日，瘴疠百蛮中。不有三王礼，谁收一战功。”“廿载河桥贼，于今伏斧パ。国威方一震，兵势已遥临。张楚三军令，尊周四海心。书生筹往略，不觉泪痕深。”盖纪永明王兵事。永明即桂世子也。大兵下桂林，永明板报大恐，自梧州奔南宁。孙可望遣兵入卫，遂为所制。间关奔窜，止于肇庆，使人密召李定国以制司望。目足孙半互阅，以迄于败亡。伏首则谓李字定圆陌全州，定南王孔有德以精骑三千搏战，败缤，阖门自焚死。有德，初亦明降将，故于其死若快心焉。永明窃踞西南，凡四大战：一即李定国军全州之战；一为刘文秀军保密之战，吴三桂大挫之；一为车桥之战，亦李定国军，敬谨亲王尼堪以轻骑战殁；一则孙李二军接战交水，自相残缪．孙败来归。于是王师克贵阳、永昌，破磨盘岭，永明走缅甸，而滇疆底定矣。彭禹峰有四战歌纪之。其一云：“褒斜左担蜀山路，杜鹃啼血鬼哭雨。锦江玉垒蜡虱丛，割据白帝藏金虎。平西十万走成都，内江外江一时渡。是时孙渠据南中。拔剑斫案气如虹。为遣三军毅甲胄，凿出凶门刘文秀。昼夜兼行三百里，堑山堙谷筑壁垒。穷追麈战保宁城，千山落日草木腥。南兵带甲卷土来，黄金を匝锦云堆。北军籍篥呼风雷，虎豹战栗终南摧。元戎搦马亲接战，朔方健儿好弓箭。西洋火武刚车，迅扫南兵如飞电。南军象马积如陵，夔门剑合积尸平。君不见甲申大战山海日，唾手堪禽李白成。呜呼一战兮战正酣，应凭长剑扫云南。”其二云：“独秀参天天尺五，黄沙白画飞霹雳。猡猡跨象涌山东，一只可当万人敌。飞弩毒矢如风疾，铜骑金甲山街日。名王剧战铁衣红，宫人火烈星流空。孤城援绝城已摧，实玉金章付劫灰。左嫔右嫱同时死，岭南真见铁汉子。呜呼二战兮战数奇，千古英魂百粤陲。”其三云：“祝融南去雁峰回，蒸湘水对寺门开。月冷草枯霜华夜，白骨乌乌逼人来。使君问前路，乃是南北交锋旧战处。我马踯躅掘地呜，我仆胆悸不欲行。使君子细听，耳边微闻刀槊剑戟百万金铁人马踏籍之行声。忆昔两军相当时，旌旗闭天闪踊距。南鬼烦冤北鬼哭，交趾母象大如屋。百粤鸟枪三韩箭，狮子吐火元黄战。飞镞蝗雾卷长沙，乌食人肉乱如麻。东珠璀璨嵌兜鍪，干金竟购大王头。呜呼三战兮战不利，南楚赖有长江蔽。其四云：“郭李白相倾，陈张乃终隙。二物不并大，神位生巨慝。中原自失咸阳鹿，么麽余子相征逐。西川割据彼何人，腰领灰灭窆碌碌。孙李抱头如窜鼠，穴此西南一块土。不甘老死棘爨中，假借朱陵拱共主。胖舸江上竖壁垒，十年喝断五溪水。人谓葛相将复生，岂知朱温特未死。囚系安笼空怨嗟，后世莫生帝王家。刎颈忽尔结深仇，二子治兵交水头。大儿侧目云南府，手屠龙孙炮龙子。次儿挥刀板桥东，誓死不肯误乃公。虎豹股栗天地点，秦工晋王来酣战。一成一败彼此分，十万枯骸人命贱。遗矢断戟沙场铁，斑花上绣壮士血。停车下马系长亭，道旁遗老为我说。是日东南风正急，秦军大衄宝刀折。秦王帐下曹无伤，夜半曾将军情氵曳。秦王塌翼望东行，晋亦跋马回昆明。呜呼四战兮战相戕，滇黔万里归职方。”秦晋二王，谓琢李也。可望之降，诏封义王，后亦削夺。吴梅村《咏古》第五首刺可望，至以姚苌喻之，盖斥其迫胁永明。诛心之论，知其事者谓非过刻。

孔定南于天聪时来归，给都元帅印，赐号“天佑兵”。顺治元年从入关，佐豫王平定江南、豫、陕。六年，封定南王，镇粤西。李定国兵陷桂林，定南手刃妻子，自焚其宝玉，乃就死。赐谧武壮，诏工部为造坟立碑。遗一女四贞，留养禁中，视公主。履端亲王《过定南墓》云：“反侧行看尽，功名惜未终。盟无带砺，军竟化沙虫。”三百年中，汉大臣于京师立祠致祭者，惟定南及合肥李文忠而已。同时平乐守尹明廷亦死难。明廷字萁阶，吴县人，成顺治己丑进土，即除知府。定国既陷桂，兵将及平乐。施尚白奉使过境，萁阶置酒送之，曰：“君，使客也，宜亟行。某守是死矣。”乃募死土守城。城陷，胁降不屈，支解之。事闻，赠太仆卿。尚白怀以诗云：“我行已仓皇，君意反缱绻。中厨呼酒浆，妻孥泪如霰。饯我登竹舸，挥涕苦相劝。封疆我则死，风鹤子当远。诀别水声中，缆解急飞箭。瘴云落日昏，耳目骤惊眩。但见逋逃人，男女相蹂践。别来断消息，枯蓬各飘转。苍梧杀气高，铜柱妖氛缠。巢卯得无覆，颈血恐已溅。”时尚未得其死耗也。后其子正始间道负骨归，尚白为铭其墓。其时殉桂难者，尚有李懋祖、周永绪、沈伦、涂起鹏、泰澜，附记之，以存遗烈。

顾景范《甲辰九日感怀》云：“萧飒西风动客愁，停尊无处漫登楼。赭衣天地骊山道，白袷亲朋易水秋。征雁南飞无故国，啼猿北望有神州。菜萸黄菊寻常事，此日催人易白头。”为怅苍水被逮而作也。苍水举兵事败，尽散卒伍，独居南田之悬山恩。门有两猿守之，有警，猿辄跳踯哀鸣，得脱避。赵清献得其故校。使居翁洲之补陀为僧，定以伺苍水。会有告猡舟出，夺得之，乘夜取山背僻径以入，猿不知也，遂执之，其受刑为甲辰九月七日。景范闻而系之，故有是作。

史忠正守维扬，归尔德昭佐其戎幕，震川先生曾孙也。城破从殉，其弟恒轩收骨葬之。恒轩，复社之傍，与顾石产齐名，称“归奇颠怪”。尝与同邑顾端木举兵，不济，瑞木死之。其子天逵、天遴被执亦死。恒轩佯狂，行逊得免。石产《吴兴行》云：“三年干戈暗乡国，有兄不得归茔域。高堂有母儿一人，负米百里伤战贫。比来海虞两月日，裁得白金可半镒。归来入门不暇餐，直走山下求兄棺。湖中雪满七十峰，江山对君凝愁容。冬尽月向晦，慈亲倚门待。果见兄骨归，心悲义以喜。君向余太息，此事不足言。遥望天寿山，须在浮云间。”即纪恒轩葬兄事也。恒轩有《寄石户》诗云：“知君已谢鲁朱家，此去无烦广柳车。城阔山河千古壮，可怜不是旧京华。”恒轩殁，石户哭以诗。有云：“郦生虽酒征，亦能下齐军。发愤吐忠义，下笔驱风云。平生慕鲁连，一矢解世纷：碧鸡竟长呜，悲哉君不闻。”二君患难之交，故其言深切如是。相传《万古愁》曲子恒轩手制，藉寓陵谷之感。后傅入禁巾，为世祖称赏，每命乐工歌之。以《采薇》悲讴入新朝声府，有史以来，此为仅见。

相传忠贞有弟仕清，时人举“南枝向暖北枝寒”之句以拟文山兄弟，摄政睿邸致忠贞书谓“识介弟于清班”，其事益成铁案。盖谓蘧庵庶常（可程），忠贞之问祖弟也，近人沈太件笔记述，蘧庵一宁赤豹，崇祯进土。明亡后，奉母家居板四十年，实未尝仕清。且引其《与顾宙人》句云：“饥来四方走，避惠如避钳。”又。《奉答寓人旅居平阳见怀》云：“怀古遥怜处处同，青鞍布袜御长风。犹闾采蕨思殷社，漫道歌薰入舜宫。山色万重遮蓟北，河流千里下蒲东。看君行迈劬劳甚，庑下谁知《五噫》鸿。”心迹嚼然可见，不类屈身二姓者。按：顾诗元谱载可程癸未改庶常。京师陷，降贼。贼败南归，忠贞请置之法。福王以忠贞故，令闲居养母，阅四十年乃卒。则时贤疵议，岂曰无因。太侔但据其诗，或未之深孜也。宁入《答史庶常》诗云：“伊尹适有夏，太公之朝歌。吾侪亦此时，将若苍生何。跨驴入长安，七贵相经过。不敢饰车马，资用防其多。岂无取诸人，量足如饮河。颅视世间人，夷清而惠和。丈夫各有志，不用相讥诃。古人尚酬言，亦期相切磋。愿君无受惠，受惠难负荷。愿君无倦游，倦游意蹉跎。”此云“受惠”，彼云“避惠”，适成铡对。首二语亦见蘧庵出处。然事非本志，终能以养母自全，君子固当谅之。

宏光四镇，刘泽清其一也。泽清将暑无所长，务贿赂权贵、结纳宾客，部兵所至焚掠。史忠贞谋恢复，遣高杰趋河南檄泽清防河，不应。比杰死，复与二镇谋分其众。迨扬州告急，命泽清往援。泽清已潜谋输款，率所部北降。顺治五年，复勾结曹县叛首李名让、李化鲸、张学允等谋乱，伏诛。颅宜人为赋《准东篇》云：“准东三连城，其北旧侯府。昔时王室坏，南京立新主。河上贼帅来，东南费撑拄。诏封四将军，分割河淮上。侯时拥兵居，千里暂安堵。促觞进竿瑟，堂上坎坎鼓。美人拜帐中，请作便旋舞。为欢尚未毕，羽檄来旁午。扬龄出庙湾，欲去天威怒。举族竟生降，一旦为俘虏。传车诣幽燕，犹佩通侯组。长安九门市，出入黄金坞。故侯多嫌猜，黄金为祸胎。白日不尔待，长夜来相催。旁徨阙门前，一时下霆雷。法吏逢上意，罗织及婴孩。具狱阿房宫，腰斩咸阳市。踟蹰念‘黄犬’，太息罅诸子。父子一相哭，同日归蒿里。有金高北邙，不得救身死。地下逢黄侯，举手相揶。我为天朝将，尔作燕山俘。俱推凶门毂，各河山符。嗟公何不死，死在准东郛。一死留芳名，一死骨已枯。奇语后世人，观此两丈夫。”当泽清至北部，赐居第衣服，授一等子爵，恩遇犹厚。使守分知命，未尝不可终其余年。乃与李化鲸等通书谋逆，事发，磔于币，亲属流徙。泽清固多金，而不仅多金为罪也。黄侯，谓靖南侯得功？大兵渡江，福王潜入其营。得功方摩所部八总兵迎敌，而刘良佐已先归命，大呼招降，得功怒叱之，忽飞矢中喉左，知不可为，拾所拔箭刺吭死。其妻亦自经以殉。固与泽清同时列镇分茅者也，均之一死，何止泰山鸿毛之判。

宜人《淄川行》刺孙之獬云：“张伯松，巧为奏，大纛高牙拥前后。罢将印，归里中，东国有兵鼓逢逢。鼓逢逢，旗猎猎，淄川城下围三匝。围三匝，开城门，取汝一头谢元元。”之獬，淄川人，明天启壬戌进土。媚奄得官侍讲，名在逆案。入国朝，为礼部侍郎。顺治二年，擢兵部尚书，总督军务，招抚江西，乞归。值土寇丁可泽勾引叛首谢迁等陷淄川，擒之，支解死。之獬归附时，有韶，衣冠礼乐，暂仍明制。独先萝发，男妇悉效满装。故清议尤鄙之。末云“取汝一头谢元元”，意者居乡不德，樱众怒耳。与刘泽清事，皆足为鉴。


●卷二

国朝以忠厚开基。入关之始，为明庄烈帝发丧，祭葬悉从帝礼。复有诏，设置明陵员户，春秋致祭。顺治时，有倡开煤之议者，意以窥孝陵，江甯守林公恶而杀之。见蜀人李长祥集。而魏禧所述，则己亥海师至金陵，陵木为之一空。以复明为帜者，乃如是耶？全谢山《蒋山曲》备述其事云：“神烈遗髯久寂寥，卫官老死卫户，曲阿王气黯然消。衣冠纵出游，但有秋风号。频闻降新诏，群牧无许来山椒。阿谁凶谬希温韬，贤太守，一剑枭，珠襦玉匣幸不摇。岂期故国遗，反容猪突恣焚烧，高皇嗔之跳而逃。中天六驭至，神光迓旌旄。盛德斯捣谦，旁行九顿不惮劳。睹兹弓剑地，穹碑奎墨何于昭。谓是贤主朕所豪，三百年祚非浪邀，忍令薪木萧条。咨史臣，漫以深文嘲。中山感叹开平泣，不独秣陵父老戒采樵，吁嗟圣德如天高。”圣祖南巡，躬祭明孝陵，行九叩礼。祭文出御制，推崇甚至。且御书“德迈唐宋”四字，勒石为坊。查初白《扈从纪诗》云：“明代山陵在，天家祀典昭。千官随虎旅，万乘驻鸾镳。风雨东来近，江关北睇遥。石城蟠脉厚，灵谷蓄泉饶。狐兔何曾窟，松楸竟一凋。运虽经鼎革，诏特禁刍莞。下马坊犹耸，棱恩殿忍烧。遣民安率土，圣主念前朝。本以仁除暴，还同舜绍尧。统传心有契，社废庙无祧。陵户烦增置，神宫俨旧寮。霸图卑六代，园寝任萧条。”谢山诗所云“盛德捣谦，”即指其事。“史臣深文”一语，则谓修《明史》时，熊文端进所撰本，于明高皇有贬词，圣祖特斥之。尤见如天之度。顾黄公有《圣驾恭谒孝陵纪盛》诗，汤圣宏有《奉命祭明孝陵敬赋盛典》诗。钱捧石重谒明孝陵诗云：“宝城享殿犹樵禁，圣祖神孙几酹杯。自是本朝鸿泽至，军都诸寝总无摧。”盖纪实也。嘉庆己卯，仁宗六旬万寿，遣京堂以上官分祭历代帝王陵寝。于前明孝陵，特命明裔袭侯朱毓瑞往祭。王篑山时摄江甯布政使，得与陪祀。纪诗云：“落日荒荒白下门，冬青几树黯朝昏。唐陵汉寝今仍在，几处清明见子孙。”自昔礼遇胜朝，无如是恩礼兼尽者。

明代自成祖以降，陵寝皆在昌平州，称“十三陵”。设置员户，犹沿旧制，由明裔朱侯春秋致祭。其往也，必诣朝请训，归而覆命。赵吉土（恒夫）《谒明陵》诗云：“堪与胜气半空腾，天外云霞大壑蒸。银嶂虚明撑铁壁，玉鱼永夜伴金锾。行厨野爨烟千缕，老衲危樵翠几层。太息定陵遭劫火，止留断碣卧荒藤。”“山迥水绕冢晕繁，阴殿群灵俨在兹。赤脚园公怀庆层，白头宫监说光熹。曾探石匮来三浙，似向苍梧吊九疑。碣署龟跌无一字，千秋金监景纶丝。”“直北云山十六州，霸昌清望冠诸侯。先公密奏存遗祀，胜国幽陵守一杯。谁禁鸠来寝殿，自然龙虎抱明楼。可怜南渡冬青树，朽骨何曾瘗故邱。”“深深阴坞半蒙茸，石径烟村过虎踪。夜午红灯朝二井，天中紫极削三峰。谁攀列帝龙髯堕，止剩前朝马鬣封。传说锦屏常驻跸，荒陵酹酒泣怀宗。”盖国初时作。定陵毁于寇乱，后修复如制。其余见于篇什者，如周东冈怀陵诗云：“新朝置冢户，奉帖归陵旁。元年赐供田，割麦荐飨堂。”刘杜三《呈王敬哉宗伯》云：“听说寝园沾圣泽，冬青无用布衣栽。”李容斋《景帝废陵》诗云“悠悠二百年，坏道余乔松。我皇行见之，积敝怆宸衷。置守禁樵采，毅魄仍幽宫。”异喙同声，洵非阿颂。咸丰时，吴子珍待韶赋《京邸感秋》诗有云：“艰难王业感前明，十载高皇马上争。后叶有时鱿燕逸，中原无地不戈兵。胜朝失鹿悲禾黍，真主乘龙致治平。二百年来劳使节，箫陵时祭冷榛荆。”时方寇乱，俯仰哀盛，托感深矣。

入关，恩韶前明宗室投诚者，仍予禄养，其时未有虞宾之封也。雍正二年，始封明裔正定守朱之琏为一等侯，编入正白旗汉军，世奉明祀。全谢山《置恪》诗云：“三统之礼，发自遗经。以存三微，其义最精。况复前代，系谱所敬承。圣祖晚，燕居咄咄。云‘明未置后，大典有阙。安得象贤，朕心嘉悦。惟十有三陵，昌平在望。宗支十万，夷于里巷。毫社之灵，谁其主鬯。’宪皇体此，亟颁命圭。咨尔礼臣，选定宗枝。玺书宠锡，故国之辉。国有五等，皆由勋阀。礼所不臣，孰与侯埒。徵文徵献，尚无灭没。肃肃振鹭，贞白乃襟。侯其敬哉，嘉命是钦。以报天子，以慰祖考心。”是年十月，吏部带领明裔六人引见。奉诏，以之琏膺爵。之琏原隶镶白旗汉军，阿思哈尼哈番廷赦之嫡孙也。世宗是举，谓本于圣祖遗谕，盖善则归亲之义。迄于光宣，沿袭弗替。

明思陵长公主，当国变时，思陵挥刃斫之，断臂，展转民间。顺治时访得之，公主先已许字。为合乐昌之镜，仍畀平之磴，农华下嫁，礼视帝姬，亦本朝盛德事也。蒋苕生谱《帝女花》传奇纪之。梅挝所赋挽词，哀感顽艳，当时传诵。篇中有云：“元主甘从殉，君王入禾央。抽刀凌左阖，申脰就干将。睫血彤闱地，横尸紫箩汪。绝吭甦又咽，瞑睫倦微扬。裹褥移私第，沾胸进勺浆。誓肌封断骨，茹戚吮残创。死早随诸妹，生犹望二王。股肱羞魏相，肺腑恨周昌。”述甲申出宫事也。其云：“浩劫归空壤，浮生寄渺茫。玉真图下发，申伯劝承筐。沅浦余尧女，营邱止孟姜。君臣今世代，甥舅即丞尝。汤沐乡亭秩，家门殿省郎。凄凉脂粉磴，零落绮罗箱。”则言公主上书，请归空门，世祖不许，仍令周世显尚主，赐以土田邸第也。又云：“壮丽成焦土，榛芜拱白杨。麋游鹊观，苔没阙鸡坊。荀灌心惆怅，秦休志激昂。崩城身竟殒，填海愿难偿。命也知奚憾，天乎数不臧。累献箦语，即窆寝园旁。半体先从父，遗骸始见娘。黄泉母子痛，白骨弟兄殇。”述甲申以后事，迄于天殁。“即窆”以下五句，其遗言也。末云：“自古遭兵扰，遍嗟拥树妨。鲁元驰孔亟，芊季负仓皇。漂泊悲临海，包含耻溧阳。本朝端闸闽，设制胜岩疆。处顺恭俭，时危植纪纲。英声超北海，雅操迈东乡。新野坟松直，招只祠柏苍。《薤歌》虽惨澹，汗简自辉煌。谧号千秋定，铭旌百礼彰。秦箫吹断续，楚挽哭沧浪。”述饰终恩礼，有余喟焉。张宸《长平公主诔》云：“泉途已宫，龙髯脱而剑远；兰薰罢殿，蕙性折而神枯。乘皇扇引，定情于改朔之朝；金犊车来，降礼于故侯之第。”盖言胜国则可痛，而在兴朝则可传矣。诛称都尉旦君世显为“太仆公子。”《明史》谓长平公主，当明亡，年已十六，选周显尚主，其名小异。

国朝编定《明监》，诏以宏光及唐、鲁、永明诸王并附于后，所以尊前统也。殉节明臣并予褒谥，凡追赐专谧者三十三人。其通谧曰忠烈、曰忠节、曰烈愍、曰节愍，至八百二十八人。标风义，励彝伦，猗欤盛矣。冯玉圃纪诗云：“雍齿侯原假，韩通传竟遗。由来亡国社，未得表忠碑。河岳精灵迪，《春秋》义例垂。赐名洵旷典，异代疾风思。”其二云：“明政嗟解纽，难迥宝鼎沦。三方无半壁，万死有完人。顽懦遗风激，贤奸定论真。阐幽干载事，大义在君臣。”稽诸往代，惟唐太宗之于尧君素，宋太祖之于韩通，偶褒遗烈，已称盛事。若追录幽贞，普加崇奖，有史以来仅见也。此所以昭兴朝之大。

孝感程端伯，入国朝为少司空。有《孟冬词》云：“钟鸣凤阁午门开，鼓乐声阗动地来。万国车书颁玉历，一人黼绣上瀛台。”“宫云五色出长杨，旌旆风摇日月光。驯象两班乘大辖，官虾一簇拥诸王。”“朝衣蜀锦覆羊羔，金爪龙鳞海獭毛。万岁山高风色冷，夜来亲赐讲宫袍。”“中左门前挂宝弧，将军翠羽坐红毹。紫磨金色提梁注，稽首呼嵩饮酪酥。”“虾”者，满语侍卫之称。读之犹见开基盛况。初，章服未定，汉人投诚者，萝发与否任便。朝会中，犹有服冠博带者，上顾而笑之，不责也。嗣乃严萝发之令，志士，相率遁入缁黄矣。邢孟贞《哭麻孟璇》诗云：“笑看头颅只自如，冲冠发在蜕形初。乡人莫话琴高事，不学长川跨鲤鱼。”李杲堂《同周甓堂过宿东皋草堂》云：“忆昔始识君，君年十八九。随为万里行，茫然隔杯酒。岂知再值君，髭髫各钳首。移监重黯然，开颜自知厚。”又，顾黄公《对酒当歌行》云：“我初二十发垂踝，长啸每效孙公和。绿丝鬃去十存一，一绺二毛鼢尾拖。”皆感萝发事而作。《牧斋集?为少年张五犀昭题扇》有云：“一翦金刀满镜愁，青春和发水东流。明年娶得桃花女，十五盈盈并上头。”注谓：“张五每自笑十三剃发，待明年娶妇，好并上头也。”尤足け噱。当日令出惟严，民无敢抗，而以俗尚之异，饮恨吞声。乾嘉教匪，每以术翦人辫发，或亦由此。

国初宣力文臣，范文肃居首。王师西征，首定大计，诏敕檄论胥出其手。又建议曰：“兵者，圣人不得已而用之。欲统一区夏，非又安百姓不可。”扶病随征，申严纪律，秋毫无犯，妄杀者罪之。燕京既下，为明帝发丧，易梓宫、备仪卫、议谧号，亦文肃主之。疏请抚遗黎、起废斥、定册籍、减赋额，尽除明季厂卫诸弊政，斯所以弼成丕基也。文肃及事太祖、太宗，太宗尝曰“范章京，朕之心膂”而不名。顺康两朝，眷倚尤笃。殁，赐祭葬加等，勒御制碑，以“元辅高风”额其祠。韩东升《谒文肃墓》诗云；“辽左龙兴日，灵钟佐命英。襟期原远大，干翮独峥嵘。派衍苏台久，支迁鸭绿清。乘时才弱冠，济美起诸生。扼腕怜涂炭，填胸富甲兵。密谋参御幄，珥笔领仙瀛。心膂君臣契，河山带砺盟。入关驰汉檄，跃马定燕京。蛾贼歼三辅，鸿图扩八纮。屯田储食用，策士启文明。岂独韬钤熟，休言谶纬精。累朝频晋秩，列圣不呼名。引疾恩调药，图形宠赐茔。穹碑书爵里，宅兆俨天平。高义先芬诵，孤忠国史评。一门敦孝友，奕叶绍簪缨。小子扮榆后，文孙故旧情。因之怀往烈，泥首拜幽城。”“孤忠”，谓文肃次子忠贞殉闽藩之难。“文孙”，谓云岩员外，与东升友善。文肃墓在红螺寺畔，东升诗所谓“僧为元勋护墓田”也。文肃尝言，天下治安，惟在得贤。庶宫中有一眚不掩者，悉为湔祓，后皆称职。于直臣善类，尤力保全。器量宏深，人莫能及。

太宗始释奠文庙，即立文馆、筑翔凤阁，以译书史、储典籍，是为国朝文治之初基。翁正三诗所谓“要与麟台添故事，更瞻凤阁溯兴京”也。顺治中，特旨修建文庙，两幸大学。李文勤《康熙癸卯文庙春祭追述》云：“开国崇经术，投戈自得师。即今丹膜迹，犹是治平基。故老悲轩鼎，诸生泣频池。翠华曾莅止，两度见鸿仪。”顺治九年，驾幸辟雍，命司成进讲乾象、《尧典》，颁赐圣裔及太学诸生甚渥。桐城何敬与（采）恭纪云：“南北瞻丰镐，东西作涧沪。衮衣亲主鬯，朱绂悉陈篷。酬酢存兢业，威容中折旋。工规无逸诵，盥荐有孚挛。设几尊彝贵，行厨茧栗栓。躬桓欣凤附，冠带庆蝉联。门辟环桥列，池登映璧圆。藜然光倍炯，薪烬火犹传。责及先师裔，施于博士员。大成侔覆载，远泽被曾玄。曩感章缝遇，兹看祖桓延。准今惟酌古，裕后实从先。更老勤从政，公孤领集贤。天心垂《易》象，峻德述尧篇。绿字超黄绢，丹书焕彩笺。禹皋谟自典，君父道兼乾。至治民为监，微辞理易诠。盈虚严剥复，箴范戒风愆。观昔曾题虎，堂甯独梦鲈。履祥仍蜜蜜，膺服愈拳拳。有位咸咨尔，诸生共勉旃。春温敷黍谷，朝旭到寒毡。启笥颁宫锦，充楹捧赐钱。终身期可荷，翘首亦维虔。在频应俘馘，临雍更献研。屯营授经艺，羽猎息游畋。齿胄尊胶序，勤农首藉田。灾荒无壅听，恩纬屡俞蠲。方富如冈算，惟觇卜历绵。缉熙徵穆穆，骏惠槟谗谗。月属庚辛令，星消彗孛躔。中阿艽械朴，时夏戢戈蜒。氛静绥黔蜀，声驰定粤滇。搜遗藏匮室，阐秘略筌。辄允昌言拜，能令异教捐。是皆堪鼓吹，所重檩水渊。盛事端难朽，嘉仪已告竣。舄穿松牖过，脐向筑林还。鹓旅连辰拱，鱼丽指斗边。荣分齐胙赐，美讵颖羹专。甘露浮盘，青丝贮笼鲜。怨盛清醴溢，簋馈御庖全。浃日赓《周颂》，瞻云拂舜弦。笙镝谐节族，翟龠舞蹁跹。昭代隆儒术，微官近讲筵。步趋丞相后，侍坐圣人前。肯构绳武，循情愿仔肩。懿宣怀史克，献赋薄陈骞。”时敬舆以词臣扈从，躬亲其盛也。康熙己酉，圣祖临雍。文勤复有诗恭纪云：“八载垂裳玉烛调，临雍盛典肇熙朝。云开御幄瞻周鼓，风引仙音奏舜《韶》。释奠已忻光璧水，横经更亲听圜桥。叨陪剑履随雕辇，不羡崆峒扈跸遥。”自来制治经邦，必先尊师重道。汉明帝之御讲堂，唐太宗之观释菜，厉贤崇化，播嫩史篇，太平之原，罔不由此。

饬廉励俭，必始于宫廷，故汉文戒雕缘之华，晋武绝缣纶之贡。世祖清德，允堪媲嫩。尝诏停陕西织造羰羯妆蟒，却江西造进龙怨，又以督催织造，官役骚扰，递罢之。曹木欣学士纪诗云：“卢桥新传罢汉中，尚衣闻道减花绂。诸州节使休蠲助，圣主清心在合宫。”吴梅村《闻撤织造志喜》云：“春日柔桑士女歌，东南杼轴待如何。千金织绮花成市，万岁迥文月满梭。恩诏只今怜赤子，贡船从此罢黄河。尚方玉帛年来盛，早见西川濯锦多。”长沙赵灵伯尚书（开心）亦和梅村韵云：“兰卜郊原听蹋歌，诏随春布意如何。承筐非复波臣贡，恤纬无忧织女梭。新涣丝纶昭日月，好持节俭挽山河。从今曳地宫衣少，四野机声轧轧多。”明季，宫中脂粉钱四十万两，供应数百万两，宫人九千人，内监十万人。熙朝入关，悉从节缩，各宫服用，不及明时妃嫔一宫之数。又，明季置教坊司，妇女入宫承应。顺治八年停止，雍正元年除乐户籍，七年改教坊司为和声署，由内府承直。俞理初《新乐府咏教坊》云：“我朝初亦历代沿，康熙年间，其数不盈千。雍正时，其数更减十之七。乾隆无一女乐，逮今四十年。”是虽细事，亦徵盛德。至道光时，南府伶工并罢。

清律略仍明代之旧，而除贯耳、穿鼻、割脚筋诸苛刑。明制廷杖臣工，有乖“刑不上大夫”之义，并罢之。世祖尤兢兢于刑狱，以宝坻杜文端为大司寇。每谳重辟，必反覆求生，得则退有喜色，不得则日中不出署，抵暮归，或竟忘食。尝入对，既出，世祖顾左右曰：“尔等识此人乎？此新授刑部尚书杜某也。不贪一钱，亦不妄杀一人。”其见知若此。康熙八年大拜，每赐宴内廷，特命入坐殿内。汉大学士入殿坐，自公始。以疾，未与升平宴，遣中使窗酒喂，即家赐之。予告归里，赐诗有“方倚盐梅略，难违邱壑情”之句，并刊“怡情洛社”印章以赐，谓合臣如杜某，真不愧古大臣。桐城姚士堂诗云：“十载忧劳天下计，一生精白圣人知。”纪实也。子恭俊，官广信守，尝迎驾三河。上询文端葬所，赐御书“永言惟旧”四字表其阡。恭俊以好义著，父子并祀乡贤，人谓恤刑之报。

陈彦升相国，前代词臣，躐居鼎席，政令因革，多所参画。顺治癸巳任司农，乙未入相，未一载，以原宫发邃阳居住。其冬，令回京入旗。又四年，以贿结内监下请室，全家徙边，家产籍没。世祖恩威不测每如此。其先赐环，赋《入塞》诗云：“已分沙场骨，今朝入汉关。功高惟计杀，身贵却愁闲。手抉边云出，髯携塞雪还。中宵惊梦觉，鼙鼓震阴山。”再经谴谪，不复生入玉门。厥配徐湘苹疏请归骨。吴梅村诗云：“妻子几随关外去，都人争拥路旁看。”悲其初谪也。又有云：“君恩未许夸前席，世路谁能脱左骖。”则哀其窜死荒徼也。彦升子直方为梅村女夫。方彦升全家发遣，直方以眇目得赎，后复与诸兄弟同遣。梅村《寄直方》诗云：“汉法三冬系，秦关万里流。可怜诸子壮，不料阖门收。要路冤谁救，宽恩病独留。栖骑瘦马，风雪阻他州。”盖作于议赎之时。世传彦升所作宫词云：“紫殿钟传五夜时，朱扉犹未锁葳蕤。君恩圆缺如明月，再照长门未可知。”又《宫怨》云：“荷香槐影满南宫，玉殿高云暑气空。已自君心厌纨扇，帘前犹未起秋风。”芙蓉花落冷银塘，鸳瓦长凝五夜霜。秋老不知伤寂寞，入宫原未识君王。”一则犹存望泽之思，一则已有弃轨之恐，所作或非一时。彦升尝买吴中拙政园，初羁政府，继沦谪籍，迄不得一日居。有《怀湘苹》诗云：“比翼连枝十载余，暂分香袂亦踌躇。那堪茂苑愁中月，接到云阳道上书。”不著谪感，而言外凄绝。

彦升虽窜死塞外，其末路犹较胜陈百史。百史，溧阳人，顺治二年赴大名投诚，以巡抚王文本疏荐起用。初直史馆，寻超擢少宰，后三年进冢宰。又三年大拜，仍筅铨衡，眷遇优渥。十一年，大学士甯完我劾其结党怀奸，会勘论斩，加恩处绞，子掖臣逮治杖戍。当行刑时，无敢收敛者。张吏部（新标）时为中书舍人，集同志醵金，命老仆张胪具棺敛之。顾黄公诗所谓“盘剑养牛同日赐，残毡敝笈暮年悲”者也。王僧士为赋《濑上篇》云：“昔日伍大夫，乞食过楚关。道逢濑上女，一饭沈朱颜。水犀三千覆楚还，大譬已报恩如山。鸱夷投江江涛怒，至今濑水悲潺。我来渡水增叹息路旁凄凉故相宅。当年汉帝徵贤良，金门前献《天人策》。奉诏常校东观书，殊恩兼摄黄门籍。至尊挥泪御平台，论兵夜半犹前席。一朝国事误黄巾，鼎湖龙去哭风尘。劝进不烦新佐命，启事仍看旧侍臣。待当少卿思报汉，败来蛾贼竟奔秦。铜驼陌上风云别，朱雀桁前气象新。此日南朝初拥立，此日新亭堪饮泣。归国谁怜庚信哀，钩党方求张俭急。亡命交游孙赵稀，望门兄弟褒融执。丈夫一身将安之，摇摇万里嗟何及。吴山楚水何绵连，狐号鬼啸黄河边。江左未传建武号，北地新编居摄年。须如胃毛鸯半秃，故人握手情依然。使相归来临魏博，侍臣重去到幽燕。燕京风景今朝变，亲王自御光明殿。有旨传呼上殿来，满朝争识南人面。紫貂手解称身裁，杏酪亲调催赐宴。昨岁闲关去国人，今日回翔少阳院。三台旬日贰孤卿，王师已报江南平。闻道妻孥尚无恙，不堪回首痛分羹。上书请急辞凄恻，诏给锋车许独行。先朝党籍销金匮，故国烽烟暗石城。石头城下江流急，濑水无人更呜咽。华表重惊辽鹤飞，墨缭尽点孤儿血。已嗟松柏付平陵，无奈江湖悬魏阙。当门谁今种芳兰，留宾空自谈风月。摄皇七载握太阿，入则造膝出鸣珂。谬拟新丰乐事少，晚出宫车遗恨多。庙中尚议追崇礼，地下先操同室戈。外廷那识汉宫事，南人塌翼北人歌。宫家冲龄矜睿智，温室绸缪恩不异。入纶扉侍御书，出掌文昌抡大吏。侯王把臂尽交罐，丰沛群雄皆执辔。龙门竞望李膺尘，牛衣独洒王章泪。君家儿郎亦太奇，少年任诞靡不为。论交浊世佳公子，走马长安轻薄儿。程李一钱曾不值，屈宋衙宫更有谁？门生争颂山公度，狎客旋吟韦氏诗。自谓千秋垂带砺，那知转盼多崇替。姬旦勋劳野草荒，卢绾亲臣请室系。数卷图书一轴车，宰相承恩归赐第。朝内犹颁令尹禄，门前已失翟公势。官家圣度如天崇，尝称裴令本清通。有诏统均还会府，有日传官入禁中。市交悔结萧朱绶，蜚语还飘苏暴风。势成骑虎终难下，时无狡兔莫论功。可怜都市横尸日，十载君恩一旦失。田宅曾无半顷余，县官符下诛求密。既遣狂兄戍乐浪，复见寡妻输织室。警家[口]尚未消，故旧咨嗟自此毕。土墙三尺昼掩扉，风吹蔽蔽雨霏霏。残卷半钤故相印，易粟聊充并日饥。谁其叩门邻家子，昨日新从辽左归。寄得儿郎书半纸，阿母开缄泪满衣。门前八绉呵殿者，扬鞭不下青聪马。昔日公卿皆扫门，今日宾客成飘瓦。高堂有梦到元菟，旅殡无魂归白下。自是蝇营怨毒多，非关乌喙君恩寡。古来恩怨几时平，覆楚复楚皆成名。晁公死后亡袁盎，田相生前见卖婴。君不见天寿山前飞鬼火，蒋陵枯树起秋声。世人漫说‘投金濑’，沧海茫茫尘亦生。”百史初得罪，解宏文院任，犹给全俸，所谓“朝内犹颁令尹禄”也。“投金濑”用梅村诗语，其诗云：“投金濑畔敢安居，覆楚奔吴数上书。手把属镂思往事，九原归去遇包胥。”亦咏百史事。甯完我原疏，首揭百史言留头发、复衣冠，则天下太平矣，此自书生之见。即所称结党行私各节，如减轻科臣魏象枢处分，固不失为护持善类。惟其子恃势横行，为人指目，故僧士诗亦以“少年任诞”薄之。其登用，本由摄政特达之知，朝局既更，忌者乃得以中之。祸福倚伏，讵不然哉！

龚芝麓在朝，务保全士类。故虽身事二朝，而论者犹谅之。阎古古尝参史阁部军事，致刊章名捕，芝麓为营以免。其在芝麓座上赋诗有“螳螂误入琴工指，鹦鹉虚传鼓吏名”之句，一时名流，咸为敛手。当芝麓以言事左官上林监，使粤，严子餐（沆）赠诗云：“直节争傅亚相贤，投闲上苑领林泉。容栖莲勺回中日，去问梅花庾岭天。”梅村诗云：“亦知穷老应自疏，识君意气真吾徒。门前车马多豪俊，蹑衣上坐容衰鸯。”可想见其丰采。姜西溟《咏史诗?自序》谓：“芝麓司马欲告假，而其子尼之，余为此诗以讽。”适钱饮光持以示龚，龚谓是有心人。数日，遂以病告。其诗借二疏事托讽有云：“今人爱金复爱官，只为子孙去官难。移文不愧北山石，对仗空劳柱后冠。二疏子孙亦人耳，未闻无金冻饿死。寥寥古今惟二疏，所以感泣盈路街。”观此，则芝麓腼颜再出，亦正坐室家之累耳。其后人至今为合肥望族，县城西故宅尚在。李郊云（经达）《过龚端毅故居》诗云：“城西楼阁何迤逦，百年甲第连云起。竭来怀旧金斗门，惟问先朝尚书里。里门废础渍苔黄，禾黍高低巷陌荒。石兽有神栖故土，铜锷无迹掩斜阳。声华早荣簪笏，鹊起山王由世阀。美政曾行江汉风，壮怀一醉秦淮月。蕲春寇警传烽发，猛将连城徒拥铍。小试才难困士元，雄辩人犹惊景略。万家生佛拜霓旌，惆怅棠阴树未成。入侍柏台除佞相，烽烟三月蔽神京。鼎湖龙去重氛里，首阳薇蕨风高矣。投阁扬雄枉解嘲，趋朝危素还听履。公孤养望际承平，百粤重持使节行。荆契总联吴祭酒，花封新拜顾眉生。岂无门生与故吏，嘘枯植朽平生意。东山裙屐北海樽，藉甚乡园飞盖地。主人别墅擅平泉，堂构经营不记年。画栋晓开春郭雨，歌楼秋拥碧溪烟。珠颜玉貌藏金屋，得老温柔乡亦足。妙腕图成楚畹香，修眉夺得吴山绿。行酒灯屏事有无，锦冠豸服照氍毹。人传门第推司马，天遣才人典内枢。宦游梦滞东华路，故林猿鹤思归误。沧桑变态宛浮云，朱门草没伤零露。今日重经瓦砾余，定山堂刻已无书。芳郊莫问佳人冢，古木寒鸦绕故居。”郊云，文忠犹子，亦合肥人。相传芝麓论交满天下，其殁也，独吴园次为治其丧。李笠翁诗云：“官居八座有簟瓢。”竹诧《挽芝麓》诗云：“寄声逢掖贱，休作帝京游。”皆有深慨。

园次名绮，初以拔贡授中书舍人，奉诏谱杨椒山传奇。既进呈，特擢武选司员外郎，盖即以椒山原官官之。《入署》诗云：“闲拂案尘摊好句，一杯凉雪祭椒山。”为时传诵。后以工部郎出守湖州，擒治巨猾，与诵翕然。汤文正《赠吴湖州》诗云：“仙郎起草最知名，几载褰帷书上行。按部雨余香稻晚，劝农花发晓云轻。南宫书画添新，李相亭台续旧盟。闻道宾朋常满座，清尊真见古人情。”

罢官，贫甚，留滞吴兴，购废圃以居。梅村集中《家园次罢官有感》云：“世路嗟谁稳，栖迟可奈何。官随残梦短，客比乱山多。闭合凝香坐，行厨载酒过。却听渔唱响，落日有风波。”又云：“枉殉千金诺，空酬一饭恩。只今求国土，谁与报王孙。强闷裁诗卷，长歌向酒尊。古人高急难，叹息在夷门。”园次轻官爱客，而不得其报，诗若为之扼腕者。晚年两目失明，方青来以金铁治之而愈，食报或当在此。

掖县李琳枝侍御，即逮治歌郎王紫稼者也。在谏垣负风骨，尝疏劾冯铨父子贪秽及其党孙之獬、李若琳辈，请肆铨市朝。坐戆直削籍。世祖亲政，复官，寻巡按苏松，雪狱，惩豪猾，多可称者。为蜚语所中，有诏逮问，未几复任。许竹隐赠诗云：“三仕期年内，埋轮御史风。九重容白简，四海识青聪。宦迹水霜后，臣心社稷中。可怜吴父老，流涕望江东。”又龚孝升诗云：“亲见攀辕泪万行，金阊城下水茫茫。图书静对三吴雪，缇骑惊无一鹤装。河内火甯烦汲黯，都亭轮久惮张纲。战余民力还深惜，阊阖春开待阜囊。”皆足见其清风亮节。同时杨以斋侍郎亦以敢言著，在谏垣三载，疏数十上。国初沿明季旧习，文社林立，习为觚排。以斋疏言朋党之祸，当塞其源，有韶饬学臣严禁。其以少司马乞养归，嘉善魏禹平（坤）赠诗云：“行诣谁从未俗论，性情今见衮衣人。喜当海宇销兵日，许乞林泉将母身。得失不须分出处，去留总为恋君亲。马蹄笃速行何亟，肯待河流泮早春。”子中讷，为朱竹姹弟子，官至中允，世称晚研先生。

国初直谏之臣，尤推二季。二季者，天中给谏（开生）、沧苇侍御（振宜）兄弟也。天中以建言忤旨下狱，旋谪戍邃左，姜西溟称为本朝第一谏官。当赴狱时，门人趋问，犹谈《诗》、《骚》及汉魏源流，不辍，若忘其身在患难者。有《关前志别》句云：“今日玉关无内外，临歧执手莫潜然。”《在戍所送左大来葬》云：“未遂首邱须浅葬，好留枯骨待恩波。”迨世祖赐环命下，天中已前卒。特诏归葬，竟成诗谶。沧苇巡按山西盐课，弹章数十上。天中枢归，沧苇方系诏狱，梦寐中与兄絮语。寤后述为长歌，奇奠天中枢前，云：“呼兄兄呼弟，相见甚相喜。携持各一手，分明见十指。颜色非生平，无复旧冠履。长跪问我兄，胡为瘦至此。兄云尔不知，我今长矣。形骸关塞外，目闭黄泉里。朋友宿草尽，耶娘四千里。耶喜精神健，娘食无甘旨。三妹又长逝，白发将谁倚。汝嫂目失光，石英觅燕市。从来敬寡嫂，青乌化童子。莫我儿饥寒，我儿方生齿。我闻泪下雨，长跪不能起。我欲有所启，收泪复长跽。白马真死友，弟曾无钱纸。烽火连破冢，足兄焉恃。兄云尔不知，夜毫无晓理。欲行我自行，欲止我白止。圣主复我官，旅榇归桑梓。所遗七八口，汝当速经纪。寄语掌史官，慎勿挂青史。”精神相感有如此者，使人增手足之重。

同时台谏，如姜定庵、田兼善、徐山琢皆有声，而定庵尤鲠直。由县令行取入台，尝劝世祖以宽大为政。时土疆新辟，多逋赋，有司并新旧徵之，定庵力言其不可。又因请恤旱灾，备言酷罚之弊。又言官吏不当以捐俸得纪录，逆贼归命不当授显职。皆切时弊。后宫至府丞。梁蕉林相国《送定庵还越》句云：“禁阖谁能忧国切，朝端共识谠言多。”又云：“《上林》谏猎文章贵，海国移军战鼓闻。”时越氛未靖也。又冀公冶尚书官都宪时，疏请申明内外职要，严有司初授之法，请除蹬政之害民者，请禁奴仆首主。又言狱讼繁兴，皆由于砌款黏单，豪猾罗织富民，以媚贪吏。一状装十数事，一事累数十人，借惩奸之名，行择肥之计。至有革兵砌克饷以倾将领，游棍砌横征以诬牧令。请除所告不准外，仍治以违例之罪。后擢大司空。罢归，蕉林赠诗云：“水尚书振袂行，重开三径向秋清。漫将薄谴论荣辱，只惜仙班去老成。廿载缁尘歧路话，一尊凉雨故人情。每怜拙宦称同调，愁听《阳关》第二声。”公冶初守襄阳，郡民王宣治夫妇夜被杀，不得贼。梦人语云：“小东门失火。”再梦如前。顷之，果得报。策马往，适逻卒获盗衾者，公心动，叱曰：“盗衾小事，毅某夫妇者汝也。”其人怖服，一郡以为神。

武进孙风山检讨，弱冠入翰林，条奏巡方、科场事，皆剀切尽言。自请为奉县令，以疾放归。其《德州道中怀季天中》云：“逐客飘零返旧疆，垒臣踪踪去遐荒。同膺迁谪怜君远，共效愚忠独我狂。那禁旅魂驰塞北，悬知归梦绕江乡。一时俱抱寒蝉舌，补牍逡巡负圣皇。”时天中方戌关外也。汪舟次《赠风山》诗云：“孙侯真伟人，二十称名臣。抡才不识公子贵，上殿屡遭丞相嗔。是时天子最明圣，日照兰台光四映。凤鸾原与鹰隼殊，苦抱封章效廷诤。臣语羞雷同，臣心耻奔竞。愿辞承明庐，赐臣官武进。会稽争望买臣来，茂陵遍说相如病。十年尽瘁十年闲，归拜双亲鸯未斑。灯火依然开万卷，杖藜一任篇三山。丈夫进退理应尔，百尺青松笑桃李。彩衣日日舞春风，会有祯祥传孝子。君不见，高风堂下丹泉水。”“抡才”一语，当有事实可指，亦见风节。风山归里，构园亭娱亲，有泉源涌出，人呼“丹泉”，谓为孝行所感。

熙朝律令，寔出桐城姚端恪手订，以宽平为主，其不以满俗移华风，用心尤苦。端恪少与兄觐侯、集侯同擅文誉，称“三姚”。其弟驾侯、夏侯既长，亦相颉顽。初成崇祯癸未进士，改庶常，其以荐仕者，盖为亲而屈。《忆邵村》诗云：“生别已肠裂，生聚更呜咽。兄弟四五人，尽倚寒边月。双亲亦从行，眼暗发垂雪。甘旨弗能供，菽水艰一啜。老兄素滑稽，诙谐能中节。舞衣百结余，戏作老莱跌。破彼万古愁，赚此片晷悦。穷边大孝心，事与前贤别。苦地无闲身，预恐炊薪缺。荷斧笑辞亲，上山泪流血。”其二云：“死苦一朝毕，生苦浩茫茫。怀乡与惜别，身外总不遑。昼饥望昼短，夜寒苦夜长。边夜一晨昏，海水三为桑。回首造化恩，豢尔四十霜。生平悲歌心，百思无一当。七尺未遽朽，万苦听所将。其中有真人，冲然广莫乡。弦望自有时？北斗低复昂。万一金鸡鸣，甘霖洒大荒。”是为未仕时转徙穷边所作。其人笃于情性，略见篇什。在台谏，尝请令都察院甄别各巡抚；请免负罪大臣锁禁城门之例；请禁川楚诸省官吏借采木为名，搜取民间屋材墓树。皆得旨允行。久长刑部，务慎刑恤狱，所全活甚众。尝刑一人，于法为不应，争之不得，退而炷香长跪，自责者久之。其刻己恕物多类此。国初，于明代进士、举人一体授官。白东谷与端恪癸未同年，入国朝亦官至大司寇。有《闻大同叛将姜镶授首志喜》诗云：“幸喜云中捷，元凶已受诛。神功收不战，仁泽到无辜。草窃终难久，余氛会一苏。有家见天日，歌舞山隅。”后缘事左官通政使。

顺治初，贼陷西安，延安推官顾端木咸正率众登陴，众溃被执。吴三桂兵入秦，秦人多应之。韩城推端木为主，既而知为大清兵，遂全发归，初未尝抗命也。顾甯人诗云：“当年关中陷，九野横虹霓。日光不到地，哭帝苍山蹊。君持苏生节，冒死决蒺藜。挥刀斩贼徒，一炬看燃脐。东虞势薄天，少梁色悲凄。遂从黄冠归，闲关策青骊。”即咏其事。后执至江甯，督臣洪承畴问曰：“汝知史可法在乎，不在乎？”端木曰：“汝知洪承畴死乎，不死乎？”洪默然。与二子俱被杀。其二子天逵、天遴，先以藏匿陈卧子俱死，仅存一孙。甯人《哭端木》诗所云“旦日追吏来，君遂见囚系。槛车赴白门，忠孝辞色厉。竟作戎首论，卒践宿生誓。”固深痛之。端木与谋举事，义有可死。而坐以戎首，则承畴恚愤所为也。其时延平窃踞，故遗民犹悬余望。

蓟州李潜翁（孔昭），明末进士。明亡，奉母居盘山。妻殉难，不再娶，踪迹隐秘。末文尘抚直，荐于朝，遣吏持书币往迎，遍走山中不可得。少时与同邑杜文端同学同年，称莫逆。后文端告归，里中拨役伺文端门，隶派及之。潜翁以力不胜役辞，请出资雇人为代。明日，文端首出拜潜翁。隶大惧，叩头乞勿言，笑遣之。集中《酬杜纯一年兄久别相见赠言》云：“宇内甚旷远，日月一何速。久别十余年，容颜易昔夙。把酒话浮沈，世事良反覆。感君云霄客，谆谆念朴檄。薄才安蹇劣，非能爱林麓。况值愁病侵，甘心学草木。所恃有故人，脱蓑方秉轴。立贤远迩，造我苍生福。四海息兵荒，野老乐耕读。转旬功成时，偕手说蕉鹿。”即是时作。高蹈不矜，益见学养。卢素存《赠潜翁》句云：“徵士潜辞称进士，道冠常著混儒冠。勤为樵采缘将母，誓报科名耻受官。”足潜翁生平矣。

孙夏峰，值国变，屡聚乡兵，以保州郡，晚乃屏迹耕桑。有问学者，各导以性之所近。所居苏门山田庐，为水部郎马光裕所奉，筑兼山堂，读《易》其中。每春深花放，邻村争置酒相邀，咸知爱敬。曹博庵（尔埏）《苏门访夏峰不遇》诗云：“大雅久沈沦，老成俱寂寞。当代仰哲人，此地宗伊洛。弱冠扬骏声，幽奥穷坟索。文藻丽班扬，风流迈李郭。德辉固冲潋，高怀复磅礴。素履难具陈，古人恨不作。岁晚慕隐沦，散发卧邱壑。变化叹犹龙，腾骞<辶凡>孤鹤。讵意勋华时，未遂颖箕乐。远谢苏门隈，燕蓟暂栖泊。山木失主人，孤云将焉托。遥望子云亭，松花自开落。”时夏峰方有都门之行也。顺治初，祭酒薛所蕴具疏让官，以元许文正相拟，诏以祭酒徵。有司敦促，夏峰固辞。嗣侍郎刘余、巡按御史柳寅东、陈蜚交章荐，仍坚卧不起，盖所谓矫矫尘外者。博庵诗所云，犹未深知夏峰也。李天生《答孙隐君》云：“世变纷相乘，民劳日以亟。积霖生涂潦，真宰久旷职。饥溺如当平，敢云一士力。其咨呼仁人，孰是益与稷。邈彼孙登游，高踪众莫识。苍蝇闻凤喊，大笑乃滋惑。”推许夏峰，可谓至矣，而富无溢美。

天生，明季诸生。见天下乱，走塞上，访求奇杰士，与杀贼报国，无应者，归而键户穷经。举鸿博，固拒。母劝之行，试授检讨。甫就职，即具疏乞归养，格于通政司。乃自厨疏，跪午门外三日，遂得俞旨。疏词悱恻动人，为本朝有数文字，毛西河诗所谓“一旦上省养，孝感动圣明”者也。顾甯人《酬李处士》云：“三晋防河山，登览苦不畅。我欲西之秦，潜身睨霸王。一朝得李生，词坛出飞将。撝呵斗极迥，含吐黄河涨。上论周汉初，规模迭开创。以及文章家，流转各宗匠。道术病分门，交游畏流宕。朋党据国中，雌黄恣腾谤。吾道贵大公，片言折邪妄。论事如造车，欲决南辕向。观人如列鼎，欲察神奸状。稍存俞瞬词，不害于喁唱。君无曲学阿，我弗当仁让。”其以古道相砥厉，盖有镞石之契焉。天生得请归养，《上高阳相国》诗有云：“正色群僚右，和衷独座前。雍容瞻物表，敏捷洞几先。左序钟初彻，东方旭未延。极宸森列仗，间阖静鸣鞭。特诏趋承谨，当时应对专。至尊频造膝，长日数移厘。渐睹皇威霁，难闻密语悬。输诚通肺腑，布泽满陬埏。往聚滇池甲，俄高楚塞烟。飞输连栈骑，铲障截江船。骇落狂涛莽，欢来急羽骈。奔犭爰甯假木，涸鲋已盈筌。胜算挥师次，英谋授庙埂。那须名出己，真少议随肩。”述其绸缪密勿之功，房谋杜断，固无多让。文勤早达，大拜时，年甫三十有四，老成持重，内介外和，朝野推服。圣祖冲龄时，辅政大臣多专决，票拟或失当，每于谈笑间，婉言曲喻，徐使更易。中值三藩及察哈尔之变，一应戎机方略，皆面承起草。每入直，辄夜分始出，或留宿阎中。有问者，默不应。其恪恭忠谨，三十余年如一日也。鸿博召试，文勤与阅卷，故天生有知已之感。

顾甯人负用世之略，既著书详郡国利病，所至辄小试之，垦田度地，累致千金，故随寓即饶足，然亦颇为所累。居济南，有人谋夺其田，牵连涉讼，且讦其勾结海上事，坐逮系。久之，乃得释。天生尝驰视之。事解，重晤蓟门，答诗及济南事云：“远道蒹葭隔，周行坎窗并。莒莱矜野语，虞芮乱嚣声。饮棹江波大，潜扬海汐轻。群疑纷所出，众口漫多惊。智勇微夫子，艰危诅此行。奋身甘下吏，微服耻为氓。易彖繇斯防，《骚》歌比类明。”盖谓其处难若夷。又云：“年华穷不减，《日录》老逾精。”其时已成《日知录》也。昆山徐立斋尚书兄弟为甯人甥，未遇时，甯人尝振其乏。至是鼎贵，甯人《答徐甥》诗所谓“孤单苦忆难兄弟，薄劣频呼似舅甥”者也。累书迎请南归，愿居以别业，迄不至。汪钝翁谕经学修明者，以甯人、天生并称。当贞元绝续之会，抱残订坠，以贻来者，有足多焉。

忠孝之际，或难兼全。郭斯士值甲申之变，欲赴水，闻父呼声而止。沈白凄题其遗像云：“意拚抱石从亡国，未免牵裾为老亲。”吴梅村守志不屈，以太翁命出山，故其诗多隐痛。将至京师，寄当事诸老云：“柴门秋色草萧萧，幕府惊传折简招。敢向烟霞坚笑傲，却贪耕凿久逍遥。杨彪病后称遗老，周党归来话圣朝。自是玺书修盛举，此身只合伴渔樵。”“莫嗟野老倦沈沦，领略青山未是贫。一自弓旌来退谷，苦将行李累衰亲。田因买马频书券，屋为牵船少结邻。今日巢由车下拜，凄凉诗卷乞闲身。”匹马天街对落晖，萧条白发怅谁依。北门待韶宾朋盛，东观趋朝故旧稀。雪满关河书未到，月斜宫阙雁还飞。赤松本是留侯志，早放商山四皓归。”“平生踪迹尽繇天，世事浮名总弃捐。不召岂能逃圣代，无官敢即傲高眠。匹夫志在何难夺，君相恩深自见怜。记送铁压诗句好，白衣宣至白衣还。”四首结语，皆申意乞归。迄不得自脱，再起登朝，世祖命纂修《孝经衍》义，借伯父无子为之后以乞休。其时倾轧之风甚盛，奏销案既牵及，且有陆銮者上书诬以社党，赖圣明眷睐获全。其《临终诗》云：“忍死偷生廿载余，而今罪孽怎消除。受恩欠债应填补，总比鸿毛也不如。一岂有才名比照邻，发狂恶疾总伤神。丈夫遭际须身受，留取轩渠付后人。”“胸中恶气久漫漫，触事难平任结蟠。块垒怎消医怎识，惟将痛苦进丸澜。”“奸党刊章谤告天，事成糜烂岂徒然。圣朝反坐无狱，纵死深恩荷保全。”身世积感，溢于言外，读者哀之。

洪文襄幕客陈乃锡（宏范）者，异人也。初为明诸生，明亡，与陶仲调、朱子昭辈相结纳，毁家养士，志图匡复。既知乾祚已定，乃幡然变计，佐文襄戎幕，招抚黄州山砦。论功授遍沅副将，辞归，以诗酒自娱。其家藏有手书诗册，皆五言近体。六世孙本钦持入京师，博徵题咏。林文忠题云：“拓戟军门为受降，功成长揖卧湘江。书生一掬沧桑泪，进入吟筒健笔扛。”“五字长城抵劫灰，何年击筑吊西台。将军揖客相知晚，不救松山十万哀。”松山一役，论者皆责备文襄。梅村诗云：“出身忧劳致将相，征蛮建节重登坛。还忆往时旧部曲，喟然叹息摧心肝。”当时之阳秋也。祝趾堂诗云：“华盖蟠云此誓师，桓桓四面列熊罢。桥山弓剑瞻今日，涿鹿车旗忆往时。新命本由苍纬授，神机亲秉白旄麾。十三万众虫沙化，试问当年主将谁。”后世之斧铁也。又，趾堂《讠永大凌河》云：“末路纵缘心力尽，甲编难恕姓名收。”则深慨投诚诸将终不免列传《贰臣》。高宗御制诗注谓：“承畴虽贰于明，而我朝平江南等处，寔资其运筹转镶之力。”薄其节而不没其功，诚千秋之公论哉。

旃饷创自洪文襄，计口授食，禁其营业，京营兵并不得出京，著为定制。其时入关伊始，兵气方张，阳示优崇，隐寓箝东，盖有深意存焉。三百年来，未有发其覆者，独盛意园祭酒《为廉南湖题小万柳堂图卷》有云：“我朝起东方，出震日方旦。同此神州民，昏姻柯叶遍。小哉洪南安，强分满蒙汉。生齿滋，农猎本业断。计臣折扣余，一兵钱一串。饮泣持还家，当差赎弓箭。乞食不宿饱，敝衣那蔽。壮夫犹可说，市门娇女叹。奴辈恣挥霍，一筵金大万。从龙百战余，幽絷同此难。异学既公言，邪会真隐患。兴凯入彼界，铁轨松花岸。北归与南渡，故事皆虚愿。圣人方在御，草茅谁大谏。起我黄帝胄，海宇归清宴。大破旃民界，谋生皆任便。能使手足宽，转可头目捍。”诗作于光绪中年，意园目击心伤，故慨乎言之。伏读国初诏旨，严诫旃丁，勿染汉习。岐丰旧壤，封禁尤严，睿见至为深远。庸知陵谷递迁，形势大异，天下事固恒出于所备之外，又岂文襄所及料哉。

顺治丁酉、戊戌间，苏抚上绅衿逋粮者悉削籍，虽锱铢不宥。时谚所谓“探花不值半文钱”者，感叶文敏事而作。梅村感事诗云：“不事扶风掾，难井好峙田。老知三尺法，官为五铢钱。筑土惊传箭，呼门避棹船。此身非少壮，休息待何年。”盖家居见录，就其身历者言之，即所谓“奏销案”也。娄县曹季服（允武），是年得岁贡，年六十矣。及冬，按及逋粮，蠹胥误列五厘之欠，亦里部议。《漫书示儿延懿》云：“吾年六十一，才得免儒冠。疾书手腕脱，凝视目背酸。青衿四十年，历试名不刊。所愧才技拙，不遂扶摇搏。迄今齿发衰，何能走长安。计年七十五，可望苜蓿盘。从今十五载，寿命甯未弹。所以鸡肋名，视如东逝湍。得亦不足欣，失亦不足叹。何妨功令严，不怨胥吏奸。免我桑榆人，出嗟行路难。”其诗具见涵养。熙朝屡蠲逋赋，务纡民力，何至绳及锱铢，毋乃计臣之过欤！

海盐查樊村（诗继）宰霍邱，有惠政。上官督催科甚迫，题元道州《春陵行》以进，有“民命真当惜，守官良独难。不因两税缓，那得一州安”之句，为时传诵。其诗集不传，仅见旧钞残本。有《马草行》云：“铁甲三千动地来，马蹄杂沓如轰雷。军有供顿马有谷，县官奔走如奴仆。刍茭比屋困诛求，府胥索钱不即收。君不见江山城头新鬼哭，招魂无人乌啄肉。”《后马草行》云：“四百八十夫行，马草十万连催征。县官怜民省民解，牌差敛费纷纵横。前年解钱塘，今年解信安。信安山多稻草少，户口流亡断飞鸟。营盘草多要折钱，解吏索钱还索草。去年湿草烂江干，草户于今杖血丹。安得马嘶息海岸，樵歌出村闻夜半。”《夫行》云：“十月王师捕山贼，县官追呼夫急。一卒当头领雇夫，百夫押以衙兵十。此行只向乌伤去，不比骊山送徒戍。况复王官如父兄，蓑笠锻粮为尔具。恶少奸胥暗结连，一夫索钱八十千。讹言街巷声喧阗，幕府飞箭龙旗鲜。阴雨泥泞满天黑，村邻有夫招不得。素封华屋尚张皇，小户单丁躯命逼。县官见此中心哀，走谒太守申藩台。输金雇役从民愿，税户欢呼打桨回。记得前年十月半，仓前粮艘帆影乱。只今米烂未输租，又值役夫连海岸。父母咨嗟望太平，少年喜见烟尘生。衣租食税寻常事，拜将封侯无尔名。”《后夫行》云：“岁暮喧喧夜捉人，当门县尉点行频。押送江干下江舶，王牌忽下哀筏民。蒙恩罐噪声动地，得钱脱役夸乡邻。谁知羽书传旦暮，王师仓卒西兴渡。桃符竹爆空酸辛，菜饵钉盘将不去。雨雪江山烟火稀，白骨支撑满前路。行到金华呈太守，幕府无文停待久。白昼呼群掠远村，醉围解尉攒拳殴。解尉獐徨无羽翰，科钱营脱离险艰。黠徒乘机从此逝，追至菌遥半不还。县差承帖追逋目，鞭笞狼藉空劳鹿。归时老幼尽欢欣，重去难将消息闻。男儿轻死贵死敌，何不弓剑学从军。”时方用兵，民苦徭役，是诗亦《舂陵行》类也。黄梨洲谓其“忧以思，勤而不怨，得《小雅》、《国》、《风》之遣意焉”。

顺治戊子，西江兵变，十一月始平。获废印数百，存南昌节署，皆兵间所获也。长汀黎愧曾参政士宏作印无数篇云：“亦何累累，亦何辈辈。大者丞相、尚书、御史大夫章，捆琐参军、丞、簿、尉。大笥小簏声琅琅，还想当时尽朝贵。画书生白面朝典铨，夕卷黄河拥高旆。豪奴干指坐索人，巨室高门闲过醉。一九已堕睥睨墙，烧烛豪家方嫁妹。楚猴虽沐冠常裂，《春秋》大义应书贼。岂有中心事主为国恩，日日雕铜分暴客。生不足怜死不惜，阴风吹满秋监湿。狼藉头颅杂土飞，独余废印高屋脊。”盖刺当日举事者。又《记家弟破贼大桥》云：“南塘小儿弄兵戏，抹额红巾等山魅。夜切人肝作脯甘，对裂轻缯如破絮。杀人不死还等闲，更上军门求补吏。山中日日报揭竿，百道军书勒簿尉。簿尉何能令请行，牙兵几队趋山际。昨日书来珍重看，云已破贼数十辈。留之不可诛不胜，细作爰书别党类。我闻此语心独欢，贤者甯不当如是。呜呼！作贼不死死者民不作贼将徒然。”集中先有《送家弟宣岩之任寿春》诗，此当即寿春事也。当日中原未定，伏莽纵横，如愧曾《永新道中》诗所云“嵯峨望城郭，中多蓬与蒿。鸡犬不闻声，灯焰空寂寥”，正有举足榛芜之慨。

顾甯人诗云：“北去三百舸，舸舸好红颜。吴口拥橐驼，鸣笳入燕关。”王师所至，首禁扰民，而将悍兵骄，诘察不及，事亦有之。如世所传卫琴娘、叶子眉、王素音诸诗，薄命飘零，俱堪扼腕。乌程姚象悬（延著），顺治己丑进士，秉臬江南。值大军凯旋，掠民间妇女闭大舟中，强令作闽语。闲有嗫嚅者，露刃恐之，不敢张。象悬亲诣河干，计遣守卒，无使至前。获一少妇，作吴语，诘得实，大书其父兄姓名于榜，疾呼得之，给票遣归。邻舟妇相率号呼，并使其家杂认之，遣归者凡千七百人。又，海氛犯金陵时，居民有登高者，为逻骑所执。提督某命斩以徇，象悬力争得释。“羊尾党”之狱，株连数百人，白督府郎公，勿兴大狱摇人心。郎以付司，悉纵之。擢河南右布政，未行，忌者文致其罪，坐死。康熙丁未，子陟山参议（漓焘）以进士宫中书，伏阙诉。格前议，迄不得白。其孙聚中明经（德奎）《述德》诗云：“圣治广大，钦恤广皇仁。惟慈故能勇，百折必蕲伸。袁安释楚系，于公理海滨。欧阳夜折狱，求生常达晨。得情则弗喜，大德体阳春。及观吾祖迹，此理乃弥真。两粤安反侧，岭海无民。陈臬江南时，平反活万人。往旗讯难妇，一一归其亲。悍帅恣报复，飞语遭遭屯。遭屯非所避，予辜良苦辛。自昔逢百罹，茶蓼靡所底。今上未亲政，无由吁司匦。迢迢历数载，严亲出从仕。对策登贤良，侍从凤池里。两上书讼，部查奉俞旨。廷论皆云遇，终格前议止。犹闻蒙难初，里巷皆罢市。桐乡在冶城，庚桑祀畏垒。是非死乃定，天高听如咫。”同时臬使余应魁、毕振姬承问失出降官，皆以事在赦前，免议。独象悬不得援减，盖忌者持之。全活千万人，而不得保其首领，宜子孙之有余痛也。

国初，兵事未戢，奸宄捏词倾害，所在多有。郭日燧为台州守，颇凌侮士绅。临海诸生忿具退状，遂兴大狱，被逮者六十八人，俱戍尚阳堡，阅廿年乃得赦归。章亦至《读晤蕉集菌草》云：“来贯索妒文星，慧业齐教隶北庭。六十八人同放逐，九干余里各飘零。生还屈指谁能健，死痉伤心骨尚停。检罢遗编增浩叹，专诸何事剑锋青。”晤蕉，张姓，名人纲，与潘玉虎（震雷）、陈霞西（大捷）、何若涟（志清）、蔡芥轩（础），皆案中著名者。太平谢国隆《寄董少尹》句云：“未闻黄绶严钩距，不许苍生效质成。”望其营救也。仙居张木生《赠鬼薪吴道文》云：“落叶萧萧风晚急，愁云怨雾争相位。忽闻剥啄启柴扉，有客仓皇随雨入。客自新安千里行，蜚语遭诬遣赤城。赤城新经百战后，惟见山高溪水清。朱家侠气今何有，柳车空载山中酒。如我鹧鹑栖未安，新炊仅摘荒园韭。忆昔当年相逢时，耳热尊前唱《柘枝》。檀板轻敲云度缓，银筝慢拨月归迟。世上风波真莫测，鸿飞冥冥人犹弋。赭衣忽尔作黥徒，江南花鸟俱无色。新安家学教商山，节义文章不等闲。胥靡已入君王梦，莫遣青衫泪尽斑。”亦是时作。当日通海有禁，讥及逆书，文字之祸已萌矣。

渠县李梅岑（晋）、公执（珪）兄弟皆能诗。梅岑句云：“汉廷近诏宽三甲，蜀郡何年凿五丁。”又云：“将军自许标铜柱，长吏谁曾过石壕。”皆感叹蜀中兵事。公执《闻官军收复汉中成都》云：“天险谁终踞，先声已不支。传闻收宋建，遂已殪姜维。王者师无战，流人喜可知。翻愁云栈路，雨雪担簦迟。”其二云：“已分归无计，朝来涕泪新。谁传今日信，吾是再生身。月冷疮痍色，花殷鼓角春。安危争抚虐，肢望转伤神。”诗作于顺治九年。乱极思治，情见乎词，意境于少陵为近。

吾乡林西仲（云铭）以诗名，官徽州悴。值海氛告警，有《登陴纪事》诗云：“万物当刍狗，海波传警息。己亥夏六月，蹂躏江南北。官民不知兵，相继自顿踣。延及宛与池，闻风堕疆域。新安失唇齿，讹言相煽惑。强者思走险，弱者竞逃匿。我为新安吏，蒿目徒恻恻。七月方上旬，防兵反攻倡。骁骑薄西城，飞矢流如织。空拳宿城头，有气难吞贼。海谍七人来，诡辞夸战克。廿三抵郡内，狼狈为鬼蜮。歼之演武场，观者无人色。相挈避挑衅，半城生荒棘。叛兵拔营行，所至掠新特。更闻祁门令，邑陷奔劣勋。万山尽伏莽，民心多反侧。纷纷羽书驰，军情何其亟。议战苦无兵，议守忧无食。书生何所能，惟有死报国。”既而援兵至，围得解。任新安九年不调，以汰冗裁缺归里。值耿藩变作，逮系狱，籍其产，事平始释。叶横山《赠西仲》诗所谓“著作穷愁奇此生，风波悟得死生情”者也。晚流寓杭州，有《客杭书怀》之作，位傺以老。

江南兵后，经界冒乱，有司从事丈量，胥役乘之，弊端丛出。时广甯秦瑞寰中丞（世祯）巡按吴中，令里长编制鱼鳞册，召田主自任丈量，悉复其旧。往者州县徵赋多溢额，至是畀民“易知单”，示以科则定数。又，每甲汇列输户赋额为滚单，里长按户递传。既输，则注之，违则送县官追比。令下，吴民大便之。于是条列上闻，通行各行省州县，著为式。又，往时殷户充粮长，为漕卒侵凌。当者，家立破。瑞寰议改官收官兑，其弊亦息。巡抚土国宝私徵赋税，动至巨万，瑞寰劾之，诏与督臣会讯。国宝畏罪自裁，因奏免所徵诸税。后擢浙抚以去。梁玉立赠行诗有云：“墨吏已闻争解绶，万家弦管江东。”又云“惠文弹事冠中朝，拥节东南促去辎。”皆指其事。

国初，科场条律己严。张评事（我朴），顺治丁酉与北闱分校，蜚语里及，为人谕劾，坐弃市，全家谴戍。妻朱氏又贞请捐躯为舅姑赎罪，后为尼。有《泣怀》四言诗自述云：“魏里我朱，世称名德。父举孝廉，仪型南国。先慈割股，善为内则。八兄二弟，甲科连捷。犹子繁衍，勤书晨夕。父半百年，始生又贞。弱女非男，训护慰情。稍读经史，志古闺英。十五而笄，清河于归。十五遵教，姑嫜是随。操持佐枪，夙夜无违。熊罢三梦，今始一垂。绿林不靖，湖渚锋镝。囊为盗裔，牛衣相泣。良人砥志，下帷屏迹。瑶章珠赋，声动京邑。戊子之秋，幸宴鹿鸣。长歌远寄，珍重前盟。壬辰登第，筮仕廷评。继美释之，张先后称。丁酉维夏，泛舟来都。相敬未暖，旅魂乍苏。忽忝分闱，检校群儒。维我夫子，能文有耻。秉矢公明，冰寒立志。上严功令，下畏多士。勤慎勿懈，月余竣事。岂知同宗，贪心败类。庸违象恭，富怀狂悖。群凶飞语，如霾如彗。缇骑在门，去不及诀。五毒倍至，百喙莫雪。事若风影，罪不例律。严行示惩，西市引决。祸起党同，古今一辙。余念致命，割血流裾。九闾闲隔，囚安上书。七人同尽，遑辨真虚。家产寥寥，鸡犬尽没。桑榆老亲，亦旦暮活。相逐边塞，念此神夺。求荣反辱，遂付鬃发。绣衣永离，袈裟相接。拔幽报存，叩金经力。嗟乎薄命，家乡万里。身独囚，饥寒流涕。南望白云，遥遥待徙。不如鸟雀，去来迤逦。我思刑书，国之钹斧。虚实按情，轻重有故。雷霆振声，顷刻雨露。同罪诸臣，悉蒙恩宥。嗟我所天，先受刑苦。圣人刑法，万世则祖。雷不崇朝，岂忍终怒。用法有律，手足乃措。皇皇百执，矫矫直臣。一夫不获，亦疾于心。有此沈，充耳不闻。折槛回天，佑我后昆。夫纵有罪，死即平允。老亲独，周文所悯。茫茫关塞，坎坎艰顿。行同飘蓬，到亦颠殒。枯穷至此，死之安忍。”语质词哀，使读者泪坠。科场立法虽严，及身而止，此或沿前明之旧。张朱皆嘉善人也。

吴汉搓亦以顺治丁酉举人坐科场事，遣戍甯古塔。梅村赋悲歌赠之，有云：“仓颉夜哭良有以，受患只从读书始。”徐原一尚书《怀汉槎在狱》云：“吴郎才笔胜诸昆，多难方知狱吏尊。谁为解骖存国士，可怜一饭困王孙。蝉吟织室秋声静，剑没丰城夜气昏。闻道龙沙方议谴，圣朝解网有新恩。”盖遣戍已从宽典也。在戍所，适朝鲜李云龙来互市。闻其才，索制《高丽王京赋》，汉槎援笔立就。寓书顾梁汾，自谓彷佛班扬。梁汾寄诗云：“万里谁能忆，《三都》只自伤。声名箕子国，词赋夜郎王。泪尽临关月，心摧拂镜霜。李家兄妹好，倘复惜班扬。”名扬异域，而屈于王廷，甯非命蹇？后纳兰容若以梁汾请，为营救得归。其与梁汾酬唱《金缕曲》，至今传诵。同时陆子元（庆曾），亦以科场案牵连戌辽。梅村《赠陆生》诗云：“嗟君时命剧堪怜，蜚语牵连竟配边。木叶山头悲夜夜，春申浦上望年年。”其诗作于辛亥。子元以事至京师，酒阑长歌，梅村作此赠之，慷慨泣下。篇末云：“从他罗隐舆方干，不比如君《行路难》。只有一篇《思旧赋》，江关萧瑟几人看。”是科中式诸生于瀛台覆试，至用护军持枪夹立，前此所未有也。

明崇祯末，有人书状云：“谨具大明江山一座、崇祯夫妇二口，奉申蛰敬。晚生文八贬顿首拜。”贴于朝堂，盖愤时者所为也。吕晚村推卫其语，作《真进士歌赠黄九烟》云：“仕宦重科目，莫与进土比。进士尔何能，能作八股耳。其中并多不能者，一行作吏无须此。三百年来几十科，科数百人印累累。如今知有几人名，大约尽同蝼蝗死。人言蝼皑可怜虫，吾言凶恶过虎兕。谨具江山再拜上，崇祯夫妇伴缄贶。解者云彼多小官，甯使镇遣列副使。不知持囊挈棱皆此辈，虽不与名定所事。此曹面目人人殊，吾今略得悉数之。胸著不满芝苏监，句读不断打油诗。一自分符试郡县，便曼天眼剥地皮。善事上官及权贵，好官得钱自我为。亦有假廉徼初誉，依傍门户求嘘吹。欲取姑与祖机智，后来贪黩无人疑。赭衣满道盗满谷，吏部年年转资禄。万金钦取入台垣，千金行取亦部属。几迁几擢几州陷，一转一升一路哭。笑指铜驼卧棘间，直是过眼之云烟。归仍不失富家翁，出仍不失说事钱。官仍不失士夫体，私仍不失热客缘。出我当时阿堵物，利市三倍岁十千。天下空多闲笑骂，人生须有好园田。君不见伯颜已至临平市，奉亭山下青烟起。临安犹自辇黄金，甲科榜中买姓氏。初疑此计太痴颠，事后方能悟其旨。大元法度尽宽仁，犹得例称前进士。以今较之若合符，持筹握算皆其徒。其徒所憎有数事，第一最憎孔孟儒。儒来辄败乃公事，安得横财卅六炉。其次大部线装书，读之令人发狂迂。坐使后生失儇巧，不肯抄掇从时趋。其三同年及寮曹，一见便须饬中厨。若复痛饮且善瞰，所入何足供屠酥。其四憎好诗词者，文字之祸多连株。支扉石块苦不巨，自讳昔曾识之无。其五贫土尤可憎，来非乞食即索逋。见之先当道贫苦，若待开口难枝梧。凡此数者皆深恶，锺山黄公一身具。况复叩门拙言词，以是十往九不遇。怪尔亦曾同出身，进士当存进土度。行须张盖坐华堂，胡为嫩办走霜露。饿死杜甫穷死韩，虽有高名何足慕。”《晚村集》为禁本，近年始出。语多激宕，终以贾祸。此诗穷形尽相，不堪使帖括中人见之。昭代沿明制，以八股取土。圣祖尝废八股，改策论，旋复其旧。二百余年，勋贤辈出，非八股之能得士，士非八股无由登进，故材彦亦降心为之。世变相寻，八股遂为集矢之的。严几道题苏戡方伯八股旧云：“读书志禄仕，道已成禽犊。彼哉东方生，文史三冬足。魏晋用九品，隋唐取书牍。词赋复求才，犹网张一目。美意制十科，迂论司马涑。已而程经义，作计非不熟。尔来九百年，奚翅亿管秃。得者矜文儒，旅进犹凫骛。假令长闭关，千世用一律。岂知天运改，因应纷万族。瞠目倚虚侨，旧学等无术。往者经世谈，洎今令人恧。回思赵幽州，‘半部’语真毒。乃今又一变，龙蛇起新陆。《论语》供烧薪，六经任生醭。渡海求羊皮，归为五毁鬻。挟瑟吹笙竽，所志皆食肉。侈侈输文明，尽成果赢祝。始知用法令，真无与清浊。夫惟大雅姿，于法靡所宿。当为彀中游，已褰方外躅。斟酌新旧间，缘此为经督。读君制艺文，同时须膺服。”几道以船政学生游学归，幡然就举业，屡试不第。其论取士之法，平亭新旧而互究其得失，亦公论也。

国初，《御史题名录》列赵继鼎，武进人，传者谓即赵恭毅父止安先生。孙怀玉引汪尧峰文辨之，谓有德州籍者，名姓适同而误。止安先生字取新，明崇祯庚辰进土。甲申国变，以车驾主事在籍。避地村野，有族人挟隙相持，遂变姓名，走扬州卖卜。既而事白，还乡课子，终不仕，里居贫甚。一夕遇盗，穷搜无所得，大怒而去，曰：“吾未见世间有如此穷进土。”传以为笑。汤狷庵赠诗云：“生计萧然四壁空，破衫尽在旧箱中。绿林豪客纷嗔怒，不信人间进士穷。”进土亦有奇穷者，晚村诗未免抹煞。

镇国殷厚公（高塞），太宗第六子也。于开国时，已宏奖风雅。常熟孙赤崖（阳），以科场事，遣戍甯古塔，留邸中，遇赦始归。武进蒋驭鹿（锐）亦尝为其门客，阎古古诗所谓“西风吹散梁园客，独有枚皋哭孝王”者也。厚又与剩和尚交契。剩和尚名函可，南海人，明尚书韩日钻子，以洪文襄弹事牵连谪戍。集中《悼剩和尚》诗云：“一叶流东土，花飞辽左山。同尘多自得，玩世去人间。古塔烟霞在，禅关岁月闲。空悲流偈处，今日共跻攀。”殷厚尝读书医巫阎山中，胸有泉石，故能略分下交。赤崖后复受知圣祖，南巡屡询及，因有“君王犹记小臣名”之句，盖自幸也。

李自成起自椎埋，毒痛京阙，盖应劫而生者。方贼氛初炽，或传其祖墓有异祥。顺天边太守（大绶）为米脂令，集众掘之，中有异蛇。杀蛇伐树，平其墓，掩以灰秽，军民称快。及贼犯北都，边以母在，不得逃，为贼所得，将缚献自成。中途，逻骑懈，得脱。后入国朝，官知府。袁随园赋《虎口行》云：“入虎穴，登虎口，吾戴吾头虎牙走。欲不，虎不如狗。君不见太原守，姓边名大绶。公顺天人，宰米脂，闯贼故乡公所治。欲斩此贼，计不得施。不知若祖若父作何状，生甯馨儿。急掘土中尸，我欲见之。壬午正月九日，雪花如矢。称娓前行，到三子。二十三坟宰如也，金椎丁丁启。扑面一条惊蛇翔，张口呀呀吞日光。髑髅青铜声，骨节黄毛长，四山妖云毒雾天茫茫。碎其骨，伐其树。腊其蛇，平其墓。纯灰潴沃雄黄烧，马通熏荡牛溲浇。军民声如雷，指日灭黄巢。贼姻艾朝栋，报贼贼大惊，登时一矢贯目睛。公还乡，贼入京。旁人劝公逃，公曰老母在，何能行。一路哭矣，贼来捉矣，骑簇簇矣。母妻子女，齐入狱矣。缚公上马，献闯王麾下。万目睽睽，看掘坟者。公自念，丈夫死耳何悲哀。但不知，抽肠钉舌，千灾五毒如何来。过获鹿，出固关，猜猜闯至黄衣冠。一骑牵公上，一骑摇手言。大王屡败眠不安，莫遽奏王，伤王心肝。再驰再驱，日至寿阳。逻骑十人，渐不成行。一骑大笑，汝何不亡。公乃狂窜，转觉心战。打背大呼，惊贼追逋，回身面之是伧父。持Θ想剥衣裾，赠之以敝襦。昼伏夜趋，百险千虞，而反其居。打阿妹门，疑阿兄魂。抱老母恸，母云是梦。‘闯贼口小哆，万头一齐堕。汝何人斯，交臂而遇？’圣朝擢公，五马轩轩。梨园演公，观叹纷纷。富贵寿考，子姓如云。公书其事记辛苦，我歌为诗告千古。但凭天，莫畏虎。”说者谓闯贼窃位不成，功在乎墓。是虽不尽然，特其履险成夷，若关天意，固可纪也。

相传张献忠入成都，毁古塔，得石碣，有字云：“修塔于一龙，拆塔张献忠。吹箫不用竹，一箭贯当胸。”后献忠与肃武亲王战，中箭而殪，以为应谶。盖天运早定，若闯献辈皆埽除，区宙以待圣人者也。肃武亲王从入关，转战著功，为开国八王之一。其墓在都城西，有古松，荫数十丈外。法梧门歌云：“岂有吹箫不用竹，碣语分明我王属。一百三十六营贼，争向将军马头哭。功成身殁何忧劳，毅魄上烛星辰高。惟有坟旁老松树，郁勃时藉风悲号。”又云：“偶遭风雪皮肉坏，苍髯翠鬣仍支离。”盖松经某岁大雪，高枝微损，而葱郁如故。过其地者，徘徊遗荫，犹想见金戈铁马、纵横风雨时也。

江南既定，聘越中遣逸六人，周忠介、祁忠惠与焉，皆抗节死。忠惠为忠介弟子。宏光时，忠介不附马阮，为刘泽清所劾，连及忠惠。至是，忠惠避居梅市寓山园。临命，见隔江山色，叹曰：“山川人物，皆为幻境。今山川如故，而人生又一世矣。”傅补堂明经《谒忠惠祠》诗云：“骑箕人去剩祠堂，遗像堪争日月光。无复牲牢修汉腊，空留城郭梦辽阳。两京没后烟尘满，一水秋来蓝若香。报国有心臣力竭，还将四负问苍苍。”“四负”为忠惠所居堂名。李越鳗侍御，会稽人，于《寓山四负堂谒忠惠像》有云：“中台入长十三道，逆党汗流观谏草。仓皇请急归倚庐，四负名堂待终老。”盖劾阉乞归，始有是堂也。又云：“南都草创吴民骄，公还持斧锄其豪。三弊上言仅报可，擢公开府苏台高。奄儿案翻水火急，副相出都国人泣。弹章并列三贤名，师弟相随返乡邑。”述其与忠介同危于马阮也。又云：“同文狱起城社倾，兴朝帝子安车迎。殉国义同高刘死，观时耻逐姜商生。一泓清绝寓园水，角巾屹然水中止。讲学同源幸得人，柳桥携手王元趾。”则述其被徵不屈，自投于水。元趾，谓王正义（毓蓍），同为忠介弟子，闻忠介绝粒，投柳桥死。又云：“画江犹子更从戎，巢覆孤儿缧绍同。”谓其从子鸿孙，鲁王时将兵北上被执。余题史合部遗书云：“亡国一何壮，令人思有明。”观忠介、忠惠事，益用慨叹。兴朝礼聘于前，易名于后，亦以励士节也。

忠惠子理孙、班孙，皆克秉先志。居山阴梅墅，中多复壁大隧。倾家结客，兼及屠沽市贩，与张用宾（宗观）、朱伯虎（士稚）、钱允武（霍）、魏楚白（耕）、陈雪客（三岛）尤莫逆。朱竹姹、屈翁山亦往来其间。翁山尝读书祁氏寓山园，不下楼者五阅月。其集中有《题山阴祁五祁六藏书楼》、《客山阴赠二祁子》诸作，竹姹亦有《寓山访屈五》诗，皆作于是时。厥后用宾遇害，雪客、伯虎以忧卒。而郑成功事败，允武、楚白被逮罹法，理孙贿免，班孙亦戍辽。于时竹诧走瓯，翁山返粤。竹诧《送屈五还罗浮》有“罗浮道士思幡然，忽忆朱明旧洞天”之句，翁山亦有《别朱十》诗，所谓“素丝亦易染，孤凤难为音”者。其别祁丈季超云：“赖有二三友，金玉同坚贞。鼋鼍互变化，神龙丧其形。岂不思奋翼，上天无雷霆。风雪历四载，谋深竟难成。”词意尤显。其时宙合垂定，而欲借台澎蜗角，以图兴复，亦可哀已。

吾合于明末国初慷慨死难者，亦大有人在。如侯官林子野（姿），崇祯进士，宰海甯。甲申，北都陷于闯寇，杖绋麻绳，恸踊狂走。南都立君，上书马士英，规责中兴要略，不报。未几，金陵破，林与绅民议固守。适鲁藩入浙，唐藩入闽，相持水火，遂决归闽。黄石斋疏荐，授御史，改文选郎。唐藩兵溃，潜隐福清山中。会鲁藩自海道至，乃哭告其父曰：“忍死偷生久矣，今其死所，愿父自安。”举头自咏云：“种种数茎休见德，此头尚在亦吾仇。”又赋诗云：“一瞑已矣复何求，魂往千山只带愁。易舍妻孥惟有父，无肤发但多头。报仇到底落人后，做鬼应居最下流。门外长江知我恨，年年风卷海涛秋。”投笔起，荷戈集徒旅迎战，被数创，矢贯喉，阵死。时顺治丁亥九月也。又，永福岁贡鄢德都（正畿），唐王时授兵科给事。数上疏，忤当事意，投劾归。大兵入闽，德都诀妻子，正衣冠，自经家庙。其弟德端从林师稷兴兵，殁于阵。德虞赋《伤怀》诗，自沈于月州溪。及德都正命，弟德铨为作《三愚传》，削发为僧。季弟正亨隐于农。有《哭金陵》诗云：“遗来巾帼不胜羞，虎寰中坐沐猴。国破待谁盟马革，官多空讠主烂羊头。乾坤一线英雄泪，南北二京草莽邱。莫道僻隅容偃卧，每当深夜炯双眸。”既败才云感慨深，当年万口一齐喑。换来冠带金银气，卖去朝廷狗彘心。四面江淮奔浊浪，二陵风雨闭幽岑。人生何事堪歌哭，泪血沾裳不忍吟。”一门忠义，人以方黄陶庵之兄弟对缢，皆可纪也。

顺治十八年，闽中学变惨案，亦钜案也。海滨外史记其颠末甚详，云：“生员邓撰欠盐商举人陈殿邦银，殿邦兄忠升出名，贿运司王志佐指作盐饷，施赞以板责。十学诸生林芬等数百人激公愤，哭于文庙。又抱先贤牌位入运司署，毁其公座。督抚令司道就明伦堂会讯，复板责赞，赞挟刃自刎。诸生狂哭，以瓦掷伤司道颅，踉跄散。寻赴按抚恕，途遇司道，执陈元铉等三人，皆列名者。时按臣范平丁忧在署，微行赴郡学，见赞死状，乃逮忠升等十一人，而释元铉等，并疏劾志佐。司道挟忿，复加士子以殴官、鼓噪罢市之罪，林芬等十七人当之。督臣李率泰自漳州回，与抚臣徐永祯议，以新旨有绅衿欠粮解京之谕，遂合疏谓欠粮者皆林芬等殴官所致。于是执芬等十七人监禁，并褫革撰弟邓志衣巾。寻按臣疏下，陈忠升等斥革，王志佐削职究问，诸生行学戒饬，而责率泰、永祯违旨徇私。新抚许世昌行刑厅，究问志佐。各官承率泰风旨，为志佐脱罪，终不释诸生。学臣陆密庵（求可）将考校，特请发落，俾入试。率泰不可，竟提出林芬等斥革棍责，林肇震、张星立毙，余亦重伤舁归。郑鳌毓、林芬、林晟未几亦病死。然忠陛升、志佐及同时司道多死者，而率泰亦死于闽，或谓有天道焉。卢黄仲（灼）亦以是案下狱。事平，绝意仕进，遁居武夷。有《野田黄雀行》述学变事云：“黄雀食稻粱，志尝在千里。胡为避赠缴，反入牢笼裹。长安美少年，挟弹游都市。怜此瑶光姿，赎以明珠珥。白玉作巾箱，黄花亲摘饲。一朝羽毛新，奋翼随鹏徙。古来重结交，急难恒相倚。生死且不辞，贫贱焉足耻。翟公门下客，交情徒尔矣。慷慨魏侯嬴，一剑酬知己。”“白玉”、“黄花。句谓按臣范平。范称爱士，是疏力持公论，闽人尤德之，后入祀名宦祠。又，陈章家私祀其主，嗣移之入台江书院，祀于文昌神之旁。黄祗永题楹联云：“一疏力扶芹泮士，千秋同荷柏台恩。”谓是事也。其疏亦载于前人笔记。独怪李文襄乃疏揭提学宋祖法，不能约东诸生，下其章于督部。适使率泰假之，逐一熬审，竟致诸生死罪。微范公在朝力言之，则且骈首街，不待棍责矣。闽士之祠祀范公，不亦宜哉！

黔省镇远、贵阳间有诸葛洞，相传是武侯运粮故道。为横江巨石所阻，其外鸟道险绝，多豺虎，行者罕得生还。国初用兵，甚苦之。有王将军（可就）者，隶洪文襄部，使略滇、黔地。经是洞，见江中怪石屹数丈，叹曰：“阻我军需，而坐长西南骄气者，此物也欤。”念石上有字云：“若要此？同开，除非诸葛来。”又云：“为汝碍舟分田者，丁口京边九十功。”与己姓名适合。于是障水椎石，匠工毕集。夜闻风雨运石声，次日乃豁然开朗。工竣，万众欢呼，咸谓诸葛复生。黄菊人（曾）尝见其《开洞图》，题长古云：“将军起家自孤竹，白马红衣走荆蜀。双弧腰下作月鸣，仰射天狼断狼角。天朝开国剿抚兼，王师凿道通滇黔。鬼蒙肆逆未授首，兵下西南如下天。贵臣率旅越山谷，貔貅如虱缘巅。万夫喘汗运刍粟，七百里路米一肩。草间亡命利盗劫，豺虎食肉流饥涎。十人裹粮九不返，大军待铺肠雷煎。往昔武侯运输有故道，遍桥镇远一水连。忽然突起鸟笼江中卧虎石，从此隔断舟楫逾千年。除非一脚踢翻视作鹦鹉洲，依旧扬帆安稳直达黄平州。果然石刻摩压搜，分田丁口名姓留。当时缺陷未开凿，此功若待将军收。百夫运土千夫绳，铁椎入水水沸腾。凿之许许彻昼夜，千秋顽魄销峻峭。有神三目指挥疾，驱山之鞭色尽赤。巨灵掌底莲花开，放出江光一线白。万艘载粟街尾来，黄头唱歌摇急。如云战士尽夙饱，取次渠魁就俘馘。”事固前定，亦足见神功待集、百灵效顺也。


●卷三

朝鲜首隶藩封，明代有贡鹰之例。国初特诏罢之，不尚远物，足昭圣德。王西樵歌云：“真人御极临八荒，百蛮九译皆享王。西旅之獒越裳雉，贡物各各因其方。海东俊鸟好毛质，铁爪金眸猛无匹。九都作贡来天家，特受鞲镟佐罘单。晾鹰台上秋天高，刈兰驱兽行搜苗。羽骑骖驿翠辇至，星旃云罕纷周遭。蒙鹳射熊未足羡，跂犀殪兕劳遮邀。是时摘绦试一纵，万人昂首瞻青霄。飞鸟狡兔失巢窟，委身洒血填君庖。至尊往往动颜色，玉虬迥辔鸣萧萧。柔远犹然动睿旨，韶罢奇毛自此始。行苇兼存践履慈，茁葭漫赋春田美。圣神举动殊寻常，此事悠悠古谁比。君不见虬髯天子英雄人，佳鹞犹遣怀中死。”又，琉球称产马，明洪武初，遣使求之，后遂为常贡，国初亦罢。汪舟次使琉球，作《马耕田歌》，其国俗然也。中及停罢贡马事云：“今制三年两入贡，使者执鞭大夫控。天子垂裳顾曰嘻，此物何烦跨海送。异域从教宝辅骗，天家绝不求麟凤。”昔天马之至，播为声歌；鹦鹉之贡，见于贺表。史家不以为德也。其视此何如耶？

康熙丁未，圣祖始亲政，荷兰国进千里马，以远邦输诚，不忍拂其意，特受之。叶宗山舍人（舒崇）歌云：“皇帝御宇之六载，负扆致政归彤墀。大开明堂治六服，万国会同车马驰。海波不扬通远道，纷纷重译来京畿。九州之外荷兰国，人物窈窕言兜离。一朝稽颖表忱悃，驿骝作贡称珍奇。雄姿逸态世罕有，奔腾千里犹嫌迟。骄嘶自许邀宠眷，不惮跋涉经睑。牵来独立玉阶下，遂令凡马皆惊疑。姬王讵必重八骏，汉帝安用遣贰师。那知至尊方偃武，端拱南面垂裳衣。诏谓圉人归下，予以街勒聊鞿羁。鸾旗在前属车后，朕乘此马将安之。圣朝岂复畜奇兽，留兹用慰遐方思。”又，西洋贡狮为康熙戊午年事。宋西洲（祖昱）《西洋狮子歌》云：“九重天子垂衣裳，异物远致繇遐荒。自昔康熙岁戊午，狻猊入贡来西洋。大勾胪唱千官入，两阶干羽如山立。舞蹈争看回鹘装，梯航倏至波斯客。崔巍铁柱双铜环，玉除丹陛蹲狮蛮。猛气潜消殿庭下，声犹撼云霄间。踞地迥身时一吼，白象摧藏老熊走。俄惊瓦震昆阳城，复睹风驰土囊口。锯牙钩爪见分明，曾向乌丸识旧名。小苑银墙高置砦，上林金锁怒攀楹。从来此物称难得，万里追风犹咫尺。条支海上夜观兵，榆叶关头晓驰驿。重译朝时不计程，月支使者忆随行。盛来巨槛干人护，携出雕笼百兽惊。皇仁不绝殊方畜，莫遣山林更驰逐。玉辇时从虎圈游，庖人自给官厨肉。《羽猎》、《长杨》事有无，从禽往往鲜欢娱。谠言早已旌家令，廷论何曾重啬夫。圣明留意安区夏，奇祥异瑞升闻寡。绝域甯须贡白狼，新声无复歌《天马》。鼓罢南薰雅乐成，遥瞻率舞在虞廷。重瞳御世康民物，一奏《箾韶》咏太平。”两诗导扬圣德，托指略同。毛西河有《奉诏观西洋所贡狮子因获阅虎圈诸兽长句呈高阳相公》云：“从容槛致射熊馆，不为珍禽为怀远。虎落时看接上林，鹰房秋到移南苑。廷臣侍从欲赋诗，皇恩有诏徐观之。圆目昂鼻有筋力，悬星掣电无雄雌。独怜形发未卷曲，曳尾绁绁若散丝。衣被欲成鞠色见，牙龈不使钩形施。”泰西狮子与中土旧画状态迪殊，曾惠敏有诗论之。西河此作，可谓善于体物。

顺治初，都统谭泰从豫王取金陵，发箭及太平门，岁久尚在，吴人误传为澹台箭。成哲亲王诗云：“天堑长江雾杳冥，豫王夜渡北关扃。早惊剧镇兵戈乱，苦望先陵涕泪零。叔党漫能穿甲札，伯棼只有贯丁甯。太平门上将军箭，铁叶于今饮赤翎。”谭泰阿附摄政睿王，颇跋扈，希文简素轻之，因有隙，泰弟副都统谭布诣文简，文简曰：“日者，大学士范文程以‘堂餐华侈’语我，我对曰：‘吾侪儒臣也，非功勋大臣比，安得盛馊若此。’遂偕往启王，王然予言，且自咎曰：‘吾过矣。’”布退以语泰，讦之法司，坐伪传王言、诋馒大臣、欲构衅乱政，论死。王令免死，夺职，籍其家。世祖亲政，冤乃雪。泰以党附睿王伏法。功在开国，而不得令终，盖不学之过也。

睿忠亲王居负戾之重，手定国基，厥功独懋。臣僚具启，皆称“皇叔摄政王”，而内阁所藏国初进士廷试卷，有称“皇父摄政王”者，人以为疑。意者当日负不赏之功，有骖乘之畏，而虑及睨鼎之萌，名出非常，事匪得已。观王身后追封帝号，备极推崇。诏墨未乾，爰书已布，褫封夺爵，并绝宗支。渊默雷声，恩威不测，其故可深长思矣。乾隆戊戌，有诏复爵加谧，配享太庙，补入玉牒。京师南池喇嘛庙藏其遣甲及弓矢。郑慎亲王诗云：“男儿弧矢当如是，勋业都凭国史传。西指旌旗收玺日，南来舟楫报书年。明臣羞却金与迓，圣世恩教铁甲悬。生我遍迟百载后，犹思负弩效王前。”

礼烈亲王从征哈达、辉发、叶赫、乌喇喀、扎鲁特及伐明诸役，历著勋勤。其后人藏有《饺箭图》，盖烈王从征所用。嘉庆中，宋焕襄获见之，题诗云：“礼烈亲王箭，传观血尚浓。乾坤方失鹿，风雨正从龙。霹雳掣天一，飕扬穿甲重。当时萨尔浒，仗此最摧锋。七叶传孙子，河山纪尔庸。凌烟大羽箭，洛诰古功宗。世守刀同赤，言藏弓并彤。还闻有战马，曹霸亦遭逢。”大浚河之战，生擒明盐军道张春者，即烈王也。其骹箭，胞头围九寸，六觚皆穿。姚伯昂题图长句，尤推杰作，诗云：“烈王大箭无碧卢，刳木九寸穿六觚。开图睥睨天门躯，两眼不敢相合闸。我王大野横碉弧，长镝一吼山谷驱。黑云退飞逃讷隅，海水倒立失蓬壶。贲育咋舌心辘炉，挟簳夜走养大夫。松山杏山雪模糊，一镞能使万骨枯。长城洞开日月扶，帝曰奇勇王拜呼，投弓一笑天下。忆昔太祖射洞城，栋鄂胆裂金镇明，神武天纵非人能。超轶万古王克承，锡以彤弓载以铭。森閟武库鬼莫撄，王攀龙髯上太清。王遗白羽杀搀枪，饿鹃夜叫秋风惊。骹箭犹在王如生，嗟尔天狼敢横行。”王系出太祖。太祖善射，尝洞城之野，有栋鄂部善射人钮翁锦佩弓矢过，太祖召至，指百步外柳命射。发五矢，中三矢，上下相错。太祖亲射，五矢皆中。众视之，五矢所集仅五寸许，共惊神武。王盖仰承遗法。厥后崇尚骑射，遂成国俗。有称十五善射者，选羽林健儿，命大臣校之。陈云伯诗云：“长楸玉埒声珑珑，细缬龙文韬宝弓。一声明月裂金镞，百步随声下花鹘。薰罗袴褶花盘云，万人压场看冠军。中使传宣尚方赐，雀尾摇摇丽金翠。”咏十五善射也。宗支及岁例当校射，优者有翎枝之赐，寔本祖制。

烈王所乘克勒马，称神骏。国语“克勒”，谓枣骝而阜青骊尾者。腹下有旋毛如鳞，趟捷倍常，所向如志。萨尔浒之战，尽覆明师，深得其力。尝病，自掘地出泉，洗创辄愈，人目为圣水泉。王薨，马绝食以殉。汪苕文为作《克勒传》，张船山补图，一时名流，题咏殆遍。汤文端诗有云：“王之踊勇人莫当，汗马百战先戎行。鱼皮乌拉叶赫疆，大纛奕奕夜生光。萨尔浒山吉林冈，明兵号二十万强，翦灭此食五日粮。马前所向皆披攘，有如骏驳吞虎狼。鼓鼙之声罐雷琅，火牛燧象走且僵。腾槽跃极独奋扬，鬣尾森竖目裂眶。横突铁骑冲刀枪，浚躐压涧犹康庄。”述其战绩也。翁覃溪诗有云：“时无画者今补画，枣骝色异尾与骏。腹间旋毛鳞甲动，耳夹肉角筋垂虹。”纪其异状也。陈恭甫编修诗云：“烈王骨性真龙种，天马天生佐神勇。肝胆如人貌不成，但见丹青发梢动。其修丈咫高七尺，鳞甲生胸角生额。国初驾驭皆英雄，蹴蹋风云百灵役。乌拉叶赫三韩东，王来破竹成奇功。明师五日萨尔浒，二十万众为沙虫。此马所向一敌万，出入百战如游龙。自跑圣水洗疮痏，夕阳岩液流淙淙。万里归来沫流赭，锦鞯罗杷华轩下。忽闻金鼓误军声，犹想奔虹天际行。王生尔生死尔死，世上孤忠有如此。可怜人马两神奇，白山草木呼风起。迩来陇汉旌旗殷，马贼万骑尘埃间。星精何由降太乙，元西踣巴夔山。大宛青海历无草，岁贡岂免参鱼间。许眠帛齿金门式，愿铸驿骝立九关。”时方有川楚教匪之役，故篇末云云。杨蓉裳、吴兰雪皆有诗，不备录。

昭代开基，已尚火器。钱漳石《圣武诗》纪行猎云：“建子月戊子，日吉辰且良。晾鹰台峨峨，飞放泊泱泱。圆幄御甲胄，弯弧叠贯中（陟良切）。天矢不虚发，于焉靖天狼。诏大司马进，巡阵龙媒骧。升黄幄观，海螺以次鸣（谟郎切）。满汉步骑陈，火器营列行。虎臣其桓桓，虎士其。如一雪组练，逾万铁桶裆。雕弓元纳辗，楛矢欲出房。红旗一风飐，巨礟夹鸟枪。九进而十成，环连而雷娘。”盖八旗别有火器营，虽行围亦用之。掉石《天佑助威大将军歌》为纂修《续文献通考》时所作。“天佑助威”者，即“红衣大将军”礟。制成于天聪五年正月壬午，督造者总兵额驸佟养性，为满洲制礟之始。歌中有云：“其年即奏浚河功，维大将军拜封号。”盖功在利器也。崇德时，复制“神威大将军”，重三千八百斤。康熙时，制“神威无敌大将军”，重二、三千斤不等。又，“红衣”礟重至五千斤，“武成永固大将军”重至七千斤，为最巨。若火枪之制，圣祖则有虎神枪，高宗则有花准神枪、旧准神枪，仁宗则有准捷交枪。见《历朝御制诗》。他若火枪、禽枪、大准枪、自来火枪，“准正”、“神正”之殊，“威赫”、“威捷”之辨，或云“赛海青”，或云“胜鸦鹊”，其名之著于兰锜者，且不可殚纪。高江村诗云：“鸟嘴金枪内制稀，轻丸散处落双飞。周庐夜久重炊火。赐出围中野鸭肥。”肄勤校猎，如见攻同之盛。

京师火器营隶籍者，皆八旗子弟。练三单之虎土，建百世之鸿基，期于致效大齐，诚至计也。初置营城内，乾隆时，虑兵士习染纷华，且节其赁僦之费，乃移营西郊河岸。其制，特简满洲大员统之，每五年大阅一次，车驾亲涖，校其勤惰优绌而施以赏罚。后来之精锐营，即由此中挑选。凡校阅，率以首夏中旬。乾隆壬寅，既举大阅。次年癸卯，因满大臣贵山述职入觐，复率同往观，盖出特典。高宗御制《阅武》排律纪之云：“长河右岸畔，火器建兵营。俾以隔城市，因之致锐精。每缘途便阅，亦欲赏兼行。恰值贵山觐，携观广甸呈。旌旗壮风色，组练耀曦明。三进轰雷发，双驰雄电争。无过行队试，非谢远人惊。然寓诘戎意，毋忘保泰情。”结韵安不忘危，具见宸衷乾惕。又《庚戌首夏阅武》一律云：“城内移来火器营，聚居训练艺图精。纷华习令远诸市，赁僦费仍省众兵。子弟八旗教养，本根百世示权衡。五年一阅原非数，技熟因之命赏行。”创画精心，备宣篇什，其激励戎众、垂训后王者深矣。道咸以降，旧制寝敝，复有神机、虎神诸营之设，惜所用者撞枪、小枪而已，迄不能因时制宜，以尽火器之利。迨合肥李文忠奏设铁厂、机器局，始有开花礟队及洋枪队，然论者犹以“用夷变夏”讥之，抑何寡识。

董觉轩《番部合乐辞》详于掌故，有云：“天命真人起大东，辽东旧域早从风。旅獒、哨鹿诸蕃部，娶妇来京宴镐丰。”谓国初长白二部、南北关四部、东海二部，皆辽金故壤，编入满洲。惟混同江南使犬之赫哲部，江北使鹿之奇勒尔部、费雅喀部不编佐领，同于羁縻。每来京娶妇，礼部光禄寺供筵宴，工部供薪刍，盖其俗荒陋，使通亲以化之也。又云：“库页孤悬海岛长，健丁西渡有舟航。貂牲贡道殊辽隔，使者权停普禄乡。”谓库页岛在吉林东海，广千里。天聪十年，遣舟师取其壮丁，自是修贡。然道远不能达甯古塔，例于六月集普禄乡，将军遣章京往取之。又云：“书称‘不谷’表称‘臣’，统辖三韩旧比邻。庄穆入朝班第一，古来箕子本王宾。”谓朝鲜初为兄弟之邦，奉书称‘不毂’。崇德元年，太宗亲征，入其都，始称臣纳贡。庄穆王李惊朝于三田渡行幄，位在亲王上。又云：“毡车岁岁入关来，贡物频闻定数裁。锡宴上元循故事，使臣恩许右班陪。”谓朝鲜一年四贡，以年终并进。历朝迭经减免，视崇德旧额仅存什一。陪臣入都，许预上元宴，位西班末。又云：“元朝支裔龙荒，南部弓刀察罕强。亲献累朝传国玺，帝教执梃冠诸王。”谓汉南蒙古林丹污雄甲诸部，为王师所灭。其子赫哲奉传国宝来归，太宗封为亲王，位冠诸贝勒。传弟布尔尼，以叛诛。又云：“金币分颁礼数殊，秾华屡降肃雝车。狮龙七宝归天上，犹想当年奉慰书。”谓科尔沁世姻帝室，屡尚主，其亲王俸，视他部特优。太祖崩，科尔沁上书奉慰，“狮龙七宝”，其书中语也。又云：“吉兰花马拥盐池，元吴遗封列九旗。应笑三边筹战戍，胜朝蒿目望西陲。”谓河套部七旗有花马池，贺兰部二旗有吉兰池，听边人购监而徵其税，其地即西夏故域也。又云：“和林南界接平沙，回纥王庭此建牙。骏马明驼输九白，北天星斗拱中华。”谓元起和林为回纥旧治，今漠北蒙古喀尔喀皆元裔。每入贡，以白驼一、白马八，谓之“九白”。又云：“宫殿新开塔密河，侍姬舞剑侍臣歌。一门三世称勋阀，功比西京卫霍多。”谓赛音诺颜为喀尔喀西部，其王策浚屡败准噶尔，威震漠北。世宗诏筑城塔密尔河畔，建宫室如京师，赐第。王有侍卫绰克浑，能一日夜行千里，屡立功。王与饮酒，绰曰：“请王侍姬为奴舞剑，奴为王歌。”乃歌《朔风高》一阕。王大喜，以姬赐之。世子成衮扎布嗣守西藩，弟车布登扎布、子那旺多尔济，并以武功膺勋资，外藩莫与京焉。又云：“五千甲骑势腾骞，两月经行塞外天。俘得阿娘诸眷属，岳家军唱肉飞仙。”谓青海蒙古罗卜藏丹滓叛，将军岳锺琪讨之，以遍师疾捣其巢，俘逆酋母等，斩级八万，逆酋衣妇人衣遁入准噶尔。又云：“万木森森古战氛，秦军西上寇西奔。阏氏先占登山著，不殪名王殪可敦。”谓西域准噶尔蒙古世强盛，其酋噶尔丹据漠北，屡扰边。圣祖再驾亲征，逆酋走昭莫多。将军费扬古以西师截之，麾步骑先据小山，而以奇兵袭其后。逆酋大败，丧厥妃阿努。“昭莫多”，蒙语大树林，明成祖败阿鲁台，即其地也。又云：“大渠前导树降旖，两路旌旗出玉关。二十五人宵突阵，天风一扫格登山。”谓乾隆初准夷相继篡夺，酋长萨喇尔、阿睦尔撒纳等叩关降。高宗命将军班第、永常两路出师，以阿酋副班第，萨酋副永常，建旧纛先行，诸部望风归附。其汗达瓦齐拥万人保格登山，侍卫阿玉锡率二十五骑夜袭其帐，横矛大呼，逆众瓦解，降者七千人。达瓦齐走乌什，为回酋霍古斯擒献。又云：“狼子何能格野心，渔当竭泽猎焚林。乌孙城郭轮台戍，炎暠全消积雪阴。”谓准地初平，分建四部，以降酋阿睦尔撒纳为杜尔伯特汗、噶尔藏为绰罗斯特汗、巴雅尔为辉特汗、沙克都为和硕特汗。已而阿酋先叛，噶酋、巴酋继之。高宗命诸将分道出师，禽馘无孑遗。沙克都不从乱，先为雅尔哈善所坑。遂开新疆，建伊犁、迪化诸城，兴屯列戍，同于内地。又云：“犹拥单于旧号尊，天山遣种此孤存。东迁庐帐原行国，禾稼兼收塞外屯。”谓阿酋既叛，以杜尔伯特故部封三车棱为汗，独抗节不贰。迁其帐于科布多之东，凡十四旗。蒙古，故行国，专游牧，惟杜尔伯特兼资耕稼，有屯田之利。又云：“枵腹间关绕道行，衣粮络绎庆生成。开都河畔多青草，牧马春深两岸平。”谓土尔扈特本准夷旧部，乾隆中，伊犁甫定，其汗乌锡巴以十六万口南行，为哈萨克布鲁特所截，改道循戈壁，绝水草，旬日始至伊辈，所存仅七万余口。诏给马牛羊二十六万，粮茶裘布毡棉称是。画哈拉沙为其牧地，在开都河两岸。又云：“一家经呪出天方，伯克司城岁纳粮。万里尽归都护节，三通三绝笑延光。”谓回部在天山南，乾隆中平定西域，设西四城、东四城、最东三城，皆以大臣镇之。回目称阿奇木伯克，自三品至七品，凡五等。又云：“玉山玉水孕奇胎，自昔于阗采玉来。不道莎车新建阃，河神受享亦呈材。”谓和阗，古于阗，产玉甲天下。叶尔羌为古莎车，自办事大臣祭河神，产玉顿盛。嘉庆四年，其地获大王，重者至万余斤，向未有也。又云：“牲币交通互市初，暑寒徙帐本康居。还看捐毒循休境，大勇鸿仁拜献书。”谓哈萨克左右三部为古康居，布鲁特西二十部为古捐毒，循休，悉通贡市，为新疆外藩。西部长阿济毕《奉将军书》有云：“如素资满佛之鸿仁，鲁斯坦之大勇。”二人为回部旧汗之贤者，故举以相况。又云：“岭外星罗小国君，大宛、乌柱、月氏分。束来一例颁文绮，慰尔关河使节勤。”谓《会典》列朝贡之国，在葱岭西者，以霍罕、拔达克山、爱乌罕为著，余皆附庸。霍罕，古大宛；拔达克山，古乌柱；爱乌罕，古月氏。今悉为邻所亻并。又云：“雪山禅榻证前因，不愧金刚大士身。西北蕃侯无异教，熬茶齐祝再来人。”谓西藏达赖、班禅世世转生，前因不昧。太宗遣使存问，称曰“金刚大士”，为本朝通藏之始。后达赖于顺治中入觐，班禅于乾隆中入觐，皆蒙殊礼。蒙古人多入藏熬茶，膜拜顶礼，各部落咸建寺庙，奉大喇嘛居之。又云：“勒铭温雅最高巅，乐队新来震旦天。束部朝鲜西悉立，百番歌舞应宫悬。”谓廓尔喀为古悉立国，在西藏以西，过温雅山即其都城。乾隆中，将军福康安征之，献乐工、象、马，纳款军前，乃摩压纪功而还。今殿廷燕享有朝鲜俳舞、廓尔喀乐舞，盖东西极边之乐也。又云：“白象金楼黑水邦，老官屯外奉书降。穹碑重读前朝誓，石烂江枯尔渡江。”谓缅甸初未受封，自称“西南金楼白象主”，金沙江由其国入海，或谓即《禹贡》梁州之黑水也。乾隆中，经略傅恒征缅，围老官屯，其酋以贝叶书乞降。“石烂江枯，尔乃得渡”，明靖远伯王骥与缅人誓语。又云：“远拓南洋第一洲，三方鼎峙屡寻仇。尉佗本是中原产，北面输忱恋首邱。”谓暹罗王郑昭为永历遗臣，后与缅甸、安南皆世仇，事天朝特恭谨。又云：“万寿筵开万国春，代身不敢贡金人。滦河亲预山庄宴，十阕登歌乐府新。”谓安南阮光平夺黎氏国，乾隆五十五年，祝嘏入朝，与宴热河山庄，班亲王下、郡王上，赐冠带，受封，光平制颂诗十章以献。又云：“新阮十二秋，黎甥依旧复交州。越南改赐涂金印，上药名香岁贡修。”谓阮光平子光瓒为农耐王阮福映所灭。福映故黎氏甥，世守越裳地，号“旧阮”。至是，请以“南越”名国。朝议嫌与尉佗同，改为“越南”。外藩印惟朝鲜用金，余皆银质涂金。又云：“吕宋文莱错壤区，土生斑竹水生珠。风帆不避重洋险，五载修笺贡上都。”谓苏禄在东南洋，旧分三部，明永乐中，东王、西王、垌王俱来朝。今并为一，定五年一贡。又云：“中山一境最文柔，侍子频来太学游。三十六家官世守，大夫名号古诸侯。”谓琉球尚文，王子及大臣子弟请入国子监读书，五年遣归。明初，以闽人三十六姓赐其国，国之大夫、长史多属其后。又云：“绝岛舟航泊虎门，涔勺水旧知恩。预防鲸鳄无恬浪，圣祖煌煌宝训存。”谓西洋诸国贡道，胥由虎门。“涔勺水”，荷兰国表中语也。圣祖有言，岛国互市，百年后必为中国之患。又云：“邓至高昌蕞尔城，巡边使节例郊迎。前朝卫所俱停袭，关陇诸羌尚故名。”谓甘肃、青海、西藏番目称指挥、千百尸，世世承袭。使者巡边，不论阶秩，俱跽迎境上。又云：“王师深入两金川，岂比寻常蜀道难。宝爨至今归版册，西封奚藉一泥丸。”谓大小金川在川边，地绝险。乾隆中，再举平定，番部震慑，百年驯伏。有清一代控制藩眼，略备于此。若黔、粤、苗、摇、台湾番社，虽存异俗，久隶职方。原诗附述，兹皆从略。

昭代抚驭边藩，通其情而不易其俗，故久而益固。末世欲保蒙、藏，先以改制驻军，于是番众惊疑，强邻转因而饵之。得失略可睹矣。全谢山《大护法篇》云：“诸藩之俗，黄教最尊。活佛出世，咳唾俱珍。天子从俗，亦称护法。即以化之，胜残去杀。活佛有言，天降文殊。为我天子，仁方隅。嗟尔诸藩，为国门户。尚其一心，如子事父。由来文殊，欲见则难。岂期今日，高坐九关。活佛有言，昔我本师。早知大朝，天命临之。于今果信，相期干载。长荷声灵，阐教薄海。兴州之东，招提嶙峋。诸藩诵经，曰以《溥仁》。亦有《汇宗》，年年赐械。诸藩奉之，风雨和会。有善必录，达赖所以蒙褒嘉。有罪必诛，喇藏所以歼第巴。活佛教忠，用报天子。方知法王，功在梵史。”注谓《溥仁》乃诸藩所建，以祝圣祖者。《汇宗》乃圣祖所建，以集诸藩者。按：活佛上表，称“文殊菩萨莲花座下”，犹见于内府档册。圣祖洞明正觉，固生有自来，而寔以维系藩情，增其信仰，非汉唐好佛之主所可比也。又谢山《来朝篇》云：“荒服如近圻，振古所未有。每当来朝期，分道入诸口。理藩有大卿，早已命候人。沿途置供顿，直至芦沟滨。官家正崇俭，不须诸方物。元狐少为贵，黑貂或数袭。劾曰天潢中，是多尔昏媾。其应为主人，燕私昭亲厚。劾曰勋侍中，亦有尔种落。其应寻宗盟，相于互酬酢。朝宁观威仪，上林观台池。太常奏诸乐，以次观百嬉。有时集郊关，大阅陈我武。方知禁军雄，有力尽如虎。诸藩稽首去，何幸见长安。长安如日近，祝天子万年。”《时巡篇》云：“兴安控北门，诸藩仰都府。时闻我官家，轻行来避暑。岂徒谋避暑，即以当省方。大渠闻驾近，踊跃争来王。巍巍天可汗，不识状何似。于我为丈人，敢忽牧圉事。何以进行幄，桐酒兼黄羊。贵主亲上酪，一一含笑尝。何以充洁供，有花亦异姿。其名长十八，父老乞御诗。何以奉土音，《劾勒歌》了亮。用取备骑吹，其容良激壮。诏命大合围，远祖古搜苗。和风护豹尾，天亦为之高。莽莽白龙堆，牛羊漫川谷。属以夸富强，即此徵茂育。暑退拟回銮，诸藩依恋多。天子曰往哉，朕其再来过。”时巡，指行幸木兰，其地当四十八部道路之中。圣祖始建山庄，岁必驻跸。庄有温泉，上试之，谓少暖更佳，已而果暖。谢山《热河汤泉曲》所谓“风生云护神周旋”者也。大君首出，川岳效灵，汹非虚语。董觉轩诗云：“秋弥滦河马正肥，风驰云骤壮军威。群藩张幕观行猎，天子亲临大合围。”盖寓建威销萌之意焉。

国初，行时造历，参用西法。汤道未若望顺治二年掌钦天监事，累迁至太常卿。南敦伯（怀仁）康熙九年任监副，寻擢监正，累迁至工部侍郎。皆西洋人也。道未官监正时，尝以天变陈言。百史《石云居集》有《西洋汤道未先生来访》诗云：“一日两命驾，过我松亭前。执手慰老颜，不若人相怜。沧海十万里，来任《天官》篇。占象见端委，告君忧未然。”时百史当国，道未当有所讽，惜其不悟。道未又尝请宽窝逃连坐之律，圣祖顾辅臣曰：“一逃人连坐十家，今逃旗万人，连及十万家。苦吾民矣。”遂令独罪窝家，永为例，魏念庭诗所谓“发语旋十万人”者也。二事不意于西洋人得之。敦伯屡移官，仍领钦天监事。田山姜有《南太常园亭歌吴青坛赠诗》云：“圣朝文德遍鸡林，九万束来远献琛。治历能占天道远，考工还拜主恩深。”康熙三年，杨长公上言，《时宪》书面不宜大书“依西洋新法”，并附呈《摘谬十论》、《辟邪三论》，汤等坐罢。即授杨监副，擢监正。以不知推步之数，五辞职，不许，后坐罪道死。自辑所撰状疏，题曰《不得已》，见者笑之。

碧云寺魏忠贤墓为其生圹，后伏诛，不果葬。甲申后，其党为置衣冠墓。王瑁湖相国游西山，尝赋《魏墓歌》。王横云《碧云寺》诗亦云：“安得五丁手，铲此北邙冈。一洗奄骨秽，永昭佛日光。”犹以为忠贤葬此。康熙中，张蘧若（瑗）由词曹迁谏议，巡城过碧云寺，见魏墓有碑，备载官阶，且著其字日完吾，碑后刊孝官、孝孙等六七十入。遂疏请毁墓，并划其碑，一时称快。蘧若有诗纪事云：“彰瘅表天道，诛赏昭王纲。伊谁寔职之，兰台横秋霜。道惟锄奸迹，庶以全善良。奉命咨民事，巡思激扬。揽辔出郭门，陟睇西山冈。庐舍匝阡陌，各各营耕桑。厥俗一以朴，民气尤悦康。榛莽化兰蕙，无复嗥虎狼。寻古佛刹，绀碧何辉煌。背负诸墓碣，晕晕如北邙。异哉碧云寺，封树皆貂。魏奄冢腧制，陵园相颉顽。穹碑矗霄汉，长松缭垣墙。以彼稔凶恶，万死乌足偿。搏噬纵鹰犬，汤镂烹鸾凰。天地尽冥晦，白日无辉光。古多内侍祸，兹祸逾汉唐。国步倏О，社稷随沦亡。彼身已寸磔，墓胡留山阳。父老切齿言，竖党皆儿郎。以其生前圹，封之为幽堂。惜无勇敢士，掊之使其僵。我间发上指，冠冲心激昂。及此不椎萝，无乃忤苍苍。缮疏请明旨，圣德奋乾纲。碑仆墓亦毁，狐兔安所藏。尧舜除四凶，海宇称平章。诛恶及胜国，来者心自臧。岩壑湔秽浊，草木回芬芳。聊以佐史笔，宪纪于焉张。”后有沈侍御（廷芳）疏请毁明奄王振像及其功德碑。二事可并传。

孟心亭尚书少不羁，尝夜取父马渡河，匿杜氏，遂走京师。鸣弓击剑，断鸡走马，与诸勋戚小侯狎处。大兵入关，仗策谒军门，屡从征伐。其追讨李自成，西出崤函，底定雍凉，重开井络，厥功尤伟。遍裨多至大将，或爵通侯。顺治九年，由陕督入觐，赐乘御马，行驰道，尤为异数。魏敏果赠诗云：“督府从龙彦，三边叩阙臣。苍生劳白发，紫塞断青磷。不有麒麟画，焉知锁钥人。当年兵入置，谈笑大河滨。”心亭不甚读书，每令人诵文书于侧，坦腹听之，鼾睡如雷。偶误一字，辄惊寤曰：“误矣！”天生王佐，寔具异禀。卒谧忠毅。

敏果由庶常授给谏，称敢言。其大者，《请慎起居》一疏，辞迫辅臣。又因灾变陈言，历举近时颠倒旨意、轻重纶言诸事，语侵权贵尤亟。疏下廷议，特命公与议。与诸大臣侃侃抗争，在廷为仄目。独范文肃心识之，曰：“此国家任事臣也。”陈百史得罪，咎言官不先纠发，降公詹事府主簿，稍迁光禄丞，乞养归。梁慎可兵备（廷枢）《送环极给谏归养》云：“锡类逢英辟，恩俞省侍行。养亲须令子，名世尚清卿。忠孝传家谱，文章狎主盟。追锋何日驾，舆望有余情。”圣祖即位，以冯文肃疏荐再召，乃还朝，累擢至尚书，留都御史任。值地连震，公入对，伏地涕泣，请屏左右，极言索额图、明珠植党市权，排忠引佞，以剥黎之应。未几，二相先后罢。厥后圣祖以公面对语谕群臣，乃知二相之黜，公首发之。其以荐再起，度俸入不足日给，徘徊不欲出。李恒岳者，其妻兄弟也，为日任一金，遂行。叶稚侍御诗云：“毋忧十口忧天下，意与寻常赖蝉殊。”即咏是事。公在官得尽心国事，恒岳力也。

世祖知敏果至深，故虽为朝贵所嫉，犹得善全。敏果毕生衔感，于世祖升遐暨壬寅、癸卯、甲辰正月七日，遇忌皆有集杜诗。其《世祖升遐志感》四律云：“万象皆春气，危楼望北辰。鼎湖龙去远，象阙宪章新。今日看天意，中原仗老臣。向来忧国泪，怀旧益沾巾。”“万岁蓬莱日，艰危衮职陪。一朝自罪己，白首独余哀。松柏瞻虚殿，文章列上台。不材甘朽质，莫使栋梁摧。”凤历轩辕纪，王春度玉墀。赋诗拾翠殿，教练羽林儿。自罢千秋节，到今耆旧思。君王自神武，不愧史臣辞。”天属遵《尧典》，乾坤绕汉宫。忽闻哀痛诏，已作白头翁。热业青冥上，园林白露中。眼前今古意，忍对百花丛。”顺治甲午春分，敏果陪祀，朝日坛，犹著绯衣侍班候驾。世祖顾之大笑，迄未易。后乞告家居，从州官朝贺，犹著之。开国之初，务从宽大，于此可见。

佟氏为国懿亲，其初名养性者，始归本朝。坐是族人监军道卜年等，皆系狱以死。儒斋先生家辽阳，为捕按者构陷罹法，父子祖孙同尽。忠烈公（养正）亦来归，后殉难辽阳镇江堡，长子从殉。独勤襄公（图赖）寄养同宗，幸免于难。以经略三楚功，康熙中追封一等公，赐“功宗元祀”匾额。勤襄孙桐轩尚书《读伯祖卜年幽愤录》云：“吾姓明初始著佟，两朝开拓振关东。攀鳞直遂英雄志，殉节难忘国土风。身后文章犹砥柱，生前骨肉尽飘蓬。藁街百口当年惨，痛仰精诚异代中。”其二云：“清门祸及在谁躬，曾祖缘亲实路穷。抚顺全家悲失散，镇江举室奋孤忠。天哀遗孑能传业，地定流人喜再逢。孝友转思先大父，伤心把卷诵难终。”其三云：“旷代名儒竟不伸，冤歌聊达性情真。浮生只此留天地，已死犹堪泣鬼神。家法似将遗后辈，少陵终不愧前人。浣花欲卜他时老，汩汩风埃未有因。”至性至情，可歌可泣。卜年临难时，以诰命遣文付故吏。后三十年，其子汇伯中丞街命抚闰，道过南皮，故吏以献。顾黄公于闽中见之，为二律书其后，云：“尝从舆论仰宗风，实录三朝苦未公。蓟北孤军前化鹤，辽东王气巳成龙。覆军岂谓同房，托国何妨有茂弘。父老浆双涕泪，廿年今得拜新宫。”“公子南皮昨驻辕，马头故吏泣何言。螭碑未仆前朝物，龙诰犹藏旧主恩。饮恨代间多意外，孤忠地下莫声吞。数行遣墨分明在，青史他年仗讨论。”时卜年主已祀于南皮学宫也。族姓支繁，岂无泾渭，而旧律每严。连坐之刑，至国朝中叶始革。如天之仁，其泽溥矣！

方苏翁（拱乾），顺治时与子邵村侍郎（亨咸）、梅冈学士（孝标）俱谪戍关外。翁有《广甯》诗云：“医巫闾是望中山，指点残黎落照间。北镇祀谁凭享殿，南冠人尚恋榆关。光熹往事伤心久，刘杜征魂带血还。愧高冈祠李靖，纪功碑断藓花斑。”“刘杜”谓刘艇、杜松。刘为明山海关总兵，殁于萨尔浒山之战。杜为明邃阳总兵。殁于栋鄂路之战。康熙元年，邵村兄弟请修正阳门城楼自赎。得赦归。周釜山赠句云：“岳中拔取双龙剑，天上修成五凤楼。”述其事也。梅冈后入滇，受吴三桂伪翰林承旨。吴败，首先迎降，得免死。所为诗多涉怨诽，吾友李小石藏国初名流赠孙怀丰诗册中，有梅冈自书拟古乐府三首。《王昭君》云：“后宫轻一入，哀乐即由人。早织田家素，甯蒙塞上尘。漠恩终不薄，胡地亦生春。易妒蛾眉分，何悲画未真。”《玉阶怨》云：“花冷御沟烟，春宵影自怜。君心甯易地，妾命遂占天。新法严霜立，深恩皎日迁。但求中外事，一一竟甯前。”《白头吟》云：“爱妾非徒貌，怜郎不在金。如何才子意，亦若世人心。犊鼻忘当日，凰音悔至今。始知秦氏女，真识使君深。”身世之悔，语意显然。或谓梅冈自塞外赦归，所亲有官黔者，因往揽黔中山水，三桂叛，游客皆遮留。梅冈伴狂蠡划面，易僧服逃归。初未受伪职，其受伪职者，乃伪相子方学诗。满文“诗”、“士”同字，致讹，姑并存其说。

梅冈以撰《滇黔纪闻》，身后戮尸，且株连同族。时桐城方氏，文学称盛，鑫山、南堂、扶南并负诗名。南堂牵连遣戌，有《寄内》诗云：“君恩纵有归还日，只恐相逢是白头。”或闻于禁中，圣祖批其诗后云：“许尔黑头相见。”因得赦。望溪侍郎时官编修，亦及，且尝为戴名世集作序。圣祖知其文学，免罪编入旗籍，寻直南斋，又直蒙养斋，编校《御制乐律》、《算法》诸书。世宗嗣位恩诏，凡族人罪犯牵连入旗者，赦复籍。戴案原谳，不得邀赦，刑部特请，得蒙恩宥。召对，谕云：“先帝执法，朕原情，汝老学，当知此意。”未几，授中允，氵存擢少宗伯。尝密荐魏廷珍、劾任兰枝，退即告人。又，庶吉士散馆，既奏定人数，临期复为吴乔龄补请与试，所居宅即吴产。上察知之，落职，赏侍讲街回籍，遂不复出。刘才甫《过望溪龙潭别墅》云：“醉过西州涕泪并，鸟啼花落总关情。关西伯起殊多难，江左夷吾诅瞰名。誓欲相从九死，空闻会葬忝诸生。只今卮酒论经处，更得何人一字评。”姚石甫《赋望溪端砚》有云：“国朝文章公最殊，骖腓似并欧阳驱。圣皇知遇亦已极，为公特免全族诛。白衣犹与承明直，世庙时容参密勿。伉直不顾权贵惊，声名况已倾同列。有文如公不修史，当时相国原同里。竟遗班固识崔瑗，太息鄂相临川李。”同里相国，谓张文和也。

王文简访孙豹人，先以诗云：“焦获奇人孙豹人，新诗雅健出风尘。王宏不见陶潜迹，端木甯知原宪贫。”豹人于明末散财募勇士，欲杀贼自效，事败坠深堑中，幸不死。走江都学贾，三致千金，皆散去，筑溉堂以老。尝举词科，以老病辞。不许，强入试，不终卷而出。有旨，与试年老者，给街回籍。吏部集念，不往，敦迫乃至。主者顾见须眉皓然，曰：“君老矣。”豹人曰：“吾年四十即如此。且吾前以老求免试，而公等壮之；今不欲以老得官，而公又老之。何也？”陆嘉淑赠诗有“增年辞试减辞官”句，谓此。部拟司经局正字，诏特予中书。赋诗云：“一官如笼鹤，万里本浮鸥。献赋曾非晏，童年又异刘。山人今上路，小妇免登楼。临水看蝌蚪，惟添错字愁。”拟授正字时所作也。怀丰，豹人子也。多与当时贤士游，克世其学。

长洲宋文恪幼时，父学朱巡按山东，城破遇难。公奔走上书，事乃得白，官大司寇。时惠元龙以诗为寿，追述其事云：“先朝陵替时，青齐敌充斥。谁挑马来，不战先辟易。凛凛先中丞，虬髯怒张戟。陆沈有同恨，安问封疆责。剡蒿登空城，拔剑斩叹瞄。白徒那可用，首鼠助作逆。牙折枭不鸣，戴头入锋镝。蒲身无人续，魂断南山石。公时年十六，徒跣走百驿。上书动玉宸，洒血一披沥。及夫南奔后，陈情愈敦迫。庸臣与孱主，闻见生感激。赫下中书，浮议遂冰释。昔观泉明传，与公似一迹。所遇异昭昏，难易究什百。将来传忠孝，先后照史籍。”盖当时疑巡按公有异志也。又云：“敬和青云姿，抱病委乡里。孤琴伴灵，万事付流水。肠断乡书中，泪洒金门里。悔为一官误，乞假与经纪。吾闻同产忧，弃官古有是。曹全彼何人，故事在青史。后世礼教衰，留禄弗为鄙。廉顽仗吾公，不独风义归。”谓在都闻弟丧，弃官兼程奔赴也。二事皆见至性。文恪立朝著风节，康熙十七年，疏言统兵王大臣玩寇殃民，或掠买妇女，请旨严禁。又，东帅柯永蓁纵兵鼓噪，疏劾逮京讯治。元龙诗所云“年来正用兵，驾驭事藏疾。将骄兵士怒，白刃起相掣。忧端不在大，瞬息判治忽。片言动天威，低首就纪律。圣心初有凭，跋扈气尽夺。功应奕世存，庆可及身必。”犹昵括言之也。文恪诸子皆从元龙游，故相知最切。

龚端毅《大风行》，为周烁园（亮工）作也。砾园于顺治初都转两淮，迁闽臬，晋布政。在闽屡疏言兵事，以招抚郑成功为非策，请立斩郑芝龙。芝龙诛，擢贰户部。先是，烁园秉臬闽中，以武举王国弼、贡生马际昌等立社结党，白大吏勘明定罪。书党人姓名，勒石南台，所获党人毙于狱。会督臣佟岱莅任，死者亲属状诉砾园贪酷诸款。佟以闻，命解任赴质。值海寇围福州，抚臣宜永贵从士民请，使梁园守西门，独当射乌楼。手发大礟，殪三贼，渠贼解围去。而臬使田起龙等坐烁园得赃，拟斩。及质问，皆不实。大吏疑推官贿徇，并逮送部，下法司详讯，罪如前。以恩诏减等，戍宁古塔，未行遇赦。栎园治闽有惠政，方狱事急，闽人奔走呼吁，朝论亦冤之，故端毅有是作。其诗云：“长安大道尘拍天，朔风乍号何怒颠。传闻汉廷方虑狱，都人观者纷骈阗。侍郎摹梏叫闾阖，累累木索同钩连。一言脱口黄沙起，万事苍茫争片纸。瞳咙日出轩辕宫，忍照孤臣戴盆死。诸老逡巡视牍背，或复义声呜慷慨。谦让移时议忽同，奋笔大书法当贷。其时群口欢如雷，今日始逢天眼开。金水桥边昼漏静，浮云散尽终风回。初闻督府腾谤书，重瞳读之知子虚。闽海焚香万人哭，高旖急鼓随槛车。射乌城头海月昏，手飞铁礟鲸鲵奔。幕府上封曰臣亮，功大不可以罪论。出之缧演须臾耳，独挈完城报天子。仆射军中若父兄，官罢人情乃如此。上党观察陈谊高，同时五贤郡法曹。对案流涕辄不食，不白此狱非人豪。六人逮系三广柳，生者三人复囚首。已分杨匡都市缚，谁纵虞卿解印走。我皇仁圣真如天，文书乙夜披甘泉。四十五牍同日上，满车薏苡消秋烟。今年盛夏雨泽枯，桑林步祷临天衢。韶下公车求谠直，请剑有人当陛呼。亚夫大截胜赐块，饱澍倾盆洗蒸热。敢云不雨烹宏羊，无乃为霖期傅说。七月十月曾几时，风翻雨骤何相随。天心倚伏殊有意，冰山毒雾空尔为。阴阳休咎关三府，人果回天天不怒。吁嗟乎，五风十雨亦何奇！君不见，侍郎之风相公雨。”砾园在狱中，与黄山吴冠五拥絮狂吟不辍。对簿时，从榜笞呼眷中借伍伯笔，作《送人》二十绝句，其洒脱如此。圣祖御极，念守城功，谕铨曹叙授，起青州海防道，调江安粮道。与漕督帅颜保忤，帅劾其纵役侵扣，逮问论绞，复遇赦得释。盖其铮铮之性，屡折不挫。王君彦《题梁园遗墨》云：“抱坚终不回，入毫尚刚劲。”可想见其人矣。

郑芝龙未败时，经海上，见双浮凫，讶曰：“海安得有凫？”击之，忽不见。使善泅者索之，得二刀，有文，一曰“钴吾”，一曰“掣电”，异邙宝之。每出阵，使亲军负以从。及败，负刀者亦死。李亢宗提督浙军，欲求宝刀，命工冶铁为之，皆不可用。军校吴英因言是刀之异，且云：“亲军母尚在，求之或可得。”遂命之往。逾年，果负二刀至。刀长四尺，本半之，其光眩目，以甲覆牛头试之，立断，亦宝藏于家。英后平耿、郑，以战功显。亢宗侄《君作钴吾掣电二刀歌》云：“山海不足厌金气，往往百尺飞精芒。苍龙白虎故有兆，刀今且幻双鸳鸯。清冰截然湛其理，若灭若没当秋阳。海中安得有此物，此物毋乃更兴亡。风涛一旦肆腾踔，九龙失守徒仓皇。呜呼！刀有碧血慎莫洗，意者山旧从死。”且为文记其事甚详。方大军入闽，郑氏子弟皆劝芝龙入海，而芝龙恋闽广田园，不能听，竟上表降。顾甯人诗所谓“名王白马江东去，故国降族海上来”者也。铁君诗末用山事，盖隐惜其晚节之不终，以寄遥慨。

高阳李文勤居宰辅二十七年，其授大学士，由秘书院学士超耀，年甫逾三十。人第羡其遭遇之隆，而忧谗畏讥，亦于诗中见之。其《拟宫词》云：“惆怅楼束薄命吟，昭阳日影梦中沈。当熊辞辇恩难恃，落叶哀蝉忆反深。自昔丹青能易貌，何人词赋可回心。春风著意鸣题，红雨飘零怨不禁。”“新缣故剑易生疑，浊水清尘两不期。为问绛纱初系日，何如金屋退闲时。照颜不夜珠无色，树背忘忧草有知。纵道君恩深似海，波澜洄使人悲。一皓齿争妍满六宫，专房分席几人同。蝶随香袂时时改，柳引羊车处处通。欢极那知莲漏促，宠移不待玉尊空。当筵一奏秋风曲，始信君王是化工。””洛浦明珠郑国兰，千秋长拟奉君欢。同游正堕云间翼，独舞俄羞镜里鸾。七宝台高终怯步，六铢衣薄诅胜寒。铅华不是承恩具，斟酌蛾眉画愈难。”文勤枚卜，次年坐票拟失误左官，未几复相。此四诗或自抒锻鸾之感，或感于溧阳、海昌事，而有焚芝之叹，虽不可知，而箧扇易捐，宫眉难画，含毫往复，托恬显然。得君如文勤，犹不免惴惴自危，是可叹已。

吴梅村《茸城行》，刺松江提督马逢知也。袁随园谓为将军马进宝作，逢知当即进宝字。诗中述逢知豪侈贪虐云：“不知何处一将军，到日雄豪炙手薰。羊侃后房歌按队，陈稀宾客剑成群。刻金为漏三更箭，错实施五色文。异物江淮尝月进，新声京雒白天闻。承恩累赐华林宴，归镇高谈横海勋。未见尺书收草泽，徒夸名字得风云。此地江湖绾锁钥，家擅陶朱户程卓。千箱布帛运朝车，百货鱼盐充邸合。将军一一数高赀，下令搜牢墟落。非为仇家告并兼，即称盗贼通囊橐。望屋遥窥室内藏，算缙似责从前诺。敢信黔娄脱网罗，早看猗顿填沟壑。窟室飞觞传箭催，博场戏责横刀索。纵有名豪解折行，可堪小户胜狂药。将军沈湎不知止，箕踞当筵任颐指。拔剑公收伍伯妻，鸣髀射杀良家子。江表争猜张敬儿。军中思缚卢从史。枉破城南十万家，养士何无一人死。贪财好色英雄事，若辈屠沽何足齿。”状其横暴，类皆纪实。若苍水《将军行》所云“诛杀聊快意，人命如菅茅”，犹不足以尽其罪。后为钱塘成给谏（肇毅）纠劾，置诸法。董闽石别作《将军行》云：“强非虎，贪非狼。临津有小吏，与之弓，不能张。胡为弃所事，潜身窜边疆。投充骑都尉，先驱效戎行。（一解）左吹悲笳右击鼓，穷寇势将遁，我军色如土。明晨去之二百里，杀戮平人，上功幕府。（二解）一年十夫长，二年历参戎，三年握兵符，尊严亚王公。将军拊髀坐帐中，何时金印盘蟠龙，裹当与南山同。（三解）将军起甲第，内列十二楼。楼下铺氍毹，粉黛居上头。四角夜光珠，管弦闲清妪。捧觞进酡酥，将军大醉喜复怒，拔剑斫断珊瑚钩。（四解）辇黄金，募壮士。尺书走海岛，东西同日起。麾下健儿能射生，弯弓夜夜南塘行。（五解）新天子，垂旒坐明堂。收拾支党，毋令猖狂。艳妻配家奴，少女发教坊。将军若卢出，缇骑刀如霜。解衣恐怖叩头泣，父子狼藉东市旁。哀哉将军，不如为吏，可以久长。（六解）参绎板石诗语，则逢知不独贪暴，且通寇矣。近传张青碉（宸）笔记，谓世祖升遐，释刑狱，惟逢知舆张缙彦不赦，籍产悉入内库。

顺治丁西冬十一月，郑成功自台湾入犯，攻澄海之鸥汀堡。士绅据险固守，邻村入堡避难者且七万余人，堡破，同日受屠。僧某悯之，丛痉于陇子原，题其碣曰“同归域”。章纯儒能诗，堇浦弟子也。经其地，赋诗吊之。堇浦和云：“闻道鸥汀战火红，万人同日殉臧洪。游魂假息天威外，害气禁消佛力中。日落饥鸢翻白骨，雨深冤鬼泣青枫。书生也植如竿发，杀贼思弯两石弓。”按：成功于顺治四年据南澳；五年陷同安；七年寇广东，遂据厦门、金门；八年寇潮州，再陷同安及漳浦、诏安、南靖、平和、海澄、长泰；十二年陷舟山；十三年犯福州，转掠温台：十四年陷台州；十五年陷温州；十六年腧崇明、陷镇江、犯江甯。展转窜扰，几于无岁无之。此当是顺冶八年辛卯事。成功冒称明裔，抗命遍隅。谕者多与之，乃凶残屠戮至此，其与闯、献何异哉！

恽南田入国朝，鬻画养亲，终身不仕。父逊庵，尝从闽中诸故老举兵复明，事败遁走，南田追从相失，总督陈锦得而子之。从寄母礼佛灵隐，于众僧中遇逊庵。因属寺僧，诡言是儿福薄寿促，宜出家，遂归僧。逊庵携以还，奉父至老。沈白搂《赠昆陵恽正叔》诗本具自述语，云：“忆年在申酉，变乱生两都。吾父一缝掖，忠愤郁不舒。跳身浙东走，台顶茅可诛。维时我；八龄，寔与仲兄俱。钱塘潮水竭，北马纷腾趋。仓皇复南窜，岭崤经崎岖。转入瓯闽国，遍安犹一隅。吾父迫际会，从王曾执殳。皇天必翦灭，事败只须臾。由兹托方外，岩谷长逃逋。州县义兵起，歃盟村墟。主将辱推戴，揭竿厉缜钮。建甯王阁部，旗帜明火茶。远迎帝室胄。草草称乘与。贻书语同乡，要父同谋谟。小子奉严命，侦察前趄。此地尚全盘，兵强富储胥。窃观王公为，魁杰富丈夫。一见厚款遇，开筵倾玉壶。幕府幸无事，日惟饮醍醐。高会宾明列，歌舞红氍毹。中表逢龚生，相留但欢娱。岂知仙霞破，突骑忽长驱。身居围城里，矢石交体肤。杀声动天地，拒守百日余。士卒多勇敢，大将亲援袍。吾父外请救，羽毛急军符。一朝黄雾塞，对面迷双瞠。敌军遂登陴，谁复能枝梧。短刀夹长戟，格断血流渠。烈火复四起，烟焰连街衢。满城百万户，无一存妻孥。我年才十五，被执为囚俘。膻酪不能咽，饥肠日空虚。彳  亍行伍间，乃见侯门姝。青楼旧相识，怜我千金躯。引入将军帐，余餐赐盘盂。后归陈制府，收拔称掌珠。装我紫貂冠，饰我绣罗襦。出入照路光，蹀躞乘龙驹。自古有养子，乱离迹难拘。所痛我两兄，荆榛没枯颅。自与吾父别，信宿各涧疏。一纸偶得书，存亡问何如。他日倘相见，会须还故吾。开缄却远望，不识父焉居。制府旋遇难，万里回丧车。我从阿母行，道出灵山区。山寺闻神僧，族幢开给孤。母设布地金，云堂款伊蒲。众中得吾父，变服已浮屠。欲认不敢前，形势反多虞。业为制府郎，母威剧于菟。家将绕四旁，臂弓腰鹿卢。密约得私见，哭罢交持扶。神僧为设法，乞母凤皇雏。此子年命短，宜作释迦徒。阿母恋不舍，鸡鸣戒前途。提携便北去，京国高门板。谓当袭遗瘤，横玉纡青朱。长跪向母告，富贵非吾须。愿终云水游，佛祖言不诬。宗枋自有主，其立亲贤且。母意竟感悟，兴辞拜阶除。飘然一身归，奉父寻故庐。曾传训戒切，幸未蒙簪裾。旨甘且尽养，手自亲中厨。承欢二十年，奄忽终桑榆。回头念往事，魂梦惨模糊。”恽鹤田作《南田翁家传》，所述略同。按：所称“王阁部”为金坛人王祈。时唐王被执，死：鲁王败走海外；湖广何腾蛟、江西杨廷麟等先后破灭，而明遣臣民尚拥残旅，遥奉永明。祈聚众人，建甯属邑多响应。于是建阳士民迫逊庵出佐祈军，非其初志也，祈败死，逊庵收散卒，走广信，入山中。数月粮尽，喟然曰：“天下事败坏久矣！以庄烈帝殉社樱，薄海茹痛，小臣愚妄，冀效尺寸，可延天命。今至此，徒毒百姓，何益。”遂散众，独归常州。既而张煌言与郑成功军薄金陵，败走。讹传煌言弟凤翼从逊庵匿居，县官将收捕，逊庵泰然曰：“死，吾分也。”未几事解。终身僧服，言学者多宗之。此为白凄诗所末及者。

吴陋轩（嘉纪）居泰州安丰场，炊烟时绝，把卷不辍。近海多暴风疾雨，所居污洼，每水至，恒及半扉，井龟尽塌。陋轩诗云：“绝无暇日临青镜，频过凶年到白头。海气荒凉门有燕，溪光摇荡屋如舟。”盖纪实也。其人笃于性情。兄嘉经为仇者所杀。值国变，仇不得报，为立嗣。越二十余年，始得收骨归葬。有诗纪事云：“二兄呼五弟，荷Θ随我发。尔我将老死，应收三弟骨。行行见废墟，荆棘何翳郁。饥鸢啄狸骼，野蔓牵人膝。二十八年来，始有家人迹。朽榇在何处，形骸杂土木。肢体拾容易，砂砾乱爪脊。拨剔到天暝，全躯乃无缺。呜呼甲申岁，兄祸生仓卒。身饱强横手，命尽少壮日。官长来相视，行路色惨戚。磊磊譬人头，指日白刃割。哀笳忽四起，铁骑来万匹。野积战士尸，城流杀人血。群凶出狱门，亦各操钹。依倚猛虎区，见者咸竦栗。饮恨归去来，待时卧蓬摹。次男名瑶琴，

襁褓兄爱惜。众谋立为嗣，此支庶不歇。四岁离所生，命仰伯母活。不悟大人心，怜女不怜侄。绮襦拥外孙，儿也足无袜。弱肤受风霜，毵发丛蠛虱。惫极走还归，持抱生母泣。我时实贫窘，寸心与谁说。今年儿齿壮，摧残膺疾。媒妁不议昏，徭役长被责。敢望吾宗大，仍愁兄祀绝。冤魂久飘零，今日就窀穸。菱菱乡树近，沃沃水茭碧。死者抱痛眠，生者吞声哭。报警事已矣，斜阳阡陌。”陋轩诗多质语，此篇尤宇字血泪。

越甑底山有乡塾师，佚其姓氏，乡人但称日“先生”。顺冶丙戌，王师入越，与乡人约曰：“吾不复食矣，当活埋我，若等为备两缸覆之。”乡人贻曰“诺”！越日索缸，乡人犹置之，以为戏也。先生遽命于山阳辟圹，置缸端坐，令封好。乡人如其言。又越日，乡人呼“先生”，犹应诺。乡人曰：“为先生出之。”曰：“入，不可复出矣。”连呼五日皆应，至六日，遂绝声。越人称之日“甑山高土”。黄梨洲赋《甑山士》云：“甑山士，甑山士，甑底山头授书史。人生何用读五车，但须一识忠孝旨。轺车北来饮江水，金凫银雁飞都市。越国风尘高蔽天，两缸覆我甑山前。上有碧落下黄泉，冥冥长夜年复年。普天绝无乾净地，甑山犹存土一篑。”又，郑婴垣者，年八十一，无妻兼无食，性高介，不干俗，冻死雪中。李潜初与之友，赋诗伤之云：“贫居傲性不干人，楚楚衣冠回绝尘。昨夜雪中骑蝶去，白云堆裹一遗民。”二者皆奇节也。潜初明亡后避居龙湫，亦往往绝粮。绩梭鞋，俟天目僧至，偿其直，易去。康熙十一年卒，年八十一，预知卒日。乡人私谧“介节先生”。

梨洲早岁袖长椎入都，为父忠端讼冤，锥奄党，杀狱卒。迨马、阮骤起南都，为奄党劾逮，大兵南下得免。佐鲁王军事，事败名捕，幸不死，乃归里著书。康熙戊午举词科，掌院叶公方霭以诗劝驾，谢之。后叶公监修《明史》，复徵，以母耄辞。然史局大议必咨之，《麻志》经其手定。朱竹坨议仿《宋史》立《道学传》，以其言而止。所居两遇火，在一年中。《二月遇火次渊明韵》云：“长松缚茅字，乱石开南轩。夜半有明烛，停午无烟燔。三载镂头滑，花药满春前。坎止复流行，心迹异方圆。年荒避盗贼，旧居姑且还。春风吹野火，红焰涨遥天。新诗焦泥壁，老树夭长年。颓园寒瀑响，上锉月中闲。遂令长往计，牢落难贞坚。故书出焰中，叶叶如荷田。惜此复幸此，不废食与眠。吾当訾遗山，卖书乃买园。”《五月复遇火叠韵》云：“局促返旧居，鸡犬共一轩。缩头下雨，眯眼龟中燔。南风怪事发，正当子夜前。排墙得生命，再拜告九圆。臣年已五十，否极不终还。发言多冒人，举足辄违天。半生滨十死，两火际一年。莫言茅屋陋，宾客非等闲。鬼目不相，而逊华堂坚。其理不可解，辨说空田田。作者刘伯绳，为我不安眠。仆本方外人，岂终保邱园。”颇似东坡和陶之作。梨洲与苍水契，《哀苍水》诗云：“廿年苦节何人似，得此全归亦称情。废寺醵钱收弃骨，老生秃笔尚琴声。遥空摩影狂相得，群水穿礁浩未平。两世雪交私不得，只随众口一闲评。”沈挚未可多得。其于遗民皈佛者有贬辞，曰：“是不甘为异姓臣，而反为异姓子也。”故所许止四明周囊云一人。

李公（振磬）仕明为御史，巡按湖广，城陷被执。闯贼与同里同姓，称以“长兄”，必欲降之，迄不屈，遂遇害。《明史》谓其降贼。康熙三十年，陕西学政许孙荃奏自其事甚详，且请入祀乡贤，《陕西通志》亦记其被执不屈及裕州遇害事。《志》成于雍正十三年，而乾隆四年告戒之《明史》乃沿讹书之，后来陈鹤《明纪》亦沿袭，未及订正。陕人近有《表忠录》之作，邓守瑕（）题其后云：“仙李蟠根共米脂，一家跖惠各分支。冤如通敌袁经略，志在成仁史督师。衮锁从来无信史，辎轩已请祀乡词。堂堂忠义关公论，续笔何人更正之。”史之不足凭如是。

相传三月十九日为太阳生日，盖遗民故老以是日为明思宗殉国之辰，相率私祭而隐饰其词。常熟陈芳绩（亮功）父鼎和，避地语濂泾，尝与顾宁人结邻。鼎和与其室先后即世，皆以三月十九日。芳绩有《追痛》诗，极悲恻，宁人依韵和之云：“一生愁恨集今辰，尚有微躯系五伦。泪尽宛诗言我日，悲深鲁史笔王春。山头马鬣封孤子，犬上龙髯从二亲。留此一丝忠孝在，三纲终古不曾沦。”“帝后登遐一忌辰，天仇国耻世谁伦。那知考妣还同日，从此河山遂不春。宏演纳肝犹报主，王哀泣血敢忘亲。人寰尚有遣民在，大节难随九鼎沦。苏州徐文靖明季殉节，二子昭法、贯时俱守父志不仕。尤西堂为贯时作传，言其少时自称“三十六帝外臣”，与芳绩相类。有明一代，宋学最盛，故多气节之士。而昭代于采薇抗节者，涵容无闲，亦往史所稀也。

陆翼王徵土，学本黄陶庵，己未举鸿博入都，梦陶庵手书“碧血”二字以示，醒而愧悟。入试不终卷，以违式罢。徐健庵赠句云：“早年讲舍依黄宪”，谓陶庵也。居京师时，内直诸臣每徵问故实不能对，辄就翼王询之，检对无一误。故李汤孙《送翼王南归》诗有云：“山中大隐徵宏景，海内奇书问邺侯。”翼王少师侯雍瞻，陶庵授命，侯亦被逮。翼王急挟其孙檠出，且检取侯氏先著及雍瞻兄弟著作凡数十束，载小舟入越。事平，乃与檠俱返。周子仿赠诗云：“君是左徒门下士，来相对哭途穷。遗孤袁粲萦愁日，亡命王成赁保中。书馆三余淹夜雨，客颜一瘦怯秋风。结交世上黄金满，四海何曾及此翁。”即谓是事。张朴村为翼王志墓，具纪之。

或赠李映碧诗云：“孜献徵文重石渠，蒲轮远贲定何如。班彪自昔能编史，范粲终知不下车。北部姓名钩党后，东京人物《梦华》余。惟应独拜江边榻，公论凭开井底书。”时徵映碧修《明史》也。映碧仕明为御史，有直声。徵书至，坚辞不赴。是诗若微讽之。李ウ章为明诸生，甲申之变，北向痛哭，焚其青衿，自号“汾曲逸民”。国初徵遣逸，有欲论荐者，赋《处子吟》谢之。其诗云：“东邻有处子，夙明《烈女篇》。字人尚未嫁，而乃失所天。痛兹生命薄，守贞期自全。毁容绝膏沐，矢志穷益坚。爱人贵以德，姑姊莫相怜。”廊庙求贤之盛，山林抗节之贞，论者两美之。

吴县潘文勤得《顺治捂绅录》，为纪文达旧藏。李越鳗侍御题长古云：“章皇御宇十八载，百官名簿犹流传。河间好事广文献，袭以锦韬函以檀。覃溪梧门各孜索，如摘经史争钩元。或据庶常殿辛丑，或证西樵居学官。互相参订决龙纪，孝陵代嬗重光年。侍郎癖古甚前哲，得之不啻珍珠船。竭来示我发函读，官制半与明相沿。我稽圣祖初继极，勋戚备政颇自专。复改殿阁为三院，学士称大仅六员。又停御史出巡按，尽畀督抚一事权。此册殿合辅臣九，聊城去位衔犹联。内外台列按臣职，姓名无一留雕镌。援以定岁更知月，实在夏季秋以前。只惜涿州长揆席，黑头奄孽犹余坛。次辅吴江亦媪相，《贰臣传》里徒赧颜。一丞一令落岭崤，清端忠毅名长悬。岂非爵秩本外事，不因贵贱分愚贤。”“涿州”谓冯铨，“吴江”谓金文通，“丞”、“今”谓傅忠毅为韶州同知、于清端为罗城令也。是录异于后来官制者：大学士九，学士二十四，分殿、合、院，列内阁后；各督、抚、巡按，并附列都察院；巡按虽裁，尚存其衔；太常少卿兼满祭酒，常丞兼满司业，为顺治十六年奏定。裁蒙占祭酒、司业，设满监丞，为十七年奏定。又，武进士选侍卫，亦派大教习。记之以资孜证。

归安严修人（允肇）《河夫行》云：“山东六郡良家子，一日长驱走千里。问言河决淮泗间，点取兵夫城市。郡符昨下点行频，欲行不行官吏嗔。耶娘妻子走相别，分别督送黄河津。去年地震河岸塌，白日波涛没城郭。浮尸漂骨委道旁，可惜淮南万村落。今年南国太阴雨，翻江掣海风潮恶。此邦之人遍苦早，上脉如焚废耕作。纵有锄犁少壮丁，那堪老椎填沟壑。嗟哉河夫汝勿忧，官给汝直惟汝求。美酒百斛羊万头，上田下田皆有秋，归来积栗如山邱。君不见宣房筑宫瓠子塞，穿渠溉田到南北。”河夫之制防自明，其法，沿河按户出夫，始由愈派，继乃折银，闾阎苦之。国初兼行召募法，量绐工食。顺治九年封邱之决，以工钜，故行愈派，且协徵邻省，所集大名、东昌、兖州及河南了夫以数万计。康熙九年，以大修，用夫三万余，由江南、山东愈派协济。十二年，以抚臣佟勤僖奏，专停河南佥派河夫。厥后裁减岁夫，广增兵额，一切以河兵任之。民脱其累，工收其益，则河臣靳文襄倡之，而于襄勤成之也。

于清端官牧令，即以廉吏著称。其自罗城移官合州，资斧无所出。一瞽者相从不去，以卖卜所得资其行。沈确士纪诗云：“合州最遥远，有如上天去。官橐无一钱，那能达前路。愚民业卖卦，得钱助长官。长官不我嗔，送官到双关。”清端传，瞽者亦传矣。其督两江，骑一马赴官，别无慊从。齐次风题其《单骑赴官图》云：“曾闻于谨赴朝参，慊从无过骑两三。千载文孙持虎节，一僮一马向江南。”在官好微行，遇白须伟貌者，群相指自慑，官吏望风改操。确士诗云：“金陵帝王州，繁华甲诸郡。莠民杂其间，奸宄日豪横。长官惟营私，有罪何暇问。公来迅疾行雷霆，强梁恶少难藏形。巨魁投窜余谴责，儿童妇女称神明。公从何处得踪迹，传说市肆常微行。戟门晨开喧角吹，聪马行来众人避。愚民争看真青天，咄咄如闻诧奇事。白须桢颜一老翁，前宵共饮屠沽中。”清端周知民隐以此。然行之久，亦易涉遍听。圣祖于召对时谕之曰：“为政当知大体，小聪小察不足为。”睿见远矣。

顾黄公《赠于太守》五言排律有云：“仓卒炎方变，奔逃隘路尘。荏苻何反覆，山砦本嶙峋。深入腾单骑，旁搜借两甄。汾阳铁面具，诸葛白纶巾。苦志扶颠沛，奇谋动鬼神。群凶嫠面服，开府受降频。慷慨孤忠泪，艰难百战身。论兵从白发，拜命且朱轮。”谓清端守郡剿寇事也。初守武昌，有大冶贼黄金龙者，通吴藩构乱，匿故役刘君孚家。事泄，君孚恐，遂反。其党多椎埋亡命，官兵为所败。清端知众未协，驰往，近贼巢止宿，榜示胁从自首免罪，投首日千人。贼势孤，欲降不决。忽传呼“太守来救山中人”，清端单骑入贼巢，坐定，问：“君孚老奴安在？山中雨水禾稼若何？若良民，何为从贼取屠戮？时酷暑，若父母妻子匿何所？得无苦耶？”众皆罗拜泣。既而曰：“热甚！”索枕，鼾如雷。寤，又嫂骂：“老奴何为久不出？客至，乃不设酒脯。”君孚初惧见绐，匿山后，伏弩待。至是，出叩头受抚，即日降其众数千。询知金龙在望花山，即令导行，掩不备，擒斩之。嗣移守黄州，贼目何士荣等拥众数千逼郡城，驻军皆赴湘，无可守。清端知贼众仰士荣进止，集乡兵得二千先攻，擒次目陈鼎业。士荣大举来犯，分两翼夹战，自以锐卒冲其中坚，火及须不避，径夺贼旗，贼大溃。士荣左臂断，就擒。得贼名籍，悉焚之，贼党解散。于是，股匪悉平。自誓师至是，仅二十有四日耳。尝自直抚入觐，召对询及，公对曰：“臣惟宣布威德，无他能也。”圣祖南巡回銮，赐诗云：“服官敦廉隅，抗志尚孤洁。”清端当之无愧。

襄勤与清端同姓名，其在直隶、江南皆同官。襄勤由通州牧擢江甯守，以清端荐举也。其洁己爱民类清端，而治河绩特著。乔学斋庶常（崇烈）《呈于公成龙》诗云：“惟帝建极洪化成，天下刑措歌《由庚》。惟河不冶娱蛟鲸，山盐江泰高宝兴。帝尤念之心怦怦，捐振恩莫京。海口不浚民不生，我公衔命来东瀛。冶河使某穷心兵，曰田可夺民可亢。如虎负岖孰敢撄，公捋其鬓人为惊。两议下询九卿，佥曰河使议莫更。乃召面折声如钅黄，明日帝复咨殿楹。与九卿议还同声，家公珥笔殊。十万不值鸿毛轻，会帝顾问乃摅诚。‘四不可议’文峥嵘，河使语塞双目瞠。诏下卒如公议行，到今比户炊香亢。”河使，谓靳文襄。文襄大治堤坝时，襄勤任皖臬。奉诏督治下河，得专摺言事。襄勤请浚海口故道，文襄则请于下河筑长是，束水注海。诏询诸臣，籍淮、扬者，皆主襄勤议。尚书萨穆哈奉命往询居民，还奏谓浚河口无益。廷议未能决。而襄勤迁巡抚，侍郎孙在丰继督下河。襄勤入觐，上以文襄请开中河并筑高家堰外重堤疏示之。襄勤奏下河宜浚，重堤不宜筑；若开中河无益，反为民累。上允其开中河，命尚书佛伦等同总督、漕督会勘。佛伦等谓文襄议是，而漕督慕天颜、侍郎孙在丰、御史郭诱劾文襄兴电累民，文襄亦劾天颜等附和阻挠。诏文襄、襄勤同入对，议仍不合。于是罢文襄任，以闽督王新命代之，别遣部臣代孙在丰。后卒用襄勤策。学斋父子静侍郎在朝列，入对，力主之也。是诗足见襄勤风骨。襄勤父得水尝官参领，就养江寅。康熙甲子南巡，召对，赐貂裘，奖其义方，谕八旗教子弟者当以为法。尤称异数。

靳文襄束水注海之议，乔石林侍读充讲官，亦疏言其害，与李子静论同。叶横山赠石林句云“万言终纳孤臣贾”，即谓其事。方廷议纷纭，上意未定，汤文正内召入对，亦如襄勤言，于是有侍郎孙在丰往浚下河之命。石林身退而言终见用也。翁文端《题全城图》云：“廷议给纭未息争，筑堤疏浚两无成。文襄徂谢襄勤去，又听哀鸿乱嚣声。”《全城图》者，为金鲁山别驾而作。康熙丙子，秋霖累旬，河水暴涨薄城，岌岌不可保。鲁山捐俸购木，选健卒，悬重赏，率吏民坚筑两阙，上下闱，巡行泥淖中凡三昼夜。城卒赖以全。又设厂煮米，散振灾黎，全活无算。乃以河事累，罢官不复，知者咸为扼腕。同时尽瘁协恭者，太守谢晋石、营备马子襄也。文端诗有云：“村墟卷尽吏民奔，河伯西来气欲吞。留得州城如斗大，有人屹立似王尊。”可想见拮据挡持之况。使中朝早定策，未雨圆之，当不至此。文襄受世祖之知，官至右通政，氵存陟总河。尝进《冶河八疏》，圣祖排群议用之，故益感奋自厉。其治河，矫贾让言，专主筑堤束水，幕客布衣陈潢实佐之。上阅工时，尝询及僚佐，文襄以潢对，赐佥事道街。至是文襄罢，潢亦夺秩。迨中河工竣，学士开音布等往勘称善。圣祖有诏褒之，骏骏再起，已逼桑榆矣。

相传世祖悼董鄂妃之逝，遂皈佛五台。吴梅村《清凉山赞佛》诗辞旨隐约，有云“王母携双成，绿盖云中来。漠主坐法宫，一见光徘徊。结以同心合，授以九子钗。”又云：“携手忽太息，乐极生微哀。千秋终寂寞，此日谁追陪。陛下寿万年，妾命如尘埃。愿共南山椁阝，长奏西宫杯。”言妃之承宠结誓也。又云：“伤怀惊凉风，深宫鸣蟋蟀。严霜被锦树，芙蓉凋素质。可怜千里革，萎落无颜色。孔雀蒲桃锦，亲自红女织。殊方初云献，知破万家室。瑟瑟大秦珠，珊瑚高八尺。割之施精蓝，千佛庄严饰。持来付一炬，泉路谁能识。红颜尚焦土，百万无窖惜。小臣助长号，赐衣或一袭。只愁许史辈，急泪难时得。”言妃饰终之盛也。又云：“天地有此山，苍压阅兴毁。我佛施津梁，层台簇莲蕊。龙象居虚窆，下界闻阅蚁。乘时方救物，生民难其已。澹泊心无为，怡神在玉几。臣以兢业心，丁彼清净理。”或谓隐指世祖之倦勤皈佛也。程迓亭原笺谓是诗为皇贵妃董氏而作。妃之丧，世祖哀悼过情，追谧“端敬皇后”。议徽号，自四字递加至十字，犹以无“天圣”二字为歉。奉移日，命八旗官二、三品者，更番恭舁金棺。票本用蓝墨，自八月至十二月尽，乃复易朱。见张青碉笔记。妃薨于顺治十七年八月壬寅，程笺谓在是年七月七日，且指梅村《七夕感事》律句所云“天上人间总玉京”者亦为妃作，误矣。次年正月丁巳，世祖崩于养心殿，遗韶省躬责己，犹及端敬后丧礼腧滥。来去湛然，初无淹疾，故有“行避”之讹。青周笔记云：“是岁正月二日，上幸悯忠寺，观内吴良嗣祝发。后二日，九卿大臣问安，始知圣躬不豫。初七日传谕，禁民间炒豆、燃灯、泼水，始知上疾为出痘。次日即板遗诏矣。”青碉时宫部曹，就见闻所及者记之，其述病状亦不详。又述奉移景山典礼，谓梓宫后为贞妃柩，妃亦栋鄂氏，或云即端敬后之妹从殉先帝者。按国史《后妃传》，端敬后，栋鄂氏，为内大臣鄂硕女；贞妃，栋鄂氏，为一等阿达哈哈番巴庆女。曰“董妃”者，即“栋鄂”译音，是宫中不仅一董妃也。梅村《读史有感》绝句云：“弹罢薰弦便《薤歌》，南巡翻似为湘娥。当时早命云中驾，谁哭苍梧泪点多。一重璧台前八骏蹄，歌残《黄竹》日轮西。君王纵有长生术，忍向瑶池不并栖。”“昭阳甲帐影婵娟，惭愧恩深未敢前。催道汉皇天上好，从容恐杀李延年。”“铜雀空施六尺床，玉鱼银海自茫茫。不如先拂西陵枕，扶下君王到便房。”肮其词意，似咏贞妃事。当时英皇并膺殊宠，中宫坐废，亲贵侧目，妃之殉主，或有所迫而然。后来附会，谓董妃即小宛，被掠入宫，实谬妄之谈。冒钝宦为巢民裔，作咏史诗辟之云：“清凉山色佛狸祠，白发江南祭酒诗。千里青青河畔草，建文踪迹至今疑。”“铜雀何曾锁二乔，汉宫别有董娇娆。梅花万树坟三尺，足解诸郎柰苑嘲。”注谓小宛葬如泉，其墓至今尚在。

亲王福晋，曩未有选自汉女者。独顺治时，豫王福晋刘氏为吴中名族。适某氏，生一女而寡。大兵下江南，女于乱军中相失，刘失女方懊恨，乃为王挟去。初以死拒，王曲喻恩意，允为寻女，且许以嫡礼，遂委身从王。王未有子，得刘后，始占兰梦。寻从至京师，出入宫禁，从容中礼，东朝称之。时人作《过墟志》纪其事。丁ウ公明经赋《黄鹄云中曲》，述其与下相遇，以至育男正嫡云：“亲贤开国马蹄劳，淮海南来仗节旄。叔父忠勤诸路定，天人光气五云高。帐中一瞥惊鸿影，翦烛停觞问乡井。东风著意惜名花，风自温存花自冷。扶归别院劝加餐，欲得婵娟破笑难。火急军符寻弱息，书来才得展眉看。此际啼痕断还续，此时心事舒还蹙。何意哀蝉落叶声，恰成羯鼓催花曲。一笑先除白柰簪，两行旁引金莲烛。彩云华月照朱楼，玉蕊琼枝喜并头。银漏替流甄氏泪，翠螺轻扫宋樟愁。歌翻昆莫宫中调，寒赐明妃马上裘。江海风情归节铍，香车并载朝金阙。棣棣山河翟弗光，垂垂雨露兰芽发。称觞圣母会朝参，特赐宫花手自簪。笑语金钗诸戚畹，果然春色在江南。”篇长不悉录，亦一时奇遇也。又，《题过墟志后》绝句有云：“高绝江束刘孝绰，不来帝里看椒花。”盖其母家兄弟终耻其事，屡招不至。又云：“衍出宗潢麟趾盛”，则豫邸裔皆刘所出云。

梅村《听女道士卞玉京弹琴歌》云：“中山有女娇无双”，谓福王所聘徐后也。又云：“依稀记得祁与阮，同时亦中三宫选。可怜俱未识君王，宫府钞名被驱遣。”注谓：“南都既下，三宫皆被掠北去，而不言所终。”丁合公尝孜证其事，谓徐氏经钱牧斋作合，归洪文襄。见《邃怀堂文集》。阮氏即大镞侄女，牧斋得之以献豫王，王以与孔有德。见《有台集》。惟祁氏失孜。而章有豫《一瓢集》载福王嫡妃黄氏早卒，及践位，封妃父以信圭，子某袭爵。后入浙，主山阴祁家，彪佳以其女妻之，疑即三宫之一。又，邓漠仪记彪佳三，不及黄，或因曾入宫选，故讳之也。樊云门为各赋一律，《徐氏》云：“艳如花蕊想容光，系出中山异姓王。将相两朝郎罢贵，明清一老蹇修忙。女戎早召倾城衅，男色今思疗妒方。城北掌珠多得，始于永乐殿文襄。”《阮氏》云：“《春灯》、《燕子》说家声，满汉鸳鸯续订盟。两贵妃原空注籍，二和尚已别锺情。依稀邢女偕三桂，简择孙郎嫁四贞。圆海仙霞如不死，平南门下任纵横。”《祁氏》云：“山阴好女婿皇亲，绛缕曾封幸未嫔。遂使旧姻作新特，可怜才子是佳人。越中薇蕨存嘉耦，洛下蓬蒿葬故君。当日三宫两花诰，兰亭独出女遗民。”《咏徐氏》“男色”句，注谓：“文襄初决死，太宗为致所眷伶，乃降。”可破齐东谬说。






●卷四

世祖天纵多能，几余，兼娴绘事。尝画牛，用指上螺纹印成，奇肖。承子久《观傅雯指墨佛像》诗云：“国朝论画首指墨，开辟造化从章皂。奎藻赫奕秘天府，昭回日月同光芒。前朱后瑛尽苍秀，师法未变高辽阳。雯也奇崛迥出意匠外，使指如笔穷微茫。”朱、瑛皆精于指画者，辽阳则谓高且园司寇也。且园《述画诗》云：“吾画以吾手，甲肉掌背俱。手落尚无物，物成手却无。人甫具两睫，便见双瞳珠。情性本万殊，所事因相符。贵之料不慕，贱之甯受呼。易老在用智，不老缘其愚。于我画可见，非我手可摹。”画中三昧，非能者不能道也。世祖是画以赐中官某，后归末牧仲。王渔洋为题诗云：“章皇握乾符，武功惮旁魄。孚斋春昼长，游艺睹图籍。泉壑穷窈窕，烟云罗幽赜。宝绘赐近臣，往往等球璧。常从青箱堂，奎藻睹赫奕。营邱及河阳，到眼堪一掷。想见忧勤暇，胜情寄山泽。戏作渡水牛，生态妙盘辟。肉怒垂星围，筋突阴虹直。似满黄锺，角堪叩白石。弹指九牛毛，森疏如刻画。水波稍演迤，浮鼻未没脊。仿佛绿杨风，掩映春芜碧。神武十八载，文教洽重译。干戈与弓矢，包用黄牛革。《小雅》赓宣王，尔牛何湿湿。腕旗牧人梦，考牧周官职。应知翰墨余，与世登衤任席。龙髯去已远，讽思荒僻。《云汉》烂天章，典谟布方策。圣主念绍庭，率由正无射。小臣沐皇风，流涕记飞白。”渔洋与牧仲知名、论交皆最早，渔洋晚年《寄牧仲》所云“谁识朱颜两年少，王扬州与宋黄州”也。是诗虽非渔洋称意之作，而刻画殊工。

赵秋谷生平服虞山冯氏定远，称私淑弟子。而于渔洋不相下，著《谈龙录》以贬之。秋谷固渔洋甥也，《四库提要》谓因求作《观海集》序屡失约，渐相诟厉，譬隙终身。然集中《送冯大木》及《七夕饮松亭舍人》二篇，论诗皆隐诋渔洋。其《平原道中咏东方朔》云：“却忆汉廷人，齐国何草草。孙宏儿宽田舍翁，臣才兼之羞与同。”语尤刻露。其诗皆在《观海集》之前，盖与渔洋相轻久矣。沈确士袒渔洋，谓秋谷奔放有余，不取酝酿，要亦其遇之抑塞为之，未可据为轩轾。渔洋以诗受知，由部郎改翰读，洊跻通显。故事，乡、会闱试律，皆以唐宋诗命题。独渔洋诗曾经钦命，诗人遭际为独优矣。《谈龙录》何足病哉！

渔洋不独工诗，其官司寇，多乎反冤狱。陆坡星诗云：“奉使非徒作赋才，久留世泽在三槐。圣朝刑措超文景，为有苏公敬慎来。”初官都宪，兼督捕侍郎。与人书云：“九卿会议，三法司会题，无一事敢唯诺澳。于督捕，不令株连，兼培元气。”“苏公敬慎”，容或过之。起家司理，复以大司寇致政，与刑官相终始。其治狱，必多方以求其生。尝议闵焕、郭振羽、窦子章狱，三人皆以救父故，持金刃杀伤人，拟重辟，为原情，得改缓决。任副宪，争杨成之狱；贰户部，争聊城于相元、太平王训、齐河房得亮狱，俱减等。而于衡阳左道萧儒英。则争而必致之法。徐起龙为妻曹氏所诬，则释杏邙罪曹，案其所与私者皆伏法。其明慎而兼果决如此。明珠称寿，有大僚手金笺乞诗，渔洋曰：“曲笔以媚权贵，君子不为也。”力却之。风节归然，乃为诗名所掩。

秋谷以爨演《长生殿》传奇，为黄给事（六鸿）论劾罢官。都人嘲以俳体云：“国服虽除未满丧，如何便入戏文场。自家原有些儿错，莫把弹章怨老黄。”“秋谷才华迥绝俦，少年科第尽风流。可怜一曲《长生殿》，断送功名到白头。”先是，给事以诗集贻台馆，秋谷甫展卷，立还其使，故衔之次骨。摭是事，腾章入告，连及同座。秋谷至考功独任之，同座者得薄谴而已。洪防思以诗词游公卿间，坐是遭放逐。秋谷《怀旧诗序》云：“《长生殿》传奇，余寔助成之。而言者独劾余，盖挟隙相倾，意固不在余子也。”其《怀防思》诗云：“每笑苏子美，终身惟一蹶。永抛梦华尘，长啸沧浪月。千秋觅同调，舍我更何人。高骞云中鹤，俯视爨下薪。当时共造迷，鬼神富假手。委曲以相成，君无道斩负。群儿旁快意，一网尽无余。借问即陆者，谁能免渝胥。”其罗织情事，略可见矣。罢官后，益放情诗酒。余于六桥都护斋头，见所藏秋谷手书词册，皆旅游赠妓之作，诧傺无戮，托于丝竹。非其志也。凌东园太守《吊秋谷》诗云：“一曲《长生》院本工，谁知一网尽英雄。红牙子弟风流散，白首诗人坎埙终。少日盘空如俊鹊，老来负气更《谈龙》。不缘故勘新城误，要返开元大历风。”是又袒秋谷者。其《饴山堂集》多激楚之音，与渔洋之和声鸣盛者，故当殊轨。

《渔洋集》中刻露之作惟《张鹤洲义赢行》。鹤洲官行人，坐事逮系西曹。债户索逋急，以常所御赢抵之。赢悲鸣不食，一日自逸归。渔洋兄西椎，与同患难，目击其事，因作《义赢行》。渔洋和作云：“我闻名驹太乙生渥洼，又闻皇人之马欢玉沙。汝赢品流不及此，乃能与人同生复同死。新主甲第高峨峨，黄金作埒白蜃珂。旧主失势困泥淖，但有青蝇日相吊。甯教困饿乌啄创，不忍雕鞍绣毂交辉光。吁嗟赢乎赢乎汝知免，独不见袁粲门生不如犬。”篇末诋嫫世态，如闻祢生之挝。又，王古亭义虎事尤奇诡。古亭为左宁南幕客，好结交豪俊，尝于汉皋风雪中拯一人死，且倾囊资之。后古亭令龙岩，值海氛作，登陴血战，其人乘闲窃帑数千金遁去。越数年，其人复至榕城，为虎所攫，掷林箐间不食，但断其首，若为古亭雪愤者。蕲水陈深亭作《义虎行》云：“吁嗟乎！吾闻猛虎之啖人，眼中所见非人身。人身俨然胡弗见，骷髅面孔随心变。见说闽山白额生，垂头终日空山行。一声咆哮穿重雾，攫得人如狡兔。脰血淋淋弃道旁，居人莫识行人伤。久之知是龙岩客，贮金负义离乡陌。游魂只逐鹧鸪啼，羞对龙池月影西。于今一饭无寻处，饥则依人饱则去。吁嗟乎！丈夫看剑为知恩，琐琐黄金安足论。”桑海以来，世路陨，人情倾诈，且无义赢，安得义虎。

钱塘梁应来（绍壬）《题马容海绘绉云石》云：“一片玲珑石，风流说到今。才人知己感，名将报恩心。”石即吴六奇将军辇赠查伊璜者。六奇本将家子，贫而行乞。伊璜见而异之，呼入共醉，赠以裘。春暮，见于湖上，劝其奋志功名，赠金遂别。后伊璜坐私史下狱，六奇已提督粤军，为营救得释。迎至粤，赠遗周至，世两贤之。蒋苕生为谱《雪中人》传奇，杨雪沧歌其事有云：“一宵酣唱别河梁，玺书已进元戎秩。昔为贱丐今将军，酬恩敢与淮阴匹。”同治时，丁绍芗司马（溥）见绉云石于石门福缘寺，盖由海昌马氏园展转移此。时薛慰农守杭，作歌云：“男儿第一快心事，手挈黄金报知己。黄金容易掷东流，未若此石常千秋。”又云：“传呼忽报贵宾来，将军倒屣营门开。酬恩未计千万镒，痛饮先尽三百杯。哀丝豪竹鸣如雷，后堂莺燕争追陪。陡见此石叫奇绝，激赏欲抵千琼瑰。将军慷慨告石友，我受此君知遇厚。尔今亦受此君知，尔我酬知同不朽。”述六奇赠石之由也。六奇性任侠，贵而犹然。明遗臣杏诩宪《孚远》乘桴廿年从亡，道梗，尝至安南，安南王要以臣礼，不屈而归。从郑延平入台，延平败，乃往依六奇碣石镇所，六奇始终庇全之。全谢山赋《碣石行》云：“孑遗孤臣头雪白，不死东甯死碣石。吾戴吾头吾知免，一枝幸藉将军力。冥鸿何处觅安宅，老罢帐下堪避弋。鸱不敢加弹射，几社故人最生色。夏公感叹何公喜，更有陈公同太息。谓斯人者从何来，古心所照天地碧。”观此，则六奇固有心人也。然伊璜《敬修堂偶记》谓世传六奇报恩，寔无其事。其年谱载被难时有人营捄，自疑为陆晋所为。陆时官提督，亦微时受惠者。姑并纪之。

溧阳伊密之负盛名，有仇人讦故家十姓蓄异志，密之与焉。傅相国（以渐）夙受其殊惠，为营得免。其事与伊璜、六奇相类而尤奇。先是，密之在明季著称豪放，尝以三千金买姬王氏名素云，色艺俱绝。傅时尚为白丁，自山左徒步至，叩门请见。阍者却之，固言有要事。及见，不及他言，但求一见素云。密之讶甚，曰：“君远来，臣小坐。”傅曰：“可否，请一言决之，无事过留也。”密之见其意切，乃命出见。傅平良久，叹曰：“果绝色，此来不虚矣。”即辞别。固留之，径去不顾，密之怏怏如失。明日，乘快马追及，与俱归，款遇益厚。夜引入内室，陈设都丽。傅愕然，密之曰：“此来亦有天缘，今以素云为赠，请即夕成礼。”傅犹逊谢，侍者已导姬出拜。留腧月，供给周至。及归，赆以数千金，奁物亦千余，傅以骤裕。入新朝，应试得大魁，十年间，遂至宰辅。密之遘难，窜伏萑苻中。浼举子入都者，附书致傅。傅时扈跸，素云先启之。迨傅归，佯为忧戚状。问之，对曰：“妾有心疾，不知母家何在。”傅笑曰：“伊密之非夫人母家耶？”又曰：“君寒士，得专心举业以致青云者，谁之力欤？”傅曰：“伊密之也。”曰：“设其人尚在，可以报德而累及君，则奈何？”傅曰：“苟可报之，身且不恤。”素云乃出手书与傅，谋三日，计不遂，誓翦发事佛。傅感之，遍谋同列，欲同申奏。会讦告谋逆者事多虚，上意渐悟，傅乘间白之，于是十姓皆赦，密之得出山返里矣。傅专书邀至京，答云：“前后之事既奇，彼此之心各尽。自兹君为重臣，吾为逸士，各行其志，勿劳相见也。”傅为叹息。桐城刘明东（开）为赋《素云曲》有云：“公子豪名冠千古，甲第连云压开府。聘取红闺绝代姿，金钗十二教歌舞。歌舞朝朝春正酣，才华色艳动东南。一门占尽人间秀，消息春风到处探。山左布衣大奇幻，陡然叩门造庭院。自云今代有倾城，不辞间关来一见。主人不拒言笑欢，珠筵命酒促杯盘。灯烛四围河夺月，侍儿列队锦成团。传呼良久人方至，髻挽盘龙簇珠翠。海棠睡起娇难胜，半面微红羞欲避。见罢筵前即起辞，得睹玉颜无憾矣。苦留不顾拂衣行，蹋过蘼芜三十里。只身来去为看花，匹马追回遂连理。华堂设宴吹鸾笙，洞房引入光鲜明。素云见赠无他意，为感天涯徒步行。仓卒陈辞言未竟，红氍拥拜立云英。不因此际成奇遇，那识他时托死生。”述赠姬也。又云：“此时前度受恩客，登朝已冠贤良策。孙仅抡元及盛时，张苍作相承殊泽。黄阁风高北斗秋，红楼烟暗西山夕。异乡萍水同鸳帐，当年良会原非望。半世恩情疑梦中，一生遭际真天上。重提往事共欷献，世变人亡感旧居。尊前已抱重泉恸，意外惊来一纸书。相公扈跸夫人收，归来持读喜还忧。沈吟岂是心推避，计到深时却费筹。闺中拥髻言何激，誓翦乌云碎妆饰。此人尚在救不成，英雄儿女俱无色。负义贪荣妾不能，毁容事佛君毋惜。相公感此泪交流，倾家问策商王侯。十辰竭尽纶扉力，天日方能转凤楼。赦书星夜下江关，避罪人才返故山。燕子旧巢余宿土，梅花阁阎长苔斑。”述其营救也。又云：“故人垂盼在苍，吐气成霞势绝伦。谁言佳丽能妨福，不信男儿易致身。施恩报德两奇绝，寸衷各尽他何说。见面翻多难尽怀，从此便宜长诀别。却还来使谢京华，书将心事辞明月。”述其报书也。傅为顺治开科状元，相业不著，而此事至今传播人口。

宋荔裳尝为怨家告讦，逮系狱，非其罪也，知交袖手。刘雪舫与无素，独诣狱慰视，载酒相饷。荔裳德之，酬诗云：“平生金石交，弃我如蜣蛞。之子未谋面，顾予临上穴。问答未终词，执手但呜咽。侧闻甲申春，哲兄仗奇节。百口尽祝融，义比昆冈烈。南州有王生，椽笔直如铁。作传表英风，快事称双绝。中夜鬼神泣，毛发森凛冽。闻君隐甓湖，躬耕种瓜瓞。今我被谗口，辱亲愧阀阅。载见忠孝裔，心伤内如蒸。”雪舫为明新乐侯文炳弟，甲申变作，文炳与弟文耀择一大井，驱子孙男女及妹凡十六人，尽投其中，纵火焚赐第，投身火中以死。雪舫屏居山泽，盖亦志节士也。其与荔裳周旋急难中，足见肝胆。

施愚山与荔裳交契，而皆工诗，有“南施北宋”之目。荔裳狱中赠愚山长歌，方以谢宣城，时愚山方奉使西粤。粤乱后，愚山以祖母忧归。荔裳已脱狱，自吏部郎出巡陇西。赋《陇西行》寄之，有云：“闻君腾踏黄金台，离愁乍破欢颜开。陇头流水忽呜咽，西方千骑远徘徊。李密回车泪空尽，昭州断魂招不来。愿逐西风堕尔侧，弹筝夜醉葡萄杯。”昭州，谓尹太守明廷，亦荔裳友，时已前卒。诗语凄恻，盖伤时惜别而发。后荔裳提刑川中，值滇蜀叛，道梗留滞，忧愤以殁，若有先兆。愚山见其遗诗，有作云：“好客乎生酒不空，高歌零落痛无穷。西川终古流残泪，东海从今少《大风》。国土魂销多难后，离人望断九原中。张堪妻子应谁托，巢卵长抛虎豹丛。”荔裳有女，甫及笄，流落入滇，适王氏，寻寡，遂与其婢俱为尼。未几，滇乱复作，避兵山中，为悍卒所掠，挟之东下，迫令蓄发。女出匕首椹胸，几殒。卒度不可夺，委以去。二人谋往省溪庵，就旧侣海成。途遇浙人董某同行，抵铜仁，为逻卒所获。太守叶滋斋廉得其实，欲送还乡。女泣曰：“妾生不辰，横遭颠踬，何颜归对桑梓，但得一茆庵奇迹足矣。”杨自西抚黔，饬郡从其请，查悔余舍人所为赋《中山尼》者也。巢卵长抛，岂独故人感喟。

愚山以文学著，政事亦有可传者。分守吉、临、袁三郡，值西南用兵，转镶方急，按部督促，蒿目焦心，作《湖西行》云：“节使坐徵敛，此事旧所无。军糈日夜急，安敢久踟蹰。昨日令方下，今日期已逾。揽辔驰四野，萧条少民居。荆榛蔽穷巷，原田一何芜。野老长跪言，今年水旱俱。破壁复何有，永诀惟妻孥。岁荒复难鬻，泣涕沽敝襦。肠断听此语，掩袂徒惊吁。所嗟务敲扑，以荣不肖躯。国恩信宽厚，前此已蠲逋。士卒待晨炊，孰能缓须臾。行吟重呜咽，泪尽空山隅。”行部，复作《弹子岭》、《大坑叹》、《竹源防风阬》诸篇。其《卖船》诗自述宦况，尤见清节。渔洋题其后云：“是时宛陵公，持节吉临交。为政贵简易，洁己先清修。放衙苔藓净，飞鸟营其巢。赋诗《弹子岭》，慷慨同《石壕》。白鹿与青牛，斯道谁鼓囊。公独奋百世，皋比陈唐尧。廉耻存纲维，义利穷毫毛。兰芷变荆棘，孔鸾革鸱枭。汝曹即不仁，甯终肆辟号。七载一舸归，无物充官艘。两部万黔首，留公但号眺。读公《卖船诗》，中心何忉忉。”愚山以裁缺去官，例得序补，刘安邱在政府，与有夙嫌，特抑之，故久不得官。后举词科，授侍讲，终于词臣。妾徐珠渊，维扬人，能诗。愚山和其《寄镜诗》云：“白头相许伴青山，天意驱人不放闲。寄到菱花将锦字，断肠独自照离颜。”愚山卒，朝夕哭奠，五年如一日，悒郁亦卒。曹实庵《拜愚山旅殡》诗云：“杜宇声中飞纸仄，野棠开处长青苔。荒林寂寞应含笑，白发门生镜具来。”身后萧寥可叹。宋于廷广文《闻张竹溪谈愚山轶事》诗云：“著作谁能步后尘，衣冠犹可想先民。才知地域《周官》法，料有诗书发冢人。”“同时尺牍皆名手，记客鸠兹展巨编。往日添香忆红袖，家书一卷落谁边。”则谓遗冢为人盗发，其朋辈往来尺牍及寄姬人珠渊手书，皆展转鬻于人也，视荔裳尤不幸矣。

宋文恪墓在苏州阎门外。光绪季年，苏沪通轨，墓当其冲，竟毁。俞曲园先生诗云：“世事茫茫不可论，一重公案此中存。请开海禁宋文恪，今日轮车走墓门。”时当叔季，外侮方迫，盖有激之谈。文恪主弛海禁，意在抚恤流移。大军平西南，俘获妇女无算。尝疏言妇女何罪，宜听收赎，得赎者数千人。论其立朝匡画，亦无贤相先哲。邱垅所在，官斯土者，乃不能抗议保全，是固有负其责者。世变滔滔，硕年前岂逆睹耶。

皇屋洪边门外二里许有“王坟”者，相传为孙可望墓。可望始从张献忠痛蜀，献忠败后，窃踞黔省。从永历，请封秦王，旋为李定国所败。诣长沙投诚，世祖封以义王。曰“王坟”者，沿其故也。贝子木（青乔）游黔，访其墓，基址宏壮，巨碑中断，约略有“大清诰封一晶夫人”诸字，扪之可辨。据其碑文，则是归命后还黔葬母，非可望墓也。子木有诗云：“何物老妪一杯土，相宝山前屹千古。路逢樵牧话斜阳，指是孙王埋骨处。孰知窀穸荒荆榛，中惟鬼母驱秋磷。龙也大泽一尤物，五华髻邢夫人。我闻李张余孽散如蛊，流毒西南无定所。吹灯既斩米脂蛇，贯箭徒蹲蜀山虎。凶锋虐焰荡无遗，怪此崇封犹若斧。丰碑篆迹蟠古苔，淫魄永妥蛮云隈。脱非叛王终效顺，除龇早巳扬其灰。”可望反覆虺蛇，犹知有母。独怪忠坟不保，而奸迹长遗，使人不能无疑于天道焉。

《明史》谓孙白谷尚书战殁，不能得其尸。梅村《雁门尚书行》、《序》云：“潼关陷，公独身冲贼阵以殁。”与本传合。吕元素《郏县行》咏尚书事云：“郏县城南飞老乌，夜啼荒冢饥相呼。啄尽当年战场肉，只今尚有髑髅枯。崇祯年间何事无，关西寇盗纷驰驱。燎原初起可扑灭，车箱一战歼无余。推毂者谁由议抚，中原忍见血模糊。雁门尚书大都督，手提宝剑名‘昆吾’。部下健儿一敌万，尚书料敌如孙吴。惜哉朝廷为计疏，催战不肯缓斯须。霖雨洗兵天亦酷，百万貔貅化为鱼，不然贼已伏天诛。嗟哉尚书烈丈夫，黄涛白马从伍胥。洛阳帝子死社稷，孝陵松柏同邱墟。五十年来说轶事，老翁为我泣城隅。”诗为康熙时作。自注谓相传孙司马白谷战败，投黄河死，与史传异。《明史》载笔者，犹多前朝旧臣，不当疏舛至此。而元素新安人，距郏邑、潼关密迩，所言亦必非无据。是亦青史一疑案也。

国初科名宦达推昆山三徐，立斋相国受知特厚。官修撰，每召对移晷。从幸西苑，尝赐乘御马，命学士折库纳为执。以馆师辞不敢受，乃改命侍卫。晚对便殿，夜分赐馔，问从者：“得毋饥乎？”复命侍卫赐之。其略分如此。立斋诗有云：“空传枚马金门侍，只倚雕虫事武皇。”又，康熙时，随扈孝陵。诗有云：“惟将廿载攀髯泪，并洒桥陵松柏中。”皆追感世祖恩遇而作。平生汲引土类，为物望所归。而左右或招摇不检，时论尤集矢健庵，赖圣祖深知得全。健庵以尚书里居被逮，门生故旧相率避匿，独韩慕庐宗伯以小舟送至淮上。秦小岘《过昆山》诗有云：“平生师友一长洲，患难周旋共白头。”指此。姜西溟《苦寒行》谓立斋身后营葬，亲故无视窆者。其诗云：“君不见徐相国，一朝抱恨返故乡，经得疾归蒿里。卖得遗庄营墓田，葬在虎邱山绿墅。虎邱山寺游人，会葬曾无一近亲。就中何物最情殷，朝闻鹃啼暮愁狈。劝君闻此休叹息，是年向尽无气力，那得青蝇为吊客。”死生贵贱间，世态如此。邹小山致仕归里，郭门外相送者，只翁覃溪。小岘闻自覃溪，故其《致仕》诗云：“短长亭畔长新荑，蹀躞平芜信马蹄。绝胜吾乡老宗伯，都门相送只覃溪。”盖亦送者寥寥，引以自解。

健庵为钠兰容若师，容若事之甚谨。其得罪，则明珠党构之。健庵结纳汤睢州，有《送文正抚苏》文，且为作神道碑，直书不讳，以是为科尔坤、佛伦等所嫉。王横云、高江村皆与徐氏有连，横云且出健庵门，亦构之甚力。乞归后，总督傅腊塔摭细事牵及其子侄，劾健庵并及立斋，健庵夺职，立斋亦罢相。佛伦为山东巡抚，犹劾之。甲子京兆试，健庵子侄皆取中，以磨勘兴大狱，则江村所为，秦小岘《遂园修禊图书后》述其本末颇详。小岘为徐氏甥，故有诗迫感健庵事云：“玉峰如画草堂前，外氏风流付逝川。安石身名重江左，街公花木记平泉。蛇杯南国张弧日，蠹简西山设局年。破帽青衫余宅相，夕阳影裹系吴船。”“蠹简”句谓健庵归里，犹以书局自随也。闻内府密档，江左士庶攻昆山徐氏不下数十起，罗织罪案涉及赃私，微圣明鉴照，殆必无幸。健庵知推重睢州，何至有篮簋之耻。铄金多口，可为寒心。其与明党相忤，容若已前卒矣。

宋牧仲尤早贵，年十四，即以大臣子列宿卫。从世祖渡桑乾，水涧数丈，跃马过之，赐雕翎箭五。晚年有诗云：“雕弓羽箭拜天家，曾猎甘泉逐翠华。老冉冉来怀抱改，焚香扫地是生涯。”以尝拜御书“西陂”二字之赐其别业所在也，故亦号西陂。官赣抚，尝疏请定给解犯口粮。又以漠军文武官解任裁缺者，立限还旗，逐程取结递念，等于罪犯，请旨宽免。抚苏尤久，请豁太湖坍地粮银，请减轻经徵不及处分。皆仁政也。三值南巡，每召对，必温谕移时，宠责不可胜纪。以吏部尚书致仕，赐诗有“久任封疆事，苏台净点尘”之句。吴中碧螺春在灵源寺后，产野茶。山民朱正元采制，味胜常茗。牧仲抚吴时，曾以呈进。谢默卿观察《茶巢岭》诗云：“君谟进龙团，彦国惜其人。如何商邱叟，亦贡‘碧螺春。’区区岩阿产，草野安足珍。罢献屏异物，大哉天心仁。”盖附于责贤之义。篇末云：“后来有尊官，乃贡太湖尊。”则谓邹弘志事。太湖采尊，自明万历时邹舜五始。弘志，其孙也。康熙三十八年南巡，以所种尊四缸，附《贡尊诗》二十首以献。后入书馆，叙劳，得山西岳阳令，时人目为“尊官”。

傅青主负志节，明亡后，黄冠衲衣，奉母居土室。申凫盟《怀青主》句云：“晋国山川空白发，中原天地此黄冠。”逦状其遗世独豆之。康熙戊午，李给事（宗孔）举应鸿博，固辞不得，乃称疾。有司令役夫舁其床以行，将至京师三十里，以死拒不入城。公卿皆诣之，魏环溪以其老病上闻，诏免试放还。与杜微君（越）俱以笃老加中书舍人，冯益部劝入谢，坚不可，复称疾笃。使人舁以入，望见午门，涕涔涔下。益都强掖之使谢，则仆于地。环溪进曰：“是即谢矣。”翊日复归，黄冠衲衣如故。有称以“舍人”者，不应也。惠研溪赠诗云：“维昔逃诖，党祸炽毒羞。吁嗟袁使君，无罪婴木索。买彪一西行，正议夺谣诼。归来嘿无言，抱影窜邱壑。家贫意弥安，身老志愈殷。荷筱先春耕，腰镰待秋获。乌犍驱一具，史传挂两角。欣然足平生，俯仰幸不作。何图天网张，纵獠到山泽。罘罾捎凤皇，笼置群鸟雀。敦促使就途，携无一钱橐。饥寒引百病，浸淫及腰脚。不堪蹈踔行，穴版卧缠缚。沈疴势延绵，芦酒御不软。至尊问起居，宰相给医药。遗之不言谢，问之徒唯诺。我时客京师，朱门绝芒层。一心敛英风，比日请尤数。先生为我起，意色都不恶。吐口一开怀，片言得大略。”当日情事自见，青主家传禁方，资以自沽。尝为人视疾，走平定山中，失足堕崩压，仆惊且哭。青主见风峪甚深，入之，有高齐石柱，书佛经，摩扌沙忘返。顾甯人称其“萧然物外，自得天机”，洵不虚也。

同时关西之贤，李二曲并著。举隐逸，不起；再举词科，当道必欲致之，拔刃自刺乃免。甯人诗所谓“从容怀白刃，决绝谢华轴”者也。大吏请主关中书院，以谋为冯恭定设俎豆，勉就之。既而深悔，急舍去。父信吾，从军为材官。临发，抉一齿留于家，竟从监纪孙兆禄战死。后二十九年，二曲徒步二千里，至襄城死事处，遍觅遗蜕不得，祷于社，设招魂之祭，号哭不辍。襄城令张允生为立信吾祠，祠成默祝，愿以五千国殇魂同返。夜宿祠下，鬼声大作，于是设祭，及死事者，招其魂以归。甯人《襄城纪异》诗云：“踯躅荒郊酒一尊，白杨青火近黄昏。终天不返收崤骨，异代仍招复楚魂。少室愁云随独雁，颖桥哀水助啼犭爰。五千貂锦皆忠义，孰似南山孝子门。”后圣祖西巡，闻其名，将召见，命陕督传旨。二曲惊泣曰：“吾其死矣！”辞以废疾，不至。遣子慎言诣行在，进所著书。上为嗟叹，赐御书“关中大儒”四字以褒之。当时国生学者称“三李”，谓三曲与富平李因笃、县李柏也。

武林陆丽京，馄庭兄弟也。鲲庭以进士官行人，殉南都之难。丽京隐于医，以养母。母卒，为“庄史”案里及，弃妻孥入山。先是，馄庭授命，留书别母及兄。丽京装潢成卷，附以倪鸿宝、陈木叔、董石斋诸君子往还诗札，题日《孤忠遣翰》，善藏之。罹难时，吏籍其家，得卷，将裂而毁之。其妻弟孙宇台奔入曰：“此无用物，盍畀我。”吏笑许之。事解，以归诸丽京。丽京子寅以其辞家书及小像并附卷后。寅字冠周，康熙二十七年进士。既释褐，微服往寻父，愿十余年，终不得。或云丽京弃家游岭南依僧舍，梦入太和山琳宫，遂易黄冠。往访，竟不知所终。冠周有《零丁篇》，为朱竹姹代作，云：“寅也敬白，零丁尺半纸，敢告行路诸君子。有父有父，一去故乡，不知日月几千里。日月逾迈，二十五年矣。请说躯体颜色皮，轩眉广赖丰两颐，口辅鬃鬃微有髭。去时牡齿尚未落，肩胛尚亦肥。平生不怒多笑嬉，目无邪视头无供，周尺一寻长过之。请说裳衣少新制，大布宽袍泪长渍，带断续绳衫裹臂。孙孙子子叽虱萃，有时扪之掷在地。两裆敝袴双足扉，寒肌生粟暑生痹。婆留乡语听易分，问以经术辞纷纶。至若说《易》尤专门，方州家味《易》根。囊中口谱，可等金匮文，方不自秘恒活人。不昧财，不逐祸，缁衣黄冠无不可。惠而能以消息闻，为德者君报者我。”是亦宇宙间有数文字也。因二曲寻父事，类及之。

赣人盛传“孝眼先生”，事可纪也。先生熊姓，名迎龙，南昌人。康熙初，金声桓叛，据南昌，居人争走避。熊以父病不得行，使弟负母出，已独居守。一日外出，有饿贼至，执其父将烹之。熊归，拥父颈，求以身代。贼怒，以刃刺其左目，熊濒死，终不释手。一贼义之，父子俱获免。熊死两日复苏，左目明如故。自云冥中遇乡贤吴公，饮以杯茗，故瞳坏复完。乡人因有是称。齐次风歌云：“天有眼乎应曰有，请看孝眼熊先生，异事至今在人口。当时群盗剧纵横，入市白昼持短兵。锲输磨牙虎摇吻，肉肥肯释趟长乎。空城出避走村坞，病翁独留守门户。已令江革负母逃，世甯不去随闷父。辛勤求菜供晨餐，归见霍霍刀光寒。彭修叱贼不顾死，惜无寸铁摧心肝。哭祈饿贼身愿代，叩头千百颅将碎。贼刃刺眼血淋漓，临危尚拥而翁背。从旁一贼怜潘琮，掷刀却立为改容。手挥徒党出门去，翁翻哭子悲填胸。创深仆地呼不起，血渍衣衫黯深紫。属缤空余一目瞑，讵有仙丹能返死。自古福善由皇天，人死复活真稀传。先生复活双瞳炯，梦中香茗贻先贤。居然秋水凝眶滑，细辨蝇头工笔札。士燮曾吞董奉贤，张元虚说金锻刮。可知至性通神明，匹夫决烈天亦惊。君不见，唐时敬儒断指指复长。又不见，宋时杨庆割乳乳复平。报施若道天无眼，请看孝眼熊先生。”熊氏初本寒微，迎龙孙晖吉始贵，官至大理卿。

茶陵自李怀麓后，至康熙时，彭石原协揆（维新）始以文采耀世。其《题青墩卷》云：“一束枯骸尽泪痕，崎岖招得未归魂。北邙高冢麒麟卧，输尔农家有子孙。”“泉下团乐宿恨蠲，墓门夜半罢啼鹃。即今寒食青墩路，水木迷蒙六十年。”咏秦世瑛事也。世瑛，山东人，世为农。其祖佣耕塞上，为豪家所害而匿其尸。父某出塞寻访，豪家又欲甘心。遁归，愤郁以殁。遗言，必父骸归，乃葬。世瑛感泣，佻身赴塞，百计赚祖骸，数千里负归，与父共葬青墩。距祖殁甲子一周矣。一时土大夫义之，争为诗歌纪其事，曰《青墩纯孝卷》。又《赠姜渔台》诗云：“累月经年悭一画，画成著墨却无多。由来能事参元化，山吐云岚水涌波。”曾闻还绢恼金吾，亡命束瓯几载逋。毕苋恕先难免俗，当人犹得《放鸢图》。”《序》谓渔台名璜，自云蜀人，嗜酒放旷，工诗画，善自矜贵。客京师，某金吾方赫奕，致币求画，久不与，使人索之。值醉，麾币骂使，还其绢。金吾怒，欲中以事。渔台遁入浙东雁宕山，籍贯姓名，更易无定。迨金吾败，乃归。其画或经年不作，酒后乘兴辄十数纸，皆活泼有奇气。尝作《龙雁图》，恐人攫取，题诗其上，诡署“姜璜赠渔台”，尤奇。二人者，一以孝行，一以风骨，皆卓荦可传。

圣祖屡幸五台。或云世相入山驻锡，为省觐而至，其说无稽。然以世祖聪明天纵，固必生有自来者。秦留仙《恭纪世祖遗事》诗凡十首，录其四云：“千骑传呼簇玉鞍，平明西苑朔风寒。合围亲射双雕落，不许降王仰面看。”“离宫阅武及初冬，清问还闻下九重。闽粤军输忧告匮，亲将节省命司农。”“封章夕奏早批朱，清昼谈经到日哺。讲幄新移弘德殿，天人称绝黄江都。”“御笔锺王叹逼真，不将戈法借儒臣。亲摹文敏书千幅，小玺朱钤掌内人。”仰见圣德圣学之茂，即寻常游艺，亦度越前古。台书相国《奉颁抚刻董帖恭纪》云：“熙朝文治启芳规，旧墨新缣别殿披。游艺偶然供藻鉴，怜才何必在同时。”盖世祖特赏文敏书法，乙览所及，晶藻精微，而昭代文明之治亦肇基于此。其扶述圣武者，如冯文毅《芦沟绝句》云：“銮与翠盖出西城，月满芦沟照御营。十万貔貅齐勒马，亲看拜纛至尊行。”“亲王捧膝动龙颜，辛苦长征万里还。日丽河山增气象，铙歌直入五云间。”“千官锦绣凤城西，朱鹭声迟晓色齐。天语遥闻加慰藉，欢呼雷动马长嘶。”犹见凯旋盛况。时有韩生者，善平话，供奉内廷。王子柢诗云：“政平如水先皇日，行乐时时觚戏传。江上逢君道遗事，断肠如遇李龟年。”即赠韩之作。

满俗重跳佛，以驱疠迎祥，有乡罗遗意。入关后，宫中犹行之。每跳神，必召王公大臣上殿侍坐，食肉。食毕，赐币赐果而退。全谢山《跳神曲》云：“跳神东国俗，不载旧礼经。虽非祠部掌，要亦关献徵。力能消灾诊，道在凛神灵。是以主鬯者，卜日眠事必竭诚。堂堂白虎君，午夜来降庭。一尊汤子酒，酿比黄流清。飞石黑阿峰，粢饵有佳名。女巫选宗妇，距跃击鼓兼振铃。余期餍妖，即以饱明馨。礼白天子达，亦复亲割牲。礼成还拜赐，福胙大充盈。笃祜我宫府，余泽及公孤卿。”后来所谓“坤甯宫食肉”，即神胙也。其在满洲士大夫之家，岁杪跳神毕，亦延客食肉，谓之“食神余”。祭以夜，延客以黎明。客至，设筵于炕，列临酱蒜韭之属，肉切白片，贮于盘，联翩进，以客多食为吉。客去不谢，谢则犯忌。何平斋丈官京师时，尝应同官之招。有诗云：“择肥全豕剥皮蒸，列俎神余香始升。贺客登筵盘膝坐，老馋不取主人憎。”今其风久废。

故事，礼部每于冬季演《庆隆舞》，即所谓“莽式。也。略如古者之陈百戏，多象关外旧俗。新年大宴，则于太和殿前奏之。曹升六《观乐行》云：“高歌不复辨宫商，似为艰难王业奏。”盖所以述鸿业、扬耿光也。吴元朗《礼部观乐歌》《序》谓：“丙寅冬至前一日，礼部莽式。尚书、左右侍郎南向坐，有公卿服紫貂者二人东向坐。堂下金鼓杂作。少焉，陈百戏于庭。执红编竹器，状如小箕，而左右向者数人；骑而披甲载兵，手旌旄弓矢之属者八人；戴赤色假面，披黑羊裘，横刀而前者五六人。进退止齐如战阵。俄而骑者胜，横刀者败，执馘献丑如受俘然。既退，复有彩色戎衣，持一险竿而趋者一人；随而腾身跳踔，往来如飞者数人。询之堂吏，曰此高丽筋斗法。又有二童子，各首戴慈盆，口衔一小竹枝，上下俯仰，以竹叩盆，铿然可听。凡所为悦心骇目者，不可胜纪。顷之，本部梨园子弟上堂奏伎，彷佛类元人院本。曲终，二人揎袖起舞，动摇顿挫，皆按节拍，与堂右一人歌呜呜之声相应。视之，则服紫貂而束向者也。”其诗云：“黄花十月罢冬狩，天门万乘争飞扬。朱鞲侧目海青倦，鹰人夜闭天鹅房。大庖充盈从臣醉，紫驼出釜烧黄羊。由兹三冬例修谯，玉阶奔走仪曹郎。数人执旄导且立，中权后劲参颜行。三声譬篥枞鼓动，松山千骑骄腾骧。飚如陷阵蔽原野，欢如获丑献庙廊。虎臣稽首卣赐，绿沈赤葆交旗枪。须臾参差手伎入，高丽筋斗各断强。锦华绛蛛往来便，翻身如电摇朱光。花瞿头戴口街竹，翻覆不坠声铿锵。《清商》别部更前奏，曲终为乐歌泱泱。公卿揎袖起且舞，银貂垂手纷低昂。回旋顿挫巧伸缩，睥睨惊座须眉张。”写来声容并茂。是举示子孙以创业所自，用意至深，同光后犹沿袭不废。先文安公在礼曹，尝目睹之。

吉林，邻岐旧邦，风物纯朴。江行，冬以“爬狸”，夏以“威瓠”。“爬狸”如车无轮，驾以快马，行冰上，日可二三百里。“威瓠”，刳独木为舟，狭而长，虽巨流可济，冯文肃《吉林道中》诗所云“双轮不碾辎车异，一木孤浮渡艇长”也。方凫宗《今乐府》咏“威瓠”云：“脑温江边‘威瓠’渡，江口行人日来去。不问江岸集乌樯，但向山中刳独树。独树刳成似叶轻，长身窄腹波上行。不帆不桨一篙水，破月飘烟纵复横。有时纵横撒大纲，网得大鱼供客饷。有时并榜过轻车，车轮缚木篙徐徐。朝朝暮暮涛声里，秋风吹雪江冰起。几日江冰冻不开，曳君长卧枯篙底。”文肃《东行杂诗》详及风土，录其四首云：“寒色带新霜，行人总急装。茅柴团废堡，斥堠上层冈。戍卒兼农事，居民半异乡。山巅还驻马，帆色在重洋。”“四海为家久，留都记始兴。战尘销百载，佳气郁三陵。煮海人无禁，烧田赋未增。五侯闲子弟，霜野竞呼鹰。”冰雪兼泥淖，暄寒觅路行。盘雕翻日影，归衲赴钟声。垦野新增户，分边旧驻兵。古墙人拆尽，犹号勾骊城。”“草屋平无脊，泥墙缺作门。经营兼父子，偃息共鸡豚。沙井空心木，牛车曲项辕。客来容借宿，三户老民村。”“老民”者，土著之称，其时已多客户。

吴江吴柳堂（祖修）《圣德诗》云：“百氏秦燔古制更，汉文有道视还轻。欲终丧礼君王圣，无数廷臣上殿争。”颂圣祖圣孝也。孝庄后崩，圣祖欲于宫中行三年丧。群臣集议，以为天子一身，宗庙社稷所托，祭为吉礼，必除服举行，不可使神灵失歆。且君臣兆庶一体，若君上持服宫中，臣民安可即吉，上不从。后太学生刘枝桂等五百余人固请循古制，以日易月。裕王福全、恭王常颖亦力言，始曲从之。孝庄后于开国之初佐定大业，深知治体。故事，后妃及王、贝勒福晋，贝子、公夫人，皆有命妇更番随侍，自后始罢。宫中遵祖制，不畜汉女。世祖尝秉慈训，述《内则衍义》。圣祖命儒臣译《大学衍义》以进，后善之。尝言“人君遇灾，固当修省；亦在平日用人行政，敬承天麻。”圣祖命《起居注》录之。临危，语圣祖曰：“昭陵久，不可启。我千秋万岁后，魂魄依汝父子。”故营葬吕瑞山，称昭西陵。自后，后殁于帝后者，皆异葬。徐乾学《大行太皇太后挽词》云：“惊辖丹旒结，龙轴缟驷齐。愁云扶海旭，泪雨合春泥。万树槐风里，千门柳た西。倾宫车辇出，隐隐凤城堤。”其二云：“祖奠辞宫阙，从宫立堵墙。天颜渝啐穆，玉趾践冰霜。御辂杯初酹，铜街泪万行。孝思宜备记，勉矣起居郎。”其三云：“金与来洽渭，宝历定岐丰。地表曾沙庆，天资钅柬石功。丝纶三殿发，哀慕万方同。乍睹春晖丽，寥寥长信宫。”其四云：“恭俭先臣庶，全胜马邓名。痼疗劳夙夜，燕翼起平。缟素纷同轨，风云驭太清。两朝尊养备，犹未慰皇情。”其五云：“宝镜尘碉几，珠襦黯缚帷。一辞天下养，长忆万年悲。素柰簪成撤，朱樱荐及期。他时采甘露，应向寝园枝。”其六云：“黄屋犹庐次，重华孺慕同。青蒲陈自切，素痛无穷。空复劳愚虑，无缘慰圣衷。徒李百药，献谏太安宫。”时有三媪请殉，特旨不许。李文定诗云：“追随王母瑶池会，罢殉恩纶感睿慈。”国朝从无殉葬之例，而释行《侍香纪略》妄谓端敬后崩茆溪森开堂，宫中请免殉葬多人之死。世宗特谕斥之，并查毁其书。观此，可徵家法。

熊文端为侍读时，应诏陈言，语颇侵鳌拜。鳌拜欲绳以罪，赖圣祖全之。时权奸当国，擅黜陟生杀，举朝侧足。文端以一词臣，谕事侃侃无所避。用是直声震朝列。尝谏阻巡幸塞外，请缓图撤藩。又请慎选儒臣记言动、资启沃，屡言圣学为第一要务。圣祖称其日以内圣外王之道、正心修身之本，直言谠论，务得至理。盖明良之契深矣。徐健庵为公门下士，其《送座主孝感熊公省觐》云：“孝感先牛天人姿，泰山岩阿长桂枝。汪汪干顷标襟期，横经身为帝王师。九重圣德今娲羲。时时召对铜龙墀，殿高语细人莫知。下朝双藤当户搐，焚香瞑坐到日胧。学也立雪闲披帷，难字进问扬亭隈。奥篇隐帙厂不疑，窃喜马郑亲规随。先生正色还相诋，谓此章句胡尔为。渊源当溯洛与伊，慎勿误蹈荀卿疵。小子再拜敢自隳，拟策驽钝烦箝钅追。一朝北堂劳梦思，拜表屡颔天子颐。建章闩影摇罘恩，温诏暂许归南陲。锋车刻日来休迟，赐天飞龙骑。珠鞍金络光陆离，道旁观者争叹欷。更闻上林果晕晕，赤瑛盘为高堂遗。绯袍彩袖正相宜，臣忠子孝兼得之。古来盛事谁如斯，先生遭逢一何奇。”文端时为讲官，日进讲弘德殿，故归省恩责特渥。公与李安溪同时负理学名，而俱不免谤毁。门户倾轧之习，犹似前明。读安溪《榕村语录》，可觇其。

忠直如汤文正，犹被众谤，圣祖且疑其怨讪，盖执政倾之。文正治吴多惠政，而吴人尤传其毁五通祠事。华亭许鹤沙《睢阳行》云：“睢阳学士金闺彦，夜深常侍明光殿。金符大旆挟风霆，冰心苦节绥南甸。长空明月照江涛，于菟出走苍狼逃。木石之怪夔罔两，犹向人间索五牢。中丞飞檄榜通衢，沈其土偶庐其居。故鬼彳  于新鬼窜，阴霾扫荡天清虚。君不见，狄梁公、西门豹，水沈三老焚袄庙。又不见，旌阳尹、昌黎伯，斩蛟驱鳄服以德。从来忠信孚豚鱼，千秋史铭金石。公今入朝带剑履，前席殷勤报天子。玺书赫濯神只惊，日丽中天民受祉。”诗作于康熙丙寅，文正方以宫僚内召也。周恒轩明经（龙藻）《楞伽山》诗亦咏其事云：“先王定秩祀，赫赫祭义悬。岂容淫昏鬼，得以非族干。世衰道始丧，恢诡滋神奸。咄哉楞伽山，蒙诟数百年。冈峦非不美，有孽凭于巅。其事俚且诞，意出《妖巫传》。公然饰屋宇，金碧穷芳妍。木偶杂男女，佩玉而纡鬟。部卒侍两旁，肖像青红填。遂令无知辈，瞽聋自欺馒。石湖水清驶，什五排画船。牲牢必修洁，箫鼓仍喧阗。虽值风雨夕，奔走惧少延。妇人尤噶哨，语恶不忍宣。心邪乘隙入，梦寐生狂颠。动云神所致，祷赛宜加虔。妖巫既得志，吠声益狺狺。鼓舞数邑民，真如蝇慕膻。每当婚礼成，先期陈几筵。乡村真可笑，立庙溪谷边。高广仅盈尺，尊奉同帝天。屈指百里中，日费千金钱。岂惟膏脂竭，风俗因之迁。阴霾蔽白日，沈痼无由痊。自昔守土吏，往往多名贤。逡巡惮摘发，半为祸福牵。汤公中州起，绝学今伊川。仗节抚吴会，变俗以身先。痛兹淫祀炽，是使民德愆。上章罗罪状，正气回两间。一朝纶言降，尽取投深渊。震雷忽破蛰，荒秽快洗湔。山灵亦生色，草木增葱芊。政成甫期月，玺书徵何遄。一老天不遗，骑箕归星厘。我闻公去后，群小复煽言。望祭伺昏夜，稍稍酒食骈。死灰倘不戒，虐焰恐再然。我愿献此诗，片石山头镌。”楞伽山即上方山，五通祠所在也，邪神是凭，蚩蚩惑之。少女幼妇感疾，巫蚬辄言神娶为妇，往往瘵死。前之大吏欲撤其祠，遇祟死。公奏于朝，毁祠沈像，勒石永禁，患遂绝。当官务持正。监生王某仆窃赀逃，忽引弓刀二十骑，称鬻身王府，诟詈索金。公立擒之，治如律。又常熟某氏奴，挟其主所得《隆武》，迫主遁，谋据主妇。公追燔之，毙奴杖下。刁俗一变。其卒也，吴人巷哭。恒轩挽诗云：“定论中朝在，遗哀南国殊。街恩倪耄，会哭尽生徒。”相传公自奉俭，每采野荠和豆羹。方槐江《讠永豆腐》有“常伴中丞退食余，名高十八种尚书”之句，其清亦不可及。

立斋相国《二给事》诗，《孙君蕙》云：“元叔赋《疾邪》，发音何煌煌。休琏感时俗，陈辞慨以慷。伊人负奇姿，奕奕黄门郎。激昂论意气，恺恻上封章。嫉恶有本性，见之若探汤。作诗寓孤愤，属兴深且长。此意谁实谅，读之增感伤。”《任君辰旦》云：“谀巧日以工，直谠道不存。圣明忠易效，曷不顾国恩。之子奋百里，高步登掖垣。职思在献纳，天关于欲扪。登祀谅非古，违众进苦言。艰哉松山役，慷慨声不吞。碌碌彼徒尔，遇合乌足论。”孙任俱以县令行取入台。系屡劾贵幸，任尝疏论封惮之非，又奏请收瘗关外明时战骨。有旨诘问，令驰往勘视。人皆为之危，任意气自若，盖戆直之士也。又，立斋《江南三学使》诗云：“人心日已蝓，士耻日已忘。郁彼礼义府，俄成赇赂场。绞梓谁为收，筐箧厚自将。因缘书上考，意气何轩昂。安知抱五客，掩涕徒浪浪。吴都信多幸，街使交琳琅。刘君奋才杰，高自镖门墙。所过列巾卷，训饬故百方。田君夙英挺，若渴勤搜扬。文体一以变，流风为之吕。弭节未淹，矫矫立士坊。继以连城璧，温雅彰令望。采深渊藻，灼灼茂林芳。人思肄朱弦，产有陈青箱。彼皆奋东国，身近邹鲁乡。圣泽虽已远，笃生尚材良。教术岂苟同，同于厉冰霜。足令振陨俗，姓氏余辉光。”三学使者，刘果、田雯、赵仑，皆山东人。田即山姜侍郎，后抚吴，兴水利，革漕弊，民尤德之。

张朴园侍郎为学使，亦著清望。阎百诗性简傲，于时贤多疵议，独服膺黄太冲、顾甯人，而于朴园推许甚至。庚午端阳，朴园以学士督楚学，百诗招宴武昌城西湖上。湖故无名，百诗笑谓：“此学士湖也。”因举太白《沔州》诗为起句，赋诗赠之。朴园答云：“郎官爱此水，因号郎官湖。吾来客楚州，迹与曩哲殊。三年愿传舍，炎雪劳驰驱。瓜期偶息影，得闲亦须臾。主人敬爱客，放棹携百壶。绣幕漾云水，牙樯狎鸥凫。纷纷角黍筵，画舫凌虚无。灵均日已远，节物留欢娱。欢娱亦何有，清赏在吾徒。谈笑惬素心，至乐非笙竿。主人今谪仙，胸有骊龙珠。乃援沔州例，标此名胜区。我名以湖传，佳境恐厚诬。虽为香案吏，本是山泽癯。家园滏水阳，三径行就芜。中宵剧归梦，援鹤勤招呼。身随彩丝系，病藉艾草苏。笑此朱夏天，清霜点考须。虚名重刻画，丽句属操觚。君诗勿传播，冯夷恐揶揄。”朴园名榕端，一字子大，磁州人也。

李子静司农（仙根）《安南使事纪》要作于康熙七年。时安南王黎维禧逐都统莫元清，夺高平，元清奔入滇境。司农以侍读街命往谕，杨又仁驾部（兆杰）副之。比至，引据律典，责维禧出郭拜迎，帖然奉诏。移元清南甯，还朝报命。许竹隐《守思南遇子静途次赠句》云：“读罢安南纪使略，普天齐识漠廷尊。”谓所著《纪要》也。程周量《送杨职方》诗云：“安南君长处炎徼，北面久已输忠诚。前年玺书予封爵，吾宗学士曾南征。归来陈风对宣室，为言此地无兵争。鹦鹉鱼游浪泊水，庵罗果熟安阳城。今年羽书忽驰至，族类不合仇相倾。蛮王更制略下邑，都尉倔起投昆明。凭陵三郡势莫敌，女无线茧男无耕。触蛮之断岂足计，只怜蹂躏忧苍生。相如谕蜀有往事，诏旨特简才臣行。”“学士”，谓杨立庵，曾充册封使也。汪舟次亦于康熙中充册封琉球正使，渡闽海，遇神风，三日而至。与国王改言了典礼，藩情悦洽。礼成将归，长史郑绍良将国王命，请为舟次画像，留国中供奉。舟次答诗云：“岂是中朝第一流，偶持龙节拂麟洲。大名那得齐诸葛，遗像何劳比益州。稍喜文章能报国，谁凭骨相取封侯。灵台一片真堪状，多谢传神顾虎头。”凡册封使，多用翰林官，假一品麒麟服，使归缴还，著为定制。

外藩使臣朝见毕，例赐宴于礼部。康熙时，朝鲜、安南、琉球、荷兰、西洋土鲁番、暹罗喇嘛阿罗斯喀尔凯，皆遣使入贡。徐健庵时贰春官，陪宴日，携客禹之鼎橐笔入，叠小方纸粗写略，退而图之，衣冠剑履、毛发神采毕肖。取《汲冢周书》之义，命名曰《王会图》。吴元朗长歌纪之，后为曾寅谷所得。毛生甫题云：“往者禹子趋明光，曾见重译朝遐荒。镂颊冒形图豪芒，是皆圣祖泽雨阳。再传神武辟万方，增绘《王会》何煌。仁风惠气汰沃疆，海繁鳞甲山牛羊。偶有桀骛俘其王，龙庭鸡鹿成康庄。沙碛赤柳秋不霜，波漂谷耀鹦鹉翔，想见岛屿如银潢。单于乌桓鲜卑羌，吐蕃回鹊氏高昌，数疲汉魏晋与唐。曷若至德消搀枪，亿万里图咸冠裳。瑟瑟为柱金为堂，金龙激水旃檀香。或驱犀象璎珞长，梯山航海不敢康。巍巍双阙犬中央，朝暾欲上辉天阊。奔走郊时为常，至今日出闻歌章。嗣皇仁圣献令臧，鼓车驾者皆龙骧。瑰丽不竭外国藏，乐彼川谷勤耕桑。飞云入吕望气黄，身热坂久增清凉。公昔朝正铿明，目观鳞集如图详，作诗赋笑夸长杨。旃蒙作噩日斗旁，我更歌德书阳。”时为道光乙酉，海宇犹全盛也。史纪属藩，此为极轨。

海澄公之封，始自黄忠恪。忠恪初为郑氏部将，顺治十三年，斩伪总兵华栋等，率众以降，屡讨贼建功。施靖海，其所荐举也。子芳度袭爵，斩耿藩伪将刘豹等，伪与郑成功和。耿郑通好，芳度谋拽，守漳州，被围年余。叛将吴淑引贼陷城，巷战力竭，投开元寺井死，母妻族从同殉者三十余人。事闻，赠郡王，谧忠勇，以忠恪兄子芳世袭爵。乾隆丁亥，特准以公爵世袭罔替。盐官陈守谦《题海澄忠勇王殉难录》云：“麟阁奇功旧绘形，无端大树忽飘零。城中碧井还留血，海外孤军竟堕星。部将奸谋恩已背，全家从死骨同馨。断头报国千秋事，佳传忠贞胜勒铭。”后芳世兄弟在粤，为叛镇马雄等诱附吴逆，不从，乘闲脱走，以陷贼始末上陈。上嘉之，加太子太保，仍镇漳州。闽事平，富宗麓宗伯衔命还乡赐祭。冯益都有诗送之云：“闽海惊看昼锦开，旌忠纶绰下三台。枫宸眷注沾松柏，宗伯威仪慰草莱。问事挽须嗔自少，引杯话旧客能来。疮痍莫厌谘询苦，入告还同父老裁。”宗伯亦闽籍也。忠恪以墓遭残毁，得追谧、赠秩。忠勇弟芳名、芳声赠太常少卿，从父枢赠佥事。

吴三桂未败时，于属吏任意题补，尽破铨法，谓之“西选”。杨筠湄中丞官御史，抗疏论之。疏下部议，寻出为川北道。三桂啣之，劾其意存隐射，语伏危机，诏令回奏。筠湄自陈为防微杜渐，期该藩为盛世纯臣而已，坐纠奏不实罢。三桂败，郝恭定诸人交章论荐，累迁宪副。出抚安徽，劳介虾送以诗云：“惟君夙荷主知深，徙薪谠论骇朝簪。严弹早落强藩胆，薄谪终非圣主心。人生一事堪不朽，谏书廿载传人口。才拜新纶尹上京，张纲轮欲埋都城。长安重睹乘聪使，江国旋移开府旌。”纪其实也。当三桂势盛，方镇皆委蛇其间，独甘忠果思患预防，吴亦严惮之。然忠果欲引用材勇备缓急，皆格于部议，不行。丁内艰，乞终制，不许，仅予假归葬。迨墨赴黔，而乱谋已著，提臣李本深、抚臣曹申吉皆附逆。不得已，趋镇远，谋守黔门户。镇将亦叛，遂不可为矣。其墓在京师西郊斗府闸，益亭中允《过忠果墓下》诗云：“谒庙经过迥，观碑取径迟。孤坟当直道，劲节照清池。苍藓侵春蚓，贞珉灿色丝。如闻詈贼语，想见奋髯时。颈血焉能惜，臣心誓不移。”犹见视死如归之概。镇远吉祥寺为忠果缢死处，舒铁云（位）佐幕入黔，过是寺，《吊甘尚书》诗有“杀妾张巡更有情”之句，谓忠果下镇远，尝杀妾飨士，其语当有所本。

平湖陈国政有《纪间四律》述三藩之变云：“分茅胙土锡恩殊，异姓真王近代无。出镇梯航供翡翠，归朝薏苡拟明珠。忽嘶战马云中草，竞弃书生塞上。谁料九重亲降诏，犹烦叹啃护兵符。”“粤王原系谨廷臣，复领貔貅作汉寅。扉屦巳闻过庾岭，巢乌犹自噪羊城。铙歌休赋辽东曲，舞队空思《乐浪春》。试听海涛疑战鼓，令人千载笑卢循。”“无诸台畔促戎装，猛士歌风入建章。瓯越江清归汉吏，乌桓海涧镇名王。承恩旧日联宫禁，赐履新教食帝乡。莫怪榕城多寂寞，三干歌吹在辽阳。”“元功归国万人欢，威重名全自古难。战伐几年开六诏，提封今日属三韩。帆扬巴水波涛涧，兵到营州宇宙宽。远却泸江烦熟地，松山五月朔风寒。”三藩分镇，财赋积耗。尚可喜引疾，愿移藩辽东，诏许之。三桂亦诡请移藩，廷臣多主留镇，米思翰、明珠谓当如所请，遂命撤归锦州。三桂闻命，阳定行期，潜蓄发易衣冠，约合平南、靖南及黔、蜀、楚、秦旧吏，发兵反帜，自称“天下兵马大元帅”，进陷辰沅，所至煽动。闽则耿精忠，桂则孙延龄、马雄，川则郑蛟麟、吴之茂、谭洪，陕则王辅臣，并附三桂，据地叛。尚可喜卒，子之信亦附三桂。嗣抚远将军图海征陕，招降王辅臣；康亲王征闽，招降耿精忠。之信知势危，亦通款。三桂渐孤，犹僭称帝号，建元昭武，寻病噎死，孙世嗣。征南将军资塔奉诏，自桂入滇，连克石门坎、新城所、黄草坝诸隘，进抵曲靖，遂会彰泰、蔡毓荣、赵良栋军合攻云南城，伪将何进忠等擒世以献。其经黄草坝以入滇者，即三桂征永历故道也。故金陵邵为章《题云南五华山故宫》有云：“百万雄师睥睨间，先朝一脉绝南蛮。擒人即是人擒路，谁道天公不好还。军威南朔枉称雄，转眼兴亡一瞬中。他日龙门成纪传，君臣父子总无公。”三桂立意殄灭桂王，发“三患二难”之议。即后之进兵檄缅甸、驱李定国、降白文选，亦悉出三桂之力。论者但责其倾覆故主，功新朝。高宗览《明监》附载唐桂二王本末，谓三桂彼时已欲据有滇黔，故必翦除余孽，非实为我国家也，睿见尢切。逆魄有知，何以自解？

三桂子应熊，尚主留京，廷议请逮治。有诏暂予拘禁，朝臣顾忌，莫敢尽言。王文靖独具密疏，请立诛逆子，传首川湘，以寒老贼之胆而绝群奸之望。乃命应熊及其子世霖处绞，幼子免死入官。三桂惊出不意，竟以是发疾，先正冥诛。甘道源《拜文靖墓》句云：“一语安危系，千秋智勇全。”谓是事也。李文定《秋怀》五律十首，纪撤藩事尤详。其诗云：“盛世怀柔意，流言惑远迁。妖氛迷鬼国，杀气暗蛮天。庄乔疆空拓，韦皋策未全。碧鸡金马路，迢递使星悬。”“行祖名藩贵，期门突骑优。山移惊赤羽，水战习黄头。应运陶公甓，甯轻叔子裘。铜千方设险，辛苦众通侯。一寞窳干尧纪，菁茅黩禹谟。输诚初送质，亡命尚稽诛。乐正腾封豕，襄阳窜短狐。风尘方Е洞，何限鞠菊呼。”“闽乱钱无铬，诛求女顾山。输将穷蜃市，旅伍杂鱼蛮。鲋入儿方合，鸠居鹊自攀。相图应不远，何待水师环。”“桂管权游胥，殊恩视子侯。鸱张轻带砺，狐媚老兜鍪。忽作苍梧瘴，平翻赤水流。荏苻亡赖薮，面首列青鞲。”“连云欲傅天，峻岭列星悬。烽暗鱼见火，炊残雀鼠烟。量沙都养匮，裹革使君坚葭萌恨，忠魂泣杜鹃。”“推毂军容盛，金支扬秀华。元戎开制府，列校启高牙。久练骖骠骑，新成霹雳车。霜天吹角晓，令肃市无哗。”“侍子忘婚媾，称兵鸭绿江。宗英谋勿贰，元老士无双。倍道晨增龟，悬军夜受降。要荒犹振落，嗟尔谷蒲邦。”“逋悬牢禀绝，三阵趣重关。俞骑繁华子，参军供奉班。驱蛟归大壑，放虎卫空山。血污游魂敛，龙涓水欲殷。”“在在多忠烈，天成不朽名。奸心原已死，正气自如生。有志怀凭轼，无才为请缨。会看蛾贼靖，长共享乎。”前二首言三桂用兵苗蛮，第三首谓永历事，第四首谓耿郑事，第五首谓孙延龄。延龄妻四贞，孔有德女也，感旧恩，谋归顺，三桂使从孙世琮诱延龄杀之。第八首谓布尔尼兴兵应三桂事。余述戎绩、褒忠烈而已。有释石铭者，俗姓车，上虞人，早隶三桂麾下，屡立功。见三桂谋叛，遂入南海为僧。有诗云：“海风吹雪下残更，寒气棱棱逼短檠。犹记黑山宵射虎，一枝箭作饿鹃鸣。”不图兜鍪中有此明哲。

文定《秋怀》第六首，当为王忠毅而作。忠毅名之鼎，以甲喇章京从征，累功跻专阃、封伯爵。撤藩变起，初拜定海将军，改四川提督，移驻永甯卫。其地扼黔蜀之冲，誓死捍守，力竭粮尽，犹裹创督战。城陷，巷战死之。黄冈陈仲夔与其子布政毓贤善，为赋《永甯行》云：“永甯城外落日黄，帚星下射垂妖芒。老濞稔恶魄久丧，如伥跳梁鱼游汤。城中一将何堂堂，从龙之彦官龙骧。虎符金印来遐方，黔蜀要害锁钥长。危疆授事急履霜，军府倥偬无宿粮。东南半壁资遮防，誓与此城共存亡。疲兵百战更裹创，云梯地道攒飞虻。援军断绝势莫当，提戈巷战挥鲁阳。手刃悍寇如羊，大呼骂贼贼抢攘。遍裨十二皆国殇，慷慨不数南与臧。”呜呼，烈矣！王辅臣则流贼也，在贼中号“马鹞子”，投诚入姜镶营。英亲王克大同，奇其勇，擢为侍卫，从入都。世祖赏之，命随洪文襄规取云贵，遂隶三桂部曲。其以陕西提督驻平凉，尝遣义子继贞举三桂逆书入告。予子爵，授继贞京卿。吴日千《塞下曲》云：“固原城郭控西秦，久戍经今二十春。家在洛阳城下住，经年不见洛阳人。”“使者乘朝出玉门，诏持绘帛赐乌孙。为言侍子今无恙，初在京师读《鲁论》。”为辅臣作也。三桂叛状既著，诏以大学士莫洛经略陕蜀，檄辅臣随征。行次甯羌，突纠众逼经略营，莫洛中枪娼。王文靖《夜间秦警》诗所谓“共道祭遵忧国久，惊传来歙陨星新”者也。事闻，遣使驰问，复遣继贞裔谕之。辅臣痛哭，具疏谢而留继贞于军，陇右诸郡相继沦陷。黎愧曾诗云：“一夜军声溃两河，秦亭诏下肯回戈。韩皋竟自归江表，陆贾安能说尉佗。”知辅臣终有异志，而惜朝廷之曲法滥恩，盖出公论。圣祖亦悟，乃命大学士图海讨之，败辅臣于虎山墩，穷蹙归命，诏复其官，从图海驻汉中。后五年云南平，辅臣从图海入觐，至西安以厥死闻。邵子湘书事云：“帝京六鹉退飞劳，狼角依然紫极高。肃慎几时供矢，离宫何处种葡萄。孤儿跃马骄珠勒，相国行边赐锦袍。自古秦关夸百二，惊心烽火过临洮。”咏图海出师事也。二王者，泾渭殊流，不当同传。以辅臣之反覆涛张，而终不免于死，故附揭之，以示泰山、鸿毛之辨。彼为将者当何从焉。

三桂在滇，拥盐井铜山之利，厚自封殖，所居五华山故宫增饰崇丽，豪奢无度。顾赤方《平西宝床》诗有云：“昆明五百里，宫殿居上头。玲珑启八牖，飞层楼。下建五丈旗，榈牙拂飞脖。春风送脆管，散落莲花洲。连畴作武帐，纟失合如云浮。缓金缫孔翠，映耀珊瑚钩。君王且端坐，宝焰生琳球。锥色射璧月，彩女光中游。妖姬奉秘药，照骨黄银妪。有时玉如意，误破脉脂顺。平明令旨出，风火驰蛮陬。边功动天子，逸气浚诸侯。当时七星关，黑旆前滤滤。将军实戮力，相国多奇谋。众宝尽庄严，不足为汝酬。朝廷正宽大，少僭不见尤。胄宋小臣，微财皆赂赇。一床奉阿母，何用官家收。人生恣行乐，性命同蜉蝣。为惧尽今日，遑恤他年忧。”固逆知其必败。滇沐氏有勋庄，明洪武时所赐。传至沐天波，从永明入缅遇害。三桂上疏乞之，自委管庄人，与县令抗礼，恃势颇为民患。赤方有乐府《何尝行》，即借明定远王沐晟事讽之，云：“何尝快，独无忧。父为王，子为侯。五月渡泸水不流，炎蒸箐瘴猿猱愁。手辟三府开两州，日南底定归黄图。赐倾天府意未足，锦标钱库持牙寿。水庄三百余六十，日食其一可周。昆池周遭五百里，敕赐离宫连洱水。西南君长献奇琛，豹尾龙亭迎令旨。后宫眉黛可千人，翠凤织衣黄锦茵。阉奴皇扇从雕轮，貂蝉右插金铛横。驼鸡犁尾猩猩唇，晶半朱瓮赤玉罂。罗番铜鼓悬两楹，妖姬起和春莺声。辟邪假兽师子缨，蛮儿舞不得停。行省中丞咋舌语，十万强师如禁旅。贩商徵匠满江湖，执政不许长秋许。麓川烽火接腾冲，遍师偶蹶捐全功。红旗阵阵催金齿，白施翩翩出楚雄。独无忧，何尝快，铁瓦金书复谁在。苴兰古道杜鹃啼，时有行人下马拜。”末二语隐指桂藩也。吴牧骗《沐氏勋庄歌》述庄奴骄侈云：“藩王曾拜平西爵，县宫花草频开落。八千子弟护金墉，十万良田连水郭。从此鱼盐擅富强，广罗金帛资挥霍。陌上衣香走钿辕，别开绮阁贮婵媛。青山环绕近浦，绿水索洄安。咄嗟豆粥官厨进，馔玉炊珠天不吝。米敕松田选细腰，罂倾竹叶供香酝。绣鞍小吏索租庸，锦袖豪奴催饷婶。酒浆佩琏困鞭笞，那顾穷氓暑雨咨。共詈尉佗专帝制，忽惊吴濞弄潢池。”三桂败，勋庄变价归民，在罗次者附三乡为三尾甲，土人犹能指其遗迹。

郝雪海巡按四川，密陈三桂罪状。三桂摭保甯城守事，诬劾其冒功。渔洋诗所谓“血战蚕丛日，愁云压闽中。谤书翻置狱，刀笔敢论功”者也。世祖烛其冤，从宽流徙盛京。在戍所廿年，读书不辍。同戍者赠以诗云：“只愁深夜里，冻杀蠢书虫。”三桂败，复召用，官至粤抚。其《吊明蜀抚葆一张公》诗有云：“浴也叱驭人，志在遵前轨。遗民一何寡，交以生为累。蜀使一何弱，争以黜为喜。吏民亦人情，致此良有以。师行动以万，邑民百十止。岂暇事耕耘，不足供驱使。况复滇黔间，伏莽丛奸宄。永甯未遽入，渝城师暂已。赖有保甯捷，经略从兹始。”浴，其名也。即按川时作。以生为累，以黜为喜，其时蜀事可想。

张襄壮时为甘肃提督，王辅臣以三桂逆书诱之，襄壮立斩其使，朝命为靖逆将军。屡败吴之茂叛军，遂佐图文襄钱定关陇。昆山叶方敏赋《关陇平》乐府云：“关岭茫茫，陇流汤汤。纡徐逶迤，峥嵘睑帜。面蜀肘凉，辅车相将。狡焉启疆，震惊我一方。关岭兀兀，陇流浦谲。彼泾启戎，乃蠢兹蟊贼。为虺为蜴，为螟为媵。昂首张臆，助逆抗有德。如蝈之集，如稀之突。泾原既清，群贼大震。睢睢盱盱，延旦夕之命。帝命臣海，为陇民徙灾。帝命臣勇，师出自西陲。帝诏臣海，汝速入坂。出彼朝邮，为勇军援。椅之角之，沓之蹙之。除民之慝，俾妇子恬适，尚嘉乃绩。海涉河泾，言腾灞渡。泰山矗突，崎陇坂。腧那越凉，飞旖扬旆。扶舆猗靡，云罕绊缭。雍部阻长，敢惮痛瘩。式遏寇虐，以甯尔室家。勇自河西，街枚疾指。来从酒泉，转战天水。矫矫虎臣，一乃心力。摧坚挫锋，荡彼蟊贼。兵车百万，汹汹雷震。横会方州，为行为阵。东西合围，贼在釜底（平声）。其智斯竭，其魄斯夺。勇率其麾，崖诛谷讨。日臣思克，曰臣进宝。赳赳奋武，为王干城。勇实帅之，桓桓于征。于征何所，于巩于临。道阻且长，蔽亏岑。深入其阻，禽草。申用三驱，根株断刈。余贼窜蜀，游魂犹悸。西夏以绥，贺兰其义。胁从蚩蚩，亦孔之哀。宽其诛钮，予以惠来。维海维勇，刚克柔克。勇也帅师，为辟为祓。海也敉民，为揉为活。北地上郡，稽颡归命。如旱望霓，海寔绥之。义威戢武，奠我西陲。剖蜩斯蝈，人畏以怀。秦民嘘呵，化为讴。殄熄暴悖，克广德心。经战伐区，蠲除租赋。问孤吊死，起乃沈痼。廓我皇恩，义声先路。帝德振振，陇山既平，陇流既清，维天子之祯。陇山既伏，次黔粤滇蜀，敢不服。如翰如飞，万福来威。”海者，文襄名也；勇者，襄壮名也。所部二将，则孙思克、王进宝也。大军至平凉，贼众震慑，诸将请乘势攻城，文襄曰：“仁义之师，先招怀而后征伐。吾奉天威讨凶竖，无虑不克。顾念城中数十万生灵，皆朝廷赤子，遭劫掠至此，覆巢之下，杀戮必多。俟其向化归诚，乃不悖圣主好生之德。”城中军民闻者皆感泣，思自拔，辅臣势日蹙。擞卺虎山邀，绝其饷道，辅臣降。于是振穷乏，掩骼，老弱不能归者，遣将士分送。复奏蠲被兵及转饷各州县赋税，远近帖然，颂声大作。诗语皆纪实也。

曹澹余抚黔，逆藩变作，陷贼中以死。有传其降贼者，国史列之《逆臣传》。李武曾初佐其幕，知将乱，力辞归。闻黔变，作《鹧鸪怨》哀之云：“山川何处险，乃在西南陲。剑错互勋劣，羊肠自委蛇。鹧鸪一小鸟，其声如有知。荒荒云木暗，听者生嗟咨。美人昔同车，揽袂前相持。但歌《行路难》，诅识别离时。瘴雨方毒淫，一朝限天涯。年华同逝水，会合未有期。平生苦忆往，髻鬃梦见之。鹧鸪忽告我，声较昔年悲。亦知行不得，醒泪如悬丝。”其二云：“鹧鸪飞以南，鸿雁飞以北。相逢愿有违，彼固非俦匹。冥冥岂不怀，天长来弋。缠烽蛋烟紫，洗兵蛮雨黑。锻羽亮所甘，需时或良策。稻粱今满地，秋风扫荆棘。江湖多故群，引吭长相忆。寄声择木心，努力当举色。”其三云：“鹧鸪尔勿悲，我怨殊未央。王路直如矢，何为隔岩疆。下看江浩浩，仰视天苍苍。扬风横南来，恶木蔽春阳。香草独无依，折随路旁。终知非故土，素意不相忘。托迹危疑问，谁能喻中肠。皇天感德泽，零露回严霜。荣悴固有时，毋使根株伤。”本传称三佳死，贼党白相屠戮，申吉不知所终。绎诗语，则其人亦非甘心从逆，惜不能抗节自决也。

马文毅抚桂，为叛将所执，坚不屈。幽挚中，著《汇草辨疑》。侍姬顾氏亦能书，奉公手笔，标识而缄庋之，得传于世。钱摔石诗云：“圣朝忠节襄平公，公所撰书惜未见，公自作歌蒙难中。维时十有二年癸丑冬，三桂叛，延龄从。广西巡抚铁男子，御衣御著何从容。遗之大帽发冲怒，沥血缒城达三疏。自经不得又复引佩刀，镇粤公能邀一顾。闪首排阎击笏楼，疾风授命乌金铺。阖门百口视如归，白日青磷莽回互。拘闪方四年，幽愤草圣传。钩抚十二帙，草字衤集体无斯全。斯非皇象《急就篇》，又岂浮屠水素能专前。正书况释顾姬笔，姬亦从公奋死归于天。呜呼！瘗骨处，广福寺：黑塔村，碑御制。抚蛮灭寇又死傅宏烈，巡远双忠祠。”“八桂铁男子，不怕死延龄”，谓公语也。与文毅同絷遇害者，文毅以下十二人：别居而自杀者，夫人李氏以下七人；后此死公难者，主仆男妇十九人；先此冻饥死囚所者十三人。又材官唐正发负公子入都，其家被杀者三人。凡殉节五十四人。沈归愚诗云：“臣死国，子死父，妻妾死夫仆死主。一门尽节今古难，饮食如饴视刀俎。”题遗著，因阐奇烈也。相传公被押至乌金铺，先戕其二幼子，公骂益厉，曰：“三桂能舍父，我独不能舍子耶！”手夺两儿头击贼，遂遇害。尸暴露月余，贼将赵天元敛痉之。贼平，公子世济宫廷尉，奉其丧归。桂林双忠祠，祀公及傅宏烈，郝雪海请也。

水月老人者，异人也。范忠贞抚浙，诣之，谈甚契。临分，谓忠贞曰：“耳边火发时，须有主意。”后迁闽督，殉耿藩之难，人服其前知。吴西林咏老人故居云：“松塘九里江之隈，百年称说中丞来。八驺两旗道旁立，竹间亲叩柴门开。草庐中人老且丑，一日声名动南斗。小堂密语人莫间，但道别来久。”述忠贞也。忠贞值耿乱，劝降不屈，亦久絷。幕客嵇留山同在絷中，忠贞以炭画纸，书颜杲卿、伯夷、苏武三古人相询，留山答以诗云：“常山舌既乾，两耳了不闻。声留白刃间，迟回遏阴云。首阳腹已馁，薇蕨徒芳芬。精气弥豪放，鼎食安足云。维彼苏属国，持节牧羌膻。十年如一日，冰雪嚼缤纷。求死既不得，坚志豺虎群。从容与激烈，大道原无分。上林附雁札，终得达圣君。愿言励忠悃，天心将罢军。”序谓：“蒙谷欲择一为决绝地，但被执大骂，求死不得；十日绝水浆求死，又不得。是呆卿、伯夷，天已不欲令其继之。无已，请学苏武。”蒙谷，忠贞字也。忠贞蒙难，尝著《蒙谷自序》、《百苦吟》、《武夷歌》以见志。狱中传闻王师已腧仙霞，耿刘初拟泛海遁，继以众情不顺，始议投诚。守卒侦知之，密为公贺。公笑曰：“二逆即投诚，终不免，然必先杀我，以灭口也。”因口占云：“一笑襟开万怒平，龙兴有寺葬真卿。执旗厉鬼争前导，尽扫穿墙穴壁<鼠生>。”遇害时，亲属、家丁、隶卒同死者五十三人。幕客留山及会稽王龙光、华亭沈天成俱死。泰甯骑兵许鼎夜负尸，焚骸藏之，后归葬京师。忠贞有《武彝曲》赠许云：“三月十五鸡[口]晨，辕门甲士往来频。气色非常人尽骇，城头雷[口驳]崩苍云。苍云未散挝鼍鼓，天吴欲沸刑天舞。直凭谈笑折狂锋，刀戟如林何足睹。刀比霜兮戟作林，两廊杀气遏飞禽。君恩臣节当今日，后上皇天鉴此心。此心久许主人死，谁解全躯保妻子。可怜相向大中丞，俯首无言但尔尔。一身九锁声郎当，鬼火空房澹日黄。百计劝餐罗粪土，踢翻几案蟪飞扬。”自述难中情事也。又云：“武彝武彝古人风，慨吟包胥赋孤忠。秦庭七日能完楚，君更余三‘将毋同’。君何不忍须臾死，未必天心遽如此。怀光希烈真奇凶，终须斩馘献天子。”则述许乞援事，并慰勉之。又云：“垢面蓬头欷复献，满前异类总狂且。生何为兮死有恨，朔望踉跆拜帝书。”自注谓：“难中一切非旧，独获署内御历一册，朝夕捧对。每逢君亲吉旦，以至朔望讳辰，濯体斋心，五夜强起，著我衣裳，倩人扶掖，荷械北向拜叩，示坐卧不离汉节之意。”自署“大清康熙十五年二月初五日作”。又有《勾留吟》，隐同难者里族名字，篇长失录。

忠贞子自牧尚书，痛心父仇，誓手刃耿逆。耿逮至京师，将行刑，泣请于官，手自寸磔，取其心以归，设忠贞位拜祭。佟俨若诗云：“白马霜快似飞，见君今日复譬归。刀才饱啖渠魁肉，血尚淋漓孝子衣。河岸鸟声喧秃树，城根人影倒斜晖。出门更向深松去，酽血高原泪乱挥。”俨若祖方年，为文肃尊人范楠女夫。方年战死，俨若父国正甫六龄，依外家以生。其于范氏，谊同骨肉，故有此沈痛之作。忠贞幕客同殉，杨中丞熙为疏请赠街，格于例。康熙四十九年，自牧专疏谓马文毅幕友孙成等生归，尚蒙议叙，死者更望加。乃比照生员魏栋殉难例，赠助教。严藕渔《读留山遗》诗云：“一编血碧为知希，枉落廷评有是非。我忆田横门下士，挽歌凄断誓同归。”盖深慨之。留山后人文敏、文恭，两世宰辅，郁而弥光，允彰遗烈。武康高东井《嵇公祠》诗云：“弓刀一跨便从军，草檄才名入幕寅。岂谓黑头公辅器，翻成碧血侍中身。”嵇祠盖文敏贵后所建。乌程董芝筠明经亦受知忠贞，特荐以科道用，为忌者所中，放归。其《谒忠贞祠》绝句云：“握机密启意踌躇，箧有《阴符》返五湖。却悔囊锥犹未试，女墙空见夜啼乌。”自注谓：“癸丑八月，公将赴闽督，时在京邸，密陈数事，谓可安八闽。因某遽归，不及随行赞助为恨。”其相厚亦不亚留山。

殉耿藩之乱，与忠贞、文毅媲烈者为陈忠毅（丹赤），时官温处道。镇将祖宏勋有异志，拥兵观望，忠毅趣使济师。宏勋恐，设计要公计事。左右或沮之，公不顾，至则慷慨陈说大义，闻者皆感动。一将弁自怀中出帛书，耿藩招宏勋献城檄也。公正色曰：“吾辈受国厚恩，誓死不贰，此物奚自至哉？”宏勋执公手，劝为阖城生灵计。公色益峻，曰：“吾知以死报国耳，不知其他。”起裂之。宏勋使千总某持斧拥公出，公骂曰：“逆贼杀我，朝廷必寸磔汝。”擞谙臂遇害。永嘉令界马抗声曰：“擅杀道臣，竟反矣！”亦被戕。事间，赠官予谧，建双忠祠祀之。渔洋陈命宪殉节诗云：“争飞海水动妖氛，大节堂堂独不群。真见司农生击贼，还同车右死呜君。赤城地远埋残骨，朱乌魂归哭阵云。他日东瓯应庙食，灵旗风雨夜深闻。”又沈麟洲《咏马令》云：“一官迢递到岩疆，阖海烽烟正扰攘。此日陈稀终负漠，同时南八自忠唐。三年乱定闻家祭，两字名尊慰国殇。庙社灵旗应俨在，清魂千古恋桐乡。”马令子陈情行在，得谧忠勤，亦异数也。同时殉闽难者，汀漳道陈公启泰。亦谧忠毅。又总兵吴万福，福州守卫之仪，建昌守高天爵，及知府张瑞于，同知喻三畏，高举龙，知县李埙，刘嘉献，千总廖有功，闽人立九忠祠，与范忠贞合祀。天爵字君宠，铁岭人，文恪父也。宋牧仲诗云：“壮士隐忍欲有为，不成死耳肯作贼。”盖建昌守将叛，被执入闽就死。其拒守抗逆者，则崔莲生之今开化、锺子佳之守廉州。开化将弁潜通寇，莲生率义勇御之，毅数十人，余党遁，城获全。有《越西行》纪事云：“狂氛一夜吹黑云，闽关以北无坚屯。国家承平三个载，猝见烽火皆崩奔。弹丸小邑千废底。踣之直用靴尖耳。城存与存亡与亡，不死犹图报天子。奔走风尘万岭间，啮指血溅蟠桃山。浮图一矢贺兰志，誓不与贼生同天。仰天叩心天鉴此，收城岂雪生民耻。百里提封谢主恩，孤臣待罪甘心矣。”子佳有《城楼抗逆》诗云：“寸衷方欲固危疆，岂料群谋尽虎狼。溅血自甘同太尉，矢心甯便让睢阳。”清苑陈棋公与子佳同年成进士，官广西参议。其之官粤西，竹姹赋《金缕曲》送之，有“才子从军由来事，况是黄金悬肘”之句。逆寇破梧州，迫以宫，不受，幽抑以卒。事闻，优恤。兹汇纪之，以彰忠盖。若土林不受伪爵者，孜《合志》所载，则有李锺广、邵伯荫、陈学夔、吴士宏。又，陈沩潢字悟山，窜身不应召，逆平，荐授兴平令；林焕于逆藩之变，匿不出，后授邵武教授，擢彭泽令。二君俱康熙举人，而志传不及。何肖逸《里居杂诗》云：“长蘅但解尊彭铁，谁识孤忠有悟山。”谓泻潢也。

宋牧仲于康熙癸巳入朝祝嘏，御制《赠行诗》宠之，有“拔才吁俊入新篇”之句，谓乙西南巡，牧仲疏荐吴会人才，以十五子诗进呈。列集中者，后多橐笔禁近，独张朴村（云章）负才名，不与其列。王文简讶而询之，牧仲曰：“是我老友，故引嫌耳。”仆村《都门赠别管青村（抡）》诗云：“当年江左论才子，十五争歌大国风。愧我商邱呼老友，至今名不挂吴中。”即述其事。青村亦十五子之一，武进人，少育于外家杨氏，随舅观察名大馄者，扼逆藩吴三桂别将于贵西，叙功授余干令，在官有惠政。误去任，邑父老为刊“遗爱碑”，文为蔡立先广文所撰。青村赋诗答之，结句云：“故老莫瞻双柏拜，使君无意下南州。”盖邑署有双柏，柏下有轩，为文谯之所。青村《双柏行》所谓“余干衙斋两古柏，并驾层霄列双戟。高者孥云营鹳巢，低者拳曲瘦蛟脊”者也。后起官普安，其地民苗杂居，为立学舍，布文治。每岁首，持牛酒历十二土司，宣德通情，苗众悦服。其《普安灯词》云：“五色花樯巧翦裁，三蟾百榈火丛开。出无与载行无盖，露冕看山长今来。”“蛮娘曳袖采存云，窄袖长衫窄地裙。唱遍秧歌余自解，蛮方应不愧参军。”即行春苗硐时作。又有《夜观烧山》七古述其状云：“始焉一二星成行，乍隐乍见光微茫。忽焉彗孛厘天长，弧矢夜落奔天狼。丞相火城晨夜张，牛车[口享][口享]紫步障。天风吹荡随低昂，惊走虎豹眠牛羊，乌鹊突起还栖藏。”盖蛮荒草木营翳，漫山蔽路，行旅苦之。故及冬令，施以火攻，赤螵烛空，禽兽嗥窜，亦奇观也。青村厅宰新昌，擢姚州，调师宗，乃以卓荐入觐。赋《马车行》有云：“京华雪后徒步难，西瞵借马能朝天。自陈逞荒一末吏，胸臆未诉重瞳前。”又云：“男儿五十犹卑位，车前那有八鞠骑。群公衮衮满天关，一官重落西南治。”出都日，知交竞为诗送之，朴村诗盖作于是时。



当青村宦黔时，苗疆甫平，郡邑新立，丽目击徭役之烦，赋《点夫行》、《索夫谣》纪之，论者方之少陵、次山。其《索夫谣》有云：“短衣匹马何其雄，手持旗布三尺红。传闻一片使差至，奔走妇女号儿童。翻身下冈三十里，疾若过鸟追飙风。入门大吼震山谷，呼鸡盈盘酒盈斛。从奴十人装，列坐弹筝并吹竹。明朝清晓将出门，与骑杂沓阗城闽。余威鞭马复鞭卒，背似土牛著鞭裂。”读之使人惊心动魄。其时暹罗产象，例有贡期，青村赴普安道中适遇之。贡象凡六，领以象官，浴象于湟池中，所至观者立堵，因赋《观象歌》，其篇末有云：“黄须奚官尔何人，绿鞲锦鞭稳称身。论车载米兼载酒，计船输料还输薪。须臾率向县庭去，诉尔横将公事误。鞭挞吏卒其谁何，ㄏ头压项一何怒。”以贡象之盛而扰累有司，以夷官之微而陵蔑守吏，此为京朝贵人所不及知者。青村别有句云：“邑小夫徭横，民稀龟火清。”二语尽之矣。

江都张涤园（瑾），康熙癸卯举人。官云南昆明令，有惠政。时逆潘初平，疮痍未复。涤园招集流亡，给其牛粮，期年垦田千三百余亩，三年垦数千亩。旧例，邑民日供十金，涤园曰：“令食禄于君，不食佣于民。”力却之。有抚军仆，掠夺生员妻，讼于邑。涤园庇生员，使就公庭合卺，抚仆露刃于门，不敢发。会有讹言起，大吏将出甲不威，檄毁云津桥南北民房，民哗甚。涤园从容白大吏曰：“以六千甲拥出于一门，不如分出四门，使观者莫测其数。”大吏喜从之。其持正爱民多类此。及卒，民谓好官必再生，不听殡，将绘遗像，一民持家来献曰：“昔有讼，公不直我，继思之，乃直我一生也。故私图公，岁时祀之。”同里梁五（嘉稷）从姜青藜将军在滇，哭之以诗。其第二首云：“昨过山城暂解鞍，曾闻明府下车难。抗章力减徵徭苦，破镜重谐妇孺欢。野径桑麻争蓊翳，公门桃李尽孤寒。泉台此去君休恨，万口吞声哭好官。”“破镜”句，即谓某生员事也。涤园论滇事，尝叹曰：“雪冤狱易，减徭赋难。”可与青村《点夫》、《索夫》诸诗参证。

孙延龄之叛，遣将围富川，富川令刘江屏（钦邻）力拒死之。李文定《刘富川死事》诗，有“自有精灵能杀贼，不教海岛遁孙恩”之句，一时传诵。先是，江屏以进士养母家居，强起为令。伪将至，围城说降，力拒之，以乱民有内应者，城遽陷。江屏被执，迫以伪官，奋掷其印，赋《绝命》诗云：“反覆南疆远，辜恩逆丑狂。微臣犹有舌，不肯让睢阳。”遂缢死。事闻，赠官予恤，特谧“忠烈”。同时名彦，多有挽章。陶南村（监）诗云：“书生办贼事分明，变起南荒鼓角声。绝命大书‘清进士’，毁符羞作伪公卿。白头万里心难死，碧血千年气尚生。持此区区堪报国，笑他身外总浮名。”“白头”句，谓其老母尚在也。王文简诗云：“白沙江上别苍茫，忆尔庐陵节义乡。万里青连桂管，三年碧血照青湘。乌啼溅泪逢寒食，马革惊心裹战场。望断铭旌何处是，苍梧愁绝暮云黄。”哀感苍凉，尤推绝唱。江屏，庐陵人也。

国初从龙人物以义州为盛，杨敏壮捷其一也。初为江南宝应人，以军功，籍隶义州，承先烈，从军旅。方世祖入关定鼎，敏壮年未三十，即以武略知名。身经数十战，所向必克。官江南提督，值康熙甲子南巡，迎跸，赐御书、御制诗云：“岐阳方较猎，要裹尽龙媒。仗—卜黄金勒，横秋号逸才。”纸尾书“咏马”二字，隐若相况。张文贞撰其墓志云：“天子修时巡之典，公迎觐，余忝扈从。尝与公并骑行，睹公顾盼矍铄，冠剑甚伟。及沿江而下，公独乘小艇，携两健卒，晏坐于惊风白浪之中。一时丰镐旧勋，咸指目叹羡。余因举昔人诗所云‘精神如破贝州时’者，谓公庶几似之。”即此数语，可想见其人。后来论名将者，盛推昭勇、果勇为“二杨”，顾罕及杨敏壮者，何耶？又杨提督（恺）以武进土起家，受知圣祖，尝召入南书房，与何义门、蒋南沙诸文臣同校书史。后以两湖提督归老。许登瀛赠句云：“天禄校书名进土，岳阳持节老将军。”武榜能文，致身中秘，尤仅见也。

韩心康中丞官铨曹日，手不释卷。与同曹孙虞桥尤善。偶为虞桥讲史，至汉光武出猎夜还，郅惮拒关不纳，明日诏惮受上赏故事，虞桥曰：“是君是臣，俱传千古矣。”相与赞叹。既而有侍卫至部，传上意，授某官，韩日未见旨，持不可，以是失世祖意，召对面责之，然其事竞寝。后江南巡抚缺员，部列应署之名以进，韩名次在后。上指其名曰：“是前不肯署某官人耶？”遂命抚江南。时虞桥已告归，韩过高邮访之，曰：“当日不肯署某官时，意中有郅惮故事也。不意以是竟受上知。”孙举手加额曰：“公为名臣，忻逢圣主，汉事不足道矣。”后有《寄心康中丞》诗云：“从来圣主得贤臣，大节嶙嶙始可亲。谁识当年鱼水合，却缘武帝闭关人。”病中引左手书之，且为子弓安详述其事，弓安跋尾记之。其时小臣守职，鲠直不阿；圣主用人，风节是尚。所以建一代之鸿基者，非偶然也。

粤疆始定，平南、靖南两邸对峙，供亿烦苛，民不堪命。嗣乃移耿藩于闽，以杨自西（雍建）疏也。先是，自西宰粤之高要，邑有星岩，产百石。值靖南建府，檄取是石，制门前镇狮，斧斤丁丁，昼夜不息，仅获胚石二，运经峡口，舟不胜重，遽沈。复命更取，督促愈急，藩官日喧于堂，今隐忍而已。及擢兵科，遂有是疏。其府今为将军署，石狮尚在。陈希复《粤游》杂诗有云：“嵯峨霸府镇南疆，狞石无言藓雨荒。功罪销沈恩怨在，行人指点话名王。”即咏其事。又藩邮辟厩养马，民间庐墓多被摧毁。梁药亭赋《养马行》云：“贤王爱马如爱人，人与马并分皇仁。王乐养马忘辛苦，供给王马王之民。马日水草百斤，大麦小麦十斗匀。小豆、大豆驿递频，马夜龄豆仍数巡。马肥王喜王不嗔，马瘦王怒王斩人。束山教场地广阔，筑厩养马凡千群。北城马厩先为坟，马厩管领王官军。城南马厩近海滨，马爱饮水海水清。西关马厩在城下，城下放马马散行。城下空地多草生，马头食草马尾横。王谕养马须得马性情，马来自辽左，马不轻。人有齿马，服以上刑。白马王络以珠勒，黑马王络以紫缨，紫骝马以‘桃花’名。王日数马点了，一马不见，王心不宁。百姓乞为王马，王不应。”观此可知建藩累民。而当日撤藩之计，讵得已哉。


●卷五

内廷筵宴，向不及廷臣。康熙壬戌上元，以滇疆底定，特宴大翠士、部院、卿寺、翰詹、科道诸臣于乾清宫。命学士张英、侍讲高士奇，传谕廷臣以君臣同乐之意。大学士勒德洪诣御前进酒毕，复命诸臣以次至御前赐饮观灯。又以光禄卿马世济为文毅子、右通玫陈汝器为忠毅子，举卮亲赐之。圣祖用柏梁体首唱，诸臣次第赓续成章，命名曰《昇平嘉宴诗》，刊成分赐。严荪友中允与焉，恭纪盛事，书于简末。顾晴沙廉使（光旭）题诗云：“圣祖天纵神武姿，兴文偃武开康熙。六合清照中天曦，要荒侯甸绥蛮夷。秦蜀闽粤烦鞭，滇南万里飞红旗。二十年冬奏班师，明年上元放夜期。帝曰臣民共乐之，乃命张宴庆允厘。内廷臣英臣士奇，传旨预宴诸臣知。泰交有道式燕斯，君臣相悦古所宜。乾清宫启双蟠螭，诸臣就列月上时。此时上下万炬施，陛立双柱辉龙膨。历陛升阶自玉墀，文石栏循光陆离。鳌山海市悬玻璃，山川人物相逶迤。云英错采罗神芝，诸臣上寿称介禧。虞廷乐奏趋后夔，虎拜稽首凤来仪。天浆下赐金屈卮，酒行以次光风吹。《阳春》一曲声正迟，笑言无禁荷圣慈，内奏《云门》协《咸池》。须臾机转鳌山驰，风樯阵马旋相随，盘盘彩树何纷披。更起献酬啜醇龋，工歌《既醉》再拜辞。未须问夜如何其，月满太液流轻飓。鹓序鹄立莲漏移，雪残鳷鹊皆融怡。俄传天语出殿帷，纪此嘉宴须鸿词。汉家故事《柏梁》诗，诘朝珥笔看捻髭。赓扬无事刻烛为，此诗首出圣藻垂。诸臣分行笔下搞，臣荃楷书付劂剞。御制序文韶来兹，绳孙拜赐奉恩私。传家重宝宝鼐芜，自记简末字若丝。文学侍从臣职司，圣敬日跻日孜孜，诚正而后修齐治。海寓乐业无疮痍，蚩尤不足劳轩羲。”是宴特语笑不禁，诸臣有沾醉者，命内侍扶掖以行，皆出异数。宴间每传旨，必命张文端、高文恪，以二臣直南斋也。大学士勒德洪、明珠当赋诗，以不文辞，上代成之。喜起赓歌，古无其盛。乾嘉间，每初春曲宴，命题联句，盖防于此。

是岁十月，定远乎寇大将军贝子彰泰偕征南大将军赖塔凯旋，圣祖率王大臣郊迎于芦沟桥南，于古惟唐太宗之于司徒赵国，不多觐也。李文定纪诗云：“八年宵旰武功成，犹是当年褐纛行。万里劳人欣饮至，千秋骏业喜销兵。酬庸首重亲贤礼，衣锦初还将土情。从此滇池归版籍，无烦辇下凿昆明。”“黄门鼓吹接《铙歌》，绣埒驿骝间紫驼。蛮语兜离多六诏，奇珍璀璨半诸罗。佩符犹恨前投袂，授几常思昔枕戈。勾当只今公事了，海南应见不扬波。”撤藩一举，自癸丑兴师，至是始戢。主其议者谓决疣事小，养瘫患大，故圣祖毅断行之，初不虞三桂之公然发难也。盛符升《南征》二律云：“丹徼俄传赤羽飞，边声乙夜儆垂衣。但知归马谋应切，谁料亡援事已违。杯酒从容良不易，淄青倔强究安归。试思几杖恩深处，头白何堪发祸机。”“太白秋明鬼并旁，兵占早已在炎荒。养成岁月营三窟，蛎负西南擅一方。莫遣金沙连蜀汉，岂容清浪接湖湘。由来制胜资全策，铜柱依然缅水阳。”三桂负恩不忠，昧几蹈祸不智，诗意若叹惜之。缅水，谓其计取永明事也。秦小岘《夏日衤集诗》亦有云：“汉代曾言云梦游，韩彭事业未央收。夜郎栈雨盘江细，乌石榕花猎马秋。戍伍丁男冲瘴疠，村原寡妇尽诛求。群公自有匡时策，民瘼何须泪暗流。”盖哀时悯兵之作。相传征滇之役，将士颇有卤获。初白《班师行》有云：“白头翁媪噘且僵，弃掷不得收戎行。翻身一仆委沟壑，骨肉满眼纷飘扬。红颜如花扶上马，坡高惊堕珊瑚把。儿郎新嫁羽林军，山下人逢执鞭者。近前一队飞尘起，中有伤心泪偷洒。朝家本意重开边，剧贼初乎近十年。尔等系系皆鬼妾，偷生敢复祈哀怜。”可与小岘诗参读。鳞鲈蔡将军，尚以纳三桂孙女获罪，况其下哉。

李文襄督浙之次年，耿精忠叛。文襄谓进取在三衢，不在湿处，率师移镇衢州。先后克义乌、汤溪、寿昌、东阳、嵊县，遂克江山，进复仙霞关，为康亲王大军入闽之路。又分克江西玉山诸邑，凡百四十余战。康王入闽，文襄启曰：“王但饬诸军勿掳掠，即长驱抵福州，兵不血刃矣。”王从其言，精忠果降。查德尹《过仙霞感武定相国事》云：“谁数南征第一功，时危方觉地图雄。金戈已散星河气、猨鸟犹惊草木风。路转千盘通奥安，天开一线入鸿蒙。封侯不及开元相，莫问新丰折臂翁。”谓功成而赏不逮也。合事平，铨曹以督臣辖全省，不叙。再奉谕旨，乃酌加三级。久之，乃特于世职。或薄之，文囊翟然曰：“凡此皆出特恩，胙土之荣奚过焉。”嗣以大司马内召。有问及者，则归功于天于威灵、将士用命。其在军，推诚待下，信赏必罚。满兵有犯法者，公升堂发令箭诣将军缚兵至，立斩之，辖境肃然。李笠翁家杭州，为作《军兴三异歌》云：“武定先生名进土，平生不喜谈戎事。立朝功业尽文章，诵读无斩酬所志。一旦宜威拥节旄，到时贼炽民奔号。八闽禹甸无留土，三浙人心若沸潮。先生单骑临危地，昼夜披坚躬执锐。车辙经过险路平，螳螂藩粉无完臂。砥柱东南仗一身，金瓯不损天难坠。试问中原亿万家，阿谁不赖屏藩蔽。我游吴越泛钱塘，逢人屈指谈三异。一异危疆反太平，眼观战断心无惊。民心恃有一人在，由他风鹤生疑兵。二异军兴不加派，鼓腹依然清世界。不似他邦物力穷，稻粱输尽余梯稗。三异焦心人不老，更比当年颜色好。轻裘叔子不知寒，善饭廉颇终日饱。间公何以得如斯，答云利害非吾知。委蛰便将身许国，捐躯何待出兵时。尝胆拟将警作馊，茹荼自觉甘如饴。壮哉此语真难得，义声流自忠肝出。天下安危系一人，公肥不虑封疆瘠。弹指仙霞入内庭，闽山荡尽无遗窟。滇黔楚蜀尽来归，不问而知功第一。”文襄勋业基于学养者如此。笠翁诗近真率，其《甲申纪乱》诗有云：“贼多请益兵，兵多适增厉。兵去贼复来，贼来兵不至。兵括贼之遗，贼亨兵之利。”戎祸掺黩，数语尽之矣。

彭古愚里居，坚卧三年，不污伪命。乱定，撰《千日大梦记》备述贼中事，有《哭三君子行》。三君子者，福州守王君（之仪）、建甯丞喻君（三畏）、侯官令刘君（嘉献），皆不屈遇害，而王君骂贼死，尤烈。其诗云：“天地黯虽白日黩，为鸱为鼠何反覆。三月有客过江言，月望榕城人集木。出者仰天皆屏息，入者和窿保走肉。传闻男子得三人，伏尸流血耻臣仆。泣曰三人者为谁，客云以耳不以目。将疑将信听客云，迟之七口果来复，督臣不挠被幽囚，生死存亡握粟卜。屈指三山王邦伯，骂贼睢阳身为戮。碧水丹山司马公，含笑就刃无嚬蹙。刘今同时孰后先，刚锋交下血欤漉。上有猛兽正负峭。下有豺狠心久蓄。张牙开齿猜人前，眈眈视之欲逐逐。堂堂尽见七尺躯，下风稽颡但蒲伏。悬河谈天舌槁然，肝胆冰寒形神稣。三公浩气归山河，投身成仁彼所独。如是我闻闭柴桑，虚空掩口吞声哭。”九忠中仅及三君，盖就所闻记之。相传古愚拒伪命，至却粒饮水，椎齿出血。乱平，授三河令。邑当畿近，有中夜矫传内旨者，察其诈诡，延与语，阴遣人发其橐，具得奸状，真诸法。每治狱，发摘如神。闻有贼，即带刀驰马往擒治。累迁至粤抚，所至益励风骨。吕涧樵光禄诗云：“彭公起壶山，家世作忠孝。学术具经实，张弛殊功效。当其拒逆藩，天日相照耀。椎齿尚不回，况乃避拢要。剔厘晋二垣，折槛声清峭。升沈义命安，已复膺丹诏。天子咨曰鹏，汝其抚海崤。拜手秉节铖，单车爱之道。埋轮冀无，酌水明吾好。风俗用登醇，元气从此导。”当时称循吏直臣者推彭、郭，谓古愚与华野都宪也。

华野长西台，劾高江村、王横云辇植党招摇，同时俱斥罢，直声大震。会御史张星法劾东抚钱珏贪劣，珏奏辩谓郭绣尝致书，属荐即墨令高士达等。未允，嗾星法诬劾。事下法司，察致书属实，华野坐降官，寻休致。自是趾伏穷乡，足不入城市。再起，任楚督。横云方以大司寇督工高堰，华野入觐，语其同年友高渭师，自悔误徇人言攻横云。席间，指镫花为誓。渭师寓书横云工次，述其语。时同督隄工诸钜公皆集横云所，书适至，或闩可自白矣。渖阳范公曰：“此事圣衷洞晰，何用自白。”横云遂作书谢渭师，且赋诗书感云：“北雁遥傅袁浦音，文澜千顷寓言深。方知郄虑蝉人者，不出曹公伐异心。十载箭锋萦噩梦，一朝弩影息疑襟。转思圣主明如日，早豁重昏得至今。”“廉蔺何庸私忿争，缄书一幅是聊城。弯弓悔射投林翼，伐木重谐出谷声。烈火昆冈成往事，寒宵镫穗话平生。人言自古原难听？风雨凄凄空复情。”横云久直禁近，受圣祖知遇至深。尝谕令：“事无钜细，以所闵密摺上陈。”盖几于心膂之寄。当日门户排，沿为风气。方横云被劾休致，江甯巡抚郑端再疏劾之。圣祖谕曰：“朕崇尚德教，蠲涤烦苛，礼遇臣工，期曲全终始。近见诸臣党同伐异，私怨相寻，虽已投闲，犹吹求不已，此等情态，朕悉知之。自今其蠲私忿、矢公忠，否则将坐以朋党之罪。”群喙始息。范公所谓“圣衷洞晰”指此。华野误徇人言，而必碍磋自明，其人终不失为长者。

秦小岘《题华野小像》云：“在昔康熙中，纳兰执朝柄。大冶寔佐之，百尔承使令。堂堂华野公，豸服司谏诤。愿为指佞草，抗章论时政。愿为鹰鹯逐，奋迹抑邪横。一旦尽降黜，臣直主更圣。”谓其劾明珠、余国柱事也。华野时宫佥宪，其疏备揭二相结党婪贿，及尚书佛伦等会议会推附加要索状。降黜有差。在朝伉直敢言，圣祖以“名臣”许之，然亦颇为佞党所构。公，鲁之即墨人也。佛伦抚鲁。诬劾公父景昌即伏法邑匪郭尔标改名冒封，部议追夺，并夺公职，逮治遣戍。上特有之，后以湘督入觐，具疏讼。佛伦时为相，上亲诘之，以疑舛对，乃饬补给封诰。谗构之深，诬及故父，事虽得直，亦可痛矣。华野子廷翥有父风，乾隆初，为嘉兴守。嘉善奸民富大等，诱幼孩残损之，访得实，置诸法，郡人呼以“郭青天”。邵民有夤缘呈控者，邑令与上宫皆袒之，廷翥独不可，坐是，忤上官，去职。上官罢，乃复任。诸襄七《三水行》云：“丑厉猖狂谁式遏，取彼凶残赤子活，人孰无情忘召茇。使君淡欲如水清，使君截犀如水明，使君持衡如水平。顽钝不才邀上计，篮簋不饬希脱系，抚字劳劳挂吏议。”为廷翥作也。宫斋多种梅，有“放衙静似阿兰若，宫与梅花一样清”之句，傲吏风裁，无名父。

康熙初军兴，需战马，有捐马之例：纳赀者，以银七十五两当马一匹，依所纳赀额叙官。饬铨曹别立班次，先尽铨授。或越格超擢，立致卿阶；或弃眚登庸，录自废籍。夤缘视为捷径，滥鬻甚于西园。而经收捐马之黄纯佑，且有违例营私、浮收入己情事。横云密摺论其弊甚详。同时复令民间以马输官，私畜者有谴。宋荔裳有《市驴行》云：“冏伯寺前黄纸下，黔首不得畜匹马。输官者后罪无赦，騄耳华骝弃中野。走马粪田史有书，房星天驷光模糊。柴车辚辚鸾喊喊，负轭者谁大宛驹。五陵富儿顾厮养，蹇驴价出龙媒上。素丝作鞭金络头，骄嘶奋鬣行长楸。”即是时所作。石晋置括马使，得无类此？

三藩既平，乃设满洲将军驻荆州，汉军将军驻汉中，是为八旗驻防之始。顾赤方有诗咏之云：“荆南形胜宜开府，纲领中原锁百蛮。昔日玉环争要地，更谁金剑独登坛。三分割据吞吴国，四达河山拥汉关。桑土绸缪钦庙算，即今江表早安澜。”“江上孤城聚八旗，殿前日夜羽书驰。箫笳旧旅初旋凯，龙虎新军再驻师。阻险公孙兵不守，屯田诸葛计何迟。山河一统尊王贡，圣主图经午夜披。”题为《荆南》，时荆州创置将军府，首任将军者噶尔汉也。厥后漠中将军不果设，而福州、杭州、江甯、西安、广州、成都次第设置，遂为定制。康熙二十九年，尝命张思恭为京口将军，嗣移将军驻江甯，于其地设副都统。乍浦分设驻防，事在雍正六年，将军鄂弥达与总督李卫议增习水操，移右翼副都统驻乍浦，仍辖于将军，置甲兵千六百名及战船、营房，诏从之。武康徐雪庐（熊飞）《寒夜与西纯斋都统话乍浦旧事感赋二律》云：“将军筹海夜频兴，兵卫森严士气腾。往日虫沙纷出没，前朝壁垒倏凭陵。戈船出哨寒吹角，战马迎城晓蹋冰。咫尺明州同设险，戍慢伯望见残证。”“墩城旦夕拥刀弓，出泛重洋羽檄通。千斛楼船斜照外，七星监火翠微中。投诚莫信刘香老，始祸应诛沈保童。独树营荒忧不捆，群倭曾此蔓江东。”纯斋名西凌阿，所制《乍浦城隍庙碑》，谓筑满城时，欲方其地，限居民徙让，惟十家营以陆孝子宅得不毁。其事可传。

渔洋《杂感》诗纪撤藩军事云：“陇水洮云外，传烽万里通。天兵张掖下，露布朔方同。贼已亡方望，时堪仗窦融。明年看置酒，图画满南宫。”“饮马洞庭阔，连营笳吹闻。南人知象主，汉表失番君。斑竹祠边水，苍梧野外云。何时真下濑，一试习流军。”“戮力还羌帅，孤忠有法王。不缘蒙上赏，何以儆无将。天狗过秦野，犁牛限鬼方。古来称陇蜀，成败几苍茫。”“一发东瓯路，悬军春复秋。何人裹马革，几辈烂羊头。礼比长公主，荣逾恩泽侯。圣朝宽大德，不死复何忧。”于南北用兵事迹桷具。其时滇南犹未下也。其《十一月十八日纪事》诗则纪平滇之盛有云：“云中露布下，琅琅动天地。十月日在末，军府秉谘议。雷动传滇城，十万连步骑。贝子坐武帐，诸道师总萃。将军拜祓社，遍裨怒裂背。搜穴翦狐鼠，然犀照魉魅。天上舞钩梯，地中鸣鼓吹。不遑濡马褐，况敢执象燧。胆落钟诅闻，约长发竞系。半年筑长围，屏息门昼闭。樵采路久绝，啖食到残龇。技悔巳穷，蚁援复何冀。孺子一七殊，伪相五刑备。自然天助顺，岂曰吾得崴。”世璠伏诛，滇疆复定。太平鼓舞。人有同情。其《五溪深》乐府有云：“今时鼠窃是何意，幽谷深山盗名字。东南盗贼应声气，将帅旌旄横满地。官军三载住长沙，万马齐驱非地利。壁垒坚营休士卒，食尽锋摧待其毙。”可与前诗参证。盖大军制胜，用是策也。力穷势偪，犹假帝号自娱，抑何昏昧。

王师既平滇，遂讨越崔土司，降之。越崔者，奢香遗裔。初为三桂征服。三桂败，彼犹负蜗。天戈莅临，势蹙归顺。初白长句纪之有云：“迩来桑海变须臾，此辈根侏未尽除。夷性陆梁还似故，朝家谋略故非疏。经营特借强藩力，辛苦开边一载余。至今父老犹能说，墨守输攻真劲敌。老窠地险石作城，要隘不容双骑入。铜牙毒矢毙濡缕，竹柄长矛利钩棘。马过岭捷于猱，革甲环身轻似叶。连宵斫阵万炬明，散入深林晓无迹。她神蛊鬼助饕虐，飞食人头吐人血。砦前路断临奔壑，失势一摧千万尺。四山伐木斯作厢，裹用牛皮冒生铁。石椒悬领下槌门，雷斧轰天巨灵擘。攀藤健儿气力尽，拍手蛮娘笑投石。重围坐困又经时，转粟方愁乏良策。岂知存灭总关天，渠首终成戏下悬。万岭提封开四郡，一朝腥秽涤千年。自此岩疆少蜂趸，余威远慑诸苗砦。空留徼外廓清功，自蹈人间僭亡罪。”述三桂平苗事也。碉谷深阻，机牙四伏，想见用兵之艰。又云：“此日重劳问罪师，乌飞三匝失栖枝。忽传耐德生还日，赵氏中山尚有儿。乌蒙犄角称甥舅，曾是安坤旧婚媾。也挈遗孤代乞展，复归双土希恩有。颇闻军令兢邀，满许闲出复兄远。土贡纷纷呈铁踣，庚苴往往赐银盘。寄语封疆诸大吏，从前开辟谈何易。莫贪扯手纳金钱，此事孤雏有深意。”盖以主抚为失策也。厥后种苗肆逆，屡抚屡叛，若有先见。

故事，殉难者咸予世职。徐襄毅（治都）之夫人，以命妇典兵死绥，特予云骑尉世职，命次子永年承袭，则三百年中仅见也。夫人习骑射、娴韬略，从襄毅出师，每自结一军，相为犄角。吴藩叛，进犯湖南。襄毅督师援彝陵，留夫人防江口。逾年，镇将杨来嘉潜结谭洪附逆，夫人脱簪珥搞师，沿江截剿，屡破之。其秋，叛军猝犯镇署，夫人中殁。蔡仁庵将军上其事，得。世传夫人《马上歌》云：“快马轻刀夜斫营，健儿疾走寂无声。归来金监齐敲响，不让须眉是此行。”洵不愧女中褒鄂。襄毅继娶某氏，亦能军，屡分兵破贼，后先娩嫩。

海盐俞叔颖少农（兆晟）《吴宫曲》云：“军声殷殷来李，犀甲晶莹照秋水。破楚门东铁骑围，君王夜醉扶不起。《白贮歌》残事已非，洞庭渔唱雨霏霏。至今城上乌啼急，犹听吴娘夜捣衣。”借夫差事哀三桂也。昆明王永斋翰读著《滇乘》，详及遗闻轶事云：有杨娥者为张氏妇，两家皆世为黔府护卫，娥貌美而娴技击。明黔国公沐天波殉难，娥夫道死，娥从家人归，恨三桂甚，欲报警，苦不得近。乃卖酒城西，亲妆当绾。吴部曲争过饮，相与为恶谑。娥执其尤无状者，提投狗窦，沃以沸汤。其党群起击娥，娥一奋臂，众皆披靡。事闻于三桂，将纳之，娥忽中寒疾死。永斋尝遇酒肆故址，赋《当炉曲》吊之，章君曼题其后云：“旧迹勋庄瘴雨昏，从亡羁拽解酬恩。行人莫唱《杨花曲》，舞向金沟是泪痕。”“当炉岂为慕临邛，匕首深缄意万重。天斧何曾宽老濞，只怜不污镇娜锋。”

国初疆臣，李文襄外，推姚熙止、吴留村，皆起家牧令。三藩乱后，抚定东南，其功不在诸将帅下。熙止尝说耿、刘归降，又力保施琅办贼。初以举人知香山、澳门，贼霍侣成构乱，大吏不能制，熙止计擒之，旋遁，又率奇兵捕以归。大吏忌其才，诬以通海，将置之死。熙止诉于尚平南，平南上疏白其枉，大吏自杀，熙止亦罢官。作《香山衤集咏》云：“湿云愁结暮烟重，水白沙明何处钟。夹岸荻芦横野色，大江风雨暗孤踪。已经去国为迁客，犹有悲歌答老农。千古每多零落恨，不须此际叹遭逢。”“扁舟每渡铁城阴，见说农樵出远岑。圣主已宽边界令，逐臣未尽抚绥心。几年共尔栖荆棘，此日怜余载鹤琴。犹幸斯民还旧业，莫教寇盗再相侵。”“无数艨膛犯海波，我来守土竟如何。荒睡百事怡情少，孤岛三年战血多。献馘楼头腾剑气，受降城下起《铙歌》。弹丸若使劳臣在，未许潢池复弄戈。”“地居天末海滨东，况复迁离盗贼充。千里波涛孤枕上，万家饥溺梦魂中。寒援泣月移高树，宿鸟惊云过别丛。莫问当年临战伐，只今凭吊有余恫。”不以罢官为憾，而倦悄民瘼，仁者之言蔼如也。留村督粤，覆某都宪条奏粤东民困一疏，因极言盐埠渡税、总店渔课之害，请子豁除。又招民耕濒海荒地，设两翼镇兵分驻广、韶以严戎备，皆有远见，调古北口都统。去粤，陈元孝以诗送别，其述留村冶迹云：“忆公下车始，颇亦忧饣粥。旧染污未除，遐陬莽犹伏。冥心运元化，大力旋坤轴。三江匝五岭，九载皆秋熟。西开官田戍，东建花城筑。滨海弛苛禁，万艘街鲈舳。贵贱通有无，梯肮极倭竺，珍奇滥都市，技巧眩心目。南溟潮汐地，岛屿浮如骛。潮生尽淹浸，及退仍为陆。船行洲渚下，支络相回液。奸徒掉<鸟了>了，捷径飞驰逐。意外一疏防，坦途闻叫哭。自公严泛守，尺寸皆有属。摇扬芦苇外，碉戈闲红纛。徒旅晓夕行，孤客投蹬宿。相谓百年来，太平此时独。”谓广韶镇兵之设也。又云：“海关新榷税，使者忧盈缩。算课及渔舟，弃舟乃无屋。妻儿爨野岸，寝处依林木。减米获生全，赖公为补牍。”谓豁除渔课渡税也。又云：“胖舸数千里，发源自滇筑。攒峰割云日，利侔刀镞。盘据百粤西，大半苗蛮族。君长世相承，中华频改卜。其人殊倔强，其性同鹿。得失几微间，赴死如蛾烛。有明中叶后，每每用杀戮。泰山压群卵，安有不摧覆。于德乖好生，于武为已黩。内地况骚然，所得焉足赎。岂闻抵恶乌，辄以荆山玉。公威久已著，更用恩为育。召其点桀者，赐坐与酒肉。貂裘及锦带，照耀归穷谷。传谕与而曹，邻好宜修睦。毋自启衅端，祸及诸伯叔。君长咸感怀，稽首望辇毂。边烽绝无警，一路蒙公福。”谓其抚蛮之绩也。又云：“粤于丙丁际，后乱而先复。五营与有劳，恃功颇难畜。前人务优容，军政渐不肃。及公明号令，童牛初就牿。戢其骄悍气，帖耳事轮辐。亲随多骁健，功在《征闽录》。夹持类蓬麻，臂指从所欲。乃知养士效，远虑素所蓄。从来成功人，土视金与粟。恩赏既以行，有罚敢不服。公令重如山，其照明如旭。东西山海隅，萑苻罔遣毒。朝发夕已禽，群奸畏神速。大象本无形，政理难更仆。睹此一方民，安和易曩夙。足知良工苦，非取悦时俗。往者破厦门，举世共瞻瞩。谋断本独行，功成让先告。是知大臣心，舍己期相勖。世人见浅近，事事求表襟。安识国手，下著关全局。”谓其整军冶寇之绩。平台一役，悉用留村策，而让施靖海以首功入告，世尤高之。

蔡仁庵以绥远将军征黔奏捷，渔洋寄贺云：“今日标铜柱，君如马伏波。占星临井鬼，拓地到胖舸。师律严貔虎，军声肃鹳鹅。昆明洗兵甲，真拟挽天河。”会师入滇，就拜总督，绿事谪戍黑龙江，幕客何是庵（世澄）从至艾浑。艾浑者，今之瑷珲，当日黑龙江将军所驻地也。其赠仁随有“未闻诸葛表，空见李陵书”之句。又《艾浑归途书感》云：“山中新宰相，滇微旧将军。朝论同晴日，江干爱白云，辞杯遍劝饮，雅尚自成文。不解高人意，争传凤诏间。”时仁庵方奉诏赐环，谪居中，文酒从容，风度可想。仁庵得罪，《先正事略》谓其取三桂宠姬，国史谓纳三桂女孙为妾。滇称富饶，城既下，诸军争取子女玉帛，其勒兵不入城者，独赵囊忠（良栋）耳。掠取者，事后皆败，则国法中有天道焉。仁庵女季玉适高文良，后从文良入滇，所经皆当日战地。有《关锁岭》句云：“叱驭昇平犹觉险，挥戈谁忆旧将军。”《江西坡》句云：“只今剩有残兵卒，指点空山说战场。”皆感仁庵旧事。其沈挚者，如《九峰寺》云：“萝壁松门一径深，题名犹记旧铺金。苔生尘鼎无香火，经蚀僧厨有蠹蝉。赤手屠鲸千载事，白头归佛一生心。征南部曲今谁是，剩有枯弹守故林。”《鹦鹉峰》云：“《鹦鹉峰》前怅倚阑，思量遗事独长叹。红旗指处人迎马，白首归来雪满鞍。涧底波流如哽咽，寺门联额半摧残。岂知石上伤心笔，留与孤儿掩泪看。”《谒祠》一律，尤字字血泪，云：“肠回百结泪如丝，一莫椒浆拜旧祠。箕尾已归应有主，音容何处杳难思。环旋故垒青山在，寂寞虚廊白日移。不谓霜凄云幻后，南人犹惜召棠枝。”仁庵督滇，当兵燹初定，招徕流人，给资建舍，助以牛谷，使耕荒地。又于其间修城垣、筑营垒、葺学宫、立衙署，草昧经画，百废具兴，宜滇人于名宦祠祀之。文良题其《征南图》云：“削平楚蜀靖南邦，独指搀枪竖节幢。但解孤城堪作冢，谁言万骑可横江。朱旗地亲摩阵，蛮甲齐山坐受降。南去光辉照行路，马前白锁一双双。”“横探沸海掣长鲸，旋许开牙领百城。满眼青磷新战血，一隅赤子旧编氓。身当方岳为霖雨，手挽天河洗甲兵。弓矢载囊豺虎尽，归来头白见昇平。”“十载投荒海一涯，故关已入敢言迟。归云自恋初时岫，栖鸟犹惊已定枝。尔日封侯多部曲，当年屈指计安危。至今湘汉诸耆旧，犹记将军倚树时。”“马鬣封留漆水东，爰田已没旧楼空。藓碑遗字零星绿，战垒秋阳寂寞红。不夜人寰方白画，无私天地自春风。且留粉奉传孙子，好待他年写鄂公。”奇感遥深，而词特蕴藉。世传文良《白燕》诗为中闺联咏，意主托讽。文良岂不能容物者哉？

陈省斋授职后，乞假归闽，逆藩迫降不得，遂幽繁僧寺。有传其殉难者。王藻儒与契厚，为诗云：“记向金门把酒卮，连茵命马落花时。三年共事俄分散，数日还家又乱离。白骨岂真埋虎穴，丹心应自恋龙墀。为言虞寄如无恙，早报江束故友知。”既而省斋书至，又赋云：“故人几载怅离群，海崤今看息寇氛。蹭蹬一官应念我，飘零数口正怜君。穷途阮籍惟酒，遭乱卢谌雅善文。手展双鱼迫往事，燕台回首泪纷纷。”省斋初未尝降耿，难中以蜡丸托同年李安溪转奏。安溪入告，不列省斋名，独被召为侍讲学士。寻以练乡兵，破蔡寅、郑锦，擢合学。藻儒寄《李厚庵学士》诗云：“三年誓守孤臣节，一疏能宽圣主心。”谓其事也。事平，省斋坐附逆获罪。自辩引安溪为证，安溪峻拒之。由是谪戍安阳堡，至，作《抒哀赋》、《诉城隍文》以自明。时论颇议安溪之薄。全绍衣诗云：“墨衰要坐直庐，郦况卖友良非诬，高谈性命胡为乎。”亦刺之也。圣祖东巡，省斋得赦归，命直西苑，编纂《图书集成》。窦克勤《读闲止书堂集》有云：“不恨良朋倾性命，却缘巧计判乾坤。只今归载书隆遇，史笔全昭百代。”盖附逆之嫌，至是始白。雍正初，以久托诚邸，复谪黑龙江张韩城，至以方冬停遣左官。时安溪已前卒。谢枚如谓其疏救省斋，故遗骸得归葬者，误也。藻儒《使闽过省斋故居》云：“旧宅归边将，空床卧老亲。”谓其太夫人尚在。陈恭甫《吊省斋前辈（梦雷）》云：“承明词客出蓬莱，弱冠青袍陷贼哀。盛宪还家空遘难，江淹下狱独怜才。九泉良友谁无负，绝塞荒骸诏许回。白草黄沙虚冢在，行人休拟李陵台。”后儒以安溪理学名臣，遂多曲笔，而此事是非，终不可掩。

安溪夺情事，古愚疏劾语切直，沈虞士侍御（恺曾）亦劾之，而归罪于合臣之不当如是票拟，科臣之不能举职缴驳，一时谓其立言得体。余谓古愚之言正也。时安溪以侍郎督学畿辅，有旨令在任守制。安溪请给假九月，归里治丧，不许，未闻其请终制。古愚劾其忘亲贪位，责贤之义，初不为过。疏下廷议，咸主古愚言，乃解任留京。服阕，复任学政，改巡抚，擢尚书，进端揆，迄未得假归。泊康熙五十四年，再疏乞休，以母丧未葬为言，始优韶予假二年。朝廷眷用儒臣，勖以移孝作忠，固有深惜。而安溪一代名臣，不能执礼陈情，力回天听，伦常之疚，论者惜之。王信芳侍郎（兰生）为安溪门下士，荐直内廷，与修律历诸书。有《送安溪先生给假归里》诗云：“夫子命世儒，千载明良遇。德位两相符，君臣一心固。自昔履诸艰，屯亭望弥著。婉转达恪诚，精明行平恕。象美萃厥躬，欲言难指数。余生十室邑，幼乏师友助。应试始童子，妪衣谒公署。拔之儒卵中，韶以贤关处。手授揲蓍法，口传《太极注》。及擢镇封疆，九郡才英聚。得厕精舍旁，与闻名理趣。如宝盈市，取携恣所慕。愿奢力不充，驽马踬长路。佳药赠菱苓，名医寻扁跗。成我同再生，奚止陶冶铸。来游帝都，校磐得参与。《朱子》八十篇，从头昧章句。遴才广辟门，匪俊亦获吁。顽璞缀琮璜，短翮随鹅鹭。理数聆精微，大乐闻《韶》。分薄荣宠多，夙夜抱忧惧。孚占未盈缶，井起徒射鲋。凛凛师傅言，昭昭圣哲谕。事上在立身，曰惟尊矩度。重任不易胜，至道难遽悟。所期一艺明，敢辞千辛赴。有阶始可升，迷津焉得渡。转盼两春秋，再敛余心锢。”诗中但述受知之深，为学之要，不涉及出处一字，盖弟子尊师之义。道光时，裕按察（谦）疏请终丧，以旗员百日之制不足尽礼伸哀，引为隐痛。八旗乃有此人，惜安溪不及见之。

国朝初政，即重牧令。甘庄恪（汝来）初宰涞水，有侍卫毕里克率众擅踞民舍，殴民万廷荷等垂毙。民恕于县，毕里克亦挟众至县堂诘责。庄恪怒曰：“令为天子抚百姓，肯令君辈鱼肉之耶？”径挥令看管，蝶大吏以闻。而毕党已以擅拘职官入告，遂并逮至部。庄恪抗辩，词甚直，吏议犹重。圣祖特韶褫毕职、复庄恪原宫，由是“强项”之名闻天下。临川李鹭洲舍人（茹）与庄恪同年，为赋《涞水行》云：“涞水涓涓绕仙县，百里山川接畿甸。秋晚冬初难免肥，邑人相诫出缯胃。御坊锦衣鞲臂来，恶如哮虎怒雷电。竞栖大厦架鹰隼，四逐居民如雀燕。鸡豚刍豆供给空，仓困缸垒搜括遍。孥攫鞭任牙爪，人命何如草营贱。牧奔令走趋下风，谁能奋臂一相援。‘强项令’君来何迟，百钅柬之刚今始见。受词执法急迫捕，豪奴走匿心胆战。东方千骑疾驰归，期门四姓呼亲串。交通朝右肆巧诋，切肤上恕滋摇煽。诏下文武尚书省，廷尉诸曹参决谳。供奉岂有五坊儿，逢迎类多三语掾。佥云此令宜罢斥，文致其辜工钅钅柬。令君直气不稍贬，逝将解组吾何恋。独赖天子真圣明，烛照万里谁能眩。况乃宵旰忧黎元，守令皆由亲拣选。岂令若辈恣狂逞，反将良牧加严谴。近习交谤徒尔为，爰书奏报空盈卷。亲为平反斥其私，更于令君有深眷。涑水民争颂万年，叩闾声达蓬莱殿。夹道欢迎父母归，家家买酒出钗钏。从此安堵更无虞，有巢我居田我佃。呜呼令君有如此，一时旁州皆尔羡。安得公辈十数人，参错天下为方面。”方庄恪对簿，已拚弃官，乃以此受上知还任。未几，入为吏部主事，特擢广西太平守，游跻开府，入长六卿，洵希世之遇。公父久困场屋，公贵，劝就养则怒，仍以诸生应试，与次子汝逢、孙禾同登贤书。禾即庄恪长子，祖孙父子称同年，尤佳话也。庄恪尝赋诗纪之，见集中。

彭允初诗云：“好官若珍珠，得者惧或夺。谁能如伤，太息此无褐。”感杨静山事而作。静山名敛，康熙中宰固安。故事，永定河以秋泛兴工。河道黄某赋役钱不均，迟延及冬，朝涉者股栗。静山悯之，许日出后下镘。河道巡工，欲笞迟来者。力争不得，乃直前牵其马至冻处，曰：“公能往，民亦能往。此时日高春，公重裘尚瑟缩，奈何责赤胚者戴星来耶？”河道大恚，将论劾，巡抚李文贞为解释之。调宛平，老幼争乞留。后擢曲靖守，调丽江，民立庙以祀，号“第一太守祠”。

劳介岩《挽蒋莘田副使》云：“主圣臣直，如今讵易侪。何心将槛折，直欲把轮埋。豸已空三殿，聪犹避六街。侧闻图绘日，流涕说江淮。”莘田康熙癸丑释褐，即上所著《玉衡》、《臣鉴二录》，散馆授御史，所言皆天下大计。尝疏论江淮难民及救荒之策，为图十二以进：曰《难民》、曰《刑狱》、曰《读书》、曰《春耕夏耘》、曰《催科》、曰《鬻儿》、曰《水灾》、曰《旱灾》、曰《观榜》、曰《废书》、曰《暴关》、曰《疲驿》。诗所云“图绘江淮”指此，亦郑监门遣意也。又尝疏劾董卫国在江西纵兵焚掠，及擅役民夫状。又因地震，言灾眚迭见，乘舆不宜轻出。当日御便殿，讽咨治道，饬官常求民瘼以安天下，盖已未七月事。冯文毅《纪异》诗云：“己未秋七月，廿八直官廨。震动起重渊，衰老适相邂。初听蛟龙吼，水势涌澎湃。复疑雷霆怒，击物占必央。奔走争一门，汹汹群夺隘。帽脱鲜结缨，袒裼任衣衩。跬步ウ前途，举足迷所届。造物胡不仁，或是天地噫。仓卒遘乖异，喘定神尤惫。战栗色各变，相对不能话。招魂幸得活，倾压非一界。岂是九河复，沟裂分多派。屋覆势连鸡，墙彻溷贵介。嗟哉土中人，狼藉如填债。上帝降鞠凶，下土横凋瘵。贫者束缚去，富室或歌《薤》。逆旅亲戚绝，惨被蝇蚋嘬。皇仁真浩荡，发帑赈颓坏。无主官瘗，丁甯勤告诫。小人复贪利，木石十倍卖。至今露处多，入室如畏趸。席亦不易得，妇女衣裳纟圭。街头灯火繁，团聚浑结砦。凄凉逢阴雨，郑图匪所画。灾祥昧其原，夫子不语怪。俗讹鳌极翻，吾将具十。”是亦非常之变矣。是月壬戌，集廷臣于左翼门，传谕申儆，备及于官府苞苴、臣工朋比、将士淫掠、粮赋侵渔、刑狱霸滞，务革积弊，以迓天和。乾照之明，无微弗届矣。

闽中小西湖祀九忠，殿以廖千总（有功）。前卷仅存其姓氏。彭芝庭尚书咏廖千总殉节事云：“劲草何心恋夕曛，堂堂大义励千军。弧忠早已通天鉴，浩气还堪扫贼氛。血溅青磷埋瘴海，旗翻朱鸟黯愁云。回看画壁南冠繁，慷慨从容两不分。”谓千总字云山，辽阳人。耿藩叛，集文武诸僚，谋树异帜。千总怒拔佩刀，刃数十人，力竭死。雍正七年，诏追赠三品，御书“大节凛然”四字以赐。秩虽微，其节峻矣。“南冠”，谓范忠贞。忠贞事多见纪载，而千总死事之烈，世罕知者。千总孙坤，官襄阳分守，为芝庭述之。芝庭诗所谓“宋室怀忠惜愍孙”者，谓坤也。

叶学山（舒颖）有绝句，记客谈甲寅以来闽事云：“孤悬日月照台湾，玉几虚无北极间。可惜飓风吹不到，千秋输与海陵山。”注谓：“郑成功虚设御座，遇大事必奏陈。”又云：“王孙寄食海南遍，留得冠裳四十年。今日路隅相对泣，葛衫笠帽晚凉天。”注谓：“台湾纳土，明宗室九人并至福州。”又云：“先臣坟墓寄铜山，松柏西倾向汉关。一剑相随乾净地，肯教碧血落凡间。”注谓：“明鲁藩先葬铜山，距厦门五百里。其子乞省墓，入山，因自刎。”又云：“受降城接海东云，越鸟难依代马群。别向东坡新结塞，今将军是故将军。”注谓：“成功部将黄进，粤人。事败，投琉球为将军，立寨东坡，闽督抚招之，不至。”又云：“泛海传书誓合兵，尔虞我诈忽寒盟。纷纷穴断泉漳急，已报王师过浦城。”注谓：“耿藩遣曾养性、黄国瑞至台，约合兵。已报书矣，忽亻背约。郑部将袭破泉州、汀、漳及江右诸郡，耿撤仙霞戍军移御之。”又谓精忠未败时，幕下有六才子、十一生，如高云客、许同玉、彭木斋、陈子盘、林草臣辈，皆能文，前人纪载罕及。

李安溪《榕村语录》谓施靖海之平台，己实荐之。施既奉命，谓必乘六月，得南风，乃利。尝梦关壮缪手持一书授之，语甚长，寤后仅忆“上帝有旨”一语。移时，壮缪浴于巨桶，使施为之拭背。既而搦其足，曰：“何小也。”疑非佳兆。安溪解之曰：“浴桶中者，大一统也。乡音，‘足’与‘爵’同，谓足小者，将进爵也。”施大喜，期以七日取澎湖。及期，果奏捷：刘国轩军尽没，郑刘皆降。报至都，适上于中秋夕，衣锦袍，登楼观月宫景物，闻之甚喜，即解袍赐施，且赋诗装手卷赐之。其诗云：“岛屿全军入，沧溟一战收。降帆来蜃市，露布彻龙楼。上将能官力，奇功本伐谋。伏波名共美，南纪尽安流。”御制诗标成颁赐者，施外惟于清端。于时巡抚直隶，诗云：“自昔崇廉治，勤思吏道澄。郊圻王化始，锁钥重臣膺。政绩开留犊，风期夙饮冰。勖哉贞晚节，宠命日钦承。”文武殊途，适相辉映。施初从黄石斋出仙霞，知事不可为，乃往附郑芝龙，从芝龙归顺。郑成功欲使助己，施不从，欲杀之，以计脱。屡以水师破海寇，授靖海将军。成功死，克袭伪爵，恃重洋险阻，致书闽督姚公，愿称臣入贡，不萝发登岸，如琉球、朝鲜例。姚公以闻，上不许，促施进师。是役以六月十四日发铜山，二十二日决胜。澎湖之战，所部林贤、朱天贵入贼阵夹攻，自辰至申，焚贼船百余，毙贼万有二千。微施识天时地理，不能奏此奇捷也。克既降，命侍郎苏拜赴闽议善后。有议迁其人、弃其地者，施专疏力言其不可。于是设县三、府一、巡道一，并设总兵等官及水陆兵，是为台湾归我版图之始。

征台之役，蓝义山军门从施襄壮为先锋。师至澎湖，刘国轩、曾遂等以数万众迎敌。义山鏖战甚久，手刃八十余人，身被十余创，忽敌斜飞中其腹，骤仆。曾遂呼曰：“蓝理死矣。”蓝弟瑶从后扶蓝起，奋拳虎吼曰：“蓝理在，曾遂死矣。”命族子持刀来，连呼“杀贼”，军士气顿壮。族子持刀至，见蓝腹已破，肠出于外，掬而纳之。蓝弟珠、瑗傅以衣，裹以匹练，大呼杀贼如故，卒尽倾贼舟，焚毙贼无算。襄壮使红毛医治之，戒七日勿动。会襄壮陷重围，闻左右耳语，立往援。贼望见其旗，皆披靡，遂大败之。襄壮上其功。后服阕召对，上询血战状，解衣抚伤处，嗟叹良久，且引见皇太后，曰：“此破肚总兵也。”赐“所向无前”额，官至提督。何天根用其语为诗曰：“曾遂喜，蓝理死矣。蓝理在，曾遂死矣。南风大作雷忽止，臣肠虽出臣不死。圣母问臣汝何名，臣乃破肚之总兵。”义山不独骁勇，且能勤民事。距天津五里有“蓝田”者，即所辟水田，土人能道之。

朱天贵与林贤同夺阵，死战破贼，其功亦不下义山。高文良《澎湖曲》云：“闽山峨峨插天起，环以波涛一万里。山川奇气生伟人，指嗾熊貔杖马。鲸浪拍天摇扶桑，横海佩印司戎行。先声敌心胆裂，中流击楫须髯张。贼旗照水殷于血，贼刃成仁皑如雪。一叱先登只等闲，十万平摧在顷刻。巨忽堕赤焰飞，将星下陨声如雷。死绥尚持无忌节，逐北仍用英公麾。华表书勋照乡土，战地于今集商贾。澎岛长风卷怒潮，砰钧犹似将军鼓。”序谓“为朱忠壮作。忠壮，天贵谧也。留姹《诗话》谓天贵先世固始人，居莆田，父母俱死于贼，被掠，得不死。及长，结漳泉豪桀。总督姚熙止招降，积功授平阳总兵。奉诏剿闽寇，以十二舟先抵澎湖、虎井，直薄贼垒，烧其战舰，杀伤甚众。中飞，仆舟中，犹大呼“杀贼”，挥十二舟骤进。大军继之，连夺六屿，台湾以乎。所述中事，与义山颇相类。国史天贵无传，施襄壮传亦纪载不详，意其必有所本。襄壮《辞靖海侯疏》述诸将功，仅及林贤，而义山与忠壮皆不及。《先正事略》纪义山事甚详，亦不及忠壮。微是诗，则奇绩几湮矣。全谢山《长鲸归》篇云：“七馄身则险，八桨船自工。”盖八桨为襄壮所创。其时朝议颇短襄壮，而圣祖任之不疑，终集大功，洼由庙算。

一元子者，明宗室术桂，辽藩裔也。从唐藩闽中，封甯靖郡王。事败走海外，依延平。闻襄壮克澎湖，语侍妃曰：“吾死期至矣。”愈曰：“王生俱生，王死俱死。”遂同缢堂上。有《绝命词》云：“艰辛避海外，总为数茎发。于今事毕矣，不复采薇蕨。”葬风山竹沪里。妃凡五人：袁氏、王氏、秀姑、梅姑、荷姐，同葬仁和里，称“五妃墓”。遗玉带，流落民间。武陵朱幼芝见之，赋《一元子玉带歌》云：“临濠龙种岐海死，以数茎发为终始。鼎移社屋逾三纪，毅魄犹依故辽邸。可怜赤嵌城，夜夜荒鸡鸣。可怜竹沪溪，年年杜鹃啼。九十年来同声哭，绝岛无祠荐秋菊。藐香亦剩几杯土，遗带还余一束玉。带兮带兮，当年玉人用意琢百鹿，那知一旅无成莽驰逐。幸也末路完其璞，皓洁奇姿出尘椟。”是时明亡久矣，而犹有殉国者，可为悲慨。近人有赋《桂园曲》者，亦咏其事，有云：“金环翠葆拜堂皇，王殉先朝妾殉王。红心永闳千年草，素练纷飞六月霜。”序云五妃墓在台南桂子山，未知孰是。

尚平南忠贞不贰，误于逆子，炎昆俱烬，论者惜之。新会黄屺《山羊城秋意》诗即咏平南事，有云：“翩翩朱履集西园，此日惊惶出掖垣。弹铗客依新幕府，曳裾人返旧衡门。称藩未尽狂生策，伏剑甯忘国士恩。亚父不留时已去，彭城空锁夜归魂。”谓平南幕客金光也。金光，浙之义乌人，从可喜赞画最久，以计擒佛山奸民江鹏翥，授衔鸿胪卿。尝谓之信凌虐藩属，不可袭封，密语可喜。之信既降三桂，遂杀以徇。又云：“库标黄紫十经秋，悉索东南尚未休。几处铸山倾绝域，频年煮海竭长流。波斯特献珊瑚树，陇右遥供翡翠裘。早悟多藏容易散，内廷何苦夜持筹。”谓大市小市之利，经藩府占据，又多收私税，岁数百万，至是悉入官充镶也。又云：“三千红粉泣仳离，发乱钗横下翠帷。一叶可能逢范蠡，干金谁为赎文姬。含颦柳叶销残黛，射覆花媒冷旧枝。孰肯坠楼轻七尺，绿珠千古是男儿。”谓藩府夙纵声色，悉归籍没，渔洋《五羊城》乐府所谓“家家宛转蛾眉女，尽入王宫作歌舞”者也。又云：“万家倾橐筑禅堂，画阎高悬古佛缸。舍利塔藏金惊刹，上方云锁玉龙窗。三城热血涂丹壁，十郡魂结海幢。借问台城饥饿魄，曾持只履到莲邦。”则谓平南所建佛寺也。粤中檀度庵为其第十三郡主焚修地，今画像尚存，号自悟大师。倪耘劬（鸿）题绝句云：“结得团焦在穗城，头衔要署大师名。粉侯不嫁非无福，飘泊怜他孔四贞。”殆亦皈禅逃劫者欤。

余《东瓯杂咏》有云：“西风落日神鸦散，一片荒凉贝子祠。”贝子，谓福喇塔多罗贝勒斐扬武子，康熙十三年拜宁海将军，佐康良亲王督师讨耿，分兵驻台州。而精忠部将曾养性已自福甯陷温州，且进攻处州。贝子首复仙居、黄虾，次第下乐清、太平、青田、大荆、磐石，别遣将下嵊县，于是台杭无梗。寻处州围解，遂复温州。迨康王抵闽，贝子已以积劳薨。温州为其立功地，故置专祠，台人撰功绩录甚详。山阴刘大申追咏，句云：“藩篱先撤谋如晋，水陆成禽将是飞。”又云：“霁云啮指凭谁，钜鹿沈舟誓不留。”盖贝子由栅溪出青田，自牵所乘马以渡，失足折其手指。又，攻温州时，尝落二齿，故云。福州乌石山亦有祠，王中丞（恕）撰碑。

三桂叛，僭国号日“周”，于衡州试上。段相山（生）被胁入试，试官命题日“附于大邑周”。相山大书曰：“以待天下清。”试官异之，亦不罪也。后与陈恪勤友，恪勤重之。被逮时，以二子相托，未几事白，恪勤任河督，遂从治河。恪勤赠诗云：“车经九折途原险，口记三缄道自真。”相山亦和恪勤云：“不须大药驻朱颜，膂力方刚鸯未斑。塞外草肥谁牧马，燕然天远欲铭山。应思我辈分阴惜，岂觅人生半日闲。壮士功成身始退，河清海晏待君还。”其相期如是。相山旋成进士，宰广东新安，坐言事论罢。恪勤诗语预讽之矣。

恪勤守苏州，为巡抚张清恪所重。总督噶礼与清恪不协，益忌之，欲中以罪，无所得，乃奏言陈鹏年所作《虎邱》诗有怨讪语。其诗云：“雪艇松龟板时，廿年踪迹鸟鱼知。春风再扫生公石，落照犹街短簿祠。雨后万松全Ш匝，云中双塔半迷离。夕佳亭上凭栏处，红叶青山绕梦思。”“尘鞅删除半晌闲，青鞋布袜也看山。离宫路出云霄上，法驾春留紫翠间。代谢已怜金气尽，再来遍笑石头顽。栋花风后游人歇，一任鸥盟数往还。”尤指摘“代谢”句，谓本朝为金裔也。圣祖出其诗示朝臣，谓“宵人伎俩，大率如此”。事解，旋授授霸昌道，命入京修书，复出为河督，所至勤政爱民。其逮讯也，民相聚巷哭，为奔走呼吁，遗醪椭者不绝。既解，上民数万焚香北向，跪呼“万岁”，得民之深如是。及莅河，日夜宿堤上，虽迅雷疾风不避。李馥如舍人闻公拜河督，赠诗云：“黄河清沁竞涛张，北注长垣决太行。正喜耀卿临济上，复闻王景到荣阳。画沙立地图形便，请命如期出帑藏。广武山前新股引，二渠直可埒宣防。”“草疏飞章奏便宜，山川扼塞洞观眉。丝纶直发由中诏，经济真逢特达知。众免其咨皆上赐，道援胥溺舍公谁。虎符龙节斋来日，十二诸侯奉指麾。”恪勤以廉正受主知，官霸昌道时，命专摺奏事。尝进瓜熟河，上命传谕家僮：“汝主官清，不必依常例进奉，即将瓜带归以赐。”至是，以河工废弛，特命巡视南北河堤，兼审理江南提督赵珀纵兵哗变事。公归自江南，周巡鲁豫？请从武陟决口，上流对岸广武山下，别关引河，杀水势，与上意合，遂拜总河之命。其秋再武陟决口，为文祷河神，以死内誓。是夕，水骤退八尺。其时称名宦者日“前汤后张”，汤谓文正，张即清恪，惟公为能继之。

恪勤受知圣祖，曹子清通政力言之也。当噶礼诬构，上意几为所动。子清免冠叩首，具言陈某居宫廉，民所爱仰。请良久，至血被额，阶有声，乃得解。子清久须书局，颇罗致名土，王竹村、卓鹿墟，鲍远村辈多与倡和。擢通政，出视鹾政，掌织造，仍以书局门随。查查浦《全唐文校竣北行留别子清》云：“曾移书阁傍雷皱，落叶轻尘对榻时。三赋未收余补阙，二诗难合尚成疑。千秋册府祥符序，一代诗骚应帝期。原是集贤香案吏，写书犹及六年迟。”三赋二诗，谓罐文公序《张登集》云“求居等三赋”，惜《文粹》不载：周益公跋《英华》云“或二诗台丽为一，姓氏差误也”。曹氏世领织造，江甯辙造署有亭，为先德完翁司空所构，手植栋树识之。子清绘圈微咏，倪阁公诗云：“匹马街愁客复来，空余亭畔栋花开。西风听雨情何极，落日看云酋首重回。两字孝忠存父训，一原道义是师裁。苍苔白石犹如昨，写入丹青意更哀。”圣祖南巡，驻跸缴造署。适庭谖花闭，书“谖瑞堂”额赐太夫人，尤推殊遇。

朱三太子之狱瑷见，一为福建匪首蔡寅，一为奸民杨起隆，一为江南金和尚。而浙江大岚山匪首，潜奉明裔朱慈焕，称“朱三太子”，其事已在康熙四十七年。大抵假借名义，煽惑乡愚，舆遗臣故老拥立举事者迥别。何吟秋《圣德颂》云：“朱氏大既亡，诸王后先死、是时安有三太子。不见佟岱一疏间，一时明衔俱沾恩，自古未有我朝之深仁。”寔正论也。明亡于群盗，既亡矣，群盗转假以为名。草泽奸顽，何所不至。唐实君《哀群盗》诗云：“化国舒长万物存，可怜蛾贼自亡身。菜佣妄想分黄札，牧毙居然袜绛巾。岂有泉鸠藏帝子，虚傅海岛绝卢循。欧刀狼藉真无谓，空使山硼客笑入。””共道孤城渐合围，村坊白日骇旌。但挎身手时无敌，谁料头颅夜欲飞。卉服臬袍装锁甲，神钲社鼓助军威。纷纷结聚皆儿戏，似戏何曾触祸机。”其暴可杀，其愚亦可矜矣。厥后台湾奸民朱一贵亦冒托明裔，倡乱凤山，戕镇将大员。施襄壮子世骠，时提督水师，会总兵蓝廷珍军讨平之。上元戴雪村学士《纪事六律》云：“闻道台湾海色昏，山林初起甲螺屯。焦池浴日鸡笼戍，赤嵌封泥鹿耳门。自许远夷为寄遇，遂令孤旅长儿孙。金钱百万开荒裔，太息姚崇伟烈存。”“戈船飞指铁沙无，北景南真富版图。冬月罐瓜传北阙，日中鲛市接东吴。人家贫亦千头蔗，地亩肥皆十斛珠。一自承平洗兵去，凤山端是万民区。”“周回奥屿各为天，番舍初当向化年。乱压雕题花朵重，双垂大耳竹环圆。髑髅稍稍稀供祭，麋鹿纷纷总毙弦。《禹贡》漫言文教揆，幅员今代廓无边。”“不凭筹策立勋名，能使金汤隔海成。蜀相七擒何数数，班君片语只平平。鱼书有卒歌腾饱，鹏运多官乐汇征。戢得飓台三十载，百灵应亦赤心倾。”“居无城郭编毛竹，灾有冰霜陨刺桐。青犊乍来摇地柱，黔黎宵济仗天风。帛书未要传鸿雁，颈血群能溅马骏。奇计且须陈孺子，长缨若个汉终童。”“太息绸缪未雨防，威弧遽掩彗旗张。市人竟有言成虎，畴昔将无政在羊。生傀儡番疑草木，小琉球岛绝津梁。要知圣代多神武，待看澎湖万戟长。”台湾设治，官吏皆由荐剡，三年资满辄迁，视为捷径。兵制由闽防更番调戍，岁镶二十余万金。番俗嗜杀，以髑髅祀先，至是其风寝革，乱作七日而定。诸罗民杨旭等诱擒一贵，与襄壮平台，先后同日。

朱一贵之乱，王师入台，蓝鹿洲（鼎元）参军事，总兵廷珍之族弟也。其《台湾近咏十首》即是时作，有云：“去岁群丑张，揭竽三十万。我旅一东征，倒戈云见睨。七日复全台，壶箪匝地献。可知帝德深，望风争革面。”谓平一贵也。又云：“累累何为者，西来偷渡人。银铛衤集贯索，一队一酸辛。嗟汝为饥驱，谓兹原隰昀。舟子任无咎，拮据买要津。甯知是偷渡，登岸祸及身。可恨在舟子，殛死不足云。”盖台地多荒，内地贫民赴垦，例由厦门同知颁印照，偷渡者有刑。而奸人往往造伪照，愚民不知，致罹严法。其论米禁、论折粮，皆切时弊，而八九两章，尤系治台之要。其八云：“郡东万山裹，形胜罗汉门。近以逋逃薮，议弃为荆榛。此地田土饶，山木利斧斤。移民迁产宅，兵之亦断断。何如设屯戍，守备为游巡。左拊冈山背，右塞大武臀。既清逸贼窟，亦靖野番氛。”其九云：“诸罗千里县，内地一省同。上呼下即应，往返弥月终。不为分县理，其患将无穷。南画虎尾溪，北踞大鸡笼。设令居半线，更添游守戎。健卒足一千，分扼要冲。台北不空虚，全郡势自雄。”惜当日苟且为政，不用其策。末云：“民弱盗将据，盗起番亦悲。荷兰与日本，眈眈共朵颐。”所见远矣。具此识略，乃屈于百里，忤监司被劾，几陷重辟。岂徒为鹿洲惜哉。

太宗亲征察哈尔，圣祖亲征噶尔丹，神武胥由天授，古史所纪阪泉、丹水之师，不是过也。征噶之役，噶夷知车驾亲临，弃辎重溃窜。上命费扬古等截其归路，勒兵特勒尔济口以待，遂大败之，阵斩二千余，降厄鲁特部众千余，噶仅以身免。其年六月，上还京，九月巡幸塞外。噶遣使乞降，不许，知其诈也。明年二月，复下诏亲征，军次狼居胥，得噶尔丹仰药之报，遂敕班师。盖三驾而后底定。行次瀚海，御制诗云：“四月天山路，今朝瀚海行。积沙流绝塞，落日度连营。战伐因声罪，驰驱为息兵。敢云黄屋贵，辛苦事亲征。”赐将士食，纪诗云：“万骑拥雕弓，长鸣向北风，龙荒弥旷远，虎旅正骁雄。战鼓黄云外，旌门紫气中。朕躬方蓐食，与尔六军同。”亲征噶尔丹大捷云：“残寇疲宵遁，横冲节制兵。我师乘锐气，谁许丐余生。貔虎三军合，鲸鲵一战平。愧称谋画定，讨罪荷天成。”一戎仗铍，重漠扬旌，唐皇驻跸之山，金祖射碑之塞，昔所侈述，视兹隘矣。凯旋抵京，上御橐鞑戎服，自德胜门入，畅春苑。一时词臣，如京江、新城、西溟辈，咸进诗册，而昆山徐果亭仿唐杨巨源体献《圣武成功》诗十章，尤皇典重。其一云：“玉帛朝宗会，车书定保年。显扬承往烈，钦若契真传。协律姚风奏，恢弦姒日悬。时巡龙驭出，清问凤纶宣。紫禁桐频锡，黄图赋屡蠲。巍巍惟帝德，不冒本如天。”其二云：“敷文凝定命，奋武讫方隅。跋扈歼三孽，披猖蹶一夫。才当收锲输，即已靖萑苻。海国云沈舰，天山月挂弧。式围真有截，咨牧正无虞。共仰垂衣治，漓风叶瑞图。”其三云：“正朔通鳃海，与图拓象胥。岂期遗小丑，尚敢极睢盱。负睑营区脱，凭遐树拂庐。诏曾驰博望，名每窃扶余。蚕食侵藩部，鸱张震里闾。安民行一怒，中外有甯居。”其四云：“帐殿神居迥，戎衣睿虑长。稣韦珠作服，な奉玉为装。蓄众仁无敌，胜残武独扬。旌旃林蔽影，组练日流光。鱼丽成前列，龙韬运上方。军容分左右，黄铍在中央。”其五云：“贞卜师行吉，狂知贼势微。自违鸡犬诅，遂失虎狼威。乍遇朱合，何当赤羽飞。倒戈膏染锷，积甲藓生衣。路有干辎委，人无六骑归。渠魁亡可待，早巳决神机。”其六云：“嘉逢柔兆，仁声洽狄千。载驱勤展路，众望慰扬霓。杰侏陈歌合，葡萄领酽齐。系缨收乳赞，纳窦上文犀。驿骆投青海，欹斜舞白题。垂恩行大责，天外醒群迷。”其七云：“金钅享谐雅奏，玉帐启高雯。两届芳春节，三占绝塞云。长征轻险阻，胜略重忧勤。骇浪子浮马，危远缒军。枯源泉自涌，冻泽草能薰。瑞应由诚感，群神仰大君。”其八云：“大武张皇地，洪勋赫濯时。山形规聚米，士气鼓行糜。寇自归连尹，威犹斩郅支。倾心输，流唱息胭脂。溢路联冠，充闾拥旄倪。天街迎万乘，歌舞看班师。”其九云：“銮发秦川定，龙回晋水清。睿情周隐，朗监肃影缨。兵自天河洗，功因月成。三农安衤发衤爽，一宿落搀枪。大痨烟何峻，周行坻似平。无穷宵旰意，浩荡及苍生。”其十云：“三灵环黼座，万寿进箫韶。廷集瞻《云颂》，衢盈《击壤》摇。祖功分栉沐，天德共钧陶。银汉奎章丽，金瓯奠宇遥。池开非舞骏，门辟更询莞。自昔闻恭己，尊先独圣朝。”是日，献诗称旨者进秩，颁责有差。其册，书以屑金，韬以文锦，标典谟于玉匣，镌姓字于牙签，炳然钜观，垂光策府。当大军进驻燕图库列图，其地素乏水，至是山泉涌出，天运所集，神佑斯隆，诗中“枯源”句本此。军次，值大雨雪，上露立，俟军士结营，乃入行幄。每军中毕炊，始进膳，以行帐粮薪留待后至者。万乘有枕戈之瘁，六师有挟绩之温。语云：“王者战义，帝者战德。”于以钱翦不忆，辟地千部，岂偶然哉。

征噶之役，费扬古功最著。将军萨卜素、孙思克、博霁分路出师，悉秉庙谟。捷奏，勒石拖诺山及昭莫多山。吴青坛诗云：“遍师已过罗海，黄幄遥临拖纳山。”拖纳，即拖诺也，盖度塞三千余里。何吟秋诗云：“亲征噶尔丹，勒铭昭莫多，山欲城兮无骆驼。俘有老胡，上令笳歌。黄河北，奈若何？北斗南，奈若何？”谓师还次归化城时事，上手书其语以告皇太子者。陈文简以侍读与张学士（廷瓒）同扈从，禹鸿胪（之鼎）为文简写戎装像，王石谷补景，陈香泉署日《北征扈从图》，同时题咏甚夥。韩慕庐尚书题云：“圣人神武绝大汉，言陪雉尾插鸡翘。据鞍鞭弭丛金仆，扑面霜花点孟劳。行秘书从与樽俎，第七车乘傍斗杓。行过高山与深谷，裁出炀煽又鸡鹿。绝塞飞禽不到处，黄羊白鹿纷追逐。荦确沙行寸上无，‘善达’‘赛尔’泉流玉。茫茫瀚海石粼粼，丹砂的砾光银烛。经冬气候江南春，浑脱轻裘讶遍燠。一夜冰坚似滹沱，渡河不用嗟独漉。郁尔苏离草复佳，胜于茸母饶苜蓿。”所述塞垣风物，荒塞中皆见奇诡。“善达”者，地洼而润；“赛尔”者，山间沟径，掘之近泉。石谷名家，别开画境，惜未之见。宋药洲学土时以编修日讲官，督中路运粮事，有《北征图》，亦石谷手笔也。

车驾北征，百官于土桥恭送，龙石楼（燮）时以召试官检讨与焉。恭纪诗云：“何代无征伐，威容异往年。霓旌将雾扫，羽骑若云连。日绕飞龙御，山开饮马泉。狼居胥勒石，扈从有群贤。”“万里虽荒服，宵衣虑自深。不为空幕计，将启属藩心。壮士思先入，崇朝有捷音。自除三孽后，拊恤到如今。”深契圣祖绥边之憎。常熟徐芝仙（芬若）佐安郡王幕，驻归化城，金蕴亭《寄芝仙》诗所谓“枚生长托乘，王粲始从军”者也。芝仙善白描，尝绘祁连山中异卉，以贻渔洋，皆中土所未见。军中有《杂咏》四律云：“五月祁连雪似银，雪中景物最酸辛。盐花纵苦犹充食，蘸草虽多不代薪。谷口雷鸣熊搏兽，城头风起鬼迷人。浮生那得沙场醉，且听胡琴饮数巡。”“雪打边城几垛倾，山头险阻类阴平。因移右卫新屯戍，来守前朝旧筑城。大将新颁黄带子，名藩兼统绿旗兵。交河然平安火，何藉书生学请缨。”“祁连呼吸与天通，不与人间节候同。后骑解衣风柳下，前军堕耳雪花中。发离汉地根先白，泪过秦城色变红。驺从漫劳歌况瘁，侯王犹是佩雕弓。”“雨雪漫天道路长，军中安得有余粮。愁将枵腹捐空革，喜得含饴赴战场。化外倮虫皆感泣，槽头病马亦腾骧。饥魂乍饱知瘾痛，细裂残旗裹冻疮。”诗境亦前人所未道。

乾隆时，有香妃，相传征回将帅所进，为太后所知，乘上斋宿，赐死，今遗像尚在。丁合公《宝月楼词》有云：“六飞昨夜驻斋宫，促召青蛾闭合中。斛律伤心惟握块，金城回首已弯弓。”即咏其事。而叶心纬《咏史》绝句云：“瑶池不是恩情薄，多恐蘅芜误武皇。”语尤蕴藉。先是，有赤陵姐者，噶尔丹嫔妾也。善琵琶，专宠。噶夷败，为大军俘获，槛致京师，置于理藩院，寻放还。惩龙犁之误国，全巢卵以申仁，洵盛德也。南丰吴子序侍读（嘉宾）赋《赤陵姐琵琶》云：“先皇神武真无敌，黄屋亲行度沙碛。强梁骄虏合天诛，为一妇人亡一国。天生丽质果何意，饮酪餐膻姿独异。教坊乐府那曾闻，挑拨随心成绝艺。殊俗由来好色同，几邀专宠几兴戎。胡歌才听檀槽响，祸水旋教毳幕空。索伦铁骑追风急，弃甲如山夜还袭。翔雁传将捷奏来，明驼载得红妆入。理藩院里秋槐阴，作乐犹能操土音。至今此曲传中国，想见凄凉断绝心。弦历乱哀无主，蕃语侏倘泪如雨。诏下金鸡许放回，始知圣德高千古。君不见小白旃边诛惑商，楚释夏姬仍不祥。何如今日赤陵姐，得抱琵琶归故乡”子序在翰林，以言海疆事忤旨，遣戍。既赦归，佐治团练，御寇阵殁。陈东塾序其诗，深叹所遇之穷。

太宗行围叶赫故城，史屡书之。迨定鼎燕都，则以南苑为校猎阅武之所。南苑亦称南海子，即元时飞放泊。明永乐时，拓其地以蕃养禽兽，国初始建行宫。吴梅村有《南苑春》、《雪猎》应制诸诗，其《恭纪行搜阅武》律句云：“露台吹角九天闻，射猎黄山散马群。练甲晓悬千镜日，翠旗晴转一鞭云。奇鹰出架碉弓动，新兔登盘玉喂馔分。最是小臣献赋，属车叨奉羽林军。”是日，召廷臣从观，并赐宴行宫，盛典也。又《海户曲》有云：“新丰野老惊心目，缚落编篱守麋鹿。兵火摧残泪满巾，昇平再睹修茅屋。衰草今成御宿围，豫游只少千章木。上林丞尉已连催，洒扫离宫补花竹。”盖兵后始有建置。履端亲王为高宗皇子，出嗣履邸，能诗，赋《南海子行》云：“我朝龙兴天下归，千里和会尊邦畿。废苑从兹作灵囿，豫游几暇扬鸾。云开八阵时阅武，风卷三驱大合围。殷憋习劳奉家法，扈从棣萼欣交辉。百年海户千人守，七十二桥通泽薮。三台连峙三海深，指点团河近双柳。新池饮鹿闲苹蒿，旧迹晾鹰存培填。官庄分设四五家，岁纳刍茭别无取。颇见道观杂僧庐，灵风梵雨来空虚。酒内茅山失法派，瞿昙种类尤纷如。膏腴宽敞便飞走，大壑于初还多鱼。雨露栽培经岁月，离宫鼎足皆皇居。”可谓盛矣。南苑方百六十里，明置海户三千余人，国初仅置海产千人。

热河行宫建自圣祖，别为三十六景，乘舆岁必临幸，或猎于旁墙，或田于塞外，几为常例。乾隆时，准噶尔平，其王公献地五百余里，备秋冬弥狩，始辟为围场。每以七月中旬启跸，驻热河。八月中旬幸木兰行弥。蒙古四十九旗为内札萨克，喀尔喀五十七旗为外札萨克，咸轮班随围，迄撤围乃止，诸军校皆取自喀尔沁部落。而土尔扈特、都尔伯特、青海、乌梁海别为四队，令乾清门侍卫领之，随围学习。每行围，率以三十日。上自中哨日乘马，罢围始御与。经东峰进哨，必择随围蒙古王公弓力强劲者，命以白翎箭向高较射，能过峰顶者胜。进哨，例东入西出。自东入木兰，由伊逊崖口进，首围场为永安莽喀；自西由伊玛图口进，首围场为永安湃。合围，大黄纛居中，红白二旗居两翼之中，两翼前各以蓝旗队驰进，会驻看城则围合。两围俱首蓝旗，每翼数骑拥纛驰，将至看城，喧呼“吗喇喀”，则围撤，焕乎有茶火之观焉。查初白《驾幸额勒苏台大猎观围恭纪》云：“圣朝雄略弥宇宙，四海为家同在宥。行宫直过大青山，缵武年年寓巡守。川原蕃妩少瓯脱，边障清甯罢烽堠。尽收种落当郊樊，大展冈峦作灵囿。凉秋八月商飙发，霜气凝严冰未溜。朝来下诏大合围，草浅林疏宜往狩。三千虎旅移前帐，十万龙骧出华。奇毛个个五花文，表貉扬膻岩薮。层层叶幄绚红紫，面面山屏围锦绣。前行十里雪初晴，千步场如筑新就。遥看数骑林西麓，画里依微人比豆。雁行齿序列后先，鱼贯班联随长幼。绵绵翼翼远不断，整整斜斜近相凑。须臾旋绕山之东，观者同时尽回首。举鞭初可一二数，错落星文排列岫。长松冠岭岭插空，人马从空俄下走。呼声几处震虚谷，惊起雕翎落飞狭。此时已有鹿斯奔，阑入围场狐引ㄕ。东跳西颅迷所向，首鼠张皇等鼯鼬。鱼丽鹳翼顷刻成，变幻圆方诅能究。阵图本是邱井法，旌立和门严介胄。合围渐紧壤渐平，匝布丛攒势相缪。不知鹿群何处来，俟俟亻キ亻キ纷邂逅。のば麟麝麇，{鹿包}麈麒{鹿与}麈麈麇磨。希闲侦伺前复却，防内怔惶骇而骤。渴舌长如饮涧垂，野心思突重围透。天威奋武临咫尺，顿辔齐镳不容窦。神机独握举大绥，众志成城鹿为锻。虹流电掣忽飞鞋，月满弓开胥入彀。逸足公然带箭驰，先声所至随弦仆。一人获隽万人惧，群祝君王千万寿。大召旋长不尽发，余勇犹浮衮龙袖。网开一面颂皇慈，节应《驺虞》叶仁兽。云收雾卷围乍撤，万骑如风散晴昼。小试真同扫塞氛，盈庖岂独充钉饣豆。观兵耀德典弥崇，行赏班余功孰懋。窃闻上古有大甸，秋相传本由旧。青邱自欲吞云梦，吉日先须卜庚戊。漆沮甫草偶于畋，悉率从王惟左右。今之健儿千三百，来同诸番腧尉候。期门将士但旁观，山立何曾技轻奏。此皆至尊善抚驭，同轨归诚车辐辏。国家恩泽浩如天，蕃部甯非天所覆。自然忭舞群用命，王用三驱此其又。《车攻》岂数《小雅》材，《羽猎》应嗤西汉陋。矢诗橐笔本臣职，况著征衣随短后。虽斩无力效殳，盛事千秋幸亲观。”又，雍安岭有牧场，自居庸出关，渡库勒齐河即至。其地隶上驷院庆丰司，数百里间，冈势坦迤，驼马牛羊孳息其间者，数凡三百余万。太宗曾谓是地宜牧，至圣祖时始设置。初白尝扈驾阅牧经此，赐马一羊二。有诗云：“右接云中左界辽，放来群牧十分膘。自从圣祖开基远，水草新来分外饶。”“齐色分花望不穷，一群拔萃一群空。天生骥騄原无种，只在君王顾盼中。”“乌孛黄桴种各殊，骈蹄迭角杂收驹。太平畜产应无用，好入丰年考牧图。”“蒺藜苑小传唐监，苜蓿园荒笑汉家。自是累朝无马政，天留沃壤在龙沙。”纪牧场也。其《谢赐马》排律句云：“缓辔追陪双仗近，著鞭先后八人同。细看六印犹钤膊，乍拂三花待翦骊。”盖牧马咸有烙印，以别于常驷，牧场即元上都地，于古为龙堆。初白《从幸上都必拉观围》诗云“蹋峰峰沙似雪，始知身到古龙堆”可证。

国俗有骗马之戏，其人能于马上侧起倒立，倏前倏后，若分若合，或交辔而互换，或离牵而复集，变幻万态，不可端倪，疑即元代诈马之遗也。丹徒张茶农大令（深）赋《骗马行》云：“倾杯一曲勤政楼，四百马舞《金钤秋》。名驹仅充木玩，壮士亦抱盐车愁。我朝练马马曰‘骗’，勇技灵随马势变。人如鸟隼马如龙，骨腾肉飞堪百战。云阴漠漠平沙开，健儿三五躇柳来。短衣窄袖气精紧，色目迭出矜奇该。一人反引如猿，一人侧起苍鹰骤。一人倒立足穿花，倏忽鬃前倏尾后。倏然马腹小可藏，筋斗一落千丈强。全身离辜脚出锾，欲起不起歌《伊凉》。阴阳两手疾于磨，电在飞仙膊下过。挑抽凿剃托吊翦，鞍背从容任掀簸。有时对面两骑驱，交臂暗度马不知。有时连环八骋，左超右踔无停时。马乎岂竟解人意，马亦随人作游戏。伎完人马两从容，汗喘俱无神异。漫夸曲踊腧三驼，迅捷轻趟未足多。千秋万岁奉天子，信是京营曳落河。”又，行围例用哨鹿，以人蒙鹿皮、作鹿声，则群鹿赴之。徐廉峰侍御（宝善）《哨鹿行》云：“阴风夜吹关月黑，夔魈野窜狐逸。空山无人夜气森，丛薄呦呦鹿声出。以人圈鹿蒙鹿皮，淘河作管簧膜吹。一尘呼群百ば集，哨声初停羽声急。摧毛裂角进血红，深林三日闻腥风。木兰秋弥典礼崇，翠硝云罕张军容。期门爪士齐止肃，旃裘毳幞屏藩雄。合围杀气回落日，手搏赤豹拖元熊。此岂吾皇乐游猎，世治要不忘兵戎。银盘赐出拜异数，士卒凫藻皆雍雍。即今遗孽方陆梁，柯坪已报歼温禺。磐布露亦何有，笑尔隍鹿徒梦梦。”诗作于平定教匪时，故末语云云。

蒙俗重黄教，每一部落供养一僧，銮与所临，咸来迎觐。多伦那拉之西喇嘛寺最巨，僧一百五人，初白诗所谓“西僧迎辇列香族，击钵吹螺动法门”者也。李恭勤（世杰）《蛮村》诗云：“碉楼铙鼓醮番僧，竞跳锅庄闹夜灯。艇骨为筒髑髅怨，旖竿插最高层。”谓喇嘛吹筒以人艇骨为之，银镶髑髅贮水供佛，佛事后，以布印番字经揭于高竿，遍插山谷间或碉楼上。姚石甫《塞上秋怀》诗有云：“几声铙钹云中寺，坏衲常燃五色灯。”亦谓喇嘛。凡寺以堪布主之，地方番民以昌储巴主之，皆喇嘛也。揆恺功为初白弟子，其诗得师传，工于状物，有《归化城观打鬼》云：“板升城下部勺时，‘呼必辣吉’称导师。其余喇嘛十八寺，亦有缁素兼僧尼。蓓衫黄帽来合Ш，钳殿炷火千琉璃。天王绘旗树殿角，枞金声急风凄其。一僧自诡通宿命，高座俯视群僧随。少年班第行净水，掌轮接取齐淋漓。几陈鬼食用诱鬼，麦耖搏醍醐滋。胡朗叭令甘且美，故鬼新鬼群来窥。夜叉旁睨二鬼舞，目指动涎流颐。一声长啸忽变灭，纷纷散丐迷盱睢。忽然番乐动胶葛，酊骨刚冻呕哑吹。幻形十二断险怪，蛇神牛鬼兼蒙供。普门吉利各示现，善神护法来相追。花冠锦帔十菩萨，脑骨作骷髅槌。虬鬓深目数百辈，铙鸣鼓击跃且驰。女僧熟香来绕佛，优婆塞与优婆夷。一僧朗宣空王偈，众僧秘同声持。钤杵琮梵呗沸，髻鬃风雨喧蛙池。俄将鬼食掷平地，鬼欲窃啖神先知，长刀七尺交加下，定教此鬼无完尸。复有擐甲拓金戟，吞刀吐火无不为。恶鬼已殄吉神降，生人祸福皆所司。和南合十戒单献，神曰佑汝百事宜。跳踉扑舞庆如愿，阑门满口涂饴。彼哉异俗君勿笑，亦犹伥子驱罗遗。事虽近戏意则古，《周官》百隶存其仪。”打鬼为蒙俗，今京师雍和宫喇嘛犹行之，率以正月晦。然都人相传有在三月三日者，不知何据。佟俨若《竹枝》云：“喇嘛打鬼横吹角，黄寺门前拥翠裘。”亦述都门岁首俗尚，可为确证。

鸿博大科以议修《明史》发端，意在搜罗遣逸。开科之始，登用稍优，朝士以“野翰林”目之。阅卷者为宝坻杜文端、高阳李文勤、益都冯文毅、昆山叶文敏四公，所取凡五十人。当徵车萃集，文毅宴之于万柳堂别业，传为盛事。或为俳体嘲之云：“自古文章推李杜，而今李杜实堪嗤。叶公懵懂遭龙吓，冯妇痴歆被虎欺。宿构零耕《璇玉赋》，失拈落韵《省耕诗》。若教修史真羞死，胜国君臣也皱眉。”是科试题为《璇玑玉衡赋》、《省耕诗》，故腹联云云。然当日得第者，实多知名之士。后来词科屡举，渐及势要子弟。新任台省者，亦补牍荐扬，甚有鸿儒一名，价值二十四两之说。郑寒村戏作《告求举博学鸿儒》二绝句云：“博学鸿儒本是名，奇声词客莫营营。比周休得尤台省，门第还须怨父兄。”“补牍因何也动心，纷纷求荐竟如林。总然博得虚名色，袖里应持廿四金。”语或已甚，当非虚构。以东观之登贤，等西园之谐价，良可慨矣。传闻国初沿明季余习，典试诸臣，不免唐人通榜之弊，亦藉以物色遗贤，故甯失之滥，毋失之隘，其风乃及于词科钜典。迨桐城张文和当国，每主试，务苛绳隘取。乾隆丙辰试鸿博，名流获隽者，仅齐次风、杭堇浦数辈，士论亦颇非之。

国初蠲租免赋，史不绝书，而库藏初无不足。康熙元年至四十四年，所免钱粮凡九千万有奇。五十一年，又免地丁银三千三百万有奇。计其时治河兴军，需帑浩繁，又值三藩窃踞，正供多阙。然以康熙四十八年计之，部库余帑尚五千余万。迨乾隆一朝，大兵繁役迭起，四十五年以前，又普免各行省钱粮四次，而库余增至七千八百万金。洪北江《庚戌祝厘》诗有云：“免钱粮，免钱粮，四次两次看嗜黄。今年诏下恩尤厚，普免正供由万寿。”又云：“大农钱粟虽频驭，耕九余三积储惯，户部银仍八千万。”观此，则乾隆五十五年以前蠲免滋多，而积储亦滋厚。国家藏富于民，民足而上无不足，何取于计臣掊削之政哉。道光以后，内乱外侮，交乘迭至，于是朝野上下，蹙蹙患贫。邵位西恭赋宣宗挽诗云：“扼腕思颇牧，秋毫惧孔桑。焦劳贻帝座，十载话凄凉。”盖犹不忍重取于民。咸丰时，军兴需饷，或请加赋，文宗不许。损上益下，垂训深矣。

张提学（九徵），京江相国（玉书）之父，任满家居，有《赠刘司马》诗，云：“同时守佐有三刘，善政多才君更优。一自令严三国戍，几年烽罢海门秋。已看坐啸留芳轨，复见祥刑启令猷。何幸仍攀郡司马，依然江海驻驿骝。”“诏下移民去故村，圣朝本意扫游魂。一时惨淡惟求瘼，百计绥柔岂布恩。明月飞乌应已定，霜天哀雁复何论。眼看小丑无难灭，为勒丰碑向海门。”时郑成功负蜗据台湾，朝廷用海澄公黄梧策，迁山东、江苏、浙江、福建、广东五省沿海四十里以内居民，置之内地。坚壁清野，以绝资寇之源。海滨民户，尽室流离，颇罹其厄。司马为镇江府同知，奉檄督徙沙州居民，设法保全者甚众，士民感颂。寻因公左迁浔州悴，镇海大将军奏留，使会审旗民交涉重案，越两载始行。是诗即奏留时作。“诏下移民”句，谓迁界事。“祥刑”句，谓其留任会审也。按：迁界移民，为康熙朝一重政。闽、粤地多滨海，困累尤深。粤抚王来任以迁界积劳疾卒，遗疏剀切争之。范忠贞为闽督，亦疏陈民困，力请展海禁，以所徵鱼盐之利，充国课，给军用。疏下廷议，格不行。廷臣中亦有痛陈其害者。李侍御（芝芳）上“七不可”之疏，末责“当道者不为深谋远虑，操一朝之权，弃百姓过于反贼，万一不顺，问谁之咎。臣今愚忠，冒陈天听，稍济元元之命，万死不敢辞。若以臣言为无用，即不死，何益于国。”语尤激切，亦未见纳。当日民户琐尾颠连情况，读张苍水、吴陋轩诸诗，略可考见。迨二十年台湾平，始议开界，遣侍郎金世监、都御吏呀思哈赴江、浙，侍郎杜臻、阁学石柱赴闽、粤，尽复界外弃田，民得安业焉。






●卷六

纳兰容若侍中《西苑杂咏》有云：“香引轻飔散玉除，下帘声彻退朝初。马前此日承恩数，也逐清班许钓鱼。”按：宋牧仲《筠廊二笔》载，康熙二十一年六月初三日，上谕部院诸臣：“朕因天气炎热，特奉两宫避暑瀛台。今幸天下少安，四方无事，然每日侵晨，御门听政，未尝暂辍。卿等各勤职掌，特来启奏。曾记《宋史》所载，赐诸臣于后苑赏花钓鱼，传为美谈。今于桥畔悬设罾网，以待卿等游钓。可于奏事之暇，各就水次举网，得鱼，随其大小多寡，捐归邸舍，以见朕一体燕适之意。谁谓东方曼倩割肉之事，不可见于今日也。特谕。”清时殊遇，载笔者犹荣之。冯益都《奉赐太液鲜鱼恭纪》云：“太液波深羡在渊，睿情暇豫浑忘筌。锦鳞自跃非关饵，佳节才过更赐鲜。举网仍留恩浩荡，赏花倍觉日舒妍。擎来细作银丝，重诵《嘉鱼》‘燕衍’篇。。钱塘徐文敬《瀛台赐鱼和赵少宰》云：“冰覆霜鳞色瑾瑜，承恩齐向苑中趋。临流欲跃千髻集，绕树争携万木呼。”一以夏五，一以初春，是又眷遇大臣，不时颁赐也。周蓉湖侍郎（清原）以召试入翰林，尝宴瀛台，赐彩币莲藕。诗云：“御帕遥笼处，天章迥烂然。携供青玉案，掩映紫茸毡。殊责缤纷下，微名次第编。上公先拜手，百职尽随肩。捧出荣光散，颁来表里全。制衣将粲粲，束帛各菱菱。”谓彩币之赐也。又云：“菰蒲随泛泛，菱芡并娟娟。爰速兰舟去，群将翠蒂搴。怀珠初出水，拱璧已盈阡。荡漾停双桨，芬芳列八砖。堆云真瑷键，积翠更葱芊。宠命何蕃锡，分携得自专。”谓莲藕之赐也。其述宴筵云：“花下重茵布，池头彩幔搴。人疑霄汉上，坐傍水云边。皎皎臣心似，温温语宣。班行重接席，珍错复加遥。杯耸传三殿，壶浆下九天。劝酬来近侍，斟酌遣中渭。”想见宣德通情、燕豫赓歌之盛。蓉湖有孝行，圣祖称为“孝子，御书《孝经》以赐，亦异数也。

康熙时，遣侍卫拉锡察视河源，得青石类玉。韩无我乞以归，署其堂曰“青琳”。宋西洲为作《青琳堂歌》有云：“闻道今皇御极年，欲穷山海蹑风烟。试探河源遣都实，莫辞博望封张骞。汉代通侯有遗裔，凿空远作乘搓使。织女黄姑定有无，茹酱邛杖竞罗致。昆俞山头石气青，海波如乳翻春星。层城十二此间是，雕镌白玉成山屏。屏风嵯峨高十丈，琪花瑶草纷相向。蹑足如临霄汉旁，置身已在风云上。俯视朝阳半岭余，金轮进跃行空虚。目迷五色灿沙砾，紫球金薤红碑磲。瑶光一颗偶然坠，化作琼瑶落尘内。雅青水碧相荡摩，百尺琅歼误椎碎。一时拾掇悬马头，王母珍惜仙娥愁。阆风奇宝难久閟，遥随使节来中州。镇日摩挲看不足，远胜悬黎并结绿。自探灵境到瑶池，不枉名山号群玉。韩侯爱宝兼好奇，致斋三日方携归。国工袖手不敢凿。一朝径释旁人疑。登堂作记畴昔，持石名流谢难得。入席衣沾积翠寒，卷帘帽点窆青湿。”一时词流，播为佳话。乾隆中年，鄂侍郎（弥达）以河南青龙冈决口，亦街命赴青海，穷探河源。既抵星宿海，见其西南有阿勒坦郭勒，水色黄，潆洄三百里，穿入星宿海，更合流至贵德堡，始名黄河。阿勒坦郭勒之西有石壁，高数丈许，黄赤色，上为天池，池泉欺洒百道，皆金色，入于阿勒坦郭勒，乃河之真源。具图说归报，盖前此探源所未及也。高宗御制《河源》诗纪之，又命馆臣辑《河源纪略》刊布于世。刘文清诗云：“三万与图驿使通，诏探星宿辟鸿蒙。一源迢递来天上，九曲分明到眼中。密勿陈情归帝鉴，飞腾绝域嗣家风。斯人宛在无今古，鲸背游仙问海东。”追题侍郎《寻源图》之作也。侍郎，阿文成子，祖文勤，亦尝两使西域。

朔土不宜稻，故天庾之供，必仰给于东南诸行省。元时由海运，明改河运，国朝仍之，道咸后始复海运。竹姹《漕船》诗云：“国冢岁转漕，每船六百石。官舱计所储，为斛千二百。其初由海运，险越虎蛟脊。波涛恒簸荡，日月互跳踯。所以造舟时，不复算寻尺。有明改从河，水次尽置驿。不见真州估，浮江泛豆麦。缩之仅得半，满载未为窄。安用万斛宽，邪许百夫役。过插逆上鱼，迎风退飞鹅。腊开徂暑到，久而虫鼠咋。惟以便挽丁，夫妇得泛宅。南去挟枲丝，北来收果核。谁为迂缓图，因循匪朝夕。吾闻琴瑟敝，纟玄者必更易。国计在鼎司，何时建良策。”彭文勤《粮艘》诗序谓：“少读《曝书亭集漕船》诗，谓舟大费浩而运迟，重困丁力，宜撤而小之，心韪其说。尝举似清江杨勤悫，公大不谓然。指画事体，达于政，宜于民，方知书生见隘。公综漕十有五年，河湖南北数千里间，七省舟机之民，至今言之泣下。插行日，遇粮艘，触忆前语，浆括成诗。”诗云：“令甲凡漕舟，舟载七百石。所受末及半，枵然尚余力。或言元海运，道易舟未易。官有岁修费，水有地形格。夫有千指劳，军有终岁役。何如陋其规，取足容正额。章句纸上谈，老成胸中画。由来国家事，体大物不迫。始谋尽矗疏，末路更蹙偪。转漕连七省，营造如一式。或乱江汉流，或浮彭蠡泽。敢以天庾供，轻涉波臣国。岁葺政之经，官帑岂靳惜。彼苟有所利，不辞稍附益。材大用必久，质薄朽必亟。胡为惮补苴，而乃勇变革。平江达通潞，数千里南北。置插时蓄缩，设夫日爬剔。都为运道谋，行旅蒙其德。苟为易浮送，渐恐成淤塞。牵挽集百夫，其面有菜色。惰民不耕稼，贫人衤集盗贼。千舟十万众，仰此以衣食。一朝忽夺之，谁欤非黔赤。荆襄伐竹木，三吴出布帛。西江擅陶埏，两浙供蚕织。微或贩酒醯，下至罗履屐。日用饮食间，为物颇繁赜。商固便附载，军亦资僦直。懋迁有无通，彼此均乐得。屯田业久虚，命运费孔剧。一物不能容，终何所获。市冷物价昂，运艰商利窄。岂惟军告病，四民被其厄。变法匪易易，利害必什一。大官愧娱阿，瞀儒流克。指掌言亹亹，倾耳心嘿嘿。事往一日梦，人遥九京隔。安得如斯人，尽布中外职。”文勤以应制文字得名，此诗本勤殷所论，言之特深切。勤悫服官所至，以恤民为本。抚桂时，令苗民承种入官逆产，收租即借给贫苗，苗民德之。其抚湘也，督民修堤堰，禁豪蠢包揽侵扣。又令商木凭牙采买，不得由官勒价。督漕最久，主甯静不扰，军民感戴，建生祠河上。著有《漕运全书》。

秦留仙从军荆楚，《军中》诗有云：“兵家利钝事由天，密防身个个传。宝篆须求雷击木，二眉山里问神仙。”谓妖人朱方旦事也。方旦以邪术惑众，自号“二眉山人”，声气甚盛，为王横云疏揭论死。其诗颇存讽谕，如所云：“将军号令本严明，父老焚香夹道迎。吹角一声江上晚，干村樵牧尽归营。”“椎牛飨±古人为，妙舞酣歌亦暂时。新得佳人知识字，帐前昨夜进唐诗。”“蒙古新军赴战场，腰缠红锦身强。闲骑细马当街走，笑夺黄柑带子尝。”“沿江帐殿亦崔嵬，甲仗军门候晓开。白马朱缨横意气，雀翎双眼大人来。”“铁骑从来风雨驰，西陵道路苦崎危。深壕掘作梅花样，鹿角中间布蒺藜。”“渡江战具久安排，新调沙船泊水涯。军令未教轻易入，西风，浪于丁虎头牌。”“大汉从军一丈身，不堪骑马走黄尘。忍饥日食官仓米，过市儿童看煞人。”“隘口讥防出泛船，巡军醉酒故高眠。官盐论载公然渡，市上争看当十钱。”“米豆分营费马蹄，有司支放苦难稽。朝来酌酒争相贺，索得清书档子齐。”“都城常赛汉将军，箫鼓迎神自昔闻。今日椒浆陈水上，云中遮莫下湘君。”“白头从事愧虚名，长昼惟将卷帙横。幕下健儿多窃笑，兵间何用一书生。”触目成章，而意自在言外。又云：“诸王授铍称兵主，总制尚书立马前。谕帖飞传从内院，印文柳叶暗龙笺。”别见当时体制。

陋规由来久矣，康熙甲申四月朔，特召科道曾任牧令者二十人，令各就任内钱粮火耗、节礼应酬及羡余养廉之费，一一列载，毋讳毋欺。既对，圣祖览之，褒其详明，赐茶两次，谢恩而出。华亭徐虞门（宾）《乾清门召对诗》云：“中使传宣出凤池，诸臣鹄立侍彤墀。为言作令司钱谷，各就专臣问度支。大吏不无羔雁蛰，辅轩可咏‘繁维’诗。养廉原是寻常事，细叙应分似列眉。”“不尤大吏执成规，不咎而曹有所私。肥瘠原分三壤异，畸赢应奏九重知。仰陈御案真无讳，特奖臣衷果不欺。沆瀣频颁甘露渥，从容拜手出委蛇。”即纪是事。又平阳守马思赞，请加天下钱粮火耗，作为正供，圣祖以问行取入台者，青浦王令诒给谏由贵州铜仁令入官工科，力言其不可，议遂寝。令谙为汤睢州弟子，初以进士宰茂名，汤西压有诗送之。入台罢归，西压赠句云：“物望归封事，天心重直言。”盖侃直有声，而是事尤著。

京师外城设街道御史，自淇县高菜园（遐昌）始。菜园由县令擢部曹，授产科。时陶和气提督九门，怙势肮法。其党齐世武领刑部，朋比为恶，朝臣莫敢撄其锋。菜园疏劾陶不法，谓三营宜归兵部，词讼宜归地方官，街道宜归工部。疏上，即令菜园管外城街道，盖尘熙戊子事。迨丰卯，圣祖自畅春园返跸，见内城街道为民居侵占甚窄，陶所辖也。诘责之，奏言外城尤窄。命内臣查勘，则引视旧小僻巷，诬指高某任内所造。逮下诏狱，吏议应发盛京，已命复任，旨格不下。会陶予假，隆科多任提督，备言其罔上行私，横恣诬陷，于是齐世武等获罪，陶旋伏法，菜园得放归。彭访廉侍讲《过淇县菜园村居未晤》诗云：“杏林追数旧游人，屹立朝阳一直臣。苦节遍能撄虎穴，孤忠肯惮拂龙鳞。稾街授首天刑速，郿坞然脐国典伸。今日淇西容隐避，停云冉冉感参辰。”彭与高丙辰进士，同年也。蒋家驹作《给事传赞》，谓高公疏三事，已行其二，惟三营犹辖于提督，归兵部考核，威权稍杀。

菜园之下狱也，满司寇齐世武承陶和气责旨，必欲陷之死地。韩城张景峰（廷枢）长刑部，持不可，由是中谗罢归。查初白《送景峰归里》诗云：“朝典推纠职，皇仁体好生。事关同列感，公一官轻。已抱回天意，休高去国名。应同白司寇，家世说韩城。”“白”，谓乐天以刑部尚书致仕，其先本韩城人也。方近雯亦有“莫猜南海燕，已避北山鸱”之旬。既而世武谴戍，起景峰户尚，旋改刑部，仍守法不挠。诚王府人孟尚曾杀甘肃平民，奏论如律。优人徐采官隶藩府，嗾佣者捶杀人，议者欲以佣抵，景峰不可，事下廷议，论官主使，坐绞，寻减死戍边。世宗即位，仍逮采官以杀人论抵。其正色立朝，有古大臣风节。

乔石林为孙树百给事作传，谓树百名蕙，初以进士宰宾应，值漕渠淤垫，督浚急，所徵役夫不如数，工亦失法，督河都御史罗多怒，将劾之。淮扬道某劝出贿营救，树百不可。邑人夙怀其德，环罗署呼吁者以数万计。罗心动，绐曰：“工六日成，则贷令。”邑人争赴工，三昼夜工成。树百《濬河行》纪其事云：“鞭挞小吏严程期，岂知畚铺皆创夷。县令陈情不得达，自矜白简吾能持。柳下何曾畏三黜，百姓喧呼趋事疾。一夜荒城走万人，两月之工六日毕。”其自述如是。叶己畦《河漕隄纪》事诗则于树百有贬辞，云：“愁霖逾一月，黄淮交溢流。直襄天妃闸，澎湃千奔牛。黄浦委其冲，八闸伏所浏。刘潭与双堰，注泄系咽喉。骇波轰震霆，两岸掀阳侯。呀然坤维坼，康庄翻潜虬。重漕街尾来，泥淤类荡舟。羽骑退刻晷，轻蹄安能浮。天吴怒不止，呼苍乞前筹。维昔画经制，防非不周。岁糜司空钱，彼美仕则优。工采南山石，嶙嶙曾致不。后房买巧笑，前堂炫马裘。瞬息要津地，那念其鱼愁。”要津，谓其以卓荐内擢。别有《湖田霜》诗，极言树百折狱之枉。叶星期《与吴汉槎书》亦谓树百为令，信蠢隶董祥，杀阳湖无辜四十六人。星期继任宝应，树百谆谆以此隶为。星期至，立责逐之，故树百憾星期次骨。树百亦当时贤者，且读石林所作传，其得民不为不深，而不免于物议，是非论定岂易言哉！

运河为程二干七百里有奇，中为站三十有二，为闸七十有二，而天妃闸为黄淮交汇，形势最险。靳文襄凿新河、塞天妃口、开草坝，以避黄河浊流，自是清江浦一带乃无淤患。平川黄土旦《天妃闸歌》云：“自从幽蓟开明堂，万国梯航皆北向。运河蜿蜒络地中，百千漕艘攀援上。或经黄淮或济泗，其为闸者七十二。就中天妃势最高，危厓叹薄堆红涛。忽然平地出天险，真令人命轻秋毫。南河水断西河急，两河怒夺闸门入。淮流偃蹇不敢争，一关独障狂澜立。大声嘈嘈衤集钮鼓，细流溅沫如飞弩。六月人过欢雪霜，千夫缆急疑风雨。我行正值藕花天，篷窗窈窕开云烟。二仪清浊忽异态，蛟龙鱼鳌纷周旋。河伯夜卷鲛销遁，神女昼现珠光圆。水势低昂船势怯，并力牵船船不前。金龙烈士神力巨，应声脱过如飞鸢。”此诗作于庚申，其时石门犹未轰辟也。天妃，林姓女，殁于水，为水神。舟行者虔奉之，辄有神验。

孙惠圃中丞以翰林典郡，累官河督、东抚，有惠政，东人立祠济甯祀之。相传惠圃为卫水神，其门客朱梓庐过卫谒庙，仰瞻螺像，须眉形态宛肖。梓庐早受知，尝读书于其郡舍。《重过兖州有感》云：“街感茫茫久益哀，春风五马记曾陪。古之遗爱谁其祀，客也何成此又来。万里海山双泪缺，半生杯炙寸心灰。不知夹道青青柳，怎度秋霜二十回。”昔贤知己之感，耿耿不忘如此。越十二年，逢李孝廉（本璇）都下，追述中丞治行，复赋二律云：“夫子中和抱负全，七闽间气发山川。清如冰雪温如玉，胸有江河骨有仙。人诵新碑双泪堕，家承旧学一灯传。入麓入细无遗憾，早叹今时见古贤。”“人推接代安溪老，我识前因卫水神。宛转须眉山下像，从容语笑酒边春。论文商略到千古，知己平生第一人。国史他年采家状，几行述德愧铺陈。”安溪，李文贞，尝从惠圃游，闽学渊源，相承一脉。时惠圃传未成，梓庐为代草家状上史馆。

国初多不次用人。猗氏卫中丞（尔锡）官翰林，上书言事，上欲试之，命原品改外，得霸州悴。于清端荐其贤，以检讨内召，就官日，即授山东布政使。前之左迁，后之超擢，皆非常例也。内历京尹、宪副，出抚黔，著风绩。以黎平高洞剿苗事自劾，遣戍黑龙江，后与松江杨玉符同遇赦归里。劳介岩有诗志喜云：“玉关远窜已长流，何幸金鸡下玉楼。谪去总由臣罪取，放归真荷主恩优。晋阳客返葡萄熟，申浦人归摆桠秋。京洛相逢须痛饮，预将月俸问新药。”同时有二卫，一为慎之太守（立鼎），宰卢龙，著称廉正，魏环溪举治行第一。

北方学者至今崇奉颜习斋。习斋务朴学，尤笃至性。父，嗣蠡吾朱氏，失爱于朱，遂从东兵出关，时习斋甫五龄。既长，日思寻父。梦人言父在红岭，遂决行。以布书其寻父事，揭于背，所过聚观，然逾年无耗。初，在辽阳别娶妇，生一女，适金氏，殁时曾属之。至是，忽梦人语曰：“汝兄来，当认之。”告其夫，其夫知习斋寻父，招之至，问其事，果与遗言合，乃认兄妹，引至墓所，即红岭也。谋归榇，道阻，载木主以归，时康熙乙丑五月也。上谷王贽父与习斋友，蛰遇之都下，为纪诗云：“廿年陟怙叹飘蓬，亲舍飞云有梦通。红岭指南非呓语，须知王性格苍穹。”“雄关东去路峥嵘，一入鲜民眼尽平。千里云山何日返，为言得父是归程。”“天道由来磨砺人，故教风雨伴儿身。如何两梦形前后，不使当年直问津。”“一鞭徒御倍萧然，未遂孤儿负骨旋。独向闲关归木主，莺花似昔意堪怜。”蛰字献甫，为夏峰孙。

冯勉曾检讨寻父事，与习斋相类。勉曾父客死闽中，值耿精忠乱，道梗。既

举鸿博，入翰林，乃间关赴闽，闻父榇在古寺中，求之不得。忽有老人告之曰：“墙西有半寸钉者是也。”谛视果然。觅老人不见，遂扶榇归。作《进闽十艰图》，备状道路风波盗贼之苦，其图最后归冒钝宦，钝宦题诗云：“国初孝子黄向坚，辞墓寻亲白盐井。勉曾同里差后时，一死一生其孝并。朝来献赋掇大科，夕去挂冠俞急请。风波盗贼行路艰，万苦干辛陟江岭。纵横骸骨寺墙西，钉铰留存天所幸。不须谱出《万里缘》，无声之声声更哽。”《万里缘》传奇，用吴中黄孝子事。

杨大瓢能诗，其尊人安城以事戍甯古塔，间关往省，屡上书讼父，卒得赦。自赴柳边迎归，途中赋《纳木窝稽》云：“跋涉过混同，所慝已奇峭。结束入窝稽，一望更深奥。阴霾不可开，白日安能照。古雪塞危途，哀湍喧坏道。更无人迹过，惟闻山鬼啸。车驱苦艰涩，换马欲前导。霜蹄得一历，流血沾乌帽。魂魄已莫收，童仆徒慰劳。死亦分所当，生岂人所料。但苦愿穷荒，庭闱终未到。”其艰瘁不减勉曾也。《抵宁古塔》二首云：“望望吉林峰，白云绕其下。登顿及今朝，亦得依亲舍。父母骤相见，注视还相讶。别时发覆眉，胡乃成老大。邻舍事慰劳，应接吾不暇。姓氏未及知，空言亦聊藉。日暮细挑灯，恍若梦中夜。”“上书不得达，生男亦胡为。四十始省亲，问心良可悲。戏彩愧老子，挽鬓同小儿。西山日已薄，乡园归何时。叹息谓季弟，尔独无分离。承欢廿八载，此乐人谁知。”字字出自肺驸，读其诗而不动心者，非人子也。

康熙己末，召试鸿博，顾黄公（景星）与焉。世传其辞不赴试，《鹤徵录》与二曲、梨洲、潜斋、漉西诸君，并在行催不到之列。然黄公《白茅堂集》中，戊午入都，己未南还，及途次纪行诸诗，各盈一卷。有《四月三日恩旨宣放》诗云：“圣德包无外，天恩许遂初。颠危来道路，拜舞下阶除。采药求身健，逃名愧街疏。还山书细读，食蕨敢言余。”则黄公尝就试放还明矣。施愚山《送黄公还山二首》云：“故人看又去，羁客坐生愁。把酒不成醉，何时同复游。才遍称野史，名已褊皇州。旧国烽烟裹，休登黄鹤楼。”“强起非君志，京华且复春。懒充虎观客，闲许鹿门身。冠盖看今日，湖山让此人。狂歌自通隐，未老岂长贫。”所云“强起”，则非坚卧。黄公为明诸生，桑海余年，不忘故国，其就试，诚出促迫。然其诗且不自讳，载笔者何庸曲为之讳哉？

陈恪勤识二异人。一梓人，陈姓。见公微时，决其必贵，约异日相从，但须作第一好官，公许诺。嗣挈之任，一言一动，陈必伺察规讽之，有如诤友。一潞河牙人魏思明。当公忤噶礼，劾系润州，有韶命入京修书。除夜，遣人市米。恩明询知是陈太守，叹曰：“廉吏，廉吏！”赠米十石而返其值，且致书云：“屡有人自江南来，知公以国民为心，故有前厄，此造物者成就英雄，以为世用耳。语云‘道大难行’。自今以往，终始如一，方见英雄本色。”公访之，则已去，不知所往。书藏恪勤家，唐友石得之于其后裔。言云笙孝廉题后云：“沧洲先生真丈夫，睥睨权贵如庸奴。圣明昭鉴臣不辜，九死一生脱囚拘。长安风雪逼除，车声槛槛来蓬庐。使者出札径尺余，论议不数鸿都儒。将以白粲明区区，愿公一节保厥初。斯人为谁市井徒，适馆授粲非阿谀。索之渺尔随妪凫，心系魏阙身江湖。座间何人将长鬓，轶事往往流扮榆。辅翼盛德当非诬，此帖古意犹唐虞。”长须，即谓陈梓人也。市井乃有斯人，衿缨愧之。恪勤居京师湘潭馆，庭有槐，为其手植。许石华大令（乔林）诗云：“虚宿之精落公手，化为此树森高寒。绿云战雨忽百载，苍根拔地中孤蟠。”都人罕知之者。

嘉善曹顾庵学士（尔堪），承雪宗伯家学，以高第入玉堂，为景陵所赏，谓同列中学问最优，以是见忌，中蜚语罢归。门下士庐陵张篑山亦官学士，同时以直言去国。程周量《送顾庵》诗云：“居然天外作闲身，大笑东华十丈尘。既有门生能抗疏，不妨夫子独垂纶。”门生，谓篑山也。篑山并负清望，其斥退也，朝士惜之。华亭沈文恪（荃）诗云：“片言岂诩回天力，三宿仍辞去国名。”“王文简诗云：“千秋公议存青史，应为朝廷惜此人。”西樵诗云：“言听便为天下福，计违不负一生心。”是足觇公论矣。时明珠当国，颇植党怙权，朝士侧足。笪在辛侍御（重光）亦抨劾时相，著直声。弃官归隐，有句云：“只因鸣遂斥，不道直难容。”顾庵同年进士也。世运方盛，士大夫立朝，竞励风节，故虽有窃位盗权之臣，犹知所忌惮，而国纪终以不坠。

康熙二十七年五月，湖北督标裁兵，夏逢龙作乱，巡抚柯永昇御贼，被创自缢。叶忠节（映榴）时以粮道署布政使，贼迫受伪职。忠节计缓之，使夫人奉母自水实出，以司道等五印及遣疏付仆，朝衣拜阙，坐堂皇，骂贼自刎，其遗疏传诵于世。事闻，议赠通政使，特旨赠工部侍郎。李梅厓，其儿女姻也，赋挽诗云：“读书闻道叹谁先，节义今朝一死全。老将贪生羞马革，贤人授命厄龙年。只留正气还天地，不许浮名在简编。社鼓村祠他日事，灵旗应早护晴川。”“传闻孤榇出危城，父老街恩涕泗横。自古谁能终富贵，如君真不愧科名。从容遗疏怜君父，慷慨交情笑友生。一卷同刊诗卷在，十年松誓重姻盟。”梅压工诗，与忠节唱酬，有叶李合刻集。忠节赴官时留别亲友，有“白首青松尽此杯”之句，遂成诗谶。身后立祠武昌，范遗象祀之，御书“丹心炳册”四字以赐。周策铭编修题祠壁诗所谓“丹心彪炳丝纶渥，白首从容雨雪繁”者，盖有所本。厥后，其长子青来太守（专）以任子知荆门州，为忠节旧辖地。沈台臣赠诗云：“楚望兵戈小劫灰，司空碧血长苍苔。国恩自录忠臣后，子孝甯忘死父哀。遍使剖符身再到，那堪趋府首重回。武昌门外招魂地，哭向江山奠一杯。”青来旋擢守广州，落职。雍正己酉，世宗追录忠裔，特命引见青来，授凤阳守。次子芳，授蔚州牧。辞，改授员外郎。孙凤毛，授中书。恩及三世，寔出褒忠旷典。与忠节同殉者，都司宣德仁，字元儒，绍兴人。

是役，官吏有附贼者。《先正事略》述叶忠节事，兼及按察使丁炜奔安庆。或谓其时丁已解官，迫授伪职，不屈，弃家窜入芦洲中，不食者数日。乱定，大吏以其事上闻，复蒙召用。曲阜孔东塘（尚任）《丁廉使》诗云：“康熙二十七年夏，中外昇平登禾稼。岂有失所一军民，楚中猝变真可讶。我巡海日烟雾深，纷纷耳传信不真。或云乱贼立首领，官民气靡纷呈身。湖水湖风路浩渺，万姓夜走看北辰。或言三日把关隘，选将搜粮犯邻界。磨刀霍霍逼官降，忍羞齐向戟门拜。独有一官旧豸衣，是何强项渠贼怪。后来渔船稍稍说，芦中有人夜呜咽。点火照见好须眉，三日绝食唇焦裂。义不受官善哉逃，弃家无乃肠如铁。天兵忽下贼兵死，围城无恙旧妻子。假威骑马坐衙人，相逢羞见丁廉使。丁公丁公今日归，城郭人民无是非。天下诗格属公好，如此风节世又稀。天子召公公去急，丹枫白苇拂征衣。父老争看归来鹤，诗人面上有光辉。”然则丁特不能慷慨一死耳，固犹贤于失志屈节者。东塘时以国子博士奉命阅河，驻淮扬。世传其《送驾淮上》诗云：“淮烟淮水万民迎，飞放兰桡夜不惊。天马逍遥官路大，黄河恬静御桥平。公然衮冕看花立，竟许渔樵近仗行。最是光辉人队里，龙颜喜顾唤臣名。”后官至户部员外郎。

康熙时，以特赐入翰林者，王文简最著。然厥例寔多：长洲周允钦由郎中改侍读，安福康五瑞由给事中改侍读，南宫杜镇、蔚州魏学诚均由中书改编修，娄县陈聂恒由主事改检讨，而高文恪由詹事府录事授侍讲，为特优；其由外吏者，仁和赵殿最以按察使改少詹，武进赵申季以知县改编修，泰州陈厚耀以教授改编修；其特赐举人、进士、入翰林者，则有何屺瞻。沈白凄贺诗云：“江东平叔旧知名，汪蒋同时擢俊英。五色日中无座主，九重天上是门生。”“汪蒋”，谓汪紫沧、蒋扬孙，同时赐进士、入翰林者也。上眷遇词臣特厚，尝念翰林官贫，特给雇马钱月三金，徐大临与焉。因书春帖云：“夸张宠荷君恩处，内府犹分雇马钱。”又，桐城张文端官翰林，从幸南苑。上曰：“翰林以备顾问，勿令勤于资装。”嗣后帐幞、饮食、马匹、器具，悉给于内府。一日大风雨，上虑其油幕未具，亟命中使传谕，移宿五店皇庄。文端纪事句云：“霁颜不觉堂廉远，轸念恒如父子亲。”盖实录也。长洲沈东田读学（朝初）与其兄（旭初）同在翰苑，康熙己卯夏日雨中，引见澹宁居，水积阶除，特令勿跪。嗣后百官雨天引见，一律免跪，著为例。东田纪恩诗云：“玉山殿角拂虹霓，雨后趋朝水积蹊。遇主优容宽礼数，赐臣起立重提搞。甘泉云影开青，太液波光照绿绋。最是殊恩成定例，不教委佩浃香泥。”曾侍兰台，及闻故事，谨汇记之。

徐胜力阁学久侍讲幄，圣祖命背诵“咸有一德”至“厥德不常”数语，敛容曰：“臣不敢诵。”上叹异，赐诗云：“玉台词藻重徐陵。”时人荣之。高邮贾国维应京兆试，以冒籍斥，圣祖特复之。丙戌春闱落第，特许殿试，以第三人及第。纪诗云：“忽闻御苑探花客，即是孙山下第人。”尤为殊遇。圣祖尝与廷臣言江南三布衣朱彝尊、严绳孙、姜西溟，于姜独称字，异数也。然屡困场屋，故有《书怀》句云：“可怜隆准知名姓，十载无因托后车。”又《秋中杂感》云：“字行易得闻前席，书罢难期上细旃。”丁丑得第，年已垂老。殿试初列第七，圣担拔置第三，识其字迹也。己卯，与同榜殿撰李蟠同典京兆试，都人为之谣曰：“老差全无辣气，小李大有甜头。”论劾系狱，以衰疾殂。王文简语人云：“吾长秋官，乃使西非罪死。”引为愧疚。其狱中绝笔诗为《雪霁》五古，云：“羁栖虽云隘，客居聊髻鬃。土牖面墙东，余暖送朝日。布衾定奇温，地炉明糈拙。君恩何处无，阳和随曲折。旋转一线春，风卷夜来雪。颓龄迫衰毛，即事愧疏拙。丛愆岂自招，抚衷一纡郁。嘿嘿度残漏，稍稍亲书帙。奋飞嗟末由，局跻窘多疾。所希天听卑，庶谅余忠洁。”是年，西溟七十有二矣。平居盛才望，顾不谐于俗。其友翁尚书（叔元）劾汤睢州，西溟为文责之。纳兰容若谋为扬引，而阻于其父幸仆安三，盖萼山之流也，容若劝稍假借之，西溟拂衣起，欲与之绝，谢罪乃已。其名途偃蹇，亦由此，然知者益重之。名达禁中，而覆盆莫雪，孰谓君相能造命哉？

朱竹姹之直南斋，后于高江村。内直甫期年，以携仆充供事，录四方经进书，为掌院牛钮论劾降调，并夺赐第。竹坨诗有云：“诏许移家具，书难定客踪。谁怜春梦断，犹听隔城钟。”即是时作。或谓为江村所排，然二人固夙契，江村退居后，竹坨以姚云东《寒林瞿鹆》立轴赠其生日。江村题二绝句云：“瞿鹆无言立北风，孤村竹树自成丛。不知锁向雕笼者，得似寒山野水中。”“野港菱湾起柁风，往来不离稻花丛。茂林茆屋栖迟惯，忘却多年直禁中。”跋云：“昔与竹姹同直南书房，每有江湖之思，今共在寒山野水中矣。”竹坨亦有诗云：“云东三绝见唐风，貌得山禽占竹丛。谁分偶然题句在，两人心会不言中。”盖风格虽殊，而感遇则一。此轴后入内府，高宗御题云：“瞿鹤何曾畏北风，雕笼常锁海棠丛。竹窗既有江湖思，何事颈怀玉禁中。”意薄之也。竹姹左官，寻复秩，其归以引疾。圣祖南巡，犹拜御书“研经博物”之赐。江村自宫詹罢归，且再起为少宗旧，盖内直诸臣眷遇尤厚云。

内直者多赐清秩，亦有屈于俗吏者。李复堂以画供奉，后为滕县令，仕途屡蹶。郑克柔赠诗云：“两革功名一贬官，萧萧白发镜中寒。回头痛哭仁皇帝，长把灵和柳色看。”汪山樵善书，内直出为醴泉令，值万寿，进诗册，上指问诸臣：“何人所书？”咸曰似陈邦彦。上笑曰：“此邦彦妻弟汪某也。”诗字俱佳。后亦绿事失官，二人遭际适相类。胡羡门郡丞（蔚）追咏山樵诗有云：“几年著作直承明，万寿诗来御榻横。曾说九重亲赏识，是何年少笑韩。”即指其事。羡门需次河工，弃去，客死滇西。其《望远》诗云：“时名四十竟蹉跎，斩愧明公奖借多。记得小沧浪旧事，何曾自著虎皮华。”同堪惋叹。其入官由拔贡。向例，六年一选，自乾隆丁卯始改为十二年，秦西岩《送程贡士北上》诗所谓“倍隆科目，初春贡上雍”者也。附记之。

天台齐次风斋头生竹，一茎两歧，枝节相对，是年擢大科。胡天游诗云：“雏龙脱甲便捎云，十丈瑶胎两俨分。幽褴乍惊新送瑞，列仙原识旧同群。”传为佳话。施愚山家宣城，庭有古梅，久不花。己未夏，忽作二花。是日，适得孙如斋、茅楚畹及第之报。如斋，宣城人；楚畹籍长兴，亦居宣城也。越数日，又作二花。愚山与高阮怀召试，同授馆职。梅瞿山为作瑞梅图纪之，题咏甚富，此与宋贤金带围事相类。盖事有适然，亦以见承平科名之重。

大臣予告，恒邀荣锡，而海昌陈文勤（世倌）为特优：晋阶太子太傅，谕令俟舂融，从容就道。陛辞日，赋诗宠之，复赐筵、赐第、赐路费，令驰驿回籍，在家食俸。将行，命部院堂官往饯。临行，命在京官员饯送。归途所经，其有司在二十里以内者，咸令送迎。抵里后，巡抚两司以时存问。俟家居一二年，自揣精力尚健，仍来京供职。凡兹异数稠叠，具见明诏，洵旷古之隆遇也。文勤《纪恩》四律云：“丽藻高悬列宿寒，宸章捧出五云端。九天韵入钟镛响，一字荣同华衮看。夙夜只臣职负，江湖难忘主恩宽。琳琅圣制辉星日，渥泽常依墨海澜。”“特尧厨出上方，九重祖帐拜恩光。愧尝金鼎盐梅味，喜黄封雨露香。玉膳琼尊来赐第，鹓班仙侣话归航。东都门外分携处，车骑还看溢道旁。”“纶扉窃禄厕班联，老去长疏傅贤。归橐更邀天府赐，投簪仍给大官钱。素丝自守青毡旧，黄发还娱白社年。圣主施恩皆格外，篚颁直许到林泉。”“陛辞感激涕痕垂，春水抽帆去路迟。乘传共看飞彩鹉，呼嵩还愿拜彤墀。郊迎不计邮程远，存问先邀天语慈。赢得都人传盛事，衡门归老太平时。”文勤自宪副迄入相，仅历户、工二部，迁转最速。同族兄弟叔侄，并列清要，门望甲海内。事上以诚，每敷奏及民间疾苦，必反复具陈，或继以泣。上辄霁颜听之，且笑曰：“汝又为百姓哭矣。”迨高宗六次南巡，文勤已前卒。值谕祭历代名臣，自周公以下三十余人，特命以文勤、文间增列。（文简名元龙，言从圣祖征噶尔丹，官至大学士，其同族也。）尤为旷典。世称“海昌陈氏三相国”，素庵与文勤、文简也。

朱笥河《题昆山王林楚舍人家庆图》云：“三徐三昆东海最，锦气珠光独无对。收罗诸老擅著书，杂逐名流号征汇。附正祛邪展转劾，我先人后须臾得。雨雷咫尺局几更，云烟变现看乌测。君曾王父醒斋翁，当时坦腹匡东。喧语徐家贵相贵，逸才王氏中书中。美服指人室鬼瞰，蚌鹬相持浪相。群飞有口刺天纷，中立无身集菀暂。瞥焉一顾吾可归，都门祖道送者希。寥廓焦明今则有，江湖专菜古所思。不是家乡爱平远，此中人以徜徉显。玉山一集坐顾瑛，乐川三月泛陶岘。”时笥河视学闽中，应林垫曾孙福甯守若常之请而作。“坦腹”、“贵相”诸语，谓林为立斋相国女夫也。按：彭尺木《立斋事状》，林垫为其外兄之，女幼育于公，都御史董讷误以为公。又，林尝以中书保送科道，未必非由立斋援引；嗣被劾去官，亦非拂衣归隐者。笥河当据其后人所作家传，未及深孜。然所石名流杂沓，则东海之门客可知；所云“雨雷咫尺”、“蚌鹬相持”，则其时之朝局又可知。缔造之初，懿纲未定，固不得专咎东海也。

韩城刘乔南中丞，初以行取入台，有直声，出为赣南道，罢归。值西巡迎驾，圣祖指曰：“此刘胡子，何不官服？”即日起用，氵存擢黔抚。时大军征策妄阿刺布坦，白念年且八十，具疏乞休，以六事密陈，曰：重内治、勿勤远、请息怒、慎用人、核名实、重国本。且云：“在廷谏阻无人，臣老且死，不敢不言。”疏上，命赴军前，周阅筹议以闻。知交虑其衰老，乔南闻命即行。许谨斋《感兴诗》所谓“迂疏漫说干英主，垂老锋车绝塞行”者也。抵巴里坤，疏请增屯转饷，意在屯哈密之东，以逸待劳。严旨切责。念治黔得民，仍令抚黔。谨斋诗云：“长驱万里赴雄边，白发书生已耄年。带甲连营冰雪裹，更烦增龟议屯田。”“瀚海飞沙水草空，鸡皮冻损雪山风。庙堂自有平戎策，垂死忧天笑此翁。”“甲仗旌旗陨雪霜，飞刍挽栗说赢粮。夏虫不到天山外，曾见冰坚八尺强。”“八十文渊困据鞍，玉门生入请休官。虚言无实空成笑，不死依然汉法宽。”悯其愚忠而悲其远役也。旋黔甫半载，命赴喀尔喀垦种。又四年，乃赐环，复职留京。康熙六十一年，与千叟宴，褒其直谏。雍正初元，世宗召见，谓为先帝老臣，温谕良久，命其子炽扶掖出，赐御砚、朝珠归里。卒年八十有七。

王云冈诗云：“昨天子诏史馆，国殇勿讳彰前劳。阐发幽潜圣朝事，启公衣裳出旧笥。”谓康熙丙子诏饬史馆，于殉明事勿讳。其从祖械，唐王时守建吕，殉节，后于乾隆丙申，追谧节愍。云冈南巡献诗，得直内廷，与选宋、金、元、明四朝诗，与王麟照同赐翰林者也。又，圣祖南巡，幸华亭，求董文敏裔。其孙建中应诏，进所绘《蟠桃图》，即授荆门悴，时称“董桃”。李紫逢（礻是）《云间杂咏》云：“华亭公子老家山，秋草荒祠闲。曾自至尊清问后，‘董桃’一夕人间。”搜扬幽隐，旌及异代，曩未有也。

《全唐诗》原本为德清徐苹村手辑，苹村孙志可校刊，样本成，腐摺赴畅春园进呈。寻颁御序，并赐金刊版。志可恭纪诗云：“笺街彩凤赐天章，环列儒臣意悚惶。序冠三唐垂宝册，恩承奕世荷龙光。典谟郑重颁新制，云漠昭回灿异芒。何幸草茅来禁近，殊荣忭舞玉阶旁。”“直庐清切傍龙池，钤索频传日影迟。街命中宫天语近，传钞学士御香披。颁来朵殿恩何渥，捧到江乡宠倍滋。报命重闱差不负，递邮先慰倚闾思。”志可为查悔余宗伯门人，悔余赠诗云：“方讯遥传久系思，压装书重路逶迤。选楼体例开鸾掖，佳集传钞在凤池。风雅已承三世业，姓名特荷九重知。口宣手敕街恩重，好副重闱服命期。”“衔恩”语谓圣祖嘉苹村耄学，由侍读超五级，擢礼部侍郎。稽古之荣，至矣。

高宗南巡，屡幸陈氏安澜园，袁随园诗所谓“鸟歌花笑有余惧，新得君王驻跸看”者也。无识者以乘与降礼，恩若家人，遂妄有疑揣。不知行跸所经，故家多蒙临幸。圣祖乙酉南巡至松江，幸司农王鸿绪家园，赐《松竹》匾额及诗扇楹联。称其花木甚大，知是旧园；又云金丝桃最胜。明年丁亥三月金陵大阅，复幸松江。时司农扈跸归里，圣祖亲临其第，设膳于园，赐天庖百器于其家人，并赐司农红绒结顶、东珠纬帽、团龙袍数事。又三年致仕，绘赐《金园图》卷，其恩遇亦不减海甯陈氏。司农纪恩诗有云：“当年岩壑产三芝，五色光芒见者奇。漫道嘉祥何自验，始知天子有来时。”昆山徐氏园第亦盛，其时惜已荒废。陈梁叔《游昆山》诗云：“前山坡ヌ后山孤，清秋一客穷嬉娱。山前落日看平芜，东海书楼片瓦无。当时兄弟遭明圣，宾客独夸司寇盛。东南遗逸记鸿文，辇毂人才归藻镜。相国立朝持谠言，本朝补谧当谁先。洞庭归来纵遗议，平生风雅犹高骞。编插斯楼万丈光，那知倏忽竟销亡。并无旧话《桐阴》续，空有遗篇《锦瑟》藏。君不见横云山庄开史局，两行羽伎森红烛。百年文物数江南，岂意故家有零落。”横云，即谓司农也。龚芝麓《凤池园记》述圣祖言：“揞绅家居，当使知有田园之乐。”潘西圃序《怡园词》引之。

吴中拙政园为大宏寺故址，明嘉靖中，御史王献臣得之，葺为别业，文待诏有图。御史子以博负，归里中徐氏。国初，海昌相国得之，大施葺治。中有宝珠山茶三四株，花时特盛，梅村诗所谓“艳如天孙织云锦，桢如姹女烧丹砂。吐如珊瑚缀火齐，映如凌朝霞”者，世推其状物之妙。海昌戍边，是园迄未一至。籍没后，为驻防将军所得。后归吴三桂王永甯，楼台歌舞，一时复盛。吴叛，永甯自尽，园改为苏松道署。缺裁，复散为民居。其梓楠碱勒，皆输京师，供将作。陈其年诗云：“此地多年没县官，我因官去暂盘桓。堆来马矢齐妆阁，学得驴鸣倚画栏。”其荒翳可想。王农山后《拙政园歌》为永甯作，有云：“借问谁为一世雄，太原公子父元戎。秦王昔有吹箫，郭令今为阿妇翁。口藉霆威茅土重，身凭岳势海天空。客僮五百朱缨满，厩马千群玉勒同。”言其贵盛也。“池台未毕点染生，郭尖赵鬼善逢迎。图书邺架牙签美，邱壑平泉石笋精。那惜闾阎兵火尽，遍欺房杜子孙赢。兰亭购得三千锦，赵璧绐来十五城。”言其豪夺也。“春雨春风三女冈，吴王小玉望韩郎。缑山白鹤方回翅，洗马朱颜已断肠。滇南万里无消息，广柳铭旌太行侧。宝玉遥遥细马驮，佳人冉冉钿车出。即求纵博少儿郎，再欲攀花无狎客。空留华屋入青云，铁凤铜乌飞不得。”言其事败籍没也。厥后，郡人蒋诵先于其地重葺复园，有《复园嘉会图》。蒋氏陵替，归武林吴氏，其左右割为王叶二园。曲园翁诗云：“百年依旧此楼台，三径重为蒋翔开。见说复园盛游发，屡招佳客共尊罂。”“自古园林有兴废，又闻风月属延陵。春风秋月游人口，只解‘吴园’两字称。”“吴园花木还稠叠，水竹平分王与叶。王叶园中半绿芜，不及吴园盛蜂蝶。”叶为筠洲副使（士宽），由举人中书官至甯绍台道。家居，每集诸生会课，不受修脯。于园之隙地，仿为号舍数十间。一日夜督为七艺，而评其甲乙。供喂必丰，赴试者有赡。张瘦铜尝与课，列第一。《题筠洲遗象》云：“临顿桥连北寺横，叶园花放树藏莺。曾分笔砚叨精馔，也抵黄炉万古情。”笙歌台榭间，乃有此酸寒风味。

京师巡城御史分为五城。宣武门外大街以东为北城，其西为西城。王文靖怡园在南横街，其广跨西北二城。沈纶翁太史少游都下，被酒过横街，值怡园诸姬归院失避，以爆竹炙面而归。时人有《上元》绝句云：“宣南坊裹说遗闻，丞相园林步障分。犹记笙歌归院落，一时憔悴沈休文。”文靖孙某举京兆试，宴同年三百人于园，镫楼彩树，犹擅胜。熊涤斋太史年十五，在坐。后预随园灯宴，已重赋《鹿鸣》矣。为随园述之，随园有诗云：“谁倚银屏坐首筵，三朝白发老词仙。道看羊侃金花烛，此景依稀六十年。”相传有华亭张造庵者，能以意叠假山，参用营邱、北苑、大痴、黄鹤诸名家画法，峰峦湍濑，曲折平远，巧夺天工，怡园山石即出其手。文靖昆季，园第毗连，曰忆园、曰忏园。查初白诗云：“花萼居相望，平泉第对开。”盖均不出横街。钱捧石《忆园赏海棠作楔饮图用王右丞韵赋诗》云：“绛萼缀新枚，笼烟蓄露开。须邀薛公序，亦问杜家来。檐色申牌暝，阑阴劫字回。不知香气减，冉冉落深杯。”又尝与翁覃溪同赋《忏园》诗，园额覃溪所书也。伊用侯《游忏园》句云：“宾朋闲话平津阁，池馆斜连覆盎门。”则追忆文靖。乾隆时，三园拆卖略尽，犹存“曲江风度”赐额委荒榛中。汤西厓过之，有“今日城南韦杜少，旧时池上管纟玄多”之句。后韦约轩中丞（谦恒）赁居其地，故迹尽湮，惟四松尚在。乃构亭松间，补栽花树二十余本。纪诗云：“半亩荒园枕碧苔，小亭容我日徘徊。断无热客侵书幌，合有门生共酒杯。松石尚能邀月到，莺花遍为逐春来。平津车库寻常事，漫说当年蜡泪堆。”既又添构有椒书屋。未几，其宅易主，《徙居留别》云：“不知接叶成阴后，谁记山翁手自栽。”今其址何在，不可孜矣。

明太傅延唐东江、查初白，设帐郊墅，亦日怡园，其地名水磨。东江《哭恺功》诗云：“犹有高斋旧宾客，可怜水磨好园林。”其明证也。《宸垣识略》谓在海淀者，误。东江《园居衤集咏》有“一篱缠结花为障，四面丛攒柳作城”句，想见郊园胜。东江举康熙戊辰进士，不与馆选，仍留明邸。值圣祖临幸，明相语次，以东江学行上闻，垂询年历周至。寻召见于乾清宫西暖阁，问《易》义及宋元佑党人事。命内侍引至南斋，试以时艺、律诗及闰月赋，因得登用。里居时，犹蒙天语询及。其《挽恺功》诗有云：“便殿同时对迩英，羡君瞬息到公卿。”盖尝同应召试。当理密初废，圣祖召廷臣议储位，恺功与马齐等倡举冗袄，以是不见容于世宗。身后予谧文端，饰终犹渥。而追谴之酷，乃至以“不忠不孝”题阡。东江诗有云：“百尺寻幢自古危，彭殇同尽是前期。功名终始窝非福，似续萧条却可悲。”当时已有先见。恺功早岁咏，其从初白学诗，亦东江为乃父言之。初白《追忆》诗云：“忆昨狂吟不自羞，琼瑶屡报木瓜投。名园劈纸移朱舫，绮陌回鞭避碧油。花下清尊殊跌宕，雪中白战也风流。唐衢去后交游冷，忍听嘤鸣出谷求。”唐衢，谓东江也。初白晚入翰林，适恺功以协揆掌院，酬唱颇密。然于恺功屡称“院长”，诗中且以“老门生”自居，若不敢抗颜者，迥异东江质直矣。

顾侠君居京师上斜街，以“秀野草堂”署膀。王麓台为图而朱竹姹记之，一时文讠燕甚盛。初白题图诗云：“可怜相见凤城西，僦舍还同燕子栖。犹能折柬致朋旧，局促肯放诗名低。”承平时，邸居虽冷，亦有佳趣，吴南村谕德有《秀野堂公讠燕韩慕庐扈跸还朝》诗。侠君吴中所居为秀野园，乔无功庶常《秀野堂观监歌》则咏其吴中事有云：“是时新正且未破，上元虽过监犹红。周遮何止树万丛，枝枝缀蜡缘春虫。碧天沈沈未上月，青梢濯濯初弥风。池塘水泮新水渤，远近影落无边中。林亏竹蔽各窈窕，疏者得密密者重。不夜亭边听填咽，银花火树何摇溶。拔地一塔并两峰，黑云半截垂天虹。光焰或窃舍利颗，雷峰不待南屏钟。葡萄一架制最工，百千苹实缠拢枞。长安担头笑琐细，令我远忆浮槎翁。楚鞭忧击声摩空，动地鼓愕渔阳攻。旃幢旌节遍山出，三里雾合昏穹隆。哀丝豪竹乐未终，化人城与仙山通。飙车电毂如有逢，妙严彷佛来香踪。紫霞之衣金绡崆，并桃冠子遍肾浓。白咽红颊青青瞳，临水隔花小队恭。五花寂寞嫌幽宫，青虬跃跃白凤雍。采珠拾羽共游衍，笃蓐一发云已封。”烟火迷离，令人神往。注谓：妙严，梁武帝女，遣墓在秀野园内。

明制，设驯象所，置锦衣指挥一人领之。凡大朝会，驾辇驮宝皆用象，受禄视武弁有等差。国朝仍之，而不置专职。象房中有入观者，能以鼻作篥、铜鼓声。观者必持钱畀象奴，乃如今献技。每岁六月，牵象至宣武门外城壕洗之，肩摩毂击，如观水嬉，沈归愚诗所谓“都人灌呼看洗象，车马蚁聚群奔忙”者也。其初不限定日，王继皋有《六月九日观洗象》诗，近代则率以六月六日。徐健庵官编修时，居上斜街，后门临壕，尝于洗象日置酒，邀客恣观。姜西溟《健庵筵上观洗象》诗云：“长安六月三伏始，主人门对御河水。御河流水声潺潺，玉泉奔赴城西湾。是日都人看洗象，立马万骑车千两。曼延蹴鞠罗岸旁，吹角鸣铰沸川上。满堂宾客何从容，基局未了酒不空。日中报道象奴出，至尊朝罢明光宫。魃形诡貌三十六，一一骑就深潭浴。云起乍疑龙蛇涎，湍回更与人翻覆。须臾小吏前推排，将军拔营群象回。就中一象行踯躅，齿毛脱落颜摧陨。长者谓余岂解事，此物经今不知岁。闻说先朝万历初，贡车远自扶南至。中更四帝时太平，一朝闯贼残神京。忍死不食三品料，俯首泪下声哀鸣。沧桑变换忽尘梦，勉强逐队留余生。茫茫旧事君莫说，劝君且尽杯中物。”西溟身世蹉跎，盖以寓感。洗象诗甚多，张筵邀赏则仅见也。

明代《实录》，例于蕉园焚稾，马仲房《西苑纪游》诗注所谓芭蕉园者，即其地也。顺治中，于此改建佛宫，榜以“万善”，延名僧讲法其中，敕内臣十二人萝发受牒，列居左右。世祖上宾，圣祖不恒临幸，外人或与僧有旧，得入瞻览。海盐徐沧浮以选贡入都，有《宿始上人房》诗，误作“椒园”。后二十年，作《怀蕉园旧游》二律云：“蕉园池岛旧西清，二十年前向此行。身到尚疑来梦寐，追思真觉异平生。千章桧识前朝物，万善宫悬圣代名。读罢昔贤西苑什，沧江怀旧不胜情。”“团殿凌风翠霭凝，曲阑曾记晚来凭。银台坐水琼华月，玉镜行天太液水。霄汉昔年身偶到，江湖此日梦谁能。瀛洲词客还相诧，愧书生一度登。”又，滋阳牛阶平《空山堂文集》中有《蕉园集序》，谓“《蕉园集》者，吾友颜子懋侨，教习内廷万善殿之所作也。”懋侨以乾隆五年内直，教授中涓弟子。意其时宫中不复延僧，钟梵之场，一变为纟玄诵之地矣。

近畿有大小汤山。小汤山离宫，康熙时想并建，苑中水性特燠，千叶莲九月犹花。铅山蒋师退《汤山》诗云：“大汤山傍离宫起，小汤山卧离宫里。汤泉汤汤两山边，漫山竹柏笼御烟。方池金锁讠移室，余波玉沼生台莲。严霜已逼行客噤，残葩尚夺宫妆妍。翠华不到今几载，膏腴泽环山田。我昨歇鞍泉上坐，不得一湔尘土洗。骊山夜月忆旧游，廿载春梦破。那知羽卫司掖门，中有烟火神仙孙。名姓才通哑然笑，两家交道千秋存。为言此地原荒址，仁庙中年乃经始。画苑名家焦若真，图进新宫易数纸。从兹琼液涵恩波，山灵拥戴泉龙喜。”相传泉源含有丹砂，浴者可以却疾。盖山川泞蓄之奇，及盛明而毕献也。遵化州汤泉，圣祖以地近孝陵，屡奉慈圣游幸，亦建宫其上。康熙辛酉三月，驻跸马兰峪，命从臣二十二人周历游览。纳兰太傅（明珠）赋《汤泉应制》排律云：“御天乘凤辇，浴日起龙池。淑景黄图早，朝晖紫幄披。落花萦彩仗，初柳拂珠旗。野迥纡皇览，銮停拥地只。翠岩深商筱，琼构郁参差。萝磴时留跸，松门不翦茨。方塘含皎镜，文净连漪。却望陵园近，弥深弓剑思。山川开丽瞩，草木得华滋。豫悦千秋洽，阳和庶物宜。每勤长乐养，独奏广微诗。溜暖春频驻，波暄律罢吹。逾涯涵帝泽，曲逮被臣私。并命观温渚，相将涉涧湄。气凝浆五色，味绝露三危。凛节何由度，恩光实在斯。赤鳞游自异，锦雁饰奚为。瑞已徵灵液，祥应颂玉芝。远侔尧德俭，只法禹宫卑。孝理能驯鹿，仁风久化鸱。抚躬多窃幸，好爵久相縻。喜共清泉挹，如从丹洞窥。濯磨欣有赐，调燮愧无奇。愿托潺水，年年奉圣慈。”是篇实其子容若代撰。或删节之，刊入容若遗集。

长杨校射，细柳劳军，万乘所临，七萃生色，而在昭代则为常例。天聪间，三举大阅于盛京北郊。自顺治十三年至雍正六年，大阅屡书于册：举于南苑者凡十有一，举于玉泉山者凡四，又举于王家岭、芦沟桥、多伦诺尔及阅武楼、畅春园者各一。地无远迩，罔不亲，张我武义，励彼甲裳。其初无定制，定为三年一举者，从鳌拜议也。厥制，先期张幄殿，设宝座，备列甲胄、弓矢、橐鞑之属，武备院任之，八旗以次列营幕。及期，向晨，诸军就列。上御晾鹰台黄幄，结豹尾班三旗侍卫，左右侍建金龙纛二，纛前列亲军海螺十二，内大臣、侍卫、亲军环侍，王公大臣班立。进茶讫，上御甲胄，佩橐鞑，乘骑临左翼正蓝旗，启鹿角门入。阅至右翼镶蓝旗，启鹿角门出。复升座，大司马请鸣角。幄前画角鸣，亲军海螺继之，递传至鹿角前，于是鹿角前锋护军海螺齐鸣，令海螺以次退至台下。正黄旗汉军发信三，鹿角兵间鼓而进，枞金而止。俄红旗麾举，钅仓并施，凡九进。更进，则连环齐发。既毕，鹿角开八门，八旗藤牌兵出排列，随金鼓而舞。舞毕，汉军、满洲鸟枪兵，自鹿角出，依泛列序施放，而进步，而连环。首队护军结队自鹿门出，次队继之，鸣螺呐喊，依泛就列。既而两翼马队驰骤呼噪，左右交冲，钅仓鹿角兵前锋，护军队殿后，以次结队退。礼成赐食，颁资有差。钱葆酚舍人尝扈从西苑阅武校猎，其诗有云：“追风天马赤，迎旭御袍黄。襄野超轩帝，昆池迈武皇。”述圣武也。又云：“御前标姓氏，帐外列弓刀。短褶鹅儿色，华缨孔翠毛。”纪期门也。王兰泉侍郎《大阅恭纪》五律多首有云：“校尉三河将，良家六郡兵。钩陈森御宿，天驷走星精。虎豹韬钤秘，龙蛇阵势横。欲呈猨臂技，鸣镝各分明。”“表貉遵周礼，驱熊迈汉年。公矛千队集，樘盾六营先。十鼓周宣字，双龙夏后篇。风雷军令肃，隐隐出中权。”“山海黄图阔，星辰紫极雄。高台连渤碣，别苑接崆峒。日动旌旗影，秋高鼓角风。三驱仍习礼，宵旰念深宫。”“威斗璇玑北，长城渤海西。羽林同末首，属国尽雕题。向晚云霞丽，回军壁垒齐。共调朱鹭曲，惧喜动群黎。”时方奏平回之绩也。国俗尚武，入关后，深恐蹈文胜之习，诏书所布，恒勤勤焉。每岁冬至后，又有“水嬉”之制，选羽林做飞，分棚踯踟，设旌门，整编伍，或竞趟步，或射悬球。上瀛台或五龙亭，躬御水床，第其高下，分别旌赏。王德甫《瀛台观水嬉》句云：“球门弓矢三番接，画舫旌旗五色裁。”盖行水者按八旗之色，各负小旗，与弓矢相闲。高宗有《水嬉赋》纪之，岁晏嬉娱，不忘戎备焉。

周恒轩明经（龙藻）《赐租行》云：“康熙二十三年冬，翠华拂天来江东。时巡钜典废己久，郡国始识虞周风。圣明御宇忧赤子，疾苦历历彻九重。岂惟顿递罢骚驿，耕敛在目常忡忡。三吴一隅傍湖海，水潦闲岁惊尧洚。涂泥厥土赋下上，其后百倍于域中。哀此泽国凋疲地，徵求旁午烦大农。上供强半竭脑髓，督责反谓财赋充。是时持节有汤父，入告寔与皇心同。度支经费关军国，不得骤免租调庸。丁卯建丑月初吉，恩纶浩荡颁紫宫。科徭累累许现放，白骨起肉流膏洪。欢声如雷喜气，吾皇犹欲哀其穷。常闻五载乃一狩，盛世盛事忽两逢。銮与甫入淮南境，屋早已回宸聪。非常之泽古难再，至今独叹吴民蒙。旧逋新欠悉湔洗，覆冒直比天穹崇。上憾汤父死未睹，喜极下泪双眼红。”苏松赋重，沿自前明，积逋相仍多矣。汤文正抚吴，尝请蠲十八、十九两年灾欠，请除邳州版荒田赋，又请蠲明万历时所加九厘饷，又极陈苏松浮粮之困，先后奏免额赋数十万两。其时江北州邑又屡被水旱，文正以为民气未苏，教化无自而行，故怒焉忧之。至是恩纶再沛，闾阎相庆，而益不能忘汤公之惠也。国史本纪载康熙二十五年十二月，免直隶、江南等省被灾额赋，而文正薨于是年十月。又，恒轩《谒明孝陵》诗云：“尚喜龙回驭，重闻骑捧香。尝修异世，肿飨动今皇。”亦纪甲子南巡事。

八旗别设善扑营，简大臣领之，由来久矣。李君绣诗云：“踯鞠分曹选近班，搏熊身手锦衣还。先皇神略何人识，手缚神奸一叱间。”谓圣祖诛鳌拜事也。鳌拜柄政，恃上冲龄，事多专擅，屡矫诏杀大臣，如大学士苏纳海、内大臣飞扬古、直督朱昌祚、巡抚王登联皆是。相传上于宫中，每聚小奄指挥之，为扑捉之戏，鳌拜益玩之。一日召对，忽震怒，立命群奄执之而韶布其罪，渊默雷声，一新百度，朝臣震慑。善扑营或防于此。同列敢讼言鳌拜阙失者，惟冯文毅与熊文端。文毅尝疏言，本章既批发，不宜反汗，鳌拜欲罪之，上特旨嘉许。盛京工合侍郎缺，旬日间，三易其人，文毅力言其不可。又疏言广东盗贼充斥，宜严总兵官处分。首相班布尔恶其直，搁不行。圣祖命取阅，称善，下部行之。康熙初，议遣大臣廉察督抚，公力争，吏部侍郎太必兔恚甚，瞠目奋拳。公徐曰：“会议也，独不容吾议耶？”疏入，上韪公言，事遂寝，太必免反修好焉。微圣祖知公深者，危矣。其《偶拈》五言绝句有云：“大道本自然，欲昏则不见。不识刚近仁，气质何由变。”“愚人寡特操，妍媸喜随语。出口已茫然，汝心那得许。”盖由学道有素，故能置祸福荣辱于度外而卓然有所树立也。又，《扈从南苑阅武》句云：“三驱非黩武，衔莫轻规。扈从耕错云，所期惟孝敬。不惮问蒿莱，平凉奏捷凯。歌云诏书甫下尽欢呼，士女壶浆已载途。争说将军非嗜杀，更蠲逋税问民苏。”导扬主德，皆深得大臣之体。

圣祖南巡，特擢苏州守贾朴观察常镇。贾治郡，屏请托，以廉平为政，采其循声，故有是擢。诏下，苏人持黄帜，遮道乞留者数千人，乃命移领粮储，仍兼知苏州。噶礼督两江，劾罢之。贾字素庵，景州人，有诗自纪云：“一瓢饮吴水，仰答天家恩。”及罢归，州牧周铍为榜其别墅曰“惟饮吴水”。其事迹与陈沧洲先后略同，而人罕知者。

吴县王元音（钅享）以孝廉官定边令，有《定边杂咏》云：“龙驭时巡远，民庐旧寝宫。青苔缘闼古，苍鼠穴阶空。笳静关山月，弓鸣草木风。庙谟能制远，宛马来东。”“西邑天戈指，军行万里强。阵云连地板，塞草竟天长。逐队纷鹅鹳，迷途困脯骗。晚来亭鄣望，日落戍旗苍。”纪圣祖西征事也。注谓车驾巡边，驻甯夏，讨服贺兰山后诸部，途经定边，尝宿范姓民居。为当时载笔所不及。当西征军兴，有戍员输粟助边之令。钱塘顾桐村（永年）宰甘肃华亭，因事谪戍关外，遣次子栋代输粟军前得释。其《栋儿代运北征》诗云：“天子方自将，临边极西域。一挥百万师，灭此而朝食。转镶出关中，士不苦饥色。我沐浩荡恩，愿竭疆场力。马革可裹尸，行行何所怵。忽闻先慈讣，一恸气欲塞。官符火速催，性命在呼吸。有儿立我旁，垂头但悲泣。长跪前致词，此行是儿职。巾帼且从军，须眉甯弗及。结束弃儒冠，弓刀亲自执。跃马去无踪，路旁心恻恻。望眼远莫穷，吞声独归宅。”生离之痛，不忍卒读。《赴戌时偶作》有云：“曾罹钩党自书名，国士知深一死轻。有罪敢逃犹苟活，受恩不报总虚生。”又云：“诛求岂必尽吹毛，名教如何置我曹。一死许人忘母在，九重无路觉天高。”是知谴戍非其罪也。

近香楼为澄怀园胜迹，成哲亲王题楼诗有云：“长白索公坐内阁，堂封实产轻王侯。安知进宅事良有，但说旋马心诚羞。春明胜夺董宇定，金陵记掩王州。圣人诰诫出深厚，《孝经》四字垂琳谬。保全委曲国体大，宠赂太甚民言浮。相公犹嫌起无地，掌武苦欲名常留。荷花空对石矶冷，燕子亦知帘幕收。”谓故相索额图。索当国时，赐居是园。以不谨闻，圣祖不欲遽加罪，颁子“制节谨度。匾额，隐示训诫。索不悟，卒致败。楼中御书“青耸霄汉”四大字，犹是赐索者也。诗又云：“南斋旧辈话恩遇，宪皇特诏登瀛洲。宫壶赐г艳侍从，集贤改榜崇儒修。城南羸骖念奔走，苑东广厦教番休。蠢书一变华妩色，布被却向单寒求。及开书房置师傅，遂讦名儒来息游。李躬由来擅年学，苏秦不得干春秋。”谓世宗念内直诸臣鞅掌况瘁，命憩宿是园。迨设上斋，入直者一体分住，有“翰林花园”之目。又云：“葛山宫师九十二，硕果高映天南陬。曾描八友作图画，昔也艳艳今悠悠。”是即后来绘图联咏所自防也。成邸别有《游澄怀园呈姚息斋、郑云门、茅耕亭、秦易堂、戴石士五先生》诗云：“春水随风绿到门，熙朝宰辅旧名园。诸公退食惟文史，深屋端居简晤言。花影犹能向晴昊，禽声已复劝清尊。请看百亩楼台地，薜荔烟痕上短垣。”五先生者，皆当日上斋翰林，故成邸以师道尊之。

海澄北水门外女墙旁，茉莉一丛特盛，恒发异香，莫敢翦伐。相传康熙十六年提督段公（应举）守海澄，与郑成功军鏖战，援绝殉难，其义女投城死，碧血化为此花。或为诗云：“亭亭一树玉钩魂，别有花田见泪痕。幕府晓风吹汝下，女墙明月至今存。长埋碧血仍生气，未脱青衣独报恩，剩与老梅能再世，海天各恋主人门。”结韵述老梅事尤奇。同治甲戌，沈文肃疏请为郑延平立庙得允。方锄地，忽掘得老梅，根已萎。逾年复生，且著花渐盛。文肃命幕僚赋诗纪之，惜其诗不传。

粤东互市，设海关监督。近代率以内府旗员任之，视为铜山金穴。康熙时，海关创设，犹隶于司农。大名成子来太守（克大）尝以户部郎奉命监督，在粤有《望洋台》诗云：“峻岭有高台，突兀南溟岸。长风万里来，天际帆影乱。极目荒徼外，一气疑未判。蛟室邈难即，蜃楼聚复散。天吴时出没，骊龙珠灿灿。四海无扬波，重译来浩瀚。百货走如骛，有无相易换。澳贾罔市利，此地立龙断。攘敛衅窦开，掩袭肆狡悍。横山起军垒，张威护里。外御异己者，会使诸彝惮。我来一登临，狙橘信难捍。嗟彼番鬼谋，贸迁操胜算。但恐恣骄纵，与世成冰炭。滥觞不在多，积微固有渐。勿令登台人，徒作望洋叹。”漏卮所肇，当日已深忧之。二百年来，神州耗敦，而士夫熟视无睹，可深叹也。子来后出守镇远，以刚介忤俗罢归。

元圣裔东野氏，初但置奉祀生。圣祖东巡，东野沛然具疏吁恩，得召对行在。寻有诏给祀田、葺庙宇，并予五经博士世袭。东野氏之有博士，自沛然始。沛然能诗，有《幸鲁恭纪》云：“翠羽东巡过岱宗，回銮特幸伯禽封。金丝再奏新《韶菱》，诗礼重开古辟雍。齿及元公隆典制，恩加下士庆遭逢。君师一德千秋合，载笔赓扬愧莫从。”

昭代右文之盛，旁及声律。康熙四十六年，命侍读学士沈辰垣等编辑《历代诗余》凡一百二十卷；五十四年，复命詹事王奕清等辑《词谱》四十卷、《曲谱》十四卷。一艺不遗，允推盛轨。无锡杜云川（诏）以监生迎銮，进词，为圣祖赏拔，在馆最久。壬辰春闱落第，有诏搜阅遗卷，特赐一体殿试，改庶吉士。纪恩诗云：“群玉书仓浩烟海，愧将词句续《花间》。”自注谓始终以词受知，两奉校词之命，又取所辑中晚唐诗，命武英殿缮进。同辑唐诗者，杜肇余尚书子庭珠也，时称“二杜”。

前卷列吴元朗槽部《观乐歌》。元朗，梅村祭酒子，以产部郎考选科道。上问众中知名者，陈说岩（廷敬）举吴曝以对。是日试奏议，果第一，授兵科给事中。嗣会勘铨曹陈汝弼婪赃案，既讯得实，而汝弼诬以挟嫌讦奏，坐免宫。上惜其才，命与孙树峰侍郎、宋坚斋中丞、王麓台学士、丹麓给事，同内直修书，分得《书画谱》。为书百卷，将呈进，丁母忧归，以毁卒。有《鹿樵感旧》六十韵，述梅村出处本末甚详。其《咏鹭雏》句云：“甯贪金阙三霄露，却背江湖万里风。”足表孤尚。太仓顾伊人撰梅村行状，称三子景、瞵、暄皆庶出，龆龀有成人之志。盖在驹齿，已耀龙文矣。

常熟陶子师（元滔），康熙戊辰进士。廷对策，力言均赋，称切直。出宰粤之昌化，规行清丈，一祛积弊。尝请蠲浮粮，不得。其子正靖官谏垣，复专疏言之，竟得请，传为佳话。国史列入“循吏”。有《和唐张谓韵二律》云：“道路非难作吏难，一洲鳌背立郊坛。人言琼管曾开府，我道囚山合挂冠。万里亲知春梦断，一生事业暮潮寒。新恩已是投荒处，却望新恩福地看”。“如此穷途欲进难，朝天漫上越王坛。高不合伸强项，逐裸何须岸大冠。徼外山河逢客醉，心头铁石向人寒。长安日下犹言远，穷海孤臣那得看。”瘴乡僻邑，当日皆目为畏途也。琼州处海外，武弁多骄横，压州尤甚。子师摄牧，守备黄镇中以非刑杀人，游击余虎纵不问，且素贪，屡苛索黎户。子师列奸状以上，虎亦构蜚语。督臣下琼州镇会讯，镇中伏甲相胁，子师据案怒叱，责其藐法，卒定谳如律。压人为之语曰：“虽有余虎，不值陶令一怒。”

张文端幼名敦复，长以为字，盖有所本。先是，太夫人梦有异人至其家，自称王敦，遂生子，因名敦哥。数岁殇，太夫人悼甚。既而梦异人复至，曰：“吾终为夫人子。”乃生文端，故取是名。姚惜抱《贺袁香亭生子》云：“普门大士感修熏，福德儿童乞细君。正似吾乡张太傅，再招东晋大将军。”惜抱亦桐城人也。康熙十六年设南书房，即命公入直，赐第西安门内，词臣赐居内城自公始。迨跻卿贰，典秩宗，仍兼掌院，昕夕论思，恩遇无匹。四十年冬致仕，赐宴畅春园，谕令驰驿，优游田里者凡七年。著《恒产琐言》、《聪训斋语》，谪谪以务本力田、随分知足为诫。从容出处，洵完人也。其《咏纸鸢》云：“九霄日近增荣彩，四野风多仗宝绳。”极见抱负。又，《送钱饮光归里》云：“翦蹬频话家阂好，未遂‘沧浪’意悯然。”盖公自壮盛，即有邱壑之思。尝作《芙蓉双溪图记》，屡儿咏歌，流连不置。圣祖知公深，亦曲鉴焉。

杨镜亭（于佐）《题熊汉若尚书墓图》云：“昨读司寇箧中疏，白日行天斗心驻。直声在朝泽在野，归老田园若疏傅。”美其能建言也。汉若在谏垣，尝疏言。投诚武职不得请改文职，乡试同考当专用科甲州县官，俱下部议行。又疏请归并关差，寻议准。京师左右翼裁漠缺，江南西新关，芜湖工关，广东遇仙桥、洽光厂等关，俱就近归并。盖以惩复征、恤商困也。其《通变铨例》一疏，条举诸端，尤切时弊。以工部尚书致仕。里居有浦云堂，康熙癸未南巡，迎銮，御书堂额以赐，因以名集，当世荣之。

国初，满洲督抚以洁己爱民著称者，惟傅清瑞。其督两江，圣祖勋以“效于成龙”。及殁，又谕合臣曰：“两江总督居官善者，于成龙后，傅腊塔一人而己。”故即以于谧谧之。吴中架税，计屋微钱，沿自明季，闾阎病之。圣祖南巡，特诏豁免，从清端请也。又淮扬所属多荒田，宋牧仲抚吴，疏乞缓征，格于议。至是、清端具疏力言，谓田有涸出之名，人无耕种之宝，拘责地保，则逃亡益多，熟田且荒，何裨国课？部议仍不许，特韶免之。吴人感公德，建祠江甯招宝门外。甘实庵户部（熙）《谒傅公祠》诗云：“万家架税累频年，际遇明良一且蠲。争似燕山供役苦，徵天下免夫钱。”即咏其事。乙酉，驾幸金陵，经雨花台，指其祠曰：“傅腊塔居官甚优，大有气节。”特赐额曰“两江遗爱”。清瑞尝劾昆山相国，又按治粤抚汪有良等婪赃不法、侍郎胡简敬估产诬良，皆一无瞻徇，故以气节许之。李君脯《金陵杂感》诗云：“太息东南民力竭，荒祠来吊两清端。”亦谓公与于公也。

佟雅庆尚书督云贵，亦有惠政。滇、蜀间有金沙江亘千余里，历险滩百余，为舟行之患。尚书倡议椎凿，广甯张少保继成，自是利涉无阻。高密高怡云（尔劝），时官滇藩，作《金沙江歌》云：“金沙江水出乳牛，来自番域入梁州。斜穿六诏经八郡，奔腾下汇岷江流。在昔议开辄中止，付之天险非人谋。圣主宵旰求民隐，凡厥利赖罔不周。千古巨功随运会，一劳将为滇蜀休。惊涛一千三百里，险滩一百二十余。（叶由）卧者威如伏狮虎，立者森若攒戈矛。削壁参天类排障，县岩覆地同垂旒。激湍喷雾隐日月，狂澜轰雷撼山邱。粤稽龙门辟天险，乾坤旋转神功收。通塞岂尽关气数，抑以人力邀神庥。上公经始少保继，余以筹笔襄盛猷。任贤使能谘讽广，散财发粟招徕优。工师齐集良法出，锤錾穷处焚膏油。冈陵川泽终变易，底绩七度更春秋。苴兰远阻夜郎外，贸迁人苦鸟道修。近又滇铜供京铸，牛马脊断车折鞫。积咀一朝成利涉，帆樯上下无夷犹。驱石之人有谁见，开山五丁今与俦。《桑经》郦注缺孰补，金沙永奠西南陬。”江以产金沙得名，采金者刳木，临江取之，曰“金床”。张少仪《床金行》云：“博南山南北赕北，江沙晃漾黄金色。洪炉百链得精Α，一流货取十千直。蛮儿嗜利夙轻生，刳木为临不测。终朝之获无锱铢，失足往往蛟鼍食。”明时例有贡金，国初因之。康熙时，特减十之五，著为令。

良乡宏恩寺住持三觉，相传为朱明皇子，康熙时尚在，召入大内，用与仗送归。道光中，郑慎亲王往来易水，闻寺僧述其轶事，有诗云：“熙朝恩泽及枯禅，仪仗归来见往年。刺刺老僧谈不倦，史家遗事要谁传。”按：世祖笃信佛法，尝招僧道态入京，住斋宫万寿殿，敕封“宏觉国师”。时又值达赖喇嘛入觐，故梅村《长安杂咏》有云：“灯传初地中峰变，经过流沙万里来。代有异人为教出，鸠摩天付不凡材。”圣祖亦参究释典，而御制《讲筵绪论》，谓释道之书，深知其虚幻，无益政治。盘山寺僧奉有佛牙甚巨，上辟其妄。谢山《大佛牙曲》云：“大佛牙，贮盘山。沙门所珍重，永以光惮关。天子闻之一轩渠，朕不惑兹腐朽余。锺离道上骨专车，子驷门外头亦殊。怪民本诊气，流传则已诬。在昔闻尼父，所重非眉须，只应持此夸侏儒。缅惟万几暇有时，不废贝叶书。闲情久已悟真如，究之经世嫌虚无。况兹荒诞物，涛张何足储。嗤彼唐主殆至愚，凤翔迎请同，谓堪获福甯有诸？”皆记圣祖语也，郑重笔之。

办鱼以出自扬子江者为佳，自前明即入贡。故何景明诗云：“五月办鱼已至燕，荔支卢橘未应先。赐鲜及中第，荐熟欣开寝庙筵。白日风尘驰驿骑，炎天水雪护江船。银鳞细首堪怜汝，玉筋金盘敢望传。”至康熙时，有诏永免进供，以山东按察司参议张能鳞疏请也。其疏述官民疲困状有云：“鲥产扬子江，自江南达京师，计程二千五百余里。值进贡，每三十里为一塘，竖立高竿，日则悬旌，夜则县灯。通计备马四千余匹、役夫数千人。州县各官，督率人夫，运木治桥，剿石治路，昼夜不息，惟恐一时马蹶，致干重谴。皇上圣德如天，岂肯以口腹之故，罪责臣民。而臣民奉法维谨，一闻鲥鱼入贡，凡此二三千里，地当孔道之官民，富有喘息弗安者。”疏上，圣祖为之动容，遂有是诏。潍县王潜庵诗云：“批鳞姓字果非虚，纳谏风传建极初。千骑驿亭都解辔，诏书昨罢贡办鱼。”能鳞疏中援引律令，谓百官技艺之人有言事者，皆许奏闻。尤见开国求言之盛。

全谢山作《蓬莱王孝子传》，康熙时事也。孝子名恩荣，诸生。幼时，父永泰为仇者尹奇强所杀，官断绐掩埋银十两。祖母痛子自经，母亦病死，孝子依舅家长成。既娶妇生子，出门伺仇，两遇之，锡仇不死。逮入官，执银及官牌以诉，官不省。后数年，复遇仇，竟决其首，诣官自白。官欲騐父棺，孝子叩头出血，执不可，曰：“小人已生子，甘抵法。”官感动，据事上闻，免死得旌。朱酉生纪诗云：“土孝子，蓬莱人。报父仇，不顾身。仇者尹姓名奇强，身充县胥知禁方，倚托官势行如狼。孝子父，曰永泰。所争仅锱铢，所伤及要害。孝子年九岁，告官不得直。埋葬银十两，乃是仇所给。孝子有祖母，朱丝毕命梁上结。孝子有贤母，厝棺市中屋其侧，三年泣血病且革。手捧官银声喘息：‘是物尔家三命易。’此时孝子贫无居，依于舅家姑读书。杀人者死国有纪，恐惊舅心斧不砺。无何孝子年十八，娶妻生子事已毕。辞舅出门手持斧，此时执仇不可失。仇人瞥见双眼疾，急挥不中投以石，旁有尼者纵使逸。他日复遇当其庐，志颅中耳不殊。官符捉人可诉，旧所爰书尽朽蠢。孝子烂然陈白银，丹批数行血书具。县令大叹愕，卒亦无如何。堂廉内外尽嚎苎，白虹昼下横庭柯。此时孝子再举不得贼，奇强亦遁栖霞驿。暂归已及八年后，岂料仍逢穷巷口。大呼祖母父母灵，生劈仇头县中走。县令谓孝子，开棺念之狱始理。孝子不忍父，为言小人已生子，再暴父骸甘就死。闻诸宪司愈曰俞，古无复仇今有诸，将请宗伯旌门闾。”篇长，节录之。法不得伸，迫而出此，可敬亦可哀矣。


●卷七

圣祖几余肄学，博及诸家，兼精律算，全谢山《观天篇》已述其凡。《律吕正义》成，特谕梅循斋奇其祖勿庵一部，曰：“或有错处，指出甚好。”圣学至深，犹不自信如是。勿庵《上孝感相国》诗云：“畴人守师说，蔑肯窥西书。欧逻矜别传，甯能徵昔儒。二者不相通，樊然生龃龉。大哉圣人言，流传自古初。历同声教讫，兹事肇唐虞。沐浴文治深，敢自弃颛愚。”谓圣祖每言西学富源中法，古人历法流传西上，彼乃习而加精，创论也，亦笃论也。杨文定亦邃于旧学，祖召问，欲以西洋三角算附《周易》后。文定对曰：“西洋法诚密，然与三圣人《易》不必比附。”上然之。潘彦辅《江阴怀古》云：“男儿发愤为英雄，区区典史称大忠。昇平达官孰比烈，惟有醇儒文定公。”典史殉国，文定致君，所遇之时不同。然文定为人构陷拟斩，狱巾治《诗》、《礼》，坦然如平时，忠诚炳著，夷险壹节，固方之无愧。

理密亲王为圣祖第二子，居储位三十二年，以疾黜。既乃复立，又三年，终黜，厥后不复立储。预书嗣位皇子名，藏于正大光明殿匾上，迨嗣统时发之，著为制。以圣祖睿智天锺，慎选青宫，固有深见。而孜诸当日朝论，则理邸礼贤下士，颇为人望所归，且不闻有失德事。其《陪驾幸五台》句云：“曼陀花雨纷纷落，总为君王种福田。”《恭侍圣驾阅河隄》句云：“淮浦昔闻忧水国，只今瑞麦满平畦。”言外具觇仁孝。又，《瞻仰盛京宫阙，念祖宗创业艰难恭赋》云：“只命趋辽海，崔巍仰旧宫。庄严天字肃，盘踞地图雄。念昔开王业，乘时奏武功。师征方自葛，城减又迁丰。一剑风尘际，三陲指顾中。神威宣率土，求莫协苍穹。式廓弥增壮，维垣遂克崇。入门连阃域，双阙拄高空。曳佩千官入，输琛百国同。兵农旋定制，礼乐渐移风。爰及纯熙介，逾看景历融。中原欣定鼎，故里抱遗弓。陶复追家室，舂陵望郁葱。星辰咸拱北，王气本从东。幸是余庥渥，还令后裔蒙。圣慈垂阖泽，敕遣谕微躬。远历关山峻，来亲祀典隆。丕基劳栉沐，奕叶荷饼幪。松椟灵只护，扮榆社饮通。有怀长不寐，明发惕渊衷。”相传为理邸所作，而世宗御制集中亦有之，仅字句小异，不解何以传讹。仰绎诗，其缅怀先迹，檩念邦基，固当垂为谟典。

当康熙己丑三月，再建储宫诏下，朱竹坨有诗志喜云：“震惊由地奋，巽命白天申。复睹重光日，毋烦四老人。堂悬银榜旧，笥出纡衣新。愧远青云路，难扬蹈舞尘。”竹姹与初白皆有《咏白杜鹃花应东宫教》诗，眷睐夙承，故喜溢篇什。时则有王大臣会奏，谓皇储已蒙复位，请敕部择吉举行典礼，布告中外，劳介岩以宪副与列名。疏上，奉谕：“此本留中，朕固知人心爱戴皇太子，但夙疾未全愈，且须教养。俟其德器日新，彼时朕自有旨。”逾月，介岩复专疏言之。传旨：“朕甫愈，兹事且缓，劳之辨大年何烦琐如此。”诘朝由刑部押送出彰仪门，语门人杨瑄曰：“我辈读书入仕，此身已非已有。今得正首邱，主恩厚矣。”徐学人《寄怀劳漆园中丞》云：“白简生风上九天，青蒲谏疏笔如椽。彤墀信舌惊多士，丹地披肝冠古贤。少府趁朝心似醉，长沙忧国涕先涟。餐芝商老衰庸甚，汉史无闻一割传”。“单舸萧然抵叶轻，修门回望老臣情。西曹震撼魂犹悸，东序安全梦不惊。难得温纶翻罪已，敢因严谴叹归耕。他年史然藜阁，一一编摹诵圣明。”介岩疏以东朝万寿，上娱慈圣为言，词亦委婉，而圣怒不测。迨理邸再废，廷臣屡请建储以重国本，王相国（掞）言之尤力。沈麟洲诗云：“秘殿从容召对频，庙堂气象若为新。难逢沐浴江河手，合有招延羽翼人。种漆樊侯知备豫，忧葵鲁妇枉悲辛。今朝听说朝阳凤，一纸封章新进臣。”谓检讨朱天保也。天保疏上，命于行宫亲讯，斥其不忠不孝，诛之。许子逊诗云：“独奏重轮曲，弥含抱蔓情。”则谓王相。康熙辛丑，上御极六十年，相国复密疏复储，既而科道陶彝、任坪、范长、邹图云、陈嘉猷、王允晋、李允符、范允铺、高玢、高怡、赵成穗、孙绍曾，亦联名具疏。上疑其授意，下诏切责，命相国子詹事奕清、道员奕鸿及陶彝等，俱以额外章京，军前效力。沈子大《呈西田公》二律云：“十年勋望重巍班，致政天教元老闲。四海还期相司马，九重未许卧束山。髯毛尽白忧危后，风度遍高进退间。旧是孟尝门下客，今来喜见尚童颜。”“鼎湖一恸泪潺湲，抱病舂明日杜门。真相声名留牧竖，罢官情味对儿孙。愁扶鸠杖看边月，喜听鸾书到海村。天下升平公已老，从容饱饭亦君恩。”诗作于雍正初元，相国方乞休得请。“鸾书”句，谓有诏蠲江南浮粮也。又，沈确士诗云“兰台空署赴轮台，诏遣从军万里来。食禄目应陈正论，至尊终是重良才。不教天远投魑魅，更许兵屯辟草莱。想像高秋望京国，一时回首白龙堆。”则为台谏诸公作。陶篁村撰《孙公墓志》，谓建储疏草，给事中高怡主之。孙即绍曾，字二乾，篁村其孙也。雍正丙午，有诏赦还，允符、图云、成穗俱前逝，怡尚在，年垂暮矣。闻诏喜甚，假驿马疾驰，日行二百里，抵归化城而卒。同时二高皆有声，玢字荆襄，武康人，归后，编戌次所为诗日《出塞集》。吴县金立斯有《怀高武康》诗云：“身讶新擐甲，冠为旧触邪。一言陈白简，万里度黄沙。”或云台章列名者，尚有邵玑亭。国史载陶彝等十二人，不及邵。俟孜。

圣祖诸皇子皆擅翰藻。诚隐亲王《扈跸恭读御制诗文》云：“帝歌《瓠子》即平成，宵旰精勤更省耕。物在春台皆自乐，野张行殿见与情。民瞻彩舸花前拜，马避嘉禾柳外行。过沛横汾徒羡美，宸章全是为苍生。”南巡所至，间里腾欢，诗中略见。诚邸集有陈省斋序，盖圣祖命侍王读书时所作。雍正初，王夺爵，省斋亦遣戌。曰“隐”者，乾隆时追谧也。他若恒温亲王《乾清宫侍宴》云：“仙禁初舒一叶萁，瑞云时向玉阶停。尧尊香满春前举，天语温多醉后听。无限恩光分几席，始知乐事聚家庭。年年此际陪惧宴，四海雍和万汇甯。”涪度亲王《扈驾谒陵》云：“迢遥一望郁苍苍，烟霭云岚带瑞光。万代共瞻先泽远，一人亲展孝思长。山前捆听《箾韶》奏，松下时陈祖豆香。尽仰发祥来此地，自今永世卜遐昌。”怡贤亲王《恭和御制耕织图》诗云：“历历三时况，如陈《七月》篇。秋云青甸里，春雨绿畴边。圣治先无逸，皇衷重有年。孜孜宵旰意，总向画图传。”“玉帛梯航远，山龙绘绣工。岂知寒女事，犹入睿吟中。勤俭昭漓俗，劳思爱古风。垂裳开至治，衣被万民同。”庄恪亲王《山庄应制》云：“山庄宜夏日，五月似秋凉。瑞草随风蔼，名花露芳。鸟哌青嶂下，燕掠碧溪旁。佳景陪宸赏，因思献寿觞。”花萼连章，并谐《韶》《濩》。世宗于诸王中，惟怡贤亲王友爱特笃，恩礼始终，身后侑享太庙，并以遗诗编附御集之后。盖王之忠诚笃棐，有以上孚宸眷，非偶然也。

拖诺山、狼居胥山纪功二碑，为京江张文贞手笔，世推其典赡。是时文贞已拜相，从征沙漠，寔与帷幄之议。其在翰林，以进讲称旨邀擢，洊致通显，为太平宰相二十年。每据经义纳忠，多所启沃。词臣曹禾请封惮，公谓非古，力驳之，事遂寝。屡奉命勘河，指陈皆有特见，上亦眷倚不衰。其母疾，御书《金刚经》以赐。辛卯，扈跸热河，疾卒。赐梓材内帑，命大臣一人护其丧以归，擢其子逸少侍读学士。谕廷臣云：“朕御极五十年，待大臣如手足，如蒋立德、周祚、李爵、杜立德、冯溥、黄机、吴正治、王熙、李之芳、宋德宜、梁清标、李天馥、张英、熊赐履、吴碘、陈廷敬，皆年老告退，得林下怡养，保全名节。其在朝与朕同事者，无不须发皓白矣。宿学老臣，纷纷辞世，朕每心伤痛哭。今又有大学士张玉书之事，朕悲悼不已，故作挽诗一章，与卿等知之。”许念中给谏《恭和御制韵》六首，第二首云：“廿载中枢筅帝纶，特将恭谨契严宸。循墙莫侮黄扉老，赐杖初惊白发新。旧德久留编简在，重泉未遣姓名湮。化成久道天行健，转为心伤忆旧臣。”述上谕也。其第四首有云：“匪躬蹇蹇占无咎，奉诏期期迹未湮。”平生忠謇，二语尽之矣。泽州相国次年卒，同谧文贞。念中诗云：“太平元辅承恩渥，身后余荣及易名。他日相臣谁作表，一时同录两文贞。”

《古今图书集成》设馆于康熙丙申，历廿载告成。书分六大部，为典凡三十六，备员纂修者如其数，人专一典，时谓之“集成馆。”黄莘田《题集成馆纂修图》云：“藏珠府接大罗天，握椠怀铅各并肩。不比兰亭修楔事，群贤毕集永和年。”“雅雅鱼鱼俨受经，五云深处子云亭。缥缃亦有麒麟合，一一丹青是汗青。”“文章谁不羡《西昆》，一代闲平典籍尊。遣老白头爱渔猎，得司獭祭是君恩。”“清夜西园讠燕集图，图中人尽食天厨。他年收入《宣和谱》，可有萧梁跋尾无？”是亦石渠故实也。《皇与考》之作，亦在康熙朝。王方若修撰预修图表，其《即事次和顾书宣》云：“栖尘帘阎喜新除，秘册骈罗几席虚。周室职方传旧志，汉家年表效横书。要从鞮娄增图籍，岂为华离问史胥。理罢缥签方永昼，垂鞭归拂晚风疏。”玉署前尘，望如天上。其书详厘疆里，计以弓绳，虽《周髀算经》无此精覈。杜让九孔目《缮写皇舆考进呈样式恭纪》二律云：“圣学考方与，词臣会石渠。纵横年表式，废置历朝余。直祖‘三通’说，分删百部书。欲成不朽业，辩论岂容疏。”“编摩诚不易，立格选工书。凤尾端波折，蝇头别鲁鱼。当筵推二妙，握椠费三余。束手看真赝，争来上直庐。”注云：“陈、叶二先生持议互有异同。”陈、叶，亦共事者。二妙，谓庶常彭菜洲、杨玉符小楷最精。圣祖留意写官，尝召对录事孙宗宪、举人吴世恒及登春，问平日习何家书法。宗宪、世恒以锺王对，登春以泛习诸家对。并询及籍贯、履历。龙光幸接，下士荣之。又云：“丁巳新定朝仪：以翰林首领官列，坐第七班。经筵讲章暨制册封诰等文，皆由缮写。凡封册，皇后九叶、妃七叶、嫔五叶，册词四六，亦递减二联。”让九诗有云：“一番金册辉彤管，赤叶词头等第明。”述其制也。又，庚申十月，赐内阁、翰林院官笔五千枝，为阁中票签、院中讲章记注之用。内阁分其半，余给讲官，人各五十枝。写正本者，人各五十枝；写副本者各三十枝。更以五百枝备写档案，存起居注；五百枝备写讲章，存外衙门。让九任缮写，得赐与讲官同。笔为丁酉年制，世祖御书房所藏也。纪恩句云：“雕成碧字题群凤，印就金章记时。内殿余香传禁秘，先朝旧泽动人思。”孔目，枝官，而当日亦居清切。

宫中有与图房，藏疆吏所进山川疆野各图，旁及边荒要塞，凡万余种。康乾时，两次命儒臣萃辑成册，题曰《萝图蕾萃》。仁宗复命翰林官续加孜定，编入宫史。法梧门顶焉，有诗云：“吾尝纂宫史，日侍舆图房。与图十万卷，堆满三间堂。拓地九州外，点笔铢黍旁。辨说非一家，沿革甄综详。”惜宫史深阂，无由诠镜。后来推董方立《皇清地理图》，李申耆刊行。朱寅庵题云：“庄叟从来亦妄称，太仓梯米见何曾。笑他章亥徒虚步，造化居然有准绳。”“禹迹如今几变迁，黄流东骛最茫然。汴淮千载嗟三夺，立论空怀邵国贤。”“万里岷幡指掌看，参详六体岂无端。谁亲博物罗方志，王会由来列大官。”“玉门三道接水山，天马葡萄入汉关。四万里中频指点，十千戈壁隔诸蛮。”“乐浪元菟汉东邦，鸭绿图门限两江。白岳波州春缕缕，浪传名物到书窗。”“二劳飞景望琅琊，旧梦如今雾里纱。谁过潮河蹋尘海，披图风雨卷林花。”其图东尽费雅喀，西极葱岭，北界俄罗斯，南至于海。州邑改更、水道迁变，皆孜校详审，以道光二年为断。申耆参订，分为四十一图付椠。咸丰丙辰，胡伯蓟以书版式重刊之。

高固斋（兆）为国初吾闽“平远台十子”之一，尝于先叔祖鹿泉公玉尺山房见所藏《启祯宫词》百首，蒐罗秘闻，多纪载所未及。康熙时，荷兰使舶过闽，固斋获见之，作歌云：“乙巳冬十月，铃阁日清秘。抚军坐筹边，颇及荷兰事。幕下盛才贤，共请闯其使。连骑出城隅，江声来湖濞。横流蔽大舶，望之若山坠。千里列楼橹，五色飘幡帜。飞庐环木偶，层槛含火器。画革既弥缝，丹漆还涂坚。叩舷同坚城，连铄足驰骑。伫立望崇高，真非东南利。某也亦宾客，缒藤许登肢。番儿候雀室，探首如鬼魅。摄衣升及半，火攻炫长技。烟雾横腰合，雷电交足至。译使前致词，此其事大义。其上容千人，方车矧并辔。其人各垂手，周行若沈思。中央匾指南，枢纽浮天地。铁轴夹其间，凌云百丈植。七帆恒并张，入风无定吹。沓施如纲罗，坐卧引猿臂。下观空洞底，委积于焉寄。悬釜炽饮食，戴土滋种莳。但可叹博厚，安能测远邃。舶师亦国臣，逢迎慰临涖。坐我卧榻旁，氍毹足明媚。雕棂障玻璃，悬桁垂卣觯。发笥出葡萄，洗盏注翡翠。高泻成贯珠，传饮劝沾醉。银盘荐瓜蔬，风味颇浸渍。岂欲倾其酿，因之穷审视。明明簪笔边，半卷有文字。绘事江海迹，水道可大备。岛屿分微茫，山川入详委。观图见包藏，甯惟一骄恣。上马大桥头，目送增忧惴。呜呼通王贡，讵可忘觊伺。周防勿逡巡，公其戒将吏。扬去势已形，礼义不足饵。”诗作于通市百余年前，而见微知著，引为深忧，不可谓非远识。固斋与同人结荔社，相从评荔谭艺，是诗见所著《荔社纪事》。会岛彝窥闽，有巨舰二，泊五虎门，求闽、粤、浙开馆通市。制府某许之，择河口陈氏地奏于朝，下部议。侍郎郑山公，闽人也，力争不得，后出固斋诗，乃罢。时人为之诗云：“夷舶窥江事可知，庙堂无策但羁縻。郑山一代回天手，犹仗高生讽谕诗。”事见《赌山庄笔记》。

熙朝寰海棣通，大西洋荷兰诸邦，梯航入贡，陈画珍于宗庙，列鞮亻舞于外门，有史以来一开创局。德州李渭占大令（徵熊）《海舶行》云：“山如砺，河如带，我朝车书大无外，束渐西被朔南暨。翁洲东南第一关，汪洋波涛通万派。清晨放去流求船，飞烟一道金崎界。更历闽广达安南，风帆沙鸟路迢递。马塍暹罗噶喇吧，弥漫天风舞砰湃。柔佛吕宋玳吗，岛屿纷纷列海裔。深目高鼻结队来，百物皋牢凭市侩。扶桑之东虞泉西，竞向中华献珍怪。氍毹瓢毡缎羽毛，多罗断缕布火毳。白檀青木阿萨那，鸟卵象牙闲碡瑁。鹦鹉如雪或如丹，孔雀似锦鸟倒挂。玻瓈瓶盛红毛酒，色艳琥珀酌大贝。峨舸遥出水晶宫，千尺帆樯来月竁。区宇陋前朝，幅员越往代。纵横谁知几千程，秦皇汉武徒夸大。东风海岸龙旗高，闽商欣欣纳关税。”鹣林鲽水之盛，路竹禽管之奇，汉德所昭，初非侈述。当时习称西洋为“红毛国”，汝州马心城（振垣）有《红毛酒歌》云：“秦望山头风夜吼，一夕雪花深没牖。玉楼银海彻骨寒，石鼎金炉不温手。主人饮我玻杯，云是南海红毛酒。红毛之酒红于血，色香与味三奇绝。倾之一玑即醺人，葡萄椰子失芳洌。红毛有国在何许，故是暹罗真腊伍。春酷初拨珍珠圆，一滴染指贵琮琥。圣人有道四海一，异域效珍贡上国。万里飞槎浮海来，缩吻神鳌夺不得。我欲饮此乘兴直上落迦颠，指顾岛屿在眼前。蓬莱三山凌风到，下视人世空茫然。”沟瞀小儒，罕知域外，相与歌咏太平而已。

鄂罗斯自顺治时入贡，中经天讨，宾服益虔。劳介岩纪鄂罗斯入贡诗云：“彼番者族来上国，紫髯碧眼画图出。其发不辫复不梳，其种非羌亦非焚。生兕之华染用红，毛之属毡多黑。举动狰捕态各殊，瞻顾睢盯状非一。丰貂文锦独从容，定是此邦王与公。趋跄手捧蛟龙匣，上表称臣循礼法。珍奇错落罗篚筐，万里缄封达尚方。”盖康熙癸酉十月事。又纪荷兰入贡云：“六载垂衣奠九环，梯航闽崤达燕山。《周官》职贡惟中土，《王会》披图列百蛮。鲸海何年归凤历，鲛人此日识龙颜。炎洲万里凭风信，不似珠崖困往还。”则丁未十二月事。乾隆乙未，叶学山舟泊瓜洲闸口，见荷兰贡使归国，纪诗云：“白ふ波斯驾海航，吹螺遥夜指南方。黄罗帕子薰香捧，新译天朝诏数行。”是役，荷兰入贡，波平风利，迅达澳门。遂以腊月抵京师，得预春宴。乾德桄被，风云应律，尤称盛事。

康熙乙卯，西洋贡狮子至。香谷少宰善画，对狮写图，以赠博西斋之祖，西斋售于纪文达。尝乞某公题签，某公负赏鉴名，以元代曾有贡狮事，题曰“元人师子真形图”。西斋见之，笑曰：“少宰丹青不亚元人，此公赏鉴不谬也。”都下传为谈柄。香谷尤工画虎，朱青湖题其《熊虎图》云：“翳翁塞外白草凋，平沙飒飒翻惊飙。山深无人日色澹，黄云涌出如奔涛。下有猛兽相搏击，一虎一熊真匹敌。涤气咆哮奋爪牙，想见空中飞霹雳。虎也雄独称山君，冲突而出谁：能群。熊之制胜在善伏，动则能令虎觳觳。乍踣乍起交相持，旋转似挟阴风驰。槎老树类奇鬼，霜叶秃尽惟枯枝。”读之如见画中飞动之。

西洋贡狮，别有阿制府所作图。陈约堂于其后人处见之，手摹成幅，蒋苕生题诗述事甚详。其诗云：“圣朝万国来梯航，西洋谨献百兽王。上表称臣‘阿丰素’，本多白垒陪臣将。天主降生一千六百七十四年三月十七日，乃是康熙戊午当秋阳。圣清宠光被属国，永怀尊敬胪职方。冠冕集观景运门，雷电目闪百步光。剑齿山鼻距钩蠖，方颐蹴额毛毳裳。犀象充馊各陈肉，熊罢作奴不敢跆。”记贡狮年月及其形状也。又云：“当时制府舒禄穆氏阿尔稗，工画龙虎风云翔。图之志之传厥裔，翰林博明工弃藏。把示陈君作临本，一洗画苑形模荒。”记作图颠末也。是又见于私家图咏者。

琉球旧为山南、山北、中山三国，明永乐中合并，始受封，赐姓尚氏。迨入国朝，自顺治乙酉即进表请封，奉我正朔。康熙戊戌，徐亮直编修、副检讨海宝，充册封使，于行馆敷命堂前种榕四株，为诗示通贡诸大夫云：“使馆邀纶世一开，圣皇册命已三来。天无稽泽随时降，树有余阴为手栽。”一时盛传之。越年己亥，复遣八品官平安往测量，与吴越同属女、牛之次。归安费西墉京兆《琉球纪事》诗所谓“地稽吴越近，星证女牛祥”，即述其事。

土尔扈特遐阻声教，康熙壬辰，厥汗阿玉奇从子阿喇布珠尔，假道准噶尔入藏谒佛。既而与准夷构怨，不得归，因乞内属。诏封贝子，赐牧嘉峪关外。会阿玉奇贡使至，圣祖遣学士殷扎纳、侍读图理琛等往宣颁赍，假道鄂罗斯，经年始达。谕以欲归从子，可自鄂罗斯来迎。阿玉奇曰：“吾虽夷，服同中土，与鄂罗斯阂隔。若彼以往来数不假道，则无由入贡矣。孺子既受厚恩，与归牧等，复何疑虑。”于是厚款天使。及归，附表陈谢，鄂罗斯遣护如初。图理垛述其道里风物，作《异域录》进呈，为圣祖所赏，后洊擢至少司空。祭亮功（瑜）《题异域录》有“鄂罗斯地朝车返，从此乾坤总一家”之句。迨乾隆时，准噶尔平，于是土尔扈特怀德畏威，率众内附。有明福者，作令甘陇，用指法绘《土尔扈特投诚图》，驰犬者、射雁者、骑骆驼者，挈女载妇，咸欣欣然有感慕意。是图后归成辑轩观察。长洲顾霁堂（掞）为题长句云：“皇威震叠平准夷，将军旃纛开伊犁。声教暨讫二万里，惧声直动昆仑西。是时鄂罗斯狡黠，比邻控噶鸣征鼙。所领部落困争战，土尔扈特咸惮之。其汗名曰乌巴锡，率其台吉哀陈词。愿贡厥獒献厥雉，望风膜拜心交驰。马驼牛羊缀如蚁，老幼男妇还提携。数万余口尽内附，一朝竞渡伊江湄。将军入告帝曰俞，列爵分土赍有差。至今受封三十载，沐浴圣泽庆雍熙。披图如见投诚意，鞲鹰逐兔同游嬉。飞者走者各殊态，弯弓如月生雄姿。白发赤颜相映照，依稀莫辨妍与媸。明驼美人闲且雅，襁负其子行迟迟。中外一家春满路，水天雪塞祥风吹。谁欤画工与古会，不数龙眠李伯时。”自乾隆乙亥后，《异域录》所记《鄂罗斯》南路十四国，靡不内属受封，亮功诗语，预券之矣。

赫哲部在混同江南，其俗专使犬，居民多以渔为业。自昭代始通于中国，不编佐领，视同属藩。英梦堂为赋《入贡行》云：“君不见混同江水流向东，束归沧海连鸿蒙。中有人烟杂蜃气，分罗部族邻鲛宫。荷轸遥连库野远，桦皮为庐舟是产。衣食家家总问鱼，农畋事事惟须犬。小船贴水大船高，大者百丈小者篙。海岸山溪三千里，年年入贡来皇朝。津头一到闻方语，接伴常年走商贾。髭须覆面肖山狙，货贝随身矜栗鼠。贡毕还看互市兼，箧笥在手肩瓶饭。不评泉布惟评物，先易醇醪后易盐。噫嘻！圣德柔远远人至，譬如肃慎之矢越裳雉，贡微资重嘉其意。一物均邀大造慈，荒裔端赖天王赐。朝来锡燕在官衙，饱妖厨珍醉貌斜，蹒跚出门观者哗。观者臣勿哗，请看忠孝之性无遐迩，总把君羹携到家。”《魏书》所谓“狗国”，词耳，不意乃诚有之。梦堂，汉军冯氏，官至大学士，谧文肃。

御史巡台湾，始自康熙季年。齐次风《送张柳渔侍御巡台》诗颇详台俗，录其三首云：“声名甯隔海波遥，边跨沧溟自我朝。岂有田横能抗汉，总看阳谷本归尧。狼烟久断金门镇，鸟堠仍通铁绫桥。使者采风应一笑，蛮歌处处叶《箾韶》。”“曾作西南万里行，东南又挂片帆轻。针盘风信宜三月，水驿晴光报十更。观海人居鳌背迪，筹边楼压凤山平。铜钤旧俗今冠带，氛知为霜气清。”“南临浪崤北鸡笼，千里人烟一径通。停午稍开春雾白，烛天长见海涛红。高低山画诸番界，来去潮殊半线中。赋海木华元简略，凭君钜笔写鸿蒙。”自注谓：“明初但知有鸡笼山，永乐时，内监郑和出海招谕诸番，鸡笼人独不肯归附。郑和制铜铃，家畀一枚，隐以狗国辱之。番众得钤大乐，每出必佩之，富者或佩数铃，行则有声。”又云：“台地有名半线者，其北潮信同瓯浙，其南同闽粤，海船以一昼夜对周为十更。”皆异闻也。又，李西华侍郎亦尝以御史巡台，兼颁恩赍。姚惜抱题其《赏番图》云：“仁皇在阼二纪余，天戈南指皆媾Θ。设立郡县轨同车，御史监郡法秦初。岁在困敦月在涂，临川黄门受韶书。南征轺传前建旗，举帆渡海风帷祛。宣恩谕德里庐，是时万汇蒙煦嘘。启之辟之其柽椐，绕屋种竹及芭苴。枸榔余甘椰拼榈，四时青青百谷蔬。番人秉性岂异余，与民杂处鼷并余。春秋射猎山作陪，篾带束腰瞻耳镰，身衣鹿皮弓篥﹄于。沙鱼登岸脱填淤，距跃三百如蟾蜍，迹缠迹速升山蛆。含矢丽龟及豪猪，相聚牵臂饮以醵。好人怒兽或龃龉，抚之有道难自纾。草萝禽弥岂义欤，使者治定靡纷挚。乃命颁赏布燕誉，天清海晏风扬裾。使者之幄面广虚，诸番部众从长胥。相排压脊么驱驴，佩刀守将跪举祛。受命分赐金帛襦，牵羊肩酒持巾帮。既赐拜舞惧情摅，蛮歌振股疑蚣婿。使者阅苗未畲，归腧江淮超青徐。司空度地九泽潞，藐彼外郡邻沮洳。有番海上思欷献，道山延合册广储。公与群儒联佩琚，春风思远梦蘧蘧。陈图示客言既且，辽哉古放蛇龙菹。天子代来恩泽渭，上褚中褚颁衣衤如。黄屋之国少踌躇，于今绝域覆腋肤，鲁鸡伏鹄如蜀锥。此图稽古宜宝窟，乃知柔远术不疏。”篇长，节录之，亦足徵蛮俗、资掌故矣。

先后巡台者，黄玉圃（叔敬）有《台海使槎录》，范九池（咸）有《海外奏》议，夏筠庄（之芳）有《纪巡百韵》，六居鲁（十七）有《台阳杂咏》、《番社采风图考》，皆足资孜镜。其《竹枝》俳体，掇述风上者，如玉圃诗云：“绝岛中华古未通，生来惟断此身雄。独余一面狰捕外，人鸟楼台刺自工。”“М竹为椽扇转茭，空擎梁上始编茆。落成合社欣相贺，席地壶浆笑语交。”“历书不识时增，月几回圆稻一登。邻社招邀同报赛，竹杯席地酌黄藤。”“男冠毛羽女鬓鬈，衣极鲜华酒极酣。一度齐咻金一叩，不知歌曲但喃喃。”九池诗云：“连臂相看笑蹋歌，陈辞道是感恩多。剧怜不似弓鞋影，一曲春风奈若何。”“妙相天魔学舞成，垂肩璎珞太憨生。分明即是西番曲，齐唱多罗作梵声。”“衣冠渐已学唐人，妇女红衫一色新。金鼓齐鸣双举手，浅斟低唱又三巡。”“不须戛玉更敲金，声韵幽扬夜漏沈。自是天民歌帝力，儿家知识本无心。”张柳渔名湄，一字鹭洲，所著《柳渔诗钞》多及台俗，有云：“藤球掷罢戏秋千，世外嬉娱别有天。明月几圆禾几熟，岁时频换不知年。”竞夸麻达好腰围，健足凌空捷似飞。萨鼓铿钧声远近，轻尘一道走差归。”又有《台湾杂歌》，注称《厦门》僧掘地得古砖，上有隶文曰：“草鸡夜鸣，长耳大尾。千头衔鼠，拍水而起。起年灭年，六甲更始。唐小熙，太和千纪。”凡三十二字。解者谓郑芝龙以天启甲子起海中为盗，至康熙甲子而灭，适应其谶。“唐小熙”者，隐康熙年号。

台湾初为郡，设镇道而统于闽疆大吏。有事，则巡台御史与大吏会商行之。钱沙方伯以御史巡台，值彰化生番戕杀民产。故事，生番犯杀者，有司处分较重。大吏为规避计，饰称熟番。沙据实入告，致互异，烦上诘。有调停者，胁填沙徇同，沙持不可。嗣廉得诬证，事乃大白，时人目为真御史。袁随园诗云：“彰化内凹庄，生番杀黔首。赖白两姓家，二十有二口。故事番作恶，武吏有责成。生番杀人重，熟番杀人轻。大吏争护前，各以熟番报。公时巡台湾，独以生番告。洋洋海风起，遍迟御史章。奏骑既濡滞，所奏又乖张。天语加切责，大吏滋不悦。调者来调停，诛公改前说。公指窗前山：是岂可动乎？苟其徇有位，何以对无辜？亡何矫虔吏，买头作诬证。事发得上闻，昭昭黑白定。”观此，则巡台御史非虚设矣。屿沙负风骨，其以御史巡仓，尝逮治内府番役，疏请裁革。及官江藩，值南巡，上累韶恤民，江督黄文襄仍严督供张，填沙抗章劾之。随园《心中贤人歌》备述其事有云：“金吾有逻骑，痛捕虎而冠。内府四十名，白日横行惯。公视永丰仓，此辈犹狎玩。其魁名奎五，喧呶薄几案。公怒械系之，封章奏玉殿。韶命尽革除，为首者诛窜。百僚舞于衢，路人相与叹。”又云：“天子南巡狩，玺书颁谆谆。诚恐供张费，累彼元元民。江督董太保，阴违而阳遵。孤行一己意，束下如湿薪。其人养威重，上相不敢嗔。公乃手弹章，焚香达紫宸。天子立召见，问汝所知因。公奏御史官，言事重风闻。倘问所来由，是绝言者根。天听为之动，将黄训饬频。有此小臣直，弥彰圣主仁。”三事皆卓然可传。

台湾产硫，郁沧浪（永河）以佐采硫入台，为《竹枝词》多首。有《硫穴》诗云：“造化锺奇构，崇冈涌沸泉。怒雷翻地轴，毒雾撼崖巅。碧涧松长槁，丹山草欲然。蓬瀛遥在望，煮石迓神仙。”“五月行人少，西陲有火山。孰知泉沸处，遂使履行难。落粉销危石，流黄渍篆斑。轰声传十里，不是响潺。”台城亦曰“赤嵌”，其地有赤嵌楼，俗称“红毛楼”，盖荷兰所筑，栏栀浚云，郑氏贮火药军器于此。陈眉川中丞（宾）《登红毛楼》诗云：“量移海外乍逢秋，凭眺依稀古戍楼。烽火惊心成往事，清笳入耳散边愁。盈盈带水孤帆杳，漠漠晴空白日悠。更喜澄清雄镇畔，飞云敛忽渡江头。”眉川，康熙甲戌进士，甲申渡台，遇风折柁，舟中读《太极图说》、《西铭》诸书不辍，人服其度。

周宣子太守（锺瑄），康熙时宰台湾诸罗，抚循番社，兴学教耕，番民德之。以事忤巡台御史，为所劾。钦使按验得直，寻擢守荆州，兼笺榷税。徵不及额，坐戍。子德明上书请代，得免归。过荆州，有句云：“不甘袖手听鸿唳，却向危机将虎须。”又云：“流民已定邱中宅，逐客方归塞外身。”所谓“抚字心劳，催科政拙”者，宣子有焉。殁后，荆人立祠以祀，名所筑江堤为“周公堰”。

粤西猹摇错处，皆梗化，而猹性尤悍。有撞匪廖三者，据义甯背子山，邑令不能治，渐乃越境劫掠。楼敬思为灵川令，请于大吏，率丁壮进剿，直捣其巢，渠魁就翦，距出兵甫逾月。康熙丁酉冬间事也。查初白游粤，过其境，为作《平蛮歌》有云：“猹中廖三乃最狡，结砦背子藏神奸。义甯邑宰畏如虎，长恶不复加防闲。康熙五十有六载，遂逞毒螫为民患。公然越境大劫掠，乘势摇动西江湾。溜川楼侯奋髯怒，一念轸恤周病瘰。请于中丞愿剿贼，朝发夕下无留艰。官军压境屹不动，旁睨翻笑书生孱。岂知仁者必有勇，勇气远过齐成榇。力捐百镒铸戎器，更募了壮腧千锾。仲冬誓师谒神庙，声并泪下垂潸潸。与神幽明共守土，捍御灾患宜相关。狼贪豕突忍坐视，一任满耳昵孤鳏。阵图兵法贮腹笥，临事布置神安闲。先营壁鸟后粮糟，下极坑谷高跻攀。天寒雪少但瘴雾，地尽石出皆榛菅。孤军深阻三百里，闲道别取千寻山。贼巢渐近径弥恶，出贼不料攻而环。焚林燎穴何处遁，照耀岩壑朱旗殷。渠魁既歼胁从赦，散以畎亩闾阎。自从出疆迄饮至，三十五日师旋般。明朝献馘上幕府，队仗整肃排班班。受成例应给大赍，为国惜费情非悭。有酒盈缸其色碧，有羊在牵其首。侯不居功以归众，单醪挟演人均颁。人传封事上北阙，我适问道将西还。过侯治下暂弭楫，为我扫榻开门槟。杯阑抵几听陈说，窃叹胆气何其<豕豕>。朝廷设官镇群獠，文武分职毋相奸。至令儒臣建伟绩，壮士毋乃多赦颜。”武将不能治而县令治之，所辖令不能治而邻封治之，于是楼侯传矣。

闽之武平与粤平远界，平远民悍，怙众侵疆，官莫能理。长洲许子逊（廷钅荣）令武平，奉命会勘。既至，闻鸣钮聚众，戈矛四集。许不顾会众，出与图按验。有健者突入，欲肆凶。许怒叱曰：“王法具在，鼠子敢尔。”众气夺，皆匍匐谢，遂定界而还。许友李客山次其事曰《武平分水坳定界记》，顾心勿（成志）为诗书后云：“曾阝人妪营鲁人怒，筐笤争桑构吴楚。尚闻六里作鸿沟，彼粤此闽板如虎。闽邑曰武平，连粤平远城。天子颇闻粤人横，负众侵界狎县令。诏书特劾两铜章，判以沟涂毋力竞。武平许君气何豪，单轺来会分水坳。却闻隐隐鸣钲鼓，忽见青红旗乱舞。车中一笑此何为，回顾从者色如土。野云黯黯日将落，脱辖呼人无一诺。独挥羽扇抗群咻。风驰电合围戈矛。桓桓许君心已定，亲把舆图作明证。健儿突入欲甘心，拉虎批熊只手胜。是时许君起大呼，么么鼠子敢犯吾。挥刀折齿前令胡，吾能杀汝如腐雏。广福桥头故吾土，赫赫鬼神可欺乎。朝廷威行九州外，尔等跳踉行尽屠。万夫垂头齿打舌，旗卷枪抛各求穴。鞠躬谢罪辞咿嗄，彼何人哉平远侯。”子逊，康熙庚子举人。丁未报罢，搜遗卷，特用知县，善眉枪法。其定界事在雍正六年。

王秋史《海上》诗云：“海上峰青雁一行，鼓声未绝黯残阳。茫茫鱼腹归何处，但对天风哭国殇。”吊蓬莱滕游击（国祥）也。康熙壬辰十月，盗艇犯成山，游击率水师捕之。群盗纵艇围攻，继以纵火，游击力战死。舟卒五十人，仅余伤卒数人，附坏樯，随潮出毽袜山下得免。秋史时官成山教授，怆念遗烈，故有斯咏。闽越间多海盗出没，屡扰沿海郡邑。督臣范时崇，议将沿海渔船交地方文武钤束，只许单桅，不得越省。上曰：“渔产并入水师营，则兵弁侵欺之矣，盗贼亦岂能尽除。为长吏，当务有益于民者，不当以文法为捕具。”事乃寝。睿照万里，所全多矣。

粤之陵水，三面环海，地多瘴疠，所辖黎峒三十余，皆王化所不及。长垣李伊庵（聘）宰斯邑，躬历诸峒，椎牛酌酒犒之，申明法令，黎民悦服。会雷琼道某，勒限采取花黎，群黎激变，相连百余峒，独陵水黎不从，盖伊庵抚辑之效。伊庵《黎峒》诗云：“南方风气异，万里无霜雪。祝融常司令，终岁皆炎热。蠢尔峒中黎，厥性与人别。下者为巢居，上者为营窟。四序不知年，但视月圆缺。家家养黎鬼，事毕必取决。男女无媒妁，蹋歌水面媒。渔猎作生计，茹毛而饮血。居然混沌风，乃势若秦越。种类日以繁，各自争雄杰。出入行以只，刀箭总不辍。大峒连千家，小峒遍邱垤。余初尹兹土，朝夕心切切。入境方三日，亲自履其穴。问俗识要领，若辈分优劣。牛酒以搞之，少长咸就列。约法申三章，感激声呜咽。自是修职贡，匍匐赴官阙。熙然安耕凿，远近胥惧悦。何人专间外，无端启衅孽。质兵挟邀赏，饱腾仍摘觖。九重亦震动，重臣代巡阅。下吏承风旨。五刑毕具设。二十九员官，一时陷缧绉。余也仅守篆，理直立泄。微名幸瓦全，区区实不屑。抱薪而火，祸乱终无歇。焉用此黎为，毋乃天不绝。”光绪中，吾宗有任是邑者，峒黎彬彬，同我冠带矣。

柘城王培者，康熙辛酉令新河。访明诗人宋登春故里，题碑表之，宋号鹅池生。是夜，果有二鹅止碑上。居人以献王，凿池畜之。任邱雪崖闻自周屺公，为赋《双鹅篇》云：“在昔新河有奇士，登春其名氏宋氏。苦吟未老头先白，落拓辞家走千里。辞家南去江陵城，中有鹅池池水清。却爱湖湘归不得，狎鹅自号鹅池生。一身失路悲无与，朝看鹅来暮鹅去。衡霍峰多烟雾深，青山谁知埋骨处。劫火沧桑几百春，忽逢王宰有心人。痛哭怜才故迹，草元亭没空荆榛。酹酒招魂向原隰，阴风飒飒筵前入。突有双鹅碑上立，鹅来相依不暂离。署中还凿天鹅池，无情有情谁得知。”雪崖举鸿博，入翰林数年，改中书，历部曹，出为建宁守，亦有惠政。

庄氏史狱，擅列名流参阅，多罹祸，吴愧庵、潘力田皆未尝应其聘也。愧庵《狱中送春》诗云：“一半春光缧总过，唾壶敲缺待如何。”已见不平之。力田《漫成四首》尤沈痛，录其二云：“抱膝年来学避名，无端世纲忽相撄。望门不敢同张俭，割席应知愧管宁。两世先畴悲欲绝，一家累卵杳难明。自怜腐草同湮没，漫说雕虫误此生。”“吴关一路作縻，棘木庭前听五词。已分残形轻似叶，却怜卫足不如葵。下堂真愧先贤训，抱璧几同楚客悲。纵使平反能苟活，他年应废《蓼莪》诗。”亭林客汾州，闻力田冤死，赋诗遥祭。又，寄其弟次耕诗有云：“犹存太史弟，莫作嗣书人。”后次耕举大科，授检讨，与修《明史》，寔非本志。赴召时，有《写怀诗》二十首，具述出处本末。既而为忌者所中，左官，遂不出，游名山，若将老焉。癸未南巡，迎跸，复官。越三年，复南巡，泽州相国欲荐起，赋《老马行》以谢。有《西泠展墓》诗云：“三尺蓬科几树梅，梅根碧血总成苔。春山雨露僧时到，画角昏黄鹤一来。入梦有人迷北海，招魂无地哭西台。鸱夷未化钱塘水，莫怪潮声夜夜雷。”“麦饭椒浆拜草间，相看应怪我苍颜。休疑陆弟曾如洛，为报梁童已出关。将母归来无旧业，藏书到处有名山。《西征》赋就何人赏，焚向东风血泪斑。”即展力田墓而作。其出山，盖为母而屈。

国初文字之狱，始自戴名世《南山集》，赵恭毅寔纠发之。集中虽间有违碍字句，较之晚村腹诽者固殊，清议由是薄恭毅。厥后恭毅子宫知府，坐赇诛，或谓有因果焉。恭毅，康熙庚戌进士。尝由部曹乞归，赋《归舟》诗云：“一棹乘流下，苍茫云树边。归心朝雨后，客路夕阳前。有梦知何地，无家欲问天。半生飘泊处，应不受人怜。”“关山岂历遍，知己竟何如。轻薄嗟《行路》，优游忆旧庐。无心谄富贵，有意访樵渔。寂寂城东舍，诛茆愿荷Θ。”抗迹乡扮，若有终焉之志。庚辰仲冬内召，超授浙江布政，遂跻通显，非其始料，有感赋律句云：“七载投闲感圣恩，每亲药裹掩柴门。充廷岂乏鹧行侣，下秩何当凤纬存。散弃自甘怜病骨，驰驱无计定惊魂。小臣进退窖须数，微悃谁能九阍。”受宠若惊，有此情况。恭毅于浙于湘，皆首禁陋规科派，自浙藩擢抚，留羡余二千金授代者。所至嫉恶如仇，勘治王侃等侵蚀案、劾俞益谟冒抽兵娘，皆力持国纪。其在户部，砣砣勾稽，多与同官迕，盖清介而邻于刻者。弟行瞻，以进士令迁江，有治绩。举卓异，特授编修，亦异数也。

陆清献之六世祖名溥者，官丰城丞。尝督运夜过采石矶，舟漏濒危，跪祝天曰：“舟中一钱非法者，甘葬鱼腹。”漏忽止。旦视，则水荇裹三鱼塞之，因以“三鱼”名堂，清献集称“三鱼堂”者本此。其，官牧令，务恤民。邑多逋赋，立甘限法，令应输者自订限期，届期输及半，即免杖。一士人经月无所输，公曰：“是非故逋者。”察之，则新居忧，卒不追呼而悉举。时南中用兵，徵饷十万，公为文，谕民以大义，不一月数足。值生日，老稚数干拜堂下，有百岁老人求一识公为幸，曰：“民未见有官如爷者。”于清端薨，上痛惜，问廷臣：“清廉如成龙者有几？”廷臣荐及公，旋行取御史，称敢言，几得罪，移疾归。所著日记云：“戊午四月，在禹城道，同行有骡，病且垂毙，掌鞭者不知，痛捶之，即毙。民力竭而上不知，何以异此？”盖有所规讽。后人为赋《禹城骡》乐府云：“肥马食香稻，疲骡食枯草。食草常苦饥，食稻常苦饱。肥马息内，疲骡走远道。远道何绵绵，日暮骡不前。仆夫鞭骡骡如故，骡力竭矣君莫怒。骡死且得逃鞭笞，烹剥死骡骡不知。”

遂宁张文端为一代名臣，其督吴，不能容陆清献。及任河督，举东抚赵世显自代。世显继任，以侵帑且纵仆受贿罢。其举措两失之。圣祖谓文端曰：“赵世显读书人，晚节如此，岂不大丧平生？”然未尝以所举非人为咎。继赵者陈恪勤，亦文端所荐也。鲍辛浦《淮北述事》诗刺世显云：“碌碌复碌碌，河干鬼夜哭。问伊哭何为，饮河未满腹。水中鱼鳌尽，又复来搜粟。算缗横徵商，得意兼陇蜀。开府建崇牙，脂膏自沾渥。百僚试私人，那容吏部录。表授无虚崴，纷如马量谷。积金家邱山，列市辇珠玉。蛮童与妙妓，罗绮灿华屋。朝筵喧歌钟，夜宴滥丝竹。日下何曾箸，山海非一族。水斋连鹾朋，彩绩照屏幄。唐花罗四季，芬香散川陆。骄侈纵儿孙，奢僭逮奴仆。盈满古所戒，祸福有倚伏。请看石季伦，珊瑚四尺足。不见元相国，胡椒八百斛。以此致杀身，身死名亦辱。近有闽中丞，澹洎寡嗜欲。苦行同老僧，天眷殁弥笃。予谧并赐金，邱珑扇余馥。更有高安公，正己率僚属。三载朝天阶，单舸载书椟。以彼相较量，水炭异凉燠。寄声河上公，圣明罔不烛。亟须奏安澜，苍生免流毒。”中丞，谓海康陈清端，圣祖谓其“如苦行老僧”，身后赐金三千，赠大宗伯。高安，则谓朱文端也。

甯古塔、伯都讷间有镇曰船厂，为发祥旧地。故事，岁遣满汉官各一人前往巡视。方恪敏有《松花江行送赵奏功给谏巡察稽林》，稽林者，船厂所在，即今之吉林也。其诗云：“稽林何地名何从，古称肃慎金黄龙。王畿直北三千里，辽

海严关复几重。开原以外无州县，沙白云黄迷远传。大东首领控要荒，镇倚边江作天堑。松花水泻碧涛长，混同北下天茫茫。极边更有诺尼水，南流亦到混同江。混同横接艨艟渡，诺尼棹诉松花路。三千犀甲重防羌，岁岁楼船饬坚固。庙廊本重筹边计，玉斧牙旌盟带砺。一从专闽筑三城，坐使单于归节制。健儿驱马尽归田，井龟丛生烟。鞭梢鹿子秋风猎，手底鱼苗夜月筌。长林远岭延江岸，龙蛇气吐青苍乱。鸿窟宅毓珍奇，芮鞫云霞蒸灿烂。江头大木郁千章，曾献王家作栋梁。万牛力致九天上，长杨五柞相辉煌。先朝更宝松花石，琢成凤尾同和璧。拜赐簪毫侍从臣，歙洞端溪俱避席。松花江，江对面，布塔年年采珠献。清泥破雾有多名，渔人偷识光如电。松花江，江远脉，宁古台山真气茁。三桠七叶紫团芝，玉金浆好颜色。川岳精英效圣朝，与图包匦纪金辽。敖登城倚藩篱近，长白山联王气遥。黑水之间称乐上，渐闻合修章甫。韩范宵劳百万兵，帝简清华宪文武。”所述形胜物产，皆足资考证。是时，宁古塔置将军，领八旗，即称“宁古塔将军”。船厂有事，使者会将军治之。使者不皆科道，太仓王天游（Р）尝奉命巡视，条举整顿诸端，伏阙上之，其官则户部主事也。

康熙己未冬，太和殿灾，有诏修省罪己。次年修葺，殿工徵各省材木砖瓦。袁启旭时客临清，作《官砖使者行》云：“秋槐月落银河晓，清渊土黑飞枯草。劫灰尽林泉空，官窑万垛青烟袅。朱花铃印体制精，陶模范埴觚棱好。监窑使者上都来，小队牙旌挤不开。群驹各有飞腾势，走卒直皆鹰犬材。官司络绎供道左，宝顶朱缨上头坐。绮席烟飞曷辐尘，银瓶香喷葡萄火。玉河秋水流涓涓，舳鲈运转如丝连。官家厮养披丹锦，民舍蓬蒿半土缠。燕山去年火轮怪，蓬莱摧塌铜龙坏。灾异遍兴宵旰余，花砖影落烟痕在。圣王从古重茅茨，恭俭垂裳世所知。奇言持节承恩者，好忆深宫避殿时。”谨按：圣祖罪己韶曰：“朕体初平，忽遇殿廷不戒，被毁于火。上天致警，敢不夙夜寅畏，修省厥愆。然其所关，止属临御之所。今所居，较诸茅茨土阶，尚或过之，岂至以露处为虑？朕自五龄，即知读书。八龄践阼，太皇太后间朕何欲，敬对曰：‘臣无他欲，惟愿天下义安，生民乐业。’迄今谨持此心。倘有政治失宜，皆朕躬之咎。”令大学士等传谕各官，缮写颁示。启旭诗语本此。

康熙时，城河大工，每命曾任督抚、学政大员董修。其初意有所惩，久之，遂为故事。五十五年行幸热河，经密云，见其城坏，命修之。部臣以故事，请遣派十二人。沈心斋阁学尝督闽学，时方里居，与焉，在工凡三年。工竣，得请放还。鲍西冈《寄怀心斋密云》诗云：“见说朝车返，旋闻又北辕。功名垂老薄，憔悴向谁言。饮马长城窟，看山蓟北门。貂裘应已敝，失路雪霜繁。”“东第归来日，萧然胜角巾。黄金虚报国，白发尚劳人。班缀蛾眉旧，途穷鹿塞新。库奚瓯脱地，几拜属车尘。”心斋归里，逾年卒。西冈复有挽诗云：“残方息驾，撇尔叹山陨。遽绝苍生望，咸悲白日催。历官居禁近，何地筑楼台。清白无私语，流传巷哭哀。”载绎诗语，足觇清标。西冈尊人重光，与心斋交厚，盖倦倦于父执如此。古有城旦之罚，以处有罪者，施之大臣，疑非政体。心斋在翰林，两邀赐砚，六拜奎章，为圣祖所重。督学吾闽，闽士怀之，为建祠乌石山。不解何因，乃坐斯役。

姜西溟《纪事》云：“客有金翰林，识鉴洞古今。客有盛御史，饱谙经术理。今年四月中，掌院臣疏为臣德嘉耳聋，部议遂斥之。今年五月二十一，天子下韶事甄别。阁臣跪奏仪曹升，两耳虽聋工下笔。一十二人同入彀，七十五翁俄豸绣。莫道西施妍，好恶常相并。莫道嫫母丑，一黜复一幸。人生遇合有命岂尽同，君不见翰林御史之两聋。”金，字会公，广济人，壬戌会元，官检讨。能为诗、古文，渔洋、迦陵皆推服，以病聋休致。盛，名符升，字珍示，甲辰进士，亦病聋，由礼部郎擢御吏。适同时事。

清时好客者，南有马氏小玲珑山馆，北有查氏水西庄著矣。而其先尚有天津张氏之遂闲堂，堂为鲁庵方伯别业。鲁庵以明经起家，官至闽藩，权滇抚。落职里居，筑一亩园、问津园、思源庄、篆水褛，园林声伎，盛极一时，而遂闲堂尤播人口。家素封，延接名流，推解不倦，西溟、莲洋、竹诧、初白、秋谷、石公、百川、灵皋、字绿，皆尝主其家。同邑则有梁崇此、李大拙、龙东溟、黄六吉、查汉客，文讠燕无虚日，人以比玉山草堂。莲洋偶谓鲁庵曰：“吾得于中条山下构草堂十数间，楼以眺远，亭以纳爽，屋以贮书，种竹植梅其间，徜徉终老足矣。”鲁庵笑不答。比归，则庐舍顿改，一如其所言。盖鲁奄为之。莲洋《寄张汝作兄》云：“慷慨成高隐，艰难就草堂。买山原所自，高谊不能忘。”汝作，鲁庵字也。后鲁庵因事下狱，家遭籍没。秋谷《与王南村及陆生莱臣安期话津门前事感赋》云：“人去朱门事事空，堂间蜡泪带轻红。啼乌与唤圜扉月，莫遣笙歌入梦中。”“地当沧海易扬尘，世半交游但怆神。从此令人轻郭解，黄金散尽不关身。”其致慨于交道者深矣。查恂叔亦有《秋日过张氏一亩园感旧》诗云：“满目秋光落叶黄，故家风物感苍凉。繁纟玄急管飘零尽，惟有寒蝉噪夕阳。”“三千珠履尽能文，坐上雄谈蔚似云。朱亥侯嬴俱老去，不知谁忆信陵君。”

唐安西道进娑罗木，状称其木不庇凡草，不止恶禽，吴鳞潭梅庄别业在新安郡西二十里，面黄山，有娑罗一树甚古，因以名园。相传树来自西域，枝柯如纠，荫映数亩。每五年一花，鄂跗五色，形类觚爵，芬闻数里。秋冬结实如红豆，两柯间相闲结葩，所谓“交让木”也。潘稼堂《娑罗园歌》有云：“娑罗本白天竺树，根鹿苑金仙家。移来震旦不可得，凡土未易滋灵芽。安西表笺漫称述，北海碑笔徒矜夸。不知何人致此本，远发葱岭腧龙沙。博识福地特栽此，潜纠山溪清且嘉。蟠根十亩络地肺，竦翠千寻停日车。古干崛立铁黯淡，枝反走龙盘孥。三月四月始抽叶，五年十年一作花。簇如银盘堆火齐，烂若玉宇开朝霞。三霄天女下结，百里蜂王来放衙。落英层层铺绮褥，结实颗颗排丹砂。”极状物之能事。滦河东、兴州之北产夜光木，尤奇。长洲郑季雅（钅式）作歌有云：“初疑唐居士，翦纸贴壁弄奇诡。又疑佛图澄，败絮塞孔照耀同明灯。短檠墙角真可弃，摊卷还能辨细字。驶童刀削玉琐碎，磷火荧荧忽满地。”刻画工妙。圣祖尝以熟河夜亮木赐陈谕德（厚耀），且命赋诗，当即是木也。

浙中公讠燕，限五簋，自朱文端。文端正已率属，幕中不延宾佐。每治事，恒至丙夜。以浙俗婚丧尚侈靡，乃著《家仪》，益以《土相见》、《乡饮酒礼》刊行之，惩猾胥、劾贪吏，陋风丕变。鲍西园令长兴，循故事，进新茶。文端峻却之，且录过于册。嗣知西园治行，复加奖许。故西园诗有云：“一行叨作吏，遇合两中丞。”谓文端与朱文定也。其擢都宪还朝，西园赋诗送之云：“四载中丞节，经纶仰大儒。照人澄水镜，洁已澈水壶。万卷书曾读，千秋道不孤。萧然铃阁下，杞菊冷公厨。”“已见疮痍起，深知政教频。野无石壕吏，人渐葛天民。威惠孚黔首，明良动紫宸。一身关社稷，言行古名臣。”论者谓非阿颂。文端在浙，劾巡盐御史哈尔金勒索病商，尤见风力。

各行省乡闱，两试官或合评，或分取，往往有畛域之见。康熙壬午，索擎石大理、许念中给谏典闽试。擎石自谓疏陋，去取悉推念中定之，其虚衷汹不可及。念中《赠别擎石》云：“抡才同被命，触热天南征。山翠拂吟鞭，白雨点风旌。解鞍共邮驿，放棹趁严程。恒念两尊人，教诫兼劝惩。分谊均臣子，意气侔弟兄。以此矢金石，选土充王廷。风檐共裁决，夜坐常达明。文体轸破坏，一以先正型。怜君颇虚怀。谓我持监精。去取悉由我，敛手不相争。平生刚直肠，忠信与有成。撤棘听舆颂，深心为我倾。”后九年，擎石下世，念中自序其《虚槎集》，不胜捶琴之感。

朱筠园为凤山学官，著《小琉球漫志》十卷，以凤山西南海中有小琉球山也。时觉罗四朗亭为台湾道，创立海东书院，延之掌教，因有知己之感。道廨澄台可望海，斐亭在其北，宜亭更在其西，植槟榔十数株，景物萧爽。筠园《宜亭》诗云：“坐镇诸番静，孤亭惬所宜。海光摇画戟，竹影漾浮卮。魏阙频悬望，林泉偶寄思。风谣凭贡上，甯减《白狼》诗。”“记厌承明直，来东已六年。英髦时接席，潢牒夙多贤。水槛桥垂钓，风亭几擘笺。槟榔皆手植，父老重流连。”宜亭，四公所建也。后公俸满西渡，筠园复作《海东颂》，以比雷阳陈清端。清端初令古田，每晨，门役剖龙眼七八枚，以汤沃而食之，即听讼至暮。为台湾道时，出巡淡水，往返千余里，搞糗帐幞自随，不入邸舍，不受锁献。每食，一饭一蔬，或捐囊市酒，以犒徒御，台人诵之。

国初，平金声桓之乱，甘泉杨敏壮功最著。嗣佐靖南将军平叛镇郝尚久于粤，屡败郑延平伪将刘国轩于闽，官至江南提督，卒赠太傅。其孙铸袭世职，镇居庸。康熙五十三年，扈从滦阳，命和诗，赐果食扇联，复命于御苑乘舟观荷，异数也。有《纪恩图》。同治中，何廉防为其后人诚斋都尉题云：“龙光早冠羽林儿，最记温泉扈从时。奕奕将才三世重，醇醇书味九重知。天厨赐果承恩渥，湖肪看花下直迟。筹笔安边图报称，岂惟竞病许能诗。”圣祖追念勋臣，恩及后裔，可谓厚矣。

世宗在潜邸，颇优礼儒彦。阎百诗以康熙甲申至京师，世宗闻其名，以手书延入邸，日索观所著书。百诗疾，亟请移就邸外。留之不可，以大床为与，施青纱障，二十人舁之出。及卒，遣长史经纪其丧，亲制挽诗，有“三千里路为余来”之句。竹《赠百诗》有云：“阎生并州彦，徙宅清淮ぞ。昨年应诏至，旅食春明春。”即是时作。白诗偃蹇寡合，感于眷睐，垂老一行，其时人望，已属雍邸。

钱葆石《题刘合学（纶）塞上诗后》云：“猎场自用鹰鞴臂，只取诸臣弃笔来。”谓儒臣不谙骑射也。然从围获隽者，亦闲有之。孙屺瞻以学土扈从行猎，尝得以献，绘《射獐图》自纪。汪蛟门题云：“春霜如霰光涂涂，长杨馆前花万株，百物乘令齐荣敷。骊骝辟胚る驿驱，贲育绛啥褒鄂趋，忽传直索拳毛驹。大羽之箭在轩弧，帝言学土神采都。锦鞍金鞋腾双凫，黄獐突起奔麈。引满驰逐苍鹰呼，一箭正中群惊吁。连营规地宾毹，中毅下杀充官厨。燔羊椎牛斟锦苏，颁赐先及侍从徒，始知白面非腐儒。”盛事不多觏也。厥后，戴莲土相国乾隆时扈从阿济格鸠围场，亦获历以献。高宗赐诗宠之，有云：“状元端是让前辈，大鹿小窿获则同。”前辈。谓于文襄。其时相国以军机章京随屉，后来枢僚入翰林者，不复留直矣。

康熙甲申二月，朝鲜、安南遣使入贡，颁赐鞍马金帛，于午门外祗领。陈香泉时官户曹，与陈西斋同预观礼，问使臣姓名，语音不通，则蛊地以对。安南副使鸿胪卿何宗穆有《赠朝鲜使臣诗》，授笔札使绿之。其诗云：“周原万里共驰驱，才立谈间志意殊。理道渊源攸一揆，衣冠礼乐却同符。畏天各谨侯朝度，任上同归《王会图》。流水高山琴载鼓，知青世有子期无？”香泉次其韵，代朝鲜使臣答云：“鹳羽频挥咏《载驱》，银花齐插语音殊。稍知平壤存商禁，早识浇泠服漠符。重译遵王修职贡，当阳视典坐披图。白藤鸭绿分携去，国信犹能远奇无？”麓泠，交肚邑名。“银花”，谓高丽贵人插驽者。往时属国沾被汉化，士多能诗，尝有遣使采诗之举，近年徐斋师辑《晚晴缪诗汇》，录朝鲜李性源等五十四人、安南何宗穆等十三人、琉球马执宏等九人诗，俱可诵。

史刺史（廷桂）知禹州，部民朱氏儿年甫十一，随父耕于野。忽有虎突出，衔父欲去。儿折巨木击虎，毛落，虎惊却，舍父窜走。刺史闻其事，召入州署奖劳之。毛西河客汴，见是儿，为赋《打虎儿》云：“打虎儿，乃在汴梁之禹州。禹州城外朱家楼，小儿十一随父耕。深林有虎斑毛成，飕飕黑风吹草根，乘风攫人谁敢攫。小儿不识虎，乃亦合虎名。虎来小儿怖欲啼，掀唇见虎街父肢，咆哮草隙风来吹。儿啼向风不得父，把代打虎截虎路。三尺童子五尺代，打虎落毛伤虎臆。虎惊顾儿舍父逃，深林风草皆无色。禹州刺史呼小儿，裹之以帛饱以糜。予时在署谶儿面，耳发稚弱真儿嬉。问儿打虎虎何似，举手张齿作虎势。假虎隐幔恐小儿，小儿复怖将啼归。当时见虎得无怖，此事我亦昧其故。禹州刺史省得知，是日小儿知有父。”其事颇奇，可以劝孝。

新安汪节妇，吴氏女也。舅病噎，割左臂肉以进，得愈。闽变作，贼兵围村，闻孝妇事，辄舍去。适汪数载，夫客死扬州，丧归，以不获殉，割右臂肉荐之。陈恪勤为作《两割肉行》云：“松明孝妇两臂枯，刀痕溅血双模糊。一救阿翁一奠夫，肌肤到尽形容癯。翁病不瘳夫不起，儿命虽存顷刻耳。捐躯不得且割身，一盏羹汤尽生死。”“松明”，山名，妇所居也。有子成名，妇犹及见之，年逾古稀矣。

协领明泰坐事籍产，戍甯夏。姬杜氏抵死相从，徒步至戍所，结茅以居，昼当罅，夜执红，以供生计。仇某谋杀泰，姬察知，扬言以惧之，仇不敢发。迄泰赦归，凡八年，未尝顷刻离。先是，姬惧仇害，阴具衣积金，备敛资。至是，著衣市马归，闻者美之。塞晓亭侍郎（尔赫）为作《杜姬行》，有云：“遥遥古朔方，人事日已非。仇多亲故寡，顾问良所稀。面垢项长枷，风沙眼犹迷。旦暮蔽雨雪，为君结茅茨。篝蹬弄钿黹，为君疗寒饥。当罅古所有，涤器洁尊垒。坐卧同形影，须臾不相离。一生有九死，仓卒防已迟。锱铢妾所积，忍令君先知。君殁妾当从，慷慨心不疑。八年一弹指，得赦生同归。衣粗马具足，道路芳菲菲。向非亲比戳，安能有今时？”若姬所为，富兼智勇。晓亭又有《双节行》，为王吉臣（天）二母作。吉臣，大名人，康熙戊子武榜孝廉。自言祖籍会稽，父摄泾阳功曹。流寇围城急，功曹白宰，缒城出说寇。寇加以刃，功曹诡曰：“既出，岂避死，但恐欲降者自此裹足，孰与纵我为内应乎。”遂得释。既而援至，城获全。先是，功曹妻李闻夫出，度无还理，投废圃井中。井故涸，已先有人。讠凡之，一处子也。姓朱氏，随父避乱，父殁于乱军，故誓死此井。二人既相得，约为姊妹，同生死。功曹归，并出之。为朱择偶，不可，而请为侧室。与嫡居同室，食同器，相依数十年，即吉臣生母也。其诗云：“王生名驹日千里，长揖公卿皆倒屣。两母芳型世所无，无用张凭亲作诛。府君曩署泾功曹，流寇围城虎怒号。功曹奋身思却贼，几陷白刃遭烹鱼。给贼归来益坚壁，真见睢阳探鸟巢。射书安事聊城箭，全城意气常嚣嚣。王生二母朱与李，一井相逢誓生死。金石同心甘下人，呜呼忠节成连理。”其事尤罕。

余姚卢必陛者，孝子也。九崴，父芳病，思得蟛蜞炙。潜携一筐采沙口，为风潮所挟，得渔筏之，持筐终不释。叔茂无子，以为嗣。流寇乱，茂走避失踪，必升奔走诸暨山中访觅之。一日，遇虎匿高树，大呼“山神救我”，虎竟去。阅数月，竟得茂奉归。又逾年，土寇发，茂陷于贼，囚舟中。必陛匍匐探之，绕岸哭三昼夜，贼感动，引至茂前。贼首某欲胁茂降，不从，临以刃，必陛冒刃叩头乃免。初，茂有女忌分其赀，屡倾之。茂卒，必升以母命往云间，女使人途击之，幸不死。归，自言不谨被盗，恐伤母心也。知必升者咸曰“孝子。”钱文端诗云：“姚江孝子蕙江孙，幼后于叔以父论。父病思食江味鲜，携筐潜影走江滨。江涛一啮绝攀援，渔人救之乃得全。无何亡命来黄巾，父子相失啼且奔。中林遇虎虎则驯，得父所在笑语温。渠魁就歼余孽存，贼舟载父行欲殉，绕舟痛哭声已吞。贼党感之急遣还，父老疾作宿草间。贼平奉归卒里门，手土筑冢血渍殷。母有爱女爱更遍，谓非所出宜弃捐，陷以非罪终脱然。密遣所匿伺诸原，投之以石中项肩。侧身一跌如干钧，母得其状心乃欢。天明独归为母言，负罪引慝泪如泉。愿守宗柘终余年，货入非所敢私焉。母亦悔悟劝慰敦，王祥佩刀古所传，姚江孝子殆其人。”

甯化雷翠庭宪副有志于圣贤之学，见蔡文勤所著《学约》，笃好之，遂师文勤。方望溪与文勤论学，谓未见有如杨宾实、陈沧洲者。文勤曰：“吾门雷生，后起之宾实也。”故又以文勤命，兼师望溪。雍巫癸丑，举性理试，主者欲得之，辞不赴。是年，成进士，特旨授编修，侍皇子读。立朝侃侃多献替，以古大臣自期。尤留意人才，谓为国家根本，故多交岩穴士。有所谓“五布衣”者：李铁君（锴）、陈石闾（景元）、朱抱光（墩）、陈嘉谟（廷策），皆北人，陈俯躬（梓），嘉兴人。并著学行。翠《庭怀五布衣兼及石东村》云：“我获布衣交，邂逅五君子。久知庸青山，幽芳殊凡矿。愿言采其英，潜见不殊旨。因之访石闾，矮屋拥书史。落落谈古今，贫哉病以死。更有抱光君，被褐远金紫。一室抱微尚，古琴自悦耳。三子臭如兰，何幸不我鄙。且得两陈君，考各永矢。一在北之厘，一在南之涣。北学宗洛闽，屡空道可企。南学共源流，贫亦正同轨。老矣均无儿，弟子供氵修氵隋。我造北陈庐，床龟杂杖几。南陈会鸳湖，答拜人扶起。合之以石闾，三陈堪并峙。三君未盍簪，我乃得蹑履。抱光云近朱，庙青曰御李。荐青与南陈，神交频托鲤。试问与北陈，握手当何似？爰有石东村，腐青忘彼己。石闾与抱光，东村辄倒屣。东村以子贵，不获布衣比。我怀五布衣，并作东村诛。”铁君，一号庙青山人。东村，名永甯，少司马补亭父也。时当全盛，犹多遗贤。

曹六圃明经，嘉善人，中年绝意仕进，著述等身。所居东园，累土高数丈，环植花木以奉母，名曰慈山，且以自号。坐榻穿而复补，晏如也。尝作《魏塘纪胜》绝句，多标举乡里名迹。《瑞竹居》云：“压架香添滴翠新，背时残朽讶回春。烟枝雨叶无多景，珍重栽培待后人。”注谓毛仲和奉母居邑之容川，庭栽木香花，愿竹为架。及春，枯竹忽生枝叶，更抽新笋，咸谓孝感。于其间构屋数楹，颜以瑞竹。诗意隐以自况。六圃为蓼怀少宰之孙，出自世族，而澹于荣名，其品格尤在瑞竹之上。

吴槎客《夜明竹记》所述邵孝子事尤异。孝子名志，宜兴人，事父孝。父疾，股尝粪。居忧，庐墓以居，终其身。墓忽生竹，入夜有光，久之乃寂。乾隆中，邑令唐仲冕重修邑志，将表孝子，墓竹复有光如前。邵右庵与孝子同宗，手书槎客记，且题诗其后云：“吾宗有孝子，父病仰天呼。股供甘旨，所望父病苏。或言粪甜滑，难免旦夕徂。龟勉取粪尝，净秽良一如。厥后守父墓，自筑墓上庐。依依不忍去，夜夜闻啼乌。久之稚竹生，竹中光夜舒。年来已寂然，深恐言者诬。今春修志乘，邑侯寻故墟。墓竹夜复明，相待如相须。好事吴夫子，取竹偶示予。入夜灭火看，如萤囊中储。我恩古德语，心为万物初。孝子密密行，此君默默孚。须知至奇者，至庸之所符。哀哉世间人，不与孝子殊。云何闲物我，空昧怀中珠。”或疑竹有异种，如滦河之夜光木，而邑中访，更无之。且忽明忽否，若有知者，得非纯孝所感？王羽文（凤仪）《夜明竹》诗云：“荒邱不夜孝竹生，碧光染雨为秋萤。精灵窈窕化神烛，鼯犹莫敢窥邵茔。竹如有知若无意，至性所凝照天地。三两竿留明月魂，百千劫印寒泉泪。”亦咏其事。《拾遗记》谓祖梁国产夜明苔，光照一室。《墨客挥犀》记异菌，夜则有光。草木灵奇，何足扶述。是竹之传，重孝子也。

方恪敏祖、父两世皆遣戍。其《送大父遣赴奉天》诗云：“重闱倚衰白，我行将何之。寻常未易别，况乃天之涯。饥寒驱冷铰，汗漫无家归。生计在干人，得失难预持。”身世艰戏，可为扼腕。其时，恪敏南北奔走困甚，至行乞。一日，遇安肃清凉寺，值大风雪，僵卧山门下。寺僧中州感异梦，见公垂死，进以姜饮，得活。因留寺读书，每为人书疏易钱。会平郡王至寺，赏其书，挈入都。适内廷索善书者，举以应，由是受主知，游致通显。其《闻族人奉诏出旗》云：“忽听鸡竿下凤纶，衰门今荷主恩新。衔羁谢作髡钳侣，聚族重为里人。累困十年终见睨，网开三面正逢春。穷荒尚有孤臣泪，欲诉无因达紫宸。”盖即“生入玉门，犹悬虚望”也。当寄居萧寺，有《赠中州》句云：“须知世上逃名易，只有城中乞食难。”及恪敏官制府，中州已圆寂。为其弟子雅丽重建斯寺，殿宇焕然，袁随园所谓“英雄第一伤心事，挥手千金报德时”者也。恪敏薨，寺僧建祠殿后祀之。桐城光存之明经尝谒公祠，庭前五松横盘，承以木架，暑不见日。留题云：“恪敏殊勋应世兴，漕河祠宇客中登。麟游畿内祥占佛，虎卧门前梦纪僧。愧我驰驱空偃息，感君迟暮亦飞腾。五松盘蔽炎曦下，犹是当年棠荫徵。”恪敏得子迟，抚浙时购一姬，见所携诗册，知为故人孙女，还其家，助赀嫁之。及六十一岁，乃生子维甸。高宗抱至膝前，解荷囊赐之。恪敏纪恩句云：“珠囊佩解龙衣上，玉食颁尝觳晡时。”后维甸亦由中书官至直督。

国初画家最盛，吴子瑞、英梦堂、刘武仲、陈石闾、顾洛耆、甘道渊、刘虚白、黄石咸、吕雨村、许苍岚、线成之、崔象洲，其尤著也。王勤中隐于画，姊胥宋文恪贵，招之不赴。晚自号忘庵，谓与世相忘。吴慎恩瞻诗云：“忘庵先生好写生，物态变化皆入情。”汹非漫誉。其后有“二王”之目，谓太常、廉州。又有称“三王”者，二君及石谷也。嗣又以石谷、麓台为“二王。”麓台为太常孙，画有家法，由县今行取入黄门，特旨改中允，直南斋。沈白建赠诗，方以摩诘，谓摩诘曾官给事中及太子中允，历职适同。尝召入便殿，从容奏对，或于御前染翰。程午桥《乞麓台先生画山水》诗云：“吴中旧手称二王，廉州安能望太常。风流不坠得家法，公曾落笔中书堂。”“解衣礴久供奉，一水一石今时重。天下至宝宜自矜，亦有成音天下共。”推许至矣，石谷得廉州、太常之傅，仿古入神品，以布衣供奉内廷，尝绘《南巡图》，同辈敛手。上欲授官，团辞。出都日，公卿竞为诗送之。其画择人而与，不受迫促，世益高其风骨。

诸陵设守护大臣，例用满员，而国初汉大臣有奉派守陵者。海甯陈文简，康熙季年官大宗伯。世宗御极，命守景陵，结庐马兰峪。东偏门有古槐，用杜少陵“独树老夫家”句为首句，云：“独树老夫家，衡门静不哗。庭空喧鸟雀，墙隙补菜葭。落日枝头挂，疏星叶底遮。徘徊新月上。团扇满平沙。”雍正七年授大学士，寻致仕。又，景州魏君璧尚书，康熙癸巳，第三人及第，抚湖南。高宗御极，命守泰陵，乾隆五年乞休。十三年来巡，迎銮，赐诗有云：“皇祖栽培士，于今剩几人。”十六年赐诗，有“鹤发犹然健，葵心不改倾”之句。君壁先以李安溪荐，直内廷，卒，亦谧文简。嘉庆辛酉，翁覃溪以鸿胪卿奉命守裕陵，所历马兰峪为蒋太常（赐）故宅，面塔子山，困自题曰“塔下山房。”甲子，休致归里。翁文恭自踏揆罢归，《次苏斋观碑围韵》云：“米市东偏菜市前，青棠门巷一凄然。却从江国觚棱梦，证到兰阳塔影边。”亦题所居曰“塔下山房”，盖以寓其蹉跌之感。

圣祖定嫔万琉哈氏，康熙五十三年册封，履亲王允掏生母也。世宗即位，尊为皇考定妃。高宗尤尊礼，每岁时节腊，必迎奉入宫。九十生辰，敕廷臣赋诗介寿，钱文瑞《恭制定太妃寿诗》云：“筵开广殿会群真，天上恩晖展懿亲。内职敬修崇四德，婺星高焕庆三辰。萱荣北第风光丽，兰发南陔次第循。最是璇闱传盛事，齐眉膝下古稀人。”是时，履邸年七十矣。

缪澧南司寇《姚亭即事和鄂宫詹韵》云：“山色溪光清净身，白头宫监意相亲。峰腰指点红蕤草，黄幄中间坐圣人。”“呜咽泉声绕曲台，鼎湖龙去有余哀。小臣亲洒桥山泪，独抱遗弓首重回。”时仁皇昇遐未久，藉摅攀髯之痛。“宫詹”，即复庵司农，相国文端弟也。钱集斋《仁庙挽章》尤得体，其诗凡四律，云：“列宿长环太乙宫，忽惊斗极坼天中。《九韶》搏拊留仪凤，万国衣冠泣有熊。击壤不知云影暗，授时忍见日华空。一封遗诏传中外，泪洒水天率土同。”“继业功同创业多，坐麾貔虎定山河。穴中穷寇俘元济。徼外蛮荒下伏波。妖鸟尽时惊玉弩，长鲸翦后止天戈。遗弓在抱思神武，回首轩台涕泗沱。”“蠲租给复主恩深，重道崇儒识圣心。云汉作人文寿考，豆登肇祀帝居歆。更无鸿雁鸣中泽，只有鹧鸾萃上林。臣亦湖边亲从者，乌号流恸最难禁。”“帝车环指运无穷，父老年年望六龙。曾仰翠华瞻舜帝，最怜缟素哭仁宗。望祈已咽通神鼓，陟降疑闻警夜钟。六十一年宽大政，漠唐奕代总难逢。”康熙一朝事迹暑具，无溢美，亦无失辞。

建甯北乡李氏女，字于邓，未嫁而夫卒，遽诣邓持丧。父兄强迫之，不归。迄以节老，宛若皆化，其行乡人称之。此康熙季年事。朱筠园为赋《孤鸾行》，其述家人暴迫云：“父兄性行暴，怒妾回家里。交挥恣鞭朴，长跪不敢起。诡言谓父兄，容妾一回视。乘车入家门，长恸感闾里。”又云：“回家未三日，父兄已来迎。迎妾意何为，怜妾饶苦辛。岂惟良人徂，况复家粪贫。不如依父母，为尔缔好姻。妾谓父兄言，胡为入我耳。釜中炊餐熟，既熟难为米。既为邓氏妇，甯须李家女。女能任操作，无遗父母累。”卓哉此女！其父兄迫之者，适以成之，孰谓培蝼无松柏哉！又云：“转眼岁月疾，髟拖鬓丝。何意与妯，相继成孤嫠。念妇未共牢，磐石犹不移。矧我洽言笑，何忍遽乖离。大节不独完，兼以教人为。室家日渐绐，产作无休期。扑朔白兔脚，趋走来街墀。里正相奔告，播绅咸嗟咨。”至行之坚而神人感焉，吁可传已。

未嫁守节与股疗亲者，于例不旌，以其非中道也。股类出愚诚，未闻以父而责于子者，尤未闻以妇代夫为之者。安丰场吴氏女名伍，适鲁高。高父病笃，以股事语家人，意欲高效之。时高亦病，妇乃代高引刀割左肱，刀利切骨，血流十二昼夜死，闻者悲之。孙豹人谓不可训，为赋诗云：“种藕池塘中，年年得莲子。索妇配娇男，但求主祭祀。田家恶伐树，树色自然浓。将儿代百草，智异于神农。病翁老且愚，弱男惟一个。长叹复大羡，邻儿孝最大。邻儿孝若何，割肱疗其父。意使新妇辟，劝效此举。背胥坐灯下，向灯自引刀。妄冀有鬼神，不死功当高。亦不谓无鬼，亦不谓无神。听妇一人殒，将戒千万人。”其诗意在讽俗。虽然，伍之赖以代夫也，终不失为奇行，君子悯其愚而谅其志可已。






●卷八

圣祖勘定噶尔丹，其侄策旺阿拉布坦遁走西域，收合余众，遂据回地，别成部落，为准噶尔。阁峰尚书夙侍世宗潜邸，雍正初，擢少司马，世宗与论准噶尔事多合，即奉命往谕顺逆，以都统罗密、学士阿克敦副之。阿后官协揆，谧文勤。有《和阁峰还旆》云：“绝域皇华使，双旌岭外看。廿年兵祸息，一诏远人安。虎穴探非易，岩关闭亦难。圣谟天意合，归路少春寒。”纪其事也。厥后篡夺相仍，屡臣屡叛，迄乾隆二十三年乃平。又二年，回部胥定。文勤尝两使准噶尔，一即雍正十三年，一在乾隆三年。有《淮噶尔歌》云：“缅惟有元主中夏，版图日拓朝外夷。西塞四种厄鲁特，驼马牛羊分牧之。种类之中淮噶尔，善于牧马日蕃滋。部落酋长课勤最，屡降丹书晋太师。元祚寝衰帝北狩，一传再传不自持。额参强盛收蒙古，土木之变是所为。元帝子孙号戴荫，翦伐厥后威更施。嗟彼喀尔喀，实乃有元之本支。叛虏不臣肆侵扰，涣散奔走何惨凄。圣祖纳降诛有罪，噶尔丹灭无孑遗。兄子策旺游西域，苟安于世饰诈欺。子济父恶惟怙远，跳梁小丑亦太迷。我武维扬歼逆寇，年来胆落望风披。将士鼓勇思痛击，直捣其巢当及时。帝曰普天之下皆赤子，虽在殊俗忍视歧。按兵不杀俟悛悟，予以自新一介驰。好生之德洽苍昊，蠢尔悦服中心移。表上谢过遣贡使，臣得遭逢千载奇。天时人事详审度，臣敢拜手以献昇平诗。”注言准噶尔为噶尔丹策凌之部落，其先为元代额参太师。《明史》曰“乜先”者，译音“额参”之讹。当达瓦齐用阿睦尔撒纳计，夺达尔扎位，其属昂吉、策浚、伍巴什等叩关乞降。高宗遣将军永常等督师临之，阿睦尔撒纳先降，回人擒达瓦齐来献。上召至热河行在，封亲王，使仍主故地。已而，复召之，中途叛走。于是文勤子阿桂与蒙古亲王成衮札布，同奉命讨平之。迨回部底定，策画屯垦，抚安边彻，桂功为多。文勤已前卒，不及见矣。桂谧文成，“成”为特谧，本朝仅见。

文成《伊梨军营》诗云：“欲扫妖氛净，岩疆战不休。人犹争马革，天已厌旄头。刁斗三更月，关山万里秋。渠魁何日灭，非直为封侯。”又，《军次永昌》云：“王师毋尽杀，胁从贷余生。一将功何有，千军怒未平。投戈收战骨，撤幕返春耕。仰喜皇心慰，边陲已息兵，”盖即征淮夷时作。相传文勤初艰于嗣，梦喇嘛手折桂花一枝以赠，遂生文成，因名桂。故其《五十初度》诗云：“洞中老衲记前因，岩桂花开示梦真。四十九年前一日，世间原未有斯人。”先以军机章京从讷相视师金川，张督部（广泗）与讷不相能，文成语轻张，其属庄学和闻之以告。乃讦文成漏泄军情，学和曲证之，逮至京，论斩。文勤使仆往觇，则熟睡银铛间，鼾如雷。喜曰：“吾儿不死矣。”翌日召对，颜顿悴，纯庙知其以子故，悯而予赦。越二十年，以定西将军平两金川凯旋。学和先为蜀守，坐事遣戍。其子不知前隙，谒文成告困，文成款接之，以三百金资之归。又，缅甸之役，文成为副将军，督造战舰于蛮暮。经略傅文忠自猛拱败还，仅存二十七骑。贼众大集来犯，文成击败之，力劝文忠乘捷受降，遂以蒇事。文忠心愧之，还朝面劾，韶斥去翎顶，任事如故。文成疏争曰：“傅恒罢兵，臣实赞之，若以无能罪臣，逮治可也；若仍统全师，去翎顶，何以临众臣？未敢奉诏。”纯庙亦不复问。文忠忌甚，病剧，密奏谓有跋扈状，上终信任之。然文忠身后，文成始终无怨辞，且于其后人加厚。又，陈辉祖以墨败，命文成按之。先是，将军王进宝摄总督，因籍陈，并及其亲故。文成抵驿，进宝尝为偏裨，迎候甚恭。甫入谒，具陈所治案，文成怒曰：“咄，炎凉奴！时相梁国治非陈儿女戚耶？何以不籍之也？”立叱之去，而尽释株连者。此数事皆可传，而史传不及。当文成用兵金川，为岳大将军（锺琪）论劾获咎。后督云贵，岳降补云南提督，颇惴惴，文成示以诗云：“鸣镝一声山响答，长空飞鸟漫相疑。”岳始释然。是亦恒情所难也。晚年筑墅盘山，文成居山北，冯文肃居山南。文肃赠文成句云：“只隔田盘峰数点，买牛应许共跻攀。”盖尝共话山居之乐，文成谓骑牛游山，胜策蹇也。台阁一生，乃能不忘邱壑。

自准噶尔军兴，始置军台，北自张家口以抵军营．二千余里间，为台凡四十九，以通斥堠、传羽檄。初以武臣主之，后乃用废员理台务，曰“坐台”。准噶尔平，裁并为二十九台。定例，三年期满而代，或谴非其罪，仍得叙劳录用。同光后，得缴台费免役。诸台间，皆沙碛穹庐。德清谈未庵吏部尝以事谪戍，其《道中书所见》云：“阴崖莽莽山气殊，野花著雾青模糊。沿山四望片瓦无，零星毡帐圆如盂。小者单幅矮柱扶，大者高顶编细芦。透天罅出西南隅，木床三角横东铺。中央烈火炽巨炉，一酋上坐两足跌。众酋旁立侥首趋，酋妇拖鬓环穿珠。羧裘貂饰缘苍狐，驼羹马乳珍牛酥。一茶烹作竟日，厥酋前迎行跃跃。搴幔引及妻与孥，以手垂膝偃其躯。欲语不语口嗫嚅，听之不觉长嗟吁。”边荒风物，摹写如绩。安乎陈定斋（法），乾隆中任直隶大名道。值河督白锺山被劾去，诏令赔补河工。定斋蝶部科为剖析，且请与同罪，坐是谪戍军台，以四骆驼载书自随。到台，无居所，自筑土屋居之。有《土屋落成》四律，录其二云：“投荒犹戴主恩偏，环堵居然受一厘。绝域余生沾覆载，数椽高枕静烽烟。远山当户还输翠，塞月窥檐也自圆。从此飘摇辞毳幞，炎风朔雪总安眠。”“客至休嫌屋打头，拮据广厦等绸缪。材从雪窖拈余得，土是龙堆劫后留。岂有板升遗属国，何来蜗角峙蛮陬。穷荒野处由来惯，瀚海应惊见蜃楼。”军台之有土屋，盖自定斋创之。所戍为第十六台，名“木胡尔噶漓”。木胡尔，译言“圆山”；噶漓，译言“苦水”。宣斋初至，饮其水，肠鸣不能下咽。一夕，梦老人扶杖行，以杖导之至某处，画地作“井”字形。既寤，亟往，沙中犹隐隐有字迹，潜以石志之。踰日往凿，果得甘泉，土人异之，呼为“陈公井”。定斋诗云：“苦水标名瀚海隈，灵泉指点幻仙来。千年记取陈公井，也当燕然勒石回。”自注其事甚详。又云，自十六台至二台，山皆不高。自二台内行七八十里，有大山横亘，曰大坝。上至山顶，则宣、大诸山悉见。又下至望麓，即首台。两山夹水迤逦，直通张家口边城。当两山交处，适如天设，其诗所谓“遥指边城绝岭间”者也。天留形胜，以限华戎，亦可异已。

世宗时，名督抚必推李、田。二人者不相善，而物论并集之。谢梅庄甫入西台，即论劾田文镜，坐是下狱。廷讯日，究及指使，梅庄曰：“读圣贤书，所学何事，孔孟实指使之。”上悯其戆，从宽谪戍。《次东坡狱中寄子由韵寄从弟佩苍》云：“严霜初陨陡回春，留得冲寒冒雪身。纶綍乍传浑似梦，亲朋相庆更为人。敢愁弓剑趋戎幕，已免银铛礼狱神。早晚扶归君莫恸，姗勃窜亦前因。”“尚方借剑心犹壮，牍背书辞气渐低。已分黄泉埋碧血，忽闻丹阙放金鸡。花看上苑期吾弟，谖奉高堂仗老妻。且脱南冠北庭去，大宛东畔贺兰西。”纯皇即位，赦归，复原官以养亲。乞外授湖南粮道，其疏语有云：“矢忠矢孝，二者难兼；在官去官，无一而可。”一时传诵。莅楚未久，为巡抚许容诬劾。胡侍御（定）抗章劾许及藩司张璨朋比倾陷状。命阿襄壮偕胡往按得实，巡抚以下，与其事者皆落职。杭堇浦诗云：“手开衡山云，纲纪肃寮寀。朋谋扇阴邪，特立不为浼。”同时仓观察，违众直揭，以捄梅庄，亦称佼佼。

故事，亲老者得乞终养，而家有兄弟者不许。若外吏予告，则非有特荐，终身不得起用。睢州汤文正官江西时，以亲老，陈情乞归。然文正固有异母弟，大吏欲曲全之，令以权宜请。文正曰：“有弟而曰无，非所以爱吾父也，且欺吾君。”遂以病告休，后乃荐起。谢古梅板学官编修，谋归养。私念同官之得请者，皆曰“终养”，亲在而言“终”，其词不顺，亦以病告休。里居十有六年，除服再起，不二年至阁学，遽卒，其请告事颇类睢州。全谢山《輓古梅》诗云：“通梦神交二十年，茫茫一旦隔重泉。鲜民未解皋鱼恨，远道俄传《鹏鸟》篇。裔志竟归春梦里，断魂遥哭野棠前。闽书他日传纯行，粹自如君孰闲然。”结韵即指是事。谢山与古梅无素，古梅以闻于杭堇浦者知其人。古梅再出，谢山已罢官归，连丁内外艰，其眷属尚留都下。古梅至邸吊之，且语人曰：“此来不见谢山，乃一恨事。”其怜才亦不可及。

历朝上宾，例颁遗念。德清武（麟谷）以侍讲学士直内廷，雍正初元，拜仁庙遗物之赐，有玛瑙水中丞珠笔架、鸳鸯荷包、鼻烟瓶。又一砚，背有御铭“以静为用，足以永年”八字，瓶谷尤宝之。后以事戍留古塔，及归，室储荡然。久之，乃觅得赐砚。其孙馥林（芸生）追慕先芬，以“宝砚”名斋，绘图纪之。秀水蒋春雨题云：“君家学士选中秘，声振銮坡翔凤翅。严徐庾薛何足论，能使至尊频宠异。龙鱼河图火珠林，人间不见穷文字。承明昕夕与论思，先帝私人烦重寄。一自鼎湖龙上升，哀缠弓剑藏桥陵。天子亲呼旧侍从，文房携具各拜登。松花之砚乃其一，铭辞煌煌长服膺。想当肘砚值几暇。五云华盖玉几凭。《秋风》、《瓠子》日月焕，龙书穗迹云烟蒸。天章宸翰按时出，金门雨露同分承。归田以之为嘉话，梦回铃索通觚棱。后来学土撄家难，炎昆不分玉石烂。图书桩尽飘散，头白身为万里窜。覆巢之下无卵完，何况区区一文玩。君也名孙生太晏，文采风流接词翰。念祖长思手泽存，搜寻不惜兼金换。卿家惟有故笏尔，抚砚犹当作三叹。”遂宁张文端，雍正初乞假归里，世宗颁赐黄琉璃瓶，高尺有五寸，插紫藤天然如意一枝，文端宝之。季门广文（问安），其六世孙也，恭纪二诗云：“巧样玲珑紫蔓枝，玻璃瓶捧出丹墀。似卿来去都如意，天语分明手赐时。”“宸翰天书奕叶藏，告身如笏灿盈床。儿孙六世甘清白，宝物还腾万丈光。”尚方珍贶，延世犹荣，以类纪之。

雍正戊申元宵前三日，召试翰詹于乾清宫，命各拟上谕一通，不分等级，悉赐貂皮，徐阶五与焉。恭纪诗云：“传柑时节自公余，中旨俄问下玉除。六馆词臣齐橐笔，还如献策玉阶初。”“乾清宫阙日华妍，玉砌金铺霄汉连。香案前头徐染翰，都忘身在九重天。”“华蹬两树矗丹墀，璎珞珠绝天半垂。向晚烛龙光射斗，于枝宝咸演琉璃。”“琅函彝鼎列团乐，丹地森严礼数宽。已荷尚方荣纶札，更烦中使屡传餐。”“圣朝民隐烛幽微，属草殊难达万几。总是优容叨覆载，丰貂一例拜恩辉。”异数殊施，具详篇什。先朝眷遇词臣，每超恒格。黄石牧中允以庶常恭撰《中元祭仁皂文》称旨，即召见，授编修；庐端臣詹事以侍读拟《进乐章》称旨，即命兼乐部行走：雍正癸卯科状元于振、榜眼戴瀚、探花杨炳甫，释褐以应制，赋诗称旨，命俱直南斋。而乾隆己未科榜眼涂石溪司空，未散馆，即擢中允，匹迁至侍郎，距释褐甫两载，尤为殊遇。

食品之赐近臣，不为殊资也。然若雍正时，以新翦园蔬赐大学土、内廷翰林，御制诗云：“畦圃秋来候，葱荠雨足时。梳风烟甲冷，烘旭露华滋。樯事因堪验，天工藉可推。许甘藜藿昧，退食任委蛇。”深宫玉食，昧及菜根，足传佳话。蒋文恪时官翰林，绘《十蔬图》呈进，并系以诗。世宗赐和有云：“谕宗乐志淡而奇，味道端知甘胜饴。谱创《十蔬》多别致，豆棚瓠架入新诗。”一时尤号博之。又，张卣臣少詹（廷瓒）以翰林内直，扈从塞外，赐新笋数枝，名“雁来笋”，纪诗云：“箨解香生绿玉痕，得尝珍昧荷君恩。宵来清梦留人处，家在江南水竹村。”其名某隽，可增入《竹谱》。

齐次风侍郎（召南）召试词科，入翰林，寻以大考前列趋迁，直上书房。一日退直，将归澄华园。上马时，守门兵举赤棒驱之，马鸾逸，堕地伤额，脑髓尽流。皇子闻之，亟遣蒙古医往视。杀牛，取其胃合之，丝绳包裹，舁回馆舍。至半夜得苏，更傅以秘药。阅半年余始愈，自是灵性锐减。其《和果亲王问讯坠马》诗有云：“躁躞聊迎柳岸风，蛇年建巳事偏同。嗣宗竟作双瞳白，仙客谁贻一粒红。“仙客”，谓蒙古医也。又《忆梦》诗云：“病裹关山入梦遥，秋虫声咽月明宵。呻吟枕上遇初夏，曾过仙人落马桥。”自注：“余以梦悔轿，竟致坠马。悔桥，一名落马桥。”先兆尤奇。

华亭沈文恪接物和婉，而当大事不挠。官詹事时，值京师久旱，诏求直言。文恪偕项侍郎（景襄）进言曰：“臣闻乌喇穷荒寒苦，窜徙者百无一全。乞降明旨，永止乌喇流人。上感天和，三日必雨。”上曰：“能保之乎？”对曰：“可保。”上曰：“如所言，三日不雨，将奈何？”项逡巡退入班后，文恪毅然曰：“三日不雨，臣愿受妄言之责。”九卿皆错愕。上为色动，遂有罪人免流乌喇之诏。祈雨坛尽撤，命沈某于第三日至午门候雨。及期，文恪诣午门，立烈日中。上御乾清门升座，曰：“沈某言今日必雨，朕虔坐俟之。”日晡，上未午膳。或劝文恪免冠谢过，请上还宫，不过削籍耳。否则，圣怒且不测。文恪默然。日交未，忽片云从束来，风雷交作，骤雨盈尺。上大喜，谓左右曰：“此詹事雨也。”召文恪入对，深劳之，赐食而出，朝野感叹。董子韶（韶）诗云：“华亭文采冠三清，谁识当年骨鲠卿。竟为斯人致霖雨，大难前席念苍生。流亡得免皆殊泽，謇谔终全仗至诚。并代北江传直节，迥天志事两峥嵘。”北江以规言主德遣戍，亦祈雨获赦，事适相类。

洪北江之建言也，上书于成哲亲王及朱文正、刘文恪，备论时政阙失，且涉及视朝之晏、小人之蛊惑。成邸等以闻，下都虞司讯问，论斩，从宽遣戌伊犁。濒行，乏资斧。侍郎成格时官户部主事，与无素，自以宅券质金助之。而伊梨将军保宁揣上怒不测，密具“清”字摺，谓洪某若稍蹈故辙，即一面入奏，一面正法。上谓迂庸之流，不必与较，乃止。二人皆旗员，而用意不同如是。然上意实不欲杀北江，方传讯，即有“洪某读书人，不必用刑”之谕。既而京师大旱，复有旨云：“自洪某获谴，朝臣遂无敢进言者。所论虽不无过激，实足启沃朕心。”即传旨释回，且命将原书装潢成卷，常置座右以为箴规。诏下之夕，果大雨。北江《留别乌鲁木齐守令》诗云：“投荒虽百日，屈指万千幸。累臣先未到，幕府业奏请。国书三百字，引例悉严整。狂愚乃至此，不杀不足儆。摩刀营门前，到日即延颈。鼓严方唤入，长跪气先屏。厉语若雷霆，官皆上持梃。归来荒屋下，闭户匿形影。时时语僮仆，恐不待朝景。皇恩实宽厚，往返不俄顷。倘非如天德，未免污汤鼎。”盖亦栗栗自危矣。其在戍，居城西环翠轩，夙有魅。北江将至，魅徙居避之。北江诗所云：“固知此老迂难近，绝胜宵分诵淮提”指此。正直之气，虽罔两亦惮之，夫岂以黜废为辱哉。然终为愈壬所忌，削迹田里，不复起用。

萚石挽孙文定诗云：“极谏先皇纳，平生主上知。早删三传例，真作六堂师。燕楚旬宣历，公忠出入为。岂徒宽酒禁，冤狱赖频治。”“再召书房直，霜须政府参。禁中行马勒，殿上积经函。废寝名如累，刊碑典既覃。复河应格议，疾笃尚咕喃。”文定官翰林，值世宗初政，即建言三事，曰：亲骨肉、停捐纳、罢西兵。上责掌院曰：“尔翰林乃容此狂士！”掌院叩首谢。朱文端在侧曰：“此生诚狂，臣服其胆。”上大笑曰：“朕亦服其胆。”即召对，擢司业。他日，世宗指公，示九卿曰：“朕即位以来，孙某遇事极谏。朕不惟不怒，且嘉悦焉。尔等当以为法。”及左官再起，为都御史，复抗言“三习”，意主格非。上嘉纳，宣示朝臣。其督直隶，尝请弛酒禁、平晋州村民纪怀让之狱、正刁民王宰怙势吞产之罪，诗语皆纪实也。当疾笃，有卢鲁生者，假公名作奏草，指斥乘与，传播远近。经穷治得实，于公一无所问，而公内不自安，谓其子孝愉曰：“虽赖圣明灼照，比来食不甘、寝不瞑，良以先帝、今上每戒我好名。苟不好名，何至为彼等所假？”以是滋自疚耳。居恒以“八约”自诫、曰：事君笃而不显，与人共而不骄，势避其所争，事止于能去，功藏于无名，言删其无用，以守独避人，以清费廉取。盖生平得力所在。其殁也，高宗顾左右，叹曰：“朝端又少一正人矣。”魏默深《读国史列传》咏文定治直事云：“君不见八旗圈田遍三辅，生聚承平百万户。又不见边外上都千里腴，插汉故疆供牧。人满土满两堪患，何不移人垦土两得算。贾生筹汉旋乾坤，奏议我钦文定孙。开平兴和万顷屯，徙实八旗兼汉军。三冬射猎一时勤，三边拱卫皇畿尊。有客抚掌笑脱帧，此是汉唐徙民街，今日鹧鸪行不得。”使其议果行，岂独八旗利赖哉。

嘿深咏靳文襄治河云：“黄河决汴自圣朝，国初卅载鼋鼍骄。百川手障回狂潮，赖有伯益逢唐尧。入疏前后如沃焦，中河创辟通千艘。当其未就群涿谣，尾翘羽修音晓晓。贾鲁被议为众挠，自古骏烈无逍遥。”文襄治河，多秉庙算。中河之辟，于襄勤争之尤力，而事后乃见其利。圣祖南巡，奖文襄前绩，谕曰：“开创中河，有功运道民生尤大且远。朕每莅河干，遍谘居民，皆感颂不衰。特予宫街世职。”盖是非久而乃彰。虑始之难，往往如是。其咏朱文端云：“君不见燕蓟建都仰东南，提封千里忧潦乾。虞徐江左徒咨叹，奏功独有朱高安。抚晋督冀疏导殚，四河分酽四局完。天津雄霸禾芄芄，岁收百万裨民官，翻疑冀北成江南。若非圣主明、藩翰端，南漕嫁祸北人寒，早见《盐铁》攻桓宽。”谓其治畿辅营田水利也。公奉命与怡贤亲王共治其事，以漳、卫、滏阳、子牙、永定、滦、潞诸河为经，以赵北口东西两淀为咽喉，时其蓄泄，凡溉田六千顷。又分直隶诸河为四局，责各道管理。其议本于方望溪之《周官余谕》，亦惟公能以实力规行之。

雍正时，先后辟青海地千余里，始改西宁卫为府，设青海办事大臣，番族归附，复增置大通街。秀水徐储山《丙午纪事》云：“朔方禹版画雍州，天设秦关扼上游。统万城含沙月白，赫连台扼海风秋。七襄织锦输江右，万骑黄金出帝邱。痛哭敢陈三表策，儒生须识大官忧。”石隙乾坤帝制雄，蟠江丹嶂截飞虹。貔貅岂料从天下，蝼蚁焉能断穴中。五郡牙璋新《禹贡》，千盘岩壑旧蚕丛。于今海宇车书合，青幕非邀一战功。”咏岳襄勤征番事也。襄勤以康熙季年从证西藏，擢提督。雍正二年征青海，拜参赞大臣，沿途剿抚，自松潘至西宁间五千余里，氛盍悉清，遂晋奋勇将军。出塞追击，直捣逆巢。罗卜藏丹津衣妇人衣，骑白驼，走噶尔顺。公穷迫，日三百里，氏桑骆海而还。以功封三等公，赐黄带。淮夷之役，公方总督川陕，拜宁远大将军。以所部石云倬迟发一日，贼得脱，鄂文端劾公玩忽纵贼，降三等侯，召还，以张广泗代之。广泗复劾公调度乖方，遂落职下狱，论死。高宗登极，赦归，筑园于百花潭北，吟啸自适。其《感怀》句云：“长短梦还凭蝶意，阴晴天欲任鸠呼。”即是时作。尹文端赠句云：“他日玉堂传诏召，江天何处觅渔翁。”亦深慨之。后十二年，金川酋长莎罗奔等叛，复起公提督四川。初，贼中误谓公已死，故敢逞。至是，单骑往谕，从者十三人，传呼直入。群苗衷甲伏道左，公目其酋，掀髯笑曰：“尔等尚识我乎？”皆惊曰：“岳公也。”伏地罗拜，争先导入帐。酋手茶汤进，公饮尽再索，因宣布天子威德，许以不死。众感泣，遂降。事间复爵，加号“威信”，进兵部尚书，高宗赐诗所谓“重颁上爵特褒忠”者也。凯旋过邯郸，题壁云：“只因未了尘寰事，又作封侯梦一场。”所感深矣。公为宋将岳武穆之裔，妖人曾静使其徒张熙上书劝公反，立擒以闻。上命大臣讯得曾等罪状，皆伏诛，而褒公忠赤。魏嘿深诗云：“岳家父子最后雄，雪夜走禽青海戎。”兼谓公父敏肃也。

随园《赠吴将军诗序》称将军名士胜，从威信公征金川，三战皆捷。将军请往降之，袍而骑。酋长横刀来迎，将军径入虏帐，笑曰：“暮矣。”索枕卧，鼻ぴ鼾葚酣。旦召诸酋，责以大义。诸酋龄噤，乃椎牛行炙，定期诣大军降。其诗云：“金川谁筑受降城，单骑从容自请行。泼水刀光迎上客，吹灯虎穴听鼾声。堆盘香火朝势耳，传箭江山夜罢兵。椎尽肥牛三百只，归来残月在西营。”皆以受降事归功士胜。且谓相见秦淮，闻其自述，与史乘皆歧。按：襄勤先督川陕，勘金川争界事，尝奏给莎罗奔印信，莎罗奔德之。其敢于轻骑入寨者，正以自恃夙恩，谓可诚喻。土胜偏裨，何足任此？意当日从骑十三人中有士胜在，亲见襄勤受降事，为随园述之。随园闻其略，遂以为土胜功也。当为正之。

青海之役，年双峰以抚远大将军督征，与有劳勤。汪星堂（景祺）《秦中凯歌》十二首，即颂美双峰而作，时双峰驻节咸阳也。其诗云：“军声鼎沸米川城，帝简元戎诘五兵。班剑衮衣龙节至，岩疆赤子庆更生。”“宠命初登上将坛，相公自出逐呼韩。锦衣聪马亲临阵，士卒欢腾敌胆寒。”“词臣旧赐锦宫袍，肘绾金章拥白旄。赏遍三军温挟绩，恩加万帐饮投醪。”“指挥克敌战河湟，纪律严明举九章。内府新承卢矢赐，令公引满射天狼。”“阵前金甲绣蛟螭，五色云开玉帐旗。青海已闻传箭去，天山又见挂弓时。”“畏威面缚出千群，手把旌旄扫恶氛。朝野竞夸新战绩，破羌不数赵将军。”“大纛高牙五等崇，身骑御马佩彤弓。元和天子原神武，收复淮西仗晋公。”“连营鼓吹凯歌回，接壤惧呼喜气开。闻道千官陪彩仗，君王亲待捷书来。”“昇平嘉宴举金觞，露布星驰奏未央。道左健皆大将，望尘迎拜郭汾阳。”“边燧销时战鼓闲，戈解甲入重关。挥兵已夺狼头纛，胆落名王痛哭还。”“运筹决胜朔庭空，麟阁威名破远戎。却笑曩霄称兀卒，当年犹说范韩功。”“饮至元功竹帛名，至尊颁赏遍竹营。一时下马听明诏，远近闻呼万岁声。”“黄金堂印镇三秦，钟鼎脐常社稷臣。万里穹庐归圣化，穷边影绝射鹏人。”星堂，钱塘人，东川少农之从子。双峰败后，坐讥讪伏诛。是诗附见所著《西征随笔》中。其书多述兵间事，又论功臣之不可为，而归遇于猜忌之主，谓杀道济而长城坏，害萧懿而东昏亡，所云“讥讪”者当指此。星堂自序亦云“意见偏颇，议论谆戾。”处文网茶密之世，知之而故蹈之，其及也固宜。

世传双峰题道士杨紫宸小象云：“魑魅随身亦等闲，肩挑龙虎总徒然。只他一副超凡骨，不链金丹也是仙。”谓言外指斥宫禁。双峰家世隶雍邸，恩若家人，末路不终，传者遂多异论。当凯旋时，百官郊迎，双峰驰马径过，其恃功骄蹇，亦有取祸之道。张渔川明经有诗《纪年大将军轶事》所云“星驰青海战，电卷黄云愁。成功献天子，开国冠诸侯。豪贵让绝席，卿相拜马头。势等山岳崇，权将人主侔。”挟震主之威而不能勇退自全，安得不败。渔川诗又云：“门生半天下，资货九州。武安亦骄横，淮阴无反谋。炙手虽可热，失足亦起羞。临事苦不慎，过时空自尤。”实公论也。方南堂《感事诗》云：“茫茫寰海一帆舟，勇退谁能向急流。昨日将军专闽外，今朝廷尉望山头。书生说剑言皆妄，圣世穷兵武亦羞。漫道弓藏缘鸟尽，文饶功过略相酬。”则笔挟阳秋。双峰有知，当为俯首。《啸亭杂录》云：“年大将军未赐死前，贬为杭州防御，日肃衣冠，坐氵勇金门侧。卖菜者相戒，不敢出入，曰：‘大将军在也。’”杭人亦言其防御故署在石湖桥东，四周皆红墙。三六桥都护（多）籍杭州驻防，有诗云：“短短红墙小小门，一官虽谪亦君恩。桥东故廨今何有，犹说将军卤簿尊。”按国史：年于雍正四年调杭州将军，旋革爵降为闲散章京，其冬即赐帛。是署或其为章京时所居，曰“防御”者，误也。

双峰之败，裘云门作《乙巳纪事》三律云：“圣明雨露本无私，锡命曾蒙带砺辞。坐镇三秦司锁钥，指挥八部奉旌旗。犁庭自慑天威大，献凯虚陈将暑奇。但道枭鸣牙上吉，岂知猴立棘端危。”“赀郎越序篷崇班，节铍遥临碣石间。辛苦十年营兔窟，仓皇一旦失冰山。即邀廷谳从轻典，便采乡评亦厚颜。事后何劳重抗疏，当时权贵已投闲。”“何心更上望京楼，紫陌烟花渺旧游。塞上徒知霍骠骑，幕中争羡阮陈留。白圭此日俱蒙玷，覆水由来诟可收。终荷圣明矜恤意，谪居不遣到新州。”盖雍正三年作。次首谓直督李维钧，李依附双峰，继复劾之，卒亦俱败。末首谓钱名世诸人。双峰党负才望者，无如胡复斋，穆堂、望溪皆推许之。复斋父献徵，尝署直抚，与双峰父为异姓昆弟。双峰抚川，适复斋判夔州，特拔之，擢知重庆，累迁至甘抚。双峰挥霍无度，又好挟贵浚人，复斋时规劝之。当大将军贵盛时，咸阳令进谒，豪奴于辕下辱之，复斋面斥，且施扑责，大将军不问也。自是诸奴稍知畏，守令得自振刷。世宗慎选保傅，双峰举蔡文勤，复斋力言之也。双峰败，复斋逮系狱，乾隆元年始得赦。全绍衣诗云：“当年上殿荐甘盘，夹日功成奏《治安》。今日江湖茆屋裹，瓜棚豆时病中看。”及卒，绍衣铭其墓，辩诬甚力，且有诗云：“累叶清华胄，兼之干济才。所因非有染，骤贵竟为灾。帝德宏三宥，朋惊感八哀。故人隔江介，絮酒待春来。”绍衣与同在邗江诗社，交甚厚也。以复斋抱负，固当为名督抚，惜所非其人。

当双峰柄用，有识者已逆知其必败。富景韩以户部主事从双峰散赈秦中，超擢甘藩。鄂文端时官内府郎，与景韩有旧，闻其骤擢，寄诗云：“戎马正当荒歉日，一麾初领大藩时。因人自古难成事，为国何年可罢师。手理乱丝须用缓，方医恶疾不妨奇。与君廿载为朋友，未敢缄情致贺词。”事后，咸服其识。文端生平尚气节，官内府，值郡王某至，属以事，不应，召公，将杖之。公袖匕首以见，曰：“士可杀，不可辱。”王敬其直，反谢过焉。滇督杨公名时获谴，新抚朱纲欲入杨罪，呼三木以待，军民汹汹不平。文端力持公论，谓纲曰：“君过汤阴岳忠武庙，曾见铁人乎？”纲大沮。即兹片什，亦徵直谅。

文端生平勋绩，以平苗为钜。其权督云贵，值贵州种苗叛，公疏言欲百年无事，非改土归流不可；欲改土归流，非大用兵不可。盈廷失色，世宗大悦，曰：“此天赐奇臣也。”命公进呈生年月日，与怡贤亲王赴养心殿，手铸三省总督印付之。自丙午用兵，迄庚戌功成，土官自汉唐世袭二千余年，至是悉隶版图，受官吏约束，安营设泛，一如内地。尝亲巡三省，穷边六千余里，诸酋炷香跽伏，迎道左，望公如天神。同时南诏诸国，亦遣使上表，进方物，皆离中原万里者也。贵阳甲秀楼外有文端纪功铁柱，洪北江视学黔中，访铁柱遗迹，纪诗有云：“丰功缅畴曩，往事积故牒。销金清四野，立石表三捷。勋名既鹰扬，文史复渔猎。丹方初奠定，黄阁藉调变。俯仰迹已陈，苗蛮气犹慑。”其地铁柱凡二，一为费莫勒威勤公建，亦以纪征蛮之绩者。腥翁有《铁柱篇》云：“一柱铸自雍正年，重臣定策开黔边。古州八万古化外，上下九股相钩连。殿前铸印督三省，危压大箐驱戈蜒。纷纷弥萝置郡县，荒留惊视中原天。一柱干支纪嘉庆，蕞尔南笼苗逆命。文臣缩肭久养瘫，妖巫煽诱苗人听。王师[口单][口单]自楚来，小丑跳梁更<今戈>定。八月十五覆贼巢，刀光月光交相映。屹然两柱铭厥功，细论难易未必同。要知三圣布神化，早看结成华风。”二公事迹具备。光绪中，庆博如分巡黔中，其《甲秀吟秋图自题诗》、《注》，谓楼外双铁柱尚在。

文端历官所至，宏奖士类。任吴藩时，于紫阳书院筑春风亭，躬课诸生实学，尝选辑课作，为《南邦黎献集》。幕中多才俊，冯榈堂（）相从尤久。文端任三省总督，以征讨土府岑映震，移节驻桂林。其行馆在独秀峰畔，旧为试院，峰旁无培蝼，坡陀特起如浮图。值上元，于峰之上下张灯火，灿如鳌山。榈堂有诗《呈西林制府》云：“独秀峰高压暮烟，六鳌齐驾绕诸天。长春国傍星轺起，不夜城瞻斗极悬。藻火争辉排绣闼，烛龙衔耀照华筵。已将圣泽开生面，百粤风光拱万年。”是役，映震构难，大兵至，惶惧输诚，乞改流存祀。又会剿叛苗，次第平定，乃还。军书旁午中，雅歌不废，亦可纪也。榈堂佐文端幕，始终不受官，迄归老，年已八十四。其诗见《艺海珠尘》集中。

苗疆虽定，枭桀者自以世官已久，不甘受有司箝束，故屡服屡叛。雍正十三年，命哈元生、董芳分剿黔苗，以张照为抚定苗疆大臣。张为桐城张文和荐拔，桐城、西林分立，门户遂积，与西林异趋。至是，倡分地分兵之议，与元生等文移争辨，日久无功。高宗嗣位，以张广泗代之。有诏谓：“张照曩见皇考申斥鄂尔泰，遂私臆揣度，过甚其词。彼时廷议新疆不可弃，照亦与议，皇考深然之。今乃以密奉弃置之谕，转告哈元生，殊属乖缪。”广泗因劾其阻挠，落职逮问，论死，特旨原之。寻授合学，游复尚书，奔丧道卒。嗣因查阅蒋洲所藏字迹，见其在狱《题白云亭》诗，斥为怨望，以身殁免究。又命蒋文恪向其子检索遗札，故家刻诗文集尽毁，其书学香光，易名文敏，适同。有《论董书绝句》，云：“冢中秃管已盈千，画被裁蕉廿七年。到此依然书不进，始知王质少仙缘。”可徵其嬉力所在。直内廷久，每奉劾作书，辄称旨。偶坠马，伤右臂几折。时方进呈《落叶倡和诗》，遂用左手书楷，浑厚蕴藉，上尤赏之。张南华宫詹（鹏）同在内直，喜其伤臂复完，赋律句称贺云：“骤马天街一蹶中，险将折臂兆三公。翻身学士疑成瓦，擎掌仙人不是铜。漫笑庄生虚攫右，早夸杜老妙书空。断碑半截浑难补，天遣重完赖国工。”注谓：公能左书，案头方共玩断碑帖也。高宗尝谕词馆诸臣云：“张照明敏工书，海内推重，瑕不掩瑜，公论自在。”御制《怀旧诗》，仍列之五词臣中。

哈元生者，河间人，称骁将。初以游击隶鄂文端部曲，雍正四年乌蒙叛乱，土知府禄万锺扰滇之东川、镇雄，土知府陇庆侯应之，势张甚。文端檄元生会川军力剿，克之，自是知名。厥后从征苗疆，屡建殊绩，先后禽米贴、苗陆氏，会剿雷波土司杨明义，连克阿驴人寨及拉金、者呢等寨，以功累擢至总兵。八年，乌蒙复叛，元生由威宁星夜疾趋，连破贼营，直抵乌蒙，遂复郡治，贼畏之如虎。事闻，擢贵州提督。其奉命剿古州苗已，拜扬威将军。张文敏既获谴，元生与董芳画上下游界，分途进剿，日久未平，亦逮问。乾隆初，西路用兵，命力前敌，卒于军。钱东生《哈将军歌》云：“君不见哈将军，生长回部力万斤，战若猛虎入羊群。官防海子一万贼，莽莽直进云为黑，将军射之逃不得。缚贼掷空飞宝刀，血飞青天一丈高，髑髅堕地轻于毛。归来上簿相公喜，明光宫中报天子，呜呼！安得选将皆如此。”杨雪渔《黔阳杂咏》有云：“平苗最数鄂张功，驳火穷搜绝睑通。纵有强梁皆破胆，风扬哈字大旗红。”即追咏元生事。又，雍正八年乌蒙之役，游击刘昆转战至铁炉山下，陷重围中，创甚，蘸血书绝命词，拔佩刀自刎。妻妾及二女，闻报俱殉。曹剑亭挽诗云：“慷慨一生余七字，从容八口向重泉。”奇烈也，附志之。

雍正九年，北路出师，有护军冠裳保者从征，陷于准噶尔者十八年，乃得从间道脱归。时高宗阅武近畿，特予召见，复职。汪文端赋归卒行纪之云：“雪压沙场鼓声死，主将知名半成鬼。仓皇锋镝强偷生，马历弦摧被驱。缚来生口不知数，不死饥羸亦疮疮。却逃斧踬得苟全，分隶寨桑囚迤里。累系凄凉岁月长，吞毡啮雪阅风霜。东望陇云千万叠，思归心逐朔鸿翔。七度奔逃逃未脱，路长径绝遭遮遏。追还鞭血溅沙红，浸向冰川寒水泼。久在虏中习虏语，到此无猜相尔汝。闲行偷得生马骑，何意重逢旧时侣。茫茫白草向南驰，部落名王亲肺腑。羽书传送赴皇都，妻子飘零迷处所。父老来看讶老苍，尺籍稽名旧编伍。自言俘虏耻余生，狼藉沙场何足数。丈夫志不问妻孥，蝼蚁区区终恋主。艰辛历尽得天怜，双阙云开果重睹。天子行秋巡近甸，阅射宫门蒙召见。奏对令操蒙古音，历历垂询屡称善。忆从陷阵鬓都霜，说到交锋胆犹战。复还故秩缀蓝翎，顾影自惊观者羡。当年徵发若云屯，何幸生还拜主恩。蜀道只今多战垒，蛮烟几许未招魂。”末语谓其时方用兵金川也。使能文者谈张其事，何异苏武归汉。

彭芝庭尚书《伐松行》云：“环秀山前环秀寺，碧瓦连云树凝翠。中有苍松百十株，栽从前代阅千岁。郁葱灵气鬼神扶，来往行人风雨避。俄传州守符牒来，役使梓匠凌崔嵬。长绳倒拽斤斧斫，势震岩谷声轰雷。一朝山容顿憔悴，名材劫尽空叹哈。老僧感事悲且怒，欲叩天闾无路诉。吟成七字辇下传，太息山门景非故。老鹤归来失旧巢，苍龙化去迷烟雾。大吏闻之愕且嘻，霜威凛凛白简驰。弄兹三尺无佚罚，昭灼天道谁能欺。由来仁民兼爱物，所赖彰阐公无私。”蓟州牧长全事也。寺在州治环秀山，多古松，相传唐宋时物，长全命工伐之过半。寺僧开晓作《悼松诗》，流播都下。京尹窦公以其事上闻，并及其他黩货状，下牧于理，尚书诗以讽之。迩来为长牧者多矣，而求执法如实公者，岂可复得哉！

京师观象台，创自明正统四年。国朝康熙十二年，以旧仪年久不可用，制新仪，凡六：曰天体、曰赤道、曰黄道、曰地平经、曰地平纬、曰纪限。五十四年，增置地平经纬仪。乾隆九年，制玑衡抚辰仪，御制《观象台》诗所谓“奉若钦惟显，研几懔曰明。瑶枢调律纪，珠贯验天行”者也。芝庭尚书亦纪诗云：“周天三百六十五，去地九万有一千。茫茫大造亦可测，观星之台始何年。虞帝睿璇玑制初创，姬文载咏《灵台》篇。铜仪防自汉宣帝，递相述作逾精研。古遗铸象十三座，我朝新造居中圜。西洋算法穷杪忽，横互尺度罗星躔。五金之精发异彩，四柱屹峙生祥烟。我来驻马历台上，落落万象光芒悬。超然置身六合表，欲穷造化玄中玄。侧闻人主象太乙，执德驭世无颇偏。敬天以心不以器，神凝于穆非言诠。莲漏声传初日晓，龙楼彩映红云鲜。惟愿雨阳协畴范，天人一气相回旋。。光绪庚子，八国联军犯京师，掠仪器西去，近始归还。

接叶亭在宣南烂丐胡同，见《藤阴杂记》。汤西压居此，咏斋中草木至五十二首。又有句云：“中丞宰木拱，大令宿草深。”谓四十年前，傅雨臣中丞、沈间房大令所居也。雍正时，张南华宫詹居之。乾隆丙辰举词科，周兰坡、杭堇浦屡集其地。兰坡《送翁朗夫》诗云：“懒眠古巷联裙屐，接叶高亭发啸歌。”即是时作。强以“懒眠”代“烂丐”，颇近武断，故时人有“巷名‘烂丐’从他好，未肯随人作‘懒眠’”之句。后来沈椒园亦居此。又，吴少司马（应）尝招同人接叶亭讠燕集，徐恕斋赠吴句云：“床休论上下，廨各占东西。”其时犹擅文酒之盛，嗣渐荒圮。故周西赚（天度）《感怀诗》云：“青棠如线草如烟，阅世真成浩劫前。日下林亭皆若此，人间坛坫益凄然。蜗行壤壁余残垒，虫网疏窗罢辊纟玄。熟客不来宾从散，春风夜雨落苔钱。”迨查中丞（礼）、祝芷塘（德麟）先后居之，复稍稍葺治。王蓬心为图写之，后又归吴绮园太史（裕德）。朱笥河《书祝芷塘接叶亭图卷后》五古，历举前后事迹甚详，有云：“前辈怀清公，掌院事初摄。《文光果》诗奏，宸什和密叶。黄公序其集，清绝心所惬。曰卉木竹石，所居胜洛邺。尝自咏斋中，五十二首捷。大椿歌频见，嘉树笔亦涉。感叹傅中丞，宰木隔郊堞。四十年傥去。弹指不堪捻。又云徐氏园，壬癸逐游屦。岁六十重居，旁舍新拓辄。如何华屋处，零落又在睫。人传烂丐街，即公迹所蹑。后来张詹事，甜吟髯如鬣。宝爱著六吟，一亭笛更撅。松江张氏住，花树手重撷。地古山精藏，黑夜人卧魇。妙正真人符，驱之行蹀躞。掷绳空中步，姗姗露珠极。久之亦绝怪，惝倪疑电煜。少选查太守，丁香春卷绝。时从粤西归，叶唱衡檐低接。工诗赵舍人，拈须坐妥帖。早岁翰林祝，渺焉停履屐。湖山继前辈，芳草此争拾。烟云忽无端，良会殊鹣鲽。翰林移居去，东邻谢旧业。王住毕行行，分陕山之峡。迢迢查与赵，西南邈天胁。此图又何常，过眼吹浩劫。”是篇可抵《接叶亭小志》，而所述松江张氏驱妖事，又如读《新齐谐》。近人著《天咫偶闻》，谓接叶亭见查他山诗。乾隆中尚知其处，今久迷处所。张叔宪自名其居日“接叶亭”，徐花层又以“小接叶亭”署额，皆出附会矣。

海北寺街顺德邑馆为竹坨古藤书屋故址，古藤久萎。初名丹台书屋，康熙时，何蕤音侍御（元英）居之。王横云有《会饮》诗云：“龙门百尺邈难登，喜到高斋对古藤。少长题诗红叶共，高低点笔石栏凭。敬通跌宕因文史，北海风流在友朋。更喜柏台增气象，迩来箱简剧威棱。”足徵蕤音直节。竹诧僦居后，文讠燕益频。蒋少京兆（景祁）尝集《古藤书屋分赋惜黄花》词。查初白亦有《初夏古藤书屋共饮限藤里韵》诗，有云：“爽开寻丈地，阴合两边藤。”地以人传，不必林早之胜也。又，下斜街全浙会馆为高阳李文勤故宅，后归赵恒夫给谏，名以“寄园”。沈心斋、查初白皆有诗。赵，皖人，其孙占浙籍登第，乃舍为会馆，浙人为建景贤祠祀之。或曰，其地即明冉驸马月张园。

京师多古藤，梁文庄故宅在杨梅竹斜街，有清勤堂，万柘坡尝馆此修三《通》。其庭紫藤甚盛，后为旅舍。祝芷塘诗有云：“主翁一旦骑箕去，折券千缗他姓据。门馆当年客扫难，投巢今听流人禹。”“杂沓庭阶走保佣，帘拢依旧度春风。画梁燕去牵蛛网，扣砌人来拾马通。”殆不止华屋山邱之痛。兴化寺街于文襄第雨梧书屋前，架藤亦老，后为蔡小霞（廷衡）赁居。韦约轩中丞《重过感赋》云：“东阁当年未敢窥，年来频见紫云垂。不知醉浇车茵者，谁向花前酹一卮。”又，王文简故宅亦以藤盛，钱萚石《题吴鸿胪（玉纶）古藤诗思图卷》云：“藤花手植枯复荣，新城尚书之故邸。遂有鸿胪典宅居，却忆尚书坐花底。”今不知故址所在。又，给孤寺吕氏家紫藤，刻有“元大德”字，为最古。萚石尝赴纪太仆、秦按察之招，饮吕氏家藤花下，赋五绝句。录其三云：“适来境趁适来情，花信番番恋凤城。赚得与君同白发，门生门下揖门生。”“秦家门里得新阴，纪氏恩门望更深。数日何人为录事，樱桃宴后牡丹临。”“明季尚书有忠节，门才盛入本朝夸。诸系今接花阴坐，犹忆君家宋吕家。”自序谓“秦编修为按察令子，而太仆之小门生。去年辛卯，典河南试，所取吕氏两孝廉，为两公置酒花下，逊余上坐。因询河南庚寅科两吕孝廉之为余小门生者，亦其族也。顷之，一吕生自外归，拜余花下。明日，太仆诗来，辄为补作”云云。科名佳话，足为藤花生色。

吕氏藤，至嘉道后犹盛。李朴园尝赁屋板章胡同口外路北，先居者为钱裴山侍郎，房主则山右成姓。庭有古藤三株，即吕氏故宅，商宝意诗所谓“铁干稚镑大德年，模糊辨是元朝植”者也。朴园招诸侄看藤花，首唱云：“异代乔木成雅谈，吕家藤树如棠甘。干镌“大德四年”字，字虽磨蚀人犹谙。戊辰我来卜斯宅，入门如见益友三。一株轮困抱难合，攫孥恐失冠巾簪。一株捉地俨列坐，安置妥贴摊书堪。更有奇形赋天巧，高盘螺髻低禅宠。谁将珠树种人海，疑是兰若开优昙。终年古色照衣袂，薰风一度香腌腌。”注谓：“是宅议购未谐，后售于王苏生太守，又转质于魏伯鸿员外。”又，吕氏旧有“铜吕”之称，不知何义，或“藤吕”之讹欤？

西涯以明李文正传，其后法梧门诗宠著称。若完颜松裔少宰之含青楼，则知者殆罕。楼后临积水潭，少宰结茆为亭，曰“宜亭”，柳色湖光，萧疏入画。尝招萚石讠燕集，未赴，为补赋《宜亭新柳》律句云：“宜春亭子面湖西，城上山光扫黛齐。飞翠恰当东角柳，笼阴浑带北门堤。澹烟染衤集浓浓露，双燕穿陪个个鹧。闻道蛮腰催短拍，当筵乞向乐天题。”如梦难寻巷与坊，旧游半系故人肠。驱车欲去惊寒食，走马归来已夕阳。镜照未曾眉皱敛，泥沾曾不絮颠狂。净瓶只合归无尽，洒作春空露水香。”“高拂楼台下蘸池，不论长短总成伊。如何密密疏疏影，绊惹千千万万丝。桃李蹊边愁独往，风流赏处倚天知。但令相送还相见，敢向人间恨别离。”是日，萚石适得至友汪孝廉（丰玉）里门凶耗，又走问孝廉兄康吉于城南，而闻陈乳巢明经凉州之讣，故借以寓感。汪陈皆一时才士也。少宰累掌文衡，袁随园亦出门下。袁以谒选入都。临别拜辞，白发相扶，泫然陨涕。有诗呈少宰云：“绛帷分手最堪悲，况复吾师头白时。乍见又成千里别，再来难定十年期。”后为少宰志墓，述其抚浙陛辞，上知其无子，谕“此行可就南中选妾”，时谓“奉旨纳宠”，亦殊恩也。

丞相胡同为严分宜遗迹，其西偏则东楼故邸也。相传南半截胡同一宅有听雨楼，犹存鳞爪，韦约轩、汪荇洲、毕秋帆及查给谏（莹），先后居之，楼畔旧有古藤书屋、醉经堂、得石轩、槐荫馆、松石间精舍、绿天小肪、桐华书屋诸胜。给谏将之官楚中，眷恋巢痕，作《听雨楼图》。孙渊如题诗云：“一楼何时听雨名，当时何人之所营。昔人耳厌歌管声，可怜有雨听不清。楼如传舍人常换，楼外西山青不断。豪门几日变骚坛，前有状元今给谏。绕楼手植青琅，芭蕉叶大不屑弹。贮书万卷画万轴，闭门便作山林看。当时主人别楼去，山色横空雨来处。袖中携得潇湘烟，笔下独排崔灏句。衡山九面随轺车，此时却梦楼头居。燕云忽落画师手，雨中春树青模糊。归来恰见陔兰茁，未晚春晖最迟日。此楼此画一时开，想见元龙好风骨。”今其故址不可考，或云即粤东会馆后园。

都察院称“柏台”，固无柏也。傅岩溪任宪副，于堂前植双柏，赋诗，索同台和之。陈宝所给谏次韵二首，云：“官卑行其言，夙夜敢弗爱。重戴非虚荣，章身况绣腐。柏台怀曩规，风节缅前辈。复古勤种植，雅意良可会。盘桓抚贞柯，庆霄挺苍翠。云霭广庭春，清含良玉佩。贞心贯四时，劲气周外内。际兹风雨和，披拂静众籁。愿言集嘉禽，鸣消百怪。凡兹台中人，顾名义斯在。”“谠论心所勖，愿学非曰能。风徽稽简册，今昔何纷腾。撷华爱庶子，采实怀中丞。譬彼臭味别，聿觇草木灵。愿时无改德，丸九安其贞。美荫思甘棠，胜事比槐厅。古义如可赠，俯仰同一情。情深动良倦，所得是芳型。盛位赫赫光，嘉气满彤廷。常想图云干，献寿君子庭。”岩溪，高安人，家于滇，由检讨转御史。所言去奸民、端风化、清狱讼、除冗蠹、申法禁，皆能见其大。国初，曹郎入谏垣者，往往奏留，仍兼曹部，以岩溪言停止。其任少廷尉，于署中种槐柳，并传佳话。

往时慈仁寺每值岁首，庙市甚盛，书摊罗列，城南词客，往往流连于此。宋牧仲尝于上元日过寺，买得崔鸿《十六国春秋》，有诗纪之。黄秋岳近年得原板《钤山堂集》，尾有某君跋，亦云得自慈仁寺书市。寺间兼有花市，王横云《杂诗》有云：“慈仁寺里海榴红，却与江南色相同。移向小庭闲伫立，绛唇微语曲阑风。”孙司空（在丰）《竹枝词》云：“腊后春前舂未回，燕京腊月少花开。明朝十五慈仁寺，买得盆梅屋里栽。”高文良《正月十五日慈仁寺花市看花》诗云：“古寺门前十丈埃，清晨骑马看花来。讨春拚有千场醉，此是闲行第一回。”“狂花总借地炉烘，刚到元宵已放红。肯信春林千万朵，自然成长任天工。”“拟共春镫丽华，千丛卖入贵人家。吾侪作计偏迂拙，独种空枝待发花。”末首谓同游周渔璜购紫藤一本，植于寓斋。按：诸作多以月望，盖是日乃有庙市，如隆福、护国诸寺之例。寺为明宪宗为母后祝厘而建筑，大毗卢阁高三十六级，长廊四周，便于临眺。殿前双松，荫可数亩，王文简所为作《双松歌》者也。张文襄《新春二日游慈仁寺》诗云：“何年庙市徙，求书琉璃窑。春灯照百货，车马如乘潮。双松适静性，仍伴枯僧寮。俨如鲁两生，偃蹇不可招。”则光绪初年作。今杰阁久倾，寺藏窑变观音，且失于庚子之变。中经兵踞，即双松亦不可问矣。

琉璃厂以工部琉璃窑设此，故名。劳介岩诗所谓“装得龙楼帝子居，烧成鸳瓦冬官掌”者也。每岁首，杂陈百货，其东火神庙列骨董书摊，游鞯鳞集。读翟晴江《厂游》五言排律，则其时兼罗百戏矣。其诗云：“春明官厂设，十种造琉璃。鸳瓦供无缺，羊锾代亦宜。东华迁旧市，太乙奉佳时。祥雪新开霁，劳尘暂脱。屡丰家给足，百戏俗恬怡。舍利工呈巧，犁轩尽出奇。乔人高续胆，立马骤摩旗。板系千秋索，球裁八片皮。演书宗黑子，弄钵赛容儿。夭矫腾短舞，翩邓断木娶。旋空挂跟肘，距地掷腰肢。势仄悬梯透，音繁缚角吹。连厢供耍令，蹋鼓唱京词。瞽女商弦拨，丫童越器持。胡凉纷假面，神鬼丑蒙魃。驯兽看料虎，奇虫见叠龟。粤拳角觚社，卖口祝榴医。白索轮光曳，乌铜倩影窥。黄华双牍并，绛树两歌歧。挥丸剑，亭亭累卵綦。腧锋夸捷足，骨证顽肌。革冒通同拍，冰胶滑涟驰。郎当牵鲍老，宛转习优施。立帜分千道，围场判一规。馋颜工眠延，险哗衤集兜离。吴市瞻西子，扬州仰献之。未携标下彩，稍费杖头赀。油壁绿源出，青聪衔尾随。堵观云路合，香袭绮丛毗。星货排厘积，春书应节贻。闹蛾攒绣撷，风鹞引晴丝。土犀州样，唐花浙水姿。金绒挑鞑子，红蜡缀椒枝。素女图矾绢，文鱼豢碧瓷。辉煌嗤药玉，突兀诧糖狮。鸟弄箫奏，环鸣扇鼓移。酒楼横榜署，茶社软帘欹。蔬果均分局，台盘各有司。烨豚陈厚膊，笼饼蘸乌饴。禁钥三衢缓，归鞭五夜迟。竹声交劈裂，蹬影又敷披。西漆南油汇，星桥火树蕤。画屏光凹凸，像彩势嫂尼。烟火梨花散，壶觞竹叶垂。咿哑吟凤曲，磅礴响犀椎。细琐书难遍，姗乐不支。缠腰羞瑟缩，过眼任参差。节物乡情远，年光世路疲。迫寻优笑地，点缀太平时。试举同游客，当筵定解颐。”所述昼列角觚、夜胪灯爆，具见承平盛况。鲍辛浦亦有《琉璃厂春游词》云：“车驻雕轮马驻鞭，手拈瓜子步差肩。排门尽启君平肆，趁赚痴儿问福钱。”“丛陛书多卷帙残，几人著眼笑酸寒。南沙画片香泉字，幅幅装池骨董摊。”“料丝羊角灿成行，簇帛堆纱锦绣装。岁岁镫棚变新式，鳌山结撰到西洋。”“像生花草泥人，鼓板笙箫小店陈。风景不殊吴语杂，勾人情绪虎邱春。”本地风光，涉笔如画。

雍正初，大光明殿成，有司选羽流之有道法者，焚修其中。苏州元妙观道士惠虚中（远谟）、吴山长生房道士施鲁瞻（远恩）皆与选，俱授龙虎山提点，居十年，乃辞归。二人皆能诗，鲁瞻《大光明殿步虚词》云：“巍巍金阙耸瑶天，羽盖朱轮满大千。斩愧野人樗散甚，侍香亲到至尊前。”“诵彻琅函玉笈文，月华如水夜初分。琉璃世界通明殿，香气蒸成五色云。”“五铢衣覆九华裙，上界颁来十赍文。何处飞翔双白鹤，夜深还拜玉晨君。”“洞阙玲珑网户开，金纠导我玉京回。道人报国无他愿，但祝风调雨顺来。”又，江南道士沈默夫（清正）亦召入大光明殿，面承谘问，赐金扇笔墨。默夫自号蟾阳子，张文敏为作传。

景德镇御窑，历经置员监造，刘伴阮（源）尝以九江关监督兼理。伴阮善绘人物，嘉兴徐可叔题其《仿河阳画龙》有云：“河阳粉本世罕觏，落笔乃让刘生雄。刘生自系刘累后，熟知龙性非凿空。”所制窑器，多自绘者，今其器不传。传者首推郎窑，紫衡中丞（廷佐）所制也。仿前明宣德、成化，称珍品。山阳许谨斋都谏《郎窑行》云：“宣成陶器夸前朝，收藏价比ギ琳高。元精融冶三百载，迩来杰出推郎窑。郎窑本以中丞名，中丞嗜古衡鉴精。网罗法物供品藻，三千年内纷纵横。范金合土陶最古，虞夏周秦谁复数。约略哥均定汝柴，零落人间搜出土。中丞嗜古得遗意，班政余闲程艺事。地水火风凝四大，敏手居然称国器。比视宣成欲乱真，乾坤万象归陶甄。雨过天青红琢玉，贡之廊庙光洪钧。”继其后者，以年窑、唐窑并称。雍正初，年希尧奉命治窑务，汉军唐俊公（英）监榷九江，实佐之。查俭堂《年窑墨注》歌云：“国朝陶器美无匹，近来年窑称第一。即此墨注如玉壶，下广上丰而虚。清光澹澹照砚北，云是雨过天青古时色。神夔唤距绕其柄，铁足周遭黝如墨。下有小篆曲录文，观者从此辨伪真。”一器之微，其为人矜重如此。俊公在事逾卅年，劫画尤多，尝撰《陶冶图说》二十篇进呈，其属绘者孙佑、周馄、丁观鹏，皆画院名手。又刊《陶成纪事碑》，备列窑造名件，自写其象为《陶成图》，而希尧赋诗纪之。俊公好风雅，尝重葺九江琵琶亭，置笔砚其上，徵过客题诗。其督粤关，子寅保甫成进士，命以庶吉士街，赴粤佐理榷务。以子佐父，曩未有也。尝辑所为诗曰《陶人心语》，其《送吴尧圃之均州》有云：“此行陶冶赖成功，钟鼎尊关国宝。玫瑰翡翠倘流传，搜物探书询故老。”又云：“陶熔一发天地秘，神工鬼斧惊才雄。文章制度虽各别，以今仿古将毋同。”盖所制兼怃古器，仿均窑者，即是时作。后来海盐朱笠亭客章江，复著《陶说》六卷，述制法甚详。又赋官窑词多首，云：“制年记乾隆，今亦重官窑。彷佛宋吉州，第一书公烧。”“窑座各分作，安置必帖妥。监空许验青，心细能溜火。”“染采非渲染，采色繇石珠。为问堆与锥，制作又各殊。”“金玉铜漆木，色色肖象取。不独哥定汝，搏土能仿古。”“鱼子衤集番锦，口足金为戏。不须铜作身，鬼工胜佛郎。”“方员与觚棱，随缘自能好。酒酸各象生，十锦更弄巧。”“碉盘盛九种，最爱印色池。安得紫方馆，养砚为相宜。”“无范既中款，油色亦动目。入古验陶旄，非徒贱酵暴。”“开窑辨细等，细若析秋毫。譬之人相去，纷如九牛毛。”承平，物力方裕，制作必精，盖亦集历代之大成萃纪之，以资陶史。

福清余田生府丞亦尝抗年双峰。双峰抚川，田生方为江津令。值用兵青海，多额外急徵，檄屡至，田生不应。复遣材官持印文告谕，自朝至日晡，无耗。材官哗，田生立出，坐堂皇，命反缚，众莫敢动。田生盛怒，乃共推曳伏之地，投签将扑之，丞簿为跽，请不可。俄士民数千环集，耆老以身蔽材官，告哀曰：“公何难弃一官，吾民今无怙恃矣。乞以民故，宽使者法。”久之，乃命释缚羁候。越日，材官介众索原文。田生曰：“烦报大人，我无子，闭门待劾。原文已间道付二三执友矣。”双峰恐斥之伤众心，乃以应行取官铨部主选不阿，旋罢。以陈沧洲荐，起为兖甯道，讼狱者争赴之。齐苏勒继沧洲督河，借工事纠劾。讯日，士民相从听勘者数千人。会齐公巡工莅境，父老炷香，拥与至广原，升高坐，聚者万众，环拜投香于地，高丈许，大呼“还我余公”。齐矢言相喻，乃散。世宗闻之，立召入见，擢山东按察使，曰：“朕又得一直臣矣。”黄莘田《送田生之官山左》诗云：“京国相寻破寺居，当年强项习难除。九重命诏疑蜚语，万口为碑定讼书。名重藤厅甘拂袖，谤兴瓠子悔徵车。天王明圣斯民直，毁固无加誉有余。”“累臣湔雪即赓歌，异数新膺锡命多。汉帝自然怜汲黯，赵人终日望廉颇。三年棠荫添新筑，万井河流沐旧波。闻道举幡诸子弟，壶浆遮道舞婆娑。”后入为顺天府丞。会缪湘芷勾察山东鹾政，列参就理，谳成罢归。其赴东，挈二仆，买驴以行。知之者曰：“此三驴大夫也。”

历朝河臣在官之久者，无如高文定。自雍正十三年督南河，乾隆十二年大拜，仍以大学士管河督事。十八年卒于工次。其间，入直枢廷，不及一载。有《漫兴》诗二十首，多述扫工事，纤悉毕具，为前人著论所未及。英梦堂题诗其后云：“防河如防兵，艰危良非谬。得失审其微，操纵均在彀。余事及茭楗，为功重补救。取裨无精粗，相济有先后。尺土在所争，逆湍可以断。岸柳与滩芦，捍暴同戈胄。势亚薄城攻，严若登陴守。外御冲突加，内复版筑旧。坐令狂澜迥，气索如逸寇。一线系安危，此意宜深究。茫茫《河渠书》，一字何曾镂。惟余百夫长，口耳相师授。惰者滞于胸，狡者秘诸口。眷念民社繁，斯事乌容苟。一编《漫兴》诗，三叹不去手。浩荡海翁心，虚白漆园耦。尤怪语有神，绘出万夫走。奔赴趋乱蚁，趟捷腾飞狄。运土与搬柴，参错笔底遘。琐屑含妙理，肯綮披疑窦。漏古所憾，浑沌今为刮。想见济世心，筹及安澜久。功出三策余，意居一览右。庶裨后来者，畚铺鲜纰缪。”后乎文定者，惟栗恭勤能周度河流曲折、高下、向背。每水将至某所，恭勤必预知，盖询于官兵之久于河者而得之，即梦堂所谓“口耳相师授”也。传曰“心诚求之”，惟二公有焉。

两淮盐政，例用旗员，其以汉员特简者，孙文定、方勤襄及曾宾谷数人而已。宾谷久任两淮都转，其任盐政，秩视巡抚，亦出殊眷。在任四年，召还。赵艮甫《广陵秋感》诗云：“盐荚由来有重臣，孙方以后命重申。三朝榷法推刘晏，卅载民心恋寇恂。财赋终防缁蠹聚，度支久赖转输均。要知大计持平处，不在轺车益算缗。”言外有深感焉。宾谷务宏奖、精鉴藏，余所得文山蝉腹砚，即其题襟馆故物。

鲍辛浦不独工诗，康熙间久任长兴令，有治绩。长白常中丞抚浙，甚重之，每见有殊礼，或留话竟日。尝语辛浦曰：“少需之，当荐君为方面。”而辛浦终泊然。每入谒，但谈文字。及常被劾，命大臣按之，属吏坐株连者甚众，独辛浦得免，始共叹服。中丞于乾隆丁卯罹法，其罪案不详。全谢山谓其有事于进奉，属吏分任之，以是招议。诸襄七《行路难》诗有云：“有若士兮东海隅，谊如董仲舒，孝若曾子与，忠如楚三闾，勇若伍子胥，直哉若史鱼，君子若卫蘧。口不能佞，足不利趋，退不匿贤，进不避诛。所肥国与民，所抱楷与模。方闲气而一见，孰知上帝惮赫怒，银铛拘系填若卢。”虽不无过誉，而死非其罪，则公论也。雍乾时，大臣多得祸。伊肩吾（福讷）《歌风引》云：“天下猛士韩彭英，尝吾鼎镂吾能烹。九州草泽富材力，从起正复劳经营。坐听野鹰飞不下，终当腐索维奔马。倚酒高歌诱致之，乃公岂是闲吟者。”若有激而发。

顾小崖（成天），初以《皇城草诗》为世宗籍得，疑其诽谤。及见所为圣祖挽章，特赏之，赐翰林，奇遇也。诗云：“血气尊亲颈尽延，容真如地盖如天。已增虞舜巡方岁，竟少唐尧在位年。”“何人不解君臣义，罕喻君臣一线情。深浅岂真关贵贱，冷窗摇笔泪纵横。”“銮舆六度接穷檐，日角天颜惕仰瞻。此日鼎湖龙已去，空教昂首望龙髯。”“京国游踪出塞垣，九重犹想对临轩。悲魂恍惚惊魂定，闻道新皇已改元。”其诗天璞不雕，纯出肫悃，宜其上感至尊。小崖又尝著《金管集》进呈，皆表扬忠孝懿行之作。其先官郎署，乞归，有《都门留别》诗云：“八载郎官清禁从，承恩亲忝大夫封。乞身不羡陶贞白，受禄犹邴曼容。笔珥延英详议礼，编开崇政广明农。衰庸只合归田去，九点还余未到峰。”鹤书重贲，殆非始计所及。

查初白与弟德尹、润木同时官翰林，每趋直，以雁行为序，初白有诗纪之。尝扈从南海捕鱼，赋诗纪恩云：“笠檐蓑袂平生梦，臣本烟波一钓徒。”翊日，内使传呼“烟波钓徒查翰林”。其从子声山同内直，故以此别之。一时传播，以为荣遇。其时，查氏有靖安侍卫，由武科成进士，应甲申殿试。上特劾初白、声山并赐坐西班观射，尤为异数。是科，靖安以第一人及第，初白《送靖安叔归碣石》绝句云：“画鼓朱旗晓日开，广场千步净无埃。紫光阁下通名姓，曾与天潢校射来。”“文武家声荷主知，右班特许缀蛾眉。一门盛事传希有，亲见穿杨入彀时。”润木雍正丙午典江西试，以“维民所止”命题，坐大不敬罹法，尽室赴诏狱。女蕙缥亦连坐徙边，有《驿亭题壁》诗云：“薄命飞花水上游，翠娥双锁对沙鸥。塞垣草没三韩水，野戍风凄六月秋。口读父书心未死，目悬家难泪空流。伤神漫谱琵琶曲，罗袖香销土满头。”闻者哀之。初白寻得赦，德尹流徙陕右，初白送以诗云：“吾衰虞死别，汝健必生还。或者诗成谶，他时一破颜。”然德尹竟卒于戍所。前之联翩腾踔，后之株蔓流离，皆出意表。自润木罹罪，诏停浙人春秋两试，迨已酉始复举。次年庚戌会试，浙人加倍中式，而一甲三人俱浙籍：钱塘周西坪（霹）、秀水沈泰初（昌宇）、钱塘梁文庄（诗正）也。西坪举大魁，年已四十有七。时方苦旱，唱名得“爵”，天颜大悦，召询曰：“朕似曾见卿。”西坪对曰：“臣初觐天颜。”因有《及第口占》句云：“顾名恰喜为霖协，识面还疑省象真。”久郁得伸，浙士一振。

世宗尝梦一羽流，自称天台山道士，乞还所居地。寤而异之，大吏访知天台桐柏观为人侵废，诏复之。时副都统朱伦瀚以按察副使分巡浙东，奉命董其役，实创举也。都统先世隶汉军，己以武进士侍卫改刑部郎，出为浙中道府，内转御史，寻简湖北驿盐道，再转谏垣，超擢佐京旗，升转皆不繇恒格。工指绘，为圣祖所赏。姚惜抱与其子白泉观察善，见其指画《登山虎》，为题长句云：“飒动秋山万枝响，寒云四野当空上。歙沙砾走林莽，阴森虎出睛赕朗。峰高欲升短颔仰，卧枝交戟压前掌，竦身距跃逾十丈。不知都统何处看，指端尽得雄气象。”诗中有画，刻画入神。又云：“想兹暗谷下，志在干仞冈。隅目眈顾周四方，不屑俯立同豺狼。”则借虎以状其人。朱立朝颇负风骨，故不竟其用。

幽通之说，是固有之。纳兰容若与顾梁汾为忘形之契，其《题梁汾侧帽投壶图贺新凉词》有云：“一日心期千劫在，后生缘、恐结他生裹。”梁汾答词亦云：“结他生休悔。”皆谐词也。后数年，容若卒。梁汾里居，梦其来至，曰：“以践约也。”及明，报仲子生孙，视其貌，酷类容若，推命造，必夭，因字以“益寿”。弥月后，梦容若辞去，寤则益寿殇矣，瘗之惠山忍草亭下。终梁汾世，岁必再奠。杨用舟《过惠山吊顾益寿殇冢》诗云：“不负前生约，昙花证夙因。铸金多作泪，埋玉又成尘。白发填词客，红牙按曲人。空山来酹酒，凭吊共沾巾。”用舟，云侍郎尊人也。又，浙人相传全谢山为钱忠介后身。谢山举子，甫堕地，而忠介后人来贺者已在门，讶其知之速，曰：“夜来闻影堂中人言，谢山举子可喜。”谢山因赋诗云：“释氏语轮迥，闻之辄加嗔。有客强附会，谓我具夙根。琅江老督部，于我实前身。一笑姑应之，燕说漫云云。昨闻正气堂，预告将雏辰。在我终不信，传之颇惊人。聊以充谈助，用怡汤饼宜。”其子旋天。谢山竟无嗣，岂鬼神亦不尽前知耶？

胡稚威为任香谷宗伯撰神道碑，纪诗云：“敢辞垂老仍贱，泪湿生金续蔡碑。”盖以寄牙琴之感。碑述宗伯奉命宣谕安南，其国有郑国公者秉兵柄，来书列街与国王并，宗伯斥，使更易之。及见，欲天使自左门入，宗伯不可。既上殿，请读诏，而国王不拜，宗伯将敛劾还。顷之，殿门顿阖，酋长夷隶多人，佩刀环户外，从官皆失色，公不为动，从容晓以大义。王感悟，麾众退，率陪臣听宣如礼。于是宣布德意，夷情悦服。还朝，赐红绒结冠，异数也。是举由于画定疆界。当康熙中年，安南即饰言其国牛羊、胡蝶、普园三处为邻界土司侵占。嗣勘知其地自明时即内属，有诏切责之。至是，督臣高文良以边境沦入夷界者百二十里，议清理，安南不服。世宗特许以铅厂山下地四十里畀之，字小之仁，恢然圣度。香谷《关外》诗云：“路出南关外，真成万里行。野花明绣节，山鬼辟龙旌。原隰通周索，风烟接汉营。惧呼听彝目，天意为销兵。”即奉使途中所作。稚威为香谷门人，依京邸颇久，其乞退，亦决于稚威。有《梦溧阳公》诗云：“地下迥青眼，人间怅白头。生乎如不改。消息若为求。”盖结契深矣。

故事，朝鲜册使，皆以二三品官充选。阿文勤尝五使朝鲜，有《即事》诗云；“宏济院中催晓发，慕华馆外驻征镳。班排立度瞻拜，五色天书下绛霄。丽人武事自矜雄，短剑宽衣衬小弓。驰骤凭他执鞭者，空传果下是朱蒙。结彩高悬崇礼门，肩与云拥一城喧。虎旗清道迎天使，引入藩宫礼更尊。早设重茵便殿中，升阶就位列西东。向臣频问天颜喜，心感中朝异数隆。”注云：“慕华馆距城十里，国王迎于此。”又云：“朝鲜三尺马称‘朱蒙所乘果下种’，驰骤一随步伐。其国弓剑最小，武事绌矣。”文勤又尝绘《使朝图》自纪，观文恭（保）为题诗图后。其从子煦斋协揆见之，以为家珍，自书一册易之。嘉庆己未，煦斋亦以阁学使朝鲜颁韶。程春海有诗述其事云：“文勤数使西盖马，欲掩都卢作群雅。文恭题句明珠编，我师读之喜欲颠。师今龙节临成镜，玉貌宫袍发高咏。乞诗乞札东国，后月前潮两辉映。文恭手泽欣弓还，我师宝翰增旧观。谁欤汇作《凤墅帖》，副墨海上兼名山。”春海，煦斋弟子也。文字因缘，若为先兆，亦奇。

国初，武科多能诗者。徐侍郎（湛恩）官侍卫。赋诗称旨，改部郎，称殊遇。又，大同任勇烈（举），登雍正甲辰榜，官总兵，阵亡金川，有《秋夜出塞》诗云：“故国迷离梦里秋，几重山水几重愁。甯辞啮雪从苏武，肯为飞鸢念少游。苜蓿饱嘶天驷马，酪浆渴饮月氏头。徘徊不减筹边虑，岂计勋名后代留。”同时又有唐云台提督（开中），登雍正乙未榜，累立战功，官至贵州提督，《至凯里有感》云：“数载频经此地过，林间不复听樵歌。四山落日行人少，一路新坟战骨多。僻壤何时丰黍稷，荒村犹未息干戈。我来空负君恩重，满目凋伤愧若何。”吐属闲雅，皆不类兜鍪中人。

刑部旧制，凡监候者，自九月至十一月奏上名册，请勾决。在各行省者曰“秋审”，属四川司；在京者日“朝审”属广西司。雍正十三年，始设总办秋审处。凡与阅秋审者，俱用蓝笔，类乡、会试分校。王东田通副诗云：“一种蓝毫分两事，此心同处在持平。”承平重正途，刑部尤甚，秋审、朝审诸处，非正途者不得与焉。堂上官必有久任部员、明习律法者一人，凡以慎刑狱也。吴二南司寇由诸生保举分部，迄擢卿贰，不离秋官。与其子坛，相代佐部，尤称佳话。阮唐山诗云：“东门祖帐成前度，西署衣香记旧型。”为二南作也。又，金兰畦司寇亦起自西曹。旧例，监盗限内完赃，得减等。其例中废，奏复之。阿克苏钱局章京侵用余钱，吏议绞，情实。兰畦谓官吏非平民比，改如律。性严峭，两颐黑子如豆，毫长与须等。其殁也，郭频伽挽以诗云：“人疑削瓜面，我识养苗心。”时谓工切。

乡会试，外帘官向不限正途。雍正癸卯乡试。有旨，内外帘俱用翰林官。于是李磁林、陆陆堂俱以新庶常供差外帘。磁林司受卷，纪诗云：“九重新诏下云

衢，一例冰街比玉壶。沧海月明同有泪，忍看鲛泣不成珠。”“红梨书校玉堂春，花下移看霁色新。琐苑霜丹风叶静，一帘官烛话同人。”范西屏选雍正癸丑庶常，即充南薰殿朱批上谕校阅官。迨乾隆初元，行配天礼，复奉派缮书地只坛列圣神牌，尤为荣遇。有诗分纪云：“路绕南薰已近天，雍熙门右武英前。朱文捧出珊瑚架，黄袱擎来玳瑁筵。冰设铜盘闻滴水，炉然兽炭袅香烟。回头金雀恩光迪，寸草心犹向日边。”腹联谓南薰殿夏至设冰，冬至设火也。又云：“钜典欣逢大配天，神牌肃穆列坛前。徽流玉册瞻宫庙，字印金泥奉几筵。抒赤臣心趋晓箭，扫青佳气蔼燔烟。只今箧里朝衫在，犹染余晖满袖边。”注谓：“神牌涂髹泥金，左清书，右汉字。先书素纸，傅以胶漆，印于牌上，用石青屑糁平，再用巨笔扫之，则青黏字见，是曰‘扫青’。大祀前三日书竣，惟余神字旁一小画，届期上青。”两诗足存典制。

雍正时，逻察特严。王云锦修撰元日早朝后归邸，与数友作叶子戏，已数局矣，忽失一叶，遂罢而饮，后数日召对，上询元日何事，具以实对。上嘉其无隐，出袖中一叶与之，曰“俾尔终局”。自是，朝臣益无敢欺饰。按：叶子之戏，唐已有之。残明始用江湖侠寇名，有“游湖”、“混江”诸号。王茨蘑、全谢山、施竹田有《叶子戏联句》，其述对局方式云：“正位首分班，计获必数荚。禽纵或异宜，前却或递蹑。荡锋或争衡，薄险或见压。责偿或示惩，连衡或用夹。或交缨而回，或设以叙。或利在壮往，或戒在凌躐。或黠见隔垣，或昧迷交睫。忽然六绯临，亦象掷枭捷。得丧固无常，吉凶难豫揲。要须乞井公，多储质钱帖。”知三君亦深于此道者。平原董寄庐《断叶行》云：“淮南大盗肆余毒，叶子流传标面目。‘游湖”混江’各异名，镇日摩挲看不足。岁时置酒开华筵，辛盘草草忘周旋。黠奴指点客颠倒，攫取囊资偿酒钱。旁观津津有余味，中有一人惟假寐。乍开倦眼烛辉煌，宾主无声正酣戏。出门悄归告妻孥，举家大笑君何愚。煌煌功令不可革，众醉独醒胡为乎。”可见当时习俗县孟举《纸牌诗注》谓宾客相邀，讳其名，代以手谈。今犹沿之。

世家遗诏曰：“凡条例由严改宽者，此朕与廷臣悉心改定，以垂永久，俱应照行。其由宽改从严者，乃整饬人心风俗，一时之计，非朕本意。嗣后遇此等事，有应斟酌者，仍依旧例行之。”当日建威销萌，权宜立法，圣心若有悔焉。钱文端《宪庙挽词》有云：“正位当阳日，忧勤念八荒。《商书》宜骏厉，《周礼》最精详。天意原仁爱，王权有弛张。畏神兼服教，千载忆轩皇。”是足见体仁长人之本忄旨矣。

昭代故事，凡列朝潜邸，登极后，即升为宫殿，不复充王、贝勒赐第。世宗为皇子时，封雍亲王，今之雍和宫即其潜邸。以喇嘛掌之，所供髑髅怨、脑骨数珠及欢喜佛等，皆黄教所尚。每岁首春和，依蒙俗打鬼，都人争往观之。旁有行宫，高宗亲祭文庙时，尝斋宿于此。丁ウ公诗云：“朱邸当时瑞气锺，薰炉犹带御香浓。旧闻莫证龙潜事，睿知原为象教宗。天下伽蓝三界重，人间弓剑五云封。北郊岁岁銮与驻，父老能谈列圣容。”廿年前，余往瞻仰，犹及睹服御之遗，今亦凋残非故矣。

世宗御政，深重恤民。尝值大旱，既有诏留漕备振，复虑刑狱之失，致乖天和，特韶所司议狱减刑，洵如天之德也。彭芝庭尚书方以翰林内直，有诗恭纪云：“云汉忧民咨儆深，宏开汤网祷桑林。天屯膏泽诚还格，帝恤祥刑德本钦。龠动圜扉宽械系，凉生冰井散炎。蒲葵向午熏风扇，调燮恒阳化作霖。”“留艚檄下戒中途，翘望河干接舳胪。纡敛权宜关国计，丰荒储备秉宸谟。移文不假苏耆请，恤隐如披郑侠图。江左浮粮裁减后，更看渥泽沾濡。”吴会浮粮，为有明以来敝政。时先有诏汰减，尚书《纪事》诗所谓“老农闻诏歌且泣，官租特减卅万石”者也。其在讲筵，奏进经史讲义，多切于治体。尝论《月令》，言“行爵出禄，必当其位”，因谓明良之世，君不疑其臣，臣自不欺其君。又论《玉藻》“左史书动，右史书言”，因力规圣德，而归本于闲邪存诚，执中恭己，皆同列所不敢言者。雍正癸丑，以母疾乞归，特许驰驿，盖出异数。行次九江，遽闻大行哀诏，其述哀诗有云：“星奔已见龙髯堕，日近长思帝语温。”足徵明良之契。

雍正一朝，武功赫濯，猛将如云。有直将军（光显）者，以百夫长从征，积功至专闽，骁勇冠时，而名转不著。其从大兵西征策旺诸部落，前后在军凡七年，未尝一日解甲。尝于雪夜奉檄，率十余骑前探贼，至某山下，突与贼遇。贼凡数百，皆悍。白鼓众与战，歼之过半，雪地尽赤。忽一贼自众中跃起，斫白以刃，几中。白仆朱勇自后射之颠，而刃从皇面前落。急格以简，刃为简所格，复起而剁于柄，视被贼斫力尤猛，简柄刃痕深寸许。白殁后，尚存于其家。又有佩刀一，长三尺余，锷上血晕无数，每值阴雨，嗅之犹有血腥，或鸣而出鞘，亦白从征时所用。德清俞仪伯先生，与将军曾孙字梦香者，同客兰皋中丞幕，因得见此二物，并备闻将军遗事。为作《白将军双简歌》，其叙战绩云：“四座且勿喧，听歌《双简歌》。中原万里息烽火，王道荡荡无偏颇。是何小丑生绝域，敢撑螳臂当天戈。朔风连夕吹，雪花大如席。既与贼垒近，恒恐贼踪匿。将军奉令出探贼，山径崎岖断人迹。是时麾下十骑从，乃与贼众数百逢。上马杀贼平生衷，避而勿击非英雄。突遇一贼跃众中，持刀直斫将军胸。谁从背后弯碉弓，将军之仆勇且忠。贼血已涂野草红，贼刀陡起如旋风。手格以简何从容，不图筒反迎其锋。即看柄上刀痕重，此行真凿凶门凶。”所述兵锋迎距，奕奕纸上，读之，不殊凭轼观也。录此以存其人。

国初承明制，丝纶出纳，掌于内阁。而赞画戎机，匡翊庙算，则议政工大臣主之。雍正时，西陲用兵，羽书旁午，虑中书未尽谨密，始别设军需房于隆宗门外，嗣定名为“办理军机处”。其初，即用议政处得力之员。至雍正九年，始拣用中书为章京。乾隆后，又考用部院司员，而中书入直者转少。自是，中外重要政事，皆具摺直陈于上。上阅后、即时处断，由枢臣承旨行之。每巡幸行围，枢臣必橐笔随扈，章京分班窟直。赵璞函《赠陆耳山》长歌有云：“今春歌上陵，去秋歌出塞。属车豹尾间，簪笔两人在。偶然拍马欲飞前，草檄飞书立而待。”盖同直赓酬之作。其在宫廷内直者。咸出入乾清门，独军机大臣出入均由内右门，至南书房，祗候召对。章京追随大臣，因亦由内右门出入，以为殊数。故管报山侍御《枢直记事》诗有云：“朝衫重系牟尼串，雅步趋翔内右门。”即指是事，兼谓章京依内廷例，得挂朝珠也。其诗备详枢直制度，如：“面承密语从容，分写新纶选进恭。御笔亲增三五字，别传天语带朱封。”“不择秋蛇与墨猪，但期疾速勿迟逾。缮完呈本催分寄，珍重临时与过朱。”凡谕旨书就待进者，谓之“伏地扣”。诏草字数长者，则截定段落，分书而合黏之，谓之“点扣”、“接扣”。其经御笔更改者，须另纸恭录，谓之“过朱”。惟廷寄即以朱发，若一旨而傅谕数人者，则照录各寄，是曰“分寄”。见《枢垣纪略》，诗中略举其概。又云：“方寸琼函叠纸成，绿牌交出记分明。新来方面开何缺，封事先题进空名。”谓在直章京日行事件，必知会于章京之退直者，以资接洽。其知会，以素纸摺叠封之。其引见记名各员，吏、兵二部以绿牌交至枢垣，则照录入存记册。遇放缺时，以其单进御，并凝旨书缺而空其名，以待御笔。“天书脱稿进尧阶，加紧邮程计日排。欲印紫泥先请钥，亟翻夹袋出金牌。”凡廷寄，皆钤用“办理军机处”印。其印钥由领袖大臣佩之。每请印钥，以金牌，其金牌由直日章京佩之。每廷寄，付驿飞递，由章京于封面标明，每日行三四百里至六百里加紧不等。“旧事分明记阿谁，独难颠末诵无遗。试翻随手当年簿，充栋封题若列眉。”谓章京日行事件，备记于簿，谓之“随手”。每检查旧档，必按其年月，于历年“随手簿”中索之。“破例恩先契圣明，且教集议付廷评。何时部疏才呈阁，预写词头拟准行。”谓凡直省奏请迁除，当上意者，虽交部议，仍命存记。覆奏上时，若议驶，亦拟旨准行，外廷不及知也。“缄滕黄匣付昆仑，中有军书要件存。今日莫音难扈直，最先跋马候乌墩。”谓行围途次，当直者例以满、汉各一人。裔要件，先候于尖营，以备承旨，尖营称为“乌墩”。扈随豹尾者，称为“跟莫”。音皆国语也。章京承拟稿件，有赶于尖营呈进者，谓之“赶乌墩”。“下围传驾左门还，在直郎官总立班。不向长杨陪羽猎，何由亲切睹观天颜。”谓军机章京帐房在幔城左，每驾由左门入，在直章京皆立班。“封章络绎费天题，夕对方终塞日西。韶草先成先进御，不须留待十行齐。”谓行在召见枢臣，恒在晚膳之后。凡撰拟韶旨在六七道以上者，辄命随成随进。“请驾悬知日未暾，昨宵披答取重谕。幔城一片传呼急，恰有人先直早门。”“交抄发递纸如飞，针晷时时视带围。坐待行庐传合钥，珠车灯火照光归。”谓每日上直，必有一人最早者，目为“早门”。散直，亦必有一人最晚者，候至宫门下钥。“珠车”，则周庐夜直之禁兵也。“内庭章服例优崇，貂锦乎时借紫同。马上羊羔齐著，只披风帽是猩红。”“赐果分鲜事叠稠，绮纨三品列卿俦。辛勤视草迟公退，克食羹窑辍夕羞。”谓章京得衣貂服及全红帽罩。遇颁赐，表裹例视三品。京堂若晚直退迟，则有克食之赐。其诗盖扈从行围所作，故参及塞垣规制。《枢垣纪略》谓凡辍直更替，谓之“图塔密”；扈次驻跸日期，谓之“音德密”。宝文靖有《音德密》七律二首，诗中但述风景，以无关掌故，不录。

枢臣皆逐日入直，章京分班，以两日更替，园直则以四日。若扈从行围，则两班章京轮派，以本年秋围合次年春围为一班，留京者每日轮满、汉章京各二人，诣内阁听报，遇有行在军机处裔到文件，分别照行之。迨扈驾回京，则扈从者得辍直，或数日，或数十日，视道里之远近为衡。由留京章京连日趋直，以代之。管韫山别有《夏日直留守班即事》杂诗云：“九夏銮与捺钵停，暂教纶合合机庭。濡毫兼问廊餐地，凭借西头学士厅。”谓满、漠章京轮日赴阁听报，满章京于诰房只候，汉章京则于蒙古学士堂。“随单公件束纵横，事迹难详部寺门。各听所由将领去，只令官簿自书名。”谓行在军机处交在京各衙门文件，每署为一束，由留守章京交发也。“相逢争说息肩期。留务虽闲亦恐迟。听澈六更兴辨指，登车略后早期时。”谓每日赴合，视平时趋直稍晚。“膏泽应知帝念殷，朝朝籍记等书云。今年阳雨多时若，少有飞书附驿闻。”谓京师每日晴雨，皆列报于行在枢堂。“直房朵殿最西偏，岸帧深衣听自便。今日相公亲宿卫，近晡冠带候文渊。”“机宜文字稿连蜷，纸断行斜半不全。随报卷还窥约略，仍同省树不轻传。”谓在合不著公服，枢堂入内迎候乃服之。在直无事，则检阅残稿遣日也。合观“扈跸”、“留守”两作，枢直之制为略备矣。而亦非无罅漏，如裘裴山（行简）《元日直卢》诗有云：“鸣珂直散炉烟静，誊诏恩浓墨沼酥。”注谓：“凡履端布闿，必有蠲缓恩诏。其颁布，皆有定日，每先期撰缮，俟届期颁行。”其结韵云：“自翊小臣依禁近，太平无事笔先濡。”注谓：“枢直‘随手簿’，每元旦则更装新册，敬书‘太平无事’四字于册端，例由是日直班者为之。”虽琐屑，亦有关枢制，管诗所未及也。

清俗重骑射，故先朝有宫门校射之典，由上亲阅之，军机章京与焉。乾隆中，诏赐七峰别墅为枢僚退食之所。其地颇饶树石，屡著篇咏。迨程通副（同文）为领班，因于别墅西偏隙地辟为射圃，俾枢直同人习射于此。其《射圃落成纪事》诗云：“劣容百丈规为圃，挂甲屯西此一隅。草引颓垣曾过马，树遮眢井旧窥乌。百年兴废谁能料，两月经营顿觉殊。散直萧然有佳处，手成他日倘思吾。”今七峰别墅故迹已不可指，更无论射圃矣。通副别有《西苑观同直诸友习射》诗云：“困絷盐车不自由，来盘礴共吾俦。狂呼角胜马从马，生刀挽强牛戴牛。酒实漏那易醉，诗扛健笔未能休。老夫忽觉豪情减，猿臂回思束发秋。”是则内苑傣直，亦习之矣。其时翎枝之制犹重，而中射者恒得邀赐。通副《勖习射诸友》句云：“上方孔翠谁承赐，策骑榆关耀素秋。”以将扈跸盛京也。迨御前阅射，枢僚趟菊言（盛奎）、张绮园（逢泰），俱赐花翎。通副贺菊言句云：“得骁真博天公笑，看取宫门拜赐秋。”又贺绮园云：“校射宫门好身手，时平绝塞罢防秋。”盖叠韵之作。一时枢僚多娴弓马，顿洗向来儒弱之习。吴方伯（俊）直枢垣日，赠同直盛孟严驾部云：“驾部作字不脱妪，波磔细碎毫毛收。指节力可挽万牛，清丝入手亮以遒。横笛吹破天悠悠，仰面饮露调其喉。丝竹不到喉所周，文士简默处士羞。难进易退怀好修，忽然羽风飕飕。三矢叠出应鼓抱，瞥若怒隼追清秋。洞然有声盖在侯，天子动色三谘诹。虎贲观者骇且愁，引弓欲发还躇踌。而君退出神夷犹，握管依然书不休，大抵其人非世侔。”孟岩名大，与兄崇，先后为章京，江苏阳湖人也。故善良奏，诗状其意态，栩栩如生。又陆朗夫中丞（）《扈从木兰赋示同人》句云：“霹雳手翻弓引满，风飚蹄蹴马骑生。”可见当日风气。宝文靖在枢府，有《宫门御试鹄射》诗，云：“圣主临轩猛士豪，桂黄翎翠绣弓。明蟾重晕月轮满，老鹤一声天宇高。金仆姑神窥宛转，锦盘陀赐慰贤劳。中皆己鹄承恩渥，无复冯唐叹二毛。”足证是制犹行于道咸以后。特后来军机章京不合有习射者。

裘裴山《从幸木兰和冯王圃》句云：“满箧征衣余野马，一身生计倚封驼。”盖塞上捆载行李，皆以橐驼，一身所需者备焉。严道甫侍读在枢直日，尝从围大雪中，与橐驼相失，并所装物，求之不获，懊丧而已。越日，忽有人牵橐驼至，装物具在，且谢罪。熟视之，乃故军机处苏拉，缘事遣配者。问：“何以知为吾物？”曰：“军机官衣羊裘者惟公。今箧无他裘，非公而谁。”间：“既窃，何以复还？”曰：“恐公寒耳。”乃劳以钱而遣之。或为诗曰：“若辈怜寒亦可儿，明驼重返雪山湄。只缘老子羊裘在，一日清风九塞知。”又，张诗ぎ中丞以枢僚扈从行围，有馈鹅者，以橐驼载之，上顾之微笑。及出为外吏，行部所至，辄以鹅自随。好事者为绘图作记。王定甫通政题诗云：“乌墩疾骑如风过，[A13A]鹑后载飞龙驮。儿々者倡相应<囗曷>，属车偶瞩天颜和。”“山阴故事新淮汴，图画清风尚如见。我亦銮坡许载毫，军声梦冷西池宴。”二事皆扈从佳话也。

江南督粮所用祖斛，为冯伯阳司寇所手定，今罕知者。司寇名景夏，桐乡人，世居秀水。康熙癸西举人，由牧令起家，官至刑部侍郎。其官苏松粮储道时，江南赋重弊深，议清赋，久无良策。伯阳至，乃以句股法，特制铁斛，按部清厘积弊。老吏帖首屏息，猾者严律以法，良愿者亦无烦扰，吴民感诵，久而不衰。内调未久，即乞归。晚年好画山水，得董思白大意。家传画幅七页，乾嘉名辈，题咏颇夥。吾乡廖文恪为题四律，其第三首云：“昔转松常镶，曾贻概量模。至今传铁斛，犹足警铜符。亦忝司飞挽，将何步趋。荆关信高手，抚册试心摹。”注谓：“今督粮所用斛，犹公遗法。”时文恪继任督粮也。林文忠题五古，述其事尤详，云：“公昔官督储，制斛小其口。殷勤轸民力，耻与争升斗。天子嘉廉能，三迁绾金绶。诏谓租庸吏，咸以此斛受。什一本中正，末流乃弊薮。不念赤子艰，谁欤父兮母。”盖斛为所创，特诏颁为定式。雍乾以后因之。良吏之恤下行仁，大君之执中立法，皆足垂范后世。诗又云：“公德洽民心，食报逮厥后。勖哉诵清芬，诣谋慎毋负。”盖为司寇曾孙秀森司马而作。冯氏自司寇以降，世有令绩。司寇子钤，历官湖北、湖南巡抚。秀森久官河工，尝值彭口十字河喷沙，漕艘阻浅，议仿套塘灌放之法，彭插以时启闭，复堵三空桥、双减插等处，蓄水济运，乃得畅行。廖文恪诗所云“悬瀑三旬雨，颓沙十字河。舳鲈筹利涉桥插潴回波”，谓其事也。司寇之遣泽远矣。


●卷九

《抱朴子》云：“人主文则琳琅堕于笔端，武则钩铬摧于指掌。”高宗实兼有之。听览之暇，辄亲翰素。章邱李思永（慎修）自江南驿盐道入为御史，尝疏谏，谓搞翰妨政。上召见曰：“是何渺小，丈夫乃直言若此！”思永对曰：“臣貌陋心善。”上大笑，为诗志过云：“慎修劝我莫为诗，我亦知诗可不为。但是几余清晏际，却将何事遣闲时。”又，科道中有以沙汰僧道为请者，上谓沙汰何难，但今之僧道非复昔日恣横，待儒氏辞而辟之。且分田授井之制既不可行，将此数十万无衣无食、游手好闲之人置之何所耶？为诗见意云：“陨波日下诅能迥，二氏于今亦可哀。何必辟邪犹泥古，留资画景与诗材。”涵育之仁，覃及群生，小儒詹詹，何足仰赞。

乾隆之世称全盛，疆宇式廓，四征不庭，猛将云兴，共扶景运。乃至材武之士劾命行间者，犹得天章奖锡，所以笼络庶品，弼成治功，岂偶然哉！方王师西指，禽达瓦齐、讨阿睦尔撒纳、诛霍尔占为三大役。达瓦齐之役，侍卫阿玉锡领死士袭破其垒，功最著。高宗赋《阿玉锡歌》云：“阿玉锡者彼何人，准噶尔属司牧臣。其法获罪应判臂，何不即斩犯厥尊。徒步万里来向化，育之塞外先朝甄。萨拉尔来述其事，云即彼中勇绝伦。持镜迎面未及发，直进手夺无逡巡。召见赐金擢侍卫，即命先驱清漠尘。我师直入定伊犁，达瓦齐众近万军。鼓其螳臂欲借一，依山据淖为营屯。我两将军重谘议，以此众战玉石焚。庙谟本欲安绝域，挞伐毋乃违皇仁。健卒抡选二十二，曰阿玉锡统其群。有曰巴图济尔噶，及察哈什副以臻。阿玉锡喜曰固当，廿五人气摩青旻。衔枚夜袭入敌垒，厥角披靡相躏奔。降者六千五百骑，阿玉锡手大纛搴。达瓦齐携近千骑，骈走喙息嗟难存。荆轲孟贲一夫勇，徒以藉甚人称论。神勇有如阿玉锡，知方亦复知报恩。今我作歌状声色，千秋以后斯人闻。”御注谓阿玉锡以雍正十一年来降；“两将军”谓阿睦尔撒纳及萨拉尔，时已归附，率师进讨也。又有侍卫童彻布者，监包沁，包沁恃众通贼，来攻其帐。奇彻布独力敌之，转战得脱。事闻，锡“舒布图炉巴图鲁”名号，亦作歌张之云：“千人万人敌昔有，亦惟能将资众力。一人奋勇敌二千，昔未前闻今始出。其人曰惟奇彻布，向为侍卫备宿直。去岁从军监包沁，包沁之人乃通贼。来围其帐欲肆害，奇彻布曾无惧色。徐腰鬃鞑手弓箭，出帐跨马声霹雳。蚁聚叫罐杨群近前，应弦倏倒贼辟易。辟易复前恃其众，长枪大镜竞相逼。奇彻布且战且走，得一柳林为障翼。贼人围之凡数重。恐自伤无施镜隙。持枪人亦弗敢进，进被箭死尸横骼。二千人各二千心，一人气夺二千魄。侵寻天暮众西奔，奇彻布归奏殊绩。赐金赐爵酬尔劳，复请从军肯宴息。舒布图锁巴图鲁，神勇之名汝应得。我歌嘉尔岂徒然，勖我八旗永为式。”御注谓厄鲁特呼礟为“包”，“包沁”者，其司礟人也。又，霍集占之乱，爱隆阿率骑兵截阵，能以寡胜众。御制《回纛行》云：“‘小和卓木’霍集占，领兵来援围城严。先是其兵来赴，托和鼐已二千歼。逃生回者匍匐告，昧死尚敢潜阙觇。城中知有贼接应，借一出突施戈锬。绿旗围城腹背敌，屹立不动方战酣。是时实赖爱隆阿，率千骑至皆奇男。横街截入乱回阵，斩将获丑如囊探。狂回难当复大败，东笼案角相藉搀。殴至鄂根河之侧，溺水毙者如眠蚕。贼约五千三千殡，千余战士威锋铦。霍集占乃抱头窜，搴其大纛铜旗尖。咳首五色书旗幅，不解其义言。驿致既喜复致惜，设执逆首除凶憸。徂惟求定靖遐壤，止戈和众吾方饮。”爱隆阿时为副都统、领队大臣，所部吉林满军及索伦兵也。当将军兆惠兵偪叶尔奇木，轻敌渡河，被困于黑水，霍集占乘间遣党往围和阗，六城已失其三。副将军富德统兵驰援，乃与兆惠军夹击破之。围既解，兆惠乃遣副都统瑚尔起及巴图济尔哈尔率偏师往救和阗，比至哈拉哈什，已垂陷。赖天大雾，王师乘势捣敌垒，斩将搴旗，孤城立复。御制《博罗齐行》有云：“昔薛延陀，绘神能致雪。冀困李积，终乃自敝焉。此雾或亦敌  ，翻为我用成功全。《易》云‘天所助者顺’，向犹未信今信然。持盈知足感帝佑，敢诩肆志能开边。”凡西域习呪术者，皆能制使风雨雪雾，名曰“舴答”。适佐武成，自关天意。

“巴图鲁”者，清语勇士之称。建殊热者，锡之勇号以为旌奖，由来久矣。高宗有《三巴图鲁歌》，三巴图鲁者，卓礼克图巴图鲁额纳伸、昆都尔巴图鲁巴甯阿、哈布台巴图鲁富锡尔也。歌中述其事迹云：“其一额纳伸，去岁伊犁从将军。将军使彼询事因，单骑闯入众贼群。左支右绌，箭毙数人。知事不济，拔刀自刎期报君。其一巴甯阿，仓卒乱时，将军前后卫捍相蔽遮。发无不中，中无不死，杀人如麻。将军遣之出，巴宁阿曰：‘朝廷命宫，偷生安往耶？’力敌视将军尽节，然后伏剑，义烈真可嘉。二人既死还复甦，宰桑巴磉得之壮其志。养之数月，我师再入，方得归军牙。其一富锡尔，将军命之携印以出归帝里，其奈贼人拥螽更屯蚁。料不能出，将印沈之水。力战受创命垂尽，伊梨喇嘛救之得不死。”事皆甚壮，宜荷特旌。又，《墨尔根巴图鲁瑺陷阵歌》云：“乙亥以来有事戎，赖我众力成肤功。重赏之下多勇士，舍身图报群输忠。舒布图铠实巨擘，三巴图鲁继厥踪。后乃不可楼指数，就中玛尤称雄。经卅余战皆首出，同时袍泽谁争锋。铁骑凭陵诸鄂拓，肃清伊黎扬英风。今春我军急进援，富德率旅如罢熊。玛瑺领涂路首，呼尔处贼迎攻。堂堂之阵众辟易，瑺乃独进蹑寇穷。金鞭连策大宛马，绣蝥不用用碉弓。一箭正中贼要害，再箭仓卒乃落空。三箭殪贼终堕马，忽忘深入贼队中。蜂屯蚁起齐拥簇，之马毙倒沙蓬。舍鞍步战短兵接，叱咤凌厉如长虹。我军随进援之出，检伤十处瘁厥躬。以帛裹伤明复战，义胆自有神姘帧。花门降胡咋舌叹，如此超勇闻何从。将军一一据实奏，不奇其勇怜其衷。驰驿令归不可再，嫖姚赐第今堪同。席前备陈陨涕听，厚资觉未酬勋庸。仍归禁旅领宿卫，若无曩绩心谦冲。古来归奏未央殿，却闻天子不召见。”御注谓玛瑺还朝，命为护军统领。鄂拓者，淮夷部落名也。又，《固济尔巴图鲁绰尔图尽节》诗云：“绰尔图者，索伦宿街员。曾以血战功，因赐号旌贤。固济尔何谓，敢勇能摧坚。亦谓其勇耳，大节乃炳然。兆惠定回城，驿章一一宣。云有玛穆特，被虏于去年。其人厄鲁特，随军厮役焉。将军遣侦骑，彼亦随往旃。忽被贼要遮，众寡敌实难。矢尽守空屋，奋突挥以拳。莫甯察战殁，岱屯命亦捐。蹒绰尔图在，伤重仗剑艰。猝被生缚去，至霍集占前。卓立唾贼，裂昔发冲冠：‘巴图鲁侍卫，岂惧尔狂栅。天兵会大至，汝灭踵不旋。’霍集占乃怒，持刀向颈剸。其达什策凌，同时遭系牵。霍集占忿詈：‘尔厄鲁特人，唇齿应相依，何受中国官？’铁钩钩四肢，其死最可怜。是皆所亲见，饰语敢取愆。徒以无足数，旦夕命苟延。渠逃定回城，乃得复见天。兆惠闻此语，既悦继涕涟。悦以我有人，涕以己遣捐。据事愿愿陈，痛泪不忍看。心与帅臣同，恩加甯惜骈。为齿睢阳张，为舌常山颜。古有今岂无，诗录其人传。”以从征阿睦尔撒纳，与哈萨克力战有功，赐勇号。是役以兆惠命，与散秩大臣达什策楞及莫甯察、岱屯等率兵百人往侦贼，被执不屈，霍集占屠杀之。莫甯察仆逃归，述其事，兆惠上闻。先已劾部议，复录用其子嗣。恭读高宗《忆旧》诗云：“火炎昆冈玉石焚，吁嗟用兵诚可畏。”盖轸念甲裳，痛心猿鹤，止戈为武，垂训深矣。御制诗凡四万余首，《己未正月二日望捷》之作，遂为获麟末笔，民生在宥，犹情见乎辞。

纯庙南巡，特免江南积欠二百七十万两，又浙江本年正供三十万两。两省京官陈谢，上制诗以赐。沈归愚敬和原韵云：“汪浙天下重，民艰未休息。皇朝百余年，四圣并抚恤。浮赋既屡减，财力稍稍出。积欠犹累累，分别示蠲恤。兹当南巡狩，首春行启跸。慈宁周甲辰，斯祜歌有秩。丹韶下十行，寒谷吹暖律。浙江复见年，嘉尔民风质。江南除夙逋，旱涝遘颠疾。焉沛仁风，蔀屋归清谧。天泽不受感，皇心行以实。从兹南服民，盈甯庶可必。”乾隆一朝，游幸所至，屡沛恩纶：每谒两陵，跸路经行，则减其额赋十之三；谒盛京祖陵，则免奉天本年田租及庄头粮石，又减旗地刍粮之半；东巡阙里，里祀岱宗，则免曲阜、愿城、泰安额赋；幸嵩洛，则免祥符、登封田租。他若五台、木兰、盘山之幸，并蠲逋赋，几为定例。而南巡加恩尤渥。归愚所纪为乾隆十六年事，是年，并免安徽积欠三十余万两。厥后六次南巡，皆免江、浙、皖三省逋赋，及江甯、苏、杭三府本年租，又豁除龟课、屯漕诸逋额。闿泽稠浃，往古所希，而未闻大农以匮乏告也。

明正德、嘉靖间，迭增赋额，万层末年增辽饷，崇祯初增练、剿二饷，是称“三饷”。昭代开国，首革除之，且有“永不加赋”之谕。除敝解苛，史家颂美。惟是江南之苏松、逝江之嘉湖，赋税最重，犹沿自蛆初。而历来经界未清，逋欠累积，蠹胥枭役，因缘为奸，在盛时亦复不免，读归愚《百一篇》有深慨焉。其次首云：“丁粮盛苏松，难与他郡较。供赋民力疲，况复增火耗。每两五六分，七八渐稍稍。近者加一余，官长任所好。捉轻兼捉青，官夺吏乃剽。争先植其私，百私益尤效。赢余囊橐充，正供逋欠告。缅昔康熙初，大臣秉钧要。政简民力肥，黍苗阴雨膏。云何四十年，万室困凌暴。充腹尚不给，焉能顾庸调。天家阙财赋，骏削竟何效。官司惧失职，加耗议哗噪。救焚用膏脂，炎炎看原燎。善政利渐复，积弊期迅扫。阊阖一何高，排云听谁叫。”是诗极言加耗之非，且揭明胥吏弊混，以赢余入杂项，以逋欠归正供，官侵其利，民受其害，非所以聂名实也。先曾王父同治初抚苏，尝厘定科则，奏减苏松太田赋三之一，常镇十之一，吴人德之。浙抚谭公亦有清粮之举，而狡胥把持，嗾民聚抗，几酿事端。杨豫庭观察宦浙，作《清粮叹》云：“缓徵豁免年复年，上意细民沾实惠。县官抚字急催科，奉令清粮先舞弊。兵燹鱼鳞册不全，将熟作荒中饱计。加以劣绅并土豪，串同猾胥兼恶隶。上户田多不纳粮，税额下户名附丽。致令胼手胝足徒，薄产加徵尚蒙戾。抚浙使者谭中丞，昔守钱塘清白励。上疏清粮穷底根，烛奸不受昏庸蔽。浙东诸邑颇清厘，只有嘉湖最玩愒。前官饱啖早远颺，今官下咽苦受挤。庸吏颛顶被欺凌，狡吏隐匿阴调剂。中丞委任寄腹心，直指绣衣使亲莅。按牍终日坐堂皇，面诫庄书毋逞慧。荒熟田产尔心明，前此隐藏罪汝贷。庄书将言口嗫嚅，继乃形容增竭蹶。三日挤出田万余，谁知遁词故梦呓。暗地恐吓乡民愚，造言履勘将加厉。霎时哄动人数千，直将逼官事挟制。吁嗟王法若弁髦，此风可长难乎继。”其时在赭寇戡平之后，懿网积弛，弊习益深，又非乾隆时之比矣。谁生厉阶，至今为梗，可为痛哭。

江浙漕粮之累，不亚于田赋。袁随园宰沐阳，作《徵漕叹》云：“沐阳漕无仓，水次在宿阜。去县百余里，官民两奔走。富者车马驮，贫者颓笔负。展转稍愆期，鞭笞随其后。北风万里来，葛雪三尺厚。泥涂行不前，老幼足相蹂。今岁旱魃灾，产谷半稂莠。粟圆而薄糠，零星他郡购。未来苦无谷，有谷苦难受。捡谷如捡珠，重叠须舂臼。粒碎聒相喧，色杂咙相诟。嗟哉我穷民，历历数卯酉。来时一石余，簸完盈一斗。天雨不开仓，小住日八九。携来行李资，不足餬其口。官怒呼吏来，命杖挝吏首。‘收谷尔太苛，尔命胡能寿。’诸吏跪且言：‘公毋罪某某。旗丁古门匠，习俗久相狃。米色稍不齐，叱吏如畜狗。大府命监收，所来亦蒙瞍。委阿无定词，调停两掣肘。此时收太宽，临时安所咎。’县官笑且言：‘尔毋强分剖。我从通州来，斛粮万万薮。糠沙半相和，俱已蒙上取。我食翰林俸，陈陈尽红朽。何得此旗丁，需索为利薮。’言毕旗了至，狰狞貌粗丑。视米噤无言，仰面獒欲嗾。我因思吏言，此事诚然有。”及移官上元，又作《南漕叹》有云：“或需精凿强扬播，两三作千回舂。或借一分先后，富者收早贫磨礲。或书官符讹多寡，涂鸦难辨斗检封。慊人别奏来重重，伍符尺籍生蠛蠓。可怜乡氓半椎鲁，小人容易为沙虫。”盖积弊久丛，所至互异，虽有善者，无由禁革也。漕粮之制，各行省置督粮道，而统于漕督，京师则置仓场衙门。胥役窟穴其间，节节验收，类多浮耗。后来南漕改折之议甚盛，而迄不果行。然自英煦斋相国议改海运，而陶文毅力成之，视河运巳为少弊。魏嘿深咏其事云：“君不见南漕岁岁三百万，漕费倍之至无算。银价岁高费增半，民除抗租抗赋无饱滔。吏虽横征犹啜羹，丁虽横索橐不盈，惟饱仓胥与闸兵。衣垢必擀弦必撤，天运有旋道有捷。何必内河受要挟，英公海运陶公节。万艘溟渤如搴涉，官民歌舞海商悦，只少米饱仓胥箧。海运不举海防多，水犀楼船方荷戈，小东大东当如何。”末语谓方有英法兵事也。论海运者多归功文毅，而煦斋创议罕知者。

盛世之治，勤民为先，灾则有儆。乾隆戊寅遇早，上以望雨，亟命御园勿陈龙舟，钱萚石所谓“悯雨宸怀切，停观竞渡舟”者也。又，五月卒丑旦，上御雨缨、冠素服，步诣社稷坛祈雨，御制文曰：“为民请命，愿代万姓之灾；责己惟诚，奚啻六事之舛。”古称尧腊舜踞，于兹见之。萚石《于午门跪次赋诗》恭纪云：“迫为斯民告，虔申自责心。义昭加庇谷，气静与和阴。御辇灯徐导，鸣钟幄久临。维神生五土，亟用澍为霖。”既而雨泽仍閟，上复于六月己未，乘马诣圜邱坛斋宫斋宿。次日庚申，御雨缨、冠素服，自斋宫步祷圜邱。又次日辛酉，遂得雨。萚石有《大雩礼成得雨》恭纪云：“直达呼天意，惟陈罪己词。端宁颂风伯，宿已致云师。帝赫诚终应，年康德可为。频瞻檐滴响，小暑土方滋。”盖至诚所感，虽远必应。其值高宗五旬万寿，赋《昇平词》十二章。第六章云：“元元之命，繄我皇心。恤其室家，省方岁深。以赈以蠲，辄亿万其金。必一夫罔不获，以保大于今。岁之或潦矣，履问水而田。岁之或叹矣，躬请雨于天。惠雨之词，天呼吸其鉴知。爱民如我皇，万福来提。”归美爱民，洵实录也。自国初以来，水旱有蠲，雨阳有祷，迄于末叶，相沿靡替，所以抚世字人，盖兢兢焉。后世不察于天人交应之理，则且目为具文矣。

金川之平，高宗适谒告两陵，驻跸桃花寺而捷报至，遂奉孝哲后祝厘岱宗、告成阙里。成哲亲王纪诗云：“仲月春衣御，游星露布驰。桥陵申爱慕，帐殿侍徽慈。百世崇坛杏，千年秘检芝。声灵齐岱岳，举错协宣尼。”又别赋《平两金川》诗，自注述兵事始末云：“大金川头目郎卡构乱，始于乾隆十三年，经略傅恒率师讨之，郎卡降。越十年，复与革布什咱构衅，川督开泰阿檄令撤兵，不从，仍增修碉寨，侵丹填，劫巴旺绰斯甲布。初，郎卡仇小金川，驱其酋僧格桑，后更婚以女。僧格桑与鄂克什，郎卡死，子索诺木继之，又抗约。阿尔泰、董天弼临以兵，不服。乾隆三十六年，调副将军温福率满洲兵自云南驰讨。次年，僧格桑弃父挈孥，走依索诺木，小金川平，遂移师讨大金川。三十八年，温福由西路，阿桂由南路分进。西路贼乘大军后，战于木果木，温福遇害，小金川复失。阿桂收兵退，诏以桂为定西将军，责进讨。于是桂改由西路，副将军明亮、丰昇额由南路分进。迨四十年，阿桂军直捣勒乌围，克其要隘。丰升额攻宜喜山，久不下，乃命赴西路，而以明亮驻宜喜山梁。贼既穷蹙，巨酋多降者，索诺木母及其姊妹先后投我军。其巢在噶喇依，有川环其西，我军三面合围，厌四十余日，乃率众捧印出寨降。师还，受俘午门，函僧格桑首、组牵索诺木等七人并献。乃于紫光合宴成功将士，御制《告成太学碑》，并勒铭美诺、勒乌围、噶喇依，以纪武成。”查俭堂中丞（礼）尝从军，赋《金川》排律百韵有云：“玉垒森千嶂，金川渺一了。子来曾号赤，虫细合名么。锯耳斑衣倩，雕题翠发{髟肖}。从征殳共执，受职宠仍邀。居逸偏多戾，潜深敢自骄。邻邦兼狎侮，接壤遂攻剽。”谓郎卡怙险构乱也。又云：“上相怀孤愤，中诚冠百僚。请行初日皎，承命北风<风>。华毂皇躬拥，芳羹御手调。陛辞温似矿，旆出疾如飙。”谓傅文忠奉命出师，殊礼推毂也。又云：“坛建阶墀筑，门开彩绣飘。蛇行股并栗，鹿伏首微翘。六事严铜柱，三章重斗杓。感深颡屡扌盍，悔极泪如浇。表赤呈金书，摅丹奉玉瑶。”谓即卡复降也。盖纪乾隆十三年傅文忠受降事。天潢平朗轩（泰）《平定金川》诗云：“骏业包三极，光灵被八垠。肤公成薄伐，圣主得贤臣。制敌无增垒，征顽不浃旬。元戎初锡命，小丑遽归身。”亦是时作。厥后平两金川，文忠子福文襄与海兰察功最著，而成邸诗注不及。又，总兵刁隆武从征金川，凡二百八十五战。凯旋，命袒视伤瘢，给俸终身。阿文成诗云：“承恩袒裼论功日，念得刀翎八处斑。”附记之。

当乾隆十一年，金川土司莎罗奔已叛，时张广泅方以七省经略，蒇平苗之绩，诸襄七诗所谓“不是重来得经略，罗施未易太平谣”者也。金川乱作，调川陕总督，诸军悉听调度。莎罗奔请降，上不许，复命公相讷亲前往经略。广泗恃功，不能屈意下讷，讷因劾其糜饷老师，逮京论死。李秋压句云：“彘子甯甘佐林父，相如可解下廉颇。”盖两责之。赵损之《咏史》云：“从戎结发号知兵，白首悬旗事可惊。谁遣六州成大错，莫言万里坏长城。虎头已负封侯相，马革终虚报国情。苦忆屯田赵充国，玉关振旅最声名。”则哀广泗而作。然讷亲疏陈进剿，亦持两议，又张皇请调重兵，诏屡责其负恩误国。既命傅文忠往代，寻复令讯明讷亲，即以其祖遏必隆刀于军前斩之。钱辛楣《咏史》云：“曾无经略似龙韬，浪说乌衣甲第高。健卒秋风鸣射镝，元戎晓日拥征袍。歌酣油幕挥如意，寒御貂裘酌小槽。褒鄂家声销歇尽，空教血婉卫公刀。”广泅有知，应为齿冷。迨十四年春，仍命傅文忠纳降班师，莎罗奔与郎卡同时归顺。

赵昇之舍人（文哲）佐温公戎幕，殉木果木之难，恤赠光禄少卿。其先尝从征缅甸，集中《与副将军阿公岁除置酒永昌官斋，追话用兵颠末联咏》甚长，中叙制府杨松门挫师、将军明果烈战死，及锡箔木邦兵溃事云：“在昔承恩命，于兹习义征。重邀王母福，益励丈人贞。穴窜将穷鼠，波翻未翦鲸。先闻倾鼎链，继悍结冠缨。仓卒歼于遂，消摇散在彭。”又叙经略统师赴滇进讨云：“改纟玄军政肃，挟续士心倾。戎略诗书裕，储胥竹木赢。习劳曾运甓，肄武亦开棚。分埒腾骝骆，排困积亢。威真敷绝徼，念愈轸疲氓。势可乘因垒，功偏待秉衡。”又叙阿公由铜壁关进驻野牛坝督造战船，而经略由万仞冈渡金沙汪收抚猛拱，以通西路云：“借箸师中协，飞符阃外行。周咨常旁午，秘算必先庚。吉日应徐卜，凶门诅急争。深灯输悃愫，侧席费论评。薪恐难移突，棋虞易下枰。终朝惟仰屋，前路遽扬旌。万仞严关峙，千重骇浪横。蛮云堆作嶂，霪雨积为亢。振策经途速，浮槎问渡轻。幸牵巾栉恋，得使榇与迎。勇决空群丑，平安报使。远期姬旦舄，来就亚夫营。此地双江捷，惟公只手撑。夹亲戮叛，插羽亟徵兵。削梯高墙矗，熔金巨礟轰。何须燃断锁，绝胜渡浮罂。乘鳊驰温崤，扬麾挈顾荣。东西连玉帐，水陆应铜钲。会合惧初沸，飞腾气已盈。非缘欺小丑，直与夺先声。”时猛拱土司浑觉先逃匿，因挚其小妻，遂率众降。阿公既进驻新街，屡遣人间道裔书与经略大军，约期会合。川人苏明灿、段世瑞，往来为敌致书，皆奏诛之。迨十月新街水战，击败敌众，夺舟械无算，贼目寅雅得诺被创死。于是进驻老宫屯，亻并力围攻敌寨矣。又叙老官屯围攻情事云：“瘴疠寒犹炽，疮痍力转。枪烟摧拉杂，机石击铿訇。执锐兼持燧，临冲竞挽翱。梯危悬碧汉，隧曲穴青坪。俘卒联徽经，逋夷验刺黥。下游援渐绝，中夜谍频惊。裹血方酣战，炊骸遂乞盟。卑辞函镂贝，吉语应占萝。时值文渊病，群钦诸葛名。至诚孚裸虏，大义洽豪英。表饵几全握，韬钤术不荧。盘根衷独苦，省括计弥精。待振虞阶舞，徵调傅说羹。旋师循训，请令为嫠。纳款求陈币，摅忱谢宰牲。惧呼喧爨焚，感泣柴荆。”于时老官屯，合围既久，舟师又断其南，贼寨垂破，阿瓦酋长已具贝叶降书，遣使通款，而撤兵之中旨适下，经略遂班师赴阙。经略，谓傅文忠；阿公，谓襄壮公阿里衮也。塞壮初征回部，尝以五百卒败敌万众。征缅之役，授参赞，摄滇督，寻拜副将军，驻永昌。乾隆三十四年，由蛮暮出金沙江，奏新街之捷。时巳病创，登舟益剧，抵猛拱遽卒。是夕雷雨，有大星陨，距受降仅数日耳。王德甫挽以诗云：上公威望压朱波，近领楼船已病疴。温崤登舟心尚壮，文渊凿室疾难瘥。三号何处从升屋，五夜空闻唤渡河。除道梁汉人不觉，冬雷声激怒涛多。”“昨传星象陨瑶枢，北落光芒定有无。共悼背创亡卞壶，最怜含有荀吴。上方秘器君恩远，下水危桥土气孤。此地年来多战鬼，云旗时往众灵趋。”时德甫以废员从军也。襄壮为宏毅公额亦都曾孙，袭爵果毅公，子丰升额后征金川，平逊尔克宗特，加封继勇果毅公，卒谧诚武。

征缅之役，侍郎珠鲁讷以参赞大臣驻木邦。被围久，粮储、水道俱绝，将土无固守志，亦无援兵可待，遂于营次自尽。王述庵诗云：“海门猎罢奉军符，岂意旋捐六尺躯。慷慨何人能断指，苍黄独夜效衔须。凭城雨礟千夫指，归国云旗万骑趋。讠失荡天门游帝所，定持长彗扫蛮区。”“簪毫曾共侍瑶墀，取义成仁是我师。拜井心危扬水后，囊沙力尽唱筹时。戮降尚苦边臣议，死终蒙圣主知。太息归元还未得，空留宰树护穹碑。”先是，侍郎虑夷情反覆，杀降者十余人。总督某摭其事劾之，赖上深知，仍予恤如例。侍郎殁后，有戍卒夜见其与明将军入关，骑从甚盛，故有“云旗”之句。

缅酋盂络之入犯也，肆扰普洱属境。时菏泽刘苏村抚滇，檄各土司击退之，以功擢总督。越二年，孟络死，其弟孟骏复率众扰九龙江岸，苏村命师往讨。参将何琼韶等擅渡滚弄江，遇寇，为所败，失路不归，苏村遽以死绥入告。未几，琼诏闲道还，苏村自行检举，坐琼诏临阵脱逃，处斩。疏上，有旨宥免，而琼韶已就诛。滇东、西皆扰，自以孤恩，引咎抽佩刀自刎。苏村初名玉麟，由词科授检讨，更名藻，御制《缅莽》诗有“刘藻畏事”语。“缅莽者”，孟络兄弟皆莽瑞体之裔，故诸夷呼以“缅子”，或曰“莽子”。石屏罗元琦挽苏村句云：“一死讵能酬圣主，九重早已谅书生。”盖深惜之。王禹卿亦有诗云：“仓卒南征拥碧油，初闻衤任席过貔貅。服牛未定翰粮策，缚虎先为入穴谋。岂料空鸯真遇敌，当时一饭胜封侯。星桥火树张灯夜，羽檄飞驰正未休。”“属草争传用左徒，登坛高议日纷如。漫言鱼鸟亲临阵，已觉螳螂敢抗车。虎旅不遵孙武约，鳃生空诵赵奢书。夷酋一队闻堪仗，娘子孤军直虚。”“兰池笠毂旧声名，一眚何曾替盂明。军政才闻诛后至，将星忽报陨前营。九龙移帐边风急，双鹘横霄塞草平。可惜希文穷塞主，长天落日闭孤城。”苏村本书生，不谙军旅，故谕音犹有恕辞。

苏村寸既自杀，杨松门以合揆领滇督。既莅宫，躬赴普洱扼防，贼尽遁，因奏授夷目叭先捧召为土司，使防九龙江。三十二年，受木邦降，缅甸各部头人内附。次年，有底麻江之败，缅匪复寇盏达陇川，诏宣松门罪，逮问。先是，松门疾，诏命其次子按察使重英往侍。及获谴，重英留营被虏，陷缅，胁降不从。戊申九月，缅人始送之入关，于耿马道卒。高宗谓其独居僧寺，视苏武娶妻生子者，殆有过之，御制《苏杨谕》褒美。先经褫官，赠道街，赦其子长麟出狱。英女琼华，适姚氏，闻弟恩赦，志喜云：“闻道金鸡下赦竿，廿年今始脱南冠。泪凝狴犴伤公冶，血洒弓衣愧木兰。绝域丹诚生马角。九重雷雨洗忠肝。遥知多病垂衰母，应为娇儿进一餐。”

昇之一字璞函，少与王西庄、吴竹屿、王述庵、黄芳亭、钱竹汀、曹习庵倡和，称“七子诗”。传至日本，其相高梁各赠一诗寄之。初以南巡召试，授中书，直枢垣，坐与纪文达、王述庵漏泄卢雅雨事夺官。阿文成督云贵，奏以升之、述庵并掌书记。寻从阿襄壮征缅，归抵腾越，有诗云：“落叶空庭扑面飞，一灯如豆换征衣。百三十日岁云暮，万五千人吾曰归。长吏继庖空仆仆，老兵劝酒转依依。重衾无限萧闲萝，犹绕江屯铁甲围。”注谓西行仆从死亡略尽，惟百夫长许登凰给役甚勤，屡濒于危不去。当日从军况瘁可想。未几，复入蜀，遂及难。郑晴波观察与升之乡举同年，有诗云：“西望蚕丛路，年来羽檄飞。君行空万里，身死在重围。”语极沈痛。同时孙勖堂舍人亦殉难金川，随园题其遗象云：“妖星半夜落危碉，匹马无声陷贼巢。束手姜维投铠仗，甘心光弼用华刀。泣语家奴勿悲怆，男儿报国真无状。速取冠巾一物归，好教儿女招魂葬。”从容慷慨，盖两兼之。又，无锡王日杏、会稽吴璜皆能诗，同殉昔岭之难，惜其事不详。又，承德常理斋（纪）知崇庆州，从温相军转镶，在木果木遇贼，素善射，射毙数贼，遂被害。法梧门题其《爱吟草》云：“魂归辽海壮，诗比蜀山多。”理斋，丁丑春闱出掉石房，萚石入蜀诗云：“赏君通籍古留都，言貌居平似腐儒。突见牛头诗洒落，直教马上泪模糊。金酋已迫捐生竟，玉骨难寻返葬无。心事山僧应不解，招魂万里仗巴巫。”为理斋作。又，《慰忠祠》句云：“维忠死于事，有彦及吾门。”则兼谓孙君维龙也。严道甫《寄述庵》云：“心恻国殇同日殉，手挥露布万人看。”功成还朝如述庵者，殆同硕果。

昇之子少钝，同在军次，后官至侍郎，其《木果木军中为巴蕴辉按察（尼珲）题金江淬剑图》云：“我来西岭观军容，和门高卷旌旗红。行庐定省得少暇，军谘祭酒纷过从。先生嗜古本儒雅，投笔不为通侯封。穴中群鼠喜触断，忽为狼狈交相攻。王师声罪致厥讨，务使荒徼销烟烽。先生跃马任参佐，橐笔摩盾陪元戎。昨冬先扫兔一窟，短蓬零萚随秋风。降人感涕窃有献，一剑脱手词何恭。先生抚之投袂起，誓以此剑除两凶。人心剑气歉然合，怒欲出室鸣宵中。金川之水何纵纵，淳沙激石行如龙。昔当请缨今枕甲，以水淬剑他山攻。横磨十万此其一，指挥头白难樱锋。无勇非孝古有训，竟请摩垒从诸公。膏不如逆酋血，三衅三沐旌尔忠。”蕴辉时尚官兵部郎，剑为平小金川时所得。其诗虎虎有生气。

董天弼者，字霖苍，大兴人。初由武进士官守备，从傅文忠平金川，积功至专阃。金川再叛，隶定边将军麾下，奉命守底木达，战死。其人美须髯，每战，身先士卒，所向无敌。有哈萨克赤骠马二，极雄骏，将军强索之。董曰：“某上阵，恃此二马。旦晚金川必荡平，俟手枭逆酋首，并二马上将军。”将军隐衔之，令以五百人守底木达，又调其十之六赴大营。其后路军可应援者，并撤之。贼知其孤立，自山后率众来犯。董督所部，短兵力战。猝不能下，乃乘夜使领兵酋目以鸟枪数百环击杀之。先是，以失守要隘谴戍其子联毂等伊辈。至是赦还，复联彀举人，赐中书。其死也，虽死于敌，实死于将军。为将军者如是，宜有木果木之败。顾密斋《锡岭》诗云：“董军门，陷锡岭，耿耿孤忠目不瞑。当时慷慨请兵行，叵耐将军坚不肯。八十人，老兼弱，四山蛮群窥伺确。蛮为山兮我为卵，以寡御众无善著。诘朝凶耗到军营，立草飞章劾幽魄。呜呼，沈冤兮，董军门！”又，阳曲马庄节亦以总兵死事锡岭。庄节初名泉，壬中武进士第三人及第，由侍卫出为游击，被劾罢。更名全，己卯、庚辰再捷，竟得殿元。亦武科佳话。

随园挽傅文忠句云：“夕阳望断貂蝉影，羽骑黄门尽黯然。”谓廷臣得夕见者，惟公一人。公以椒亲建立殊勋，恩遇无匹。然累诏辞荣，世称忠谨。乃有乐大者，其奴也，恃势肆行都市，尝乘醉打毁金陵楼。渠县李艺圃给谏为巡城御史，慨然曰：“以傅公忠谨传家，不可使家奴游荡干法，贻累贵戚。”捕乐大至，讯得实，立奏遣戌。傅公不怒，且称谢焉。李少鹤《赠艺圃》诗云：“史中郑侠传，再世是先生。胆大轻时忌，身存圣明。学人求疏，远使问乡名。朝列尽如此，西戎不战平。”后以谏匿灾，斥还礼部。

金川凯旋，行郊劳礼，特赐阿文成及副将军丰升额、参赞海兰察御用鞍马。冯玉圃诗云：“禁中颇牧承殊遇，特赐拳毛内苑驰。”纪其事也。时和坤已贵，文成还朝见之，笑曰：“曩在军，闻朝中有‘小和大人’者，其足下耶？”意实轻之。后同直枢廷，积不相能，已基于此。海兰察以金川功封超勇侯。吴昙绣《海侯》诗云：“海侯黄面两眼青，夜坐帐中观列星。匹马杀贼双青萍，不闻人声但血腥。身轻先卒走跃陉，胆脱甲阵不扃。大宛之马红丝缇，画雕之弓雪白翎。一发双矢力透耕，愤深勃怒吻出霆。生小不识《阴符经》，家世光耀籍索伦。功成紫光图厥形，昼闲述战娓足听。今年西度陇与泾，六月破贼雨晦冥。千山飞礟火进荧，巨雷殷天声不停。手捕蛇蝎申天刑，蕃王土官争献。名字闻者耳觉馨，海侯温温心若冷。退然处女含娉婷，天子爱惜三丁宁。”此谓乾隆四十六年征苏四十三事也。是役以力战受创，高宗温诏奖慰甚至。事平，授其子安禄侍卫。后复督剿林爽文、廓尔喀，累封至一等公，卒谧武壮。十五功臣画象成，御制《赞》云：“勇而有谋，侍卫游公。”盖武壮初以索伦马甲，生擒辉特台吉巴雅尔，授侍卫。自是累立战功，以膺茅土。

昭代朝庙之乐，其别凡十有二：曰《中和韶乐》、曰《中和清乐》、曰《丹陛大乐》、曰《丹陛清乐》、曰《铙歌大乐》、曰《铙歌清乐》、曰《导迎乐》、曰《庆神欢》、曰《部燕》、曰《队舞》、曰《笳吹》、曰《番部合奏》，俱乾隆七年重定。其乐章之名，则十一年御笔更定。圜邱以下正祀，及宴飨庆典乐章，均用“平”字，朝日用“曦”字，夕月用“光”字，社稷、先农用“丰”字，余或别采嘉名。清乐与铙歌所奏，则往往随事标题。见于《会典》。世祖御制《耕糟》乐章、高宗御制《大雩》乐章，又盛京《大燕世德舞乐》。乾隆四十一年，大小金川平，御制凯歌有云：“廿四中秋夜丑时，木兰营里递红旗。本来不寐问军报，孰谓今宵宛见之。”“贼巢最是勒乌围，甲杂小连噶喇依。破竹势成应不日，速传捷信愿无违。”“三捷盼来一月间，此时军务正相关。执渠扫穴歌耆定，伫待郊台奏凯还。”“甲午桃花寺跸停，军书正此俯窗棂。幸哉今日仍凭处，绿柳中飞一点星。”“勒围报捷夜行营，重值山陵昼返程。一刻万人齐色喜，光明日月永销兵。”“三穴犹延一月余，六军奋勇岂饶渠。周遭火器连攻处，早烂区区釜底鱼。”“蚕丛绝险隐妖氛，百战功成古未闻。凿鼓冬冬声凯献，羌儿稽首送将军。”“坚碉林立万重山，破险冲锋愿百艰。奏绩都凭诸将力，红旗一道入桃关。”“姜维征处号维州，艳羡戎人谣语留。今日勒围为内地，无忧城果是无忧。”“勋臣率拜列云旗，军士鸣螺赫武仪。乐奏铙歌行抱见，诘戎家法万年垂。”“脱却戎衣换吉衣，龙章示奖特恩稀。同心戮力还抡最，便解天闲赐六飞。”“兵洗金川永不波，潢池跋扈竟如何。良乡近远多黎庶，欢喜都来听凯歌。”天藻皂，足昭武烈。后值庆寿，彭文勤集御制诗成《万寿衢歌》七言绝句三百章。上自圆明园还宫，奏以前导，亦创举也。

郊劳之典特重。时方恪敏督直，筑郊劳台，左右坊曰“六幕归仁”、“万方送喜”。张度西为谱乐章，以代铙唱。是日，圣驾由良乡县穿城行，所过民居市肆，尽易凯旋榜帖，皆度西一夕制成者也。有《良乡道中观西征阵亡将士骨殖归函》二首云：“鬼雄无数羽林郎，马上西风战骨香。此日姓名标锦椟，当时谈笑向沙场。刀摧月秋云紫，鼓啸天山落日黄。死入玉门恩未报，哀歌谁肯唱《伊》、《凉》。”“国门咫尺列樽壶，少妇休升屋上呼。罕帅生擒犹转战，敌军死赴在前驱。裹来马革心原快，熏作沈香色未枯。昨夜魂随骠骑出，过河遮杀五单于。”万人骨朽，一将功成，宜旁观之有余慨。京师筑舍以居回部降众者，曰“回子营”。度西亦有诗云：“圣德如天大，游魂贷汝曹。一营安妇子，八部隶弓刀。氇布筠冲产，朱提内府操。终须勤饮食，不必忆葡萄。”“巷过铜街转，楼高禁繁依。风雷开地阔，日月近天威。万队皆貔虎，微生一虱蠛。花门留有策，始信杜陵非。”相传西苑宝月楼，乾隆时筑，俾回妃登眺，得俯瞰“回子营”，以慰其土思者。“楼高”句疑即谓此。

图绘功臣，自平定淮噶尔回部始，舒文襄与焉。迨阿文成再平金川，依故事图形紫光阁，列前后功臣各五十人。文襄尝参赞傅文忠军，又运筹帷幄有功，列第四。其子恪僖（舒常）以参赞功，列第十一。先后再与图形，又父子并列，伊古云台、凌烟所未有也。文襄任伊犁将军，值土尔扈特归顺，谓受降如受敌，分散其众于古尔、哈朗齐尔等处，资以衣粮，牧者给牛羊，耕者给籽种牛具。鄂罗斯边吏追至，谕以威信，畀文书遣归。兆文襄剿南路回部至叶尔羌，陷重围。公时被谴，留乌什力，以白丁集兵赴援，鏖战六昼夜，围得解。教匪王伦之乱，督师破临清，六日而平。亦好士，徐礼华舍人以附书卢雅雨，坐漏言获谴，戍伊梨。遇文襄，荐充《四库全书》纂修，得召还复官，后缘文襄次子事里连落职。其挽文襄诗云：“视我真犹子，终天恨若何。山陵方扈从，寝疾忽蹉跎。药岂资菱术，医难问缓和。无因视含敛，恸绝阻岩阿。”“灵车旋故里，圣主特亲临。鱼水君臣分，哀荣天地心。人为千载杰，恩到九泉深。此日西州路，苍凉涕不禁。”“万里边烽靖，擎天一柱尊。生原关世运，哭不为私恩。紫阁名常在，平津泽尚存。试寻年谱读，史笔抵龙门。”“同穴恩原重，从容殉独奇。冰霜清至此，天日照无私。我本穷途客，曾叨国士知。山邱重洒泪，已矣复何知。”末首谓宗室夫人绝粒以殉也。恪僖后官至尚书，其摄抚江西，陆耳山赠诗云：“功业西平真有子，交游东野愿为云。”可见其人。

逆回苏四十三之乱，拥众六千，陷河州，遂攻兰州，围城六昼夜。城中兵乏，布政王廷赞手剑巡防。贼毁西郭门，城几陷。固原总兵图钦保以步骑四百七十人赴援迎击，手歼四寇。寇据华林山，掘壕拒守，与战不利。逾月，总兵复率众越水磨沟，循山梁进捣其巢，贼从山坡拒敌。揣众寡力殊，乃发健卒二百，激以重赏，乘夜持刀突入贼阵力战。马蹶，堕山下死之，四百七十人皆战殁，城围获解。无锡王鹤亭（相英）佐尚方伯陕幕，驰往输饷，捻其事，作《图总兵歌》云：“撒拉逆回围金城，凡六昼夜城将倾。谁与解围图总兵，总兵军至猪觜营。白日僵卧不肯起，谓言大兵踵至如雷霆。实有亲兵四百余，夜发百人为先声。百人继之鼓三下，百人继之天将明。一夜三起，金鼓齐鸣。逆回胆破，总兵徐下。总兵仅领百余骑，直抵城下如流星。逆回退据华林山，总兵列营在城下。贼众劫寨营无人，总兵射人先射马。歼贼凡几，彼众我寡。平明贼益众，总兵独闲雅。先领三十骑，山头俯平野。步卒四百余，势若长蛇者。贼众向扑阵右旋，绕出贼后挥戈蜒。杀贼三百战且走，贼人大呼蹑我后。我兵埋伏夹山口，发礟毙贼据险守，振旅而还酌大斗。酌大斗，歌呜呜，皋兰夜风昵白乌，泣数行下壮士呼。贼众不敢出，士卒且休息。请缨帐下来终童，趣出蹊底欲仰攻，贼势涌出如蜂。图总兵，竦身绝壁如秋鹰。径扑贼营贼反顾，归鸦护巢抵死争，兵少援绝乌能生。虽然兵少援绝继以死，大兵全师实由此，朝廷闻之应其子。图总兵，本是羽林军。四百骑击六千贼，杀一身全五千人，古来名将谁比伦。家世将种，勇略世所传。长兄死缅甸，次兄死金川。总兵来镇萧关道，道路人知图钦保。麾下四百七十人，亦如齐之壮士殉海岛。”总兵先以从征缅甸、金川有功，图形紫光阁。至是予恤有加，授其子明昌侍卫。海兰察善射，是役，轻骑侦贼卡，枭目韩九哥率众驰出。海兰察佯走回射，殪数贼，嗣知所殪皆渠魁也。

贵阳朱勇烈（射斗）骁勇，称“朱虎”，亦从征缅甸、金川、廓尔喀，累功至专阃。嗣复平苗疆、歼教匪，先后赐勇号世职。嘉陵江之役，总督魁伦失利，檄赴援。乘胜追贼至蓬溪老虎岩，直搏逆垒，为所乘，手刃十数人，遇险堕马，殁于阵。贼退，部卒收忠骸归葬，遗其左足，为川民所得，瘗凤皇山下。公子澍欲奉足并归，川民哀留之，遂别为墓，且建祠焉。澍官至漕督。张西村（乃孚）吊勇烈诗有云：“羽书星夜驰军营，七日师行三十程。淮阴囊沙无人用，条侯坚壁先自惊。可怜仓卒谈兵者，犹说持重推老成。”谓魁伦也。又云：“檄召一军冲前敌，牵制机宜难奏绩。老虎岩前杀气多，赤雾满天白日匿。直探虎穴取虎子，蚁聚蜂屯势相逼。持矛瞠目杀多人，后劲不继空太息。我今不死非英雄，遗恨未灭此朝食。”述勇烈战死也。又，武威韩健庵（嘉业）与其兄自昌，亦从征小金川，游至贵显。嘉庆初，剿川楚教匪，阵殁于沔。越三年，自昌剿寇整屋，亦死绥。土人立祠合祀之。罗文僖赋《韩将军行》云：“健庵将军好身手，百战金川胆如斗。生小伊凉将种奇，捐躯报国家何有。累世从戎半死绥，主恩特奖忠良后。踏残红雪返天山，马上驮回刀箭瘢。万里羽书催破贼，连番笳吹促平蛮。丈夫义气填肝腑，誓斩么么靖降虏。拔剑终须荡蚁城，当车那许撑螳斧。谁知蓦地下妖星，豕突狼奔战血腥。寇穷无路负蜗断，野哭连村不忍听。将军奋臂大呼起，男儿今得死所矣。黄沙滩外日无光，生掷吾头击奸宄。弯弓立马马忽蹶，愤碧淋漓溅江水。裨将桓桓记姓高，手挽征袍为公死。诘朝援至扫榛荆，雨泣涟营问结缨。击贼睢阳魂不散，归元先轸面如生。五丈溪头停素施，灵辆不发阴风袅。九原合与武侯邻，今古丹心塞仓昊。阿兄匹马走边关，骂贼亦似常山颜。原上分飞惨，豺虎丛中拔足难。一样尺书题远志，曾无乐府唱刀环。”当日景运方盛，将才萃兴，数公者，忠烈尤著。

回部奏捷，高宗率王大臣诣寿康宫行礼，宣读贺表。然后御太和殿受贺，颁恩诏于天下。萚石侍直恭纪云：“太平圣子拜于门，元气翔霄正晓暾。浃月畅春堂上喜，敷天长至表中恩。”庆则归亲，是徵圣孝。既告成郊庙，乃御制《开惑论》，勒铭《叶尔奇木》及《伊西洱库尔淖儿》二碑，煌煌鸿文，以垂百世。萚石复有《圣武乐歌》之作，择录其有关事迹者云：“准部定如初，难宽孽所余。帝谟施密密，天量受徐徐。亲录边情得，遥筹将略摅。只令张竟，次第狂狙。”“先是秋行肃，遄宜迅扫霾。库车城已抵，和卓木仍偕。哑哑乌声乐，爰爰兔脱乖。幸犹腾虎旅，于以答宸怀。”“叶尔奇木倡，元戎采入亲。孤军胶折地，万里马疲辰。阵战纷纭蚁，肱麾四百人。依天高筑堡，黑水守冰津。”“帝德常馨吴，天心实佑军。寻泉沙暖出，掘米窖盈分。拾贼丸铅击，钩伊缚苇焚。誓逾三月久，终致捷音闻。”“度势沈几胜，乘时妙算烦。调兵将受代，在道恰来援。夏月绸缪备，冬风策敦。置基先一著，一局镇无喧。”“炮击围中应，闻声突夜山。夹攻其腹背，迎出以俱还。阿克苏重驻，春正月对弯。仰凭神略豫，躏贼吸呼间。”读此则知大功所集，神人交助，史册前纪，鲜可挈论。其诗所云“祖德符天德，天心应圣心”者，初非谀颂。

紫光阁初为阅武之所。圣祖每于仲秋，集三旗侍卫校射。值武科廷试，亦于此举行。乾隆初，平定伊梨回部，既命图功臣于阁，且┑藏得胜灵纛及俘获军器，用志武成。高宗御制《紫光阁写功臣象及战图既毕集讠燕落成》诗云：“建置惟旌绩，戡平匪侈勋。永期勒功勋，宁为赏烟云。保大天垂贶，开遐予敢勤。诘戎循世德，宝训揭鸿文。”其二云：“伊犁征不战，五月已收勋。将谓业磐石，谁知事幻云。驱驰常念远，擘画不辞勤。始末亲筹笔，其观泐壁文。”又，《尊藏得胜灵纛纪事》云：“麟阁图形例紫光，大师灵纛并尊藏。招摇伊古资神佑，功绩从今纪太常。自是元戎笃忱悃，肯忘群力效疆场。持盈知足怀乾贶，敢复佳兵恃盛强。”又，《┑藏西师俘获军器纪事》云：“杰阁巍巍表盖忠，弃藏俘获类从同。戢干橐矢肄时夏，夺钟搴仗众功。信可传神垂百世，实徒屈指数三雄。器名例重太常纪，一善吾怀永莫穷。”凡兹奎藻，式扬国光。他若紫光阁阅武举射，及赐宴外藩，皆见御制，不备录。

海宁陈墨侬（孝治）相国，文勤公孙，精纬候占决。年二十，随宦滇中。会征缅军兴，遂佐傅文忠、阿文成幕，运机决策，徵应如神。时孙补山相国以侍读从军，唱酬最惧，比其诗于二陆。寻以赢疾谢归，《留别从征诸君子》诗云：“崎岖历尽碧峰巅，依旧青衫把客鞭。眼底雄关高万仞，盾间吟草读千篇。壮怀未了从军志，薄酒空余话别缘。为语诸君须努力，弧星早晚落天边。”未几乎缅，果如诗语，惜墨侬不竟其绩。又，吴县随和叔（黄中）举丙辰词科，为陈文简所荐。文简谘以时政，为陈用人、理财、武备三端。用人之目十：曰分科取士，曰慎择举主，曰重名节，曰辨邪正，曰增俸，曰汰尢员，曰宽法网，曰聂名实，曰惩贪，曰酌道里以行铨选。理财之目六：曰定旗制，曰权泉币，曰兴西北水利，曰轻徵榷，曰减漕粟，曰定鹾政。武备之目六：曰谨边防，曰严海禁，曰练士兵，曰修军器，曰简帅，曰加镶。凡二十二篇。其上文简书，语尤切至。时用兵西域，和叔有《西师》诗云：“西师久屯逆胡残，诏语春温汤网宽。已有张骞通大夏，不劳介子斩楼兰。庭犁青海空传箭，臂断阴山更筑坛。长愧菰芦无远略，贾生三表笑酸寒。”其意盖主抚也。试大科不遇，乃漫游湘越青齐，归而嬉心著述，以诸生终。二君皆异才也。

鄂刚烈为鄂文端长子，雍正十一年选庶吉士，即命与张文和子若霭同直枢垣。高宗知其才，累擢至侍郎，出任督抚。乾隆十九年用兵准噶尔，授西路参赞大臣。次年定伊犁，擒达瓦齐，遂同班义烈驻守。时阿睦尔撒纳为定边左副将军，蓄异志，逆党应之，伊犁复陷，与义烈力战俱殉。特建双忠祠，御制诗旌之。先是，刚烈尝于风雪中，憩灵宝县一寺，询无寺名，即名以“风雪”。明春重过，复留诗于壁。殁后，门客上元汪意园（文辉）有事兰州过寺，见壁间遗墨，因感赋云：“重过野寺双旌，一骑书生百万兵。春为莺花留锦句，冬因风雪赐佳名。南留恩泽盈淮甸，西望忠魂震虏营。今见遗踪挥泪拜，乱山秋草不胜情。”公督两江，尝查得淮安等属胥役弊混婪赃，请重惩犯者，永禁册外；无名白役顶补朋充，责成各本官严察，得旨嘉奖。“淮甸”句本此。其赐谧也，阁臣以公起家词馆，拟文刚、文烈以进。上抹二“文”字，予今谧。盖深知其忠义果决，故不拘以常例。

雍正朝西林桐城二相，名位相并。西北用兵，创设军机处，同与内直，论思密勿，夙夜在公，世宗尝以方古之房、杜。玉几末命，以二公配享太庙。西林先逝，桐城笃老乞休。高宗谓配享大臣予告归田，谊所不可，赐诗云：“勖兹百尔应知劝，莫羡东门祖道轮。”既而见其颓老，优诏许之，又赐诗云：“拟间兰陵二疏傅，可曾廿四考中书。”命内廷诸臣和诗以宠其行，恩礼始终无间。召对时，奏及配享事，虑不能终得，乞上一言为券，且云外间有论之者。上问为谁，以史贻直对。上知史与公不洽，允特颁谕旨。赐诗有云：“可例青田原侑庙，漫愁郑国竟椎碑。”翊日当入谢，遣子裔摺，不亲至，上不惮，坐要挟削爵。及陛辞，值皇长子安定亲王薨，甫逾初祭。诏责其曾为师傅，漠然引归，罢配享。全谢山诗云：“返葬师臣苦，犹疑未乞件休。将无恋香火，朽骨尚依周。”“疏傅真高蹈，恩荣擅始终。由来能审分，不敢望功宗。”隐讥之也。方上慰留綦殷，文和疏言宋明配享之臣，曾有乞休得请者，举数人为证。上以武侯尽瘁之训驳之，则又奏言武侯受命军旅，与生逢熙洽者不同。侃侃犯颜，致违上眷。后六年薨，仍予配享，所以优老成、全国体也。三百年来，汉大臣邀兹异数者，惟文和一人。盖事出特恩，臣下莫敢议焉。

桐城张氏文端、文和，两世秉揆，门望甲海内。文端赐祠落成，文和驰驿归里，弟药斋侍郎视学江苏，亦予假襄事，当世荣之。若霭成进士，殿试列第三人。文和力辞，乃改二甲第一，仍授编修，后官至阁学而卒。高宗慰谕文和甚至，且命其次子若澄直南斋，俾随侍扶掖，后亦官至阁学。故事，汉阁学必用编检出身者，若霭、若澄皆翰林。而少子若淳由贡生捐主事，直枢垣，官至尚书，亦尝拜阁学。谢恩日，上谓：“尔世臣，非他人比，故破格除授。”其孙鲁堂户部、小令舍人，复先后典诰，潘榕皋诗所谓“一家四世入纶扉”者，可谓盛矣。文和风裁清峭，相传康熙丙戌，分校春闱，同事探以微词，因作《对月》诗云：“帘前月色明如画，莫作人间暮夜看。”其人暂而退。在政府久，未尝与督抚外吏通竿牍。生平无声色玩好之累，退食泊然，时手一编。药斋和其《元夕》绝句云：“九霄明月满轮初，退食归来且自如。火树星桥春烂漫，先生方拥百城居。”“良宵清景应无比，寰宇祥风较若何。莫讶黄扉人澹静，十年紫禁未徵歌。”宜饰终诏旨仍以“勤慎”许之。

和简勤生时，星家言其有十万里驿马。果历使穷边，两经谪戍，涉前后藏及天山、轮台、渠犁、车鳄之境。其《洗箔》诗云：“当年黠虏逞妖氛，众志坚城义薄云。欲访黑河三捷处，逢人大树指将军。”咏兆文襄西征事也。洗箔在叶尔羌城东七十里，文襄督战经此，被围粮绝，忽掘地得窖米。久之，弹亦绝。逆酋所放鸟枪悉中大树，得铅弹数万。迨援军掩至，夹攻，遂奏大捷。其事已见萚石诗。御制《黑水行》云：“喀喇乌苏者，唐言黑水同。去年我军薄狈穴，强弩之末难称雄。筑垒黑水待围解，讵人力也天姘。明瑞驰驿俞月到，面询其故悚予衷。蜂蚁张甄数无万，三千余人守从容。窖米济军军气壮，奚啻麦麴山鞠蔚。引水灌我我有备，反资众饮用益丰。铣不中人中营树，诅待析骸薪火充。著木镜铁获万亿，以此击贼贼计穷。先是营内所穿井，比围解乃眢其中。闻言为之叹，诸臣实鞠躬。既复为之感，天眷诚深崇。敬读皇祖《实录》语，所载曾详我太宗。明四总兵时来战，正值大雾弥雾。敌施火礟树尽毁，我兵曾无伤矢弓。匪今伊昔蒙帝佑，觐扬前烈励藐冲，讵人力也天幢。”此诗可与御制《博罗齐行》参观，乃知天人之际，昭然若揭。

阳城田文端继赵恭毅后为大农，济以和平，物望归之，世宗赐诗有“出纳望同天北斗，清芬品拟省中兰”之句。其在谏垣，尝疏禁州县官滥调，又疏定翰林部属论俸考选科道之例。时方议武臣罢官当回籍，公谓久眉其所，长子孙有坟墓者，宜听占籍。卒如所议。以大学土加太子太师致仕，赐驰驿，赐途费，于居第赐宴，命廷臣祖饯，所过有司迎送；旋里后，巡抚两司以时存问。恩礼一如海宁相国。殁时，子懋尚幼，命大吏传谕地方宫就近照看，皆异数也。懋后官至少宰。乾隆丙寅，诏贲其轻浮不谨，令解宫回里，闭户读书。符幼鲁《送田少宰归里》诗云：“归向中条读旧书，王宫谷口闭门居。致身半部有《论语》，守道十年忘毁誉。莫谓江湖非魏阙，要知天地在衡庐。山中早暮阴晴异，一任浮云自卷舒。”

仲乐园宪副济宁里居曰“仲家浅”。幼鲁与乐园同出郑筠谷门。有《过仲家浅吊乐园》诗云：“疏入披鳞震胆寒，霜威忽卷叶摧残。高谈明哲全生易，成就声华到死难。三尺才辟图马鬣，九原何处慰桐棺。师门风义君能践，车过空余腹痛酸。”乐园初官御史，疏劾提督鄂善。鄂伏法，泰安相国亦坐罢。上嘉其敢言，超擢愈宪，寻迁副宪。逾年，坐与鄂虚亨商及密疏，夺官候讯，未定谳而卒。由前之直，不当有后之疏，故幼鲁诗深惜之。

大吏冒滥侵欺，法所必及，而其弊相沿久矣。乾隆二十三年，晋藩蒋洲擢东抚，去任，亏帑逾二万，勒派属吏弥补。七贲为太原守，连名作札。督属催取，遂多侵亏，七赍及属令俱获谴。周芝山（世紫）以庶常散馆令宁武，与焉。邵叔勉《怀芝山同年》云：“羊肠跬步有倾锵，消息传来万里愁。书札只催旬月报，梦魂难向网罗求。几闻乘驿全羊舌，漫冀更冬系夏侯。身事一朝成瓦裂，十年追恨出瀛洲。”又，《哭芝山》云：“弱冠升朝列，册府掌群玉。清标洁冰雪，胜抱陶卷轴。一朝堕尘埃，贩勉亲案牍。侧身俗吏中，卑栖乖素蓄。渐萌竞进图，随众更陆陆。岂忘止足分，所觊脱街束。中道逢赏音，拂拭能羽肉。意气徒倾人，冒进诅为福。君房自罹宪，安仁竞遭戮。殉惠迷所守，希荣乃招辱。哀哉金玉躬，一误不可赎。”盖芝山竟坐是罹辟，识者冤之。

乾隆时，闽省仓库积亏尤巨，事发，督抚以下皆连坐，伍拉纳、浦霖、钱受春伏法，富勒浑、雅德遣戍州县，斩泱者十七人。蒙古守斋方伯（伊辙布）时任闽藩，被逮道卒，诸子并遣戍。平日刻厉风操，籍其家，固无私积。方伯初以太仆郎出守淮安，尝浚兴文渠，利民甚溥。赵鹿泉题其《兴文留迹图》云：“兴文古渠二连，洪泽湖水交回旋。以时启闭勤泄宣，分溉淮阴万井田。何年淤废成塾隘，坐失水利遭水害。谁与司牧但姑待，民疾苦若膜外。仁明太守保障才，相时度地鸠百材。力破群啧招子来，水工石工木工偕。漓卤疆潦一以别，塞者毕建污者洁。引入泮池散平隰，如人血脉周身彻。都无沈溺重脆忧，但见月映清进流。矗矗杠梁虹影修，依依柽柳光风柔。”其善政及民者若是，而追究积弊，适当其厄，可为扼腕。长牧亭亦坐是案谪戍。发其覆者，某将军也，后亦罹法。

刘醇南《海上》诗云：“鲸海金波断六鳌，岁星移照八闽高。大旁畅仆乘船下，海外孙恩枣舰逃。白羽连山原将略，黄金遍地是民膏。世间蠛虱臣何许，忍听沙虫日夜号。”“军声瓦震古长平，飞语沙巾亦可惊。近说街亭诛马谡，遥闻海岛哭田横。老罢就道何妨卧，班马朝天祗自鸣。专闸威名古来少。凯歌归日耀铜钝。”哀义勇伯柴大纪也。大纪为台湾总兵，值林爽文之乱。爽文起椎埋，倡天地会，入其教者，用三指按心为号，大指为天，小指为地，挟党日众。彰化令刘亨基治杨光勋案，纵胥役火民居，致激众怒。有林泮者，逼爽文集众抗官，渐置伪将军、同知、军师，于乾隆丙午冬起事。知府孙景燧、知县余峻往捕破戏，遂连陷彰化，诸罗、凤山，犯邵城。提督任承恩怀观望，拥兵自卫。大纪御于盐埕桥，连战破贼，进复诸罗，有旨擢提督。诸罗，小邑也。寇围攻久，土民悉力捍卫，贼以枋车攻城，皆为礟击碎。大纪兵食不继，上民辇粮水供之，日久力尽，几于易子析骸。大纪疏陈，高宗批览堕泪，赐县名曰“嘉义”，封大纪义勇伯。赵云崧方佐闽幕，作《诸罗守城歌》云：“诸罗城，万贼攻，士民坚守齐忠。邑小无城只篱落，众志相结成垣墉。侵寻百日贼益讧，环数十里屯蚁蜂。援师三番不得进，山头连夕惟传烽。是时矛戟修罗宫，阵为天魔车吕公。吼声轰雷震遥岳，嘘气浴雾迷高穹。孤军力支重围中，草根树皮饥腹充。翱飞鸟雀不敢下，恐被罗取为朝饔。裹创忍饿犹折冲，壮胆宁赖蜜翁翁。百步以外不遥拒，待其十步方交锋。一礟打成血胡同，尺腿寸臂飞满空。戈头日落更夜战，万枝炬火连天红。何当范羌拔耿恭，赴援舰已排黄龙。会有长风起西北，扬帆直达沧溟东。”相传围急时，上悯台民死守而大兵不时至，谕大纪以兵护义民内渡，命督臣折阅仍封发。督臣为李公（侍尧），以示云崧。云崧曰：“某目昏，请于帐外就明之。”阅二时始返，奎怒。云崧曰：“公尚欲封发耶？柴镇久欲内渡，畏国法不敢耳。一弃城，则鹿耳门为贼所有，全台休矣。且彼以快艇迫败兵，澎湖其可守乎？大兵至，且无路可入。宜封还此诏，某已具疏草在此。”李悟，从之。批摺回，得膺殊奖。福文襄统兵续至，遂得出鹿耳门进攻，擒爽文及其党羽，台地悉平。论者称云崧远识。然大纪艰瘁措持，不忍以数万生灵委贼，所谓“久欲内渡”者，亦悬构之词。未几，文襄劾大纪贪劣，逮京论死。或谓李公亦附和文襄，以成其罪，未始非云崧一言兆之。不屈于贼而屈于廷尉，并不得以议功末减，是可悲已。

爽文乱作，周理夫（大纶）方摄彰化丞。谒巡道，询及民俗，周白曰：“民俗不逊，殆将叛。”道曰：“吾将往察。”曰：“不可。驿马、船具、吏役科于邑，邑复科于民，是促之叛矣。”道怒斥，留之于诸罗。未几，爽文果叛，迫诸罗境。周愤然曰：“吾亦朝廷官，何可坐视。”亟谒令。令方与幕客饮，周诧曰：“此何时，尚饮酒耶？”令曰：“吾文吏，无力办贼，拚一死耳。”周张目，髯倒竖，睨令曰：“贼，乌合之众。诸罗民夙尚义，合力以守城，未必陷也。”终弗听。是夜，贼入城，踞邑廨。见周曰“爹”也。缚去，劝受伪官。周且骂且谕，一贼以掌掴其颊，因大哭曰：“此颊乃为贼污。”以首触柱，额裂血出。贼囚之数日，其仆陈德始终从左右。贼目何北海恨周骂，刃其乳。德抱持，以身蔽。贼击之蹶，遂戕周。德见主死，夺贼刃奋击。贼击之，断臂，亦支解死。粤人叶友伯与周善，收尸藁葬之。迨大兵复城，觅其尸，皮肤为蚁食尽，白骨中惟心在，赤色宛然。福文襄上其事，恤赠如例。沈峻《题周理夫传后》云：“周公倜傥才，读书鄙章句。微官屈壮猷，复与凶竖遇。一死谢尊亲，守道无恐惧。事闻恤典隆，瘤子表其墓。公名重泰华，公魂犹赫怒。到今海上村，惨淡风云护。”江都焦理堂（循）既为周作传，且赋《周县丞奴》诗云：“主人食者君之禄，奴所食者主人粟。海隅狂魅兴妖氛，主人骂贼义不辱。贼群如鬼团风沙，贼刃如霜落乔木。头颅断矣声犹苍，血飞一天满地肉。主人行勿速，小人杀贼来追逐。”此主此奴，皆不朽矣。

陈卦峰（良翼）宰诸罗，有惠政。爽文之乱，陈先已擢知嵩明州，卸任，缘疾留滞。城陷，贼劫之去。一贼熟视，大呼曰：“是旧官。”街民哄然，曰：“莫毅好官。”因得不死。称陈眷属者，皆免。青浦庄士民争迓之。堕曰：“我，旧官也。有能起义杀贼者，听我约束。”一时得二千余人，从总兵柴大纪复诸罗，权县事，守御凡六阅月，围乃解。吴澹川时客节使幕，纪诗有云：“直待郑人思子产，始知秦法误商君。”又云：“三十五人齐面缚，为公求死不求生。”谓卦峰也。三十五人，谓难民许怀等。大纪以为叛党，付县骈诛。卦峰鞫得实，申扌求再三，终不许。不得已，阴纵之，以已戮报。事发，坐纵贼当死。许怀等父兄戚族，尽缚三十五人以来，请戮之而赎卦峰罪。巡抚徐嗣鲁据实上闻，得宥。黄梅喻冶存赋《诸罗行》云：“莫杀好官，剿贼易，得好官难。诸罗城，大如斗。城已复，城可守。倡义者谁，旧官为首。受官约束同官难，家家为官送米饭。昨日天上下将军，径攻不备屯如云。义兵迎之齐掩杀，荡扫狂猁祛海氛。九重褒语蓬莱殿，往者未有来者劝。诸罗县，嘉义县。”又，祝止堂《赠卦峰》诗有云：“孙恩作贼亦分明，不杀清官杀墨吏。”此贼亦有古风。

甘肃逆回田五之乱，亦福文襄平之。生擒贼酋张文庆等，以功封嘉勇侯。台湾平，晋公爵。田五者，黠回也，谋倡新教，啸聚石峰堡，约期起事。适回民李应得赴官首告，未及期，遂反自海城，攻靖远。官民疏于堵截，因得沿流直下，劫西安州营。田五毙于狼山之战，余党百余人与安定回匪合，势益炽，进陷通渭。明都统、孙参将驰剿，遇贼高庙山，战死。时金匮杨蓉裳（芳灿）宰伏羌，与通渭接境。风鹤骤警，城中回民马称骥兄弟阴附贼，约为内应，其甥马映龙与白中炜、马宏元密告于县。县城未设兵，星驰告急，猝不能至，蓉裳乃躬率汉、回民夫守城。称骥等逆迹渐著，掩捕之。逾日，贼由县乡巴斯坪驱胁回民，大掠而进，及姚家庄，武生姚以宁等率众拒之，被害。遂据天门山，距城里许。蓉裳募乡勇至千余，与邑诸生魏辅君、王表等登陴固守，流人李忠等从御贼。贼积草盈车，伏车下，屡逼城，辄为枪石击毙。围攻四昼夜，城上矢石如雨，毙贼百余，始渐却。会制府李公督师至，与贼战，大败之，遁走秦安。绅民初谓回民不便守城。李公录映龙等举发内应及城守功，给武弁付，议乃息。其时，羽书旁午，皆出幕客戴晓岚及蓉裳族弟篑山、伯初手。篑山登城，竟射毙一贼。迨福公统京营兵赴剿，秦蜀援军云集。贼已退守石峰堡，大兵围攻，破之。事定，有诏，良善回民，仍令安业，毋许株累，向从新教者，许改从旧教。又诏，被害村庄，均予赈。蓉裳《伏羌纪事》诗有云：“陆地机才发，萧墙祸早萌。搜牢宁有术，钩距遣谁侦。狼卜阴谋泄，犀然诡状呈。么磨方扰扰，数土独铮铮。义可捐妻子，情谁顾舅甥。矢心先告密，雪泣自输诚。”谓马映龙等举发内应也。又云：“狡窟凭熏灌，袄酋竞抗衡。交衢长锻满，狭巷短刀迎。螳臂穷犹奋，蜂眸死尚瞠。骈头填犴狱，连颈缚徽缨。”谓贼党马称骥等就捕也。又云：“黑子城三版，青萍水一泓。射雕惊斛律，倚马笑袁宏。势只伸孤掌，危还藉众擎。带刀农佩犊，持戟士离黉。健妇俱行汲，羸童亦践更。奔驰劳仆隶，奋厉逮髡黥。流电飞髀落，狂雷巨礟轰。登陴均受甲，给廪免呼庚。四日孤墉在，千夫一瞻并。徒劳设梁丽，屡见碎冲棚。”述守城也。又云：“玉节来枢部，铜符事远征。指挥皆颇牧，趋走尽韩彭。茇舍严刁斗，辗门急鼓钮。两甄排称促，列骑杂斑辞。贰负强遭梏，防风窘待烹。长围罗剑槊，险道断沟坑。群慝应箫勺，神奸首满盈。脐膏明似烛，项骨脆于菁。困兽攀笼槛，游魂恋釜铛。肘跗纷磔裂，骸骼乱枝撑。”述大军度陇及围攻石峰堡也。术云：“温语传丹康，恩纶出玉京。蠲租怜瘠壤，给复慰疲氓。赍溥金兼粟，仁先独与悍。遗墟修板屋，残龇掩荒茔。”则述赈恤恩诏也。是役，官民死守，功并诸罗。蓉裳后迁灵州牧，入赀为产部郎而已。

高宗尝谓历来用兵，无如征廓匪之艰险者。大兵入后藏，碉寨多据峻，至缚木为梯，令屯兵蚁附以上。及进攻密哩，山径益仄。日越大山数重，迭克大小贼寨十一、贼营三、石碉四、木城五十、卡二十。福文襄为首功，次则参赞海兰察也。文襄不好乘马，每选与夫精壮者，四班番替，日行千里，虽临阵亦然。舆夫首领某，素横暴，一日，闯入苗民家。强夺簪珥。巡视都司徐斐呵禁，即摔徐下马，裂其衣殴之。时杨荔裳以川东道随营，而候补道姚一如（令仪）为副。姚刚直，喜任事，闻之，趋白文襄。值昼寝，巡捕官林某谓姚曰：“将军以焦劳不豫，是细事，二公决之可矣。”遂捕犯者，至犹咆哮，挝至百，竞毙。往白文襄，亦不怒，曰：“抢夺断殴，军令当重惩。”但命亟选代者。越数日移营，与具而夫役不集。严督之，则环跽崩角，曰：“役等舍命奔走，供贵人驱使。今随员皆可专戮，继此，恐无死所，惟将军主之。”文襄赫然曰：“孰毙役者？”姚抗声曰：“令仪以是役掠民间簪珥，且殴伤命官，故杖毙之。”文襄曰：“何不请命？”曰：“琐事细人，何足上。”文襄不得已，曰：“责之固当，毙之过矣。”撤姚差。时已论荐川北道，并撤之。久之，乃得迁。后官至蜀藩。云间许小欧在都下间之，为赋小乐府云：“杨干仆，叔向戮。泾水兵，段尉刑。书痴白面太憨生，一怒能使三军惊。上公帐醉眠熟，狐鼠凭陵恣威福。就中舆阜尤狰狞，日日肩公作公足。入市手掣幼妇钗，毁垣刃椹门官腹。监纪咨嗟军尉怒，忌器情多空局促。闯然一骑来，意气颠如雷。行法先贵近，何物此重僵。呼吏ㄏ之下，倔强胡为哉。赤棒掴盈百，血肉飞尘埃。上公谢首频俯，实应且憎谓余侮。从此蛾眉摇琢生，鹦雀纷晓鸩鸟诉。片语何缘解忤公，三年终竟难淹汝。岩廊传说作奇文，想像须眉齐起舞。君不见曹黄门纠刘秃子，几辈寒蝉羞欲死。不分茸城强项多，二妙同时照青史。”黄门，谓曹剑亭侍御（锡窨），尝劾和砷仆车服、房屋腧制，部议镑秩，特旨革职留任。坤败，剑亭前卒，赠宪副，照赠官瘤子。盖当时劾和坤者，此为仅见。

淞沪风气积靡，固不乏忠毅士。乔公子一琦者，力开五石弓，能左右射，娴诗辞。从刘将军（蜒）战死积水崖，乾隆四十年，予谧忠烈。又，乌都督（景超），康熙十七年率乡勇从闽督姚熙止征台，积功擢左都督。事平，辞官归。有闽南纪捷词云《记仙霞》：“秋尽玉关西，寒月照征袍。听严城画角，边风四急，战骑初骄。铁甲三秋暗度，猛士气全枭。饮马长城远，雪压弓刀。细柳营开列垒，正军惊韩范，将说嫖姚。拟投鞭直下，势竭海南潮。誓指日，妖氛净扫。笑终朝，鼷鼠技潜消。看捷奏，三军乐贺，凯唱还朝。”南汇杨徵男（光辅）《淞南乐府》有云：“殉国将军书梵顺，征南都督赋仙霞。”即分咏二公事。乔有手书《金刚经》，石刻行世。

顾容堂《感旧诗》述冯拙圃大令（圣世）轶事云：“仙凫自北来，东南作良吏。下车释罪囚，笞杖日挥泪。自云县官卑，牵制由上意。但恐负我民，日夜忝此位。乾隆卒丑秋，海潮入内地。刘河民死亡，委尸若山积。完卵安其巢，施槽及骼龇。饥黎僵道旁，探望公与至。公也惨不欢，擅粥为民计。上叩大吏辕，大吏怜公志。飞章达圣君，万户春温被。于是老佛称，羸弱口无异。”拙圃宰镇洋，值水灾，抚恤周至，部民怀之。容堂为其弟子，感而追咏也。监司太守分稍尊、临民稍远，而尽瘁民事者，亦多有之。周子振守松江，雍正时修娄水渠，躬督其役，舟覆以损。焦南浦有绝句二十二首，颂其治行。张瑞书，乾隆时分巡陕汝，亦以督河工殁于水。姚惜抱诗云：“王尊勇竟为民死，赵孟侪还谢禹庸。”吊瑞书也。拙圃为佛，二君当为神矣。

纯庙题李迪《鸡雏待饲图》云：“双雏如仰望，其母竟何之。未能率场啄，谁怜空腹饥。展图一挈矩，触目切深思。灾壤民待哺，晓哉群有司。”题竟，念及灾区饥黎，命工摹其画，复依前韵题之，颁发各州县，并勒于石，以勖为民父母者。诗云：“待饲摹李画，吾心重念之。设如歉岁值，谁拯斯民饥。藐我诚深惧，诸臣愿慎思。子与举稷语，垂诫勉攸司。”所以责望于牧令者深矣。阳湖左杏  中丞（辅）初宰皖中，有惠政。《过儿邱集》诗云：“泽雁哀鸣急，河流积潦深。畴纡济时策，我愧读书心。”行役  耽，不忘民瘼，使县官皆如此存心，庶几不负牧民之寄。

缅匪之乱，康再可（思）官云南呈贡令，权腾越州。贼挟众数万迫境，居民谋徙避。再可谓之曰：“贼已迫，走而遇贼，必无幸。不如持刀杖示无惧心，可不战却也。”众从之。再可自持矛跃马，率以出，贼不敢迫，州城获全。有《军中》诗云：“貔貅万众树奇勋，破垒搴旃水陆分。牧马汗嘶干帐月，战船尘压一江云。诸蛮翘首云霓望，穷寇惊心风鹤闻。大纛分明新部曲，旁人犹号旧将军。”后来陆建瀛、何桂清辈，动以书生自诿，其亦闻再可之风乎？

郑板桥为令，遇灾，则封积粟者，责令平耀；听讼，则每右窦人。尤恶监生，每以事干谒，辄叱曰：“驼钱粮有何所陈！”呼阜卒脱其帽蹴之，或摔首黔面，驱以出。胡云持有诗《寄潍令郑燮》云：“一县持团扇，争来乞草书。风流看似此，为政果何如。每叹清才少，能容傲吏疏。十年怜髻发，闻道亦非初。”板桥于朝贵，少所许可，独心折鄂文端。其挽文端诗云：“西华门外草萋萋，白塔金鳌树影迷。北斗有光清漏肃，三台无力晓云低。上方一夜调丹药，七校春风送紫泥。其奈巫阳下霄汉，钧天尺诏竟先裔。”文端晚年，独肩国重，宿禁中，恒经月不出。躬受顾命，嗣立高宗。诗中“上方调药”语本此。末首又云：“布衣屡卧平津阁，远泪难挥杜曲花。”是见受知之切。

雍乾时，文字之狱颇盛。曹谔廷在谏垣，尝请宽文禁、罪诬告、免株连，疏草为当时传诵。锷廷先以文字受知于陈沧洲，其呈沧洲诗云：“百折孤忠奉至尊，黄杨闰后厄犹存。臣心似水甘分谤，天语如雷敢负恩。直恐汉廷成党祸，重教楚泽有冤魂。三吴父老频遮道，圣世何劳叫九阍。”已见謇謇之概。其建言特早，惜不见用。

国初，武科人才称盛，如焦效朱都闽（熹）工书，张履中侍卫（和）工诗，皆名盛一时。又江都张发生、发青兄弟，俱武进士，列宿卫，发生诗才尤美。丹阳于一川（震）为《白纡歌》赠之，有云：“将军弱龄便登仕，秋风一鹄南天起。同时兄弟垂金貂，晓入甘泉侍天子。铁衣扈从猎上林，一箭射杀两青兕。兴酣下马赠新诗，大贝南金光满纸。中黄虎贲皆叹息，街霍当年诅有此。”至今传为佳话。盖鼎运之隆，材彦毕显，初不限于一途也。其以爱民为政，尤推白秋斋游击（云）上。蒋心余有诗述其扬州政绩，云：“将军大开扬州营，两城安肃四野清。忠信感被万室宁，百姓愿作将军兵。扬州旱，火四起。扬州潦，薪断市。屋毁数家愁，薪断万家馁。将军救火向火飞，骑屋似夺火马驰，手挽天河水淋漓。火鸦火鸽绝翅奔，火神回避白将军。将军救馁如救焚，鞭挞瓜船移积薪。薪船带雨不敢停，衔尾纷纷来郡城，炊烟万缕柴价平。妇孺爱说将军名，文宫无此知民情。”其为民御灾捍患，若急其私，良有司所不逮也。李晴山送其之松江、金山诗，有云：“途州白公忠孝人，事亲事君秉一真。扑火灭贼余事耳，真心付与扬州民。”又云：“十年服官迁一次，独以真诚感大吏。匹马南行百姓扳，消受穷民万行泪。”揭其胸臆，所见尤深。秋斋，河内人，亦武进士也。





●卷一○

文渊合在朱明即为藏书之府，马笏斋明经（玉堂）《书目绝句》有云：“文渊阁本创文皇，册数虽详卷未详。御览全书云散尽，令人那不恨西杨。”乾隆时，《四库全书》第一部缮成，凡三万六千册，为函六千一百有余，命奉贮于阁，庋以高架，每架四层，各四十八函。翁覃溪时充校理，获观陈设，作歌恭纪云：“《四库》四部编摩新，十年秘帙承丝纶。特开高阁仿天一。文渊文源溯与津。仲春上日御经幄。赐茗阁下优儒臣。文华主敬相次北，方池汇监渊写神。岧岧合影矗云汉，万椟栉比罗青雯。去冬缮书初报蒇，雪晴春仲前一旬。铜乌风定下照水，金戺日丽无纤尘。帘卷栏回静如镜，签排帛拭光流银。琅函铙目贮之椟，册以椟计参差匀。三万六千括象数，二十八舍环星辰。内以经部外子史，经纬表里齐衡钧。芸香宝气近帝座，四壁彝训敷言申。羲文字画即《河?洛》，范畴锡福于下民。线装黄袱珍重捧，字字伦叙纲纪陈。鱼鲁常教忆扫叶，典谟诳止思书绅。臣自去冬忝再直，屈指癸岁交庚辛。阁旁小松昔新植，已复茂绿承温仁。冉冉红云傍檐宿，唁唁好鸟来喧晨。但给扫除亦荣幸，何况登阁铀书人。”《四库》总裁以金坛于文襄为领袖，提调则纪文达、陆耳山。耳山先直枢密，叙劳改翰林，官至宪副。以盛京文溯合庋书有阙，命往覆校，旅次中寒骤卒。文达题其遗像有云：“蓬莱三岛昔共到，开元《四库》曾同编。两心别有胶漆契，多年皆似金石坚。”即追述编书事。尝见金坛遗札致耳山及文达者，多商榷体例、咨询典故。耳山曾督闽学，陈恭甫得游其门。吊耳山诗云：“蓬观曾骑杏叶鞍，乐浪空掩惠文冠。生裁郑默中经富，死惜张堪布被寒。忆昨南州振鼓龠，同时东阁集虬鸾。十年楚畹风流尽，肠断秋江采蓝兰。”“南州”句兼谓抚部徐两松也。两松亦爱士，士望归之。

《四库全书》设馆，始于乾隆癸巳。命词臣取院藏嘉靖重录本之《水乐大典》，分类编辑，每卷尾有余纸，即以赐之。覃溪纪诗云：“中天帝文四库叙，秘馆特遣儒臣披。尾曰侍郎臣拱上，脘体细楷沙画锥。幅余茧素灿如雪，诏给臣等供其私。归来作胰学减样，试墨但愧无好辞。院斋去春宿旬月，篇目二万重寻恩。借编《崇文》秘书录，因思解缙刘季篪。历城周髯要我咏，六十卷第钞已疲。莫生界画索小字，灯前絮语又及。笑人装潢熟纸辈，万番堆案徒手胝。勿言文董但一艺，赝语想象何由追。”相传《永乐大典》有文待诏、董宗伯手迹，覃溪选觅之不得，因孜是书重录于嘉靖四十一年，至隆庆初年而竣。待韶卒于嘉靖三十八年，宗伯生于嘉靖二十四年，计其时未及十龄，皆无写是书之理，足证传讹。莫生名赡隶，后宫至侍郎。是书手迹，余于瞻菜后人处见之。

是时，有韶徵遗书，备采辑。浙江鲍土恭、范懋柱、汪启淑，淮南马裕，所进最多，至六七百种，各赐《图书集成》一部。其进书百种以上者，江苏周厚、蒋曾莹，浙江吴玉墀、孙仰曾、汪汝璨，及朝臣董登贤。纪昀、励守谦、汪如藻等，各赐《佩文韵府》一部。进呈各书，择其精本，御题简端。汪汝所进有宋朱弁《汴都朝野旧闻》十卷，高塞题诗云：“留金弗纪金间事，《曲洧》依然纪旧闻。二帝播迁虽自取，祸缘新法变更纷。建隆端拱政堪徽，绍圣宣和百事兴。若使子孙循祖制，何愁万世不绳承。”揽今衡古，覆辙相寻，谟训昭垂，追诵增慨。

由他途改授馆职者，雍乾后犹多有之，如励文恪以州同授编修，王懋豌以安庆府教授授编修，皆其例也。《四库全书》馆既辟，以翰林宫不敷纂辑，徵及宿儒：刘文正举进士邵晋涵、周水年，裘文达举进士余集、举人戴震，王文庄举举人杨昌霖，称“五徵君”，后俱入翰林。武康高文照有诗寄五君云：“丹纬旁求石室书，晋天光气吐蝉鱼。洽闻端赖终军豹，薄技空黔地驴。亡去篇增安世荚，载来学富惠施车。诸公衮衮蒲轮出，一夜多空风雨庐。”“屈指浮生几甲寅，孤身天地一微尘。魏收木榻经穿久，刘勰《雕龙》自鬻频。正派百川归学海，空山四壁有逋臣。大官厨昧应多羡，珍重青藜照读人。”盖以扬滞飞翘，不无青云之羡。全书既成，复于扬州、镇江、杭州增建文汇、文宗、文澜三阁，颁藏钞帙，用惠士林。汪容甫以拔贡掌三阁事，后因校勘阁籍，赴浙检书，骤卒。杭之诂经精舍、金山之精法楼，皆奉其遗像。黄承吉诗云：“三合原来重一人，当时名誉高如此。”亦寒儒之殊遇矣。光绪初年，陈琴斋广文（其泰）掌文澜合事，自写《西湖掌书图》。江弢叔题诗云：“不读中秘书，乃为外翰林。”其时犹艳羡之。

昭代家法几务，悉出亲裁。枢臣撰拟诏旨，往往经朱笔改定，其御笔亲书者曰“朱谕”，批答内外臣工摺奏曰“朱批”。康熙中，饬年终汇缴，著为例。所谓“批本”者，例行本章而已。高宗尝有《咏朱砚》诗，常日治政所御也。钱萚石只领世宗朱批谕旨一百十二册。恭纪云：“特金函赐，先皇宝字瞻。心心贯终始，语语镜洪纤。家法敷天旧，官箴向日严。重惟推至教，于以巩劳谦。”“上下交无咎，天人际有常。十三年纪握，亿万世谟彰。在野传如见，趋朝拜是将。绍衣申百职，总为兆民康。”盖高宗刊印成帙，颁赐诸臣者。丹豪日御，仰见精勤。

故事，嘉平朔日，开笔书“福”。宫中有“锡福苍生”笔管，髹色黝字，填以金，盖圣祖所遣，凡书“福”，必用之。初仅颁赐王公大臣及内直侍从，世宗始颁及各直省将军督抚，后遂沿之。高宗每值开笔日，御重华宫书第一“福”字，揭之乾清官正殿，次及各宫殿御园，又次颁赐皇子宗藩以及诸臣。自乾隆十一年始建阐福寺，每腊朔，先诣寺拈香。回宫书“福”，开笔时，蒸香致敬，始从容挥翰。乾隆己巳，御制《书福》诗云：“近始藩屏逮百僚，临轩书福庆恩昭。《九畴》箕子畴书衍，一笔王家笔阵超。嘉与红笺迎介祉，相敷彩胜焕元朝。不徒弄翰钦敷锡，家法绳承仰圣尧。”自是，岁必有诗。六十年乙卯，嘉平月朔开笔，有“六旬忽周纪，明岁合移畴”之句，注谓明年为嗣皇帝嘉庆元年，亦应书“福”颁赐天下。自此，岁承天恩，以敷锡寰宇，诚国庆也。仁宗每岁书“福”有诗，又以元旦子刻御养心殿东暖阁，案设金瓯玉烛，用万年管濡朱墨，各书吉语数字，后来所谓“春条”者，防此。其书“福”，面领者跽候御案前。书毕，内侍捧“福”字，自其上过，然后赐之，谓之“满身都是福”，尤为异数。王文庄内直久，以“二十四福”名堂，当世荣之。

高宗几余，究及音律，钦定《诗经乐谱全书》，宫商工尺，分注朱墨，以御制《补笙诗》录于《小雅》之首。玉阆峰学士直内廷，尝于浴德堂恭录《诗经乐谱全书》，有诗《呈朱爰亭前辈》云：“风振宫槐激涧泉，琅琅何处奏钧天。元音久闷二千载，古调重赓《三百篇》。绿字丹文同《易》画，《南陔》、《华黍》媲虞弦。穆然正始超凡响，靡曼甯夸载编。”末句谓有诏命邹念桥重订明朱载堉《乐律全书》也。又，《元史》地名人名多有歧舛，久失孜订。高宗特删正，命皇八子仪郡王为总裁。辽之裔为索伦，以索伦语为主；金以满洲语为主；元以蒙古语为主，其近于番回者，仍以番回语译之。乾隆壬寅告成。祝止堂纪诗云：“我朝同文莫限隔，卫藏唐兀洋回于。聪明天直靡弗贯，如纲挈网丝穿珠。魃权颅目便殿对，土音历历邀都俞。国书字头一十二，囊括今古穷芒铢。谐声生

字悉合，自有书契谁能腧。以此配隶诸国语，似斗四向旋神枢。昔年《韵统》禀睿授，义由音译音由呼。阴阳子母华梵协，神珙俯伏《龙龛》逋。索伦蒙古况宿卫，畴咨亲切根源符。圣心正大学精博，肯听信史遭揶揄。敕命馆臣亟厘正，自我作古要非诬。”《韵统》者，乾隆庚午敕撰之《同文韵统》，以梵音合国书切韵，复以国书切韵叶华音字母者也。西域平，钦定《西域同文志》，首国书，次对音汉文，又次汉字，三合切音，附以蒙古、西番、托忒各书。其汉字下，又详注，或为准语，或为回语。圣祖敕撰《清文监》，乾隆三十六年复经增订，以国语与汉、蒙书互为音释，既译语以明其义，复对音以定其声。汉字音所无者，则三合以取之；蒙古字音所无者，则分各种读法、写法、收法以取之。孜订精审，孜为创制。往者译科未设，庶吉士年少者，例习国书。止堂丙戌散馆廷试，高宗临阅译稿称善。《四库》馆开，充详校，继司音译。故是诗颇能举其端要。

文渊阁以大学士领阁事，学士直阁事，相沿久矣。首充直阁事者，河间纪文达也。洪北江怀文达诗云：“子云笔札君卿舌，当代无人可并论。直阁新衔同掌院，曲台故事号专门。研心十载譬皇览，快意千编续《琐言》。祗我最饶知己感，下春官第枉高轩。”其时秘阁初开，朝士羡其清切。结韵谓甲辰春闱事。是科，文达主试，得北江卷，亟赏之，即拟首列。监试御史某纠其违式，不得已，扩之，为赋《惜春词》六首，题其卷后，有云：“万紫干红号花海，冠春毕竟让姚黄。”出闱，复迂道访之，极致惋惜，故北江有知己之感。文达与韭江，先后戍乌鲁木齐。《阅微草堂笔记》谓董文恪曾为作《秋林觅句图》，及抵戍所，城西有深林，老干参云，弥亘数十里。前将军伍公弥泰建一亭于中，榜曰“秀野”，散步其间，宛然文恪画境。因有句云：“霜叶微黄石骨青，孤吟自怪太零丁。谁知早作西行谶，老木寒云秀野亭。”北江所居城西别墅，当即其地。文字缘深，复同迁谪，三生石上，或有前因。

乾隆乙卯大考，侍郎以下至编检各官，诗题为“黄花晚节香”。铁冶亭诗中用白衣送酒事，取列第七。高宗召对，笑问：“尔当嗜酒？”因对曰：“素性不饮。”归而为诗自嘲云：“试罢归来日未央，墨池犹带御炉香。都缘习用糟邱语，博得君王笑酒狂。”一时盛传之。冶亭屡主文衡，称得士，汪文端、那文毅、阮文达、型金门、钱裴山皆出其门。壬子典试江南，得潘文恭、史望之、吴棣华会、状四元。官铨曹久，擢至少詹，仍兼部，镑级为吏部郎。寻迁侍讲学士，兼部如故。同时袁清殷以仆卿兼掌选司，亦其例也。

同科鼎甲，同时长六卿者，乾隆时惟钱文敏、王文庄、庄方耕宗伯。三公又观直南斋，称“玉堂佳话”。文庄主癸未礼闱，蒋定翁《胪唱日公宴纪事》诗所谓“十年鼎足台司地，还嗣钱塘座主音”者也。嘉庆癸西，茹古香、王勿庵、胡西庚同为工那堂上宫，俱起家鼎甲。铁冶亭与座主王文僖同宫大宗伯，而侍郎英煦斋、胡西庚、秀楚翘、汪瑟庵又皆冶亭门人。时人为之语曰：“水部三堂三鼎甲，春官六座六师生。”可谓巧合。

程鱼门与校《四库》书，由吏部主事改编修，已垂老。随园与鱼门交最密，有诗云：“一行丹诏下兰台，海内风人笑口开。争说圣朝能得士，此官终儿此人来。”既而贫甚，依毕秋帆于陕，死客中，秋帆为经纪之。随园复有诗云：“暂辞东观走西秦，幕府风高遽丧身。到耳忽惊肠欲断，痴心还想信非真。三吴屈指推名土，四海同声哭善人。料得中丞骚雅主，不教遗稾付沈沦。”“结辍名场卅载余，中年作赋迓銮与。称心竟领三清职，悦目还修《四库》书。避债台高难恋阙，招贤馆好易呼车。伤心二月初三札，犹自殷勤讯阿如。”阿如，随园幼女，寄鱼门膝下者。鱼门会试出朱竹君房，都人为之语曰：“竹君死士无谈处，鱼门死土无走处。”先是，鱼门官吏部、僦居琉璃厂火神庙之西夹道。火神庙为都人嬉春地，有《移居》诗传诵于时，句云：“室小闰人傅语竞，巷偏客子出车难。”足见僻隘。又云：“势家歇马评珍玩，冷客摊钱问故书。倘趁春灯倦游历，煮茶烧笋幸过余。”则的是琉璃厂矣。其移居亦以贫故，冷官风味、正复耐思。

乾隆九年，重葺翰林院落成，车驾临幸。掌院鄂文端、张文和率学士以下至阶下行礼，如大朝仪。旋命赐宴，大学士以至翰詹，并部寺科道之由翰林出身者，咸与焉。上召鄂、张等十三人至御座前赐酒，谕曰：“时富阳月，和煦如春，天心欣洽，朕与诸臣交庆之。”群臣咸顿首称贺。宣示诗题，以张说《东壁图书府》五律字分韵赋诗。御制“东”“音”韵二首云：“抚序权居北，占星壁在东。斯干歌翰苑，子乐鬯儒风。改殿当年异，登瀛此日同。三台司道笑，二老亮天工。乐具《卿云》奏，筵开湛露融。底希光旧史、长此赞微躬。”“木天临翠辇，鹓侣集华簪。广学心常切，因文道可寻。横汾阴岂若，来泮水犹今。礼乐于焉盛，觥罍取次斟。诗欣资国典，辞喜洽官箴。返辔重城暮，犹间歌颂音。”复以原诗字少，不能遍及，更为柏梁体。御制苜句云：“重开甲子文治昌。”群臣以次赓绩成篇。上举十八学士登瀛洲事，顾谓鄂张二公曰：“卿等无愧房杜，朕不逮唐太宗耳。”二公惶恐避席曰：“陛下上法尧舜，臣等孜孜日赞，愧出房杜下，有负圣翰。”因顿首谢。上起更衣，复宜示御制七律四章。是日，颁赐诸臣《乐善堂全集》、《性理精义》各一部，及绮绢茶果有差。右文之治，于斯为盛。承明生晚，蜷焉笔之。

明永乐时，翰苑设禁城内，学士以下，晚朝即帘其中。正统七年，始别建翰林院署。于王河侨畔有亭曰“敬一”，内建嘉靖《五箴碑》，又抚勒圣祖赐陈廷敬“龙飞凤舞”四宇及《昇平嘉宴诗》，堂额二：曰“集贤清秘”、曰“稽古论思”，皆乾隆九年十月重修落成所赐也。厥役刘井、柯车，递增掌故，并见纪载。光绪二十六年，提督董福祥部卒与拳匪协攻各国使馆，院介其间，顿烬。次年回跸，通政司裁，即以其署为翰林院。秦佩鹤侍郎《重周翰林院故址》诗有云：“长安门东隅，翰院遥相望。平坡亘沙脊，玉河流共旁。有明迄昭代，崇构增辉煌。昔为图书府，今为瓦砾场。驻马不能去，一一烦思量。登灭门嶪嶪，甬道乎且畏。厅事左右翼，其后颜玉堂。南荣转相向，敬一亭名详。柯亭与刘并，东西分两厢。蓬莱五云多，瀛洲水一方。“集贤”“清秘”额，宸翰摘天章。中为治事所，簪绂时迥翔。”犹略见往日规制。又云：“道旁遇故吏，蓝缕形如尫。谓是旧承直，典守居东廊。军府忽下令，此地宜屯防。乱兵讶膳集，搜括倾资粮。寇至兵已遁，复壁穷潜藏。轰然陋车裂，大宅声雷硠。屋瓦揭空舞，何论榱与{亡木}。古藤百年物，倒卧收枝僵。图书十万卷，狼藉堆缥缃。遭典溯永乐，废址陨灵光。况闻中台坼，辅星已陨芒。万事不堪说，襟涕沾淋浪。”则述庚子兵劫。中台。谓李文忠也。诗中谓刘并柯亭，东西对峙。按《殿阁词林记》云：“敬一亭左为刘文定井，井外有莲池，池右则柯竹岩亭，亭前为土山。”与所云合。《日下旧闻考》则据焦《玉堂丛话》云：“清风亭下，凿池植莲。”则柯亭当在池上。今以后堂庭内对刘井者当之，殆非故迹。侍郎诗又有云：“往岁按诏狱，祸及同类戕。书生百无用，何罪牵银铛。”当指沈北山编修上书逮系事也。

京师试院“龙”字三号有古槐，余年十六应京兆试，犹及见之。高十寻，荫可亩许，其身几与舍埒。庚子之乱，试院毁于兵，槐本中断丈余，旁滋萌蘖。李石贞太守（瀚）作《古槐叹》云：“龙虎五采团幽燕，老槐轮困数百年。风霜劫火经万千，鬼神所卫人不颠。四人合抱不可连，东鳞西爪虬蜿蜒。南柯之下蚁盘旋，清者麟凤浊貂蝉。红绫丹杏明花鞯，往过来续如流川。我皇开元岁再迁，我始逐队虱其间。当年蔓叶何肥鲜，楼阁云藻光联翩。乾坤日月今依然，胡为摇落如荒原。”相传乾隆某科京兆试，上微服杂诸生中，领卷归舍。迨纳卷，大书一诗，有“从今不薄读书人”句，所坐舍即“龙”字三号，后遂虚置。何乎斋丈丁丑会试，坐是巷，见第三舍朱书“龙”字宛然，后檐古槐覆之，有诗云：“名场艰苦要亲尝，数典前王未可忘。圣主飞龙占巷遇，绿槐如盖尚高张。”亦谓洼有其事。按《东华录》载：乾隆甲子，纯庙亲幸贡院，赐额曰“旁求俊义”，联曰“立政在英材，慎乃攸司，知人则哲；与贤共天位，勖哉多士，观国之光”。并赋诗四章，其首章云：“翰苑琼筵酌令辰，棘闱来接凤城闺。百年士气经培养，寸晷风檐实苦辛。自古曾闻观国彦，从今不薄读书人。白驹翩羽传周雅，佐我休明四海春。”是日，翰林院重修落成，上亲送掌院鄂张二公进院赐宴。礼成，随幸贡院及紫微殿、观象宫，还跸。“龙”字号舍或经试御，遂为虚座。鱼服之谈，不足据也。是科因怀挟风盛，命题较僻，曳白者六十八人；不完卷者三百二十九人；真草违式及文不对题者二百七十六人；因稽查严密，临场散去者二千八百余人。士习浇漓极矣。故是年整顿场务之诏不绝于册，复躬幸贡院以振儒风，诚重之也。张观察（凤孙）时为副贡，纪诗云：“玉堂遥接聚奎堂，雉扇轻笼宝鼎香。卤簿两行传警跸，《韶》音一片勰归昌。龙门真得风云气，髦士亲瞻日月光。千百年来成创举，右文雅化轶前王。”见《藤阴杂记》。

科场舞弊，立法綦严，张弛亦因时而异。康熙乙未会试，副总裁刘衡、同考储在文等以关节被劾，词连安溪。时刘衡另案夺官，竟免议。乾隆己丑，张垲似少詹与分校，为主试刘文正所重，荐卷中者特多。榜发，磨勘，摘所荐梁泉卷疵类，革垲似官，逮问。既而事白，复梁泉举人，而垲似由是斥废，后历主讲席。姚惜抱送其应晋阳书院之聘用东坡韵有云：“懿君清素怀，室阙奉匣盥。联居幸时近，呻吟闻郑缓。倏遭浮云翳，孰辨清济贯。”当时两刘相国皆知其贤，而不合一伸正论，竟终于谪籍。又，窦东皋都宪主乙卯会试，取归安王以错、以衔兄弟联名榜首，致滋物议。和坤不赚于东皋，欲以此倾之。以街应殿试，淡墨书成。和误认某卷，拔第一。及揭晓，乃以衔。上询知和取，曰：“汝岂亦与有私？外间语固不足信。”然东皋仍镑秩去官，即于是年疾卒。秦小岘为铭其墓，且赋《感旧》诗云：“先生岳岳冠朝班，大节还留天地间。岂有石亨援与弼，更无蔡氏荐龟山。世人欲杀缘招忌，圣主终怜已赐闲。一著残应悔错，白头仍未返乡关。”洪北江上成邸书，谓东皋颇附和相，观于是事，足证其诬。以错补殿试入翰林，旋卒。以街字勿庵，官至侍郎。

往时惟鸿博大科及巡幸召试用试律。乾隆丁丑，始定春秋试去表、判，易以五言八韵唐律一首，自是沿之。蔡青周比部（立）即以试律体为诗纪之云：“昭代文章炳，英才雅颂宣。休明凭鼓吹，教育荷陶埏。慎宪赓歌再，论思奏御千。陈诗颁甲令，校士肇丁年。艺苑工程巧，词垣业谢专。同风群辈出，近制九家传。”九家者，钱塘吴锡麒，长乐梁上国，蒙古法式善，长洲王芑孙，南丰雷维霈，灵石伺兀娘、何道生，江阴王苏，大庾李如筠也。厥后鲍觉生、陈秋肪、陈左海均有刊稿。先中丞公亦有《天开图画楼试帖》行世。五言外，兼尚七言试律，鸿博及大考翰詹用之。殷桐高以《圣驾亲征噶尔丹》，《荡平凯旋，正值太和殿鼎建工成，覃恩肆赦》为题，恭赋七言排律百韵，传播词林，最推钜制。

科场有拨房之例，良以诸房取额有定，而分卷优劣不齐，故设此以调剂之。乾隆壬戌礼闱，诸襄七充分校，独不受拨，故本房仅中七卷，总裁亦听之，论者颇病其隘。夫科举为国家抡才，非为试官树党，果求鉴衡之允，何有畛域之私？朱文正官翰林时，与顾晴沙员外同与乾隆庚辰会试分校，晴沙拨出卷最多，文正拨入卷最多。纪文达题晴沙所绘蓝笔牡丹云：“深浇春水捆培沙，养出人间富贵花。好是艳阳三四月，余香风送到邻家。”即隐指其事。边秋和其韵云：“一番好雨净尘沙，春色全归上苑花。此是沈香亭畔种，莫教移到野人家。”又题文正画云：“乞得仙园花几茎，嫣红姹紫不知名。何须问是谁家种，到手相看便有情。”文正引为知已。复和之云：“春风春雨剩枯茎，倾国何曾一问名。心似维摩老居士，天花来去不关情。”时钱萚石同在闱中，先以蓝笔写牡丹赠同事。于是分校诸君竞效之，递相题咏，传为佳话。蒋文恪为总裁，见之云：“诸君子跌宕风流，一时盛事。然昔人嫌隙往往起于俳谐，不如并此无之。”众服其远见。张镜壑和诗云：“黛为花片翠为茎，欧谱知居第几名。却怪玉盘承露冷，香山居士太关情。”微辞托讽，与文恪用意亦同，然谑不伤雅，终胜于强分门户者。

故事，与试诸生年至八九十以上者，例得恩赐。乾隆时，东粤诸生谢启祚年九十八，犹入秋闱，年例当赐举人，大吏列其名，辄峻却之，曰：“科名，定分也。老手未颓，安见此生不为耆儒吐气！”丙子乡试，果中式。戏赋《老女出嫁诗》云：“行年九十八，出嫁不胜羞。照镜花生靥，持梳雪满头。自知真处子，人号老风流。寄语青春女，休夸早好逑。”是科同榜有十二龄童子，巡抚某公《鹿鸣恩宴纪事》诗有“老人南极天边见，童子春风座上来”之句。明年应礼部试，特恩赐进士，予司业衔。又三年，恭祝高宗八旬万寿，晋秩鸿胪少卿。濒行，赐奎章及御书额以宠之。又十余年乃卒，盖寿近百二十矣。有见其朱卷履历者，先后三娶二媵，举十三男、十二女，得孙二十九人、曾孙三十八人、元孙二人。登第之晚，家门之盛，罕与比俪。会试举人年老者，亦有恩赐之例，率于榜后行之。嘉庆戊辰会试，有山东王服经者，以年老诸生赐举人入试，竟得中式。总裁富阳董文恭复命日面陈，上嘉悦曰：“比梁灏尚多三岁。”盖服经是年八十有三。廷试，改庶常，特旨授编修，回籍，一时羡其恩遇。厥后又有孟椿山者，亦山东人，年八十成进士，以书不入格，归班。使不入彀，转得邀恩，赐检讨矣。惜无董文恭者为之先事上陈也。

天聪初，命儒臣分直，记注朝政，是为起居注之权与。康熙初元，始置起居注，命满汉记注官，每月各一人侍直。十八年谕并记拆本、启奏诸事，五十七年劾韧停起居注，并归内阁。雍正元年，复设日讲起居注官，凡八旗奏事、授官及各省题奏本章，俱送起居注，按月编纂，月为二册。册成，扃以铁匦。每封印时，起居注官会同内阁学士，裔至午门具奏。俟旨下，则送贮合库。钱晓徵尝充起居注官，乾隆二十八年，书成入奏，恭纪六首云：“时政年年注起居，编成常届岁将除。寻常卷帙休标拟，此是人间第一书。”“纪月编年例发凡，卷分廿四秘瑶函。一言一动无虚美，特许儒臣手自缄。”“元日千官贺紫宸，岁除曲宴酒三巡。四时典礼从头纪，一统于今百六春。”“跋尾千言注后头，轻尘足岳露添流。清班久占何分，四度书中姓氏留。”“平明启事入乾清，一队仙班蟒服更。中贵向前相指点，玉皇案吏奏书成。”“银海光摇六出骈，仙居处处是琼田。呵融雪水濡新翰，更纪明年大有年。”起居注馆在太和门西、熙和门南，每大典，馆臣皆侍直，钱萚石所谓“门西先夕候，殿右厥明襄”者，馆宿时所作也。自读、讲、洗马以下，必兼讲官，乃得言事。

澄怀园赐内直翰林居之，始自雍正二年。漳浦蔡文恭初以词臣直上斋，作《澄怀八友图》，汪文端为之记。八友者，梁确轩少詹（锡碘）、周药栏学士（玉章）、程莘田兵侍（景伊）、周兰坡学士（长发）、陈月溪宪副（惑华）、张曲堂编修（泰开）、补亭兵侍（观保）及文恭也。后又作《澄怀二十友图》。成哲亲王有《八怀诗》，为钱塘孙虚船通政、无锡王晋川大理、钱塘陈句山通副、仁和金海住侍郎、武进庄方耕侍郎、河间李廉衣学士、上元秦硐泉学士、嘉定钱晓徵詹事，皆上斋翰林。上斋自壅正元年始设，其先，徐文定、佟渊若虽内直，授皇子读，未有是名也。故事，皇子初入学，见师傅，互揖。世宗特命设师傅座，皇子向之行礼。若逊谢，则向座一揖。盖尊师之礼，通于九重。成哲亲王《题上书房消寒衤集咏册子》云：“天上书堂尽宝书，岁寒讲贯弟兄俱。瞻依日月光华地，启发篇章老大儒。咏雪梁园虚节序，吟诗吴地满江湖。金铺玉陛迥翔处，彩笔端应气象殊。”想见花萼赓酬之盛。其在圆明园，设砚之所，称“三天”，以世宗题额，前曰“前垂天贶”，中曰“中天景物”，后曰“后天不老”，故有是目。孙琴西太仆《斋直》诗有云：“谈经况作三天趋，天上自与人间殊。”意本于此。

蔡文恭《澄怀二十友图》，十年前见于厂肆，盖乾隆壬寅，文恭予假归里时所作，画者武林钱江，而皇六子质庄亲王序之。二十友者，文恭及新建曹文恪、涪州周文恭、满洲德文庄、武造庄方耕（存与）、镇洋汪持斋（廷碘）、合县叶毅庵（观国）、秀水钱萚石（载）、嘉善谢金圃（墉）、钱塘汪晓园（永锡）、仁和倪萸江（承宽）、满洲阿雨斋（肃）、夏邑彭六一（冠）、山阴童梧冈（凤三）、满洲达香圃（椿）、无锡嵇晴轩（承谦）、青阳王文僖、山阴吴蓉塘（寿昌）、侯官郑云门（际唐）、昭文李纲斋（学锦），皆同时内直两斋者。仁宗时在潜邸，为皇十五子，与皇八子仪慎亲王、皇十一子成哲亲王、皇十七子庆僖亲王、皇孙定恭亲王、恕斋贝勒，皆有诗，自余朝贵题者二十八人，三文敬为冠。冒钝宦亦见之，有诗恭和睿庙原韵云：“群公皆衮衮，盛事不区区。宿彦黄扉擅，恒春绿野摹。国家逢治化，礼数重师儒。祖帐纷车马，工程给玺符。惟皇恩独眷，元子教先敷。杏是尚书种，梅看东阁癯。冠裳联禁苑，吟咏彻天冲。丹阙宸章贲，青宫宝墨濡。启心觇密勿，拜手想俞都。广受差堪拟，耆英合有图。明良千载仰，感叹一时俱。所祝嵩精降，还将泰运扶。”文恭尝拜赐“黄扉宿望”额。又“绿野恒春”额，则嘉庆年九十生口所赐也。同时见有皇三孙（绵亿）《幽篁独坐图》，熙锡毕冠所绘。皇六子，皇八子，皇十一子，皇孙绵德、绵恩、绵惠、绵志、绵憝、绩  ，皇曾孙奕绍，皆有题什。朝贵嵇文恭、刘文清辈题者，亦四十七人。皇三孙为荣纯亲王子，后袭封为荣恪郡王。绅王与仁宗同为愉贵妃出，谢金阑诗有“北渚帝子”语，谓纯王也。振振麟趾，济济鸿儒，艺苑流传，一何其盛。

圣祖幸阙里诗云“銮辂来东鲁，先登夫子堂。两楹陈俎豆，数仞见宫墙。道统庸虞接，儒宗沫泅长。入门抚松柏，瞻拜肃冠裳。”初，礼臣议释奠行两跪六叩礼。特旨从三跪九叩。又遣太常官窃太学乐舞生袍服至阙里肄习，并留曲柄黄盖，庙中四时飨祀用之。礼成，复幸孔林，酹酒三叩，赐增广孔林地十一顷有奇，免其粮税，煌煌然盛举也。雍正初元，复追封先师五代，并如王爵，颁内府周范铜器十事，陈列庙庭，有御制诗纪之。乾隆时，上奉皇太后束巡。抚臣某关山通道，得末真宗时玉检，驰驿进呈，时谓瑞应。全谢山《东幸》诗云：“七百余年玉检出，五十八盘石磴雄。太连朝召云雨，恭迎翠辇入神宫。”“帝出乎震长六索，人生于寅昭三微。先皇奎墨映星斗，元气淋漓露未曦。”“和风旭日护慈宁，夹道春晖百灵。七十二君圆录尽，更添螈姒宠山庭。”“葱葱佳气集圣林，蓍茎楷干长十寻。四氏诸生齐入觐，是谁来献孔融琴。”“出震”、“生寅”二语，圣祖登岱亲题；孔融琴。则康熙甲子东巡，致祭孔林，衍圣公所进也，汉琴仅见。

南越出侧理纸，海苔成，质坚而润，赵意林得之。值南巡，献行在，赐宫锦四端。沈椒园为名其堂曰“赐锦”，沈归愚制记，梁瑶峰题额。丁诚斋（健）于意林为后进，作《侧理纸歌》云：“旧闻海苔曾作纸，南越主人能造此。水绵万杵出蛮槽，芨皮松皮未足拟。今朝握睹形模奇，高尺有七径四咫。皤腹虚心类鼓腔，旁无接联下无底。映空谛视文庚庚，白雨斜飞白云裹。小山主人清合藏，一幅世宝缄藤箱。蔡伦左伯造不得，肌理妍妙坚而光。不敢自私献天子，亲洒宸翰辉天章。”高宗有御制《咏侧理纸》诗，即意林所进也。石诗云：“是纹非帘纹，是纹非苔纹。好风一向吹片云，回塘绉毅春。游丝半买花影曛。”形容绝妙。意林与兄谷林并举词科，时拟双丁二陆。

高宗南巡，厉樊榭与吴瓯亭分撰迎銮新曲。金江声（志章）题云：“笙鹤瑶天复出尘，湖山春丽日华新。百灵拥卫群仙集，齐捧三浆寿一人。”盖曲中《王母集浙东西众仙献寿行宫》者，瓯亭所撰。又，《观音大士召集山只海若迎驾添筹》者，樊榭所撰。结以《水仙王领四季花神舞花摆天子万年字歌》云：“只把这无数花须，从今将圣寿数。”以西湖有花神庙也。相传李敏达督浙时，自塑其像，杂花神中。后楼别塑小像，并列夫人及左右夫人像。高宗莅浙，幸花神庙，召询嵇文恭曰：“花王何麓俗乃尔。”对曰：“李卫像也。东楼二女，其最宠者。”问旁坐者谁，对曰：“季麻子也。善说稗官野史，卫喜之，故使侍侧。余著蛮华衣短后者，皆慊从耳。”上曰：“卫本贾人，何狂悖至此！”因命署布政德克精布毁其像投湖，而重塑湖神祀之。后楼塑花神、花后二像。王德甫诗云：“云作衣裳月作钿，蕙帏春暖更清妍。如何瑶岛如花女，却伴伧奴五十年。”德甫时扈跸湖山，盖亲睹其事。

随园《迎銮应制》四律云：“一曲《南风》入舜琴，百年重见翠华临。得瞻云日苍生福，欲问桑麻圣主心。卤簿不嫌吴市小，恩波原共越江深。微臣曾作中牟令，联袂应歌《于荐》吟。”“凤辇亲扶圣母慈，金根紫扇耀坤仪。承欢须得江山助，教孝行看士女知。锡类高年加粟帛，采风南国补笙诗。宸游五载虞廷例，只恐民间尚道迟。”“黄河堤上簇金鞍，玉满群山雪未乾。日驭岂辞千里照，天容原许万人看。梅花不落红云护，春水方生御舫宽。野麦青青蚕蜿婉，爱从此处问艰难。”“听说先皇驾六巡，迎銮还有白头民。松云不改尧心旧，河海重看禹力新。虑损田禾行缓缓，怕伤物力诏频频。琼林烟雨瑶池水，流到江南总是春。”同时作者，无其雅切。钱萚石《驾幸天津恭纪》诗注引御制诗，如《台头行馆》云：“无过昼夜憩而去，何必轩庭缀以纷。”《天津行馆》云：“何必管弦绘民乐，伊予所喜在还漓。”《偕乐堂》云：“无过停信宿，颇觉费鹾商。”《清宴堂》云：“却以延闲赏，还嫌费洁除。”是时，海宇雍熙，而宸衷轸念如伤，钦钦在抱。御制《豁免天津府属积欠银谷及通省积欠》诗云：“民足孰与不，司农莫恪惜。”藏富于民，睿见尤远。津沽柳墅旧为行宫，合肥李文忠建武校于此，拳乱遭毁，今废址俱湮。每过荒陂古柳间，追话献赋迎銮之盛，感慨系之。

高宗上法圣祖，屡举南巡。既命儒臣纪述盛典，供奉画家复有图绘。往见虞山王氏所绘《南巡图》凡四钜束，纤悉咸备。近年莫柳丞归自俄都莫斯科，购得《南巡登陆图》，疑庚子之乱流播海外者，幅端有于文襄恭录御制诗。余为题七古，中述画境云：“稻塍蔽亏闲厘，迎骑络绎趋道旁。羽林前导渐成列，倏如鹄踌如鸾翔。山桥僻径两僧遇，指说銮驭区闲忙。青林路转见黄盖，骑而导者纷甲裳。六飞高拥龙颜出，碉鞍白马神轩昂。衿缨跽候顾微笑，天日俯照春台穰。联鞯交辔盛侍从，腾骧磊落干脯骗。或如侧觇或对语，鹅黄孔翠俱急装。冲牙铮枪扈豹尾，殿以车乘和鸾锵。图终旷望但烟水，想从来处辞舟艘。”览此，足觇其。蔡邕谓幸义通“幸”。车驾所至，臣民被泽，以为侥幸，是诚有之。然世传孙豹人《咏史诗》十三首，为康熙甲子十月扬州作，意存讽谏。而乾隆初，故相讷公奉命赴浙查道，归言苏州城外惟虎邱差胜，实类坟堆，城中巷窄，又皆临河，河道迫仄，粪船拥挤，殆无足观。吴槐江制府且为睿庙重达之，并言曩侍上皇，蒙谕云：“朕临御天下六十年，曾无失德。惟六次南巡，劳民伤财，至今悔之。异日帝如欲南巡，当举此言为诫。”盖虽意主恤民，亦非无劳费，所谓“无作无益害有益”者，垂训深矣。

来文端以库使擢侍卫，为圣祖赏拔。乾隆初擢尚书，旋正揆席。后御制《怀旧》诗，与鄂文端、张文和、傅文忠、刘文正并列为五阁臣。其与史文靖同与“香山九老会”，御制诗以比宋臣富弼、文彦博，有“元丰二相今犹在，履道诸贤诅可方”之句。文端笃勤厚重，为上所称。善相马，每言相马如相人，用违其才，则人与马俱败。在直庐，闻马声，即知其骏驽，不待相也。高宗制《相马歌》赐之，云：“值乐善相马，车下老骥出。今岂无其人，来保称第一。曩时有黄海，亲授相马术。谓不相其皮，亦莫称其力。心端德自优，万中无一失。天闲云锦群，一顾靡不悉。为余辨骊黄，六飞协安吉。此术固云美，相人亦可则。况兹居八柱，亮采汝所职。勉此空冀心，佐余敷九德。”其卒也，年逾大耋，复有御制诗悼之。

乾隆时，御闲畜十骏，曰万吉骈、曰合虎骈、日师子玉、曰霹雳骧、曰雪点雕、曰自在骄、曰奔霄聪、曰赤花鹰、曰英骥子、曰箭云，盖喳尔喀、翁牛特、和拖辉、科尔沁诸部所进。西洋人郎世宁绘之为《十骏图》。别有《八骏图》，亦世宁手笔。行立跪卧，啮草滚尘，意态各异。高宗题诗云：“今之哈萨古大宛，崤山神种昔所传。乌孙中阂阻声教，攘为已有曾贡闲。不仁之守再世斩，伊犁万里开幅员。哈萨布鲁胥向化，无他为赛致敬虔。驶裹汗血实方物，左右部长及可汗。遣其首领远来献，却之失望厚资还。全驶验骝雕类夥，校人辨物陈墀前。辟疆勤远非本意，人归天与宁可捐。”是纪哈萨贡物诗，则于文襄所书也。嘉庆时，复有“八骏”之目，为驯良骄、平安骗、庆云骄、超闲骄、履安聪、云锦聪、安吉黄、吉云骈，亦见图绘。

花提督（连布）由世职致专阃。乾隆乙卯，从福文襄剿铜仁红苗时，永绥被围八十余日。率百余骑直入，破苗寨数十，且战且前。苗人皆乌合，望风惊溃。每战，著豹皮裙，董人呼为“花虎”。尝畜驼罗聪马，剽捷善战，云得自西藏。索钱叔美貌之，姚太守、施总戎即席有诗。松壶诗云：“紫金盘陀七宝串，雄姿尺幅开生面。坜下牵来气独豪，营前骑出人争羡。万人辟易战士呼，突围夜上山梁趋。四蹄蹴蹋沙石裂，项下髑髅如贯珠。飞身击贼贼胆碎，将军新破松毛寨。卸鞍猛气犹夺人，十万降苗马前拜。”提督后御贼山梁，中石坠入深涧，伤重遽殒，谧壮武。后来推杨昭勇侯云青马，侯征张格尔，得自西域。嗣入京师，为江龙门所有。元和陈梁叔（克家）歌云：“天山坑谷如履夷，将军事毕诗人骑。古来赞马千万语，不如辕下逢相知。”两马皆可谓得主。

海东青，一曰“海青”，实雕类，爪白者为上。一贡于乾隆甲申，曰“白海青”，霍罕汗额尔得尼所进。命郎世宁图之，而纪以御制长句。再贡于嘉庆庚申，曰“海东青”，科尔沁达尔汉王怎旺布所进，命工绘图，廷臣分赋。童萼君《和赵谦士喀尔喀贡白海青》诗云：“天产呈东海，皇灵被八埏。狼荒冬献蛰，凤阙远通虔。名属调鹰使，形参《振鹭》篇。滦河盘雪月，辽塞阅山川。影淡悬空碛，声高接素烟。羽中曾号虎，巢下肯同鸢。金距双纟修艳，瑶光一颗圆。气凌青汉路，瑞应紫微天。”工于貌物，洵为名制。乾隆癸未，阿文成自伊梨还，进所获鸶鸾尔鸟，色正黝，尾白点如糁雪，赤睛黄匡，翎若雉扇。高宗亦命郎世灯图之，而系以诗，尤创见也。

辽东向无沙鸡，天聪七年，忽此鸟群集，国人谓为蒙古归顺之兆。明年，察哈尔果降。乾隆癸酉、甲戌，连年冬月，沙鸡群来万许，集于都城西北。次年，准噶尔来降。沙鸡，一名“突厥鸡”。和太葺诗云：“鹅产风沙镇可怜，褐身毛足羽翩翩。群飞两献熙朝瑞，禽鸟由来得气先。”今太庙有灰鹤，以时群集，疑亦关地气。

乾隆十一年，诏令前代帝王陵寝及圣贤忠烈坟墓，一体修葺防护；不载《会典》、无陵户者，酌筑围墙以禁作践。至哉圣治，泽及九原。于时阮文达抚浙，则重修明项襄毅墓，命有司守护。项氏子孙重建宋代孝友堂，文达为题额，并复其故宅为祠。高宗《南幸》诗所谓“西山作记无多许，说项还称孝友堂”者也。朱梓庐亦有诗云：“府辟灵光里，堂仍‘孝友’名。诵芬衍先泽，遗爱协乡评。阅世邀宸鉴，巡方荷宠旌。中丞来秉铍，直道主持衡。”汪守愚为忻州牧，则重修元遗山墓，立祠，访其裔孙主之，且于墓旁建野史亭。何兰士诗云：“一代典章谁信史，中州坛坫此雄师。浣花心事坡翁笔，不及成都有旧祠。”又，陆宣公墓在忠州屏风山麓，而苏州齐女门外云和里，亦相传有公墓在。乾隆十六年，奉诏重修。墓旁一古柏，中分四枝，并枯。至是，北向一枝枯干忽青，森然渐茂。王冈龄写图，公裔孙陆阎庭作记。萨厚庵尚书（载）时守松江，有诗云：“天上恩光及地灵，还从画里睹仪型。烟荒马鬣悲陈迹，日绕纠枝识幻形。一代丹心能建白，千秋铁干尚回青。我来守土临风吊，珍重摩厘座右铭。”厚庵后官至江督，谧诚恪。

诸城刘文正、文清，两世称贤相。文正之薨，高宗亲临其丧，见室无长物，寒风萧然，大恸回跸，哭至乾清门，谓枢臣曰：“朕失一股肱矣。”冯文肃挽文正诗云：“半夜台星黯欲湮，朝来音讯动中宸。王商不愧称贤相，温崤终当是毅人。百事无心惟直道，一生报国有清贫。銮与过处分明记，争道天颜镇怆神。”盖纪实也。文正强直，励节，其出视杨桥漫工，属吏以刍茭不给为辞，久停滞。公微行，见大小车载刍茭者数百辆，皆弛装困卧。有泣者，询知县丞某索贿扌背勒。还邸，即令缚某至，数其罪，将斩之。巡抚力请，乃予杖，荷校以徇。薪刍一夕收尽，逾月工竣。在朝，尝疏言桐城张姚二氏仕籍之盛、尚书公讷亲兼官之多，请裁抑之。西疆甫定，户部奏州县府库多空阙。上怒，欲尽罢州县不职者，以旗员代之。召公谘及，且曰：“朕思之三日矣。”公嘿不对，上变色，诘责。公徐曰：“圣聪思至三日，臣昏耄不敢率对，容熟思之。”翌日入对，曰：“州县以治百姓，当使身为百姓者任之。”上霁颜，曰：“然”。事得寝。文肃诗，一曰“毅人”，再曰“直道”，固知公深者。公自谓为书不及文清，朱笥回句云：“小米谨题争力胜，大王掣笔让名谦。”姚惜抱题文正手迹云：“后来董令思文律，惟许王郎继穆之。”皆推美文清，自系公论。文清继正揆席，天下称“小诸城。”

嵇文恭与高宗同庚。乾隆庚戌，八十生辰，本在六月，以臣不敢先君为辞。上嘉其知礼，代定八月十九日，赐诗云：“诞日原当六月初，后移称庆实谦虚。还乡未可便从尔，恋阙依然尚起子。赐马赐与仍赞阁，日来日使未悬车。同庚待我归政后，南北应同林下居。”公以恭谨著，而当大事不苟。台湾道永福坐贪酷当死，勾决日，廷臣多袒之。上顾公，公抗声曰：“守土大员，不可纵。”乃决。督河，值工险驰勘，堤岌岌欲崩，或劝勿行。公曰：“堤扫去，则我与俱。”卒无恙。和坤乞书，故召翰林数人饮，皆坤门人。侍者具研墨进，对客书之，甫半，侍者覆其墨。公起诟责，客为请，乃已。明日，谢坤曰：“败公佳纸。”盖能不夺所守云。

列圣于甘盘旧学，眷注尤笃。高宗《怀旧》诗，于蔡文勤云：“先生长鳌峰，陶淑学者众。奉命训吾曹，风吟而月弄。虽未预懋勤，八载寒暑共。常云三不朽，德功言并重。立言亦岂易，昌黎语堪诵。气乃欲其盛，理乃欲其洞。是定为学力，虚车徒驾窆。因以书诸绅，未敢妄操纵。德功吾何有，言则企该综。呜呼于先生，吾得学之用。”又于朱文端云：“皇考选朝臣，授课我兄弟。四人胥宿儒，徐朱张嵇耳。设席懋勤殿，命行拜师礼。其三时往来，可亭则恒矣。时已熟经文，每为阐奥旨。汉则称贾董，宋惟宗五子。恒云不在言，惟在行而已。如在春风中，十三年迅尔。先生抱病深，命与亲往视。未肯竟拖绅，始终敬没齿。呜呼于先生，吾得学之体。”高宗嗣阼，文勤已前卒，追赠尚书。文端薨于乾隆元年，赠尤渥。遗疏请慎用人，永禁加赋，皆言其大者。两诗拳拳于尊师之义，所谓王者师臣，兹乃觏之，基于家法之美。

庄方耕宗伯，乾隆乙丑，由二甲擢榜眼。仲消学士，乾隆甲戌，由二甲第一擢状头。兄弟巍科，皆出非常之遇。先是，尊人南村兵备，雍正丁未廷对，初拟第一，嗣易置二甲第二。张文和谓抑于前者，必伸于后，至是竟验。仲漓胪唱前一日，值久旱得雨，高宗笑谓侍臣曰：“可谓状元雨矣。”丙子，方耕典浙试，仲澶典闽试，皆道出里门。试竣，乞假归省，时南村尚健在，钱文端赠句云：“天上卿云传两见，膝前天使喜同归。”一时播为佳话。

高宗即位之四年，魏尚书（廷珍）罢，已而大旱。陶犀中以擢太常卿，谢恩入对，上问以时政阙失，逡巡未有所陈。上曰：“尔尚鲠直，其质言之。”陶因言近日庶政修举，惟廷珍负清望，无大过，突放还，天语峻厉，似非所以优老臣。上霁颜听之，且曰：“尔为朕特简，尚当进用。”辞谢出。逾两旬，忽严旨申饬，下部议，左迁，陶即南归。贫甚，则授徒自给。或谓上之申谕谓“方欲用陶某以侍郎学士，不料其妄言至此”，是上眷尚不薄也，劝入都补官，陶笑而不答，未几卒。全谢山哭以诗云：“五湖音问久寥寥，渴欲相逢话久要。一夜怪风吹梦冷，廿年旧雨泣魂销。直言去国良无愧，醇酒伤生岂所料。从此故人狂简性，更谁散发共招邀。”李穆堂与谢山、犀中皆素契，尝曰：“谢山狂放甚矣，而犀中又过之。”及闻以直言左宫，叹曰：“不图犀中乃能如此。”

汉大学士久直枢幄者推于文襄，历晋崇阶、予世职，至侍妾亦邀诰命。其卒也，以疾乞假，预赐陀罗经被，次日遂卒。管赣山文所谓“欲其速愈，载锡之菱。欲其亲睹，载鲳之衾”。盖殊典也。身后列祀贤良，恩犹厚。不久，坐蜚语撤祠，夺世职，并籍其产，诏旨追论其篱簋不饬。秦小岘迎銮，召试，为文襄荐拔。为赋《金坛行》云：“我经金坛县，因过故相里。紧昔乾隆初，拔萃擢上第。孔雀媲毛羽，鸾鹄想停峙。声名动九重，游历参国纪。遂登政事堂，百僚仰端揆。非常赐颜色，主眷罕俪比。妾媵被翟，与马塞街市。西南值军兴，文檄方倚昆。退食日已晡，燕闲少刻晷。门徒窃威柄，妄恣怒与喜。诸司每屈膝，翰林拜第。在外诸大吏，亦或通私匦。议开翘材馆，《四库》盛文史。终南有捷径，纷纷取青紫。某公适骤贵，左右侧目视。谣琢生蛾眉，倾轧从此始。无何遽遘疾，奄忽遂不起。国恩轸旧劳，贤良特予祀。何人构蜚语，追责及簋。生前献阿谀，身后遭谤毁。崇祠俎豆撤，遗榇郊原委。丧车出国门，执绋鲜朝士。贵妾荷斥逐，飘流汶河涣。只身依家，卒以非命死。荏苒四十年，事往疾于矢。近年太守亡，诸孙半迁徙。盛衰等转烛，富贵安足恃。仰看天际云，俯视东流水。”太守，谓文襄孙德裕。按官书：籍产时，尚留三万金，为其妾赡费。所云斥逐、横死，当别有据。小岘固非入室操戈者，诗中于门徒窃柄、大吏通匦，言之历历，是可徵乾照之明。

沈归愚未第时，高宗于《南邦黎献集》中见其诗，即赏之。及成进士，年已六十有七。不十年，棹至侍郎。赓和宸章，不可婵纪。其乞假葬亲，赐诗云：“我爱德澄德，醇风抱古初。”钱香树和云：“帝爱德潜德，我羡归愚归。”一时传诵。己巳乞归，犹许寄诗呈览。所进诸诗，往往陈善纳忠，兼及闾阎息耗，不苟为虚美。南巡迎驾，赐诗有云：“玉皂案吏今烟客，天子门生更故人。别后诗裁经细检，当前民瘼听频陈。”可知其献替所在。袁随园赠归愚诗亦云：“曾拖金紫侍东宫，鹤禁龙楼献朴忠。斥去邪蒿开苦口，折来杨柳劝春风。”或谓其晚年颇失上眷。按：归愚进所选国朝诗，录牧斋及钱名世诸作，上赐序，责其失当，然眷遇如初。身殁未久，徐述夔诽谤狱作，以归愚尝为作传，追夺阶街祠谧。厥后御制《怀旧》诗，仍列五词臣中，以钱沈并称“东南二老”。所谓以诗始终者，固无憾焉。

南薰殿旧藏古帝王圣贤图像，附以历代功臣像，则内务府广储司茶库所贮也。凡册、卷、轴一百二十有二，为像大小五百八十有二。乾隆戊辰，诏重装之。帝后像黄表朱裹，功臣像朱表青里，香楠为椟，袭以文锦，每夏月抖晒。嘉庆乙亥，始命纂入《石渠》。仁和胡以庄独任其事，成《南薰殿图象考》一卷。又参稽院画，纂辑附后，为《国朝院画录》二卷。其《恭和御制重华宫茶宴联句元韵》云：“缥缃美萃晋唐前，珠玉千番续旧编。垂露悬贼书造古，模山范水笔余妍。品题不爽邀真鉴，制作长新握化权。册卷轴看重纂辑，闻《韶》丹陛锡华筵。”“珠采随和玉采瑶，古今名迹富收存。因文见道昭宸训，正笔由心仰圣言。始信储藏宏册府，又看闻见广词垣。昇平盛事芳华节，喜起赓歌协泰元。”即是时作。所著《图像考》，谓元代自中叶后，朝祭服制参用唐宋，而故俗未尽废，图中钹笠罟姑，犹存本色。按图馁证，足补史阙。

武进刘文定以诸生擢丙辰词科第一，授编修。试《山鸡舞镜》排律有“似拟投林齐戢戢，可能对语便关关”之句，为时传诵。与诸城刘文正同在政地，负清望，人称“南北刘中堂”。退朝，手一编兀坐，器具粗略，萧然如寒素。其官合学，从幸木兰即猎，所进《秋郊大猎》、哨鹿赋二篇，为上所赏。又尝和御制《窝集行》云：“一发无崇冈，一掌无大陆。美哉洵吉林，得地皆灌木。木生太古阅世频，有若鼻祖见耳孙。号为窝集钜捆别，兹山绝特尤离群。傍压谁辟土囊口，巨灵前驱五丁后。密荫翩疑鸾鹄停，つ枝瘦似纠龙走。尔时霜气渲红青，倪黄小稾无能名。又如拥涂万脖纛，灵威护辇良可徵。清音上度迦陵鸟，遥光下发岱与草。脱叶罗疏讶雨花，马头乱点人争道。虚翠沾衣不知处，檐卜优昙本无树。雨九日月东复西，溟蒙一К惟仙雾。春秋八千孰推此，众香国拟无遮比。不材木植何有乡，大海微妪能著几。就中松塔多离奇，巍巍七级知谁为。尽斫根柯求粟粒，落实弃材奚取斯。出山共诧须眉清，袖中谡谡天风声。佳境目食苦难写，龌龊空拾橡行。”“窝集”者，清语大树林之谓，吉林山间，弥望皆是。百年间，户口渐集，而窝集未改。

明季于玉熙宫观水嬉，国朝犹于西苑行之。高宗又尝特张水嬉于趟北口。钱师曾有诗云：“忆昔巡方驻翠华，逶迤行殿尚交花。来时云物萦仙仗，去后烟波属钓家。菰熟秋深迟渚燕，柳眠春晓有宫鸦。川原清淑邻畿甸，太液蓬瀛好共夸。”又，彭文勤《赵北口灯词》云：“元膏鹤焰百枝然，元夜真成不夜天。野老路旁咸额祝，至尊亲奉寿觞前。”与民同乐，犹见巷舞衢歌之盛。

韩苏流风，沾溉岭外，至今惠州女子尚“苏公帽”，潮州尚“文公帕”。梁绍壬歌云：“苏公之帽如戴笠，韩公之帕如曳帛。帽犹潇洒帕特奇，请状其形与其色。横裁阜布丈二长，自首以下垂至裳。中间天衣忽裂缝，露出一寸秋眸光。海风吹人疾于箭，侬有坤灵遮一片。薜荔披来山鬼头，芙蓉护住蛮姬面。”尤异者，翁覃溪于乾隆三十五年督粤学，按试琼南，事竣，谒苏文忠祠。有青衿迎者，自称文忠后人，持家谱一帙，云公在儋耳，娶符三婆，生一子名佛儿，留海南，今其裔也。甚诧之，然无由直断其伪。后询学官，云此生所恃谱内一语与王氏年谱合，曰“苏公渡海归至廉州，于合浦清乐轩有寄苏佛儿语”耳。覃溪检王氏谱，非“寄”字，乃“记”字。检公集，此文是八十老人苏佛儿来与公谈，而公记其语，安得有生子佛儿事。以其人奉祀久，宽不加罪，褫其衣顶，仍使奉香火。事附见覃溪《粤东金石略》中。张商言诗云：“八十老人绷作孩，林逋梅萼不空胎。符三婆子为何物，定合兄呼符秀才”“六如串下有孤坟，乳胀人亡只忆君。容得苏家遣胤在，佛儿寒食拜朝云。”其事与诗，皆足咀噱。

沈致堂守太平时，贵池民方淑通，以墓地事京控，下郡究理，盖争持者百余年矣。致堂会池州守张某同鞫之，途次黄荆，夜检旧牍，得淑通远祖于顺治初年呈宫买契，纸已昏黝，契载明成化二十一年闺四月立。历来问官，谓远契无凭，置不省。致堂谓其时《明史》未成，方氏世为村农，安能远记前朝年月以附会作伪。抵贵池，即调取儒学所存《明史》，众讶之。检《七卿表》，果有是年闰四月文，即据以定谳。张守叹曰：“古人谓引经折狱，今乃有引史者，君可传矣。”致堂为诗纪事，付淑通云：“覆盆谁与照沈冤，折狱安能仗片言。赖有《七卿年表》在，搜求《明史》见根源。”并录诗存案。

捐纳例开，廷议虑品流淆杂，令同乡五六品京官具印结作保。部员众多，又恐有扶同及争执等弊，各省籍乃各设局理，而酌取其费，同乡五六品京宫匀分之，几同功令。平斋丈诗云：“赀郎沿例又输纟，调剂闲曹说自圆。笑我当年临渴饮，寻源至党愧廉泉。”盖京僚俸薄，恃此月入以支旅食也。此例雍乾时已有之，姚晋堂乾隆中官驾部，独于印结例规，及外吏鲭、别鲭，岁一无所受。魏默深称其取与之严，至比之汤文正、陆清献。晋堂丙辰通籍，廷对日，力发和相之奸。惟廉，乃能见节。光绪末，秦晋赈捐例开，捐生纷集，印结费顿裕，于是例不出结之翰詹科道及小京官，亦群议抽成，号曰“津贴”，有愧前贤矣。

秦淮歌妓，自明时已盛。百文敏督两江，首禁逐之。以诗示属吏云：“缘何打桨去，煮鹤焚琴是老夫。”传为佳话。桐城姚姬传《上鞠溪先生》诗云：“天子恩敷下土方，命贤持节领淮扬。雨风栉沭经多日，山岳披通接大荒。鸿雁复安淮右宅，鲸鲵早靖海南疆。勤民频有倌人驾，耆艾环瞻蔽芾棠。”“持橐当年直殿庐，拥旄此日到江湖。青楼十四祛衰俗，圭窦三干访旧儒。地集征师成烈烈，天褒荒度得呱呱。舟霖只恐公归远，昏髦能期继见无”。“青楼”句即谓是事。文敏乾隆王辰通籍，其由御史擢奉天府丞，出高宗特简。仁宗嗣位，擢任封圻。先以平海寇功，预赐公子宫，时尚未得子。辛未九月万寿，枢臣面奏公子生，上喜甚，赐名扎拉芬，译言“长寿”也。是诗姬传自书直幅，余于李小石斋头见之。当文敏督粤，海寇方棘，以诗寄皖抚董文恪，有“杀贼归来啖荔支”之句。既而议抚，文恪答书云：“赐诗大佳，但‘杀’字须易。”文敏大。然其在粤，办贼甚力。尝亲驻高雷，手画戎机，贼日百二十人皆伏法，固不专主抚。襄阳樊云坪总戎作《粤海荡平歌》有云：“三声衙鼓开公堂，军门献馘兵气扬。公曰元凶罪宜磔，爰书懔懔严秋霜。百二十人贼党羽，骈首就戮国宪彰。是时观者咸股栗，谓公威德宣遐方。公曰降者皆免死，吁嗟此亦吾赤子。彼独身陷贼中耳，孽非自作改则已。闻者感叹降者喜，自此南人不反矣。”公所受降者为巨寇张保，保挟众数万，势张甚。公莅粤，先禁消赃、济水诸弊，一面筹镶练水师，巡哨周严，遇盗船辄击沈之。盗穷蹙，谋归降，未决，扬言必见制府乃降。公欲往，或谏阻，不顾，单舸出虎门，从者十数人。保率巨舰数百，轰驳如雷，环公船作跪迎状。公危坐屹然，麾左右呼保近前，晓以利害。众胆落，诧为天人，皆面缚乞命。公立抚其众，许奏乞贷死。旬日间，解散二万余。复令保招降乌石二，计诱至雷州，斩之，并斩从匪百余，胁从宽释，全海肃清。云坪诗所纪者，雷州事也。为文敏画招降之策者，为刘让木刺史（廷楠），先往贼巢谕之，有《受降口号》四首，久佚。张文襄忆其一首，云：“鼙鼓声中泛上游，海门何处觅封侯。城头指点洪涛里，刘令生还一叶舟。”

盛时才彦辈出，文臣多建武功。孙文靖（士毅）亦起家科第，以平安南功，爵谋勇公，赐宝石顶。先后征台湾，征西藏，屡与戎旃，圆形紫光阁。晚年督征湖北教匪，殁于军。其领军渡台，有诗云：“自笑陈琳檄未工，也曾摩盾学从戎。梦惊猛拱涛头白，渴饮官屯战血红。元请一九封已足，颇遗三矢盼犹雄。感恩何处酬豪末，愿得浮江比阿童。”公登第年逾四十，至是寝衰，故以廉颇自喻。又《南征》诗云：“乐城衿带接重洋，上下思文景物荒。寅雾蛟涎工掩日，丁男鸦觜惯耕霜。入云坂洞盘于折，夹道翁茶网四张。最是马前烦慰劳，槟榔满桡当壶浆。”“裘带居然百蛮，洱河恩许唱《刀环》。文渊迹已埋铜柱，定远心原恋玉关。二月花浓黄木渡，三年香染紫宸班。只因妖鸟巢犹在，梦绕罗平未肯还。”“翁茶”者，土人称官之词。每出入，皆结纲为与。文靖起家寒素，能耐艰险，然亦有天幸。征缅时，过天生桥，马骇逸，坠深涧中，晕绝良久。马忽历然起，负公掀淖以出，曲折数十里，竟达大军，疑出神佑。安南之役，以国王黎维祁为其臣阮惠所逐，其母妻幼子叩关吁扌求。公自请率师往，阮惠遣将拒于寿昌江，我师击破之，以千人胜四万之众。遂乘胜直入其郛。阮惠遁。乃复维祁封，而送其母妻归国。方班师，阮惠余党复聚，总兵李化龙等失利。复简福文襄往，始惧罪归诚。公引咎辞爵，韶许之，故有议其失律者。朱西生《过西湖天马山孙文靖墓》诗云：“临平春水漾斜晖，三面山光涌翠微。故老尚传军府贵，孤系新向羽林归。曾从失律宽殷浩，早为趋尘误陆机。论定功名惭赤简，当年种树叹成围。”身后是非，犹多浮论。即征台一役，叙功晋秩太子少保，亦有议者。如姚石甫诗云：“好斩千年自越风，无端蛮触又相攻。青宫保傅新承宠，也抵将军定海功。”题为《排闷》，洼寓阳秋。公夙善和相，病中致书于和，请以孙均袭所封伯爵，列入正白旗汉军。嘉庆十一年，均病废，无子，遂撤爵，复归民籍。

上元王鼎襄《题安南黎亻北行丛纪》三首云：“日南郡裹战氛横，海上孤臣入帝京。旧德犹思丁部领，新疆尽付李南平。心摧市扌求回戈日，泪堕盘江跋马行。十载黄沙书一卷，何须青史为留名。”“江边父老泣黎桓，沱水东流去不还。赤手尚思扶社稷，丹心无计保河山。金戈十万方酣战，魈髻三千已入关。生死何由归间道，摩天岭上拥峰峦。”“楚囚不改旧时衣，对泣新亭亦可悲。下濑戈船何日渡，伏波铜柱至今垂。汉家自用淮南策，蛮触何劳王者师。信国忠贞苏武节，千秋同调不同时。”黎亻者，维祁旧臣也。阮惠再起兵，维祁率家属来归，就京师安置。亻等四人从，誓不荣发易服，且言国王弟维祉与宗党旧臣谋举义师，欲出关应之。而阮惠改名光平，遣子入觐修贡，且击败维祉来献捷。上以光平既归顺锡封，理无反汗。又以黎亻等忠故主，特光平护维祉妻孥入关，事不果践。值高宗万寿，光平来朝祝嘏，赐宝石顶、四团龙服，班于亲王、郡王之间。篡夺之雄，受封特渥。福文襄、孙文靖虽主收抚，则和相托于绥怀之义，以荧圣聪也。光平受封，称“新阮”。农耐王阮福映为黎氏甥，主越裳地，称“旧阮”。嘉庆七年，福映兴兵，灭新阮，表陈为黎氏复仇，并为南越国。廷议改为越南，重颁封册。其时维祁已卒，诏黎臣怀土者，从其遗榇归。侗在京师，著是书述其流离琐尾，有禾黍之悲焉。袁随园为文靖赋《平安南歌》云：“尧之南交周越裳，年年贡使来相望。”即以越裳为安南，盖未深辨。又云：“尚书宣韶下黎淮，下国君臣笑口开。不肯县陈贪尺土，敢忘朝汉立高台。”谓其复封黎氏也。叛徒复振，成算皆虚，终为文靖惜之。

安南屡梗王化。当阮文达抚浙时，其国宠臣陈宝玉柄政，称兵入犯。有四总兵率水师，尤悍鸷。文达督师败之于松门，俘八百人，溺水毙者无算，夷船片甲无返者，并获其总兵印敕。四总兵者，进禄侯伦贵利为首，磔于杭州，其一戮于台州，其二殁于海。文达以铜印改铸剑，恒以自随。后值蔡牵之乱，督师再出，题剑匣云：“销熔夷虏印，仿制古呈钧。入手才三尺，随身已八秋。抚摩旧铜篆，恨此瀛舟。终翦闽中贼，如诛亡国侯。”瀛舟者，文达所乘兵舰名也。时李忠毅为浙江提督，出剿屡捷，周巡重洋，不遑归署。总督某惑于浮言，犹劾其逗留、报等罪。上知忠毅深，有诏切责某督，而任忠毅征剿如故，忠毅益感奋图报。黑水之战，以深入敌阵中驳死绥，蔡牵单舸遁去。先是，忠毅祈兆关帝庙，得签云：“到头不利吾家事，赢得声名万古传。”至是竟念。文达为忠毅建祠，有句云：“麦城早合关家谶，彷佛英风动庙旗。”即指签兆。汪仲连太常《读忠毅行述书后》二首云：“平生韬略著鲸波，出入洪涛战绩多。大散家财分土卒，重颁条令厉兵戈。游魂已逐风雷尽，余烬俄飞驳石过。一霎旌旗齐缟素，愁云昏雾起哀歌。”“频年海外统艨艟，叹息垂成失大功。勋业未书麟合上，须眉久在圣怀中。横尸瞠目余生气，执盾持戈恨飓风。爵赏岂酬无限志，还看毅魄靖蛟宫”。盖乘胜不戒致败，论者惜之。迨闽浙提督邱良功、王得禄会师追击，卒殪牵于温州洋，牵舟覆，全家俱尽。文达纪诗云：“八月温台急水师，孙恩一旅族全夷。定应故将英灵在，看汝长鲸就戮时。”“故将”，谓忠毅及温州镇胡公振声也。文达抚浙，以提倡风雅著，而戎绩转掩，特记之。

文达赠忠毅句云：“海天飞驳亲挝鼓，夜月扬帆坐读书。”盖忠毅于戎略外，兼娴词翰。其和文达诗云：“开府推心若谷虚，要将民物纳华胥。风清海外除奸蠹，令肃军中畏简书。报国自应亲矢石，酬知未尽扫鲸鱼。庸疏何幸叨青眼，媲美前贤恐不如。”意气内敛，不类武夫嚣矜者。陈观楼时分巡温处，有《和西岩军门》，句云：“军威到处夫谁敌，神笔挥来不用疑。定有高文传鳄戮，转疑孺子受鹑欺。”可想见其人。观楼敬礼武员，独不阿权贵。侯爵德楞泰欲增兵逻海岸，禁人下海，以绝寇粮，众莫敢争。观搂进曰：“侯未至其地也。环海居民半业渔，若悉禁下海，激而生变，孰任其咎？。侯叹曰：“公言是也。”其侃直如此。

文达抚浙，有淮甯张永祥者从行，以枪法教温宁诸营，军中呼为”张铁枪”。先是，嘉庆初，白莲教匪自楚掠豫，将南趋襄城。张率乡兵三百，扼其冲邀击之，匪众五千悉溃，遂从武关折窜秦蜀，而中州以安。当事者仅给把总衔，张弃之而去。又十年，文达抚豫，乃动力麾下。至是，复从至浙。俄文达内召，张送至其家。时仪徵令屠孟昭为文达门下士，方以治枭为虑。文达赠孟昭诗有云：“枭徒颖泗来，小斩竟如战。我昔谋增兵，请者议未善。为此多隐忧，保障非易见。”即谓其事。张既至，孟昭聘得之，由是连捕蒋光斗等若干人，真诸法，皆积年漏网渠魁也，余匪亦擒治略尽。其人恂谨若书生，诸技并长，枪法尤绝。舒铁云为赋《张铁枪歌》，述其截击教匪云：“贼掠信阳州，遂犯卢氏县。龙头天龟兵不战，紫微勾陈贼乃窜。‘铁枪’非弁亦非将，独帅偏师出奇仗。万户义结毛葫芦，一丈威当麦铁杖。五千者乌合，三百者龙骧。尉迟三夺走且僵，哥舒半段顺而长。上马杀贼今日路，明日下马草露布。”述其助捕枭匪云：“铁缠稍是韦欣庆，刺虎矛如毕众敬。关前独送阮中丞，江上相逢屠大令。鸣琴可以治，横槊足以豪。取人无复萑蒲泽，谯客有时甘蔗梢。”张固异人，而文达独能用之。文达岂仅提倡风雅者哉！

定海镇罗公江太逐寇，夜出大洋，遇飓沈没。陈云伯吊以诗，有云：“桐船更何处，凭吊只哀吟。”谓胡公振声也。胡，闽人，镇温州，所乘战舰以桐木为之，特轻捷。每出海，恒先诸将，寇望而惮之。阮文达屡录其功，与李忠毅并举。会闽省例解军工厂木植，久不至，自往督促之。适蔡牵在台湾鹿耳门劫掠戕官，总督玉达斋檄留堵御，令副将某援应。寇舟百余艘，方匿竿塘洋。胡约某协击，某恒怯不进，遂率师独战，自未至酉，战数十合，舟卒二百余歼焉。胡负重伤，遂遇害。云伯别次其事为《桐船行》。胡母贤，每出获寇，则母喜，否则不令入见。其累立战功，终以尽瘁，由母教也。玉达斋亦有清操，抚浙时，以俭约率属，宴会限用五簋，朱文端、彭古愚后仅见。谢苏潭诗云：“中丞综庶政，清节百僚压。余事及鼎烹，丰俭示成法。座有真率铭，温公高义洽。昼堂约五肴，无山占噬嗑。中丞臭味同，澹泊性所狎。鼠饮于河，果腹供一呷。”满俗易涉浮靡，如达斋者，可师。

嘉定张农闻（彦曾）有诗纪长文敏抚苏，增筑沙湖石塘事，云：“阖闾城东悬匹练，下络昆山趋海甸。谁将刀尺为裁量，至和二年鹿城椽。北截阳城南沙湖，百里娄江直于箭。北湖易遏南湖连，遗憾风波正未晏。四百余年后有继，部水使者筑石堰。割去洪流百之一，界作长渠若边缘。堰外惊涛高接天，堰内轻帆安如奠。浸淫震撼年复年，溜穿石泐参差见。倾处全消突处倾，巧夺潜偷日滋玩。中丞按部临东乡，通渠须得舟航便。早闻蠢役饱民脂，纵欲穷奢有余羡。籍没家赀作罚锾，民财民用无嗟惋。万丈长堤不日成，农民称快商民忭。一事之行数善兼，安流终古无更变。”文敏名麟，系出觉罗，累持疆节。抚晋时，用夏县令鲁絮非议，禁州县买补仓谷以收余利。督陕甘，值川陕用兵，巴拉善王旺沁班巴尔请率兵助战，力却之。此举力任其艰，利民尤溥。

尹元孚侍郎由豫抚入为副宪，乞养归。高宗谓其母贤子孝，赐诗云：“聆母多方训，于家无闲言。犹闻行县日，每问几平反。”尹母年谱且著录《四库》，朝列荣之。元孚里居，出俸余修学宫、设义塾。钱香树为文记其事，且有诗云：“我愧家公辅，君真范履霜。”起工部侍郎，督学江苏，卒于官。先是，元孚以御史巡盐，有德于淮商，集五千金为赙。子亨山述先志，却之。亨山编纂各书，见《禁书总目》者凡九十三种，续查出所著书又十三种，洵能笃志著述。官至大理卿，休致家居。值南巡迎驾，为父请子谧，并从祀两廉。干上怒，摭所著书中语，论死。廷讯时，自承为欺世盗名之小人，身殒名裂，为天下笑。可深惜也。陈陔南诗云：“博野声华属旧儒，汉廷竟坐盗名诛。后来谁复谈颜李，剩与河间翊破觚。”乾嘉以后，北学寝微，士大夫相率逃于考据，无敢高谈性理者矣。

伏生传经于秦汉绝续之交，有功圣学甚伟。其裔立五经博士，实自孙渊如创议。时渊如权鲁臬，考证伏生墓在束朝阳，即今邹平。为访其后裔宗谱，援故事上请，得旨允行。白纪诗云：”伏生之书藏屋壁，晁错写时几朽折。当时或使女授简，岂有经文口传说。承家理湛俱通经，千秋冢墓留邹平。圣门子贱本华胄，东州不斩驰贤声。元明耳食未闻道，经义犹循安石造。濂洛关合博土多，漠儒未食通经报。我来陈臬始发端，抚教后裔属长官。竟申政府荷俞旨，得有世禄传渊源。十年更撰《尚书疏》，先哲还从梦中遇。尚嫌科斗变今文，敢后先秦求训诂。砺角吹沙渐欲乎，遥瞻高密不胜情。礼官不问有培柳，外台谁奏郑康成。”结语谓同时为郑高密请立博士，下礼部议驳也。阮文达抚浙时，纫诂经精舍，渊如与王兰泉迭主讲席，著有《周易口诀义》、《尚书考异》、《春秋释例》。又尝病古文《尚书》为东晋梅赜所乱，撰集《古文尚书马郑王注》十卷及逸文三篇，又为《尚书今古文注疏》三十卷，盖积廿年而成。其通籍，以第二人及第，散馆为和相所抑。或劝往谒，坚不可。故事，榜探已授编修者，散馆试列下等，改官可得员外郎，竟改主事。自是，一甲改官者，遂为成例。世称其立身行事，皆蹈儒术，此其一端也。

渊如所著丛书，文登毕以田订正为多。毕邃于经学，久不遇。姚秋农，朱玉存主丁卯山东乡试，毕卷已搐矣，秋农以对策拔之。渊如适摄藩，主鹿鸣宴，作《宾兴得士图》，有句云：“一声堂上都倾耳，莫省裴头与黄尾。孤寒平地竟飞腾，闻呼毕卓真名士。”毕后改名亨，以大挑宰江西崇义，卒于官。

渊如尝梦浚井，出一古丈夫，自称闵子。寤而异之，因访护其墓，是事颇奇。彭甘亭尊人宰甯武，值霪潦，城外周忠武墓为灰河水所倾，谋筑堤护之。水猛，工不克施。一夕，雷电交作，水中忽涌起一山，长三十余丈，高十余丈，蟠屈墓前，墓得无恙。于是集赀重葺祠宇，而勒碑记之，尤可异己。陈云亭《题甘亭纪异诗后》有云：“百年宰木都成拱，遗民争说将军冢。故垒荒凉箭镞埋，荒祠惨淡弓刀动。墓前环水接灰河，积雨奔腾卷白波。渐见谯山倾石碣，几同滦水前和。中夜一峰移突兀，山灵解护忠臣骨。冠军冢本象祁连，仆射山还摹突厥。”末云：“重读谟觞第二碑，阴风吹雨满灵旗。千秋石马桃花色，锦纟散夫人别有祠。”注谓甘别为忠武配《刘夫人庙碑》，盖乾隆五十年事也。又有黄义士者，江甯人，明末幕游潮阳，闻甲中国变，投井死。前人于墓所建祠，屡著灵异。道光中，嘉吾茧霁青太守（安涛）以谳狱县，见县廨厅事后尚存义士书笈，阅一百八十余年，莫之敢动，亦绝无朽蠢。为纪诗云：“一介远游土，身亡国社墟。旅魂三尺土，遗迹几箱书。食禄生堪愧，成仁死不虚。全今莲幕下，香火佛宠如。”忠义之魄，凛凛如生，使人增名节之重。

刘金门馆课，尝作《哈密瓜赋》。彭文勤，其座主也，题句云：“西抹东涂廿年事，老夫当让一头看。”天潢瑶华贝勒画于篷，索金门书赋，且和文勤诗云：“崖蜜尝时腊正寒，可能祛暑置水盘。玉堂赋出三都雪，芳润图将素篷看。”其二云：“宗匠千年席不寒，尚书声价果盘盘。今朝衣钵传能者，岂与欧苏两等看。”哈密瓜入诗，殆不多见。成误庵由翰林学土，出为帮办大臣，亦有诗云：“秋瓜充土贡，时摘有常例。凉风白露前，疆场走群吏。尺度取均齐，生熟慎斟剂。厥包行万里，御食增佳致。殊方勤岁献，致远非容易。采掇爽其时，腐溃成遗弃。小者熟最早，别种非其类。未足供尚方，聊叫备私馈。入水半浮沈，倾筐亦黄翠。生嫌薄劣质，未具冰霜昧。缠头慕官府，怀抱见双蒂。膜拜语啁啾，真朴意无伪。嘉彼芹曝诚，厚我抚摩惠。报之以所珍，容刀兼佩燧。”或谓哈密瓜以节署后园所产为佳，或云骆驼店产者称最。色青者为上，质尤脆，经手即烂。白者次之，红者昧下。其瓜可久藏致远，故以充年贡，回人谓之“冬瓜”。

牡丹称“洛花”，旧有范欧二谱。钱思公录欧谱九十余种，但司其略。次则陈州著称，张邦基有《陈州牡丹记》。近今惟曹州特盛。国初例充年贡，自乾隆二十九年停止。覃溪视学山东时，余伯扶（鹏年）主重华书院，语及曹州牡丹，覃溪劝伯扶谱之。按试他郡，复坚以诗，有“洛阳花要订平生”之句。伯扶周谘博访，成《曹州牡丹谱》一卷，品次其色，为种三十四，并附载栽接之法。覃溪题云：“玉基如结黍苗阴，壤物原关树艺心。何事思公楼下客，花评不向土圭寻。”“细楷凭谁续洛阳，影园空自写姚黄。挑监为尔添诗料，西蜀陈州陆与张。”“我来偏不值花时，省却衙斋补谢诗。乞得东州栽接法，根深培护到繁枝。”

北土不宜蕉，种亦不花。阮文达续娶曲阜孔氏，官司农时，借居衍圣公赐第，偶植蕉数本。旬余，发一花，绿苞倒垂，甘露盈萼，招客赋诗赏之。时湘圃翁就养京邸，属刘蒙谷为作《三花图》。盖文达视学山左，莲一蒂四花；其在浙学署艺兰，有并蒂及一蒂三花者。张皋文诗云：“吾师专钧和，毓物如春风。众芳发其英，三花动昭融。清心与莲静，馨德比兰崇。甘露名最佳，泽物彰元功。用寿高堂可，称花瑞皋文。”又为作《蕉花赋》，见《茗柯文编》。

盘山即古盘谷，仁和黄汝亨诗云：“堆云一簇片千重，复磴盘空鸟道通。偪仄势难游虎豹，槎橱峰不似芙蓉。”想见幽窈。游盘山者，谓立中盘定光塔后北望，自来峰外，则平谷县城如在足底。李寄云侍御墓田在平谷，尝三写《平谷山庄图》，合为一卷。石舟题诗有云：“盘山三盘幽可探，山阴宛若江之南。绣壤豁开流泉甘，中盘北面雄关三。洵河左合盘谷水，素湍陨波沿溪潭。浸润山阴成沃土，土宜稼穑桑宜蚕。定光塔顶游梦酣，自来峰接天蔚蓝。”非曾游者不能道也。吴颖庵少京兆工绘事，尝从猎盘山，奉写图以进。吴下诸生盛青蝼（锦）客京师，为作歌云：“盘山鸟道千盘上，汉代田畴此长往。东接渔阳古郡开，征邃唐将洗兵来。圣朝威德销华鼓，万乘东来耀神武。遥瞻松柏五云凝，原庙衣冠拜列祖。六龙迥驻万松阴，黄旃翠帐连云岑。朝呼羽骑射猛兽，夜词臣赋《上林》。《上林》赋罢重染笔，画手吴公推第一。云窗雾合缥缈间，疑有群灵护清跸。十幅鹅溪供一扫，螭头拜献趋朝早。真山画山列几案，信有人工夺天巧。至尊一笑促回銮，别从山外看‘三盘’。展亲礼毕勤稽古，明日经筵进讲官。”圣祖幸盘山者四，高宗临幸者十有一。慎郡王善画，亦尝奉写《盘山图》，不知视颖庵所绘何如也。

孝圣后当乾隆全盛之朝，备极尊养，而慈徽懿矩，尤著彤篇。近人著宫词，多述之，如：“铁牌请到自邯郸，斋醮连旬诏设坛。步祷深宫家法在，《木郎词》付近臣看。”谓乾隆时京师大旱，后于御苑笼神祠步行祈雨。《木郎词》者，宫中祷雨之文。“宁寿宫中万象春，金川铙吹凯歌新。慈颜啐穆天颜喜，抱见传来卅六人”。谓两金川平后，御宁寿宫，传膳赐功臣，阿桂、丰升额等咸与宴。“便宜发粟为扬仁，严妪何期白简陈。凤脂暂停温诏下，中官传进大夫人。”谓济宁牧颜希深母何氏，遇灾擅发仓粟，为巡抚论劾。会南巡境，奏上，后嘉其母，召见舟次，赐匾额，擢希深郡守。恤民励贤，允垂典范。又纪上奉慈舆观淀园冰嬉水猎，云：“拖床碾出阅冰嬉，走队橐弓五色旗。黄幄居中奉慈辇，局畴貂座日舒迟。”昆明湖水照帘旌，溪劾鹊浴晚晴。水猎罢时箫管进，珍筵纷错启慈宁。”纪《宫训图》绘历代后妃德矩，云：“瑶星坤极蔼祥光，《宫训图》成十二章。岁岁春朝重展视，云缣深护学诗堂。”皆乾隆时事。《宫训图》，每岁终张于东西六宫，沿为定制，载在宫史。又，祖制禁缠足女子入宫，盖本顺治初孝庄后懿旨。其宫词有云：“华风纤巧弄双缠，妙舞争夸贴地莲。自昔珠宫垂厉禁，防微早自入关年。”即纪是事。姒幄娥台，垂型后叶者远矣。



●卷一一

“千叟宴”始自康熙五十三年。是年，值六旬圣寿。三月壬寅，宴汉籍臣庶年六十五以上者干八百四十六人于畅春园正门前，遴派宗室子孙年二十以下、十龄以上者六七十人，执爵劝饮。越三日，又宴八旗员兵闲散人等年在六十五以上者千有十二人于畅舂园正门前，礼亦如之。六十一年正月二日，宴八旗官员及致仕、退黜年六十以上者于乾清宫前。越三日，又宴汉籍官员年六十五以上者，王大臣则命诸皇子赐觞，未及崴之皂子、皇孙咸侍立观礼。典隆镐宴，义本虞庠。御制七言律句，命与宴诸臣各赋诗纪盛，汇辑为《千叟宴诗》。洎及高宗，上承祖制。乾隆乙巳，值御极五十年兼诞育元孙之庆。新正六日，赐宴乾清宫，依品次列，凡八百筵，与宴者三千人。官跻一品及年逾九旬者，召至御座前赐酒，丰貂文锦，颁麦有差。御制恭和圣祖原韵一章，别用柏梁体，选百人联句。司业衔邓锺岳，年百五，预焉。博晰斋恭和御制原韵云：“令入新春景物妍，卿云虬鳗绕琼筵。义轮正值中天日，尧朔重符大衍年。五世仙源嘉庆集，两朝盛事赏恩延。功成治定箕畴协，史册从来孰比肩。”诗中适寓嗣皇年号，若为先兆。注谓貂锦颁赐，束以黄缣。朝鲜陪臣、前议政李徽之年七十一，礼曹判书姜土是年七十三，同与其盛。嘉庆元年正月四日，于皇极殿赐宴，凡三千五十六人。高丽、安南、日本各使臣皆宴于殿外。王述庵《予告里居奉召与宴恭纪》诗云：“旭日瞳胧照八埏，欣逢寿恺布长筵。霞杯春琼霄露，鹤发香萦实篆烟。《击壤》妪歌盈大地，《承云》雅乐币钧天。久钦钜典超千古，又合乔椿重引年。”“寿宇宏开久道醇，揆文奋武总殊伦。丛书秘检罗渊府，凿齿雕题隶广轮。宝荚先春迥六甲，珠杓应候丽三辰。何期解组归田后，重见瑶阶庆典频。”其时内禅礼成，敷天胪忭。仁庙、纯庙在位之年略同，而纯庙亲见曾元，椒衍五代，故以“五福”、“五代”刊玺，尤古今仅见之隆。天津邵朗岩詹事（玉清）直上斋，授皇元孙读，洪稚存诗云：“传经不愧真司业，分课皇家五代孙。”于戏，盛已！

嘉庆初元，举“千叟宴”，与宴年高者，许子弟扶掖趋朝。伊光禄（朝栋）先自卿秩乞休，就养京邸，获与盛典。其子默卿太守时官比部，随侍入宴，有诗纪恩云：“三十藩国三万里，来朝九旬圣天子。天子兼文武圣神，自日之出如天仁。《四库全书》七阁陈，五代同堂五福臻。《石经》、《石鼓》垂贞珉，武功十全图功臣。熙熙乐哉民，六十一年岁丙辰。元旦勋华授受亲，以圣继圣前无伦。卿云复旦皇极殿，皤皤干叟重开宴。臣父谢病居京县，卿班暮齿犹叨眷。许听天乐尝御膳，载蒙锡予蕃难算。就中尤宝上方砚，手持灵寿身已健。追随王洪葛钱羡，辞朝一步一瞻恋。于维太上恩高厚，皇帝大孝作元后。五蠲正供福九有，百岁建坊爵黄老。力田孝弟劳牛酒，开科登俊颂薪森。千官嵩呼九叩首，臣朝俊率臣秉绶。臣闻至诚能悠久，合千叟寿为圣寿。”所赐有杖砚之属，盖不仅貂锦矣。述庵预宴旋归，默卿送以诗云：“海内论耆旧，思公江水长。重来文潞国，又见鲁灵光。锡宴春生杖，谈经月引觞。悠悠三泖路，归梦落渔庄。”“白发短檠伴，固知风雨勤。九书宗郑学，六体辨甄文。裙屐瞻前辈，关山话旧闻。乞言能几许，畹晚惜斜曛。”次首谓述庵里居，主讲席，以经术教士也。默卿诗独辟町畦，乃书名独著。

徐北山（永监）初业鹾，家渐中落。除夕，避债委巷中，闻惨泣声，取火照之，则一贫士，以负债无偿，将自经。问所负数，曰二百金。探囊中金，适如数，即以畀之。后两子皆登第，世以为行善之报。晚预“千叟宴”，年已八旬。有诗纪恩云：“吾乡礼让属南桥，尚齿尊贤喜共邀。会拟香山传盛事，人同洛社仰仙标。四时佳兴偕耆旧，千叟奇逢协圣朝。每以丹诚孚戚邮，非关黄发奇渔樵。馄鹏息羽甯思翥，松柏凌寒总后凋。曲室谈深情共洽，宾筵羹熟手亲调。诗题玉轴云霞满，名列金庭岁月遥。始信普天皆寿域，康衢歌咏听《箫韶》。”其与宴在乾隆五十年正月。《长芦盐法志》载鹾商徐水监、杨伯埙、张长庚俱与“千叟宴”，颁赐永监御制《千叟宴》诗幅及如意寿杖、缎锦绸纱、貂皮绢笺、福字笺、湖笔、徽墨、端砚、洋烟、鼻烟壶、大小荷包，伯埙、长庚略同。伊古引年，无此优麦。

兄弟同与“千叟宴”者，为图裕轩学士（搭布）与其兄给谏图萨布，皆年逾六十。学士所得赐杖，存戒坛祠内，桂未谷诗所谓“一老犹遗杖，荒祠即是家”者也。未谷又有《戒坛谒裕轩先生祠坐松下作》云：“宗门了彻万缘空，只合丛祠寄梵宫。谁是前身谁是佛，破除烦恼是松风。”学士乾隆戊辰入翰林，尝典鲁、蜀试，官至讲学告休。无子，及衰疾，弃家入延甯庵。家人请归，曰：“是即吾宅矣。”卒后，即葬庵外，门人刘给谏为修墓建祠。其故宅在西城象坊桥，辟隙地曰“漫圃”，又于钓鱼台畔隐土山，面流筑屋数间，曰“野圃”，有竹木之胜。萚石题野圃云：“两年懒不郭西游，谁道开亭更起楼。指点钓鱼台废圃，商量运酒舫新洲。茭芦江路回风偃，捧笋吴乡霁景抽。我亦有田归未晚，林端殊爱友声求。”又，图塞里学士《野圃同程选部翁学使曹参议作》云：“又筑平台接小楼，天青目极便销忧。开河乍下诸山水，殖谷齐登两岸秋。藓壁有题行且读，松醪能醉卧还酬。辘轳汲井添方沼，难得莲花已过头。”朱竹君亦有《裕轩学士小圃看荷，阻雨不赴》云：“钓鱼台畔逸仙房，吾辈频来甘下床。半亩倾楼销宝气，一弹流水衣荷香。深高鹤天游隐，敢忘清蝉夕噪凉。进履有期惊已后，西山雨脚怨朝阳。”钓鱼台今为螺江太傅赐庄，询野圃故迹，竟无知者。

乾隆五十五年春，朝鲜遣使朝正，判中枢府李性源充正使，礼曹判曹赵宗铉副之，与琉球、安南诸使同集，锡宴殿廷，上手金卮以赐。日午，传示御制诗，诸使能诗者皆和进。李性源诗云：“尧阶春叶报中旬，湛露恩深法谯频。薄海欢欣同玉帛，寰区庆祝竞神人。陪筵每感黄封，赐酝那安御手亲。五纪馨香臻入耋，南山北斗总归仁。”赵宗铉诗云：“春回庆岁月中旬，玉帛来庭侍宴频。姬录万年跻寿域，尧阶三祝效封人。身沾法酝叨恩旷，衣惹炉香仰圣亲。武帐嵩呼同内服，双擎《云汉》颂皇仁。”是年，为上八旬万寿，安南国王阮光乎初抗师行，卒循侯度，于前一年受封。至是，先期请遣使入觐，许之。乃以刑部侍郎阮宏匡为谢恩正使，东阁学士宋名朗、翰林待制黎梁慎副之；翰林侍读陈登大为进贡正使，东阁学士阮止信、翰林阮促副之。皆恭和御制。阮宏匡诗云：“筵开前节值新旬，春瞠名园诏问频。恩侈饼帏高覆物，泽施优渥广同人。怀侯柔远天生圣，饱德观光子慕亲。化外幸陪冠带会，期颐介寿拜皇仁。”陈登大诗云：“虞阶何待舞经旬，玉帛初通雨露频。煦育肯分千里外，绥怀浑似一家人。幸陪周宴清光接，近挹尧尊咫尺亲。新宠归来分海国，共将华祝答皇仁。”余不备录。光平奇谕宏匡，以安暹昔尝称兵，虑暹使有言，上慰谕之。又知光子母疾，赐人参一斤。是秋八月，光平诣熟河行在展觐祝厘，恩礼尤渥。时荷兰亦修职贡，朝鲜洪良浩尝两充贡使，于保和殿参宴，见荷兰使臣在列，赋诗云：“冀野星分近斗杓，皇王定鼎自神尧。长城万里连沧海，金阙九重抗碧霄。日下容光皆遍照，寰中寸地必来朝。西溟又有荷兰舶，六纪重来献璧瑶。”王会之盛，允超往牒。

王梦楼太守早岁尝从全斗南侍讲使琉球，因自镑“曾经沧海”印章。李雨村闻梦楼言国王宴天使凡七：一谕祭，二册封，三中秋，四重阳，五饯别，六拜辞，七望舟。宴时，王府中庭滴水檐下列戏场，以幕四周，天使及随员皆坐观演剧。乐工十余人，俱著红帕。伶童数十人，皆戚臣子弟，衣彩衣，著红绫袜。先作乐，一老人登场唱《起神歌》，歌罢退。小臣齐唱《太平歌》，乐工引声和之，类侏儒，不可辨，询知为颂圣及神人共悦之词。次笠舞、次花索舞、次花篮舞、次竹拍舞、次武舞、次狮球舞、次杆舞、次演杂剧，悉其国巾故事。凡舞，必以提琴、三弦、短笛、小锣鼓和之。小童但演科白，唱以乐工。昏时撤席，燃烟火。又数十人骑纸马，首尾烟爆齐发，奔走嬉乐。宴毕，以火炬送归。梦楼有《竹枝》诗云：“一行金埒响琼琚，公子群过水竹居。仆发也须千万值，绮年多是十三余。”“将离更唱《骊驹曲》，相忆应看青李书。鹦鹉香醪斟酌，不知凉月透纹疏。”又《留别》云：“那霸清江接海门，每随残照望中原。东风未与归舟便，北里空销旅客魂。尽夜华蹬舞瞿鹆，三秋荒岛狎鲸馄。他时若话悲欢事，衣上涛痕并酒痕。”后梦楼客扬州，遇琉球谢恩使马宣哲、郑秉哲，留饮舟中，述别话旧，复有诗云：“海天谁信此相逢，情话邗沟半夜钟。万里秘书归日域，经年季子聘周宗。月高更酌麻姑酒，潮响还疑辨岳松。别后相思何处寄，瀛波春静卧鱼龙。”“流水年华重感献，随槎曾向十洲居。映花蛮女春鸣瑟，秉烛仙童夜侍书。断素零缣鸿爪在，红尘碧海雁音疏。渔竿仍作沧洲客，愧王门旧曳裾。”麻姑山为琉球属岛，产酒。辨岳为中山最高处，多松柏。梦楼以翰读出守临安，坐失察属吏，左官，是诗当作于抽簪之后。

是役副斗南者为周文恭（煌），时官编修。文恭有《裔敕出南台舟次恭纪》二律云：“入律蕤宾动琯灰，楼船帆正郁崔嵬。金章玉节海边出，龟鼓龙旗山外开。南国屏藩亲祖送，东方陪隶仰昭回。书生并有乘风愿，似此王程得几来。”“鹢首双高俯大洋，遥知不日是扶桑。先安廉石争风力，总有恬波应国祥。耀远旌麾通浩淼，棱空笳吹起潜藏。明朝底物常相对，碧海青天日月光。”舟行至姑米山，遇飓风，桅坏，得脱险。梦楼刊章，盖自幸也。琉球有五岳，辨岳特高竦，四面见海。文恭诗云：“五岳何年到十洲，试从望海海全收。城标故国鼎三足，岛界诸蛮蜃一楼。古木带烟山合晚，虚岩迥日石坛秋。停车间俗徵荒记，说有丛祠祝祝留。”注谓祝祝，天孙氏女，是为岳神。又云，使臣例以夏至后航海。可补使槎掌故。文恭，涪州人，由编修直上斋，官至兵部尚书。

归安费西墉京兆于嘉庆十三年使琉球，以前王尚成四岁而薨，颁诏赐祭也。故事，每宴天使，必馈金，行则具赌。西墉峻却之，其《致中山王却金书》，辞义凛然。所作《琉球纪事》排律有云：“赠贿仪终亵，坚辞意岂倨。”谓其事也。诗中纪贡品及赐珍云：“五朝修职贡，七姓劝匡勋。厥篚陈蕉苎，充闲罢骗骗。蛮贱翻侧理，阴火硫磺。扇冀皇风拂，刀呈武库藏。鉴诚恒奖纳，厚往必优偿。睿藻颁题额，彤云拥画梁。战国麟阁贮，辍赐雀屏张。彝鼎兼卣，奇珍琥与璜。缤纷周黼黻，斑驳汉琳琅。既普菁莪化，还贻翰墨香。凡兹宏在宥，孰是感能忘。”七姓者，明洪武时，赐闽人三十六姓为通事，今存其七。又述宾馆云：“载启延宾馆，咸升敷命堂。瓦瓯攒玳瑁，门牡闳鸳鸯。围棘姑罗干，崇墉砺石墙。赳桓屯虎旅，瓯脱坼蜂房。笳吹晨昏剧，饩牵日夕将。挽输划独木，供亿顶柔筐。亟见台来馈，翻愁跑用伤。酵醇澄酒醴，霍霍伺猪羊。束缚蛇皮黑，支撑蟹距黄。矩烘乾噬腊，米咂腻含浆。漫说频加饭，何曾暂撤姜。”注谓宾馆瓦玳色，门牡上下刻双沟道，左右启闭，庭植姑罗树。供役者皆赤足不履，凡进物，戴而不负，敬天使也。趟介山修撰奉使琉球，亦却其鳗金，彼邦画像奉之。阮文达诗云：“状元风度今庄叔。”适相辉映。

乾隆丁末，王师讨台寇，临行，上出右旋白螺以赐，云：“可定风，班禅呼图克图所进也。”寇平，贮于督库。有使琉球者，乞载之来往，海波晏然。祁文端按试闽中，见之，作歌云：“百川东注天左旋，地轴入海枢在天。灵螺抱珠独右转，乃与七曜精光联。在昔乾隆岁丁未，王师南指闽海蠕。天风送潮百灵俟，冯隽击鼓龙趋渊。帝谓尔众涉大川，锡尔白螺神所虔。斯螺献自藏班禅，得月之精乃水母，阳侯当之走且颠。维时间臣恩望专，九拜而出登楼船。馄身鹿耳坐超越，谈笑不待鼋鼍鞭。功成惚倪若有恃，佛力亦藉天威宣。海邦从此得宝镇，不惟其物惟其贤。去年中山有册使，槎路来往如登仙。何况鸡笼咫尺地，商艘渔艇纷洄沿。尔螺有灵不可键，海旁蜃气莽成市，安得一扫空云烟。”福文襄用兵如神，平台时，奏功迅速，是螺与有力焉。文端诗结语，盖深忧沿海互市之弊。别有《海鸟篇》，亦本斯意，有云：“古者雉獒贡，思患防端倪。异哉臧孙智，曾不故府稽。一朝钟鼓飨，渐及币与圭。初筵尚震骇，久乃甘如锑。”涓涓不塞，遂成江河，益念老成徙薪之论。

吴县范芝岩《即事》诗云：“争传沧海使，重译款重关。声教钦诸夏，怀柔到百蛮。邮程严递送，贡市恤长艰。俾睹军容盛，防闲重若山。”诗作于乾隆癸丑，纪英吉利国之入贡也。时英吉利始通中国，卑礼厚币以求沿海互市。彼俗重商尚利，意固有在。高宗于其使臣，赐宴观剧，恩礼甚优，而始终未徇其请。乾隆癸丑，英吉利贡使入觐，自陈不习拜跪，强之，止屈一膝。及至殿前，仰瞻天威，不觉跽伏。管韫山纪诗云：“一到殿廷齐俯首，天威能使万心降。”迨嘉庆乙亥，英使再至，以不能行跪叩礼，临时称疾遣还。适孙寄圃自江督述职趋朝，召对询及，奇圃奏言：“乾隆季年，英吉利使至，已不能拜跪。其大班司当冬于粤抚署只领赐物，弓身俯伏，臣亲见之。今贡使即司当冬，未有前谨而后倨者。如妄有干求，当折以天朝法度；若归心恪顺，而必绳以礼文，非柔远意也。”其言知体。

明徐光启、李之藻辈始倡西学，创首善书院，今京师宣武门内天主堂，即其故址。赵云崧尝同顾北墅、王漱田往观西洋乐器，有诗纪之云：“郊园散直归，访奇番人宅。中有虬髯叟，出门敬迓客。来从大西洋，官授羲和职。年深习汉语，无烦舌人译。引登天主堂，有像绘素壁。靓如姑射仙，科头不冠帧。云是彼周孔，崇奉自古昔。再游观星台，爽垲尚无幂。玻璃千重镜，高指遥天碧。日中可见斗，象纬测晨夕。斯须请奏乐，虚室生静白。初从楼下听，繁响出空隙。噌咳无射钟，嘹晓蕤宾铁。渊渊鼓悲壮，坎坎缶清激。镦于丁且甯，磬折拊复击。瑟希有余铿，琴澹忽作霹。紫玉凤唳箫，烟竹龙吟笛。连桐控揭底，频铄钮错脊。靴耳柄独摇，笙石炭先炙。吸嘘竽调簧，节簇笳赴拍。篪疑老妪吹，筑岂渐离掷。琵琶铁拨弹，纂筝银甲画。空泉涩箜篌，薄雪飞笔篥。孤唱辄群和，将喧转稍寂。万籁繁会中，缕缕仍贯脉。方疑宫悬备，定有乐工百。岂知登楼观，一老坐搦擘。一音一铅管，藏机捩关膈。一管一铜丝，引线通骨骼。其下鞴风橐，呼吸类潮汐。丝从橐罅绾，风向管孔迫。众窍乃发响，力透腠理砉。清浊列若眉，大小鸣以臆。韵仍判宫商，器弗假匏革。虽难继《韶》、《氵》，亦颇谐炖绎。《白翎》调漫雄，《朱鹭》曲未敌。奇哉创物智，乃出自蛮貊。始知天地大，到处有开辟。人巧诚太纷，世眼休自窄。”是诗冥心状物，为瓯北杰作。《檐曝杂记》云：“其法，设木架于楼架之上，悬铅管数十，下垂不及楼板寸许。楼板两层，板有孔，与各管孔相对。一人在东南隅，鼓鞴作气，气在夹板中，尽趋于铅管之缝，由缝以达于管。管各有一铜丝系于琴弦，虬鬓者拨弦，则各丝自抽顿其管中之关捩而发响矣。铅管大小不同，中各有窍窍，以象诸乐之声。故一人鼓琴而众管齐鸣，百乐无不备。”附录之以资诠镜。乾隆时，钦天监正犹参用西洋人，如刘松龄、高慎思等皆是。所云“虬鬓”，未知何指。

康熙时，吴兰雪为国博，值琉球奏遣秀士入监，有“桃李先开海外花”之句。潘经，乾隆中为国子师，著《琉球入学见闻录》，呈送《四库全书》馆。其《琉球学即事》句云：“由无翻旧简，哈立索新题。”由无、哈立，两生字也。又有悼琉球官生梁允治、金型诗云：“咄咄两官生，久米名家子。生长海天南，相隔万余里。北学入成均，见我ㄉㄉ喜。如何两月间，相继而至此。金生积瘵躬，初见愁难恃。梁生敏且强，勇欲追前美。堆架洛闽书，鞭辟惟近里。手著已等身，质问忘移晷。暇日多清吟，慨慷摩盛轨。更老顾之欢，丁甯细磨砥。岂意命俱乖，一病长不起。天子┰远人，后先赐恩旨。葬之利禅庵，厥莹亦修理。锡之养母金，高堂供涤氵随。两生素心人，存没总相倚。九泉更奚尤，得兹亦幸矣。”琉球官生入监，别设教习。敬一亭西厢，其斋舍也。异俗之秀，解诵洛闽，古称慕化向风，未足方喻。

李雨村观察官翰林时，有朝鲜人柳琴将其国副使徐浩修命，访雨村所刊《皇华集》，雨村闻而畀之。更索近著，亦畀之。因有“东海人求近著书”之句。顺德黎二樵写为图。后有朝鲜人至，谓其国为雨村画像作生日，是日集者皆有诗。柳琴诗云：“今夕是何夕，西蜀诗人降生辰。诗人在燕阙，一杯遥祝金门春。忆昔上都瞻拜日，断肠有似河梁别。为近妇人纵不泣，如石拳然塞胸臆。长离道阻三千里，丑月五日心牢记。是日夙兴扫草庐，杀鸡屠豕浊酒沽。稚子先知乃翁意，蹲蹲起舞庭之隅。徐家少年供碧香，厥弟手蒸沈檀装。联翩李朴跨驴至，鹤山二子对举觞。但愿故人化蝶来，我即举头明月相徘徊。故人不来心忡忡，年年此日遥寿公。”诗虽不工，极见诚愫。有李德懋者，选雨村诗为《清脾录》，彼邦传诵殆，兰雪诗佛之后，复见斯人。

康乾之间，朝贡特盛。南掌自明永乐后辍贡，雍正八年，其长素马喇萨遣头目叭猛花为贡使，奉金表来进。乾隆七年，定为十年一贡。高宗八旬万寿，其头目叭整烘将国王命，裔蒲叶表文贡象，是为祝嘏，非常贡也。缅甸自新街受降，至五十三年，国王孟陨输诚纳贡，所贡以地产花象。庚戌万寿，复遣使祝嘏，进《万万寿》佛经。若高丽、琉球、安南、暹罗，久沾王化，修贡尤恪。南昌宫亭湖上，有暹罗贡使博瓦绋墓，盖康熙初归自京师，经南昌道卒者。乾隆五十二年，治中徐碧塘重修之。樊惠我骏诗云：“占波勤贡使，海外到中原。故国迷归路，他乡寄旅魂。一坏无树表，九字有诗存。风雨湖亭夜，青磷黯墓门。”柔远之仁，并及枯骼矣。

临川李覆如舍人（如）久直禁近，而厄于春官。诗近盛唐，尤工集句。《吴山瞻仰行宫，读圣制诗恭纪》二首云：“林表吴山色，（钱起）鸣銮降紫霄。（李峤）楼栖沧岛月，（李白）门对浙江潮。（骆宾王）鱼乐偏寻藻，（宋之问）龙妃合献绢。（郑畋）睿词悬日月，（上官昭容）胜拟赤城标。（孙逖）”“灵峰标胜境，（骆宾王）凭览出重霄。（沈期）法驾还双阙，（社甫）锵洋韵《九韶》。（许浑）山藏伯禹穴，（薛元超）江落伍胥潮。（孟浩然）更欲寻芝术，（孙逖）天台访石桥。（孟浩然）”《豫章望幸，新修百花洲暨滕王合恭纪》二首云：“习坎疏丹壑，（李峤）晴光转绿苹。（杜审言）林篁天际密，（宋之问）花屿水中春。（钱起）圣德超千古，（王昌龄）声明走百神。（杜审言）翠华如见幸，（宋迪）恩共物华新。（杨巨源）”“今日滕王阁，钱起云窗网碧纱。（李峤）晴开万井树，（岑参）灯发九枝花。（张子容）极岸浮佳气，（阙名）长天照落霞。（杨炯）尚思歌吹入，（杜甫）风送紫鸾车。（吴融）”《景州道遇圣驾南巡恭纪》云：“钩陈周卫俨旌旄，（薛曜）玉佩声来雉尾高。（韩愈）晓气初驰朱雀道，（米芾）日华遥上赤霜袍。（耿烽）为乘阳气行时令，（王维）始见尧眉出寿毫。（王元之）遥羡枚皋扈仙跸，（钱起）文章分得凤皇毛。（元稹）”《恭纪金山行宫》四首云：“竹岛萝蹊委曲通，《皮日休》栖鸾树杪出行宫。（李商隐）鱼龙恍惚阶墀下，（储光羲）台榭参差烟雾中。（崔）画漏稀间高板报，（杜甫）花光不减上阳红。（李白）曾经玉辇从容处，（王涯）士女欢娱万国同。（杜审言）”“澄潭皎镜石崔嵬，（唐玄宗）玉辇金舆天上来。（李颀）黛色晴峰云外出，（钱起）朱楼画壁水中开。（李峤）鹤群长绕三株树，（司空图）花气浓薰万寿杯。（郑獬）幸遇甘泉尚词赋，（刘禹锡）愿将巴曲奏康哉。（杨巨源）”“玉辇登山桂叶稠，（王建）离宫秘院胜瀛洲。（宋之问）钓竿欲拂珊瑚树，（杜甫）珍簟新铺翡翠楼。（鱼元机）舞蟪飞行飘御席，（李适）祥鱼出戏跃王舟。（苏环）要知尽庆华封祝，（蔡襄）共晒横汾歌吹秋。（徐彦伯）”“金铺缀日杂红光，（李贺）数树岩花照夕阳。（薛逢）共荷发生皆雨露，（皇甫曾）自怜深院得回翔。（沈期）风随玉辇笙歌迥，许浑水滴铜龙昼漏长。（薛逢）独把渔竿终远去，（杜甫）可能垂白待文王。（许浑）”诸作皆天衣无缝，南巡盛，恍在眼中。是时，海宇雍熙，扬拜于朝，诬歌于野。独副宪孙灏以日蚀谏阻巡幸见斥，改三品卿。忧盛危明，若有履霜之儆。

孝贤后从高宗南巡，崩于济南行在。及回跸，皇四子谒见，不敢丧服，上切责之，旋薨，无子。四十五年南巡，还至涿州，有僧携男子投诉，言是皇四子服中所生，展转寄僧舍十四年矣。遣问皇四子福晋，福晋惧，不敢质言，大臣亦莫能辨。松文清后至，奋然斥其妄。遂以民刘六之甥郭二格冒称皇孙定谳，僧坐法，戍二格伊犁。沿途官吏供张甚厚，二格指挥徵索，俨以皇孙自居。福文襄归自喀什噶尔，奏言之，改戍黑龙江。五十二年，松文清摭其在戍称皇孙、煽惑厄鲁特事入奏，翊日即处绞。武进管孝逸大令（绳莱）有《咏史》诗三首云：“屡抗匡衡疏，难容汲黯狂。频迁右丞相，来逐左贤王。垂老星关外，回心玉殿旁。旌旄犹坐镇，终竟胜投荒。”“前时妄男子，带剑入龙华。遂有封祸，徒深伍被嗟。上林搜十日，左辅逮千家。穷治原无贷，恩须一本加”。“桂观初兴役，飞廉又降仙。庖人宣室宴，振子水衡钱。减膳书频下，宵衣度不愆。何堪青史上，曼倩有文传”。第一首记文清之谪，次三两首皆语涉宫廷。文清性鲠直，凡燕游蛰御之事，每乘闲直言，无所隐避，为和砷所嫉，举以驻藏，疏弃之。语及国事，往往陨涕，而姜桂之性，崭然不夺如此。

国初帝后之丧，京官百日鬃发，外官无论满汉大小，皆二十七日除服，即鬃发。乾隆时始定制，国恤百日内鬃头者立斩，载入《会典》律例。以锦州守金守漓案也。守漓字质夫，以词林出守，性简傲，与同城旗员不协。值孝贤后丧，于二十七日后鬃发。防御某讦之于副都统，以闻于朝，逮问，拟大辟。狱上，盛大司寇（安）为都御史，独不肯署牍。同列强之，乃署。寻长刑部，因于召对时奏言，守漓之鬃头，沿汉员故习耳，且先请之上官，情若可恕，上首肯。及欲改拟斩候，同官恐获咎，持不可，或为蜚语。上闻，召诘之。盛举雍正时孝恭后之丧，汉军佐领李斯琦以二十七日后鬃发，拟斩监候，旋释，援其例以请。上怒，下盛狱，论斩候，戍其子喀通阿热河披甲。同时以鬃发逮问者，南河督周学健、湖广督塞楞额。塞赐自尽，学健与守漓同发直隶，罚修河工。嗣别以赃私，下学健于狱，亦赐自尽。而鄂抚彭树葵、湘抚杨锡绂，以顺从总督，且先自检举，薄谴之，免其修城。守漓后得免归。袁存斋过保阳，赠诗云：“江南哀庾信，儋耳老束坡。白刀余生健，青云旧梦多。小窗重翦烛，大海早扬波。莫靳醇醪饮，蛟龙脱网罗。”深幸之也。

封兄嫂，昔无其例。有之，自胡云坡观察始。云坡幼失怙恃，育于寡嫂，既贵，沥情以请，诏特许之。随园《读云坡封嫂氏奏疏有作》云：“唐代韩侍郎，为嫂服制期。其礼以义起，相传古所希。峨峨观察公，行事远相师。奋乎百世下，高风冠等夷。身膺三品封，忾然有所思。挥泪草奏章，九拜陈丹墀。曰臣有寡嫂，抚臣如母慈。臣生而孤露，遭家不造时。椿萱相继亡，棠棣先后摧。千钩悬寸发，一嫂一孤儿。儿未落齿阝齿，嫂为哺淖糜。儿裁脱文葆，嫂为制裳衣。马鬣嫂为封，苹蘩嫂为尸。传经嫂辟咡，授室嫂扶持。倘无臣嫂在，臣身不可知。臣今逢覃恩，乞为嫂氏驰。例虽格外破，恩从天上施。圣主闻恻然，不复廷臣咨。特诏如公请，黄封旁午驰。顷刻紫泥章，煌煌华表垂。”故事，封一代者，得以己身所得封祖父母；封二代者，得驰封曾祖父母。自后稍推及于伯、叔父母及兄嫂。其驰封妻父母或外祖父母者，则末叶推广之捐例也。而云坡是举，出特恩。或疑道员于入觐谢恩外，不得具疏。不知乾隆时有诏，许监司专摺言事。孙渊如时官督粮道，纪恩诗云：“丹韶求言新令甲，监司封事旧章程。神羊一角犹能触，大鸟三年已不鸣。方镇尽知民疾苦，书生莫市直声名。他时揽辔踟蹰甚，何策经时答圣明。”后来出位有戒，视等具文，几无知此诏令者。

以养父受封者，惟长白塞公。塞公者，奇丽川中丞之父执，无子，封翁以中丞嗣。既长，将就试，循例填三代。塞公曰：“以养父为父，是欺上也。”命仍归宗。中丞贵，感抚育恩，以次子广麟为之孙。值召对，逡巡欲有陈，上问何事，期期曰：“臣有二父。”上笑曰“父而可有二乎？”中丞婉述其事，上为恻然，许以己身官秩封，创例也。随园寿中丞诗第六章云：“义父封特劾颁，登时佳话长安。希文复姓归宗易，赵武酬恩继绝难。一点丹心陈帝座，两家紫诰下云端。高风古谊千秋少，应作三贤合传看。”封翁笃友，末俗所难，而尤难在塞公之不欺与中丞之不负。是足见先辈忠厚之遗，岂特一时佳话哉！

随园赠王兰泉句云：“冠飘孔翠一翎风。”谓其从征金川，拜花翎之赐也。旧制，翎枝非武功不得赐。施靖海至请以通侯易之，其矜重可想。然当肄戎校猎，扈从者恒叨殊麦。鲍双五侍郎（桂星）《和牛次原农部平谷登高》诗云：“空山落木送秋声，老据雕鞍一叶轻。记得承恩影翠羽，冠多少羡书生。”次原名坤，嘉庆时官户部，以从弥侍射赏花翎，后官至太仆卿。前乎次原者，王鹤舟太守（玉璋）官刑部郎、徐晴圃中丞官合读兼直枢府，俱以随扈木兰较射得赏。三君皆天津籍，乡里荣之。晴圃从征金川，有《墨纟至从戎图》，方葆岩制府题句云：“灵台偃伯阵云收，礼射临轩树虎侯。冠上羽仪膺锡命，貂蝉何必出兜鍪。”亦记其较射得赏事。管报山侍御《扈跸秋弥纪事》诗注云：“凡较射，中四矢者得赏孔雀翎。”盖故例然也。捐例寝开，茂典斯滥，岂先朝创制之意哉！

孔雀翎、黄马褂之麦，皆以励戎，故文臣罕及。汉大臣由翰林出身得赏花翎黄褂者，肇始于于文襄。其事在乾隆四十一年，诏谓其赞理金川军务，倍著勤劳，曾预紫光画像，异于其余词臣，故特畀之。次日，复换给双眼翎，尤为异数。《词林典故》书成联句，所谓“运筹帷幄旌襄赞”者也。满洲翰林出身之大臣兼得花翎黄褂者，初只尹文端一人，其后为英煦斋。煦斋于嘉庆七年从幸木兰行围，得鹿，赐黄马褂。《纪恩》诗云：“有获皆天赐，章身被宠光。短衣夸外著，正色合中央。尽擅儒臣美，曾聆圣训详。归时寿萱幄，元吉是黄裳。”时以侍郎直南斋也。定制，贝勒以上不戴花翎，贝子乃戴三眼翎，故吴昙绣《贺福文襄封贝子》句云：“诸王位亚冠翎翠。”然虽以皇孙之贵得赐花翎黄褂者，亦视为殊麦，见于奎章，诚重之也。迨至末叶，南斋诸臣乃有以跸路宣劳，拜黄褂之赐者。

庆典恩诏，锡封朝臣，并及先代，固恒例也，然亦有出自特恩者。梁文庄

（诗正）夙居讲幄，官侍郎，时以父年届七旬，乞予二晶封诰，特诏允之，并赐诗云：“旧日文章彦，熙朝卿贰班。重邀花诰宠，不异彩衣斑。”迨封翁年八十，适文庄以尚书扈跸南巡，特诏晋封一品，并给假留诗旬月。复赐诗云：“锡类荣加五色封，扈随奉养许从容。膝前喜胜三牲备，身畔先看一子从。”一子，谓其长兄首存侍讲，方里居侍奉也。文庄陛辞日，上温语曰：“汝父再遇二十年便一百一岁。”故其《纪恩》诗有“吉语从天降，衰亲拜赐深”之句，世尤荣之。又，沈归愚尚书假归陛辞，亦为父请封，述及遗训，声泪俱下。上恻然，遂允其请，且赐诗慰之云：“书笈旧行装，逝将返故乡。成名发惊白，锡类诏誊黄。奚用悲寥落，应知遂显扬。虎邱陈奠处，不愧教忠堂。”归愚纪诗有云“宠光荣祖父，欢喜到乡间”者，即谓乞封得请也。凡此不独优遇儒臣，盖列朝孝治之隆，于教孝者尤笃。圣祖南巡时，张文和以检讨内直扈从，上以其父文端迎銮行在，特谕曰：“汝父不久便归，可随侍尽欢，不必频入直也。”文和纪诗云：“圣人锡类无穷意，早识微臣爱日心。”又蔡方麓宗伯（升元）以在籍中允迎驾，召入御舟，问：“汝同年多为大僚，何独久不出？”以三代未葬对。次日，侍卫传旨，问：“葬费须多少，朕给汝？”宗伯感愧，不知所对，寻赐银六百两。此岂小臣所敢冀望者，尤旷世之遇也。方麓屡承殊睐，试翰詹完卷，召对移时，抵暮，命侍卫执灯送之。纪诗有云：“归院金灯晚，还家玉漏迟。遭逢多异数，扬挖会昌期。”又奉命编纂《历朝咏物诗》，上赐居第，遣中使询。纪诗有云：“君恩似海深无际，更敕中官问赐居。”再起还朝，遂跻九列，其受知于上者深矣。

玉聪初，命儒臣分直文馆，为内直所防。自康熙十六年置南书房，三十二年置上书房，于是入直者后先相望。每驻跸园苑，恒召大学士、内廷翰林游宴赓诗，而父子同时与宴者，独两见于桐城张氏。康熙乙亥六月，幸畅春园，召诸臣观荷，赐宴渊监斋。宴毕，命观御书，赐御笔书扇并红白干叶莲各一瓶。张文端与其子卣臣少詹（廷瓒）与焉。文端诗所云“惟有侍臣恩宠渥，木兰舟泛到莫阶”，已属儒臣殊遇。而少詹诗云：“胜事千秋甯易觏，微臣两世遇尤难。”家乘之荣，并世益罕。厥后，文和居鼎职，子晴岚阁学又以翰林内直，同与乾隆戊午六月圆明园雨后泛舟观荷之宴，于芝兰室赐坐赋诗，各赐茶果及松花石砚。阁学诗有云：“接武家学，随班近御筵。”序谓“君臣相悦，千载一时，两世承恩，史册罕睹”。与少詹诗语，适如合契。继清班于累叶，萃盛事于一门，古称坏，逊此隆遇。愿来宴集，限于大学士、内廷翰林，而乾隆丙寅八月，驻跸瀛台，先日宴王公及近支宗亲。于廿八日遍宴大学士、九卿、京堂、翰詹、科道，用唐李崤《甘露殿应制》诗分韵者三十八人，余仿柏梁体。诗成，复命泛舟选胜。至流杯亭联句，清流激湍中，菡萏承杯，所至就饮。寻又垂钓水亭间，尽欢而返。盖踵康熙朝西苑赐宴之举。陈维崧诗所云“千官秋泛芙蓉舸”，李文定诗所云“中使传呼促放舟”者，于兹再观之也，亦盛矣哉！

故事，乾清宫于腊月廿四日始树灯柱，每夕缀灯联，至岁除日，换灯收联，相沿久矣。其灯联为明代翰林所撰，星桥火树，点缀浮藻而已。乾隆丙午，彭文勤奉特撰，胪述御极以来大政，武功如平定西域、金川，文治如编辑《四库》，定礼乐，开恩榜，与夫恩礼儒臣，绥徕藩服，除漕蠲租，省方施惠诸盛举。上意嘉悦，特赐御用红绒结顶冠、黑狐端罩、如意金瓶，并赐题词有云：“双撑宝柱辉皇极，虔祝天恩待八年。”是年，上春秋七十有七，预计八十五龄归政，尚有八年也。迨归政，续题律句有云：“诘武敷文勤实政，抚遐惠近戒虚名。恐难符愿竟如愿，颂以为规烛照明。”御制注以“吴慈符愿，弥怀兢惕”。谓每阅灯联，如诵箴规也。文勤《纪恩》诗云：“勒石铭功记昨颁，万回洛诵退朝闲。几康敢效皋赓舜，苦卓仍希孔铸颜。五集联珠都入啡，‘十全’泽宝得中环。敬摅后语骈俪，貂续方知措语艰。”“才拜荷囊自履端，珥貂重赐侍臣冠。华颠弥感恩光被，绮岁初开淑景攒。八谷左厢斟雀舌，小除东壁宴鸡寒。春风及物都腧格，膜戴难酬静自看。”“八谷”二语，谓初正八日与茶宴，上年小除与甯寿宫赐宴也。皇极殿、甯寿宫皆设置灯联之所。

西洋人供奉画院者郎世甯；而后推艾启蒙，凡宣画诸臣，多出其手。当土尔扈特汗渥巴锡等率属归顺，入朝于热河避暑山庄，上命艾启蒙往图其形以进。时于文襄以内直扈从，因命画像赐之。文襄《纪恩》诗云：“漠北来归睹快先，绘章分逮荷恩偏。良工妙笔缇油外，赐第荣光素壁前。会胜香山图九老，班夸瀛海列群仙。武成伫奏金川捷，紫阁丹青纪睿篇。”文襄尝预“香山九老”之列，先日适增赐园第，故有“荣光素壁”句。后金川底定，以帷幄襄劳，图形紫光阁，结语遂成先兆。裘文达《恭读御制土尔扈特归顺记书后》云：“国家中外大一统，曩惟西事烦经营。两朝挞伐未竟绪，皇帝睿断功乃成。胜算在握要领得，如雷斯厉风斯行。乘机迅扫到回鹊，阳关以外无坚城。再读御制《归顺记》，土尔扈特来投诚。前兹准夷梗化久，四卫拉特相支撑。我师当时定全部，独此早窜偷其生。未曾遣使远招致，亦不索取劳甲兵。幡然挈属奉表至，彼盖逖听心先倾。”述归顺始末也。又云：“马前累累复若若，乍习拜舞依龙旌。山庄宴资盛典屡，丹青落笔腾光晶。”则记艾启蒙图形事，适堪参证。

杭州诂经精舍为阮文达所创，令诸生于治业之暇，从事《经籍纂诂》，于是士务实学。而其时于经史词章外，且兼以天文算术课士，得临海洪颐煊、震煊兄弟，归安丁传经、授经兄弟，钱塘范景福，海盐陈春华，以临海周治平为冠。治平拙于时艺，久困童试，文达特拔入庠。有诗云：“中法原居西法先，何人能测九重天。谁知处士巾山下，独闭空斋画大圜。”同光以后，乡闱有别试算术者，此其嚆矢矣。文达尤爱士，监临浙闱，搜检官以士子怀挟文字进，公取视之，曰：“此旧计簿耳，何用？”命还之。其人退，公谓僚吏曰：“士子入闱能带文字，不能带福命。国家功令，不得不严。吾辈当体圣主作人之意，以爱养为先，何可苛求耶？”浙士闻之感泣。

翰林改部郎者，类于左官。而雍正初年以铨曹清要，每缺员，辄奏请于翰林官拣选引见，重其选也。王楼山以庶常补吏部员外，乔丹葵以检讨改吏部郎，皆雍正三年事。厥后，丹葵抚苏，楼山适由给谏出为江安粮道。楼山挽丹葵诗云：“天门射策随肩日，江上乘聪揽辔时。”述宦迹之相同也。丹葵治吴，修治海塘河渠，吴人德之，官至少司空。惜隆隆遽绝，未竟厥绩。陈文恭亦由检讨改吏部郎，旋转御史。出知扬州，擢江南驿盐道，俱带御史衔，得便宜奏事，尤为殊遇。迨建节钹，愿十有二省，凡二十有一任，氵存陟纶扉，恩遇特厚。张少仪《桂林相国挽诗》云：“绝学琼山后，昌言给谏初。勤宣中外绩，力辟圣贤书。主上知孤立，神明檩独居。古来房杜辈，笃行几人如。”谓文恭主不欺之学也。承明改除，每有弱水回风之恨。先文安公《题馆选录》云：“后日升沈不系此，问津试向过来人。”如数君者，岂以坐曹为屈哉！

史馆列传名臣者，无三品以下官。乾隆三十年，高宗谕曰：“列传以人不以官，大臣中如有足纪及过迹罪状，自当直书。若循分供职，愿任未久，无所表见者，其人本无足轻重，何必滥登？若仅以爵秩崇卑为断，则科道中有封章建白，裨民生国计者，转置而不录，岂非阙典？”屡谕馆臣，迄未奉行。迨道光朝，何子贞充国史提调官，沏拟条例，欲搜官书私集，补撰国初以来三品以下名臣列传。商之总裁某相国，坚执不可，遂拂衣而退。其《峨眉县斋赠秦丈》诗述及是事云：“惟先文恪公，家学慕沙嗣。词林根柢厚，三天久直侍。先皇念旧学，崇衔兼美谧。立传命史官，贱子与赞次。窃维名德崇，久服朝野议。乃因追赠隆，始获简编。纯庙垂遗谟，伏读增感企。小臣虽有言，大官老于事。安得欧宋才，重寻马班例。”言之犹有余慨。

《会典》载五品以上官得挂朝珠，旧制则限以四品。乾隆七年，诏编检侍班得用之，当时以为异数。商宝意《纪恩》绝句云：“一现牟尼五色重，陆离宛转正当胸。欲宣梵呗酬君德，百八珠随百八钟。螭坳鹄立两班瞻，中宪俄惊秩骤迁。从此披香案前吏，果然仙佛一身兼。”中宪，谓视四品也。厥后，陈情乞外，循铨例，得镇江丞，在郡廿余年不迁，颇抑抑。以同知五品制，用白鹇补服。作《白鹇吟》自嘲云：“兹禽缀我衣，无由Р云雾。未羡羽毛丰，甘随尘土。予秩既难迁，尔颜亦非故。见月拟开笼，归心向谁诉。”迨迁太守，复有句云：“得信如逢青鸟使，迁官不作《白鸥吟》。”荣悴撄情，达人不免。国初，编检外用，以副使参议。康熙时，始用知府。其改铨同知，不知始自何时，后旋废。

本朝三元，自钱湘龄合学创之。廷试初列第四，高宗召读卷诸臣谕曰：“此卷书法虽逊，而对策胜人，必会元也，可冠多士。”拆视，果然。上大喜，御制诗纪之，有“王曾如可继，为弼我心存”之句。先是，乾隆己亥，谢金圃、翁覃溪同典江南试。金圃梦人遗以巨笔，起视案头，得湘ぎ卷，即定解首。至是，覃溪适任司业。故事，新鼎甲释褐，诣成均行拜谒礼，祭酒、司业端坐彝伦堂受之。三鼎甲所簪花，别有备用一枝，向归管监事者。是岁，漳浦蔡文勤管监事，顾覃溪曰：“状元为翁公典试所得士，花当归翁公。”覃溪铭椟藏之，作《三元花歌》、《三元喜讠燕》诗，传为盛事。惜湘龄中寿而卒，不副所期。其题画卷诗有云：“仙佛至今原不灭，英雄从古愧虚生。”若为先兆。继者惟陈莲史方伯，以嘉庆癸酉领解，擢庚辰会、状，桂林相国五世孙也。相传明正德间，云南按察副使包裕游还珠岩，留诗刻石云：“岩中石合状元徵，此语分明自昔闻。巢凤山锺王世则，飞鸾峰毓赵观文。应知奎聚开昌运，会见胪传现庆云。天子圣神贤出，庙廊继步策华筋。”后四句适隐陈名，至是始念；李春湖侍郎为莲史妻叔，及第日，奇诗为贺，其次首云：“胪传大宋已更名，世美家声叶凤鸣。刚道珠岩浮柱合，又传石刻满城惊。七千里外荒真破，三百年前谶早成。圣代得人方共庆，肯教温饱负生平。”亦述刻石之兆。世所称“三元”者，唐张又新、崔元翰，宋孙何、王曾、宋庠、杨、王岩叟、冯京，金孟宗献，元王宗哲，明商格，合之湘龄、莲史，五朝得十一人。仁宗御制诗云：“大清百八载，景运两三元。”科名嘉话，不易觏也。

苑中异石名“青莲朵”者，南宋德寿宫故物也。石状如朵云，旁有古梅，[A084]枝交错，梅枯而石仅在。高宗南巡，见而赏之。大吏因辇致京师，置之御苑，锡以是名，命内直诸臣各赋诗纪之。梁文庄诗云：“苍凉南渡荒故宫，孤峰削立青芙蓉。藓苔斑驳琳馆废，忽超凡劫归瀛蓬。花纲艮岳不复见，谁念飞来云一片。冷分黛色南屏腰，远映清澜西子面。此石经今六百年，窍不受神工镌。却陋平泉庄里迹，看作太华峰头莲。缅昔梅花石边吐，石不能言花解语。花残留影照春风，寂寞相看共媚妩。即今重荷天睐存，翠肤新著摩痕。远致虽非圣人意，珍异何啻侪瑶琨。嘉名肇锡新诗赏，菀枯顿令殊今曩。不须更忆蓝瑛图，为种梅花恣供养。”按：樊榭有词咏南宋德寿宫芙蓉石云，在南榷署，其“问点额宫梅，已归天上”句，注谓宋梅已枯，或即是石，得邀宸赏。若颐和园乐寿堂之青芝岫，则米太仆自房山移至良乡，力竭而止，高宗命辇致于此。纪诗有云：“万锺勺园初筑葺，旁搜皱瘦森笏立。致之中止卧道旁，覆以葭屋缭以墙。天地无弃物，而况山骨良。居然屏我乐寿堂，青芝之岫含云苍。”近人著《南巡秘史》谓辇自江准鹾商，纯出附会。

惠山寺旧有《竹鲈山房图》名迹，遭毁。高宗临幸，询知其事，出内府所藏王绂《溪山渔隐图》，赐存于寺。姚惜抱游惠山见之，作歌有云：“山僧手持王绂卷，语我前年寺中事。火烬《竹鲈山房图》，更传天府琳琅赐。光曜日月卉虹霓，山僧室内瞻御题。次看王画果神妙，精深意境穷天倪。山长水远合气势，人家渔艇从幽栖。武陵溪口落花出，西塞山外斜阳低。岂徒画师今莫跻，孟端自喜非常蹊。三处题诗两番记，宜升秘笈同璋。”赭寇之乱，王画亦毁，仅存雅什，以补佚闻。玉泉山静明园有竹鲈山房，为十六景之一，盖南巡过惠山听松庵，爱其幽雅，特仿置之。御制《竹鲈山房》诗云：“惠泉仿雅制，特为构山房。调水无烦远，名泉即在旁。”高宗尝幸山房试茗，以梅花佛手和雪水煎之，号“三清茶”，其名甚韵。

乔石林侍读休官后，筑纵棹园于淮上，池亭声伎，盛极一时。有家伶六郎者，色艺尤胜。南巡供奉，曾叨天赐，益自矜异。查初白道出淮扬，偕西溟诸君造访名园，于酒间见之，赠诗云：“欲顾曾无一字讹，子弦徐引曼声歌。青衫憔悴无如我，酒绿监红奈尔何。”后四年，侍读已下世，都下有管郎者，名甲菊部，豪贵争求识之。初白遇于翁康饴部郎讠燕席，私谓西压曰：“此子何酷似石林家伶。”西谓即六郎。初白罢酒惆怅，复赋四绝句云：“髯影衣香四座倾，风流争赏米嘉荣。就中独有刘宾客，曾听凉州意外声。”“鸭桃花外小池台，潋滟航船一棹开。春色满园人尽妒，君王前岁赐金来。”“一群农艳领花曹，头白尚书兴最豪。记得送春筵畔立，酒痕红到郑樱桃。”“茶烟禅榻隔前尘，存殁相关一怆神。自琢新词自裁扇，教成歌舞为何人？”扬州燹后，故家池馆尽委烟芜。甘园词云：“虹桥剩柳，送古今几叶扁舟。”回首承平，如闻累叹。

乾隆丁未春，某宗伯掎摭王渔洋、朱竹坨、查他山三家诗及吴菌次长短句内语疵，疏请毁禁。渔洋《秋柳》四首即在内。嗣经枢廷议，谓《曝书亭集寿李清》七言古诗一首，事在禁前，依例抽毁，其余诗词，语意均无违碍，奏上报可。见《郎潜纪闻》。渔洋《秋柳》之咏，李勺阳、伊戒平两注，或云思故国，或云慨德藩，皆揣测之词。或谓伤衡府宫人而作，好事者为图记之，蒋箸生题句所谓“不道湾头遇小怜，却从家国感当年”者也。朱晓村别藏《秋柳图》，跋谓文简《秋柳》诗为明福藩故妓作。妓，洛阳产，从至金陵。鼎革后，于济南酒座遇之，因叹人生盛衰靡常，故《秋柳》寄意。诗中白下、洛阳、永丰坊、隋堤水，无非伤其飘泊。晓村为王氏甥，言当可据。唐葆年孝廉则谓为郑妥娘作。山阳徐宾华孜文简明湖秋集事在顺治丁酉，《亭林集》亦有《秋柳》诗，又尝于丁酉至济南，当系酬唱之作。王东麓萃辑为《秋柳诗释》，宾华题云：“西风残照影娉婷，《秋柳》诗图揭作屏。写得明湖流落意，眉痕别后比云青。”“肠断南朝郑妥娘，金枝摇曳永丰坊。娟娟凉露余疏影，忍唱琅琊大道王。”“王氏诸甥重晓村，锦秋书屋雪泥痕。金城司马攀条泣，终竟销魂白下门。”“宝髻云鬟往事遥，名藩宫殿尘消。青溪依旧胭脂水，二百余年忆舞腰。”作是诗时，距文简秋集恰二百四十年。

明时，士大夫多蓄家乐。康乾时，此风未革。姜廉使（开阳）宦黔，所蓄歌伶，极一时之选。官廨有绿净轩在池沼间，入夏，菡萏盛开，邀中丞以下开尊赏之。酒半，命诸伶结束亲妆，作采莲女子，荡舟奏曲。洪北江学使预宴，赋《采莲曲》绝句云：“晓日华筵水上开，琐厅干尺接层台。笙歌小部雍容甚，都衤集儿童竹马来。”“门前赤棒肯拦遮，齐放游人入使衙。怪底鹭鸶无立处，压波人影黑于鸦。”“鸣驺来处甫侵晨，午榻横排任欠伸。各占一亭陈百戏，却忘宾主是何人。”“东素腰纤点屐高，花非芍药即樱桃。旁人错认红妆好，十五吴姬刺锦篙。”中丞冯公（光熊）、方伯万公（甯），并有和作。廉使又工射，每集同官，较胜负赌酒。北江诗云：“廉访斋南笑语哗，当筵绝技尽人夸。射棚一盏银灯上，墙外惊传鼓子花。”后左官平庆道，声伎尽散。

石门吴涧莼大令（曾贯）《咏杜家庙古梓》云：“其上间有神灵栖，云旃飘瞥雾马嘶。粉榆父老勤作社，神箫巫鼓相挨挤。闲言仁庙南巡事，鸾皇发声著神异。至今铁牌题识明，康熙三十八年制。”注谓：庙有两梓，皆古树。圣祖南巡，跸路经此，树有发声之异。古称槐为音声树，是不独槐能发声矣。高宗南巡至无锡，幸秦氏奇畅园，适文恭前卒，御制因有“养疴旋里人何在”之句。园有古樟，圣祖屡临抚，还朝犹问“树无恙否。”查初白纪诗云：“平安上报天颜喜，此树江南只一株。”草木何幸，乃生盛世。

乾隆时，闽中犹贡鲜荔，以盆移植。倪复山大令（本毅）《荔枝船》诗云：“中冠从今重八闽，连根移入上林春。朱盆到日迎风熟，绿树依栏带露新。自是远臣崇土贡，早知圣世等常珍。差船不用催程鬃，五月炎献满水滨。”其时建兰闽荔，并充贡品。荔枝鲜者易损，则蜜渍以进。嘉庆二十五年，始撤荔枝之贡。至道光二年，并罢贡兰。孙芝房（鼎臣）官翰林日，追述圣德，为乐府纪之。《蜜荔枝》云：“蜜荔枝，色如琥珀甘如饴。翠罂朱笤密封识，远白海崤来丹墀。昔在明皇天宝世，嘉果晕晕必生致。马死如山供一笑，举烽裂帛成常事。本朝家法严宫廷，御厨茶膳皆有经。荔枝蜜渍自土贡，每岁所进不百瓶。岂如前朝尚烦费，茶作龙团盐虎形。先皇澹泊由天性，密谕蠲除著为令。躬行节俭莫能名，呜呼帝德何其盛。敢将御札示史臣，荔枝作谱彼何人。”《素心兰》云：“福州之兰天下稀，就中素心花更奇。平地岂合植此种，天香故是瑶台姿。守臣宝之不敢私，驰献九重云露滋。迩来素心贱如莽，空山无人芳自赏。宫中不复蓄此花，只合山人插瓶盎。吁嗟乎，端明学士著《茶录》，相公亦进姚黄花。君明臣良尚如此，何怪后嗣矜繁华。宣和特置花石纲，江淮破产千万家。金人渡河驾北狩，艮岳荡为尘与沙。可怜玩物竟何益，不独蛾眉可倾国。小臣作诗纪圣德，万岁千秋字不蚀。”按：停贡荔支，由闽督颜公检奏请，特记之。

邓司业（锺岳）后，以上寿膺恩麦者，推王南亭（世芳）。南亭，乾隆时司训遂昌，年已九十有六；辛巳，百有三岁。秩满引见，赐六品衔，壬午、乙酉，两次迎銮，迭拜宠锡。迨高宗六旬万寿，入都祝嘏，赐诗宠之，加司业街，在籍食俸。是年百十有二岁，行不扶杖，健如中年。子四，长八十有八；孙十一，长六十有九；曾五人；元七人；来八人；一人，皆耕读自食。问何术致此，曰：“无他，惟茹淡泊、寡思虑而已。”其纪恩诗云：“身愿四朝沾浩荡，眼看七代长儿孙。”纟并福曼龄，古今希有。沈东田方伯赋《一百十二寿翁王广文》诗有云：“赤城胜迹昔曾传，杖履春风得气先。甲近再周天放客，星移十纪地行仙。百年鹿粝三餐饱，五夜心清一觉眠。欲识延龄惟澹泊，不须药并逃禅。”述其语也。吴蓉塘侍讲《赠南亭老人》诗有云：“自言少时胆气庞，报仇夜斫贼营里。”则其人初非习于暖姝者。又有云：“去年翁至坐蒲轮，亲祝圣龄习拜跪。箧贮上方麟趾金，衣裁内府鹄头绮。今岁慈宁开八秩，翁切呼嵩复至止。香山图画古今同，天子推仁首尚齿。”则谓其以祝嘏再至，且预“香山九老”之宴也。陈勾山太仆诗云：“华皓何来云水头，宠加新秩返扁舟。酒钱未卜凭谁与，壶药翻叨为我投。薄宦梦惊山北檄，散仙行逐海东鸥。独留佳话传台阁，曾与耆英大父游。”当时推为压卷。南亭尊人名永沂，有孝行，寿亦百有三岁。

渠县寇检讨（赉言），初为诣生，赴秋试稍迟，三诣学使，乞录遗，不许。途遇方面官，辄拦诉，亦不理。窘甚，持手版旁徨街陌间。忽有呵道鸣金而来者，亟前攀与呼救，不知乃桂秀岩提督之夫人也。从者呵止之，夫人隔帘视，知为书生，怜之，命受其牍，归语桂曰：“吾已收之，君必为言于学使。”桂为力言，得补送入闱，是科竟领解。诣提督署，以师生礼见夫人。暑问家世，赍以花红，提督亦有所赐。拜谢而出，谈者美之。李雨村戏赋俳体云：“五千科举竟无名，四望旁皇绝救兵。措大误攀官妇轿，武衙直达考文棚。岂知榜上头名客，便是与前目送卿。年少解元谁及汝，珠帘锦帐拜门生。”是科典试为李沧云（），时官宗人府主事，副者曹编修（锡龄）也。

庄本漓学士眷菊部方俊官，有“状元夫人”之目。学士中年玉折，俊官亦蕉萃自伤。倪侍郎（承宽）为作《感旧》诗云：“落拓江湖考欲丝，红牙按曲记当时。庄生胡蟪归何处，惆怅残花剩一枝。”当日京曹清暇，相率徵歌，《小谱燕兰》，多传轶事。毕秋帆未第时，识李郎桂官，勖志青云，视同畏友。迨擢大魁，随园为赋《李郎曲》有云：“果然胪唱半天中，人在蓬山第一。贺客竞携郎手揖，泥金翻向李家红。若从内助论勋伐，合使夫人让诰封。”一时亦目为状元夫人。是年廷试，策问屯田事，秋帆方以中书直枢密，先日在直庐，详绎西北疆吏奏疏，故条对独精聂。初拟第四，高宗特擢第一，由是受主知，胶台司，溶跻开府。功名之际，岂偶然哉！

秋帆治陕最久，辟马厂荒壤，浚龙洞故渠，类能以实心行实政，盖秉承贤母之教。其受命抚陕，太夫人奇诗诫之云：“读书裕经纶，学古法政治。功业与文章，斯道非有二。汝宦久秦中，溶膺封圻寄。日夕为汝祈，冰渊慎惕厉。譬诸构檀材，新小则恐敝。又如任载车，失戒则惧踬。扪心五夜斩，报答奚所自。我闻经纬才，持重戒轻易。教劾无烦苛，廉察无猥细。勿胶柱纠缠，勿摸棱附丽。端己励清操，俭德风下位。大法则小廉，积诚以去伪。西土民气漓，质朴鲜糜费。丰镐有遗音，人文郁炳蔚。况逢郅治隆，陶钧综万类。民力久普存，爱养在大吏。润泽因时宜，撙节善调理。古人树声名，根柢性情地。不负平生学，不存温饱志。上酬高厚恩，下为家门庇。”竟可作治谱读。未几，就养秦中，闻父老称述治绩，复有诗云：“骖腓乍解路三千，风物琴川慰眼前。到处听来人语好，频年丰乐使君贤。”古称崔母能训子以临民，如太夫人者无愧。

征苗之役，秋帆督师次沅州，触瘴致疾，自谓合姓名绎之，恐遂不返，果卒于军。今大西山华妙洞壁，其纪游诗刊石尚在，盖驻军时避暑于此。贝子木《游大酉山》诗有云“戎落山容惨，彭亡地谶留。”谓秋帆也。宝应王海山（嵩高）尝佐其幕，晚年与瓯北谈祁阳往事，有诗云：“黄粱梦里记曾游，争羡陶公督八州。燕去堂空巢已覆，鹤归华表冢难求。论诗跌宕须眉在，话旧凄凉涕泗流。同是故人兼故吏，相看霜雪各盈头。”尽瘁艰难，殁犹撄谴，行路所悲，何况交旧。

秋帆建节之初，颇蓄声伎，故太夫人以“端己俭德”诫之。大梁抚署西园为当日歌舞地，其自排《长生殿》剧本，不时爨演，严冬友且习闻而厌。穆英甫中丞（和蔺）继任，性俭约，从不举讠燕。管缄若客其幕，偶涉西园，绮疏陨落，画槛倾欹，惟烂漫戎葵，争雄蒿艾而已。为诗书壁云：“幕府依然早晚衙，中丞清节似山家。锦堂闲杀笙歌地，开遍戎葵一院花。”后英甫坐刘之协在扶沟脱逸事落职，戍乌鲁木齐。缄若寄诗云：“一夫脱死须臾事，八座投荒万里闲。嫁祸肓邻言何太险，收威天怒已徐还。重看魏尚持星节，不使班超老玉关。遍十三州思去后，岂徒旧客惨离颜。”揣其获咎，当有构陷之者。缄若挽英甫句云：“宽柔群谤懦，廉节世疑悭。”可见其人矣。

国初文武互用，不拘恒格。《池北偶谈》载以武改文者，如总兵李国英改巡抚，胡章改布政，游击王肇春、黄明改知府；以文改武者，如道员朱衣客改总兵，侍郎陈一炳、周卜世、刘兆麒改提镇。沿至光宣，犹多此例。举其一二，如张勤果以提督改巡抚，秦秉直以按察改提督是已。乾隆时，刘松斋（清）由拔贡官至云南布政，忽改授登州镇总兵。其乡先有童谣云“拔贡总兵”，竟念。莅镇，重修蓬莱阁，日与士流啸咏其上。调曹州，旋致仕。有《罢镇纪恩》二律云：“卅年冒宠玷朝班，诏许全家返故关。善饭尚夸身手健，恋恩先怅髦毛斑。年来衣食皆天赐，老去林泉得自闲。万里栖霞知好在，只愁无计买青山。”“秋风欲别转流连，回首云山缓著鞭。千里桑麻弥海岱，万家井龟息烽烟。驽骀未必知前路，樗散空教养大年。迭荷君恩犹未报，虚名敢媲‘况青天。’”松斋起家佐贰，所至以廉惠得民，有“刘青天”之目。纯庙亲鞫贼首王三槐于瀛台，三槐供言官逼民反。上曰：“四川一省官岂皆不善耶？”三槐曰：“惟刘青天不愧好官。”上因赐松斋诗云：“循吏声名远迩传，蜀中何幸见青天。诚心到处能和众，本性生来不爱钱。”且颁示各疆吏，异数也。任晋藩，以事劾钦使初彭龄。彭龄旋摄抚，劾其无大臣体，降员外郎，复游擢都转山东。值教匪朱成良陷定陶、曹县，松斋请于抚臣，同兴以官兵五百，败匪于方山，复定陶。又败之于张家庙、扈家集，遂复曹县。河南贼自滑县窜曹者，并歼之。以功擢滇藩，仍留任，寻改总兵。其致仕，以与抚臣论裁兵事不合，部仍如其议。宋于廷赠松斋诗云：“盛世资贤杰，通儒善将兵。一心能运用，百战有声名。大勇元无敌，深仁更有情。近民通疾苦，入世息纷争。短策收龙豹，长驱窜鼹姓。奇功身不有，殊遇众皆惊。”推许甚至，亦公论也。四川、山东皆为立生祠，民称曰“刘青天祠”。

与松斋齐名者为李恭勤（世杰），由巡检官至尚书，所至得民。尹楚珍阁学（壮图）疏论各直省州县亏空、督抚派累，独推许恭勤及书文勤（麟），谓能独善。文勤，高文端子也。疏上，即命楚珍偕侍卫庆成往近省监查仓库。各直省闻信，先期挪移填补，坐言事不实斥罢。后有诏徵召，意当进用，仅予给事中街，回籍养亲，盖政府终忌之也。王琴德赠诗有云：“已看直节标青史，更乞承欢奉彩衣。”名成身隐，亦足荣矣。杨芸夫《题尹学士传后》云：“一代批鳞手，封章出至公。清时忠謇斥，秕俗补苴工。岂有旌张缅，虚闻拜郑冲。归欤还养志，寥宇见高鸿。”

雍乾文字之狱，有司知而不报者并罪。蒋立压司马（业晋），以举人宫黄州丞，坐文字狱失察遣戍。久之，乃得赦。在戍，与将军武勇公（奎林）甚投契。尝赋《北廷都护行》赠将军有云：“公之叱咤风云驱，直入虎穴无趑趄。公之平易阳和舒，水清或恐无大鱼。”其相知者深矣。又尝从将军围猎南山口，长歌纪事云：“轮台九月气肃杀，乘时出猎山之冈。八旗军士共结束，帜分赤白青元黄。步伐止齐听使令，或应翼布或箕张。雕弓入手鸣霹雳，骄马脱辔驰风樯。元戎腰插大羽箭，挽强作气吞黄。耳后生风鼻生火，穿林跳涧追逋亡。翩翩公子锦衣郎，人马俊逸不可当。番回健儿铁衤两裆，呼鹰放犬承趋舱。射麋丽龟取狐貉，恍同效顺提壶浆。合围阴山山欲动，远近震慑军威扬。队中不整即鞭责，几经申令逾三章。国家习武本教战，尔辈何得干戎行。”按：将军为果烈公（明瑞）之弟。果烈征缅，目受枪伤，犹鼓勇陷阵，以功封诚嘉毅勇公，后攻贼老官屯，血战死。将军年十七，即从征准噶尔，嗣迭征缅甸、金川。生平严于驭将，而待土卒以恕，每移营，取一褥坐营门内，视各士卒帐幕行李毕至，乃入幕。观所述校猎之整肃，可想见其戎。

百文敏《感怀》诗云：“淮甸云沈月上迟，夜寒独坐梦醒时。霜欺短鬓愁低首，花放长檠笑展眉。局定能淆黑白，蛙声那复问公私。路人万口惊相告，鼠穴牛车事亦奇。”“胶漆雷陈托旧盟，相逢一笑素心倾。平生自许汪汪度，往日曾矜矫矫名。海市幻成楼有象，并刀翦处水无声。著书辨谤浑多事，付与千秋月旦评。”读者莫喻所指。或曰，公为江督，值陈公凤翔督南河，论事相忤，公密劾之，有诏夺陈官，荷校河干，旋以愤卒。与论不平，作此自解。按：公治河，主谨守束清坝，挠令者，必重创之。其与陈忤，或以此。然其事因公，何庸喋喋。是诗当为初公（彭龄）而作。初，台谏吴云、马履泰劾公任用朱尔赓额贪黩侵欺，上命松文清及初公驰按，覆奏所劾无据。上曰：“百龄有为之臣，朕非虚言荧听之主。”公聆之，仰天搏颖呜咽，不能起立。明年，初公罐苏抚，又劾公受盐场贿遗，花相国（津）、景尚书（安）往按，乃白其诬。公以初公之前后翻覆也，故作此寄慨。未知孰是，姑待孜证。

朱文正以甘盘旧学，济膺枚卜。在书房日，仁宗累颁手札，积百三十九函，于疆节还朝时缴进。上亦书数年以来怀公诗数十首，分为二册，题曰“蒹葭远目”、“山海遥思”以赐。明良之契，并世无匹。然乾隆中，官翰林，颇蹉跌。尝以侍讲学士外简福建粮驿道，其《度仙霞岭口占》绝句云：“千峰迎我碧峻赠，回首琼楼意不胜。莫谓头衔新换却，此心依旧一条冰。”殆不无迁谪之感。后复入翰林，《答竹君兄见贺》云：“方材宜轸圆宜毂，散樗亦受膏霖沭。车行平地稳鸡栖，巢近高天收野骛。十年悔不熟读书，一枕何当净揩目。君如退之苦诘（盘），我学方平甘鞭扑。”越十六年，典试入闽，则仍为侍讲学士。复作长歌答竹君有云：“仙霞庾岭赓旧句，冰衔依旧心渝不。传家德薄书易蠢，报国力小恩难酬。”盖中历两司、权封圻，以终日读书，为按察黄检疏劾，内用，意终抑抑。自是，遂履亨衢，以跻鼎辅。人生显晦，岂自料哉！

文正与兄竹君，相代督学闽中。竹君先于庚寅主闽试，过建甯，梦武夷君来召，梦中答之云：“使命在躬，义不可往。”使者询后期，曰：“期以十年。”已亥，复奉督学之命。次年，按试建州，事毕，乃决游武夷。穷探幽胜而返，以为践梦矣。任满还都，微疾遽卒，距武夷君来召，恰十年。故文正为孙羡门（霖）题《九曲移居图》有云：“吹埙独感爱山人，墨澹曾留手迹真。六六峰头猿鹤唳，凭君指点梦中身。”即感其事而作。孟瓶庵吏部（超然）赋《金缕曲》追挽竹君有云：“九曲峰头虚左待，望先生，认取三生石。”亦谓是事。瓶庵与竹君兄弟皆素契，又里居获接谈讠燕，故及闻之。汪君璧《仙霞纪游》诗有句云：“啼鹃终古悲词客，驾鹤前期渺使轺。”上句谓许秋史应聘修《武夷志》，穷探岩壑，坠仙掌下卒。工词，尝有“人在子规声里瘦”之句，人目以“许子规。”下句则谓竹君也。二朱皆淹雅好士，福州学署有“三百三十有三士亭。，文正视学时，令及门各致一石，聚而为山，至今犹称名迹。

裘文达生时，太夫人尝祷于燕子矶神祠，始有身。其殁也，自云当为矶神。随园《过燕子矶》诗云：“江神如识我，应助好风多。”谓文达也。钱大令（汝器）宰武功，临卒，亦自言为汾河神。孙渊如过汾州，为文祭之，有云：“巨卿死友，厥有素车之驰；子文酒徒，无损成神之骨。”其文盛传于世。洪北江诗云：“故人不特多高秩，辟庙作神今六七。洪压不仙有奇格，留作庙中酬酒客。今晨得读孙子文，欲傍汾水为招魂。生能痛饮死庙食，倜傥不负钱王孙。”盖咏其事。参绎诗文语意，其人必为跞跑不羁者，或其天全也。楼船兮济洪河，乎若有遇焉。

厉樊榭与杭堇浦同时负诗名，又与金冬心齐名，称“髯金瘦厉”。楚中有刻时人诗者，采及所作而姓旁误增“力”字，樊榭戏作《奇吴尺凫》云：“展卷风前睡眼醒，何人未辨六书形。萧生有系知非邓，温尉如存笑带令。旅食欲添双鬓白，乡书只说两峰青。多年未得诗书力，早晚烟波买钓胎。”按：厉、励实一家，樊榭为北乡厉氏，寄籍钱塘。北乡之厉颇式微，罕读书识字者。有兴小二者，名国柱，字磐石，国初为县漕，以逋负仓谷，避至都，报捐杂职。夫妇相继卒，遗一子，中官杜某育为义子，且妻以女侄，即励文恪也。初名杜讷，隶静海籍。入庠，杜监殁，始冠本姓。以善书，试第一，入南斋，官至侍郎，赠尚书。文恪既贵，里中族人至京者踵接，皆主其家，深以为累。一日召对，有忧色，上问之，以实对。圣祖曰：“既是汝族人，不便治以法，可于汝姓旁加‘力’字，则自此分宗矣。”厉之为“励”，始此。文恪子文恭亦官尚书，孙宗万官至侍郎，遂别为右族。樊榭诗以调侃出之，盖耻于攀附也。

青浦胡恪靖有清德，尝与陈紫澜宫詹同奉命祭南狱，恪靖请便道扫墓。紫澜至江南，公还已数日。就松江守蔡长问之，曰：“吾官此久矣，不知郡中有此捂绅。”访之，则已步至里门。所居破屋八椽，门不能容车，犹圭革也。其《壬申还里》诗云：“青春伴我竟还乡，一日维艄到草堂。已胜卓锥无隙地，不嫌移案抵斜墙。曳舟居陆犹环水，扫石安亦向阳。为报吾庐今始有，并教韩笔少铺张。”自注谓：“余出门时，黄唐堂太史赠诗云：‘卖屋已无身外物，束装惟有腹中书。’近买屋八间，可以容膝，快然自足。”居贵持约，公有之矣。相传公异目，能白昼视鬼，临卒，属吏来视疾，公指南汝道陈某座曰：“避河神。”陈为悚然。归，竟病三日。王葑亭《后说鬼行》云：“吾乡胡中丞，碧眼能见鬼。自云所见多，对客谈蜜瓮。鬼之容貌如生前，衣服乃视初死时。新鬼短长与人等，渐旧渐缩蜷绿如婴儿。昼行避太阳，薄若纸贴墙。夜乃竞出趁月光，飘然落叶随风狂。阴云障空厚涂漆，鬼车一鸣众鬼集。竹梢树罅相呼吸，倚之作声如蹙篥，或如长啸又如泣。别有含冤者，化为黑气当人立。左盘右旋名鬼风，遇之走避恒不及。平芜夜进磷火青，三点两点如流萤。倏化百干亿，野堆繁星。一火照一鬼，如人逐灯行。远观近即灭，所忌惟人声。深山人稀鬼亦不多在，大抵山魈水彪兼树怪。或为老翁及姹女，阿紫千年呈变态。惟有伥群行队队，其状男不冠女不{髟介}。寅君出穴作前驱，拔弩决机殊狡猞。所嗜酸梅撒地供一撮，外此走无常，皆是生人之所为。乎银铛，肩蒺藜，时或带面具，牛头阿鼻争雄奇，所至恒有地界随。摄人魂魄去，系在荆棘枝。清晨却往视，乃是蚱蜢萦朱丝。间为儿童解纵之，夜辄呼噜遭冥笞。乌篮婆孥挝法鼓，三十六灯彻地府。赫然大士来作主，召鬼以恒河沙数，维时观者排四堵。鬼能空行了无阻，水船陆马纷翦楮。寓钱荣衣恣所取，寸蔬粒米重难举，前者唱邪后者许。往年中丞家云间，忽骇鬼聚如邱山。尽室赴京师，不惮道里艰。是秋海侵果大作，飓母颠狂龙伯虐。波涛平地涌丈余，生灵半卷随蛟鳄。又从西长安门归，咄咄人前夸怪事。近见一种鬼，大与中国异。后此十余载，回人纳款来天都。诏于其地建屋千余区，俾之聚族而安居。衣冠形状各各言，皆符所见者，岂其祖宗考妣乎。我忝年家子，未随公杖履。薇垣游二年，耳食辄心喜。勿论政事与文章，但能见鬼真擅场。见者口画而手指，闻者舌桥而目张。想公天人姿，身后定作阎摩王。生既与鬼狎，没转视之为平常。我不能见徒能说，说者见者何分别。酒酣作歌双耳热，三寸笔头吐出广长舌。”诗中述恪靖语，足广《宣室志》矣。罗两亦目能视鬼，作《鬼趣图》，描摹尽状。董寄庐题什，结韵云：“静眼瞰鬼鬼不知，若曹伎俩原如此。”可谓冷隽。

中元为鬼节，京都小儿每于是夕手持荷叶灯行街市，翠盘擎烛，摇漾生辉。或刳西瓜为灯，中空外映，凉碧如玉。又或以青蒿折枝，上缀香条千百艺之，曰“星星灯”。护城河水是夕放莲灯，随波流去。或即于地上燃之，云以施鬼。赵功干以召试词科至都，有《中元灯词》四首云：“小焰迢迢绿意生，儿童擎向六街行。露盘旋葵秋香过，凉月纷纷满禁城。”“一玲珑蔓蒂形，檐花凉借晚荧荧。东陵五色馋华巧，十样琉璃拣小青。”“向晚齐擎火树红，繁星点点缀秋蓬。凉风刚及西流月，一穗烟霏紫陌中。”“陆海扬生罗袜尘，瑜珈莲焰照行人。从今不识凌波冷，暖贴宫云步步春。”余生长旧都，童嬉日习见之。今观是作，则其风国初已盛矣。秋灯回影，如拾梦华。

满洲命妇遇庆典朝贺，皆入宫行礼。铁冶亭尚书配如亭夫人工诗，嘉庆元年正月五日，高宗内禅礼成，预交泰殿朝贺，恭纪云：“疏星耿耿玉阶环，银烛辉辉识御颜。漏尽鸡人分报晓，九天传语列朝班。”“帘启金钩凤辇回，绣幢翠盖倚云开。画楼十二春风暖，环佩声中仙乐来。”“翟衣初试拜昭阳，香雾氤氲袅殿廊。朝罢金銮传御语，亲承凤旨赐茶汤。”“霏霏瑞雪降嘉辰，袖惹炉烟宝座春。回首琼楼金阙远，九重天上步芳尘。”早朝之咏，乃出闺檐，古今仅见。若道光二年册封佟雅后，长懋亭相国充正使，英咆斋协揆副之，王妃命妇例当觐贺。协揆配萨克达夫人夙有足疾，奉谕，径诣皇后宫，行家人礼。是日，并驾趋朝。程春海为作《比翼朝天图》。尤为殊遇。

法时帆祭酒自幼嗣其伯父和顺。和官圆明园库掌，亦篓贫，嗣母韩教以识字。九龄而库掌卒，无力延师，仍嗣母教之，应试诗文皆手加评隙。时帆既贵，怀母德不忘。母能诗，遣有“雁”字诗卷，装池徵题。彭文勤题怨句云：“女士谈经世所稀，偶凭赋物托渊微。云霄一羽宜高格，孔雀东南乌鹊飞。”“排连卅首一行行，断续云笺籁抑扬。忽听失群孤雁叫，寥天拍水月如霜。”“荻枯灯炮表阡时，教子今为天下师。口授不忘图摘句，零缣碎锦几绚丝。”“容台雅爱采风官，况是登堂兄弟欢。好向管彤标首善，八旗诗作二《南》看。”容台，谓铁冶亭宗伯也。瑛梦禅为时帆作《雪窗课读图》，后归盛伯熙（意园）。

刘文清有姬王氏，能摹公书，几乱真迹。尝题《甲秀堂法帖》签子，为王惕甫所见，赋诗云：“诗人老去莺莺在，《甲秀》题签见吉光。”文清视学直隶，有寄姬手扎廿余通，称以“月华居士”。后装为卷，长丈余，藏安邱刘庄年观察家。夏秫辣广文题诗云：“油螺松饼谙乡味，琐屑家言一一搜。缄付月华居士读，不教韦陟擅风流。”“中闺才调更清腴，笔法簪花妙不殊。冀北衡文宵漏水，轻寒半臂寄曾无。”“油螺松饼”，书中语也。姬所居日“久安室”，余藏文清手书屏幅，为张文厚师故物，款署“石庵书于久安室”，其或红闺代笔欤。

吴越间，庵观相望，女冠多应客，或娴风雅，梁溪尤盛。有净莲者，俗姓王，号韵香，又号清微道人，能作小楷，仿《灵飞经》，且善画兰。所居三面晶窗，环植花竹，陈设精雅，往来贵人恒游憩焉。所作《空山听雨图》，梁山舟、钱梅溪、姚子贞皆有诗，刘文清、英煦斋两相国亦为题字，其倾动公卿如此。邹晓屏协揆罢官归，耳其名，欲往访之。时秦小岘侍郎恒过净莲所，知协揆意，因榜庵门曰：“闭门思过，暂不见客。”盖以协揆休官谢疏有“闭门思过”语，故借以为讽，协揆畏人言而止。净莲与顾某尤密，题画诗多由代作，顾子挟以借贷者屡矣。一日，复借双金钏去，诸徒啧有烦言，净莲恚愤自经。陆祁生大令（继格）赋二律悼之云：“独客残春感旧游，莲池相见正清秋。此时揽镜犹浓髻，多负裁笺许状头。弱腕自留千世迹，颦眉只合一生愁。如何病榻都无分，海燕惊飞出画楼。”“附鹤栖鸾事有无，云英一传未全诬。手挥故相扃禅闼，心许狂奴痛酒鲈。粉本尚留仙婕在，瑶田从此国香芜。何人酬得怜才泪，愧江东孙伯符。”“故相”谓晓屏，“伯符”则谓孙文靖，亦与有旧也。或谓孙贵后，悔少作伤绮，使其徒设计盗图，谋割易之，而图遂不返，韵香郁郁死。未知孰是。

屈宛仙为随园女弟子，饶才思。尝以百花生日，邀闺秀十二人，集于所居蕴玉楼，谋作《雅集图》，选古名姬，按月为花史：梅属采，兰属道觐，梨属虢国，牡丹属太真，榴花属潘夫人，莲属西子，秋海棠属若兰，桂属张丽华，菊属贾佩兰，芙蓉属花蕊夫人，山茶属袁宝儿，水仙属洛神。拈闽分得之，自正月至十二月为：谢翠霞、屈宛仙、言彩凤、鲍遵古、屈宛清、叶苕芳、李餐花、归佩珊、赵若冰、蒋蜀馨、陶菱卿、席佩兰。命画工以古装写今貌，号《蕊宫花史图》，历两载乃成。重集画中人，置酒相祝。孙子潇题诗云：“非非妄想入诸天，管领群芳合众仙。按月不关分甲乙，爱花原各种因缘。九霄或有真灵在，万事都从傅会传。比似诗家操选例，六朝唐宋一齐编。”“十二钗痕十二栏，万花深处佩珊珊。改除时世妆梳俭，修到神仙眷属难。点笔尽惊倾国貌，披图还认合家欢。美人本是花真影，只当《宣和画谱》看。”兰闰胜事，留芬简牒。

纳兰远村学士（明鼐）《酒泉烈女歌》，序述烈女赵姓。父某忤巨猾李寿，为所杀，弟三人皆疫死。烈女痛甚，誓复仇。一日，遇诸途，举刀砍寿马，马惊逸，寿坠。女挥刀，刀入于树，挺身赤手与斩，卒拔寿佩刀杀之，而诣官自首。官纵之，不去，曰：“大仇已报，不望生也。”可谓烈矣。歌云：“酒泉烈女无其俦，庞娥姓字垂千秋。父为李寿所戕杀，大譬同群难为谋。有弟三人皆誓报，连遭灾疫归荒邱。寿闻大喜招宗族，举酒相庆酣高楼。赵氏强壮今已尽，惟一弱女吾何忧。娥闻寿言呼李寿，汝莫浪喜轻纤柔。焉知吾不手刃汝，一旦复此千年譬？阴市名刀光照胆，夜数磨厉风飕飕。李寿闻之加备卫，带刀更复乘驿骝。邻妇劝娥娥陨涕，扼腕切齿天为愁。弃家乘车伺寿出，白昼突遇红双眸。下车叩马寿惊愕，回马欲走娥遮留。奋刀斫寿伤寿马，马惊颠寿突堕沟。娥怒挥刀就地斫，旁中大树刀难抽。取寿所佩刀难得，寿跳而起声如牛。娥复挺身奋双手，左抵其额右桩喉。反复盘旋应手倒，遂拔寿刀截寿头。持诣都亭自归罪，有司起立辞不收。纵之使去娥不肯，大譬复矣生何求。乡人闻此倾城往，少者起舞老者讴。嗟乎，男子忘亲事譬者，能不遗此裙钗羞！”学士一字子器，有《香山樵集》。

西画之入中土者，乾嘉时已尚之，然罕入诗。覃溪学士有《洋画歌》云：“阴晴远近同一川，桦皮屋子无市厘。七道之岛想接连，人牛羊兕丈尺前。人或坐立牛羊牵，青黄宛转高低田。蹋歌镰耳争鲜妍，毛染衣光映渊。白脉始知寻瀑泉，渐引渐深微绿穿。一线淡入迢迢天，腾涌四起云绵绵。大洋万里规影圆，此皆笔踪细盘旋。有若发丝丝缠，面势每在肤寸边。初非组织非丹铅，远方市易用物全。鹿毛之笔松花烟，技巧何止秋毫颠。屏风竞说端拱年，金银莳贡自商然。拂蒜女儿诧龙眠，亦不尽用粉墨填。红罗标轴援古编，蝙蝠扇子螺细筵。海波不扬海占骈，晴风听泊黄埔船。”其诗深浅远近，曲肖画境，所谓瓴甓木石，一从平地筑起者，同时惜抱、北江诸子所不及也。又，蒋苕生《泰西画》诗云：“雪壁忽露檐层层，画楼朱阁气象矜。屋角连瓦起棱，素楹古础方花绁。文栏压砌碧沼承，田田荷叶凉波胜。婀娜翠盖红妆凭，房蘖曲折户牖增。钩帘贴地风不兴，隔窗唤人人不应。有阶雁齿我欲登，蹋壁一笑看文绫。乃知泰西画法粗能精，量以钿尺累黍争。纷红骇绿意匠能，以笔著纸纸不平。日影过处微阴生，远窗近幔交从横。红蕖欲香树有声，小李将军莫与衡。若对明镜看飞甍，一望浅深分合明，就中掩映皆天成。”是又西画之取近境者。其界画远近，略似元人，而尤见精密。魏叔子尝为文记之。

宋于廷《读史》诗云：“还俗汤休事孰侪，工诗贾岛韵难谐。可怜铜寺荒凉后，漫说金城寄托乖。名贼已迷三里雾，群公终误八关斋。一朝投畀原如此，愁杀张纲道上豺。”为王树槐事而作。树槐，晋人，初为扬州鹾商王引长家奴，继入木兰院为道士，又削发为僧，名明心。主京师广慧寺，开堂说法，诳人以符录，召鬼仙，挟言祸福。又贿客仆从，刺探隐事，面发之，朝贵奉之如神，势益横。或占茔作庙，或重利盘剥。事败，押遣归。乃游齐鲁间，网罗私遗既足，纳赀为郡悴，游擢至襄阳守。幼主王六闻信往投，强以为侄，留署中。寻卓荐入觐，为御史石承藻挝发，下部讯得实，戍黑龙江，先于刑部前枷号两月。孙渊如尝著《三教论》辟之，大吏某欲去其文，不得。舒铁云赋《和尚太守行》有云：“恒星不见官星见，不看僧面看佛面。一曲《雉朝飞》，哑哑三更乌夜啼。州亦不可添，诗亦不可改。白铜千上春如梦，黄金台畔人如海。珊珊者骨，种种者发。不须笑整冠，且与翻著袜。卿自雁门关来，师言石头路滑。铃音云何劬秃当，禅味如是乾矢橛。赠君以绕朝之马挝，李斯之狗枷。峨峨御史府，堂堂司寇衙。五百劫，恒河沙。二千石，优昙花。纡青拖紫波斯匿，偎红倚翠摩登伽。于是乎始墨，于是乎始墅。汝受诸苦恼，何不出了家。”读者为之颐解。山阴章逢之孝廉旅京师，与僧明心昵，坐斥革，即树槐也。

国家旌扬之典，向属礼官，几于有善必录。泾阳张氏，七世同居，大吏举其事上闻，御制诗以赐，有云：“表宅甯关一家劝，所希比户洽和漓。”激扬民俗，宠以宸章，尤旷典也。家长贡生名者，因取“和漓”二字榜其书舍，用志荣幸。犹子叙百，善画能诗，官县令。朱文正赠以诗云：“七世同居孝友家，景阳翰墨擅滂葩。掣鲸海外波澜壮，沐日头咳唾华。三晋清风留爱荫，五湖新雨劝耕苔。知君不少《荐于》曲，好慰吴侬望岁赊。”三晋，谓其服官地也。“百忍”家风，于兹未坠。

遵化罗文峪产茧，巨如雕卵，丛缀林木间，其先不知为利也。范刺史（来秉）牧是州，见之，谓可绩治，因授民以收采之法。制为绌，绝胜粤产。方恪敏督直，饬设法广蓄，由是百里间，妇功大举，岁获可数十万金。北方之有茧绸，盖权与于此。其蛾大盈掌，双眉，四翅，通身作金泥色。翅正中各具黛眼一，浅晕围之，类仙蝶。张少仪在恪敏幕中，有诗写之云：“山栖别绣古罗衣，一种蛾眉见绝稀。画本榻来金较重，翠盘擎去玉羞肥。已同仙蜕抛春缚，尚护香胎倦晓飞。吐尽心丝应不惜，绮文新试九张机。”“轻裘那羡五陵豪，韦杜家家夜作劳。艳看麻姑裙未化，欣随园客茧同缫。不贪兰焰窥灯远，长忆瓜庐著树高。揽俗宛如桑苎地，春风作队引双旄。”茧绸今颇通行，罕知所防由此。

故事，京官自京堂以上，外官自道府以上，乃得衣貂，而翰詹科道及军机章京，不在此限，前人嘲翰林诗，所谓“金顶朝珠褂紫貂，群仙终日任逍遥”者也。任葵尊尝疏请限制，三品以上始得服用，诏从之，寻复其旧。时人为俳体云：“京堂詹翰两衙门，齐脱貂裘猞猁孙。昨夜五更寒彻骨，满朝谁不怨葵尊。”一时传都下。葵尊在谏垣，负鲠直名。巡城时，尝逮治伶人千金旦。旦为某王所嬖，走匿王邸。葵尊诣邸，呼索之。王怒曰：“即出，彼敢奈何。”伶出，葵尊叱役执之，予杖数十，王益恚。腧日入朝，恕于上，上曰：“御史行者，吾法也。”自是纲纪一肃。






●卷一二

医巫闾尊为北镇，防自元明，国朝祀典尤崇。每遇大典，必遣官祭告。陈午亭尝以宫詹街命致祭，李容斋赠诗云：“圣朝修旷典，亲遣日华东。玉检分中禁，瑶函礼上公。慊绉端尹贵，山海大都雄。暂假黄麾仗，精虔奉竹宫。”曰“上公”者，以北镇称“广宁公”也。乾隆时，车驾亲临，御制诗云：“奥宇坤维镇，神堂碣石开。窿波参汉迥，桉衍向阳恢。《舜典》升柴载，《山经》括地赅。曾从望昔度，讵肯负今迥。里祀帛篷荐，威仪卿尹陪。达诚仙阙迩，问景玉鞭催。蓦入栗梨墅，延缘刿庞堆。圃场崇有积，鸡犬静无猜。频见耕荒隧，旋瞻拱一阡。日高方觉暖，风细不生埃。盘谷深成阻，牛山久等咳。寺陨僧避去，殿寂鸟飞来。遂造崎岖遍，从看草木才。地灵自呵护，天意本栽培。初狭尘凡限，中宏造化胚。便因穷窈窕，旋命减舆僵。诘曲寻崎径，蒙茸藉古苔。悬空飞布瀑，切颢耸瑶台。尚有芝英碣，宁妨荐福雷。武陵虽假借，洞口试徘徊。作记征彭泽，吟诗忆楚材。云巢真可托，龙树果谁栽。最后中矗，居然一笠嵬。海天惟浩荡，心目及埏垓。始遇欣佳矣，旷观诚壮哉。安期如却扫，意不在蓬莱。”山有泉自悬压下注，隆冬不冰，曰“圣水盆”。御制诗云：“垂崖进水落丝丝，冬不凝冰事匪奇。应为仙家修养法，将临玉女洗头时。”亦同时所作。按：广宁公封号乃沿称前代旧封。昭代崇祀五岳五镇，俱称岳镇之神。虽长白山为发祥重地，康熙十六年，简派内大臣武某等驰诣看验，归朝奏陈灵迹，请加封号，亦仅封为“长白山之神”。盖自明洪武三年，尽除神只爵号，至今因之。

俗谓关东产三宝，参、貂及乌拉草也。乌拉草产黑龙江，寻常结绳为用。及冬，以实鞾，履行冰雪中不寒，刘松岚诗所谓“革履不装绵，其中实以草。者是已。英煦斋《龙沙十六咏?咏乌拉草》云：“不似柔莎种，冰天独可凌。铺之纷擘絮，织亦说从绳。难报三春日，休夸千岁藤。牛羊频践履，茁壮沟塍。”黑龙江以齐齐哈尔为城，始于康熙三十年。后八年，移将军驻之，其地犹属边荒。刘金门以事遣戍，集杜为《北征》诗多首，颇详其风土，有云：“木杂古今树，千山空自多。雪厓才变石，塞水不成河。巧刮造化窟，青看雨露柯。犹含栋梁具，生长漫婆娑。”注谓窝集岁久，木多化石。又云“不见石与土，秋沙亦少泥。野人宁得所，物理直难齐。有客过茅宇，清风独杖藜。古苔生迮地，须汝故相携。”注谓平野皆沙堑，无片土寸石，《管子》所谓“五塥”。又云：“黄雀抱野粟，惊呼热中肠。马嘶思故，乌影度寒塘。所向无空阔，追踪恨渺茫唤人看骏裹，吾亦离殊方。”注谓布特哈诸城市马，每秋至，闻黄豆办雀声，辄驰归故处。又云：“羌父豪猪帽，暖蒙貂鼠裘。食恩斩卤莽，供给愍诛求。快马金缠辔，真珠络臂辅。忽看皮寝处，谈笑觅封侯。”注谓索伦业打牲，身足五尺者，人征貂皮一。每楚勒罕时，至军府纳贡貂，余听市易。其人冬夏皆皮服，性骁勇，以从征立功为乐。又云：“降卤兼千帐，摧锋皆绝伦。射飞曾纵控，嗜酒见天真。岌业土囊口，参差虎穴邻。小儿强解事，手自与金银。”注谓鄂伦春居山野间，习朴僮，易物不用银钱，或饮之酒，即得。金门晚途蹉跌，投窜穷荒，盖以自遣其谪居之感。

重宴鹿鸣、琼林者，例有恩赍。溧阳史文靖，康熙庚辰进士，乾隆庚辰重宴，赐诗有“庚辰先进杏花芳，周甲重看蕊榜黄”之句。无锡嵇文恭，雍正庚戌进士，乾隆庚戌重宴，赐诗有“木天希遇两恩荣，戌茂前庚逮后庚”之句。”宠贲奎章，一时荣遇。初，未有晋秩者，自宛平黄昆圃詹事，乾隆辛未重宴，赐侍郎衔，始开其例。翁覃溪以致仕鸿胪卿，重逢丁卯乡举，加三品衔，有纪恩四律，和者甚众。郝兰皋农部诗云：“鸣鹿秋高振远天，耆英会后接芳筵。不分先后称同辈，都合颠牙论忘年。恰值康成揆初度，应从许浑续吟编。桥名真为科名设，才拜君恩便着篇。”“神姿龙鹤逊高骞，问字苏斋仿古言。昔有林闾宗雅训，今犹兰谱续清尊。银钩墨迹家争购，金谷诗篇语不烦。海内依然称四杰，白头同日拜殊恩。”四杰，兼谓徐、梁、罗三君也。覃溪后重值壬申春榜，以是年无正科，于甲戌年重宴，加二品衔。梁即山舟学士。山舟以名相子，官至侍讲，丁艰归，遂不出。乾隆二十五年，孝圣后万寿，祝厘谐阙，高宗有向用意，而山舟称足疾，礼成遽归。其《答友》诗云：“若笋硬差原有愿，葫芦依样已难摹。”可知其志。丁卯重宴鹿鸣，加街视侍讲学士，年已八十余。纪恩诗有“老妇喜叨加命服，衰翁且博上铭旌”之句，同时和者亦甚众。独推许方芷斋夫人作，指为弁冕。其诗有云：“但论才望无前辈，若在朝班亦首行。”又云：“有识尽能知姓氏，重公原不为科名。”宜山舟为之低首。厥后，吴县潘文恭以乾隆癸丑状元，重与道光癸丑恩宴，赐其孙祖同举人。赏延于嗣，尤出殊眷。

连乎颜氏，三世开府，皆尝巡抚云南，故张培仁《挽颜鲁舆制府》诗有云：“三持玉节衍云扔，商代伊巫庆共升。”鲁与祖若愚由牧令起家，所至有惠政。为泰安令时，适值高宗东巡，召对既出，上语辅臣曰：“颜希深异日可大用。”巡方偶至，留意人才如此。满洲补亭侍郎（润祥）则有《四世司成》诗卷，谓其高祖鄂拜、叔曾祖鄂尔奇、叔祖鄂容安，皆尝官祭酒，而侍郎于嘉庆辛酉，亦由外班庶子擢是官也。是年，适其尊人庶子公重宴鹿鸣。翁覃溪为题诗云：“敬陈祖德纪君恩，字字箴铭勖后昆。四世清班超史牒，中天瞵事在桥门。图书东壁光辉接，阀阅《西清》掌故存。忠孝传家余手泽，摩挲宝篆记同论。”“科第欣逢甲子周，丁闱款语记从头。每追秋赋奇文赏，不独春坊接武酬。碑石题名推世胄，辟雍钟鼓俨箕裘。六经综括群书目，于古官师有此不？”忠孝传家，谓鄂刚烈所藏文端四字小印也。汉翰詹、中赞、司业以上，皆由编检升擢，满洲编检较少，得参用进士或笔帖式出身者，谓之“外班”。章佳文勤、文成、文毅，四世三掌院，事益仅见矣。

蟒导河以蟒得名，旁有蟒母墓。相传谒墓经此，遂导流为河。岁久积淤，泛溢为患。铁冶亭任江督，始定策疏决。那文毅为撰神道碑，称其“于河不浚，海不增堤堰，蕲复曩利、去今害，河以从轨”，即谓此。桂文敏《重游蟒导河呈梅庵制府》诗有云：“金湾以南港汊多，一道中出扬洪波。相传宣女产神蟒，往返谒墓导此河。年深沙碛水日窄，遂令湖流泄不得。下河七邑釜底居，浪蹴鹿花高百尺。去年今年水势同，田庐坐待奔湍冲。监河北望束双手，天子南顾迥重瞳。诏书特命制府公，便宜行事惟成功。一壶五窍定秘算，疏瀹排决斋施工。车轮碌碌雨分霪，畚锸劫劫云舒布。河宽五丈深半之，亦直亦折勿愆素。水患消弭水利饶，三十四里通江潮。七捺八捺定深浅，一石一板稽长消。沸腾漫掉谈者舌，要已澹灾汤沃雪。国帑罔费民毋劳，用之有道经云节。”其策主因势利导，故不劳而举。冶亭与百文敏在八旗中并着才誉，先后督两江，皆治河奏功。而文敏任其劳，冶亭居其逸。安澜往绩，百年来，遗民老卒犹能历历言之。

雍干时，两张文和并登鼎辅，其一桐城，其一则广宁时斋相国也。时斋以鄂文端荐，由郡守游领疆圻。旧制，滇黔分设总督，其并为云贵总督，自公始。继文端后，戡平苗獠，功在边徼，通金沙江以联蜀越，规画尤鉅。乾隆十五年，拜大学士兼长春官，次年遽卒。资望恩遇不逮桐城，而事功或过之。张少仪挽时斋诗云：“廿载西南柱石身，曲江风度动丹宸。功名自照金沙水，耕凿相忘漆齿民。甫入黄扉惊异宠，遽抛紫绶等轻尘。碧鸡坊里花千树，犹忆年年似海春。”文端处置苗疆，杨文定尝论其疏于善后。既而顽苗屡叛，文端亦引咎自劾。然未竟之绩，公能平之。而公固文端所举，世益服其藻监。故事，督抚三年京察，得荐贤自代，公所荐者为榕门相国。遂由滇藩擢陕抚，骏骏大用，其藻监亦不亚文端。

尹文端尝以侍讲催产部郎，次年，授内阁侍读学士，即署苏抚，距释褐不及五年，人呼“小尹”，谓其早达。凡一督云贵，三督川陕，四督两江，在江尤久。尝于一月间兼摄将军、提督、巡抚、河漕、盐政、上下两江学政等官，九印彪列而事无留滞，犹与诸生论文课诗，闻者骇服。三次迎銮，供张从容，民不知役。雍正间，江苏积欠。乾隆间，卢鲁生伪及各郡叛逆邪教等狱，皆株连甚众。平情别白，不妄戮一人，故吴人德公如慈父。每闻公至，老幼奔呼相贺。公亦视江南如故乡。入相日，过村桥野寺，辄流连不忍去。随园朝考，赋“因风想玉珂”试律，以“人似隔天河”句为公所赏，得高等，入翰林，故有知己之感。公以七十生辰拜相，仍督两江，贺诗云：“生与南邦最有缘，四回江上月重圆。儿童竹马头成雪，官舍甘棠树拂天。”又哭公诗云：“四海新祠庙，三江旧节楼。军民悬画像，士女咽悲喉。”皆纪实也。公父尹泰，官大学士；子树斋，领威远大将军，年未三十。随园怀树斋诗有云：“我辈尚将儒者诗，朝廷久当重臣看。”后亦官至大学士，谧文恪。三世纶扉，韦干世业，即论门阀，亦罕辈俦。

木兰秋弥，以阿济克鸠为入哨第九围。阿济克鸠者，译言小历峪，在玲珑山下东北。乔鹭洲（重禧）诗云：“玲珑山势俯崇冈，浩浩平沙接大荒。天辟围场资羽猎，地临绝塞走名王。”咏其地也。周恒轩（龙藻）《塞外哨鹿行》纪行围事綦详，有云：“本朝行围等行阵，营伍那敢轻嚣哗。惟兹四十有九部，率服久备国爪牙。围场初合奉宸算，下上冈麓陈罘置。额勒苏台起霄汉，幔城严肃当正衙。旁列戎幄各以次，旌旗五色飞毵挲。人如立草马如蚁，一线出没常山蛇。星光闪闪互摩戛，不辨刀戟弋矛叉。左萦右绕鹿齐出，币地惊跃纷于麻。箭声忽作饿鸱叫，脚几于赤手孥。须臾黄纛从中峙，渥洼天马纠五花。丽龟达腋不虚发，震叠始信威颜加。风行电扫腧晷刻，贾勇肯待龟鼓挝。闾弦胆破半自仆，亦有带创号且呀。穷搜务竭猛鸷力，他他籍籍载满车。纵教冲突望潜逸，储胥密布还逻遮。汤网特许开一面，献功均获帝所嘉。”茶火之盛，有如目睹。怡僖亲王尝扈从木兰，赋《射虎行》，记高宗轶事有云：“纵目遥看咸住步，言是山君当歧路。掉尾张牙正负，马怯人惊面相顿。我皇亲自率禁军，一箭横胸洞肝腑。从兹恶劣得翦除，扈从诸臣齐蹈舞。”神武殄凶，是关天授。陈勾山太仆《波罗莫林即事》云：“黑章黄质老山隈，千载哀牢再夺胎。斜日和门生气索，腥风犹自逐人来。护儿恶兽有心肝，胁挟堪怜欲脱难。石赵竟能戕阿铁，漫将名姓与同看。”自注谓上果于服猛，凡虎触围，无得脱者。可资互证。

勾山以大科入翰林，洊登卿寺，仍直上斋。尝两从秋弥，有诗云：“博带α衣出木兰，回头未觉赋才难。要将七字欺淫丽，大猎王庭侍可汗。”意颇自负。所作多及塞垣间见，而《白檀河过马》诗尤推神笔。诗云：“檀州河水如奔雷，千山瀑涨争盘回。方舟渡人不渡马，人马竞渡声喧う。佽飞射士逐凫藻，羽林骁骑鞭龙媒。投空撇波一以去，嗟呀万辈河之隈。善马神闲翘足待，驽马气夺低头催。常马辟易不计里，骄马偃蹇频来回。圉人或不谙马性，愿公无渡少徘徊。沙头赤立者谁子，塞下勇健伊为魁。自言百钱过两马，青铜吾宝金如灰。解鞍付与蹇共眇，双挽尾鬣相排推。口喷浼氵爵巨鱼避，足蹴霜雪洪涛开。六尺无从辨腹脊，双尖未没时我嵬。有如流沙自天产，贰师拔剑驱街枚。又如牛渚自地出，神人执策左把麾。移时爬沙作蟾步，倏尔腾上辞沿洄。我马经危犹股栗，何渠作气殊未衰。同人三两并视此，一笑便欲倾金垒。洪钧铸物各有用，蠢愚何必非良才。马倚此人如良造，我倚此马犹舆儓。大川何嫌径利涉，人马相得无相猜。”诗佳处，所谓“眼前有境画不到”也。又，《送定北军出居庸关》诗有云：“征西定北分两道，见北知西威惮赫。燕山超距上飞梯，东海虚弦落过翼。细路盘盘不方轨，贯鱼唯唯无淹刻。韬锋蓄锐静人声，风旆星旃移曙色。”“燕山”句谓勇健营，“东海”句谓索伦。读之犹见当日七萃之雄。

封章有题、奏之别：凡奏疏，由黄门官径达御前，即次批示；题本则由内阁票签请旨，每日于召见廷臣宣劾。几务之后，司红本者，汇斋呈进，率于晚膳后阅发。其有折留者，则于御门理事日，阁臣面取进止。即值巡幸，斋奏者仍以时径达。阁章每间日或间二日驰递，未尝留滞。盖一洗往代壅蔽之习。钱萚石《清漪园晓直》云：“苑西清境豫游便，轮直群僚奏事前。万寿山光霁春旭，昆明湖气拥朝烟。乳鸦声里宫门启，绿树阴中口传。仰识圣人无自暇，一心常在众心先。”又，《赐清音阁观剧恭纪》云：“章奏亲批膳后仍，军机晚对玉阶承。分明《韶氵》云山际，半日中间暇未曾。”“御书每日午牌成，内监铺将照地明。圣处工夫寸阴惜，水淙山响自《韶》声。”燕居逸豫，犹闻刺闺家法则，然固非虚美。宜兴李蓣圃检讨《春明纪事》诗有云：“郅理勤求昃不遑，会瞻银榜殿中廊。云松栋牖寻常事，一例编萑日影长。”“西垣驰骑拂朝暾，奏事人传幸讨源。静直楼阴横豹尾，稻田流水似江村。”讨源者，书屋之名，在圆明园西。参读之，可仰见朝干夕惕之衷，无时不以万几为重也。

萤圃《春明纪事》诗多关掌故，有云“灯火天街烂似银，名街递送各逡巡。伊波起促东西掖，星澹觚棱夜向晨。”注谓大朝于午门外递职名，辨色时，鸿胪官促进东西两掖门。“伊波”者，满语“起行”之谓。又云：“彩鞭声彻肃朝仪，胪序千官九叩时。殿陛中和停忧击，门阶吹动凤参差。”注谓上升太和殿，击静鞭，殿上奏中和乐阕，太和门乐作，乃赞引百官，行九叩礼。又云：“庙社郊坛驾起行，更筹急递尚咙明。龙楼钟响鹓行静，一道镫光御辇平。”注谓上亲祭，出午门，百官跪送，以闻钟为度。时天未曙，御辇前以羊角灯为导。又云：“五色云旗次第回，鼓声乐节沸如雷。群依嘉量迎銮辖，却御黄绫暖轿来。”注谓亲祭将回，仪仗先列，乐鼓前导，上乘轿，不复御辇。午门外石台置嘉量，诸臣跪迎于此。又云：“外邦朝序后臣工，引领瞻天拜舞同。箕子遗封虔正朔，宽栏阜帽古唐风。”注谓元旦百官行礼毕，次及朝鲜陪臣，位在品级石下，其服饰犹纱帽员领。又云：“驯象蛮方职贡遥，臣邻引拜帝临朝。朝衫沾湿分常俸，共浥天家雨露饶。”注谓缅甸国贡象来朝，兼得甘雨，特增给百官半俸。又云：“琼扉阖处缭烟青，旭旦垂衣敞五屏。百职凫趋臣鹄立，清班佩接玉阶萁。”注谓上御干清门皆以平明，各衙门次第进本，从东阶上。西则翰林科道各四人，班立阶下。又云：“册府清虚简职司，储材亲切姓名知。上林特诏分番觐，第一铨卿入直时。”注谓各衙门侍直圆明园，分九班，以吏部为首。是日，轮应编检十员引见。又云：“金铺玉城凛冰兢，九五深宫最上层。橐笔循墙髹几列，群瞻黼座赭黄绫。”注谓干清宫散馆考试，旁列毡垫漆几，中即御座，覆以黄绫。又云：“君王吁俊启延英，玉步从来跸不惊。谁近御前承顾问，劾教本许先呈。”注谓上亲临试所，诸臣各就坐处跪。有近御前者，命呈本。又云：“玉粒琼酥出上方，同时稽首谢君王。中官旅捧黄金盒，沈李浮瓜冰湃凉。”注谓特赐试臣克食鲜果。又云：“月华西内禁垣深，紫砌金泥秘殿临；召对阁臣门外肃，晨曦温树碧沉沉。”注谓养心殿在月华门内，每大臣召对将出，即预备引见。又云：“金钟漏刻响丁东，帝德光明正大中。仰见璧分殿序，宸章《无逸》画《豳风》。”注谓尝考试差于正大光明殿，殿列自鸣钟甚巨，东壁悬御书《无逸》篇，西壁张《豳风图》，廷臣张鹏所绘。又云：“万国承欢《王会》陈，参差胶葛御街新。何来缥缈仙人笛，黄鹤飞来近紫宸。”注谓辛未十一月，恭祝慈宁万寿，内外臣工分办。自西直门至西华门内，亭台夹道，百戏具陈，三座门外之黄鹤楼，宏丽称最。又云“天行按辔静无哗，雉扇微分对绮霞。虎拜恭迎慈辇过，斗枢群拱倍光华。”注谓万寿日，慈圣自圆明园还宫，上乘马前导，不设关防，群臣跪道者，咸得瞻仰。又云：“引觐贤良校射棚，虎侯先植柳阴清。黄罗移覆金阶，静听开弦霹雳声。”注谓上尝御贤良门，引见后，率侍卫大臣校射，别以黄盖蔽日。又云：“声金振玉辟棂星，夙驾雍宫礼上丁。瞻望山龙从跪拜，纠枝翠接御碑亭。”注谓上亲祭成均，斋宿雍和宫。词臣陪祭者，列碑亭旁古柏下。又云：“祀事园桥上相临，质明登降必斋心。升香荐耸东西序，分隶儒臣忝俸深。”注谓故事成均遣大臣祭，则资深编检二贝，分献四配。又云：“晓仗冲寒雪意催，宸游尚食进赢台。侍臣拟表丰年瑞，身到冰壶玉界来。”注谓尝于雪中引见瀛台。又云：“祝嘏慈宁万寿山，别开行殿接朝班。玉澜堂外昆明水，金碧层层绿玉环。”注谓万寿山为祝嘏创辟，尝引见玉澜堂前，即昆明池。又云：“词臣供奉职非虚，金匮书还金殿储。进御缥缃千万帙，签题黄绢殿中书。”注谓武英殿藏书，皆由纂修官书签。又云：“敦盘真赝几纷更，监古成书绘说精。子母权衡筹国计，更编泉谱入《西清》。”注谓御定《西清古监》成，命将历代钱谱附后。又云：“玉阶行绕殿西厢，校勘分司浴德堂，密室砥乎规茧瓮，铭盘犹袭御香香。”注谓殿直每集浴德堂，后有浴室。规圆若瓮，而牖其顶，传为先皇斋祓处。又云：“锦册纷纶献玉墀，瓷青宣德界乌丝。盈廷恭纪编《文颖》，突过《元和圣德诗》。”注谓朝有庆典，公卿及两院臣工各进恭纪诗册，今编载《文颖》。又云：“听鞫命壬众弃之，雷霆赫濯本无私。群卿两院都承旨，折片齐赓《喜雨》诗。”注谓丙子四月，会鞫《坚磨集》于都察院朝房，寻命和诗，各用折片书进。又云：“镂管程能简石渠，千秋编纪订《全书》。微臣曾与丹铅业，齐捧冰纨拜玉除。”注谓有诏命内阁翰院择工书者，录《纪事本末全书》。时预校对，获赏纱葛。诸诗见所著《蠡涛诗钞》，是亦《金銮琐记》也。所咏成均分献一事，按乾隆己亥二月丁祭，派协揆尚书英廉行礼，蒋苕生、萧际韶二编修分献。苕生礼成纪诗云：“相公主祭领班联，佐以资深两翰编。分献东西瞻六哲，共司篷豆迩诸贤。登堂师道容长揖，备数词林许并肩。欣向几筵观法物，更从钟盘识宫悬。”注云：“分献十二哲，翰林官以资深未开坊者二人。”可与蓣圃诗参证。

图《豳风》殿壁者，为张天扉詹事（鹏）。天扉以翰林内直，雍正时官庶子，进奏经史，蒙召对，温语移时，赐御书文绮，赋纪恩诗六章。次日，画《春林澹霭图》进呈，即题其上。上用原韵和之，有云：“轻抹云岚瀑布垂，森森玉笋间疏眉。诗禅画偈相参处，正是春林澹霭时。”“香案应教仙吏承，丹霞门户许谁升。螭头奏对春风里，写出春风亦绝胜。”“吟诗不用锦囊求，妙句还多赵倚楼。此日金莲为谁撤，他年佳话记池头。”诗成，命桐城相国传谕：乘兴偶成，非夸多斩靡，蹈物丧志之戒。天扉复于宫门外赓韵以进，有云：“宸章云烂九天垂，林壑分标似列眉。圣主倚吟非肮物，小臣多幸独逢时。”“鸿业捆组圣学承，高天宁冀有阶升。须臾忽涌珠玑满，拜舞春风喜不胜。”“龙光郑重许谁求，盛事新传五凤楼。扬拜那能重步武，微吟阙下只低头。”迨乾隆初年，恭进《日长山静》便面，附诗八首。高宗亦依韵和之，有云：“绘苑曾闻纪董祥，诗筌画构可参详。定知寂寞长安舍，素绢笺麻足几箱。”“梦想华胥太古天，肯因肮物擘吟笺。《豳风》图绩当年事，旰食宵衣倍体干。”述前事也。高宗每有吟咏，辄传示诸臣，谓几余游艺，可以陶性情、念政事。尝以此意赋诗云：“因言匡不逮，所益良匪细。若徒献颂词，恐滋后来议。”睿见深矣。

两斋翰林，宴飨赏资视一品大臣。汪韩门以傅文忠荐，由谪籍起直上斋，迭赐貂牲、笔墨、挂包、手巾、葛纱、蕉扇、香珠、药物、内缎、哈密瓜，各有诗纪之。其纪赐大小荷包排律云：“礼典征肇带，朝仪尚袷包。橐持循汉制，囊括协义爻。锦谱矜殊绝，镞神巧独教。匀量工襞积，圆对利含苞。璜玛冲牙设，金银挞尾捎。绶惟旁叫羡，巾莫细同嘲。瓶口牵长缕，弓胎拓满硝。翦裁由禁筑，悬缀逮书巢。濯濯明双鹿，рр半鲛。三台名最贵，九种数休淆。刘令曾酬问，《周官》孰补钞。有容涵厚载，无间喻同胞。系出符初剖，携归锾各敲。臣欣瞻衮服，身许上螭坳。自顾疏刀尺，多斩溢斗筲。佩鳍防志肆，赠缟阙心交。终岁韦弦儆，中间组绂抛。垂绅临殿陛，辅翼过庠胶。未劾弥缝益，频分织络饶。愿因推蓄德，敛锡遍蓬茅。”周章绘词，洵出创制。故事，朝官于举主，事以师礼。韩门独不可，谓文忠曰：“古人讥拜爵公朝，谢恩私室。公贤者，何敢徇俗以累盛德。”其任武英殿校勘，由总裁张文敏疏荐，未尝一诣。黄松石客文敏邸，备述爱才意，劝其往谢，迄不往。乙酉，复授馆职。《感恩述事》绝句云：“弹事当年削籍行，此生心迹敢求明。忽传天上哀矜语，感极何知哭失声。”“簪笔巾构总国恩，白诬宁忍谢私门。旅中话旧如前世，细小儿郎老弟昆。”立身崭然，足愧世之仙倪闪揄者。

新庶常入馆，例派大臣为教习；大臣下，更派资深翰林分教之，称“小教习”。钱慈伯检讨为萚石宗伯子，入翰林时，萚石与冯文肃同奉命教习。文肃谓慈伯曰：“子得通籍而父为之师，君上殊恩，伊古罕观，不可不勉。”实佳话也。文肃与掉石交厚，萚石奉诏祭告华岳未归，而夫人张氏病中风。文肃亟命奴裔百金驰致，为参药资，慰问周至。故慈伯《述德》诗有云：“月黑春风厉，天乎母病危。仓皇监火夕，拮据术参资。紫磨金何有，长鬓马亟驰。惟公存问切，古谊更谁知。”又云：“镶愿雄文苑，谈迁继史家。斯人能自树，古道岂终赊。樗梁材应弃，驽骀策亦加。槐庭频请业，犹忆夕阳斜。”则述入馆事也。萚石诗于干嘉朝贵中独辟畦畛，慈伯虽逊其排升，亦不坠风矩。

汪勤僖（新）督闽学，按试兴化。有郭生（锺岳）者，年九十二，尚应童子试。勤僖悯而拔取之，口占绝句云：“已栽桃李更栽松，看取纠枝学化龙。好护雪霜坚晚节，他时名号薄秦封。”后郭生年逾百龄，迭荷恩锡，进秩至司业，预乾隆庚戌“千叟宴”。勤僖培成之心为不负矣。勤僖外和内介，尝谓居官有六字诀：眼到、心到、身到。故自翰林官至开府，所皆有实绩。抚鄂剿寇，卒于襄阳军次。配方夫人能诗，和阮文达《冬桑》句云：“锋车未靖人将老，闲却成都八百株。”遂成诗谶。

或为俳体嘲中书云：“莫笑头衔七品卑，小京官里最便宜。也随翰苑称前辈，且喜中堂是老师。《四库》书成邀议叙，六年俸满放同知。有时溜到军机处，一串牟尼项下垂。”当枢廷创设，皆以中书兼直。后中书有转部曹者，仍得留直。迨保送例开，六部内阁一体送考，而部曹入直者转多矣。独题本仍掌于阁，而中书主票签相沿。票签贵简括，至多不得过二行。新进不谙政要，或签叙累行，仍不得纲领，阿文成目为“累坠壶卢”，传以为笑。周希甫（有声）宫中书，戏为诗云：“依样壶卢画不难，壶卢变化却多端。画来依旧壶卢样，须把壶卢仔细看。”曹俪笙相国亦注重看本，有误，必面谕曰：“吾身兼七署，事无大小必慎。诸君专供阎直，胡乃疏署至此？”鹿樵阁读句云：“门已能专须检点，事原非小莫糊涂。”述其语也。汪厚石吏部（孟绢）献《龙井见闻录》得召试，授中书，转典籍，后中乾隆丙戌进士。其初到内阁，口占绝句有云：“御门闻道特除官，朱笔题名敬奉观。别有改签更式样，传宣票拟细寻端。”亦谓票签之难。典籍则专司庶务。厚石诗云：“北厅章奏南厅案，大库文书小库银。承发散班齐了事，办香酹酒祭科神。”又云：“画行事细粗能晓，点卯人多猝未详。凤阁若非连夜直，便须枢府面中堂。”不免抗尘走俗矣。

康熙时，有诏命内阁学士参知政事，然雍干以来，奏折归枢府，题本归合，咸由大学士阅本，票拟进呈。既得旨，学士以朱笔批发六科而已。其协同批本之例，则始于道光初年。时曹文正直军机，英煦斋直南斋，孙寄圃、长懋亭、蒋砺堂皆外任总督，大学士在阁阅本者，惟托文定一人。召对陈及，乃命学士五人协阅，朱虹肪预焉。恭纪诗云：“出纳丝纶地望崇，前朝票议弊尤丛。宪皇特创枢廷制，宰弼弥彰秉笔公。利害总关天下计，燮调还藉省中功。小臣珥管斩无补，对命时思励寸衷。”阁学掌朱笔票本，有兼直南斋者，则阁臣又令中书代任而送堂餐酬之。张商言舍人诗所谓“趋陪青琐奉宸章，隅坐偏升政事堂”者指此。皆可资内阁掌故。

京师旧谚，以“沙拥翰林院，水淹三法司”为吉兆。阮唐山（葵生）官刑部郎，时值霪雨，白云亭排几案作桥，亭中水深尺余。叙雪堂最高处，水亦及阶。因赋《雨中署直》诗云：“驽蹄款段蹴洪流，十八曹司水际浮。纵辔登堂还没膝，禅鞭入屋自低头。层层素几排虹影，面面红窗化蜃楼。波浸法堂占吉兆，几人快马似龙游。”唐山旋改御史，稍迁通参，遂超拜少司寇，竟符其兆。又，刑部福建司有甘露轩，查查浦所谓“甘露飞来缀柏枝”者，亦秋曹掌故。

前人颇有以考具入诗者，大率俳戏之作。钱萚石尝与越人官京师者为消寒雅集，约同赋之，而萚石诗尤雅。《柳条筐》云：“藤竹南乡惯，京师柳织成。凤饥心总系，鱼贯手频更。细孔先披露，中腰自积赢。愁他堤畔折，供给到书生。”注云：“筐皆腰子式。”《线络》云：“搜检前朝甚，科场旧令森。一囊提挈状，小纲密疏心。结束分明极，牢笼次第深。嫌疑须善处，用以比南金。”注云：“明嘉靖四十四年乙丑会试，始设搜检。”《锡水壶》云：“也比蟾蜍玉，团团兀自尊。灯如临砚照，盖便当盘翻。官摄差能受，泉分了不烦。亦知黄锡好，买自喜三元。”注云：“琉璃厂售考具者，皆书其牌曰‘喜三元’。”《卷袋》云：“官纸收惟谨，邮筒式颇便。胸开行或挂，壁扫坐方悬。抱玉宁无泪，藏珠信有渊。若论功第一，蒇事让君专。”《黄油帘》云：“绝少扉双扇，聊障布一层。油支雨脚乱，黄爱日华澄。烛给悬俱定，鸡鸣卷乍胜。最怜更漏急，映照面如僧。”《青布帛氅衣》云：“秋赋无需是，春官乃给之。制传先帝诏，装睹举人仪。冷暖皆蒙泽，功名孰干时。昨年收蜀徼，曾一借西师。”《矮凳》云：“制类农庄具，官为试院储。差容憩芒层，实藉顿风炉。用亦随高下，材终论有无。乘闲方露坐，莫讶汉侏儒。”《号舍》云：“一哄百间房，东西总向阳。龙门高可及，燕垒小何妨。壁剩明砖旧，椽连独木长。几人从此去，不忝状头坊。”注云：“庚午应京兆试，见号舍砖多隆庆款者。”《号板》云：“杂取松杉片，安来几榻如。分难容客座，并即作楼居。尺寸裁量尔，高低位置余。相凭成一笑，岂有万言书。”《号灯》云：“两道明齐点，千夫静不嚣。蜂房深酿蜜，丹鼎正冲霄。树树花生发，星星影动摇。南宫记风月，才唱第三条。”凡是，皆乡会闱沿用者。若殿廷考试，则别有布几、藤杌及小木箱与试者，躬负以入。虽考试，试差亦然，三四品之官、五六十之年，犹有效蝮蜥之劳劳者，亦可笑已。

赵瓯北尝分校秋闱，闱中誊录用朱笔，校对用黄笔，监临及内监试用紫笔，分校用蓝笔，惟试官乃用墨笔。瓯北《闱中戏咏蓝笔》二律云：“未解题红叶，常教蘸碧瓯。墨朱俱不近，阜白总能酬。蝇不人璧，螺宁粪佛头。由来管城子，封邑在青州。”“架少珊瑚制，宜翡翠镑。几行分汉帜，数点散齐烟。秃到三条烛，圈成万选钱。聚奎清闳处，直作蔚蓝天。”又分赋入闱杂事：《宣名》云：“觚棱淑景日初寅，御纸签名下紫宸。同辈半为扬触客，至亲翻有向隅人。及时朝服班行肃，隔夜巾箱检点频。却笑门前回避字，主人出后贴偏新。”“向隅”句谓考官亲属依例回避也。凡主司、分校居宅皆封门，大书“回避”二字榜之。《封门》云：“关锁中分棘院森，外帘信息总沉沉。官封恰似丸泥固，人望居然入海深。妆阁但间檐马响，围城不递纸鸢音。由来选佛场高甚，隔断红尘路莫寻。”按：此谓试院封门也。《号簿》云：“不论工拙总须开，一例登收待别裁。先后就编鱼入贯，妍媸未判鬼投胎。绝无名姓偏书册，从此云泥各判堆。恩少怨多何必问，就中几个出群来。”《荐条》云：“三寸冰街镂刻工，卷端钤与荐书同。品题未便无双士，遇合先成得半功。佛海渐登超渡筏，神山犹怕引回风。吹嘘送上吾何德，已有人怀感激衷。”《蓝笔》云：“中书不判五花工，凝碧池头染翠融。欣赏情同青眼客，别裁权亚黑头公。澹痕岂向眉添黛，浓抹何须帛勒红。却笑出蓝凡几辈，异时若个最龙葱。”“黑头”句谓主司用墨笔也。《落卷》云：“几阵云烟过眼轻，案头堆叠太纵横。落花退笔全无艳，食叶春蚕尚有声。沈命法严难自诉，返魂香到或更生。ウ投未必皆珠绯，无限人间叹不平。”《副卷》云：“去取真看鸡肋如，弃之可惜味无余。我怜鲑木旁黪马，人比登盘半面鱼。文彩原输全豹变，姓名休笑续貂书。侧生荔子香虽减，犹胜西风落叶疏。”副卷，即副傍也。国初，两次中式副榜者，准作举人，其例旋废。《拨房》云：“中额难均数迥悬，按房裒益主司权。未妨蜾赢艰生子，笑比琵琶别过船。梁上燕飞移故垒，担头鱼去剩空筌。临分不用增惆怅，三宿浮屠也结绿。”注谓拨房后，举子于原荐官仍修门生礼。《填榜》云：“堂吏声高唱拆封，关防加密锁闱重。掀髯剧喜名流出，防口深愁熟客逢。星斗光连千炬火，鱼龙气动五更钟。荣观最是填魁候，六幕文吕景倍浓。”注谓填榜毕，乃补填五魁，则万烛齐辉，亦奇观也。《房卷》云：“校宫各自有房元，试牍从排似弟昆。十数名分新雁塔，一家人聚小龙门。文如和韵诗连刻，交比同年谊倍敦。师说谁堪传枕膝，十年诗法要相论。”房卷之外，同房亦各有齿录。科名故事，略见津涂。

汪文端为桐城门下士。桐城致仕将归，乞高宗一言，为配享太庙券。既赐诗，不亲入谢，上甚怒。文端免冠叩首，乞勿明诏出之，为终始矜全地，事获已。次日，桐城早入朝。上责文端漏泄，罢协揆，仍留尚书，逾年始复职。师生风义之笃如此。文端以恭谨膺眷。当枢廷初设，承诏拟草，文和专任之。乾隆初，举文端自代。金川用兵前后，诏谕皆出其手。初惟讷相一人承旨，既出，令公撰之。往往一稿甫削，又传一旨，或改易，亦如之，有屡易而仍用初者。公苦之，不敢较也，傅文忠窃不平。迨平金川，居首揆，乞令诸枢臣同入对，遂沿为例。然秉笔仍推文端。瓯北挽文端诗有云：“插羽宵催牍，濡毫晓奏笺。诏麻颁魏阙，军檄定先零。事集中书省，才上水船。漏沈铃动索，烛炮炬分莲。鞋底遭非辱，词头改愈妍。斧邀修月快，斤到运风遄。”盖瓯北以章京直枢垣，文端草诏，间令章京分任，目睹其事而叹其明敏恭让也。又云：“梁木俄倾折，刀圭漫祝延。至尊亲哭临，诸老各悲牵。美谧荣褒衮，崇祠肃飨遥。尚方营敛具，内帑治丧钱。”则备述饰终之渥。文端既葬，二子承霈、承霭入京奏谢，实瓯北策之。旧时宾客咸笑为赘举。瓯北为言于傅文忠，得召见，同赐举人。又谓承霈书法似其父，加赏主事。瓯北纪诗云：“葛帔西华傍路尘，昔时宾履更谁亲。岂应成季勋无后，亦恐田横客笑人。一代特开新┰典，九重自念旧劳臣。衣冠优孟惭何与，剧喜师门免负薪。”后承霈入直军机处，官至尚书。裘文达、钱文敏、王文庄身后，其子入谢，皆得赏中书，实援斯例。

瓯北《木兰秋应制》云：“大弥行边辇路清，塞垣风紧峭寒生。九天秋肃躯刘信，万帐宵严虎卫兵。上驷别群棚烙字，头鹅念获箭书名。太平肄武军容盛，双纛黄龙矗幔城。”盖以枢僚扈从时作。其《檐曝杂记》载木兰杀虎事云：“乾隆二十二年秋，上赐宴蒙古诸王。方演剧，而两王相耳语。上瞥见，趣问之。云：‘奴子来报，营中有虎，白画来搏马。’上立命止乐，骑而出，侍卫仓猝随。虎枪人闻之，疾驰始及。探得虎穴，仅二小虎在，命一侍卫取以来。方举手，小虎忽作势，侍卫稍怯，立褫其翎顶。适有小蒙古突出，攫二虎，左右腋挟之。上大喜，即以所褫侍卫翎顶予之。时虎父已远，虎母恋子，犹在前山回顾。虎枪人悉力追之，腾林越涧。上勒马以待，日酉，始得虎归。被伤者三人，最重者赏孔雀翎、银二百两，其二人各银百两。秦驼负虎归，列于幔城，自首至尻，长八九尺，蹄粗至三四围，是虎中最巨者。别赋《虎枪》诗云：“白褂朱缨虎枪客，手执长枪寻白额。长林丰草何处寻，幸其出没有常迹。入山侦视得其处，乃伏丛薄密伺隙。数人山后驱虎来，虎亦惊走向薮泽。伏者挺枪当其街，人虎此时共一厄。注目枪尖不看虎，但看枪尖一片白。知是虎膺非虎脊，举枪便刺不更择。虎哮而起死相格，人虎空中互跳踯。斯须攒刺虎不支，拗怒资恨洞胸膈。驮归献获帷宫前，臊气熏蒸血狼藉。中涓传旨催赐金，孔雀修翎长一尺。亦有身手遭虎伤，重者肢体轻肤革。吁嗟此兽谁不畏，乃独以虎为职役。职虎遂与虎争命，足征国家威令赫。岂徒力过斩蛟勇，实乃心比当熊赤。以死奉职不敢辞，此意真堪使赴敌。”可与前录怡僖亲王、勾山太仆诗参观。

上驻木兰，较射外，阅诸戏，有所谓“跳驼”及“布库”者。“跳驼”则牵八尺高驼立庭次，捷足者自旁跃起，越驼背而遇，到地仍直立不仆。“布库”亦曰“撩脚”，徒手相搏而决于脚力，胜负以仆地为定，胜者跪饮卮酒。皆以习武事也。瓯北《跳驼》诗云：“明驼身高八九尺，人欲骑之驼屈膝。是谁捷足矜跳腾，曲踊能向驼身越。如丸脱弹决而起，如水经搏跃而出。翩然蓦遇驼背来，不着驼毛一毫忽。自起至落二丈余，到地植立曾不蹶。老驼不解人何故，似骑非骑歇非歇。但见背上双凫飘，捷于猿猱健于鹊。”又，《相扑》诗云：“黄幄高张传布库，数十白衣白于鹭。衣才及尻露俩裆，干条线缝十层布。不持寸铁以手搏，手如铁股足铁铸。班分左右以耦进，桓桓劲敌猝相遇。未敢轻身便陷坚，各自回旋健踏步。注目审势睫不交，握拳作力筋尽露。伺隙忽为叠阵冲，虚又遏夹寨固。明修暗度诡道攻，声东击西多方误。少焉肉薄紧交纽，要决雌雄肯相顾？翻身侧入若擘鹞，拗肩急避似脱兔。垂胜或败弱或强，顷刻利钝难逆睹。忽然得闲乘便利，拉胁摧胸倏已仆。胜者跪饮酒一卮，不胜者愧不敢怒。”外此，又有蒙古诈马之戏。其法，驱生驹之未羁勒者千百群，令善骑者持长竿，竿头有绳作圈络，突入驹队中。驹方惊，而持竿者已绳系驹首，舍己马，跨驹背，以络络之。驹不肯受，辄跳跃人立，骑者坚夹以两足，终不下。须臾，已络首而帖伏矣。瓯北亦有《套驹》篇述之，中云：“谁何健者番少年，手持长竿不持鞭。竿头有绳作圈套，可以络马使就牵。别乘一马入其队，儿驹见之欲惊溃。一竿早系驹首来，舍所乘马跨其背。可怜此驹那肯絷，愕跳而起如人立。如人直立人转横，人骣而骑势真急。两足夹无殳上钩，一身簸若箕前粒。握鬃伏鬣何晏然，衔勒早向驹口穿。才穿便觉气降伏，弭帖随人为转旋。”盖蒙古习之，以供睿赏，技亦神哉。

蒙古之戏，又有所谓“什榜”者，见蒋苕生诗。其注谓“什榜”为蒙古乐名，即俗称“十番”，杨万里所谓“全蕃长笛横腰鼓，一曲春风出塞声”者也。蒙语称乐为“番”，榜者“番”之转讹。其器则笳、管、筝、琶、弦、阮、火不思之类。将进酒，辄于筵前鞠腥奏之，鼓喉而歌，稣罗赴节，有太古之遣音焉。苕生诗云：“大海之水不可量，愿主万寿寿无疆。无贰无虞友朋谷，愿身世世为臣仆。当筵快听名王歌，列塞欢蒙天子福。穹庐礼意春风温，帐殿威仪秋令肃。和音宛合杰侏离，古调相谐丝竹肉。乐奏什榜尊至尊，梵唱不数婆罗门。按节应翻奉圣曲，倚声如唱感皇恩。琥珀思中杂弦管，天颜有喜边云暖。十番或入俗部乐，八音久译千髅馆。世为臣仆炽且昌，愿主圣寿寿无疆。恩波寿海同汪洋，大海之水不可量。”“大海”及“无贰”句，皆蒙古乐词也。时苕生亦扈从木兰。又有《御制九部哈萨克及塔什宰、回人、布鲁特首领胥来觐谒，适至山庄，曲宴示恩，点笔成什恭和》云：“接武咸宾荷宠嘉，归迟同诉阻荒遐。诸夷陟远无歧志，四海繇来共一家。翘首回中心久服，当筵额上手频加。东升日比车轮大，螳背嗔佗意向差。”“异域来王悉主臣，穷边未隔一由旬。因教讲武期占戊，试听宣威令再申。别殿花明葵向日，上林枝妥鸟依人。欣看雨露同沾处，草木都怀化育仁。”又，《南苑赐哈萨克、布鲁特、塔什罕、回人等观烟火，恭和御制锾词》云：“羽猎才停百戏开，万枝监火照楼台。扶与忽涌光明藏，特地怜渠昧谷来。”“火树银花照眼新，暖融蓬岛欲颁春。才知日出扶桑处，月镜星球也似轮。”“角觚鱼龙戏最奇，神机约略见于斯。三更爆竹如雷震，不异阴山破敌时。”“不为宸游玩物华，天王柔远惠频加。投明弃暗如观火，故遣降臣走传车。”盖回部久阻王化，至是始输诚效顺也。其诗皆足证史。

瓯北《西厂观烟火》诗亦同时所作，其诗云：“晚直郊园月未斜，升平乐事揽繁华。九边尘静平安火，上苑春催顷刻花。跋浪鱼龙烟是海，劈空雷电为车。归途尚有余光照，一路林峦映紫霞。”随园许为杰作。《檐曝杂记》称上元夕，西厂舞灯放烟火最盛。清晨，先于圆明园宫门列烟火数十架，药线徐引燃，成界画阑千五色。每架将完，中复现宝塔楼阁之属，且有笼鸽喜鹊数十，乘火飞出者。未申之交，驾幸西厂，先观八旗骗马诸戏。既夕，则楼前舞灯者三千人列队，口唱《太平歌》，各执彩灯，循环进止，依其缀兆。一转旋间，则三千人排成一“太”字。再转，成“平”字。以次作“万”、“岁”字，又以次合成“太平万岁”字。所谓“太平万岁字当中”也。迨舞龙，则烟火大发，声如雷霆，火光烛霄半。但见云海中千万红鱼，奋迅跳跃，叹观止矣。又云：内府戏班，袍笏甲胄及诸装具，皆世所未有。孜当日梨园子弟，多选自江南，景山内垣西北隅，有房百余间，即供奉吴伶所居处。盛子履学博《监市春游词》云：“咬春燕九集梨园，十棒元宵羯鼓喧。昆调居然小良辅，教师传进景山门。”后来菊部隶南府，给镰粮者，犹其族裔。

熟河避暑山庄旧有三十六景，高宗于西北山后拓建台榭，增建三十六景。中有八寺，首推永佑寺，藏《康熙大猎图》一、《乾隆雪猎图》二，皆名笔。其间烟水，颇似江南。园以外，则白沙低草，盖天留奥壤以辟池苑、奉宸娱也。往者秋弥及期，诸藩毕集，例于万树园设宴，芳畴平衍，列幄相次；烟火百戏，杂沓具陈；极鱼龙曼衍之观，为鼓吹休明之助。杨昀谷追咏律句云：“逐墅销兵后，甘泉避暑时。沙声骄骏足，日色动牺皮。弱水青鸾降，灵台白鹿嬉。松间留片月，犹照万年枝。”“雨洗庐龙塞，云开诈马筵。新声传外府，佳气接灵妪。小拓湖山影，重商木石缘。图成三十六，留补《上林》篇。”“大漠天王地，空山佛子家。银床笺贝叶，玉沼供莲花。鹤老云相媚，龙归日未斜。多生罗汉果，流转在尘沙。”“洞壑蓬莱浅，阑干薜荔多。灯前车碌碌，树外玉磋磋。雉尾光初散，螭头迹未磨。贞元朝士在，曾记太平歌”。山庄成于康熙卒酉，时高宗甫诞生。迨初幸滦阳，为乾隆辛酉，相距适甲子一周，故高宗御制诗序有“此中因缘，不可思议”之语。或谓高宗诞于热河行宫，则宫监所云，出于讹传。刘金门纂修实录，谓诞降在雍和宫，以御制诗为证。仁宗升遐，大臣撰遗诏，沿旧说之讹颁布，后乃追改。孙子潇《咏中》云：“尧母门开帝锡名，荷兰宫殿事分明。黄龙捧日临金阙，紫风翔云护玉京。薏苡珠应生内苑，菖蒲花岂发边城。洛阳三日奇香满，浪说齐州夹马营。”亦辟讹之作。

钱南园之忤和坤，不自直枢府始。其在谏垣，劾东抚国泰贪黩，命与坤同往按之。南园先行，途遇坤干仆往山东窗信者，即据实奏揭，坤不敢曲庇，于是国泰伏法。累迁至通副，坐事左官，寻以御史直军机。疏言枢臣入直者各有分止处，非协恭之谊。上然之，即命稽查，竟日危坐其间。坤益衔憾，高宗知其贤，不能进谐，则故以事苦之，积劳感疾以损。惜抱挽南园诗有云：“受诏乘轴急，当官濮被贫。九流分混污，三族责顽嚣。始使清流重，终教恶女颦。”谓按治国泰事也。又云：“迁官依日侧，持节度江滨。鲁酒师围趟，曾参罪惑亲。湘东辞树蕙，滇海卧诛榛。”谓其督湘学，坤媒蘖其短不得，乃以湖北盐政事镑秩也。又云：“云霄重起翼，风雨又司晨。授命官何择，贤劳事不均。更生徒禁合，长孺是前薪。心苦非搏石，言高触秉钧。苟无光日照，早与御魑邻。被薄焚香夜，盘空翦韭春。孤危仍不恤，溘死又谁论。”谓其稽查枢府，劳瘁致疾也。迨仁宗亲政，登用正人，南园不及见矣。

南园直枢府，职在稽察，其体制犹御史也。其由部曹转台谏者，间亦奏留枢直，则制视曹僚，不复得抗章言事。管韫山侍御直中枢久，躬睹和坤窃柄，怀欲陈之，非一日矣。既得御史，谓可行其志，而枢相阿公特奏留之，虑其以言得祸也。韫山颇郁郁，一夕猝卒。有《观台》诗云：“观台登望事非虚；谁识《天官》太史书。二曜互亏旬日近，恒星散乱四更余。垂衣耄念勤兼瘁，问寝宸颜捆胜舒。朝列具瞻公府步，心方泄泄视居居。”诗作于嘉庆三年十一月，感于天变，因伤时政，即捐馆之前二日也。韫山奉使途中，目击驿传之弊，作《乘驿谣》云：“昨岁使于越，今岁使汉阳。东南两驿堠，飞辔相追翔。肥驿富盘餐，瘠驿窘刍豆。肥瘠虽不同，情状归一辏。轩车自北来，侦骑却先回。头衔甚赫奕，牙爪何みま。索增夫与马，应声连者者。供顿少或迟。楚辄交下。县吏自门东，盘折进红封。区区为寿意，愿得资先容。前驱闻此言，始觉有颜色。下逮圉与庖，琐屑各有得。银翅海鲨搀，丝窝岛燕街。数缗罗一品，犀筋不三拈。贿成乃得镇，车骑齐呼备。看蹋锦茵升，自幸无咎恚。亦有贤士夫，守分不敢逾。从人祗四五，俭薄如寒儒。心言此下客，草草具杯炙。授舍不扫除，给马惟骨骼。漏鼓下三挝，行人具鞭靶。频呼只候隶，相与醉倡家。邮亭一老戍，漫应还徐步。问求火薪，答言无买处。使客意如何，于吾则已多。无言催就道，王事敢蹉跎。彼也宜岂知，此也主谁白。作歌陈两端，敬听愿凡百。”同一驰驿，亦判炎凉，足见诅山清德矣。

和┞盛时，其家奴势焰张甚，横行京外，莫敢究诘，其折之以法者，独谢泉侍御与武虚谷大令。芗泉以御史巡城，遇坤仆于途，控怒马、引朱轩，扬扬自得。芗泉摔之下，责其僭妄，即道旁笞之，并火其车，世称“烧车御史”。陈散原尝见其遗墨，以片楮书“光明正大，通天达地”八字，其子兴垣旁注，称为临终之

笔。散原题诗云：“烧车御史不再得，百余年间诵孤直。当时为国护制度，九衢煌贯白日。胸中有道匪袭取，死生一条见遗墨。至今传玩起叹嗟，此是孤儿眼中笔。”当焚车事闻，有诏令指实其僭，以车已焚，无左验，坐罢官。┞败，以主事起用，官至员外郎。嘉庆中，其子兴以固始令卓荐入觐，上曰：“此‘烧车御史’子也。”询前事嗟惜，特擢成都守。芗桌为不朽矣。虚谷宰山东博山时，和┞为步军统领，遣役至山东，酮察王伦踪迹。入邑境，辄饮博酣恣，虚谷执而杖之，与情大快，坐是罢归。绅民数千人谒大府，乞留不得。砷败，以荐起用，而虚谷已前卒。刘松岚观察过其墓，吊之以诗，其墨迹犹存武氏后人手。俞曲园先生题诗其后云：“先生卓荦人中豪，为民作爹身忘劳。虎而冠者来咆哮，择肉而食谁所教。缚而杖之无由逃，群羊畏虎声嘈嘈。人生穷达随所遭，安能俯仰如桔槔。拂衣归去嵩山高，经疾史恙穷秋毫。一旦见睨冰山消，玺书俄受彤廷褒。公已先赴巫阳招，徒留杯土埋蓬蒿。有客过此歌且谣，其声慨慷心郁陶。为风为雨为怒涛，笔力斫断生龟蛟。”虚谷归里后，沈研经史，论学者尤推许之。其在京师，过天桥酒楼，遇洪椎存、黄仲则，因共饮。酒半，忽左右顾，哭声大作，楼中客皆骇散去。盖振奇士也。

辕城王文端早岁居贫，尝佐尹文端、陈文恭幕，与瓯北同岁成进士。廷对，原拟瓯北首列，公列第三。高宗以西陲新定，欲得陕人抡元，互易之。御制诗有云：“西人魁榜西平后，可识天心偃武时。”以志喜也。后居枢府，与和┞同列，持躬介然。坤虽厌之，而不能去。居恒意不惮，每言，独恨姓名为后世所讥，然遇事持大体，多有匡正，论者贤之。伊默卿己西秋试，出文端门下，尝赋《三师》诗，文端其一也。诗云：“韩城夙夜盟忠贞，人如太华当秋清。受知愈深意愈下，每惧后世讥姓名。紧予赏音出焦爨，不及东门疏傅饯。何期谢病更趋朝，仓卒鞭鸾死犹谏。”白注云：“师薨后五日，澄怀诸老扶乩，公降坛，大书日‘某事今仗公等’，不知所指。”或谓乙丑正月，陈德乱作，公急入内面对，曰：‘德乃庖役之贱，安敢妄蓄逆谋，此必有元奸巨憝主之。明张差之，事可鉴也。’越三日，公薨。啸亭主人谓某相急于定谳，致草率完案。癸酉之变，仁宗深思公言，特予赐祭。疑乩言某事者即此。文端立朝四十余年，凡五典礼部试，于门下士相待甚笃而绝无私引，性宽厚而耻于姑息为政。赐诗有云：“直道一生立廊庙，流风四海仰忠诚。”謇謇寸丹，殁犹忧国，古大臣也。

杨游击天相之狱，江督苏凌阿枉杀，而和┞曲庇之，故终不白。苏与和有姻连也。先是，海寇犯吴淞，募能杀贼者，杨应募，奋力平之。有讦其诬良者，苏不察，逮问弃市。其妻呈诉，不省；子痛父，投水死。朱阿颠为赋《赢洲将军行》云：“虎豹不噬人，化为豸与鳞。古来多义士，惨屈谁为伦。海天多波涛，奋鬣来长鲸。触之舟立破，万死无一生。嗟哉亦赤子，何竟甘沈沦。始也饥与寒，有隐不敢陈。长吏又迫之，渐与盗贼邻。既也自救死，遂作恩与循。八闽兼百越，海岛空逻巡。随风靡定所，偶犯吴淞ぞ。大吏闻戒严，羽檄频征兵。徇令于国中，曰余国上卿。乱民杀无赦，要使海甸清。军令重如山，士卒皆心倾。瀛洲有将军，报国矢丹诚。奋勇踏波涛，雄剑腰间鸣。但知有俘馘，遑计功与名。飞章上丹陛，升擢旌其能。功高众咸忌，变自来青蝇。大吏不加察，以贼为良民。乱民固无赦，诬良罪亦均。余为国执法，否则丞相嗔。二千石以上，曲意先承遵。狱成坐弃市，观者盈千人。呜呼将军妻，陈词多苦辛。妾夫自束发，矢愿致此身。妾宁碎首死，明夫非罪臣。将军有令子，弱冠温且纯。噼踊呼苍天，有不能伸。儿愿侍父死，跃身赴海滨。是时海水立，空际闻雷霆。鳗鳌尽辟易，海若来相迎。愿君为鬼雄，阴使盗贼平。生前志未竟，死后气亦英。为君雪幽愤，赋此《瀛洲行》。”阿颠名锣，字明涵，长洲布衣也。同时江南提督为陈树斋（大用），亦坐是狱，戍伊犁。树斋为忠愍曾孙，袭子爵，后赦还，谒高宗梓宫，赏守备。陈云伯题其《赐诗楼纪年录》云：“圣明久烛重渊暗，天雨能回小草春。”即谓是事。

漠军戴文开侍讲能造火器，遂堂大今（亨），侍讲子也。有诗哭其弟高，谓高独得父传。又有诗送其侄秉瑜从军大金川，序称前鄂督鄂公（弥达）曾令造九节火炮进呈，命解军前用。是其子孙犹能以火器为世业，而侍讲乃遭谗谪废。又有沈五立者，习畴人隶苜之术，尝以己意舰制赢旋车，以此溉田，事半功倍。其妻兄彭湘涵（兆荪）赋《赢旋车歌》云：“锲木作轴中设枢，竞轴两墙赢旋如。循赢绕沟水注之，以沟激水水不知。沟高偃眠轴狭广，铁约板围类车辋。车瑞设杠轮有两，一手作力转而上。万波随动何滔滔，浃汤水橐毋乃劳。村氓色舞惊其曹，天瓢功以寸管操。沈君读书与古会，学薄雕虫究其大。上通仪象窥天人，下轸齐民谋利赖。颐指般锤出奇捷，万顷膏腴看转睫。直把敦农教稼心，岂斩区区泰西法。”前者雍干时事，后者咸同时事，使在今日辈求制造之世，当更有所发明。

平和何象宣（子祥）以进土为今，有治行。初宰浦江，邑多豪猾，尚攻讦，前令屡不安其位。象宣始至，按其尤黠者数人，治以法，流之，俗以宁戢。任平阳尤久，规古法，设陡门，兴水利，民利赖之。故事，海疆牧令，秩满棹用。至是，格新例，仅加街留任。年衰，乞休不得，卒于官。邑人恩之。为立庙以祭。顾梅坡司马《挽象宣》诗云：“路接瓯闽一水宽，近乡无奈欲归难。颂碑到死留孤庙，资格当迁尚下官。独抱苦心多孜据，不轻握手论交欢。鬓丝可叹垂垂老，肠断邮封忍重看。”蒋春雨为象宣壬午分校所荐士，次和云：“吾师为政猛而宽，欲传循良纪述难。共道文翁能化俗，还怜扬子不迁官。恫乡祠祀千秋永，郑国渠歌百姓欢，珍重高文镌实行，侯芭掩泪几回看。”

黎二樵《永宁》诗云：“沙茭旧萑苻，新血污海陬。几处大树下，风雨飘髑髅。化为鬼车鸟，洒血呼其俦。血冷哲人萎，归骨云海愁。英魂为董狐，下笔录鬼囚。森森转轮宫，由子持其头。罗拜死灰色，入地冰霜秋。犹畏长城公，浓眉深炯眸。正气齐东南，罗殍空山邱。尽瘁贻善寞，嘉名靖边筹。猛虎渡大河，驯难栖中牟。兹民载宁一，于始孰此谋。孰谓公好杀，公也侨亮流。”为南昌李恭毅（湖）作也。恭毅以乾隆四十五年由湘抚移粤。粤之番禺有沙湾、菱塘，近大洋，亘百余里，为盗所据。往往托风便捕鱼，出洋行劫，渐且掠及内地。恭毅访知各盗名氏、里居及出入踪迹，乘其中元归祭，密布官兵，擒诛二百余人，盗患遂绝。菱塘乡有鼠山，相传为戾气所出，命有司掘其脊，以铁猫镇之，香山麦倍所为作《铁猫歌》者也。承平，将吏寝习养瘫，矫以威法，洵非得已。然盗也而犹知归祭，固胜于世之悍然灭亲者。

河南陈州府，初为宛邱县，隶开封。雍正二年，升为陈州直隶州，十二年升府。王孟亭太守（箴与）尝为是州刺史，后历守归德、卫辉，皆有惠政。乾隆中，其犹子嵩高游梁，佐宛邱今幕。署中一老隶，供扫除之役，年七十矣，自云及事先刺史，因追话政绩。嵩高有《志感》诗云：“秋风下庭树，落叶盈轩墀。馆童怒老卒，拥筝来何迟。吞声就洒扫，不知疲。紧余悯其老，呼使息于斯。老卒拜阶下，殷勤前致词。自云昔年少，给役府中随。获事贤刺史，政绩我所知。下车询疾苦，训俗颁条规。春麦偶歉收，振贷已频施。民居苦湫隘，积潦没户扉。官为治沟洫，街街为坦夷。至今值阴雨，行路犹便之。日出坐公府，讼牍手自批。曲直得情理，剖决无留疑。两造各俯首，何用加鞭笞。无辜免逮系，诚恐伤农时。府吏下乡去，不敢索馈赀。但令利百姓，官知靡不为。官年未三十，白面多乌髭。奸胥畏其法，愚民怀其慈。俄迁睢阳守，妇子皆涕姨。攀辕卧道侧，空城送旌麾。我年已衰暮，更睹郎君姿。郎君幸自爱，旧德其毋隳。我闻老卒语，泪下如鲠縻。屈指卅载中，昔盛今何衰。我来旧官舍，依人良足悲。我们不可作，遗爱尚歌思。甘棠召公树，岘首羊公碑。人心白生感，攸好关民彝。书此鼓家乘，并告良有司。”惠泽入人，久而不忘有如此者，可以传矣。

蒋定翁与彭文勤生同乡，同年成进士，又同官翰林，高宗赐诗有“江右两名士”之目。然文勤入直南斋，回翔台鼎，定翁乃终于七品。自知不谐俗，奉母南归。其《金陵卜居》诗有云：“寓公庭院四时春，酿酒栽花媚我亲。藏过头街署新号，鸡鸣埭下老诗人。”具见澹逸之致。定翁能急人之难。靳大干太守（树椿），文襄从孙也。守广信，被劾罢。定翁见其诗，始与订交。大千贫甚，举家客淮南，守文襄祠，仰其香火资以食。值南巡迎銮，许入觐，病笃京邸。定翁为任医药，谋日给。及卒，典裘为具棺敛。有诗云：“飘零江浦替祠官，靳总河孙若此寒。香火钱轻家累重，祖宗功大圣恩宽。迎銮许附群工觐，刷羽真同独鹤盘。不道成翁首邱志，岁朝消受一桐棺。”“昔识酸明一语亲，订交文字亦缘因。率更貌寝宁辞侮，冯衍情疏或被瞠。表墓谁题前太守，寓公应志老诗人。清淮渺渺龙堂在，魂魄归宜驾赤鳞。”复见于《怀人》诗中。风义之笃，足匡薄俗。

王望以冒赈败。时长洲张袖云（传心）为固原吏日，移署某邑丞，得收捐监生。捻知望折银冒赈事，辞不就。寻移迪化，遽卒。其州官罹法，袖云以廉正得免。弟商言哀之，作《迪化新乐府》云：“不出结，仓中无米出不得。结不出，壮哉雀鼠大于贼。州官来送钱，仓例三百千。公兼仓大使，但出印结高枕眠。公曰我非印官，官自有印。印柙虽在宫仓空，要我出结我不认。州宫摇头，不忧自愁。此人强项，有钱难求。摇头而去莫寻衅，从此州仓出州印，公喜闭户心太平。幕客责让时有声，公已醉卧付不闻。明年州官亏空死，西市被发脚不履。公便无钱迟归葬，有钱籍没祸妻子。”袖云任固原，尤多惠政，以除脚匮为鉅。脚匮者，掌供给官车。往往遇民车载货者，辄藉端羁留，日索钱得数十百缗，为四乡害。袖云申请刊碑永禁。蒋苕生《固原新乐府》所赋《破毒碑》，即纪是事，云：“官吏甘心作五毒，<齿交>啮公行万民哭。民车尽官车，官驴尽民驴。有钱买放去官字，驱车赶驴来趁墟。此钱何名日‘脚匮’，作俑谁兴在宫利。卖鞍焚轴免当差，十次官差无一次。张公切齿发上冲，恨官贼民民力穷。日发文书四五封，州府司院诮命同。上司淮此除虐政，解毒从兹救民命，万民争立‘解毒碑’，车作欢声驴泪垂。”又，《张打邪》纪惩巫云：“秦人不知甘露法，手布甘霖凭马甲。马甲本是无赖人，吞刀吐火龙神。州闪脱械来行雨，公猝禽之加楚。笑缚乖龙四十鞭，笼神逃窜囚无语。官乃登坛默致词，真笼满天雨淋漓。邪不胜正马甲散，官能打邪百姓叹。”又，《阎氏女》纪完节云：“翟家娶妇阎家女，箫管声和卮共举。哭声不是寻常声、就中官为侧耳听。穷究昏姻得其放，掷杯大骂四座惊。马三之妻岂可夺。罗敷况耻桑中约，宽尔鞭笞罚聘钱，反踏天河半矫鹊。马家忽见鸳鸯飞，翟氏窆房喜变悲。扶植人伦官有为，有为不在宫崇卑。”又，《赵秀才》纪平冤云：“赭衣闪首蹲阶下，剧盗者谁秀才也。秀才手无缚鸡力，身无破空翮，焉能为盗拒伍伯，遍体银铛余骨立。悴州者谁张传心，目光炯炯秦镜临。秀才无罪解缥拽，纵囚归理书与琴。明日街头缚真盗，秀才痛哭千人笑。”流外卑官，而实惠及民如此。

京曹内阁、军机、吏礼二部，均视翰林序，称前，后辈，科道亦然。祝止堂通籍二十四年，始转御史。其先分校春阂所荐士，如王瑶峰（尔烈）、钱南园（澧）、潘容斋（曾起），且先入西台，以门生居前辈矣。止堂为诗解嘲云：“已斩资序老蓬瀛，谏院偏题最后名。识得佛家平等法，不妨前辈有门生。”京曹谓宦途淹滞者有“九转水晶宫”之谚。九转者。由员外郎、郎中，历御史掌道、给事掌科，递迁鸿臆、光禄少卿、溅政、参议，凡九转，仍不出五品，蹭蹬者或历之。何平斋丈诗云：“卿月高寒望渺然，班跻五品若登天。郎官应宿欺人语，九转丹戊总不仙。”又俗谚云：“一洗万古，大业于秋。”谓翰林开坊至洗马、司业，往往停滞。平斋丈亦有诗云：“三铨选格失调停，鲇竹功名滞典经。卫陆声华谁继美，于今紫极黯前星。”因止堂事类及之。

曹剑亭以劾和┞仆刘全不法得直名，其季父锷庭贻谏亦以敢言着，当高宗初政，尝疏言，当今督抚，明作有功之意多，大成裕之意少；损下益上之事多，损上益下之事少。一时以为名谕。家有字瓮，用以焚谏草者。朱山人鹤年圈之，邓ㄍ筠督合题诗有云：“厥初岳岳黄门公，桓典立朝骢马鞋。戴冠无铁桂望，问夜频惊玉珂梦。《尚书?易》象经纷纶，封事居然成古讽。旨哉斯言括万有，深文小苛讵阿众。宣德当思饮以醇，任重惟求厚其栋。苍鹰回眸绝凡睐，威凤蜚声无俗瞬。”谓锷庭能以经术致君，且摘述其疏语也。又云：“宪臣世闪继清风，骖眼后先相纵送。已薄功名思抗疏，岂有文章甘覆瓮。盈延共数汲黯戆，阅世方知踢言中。炙争奚辞拯相瞠，冰山既倒检人恸。”则谓剑亭抗疏事。剑车身后赠副宪，于玉川以任子宫中书，积俸擢安尘同知。诗为玉川作也。

杭堇涌出词科入翰林，旋保送御灾，以僚晾失指斥归。然所言满洲官督抚者过多，又各行省藩库宜存留有余以备鳄急，不可悉数解部，皆切中时弊，特盈廷所不敢言而书生言之耳。沈归愚于其归也，送以诗云：“殿头磊落吐鸿嗣，文采何曾惮作牺。王吉上书明圣主，刘ナ对策太平时。邻翁既雨谈墙筑，新妇初婚议龟炊。归去西湖理场圃，青青还艺向阳葵。”“邻翁”“新妇”之喻，可谓巧切。堇浦类斥也者而笃于性情，乡举出林凰溪房，林前卒，后典闽试，狮存问其母。有句云：“绛帷独有彭直在，曾到师门一再来。”茧浦身后，子羲寅贫甚，走京师。陈实所，蔓浦门人也。赠诗云：“趋庭曾是抱经人，踪迹飘零敢怨贫。自向天涯投倦羽，谁从沧海仿穷鳞。前贤事业青箱敝，旧日门墙白发新。太息为卿名父子，纷纷俗眼肯相跟。”“处约宁知世昧耽，寂寥情思再眠。孝檩独念任君旧，优盂能为楚相谈。居不乡圈心已苦，艺从贫友意偏甘。一毛半菽真何益，持较豪门我尚堪。”楚相、豪门等语，疑有所指。后蓑寅往依保定守梁肯堂，宝所叠韵赠行有云：“此去郡楼横翠待，不劳竿牍是交亲。”世情苦薄，如宝所之笃念师门，已不可多得。

桐乡凤鸣寺主僧一壑者，能诗。乡民与上豪争田，县令断归豪，一壑助乡民上控得直。豪与令皆切齿，逮系狱，榜于衢：“有讠得一壑隐事者，悉以告。”久之，无所得。将阴毙之，而令以他事去官。继者为舒云亭，阅狱，得其题壁诗，大叹异，释使还俗。遂复魏姓，名曰舒，字更生，志不忘也。有诗呈云亭云：“才解军持别梵王，临歧心事半堪伤。冠巾重上先人冢，衣钵分传弟子行。旧刹风旖尘满座，寒窗雨枕梦连床。将身好比青莲洁，虽在污泥亦白香。”“年来恩怨已忘情，回首前尘涕尚横。罗织几成三字狱，齿牙翻借一时名。青蝇黄大吟徒苦，落叶秋风思更清。不遇知音终见屈，怜才干载独吾生。”“连床”句谓一弟早逝也。施竹田与更生善，赠诗有云：“扫除蔬荀无兼味，收敛冠巾又一时。老尚留居士号，东坡自署罪人诗。”亦述其还俗事。云亭家世通显，独屈于百里，历宰浙东、西，为政风流，于此略见。

钱香树尚书尝泊舟济宁，失足落水，家人之，得不死。笑谓人曰：“吾闻死于水者，必有鬼凭之。倘遇李谪仙，便把臂去矣。”明日，过太白楼，题诗云：“昨夜未曾逢太白，今朝乘兴一登楼。楼中人已骑鲸去，楼影当空占上游。”香树享大年，膺殊眷，御制诗至与归愚并称“江浙大老”，而身名泰然，归愚且不及，其福命方隆，宜冯夷之不敢侮也。周青土晚游京师，傺无所遇，归经宿迁，坠水竟死。后其友张博山泊舟是处，梦青士僧衣，相顾吟诗云：“生因见道晚，死悔出家迟。”天明问之，乃知即其堕水处。平湖僧借山与青士为方外友，有诗怀之云：“吟到白头骑赤鲸。因君割断朱丝绳。从来诗是穷生活，身后知为无学僧。”赋命穷薄，遂沦江潭，良堪扼腕。

魏挺生驾部咏丰台芍药云：“春风梦断阿钱家，十里香尘走钿车。一自西河买花后，卖花有女尽如花。”盖用毛西河轶事。丰台卖花翁张姓，有女名阿钱。西河见而喜之，纳为，陈迦陵字以曼殊。从西河学诗，能成咏。有《二怕》诗云：“日色满街红，鸳鸯睡枕同。披衣将欲起，又怕隔帘风。”“罗帐挂金钩，熏笼香雾收。起来红袖冷，独坐怕梳头。”既而大妇不能容，徒居右女门坟园。梦邻庙瓯阿母唤之去，乃饰桃梗貌己，送庙中，而冈形于障，自题曰《留视图》，竟病殁。西河作墓志书砖，其友汪舟次、乔石林、赵秋谷皆有挽诗。舟次云：“春到长安芍药开，寻花曾一到丰台。自从解语归金谷，不是花时客也来。”石林云：“村庄无复住东墙，但对名花引恨长。莫道小家刘碧玉，一生不嫁汝南王。”秋谷云：“淡红香白好容颜，宝髻堆云作百鬟。唤作佛花原自误，如今争肯住人间。”周青原赞善且为作《绩长恨歌》记之。西河夙有季常之惧，自纳曼殊，益反目。其夫人语入门：“孰谓毛君淹博，为小诗，亦必獭祭乃成。”时人因有诗云：“不缘惹得量珠恨，那识西河獭祭工。”闻者绝倒。

孙渊如《南楼却扇》诗记其遣嫁族妹事。族妹年未笄。随父转徙至都门，几为贵人室。渊如时官兖州守，闻之，趣毁其约，使人迎至兖。太夫人收养之，视若亲女。适吴山尊孝廉（鼐）赴试，道出山左，因浼人媒合，即于署中合卺。后五年，吴入翰林，传为佳话。其诗云：“南楼雪霁月挂空，梅花翠羽娶春融。华堂屏开感婚夕，画戟四照明蹬红。凤皇楼峻腥回久，乡台有神仙偶。不是相攸温峤才，可怜几作韩凭妇。我知季重殊常伦，早年下笔惊渊云。催妆诗寓簪花格，织锦梭投缀玉文。又值春宫试，太白楼前送征骑。将离花下别中闺，远志书回仍下第。记取卢储一日知，杏园春信未嫌迟。争傅北阙凌云赋，奠忘南楼却溺时。”后山尊官京师，渊加以督粮北上，每共觞集，有《放舟卫河小饮》及《题一榭园诗册有感旧游》诸作，具见交厚。其《送山尊还山》律饲云：“曾携彩笔赋凌云，又咏扬州月二分。子舍去修兰膳絮，征衫来带御炉熏。中朝开阁今非昔，归路无鞭我让君。到日秋风及鲈膀，不辞行骑触炎曛。”盖作于山尊乞养之时。相传渊如妹貌美，能诗，山尊尝以“碧桃花”喻其风格。某科考试，试差或为俳体嘲山尊云：“文成佶屈字槎牙，鼎鼎才名去考差。东庙求神西拜佛，连朝忙煞碧桃花。”

吴槎客积书最富，世称“拜经楼吴氏”。或传其轶事，颇类此。槎客年六十一，以妻老病，觅婢事之。媒者疑欲置妾，舁良家女至，盖迫于贫而鬻身者。吴一见，讶其举止不俗，询知为名族，即出赀赎，以女蓄之。县固有女，已适人，亟呼归，使同卧起。武原魏生，为吴所器，未授室，遂以女归之，相待如翁。乾隆五十八年事也。邵右庵（志纯）为赋（妾入门）云：“妾入门，泪如雨。生长本良家，家贫难自主。拚作先生妾，敢望先生女。先生见女不忍睹，自言衰老当为父。呼女归来相伴居，殷勤姊妹锾前叙。此际犹疑梦未真，此身恩遇胜生身。枯杨竟断生梯梦，络秀翻同咏絮人。来朝便为寻佳胥，嫁衣一一从头制。腊月初旬婚礼成，彷佛锺离当日事。君不见沧海潮乎有长时，人生荣悴任推移。去时儿女来时妾，膝下依依难别离。还愁世上公瑜少，不尽红颜薄命悲。”

两淮都转，时称妩仕，其能宏奖风雅者，独推曾宾谷、卢雅雨。寅谷平进至开府，雅雨则屡遭蹉跌。当谪戍时，宾朋臧获星散，某广文孑身从之，犯险阻、执贱役不辞，卒相从以归。雅雨德之，为捐学正以报，非广文意也。既而复任两淮，好士如故。年七十，引疾致仕。有《留别扬州》诗云：“脱却银黄敢自怜，不才久任受恩偏。齿加孙冕余三岁，归后欧公又九年。犬马有情仍恋主，参苓无效也凭天。养疴得请悬车日，五福谁云尚未全。”“平山迥望更关愁，标胜家家醉墨留。十里亭台通画舫，一年箫鼓到深秋。每看绛雪迎朱肺，转似青山恋白头。为报先畴墓田在，人生未合死扬州。”“长河一曲绕柴门，荒径遥怜松菊存。从此风波消宦海，始知烟月足家园。岁时社集牛歌好，乡里余生鹤发尊。痴愿无多应易遂，杖朝还有引年恩。”庸知林下残年，复遭株累，故庐不保，请室洗。人事参差，信难料哉。后来杜小舫方伯官分司，亦好扬挖，尝捐俸金为蒋鹿潭刊集。狄曼农学耕诗云：“流传一卷《水云词》，能把姜张正脉持。不负鹿潭搜句苦，至今人诵杜分司。”盖犹有宾谷、雅雨之风。

金德山司寇抚桂时，有瑞泉之异。先是，郁林州属多山田，每苦旱。忽富民乡涌泉二穴，足溉田三千余亩，民以为天赐。有诏择地建祠，祀泉神，答灵贶焉。德山所至恤民，尤好士，袁随园弱龄游桂，于座上赋铜鼓见赏，即举应词科。随园《重过抚署八桂堂》诗所谓“亲向灯前修荐表，几回座上叹文章”者也。陆坡星尝应其聘，主秀峰书院。其赠德山诗云：“闻道公余清似水，下帘犹自拥书城。”盖钤阁萧闲，不殊儒素。入佐秋官，旋罢。乾隆庚申，起用豫藩，已前卒矣。坡星《书感》诗有云：“中土旬宣俄失召，苗民绥靖尚思王。”亦谓德山。其获罪，以杨超曾继任桂抚，劾其借用存公银两，部拟枷责。高宗谓印文支借，初非侵蚀，特宥之。或云《觉迷录》由德山定谳，实以此见就。

巴里坤隶额鲁特，其地居雪山之阴，六月西北风起，即雨雪，为塞外极寒地。其设治为镇西府，始自乾隆十三年。有典商郑姓者，晋人也。每冬寒，叠雪为冰灯，广袤各十余丈，峰峦楼阁，层出不穷，若屏、若壁、若几案人物，悉搏冰为之，中耀以烛。上元节届，城乡士女堵立纵观，诧为创制。上元金德荣以江华令谪戍红山，就图毅堂太守幕，为作长歌有云：“鳌山拔地一千尺，飞阁层楼跨其脊。其下殿宇郁嵯峨，其上浮图耀金碧。长桥卧波何婉蜒，西接清虚小洞天。有佛皤腹踞石坐，有狮弭耳当门卧。琪树花开四照明，绛霄云拥群仙过。北张六六颇黎屏，映带左右光荧荧。摇窗的砾金荷小，长廊一桁晶球绕。火树银花匿匝开，绝无风信起黄埃。川原夜色明如昼，士女车声响若雷。”诗成，太守称赏，书付郑商粘壁。

阮文达自制坐船，名以“沧江虹”。乾隆壬午八月，以粤督述职出都，道经邗上，乘是船，迳达洪都。舟中赋诗云：“可是江天夜夜虹，蒲帆一路月明中。开窗远接沧溟水，捩舵初回舶赶风。银汉微明低入海，匡庐深碧上连空。米家书画寻常事，莫与雷家剑气同。”是年九月，钱梅溪于役金陵，亦乘是船，见文达诗于篷板上，乃书四绝句于后，云：“挂席沧江正好风，举头西望水连空。柁楼喜读新诗句，知是米家贯月虹。”“两岸衰杨水一湾，苍苍都是六朝山。古来无数兴亡事，尽入寒涛暮霭间。”“萧萧芦荻已深秋，我比芦花亦白头。三十余年如一梦，也将旧事付东流。”“指点金陵话昔时，白云红树最相思。故人犹有何戡在，书奇羊城开府知。”见梅溪所著《履园丛话》。

文达在粤，首禁鸦片，务严驭洋商，遇事裁抑之。有护商兵舰毙华民二命，公勒令交犯，洋商以停止互市为要挟，官民咸惴惴。公不顾，力持久之，终就范。自公去粤而西舰踵至，海疆遂多故矣。然粤人独感其奏蠲米船入口税事。粤田少民蕃，向仰米于桂，犹不足，则赖越南西贡之输入者。其价仅及内地之半。以税重观望不至。文达疏请米粮入口者免税，仍税其出口船货。自是，每值米乏，洋米即大集，水旱皆不饥。文达有《西洋米船初到纪事》云：“西洋夷船来，坛毳可衣服。其余多奇巧，价贵甚珠玉。持货示贫民，其货非所欲。田少粤民多，价重在稻谷。西洋米颇贱，曷不运连轴。彝曰船税多，不赢利反缩。免税乞帝恩，米舶来颇速。以我茶树枝，易彼岛中粟。彼价本常平，我岁或少熟。米贵彼更来，政岂在督促。苟能常使通，民足岁亦足。”是事切于民生，故民易感，而史乘纪载罕及之。

扬州平山、红桥间有所谓南万柳堂者，阮文达晚年退居所筑也。其旁有黄乌隅，多植杨柳，为听莺佳处。文达诗所云：“嘉庆八年名此隅，彼时久有黄莺居。今归草堂跛病足，扶疏老树仍吾庐。怡盼庭柯更茂密，五丈桑并四丈榆。老柳在堂新柳湖，百株千株复万株。东方乍明柳云暗，莺声已是蛮初。”可想见其胜致。文达晚病足，每出，以禁城小与登山，以扁舟泛水，随其所至，涉目成娱，名其舟日“绿野”。有诗云：“桥外长林绿满天，夕阳影里听鸣蝉。一从瀛海扬帆后，别却烟波五十年。”“芳草坡陀点白羊，平山十里古湖长。任伊翦取停舟处，便算裴家绿野堂。”先是，文达督浙学。于官廨约园筑定香亭，偕宾僚啸咏其中。草堂既就，亦于水心筑亭，署以旧额。其《定香亭》诗云：“昔年恩命住杭州，竹里荷亭过皇秋。连幕久无观水处，选楼难作种花谋。水华今得开三亩，香气还能定一舟。四十余年旧诗笔，不图能卧此沧洲。”今人但知逝亭，而是亭不着。自来台阁林泉，罕能兼美，文达诚福人也。其《夕阳楼》绝句云：“多年耐暑复耐寒，三十蒙恩亦耐官。今日夕阳楼上望，迟迟耐倚此阑千。”自谓壮年早达，自惧不寿。不意官逝抚时，因科场案罢官，复赐翰林，以迄大拜。前后若两世人，尤为异事。

彭文勤注《五代史》，欲补十志，求助于王伯申，以诗将意云：“龙门例瓶八书传，渔仲曾夸廿略难。五季文章嗟扫地，两家撰述旧登坛。仅存典制弥堪宾，复见威仪更可观。拟学刘书能补范，凭君助我夜灯寒。”“四纪翻钞力颇深，贵求得失古人心。方知史事鲸呿广，不似诗家獭祭寻。君耸双肩工索解，我今一足尚知音。试披两代家人传，万丈金堤蚁穴沈。”注谓薛《史》失载周世宗后符氏，欧《史》失载晋出帝后张氏，先蜚殚精薯述，而虑衷谘采如此。文勤又《留奇胡印渚、刘金门、阮芸台》云：“少时注意欧阳《史》，七十三年未得成。门户虽然成构架，庭阶尚乏细经营。飘零莫遣同残叶，做助终当仗友生。幸有三公旧同志。为子辑业定刊行。”盖桑榆顾影，未遑卒业。后金门续成其书，凡七十四卷，不负所托矣。

云起石，见随园《新齐谐》，齐息园宗伯轶事也。宗伯主讲天台敷文书院，院在众山中。每山雨欲来，有云气涝起，辄识其处。迨霁，携僮往锄，每得一石，上有古篆，积久至盈箧。最后一石，上有“天台丈人”四字，状若雕刻，尤奇。钱塘梁应来赋七古甚长，有云：“凤山讲舍依山开，高插Лヴ拥青黛。每当山雨欲来时，翠柏苍松交。次风宗伯临讲坛，对此文心幻奇态。曾经踪迹肤寸处，下有云根若编贝。古篆纵横扪有棱，土花不敢中间坏。搜奇愈出愈奇绝，一拳独辟荆榛界。‘天台丈人’字宛然，谁为雕镌弄狡狯。先生宝此磊落质，满贮应知簏为惫。至今风雨讲堂开，空见寒云迷ЩЪ。”阮唐山与息园契，赋长歌用东坡《石鼓》韵，其述石篆之奇云：“或如支离五粒松，或如臃肿十围柳。宛委或如夏后碑，破碎或如亚父斗。自谓青山云荡胸，不羡黄金印悬肘。抉拾如从沙拣金，搜剔如防苗乱莠。苔花千载绣山灵，松岭三年契石友。小技宁夸虫蚀书，壮志耻效虎初谷。几疑入水呈龙龟，不须破壁搜蝌蚪。天铲断断属巨灵，快事咄咄惊耆。”注谓刘绳庵司农尝攫取其数十枚，皆有奇态。造化文章，乃为息园而泄。

乾隆时，台谏有“四君子”之目，谓孙文定及李侍御（元直）、谢侍御（济世）、陈侍御（法）也。李字愚村，尝召对，指斥中外大臣，抗言无所避，上嘉之。值贡荔支至，即取以赐，曰：“用旌敢言。”其奉使台湾，有《闻蝉》诗云：“生是餐霞客，谁能饮浊流。高标虽自许，清操本无求。螳臂寻声至，童竿逐响投。因风还送籁，缄口愧忠谋。”言外盖以自况。又，《过仙霞岭》诗有云：“对此桑麻原，想见狐兔宅。岩疆守者谁，未雨思良画。”亦见忠谠。

太常仙蝶，相传元臣尽节者所化。乾隆时，侍郎德明管太常寺事，召对时，偶询及。方冬蛰，蝶忽集侍郎家。翊日，以锦盒呈览，赐诗云：“蠕动垫之时，来宾果是奇。异夫群物体，睹此一仙姿。”勒于太常寺大堂。介野园、金兰畦皆有《仙蝶图》。萚石题野园图云：“少宗伯公摄奉常，夙闻亲睹檐牙阳。画之尺幅蘼芜香，乞题皇子皇孙章。”时野园兼直上斋也。兰畦图，翁覃溪有诗。又，阮文达居京师阜成门内土冈，有园十亩，杂植花树，仙蝶飞至，呼之落扇。次年复至，客有能画者祝之，即落其袖，画成乃去。文达旧藏董思翁诗册，有“名园蝶梦”句，遂以“蝶梦”名园，索吴门杨补帆图之。自纪诗云：“春城花事小园多，几度看花几度歌。花为我开留我住，人随春去奈春何。思翁梦好遗书扇，仙蝶图成染袖罗。他日谁家还种竹，坐与可许子猷过。”即浙抚罢官，重入翰林时事。

兰溪徐馏有孝行，尝到臂疗母疾，掘地得泉，人称“孝子潭”。里俗，每刻楮为鱼龙花鸟，骝为之特工，售得钱，以甘旨奉母。先是，其曾祖母余氏早寡，携子依母家，为诸嫂执炊，终岁勤苦。儿年十三，始俱归。岁大侵，哭曰：“天乎，与儿俱尽矣！”夜梦人语曰：“有鸡可卖，何哭为？”诘旦，视埘无鸡，见藉床草在门后，试屈折之，宛然鸡也。翦纸为冠距，傅之翼，命儿携入市，市入竞取之，一鸡得三钱，母子赖以俱活。象山姜炳璋主讲兰溪，记其事，作《母有鸡》诗云：“阿母饥，饥儿啼。儿毋啼，母有鸡，有鸡无饥神告之。母青年，貌若媪，索鸡不见鸡，乃见藉床草。屈草作鸡形，翦纸翎与爪。一鸡三青蚨，百鸡一束。鸡乎鸡乎，饥母饱。母有曾孙，其名日。三年藉草，二亲墓旁。白日暗黄炉，鸡声号晓霜。一门节与孝，千秋扬其芳。”“骗”，骝字也。

笃行每见于贫贱。后来有李顺福者，吴县朱村人，逾冠，父卒。春莼，秋斫芦，冬夏佣舂以养母。娶妻，不顺其姑，至欲逐之。妻亡，不复娶。佣工则离母，故不恒为，益窘。乞得饭，先以奉母。冬寒，母席卧，辄身翼之。居小舟且漏，所携仅一釜。时就潘西圃先生山居卖莼，西圃为作传，附诗云：“喜尔扁舟到，依然载母来。饥寒增老大，啼笑是婴孩。鹤发惊无恙，鹑衣信可哀。莼香新可煮，谁与洗瓶。”厥后顺福母卒，顺福为台窆父冢。为西圃述其事，貌有余戚。既而久不至，询之，则以痛母疾卒矣。故西圃《题采莼图》有云：“蓬颗已闻亲合窆，荻花谁与赋《招魂》。”伤其毁卒也。是可入《孝友传》矣。

国初，京城前三门新布石路，不许行车，京朝官每出皆以轿，故王渔洋《早朝口占嘲南海程周量》有“轿中端坐吃槟榔”之句。乾隆后，惟三品以上大员乘轿，四品以下官，则惟顺天府丞得乘三人轿，余俱乘车。迨道咸以来，乘轿者几限于大学士、尚书，盖风气迁嬗而然。即车制亦屡变。乾隆初年尚驴车，刘文正居宰辅，每出，但以白驴车，雅有六朝人贵犊车之意。骡车惟市侩用之。嘉道后，乃纯用骡车。官车、市车，以大小鞍为别。嘉庆时，官车率用毡帷飞檐后档。道光后尚俭，恒用布帷圆蓬四六档车，不以为贬也。《曾文正家书》谓二品以上例乘绿呢车，后来罕见。惟京堂司道以上，及两斋翰林得用红托泥，沿至光宣未改。此《会典》所不载者。林廉孙年丈咏官车云：“新换油帷红似锦，主人昨日进头街。”可资掌故。若厉樊榭诗所云“摇兀骡车竟日颠，扬尘一队逐芦鞭”，黄仲则诗所云“如绳大道走晴雷，似水征轮起薄埃”，则长驿轮、历碌劳人之况，又异于红十丈中矣。

鹾商之隶于官者，曰“纲总”。纲总各有所辖，分择其人以任之，而自综厥成。故皆养尊处优，累世富厚。所居必有园林厅事，多者至三十余处。蓄歌伶，聚狎客，极名花语鸟声色好之奉。渐而访求彝鼎，收集图书。上焉者更延雅流主坛坫，张皇文讠燕，标榜声华。盖由盛代右文之风，被于圜闽，而一时游士亦争归之。韩江雅集，其弁冕也。嘉、道后，盐苄渐衰，挥金如故，以迄于败。黄次孙司马（崇惺）有《忆昔》诗云：“忆昔淮南全盛日，牢盆旧族皆乡里。黄、鲍、汪、徐、江与吴，区区陶、顿谁堪比。迎銮几度承恩泽，输粟频闻报优旨。三世深知服御方，百年踵见簪缨起。束身圭璧习儒雅，不爱金钱爱图史。千金秘帖宣和印，单边宋板澄心纸。宝鼎曾无修合香，碎瓷尚认官哥底。井栏药臼皆法物，蝇拂尘枝饶妙理。一时门客尽晁秦，列屋闲居并姬子。别业真成走山海，内家许学新声伎。羞将粉垩污名材，那屑黄腔娱里耳。清蔬有味胜珍错，精布章身谢罗绮。风华朴素妙能兼，岂比屠沽竞豪侈。吾生已后犹及见，盛世风流有如此。”述其余韵，致足永思。初，纲总多纳粟得宫。南巡迎銮，恩赍尤渥，固未尝矜满。或传汪容甫客淮，纲总某珊翠其冠，日扬扬谒客。容甫伺其出，控一蹇随之，顶以红萝卜，翎以松毛，彼行亦行，止亦俱止。某患之，赂以巨金，容甫一笑而已。此以视附庸风雅者，相去又何如耶？


●卷一三

高宗听政惟勤，晨兴必以卯刻，虽冬月亦然。白十二月二十四日以后，上自寝宫出，每过一门，必呜爆竹一声，内直者遥闻爆竹声自远渐近，则知圣驾已临乾清宫。计尚须燃烛寸许，始放明也。当西陲用兵，军报夜至，亦必亲览。趣召枢臣，指授机宜，动千百言。枢僚撰拟进呈，或需一二时，上犹披衣待之。故章京退直后，必留一人直宿，曰“夜班”。又虑诘朝事繁，每日轮一人，早入相助，曰“早班”。见赵瓯北《檐曝杂记》。瓯北《军机夜直》二律云：“鳞鳞鸳瓦露华生，夜直深严听漏声。地接星河双阙迪，职供文字一官清。蛮笺书翦三更烛，神索风传万里兵。所愧才非船下水，班联虚忝侍承明。”“清切方知圣主劳，手批军报夜濡毫。锦囊有策兵机密，金匮无书庙算高。乐府伫听《朱鹭》鼓，尚方早赐紫貂袍。书生眊赂笔何补，不抵沙场斫贼刀。”即西陲用兵时作。其时，同直者有王漱田、毕秋帆。瓯北《下直同漱田、秋帆郊行》诗云：“油碧车轻度红，看花喜有素心同。一春晴雨常参半，三月寒暄最适中。芹沼泥融衔燕子，柳塘水漫浴凫翁。清游不在弹章例，莫便惊他御史聪。”末句以途遇巡城御史也。枢廷初设章京，宜舍在隆宗门侧，仅屋一间有半。嗣与满章京同舍，则北向屋五间，与大臣舍相对，故有“南屋”、“北屋”之称。地虽清严，皆极湫隘。遇扈从秋搁，戎帐不设几案，率伏地起草，或叠奏事黄匣作几，而悬腕书之。夜无灯檠，以铁丝灯笼，置灯盘其上，偶萦拂，辄蜡泪污衣。瓯北《扈从木兰途次》诗云：“午正趣安营，幔城宫殿肃。斯须城外地，万帐一齐矗。纷错如犬牙，愿乱若蚕蔟。其间往来处。百折路回复。黄昏退直归，言寻毽庐宿。缪辑缦鞅绊，横斜卧车毂。偶然迷失道，一迷恐不复。”想见况瘁。若南巡行次，明窗净几，绣毯华捆，淀园直庐为射圃，与七峰别墅擅亭台水木之胜，段芳山枢部《直庐》诗所云“名园霁景佳，诗怀惬清赏”者，则相望有霄尘之判矣。

金川之役，将军温公兵溃于木果木，而阿公达乌之军不动，赖奎林督军守隘口，与贼日夕数十战，力遏逆锋故也。奎由侍卫擢至都统，金川乎，图形紫光阁，出为伊梨将军。为海禄论劾，削所袭承恩公爵。久之，授台湾提督。值科尔喀犯逞，命以参赞大臣赴贝，道卒。嘉兴吴澹川明经（文溥）有诗挽之云：“江盘邛榨西连徼，河绕昆仑北入秦。本意两军相犄角，岂期中路忽参辰。骠姚战伐飞腾在，仆射英雄涕泪新。自昔平羌功第一，不因外戚重亲臣。”“褒鄂弓刀动鬼神，丹青世世照麒麟。祁连山远冰霜古，蜀国风悲草木春。激烈肝肠为知己，摧颓岁月感斯人。百年天地谁长在，所恨飘飘未老身。”奎年十七，即以勋贵子弟从征，性刚果，尚志节，所慕独王保保，与季父忠勇公不善也，其余直涕唾视之，恶番僧尤甚，而喜折节读书为小诗，亦奇人哉。

吴秋渔（升）以大挑县令入蜀。久佐勒文襄戎幕，有《四兵行》盛传于世。《新兵行》云：“行粮全，坐粮半，给米论石钱论贯。东邻健儿力如虎，西邻壮男能伏弩，投名入籍报官府。领军马上持檄来，辕门逢逢朝打鼓。今日下校场，明日催东装。兜鍪有缨甲有裳，箭羽白雪刀白霜。饮徒博徒旧相识，送尔黑水之河旁，此去杀贼先擒王。”《乡兵行》云：“焚尔谷，毁尔屋，杀人如麻不敢哭，忍泪含饥草间伏。尔勿伏，贼人索尔剜尔目。尔勿哭，贼人追尔刖尔足。尔有了男尔御侮，十人可什五人伍。沿山树栅路置弩，守则鸣钮战则鼓。官兵十万动地来，犄之角之惟汝才。入贼阵取贼将首，驰归报捷旗门开。大府谕功上封事，驻马田间问名字，千夫百夫尔长之。昨日村农今武吏，长揖县官投一刺。”《士兵行》云：“徙都耶，榨都耶，曲乌鸟之夷奴耶？五十五州，亦土亦流，罚不应役，牛五十头。头人舍人不识字，蛮语啁啾问通事。花裙小队跳跃来，酒市关门妇女避。鼓声三通角三叠，今日将军亲简阅。杀马椎牛大飨卒，蛮刀割瞰口带血。挟尔哈靶，砺尔及密，减贼归巢未六月。”注谓蛮语呼箭曰“哈靶”，刀曰“及密”。《老兵行》云：“公徒三万来骏骏，壮夫力士纷如云。国中七尺野六尺，安有羸老堪从军。老兵老兵尔何苦，曷田尔田宅尔土。岂无若子若弟堪荷戈，白头犹复称官府。老兵闻言笑不止，不失声哭反狂喜。自云弱冠充余丁。得补名粮周一纪。转战从征三十年，半生眠食枪烟里。迢迢卫藏指西招，雪山埋人锄不起。大鹏侧翅来啄眼，飞马奔回二万里。将军厚我老犹健，能挽强弓能啖饭。解衣遍际无寸瘢，矢石不侵真铁汉。前年平廓番，三载征苗疆。冬冬战鼓响三峡，半夜下令催军粮。帅旗渡江水。行营直到家门旁。家门咫尺归不得，纵使归来人不识。昔年火伴尽高官，化作烟云才瞬息。不如老兵长不死，百战沙场等闲耳。醉卧沙场亦足豪，闯将一剑磨秋水。”盖军中所作。秋渔以军功保知府，愿权诸郡，有惠政。灌口绳桥久废，集父老筹谘重建，以铁索及笮为之，长百二十丈，行旅感诵。

瓯北以乾隆三十三年奉命赴滇，佐阿果毅幕。其抵滇，距明忠烈之殉节甫数月，知其事特详。谓蛮结之战，忠烈伤一目，几殡。少愈，进至象孔而军中粮匮。贼诇知之，追及于章子坝，无日不战，渐至猛笼，乃得粮，遂有蛮化之捷。相持者数月，迨抵小猛育，贼众蝟集。乃命诸将串师乘夜出，而身自捍贼。相从者，领队观音保、扎拉丰阿，总兵哈国兴、常青、德福及巴图鲁，侍卫数十，亲兵数百。及晨，血战贼丛中，皆一以当百。扎拉丰阿中枪先殡。观音保发矢，连殪数贼，馑余一矢，恐矢尽被执，以镞刺喉死。忠烈负数伤，力疾行稍远，下马，割发授家人，使归报，而缢于树下，家人以木叶掩之。时已奉全师速出之诏，路阻不得达。忠烈旁徨歧路，遣将士出险而决以身殉，意可悲已。瓯北《鬘华山杀贼歌》述其战绩云：“征缅师回贼蹑尾，扎营犹距七八里。一朝师驻鬘华巅，贼乃近逼山半眠。此贼目中已无我，将军见之怒如火。明晨要与贼死战，人必带血马必汗。贼久识我军令明，三吹箪篥军启行。我军启行贼亦起，接踵来扰殿后兵。诘旦仍吹三箪篥，衔枚却伏箐林密。沸唇贼果漫山来，只道官军去已毕。忽然一駮惊轰雷，万众突出山为开。刀如旋风矢如雨，贼骇欲退身难回。乘高大呼何处走，截杀快于宰鸡狗。矢无虚发辄贯胸，刀才一挥已剁手。其有漏刃纷逃生，前人趾踏后人首。是时官军气益壮，贾勇疾追穷所向。袒露不须铁面具，纵搏空拳也莫抗。杀死犹少压死多，填满山沟一千丈。力倦惟将战鼓鸣，余威犹作风鹤惊。狂奔并不敢高哭，哭者但闻新鬼声。”注谓杀贼凡四五千人。鬘华即蛮化也。盖白章子坝与贼相接，敌日增，我军日少。孤军转战，未尝一败。粮久绝，仅啖牛炙，一向犹与亲随战士共之。抚恤疲卒，息其病伤，故士无怨志。其语诸将曰：“贼知我力竭而必决死战者，欲使知国家威令严明，虽穷蹙至此，无一人不尽力，则敌有所惮而后来者易于成功。”谋国之深，非徒慷慨赴死矣。忠烈为傅文忠犹子，随园挽文忠诗云：“送公魂入昭忠庙，小阮犹提杀贼戈。”谓忠烈也。

福文襄以剿黔苗功锡封贝子，照宗室贝子例，给护卫。韶谓俾异姓盖臣，得邀殊锡，以彰国家世臣之福。明年，复追封公父文忠公爵，视贝子。既而文襄染瘴，薨于军，有诏晋封郡王街，并追赠文忠郡王，子德麟袭贝勒，孙袭贝子，以镇国公世袭罔替。以异姓之躬，桓视宗藩之带砺，国朝一人而已。瓯北纪诗云：“济美分茅土，追崇溯构堂。相门兼有将，异姓特封王。不数韦平盛，真看带砺长。褒忠恩命极，谁不涕沾裳。”“旷古真希见，桐封累代荣。世家萧北府，王爵李西平。懋赏颁金策，崇勋勒鼎铛。岂真因子贵，公自有忠贞。”瓯北早岁枢直，即受知于傅文忠。及赴滇从征，适文忠奉命经略，复参幕府。其《呈春和相公》诗有云：“屈指兵兴一路中，邮亭不断忧刀弓。频年圣主筹良将，多少苍生望相公。关势尚传铜铁固，军威兼列鹳鹅雄。腐儒箧有鸡毛笔，要咏平蛮第一功。”钱充斋观察同在经略幕，读至“多少苍生”句，不觉痛哭。经略命幕僚遍和，遂传遍滇南。迨老官屯之役，缅人乞降，班师志喜，有“受降如此方威克，招致何曾一著高。”谓前此有以招降之说进者，上力斥其非，决计用兵，盖圣谟早有成算。文忠之薨，瓯北为挽章云：“地望尊崇综百台，敢期寒睃受栽培。我无私谒偏投契，公不谈文乃爱才。”知己之感深矣，故间迫封事而咏叹之。

乾嘉间庙堂著作，出河间纪文达者为多。有《平定回部凯歌》绝句云：“喧喧箫鼓凯歌音，半卷红旃入凤林。曾是轩辕亲教战，霜天晓角尚龙吟。”“妖星堕地响如雷，风卷阴云万里开。边月高高天似水，捷书一夜过轮台。”“秋雁连天西海头，六军回马唱《凉州》。擒王破阵须臾事，谁赋金闺上翠楼。”“故垒茫茫大夏城，芦笳吹作入关声。回头博望浮槎地，曾是西来第一程。”“《铙歌》一路响寒云，猎猎风生万马群。行到来时曾战地，降蕃犹认上将军。”“滞耳秋风入短箫，黄榆叶落草萧萧。西蕃已破无征战，只向高原试射雕。”“赤土山前雪打围，桃花叱拨绣弓衣。风云也禀天朝令，满碛平沙静不飞。”“勒石燕然莫更论，且看走马定坚昆。垂杨绿到其摩寺，甯止春风度玉门。”“多少降羌逐马，芙蓉阙下贡文犀。萧关候吏如相问，家在条支更向西。”“惊翎长箭虎纹报，歌舞还朝拜玉阶。今日方知神武略，书生何用议珠厓。”当时推为名作。乎回之役，兆文襄督师深入，被困黑水，势同瓮鸡。其意外获全，诚有天幸，然亦赖庙算，预调索伦兵，命富、舒诸公率以赴援，阿果毅又以驼马至，遂得转战奏捷。文达诗所谓“今日方知神武略”者，非空言也。相传回人绳伎称绝：树数丈木竿，其颠系长绠，下属于地，回人乎横一木，取两端轻重相等，则步绠而上，且跷一足唱歌，良久始下。隶于武备院，以供宸赏。后有坠鳗者，乃不复设。王凤霓诗云：“内官传唤高縆伎，步上天风听蹋歌。”想见其盛。

秀水庄胥园（肇奎），官迤西道，以李昭信事牵连谪戍。伊显亭将军惜其才，奏予主事衔，补伊犁丞。后召还，累擢至滇藩。在塞外凡十年，归途有句云：“版图雄拓真超史，辙迹周还纪诗。”著有《塞外纪实》。其《伊犁竹枝》尤详于风土，择录之云：“新疆形势踞层巅，量度曾经初辟年。高过神京八百里，去天尺五古碑传。”“戈壁滩头已驻兵，城中无水欲迁城。昨传军令齐开井，掘处灵泉万斛清。”“伊犁江上泮冰初，雪圃才消未上蔬。齐向鼓楼南市里，一时争买大头鱼。”“春水穿沙到麦田，野花初试草连阡。沿渠抽满新蒲笋，带得长镜不用钱。”“家家院落有深沟，一道山泉到处流。罂粟大于红芍药，好花笑被舫亭收。”“六月争求节署瓜，剖开如蜜味堪夸。白瓤第一青居次，下品为黄论不差。”“许令哈萨克通商，十万驱来大宛羊。在昔空劳无远略，今看天马入长杨。”“家室频移几幕毡，半谙游牧半屯田。番荒未觉神京远，岁岁轮班入觐天。”“丝线红缨不缀冠，但将品级顶加盘。一枝雀羽双貂尾，听鼓随班谒上官。”“一双乌拉跪阶苔，库库携将马来。好饮更须烧一过，胜他戴酒出新酷。”“车载粮多未易行，六千回户岁收成。造舟运入仓箱满，大漠初闻欺乃声。”“铜铁金苗出矿材，屯耕需铁采将来。宝伊钱局收铜铸，惟有金沙禁不开。”注谓伊犁协领以下，冠皆不缨，以双貂尾为饰。土人以革为软底鞾，名曰“乌喇”。又以马乳酿酒，革笛盛之，其篱曰“库库戴”，酒最美。每岁回产纳粮，自古尔札至惠远城大仓，车费苦钜，因造舟，由伊犁江载运。边荒异俗，略见一斑。

西域四大城者，谓伊犁、乌鲁木齐及南路之乌什、叶尔羌也。徐礼华舍人诗云：“屹屹崇疆四大城，往来书逐晓鸿征。边筹不数营平策，破胆惟闻定远营。”见所作《新疆纪胜》诗中。诗凡数十首，多及西域畸闻佚事，有云：“灵山四面绕云屏，绝顶遥堆佛髻青。一上山腰四十里，龙湫无际小清泠。”注谓灵山在乌鲁木齐之北，层峦叠嶂，中三峰插天，行四十里，才及山半。有龙湫甚广，水涨时可藉溉田。又云：“玛纳河边积雪凝，行人瑟缩阻层冰。如今车马纷争渡，和气嘘为瑞雾蒸。”注谓玛纳斯河在乌鲁木齐西北，旧时冰雪积阻，冬春不可渡，近有浅处可涉。春雾冰融，车马往来不绝。又云：“果沟东面亦龙渊，水味清甘似醴泉。中有小山人不到，恰如蓬岛引归船。”注谓果子沟在伊犁城东北六十里，沟之东，海子水极甘。中有小山，土人云，近山则水扑，人不得上。或落叶坠其中，必潮涌而出之。盖龙所居也。又云：“伊犁江水向西流，溅雪喷雷古渡头。捉著马鬃扳马背，等闲浮渡似轻鸥。”注谓伊梨江极汹涌，厄鲁特辄捉马鬣，以肘加脊，逆流横斜而渡。又云：“石炭疑从太古胎，巉岩未许五丁开。山灵珍秘无人识，留待天朝物色来。”注谓伊犁初不知产煤，及奉上命搜采，始出，人惊以为神。又云：“传闻打坂四时更，南北经行路一程。应似俞儿前导引，不教人马堕冰坑。”注谓由伊犁往南路经冰打坂，六十里道阻行艰，径路时改，土人谓山灵所为也。又云：“侍子东来拥骑驰，翩翩年少习朝仪。三年一度频经此，何似将军帐下儿。”注谓哈萨克遣子入侍，行经伊犁，以陪臣礼待之。又云：“当年夏月犹飞雪，此日春中渐有雷。一例殷阗催甲坼，可知号令白天来。”注谓伊犁自屯田后，始有春雷。又云：“圣皇洪福被遐边，文教雍容化井厘。薄采藻芹考钟鼓，黉宫建在雪山前。”注谓乌鲁木齐新建学宫，比于内地。又云：“羝羊如麂尾如盘，翠琰香茵络绎看。驼马连群都入市，银茶互易远人欢。”注谓哈萨克岁以羊马及衤集物入卡互市，待以诚信，蕃情悦服又云：“桃花得雪最轻盈，鸠唤微阴鹊报晴。一色官屯千万耦，穿田不用橐驼耕。”注谓《五代史》称回人以橐驼代耕，今则杂用牛马。又云：“宰桑也解充田唆，伯克还来助藕禾。种种风谣堪入画，氍毹帐外起农歌。”注谓“宰桑、伯克”并回部酋长官名。又云：“舞草亭亭漾晚风，乌兰作态露华中。杜陵句裹差堪拟，可爱深红爱浅红。”注谓伊犁有草名“虞美人”，能舞；有花名“乌兰”，五出色红，浅深各别。又云：“岁华两度纪庚辛，南极遥瞻拱北辰。圣母万龄君万寿，慈光长瘤远边人。”注谓自拓新疆后，历庚辰、辛巳、庚寅、辛卯，迭开寿宇，各部酋长靡不望阙称庆。又云：“列刹相望出玉门，营电风俗似乡村。欣逢佛诞家家祝，第一如来是至尊。”注谓彼俗佞佛，称天、可汗，亦从佛号。诸诗盖礼华谪戌时作。王化桄被，同我太平矣。

后来则有褚筠心学士（廷璋）之《西域八咏》。学士在史馆承修《西域》、《同文》诸志，以孜证所得者入诗，足补方乘。《乌鲁木齐》云：“额鲁公孙此建瓴，天戈万里下风霆。山围蒲类分西谷，云护沙陀拱北庭。不断角声横月白，无边草色入天青。辑怀城上舒雄眺，尽把耕畴换牧垌。”注谓汉蒲类国治天山，西流榆谷，唐为北庭大都护府，北接沙陀、突厥地。辑怀则新建城也。《伊犁》云：“人驱风雪兽驱烟，犹见乌孙立国年。海气万重吞丽水，山容三面负祁连。盘雕红寺朝鸣角，散马青原夜控弦。纪绩穹碑衔落日，英灵班鄂想回旋。”注谓伊黎河，唐名伊丽河，亦曰伊黎水，西北流入巴尔喀淖尔彼海中。其地有计腾格里山，即祁连山，东西南三面分支环抱。又有海弩克、固尔札两庙，固尔札庙建前、后勒铭《伊犁碑》，班第、鄂容安尽节于此。《雅尔》云：“多罗川外夜吹芦，雉堞新城接上腴。塞月已寒三叶护，边风犹动五单于。名藩甲卷烟消漠，健将弓开血洒芜。不是皇威宣北徼，春光谁遣坟炉。”注谓汉呼揭、车黎、岛藉、振闰、郅支五单于地，唐为三姓叶护地，在北庭西北，金山之西，其地西北接左哈萨克界。大兵追阿穆尔撒纳，入其地，哈萨克撤帐数千里，因而内附。侍卫奇彻布尝克敌于此。《额尔齐斯》云：“西州直北势凭陵，瀚海迢遥过白登。钤泽风高奔怒马，金山雪暗下饥鹰。曾传旧壤开都伯，仅见降王保策凌。四部虫沙成底事，好将忠谨化骁腾。”注谓钤泽，今译名“烘郭图淖尔”。金山，今译名“阿勒坦鄂拉山”，旧为都尔伯游牧处，有三策凌先归附，封王爵。《今存吹》云：“梯云劲旅倚孱颜，径出盘雕落雁间。波浪远翻图库水，风云高护格登山。千屯此日开榆塞，十箭当时阻玉关。碎叶长川流不极，犹悬边月照潺。”注谓图斯库尔，唐碎叶地也。自北岸傍吹河西北行五百余里，总名曰“吹”，为今时屯垦之所。唐沙钵罗唾利失可汗分十部，部授一箭，曰“十箭”，居碎叶东。西境巴图鲁阿玉锡，以廿五人败六千余众于格登山，在吹东境。《哈喇沙尔》云：“风雨犹疑铁骑屯，至今沙戟有遗痕。焉耆镇启龙游远，都护城悬乌垒尊。弓挂轮台飞皎月，剑磨蒲海射晴暾。戍楼高处分襟带，山水遣经费讨论。”注谓哈喇沙尔西境为汉乌垒城部护所居，唐设焉耆都督府，为四镇之一。西有地曰王古尔，即汉轮台。南有罗卜淖尔，为古蒲昌海，河流至此潜行。《阿尔苏》云：“天边冰雪郁嵯峨，木素高朔气多。壕上射生城落雁，军前飨士帐鸣龟。东荣姑墨千年碛，南走于阗一线河。待把方言垂竹笔，“阿苏”“温宿”漫承讹。”注谓阿克苏东、塔里木河北岸为古姑墨国地，和阗河北流至此，入塔里水，城北木素尔岭多冰雪。曰阿克苏者，即古温宿也，其地回人多用竹笔。《和阗》云：“毗沙府号古于阗，葱岭千盘积翠连。大乘西来留法显，重源东下问张骞。渔人秋采河边玉，战马春耕陇上田。今日六城歌舞地，唐家风雨汉家烟。”注谓河源有二：一出于阗，唐设毗河都督府。《水经注》“释法显至于阗，其国有大乘学”，即其地。向产玉，有绿土河、黑玉河，即今玉陇、哈喇哈仕诸河也。六城，曰额里齐、曰玉陇哈什、曰哈喇哈什、曰齐尔拉、曰塔克、曰克勒底雅，户口特盛。

乾隆季年，选进和阗所产大玉凡三：最巨者青色，重万筋：次者葱白色，重八千筋；又次者白色，重三千筋。人畜挽拽以千计。嘉庆四年二月，运至乌沙克塔拉军台。有诏截留勿进，遂委道旁，载玉四轮车亦毁弃于此。回汉罐呼，永泐盛德。和简勤纪诗二首云：“诏弃于阗玉，埋轮蔓草芜。来从西旅道，采自局宾隅。驾鼓劳天马，投渊却海珠。何如此顽石，罢役万民苏。”“不刻摩厓字，光明帝德昭。瑞同麟在野，喜见鹊来巢。昆璞完然古，羌戎逖矣朝。鬼神烦守护，莫任斧斤招。”盖持节西行途中见玉而作。仁宗初政，悉上贡献，此其一端。黔地产朱砂，其重者为砂宝，碎珠零玑，人犹宾之。嘉庆乙亥，有自黔归者，携砂宝重至百筋，过浙索售，贵官豪商无问者，废然返。盛子履作《砂实行》云：“神禹锡贡重砥，曷不挟之献万乘。岂知九重训节俭，不贵异物天子圣。”盖纪实也。

喇嘛有黄教、红教之别。红教挟异术，能召风雨，或人至死。黄教则以善道化人，若外蒙之哲布尊丹巴，前藏之班禅，后藏之达赖，皆黄教也。相传以达赖为大宗，即如来后身。将死，则自言转生处，其弟子往奉以归，谓之“呼毕勒罕”。及岁放参，则又为活佛。乾隆时，始订“金瓶掣定”之制。和简勤尝为驻藏大臣，撰有《西藏赋》，于山川风上源流沿革，挝述甚详。又有《班禅额尔德尼讠燕毕款留精舍茗话》诗云：“法筵肃肃开雁堂，钉坐目食盘成行。葡萄庵罗兼糖霜，饣华锣陈黯鲶头僵。藤根割割到乾羊，鸠盘茶杵牛酥浆。龙脑钵盛云子粮，麦炒豆醋盂釜量。金花娆榻并狮子床，有如嵫景对若光。须臾乐奏鼓嫌镗，火不思配箫管扬。亻辰童十人锦彩裳，手持月斧走跳踉，今踔应节和锵锵。和南捧佛币未将，哈达江噶加缥缃。花球霞ふ兜罗黄，盘蒲伊兰螺甲香。主人顾客乐未央，愿开四果阿罗方。客曰养心防虎狂，孔戒操存舍则亡，出入无时慎其乡。佛传心灯明煌煌，瓶穿罗毅雀飞扬。儒墨相錾理相当，定静止观归康庄，即心即佛真觉王。主人笑指河汪洋，我钻故纸君吸江。”燕飨款洽，愿愿如绘，汹杰作也。西藏，番语称“拉萨”，译言“佛地”。明洪武六年，尝设乌斯藏招讨司。康熙时进表，称上为“文殊菩萨至圣皇帝手执莲花清净座下”。厥贡惟藏香、红花。沈带湖吏部（叔涎）《酬袁春圃藏香》诗有云：“闰年昨旱癫，畏景转炎炀。老母被隆暑，泄泻婴危恙。不惮涤腧，所苦竭津脏。贫乏甲煎供，质有膏炉长。珍逾握椒贻，佐我白华养。虚室生吉祥，篆烟乍摇扬。一炷气渐舒，再熟神已王。”俗传藏香能起沈疴，观此可证。

骨种羊产自西域，以羊骨种之土中而生，故名。厥色缁，有纯黑者尤贵。宫中尝于隆冬御之，遂等狐貉。归安叶辛麓布政（佩荪）《却人饣鬼骨种羊裘》长句云：“天公幻化纷奇谲，攫弄人心成蛊惑。冰蚕作茧火鼠衣，尾雉头恣绚饰。传闻万里流沙西，瀚海外环哈萨克。满山段恳异丁零，达生自地非坼倡。羊死以骨种之上，考牧依然勤力穑。细思西域兑所位，羊为兑象全阴德。至阴不生乃无死，感以阳精复孳息。断虺可联鳌可艺，理有固然非臆测。兹羊留骨兼重皮，其中纯黑尤难得。贵人争购逾很荒，一裘价可半千直。有客持奇致珍重，开缄观者俱动色。旋珠细叠螺髻圆，黝光润夺鸦雏墨。我生长物奉何有，蔽体聊取充要掘。忽看奇服耿悬鹑，翻似杜陵惊翠织。人生百事斩新异，称此以求焉纪极。美好虽得时俗夸，暴殄恐有神明殛。亟挥还客心始恬，朗咏素丝安退食。”当时俗尚廉俭。闽督杨某被劾入京，其体致枢僚者，只币毳数事，顾北墅诧为仅见。汪文端久居政府，湖抚陈文恭素厚，伴函者亦仅撞锦二端。先辈风裁，固非矫饰。

京师设宝泉局，由户部司员领之，掌铸行铜币，各行省亦分设铸钱局，以滇南产铜，咸取给焉。采运既繁，遂为民累。王太岳方伯宫滇中，有《铜山吟》述其沿革云：“赫赫李少保，宏议排因循。辍彼海道贩，易以滇产殷。转轮供九府，岁倍百万钧。下以减商负，上以资俸缗。”此滇中贡铜所由防也。又云：“近邻逼黔粤，远通汉胃滨。各购巨万计，符牒日委填。滇中官吏懦，应命如响臻。竭泽网馄鲕，非时穷斧斤。日给犹不暇，仰屋空吟呻。譬如百金产，饭饱衣粗温。那堪一家食，分减赡四邻。瓶垒日以罄，脂膏日以。坐看好家室，终窭不自振。官司勇从令，疾苦畴咨询。鞭垂到斑白，逋逃动成群。钅广路日邃远，开凿愁坚珉。往时一朝获，今且须浃旬。”盖以一隅之产，应四方之需，奔命既疲，诛求益亟，诚有不胜其扰者。而所述钅广缒幽凿险，尤足惊心动魄，有云：“穷山走晴夜，望气觇纷纭。夤缘循斫脉，斧新声殷殷。始焉见鸡窠，微茫辨胎浑。尺寸稍进步，快若王路遵。半山阻石硖，缩手呼苍曼。幸而得堂斫，室家象溱溱。欢呼山震动，曰此天所仁。鼓锐更深入，气夺千人军。岂知涌水出，大隧惊渊沦。前劳付一掷，千万为沙尘。况或山腹空，崩颓断云根。划如土委地，一毙数百人。丛骸埋乱石，隐隐成邱坟。家远莫闻知，终古冤沈湮。有生皆苦境，厂民倍艰辛。”是不啻地狱变相矣。诗末云：“钱币诚所重，民劳亦宜懂。”至哉言乎！顾采铜艰矣，运铜亦匪易，道阻万里，中多险滩，既虑疏防，且多贻累。韩佳龄司寇诗云：“昆吾之质精且良，魂儡历落装满舱。远从巴峡穿瞿塘，石齿衙衙森剑错。訇然撞击首尾张，委弃岂汝能周防。绳缒万夫沈水取，入饱蛟龙出豺虎。江声呜咽江水赤，千百曾无返十五。”司寇江行，守风惠济插，遇宋西樵明府自滇运铜北上，共饮，因有是作。西樵名简，乾隆己酉进士，拣发云南，尝为丽江令。诗中又云：“闲关万里来滇南，飘泊一官同客燕。倔强不善事上官，转运京铜八十万。”是盖干吏工仙倪、利步趋者所不肯为，乃往往以拙宦任之。

凡铜币，皆搀铅而成。故泉府所需，岁必铜于滇而采铅于蜀，以蜀擅铅山之产也。贝子木尝自蜀至吴，与铅船偕行，作《铅船杂事》诗多首。又有《运铅船》乐府，云：“京师铸钱须用铅，铅船万里来穷边。三百六滩放出峡，七十二腼挽上天。一年四运有成例，前运后运迭相继。给发运银万八千，制造运船二十四。运官领运无闲暇，船丁汹汹吁可怕。幸得平安官可升，脱遇风波罚无赦。往往天津去拆船，变卖还须补铅价。农部收铅京局中，铅入铜炉火红。铸出铅钱轮廓劣，觳链取铬将无同。呜呼圜政何由坏，铜厂百弊言难终。试上铅船点铅数，何如六运滇南铜。”嘉道而后，圜法寝敝。至咸丰四年，始特铸当十大钱，然仅行都市之内，致使银价肖长，为市侩把持，公私凌削，市物踊贵。潘文勤尝疏论之，谓既无当十之用而徒存其名，无以利民，适以病国。麒庄敏（庆）奉使赴鄂尔多斯致祭，归经察汗札达海，从者寻取石子，拾得浙字“康熙通宝”一枚，感赋二绝云：“爱石从人笑米颠，披沙何意选金钱。分明认取‘康熙’字，想见仁皇驻跸年。”“年来泉府事纷更，当十何曾出帝京。却忆当时圜法好，不论胡越总流行。”与文勤抗疏意同。故事，蒙古各部赐祭，遣四品官往，曾奉使者不复遣。文臣中再使蒙古者，惟锺仰山少宰及庄敏二人而已。

钱塘吴仲云（厂述）诗具言镀政之敝，与太岳后先同忄旨，而指述益详。其一云：“华楹具百戏，雕俎罗八珍。指使诸童仆，佩服丽且新。问官所职掌，曰铜铁锡银。朝上一纸书，暮顼十万缙。会计足课额，足以娱嘉宾。勿谓官豪华，视昔官已贫。颇间有某某，凭陵居要津。积金北斗高，歌舞难具论。歌舞岂不欢。世事如转轮。朝廷固宽大，国法亦以伸。事过三十年，残魄含酸辛。官今当龟勉，富贵天所亲。鸩卮与漏脯，智者终逡巡。哀哉铜山下，乃有饿死人。”其二云：“滇厂四十八，宝路区瘠肥。媪神岂爱宝，苗脉有盛衰。攻采矧云久，造物亦告疲。甯台与汤丹，今亦非曩时。小厂益衰竭，徵课檄若驰。何从获硬硖，闲或得草皮。鸡窠不满万，饿鞘亦何为。长茭入龙窟，水泄费不赀。年年苦缺额，呵斥安敢辞。我闻古铜官，坊冶各有司。方今吏事烦，难理如乱丝。况复畀厂政，殿最较铢锱。既耕复使织，谁能剂盈亏。上赡九府供，下给家室私。官私两不病，治术其庶几。”其三云：“受事平其争，厥长凡有七。锤手与砂丁，是皆长所帅。有犯则扶之，昼夜戒无逸。帕首缚登，行若缘缝虱。仰攻亦俯钻，但惧引线失。风穴窍<谷含>砑，厢木驾疏密。龙惊地轴裂，一入不复出。悲哉乾蜡子，枯腊黑于漆。更闻扯火勤，炉罩难毕述。争尖与夺曹，刀剑斩狂捅。一朝鸟兽散，探肤入民室。索之籍无名，山箐费穷诘。持此间长官，镇抚用何术。”其四云：“厂主半客籍，逐利来穷边。入官报试采，自竭私家钱。欣然大堂获，继以半火煎。抽课得羡余，陶朱不足贤。百货日庸集，优倡肆娇妍。荒荒蛮瘴间，聚若都市阗。闻者馋涎垂，扰扰皑集膻。叩囊出黄金，一掷虚牝填。所愿倘不偿，家室成萧然。妻孥难苟活，伴侣空相怜。不如扶犁好，犹得耕薄田。”土法开凿，其难如此。

明忠烈之征缅也，昌邑胡邦佑以永北同知掌粮台。寇犯木邦，从参赞珠鲁讷守城，城陷死之。邦佑初以任子宫盛京工部，裁缺改刑曹，出守甯波、贵阳，落职。再起是官，遂及于难。李少鹤与交善，有诗《吊胡司马兼赠公子璞》云：“金沙达蝶连西溟，瘴云毒雨交沸腾。炎荒万里行人绝，<鼠余>鼷讵足勤大兵。一夜风吹洱海月，诏书五道飞幽漠。桓桓仗铍明将军，年少登坛气蓬勃。誓将一剑扫朱垠，免胄直入虎狼穴。桂阳司马将门子，提戈待罪前营里。临风上马何洒然，请缨杀贼今老矣。宛巅杀气压尘蜾，死所未得今其可。班超不图生入关，马援已无尸可裹。盛朝信不乏人杰，军威暂却非归惰。我知公子豪且贤，赠君惟有《独漉》篇。国譬不塞冤未报，会须一击鹏博天。”康雍前，盛京五部犹参用汉员，自是始罢。

吴江史册压（善长）尝客山尚书幕，值川楚用兵，躬与赞画。有《襄阳纪事》诗云：“灞上真如戏，枋头悔已迟。裹粮劳转战，卷甲费穷迫。漫砺王孙剑，虚搴郑伯旗。焦头休论赏，史笔有微词。”时都统永公综军务，与明将军并拜宫街双眼翎之资。二公不协，寻以失机逮问，命惠龄代之。同时山衔命南下，综理苗疆善后。故册压诗又有“槛车徵邓艾，节铍付班超”之句。其云：“竟落鱼门胄，难归白狄元。”则谓提督花连布战殁青溪事也。当阿、福、海、奎四公相继骑箕，兵事方棘，上元王鼎襄有《大梁书感》诗云：“正恐人南窜，兼愁盗北还。忽闻丹水贼，已据石门山。嵩洛风云地，襄樊形胜间。莫令青犊血，直溅鲁阳关。”“乘机每不早，追逐意何之。以此为长策，兵戈有岁时。群凶皆自得，军士岂胜疲。奇语雍梁帅，朝廷望罢师。”其时楚氛日炽，豫防亦亟，故感叹而有是作。乾嘉之间，运当极盛，军威畅于殊域，而匪患起于中原，驿骚累年，蔓延数省。虽就戡定，寝成耗敦集霰之兆，衰机已伏矣。

终南跨数郡，亘七百余里，为秦蜀门户。乾隆之季，谢甸男广文自蜀归，过汉中，语人云：“郧庸以西，夔巫以东，巴阆以北，武都以南，皆峻岭深林。今将吏狃承平而弛控驭，数年之后，乱端其发于此乎？”嘉庆初，教匪起襄阳，延及秦蜀，果以南山为窟穴。于是即山内置镇将、驻重兵，改五郎营为甯陕镇。甸男言皆念。其人笃学，娴“三《礼》”，兼精星卜形相诸术也。陈恭甫和甸男诗云：“剑外尘沙落日昏，珠钤帏幄莫轻论。彝陵群盗窥秦塞，夔府孤城阻益门。岂少旌专外阃，仍烦虎旅出中原。可怜一片关山月，夜夜箱刀照雪痕。”“廿载飘零剑气昏，青尊细雨夜深论。词人自撰《河清颂》，兵法难通太乙门。厄塞山川问尸佼，激昂肝胆托平原。麓才愧掷封侯笔，潦倒青衫行洒痕。”即隐述其事。刨男名震，己曲举人。

溆浦严乐园廉使（如煜）为诸生时，即好谈兵。黔楚军兴，以《平苗十二策》上当事。复阴结仡栳头目质子十九人，与共卧起，卒赖以复乾州、通黔楚路，用规平茼之绩。宦陕久，自牧令至监司。南山教匪一役，始终其事，其间缮城垣，立堡砦，浚壕筑堰，教耕兴学，民情既固，辖境肃然。有《从运行》云：“昔对金门策，太息《治安》篇。公卿虚前席，共推贾生贤。南山盛盗贼，民命迫倒悬。澄清亦有志，叱驭乃竟前。”其二云：“军符来汉南，星言速征骖。凤岭云连翅，柴关树如蓝。讹言栗我仆，镝呜更丸探。慷慨向前去，睑危余所谙。”其三云：“人体黄狐吮，人腹苍鹰啄。磊磊战骨白，当道研车毂。陇蜀道路通，万龟列林谷。壮哉草桥战，杀贼最神速。”其四云：“阶文又金川，道路五千里。赤眉不相值，千群空武士。膏雨今郇伯，豆区惠闾市。王师本无战，壮土尔徒死。”其五云：“小者结寨栅，大者筑堡城。十百联为一，比里室家甯。扰Θ钅句戟，陇亩安耕耘。此语吾非妄，古之民皆兵。”其六云：“南山古陆海，耕作半流人。扰之而为贼，祸患相频仍。千里天安地，安危仗大臣。但能择守令，黄巾皆良民。”其七云：“妖星去年落，鼠穴一时清。小丑何足数，岁登百室盈。愿戒兵犹火，相期政皆平。帕首鞾刀者，本来一书生。”弟三首谓经略额侯剿伍金柱于草桥，杀贼万余，遂通栈道，盖军事转枢由此。乐园著有《苗防、洋防、三省边防备览》。身后，追录成劳，赠布政使。同时嘉善陈红圃观察知商州，与州同盖方泌协谋御寇，相持三年，屡奏大捷，由是得名，官至陕安道。其《筑寨歌》有云：“劝筑寨，勤筑寨，筑寨成时贼自败。野无可掠壁垒坚，枵腹何能肆蜂趸。”是时倡行坚壁清野之策，卒赖以灭寇云。

姚春木（椿）旅蜀，过长寿，目睹燹后惨况，且闻邑人言上年破城事，感而赋诗，有云：“系缆上岸行，城市皆沈沦。一山在城西，庙宇黯不新。不知何王宫，楼观栖微尘。栋梁未尽圮，阶级犹可循。劫灰所偶遗，此亦灵光伦。折行入禹庙，明德昭明里。谓当食万年，何意荒荆榛。内有前县令，坐系经年春。守土弃土走，何以腰垂绅？谍告反得死，何以谢万民？庙前双桂树，围大容转轮。曾见探丸来，烈焰飞城闺。我欲从之语，无言独含颦。”述所见也。又云：“偶焉遇牙郎，为我琐细论。自云有父兄，同来达巴岷。与君为同乡，身亦辽南人。嗟哉为利谋，岂意遭艰屯。先是惊风鹤，寇至闻比邻。谓当静境内，大义慷慨申。民心既以安，士气亦以振。常时乏备御，临难犹逡巡。游侦彼何辜，乃向长流湮。静镇尔岂能，闻贼意则瞠。城中击钟鼓，城外丛棘获。此地高踞山，其下为通津。寇来何坦如，曾不设距堙。县令仓卒逃，余众尤私身。挤排大江中，戢戢为鱼鳞。亲戚谁复知，但闻呼救频。县尉独守廨，平日颇宽仁。贼渠知好官，推磨使之驯。愿为厉鬼死，气结不复呻。元戎率滇师，解围策如神。首问失城罪，挚俟军事竣。独惜十万家，一炬胥泯泯。至今月黑夜，野阔飞青磷。”则纪所闻也。末云：“作诗记姓氏，尉张令则陈。生者戒守吏，死者劝为臣。”一令一尉，泾渭昭然，孰谓末秩无高节哉？

黔中种苗之乱，纠众攻关岭。粮台陆参军（光濂）为黎平经历，效死守御，力竭援穷，知不可保，持铁枪付仆德耀曰：“枪归，即我归也。”越数日，得其尸于深堑中，面目如生，遂殡于武侯祠。其子桓来迎榇，并奉铁枪以归。胡巽泉明经（正基）作《铁枪歌》云：“铁枪归，铁枪归兮人不归。枪本经历手中物，用以杀贼如点笔。关索岭横烽烟，犭中苗蝗集盈万千。死守粮台誓报国，挺枪意气真无前。相距七昼夜，杀伤互枕藉。力尽无援兵，危台瞬息下。回顾残卒有几人，木石又戕我同寅。可怜孑立难转斩，掷枪付仆甘殒身。仆负此枪报大府，悬赏求尸幸未腐。僵卧山坳深堑中，尚握空拳髯奋怒。寂寞城南丞相祠，一棺谁奠酒一卮，谁何记室今安之。有子闲关冒锋镝，见枪一恸几欲绝。八千里路枪同挈，六月归舟抵漠塘。铁枪红缨风飘扬，呜呼柩归枪亦归，枪归谁云人不归！”同寅，谓仁和沈化梅也。参军，一杂职耳，死亦烈哉。

长洲王巡检（翼孙），惕甫弟也，官湖北吕堰驿。值教匪构乱，襄阳所属南漳诸邑潜应之。吕堰居其冲，无城郭可守。屡启上官乞援，不报，乃周行村镇，商画守御策。时县官捕邪教严，株连及里党，一方骚然，群谋徙避。王急慰止，俾安厥业。手订备贼条规，部署甫定，贼大至。王督乡兵出迎击，禽匪目刘方达等，斩之。既知众寡不敌，乃作书别父兄，付弓丁将去。嗣官军获贼目俞宗武，自言亲杀驿官，且云驿官从桥上独身接战，连刃数人，既中矛创甚，自投于水。贼愤，钩出之，褫其衣，刀槊丛集，犹骂不绝口，乃死。王大柱广文（延）《哀王巡检》诗云：“部勒新招募，安能效指挥。吏犹从战殁，贼亦惜官微。空槽收衣敛，孤魂带血归。即今各开府，经岁事攻围。”洪北江为表墓，述其事迹其详。又有张驿丞者，官河南保安驿。贼犯叶县，经驿境，张力战死。其子履谦奋起杀贼，亦遇害，翊日复苏。驿所蓄马，遇贼皆缇啮悲鸣。贼怒，尽屠之。江都潘兰如（瑛）赋《保安驿》云：“妖星堕地群贼来，县官不出城不开。保安驿前骤闻变，杀气呼声若雷电。驿丞大叫招乡兵，乡兵不来丞独战。战死犹闻手握刀，兵来不救相呼号。杀贼报仇丞有子，贼梃击之不能死。死君得死死父生，一生一死真豪英。是时火照天地黑，驿中无人惟有贼。贼前争马马人立，奋鬣悲鸣控不得。贼怒杀马如杀人，马死不从贼气夺。此岂有物为之凭，义烈所激神奇增。我闻王师十万若貔虎，将军拔帜夸先登。奈何追逐苦不及，贼果有翼能飞腾，呜呼此马与此丞。”巡检、驿丞与经历，洵堪合传，皆嘉庆初年事也。

胡七因，书生也，而习弓马。三省教匪之役，祖肪斋司寇荐于明帅。尝躬亲行阵，其《与蒋时南漕帅谈军事》数首有云：“师老希功口舌余，贼中来去一篮舆。报签旧日青衣侍，欲屈前官问起居。”谓匪目王三槐旧为东乡县僮胥，刘刺史（清）尝宰是邑，用是屡往招抚，致堕其计。又云：“惠公头敌恃雕弧，再世捐躯事可吁。难得不平长总镇，慰情只博块珊瑚。”谓惠公继明帅总师干，率墨尔根军，甫抵营，值石花街之失，前队乘雾进，独被创而陨。越日公祭，总兵长春疑翼长忮心，遂相嗾。德帅厉斥，乃止。然感其意，夜遣小史抚安之，贻以珊瑚顶。奏上，历陈战胜。朱批：“不值，失我惠伦也。”将士闻之感泣。又云：“参知名位卅年崇，肯计人功与狗功。翻用淮西近橐，斗教名将愧梁公。”谓绂庭节相以参赞德侯，新立西川功，不能抑损，辄佩刀迎之，侯愧谢而已。是皆军中琐闻，纪载所不及者。松文清督陕时，七因佐其幕，文清令草疏，请安抚使衔，即贼垒招降。七因争之不得，乃呈诗云：“婆心佛眼厌戈矛，果尔能行杀运收。贼谲自知难曲赦，兵孱已悔失前筹。挺身事见刘京兆，至壁降归裴桂州。造逆却思朱亻隽诏，不同九姓抚无由。”盖引福制府在老木园招降屡叛，宜总统在大成寨用刘清策往抚被绐，几至覆军二事为讽。九姓，则用唐铁勒九姓叛，契宓何力拜安抚使，擒特勒归献事也。文清得诗，笑曰：“方欲以君为介，何巽懦乃尔。”七因名寿芝，临安人。

白莲教肇自皖人刘松，其徒刘之协等相率倡乱，九载始定。宣城李南皋（学孝）《闻捷志喜》云：“干戈濒十载，烽火夹川湖。报捷初惊喜，传闻定有无。民心思井里，天意厌征诛。汗马劳诸将，还应念庙谟。”干戈甫定，喜溢于词，亦史笔也。有齐二寡妇者，其夫死于官军，遂誓死复仇，骁悍善战，所向披靡。帐下皆健婢，每出，妆裹一色，望如茶火。官军悬赏，捕之甚急。有某弁，夜入贼营，冒险断其一足，归献诸官，官未敢信也。次日，传闻齐妇以伤重死矣。张船山《宝鸡题壁》诗述齐妇事云：“嫠也横行起祸胎，桃花马上看重来。不贻巾帼先逢怒，欲辨雌雄已自猜。黄鹄特翻贞女调，白莲都为美人开。请缨便是秦良玉，可惜征苗失此材。”胡七因《齐二寡妇诗序》谓齐王氏，襄垣人，名聪儿，少孤，随母以走解往来襄樊主府役齐林家。林悦之，纳为妻。先是，太和刘之协来楚，以术煽众，林被诱入夥，为襄郧总教，流衍日广，川陕匪徐添德、冉文俦、张士隆、苟文明辈，皆其耳孙。林称“大师父”，氏收集女流，称“二师父”。事败，之协遁，林与其党十余人伏诛。氏年未三十，祝发为尼。乾隆乙卯，姚之富、高均等起事，号为林复譬，氏未尝见阵。戊午三月，明、德两帅率师，自川过陕，追及匪众于郧西三叉河。氏知祸及，斥之富不早解散，愤投压下死，之富亦继殒，今枭其首示众。与世传齐妇事迥异。七因在军中，所云当可信，姑存待孜。

嘉庆初年，贵州南笼苗妇王囊仙纠合苗目韦七绺须等进犯，朝命将军勒保驰剿。以囊仙有妖术，不敢轻进，檄各上司助攻。土司龙跃方病，其妹曰：“么妹代兄应命。”率苗女数十，苗兵数百，攻入囊仙寨，擒之，并获韦七绺须，悉置重典，苗乱以平。其先世尝助讨叛藩，使假以兵符，是亦秦石硅也。陈云伯作《龙么妹歌》云：“昔年叛将滇池起，金马无声碧鸡死。水落昆明战血斑，多少降膑尽南指。铜鼓堂堂夜渡河，独从大帅挽天戈。百年宣慰家声在，铁券声名定不磨。起家身袭千夫长，阿兄意气凌云上。改土归流近百年，传家犹赛龙台丈。雪点桃花走玉聪，李波小妹更英雄。星驰蓬水鱼婆剑，月抱罗阳凤女弓。白莲花压黔云黑，九驿龙场堠烽迫。一纸飞书起段功，督师羽檄催军急。阿兄卧病未从征，阿妹从容代请缨。元女兵符亲教战，孥龙小部尽娟侄。红玉春营三百骑，美人虹起鸦军避。战血红销蛱蛙裙，军符花凿鸳鸯字。秋夜谈兵绣衤屈凉，白头老将愧红妆。围香共指花鬘市，趋骑争看云弹娘。敌中妖女金蚕蛊，甲仗弥空腾白羽。金虎宵传罗曼刀，红罗夜演天魔舞。八队云旃夜蹋空，擒渠争向月明中。晋阳扫净无传箭，都让萧娘第一功。”时称杰作。舒铁云（位）从王疏雨兵备（朝梧）入黔，躬与是役，谓么妹年十八，形貌长白，结束上马，出没矢石间，指挥如意。为诗送么妹，有云：“然脂暝写蒋三妹，歃血请行唐四姑。上马一双金齿屐，乘鸾十八玉腰奴。”薷疏雨属赋。事后论赏，和相与威勤侯意忤，格不行。铁云诗所谓“不赏边功缘底事，将军福命相公权”，是可叹已。

船山《宝鸡题壁》诗颇讽刺时帅，有云：“穷山避乱敞军门，威望遥遥万马屯。不战岂能收杀运，无功先已负君恩。只间怨毒归诸将，可有心肝奉至尊？一样沙场征戍死，模糊敢信是忠魂。”“功罪朦胧令自宽，苞苴馈赠且偷安。民穷转觉军中好，寇遇惟从壁上观。俗吏飞腾推挽易，妖氛飘瞥送迎难。逍遥无暇谈攻守，令及乡农早议团。”“故事虚张《谕蜀文》，悬军安养募新军。山中城破官仍在，阃外兵哗将不闻。大贾随营缘我富，连村无寇是谁焚？烽烟未扫偏流毒，万鬼含冤指阵云。”责备深严，不留余渖，可谓南董之笔。又云：“千里奇峰接宕渠，才闻王冉又高徐。城狐中夜声相应，穴鼠空山技有余。”则谓王三槐、冉文俦、高均德、徐添德，皆巨匪也。养癣已成，犹相率玩寇，国纪不张甚矣。赵州师荔扉大令（范）《转斗湾纪事》诗则具述屠戮之惨有云：“前年夏四月，东阡正种黍。喧声西北来，群狼附哮虎。民房与神祠，一炬成焦土。剩此残病躯，余尽供刀俎。金帛恣席卷，毒痛及子女。百里无鸡豚，千家断舂杵。承平已三世，乃忽遭痛楚。宵寒鬼哭多，呼儿或呼父。”盖闻自道旁老翁者。彭秋泽大令（淑）《摸桩行》亦是时作。摸桩者，谓教匪所至村集，必先得土著一人。夜则缚之入里，使捶门报姓名，门启，则杀先缚者。入室搜杀已，复缚一人，使叩邻居门，门启，复杀之。搜杀尽一村，人无觉者，狠而狡矣。其诗云：“夜半黑风吹怪雨，前驱豺狼后猛虎。鸺鹃啸群作人语，妖狐头戴髑髅舞。犬不吠，鸡不号，鬼伯叩门求其曹。以火来照挥霜刀，杀人如草无谊嚣。东邻杀尽西瞵及，问客何来开门揖。千门万户排阖入，男妇骈头但柴立。尸骸撑拄如邱山，祝融入夥飞炎烟。以人为烛光灼天，群魔血牙饱腥膻。千牛炙，万石倾，上马扪腹腹彭亨，平原广广纵且横。不闻哭死不回顾，摇头打鼓前头去。”妖氛惨黩，至此已极。

教匪扰楚，惠椿亭（龄）任鄂督，迭破灌湾脑等处逆巢，贼锋大挫。王蓬心作《凯旋图》，题诗有云：“闻道覆巢兼扫穴，移师又欲到宜施。”时方进攻余匪也。又，宿州之变，州牧某方判事，忽教匪猝起，戕官发难。珠伊庭（隆阿）任皖臬，立率亲卒往，用火攻，由扶苏亭入。一日间，遂复州城，平贼而还。吴韵皋《纪事》诗云：“宿州州官晨坐衙，白刃露立千人哗。须臾厅前变鬼哭，州官头颅血漉漉。绣衣东来一马聪，帐前勇士何骁雄。铲壕蹋堑刹那耳，贼刃斫来伤直指。直指虽伤贼已破，五丈旗开军吏贺。”贼不足患，患乏办贼者。使方面尽如二公，何忧锲输。

八卦教者，林清、李文成主之，白莲枝孽。文成谋举事，滑题县令强公克捷察觉，逮系之。其党冯克善等陷城，强公骂贼死。林清党陈爽等，遂勾结奸竖，潜入禁城。时仁宗自木兰回跸未至，赖留京王大臣密布禁军，定乱于仓卒之顷。事在嘉庆癸酉。钱塘梁应来（绍壬）《拟诸将》诗云：“蛇豕无端敢弄兵，汉家箫鼓久承平。直如钜鹿三公号，妄语潜龙八卦名。鸠泽几曾遗黑子，虫沙强半杂苍生。圣朝自是柔干羽，椒扰如何列城。”“禁阖深严宿卫呼，六龙秋省出皇都。北门有管凭谁窃，南内称兵自古无。小蠢岂能先拔帜，逆貂擅敢反张弧。群公调燮非虚职，宫府原须一力扶。”“岱云嵩树递燕沙，同日妖氛次第遮。飞出两河黄鹞子，开成一县白莲花。铁销强项铮铮令，玉碎修眉烈烈娃。自是百年培气节，炳然颜色汗青夸。”“初起车巴定莫逃，秋霜先自肃西曹。星飞宦者诛让，天下将军命鄂褒。中外尽闻宽大诏，威灵小试吉祥刀。扶持端是神明力，扑灭尤资庙算高。”第二首谓陈爽事。第三首谓滑县事，上以克捷先期侦贼有功，特诏褒惜，优┰有加；其子妇抗节被害，封“节烈恭人”，附祀昭忠祠。是年十一月，那公彦成、杨公芳破司寨山，斩文成；寻克滑县，贼渠宋元成等伏诛。诗中所谓“鄂褒”也。

癸酉之变，宣宗为皇子读书上斋，贼腧垣窥大内，内侍取枪至，即立殿阶发枪，毙二贼。事定，邀劾奖，谓功在社稷，封智勇亲王。复命承恩公和世泰宣旨，赐枪名曰“威烈”。宣宗恭纪诗云：“不数当时突火枪，熙朝武备制尤良。发机连毙腧垣寇，飞弹双歼能语狼。‘威烈’嘉名恩肇锡，斗星妙用习毋忘。戢兵肄武俱家法，合以皋比珍重藏。”陶凫宗伯时以编修直文颖馆，方编校《全唐文》，贼持刃入，供事茶役死者四人，仆骆某徒手格斩，失其五指，宗伯获免，其纪事《百字令》词所谓“秘阁校书刚日午，猝遇跳梁小丑”也。末云：“神枪无敌，当今圣武天授。”则颂美宣宗。盖道光时追纪之作。是役，适有煤肆佣输石炭入大内，途遇贼，即持扁担与斩，力竭而殒。言者佚其姓名，遂以“煤黑子”传。俞元节诗云：“身贱易慷慨，荆聂吾敢鄙。堂堂报国身，复见‘煤黑子’。肩薪赴君门，突遇贼螽起。扁担舞如风，鼠胆亦小靡。屠身甘作糜，决皆怒未已。力竭捍凶顽，业微失姓里。卓尔北方强，三字照青史。”

英煦斋相国蓄一马，日行可千里。教匪犯阙，相国方扈从白涧行宫。日晡，警报至，亟乘是马驰归，不三时，行百四十里。抵都，即布置禁军，搜捕匪党，得不误事机，而马以瘁毙。相国作《惜聪马图》。祁文端其门下士也，题诗云：“九门锁钥一夜开，金吾将军乘马来。马前缇骑拥大戟，阗城溢郭欢如雷。明日都人争动色，报道将军已擒贼。将军神勇人不知，但见耳随风驰。风驰电扫无留盼，蹴踏红尘来白涧。来时行殿午阴斜，却到都门未晡饭。将军报主不惜身，马亦宛转从将军。草间狐兔复何有，天上骥膦自不群。”先是，吉纶为步军统领，坐疏弛夺职，以相国领之，遂奏定乱之功。

姚石甫《感怀》诗云：“往昔骚南楚，深宫岁几劳。万方才喙息，三辅又旌旄。竟落昭阳瓦，空擐卫士刀。安危仗元老，吾辈首重搔。”又，《感怀杂咏》云：“翠罕霓旌塞上回，云屯虎士中台。如何紫闼澄心殿，忽见青磷战骨灰。卫国神灵凭庙社，从官词赋惜邹枚。天书已下真垂泪，白首何人济世材。”“都城迢递密云东，辇路苍茫积气通。一道滦河盘上谷，八屯骑士拥离宫。黄旗走马犹天外，赤手探丸竟日中。三辅从来多盗贼，令人长忆尹扶风。”亦感陈爽事而作。时有诏责躬，兼责廷臣怠玩。香东侍郎谓林清、李文成辈如蜂姜螫人，杀之诚不举手。然竟听其三郡连兵，白昼犯阙，吏无讥察，门无呵禁，军无抵遏，吏惰卒骄，文武并弛，而法制禁令为虚器，则事之可忧，岂独在寇。所见远矣。

清律，采生折割有诛，所以惩邪辟也。而其风固多有之。常熟王东潋《箬包船纪事》诗云：“有船锐其首，以慧包裹之。名为篡包船，聚泊疑茅茨。浮家无定所，忽湖忽江湄。居货擅土产，挟技兼卜医。中有无良者，行乞同残黎。讵料豺狼心，所志窃童儿。神咒与饼饵，胎儿儿辄迷。牵引至船中，毒手恣所为。或为昵其目，或为丽其肢。或屈曲其体，如篷除戚施。形骸几变尽，父母俱然疑。清晨负之出，索钱号九逵。夕仍负以入，倾倒囊中资。数倘有不充，攒刺加鞭笞。苟延此残息，性命危如丝。有时更肆恶，视彼躯肥。入之人舴瓮，饱瞰若铺糜。吸儿脑与髓，嚼儿肝与脾。从此筋骨强，更堪耐刀锥。更间藏秘器，卖以疗肿羸。一匕为神膏，索值恒不赀。淫人祈长生，食之甘如饴。又闻湖海滨，茫洋有神祠。神曰‘抽筋姆’，此辈所皈依。重午暨中秋，庙门搴灵旗。群船竞祭赛，以儿为牲牺。祭罢饮福酒，狼藉骼与龇。年来迭败露，官长胥周知。勿问所从来，立毙陈其尸。谓已足抵命，此外无穷治。不究其本根，徒然翦旁枝。官长法深刻，胡独于尔慈？其毒乃滋蔓，其故难寻窥。谁为采风者，听我歌此诗。”推其流极，亦教匪也。而乾隆时，且有匪党乘夜肌割发，起自江浙，延及直鲁，为首者僧人吴元通、元玉石也。诏书张皇，视等巨匪，民讹四起，久乃甯平。尤可异己。

嘉庆初年，觉罗有堂节相（吉庆）剿寇循州，以奏事纰缪削职讯问，惶遽自戕，时论异之。朱梓庐《题李训导从军图》有云：“觉罗将军文武略，来莅师干人踊跃。简将驱先策后应，龙里连等酋面缚。尽收黔寨会黔军，千里永丰就平削。于役在丁岁更癸，大树飘零感今昨。”归安吴昆源（澜）别赋《将星陨》云：“沙场风萧萧，光弼鞾藏刀。不死军中死燕寝，大星忽陨苍天高。昨日八州督，今日登鬼录。君不见马革裹尸血模糊，自经沟渎非丈夫。至尊早知臣谨慎，臣不知兵佩将印。南氛不靖臣无颜，一死尚负恩如山。遗表手署督臣庆，将死哀鸣达天听。呜呼！公之功罪自分明，不到盖棺先论定。”有堂历抚鲁、越，有廉名。督粤之始，即定西隆州苗匪。会罗溪匪陈烂屐作乱，伪号“洪甯”。即移驻惠州，督师讨之，贼势渐蹙。烂屐父赴大营降，烂屐窜走，为千户锺桂擒获，大军凯旋。寻永安匪复起，遂有循州之役。既获谴，抚臣瑚图礼方争柄，为所挟持。自以协揆大臣囚服对簿为辱，取鼻烟壶吞之，遂卒。那文毅查办，以轻生上闻，未能乎其屈也。

国朝祖训，禁亲贵预政。有之，自嘉庆四年成哲亲王入直枢廷始，旋以定制未符罢。姚子寿诗云：“粱邸从容侍宴游，参差花萼倚高楼。月斜漠帝兰林艳，霜冷准南桂树幽。井上桃生根易蠹，道旁瓜覆蔓难收。东阿莫赋《芝田馆》，乐府新声唱未休。”即为成邸作，当时以为创举也。咸丰时，怡、郑二王秉政，以跋扈诛。同光两朝，恭忠亲王久领枢府，醇贤亲王亦奉命参决大事。厥后，礼邸、庆邸相继秉政。中更庚子之乱，端庶人以懿亲入直。迄于末叶，宗藩之居枢要、领曹部者，几为恒例，更无举祖训抗言者矣。是亦一朝得失之监也。

天津沈存圃（峻），文和尊人也，为吴川令，坐事戍西域。穆实夫太守官镇西，一见倾倒，多有赓酬。其赠太守诗云：“准夷旧部连伊吾，雄城雒雒颇壤糊。雪山延走西极，珠光玉洁寒侵肤。传闻汉将破呼衍，穹碑半蚀苔生趺。更番列戍屹重镇，承平击鼓吹笙竽。猗欤穆公作太守，滂仁义陈嘉谟。行之一年遂式化，譬彼时雨苗其苏。放衙吏散文字饮，幕府参佐能投壶。捃摭山经纪新语，轩辕台下弯雕弧。题名岁月传不朽，壮志已足惊休屠。竟肯轺车访寒，风尘拂拭忘其迂。俗书澉句跽献，公为色喜心交孚。”其相知固不浅矣。存圃有《塞外集》，龙雨樵序之，后与雨樵同赦归。又，江都韦西山，嘉庆时坐事西戍，保女端（宁）以大学士镇伊犁，重其夙学，招之适馆。酉山呈诗云：“领袖周庐直御銮，英风绮岁早登坛。总戎吴蜀麾诸将，独坐公孤别散官。北落羽林环四五，西番毳幕驻三单。久空胸臆销金甲，姓字偏惊塞胆寒。”虚左中书政事堂，新恩首揆畀元良。知深李令心如日，眷笃裴公髻有霜。蕃漠无分大总管，起居争问老平章。东云痛洒攀髯泪，梦绕山陵谒上皇。”文端在伊犁，尝酽渠济运，建祠庙，设官典，皆见经画之远。即此边沙塞雪间，挖扬酬唱，亦可纪也。当日边吏，怜才下士多类此。

会匪者，开堂结社，煽诱乡愚。粤西有天地会，蓝耀青主之。又，龙虎会，廖五桂主之。武陵赵文恪，时秉桂臬，诛其魁，余皆杖释，保全甚象。文恪少从舅氏王春野游，以励行克己为学。在桂，创积谷仓，建柳州、思恩、庆远各书院，皆以帑余及捐俸。在粤，修桑园、围石堤，亦如之。其督吾闽，申戎备，戒械斩，节剂米谷，俾民食常裕。漳、泉、江、广，人多租山立厂为业，游民混迹其间，有所谓会匪及担匪、丐匪者。公令各乡立乡总，遇盗，鸣钲逐捕，遣官弁搜山，著匪皆就获。琅琦岛居民多济匪，访治之，立渔船出入规章。闽浙合捕，海盗亦息。晚督滇，悉力边防，积劳卒。著有《从政训俗遗规》。姚石甫《谒文恪墓》诗云：“海内纷持节，倾心独武陵。一诚终结主，大德不矜能。蛮徽遗祠庙，朝廷失股肱。丰碑明韶在，衡岳共峻峭。”“一诚”句，谓文恪以诚实不欺，见许于成庙也。

舒立人《癸亥闰二月二十日纪事》云：“清尘敢犯属车过，百万神灵一刹那。不是宅侯承赐姓，东厢谁缚莽何罗。”谓苗张擒陈德事也。苗张名札克塔尔，本杂谷五屯熟番，张姓。父为索诺木所杀，故弱冠即投诚，密陈入番险要，阿文成进兵，深得其力。金川平，以文成荐，隶满洲旗籍，授侍卫，从那文毅征川楚，所向克捷。军中呼以“苗张”，惮其勇也。嘉庆癸亥，任护军统领，直奏事处领班。仁宗入宫，有厨役陈德持刀直犯乘与，札奋力追至神武门，擒之，赏男爵。后从德楞泰剿贼甯陕，怒马赴方柴关，手斫数贼。贼中有识之者，哗然曰：“苗张车矣！”皆奔清。杨时斋继至，加以招抚，遂弃甲乞降。札官至副都统兼武备院卿。丹徒严丽生为撰墓碑有云：“何罗之衅偶萌，日婵之心已动。侯遮扦卫，忠简帝心。”亦指陈德事。

侗城汪稼门督部（志伊）初官县令，以平反冤狱得名，氵存擢督闽浙。生平志为名臣，独于藩司李赓芸事，大损夙望。赓芸字许斋，亦起自牧令。初守漳州，漳俗好械斩，龙溪归德堡某某，私斩尤烈，令懦莫能治。许斋误信属吏朱履中，使摄龙溪令。久之不办，遂自率兵往，费帑金七百，事讫，与朱分任之。既而许斋擢巡汀漳，连擢至布政，遂左迁朱教职。朱亏盐课五千，抵以他项数相等，代者张均不可。漳守毕某尝入朱贿，至是苛督之。朱穷且愤，谓亏帑由道府婪索，于是许斋亦解任听勘。先是，许斋在漳督造战船，不如式，大吏令赔修，许斋已去任。家人贷于朱以蒇事，许斋不知也。质讯日，朱摭前二事，指为赃。稼门益疑之，必欲穷其狱，岁除讯鞫至漏尽，岁首复集讯，且曰：“狱不成，将罪承谳者。”许斋自缢死，士民数千人远道奔哭之。事间，遣重臣按治。诸生某改《千家诗》云：“清明时节雨霏霏，路上行人哭布司。借问冤家何处是，儿童遥指汪志伊。”传播里巷。钦使至，士民炷香者亦数千人，为许斋诵冤，督抚皆罢斥。士民请捐资建李公遗爱祠，钦使以闻，得旨允行，且谕曰：“斯民，直道之公也。”稼门既罢，作《退思图》，自题诗云：“谁为箴规只自思，藐躬得失寸心知。闲参叔简呻吟语，细绎香山飒谕诗。指视严于初觉梦，弥缝愧在未能时。木兰堂畔花开落，顾影愁添两考丝。”盖颇悔之。

甯州刘奇庵司马（大绅），乾隆壬辰进士，宰新城、曹单，皆得民。其今朝城，旧有疑狱，矜慎不决，坐议，当流。曹单民醵金为赌，拒不受，委之车中。行经某地，河决，尽用以济振。未及流所，新城、曹单民复集金赎之。知终不合于时，弃官去。送者雨泣，呼“青天”。寄庵赋《赎归引》云：“出关何年无，入关亦时有。谁知七品郎官归，赎自两县百姓手。”是亦足见斯民直道之公。

嘉庆甲午，广东学臣李泰交自缢死。遗书言为怨家所构，以一死自明。怨家者，合浦令何正机，其乡人也。当按试廉州，何挟私请托，学使不可，乃通劣幕为之。学使为所制，愤甚，成心疾致死。大吏以其无证，莫能直也。陈范川舍人（鸿墀）哀学使诗云：“学使夜宴朝自经，大吏往视闻哭声。父涕不止弟跽迎，遗笔惨淡诉不平。云有同乡合浦令，正机其名何其姓。明欺暗算事不定，一死上报天子圣。大吏驰驿闾，学臣言有因。去夏试廉州，说令书云云。令上谒，面请托，未可知，通劣幕。事下太守张，太守上状钤以章。令无夤缘作奸事，反覆按之无一字。科场请托吁可惊，按律不问行未行。当时不难摄令使对簿，移书学使指实期分明。两造具在事立辨，是岂疑狱忧难成。学臣返旆况屡见，语不及此非人情。甯人息事亦政体，诅料贵客轻捐生。即今此狱莫穷竟，谁起九原同折证。或传牍背奴有词，渡海风涛得心病。海外归来正及秋，历试广惠潮三州。不闻心病致慌惚，况复有弟安稳同归舟。此为致死繇，此语恐未实。披发何从诉大荒，

苦海魂迷招不得。吁嗟乎，昔之学使在教士，今者好官足欢喜。君亦犹夫众人尔，君知畏，君知耻，虑污名，乃至此。律以大义无恕词，苟非其人勿轻讹。”粤之学臣称腆仕，地居富庶，弊窦遂繁，因人受过者，盖屡见矣。科举立法之严，并及童试，尝有李为栋、王瑞霖以贿属学政朱荃，为其子营求入泮，俱罹大辟。二人皆蜀籍，堇浦《哀蜀二友》诗所谓“左计人谁惜，遗文世或存。圣朝无屈法，秋肃即春温”者也。若泰交之一死明志，与吉有堂、李许斋略同，终不失为君子。

大兴邵寿民铨部《咏史》云：“入水牯牛空恋佛，舐丹鸡犬易登仙。儒林声气禅林味，只为人才惜此贤。”飒朱文正也。文正一生清节，独怜才好士，遂不免于物议。寿民，乡里后进，亦复云然。嘉庆初，文正以冢宰协揆内召，仁宗赋诗寄贺。属未竟，和┞取以白上皇曰：“嗣皇帝欲市恩师傅耶？”上皇色动，顾谓董文恭曰：“汝在军机刑部日久，于律意云何？”文恭叩首曰：“圣主无过言。”上皇嘿然，久之，乃曰：“卿，大臣也。善为朕以礼辅帝。”寻降旨，朱仍留任两广，嗣又移抚安徽。当上皇盛怒，内直者皆震恐色变，文恭从容书旨而退。林清之变，或议奉驾幸京东，其克日回跸者，亦文恭主之。故姚石甫有诗云：“彭纪书多理未醇，先皂命相本知人。他年一语回车驾，始信江都社稷臣。”自注谓仁宗初年卜相时，望在彭纪。上皇曰：“彭元瑞、纪昀读书多而不明理，”特命文恭。世谓文恭和同，而不知其遇事持重，有不可及者。

嘉庆己巳正月，侍郎广兴以罪诛，子蕴秀戍吉林，籍其家，朝臣连坐降黜者多人。邵寿民《纪事》诗云：“纵理铜山相竟真，一簪今日不随身。死教赤棒先笞鬼，生作苍鹰乱击人。钜万囊中空掩敛，无双花底太横陈。十年田窦谈因果，东市朝衣又斩新。”结韵谓诛和┞事，相距适十年也。┞恃高宗殊眷，罔上窃柄，婪赃无度，上在潜邸已深知之。以尚书福长安同直日久，无所纠发，俱下狱鞫讯。寻赐┞死，谪长安守陵，家产皆籍没。先是，┞既贵，自以文生起家，好弄词翰，所作诗，每乞名流点窜。董文恭尝以浼王惕甫，惕甫谓其七古数十句，无一句押韵，用典纰缪处尤多。赐尽后，于衣带间得绝句云：“五十年前幻梦真，今朝撒手撇红尘。他时睢口安澜日，记取香烟是后身。”刑部奏闻，上批曰：“小有才，未闻君子之大道也。”世传其《嘉乐堂集》，乃其子丰绅殷德辑刊，有《狱中对月》诗云：“夜色明如许，嗟余困不伸。百年原是梦，廿载枉劳神。室暗难挨晓，墙高不见春。星辰环冷月，缧绫泣孤臣。对景伤前事，怀才误此身。余生料无几，宅负九重仁。”邸钞载坤在狱中作诗六韵，即指此。盖亦经刑部呈览者。寿民《己未正月十八日书事》八首云：“一扫云霾迹，青阳气万重。炎威初寂减，天罚尚宽容。犹胜然脐败，争看系颈从。弘羊烹此日，会待寝边烽。”“诏狱纶扉去，惊传赤棒呼。闻收大丞相，如缚一庸奴。北寺通侯泣，西曹法吏趋。却留吟句在，解叹月轮孤。”“仿佛黄头饿，随身无一簪。苦依幽室冷，愁恋画堂深。七尺珊瑚树，千丛珠玉林。粉侯仍赐宅，故第不堪寻。”“复壁金难掩，重帷玉亦残。生茔石翁仲，死敛白衣冠。抄岂同瓜蔓，丧惟剩柳棺。凄凉萧寺里，鬼火不禁寒。”“二十年如梦，临期酒一尊。钱神空号癖，债帅几蒙恩。因果惊征衲，阎罗恫佞魂。九原逢介弟，相向更何言。”“未亡应亦族，侥幸武安侯。专阃鞾刀误，分茅带砺优。恩原推肺腑，功诅出兜鍪。末羯材尤下，随人作楚囚。”“投匦纷如许，螭坳俨豸衣。宫中三箧满，槛外一锾微。此日简章密，当年封事稀。曹唐已仙去，身后有光辉。”“已奋雷霆击，仍宽雨露施。泣间哀痛诏，喜望太平时。印绶诸王领，旌旄大将为。好承初化意，四野问疮痍。”“粉侯”，谓其子丰绅济伦。“介弟”，谓和琳。“曹唐”，谓曹剑亭侍御，以尝劾坤迫子赠┰。时上皇晏驾未久，┞犹在穿孝百日之列，故有“白衣冠”语。

前人笔记载┞多内嬖。有长二姑者，娴文翰，于┞赐死，有诗述哀云：“谁道今皇恩遇殊，法宽岂为罪臣舒。堕楼空有偕亡志，望阙难陈替死书。白练一条君自了，愁肠千缕妾何如。可怜最是黄昏后，梦里相逢醒也无。”邵伯纟同年近于都市得卿怜小影，跋称卿怜吴姓，先为平阳王卖望妾。望伏法，蒋戟门侍郎（锡荣）得之，以献于┞，坤甚宠之。及败，卿怜没入官，有诗自述悲怨云：“梁间燕子来还去，害煞儿家是戟门。”其诗才胜长二姑，而倦倦故主之思，则二姑为厚。赵亿孙题卿怜小像绝句云：“笙歌葛岭几朝昏，量尽明珠价莫论。无奈杨花易飘泊，又随风去堕朱门。”“十首吟成薄命词，死生踪迹费猜疑。可怜碧玉年犹小，两见瀛波清浅时。”钱塘陈文述为赋《卿怜曲》哀之。┞有园在海淀，有池馆之胜，园中一楼贮自鸣钟甚巨，晨鸣，则群姬理妆。山阳潘四农尝访其故址，花神庙、绿野亭尚存。客有荡舟横笛者，为赋《水调歌头》有云：“昔日花堆锦绣，今日宠余香火，忏悔付园丁。”转烛声华，令人齿冷。王大屿《感事》诗云：“繁华事散剩林邱，此地传闻旧画楼。拾翠亭空春草怨，簪花人去晓钟愁。恩深只道全躯易，势极旋惊炙手休。一录冰山知悔否，唤回绮梦付渔诬。”盖即题四农词后者。

乌程朱锦山以杂技擅名都下，能杂陈乐器二十四种，以口及左右手足动之，皆应节。又能为口技，杂奏各种曲，闲以拇战鼓角等声，并臻其妙。尝给事和邸，和将败前一年辞去，流转江湖间，仍鬻技自赡。嘉庆乙亥，赵亿孙于吴兴太守席间见之，为赋长歌述其绝技云：“忽然悲笳进空出，杂以金鼓锵然鸣。此时无论丝与竹，直并百骸归手足。又喜无论宫与商，尽收万籁藏喉吭。乍如竞渡中流戏，东肪歌残西舫继。已觉前行声渐遥，旋惊后队纷罐呶。俚曲盲词无不擅，耳畔又疑争拇战。五花八门信足迷，贯虱承蜩知久练。”又云：“自言少入悦生堂，给事曾叨眄睐光。早识冰山难倚仗，预归故里独徜徉。挟技营餐聊自便，水村山郭游踪。亦有朱门幸免人，繁华梦里谁先见。”是足愧朝臣之依草附木者矣。

┞子丰绅济伦，字润圃，尚和孝公主。其母冯夫人为梦堂相国女孙。润圃幼时，犹及见梦堂。有《追和曾外祖乙未咏雪原韵》云：“昔逢织女笑，握手袖才举。天帝忽赫怒，谪罚堕纨绮。懵然如达生，哌嘶泪似雨。支加绷缚，欲坐不能起。茫茫人海中，太仓增一黍。瞑卧悟前因，恍焉知所止。灵觉性以奇，形骸体斯委。从兹逞识神，纷纶炫奇傀。时被魔障牵，惟将定慧倚。少壮志远大，羡鹏九万里。岂料风浪恶，颠蹶复今此。静念平生遇，可悲亦可喜。人事福难希，天爵力堪取。坦荡率吾真，康庄何所阻。但伤忠孝心，无能万一补。”盖托辞恢诡，以抒其难言之痛。然终能守身安命，则其人亦类见道者。┞败后，上推公主恩，特赐予财产，初袭伯爵，削夺。及卒，饰终典礼，仍视上公，仁宗之厚德也。

管韫山之拜御史，赵收庵以诗贺之，有“要觇风采从平日，能重朝廷是此官”之句。韫山和云：“里行初换惠文冠，差信平生始进端。目论共荣为右转，心知难称独斯官。从辛得气姜拌老，到晚方华菊耐寒。珍重故人期勉在，白头介节矢终完。”拜官后，劾和相疏草己具，乃奏留枢直，自云愧负此宫。阿文成慰之曰：“报国自有日，何必汲汲自见。”迨和相败，报山已前卒。当和盛时，营生圹昌平，奢侈腧制。韫山赋诗，以牧牛庵为喻。既谴死，亦不敢复用。辍山志在抗言除奸，然当其入谏院，尚非其时，文成盖深知之。收庵哭韫山云：“晋国勋诚许结知。”晋国，谓文成也。

京师崇文门税务设正副监督，向皆简用旗员。所属隶卒分布九门，苛索行旅，而于外吏入京者，奢求尤甚。乾隆闪，陆朗夫中丞（耀）以山东藩司入觐。门吏索资，无以应，至孑身入城，从故交借宿。见于《年谱》。阳湖赵味卒（怀玉）应南巡召试，赐官中书。乾隆己亥，假满还朝，入南西门，门吏婪索，至于倾箧。其《己亥十二月廿六日入都》诗云：“又喜尘衫浣，重恩席帽旋。去来同此日，跋涉毕今年。下马亲朋宅，街杯风雪天。始知居不易，才到橐萧然。”结韵谓此。咸丰后益严。副都统麟翔由科布多回京，于城外茔地私卸行李，为监督郑王奏劾，上烦，诏旨督促。论者谓往时监司以上大员入都者，例有定额。自郑王督征，刻意诛求，甚至勒索巨万。李越鳗以捐纳郎中，与周叔子等结伴至京，敝车朴被，萧然无长物，而门吏横索羁质，必五十金乃放行。既奔走借贷，如数付之，犹故持银色，叫呶诟詈。越鳗、叔子愤不可忍，直殴之，始遁走。向例，乡会试举子免其搜诘，至是亦一律启念。越鳗《送季贶之官闽》中诗云：“丈夫读书不得意，破家献金为国计。”又云：“盛年才力惜坐耗，低头谐价鸿都门。”固自伤赀郎进身，亦兼慨门吏之横。御史朱梦元疏所谓“除弊太甚，不无过为已甚”，语尤切直。

金坛蔡一帆明经（泳）作《句容三烈妇》诗，其事可歌可泣。述俞继兆妻唐氏事云：“其夫游京师，妇养藉纺绩。继姑多詈言，顺受无怨色。俄而夫客死，闻讣欲顼身。念有子三岁，苫守撄艰卒。夜止昼则哭，未尝或见齿。龟勉抚孤雏，成立谓可俟。不图至次岁，其子戏池边。失足堕水死，伤哉母命连。劝者至烦数，停哭笑不止。迨至夫忌日，延僧作佛事。忽哭忽又笑，众莫解其意。是夜一声寂，明日门不启。众为推其门，前自缢矣。”述王性善妻潘氏事云：“结稿甫六载，所夫长别离。不难即同穴，秉礼还自思。叔幼舅姑老，旦暮谁扶持。勉待叔成立，有子承宗支。舅姑感其孝，不谅志所藏。欲从媒妁议，再醮适他方。惊定始自痛，泪落不成行。顿悔死不早，前计窆张皇。明日告老婢，偕我至墓旁。高哭复低哭，伏地诉冥茫。含恸气屡绝，翻身触枯杨。老婢急前救，血淋头面创。宛转曳之归，入舍不复防。阖户爰自缢，镞线密缝裳。币地拥败絮，一死何周详。”述戴可隆妻王氏事云：“夫尝多债负，厥后忽得疾。求医终不痊，问卜亦少吉。妇见势不支，因与夫计议。盍以田与房，了却一生累。夫留田三亩，复存屋一间。其余及器物，一一尽剖班。妇言即尽产，偿毕犹未可。君又无儿女，何乃虑及我。诘朝具蔬酒，召各债主来。众人尽意满，如约各自回。未几夫命亡，勉治送终具。聊哭不尽哀，数日送归墓。即将灵位焚，谓奉祀者谁。乡邻见其事，疑讶有他思。脱白返青衣，悄然久入户。王姥至龟前，见有剩盐氵卤。急入房中视，安坐在前。尚云母且坐，渐久无颠连。”三烈同里同时，皆从容尽节。沈文殷谓是诗禀系人伦之重。

王述庵司寇有《闻吴侍讲劾疏》诗云：“腆颜尚冀履花封，快听风雷下九重。豺虎有知应不食，鹰鸥必逐自难容。旁观尚欲舒公愤，当事能无愧曲从。天道恢恢原不漏，昌言真足儆群凶。”盖快苏州总捕同知李之遣戍也。先是，嘉庆四年，吴县令甄辅廷为富产追捕，逮生员吴某，施杖责。时值国忌，吴挟词控于郡司，不得直，四学诸生大愤。会学使平宽夫侍郎（恕）自松江按试还，群往胥门舟次迎恕，平先入人言，拒不纳，诸生哗而散。翊日，紫阳书院试观风，众忿不受卷。平怒，命有司收系百余人讯状。李官同知，为承审之一，夙有睚眦于诸生，迎合锻链尤力，褫衿者廿四人，将科以聚众滋事之律。有持公论者，事得白，平镑秩去。李黜为今，跋扈如故。至是，吴公省兰督湘学，发其私书请托事，乃遣戍新疆，吴人多快之，故司寇有是作。题中“吴侍讲”，即湘学吴公。诗中“当事曲从”语，则讥乎宽大也。当诸生狱急，司寇有致平书，责其袒牧令，虐儒衿，语甚侃直，为时传铺。世但称司寇挖扬风雅，抑知其嫉恶之严，乃如此。

活佛转世之说，屡见纪载。陈秋坪司马（登龙）宰蜀时，尝因公事入西藏，闻前藏人言：囊有谟勒孤喇嘛首领圆寂，其徒卜其转世降生，当于维西之其宗，乃斋其旧器往访之。先是，其地日么些头人生一子，名达机，有奇慧，已七龄矣。忽指鸡雏问其母曰：“雏其终依母乎？”母曰：“雏长终离母耳。”达机怃然曰：“儿其雏乎。少顷，当有自藏来迎活佛者，是皆佛也，曷善款之，获福无量。”父母以为谵，不省，俄而喇嘛数十辈造门径入，达机出见，跏趺坐地，为古宗语良久。众奉钵、数珠、心经以进，皆活佛故物，而各媵以相似者。达机不待审辨，立取其故者，服珠持钵，展经大笑。众免冠罗拜而哭。达机复释钵，执经，摩众顶悉遍。于是一喇嘛取法衣进御，众各以所携锦茵，层叠布于庭，拥之高坐。头人罔知所措，众奉以白金缯锦之属，因言：“此吾寺主活佛也，今当迎归。”头人谓止独子，持不可。达机曰：“吾为佛转世，终不可留。来年某月日，父母将生一子承宗祧，无虑也。”头人夫妇不得已许之，亦合掌拜焉。众遂居达机于达摩洞佛寺，远近么些，闻风竞赴，百十为群，顶香膜拜，布施无算，留三日乃去。俞年，头人果复生子。盖乾隆八年事也。陈东村闻于秋坪，为赋《活佛行》云：“古佛由来出天竺，不生不灭无反复。奈何为佛亦轮回，生死循环如转毂。佛若有生必有死，如何解造生人福。薪尽火传有此言，终难信耳况信目。谁知吾家秋坪老，深入西藏睹已熟。为言同年同月同日时，此灭彼生若连续。其间相越百千里，申报同时走官牍。官即飞章奏帝廷，活佛全家受天禄。生身父母膺皇封，布衣倏被侯王服。初生室放白毫光，三尺金身俨丈六。洎乎周岁更嶷岐，肩随两耳皤其腹。低眉含笑弥勒全，接引欢容若可掬。百官大会看抓周，蕃汉兵民罗万族。前佛法器灿具陈，一旧九新共攒簇。轻铙小磬金钵金，雀炉尘尾木鱼木。连环锡杖蒂钟摇，菩提数珠贝经束。杂然罗列试其前，一一皆操旧所畜。始信后佛即前身，万众皈依俱引伏。竞携彩帕结成球，佛手受之一振拢。若摩其顶佛示慈，便有欢声动山谷。使君亲自道场来，异谈缕难更仆。人生万事何不有，窥管焉能测亭育。吁嗟，真佛生死亦回环，大众何为更鹿鹿。”是事，余得自传闻者，已录于《洞灵小志》。按：《后漠书南蛮传》载，巴郡、南郡五姓蛮，未有君长，俱事鬼神，于今之藏俗为近。盖荒远之域，为王化所不及，不能无所宗仰也。

国初世爵之制，王、贝勒、贝子下，仅定公、侯、伯名位，其子、男以下，悉以国语称之，所谓“哈哈番”也。乾隆初年，始用御史舒赫德议，改定子、男及都尉、骑尉等名号，并详定等级降袭之法。而殊勋特锡，有世袭罔替者，分茅无滥，而世禄永，意至善也。惟王、贝勒、贝子限于宗支、藩部，其异姓赠封者，已为殊数。若以异姓封王，而得照宗支降袭者，独福文襄一人而已。陈君泽赋《中山王铁券》云：“异姓功名自古难，后来带砺但躬桓。汉高若使真王靳，多恐淮阴热血寒。”隐指是事，语近偏激，盖感于曾湘乡事而发。文宗遣命，能平粤寇者，封郡王。金陵捷报至，祁文端言“文臣生封郡王，非故事”，乃有诏文正、忠襄分封侯、伯也。若以孙文毅、长文襄成例揆之，则锡封上公，似不为过。定制，满、汉大臣以功封公者，曰“民公”，与侯、伯俱列超品，冠服视一品，得用方蟒补服。子列一品，男列二品，则各从其品服而已。宗室公爵又有“镇国”、“辅国”之判，且别以“入八分”、“不入八分”。“八分”者，宝石顶、团龙褂、开气袍、紫缰、朱轮、门钉、茶壶、家将。“门钉”，谓府第门扉密布金钉为饰。“茶壶”形扁而巨，广逾尺，许出门时从人挈之。“家将”犹明制校尉，即其家丁，量子品级。凡此皆王、贝勒之制，而“入八分”者得用之。何平斋丈诗云：“上公异数压朝绅，玉蝶殊荣为展亲。持比诸王恩稍杀，殆如九锡宠勋臣。”述其制也。“八分”之名，恒见诏旨，余尝叩之久于京师稍习掌故者，皆不能举其详。比始见是诗自注，亟录之，以资孜证。






●卷一四

嘉庆甲子，驾幸翰林院，御座设后堂，南向，于敬一门外置剧台，辟东西夹道为左右两翼。盖老隶有及见高宗临幸者，传述旧制如是，相距阅六十年矣。是日，仁宗诣文庙，释奠后，莅院，至清秘堂少坐。诸臣各归坐次，随奏请升座入宴，掌院诣御座前进酒毕，蒙赐酒复位。顷之，又召至御案前赐酒。剧演十八学士登瀛洲故事，以东方朔为翰林前辈。列宴者，现任翰詹及曾任编检诸臣，凡百七十余人，特命仪、成、庆、郑诸王与宴。兵部尚书长龄曾任掌院，太常卿赵秉冲、主事黄铍直南斋，得与焉。黄旋改赞善。龚文恭礼成恭纪云：“一曲清平奏舜弦，笙歌队襄进华笺。柏梁特许联吟遍，又喜簪毫到御前。”盖御制用唐张说《东壁图书府》五律首末二句为韵，余字由诸臣依次分赋，分韵不及者，别为柏梁体。亦依乾隆故事也。院有“集贤”“清秘”赐额，而圆明园翰林直庐署曰“集贤院”。林文忠《和英树琴喜文孙翰入翰林》诗云：“屏看隔座曾书诫，院数题名共集贤。”其名今罕知者。

泰甯、马兰两镇，陵寝在焉，故特置满缺总兵，兼内务府大臣街。而诸陵别有守护大臣，以宗室王公充之。马兰称“东陵”，泰甯称“西陵”。王惕甫有《马兰杂咏》云：“九边皆隘口，兰峪剧尧。战迹余秦汉，民风杂蓟辽。马驼通绝域，な鼓送前朝。失算嗟明季，监军半寺貂。”“土风仍北地，火禁最东陵。破砦资防候，疏星代戍灯。布な边校朴，骟马塞儿能。奥壤饶生产，山棉复几塍。”“守陵封帝子，视版命皇孙。雾结葭花大，云披蓍草繁。圈中熊自斩，桩外鹿常奔。不必迁豪族，方知原庙尊。”“戍旗收夕照，笳吹入边愁。石屋多称泼，埤房亦号楼。虎骄犹避热，鹰健不关秋。俯仰苍茫意，谁知近帝州。”旧制，近陵若千里，立红桩为界，桩内禁护尤严。邓守瑕诗云：“伤心谁护先朝珑，放到红桩以内荒。”弹指盛衰，可胜慨叹。

淀园福海置龙舟，每届端午，大张水嬉，侍从近臣，得与赐观，矜为异数。祁文端以嘉庆甲戌入翰林，癸未五月朔，赐近臣观竞渡于澄虚榭，获预其盛。迨五日赐宴，已先拜视学湖南之命。其题励宗伯（宗万）《竞渡图》有云：“忆昔澄虚水阁凉，仙萁一叶开端阳。至尊亲御芙蓉榭，侍从齐排鹓鹭行。须臾彩凤传丹字，何止骊珠三十四。云霞骀荡曳波涛，弦管呕哑破空翠。羽扇香罗拜赐回，钧天广乐梦中催。诘朝独鼓湘江橄，同伴争夸碧玉杯。”自述荣遇也。又云：“此图却出词臣手，点染新蒲兼细柳。江山人物清且妍，想见耸轩豹尾后。”盖图为江乡风景，乾隆时，宗伯扈从南巡，绘成呈进者。宣宗不好游幸，而淀园竞渡，道光初犹偶举之。庚申燹后，故苑灰沈，过福海者，目想锦帆，欷献斜照而已。

天潢紫幢主人《京师竹枝词》备及四时风物，诗凡十二首，云：“珠并宝马帝城春，剩冷微暄半未匀。几日东风初解冻，琉璃节内卖金鳞。”“芳草裙腰路尚微，少年赌射马如飞。银貂日暮宫墙外，一道御河春鸭稀。”“西直门西绣作堆，畅春苑外尽徘徊。圣人生日明朝是，争看高梁社会来。”“枣花照眼麦齐腰，南苑红门入望遥。钲鼓前鸣清唱起，烧香人上马驹桥。”“食罢朱樱与蜡樱，卖冰铜怨已铮铮。疏帘清簟堪逃暑，处处葡萄引竹棚。”“水槛凉生绿树遮，冰盘旋辣么瓜。潞河报道粮船到，满载南州茉莉花。”“坊巷游人入夜喧，左连海岱右前门。绕城秋水河灯满，今夜中元似上元。”“涓涓凉露碧天高，磁杵声中百结牢。红绉黄围都上市，果房又到肃实桃。”“才过霜降无多日，闭瓮黄齑正好时。捆入菜车书上用，沿街遍插小黄旗。”“孟冬朔日颁新历，猩色红罗叠锦囊。监正按名排八分，就中先送与亲王。”“寒入长河冻已坚，冰床仍著锦绳牵。翩然倒曳飞鸢去，稳似江南鸭觜船。”“催办迎年到处皆，四牌坊下聚俳谐。关东风物南中少，紫鹿黄羊叠满街。”其诗以月为序，亦岁时琐记也。又，符幼鲁《上元竹枝》云：“凤城不信转东风，巧匠能移造化功。二十四番齐在手，一时催放照春红。”“珠结流苏络宝灯，星球隹制出时兴。游人竞集琉璃厂，巧样争夸见未曾。”“桂花香饣舀裹胡桃，江米如珠井水淘。见说马家滴粉好，试灯风里卖元宵。”“清脆铃声放鸽天，春风流响粉云边。竹筒截出伶伦手，妙法新传绝可怜。”“玉河冰泮水潺潺，金柳桥边柳未攀。春到琼华春正好，都人齐唱《兔儿山》。”“星月高高三五明，天街相约上桥行。就中乐事谁知得，暗里春情独自生。”元夕，士女闲行，俗谓之“走百病”，末首所咏也。又，右安门外中顶，岁以四月初一开庙，游者车马如云。吴怀峰比部诗云：“十里城南绿满川，春风春柳自年年。名园几废灵祠在，孤负看花谷雨天。”“都人士女竞喧奔，花市阑珊庙市繁。已见田田好荷叶，风流忆煞赵王孙。”后来《录梦?春明》当有取焉。

乾嘉时，京师梨园，吴伶外，兼数川伶，如彭庆莲、杨芝桂、杨五儿、张莲官、马九儿、王升官，皆擅昆旦，而金堂魏长生尤著。长生亦称魏三，名宛卿，隶“双庆部”，以《滚楼》一剧奔走权贵，有“野狐教主”之目。其徒陈银官继之，改隶“永庆”。长生年渐老，时演贞剧，亦哀艳动人。时人有诗云：“媚态绥绥别有姿，何郎朱粉总宜施。自来海上人争逐，笑尔翻成一世雌。”后与银官俱押遣回籍。李雨村于成都见之，蕉萃非故。赠诗云：“魏王船上客，久别自燕京。忽得锦官信，来从绣水城。讴推王豹善，曲著‘野狐’名。声价当年贵，千金笑不轻。”“傅粉何平叔，施朱张六郎。一生花底活，三日坐中香。假髻云霞腻，缠头金玉相。燕兰谁作谱，名独殿群芳。”是何异白发龟年重谈天宝。

蒋苕生所赋《京师乐府》多首，如《弄盆子》、《画眉杨》、《象声戏》、《唱档子》、《唱南词》及《戏旦》、《戏园》，皆佚乐之资，或已著篇什。其略见风俗制度者，如《冰床》云：“九门一夜颇黎合，玉带弯环抱城脚。冰床出碾轻绢痕，舟无樯岖车无轮。箱中坐客苦倡仄，放溜飞驰收不得。如蛇赴壑箭出弦，不利偏颇宜正直。”《开沟》云：“井田虽坏古法留，街衢下列行水沟。道旁错落露沟眼，积秽所入淤不流。一岁一开夏政修，五城官役役沟头。沟头敛钱按门籍，沟夫畚铺启沟石。窈然深黑恶气腾，往往沟夫死络绎。”《泼水卒》云：“城内天街净如拭，老兵泼水有常职。软尘不飞带余润，风伯扬之无气力。汜扫反道见礼经，负土抱凿兼守更。街心扫除如镜平，驱驰但许官车行。”《堆子兵》云：“街心巷口屋一椽，枪梃满架弓矢悬。地分营哨局布，法本亭候臂指连。老兵佩刀兀然坐，坐倦颓然枕刀卧。反裘执鞭亦壮哉，色动九门提督来。”《摇铃卒》云：“众卒守夜如鳏鱼，一卒击柝巡街衢。破帽笼头冰满须，敝裘反穿折腰躯。臀后挂铃牛铎如，一步一摇还一趋，以柝按节声疾徐。”《唱估衣》云：“古庙官街各成市，估客衣裳不在笥。包囊捆载重如山，列帐当衢衣满地。数人高立声嘘呵，唱衣价值如唱歌。相夸奇服极意态，千衣百裳身上过。手足将疲唇舌燥，欲卖还看衣带票。”“《缝穷妇》云：“独客衣单襟露肘，雪中冻裂缝裳手。檐风吹面身坐地，儿女争开啼笑口。夫难养妇力自任，生涯十指凭一铡。狂且或动桑濮想，荡子戏掷秋胡金。”《鸡毛房》云：“冰天雪地风如虎，裸而泣者无栖所。黄昏万语乞三钱，鸡毛房中买一眠。牛宫豕棚略相似，禾秆黍谁与致。鸡毛作茵厚铺地，还用鸡毛织成被。腹背生羽不可翱，向风脱落肌粟高。天明出街寒虫号，自恨不如鸡有毛。”是数者，余童时侍宦京邸，犹及见之。迄巡警部成立，其风始渐改。又，《兔儿耶》一篇，调侃尤妙。都下旧俗，每中秋，则范土为月中兔，金面拥甲，于市上卖之，儿童买归，供月膜拜。其诗云：“月中不闻杵臼声，扌寿药使者功暂停。酬庸特许享时祭，搏泥范作千万形。居然人身免斯首，士农工商无不有。就中簪缨窃绅黻，不道衣冠藏土偶。持钱入市儿喧哗，担头争买兔儿耶。长须阙口供玩弄，可惜官人无角牙。中山盛族管城派，消得蹬筵小儿拜。漫营三窟逞雄狡，终见一朝成粉碎。吁嗟乎！昌黎先生传《毛颖》，青史弄臣皆伎幸。形容不待老见疏，才过中秋便无影。”今惟此风相沿未废，使苕生犹在，当感叹系之。

畅春园有圈蓄虎。嘉庆庚辰五月廿七日，雷雨夜作，所蓄一虎逸出。次晨，有中贵三人至前湖看荷，猝遇之，虎食其一，其二人跃入水，获免。有旨死者五百金，命三额驸捕虎，杀之。吴编修（慈鹤）纪诗云：“太液莲开白于雪，三人晓起看花入。凉风吹髯巾袖香，池边骇见于菟出。两人急跃清波里，一人已为虎所饵。至尊吨蹙催赐金，一半残骸付妻子。黑河猛将行如风，长枪大槊何豪雄。虎知当死伏不动，翻身一箭穿其胸。万夫桥舌军吏贺，此勇真能不肤挫。吁嗟乎！期门羽林尽如此，太白搀枪安敢起。”是秋，遂有木兰之变，非佳兆也。

近畿丫髻、妙峰二山皆有碧霞元君庙，每岁四月朔开山，内廷命中贵一人进香丫髻山，而都城士女则争赛妙峰，所至成市，俗称“娘娘顶”。李越鳗诗云：“千寻丫髻出云间，黄杷年年辍内班。翠磴不知青盖贵，都人齐赛妙峰山。”按：碧霞元君列在祀典，莫详所昉。独陈云伯《泰山碧霞元君祠》诗孜证特详，有云：“载考元君号，典籍多异词。稽之《瑶池编》，云始黄帝时。昆仑有真人，西向迎蕃厘。玉女六七辈，云冠而羽衣。一人得升仙，灵绶扬翠。或云天帝孙，织女应同支。厥父名金虹，太乙群仙师。或云名玉叶，国在天西涯。女金夫氏石，姓字皆可稽。曾入天空山，修真黄华嵋。得道西汉年，碧落乘风归。南海有天后，灵迹湄州湄。或云二而一，玉册同致辞。玄谈半幽渺，莫辨是与非。玉女出岱宗，说本秦李斯。翠微事元君，亦见随州诗。石像易刻玉，祥符延洪禧。文字虽有徵，犹未餍管窥。恭读纯皇记，典重迈鼎彝。其义同富媪，其尊并皇晒。其功翊乾纬，其职秉坤维。其神即后土，其实则地只。其礼即方望，其位则坛谴。延洪辟经训，一破千礻┆疑。”御制《记》，盖东巡时颁文刊石，且有赐额。以泰山之祠为上庙，余皆由此分衍也。京外祠庙祀东岳，孜其支系，亦祖金虹，方望地只，洵为定义。

张道陵之裔，代封正一真人，居龙虎山。明代秩二品，乾隆时，降列五品，旋以廷议改三品。姚伯昂诗云：“宽衣大袖来青冥，手持一纸书黄灵。云是正一真人之法曹，绿章封事奏帝庭。邓马元帅开九阍，下情一一天为听。真人之权吁如是，千妖万怪不敢肆。昨者东邻村，有妖乱捉人，昼伏不出夜恣行。攫取帛与财，鱼肉老与婴。土神无如何，愁苦不得明。真人尔为天帝之耳目，何不直陈帝所，使得寝皮而食肉，群丑闻风皆窜伏。岂惟东村，普天之福。”其诗疑有所讽。承平日久，法窳吏弛，上下相蒙，心乎民瘼者，宜有是作。然真人灵迹，固非尽诬。四川广元县东百丈关，滩势奇险，中有石符，云道陵所书，拓而佩之，往往奇验。吴冲之都宪诗云：“严关百丈崖倒悬，崖下江声响溯濞。沿江上下溪势叉，贴卧盘陀净空翠。中央如镜天铲空，传是道陵手摩记。樵苏绝迹渔钓稀，响损登登强罗致。鳗文纠结缪篆粗，诵者生箝扪者畏。堂楣高揭辉日星，端为宜男许留佩。罗浮竹叶犹尔为，似此镶奇古无二。”是亦理之不可解者。

郎苏门入词馆，后假归，挈眷附粮艘入都，作俳体三首自嘲云：“自中前年丁丑科，庶常馆里两年过。半欧半趟书原好，非宋非唐赋若何。要做骆驼留种少，但求老虎压班多。三钱卷子三钱笔，四宝青云帐乱拖。”“几人雅雅复鱼鱼，能赋能诗又善书。那怕朝珠无翡翠，只愁帽顶有碑磲。先生体统元来老，吉士头街到底虚。试问衙门各前辈，此中风味近何如。”“粮船一搭到长安，告示封条亦可观。有屋三间开宅子，无车两脚走京官。功名老大腾身易，煤米全家度日难。怪底门公频报道，今朝又到几知单。”述冷曹贫况可笑。都人相沿呼翰林为“疥骆驼”，谓其高视涧步，又服敝貂，状亦似之。庶吉士散馆用知县者，例压诸班，目为“老虎班”。贫士觊乞外，至有故为疵累以求劣等者。而最恶得主事，以其积资淹滞也。后改定选例，庶常、主事自请改外者，亦得压班，遂有“豹班”之目。京师官邸皆粘告示，禁骚扰作践，门以内，张街条于壁，谓之“封条”，盖沿明制。“四宝青云”，则当日南纸店名。严缁生官庶常，试馆课第一，得直武英殿。纪诗云：“曾叨领袖咏《霓裳》，觊此条冰愿未偿。漫道守株终得兔，须知告朔已无羊。校书日待趋金殿，献赋时还步玉堂。喜有怀珠堪记事，词垣掌故免遗忘。”庶常例不挂珠，出都往往僭用，俗称“芦沟桥”。朝珠惟殿直者得用之，视内廷也。余官庶常，亦直武英殿，然未尝一日趋直。自总裁以下，皆备员耳。缁生诗所云“告朔无羊”，固有同慨。

蒋砺堂相国以乾隆四十三年入泮，时甫十龄，后成进士、入翰林，至道光五年大拜。偶检故簏，得童试卷上浮签云：“蒋攸，年十岁，厢蓝旗汉军，金文渊佐领下，身小，面白无须，习《易经》，坐东文场‘余’字第二号。”凡三十三字。其号在聚奎堂后，会经堂席舍巾。次年丙戌，适典礼闱，复至会经堂。是纸之出，若为先兆。相国因属学官将是年满洲、蒙古、汉军同进诸生名籍，汇列一册，装池而什袭之。同时曹、卢、英诸相皆有题什。又次年丁亥，相国出督两江，张芥航方督南河，为题四律云：“童子抡科肇有唐，羌无故实隶青缃。词林此日添佳话，名纸多年闳古香。身小已凝公辅器，文成知噪凤皇翔。十龄集泮何劳羡，不朽勋猷在太常。”“纶阁平章赞太清，春风桃李又持衡。检来故纸呈符谶，抱得初心答圣明。旧地会经身再到，髫龄谈《易》客皆惊。蝉联科第看双凤，早注余庆作瑞徵。”“册八春秋迹已陈，当时片楮亦堪珍。弃持可但同觞觫，呵护端疑有鬼神。淡墨填将年贯备，锦缇制就色香新。朱文记录皆名贵，郑重留题老健身。”“更凭若个话前游，九十人中第一流。苦忆主司衡监好，也教同学姓名留。秀才本色基台鼎，元老深情托倡酬。谁读《摭言》须记取，宗臣韵事足千秋。”顾南雅最后题绝句，有“乍入纶扉刚检得，要公长记秀才时”二语，尤为颂不忘规，压倒一切。

翰林有“奏办院事”、“协办院事”之名。中书，旧制亦有称“办事”者，即后之协办侍读也。吏部选例，中书带“办事”街者，尽先题转，典籍、撰文中书则否。阁直名流，曩多佳咏。余尤爱汪康古《直归有感》云：“羸骡共我两茫然，六载天街尽折旋。烂漫衣冠小吏，飞腾车马畏同年。官书罢进无余事，阁俸频支未了缘。未免随行悲老秃，重来旧侣总成仙。”又，《园直口号》云：“朴被趋西苑，从他石路纡。絮残人日雪，雷殷四更车。咫尺傍宫阙，三楹占直庐。新年班首到，努力敢趄。”“年前无档领，兀坐闷难论。俄见催签急，初闻下本喧。两人稀笑语，五日计晨昏。又发京单去，罢官急禁门。”信笔拈成，的是冷曹风味。赵瓯北《丙子元日轮直内阁》句云：“朝罢独趋轮直地，早欣发笔写恩纶。”履端颁诏，每先蠲振，亦故事也。

斌梅舫侍郎屡持节西域，终于驻藏大臣。其《商都杂兴》多详边俗，录其有关掌故者，如所云：“明昌捺钵似坻平，水草丰时骆橐生。一抹微云山翠外，舂钮依旧劝春耕。”注谓有水草当顿马处曰“捺钵”，四时迁徙不定，春于鸭子河滦，夏于叶儿山，秋于伏虎林，冬于广乎淀。见《邃史》。国朝巴彦塔拉山外，许汉民开垦纳粮，隶于独石口同知。又：“戈壁苍茫万里途，盘车北上塞云孤。海龙江獭鱼油锦，贸易新通恰克图。”许谓自素呢特至达里冈爱皆沙漠，北通恰克图，许蒙民交易，设库伦办事大臣及理藩院扎尔瑚齐管理。又：“滑笏波流克蚌河，滥吹钢冻舞婆娑。插竿累甓当兰若，雅岱山头鄂博多。”注谓克蚌河在上都牧厂东北，亦名克衣绷河。雅岱在正黄旗牧厂东，蒙名曰“额伦拖罗海”，译言“鹰山”。蒙俗，每于峰顶累乱石，插幡竿于上祀之，名曰“鄂博”，译言“寺”也。“钢冻”，丙番乐器名，以<骨可>角为之。又：“丹棋凌霄梵唱圆，驼酥灯照九枝莲。西方兜率多欢喜，脆婶花鬘色界天。”注谓喇嘛寺供佛像皆变相，一曰厄利汗，二曰作嘛知，三曰吗哈噶喇，且多秘佛，即俗称“欢喜佛”也。国朝于西北藩部，因其教，不易其俗。尤加礼于呼图克图，往往得其匡助。乾隆十五年，西藏朱尔墨特那木扎尔有异志，驻藏大臣傅清等诱而手刃之。番众欲挺走为乱，达赖出谕而止。三十一年，喀尔喀部青滚杂卜断驿道而叛，邻部将应之，哲布尊丹巴怵于定边将军之言，独不从乱，遂皆戢伏。其明念也。

缅僧张辅国之乱，据南兴，侵掠耿马、孟连、猛猛诸土司，遂及缅宁，为边患者逾十年。伯文慎（麟）督云贵决策剿平之，计用兵未及三月。越二年，遂奏肃清之绩。文慎《纪事》诗云：“三月搀枪虽迅扫，十年蹂躏不胜悲。”举其实也。宋芷湾有诗书后，其一云：“圣人弦威弧，吹万绥群方。中天悬日月，隙牖承明光。云南古靡莫，开辟非洪荒。夷种虽蠢杂，履戴同编氓。江外在何许，澧社瘴疠乡。且复御魑魅，谁复苛犬羊。如何忽弄兵，初犹争酒浆。夜郎竟自大，嗟哉真豺狼。”其二云：“尔胁从者谁，不问耶与言娘。尔踏藉者谁，不问弟与兄。得据即带砺，以杀为糗粮。天子闻曰吁，其又可弗创。汝总督臣麟，七十须眉苍。功大心转小，身久历戎行。滋蔓不可图，用人惟厥长。臣麟拜稽首，箭卒三千强。五旬而举之，天声威远扬。”其三曰：“小臣曲靖守，曲靖邻夷疆。忆点曲靖兵，五百临安行。城门一杯酒，告之勇知方。少长咸有礼，窃喜用可良。所过同衤任席，师律何堂堂。三月初八日，夜半红旗扬。关心问郡兵，一一无所伤。益叹丈人吉，师贞非否臧。韩范庶不远，广牧兼所长。”其四云：“有甲亦已洗，有弓亦已藏。天河倒雨水，芒角收搀枪。我兵朝归来，少妇凝新妆。我将昼归来，辕门旗央央。去日桃始华，归日梅乍黄。杀贼岂不苦，所喜不缺斯。如何析不缺，未转千里粮。谁知元老心，两月满头霜。”其五云：“嗟尔高罗衣，罗衣丑且长。嗟尔高借沙，借沙五尺强。江边一瓢水，所饮皆天浆。高高观音山，社树阴且凉。雌夷花满头，绣带红襦裳。尔何不自乐，颈皿污我枪。晕晕临安市，白日屠猪羊。猪羊尚可食，尔肉不足尝。彼高者苍苍，彼广者洋洋。请读纪事诗，以保尔夷康。”高罗衣、高借沙，皆乱徒也，文慎擒戮之。是役论功，加官秩，晋协揆，寻内召。道光初大拜，与玉澜堂十五老臣之宴。吴巢松题其《退思斋诗钞》云：“宰相清如此，升平事可知。苦寻诗句好，浑忘节旄持。”功成不居，尤徵器度。

西番当明代亦屡乱，自沐英平番后，历宣德、正德、宏治，时复蠢肆。国朝漳腊置镇，番情绥戢。高阳李露桐中丞（殿图）由给谏出为巩秦阶道，值卓泥土司与四川松潘、漳腊各番互争噶固山界。露桐减骑往勘，由卓泥城历小洮河、丈八岭、鹦哥口，其地皆罕经人迹。群番导行，得至所争界。折以片言，两造悦服，立石达鱼山顶而还。有《番行杂咏》云：“鹦哥溜下响如雷，白马东流去不回。欲向嘉陵寻古道，贡端自漾川来。”“却行只觉马蹄偏，竟日微窥一缕天。七十六盘弹指计，到头不信有人烟。”“昭靖当年自请缨，纳麟七站出奇兵。依稀瘿嗉成禽处，伟绩千秋说沐英。”“羊岭鹅溪古战场，黄头九百赭碉房。正嘉剿抚俱无策，漳腊何曾是大荒。”昭靖，沐英谧也。

钱塘吴鳗云为当途今，尝从巡道，循行番寨，其纪事诗有云：“爨女及獠奴，桶裙而花帽。生熟支久殊，黑白种惟肖。犭爰扳碉房登，牛饮芦酒酽。铁裼有文，糌粑米杂糙。跣足蹋山走，裂齿向人笑。但闻钩轴声，不凿混沌窍。”谓夷有黑白骨之分，贵黑而贱白。衣以毛织曰“铁裼”，食以杂粮曰“糌粑”。盖狂榛之俗未改。乃有阿都土司者，安氏世守之，属西昌县。安定邦死，子幼，其妻都位加摄位，年甫二十余，励节操，寝所以夷女十六人环卫之。夷俗，男女无别，独能贞固自守，诚沾濡于王化矣。缦云赋《阿都行》云：“骠卫以北徙榨西，乃有阿部长官司。旄牛山下列砦住，河东一姓分守之。厥酋夭折子幼稚，请以世职归其妻。猡棵十万隶尺籍，上舍土目咸所治。岁时亦行搁狩澧，桶裙外夹黄金铍。三年拜表达重译，厥贡文马筐织皮。巡方使者街帝命，叱驭来抚西南夷。邛都君长夜郎大，聋服犹复烦鞭笞。阿都一部独效顺，嗅华以鼻容委蛇。纷纷连袂迓旌节，女官鞠腥如男儿。绣金之裳锦局衣，丰貂一尺围蝤跻。瞳神秋水不敢溜，马首肃拜恒垂颐。羊缚豕趋行炙，杂以斑鹿兼文狸。欢声殷地齐拍手，钩轴格磔相讽谘。我闻夷俗久俏昧，豕交磨聚人所嗤。女官问年未三十，何独洁守甘为嫠。面首不闻左右设，秦家老妇羞蛾眉。歌成阿桡时一唱，峒花狍鸟皆酸凄。碉房持踵藉蛮女，长宵宿卫无暂离。雄酋或萌觊觎想，刀光出水同儿嬉。用能葆贞逾十载，吠罢不敢窥藩篱。圣朝声教讫四海，日以仁义渐黔黎。何图夷撩亦向化，志节远与共姜媲。契木倘许树绰楔，愿为使者陈风诗。”是诗当播彤史，以旌殊俗。

麟见亭河帅《鸿雪因缘》载《苗童歌》，词云：“花锦缠腰布裹头，月明风响四山秋。下来千尺商讹道，固麦呵交得自由。”“唇下芦呜月下跳，摇钤一队女妖娆。阿蒙阿罢门前立，果瓮人来路不遥。”商讹，谓放牛。固麦，谓餐饭。呵交，谓饮酒。果瓮，谓行役。阿蒙、阿罢，谓父母。歌由转译，亦天然成韵。见亭宦黔不久。而遇苗民有恩。旧例，水田不及一亩，旱田不及二亩者，乃免升科。其例视滇、粤为严。且土兼砂石，开凿工费，书差乡保，加以刁索，人皆畏难，田遂不治。见亭诇知其弊，奏请永免升科。复因苗俗向化，旌其孝子节妇，及良苗殉难者，苗民德之。吴兰雪为见亭弟子，有诗述之云：“黔中地瘠民忧贫，刀耕火耨剧苦辛。十七年徵六十亩，垦荒虽勤利乌有。师为请命功最多，不论顷亩无升科，比屋惧腾五歌。黎峨逆苗昔滋事，士女捐躯齐赴义。师搜潜德发幽馨，千五百人同入祀，至今毅魄犹生气。八万峒尾皆生苗，涵泳圣泽归天朝。孝有二子节三妇，表以绰楔至行昭。服师之教俗不佻，桀骛旧俗今潜消。”盖自改土归流以来，仁政敷施，此为最著。藩廨在翠屏山，尝有苗人蔡姓杀牛，牛奔脱，赴公堂伏诉。时宰牛有禁，遂责蔡而偿其直。门人郎苏门为作《翠屏放牛图》，仁民而爱物，见亭有焉。

黔苗之类别甚繁，大兴舒立人早岁游黔，作《黔苗竹枝词》多首，分类赋之。《烊舸峦》云：“且兰江上战船闲，南去庄豪竟未还。留得瓢笙作歌舞，一条冷水万荒山。”东谢蛮云：“红丝早已系绸缪，牛酒相邀古洞幽。底事相逢不相识，谢郎翻比谢娘羞。”《南平獠》云：“新制通裙称体量，竹筒三寸缀明。夜深留客干栏宿，细说当年剑荔王。”《蔡家苗》云：“卿卿毡髻我毡裳，做忧兴不常。几见鸳鸯能作冢，销魂人赠返魂香。”《龙家苗》云：“抛却残春趁早秋，纸钱一陌笑牵牛。看他被发伊川野，何不蚕娘祭马头。”《花苗》云：“牛角传欢复几时，声声铜鼓赛丛祠。无端飞出金蚕箭，掷罢鸡黄又闹尸。”《黑苗》云：“马郎房底好姻缘，楼指佳期又几年。插遍青山黄竹子，哝哝还索鬼头钱。”《青苗》云：“不借双双大小同，浑难扑朔辨雌雄。低头争似撞头好，布自青青笠自红。”《红苗》云：“织就班丝不赠人，调来铜鼓赛山神。两情脉脉浑无语，今夜空房是避寅。”《白苗》云：“折得芦笙和竹枝，深山酣唱妹相思。蜡花染袖春寒薄，坐到怀中月堕时。”《东苗》云：“半臂青青织锦阑，浅裙百叠不知寒。一梳飞上昆仑月，便是君家黑牡丹。”《夭苗》云：“豆蔻梢头月似钩，山花开近女郎楼。不知谁撅青芦管，一夜云情散不收。”《克孟牯羊苗》云：“山房缥缈际青天，百尺梯头蹋臂眠。才到三更春梦觉，泪花一斗听啼鹃。”《平伐苗》云：“长裙雌豸短裙雄，吹入山前裂叶风。我亦青袍似春草，泥他蓑影作渔翁。”《阳洞罗汉苗》云：“月场难筑避风台，衣尾匆匆隔夜裁。试问裙腰腰上带，唾绒一幅为谁开。”《九股苗》云：“牛尾枪开夜有声，佣中佼佼铁铮铮。当年铸就六州错，丞相原来是老兵。”《花屹栳》云：“羊楼高接半天霞，杉叶阴阴屹栳家。减却腰围余几许，桶裙量就一身花。”《祥犷》云：“山家风露竹墙低，麂眼玲珑望欲迷。从此不愁牛砺角，夜深封到一九泥。”《翦头屹栳》云：“不作刘伶荷铀埋，焚如真是突如来。心长发短君休笑，留得相思一寸灰。”《猓猡》云：“红泥坡下白罗罗，下姓相逢唤阿和。一带青山横作黛，春风吹采茶歌。”《峒人》云：“撷得茅花冷过冬，比肩人似鸟雌雄。此间定是多情地，开出相思草一丛。”皆以雅辞道俗，耐人吟讽。贝子木有《苗妓》诗云：“问是盘瓠几派分，踹堂歌舞一群群。桶襄低露双跌雪，┶松堆半笠云。醅菜登袢腥欲避，刺黎酿酒醉成醺。恰逢蝎子花开日，ㄥ八芦笙宛转间。”踹堂，谓舞也。婶八，谓好也。亦足供谈助。

跳月之俗，见于陆云士《峒溪纤志》，今俗称为“拉阳”。距归化营二十里有所谓“跳花坡”者，其南即月场也。子木客黔中，尝往观之，所见与《峒溪纤志》不尽合，因作《跳月歌》云：“古跳月，今拉阳，古名今名义弗详。乃是蠢苗出游牝，男男女女杂逐嬉花场。花场初开种花树，鬼竽十丈场头路。招得群苗百里间，喜挈芦笙结队赴。男袄长，女裙短，峒锦新裁春服暖。男环只，女环双，银钩重压椎髻旁。新正初三至十三，女伴呼女男呼男。联臂顿足到场上，男情女态俱狂憨。两男作对跳场内，群女四五围场外。合围群女千百围，作对群男千百对。男跳迟，群女四围都矜持。男跳速，群女四围共笑逐。是时芦笙吹作驾鹅鸣，众跳应节谐其声。声中自有月老在，天作之合凭一笙。一笙声催众笙急，场心众笙陡焉息，昏礼十日告无忒。于是男中翔，女侧睨；男前行，女后曳；男女相就不相避。亲结其稿一巾系，绕场三匝牵而戏。选幽不知去何地，大体双双满山际，四山云雨皆为腻。谁家得美妇，谁家得快胥，阿父阿母然后从旁议。牛角弯环作酒器，满场持贺饮如沸，共言一索得男易。早为通媒纳聘币，无令野合中道仍相弃。”迹其所述，固非无父母之命、媒妁之言，但必先以男女相悦耳。此夷夏之所由分欤！

朝士于举主，始见必具蛰，年节、生辰必有馈，虽自好者不免。独桂文敏（芳）历典顺天、江南乡试，门生以修蛰进，悉却之，曰：“束修义甚古，然某忝司农，差足自给，不当受也。”其廉谨自励，盖秉自家训。文敏父余堂观察（恒庆）督粮湖北，有《奇子》诗云：“烽火全销解战袍，东归日夜簿书劳。偷闲亦有南楼兴，爱客空怀北海豪。江上清歌喧杂沓，梦中老眼醉酰。贫寒原是儒臣事，莫羡连云甲第高。”时文敏已通朝籍也。在朝尤擅风骨，时相禄康苟且为政，文敏深恶之，尝面斥曰：“不意宗臣中有如公者。”禄康衔之甚，然无如何。又尝以拟进文字示董文恭，文恭曰：“公言虽是，恐不当上意。”公曰：“此何等时，尚言迎合耶？”文恭为之失色。其鲠直多类此。后来贵云西宗伯庆立朝坦直，亦有文敏之风。由翰林官至卿贰，坐事谪戍，再起，赏主事，擢通参，复跻九列，益务直言。每疏论时事，无所徇避，虽奏对亦然。或规劝之，谢曰：“吾骨不能媚也。”以是屡踬。生平善鉴墨，程春海侍郎和其《赐墨楼》诗有“链形已历三朝久，守黑浑忘一己私”之句。云西甚喜之，以为知我。

庶常授职，乃得预考差，而一甲进士以先经授职，往往未散馆即膺典试、视学之命，不为异也。嘉庆戊辰，程小鹤由庶常议叙，授编修，即典陕试。偕往者为姚伯昂，亦未散馆先授职者。而小鹤尊人鹤峰中丞，前一年丁卯，亦典陕试。父子先后同莅一省，传为美谈。朱文定《送小鹤典试》诗云：“太华初回豸使轩，郎君新命拥朱膑。鸣岐几见将雏凤，搏水犹留未化鲲。织锦不教新样改，铄厅应念旧巢痕。只今盛事凭谁记，锡贡琳萃一门。”有陕人某生者，丁卯试卷为鹤所赏，而同事某君挝其疵，终抑之。次科竟登魁列，出小鹤门。论者谓文字因缘，虽父子不能假借，若有数存焉。

严乐园《呈绎堂总偬制》诗云：“戈船横海旧登坛，幕府相依尚素冠。丞相舍人容魏勃，将军门客愧任安。曾怜誓墓情怀切，敢惮从戎道路难。铜柱即看铭越秀，蒲帆会许挂湘澜。”时乐园以丁忧定远守，佐文毅粤督幕府。先是，洋匪扰粤，蔓及闽浙，粤之山寇应之，濒海州邑，惨罹焚掠。朝廷以文毅知兵，自陕移节督粤。既至，首侦缉内河散匪，断其内应。又于海口立駮台、碉卡，令沿海民户修筑寨堡，联络防御。复严禁奸民济匪，匪势渐穷。是秋，遂出大虎门，大举剿寇。先离间匪党，使互相猜忌，渐诱其归降。于是计擒会匪教首李崇玉，招纳匪首黄正嵩等。又，洋匪五千余人，分别归农入伍，闽洋匪首朱渎亦约降。会文毅内召，不果。是役，剿抚大计及章奏文檄，出乐园手者为多。后闽粤大吏踵行其策，海疆底定。文毅尤有远识，督粤时，俄罗斯船求通市，监督延丰率允。入奏，公谓越界贸易，恐内外因缘为奸，亟请止之，与上意合。其时海舶纷集，渐玩视中朝。而西使来贡者，惟问福公、那公现居何官。盖外酋夙所敬惮者，二人而已。陈颛庵诗云：“四裔犹知问君实。中朝会见起莱公。”于文毅之黜废有深惜焉。

魏曾容太仆尝言驭夷有道，得其情而理之，实无事兵革。其官云南阂化守也，值犭童回交哄，纠众斩杀，莫能禁阻。大吏屡议用兵，曾容请往劝谕，轻骑入其寨，晓以利害。其西感悟，缚罪人十数以献，即就地戮之，众股栗听命。周虎《怀旧》诗云：“垂老官滇南，蛮人颂诸葛。夷回叹交哄，奋牙斩输狸。偶或失抚绥。氓庶必遭割。先生入虎口，竞以遏乱略。”谓其事也。曾容之言驭夷，实通于治寇。嘉庆五年，南山新兵因事激变，诏令杨忠武会钦使德楞泰讨之。时叛兵破城三、营汛十九，势张甚。忠武按兵缓攻，而令总兵杨芳单骑入叛营招抚。越数日，叛兵蒲大芳率四千人，诱缚首犯以献。公复率大芳邀击其不降者，斩其渠魁。以德公陈奏失实，致干上怒，公左官，芳戍伊犁。然使专主剿，则艇走溃窜，旷日持久，川楚教匪，其前辙也。厥后乎八卦教匪，复佐长文襄征张格尔，大小数百战，所向无敌，则忠武固非蒽怯者。尝梦神授黑旗，仿制之，敞望见黑旗即知为“杨家军”，相率奔避。貌颁伟，美须髯。仁宗召对，见其髯，称美者再，因有“杨胡子”之目。仁和马秋药太常《杨胡子歌》云：“贼怕杨胡子，贼，旧胡子走脱趾。不怕白胡大尾羊，只怕黑胡杨难当。贼正仓皇疑未决，瞥见胡子掷身入。刀嫌太快矛太尖，只使一条铁马鞭。逢人挝人马挝马，血肉都成瓮中舴。须臾将士风涌波，纵横步骑从一骡。贼忽乘高石如雨，胡子鞭已空中举。贼忽走险奔如她，胡子骡已横道遮。森森贼寨密排垒，胡子从外陷其内。重重贼队围如带，胡子从内溃其外。胡子鞭骡绕贼走，吞贼胸中已八九。瞠日一叱胡槎伢，贼皆仆地为虫沙。相传失路曾问贼，贼指闲道教胡出。贼街不怒胡子鞭，颇闾胡子为将贤。胡子待士如骨肉，蚁大功劳无不录。拔擢真能任鼓鼙，拊循含泪吮疮痍。呜呼！贼巾感服尚如此，岂有官军肯惜死。”忠武不嗜杀，能得降人死力。苍溪一役，矢石垂尽，而降众八百人，效命力战，卒能胜敞。所云“贼中感服”者，即此可见。自胡大尾丰，谓羊姓总兵，亦同时健者。

蒲大芳煽乱塔城，松文清实擒戮之。其时大芳逆状未著，文清镇伊犁，诇知之，以查金厂为名，遣人率师往，得悉众就捕。仲云尚书《题文清虎字》诗云：“清名伟节动中外，每以尺笞戎羌。边庭卧护烽候静，帖耳受驱如犬羊。”即指塔城事。文清性坦率，自伊犁入长吏部，单骑杂喇嘛中，径造圆明园，戚友郊迎者不知也。尤好酒，按事江南，过清江，与河督费文恪饮达旦，副将某侍饮，至不胜醉而殂。然立朝骨鲠，能尽言。官鄂督时，请弛私盐、私铸之禁，坐迂谬，谪伊犁领队。嘉庆二十二年，卸署江督回京，复坐言事忤旨，革大学士衔，出为察哈尔都统。寻坐事三降至骁骑校。所言上及宫禁，间者桥舌。仲云诗有云：“朴忠颇不识忌讳，亦有谲琢多中伤。”又云：“藜藿不众所惊，淮南寝谋赖汲直。”可知其献替所在。张信甫（尔旦）《癸未咏史》云：“曾闻痛哭逆鳞撄，窜逐心犹奉圣明。绝域最思班定远，屯田可惜趟营平。丹诚青史应无愧，白首苍生尚有情。笑杀汉廷狂汲黯，看人衮衮尽公卿。”亦伤其忠謇见斥。迨宣宗初元，始起宪副，迁都宪，复跻九列。

潘红茶方伯（恭辰）奉使越南，亦却其鲭金，趾嫩介山，世高其节。归朝后，作《奉使富良江图》。吴笏庵府丞为题长句云：“海南岛国杂百夷，徒黎母纷是非。弱肉强食鸟兽欺，棼丝缪辐不足厘。旧阮复收新阮基，牛马内首就绁縻。终王入表帝日咨，浩荡如天包以慈。尔疆尔理我尔绥，惟恭辰汝其往治。赐一品服上公仪，富良渡江南风微。朱衣照水开旌旗，笼伯罢钓鲛女嬉。驱驾蛟螭从灵螭，珠宫晃漾摇玻。堰蜒视之无佥帜，八月不误星槎期。白象赡隽蒙虎皮，莲花蹴踏王所骑。郊迎馆入延宾扉，宣以意示以德威。百花楼前歌舞嬉，惧留十日尽汝私。天子命我无久羁，宾币百篚元缍绯。珊瑚木难珠贝玑，揽衣一笑手却挥。轻装载石归乎归，何用陆贾多金为。”先是，阮福映并安南内附，缴前藩印，诏许其入贡，事在嘉庆七年。诗中所谓“牛马内首就绁縻”也。笏庵为谷人祭酒子，嘉庆丁丑第三人及第，诗有家法，其《赠小雅侍御归隐金华》云：“司徒堂下狐狸语，御史台中凤皇去。同时罢削七十人，第一声名最贤素。”盖小雅首在罢斥之列，亦当时钜案。

广西镇南关内山下有昭德喜，每安南贡使至，左江镇道莅关，先于台上设黄幄，标兵布阵左右列。贡使抵关，则武员请锁钥，钥长四尺余，巨如人股。既乃升旗呜駮，鼓乐启关，通事导贡使人役鱼贯入，向台三跪九叩首毕，乃请见。诸官镇道验表文，阅贡物，量留百许人从赴京，余悉槁以酒筵银帛遣还。军器外，不禁裔货。封关后，贡使从镇道起行，自太平府下船，经南宁、梧州至省，谒巡抚。又检阅贡物，款以酒筵，命巡检、千偬总各一人伴送赴京。历湖广、江西、江南入瓜洲口，经山东直隶至通州，始易舟而车赴京。朝见宴槁毕，自原道回。太平守、新泰协送至关，贡使复向台谢恩而返。守、协封关讫，缴钥于左江道库。盖故事然也。康长素《闻高丽降封李王感赋》六章，其第二章云：“抚桂亲披职贡图，卅年世变事模糊。越裳香象何踪迹，缅甸金花果有无。郁郁祖伊奔入告，茫茫天帝醉难呼。琉球既蹙三韩尽，瀚海黄河总司虞。”自注谓：“先叔祖中丞公抚桂时，越南入贡，宴之巡抚大堂，司道侧陪，贡品列庭下。使臣侍郎阮某于堂下拜跪，登堂赐坐，宴之后列。吾年十五见之。时在咸同，犹沿旧制。”中丞公者，谓康公国器也。《听雨轩笔记》谓乾隆乙亥冬客桂，遇安南贡使自京归，舟泊水东门外湛恩亭下，抚标绿营列队于岸。正使侍郎武钦麟、副使翰林李春兰、部曹武陈绍，皆纱帽诽袍，帽翅阔且长，靴头长尺许，高不掩艇，至郡禀谒，使经历谢之。次日答拜，用双红帖，夹以全柬，顶格大书“天朝中宪大夫知广西桂林府某拜。”次日，贡使诣谢恭缴。又次日，巡抚具讠燕。先一日，命伴送之巡检、千偬总往舟传谕。及期，盛陈兵卫，巡抚坐大堂，司道参见毕，依序坐。通事领贡使于东角门报名入堂，上下应声如雷。及堂下，向上三叩首，就位。巡抚、司道各有宴席。贡使、通事凡五席，最末以矮几席地坐。进酒、进馊，咸侑乐。三爵后，通事领贡使出位，又向上三叩首谢，仍自东门出。礼成，各官兴辞，兵卫徐撤。迨行，贡使复诣各官廨告辞，各官赍予有差。可与长素诗注参阅。

滑县令强克捷殉教匪之难。故事，四品以下殉难者，例子云骑尉，不予谧。仁宗以克捷功在社稷，特谧“忠烈”，从优子骑都尉。是役，忠烈一家三十五口俱殉，城竟陷。然郡县闻风皆严备，故陈爽之犯京阙，其党在滑者不克至，得立就夷灭。仁宗录忠烈为功首，有以也。其家藏忠烈手迹：一家书、一遗属、一论李忠愍（毓昌）死事文。子望泰为忠州牧，乞吴仲云督部题之。仲云诗有云：“纪年当癸酉，京辇余旅食。昼惊妖彗长，直扫紫垣侧。九门断车马，气色尽惶惑。赫赫威烈枪，一破天地黑。电旗挟雷鼓，中夜扫狐盛。清跸在近郊，万骑旋宝勒。晏然遂无事，天盖相有德。先时白波寇，远结黑山贼。滑台实凶巢，牛李奸叵测。苟非巨刃扬，孰能翦其翼。外贼应期至，三辅祸愈亟。神都百万户，悬命在晷刻。伟哉忠烈公，摘发无伏匿。恨未膏斧磋，狱底系徽缨。先发势转孤，计早乱源塞。嗟嗟城隍隳，小县阙兵力。阖门卅五口，横尸惨闺阂。大吏疏以闻，天子惊叹极。推原事本末，煌煌下乎敕。谓非寻常功，功乃在社稷。”追述仁宗诏旨也。同时金乡令吴阶获教首崔土俊等，逆谋以挫，功亦相埒，后棹郡守。

德清俞仪伯先生《淮上感事》诗云：“长茭无计塞长河，奈此哀鸿遍野何。廉吏极知为不易，贪泉深恨饮偏多。衙斋人静鹃啼屋，古寺灯昏难在罗。见说英灵仍不散，乘风早向故乡过。”“旅榇扶归泪似丝，敢辞茧足走京师。人惊法网疏难漏，帝愍忠魂报已迟。助恶可堪奴共胆，诉冤犹幸叔非痴。九原此日应含笑。御墨淋漓有赐诗。”为李忠愍作也。忠愍字皋言，以进亡用知县。奉檄勘赈，廉得山阳令王伸汉浮冒状，将揭之。伸漠赂以重金，不为动。复谋窃其册，不得。乃贿其仆李祥、包祥、马连升，使乘闲害之。忠愍夜渴索饮，李祥进以鸩，不死。包祥自后持其颈，李祥解己带，共缢之，以自蛊上闻。忠愍族叔太清，武诸生也，来迎丧。检箧得残，叙山阳令冒赈纳贿事，盖复督部书草，诸仆毁而未尽者。及归，启验其尸，毒状宛然。遂诣京，诉于察院，逮鞫得实，处诸仆极刑，伸汉坐斩。仁宗为《愍忠》诗三十韵，命勒于其墓，有“毒矣王伸汉，哀哉李毓昌”之句。赠┰有加，群情称快。瞿吾山大令与皋言戊辰同榜，挽以诗云：“鸟何来促宦程，一场短梦憾分明。血残萧寺舂衫碧，肠断山阳夜笛声。有福死应增岱重，此官生已抵淮清。可怜墨吏贪残甚，成就先生一大名。”“恩怨鸩媒翻覆时，同官叵测祸尤奇。宦无半载生同尽，身有千秋死或知。鹤吊已虚磨镜具，松风长护表阡碑。天章┰典光泉壤，岂独微臣感激思。”忠愍与强忠烈俱以七品官子谧，其嗣子希佐特赐举人，尤为异数。

牧令不易为哉！钱竹初为令，作《俗吏》诗六首，讽世尘容俗状，刻画尽之矣。《参谒》云：“鸡初呜，侦大府，鼓声隆隆，衔尾疾进如群鼠。坐左厢，日亭午，饥不得食轮转肚，口燥唇乾噤无语。须臾手版如飞叶，曰公不遑诘旦来。如是者再四，乃得侧身入谒升其阶。无恒阳雨乎？民不疾苦乎？口之所谘非所图，以色示退凄而趋。归告其宾朋，今日上官遇我殊。”《绩遗》云：“若者县蒙望，若者赋上中。肥瘠揣而知，傻数藏其胸。问吏何所有，一丝一粟民膏脂。交亲媪袍来，白著颜忸怩。所爱权锱铢，所畏挥沙泥。山中麇鹿川中鱼，竟陵四尽古有徒。取彼以与此，海波之澜乃自濡。令公喜，令公怒，朱提有神作人语。”《催科》云：“官如大鱼吏小鱼，完粮之民其沮洳。官如虎，吏如猫，具体而微舐人膏。二月丝，八月谷，妇出门，鸡登屋。五刑之属邮丽事，役惰迫呼罪其罪。心所不怒强威之，投签铿然厌且惫。坐堂皇，鞭其尻，役以皮肉更钱刀。彼纵不苦我乃劳，署上上考何足高。”《鞫贼》云：“强者盗，懦者贼。明者劫，暗者窃。盗不易捕贼易得，豺狼伏莽鼠跳壁。此辈民之蠹，五毒宜惩凶。及观呼号惨，股体与我同。所起由饥寒，刑之不可止。单辞鞫徒烦，得情无足喜。穿窬内荏而色厉，取非其有贤充类。乃知天下之贼难尽求，窃钩者诛窃国侯。”《判牍》云：“晨起罢盥漱，僮来促官书。官书日几何，堆案二尺余。判章押以花，急递插以羽。岁月加封检，字句乏蜘驻。拔之两眸眊，朱墨手倦举。算事耶？算丁耶？甲乙，丙者著令耶？决事之比纷如麻，需头辞卑累而上。得一大诺自天降，宣底骈叠缄其状。符火速，竿作牍。尾加恫喝际已熟，大胥之叱守令如叱仆。”《酬宾》云：“乐莫乐兮见故人，苦莫苦兮对恶宾。胸隔千里万里貌强亲，唯唯诺诺不敢。街杯引子，视荫不走。使肴核下咽不得腐，娆脑填胸泄且呕。何如还乡独处肩门庭，所不愿见者叩不应。”竹初以名流屈于百里，故有枳棘栖鸾之感。然其诗妙能道俗，使个中人头之，亦当失笑。

牧令俗吏，以饮酒赋诗登白简者，往往有之。独宋霭若能以赋诗折狱，其事特奇。丹阳陆炳赤序其事，谓霭若知简州，有积案，猾贼善熬刑，久不得实供。庭讯日，案置锦笺诗韵，四役一僮旁侍。初讯贼事，贼无言，霭若作绝句二首。再讯之，仍无言，继作五、七律各一首。又讯之，无言如故，乃作短古一首，更作长七古一首，朗吟不已。时漏已三下，僮役皆倦如痴，贼不觉泣下，遂具言所犯事。自云不畏严而畏清也。舒铁云为赋《简州刺史折狱篇》有云：“简州刺史夜冶狱，狱亦久不服。刺史登堂来，尽取宫纸然官烛。囚跪阶，宫仰屋。一砚一墨一笔秃，前列四役后一仆。囚意刺史当再厉声鞫，不尔具三木。砖瓦铺膝檀击足，如是刑罚惟所欲。亡何刺史诗兴忽大发，十幅锦笺抽一幅。先为绝句诗，既成五七律。诗律细于法律酷，亦不识刺史所作何题目。短歌未断长歌续，事在心头稿在腹。葛然开口吟，丝竹不如肉，据案疾书如判牍。诗成示囚，囚不能读。为囚作诗，囚乃大哭。具言其事所以然，罪莫赎，誓不敢，再反覆。刺史呼吏胥，取其所词一一录。两旁侍者倦欲眠，犹恨刺史诗不速。”盖即本陆序而作。时霭若已官监司矣。如此赋诗，亦复何妨民事。所著集曰《湘潍台稿》，铁云别有题什。

一行作吏，未忘绪习，偶与分校，亦复欣然。凯龙川大令（音布）迭与戊子、庚寅江南闱分校。庚寅入闱，疾作，同事咸危之，龙川曰：“此辈辛苦，吾以身殉，不惜也。”竟卒。黄仲则戊子试卷出龙川房，力荐末售，有知己之感。尝道出全椒，为龙川旧治，追感赋诗云：“卧龙山势盘嶙峋，驱车欲过车摧轮。前途叱驭且休发，腹痛为感平生恩。甘棠到眼尽遗爱。摩挲恻怆伤心魂。生无一面死未哭，此恸不比西州门。三年枉自设虚位，那尽生存感恩谊。此日青山叠叠愁，当年红烛条条泪。孤负看花住马心，不才自分甘抛弃。苦为方干抵死争，谁知争命元无计。此曹心力镇相怜，反自抛残辛苦地。两度战场餐血腥，先生手持千佛经。飘然上赴玉楼去，为道此间多不平。遂令感诵吾党，岂独贱子缘私情。”一荐之恩，倦倦不忘，亦见昔贤风义。

京闱分校者多出词苑，往往于闱中互以便面笺绢乞书。故事，分校限用蓝笔，即擂染靛蓝为之。其善绘者，或随意作兰竹，亦别具幽致。冯玉圃乙卯、丙辰迭预分校，有“握椠故应吾辈事，寻巢仍属去年人”之句。中秋后二夕，对月赋诗，索同事传和，哀然成帙。又有《秋闱述事》诗云：“秋日杲杲穿疏棂，十有八人共一庭。新知旧友并欢洽，合并何啻风聚萍。书生结习白冷淡，争趋翰墨如膻腥。入闱之始尚多暇，谐笑闲作能忘形。竞出笺缣互相索。篷头小字罗繁星。或怃《乞米帖》，或仿《笼鹅经》，或录吟句传芳馨。集裘缀腋锦台屏，斜行矮格光荧荧。我辈濡毫禁用墨，青泥黯入孤灯青。暂假喻糜一挥洒，恍逢故物腕顿灵，人生良会岂易得，结缘如此天所令。一时艺林亦佳话，不愁币月长严扃。”嘤鸣之乐，主司所不逮也。监临及内监试，例用紫笔。余童时见先祖按察公充内监试，闱中所作家书皆紫字。十年前，检得先曾祖中丞公监临鄂闱，拟作《四书》文乎，亦紫笔草成。装池什袭，奉为家宝。先文安公题绝句云：“三度文衡总向隅，九重温语念寒儒。传家自有胭脂笔，手迹犹堪一集都。”盖中丞公在翰林，末与衡文之役，曾蒙文宗垂询慰谕。琐闱故事，后此更无知者，谨附志之。

张船山官翰林时，诏选翰詹三十人书扇，又选十二人书养心殿屏幅，皆与焉。改官御史，连上三疏，劾朝贵疆吏，直声大震。尝自绘一鹰，题云：“奇鹰瞥然来，攫身在高树。风劲乍低头，沈思击何处。”小诗亦见风骨。未几，移官吏部郎，出为莱州守，与上官龃龉，引疾归。后来台谏无改部郎者，当时则以为右擢也。船山擅风趣，貌癯类猿，因自号“蜀山老猿”。居京师，蓄二奴：一曰刘升，颀而长：一日张芳，短而小。戏为诗云：“一僮短小如僬侥，一奴长细如山魈。奴能抄书僮识字，一屋高低有奇致。”又云：“僬侥喜，山魈愁，笑啼幻作双弥猴。山魈立，僬侥坐，俯仰云泥人两个。山魈一嗽僬侥惊，忽如天半闻雷声。僬侥一怒山魈伏，左右如葵卫其足。”读者为之捧腹。

世称满洲人工词者，男中有成容若，女中有太清春。实则太清顾姓，本吴人，以侍贝勒奕绘，人遂以曼珠目之。尝与龚定庵唱和，定庵诗所谓“一骑传笺朱邸晚，临风递与缟衣人”者也。每从贝勒游西山，马上弹铁琵琶，手如玉，琵琶如墨，见者谓为“一幅王墙出塞图，掩映丹崖碧蝎间”。陈士可于厂市得其《天游合诗》手稿，刊行之。有《记事》诗云：“含沙小技太玲珑，野骛安知澡雪鸿。绮语永沈黑板狱，庸夫空望上清宫。碧城行列羞添我，人海从来鄙此公。任尔狂言成一笑，浮云不碍曙暾红。”序称陈叟云伯以仙人自居，著《碧城词》，多绮语。有碧城女弟子多人。为之延誉。曾浼云林以莲花筏一卷、墨一笏见贻，鄙其人，拒不受。其寄云林书中乃有“西林太清题其《春明新咏》一律，并自和一律。不知此太清彼太清是一是二，荒唐可笑”云云。按：云伯《颐道堂诗集》初无《春明新咏》，亦不载和西林太清之作。且太清曾托许云林索汪允庄夫人题其《听雪小像》，允庄效花蕊宫词体，为八绝句报之。允庄，云林表姊，而云伯之子妇也。既夙慕允庄，似不应丑诋云伯至此，其事颇有可疑。冒钝宦尝摭太清轶事为六绝句，忆其二首云：“太平湖畔太平街，南谷春深葬夜来。人是倾城姓倾国，丁香花发一低徊。”“一夜瑶台起朔风，凋残金锁泪花红。秦生晚遇潘生死，肠断天家郑小同。”前首述其邸第居址，次首谓太清生子同，以痘殇也。太清诗罕见者，士可所刊本，诗亦不尽工，岂好事者附会为之欤？

香妃事，传者异辞，文芸阁《回妃楼》绝句云：“小腰结束最风流，独占农华二十秋。如此承恩胜合德，不须重上望乡楼。”“沙漠宁生禁苑妹，琵琶微调更模糊。一从化石凌霄后，谁见《明妃上马图》。”注谓湘绮楼记其事近诬，故正之。又闻奉天藏遗像悉改为石。按：妃戎装像藏于宫中者，今尚在。或谓同时有银妃进御，字杏儿，青州人，为黄氏养女，鲁抚以进。初甚宠，谓香妃于太后，香妃赐死，遂不复幸。嘉庆初尚在。闵正帆咏银妃云：“金鼎香销玉漏残，晓妆懒效绿云盘。卅年疏却君王面，自觉裙腰日日宽。”旧有《银妃晚妆图》，郎世甯手笔，流入东瀛。今宫中犹有其《簪花图》，装于镜屏，宫监不详其号也。见柴萼《梵天合丛录》。汉女入宫，先朝有禁，姑付传疑。

铁冶亭早岁与百菊溪、法时蛆齐名，称“满洲三才子”。尝辑八旗诗为《熙朝雅颂集》，所为诗分《趋庭》、《鹤厅》、《校书》三集，汪仲虎藏其手。《趋庭集》中有《夜明木》诗，谓其尊人官马兰镇，镇署有老树久枯。冶亭抉取其根置几案间，入夜，荧荧作星月状，光照数尺，异而赋之。其诗云：“夜明之木何奇瑰，朽株根蚀心不灰。晶光照屋如照乘，虚室乍白飞青煤。初更点点暗中现，渐进豪芒光灿烂。皎如宝树开千霜，中有元精耿耿贯。为拟尧时星月槎，羽仙浮海天一涯。又疑幽蓟战场血，磷入古根阴魄结。茫茫造物亦多奇，耳目不广难周知。茂先《博物》无其识，志怪翻愁大雅嗤。”观此，则所谓“夜明木”者，不仅滦河有之。

孙渊如观察山左，尝与康廉使（基田）规筑丰县河堤，纪诗有云：“地轴如山万夫下，虹梁欲叱龟鼍驾。沧海为田只片时，黄金与上真同价。”其时单父河堤亦坏，奔腾下注，闾井俱湮，转败为功，洵称快事，而收效最钜者，尤为修浚恩县四女祠支河。当卫河淤塞，漳强汶弱，每闭闸以防沙淤，而粮艘因之积滞。自支河重浚，泄流入海，厥患遂绝。盖本故相刘文正成法。自纪诗云：“禹河故迹屯氏存，支流迤东经鬲津。燕齐错壤水利废，近海略见沟通痕。老黄河身今占种，民力难资官屡空。四女祠前故道湮，临清闸外新沙拥。卫流高处汶流低，浊漳合之五斗泥。挑沙放闸岂长策，粮船不出丁嗟咨。我来议浚申前诏，泄水先从下游导。万夫合作不经旬，千艘遄行著成效。”渊如尤耿介。河工羡余，向归扣费者，独纤芥不取，悉以给引河工费。时曹工尚未合，河督及巡抚亟奏合龙，移其任。寻又奏称合而复开，开则分赔，当半属后任，而当事者并以责之。渊如无难色，曰：“吾无寸椽尺土，然既兼河务，敢不为人受过！”不近利，亦不避害，士大夫所难也。

钱梅溪幼学松雪书，继效山谷。林蠡槎，其师也，谓学山谷颇受其病，当仍以松雪药之。自是，每见赵书，辄手摹，若有神契。嘉庆十八年九月，游吴兴，访松雪游迹，求所谓水晶宫、莲花庄、红蓼滩诸胜，皆不可孜，惟鸥波亭故址存葭荚中，“一品石”在高姓寡妇家。觅其故居，一门甚低，犹元代遗制。遂告之太守赵公（学辙）及乌程、归安二令，为立碣曰“元赵文敏公故里”。归至南浔，舟中夜梦松雪来谢，宛如毕涧飞家所见松雪白绘像。寤而异之，纪诗云：“北海追魂迹已陈，公来入梦更何因。燕台一宦原如奇，鸿迹千年自有真。争说画禅成独绝，但言书法亦谁伦。雌黄却怪华亭老，不肯从公步后尘。”末语谓香光也。文字因缘，通于寤寐，亦奇。

石琢堂布政（韫玉）通籍前一年，御试翰詹，试律以“石韫玉”命题。逾年，琢堂适得大魁，姓名巧合，传为佳话。张船山与同榜，赠诗云：“太和春殿紫云齐，灵惊飞来众岭低。不待胪传夸际遇，姓名早已入宸题。”“入幕何须讳旧游，求生一念足千秋。替人删尽申韩术，只把仁心夺状头。”次首谓琢堂未遇时，习刑名，尝佐邑幕也。国朝会榜，凡一百十有一科，而吴人得状首者四十有九，可云极盛。琢堂里居时，尝于新正邀潘文恭及吴棣华、吴蔼人宴集。主宾皆吴籍殿元，而二吴又同出文恭门下。文恭有诗云：“三年一第只寻常，况是三吴第一乡。容易蓬山叨接席，最难梓里话连床。天教我辈成嘉会，人说群仙在此堂。卜夜不须重洗盏，恐惊奎宿动光芒。”时文恭以尚书乞养，棣华简清河道，方将赴官，于是更迭酬和，萃而刊之，曰《状元会倡和诗》。此会殆惟吴中有之。

嘉兴张叔未（廷济），嘉庆戊午秋闱领解。迨道光丙午，其次子稚春（庆荣）又以第一人举于乡。是年，叔未八十，称寿，答友朋投赠云：“乔野意愚有底长，又传领解玷名场。陈陈久愧薪遐积，琐琐翻同枇就扬。访旧爱携邛竹杖，饯秋莫负菊花觞。邻家稻熟真堪喜，到处都吹新米香。”瑞端节（元）尝为嘉兴守，雅重叔未，为序其集，谓家世元灯，比之林长乐父子。继其后者，惟江右聂氏，父明景、子谦吉，亦先后领解。然郎君踵武，适届杖朝之庆如叔未者，则仅见也。又，钱枚叔吏部（枚）尊人与袁简斋交厚，枚叔生，简斋以己名名之。简斋为乾隆己未进士，后六十年，构叔成进士，适当嘉庆己未。简斋子某有诗贺之，枚叔和云：“交谊通家容接坐，甲科前定幸追踪。文章四海推袁淑，名字千秋感顾雍。”亦名场佳话。

明季贩私盐者，兼事劫掠。官兵捕之，跳身飞棹，昀息已远，当时患之，至以比王仙芝、黄巢，即今之盐枭也。横行江湖间，所在多有。松文清尝请弛盐禁，见斥。孙寄亭转运西粤，著论谓宜课归场龟，听商贸易，其议亦不易行。费滋衡有《盐徒行》云：“横眉广显何陆梁，居人畏避客人强。阖穿栅破鸡豕失，盐徒夜过中十场。日持白信夜刀枪，逻卒往往遭杀伤。草深地卤龙池遁，海阔江弥日月荒。朝廷禁止有明令，何为十百敢成行。即悯饥饿死沟壑，积成痉臂反大创。宫府但习苟安计，此辈蓄祸宁无防。戢而散之乃上策，徒薪远虑非更张。不见高黄起盐泽，旬日之间称侯王。”固有深见。百年来，善治枭匪者，惟东乡罗壮勇（思举）。其镇夔州，私贩为患，募善泅者，锯其柁，毁其舟，匪乃悉获。然磐牙久踞，其患终莫能止。

壮勇少学于终南道士，得其异术。从征教匪，功最著。周芸皋赠诗云：“月牙弓，锥子箭，短衣匹马身百战，至今创痕犹著面。连珠弩，自来駮，攻城破砦夸神妙，至今军中莫能。将军精悍若飞虎，短小能超百丈柱。谈笑不讳少年为，风尘时坠英雄泪。胸中武库自森森，天生伟人付才智。论兵不假尉缭书，法古能师诸葛意。曾蒙面具走猢繇，亦使沈波断编轮。《肘后》奇方得海上，力能杀人能活人。风霜旆节夙雄武，威奉朝廷镇南土。恤兵路不受壶浆，爱民夜不惊桴鼓。”“沈波”句谓其治枭。“猢俯”句谓其在南山，患猴，捉其一，萝胸毛，画作怪面，众猴惊走，遂绝。盖智略之小试者。性尤耿直，佐禧文庄征湘徭，文庄倨，直呼其名，亦呼名报之。少尝为盗，每袭寨，犹时效猫鸣鼠斩。饷乏，至衣狗皮，杀贼为食。亦振奇人也。

与壮勇齐名者，有桂军门（涵），亦四川东乡籍。少不治生产，横行乡里，穷甚，至为盗。足能裹铁沙行千里外，越数仞墙如平地。官府名捕之，遁走秦豫间。值川楚用兵，投充乡勇，以功补千总，游擢提督四川。道光癸未，剿清溪夷匪，卒于军，亦谧壮勇。镇川北时，汪少海晤之，赠以诗云：“裹甲曾登万仞梯，封关何用一丸泥。筹擒板循黄陵北，力缚阡能黑水西。雪压石川歌凯入，云横铜柱列名题。当时战马知矜宠，锦障碉鞍骄不嘶。”至今蜀人犹能述二将威名，指点其故垒。咸丰中，贼首蓝某至东乡，惮其余威，不敢掳掠，假道而去。

李鹤峰侍郎屡典试视学，称爱士，而嫉恶特严，为忌者所中，逮狱坐罪，论者冤之。王惕甫广文题其遗像云：“嗟公起炎徼，天荒破完璞。百驽骇骐骈，万鸟睹鸾鸶。持衡东南，搜材尽橄朴。群讶藻缤纷，无奈气雄独。时峨头上冠，肯画纸尾诺。上流或遭点，吏牍常苦驳。率真泯周防，嫉恶类严酷。世久熟夸毗，谁容献牙角。遂以阳子刚，坐下邹生狱。功名虽不终，文采良自足。风流前辈传，科第后贤续。毁誉久而平，行义徐可录。”承平时，相习脂韦，直道不容，可为深喟。侍郎身后，吴下门人助资以葬，墓在七子山。女含章有省墓诗云：“空余马鬣五湖隅，不见巫阳降紫都。万里云山栖大鸟，廿年风雨泣诸雏。及门尽望西州树，此地曾还合浦珠。回首音容竟何处，白杨萧瑟惨啼乌。”含章适叶丹颖方伯（佩荪），摄持湘节，适嗣侍郎后尘。重至官舍，有“画角乍迎新使节，春风犹忆旧妆台”之句，可与高文良配蔡夫人滇中诸作并传。

御史有稽查银库之例，奉行日久，具员而已。然库丁亏帑事发，则历任查库御史与管库大臣一律解职勒赔。先中丞公自甘凉道罢官，即以银库事也。陈午桥侍御，嘉庆时奉命稽查，廉得挪压银饷、空白出纳及劈鞘诸弊，悉奏革之。在谏垣，称敢言。尤巨者，请裁浙淮盐政，归督抚兼管。百余年来，旗员视为善地者，一朝遽罢。宣宗嗣位，以建言邀赏，其疏经朱笔连圈至十数行，后宫至通政司参议。钱衍石诗云：“万里初传五君咏，顾侯未窆若人亡。通明奏草心如雪，瘦立孤踪面有霜。摄职始成刘晏法，拯灾先急李悝仓。二贤提学还辉映，他日滇池共飨堂。”为午桥作。二贤，兼谓顾南雅也。南雅亦有直声，道光初，松文清起总宪，不久出为热河都统。南雅疑有闲之者，两疏争之，由学士降编修。后十年，复擢侍讲学士。谢恩日，即疏陈西事，谓为安边计，当于喀什噶尔一带增驻重兵，控制安集延，俾息奸回阙伺。又谓其地密迩英叶、和阗，饶水草，便屯垦，使得廉静大臣任之，可百年无事。所见甚远。龚定庵诗云：“汉朝西海如郡县，葡萄天马年年见。匈奴左臂乌孙王，七译来同藁街宴。武昭以还国威壮，狗监鹰媒尽边将。出门攘臂攫牛羊，归朝三载翻沮丧。”当日边事隳敝，大率由此。朱文正尤重南稚，至以比汲黯、朱云。

钱法之敝，在乾嘉时已然。中丞辅公抚赣，尝禁砂钱，一时雷厉风行，闾阎适受其累。辅公殁于官，明中丞继之，厥禁竟弛，是可知除弊之难。蒋苕生《禁砂钱》诗云：“富人钱多朽贯索，穷人钱少生赀薄。奸民聚徒翦钱边，大钱逐日变砂钱。中丞忽下禁钱令，官吏满街真暴横。搜求厘市系樵竖，贩负归来囊橐罄。别有官人猛如虎，砂钱不足大钱补。千钱万钱入官衙，行者吞声居者苦。吁嗟乎！翦边之人聚何所。”又，《弛钱禁》诗云：“砂钱未竭中丞死，中丞之禁何时止。万家欢迓明中丞，彩树接巷悬珠灯。明公令弛砂钱禁，可怜独存躯命。奸商鬻米尚效尤，官来当街不休。商云官前挞我用砂钱，今复挞之不我怜。穷民欣悦官长笑，后先但奉中汞教。吁嗟乎！明中丞来吾岂料。”天下有号为“美政”而不免扰民者，此类是也。为人上者，可不慎哉！

停葬、溺女、锢婢之风，南省多有之，而江右尤甚。欧阳兰畦为廉使，疏言三习之陋，下部立法申禁，水著为令。乾隆壬辰十月事也。苕生为赋《三善诗》，述停葬云：“匍人掌兆域，大夫掌族葬。年月各有制，封树戒相妨。焉敢择邱陵，而蒙拘牵诳。枯骸求富贵，人子心久丧。遂惑青乌言，百计营一圹。葬者恣侵盗，不葬成坐忘。里或难求，骼胬岂无恙。民愚士夫鄙，停柩屹然向。堂存数世棺，阀阅侈仪仗。解组乞麦舟，颡孰惆怅。于戏欧阳公，蒿目默凄怆。赫然具封章，论列陈事状。秉彝既沦亡，感发变惩创。颓风倘能移，结草安可量。”述溺女云：“吉梦徵虺蛇，璋瓦诗并美。如何女子祥，耶娘仇敌视。呱呱离母身，若以石投水。杀之不须臾，宛转盆中死。耶如鸳崛罗，娘如摩登鬼。环以助虐人，啧啧相劝使。戕亲不加焚，掌戮官失理。禽虫重胎天，何况出毛里。竟此忍毒心，刀绳将何底。于戏欧阳公，幼幼怜赤子。敕罚申严禁，科断及邻里。生男名召杜，生女例同此。颓风倘能移，尽换欧阳氏。”述锢婢云：“司隶掌奴婢，罪人本无多。媒氏判昏嫁，恐伤天地和。德裕镇西川，鬻婢分条科。三五列年限，归赎除烦苛。韩柳守大州，脱兔离羁囤。怨旷苟不形，丰乐登嘉禾。陋俗锢老婢，谁得操斧柯。兄女粲成行，厥父为谁何。多见少所怪，鸡凤离巢窠。葛万散本根，牛吕宗支讹。李沆放青衣，锺离嫁娟娥。古来盛德事，奈此冥顽那。于戏欧阳公，开笼纵鹦哥。陷阱既解网，一一松依萝。颓风倘能移，女贞树婆娑。”

西北士著多回民，回汉之争，无时无之。其散居内地者，奉其教不改，所设礼拜堂，几北省。牧师更以时周历南土，鼓吹其说。愿入教者，籍其姓名，授以经，谓可却病膺福。贫者月予数金济之。故富人惑其术，贫人贪其利，入教者日众，闽省漳泉间亦多有之。其教，首禁食豕肉。张亨甫赋《食肉叹》云：“我闻曹魏全盛时，塞内误置降羌氏。自从晋世恣跋扈，岂独行酒悲青衣。时来空复忆邓艾，郭钦、江统言谁赖。独令父老似金仙，泪落铅水悲凉最。圣朝景祚如生商，二万里置匈奴王。将军马前吐番拜，嗟汝回鹘徒披猖。昨者陈俘献太庙，中原丑类群相吊。承平何敢启戎心，散处终须防聚啸。秋风七月屯氏河，食豚胛少牛多。怪哉天一翻生豕，无父母如君相何。短髭碧眼掩白帽，腰刀出入气雄暴。年年煽诱海滨人，贫富闻之走相告。红妆二八娇胜花，可怜争赘为家。相随旦暮去无迹，飘零藩溷天一涯。乌库民愚乃至此，方今上有圣天子。旱潦蠲振岁频仍，仰食甘从若辈使。粤闽鸦片馆日开，十户九破形死灰。文石更充白玉贵，羽毛都易黄金回。鬼子番人总易叛，边洋市易宜长算。榷彼征输利已微，竭吾泉货贫斯乱。何况子女阴挟持，此意何为尤所悲。远谋未能愧肉食，倚橄看天空涕浃。”由回教而推及摩西，履霜之忧，一何深切，异乎当轴者乃懵然罔悟也。

菸草，一名“淡巴菰”，亦来自外域。相传史文靖、陈文简皆有烟癖。圣祖南巡驻德州，二公同随扈，拜水晶烟管之赐，一呼吸则焰上及唇。知上意，因力戒之。陈学士（锡）诗云：“碧琼浆潋滟开，肆筵先已戒深杯。瑶池宴罢云屏敞，不许人间烟火来。”然乾嘉以后，犹盛行之。纪文达尤嗜此，尝召对，匆匆入，置菸篱华中，火未烬而燃，伤足流涕。上询知，挥使退，已焦烂矣。孔荭谷农部工咏物，有《菸草》五古，甚长，节录之，云：“倮虫遐裔外，国真有厌火。歃烟岂蚊母，食火岂驼父。嘘气云瑷，隐身雾萦护。钻截分竹木，支持代谈尘。铸金置两端，五行相克拒。碧筒象鼻弯，含茧金莲炬。下空无当卮，外圆悬鬲。人心巧取材，丝丝其中贮。薪传仗煤始，顷刻氛妪煦。两仪鼓橐龠，万汇以气取。地动跃龙她，山崩应钟镰。一气所翕抽，不过分细巨。吸之焰扬赤，吐之云出屿。涎自喉舌生，力于领颔鼓。桢渥上颊颧，熏灼洽肺腑。息息自相吹，若有语。中忽欢长风，势厉气载努。亦有嗜奇人，鼻观能茹吐。亦有狡猞材，连环戏媚妩。其美在初燃，与酒可同谱。炎虐之逼烁，溽湿斯下注。火尽膏中乾，蒸蓊声煎煮。力竭剩吹灰，液凝乃流卤。余气最氤氲，盘旋穴窗户。初食犹稍稍，洎兹尽率土。流布起丁男，濡染及妇女。既上衣冠，亦下逮童篓。如影偕出入，如食周寒暑。如奕代寤言，如忘喜怒。或则再三止，或则日无数。闻有疾憎者，反讶独龃龉。装饰艳象犀，点缀太缕。贷樱妙翦裁，累攵五杂组。时花及草虫，镞神纤手抚。零惋衬幞帛，钮砌功几许。缤纷各在腰，肇厉Δ燧席。左右用咸宜，阴阳俨分部。更有擅秘藏，别制摅机杆。刳木作方盏，梁把成圆笤。有舟效于禁，覆幂法蚕篮。就润煎锡罐，避飘置瓦鳜。取食喜频频，沈酣而酤醑。旷日亦费时，那自知其故。”诗数百言，自来赋物，无此钜制。

南人好鬼，每迎神赛会，旖幢舆盖，婵极奢靡。北方亦闲有之，而八蜡庙会尤盛，犹古者吹豳饮蜡之遗也。王镇之侍郎为钱文端，诗学昌黎，有《八蜡庙会歌》，用昌黎韵，云：“天雄城西晓吹角，黄沙扑面风如削。迎年上鼓来迤迤，丛祠古瓦飘灵旗。猫虎踞箕对骋怪，索飨便似神工为。醵金报赛年年定，百货骈罗共辉映。日中列肆光陆离，齐商晋贾连鞍羁。弹筝击筑乐复乐，得钱沽酒相逐驰。俗恬岁美时多暇，伉慨声中民气化。寒飚纤飒雪片颜，伥罗百隶交欢呼。阜财待续货殖传，乐事写入豳风图。穰穰满家洵难得，朝无索逋夜无贼。”今乡间此俗亦废，仅见其名于戏剧中。

书贾王兴福者，孝子也。家抚州束乡藜墟里。父槐瑞，习贾，佐族弟贩爱都下。族弟殁，尽鬻其货，载衬还，以子母悉归弟妇，自挈孥居武昌。既而贫甚复出，久无耗，时兴福甫三龄。迨年十七，业书肆养母。既受室，白于母，欲往寻父，未行而母卒，奉丧归葬东乡。其族瑞川自滇蜀行贾归，询知父先殁于永北，间开奔往。遇中表某，指示父殡所。得函骨，归葬母茔。陈云伯为作《王孝子传》，广丰徐白肪题诗《传》后有云：“行行那顾旅囊空，甘掷儿躯瘴海中。夜泊君山神示梦，平安助汝满帆风。鬼啸荒山白日迷，负骸安稳返江西。一杯合葬松楸侧，月落双乌不住啼。”盖备尝艰瘁，中有神助。途次资斧乏绝，一杨姓商资以金，乃得达。不图孝行义声，并出厘阗。

潍躯韩理堂赠辛江峰（宜岷）句云：“余生狎虎豹，雪涕满关山。”亦谓其寻父事也。江峰，安邱人，父避家难，出游不返。江峰求之数十年，足迹几南北。其至京师，蒋文恪闻其才，索题《香橼图》，诗成，举座推服。文恪欲延置记室，以出塞寻亲辞，竟行。其《自辽东回过鼍矶岛》诗云：“玲珑岩上石，幽隐岛中村。云起常遮屋，潮来直到门。凉蝉愕新响，野寺饱余飧。回首辽天杳，衣沾血泪痕。”苍凉沈郁，具见忧抱。其遇与王兴福署同，而奔走毕生，终不得父耗，尤可悲也。又，吴伯宗（绍先）早孤，有两弟，为人掠卖。伯宗遍寻之，历齐吴秦蜀，得其季于京师高氏，复访至宁古塔，乃得其仲，相将俱还。吴天益光禄纪诗云：“稷山吴氏子，绍先惟伯昆。两弟免提携，莹莹依饔飧。仰荷皂天慈，庶几承衰门。一日失厥季，痛定询所在。掠卖传寺僧，追寻已莫迨。仰天声长号，心痹不能解。誓使生还乡，吾将蹈东海。东则过汶泗，南则九江演。西北行万里，迢迢巴与秦。途穷真可哭，来往空风尘。归来仲又失，泪下何纷纶。不德厚天罚，吾其尚为人。葡匐之京国，行哭忘苦辛。遍绅门，身是稷山民。最后至高氏，厥季询乃真。堂下拜长者，感激为沾巾。得仲方俱还，相期以明春。有人从东来，言自宁古塔。其地杂彝夏，关街四周币。说有稷山人，牧马事驳沓。行乞出关塞，于时及冬。皲瘃指欲堕，朔风吹飒飒。但见牛羊群，万幕相连沓。饮泣思同父，仰天气呜哐。钟鸣鼎食者，坐视声镗错。具牒叩幕府，鞭笞交蹴蹋。血流被满面，绍无抗词答。大府诇其诚，所请须臾纳。仲也果见还，拭泪腕双拉。哀感动行人，观者何杂Ш。皇天冒万物，感通非有言。功以愚乃济，闻之激忠肝。绍先朴鲁子，生长畎亩间。有时读《鲁论》，负痛心烦冤。乃知孝友性，不在文辞娴。志迫命与会，高厚实鉴观。”李文贞有文记其事。绍先归至京师，泽州陈午亭具衣冠见之，曰：“吾敬其人也。”是三事，时代先后差殊，汇记之，以扬风教。

长白伊嵩阿室希光，夫病，股以疗；不效，誓以身殉。既念弱女无依，忍死抚之。女既嫁，遂自缢死。夫生前贻如意簪，戴以就殉，赋绝命诗二章见志。先是，舒文襄子妇栋鄂氏殉夫，徵咏，希光作《烈妇叹》云：“殉夫慷慨女宗贤，日下芳名众口传。我欲捐生犹未得，羡君今已著先鞭。”盖摩笄之志早决，而忍之十余年，为尤难已。江阴缪申甫作《如意簪歌》云：“春风吹罗帏，良人行役今且归。赠以如意簪，插髻长愿毋相违。秋雨凄复恻，良人一旦成永诀。空存如意簪，对之涕泗长呜咽。自从初结稿，敬爱两不疑。诗书喁喁诵闺闼，朝夕讨论忘寒饥。呜呼好事多磨错，自古红颜皆命薄。良人遘重疾，亲身侍汤药。侍汤药，百计穷，剀股愿得精诚通。谁知通眉郎，能作《玉楼赋》。死者不可生，生者将安附。此时泪滴罗衫红，恨不地下相追从。却怜弟妹与小女，年幼未免孤。为夫忍死十余载，泉下知夫久相待。待得诸孤婚嫁成，从容就死夫何悔。遗书何谆谆，题壁明苦辛。戴此如意簪，用慰泉下人。”此乾隆年间事。

嘉兴了子复作《刘烈妇传》，述其事甚奇。烈妇李氏，固始人，年十五，适刘垫为室。菽原上，邻村有许铎者，艳而挑之。妇怒，詈且走。追逼之，力拒得脱。铎惧事泄，突前以腰镰斫妇颈，又剃其胸致死。事闻于官，缉凶不得。铎忽发狂，至采菽所，具言杀妇状。众执诣官，以贿免。逾年，又发狂，竟持镰至其处，决死。咸曰妇能复仇也。朱酉生纪诗云：“烈妇李氏女，家住河南固始县。生年十五嫁刘郎，裙布钗荆自娇倩。朝出采菽，暮归侍姑。采菽于野，乃逢狂且。狂且何为苫逼迫，妾志不欺如檄日。恨不持刀到汝臆，强暴相干死亦得。一呼声上天，再呼魂入泉，离离者菽弃道边。日暮不归，公姑眼穿。远见村外，四飞乌鸢。乌鸢不上亦不下，乃复回集高原前。高原少人迹，原下无庐宅。里正告县官，挂榜但缉贼。杀人者谁妇所知，贞魄不散神扶持。阴云蔽霄白日匿，东海飞霜事难白。中原有菽仍发苗，彼杀人者心摇摇。石上镰刀手亲砺，鬼物从空掣其臂。引刀决ㄕㄕ竟殊，要雪此冤须此地。丁侯作传表遗烈，朱生读之诧奇特。生为人杀死杀人，信是精诚不凋歇。”法网虽疏，冥罚自在，可不惧哉！

回匪田五之乱，犯及通渭，守城死难者，典史温君模也。温字孙朗，广东长乐人，深得士民心。率众登陴固守，历七昼夜，守者乏食，请开仓，县令王凄坚不许，众皆疲病，城遂陷，温君殉焉。绅士李南晖率子侄巷战死。事闻于朝，诛王凄而温李如例。伊哩卿太守宦粤，晤温族孙伊初秀才，述其事，为赋诗云：“搀枪宵烛石峰堡，坚壁待之师易老。黑云压城城不摧，孤军刁斗轰如雷。求援甯憾浮图矢，饷士先需太仓米。盗臣不恤庚癸呼，雀罗力竭鼓声死。一尉心肝奉我皇，城存与存亡与亡。义激巷战各奋勇，为颜常山、张雎赐。须臾净扫萧关道，劲草终回太阳照。人心归即边城完，天语褒将丛祠报。与君追悼几何年，长星落木高秋天。人生忠孝千秋事，莫负梧溪手一篇。”梧溪为秀才读书处，谓其所撰家传也。卑官高节，凛凛须眉，此尉不朽矣。

萧廉泉（水清），嘉庆初元殉楚匪姚之富之难，亦县尉也。而阖家并命，其事尤烈。廉泉，粤之平远人，祖、父皆官牧守。呃于场屋，入赀为尉，补官保康。之富纠众作乱，剽掠诸州邑。至保康之白溪沟，邑巨奸杨昭谋应之。有告变者，官吏斥其妄。廉泉独侦知之，以检查为名，突入其室，尽得其与贼往来书，遂斩以徇。贼闻之怒甚，遽率众围城。城故土筑，高不逾丈。廉泉誓众登陴，悉力拒守，阅五昼夜，力竭城陷，巷战死之。长子其馨、幼子其芳、侄柞超、妻弟林良凤，皆相从力战死。夫人林氏与冢妇、孙女俱自刎。遗八龄幼女及雏孙啼尸侧，贼以矛刺之，立损。翊日，忽自苏，人以为忠烈之报。次子其薰，自粤驰赴，与尸归。事闻，赠官，予世职，入祀昭忠祠。夫人及诸子等，旌恤如例。常熟翁文端有诗吊之，述其捕贼死难事云：“无端烽燧冈峦震，羽檄交驰传反问。荒县人谁习鼓卑，盈廷吏尚参疑信。斯时城守专仗公，谈笑从容惟坐镇。钮寇先焚妖鸟巢，练兵密布长蛇阵。春江三月水萦回，白浪如山动地来。慷慨提戈还誓众，仓皇仗剑且登台。逢屯蚁附重围合，困守土城势逾急。转斩孤军勇气衰，环攻五日长驱入。城头吹散鹳鹅声，巷战犹挥子弟兵。裂帛裹创颅已断，结缨毕命面如生。呜呼公官一尉耳，昭明大义乃如此。臣忠子孝妇随姑，烈烈七人同日死。”篇长，为节录之，以彰遗烈。


●卷一五

宴年老臣民，防自康熙癸巳，迨王寅再举，始名“千叟宴”，乾隆以后，一再踵行，皆以礼遇耆髦，初无萝衮之限。其专宴老臣者，则乾隆辛巳、辛卯两宴香山，文武及致仕者各为班，班各九人，称“香山九老”。又：道光癸未，宴万寿山玉澜堂，与者凡十有五人：仪慎亲王，年七十九，领班，次则御前大臣赛冲阿，大学士托津、曹振镛、戴均元，协办大学士江督孙玉庭，尚书黄铍、穆克登额、初彭龄、富俊，都御史松筠，都统哈迪尔阿、那保，致仕大学士伯麟，致仕都统穆克登布。宴以仲秋七日，宣宗御制诗云：“天高气爽届白藏，西风飒飒八月凉。湖光山色秋正好，玉澜堂上芳筵张。跆跆济济欣际会，咸逾古稀咸康强。亲亲谊笃予之伯，为国屏藩辉天潢谓（仪亲王）。屡膺庙略成伟绩，宣威重镇知鹰扬（谓赛冲阿）。昔赞纶扉承圣泽，立朝正色端岩廊（谓托津）。丝纶佐朕弥恭谨，抒忠献替资匡（谓曹振镛）。河防宣力内襄政，年开八秩寿而臧（谓戴均元）。封疆重寄廉兼干，平成奏绩闻河湟（谓孙王庭）。岂惟文章冠禁省，一德密勿惟几康（谓黄钹）。朝瑞大年今居首，靖共匪懈承余庆（穆克登）。宣猷在昔知耿介，善善恶恶刻无遑（谓初彭龄）。勤劳三省心益壮，不凋松柏方岁长（谓富俊）。中外宣勤愿年所，不偏不倚柔兼刚（谓松筠）。伟哉藩王抒忱悃，三朝宿卫恩荣光（谓哈迪尔）。奋戈疆场知勇冠，精勤调习天闲骧（谓那保）。山右滇南昔受命，今日悬车优礼彰（谓伯麟）。久愿戎旃志敌忾，裹创血战歼搀枪（穆克登布）。予今图绩有深意，意在才标朝网。矧逢大耋今罕觊，皤然在列钦先皇。先皇盖臣遗小子，弼成政治恩德洋。御园锡赍歌纪盛，天寿乎格福穰穰。”是日，为仪王特设高坐，前此未有也。又：道光己丑八月，上奉皇太后幸盛京谒陵。迨回跸，入山海关，登疯海楼，循乾嘉故事，与侍臣联句。凡字画涉“水”部者，禁不用。与联句者：曹振钥、穆彰阿、祁寓藻、许乃普四臣。亦一时盛事。

道光朝以恭俭临民，钻述武烈者，惟平定回疆一役。是役以逆回张格尔入卡滋扰，陷喀、英、叶、和四城，有诏以长龄为扬威将军，杨遇春、武隆阿为参赞，率诸军讨之。时提督达凌阿已败逆回于托什罕河。张格尔复据柯儿坪，阻大兵进剿，长公率将弁分路进，悉歼其众。次年，复有浑水河之捷，进剿阿瓦巴特，痛歼之，遂移师复四城。其冬，侦知张格尔奔喀尔铁盖山，遣杨芳星夜追剿，强穷蹙，将自刎，马甲舒兴阿兵丁田大武奋力生擒之，尽殄余寇。又逾年，公献俘京师，既锡封威勇公，复晋太保，赐双眼翎。逾日，入觐勤政殿，躬缴印信，行抱见礼，以御用珊瑚朝珠、四团龙补服赐之，命即服用。恩资稠渥，允昭勋庸。宣

宗御制《志庆诗》云：“乍欣元老功归日，已庆丹楼俘献年。握手开言欢复感，搪诚抱见礼尤虔。亲留虎纽威西极，特宠龙章赐四圆。长此经邦弼予治，安边勋业汗青传。”张格尔者，回部博罗尼都之裔，以诵经祈福传食诸部落。嘉庆中，参赞斌静荒侈，失众心，张格尔始纠众窥边，为领队色普徵额所败，舍骑遁去。斌诛所禽贼，匿不上闻。有韶逮问，以永芹代之，亦疏于抚驭，于是寇益肆。初犹诈降，布鲁特酋汰列克助之，遂大挫官军，四城连陷。迨长公平回奏绩，先后用兵且八年矣。其协筹善后者，则那公彦成之力。朱稚圭京卿（次琦）《有感》七首即咏其事。诗云：“王度无中外，恩言有岁年。一方苞蘖挺，六月羽书传。敢以烽为戏，须明国有权。整疆光旧物，郑重勒燕然。”“蓦地惊风鹤，悬军战气孤。撄城犹锁钥，报国乃头顾。惨淡归朱鸟，苍黄叫白乌。鬼雄应击贼，为我激顽夫。”“宵旰酬天祖，宸衷独龟皇。六师分将帅，万马踏甘凉。驼足传烽急，鸦儿引队忙。抱阴嘘爝火，为语日堂堂。“专闽三台老，旄幡待策勋。师储九节度，天落一将军。卵弱知能压，巢连未见焚。强钤须努力，圣主日忧勤。”“百万搜军实，粮储贡大农。捐输尽南亩，飞挽继前锋。廪藏资先事，安危在正供。似闻司会议，有藉世时雍。”“痛昔金鸡诏，天慈岂伏戎。忍言猿鹤警，莫恃马牛风。何日从群丑，夫人怨狡童。快心辕四境，一示汉穹隆。”“动我莎车镇，微闻势不孤。蟮蝙蟠塞险，豺虎讫天诛。帝力乾坤正，秋防士马罢。野心多反侧，长愿控雕弧。”稚圭作此诗时，回匪未戢，故引为深忧。第二首谓西四城殉难官吏，第三首谓武中丞隆阿率吉林、黑龙江军与杨忠武遇春会阿克苏进剿，第四首谓张酋遁窜，官兵久戍无功，有诏切责长公，且简员代筹善后也。陆方山广文（嵩）《西域诗》云：“功成张宴正黄昏，此夕难游釜底魂。何异上元灯火夜，将军飞报夺昆仑。”“振旅元戎受诏还，传烽络绎罢秦关。定知绝域威声震，百石弓悬铁盖山。”山即杨勤勇擒张格尔处，时迫岁除，捷报至京已在次年正月，故以夺昆仑事为喻。

回疆之平，蒋砺堂相国有诗志喜，朱条生次和其韵云：“月竁归图籍，纯皇御极年。天威临绝域，将略勒燕然。遣孽狂奔豕，边氛扰贴鸢。常山最忠烈，报国此心坚。”其二云：“黄发推元老，临边敌款输。龙沙移节铍，虎旅奋驰驱。远匹淮西绩，勤宣潞国谟。韬戈筹善后，大泽沛蠲租。”其三云：“竞爽杨无敌，英名冠百城。滑台扬旧绩，司寨播先声。捣穴惊连捷，擒渠喜获生。庙谟能将将，吉协丈人贞。”其四云：“槛车缚元济，齐唱凯歌来。冰雪寒沙碛，春阳转斗魁。革心狼子化，报捷马蹄催。从此销锋镝，年年伯偃台。”“常山”喻庆参赞，“杨无敌”喻二杨，“滑台”句谓忠武尝征教匪，奏道口之捷，勤勇且擒获司寨李文成也。张格尔之叛，二杨从长文襄征剿，功最多。浑河一役，贼悉众抗拒，列阵廿余里，值大风霾，前队迷路，末即至，文襄欲退军，忠武曰：“此天赞我也，时不可失！”遣千骑绕趋下游牵敌势，自率大兵乘雾骤渡，突入其阵。贼大奔，遂克喀什噶尔。不旬日，英、叶、和三城以次克复。迨回疆平，即授忠武陕甘总督。本朝汉臣中，由提督迁总督者，趟公良栋父子及梁公鼐、岳公锺琪，得公而五。忠武子国桢，同时建节，抚河南，后亦官至闽浙总督。鲁通甫诗云：“苦忆西川杨少保，十年长剑倚崆峒。河山信誓君臣契，关洛旌麾父子崇。百战威名资坐镇，三朝恩礼冠诸公。当时眷遇全终始，不独云台第一功。”忠武性严重，国桢自刑部郎出守，省父固原，兄国佐以守备引见，同时予假往省。国桢至，忠武以其倜傥好饮，拒不许入，国佐入为跪请，乃召而庭责之曰：“吾起武举，拔擢至此，常恐老不知所报，始吾期汝云何而忘之耶！”命子杖，部曲为叩头乞免，不许，已皆叹服。后国桢迁滇臬，陛辞，宣宗谕曰：“好为之，若不称，当语而父。”知是时上亦知公家法也。

邓筠《平回凯歌》有云：“百战威名震鼓鼙，楼船两两大名齐。中朝自有无双将，未必关西让陇西。”谓二杨也。又云：“饮至灵台听策勋，勾陈列位应星文。上公圭瓒通侯印，豹尾班中拜五云。”谓长文襄封公，二杨先后封侯也。勤勇少受忠武之知，隶部曲，无役不从，名望渐相埒，而执从子礼甚谨。论者谓二杨之功，以招抚甯陕新兵为最，乃以此得罪，勤勇坐戍边，至是赦归，复任总兵。西征命下，选将不及，勤勇自请行，忠武许之，竟建殊勋，先忠武封侯，图形紫光阁，为汉大臣冠。龙伸蠖屈，得非数哉！杨发、田大武，皆勤勇部将，成庙尝批谕：“杨芳加意管教，俾成有用材。”后发以都司战殁扬州。张海门挽诗有云：“先皇丹笔畀通侯，爱惜人才诏语优。辇下笺章识宿将，关中豪杰励同仇。”宣宗之留意将材如此。

西域风上殊异。道光庚子，沈朗亭尚书督学陕甘，有《西凉新乐府》之作，《牧马回》云：“战马如云散垌牧，番骑遮要入山谷。谷中苜蓿青茸茸，我马不食但踯躅。长嘶却走无留停，痛著鞭箠誓不复。吾皇德意洽庶类，马食官刍如食禄。急还故既屹不动，番人不敢穷追逐。黄尘起处官兵来，歌呼相庆我马回。”《徙牧地》云：“西凉营马逐水草，水草争如番地好。番人一过马群空，议移官既暂避锋。自从移既牧无扰，虏骑长驱入村堡。迫逐牛羊等闲事，一室妻孥诅相保。将士爱马官爱民，弃地招寇真苦辛。村氓启替满四野，自恨今生不为马。”《夜围村》云：“虎狼何幸投陷阱，暮据山村负蜗猛。防兵四集大合围，我军勇健敌势微。寡谋但恃火器利，高踞屋山无一毙。平明致死客作主，深宵轰击真无补。是何雄杰一将军，首犯通中死结缨。余兵失势争窜伏，敌人护笑纵不逐。”自注：“将军，谓守备杨东有也。”《留谷中》云：“番人出没繇谷口，出得牲牵归恐后。今年大掠滞不行，阻兵踞险情可憎。渴饮浆饥杀马，毽帐连云弥大野。我兵持重惧劳师，撤围疾走愁倭迟。岂知狐鼠尚窃伏，我归则出无定时。居民号哭遮大帅，大帅顿兵卅里外。”番情之狡，戎备之疏，于此可见。尚书由大农甫入枢廷，按事甘陇，寻摄督。撤回事竣，归。至平番，值山洪骤发，人与俱没，高碧湄诗所谓“伤心元老临边日，雷雨呼淘百道沟”者也。谧曰文忠。

高要苏赓堂、晋江陈颂南、临桂朱伯韩，同时官台谏，称“三直”。张石州大令（穆）有诗送伯韩归里，因及赓堂、颂南云：“今代三直臣，吾皆得而友。声光有显晦，致君靡薄厚。高要以忧去，抗志林壑久。笑看出山泉，汲浮研岩口。晋江以毁去，园蔬摘菌范。倒屣彦方来，豪强乍敛手。”注谓：赓堂释服期年，尚无出山意。颂南里居，泉人感其诫言，不复械斩，其隐系人望如此。李梅生编修（杭）《三直行》有云：“忆昔中朝树风烈，闽海峥嵘起魁杰。三贤接迹冠惠文，四海直声闻补阙。高要仿谠神骨奇，辞气侃侃无喔咿。抗言剀切论灾异，天子动色为嗟咨。晋江通经意漓厚，击断群蒙勤纳牖。排天一上张网书，勋戚闻风皆缩手。临桂执节何觥觥，雅歌骏肃韶钧鸣。每当慷慨引大体，能以委曲通精诚。天门荡荡不可测，左龙右虎环紫极。优容屡荷皂天鉴，献纳终侍臣职。殿前清要难久居，先后归闲谢朝籍。拂衣去矣来何时，瞻望皇居意凄恻。”后惟赓堂再出，愿官至总河。颂南里居以终，孙萝房赠诗所谓“陈侯骨鲠绝代无，手拔鲸牙将虎须。四夷彷佛想风采，键户著书犹老儒”者也。伯韩且以从事团练殉寇难，风节尤著。蒋申甫京尹（琦龄）闻伯韩授命，有诗挽之云：“宣庙有‘三直’，吾推朱子公。立朝凡几日，疾恶乃如风。炙手兀时宰，焦头论近功。当年笑迂板，颇与紫阳同。”“未泄种胥恨，堪悲晁贾才。旁求朝命下，痛惜士林哀。奏议尘封久，灵旗血战开。中丞速攻取，白马拥潮来。”一时挽章云集，此独沈挚。伯韩尊人宰畿辅，御教匪著绩。曾文正题其诗卷手迹云：“异时河内初陆梁，谁其御者朱与强。强公身死翦妖党，殊恩稠叠旌国殇。朱公墨守一黑子，遮蔽怀卫如苞桑。时遒岁迈三十载，事过颇忆张睢阳。吾皇继序录勋伐，诏祀名宦褒忠良。流芬远韵不可实，遗墨始此瞻辉光。”两世忠谠，足光汗竹矣。

嘉道而还，君盗逢起，大率出于揭竿斩木之徒。乃有妖人趟光璧者，初为诸生，忽惑于衰术，竟据大洪山僭号举事，寻为官军所灭。李香雪太守（映棻）过隋州，为诗书其事云：“秀才造反真怪事，投书忽起窥神器。天锺戾气大洪山，何物仙人太游戏。某也当为王，某也当为帝。某也大将才，某也宰相位。仙笔一一分位置，黄旗一举惊天地。一战随州破，再战安陆弃。乾坤反掌只寻常，真人重瞳殊自异。那知铁骑从天来，如猫攫鼠鹰搏难。井底蛙跳空尔尊，篝中狐鸣何足恃。始叹作贼固大难，不如学作时文易。”光璧，一迂生耳，智不若朱二眉，势不若林清、李文成，盗弄潢池，自取夷戮，亦奚足齿数！独怪乌合之众，袒臂一呼，州郡连陷，官无讥之政，将无戢弭之威，吏窳兵枵，几同桃梗，厝火之机久伏，沈陆之兆已成，此可为长太息者耳。

程春海侍郎以道光壬辰典粤试，既撤棘，粤中名彦公谯于云泉山馆。酒酣，春海喟然曰：“粤中今日盛极矣！然盛极必衰，后此二十余年，乱将自两粤起；再十年，且遍及天下。”有曾生（钊）者，亦谙五行之学，相与往复讨论。舂海笑曰：“子勿忧，吾与子皆不及见，座中见者，独谭君（莹）耳。”后果验。春海《粤东杂感》九首，即是时作，其诗云：“山海中间起粤都，水深山峭土丰腴。万花界断空明镜，百宝镕成造化炉。常隐诸星悬产牖，飞行十日抵滓沽。从来饶有衣冠气，配得繁雄楚蜀吴。”“一从陆贾侈归装，卷握都夸世富强。有客媚川歌《得宝》，何人临浦复沈香。海边铁飓时掀屋，林外金蚕夜吐光。更有瘴云浑似疟，能教顷刻变炎凉。”“家传洋铁铸精兵，耳熟春雷动地声。倾里交锋宫走避，借躯偿罪鬼光明。盗来清昼商几断，劫到高年梦亦惊。古有带牛成美政，今无乳虎立威名。”“丰跌凝雪锦绶圆，盛胡垂肾翠凤偏。素女图开花蹀躞，念奴歌起玉缠绵。惊波不撼鸳鸯舫，斜照尤明孔雀船。岂有芳尊藏鸩毒，果然华屋艳神仙。”“外藩吉利最雄猜，坐卧高楼互市开。有尽兼金倾海去，无端奇货挟山来。五郡水旱多逋券，群贾雍容内乏财。只合年年茶药馥，换伊一一米船回。”“天生灵草阿芙蓉，要与饔殓竞大功。豪士万金销夜月，乞儿九死醉春风。香飞海舶关津裕，力走天涯货贝通。抵得瞢腾兵燹劫，半收猿鹤半沙虫。”“一酌贪泉百感生，纵然才智了无成。外彝只识珠犀贵，廉吏须磨斧铍行。不解鸟言空听讼，未穷蛮状莫谈兵。须知仁兽当关卧，多少豺狼总禁声。”“经生词客两无俦，学力天才老未休。直以渊源穷马郑，即论文藻亦曹刘。尚书履去弦歌在，学士剸颓俎豆修。想见人心醇懿处，必逢贤吏苦遮留。”“新橙甘比张仪舌，香荔腴于合德肌。天与芳馨都是福，我来辽阔不同时。越王台上雄看月，帝子峰头静赋诗。莫笑笼中无长物，文犀分得凤皇仪。”当日吏治民风，可见涯略。五、六、七三首，述互市鸦片，于后来事，有如烛照数计。“未穷蛮状莫谈兵”一语，抵人千百。春海蹲精著述，尤深于地理，与徐星伯同志相砥，《赠星伯》绝句云：“指掌河源米聚山，蒲昌葱岭屹中间。千秋著作天公畀，故遣甘英度玉关。”“两赋已倾耶律博，一编还证小颜疏。谁怜雪海冰山外，独据银鞍纂异书。”注谓“星伯尝著《汉书西域传补注》，又所作《新疆赋》与和泰庵《西藏赋》并传，可谓千古奇作。

宣宗，恭俭仁厚之主，略无逸豫，而其时计政积弛、民生凋皲，所由来者，非一日矣。庆伯苍比部（霖）《述间》诗云：“艰难益愁思，肃毅悲清商，座有四方客，各各言故乡。事异而词壹，人不饱枇糠。有叟起长叹，子也毋感伤。老夫少年日，民富风俗良。忽忽八十年，盛衰遂难详。昔者物力盛，海内歌丰穰。力厚势亦大，功业成非常。武德震千古，雄略开遐荒。西拓三万里，永作我边疆。尧舜所不臣，周汉所不王，莫不重译来，稽首朝明堂。赏赐累千万，道路遥相望。雄关启百粤，南海波茫茫。至今风涛地，珍异犹梯航。老夫山野性，荣利久相忘。为慕都邑大，北来亦观光。九门辟白日，列肆何洋洋。车马若飞龙，喧阗大道旁。帝闺郁佳气，万户绕建章。离宫在西北，楼阁相辉煌。湖山擅幽胜，创造瞻乔皇。《虞书》述典训，巡狩察万邦。圣代重道统，阙里登馨香。车驾遂南幸，龙舟望连樯。会稽访禹穴，瞻拜集冠裳。时平庶政理，财阜民物康。奈何陵谷变，时势不可量。南都久大水，繁盛今苍凉。北土苦旱疠，千里无盖藏。达官贵斗粟，商贾羞空囊。四民日趋末，本业荒耕桑。老夫幸白首，余生须壶浆。愿足虑亦短，望子忧其长。寸心久怀旧，感激动中肠。自效会有日，忧思殊无方。秋风从天至，矫首思穹苍。”盛衰倚伏，治乱相承，当时已如说开天，何况今日！咸丰戊申，兵事方亟，某王督禁旅，行文各署，集资修巷栅。贾琴岩比部至质衣得二十千以应之，作《栅栏行》，有云：“微官本自捐输来，即今避债空有台。区区敢惹长官怒，典衣搜箧空徘徊。难者自难易者易，官票盛行私票弃。仓卒搜罗足万缗，司寇居然为计吏。”巷栅之细，而出之捐募；廿千之微，而穷于典贷。京师如此，国事可知矣！

魏默深《圣武记》谓：“台澎开辟二百年，丁口蕃衍至二百五十余万，气运所至，有开必先。彼封豫章之山，禁蓝田之玉，使川渎爱其宝，货力弃于原者，盖吴沙之所怜哉！”其言可味。台湾晚始建省，其初但以镇、道分领之，统于福建督抚，国家多故，未遑兴辟，遂启觊觎之渐，然治台称职者，固有其人。朱伯韩《纪闻》诗美台湾道姚莹云：“边彻苦彝氛，所至辄糜烂。姚侯一书生，孤城乃能捍。澎水潜设伏，火攻出深算。东顾幸有人，藉以纡宵旰。筹兵先筹镶，任谤兼任劳。文武职守异，事权患旁挠。大尉往交骥，颇牧如漆胶。用能制鲸鲵，溟渤偃淘涛。木冈环飞山，野番恒褓处。奸民恣劫掠，也豕纷蟠踞。滋蔓当预图，番夷渐归附。内乱苟不生，外寇岂足惧！制敌当以奇，攻毒从其类。巨盗使招降，结之以恩义。大府跃马来，群酋皆罗拜。谓公能用我，奋勇当一队。孰谓驽难驯，草木识威德。衣冠化殊类，子弟列学职。昔日盗弄兵，今日往击贼。铁缆沈巨舟，鬼方黯无色。寇恂屡典郡，治贼乃可倚。名世抱大略，半从州县起。五虎旧分符，方面重责委。胜兵得千人，疾驱塞鹿耳。诸将拥旌旄，献凯多侈辞。大勇功不居，镇定如平时。但云彝舟退，首虏付有司。守土自臣职，宠禄安敢知？”姚字石甫，桐城人，为惜抱从孙，其《答张阮林京师奇诗》云：“闻上司农计，频虚水府钱。四方仍旱潦，屡韶复除蠲。主德符尧俭，衢讴祝舜年。谁分宵旰虑，臣自涕演涟厂又云：“国有苍生望，时逢盗贼延。杞忧戎莽伏，汉将出车旋。杨仆威声重，卢循稔恶悛。可怜厌卑鼓，从此罢戈蜒。”具见忧时之抱，使方面尽如石甫者，何患彝寇，乃不竟其用。当石甫坐事逮问，张亨甫（际亮）于淮上待之，从至京师，迄昭雪出狱乃别去。梅伯言《赠亨甫》诗云：“新陪季布入关西，故人喜见翔金鸡。”季布谓石甫也。陈梁叔亦与石甫厚，闻其得赦，复官四川，寄诗云：“天末旌旗气独森，翻令骄虏耻为禽。交章附和时流议，一斥徘徊圣主心。几见捷书传驿上，共忘烽火照江深。陈汤功罪凭谁讼，曾有军民泪满襟。”一以见风义之笃，一以见国论之公。皆不可磨灭。

临川李春湖侍郎尝主嘉庆戊申闽试，子小湖廷尉亦视学闽中，堂构绍承，谈者美之。学署“三百三十有三士亭”，大兴朱笥河学士督学时所建，盖门下士辇石充赘者，前卷已详之。后来使节，风雅递承，屡见题什。嘉庆时，韩树屏司空鼎晋督学，复绘图徵咏。泪还朝，春湖补题有“我昔驾辅轩，三山迅一驱”之句。及小湖闽次年，亭圮于雨，为修复之，纪诗有云：“北平学士创池亭，点首诸生语鸿迹。珊瑚入网竞罗珍，羔雁成群俨披籍。归装不压郁林船，载酒奚夸子云宅。后来司空摹作图，题墨曾邀先大夫。诗中恨不拜石丈，太息辅轩迅一驱。夙披手泽怅难见，两世神交迟觊面。石渐兀О亭更倾，重整规模供赏讠燕。”一时和者甚众。小湖起玉堂，跻九列，年甫四十，即挂冠归。晚主锺山讲席十余年，以经术造就后进，世比之晓徵、惜抱。

苏赓堂河督官京师时，有讽谕诗四章，盛传于世，皆指刺当日大吏者，其持云：“岭海风清坐啸秋，身兼三组汉诸侯。琼筵争睹鹑鹳瑟，锦段多归翡翠楼。传道建威临越镇，何劳执宪告交州。龙骧酌水题诗处，凫舸扬旌访古游。”“蓬莱仙吏不知名，任达疏慵洵有情。力拯鱼头劳障水，生来猿臂善谈兵。陶公甓运分阴重，桓发金输博戏轻。录事囊家多侠客，溷翁华发念苍生。”“李郎年少擅歌场，日坐朱门燕寝香。花下濡头逃酒令，钟前假面学谈娘。鸳鸯锁络葳蕤结，琥珀钩生的砾光。会得东山丝竹意，劝君行乐莫相忘。”“十丈红尘晴醉乡，冈头歌舞惜荒凉。何来日下埋轮使，惊散春风结客场。漠殿果应冠獬豸，坡山不久驻仙羊。口碑今比阎罗老，当日谁陈借寇章。”其人宛在，间者足戒矣。丹徒周艾衫编修（恩绶）《庚寅秋感》二首，则深慨西征之久戍无功，诗云：“纵鸽声中起鹳鹅，羽林兵拒贵多多。尚凭大树留冯异，莫怪明珠谤伏波。落日平沙嘶铁骑，西风寒水渡银驼。大裘万丈三军缤，黄竹于今总不歌。”“莽莽河流万里源，洗兵安得挽昆仑。已闻怯走哥舒翰，可复生擒吐谷浑。金甲肯销犹恨晚，五关思入总辜恩。何当奇语征西将，宵旰忧劳独至尊！”当日四城虽定，巨憝未除。朝上以纵寇为忧，廷旨有耗师之责。终擒元昊，仍赖孟明。迨张格尔槛致京师，犹有谓以招降诱致者。受俘礼成，沈莲溪太守（濂）官比部，目睹之后，有《忆旧》诗迫纪云：“西师大告捷，名王作汇囚。致之亦不远，万里速致邮。前期戒部臣，献俘古澧修。军容肃司马，八萃雄貔貅。凯乐竞笳鼓，金支扬旃脖。皇帝御午门，宝座祥烟浮。蠛虱臣万计，盈廷拜冕旒。巍乎霄汉上，仰见云中楼。须臾槛囚至，僳然觳棘牛。系组在其颈，蛾伏首自投。帝命下司寇，银铛倏见收。从人禁勿前，朴被严检搜。其器皆白银，其枕圜如球。其卑制尤诡，所利走沙洲。前齿钉密布，纷若天星稠；后齿跟所站，一钉俨浮妪。先由土师讯，重译声咿噎。狱成上天子，大廷亲鞫求。彼犹冀生还，谓来献共球。帝曰汝来朝，胡为挟戈矛？汝自外生成，高厚不汝留。刀锯及砧凿，缇骑列四周。将以绝枭獍，不与常刑侔。藁街尸贰负，肩髀分蚩尤。皂威儋绝域，圣武昭千秋。怨名骼膊络，召工雕髑髅。藏之在武库，犹汉王莽头。”诱降之说，当据逆酋遁辞，不足信也。

京师每遇旱祈雨，屡不应，则京尹诣邯郸请铁牌。牌在邯郸县西二十里圣井冈龙祠井中。京尹至，祷于井，奉铁牌归，往往得雨。既雨，则别制一牌，与旧牌俱还诸井。近畿州邑，遇旱亦然。查梅史（亦光）尝宰肥县，值夏旱，遣吏往祷，牌至县三日，大雨沾足，因孜志乘，元延佑间龙祠已建，特未知铁牌所防，作《铁牌行》云：“东井铁星何铮铮，旱潦敢与造化争。虾墓请雨应龙笑，俗物那得知阴晴。蕴隆忄忄过夏五，片云不压清漳神。自从改道水柬徙，势高土厚洼无坑。沟渠利绝惮修复，苦待甘澍方催耕。早禾被陇甫尺许，豆苗出土纤枝擎。灰飞沙涌百草死，晚谷未播闲田平。冬冬腰鼓百回闹，丛祠社鬼争逢迎。县门十日禁宰割，素衣朝夕多徒行。祝史致词岂不美，杲杲但见歃炎精。舞雩桧解一无验，大横折兆虚庚庚。飞骑忽报铁牌入，近郭十里闻雷声。焱轩雾驷满道路，弭节已慰忧心。云头西南转东北，须臾万瓦皆铿鸣。黑嫉上天肥蝇死，辟愿车斩蚩尤兵。神皋流润谢元贶，三日沾足酬编氓。吾初然疑未深信，少见多怪今始惊。邯郸迤西二十里，急装老吏谙宵征。圣井冈记延佑后，鹿卢夜转银潢横。铁牌如符许调水，骡网驮负须兼程。牌长八寸博半之，上镌郡县当官名。仙韶梵曲作导引，如有鳞翼随云耕。或疑神龙泽万物，何劳寸铁投清泠。岂知两间有至理，天道亦近常人情。衰多益寡示调剂，挹彼注此权虚盈。要须交质足取信，不然尺寸谁纷更！五金于法为水田，譬如勘合供使令。蒺藜不生亭历委，回斡年岁行乎诚。作诗纪实告史，卧听残沥喧蕉并或云：有祈雨者，井中牌自涌出，则故神其说耳。

道光时，科道中冯（赞勋）、金（应麟）、黄（爵滋）、曾（望颜），皆以敢言著，先后擢京卿，诏谓以励忠谏，仍责其遇事直陈，仰见求言之盛。同时汤海秋（鹏）由部郎转御史，以劾载铨忤旨罢斥。载铨时未袭爵，长工部，叱辱满司官，出秽语，其人讦之，付吏议。海秋谓“此大臣作威福之渐，吏议不足以儆”，援嘉庆朝故事，抗疏论之。事在已奉旨后，坐忤上意，郁郁不自得。值微疾，处方用大黄，或以为非宜，乃取大黄碎吞之，暴下，竟卒。曾湘乡文所谓“一呷之药，栋我天民”也。程伯专挽海秋云：“天上昨宵间奏乐，人间从此息弯弓。”盖斥退后犹婴时谤，然其言在匡国纪，固非婷直者比也。忠而不谅，以损其身，惜哉！

故事：汉大学士，多用编检出身者。彭文敬起家郎署，获跻协揆，以为异数，其谢章有云：“登揆席而未经词馆，计本朝不过数人：由部曹而氵存陟纶扉，在微臣甫逾廿载。”一时传诵。然文敬早岁，亦蹭蹬名场，自嘉庆戍寅登贤书，迨道光乙未成进士，相距已十有七年。其《乙未三月应礼部试毕扈跸南苑》诗云：“琐院春风角艺还，簪毫更逐侍臣班。南宫《七发》皆虚掷，不及中黄玉把弯。”又《观傍》诗云：“观榜于今十七年，成名纵晚亦欣然。同袍寥落余颜宋，衮衮诸公早著鞭。”“漫言得失了无关，千里风尘几往还。可惜华词刊落尽，未堪珥笔侍蓬山。”颜宋谓颜于镐、宋子昌，与公乡、会两试皆同榜。公时以举人中书直军机处。乾嘉鼎甲多出枢直，而公并不得入翰林。是科主试为穆鹤舫、何文安及文孔修、张小轩两侍郎。公卷为小轩所取，鹤舫拔第一，文安得浙江张景星卷，抑公置第二。小轩出闱即卒，公为挽诗云：“爨桐为世弃，拂拭感公知。一面绿何吝，终身慕亦宜。”盖久诂获伸，倍深知己之感。后来躐登台辅，殆非初料。

程春海居忧，主锺山讲席，时蒋襄平相国督两江，遇之有殊礼，其《起复北上过腰站书感》诗云：“廿年清议一身持，四海贤才到耳知。叔子去人真远甚，房公食鲜最凄其。铄金安用群儿谤，投杆终教阿母疑。谶到白鸡诸事了，有谁筝响激桓伊！”为襄平作也。襄平累任督抚，内召长刑部，入直枢垣。上意向用方殷，以伉直不得久居内。末路左迁，凄凉旅殡，盖有中伤之者。先是有人密论两淮巨枭黄玉林劫掠不法状，诏令孥究。玉林赴官自首，愿翦除私贩，立功赎罪。上权宜许之。襄平寻与新督陶文毅疏请改发玉林新疆，又恐其到配潜回滋患，单衔密奏请处绞。诏责其苟且错谬，降侍郎。身后照尚书子，宣宗犹曲全之。张信甫（尔旦）《庚寅岁暮杂诗》有云：“海畔咸田废不耕，荏苻匿迹悯饥氓。牢盆分逐锱铢利，鱼釜真偷旦夕生。并用恩威非下策，能安反侧在先声。今看傅说骑箕尾，垂涕苍黎念老成。”身后是非，犹存公论，襄平可无憾矣。

请申烟禁者，台谏中先有邵正笏、冯赞勋，而世盛称黄树斋鸿胪疏，相传为江龙门手笔。宣宗锐意廓清，乃命江督林文思以钦使粤，时邓筠为粤督，二公甚相得，筠赋《高阳台》词有云：“九微夜燕星星火，误瑶窗、多少华年。”奇慨甚深。文忠和之有云：“春雷破零丁峡，笑蜃楼气尽，无复灰然。”其矢廓重氛，丹心如揭。维时上意亦深倚重，故命文忠留督粤，以筠移督两江，于庚子元日受代，筠所为赋《换巢鸾凤》词者也。相传文忠制敌之策，命善泅者乘木桶浮海潜出，以凿沈敌舰，彼族辄为气慑，而制其死命者，尤在停止互市。敌既不得逞于粤，乃嗾奸人簧鼓诡辞，以耸动朝贵，枢相穆鹤肪为所中，密劾文忠与ㄍ筠，俱谴戍，别遣琦善粤，务曲意行成，遂有香港、九龙湾租借之约。何廉防《书感》诗云：“不用将军霹雳弓，旄头未展已平戎。但凭割地为长策，犹欲贪天冒战功。南海无珠犹苦索，北门有管竟潜通。振振麟趾无穷意，尽在吁嗟一叹中。”深痛之也。蒲城王文恪以使相治河祥符，奏留文忠为助。工既竣，具陈劳勋。奉诏，仍由河干遣戍。临分执手泣别，文忠感其意，留诗二首云：“幸瞻钜手挽银河，休为臣怅荷戈。精卫原知填海误，蚊虻早愧负山多。西行有梦随丹漆，东望何人间斧柯。塞马末堪论得失，相公且莫涕滂沱。”“元老忧时鸳已霜，吾衰亦感考苍苍。余生岂惜投豺虎，群策当思制犬羊。人事如浑不定，君恩每饭总难忘。公身幸保干钧重，宝剑还期赐尚方。”末句意在琦善也。既抵戍，将军布彦泰亦重之，令勘办垦政，戍员悉归调遣。凡所规画，力赞其成。辟各路屯田三万七千余顷，岁省腹地拨帑数百万金。宣宗批谕嘉许，而将军疏奏，悉归功文忠，亦贤矣哉！文忠被命以京卿还朝，《纪恩述怀》诗有云：“大树营门礼数宽，将军揖客有南冠。非徒范叔绋袍赠，不待冯谨剑铰弹。夙世因缘成缔合，一心推挽愧衰残。格登山色伊江水，回首依依勒马看。”盖为将军言之。将军字子谦，善画，文忠有《题所画山水诗》，尤见交契。自文忠去粤，里事遂不可为。张文节（洵）《书感》云：“威行万里靖狼烟，韩莅勋名震九逞。一自金牌来北阙，顿教铜柱折南天。奇兵尽撤重洋戍，和议翻搜九府钱。此日五羊城外路，飓风鳄浪总腥膻。”个臣进退，讵不重哉！

文忠之遣戍也，金眉生方宫南河，与唐萝蝶倡议赎锾，文忠腐书力辞，遂止。金唐之尚义，文忠之守义，论者两美之。石屏朱丹木方伯（腊）《题文忠辞赎锾书后》云：“尚书出塞苍生哭，末吏呼天白日新。义举已称双国士，生还不待百人身。侠肠耿耿安危计，直节觥觥社樱臣。霖雨滇南休恨晚，摩挲书札有精神。”时文忠方再起督滇也。文忠在戍，以兴垦故，偕全文恪履勘回疆，周历诸部，其纪恩诗所谓“浃岁风车十城，花门嫠面马前迎”者，即述其事。行役所至，有《回疆竹枝词》多首，足稽殊俗，择录之云：“别谙拔尔教初开，曾向中华款塞来。和卓运终三十世，天朝辟地置轮台。”“欲祝阿林岁事丰，终年不雨却宜风。乱吹戈壁笼沙起，桃杏花开分外红。”“不解耘锄不粪田，一经撒种便由天。幸多旷上凭人择，歇两年来种一年。”“字名哈特势斜，点画虽成尚可加。廿九字头都解识，便矜文藻号毛喇（音拉）。”“归化于今九十秋，怜他人纪末全修。如何贵到阿奇木，犹有同宗阿葛抽。”“金壳都从地窖埋，空囊枵腹不轻开。阿南誓作巴郎普，积久难寻避债台。”“把斋须待见星餐，经卷同翻普鲁干。新月如钅句才入则，爱伊谤会万人欢。”“不从土偶折腰肢，长跽空中纳码兹。何独叩头麻乍尔，长竿高挂马牛厘。”“亢牛娄鬼四星斯，城市喧阗入栅时。五十二番成一岁，是何月日不曾知。”“准夷当日恣侵渔，骑马人来直到庐。穷户仅开三尺窦，至今依旧小门板。”注云：“别谙拔尔，为回部始祖。毛喇，官文作莫洛，译言土人。阿奇木谓官，阿葛抽谓妻。借债者谓母钱为阿南普，子钱为巴郎普。若纳祸兹，则天帝之称，皆以回音译之。”文忠戍边，海内痛惜，庸知十城荒壤，待公手辟，以造福于边氓。尝有句云：“苟利国家生死以，肯因祸福避趋之。”迹其生平，无愧斯语。

树斋疏为当世传诵，略谓“耗银由于贩烟，贩烟由食者之众；欲断来源，必亢禁吸食。期以一年禁绝，逾期犯者杀无赦。”下中外大臣议，皆韪之。许青土太常独请弛禁而重徵其税，被严旨切责。德清俞剑华先生《题黄鸿胪疏稿》云：“董尾凭教谤郑侨，毅然一疏抗中朝。腐肠欲洗人间药，开口甘为殿上椒。解腕壮夫惩手螫，徙薪上客怕头焦。重烦圣主殷勤意，丹韶亲颁问百僚。”海氛既炽，论者或追咎于禁烟之失，转以青士为有前识，不知禁烟宜也。昧于外情，疏于内备，始则捶羝，继而纵虎，一误再误，驯至于不可收拾者，岂禁烟之过哉！王笠肪《杂咏》云：“呼龙耕瑶草，未必成神仙。云胡射利者，乃驱鸦种烟。鸡鸣偷度关，胜获珍珠船。根苗始吕宋，枝叶纷蔓延。钩人若露蔺，坠人甚飞鸢。吾党有小子，无端染薰膻。如入鲍鱼肆，久之变兰荃。唇垂碧雀觜，膊耸鹧鹅肩。遍求白獭髓，枉吐馋蛟涎。偶听与人诵，得之驵侩传。是名倭芙蓉，驽粟花红鲜。洋狙具五毒，紫苞烂田田。河车九蒸晒，丸泥百陶埏。解之匪葭苓，仍用罂壳煎。卢仝七茶，两腋风修然。皿虫虽尽杀，木叶骨不坚。非鸩能毒人，自毒何尤天！”末语可发人深省。使如树斋议，首重禁食，食者既绝，来者谁供？彼族虽狡，顾能干我内政乎？

林文忠官翰林，即究心经世之学，出任监司，擢秉苏臬，决狱平恕，民颂“青天”。值辽省水灾，建议倡捐、煮赈、资送、留养、收孩、瘗棺、捐衣、劝耀、养佃、典牛、借耔种、禁烧锅，几十二则，经江督陶文毅奏行之。寻迁苏抚，益加意赈。凡散赈，皆以诸生任之，胥吏不得至乡村。实惠及民，一无扰累。吴清如户部（嘉淦）赠诗石：“设官各有职，盖臣独贤劳。往者值棱岁，居民惨鸿启。公时握刑篆，怒焉心忧忉。略仿郑公法，善政穷秋毫。振恤务实惠，井井罗科条。迄今碑众口，名若华衮褒。”又云：“公去民重忧，公来民色喜。孰是父母心，而不慈厥子。比户食为天，频间呼庚癸。市肆半居奇，谷值增不已。动言来无方，实藉牟利耳。公心定恻然，轻重揆事理。劝谕量平减，升斗闾里。勿令市侩流，私智逞谲诡。”盖于文忠抚吴时赋赠者。味方山（嵩）《旱少穆中丞》诗云：“一疏传闻达九阍，流民难绘郑监门。未偿饥溺平生愿，敢负忧劳圣主恩。宫阁持筹宵正急，穷檐挟续户知温。诸生应识公深意，肯使呼号尚满村。亦是时作。江苏钱粮甲诸省，民力不给，致多积逋，文忠建议：”专严提新而暂缓补旧，俟无新亏，乃及旧欠。”得旨：“竭力为之。”民困以纡。其《报灾奏疏》有云：“昼睹阴霾之状，自省鲁尤；宵闻风雨之声，难安枕席。”至今传诵。

琦善丧权辱国，而穆鹤舫相国柄政，与相朋比，阴袒之。王文恪自河工还朝，屡进言不得，愤甚。一日召对，力荐数人，邓ㄍ筠与焉。上顾而言他，既而曰：“尔疾未愈，盍少休，何亟亟为？”文恪犹有言，上拂衣起，文恪挽裾大言曰：“皇上不杀琦善，无以对天下；老臣知而不言，无以对先帝。”益干上怒。次日，怀封事诣直庐，欲俟枢臣退，直面致之。是日下直特晏，觅文恪，已缢于别院，怀中封事尚在，急令舁归救治，已不及。文恪子小压受人恫吓，竟灭其疏，以疾卒上闻，详见文忠手录《面尘私剂》。冯林一中允为文恪志墓，亦不免曲笔，知者痛之。丹徒韩叔起《遗恨》诗云：“太息英灵竟不归，老臣一去直言稀。史鱼尸谏精诚竭，刘向心丹嗣续非。恸哭遗章沈劫火，凄凉旧迹掩朝扉。夜台冥漠无穷恨，魂魄犹应恋紫微。”语有史笔。文忠在戍所闻耗，哭以诗云：“才锡元圭告禹功，公归遵渚咏飞鸿。休休岂屑争他技，蹇蹇俄惊失匪躬。下马有坟悲董相，只鸡无路奠桥公。伤心知己千行泪，洒向平沙大幕风。”“廿载枢机赞画深，独悲时事涕难禁。艰屯谁是舟同济，献替其如突不黔。卫史遗言成永憾，晋卿祈死岂初心。黄扉闾道犹虚席，一监云亡未易任。”迨文宗嗣位，始揭斥穆耆二相罪状，累数百言。吴本深纪事诗有云；“天地重光元气正，风雷一动圣威勘。”文恪有知，庶几其少慰乎！

相传文恪之薨，陈子鹤尚书时为枢僚，承穆相意奔问，谓公子小曰：“遗疏上，圣怒且不测，不若隐之，可全恩澧。”小怵于利害，勉从之。于是文恪饰终得优恤，而子鹤骤贵。杨性农太史（彝珍）为赋《东郭有嗥狗》云：“东郭有嗥狗，旦暮嘴我嘏。欲语不敢吐，坐恐贫无家。青天照明月，罗幕翻重遮。低徊就别室，百忧稠如麻。空床甘独守，但感恩无涯。匣中所赐珠，夜静犹光华。深堂鸣锦瑟，列坐多新娃。不察孤衷苦，笑语纷罐哗。起叹倚庭柱，深厌年华赊。一死明寸心，妾上生铜花。铸作双秦镜，贻君长辟邪。”诗旨隐约，哀文恪也。余见文忠手录《Й尘私札》，谓文恪封事置红封中，子鹤及枢直某某皆见之，转述于人，则子鹤固坦白者；且循资致九列，亦非骤贵，传闻或甚其词。子鹤久直枢近，受知于宣宗，尝书“清正良臣”四宇以赐，宫至尚书，乞归。咸丰初，迫朝命，再起补宫。三凶败，牵连谴戍。高伯足（心夔）尝客肃顺邸，有诗《寄怀子鹤新疆》云：“攀弓堕滦水，徵卫到神畿。非常迫事会，艰哉此从违。岂伊践阼是，堪掩矫制非。亮无中立心，奚陷滔天为。惊风卷颠木，触林必同摧。兆先显川浊，忧甚晁氏危。从容海淀夜，料祸故不疑。万里戍乌孙，举家冰作糜。东望极酒泉，黄河声正悲。分死得涤荡，卧边足委蛇。九州驰赦书，枯骸嘘成肌。孤臣奋再造，荷戈督鼓卑。沈冥一障守，耀天山陲。功罪两烟灭，戮笑贻世资。”是又一是非也。回疆乱。子鹤佐当事城守。城陷，全家俱殉。事闻，赠七品衔。大臣末路，可谓极呃。

林文忠与邓筠同戍边，雅多倡和。筠先以甘藩召还，文忠赠诗有句云：“歧路又歧字有感，客中送客转无言。”迨文忠内召，ㄍ筠适抚陕，以诗迎之云：“高皇拓地越乌秆，圣主筹边轶汉家。拟向轮台置田卒，特教博望泛秋槎。八城户版输泉赋，千骑旃裘拥节华。载笔他年增掌故，羁臣乘传尽流沙。”“夔舷心事最怜君，燕羽差池惜暂分。宣室忽闻新涣汗，霸陵重起故将军。春风远度天山雪，卿月重依帝阙云。往岁诗篇盟息壤，道周相候慰离群。”先是ㄍ筠拜命陕，有寄怀文忠诗云：“造物似有意，置我于道周。旦晚迎我归，慰我辋饥辋。”至是适符其语，气类之笃，犹见古贤。

何廉防《鼓吹词》作于道光辛丑，有云：“巍巍重望冠朝班，乘传南来铁甲擐。只道渡头挥扇易，谁知幄内运筹艰。出关痛哭哥舒翰，开桁仓皇庾子山。半载经营成底事，到头不见只轮还。”责将帅之失律也。又云：“定谋全胜亦徒劳，赤手奚能搏巨鳌。移牒诙谐烦郑綮，搞师仓卒赖弦高。暂纡下邑兵烽迫，岂解苍生劫运遭。算有枕戈刘越石，肯将偕作励同袍。”讥驭彝之乏策也。时款议既成，追述犹有余痛。其诗又云：“屠龙技向重洋试，佩犊人宜内地防。”未几，果有赭寇之乱。

英咆斋相国从容台辅，承眷特隆。以承修宝华峪地宫不谨，遣戍黑龙江。其子少司马奎照、通政奎耀，俱夺盲从戍。相国著有《卜魁集》。“卜魁”者，黑龙江将军所驻地也。张诗胎题律句云：“读到卜魁城一集，前身坡老气盘盘。七干路等珠压远，十二声传黑水寒。帝眷羁臣教子和，诗开绝域觉天宽。龙沙雪色榆关月，归载恩光满锦鞍。”司马亦有《龙江纪事诗》，凡千余言，时推杰作。相国有园，名承晖，在挂甲屯，道光初直南斋时所置。迨遣戍，园没入官。后司马直枢廷，恩旨仍赐居，相国为图纪之。冒钝宦见其第二图，补题三绝句云：“万里龙沙父子还，旧巢重认泪潸潸。思量押尾鹦哥印，已似襄阳失砚山。”“丹青两代儿韦平，清课尚书又夜蹬。一事铭心三十载，朝天比翼画觚棱。”“挂甲屯遥冷夕阳，废池乔木尚千章。不须更有乎泉感，燕麦宫门尺许长。”注谓：“相国作书，每钤‘鹦哥娇小’印。此卷无之。相传籍没时，听事陈设为耆英攫尽，印亦遭劫欤！”同时戴相国（均元）子告里居，亦以陵工出水逮问，适春榜重逢，恩旨放还，不准与宴。固安题壁云：“尚有老臣羁绝域，可能生入玉门关。”谓煦斋也。

道光壬辰，乎连州摇民之乱，督师者，禧文庄（恩）也。太素贝勒（奕绘）赠诗，首章云：“闻道舂陵未解围，韶傅宫保统戎机，百蛮荒服前王德，万里春风大将旃。桂岭北看花信改，湘江南去雁行稀。故园诸弟相思甚，破虏功成望早归。”文庄为睿忠亲王七世孙，是役叛摇底定，叙功封辅国公：后缘事降将军，终于大农协揆。其时天潢中惟文庄犹以能军著。王定甫《拟古》十二章，多述兵事，其末章云：“昔者朔方儿，兵戈死不厌。沈雄幽燕将，矍铄多健饭。承平百年间，风气乃轻变。期门羽林豪，酒食日酣豢。一朝闻点行，骨栗气销面。夤绿百端习，巧黠成懦檩。”尚武余风，凋敝至此，可胜叹哉！

英军之犯粤也，提督关天培以林文忠命，统重兵扼守虎门，督舟师御之，累战迭胜，追至九龙湖，击毁敞舰无算，敌势已大挫，其进言琦善，力丰款议者，粤人伍绍原也。时琦督直，与穆相有连，遂与穆谋构，罢文忠官，即命琦督粤，撤防议款。既议割香港，敌犹未餍，复进兵攻粤，陷大角、沙角。琦坐视不救，令兵勇勿得发，乃纵敌入虎门，天培及副将陈连升父子俱阵殁。上间大怒。命诛琦军前，穆力言之，始令逮京。会审日，穆令章京陈某逐款代辩，潜授琦，琦据以申剖，得系狱不死。会将军奕经奉命出督师，穆以琦属之，俾劾力自赎。奕经不可。厌后掎掣致败，由于此。见贝子木（青乔）《咄咄吟》自注。子木佐奕经幕，所作《咄咄吟》凡百首，皆述军中间见，有云：“怪底筹帷势孔艰，妖讹万口不能关。难将敌忾交罐意，移入双旌六纛间。”谓浙抚刘韵珂出穆门下，承意主和。敌军陷甯波，胁绅民引粤例索搞，刘馈以牛酒，敌果不进，甚德之，因疏请命前相国伊里布浙，同主抚议，而谐奕经以逗遛不进。苏抚某，于引疾疏附劾奕经。江督牛监遣寿春镇尤渤率师防吴凇口，奕经遇于京口，奏留之，以是牛亦挟隙相倾，皆仰承穆恬也。其述韵珂与奕经出酡者有云：“金牛顿隔万重山，一月犹称火速还。恼煞江风连夜急，又催雁信下云间。”谓奉化失守之报，自杭达苏，仅四百里，刘故令驿递稽延，历二十七日始达，迨将军得报入奏，而浙抚六百里飞递之摺早经批回，以是奉旨中饬。既而奕经移驻杭州，有密札致张应云，授以策略，又为驿卒所误，而应云陷伏败绩矣，又云：“千筋重拽佛郎机，破敌全凭一震威。见说焚冈锋太烈，车箱蓦地卸红衣。”谓刘檄称甯镇二城居户稠密，戒进兵时勿施枪，奕经从之，于是所携尽弃，仅以短兵接仗，遂致挫折。又云：“铁错何堪铸六州，哗传新令下江头。早知段贼翻加罪，误抱雄心赴国警。”谓奕经申令：“生擒彝酋、彝目者，奖以巨金。”乡民贪赏，屡有缚送。刘忽单街出示：“擅杀彝商者论抵。”且勒令乡民缴械。虽以参赞文某抗议撤回，而此后无复缚送者矣。奕经败挫之因，不尽繇此，然而文武乖忤，号令歧出，固亦当时实录也。

棘门儿戏，昔人甚言之耳，不图竟有其事，如《咄咄吟》所云：“懿懿芬芬古殿幽，岁朝虔祀寿牢侯。飓风敢望神相助，一卦灵签卜虎头。”注谓：“奕经祷于西湖关帝庙，得签有‘虎头’语。越三日，所调金川土司阿木穰至，部卒皆虎头冠，奕经大喜，厚赍之。于是军中相效，有‘黄虎头’、‘白虎头，、‘黑虎头’、‘飞虎头’等帽。及进兵无念，又有献策者云：‘投虎头骨于龙潭，可激龙起，扰没敞船，’卒亦不念。”又云：“郭门里栅路迢迢，到处红黏小字条。方说四寅期要密，漏师早有寺人貂。”注谓：“奕经欲应‘虎头’之兆，期以壬寅年王寅月戊寅日甲寅时进兵，讵师期先泄，敌转出伪示，令居民届期迁徙。并于城内外贴四寅字纸条。”又云：“不见前行铁桶裆，腰间谁插箭盈房。皮牌张出屏风样，倚作长城万里强。”注谓：“兵勇但给号衣，虽将弁，无披甲者。或吉编竹为牌，蒙以牛皮二重，劲可御。及试之，一击飞去，无用物耳、”又云：“铜胆髹皮八百门，撙来缎满山根。村农抬作田衣去，可惜驼毛有烧痕。”注谓：“甯波贡生林诰建议东缎如筒，中用铜胆，裹以牛筋生漆，番准既便，运载亦轻，试之果然。乃发帑令诰监造八百门，既成，以堵截侮墟。敌船过，甫令然，而敌已及，遂溃，缎无一存者。”又云：“慈溪万户静如村，略有人烟惨不温。并命却怜孙供奉，谁携山果饲饥魂。”注谓：“敌船以火药深贮舱底，或云：‘用巨猴多缚花爆于背，抛入敞船，或可触而增之。’遂购巨猴十余，舁至骆驼桥。兵败，复舁回，竟无敢试者，猴皆饿死。”又云：“天魔群舞骇惊魂，儿戏从来棘灞论。漫说狄家铜面具，元宵飞骑夺昆仑。”注谓：“杭嘉湖道宋国经欲以奇兵制胜，市纸糊面具数百，使乡勇戴之，习为鬼怪状。乍浦陷，都司耀建业率往援，时方白昼，跳跃而前，敌以击之，毙数十人，余悉溃散。以专闸方面之尊，而家陋无识至此，可谓无人也已！”

奕经所柄任者，无如张应云，以候补知州综理前营。诸将阶秩出其上，不服指使。奕经授以令箭，曰：“不遵节制者严劾之。”于是应云权益重。子木诗有云：“刺史风流绣幄开，居然将将有奇才。莫嫌轻借留侯箸，请得专征节铍来。”谓应云也。然应云初无智略，且贪愎自恣。《咄咄吟》有云：“果否乡兵练满营，帐中书记最分明。劳他寸厚军家蝶，避却雷同撰姓名。”谓其募南勇多浮冒也。又云：“号令谁登上将坛，运筹呕出锦心肝。饱间夜夜钱清路，蜡裹花胰送一丸。”谓其军报不实也。又云：“曹娥庙裹夜传呼，牛饮淋漓引百觚，祭罢赘弧天似墨，一齐卷甲渡梁湖。”谓其慈溪之败，率众先奔也。又云：“压篷云块大如磐，口暮束风转相竿。五百霆船供一炬，满江鼎沸卷红澜。”谓奕经俞应云备船。载桐油硝，联墙并进，围烧敌舰。讵船勇畏踟蹰，相距十里外，火巳先发，以致失利，诸将请斩应云，奕经栖庇之，仅奏革罚赔而已。自余幕僚酣嬉荒纵，罔知军纪，如所云“铙歌彷佛起江津，画舫中添满座春。唱罢梨园新乐府，芙蓉湖上月如银”。指随员阿某，容某、杨某中秋夕于皇甫墩畔会饮酣歌，有随营侍卫珠勒亨额等挟嫌讦之，事寝不究。又：“飨到牛郎亦滥明，红氍争看郑樱桃。隔河应被天孙笑，巧赚团花古锦袍。”指侍卫容某为尚书那公少子，以世旧特承优睐，容欲选男色，于牛星庙借名演剧，继念亵渎神明，别制锦袍以献。又：“粉黛开一镜铺，蒲鞍小艇去如凫。错疑少伯功成后，携得夷光入五湖。”指随员辈多狎船妓，将军屡欲登陆，咸设言尼之，遂久居水次。又：“狂风撩乱扑苏台，鲜荔如何比艳来。差胜荆江秋急，青莲开后白莲开。”指定海妓名鲜荔枝者，为典史詹某所昵。城陷，妓为彝酋所据，并掳詹去，后以金赎还。将军幕客杨主事，亦好冶游，外间误以为扬威，致播入弹简。大敌当前，而上下恣为佚乐，安得不败！

上海既陷，大吏退守苏州。敌军以内河浅挟不得入，又其志在迫劫金，乃决北犯长江。或谓：宜扼江阴以截其锋。而使相耆英一意主和，所过郡邑，咸致馒犒。既逼江甯，索槁甚急，耆与伊里布、牛监遣员往议，且宴之于静海寺及上江考棚。彝酋于索偿烟价兵饷及历年粤商欠项外，且迫求五口通商。约既定，先畀六百万金，余按年在粤交付，以厦门之古浪屿及浙之定海暂抵，俟交讫赎还。于是江浙库储，搜括殆尽，益以绅商捐输，乃集其数。《咄咄吟》有云：“长江襟带控金焦，风卷轮船起怒潮。横盘谁临鹅鼻觜，常山一击断蛇腰。”“白旃飞影出城楼，惨惨金陵日色愁。曾是秋风文战地，椎牛酽酒宴兵头。”“宸翰红题券一章，东南五口并通商。群公更有安边策，括尽军储补寇粮。”“结好炯浆酪酒间，还劳款送到舟山。海王当日留余孽，尚有声威慑百蛮。”末首谓输金既备，而彝酋虑海盗肆劫，强耆英遣昌齐至定海交割。裔金者，甯绍台道鹿泽长、同知舒恭寿也。桓桓貔虎，乃不若萑苻，国威自兹堕地矣。

彭文敬《伤乱诗》云：“自从言官禁海市，坐看万里鲸波掀。大将无功战士嬉，行军失律国纪干。官吏偷生尽忄匡怯，兵民无耻何责焉。所赖圣神德泽厚，如培颠木板岁寒。”慨乎言之，非刻论也。英军陷浙，将军奕经等失律逭诛，寻复选用，晋江陈颂南侍御抗疏论之，得更成命，直声震朝列。黄海华太守（文琛）与颂南无素，重其謇直，拟赠以诗云：“皇帝二十有三祀，岁在癸卯月建巳。万人一口呼太平，欢动朝廷真御史。御史献言职所司，以言得罪焉敢知？伤威纵敌愤切，高位可复贪庸尸！一封朝奏天子圣，贵人惨檩惊名姓。我皂大度古来无，特蒙褒诈更成命。爱公宿学慕公久，心倾此事尤俯首。公昔释褐岁王辰，九重忧旱求直臣。謇辞谕列刘给谏，前贤后哲同超伦。”给谏名光三，先在台垣，亦著忠直，故以为喻。颂南疏语甚激切，末云：“顷者御试翰詹，以‘烹阿封即墨’命题，凡百臣工，能无惕息。今刑赏若此，未审皇上所谓‘阿’者何人？所谓‘即墨’者何人？将无誉者毁者，有以淆乱是非耶！”上览之动容，然终以此触权贵忌，寻缘事左官。遂乞归。舟过扬州，梁芷林中丞方侨寓，招同黄右原、刘孟瞻、杨季子饮于玉清宫，宫右即中阁部祠。中丞赋诗云：“天教主客画图开，名土名臣杂沓来。“名臣”二字无忝。

道光二十一年，定海再陷，遂犯镇海。裕靖节督诸将奋勇肉薄，敞少却，而提督余步云误闾前锋已挫，遽敛师退。敌侦知之，复进攻。我师不继，驯致败绩，靖节忿甚自戕。或谓步云潜说英酋，谓裕公死，兵可罢，故英兵圆靖节最力。事间，上震怒，逮步云论斩。先以武功图形紫光合，立撤之，而┰靖节有加。刘孝长《感怀》诗云：“建节初登上将坛，东南父老祝江千。悲歌慷慨惟横剑，壮士从容不免冠。刳贼横挑豺虎易，麾兵力制遁逃难。惜哉徒抱孤忠死，不救明州日破残。”楮二梅亦有诗云：“拙刀臣力竭，授铍主恩殊。齐恨目难瞑，与尸魂暂苏。交绥千骑逼，痛哭一军孤。可惜烟将，难宽失律诛。”“百战威名著，伤心四总戌。同时殉锋镝，全队化沙虫。阵厚刀错缺，军孤石穷。忠魂定相聚，怒作海涛洪。”皆哀靖节、刺步云也。“四总戎”者：王刚节（锡朋）、葛壮节（云飞）、郑忠节（国鸿），俱死于定海之役，一为陈忠愍（化成），率师守吴淞，力竭死，其死状皆至烈。鲁通甫为靖节撰事略，且纪诗尤详。其诗云：“裕公忠臣后，正气何堂堂。起家谢阀阅，致主由文章。东南大藩地，手领财赋疆。士女餍笙竿，沟洫流稻粱。昏昏宝珠域，倦俘歌舞场。感叹风俗敝，嫉邪森刚肠。意待五蠢除，坐使万民康。漓风末回斡，丑夷纷陆梁。舟山弃其甲，虎门若排墙。流涕拜表行，前驱心飞扬。昔我有先臣，战血飘大荒。主忧臣则死，投袂亲戎行。一呼百夫奋，再呼千帆张。流沫誓三军，天水久低昂。斥堠日谨严，间谍亦有方。捉鬼剥其皮，断筋续马缰。群鬼哭彻天，海水为沸扬。初玫昌国城，三帅同时戕；再战招宝山，军门气凋伤。公时秉鞭出，下马频宫旁。丰碑摩日月，大字标流芳。永痛诚勇公，血泪终承眶。军门单马来，登城语仓皇。挥手谢军门，百口不得将。君与此贼生，我与此城亡！呜呼英灵姿，铁立色不僵。皇情久震悼，群议犹披猖。安得傅此词，稽苜陈太常。”靖节为义烈公（班第）孙，授命危疆，允绳祖烈。是役国威虽挫，犹得数公者取义成仁，屹如岳峙，亦足光傧史矣。

海氛之亟，由于停止互市。当定海初陷，莫人犹要求澳门、定海贸易，其间飞舶所至，屡复投递书信，而当事者不敢上闻。靖节于是春拜督办浙防之命，寻报英人去定海，遂命靖节督两江，而刘韵珂代之。其夏寇复亟。靖节乃仍任浙防，英人寇双澳、石浦，既督师击退，旋大举入寇，遂有是败。徐柳泉舍人（时栋）有《大将》八首具述浙事，兹撮录之。其云：“卷甲投戈罢戍边，夜来幕府令喧传。安排庐井多新作，谱笑鸡豚解倒悬。不信乱生真式月，岂知狄至在期年。贾生肯有欺人语，击颈单于早眼前。”言英兵之退定海，既而复至也。又云：“偶来浦激任檀徊，不料樯倾檄亦摧。陷淖尚恩游涌逸，献俘争看诉江回。未妨快意诛长鬣，何必骄心膊就魁。间道将军谋静镇，新来千骑乍惊う。”言双澳、石浦之捷也。又云：“重兵良将守弹丸，蕞尔孤悬胆亦寒。原为版图收既失，已忘军志退知难。海邦昔日常资寇，昭代初年未置官。莫谓无人谋不用，罪臣临别早悲酸。”言定海之不易守也。又云：“飞如雷晓夜喧，羽书历历望兵援。帐中四面歌声惨，海外孤城士气冤。犹使解扬来诳宋，可怜先轸竟归元。江心古寺招魂奠，何日奇功慰九原。”言死绥诸将也。又云：“妖氛遍地海天昏，又见舟师破虎蹲。弃甲复来难睥目，守陴皆哭早销魂。已知将去军无托，焉得唇亡齿独存？百里封疆谁奇命，但余荒谷报君恩。”言定海、镇海连陷而靖节身殉也。又云：“明州净土忽膻腥，黯淡姚江陨将星。走保会稽吴入越，群囚冶父帅听刑。守关尚未知山道，伐木空劳塞海泾。可惜斯人无将略，孤忠耿耿照汗青。”则因靖节事并及余步云之逮问也。靖节既卒，于是奕经以扬威将军继督浙防，而终以不竞。

张南山太守（维屏）《三将军歌》，为陈副将（连升）及葛壮节、陈忠愍而作，纪死事之烈特详。其诗云：“三将军，一姓葛，两姓陈，捐躯报国皆忠臣。英夷犯粤寇氛恶，将军奉檄守沙角。奋前击敌敌稍却，公奋无如兵力弱。凶徒蠡拥向公扑，短兵相接乱刀落。乱刀斫公肢体分，公体虽分神则完。公于救父死阵前，父子两世忠孝全。陈将军，有贤子；葛将军，有贤母。子随父死不顾身，母闻于死数点首。夷犯定海公守城，手轰巨烧夷兵。夷兵入城公步战，枪洞公胸刀劈面。一目劈去斩愈健，面血淋漓敌惊叹。夜深雨止残月明，见公一目犹怒瞪。尸如铁立僵不倒，负公尸归有徐保。陈将军，福建人，自少追随李忠毅，身经百战忘辛勤。英夷犯上海，公守西台。以击夷兵，夷兵又伤摧。公方血战至日旰，东台兵忽奔散。公势既孤敌愈悍，公口喷血身殉难。十月得尸色不变，千秋祠庙吴人建。”可作《三忠传》读。副将有黄骝马，英人得之，蹄啮不食，马犹报主，亦可纪也。孔宥函有诗吊王刚节、郑忠节、葛壮节云：“战抚两失驭，外患谁实遗。舟山孤无援，若为地所私。得失委三镇，遥策拱旌帷。四山合死力，土气无所亏。”实出公论。谁秉国钧，得无愧汗！

奕经、文蔚辈以华胄典军，失机罹辟，朝廷既曲宥之，复与琦善同时起用边帅，虽以台谏抗言，仍夺其职，君子于此知朝政之不纲矣。然其时猿鹤虫沙，雅多君子，足愧夫拥旄建节者，爰萃录贝子木挽什以存其人。黄游击（泰）云：“几个将军肯断头，英风独不负兜鍪。突锋陷阵捐躯易，难在卑刀奋一抽。”王守备国英云：“矢尽眷空一死绥，何图屈膝启群疑。归元双目犹含怒，想见衔须饮刃时。”徐守备（官善）云：“陡见鹅群健鹊来，紫薇街上势喧う。一枪风卷梨花急，洞胁犹能殛贼魁。”朱副将（贵）父子云：“大旗摧倒岭云昏，阵脚如山屹不奔。臣父死忠儿死孝，九京挥泪拜君恩。”颜大令履敬云：“飞到仙凫两舄轻，临危端是耻偷生。果为百里花封宰，誓众应堪障一城。”陈守备（兰芝）云：“偏裨从古重南雷，军覆终能殉主来。衮衮群公麾下将，生还方庆曳兵回。”长都护（喜）、韦司马（逢甲）云：“汹若狂氏寇故区，几人授命耻全躯。他年信史烦彤管，须阐幽光到彼妹。”海都护陵云：“海门惨澹结云，故垒何堪问战勋。认取征袍余烬在，终能一死谢三军。”李县丞（向阳）、全典史（福）、杨典史（庆恩）云：“唱彻临江节士歌，歌声流愤满关河。如何为国捐躯者，只是聋丞醉尉多。”韦守备（印福）等八十一人云：“将军猿鹤士沙虫，多此邻疆一战功。成就千秋当庙食，休嫌移祸到江束。”朱副将所部陕兵云：“崤陵风雨鬼啼哀，火伴临归酹酒杯。残骨一囊天万里，几家欢听凯歌回。”乡勇头目谢宝树云：“垂绝犹思奋臂呼，金创可奈切割肤。泉台留眼应难瞑，未见辕门献贼俘。”土司阿木穰云：“膻碉腥寨郁崔嵬，万里迢遥赴敌来。奋取蝥弧夸捷足，百身轰入一声雷。”海为京口副都统，长为乍浦副都统，韦为乍浦同知，暨一丞两尉，皆以城破殉难，长韦眷属俱殉。甯波之战，黄游击奋勇杀敌，力竭自刎。王守备被擒，不屈死。宜波陷，敌进犯慈溪、金华，副将朱贵迎击于天宝山，以援绝致败，其子昭南从死，所部死者四百人。陈守备（兰芝）闻之曰：“朱将军不可负也！”奋入前队，力战死。候补知县颜履敬以解镶至招宝山，亦从朱战死。守备徐官善死于攻甯波之役，刃出于背，犹手歼敌军数人。土司阿木穰攻城时为前队，与土守备哈克坚及屯兵百人俱战死。谢富树死于攻镇海之役，濒绝，犹询我军胜负。韦印福等八十一人则从陈忠愍守吴淞，力战死绥者也。尤异者：编修朱楷伏甬城外，将轰击敌船，为敌所觉，朱走免，从卒二人殒焉。子木亦有诗云：“奋袖高提博浪椎，暗中飞击策殊奇。伫听霹雳冲车响，可惜多鱼早漏师。”书生鸡肋，亦志切同仇，可谓壮矣！又：同时与全典史投水死者，尚有署令姚怀祥。姚，福建人，以大挑县令摄事，甫币月，初报，未详霰，致格于部议，特旨予┰。冯柳东广文纪诗云：“裹尸尚认面如生，杀贼先坚必死心。蹈海即今留绝岛，含沙并命有冤禽。”柳东同官甬上，所述固当可据，而子木诗不及，何也？

葛壮节有妾某氏，亦越人，闻壮节死耗，集婢仆及残卒，得数百人，出战，夺尸返，葬之。山阴汪谷庵作《葛将军妾歌》述其夺尸事，云：“凄凉东岳宫前路，消息传来泪如注。三千铁甲尽苍黄，十二金钗齐缟素。绣旗白铍雪纷纷，报主从来岂顾勋。已誓此身拚九死，顿教作气动三军。马湿尽胭脂血，战苦绿沈枪欲折。归元先轸面如生，杀贼庞娥心似铁。一从巾帼战场行，雌霓翻成贯日明。不负将军能报国，居然女子亦知兵！”是可附《壮节传》以传矣。后来屡破贼营，贼中呼“银枪小葛”者，即壮节次子以敦，积功官至都司，剿寇应城，中夜火起，为贼所劫，力竭死之。蒋叔起《银枪小葛行》有云：“郎君慷慨呼幢主，我父敖曹地上虎。甬东血战世皆知，我若偷生玷门户。大呼击贼挥银枪，恨不生擒西海王。斩弓及马因自杀，凛凛阴风驱国殇。”以敦兄以简，官甘肃同知，以不阿上官被劾，宣宗推念忠裔，曲全之。一武一文，俱克绍先烈。

子木别有《感时述事》诗，亦心史也。《征剿》云：“鸣笳吹角来天上，挞伐频年屡易将。颉顽意气互登坛，走马惟闻肆催饷。虎毛五帐酣醉中，边烽腾入中原红。叱咤风云声满纸，披读露布皆奇功。蚕癣积渐成漏脯，臣罪何堪棹发数。槛车甫见囚，建纛旋鸣绉。请室亦何辱！筹笔亦何忧！死者庙食生封侯。”《团练》云：“义旃结连村，战鼓震盈野，江湖大有誓师者。何物富儿称捂绅，纨乳臭争蝇营。哄堂传令皆市侩，官私两部蛙乱鸣。问伊军国知恁事，渔猎间阎势熏炽。纷孥乌众嬉满城，醉梦万家衤任席奇。画徵逐，宵游巡。灞棘儿戏非其伦。藉口迎降保乡里，更有醵金款贼人。”《捐输》云：“纡难捐兵饷，免祸捐贼粮。借端百法广恫喝，奴辈利财各肺肠。铜山金穴厚封殖，土豪势恶争飞扬。算及穷氓抑何补？称提估籍恣搜掳。刮尽脂膏地疮，供养优娼纵歌舞。蠢橐日以饱，寇氛日以嚣。徵求符牒纷如毛。捉钱令史摸金尉，分肥买贵方嘈嘈。”《捐纳》云：“烂如都尉羊，贼如职方狗，名器之滥古亦有。收买捐票称纳粟，是何脚色尽薰沐。本微利厚如行商，市道浸淫透朝局。西园价频减，东铨例推广，匡时良策无他为。士林流传多谬种，书香铜臭一气随风吹。独惜华途竞巧进，绣野先遭贼蹂躏。疆臣拜职出天阊，露栖无地赴方镇。”《保举》云：“戡乱知难望时彦，诏许策功亟登荐。鼓舞人心草泽中，冀有英材起寒贱。那教论价竞居奇，更启夤缘路一线。志士同仇沥肝肺，健儿渴赏奋干橹。礼罗义激两无闻，漫道生才不如古。君不见蛮童乳媪交钻营，厮仆姻娅首列名。告身百道到臧获，獐头鼠脑影长缨。”《赐┰》云：“建崇祠，议隆谧，俎豆馨香表死事。古人殉国何堂堂，慷慨从容辨难易。何期计画无复之，婢妾自经亦称义。青磷碧血几战场，幸蒙请皆国殇。更有生降并远遁，窜名拦入污封章。野史何人亲访，平生此志冀一豁：会见名山书出时，生魂死魄齐诛杀。”所述皆当时实事，盖风会积靡，上下相蒙久矣。

成都汪少海大令（仲洋）《海盐塘上》诗云：“潮上犹疑战鼓声，天风吹净阵云横。孙恩死后艨幢散，徐海归来岛屿平。父老能谈晋时事，蛟龙都避戚家兵。投戈但议安澜策，却要长堤与水争。”时方海警，感蔡牵前事，故有是作。少海以举人大挑，摄余姚令。道光庚子，英舶入犯，及余姚境，陷于沙中。少海督兵士尽夺其舟，擒黑白酋目数十人。会和议成，归其俘。一时将帅，失律者相继，独一令奏功耳。虽因地利，亦资胆略。杨谷人过余姚，和韵追纪云：“天外艨艟白雁声，连城烽火正纵横。计擒貊子名先震，威仗阳侯阵已平。上相尽夸遮日手，书生小试射潮兵。只今废垒空江畔，氧尽蛟龙不敢争。”少海别有句云：“心穷造化天应忌，气太纵横福可知。”竟终于下吏。

辛丑之役，英兵犯粤，有张预佑者，高要人，充督标左营守卒，奉调守横挡台。毫陷被掳，见英酋，屹不屈。酋欲割其发辫，叱曰：“头可断，发不可割！”怵以死，则曰：“兵固来就死耳。”酋曰：“不思父母乎？”曰：“可以对吾君，即可以对父母，不思也。”酋遽起，挥令去。邓ㄍ筠闻之，以白大府，念其发，良信，乃拔其职，且作诗书扇畀之，云：“截发何如竟断头，盘空硬语压西酋。男儿腰膂坚于铁，愧杀夸毗体惯柔。”“茕茕孤寡影形随，去日含凄归益悲。母节寒松儿劲柏，双清好报九原知。”预佑父广志，官把总，母梁，其侧室也。生一岁而孤，梁与嫡共抚之，以迄长成，故次首述及。卓哉小卒！中朝赖以增重矣。

温州平阳蒲壮乡为张总兵（琴）故里，总兵以乡勇起家，宫至台湾镇。其乡在平邑南百四十里，上人苫草而居，以煎盐、钓带鱼为业，鸷悍者身狎风涛，遇客舟辄剽掠。汉军徐铁孙履勘海口，至其地，谓若辈重财轻命，招之为国用，皆干城也。作歌使里长谕之，云：“白日浪头飞，黑天梁上客。彼获皆不耕，人失而我得。尔徒乃自苦，独漉肤革腊。曝水使成沙，煎黑以为白。茅炊鲭妇子，海耨呼主伯。钓带犯波涛，谈笑沧溟窄。营营锥刀微，一一血汗赤。越畔岂无思，王章不敢轶。胡为见可欲，呼类恶作剧。一朝供饮博，全家陷刑辟。义利尔则昧，利害尔当择。英兵兹犯顺，载毒求贸易。据我定海城，王宫死其职。夺我沙角台，掳掠我舟橄。彼船多珠宝，花钱万箱积。尔能艇而往，富贵在顷刻。上以酬国恩，下之美田宅。不见张将军，珊翎气垣赫。始隶乡勇名，遂阶通侯籍。高荫逮子孙，余波润亲戚。庶几贤椎埋，作歌尔其绎。”又《蒲壮》一律云：“马塞山南宿雾晴，高洋初日拥潮声。山连木团军隘，云敞蒲门壮士城。呃塞有心谘戍卒，官司无处觅弓兵。流江两省鱼盐地，据险须移大将营。”平阳为温州、福甯两镇每岁会哨之地，形势险要，控制闽越，铁孙诗固有深见。

当英舰犯浙，士绅慑于兵威，椎牛载酒相犒者，所在多有。时有邵湘云者，西泠名倡也，为狡童所诱，挟之过江。适值甬东之乱，堕落獒船中。英酋胁娶为妇，鄞人共送之，且贺以羊酒。三军之惧而有桑中之喜，尤可异也。黄菊人曾乱后至鄞，闻其事，作《湘云曲》云：“官奴城上鼓冬冬，官奴城下桦烛红。双担羊酒送新妇，湘云一朵娇春风。湘云家傍西湖住，生小杨枝解歌舞。狂花吹过甬江来，忽坠彝舟被彝虏。被彝虏，可奈何，彝官无偶通微波。飞飞鸩鸟称媒主，妾亦请行色无沮。君不见《昆弥》一曲嫁乌孙，以妾饵戎贱如土。鸦娘龙媪催妆束，翠痕一翦裁鸳褥。摺水难描花桶裙，斜巾但护头玉。艳艳华灯烂夕光，轮船焰息海波凉。苗刀学试红毛女，荐屋偷窥碧眼郎。吁嗟乎！重洋万里连天白，身世茫茫那堪说。今宵好梦得通无，须向巫山置重译。客子相招过郑城，苍凉兵燹有余惊。路人传唱房中乐，尚有都昙苔腊声。”其自注云：“‘荐屋’，乃援用《左传》‘夷狄荐居’语。夷性多疑，与甬军交绥既胜，乃不敢踞郡城，辄于滨海处结屋居之，故以为喻。”是事猥琐，本不足纪，然亦可见当日民情之昧、士节之卑，所由来者久矣。

胜克斋早岁由外班翰林涛擢卿贰，立朝有“敢言”之目，且号称知兵。初以少宗伯督师，奏河口之捷。张海门诗所谓“蝥弧奋先登，忠肝激谋画。卓哉麟合名，乃出凤池客”者也。庚申之役，洋舶攻大沽，与敌接战者，惟威毅公提督乐善及克斋二军。乐善守石缝台，击敌兵，败之。我师不继，台及火药局火起，知不可守，自刎投河死。克斋驻八里庄，敌兵至，亦接仗受伤。孙激之诗：“八里桥头风自凉，八里桥下麦苗香。村农指我桥西路，亲见当年作战惧”芸而丘长驱盲入，独此战差强人意。克齐知乓善战，亦敬礼文士，同治初，被劾逮京，过山西桥头题壁云：“豪华艳说五陵游，燕颔何人更虎头。百战雄心驰露布，一时将略奇风流。敢拚直谏扶中叶，愧播虚名动九州。四十须眉犹未老，休嗟李广不封侯！”狱词未具，上书自辨，坐赐死。冯鲁川《感事》诗云：“台章岂尽缘功罪，盘水终当感圣明。”盖以负意气，撄时忌，君子惜之。

海氛之炽，分犯闽、越，厦门不守，总兵江继芸、副将凌志、都司王世俊、把总纪国庆、杨肇基、季启明，俱死之。杨筱渔明经吊以诗，有云：“怪底文臣偏惜死，让渠正气壮兜鍪。”语有深讽。趟艮甫亦有《哀厦门诸将》诗，余求其遗稿，未得也。朝议曲意怀柔，许海客来闽者，于闽安、厦门安置，乃当局绌于因应，致令深入省会，磐踞乌石山，且以“城外荒山”饰词入告，欺上罔民，莫此为甚。刘芑川广文赋《养虎行》讽之，所谓“居之城市非虎宜，虎岂低首甘羁縻”者，诚至论也。先中丞公时以甘凉道罢职里居，有《过海口台感咏》云：“先帝重民命，余恩逮犬羊。天威原暂霁，国体未应伤。财帛中原尽，虫沙故土荒。太平莫忘战，敬赋《板》三章。”盖事后追慨之作。闽海之险在虎门，俗云“五虎”，实以山得名。萧远村中丞《五虎门歌》云：“巨灵手握如轮斧，驱甲鞭丁辟门户。惟天设险地贡奇，仄卧横眠五彪虎。一虎左顾势欲奔，银涛雪浪胸中吞。一虎昂头若长啸，烈烈风声号万窍。左右两虎争相摩，坚毛掉尾凌沧波。中间一虎画如纸，回身向内眈眈视。震兑坎离排阵图，中权主帅形睢盱。洪流到此势先杀，何须三千强弩争。喧呼蹒跚更有龟形石，似与于菟供使役。金牌一笏插波心，恍惚将军号令出。”五虎之旁，左右二山似龟，别一石名“金牌”，皆海行险处，故云。想见雄杰之概。论者谓虎门之险，不在崇山危礁，而在海潮。潮信日，一汐既退，则舳鲈胶滞，劲甲不前，故可恃也。兵家之论海防，谓亭头、濂浦为散地，所谓“围地”也。梅花、五虎、壶江、金牌、熨斗、乌猪，则为重地，所谓“利地”也。若琅琦十三乡，南连长乐，北界连江，西接闽安，北控大海，皆有地险可据，是役，大吏恐其自虎门入犯，乃徒填船濂浦，而他路一无设防，舍重地、利地，而保散地、围地，失策之甚者也。芑川《残冬》诗云：“飞渡徒愁一水间，虎门久令万夫艰。未张射寇三千弩，已塞通潮卅六湾。东海应怜街石鸟，南荒可有铸钱山。近闻估客帆来杳，望断琉璃浦复还。”即纪其事。迨咸丰季年，再订款约，则城闺内外，异帜纷如，九仙之山，且为夸窟。魏子安以诗吊范祠荔树，何南霞以诗哭乌石老梅者，又不足以尽之矣。林石甫《哀江南曲》云：“花边复花边，江南无荒年。莫嫌丑马驹，转眼纷簸钱。”“楼橹复楼橹，江南无闲土。莫贱小蜗庐，回头失环堵。”履霜之儆，有前识焉。






●卷一六

成庙在潜邸日，赐居丰泽园崇雅殿，嗣又奉命与邸同读书于瀛台日知合，阁在淑清院内。每岁自春徂秋，始还居大内。迨践阼，重瀛台，御制《感事述怀》诗云：“转瞬星霜二十年，西园消夏荷恩宣。淑清近在文峰畔，崇雅同居液沼边。往事凄然如梦幻，流光倏尔若风烟。慈颜自此难攀仰，言念空余涕泗涟。”又成庙少日，园居楄额曰“养正书室”，亦先朝所赐，御制诗有云：“养正秋吟伤往事。”即指此。善继善述、止孝止慈，于以见昭代家法之美。

宣宗在位，游幸绝稀，尤励俭。某公主下嫁，治奁限以二千金。宫中嫔侍，非庆典不得肉食。故事：御膳别备四簋，以其二赐枢臣，其二赐嫔侍，至是罢嫔侍之赐。皆见于林文忠手录《輭尘私札》，盖外廷所不及知者。尝有内监于朝房晤富文诚，称弟兄，文诚上闻，立召内监杖之，且命文诚监视。谢文藩诗云：“太监宰相称弟兄，索时宪书须新正。宰相立闻上震怒，予杖并命往监刑。当时群奄股栗看，此事到今传者惊。呜呼！我朝家法监有明，二百年无奄祸萌。成皇盛德此百一，宰相吾思富文诚。”

张信甫（尔旦）《癸未咏史》诗，皆隐朝事。有云：“蒲轮垂老出山忙，宣室趋承髯已霜。但倚龙颜亲旧邸，曾无鹑荐到岩廊。诏书敬问非王导，禁直多言异孔光。恩许得全腰领返，东山重卧倘无妨。”谓秦文殷以旧学宣召，仍直上斋，寻放归，以老谆言语不谨也。又云：“滇黔万里愿勤王，两骑新传敌忾章。缚炬终思驰北漠，伏波何事在南荒。屠龙技熟挥轻吕，射虎心雄折大黄。倘使临边应效死，不教旗鼓怯戎行。”谓喀什噶尔回匪构乱，伊文敏自云南奏言：“永北、大姚军务，曾带兵安抚，请驰往随同剿办。”宣宗责其师心自用，下部严议，恩威不测，多类此。又：李季莹廷尉《迫纪》诗云：“卅年抱蜀坐深宫，忧乐关心天下同。岁歉一隅矜兆庶，澜安三泛奖臣工。贤邪著论人伦察，货利垂箴俭德崇。拊庙配天无可让，尚劳遣诏出虚衷。”圣德昭垂，允无遗议。

陶文毅督两江，始倡进北票盐之议，而敬文殷力成之，迨道光三十年，进南亦一律改票。魏然深诗云：“但有公厨总聚膻，断无百载不更弦。书陈蠹要三薰沐，衣旧蠛须九沟煎。甲乙海王微管策，下中田赋贡扬篇。鼎新革故神明事，盐漕何人破旧筌。”盖百年来淮商据为利薮者，至是顿革。后值寇乱，领兵大吏相率设盐卡济饷，金陵既复，巨绅大将纷纷领票充商，尽失文毅初恬，则非当日所及料也。

然深究心时务，著有《海国图志》，备详欧西政教，为中邦创制。同时何愿船，博究蒙、旗域风上，著为专书进呈，赐名《朔方备乘》，命入直懋勤殿。莫吕阝亭诗云：“曹司秘殿当涂后，六十年来故事虚。异数仍开懋勤殿，天题新焕《朔方》书。”纪其事也。殿为先朝典学之所，以部曹入直者，黄左田尚书后，愿船一人而已。

李越缦《赠王于迈》诗云：“东林宗炳开讲堂，缤衣腻蛤坐满廊。踞觚听讲不夺席，出门仰面凌秋光。”“人生刺促不称意，谁谓少年足游戏？各归闭户研千秋，莫逐鸡虫作生计。”宗炳，谓其同里宗涤甫（稷辰）也。时涤甫自山东运河道乞归，方于里中创立四贤讲社，越缦、于迈同被招致。道咸间，研深理学而通于世务，如涤甫亦佼佼者。所著论说，自《深虑》至《俟命》，凡十八篇，生平心得略具。为御史，称敢言，尝上《平寇策》，胪举人才，以左湘阴首荐。于任城修方正学祠，重刊《逊志斋遗书》；于京师建正气阁。其人卓荦自许，而不免张皇声气，故越鳗有微词焉。

慈仁寺，顾亭林先生祠，何子贞舰议句皆所建，以先生旅京师尝借居斯寺也。经始于道光二十三年夏，迄次年落成，阮文达为文记之。是年二月春祭，五月二十八日先生生日设祭，皆张石舟撰文，且据车秋龄、徐星翁所撰年谱合为定本而辨正增益之。祠成，而子贞适奉命典黔试，濒行，赋《顾祠》诗云：“亭林先生祠，小子始营缮。紧惟城西偏，慈仁森佛殿。当时寺市宏，市集萃图卷。国初诸老儒，买书乘暇宴。先生结契广，侨寓更炉扇。至今双松下，彷佛见遗趼。承平二百载，光阴若流箭。古碣余断龟，空梁坠饥燕。我卜隙地宽，谓可灵爽奠。诸公闻此议，合作相呼忭。畚锸猥见属，木甓自遴拣。删芜出古树，明月夜来胃。崇崇屋三楹，烂烂秋一片。落成奉遗象，览揆洁盥荐。肃然道义容，惊我尘土贱。车徐谱岁月，张子重论赞。江南大河北，余韵搜讨。勒记待贞珉，仪徵濡老砚。冬寞倏已飘，春莺复来啭。次第皆识职，初终矢无倦。持衡恩命被，万里指罗甸。登程复过祠，仰止有余眷。”述建祠颠末也。又云：“溯惟明代末，世若龙蛇战。气节诚乃隆，兵将多不练。小儒独何为，俗学争相煽。语录饰陋窳，词章斩轻蓓。先生任道坚，千古缘后先。研穷经史通，旷览天人见。郁积忠孝怀，惨淡时世变。同时傅李阎，骖靳随矧缰。经心执圣权，首启熙朝彦。兵刑礼乐尊，九数六书衍。汉宋苞群流，周孔接一绫。钦惟纯庙年，《四库》盛编纂。万轴归文渊，千士萃秘苑。仪徵宫后至，草创《儒林传》。论学采源流，全编有冕弁。诸儒始相惊，乙览大称善。元气入人心，史笔非私擅。从来圣道大，青史资烂绚。微言察天地，正路化狂狷。功名与文章，因时见陶链。惟兹下学事，万古有继禅。先生冠儒林，狂澜植压堰。君亲鉴吾身，学行须贯穿。愿从实践入，敢恃虚谈便。且当语黔士，庶弗规为填。”具言先生之学，有裨治道。盖自阮文达撰国史《儒林传》，以亭林举首，得子贞阐发之，益复著明。道咸间国步阸区，士大夫犹知导扬正学，范围人心，后来中兴之基，寔肇于此。

万年少尝为亭林绘《秋江别思图》卷，子贞手摹，存顾祠。中经散失，祁文恪物色得之，复归于祠。文恪为文端孙，当文端在朝，亦提倡顾祠祀事，与祀者皆署名列册。道咸以来，名辈手迹具在，文端几于每祭必与，尝和宗涤甫《顾祠修楔》原韵云：“逃名谁识圭年老，别思秋江余画。吊鹤空归曲沃园，浮家莫问崇明岛。当时两马载书卷，周览中区恣搜讨。都门古寺偶停骖，历下东湖旋就道。至今遗责迹人尚思，对客炊羹事堪孜。离披书带想阶戺，郁勃纠枝动鳞爪。先生精灵何所寄，落叶荒榛不可扫。糟粕空将蠹简求，弋罗仰视鸿飞藐。绣衣使者老给事，骑马避人焚谏草。犹登礼堂肃瞻谒，共荐溪毛勤采笔。觞咏恍依兰上里，云山直接花蒲保。群贤莲社答形影，满座龙门叹淑皓。春游城郭天气新，归路林花诗句好。猛思江海多旌旗，不觉风尘杂怀抱。郡国谁寻《利病书》，功名且试山河表。白头吟望独低垂，无复飞腾驰翰藻。”“花蒲保”者，亭林昆山里居所在。是日，陶凫中丞亦在座，故有“莲社”之句。曾文正尝借居报国寺，即慈仁旧名，其诗亦宗仰亭林，有云：“俗儒阁阁蛙乱鸣，亭林老子初金声。”足见当时学术倾向。

子贞以道光甲辰典黔试，与万藕舱尚书偕行。尚书时官学士，途经沅州，阻雨。县令谢筱庄来谒，子贞同榜也。行馆后院有隙地，颇荒秽，子贞顾谓筱庄曰：“何不及此雨候，尽与种竹？”筱庄欣然，即令人于城外移竹数百竿，不半日间，风梢雾叶，猗猗成林，子贞为题额曰“玉┺堂”，索藕龄同赋之。子贞诗云：“沅州一夜浪浪雨，路滑云深滞行旅。奇想忽从荒处生，人功正及天膏聚。此君排闼至何速，官符促调谁能拒？昨夜吟酣野外秋，今宵醉裹城中上。挥诃木魅越墙走，驱使山灵荷锄舞。雨声方战竹声来，狂风下瓦雷伐鼓。泥中泅沪百夫忙，烟外萧萧万叶语。主客相视竹大笑，我有赠言烦记取：深冬大雪要培壅，来岁雏萌戒偷煮，顽鞭易长佳筱难，屈节须芟稀处补。岂徒《要术》仿齐民，颇谓用心通治谱。”客途邂逅，适与此君为缘，使者可谓好事矣。迨入闱，复遇雨，有《夜雨念应试士子》诗云：“响透空阶润逼衾，垂帘无寐酒难斟。夜郎万里看山眼，秋士三千听雨心。矮屋支残檐溜直，寒更敲到烛花深。凌云画日文章福，莫爱精神一苦吟。”好士之诚，溢于言表。是科闱墨，经、策俱佳，为黔中创见。子贞有句云：“联珠叠璧欣传示，为破荒寒二百年。”洵不负主司期许矣。

道光三十年春，下诏求言。曾文正疏，规及主德；倭文端疏，则辨明君子小人之分。意有所指，语皆切直。文端寻持节西域，濒行，复上《敬陈治本》一疏。咸丰初还朝，洊晋端揆，其由盛京侍郎擢长冬官，入直弘德殿。吴本深纪诗云：“大难新除法治隆，讲筵开御礼仪崇。宗臣曾拜先朝疏，归效今皇保傅忠。”文端主宋儒之学，身体力行，曾文正以“见过自讼，言动无妄”推之。尝进所著书，赐名《启心金监》。当金陵既乎，有识之士，已稍稍言西学，文端独疏请罢正途人员入同文馆。谓“立国之道，尚礼义，不尚权谋；根本之图，在人心，不在技艺。”论者咸迂之。张文襄廷对，为文端赏拔，至请削门籍。由今思之，老成谋国，非无远见。其在京朝，与吴竹如、实兰泉、涂朗轩诸公以道义相切剧，瓶“喫糠会”，力戒侈靡，固胜于肉食者。

聊城杨至堂河督，于里中筑海源阁，收古籍，海内论藏书者，必首及之，尤敬礼寒唆。周弢甫诗云：“下士或尺寸，必与共讨论。搜奇及溲勃，蓄异矜玙璠。煌煌海源阁，吞吐纳百川。津逮伊何人，吾昔窥其藩。”其虚怀推挹可见。至堂由河道游陟总河，尽力河务最久。督河时，乃延旬慎伯（世臣），谘以治水方略。慎伯年七十余，性朴直，论事偶不合，辄变色呵责，或背讥，而至堂始终无忤，器度尤不可及。

蒋生沐，居硖石，富收藏，其《论书目绝句》，搜罗暑备，有云：“家国从教判等差，制先录后亦相宜。令人却讶看丁部，举业分明不列诗。”谓叶文庄べ竹堂也。又：“嗜书几辈得神仙，书卷偏将脉望传。侍史剧怜风雅甚，红蝉堆里手亲编。”谓赵氏脉望馆也。又：“王孙远胜陆公厨，万卷堂开宅右隅。一例牙签排五色，甲编更列授经图。”谓朱西亭万卷堂也。又：“储藏真有相台风，倦圃荒凉插架空。最是高怀终不泯，古书有约愿流通。”谓曹氏静惕堂也。又：“曾闻池北开书库，鹤浦莲泾并筑仓。纵是江束山左隔，也应合传作三王。”谓王阮亭池北书库及王叔子孝慈堂、述庵春融堂也。又：“玉躞金题丙舍储，《岱南》那尽入丛书。三编剧忆平津馆，两卷还题廉石居。”谓孙氏《祠堂书目》及平津馆、廉石居《藏书记》也。又：“百宋鳞差共一厘，更闻士礼富陈编。艺芸石研俱留目，未许同时即比肩。”谓黄氏读未见书斋、汪闽原艺芸书舍、秦敦夫石研斋也。又：“汲古名高阁久墟，琴川重见辟精庐。倾囊倒箧偿逋去，留得残编证读书。”谓张氏爱日精庐也。又：“遗跋丛残出鲤庭，兔诗老费藜青。高楼自合齐文瑞，共指尖阳话拜经。”谓金氏文瑞楼、吴氏拜经楼也。马笏斋明经（玉堂），海盐人，亦有《书目绝句》之作。《范氏天一阁》云：“六间草阁枕江滨，三百年来迹未湮。欲改束庄诗一句，即今十世好书人。”《陈氏世善堂》云：“儒将收书冠有明，研求古韵胜儒生。空劳徵士裔金访，更遣参军望眼惊。”《项氏万卷堂》云：“难弟难兄负盛名，吕诗《通鉴》镇书城。如何善价归家督，笑杀豪华项子京。”《祁氏淡生堂》云：“宣绫包角藏笺裁，秘册还钤玉印来。却为卫王两宋刻，竟将用晦负南雷。”《钱氏绛云楼》云：“虞山蒙叟太清狂，书富家贫晚自伤。莫怪党人呼浪子，敢将青史比红妆。”《黄氏千顷堂》云：“布衣修史亦鸿儒，册载前明例防于。底事桐城严笔削，仅收胜国一朝书。”《毛氏汲古阁》云：“平生三愿肆搜罗，足本辛词独啸歌。凄绝西河季子语，裁衣不值辙钱多。”《钱氏述古堂》云：“牧翁老去有诸孙，也是园中古籍存。齿冷金风旧事长，《敏求》、《肤箧》惹人论。”《徐氏传是楼》云：“孟尝司寇说南州，编号千文刻意求。不独嗜书兼佞宋，《金壶》记古等天球。”《马氏道古楼》云：“坐来磐石筮冥鸿，十万陈编羡次公。恒产易书传韵事，古香腌菱在扶风。”《尤氏遂初堂》云：“锡山宗伯异官，万柳溪边萃古欢。善本何妨存数本，益斋卓识胜吴宽。”《屠氏太和堂》云：“《考盘余事》亦名家，满架图书载五车。珉玉不分同韫椟，老韩同传是微瑕。”《胡氏好古堂》云：“孝辕博雅世无双，桑梓余闲孜碧窗。不有朱黄题跋在，岂知学海与文江。”《曹氏栋亭》云：“子清诗局本书巢，校勘生憎亥豕淆。尚有《葩经》留要义，始知三昧胜嘉散。”《吴氏绣谷》云：“瓶花清绝似萧斋，十槽精镌甲库排。马赵汪黄比臭味，借书应费酒如淮。”自遂初堂以下，为《续书目绝句》。残明以来，号藏家者率不外此，独顾氏艺海楼有四库未收者二千余种，而诗中漏列。

历朝在位，即预卜山陵，先事营建，谓之万年吉地。道光中，改定吉地，徵精于堪舆者。那文毅、禧文庄以端木子彝所著《地理元文注》进览，曹文正亦力荐之。时子彝以名孝廉教谕湖州，被召北上，有《应召》诗云：“儒官行且老，读《易》白苹洲。帝有万年虑，臣无一日谋。韶书行驿马，祖道出江鸥。期及长安日，黄山禁树秋。”“旌召虞人贱，轮徵处士虚。才疏违世用，力薄谐公车。帝重苍生问，臣轻黄石书。何时塞明诏，归守卞山庐。”既相度陵地，叙劳，宫中书。旋成癸巳进士，就原官。闭户譬书，绝不为人卜地。著《易指》成，即乞归。其人狷介士也。

蜀中栈道，有木偏桥，岁久欹危。乔敬亭中丞（光烈）宰川中，始易构以石，顿就坦夷，行旅诵之。敬亭有纪事诗云：“平时驾飞梁，伐木跨危栈。往来虽藉通，风雨亦多患。常苦摧陨易，陈阢骇相践。岁时劳工徒，修役连夕旦。何如计其安，坚脆易所便。因之琢山骨，结构法初变。庚庚复坦坦，漂摇幸无洊。车马秦蜀交，虹蚬度天汉。纪事成此章，所期久安晏。”敬亭由榕门相国荐拔，自牧令跻开府，所至皆有惠政。官湘抚，罢；再起甘藩，不竟厥用。

钱文端诸孙艮斋、漆林、竹房，先后通籍。漆林官至侍讲，视学滇南，出按试，道卒。其友海昌祝蓉渚（懋裳）官京师，夜梦漆林至，情话如平日，示以诗云：“六十年前一老儒，赓歌何意际唐虞。偶来蓬峤同闲鹤，却返云耕等化凫。瘴雨蛮烟埋旧迹，电光石火悟今吾。故人期我重回首，记取当年末幻躯。”蓉渚觉而异之，以语其从子心壶，心壶辑遗诗，用玉溪生《木兰花》诗例，以是诗附缀于末。桂文敏之殁，曹文正亦梦其至，谓“前生皆理安僧，今且先归。”灵感固多有之，而漆林见梦特真切。

锡厚安都护，道光甲辰赴京兆试，途径灵州东北天池子，遇西征兵迫奸民女。厚安以大义呵止之，兵竟引去，作《天池子纪事》诗云：“夜投天池子，僻在长城窟。荒村四五家，沙漠无块虬。窗前马伏坜，风里驼鸣图。欹枕未成瞑，叩门声何疾。女子拭面啼，男子脚不韈。云是戍边来，隶籍榆林卒。感蜕使吠愿，不者徇以扶。闻之投袂起，目愤所切。出与健儿言，于尔实有。天家幅员长，启宇到回纥。边防日以重，负戈匙休歇。倦言结初，戚戚新昏别。既不以家为，而忍自佻达。国家重戎行，几辈阶勋阀。岂无将相种，所赖精神刷。健儿聆我语，彷佛中心{制心}。相顾辄引去，若兽走皱狨。吾亦从此逝，瘦马蹋残月。主人乃爱客，男妇道遮迤。却携所娇女，发乱肌如雪。长跽裔涕泄，狼藉粉黛阔。夙志耻行露，此志敢弗揭。鸿雁哀启替，中谷泣以掇。平生胞与意，相对惘然失。记取甲辰春，三月十五日。”厚安旋贵显，论者谓有阴德。

郑子尹《巢经巢诗》，泽古甚深，其《五孙种痘篇》自注，引陈鼎《滇黔士司婚礼记》，谓龙土司即《左传》龙人裔，于周为汉上诸姬，楚灭其国，俘而放之南徼，遂为今龙家苗。其俗忌种痘，种者百不活一，或延染一乡，俱尽求避痘之法。一受任，即与夫异居，故大家设室老，小户即由其姑护之。凡妇受姬，诘旦，眉间即见红缕。姑知之，亟移置别室，夜加镝，至七阅月胎成始弛。子尹诗有云：“此寔前圣教，于经微而彰。三代彤管法，女史职所当。妃嫱所当夕，月日书之详。有身退金环，侧室间同藏。载震即载夙，周公项先姜。岂紧不讳祖，固曰夫妇纲。古人用意精，胎教何斋庄。况此关寿命，能无大为坊。毛郑读书多，遗文本周商。礼失守在夷，何必传高堂。”是作引《生民》、《静女》、《传》、《笺》及《正义》为证，可谓考古知今者矣。

浙西重蚕桑，德清乡俗：清明夜，粉虎，祀而送之，号“送白虎”，云以祈蚕。王尊园明经（森颖）诗云：“陌头桑叶初破尖，清明细雨朝廉纤。东家西家送白虎，乃在月黑夜静之茆檐。小姑今年年十五，甫听仓庚鸣拂羽。画眉才了屑香亢，捏出于菟丰两辅。鹅毛作须椒作睛，坐以雪何狰捕。一笑戏作胜常拜，祷词历历明且清。去岁蚕满筐，收茧不盈，腰鼓冬冬陈旨醑，何以侑之杂柜敉。尔今听我舍此徙，南山有羊北山尘。纸旌前导巫后从，穴土如瓮封其宫。今春大茧多同功，嫁衣百领侬自缝。”钮西农司马（福畴）作《育蚕词》，详述蚕事，有云：“槐火清明换，箫断续吹。大昕曾赐浴，曲植况先治。爆竹多禳虎，弯弧亦御魑。辟人标片纸，卜宅袭重帷。鞠育藏于密，数既滋。辨名区庶类，善颂讳纤疵。蠕动方娇怯，鸿毛效指麾。凝神蜩掇凄，学视虱悬犁。柔叶聂而切，远扬斧以斯。舍西芳径绕，墙下绿阴垂。翦想金交股，钩怜桂折枝。拈花嫌稚叔，摘椹媚佳儿。待哺如扌寿，加餐喜可知。勤施兼觳食，稳送比牛饲。弥覆天垂象，平均风美。闻馨从肿飨，染指剧委蛇。乍拟虫铙柳，旋成马踏葵。饮河凭偃鼠，迁蜀为蹲鹃。一饱生涯遂，三眠物候移。形神殊磊落，称验较铢锱。驹隙行将逝，菟裘堪自怡。须教蜗缩壳，弥信豹留皮。若辈宜高阁，先人有旧赀。芦帘铺帖妥，束接崇卑。督力炉添兽，威奸廪绘狸。纟任双觇合志，蛹对耐抽思。炎帝乘新令，薰风近曲墀。尊老妇祭，增龟族人炊。扬沸煎何急，亲缫乐不疲。引绳咸就理，转毂乃从维。只费缠头物，空存走肉尸。保民烦尹铎，抱布刺氓蚩。慌氏冻诸井，青州贡并缔。玄黄才试染，刀尺未停披。给服象天祖，垂裳傲燧牺。王言宣诰劾，国事别旌旗。加璧朝尊德，承筐宴示慈。大哉功必遍，允矣利兼资。果硕不终剥，瓜绵会有期。留良徵犊角，继体得蛾眉。缠缚诚胶固，行藏孰挽推。倦怀终养晦，闵鬻待来兹。”始于孳种，迄于就绩，蚕功备矣。

粤之珠江多花艇。每当沙面月明，笙歌如沸。灯映芙蓉之火，衣飘茉莉之风。双趺霜白，不著轻罗。四面花围，都当画舫。青溪输其靡丽，桐濑无此繁华。李介夫编修（如筠）《嫁鱼蛮》诗有云：“舵楼一缕笙箫起，万点红灯水中市。沙面纵横十字街，秦楼只在烟波里。”“烟花名籍落江湖，别买邻船住小姑。鬻尽鱼儿养鱼女，不随鱼户纳鱼租。”略见其概。俗多麻疯之疾，少年不检，偶蹈桑间，辄虞李代。尝有某疯女者，家贫，业操舟，稍有姿，为倡家所得，逼使应客。顺德某生悦之，女坚不从。固诘，乃言其故，且曰：“知生累世遗孤，不忍贻累。”生感极相位。越旬再过，则女投水损矣。是亦火宅莲花也。黄蓉石为作歌云：“花田一夜吹香雪，病叶狂花正愁绝。疯人有女初长成，貌似夭桃心似铁。扁舟学泛石城霞，错被旁人艳色夸。绮籍耻登南部记，丽词羞唱《后庭花》。人似江流留不住，黄金断送蛾眉去。回首哀哀母氏恩，晨昏谁复珍馐具。枉说佳人是可儿，啼饥消尽玉腰支。枇把花发难通屐，杨柳春浓懒画眉。阿襄早把多娇重，绿珠不惜明珠奉。知命从教赋小星，背人好把衾送。情根难断意缠绵，妾意君情两可怜。流传三叶歌《莒》，懊恼更番事管弦。语入郎心心寸槁，盈盈泪堕君怀抱。桃叶江头欲渡难，莲香卷里因君恼。一从分作两鸳鸯，镇日佩俨掩绣房。已拚精卫终填海，无复啼鹃更望乡。沈波香骨蛟龙守，水仙为伴湘娥友。消息惊传太瘦生，断肠人似牵丝藕。钿约钗盟尚宛然，招魂翦纸向江天。几时得遂三生约，再结韦郎后世缘。”蓉石，道光壬辰举人，幕游东粤。

黄霁青太守有《潮州新乐府》，具见风习之乖。一曰《翻金罐》，戒迁葬也。诗云：“翻金罐，何其愚，风水不知有与无。尔祖尔父生何辜，死后竁壤不得安其居。百镒延堪与，千金买山地。杯土犹未乾，掉头旋复弃。发邱新棺析骸骨，何异狐埋更狐扌骨。子孙忍为盗贼行，富贵焉能畀凶悖。美哉金罐藏诸幽，夜来鬼哭声啾啾，牛眠吉壤如可求。”一曰《打怨家》，惩械斩也：“打怨家，有何怨？有怨何不诉官衙，睚眦辄尔兵相加。庄丁在前老弱后，藤牌鸟枪卒然凑。今日斩，明日斩；彼洞胸，此绝。一纷纷如怒兽，杀人者谁莫穷究。官来弹压空寨逃，祠堂屋宇点火烧，出此下策真无聊。亦有调停两和惮，反覆无常旋构隙，小惩大戒终何益。吁嗟乎！安得十万糗粮二千兵，制事许以便宜行，三月以往，可使蛮村慑伏民无争。”一曰《买输服》，哀被诬也：“买输服，鬼头银，锱铢积累多艰辛。乃甘跪献控诉斩杀之家人。杀人是甲不是乙，甲乃穷子乙富室。择肥而噬奇货居，一棺肯盖千金躯。悭囊破，出无奈，强者欢娱弱者殆。岸上饿虎饱，水中饥鲸馋。可怜有委曲不得直，口中石阙碑长衔。”一曰《宰白鸭》，悯顶凶也：“宰白鸭，鸭羽何摊枞。出生入死鸭不知，竟尔宰暴汇。死囚又何罪，甘伏笼中延颈待。杀人者死无所，有口不肯波澜翻。爰书已定如铁坚，由来只为香灯钱。官避处分图结案，明知非辜莫区判。街头血漉三尺刀，哀哉性命轻于毛。劝君牍尾慎画押，就中亦有能言鸭。”一曰《速吊放》，恶掳赎也：“速吊放，情词哀。叩头向县官，火急乡间来。老爹如不来，阿总亦可使。速吊则生迟则死。赎还者多，吊放者少。忍气复吞声，群凶婪肚饱。穷鱼脱网鸷鸟嬉，不加诛殛官何为？试看被掳人，鸠形鹄面生理摧。虎狼之穴，木鹅积成堆。”一曰《打花会》，儆赌博也：“打花会，花门三十六。三日又翻覆，空花待从何处捉？一钱之利卜倍三，奸巧设计愚夫贪。一人偶得众人负，坑尽长平那复悟！夜乞萝，朝求神。神肯佑，汝梦吉，告汝不知厂中饥死多少人！初一起，三十止，送汝棺材一张纸。”诗述秕俗，以掳赎、顶凶为甚。掳人者，每以坚木凿两穴钳其足，名曰“木鹅”，惨不忍睹。顶凶者，往往买孤子为之，其价曰“香灯钱”，谓死后旁人为接续香火也。某司马宰潮州某邑，见死囚中一少年，白皙恂谨，不类杀人者，心疑之，而其人矢口不渝。一日，就厅事密询之，则涕泣求速死。固诘之，乃曰父母利得贿，归亦无生理。父母之亲，忍于出此，异哉！

滇俗，以六月廿四日为星回节。是日，遍然火炬，衔林娇野，错落如繁星，儿童具鼓吹，空巷而嬉，莫详所防。乡曲旧闻，其说不一，类出附会。唐训导（守诫）《星回节歌》云：“星回节与滇南地，年年六月二十四。松脂碎洒松炬燃，城市乡村儿女戏。我昔随戏登陌头，登城四望红田畴。连天千点复万点，隐现明灭星躔稠。戏罢归来问父老，相传此风由来早。建兴三载武乡侯，七纵七擒征蛮獠。今夕擒得孟获回，设燎远迎相拜倒。又言慈善夫人贤，邓赕诏赴蒙舍筵。铁钏约臂深闺订，预知松明楼火燃。认钏寻尸得归葬，闭城殉节不负天。又言群蛮叛新莽，夷妇贞心如星朗。越仑独立邛谷王，阿南失身遭肮脏。贼欲胁从誓不从，投火自焚情慨慷。嗟乎古来人没名不没，即此蛮妇胜簪笏。火炬纵非为彼光，后世流传重芳烈。即今多说祈年丰，俗成迤南迤西东。黄昏点缀太平景，星光火光百里红。我思平蛮功业重，小诗仍拟歌卧龙。”滇中至今多武侯庙，疑防自征蛮者近是。

方俗互异，各有所本。吴俗，五月朔点天灯，以祀天地水三官神；七月晦点地灯，以祝地藏王。地灯之俗，通于闽越，天灯惟吴中有之。故老云：张士诚有德于苏常，苏常人于其死日，悬灯一月以报，其曰“天、地、水府”者，托词耳。洪北江《地灯行》云：“五月朔，灯高悬。不照地，乃照天。七月晦，灯下坠。不照天，乃照地。灯高悬，礼北坛，天地水府称三官。灯下坠，出东郭，幽明教主辖万族。天灯不接天，仅与星斗联。地灯不贴地，却复罩阶砌。地灯数比天灯多，五里直接官塘河。衤集以梵呗兼笙歌，千肪百肪灯前过。君不见天灯完，地灯接，更有水灯波上贴。三灯看尽无灯看，秋半皓月升团乐。”

温州旧俗，新妇于堂前坐筵，选闺秀貌美者列坐陪之，贺客沓至，得任意劝以卮酒，受者以为荣，见《随园诗话》。仁和某明经《咏坐筵诗》有云：“蝶使迎寅鹊渡仙，醉人风日嫁人天。隔宵女伴窥妆镜，明日邻家邀坐筵。坐筵时节难回避，洞辟重门声鼎沸。百部笙歌艳曲翻，两行珠翠香风腻。”今滥觞有禁，而坐筵之风未改。余备兵鹿城，杨谷人在幕中，有《观坐筵》绝句云：“谁家嫁杏闹春风，珠翠长筵笑语中。小队《霓裳》人第一，玉妃扶醉海棠红。”谷人早即世，其诗不存，因附记之。

距海盐城十里许，有白马庙，祀白沃使君。道光壬寅四月，英兵陷乍浦，南趋海盐，道经庙下，其酋骤踬而损，众惊退，谓惝倪中若有掊之者。询其状，则白沃使君也。城以获保。黄韵甫大令（燮清），海盐人，有《白马庙纪事》一律云：“孤城如斗倚斜曛，满地疮痍绝援军。大壑波涛阴日月，空山草木起风云。火攻但觉沧溟沸，兵斩遥从碧落闻。异代英灵犹激发，元戎及早策奇勋。”是事近怪诞，而当日言之凿凿。定海收复，韵甫亦有诗云：“雨洗银河毒障开，旌旗

安稳甬东来。扶桑日照天王地，细柳春深大将台。化外琛球归《禹贡》，劫余草木带秦灰。流离莫问当年事，呜咽重添父老哀。”其时海疆连陷，而海盐孤全，托诸神庇，殆有数焉。使神而可恃，昆臣何至为俘！

钱塘载文节直南斋，诗翰外兼工绘事，为宣宗所赏。道光戊戌，典粤试，陛辞日，上谕之曰：“尔画笔清绝，然胸中目中只是吴越间山水，此行获揽匡庐、罗浮雄丽奥窈之致，画理当益进。”公谢而出，过庐山，因赋长句云：“小臣殿陛司珥彤，濒行天语出九重。谓尔画蹑吴生踪，朕以万里山水供，归来当手金芙蓉。”今画家评公作，谓粤游后意境益超，洵得山川之助。文节还朝，值粤氛起，督、抚奏言：“粤民公愤，阻敌军入城。”上嘉悦，督、抚皆封爵。文节于奏对时，独言“臣尝使粤，署谙民风，所奏恐涉粉饰。”以是忤上意，累申斥，遂乞归。后徐、叶皆典兵债事，果如公言。粤寇陷杭，文节投水死之，有“撒手白云堆里去”之句。又二年，杭州已复再陷，张文节（洵）以在籍翰林殉难，《绝命诗》云：“白云堆里吾将去，前辈风流有戴公。”易名适同，抗迹千古。

宣宗几余，雅好文翰，尝书“事前垂柳珍重待春风”九字，饬懋勤殿双钩成幅，题曰“管城春满”，以每字皆九画，适符九九之数，为消寒雅戏也。南斋翰林，按日填廓，每一画为一日，阴晴风雪，以色别之，岁为故事。祁文端晚年退居，尝仿制，自题以诗。王定甫为公门下士，亦有诗云：“管城春色最舒妍，九字流传册载前。载笔南斋成故事，洗兵西域记当年。升平转眼儿空长，耆宿高吟梦亦仙。偻指春来解金甲，东风横吹柳丝颠。”可补词林掌故。

帅仙舟中丞（承瀛）励清节。道光初抚浙，去官日，以盐荚所余留存藩库，后任取充公用，始见于奏牍。祁文端感帅中丞事，《题香山集后》云：“冷吟闲醉忆杭州，谁识清风宦迹留。一样私钱付官库，白香山后帅仙舟。”香山守杭，俸钞多留官库，继守者公用不足，则假而复填，如是者五十余年，迄黄巢之乱，文牍悉毁乃止。与仙舟事颇相类。咸同后，各行省设善后局，疆吏往往藉词外销，滥支公帑，然李文忠督直最久，迨去官，存余八百万金，皆淮军截旷余向归私橐者，后亦为继任者所用。时文忠方蒙谤，遂无称者。宣统初，端忠敏欲究之，被劾罢。

世称赵叔性蹇傲，作令江右，以上官求画见忤，乃亦有相类者，且同出江右，尤奇。张楚山（湘）以进士为余干今，风骨清峻。郡守有贪墨名，楚山尤薄之，有所诿诬，不应。衔之久矣，顾酷爱其书，固求之。楚山诡曰：“湘书非大醉不工也。”一日，守招集僚佐，具盛筵佳酿，酒酣，出绢素迫书。楚山已醉，举杯曰：“张湘非不为人书者，顾视其人品何如耳。今公徒事促迫，腕可断，书不可得也！”守色变，曰：“狂奴敢尔，必褫汝官！”楚山掷杯于地曰：“湘三年于此，如羁囚待录，求脱桎梏不得，奈何以一官相吓耶！”竟以是改教职，囊无一钱，附粮艘得归，惟一破竹床自随。同里姚应龙为绘《竹床图》，周人麒者，其妻叔也，题诗云：“破竹为床乐静便，虚心高节尚依然。珊瑚玳瑁多相妒，莫遣清风四海传。”“萧然一榻劈云根，上有西江旧酒痕。敬拂轻尘安枕席，不教梦裹忘君恩。”金恩义亦有《楚山先生床》诗，云：“拂袖归来髻有华，一床相伴足为家。携将江右高眠日，坐对河阳满眼花。扫榻正堪招六逸，睡心差胜觅三车。他时载向新城去，肯为无毡更怨嗟。”后为新城训导，卒于官。

董琴虞刺史宫京师，与先中丞公同居，至契，弃官后奉母居秦州旧治。尝避寇，入仇池山中，破屋数椽，怡然自得。在官有惠政，及退居，士子犹就之讲学。一日，有南河川乡民钓于渭河，得小鱼数尾以献，刺史纪诗云：“棠阴那有前贤爱，芹献还徵野老情。却既未能悬近矫，使君原不博清名。”一时传为佳话。刺史治秦州最久，在官日，州境山中忽产异兽，如牛，一角而巨口，颔有髯，时出噬人。募猎户以枪击之，不能中。刺史为文祷于山神。未几，农人于野田遥见一老妪方铲野菜，兽自后突至，扑其身过之，妪手握其髯，举铲徐斫之，颈渐断以毙，委之去。后询近村中无是妪，咸曰神也。杨子端《题刺史祷神文后》有云：“百十猎户枪击空，一妪捉之如在置。人奇此妪有神力，讵识化身神所役。”观此，可知古人所谓“渡虎”、“驱鳄”者，皆精诚所感，初非奇事。

故事：新庶常名纸，字大如，唐人诗所谓“风流名字写红笺”者近之。又举子年高终场者，例邀恩赐，九十以上给检讨衔。秦州某生，年未及八十，饰增年齿，冒得检讨，亦以大字名笺，遍谒官吏，且分致行卷，识者笑之。琴虞刺史嘲以绝句云：“虚加年齿博鸿施，末俗浇风染类池。恰似耆民贪拜赐，扶筇不必尽庞眉。”“满面烟煤不识羞，麓材俨尔附清流。问渠蓬岛瀛洲上，曾梦钧天广乐不？”“不论芸署与兰台，都向东华退食来。记插红尘裹脚，十年阅遍玉堂才。”“拂衣我早赋《归田》，误瞰浮名尚自怜。高第巍科兼史职，赚他豪俊到华颠。”刺史小轻臧否，此诗亦有感而发。

澄怀园多名迹，如：程春海乐泉西舫、张文毅凿翠山房、戴文节矩室，皆见纪载。食笋斋为黄勤敏手拓，其子寸园为弟殖园作图，后殖园以赠祁文端。勤敏题诗，和者甚众。孙琴西云：“搏沙聚散更无常，我今又亦辞青琐。眼前花竹皆离愁，幸有画图留前果。”时琴西将出守安庆也。琴西预园直，亦居是斋，斋中有十景：曰竹径、曰老屋、曰借春阴馆、曰东峰、曰月湖、曰影荷桥、曰见山台、曰药坡、曰雨香沿、曰洗砚池，文端尝分赋之。入夏，池荷特盛，琴西诗云：“官居种花如分封，往往偷采诃邻蜂。食笋斋边万柄红，荷花独为老眼供。”斋后小阜有扭二，程春海居此，尝为作赋，琴西亦补诗云：“未央宫中万年树，往往蓬蒿相尔汝。程公儒林古丈人，一篇为汝生青春。承明侍书迫秋节，人道春花照晴雪。枝头绛实尚二三，弄色丹朱为谁悦？”后为大风所拔，琴西移竹补之，其《园居纪恩长句》云：“官居圆崤仙蓬壶，四围湖水中吴鲈。环以杨柳松柏榆，老葑如云护慈菇。植立不碍青芙蕖，入门修竹风舒舒。七尺以上凤尾扶，墙隅小草椒聊且。或不知名青纷敷，谁所种植谁辟除？宛与我意为惧愉，神仙官府繁有徒。纷纷鹊巢鸠来居，翰林丈人授我庐。我庐虽小清有余，后顾倭丈匡刘朱。前有殷兄来徐徐，隔水相见声相呼。”谓同时居者有艮峰、鹤泉、融斋、桐轩、谱经诸公也。园馆之胜，朋簪之乐，令人神往于承平时也。

崇效寺西来阁畔旧有丁香一树，相传渔洋、竹姹来游手植。嘉庆中，翁覃溪学士偕梁苗邻、陈石士同游，寺僧乞覃溪作记勒石，三人各为诗纪之。覃溪诗云：“西来阁下丁香树，根干虬蟠似古藤。僧说王朱游日植，诗拈松杏卷同徵。繁枝毳结凭谁悟，问枣花参最上乘。期我记题苔石勒，轻阴薄雪小栏凭。”厥后吴兰雪复补植海棠，赋诗附刊覃溪记后，潘星斋诗所谓“前有朱王后澈翁，同证诗禅众香国”者也。今阁废石荒，感慨系之。寺藏《青松红杏图》，为僧智朴所绘。世传智朴为洪南安部将，闻南安生降，遂削发入禅，图以寓松、杏山河之感。按：智朴字拙庵，主盘山寺最久，圣祖临幸，屡和奎章，迭承恩赍，意不类前明遗逸。盘山故以红杏青松著胜，就所见图之耳。卷中名辈题咏甚夥，绝无涉及朱明者，可以为证。是图失于庚子之乱，为杨荫伯京卿所得，复归诸寺。周泊园中丞师《重过崇效寺》诗云：“拙庵《红杏图》，宣南有故事。世换更偷夺，旧观还此地。”谓其事也。空门亦有盛衰，何况浮世！

钱塘梁应来《燕台小乐府》五章，亦梦华影事也。《梨园伶》云：“輭红十丈春风酣，不重美女重美男。宛转歌喉袅金缕，美男妆成如美女。楼台十二醉春风，遇午花梢日影红。此际香车来陌巷，此时脆管出帘龚。帘龚掩映娇妆束，场屋频频滚弦索。须臾花枝照眼明，飞上九天歌一声。歌声未罢欢声满，就中谁得秋波转。曲罢翻然下坐旁，犹留粉晕与脂香。凭将眉语通心语，好把歌场换酒场。酒楼携得人如玉，自占藏春最高阁。闲泛鹅儿弄斗樽，不容鹦母窥帘莫。盈盈玉雪斩聪明，射覆藏钩事事精。洛浦神光离又合，便无情处也关情。情多不及黄金贵，几束吴绫谋一醉。梦里温柔镜裹人，甘心竟为他憔悴。憔悴青衫兴已阑，一鞭又跨别人鞍。试看花底秦宫活，肯念车旁范叔寒。”《赝骨董》云：“世间何者为古物？尺五青天一明月！世间何者为真灵？日星河岳贤圣经！彼食肉者何伧父，以假作真新作古。遂使市井售利徒，穷极妆点相欺诬。先秦铜鼎汉玉耸，阿房宫砖未央瓦。李斯古篆右军书，戴嵩老牛韩干马。湘帘几清绝尘，一一帖妥而横陈。若者商周若虞夏，平视群材高索价。吁嗟乎！我生已后三千年，眼光那及前人前。矧乃宝物出非偶，鬼护神呵魑魅守。书言用器惟求新，当王者贵物最珍。羲皇以前瓦与石，纵在人间何足惜。君不见贫儿乞食善解嘲，原宪之杖颜回瓢。又不见奇珍从古无世寿，玉玺于今已非旧。”《跑热车》云：“雷声砉砉长安街，九逵大路扬尘霾。忽然到眼疾如驶，奇肱之车飞而来。车中之人美如玉，锦带吴钩新结束。车旁之仆秀且明，窄衿秃袖双貂缨。执鞭者如齐越石，意气骄人殊自得。此时可有阖门妻，窥见夫君好颜色。试问轮蹄为底忙，来从何处去何方？却离罗绮开筵地，会向氍毹选色场。色围香阵销魂剧，镇日笙歌喧不绝。锦上繁花火里蛾，此车亦复因人热。热场热客自营营，冷眼看他衤能衤戴行。直为炎官效奔走，非关汗马博功名。缁尘我亦驱驰客，敝车代步聊栖息。相看肥马气扬扬，自笑蹇驴行得得。若风从，若云从，骋而先者毛羽丰，真不愧车如流水马如龙。为奚口，为牛后，支而及者牛马走，未免叹车如鸡栖马如狗。”《花局子》云：“李桃应候开无差，烘而出之名唐花。先时者珍后时宝，开在当时转如草。挽回造化信有之，断削元气良在斯。同根相煎何太急，阿奴火攻出下策。不须翦彩方隋宫，不须羯鼓挝春风。顷刻千红兼万紫，云罗雾锦开重重。京师女儿颜如玉，最妙芳龄十五六。眼波秋水黛春山，灼灼花枝鲜耀目。颇闻罗帐夜横陈，暖炕薰笼熨体频。人亦如花娇养法，蕊珠烘透十分春。容颜转眼浑非旧，玉骨香桃可怜瘦。自是英华早发舒，面痕容易观河皱。矧兹弱植力无多，雨妒霜欺可奈何。纵有十重金步障，难留隔岁玉枝柯。世人看花惜花少，花若有知应亦恼。不若移根冷处栽，自开自落年年好。岂知好景发年年，争似非时竞逞妍。若使名花都有寿，何人肯费买春钱！”《八角鼓》云：“十棒花奴罢歌舞，新声乃有八角鼓。一木一扇一氍毹，演说亡是兼子虚。虚中生实无生有，别是人间一谈薮。操成北地土风音，生就东方滑稽口。有时按曲苏昆生，有时说书柳敬亭；有时郝隆作蛮语，有时公冶通鸟声；有时双盘旋空际，公孙大娘舞剑器；有时累丸掷空中，<疒句>瘘丈人承蜩功。须臾座中响弦索，引上雏儿一双玉。不习梨园旧谱声，自调菊部新翻曲。曲边人物尽风流，燕样身材莺样喉。入局先输钱买笑，当筵又费锦缠头。眼波眉语通消息，别有温柔描不得。巧谑新谐倍有情，农歌艳舞都无色。由来此戏五方同，不及京师技最工。此辈亦须官样好，马伶无怪客严公。”或谓“八角鼓”者，西征军中所创，以娱将士，后供奉大内，渐乃传播民间，故京师此技独绝。

应来是作，盖仿孙子潇《吴趋吟》。子潇诗，以纪苏台风物，与朔都迥异。吴儿柔靡，自昔已然。《荡湖船》云：“荡湖船，一生不出白公是。清晨泛月采香径，日午载花香水溪。四角红络索，八扇青玻黎。中间画帘卷银押，陈设玉炉金怨文犀。桐桥日落烟波腻，放手轻摇疾于辔。但听双桡画水声，居然走马看花意。狐裘蒙茸坐谁子？白皙长身美髯紫。当筵鼻息干虹蚬，一见美人心肯死。美人家住桃花坞，金锁葳蕤闭朱户。谁将小字说郎闻，苦要移船就侬语。楼头飞落一片云，照水六幅湘江裙。郎饮同心杯，妾歌同心曲。一杯未竟一歌续，沈醉不妨船里宿。”《当鲈女》云：“十五十六妖娆姝，春风吹酥玉雪肤。门前繁花压朱，屋后竹石交绮疏。鹦哥玲珑唤人住，石鼎松声蔼香雾。画眉妆罢腻春纤，偷掠云鬟理茶具。何用别颜色？霁红定白哥窑青。何用别香味？虎邱龙井及凤亭。汤成细吹粥面聚，点法别擅兰亭馨。银船凿落香一残，直费中入半家产。”《女清音》云：“丰容大辫谁家姝？窄袖秃襟如子都。小妹十三尚不足，阿姊十六颇有余。客无生疏见面熟，伎师催奉新声曲。曲终顾客且斯须，酒炙纷纶习池速。探钩一笑羞靥桢，承颜伺色偏聪明。离之忽近即之远，情无情处钩人情。眉眼能分客高下，亲疏还视金多寡。常妆处女十年贞，惯作乾儿一分假。东头客去西头来，贵家夜宴还传催。明朝日高起梳洗，妆成旋抱琵琶理。昨日客来今不来，阿娘怒詈何曾已。张燕燕，李莺莺，历一处，更一名。门前三日车马稀，一帆又向他州飞。”《男工绣》云：“锦绣纂组害女红，于今此事兼伤农。终年荷钮不得饱，不如穿钿易见巧。穿钅咸勿学缝布裳，入时学绣双鸳鸯。垂髫男子十四五，列坐红窗静如女。为他人作嫁时衣，赤手偏工压金缕。绣袍五尺春云叠，抖擞香风消百褶。美人玉立称腰身，拖地长裾罩华屦。四围胡ア珠穿成，十户中人衣一袭。交龙斩凤色浅深，聪明费尽男儿心。闺中一度春风著，三月工夫弄绣缄。绣镞眼无一黍大，赖此全家衣食过。家中姊妹画双蛾，妆成袖手终朝坐。”就中最奇者为《男工绣》。时尚苏制，内府且采供上用，不仅大产所需，故营利者骛趋之。又：吴中有售手技者，举子击之，能肖种种声，应弦中节，俗谓“打子”。歙县王后村作歌云：“秦淮水满桃根愁，短衫秃袖横轻舟。新声烂缦烦手集，材童弦索纷嘲啁。中有一技更奇绝，非丝非竹喧中流。联绵嘈喷巧应节，轻急击随狂讴。眩精骇耳畅络绎，浮音靡靡哀箜篌。林深雾暗黄莺啭，天空日暮游丝柔。芭蕉急雨闻夜半，斜飞密洒惊穷秋。或云谢后妒飞燕，玉瓯犀箸风飕飕。又云郭生击邢越，丛铃碎佩聆幽修。坐觉监船箫鼓咽，转令坊市争曜咻。腐儒闻之三叹息，雷鸣瓦釜黄锺羞。安得鲸音铿六合，一破儿女声啾瞅。”古有击瓯之戏，此或其遗韵欤！

往时海舶未通，自江南入京都者，必繇清江浦登陆，故泰安、德州间为往来通驿，行旅止店，辙有流妓抱琵琶或弹筝弦径造客室，谓之“闯店”。朱条生（抡）《琵琶小妓行》云：“骡纲替戾车辚辚，主人招客骖甫停。解装扑面尘未洗，门前早有琵琶声。琵琶小妓年十五，生小风尘惯歌舞。手拨弦劝客听，一曲清商侑村酷。随肩小妹未十龄，引喉亦复歌珑玲。敢望缠头锦与绮，数枚赚得青蚨青。嗟哉风俗竟如此，民贫那复知廉耻！况复连年苦旱灾，平原土坼麦苗死。吾闻兖州之域宜蚕桑，奈何比户机杼荒。拔茶安得古良吏，勿抱琵琶立道旁。”忆昔人传诵句云：“若使桑麻真蔽野，肯行多露夜深来。”与条生同一用意，诗人敦厚之遗也。顾劝堂太守于任邱旅舍遇京师妓月仙，不谙音律，亦楚楚可怜，为赋绝句云：“解语名花合让卿，不谙弦索不弹筝。珠喉一启娇莺脆，入耳分明是本京。”“石头巷里斩芳时，娇小年华绰约姿。为绾邮亭金勒马，灵根甘化道旁枝。”“素心爱好本天然，解得多情便是仙。莫道兰香经小谪，芳菲浑不减当年。”“无心遇合等风萍，一枕巫山梦易醒。愿祝东皇多著力，年年深护柳条青。”渤堂由郎署乞外，屈于百里，颇有香山浔阳之感。

嘉兴城东奚家桥酒肆有朱二娘者当炉，善剥蟹，能以手术剥外壳而得全蟹，称“芙蓉蟹”。徐荇塘诗云：“两颊桃花朱二娘，调羹和汁客争尝。纤纤巧擘芙蓉蟹，近口涎流玉┺香。”注谓：“二娘美而贞，盖隐于风尘者。”吴聚泉亦赋二绝句云：“艳说芙蓉蟹最香，鼎娥亲剥佐飞觞。不因子美新诗出，谁识花时黄四娘。”“八跪双螯蜕甲轻，登盘活脱玉晶莹。鸣姜翠釜工调糁，持比西湖宋嫂羹。”聚泉为牧辎观察子，清才早逝，所作《南湖杂咏》，多掇拾琐间。咏《鸭馄饨》云：“新酒鹅儿脱壳同，团团日照蓿盘红。凭君莫问黄收未，正要春藏混沌中。”“俊味当筵费品量，酸咸以外选奇方。鸭阑雪满香鲈老，更剌中厨进子羊。”咏《姑嫂饼》云：“尹邢相对数钱迟，试向当炉问饼师。洗手各搏明月样，比肩分倚好花枝。尝羹早识谙姑性，铄釜何生逐客疑。不是东南歌孔雀，相逢下九共儿嬉。”“鸭馄饨”，曾见竹姹诗，“姑嫂饼”出平湖。相传有姑嫂二人设肆，制饼特佳，今业此者犹师其遗法。又：真州萧姓妇善制饼饵，称“萧姜人点心。”竞缩园尝以贻奇丽川中丞，丽川有句云：“酒冷灯昏夜未央，山人忽饷美人香。”时萧年四十余矣！数事可汇入食谱。

录及食谱，因忆瓯北与随园故事，可佐一噱。随园精铺喂，所谓“尝一向之甘，必入食单仿制也。”瓯北有奴陆喜，善鱼鸭，随园食而甘之，使庖人执蛰具帖，拜喜为师，始传其法。瓯北作诗调之，有云：“吾家有仆喜，烧鸭妙烹割。香味蜜酿花，火功矢彻札。煎之汁渍融，和以氵氵隋滑。浓可使唇胶，烂不烦齿罄。何来一老饕，饱啖到釜忧。顿起乞邻贪，氵用媚龟黠。傅薪冀密授，办香乃虔谒。厨夫称门生，奇事竞喧聒。古来擅绝技，专席恐人夺。卫公教用兵，十仅示七八。喜也倘自秘，当守六二括。乃被一刺投，欣然翊先达。浅夫好为师，竟尔付衣钵。发硎豹刃恢，出囊快颖脱。遂使郇公厨，有人敢相轧。若做石崇例，此奴便当杀。”二君皆好潮谐，适成佳话。又王笠云刺史官绛州，以隶豆沙制月饼，特美。其戚某为临汾典史，传其制法，罢官后寄居平阳，竞卖饼自给。人知其法出笠云，而当日政声转寂寂矣。樊云门诗云：“笠云花筋称残牙，细漉金盆菜豆沙。供养纯狐堪一失，临扮少尉饼师家。”一味之微，皆足传世，食谱顾可废哉！

《释名》述汉时貊炙之法，谓貊炙全体炙之，各以自刀割，出于胡貊之为。今西俗餐法，皆以刀匕，当防于此。时隔二千年，地隔数万里，不知此风何由传衍也？今所谓“大餐”者，其名创于粤中诸洋行。当日未有诸口通商之约，凡西舶来互市者，咸止于粤江，其经纪中外贸易者，以十三洋行为最，因之濡染欧风，寝习奢靡。张问安《亥白集》有句云：“饱啖大餐齐脱帽，烟波回首十三行。”其时尚在嘉庆年问。又：昆明赵文恪（光）年谱记道光四年游粤情事云：“是时粤省殷富甲天下，洋盐巨商及茶贾丝商，资本丰厚，外籍通商者十余处，洋行十三家。夷楼海船，云集城外。由清波门至十八铺，街市繁华，十倍苏杭。终日宴集往来，古刹名园，游迹殆遍。商云昆仲，又偕予登夷馆楼阁，设席大餐，酒地花天，洵南海一大都会也。”观此，则百年前广州一隅，颇类今之租界。其时官绅酬酢，好用大餐，已成时尚。同治中，杨子恂观尝游羊城，有纪事诗云：“十里夷厘接海ヂ，繁灯如月夜如年。深杯劝酌红毛酒，行炙当筵自割鲜。”“楼船压水别成军，互市甘松事正纷。销尽膏脂谁省得？夜筵犹舞缕金裙。”前首即记大餐，后首忧及漏卮，言外若有深慨，子恂亦有心人也。至今羊城、海珠风物繁华，犹甲东南诸埠。

以武臣掌文衡者，昔惟兆文襄。时值西陲班师，特命预殿试读卷，文襄自陈不习汉文，上曰：“圈多者即佳卷也。”赵瓯北卷圈最多，遂拟第一进呈。及拆封，上以第三卷王杰，陕人，为凯旋纪盛，互易之。又：道光丙戌，托相国（津）预读卷，亦不娴汉文，属同事代定之，且以语监试钱仪吉给谏，初不自讳。给谏有诗云：“簪笔晨趋朵殿中，云窗碧瓦旭升红。缄箱密送词臣退，列案胪陈掾史同。卷以循环为甲乙，人皆席坐各西东。从容幸接黄扉语，不待曹羲论至公。”结句用托公语也，其质直不欺，亦有老成风。

吴兴试院闻喜轩额，为学使杜石樵手题。道光癸未，石樵以四月八日按试吴兴，适得令子文正公泥金之报，因以名轩。厥后同治辛未，丁濂甫学使（绍周）亦于四月八日氵位郡，越三日而闻嗣君立瀛成进士，乃颜其室曰“叠喜”。宗湘文观察时为郡守，有诗为贺，濂甫次和云：“闻喜名轩事亦奇，师门遗墨尚淋漓。四千里外登龙日，五十年前噪鹊时。艳说宫花分棣萼，敢云阶树尽琼枝。吴兴太守多情甚，贻我瑶笺索和诗。”注谓：“侄立干，戊辰进士，本科同应殿试。”俞曲园先生亦依韵贺之云：“试院论文正赏奇，兴来酒味不嫌漓。自从老杜留题后，又见双丁竞爽时。艺苑流传称盛事，师门珍重茁孙枝。阿翁闻喜轩中坐，叠喜还成叠韵诗。”二事巧合，而濂甫又为石樵门下士，谈者尤艳之。

瑞安孙蕖田学士舆兄琴西太仆，俱起家词苑，并负才誉，人以方坡颍。蕖田尝疏陈朝政，因严劾时相穆鹤舫，语甚切直，由是罢归，其《以言事罢官南归叠韵》诗有云：“长沙太息未过六，柳下一黜不待三。我生孤僻俗眼白，人事险帜鬼面蓝。老蹋京华寡俦偶，埋头柱下随史聃。出入危机历已遍，往往干戈生笑谈。君恩宽大许归去，谴诃虽至犹覆含。”其时鹤舫柄政，潘文恭为次辅，委蛇伴食而已。怙权酿乱，责在当轴，固无可辞。然鹤舫虽排觚正士，而犹知荐引曾骆，尚非无识者比。蕖田归后，历主讲席，遂不复出，以重宴恩荣，赐侍郎衔。

丰镇为蒙古马市所在，诸部之产萃焉。凡马群所止，缭以方垣，谓之“图”。每舍必有数图，盖马非一主，设此所以别之。腾骧奔凑。千百为群，临以绳竿，无不驯服，亦钜观也。汤贞愍以世职隶戎籍，尝行边，至丰镇阅马，作《马市歌》云：“斩鸡台北盘羊西，眼中青海与月支。雕胚驷骆骝原骐，沙平草輭十万蹄。穹庐月落光熹微，点点草头同敛棋。碧眼赤髯环不离，黄皮华阔毡裘肥。鞍鞯精铁玄熊皮，翻身上马作马嘶。一人马前作奔敌，万马飞逐云烟移。一人殿后长竿提，口中马语无人知。天明霜露犹未曦，尘埃已塞谷与蹊。前群上桥后群继，万飞击蹄声齐。桥姚但用谷量马，一群一谷纷排挤。三驰八趴衤集牝牡，九良五驽兼黄骊。健儿入群马惊突，绳竿掣首施鞲羁。左腾右逸额尔敏，一坠不愁成肉糜。纷纷驵侩牵人衣，手指白黑呼与骑。默者凤臆呜麟髻，步者发电奔腧晖。千金百缗值不一，一顾再顾十倍奇。安能钩距得其实，以手作口向可疑。氐郎割券乐奇羡，连尾不足书成嘻。世无薛公与非子，筋肉不识由人欺。乌孙突厥有谁致，致亦不过驽与疲。有唐八坊七十万，张公能事惟蕃滋。绳钩直曲岂能识，但取立仗何愁稀。箭云欢玉困辕下，老乌啄疮血淋漓。鞭箠刻烙厮养虐，速死不得徒献欷。我虽相马胜董子，不明此中谁骊。荒山嵯嵘愁鸡栖，只求款段寻幽宜。自朝至暮所见非，十驾九蹶无高低。殷勤翦刷是何意，帝闲方此徵雄姿。神奴却笑王湛痴，我痴已矣将安之。空将天马歌西北，不诵田家秧马诗。”彼俗谓“市”曰“桥”，“上桥”即“上市”也。又蒙语谓生马未施鞍勒者曰“额尔敏”。

道光中，重建毗陵钟楼寺，募费钜万，惟大钟铸成而不鸣，毁而再铸之亦然，楼以扃废。贞愍谋附建先世恧孝祠，过寺，闻僧言其事，请启楼观之。仰视，规制甚伟，使僧试叩之，觅杵不得，以戾廖代，果不鸣，大叩之如故。贞愍愕然，顾从者曰：“若代吾叩，必鸣。”从者执庚廖，贞愍凝神曰：“叩。”则大声噌[口]，邻屋皆震，众僧喜跃变色。邻近闻者毕至，疑有神术。或以问贞愍，笑应之曰：“佛氏有因缘之说，是亦缘耳。”因作《钟寺纪绿图》，自题诗云：“不鸣则已鸣惊人，钟楼寺钟必有神。少小离乡归白发，此钟不是当年物。杜夔柴玉姓氏新，受二千斛重万钧。蛟龙夜愁山谷震，力敌鲸鱼不能奋。黎抱钟饥乱号，撞破头颅人莫问。我时到寺日正中，一楼扃固尘埃封。蒲牢则瘩佛不聋，劝僧竭力敲顽铜。意诚从古感金石，百万金钱忍空掷。不然飞去洪涛中，未必归来风雨夕。更数百手如撞莛，雷霆忽发铜山崩。万人堵集咸疑惊，适从何来此老伧。一日喧传遍城郭，疑我前生大乘僧。孙郎作歌诧奇事，咄咄千言神鬼悸。世间万事皆偶然，其中或亦关因缘。贱子无聊博游戏，岂有回天神术异。佛非无力假手我，知我胸多不平气。升沈显晦各有时，不遇其人姑待之。穆然语嘿两不苟，纳纳乾坤此我师。”贞愍旋殉节，盖正气所感。“孙郎”，谓月坡秀才也。

边袖石方伯《庚戌书事》云：“帛书牛腹术堪惊，采药虚传海上行。岂有禁方贻扁鹊，共欣阴道授容成。触邪直指真名士，执法云司少定评。太息诸公俱富贵，又从富贵学长生。”谓妖人薛执中事也。执中挟袤术奔走都下，朝贵多为所惑，吴县曹艮甫（琳坚）为御史巡城，毅然捕治。既下部讯鞫，法曹犹有阴袒之者，其术惑人深矣。次年辛亥，艮甫以给事监秋闱，翁文端主试，赠诗云：“与君共识煎茶意，面目森然活火调。祗见魏徵殊赋媚，不论汲黯与宽饶。”艮甫有直节，而即之温然。与同里蒋澹怀、褚仙根并在“吴门十子”之列，诗学玉溪，后官至按察。

柏静涛相国以少宰奉使朝鲜，事在道光甲辰。松亭侍讲题其日记有云：“遮道争来看星使，纷纷白发携黄童。轻裘肥马岂吾爱，馆人授粲无他供。萧条行李一寒素，大夫毋乃标五总。”述其清德也。又云：“持节东行抵朝鲜，倾都肃迓威仪恭。纶音既宣王感忭，西向稽首虔呼嵩。自云小邦窃安治，扶持全赖彤廷功。似兹细事辱天使，泉台衔结皇恩洪。少宰应对推第一，动容中礼皆雍雍。观者堵墙叹且服，知人则哲惟九重。”言其无忝使命也。又云：“更有大节令人佩，四知远匹关西翁。五千烬仪彼将敬，我非陆贾金何庸。再辞再却使者哭，微官不职王难容。势不得已诡相受，首将此事陈法宫。臣心如水帝简在，煌煌天语执厥中。命贮仪曹传来使，一介不取堂廉同。愿播士林示后世，以为矩则垂无穷。”纪其却馈也。励操如是，乃以科场关节之嫌，蒙垢弃市，悲夫！

道光季年，京外大臣相率以粉饰太平为事。粤寇既炽，大吏犹讳言之。贵筑黄斗南为右江道，上书抚臣，切论其害，不答，乃以书抵京师。朝廷知寇氛之恶者，以斗南言也。后柳州陷，被执，骂贼不屈，绝粒十日以死。子寿布政（彭年），其侄也，《题黄石斋手札》第三首云：“吾家右江老，抗节无馁容。饿死岂相法，秉节时正逢。片纸发粤难，褒忠蒙帝封。伤哉确不拔，血胆归乾龙。”养瘫不治，徙薪不用，慷慨一死，有余恨焉。

桂多旷土，浔州所属垦辟山荒者，多粤籍客民，洪酋亦其类也。初起自金田，仅纠合徒党，为暴乡曲。邑令某，乘不意，悉擒首要，褴致省会。时桂抚为郑梦白中丞（祖琛），夙佞佛，未贵时，遇一僧曰：“异日亿万生灵系于公手，必慎之。”至是误喻僧语，竟从宥释。自是附者益众，卒成燎原之祸，得非人事哉！尹杏农兵备（耕云）《咏史》诗云：“误将姑息当慈祥，忏悔惟凭贝叶章。大帅不逢边佛子，奸民谁附宋金刚。果能先事将薪徙，何至难图引蔓长。萌岭梧关天下险，那容群盗日披猖。”刺梦白也。梦白在道光朝历抚滇闽，颇著才望，其抚桂亦能防剿湘匪，独此事乃近妇人之仁。光存之诗云：“无端倡寇盗，总恨乏贤良。大吏崇遮饰，四民何弛张。紫金蟠兔窟，黄纛僭蜗场。浔郡财全掠，梧州吏并戕。纵教更节铁，终莫答岩廊。”始谋之疏，何所逃责。

粤寇袭会匪余习，其初特癣疥之患耳。同时有小刀、红钱等会，煽乱漳泉间，连陷郡邑。董琴虞刺史流寓秦州，作《闽孽叹》云：“封禁山，惟鸟道；噶玛兰，半蛟岛。岁深地阻牙蘖生，猛虎毒龙莫驯扰。飞传翼，舞张爪，择人食肉苦不饱。去年有客来边荒，为言闽孽焰且张：连破沙永围南剑，径踞厦屿震泉漳。官军失色远移泛，县吏全躯纷出疆。文恬武嬉承平久，坐令蜂贼争披猖。小刀、红钱会竞立，揭竿斩木起相望。厥初乱萌已预见，厉禁不闻先为防。一朝漏穴决巨浸，纵勤薪楗得不偿。况复流潜与污塞，终愁祸水成怀襄。我闻此语泪如溢，伤心莫待客辞毕。前朝往事聊一述，野老旧闻匪失实。共云方伯无宋彰，剧盗那愁邓茂七。”篇末亦致慨于疆吏之非才，洵关定论。或谓穆相当国，遴用节镇，必取其柔懦易制者，而不料贻误至此。

祁文端有诗纪河间献县胡翁事，云：“胡翁何许人？寄食河间陂。村有巨猾，牛氏拥高赀。一朝杯酒间，谈笑生睑。猾也挥利刃，翁无寸铁持。空堂走风雨，霹雳声交驰。出入刀光中，猾力不可支。横刀出门去，更招诸健儿。翼日决一战，众皆为翁危。翁顾笑语众，吾聊与若嬉。翩然造其门，猾乃盛威仪。拔刀啖翁肉，翁以口接之。肉尽刀不出，力竭难转移。喷刀十步外，猾党方潜窥。剑戟倏雨集，翁已升屋柄。惝倪失所在，猾也惊且噫。再拜谢翁教，请翁为儿师。两载而艺成，翁请从此辞。儿复不自量，欲效逄蒙为。仓卒为翁困，几死于路歧。翁也何许人？里居人不知。精精与空空，此术何其奇！或言事吴藩，滇败为洮厮。或云地行仙，又云老狐狸。至今献县人，传闻多异辞。”觇翁行径，疑传为三桂部将者近是。平西幕下，夙多异人，见前人笔记。

仁和许氏，累叶清华，藕龄庶子（乃赓），尤工诗，有《春秋》之笔，《时事》云：“黄阁自深邃，相公生较迟。可怜多难日，犹似太平时。绝技摸棱手，闲情歇后诗。死伤都不问，丙吉是良师。”“开府威权重，封疆计画疏。临危仍嗳缓，讳败尽含胡。姑作目前计，专筹额外租。累朝仁寿泽，元气待谁扶？”前首当为潘吴县而作，次首则所讽刺者非止一人矣。吴县久居揆席，同时穆鹤舫、宝献山、卓文端三相，皆其教习门生。自纪诗云：“即今黄阁三元老，可忆槐厅执卷时。”可谓盛事。然穆相柄政，委蛇伴食，鲜所匡救，又不能早退，故时论短之。文宗践阼，应韶举贤，首及林文忠，稍见其宗尚所在。藕龄又有《感粤寇事》诗云：“凶锋如烈火，所至肆焚屠。赖有雄藩在，谁知一策无。神昏失肝胆，恩重惜头颅。福命苍生薄，君当恕小儒。”“将军新授铁，指顾奏《铙歌》。饷道飞刍急，行营坐甲多。声沈曹岁剑，影戢鲁阳戈。小丑非难殄，其如弛纵何。”“斩馘曾无几，铺张尽足豪。锋车凭奏捷，墨敕许酬劳。幕府黄金贵，辕门绛节高。乌鸦兼孔雀，可惜好翎毛。”“岁需千百万，科敛日骚然。刮地兵如芘，持人吏有权。连连下符牒，琐琐算缗钱。给得军储否，民生绝可怜。”亦杜陵诗史。

象年最永，嘉、道时存老象二，犹前明所豢。张亨甫《观洗象行》有云：“传有二象朱明遣，黄牙脱落余苍皮。此象驯良善驾辇，出与天子相追随。圣人首作百兽舞，余象十数亦就抚。岁时颁赐天郎钱，统以仪使居以廉。”又云：“当时闯逆呼象来，象怒不跪亦可哀。即今二象铜驼似，荆棘曾看晋阙灰。承平且莫多幽怨，请君观罢聊同饭。我皇谒陵崇孝思，今秋减责驼群健。”奇气排界，而不失立言之体。玉泉山曩有虎圈，亨甫偕孟慈农部往观，有诗云：“君不见圆明园边有虎圈，三虎一豹参玄熊。此皆恶兽最猛突，咆哮昔在深山中。深山猎火迹不至，择肉以食何枭凶。昼伏夜起若有伺，惨淡谷来雨风。谁有大力槛致是，圈中向人犹怒视。投以羊豕踞地号，爪牙森动天萧骚。儿童百钱轻一顾，圈奴买醉嬉而去。圈奴饲虎如饲人，慎勿逸出伤吾民。”时虽承平，久辍游骋，或先朝之遗欤！亨甫振奇忤俗，游京师，曾宾谷闻其名，召饮，同座皆名士。曾食瓜子黏鬓，一人起为拂去，亨甫大笑。明日投书，责曾以财利奔走寒士，致廉耻俱丧，由是得“狂”名。后归应乡试，主试者途中相约：“勿取张狂。”而亨甫已改名亨辅，仍获中。入谒，主试愕然，乃叹得失固有定数也。

龙殿撰（汝言）擢大魁，由殊遇。后与修《高宗实录》，庙号“纯”字误笔，未及改正，坐放归。陈秋帆对策，“圣怀冲挹”遗“怀”字，转得首列。都人语曰：“陈子沆忘‘怀’及第，龙汝言忘‘帝’归家。”汝言子书楼大令（森）官浙中，有傲吏之目。宰龙游，值粤寇扰江常，绕郡城以犯龙邑。城陷，死之。许雪门挽书楼诗有云：“忆昔金鳌背上人，海风吹堕落红尘。京师‘忘帝归家’语，啧啧人犹说旧因。词客罢官无尺土，男儿捧檄为家贫。常山初见问家世，剥落芝兰实怆神。”状头散馆罕斥退，榜、探则恒有之，初得改员外。孙渊如后，一甲散馆斥退者，悉改主事。胡都宪（家玉）以“乌有先生”误书“先王”，置劣等；吾乡黄比部（贻楫）以“蔚蓝”误“蔚蔚”，置劣等，皆探花也。都宪闻黄事，叹曰：“不图乃得此后辈。”

蒙自居滇南极边，俗杂苗犭老，长洲尤祖望作令滇中，有《蒙自杂诗》之作，录其六首。云：“自昔炎荒阻甸要，淫浣Т肇根苗。好人怒兽民难靖，火种刀耕地不饶。遥指冈峦连绝域，始通冠盖自前朝。轺车无怪文献，四百余年叹寂寥。”“洗尽弓刀战血斑，秋原斜日气萧闲。舍资有土官千户，阿无城长百蛮。灵迹争夸龙落水，腥风怕说虎依山。剧怜一片南湖影，近纳瀛壶襟带间。”“编氓新隶十家牌，估客砂人户甲排。爨部文书尊木夹，宝山名字艳金钗。祈晴不用《丙丁帖》，赶集常输子午街。谁识前贤安抚意，古铜绣涩土花埋。”“世守夷官各土疆，峰岚如甑水如汤。地从丁喇分三猛，部析思陀有六乡。夜雨空山鸣蛤蚧，春风小饷槟榔。诗人惊叹惟松屋，丽句居然琢凤皇。”“列隧通衢早闭门，心香一炷送黄昏。虻雷聚处催残腊，牛铎喧时趁晓暾。鸟梦梨花寻旧市，客愁明月挂前村。土风记取星回节，缚炬先招ㄦ诏魂。”“赌呪河分定界初，莲滩水涸见红蕖。伏波久立将军柱，杜鲁犹传都尉书。一自款关来象马，至今服贾有舟车。交冈旧是防边地，但到时清亦晏如。”览其诗，犹未改犭丕榛之俗。自越南为法兰西侵并，蒙自遂为南疆门户。彼界轮轨四达，游滇者且假道于人，边事尚可问哉！

管孝逸大令（绳莱），韫山侍御孙也，以道光六年宰含山，有循绩。尝捐俸修堤埂，市河。裕溪米商困于市规，立石禁绝之。境有狼食人，为文祷于神，捕得之，患遂绝。宋于廷《赠孝逸》诗云：“历阳亦岩险，设县匪自今。子来已五年，治谱良可寻。灌溉足下农，华实被子衿。乃信抱才智，百事靡不任。世情方变诡，所守在影衾。鸷兽尚可缚，溪渊则已深。且屈百里间，悠然坐鸣琴。”韫山怀奇不耀，固宜报在后贤，亦以见乔木世臣之重。

姚石甫权都转，得饭牛山人罗牧《募驴图》，曾藏梁氏蕉林书屋者，盖山人以老病乏资买驴，魏叔子为作募疏，梅村、竹、慕庐分赠米钱茧绸，罗文止以书一部准钱，其他赠钱米者杨以任、陆仁庵、释童硕辈，凡十一人，其米多不逾一石，钱则不逾一千，少至五百。先题诗者梁北潭、汪钝翁、陈香泉，而符幼鲁、释大汕跋之。贷不伤介，与不伤廉，犹见先辈风矩。毛生甫为石甫题诗云：“饭牛空山中，分无驷马驰。区区买一驴，亦醵良友赀。米绢与故书，准钱佐券赍。保富说多善，救贫策无奇。储药非不夥，疾痼聊暂治。纵殚百夫力，何术纾衰赢。昔贤偶濡墨，艰苦寓笑嬉。应增旅食感，庶免博士嗤。”

窦溶溪协戎，精音律。官漳州日，得燹后老桐，大可合抱，乃数百年物，命匠断为琵琶，其音铿亮。尝七夕宴客，出琵琶，索座客洪文珍弹之，徐浩庭倚洞箫相和，传为“三绝。”杨雪沧在坐，赋诗云：“窦侯款客开琼筵，华灯高照良宵宴。一声四弦遏行云，大小盘珠晕晕贯。良材得自兵燹余，断此鼙婆场屋冠。老子推却夺化工，大漠如闻紫塞雁。座中有客吹洞箫，独鹤南来唳霄汉。如愁如慕耐寻思，使我壮游愁汗漫。”琵琶初未有名，雪沧取谢镇西故事，名为“北窗将军”，系以诗云：“不和《郁轮袍》，和戎笑若曹。请弹大道曲，牛渚识英豪。予亦知音者，多君手段高。海天抱明月，相赏紫檀槽。”清时兜鍪有此风雅。

道光时，内忧外患，已迫。壬寅元旦拜庙，宣宗大哭不起，见牛雪樵《杂录》。遗诏责躬备至，具述捐小忿，成大信，本于不忍斯民之意。朱谕至欲尽废配天庙诸典，并敕陵制从简，勿镌碑陈器。御制《龙泉峪万年吉地》诗云：“岂敢上沿诸制度，或能后有一规模。”固繇俭德，亦徵隐痛。韩叔起《恭读遗诏》云：“宵旰勤求治，丰和少遇时。师兴逢寇警，财散为年饥。水旱原天运，疮痍总帝思。忧劳三十载，惟有小臣知。”“青宫传大孝，正位德逾昌。圣性瞻依切，先陵孺慕长。贻谋遵列祖，神器付今皇。承启均无憾，昭昭日月光。”“谦俭垂明训，煌煌万古师。配天辞盛典，颂德却崇碑。略设衣裳旧，毋留玩好奇。东南诸父老，流涕诵遗规。”百年来，遂有裕陵之劫，益服成皇远见。

“宗室”之称，旧矣。本朝定制，凡显祖以下之本支，皆曰“宗室”，旁支则为“觉罗”。每岁终，由宗人府记本年生丁于表，名曰“星源集庆”。每值丁年，纂修玉牒一次，其私生子不入属籍者，曰“觉罗禅”。吴纟斋前辈《宫词》所谓“集庆星源三百载，觉罗禅亦衍云礻乃”。三姓部落有称“民觉罗”者，则相传为宋徽、钦之裔，非天潢也。乾隆时，命取“永绵奕载”四字，为近支宗室命名行派，未见明诏，盖本于高宗御制诗“永绵奕载奉慈娱”之句。是诗以题皇六子（永容）所绘《岁朝图》，进呈于孝圣后者也。甲辰，亲见皇长子定安亲王生曾孙载锡，为皇玄孙，于是以“五代五福”名堂，椒衍之庆，斯为极盛。至道光丁亥，续定行派，为“溥毓恒启”四字。咸丰丁巳，复增定“寿闿增祺”四字。俱见谕旨。《宫词》有云：“长乐宏开饯岁筵，骈词吉语灿珠联。一堂五世空前代，此是乾隆最盛年。”即纪是事。纟斋久直禁廷，故所咏宫廷轶事，多近人纪载所未及。如咏“祭竿颁胙”云：“亲割鸾刀奉玉盘，宣垆厂盒沈檀。近臣遍有花猪赐，昨日宫中正拜竿。”“年班喇嘛诵经祝寿”云：“图开王会列瑶屏，又值年班换岁星。闻道班禅新入觐，雍和宫侧听皇经。”“指婚亲王福晋”云：“只应慈宫笑语温，金张门第旧承恩。椒房自署文鸳牒，阁下诸王待指婚。”“大高殿斋坛祈雨祈雪”云：“好雨连朝晓霁开，大高殿里谢坛回。六宫欲博天颜喜，齐进南山万寿杯。”“每值仲夏，依国俗颁食椴木饺”云：“角黍犹沿椴木名，筵前桐酒注罂罂。”椴木为槿，见《尔雅》。凡是具关掌故，用附记之。

孝钦后好葫芦，宫中躬督种植，乃至上用瓷、玉诸器，多取其式，或抚以为文，今市间往往见之。按：此风不始于同光时。纟斋《宫词》有云：“瓠瓢秋老结深青，范合方圆各异形。Ы识精镌题御玩，[A105]陶而外有新铭。”自注谓：“园御隙地，遍植瓠瓢。当结实时，断木成范，其形或瓶或盂，镌以文字及各色花纹，纳瓠瓢其中。及熟，各随其范之方圆大小，自为一器，Ы识隆起，宛若砖文。乾隆间所制尤朴雅。”是乾嘉已尚之矣。又除夕及新正，宫廷筵宴，恒以绣笼贮秋虫置于筵畔，盖自康熙时始。时奉宸苑北有小园，内监居此者，以秋虫子育之温室，如唐花然。遇筵宴，则以之承应。自后遂沿为制。高宗御制《络纬》诗云：“翊翊绳绳鼓翼鸣，秋虫应节作秋声。熙朝供奉百年例，欲罢翻虞近好名。”又，《上元后一日宴廷臣》诗云：“向筵仙卉发，隔牖草虫鸣。”皆指此。昆虫之微，亦关典制，外间不及知也。京师子弟，好蓄秋虫，入冬以雕笼加棉护之，置诸怀，可至来春，盖犹本遗俗。

燕郊桃花寺，旧有行宫，纯庙尝于此驻跸，适闻金川之捷，见御制《凯歌》。近见成哲亲王手书诗草，有《桃花寺观山灯》诗，云：“桃花岩刹暮栖止，灵景韬晖崖紫。更署金徒抱银矢，玉绳沈沈拂巾机。须臾墨黑霁云起，散发虚轩出崇戺。前山不知几百里，山头红光忽飒。明星万个烂迤逦，烛龙鼓掉清Г。交柯火树擢葩荫，飞灵明佩垂[B18E]。骖以珠凤悬黎履，雌青者翠雄赤翡。焰朗迷离冠畏，俄分双线排雁齿。[口朱]心齐犬下行彼，ざ风颢气搏不也。陆浑昆峰一炬耳，独无韩笔工铺比。云开冰监浴海水，瑶光欲澹逾绮靡。欲往从之不可继，老僧出门笑冁尔，客何无睡贪看此。”其事甚奇，诗亦诡丽。余所闻太湖神灯，及黔中星回节神火之异，其地皆在南中，岚瘴蒸腾，神灵出没，或无足怪。若桃花寺则在朔都高燥之域，列圣旌仗所临，初未闻有此神异。哲王非好诡者，所述当不诬耳。手迹今为陈莼中同年所藏，余于其斋头见之。卷中多纪游之作，别有《蓟州独乐寺》一律，云：“太白书犹在，谈真寺久芜。鼠摇尘网落，鸽怖客车驱。中邑神京近，前朝重镇须。不修郊垒耻，望秩北医闾。”注谓：“北镇‘医巫闾’之祀，明代皆于是寺举之。”盖至国朝，始立专庙，是亦考古者所当知也。

河臣之列祀典，加封号，自朱公之锡始。自后若靳文襄、张文端、张清恪、陈恪勤、齐勤恪、嵇文敏、张悫敬、黎襄勤、栗恭勤诸公，皆懋著名绩，炳在国史。襄勤、恭勤于道光朝先后任河臣，尽瘁以殁，民间至今尸祝之。襄勤之卒，以道光甲申春，其冬遂有高家堰之役。先是，癸未冬，襄勤积劳已得疾，卧不成寐。封印之夕，忽睡熟，梦天帝遣使至，锡以铜符篆文，如古钱形，长约三寸许，宽约二寸。梦中读其文，不甚省忆，但记上有“天雷”二字，下有“不但千金”四字，余字茫然。又以偕节相孙制军阅视，亦不遑酬对。竟不知为何兆也。及春骑箕，咸谓襄勤为神矣。近人笔记载襄勤《纪梦》诗云：“道光癸未冬，病魔若为祟。痞块填胸膺，肠胃复泄痢。进食苦难消，夜卧多不寐。参术服无灵，医工术徒试。嘉平廿一日，就枕忽酣睡。梦帝赍铜符，珍重拜恩赐。长方不数寸，古篆镌细致。上列‘天雷’文，下有‘千金’字。其余言尚多，模糊不记忆。既寤自寻思，苍苍果何意。或予迥干役，尚有微劳。神人慰勉之，爱身勿自弃。抑或禄命尽，合作天雷使。君子安义命，达者壹心志。坚定向道心，不以死生异。爰作五言诗，用纪示来樱。”诗不为工，而祸福不挠，患难不馁，固盖臣之志也。或谓襄勤治河，率仍修筑故法，至栗恭勤继任，始易秕石以砖，其卓识精思，当在襄勤之上。然恭勤卒后未久，南岸即决，逾年又决，则亦不在冶法，而在治人。至若以死勤事，二公所同，俎豆河干，洵无愧焉。

龙舟之戏，遍行于南省，而闽、越间尤盛。厉太鸿《西湖竞渡》诗，述宝津楼故事，想见汴京靡丽之遗。然罕有兼及赛神者。独常熟翁文端《赛神曲》咏章江端午遗俗云：“豫章城中过端五，万鬼行空日卓午。朱符绿艾影交横，列市如墟扌门户。满城不闻鸡大声，但听ヨ如打柘鼓。前传芭，后振羽，童跳，亻辰子亻舞，福我寿我我福主。统率天兵八千部，诃禁不祥孰敢侮。拦街迎来奠酒脯，我祀孔虔毋我怒。温司马，黄司空，平浪侯晏公，传圣毅鬼雄。三郎神传蜀守子，八角庙报番君功。苍梧死作髑髅语，白马生入蛟龙宫。千秋万载英灵在，西山白日号阴风。水鬼巫支祁，火鬼宋无忌。泽鬼委灶鬼髻，速去Т藏勿为祟。后者为粮神所饵，慎莫近前效儿戏。吹竽击瑟敲铜钲，炉香双袅日月旌。麾幢羽葆壮士擎，七宝盖缠珠珞璎。神貌或端好或狞，操弧抚两颧。两夫舁举彳亍行，举以麻约微作声。舁者距跃却复迎，低昂左右稳不倾。黑烟暮合火珠进，万家爆竹春雷轰。灵修眠鬼图鬼状，画纸翦出龙船样。黄帖催徵香火钱，日日排门索供养。夜来三匝绕城趋，动地欢呼沸天唱。摄取烦娆向此中，疾走江头付火葬。四更火烬光荧荧，宝露香饭洒净瓶。瘦鬼攫食形令仃，纸钱贴地灰血腥。灵驾归庙陈芳馨，两行列炬灿若星。神来肃然风泠泠，酒杯澹澹烛焰青。老巫披发摇巨铃，大众阒寂侧耳听。白羽一麾万灯灭，苦雾四塞云沈冥。吁嗟异俗客勿笑，金溪更有青蛙庙。”矜奇斗侈，举俗若狂，是诗略觇其概。余间吾闽乡俗，每禳灾驱疫，亦有龙船之制，巫觋作法鸣钲，列仗送于水次。与赣俗略同。但不限于端午耳。青蛙之祀，称“金华将军”，越东、西亦多有之。曰“金溪”者，其所由肇欤？

狐鬼之异，稗野所述夥矣，而罕见于诗。文端有诗，纪鞫狐事。谓忻州李荣者，其子妇祟于狐，患之。一日，醉以酒，缚而献诸州。州刺史家浚仪（竹苞）为牒城隍神而同鞫之。狐伏罪，乃纳诸瓮，埋神庙东廊下，为塔镇之。嘉庆十三年三月事也。道光中，山右有阎思虎之狱，文端病有司弛纵，乃为是诗讽之。其诗云：“缚虎易，缚狐难，导虎而游其足蟠。伏民难，伏狐易，术未通天犹可饵。饵以醇酝堕纲中，双眸ㄦ阳两颧红。絷而弗杀献刺史，此狐转可以无死。刺史治狐如治民，强者必惩弱则驯。绥绥贴耳更俯首，飞仙伎俩亦何有。况复妖本由人兴，人无衅焉妖敢凭。使君断狐用人律，阴讼成宜输暴室。不汝忍杀汝勿佚，石镇之狐狱毕。吁嗟乎，怯如狐，尚蔽辜，暴如虎，矧可逋，奈何纵虎如纵狐。传语三晋之大夫，请看秀容城中畿案高浮图。”名相平居留心民隐，有如此者。


●卷一七

长沙张文达师《金台感事》诗云：“圆明宫殿閟苍苔，镇日烟霞锁未开。福海衣冠忠义尽，淀园风雨鬼神哀。只今跨水分岩地，不见开云镂月台。闻道垂裳三圣主，一时同驾六龙来。”伤淀园之劫也。其地初为世宗邸园。康熙五十五年，高宗以皇孙侍圣祖宴，赏牡丹于镂月开云，三圣一堂，洵天家盛事。高宗南巡，规南中湖山园墅之胜，增景四十，每夏初幸园，冬初还宫，率以为常。文宗继统，伤于祸乱。九年冬，郊宿斋宫，夜分痛哭，侍臣凄恻。大考翰詹，以“宣室前席”命题，忧心焦思，乃稍自抑制，奇于文酒。以宫中行止有节，尤喜园居，冬至入宫，初正即出。英人求通商不得，又以烧烟肇衅，乘中原多故，潜募群盗，称“西洋马队”，长驱直入。十年六月，跸驻淀园，闻敌骑犯通州，仓卒出狩。西兵至圆明园宫门，管园大臣文丰说止之。兵已去，文丰问守卫禁兵，一无在者，知终不保，还内投福海死。奸人乘机纵火，入宫劫掠，敌兵从之，各园皆火，三昼夜不熄。寻乃议和，释使臣巴夏礼，与敌帅同至礼部订约，予海关税银三千六百万，而抵偿圆明园银仅二十万。自是通商不禁，而园苑荒虚，鞠为茂草矣！王壬秋《圆明园词》述雍乾盛况云：“圆明拜赐本潜龙，因回邸第作郊宫。十八篱门随曲涧，七楹正殿倚乔松。斋堂四十皆依水，山石参差尽亚风。甘泉避暑因留跸，长杨扈从已韬弓。纯皇缵业当全盛，江海无波待游幸。行所留连赏四园，画师写仿开双境。谁道江南风景佳，移天缩地在君怀。当时只拟成灵囿，小费何曾惜露台。”自注谓：“世宗以畅春先朝旧幸，让而弗居。雍正三年，乃改赐园，设朝房，以避暑听政。乾隆六十年中，迭有增饰，于西湖苏堤、麴院及海宁安澜园、江宁瞻园、钱塘小有天、吴县师子林，俱全写其制。当康雍兴修，斥内府余财，不仰绐于部帑。乾隆时，承世宗清厘之后，府库充实，又营作诸臣皆不见能于上，无敢浮冒，故工作计日而举。”又云：“殷勤无逸箴骄念，岂意元皇失恭俭。秋狝俄闻罢本兰，妖氛暗已传离坎。吏治陵迟民困痡，长鲸跋浪海波枯。始闻计吏忧财赋，欲卖行宫作转输。”自注谓：“高宗于《增建长春清漪园记》谆谆以踵事为戒，仁宗秉之，不复南幸。宣宗嗣服，始念国贫，并辍秋狝，务安静息民。然牧令贪庸，监司忠厚，相率讳盗容奸，刑弛不用，遂酿乱源。迨烧烟衅启，内奸导之，窥知上意惮兵，借以胁和。其时大吏异心，本无战备，故舶犯大沽，京师震惶。使塞道两朝审时张弛，有以振之，讵至于此！”又云：“此时先帝见忧危，诏选三臣出视师。宣室无人侍前席，郊坛有恨哭遗黎。年年辇路看春草，处处伤心对花鸟。玉女投壶强笑歌，金杯掷酒连昏晓。”则仰述文皇焦愤。“三臣”谓胜保、曾国藩、袁甲三，皆由建言擢用，而朝臣无足赞襄，故柄用肃顺、陈孚恩，同时论才，俱不及也。诗注且述孝贞后以上纵酒晏朝，脱簪泣谏，事尤可传。又述兵祸云：“当时仓卒动铃驼，守宫上直余嫔娥。芦笳短吹随秋月，豆粥长饥望热河。上东门外胡雏过，正有王公班道左。敌兵未焫雍门荻，牧童已见骊山火。应怜蓬岛一孤臣，欲持高洁比灵均。丞相避兵生取节，徒人拒寇死当门。”是日引见，班集，始闻出狩。“孤臣”谓文丰也。李越缦句云：“不须华发摩铜狄，空使孤魂泣水囚。”抒感亦同。又：莫子偲诗云：“海腥吹入汉宫墙，无复关门亦可伤。杂种古来忧社稷，深仁今日太包荒。羽林设卫存文物，车驾巡秋冒雪霜。卧榻事殊南越远，可容鳞介混冠裳。”“烟艘未肯靖机赢，月落霜黄趣负戈。精卫有心寻木石，爰居何事避风波。筹边上相朝辞阙，横海将军夜渡河。十道援师齐解甲，汉廷已许莫离和。”噫嘻！局成累卯，政等举棋，致沈陆之为灾，卒受盟于城下，在莒讵忘余痛，盈廷可谓无人！一时词客如汪梅村、高碧湄，各有书感之作，俞曲园先生诗尤沈痛，其诗云：“海上军容盛火荼，名王自领黑云都。独当淝水心原壮，一失街亭势已孤。九地藏兵狐善扌骨，重洋传檄噩难驱。遥知此夕甘泉望，早见烽烟照大沽。”“郁郁三山次第开，离宫别殿似蓬莱。累朝制度周灵囿，每岁巡游汉曲台。海外鲎帆来络绎，云中凤阙失崔嵬。昆明湖畔波如镜，犹望春风玉辇回。”“汉代和戎计最疏，重烦供张大鸿胪。天吴紫凤真儿戏，清酒黄龙是誓书。式璧齐廷聘鹍鹄，击钟鲁国飨鶢鶋。几时竿上垂明月，钓取吞舟海大鱼。”“先朝讲武旧围场，萧瑟秋风塞外凉。早望羽车回谷口，漫劳石鼓刻岐阳。飞黄一去清尘远，凝碧重来法曲荒。剩有开元朝士在，颓唐诗笔赋《连昌》。”先是，上坐寝殿，见白鬓翁，自云“园神”，请辞而去，上于梦中加神二品阶，明日至祠谕之，未一期而园毁。壬秋诗所谓“妖梦林神辞二品，佛城舍卫散诸方”者，或数定欤！同光间，故迹未湮，朝士犹有过而凭吊者。谭叔裕先生官翰林日往游，遇张姓太监，年一百有六矣，自云九岁入宫，及见教匪林清之变，咸丰中扈从滦阳，谈及淀园被毁，老泪盈睫。叔裕赠以诗云：“曾侍先皇玉案前，方瞳钳发尚蹁跹。直从教匪初平后，话到滦阳扈从年。老辈谅难逢沈令，炼真端合比毛仙。即今柏寝无遗器，时望觚棱定泫然。”近年木石俱尽，惟小田盘一角，错落榛莽间，略存遗迹。

曲园先生诗中所云“名王”者，谓僧忠租王。海氛急，王奉命督防，筑炮台于大沽两岸。己未四月，英舰入大沽，设计败之，沈其二艘。次年六月，英法合兵复来犯，王于北门伏地雷，将俟其登陆尽歼之。有沙姓者，世居其地，于己不利，阴泄于外人，遂掘所伏，径登北门。又以和议饣舌我，出不意夺北炮台，提督乐善中炮损，王以是夺爵，而敌已长驱犯阙矣。王子寿诗云：“家世阴山贵且强，出身为国扫欃枪。亲提代北沙陀部，群倚汾阳异姓王。直奉心肝扶社稷，不教鳞介易冠裳。捷书早晚迎銮返，送喜腾声遍万方。”李越缦诗云：“名王铁骑镇沽中，太息藩篱指顾空。孤注何曾谋寇准，吁留几见约陈东。绝怜沧海横流速，尚想神京拱卫雄。东望翠华应下泪，昭陵松柏起西风。”一作于事前，望其策勋；一作于事后，闵其致挫。而导扬忠盖，无异辞焉。王受宣宗顾命，志安宗社，尝疏言和议不足恃，且谓“上忧粮不足，臣请倾国之粮，输以纾难”，其语甚壮，文宗亦倚为心膂。大沽告警，手诏云：“握手言别，倏逾半载。沽岸危急，知汝忧惔。惟天下大本在京师不在海口，若有挫失，当退保津通，万勿寄命炮台，为一身之计。握管凄怆，汝其勉遵。”盖深恐其轻身以殉也。后再起，督剿粤寇，生擒林凤祥，尽灭渡河股寇，以功进亲王。捻患作，督师燕、齐、豫、楚间，逾十年。曹南之役，降贼桂三有异志，反走突冲，贼乘之，王死麦塍中。王定甫尝佐其幕，赋挽诗多首，有云：“靺合归朝日，精忠起宅侯。边声动宛马，寒色看吴钩。磊落终横海，侏?敢荡舟。从来负遗策，魏绛岂能谋。”谓其误于桂三也。又云：“荏泽仍栖莽，蓬池未薙茸。郭门偏集鵩，城内竟并蜂。在国愁艰步，于林怅即踪。天言哀恸剧，西顾待临冲。”谓贤王殁而匪患益棘也。后越缦出大沽口，复追悼二律，有云：“可怜好片金汤地，忍话崦嵫筑馆年。”亦感庚申事。

咸丰时，鉴于外侮日偪，有主迁都三秦者。赵沅青兵备时官给谏，极言其不可，尝疏论时政，谓：“承乎日久，大官类多闇庸，以奉行文书为尽职，京营阙额而不知，器械朽窳而不问，财用竭乏而不能足，寇至张皇，寇退泄沓如故。亟当别择刚正练达者代之，由内而外，以次得人。”其意固指枢相也。又备言圜法之敝，人多失业，以及劝捐抽厘之病民，京师重案牵连查抄之过当，皆洞中时弊。陈朗山书其疏草后云：“雪涕龙髯恸莫攀，排奸疏早望回銮。孤危阳气扶谁壮？忠爱臣心出更难。青史异时劳简册，汉庭一纪重衣冠。重阳节过霜风厉，寂寞秋英耐饱看。”沅青名树吉，宜宾人，后出为云南迤西道，引疾归，一时以为“朝阳鸣凤”。

上元许海秋（宗衡），官起居注主事，有《庚申纪事诗》云：“皇帝未北狩，举朝方晏然。鱼龙戏曼衍，拜手觞万年。维时夏六月，兵气南斗缠。荧惑骇星变，民间多讹言。觥觥陆御史，抗疏陈大篇。倏忽七月交，鼙鼓津门喧。枢辅既引退，列卿还迁延。魑魅走白日，雕鹗迷青天。前军相交绥，骇兽如散烟。朝议多翻覆，抚战两未坚。秘策宋南渡，预计周东迁。犹恃拓羯兵，庶几孤守边。一人有弃甲，万马无回鞭。似闻失河湟，未敢盟澶渊。六飞谏未出，两诏众所传。威欲熊罢申，诛或鲸鲵骈。夷祸二十载，得此如转圜。开关孰延敌，火已燎于原。袖手思张弓，无由绷劲弦。王公既失险，坏云压郊埏。黯黯八月秋，万树霜华寒。光禄中枪退，丞相策骑旋。空劳懿亲议，难仗藩王贤。己巳日未午，惨澹旌旗翻。仓卒羽林儿，飘影遑整冠。缇衣亦颠倒，遄征抵木兰。凉风起边邑，疲马嘶声酸。哑哑白头乌，回首长杨间。关云夜墋黩，颇似延秋门。尔时我皇意，岂不思多艰。大业二百载，圣德垂便蕃。弧矢定四海，梯航方交欢。朝廷失砥柱，沧海生波澜。昨者获巨寇，譬鸟钅杀羽翰。呼吸一夫命，峥嵘千鬼环。狡计纵飞火，殿阁何斑斓。血色昆明湖，电掣诸峰殷。疑是犬戎祸，传烽悲骊山。岂比阿房灾，焦土同一叹。急纵虎出柙，遑惜驹伏辕。鲜卑竟姑息，惕隐宜生还。有功异回纥，无厌类契丹。介弟非仗钺，进退空触藩。遵负征虏任，绛虏和戎愆。谚忌鼠投器，《诗》刺蝇止樊。踌躇起四顾，但求宗社安。古来重悔祸，咸以殷忧先。挽回术无他，感召理有权。信果格豚鱼，治可舞羽干。西山转苍郁，王气犹龙蟠。君侧必大儒，中兴诚非难。”是年为文宗三旬万寿，有韶停止告祭受贺，加赉亲藩大臣而已。洋兵及通州，载垣擒英使巴夏礼解京。迨京师陷，恭邸留京议款，奏请释还之。诗以为“纵虎出柙”，所见殊隘。“枢辅引退”，谓彭文敬罢枢直也。淀园之劫，常嫔薨焉，而诗家咏叹不及。徐兰史孝廉（锦）《漫兴》诗云：“独使至尊南顾叹，更无飞将北平来。酒酣耳热谈兵事，击节澶渊寇准才。”可为痛哭！

当津辅戒严，命相国瑞公督近畿旗绿营扼防通州，且急诏徵及甘陇河西猎户。甘陇大吏以召募不及，先调绿营射士入援，使海东帆守备统之。未至，而京师已陷矣。董琴虞刺史居秦川，有诗送东帆北行云：“凤诏承闻下紫闱，水犀精选赴戎机。将军入援勤王事，射士长驱向帝畿。弓矢平调皆中鹄，旌旗气壮不停騑。酬君夙昔封侯愿，奏凯行看肘印归。”先是海氛北犯，刺史有《忧来》诗四首，录其二。云：“秋阴币地画常昏，闻道妖氛近海门。八日羽书驰绝塞，十年烽火满中原。虎头食肉心空壮，马革捐躯事孰论。虮虱小臣翘北望，关河鼓角荡羁魂。”“拙宦边城久乞身，时艰蒿目泪沾巾。勤王诸道徵骁骑，谋国中朝仗重臣。但祝幽燕先奏凯，休言西蜀旧蒙尘。在天列祖灵堪恃，二百年来总爱民。”次首亦以西幸为非，其时盖盛传斯议。

叶昆臣初抚粤，尝躬督官军驻高州剿匪，以计破贼于罗镜墟，遂犁其穴，论功晋总督衔。谭荔仙（溥）为作《罗镜墟破贼歌》云：“罗镜墟头暮色黄，小丑负嵎腾毒光。深山大泽不敢入，鼓角动地妖风猖。主将屯兵屹不动，佯畏贼群戈戟勇。两月藏锋坚避战，十里移营遥隔陇。那知立计宽贼防，五路早伏千军强。义勇分途截贼粮，贼惊欲窜逃无方。主将登台鸣战鼓，群戎听令肃貔虎。军门高敞海暾红，征马静依牙纛舞。指挥号令如有神，五路埋兵一齐举。缚贼搜巢特地烧，火光烛天天色骄。残尸昼丛野狼食，热血夜染胥口潮。君不见奇功自占归奇策，书生戎马今谁敌！杀贼归来血未干，宝刀红洗霜锋白。”当时咸谓昆臣知兵也。既而英兵入犯，与督臣徐广缙疏言“粤民忠勇却敌”，因冒得封爵。未几，代广缙督粤，遂膺大拜，年未四十，中朝深倚之。丁巳，粤再警，乃束手无策，封翁素奉乩，昆臣亦笃信不贰。乩云：“十月十四日，事当自定。”将吏请方略，辄举乩语戒勿扰，竟不为备。及期，广州陷，英人挟以西，坐卧一小楼，一材官从之，犹为人作书画，自刊小印，曰“海外苏武”，遂卒于海外。朱眉君孝廉（监成）赋《汉阳相公行》云：“汉阳相公望龙虎，奉命天南资固圉。兼圻十载拥旌旄，殊恩五等颁茅土。雍容军政矜裘带，沈默神机陋干羽。百吏难参杜德机，远彝潜玩渠邱莒。臣舰周城三十六，先声一炮摧公府。万雷入夜火轰云，人肉填城血为雨。岂无老罢卧当道，势可偾豚公不许。兵有虚声责有专，诸卿高阁何关汝。十月十四事当戢，镇海楼中备樽俎。彝乐喧阗擂大鼓，九十三乡勇遣归，龟从筮从时可数。粤秀山头红旆举，诸营飞翰安如堵。无人之地索相公，百鬼挟趋公首俯。回纥今真见大人，匈奴故自嗔夷甫。奋身不并蛟龙游，絷颈甘遭犬羊侮。土风谁听钟仪音，廷评或许苏卿伍。相公一身何足惜，中朝体制天王土。呜呼！相公之志非不坚，半生功烈知由天。东洛旧尊筹海望，南交新就富华篇。散金自学陈平误，如意犹思昭远贤。李陵得当还归汉，千里云亡定怨仙。君王面下欧刀敕，故旧情深动颜色。幸不生还累素交，且为易棺安反侧。文渊马革换鲛丝，慷慨幽忧那得知。老父悲凉抚题凑，圣朝宽大免陈尸。相公介弟东华客，往日长安曾接席。可怜痛哭为余谈，国忧方亟非家呃。我时无语只沈吟，事有难言忘吊恤。愿能奋发攘夷功，一洗垢瘢同气责。故事无须感汉阳，天津北去火轮忙。东风入律夔龙绩，捍海金堤白霫王。”介弟名名澧，官内阁侍读，能诗，有声于时，愍昆臣事，郁郁改官，抵浙遽卒。冯鲁川按察有诗挽之云：“家逢多难生无乐，官未真除死尚贫。”可哀也已。

章桐门相国与彭文敬皆以举人中书直枢垣，游陟端揆。文敬与昆臣乙未会闱，同出文文端门。迨文敬拜参知，文端与昆臣同时居纶阁，故祁文端《和文敬授经筵讲官纪恩》句云：“师弟同时三独座，拜飏浃日两恩纶。”一时播为美谈。惜昆臣陷身殊域，功名不终。文敬《怀人》诗云：“戴达求死应同憾，苏武还乡未有期。”谓昆臣也。语从忠厚，犹见同门交谊。沈退庵太守（映钤）《丁巳冬即事有感》二百云：“频年海上指搀枪，厝火还争说太平。独倚赞皇娴远略，岂知安石误苍生。拜章但乞神灵护，折屐谁驱草木兵？一舸苍黄浮海去，奇谋至竟未分明。”“赉弼曾传协帝廷，天留南粤作藩屏。能如公意材原少，独恃神怜梦不醒。铃阁森严挎静镇，楼船拘系叹伶仃。尚余宏济艰难意，未报中台陨相星。”则指斥其佞佛误国、陷敌惜身，几于不留余渖。退庵时知韶州，同在粤中，所闻尤切。

善化劳文毅（崇光），为道咸间名督抚。初，布政粤西，收抚张忠武（国梁）。迨督粤，适继叶汉阳之后，敌军尚驻羊城，文毅叱驭径入，即日受事，商民复业者数千家，敌酋间之惊愕，卒受成而去。王弼夫（景谟）诗云：“粤秀山高锁阵云，崎岖叱驭犯重氛。挥轮目已无吴虏，拔帜心先折赵军。受命而来身敢惜，要盟虽定事犹纷。汉家尚有嫖姚在，会见天戈扫蚁群。”文毅官翰林时，尝奉使越南，有《入关留别》诗云：“叱驭遑辞行役频，得朋偏喜缔交新。浮踪与我盟鸥鹭，佳什惭君说凤麟。三月轮蹄周辙迹，千秋文字契精神。四方兰谱他年订，南纪名流有魏申。”若督粤之行，终使蛟鳄就驯，为朝廷增重，是无愧凤麟矣。

龚定久直纶阁，稍迁宗人府主事，郁抑不自得，故其诗多凄悱之音，独《和内直友人春晚退直》诗数首，则雍容大雅。其诗云：“西郊富山水，天子驻青。元气古来积，群灵咸是依。九重阿阁畔，一脉太行飞。何必东南美，宸居静紫微。”“一翠扑人冷，空蒙望却遥。湖光飞阙外，宫月澹林梢。春暮烟霞润，天和草木骄。桃花零落处，上苑亦红潮。”“恍惚西湖路，其如怅望何。期门瞩威武，贱士感蹉跎。囿沼输鱼跃，峰峦羡鸟过。周去新令在，不得睹《卷阿》。”“掌故吾能说，雍乾溯以还。惮心辟初地，小幸集清班。遂进群藩宴，兼怡圣母颜。升平六十载，乃大启三山。”“警跸闻传膳，枢廷述地方。宸游兼武备，大典在官常。禁额如云起，仙人隔仗望。万重珊翠里，不数尚书郎。”“此地求沿革，当年本合并。林岚陪禁近，祠庙仰勋名。水榭分还壮，云廊改更清。诸公齐努力，谁得似桐城。”是日园直事竣，过澄怀园所作。注谓：“旧为张文和赐园，后割其半为畅园，内直诸公分居之。凡车驾有所临幸，谓之传地方。”盖禁中通语。圆明园外有静宜、静明、清漪三园，皆因山结构，故曰“三山”。庚申燹后俱毁，惟清漪稍完。当日海宇清晏，宁知转睫间导西酋以熠淀园者，即其子也。其子初名孝珙，自号半伦，谓生平面五伦，惟一妾在。其乖僻可想，遗行尤多，不愿吾笔也。

文宗缵承大统，得力于师傅杜文正。尝奉命与诸皇子校猎，恭邸获最多，而文宗一无所获，宣宗怪之。对曰：“方春鸟兽孳生，诚不忍残杀，以伤天和。”因自引罪。宣宗谓有君人之度，储位遂定，富秉师教也。故文正之薨，恩礼特隆。文宗固笃好儒术，即位初，尝选词臣善书者，以小楷缩钞《朱子全书》，时供乙览。吴牧绉恭纪诗云：“冠礼三加后，妪歌四海初。春风长乐树，乙夜考亭书。政本先宫府，军需问积储。宵衣十一载，轩梦感华胥。”盖践阼于艰屯之日，定策于播越之余，所以推贤选将，贻同治中兴之业者，庙谟远矣。

盛京太庙，藏列圣御宝。故事：每加上列圣尊号，则遣官龙治之，以所加尊号增刻。嘉庆五年，张皋文以工篆刻充是役，谓宜别选良玉，依所加尊号刻成，遣使尊藏，其旧藏者不当龙治。当事者然之，例格不果奏。武陵胡光伯侍读亦精小学，咸丰辛亥，奉使诣盛京，恭篆太庙玉宝，其纪行诗有云：“二篆祖仓颉，盘蜿入符玺。螭玉镌华文，百代存编纪。列圣继景祚，光烈迈前史。清文与清篆，垂象中天起。宝信焕丝纶，篆译字连理。太庙藏玉宝，ギ册隆礻付祀。皇基肇东都，庙莫豳岐比。高宗典礼备，册宝分藏始。我皇嗣丕基，旧典虔率履。仁宗溯诒谋，尊谥扬休美。閟宫崇列后，徽音齐任姒。宝文今改刻，画篆先摹拟。翰林与中书，载笔供任使。”是役例用翰林中书也。又《偶作》诗云：“东都奉使篆神玺，乘暇ゼ毫日一再。”亦谓其事，录资掌故。

咸丰九年，钞票狱起。其冬十一月廿有九日冬至，户部灾发，自稿库延至大堂、二堂、二门、八旗俸饷处、司务厅、现审处、官票所、陕西、湖广、浙江、山东四司，共三百余楹，贵州司当火道独存。事闻，所司官吏俱逮问。山阳丁颐伯既作《纪灾诗》，别赋《跋扈将军行》，有云：“水衡操利权，年来困军储。金钱日不足，钞币供急需。小吏恣乾没，守藏多染。勾稽亦有法，清浊终不渝。云何兴韶狱，玉石同焚如。缇骑四方出，逮系相连株。严抄类瓜蔓，密纲张秋荼。生者填狴犴，死者嗟无辜。怨声感苍穹，白日精光徂。上帝命祝融，扫荡无孑余。煌煌大农署，创建亦有初。归然数百载，一炬成空虚。将军不悔祸，叱咤风云俱。罗织及舆亻台，沈命兼吏胥。执拘尽付狱，掠治无完肤。先皇好仁慈，命且缓须臾。宰执免对簿，阖泽咸沾濡。”“将军”，谓肃顺也。肃顺长尸部，创议开烟禁而徵其税，翁文端以相国管部，执不可，积成嫌隙。初，部设官钱肆，行钞票，日久丛弊，文端择司员掌之，肃顺藉除奸商为名，兴大狱，欲以倾文端。玄宗命怡王载垣按其事，垣厚于肃，逮司员入狱，谋钅链坐赃，而穷治无所得。时文端已予告，肃顺疏请交刑部，人皆危之，赖上知文端深，仅下部议处。迨同治初，载垣、瑞华、肃顺坐法诛，是狱商人马锡禄等株连逮系者始得省释。颐伯诗末云：“古人造请室，刑不上大夫。前年陷宰辅，对簿同囚奴。相距未三载，好还理不诬。地下若相逢，故鬼应挪榆。”则兼谓静涛相国事也。静涛以戊午科场案弃市，亦肃顺构成之。

静涛在政府，与肃顺同列久，凿枘不相容，其《值班纪事》云：“几度暄和几度凉，乱山高下又斜阳。我如开宝闲鹦鹉，日向峰头哭上皇。”托感深矣。道咸间，法令积弛，科场规律，亦成虚设，关节枪替，恬不为怪。静涛适奉命典京兆试，是科满洲平龄浼人枪替，入闱获隽。平龄好演剧，场期中在外爨演，为人指讦，因及关节请托数事。静涛罪止失察，本可以议贵宽减，而肃顺力持之，遂与同考官浦安等俱罹大辟。案涉副主试程公少子，以长子承之，亦弃市，人尤冤之。然自是场规始肃。先是闱中彗星见，监试尹杏农侍御以东坡《试院》韵相酬唱。静涛诗有云：“时也袄星明，帚形倍碜。相告而静观，往来人踔甚。晚现斗杓旁，晓扫扶桑葚。天意远难知，使我心谨凛。”而不知祸在眉睫及身应之也。是狱肃顺监刑，入市扬扬有得色，顾静涛曰：“劳久候矣。”闻者议其狠。后数年，肃顺亦诛。吴牧驺《戊午北闱事发感赋》云：“琐院抡才典最崇，诸君衮衮太和同。岂容关节通包老，可笑冬烘误鲁公。十手难遮天下眼，一鸣今见直臣风。不栽桃李栽荆棘，谋国谋身总未工。”盖秉直之论。

是科朱文端以大司马为副主试，关节案发，诏以文端不知情，从宽夺职，寻授侍读学士，仍直上斋。方黜官，值六十生日，张文襄为其门下土，献诗云：“张侯《论语》夏侯《书》，帝辅王师有大儒。地近论思归侍从，时艰担荷在中枢。孤芳拒免べご累，公论终无薏苡诬。旧德归然资顾问，岂容挥手卧江湖。”“曾记龙门第一游，柳条西北近光楼。笼中芝箭辜青眼，岁暮松筠易白头。修竹群贤兰渚会，黄冠一老镜湖秋。会稽山水堪娱老，勾漏丹砂不待求。“后复擢至尚书，同治初，遂正揆席。公为道光壬辰榜眼，与先中丞公同榜。许季湘尝于阁库中检得壬辰黄榜，装池成幅，文端孙文钧为题长句，有云：“宣皇御宇十二年，我祖释褐来田间。大廷射策名第二，吴公季公相后先。清秩稍迁佐国子，三天亻暴直承恩始。圣代崇儒师道尊，亲藩向学天颜喜。平生报国矢兢兢，礼数三朝简在膺。历遍六官身已老，天教黄阁赞中兴。”文端易攵历尚、侍，以恭谨受知，故身名俱泰。在上斋，督课特严，宣宗召对，温谕嘉许。君臣遇合，自此益隆，见文钧诗注。是科状元为吴钟骏，探花为争芝昌。芝昌大考连列第三，纪恩句云：“九重知己温言逮，三度同符盛事传。”出抚晋，甫受事即内召秉枢，盖出殊眷。后官至闽逝总督，谥文敏。

文宗初政，即正穆彰阿、耆英之罪。其罪穆彰阿者曰：“柔佞窃位，倾排异己，沮格戎机，罔恤国论。”海内喁望，群颂圣明，而穆之罪案，良不止此。自雍正朝设军机处，为庶政总枢。穆得君最专，柄政尤久，直省督、抚，每先咨意恬，乃具疏章。海氛起，穆揣知圣意忧天下财匮，闻有兴发，辄不怕，故粤西盗炽，抚臣郑梦白密咨于穆，辄令秘不上闻，苟且弥缝，侥幸无事。迨咸丰初，盗不可讳，梦白始请自赴平乐督师，且调向忠武协力讨捕。然补牢之谋殊晚，出柙之势已成。追原祸始，穆当首负其责。王壬秋《独行谣》有云：“洪杨窃名号，倡和连浔梧。琛也起州县，奏草先中枢。彰云上厌事，调发烦军输。文宗既龙飞，其变乃具疏。选将由固原，荐材未云诬。谁轻鼷鼠机，林死降李周。周刚意轻李，雁行始不和。奏用军二万，大臣舌挢呿。惜哉谋不用，足为后世模。向使并全力，武宣扫无余。置此曲突计，焦头赏曾胡。”“鼷鼠”语谓言官劾梦白，夺职，以邹鸣鹤代之，更简林文忠以钦使督师。文忠道卒，李文恭继往。时鸣鹤罢桂抚，代者为且文忠，意轻文恭，遂互忤。周疏言“盗未可轻，请募二万人大举攻剿。”而其言不见用。自盗起，言军事者无如周策，嗣罢归疾卒，褒却有加，思其言也。鸣鹤奏报谓“秀全朱姓”，盖出诡托，其曰洪姓者，亦自托洪武之裔，皆不足据。

黄海华《感赋》句云：“踞床不语安能事，牵被蒙头可笑人。”刺常南陔中丞也。南陔与郑梦白同为穆相称引，皆以庸懦误国，穆盖取其恭谨守文，以为易使。积靡成习，由来久矣。其由翰林御史出任方面，氵存陟疆寄，亦颇著廉名。咸丰初任鄂抚，值粤寇由岳州进犯武昌，久困围城中，徨绕室行，嘿无一策。城中捕奸细，多衡人，见即搏显乞哀，辄纵之去。或言其诈，南陔曰：“吾乡人也，必不为害。”岁暮，有贼数十人缒城上，守卒尽溃，城遂陷，南陔自经死。事闻，谥文节。海华别有《湘水诗》云：“自古褒忠谊，斯人何足论。不才甘偾事，一死亦孤恩。”颇具阳秋之笔。又有句云：“银枪彻队衙城静，却忆临边老大臣。”则谓裕庄毅。庄毅三抚湘南，久任楚督，尝平新宁李沅发之乱，使犹得其人坐镇荆楚，固不至此。

李文恭未通籍时，为鄂藩记室。林文忠已建节，从陶文毅见其词翰，深赏之，托人延聘，则已计偕北上，寻得隽入翰林矣，成进士，甫十二年，即开府陕右，以江督乞养。迨文忠道卒，奉命督师，赴梧州，驻节武宣。知贼势方张，又与抚臣周文忠不协，焦忧失常度，疾革，指使印曰：“送与周公。”其寄家书云：“事至此，惟有屏息以待雷霆。”识者哀之。陆亚章《感事》诗云：“陈情令伯自天回，推毂旋登上将台。联络东西消畛域，主张剿抚绝疑猜。马贤本进招徕策，房元无统驭才。至竟壶头空赍志，弹章犹荷主恩恢。”文恭初志主与向忠武、周文忠开诚共济，所怀不得遂，又时迫，忧危以死。遗疏言“内不能养亲，外不能干寇，忠孝两亏，殓用民服，以彰臣咎。”文宗览而悲之，恩却如例。尝召乩叩终身，官秩皆念，末云“苍梧凛节”，竟终于梧州。

林文忠之奉命督师，就权桂抚。粤民夙仰公威惠，闻公出，额手相庆，贼党散大半。洪酋恐，谋遁入海。时公已有疾，黾勉驰驱，行次潮州疾革，易箦时呼“星斗南”者三，世以方宗留守之呼“渡河”。自公薨，军民失所倚，贼势寝不可制矣。尹杏农《咏史》次首云：“诏书日夜起廉颇，舆疾勤工奈老何。五丈陨星臣力尽，三军吹律死声多。中原蹂躏惊蛇豕，故垒荒凉失鹳鹅。自古胜兵由胜将，征南旧部泪滂沱。”盖谓文忠。泾阳张文毅（芾）赋《广哀诗》，开卷即以“呜呼林文忠”发端，谓公一身存亡，系天下之重也。使公不去粤，或起用稍早，粤难固不足平。李越缦《村居杂感》有云：“桂岭千盘毒雾多，养痈从此溃山河。岂真小丑关妖谶，谁使中军尽雅歌。宗泽犹存宁至是，重湘虽险待如何。督师忍召乡邦祸，身后犹应誓枕戈。”结韵责李文恭也。吴圭编修（观礼）赋《星斗南》长歌云：“斗南一人大星坠，内讧外寇乃驯致。帐中自呼‘星斗南’，骑箕天上回戎骖。平生未快屠鲸手，力挟丰隆海西走。岛夷千载未祠神，遂震威灵荐圭卣。中奉历朝天可汗，惟一个臣在庑右。写金教识麟凤姿，覆杯肯飨葡萄酒。汉民掠卖岁几千，惟神护持拊摩久。岂无虐死为鬼雄，会当搏噬奋功狗。吁嗟乎！男儿生不遑请缨，死将叫阍与帝争。不共戴天宁反兵，秽人何物来要盟。众仙排云孰可使，须骏马监傅介子。龟蒙就戮匈奴臣，笑斩楼兰目壮士。灵旗既下犁鞑城，视我将星东北指。术赤遗封生虎狼，包藏祸心越疆理。神力驱除冰海头，铜柱拓边还万里。异姓藩开奇渥温，世捍牧圉承皇恩。声教四讫弥海垠，一洗诸派婆罗门。神兮归来配杓，丹青自有浚烟阁。”圭为何子贞婿，与文忠同里，传闻西人震慑威灵，立像祠祀，又值伊辈沦陷，感邻伺之方殷，慨九京之不作，故有斯咏。文忠家居，尝倡驱夷之议，大忤当事，思中伤之，会有诏召用，乃止。殁而有神，此志固当不渝。又：后进忧西洋为患，就公请方略，公曰：“此易与耳，终为中国患者，其俄罗斯乎！”时俄人未交中国者数十年，闻者惑焉。厥后伊犁事起，乃服其前识。杨文彦诗云：“可怜大鸟窥边急，醉梦群公尚漏舟。”为之三叹。

李文恭卒，相国赛公（尚阿）继其任，所倚重者惟向忠武、乌武壮两军。武壮轻锐，忠武持重，所见互异，寝乃不相能。赛公独重武壮。永安之役，乌军与贼战，贼大溃，窜大洞山。武壮追寇遇伏，四总兵俱殒，武壮亦重伤，旋卒。寇遂迫桂林。壬秋诗所谓“六月守永安，左向颇右乌。失律偾四镇，桂林闭”者也。先是，武壮言东路祗寿春一营，宜增兵为备。忠武主兵法“围师必缺”之说，其策遂不用。至是，果乘虚扌寿寿春营，突围东窜。孙伯和吊武壮诗云：“临贺郡南震金鼓，坏云如山压楼橹。弹丸之水斗形城，穴蚁社鼠纷纵横。上相筹边驻旌节，龙骧虎贲俱从征。邺都李郭叹师老，迁延孰把欃枪扫。元戎安坐敕受降，填坑凿隧饥鹰飏。穷迫军帖今何迫，壮士长驱崤黾厄。已教踞险失任嚣，谁使捐骸丧乌获？”同时死事者，总兵长瑞及其弟长寿，追贼至龙寮岭阵殁。王定甫诗云：“二长好兄弟，忠烈出先代。”谓其父嗒斯哈为喀什喀办事大臣，殉张格尔之难也。张文襄《咏乌都统》云：“桓桓都护须髯紫，平日爱兵如父子。万里征讨毒瘴乡，能结士心得士死。左江右江贼如麻，四方征调糜虫沙。按炮持燧不敢发，一里以外犹呿嗟。始将火攻教懦卒，可惜利器无开花。老罢据气山涌，水窦孤军摇不动。黑夜出奇卷甲来，以少击多无旋踵。独恨诸军不和辑，老将兀兀成孤立。桂林桥上铁雨飞，五管军民同雨泣。呜呼庸相真无谋，弃骏任驽祸神州！当年若使乌向为两翼，安有长鲸直下江海成横流？”注谓：“都统领京营，长于火器，待士卒有恩。回民屠羊者，号“羊肉床”，惯以重利剥旗兵。公为设法归所负，而禁其私借，所为多类此。”赛相信任总兵和春，后以为翼长。和在诸镇中差胜，然远非乌向比，故有“弃骏任驽”之喻。桂林围迫，向忠武奉檄驰援，以两日一夜至。贼用吕公车攻城，向军火焚之，知不可克，遂攻全州，折入湘境。光存之诗云：“都会狡焉逞，将军疾顿忘。一身随七卒，匹马挟单枪。城守因之固，车冲喜自创。桀骛欣磔﹃，渠首亦仓皇。”可想其英姿飒爽。

王子寿《漆室吟》有《读史》数章，皆讽刺时事。其云：“命将凿凶门，保国安与危。古之干城选，文武惟所施。不起亲与贵，但用才略奇。自非豁达士，拔擢犹迟疑。柏直当韩信，高帝间已嗤。何待接锋刃，了然决雄雌。”谓赛相以重臣督师，非其才也。又云：“汉置武功爵，入赀皆补官。贤否益混淆，吏杂民不安。盗贼自此起，直指出夏兰。持斧日斩断，闾里以凋残。选举通治道，同源无异澜。源浊流岂清，法敝民乃干。西园复继踵，黄巾为兵瑞。事固有召祸，蕴利良足叹。”则极言捐纳之滥，吏治以乖，大乱乘之而起。又云：“郡守典兵马，制视古诸侯。请奏及征讨，举动皆自由。折冲四境内，草泽销奸谋。后乃绌其权，专城如赘旒。连圻付节镇，从容居方州。势大运必缓，地广防难周。匹夫一攘臂，千里皆虔刘。”则言郡守之乏兵柄，无以建威销萌，后来变法，且并督、抚兵柄而削之矣，安得不败。其《论治要》云：“元魏起朔代，控弦震北方。九州得大半，敛衽朝遐荒。浸淫逮中叶，衰兆萌履霜。六镇一倡乱，所在为战场。妖贼纵殄灭，强臣遂鸱张。追寻孝明世，始溃厥防。贿赂遍私室，选用非才良。奸雄敢抵隙，觊觎干非常。昔也震六合，后如赢与。制治自有道，道胜靡不强。乃知帝王术，刑政为其纲。”于盛衰得失之由，一若烛照数计，诚至论也，别有《枢言》上下篇，与诗互相阐发。

王定甫通政以枢僚佐赛相幕，备谂军中事。其《乙卯书愤》诗注谓：“赭寇初由中平、百丈还走入紫荆。时总兵某驻象州，统兵千，匿不出战，赖向乌两军追及。向军夺猪崽峡，遂破双髻山。将乘胜进攻，而都统某持五不可，不三日间，逆酋遂尽弃花雷、茶池诸巢，遁走宣墟矣。既而我师复破风门坳，断贼后援。向密请饬南路进兵，而孔村日报胜仗，迄半月，扎营犹在廿里外，贼得从鹏隘、鹏化两山间遁去。未几，向军败于官村，以失援几覆。向愤甚，胸发疽，逾月病起，请得楚兵，独任北路，复奏韶潭诸捷。次年二月，乌军贪进大败，贼又炽。向既北行，守荔浦，复间道趋省，解桂林之围。四月朔，贼去桂林，扑全州，追兵仅七千人，弗克力援，迨和镇领大兵至，城已屠矣。然贼走极窘，追及蓑衣渡，几尽歼之。复得脱东走，扑永不遂，而窜踞道州。及秋，出扰郴桂间，渐入湘境。长沙之围，贼渠萧朝贵自郴率众先至，死焉，余众犹盛。向病起，自粤驰至，城守复完。而贼得窜走者，则以岳麓不守，我师迁延，不成围也。”据其言，则忠武固非养重纵寇者，而事权不壹，策应不周，至屡败于垂成，或有数焉。其诗云：“元年辛亥春，我从丞相行。六月朔四日，桂州入元旌。是日贼返走，中平还紫荆。威震千里外，追逐可成擒。况我有前覆，象州曾驻兵。何为金鸡战，偏师匿州城。大令敢辄挠，诸军乱枪。是时向与乌，威声犹埒。两军相先后，及贼青山坪。一战贼负嵎，恃险螳臂撑。双髻矗后户，宣墟敞前庭。十日猪崽夺，蝥弧夜先登。将军落天上，卷甲势岂停。悖哉都护谁，不鼓从而钲。花雷走群凶，风门奋空霆。宣墟贼为巢，四面踞溪塍。围师岂不周，回后乌前营。半月又蹉跎，孔村惜虚声。自兹乌向隙，贼逸由双鹏。乌南又三匝，北师气徒增。官村怒焚舟，一蹶愤且婴。贼得徜徉去，蒙州蹋堑坑。南师逡巡及，途詈闻蚩伫。”述双髻、风门两捷，贼垂歼得脱，而有官村之挫也。又云：“十月日将晡，军门来渥桢。病余走伛偻，一旅请南荆。中枢夜集议，诘旦军为惊。果然孟明将，指挥藐鲵。一战龙潭复，再战横岭清。飞腾十三捷，万众ん雷呜。奈彼负固力，岂能徒搏胜。况令南北师，转杯水火争。”述向军韶潭诸捷也。又云：“二月始生魄，龙寮夜开扃。三伏计已虚，追击当犹能。古束尾而击，贼尸戮如京。前徒虽出险，荒徼失仓<厂>。我复两翼前，张刘若张罾。谁令雾雨中，山蹊鼓而升。兵家有死地，大覆峦山陉。坐看釜中鱼，又成跋尾鲸。”谓乌军大洞之败。“张刘”，谓张敬修、刘长清也。又云：“荔水一交戈，贼徒西北并。榕城谁备御，仓卒儿倒绷。咄哉将军勇，间道穷郊。崎岖龙西路，雨夜杂徒乘。免胄及国门，群呼闻角崩。须臾贼至，叫啸万目瞠。至今桂之人，援师疑神灵。”述桂林解围事也。又云：“五月湘源哭，孤城惨零丁。小坚大之破，讵尔沟壑经。乃我万师及，城中火荧荧。蓑衣渡头船，蹙若亡六<鼠廷>。”述全州之战也。又云：“此贼最狼狈，饥飏折翅鹰。满江阻夏涨，有庳乃虚乘。经岁说边防，楚山空がテ。粤师虽踵及，疲敝亦可矜。三月营道师，围攻如缺甍。秋来健隼翮，肉重骞腾。郴桂路千余，寸尺多锋。指挥倘如意，火炎是塍螟。跋前而后，手足胡凌兢。八月围星沙，分军贼渠狞。妙高一峰踞，群咻聚蚋[D15C]。熊湘十万家，比屋明宵灯。谁知完玉璧，犹藉将也荣。”言疲军转战，及驰援长沙也。自是妖氛四突，寝及长江。诗中述吴楚战事云：“去年秋风利，戈船闻结。巴邱始微蹶，郢鄂旋峥嵘。直下收蕲黄，居然高屋瓴。莽苍列城复，飞扬残零。余皇鼓卑振，坐拔三山青。”固俨然有澄清之望。又云：“建业天下雄，师中谁丁。未见赵括败，几能马谡争。连城走奔电，万众愁飞萤。坐使江州甲，孤拳徒努睛。楼橹既不前，豺狼计环生。东窥黄石壁，南泛鄱湖藩。可怜全功失，徘徊星渚ぎ。”则不能不痛恨于节帅之非人也，噫！

方贼氛迫楚，朝命以粤督徐广缙代赛相督师，意以广缙知兵也。既奉命，忄匡怯不进，敌乃窃船渡湖，扰及楚北。岳阳足军储，遽为贼得，势益张。寻由岳犯武昌，巡抚常南陔及学政藩臬皆死之。诏夺广缙职，以江督陆建瀛继任督师，亦张皇无策。恩镇败于老鼠峡，诸镇继溃，芜城、金陵先后陷，江宁将军祥公率丁巷战一书夜，力竭，驰出城，犹手刃十数贼，坠马遇害，贼中皆叹息致敬。于是逮问建瀛，命向荣、琦善俱佩钦差大臣印。向围金陵，四野尚安堵，琦驻扬州，军中逸乐而已。光存之《村居述怀》诗述楚北军事云：“光弼初更郭，乌余更跳梁。迟营细柳垒，疾窃洞庭航。烽火销衡麓，军储失岳阳。齐州皆震动，楚制更凄凉。窃计通城邑，端为扼要防。鄂城资犄角，皖省仗屏障。虎旅凭谁撤，狼氛诚未央。风驰非铤鹿，雨集若蜚蝗。”述长江军事云：“使者承新命，长征破斧<片斤>。全军轻一掷，偏队已先亡。鼠峡师摧折，龙山士震惶。绸缪阴雨未，倥偬恶风刚。出柙虽如虎，当车岂是螳。一年培尸牖，顷刻失苞桑。白下千帆集，红巾万众装。梯攻城遂陷，戈倒士非臧。谁领八旗旅，偏撑一柱搪。死心独耿耿，生气自堂堂。”又述围攻宁扬石：”回眚须功补，琦瑕待绩偿。频年围建业，期月顿维扬。狡贼扬降帜，愚民惑鼓簧。恶藤频衍蔓，湖水滥从觞。”时捻匪犯汴，臬司林某埋木包城下，启门招贼，毙其众千余，乃渡河窜走。又赭寇攻南昌，掘地道，轰毙多贼。抚臣张文毅每出战，以兵勇迭为排次，兵退勇斩之，勇退兵斩之，遂大破贼，余众仅百一，焚垒遁去。诗中有云“军事专林叟，戎机握子房。妖看天火殛，尸念地雷僵。门启潜施炮，戈排若堵墙。三千凭火化，七万尽沙飏。”谓其事也。又捻匪自汴犯直，直督某坐失机逮治，诏起僧王督师，屡歼巨寇，诗中所云“诏书收大府，戚谊出藩王。”指此。盖兵烽四起，南北几无宁宇矣。

张文毅籍隶泾阳，起家词苑，抚赣，值寇乱，力捍危城，得不破。后归里为团练大臣，殉回匪之难，遗著不传。俞曲园先生尝见其《冰溪吟草》一卷，其《广哀诗》四十三章，即在其中，历举军兴以来师友姻党及僚吏将弁之殁于王事者，盖侨居玉山时所作。又有长歌纪奴子郑贵、材官哈恩事，云：“去年今日豫章城，我在城头督战兵。贼炮如雨向城击，忽然鲜血溅我缨。左右骇愕环相顾，中有二人中炮仆。材官哈恩仆郑贵，淋漓血染城头路。哈恩碎颅气仅存，郑贵洞腹犹能言。首问主人受伤否？次言有母乏饔飧。我闻此语心悲切，世人枉自谈名节！此仆二十不读书，临死之言何烈烈！人生忠孝赋于天，我今报国知何年。将母犹荷君恩重，愧汝国殇空泪涟。”后来取义成仁，固已见于素抱。

沈文节（炳垣）拜命督桂学，寇乱已炽，密购双刀置床头，日加拂拭。按试梧州，中途闻梧城围急，左右以“学臣无守土责”劝折回，不顾，亟驱至梧，缒城而入。未几城破，朝服坐堂皇，见贼大骂。贼素重公，属其党密护之，不得死。文节绝食自誓，词气慷慨，贼党感泣，因乘机诱使反正，谋内应。事几谐矣，贼觉之，遂遇害。吴牧驺挽文节诗云：“满地黄巾未息戈，诏宣星使出銮坡。百僚动色青门饯，五岭从容绛节过。刀剑随身同笔砚，文章报国指山河。牙旗玉帐谁专阃，翻愧词臣仗义多。”“眼见危城力不支，锋车日暮向前驰。始知慷慨捐躯节，早在飞扬叱驭时。征寇惊呼‘真铁汉’，诸生痛失大宗师。天涯傲骨烦相忆，酹酒招魂隔九疑。”事间，赠阁学，予谥。先是，京师松筠庵僧心泉得忠愍两疏遗墨，乞张受之（辛）手摹上石，筑谏草亭贮之。落成日，文节尚在部下，为题长句，有云：“我欲亭地盈尺，以铁铸贼仆亭侧。贼身朽尽疏不灭，戟手骂贼恨填咽。”忠愤激越，读之如见高坐骂贼时也。

与沈学士同易名者，有旌德吕文节。咸丰初，以侍郎会办团防，驻舒城。寇自集贤关进，桐城陷，渐迫舒境。或曰：“公非守土吏，且未辖一兵，曷退守，图再举？”文节叱之曰：“吾奉天子命，治乡兵杀贼，事不济，命也，退将安之！”遂纳靴刀，率父老登陴捍御。未几城陷，巷战力竭死，僚属幕佐多从殉。事闻，赠尚书，擢其子锦文侍读。严仙舫通政（正基）尝为公论荐，挽以诗云：“荐牍曾膺吕许公，储胥无计佐平戎。喜闻奉韶清淮甸，深望连乡定皖中。北极朝廷自神武，南州冠冕复沙虫。王师咫尺龙舒道，甲马应襄杀贼功。”文节在谏垣，尝劾扬威将军奕经幕僚鄂云诳骗欺朦，滥支军饷；广东劣幕余廷槐、训导黄培芳招匪充团，藐法滋事。皆得旨察究。文宗御极，应诏陈四事曰：“懋圣学，正人心，育人才，恤民隐。”又以诏求直言，“请饬臣工悉蠲忌讳，一洗泄沓故习。”上嘉纳之。每入朝，痛切沥陈，声泪俱下。出治团防，自知不返，别母行，悲恸不能起。忠孝之笃，盖由夙秉云。

邹钟泉中丞（鸣鹤）继郑梦白抚桂，以失援全州落职，嗣协守江甯，城破殉节。曾文正疏请子谥，既得请，以御史朱镇疏论撤回。复有白其诬者，乃予却如例，谥壮节。易名之慎如此。其《绝命诗》云：“太仓半粒粟，沧海一微尘。人生百年耳，忠尽仁乃纯。”署其集曰《世忠堂》，盖自许有素也。初权守开封，值祥符、张湾河决，有议迁省洛阳者，中丞作《六难》之说。林文忠在河工，用“柏梁体”为诗美之，则其人固有足传者。

《庸笔记》载：庐江守胡元炜，未入官时困甚，贷戚友，得数百金，将入都报捐杂职。途遇一人，谈甚洽，因约同行。抵都，亦共舍。久之，问元炜来意，告以捐官，其人索履历，予之。越数日，语元炜曰：“丈夫生斯世，何必龌龊为卑官？吾已为子输金，得知府矣。”元炜甚德之。既而分皖，得权庐州，盖亦其人之力，元炜不知也。咸丰三年，寇踞集贤关，径趋庐州。围城中忽有来谒者，视名剌，即其人。元炜迎入，拜诵前德，其人曰：“尔勿然，吾将以某日下庐州，尔能迎降，不失封赏，否则殆矣！且尔忘一官所自来乎？执迷以取危亡，报德以取富贵，是在尔自决之。”元炜不得已，决从顺。时江忠烈新授皖抚，驻军六安州，元炜具禀诡言：“庐州粮械足用，团练多而得力。”忠烈以为可守，遂移驻。及至，悟为所绐，每见必痛斥，将斩以徇，从官为乞恩乃止。元炜有心腹勇目，徐、淮故县役也，素通贼，夜开城引贼入，于是城陷。忠烈殉，元炜竟降。州人恨之，城破时，相率入府署，灭其家。贼得元炜，初试以贱役，久之，乃授伪职。官军复安庆，执而戮之。王心如大令（权）有《庐江行》记其事云：“于赫江公胆如斗，狂寇闻名吐舌走。天子亲授朱雀，节钺东指巢湖口。铲奸剔蠹庐江清，拔刀欲斩胡太守。太守乞活肉觳觫，方伯监司跪且伏。庸人婀智者忧，有刃不事刂贼臣腹。贼臣腹中鳞甲横，贲饮风浪延蛟鲸。铁牡夜飞走卒出，一纸潜约红袄营。选将出师正酣战，鼓裂翻事中变。叛人揖盗重门开，毒雾腥风塞四面。中丞拊膺臣负国，一柄旁牵古所叹。冠缨整肃投清潭，箕尾光芒返碧汉。义士穴城负骨来，四民痛哭三军哀。颜色如生目炯炯，却看江甸皆尘埃。吁嗟大节谁编比？尚赖儒冠舒城李。一时愚忠有管生，手执书编为国死。”是役同殉者：布政刘公豫钅、池州守陈源兖、同知胡子、副将松安、县丞兴福，而邹同知汉勋、马参将良勋、自六安从忠烈入城，亦俱殉。诗中所云“管生”，未知孰指。

蒋中丞（文庆）为王晓林司寇（植）论荐，由布政代为皖抚。时粤寇陷武汉，胁从顿盛，连樯东下，旌旗蔽江。江督陆建温守浔，师溃，轻舟过皖，使人报曰：“贼众不可当，制府退守江东矣。”中丞遣飞骑邀入城，及江干，舟已发，人心益涣。周文忠奉命助守安庆，藉口留剿凤颍诸寇，不进援，而劝中丞退守庐州。中丞得书，太息曰：“旦夕望若来共死守，乃教我遁乎！退将安往？”寇迫，自裁不殊，旋遇害。孙和伯纪事诗有云：“周郎陆弟无勋业，楚尾县头有战争。”盖并讥周陆。又云：“蒋尉龙山轻死盗，巨先牛渚失援兵。”蒋尉”谓中丞，“巨先”则谓权臬使张熙宇，督师小孤山，先溃也。中丞字蔚亭，隶汉军，嘉庆甲戌进士。

当金陵、扬、镇连陷，六合孤立其间，寇以全力来攻。时温北屏（绍原）摄邑令，深得民心。徐彝舟太守以检讨里居，助之规办团防，战守皆以民勇，寇至辄败。朝廷录北屏破虏九γ洲功，特擢江甯守，以道员用，仍留驻六合。六年中，大小数十战，贼畏之如虎，有“纸金陵，铁六合”之谣。彝舟《和北屏军中纪事原韵》云：“太真威令重如山，百里严城铁牡关。妖窟群惊犀火照，廉泉早卜蚌珠还。当门赤棒能行法，崩角黄巾渐革顽。回忆两番征战处，亲援桴鼓左轮殷。”其二云：“宗岳呼爷不敢名，山头草木尽疑兵。星连流火宵然炬，雾销长江晓破营。锡命频闻天语宠，投醪久识士心倾。楼船烧断千寻铁，浑争功事已明。”其三云：“下蜀街头甫罢兵，四郊又赋捕蝗行。空拳欲识珠成米，众志犹铁作城。岁计庚桑居畏垒，宵深壬荚问君平。万家齐下和南拜，救我慈悲佛再生。”

其四云：“强弩三千学射潮，壮猷欲馘慕容超。微文偶触参军怒，宽议终邀圣主朝。图报益教心耿耿，飞书不觉夜迢迢。余情更续《金荃集》，叉手吟诗兴未消。”戊午九月，本台城陷，北屏死之。是年，彝舟授福甯守，谢恩召对，文宗询绍原年齿、起居及防守事甚悉。南行纡途过里，拟述天眷以告北屏，已不及矣。李越缦诗云：“铁铸孤城枕贼冲，危疆喋血十年中。一宫强项成名将，百战衔须作鬼雄。可惜睢阳终死敌，更无玉璧为旌功。弹丸真作王罢冢，从此江淮保障空。”为北屏作也。王子寿诗谓“郡守当寄以兵权”，观北屏事益信。

祁文端诗宗韩杜，洼承程春海衣钵，其《得六弟金陵书感寄》二首云：“恩重惭君父，时危念弟兄。大江何浩渺，剧盗且纵横。汝在书犹达，吾衰命亦轻。挑灯玩手札，便恐毕平生。”“少日同忧患，中年各奋飞。遭逢殊不料，时事乃多违。报国心犹壮，思亲涕暗挥。何由见颜色，梦寤或相依。”沈挚处直逼少陆。文端六弟名宿藻，先为武昌守，以办赈功超擢，都转广东。迨拜宁藩，尚书杜公犹奏派治赈南河，事竣赴官，省防已急。文端诗作于此时。江督陆建瀛奉命督师，驻九江，悉帑充军饣襄，以危城委之，与将军力筹城守，积劳欧血死。越十日，而江甯陷。文端复有《哭弟诗》之作。其一云：“昨作两篇诗，挥泪奇吾弟。贼氛蔽大江，不知何路递？连日见军报，旁皇无所底。初云汝登陴，欧血已病侪。继云病不支，啣恨殒官邸。余时直枢垣，疏下不能启。欲读恐失声，欲哭惧非礼。惨怆合寮宗，悯惜动宸陛。手诏鉴丹忱，温语慰同体。恩重死转轻，志苦甘如荠。九顿出彤墀，感深惟雪涕。”其二云：“金陵石头城，城大守匪易。吾弟气素豪，艰险曾不避。武昌捍水灾，劳心为抚字。粤东办巨贼，更拜长缨赐。屏藩莅江左，安集先河次。履任席未爰，楚氛已氵存至。岩岩制府公，抵掌运才智。提兵扼九江，库藏悉罗致。神炮五百余，尽数充武备。京帑六十万，并取毋遗置。遗之以危城，置之于死地。弟曰谨受命，空誊奋攘臂。爰集诸绅民，慷慨陈大义。首严迁徙禁，先出眷属示。捐资峙糗粮，练勇除戎器。甘苦与众共，赏罚无偏恣。匝月规模成，力竭神已悴。中丞尚虚怀，将军同志。长城信足倚，黾勉望疆帅。”其三云：“疆帅军上游，初议岂不壮。舳舻亘千里，江皖赖保障。前茅甫遇贼，一战总戎丧。翩然乃退死，踉跄弃兵仗。匿迹归白门，哗声撼青嶂。命曰帅饵贼，吾民复奚望。城巾十万户，湍决各奔放。大府方闭合，猜嫌仍未忘。中丞又径去，力挽不回颃。哀哉一腔血，贲洒何所向。将军承同寮，抗疏陈其状。报恩誓必死，天容亦凄怆。赫然责失律，申命易大将。忠魂竟不待，骸骨委幽旷。追思偾事由，后懦而前亢。若使谋乃进，据险审所当。纵退时犹纡，援兵势可仰。严城民气固，内外力足抗。此错竟谁铸，此灾无妄。鲸鲵遂窟穴，烽火助波浪。全家更何有，定付江鱼葬。梦中吾弟在，告别已惆怅。痛哭向南天，何时见涤荡。”建瀛亦号知兵，而张皇失策至此，其罪岂减何根云哉！将军名祥厚，与副都统霍隆武俱力战以殉。

邹叔绩司马（汉勋），从江忠烈殉庐州之难，生平富于著述，所著有《六国春秋》、《谷梁例》、《湘中考古录》、《殷石刻释文》，世罕见之者。为诸生时，尝以事系狱。盖有无名男子缢死于富户某姓山树间，官诣念，吏仵皆曰无伤，已掩葬结案。叔绩访知乃其族子，其死有他故，乃与其同族诉于邑堂，讠凡触令怒，坐“索诈扛讼”革惩。会黄海华太守摄守，宝庆邓湘皋为白其枉，叔绩亦自狱中上书自剖，乃即日提释详雪，复其衿，是秋遂举于乡。海华纪诗云：“黄霸初来治郡日，邹阳伏上讼冤书。惭无大厦栖巢燕，忍使园扉泣获鱼。旧价文章真不忝，今年榜帖竟何如。灯前狂笑冠缨落，入彀英雄雪活余。”或云：叔绩应省试，僦屋蔡公祠，盖明推官殉寇难者，梦蔡来谒曰：“子卷为我力荐，勉之。”后知闱卷几摈获中，不意为死节之兆。

蒯子范太守挽忠烈诗有云：“幸有援师来介弟，应教指日复平梁。”谓公弟达川方伯（忠）自湘募师，会刘公（长佑）军来援也。迨庐州克复，赋《庐阳夜捷行》云：“咸丰五年十月朔，庐阳夜半城告复。十万义民奋空拳，城外三军新睡觉。自从癸丑岁仲冬，于今十载困樊笼。街头栏栅锁西东，禅处直与虮虱同。两番有约报机密，某日某夜献城吉。星河黯淡天萧瑟，麻绳巷口排墙出。斩关直夺时雍门，隔河尽是官军屯。屋梁壁板驾空起，呼请将军入城垣。将军自操稳算多，‘公无渡河’可奈何。众民焦急齐恸哭，请兵不如放火速。须臾火光照万千，戍楼四面一齐燃。贼众仓皇失所措，疑是官军降自天。是时火风力遒，人声军声闹不休。四门各挟刀剑走，夺取贼刀斫贼头。晨星落落鸡声唱，始见将军麾羽仗。若非火势惊贼走，几使全城为鸡狗。将军入城贼已空，捷书驰报甘泉宫。连宵恩命下九重，骠骑新拜何雍容。”自序谓：“癸丑，庐城陷，贼限庐人分居后街，树栅断出入。官兵至，城固不得下。城中人密与大营约开城迎，应以白布裹头为号，大营姑听之。届期，各挟木板排墙出，启时雍门，请官军入城，迟不至。不得已，乃纵火四城，更棚、火药房同时火起，贼疑官军骤至，亟逃窜，夺刀截杀无算。比官兵入，坐收其成，犹张皇战功入告。”官书顾可信哉。

徐西叔学正（子苓）夙与忠烈厚，从达川军驻庐州，别赋《庐陵夜捷行，呈江使君》云：“壶浆士女泣垂面，爱说中丞旧时战。张巡死去贺兰生，痛杀潜山庙中奠。骠骑连宵拜新命，汉廷不惜通侯印。使君爱逐赤松游，脊令原畔牵归兴。”时达川甫以战绩擢官也。是岁除夕前一日，置酒飨士，达川虚其左，西向以荐忠烈，既毕奠，揖西叔就宾座，曰：“君，先兄故人，状相若，齿相埒也，见君如见吾先兄矣。”于是轰饮极醉，相顾失声。西叔之识忠烈，因池州守陈公。池州死状久未明，其弟毕凡将来寻兄骨而未至，故西叔为诗呈达川，兼留伫毕凡云：“虎帐森严忝上宾，座中灵爽动星辰。无端恸哭干戎禁，多愧将军恕酒人。信国千秋青史在，荆卿四座白衣新。醉时错认西台路，朱鸟歌终倍怆神。”“老向风尘赋《八哀》，池州儒雅济时才。并时巡远宜同传，入洛机云久未来。数载兵戈知已尽，百年怀抱对君开。天涯明夕同除夕，好挽长河注酒杯。”酸楚不忍卒读。相传大蜀山上有忠烈祠，贼夜过，见列炬荧煌，剑槊声相摩，大惊遁走。又：丧归时，贼自东安犯新甯，攻七昼夜败去。讠凡贼党，具言酣斗时见蓝旗军突出，遂不支。“蓝旗”者，忠烈部曲所用，其时固无是军，然则忠烈虽死，犹能为厉鬼击贼也。

忠烈初由赛相国疏调，率所用乡兵五百人，敝衣槁项，转战屡捷，为楚勇出境讨贼之始。自是援桂林、保长沙，军锋称最。其援赣也，简疫余之众，得千三百，凡三昼夜行五百里，疾驰抵南昌。贼相惊曰：“江军来何速也！”时贼图窜吉安、临江，而安福、泰和、万安寇复起，公分军樟树镇扼贼冲，檄罗忠节等讨奉和各属，平之，赣氛遂戢。军中赋《感事》诗云：“东望三城久不收，又闻鼙鼓入中州。孤城保障吾何敢，大局艰难剧可忧。前席每思廉李将，中兴谁是岳韩俦？时危多病甯天意，差幸甘霖兆有秋。”方赣事亟，公奉韶襄江南军务，凤阳同时告警，谓当先所急，遂赴赣。及授皖抚，诏留楚，相机进止，不拘成命。公曰：“吾曩急于援赣，未遑顾皖，今皖寇益急，且拜命抚是邦，坐视不救，何以对皖之父老！”即拜疏冒雨行，遽及庐州之难。其挺身赴险，无所趋避，古大臣所难也。先是忠烈家居，知大乱将至，结丁壮，缮兵仗。雷再浩叛，大府募能擒贼者，赏五百金。公应募，率乡兵缚再浩送官，取金归为尊翁寿。翁曰：“长吏信赏，矫而不受，是损上之信；资人力而专其利，是损己之廉。二者皆非也。其举金以葺邑城，城完民安，两得之矣。”公如命。于是官绅奋助，凡两年毕役，盗不敢窥。不爱钱，不惜死，忠烈兼有之焉。

全州之陷，粤寇始张。知州曹燮培、都司伍朝显协力守城，城亡俱殉。宝甯方友石司马（玉润）作《全州哀》云：“全州节，谁最烈？都司头，刺史血。刺史守城苦无兵，都司带兵愁远别。同是天家戮力臣，相逢何必判轩轾。人肉食尽雀鼠空，弓靴煮烂思杀妾。拊膺一恸外援断，无人不憾湘漓月。丈夫死耳庸何伤，能为厉鬼真人杰。君不见睢阳城内杀声哀，邻境笙歌尚清越。”又：冠县不守，县令傅士珍死之。友石为赋《冠县令》云：“冠县令，一家血染粤贼刃。咸丰甲寅三月朔，贼旗蜂拥来何<辶凡>。一炮已毁二黄纛，忽复小旗挥四阵。四阵四门乱云集，常山蛇难首尾应。回身巷战贼盈衢，只手犹能戮枭獍。力尽成禽那肯屈，张巡原抱男儿性。旁有一仆亲属目，先砍公头后公腹。后堂烈妇并烈女，五人同时遭残酷。犹幸婴儿属乳母，天留一脉继良族。吁嗟乎！智者婢，义者仆，烈者妇，忠者牧，滇南节义冠青牍。”弹九州邑，御乏兵，守乏援，智弹力竭，徒以一死报国，是可哀已。

赭寇所至，掠得妇女，别置馆居之，虽有夫者，不得合并。有朱九妹者，楚北人，美而才，被掳至金陵，居女馆中，谋以鸩酒杀贼，事泄遇害。贝子木有诗云：“须眉几辈愧青史，匍匐泥中欠一死。雌虹堕地霹雳鸣，乃有湖湘小女子。鸩贼进持酒一觞，愤拚弱质婉清扬。欧刀不惜遭寸磔，肉糜骨粉皆奇香。吁嗟落溷花，化作碎阶玉。荆州曼仙同一哭，澧兰沅芷赋《招魂》，合谱神弦荐芳酥。”“曼仙”，亦女子死烈者，见吴梅村《绥寇纪略》。王子扬孝廉《女专诸行》则称为“朱九姑”，序谓：“九姑，江夏人，读书晓文义，杨秀清得之，以为女记室。伺隙毒秀清，不济，贼怒，磔之。”其诗云：“鱼肠险割吴儿剑，青天白日飞紫电。姑从何处淬良药，干将献魄莫邪链。金陵城头虎大吼，百二十人舁贼走。道旁胁持不敢息，稍稍色动立碎首。有美一人意气舒，红襦系以双明珠。朝朝对镜泽容肤，夜夜搦管亲军书。朝夜伺贼贼不觉，鸩鸟告予以谣诼。身死即死心决绝，事成不成天唯诺。事不成，姑竟死。义声凛凛百千祀，专诸乃出奇女子。”据其诗，则又似以诡媚邀宠者。吴明经（家桢）《金陵杂咏》有云：“棘闱先设女科场，女状元称尽善祥。堪惜扬州朱九妹，含冤六月竟飞霜。”谓九妹为扬州人，与子木、子扬所闻又异。然纪其事者，则无异辞。明经《杂咏》又云：“红颜亦肯矢孤忠，易水萧萧国士风。百尺高竿悬挂处，天灯光烛满城红。”是谋杀贼者，不仅朱九妹矣。其《记女馆事》云：“六军女馆重关防，廿五娇娃聚一房。轮指今宵逢月晦，满城飞遍野鸳鸯。”又云：“高堂午夜沸笙歌，红粉双行列绮罗。弹到琵琶合手调，男伶不抵女伶多。”“糕果攒成百寿形，衙前新选女娉婷。今朝诞日开筵宴，竞把黄金铸寿星。”其中忍耻受污，或腼颜贡媚者，正不可偻数，九妹其佼佼者耳。又云：“谁使雄飞竟伏雌，难分扑朔与迷离。血光涌处刀光灿，重到转轮殿上时。”“么凤香尘步步莲，砑罗双幅绣行缠。如钩新月纤纤样，纵不凌波亦可怜。”“幻缘忽现女儿身，鸾镜蛾眉赧效颦。踯躅街前分队立，黄罗帕子素罗巾。”盖贼中好男色，伪令阉割幼童，俾裹足作女装。阉割者凡六千余，活者仅十之一。杨酋选中者给黄罗帕，余给素罗帕，分升诸酋，蓄为男妾，莫敢抗也。独新安吴幼莲之子（广），年十三，侨居扬州，被掠去，贼迫使为义子，毅然不屈，曰：“我天朝士子也。”竟被杀。子扬为作《天朝士子歌》云：“生十三年之吴童，贼喜不屠诱呼翁。翁呼非独活汝命，鲜衣美食骑花聪，甚者觊觎王侯公。童气如虹声如钟，一言上诉天为通，蒲卢以我为桑虫。旁人窃窃语吴童，高飞上有冥冥鸿。左顾宝剑磨青铜，右顾十丈氍毹红，童知有翁羁海东，走相告者翁捶胸。何不忍死稍从容，噫嘻忍死常儿同。”矫矫是儿，亦汪也。又：贼中使人饰夷妆，称东西洋陪臣，各贡夷女，因虚设东西洋行省，事尤可笑。

张丙垣（继庚），为诸生，负才略。咸丰癸丑，陷贼中，变姓名，隶韭王。北王所辖，凡数千人。张其解事者，时为陈说大义，讠术以利害，皆色然动。乃与乡人谋，各就亲知，潜相结合，于是楚北人被胁者皆附之，湘粤人亦踵至。区画粗定，遂以五千人具名，上书向忠武，愿为内应。忠武喜甚。既与之约，乃失期，城中人咎张语不诚，稍稍散。而张不时往来向营，受贼逻察，亦屡濒于败，然其众犹千余人，乃约于甲寅二月五日杀神策门守目，纳外兵。及期，外兵不至，以雨辞。事败，张被收，刑毒备至，穷及党羽。张受刑毕，则曰：“吾党甚夥，趣以册来。”册至，则指其剽能为贼出死力者，以笔识其名。贼即骈戮之，十日中死四百余，锋锐大损，渐悟其诈，坚令指出鄂籍及江甯人。张迄不语，绝粒至死，贼举其尸辗裂之。与张同谋者皆得脱，然自是无复谋应外兵者矣。梅伯言与其父景堂契，作歌悲之云：“生名继庚其姓张，年少奇气腾蜚黄。为诸侯客游湖湘，笔头落纸天风长。咸丰初年归建康，城破不死心胆强。欲以翻城翦ァ狼，诡言进执酋首旁。贼喜授以黄巾装，潜诱羽翼回心肠。汝夫携妇汝还乡，相逢目动心深藏。缒书大帅三报章，会期斩关门朝阳。将心踌躇士徨，望门疑伏归雁行。城内气绝失所望，旷日谋泄死可伤。身虽糜烂舌不僵，呜呼此生真国殇！”谭仲修大令（廷献）亦赋《义士行》云：“班超布衣一诸生，奇功三十六人成。奇功绝域尚可立，胡乃义士歼名城。谁欤男子张应庚，宛转虎口蓐棘荆。翻城反正再三试，云作死气鼓死声。气经百折不心挫，事败狂寇魂犹惊。是时大帅亦雄杰，艰难百战扬旆旌。一念持重事机失，坐甲遂老十万兵。西风秦淮草不青，漠月犹照将军营。卅年高歌《洗兵马》，来吊国殇胸不平。”论者每病向忠武持重纵寇，余尝辨之，若此事，不得谓非持重之失。金弓叔《哀丙垣》诗云：“万户侯相待，原拚七尺躯。鬼都贼酷，我敢哭君愚。黑海横流是，青天醒日无。连营消遣过，苦费大声呼。”于忠武亦有微辞。

弓叔又有《哀张丫头》诗云：“才知刀有用，热血满身归。杀贼心原在，收城计已非。三军常健忘，一载只长围。值得酬知己，江东贱布衣。”《哀机匠父子》诗云：“健儿终并命，彼妇竟何心。魂魄或无恨，生存已到今。大家都敢死，何贼不成禽。十日磨刀庆，中庭杀气沈。”“张丫头”者，习拳勇，不修细行。金陵陷，浮沈贼中年余，终不为贼所得，盖其智有过人者。丙垣既有所结合，计非有勇士，不能斩关以纳外兵。或举张丫头，丙垣使人说之。张不可，曰：“张君知我，必自来，乃为知己者死耳。”丙垣闻之，即日诣张，张大喜，许之。至期，张袖大刀，夜至神策门，尽杀守门贼二三十人，候外兵，迄不至，惘惘归。既而贼讠求杀人者甚急，适丙垣事泄，有知张附丙垣者白诸贼，捕之至，张大呼曰：“速杀我，勿多言！”遂先丙垣死。“机匠”，沈姓，佚其父子名，居江甯西南城隅浮桥右委巷中，父子四人皆健武。贼初入城，志在掠财物，非华屋高门，往往键户获免，机匠独启户坐待。其室仅三间，各以一子守之，置刀杖僻处。贼众至者，则伛偻肃迎，贼见其无长物，辄弃去。若二三人或一人至，则必邀之过其家，甫入即闭户，诸子视贼所至室，执而杀之，瘗后圃荆棘中，复启户如故。阅旬余，杀贼将百数。邻有老妇，忽戒一贼勿入其家，事遂泄。群贼乘夜围之，机匠与其二子皆斗死，惟中子得脱。张丫头死于甲寅二月，机匠父子死于癸丑五月。弓叔闻之于村民者。又闻有“倪丫头”者，以无行著，城陷日，遇贼独行者，伺左右无人，即出袖中刃杀之，凡杀七八贼，卒莫得主名，后不知所往。

周荇农阁学《武昌谣》，述咸丰壬子粤寇陷鄂事特详。盖有湘南营弁史某，自京师赍奏回，经武昌，遇乱，陷贼中一月，脱归，复至京师，为荇垦述其目击者，而荇农著之于诗。诗云：“冬寒夜雨汁，贼围已兼旬。忽传须臾间，万贼攻城。向晓城大开，周衢贼纷纭。官吏及士庶，眠起无衣裙。待死就汤镬，束缚同鸡豚。贼酋拥官衙，贼徒据里门。刃人血成渠，色赤腥风喷。洎闻败兵言，始悉贼所因。腊月夜初四，黎黑天未晨。有贼窥城隅，不足四十人。我兵彷佛觉，所苦夜色昏。众奋思登陴，雨湿烽不然。向官屡索烛，不给翻怒瞠。谓是特求犒，诳辞惑三军。兵闻自慑退，贼噪旋登垣。一战开户纳，众贼驱群猿。不劳一矢加，已见高墉沦。血肉饱豺虎，财粟堆荆榛。重赏靡一应，况夙无纤恩。贼远吝一烛，重若宝与珍。贼来弃金帑，轻若沙与尘。贪庸坐尔曹，上负吾皇仁。尔命亦何惜，奈此蚩蚩冤。”其二云：“初四贼陷城，屠割兼搜牢。三日皮骨空，伪令传封刀。初七令甫传，残魂惊复喜。四十余万人，存不两万耳。城中七大湖，湖水阔且深。贼来惧污掠，各各怀死心。争前向湖投，燎发洪炉中。骸骨互撑拄，湖塞无可容。邑之田将军，仕粤屡杀贼。坐是为贼仇，家祸惨尤极。一门二百口，蹈刃无栗色。又有陈氏母，其子为县官。誓死不辱贼，身率阖门焚。贼所不杀者，耄稚或废疾。愚氓计求活，刺目折胫膝。残肤且幸生，生不过百一。死则葬狐犬，生复苦饥寒。天阴雨湿时，啾啾声不闻。贼威所劫制，鬼惧声亦吞。况彼弱肉辈，哀哉复何言。”是役殉难者：学政冯培元，赠侍郎，谥文介；藩司梁星源，谥敏肃；臬司瑞元，谥端节；而抚臣常南陔疏庸偾事，亦获美谥，且建专祠，所以褒忠者厚矣。然斧钺之严，犹存诗史，亦以见当时清议焉。

方粤寇久围长沙，而宝庆屹然独完，太守李荫庭之力也。荫庭守宝庆，甫下车，即擒治猾盗数百人，复储仓谷，练民勇，城守以固。其检治桥土石背洞匪，皆得民勇之力，故宝勇精练特著。后塔忠武用之，以奏甯乡、湘潭之捷。当赛相入楚，荫庭奉檄赴岳州承办军差，邓湘皋有《寄怀》二律云：“堂堂上相拥旌旄，几队貔貅戒驿骚。扉履咄嗟应立办，指挥谈笑可忘劳。人来大漠风尤劲，天入重湖气倍豪。已卜荆关衔辔过，沿湘草色映征袍。”“来何勇决去何，落角摧牙事未终。治乱由来用重典，尚严原自具深衷。陋邦好恶何曾定，贫国疮痍尚待公。老我州民思叔度，时揩病眼望王充。”“王充”，谓王丽生明经（治模）。荫庭守郡，丽生佐其幕甚久，多所赞画，以肝胆相许，后客死宝庆。长沙丁果臣继之，相得如丽生。丁巳，武昌寇退，果臣躬送其丧归浙东。吴本深，丽生师也，有诗记其事兼示果臣云：“居官不知治，宾吏仗刀笔。读律未晓文，据坐傲占毕。越人党徒盛，窟穴处虱。脂膏罄吏俸，冀幸免三黜。吾伤此已久，思欲较名实。岂知有王君，才尽儒者术。君本诸生流，呃穷日抱膝。济时事则已，岂必躬辅弼。楚南天岳州，洞庭我洋泌。尺书忽及门，著山律举。韪与荫庭翁，相骏用群逸。先后宝郡略，君所笔书疾。我但闻君归，不得何月日。阊门有书到，道阻思逾密。穷山竟已矣，孤魂旅啾唧。岭盗跳险初，幕筹甚周悉。寇张君则亡，藏掩十六七。众才今角露，品第谁甲乙。矧乃词赋优，文采复稀匹。江湖道犹梗，也豕纵横出。归丧计安从，丁子独胶漆。青枫湘浦暮，灵舸存萧瑟。城头夜吹角，山鬼莫迷失。”语虽质拙，而深于性情，固非苟作者。外吏用幕宾治刑名钱谷，沿袭已久，大率精于例牍。以吏为师，不谓其中亦有才略气节之士，而惜乎不竟其用也！荫庭性鲠介，以戎绩擢湘臬。值骆文忠抚湘，延左湘阴于幕中，虚己听之，属吏白事，必先谒左。独荫庭始终不一谒之，由是见忤，摭他事论劾左官。嗣稍迁道员，终蹉跎不振。同治己巳，郡人述城守功，为请列祠名宦，且别建专祠，以丽生附祀。屈于荣途，而伸于舆诵，直道之遗，庶几不泯。

许雪门太守（瑶光）《乌鹊怨》、《黄鹤怨》两诗，作于咸丰癸丑。《乌鹊怨》云：“牵牛不渡河，罪乃归乌鹊。银汉水茫茫，桥梁何处托。天船实可乘，河鼓声交作。仙人胆气虚，坐误星期约。迁怒到旁人，世情何险恶。可怜小鸟无诉伸，雨血风毛几沟壑。君不见今日大臣误国罪小臣，攫人障箭善保身。千古宦情多类此，南飞乌鹊倍伤神。”刺徐督部（广缙）也。长沙围急，督部奉命督师，率福兴所部驰援。自粤赴楚，节节留滞，抵湘潭，遂逗留不进。迨岳州陷，始进屯益阳，而有移营长沙之奏。诏责其迁延贻误，乃归咎益阳令不为备船，几得罪，诗意指此。《黄鹤怨》云：“神仙手堕绿玉杖，龙钟莫上黄鹤楼。黄鹤崔巍出云表，风高天旷令人愁。愁杀巴陵倾，长蛇噬象行。君山不塞洞庭口，妖波直接长江横。愁杀汉阳树，鹦鹉飞难渡。青山覆笠围团团，坐见冲霄腾赤雾。战士虫沙六百人，烟消电卷知何处。黄龙青雀束江流，白马红巾蹋地游。夹岸喑呜背石壁，一条衣带小于沟。夜深吹破《梅花》笛，士卒酣眠刁斗寂。女墙分付明月看，虎帐惟闻寒露滴。沈沈更柝天难曙，节钺辕深坐悲。一卷韬钤看复抛，黑风灭烛飞霆霹。蝥弧忽报有人登，地缺天摧惨何极。赤子蠕蠕尽网罗，金汤顷刻走狂魔。可怜天帑如山积，资寇徒闻金橐驼。窖粟藏金恣搜括，丹流碧血漫城阿。溃卒焚巢夜纵火，珠帘画栋烟煤多。此时江雪正飞花，此际江水损荻牙。{鼓蚤}鼓夜喧催去腊，炮车朝响逼年华。春朝三日弃城遁，江南江北生黄沙。凫溪夜夜啼城畔，楚台白气如烟散。夏逆曾烦圣祖兵，谁知今日逢离乱。我思龙蟠山侧鄂王城，陶侃当年擅盛名。风月登楼犹似昔，蚍蜉撼树竟伤情。岂无帐布分军士，坐使银山陷贼营。莫上枣亭高处望，蛟鼍从此激江声。”纪武昌之陷也。壬子十一月，贼陷岳州，弃不守，八日而抵汉口，朱副将（瀚章）率六百人守汉阳，战死。逾日，汉阳知府董振铎亦巷战死，城遂陷。时冬令水涸，江有涨沙，贼掠船造浮桥以达武昌。提督向公自洪山出战，贼以小队乘之。次日，地雷轰破望山门，武昌亦陷。督臣先以筹防驻衡州，其从抚臣殉难者，学政藩臬外，则汉黄德道王寿同，盐法道林恩熙，前盐法道王东槐，武昌守明善，同知周祖衔也。江夏令绣麟巷战死，尤烈。贼意图江南，尽驱居民登舟，弃城以去。明善字韫田，莅官未久即遇难，王子寿有诗哀之云：“烽烟惨照使君，仓卒乘城甫下车。典郡本为天子吏，成仁无愧圣贤书。卢循凶狡锋谁敌，傅燮艰难恨有余。他日楚江崇庙食，撷苹千载重欷。”

曾文正为吴文节（文）门下士，文节以咸丰癸丑奉命督楚。时楚防复急，巡抚崇纶谋移营城外，为自脱地。文节知之，立往谒，约共死守。巡抚不可，公愤甚，拔佩刀置案上曰：“城存与存，亡与亡，敢言出城者，齿吾刃！”巡抚默然，议乃定。会寇逼，公即登城捍守，围得解。巡抚内愧，乃密劾公闭城坐守，有诏趣进复黄州，而以城守责巡抚。公调胡文忠所部黔勇，又与曾文正约，合力夹攻，将会师大举，而巡抚屡之。朝旨趣战益急，公不得已，即进薄黄州，两战皆胜。既而贼大至，忽后营火起，众惊溃，公投水死。是年武昌复陷，巡抚先受代去。迨文正复武昌，始疏陈公死事及巡抚倾陷状，有诏逮问，巡抚畏罪自尽，公冤乃大白。平安山为公尽节处，刘芙裳广文过其地，有诗追吊云：“朔雪寒风裂战袍，一军桴鼓手亲操。澶渊办贼成孤注，都督横江拥万艘。堕水子颜空据马，濒危光弼尚抽刀。伤心十丈陈陶水，终古精魂咽怒涛。”公临危督战，都司刘富成犹手刃数贼，兵卒继之，殪贼数十，故有“光弼抽刀”之喻。其地亦名堵城，洪右臣给谏《过堵城吊文节》诗云：“山下浮云作阵过，秋风吹恨满关河。时艰雷口屯温峤，事去壶头困伏波。鬼哭荒原闻败鼓，农耕战地拾残戈。萧萧废垒寒鸦散，落日招魂带女萝。”时辈谓其工切，然未若吴仲云“死诚得所才堪惜，谗不能行事最难”之句，为能一语破的。其时秉鄂臬者，为遵义唐威恪（树义），由陕藩左官，金口一役，督水师剿寇甚力，崇纶夺其军，投江死。一时亦多浮议，久之始白。

咸丰癸丑，粤寇陷田家镇，上窜巴河，进迫黄郡。其时城守无兵，库藏亦匮，太守金菊仙度无全理，誓以身殉。方移治考棚，见近阶有井，试以长竿，得水五尺许，曰：“此足了吾事矣。”及贼至，怀匕首刺贼，毙一人，贼不杀之，遂冠服赴井死。留书别亲故，附《绝命词》三章，有云：“命妇投缳日，双珠争后先。泉台忠烈魄，相待已经年。”盖前此武昌之劫，公配汪恭人与二女同日自经也。事闻，赠太仆卿。包上舍（长庚）购得其尸，鬻田以葬之，且亲课其遗孤。洪右臣为赋《鬻田歌》，以志风义。

巡抚崇纶之以忧去官也，青侍郎（麟）以学政摄其事，甫受任而寇至。城陷，侍郎走荆州，将募湘勇图收复，诏责其失地规避，即就荆正法。李越缦诗所谓“剑凛然明诏语，新传上策误檀公”者也。侍郎故长者，待士有礼，抚百姓有恩，城孤食尽，突围乞援，论者多曲谅之。武昌余承柱《吊墨卿中丞》诗云：“危城坚守几经时，不死封疆死法司。呼吁可怜庚癸迫，精诚终达圣明知。三军涕泪生前感，万姓悲歌殁后思。书罪书功青史在，孤忠耿耿自昭垂。”遗爱在人，于此可见。言卓林秀才为侍郎幕客，既脱难，值冯展云学士继督楚学，驻荆州，遂往依之。尝为王子寿述武昌事变，子寿赠诗云：“乐布客彭越，所怀国士恩。顾盼感意气，死生终弗谖。夫子梅里裔，入楚随高轩。主人领军府，贼势如蜂屯。城孤食且尽，突走前乞援。宾客仓卒散，榛莽宵窜奔。侧闻杜邮赐，血溅枯草根。西上氵斥水，羁困难自存。幸逢使者至，北海仍开尊。相将滞荆郢，未得搴兰荪。中夜忽思旧，恻怆声暗吞。荒郊尚埋碧，饮泣孤臣魂。烽烟惨乡国，何处江南村。拔剑起击柱，莫释心烦冤。灵修信浩荡，已矣忽复论。”诗意亦为侍郎扼腕。侍郎隶包衣籍，相传官翰林日，有新庶常谒其旗主，遇侍郎后至，跽拜讫，主挥令侧坐，庶常骇然。主曰：“依制不当坐，今犹以君故，宽假之也。”“包衣”者，其先世坐罪，发功臣为奴，遂世承奴籍，虽贵不得自脱。松文清居枢辅之尊，值主家有丧，犹著白袍，立门外执鼓，迄特韶抬旗乃免。大臣奴事私门，殊伤国体，而无敢议变革者，附记以著旗制之敝。

善化瞿春陔比部（元霖），咸丰辛亥举于乡，屡试春官不第。乔勤恪方分巡常镇，其师门也，邀入幕，自京师间关赴之。时镇江尚为寇踞，巡道驻节常州，为规画善后二十策，兼及防守大计。寻镇江克复，遗黎待赈，复作《赈说》上勤恪，皆有特识。其和勤恪《入润城》诗云：“振衣度京岘，山隙见孤城。行行入东郭，寂寞溪桥横。庐舍峙余烬，犹闻坏墙声。转蓬逐瓦砾，巷陌阴风生。枯树鸣鸺留，石砌藏犭延<鼠生>。顾见黧面人，血手方披荆。纤帜表坊里，导引无迷行。乃知官吏来，指画厘章程。觥觥我夫子，吴会久有名。治兵与治民，累岁忧劳并。此邦更蹂躏，惨淡烦经营。百计关豫虑，惟恐孤舆情。亟谋奠江左，羽檄挥无停。逆氛昔东下，巨浪骄鲲鲸。据险阻江堑，筑垒元刂山形。名郡屡摧陷，中原皆震惊。重臣苦巽懦，鲁卫有弟兄。坐令雄胜区，荡毁夷不平。方今豸节驻，抚驭一以诚。吟怀见仁爱，盼兹百室盈。游夏未敢赞，展也歌大成。”述乱后荒城凋残翳，不堪卒读。所著日记谓：“道光间，海氛内犯，江甯人逃匿乡曲，不堪其苦，故粤寇至，相率拚一死，不复行遁。迨城破，遭虐役，求死不得，于是有阖门自燔者，渐亦逃出不少。丙辰夏，向营退丹阳，附近居民，被祸尤酷。高资之败，贻患不小，因叹督师者畏葸，固足长寇，若不揆机宜，轻于一掷，偾事之咎亦均。”洵阅历之言也。

比部尊人鲁青翁（岱），绩学不遇，尝自写其身，由少而壮而老，为像三。乘枯槎泛海涛中，少者持楫，而壮与老者休焉。图成，署曰“自济”，盖隐寓横流之兆。其孙文慎既贵，遍徵题咏，郭筠仙侍郎诗尤沈挚，有云：“先生生长承平际，水潦干戈已芽孽。手无斧柯排干力，肩项从人夸截や。岂知尘劫起微沫，太阿竟受群哮折。龙蛇蹙踏天发机，应声有似蕤宾铁。达观昭旷矧无人，一手一足甯为烈。试看浮云著海浪，信行不与坤轴裂。天开地辟万化生，要自以身为圭臬。济身乃以经天下，圣贤自古无留诀。文孙善济知此意，呵叱尘嚣吹一[口]。要识绸缪达一体，莫枉彭阳见夷节。”洵能窥及作图深旨。王葵园祭酒诗有云：“枯楂泛大海，坚以独力支。神勇固不测，诞登终有期。岂无济物心，伏处气伤悲。高位不苟践，寸抱非可私。”托意略同。其夫人汤氏别有《分镫课子图》，题咏亦夥。文慎直枢廷时，援钱香树故事，以两图上乞御题，孝钦后题曰“耀德昭嫩”，德宗题诗云：“自济兼怀道济忱，画堂宵课惜分阴。象贤有后传家学，述德无忘世守心。”一时台阁羡为殊遇。左文襄与翁父子论交比纪群，谓翁躯干甚伟，倜傥自喜，而忘其贫，翁亦异人哉。

高资之战，抚部吉公殉焉。乔勤恪于吉公推服甚至，谓其立心忠诚，任事果毅，为百尔中所仅见，且述其居常语云：“人寿不能百年，而作事当存百年及见之想；人死未必有知，而不可使有知抱难弥之恨。”其然不欺之心，即此可见。勤恪有《五忠咏》，纪高资死难诸贤，首及吉公，其诗云：“独抱匡时略，余才在典兵。应机能立断，一意自孤行。寮き咸心服，东南赖手撑。如公何可死，恸哭失长城。”次为副都统绷阔，副将周兆熊，盐知事张翊国，江甯守刘存厚。谓绷当吉公往援高资，已抱病乞假，且强起偕行，吉止之不可。迨兵败，纵马得脱，就水师。既至舟中，闻吉死绥，叹曰：“吾力疾出战，为吉公耳。公死，吾奚以生为！”遂投江死。周屯营镇江西门外，被围三日，食尽，度援兵不至，自燔其营，端坐烈火中，从死者甚众。张在军中，阚称最，有“小虎”之目。临阵屡濒于危，气不少馁，卒以力战殒，事皆可传。刘则与周筑垒协守，兵败，同及于难。高资南连镇江，北渡江为瓜洲，西向金陵，中经包容、溧水诸邑，为水陆要冲，故宫军与赭寇力争之。初，官军累战不利，适邓提督绍良等兵挫，帅臣奏劾，责以立功自赎，乃大战破寇。于是周刘度地驻师，吉公进屯九华山，军辎悉从。仓卒覆军，反以资寇。祸福倚伏，信哉。

溯当赭氛初炽，桂人之忧时者，有《独秀峰题壁》七律卅首，注述綦详，与王定甫诗多可互证。其刺邹鸣鹤中丞者，有云：“宵深铃阁自焚香，困坐愁城没主张。退贼但知悬赏格，逆词翻取附封章。牙枪自卫环貔虎，函谷频迁畏犬羊。笑倒无才真肉食，安排遣表奏当阳。”“儒生从未读兵书，请战殷殷计已疏。出岫无心虚发矢，临江属目早回车。危场偏有音怀我，余子何曾勇贾余。一望草根缠白骨，马头凭吊亦欷。”谓邹专倡团练，又募勇自卫，滥赏无算。勇有淫掠者，不能禁。寇迫乃悬格，有能退贼者，予钱十万。贼射伪字入城，亦附章上奏。又不谙战略，堕贼计，致皖兵全覆。由是官兵积怯，遇贼即退，或虚施枪炮而已。其刺赛相云：“碧莲峰里拥旌，贼去贼来坐失机。拥得精兵甘远避，从教群盗合重围。《登楼》王粲空悲赋，还阙丁郎早退飞。传道桂林烽火息，儿童又指相公归。”谓赛拥兵数千，驻阳朔，坐视不援。迨向忠武抵省固守，贼不得逞，宵遁。逾十日，赛乃还。王粲，即谓定甫也。此为诸诗所罕及者。又述军事云：“剑影刀光列从官，重重帷幕独盘桓。围棋自计争先著，飞檄俄传失永安。固垒深沟容贼据，缺┥斯破斧转心寒。孤城在望无人近，半载甘从壁上观。”“春风春雨又花朝，战伐经年壮志销。大帅不须行上策，单于早已遁中宵。封章连日称收复，城郭无人感寂寥。最惜群师随四镇，模糊身死报当朝。”注谓：“浔州四邑，贼过一空。踞永安至七阅月，官军隔水，无敢与战者。直至贼弃城去，钦帅遂报收复。然城中鸡犬俱绝。迨贼踞大洞，地奇险，四镇强兵蹑之，全军覆焉。四镇堕岩死，含糊奏报而已。”又纪兴安之陷云：“蔓草迁延去更难，永安城破又兴安。黄巾不少冲关贼，黑夜争逃守土官。纵有援兵皆退缩，最怜民屋尽凋残。倘教执法无私曲，应杀商羊剖肺肝。”注谓：“兴安令商某，借治团勒民捐输，寇至乃弃民逃。事后饰词行赂，转得保奖。”然则官书可尽信哉？其余所述，如：“幸有将军天上降，葵心向日报平安。”美向军门之间道赴援；“更有偏师思直捣，桥头痛绝霍嫖姚。”美乌都统之力战死绥；“梯云取月应成梦，走电轰雷莫奏功。”纪贼以吕公车攻城，车中火发自毙。则诸诗已有详之者。其于同时当道，略有讽刺，亦无关宏旨。独纪全州之役有云：“粮空连日皆枵腹，城破无人不断头。遥指蓬山离万里，刘郎观望转优游。”注谓：“伍都司（朝选）带兵四百遇州境，州牧曹理村（燮培）留共城守。食尽，犹力战三日夜，戮伪南王，力竭城陷，俱殉。而刘提军（长清）奉命赴援，终不至。”燎原之纵，谓非人事耶？

旧制：宗室封公，曰“镇国”，曰“辅国”，有入八分不入八分之别。“八分”者，即许用宝石顶、团龙褂、开气袍、紫缰、朱轮、门钉、茶壶、家将。“门钉”者，府第大门，密布巨钉为饰。“茶壶”者，形巨而扁，高广逾一尺，出门时从人挈之。“家将”者，所用家丁，得赏顶戴。不入八分者，不得用也。何平斋丈诗云：“上公异数压朝绅，玉牒宗支为展亲。持较诸王恩稍杀，殆如九锡宠勋臣。”即咏其事，若满漠大臣封公者，谓之“民公”，与侯、伯、子、男序列。公、侯、伯为超品，冠服依一品，但得用方蟒补服。子一品，男二品，各从其品服而已。

名场得失，若有前定，先辈屡言之矣。吾乡龚禹畴侍御，初纳赀为兵部郎，屡困场屋，中年后始入翰林，转台谏。尝考试差，诗题为“‘进贤兴功’得‘官’字。”与试者咸不知题旨，侍御曰：“我昔官兵部，见武选司堂匾有此四字，定是《周礼?夏官》语。”同人闻之，据以入诗，皆得高列。侍御乃不敢自引用，仍被黜，叹曰：“翰林阅三载，始有文衡之望，吾诚重之，不敢率试。”故何平斋丈追怀侍御诗结句云：“却笑《夏官》疑待阙，文衡得失太关身。”后终于御史。居京师，贫甚，然口不言钱，与人交，无城府，亦君子人。

咸丰丁巳，赭寇攻南昌，久不下，乃变计图闽。是岁二月，贼渠孙四照从泸溪乘雨夜掩入铁牛关，遂薄光泽城下。郡守蒋一樵誓众固守至旬日，力竭城陷，死之。时粮储道王训驻杉关，不能救，乃退保邵武。杨卧云纪事诗云：“援江貔旅拥杉关，斗大城围十日间。半夜铁牛乘雾入，尔时铜马想弓弯。何当侦骑音全渺，枉说军门令若山。自此昭阳顿风鹤，金鳌峰顶废跻攀。”于王有微词焉。贼既逞志，更分股出扰。一股进攻邵武，陷之，王训与邑令孙翘江俱殉。遂连陷泰宁、宁化，与小刀会匪合。于是汀州、清流、归化皆沦于贼。又一股迫围建宁，掘其东门，城崩至数丈。守者效死捍御，终不可下。寻东、西溪乡团并起，纠众数十万，沿村杀贼。副将毕定邦复自赣率师驰援，屡击贼，破之。贼气馁，始鼠窜去。郑修楼广文有《东乡》、《西乡》二诗，美乡团也。次年戊午二月，贼众复入岑阳关，以犯浦城。邑富庶，城守特坚。诸生詹先钦、黄美中通贼，止守卒炮勿发。贼得攀堞上城，遂陷。死者数万人，多阖室自焚。邑令韩湛尽烧仓谷，自缢死。修楼《戊午书事》诗云：“江郎旧地铁为城，积粟如邱集义兵。劫火遍诸钜户，妖儿突起两书生。都疑乐土招奇祸，却累神君殉令名。井底有声为谁哭，青山高竦一宵倾。”纪浦城之陷，罪逆衿，哀良吏也。城陷前，市中井夜间哭声，人咸异之，故结语云云。时王春岩制府领兵五百，驻延平。按察使赵印川剿寇出关，克复邵武。是年三月，寇复犯杉关，守卒尽逸。赵愤甚，与郡守匡某率乡兵出御之。叛卒复聚，劫其绫，乡兵亦溃。于是邵武再陷。赵退守建阳，力尽竟殒。修楼《书事》次首云：“成功岂必尽超群，事到艰难惜此君。先轸如生留毅魄，武侯虽死走妖氛。险中策马先诸卒，意外回戈散一军。报国未完甘殉国，翻教身后议纷纷。”即哀赵而作。其末首有句云：“伤人骄卒宁伤贼，御寇良民亟御兵。”则纪建州兵民互斗事。注谓：四方兵勇来舟坌集，每肆行劫掠。郡守万金镛杖系二人，兵勇怒，纠众露刃薄城，缚守卒二人去。民大惊，闭城拒之。兵勇向城发枪，伤数人。民亦还击之。既而督师大吏申令约束，始止斗，而各还所繁者。嚣至此，法纪尽矣。然是役犹赖各路援军力，首复浦城，徐规诸郡邑，而气机一振。

咸丰癸丑以后，闽中匪乱，无岁无之。蔓延州邑，劫掠公行，虽良善亦附匪自保。张享甫《送史梅叔氵位闽》诗云：“官贪民乃斗，民斗官乃喜。括户比搜牢，盗贼任窃起。”吏治之污，酿为匪患，非一朝夕之故矣。渐乃攻城扌斩邑，悍然作乱。小刀会匪起，自海澄破漳州，巡道文某、总兵曹某皆遇害。遂连陷漳浦、长泰、厦门、同安、安溪诸厅、县。既而漳州民勇奉旧令张印川、参将饶廷选起讨贼，始收复郡城，渐及旁邑。而贼渠黄德美、黄位据厦门上游自若也。红钱会匪起自永安，其渠黄有使，笼岩篙师也。而永春武生林俊应之，由延平进陷仙游，攻兴化。于是泉州亦告警。盐法道瑞常兴、泉永道来锡蕃，分路进剿不利，匪胆乃益张。嗣巡抚王懿德亲出督师，水师提督偕粤将以舟师至，水陆累捷，遂克厦门。黄德美伏诛，黄位浮海遁去。时林俊尚踞仙游，势猖獗。南安令请募义军，间道击之，久不就。至是，官兵乘胜往剿，克仙游，俊遁入山，抚臣遂告班师矣。莆田有乌白旗者，与俊勾结。官军怵兵祸，一意主抚，益悍不可制。迨乙丑，左文襄遣王德榜军讨平之，余孽始殄。先中丞公从事厦门戎幕，有《乱后感赋》云：“海云如墨障蓬壶，乱后山川风景殊。诸将都应膺上赏，流民谁与绘全图。田园芜没千聚，墟里荒凉一庙孤。闻道行营催转饷，吏胥火急奉官符。”又《贼退》诗云：“悔祸关天意，旄头避紫微。么么空壁垒，父老讶旌。创病聊相慰，流亡半末归。谁从悬磬日，痛哭念民依。”《饮至》云：“腊鼓声中柏酒香，凯旋饮至止戈堂。书生不敢夸功绩，但赋民劳汔小康。”

绿营之敝久矣。承平日久，将不知兵。如古所云萧娘、吕姥者，固多有之。然跃冶之锋，未可尽掩。江苏会匪之围延平，副将李正芳，武进士也，善用长刀，力战御贼，贼皆披靡。一夕，贼遣数十人梯城上，守者皆卧，遂移炮内向，欲倒燃以击城中。一卒起见之，大惊，亟泼粥灭其火。贼怒杀卒，卒与抗，不敌而死。然喧声远闻，正芳驰至，挥长刀斩十数人，余众惊堕城下。未几围得解，而正芳以力瘁死。林雪樵为赋《李将军杀贼歌》，有云：“如猿群寇夜缒城，城上健卒惟鼾声。前者既登后者继，蹑脚勿使三军惊。炮车倒移星斗动，全城会作田横冢。何来一卒独当锋，手泼粥糜灭火种。贼怒杀卒卒怒号，将军夜起挥大刀。刀光过处头乱落，避而堕者填城濠。将军报国一腔热，此刀饮尽贼徒血。神锋自古有遭逢，不遇风胡亦顽铁。”正芳事罕见纪载，得是诗可以传矣。郑修楼别有《李将军战刀歌》、《延平卒歌》，篇长不悉录。

闽中之乱，守吏慷慨尽节者颇不乏人。兹纪其死事尤烈者：一为徐晓峰观察。观察籍维扬，任汀漳龙道。值粤寇汪海洋自浙窜闽入学，复自粤回犯，力攻漳州。徐所部仅练勇二百余，誓众死守，力尽援绝，被执，大书壁间云：“壮志未酬，君恩未报。取义成仁，寸心皎皎。”又赋《绝命诗》云：“何处更寻春草碧，伤心一片血模糊。”遂贼而死。教授池秋如（剑波）同被执遇害。事闻于朝，赠却有加，予徐谥“刚毅”。刘蓉舟大令有《吊徐刚毅公》诗云：“巡方拜命迫危时，慷慨精诚见誓师。击贼壮心存段笏，当官遗爱继羊碑。寒林寂寞酬恩泪，春草凄凉绝命词。朱鸟会应招毅魄，漳江风雨下灵旗。”一为金谷生太守（万清）。太守会稽人，以名进士宰永安，有惠政。既去，而会匪乱作，继任者不能治。太守上书大吏，语痛切，因檄之往。至则匪尽散去。逾年，擢郡守。时会匪踞九龙山，太守督剿，屡破之。匪遁入山，复追击，禽其渠，匪众几尽。其支党窜扰建州，势复张。太守提兵往，累战不利。以百人与贼数百战于万金坑，力竭遇害。侦尸，失其元，以臂有创痕识之，盖尝割臂疗父疾也。张子瑜挽句云：“未灭寇仇心肯死，两全忠孝气如生。”可谓知公者矣。宋己舟挽以《金缕曲》云：“挥尽行人泪。进将来、剑津前畔，多于流水。太息彼苍何梦梦，酿出千戈满地。更坏却、长城万里。不为溪山留保障，问遗黎、谁作庇？天下事，可知矣。

感恩况更叨知己。但自愧、西台碎竹，招魂无计。雪压重关丹冷，枉是英雄盖世。只博得、如斯而已。热血一腔空欲洒，洒难成、两个伤心字。呜咽处，暮云紫。”是时闽匪遍地，上游箐密山深，尤萑苻之所出没。其得以少安者，实太守之力。故谈者皆深惜之。若州、县之殉寇难者，韩湛、孙翘江，皆一时良吏，前已述之。孙字兰皋，滇人，有子年十三，骂贼从殉，尤可悯也。他若建安令何芸樵（镇之），以督民团出剿，力战死。一子从殉。崇安令莫励堂（自逸），夙得民心，誓众固守，贼不能犯，且屡援邻境。戊午之役，被围日久，粮尽城陷，死之。韶安令赵仁麟固守危城，誓与城并命，卒死之。是皆无忝青史者。乃至丞悴之末，则有候补县丞李子馥、岚下县丞汪连茹。偏裨之微，则有瓯宁千总江禹钧，皆以力战死。浦城守备许某者，城陷被执，骂贼不屈，贼怒，缚之树，举鸟枪丛击之，至死不绝口。其事尤烈。惜名不著。符雪樵诗云：“愧煞人间牙纛辈，徒闻风节属卑官。”郑修楼诗云：“偏裨亦自知忠孝，始信人间有丈夫。”诚有慨而言也。其以儒官殉职者，更有武平教谕林书甫（丞英）、浦城教谕丁朴夫（汝恭），皆衣冠贼。林与生徒七人，俱遇害。丁断臂，寻卒。二君皆劬学。丁有《感事》句云：“委琐沙虫空自化，模糊风鹤漫相惊。”盖死志早决矣。先辈见危授命，岂必限于守土者哉。

咸丰癸丑，户部以军兴费繁，始铸大钱，如当十、当百之类，议通行于天下。然都市大钱已壅滞，物价因之腾涌。前卷已略述之。高茶庵明经有《当十钱》诗，海墓周观察有《穷民行》，皆痛言其弊，惜未及采录。嗣又推行铁钱。魏子安《陔南山馆诗话》述及梁礼堂《铁钱行》，今其诗亦不著。又举三山樵叟《竹枝》诗注，谓铁钱一千，重十觫零，每银一两，可易钱十余千，计之得铁百觫以上。于是外人多购以铸炮，内地业冶者亦竞购以铸锅。驯至现钱匮乏，仅存空纸。盖南唐覆辙，不幸而复蹈之。闽为瘠乡，困累滋甚。故葛香雨《除夕》诗云：“寇警已如此，杞忧仍枉然。军书频募勇，国帑久糜边。市侩持钱价，穷檐突烟。中原殷望岁，收复果何年。”虽在闽言闽，实当日通患也。戊午三月，遂有福州南台窭民，持铁钱纠众入城，挟钜绅尚书某，闯入总督署，攀辕呼吁，势汹汹。幸将军某公至，开诚抚慰之，众心稍平。制府亟颁示，限以三折，事乃息。孙墨林孝廉（燕贻）纪诗云：“事前空执桓宽论，事后谁怜赵台穷。今日十州余铁在，有何铸错问群公。”时值军事方殷，计臣束手，出此下策，事属权宜，未几遂罢。

梁芷邻中丞诗云：“大府风闻曷可当，承流太守亦堂堂。流丸自向瓯臾止，但笑蚍蜉撼树狂。”自谓为举商一事而发。且云：被举之家，横加疑谤于己，故为此诗以自明，见所著《归田琐记》。举商者，闽盐引课久疲，或建议举富民为商，责以清理旧逋，则官课可充，商困亦释。刘玉坡制府（韵珂）甫氵位闽，率尔行之。被举富绅，竭蹶赔垫，多倾产者。一时目为苛政。何午楼《行路难》末章颇详其事，诗云：“水客货盐活其身，市价平允交易均。曾几何时作法新，货盐倡议招富民，输金转运称商人。商人专大利，晒盐晒官地。禁私猛虎狼，献金饱胥吏。家聚百夫餐，日费万钱易。子弟习豪奢，赀本渐益匮。课税积累累，势穷蹶而踬。一商疲，众商瘁。一商倾，众商累。官又称贷以益之，扬汤止沸火更炽。官曰吾能调剂救疾之良方，吾能招募殷实之新商。举国闻者惊若狂，前车脱辐后车偿。妻子泣于房，吏役哄于堂。愿者免汝殃，违者枷锁声琅。如缚豕，如牵羊，甜言不入苦刑张。熬煎焚炙民莫当，小民敢不刮脂抉髓罄尔橐囊。新商举，谁惜汝畏沮，疲商积欠今间汝。吁嗟乎，南路西路日奔浪，依旧将钱买囹圄。”所述有不忍卒诵者，亦杜老《石壕》、次山《舂陵》之遗意也。同治间，吴桐云以盐法道氵位闽，创行就商按包徵课之法，饷举而商不累，差为得之。然论者犹以盐规未灭，盐厘复增，引为疵议。以视今之盐课，则何如耶？






●卷一八

咸丰庚申夏，文宗圣躬不豫，有荐陆秀山（毓成）能医者。秀山，吴人。父国栋，为庆阳守，因留滞秦中，尝从杨忠武西征，论功得守备，辞不受。其医得叶天士之传，至是，以访友至京师，年七十余矣。既召入，处方异众医。上迟疑，秀山叩首曰：“服民方不效，愿当死罪。”服之果愈，赐官太医院判，固辞，乃受虚秩，自是出入禁闼。会津辅告警，上语及之，秀山率尔对词，甚戆，上聆之动色，而秀山意气夷然也。全州蒋申甫京兆赠以诗云：“著书远欲绍忠州，晚节高同黄绮俦。言可养生技进道，贫而逃仕乐忘忧。古来国手秦医缓，今见山人李邺侯。帷幄也应同苦口，扶危何以副旁求。”申甫亦敢言。庚申寇迫，释服，未补官，疏请幸晋，格不及上。复单骑入晋阳，欲纠守臣故相迎銮，不果。同治初元，进《中兴十二策》，旋乞养归。善化张伯舆《怀旧》诗有“四海犹传师弟疏，中朝不答友朋书”之句。“师弟”兼谓王子寿比部，为申甫甲辰典试所得士，时亦应诏抗言也。

旧制：设升平署，掌演习雅乐，隶内务府。咸丰时，复置南府，选内监之颖秀者，命乐工教之。两部皆不时进御。维时海宇多故，圣怀不乐，稍近声色。圆明园总管文丰承旨，采江浙佳丽以进，即所谓“四春”者，列居别苑，并承宸眷。而菊部之秀，则越伶蒋檀青为冠。每内廷奏技，恩赉过诸伶。未几，宫车蒙尘，淀园灰烬，檀青犹应召赴滦阳。同治初，复返京师，傺无所遇，遂从人游江淮间，沿门卖曲为业，都下无复知其人者。杨云史少日游广陵，于平山堂酒座睹之，垂垂老矣，弹筝一曲，泪随声下，因言宫中旧事甚悉，云：”咸丰九年三月某夕，镂月开云台牡丹盛开，夜凉月出，上敕诸美人侍宴，宝炬千百，珠翠如云，召演《长生殿》数折。上顾诸美人嗟赏，传赐伽楠牟尼碧玉带、钩各一，文锦两袭。内官引就花阴拜谢，舞衣犹未卸也。”言已欷歔。云史感其事，为赋《檀青引》，有云：“三山凉月照瑶台，夹道珠镫拥夜来。一派吴歌调凤琯，《后庭玉树》报花开。临春高宴新承宠，玉骨轻盈珠极重。避面宁教妒尹邢，当筵未许怜江孔。太液春寒召管弦，官家沈醉杏花天。昭阳宫里春如海，五鼓新传《燕子笺》。呈红照睡繁枝重，绝代佳人花簇拥。南府新声压野狐，升平独赐龟年俸。夜半青娥扫落花，深宫月色趁羊车。庸知铜辇春风梦，留与词人赋馆娃。当时海内勤王事，慷慨誓师曾与李。未见江头捷骑来，忽闻海上夷歌起。避暑温泉夜气清，宫花露冷月华明。惊心一曲《长生殿》，直是渔阳鼙鼓声。延秋门外乌啼苦，城阙尘生嫔御去。穆王从此不重来，马上天颜屡回顾。来朝胡骑绕宫墙，凝碧池头踞御床。昨夜采莲新制曲，水云多处舞衣凉。太白睒睒欃枪吐，云房水殿都凄楚。阿房万落倚天高，可怜一炬空焦土。和戎留守有贤王，万骑西行入大荒。金粟堆空啼杜宇，苍梧云冷泣英皇。居庸日落离宫暮，北望幽都黯烟树。初闻哀诏下沙邱，已报新君出灵武。鼎湖龙去使人愁，福海悠悠春水流。山蝶乱飞歌板地，野莺啼满殿西头。梨园寂寂扃烟雨，百草千花愁无主。汉家仙掌出人间，壶宫宝镜知何处。归来掩面过宫门，犬马难忘旧日恩。檀板红牙今落拓，寻常风月最销魂。十年血战动天地，金陵浪说风云气。南部烟花北地人，天涯那免伤心泪。怜尔依稀事两朝，千秋万岁恨迢迢。至今烟月千门锁，天上人间两寂寥。”檀青事无纪者，读此诗，如聆天宝弹词。

湘乡受文宗特达之知，从戎墨，转战东南，朝士犹有齮龁之者。其授军柄洎督两江，肃顺实左右之，为之介者，王壬秋（闿运），高碧湄（心夔）也。王高皆出入肃顺邸，肃尤重高，与闻机秘。其登礼部第也，肃许以大魁，谂高敏赡，廷试日，甫过午，即督促交卷，不完卷者夺之，以为无与竞者。讵高是日文思忽滞，亦不及完卷。朝考试律出韵，复列劣等，遂归班。肃罹法，高赋《城西》二首哀之，云：“连云列戟羽林郎，苑树依然夕照苍。一狩北园盛车马，再寻东阁杳冠裳。涤兰苦污生前佩，炷麝能升死后香。赫赫爰书铸惇史，天门折翼梦荒唐。”“宠冠亲贤岂遽衰，致身胡取亟登危。将军清静归醇酒，公子声华误绣丝。坊乐入筵天庆节，殿材营第水衡司。十年风义亏忠告，江海湮流此泪垂。”“坊乐”、“殿材”二语，皆当日罪案也。玩其诗恬，似亦不善肃所为。肃柄政久，奢靡骄纵，固宜致败，然独能爱重才彦，虑事敏断，亦胜于唯阿摸棱者。左湘阴佐湘抚幕，为忌者所中，几不得其死。郭筠仙侍郎为奔走营救，计惟肃能活之，密商于碧湄。碧湄言于肃，慨然自任，既而曰：“此事已有旨，非外廷特疏，不易图也。”乃复干潘文勤。文勤疏上，肃因以斡旋，事得解。寻益阳、湘乡交章荐，遂擢京卿，参戎政，骎骎大用矣。

骆文忠抚湘，倚左湘阴特专。左尤负意气，致滋谤议。咸丰壬子，徐寿蘅尚书以宫允视学山左，陛辞召对，文宗以尚书湘人，询兵事及城守甚悉。迨任满归，复召对，询湘事兼及左之为人。尚书具言其志学才识操履，他日当任重致远，为国家干翼，上为释然。盖“三至”之谮，圣人亦不能无疑也。当湘阴被劾，适钱萍工副宪典鄂试，甫出闱，奉命按其狱。萍工语人曰：“左某，异日伟人，讵可以细故废弃。”覆奏时，力为剖白。嘉善顾静压《城南杂咏》有云：“少年叉手斗孙杨，敦宣南酒友忙。不道‘谪仙’真巨眼，一时心识郭汾阳。”即谓其事。萍工豪放好饮，孙次公、杨小铁，皆其狎友也。湘阴早岁试春官落第，赋《燕台八咏》。其一云：“西域环兵不计年，当时立国重开边。橐驼万里输官稻，沙碛千秋比石田。置省尚烦他日议，兴屯宁费度支钱。将军莫更纾愁眼，生计中原亦可怜。”后来事功，以平回为最，所谓“兴屯”、“置省”者，悉见措施，与诗适合。《庸盒笔记》谓文襄毕生勋业，皆预见于梦，是尤奇矣。

李云生《谒骆文忠祠》诗云：“百二危城半劫灰，公从湘水振师来。雄风一战声先夺，零雨三年志不回。”谓文忠自湘抚督师援蜀也。时蜀中乱，公至，督所部剿平之，事必躬亲，与抚湘迥异。凡所规画，必集司道议，使反复之，迨无可，而后定策，故能推行尽利。及殁，蜀人为服丧如诸葛武侯故事。将军某摄督，心忌之，令有司谕禁，蜀人不从，曰：“异日将军去时，恐求此不可得也。”将军闻之，怃然若失。继为蜀督者，惟吴仲宣（棠）有惠政，其去官也，部民追慕弗衰。张文襄时督川学，赠别诗云：“春水方生公去时，万民恋母士恋师。”可见其概。诗中又云：“西蜀安危仗才杰，花县相公曾持节。武功才竟未修文，前哲遗憾待来哲。譬如病后须淖糜，公以宽大苏疮痍。”盖文忠治蜀未竟之绪，仲宣为能继之。相传孝钦后未入宫时，奉父丧北归，仲宣初无素，于其过境厚赙之，后心识其人。适有举其治迹者，不数年，遂跻开府。后虽被劾，犹曲全之。然观其治蜀得民，固非幸致。

文宗践阼，诏求直言，曾文正与袁端敏、胜克斋皆力规主德，由是见知，号“三直”。王王秋《独行谣》所谓“‘三直’虽异趣，帝圣能远猷”者也。立正以在籍侍郎出治军，辟士简戎，壁垒一振，然所恃惟乡曲子弟，又绌于饣襄。湘潭告急，桂阳陈士杰议往援，而彭嘉玉欲攻靖港，论不一。提督鲍起豹与曾军不协，复沮挠之。会靖港士民中夜来乞师，文正分三营，自率往，交绥即退，乃植帅旗，令“散退过旗者斩。”军士皆从旗旁过，遂溃。文正愤甚，自投于水。幕僚章介人救之，诡称有捷报，既而湘潭果大捷，寇亦遁走楚。两司闻曾军败，详请夺其军治罪，而提督沮挠无论者。事闻，朱谕切责鲍起豹，以塔齐布代之。诏书于靖港之败，温词致慰，且曰：“汝此时心如悬旌，，平日自命者安在？”又令奏调司道随军支应，两司徐有壬、陶恩培见公，皆顿首谢罪。壬秋诗有云：“兵兴五稔来，搏战始自由。虽有靖港败，失势两不留。明明我显皇，坐照臣藩忧。诏夺提督兵，超次用塔侯。壬培始愧屈，蒲伏毡氍毹。曾军长气势，后用<今戈>魁酋。每怀御将暑，涕泪横衿袍。何必身受知，甘死报圣朝。”庙算之明，旁观犹感叹，况在当局！时议以讨寇增练水师，仿广州艇船。立五营，以总兵陈辉龙、游击沙定邦、知府褚汝航、知县夏銮将之。时彭刚直以诸生从戎，与千总杨载福为左右长，湘军十营属之。岳州之战，越师先出，得捷。及将还，沿岸牵缆，舟横众乱，皆陷没，而彭杨卒为名将。壬秋诗所云：“水国利戈船，篙工自越招。偾军陈陵矶，拖罟重被胶。折肱果知医，彭杨狎奔涛。乘此破竹势，千里卷昏雾。”指此，武昌克复，赖湘军水陆之力。领陆军者，罗忠节也。藩司夏廷樾请留罗山屯守，文正不许，移师直下，复有九江之挫，上赐御服黄里貂马褂，甫至，而寇以小舟夜劫之。壬秋诗云：“湘军不后劲，直弄浔阳潮。轻兵卒致败，盗获元戎貂。”盖文正长于将将，绌于将兵，奋袂驰驱，屡更错，终集大勋，固有数焉。价人以军功保至知府，蹉跎不见用，后重过靖港，作《铜官感旧图》，时辈题什者，颇议文正相遇之薄，余窃非之。曩见善化瞿文慎题诗有云：“绵田不言禄，论拟恐未当。苛责及报牛，臆测抑又妄。春风苏草木，施受固两忘。徒持时俗见，宁识贤者量。”洵有特识。

武昌四战之地，前之崇纶、青麟，后之杨霈、陶恩培，皆不足与规城守。杨在广济，闻湘军败走德安，过省城不入；陶为巡抚，彷徨束手而己。王秋诗云：“鄂将如惊弓，陶抚但惊号。收军诅能守，委罪信无聊。”匪过论也。武昌三陷，陶待城破死之，杨获罪。以西陵阿为钦使督师，寻又代以官文忠，兼领楚督。时胡文忠起时望，由道员连擢至鄂抚，得罗忠节军，倾身下之；彭杨将水师，不和，百拜调解之；谍卒还营，自出门迎候，故将士感激，争效命。初与官督不相能，或说之曰：“官长厚易与，若相得而利用之，是公兼为总督也。督、抚一心，何难不平？”胡韪之，即诣官，开诚结纳。官妾拜胡母为母，以盐税归宫，月得三千金。官大喜，所议罔不听。胡先与满洲文庆典江南试，俱获咎，咎实在文，不辨也。至是，文再起柄政，与胡深相契，为交惧朝贵，盛言其才能，奏上辄邀允，益得行其志。罗忠节入赣，既克广信，自请援武昌，于是克义窖，扫崇通，武昌复定。官胡守之，屹然为重镇，寇莫敢窥矣。壬秋诗云：“时危出奇计，罗军退鸣铙。卷甲趋武汉，三战洪山高。文忠发智略，群帅尽和调。黄金寿绛侯，薏苡馈中朝。披榛立军府，雄藩纛峨峨。”盖粟括其事。胡以其时肃清蕲广，即视师九江，会将军都兴阿及李忠武策定方略。次年九月，忠武穴九江城，发地雷破之。其地为吴楚门户，悍酋林启荣磐踞历四年余，塔忠武、罗忠节屡攻不下，兹乃殄除。故论者谓九江之平，为当日军事一大关键。壬秋闻捷，有诗寄胡巡抚云：“喉舌通三省，脂膏尽五年。分忧群帅苦，闻喜万人传。破竹成今日，栽瓜满废田。便应乘夏水，浩荡起戈船。”又云：“力战成孤注，兵机有万端。遗民翻涕泪，百战转艰难。日落江潮白，城空夏木寒。向来论进取，不独守凋残。”盖剥复相乘，识者已有澄清之卜。楚境既清，安庆亦下，而公积劳疾作，病急时，犹以引贤退不肖为务，固未尝一日逸也。阳湖蒋侑石刺史（日豫）《胡公咏》云：“晏靡足殄身，窳惰足陨名。荆襄二百年，习俗酣嬉成。竭频示大罚，原野皆榛荆。堂堂中丞公，振起湘川滨。出守一再还，利病洞若神。及来作镇抚，凋劫丛污陈。慨然颁教条，钜细规员程。手开农货源，俾民奠其生。杜塞衣食流，俾民完其真。吏皆知首公，政乃臻大醇。时艰不敢康，百度勤修明。寇慑皆远扬，纡筹急其。龙山传大捷，国愤快一伸。至今破竹功，累复数大城。黔黎幸渐苏，皆出公精诚。纲纲謇臣节，奄忽归千春。同时诵遣章，朝野哭失声。作歌示百寮，谁得如公勤。”呜呼，岂足以尽胡公战！

李文忠隶湘乡门籍，初入幕，文正颇裁抑之，意不能平。会李次青（元度）偏师败衄，文正将论劾，幕僚争之不得，相约不具草，而文正闭闼亲草疏，命悉断关白。文忠排闼入，亦力争之，坐与文正忤，引去，次青由是废置。迨金陵克复，文正始为专疏伸雪，得官云南廉使，其为次青序先正事略，犹拳拳及之。次青《哭文正》诗云：“偶蒙作元晏，犹似讼陈汤。”即指其事。文忠既去，过武昌，胡益阳留之幕中，有《明光村镇题壁》二律云：“四年牛马走风尘，浩劫茫茫剩此身。杯酒借浇胸磊块，枕戈试放胆轮。愁弹短铗成何事，力挽狂澜定有人。绿髻渐凋旄节落，关河徙倚独伤神。”“巢湖看尽更洪湖，乐土东南此一隅。我是无家失群雁，谁能有屋稳栖乌。袖携淮海新诗卷，归访烟波旧钓徒。地枯苗望霖雨，闲云欲去又踟蹰。”当即拂意时作。未几，文正复招之赴营，两年间，遂综师干膺节钺，崛起为名帅，前此盖虑其养气未纯，隐以磨练之也。何廉昉《寄湘乡师》云：“海宇清平在度中，眼光如月手如风。千秋感激能知我，一代功名已属公。身系安危关气数，才兼将相必英雄。忆初羽扇麾军出，已觉休休量不同。”绎其末语，则知文正得力于学养者良多，其于文忠，委曲匠成，固有深意。

彭刚直攻克彭泽，夺回小姑山要隘，自纪诗云：“书生亲率战船来，江上旌旗耀日开。十万貔貅齐奏凯，彭郎夺得小姑回。”姓氏巧合，播为盛事。陈散原吏部《江上杂咏》有句云：“彭郎夺得传佳话，只倚催妆句句新。”注谓：“昔年攻克九江诸郡邑，杨公岳斌功为多，自彭公有此句，世遂专以推彭。杨公尝笑语人云：“雪琴解赋诗，乃独擅千古。”按：杨初名载福，避穆宗御名，改岳斌，殁谧勇殷。初为绿营千总，湘乡奇其才，俾与刚直分领水师。攻皖之役，同在兵间，而夺回小姑山之举，实出刚直，固非掠美，且勇悫非不能诗者，有《登君山》绝句云：“战罢登临倦眼开，湖山佳处且徘徊。自从武穆留题后，七百年余我又来。”其风致亦与刚直诗相类。尤工书，陈殁庵太傅尝得其里居时手临阁帖，为芝仙观所贻，《感旧赋谢》有云：“瘴云六月山堪烘，我初谒公沧海东。茆檐竹椽拄刀戟，台飓夜卷如飞蓬。其秋把晤榕叶底，坐叹铸错哀藏弓。湘江一卧遂契涧，闻鼙又见边烽红。峭帆微服满耳，年时手障馄身雄。山川百战付竖子，天胡此醉神其恫。”注谓：“公之援台湾，法舶扼海道，易服乘渔舟夜渡。明年事定，犹屯军都山中，以争台狱不得直引退。”事在光绪甲申、乙酉间，时刚直亦奉诏防粤。二公盖与舟师相终始焉。

当彭泽未克，刚直进兵屡失利，有《书感》诗云：“无复军中唤史都，空留余恨失吞吴。只缘竖子无长策，不是彭郎误小姑。大纛高牙看远引，奔狼突豕任长驱。唾壶击碎寻常事，一日愁浇酒百壶。”注谓：“部曲都司史久立有谋勇，善战，人呼以‘史都爷’。十二月十二夜，由九江扼湖口，战殁。探小姑山、彭泽贼有运粮船二百余，余拟乘夜拣轻舶往袭，以绝湖口贼粮。商之诸军，皆不应，遂失事机。”又：“十二夜，城贼约小姑山、彭泽贼上下夹攻。诸军不御而退，余船悉入湖，为敌断路，不得出。于是贼分攻江鄂，余援江保省城无恙。鄂帅杨公拥兵驻黄梅，闻警星夜退走，武汉复失。”军权歧出，所寄复非人，可为深喟。刚直行军所至，皆有诗自纪，如《克复岳州》云：“城隅高耸岳阳楼，电扫雷轰浊雾收。满地赤巾抛髑髋，一天红日耀兜鍪。自惭鸡肋非猿臂，已见龙泉断‘虎头’。终夜枕戈听刁斗，哀鸿声里不胜愁。”注谓：“塔智亭军门斩渠酋曾天养，所谓‘虎头军’者也。”又：《肃清洞庭湖》有句云：“犀甲雄吞云梦北，鸦军劲扫洞庭西。”《肃清江西全省》句云：“年来浩劫满洪都，郡县收回六十余。狐兔妖氛消蠡水，鲸鲵孽浪静鄱湖。”注谓：“往者江西府厅州县失守者六十余，惟省城片土，以江岷樵力获全。”皆足资史料。

固始李愍肃（卿谷），宦蜀多惠政，权鄂臬，殉咸丰甲寅之难。子鹤人方伯，以丁未进士出宰，擢守泗城。负勇略，墨从军，卒克武昌，收忠骸以归，赐“珠尔杭阿巴图鲁”名号，译言“忠孝男子”也。后官至皖藩，权巡抚，粮尽师溃，从容死难。留《绝命诗》授其仆，有“九泉拜父应含笑，两代清名万古留”之句。所著有《蓼东集》，朱伯韩句“子孝臣忠原一事，诗才将略各千秋”，即题集之作也。江夏程之桢《挽鹤人二律》云：“《正气歌》成墨未乾，絷鹰槛骥付摧残。雄才受制悲周处，飞檄求援阻贺兰。忍死饥军拚苦斗，逆天悍贼识名官。虏廷自效平原节，遗憾金昆一面难。”“十载枕戈刘越石，一身集谤马文渊。酬恩壮志成孤立，拜父忠魂慰九泉。虎穴得尸归故土，蛾眉拾出烽烟。渠魁未翦长城坏，可惜登坛正少年。”诗所述受制绝援，且撄危谤，以一死报国，亦可悲已。“娥眉”，当指其妹，亦从戎，世所传李五姐者。李香雪《丙辰纪怪》云：“昨逢李五姐，高髻绾尺半。自云产中州，术得神仙幻。呵叱风雨灵，鞭挞云雷惯。刀剑不能伤，水火不能犯。大帅檄调之，欲凭定武汉。我闻语未毕，不觉惊拍案。”是真怪闻矣。

李次青之攻抚州，临川林司马（源恩）与邓弥之（辅纶）领平江军自南昌会之，连克进贤、东乡，遂合围抚州。弥之中谗谢去。后两月，司马与耿光宣战殁，都司唐德升赴援，同及于难。迨戊午抚州克复，曾文正为司马立《殉难碑记》。弥之旋从军临川，为诗吊之云：“芒星睒睒破月入，回沙漠漠玄云泾。帐前朔气鸣干将，夜半阴磷鬼雄立。饥久绝粒临川军，因粮苦道分屯急。兵符一点疾不收，百里驰呼岂相及。雾映城南角声起，飞燧照江血流水。力战三时日半晡，白杆纵横蔽残垒。林公耿介当营立，腰间剑光冷如洗。刃摧弦绝一再麾，五百健儿尽回指。悲风一骑唐侯来，宝刀突兀烟尘里。授公以策公弗回，慷慨坐地泣不止。由来重义岂顾身，猛气雄姿为公死。残卒抱鞍哭向天，唐侯汝亦奇男子。当时眉骨皆尔曹，江上诸壁宁至此。昌江部曲见者愁，裹疮涕面诉道周。惜公抵死空断头，蒿陂雨黑魂咿[口优]。鹄啄骨声飕飕，安得起公领貔貅。往集余烬翦我仇，掩袂东望徒烦忧。”弥之尝将湘军援浙，积功需次道员，以人言罢，晚客金陵，主文正书院。

壬秋诗云：“洪杨喜徵死，杯酒自刳屠。韦石又疑，其隙懈可图。朝议未遑审，承乏恨怡和。侍郎乃知难，拜表还丧庐。其先墨出，议礼难彭吴。斯时独胡公，虎视厉熊ァ。梁也亦奋威，再得登七桥。二福不经济，群盗蔓浙涡。始闻歌九江，已见哭三河。成乎夜起舞，金陵尔无虞。一胜杀二李，六合祸池鱼。”“怡、和”谓江督怡良、钦使和春。“二福”谓皖抚福济、督江西军福兴。“二李”谓迪庵、鹤人。是时洪杨潜构，秀清谋自立，秀全使人刺杀之，并诛其党二万人，石达开惧避走。怡良、和春辈不知乘隙灭贼，降将张国杰能军，和春又牵制之。立正时丁外艰，遂请终丧，委军还巴陵。吴敏树与彭嘉玉议夺情与否，未能决也。立正弟温甫佐李迪庵，继领罗军，克九江，进援庐州，乘胜深入，所过留兵。比至三河尖，有众三千，伤夷大半。寇将陈玉成合捻寇三十万众围之，全军覆没。朝命起胜保领军，取中旨促战。三河既败，而鹤人权抚皖，亦败死。庐州江北列邑，惟六合坚守。题兴阿屯浦口师溃，寇破六合，邑令温绍原死之。至是军事复棘。高碧湄《客子吟》有云：“湘衡猛士何桓桓，将有江罗军如山。吴头楚尾阵云黑，远见群真朝帝冠。皖公青青青复殷，轰沙爆石奔虫猿。但闻虎伥啸天柱，李侯昨出今不还。泪溢氵ň水何能干。”“李侯”谓迪庵也。迪庵为罗山弟子，从罗山办贼，每战必为军锋，七年中迭克四十余城，两复武汉，功尤著。其自湖口合师攻九江，令壮士数百拥盾伏城濠，伺地雷发，即奋呼登城，城立复，殄贼数万。张闻惺刺史（宪和）《过九江吊李忠武》云：“决机有胜算，攻坚良独难。龙骧昔扬旆，赤羽映江干。戎帐互包络，鳞屋在中蟠。洗甲易朝爨，兵民两相安。移营扼山险，窟穴幽压寒。地雷迸烈火，函谷开泥丸。ァ孽无留种，遗黎共摧残。累累京观间，功成转ォ澜。成功不易居，兵法非一端。进取迫朝旨，何暇计复单。慷慨靴中刀，喋血犹未干。斫地痛彭亡，智勇讵既弹。”追述战绩，犹动人慨慕。迪庵死状上闻，文宗震悼流涕，至有“申甫再生”之吁。时封翁尚在，迪庵克九江，即图归省。翁答书勖以一心报国，遂止。及拔营，握胡文忠手痛哭曰：“吾无由复见父母也！”左右皆感泣。至是赠官予谥，并赐其父一品封典。

罗忠节起儒生，治团练，意在保乡里。其率乡勇出湘剿贼，毅然以澄清自任，盖与湘乡有气谊之感。其《和文正会合》诗云：“寇盗起桂管，蚩尤扬天旗。承乎二百载，文武争恬嬉。以此长驱入，天下喧鼓鼙。江汉吼鼋鼍，金陵窟狐狸。谁敢撄其锋，卵翼我黎。天子诏令下，侍郎起南维。水师驶凫，陆师飞虎罢。旧交入帐莫，经济酬所知。老筠与腐公，朝夕参戎机。军旅我未学，末座聊追随。忆昔癸丑夏，妖氛偪江西。老筠偕我出，往助岷公威。贼闻胆已落，一战旋解围。筠车汉水回，我马吉水归。共知才不逮，誓各隐衡嶷。侍郎何殷勤，葑菲不我遗。更得塔将军，拔之由偏裨。忠勇冠三军，士气随转移。甲寅六月初，旌旗下湘矶。洞庭倒巨浪，大江燃灵犀。岩岩半壁山，滔滔富池湄。长江沈铁锁，荆楚复藩篱。射蛟浔阳江，王师欲东之。胡为江水沸，长鬣鼓鲸鲵。封姨吐鬼火，坚城顿雄师。物论遂纷纷，尤吹腐公疵。成败以论人，嫱施亦可媸。蕲黄何迢迢，锁钥者阿谁。贼旌复东指，鄂渚填积尸。东道广与饶，浙闽路。贼又捣其虚，多方令我疲。侍郎曰否否，祸者福之基。丈夫誓许国，艰险复何辞。旌节驻匡庐，楼船修彭蠡。塔公拟西征，我师靖东陲。堂堂数路出，不自惜奔驰。调度虽有方，未免伤睽违。老筠知其故，幡然出书帏。欲纾侍郎忧，用慰腐公思。我方战信水，不得晤须眉。斯人既未死，世事尚可为。”其与文正交谊，及同时湘彦出处，离合之迹，略见于诗。忠节邃于性命之学，咸丰丙辰，攻武昌，中炮伤重，索纸笔，仰卧书曰：“乱极时站得定，才是有用之学。”临绝谓胡文忠曰：“死何恨，恨事未了，君与迪庵好为之。”造次颠沛，不改其素，是真儒者。文正负知人鉴，尝谓罗山异日必以忠义死，及为表墓，许以豪杰，洵能深知罗山者。

石达开于诸酋中稍有才识，文正尝寓书招降，不从，赋诗五首以答，录其二首云：“曾采芹香入泮宫，更探桂蕊趁秋风。少年落拓云中鹤，陈迹飘零雪里鸿。声价敢云空冀北，文章今已遍江东。儒林异代应知我，祗合名山一席终。”“扬鞭慷慨莅中原，不为仇仇不为恩。只觉苍天方愦愦，莫凭赤手拯元元。三年揽辔悲羸马，万众梯山似病猿。我志未酬人亦苦，东南处处有啼痕。”相传达开未出时，以赀雄一方，慕游侠，好结纳，无赖者多依之。所居迩一山，为盗窟。有闽商挟重金行，谒达开乞庇。盗怒，率众往，谋纂取之。达开闻盗至，开门延入，语之曰：“壮士所欲者，货财耳！念闽客挟赀行万里外，以谋什一利，果丧其金，何以东归？诚不忍其颠沛。”因出五千金，为客请命。群盗愕然，推谢再三，乃受其半，而闽客得免。会达开生日，盗感其义，往为寿。或讦之于官，官径捕之下狱。杨秀清夙善达开，纠众劫而出之，遂从秀清叛。其因救人而从贼，固实事也。当金陵内讧，达开自领军出湘赣间，遂围宝庆，众号五十万，所过三日夜人马不绝，湘军气夺，几不能敌。壬秋诗所谓“石众忽南趋，卅万拥い”者也。至是，乃为此诗，气已折矣。后绕浙闽回桂，复入川，乃灭。堑刚直《悲四川》句云“狞石妖氛莽蜀中”，犹见余焰。

椎埋中非无忠勇之士。咸丰十年，粤寇自丹阳东下，当道募敢死士，得秀水沈世麒，领兵守平望，贼不能犯，力竭战死。其人少无赖，纵酒嗜博，独能执干戈以卫社稷，是可传矣。金小岱广文鼎（麒）为作《莎哥行》云：“生不愿作多田翁，酒徒无赖皆英雄。又不愿读万卷书，弯弓击剑轻头颅。莎哥一掷百万赌，笑杀人间守钱虏。睚眦必报恣横行，孝侯为害能射虎。鼓鼙动地飞艨艟，破竹千里何人攻。子龙一身都是胆，只手奋起撄其锋。男儿南八分死耳，功虽不成心则同。模糊碧血洒古渡，髑髅提出无人顾。英灵应俪五人墓。”莎哥，世麒字也。小岱后权临安训导，亦殉寇难。

壬秋诗“一言拔管婧，七贵笑咸胡”，注谓：“曾先以取妾，为丁果臣所讥。”武陵扬性农驾部（彝珍）《简求阙》诗亦为是事，有云：“二气容调鼎，三归好筑台。神还逢洛浦，仙竟遇天台。倚槛描螺黛，如皋射雉媒。绸缪成燕婉，窈窕昵于{髟思}。楼静箫声渺，堂空帘影开。哀来遣丝竹，泣尽继琼瑰。勿复金为屋，休将锦作堆。勉匡天步正，冀挽日车颓。”其自序云：“忽志哀怆，有伤婉娈。等歌诗之不类，比行人之失辞。然吉甫美韩，且及诸娣；奚斯诵《鲁》，亦举令妻。其旨虽殊，于例则一。匪取斗靡，聊代遣怀。”其词自非空中结撰，有知其事者谓文正驻节安庆时，忠襄为置一妾，陈姓，腧年以瘵殁，事详文正手书《日记》。世传彭刚直闻纳妾事，切谏遣去，盖传闻之误。性农诗当作于陈姬玉折之时，篇末云：“倘命安舆至，当惊揖客来。形容应莫辨，气谊自无猜。定与题襟会，兼斟饮至杯。若教他役我，仍拟凿颜坏。”交道中亦见风骨。

王益吾祭酒少日亦尝从戎，有《述怀诗》云：“弱龄经丧乱，楼船管书记。老彭曾竞走，壮王时并骑。不能从俯仰，颇复多慢易。尚枉孟公留，甘作杨津避。忽逢长沙友，邀共泉陵辔。饱看山水归，穷途亦高致。陇西开幕府，陕南伫儒帅。中道有分张，微材免瑕累。梁公实桓桓，胆气固少二。抗手杯酒间，披肝野营次。大江平若席，酣卧有余地。谍报群来，早市缠妖燧。深宵呼起起，草檄不成睡。尚想九真役，凶徒俄蚁萃。元戎空目，老将或垂泪。飞炮鸣我门，高唱倚薄醉。突围走天门，道左纷贼帜。湖桥中夜断，纵马泅更坠。移军蕲水县，张幄孤峰翠。炙背当骄阳，披襟逐凉吹。习勇喜观阵，受降甘报使。蹴踏骸骨场，见惯了不异。顾惭百链质，庶获一割利。何期忝高科，谬得陪清位。低心就绳墨，眵目觑文字。肉食远谋虚，头衔流俗贵。悠悠世事改，冉冉颓年至。事愿每自违，身世已无系。由来抚髀叹，不溷洗耳志。悠哉复游哉，终已快吾意。”自注谓：“曩在水师向导营，一日，见彭刚直，问：‘能走乎？’对曰：‘能。’公上岸疾行，予从之，抵一市镇小憩，则三十里矣。又尝从营主王公吉并马驰骋，王公累著战功，后终于狼山镇。又尝客梁公军中，有匪数十通款，求一人往为信，余即请行，遂偕以往。”其时盛意气，不知艰险，乃致身词苑，主讲名山，为名儒以老，谓非天哉！然祭酒立朝，风骨尤峻，督江学任满还朝，疏陈时政阙失，语切直，不报，即移疾归，有诗自纪云：“分明疲马不任几，里老欢言衣锦归。剩有豪情寄烟墨，惟应清梦入云扉。公言似惜黄师是，私议从刊朱胜非。曾把宝书天上看，要令寰海照清辉。”姜桂之性，老而不渝如此。

沈文肃配林夫人，侯官文忠公女也，从文肃守广信。粤寇骤至，文肃适以事下乡，夫人刺血为书，致常山镇将饶总兵乞援。饶固文忠部将，得书驰援，围得解。其书为人传诵，后郡人为文肃立专祠，以夫人附祀。许雪门赋《广信解围诗》，纪其事特详，诗云：“频年战事纷纷争，乡兵义勇无定名。频年蚁贼汹汹起，水蜮山狐难确指。即如广信昨被围，逆踪飘瞥宁都来。或云闽疆小刀之遗孽，或云吉水边钱之渠魁。其实挂林老巢有伏莽，东走会赴金陵隈。我获逆书识情状，不似郢说令人猜。若乃危城似卵欲剖竟不剖，群颂文忠之婿沈太守。文章经济得真传，日坚金缔良偶。吏民骇散僮仆逃，百雉巍峨中两口。抚州建昌正合围，那有偏师扼旁走。沈思定计乞浙援，一函书达同乡友。衢镇饶公闽海人，斯时虎旅玉山屯。外貌颀长实内荏，宝马长恋城草春。奈何昔怯变今勇，赖有虎将二人来卫拥。一将毕君玉树坚，一将赖君猿臂耸。偏裨得力主帅安，大厦原需众材拱。荷花时节共杯盘，酒间咳唾威霜涌。果然三捷扫妖氛，保全铁壁铜墙巩。围解中秋月正圆，星使狮江回去船。衡文笔奏捷书武，试苑桂花扑弓弦。太守夫人启妆箧，银簪金钏输搞钱。漳兵诏勇哗然笑，群道维桑气谊坚。我闻捷书转太息，私念忠节能格天。天意果何如，细为君家述。八月初七贵溪失，五秀才兵俱失律。超过弋阳祗二程，玉山启行亦是日。若非大雨沛滂沱，师行陆路里三十。天遣波臣助纛神，沙溪下驶行舟疾。虎旅乘流贼阻雨，制胜兵家判劳逸。入城饱食出城迎，是役奇功争半刻。岳渎公侯思效灵，西江秋树青更青。长歌聊备中兴史，始信河冰之说非不经。”所述二部将及行师得雨事，前人纪载未及。二部将者：毕君名定邦，山东人，后阵亡，谥愍烈；赖君名高翔，漳州人，后亦阵亡，谥勤毅。“五秀才”者，贵溪练军，为石景芬所统。贵溪之陷，一秀才屈姓者跃马突阵死绥，余皆溃，惜佚其名。或云广信获保，固文肃伉俪之功，而督师侍郎廉公兆纶先期有疏，请调饶镇，兼筹赣防，得旨俞允。镇将无越境征剿之权，向非侍郎此疏，则其事未可料也。诗郎字琴肪，直隶宁河人，时以学政兼督广饶军务。其孙兰如太守（绳同）检箧，得是疏及朱批，附咨浙原，并其他筹防文牍，汇送史馆，世始知之。林夫人致饶镇书亦云：“此间太守闻吉安失守之信，豫备战守，偕廉侍郎往河口筹饷招募。”按之正相合契。

守令任城守之责而乏兵权，亦旧制之疏也。周文之太守（沐润）初为常熟令，值粤寇至，守城百余日，屡书乞援，不报，力竭城陷。诏谓“该县官绅困守日久，援绝失陷，情殊可悯”，吏议因之从宽。文之有《感恩自述诗》云：“四月孤城泪眼枯，苍生板荡与匡扶。荐绅宅第归狐兔，文武衣冠坐炭涂。柱下若逢周太史，江东为报管夷吾。分明尧舜中天日，沟渎西山岂丈夫。”“两度登陴捍贼坚，存亡成败本由天。三书空效包胥哭，一旅曾无祖逖鞭。老死岂关天下计，余生端荷圣人怜。悠悠青史无公论，倚树秋江思悄然。”文之于城陷后与邑绅赵常博（宗建）毁家助饣襄，共图匡复，又有《赠常博》诗云：“仗义疏财有大名，南州人说赵营平。一编《风》、《雅》生忠孝，九土神奸貌朴诚。天下苍生方苦贼，江东子弟尚谈兵。赤眉未了黄金散，突兀胸中五岳生。”数诗皆有豪迈之致。其当官擅才暑，独不修细行，卒以挟妓饮酒罢官遣戍。《答人问被劾》句云：“坐缘宰相[B12V]粗去，特和将军竞病来。”又云：“灵雨几曾桑下宿，使星还为弱兰淹。岂缘风月关防密，或是《春秋》责备严。”盖有挟隙中伤之者，其诗可谓善于解嘲。

军兴乏饣襄，不得已而有抽厘之举。郑子尹《抽厘哀》云：“东门牛截角，西门来便著；南门生吃人，北门大张橐。官格高悬字如掌，物物抽厘助军镶。不论亻纟次十取一，大贾盛商断来往。一叟担菜茹，一叟负樵苏，一妪提鸡子，一儿携鲤鱼。东行西行总抽取，未及卖时已空手。主者烹鱼还瀹鸡，坐看老弱街心啼。噫吁嘻！贸束布者不能得一匹赢，售斗盐者亦不得赢一升。厘金大抵恃商贩，欲入闭门焉可行。村民租铢利有几，何况十钱主簿先奉己，纵得上供已微矣。乃忍饲尔饿豺以赤子，害等邱山利如米。呜呼！贯率括率有时可暂为，盍使桑儿一再心计之。”是举发自长兴钱东平（江）。东平尝附贼，嗣投诚，佐雷副宪（以诚）糈台，知军需苦乏，因挟是策进。其人固疏放，偶使酒，语侵雷，触其怒，即酒次斩之，而以“妄陈图谶”奏上，闻者冤之。施均甫（补华）作《钱生传》谓：“厘捐之设，赖以给军，而病商扰民无终极。钱之杀身，亦天也。”钱能诗，遗不传，世传其《邗江杂感》云：“草野犹怀救国忠，而今往事哭秋风。桓刘有意争雄长，韩岳终难立战功。沧海风涛沈草檄，关山霜雪转飞蓬。匆匆过眼皆陈迹，往日雄心付水中。”末句若成诗谶。吴牧驺《哀东平》诗，亦为钱扼腕。其诗云：“白鹿表，鹦鹉赋，能令公喜，能令公怒。古来狂士多杀身，全者天幸亦有故。钱生钱生策何疏，军中但献《平准书》。一朝头颅席上落，才人短气膏儿乐。噫吁嘻！猛虎不可狎，毒龙不易驯。藤萝倚乔木，俯仰难自伸。君不见帘钩钩冠剑在手，杜陵几不免虎口，汝曹使酒亦何有。”钱负才而狂，芥视一切，幕下客咸忌之，齮龁者日众。其被杀也，或谓其有异志。当时海宇麋沸，人有择木之思。钱故策士之流，奚足以言志节，特其才可用耳。然纵狂斥也，倚醉咆哮，谗构之乘，要由自取。处乱世者，当以为戒。

张丙垣事见前，所著有《金陵举义文存》，杨豫庭观察题诗吊之云：“书生报国艰苦志，成耶败耶视天意。书生报国危难时，生耶死耶度外置。有时有志功不成，金陵秀才《举义》记。其人卧薪尝胆身，其事吞炭漆身智。须臾忍死讵偷生，专为伦常忠孝寄。国家养士二百年，受恩未必君独异。十年殉节千万人，赤心只有君无愧。钟山之明淮水清，自有英灵出人瑞。咄彼当途厚禄人，不死胡颜立天地！”其推许至矣。然当金陵沦陷，密策匡复者，固非止一人。金弓叔以诸生困贼中，谋内应，而官军屡愆约。事泄，仅以身免。其不为张丙垣者，幸也。其《自金陵脱险出城至善桥》云：“出城二十里，世界顿清凉。不觉发将白，才知日尚黄。居人尽旗鼓，吾辈又冠裳。重见圣朝诏，羞挥泪数行。”语语真挚，中有血泪。《将去大营，寄城中诸友》云：“十万冤禽仗此行，谁知乞命事难成。包胥已尽滂沱泪，晋鄙惟闻声。自古天心悭悔祸，腼余人面错偷生。一身轻与全家别，何日残魂更入城。”怨而不怒，忠厚之遗。向公贤将，宁无惭负。其《募兵诗》，忧草泽之鸱张，哀棘门之儿戏，亦得自目击。诗云：“城中旧兵不如额，分守城头尚乏策。何论城下诘暴客，市儿接迹多反侧。一旦招之入军籍，朝来首裹青布帻。细襻革靴黝盈尺，黑衣蔽腹袖尤窄。堂下群鸦立无隙，或舞大刀或磔石。取其壮健汰老瘠，九城累累保卫册。昼坐当门怒眼赤，大声能作老枭吓，恶モ往往暗褫魄。夜出走巡街巷栅，火光烛天月不白。木梃竹鞭在肘腋，吠犬无声都辟易。一人日与钱一百，勤则有犒惰则革。借问谁司鼓与钲，居然高坐来谈兵，百夫长是迂书生。”当日标兵乡团，皆此类也。使当敌，安得不败？

淮勇之名，创自桐城马莪园总戎（复震）。总戎本儒族，祖瑞宸，官工部主事，在籍殉难；父三俊，举孝廉方正，率乡兵御寇战死。总戎年方十五，冒锋镝寻父尸归葬。遗书数卷，守之不去身，每对书啜泣，誓杀贼雪恨。会曾文正奉诏督师，以旧谊走谒，留幕府读书，欲请率偏师自效，不许。偶赋《感事》十律，文正见而赏之，谓可办贼，即令募淮勇五百，从唐总戎（义训）赴皖。唐之幕客某忌之，数抑其功不上，且为窜名武弁中，遂由守备进身，积功至专阃。治兵几二十年，所向有功，未中寿而卒，论者惜之。其《感事》十律云：“慷慨发悲歌，伤时涕泪多。绿林驰虎兕，沧海立蛟鼍。犹未擒元济，那堪有尉佗。书生空怅望，寂寞枕周戈。”“百战原无敌，将军万里城。霓旌挥虎豹，羽箭落欃枪。莽荡风尘际，烟花岁月更。如何发轻骑，翻失亚夫营。”“四海疮痍甚，淮西未勒铭。筑坛森节钺，坚壁绚丹青。张羽真英杰，何曾亦翰屏。可怜同一死，何以报朝廷。”“稍喜余杭郡，扶危一俊人。乘城无许远，拒贼有张巡。尺寸皆王土，经营仗虎臣。子奇犹未死，珍重莫因循。”“浩劫造江东，征输万里空。主恩亲授钺，将略自弯弓。未可徵张浚，还应借寇公。穷荒皆赤子，抚字会须同。”“况是筹形胜，经营贵上游。从来据汉水，未有弃荆州。虎帐声威重，龙韬策画优。自能知远略，不必杞人忧。”“夷狄犹狼顾，中原关市通。乐天能字小，报国总精忠。戎马纷纭际，风云惨淡中。古来惟魏绛，不枉说和戌。”“岂料楼船至，翻令铁锁开。凿山艰道路，航海迅风雷。问鼎心何测，徵牢义可哀。安边非易事，会有出群才。”“综戎偏致寇，鲸鳄气枭张。无策歼长狄，空传伐鬼方。谁家金勒马，到处绿沈枪。久与匈奴处，偏氓亦可伤。”“热血凭谁洒，浮生自有涯。密霾翻霹雳，积雨化龙蛇。漂泊云烟缈，蹉跎岁月赊。行藏休问卜，马革是吾家。”总戎转战楚、秦、燕、晋，迭夷巨寇，皆得淮勇之力，而毕生勋业，实发轫于是诗，盖志趣干识见焉。文正称其沈雄似少陵，固不仅以沈雄胜。

苗沛霖，一反覆小人耳。初以诸生倡办乡团，磐踞庐凤间，所部皆桀黠材。朝议因而用之，擢至川北道，恩亦厚矣。而沛霖潜与粤寇通，受其伪印。咸丰庚戌、辛酉间，所部练勇有遇害者，遂藉端发难，围攻寿州，令练众蓄发，四出肆掠。叛状既著，始夺职剿办，然当道犹有主抚者，卒之就抚，复叛，久乃钱平。吴筠轩观察《闻沛霖授首志喜》诗云：“乱民犯天常，非剿不为武。将帅尔何心，辄谓是宜抚。有苗本庸竖，藉团以啸聚。伪职受粤渠，甘为贼心膂。乃复掩逆迹，甘言误官府。三窟营狡兔，两端实首鼠。昔者李西平，进攻疾风雨。庸人利贼存，饰辞肆挠阻。楚师既易帅，丑类益自翔。遂使寿春城，人民委豺虎。旁邑悉蹂躏，焰若燎原炬。众议犹依违，理势昧如瞽。贤王提兵来，旌日卓午。鹰扬大合围，螳臂敢撑拒。贼众逾二万，歼之祗一鼓。首授得元凶，骈诛尽党与。流血成长渠，弯弓士犹怒。紧彼萌蘖初，拾之仅须附。伊谁实养痈，竟使指如股。岂无反侧子，顽梗欲相祖。天讨威既彰，伏莽恶敢怙。庶几淮颍间，悉为干净土。为语议抚者，成效斯可睹。”是篇辟主抚之失，可谓痛切。方苗叛，论者以其出身胶庠，多有恕辞，虽胜克斋亦惑之。文塞责其偏见，谓：“此辈反覆无常，未始非缓兵之计。设倚以办贼，为患腹心，何以御之？”乾照之明，无微不烛矣。克斋平定江淮，功最著。阳湖汪仲穆（柬春）有诗述其战绩云：“一战收临清，再战扫堂邑。干戈满地甲连山，万里惊风驱落叶。”是时，席方胜之威，如浇萤压卵，沛霖不能抗，故甘言乞降，以图缓兵，克斋不之察也。苗在军中，相呼以“苗先生”。方子箴《苗先生歌》云：“八公山下风怒号，东台湖畔排旌旄。愁云黯澹日光冷，筑垒三面穿长壕。孤城直等亡羊牢，称戈比干苗先生。先生出师名无名，绣衣持斧非不荣。青衿得之呀然笑，崎岖蜀道吾难行。呜呼！读圣贤书学何事，号召子弟讲仁义。螳螂捕蝉黄雀伺，林鸠借居虫亦寄，渔翁巧收鹬蚌利。先生一鸣惊将帅，富贵功名乃立致，佥曰先生无异志。先生横行淮以南，兔超贪狼贪，虎欲逐逐视眈眈，蜗国蛮触挥戈锬。勤王有命从天下，倒戈相向气凌跨。前年寻衅入寿春，手缚大吏代乞恩。睚眦已报私怨伸，跋扈公然森羽鳞。先生通贼复卖贼，首鼠两端心叵测。举止依然穷措大，谈兵实减英雄色。雷霆赫赫扬天威，纷纷雨檄来合围。名王东下万马肥，贰师将军从指挥。况有韩范娴戎机，网罗四布奚能为，吁嗟我为先生危。”所云“通贼”、“卖贼”，谓其诱擒陈玉成也。或传其《题石》云：“位置豪家白玉栏，终嫌格调太孤寒。不如飞去投榛莽，留与将军作虎看。”盖好乱成性。

徐兰史孝廉（锦）《读史》云：“周ダ徒流涕，深源但负名。江淮多警报，雨雪几专征。日食麒麟斗，风高虎豹惊。似闻汉诸将，坚卧亚夫营。”责向忠武辈持重纵寇也。然曾胡肃清上游，实赖向张扼守孝陵卫，藩蔽而阻遏之，袁沤曾有是论。向公怜才好士，与部卒共甘苦，多乐为之用。转战数省，志在澄清。临终以军事付张忠武（国梁）曰：“汝才足了贼。”复踊身疾呼曰：“终负国恩矣！”盖以巢穴未平为恨。阳湖蒋侑石（日豫）《忠武向公挽诗》云：“封事陈遗恨，褒忠纪备恩。给丧三百士，典谒半千孙。春火开乐社，归帆认栝门。平生余感激，呜咽听人论。”“初督当关战，俄传近垒惊。轻身归间道，只手兀孤城。雨洗鲸鲵观，天长骠骑营。括苍山下路，遗镞付人耕。”“下濑楼船急，孤军泊石头。卧轮排怒虎，传燧不惊鸥。江雨寒笳鼓，天星落剑。白门杨柳色，端不为封侯。”犹有怜才意，深求国事当。能军羊叔子，得士马宾王。知己千秋少，奇勋一代偿。淮南多草木，万福姓名扬。”“一病三秋过，凄怀唤‘渡河’。捷书曾未慰，遗矢渐无多。青史酬元老，苍生失拥呵。几时看洗甲，家祭报岩阿。”洵能道出盖臣心事。

张忠武（国梁），初为盗，朱伯韩侍御治团练于乡，倡议招降之，遂隶向忠武部。骁勇善战，能于马上接火箭，所向无敌，而尤重恤民。继向公后保障江左，中朝倚以为重。晚建策筑长围，谓可歼贼。师挫身殒，海内痛之。监利王子寿《张军门歌》云：“登坛者谁先溃奔，战死独有张军门。军门奋迹起群盗，能以赤心酬主恩。张家黑帜威名壮，骁贼见之魂魄丧。单骑亲突万军中，火箭横飞接马上。力复江淮数十城，全吴不睹烽燧惊。下令恤民专杀贼，壶浆夹道闻欢声。去年建策修长围，壕堑三重断走飞。槛中穷兽日夜泣，翘足可展犁巢威。苍鹰奋击不受绁，骏马脱衔疾电掣。阃外进退孰专决，坐恨庸才制雄杰。奔星去秋犯牛斗，春雪寒飞三尺厚。坏云如山宵压营，军门裹创剑在乎。格斗未已俄丧躯，雄师十万骨亦枯。岂惟精锐饱豺吻，天柱长城今则无。”“庸才”，谓和春也。是役猝败，以和春忌功饣襄，军心骤变，致溃师钟山。上夙知其忠勇，尝命图形以进；又尝具摺问安，有“卿安即朕安”之谕，其倚重如是。事闻轸惜，有诏优却。蒋叔起廉访《庚申偶作》有云：“一死完臣节，平生有士风。丹阳诸父老，流涕话黄。”纪其实也。吴晋壬太守《哀江南》句云：“九重痛惜长城坏，一柱倾ㄨ大局空。”又云：“表忠未见崇高观，斩佞何由请上方。”则以却诏未下，责和春之欺蔽，皆见一时公论。汪梅村孝廉（士铎）《长濠行》，亦咏忠武事。云：“凿濠百里如长虹，襄阳内外天不通。援贼西来拔砦入，寸寸裂之春冰融。疲民百万事畚扌局，饥寒趋赴期成功。永安往鉴尚未久，竟欲持此为英雄。”颇议掘濠之失。又云：“锦衣玉食奏横吹，上将牙帐捎天风。钟山雨花望凯乐，作奏待上明光宫。饣襄糈已竭壮士倦，坚城屹屹谁能攻。可怜将军仁且武，爱民杀贼畴能同。进阴未隶隶孔费，坐使豪杰悲天穷。”以驽制骥，良堪扼腕。末云：“云阳丹阳数百里，至今赛社多村翁。只鸡斗酒拜且哭，遗爱烈烈留江东。”其德泽入人深矣。忠武之殒，世多言其投水，其地在丹阳南门八里牌。蒋侑石《咏忠武》诗云：“庚申夏四月，雷雨阵酣拢。偶未困兽防，溃军剩孤拥。作书上告变，字字血糊氵重。督师心彷徨，公遂裹创踊。重臣辱敌手，此事关国宠。呜呼八牌塘，竟作王罢冢。”述死绥事迹甚详，亦以公为投水者。独李越缦《悲丹阳》诗有云：“扶创奋呼挺矛出，炮火一声天地裂。一卒还报将军亡，大帅仰天刎道旁。”注谓：“金陵穷寇溃围而出，忠武跃马逐之。战方酣，有自后发火枪者，忠武立损，则大臣和春奴受贼贿为此谋也。忠武麾下卒尽见之，痛哭且大哗，和春惶遽自裁。或谓其纵奴不问，疑预闻焉。”“赴水”云者，岂官书讳其事而饰言之耶？

赵忠节（景贤），湖州人，在籍治团，叙功擢福建粮道，仍留浙办防。咸丰庚申，寇围湖州，固守获全。逾年，杭州再陷，郡城孤立，食尽援绝，死守不懈。城既陷，酋目多方胁降，终不屈，骂贼遇害。世传其蜡丸书，述彼中情况及收复方略甚悉，后嗣犹珍藏之。授命时，赋诗五首，今录其二。云：“岂待孤城破，方嗟力莫支。从来疆守义，敢以死生辞。乱刃交挥处，危冠独坐时。相持不相杀，鼠辈尔何知。”“裂眦呼狂寇，奚烦讲说多。断头身自分，抗手意云何。厚貌徒为尔，孤忠矢靡他。空劳尊酒献，骂坐更高歌”。可想其临命之壮。温次言（汝超）同在围城，有《呈竹生》诗云：“久仰龙门百尺增，荆州初识兴飞腾。困胡自信同苏武，负汉平生薄李陵。得句泪流书激烈，谈兵色变露がテ。丈夫远志如鸿鹄，皮里阳秋莫作凭。”“经文纬武抱奇材，天遣星灵应运来。蟾窟探花标虎榜，豸冠继业上麟台。掷卢表赤心同鉴，转绿回黄事漫猜。对酒酣嬉还大笑，轻生沟渎太无才”。竹生，忠节字也。忠节以第三人登贤书，故有“探花”之喻。施寿伯（山）咏忠节事云：“铜马驰我前，青犊闯我后。铁胫我左赤眉右，蚍蜉蚁子断我援。贪狼很羊挠我守，责我疏防非我咎。我官非官民非民，一奇男子贼识否。呜呼杀身更烈柴市叟，孤城力障一年久。南斗北，北斗南，舍我赵公更谁某。”当金陵匪逾广德，趋湖州，声势莫御，而蛊节以独力障之，虽败亦足豪矣。归安姚王展（谌）佐忠节城守，忠节主防局，综饷需，子展司民丁保甲，楚军主兵。嗣主兵统将萧某死，忠节代领之，城中患食绌。辛酉，杭州陷，子展为储粮计，请以五十舟出城运米，忠节不能用。俄寇大至，四野尽掠。明年三月围合，

军食告竭，谋损民食济军，子展力诤止之。至四月，民食亦尽，忠节用客计，以三十六乡分隶各营，令自求食，子展以为不可，谓“宜并力突围，通镶道，胜于坐困。”忠节韪之而未决。逾月，城陷矣。又：忠节与周孝廉（学汝）善，防守事辄与议。忠节酒后妄杀，周争之，往往得释。时四乡及旁邑民皆来郡避寇，户口逾常，食益困。周议令居民愿出者勿禁，则耗食者寡，兵粮可不匮，忠节亦不能用。是数事，皆戴子高言于人者。论者谓忠节力果而谋疏，守坚而智绌，盖君子之过也。

庚申、辛酉，杭州两陷，罹祸特酷。褚二梅，浙人也，有诗述故乡闻见。其一云：“贼中亦具守城策，更筑城墙高三尺。北城苦战南城奔，官军肉薄城之根。铅丸洞壁如蜂窠，火药欲尽知奈何。君不见城上黄卓不倒，城下将军头中炮。”其二云：“万鬼夜出争索头，周家云集旧酒楼。楼前隙地积骸白，中有当年酒人骨。酒人骨化心不化，瘦骨棱棱压牛马。君不见买骨万斤困一屯，杭州已筑十二坟。”其三云：“城中大宅贼作馆，坏壁ㄨ垣尚留半。横刀搜伏官军来，长绳系颈妇与孩。摸金校尉来何迟，将军转怒民无赀。君不见官军临行三日火，县官入城无处坐。”其四云：“朔风卷地吸枯蓬，天寒欲雪云。独行空巷忽无路，欲辨东西迷处所。草深丛棘钩衣破，一足惊向棺中堕。君不见颓然一塔城西偏，十里以内无人烟。”读之满纸森寒，不啻目睹芜城喋血、鬼车叫夜情景。所云“城下将军”者，谓总戎处公启宇也。是役，成公督队御贼，力战死之。

庚申之役，赭酋李秀成自甯国、武康窥杭。杭无劲旅，米兴朝军自徽来援，次富阳，趑趄不进。江督檄张玉良援浙，中道受王壮愍命，先扌求湖州。迨闻杭警，亟率五百人驰至，则杭城已先四日陷矣。城中居户逾二百万，愤与贼巷斗，毙贼无算。贼怒，下令屠戮，尸骸填道路，人马至不能行。即褚二梅诗所述也。巡抚罗公（遵殿）阖门殉难，将军瑞公（昌）初欲自裁，以副都统来存、佐领杰纯言，遂力战捍贼，满城获全。既而玉良军至，贼弃城走。陆亚章赋《武林复》云：“鹄云反乎覆，杭城七日复。七日复犹迟，不闻一路哭。神勇瑞将军，头蓬不暇沐。苦战六昼夜，矢竭芒刃秃。邂逅援师集，千狐同穴戮。杭湖气少苏，上游争逐鹿。”纪其事也。杭州涌金门侧，旧有金华将军庙，祀青蛙神。“金华”者，青蛙之转音也。城复日，青蛙游行，满城中殆遍，旗丁虔奉之，谓“保障之功出神贶”。于是择满城适中地，醵金建庙，视故庙壮丽过之。庙成，大吏以下徇八旗将领意，咸趋贺。许雪门赋《金华将军行》云：“二月杭州失，夜雨冤魄啸。三月杭城收，白日青天照。死绥忠厉未附祠，将军且建金华庙。‘金华’究何神，双目如怒瞠。前生住明月，长与玉蜍邻。饱味白兔药，链此黄金身。广寒太寂寞，下饮西湖春。繁华酿劫运，武林吹黄尘。神仙避劫非草草，杭州虽陷满城保。后土皇天定有灵，海鸟爰居识机早。鼓钟俎豆祀将军，那期士女争迎祷。何以博神欢？雕梁双龙蟠。何以洽神嗜？绿灵湛冰盘。何以怡神目？银瓶供素兰。何以安神居？锦茵簇花团。神贶宜早甄，神谴愁大难。不求赐土田，但求佑平安。顶祝无日夜，腾沸来千宫。捍患扌求灾果何以，善哉将军无一言。”越人好礻几，由来久矣。满军世驻越，迈亦染其习尚。

李秀成之犯杭，以间道行，仅提偏师。张玉良军猝至，赋兄“张”字旗，疑为张殿臣，颇错愕。其本计在解金陵之围，殿臣出，则劲兵必分，可图反扑。又以杭距金陵远，四面阻水，虑粮储不继，湖郡兵转战甚悍，满城又未下，恐官军断其后路，乃决弃杭。既去，张军入城，报克复。江督何根云与王壮愍有旧，以调度功归之壮愍，遂拜抚浙之命。既而悍匪“四眼狗”自临安、余杭来犯，而嘉兴匪氛尤炽。壮愍忧之，谋迎奉天竺大士像。卜诸交，不吉；乃强迎入，供奉于武林城楼。寻移置吴山伍公祠，通诚祈禳。次年，杭再陷，壮愍死之，大士像亦毁。雪门更赋《白衣仙人曲》云：“西湖杨柳新秋绿，白衣仙人出天竺。北关香气浓云浮，白衣仙人来城楼。千貂万骑楼下拜，甘露淅沥神旗幽。宝盖亭亭覆莲座，绣幔摇曳盘龙游。搴兰菊以仰供，办心香而俯求。俾我黎元年寿永，俾我震旦妖氛收。浙西往昔艳佛土，普陀山峙东海头。海波灏氵羔迷宝筏，曲罢伫立空夷犹。”壮愍颇负才望，而不免于佞佛，论者惜之。满营将领抗守如前，兵败，悉众自焚，无一人从寇者。瑞公殉焉，得谥忠壮。麟蕉园太守（趾），桂文端孙也，以金华守权布政，力疾，率小队出战死，谥贞愍。雪门挽以诗云：“重任维藩寄，中朝宰相孙。病多常卧阁，寇急自当门。薇署无余饷，椒房有旧恩。少年殉节死，宝马泣荃荪。”劲节同标，足光青简矣。

根云父贱，尝事壮愍尊翁。翁见根云慧，使伴壮愍读。根云既贵，因约为兄弟。抚苏日，壮愍尚在下僚，使佐帷幄，筹饣襄需，称综核。以根云荐，累擢至苏藩。其拜浙抚，自陈不知兵，请辞不许。既受任，疏于扼防，贼迫援绝，城中食尽，誓以一死报，遗书谓“无伤吾民”。贼感之，为发丧。虽将略非所长，而慷慨从容，则兼有之矣。豫庭观察《王将军歌》云：“将军裔出开闽王，广眉大颡躯昂藏。少年随宦走万里，昆明山水穷遐荒。椿萱倏谢荆枝弱，一官混迹吴山旁。石鲸不是池中物，枳棘安可栖凤皇。清谈傅粉何平叔，遥临戟膺雄疆。群纪交情夙青眼，风尘一顾惊骊黄。当时海内承平久，江山半壁弗置防。书生帷幄勤擘画，养兵首在储糗粮。竹头木屑师陶侃，秋毫利析桑弘羊。一月三迁不次擢，姓名夹袋屏风张。荐贤自代才十倍，危厦一木需栋梁。朝廷破格重疆寄，擢自苏藩来抚杭。上感君恩下知己，奋身欲往思彷徨。自知聚敛颇称职，将兵韬略非臣长。一身去就系社稷，艰钜独任何敢当。上书乞请收成命，帝曰往哉善保障。愁云惨淡忽无色，妖星四射飞钱塘。邻封早成豺虎窟，凶焰环迫逾披猖。危城坐困九十日，消息弗漏水与浆。懦兵弱将不用命，荷戈缩颈何怯忄匡。未敢出战力主守，险要布置无纪纲。转令地利贼先占，翦我羽翼扼我吭。前无援师后无饷，百万黎庶绝秕糠。罗雀掘鼠饿尸积，覆辙竟蹈张睢阳。将军力竭死报国，誓以城亡与俱亡。慷慨骂贼守者我，哀此饿殍尔勿戕。啣须裂眦目不瞑，贼感壮义为发丧。忠躯扶送到海上，面目不改神未僵。怀中遗疏血满纸，臣罪无可逃王章。生不杀贼死作厉，忠愤无路陈庙堂。痛哭流涕想下笔，左右神鬼来趋跄。凤山城楼危坐日，米浆半月未充肠。呜呼将军死何憾，国事民命能无伤。当时邻疆拥劲旅，非无力足驱豺狼。忍哉袖手坐不救，此意牢固分门墙。不思天朝尺寸土，生灵何罪遭兵殃。安危只争一反手，何至千万为国殇。吁嗟乎！将军之死史册光，成就将军全名全节者仍楚狂。”篇末责湘军之不援浙，持义甚正。壬秋《独行谣》云：“古来无请援，王邵谬奉书。君无申胥诚，久作仲连居。”注谓：“浙抚王有龄，遣主事邵懿辰及邓某来告浙急。余笑曰：‘君误矣，迂儒骂贺兰进明，自古岂有军可请而发者。’浙江果破。”余闻自故老云，当壮愍受吊，挽章中咸痛诋湘军也。

庚申，金陵兵溃，江督何根云仓皇弃甲，亻亻回于白洋湾、洋泾桥之间。寇益偪，乃走苏州。苏抚徐公（有壬）方戮力城守，拒不纳，传语曰：“此间但知有死巡抚，不知有逃制军。”何既引去，苏防益急。突有马姓者，诡称镇军，带兵来援，徐纳之。马遂矫徐命，折毁沿城民房，纵兵焚掠，夜闻城上拍马如飞，遍插贼旗，而城陷矣。中丞抱印投水死，妻子从殉。吴人为骈语云：“何可废也，早游范伯之五湖；徐而俟之，莫救周郎之一炬。”蒋采臣太仆（廷皋）述其事为《苏台怨》云：“抚臣守，督臣走。毁弃冠裳易姓名，白衣变幻成苍狗。督臣走，抚臣守。翩翩戎马一书生，佩印黄金大如斗。五更鼓角军门开，新兵教战合重围。棘门灞上真儿戏，白梃长竿耀武威。红巾铁骑如风驶，扬鞭齐向江东指。待得营中部伍齐，豺狼已入城西市。坐把金城付贼人，空将一死酬天子。封疆大吏殉君亲，谁殉君亲守土臣。肯与吾民坚战守，小民视死如轻尘。抚臣握要司关键，城亡犹议旌忠典。金昌亭畔建专祠，七尺穹碑蚀苔藓。抚臣庙食享千秋，祠旁怨魄声啾啾。”其诗颇刺中丞，曰“书生”者，犹谅之也。世传根云奏报常州失守，亦以一介书生自诿。文宗批曰：“平日侈谈彼短，临事巧自诿饰，辱没‘书生’两字。”然江督之任，时望皆属湘乡，肃顺亦欲荐之，而枢臣匡源奏言：“今日江南糜烂，非独何桂清不能定，曾某亦不能定，何练习且可觇后效。”故廷旨仍责何恢复。言者论不已，始逮问何，而命曾开府。壬秋诗中所谓“匡肃始谋帅，关防落东流”者也。厥后湘乡特疏论之，乃正国法。周次轩孝廉（士清）《毗陵逸》、《吴市焚》、《姑苏陷》三诗，亦笔挟斧钺。《毗陵逸》云：“檀公三十有三计，上策莫如亲走避。轻装小队出兰陵，别觅江南干净地。江南何地非战场，长城万里公保障。父老劝公莫轻去，官民协力筹堵防。公言死此何裨汝，不用与城共存亡。朝发毗陵驿，夕至金阊城。城中吏民顿大惊，料贼踵至不少停。留公适以祸苍生，世有乐土公请行。君不见驺从传呼又他去，明日贼来不知处。”《吴市焚》云：“峨峨七宝城，攘攘五都市。十万风花艳朱紫，大江以南那有此。百虫将军烂然起，烈焰燎原不可止。孰殃池鱼甲胄士，节钺元戎听驱使。檄谕居民连夜徙，万众奔号劫灰里。融风一吹玉石毁，金穴铜山气尽死。焦头烂额恨切齿，可怜无辜尔赤子。噫吁嘻！赤眉未入长安城，咸阳一炬草木。似闻清野欲坚壁，曾结连城几座营。”《姑苏陷》云：“十日连摧城百雉，万夫不加贼一矢。阵云低压阖闾城，如墨吴军色皆死。昨日贼围曲阿口，今日贼从惠山走。睢阳将军力不守，督部仓皇丧家狗。汴州军乱<片戈>留后，顷刻满城红帕首。健儿拔刀作狮吼，手提髑髅大如斗，累累金印失悬肘。芒鞋习奔十八九，曾有一人巷战否。呜呼贼未破城城四开，如鬼如蜮何从来，官兵夜袭姑苏台。”“睢阳”，谓张殿臣也。苏州陷后，署藩蔡某，截髯而逸，号“断须布政”。署臬朱钧，死城中神道街官井后，赠太常。先是，汤敏斋太常过江南，谒根云，见其轻躁，语吴稼轩曰：“何公佻率，必无成功。”稼轩《常州诗》所云“轻躁先知独太常”者，本此。先辈观人于微，往往奇中。

募勇之趱悍者，推潮勇。刘观察（廷英）统所部潮勇有年，战必身先。咸丰庚申，粤寇围京口，相持濒五载。其卒保危城者，刘部潮勇与练勇之力也。时罗亿堂（志让）以诸生治乡团，合力捍御，事平，绘《秋林脱剑图》纪之。乙卯二月，刘以御寇死绥，亿堂为赋《裹尸行》云：“卓哉刘公今伟人，意气雄豪绝等伦。独率偏师誓报国，黄金脱手轻灰尘。麾下健儿多猛鸷，剧贼当之皆引避。身似猿猱狎战场，手搏豺狼必生致。昔日邓公方溃兵，纷纷道路委旌。就中何人能殿后，兀然潮勇如长城。刘公有子曾歼敌，授命疆场人所惜。只今又见翁骑箕，一家忠烈罹锋镝。嗟尔曹蜍李志独生存，奄奄牖下不堪论。刘公父子真奇绝，凄怆歌声慰尔魂。”刘官至监司，父子死国难，而名不甚著，张君勖诗云：“伤心裹革沈沙后，不及青阳石刻留。”“青阳”谓吴生（廷芬），以出身微贱，人但以“青阳二观”称之。寇犯常熟，二观领乡团扼守湖桥，伺寇迫，焚桥断其路，遥发炮击之。贼少沮，城中人得从容迁避，而二观竟以力战死。翁文恭退居日，为立主于土地祠，刻石纪其事。沈石友（汝瑾）《吊二观诗》云：“当年若遇湘乡帅，鲍虎多龙较将才。”吾于刘公，有同慨焉。

前乎鲍多，为湘乡识拔者，首推塔忠武（齐布）。塔初为绿营都司，文正知其能，擢统援军，氵存膺专阃。张文襄《五北将歌咏湖北提督塔齐布》云：“湘沸江腾虎出柙，千城百垒如摧拉。谁翻败局据胜势，破贼首见满洲塔。艰难起义曾太傅，左提右挈无人助。猛火光里识奇男，一旦英雄归驾驭。南来帐下三百人，一一材武皆冠军。童彭刘毕靡刂豺虎，杨鲍黄李翔风云。军门神武殆天授，能用水师兼步斗。六合枪诀无人学，出必先人归殿后。上游湘潭城，下游九江郡，行二千里无顿刃。兵势如龙贼如草，百船钅夷锁一宵烬。归营僵卧不知人，明朝蓐食仍陷阵。田镇故垒临江湄，父老言之叹且悲。中兴诸将列茅士，开创风气非公谁？我间但有胜将无胜兵，惟在运用能神明。请看塔公部下诸将士，岂分勇营与绿营！”注谓：“忠武以救火为曾公所知，其亲兵三百人，皆长沙协标卒。战没者如童添云、彭三元、刘士宜、毕金科，奏绩者如杨岳斌、鲍超、黄翼升、李成谋、李朝斌，胥出其中。杨勇悫水师亦隶其部曲，可谓盛矣。忠武擅六合枪，每自教将校亲兵，皆二三合即惫，而公能尽之。至九江后，入纡谋，出临阵，劳瘁过甚。每战归，辄卧床若昏厥，逾时始苏，卒力竭殒。朱伯韩吊以诗云：“前年痛哭江中丞，谁其继者塔提军。中兴以来数将帅，林公之后三忠魂。当年决策竟东下，楼橹蔽江如云屯。武昌踢倒董鹤碎，赤壁万舟一炬焚。奇谋勇士何纷纷，督师者谁曾大臣。拔之偏伍付将柄，天子动色称知人。三十登坛气绝伦，壁垒一变号令尊。都天健儿来归附，飞鸟不敢当辕门。平生爱兵如弟昆，饮啖杂坐笑语亲。又闻临阵与众誓，生死一心同苦辛。九江天堑波，城头逆焰压坏云。一腔热血何处洒，众口喑哑声暗吞。”盖忠武旧至湘，大吏率属为文以祭。伯韩适过湘遇之，感而有作。后伯韩亦殉庚申浙难。湘阴李季眉（星渔）《挽塔提督》云：“素舆丹浔阳来，千人万人同一哀。东南半壁更谁倚，擎天失此非常才。”呜呼，岂阿誉哉！

塔忠逮之剿贼湘潭也，得一马，色微赤，身短脊立，而尾特长，腹下旋尾若鳞甲状，闻鼓声则奋起。一日，追寇入穷谷，马不进，异而迹之，则下临深渊，旁有伏寇。随马奔处，得小舟，乃渡。方突围时，受刀伤不蹶。塔公殁，马悲嘶垂泪，人呼为“义马”。沈朗山布政（寿榕）为作歌云：“塔公上马能杀贼，此马偏从贼中得。百战沙场破竹功，满身云锦桃花色。汗沟隆起垂梢长，黄金羁勒青丝缰。旋文在腹若鳞甲，人惊天骥非寻常。当时追贼搜穷谷，阵压元云白日速。马行不行若有知，贼来不来疑有伏。俄临千尺流，水深无尽头。丛薄杀声起，欲渡无行舟。舟来公且渡，更恐前无路。重围跃出鸟飞难，毛羽淋漓马行处。将军归来衣上紫，不克九江臣愤死。便为厉鬼亦忠魂，遥望长安谢天子。素旌飘摇依灵而，哀嘶枥下声酸悲。壮哉忠武自不朽，惜哉义马无人知。刘公告我我作歌，座中有客双滂沱。千秋国士千金骨，知己不逢空奈何。”是事朗山闻自刘静山中丞，言时长沙彭参将（定泰）在座，忠武旧部也，闻之泣下。或云：忠武所乘为铁骊，绝有力，名“追风”，亦湘潭殪贼所得。塔乘之，特し捷，所向无前。每逼觇敌垒，比敌觉，去已远，贼惊以为神。或一事而传者互异也。

杨留述塔公之见知湘乡，亦与南皮诗注小异。谓塔初为武壮公所器，累擢侍卫，以都司发湖南，权中军参将。文正方治团练，与语，奇之，试所辖兵，皆精练。会副将清德嗾提督摧辱之，立正为劾罢副将，荐塔可大用。王子寿诗所谓“一事知人足千古，穰侯特荐武安君”者也。其从甯乡援湘潭，经塔岭，询知地名与己合，曰：“吾必胜矣。”因进兵。遇贼，一战破之。复进至马坡，遇贼，列阵以待。贼少却，官兵乘之，乡民观者呼噪动地，贼惶骇走，遂复邑城，中兴大捷自此始。子寿赋《塔公挽诗》云：“鸷将起熊湘，骁腾百战场。前驱收沔鄂，转斗复蕲黄。师过欢如沸，威行令若霜。壶头嗟见扌益，遗恨在浔阳。”“精忠同涅背，名将未图形。正拟清妖雾，俄惊落大星。悲号腾部曲，叱咤想英灵。应助天戈击，云旗下杳冥”。“恨抱宗留守，功隳祖豫州。虎臣今不作，蛾贼尚堪忧。宵旰艰危日，乾坤战伐秋。诏书间痛惜，推毂将难求。”塔刺字左右臂，曰“以死报国”，故以武穆涅背为喻。殁前二夕，有大星西南流，其光烛地，咸谓为骑箕之兆。

施均父观察（补华）所赋《萧大夫马》，亦义马也。庚申四月，湖州围急，萧太守（瀚庆）奉檄率湘军驰援，战死于长兴之虹星桥，所乘马悲鸣不食，部卒豢之，不受骑，竟毙。均父诗云：“大夫起家军旅中，十年战伐多奇功。常骑此马入阵斗，四蹄风举行如空。大夫忠勇万人敌，此马肝胆能与同。涉深历屡转战，巧随人意为西东。归来爱马如爱子，亲饲刍豆杂马僮。刀疮箭孔手摩抚，腾槽意若相感通。今年大夫死殉国，此马悲鸣惨不食。雄姿猛气顿销沈，拳毛脱落无颜色。愿为鬼马驰鬼雄，风雨阴森从击贼。部下健儿不敢骑，苕上词人早相识。方瞳峻耳形未殊，日日来看泪沾臆。”又：癸丑武昌之陷，多云笏太守自襄阳移守首郡，率队巷战，力竭死，所乘战马亦称神骏，江夏陈维周为作歌云：“太守之马连钱，长飚莽荡如骑龙。马高八尺头角崭，双眼夹镜莹方瞳。颓云压阵阵鼓急，天骨开张屹山立。巨炮一声众马喑，烈火光中奋身入。人膝马腹相进合，左射右射短兵接。马首辟易万贼泣，头颅乱落轻如叶。追奔余怒腾秋潮，一跃三丈飞空壕。战罢归去尘不动，朔风卷地天为高。”想见纵横扫荡之概。又云：“公昔麾守来襄阳，此马相随百战场。自从量移武昌郡，又值狂寇纷鸱张。库无储银军无糈，大官远遁拥干橹。啮指呼天绝外援，谁与守者一巡抚。此时此马惨无色，长鸣顿辔气填臆。可怜赤汗桃花红，热血满腔酬不得。杀气入城女墙黑，太守上马呼杀贼。谓马汝奋我死格，生共功名死报国。马蹄蹂尸不暇择，只见刀光一片白。斫贼愈多势愈剧，人众拚用孤军敌。须臾乱箭中马死，太守裹创仆复起。横矛解印授团兵，忠魂遂葬井泉水。”述其授命疆场，凛凛犹有生气。云笏由比部出守，时寇氛已迫，崎危叱驭，盖早拚一死矣。

八旗将才继起，与征赭之役者，推多忠勇（隆阿）。从曾胡剿寇，积功官荆州将军，以攻中炮卒，亦广雅所咏《五北将》之一也。广雅诗云：“明公将步布将骑，纵横天下皆如意。胡公东征善知人，鲍步多骑左右臂。收取太湖扼潜山，奇兵横绝集贤关。马队八百敌万众，无发无捻无精坚。陈狗失穴如游沸鼎内，安庆无援已在掌握间，江淮大局进退在一战，挂车河水流血成朱殷。古来骑将专击搏，今看陷阵良足乐。灌婴季布平阳侯，不及将军有智略。关中祸乱留花门，三辅焦烂无完村。外援到陕已却步，内兵渡渭徒迸奔。将军钟鼓鸣灞上，终南山色开朝昏。整匡坚巢城如铁，将星遽碎城亦裂。部下金善长穆王曹雷，余威扫尽葱岭雪。从来步骑难兼长，况乃能谋能战平生无败创。所恨仓卒不待一二载，生写形容上紫光。”时回匪扰陕，陕抚刘霞仙督剿屡挫，刘秉璋军亦败，鲍超闻调不至，所恃惟忠勇一军，累战于荆紫关、石马寨、捉马沟、太平山、三角池等处，皆大捷，遂克高陵、泾阳，肃清关辅。既而悍酋蓝大顺陷，驰军往围之，亲登台督战，炮伤左目，鼓声不绝。是夕，蓝酋成禽，整厘城竟复，而忠勇以伤重不起，昏迷中但呼“杀贼”。厥后从左文襄平回疆者，如金顺、善庆、长顺、穆腾阿、王可升、曹克忠、雷正绾辈，皆其部将也。使忠勇犹在，功岂在湘阴下哉！林颖叔时为陕藩，挽忠勇诗云：“偃月城垂克，流星矢独当。将旗春黯淡，列帐夜踉跄。百战灵阴护，三军气蹶张。鼠奴期尽磔，遗恨未禽王。”亦深叹惜忠勇。蒙古人所统为黑龙江骑兵，与都直去并以敢战者。初从僧忠王平高唐、连镇、冯家屯贼巢，复从直夫克武汉，复黄梅、广济。直夫督师扬州，举以自代，遂专戎柄。由是迭克潜山、桐城、宿松、舒城。集贤关一役，以寡胜众，世尤称之。姜提军（玉顺）亦其部曲，忠勇笃爱之，尝曰：“吾鞭梢所指，是儿能了之，安可以绳尺拘也。”忠勇殁，同列不相容，遂引去，流转江湖间。每述西征事，声泪俱咽，所持扇以铁为胁，他人莫能用。黄秋岳为赋《铁扇子歌》，其述忠勇战绩云：“初从太湖收潜山，阵云直压集贤关。大呼陷壁一敌万，铁骑腾蹴轮朱殷。其余诸战亦少偶，生缚名王常八九。羽书日夕下江淮，先声僵走‘四眼狗。’”道咸而后，丰沛将才寝衰，若塔与多，犹称后劲。

陈晓亭军门，战死于征赭之役，杨雪沧为作挽歌，有云：“高浦区区弹丸地，天何萃生盖世豪。李忠毅后一公耳，奇劫同列水仙曹。”谓其与忠毅俱籍同安，且皆死于水也。忠毅征蔡牵，乘胜跃入其舟，几获牵者再，为牵奴林阿小发炮所中，其死敌也以怙胜。晓亭亦然。当其守福山与贼麈战，已大捷，毙贼无算，众劝慎进，晓亭不顾，扬帆径渡，遂中飞炮，谓非误于怙胜乎！雪沧作歌述其事云：“正月二十有六日，岁在癸丑白战鏖。四合山头望江水，腥风吹浪征袍。劝公得意勿再往，须虞陷或堕牢。公乃张帆芜湖去，飞炮陡落命号眺。”晓亭名胜元，生平倜傥自喜，尝制僧服藏笥，语人曰：“吾他年功成，得披缁入山足矣。”竟不克践。

元和严戊卿（承咸），名诸生也。有《捕鳄行》纪吴中潮匪事。盖自道光朝订约互市，潮人贩土者，集吴郡，多居阊门外，有富而豪者为之魁。自癸丑金陵陷，假名保卫，开局练勇。无识殷户，各赀助之，局给以灯，悬门外，许以有警报局，即为驱捍。且有钜绅徙乡，雇勇护送者。由是启其觊觎，始而掠食，继乃昼劫，自乡而渐及近城，甚者占踞华屋，强娶艳女。或持刀登门吓诈，又或拦街械斗，列炮当路，阻绝行人。其魁夙结官府，讼必阴袒之，小民无所控诉。太守薛君（焕）习闻其事，甫下车，即白中丞，部勒士卒。中秋夜午，亲率出城搜捕。初犹抵拒，力不敌，乃弭首就缚，起赃无算。捕至，分别首从，先后刑戮。历年积患以清，吴人比于昌黎驱鳄。戊卿因有是咏，其诗云：“潮州刺史驱鳄鱼，千载以来称灵异。潮州近海风气恶，其人大抵鳄鱼类。冥顽不灵藐王章，羊很狼贪性狂恣。粤西余孽窜江浒，羽檄争驰方有事。潮人杂处阖闾城，白日横行无畏忌。掠人财贿充橐囊，掳人妇女入旅次。西城户口最殷繁，夜夜人家惊寇至。昔日鳄鱼在恶溪，今日鳄鱼在平地。昔食民畜害犹小，今食民膏祸更炽。河东太守人中豪，一麾出守来吴市。下车即问民疾苦，同声切齿潮贼肆。访问得实心激昂，不露声色运神智。区别莠良散其党，约法三章伸大义。随向军门请兵符，材官苍头密布置。中秋夜半月朦胧，鱼钥潜开偃帜。雷霆疾走捣其巢，身先队伍青骑。潮人恃众犹跳梁，凭高困守举烽燧。中之虎釜中鱼，一网擒之伏猛鸷。当时抗拒数十人，先服上刑市中弃。其余械系尚数百，累累入城属之吏。省释无辜不滥刑，巨魁骈首试刃利。黄歇堂前秋草殷，鲸鲵京观叠肩臂。士民环瞩声欢腾，粤寇闻之心亦悸。吴地已无内顾忧，江上凯旋望群帅。”时有巨魁郑姓者，徼幸免脱，事后就获，仅递解回籍，盖犹有袒庇之者，论者以为遗憾。故贝子木和戊卿诗，有“巨鱼漏网”之叹。然太守是举，力除民害，固可传矣。

康乾时，泰西诸国叩关输琛，意在遣使通市。列圣仅縻羁之，始终未允所请。其时海舶来止，但限于珠江一隅。鸦片之役，国威顿挫，乃有“五口通商”之约，庚申和约渐推及于南、北内地。厥后窥伺益深，威棱积损，驯至租借军港，形胜尽失。固繇于师徒之不竞，向使谋国群公，审闭关之不可久恃，乘时应势，预为策画，其弊或不至此。周玉山督部（馥）尝纂集道光以来通商各国条约，勒为专帙。书成，题诗志感云：“惊心五十年间事，盘敦干戈几变迁。前辙后车非鉴远，徙薪曲突在机先。市船可算非无术，琴瑟难调要改弦。气局日新谁遏得，盛衰莫尽诿天缘。”盖亦深慨故步自封之失。当通商衙门初设，朝士自爱者，类以致身洋务为耻。主清议者，动即昌言攘夷，而中外大势，茫然罔察。方曾文正治天津教案，吴中丞（大廷）纪事诗有云：“横海屠鲸手，防军落雁都。纷纷筹策者，可解火攻无。”伊犁事亟，或作《愤言》诗，亦云“第一人心尤足恃，草茅也耻说和戎”。百年间风气如此。后来甲申、甲午诸役，未始非清议成之。矫之者又往往曲徇外情，侥幸旦夕无事，所见抑尤卑矣。

天庾之供，仰于河运。自嘉道以后，淮低于董，漕臣多方挽济，迄无长策。上下为之交困。泾县潘文慎（锡恩）督南河时，创为灌塘之法。先于黄河南淮水来处筑为围堤，而缺其南面，引粮艘泊焉。乃戽淮水入塘，涨高则启其北堤，放粮艘渡黄而北。一时利赖之。玉山督部《过清江浦》诗云：“借黄济运运随淤，当日权宜术本疏。却羡潘公灌塘法，自留《金鉴》未编书。”犹叹美其事。《治水金鉴》，文慎所著书也。承平时，淮浦一隅，为漕河两督所驻。官枝帑滥，奢靡成风。刘相国权之尝计运粮一石，费银十六两至十八两，而河防之费不与焉。乾隆以后，河防积耗益繁。工需不足，继以捐例，亦繇牵于漕运故耳。虽有主南漕改折，或规复海运，迄无敢议行者。迨咸丰初，铜瓦厢决，运道中梗，始由海程。岁运百余万石，公私撙节，不可胜计。玉山诗所谓“天心为国添长算，特遣黄河入济流”也。厥后轮舶畅行，河运遂废。而河行山东境，转为东民之患。玉山久官北直，屡奉檄治河，奏奇效。其论治河，主顺水性。有诗云：“大智如无智，专视水行止。人心与水一，水自听驱使。滔天滥时，水本非得已。疏塞失水性，水患从此始。”盖阅历有得之言。合肥李文忠河工奏疏，论者称其详核，皆玉山赞助之也。


●卷一九

湘军之复祁门，徐兰史有诗志喜云：“百战三湘拥虎貔，过江人物拯流离。神兵争快瞻铜面，大度何妨赦赤眉。令肃秋毫安市肆，口传温诏问疮痍。覆舟山下尘军捷，破竹东南在此时。”其时王师屡挫，转胜之机系于此举也。曾文正既拜江督之命，驻祁门者半载。王壬秋有《发祁门杂诗》多首，择录其有关戎事者，如所云：“拙速元非计，全兵寇亦能。不成援北固，终拟弃南陵。”又：“寇骑凭泾县，潜军度绩溪。苍黄十营败，风雨万家啼。”则师征未尽利也。又云：“恸哭勤王诏，其如社稷何。至今忧国少，真悔养官多。四海空传檄，书生岂荷戈。萧萧易水上，立马望山河。”谓庚申畿辅彝警，徵兵入卫。又：“拒虎诚无策，饥鹰且未驯。如何载彤矢，翻拟赐黄巾。西望咸秦险，东依晋郑亲。从龙卌八族，今日竟何人。”谓胜克斋收抚苗沛霖，且请以之率师援陕。又：“巡抚声名久，筹边日夜劳。应防吕蒙橹，莫畏阿童刀。盗贼驱除易，荆襄控驭高。时危根本重，凄恻步江皋。”谓益阳徂逝，骤失长城。又：“上将仍黄钺，徵兵走绛幡。忧危廷议息，予夺圣心存。国体无新进，军功惜旧恩。嫖姚真智略，史笔愿评论。”谓逃帅之未正国宪，皆足补史。其《独行谣》有云：“收吴既鞭长，争徽又唇焦。”注谓：“曾公居祁门，余以为宜率师从淮扬进常镇，公弟沅浦攻安庆，左季直出浙江应皖南，乃得形势。曾不听。时张芾驻徽州，以万人分防百处，余又言：‘不得已，且可至徽州，以固周天受甯国之守。’亦不能用。”盖老成持重，固有深算，非壬秋所知也。

罗忠节初以布衣讲学，一时湖湘才俊多从之游。咸丰初，设馆贺耦耕尚书家。及门诸子借居垦沙城东定王台就之请业；李公（续宜）、王公（鑫）、李公（杏春）咸与焉，后皆以武功显。左文襄尝访忠节于此，故其《题忠节遗像》诗云：“紫光画阁且迟开，竞羡长沙好秀才。省识旧游如昨日，春风归咏定王台。”忠节自少笃志先儒，未娴军旅。其初，塔忠武出战，作壁上观而已。一日寇来攻营，接战，大捷，遂称“劲军”。自援南昌发轫，先后克城二十，大小二百余战，临阵辄以坚忍胜，盖得力于所学。壬私诗所谓“罗山善学阵”者，此也。邓弥之观察过田家镇忠节战处，见居人临流结屋，植篱种薯，无复昔时废垒，感而赋诗，有云：“大江流浩荡，斯人去千载。干济自一时，豪雄复谁在。沮溺耦而耕，师襄入于海。山阿有茆屋，薯芋行可采。”古今代谢，大抵然也。

彭刚直工画梅。或传其与同里梅姑曾有婚嫁约，藉寓绿叶蹉跎之恨，其事无稽。余闻公配某夫人，不得于姑。迫姑命，大归。公恨之，终身不复娶。或以是传讹欤？然公有《感旧》七律云：“错过当初悔不回，流风遗韵任低徊。因缘许证三生石，往事徒伤百念灰。乍合乍离凭梦幻，时嗔时喜费疑猜。青禽一去无消息，愿召灵真细问来。”又《感怀》二首云：“少小相亲意气投，芳踪喜共渭阳留。剧怜窗下撕磨惯，难忘灯前笑语柔。生许相依原有愿，死期入梦竟无由。黄家山里冬青树，一道红墙万古愁。”“皖水分襟十二年，潇湘重聚晚春天。徒留四载刀环约，未遂三生镜匣缘。惜别惺惺情缱绻，关怀事事意缠绵。抚今思昔增悲哽，无限心伤听杜鹃。”见公手稾，曲园先生为公编集时删去。玩其词意，曰“错过当初”，曰“少小相怜”，曰“未遂三生”，似金钿虚盟，玉箫已逝，不类伤心覆水者，岂世所传擅姑事不尽子虚耶？广平铁石，偶赋梅花，何足为累，录之以质世之知公者。

幼时间先王父按察公言：“曩抚部徐清惠建节涖闽，所至携一材官，躯干奇伟，其长如曹交。尝从清惠过吾家，门低，楣及其胸，伛俯乃得入。邻里聚呼观长人，庭为之塞。清惠言：‘是赵姓，名桓，北通州人。曩于北直治团练，其人为勇目。喜其魁梧，特拔之，相从久矣。’”近阅江弢叔《伏堂集》有《咏赵桓》诗云：“《春秋》长狄久绝种，赵桓忽生通州乡。量以工部营造尺，乃有八尺九寸强。折床毁椅坐卧窘，戴头起立愁触梁。傻而出门走入市，肩齐于檐颐过墙。背后群儿戏相逐，误入胯下如门厢。来经沪上众夷骇，愿欲贡之英国王。可怜舆马不能载，时自阔步衢路旁。却防泥印大人迹，致令方士欺汉皇。或更指为帝之武，小儒笺释弥荒唐。又愁他日秋井塌，专车一骨考莫详。临洮大人巨无霸，以今准古其相当。记读前史《五行志》，是名人疴为不祥。虽然今世用人法，以貌魁岸为才长。其长在身人所识，必有遭遇殊寻常。即无战功猎大贵，保汝支食三人粮。”弢叔时以佐职客闽，侘傺寡合，故藉抒抑塞之感。

庚申，京师戒严，有盗劫尚书灵桂宅，而侍郎某亦被盗。御史奏言：“大司寇、少司寇职治寇，且不免于寇。”因论京师诘暴之疏，壬秋诗所谓“标剑劫司寇”者也。其诗颇臧否朝士，有云：“翰林学山渊，不识古鲍照。吾乡有周（寿昌）徐（树铭），通博人中豪。世族数翁（同龢）潘（祖荫），张（之洞）李（文田）翔寥寥。谢（维藩）许（振祎）不知时，愿铺程朱糟。”注谓：“是年试南书房翰林，命拟鲍照数诗，皆不知出处。”又京师论翰詹中能文学者有二人，张广雅、李若农也。别有半人者不得其名，或疑为周荇农，周亦闻之，因深恶此语。自曹文正主殿廷考试，偏重楷法，翰詹但工卷摺而己。之数君者犹知务学也，若农尤博赡。凡天文、舆地、兵法、性理，以及占筮、医相、金石源流、书籍板本，靡不殚究。晚年治舆地，尤专注西域、蒙古，著有《元秘史注》、《元圣武亲政录校注》、《元史地名考》、《和林金石录》，惜其书罕传于世。廷试卷，初拟首列，以《詧吏》条引《周书》句读微误，抑置第三。故其《探花归第口占题张诗舲赐宴图扇子》绝句云：“洪厓肩畔是浮邱，我亦同为汗漫游。若把一龙论首尾，本来龙尾逊龙头。”“犬头生角梦中听，吉语冥蒙半未灵。壁里古文终日事，不应疏读《尚书》经。”以若农博极群籍，犹疏于《周书》，彼不识鲍昭者，又奚足怪。

翁文恭、潘文勤，世交雅厚。咸丰戊午，同典陕试，时文恭方感汤夫人之逝，有《定兴道中七夕》诗云：“燕台回首树冥冥，尚见西山未了青。薄醉岂能消积痗，远游终是逐浮名。风帘蝉翼知成梦，雨枕凫镫唤不醒。人事变更谁料得，涿州城下看双星。”文勤和作有“青天碧海多离合，绿酒红镫几醉醒。之句。文恭绘《驿亭听雨图》，今存翁氏后人处。文恭沈毅，文勤率直，后俱当政地，意向遂寝歧。吴子亻隽编修（观礼）《邻家女篇》即为二公作，其诗云：“小时门前剧，女伴相颉颃。邻家久洽比，欢如姊妹行。西邻早奉帚，华冠七宝铛。倩盼自矜宠，意态殊飞扬。良人稍裁抑，悲啼毁容妆。因缘复助簉，低首含凄凉。凄凉固自喻，顾我何庄庄。东邻拟班左，绛纱悬洞房。时还佐中馈，有无劳黾皇。周旋旧俦侣，厚貌逾寻常。貌厚倘可语，敷衽言其详。昔闻漆室女，忧时独彷徨。亦有冯婕妤，奋身熊敢当。纵非主内政，求贤慎扶将。入门易见嫉，子云戒其伤。亦勿取容悦，兰麝徒薰香。泠泠《洞箫赋》，笑我耽篇章。不望琥珀佩，矧彼珩与璜。人言同社燕，后先成凤皇。西飞高举趾，东飞鸣锵锵。同声庶贺世，何以协归昌。”“西邻”谓潘，故有“奉帚”语，喻其直南斋也。“东邻”谓翁，故有“绛纱”、“中馈”语，喻其直毓庆宫且兼计部也。文勤官少司农，以公罪革留。寻复坐科场案镌级，吏议当革任，愤甚，举门封尽毁之。既而赏编修，门人醵集三万金报园工，再赏京卿，所云“毁容”及“助簉”者指此。子亻隽于文勤则讽其励节，于文恭则望其尽言，盖附于责善之义。

京师市肆有所谓“陶菜”者，凫芗宗伯遗制也。宗伯精食谱，咸丰初，在京师与顾彦和、李朴园两太守、林鞠史观察、兴润斋参赞为“五老会”；后潘木君中丞以四品卿入都，张诗舲入为少宰，同与斯集，又名“七老”。朴园出七团扇绘小照，各存其一。时为乙卯，凫芗年八十四，朴园年八十三，彦和年八十，鞠史年七十七，润斋年七十四，诗舲年七十一，本君年六十四。许海秋题诗云：“谁画东坡笠屐图，放翁团扇未模糊。春风一笑须眉见，入手同看古丈夫。”“‘二疏’‘四皓’应相似，金粟前身月有光。若较年华谁末坐，依然惨绿杜黄裳。”谓木君也。木君同治时摄督云贵，为巡抚徐之铭所忌，遇害，谥忠毅。

朴园名光庭，宝坻人，久居京师，家法严内外。每移居，必先设转桶，媒妪、领佣、妇者辄曰：“转桶，李家不可往。”朴园一笑，戏赋《转桶》排律云：“转桶遵遗制，闲占纳约爻。往来情易达，内外面难交。壁障休嫌隔，门鐶不待敲。圆轮疑扇断，巧样藉班钞。偶尔钱投<缶后>，居然肉取庖。不箍防底脱，无辖免脂胶。僮戏儿乘传，厨顽妪詈聱。兔乌随转毂，鸠鹊共争巢。柯匪凭媒伐，工须听我教。李家蹊径少，留此任人嘲。”其诗即试帖体也。余于光绪初随宦京师，所见京曹第宅虽不设转桶，而内外之别綦严：男女不同车；妇女乘车出，无不垂帘者；僮仆非白事，不得至内阃。庶几古风未坠。

善化唐确慎（监）宗闽洛之学，退居主讲金陵。文宗闻其学行，召诣阙进对至十五次，将大用之。自陈衰老，力辞，乃令还江南，矜式多士。其纪恩诗有云：“若将书院同祠禄，更与崇阶作告身。”殁后，以太常卿得予谥，异数也。

王定甫《题惠邸受印图》云：“赤舄丹心励永肩，灵符自昔倚亲贤。祃牙九日霜旌健，凯乐三霄绣斧全。筑版烟尘销北地，夹江金鼓震南天。休言从事多微贱，图画还叨姓字传。”盖作于征捻凯旋之后。国初，王师入关，太宗以大将军印亲授睿邸，遂定中愿。印藏于皇史，岁久不轻用也。捻寇炽，惠邸衔命督师，僧忠亲王为参赞，统京旗及蒙古兵出征，文宗命取是印亲授惠郧。迨寇平，逆酋林凤祥、李开芳生致阙下，行献俘礼，仍归印于皇史，惠邸乃作图纪之。按：皇史为尊藏累朝《实录》之所。高槎客尝奉命入检书，因作《检书行》，有云：“舍人手启鱼钥箧，禁军伏地语喁喁。如云帆转曲岸，洞门双扇开宫{隆石}。制穹顶竹半筒，旁牖冶铁涂以铜。峨峨石室相对立，长磴连互巨璞攻。安置金匮二十六，签牌夭矫孥虬龙。”略见史规制，黄痦堂《跋》称《西河集》载：皇史垣壁皆石甃，置金龙蟠匮其中，用章京四、披甲二十典守，皆选年老者，槎客诗所谓“禁军”也。近年《德宗实录》告竣，犹遵故事，尊藏于皇史，先文安公为副总裁。恭纪有云：“御河路转小南城，典守犹余老禁兵。两翼分排金馈灿，九霄上烛玉虹明。检书供奉长歌壮，受印亲藩异数荣。欲证旧闻遗老尽，文谟武烈想承平。”注谓：“皇史旧藏《永乐大典》及经史诸书，今仅存列朝《实录》，据乾嘉诸老考证，其《永乐大典》与翰苑所藏者别是一部，不知移归何许。

咸同间黔乱最久，都匀屡陷。太守鹿壮节夫妇自焚，继者石公（均）、高公（廷瑛）皆遇害。莫子偲诗云：“一样捐躯新旧守，天心人事两难平。”纪都匀事也。高以进士知县分黔，张文襄尊人奉檄治军，自请募勇从讨贼，其志甚壮。文襄赋《五忠咏》，咏高式如事，云：“文采蜚科第，称师艾至堂。义师巡助远，儒吏伍从王。肺附皆虞殡，同袍又国殇。城云丛坏气，祠俎并英光。”式如，其字也。文襄时从宦于黔，所述“五忠”，皆其知交死难者。《咏石阡知府严叔和》（谨）云：“溪峒飞鸢处，凄凉马援兵。樵苏艰一饱，秦越兀连营。决胜宾僚智，扶衰骨肉情。如何箕尾促，不得话平生。”注谓：“叔和，浙之桐乡人，先大夫以署贵东道，剿下游苗教各匪，叔和为幕僚，后守石阡，殉难。”《咏署贵东道于伯英》（钟岳）云：“部曲从先子，艰难矢石中。论诗‘七子’杰，破阵万夫雄。缟素孤儿泪，丹青乃祖风。牂牁迟悔祸，不奏贵西功。”注谓：“伯英为襄勤裔孙，父崇璟以知县殉难，墨绖从先大夫军，战功最伟。其巡贵西，悉力办贼，悍酋歼灭略尽，贼深恨之，战殁后仅得归元。”《咏思南训导张鸿远》云：“甫成倾盖乍，遽报夕烽来。凤羽寒虽短，豺牙厉不摧。涣奔时事棘，守道腐儒哀。凄咽乌江水，相期愧不才。”注谓：“思南之陷，府县官吏皆遁，殉难者惟张一人。”《咏册亨州同刘宝善》云：“贤子册亨吏，尊公老岸司。卑官如一辙，惨节不同时。野哭红江暗，招魂碧血滋。欲求公百辈，为帝守边陲。”注谓：“刘以御粤寇战殁，其父官河南老岸司巡检，首发李文成逆谋，死节，其功不亚强令，而纪事者罕及之。”黔处边僻，数君者犹赖诗以传。叔和之死以巷战，妹永华在室，仓卒负母冒白刃逾垣出，余人从之，既闻贼大至，全家投廨后荷池中。贼相语曰：“严公清官，其家属不可犯也。”遂得免。永华后归沈仲复中丞，为继室。有石阡纪事诗云：“边城从古叹孤悬，忽见军烽照义泉。狭巷短兵相接战，亲闱永诀敢图全。衔须温序忠魂在，食肉班超壮志捐。恨乏兰台修史笔，国殇犹待杀青编。”“早办靴刀一死轻，全家蕉萃困围城。已拌沈水从先络，谁使逾垣作吕荣。天意欲全黄口嗣，时危竟弛赤眉兵。惊魂定后还思痛，自是明只感至诚。”叔和有弟里居，闻变，诉江往迎其母以归。

赵鲁斋大令宰阳谷，寇至，乞援不应，力战，死。王劭农太守诗云：“天兵压境除群丑，腹负将军握枢纽。贺兰拥众尽熊罢，睢阳危立无刁斗。况乎阳谷仅弹丸，坐视孤城入贼手。宰官五日京兆耳，进退肯因人左右？靴刀单骑奋直前，嚼齿捐躯不顾后。”可谓烈矣。光绪中，赵次山、季鹤兄弟建节，即鲁斋子。季鹤后亦殉川难。

张文襄有《铜鼓歌》，鼓为其尊人兵间所得。时官兴义守，与绅民誓死守城。寇退，复蹑踪追剿，连复安南、普安二邑，及新城县丞所驻地。由是以治兵著绩。文襄诗述先德云：“咸丰四年黔始乱，播州首祸连群苗。列郡扰攘自战守，盘江尺水生波涛。府兵远出连城陷，合围呼啸央徒骄。纯皇天章久愈炳，义民岂惑狐鸱妖。我先大夫仗忠信，青衿白屋皆同袍。吴公祠下水清泚，百口并命甘一朝。冲焚罂听贼计尽、凿门而出穷追抄。民兵五千凭感激，疾如扫萚覆其巢。奢香系颈降道左，济火革面居前茅。不见援师助空，那有馈饷分箪醪。三城百塞并扫荡，箐谷黯黮湔腥臊。收其积聚供馆谷，放其牛马还林皋。清酒一钟亦不饮，独取一物深于丁甯短于。降夷稽首述故事，传自汉相安犭童猺。”其遇几于鲁斋，而危城获保且建殊勋者，民兵力也。

于野渔大令（崇璟），沧来廉使孙而邗山司马子也。数世皆能诗，为贵州普安令。咸丰乙卯，安南匪乱，窜扰邑境，守城力竭，骂贼死，妇女俱殉。时邗山尚在，有《述哀》绝句云：“万里书来不忍看，舍生取义古来难。谁知烽火盆州路，碧血溅时土未干。”“黔南远宦别庭闱，一去翻成永诀悲。太岳鸿毛同是死，死能报国是须眉。”“子女安排计早成，从容就义誓坚贞。可怜血影青溪石，异代同垂烈妇名。”“乞师一哭效包胥，茧足奔驰泪眼枯。念尔孤儿仇未复，大僚感动肯相扶。”“弟兄墨绖共从戎，杀贼能将孝作忠。克复二城非尔力，祖宗默佑得成功。”“奏捷论功达帝阍，同怀一例沐君恩。老夫南望收残泪，不坠家声有二孙。”二孙，一名钟毓，纠合乡团，收复县城。黔臬孔庆瑚檄所谓“濒于九死，早拚碧血沈冤；曾不崇朝，竟使黑山破贼”者也。一即伯英观察，张文襄所咏“五忠”之一。野渔死事，赋绝命词数首，有云：“欲与明贤步后尘，愧多遗憾负君亲。他年附入先生祀，我与秋翁二十人。”“秋翁”，谓安南令朱公。“明贤”，则谓殉明之十八先生。明桂王走黔，依孙可望。可望处之安笼所，四年无人臣礼。从臣吴贞毓、张镌、周允吉、杨忠、徐极、蒋乾昌、李元开、李颀、朱议羼、郑允元、赵赓禹、蔡纟寅、易士佳、胡土瑞、朱东旦、任斗墟等愤甚，与内侍张福禄、全为国谋，遣人之滇南，谕李定国共图可望。事泄，皆遇害。时人哀之，为丛葬于城外西山麓，题曰“明十八先生成仁处”，顺治五年事也。洪北江督黔学，过其丛葬处，有诗云：“七千里路接蛮乡，十八先生并命场。绝胜瀛洲唐学士，就中甯有许高阳。”

沈菁士太守（丙莹）由比部郎出守安顺，戎马间不废吟咏，有诗记黔西州徐生死难事，谓：“生名先任，桂箐团人，寇犯州城，众观望莫救，独生率乡兵驰援，贼众兵单，无继者，竟战死，一家二十二人俱殉，可谓烈矣。”其诗云：“滥泥沟深，壤接鸭池。弓箭结社，桂箐魁奇。孰纠集是，先任徐氏。新场杀贼，惟桂箐之士。壬戌仲秋，寇犯龚州，爰壁城下，爰肆虔刘。乡各自守，徐生曰否否。谓乡之于州，犹手足之有首，奈何勿扌求。乃召其伍，乃建旗鼓。奋臂一呼，人莫不武。贼骑云屯，孤军无援。先轸赴斗，乃丧其元。仲叔季弟，东海昆孙，二十二人，歼旃无复存。呜呼国殇，羞彼戎行。汪童死姬，华殖死姜。勿曰微贱，伊史乘之光。”

黔俗好武，以乡兵捍卫其乡，往往能尽死力。郑子尹大令（珍）为荔波教谕，值苗匪作乱，县令蒋晓云（嘉谷）击贼于县东十里之水错河，力尽，死之。越四日，南丹练首从九品刘芝山与贼战城外，亦中铳死。又二日，其弟芝文率部众出城与贼决斗，杀悍贼无算，积尸几与城平，夺其兄及蒋令二榇归，贼众遂散。盖迫于兄仇，视公战如私斗，虽死不顾，故终胜之。子尹《哀蒋令》诗云：“犭水苗生苗一时变，两月恃者三百练。仓窖亦已空，势不死守即死战。呜呼大吏坐视如不知，一令死若杀一鸡。天令若辈斗黔土，君职已尽何唏为。”又记刘芝山事云：“呜呼世祸知未已，无用不死有用死。平生千里不留行，兵事好还尔何悔。季也缟素挥双刀，两棺卷过血涨壕。匹夫报友报国尽于此，孰要天子知其劳。”蒋令，绍兴人。芝山字伯龙，芝文字叔龙，军中相呼以“刘三”、“刘四”，子尹尝为赋《刘三行》者也，能手提六十筋大炮，蹲发之，辄毙数十贼。征粤匪，积功，尽以让族兄士哲得知府，己仅保巡尉，不就。率所部冶钅夷南丹，至是复出，佐剿寇，遂死国难。子偲诗：“浩歌惜刘三，授命偕蒋洌。”亦深痛之。

黔中有斋匪者，杨元保为首，肇乱于丰宁土司。甲寅三月，围州城，四月就擒。九月，桐匪杨凤等围遵义，元保余党余光裕复起于下司之芒场，旋击遁。十二月，凤亦破走。次年乙卯三月，窜至石阡葛章司授首。是年六月，凯棠等苗陷厓门司。后廿余日，上江斋匪陷三脚{屯土}。七月，都江厅陷。八月，定旦营陷。十月，大塘、罗斛两州判治及铜仁府、八寨厅俱陷。十一月，印江县、思南府、松桃厅、石阡府、正大营俱陷，而杨凤余党徐子容等复起围桐梓。两年间几无甯息。子偲籍独山，其《寄示犹子远猷百韵》，述匪祸及独山战守事甚详。远猷时方治乡团也。其诗有云：“遵桐昔未乱，斋匪假妖术。纠结异种人，丰宁肆侵轶。灯花走愚，趋死不自悉。其渠虽就歼，同恶未尽桎。遂乘白锦衅，还扰白阳卒。”述杨元保构乱及其余党也。又云：“雄兵萃三省，恶马驰万匹。雷台走虔柳，逐北数道出。连郡驱风飚，巨憝属钻。一时反侧子，何者不股栗。坐想乘胜师，一鼓痛爬栉。指清鬼教，叱咤洗蛮猾。譬之汤沐具，何处留虮虱。握机者谁子，自诳不暇恤。耳目忘腹心，枝条昧根节。朝防趣甲弛，暮衅睹竿揭。惊传厓门陷，旋报合州失。酿成燎原患，尚冀杯水灭。”述桐匪、苗匪之既仆复起也。又云：“愁闻我行路，妖党转滋孽。涿湄指沅首，横互伺扃。延辰更始间，木耳又草窃。坏城未一收，弃乃过七八。儒冠即戎首，诗礼竟何物。材官工遁逃，文吏安用诘。毅哉两游戎，斗死更不怵。杨君吾保障，愈令想屹杰。孝廉扬与蹇，寸禄未干舌。殉义同铮铮，士耻赖一雪。”述思南、石阡等州县连陷及死难诸贤也。“两游戎”谓定旦游击保龄、八寨游击杨廷柱。廷柱果敢而有谋略。杨元保乱作，先至独山筹守具，州城获完。元保既擒，还守八寨，屡却贼，以兵单乏援殉城死。杨蹇谓举人杨超儒、蹇谔谔战殁桐梓。超儒字幼轩，以孝廉截取当谒，选抚军，令其暂归丛寨，治团练。城破，死于学宫。皆见子偲自注。又云：“稍知吾远子，失业久投笔。纠旅当北藩，猛气颇荡决。哀哉黄梁战，几作滩头血。唇亡叹八寨，我州愈О。连书戒持重，飞梦绕。迟尔消息来，重裘换单葛。开函乍惊喜，涕泪几横溢。言从去年夏，州境环贼窟。州人争敌忾，奋发气莫夺。秋成皆入保，官私稍充实。宿饱使荷戈，何锐不摧折。所以一岁周，崇墉尚完屹。今年耕作计，仅有二分一。眼前纵无虞，常恐到支绌。矧自我里焚，全家寄城阙。东南姑姊妹，惊聚守饥渴。远也捍贼冲，百战苦力竭。”则言远猷治团城守，其奋力卫乡，不避艰险，固有足多者。又云：“我生既不早，死地觅真活。荆吴漫耶苏，滇云肆回纥。绿营卒已罄，水衡费徒括。骁材多掣抑，驽帅习奔蹶。欲纾宵肝忧，差赖巡社仡。近者观湖湘，远者东南越。连城自保障，百挠鲜一拔。故令新使者，行省增设。刚头丁乱始，柔氓与筋骨。延北寻次之，其众益勇杰。迩虽遗小蠢，肯使再延茁。黔盗自如毛，两徼良足遏。天心若厌乱，劲选在此列。”咸同治寇，深得团保之力，观此诗可证。又：桐梓余贼邹神保等穷蹙，入水落洞，为守者所纵，子偲纪诗云：“聚师环压石门牢，后舞前歌太自豪。瓮鳖竟能生羽翼，釜鱼谁使纵波涛。庞勋虚帜还供米，彭乐收金漫举刀。大镇几多逋敌者，知难小邑问牛毛。”国纪之隳，人心之涣，至此极矣。

黄少昆方伯（润昌）督师援黔，至黄飘遇害，地名若为先兆。孙小峰太守（桐生）挽以诗，有云：“九仞功亏一篑难，危机伏莽竞千盘。陨身有地思庞统，玩寇何人斩曲端。”初，小峰以庶常出宰酃县分校。丁巳秋闱，得方伯卷，力荐未售，故方伯有知己之感。迨入黔，辟小峰佐幕。小峰诗所谓“偶因脱颖徵毛遂，转恨抡才失李翱”者也。黔乱，待援急而遽陨将星，时论惜之。道咸以来，疆吏习为蒙蔽，而黔地僻远，其风尤甚。鲍穆堂时督黔学，以黄平被贼状入告，按试遵义，捻团匪王安国积恶，诛之，大吏犹为曲护，乃具疏自奏，朝议仍绳以成例，责其不当，附驿言事。文法束缚，可为深叹。

吴牧驺挽克斋刺史（庆安）云：“曼缨长剑手弯弓，闻道连然士气雄。颇解父兄呼仆射，可能子弟似江东。城危官已成孤注，寇狡兵先约反攻。万众投戎臣死职，握拳未泄寸心忠。”“赤手谁扶大厦颠，叫阍声厉彻云天。贞魂直傍罗青冢，杀气难消太白躔。九死不忘臣有母，一棺归去橐无钱。荔丹他日宜祠庙，配食休遗小杜贤。”克斋知安甯州，有治绩。咸丰己未，回匪攻城，募州人御之。诅募卒潜通贼，城陷，死难，吏目杜鸿金同殉。诗中所谓“小杜”也。克斋遗书以老母为念，闻者哀之。罗青，则前代州人之死忠者。

陕抚邓公（尔恒）之遇害，朝旨追问而莫得主名。盖总兵徐有保所为也。有保，马龙人，素无赖，从戎积功，至偏裨。坐罪当死，旋立功自赎，氵存致专阃，益崖柴睢恣。邓由滇藩拜命抚陕，道出曲靖，有保遣悍党劫其行李，复围迫行馆，猝戕之。时有保声势薰灼，有司不敢问，饰词入告。此咸丰末年事也。同治初，有保以虐下为部卒所杀，并及其妻。适回酋某拥众入境，尽掠其资以去。闻者谓有因果。吴牧驺赋《马龙行》云：“谁家锐头儿，雕面微有须。自称曰将军，气性乖以愚。少小隶兵籍，荡决敌百夫。历阶至偏裨，从征苍山隅。苍山十九峰，绵亘瞰郡郛。列营周原野，吹角声呜呜。一朝挂弹简，失意李轻车。尺组将见缚，白刃拟汝躯。跳身走间道，前望行省驱。行省在何许，重围遍{艹佳}符。粮绝盼外援，饥卒城上呼。内外一相应，摧敌若拉枯。开城贺壮土，观者塞路衢。大府赐颜色，手酒劳辛劬。赏犒累千万，椎牛宰羊猪。尺一露布文，上功告帝都。诏下贷前死，策勋勉后图。转战三四载，恩宠军中无。飘缨饰翠羽，高冠耀珊瑚。腰悬总戎印，衣锦还乡闾。里中同舍儿，嘈嘈献佞谀。大吏通问好，小吏避道涂。夜郎坐自大，杀人以为娱。鞭挞到甯越，掠及范睢。峨峨中丞公，车前拥八驺。移滇抚三秦，露冕佩琼琚。取道白石江，驻节太守衙。黄尘必跋起，旭日忽西徂。丑扇构黑白，斧舌乱紫朱。同舟变敌国，飞刃交华裾。吁嗟节度使，横尸枕圭窬。含敛无贝玉，荣独惟妻孥。官吏不敢诘，主名付莫须。朝端悬明镜，迅霆责丹书。国事日大难，且复忍须臾。今皇践阼始，东南盟不渝。蛮触已息斗，行贾居者Θ。将军喜且舞，卷甲归故居。连厘起甲第，雕刻施薄栌。肥马充后厩，鲑珍满中厨。华堂铺<毛瞿><毛俞>，两厢沸笙竽。偃仰起日午，惧笑召酒徒。门外旧吏卒，不得稍沾濡。遂令腹心辈，反噬砺爪牙。穴鼻始成魄，闰八月之初。鸡声杂枭鸣，鬼灯影绮疏。仇人挟利刃，缘桄穷高楼。直前扌甚其胸，梦呓强支吾。蹒跚登徒妻，惊起扪户枢。锋锷交杂沓，并命仆庭除。豪客来何方，从人三百余。坐收渔翁利，<门为>门发所储。重马困捆载，络绎出城。伏尸弃不顾，守哭无孤雏。生为万夫雄，死为众鬼奴。作歌告恶少，天理复何如。”其时滇云竟同化外。

牧驺有《义犬行》，纪袁大令（祖德）事。大令，随园孙也，宰上海，邑境五方杂处。粤人名“小镜子”者，所为多不法。大令擒治之，挞几毙，豪家某挟势要，力保释去。遂纠众作乱，乘夜突入邑署，仆役皆骇走。大令出叱之，仓卒遇害。署蓄犬五，方贼戕官，犬奔嗥，贼散，则守尸不去。上民入治殓，犬俯首呜呜，作衔哀状，殓毕，皆不食毙。咸丰癸丑八月事也。牧驺诗云：“天狗鸣，国狗惊，磨牙反噬胡狰狞。袁公铁面威铮铮，力能服猛手长缨。一朝缚虎复纵虎，ァ狼嗥呼入官府。神羊一角难枝梧，禽惊兽骇亡其伍。夜半力竭死节时，无一义士有犬五。犬不如人寸铁无，能出死力卫遗躯。枕尸恸哭若有意，忍饥待毙忘其愚。君不见旧时僮养十九走，安乐则共忧患否，可以人而不如狗。”随园子迟，嗣子通，并著才誉，所谓“阿通乐府阿迟画，都为而翁补阙如”者也，死烈有孙，增光家乘。

吾乡林范亭先生（廷禧）官云南迤西道，回匪乱作，攻城急，乞援不至，城陷，坐堂皇骂贼死。大吏犹饰词归咎，久之事白，乃予却如例。林欧斋方伯夜趋枢直，遥见迤西道灯仗，逾月，奏报始至。余曾采其事入《洞灵小志》。近见沈涛园中丞有《述忆》诗云：“一灯相对话畴昔，往事前言忍弃掷。谈史传书执手悲，苌弘化血伤心碧。神芝突出信无根，出言长老惊辟易。弱冠登朝众所倾，独居深念愁难怿。斜街花好时过从，作达微言隐相释。一朝持节滇海西，就道从知心匪石。杂耕未安反侧子，仓卒弯弓反相射。大夫守官妾死夫，官阁残骸怜忱藉。家国之穷恨有余，忠孝粗完心未适。名流翦纸为招魂，万里天阍来咫尺。江南垂老念神交，为买墓田展宗柘。家室漂摇事可知，湖山香火分兹席。春渚兰泉例好事，樊榭山谷合相惜。前辈风流事可师，我为传志勤拾摭。当时相诏未及详，述德感怀永兹夕。”诗中追述尊人文肃公与范亭交谊。范亭不得于继母，虽早岁通籍，居恒抑郁。文肃官京师，往还颇密，故知之特深。范亭既殁，文肃出千金为置祭田。以范亭无子，寓书林勿村中丞，为择族子嗣之。闽中小西湖开化寺旁舍曰宛在堂，乡先辈祀明诗人林子羽等十五人于此。至是，并移范亭栗主配食其间。盖仿何春渚、王兰泉于西溪黄山谷祠附祀厉太鸿之例。生死交情，二公不负。

往者，士夫重气谊，不惜捐生以报知已；求诸今人，其难之。田家镇之役，徐硕民观督师，吴生衡甫参其军事。将出战，徐举印付其仆，仆不敢受，吴毅然受之。既而徐死绥，吴抱印以殉。光存之与吴有姻连，为作歌云：“我之大母尔曾姑，乃父与我客京都。尔随乃兄束发初，头角奕奕群儿殊。南北奔驰才一瞥，黉序齐骋汗血驹。矮屋蹉跎身及壮，橐笔幕府风云驱。徐公持节来黄州，抚众戡乱君与俱。徐公御贼田家镇，贼众援绝一军孤。解印授仆仆不受，君代佩之死与俱。阴风惨淡旌旗黯，赤日韬光豺虎趋。友仆劝退徐公叱，从容致命君同符。徐公殉国君殉友，古今烈烈两丈夫。阐幽入告大吏事，作歌代诔君知无。”后大吏上其事，徐得却，赠如例。吴以无职，褒赠不及。虽然，君非有官守者，宜可无死；其死也以报知己，岂希荣哉。

大兴陈仲英太守，由翰林历守浙皖，有治绩。其尊人绩学不第，屈志就微官，殉亳州之难。觅忠骸不得，招魂以葬，子孙引为深痛。仲英子鹿侪，名璟章，赋《亳州哀》云：“我祖少岐嶷，为学俗儒耻。静参象纬经，深抉《阴符》忄旨。清尘迈时哲，颇恶俗谲诡。文雄奈数奇，五下考功第。蹉跎恐终老，弹冠强而仕。作客杜陵哀，捧檄毛生喜。远望衡山云，乡心起江埃。深夜仰观天，忽讶时事否。烽燧象已形，四郊多战垒。励志思从戎，感时忽抚髀。群盗弄潢池，重氛迫溱洧。孤城累卵危，端仗中流砥。承平日已久，武事尽颓弛。组练未成军，干戈遽连轨。深入狐狸穴，倡迫不能止，千帐偃熊罢，四围突也豕。金甲夜不脱，铁骑昏尽靡。入齐利用矛，叱项怒裂眦。月死阵云黑，沙暗刃光紫。慷慨答君王，节义遗孙子。痛哉平生心，马革何处是。衣冠怆招魂，丹腕归桑梓。著书虽等身，拚共尘沙委。钱刀谱汉法，韬钤述戚氏。只余怀友诗，丛残三四纸。”以其通天文，娴兵法，使得展所长，其成就当不亚罗忠节、江忠烈。惜乎虫沙同尽，所著书亦不传。

萍乡文树臣（星瑞），道光甲辰举人，以尊人叔来太守殉梅州之难，誓杀贼复仇。屡破悍寇，积功，擢知府。有《罗阳御寇感赋》八首，录其四首，云：“草窃成何事，当时误养痈。不图孤鼠辈，竟与虎狼同。一斗乡兵散，千村廪积空。自嗟门户失，未敢怨邻翁。”“援师望甫至，裹甲竟蹉跎。壮士搴少，将军跋扈多。符谁夺晋鄙，律总废萧何。料得筹边者，从容正雅歌。”“报国男儿事，临危敢惜身。千军麾赤帜，—战走黄巾。所向真无敌，成功若有神。疮痍仍满地，莫厌抚绥频。”“扫荡才今日，安危恃此衷。箧书聊免谤，保障敢论功。未可忘忧惕，相期慎始终。谁言弹丸地，尽职普天同。”危而不馁，胜而不骄，以此治军，宜为名将。

沈文节（炳垣）殉难梧州，事见前卷。黄韵甫（燮清）《七月十八日泊鸳湖，值文节归骨，谒奠舟次，诗以代哭》云：“伟哉沈阁部，读书秉大节。孤城捍骁寇，战守至百日。势逼志愈定，力尽誓不屈。遑计先轸元，但奋常山舌。宾师非疆臣，不死亦有说。顾念天下事，半为庸巧裂。捐兹七尺躯，要使将士激。人臣尽如此，群盗岂足灭。”能揭文节死难之义，以愧愤事偷生者。又云：“回头询僮仆，艰难为我述。往来白刃中，幸负余骸出。百体存一支，烽火成铁。袭以红锦囊，光焰夜烛月。主忠仆亦义，魂厉贼犹栗。神灵已太虚，遗蜕永芳烈。”自注谓：“梧州陷，文节骂贼不屈。贼磔而焚之，烬余，残骨仅存数寸许。好义者韬以锦囊，置之昆将军署中。时粤楚间贼氛犹阻，其仆袁咸犯险走兵间，载骨以归。其义亦不可泯没。”学臣死难者尚有孙兰检（铭恩），时方督皖学，驻太平，城陷，死之。仆某归其丧，与沈文节事颇相类。彭文敬《吊孙学使诗》云：“文臣无一旅，慷慨誓捐躯。食尽民皆寇，城空势益孤。先奔惭懦将，后死重奚奴。白发招魂处，江干泪眼枯。”

文敬所纪徐芳田太守，韵甫所纪陈笠雨刺史，以文臣御贼死难，皆可传也。太守名育，以《实录》叙劳，得知府，权守广西太平。值龙州匪起，犯及郡境，率队出御，阵亡。文敬诗云：“西掖仇书侣，天涯有几人。蛮荒弄兵革，羽檄走风尘。弱卒难戡乱，危城竟致身。万山归骨路，南望暗伤神。”刺史名希敬，知深州。城陷被执，骂贼不屈，其死尤烈。韵甫诗云：“陈刺史，骂贼死，拍案狂呼发上指。贼不死我骂不止。楚南鹿飞过江，江淮烽火通金梁。渡河仅赍三日粮，朔方健儿走且僵。曾无一骑守太行，井陉失险尤堪伤。鬼磷夜照滹沱月，刺史孤城外援绝。武夫杀贼三尺铁，书生杀贼一腔血。贼气沮丧正气激，握爪穿龈眦怒裂。刺史短视长于文，千秋之业已等身。处为佳士为才人，出为循吏为忠臣。人生大节忠孝始，堂堂捐躯报天子。天颜惨淡朝士悲，秩以监司更崇祀。以死卫国固应尔，安得守吏尽如此。”见危授命，儒者之学也；彼武臣惜死，正坐不读书耳。

徐兰生明府（大镛）历宰河南之偃师、鹿邑、安阳、柘城、杞县，摄知禹州。晚年居杞，所为长短句，多纪当时乱事。捻匪犯杞，岳竹臣参戎率陕甘兵三百过境。大府奏留协防。迨匪南窜，岳军复回虔刘四境。赋《齐天乐》云：“去冬东境遭涂炭，此番四郊席卷。穴蚁争喧，屋乌焉集，谁是斩鲸手段？心惊目惨。正野哭城奔，户增十万。民命如悬，无家可毁但长叹。幸逢岳家将健，率甘凉劲卒，中道折转。彼众虽多，吾防聊固，不愧裘轻带缓。席犹未暖。忽电掣星驰，倒戈回窜。如此披猖，何时天厌乱？”邱总戎联桂自西华追贼至廿五渡，杀贼甚多，贼中呼以“邱虎”，以力薄援绝阵亡。赋《黄鹤引》云：“半壁河山，多少遗黎群托命。一夕，将星惨落，哀沈闾井。前茅后劲。卧虎威名远振。不图折鼎。一腔血热欢鞍镫。

颇牧久知名，浩劫由天定。不如意事偏多，此心可镜。望风捉影。料得忠魂未泯。不须悲愤。千万口、非无公论。”睢州王小林刺史遣仆何坤探贼消息。坤深入贼巢，被执屹立，大言不屈，竟被难，得优却。赋《满庭芳》云：“满腹忠肠，浑身侠骨，此中大有伟人。深探虎穴，惟冀讠情真。遇贼大言侃侃，任茶毒、若罔知闻。舌三寸，坚如钅夷铸，抵死胆轮。幽魂。怜应是，丹诚报主，敌忾同伸。况捐躯王事，却典恩新。愧煞许多守土，专城寄、平昔称尊。到危急，弃城一走，谁现宰官身？”词不工，以事存之。“邱虎”传矣，而何坤凛然一死，尤不可及。

商邱陈小蕃观察（重）为明副贡贞慧七世孙。贞慧季子户部主事宗石为侯雪苑赘婿，因徙居商邱，世登科第。癸丑，粤寇入豫，归德不守，阖门殉难，独观察以选拔官京师获免。其祭墓诗有云：“一官翻作避寇资，二人并著临危节。亲虽无憾子自尤，深恩已矣曷仰酬。”又《重有感》律句云：“身世遭逢剧可哀，轻装间道独归来。全家碧血邀恩泽，大地红羊换劫灰。忍死难忘衔恤恨，余生犹望勒铭才。天涯到处惊烽火，杀气连云亘不开。”皆极沈挚。甲寅、乙卯间，墨绖出佐英西林戎幕，闻官军克复武昌汉阳，有诗寄呈曾涤生师云：“咸丰岁甲寅，八月廿四日。恶氛靖鄂州，露布赴京阙。初间喜欲狂，回忆转悲切。群盗煽聚初，狗鼠纷偷窃。掩捕督牧令，祸萌立铲削。苍天开杀运，生灵化异物。莽莽八桂间，贼踪横窜逸。先告永安陷，继报全州失。全州势险阻，天使键楚粤。守此渐围迫，枪岂难灭。吁嗟全州失，遂至贼猖撅。犹谓岳阳楼，要害可断遏。鄂沔势相应，重镇仗节钺。衔尾鱼迟，昂头蛇<辶凡>疾。遣援动后期，连陷仅一月。凶焰兹益张，军气为之夺。长江不可限，大河竟横越。川谷恣狼奔，垣篱任豕突。苍黄数千里，人烟正萧瑟。壤跃青磷，黄草缠白骨。官至报收复，民穷劳抚恤。返业甫年余，两郡又沦没。小子去夏归，里居久郁郁。骨肉方悲哀，姻娅复呜咽。阅闰荚新，问音楮叶绝。但闻筹饣襄烦，不问严防撤。皇仁感苍昊，地灵起英杰。奉承天子威，乡团自练卒。貔虎何赳桓，鹳鹅巧联缀。无虑百千万，号令秉于一。儒将肘悬金，健儿眼有铁。大小数十战，每战气勇决。巴陵初建功，嘉鱼再整列。神速合兵机，雷奔更电掣。风利不得洎，浪破汉江阔。阵云黑压城，迫贼贼惴栗。摧坚如朽枯，诅止铅刀割。多士皆鹰扬，贼子少兔脱。夹岸双雄垣，连朝两排闼。鹦鹉洲汤汤，凤凰山兀兀。登临试观象，顿觉妖氛豁。列雉缺后完，灾黎死中活。军兴此快事，宸衷定嘉悦。赏即剖玉，名垂竹书漆。桓桓湘乡公，与古孙吴匹。荆楚才暖席，江淮盼移节。钟山久厌肉，皖水尚流血。自切望岁心，待公安荡析。破竹势堪乘，净扫鲸鲵窟。”其诗颇详平寇事迹。“骨肉”、“姻娅”，谓通山令希唐战死，其从兄也。刘见甫方伯殉难庐州，其姑婿也。李红樵权楚臬，殉难武昌，其姻家也。六姻之间，忠义萃焉。

小蕃《书感》句有云：“登坛大将开鼓，异姓真王拥节旄。”谓僧盅亲王也。又云：“已颁宝剑申严令，更括金钱买斗心。”谓中旨督战及分敕助饣襄也。当江甯、安庆连陷，计臣苦乏饣襄助军，副宪文小云（瑞）密疏言：“就富绅劝募，钜饣襄可立集。”上问：“富绅何指？”小云历举穆鹤舫、潘芝轩、卓海帆、耆介春、陈伟堂五相国及孙符卿大农、崇惕翰讲。事下户部，招翠公集议。惠邸、恭邸、僧邸捧朱谕至，由文孔修尚书宣读，穆等皆伏地痛哭。于是穆、卓、耆三相合输四万金，潘任三千金，孙任五千金。陈斋太史初助万金，某邸知其新收银号，勒助至四万始止。惕先输三千金，约于一月内续措九千金，得赏詹事衔，见《惕笔记》。计无所措，而出此下策，可知国帑之艰。小蕃又有《读史杂感》十六首，语存规讽，亦军事旁记也。择录十首，云：“书剑相随柳营，就中人物记分明。参军风义兼师友，仆射仁慈似父兄。绿树千章春二月，红灯万点夜三更。围蓁赌墅从容甚，风景将无是太平。”“在山远志费评论，徵召居然拜主恩。竹马可还迎郭汲，布衾从古说公孙。连村伏莽狐鸣火，绣幕论兵虱处禅。自是太平须粉饰，此方怜有未招魂。”“白衣从事绿衣新，假节征东镇寿春。延誉未妨王福时，钩深可比范纯仁。肯随大府参谋断，尽护诸军快笑瞠。自有貂蝉酬马槊，凤毛今已荷恩纶。”“威重端凝大将坛，深宵鼓角起无端。蔡州城外鹅声乱，淝水军中鹤唳寒。到处望楼传号矢，有人短巷跨雕鞍。明公镇定夸风度，雪夜戎帏卧未安。”“门户攀援气便骄，均田税屋事纷嚣。衣冠混迹容屠狗，里新章笑续貂。赖有齐年通荐牍，拟教长吏作同僚。榆再集春秋会，社曲宫商恐失调。”“敖仓久切匮亡忧，从事贤劳四序周。公膳骛鸡筹进奉，军储鼠雀费搜求。谈兵范モ晨夷灶，却敌檀公夜唱筹。最忆扬州栖食客，比来瞑眩可能瘳。”“纳栗飞刍更算缗，劳劳草檄役闲身。争教画省薰香客，轻作沿门托钵人。谕蜀相如怀昔彦，输边卜式望齐民。轮蹄踏遍征途雪，为访贤豪一指。”“底须岩穴广搜罗，曾向终南一再过。毛遂囊中锥末锐，吕公袋里赫多。相门桃李霏红雨，幕府芙蓉泛绿波。游戏人间随巧宦，诸君剑佩日相摩。”“春风欲度海西头，诏赴边城起故侯。三十登坛开北府，九重畀节镇南州。星蓁列寨传书定，水陆严开转战收。淮右安危依少保，此身无恙莫轻抽。”“园追修竹里鸣珂，变幻其如浩劫何。生计渐因征战少，时艰转愧俸钱多。蓬蒿满目嗟行役，棱杞伤心敢作歌。露白霜高间鼓角，审音可是《定风波》。”盖佐幕时所作。嗣以军功积阶至道员，授永定河道，弃官归。李文忠督直，屡招之，终不出。尘芥轩冕，小蕃有焉。

敬持茂才为小蕃弟，殉归德之难，年甫二十四。后睢州某生家召乩，敬持适降，书二诗，并自述死难事甚悉。录其广首云：“荒城暴骨亦何伤，此是张巡旧战场。落日飞鸦啄败肉，尔时裂帛裹新疮。腰间羽箭凭人识，箧里兵书忆手藏。寄语吾兄休痛惜，千秋名节有余芳。”小蕃辑遗诗刊之，为《投辖轩剩稾》。且以庶子为嗣，即吾友葆生刺史也。其稾遭兵燹，不存。葆生述其《书愤》绝句，盖贼氛方迫，官绅集六忠祠，议守城事，感而有作。诗云：“死能庙食胜封侯，张许英名百世留。只恨当时南八箭，不先上拟贺兰头。”未几，城遂陷，是诗几于绝笔矣，犹见视死如归之。

希唐大令以名进士摄宰湖北通山，时寇已燎原。邑人士入谒，辙留对饮，因询民间疾苦及奸猾所在，寻捕至，诛之，县境肃然。会寇犯汉黄，通山匪应之，邑南鄙蠢动。希唐出驻太阳山备寇，遣人迎母，自间道出。贼瞰城虚，袭据之。于是希唐遣所亲吴超赴义甯募百人，又遣仆赴省借军械。既备，即向城进发。莠民通贼者，诡言城中有内应，官至可立复，希唐益决。至藕塘，民尽闭产。有大宅外扃，兵士破扉入，见堂上列数十席，肴羹犹热。搜厨下，一老妇出，见官惊曰：“官今安往？此间乡民为贼设食。顷见官兵至，皆走入城报贼，变不远矣。徒死无益，官宜亟去。”希唐笑谢曰“死，吾分也。姥第劝乡里忍须臾，待大军，慎勿为贼愚，徒取祸。吾计决矣。”取酒酌数十杯，命吏卒饱食。出门，于马上作绝命词曰：“我世贞絮，传烈眇躬。效能一官，逢此百凶。治惠未孚，运往忽诸。生死在予，敢舍而渝？永负君亲，遑恤一己。宜葬两压，以佑六里。”两压者，境内名山也。县乡分六里，故云。既而遇伏寇数千，希唐手发炮击贼，因驰入阵。贼矛攒攻之，其勇仆寅儿奋刀格矛，杀数人，同被重创，死。贼欲取其头，头著地，数人共持之，重不可举。三日贼去，民葬之两崖。立祠焉，祈祷辄应。希唐工诗，《送徐秀才赴界水岭筑垒》云：“记取心长胜发长，好穿陷井射贪狼。绸缪牖户防风雨，保障山河冒雪霜。联栅营成歌板屋，深沟界就断舆梁。笑谈便使烽烟靖，重折花枝引乇觞。”《筑九宫山五处隘口》云：“群山遥接大江西，溪壑回环径易迷。只有盘蛇通曲折，岂容旋马历高低。乘风但许飞鸢度，赘石同觇列雉齐。不用徵兵屯五岭，勇夫重闭集Θ犁。”《劝民户置械》云：“纵少雄关峙百寻，鹑居自足靖音。秀才尽励从戎志，巾帼同坚敌忾心。扼险只凭枪画地，登高快睹剑成林。须知十室多忠信，起冶无烦计画深。”谍阮德高以劳卒，悼之以诗云：“轮肝胆托华颠，千里亲将檄草传。新建围城攀雉堞，水兴厄地犯狼烟。六旬不惮军符促，半载频经贼垒穿。记取田单师走卒，相期尽瘁共筹边。”若希唐者，可谓以诗酒为政矣。集中亦有表忠之作，浮梁谢令（芳涧）久摄州悴事，甫回任，战殁，为诗吊之云：“孤愤佣舒眼，雄谈快捋须。时清宜避位，事急独捐躯。枋得军难振，昌江贼竞趋。饱山楼下草，碧血共模糊。”又《吊马镇军长歌》云：“马公自闽来浔阳，即闻逆贼攻南昌。誓师各持三日粮，倍道入援汗渍裳。扼关守陴激将士，力请一战摧跳梁。掷杯脱帻目如炬，双刀匹马行腾骧。城头但见贼头落，贼杀不尽尤披猖。公子出关急拔剑，女婿穿垒偕提枪。城楼鸣金不及听，部曲失援争逃亡。只手何能殄群丑，百身已共悲‘三良’。幼子登城哭顿首，请率死士超女墙。忠孝所激人鬼助，红兜骇散走且僵。吮创舐目载尸返，三军血泪同浪浪。中丞夜半驰封事，绿沈瓜堕感庙堂。魂升天些朝紫皇，九阍讠失荡屯虎狼。老臣独携两国殇，愿见岳家忠武王。”镇军名佚，俟考。

李资斋大令（仁元），希唐甥，少日齐名，称“南陈北李”。以进士中书出宰乐平。寇急，三上书当道言军事，不省。先是，鄱阳令沈君（衍庆）治行称最，资斋论与合，约为兄弟交。沈赴省，资斋权鄱阳事，募壮士，得五百；遴其敢死者，得二百九十七人。寇至，余官尽逃。资斋被甲上马，负剑，腰弓矢，手长矛，先驰，约其卒曰：“即战不利，吾未死，必勿退，吾为若先取其酋，徒众不足诛也。”资斋故精击刺，马上运丈矛刺黄衣队首，殪之。贼众大惊，既视其卒寡，复合战。资斋率从卒刺斫数十百人，寇合益众，纵马阻积潦。步卒稍后不属，乃独骑奋矛斫贼，中其臂，矛失，即攀街旁屋椽，踞坐门楼，中矢，颠死。余卒来扌求，犹死斗。死者过半，乃各散。既而沈归，复佩县印、持铜鞭出战，亦毅十许贼而死。资斋母陈，迎养鄱署，闻难，自经。女弟三人、妻金氏及妾皆投井死。寻寇犯乐平，资斋父及弟亦死之。盖阖门尽殉。事平，巡抚上其事，请立专祠，诏许之。乐平父老思其德，尽葬其父母以下，各为大冢，于冢前立祠。鄱民亦建祠曰“二忠”，兼祀沈也。陈孟民（怀远）闻饶州失守，吊李资斋云：“贪狼十丈光芒赤，江北江南死灰色。洪都未解十重围，猖撅芝阳妖焰逼。岂聚蜂屯仓卒来，鸟散鸦分惊顷刻。太守胡君血未干，鄱阳沈令继尸残。阃戌城守俱灰烬，惨睹全城白骨寒。同时遇难尤惨极，翥山令尹身殉国。斗大山城一卵危，只手擎天出神力。如山意气轻死生，巷战大呼挥短兵。浴血裹创犹鼓勇，头悬臂断一尸横。城破身亡祸未巳，匪徒突自萧墙起。丁丁萧斧伐椿萱，含笑归泉偕令子。连枝戕及天无情，赴义弟妹皆从兄。妇死夫兮夫死国，井波终古表冰清。我为李侯长叹息，邓禹英年刚四七。翩翩顾影一书生，金殿当年看射策。无端一现宰官身，青史终留不朽名。回忆阳元总角语，吾家宅相果然成。”孟民于资斋，亦甥舅也。又李滇生《吊鄙阳沈令》诗云：“漫漫妖雾日无光，黄巾满地何披猖。勒兵西向窜章水，毒吾独哀鄱阳。邑令沈君数才彦，恺悌为政民所望。去岁入朝觐天子，圣人奖许称循良。致身报主要有在，君民一体忧如伤。莠徒窃发乱纲纪，阖邑震动人心惶。区区小丑癣疥疾，拔薤有责先锄强。无如粤寇来突兀，撕城夺垒如探囊。沈君斯时志慷慨，誓以赤手歼豺狼。城守无功出巷战，甯死不屈遂被戕。太守胡公血溅碧，乐平李令全家亡。哲人数短古所慨，想见紫庭鸾鹤翔。昭昭姓字壮青史，身虽百死终流芳。我为诸公洒热泪，却顾危垒心栖皇。愿为鬼雄佐天讨，殄此凶丑还康庄。”资斋亦工诗，与希唐多酬唱之作。程卧梅《招侍希唐舅氏饮，感赋》云：“日落江寒木叶飞，当筵奉手各单衣。干戈满地蛮争急，骨肉遥天雁到稀。早岁琴尊春梦隔，荒城鼓角壮心违。深杯道尽新知乐，侧报衡湘未合围。”盖深于性情者。

金息侯同年（梁）杭州驻防，尝记其家世轶事，作《十义诗》，择录之。《义盗》云：“忠义徒为世所嗤，粉身碎骨且亡尸。流传风义衣冠愧，生死交情一窃儿。”注谓：“先伯父忠节公（麟瑞）咸丰庚申阵殁乍浦，先君募人觅其尸，盗某感昔被释之恩，缒城入访，为贼刺足，负伤归，尸终不可得，遂以衣冠葬。”《义仆》云：“先生义侠本温仁，两浙同声诵善人。为感忠门存义仆，秋坟埋骨一沾巾。”注谓：“乍浦副都统锡公（龄阿）全家殉庚申之难，有仆石某独负其幼子出，乞食养之，先君为言于薛中丞（焕），奏予抚却，且赋《义仆行》，给资遣归。”《义犬》云：“救主殷勤不顾身，奇哉义犬亦成仁。儒家苦判人禽界，人道甯如畜道亲。”注谓：“先叔云瑞公陷贼，迫降，备酷刑。家有犬，奋起噬贼喉，贼怒，并杀之，弃诸野。好事者痉之，题曰‘义犬冢”’。《义猴》云：“猿公游戏到人间，辣手灵心解破奸。安得化身千万亿，尽平天壤不平山。”注谓：“曩家乍浦，畜一猴，解人意。某甲窃藏珠，诬婢，绝其食。甲偶出珠探视，猴攫而纳诸口。甲惊呼，众集，始破案，释婢而绳甲罪。”《义马》云：“十载中原战血斑，万蹄踏遍旧江山。男儿报国拚同尽，天赐将军匹马还。”注谓：“先君昔统马队转战江南。一夕卧营帐，闻坐骑嘶鸣不绝，遂复起，乘马出巡视。诅马奔不可止，突闻炸药巨震声，回顾己营，已被炸全覆。向非马警，必同尽矣。”夫至于盗与畜，犹知酬恩尽义，奈何为士而不如之？息侯为瓜尔佳氏，其先累世死忠，宜感及异类。

桐城姚氏有女仆高二娘者，其夫与子皆役于姚。值寇至，搜得高子，将刃之，二娘跽求得免。复于床下得姚氏子，垂刃矣，二娘复前绐贼，曰：“是吾弟也。老母七旬，仅此弟；弟死，父祀且斩。愿以身代。”贼乃舍姚子而事刂刃二娘，且劫二子去。光存之亦桐城人，谂其事，为作《义仆高二娘歌》云：“东南天倾柱欲折，黄巾直下江南北。子背父逃奴凌主，谁进忠义一腔血。姚家女仆夫氏高，若子若夫皆服劳。予取予求不汝疵，褐夫睨之主訾警。嗟我弹丸贼蜂起，积尸如麻血流水。刃及妇子求免之，矮床之中得姚子。妇绐曰弟求更哀，老母七十此孤孩。妇身请饮将军刃，绵此一脉恩洪哉。诚格豚鱼窒豺虎，不事刂姚子剃妇肚。可怜二子尽拘之，宛转妇尸委阶上。食主之禄报主恩，拭目古今见几人。君不见婕妤从猎在汉宫，奋身屹屹前当熊。天地绵留此正气，此妇与之同英风。”死忠者岂限贵贱，其事可传。

冯福基者，山西代州人，随父任天堂寨巡检。咸丰丁巳夏，贼掠天堂，被掳，入黄梅境，止于药店。福基窃毒药饵贼，毙十七人，而自仰其余药。濒死，贼弃诸野。遇一僧，挈入寺。忽少苏，作书告其家，投笔而绝，年甫十四。其父哀之，胪其事徵诗。董献臣明经（葆琛）为赋《雁门童子歌》云：“古来奇迹那有此，有此奇迹出童子。不能刀贼亦杀贼，一十七贼同时死。童子随宦居天堂，仓卒贼势来披猖。尽掠孩提驱以走，日暮同次黄梅乡。飞龙药店暂安宿，一儿无言众儿哭。却幸群贼不我虞，逡巡谋贼进之毒。鸩毒一中群贼殊，众儿相向犹踟蹰。此身自顾无生理，亦仰余药捐其躯。凄凉野寺江村畔，欲绝未绝神不涣。手作家书贻家人，其志已毕魂乃断。我闻此事心暗悲，五尺之童才智奇。自古无独却有偶，千载以上童汪。”世之腼颜从贼者，愧此童矣。

庚申之役，苏常连陷，独上海一隅获全。朝命以薛觐堂抚苏，兼摄江督，驻上海。复起文恪为团练大臣，至沪共策恢复。时寇氛遍江浙，上海为饣襄源所在，疆帅委蛇其间，一旅不发。觐堂精鉴别，日以书画碑刻自娱。治团诸君有为红襄之饮者，祥符周文之作《书画局》、《内应局》、《抽厘局》乐府三章，意主谲谏。其《同王庆元诣沪谒帅》四律云：“中丞利市一朝开，木难珊瑚养祸胎。回鹘部人相诟病，叹鱼门客尽奴才。枕戈岁月儿童戏，巢幕心情妇女猜。更有风流团练使，时来读画一衔杯。”“天地茫茫只一浮，江山终不产骅骝。世间怪事无一可，海外狂奴有九州。泽国独当天半壁，岛夷浑是水诸侯。一枝梅在纡筹策，羞煞中朝将相流。”“梦寐提戈到润州，东南天堑此衿喉。一时家国无穷恨，万古兴亡不尽流。铁瓮江山真失计，金窝醉饱太无谋。男儿马革寻常事，不斩楼兰死不休。”“鹰扬郎将强嵬峨，帐下曾无曳落河。沪渎江湾犹好在，茧丝保障欲如何。千军酣讠燕红裙醉，万室流亡白骨多。安上门边图未了，时时醉发楚狂歌。”又《辛西舟泊吴淞遇警夜话》云：“老去鸿毛一掷悝，柁楼晚饭说时艰。东南地尽天浮水，西北风高浪卷山。万里隆宫来岛国，一朝袜守江关。诸公珍重垂堂戒，潮打孤城只等闲。”“节钺巍巍镇上台，一时庞薛尽庸才。吾曹寂寞扁舟在，天地凄凉同谷哀。夹岸万人风雪走，寒江一道贼兵来。吴淞父老休悲咽，人事贞元理可推。”嗤点时贤，固非苛论。后曾文正督两江，以舟师畀李文忠，浮江而东，就摄巡抚，始以次划复苏常。江怡之（有兰）《纪苏城克复》诗云：“东南几载烽烟墨，蚁聚蜂屯诛未得。李公胸罗万甲兵，揽辔要今天下清。楼船横海遇风渡，枞金伐鼓临沪城。旌旃云卷刀飞雪，数道雄师惊霹雳。半年已下城廿余，军兴以来无此捷。吴淞江水流滔滔，舟师来去频乘潮。民言若非公莅此，那得安堵如今朝。公操胜算仁无敌，手挽横流能拯溺。东南倏忽回阳春，雍容裘带纡奇策。忆昨江阴夜泊舟，欣看点兵如过筹。杀贼累累高山邱，公亦银鞍金兜鍪。先时鏖战昆山陬，擒三千贼诛其尤。将土铁衣尚未脱，公又督兵趋苏州。城门四开不敢闭，熊罢开道迎骅骝。贼首十人获其九，跪而受诛如决囚。白日照空飞人头，尸横十万江不流。十年众愤今尽泄，快哉此举功无侔。天生李晟为社稷，川岳钟灵世罕匹。九重倚畀如长城，旄钺公孤坐专席。行看画像登紫光，鲰生请进中兴章。”其诗兼以贺李文忠。是役陆军属程总兵（学启）、水师属李总兵（朝斌）、黄总兵（翼升），而洋将戈登等火攻奏续，并膺殊赏。

洋将效诚者，戈登、华尔、卜得禄、勒伯勒、达互第福功最著。时未有宝星之制，设一、二等功牌赉之，并锡以提督、总兵职衔。上元孙之（文川）诗云：“契宓原为唐健将，日曾作汉功臣。”咏其事也。华尔，美洲人，守上海、松江，累著战绩，后殒于同治壬戌慈溪之役，赐却视总兵。之赋《嗟哉华尔行》云：“亚墨利加洲有爱育士迭国，去中华三万余里，其国之人皆泰西诸邦所迁徙。背英吉利苛政自立，日富以强。有华盛顿创为传贤之法法最良，行之数传，民和而世康。其国左右皆大洋，旁峙落机大山万里长。我皇盛丰十年，其国之人华尔慕化而至。值乱贼披猖，杀人肝脑涂地。华尔曰嘻，我夷兵官也，今见官军乃儿戏。彼乱贼人人得诛之，吾虽外臣愿为朝廷敌忾。嗟哉华尔，愤不顾身。大吏言于朝，授以兵五百人。华尔教以泰西阵法，坐作进退无逡巡。飞炮中敌无一生，遂克松江守其城；克甯波，留其军。又克周浦金山，无不以一当百，海上处处闻威声。皇帝嘉之拜官副总兵。华尔感激，愿属籍受廛，世为主国氓。彼金日契宓何力往矣，今有华尔乃能继汉唐蕃将成功名。”篇长不悉录。洋将中独戈登得赐黄马褂、花翎，尤为异数。

杨豫庭观察初以知府需次浙中，值粤寇陷杭，被虏。贼呼为“老妖”，以献其酋。未加害，乘间得脱。走苏沪，嗣从张翊伯都转督率洋将德克碑等攻复绍兴。时左文襄驻衢州，捷闻，乃责以擅用夷兵，欲加罪。明年，文襄克杭州，亦用洋将之力，闻者咸为不平。豫庭为诗答之，其一云：“不伐孟之反，君犹未我知。何功叨上赏，有罪出偏师。异类仍凭藉，楚材无是非。私仇与公愤，得报我心夷。”其二云：“余生脱虎口，岂复畏刀兵。已觉此身赘，安能与命争。我方尝尽险，人乃享其成。回首山阴道，心如路不平。”其三云：“克城乃天意，胜算岂人操。军饷搜遗谷，夷兵索谢劳。隔江烽正炽，邻邑盗如毛。善后兼防堵，能容挫一毫。”其四云：“不忍疮痍睹，斯民靡孑遗。城中鸟兽迹，座右虎狼姿。白骨包村积，花头海上移。偷生羞女伴，事贼又归夷。”注谓：“绍城克复，余权府事年余。善后艰辛，流亡渐复。方议开徵，而左帅委代者至。先是，合肥李公于上海募洋将华尔，俾教练洋枪队，统名‘常胜军’。军士皆以花巾裹首，屡立战功。迨议复绍郡，余与张翊伯都转、王申甫太守商之英领事官呿乐尧，就沪募集一军，凡千五百人。围攻绍城五阅月，多得其力。夷将如勒伯勒东、买忒勒、庞得者五六人，皆奋不顾身。需饣襄因地筹之，不费公帑。克城后因夷将索搞十余万，及善后收抚等费无出，不得已，将封存贼中积谷，并伪官徵存厘谷未解者，仍令民间暂解充饷，支持年余。余以官徵贼粮为非，具牍请蠲之。史士良观察不谓然也。”又谓：“伪署屋壁皆绘五色龙虎，贼所至，残杀无已。诸暨包村团防包立生拒守久，受害尤酷。克城后，往收战骨多至十三万余具。伪署内被掠妇女，初为洋将所留。余既查点难民，分厂收养，再三开导，始允遣散，而仍有潜行贩卖者，可哀也已。”其《克复绍兴郡城纪事》四律，亦足资考证。诗云：“朝朝对垒战黄巾，昼出交绥夜警巡。旗帜风号扬水面，炮珠雨落集船唇。酹来杯酒前官墓，迎我壶浆陷贼民。肉薄登城先士卒，书生愤切早忘身。”“临戎不惮勇兼谋，调度雄师捣越州。雪窖马蹄红氆氇，春灯牛酒绿兜鍪。五云添灶无完垒，西廓捐躯有壮酋。笑比昆仑开夜宴，凯歌唱罢月如钩。”“军容鹅鹳肃戎行，炮演开花细寸量。攻毒固知还以毒，自强到底孰为强。先筹善后封遗谷，未厌夷情索厚偿。十万白金酬苦战，居然冠带习华装。”“狡狯难驯德克，暗中日意格为师。遗民才幸开天眼，异类何堪刮地皮。保我灾黎方有事，责之大义诅无知。天威震能恭顺，颁下功牌乐不支。”“前官”谓前太守廖公，城陷时殉节。“壶浆”句谓师次上虞，郡绅筹赀助饷，乞为内应。五云、西廓，皆绍郡城名。洋勇各以红绿毡裹身。德克碑初甚狡肆，日意格阴主之。既予犒金，复奉诏畀以银牌衔秩，得者荣之，咸华服来谢。其时远人犹有向化之思也。国势积衰，名器乃贱。

墨子云梯为吾国机事之祖。厥后非无作者，然皆闭门造车，不尽适于用，其法亦不传。咸丰时有殷竹伍（家亻隽）者，家湘阴。明初以军功世掌营田，故饶于赀。竹伍有巧思，弹究《周髀》、《九章》之书，能洞其秘。尤喜制器，凡徐光启所传制法，辄召匠试为之。器成不可用，则更作；作成，复弃不用。以是耗其产。当武汉再复，鄂藩夏廷樾主转饣襄，居武昌，王壬秋与偕行，因得识竹伍。方欲有所营，适遘黄州、九江之败，武昌复陷。踉跄奔免，自是偃蹇兵间。尝从黄冕任榷税，非其志也。厥后东南底定，廷议留意船炮，拨关税七百万金，创设船政局于闽、机器厂于沪。或言竹伍才，竟不用。丁文诚督蜀，规设火器局，聘竹伍领之。台谏言：“蜀所制器不适法，故旋作旋坏。”诏使按之，悉撤废。竹伍复失意归，盖所学迄未展也。壬秋《赠竹伍二律》云：“汗漫屠龙技，辛勤刻楮时。覃精嗟昔误，垂老感新知。未展斫轮巧，俄蒙抱瓮欺。明时方在德，归隐或招遗。”“江汉风尘日，同舟击楫前。闺房催岁晏，歧路骇烽烟。惨淡澄清策，蹉跎老大年。太平文武盛，访旧忽茫然。”技成而无所用，逢时而不见求，竹伍之遇蹇矣。虽然，同光间游学归者类皆散置，或以他途进，岂独竹伍然哉？

三河败后，湘军鉴于步卒之失利，始增练骑兵，以马武毅（德顺）将之。武毅，河南人，每怒马出战，横扫无前。积阶至提督。后从剿甘肃回匪，阵殁。王壬秋在祁门时尝从之问牧马，于阵亡册中见其名，怆然怀旧，为赋《马将军歌》云：“曾侯昔起田间师，将用拙速胜巧迟。腰镰执梃五千众，大捷湘上名天知。当时提督一马竿，突阵破贼风电驰。南人好船不好马，水师万舸横江湄。三河一败兵如灰，虽有舟楫无由施。陆军气夺贼马蹄，都统扬扬建两旗。始知骑步定天下，曹公不敌董卓儿。驱勒农夫学腾跨，项强胫直百不宜。我年二十骋身手，超亢堕堑抛金羁。驽骀多肉骥多骨，炎方刍稻难调治。马侯将马识马性，如造父孙牧时。是时王师苦不利，曾公避地董山陲。骅骝蹇驴尽无用，相与蚁垤为娱嬉。据鞍一笑何生痴，壮士恨不革裹尸。清秋一桨下鄱水，归来但觅果下骑。春风秋日偶盘骤，骨脉和协心颜怡。马侯牧方聊小用，千金擗纩越女嗤。尔来廿年不问事，死生贵贱和天倪。偶从蠢牍见名姓，使我心热神亻宁疑。松阴长簟恍未冷，苦战身死真何为。忆尔伊凉骋千里，郁气一吐月晕亏。战马长嘶饮河水，谁甘老死阜隶笞。余亦放马衡山阳，梦中不听晓角吹。马侯马侯身死莫论功成败，君不见湘乡石马青苔滋。”自注谓：“曾侯议立马队，何应祺利之，而怯于败，取几上书占之，适得《杜集》诗句云：‘苦战身死马将军’，丧气而止。余尝笑之，至是乃悟其兆。诗中何生谓应祺也。”壬秋以孝廉与闻军事，始终不就官，其赠于文和诗云：“廿年和战忧危大，只与世人生富贵。贾胡反复那足云，案甲论兵误群帅。”犹见兀傲。

文正在军中，温书围蓁外，间著吟咏，其《感怀述事》有云：“山县寒儒守一经，出山姓氏各芳馨。要令天下销兵气，争说湘中聚德星。旧雨三年精化碧，孤灯五夜眼长青。书生自有平成量，地脉何曾独效灵。”盖自湘军倡兴多用儒将，如罗忠节、李忠武、江忠烈辈，类起自寒素，出建旌旗，先后裹尸马革，不能无阮笛嵇琴之痛。公居外，艰归里，诸弟始出治兵。温甫从李迪庵军，死三河之难，文正有诗哭之云：“原横陨第三人，鹤唳华亭不复春。先轸归元何日是，虞翻骨相本来屯。科名久滞青云路，身手难扶赤日轮。十二万年香不灭，从渠捣麝作灰尘。”语甚沈挚。厥后季洪亦卒于军，独忠襄以诸生从戎，所向克捷，卒奏石城之绩。其克复巢县、和州、含山等城，文正寄诗云：“濡须坞里涨春波，三月莺啼气正和。一骑云飞新报捷，汉家收复旧山河。”“碧血家家百草腥，荒郊五夜泣坤灵。将军一扫陵阳道，便有游人说蹋青。”“半壁山前铁锁横，当年诸将各声名。即今锥凿西梁下，益信先皇万里明”。“私淑韩公二十霜，敢将裴令并论量。诸君自有浯溪笔，看取穹碑日月光。”至是股寇渐平，军锋已振。迨金陵平，值忠襄四十一生日，方乞假里居。文正寄诗有云：“九载艰难下百城，漫天箕口复纵横。今朝一酌黄花酒，始与阿连庆更生。”“河山策命冠时髦，鲁卫同封异数叨。刮骨战瘢天鉴否，可怜叔子独贤劳。”忧谗畏讥，溢于言外。功名之地，不易居也。相传文宗末命，能平寇者不吝封王之赏，至是朝议谓析爵为二：文正封侯，忠襄封伯，祁文端主之，部曲颇不平。文正命公子惠敏检青海、金川酬庸旧典，谓是役封爵者特多于前，实出异数，群疑始释。

湘乡幕府有“三圣七贤”之目。“三圣”者，吴竹如、涂朗轩及先中丞公；“七贤”则邓弥之、莫子偲诸人，不能悉记。文正有句石：“幕府山高对碧天，英英群彦满尊前。”想见盛。李文忠《效将进酒古体诗述同时幕中人物》云：“南丰老人应寿昌，说经舌粲莲花香。往往谈兵惊四座，却行伤足愁迷阳。吾宗文雅兼武署，浙东争诵小诸葛。佞佛仍持苏晋斋，凌云未解马卿渴。诗家许浑殊翩翩，苦吟欲度饭颗前。更有王郎斫剑歌，泻地涌出万斛泉。满堂豪翰济时彦，得上龙门价不贱。牡丹时节金带围，定有五色云中见。短主簿，髯参军，纵横笔阵风运斤。为公折简访倪迂，添写江楼雅集图。”南丰谓文正，“吾宗”谓李次青（元度），许浑谓许仙屏（振祎），“王郎”谓王壬秋（闿运）也。又有金眉生（安清）者，官湖北督粮道，忤袁乍桥，被劾罢，亦尝在文正幕中。其人好骂坐，而娴习例案。文正呼以“老书办”。罢官后，疆帅遇事犹谘之。蒋果敏抚浙，尤得其力。

张靖达（树声）、勇烈（树珊）兄弟并领淮军戡定东南，麻著戎绩。靖达积功致兼圻，为名节度；勇烈率师从征捻，阵殁于援楚之役。周泊园中丞《题勇烈遗像》云：“恂恂儒者耳，气乃万人敌。睢阳岂苗裔，奋起临淮壁。被褐振英风，速腾露火色。伸手取贼王，骇鹿与众踣。大功轫三吴，威江南北。仗节赴楚援，么么藐群贼。一夕兆彭亡，蛟渊罹不测。穷追兵所忌，死事真毅魄。开图见飒爽，能使懦夫立。惜哉如此人，劲羽中道折。”其遗象尚存勇烈后人许。勇烈死绥，事在同治丁卯。时捻匪任赖诸酋窜孝感德安，勇烈驰剿，怙胜穷追，以及于难。于是朝命罢官相鄂督，以李文忠代之，俾一力办贼。寻任柱窜赣榆，钟文光窜高邮，皆就戮，而终定捻匪者，淮军力也。

沈振麟精绘事。咸丰己未，奉敕于清晖堂恭绘御容。既成，上嘉悦，书“御容传神妙手”六字以赐，振麟纪诗装卷。徐寿蘅尚书题排律二十四韵云：“忆昔初元日，欣逢出震辰。治才徵俊，隆礼浃贤亲。谏议昭鸣凤，旁求逮应鳞。心传商杜傅，手诏答倭仁。励志忘肥瘠，危明诅劫尘。东南隅瓦裂，江海职珠沦。战血三千里，军储亿万缗。诏书哀痛数，庙算训辞频。屡捷天戈振，翘瞻露布申。师贞王命虎，待阁图麟。孰翦鳄鲵翼，翻疑驯。翠华循北狩，朱辂俨南巡。虞帝苍梧野，轩皇鼎水滨。乌弓攀莫及，驼棘恨难伸。玉殿悬遗象，蒿宫泣老臣。摩挲飞白字，涕泪受恩身。”尚书道光丁未进士，咸丰丙辰已与朝殿阅卷，同辈中推早达。盖由端肃荐引，以受主知，视学闽中。尝缮刊《朱子全书》，勤于造士。辛酉，哀韶至，伏地痛哭，不能起，逆知朝局将有变，不仅攀髯深痛也。省觐还朝，未久，即以言事左官，氵存长六卿，年已垂暮。谭仲修有《朱亭歌》，送其假归省觐。云：“海上有朱亭，筑时海宇方清甯。三百三十有三士，人进一

石题其名。帝眷朱家好兄弟，采风视学扬王廷。徐公数乘使者车，巴蜀邹鲁四牡驱。求贤自然盛桃李，奋武还欲清萑苻。九重讠失荡开天门，六部九卿朝至尊。天颜左顾每色喜，臣铭才气无汝伦。从容清问白日移，日中宫树交青春。吁嗟使闽以来又三载，阿监传呼犹在耳。大臣梦落觚棱旁，云英夜照桑乾水。三载坐我朱亭上，石气空青郁相向。隐几方论文字心，冯高只见兵戈象。沧溟万怪复皇惑，海风吹裂芙蓉仗。千里马，驾乘舆，从宫万骑来西都。西都之事不可说，慕陵佳气无时无。木落玉泉山，水涸昆明湖。乌乎中外将何如？翠华摇摇向东举，星辰北极还新主。顾命之际非寻常，策动定罪纷难数。即今离席断丝竹，遏密八音泪如雨。徐公祖父俱大年，白云亲舍心悠然。君亲惨舒在怀抱，述职将游日月边。先帝昨御龙鸾笔，锡类殊恩内府物。天章昭回赋云汉，贡珍绮丽盈堂室。与公结交如弟兄，知公夙夜思承明。大行诏下眼流血，海滨孺子知忠诚。人世之荣可无有，沐日浴月赖公手。绕膝知承春酒欢，趋朝莫在秋风后。乌乎中外之事难具陈。岂惟世事难具陈，君不见，朱亭已圯石生尘，江湖流宕平生亲。”其时尚书或有退志，仲修深知其忧国隐衷，故贻诗以广之。尚书祖笏亭（国晋），年八十，赐“重闱锡羡”额及如意大缎。父俞臣（夔）卒年亦七十七，故云累世大年。其督学山东，尝佐抚臣简军实、练士卒，诗所谓“奋武”也。

文宗善画马，几暇偶一挥染。潘文勤尝拜石刻拓本之赐，上有御书少陵诗“雄姿逸态”四句。李越缦与文勤密，为题长句云：“呜呼先皇神圣姿，几余宸翰昭华夷。偶然画出渥洼种，便觉世上无骅骊。龙媒蹀躞自天下，玉花垂髦气闲雅。骄嘶写取杜堕诗，迥立俯视曹霸马。一自御极风尘多，献沙浴铁驱渡河。禁中乙夜叹颇牧，披图索骥将如何。侍郎昔直承明日，密疏荐才频造膝。不烦赭白赋瑰辞，常恐骥ら眼前失。回首龙髯已莫攀，长凭赐墨想天闲。昭陵石马同灵异，气象中兴咫尺闪。”“昭陵石马”，袭用史事，与太宗大小白故事隐合，亦佳谶也。

都统伊公兴阿剿捻山东，阵殁。相从剿寇者有滕谨亭军门（家胜），称“骁将”，时已官徐州总兵。捻匪东窜，僧忠亲王以饥疲之卒督战，屡挫，寇遂扑汶河。谨亭与伊公合师迎敌，不解甲者六昼夜。力孤援绝，俱战死。谨亭负勇略，年甫逾壮，识者惜之。段紫沧（广瀛）挽以二律云：“与我同兄弟，时艰仗汝才。骤闻天折柱，直似地奔宙。箕尾归何处，风沙惨不开。无由见颜色，笳角暮生哀。”“识汝当行伍，同舟吾所期。生为百姓福，死负故人思。天意方兴甲，君恩特赐祠。精魂应杀贼，阴雨见灵旗。”紫沧，癸丑进士。尝从军，官至河南督粮道。其时将才之盛虽数湘淮，而八非无勇略气节之士。小田大令（肃庆）宰隆昌，寇至，檄守将不应，自带勇御贼，勇溃，阵亡。沈意文诗云：“邻有寇，城有防，藉民力，筹勇粮。县官忍坐视，带勇先击贼。贼来勇先奔，官死尽其职。君不见将宫带勇不出城，华衣绣纛街前行。夜凉帐下闻歌声。”又有富明阿者，出汉军袁氏，明督师崇焕之裔，尝从征喀什噶尔琦。文勤剿捻河南，隶麾下。从至江淮，复扬州，克来安，论功授副都统。转战受重伤，乞休。同治初扶伤觐阙，晋都统。命率师南下，醇贤亲王赠句云：“登坛重寄敢辞难，百战归来力未殚。”谓其余勇可用也。时防营乏饷，建议招商贩盐，省并厘卡，军用以充。宗湘文诗云：“军中愁日暮，枵腹唱沙筹。盐铁思刘晏，功名重ガ侯。”即咏其事。后肃清皖北，赐世职，拜江甯将军。退休再起，为吉林将军。年八十而卒，谥威勤。子永山侍卫，光绪甲午领兵拒日本，战死凤皇城，谥壮敏。又福珠洪阿以固原提督率师南征，死金陵之难，亦谥壮敏。子牧臣侍卫（益谦）为神机营参领，癸亥从军直东，战殁。戴和甫诗云：“壮敏与壮武，英名传国史。”壮武者，壮敏弟。牧臣嗣父亦以总兵征粤匪，阵亡。世笃忠贞，以类纪之。

工坦舫总戎（凤祥）以游击从胜克斋征捻，积功擢川北镇，赐号“资勇巴图”。鲁豫匪渐戢，余孽窜据确山，桐舫衔命驰剿，挥诸军截断贼队，大败之，追杀十余里，毙千五百余人。贼遁入亳境。逼近老巢，桐舫怙胜深入，陷重围，矛刺贼目多人，突马蹶失跌，群贼攒刺之，即时阵殁。署副将王庆长驰马援之，众寡不敌，亦被戕。有诏凤样照提督例，庆长照副将例优却。吴述之与桐舫为中表昆弟，桐舫尝谓之曰：“与其困一毡，曷若从我杀贼？”又曰：“设我死绥者，君其奈何？”述之曰：“果尔，则我收君骨。”相与举杯大笑。后屡招未往，及桐舫殁，述之吊以诗云：“大将星沈百战休，英名一死豹皮留。九重倚畀资神勇，万众咨嗟溯壮猷。恨极握拳应透爪，创深盈面不回头。悔余未践从戎约，谁把沙场烈骨收？”注称：“桐肪面受七创，犹奋呼杀贼，可谓壮矣。”其从弟煦昌从之，带兵御捻，未出回南境，与捻匪接仗，先遇害。以无职，请却不及。述之亦有诗悲之，云：“今日尽忠臣报国，当年效命弟先兄。论情庙合双忠祀，归骨魂应一例旌。碧血痕凝征雁影，黄河水咽脊声。最怜早死无官职，空有英灵作鬼兵。”

胡文忠初守黔之黎平，即首创练勇。韩果靖（超）方知独山州，以擒治州境剧盗著能声。文忠与深语，识其才略，特相推重。文忠援鄂，果靖独留，转战著功，累迁至黔抚。粤寇入黔中，更回乱筹防靖难，厥功为多，旋引疾归。病中诗云：“九试匡衡一丙科，誓凭百战挽天河。君恩留得沙场骨，且买黄牛荷笠蓑。”光绪初年卒，年七十有九。黔人怀其德，立祠祀之。

威愍公（凤全）以驻藏帮办大臣死番兵之乱，事迹具在国史。夫人为皖南道文焕妹，闻耗誓殉，绝粒者十二日。文焕驰书，勉以大义，乃强进食饮，为威愍卜兆成都凤皇山，亲赴打箭炉，迎忠衬归葬，自营生圹墓右。迨威愍专祠落成，是夕，大雷雨，夫人素衣白带，潜起投祠南莲池死。事间得旌。休宁汪述祖纪诗云：“凤皇山上鸳鸯冢，蜀人不断香花奉。夫尽孤忠妇尽贞，煌煌一死邱山重。夫人别字媲贞筠，少矢节操凌青云，善画独宗南田派，能书不数北山文。及笄正赋求凰曲，郎君官贵鸾胶续。翠钿九树饰妆新，金诰五花承宠渥。郎君奉命赋先征，锦车携手与偕行。剑阁连云频叱驭，乌斯古国建旗旌。扭如谕蜀方乘传，跳梁小丑妖氛煽。不虞螳斧竟当车，邛崃山下亲征战。矢尽弦摧力不支，伤心马革裹尸归。噩音飞到心伤断，却粒惟吟绝命词。兄书远自淮南至，劝勉交加几行宇。毋徒一死效摩笄，当为将军完后事。夫人得书泪浪浪，独活花存影亦凉。朝夕辛勤营马鬣，更营生冢傍山冈。蜀山佳气常葱郁，招得忠魂来彷佛。炉城躬迓素而归，负土寸心从此毕。岁维丁未九月中，新成祠宇诏旌忠。升堂荐酒绅集，饰终茂典何其崇。是日晴明申享祀，是夜雷鸣雨不止。夫人素带缟衣裳，举身自赴莲池死。祠南池水清且涟，祠堂柏树青参天。行人下拜忠贞庙，岁岁香花开白莲。”

固始李鹤人方伯兄妹从戎，同与征赭之役，事详前卷，以为闺檐中仅见也。比见李越缦侍御所作《包英姑歌》，其事乃绝相类。英姑者，诸暨包立身之妹也。当粤寇犯浙，连陷诸郡邑，诸暨遂当其冲。立身方村居，奋起治团练，激励丁壮，誓共生死。贼屡攻之，不能胜。英姑亦骁勇，助兄捍御尤力。时贼众号数十万，立身兄妹以孤村抗敌，贼中无不惮包村者。然终以力竭挫败，兄妹同战死于马面山后。蒋果敏抚浙，疏举其事闻于朝，诏追予优却。越缦浙人，其闻自乡人者，则英姑实于村破两月前以劳瘁卒，非死绥也。歌云：“夜缝战士裳，朝作军中装，出门驱贼如驱羊。阿兄巨刃摩天扬，小妹双刀明月光。纷纷头落千贪狼，血满襟袖不洗妆。归来语女伴，照水匀鹅黄。盈盈入门去，上膳耶与娘。”其二曰：“阿兄鼓四军主，妹领中军督所部。壬戌五月贼大举，炮火殷天矢飞雨。兄呼妹言速集旅，我当北面贼所聚，东西南面属诸汝。妹闻阿兄言，整队齐出堵，翩若惊鸿猛如虎。是好男儿死此土，有不出者视我斧。”其三云：“贼尸蔽野血漂筏，贼围幸开女刀竭。矢石不死死以，耶娘已终女事卒，语兄好为事毋忽。是为穆宗元年之六月，我作此歌补贞碣。”或曰英姑不死，则包村终不破。姑亦奇女子哉。

列圣几余，多涉绘事。余于张叔诚斋壁见高宗御笔山水，参法宋、元，绝工。溥沅叔前辈藏宣宗松石画幅，外间所见尤罕。近涉厂市，有以文宗山水册求售者。册只一幅，写野屋临流，竹树荫翳，板桥土井，宛若村家。屋后一亭出松石间，岩遥拱，天然深秀。盖丁巳闰夏御笔，越二年，己未七月八日，以赐枢相彭文敬者。文敬恭纪诗，述画中情景云：“略佝横清溪，淙淙流石濑。茆堂似村居，古井临苔砌。汲瓮置其旁，屈曲长绳曳。列坐却无人，篱落欹斜蔽。高原竦一亭，群峰绕其外。树木何萧森，烟云杳无际。安能城市中，得此清闲地。”末云：“今当海氛销，稍慰忧勤意。持此畀近臣，退食卧游记。暮齿愧无才，不堪任国事。所望靖烽烟，凯歌劳旋帅。”则以是时粤寇方炽，海警复屡闻，朝廷不得已，屈意羁縻，幸旦夕无事。初不意次年庚申，即有犯阙燎原之举也。沈文忠（兆）同在枢直，暨吴县潘文勤、钱塘许仁山阁学（彭寿），咸有和作。文忠诗所云：“神明得静怡，始克康庶事。起馆更招贤，作军藉谋帅。”阁学诗所云：“行见民气恬，千村乐无事。吹《豳》效称觥，歌《雅》奏旋帅。”虽俱切时事，犹是承平《雅》、《颂》之音。文勤诗有云：“端赖匡弼贤，莫遂栖隐志。和衷济苍生，村村乐丰岁。”以文敬尝拜御书“和衷匡弼”四字之赐也。滦阳出狩，龙驭不归，遐缅忧勤，适增感恸。今宣统帝亦擅丹青，萧新之侍御（丙炎）以知医内直，尝拜画松之赐。盖犹有先朝遗矩云。

“保壁遗民”者，黄中丞（恩彤）晚年自号也。中丞籍山左，起家科目。尝从辽督牛鉴守金陵，与西人订修好释兵之约。伊立布、耆英驻粤，议通商善后，皆引之为助。积官至粤抚。时国论重尊攘，故清议薄之。以奏武科事失上旨，左官同知，寻乞养归。其人负干略，晚岁里居，值捻匪之乱。躬治团练，以保乡里，寇不敢侵。其以“保壁”自号，由此。捻事虽散见篇什，中丞身在兵间，闻见特切，故于诗中纪述尤详，多足资史料。如《南贼肆扰宁阳山南书感》云：“杀机占久雪，兵气兆凝阴。鼎沸人争窜，烟迷寇已深。传烽光灼灼，游骑走。倚剑愁遥望，长枪植若林。”“南贼”，即指捻寇。谓寇每至，必先纵火，使居民惊走，然后以游骑旁出纵掠。其枪取劳山高竹，著以利，长逾二丈，故锋锐而能及远。《闻官军追贼大捷》诗有云：“元帅桓桓异姓王，手把大钺戡封狼。击贼万铳喷烟涩，招民一纛迎风翔。”谓僧忠亲王勇于杀贼而仁以抚民。每出战，必先以大红纛招贼中难民来归，厚恤之，全活甚众。其《伊都护歌》有云：“可怜百战未成功，数奇每被旁人妒。万口叫阍留不得，垂头且隐南山雾。后来知己遇贤王，表表英名如大树。跃马奋呼贼胆裂，直透重围有余怒。”谓伊明阿初以立功中谗，从僧忠王征捻，追贼至沙河，力战深入遇害。又《喜闻蒙、毫肃清》诗有云：“倾巢搜怪卵，捣穴猎狂麟。堠鹭行头速，林革面忙。”谓王所至奏捷，先于连镇、冯官屯迭擒贼渠，至是，首逆张藩刑父子伏诛，传首被害各地方示众。余匪苏添才等十数名，次第就俘正法。王怀义等相率投诚。蒙、毫遂靖。其窜扰豫北、山东各属者，别为股匪，往来轻剽，所至肆掠，即因地为粮。当局谋坚壁清野，绝其饣襄源，令民间一律治团设堡，贼深恨之。故每破民堡，辄戕其老弱，掳其丁壮，而尽焚其庐舍。黄诗所谓“惴惴方凭垒，汹汹竟闯门。千家丁壮尽，一炬屋庐燔”也。僧忠亲王既平枪匪、教匪，乃专意征捻。时贼已渡汶北犯，官兵扼之，乃复南窜。王自豫东转战以至曹西。每出师，恒兼程疾进，以穷追制其旁掠。斩馘逾万，夺械无算。安良散胁，功已垂成。方并力苦战，志歼余寇，乃竟以陷阵深入遇害。中丞哭以诗云：“临淮督阵压靴力，十荡无前血染袍。队合貔貅知莫敌，穴倾蝼蚁欲焉逃。鲸封未掩残骸积，熊岳还同弃甲高。誓死不教留一贼，马蹄蹴处鬼呼号。”“川原惨澹陨星时，士马无声鼓角悲。苦雾迷空沈壁垒，腥风吼地裂旌旗。功成忽折将军树，战胜徒留坠泪碑。河水东流倍呜咽，九原遗恨有天知。”僧王之薨，朝野痛惜，为挽章者夥矣，是诗特痛切。曾文正奉命继征捻之任，督诸军驻济宁，始决用沿河筑垒之策。于运河东岸建堤捍贼，亘数百里，守以兵甲，贼不得渡。且于济南增筑石城。又以步马之势不相及，别募黑龙江马队。中丞诗云：“千帆昔过通吴舫，百堵今兴控鲁台。”又云：“步马恒不及，争传铁骑下卢奴。”纪其事也。斯时，山东之民，赖以小安。然防河地广，兵力所不及者，辅以团防。以之御寇，既不足当飞骑之锋，以之布防，亦或疏于策应。中丞《挽刘兰署别驾》诗云：“白徒能野战，聚散若风涛。鹅鹳心难台，熊熊胆亦豪。势原殊步马，技不惯弓刀。独奋常山舌，模糊血染袍。”注谓：“新募团丁，尚未练习，初遇贼，颇有斩馘。以步马不敌，致溃败。别驾年六十矣，率二子御贼被执，抗骂不屈，死之，二子同尽。”又《南贼闯渡运河》诗云：“河涸流将断，兵分势易孤。冲锋仗诸将，把浅付乡夫。官府频驰檄，田家尚荷锄。望尘先坠胆，贼渡若平途。”注谓：“河上兵调赴前敌，而防堵责之团丁。贼来迅速，丁未及集，遂致失守。”观此可知团防之概。时在同治丁卯，李文忠已继文正代总诸军。兵势渐振，而不免顾此失彼之患。贼既渡河，遂恣杀掠，四出驿骚，渐蔓延于登、莱、青诸郡。读中丞诗所云：“汶波淼淼忽扬尘，直指三齐向海滨。东去几无干净土，南来尽是乱离人。妖禽画啸传烽急，怨鬼宵啼喋血新。太息遗民犹保壁，干戈满目一沾巾。”参黩之状，殆有甚于河北者。文忠征捻，仍秉文正方策，故有“胶河筑围”之举。其诗所谓：“胶河三百里，冒暑起长围。挥汗都成雨，诸军况铁衣。”亦云瘁矣。又有诗云：“跨河起长堤，颇有凭城势。豕涉波不兴，丰触藩亦敝。南窜逾沂、沭，西向规汶、济。度岘若夷途，地险失十二。官军贵持重，制胜当养锐。日行三十里，于法戒趋利。坐此判迟速，逋逃翻得计。”盖贼虑失归路，复闯渡胶莱河，窜往东南，官军追之不及。诸军中，刘壮肃铭传之“铭字营”，最称精悍。追及捻寇，大破之，毙匪首任柱。毙之者，降将潘某也。又大破残寇于狼虎谷。追至高邮瓦窑铺，获匪首赖文。中丞纪诗有云：“露布星驰远近闻，破竹压卯安足云。旌旗骤变李元帅，士卒愿属刘将军。”又《平定山东凯歌》有云：“地险更逢狼虎谷，天威尽扫犬羊群。”谷在莱芜邑境。盖东境至是始靖。中丞别有《肃毅伯平寇方略》诗，于兵事能举其要。诗中有云：“方今李与曾，如昔周与葛。妙算握十全，奇谋掩三杰。贼初渡会通，正如鼠离穴。濒河起层垒，归路亦已绝。”纵之使东奔，假息容苟活。时当夏秋交，草肥马得秣。况逢再有秋，余栗行可掇。骁腾彼方骄，我军且止杀。转眄届隆冬，北地凛冰雪。遗黎各入堡，旷野莽空阔。驰骋枉自疲，人羸马亦蹶。飕飕草上飞，到此成弩末。召我金刀将，率兹银枪卒。连营Τ海隅，挥戈风<风列>々。欲遁西路穷，欲窜东海截。天设三面网，一面兵塞缺。昔为林端，今为瓮底鳖。捷书如所期，贼平十二月。”衡其成算，固得力于长围坚壁，始终以之。其时河北余贼尚横，左文襄虽奉命会剿，实文忠之力为多。于运河西北岸增筑长墙，自张秋镇直抵津门，亦数百里。贼不得西窜，又南阻黄河，乃复扰山东北境。西自高唐，东届惠民，或来往频烦，或经旬盘踞，劫掠焚杀，恣其毒，而终不能远逸。中丞《闻河北流寇消息》诗即是时作。其云：“穷寇狂奔势欲归，长川千里起严围。不教一面开天纲，更筑重城护帝畿。”谓运河西北岸长墙也。又云：“十万豺狼十度过，平原渤海遍干戈。魂飘黑眚遗民少，血化青磷怨鬼多。”谓其踞扰鲁北也。其间官军追剿屡胜，贼势已穷。迨戊辰六月，始蹙之于禹城徒骇河畔。殪首魁，殄余孽，河朔于是肃清。中丞纪事诗，归功于长墙之效，云：“自古制流寇，所恃在城堡。汉民各坚壁，赤眉愁饿殍。今更创一策，若拙实大巧。因川起长墙，横亘千里道。凭墙列大铳，虎士森牙爪。贼马习驰骋，到此徒旋绕。南遁隔河州，东奔望海岛。掘阱陷猛兽，张网罗恶鸟。贼己落围中，跳踉空自扰。”又述诸将战功云：“仡仡陈将军，锐若秋鹰矫。急迫屡大捷，摧破同振槁。数月贼势穷，诸军乃荡扫。刘、郭百胜威，张、宋亦壮佼。各拥万熊罢，压卯泰山倒。三面大合围，前有洪波绕。殪毙两渠魁，群丑如斩草。”陈将军，谓提督陈国瑞。先因事夺官，是役特赏侍卫，俾从征，追贼屡胜。刘即铭军。郭、张谓武壮、勤果。宋则祝三提军。皆一时兜鍪之杰。其集寥寥数卷，而纪捻事始末具焉，洵诗史也。今津河长墙遗址，俗呼为“墙子河”，谓僧王御捻时所筑。而文正、文忠之妙算，乃罕知者，可慨也已。

教匪起于山东，盖白莲遗孽。初踞绎山煽乱，渐乃焚掠四境，胁从日众。时鲁省士绅方以备寇治团练，钜、郓团丁御匪被挫，溃散无所归，遂投于匪，时所谓“长枪会”匪也。僧忠亲王悯其愚蠢，不忍尽诛，获其渠首斩之，余悉就抚。黄中丞（恩彤）有诗纪事云：“南贼汹汹思北窜，举国张皇说团练。不费官家升斗粮，坐致雄兵且百万。伸锄作矛戟，裂裳制旌旗。蠢蠢家人子，自负熊与罢。传闻南贼夜渡河，乡丁叱咤争横戈。前者为鹳后为鹅，蛇矛丈八纷交摩。贼骑疾于驰，我矛钝若椎。宛宛青衿充将领，轻裘缓带空尔为。阵交风沙暗，不战军先乱。得势忽云合，失势各星散。聚众不易散众难，雕面恶少发指冠。夜伏林莽操白挺，昼游街市弄赤丸。杀贼不工工作贼，长老垂涕禁不得。观鱼台边烽火红，获麟堆畔烟尘黑。横突狂奔西复东，声息潜与南贼通。黑山远欲追张燕，白莲近更慕徐鸿。异性贤王仁且武，左握芒黄右钟乳。元凶授首正典刑，群丑崩角归民伍。”藐兹蚩顽，乃欲挺身助乱，可悯亦可噱矣。会匪既戢，王乃移师，东剿教匪。先使总兵黄国瑞攻破山，下之，复亲督诸军破其巢穴。教匪初无异术，每诡词惑众曰：“官军不足患也，纵不幸致败，席云土遁，犹足自全。”众信之。至是技穷，竟就缚伏法。黄有诗述其罪状云：“饥鸢攫肉不择腴，倾箱倒困捋襦。烈焰绛天烟模糊，驱胁丁壮为尔徒。不从辄杀丹膏濡，新鬼冤号声乌乌，厥罪贯盈干天诛。”又述僧王击贼云：“江夏元戎麾蝥弧，如汤沃雪锋摧枯。轰以巨炮山骨酥，捣巢掘穴涤垢污。生致渠魁如缚猪，王不屠尔尔自屠。分兵四出追亡逋，席云堕地遁迷途，覆辙再蹈徐鸿儒。”语皆纪实，亦史料也。别有《千里草》、《十八子》、《卯金刀》三诗，纪从逆之较著者，各以其姓系之。《千里草》者，纪绎山董某事。董为邹邑钜族，中己酉举人。初以避乱居绎山，树栅置械自卫，从者至万余家。久之乃附于教匪，与匪众同就戮。其事类于黄厓，而逆迹昭著，则罪浮于张积中，士林之异类也。其诗云：“千里草青青，长遍绎山道。昔为兰蕙丛，今作荆棘绕。啾啾雀结巢窠，狐兔跳踉人迹少。一朝狐兔变封狼，干群雀随妖鸟。妖鸟飞飞啄人屋，封狼下山甘人肉。山下邪蒿一丈长，蒺藜塞路迷荒谷。西风忽来天雨霜，烈烈猛火烧山冈。千里草，尔为逋逃薮，尔戮能逃否。”《十八子》者，纪白莲池匪首李八事。李为土著，尝以犯法在逃。匪乱作，乃潜归，与匪结合。别踞凤皇山为巢，中多女寇。每出掠，妇女居半。及匪败，李亦就法。其诗云：“十八子，道旁零落一苦李。不逐桃花逐白莲，恶风吹落东山里。东山高高凤皇仪，凤皇去矣来鸱。有爪如钩觜如锥，飞飞琢尽田家儿。十八子，尔既不学魏公坐拥回洛仓，又不学闯王横驱三堵墙。但以大石磊磊塞山口，饥出攫食饱入守。山外蓬蒿长没人，山中茅舍如鱼鳞。朝击肥牛暮屠豕，雄贼醺醺雌贼喜，群呼大王声沸耳。官军连营夜吹角，步骑十万天上落。可怜窟中狡兔穴中狐，化为不如飞去纥干雀。”《卯金刀》者，纪淄川匪首刘德培事。刘乘乱踞淄川城，自托汉裔，称“大汉德王”。闻官兵将至，致书巡道陈某，欲保境安民，仿钱武肃故事，闻者以为笑。僧王率师进剿，刘婴城与抗，力尽乃遁。王策骑日行二百里，卒追及，捕而诛之。其诗云：“卯金刀，孝妇河畔逞尔豪。尔非隆准之末孙，胡为张口作大言。孤城斗大一鼠窟，要学钱王割吴越。硕鼠硕鼠乃变狼，缚杀县令如屠羊。朝朝治事临堂皇，公然自大倍夜郎。官军旅进雁骛行，城头列铳火机张。城脚伏石坚以苍，凿之不入空雷良，又招南贼相颉顽。异姓贤王今郭、李，轻骑转战疾于矢，四面张网罗鼠子。君不闻大白山头万鬼号，呜呼卯金刀。”是虽赤眉、青犊之徒，而存其逆迹，以垂鉴戒，固亦史家之义也。又集中《读南宋张浚传》四首云：“权门濡足便乘聪，白简何曾秉至公。首击李纲援宋愈，如何党逆却仇忠。”“曲端冤骨久沈埋，岳帅精忠尽力排。此是何人此何意，却将诚正语诚斋。”“高谈恢复吐虹霓，彼己何曾一审稽。慷慨督师成底事，关西送罢又淮西。”“纷纷朋附感私恩，公是公非且莫论。争以撰碑推巨手，谁知曲笔为南轩。”词意显有指刺，疑感胜克斋事而发。然当日秉钧之彦，高言理学而务在裁抑功能；执简之流，藉口朝纲以肆其排异己，可慨者正不止一人一事已也。“除河北贼易，除朝中朋党难”，千古同慨。






●卷二○

何吟秋《同治中兴篇》云：“南海始土寇，西边入群夷。削平壹中外，咸仰中兴时。两宫女尧舜，诏下御帘垂。周公赤舄度，北面遵朝仪。郭李竞功烈，韩范资匡持。文士皆麟凤，武夫具熊罢。二疏与‘四皓’，尊为帝者师。《豳风》图往古，《金监》戒来兹。缅昔至盛治，历朝有成规。文量尚清静，贞观萃群材。汉唐不足法，上与三代齐。”又：《忆昔行》有云：“两宫圣人抱冲主，佐以二三济时杰。海内盗贼次第平，遗矢告庙神颜悦。”盖以<今戈>乱兴邦，归美於垂帘之治也。先是，文宗临终遗诏，命载垣、端华、景寿、肃顺、穆荫、匡源、杜翰、焦佑瀛赞襄政务，密授两宫以“同道堂”印，谕有大事得用之。寻载垣、端华、肃顺以罪诛，景寿等谴罢，大学士贾桢、周祖培等疏请皇太后临朝，胜保亦专疏言之，於是定垂帘听政之制，以恭忠亲王辅政。初，穆宗践阼，以祺祥纪年，至是改元同治。载垣等朋比专政久矣，文宗屡计回銮，为群凶所尼。两宫与恭邸谋既决，即命恭邸间道先行，銮舆随发，乘不备，尽擒之而置诸法。渊默雷声，朝纲一肃。李小湖廷尉恭纪四律云：“冲龄定鼎古来无，重振家风六尺孤。七政辉联占象纬，三监事白感狼胡。治方总己官僚肃，鸣便惊人亿兆孚。圣圣相承非异揆，尧忧鲧舜加诛。”“云气苍梧暗野庐，璇闱含泪返金舆。宣仁治化开元佑，明德慈徽诏建初。精意睢麟万事本，谐人豺虎一朝除。纷纷枉阻垂帘制，台谏忧时早上书。”“为痛宗盟赐自裁，难逃齐斧有渠魁。由中尝矫斜封敕，歇後虚充亚相才。李催胁持三乘去，章惇离间两宫来。大清臣子从无此，贻误蒙尘辙共哀。”“返阙方将巨猾收，免教行在变苗刘。朋从一例惩枢府，旅进何能贷粉侯。病去尚期元气复，时危弥切乏才忧。江湖正尔心王室，梦阻天边傅说舟。”“粉侯”，谓额驸景寿也。“三凶”以肃顺为最，怡郑二王皆粗才耳。临刑，肃谓二王曰：“不从吾言，致有今日。”噫，是何言哉！虽然，其罪则可诛，当赭捻纵横，密赞庙谟，柄用材贤，以平大难，肃亦与有力焉。

肃顺之以骄蹇致败，识者已前决之。高碧湄所赋《城西》律句及《寄怀陈子鹤》诗，词旨显然，已著前卷。传闻恭邸旋都，肃已虑有密诏，预伏死士於途，赖微服间道得免。及就缚，犹咆哮，恭邸正色曰：“有诏。”肃忿然曰：“不经政枢，安得为诏？”其恣雎凌戾，濒死曾不悟也。碧湄客其邸最久，所言颇见用於肃，有知己之感，故其赋《中兴篇》有云：“文宗诒谋深且奇，默祷申甫当倾危。翰林潘卿谏台赵，荐疏但入皆镇颐。诗臣故有造膝请，首赞大计承畴咨。口衔两江授楚帅，所为社稷他何知。乌受遗左军桀，倏忽谋逆丞相斯。君亲无将与众弃，不济则死忠成欺。国家除恶方务尽，功轻罪重谁敢疑。谬哉区区掷要领，不睹告庙分封时。”盖痛其坐逆之诬，且追述其运筹之秘。功罪相掩，是非遂湮，虽徇私恩，亦关公论。

碧湄《中兴篇》述粤寇之平云：“冲皇朝贺开明堂，国有元老平南疆。锺山九隧迅雷捷，扫穴万马真龙骧。五年荆襄画地势，一旦扬越通天光。遂捷长围举京观，转策飞将穷飘扬。假息周星不更贷，长鲸短狐从灭亡。景风协律开庆典，亚相金印题紫囊。介弟虯服最辉映，次列圭璧铭钟?。《采薇》、《采薇》咏未已，汰遣部曲耕资湘。别留艨艟置十镇，率然首尾江防峻。侍郎威略湖海知，霆军转战兵无顿。七闽督师匡复才，西征宿将宏亻隽。寻常蹑履牙帐间，开府连圻对昌运。”是役，忠襄围攻会陵，久不下，不得已，乃辟地道，所谓“锺山九隧”也。洪酋天刑，遂戮其嗣。金陵既定，文正首撤湘军，酌留水师镇长江，以彭刚直任巡阅之役。维时幕府宾僚，高牙相望，而将校投散者，则往往流离困顿，或以武干法，闻者慨之。刘裴村《感事》诗云：“道逢行乞人，自言旧湘军。衣服鬻且尽，皮肉尽垢皴。一从剿粤寇，立功拯生民。转战遍南北，猛气冲风云。堂堂锡勇号，归仍饿其身。谅山复闻警，应募走兼旬。资装虽无多，亲友意已勤。孰知功不酬，志欲清鬼氛。且图饱战饭，捐命答吾君。况闻鬼马死，鬼妾号长裙。正可威南服，和议成逡巡。故乡不得归，又不死沙尘。含血空巽天，忠愤何由伸。且勿叹忠愤，乞钱周尔贫。”甲申，越南事起，有招湘军应敌者，故诗述其事。又：朱曼君（铭盘）有《游勇行》云：“江东有穷子，早岁曾为兵。杀贼虽多不得赏，太平散卒驱归耕。田庐荡绝骨肉死，商贾不习谁可营。短衣数挽足无袜，可怜日向街头行。夕阳惨淡照林木，此时饥腹空吞声。吁嗟此辈故骛悍，大酒肥肉乃餍情。而况当时用彼力，授以金铁令杀人。一朝偃武尚法律，此辈何识气顿驯。使酒争博亦细故，论罪那便陨厥生。何者逻吏骑马过，道旁见之意不平。呼为游卒叱缚送，堂上一鞫头颅倾。呜呼天下皆赤子，入伍则卒出则民。尔曹媚上亦多术，乃以人肉为功名。翁归张汤却遍地，宁成郅都那足云。往者督部沈少保，以猛为治良可程。遂有鄙夫窃意旨，戈船小吏白骨横。呜呼戈船小吏白骨横！我愿大官日夕拂高监，慎勿借之鳞甲为蛟鲸。”“少保”谓沈文肃，即所谓“三牌楼”之狱也。

克复金陵之役，文正奏报，以首功属李公（臣典），其《军中日记》亦同。而沈涛园中丞《赠朱总兵（洪章）诗序》则谓：忠襄所部皆楚将，朱以黔军独立，遇危急，辄当其冲，忠襄以是重之。当龙脖子地道垂成而陷，四百人无一全者。既而地道成，忠襄集诸将问：“孰当先锋？”莫敢对。朱愤甚，退而出队，从火光中跃冲缺口上。贼辟易。以矛授所部肉薄，蚁附而登，诸将皆从之，城遂复。会李公（臣典）於克城之次日以伤损，忠襄慰朱，以李列首，朱次之，报於安庆大营。文正依官阶叙列，朱遂居第四，故诸将有封子、男者，朱仅得轻车都尉，以提督记名而已。朱谒忠襄，谙不平。忠襄举靴刀授之，曰：“奏名易次，吾兄主之，实幕客李某所为也，盍刃之。”朱笑而罢。王壬秋成《湘军志》，乖曾氏意，忠襄使东湖王定安改订之，亦缘官书未改。朱不无觖望，因论其书，至抵几，忠襄亦不为忤。此涛园闻朱自述者，因为诗云：“每饭意不忘钜鹿，眼前魏尚翻为戮。少年不自惜功勋，垂老对人羡蒲谷。苍头特起黔中黔，太守益阳与薰沭。颍川骂坐雄万夫，酒失岂真弃心腹。一为楚将亦冠军，迁地为良敢雌伏。屯兵坚城势欲绌，连营百里气转蹙。忽惊地道隳垂成，四百儿郎糜血肉。即今丰碑龙脖子，空使诗人叹同谷。破敌收京谁第一，再接再厉创垂复。冲锋让前受赏同，公等因人何碌碌。当时大树耻言功，今夕灞陵还止宿。文吏刀笔错铸铁，幕府文书罪罄竹。谁知东海又传箭，矍铄踞鞍更蹋リ。不侯枉自矜长臂，再植何堪拟群木。飘零草疏讼陈汤，鼙鼓闻声思李牧。白首忘年怅较迟，奋笔成诗助张目。行空甲马如有闻，我有长歌方当哭。”“颍川骂坐”语，谓朱先隶胡文忠，为亲兵，从杀贼，文忠甚壮之，无役不从。值文忠母寿，诸将毕集称贺，朱中酒争坐，伤其曹，文忠辞焉，而密令曾文正收之，遂隶曾部。与毕金科攻吉安贼，文正以忧归，江抚满洲某公挟粮台夙嫌，勒饷促战。毕战殁，朱突围夺其尸还。其人盖饶材勇，盛意气，数奇不侯，晚益落拓。甲午中日事起，南皮张文襄耳其名，使募十营守吴淞。寻移金山卫，修台筑垒，市厘贴然。以同事者訾议牵掣，不得行其志，未几伤发卒。文襄上其劳，赐谥建祠逾常典，涛园实左右之也。其诗其序，足补国史之阙。

金陵收复，彭刚直有《志喜二律》云：“皇仁帝德颂遐昌，上将威宣日月光。前事亻危成还亻危败，今朝擒贼竟擒王。东南半壁天无恙，淮海双清浪不扬。屈指国殇三百万，功成回忆转心伤。”“血战长江十五年，一朝拨乱见青天。三吴城郭收新版，六代江山复旧阡。甲胄已怜生虮虱，兜鍪岂望换貂蝉。书生喜了出山愿，敢乞残骸归种田。”当金陵久围不下，刚直统水师克复太平郡，遂攻克乌江、和州，破九洲下，次金陵洲居。金陵对江，贼久踞，城壕甚固，水师环攻两昼夜，死亡枕藉，乃乘夜雾，遣成发祥、喻俊明、任星沅、王吉轮战，佯攻其城，别遣精队四十人短兵登岸蛇行，迫垒门纵火，猱而入，大队继进，遂破之。刚直诗云：“战垒铜城敌焰高，猱身肉薄夺深宵。烘天火鹞红千里，炙地金蛇赤万条。”盖是役立功为最奇矣。寻收复宁国、丹阳、溧水、东坝，降高淳、溧水二城。金陵仰苏浙粮米，至是，以水陆重兵屯东坝，伪都粮道始断。刚直亦有诗云：“高淳溧水树降旗，犀甲威声草木知。兵到何曾烦矢镞，寇穷争自拜旌麾。金陵粮断妖烽灭，铁坝军屯捷报驰。浪净丹阳湖水洁，东南从此有清时。”继之肃清长江，亦水师之力。使非殄其羽翼，绝其援应，金陵残寇，或尚旦夕稽诛，未可知也。

沈文肃在谏垣，曾疏请专任曾文正讨贼；其抚赣，亦由文正推引，固夙契也。官赣抚日，有都司刘青云诈赃酿命，既定谳矣，文馒以为疑，移皖讯鞫。阅半载，卒从原谳，而意终不释。文肃性严峻，甄劾属吏，皆从重，被劾者投效皖营，益媒蘖其间。会文正欲提九江关茶厘，立肃争之，请留赣充饷。文正复疏辨，廷谕均分，并引廉、蔺、贾、寇事为勖，两公皆具疏谢。然当日所争者公事，无私隙也。赣省南堤报功祠兼祀文正、文肃。涛园中丞为文肃子，以赣藩摄抚，尝诣谒祠，有诗云：“台谏论公贼可戡，後来幕府尚同参。平反冤狱水难济，宾客盗言乱用饣炎。建业遣宫犹对宇，淮壖私祭亦齐龛。毅皇温语褒廉蔺，二老当年谢弗堪。”按：曾沈江南专祠，俱在龙蟠里，故云“对宇”。两公功炳国史，是事当宫无徇，亦见坦直。余谓文正非不能容物者，文肃亦非欲硁硁自鸣者，正以是时功高位重，疑谤易乘，以所荐举之疆吏，犹以细故争持，上烦宸断，庶几增朝廷之重，息党援之嫌，此中固有深意。

郭筠仙自粤抚乞归，有《述怀留别》诗云：“世事江河日夜流，古人先我有深忧。输琛西海犹唐典，鼓棹南宫但越讴。犀首直须无事饮，鸢肩岂信有功侯。六条行部吾安放，虚拥旌麾学督邮。”“积雨翻成аа阴，刺桐拂槛影萧森。粤台颂洞龙蛇窟，虞苑销沈草木林。无纵诡随民病亟，是何濡滞主恩深。谁令肺腑戈矛起，惭愧平生取友心。”说者谓为左文襄而发。筠仙与文襄同里，有旧。方文襄佐湘幕，为官相论劾，几得祸，筠仙营捄甚力。迨筠仙为总督瑞麟所劾，朝命文襄按之，乃避嫌不敢直白，筠仙由是罢，遂成私憾。其赋《周示》云：“十二万年有此隙，谁与居者忽著我。高岩大嶂奇峥嵘，终日掩关天上坐。遗山一出计已妄，牛奋箕张空白琐。”自注谓：“周示岭为余结庐地，托始道光庚戌，与季高有结邻之约。盛丰壬子，避粤寇之乱，遂徙家焉。”患难相依，而富贵相轧，古今人情类然耶。又：《次意城书感》有云：“忧患深沈共，张今古同。健儿夸独出，莫更问桓东。”自注：“谓左季高也。”其介介不忘如是。文襄之殁，筠仙为挽诗云：“功成文武并，道大古今疑。”似许之而有微辞。其末章云：“触眼伤沈浊，谁言古道存。攀援真有术，排斥亦多门。直以功勋旧，无烦气谊敦。荒山余老泪，酹酒与招魂。”则几於嫚骂矣。语云：“久要不忘。”又云：“以直报怨。”二公盖两失之。

曾文正既复石城，见秦淮萧瑟，命以废舟二召工改造，编竹为篷，饰以画栏，任载游客。长洲朱仲我（仲彰）有诗云：“特改长龙作画桡，秦淮未禁弄笙箫。当时曾见舟人哭，一夕凉风咽暮潮。”“长龙”，为废舰旧名，诗意若微讽者。龚蔗轩诗则云：“杨柳新栽绿作阴，相公曾此画船临。闲情不是耽丝竹，一片苍生同乐心。”能道出文正襟抱。相傅李云亭（宗羲）为江藩，涂朗轩（宗瀛）为江宁守，皆以理学自负。一日进谒，白文正曰：“日来河下甚热闹，公有所闻乎？”文止徐答曰：“信热闹耶？不热闹，大不好；热闹，大好。君等第遣人弹压，勿致滋事可矣。”李涂皆默然而退。同一秦淮，百文敏禁之，而曾文正倡之者，时不同也。百公当全盛，意在惩淫靡；曾公当兵後，意在复流亡。皆不失为仁民之政。

平山堂，为扬州胜迹。康熙时，汪蛟门比部与金真长太守重事修葺，蛟门殁，即瘗其侧。陶篁村《由红桥至平山堂》绝句云：“遥闻天半起笙歌，面面雕空瞰碧波。若计扬州二分月，红桥应占一分多。”“亚字墙围万柳条，枣花帘北酒旗飘。不教尺地清闲过，更遣长廊接画桥。”犹见承平盛槩。<齿差>业中改，井苄箫条，赭氛所侵，楼台俱烬。同治中，方子箴都转重修落成，蒋叔起纪诗三首，云：“喜见翠飞绕蜀冈，使君今日即欧阳。果然‘澄旷’非凡境，依旧栖灵古道场。双塔刺天森若笋，万松经雨茁如秧。容斋後记知难称，敢洒摩厓墨数行。”“更比真长著手难，者番兵燹太凋残。行春台又重新筑，平远楼仍次第安。竹院寒泉深浸月，松颠飞阁迥流丹。蛟门茧犹存否，寄语头陀仔细看。”“余力经营保障湖，四桥烟水未全芜。春流渐可容歌舫，云栈依然似画图。壁上龙蛇追庆历，峰西箫鼓赛司徒。山童漫唱《唐多令》，都运新诗比大苏。”堂有御书“澄旷”二字，盖高宗南巡时所赐也。相传圣驾临幸，顾侍臣曰：“风景大佳，惜对山乏一塔耳。”次日临视，则浮图矗起，盖集众商之力，一夕所成也，上为叹异。以盛时兴创之易，益叹末造规复之艰。

宝文靖久直枢近，好嘲讠含，有“歇後郑五”之目，然遇事能持大体。官少司农时，端肃专政，欲移京部仓库，辇赴热河行在，文靖持不可，坐抗旨论斩，寻赐五品服，仍摄少农。迨端肃败，始得大用。少孤贫，每会友课文，闺中典衣治喂。既贵，尤爱恤寒畯。门下某翰林，雪中乏貂服，取旧貂畀之，不称体，更易一袭，某乞兼得之。文靖笑曰：“吾固不吝，君得勿近贪乎！”竟如其请。何平斋太守为文靖门下士，其《怀贤》诗咏文靖事云：“一个中兴柱石臣，八年杖履盎阳春。钓鳖神技平生志，失马澄观坦荡身。刀锯余生匡帝业，金貂厚馈讽儒绅。留宾典絮谈贤助，垂老难忘白屋贫。”“钓鳌”、“失马”二句，用文靖罢政述怀诗语也。锡厚庵都护初官户部，隶陕西司，亦以公事与肃顺抗。时肃长部，深忌之，几得罪。庚申，京师陷，借居萧寺，有《写怨》诗云：“不识人间世，残春何处归。疾风回雪落，病叶带花飞。历劫名心减，浇愁酒力微。平生受恩重，未敢学忘机。”“鼠窥镫ウ淡，鸦集月昏沈。古殿神明肃，幽房鬼火侵。所存惟夜气，可见是天心。未及穷途哭，犹为《梁父吟》。”言外之感深矣。

文文忠为同治朝贤相，务宏奖士类，尝疏言：“取材当如宋富弼、苏辙，庶有裨时政。”以枢相兼领译署，创设储材馆。每接晤外使，遇非理干求，必面折之无所挠，外人亦惮其严正。身後，门人於其故居置祠祀之，袁忠节丙戌寓直，即文忠所辟储材馆，有诗云：“虎贲寓直借兰房，屋势连云却向阳。小住偷闲聊却扫，静中宴坐漫焚香。”“百年应得养士报，拓筑金台用意长。士卜有为先自重，莫驱鸡骛逐黄粱。”“捄时表列富兼苏，马格权奇孰应图。不惮批鳞作危论，知公风节立朝孤。”“不数竹西礼贤馆，岂仿南都史道邻。佳宾何处得侯计，墙下森森竹似人。”“人言绠短汲深甃，扌骨扌骨骑危不自休。今信老成谋国意，百年乔木竟荒邱。”清时台省厌谈域外事，如文忠者，固庸中之佼。

二品以上大臣，年至六十，例赏朝马。汉员不惯乘马，准代以二人肩舆。若年六十以内，特恩拜赐者，则只许乘马。李梦韶河帅官少司寇，兼摄京尹，得赏朝马，纪恩诗云：“自愧驽骀负上闲，超腾忝缀亚卿班。骅骝叨共枢廷锡，绮绣荣逾翰苑颁。敢说行清辇毂，欣闻归马定河山。著鞭勉效驰驱力，老去何嫌瘦骨孱。”“不待东华晓日红，双蹄蹀躞早趋风。回思策蹇缁尘里，何意呜珂紫禁中。八骏鸾声联哕哕，六旬驹影惜。乞恩欲借篮舆稳，罄控终惭习未工。”“骅骝”、“绮绣”二句，谓杜继园少司空年未六十，以枢直特赏朝马。先一日，翰苑诸君因缮写《贞观政要》成，拜大缎荷囊之赐也。是日，文臣同拜赐马者八人，故曰“八骏”。又时方闻捷，故云“归马”。

宛平陈定斋太守守顺德时，鞫一盗案，莫穷其奸，翻供者屡矣，心窃忧之。有老仆龚某跽而请曰：“奴将为盗矣。”定斋愕然。仆曰：“奴为盗，欲以得盗也。”乃伪作盗状，荷锁钮入狱，与盗相处，阅三月，尽得其实。案始定，盗伏诛。定斋义是仆，焚其券，任去，且为卜《易》曰：“尔後必有兴者。”後其孙果为刺史。李朴园与定啬後人岫轩中翰善，闻其事，为纪诗云：“良吏除奸宄，奴星报主恩。壮心如铁勒，智术匹昆仑。虎必亲探穴，羝非误触藩。忠诚昌後嗣，天诈大其门。”定斋，贵州人也。

道咸间，江淮讲学者推周太谷（星垣）。太谷，石埭人，仪徵李晴峰（光圻）、石埭张石琴（积中），皆其入室弟子。石琴居黄厓山中，聚徒讲学。值寇乱，避难者多依之。其徒服古衣冠祭孔子，又置兵仗练团习战，忌者谓其图叛。阎文介抚东，使有司召之，畏罪不敢应，遂调重兵围而火之。避难者禁不得出，千余户俱烬。事後，悉以从逆入奏。韩叔屺赋《黄崖山谣》云：“黄崖何高高，中有妖人巢。妖人但敛钱，那解茂弓刀。黄崖何密密，栉比多寓室。可怜惟一径，既入不得出。中丞捕妖人，健儿乐纵焚。马後载妇女，马上驮金银。凄凄复凄凄，妇女掩面。初不识妖人，见谓妖人妻。中丞奏天子，妖人尽磔死。人死无一降，黄厓竟如此。”是事文介旋亦悔之。光绪季年，乔茂萱居谏垣，具疏白其冤，有诏交东抚杨文敬查覆。幕府已具稿，为请雪逆名。文敬踌躇阁置。太谷之学，旁参佛、老，兼涉谶纬，故士大夫多斥之，然实无异谋。石琴北行，晴峰送以诗云：“兵气连凶岁，惊心六月寒。天戈频挫衄，国步太艰难。东鲁儒宗古，南天雁影单。铜驼荆棘泪，忍与尔同看。”“名世徒虚耳，休言王者师。清樽辞旧雨，梁木坏多时。尔我中年後，兵戈未了期。相逢问军旅，俎豆亦何为。”诗作於咸丰丁巳，而於後来内忧外侮若有前知，则其学固非尽妄。惜乎蹈祸之不自知也！

李文忠抚吴，既借用洋将，连克青浦、嘉定。李听香太守（庆恩）以偏师攻太仓，力绌兵涣，请援不许。太守愤甚，曰：“宁必洋将乃能制胜！”率师猛进。值昆山援贼大至，将士溃散，太守与其弟俱死。或咎其无援轻进，上元孙伯曰：“得援而不援，非其咎也。”赋诗二首云：“海上中丞拥士卒，众逾三万力犹屈。夷蕃兵少力转强，青浦嘉定连收复。中丞深居如不闻，太守怒气干青云。请师直捣太仓垒，肯使夷蕃将独勤。水师三千陆六千，太守统之衔枚前。黠贼撄城伏不斗，我兵但驻西南偏。此时锐气原可用，骄将恣睢各拥众。掠民勇健谁可当，遇贼笼东不敢动。昆山援贼宵来多，围之数重皆楚歌。太守本意恃诸将，可怜诸将俱抛戈。太守肯死不肯走，兄弟同时丧贼手。败卒纷纷无斗心，长跪乞降那敢後。乃知中丞不战非需时，灼知此辈非雄师。若教奋往似太守，诸军早已无孑遗，吁嗟中丞胡可嗤。”其二云：“浦西贼退成空垒，海上孤城攻自易。出师十日无战声，见贼一败乃涂地。太守非不忠且勤，其奈诸将难图勋。试问嘉青两城复，此时可是中丞军。藐尔弹丸攻不克，痛杀黎元救不得。壶浆箪食迎王师，发可怜重陷贼。去年陷贼贼无猜，今年遇贼怒似雷。恨民发不贷死，冤魂转悔官军来。”先是，太仓父老谋迎应官军，事败，遂皆戮於贼。

吴牧驺於同治间宫慎南，目击回匪杜文秀之乱。文秀先据大理、武定，参将马容潜与通，佯称奉提督檄调，径带兵入省，居五华书院。滇督潘忠毅主抚，将轻骑驰谕，有劝阻者，不听，遂往遇害。监院华藕船训导击案大骂，武巡捕郑某抚忠毅尸痛哭，皆死之。郡守黄梅谷、昆明令翟乐园月望谒庙回，闻变驰视，亦中道被戕。岑彦卿督部方任滇藩，即署为营，严兵以待，贼不敢犯。提督某，亦回人，以事驻临安。岑飞书促归，内外夹击，毙贼甚众，马容遁走。事闻，即命岑抚滇，督师攻大理，生擒杜文秀，斩之。其时慎省为回众磐踞，与文秀并峙者为马德新、马如龙。或谓马容事德新，实主之。盖如龙方署临元镇，欲并迤东诸郡，独临安梁士美者力与抗。因请剿士美，忠毅不许，乃自率所部往攻之。忠毅密抚士美，且檄他郡练众之异党者数千人，阳为合攻临安，而阴助士美，共图如龙。事为德新所知，致召斯变。牧驺《挽潘制军》诗云：“置身虎穴力难施，口舌焉能战犭制儿。贼未畏威嫌抚早，公非乏策恨来迟。堂堂讲舍横经地，凛凛元戎喋血时。几处危疆资保障，长沙不死死滇池。”忠毅初守长沙，昼夜巡城，坠马伤臂不颐，围卒得解，竟死於蛾寇，殆由数定。又：《哀华训导、郑巡捕》诗云：“铁汉手无铁，不能扌甚贼胸。奋髯呼且詈，攘臂触其胸。胡瑗人师表，臧洪地下从。毅魂招郑弁，肉食笑庸庸。”《哀黄太守、翟令》云：“齐国哀王蝎，平陵吊我公。趋班才济济，并命太。劫比黄巾惨，归怜白首同。凄凉此元夕，月黑鬼灯红。”先是，林文忠督滇，按冶回汉互斗事，文秀亦在案中。文忠怜其才，曲贷一死，不虞其终为乱。文秀就擒，牧驺作《志喜》诗有云：“文忠昔治狱，怜汝出幽囚。也识胡雏异，而宽汉吏收。豹文潜黠鼠，蟆洞跃长则。流毒连诸郡，山川百战愁。”自发难迄龛定，兵祸逾十年矣。

继左文襄後抚浙者，推蒋果敏。果敏起家戎旃，或以不识丁目之，益折节读书，尤敬礼文士，辟书局，复书院，士论翕然。王啸缑得果敏所制墨，以赠外舅乐静翁，墨径三寸许，镌“鸿文焕彩”四字，背署“芗泉自制”，外舅为赋长歌，其述果敏治绩云：“蒋侯勋业铭弓刀，手奠吾浙功尤高。干戈十载民生凋，休养生聚招贤豪。崇儒远绍康乾朝。此墨付公得其主，绛灌能文随陆武。磨盾军书走旁午，至今猛士思鼙鼓。”以浙人言浙事，亦百年公论也。果敏自浙移抚粤，以求治太急，与督部瑞公不相能，赖先祖按察公佐其幕，时斡旋其间。既而出守肇庆，幕中无复进言者，卒被劾左官。又：果敏所部郑总兵（绍忠），缘事获谴，亦先按察公言於果敏，力全之，後卒为名将。

左文襄、郭意城先後佐湘抚幕，俱自许武侯，故称“老亮”、“新亮”。刘霞仙任蜀藩，受石酋俘，赋诗亦以“赛诸葛”自负。何麓生（元普）《蜀相祠》句云：“王佐天生非易许，且留巾扇任人师。”盖隐讽之。世传林欧斋对文襄曰：“此葛亮所以为诸。”以此见忤，後被劾。然欧斋之劾，以争用兵不得由陕境。且徵饷不足。其《西征诗》云：“关陇连云寒草横，才供北伐又西征。少陵自谓知房，诸葛何心罪李平。已报材官收泾渭，肯容羌骑走咸京。屯田使者乘秋出，早晚投戈未废耕。”《霞仙巾丞处读湘阴左公论西事疏》云：“南斗戴天高，西征犯暑劳。卧龙腾渭水，秣马报陈涛。三策纡筹笔，五年期卖刀。闻声皆落胆，遍地唱同袍。”一曰诸葛，再曰卧龙，皆以湘阴自期者称之，意仍推重。其诗述军事者如《谭军门报夺上关赋寄刘中丞》云：“一饭韩淮阴，事汉甘掷身千金。谭侯庶几亦若此，设疑潜袭再见今。饱便如虎饥如鼠，冀於死地谋活汝。神峪渡河天五更，拔帜树帜然列炬。中丞盼断关山尘，捷书奏帝知回嗔。此军敢战一敌万，惜哉一千五百人。”谭名失孜，初坐罪当死，霞仙奏宥之，使戴罪自赎。时方率饥军三营，至凤翔，犒以一餐，是夕遂奏上关之捷。又：灞之战，甚其败者曰：各军覆焉，且有奏萧总兵贼不屈死者，皆失实也，纪以诗云：“灞之桥界五里，槛桥设伏官军死。张纟散拥轿萧总兵，狐裘貂帽孔雀翎。在戎未惯著戎服，意气亦以骄敌人。ㄏ发落辫剥其衣，刳腹视尔何肝脾。嗟尔一死不足惜，惜不免死屈双膝。同时死者三千人，灞之水血流赤。”又：《高将军歌》云：“帐下健儿仓卒起，汝不我生我汝死。可怜楚粤百战身，奉行帅府书一纸。推心置腹古何人，未去肘腋伤臂指。前日过我貌堂堂，奋袂誓欲清河湟，此才亦是邦之良。鱼肠进酒烛未半，漫漫长夜无时旦。一生谨慎诸葛君，纶巾羽扇信轶群，胡为杀我高将军。”萧名德扬，高名连升，皆官总兵。连升固叹宿将，文襄致徐树人中丞书亦言其勇敢过人，特气矜之隆，颇足廑虑，後果以此见杀。

吴圭佐湘阴幕，有《西征》诗自纪。又《军中感事》诗云：“宁闻周召制鹰扬，拜将登坛重启行。兵柄谁侵天策府，元戎直拟虎贲郎。若为善驭临淮将，可有专征赵郡王。多难岂容矜意气，累朝旧制未应忘。”讽政府控驭之失，慨帅臣牵掣之烦，盖有深见。文襄性蹇傲，独於圭欣合无闲。圭亦倾诚助之，屡决策奏捷。由部郎氵存擢道员，弃而试礼闱，入词苑。同治朝，屡上封事，皆荦荦大者。尤注重主德，於翁文恭过访，谆勖以格非，文恭以“羽毛未丰”为解，且曰：“不可为外人道也。”圭作《耳鸣》诗云：“珊珊仙佩下层城，握手花间理玉笙。话到耳鸣红晕颊，教侬休说许飞琼。”既谂正言之不足动听，乃托之谲谏，前卷所纪《邻家女》外，尚有《冢妇》、《小姑》诸篇，《冢妇》篇云：“门旅本寒素，质陋长善愁。托身适贵族，甲第连朱楼。先後众娣姒，什百亲疏俦。冢妇主中馈，明慧称才优。威姑有喜怒，一意承温柔。温柔岂不懿，所愿无愆尤。任劳先任怨，匪但心休休。馨腥久相习，早辨薰与犹。况今家多难，旧业芜田畴。我居介妇末，疏逖空泪流。鞠凶伊可畏，未阴亟绸缪。求贤庶自辅，为尔歌‘好逑’。有姆倘善教，引近爰谘谋。资沅富兰芷，明珠在炎洲。光气世实重，纫佩悬巾。小姑暨诸妇，或恐志不侔。和众与推挽，窃愿从之游。门庭既清肃，内宁无外忧。众妇尔毋怠，坠家实尔羞。”《小姑》篇云：“入门为幼妇，稽首歌姑恩。三日入厨下，诸姒为我言。家世守先业，田园甲幽燕。无端遘灾害，凋敝年复年。冢妇自明慧，懒慢思避喧。小姑育南土，于归家太原。稍知道途事，臧获交称贤。归宁侍阿母，中馈同周旋。初云佐筐，已乃操管键。事事承母命，处处蒙人怜。深潭不见底，柔蕤故为妍。女巫托灵谈，宁止糜金钱。人或为姑语，善遣离堂前。非无姊妹行，远嫁多在边。舍旃勿复道，何以祈安全。诸姒语未终，我忧泣涕涟。思欲谏冢妇，室远情未联。小姑初见我，颇若亲婵娟。苦口倘能喻，诸姒宁惮烦。阴云幕檐际，隐隐间杜鹃。徘徊就私寝，终夜不成眠。”“冢妇”谓恭忠亲王，“小姑”谓沈文定。恭邸当国久，春秋寝高，倚文定若左右手。文定厚貌深情，廉介自托，而大事难於匡正。故圭望湘阴入政府助枢邸，以整饬朝纲，诗中曰“有姆”，曰“在边”，皆谓文襄。厥後文襄虽入政府，迄不久於位。其再入枢廷，奉命不必常川入直，阳以重之，实以远之，盖鲠直不见容也。圭临终，犹致书文襄论西事，见文襄奏疏，即为圭请立史传者，足徵二人欣契。张文襄挽圭云：“交遍公卿无诡合，久更戒马转湛深。”二语可槩其生平矣。

穆宗典学，倭文端、翁文恭同时充师傅，醇贤亲王直弘德殿，综司稽查。同治戊辰，御制《晓日》诗有“光辉万象增”之句，醇邸恭纪以诗，有云：“幸瞻天语浩，预卜物华新。或朴赓歌际，刍荛再，拜陈。丰功当甲子，遗志述庚申。离照同悬镜，乾行励卧薪。”颂不忘规，拜扬之古义也。倭文端次和亦云：“大哉天语焕，万象尽弥纶。尤喜屏藩地，长资社稷臣。忠诚真恳款，诗句最清新。鸿宝何曾秘，《豳风》取次陈。辞危心所切，论正义重申。绍复思粤蘖，居安懔厝薪。累朝神武业，率土圣人民。何以酬宵旰，皇灵震八垠。”长乐林锡三学士，以文端荐，直上斋，翁文恭乞养，举以自代，遂直弘德殿。每进讲，多所规戒。方穆宗亲政，疏陈十事，其大者为“勤圣学、保圣躬、罢土木。”王庆祺辈入直，既不相容，又尝入对东朝，密劾贝勒载，以是忤枢邸，将出为九汪道。枢臣言非故事，乃命督江学。学臣向不停升转，林且预保前列，数载不还，卒於任。其视学出都，有“三年讲幄惭无补，但愿群公辅圣明”之句。翁文恭题其遗照云：“忆昔辛未冬，吾母病阽危。上书乞侍养，沥血肝肠披。圣慈未听许，令举替厥司。觥觥林夫子，直节好风仪。行在通介间，文笔双葳蕤。英英南皮彦，秀特余所师。遂以两君荐，并堪侍经帷。君独入承明，我旋伏茅茨。大哉毅皇德，微陋罔或遗。楸梧闲贰棘，蘼芜逮べご。侧闻君在朝，谠直无所私。又观经进文，举笔不忘规。”皆纪实也。学士里居时，尝与先王父按察公结社倡酬，称“南社十子。”多疏方伯，其第三子也。故先文宣公寿方伯诗，追述遗直云：“缅昔毅皇初登极，讲幄妙选儒臣充。道南一脉承遗绪，梁村以後惟文恭。汲直不容坐斥外，攀号竟殉轩湖弓。易名得请归告墓，天章亲勒穹碑崇。”学士卒於光绪戊寅，逊政後，与翁公并追谥文恭。

壬申大婚庆典，彭刚直适展觐京师，躬睹其盛，纪诗十章，录其八首，云：“大徵纳彩赐彤弧，九合香烟袅御炉。殿满凤奁真溢目，宫高鸾镜尚留趺。香车宝马填街陌，钿玉钗金抬巷衢。举国欢声腾士女，黄童白叟尽嵩呼。”“彤廷瑞日爰丹除，锦绣乾坤画不如。白玉宝缄双喜字，黄金册铸万年书。銮仪五辂排龙辇，仙仗千官拥凤舆。一部中和《韶》乐作，彩云飞绕绛文襦。”“亲迎盛典帝王家，《韶》奏仙音引翠华。鸾仗绣排千队锦，龙灯红灿九街霞。母仪雍肃中宫正，祖制尊崇大礼嘉。交泰殿前增瑞彩，恭陈册宝静无讠华。”“晓霞红映五云瑞，宫殿花攒集大观。天遣吉时谐凤侣，御书如意看龙蟠。乾坤底定重离耀，钟鼓声扬万国欢。拜灶捧柴三叩毕，团圆膳进月团园。”“九重帝阙仰巍峨，紫气东来降瑞多。宝扇鸾凰开异彩，锦袍龙凤庆同和。交杯互进银台盏，合乐兼陈金笸箩。一色大红新钿罩，两行宫眷列仙娥。”“皇图巩固地天长，帝道遐昌赖后襄。幔殿绣如花蕊簇，锦棚艳共彩云张。紫金鞍跨双平果，碧玉瓶收百宝装。盛世从来风俗美，君民一例取祯祥。”“朝庆龙颜霁色温，两行仪驾锦云翻。人间万喜临丹掖，天上重明耀紫垣。蕃部鹰扬森殿陛，臣僚鱼贯入门。御炉捧处趋跄肃，静听仪官唱帝阍。”“东阁朝阳艳晓晴，坤宁宫殿瑞云生。合筵宴叶《关雎》乐，交祝歌成《雅》、《颂》声。日月双轮悬朗耀，河山一统庆升平。从今泰运符天地，万国咸安海宇清。”注谓：“大徵纳采之礼，颁赐后父母文马金银器用缎匹外，兼有甲胄弓矢。妆奁极盛，内有西洋大镜一方，入宫门时，去架乃进。倾城士女，观者填塞。前一日，册立大典，上御太和殿，大小臣工行礼，跪听宣读册文、宝文。册、宝有金有玉，厥制非一。奉迎时以册、宝前导，凤舆正中置龙如意，上有朱笔御书‘龙’宇，命福晋陈之。捧舆校尉咸绛红绣服，仪仗旌旗宫扇遍绣鸾凰。前後宫灯三百对，耀如昼。吉日，帝、后俱服龙凤同和袍，宫中执事命妇，咸戴大红罩袖。是日子刻，凤舆入乾清宫，礼部堂官率司员捧册、宝安奉交泰殿左右案上。后降舆，左右手各携平果一，随侍女官接之。福晋命妇捧宝瓶以授，内装百宝。又以马鞍跨坤宁宫门限上，其下置平果二。盖从俗取‘吉祥平安’之意。青庐设坤宁宫东爰阁，合卺用结发侍卫夫妇二人，念交祝歌。次日，行捧柴礼，帝后同把天地喜神毕，诣灶君前行礼，回宫进团圆膳。膳后复同诣寿皇殿列圣列后圣容前行礼，顶设五色彩殿於此。”其述嘉礼，有《会典》、《宫史》所不及者，录此以见王化之本，系於雎麟。

同治庚午、辛未间，越南有内乱，中朝命提督冯子材率师往平之，其国王感戴恩德。值穆宗大婚，因自请贡象，以供辇驾，诏许之。盖此为最後贡象矣。裴玉山（则楷）纪诗云：“分茅岭外路崎，万里梯航励悃忱。月德占祥资服辇，天威远比输琛。改元故事卑南兖，纪瑞何人赋《上林》。银笏绯衫从拜亻舞，宣仁催赐象官金。”凡贡象，自桂邕极南之分茅岭入华境，以赴京师，途必经长沙。瞿春陔比部里居时，备闻其事，作《越南贡象记》，谓所贡象凡三：其一青白色，高八尺，长丈余，牙长三尺许。其二色较黑，高长稍逊。随来者：象官一，牧医三，兵十五。过湘时，巡抚依故事赐食。是日，莅演武场，幕张乐作，象官等皆宽袍方履，无带，冠如唐巾，执笏作银光，拜於阶前，一跪四叩；退引象出，披红氍，鞍有架，朱漆如栏。一兵坐架前，一立架後，俱著袍蓝巾，徐至阶下排立。兵教之拜，即屈後足，伸前足踞地，旋起。每象一食案，以盘置糯团、蕉根、广糖。又酒一坛，频倾之。象吸酒食物尽，领金花插栏上，银牌系栏外，又红布缯葛及犒象官等物纳栏中。象官有翎枝尖靴，余悉同。较巨之象先在东，忽挤而西，在西者转而东，班定跪谢。象起，巡抚乃起，观者雨散。次日，过陈家渡洗象讫，复行，闻贡使别由水道，不知於何会合。

叔侄先後擢大魁，德清二蔡、吴县二吴而外，惟翁文恭与其兄子仲渊殿撰（曾源）。仲渊迭赐举人、进士，不由常格进，尤为殊遇。先是仲渊父药房中丞抚皖，以封疆失陷，为曾文正疏劾，系狱论死。文端公以痛子致疾，旋卒。上悯之，许中丞出狱治丧。事竣入狱，从宽遣戍。仲渊於其时擢列高第，亦出特恩，其送父出塞，同年竞为诗赠之。张文襄诗云：“玉堂春早花如雪，捧衿揽辔与君别。扶将老父辞修门，西行上陇水呜咽。陇山之外路悠悠，轮台况在青海头。岂独鞍马忧憔悴，花门千骑充凉州。云史太守行召用，吏议虽苛主恩重。出塞不劳送吏嗔，过海喜有佳儿从。君家季父天下奇，曾辞使节披莱衣。君今为亲行万里，一门孝弟生光辉。幸免清羸似叔宝，更祝白发颜常好。盐泽羽今须纵观，桐乳盘酥强一饱。闻说韩擒师且班，石城青盖入中原。边尘一斗为君洗，早晚金鸡下玉关。”文端、文恭，两世为帝师，门望甲海内。中丞亦起家词苑，在戍值军事，佐边帅策画，卒於花马池军中，以劳复官予谥。或传湘乡论劾疏草，出李文忠手，翁李不协由此。

馆阁诗赋，例主颂扬，不为贡谀也。严缁生（辰）咸丰己未以朝元馆选，同治初应散馆试，赋题《为政在顺民心》，以“尧舜帅天下以仁”为韵，缁生所作，主颂美宣仁，词采并茂，阅卷者置首列。懿旨责其专事揄扬，抑附二等，改部属。其时两宫虽训政，一切以谕旨行之，是事乃特颁懿旨。缁生纪以四律云：“两冠蓬山了不奇，谁知薄命竟难支。大言忽触雷霆怒，小谪仍叨雨露私。圣诏犹闻褒寓贬，臣衷终愧颂忘规。文章报国今无分，歌咏升平剩有诗。”“承明著作马班俦，扬厉铺张赋体优。颂美自沿前哲例，导谀偏切圣人忧。两宫谦德超今古，一介迂儒泯怨尤。懿训煌煌侔大典，贱名转喜附千秋。”“献赋前番阻病魔，未容薄技奏銮坡。弄人造物情何巧，误我成名罚太苛。不遇非关知己少，无才岂悔读书多。只惭孤负先皇鉴，御试曾登片玉科。”“改元初政小臣知，不觉讴吟念在兹。圣德已歌同治代，民心欲赋中兴时。公卿颇索相如稿，海宇终传石介诗。一语差堪千古质，颂扬谄媚究分歧。”其时慈安后务持大体，故有是举。後来廷对，且有以援引新政懿旨得高列者，使缁生见之，益不平矣。

范鹤生舍人（鸣龢）与同治壬戌春闱分校，得张文襄卷，亟赏之，荐於总裁郑尚书（敦谨），以额满见摈，争之不得，愤悒至泣下。次年，癸亥恩榜，复与分校，文襄获隽，仍出舍人房。王少鹤太常谓舍人曰：“此乐奚啻登仙趣。”其赋诗因有“适来已自惊非分，再到居然为此人”之句。文襄和作云：“十八瀛洲选，惟公荐士诚。不才晚闻道，因困转成名。已赋从军去，重偕上计行。天知陶铸苦，更遣作门生。”“沧海横流世，何人惜散材。奇为众笑，湔祓有余哀。叠中凭摸索，孤生仗挽回。韩门多彻喜，应恨不同来。”杨见山（岘）壬戌会试，亦出舍人房，荐而不售，次科未与试，故末语及之。文襄榜後，以壬戌闱作，附刊於朱卷之後，一时诧为创闻。

谢麟伯在翰林，究心时政，屡有论列。其登第，出倭文端门，有《哭文端》诗云：“冲主悲遗疏，群酋叹伟贤。道明汉学後，忠尽讲筵前。正气倡同列，余恩在各边。似间中外惜，流涕中兴年。”文端匡翊主德，扶持正学，略见於篇。同时李文清亦著清望，後僧忠亲王数月薨，麟伯亦有诗挽之，云：“富韩论相业，程邵接儒宗。天地中州正，朝廷再造隆。遽惊元老殒，益恐四夷雄。中外摧天柱，何由慰圣躬。”倭李二公，同治宋学，又皆主攘夷，当时贤之。光绪初，有候选主事某以纠众行劫弃市，文清孙也。清门中坠，事有不可知者矣。

阎文介中岁退居，负东山之望。丁文诚有《中条山访阎丹初》诗，云：“中条山色静分明，知有贤人隐上清。绕径柿林秋气肃，到门竹影夏寒生。相逢白发伤迟暮，共嚼青蔬感世情。我愧抗尘君抱洁，要将晚节证前盟。”文介初治西征粮台，称综；迨再出，长司农。国步寝艰，力主节缩，两宫深倚重之，尝呼以“丹翁”而不名，文介惶恐免冠谢，慈圣笑曰：“予在宫中，亦如是也。”公益感奋。厘剔既精，或邻溪刻，尝议汰孤寡口粮，梁文忠（鼎芬）非之，作《阎公谣》云：“圣清重民命，忠厚开基长。太后武且仁，只手回金汤。钱刀犒劳役，粟米振凶荒。上衍列圣德，永荫万世昌。孤寡至堪悯，定例颁口粮。行之百余载，未闻有所妨。尚书田间来，悍然嗤旧章。彼小儿老妇，奚亦窃太仓。有恃不谋生，国库岂债偿。裁之截其滥，独断莫敢搪。在官诸少年，附和因夸张。谁知道路哭，上掩日月光。臣闻理财用，无政事不良。财税旧有则，江海今通商。岁收八百万，较昔一倍强。勇营耗天下，极费最北洋。江南多冗官，饱食不较帚。省一营一官，胜如算比糠。漏卮属情好，无告乃可戕。用心既不厚，行事亦不祥。臣言若诬讪，神鬼森在旁。忧心日如酲，长歌以慨慷。”又：文介长部，既甄劾部僚，更劾各行省司道多人皆曾官户部者，究及既往，世谓其苛。归安姚彦士（觐元）官粤藩，亦被劾，代者为龚蔼人方伯。二君皆能诗，蔼人用老杜《诸将》韵，赋诗慰之。翊日相晤，彦士亟称其工，蔼人索和，彦士曰：“我仅和第三首。”结韵云：“薏苡明珠从古有，敢将白简怨司农。”蔼人应声曰：“我再和此韵。”云：“抨劾本为台谏事，如何倒用出司农。”相顾大笑。然文介虽刻，而能服善。在部，分日传见司员，李越缦为郎，谓“呼名就列如决囚，失朝官之体。”上书力言之，文介谢过而止。後以裁减内府经费且谏阻园工，失慈眷，不久於位，其卒也，饰终恩诏仅赠太子少保。蒋著生侍读挽诗云：“道直身名泰，时艰进退严。”又云：“中台非不遇，伟抱自难舒。”可桨括其生平矣。

丁文诚以庶常从戎，叙功授编修，历官至川督。虽曾列词垣，而散馆考差及翰詹大考，皆不得与。奉简岳州守，有句云：“百战勋名空画饼，十年翰墨废荒邱。”固未忘结习也。居官励风节，世尤传其逮治太监安得海一事。得海恃慈眷，颇不检。取中旨往苏杭催办织造，循运河南下，所至张龙凤旗帜，挈杂伎无赖多人，索有司供应。文诚时抚东，饬解至济南，堂讯犹倔强，谕以先朝祖训，乃怵服。疏上，得旨“正法”，则慈安后与恭邸力主之也。王壬秋诗云：“古来功名难，中山涕涟如。何况奄竖宠，殃淫厚其辜。制严城门禁，邀敕观杭苏。龙旗炫鬲津，密帖令要遮。王林不自脱，欧刀徒见污。向非失堂奥，终亦费驱除。”则谓是举出恭邸授意。文诚晚岁，犹自负戎略。甲申，台澎警，自请率师驰援，既上疏，有诗志感云：“天骄横绝闽南东，疆吏孤危战守穷。那见尚书来鹿浑，空嗟使节出鸡笼。早时筹策归何处，此日军储不见供。切语临边诸将帅，应知开道有天公。”“同是庸愚致主忧，救邻遑俟集群谋。临机漫笑空奋，先事惭无借箸筹。合从谁如苏季子，鞠躬敢效武乡侯。时艰多半因人事，九仞功亏一气球。”和议旋定，援台不果。

捻寇之陷沧州，天津令谢忠愍（子澄）驰御，陆用芦团，水用雁户，以火枪夹击。寇以为水雷也，惊而溃，自杨柳青窜至独流。会大臣胜保督师至，檄忠愍随剿，与副都统佟监协击获胜，殪贼数百。既而被围，力竭，俱战死。事闻，赠却有加。尹杏农观詧《哀独流》诗云：“叠山子孙有奇节，独流誓师目眦裂。天愁风惨日西匿，晕鬼狺狺巽人血。鹾使总戎各灰色，跃马逾沟手搏贼。狱中死囚刘继得，勇气咆哮一当百。大小身亲数十战，誓扫黑山馘飞燕。宰相弃甲临关，保障京师天津县。仲冬之月日在子，大帅潜行出营垒。坏云四压炮声起，佟将军马跃於水。谢尹身翼佟将军，要害七创与俱死。”“佟将军”谓监也，“鹾使”谓杨公（霈），即创练芦团者。至今津人岁以四月六日至八日赛城隍神，兼赛忠愍祠，灯乐昼夜不绝。每迎神，出旌旗箫鼓，极一时之盛。李越缦以主讲问津书院至津，有诗云：“金花宝盖满城中，浴佛先期赛谢公。犹说裂裳驰一骑，大呼杀贼渡河东。”桐乡之惠，睢阳之烈，公兼有之。自光绪六年始，合祀佟公，号“双忠祠”，且以邑人张锦文附祀。锦文尝为麟见亭河督纪纲，居里营盐。是役，倡预输引课，得二万金，赖以集饷；又议释狱囚，使杀贼赎罪。刘继得，本回民，出狱集其众，立得千人，尤资其力。事定论功，锡锦文一品封，子擢监司，孙赐举人。身後且叨血食之报，亦臧获中仅见者矣。

陈百生检讨（宝），尝以孝廉从征捻匪，所作《军中杂诗》，备详戎事。有云：“西捻从西来，陕西及山西。长驱不留行，蹂躏燕赵齐。析津国南门，到此回妖旗。勾河而股海，运河实弦之。区中卅余邑，马足纵横驰。千里断邮报，击柝闻王畿。宫中三圣人，日旰忧杰黎。禁旅屯近郊，火器升城陴。五城兴团防，列肆谨所讥。三方既命将，十道犹徵师。防剿各有职，廓清常指期。庙谟岂操切，威克今所宜。亟当洗赤县，然後静四陲。”当日畿疆震动，寇纵横，盖几於腹心之患。又云：“闻昔咸丰初，有贼林凤祥。名王仗天戈，捣之於高唐。尔後十余载，未见兵尘扬。去年任与赖，隔此河之阳。兹上非上腴，颇亦能耕桑。枣实大如卵，秫秆高於墙。朝墟趁烟火，夕野牧牛羊。贼至鹰隼抄，兵来乌鸢翔。兵贼互传舍，游散生虫蝗。妇稚岂可问，鸡犬尽已殃。流人哭暑雨，矮尸官道旁。皆缘屯堡废，缓急难逃藏。坚壁与清野，先病谁储方。所以将帅武，不如司牧良。”建策清野，而归源吏治，自属不刊之论。又云：“系马在深闼，剖箱为之槽。迫鸡忽踏瓦，击豕先败牢。瓶盎尽翻倒，窗棂便摧烧。比舍破斧声，誓不遗秋毫。醉饱发高唱，裸卧纷爬搔。一妇牵出窖，争先起草嚣。老冤方惴惴，执爨供刍茭。齐俗固强悍，吞恨乌能消。每值单骑过，或伺中途要。驱来授畚锸，临穴无一逃。所报或匪仇，玉石躯命淆。仇杀迭相寻，将怒兵能挑。昨日长平坑，今日阿房焦。”述闾里驿骚，迫而铤走，孰任其咎，可为痛心。又云：“钢铁截作筒，柔铅煮成豆。阴火孕蛇腹，神机啄乌朱。争长轶弓弩，命中洞介胄。兹器识利用，夷船重金购。初止一夫敌，把玩秘怀袖。近日堂堂师，每配十万副。他兵一时废，步伐亦夷授。鬼方初猾夏，肇衅在卮漏。神州比多故，乘时逞践蹂。上赖九庙灵，西獒不复嗾。蚩尤在今日，制器亦云富。戎心未可启，慎勿示之陋。”言资械於夷也。捻寇毒痛数省，鹰剽虎眈，以僧邸兜鍪之雄，犹琐於敌。合肥代将，国威始张，固赖群材，亦繇利器，迨张总愚就翦，捻患悉平。新阳朱怡云（培源）赋《洗兵马》云：“前年王师下淮甸，崇朝瘴雾收金陵。三吴亡女获安枕，如出水火衽席登。捻匪豕突未知悔，负恃爪距狰狞。皇心赫怒敕将帅，务穷巢穴犁其庭。已遣ガ侯领财赋，复移光弼摩旌。六师大举入沂兖，不惜重赉倾金缯。军心凫藻气百倍，如汤沃雪海浇萤。昨闻露布驰急骑，逆徒果见天诛撄。贝州生缚王则献，稾街悬首申常刑。首恶就戮胁从散，青齐氓庶安春耕。捷书朝奏百官贺，上殿万寿欢称觥。告成郊庙太平始，待次动力酬功名。”光弼谓李文忠也。盖湘乡未竟之功，赖合肥能继成之。

黎莼斋早岁诣阙上书，以诸生用知县，命往佐曾营。建言得宫，旷世之遇也。其兄檬村赋诗送之，有云：“相公襟抱真王佐，不日秣陵贼当破。汝今名隶相公军，举酒堪为行子贺。拨乱扶危须占豪，况今言路收刍荛。孔璋行矣莫自失，爱吾剑气凌斗杓。”莼斋之得登用，文文忠、李文清在枢府实奖成之，将以激励言路，而台谏无识者，且率臆抨弹，见黎所著《拙尊园丛稿》，李越缦为赋《乌夜啼》乐府云：“膊膊乌夜啼，御史府巾列柏栖，朝来匿景乘夜啼。一乌啼向曙，群乌问何怒。云昨有黄雀，飞呜公车署。黄雀万里来黔巾，衔花直达明光宫。主人睹花感雀意，金铃系雀穿花丛。乌言百鸟自成列，凤皇不能司雀秩。只闻鸠隼居上林，不许鹪鹩傍堂街。黄雀一心惟报恩，饮啄风露甘邱樊。忽遭弹射谁敢冤，由来反舌憎人言。”其时朝士固亻塞，动以资例绳人，大率类此。莼斋入宫後，以通晓时务著称，历官至川东道。

德清戴子高（望）邃於经学，守汉儒宗法。曾文正克金陵，规设书局，延子高主之。捻患急，有诏促文正督师北上，司道以下属僚同置饯，子高以从事书局，亦与焉。酒半，从容进曰：“公功成名遂，不闻老氏‘知止’之训乎？”举坐失色，目以为征。未几，偃蹇客死。潘凤洲侍读《伤往》诗云：“慷慨临歧动上公，狂名一日满江东。白门柳色萧疏甚，无限秋心落照巾。”文正功成後，师法郭汾阳，故间召即行，且屡请解江督任，以散员留军中自效，其《感事述怀》句云：“藻火但闻山甫衮，桐庐岂有子陵裘。”盖自揣无引退余地也。子高书生，宜未见及此。

高陶堂《书愤》诗云：“枢运蠢不生，在物恶先腐。狡彼西来獒，狺狺我中土。百越虏大将，威信两未举。巧盗其子弟，使抗兄与父。珠厓谓悬绝，析木非外户。赫赫细柳军，奄忽变虎鼠。窃闻启尧忧，池台辍钟鼓。何为金张馆，不废清夜舞。周人伤《板》、《荡》，六月师再睹。稾街无显诛，长缨那得取。时议绝支离，魁纲仗神武。桃源昔十疏，惨怆天不语。”盖为同治庚午天津教案而作。时曾文正督直，以外人要挟，缉凶赔修，谴及守令，大为清议所诋。“桃源十疏”，谓尹杏农侍御（耕云）。侍御由礼曹转谏垣，值议设使馆，力争不得，痛哭於朝。海氛起，疏凡八九上。木兰之狩，寓书责肃顺，方以南仲、李埕、汪黄、王振，语多愤激，当世重其鲠直，实不尽切事情。李越缦《庚午书事二律》云：“孤愤千秋在，狂呼一击中。夷酋方丧魄，廷议急和戎。歼敌诚非易，要盟岂有终。宋金殷鉴近，幸莫倚成功。”“华夏瞻山斗，安危仗老成。出师良有待，执法太无名。竟堕纤儿术，难全义士生。虚传持重议，晚节付公评。”亦责备湘乡。当时清议，几於异喙同声。未几，适有江督马公（新贻）遇刺事，遂移曾文正督江，以李文忠代之。

柳子厚《龙城录》载：龙城在柳州罗池北，有石刻云：“龙城柳，神所守。驱厉鬼，出匕首。福士氓，制九丑。”凡十八字。同治初年，金陵砥定，儿童竞歌是语，以为兵燹甫平，诵之以驱厉祈福也。迨马端敏遇刺，周彦升谓其应谶，因作《龙城谣》云：“龙城柳，神所守。驱厉鬼，出匕首。匕首出，日无光，柳星正对连天张。两江制府坐堂皇，材官骑将纷趋跄。京口健儿束急装，一手偃仰纛中央。绿营员弁走且僵，兵必露刃剑耀。是日校士门关防，飞鸟不到舆盖旁。戟辕令下如秋霜，铃下肃静旗飘扬。但闻擂鼓声良良，白日照案风动裳。忽然走卒来亻匡怀，濡缕彷佛背有芒。贼刃大府如羊，众手搏贼如虎狼。贼顾而笑神扬扬，诘贼何名张文祥。朝命严讯贼主张，贼对不对无惧惶。吁嗟乎！世间怪事无不有，龙城柳，出匕首。”是日，端敏莅校场阅武，突有人拦舆递禀，方受禀间，递出匕首椹端敏。立殡，犹闻呼捕刺客声。凶犯就获，讯之无确供。或谓马本回族，既贵而叛之，故彼族挟憾以逞。或疑穷交蓄怨，相伺已久，迫而出此。又或谓马据其妻，遇害後，某姬亦自经死。究皆臆测之论。周荇农阁学初闻流言，为赋诗云：“一昔狼星殒石城，扶风恶耗使心惊。虎牙未听呼来歙，犊鼻翻令误马卿。磨刃廿年胎祸水，饮章万口溢冤声。诸公莫作元衡例，斟酌崇祠与易名。”嗣晤勒少仲河督（方），知其说全诬，又赋一诗云：“人事百年真出世，谁知定论死犹无。重臣已被元衡祸，谤语几罹永叔诬。泣到遗民知惠政，荐从贤相识通儒。流言惑听惭非智，况是千秋被史愚。”其时少仲同在江南，所言自堪传信。兴化赵小楼（鸿书）《教场歌》云：“锺山七载无烽火，仪凤城高宵不锁。丝竹东山话谢公，风流自昔惟江左。尚书辛苦选材良，阅武亲临内校场。细柳营门刚下令，华林马射正分行。材官技勇群相角，金鼓声声相间作。帐下俄惊恶客来，天边瞥见寒星落。千金匕首血花斑，此际恩仇岂等间。聂政从来无识面，荆轲原自不须还。满城僚属争相讯，刺客从容承鞫问。三尺爰书尚未成，又传阃内红儿殒。岂有琼花璧月吟，门前何苦说韩擒。无情怨杀燕支井，女伴凄凉泪满襟。当日烽烟连皖豫，江头记得潜行处。良人同日窜荆榛，贱妾何羞齐相御。转眼升沈事渺茫，使君玉节耀钱塘。飘零萍梗无家客，也向西湖泛小航。相逢话旧情难遣，靡芜山下惊重见。恩怨循环一晌间，罗敷枉用多留恋。鸟不高飞亦可哀，浑忘万苦贼中来。谁怜婀娜天涯树，强向侯门苑里栽。侯门深锁春光好，一夜西风吹树倒。歌舞方酣祸变生，呼天一哭天应老。浩荡长干鼓浪声，愁心重叠恨难平。春蚕已死丝仍缚，粉蝶成孤梦未醒。转眼豪华经晓露，六州一错凭谁铸。北渚新添渺渺愁，西陵误认亭亭树。星使明年白下来，优扬典礼逮泉台。不知年少三河客，底甚沧溟作巨魁。”其诗犹沿传说之讹。

孤山自逋翁卜隐後，遂为林氏所专。林迪旦太守（启）治杭，有惠政，尝於孤山补梅。杭人於其卒也，为卜葬孤山，且立“林社”，岁时祀之。郑太夷诗所谓“年年春到孤山麓，几树梅花属使君”者也。前乎太守者，有林小岩县尉（汝霖）。小岩於咸丰十年权仁和典史，城破，骂贼被戕，一门六口同尽。迨杭城复，葺废署，得其尸，老隶某识之，曰：“此故尉林公也。”遂择地孤山，移其家人之骨合瘗焉。戴子高过孤山，为诗吊之，云：“少府隶侯官，宦游来浙水。吏隐可相兼，官卑安足耻。岁在庚中春，红巾犯边鄙。全家誓偕亡，不复计远徙。无何寇氛迫，长城失所倚。甘心共殉国，夙志固如此。勇哉王陵母，慷慨谁能拟。哀哉温序妻，节烈亦无比。饮刃或投缳，从容识大体。公乃被朝服，堂皇端坐俟。口具常山舌，骂贼痛相诋。印即司农笏，击贼不容已。愿为严将军，头断心转喜。悲风绕座号，热血洒空紫。其年甫卅一，其人何雄伟！大府闻於朝，赠却有加礼。卜兆孤山阳，一家仍傍倚。忆昔过佳城，崇碑详载记。想见遇难时，读之为殒涕。不信奇杰人，乃在百僚底。”循绩忠标，後先辉映，孤山为不孤矣。

保桓靖（恒）权古城领队，时回匪方炽，连陷南路诸城，进攻宁夏、巩昌。桓靖预储粮，待寇至，与战，大捷。未几巩昌陷，复来犯，出奇兵击之，劳甚致疾。有诏调哈密，未赴。与後任惠壮节（庆）协力捍御，卒於军。明年春，城陷。壮节率妻女举火自焚，桓靖之妾女子妇，亦赴火死。其子子猷将军《锡纶》负骨以归，御赐碑文，为张文襄在翰林时所撰。有云：“半冰已尽，哺革餐筋；三版将倾，嚼龈裂眦。忘良夫之跛，每扪足以劳军；闻宗泽之呼，已伏弢而饮血。”可谓壮矣。子猷後亦持节殉边。其《自题马上小影》云：“马上谁？更生子，上马行行千万里。问子何为号更生？兵火冻馁不曾死。匍匐雪海冰天里，负骨还乡又来此。三十四年四度来，两衔帝命攻贼垒。封豕人劫不止，十年积恨何时已。始来束发今落齿，未报君恩臣老矣。吁嗟乎！更生子。”国难家艰，字字血泪。又《北征诗》，赴布伦托海帮办大臣时所作。云：“还家血战後，骨肉欣团乐。团乐日未几，离别生无端。回思恍如梦，触绪来悲酸。边月照铁衣，犹是前年寒。”“行行出居庸，载经古战场。风疾雁声小，日低驼影长。战骨不能朽，往往堆如霜。抗怀将帅才，独立天苍茫。”“杀气薄元冥，凝结成雪花。天地失元黄，浩浩无垠涯。夜酌葡萄酒，醉起闻悲笳。金山不可度，西望长咨嗟。”“金山不可度，回首雁南归。岂不愿归去，简书无敢违。吾生恩怨重，感恩尤入脾。行止难自由，薄言知己思。”语亦苍劲入古。京旗人士，视守边为畏途，自昔已然，将军乃独当其厄。

子猷之权镇伊犁也，俄患已迫。有阿尔泰山喇嘛棍噶札拉参曾，赐号“呼图克图”者，骁勇善战，科布多、塔尔巴哈台一带蒙民皆附之，拥众十万，屡与俄边人战。子猷深与结纳，相为犄角，俄人侵轶者，辙擒治之。以是为俄所忌，屡言於朝，求斥去之。遂叠垩吏议褫职，暂缓离任。妻子自都赴之，居以他所，不与相见，盖死边之志久已决矣。张文襄《五北将》诗《咏锡将军》云：“匈奴象人射郅都，楚祭北门为黔夫。敌国所恶我所宝，羊陆市诈将人愚。迩来阃外盛材武，敢战内寇怯战虏。何况罗刹逞睢盱，六国同声畏豺虎。一自昆弥叛不朝，王庭十载沦天骄。狡黠老渔伺便利，盗据‘瓯脱’容逋逃。豪杰陷贼能自拔，习惯沙场从结发。贤父战死沙州城，‘桓靖’美谥荣忠骨。贤兄博学高名起，武达文通一门里。国难家仇在西域，孤儿甘赴边城死。绝远无如塔城孤，斗入斯科环杂胡。藩篱外收哈萨克，犄角内结呼土图。匈奴未灭家何有，闭壁不许通妻孥。垦荒起疲变重镇，鄂博一步谁能逾。西邻责言众积毁，热血未冷霜盈颅。玉门望断敌人喜，刀笔纠挝纷纷起。私交不责许田郑，市租独苛代郡李。恩宽仅杀饰终仪，柳娶凄凉归万里。二卵弃将古有之，长城顿坏今已矣。鼓鼙声壮磬声悲，我皇听之思者谁。屯田末熟征夫老，界上来争帕尔碑。”子猷身後，户部劾其借俄商饷银五万，前後奏报不符，撤销却典。然张勤果抚东，借洋债六十万，身後事发，户部为奏请筹偿，不闻加谴。则子猷事，出於谗构可知。子猷兄即厚庵都护（锡缜），淹雅能文，《寄弟》句云：“同怀出处相参错，异域音书半渺茫。”亦见性情之笃。

海南洲（英）尝佐左文襄平回戎幕，为黄再同编修述西陲轶事，再同有诗纪之，云：“露布传西塞，关中遍凯声。伊凉今课种，回纥亦归耕。十载谟方定，千军忾共平。惟忧新部落，积侮衅还生。”其二云：“劫後居民少，芜城爝火幽。赡军萧相国，减食武乡侯。薪束忧郊秣，醪瓶乏水投。就粮空有策，无敢代持筹。”“其三云：“功名夸绝域，远出五门关。虏遁飚风疾，途迷雨雪艰。去农寻食返，亡卒授衣还。西岭冰霜结，寒深莫更攀。”其四云：“瀚海沙如海，人烟自占空。半年青鸟信，平地白驼风。转饷危逾战，跳梁计每工。谁将诸将苦，一为达宸聪。”注谓：“关外沙漠无水草，转输维艰。安西西去，戈壁连天，流沙成海，凡千八百里，尤难行者四十里，风过必效白驼伏地，否则挟去。近边六月即雪，行迹易迷，以方向测之。雪山连藏，夏辄化水。哈密饶粮布，产铁足用，当事者利於转输，故无敢言者。时贼渠白彦虎挟众数千出关，攻破回城，虏其王，胁从益众，往来飘忽。张宋诸军，屯垦安西，兵民各半，兵仅本年之食，民为存粮，用意甚善。然一民给十五金，为马牛具费；兵给五月之饷，三季之服，仍相率逃亡。则以土产欺客，勒高物价，不相安也，盖皆闻自南洲。”刘书圃大令（炳青）亦从文襄西征，其《新疆纪事诗》有云：“寒气裂肌凝冻雪，怪风卷物入层云。羽摧汉节羝难乳，声乱胡笳马失群。”刻画荒寒，几非人境。又云：“松阴幂谷山为界，火焰腾空地不毛。”注称：吐鲁番火山，烟火喷薄，寸草不生，疑《西游记》所述者即此。亦足以广异闻。书圃从军归後，於乙酉、丙戌联捷，成进士，官江苏丹阳令。

曾左诸公既平内乱，即孜孜於变法图强。左文襄督闽，於马江创设船政局，制造轮舶，以钦使董之。管带诸员，月俸从厚。又设前後学堂，习制造驾驭，选颖秀子弟赴欧洲游学，岁计糜帑甚巨。然所选皆幼童未成丁者，故收效殊薄。杨豫庭观詧《感时》诗云：“百万黄金易不毛，相公白发战功高。东南财赋边城血，夷夏楼船海上涛。宿将大都皆暮气，後贤安见尽时髦。朝廷广备干城选，西学於今信足豪。”“沙滩特地变繁华，马尾钦差始建衙。糜饷万千尽膏血，造舟十二半瑜瑕。学童出海丁年选，大副迁宫月俸加。只恐将来防国计，小巫腾笑大方家。”厥後海军增设官秩，提、镇、参、游具备。李文忠於吴淞创制造局，於津沽创水师学堂。闽厂所制轮舶外，略购西舰，遂为海军之权舆。其派遣诸生游学美洲，则自曾文正创之，吴川陈兰彬率以往。高州区锷良、新昌容增祥、南丰吴嘉善先後充监督。嘉善绳诸生、严诸生挟愤与抗，遂言於政府，罢留美诸生，悉遣归国，此光绪卒巳事也。黄公度提刑时在美洲，为诗讽之云：“自从木兰狩，国弱势不枝。环球六七雄，鹰立侧眼窥。应制台阁体，和声试帖诗。二三老成谋，知难济倾危。欲为树人计，所当师四夷。奏遣留学生，有诏命所司。第一选亻隽异，其次择门楣。高门掇科第，若摘颔下髭。千金不垂堂，谁能狎蛟螭。惟有小家子，重利轻别离。但图飞去乐，不复问所之。蓝缕田舍奴，蓬头乳臭儿。优绐堂飧钱，荣颁行装衣。舟中东西人，相顾惊复疑。此乃窭人子，胡为来施施。使者挈乘槎，四牡光。郑重韶监督，一一听指麾。广厦百数间，高悬黄龙旗。入室阒无人，但见空皋比。便便腹高卧，委蛇复委蛇。各随女师去，雏鸡母相依。就中高材生，亦有出类奇。其余中不中，大半悲染丝。嬉戏替戾冈，游讠燕贺跋支。纵谈‘伊优亚’，酣歌‘妃呼’。吴言与粤语，病忘反不知。亦有习袄教，相率拜天祠。楼台法界住，香花美人贻。此间国极乐，乐不故蜀思。新来吴监督，其僚喜官威。谓此{西乏}驾马，衔勒乃可骑。徵集诸生来，不拜即鞭笞。弱者[B17K]呼痛，强者反唇稽。汝辈狼野心，不知鼠有皮。谁甘畜生骂，公然老拳挥。监督愤上书，溢以加罪辞。诸生尽佻达，所业徒荒嬉。学成供蛮奴，否则仍汉痴。国家糜金钱，豢此将何为。朝廷命使者，去留审所宜。使者护诸生，本意相维持。监督意亦悔，驷马舌难追。使者甫下车，含怒故诋其。监督拂衣起，怒喘竹筒吹。一语两不合，遂令天地暌。郎当一百人，一一悉遣归。当其未还初，西人书交驰。总统格兰脱，校长某何谁。愿言华学生，留为国光辉。此来学日浅，难言成与亏。颇有聪颖士，利椎非钝槌。忽然筵席撤，何异ひ带褫。本图爱相助，今胡弃如遗。相公答书言，不过别瑕疵。一旦尽遣散，哗然谓我欺。怒下逐客令，旋禁华工来。溯自西学行，极盛推康熙。天士充日官，译器何夥颐。惜哉国学舍，未及设狄。矧今学兴废，尤关国盛衰。十年教训力，百年富强基。奈何听儿戏，所遣皆卑微。部娄难为高，混沌强书眉。坐令远大图，坏以意气私。牵牛罚太重，亡羊补恐迟。目送海舟返，万感心伤悲。”吾国派遣留学，不後於东瀛，而所得响异者，公度此诗尽之矣。始谋不臧，至今为梗，司胜慨哉。

沈文肃督两江日，亦好言洋务。孙琴西太仆任江藩，与文肃议小合，遂至交忤。文肃为蕖田学士门人，琴西以是挟长，无以处之。政府知其情，乃有内调之命。琴西益愤，次日即依京卿体制，投帖制府，寻引疾归。其《挽文肃》诗有云：“吴楚犹分辙，刍荛屡献疑。兵因屯驻弱，财以算缗衰。弧矢威终用，花门事可危。未知天下计，轻作管中窥。”足徵持论之歧。又云：“船官垂七载，肺病辄三秋。重币求奇器，遗章尚铁舟。心真匪石转，事恐与生休。却恨中行说，精微为虏谋。”则并疵其经画船政。又云：“最爱资材美，犹须记览全。岂闻宣政世，不读《建隆编》。制节雄三镇，通家托二天。镌磨都未尽，生死一潸然。”言外阳秋尤显。然二公皆贤者，一主图新，一主持重，则所见之有异同也。琴西《一拂先生祠口占》绝句云：“二拂清风自渺然，如何簪组集群贤。今年更比去年好，又有囝来郎罢前。”题序谓：“祠把末监门郑侠。己卯春，有受当道意旨者，议以闽二林公配食。辛巳，得《江宁续志》，则所谓‘当道者’亦与末坐。”“当道”亦谓文肃，其诗近於丑诋，失诗人敦厚之旨矣。文肃为政尚严，惩骄兵猾吏尤力，以是不无遗议，其志固在整饬纲纪。汪竹楼诗云：“乌附由来止毒功，石城乱後正韬弓。当时辣手无彭沈，草木江淮尽伏戎。”

巾兴骁将，推鲍春霆（超）、陈庆云（国瑞）。春霆位专阃，膺茅士，以功名终。庆云官至处州镇，记名提督，帮办军务，俨然列帅。然气矜自雄，乃至涎利器，攻淮军，又挟愤攻漕帅署，坐黜革。再起，从征捻，复官。又与李世忠构隙被擒，其兄子率众追之不及，取世忠妾婢归游街，有投水死者，由是降都司，世忠亦褫职。後数年，以詹启纶杀人案，有唆使迹，斥戍墨龙江。功不抵罪，论者惜之。俄警起，或荐其将才，廷旨以询黑龙江将军，谓可用，曾忠襄言其骄蹇不易制，遂终於谪籍。当庆云隶提督黄开榜麾下，年少英勇，所部皆服红衤两裆，贼畏之，称“红孩儿军”，历克正阳、怀远、凤阳。复从吴清惠剿捻，<今戈>定江淮。既而又从僧邸转战山东，破长城、岐山、兖州诸寇，屡歼厥渠，功尤著。尝作《长城克敌图》，傅梧生题云：“珥貂信是出兜鍪，豪气元龙百尺楼。位业麒麟昭大夏，精神鹰隼见高秋。此才诅止千人敌。进步还期万户侯。凯唱归来闲校士，会文袭带剧风流。”观此，则其人固非不知书者。厥後邓铁香鸿胪为疏请褒却，鲁人官京朝者亦述其前劳，乞复官建祠，诏许之。魏吟舫侍御《乃》，德州人也，既列名具疏，复为赋《陈将军歌》云：“将军面白如书生，十五二十能将兵。杀尽青徐贼百万，河北草木知姓名。财帛妇女无所喜，纵横雄辩富文理。下马辄乘书画船，昂藏走入扬州市。扬州豪华天下无，豪门藏垢多贪污。灌夫生平惯使气，麾斥大猾如庸奴。庸奴恃势公行赂，良懦含冤莫能诉。身余一剑报不平，坐持短长得远戍。远戍乃至黑龙江，获谴不为薏苡囊。铁衣摧残壮士死，英魂犹得依边方。边方帅府镇沙漠，羊羔饮罢无所作。马革弃置不上闻，逾岁泉台尚寂寞。寂寞谁怜甲胄臣，有真御史为乞恩。吾乡荐绅思旧伐，合词吁请动至尊，得旨建祠祀将军。吁嗟乎！将军有功於齐鲁，神之灵兮在东土。东人祀公公不吐，卫青去病何足数，李广不侯已千古。”庆云得此，足以传矣。

张勤果少孤贫，依所亲固始令蒯某，使带练勇。会有解饷官过境，以盗炽虑劫，勤果将县官命，率数十人往，竟破其鞘，分怀饷金归。令责其专擅，勤果曰：“挈鞘必需时，寇且至，饷得保乎？”咸服其识略。未几，粤寇围城，佐令力守获全，以是名间两河，即以候补县丞摄固始令。李子和制军（鹤年）抚汴，尤倚重之。两河肃清，勤果与宋祝三之力为多。氵存擢两司，实关公望。然以出身戎马，不知者谓其“目不识丁”。刘侍御（毓楠）劾之，改总兵。自是益折节读书，且以此四字镌印自励。世传其《军中述怀》诗云：“吏治才疏复治兵，中年事业两无成。赢来阅历添书味，处到艰危悟世情。病体渐支愁塞月，尘颜已改滞边城。儒生漫道封侯易，还仗文章博令名。”盖改官後所作。左文襄平回之役，勤果与祝三并从，叙功擢提督，复改授桂抚。所部类朴勇习劳，留京治城壕，克日竣事，有诏加尚书衔，俞巡视河防，旋移节抚东。李越缦《送朗斋尚书巡河》诗云：“帝城远带玉泉高，特假三军畚锸劳。双凤朝晖呈翠箭，五云春影泛红桃。不须犀助做飞骑，想见鹰扬大食刀。为近行营蒲类海，祁连山下遍投醪。”“暂息烽烟百粤城，宣房未塞诏亲行。河堤使者兼持节，桂管尚书守本兵。贾让尽谈三策异，王尊自藉一身成。他年麟阁酬功了，相约稽山事耦耕。”勤果之文武兼资，至是始昭公论。治鲁尤多惠泽，卒官日，虽隶モ，亦奔哭失声，东人至今祠祀之。

天长陈勇烈，殁於滑县陈滩之战。是役，初获全胜，怙功穷追，以及於难，论者惜之。勇烈遗命葬山阳，其族叔世铭纠众移柩归天长原籍。夫人吴氏曰：“先夫有言矣，生不乐居天长，死乃强之耶！”伏柩而号。勇士扶之，径曳柩出。伤重，遗腹立坠，泣曰：“向之偷生者，以块肉在，今不可复活矣。”吞药以殉，年甫十八。刘省三军门驻军杨庄，闻报，遣兵追枢返，擒世铭戮之，且建双烈祠，合祀勇烈夫妇。山阳徐宾华纪诗云：“夫死贼军，妇死贼族。妇不即死，遗孤在腹。忠骨得归，命痉射阳。贼来夺衬，将之何方。柩既夺矣，任既血矣。祀既绝矣，心何恤矣。夫死报国，妇死报夫。妇不绝吭，贼不伏辜。谓贼妇德，妇命顷刻。谓贼妇仇，妇节千秋。”或谓：世铭，族也，谓之为“贼”，过矣。然夺其枢，死其妇，堕其胤，恩义绝矣。路人之所不忍为者，而族人忍之，其心贼也，则“贼”之亦宜。

宾华又有《牛烈妇》诗。烈妇者，制府吴公（棠）家婢也。既长，以嫁部卒牛庚。庚出征，久不返，烈妇力绩自赡。既得庚死耗，绩益勤，以所得易金为资斧，间关走数千里，寻庚遗骸归，营葬讫，仰药从死，盖征捻时事。其诗云：“醴泉不择地，芝草无根ぼ。烈妇贵家婢，解歌《柏舟》诗。夫婿好身手，东方骑前麾。入门为君妇，誓言尘与灰。昨闻羽书急，楚北齐南陲。舂粮缚褶，送郎临中逵。看郎肩刀裹，为郎正貂厘。郎行勿忧妾，愿郎封侯归。是日大阴晦，杀气摧云ㄨ。朔风镞人骨，层冰塞河湄。夜黑不见贼，惊笳一何悲。全军断消息，一去今几时。三更见明月，照妾罗床帷。人影立浴血，血腥酸风吹。郎果殁沙场，魂兮归何迟。乌鸢啄战骨，恃妾收郎骸。妾心事未了，妾身誓相随。朝成一匹缣，暮成五丈丝。卖钱寻郎骨，筑冢Θ{艹毗}莱。今日妇事毕，敢即从此辞。愿从所天去，鸩羽甘如饴。”或云：烈妇为婢时，蠢蠢无他异，不图临大节坚卓如是。余谓正惟其蠢也，故所志纯壹，使黠者处之，或熟计而踟蹰矣。又：汉军徐铁孙观察御贼祈门阵亡，妾伍氏闻耗，投缉殉之。伍亦潘德畲（仕成）家婢也。初侍铁孙，是日适闻南宫捷报，黄蓉石比部（玉阶）贺以《菩萨蛮》词，所谓“却扇赋妆台，泥金刚报来”也，此二事，皆足为青衣生色。

捻寇，非励贼也。乘中原多难，假息草间，屡挫复炽。然材勇辈出，戮力澄清，士气人心，已足胜之。龚蔼人方伯由庶常散馆选授滇令，道阻不得赴，遂出佐戎幕。集中多及军事。《杞县大战纪捷》云：“大风扬沙白日黑，杀声入鼓鼓皮坼。胡哨呜呜贼骑来，遍野旌旗天改色。弓刀肃肃郊侧，力遏狂锋骑不百。贼众闻之不敢驰，孤城斗大当其厄。将军飞降来天上，壁上ん呼喜相望。血潮肉雨炮飞烟。鸟骇兽奔军列仗。勋戚功高异姓王，侍郎谱蝶出天潢。麾下五千铁骑出，腰间十石宝弓长。父老迎师夹道遮，搴斩将马加挝。灰尘堆面笑开口，北音慰劳舌<谷含><谷牙>。我帅量沙筹为竭，空城雀鼠恣罗掘。朝食常供万士餐，夜呼更饮千羊血。节度新军倍道驰，纲罗面面合成围。三驱已有前禽势，一死犹存困兽思。十里火光援贼至，蚁屯蜂聚尚狂恣。王师踊跃奋争先，电掣雷轰贼夺势。杀草锋声不闻，断颅残觜血纷纷。短兵喋战未肯息，就中勇者金将军。将军里创色不变，桴声如雨沙迷面。是兵是贼不分明，人马奔腾喧一片。刀光突出如流电，冲入贼中贼不见。快刀新浴献闪俘，杯酒犹温开凯宴。余贼乘宵丧胆逃，巍巍京观积郊皋。{戚角}栗收声鹳鹅静，沙场啄肉乌鸢劳。伸纸千言草檄雄，书生下马亦言功。红旗一骑长安道，至尊方待甘泉宫。”追写战功，声色俱壮。是役督师即僧忠亲王。侍郎国瑞领马队，毛尚书（昶熙）、郑中丞（元善）领步队，俱合战。余将军为总兵余际昌，战最勇，受重伤，方伯以药活之。迫捻匪平，方伯有《河北官军灭贼志喜》四律，录其二云：“露布方驰捷，威弧再上。营连

九节度，星台五诸侯。地利易为力，兵多信在谋。十年逋寇尽，解释万方忧。”“中天悬日月，四海自销兵。草窃安能久，根Θ不再生。令行中执法，民散小团营。齐鲁弦歌地，频闻凯唱声。”计用兵已逾十年，方伯亦叙劳进监司矣。方伯诗才清俊，佐幕时，有《营门闲步观刈麦者》诗，云：“犹幸黄云币地屯，四围绿叶认烟村。篝车尚效操豚祝，游牧空留草痕。偶与老农话畴昔，贪看野色过营门。乱余始识耕Θ乐，我欲抽身学灌园。”重兵在郊，而农畴不扰，桑麻共话，耕凿相忘，是亦足觇军纪之肃矣。方伯先世七世祖其裕，官两淮都转；六世祖嵘，官江西提刑；太高祖一发，知镇南州事；高祖景瀚，官甘肃兰州守。俱有惠政，身後崇祀名宦。工文诚推方伯从戎功，为请於朝，并宣付史馆立传。方伯别有述德纪恩诗，汹推盛事。余应试归里，曾饮於方伯里第之环碧轩，池馆幽深，树石萧爽，犹见其流风余韵焉。

恒子久司空之薨，董酝卿挽以诗云：“为国忘功罪，孤忠世所无。开关同咋舌，解带分捐躯。中外群情定，乾坤只手扶。诅能因宿草，不使泪沾濡。”谓咸丰庚申，子久与英法酋议和事也。时乘舆已幸滦阳，子久留京，赴议於华严寺。争持久不决。司空愤然曰：“今日我死，乃可济也。”拂袖径入，将引决。西酋相顾愕眙，谓中国尚有人。破扉急捄，悉如其议。同治壬戌八月，召对养心殿，询及前事，子久具陈。上慨然曰：“为国乃至此！”子久叩首谢，既退，属酝卿以“为国”二字书额，故得备捻其事。

中戌七月，恭忠亲王以召对失仪，朱谕严斥，降郡王，仍留直，并夺其子贝勒载濂衔爵。次日，以两宫懿旨，赏还之。袁妪太常纪诗云：“竟陵玉节拥朱舆，涉历艰难委佩余。西邸谁陈因果论，东平难乞短长书。幅巾倘幸传归第，华屋何人为曳裾。割肉污貂终得释，风雷扌前爪事何如。”题但署《甲戌七月晦日》，於恭邸获咎之由，未尽明也。王壬秋《独行谣》述其事则云：“安子小黄门，御前颇承趋。初无城社托，夤缘畏鼠狐。热车游九门，厂店椎珊瑚。御膳供粗瓷，微词倾六耶。或云谬啜茗，取箸疑亚夫。蔡生好抵戏，奏上生崎岖。危乎臣不密，嫁祸翻怨倭。”注谓：“外间传说安得海供膳用粗瓷器，圣母间故，对曰：昨六爷言宫中求索多。圣母不悦。未几，恭邸革去议政王。”又：“传闻恭王每入对，恒赐茶，一日忘设，王误举御杯，故云失仪。”失仪事小，意者借以督过耳。又云：“编修蔡寿棋奏劾恭王，王尝言其人不宜在翰林。及奏上，太后问王：‘有人论汝，知之乎？’王对：‘蔡某非善上。’后怒，遂罪恭王，几不测。蔡先以奏示倭相，故後并怨倭。”壬秋寒儒，不列朝籍，所述第得自传闻。然以夹辅之尊，屡撄谴斥，必有潜失宸眷者，兰艾不容，芳荃不察，是可累欷者矣。

王庆棋之入直讲幄，张振卿都宪师以编修同被恩命，在直未久，不善庆棋所为，即乞养归。庆棋膺眷日隆，华秩崇衔，舆论薄之。穆宗升遐後，坐典试匿丧，为台谏劾罢，实借辞也。孙琴酉太仆《读吴柳堂遗疏感赋》有云：“玉陛金铺散晓光，钧天一醉梦难长。谁知十部龟兹外，别有人间万宝常。”即刺庆棋而作。穆宗好乘马，宫车晚出，有御马名“乌之珠”者，悲鸣於景山林树间，不食以毙。黄公度诗云：“多时不见宫车驾，一马悲嘶夜复夜。自蒙拂拭众人惊，奚啻黄金长声价。青丝络头伏道旁，反因受宠丛讥骂。何如死殉侍昭陵，风雨灵旗驰石马。”言外亦寓讽刺。

孝哲后身殉穆宗，李越缦官京师，恭赋挽词云：“才唱廉歌送素车，永安宫里咽悲笳。碧桃爱种千年果，白柰愁簪二月花。阿母层城谁遣使，玉皇天上自携家。灵衣飒飒因风举，知是长望翠华。”“凶门柏历罢皇仪，犹象深宫大练衣。扶荔风香图史富，濯龙花发宴游稀。伤心宝辞瑶媵，几见圆铛妒玉妃。凤御襄知有恨，平恩衔命向金微。”故事：选后，皆后妃并选。而两妃先期入宫，穆宗选后时，圣母属意凤秀女，母后谓崇绮女端庄，决於帝。帝以母后意定之，由是为圣母所不喜，禁不得辄至中宫。帝疾革，后趋视，犹斥其蛊惑。迨帝崩，不立嗣，别立德宗以嗣显庙，后益悲愤，曰：“然则大行皇帝犹殇也。”遇丽妃深劝之。是夕，后崩。光绪己卯三月，合葬惠陵。世传严玫君女士所赋《孝哲皇后挽诗》云：“升遐帝驾六龙行，遂迫星轩返玉京。独抱湘君捐恨，谁明姜后脱簪情。承华未建元良位，长信难居颐养名。但祝女中尧舜寿，垂帘仍复御升平。”“惠陵杯土已乾无，莫问忠贞晋大夫。神器只应兄及弟，徽音那得妇承姑。鸾声缥缈思黄竹，凤采销沈泣白榆。翘首怆呼天下母，千秋明月一轮孤。”语出闺檐，故能直笔。“大夫”，谓吴柳堂侍御也。柳堂从事惠陵，遂不返。遗疏争为穆宗立嗣，语甚切直。其时宣宗派下，仅贝子溥伦於序可继，然实远支入嗣，非嫡裔，故不得已而迎立德宗。寻有诏，异日德宗承祚之子，即为穆宗嗣子，且命录吴疏，存枢阁以旌之。

李越缦诗云：“争说千官扈跸回，田盘驰道百花开。杜鹃一树斜阳里，独向苍梧泣血来。”咏柳堂事也。柳堂初官御史，以疏争成禄事左官。成禄，满州人，为甘肃提督。高邑贡生马吉贞等聚众抗捐，巡道窦型等通禀上闻。成禄遽派兵擒斩之，骈死二百余人。县令管笙讦其冤杀，事交廷议。柳堂既疏请诛成禄，迨廷议定，则改立决为监候。复具疏争之，坐戆直获谴。越缦《读史》诗云：“黜陟山中岂与闻，罪言谏草重纷纷。将军铁券赊三死，大贾金钱策异勋。已为免冠憎汲黯，徒传请剑出朱云。洛阳痛哭终何益，输与当年万石君。”当日王通政（凌辰）、王理少（家璧）亦疏争之。迨议成禄罪名，疏稿已具。醇贤亲王後至，袖一疏，以“牵合天时，刺听朝政”，请谴言者。某公奋笔署奏曰：“王爷大，中堂小，吾从王爷”。遂以上，于通政等争之不得。见陈伯潜太傅为张仲昭题柳常所作《围炉话别图》诗注。其诗云：“侍御案稾事失刑，一斥谪卧兰山陉。当年廷议孰主者，斫伐直木新发硎。宁期再出殉龙驭，秦良卫史公所型。同时四谏接踵起，欲挽清渭澄浊泾。晓晓牖户及未雨，纪纲之正先朝廷。角弓翩反局一变，窜逐流散随春星。忌医廿载药笼尽，疾亟永命尊苓。抱薪止沸国卒斩，骚魂九死谁能瞑。我交侍御恨已晚，衰泪犹为同宗零。谈诗说鬼再寒暑，厦语谓踏田盘青。张侯居庐更叹逝，摊卷百感鳏鱼醒。蓟祠既成就故宅，去後还往余风萤。横街每过辙掩袂，矧对遗墨凭精灵。黄童死孝骨朽早，肯念桑海吾伶仃。藏书掠遍独脱此，呵护无亦关冥冥。长言追记慰明发，永宝手泽扬余馨。”“田盘”句，谓侍御死前语人曰：“将游盘山。”故其上陵不返，家人犹疑在盘山也。“黄童”，谓再同编修，卷中存其题作。回光间有所谓“翰林四谏”者，为张文襄、黄漱兰、宝竹坡及何太守金寿，同以敢言得名，李文正阴主之。太傅与仲昭父篑斋，皆当时健者。嗣以恭醇二王不协，政局中变，诸建言者，先後坐事斥罢，诗中所谓“角弓翩反”也。柳堂罢归，吴圭送之以诗云：“当时辣草避人焚，抗直何心天下闻。冤狱雍州沈黑水，狂名汉殿宥朱云。全家未遂还乡计，五道犹驰出塞军。毕竟霜威慑诸将，端无车骑冒奇勋。”“颇忆当时戎马间，邢侧耳痛伤残。毒民谁劾吕文德，坐法新收田武安。漫道玉关春不度，早知金殿礼终宽。乘聪会诏还台省，万口何劳惜谏官。”“邢”句，谓其时有旭红营至顺德，与民，屠百余人，适与成禄事相类。未几，柳堂果以吏部主事起用，遂殉山陵。盛伯熙《惠陵》句云：“白云深处空回首，一个孤臣万叠山。”或谓即指柳堂，而杨雪桥谓是乙亥九月醇邸从太后阅视陵工志哀之作，伯熙手抄之，误以入集，附记之。

同治朝，群盗就平，邦家再造，实基於文宗诒谋之远。顾复初诗云：“鼎湖一纪御瑶宸，痛值遭家不造辰。庙算早能平寇盗，天心况复最慈仁。成功应告先皇庙，报国还须少主臣。今日有嘉占折首，共球行见万方宾。”纪金陵奠定，而归美文宗也。文宗在位，屡蠲租赋，裁河员，减京饷，务恤民艰。军兴，饷乏，有请加赋者，严斥不诈。弥留末命，犹以东南未平，百姓荡析离居，惨罹锋镝为念，是即祈天永命之符。御制诗有云：“大江南北乱离中，岂是妖氛气力亢。守土居然皆走鹿，斯民能不赋哀鸿。九重自揣殚思虑，三载何曾奏事功。麟阁至今犹汉代，丹青何以绘草公。”惕厉忧勤，圣衷如揭，终凭神算，以殄凶顽，宜也。两宫听政，实踵乾规，孝钦英敏善断，孝贞虽恭慎无为，而务持大体，园工之罢，安竖之诛，胥由裁定。同治初，尝命辑前代帝治及垂帘事迹可为法戒者，以资观省。穆宗亲政之始，预诰诸臣尽心匡弼，勿避嫌怨。光绪初元，求言恤灾，有“上天降灾，何不移於宫廷”之谕。左文襄之入枢府，亦孝贞后主之也。庚辰，孝钦疾，次年乃愈，而孝贞骤崩。王必达赋挽词，有云：“闻说忧西内，殷勤药自尝。心虔招扁鹊，首ぽ乞长桑。一夕微疴感，群生我妣伤。青霄扶紫极，益寿助娲皇。”当日姒幄徂音，固臣民所不料。自是甲申、甲午迭更外衅，诵《黄台》而伤抱蔓，涉铜陌而感生荆。虽曰天屯，诅非人事？俯仰陵谷，有余悲焉。

古礼亲尽则祧。穆宗升附时，太庙龛位已满。而迁祧世室之制，东朝力持不可。於是与议王大臣援奉先殿成案，创为并龛之说。独醇贤亲王疏，筹久远，尚存复古之渐。廷臣专疏抗言者，竹坡侍郎（宝廷）及于廷尉、王少卿等数人而已。嗣取决於直督李文忠，亦未敢立异，仅言并龛之敝。筹及增室，盖用黄陶楼方伯之议，所谓“彼善於此”者。李越缦《日记》谓庙祧之废，自圣清始，皆合肥不学无术误之。而不知文忠所处之难也。瞿文慎《咏叔孙通》云：“礼乐属微缺，复古乃其时。如何稷嗣君，空以苟且为。”当指此事托讽。文慎甫授馆职，大考列第二，即擢侍讲学士，年未三十。自是典试督学，轺车四出，且往往一年两役。自苏学召还，即擢尚书，入枢府。眷遇之优，同时无匹。或谓其貌似穆宗，召对时，慈圣顾之流涕，因谘勉交至。其得眷由此。初疑无稽，近见文慎《大考擢官，召对养心殿恭纪》诗云：“珠襦武帐中，东朝发清问。嘉尔少能文，勉旃为国俊。俯询臣亲年，谓是汝家庆。慈怀痛先帝，悲感声泪进。仰视不能语，更端承懿训。曰帝在幼冲，岐嶷实天性。来岁期典学，蒙养古以正。稽首戴徽音，对扬忝非分。”诗为光绪初年所作，则外间传说，不尽无因。其《有感》四律之一云：“安辇临长乐，鸣钟出上林。勤劳酬姒德，尊养极尧心。台沼经营盛，球刀付托深。如间中兴烈，大宝有垂箴。”隐讽园工，具见忠爱。

直隶教案之起，由於教士收买幼尸，供试验医术之用。适有匪徒以邪术诱拐稚幼，贩鬻图利，咸疑为教堂主使。众愤所激，衅端以成。时崇地山（厚）为通商大臣，於愚民赴诉者，辄激励之，焰乃益张。遂有拆毁教堂，戮辱教士之举。教士迫求惩凶，且指摘守令之防护不力。曾文正方督直，不得已，解府县任，逮究行凶者。达民夙鸷悍，又以是举为义，集讯日，争前自承者十数人，欲摘释而不得。政府亦怵於外患，卒至守令遣戍，暴徒就法，而与西人屈意行成。即所谓“天津条约”也。当事初起，京朝官众论激昂，至欲兴兵雪愤。及定案，则又集矢湘乡，劾其误国。台谏中若贾小樵（瑚）、宋雪帆（晋），皆抗疏最力者也。独冯晓沧部郎《打絮巴》一诗，持论为允。“打絮巴”者，俗谓“拐匪”，亦曰“拍花”，盖采生折割之流。诗中首述诱拐云：“阴云障日雷失鸣，魑魅罔两纷纵横。生剖人心抉人睛，分遣徒党混市城。与人作意为逢迎，袖出迷药弹指轻。顿教慧黠成蚩氓，结舌无言双目瞪。伥者前导相随行，回头猛虎牙爪狞。波涛汹涌左右惊，几人死地知求生。父号失子弟失兄，坦坦周道生榛荆。樵童牧竖绝经营，坐看书馆无书声。”又述达事肇端云：“赫赫官府位列卿，薄言往恕怒莫撄。地方官吏心未盲，强者强项无能争。津门义士愤不平，振臂一呼街衢盈。卫民报国死有名，万众一口如同盟。ん声鼎沸杂铜钝，妇人女子皆豪英。手刃渠酋髑髅擎，翦除余孽无留萌。高楼十丈何峥嵘，湿柴一束掷飞甍。火光倏起风力并，画栋雕梁顷刻倾。”“列卿”，谓崇地山也。仓卒一，袒臂争起，盖民间挟愤不平者，非一日矣。又述京朝风议云：“诘朝传播遍帝京，有客掀髯浮巨觥。惊喜疑虑心交萦，谓非天意人难成。中朝大官论道精，中兴勋业一柱撑。李唐郭李明阳明，遵养时晦得权衡。动出万全王者兵，安能卤莽为楚伧。我皇盛德务含宏，感召异类推至诚。煌煌玉律不可更，长驾远驭恢寰瀛。”当日朝士蒙昧之习，虚侨之风，於此可觇其概。所云“大官论道”，当有所指。其谓祁文端、沈文定之辈欤？诗末又云：“义士义士谁使令，尔死於法非於情。尔曹身死姓字荣，七十二沽水澄泓，尔曹姓氏同其清。”盖悯罹法诸人也。冯为北直人，立言固当如是。世称其治狱仁恕。时以比部郎兼提牢狱，中有瘐毙者，坐夺官。曾文正与之乡举同年，因延主柳川书院讲席，故於是事闻见特详。余得是诗於其孙公度少府。公度处屯习Т，不忘宗国，有祖风焉。


●卷二一

景庙之立，固圣母意也。初，穆宗弥留，以手敕授李文正，中及嗣统事，以不合慈恬，湮之，文正不能争。南皮疏语谓“既无委裘植腹之男，又无慰情胜无之女”，为当时传诵。盖小臣中怀欲陈之者，不仅一吴柳堂也。翁文恭和潘文勤诗云：“玉几惊承被冕旒，千艰万阨一时休。微躯甘作兰亭殉，清血徒凭杜宇流。馈奠已更犹似梦，上书无术敢言愁。麻鞋风雪桥山路，早有神光烛帝邱。”言外亦有无穷之痛。醇贤亲王素恭谨，骤闻德宗嗣统，惶恐失措。上疏陈情，请曲全愚拙，为大清留一无用之民，为宣宗留一不肖之子。语极沈挚。又疏言濮园之议非古，恐有小人妄希迎合，请以此疏示之。<勹躬>々如畏，始终不渝。迨己丑大婚，归政，特赐王乘杏黄肩舆。王拜恩後，迄未敢乘用。时人有纪事诗云：“一德亲贤翊紫微，肩舆许用杏黄衣。弓刀并沐金桃宠，珠玉新题御鹤归。大礼深讥明宰辅，画堂仍入汉宫闱。神机十万今神武，齐拥橐鞬听指挥”。结韵谓其久统神机营也。王娴刀法，得自宣宗亲授。尝观神机营将士操练，追忆感赋云：“二百连环法，刀传自内廷。霜锋挥闪铄，宝锷振仪型。上苑松阴碧，离宫草色青。即今须武备，多难此身经。”寔绍先朝尚武之遗，兼启後叶治戎之略。

定鼎以来，诘戎阅武，史不绝书。迄於同光，犹循家法之旧，穆宗《南苑》诗所谓“防秋略寓貙刘意，家范钦承戒怠荒”者也。备宗亦有《崇雅殿观射》诗云：“侍辇来西苑，清和景物新。蛙鸣青草岸，燕舞绿杨津。破的星腾彩，弯弓月满轮。羽林亲校艺，应有虎罢臣。”崇雅殿在南海丰泽园侧，以上奉慈舆故，但就近苑也。潘文勤尝辑《南苑唱和诗》一卷，盖扈从阅武，与黄孝侯侍郎（钰）、徐颂阁协揆（甫阝）、孙子授侍郎（诒经）、欧阳用甫宫詹（保极）直庐中赓醻之作，犹见澄怀余韵。文勤诗云：“旧院仁虞说定诬，三千海户旧衣租。似闻铁骑从天下，廿四离宫已尽芜。”“御楼天上敞云房，松盖重重倚夕阳。畅好六飞来驻跸，满园林木尽秋光。”“问安中使朝驰骑，进膳园官夕贡鲜。舜日万年真大孝，至尊心在两宫前。”“射熊馆古画阴森，霹雳弓鸣已殪禽。骑射共知家法在，网开三面圣人心。”“撰拟词臣日进笺，大书龙爪细蚕眠。凤河浩渺兰舟稳，丹札亲题一洞天。”“琳宫古鼎焕天章，惜未西清古监详。好古小臣生苦晚，簪毫不及继梁王。”注谓团河行宫，旧传为仁虞院故址，高宗尝有诗辟之。宫分新旧，旧宫有听雨楼，新宫有春望楼，苑柳多乾隆时补植。“一洞天”为御舟名。团河有寺曰德寿，旧存古鼎，曾见高宗御制诗，其地即太宗驻兵处也。孝侯和作，尤工藻绘，其诗云：“衙门新旧接团河，南苑离宫得景多。前路传呼押勒密，清宫使者大鸣锣。”“是处营门漾彩斿，从官肃肃侍宸游。宵分万帐明灯火，圣主传登听雨楼。”“阚勇期门与蹶张，红阳沛艾极腾骧。一声破的天颜喜，马褂新颁杏子黄。”“合围校猎六军陈，数获陈鲜胜八珍。欲例年终废鹿赏，应分一脔到词臣。”後来行殿榛芜，兵戈屡踞，何止“黍离”之感。

太平湖醇贤亲王旧邸为德宗龙潜之地，旁有适园，池台花木，胜甲城西。李文忠有《游适园》诗六十韵，其记园中题额云：“中开颐寿堂，独表东平书。宣赞高七德，福禄应九如。东西列层楼，雅称仙人居。窗前万竿竹，不羡洋州腴。流觞有曲水，名迹连秦吴。导来凤尾泉，激同龙苜渠。小试神禹功，即此见凿疏。上探星宿源，万派咸东趋。风月更双清，如水明阶除。落落见长松，凡卉皆芟鉏。但存正直意，自有神明扶。空山太古舂，酝酿冰雪敷。筑馆名‘寒香’，岁暮还相於。春秋佳日多，云霞凭写摅。旁入罨画轩，花绮而石癯。别寻小幽趣，逸韵追髯苏。入室得退庵，静坐万缘祛。九州在一室，舒卷常有余。既拟逸少亭，更作渊明庐。二子皆人豪，何止达士模。”园有“宣赞七德”额，为毅皇御书。又，颐寿堂榜为恭邸书。又有东楼、西楼、竹林、修楔亭、问源亭、风月双清楼、抚松草堂、寒香馆、罨画轩、小幽趣、处退庵、陶庐诸胜。又有老梅，旁立鹤像，刻石云“天寒有鹤守梅花”。读此足觇其槩。末又云：“谢傅怀一邱，邺侯访五湖。功名愧昔贤，此志同不渝。东路期岸巾，北门犹建旗。平泉未有庄，石淙行就芜。骠骑不为家，敢谓忧匈奴。南望淮山深，慨然思旧墟。”感事忧时，亦略见焉。文忠久镇北门，以盘敦周旋，为群矢所集，独与王訢合无间，每就商大计。景庙亲政有期，王议建颐和园以奉慈娱，谋诸文忠，文忠曰：“上果亲政，孰匡翊之？”王曰：“我在者，决无虑。”不久王薨。常熟不善调护，致两宫渐睽，政变旋作。文忠固有先见也。

溯当同治末年，即有修复淀园之议。选侍御（淮）争之不得，游侍御（百川）复争之。穆宗召游入对，谕以“士庶之家，孰无老亲？亲老，欲稍娱游观，为人于者岂忍坚阻？汝疏具见忠鲠，而未喻此中苦衷。故召谕之”。游因言“三海”近在禁城，稍事扫除，即可驻跸，胜别营园工”。慈圣初不知有三海，及临观，良胜，遂修茸徙居，而园工以辍。光绪中，复议兴修。屠梅君侍御累疏谏阻，且严劾枢臣之误国、中官之罔上，疏语涉及宫闱，同列惊其戆直。康长素与契厚，有《赠梅君》五古六章，其二云：“四方际无事，宸居涉豫游。三山修旧苑，长廊闲危楼。圣母经艰虞，晚节娱林邱。下臣岂不谅，顾怀抱薪忧。削牍数千言，痛切涕泗流。下言夷祸鉴，上为国本谋。哀号述无帝，泪血溅松楸。阊阖为动容，土木辍不修。至诚动天地，孰谓直不收。台谏久寂寥，一鹗击高秋。巧宦虽见容，寒蝉良足羞。”其三云：“虹霓蔽白日，太微乱天经。北斗绾枢衡，金镜荡其名。王母宴瑶池，恻怆白玉京。天笼多修罗，狰狞窥太清。仙官三万籍，敛手空屏营。香案有下吏，学道受血诚。绿章夜上奏，欲整三垣星。华盖接勾陈，耿耿露光精。徐徐见贬谪，仍许游赤城。虽插尘寰脚，气象震百灵。多谢紫皇恩，犹作钧天听。”其四云：“君国骨肉际，盈廷莫开口。奏劄愈剀切，忠诚肝肺剖。旷观《先正集》，国朝未之有。惜哉未见行，太平遂刍狗。叔季何多求，圣明顾已厚。”盖分述梅君建言诸事。自园工议起，朝臣交章讽谏，类以轸时艰、恤物力为言。谈时事者，亦怒焉忧之。长沙张文达师在翰林，尝与谢麟伯编修、丁竺云产部游海淀，有诗云：“车驾罢巡幸，封人废扫除。苍梧春不返，离黍感何如。喜抑中官侈，言惩御史书。嗣皇躬节俭，莫更议园居。”李越缦《冬夜读书》诗末首亦云：“昨日中旨下，索钱修离宫。读诏私太息，此举宜从容。圣人秉纯孝，不暇权始终。长乐楼百尺，积庆花千重。取足天下养，承惧良无穷。四海幸平壹，物力犹未充。岛夷怙群丑，鼾睡长安中。诚宜法文景，励治威诸戎。安可舍禁钥，危照甘泉烽。事关国根本，连章期诸公。冗官未食禄，涕泗徒沾胸。”越缦时为散郎，而忧危激切如此。然同治以来，有内府募金之谕，有李光昭报木植虚罔论斩之事，御史德泰且疏请按亩加税以资工用。微圣明鉴烛，正士匡持，其事何所不至！

德宗亲政有期，醇贤亲王以慈圣深居不乐，谋别拓园苑。或曰，瓮山大报恩寺为乾隆时奉母后祝厘而建，於以绝祖制、奉慈娱，谁曰不宜？费无所出，则醇邸莞海军，以储饷息金，陆续拨用，初未动及正饷。其地旧有玉澜堂诸胜，完者葺之，颓者补之，稍有增建，遂成钜观，即今之颐和园也。光绪甲午，圣母六旬万寿，先期颁诏举庆典，备园亭点景，寻中日衅启而罢。吴挚甫《甲午冬至》诗所谓“可怜榆塞长征士，斥尽瑶池赐宴金”者，指此。黄汉甫有《西苑曲》。西苑者，三海之别名，而寔纪颐和园事，有云：“官家务悦璇闱意，齐囿无妨四十里。画栋回环万寿山，碉廊迤逦昆明水。佛香高阁郁崔嵬，俯视香山翠几堆。重栏不碍金舆出，步屦都随翠盖来。”述其胜也。又云：“党论几掀大局翻，当时首事误推袁。围宫竟欲幽<门舀>后，囊土惊闻杀杜根。临朝一再称承制，瀛台锁恨奈何帝。孤馆悲同复圣年，群僚咸秉宣仁旨。”纪戊戌政变也。又云：“宫市西园供悉索，藉辞防海官储涸。事後徒闻责辅臣，岂知涓滴归将作。”谓移用海军经费也。成澹堪（多禄）《昆明曲》云：“昆明湖边春草生，昆明湖上春波平。一波一草皆春梦，劫灰谁与谈昆明。昆明开凿当全盛，瀛寰风静澄天镜。侧闻车驾骋宸游，南巡归仿西湖胜。西湖胜处对西山，山色湖光缥缈间。偏是鱼龙邀夜舞，也如鹓鹭点朝班。翠华当日流连地，淀北淀南盛车骑。无限嬉春曲水情，却存习战滇池意。玉泉绝顶万泉飞，万寿回看烟雾霏。不独九成夸避暑，年年还打木兰围。仓皇劫火圆明後，明德遂称天下母。侍臣方进《游仙》诗，海客又斟祝厘酒。奇肱车与宛渠船，经营不惜水衡钱。费尽水师四百万，好歌慈寿亿千年。长廊香阁排云殿，宝月琼花开夜宴。歌管《春镫》、《燕子》词，彩缯夜火萤儿苑。濯龙门外好楼台，趋直车声晓若雷。记得羽林仙仗外，曾从舅氏入园来。蓬瀛清浅呼仙吏，几辈金銮留秘记。引见开元各一时，回头二十余年事。宫中歌舞召黄巾，鼓鼙惊破湖天春。秋词那忍谈庚子，国变无端又甲申。六龙归後山河改，空锁离宫对三海。漱玉泉沈石舫迷，渗金山冷铜牛在。我亦茫茫百感增，何须松柏怨山陵。一天春水容消长，百代苍烟阅废兴。”舅氏，谓荣润庭通侯。其诗一唱三叹，托感尤深。园成未久，即值拳乱，幸不为圆明之续。而盛衰转睫，成毁循环。二十年来，锦石苔荒，金铺尘暗。重过连昌，但逢野老。欲谈天窘，并少宫人。俯仰沧桑，惘然如梦。

王静庵（国维）《赋颐和园宫词》，有“谁知此日新朝主，即是先朝顾命臣”之句，为人传诵。余谓不如其“宣室遗言犹在耳，山河盟誓期终始。寡妇孤儿要易欺，讴歌讼狱终何是”数语意尤深重。诗中述东朝旧事云：“忆昔先皇北狩年，属车嫔御受恩偏。因看批答亲教写，为制金章特与钤。鼎湖一旦归龙驭，天路攀髯不能去。北渚方深帝子愁，南衙复遘丞卿怒。手夷端肃返京师，永念冲人未有知。特简儒臣严启迪，别求名族正宫闱。无端白日西南坠，一纪恩勤付流水。甲观曾无世嫡孙，後宫并乏家人子。提携宗嗣付黄图，劬苦还如同治初。又见法宫凭玉几，更劳武帐坐珠襦。国事中间几翻覆，近来最忆怀来辱。草地闲关下泽车，邮亭仓卒芜蒌粥。上相留都拥大牙，东南诸将翊王家。坐令佳气还金阙，复道都人望翠华。”四十年间成败兴衰略备。又云：“嗣皇上寿称臣子，本朝家法严无比。问膳曾无赐坐时，同怀罕讲家人礼。六王小女最承恩，遣嫁归来侍紫宸。卧起每偕甯寿主，丹青别进缪夫人。尊号珠连十六字，大官加豆依前制。别启琼林贮羡余，更营玉府搜珍异。”述事简聂，亦见阳秋。静庵晚以布衣直南斋，感愤时事，投昆明湖以死，眼中赢苑，遂成泪罗，当时岂自料哉！

光绪时，有所谓“哥老会”者，散布江湖闲，率多湘军散勇。此辈从征日久，不复能事田亩，谋生事绌，迫而为非，可诛正复可悯。其会寔名“安清”，夏子松侍郎乱後视学吴中，以《拟香山乐府》命题课土。戴子开赋《安清会》云：“安清会，安清会，谬托道友名，‘哥老’自称谓。游民散勇结党援，分则同群聚同类。饥不知耕寒不织，尔独何由裕衣食。行踪诡秘无不为，草窃潜滋除不得。昨者野田中有人，横罹白刃戕其生。又间邻村夜告警，探囊去箧搜金银。比年方息兵戈扰，催科更喜追呼少。胡为伏莽尚兴戎，虎毒狼贪逞牙爪。岂无网与罗，网罗莫致将奈何。亦有法与刑，刑法虽重难具平。我有愚言曰否否，除暴安良属官守。元恶滔天犹削定，何况区区此小丑。法网高张慎勿疏，弭盗良规自古有。”所论犹未抉其源也。彭刚直性廉退，功成乞休，迭授少司马、大司马，皆力辞，而独以长江巡阅自任。所至轻舠微服，遇游勇会匪不法扰民，立斩以徇。尝同时疏劾提督以下一百九十余员。赖其锋厉，江路顿肃。其《六旬生挽》诗有云：“幻海茫茫莫问津，苟余残喘岁行巡。草根不采千年药，花甲犹留百战身。萍泛蓬飘时易迈，桂辛姜辣老难纯。生成拙性多憨直，不与东施共效颦。”盖自纪其实也。外舅乐静翁元配彭夫人为刚直女孙，尝从巡江，见捽一人至，珊冠黄马褂。刚直出立船头，讯数语，即命处斩，不知何官及所犯何罪。退省庵未成时，每过西湖，必止俞楼。尝画梅留赠，题绝句云：“鹊巢底事让鸠居，高踞楼头笑我粗。寄语苕溪贤太史，梅花一幅当房租。”徐花农侍郎为募勒上石，犹见老彭风趣。

随园广收女弟子，尝绘《湖楼请业图》，为世訾诋。俞曲园先生主讲紫阳甚久，门下多英俊，独不收闺秀。尝有西泠叶墨君女史，过俞楼不遇，留诗四首，末韵云：“斗山望重龙门峻，可许侬家立雪无？”後相遇沪上，复以诗为蛰，固却之。又有张贞竹女史，其父业贸迁，家中落。织造某慕贞竹色，延入署，使授女公子音律。既而谋置簉，使人示意张父。父愤然曰：“吾虽贫，安能鬻女！”斥去之。後贫甚，展转至吴下。先生怜之，割宅後空屋使居，令贞竹授闺媛琴。贞竹感甚，请师事，先生拒之，而贞竹始终执弟子礼。会钱英甫大令丧偶，大令粤人，为徐花农督学所得士，於先生称再传弟子，因为媒合遣嫁。其《右台仙馆遣嫁张贞竹女士》诗云：“洞房酒後集簪缨，一笑来将行辈争。都说曲园女弟子，今朝下嫁小门生。”浙人传为佳话。内子琬君为先生曾孙，其善琴，即贞竹所授。

京师蓄梅，皆供养土窖中，植以盆盎，余岁首，辇入豪门，为春盘点缀而已。独定王府一树高及檐，然著花必以春仲，寒天则以玻瓈架屋深护之，风雪中不见疏枝冷蕊也。梅为月华贝勒手植，尝著《燕梅花候记》，具言培护之法。每花时，置酒招客赏之。贝勒不以诗名，有《赏梅》诗云：“报道庭梅已半开，东君火速赏春来。莫教零落随风絮，点尽闲阶寸寸苔，”“北地看花客诧奇，小窗二月见横枝。凭君试问春消息，雪北香南立片时。”又，京师蜡悔无成树者，惟城西广济寺有之。其树在佛殿前，北风不到，岁久成丛，花时亦在二月。己亥春，尝与孙惺庵同赏，惺庵诗云：“谁遣佳人降朔方，檀心微吐已回肠。智琼翦蜡应难比，沾到酥黄是佛香。”今定邸易主，梅久萎。广济寺拓建殿宇，瓦砾中亦仅存枯根。追忆惘然。

明代宫中春帖但录成语，其词近俚。乾嘉以来，内直诸臣，每岁首进宜春帖子，则搞藻扬葩，略如宋贤名制，闲亦关合时事。李文正同治丙寅恭进春帖云：“丙照诚能久，寅恭懔独深。缉熙天子学，兢惕小臣心。”是年甫为穆宗授读也。己巳舂帖云：“烽清畿甸乐销兵，铙吹同声惬圣情。剑戟胥将农器铸，百花香里看春耕。”“不惜金钱百万投，防河帝为兆民谋。桃花浪暖东风早，指日鲸波顺轨流。”则以是年陕西回匪肃清，又有诏拨帑百万潆河也。晚近佳制殊稀。世传长沙张文达光绪辛丑所进春帖云：“禁苑春归上柳条，试灯风里奏宫箫。侍臣新自秦州至，风景毋忘过灞桥。”是年和议成，两宫回跸，深得因事纳规之惜。实章曼仙（华）代撰也。

廉野云万柳堂在草桥畔，冯益都特袭其名，阮文达题其榜曰“元万柳堂”者，误也。冯墅旧有莲塘、花屿诸胜，光绪中废为寺，仅存小楼一角，上庋诗墨。潘文勤尝招朝士为万柳堂补柳，李越缦纪诗有云：“仁皇御宇滇海平，词科大举罗群英。相公翘材启东阁，城东驿骑纷将迎。竹坨词赋西河舌，迦陵乐府湛园笔。吐茵唾地千万言，虞赵有知应失色。庭前万树堆绿烟，柳花乱扑春酒船。几辈朱衣引驺唱，两行红烛斗新篇。平津老去珠履散，佛火钟鱼一朝换。幸逃马厩朱闳，留得书楼映宸翰。仪徵太傅重停车，山人补柳传画图。亭台倾尽寺田鬻，东风一一摇纤株。侍郎退食命俦侣，载酒招提共延伫。疏畦便插千万枝，顷刻浓阴满庭产。俯仰何胜兴废哀，眼前无数菜花开。荒池水碧犹依旧，更补新荷听雨来”。追述文毅招集词科，衣冠文酒之盛，在当日已不胜感慨。文勤在朝，务宏奖，尝约张文襄同招公车知名士，宴城南龙树院，函札往复，客单至数易。及期，客至，乃未具行厨，仓卒於酒家致之，而座客已枵腹久矣。传以为笑。夏闰枝太守藏文襄与文勤选客手札七通，装潢成册。王佑遐给谏题四绝句云：“槐龙突兀老秋霜，犹护当年选佛场。二十七年谈旧事，依稀墨渖姓名香。”“月旦偏从下第新，尚书冰监重人伦。牛心未啖周郎炙，惭负平生<冒毛><毛>身”。“材用由来为世储，诸贤遭际定何如。可怜憔悴风尘底，付与荆州数鲫鱼”。“益都清讠燕从佳话，吴县风流剩断笺。极目烟尘坛坫冷，朱门槐柳自森然。”今都人茸龙树院，建抱冰堂，奉文襄栗主於此。

樊云门方伯丁丑通籍，预馆选，作《春明杂事》诗多首，云：“榜花初坼满堂欢，犹锁灵扉十二环。青鸟已衔仙录去，一时传写人间。”谓红录也。写榜时，每一名写竟，则榜吏密写其名系於砖，掷於垣外，外间遂得遍传，谓之“红录”，而泥金之报随至矣。又云：“集英门外缀行齐，内使传呼散御题。引向丹墀三拜起，两行分就殿东西。”“御厨不托镂成花，殿上人人得拜嘉。写到江都第三策，中官传赐雨前茶。”“黄纸丝阑界画匀，舍人填出榜花新。书成五凤楼前挂，三百人皆赐出身。”纪殿试也。试日，策题用黄纸誊刊，与试者拜领，人各一纸。赐食、赐茶，皆是日事。甲第既定，揭以黄榜，由进士或五贡出身之中书四人分写，张於午门外。又云：“赐衣擎出午门边，几费江淮月进钱。莫怪後生材地薄，宫罗都不似从前。”谓新进士例邀赐绢，俗称“表里”，绢薄如，久成具文。又云：“朝天午夜入皇城，内里传筹未六更。见说两宫梳洗漫，玉阶鹄立候天明。”“玉座前头列近臣，绿签名字御前陈。後边隐隐遮宫扇，知有垂帘女圣人。”纪引见也。凡引见，皆用绿头签书衔名呈进，见讫发还。又云：“君恩特敕入槐厅，双鹄花前谢圣明。五色天书侵晓降，玉堂前辈与宣名。”谓述旨也。翰林官初入玉署，於堂墀列跽，学士捧旨口述之。又云：“团司设饮好风光，关宴依稀似李唐。总为桥陵工未讫，教坊不敢奏《伊》、《凉》。”谓团拜也。新进士释褐後，会饮张乐，兼宴师门，曰“团拜”。时在光绪三年春，犹是遏密八音之际。又云：“上学争持一卷书，相公催课又传呼。不知谁是凌云手，许带牟尼百八珠。”谓馆课也。新庶常，例派大臣教习，资深编检分教。到馆日，各携《大学》或《尚书》一部，以取吉兆。馆课试律赋及试帖，首列者直武英殿，得挂朝珠。馆在宣武门内，有老桑，以其叶治目疾奇效。先文安公有诗云：“王人微在诸侯上，殿体摹书愧未工。老托青肓吾亦得，漫思乞叶洗双瞳。”注谓庶常入馆，吏先送认启单，列应谒前辈科分次第，及与中外大僚相见礼节，末有“王人虽微在诸侯上”之语。光宣季年，翰林纷纷奏调，清秩始轻。

光绪庚辰秋，南苑大阅。时科尔沁亲王伯彦讷谟佑掌神机营，揭举已革骁骑校某罪状，奏诛之。翊日，其母及妻子俱服毒，诣伯王邸门死焉。或云王主操政严，是人以犯令褫革。後求见，搜其衣，挟刃。疑图行刺，杖之垂毙，而後诛之。或曰是人故刁悍，恃为某邸所眷，屡忤犯，故被诛。醇邸以其事上闻，伯王坐撤差，即命醇邸与宝文靖领神机营事。李越缦《咏史》云：“貙刘五柞设和门，神策由来七校尊。虚说霍光搜挟刀，竟闻胡建劾穿垣。南军日造黄笼舰，东府亲持白虎幡。讲武骊山原故事，银刀组甲早承恩。”纪其事也。时京营疲窳，已成锢习。屡谋整饬，以投鼠忌器辄止。虽醇邸以亲贤领之，不能有所更张，是可叹已。其《咏史》诗又云：“捧日黄云宴庆成，无端一疏落华缨。差同儿女嗤临汝，羞见猴舞列卿。故纸赛筵犹有狱，铁檠横膝太无名。乌吹笛偏同坐，举酒吴宫想顾生。”则谓礼邸与侍郎宜公宴互谵被劾事。是年冬，诏遣礼邸等恭赍《穆宗实录》、《圣训》赴盛京尊藏。既抵渖，择期庋藏。先二日，将军以下设宴洗尘。为盛京兵部侍郎，离席与礼邸任意嬉谵。副都统富升据实纠劾，有诏落职，与宴者皆议惩。贵游狎佚，罔知礼法，其时懿纲久坠矣。若叶鞠裳《上公》诗纪某亲贵在十刹海劫夺游女，其事尤异。诗云：“果然好色似登徒，不道罗敷自有夫。彼美何妨超乘视，上公直可折驱。”盖所夺者为辅国公女，亦宗支也。国运之衰，乃生此辈。

越缦诗多及朝事，有云：“御史大夫称贵︹，连天椒畹皆金张。虏廷屈伏比良嗣，朝议争欲烹弘羊。一朝锒铛入请室，婢子甯相挽衣泣。”谓崇地山也。地山以光绪己卯使俄订约，翰林官联名抗疏，劾其误国，王可庄太守官修撰、伯熙祭酒官庶常、张文襄官洗马，皆列名。然地山虽下狱论罪，次年仍宽释。越缦复有《书感》诗云：“一闻雷翥走艨艟，屡误甘泉报举烽。几辈阙前夸鸷击，有人桥上戏龙锺。狴牢已见归良嗣，狗国何曾敬郭烽。片檄指挥诸将聋，不堪此手只携筇。”“龙锺”句，谓万藕ぎ尚书时亦有所陈奏也。迨壬午京察，藕胎官冢宰，以屡被参奏，众望不孚，甘泉董酝卿司农以年力就衰，同罢免。越缦《後鸡鸣歌》为二公作，云：“君不见眉州相公最恭慎，密缄自署臣安进。异代同姓谁最贤，涎想堂餐摸堂印。廿年尹京铸横财，驯长六官斟斗魁。耐弹差不及刘吉，敝薛道上瞻三台。又不见深源虚负俗流誉，生意娑比枯树。盲人瞎马夜半行，咄咄经年不能去。时过那有风云来，尚恋刍豆群驽骀。毕生已愧太仓鼠，钟鸣漏尽胡为哉。黄颔少年气何盛，对仗弹文读之竟。采藿虚惊猛虎来，扫箨奚烦疾风劲。呜呼，七十致仕称悬车，进退以礼绰有余。朝廷大臣养廉耻，奚待新进来驱除。罢官屡闻蒙正泣，谁似敏中称耐职。悠悠坐令时主轻，伏床熨衣亦何及。膊膊将五更，何不高卧听鸡鸣。”又，董公事兼缘其子牵累，越缦别赋《吁嗟行》云：“吁嗟高昌巧言高安佞，千里之草风不劲。谁何健者出里儒，寒毡雪映甘棠湖。读书所得媚世术，毋乃姓里羞江都。国运中艰饷需急，百万转军竭膏血。谁知仰屋廿载余，自为司农作金穴。和戎大邸开海西，侏亻离上坐班兰衣。王公占嗫独迎笑，亻免侥眉进酌金留犁。赫赫潮沟董世子，织袄打稽五都市。爰书数尺名捕亡，日入西曹夜北里。忽闻告密缇囊投，鲁公罪状出蔡攸。都堂Ф眙却不理，眼前膝上生戈矛。可怜瓜葛尚如此，笼锺夜行不知止。七八十翁何所求，为汝杌作马牛。”其论虽近深苛，要其暮景冥行，昧於止足，殆亦无以自解尔。尔日所目为“清流”者，务抨劾贵臣，以矜风节。甚至毛举细纤，株牵暧昧。茶坊酒肆，大书“免谈国事”。庆吊朋集，遇有霜棱严峭者，则举坐沈默，莫敢发辞。故老遗民，至今犹能道之。

比为从舅王可庄太守校定遗集，见其劾崇地山一疏，揭地山越权言丁约诸罪状，谓非置之重典，无以谢国人，语甚切直，盖同馆诸公推从舅属草者。梁节庵丈甫入词苑，亦与列名。疏上留中，节庵丈赋《庚辰七夕》诗三首云：“苕苕西北起微云，镜约私谐锦段分。凤轸龙梭都不惜，驾桥灵鹊已殷勤。”“窈窕云扃乞巧多，琼枝消息递微波。天风松却黄金锁，故遣佳人会绛河。”“瓜果金钱绮席开，长安城里笑声来。杜陵善写蛛丝慧，何止孙樵擅赋才。”虽托诸瘦词，而其义自炳。诗成，秘藏箧衍。晚年为人书Ψ，乃稍传於世。节庵丈居焦山，有《谢王二太守送米》诗。迨从舅卒於苏州，丈自鄂赴其丧，途经镇江作《思旧》诗云：“脱叶嘶风正二更，灯船初泊润州城。芳菲一往成凋节，言笑重来已隔生。寒鸟凄凄背江去，疏星落落向人明。此行不敢过衢市，怕听茅檐涕泪声。”沈挚语不可多得。从舅守镇江，尽力民事。其移官也，丹徒令王兰芝诣谒，见乡民数辈哭於郡署前，以为诉冤者，询之，则曰：“闻好官将去，故尔。”芝兰慰之曰：“太守暂去，行且复来。”乃挥涕而去。迨苏州耗至，士辍学、农辍亩、工辍市，若相吊者，结语非漫作也。

天潢故事用黄带，故俗呼“黄带子”。宝竹坡侍郎系出玉牒，其以使节过江南，遍揽金焦诸胜，因仿东坡轶事，留带於焦山寺。张文襄自楚督移摄两江，重游焦山时，侍郎已前卒。睹其遗带，因题诗云：“玉局开先继石淙，竹坡游戏作雷同。大廷今日求忠谏，魏笏终当纳禁中。”“同姓怀忠楚屈原，湘潭摇落冷兰荪。诗魂长忆江南路，老卧修门是主恩。”侍郎性坦率，官少宗伯，朝服犹假自其友。罢官後，恒往来西山。郑太夷为其壬午闽闱所得土，有《谒侍郎》诗云：“沧海门生来一见，侍郎憔悴掩柴扉。休官竟以诗人老，祈死方知国事非。小节蹉跎公可惜，同朝名德世多讥。西山终岁勤还往，愁绝残阳挂翠微。”光绪之季，文襄入枢府，得拜竹坡墓下，复赋二绝句云：“翰苑风流四谏风，至尊能纳相能容。枫林留得愁吟老，长乐疏星独听钟。”“子政忠言日月光，清贫独少作金方。市楼一戋良乡酒，那得鱼头共此觞。”注谓竹坡贫甚，尝凌晨访之，惟新熟良乡酒一瓮、咸齑一揲，相与对饮，更无鲑菜，其风味可思也。

仕坡罢官，以纳江山船妓为妾自劾。先是，旗员文某典己卯闽试，途次眷船妓，入闱病痫，不克终场，传为笑柄。次科，竹坡继往，李文正谂其好色，谆勖自爱。宝文靖笑曰：“竹坡必载美归矣。”既而果於桐严舟中昵一妓，归途竟娶之，并载而北。途经袁浦，县令某诘之，不能隐。虑疆吏发其事，乃中途具疏，以条陈船政为名，附片自劾。文靖於政府先睹之，笑曰：“佳文，佳文，名下不虚哉！”文正就阅，始知之，恚甚，强颜曰：“究是血性男子，不欺君父。”然亦无由曲庇。卒里吏议落职。都人为诗嘲之云：“昔年浙水载空花，又见闽襄上使槎。宗室八旗名士草，江山九姓美人麻。曾因义女弹乌桕，惯逐京娼吃白茶。为报朝廷除属籍，侍郎今已婿渔家。”“乌桕”者，谓贺尚书（寿慈）事。时尚书以认书贾李春山妇为义女被劾，诏令自陈，不承，但言演贡日曾往阅书。坐降调，寻补副宪。竹坡复劾罢之，是亦细纤暧昧者矣。竹墟退居，赋《江山船曲》解嘲，有云：“本来钟鼎若浮云，未必裙钗皆祸水。”会有诏求才，尚颂臣阁学首荐之，被严斥。尹仰衡太守诗云：“直言极谏荐宗卿，露竹霜条旧有名。匡济自应求国士，谪居竟为赋《闲情》。”盖犹隐系东山之望。

江山船通行桐严间，相传为九姓渔产，盖陈友谅余党，明时驱之入江，略同户。船妓相呼以“同年嫂”、“同年妹”。同年者，“桐严”之转音也。竹词云：“冷眠一舸同秋雨，小簟轻衾各自寒。”即桐江舟中作。梁应来《江山船曲》云：“桃根桃叶驾轻艘，高卷珠帘启钿窗。试问随潮来几日，儿家昨夜泊春江。春江明秀春山霁，人物江山并佳丽。朝来妆镜一齐开，要与遥峰斗鬟髻。云鬟雾髻太朦胧，不及儿家粉黛工。此际惺忪离枕席，此时明靓出帘拢。帘拢卷处人如玉，嫂太娇痴妹颦蹙。元稹情知愿作兄，陈平未免难为叔。眉山斜逗脸波横，半是无情半有情。蚁盏频斟千百遍，弦时拨两三声。酒边携袖殷勤问，道是侬家船九姓。上自常山至凤山，来桡去楫浑无定。又言憔悴在江湖，未老年华色已枯。不及苏州嫩如水，妆成闲坐拥薰罅。又言侬本英雄後，明祖龙飞逐江口。点点流如水上萍，青青竟作台边柳。此语凄凉不忍听，浪浪清泪湿枯襟。居然商妇琵琶诉，莫道吴儿木石心。自古韶华不长好，飘茵坠溷知多少。谢王门第半飞花，环燕妆梳今宿草。况教风水遭萍絮，影事前尘渺何据。今日云踪雨迹来，明朝汐影潮痕去。一枝柔舻一疏篷，赢得江山图画，檀板金尊行乐早，莫教纨扇老秋风。”

扬豫庭观察《感时》诗云：“一画鸿沟记策勋，黄龙盟誓等虚文。乱人恃作逋逃薮，异类难同鸟兽群。萝卜索偿多挟制，耶苏传教更纷纭。全权又袭夷酋号，《十八胡笳》不忍闻。”盖为伊犁事而作。伊整与俄罗斯邻，画界相安者久矣。忽移我界碑，窥我边圉。回逆败，奔入俄境，彼亦曲庇之。迨息衅言和，则挟索兵费甚巨，且立约十八条，逼崇地山书诺。崇时为全权大臣也。朝议既谴崇，代以曾惠敏。争议甚久，卒偿其兵费而收回伊犁。豫庭《志喜》诗云：“白金五百万，饵敌即安民。虏性惟贪利，天朝岂患贫。虽糜防海帑，不失保邦仁。但祝十年後，国家元气伸。”又云：“吾爱贤侯胤，全权操纵神。能令蛇豕伏，真见凤麟伦。和战息群喙，安危资一人。古来柔远事，修德在君臣。”惠敏早岁即潜习蟹行书，郭筠仙为言於文正，俾竟其业，果以折冲著绩。金亚匏明经有诗《送曾袭侯出使》云：“江上逢旌节，中朝第一沆。时名谢安石，先德武乡侯。许国无回顾，弥天此壮游。长风九万里，何止到瀛洲。”“许国”、“弥天”二语，惠敏当之无愧。欧西夙重门阀，故惠敏之使法兰西，其元首於授受国书之际，慰问特厚，且颂及文正治绩。有纪事诗云：“圣泽覃敷大九州，冠裳万国荷天麻。笼闲白难陈螭陛，旗绣青龙照蜃楼。阆苑风随仙露重，敕书香带御烟浮。从来忠信行蛮貊，莫讶戎王问故侯。”其《海外杂感》诸作，则深见临事之艰。如所云：“廿年稽古注虫鱼，搜括赢秦劫火余。为考谐声类隔术，兼通画革旁行书。九千文字成嚆矢，十万程途骋传车。安得上林亲射雁，羝羊未乳返吾庐。”“骥服盐车上太行，眼中驽蹇任超骧。九方皋去心先冷，八尺身存项总强。岂有蔷薇颁皋枥，误寻苜蓿走沙场。何年外阪争途罢，一骋兰筋陟六方。”“朝骖黄鹤上瀛洲，无数仙灵相酢酬。九转成丹无火气，三缄在口是清修。朝从叶县飞双舄，睡倒莲峰合两眸。笑我未谙兜率例，绿章犹抱杞人忧。”“作队长鲸集海东，怪云腥雾掩晴空。《六》、《金版》都陈策，五梁备讨戎。但愿奇功归谢传，自甘无识似桓冲。澶渊一掷诚孤注，莫怪南箕荧帝聪。”私忧窃叹，若有所不足於中者。当日视外使甚轻，而在朝诸臣，类皆鄙亻塞自封，婀相尚。劳臣仗节，困心衡虑，几於无可与言。末首当指会办海军事，谢傅，谓李文忠也。

郭筠仙以好言洋务致谤，几不容於乡。光绪丙子，将使英吉利。值湘省秋试，举子讹言洋人将至，聚众噪於闱，请兵迎击。又榜通衢，欲毁筠仙家，赖当事防遏以免。其时风气鄙亻塞如是。黄海华太守《寄筠仙侍郎》诗有云：“我皇初政起动旧，洞谙机务洵无两。愤论不恤遭诋排，迂抱谁其谅诚谠。包羞忍诟力本计，兴复升平司覆掌。小夫抚剑虽曰豪，斩鲸辽海孰堪仗。思齐圣母鉴公忠，诏持龙节乘潮往。昨者潭州遍题帖，举子无端哄秋榜。捉风病征吠雪怪，多口纷争难与强。自来功德藉文字，吾曹当作千秋想。飞轮火舶早归来，援古证今诱徒党。”述其前事，且以化俗期之，意至深厚。

梁文忠官翰林，抗章劾李合肥“十可杀”，坐镌五级调用。《出都留别》诗云：“凄然诸子赋临歧，折尽秋亭杨柳枝。此日觚棱犹在眼，今生犬马恐无期。白云迢递心无往，黄鹄飞骞世岂知。兰佩荷衣好将息，思量正是负恩时。”芳荪悱恻，一时传诵。相传梁舅张太史（鼎华）精命相，谓梁命造主夭折。梁求禳解，谓必有奇厄，乃足当之，故为是举。梁集中《同十六舅游天甯寺》诗有云：“升平已奏三十祀，追论往事同涕沱。屏藩不障犬戎毒，甩德甚厚天所我。此间咫尺判和战，旌旗卷掩鸣单。兵尘洗尽台馆出，但供荒宴陪欢歌。”颇同，感愤。十六舅，即太史也。又，《同十六舅买花因之长椿寺》诗结句云：“无生犹听法，吾意已沧溟。”为上疏前所作。其时，抗言之志已决矣。迨撄谴南归，部下知交竞为诗歌送之，而伯熙祭酒《金缕曲》三阕尤脍炙人口。时梁居楼凤搂，与伯熙意园密迩，过从最狎，其诗所谓“看花意园近，乘暇一经过”也。张字延秋，十三中副榜，十六举京兆，有“璧人”之目，终身不娶，卒时甫逾四十。文芸阁挽诗有云：“金环再世知何地，玉树长埋惜此人。”注谓：“尊甫绐事，与某寺僧善，君生时，见其借宅。又，病危时，梦一船载男女数百往投生，己在其中，云将生崇文门内小京官某家。”来去了了，亦异人也。

文宗未有公主，孝钦后抚恭邸格格为女，称以“大公主”，时出入椒廷，恩礼甚渥。锡席卿尚书官副宪时，尝遇於途，不及避。公主奴责其犯驺，繁其仆送官，且将捉席卿，谢过乃免。伯熙《捉御史》诗所由作也。其诗云：“车如鸡栖马如狗，绣衣使者蹒跚走。车如流水马如龙，四姓小侯行斗风。黄尘薄日长安路，玉勒珊鞭竞驰骛。驺唱之仪不听前，纷纷旗校影缨怒。乱挝马马横触，进退仓皇真击毂。旋抽左右又参差，我未断鞅君脱辐。大当喊怒坌来前，一僮一仆繁送官。触忤粉侯罪当死，又向车中捉御史。御史觥觥立殿中，南台况复称‘端公’。翁主犹须避赤棒，贵游孰敢干青。千步清道九华盖，王公皆当顿轭待。奈何翻欲截角来，凭藉张皇毋乃太。圣明四海方照临，强宗乃尔相陵侵。朝廷不惜赫赫法，御史偏有休休心。挥鼠辈窜等闲耳，细事何须告天子。旁观父老亦咨嗟，还是大臣知大体。峨冠怒马犹，暂从亭长赦宪臣。亭长叩头还告语，今朝姑纵御史去。”或谓是诗乃张御史观准事。余以闻诸杨雪桥者，证为锡席卿。雪桥与伯熙密厚，其言当有据。

阮文达每生日避客禅寺，作《茶隐图》，传为故事。丁文诚督川，值六十生日。先期阅兵川边，留居灌县，以避僚友称祝。先辈冲襟，遥遥合契。王壬秋奇诗调文诚云：“雄镇常经武，新恩命撰徒。息民冬蜡乐，观稼夏苗铺。令简稀随吏，心清减驿厨。巡边兼避俗，负弩莫争趋。”“斥恒相笑，霜鹰暂一伸。元枢资长养，国体在平均。还薰风度，停车稻雨新。休瞻雪山峻，高意托れ岷。”“霜鹰”句，当指捕治中官事。生日称觞，余所不取。忆施愚山有《生日宴客》诗云：“庶类皆吾徒，好生帝所与。锋刃更相寻，杀机簇鼎俎。一筵殄群命，所甘能几许。口腹成江河，横流不可御。割鲜日狼藉，惧娱变辛楚。味多礼数烦，伛偻疲客主。何如真率会，高谈送芳醑。”其意偏重戒杀，而道破俗情，思之寔同嚼蜡。桐城张文端生日，辙移梨园宴席费制衣，以济贫寒。近人亦有行之者，可以为法。

光绪初，有教匪聚於九龙山，挟术扰吴越间，居民往往无故失发辫。又每於空中涅人肌体，或圈或字，赤痕宛然，呼为“打印子”。又或翦纸为人兽形，乘夜出祟人，中者若梦魇，必有人猛吁，助以金声火光，始苏，呼为“压虎子”。久之乃定。是亦白莲余孽也。吴牧驺纪以诗云：“今夏闰五月，两举天中觞。古来尚蒲酒，用以祓不祥。岂知是月恶，三县尽惊惶。妖亦觑闰位，蜂起不可当。髡首发辫失，肌涅文字彰。顾影了不觉，失声已中伤。飞行绝踪迹，出没穷揣量。此事起江左，孳衍及苏杭。吾郡受邑七，邑邑被其殃。六月树鸣蜩，七月砌鸣づ。怪事更咄咄，涅堆若在旁。翦纸逞狡狯，嘘气能蜚扬。漏版指戌亥，街衢罢翱翔。有物蠕蠕出，利爪锐若钢。彭亨猪都腹，ㄦ猫儿眶。试放学蚕蛊，导行随虎伥。挟风产萧槭，吹火灯微茫。垣墉莫能阻，帷帱不可障。如魇乘梦婆，如魔扰睡乡。初缘足与股，欲跃身已僵。旋据胸与腹，欲呼声不张。手捉付乌有，剑斫反受创。惊扌求杂万唤，众咻出一吭。槌床倒衣桁，击钲助铜铛。前呼後共骇，此息彼又攘。五夜少偃仰，四邻疲奔忙。日出走相诉，不异谈狼荒。有司守文法，束手惟包荒。百灵拥位号，高坐任祈禳。走乞村夫子，如遇汉京房。朱文画八卦，黄纸裁千行。比户非改岁，桃符黏辉煌。对坐共秉烛，杂卧必联床。逻察遍街巷，讥诃到舟航。抢攘凡几夕，凛乎临战场。”篇长，节录之，穷摹异状，亦几於然犀铸鼎矣。

光绪初，四川东乡令孙定扬以加赋激众，涅称民变。统领李有恒奉檄往剿，冤戮数千。事经钦使按治，乃正孙李之罪，大吏且获谴，所谓“东乡钜案”也。渭南严贲园（遨）为渭春中丞犹子，居蜀目睹，作《东乡行》，序其事甚详。谓定扬私加赋，民苦之，邑人袁廷蛟等泣诉於令，触其怒。局绅某复煽之，遂告变请兵。有恒以记名提督统虎威宝营衔，督部文格命驰剿，骈戮数百家，凡三千余命，掠妇女金帛无算。先是，事初起，前督吴勤惠檄总兵谢思友往按。及文继督，谢具陈廷蛟非叛状，拂文意。谢撤任，以有恒代之。又以周瀚代定扬，瀚持剿议尤坚。时廷蛟已北上叩阍，循例归对质。会绐谏吴镇及川人官京朝者有疏，御史李廷箫亦劾文。朝廷丁文诚宿望，移督蜀。文诚素坦直，为幕友芮起豫所惑，竟坐廷蛟弃市，臬使立颐力争不得。寻前江督李公宗羲查奏，具言其冤。张篑斋官侍讲、张文襄官司业，亦先後言之，命大臣赴蜀鞫治。於是文格、周瀚并革职，文旋卒。局绅流，丁降级留任，定扬、有恒处斩候，旋勾决。按其事者，尚书恩承、侍郎童华也。孙李广交游、盛结纳，故伏法後，犹有为之曲讳者。录其诗云：“城郭五稔人肉臭，魑魅叱咤恶枭朱。柱後廷尉觚不觚，鬼雄画登日边呼。轩辕宫闭圣母仁，交章苦诤数小臣。八圣忧民天心复，呜呼乃决二凶狱。垂帘鸿业英皂居，薄海豺狼窥乘舆。伐竹云梦颖荆兔，贪吏姓氏不胜书。名器中兴假人久，爨下羊头材官薮。袖坐旗鼓厌太平，往往戮民若鸡狗。从此海内困兔役，梁州吏更阿堵癖。捐输津贴足岁年，夫马经费倾膏液。文忠政猛勤惠宽，惜忘藏富於山泽。徒令朱绶庆彭亨，天下饕餮得归宅。扬濡浴日湮岷峨，吏治滔滔及文格。光绪纪元新政时，东乡孙今口哆箕。蚊蚋犭夔犭遂媒蘖，耕夫责粟蚕妇丝。空城械系号加赋，杖毙犹呼父母慈。袁氏廷蛟侠客肠，说剑悲歌酒肆凉。侯赢俯首乞奴隶，鲁连把臂骖翱翔。因民弗忍泣请命，吏怒如火曰抗粮。可怜舞文费罗织，羽书宵过云山黑。鉏田里芸芸俦，孙令睚眦皆叛贼。牧伯视民由来贱，虎威军骄况思变。莺花粉黛寿将军，忽倒太阿檄雷电。巴江洗甲遂觞贺，燕市吹箫亡命饿。文官爱钱置罘繁，武夫子女玉帛逻。哀壑槎牙波血冤，欢声头颅三千个。後军蛾眉哭成围，万牛回首邱山货。髑髅髑髅尔不瞑，获罪有司室家破。当时只闻谢总兵，班师归哭元戎座。触崩不周女娲起，惊开阊阖汉廷豸。慨伉四十白衣冠，易水生饯烈士死。岱松晚节中外瞻，制可煌煌丁谓使。汲黯议奈武安横，曲法竟弃灌夫市。临淄渤海赫奕勋，微管翻疑先朝史。皇华四牡丹霄来，北阙春阳一线开。山中宰相扶病对，群阴剥极泰初回。会值婉谏南皮公，伏地赤子求母同。庚辰十月戊申夜，腰斩然脐狡窟穷。道旁尚叹迟俎酝，擢发难数韩彭罪。漏网共传周宝生，捉刀转唾芮少海。文既盖棺丁谪存，问谁秉笔董狐论。二竖暴尸轻一芥，焉能遂偿东乡魂。吾为作歌肝胆露，窃恐雌黄乱掌故。阁道汹汹营室暮，螳螂攘臂群袖赂。後之君子毋为误。”宝生，周瀚字；少海，芮起豫字也。入关，祖训永不加赋。蜀自军兴後，岁随粮附征数百万，曰“捐输津贴”。又，县署徵收供过境差用者曰“夫马”。又，各县皆有三费局，取诸肉厘，以资相念、招解、缉捕之费。避加赋之名而蹈其实，民困久矣。定扬则又别有私加也。或云，是案，有恒自恃宪檄，不服罪。华阳令田秀栗承上官旨，贿所狎伶，以相机剿捕之檄易之，有恒失色，案乃定。详见《洞灵小志》。

顾<虑力>堂太守《公无渡河》乐府，《自序》谓哀贺定甫。贺名靖南，蒲圻人，以进士知县待次江西。奉檄解京饷，道出山东东平，其城故滨河。故事，解镶不得由水程。州官绐以陆道梗，不得已，易舟。中流舟覆，饷金沈於水。州官畏吏议，诿称私改水程由解官意。定甫如济南，於大吏，不得直。檄令以余金先行小，州官复迫使出境。定甫愤甚，预服毒，驰马至田间，仆地而殒。州官无所忌，竟以畏罪自尽上闻。後数年，州官捧檄赴泰安，撄暴疾道卒，死状略与定甫同，论者谓有阴报。<虑力>堂诗云：“公无渡河，长河之险多风波。济渡日险兮，泛舟则那。嗟君早岁登甲科，卑官僚底鬓易皤。一朝转饷从吴鄱，匆匆策马东平过。狼丁为鬼蜮，蠹吏如妖魔。仆夫不察投网罗，易车而舟逢坎坷。公无渡河兮，公竟渡河。冯夷一怒，神明不诃。惊涛回卷生旋涡，朱提一掷归滂沱。仆夫身殉蛟与鼍，州官肉食冠峨峨。平时佯聋如阿婆，此时心胆惊风波，饰非诿过计则多。大吏不辨莠与禾，深文归狱吏议苛。请谒不见施谯诃，进退维合兮可奈何。呜呼，幸不为灵均兮沈汨罗，胡为同道堇兮栖蒿莪？芙蓉一饮矢靡他，临终张目呼荷荷。灵兮上诉诛谗，惟神正直无偏颇。州官合付泥犁迦，旅邸勾摄兮只刹那。我今捧檄来东阿，招魂请为赓楚歌。翩云车兮从昙摩，九天为正兮君勿憾夫蹉跎。”其事与李毓昌颇类，而国家剖雪不及。

张篑斋在朝敢言，负时望。政局既变，乃命以卿衔会办闽防，固辞不得。及氵位闽，敌已迫。闽督何小宋本书生，又与篑斋不相谋，临敌几於束手。然我师奋战，犹两坏法舰。卒之策援无方，纵敌深入，遂致丧师。朝让初予薄谴，福建京官合疏切论之，乃夺职遣戍。王敬常县尉（师曾）《甲申感怀》五首云：“沿海烽烟报赤囊，妖星一夕现南荒。寒盟为毁天神像，开衅非关处女桑。玉帛中途回使节，戈船横海寇岩疆。庙谟慎重筹和战，犹是公开政事堂。”“马江隐隐几声雷，十万楼船付劫灰。白面岂娴军旅事，黄须差是出群才。褚渊不死真非福，张畅狂奔亦异才。马邑全师翻受戮，此心何以服王恢。”“遥望南疆寇已深，残兵伏莽又交侵。旧传左相威沙漠，亲见孤儿出羽林。马上红催进战，军门黄纛仗监临。陈涛往事何堪说，日暮伤心臣甫吟。”“事急才颁上将麻，一军先已变虫沙。徒傅摇诼伤明月，真见威声出瞎巴。罗掘早间空鼠雀，公私浑不辨虾墓。基隆山色青依旧，一日三潮事莫夸。”“宰相於今亦太痴，筹边一味解羁縻。不教安国援南越，翻阻陈汤斩郅支。食子本来无下意，威风几许减平时。妄将诚意亲豺虎，绝倒当年秦会之。”诗中“白面”谓何小宋制军。“黄须”谓将军穆图善，扼守长门，犹能轰船克敞。同时王布政（德榜）几罹枉诛，故有“王恢”句。末首则斥合肥之主和。自法越衅起，法将福禄诺屡通议，皆由合肥上陈也。篑斋督兵舰与敌相待，既败，则托词於退守船厂，而督办船政何子峨学士且於事急时回城。李越缦闻之，叹曰：“篑斋休矣！子峨何亦如此。”因赋五律三首云：“谁揖开门盗，虚乘下濑船。单身亡节钺，六殉烟。露布犹驰景，锺宫曲赉钱。始知诛马谡，流涕武乡贤。”“独辟盈廷议，军谘属老成。廿年持节监，百练习流兵。储痔徒赍盗，飞尽结缨。自强原有术，屯戍重农耕。”“争望黄龙舰，清河是水神。旌旗团黑雾，山海乱青磷。见敌思刘秩，临危愧令ど。八闽天险地，太息付斯人。”是役，高参将（腾云）战死，见篑斋奏疏。又，兵船管驾官许寿山、陈英、林森林、叶琛死事皆甚烈，见近人所著《马江纪略》。

越缦所云“见敌思刘秩”者，谓刘军门（永福）。刘本华籍，入越南，氵存宫专闽，所部称“黑旗军”，皆骁勇健战。其时，王师屡挫，意谓刘宿将可倚也。王敬常《刘将军行》云：“在昔西军卷甲来，三边烽火照尘埃。逢城只用靴尖踢，迎刃真同竹节开。银鹄朝奔都护府，油船夜烬濡须坞。丞相从容但问牛，武人畏敌真如虎。将军起义效盘龙，大呼杀贼气何雄。铁衣突出刀光白，金镝横飞炮火红。军威重振将军树，他人不许澜沧渡。单于早备六赢逃，蕃将难教千里赴。蜻蛉塞远锋如雪，雄心欲扫豺狼穴。汉廷已办弃珠压，安国终难南越。和议朝成暮乞祠，顺昌帜世应知。莫将远主扶余客，当作南朝李药师。”刘部援越，尝奏河内之捷。既而法军陷山西，所部退走，复大挫於宣光，遂退驻保胜。其克镇南关、复谅山者，冯子材、王孝棋军也。诗近浮夸，未免失实。尝见刘所著《越南战略》，颇张皇战功，且深惜议和之失策，故论者多为所荧。李石贞太守（瀚昌）《书越南战略後》云：“黄龙欲饮遽班师，万古英雄泪落时。铜面银泥成画饼，蛮风瘴雨剥残碑。云头乱窗前曰，春色徐窥冻後枝。底事千金求骏骨，盐车老骥问谁知。”亦为扼腕。刘字渊亭，虽出身戎伍，而雅好文翰，与中朝士大夫闲通缟。官越南三宣提督时，尝以扇寄赵介庵廉使索诗，介庵为作长歌云：“日南之邦古献难，圣代绥藩同一视。岛夷狡尔思启疆，搪突藩篱窜蛇豕。黑云压阵亚军来，喋血斑斑战袍紫。视师传檄气喷薄，鬼胆先寒鬼魄褫。我不识君作何状，心知自是奇男子。庙堂柔远冀德化，百年盘敦要难恃。木兰回忆鼎湖痛，中外臣民切深耻。君才杰出正有用，感恩况复怀桑梓。愿君抑塞持定力，坚抱葵心贯终始。指挥白羽扫边氛，他日书名压青史。”越南既并於法，刘遂隶中朝戎籍。甲午台湾事起，谋抗敌保台，事亦不济，傺以终。君子谅其忠，而惜其遇焉。

刘壮肃（铭传）起自淮军，以武功锡爵，而娴词翰、通政略。其《应募入皖晓行》诗云：“拜别亲朋去故关，举家相送泪潜潜。从戎气庄晨驱马，破晓云开鸟出山。志值壮年当自立，身逢乱世敢偷闲。中兴将帅雄图在，待我功成一蹇还。”具见迈往之槩。甲申，法人犯台湾，壮肃孤军坚守。以台无兵舰，利陆战，诱法军登岸，大败之於基隆，冉挫之於沪尾。法军三犯沪尾，皆败走。然兵单乏援，势岌岌不保。尝寓书交旧，矢一死报国。最後，法军以十七舰力攻基隆。壮肃跣足督战，忍饥冒雨而军心不懈。历五时，大破之，降者千余，坏其三舟，夺炮械无算，台乃获保。其治台，创画百度，精心毅力，疆节中殆罕其匹。梁卓如《游台湾追怀壮肃》诗云：“忆昨甲申之秋方用兵，南斗骚屑桴鼓鸣。海隅倒悬待霖雨，诏遣将军巡边庭。将军功成狎文治，高躅久谢尘轩缨。国家多难敢自逸，笑揖猿鹤飙南征。半天波赤驰长鲸，魑魅甘人白昼行。百年骄虏阮处子，将军飞下万灵惊。鸡笼一战气先王，沪尾设险畴敢撄。其时马江已失利，黑云漠漠愁孤城。忍饥犯瘴五千士，尽与将军同死生。手提百城还天子，异事惊倒汉公卿。来海气千里平，呆呆红日照屯耕。桑麻满地长儿女，举子往往刘其名。将军谋深忧曲突，谓是脆弱前可惩。乃泉乐浪宜置郡，用绝天骄扬汉旌。凿山冶铁作驰道，锁海列炮屯坚营。宅中议设都护府，坐控南北如建瓴。料民度地正疆界，以利庸调防兼并。郑渠邺防随地有，下邑亦满弦歌声。平蛮直穷鸢坠处，要使鹿豕驯且灵。︳谟事事准官礼，边功区区卑李程。中朝大官玩厝火，枋岂喻鹏徙溟。司农出纳吝铢寸，齐威恤邻空典型。轮台已闻罢边议，况乃盈耳来青蝇。将军受事亦六稔，谓糜顶踵酬阙廷。轮车一去留不得，藤蔓啼莺空复情。大潜山下白云横，下有寒湫蛟可罾。手种菜甲日已长，有时南望微拊膺。任尚岂省班超策，辛汤或妒充国能。长城已坏他岂惜，雨抛锁甲苔卧枪。夜来风恶鼍涎腥，上相出莅城下盟。燕云投赠古亦有，珠压弃捐谁输赢。可怜将军卧大床，眼中憧憧百鬼狞。噩梦惊起月坠海，鹿耳鲲身山自青。只今劫火又灰冷，东方千骑来轻盈。将军囊智黠戎窃，竟有竖子名能成。山河锦绣亦增旧，独惜大树空凋零。”盖作於割台之後，有不堪回溯者。张绮年（云锦）尝佐壮肃幕。光绪庚寅，壮肃自将征番，军次苏澳，张橐笔从之，在军凡四十日，有《苏澳从军》四律云：“海滨寻废垒，幕府驻征辕。徵将趋风至，分营偃月屯。胄披生虮虱，笳动啸狙猿。此地犹愁绝，前驱那可言。”“无路荒山峻，参天古木高。修蛇临涧跃，怪鸟绕营号。瘴毒蒸丰草，炊烟热湿蒿。不须言战事，土气已萧骚。”“死边为烈土，搏兔乃戕狮。末将能相殉，忠魂可并祠。捐躯难瞑目，裹革尚存尸。後劲多观望，阴风撼大旗。”“楼船穷海泊，唤渡易轻舟。浪涌如奔马，波回似没鸥。雨风交洒落，性命听沈浮。已济看来处，惊人浩浩流。”第三首谓壮肃部将傅德柯。是役，德柯独当前敌，战甚猛，突飞镖中其目，晕绝。属将某跃而进，夺德柯尸，负之，且战且退，後无策应，亦死於阵。

衡山李孝笙大令甲申客闽，赋《榕城秋感》八首，具详兵事。录其四首云：“昆明元武肄舟师，盖海青龙制度奇。叵耐霆飞尘雨骤，忍看城压坏云垂。厕床未辨黄公复，剑徒雄隽不疑。十载成劳归逝水，秋风鼓角夜凄其。”“龙节开疆镇重臣，清谈甯复却黄巾。不闻精卫能填石，翻笑文鳐自触纶。Е洞横流凭，苍黄群吏走。谁知绛灌高年外，痛哭陈书大有人。”“蜃市龙宫雾气骄，腥风吹浪闪群妖。翩翻自运扶摇翮，来去如乘早晚潮。空有千金求郭隗，更无一草塞杨么。伏波横海今何在，回首博桑铜柱标。”“蜡丸新调四家军，太乙灵旗簇阵云。福地岂应开战垒，兵家谁解念星文。波回雪练江心静，风急芦笳日暮闻。元老壮猷重拥节，令人却忆武安君。”当日羁迹兵间，目睹诸军之泮涣、大吏之逋亡，言之犹有余慨。或谓孤拔之损，敌舰之沈，亦贪天功，非尽人力，观“文鳐”句可证。“元老壮猷”则谓彭刚直之防粤也。张廉卿《罪言》诗云：“竟触鲸牙捋虎须，咄哉此举谓良图。积薪不解先移突，发弩能禁後脱弧。岂有疗饥餐毒药，可怜从瞽问迷途。噬脐他日甯堪说，十万横磨一掷输。”亦甲申书愤之作。曾李诸公，皆主备兵而不轻用。使秉其成策，养我国威，可数十年无事。惜乎後生之不谅也。

张文襄与彭刚直初无素，甲申之役，同任粤防，深相引重。文襄所草防海规越、计画兵食及谏阻停战撤兵诸疏，意皆与刚直合。粤海以虎门为第一门户，文襄令淮军守黄浦，以水师提督率粤军守虎门，提督怨之，由是粤淮军交恶。刚直至，乃於虎门外沙角、大角二山筑炮台，自督湘军守之，粤淮两军皆愧服无异辞。文襄挽刚直诗有云：“回忆越昏，炎方门户殆。天降江神尊，气吞海若倍。军离终成睦，民恐顿忘馁。雪涛拥虎门，两角高崔巍。孤军壁其外，免胄不披铠。共苦感士卒，任难服寮き。”皆纪实也。曲园先生闻自刚直者，谓先亲莅测念，知为帆轮必经之路，於此发炮，必命中，故力主扼守大角。甲申冬，警报日至，言明年正月必犯粤。是岁岁除，刚直驻大角，疑似间，施放一炮。嗣闻外国新闻纸咸言大角炮台得形势，不可轻犯，自是，敌舰寂然。意者所施之炮必有中矣。其《军中除夕出海防警》诗云：“独酌戈船酒一卮，海风凛冽冻云痴。旌旗夜整防边旅，刁斗宵严破敌师。烽火远连天尽处，年华直到腊除时。不妨坐岁今从俗，红蜡高烧烛数枝。”当即施炮时作。又，《南海军次病枕孤吟》句云：“老罢坚卧当关路，鬼蜮难窥众志城。”意气激壮乃尔。又云：“五羊尾防宜密，二虎交牙险莫攀。”注谓大虎、二虎两山为要隘，即沙角、大角也。相传刚直有蔬力诋和议，有五不可和、五可战之说。迨和议既定，赋《感事》四律。录其二云：“日南荒微阵云开，喜有将军破敌来。正荡妖氛摧败叶，已寒逆胆夺屯梅。岩廊忽用和戎策，绝域旋教罢战回。不许黄龙成痛饮，古今一辙使人哀。”“撤尽熊罢关外军，藩封拱手让夷獯。日边浊雾凭谁拨，海上愁丝为底棼。政府苦心应有在，廷臣清议竟无闻。中华大地供蚕食，还策澶渊一役勋。”以其时甫奏谅山之捷也。惜同时将帅如刚直者，曾不多观。

郑业挽文襄诗有云：“越裳我属国，屏蔽西南偏。岛夷肆凭陵，肇衅窥龙编。中朝赫斯怒，雄师出临边。典兵嗟匪材，重关弛扃键。坐令千里内，蹂躏无人烟。诡词飞入告，诿罪偏裨焉。失律有常刑，严旨降自天。桓桓冯与王，百战事戎旃。胡来三字狱，陷法难自全。公时洎本兵，激昂意不然。抗议发覆盆，敷奏如涌泉。主将实怄怯，措施多倒颠。败衄乃自致，部曲洵何愆。天高能听卑，德音幸复宣。重谴坐专阃，此外无株连。一时士气伸，凌厉势无前。谅山遂奇捷，威棱垓埏。彼丑大奔北，蔽野抛戈。神武贵不杀，纳歉许自湔。此日推冯王，论功莫与先。呜呼微两公，谠直回坤乾。将使两粤地，祸至不踵旋。乃知不世人，济变能达权。”谓公与刚直疏劾潘琴轩事也。琴轩以抚臣督师，闻敌至，两日夜驰数百里走南甯，於是龙州、镇南关俱陷。及具奏，诡称苦战受伤，而归咎冯提督（子材）、王布政（德榜），谓坐视不救。有韶俱正法。公与刚直议，谓前敌所恃，惟冯、王，今若此，大局已矣。乃合词电奏，劾琴轩乖谬欺饰状。琴轩夺职，冯、王俱免罪，将士感奋，遂有谅山之捷。时鲍春霆军已自桂林南发，使合师，乘胜长驱而前，越南失地可尽复。而廷议主和，遽罢兵，岂非天哉！故事，武功成者乃谥“襄”，公以保粤功得之。

光绪壬午朝鲜之乱，叛党攻日本使馆，复围攻王宫，日本藉辞戡乱，将发兵。赖吴武壮率师三千，兼程驰赴，先日兵抵韩，擒叛党百余人，执李罡应，槛送天津。罡应者，国王李熙父，实祸首也。是役，部勒严整，机牙赖以潜戢。厥後，韩社既屋。陈鹤紫有追怀武壮诗云：“风云长畏日车翻，往事填胸试一论。冉冉高牙箕子国，寥寥残泪信陵门。范文祈死原深识，乐毅陈书有罪言。辛苦一编虞氏《易》，白头终见道根源。”武壮深於《易》理，治戎鲜暇，不废韦编，自云“一生治心最坚苦”，盖有得於此。性尤好士，张啬庵《呈吴提督》诗云：“峨峨高节拥辕门，拂拂朱卷阵云。难得名公趋赵壹，况闻揖客重将军。明珠却聘甯无意，宝剑衔知昔所闻。骏骨从来能得马，好收骥共殊勋。”啬庵以诸生客武壮幕，盖亲见其设施。周彦升广文亦从武壮率师入韩定乱，其《留别朝鲜上大夫》诗有云：“檀君废壤开时局，卫满荒营撤旧防。”又云：“徙薪曲突君终谅，揖盗开门我正忧。”逆知韩事未已，尤徵前识。後二十年，朝鲜既亡，武壮孙公木游韩，省武壮祠，留诗祠壁有云：“莲华斜抱汉城开，遥忆元戎小队来。梦里旌旗飘落日，禁中宫阙长荒苔。残民转壑鸡豚少，万骑屯云鼓角哀。往事功名休更说，一回追念一回灰。”为戎之痛已深，救赵之谋何益，沧桑家国，感溢於辞矣。公木父彦复官刑部，主变法，尝疏请归政。

翁文端、文勤、仲渊殿撰、夫廉使，四世官词苑。文恭典礼闱，殁夫适与分校，世尤荣之。夫自号笏斋，以文勤抚皖，获唐魏文贞遗笏也。笏长周尺二尺四寸有半，其背正书“大唐贞观八年臣徵执”，凡九字。文勤纪诗有云：“百年旧物重鱼须，两朝殊遇跻鼎耳。谥以甘棠比法物，镌之隶古映<角思>理。要从忠孝论世泽，莫侈恩荣夸贵仕。偶然宝物入吾手，顽廉懦立知有以。”洵世臣之言也。夫冫免张雨生作《传笏图》，徵咏。袁沤移诗述文勤事云：“中丞忠鲠无回挠，急敕防江副节使。将军不喜陈汤谏，持节还仗韦。苦战伤亡鼓犹振，饥军激厉甲未弛。焚旗夜照纸鸢飞，碎堞朝看木驴毁。雨矢还披北海书，云颓俄压东城垒。请室旋书牍背辞，糟醪不洗壶头耻。从容柴市诏更生，衔结玉门行万里。花马池边赤绿群，贺兰山下枪幡起。街须再拜恋君恩，手握笏囊耿犹视。孤臣终邀易名典，此笏屡兆门阑喜。惠政犹留召埭祠，前徽足继甘棠美。”绎其所述，则中丞之以皖事获谴，尚非其罪，终殉王事，无忝名宗。

越南事急，伯熙祭酒严劾恭邸及枢臣之因循误国，於是惊霆骤发，政地一空。樊云门方伯纪诗云：“数行严旨出深宫，同日三公策免同。上意用兵谁决策，中书伴食久无功。清流祸起衣冠尽，甘露时危政府空。至竟圣朝全礼貌，上尊恩礼贯初终。”“左户星郎昔起家，钤山声望满京华。朝廷多事由蓝面，台谏无人裂白麻。海内骚然皆怨苦，人情不近必奸邪。相公不识《周宫》字，自比荆舒意太夸。”次首谓阎文介也。恭邸等既罢，韶以礼邸、额尚书、阎文介、张文达并直枢府。李越缦谓“易中驷以驽产，代芦菔以柴胡”，固宜不餍人望。至枢密大事听於醇邸，尤非所以善处亲贤。或谓政枢之易，醇邸阴主之，故谈者往往有“角弓翩反”之慨。然祭酒疏中所称一日逮两巡抚、易两疆臣，而不见明诏，其为壅蔽讳饰，又何能曲为之辞。宝文靖罢政，有即事之作，锡厚庵次和云：“九十春光太遽，归来转问候门童。林梢仰见初圆月，花信横吹不测风。告免岂同羊舌，知几谁似鹿皮翁。菩提叶上题诗好，早识《心经》五蕴空。”景秋坪尚书同日降调，语人曰：“政府如射之有的，言者期中的耳，於我辈何憾。”其言深得大臣之体。

伯熙以敢言为朝贵所忌。尝有某学士承要人风忄旨，摭其太夫人集中诗语，谓为忘本，请旨削版，意将以倾伯熙也，疏上留中。伯熙感恩畏谤，不能忘情。值王夫太常（彦威）以节母《焦尾阁遗》乞题，因赋《金缕曲》云：“百拜开吟卷。是当时、风回雪舞，谢家庭院。更有如山如河意，佩珊珊想见。又荻画、中年凄断。偏是孤儿生命薄，奈蓼莪、竟作伊蒿怨。楹书在，泪珠溅。小人有母称班媛。只年来凄凉遗墨，流传残简。地下翻贻身後悔，几作玉台诗案。幸姓氏、宫闱知遍，万劫无忘千言训。骨棱棱、不为风霜换。君试读，《范滂传》。”後见时事日非，遂引退不出。所居城东意园，擅树石之胜。杨雪桥《呈意园》诗云：“五十之年君始满，万方多故竟如斯。沙是求旧风都邈，中垒传经事可知。卧病肯忘经世计，横流何似抗言时。空余南阁称名士，载酒相从许问奇。”伯熙和作有“但知名姓都非隐，欲保身家莫厌贫”之句，盖晚年深悔徇名之非，扫轨息交，自甘孤避。雪桥校刊其遗诗为《郁华阁集》。

故事，国子生於司成，必以礼谒见。捐纳寝广，其例遂废。伯熙为祭酒，令贡监应京兆试者，考到录取後，一律修谒，以杜假冒，而不取其贽。贡监录科，得凭同乡官印结入场，免其起文本籍。一以名实，一以恤劳费也。其《自纪》诗有云：“久矣春秋榜，私门盛桃李。寥寥六馆生，草草三拜礼。横舍强半虚，姓名一例诡。”盖国学久等具文矣。惟南学赐舍，举人贡监得考取肄业，膏奖颇厚，寒多就之。伯熙任祭酒六年，仿胡安定法，令於经史外兼治天文、舆地、兵事、农政，造就颇众。又尝校正蒋衡《石经》。余於戊戌、己亥间肄业成均，犹闻人述其流风余韵。伯熙既殁，南学生官京朝者，为请宣付国史，列《儒林传》。

武进屠敬山（寄）文辞渊雅，为当世所推。其诗亦多及时事，《甲申感事》云：“炎暑方未阑，徵兵防八闽。连舫通析木，高锋彗长云。深源盛名上，子房画策臣。违众令独将，不如弃其军。仓黄戒征轴，咫尺帐胡氛。犀甲相耀，龙舻自纷纭。伏波旋空返，赤壁师竟焚。引领海天阔，太息终何云。”刺张篑斋防闽丧师也。又云：“金风何萧瑟，海水扬其波。我军西南征，楼船郁嵯峨。荒荒日南地，窈窈瘴疠多。宵衣湿露，画景流寒莎。燧象走丛薄，飞<鸟>堕<谷间>阿。岩关有列戟，侧径无横戈。地逼寇趋险，粮绝士卧疴。戈船遂沈没，铜柱空摩扌沙。”则述越南兵事之艰。又云：“天马自西极，连翩东南驰。曾食汉苜蓿，不屑黄金羁。高高禺同山，下有昆明池。舳舻纟亘云日，波涛扬旌旗。请缨抑何壮，据鞍亦未衰。忠贞谁能嗣，亮节良易亏。繁华上官日，嗫嚅对簿时。”其时，抚臣徐延旭、唐炯皆以失机系狱论斩，诗当指此。其《边愁》四首云：“西域频年能作梗，班超垂老遂临边。河湟纵复军储耗，弓矢初投部帐迁。草满令居无牧骑，功成都护尚屯田。关山直北归图籍，积厝仍忧虎穴连。”“忆昨狼烽照上都，只今鲛室遍通衢。离宫苜蓿春烟没，飞舶金银海水枯。白难几曾重译献，黄龙安得及时输。汉廷解守和戎策，五利他年恐矫诬。”“羽书日日过龙编，赤子炎方正倒悬。岭峤夕烽惊峒户，瘴江明月静楼船。但期李献输降款，岂有冯唐惜暮年。早晚昆关真奏捷，洗兵银海共归田。”“木千年不改柯，飓风一夕忽扬波。东瀛信有桑田变，南海初无贡舶过。犹忆陈棱开绝岛，未闻张政檄群倭。圣朝今日尊文教，蛮触纷纷奈尔何。”因平回而虑及防边，因互市而忧及筹海；岭峤幸保，烽燧未清；琉球并吞，藩篱顿撤。感时抚事，固非无病之呻。续作《又愁》四首，则重忧朝鲜、台湾。录二云：“句骊首服未穷兵，千古常留衣帻城。别国舟车初互市，中朝职贡但虚名。毋邱刻石将靡泐，杨仆楼船息战争。武德当年容抗礼，诸臣犹恐四夷轻。”“海潮东下赤嵌城，日月苍凉禾黍平。山过鲲身皆列郡，波连熊指忽交兵。千年寂寞明珠贡，百丈岢峨战舰横。欲向蓬莱问徐福，蛟台蜃阁故峥嵘。”後十年，遂有中日之役，谓非先见哉！

游子岱布政（智开）与朝鲜使臣卞吉云善，吉云携其诗草归，序以付椠，一时传遍三韩。韩事寝亟，子岱识其国相，驰书累千言，勖以自强之策。且以双剑贻韩王，为《双剑行》讽之，云：“斋宿求良冶，候灵铸精铁。双双宝匣间，忽睹明星列。摩扌沙重装饰，缀以黄金屑。凭仗使君贤，进献陈言说。干莫光烛天，匪但蛟可截。连朝淬厉之，一挥敌氛灭。坐抚沧海东，顾盼雄且杰。要之自强术，利器用尤别。柄操掌握中，时局默参阅。廷议多异同，群疑苦纷诘。维王秉神武，从违立断决。狡如倭与俄，闻风默心折。斯剑由神授，安用相彼薛。持此颂名王，累叶昭光烈。大哉宋玉言，倚天信横绝。”韩俗文弱，其王柔ウ，故以箴之。李文忠亦尝劝朝鲜与泰西通商立约，不能用也。林怡庵（葵）甲午前游韩京，所识李鸿胪导观王宫，因赋《感事》绝句多首，有云：“粉泪仓皇闲道驰，珠襦零落出龙墀。军中未遇陈元礼，侥幸梨花尺组时。”“蛾眉制敕宝宫开，将种由来有祸胎。风月外家销歇尽，琼台愁绝凤归来。”盖咏闵妃。妃族多柄政，为大院君所忌。金朴之乱，仅以身免。甲午後，悯王失势，谋去新党，党人挟兵弑之。丁ウ公题其遗像有云：“罪己千言诏令颁，藁街骈首到群奸。可怜食尽鸱枭肉，难赎蛾眉一命还。”其衔冤如汉伏后也。

京师梨园，初尚昆曲。道光时，始盛行皮黄。秦腔最晚出，俗呼“梆子腔”，繁音促节而多涉俚鄙，盖始盛於光绪初年。李越缦寄陶文冲诗云：“都门广奏百部伎，九衢车马驰阗咽。念奴新声久已绝，昆仑乐器无人传。何来边调杂西鄙，音噍气促行并鲜趼。四座欢娱万人醉，和以乱橐兼繁弦。我闻此曲辄忧叹，得非哀靡愁师涓。”声与政通，审音者已讶其非吉，後果有西狩之事。余闻徐园师言，南皮张文达特嗜秦腔，每门生公宴，辄乐拣靡曼之剧，聆至曲终乃去。赵剑秋太守听《歌绝》句有云：“哀弦急管异天然，谁遣秦腔满四筵。曲子和凝休浪拟，相公倘是柘枝颠。”亦谓文达。或谓好尚关於运遇，然文达以大魁拜相，其抚汴抚苏，及身晏如。公去後，即见兵祸。回翔中外，身名泰然，又何尝以噍杀为累哉？

刘献廷《广阳杂记》述明季事，谓留都六部，以大司马为第一，班位在冢宰上。相传明时兵尚有“本兵”之目，权位最重。总兵见部员，亦挂佩刀。清制，兵部虽仍掌武选，视昔地望已杀，然仪注犹有沿袭前明者。高蔚然太守（树）久官戌曹，所著《金銮琐记》有诗云：“长壕百步向东南，三角红球费讨探。领队大臣副都统，射完马箭要堂参。”“武弁翩翩骏马骄，花翎红顶直襟袍。郎官端坐容参谒，提镇虽尊要挂刀。”提镇官仍故制，不足异。领队、副都统则当代创设，且限用旗员，而亦如此。盖尊文卑武，重内轻外，立法之初，固有深意。又故事：绿营每三年大阅，以督抚为阅兵大臣，考校而黜陟之。提镇挂刀，副参以下唱名跪迎，典至隆重。末造改练新军，视昔已小异。然杨文敬抚东，於青县简阅新军，有诗云：“八载谈兵事大难，词臣今日始登坛。金钅咸琐碎牛毛细，莫作长枪大戟看。”“金鞍柳叶天方马，宝鞘莲花日本刀。赵北健儿三万骑，一时齐拜将台高。”犹足见疆圻之重。

新疆之名旧矣。左文襄平西域，始立新疆，视各行省，以迪化为省会。向者旃毳之乡悉置郡邑，同我冠带。杨叔崤阁读闻官军收复准部四城，赋诗纪之。其一云：“见说龟兹国，河源更尽头。羯胡终伏命，龙领会封侯。贰负尸仍梏，休屠像早收。昭陵大小白，连日汗长流。”其二云：“绝域通西极，平时万里疆。天徕汗血马，国集大头羊。水草千夫帐，旌旗六月霜。似闻陈校尉，亲斩郅支王。”其三云：“自拓伊犁地，频年费转输。先朝有深意，北徼绝强胡。异域归盟长，安边守庙谟。明明四夷守，经国意何如。”其四云：“瀚海封疆重，将军号令轻。准回初有议，中外本同情。贵胄仍专闽，獯戎屡畔盟。终朝立行省，藩部比陪京。”其五云：“甲子江南定，西征系圣颜。至今《尧典》在，回忆《禹谟》艰。王者真无战，中原不复关。凄凉告庙日，云气满桥山。”观此，则新疆置省，准回先发其端，至是始成之也。先朝天戈所指，蕲於臣服而不有其土，诚如天之仁，然畔服靡常，屡烦师旅。惟鄂文襄之於黔苗、左文襄之於回疆，因时设治，为一劳永逸之计。

粤之漓江多滩。明万历时，蔡中丞（应科）所辟，水势绝险，行旅不慎辄坏舟。张文襄督粤，决用泰西机器轰平之，任其事者，陈象九大令、张逸槎二尹也。经始於光绪丁亥，凡十阅月，工竣，糜金四千有奇，於是舟楫往来，夷然无患。象九纪诗云：“漓江多险滩，大小三百六。苍梧至桂林，步步相联续。地势如建瓴，舍此无淳蓄。乱石布纵横，洪波随起伏。罗列若散星，壁立类飞瀑。喧阗十里闻，鼓角鸣山谷。垓下围项羽，昆阳战文叔。剑戟气森森，刀矛光簇簇。令人碎肝胆，何止骇心目。自昔往来船，Лヴ不敢触。倾覆争须臾，舟人歌当哭。岂乏有心人，无策手空束。富平今重臣，救时经济足。辄生捧檄行，谬许形势熟。共济有张骞，凿空不嫌促。摧坚利火攻，椎斧易机轴。事半而功倍，用神乃效速。去其尤，疮疽攻厥毒。訇棱罔两惊，列缺蛟龙蹙。浪花连石飞，光焰半天烛。河伯助余威，阳侯早服。从此庆安澜，一江春水绿。”

明总督张忠烈（同敞）与瞿留守同殉难桂林，遗墓在临桂县城外十里，光绪辛卯十月二十二日为盗所发，有司逮治盗发者，申抚臣奏闻。诏下三法司议，治罪如律。墓北坐南向，骨殖尚全，县官敛而重葬之。刘裴村时为刑部广西司主事，阅题本稿，谂其事，赋《重葺张忠烈公墓》诗云：“暴雷虺虺风骚骚，督师之头三跃高。血身挺立肉倔强，掉落豪帅手中刀。督师太岳之孙子，与瞿留守同日死。留守还归拂水岩，督师就葬唐家里。当时若无杨艺哭，忠臣肉饱乌鸢矣。里中生员唐兆祺，世传祭田祭督师。自从乾隆赐谥後，赴墓祭扫年年期。日二十五月十一，不知死日是生日。昌平云气郁桥山，荆渚愁波连漆室。何来地下摸金郎，魁气所射绿眼芒。手挥金椎唱‘青麦’，万家兄弟不可当。万髅饮血伤陈魄，忍动文武忠义骨。此骨南撑半壁天，前身北射中原日。汉寝唐陵皆发掘，玉鱼金宛终销缺，青犊赤眉徒哽咽。快哉三贼皆成禽，宝镯依然殉灵窟。忆昔瞿公隔屋囚，四十余日诗相酬。形骸久已外天地，留此大明上一邱。虞山凭吊忠贞墓，陶公种梅赋诗句。欲乞吾师买桂花，补栽忠烈坟前树。”时张安圃督部任桂臬，裴村师也。遗阡重妥，凶逆就诛，其时犹重法纪。

蒯子范太守久宰长洲，擢权太仓州。州多名迹，皆捐俸修葺，所耗累巨万。毕秋帆园旧有奇峰二，曰“簪云”、曰“侍儿”。园既废，“侍儿”一峰归毕氏篱ペ园，独“簪云”仆卧榛莽间。太守葺王相国南园，以建安道书院。访园故址，得“簪云”。向毕氏索“侍儿峰”，不得，则出百金赎之，命工并植於书院台光阁前。珠还璧合，传为佳话。太守自作《两峰歌》纪之，其述山旧事云：“园当日擅繁华，名胜东南第一家。领取烟云凭供养，幻将石丈唤娇娃。尚书得意工罗置，嘉名分锡饶幽媚。信是三生有夙缘，留与林泉佐游戏。”又述园荒石散云：“无何世代阅沧桑，剩水残山空夕阳。烟际颓鬟谁省识，草间遗珥孰收藏。蓠ペ台榭新修整，吏部风流亦豪骋。艳名有似绿珠求，痴情直作紫云请。千夫辇去惜如珍，一嫁东风又别春。玉埋不起沈幽壤，珠徙难还付别人。”又自记赎石事云：“南园风月多清燕，大好亭台萃群彦。手辟荆榛访故居，依然鬓影参差见。纵教璧毁尚能全，未必镜分仍再圆。浪把黄金拚一掷，又从月里赎婵娟。”颇见风趣。吴下多名石，是亦犹蒋氏之“绣谷”、沈氏之“归云峰”。然尚书品题於前，太守搜访於後。盛衰离合，弥足低徊。子范治吴多惠政，别一事亦艳传於时：同官某早故，其女宝儿为匪人所诱，致沦乐籍。子范悯之，初误召宝珠，因询得宝儿所在，出百金并赎之。以宝珠还其母，为宝儿置奁遣嫁。吴生有句云：“忙煞一双经世手，拨开蛛网救飞英。”尤推风义。

光绪中，游济南者盛称白妮、黑妮。二妮俱业说书，白妮王姓，名小玉，字雪官，与黑妮为中表姊妹，年相若而白貌较姝。每登场，坐客常满，珠喉一引，万口皆。既负盛名，益高自标置，眉宇间时有恨色。陈冠生殿撰欲纳之，不果。後归楚中一小吏为妻。吴宽仲观察（庆焘）省其叔於座下，闻名，往听之，叹曰：“是真有江南烟水气者。”赋《济南感事》四律云：“风转双轮箭激弦，流光弹指十三年。照人湖水绿依旧，著意霜花红可怜。曼衍鱼龙原近海，飘零鸾凤尚谈天。无端客泪青衫湿，错认琵琶送别船。”“ア粉蜂黄褪却微，鹊华眉黛是耶非。六铢冰凌寒弱，一翦秋波隔坐飞。定有仙根移妙想，莫教胡语学明妃。宝钗紫燕应珍重，好向乌衣巷里归。”“王家昙首妙能歌，我为闻歌唤奈何。修竹最难斜日倚，破瓜已负盛年过。帘衣风紧花如雪，镜槛春深月欲波。便拟扁舟迎接去，只今桃叶亦无多。”“红叶凋残玉水凉，钧天广乐苦荒唐。何来佛座莲花舌，能乱吴儿木石肠。《下里》几人酬《白雪》，上清无计觅元霜。三生艳福谁修得，消受云敖奏八琅。”且系以骈俪小序，有云：“春风小别，易换绿阴；秋气多悲，偏逢翠袖。荡明湖之双桨，杨柳如烟；访历下之七桥，芦花已雪。”哀感顽艳，可见一斑。

刘裴村光绪中过汤阴，用店壁韵赋三绝句，末首云：“又见金陀撰《粹编》，忠臣子孝更孙贤。颇闻近有汤阴岳，杀马不驮秦涧泉。”相传汤阴令不得用秦裔，否则谒庙立死。秦大士公车北上，过汤阴，不谒岳庙，夫怪之。询知为秦姓，愤然曰：“余岳姓，与君家世仇，不能以车马送君矣。”秦呵斥之，遂杀马於途。不得已，别赁车以行。前人笔记尝载其事，裴村诗固有所本。

承平时，部胥舞文窃柄，势抗公卿，而富厚或过之。内外交结，辇金络绎，堂上官莫能诘也。孙子授侍郎贰户部，尝劾治一部胥，赃证涉疑似，朝贵阴袒之，胥脱罪，侍郎且部议。寻奉韶毋庸直毓庆宫。以卿贰之尊、师傅之切近，不能治一蠹胥，纲纪尽矣。然鼷满象焚，祸亦及之。光绪中年，范陆二吏缔姻，聘奁竞侈。盗涎之，乘新妇城东观剧归，伺於路，劫以去，尽掠衣饰，委妇冷巷中，遇巡更者为送归。逾月，案始破。盗首，武员工某也。都人有诗曰：“夜半香车出禁阿，何来醉尉一声呵。钗环零落空街冷，去去如间《得宝歌》。”自来吏胥舞文，专恃例案，曹司精者亦能之。贵筑黄琴坞观察，道光中官吏部，与同僚遍稽旧案，分别存销，存者分类入簿。又手抄小册，随检即得，吏不能欺。且屡与堂上官抗争，因有“硬黄”之目。自纪诗云：“蹉跎十九年中事，赢得人呼作‘硬黄’。”又，阮给谏（应商）初官户部，以裘服逾制挞二吏。每判事，勿许亻言，弊亦顿止。迨辛丑回銮後，悉裁书吏，部司创习文法，转以为苦。张广雅嘲以诗云：“劳剧无如画省郎，五更城外蹋靴霜。六房纲目何年定，且劝三杯厚朴汤。”

盐树奇矣，而更有甘陇之盐池；火山奇矣，而更有巴蜀之火井。二者皆见篇咏。戴裕庵庶常（宽）《盐池篇》云：“筑地作盐池，池光朝艳艳。不闻烟火声，天地自烹链。微风从南来，雪花堆璀璨。上以充天庖，下以供征缮。余波及闾阎，古制良甚善。不知自何年，招集来商贩。骄奢拟王侯，奴隶视州县。计口派食盐，锱铢入奇算。百钱不盈盎，况乃泥居半。哀哀墟里人，味不充藜苋。荷锸者谁子，扌骨扌骨泥没。盐成不敢收，指挥听垄断。两间有美利，本为生民便。安知兼并徒，奇货思独擅。造物忌满盈，朝廷有纲宪。不见囹圄中，囚首发覆面。”其诗刺包商，且哀灶户也。火井则蜀中多有之，所出为阴火，色纯白，无焰。土人以竹筒引之，啣接数里，分装铁管，供民间炊爨。其管以时启闭，极便。南皮张文襄《火井篇》云：“闭关一无求，善国莫如蜀。大利归盐荚，不薪火自足。富媪吐灵怪，光向绛霄烛。一邀葛相窥，再昌炎汉录。当其穿凿始，顽坚百尺。万灶恣煎烹，天餍程郑欲。神愁地脉泄，人畏劫灰促。”盖土人煎盐制糖，恒用井火也。末云：“忆昔南宋季，一镇支全局。缗钱三千万，供军踵相属。固由地产穰，亦恐征敛酷。保民有至道，君子善处沃。”因事托讽，与裕庵诗意略同。汇录之，以代方志。

邓铁香京卿（承修）初居台谏，著称敢言，屡抨劾贵要。梁文忠贺其擢内阁侍读学士云：“近侍丝纶美，新颁雨露温。直从百僚底，上动九重尊。盛世无朋党，端居念主恩。此身应许国，不独在忠言。”勖勉甚至。後迁鸿胪卿，出为桂边画界大臣。侃直争持，狡谋为戢。事竣还朝，慈圣慰谕之曰：“汝此行辛苦。”铁香益感奋。寻拜命直译署，与同列孙文恪、徐小云论事多忤。尝过梁栖凤楼宅，语梁曰：“吾时与小云争论，不胜愤激，奈何？”梁曰：“君不能和一徐侍郎，更何能制异族耶？”既又忤文恪，乃决引疾。朝旨犹予假慰留，盖慈眷尚渥。而铁香迄不安於位，假满，复乞休，遂归。在乡创设崇雅书院，又於丰湖上辟尚志堂，以启迪後进。凡五年而卒。文忠有《哭邓鸿胪》诗五首，其第二首云：“孤特标一槩，不谐者徐孙。公廷有夔龙，敷奏将何言。涕辞文石陛，身老梅花村。俄充割地使，遂出南关门。冲林截猛虎，木矜故猿。无惧神乃静，有耻命益尊。能使狡暴折，不恤瘴疠屯。辛苦称深宫，硕果迄不存。孰谓山木寿，五载焚其根。”述其事也。相传铁香疏皆李越缦代草，故过从特密。其乞归，越缦尝为文送之，时尚官户部。迨自历谏垣，年已向暮，风棱转减。文忠集中有怀越缦诗，怪其补官三年，未有所言。其诗云：“天街马竞游嬉，六十头颅负此奇。咋舌吞声谁不愧，剖心见血可无时。旧庐漂荡输归计，浮世升沈付小诗。琴上星残教一哭，应从沧海念王尼。”结语自注：“谓铁香也。”






●卷二二

孝定景皇后系出那拉氏，为都统桂公（祥）女，其於孝钦后为姑侄。中宫之定，寔秉慈旨。光绪己丑正月，大婚礼成，即於是年二月亲政。李越缦侍御於乾清门观迎皇后凤奁，有诗纪之云：“九阊曙色启铜龙，夹道珠灯拱法宫。彩仗千官迎日下，琼函百辇出云中。光华共识天颜喜，朴俭先昭内治风。添得层城王母笑，蓬莱绮映早霞红。”注称帘幕衾褥，俱用绛色，盖从俗也。樊云门方伯是年亦有《纪事》诗云：“又见珠帘撤紫宸，履端归政降鸾纶。金瓯不改山河旧，玉殿重瞻日月新。五柞巡游携嗣主，九莲供奉遍都人。分明记得延英语，社饭香时念老身。”“少长椒庭侍宴游，圣年十八备长秋。官家早已虚金屋，太母欣然赐石榴。班政翟衣临茧馆，问安珠佩过龙楼。女尧坐对皋夔笑，佳妇佳儿共白头。”前首纪归政，次首纪大婚，皆风华典丽之作。是年，屠侍御（仁守）疏言，归政伊迩，时事孔殷，此後密摺封奏，请仍由太后披览施行。懿旨严斥之，并下部议处。夫庶政必由秉命，则撤帘之谓何？太母亦乐观成，诅临朝之有恋？是举也，知之者以为过虑，不知者且疑其迎承。屠亦铮铮，胡为出此？

文芸阁学士以第二人及第，廷对卷“闾阎”误作“闾面”，当加黄签，而翁文恭力拔之。经御史刘纶襄论劾，读卷大臣俱罚俸。迨大考翰詹，文恭复与覆阅。其日记云：“礼邸、孙莱山传旨细看，除第一及另束五本勿动外，余均可劲。奏事太监传旨，亦然。”其预定第一者，即芸阁卷也。或云芸阁为珍瑾二妃师，妃颇为延誉，以此膺上眷。叶鞠裳学使《大考》诗云：“殿前珠玉落挥毫，阆板苑清班数凤毛。授简终童麟木对，侑觞贵主《郁轮袍》。似闻司马由杨意，又见樊姬荐叔敖。沈宋新诗楼下进，宫闱玉尺正亲操。”即纪其事。“杨意”兼谓闻监也。李文正夙持清议，芸阁尝游其门，且先世有乡举同年之谊，尤相引重。文正薨，芸阁赋诗挽之，序云：“甲午、乙未间，国事危急，公不恤下问，凡所议论，

公每是之。丙申正月，余以小疾乞假数日，公自园退直，即遣人问曰‘果有疾耶！断勿续假。’盖知余意欲求去也。旋被劾，语侵公，迄未敢通问。比於邸钞见饰终之典，遂作此诗。”当日推挹綦殷，固不仅师生文字之契。其诗曰：“昆阆昭玉英，流彩发龙衮。丰条能霰雪，要在植德本。孰是更治乱，终始笃款悃。尚书果邦彦，嶷若凤立。绿图授神哲，赤县洗昏单。执持魏国琦，风度江夏琬。尽言夙所受，一跌志愈勉。西园公卖鬻，北寺内排扌建。妖氵起海壖，酿乱始闱苑。老成与谋议，王臣仗忠蹇。狐裘政多门，唐棣偏其反。国论时见接，衰泪犹在吻。远猷逊谢安，谅节符卞壶。三古不可作，学校废已远。谬思追周文，宾至我乎馆。涤耻誓尝胆，触邪或裂旱。几同范滂锢，终赖如晦断。修门去俄顷，别抱未及款。硕德不敕遗，仰视白日短。百年论相术，黄发务恪谨。屹然守正道，帝鉴公缱绻。祝宗久有祈，况乃乘真返。魏阙空峥嵘，涕洒马足踠。神州竟安届，中宵叹微管。”读者可以觇朝局焉。芸阁及第时，赴礼部恩荣宴。故事，当叩拜。芸阁力言，古者拜非稽首，引《说文》字义与礼部曹司辩，卒行三揖礼。徐荫轩相国掌院，欲传三鼎甲，谕责之，亦不果。<百百>年来沿袭文物，是时已刍狗视之矣。

前卷记萍乡文氏事。叔来太守即芸阁之祖，以殉难谥“壮烈”。咸丰时，自惠州守移知嘉应。值寇至，守城力竭，决以身殉。时树臣以同知赴觐，遂遣芸阁母彭夫人挈子走避，仓卒幸免。迨树臣权知罗定州，复值陈金刚之乱，三围州城，皆濒危获保。同治壬戌冬，寇复大至，树臣诣省请饷未归，彭夫人集僚掾议曰：“旦夕寇至，吾家人分无苟免。诸君毋同尽，愿去者，已具舟城东以待，可先行也。”众中惟幕宾李某不去。计州兵可守城者尚千人，因与区画，分遣登陴。夫人撤簪珥犒之。更命悬爆竹於大堂，戒阍者，城破即燃之，俾闻警自裁。既而贼围城，三日不下，竟舍去。後获贼，乃言每夕见城中灯火旗帜，如三四万人，揣不易破，故去之。闻者咸谓忠节所感，以获神佑。芸阁既贵，赋《畅志》诗有云：“微生多忧患，髫实初肇。逶迤兵刃间，得活竞分杪。集枯不羡菀，习苦已甘蓼。家风重名节，十世清德绍。岂敢爱微躯，夙夜思悄悄。”且有序，追述甚详。盖以自幸，且自勖也。芸阁慷慨负志节，在朝屡上封事。甲午，中日事起，与张季直殿撰主战颇力。闻王师挫，和议将成，太息而罢。林晚翠诗云：“都言踏破西山石，我道西山势不行。争怪忧时文学士，但看烟翠亦何情。”即是时所作。

长沙李亦元比部（希圣）《咏史》云：“窈窕交疏间绮窗，自修水递接吴江。药储乳雀三千两，衣画轻鸾六百双。烧烛代薪施锦帐，列钱衔璧出金釭。化淳不似承恩死，彰德门前舐足降。”刺奄寺也。安得海虽诛，而代者踵起，李莲英势尤盛。朱蓉生侍御一新乙酉典鄂试还朝，疏劾莲英，语切直，坐措词失当左官。王益吾祭酒方督学江南，间其事，奇诗云：“长啸金鹅潭水滨，归来原不为菰莼。及时好补《南陔》咏，未必朝廷舍此人。”“气清骨直应休名，今日翻绿谏得旌。乍了乘轺新事业，来迫折槛旧家声。”先是，醇邸巡阅北洋海军，命莲英随往。事乖祖训，且轻朝廷。蓉生疏言，恐蹈唐代监军覆辙，懿旨命回奏。寻奏入，乃斥其执谬。或云醇邸请以自随，则恭谨之过也。叶鞠裳《御屏》诗纪鲁伯阳之简苏松道云：“御屏姓氏孰先容，惊见除书下九重。阁下黄麻争缴进，宫中墨敕误斜封。匠心刻鹄翻成鹜，掉尾神鱼未化笼。袖里并州藏快翦，悄然江水翦吴淞。”《绣衣》诗纪玉铭之简四川盐茶道云：“绣衣玉斧出长安，朝下恩纶夕罢官。玉杯未堪盛狗矢，粪坻相与弄蜣丸。扫除仅隶黄衣贱，沈顿应怜白屋寒。名器假人原可惜，俨然涂炭坐衣冠。”故事，道员待次者必存记，乃得邀简。伯阳事出内敕，云李文忠荐之枢府。检存记册无其名，行查吏部，则尝以佐贰劳绩得奖，文忠所请也。寻邀特简。抵江，大吏以摄常镇道，不三月免归。玉铭业木商，谢恩日，召对失词，命书履历，不能成一字，即斥罢。二事所由异径，而皆奄竖展转成之。连英有养子三人，皆报捐部郎。又有某太监养子应甲午京兆试，竟获隽。鞠裳诗云：“自昔中涓有象贤，暗中摸索著鞭先。蟾宫名艳《登科记》，蚕室书成《急就篇》。灶下养皆郎将列，当涂高即孝廉船。先生头脑冬烘甚，未觉终南别有天。”先朝驭奄之严，所见远矣。

醇贤亲王《海口夜泊》诗，盖即巡阅北洋时所作。有“五台旧迹传千古”之句，注谓北洋炮台凡五，以“威”、“镇”、“海”、“门”、“高”为号，咸丰间僧忠亲王创筑，久成废址。迨合肥相国督直，因而葺之，复添营垒为辅。近人纪载所未及也。醇邸典海军，复与合肥增建旅顺炮台，以固近畿门户。甲午之役，旅顺炮台不守。李文石观察诗云：“贤王海上有高台，屹立沧波亦壮哉。岂谓金蛇衔浪舞，翻今铁鹢架天来。轮飞苦恨杨么黠，罂渡终思韩信才。六郡良家同日死，怒涛卷雪使人哀。”贤王，谓醇邸。“罂渡”句用林文忠故事。林守粤，尝募水勇，乘水桶凿沈敌舟，即前卷所纪也。合肥《丙戌四月随醇邸巡阅海防》诗云：“碉弓玉节出天阊，士女如山拥绣裳。照海旌旗摇电影，切云戈槊耀荣光。做飞禁旅严千帐，罗拜夷酋列几行。德协谦尊齐赞颂，力辞黄屋福威扬。”又，醇邸绘《庙岛海市十图》，济宁孙文恪题云：“戈船献巧来凿空，旌旗习战沧溟中。懿亲为国出经武，行部东指桑宫。天吴进舍童律迓，倏忽曼衍呈鱼龙。五城十楼现弹指，壮观压倒眉山翁。群酋水面四罗拜，持较郭今知论证雄。”皆足觇艨幢盛槩。

篑斋之入赘节府，清议颇薄之。叶鞠裳诗云：“安乐水山作婿乡，粉侯两鬓已如霜。东床坦腹新婚序，北阙批鳞旧谏章。白马清流宜此辈，青蝇吊客畀何方。升沈公亦华胥梦，但恨金是溃蚁防。”调侃之作，语有阳秋。相传甲申马江之败，夫人有诗云：“鸡笼南望泪潸潜然，闻道元戎匹马还。一战岂容轻大计，四边从此失天关。焚车我自宽房琯，乘障人谁惜狄山。宵旰殷勤犹望捷，群公何以慰龙颜。”“痛哭陈辞动圣明，长孺长揖傲公卿。论才宰相笼中物，杀贼书生纸上兵。宣室不曾留贾席，越台何事请终缨。豸冠寂寂犀渠尽，功罪千秋付史评。”诗中颇有恕辞，篑斋引为知己。文忠偶谈及选婿，谓“得婿如君者足矣”。篑斋乘间自媒，婚议遂定。迨居甥馆，文忠以怜才故，颇优容之。其时物论集矢文忠，因并及篑斋。或讥其苍黄翻覆，不知篑斋之倾心合肥，固不自入幕始，其在戍所，已通款曲。故戍归日有《寄谢》诗云：“捐弃明时分所甘，无家何处著茆庵。便凭黄阁筹生计，愿奇沧洲得纵探。水积峨峨几止北，鸢飞跕跕罢征南。负刍越石嗟枯槁，门下虚烦解左骖。”其《读樊川集》云：“能容两党非无术，不作三公为有情。”隐以自况。後从文忠议款，得京卿。文忠殁，张楚宝观察以肃毅刀赠之。刀为光绪壬辰德国格鲁森厂所制，文忠命其监造者。楚宝，文忠甥也。篑斋得刀，赋诗云：“敛尽中原百战锋，晚经锤链壮军容。昆吾大食终何用，神笔凄凉老折冲。”寥寥二十八字，不啻为文忠作传。

合肥相国久领北洋，屡主和议，京朝官几以汉奸目之。安晓峰侍御（维峻）抗章劾其通倭，谓於海外潜营金穴，其子且为日本国驸马。所言皆{卫言}，坐夺职遣戍，而直声大震。都市大侠王五谂其贫，出金助之，且护送出塞。柯风孙学士《送晓峰出塞》诗云：“昔年胡忠简，抗论绍兴初。四裔知名字，千金购谏书。先生真不忝，世事竟何如。感槩都亭别，犹多长者车。”缪邰生亦赠诗云：“慷慨陈书动紫宸，男儿夙负胆轮。未云折槛心何壮，邹浩投荒节自伸。天下争传真御史，边隅欣遇谪仙人。包容自荷君恩厚，雨露行回塞上春。”一时舆论如此。晓峰亦能诗，尤工集句，《出戍自纪》云：“一封朝奏九重天，万事伤心在眼前。好脱儒冠从校尉，征途行色惨风烟。”後五年赐环，复集句云：“马首东来知是谁，乡书无雁到家迟。陇头流水关山月，准拟人看似旧时。”皆能用古入化。又《次韵答锺愚公》云：“兀自伤秋计已痴，百年世事一枰棋。只应梅福称仙尉，谁道王敦是可儿。梦里狂言犹草疏，春来转瞬即瓜时。天涯亦有濠梁客，话到忘机两不知。”“王敦”谓合肥。“梅福”则谓篑斋之入赘。合肥与高阳、常熟皆不协。篑斋初为高阳所重，穷途失志，乃依合肥篱下。偃蹇余生，益伤积毁，恩牛怨李，自古然矣。

同光间，荐举使才，多以翰林充选。奉使者，皆进秩视二品以荣之，盖犹册使之假麒麟服也。许文肃以侍讲出使欧洲，习旁行书，未一年，即通晓，因得究心西制，考镜得失。尝著《外国师船表》十二卷。同时洪文卿阁学亦尝奉使英伦，文肃《寄怀文卿》诗云：“满地横流仗一壶，宵分看剑忆风胡。三年泥雪曾如梦，万里星河想不殊。觇国屡询回纥马，筹边待献月支图。灵槎西望多佳气，惭愧飘零到柳蒲。”“直北星躔变旦昏，锋车自此罄黄坤。日南烽火忧时泪，江表弦歌待士恩。早识禁中须颇牧，暂令域外料曹孙。庙堂驾驭增新政，好待归朝借箸论。”文卿尝绘西北舆图进呈，又屡上疏论越南事，故有“筹边”、“忧时”诸语。先後由词臣出使者，若郭筠仙、何子峨、汪芝房、崔惠人，轺车相望。子峨使日本，彼俗歌舞，犹袭唐风，於源桂阁故侯宴坐，赋二绝句云：“轻盈舞袖绾双鬟，洗戋殷勤劝小蛮。含恨低翻旧时曲，一声声是《念家山》。”“宾筵酒馔翻新样，乐府笙歌倚旧声。沿习太平唐代舞，诸伶白首说西京。”一时盛传之。惠人亦使日本，以迂鄙为人疵议。还朝值大考，由庶子降中允，夺二品服。自是皇华之选，罕用儒臣矣。

光绪季年，以文吏改武者，提督秦炳直、李准其最著也。又，黄泽生以候选道授狼山镇总兵，陈散原赠诗云：“国家积弱由，万辙不一轨。敝制始不返，文武分途始。儒吏束手为，将卒益媮鄙。卤莽而睢盱，遑云袭欧美。方今穷无之，品汇在龙砥。酌剂破藩篱，因君为嚆矢。”诗意以文武互用为创举，不知国初以来此例固多有之。同时宜阳赵劲修（金监），以拔贡作宰蜀中，後从锡清弼督部赴滇，亦由战功改武官，至昭通镇总兵。在军中，有“闲云出谷众山低”之句，为忌者构赞，清弼知之深，不为罪也。劲修少负奇气，赋《少年行》有云：“男儿骨相不封侯，走马射虎南山头。不然东渡辽海开玉帐，草檄破贼边城上。”後来戎马功名，已兆於此。其诗皆称心而出。当屈志百里，颇郁郁不乐，有《即事》诗云：“束带迓上官，肃节江之湄。吏云有成例，不敢玩忽为。叹息古道湮，士节日以卑。衣冠何伟岸，折腰向小儿。缅怀古良宰，岂有悦世姿。勤民尽职守，外此非所知。而我何为者，屏营当路歧。世局苦迫隘，已非黄农时。栖皇奚所求，徒为识者嗤。逝将投绂去，烟雨卧颖箕。傲然睨世间，君知我为谁。”具见蹇兀之致。余谓文武非二事，要得其人。叶名琛、何桂清治戎，弃师而已。若鲍超、陈国瑞柄政，则且覆国，不可以不慎也。

陶然亭在京师南洼，康熙中，水部郎江藻所建，故亦称“江亭”。亭下有潭日“野岛”，四周皆萑苇。光绪甲午三月，丛苇中忽有怪声如牛鸣，或疑为蛟鼍之属，侦之无迹。市儿妄绘为图，呼以“大老妖”，谓专噬洋鬼。稍有识者，皆晒之。然图说流布大江南北，乃至甘、新，莫知所由。至福文慎（锟）为执金吾，调兵穷搜不得。兵去，声复作。内府官至设坛讽经禳之，扰攘经月始息。顾印伯大今《甲午感事》诗云：“灾异何当问董生，九门宣令止牛鸣。不闻周史夸群望，坐笑班书志《五行》。北斗遐瞻天上象，南洼信有地中声。苇问今日延缘路，旧事苍茫足暗惊。”刺当事之张皇，亦莫究其实。张豫荃（其淦）纪以长歌云：“右安城门当昼晴，野畦池水芦苇平。忽有怪物如牛鸣，路人千万皆闻声。喧传远近草木腥，街衢入夜无人行。或图其状如蛟鲸，似虎摇尾龙转睛。巨鳞修鬣腹彭亨，罔两罔象莫识名。日午健儿敲铜钲，戈矛森立车冲铡。击以巨炮雷霆訇，如临大敌心怦怦。登刀蹋火道侣迎，敕召六甲与六丁。呼星唤鬼与怪争，怪殊不惧反自矜。若鸣得意声无停，健儿咋舌双目瞠。拖泥带水如履水，道人执剑走野亭。护身符呪嗟无灵，我亦随众来郊。凤城景物争春荣，麦芒渐绿柳眼青。轻风转蕙晚照明，莺歇燕语调凤笙。万人如海身伶仃，枳篱薤陇侧耳听。鸣蛙噪蚓集众蝇，心知其诈笑语倾。嗟哉危坐高官形，柳阴歧路支凉棚。更资弹压列阵兵，忽欲纷调神机营。举国若狂谁使令，解人难索系我情。石言蛇斗传所称，妖不自作由人兴，见怪不怪真典型。”庸人自扰，不堪令冷眼者见之。是冬，中日衅起，又数年而拳祸作，盖乱徵也。近见翁文恭日记，亦纪是事，且系以考证，则直以为水怪矣。吁，亦异战！

宣统初元，郑太夷招都下名士集江亭，有句云：“二月春深犹雨雪，城南水解屡回车。”颇切燕都风物。是日，赵尧生在坐，谈及甲午妖鸣事，因赋长句云：“郑公二月罗群贤，江亭雪霁春一湾。苇芽出土柳条绿，水光氵八氵八收晴峦。各寻雅谑破昼睡，敬举国故光绪年。甲午春三此亭下，传有怪物声振天。略如九牛吼大瓮，或图其状如鼍鼋。作鳞之而旱双目，往揭巷陌人聚观。我时寓层保安寺，杨舍人住官菜园。见怪不怪试一往，自龙泉寺成市厘。美人如花著高屐，燕支涂颊擎双鬟。时逢绣中风走，道旁贫妇争乞钱。前行野潦一团碧，万头攒戢人如山。是时一哄怪乍伏，竞吹苇叶敲铜。蓦然一声殷地发，事果不谬如人传。杨舍人归舌不下，取《五行志》终夜翻。广搜异闻定鼍吼，昆明池内海眼穿。前演水雷失窟宅，径攻地道钻城垣。自余厌胜有万法，内务府设宣经坛。西山老道习雷吼，星冠木剑扬朱幡。金吾福公决大计，谓人有力天无权。调神机营备不测，克日大炮轰重泉。或云城当化为海，五城御史当直言。纷纷弭祸说不一，坎坎应节声愈繁。果然是物召兵象，及秋日本争朝鲜。我方妄言冀妄听，郑公大笑邀凭栏。”杨舍人，谓叔峤也。以叔峤著称淹雅，乃亦决为鼍吼，未免书生之见。

甲午之役，朝鲜以匪乱乞师。李文忠檄提督叶志超、总兵聂士成率师往。上以绥靖藩服，宜策万全，复饬增调。续发诸军既集，以志超统之。日本窥朝鲜久矣，至是衅启。志超督师久无功，宋庆代之，亦屡挫。驯至犯我辽渖，震及都畿。志超与提督卫汝贵等，俱以失机逮问。其以死绥闻者，则总兵左宝贵死於平壤之战，海军副将邓世昌死於大东沟之战，侍卫永山死於凤凰城之战，提督杨寿山死於盖平之战。威海陷，守将戴宗骞死之；刘公岛陷，水师熠，提督丁汝吕、总兵刘步蟾俱死之；亮甲山告捷，参将刘云桂、守备赵云奇阵殁。於是近畿门户不保，海军精锐俱尽。先文安公题魏默深《海国图志》所谓“一场孤注闽材尽，横海楼船泣水犀”者也。闽厂创议由左文襄，而成於沈文肃。三十年来，管带、驾驶多八闽子弟，死绥将佐若难世昌、若刘步蟾，皆闽籍也，而邓战死尤烈。论者谓是时海军尚不弱，缪邰生（锺渭）《吊邓总兵》诗云：“阴雨黯掺海气黑，王楼船誓杀贼。两军尘战洪涛中，雷霆铿訇天异色。高密後裔真英雄，气贯白日怀精忠。炮石纵击乱如雨，血肉激射鲸波红。敌舰纷纷多击毁，我舟力尽亦沈水。不分猿鹤与沙虫，全军尽葬鱼腹里。将军历险得生出，当留此身待异日。志存减虏图再举，畴谓将军节遽失。将军大呼曰不然，宁为玉碎毋瓦全。誓与士卒共生死，人死我生胡腼颜。呜呼人生孰不死，死亦要贵得其所。重如泰山轻鸿毛，流芳遗臭俱千古。将军视死甘如饴，凛凛大节青史垂。嗟彼军前伏法者，畏敌如虎亦奚为。”余尝见邓公遗象，英姿玉立如书生，而临难勇决乃如是。沈涛园中丞《哀余皇篇》亦甲午年作，其诗云：“城濮之兆报在必阝，会稽已作姑苏地。或思或纵势则悬，後事之师宜可记。昔年东渡主伐谋，严部高垒穷措置。情见势绌不战屈，转以持重腾清议。铁船横海不敢忘，明耻教战陈六事。军储四百饷南北，并力无功感尽瘁。宋人告急譬鞭长，白面将军臣请试。欲矫因循病卤莽，易箦谏书今在笥。蓄艾遗言动九重，因以为功疑可嗣。谁知一举罢珠压，东败造舟无噍类。行人之利致连樯，将作大匠成虚位。子弟河山尽国殇，帅也不才以师弃。即今淮楚尚水炭，公卿有党皆儿戏。水犀谁与张吾军，余皇未还晨不寐。州来在吴犹在楚，寝苫勿忘告军吏。”“东渡伐谋”，谓其尊人文肃公率师渡台事。时在光绪初年，鳃人窥台，邻伺已迫，有猛在山，采藿戢谋。“易箦谏书”，则述文肃遗疏，老成深虑却顾。而二三少年，张皇急功，怂恿一掷，谁秉国钧？何所逃责？

左冠廷总戎，山东人，固宿将也。平壤一战，独当敌，陷重围中，诸军坐视不扌求，力竭死之。左尝从戎南越，称骁勇，闻者叹惜。胡砚孙观察为赋《左将军歌》云：“东征虎将花门种，白干朱丝号神勇。涅臂长悬报国心，生来惯识祁连冢。幼抱犀渠作健儿，搴早结上公知。红绢抹额黄皮，得意摩天苦战时。论功首重桓虔武，凯歌自和逻ュ舞。莫作寻常蕃将看，哥舒仆固羞为伍。闷杀新娘曹景宗，鼻端出火耳生风。来收拾穿云履，也向天街蹋Й红。百战功名等一掷，枭卢未辨争先得。狂撑大眼睨公卿，酒酣无那肝肠热。空怜岁月去堂堂，揽镜俄惊鹫上霜。携得琵琶红袖妓，夜寒如雪按《伊》、《凉》。此时是壑氛尤恶，海蠕星子纷纷落。铁轨南通俾路芝，越裳甘弃同瓯脱。从此将军气转豪，岛虽重主恩高。不教日压秦长脚，空有天生刘大刀。联枝跗萼称同气，斩关破贼真吾弟。长向朝阳望捷书，可怜夜半凶书至。春风泪洒脊令原，反斗终怀国士恩。只有拊膺长痛哭，不辞翦纸与招魂。忽间传箭追穷寇，困兽凌兢犹苦斗。赤峰明月踏营归，血腥裹甲三重透。碉戈早晚镇高州，都尉连章苦慰留。盼煞桄榔船上客，巫闾目断白云秋。无端骤长邯郸虱，败盟毁约思蚕食。白旄倏遍萨摩州，红帽如闻平秀吉。水犀十万下三韩，列幕连营袖手看。重英不动清人轴，一箭谁登广武坛。将军怒马奔如电，提刀愿识罗浑面。我今一死何重轻，不畏前驱畏後殿。鸭江流水绿汪汪，六月炎蒸鸟不翔。汗雨白沾铜面具，火云红映绿檀枪。酋矛散漫难成列，虎气腾腾呼杀贼。但使连衡共扌寿虚，定教执燧探龙穴。八道花旗迤逦排，红衣炮劈两山开。孤军已被重围合，不见沈舟项羽来。森索妖星迷赤雾，睢坠齿碎天将暮。红灯白酒贺兰营，曲误方矜公瑾顾。月晕重重间楚歌，洞胸犹握鲁阳戈。仲由缨结那惜死，国势不张将奈何。从今狂寇逾三塞，海门不守长城坏，市终悬懦帅头，中原赢得逃兵在。又见长编纪北盟，符离一溃误书生。万金币去龟阴返，只恐忠魂恨不平。”懦帅，谓叶志超、卫汝贵也。平壤一败，敌军遂长驱深入，虽戮叶卫，於事何裨。此诗可作《睢阳传》读。

甲午，孝钦后六旬万寿，朝鲜犹遣使臣祝嘏。奉使者，判中枢李承纯、户曹闵咏哲也。朱燮辰同在直房，赠诗云：“万国三呼阊阖开，璇宫瑞霭映蓬莱。东藩为效华封祝，累尔梯航献寿来。”未几，中东衅启，藩封遂尽。其端肇於朝鲜东学党崔时亨等之构乱。聂忠节以前锋八百人往驰，至全州，乱党已就抚。忽日军踞韩京，且截我北塘援兵。或谓敌贿北洋电报生，泄师期也。燮辰《牙山》诗有云：“遥传铁象方尘战，诅意多鱼已漏师。”即谓是事。其《南楼集》述甲午战事特详。《东沟诗》云：“鸭头江绿鼓声哀，一炬几同赤壁摧。大树已闻江上折，好花偏向炮中开。”谓丁汝昌以十舰与敌将伊东会江面，相持久，忽“济远”舰乱阵，撞沈“扬威”。时“致远”邓世昌方鼓机力击“吉野”，乃误撞“扬威”，邓愤极投海，我军大乱。又《战金旅》云：“桓桓个将军，扼险振士气。一战歼厥徒，再战摧厥骑。惜哉起追奔，敌忽绕其背。诸侯尽壁观，坐今长城蹶。”谓敌袭金州，徐邦道扼守其东，拒战於土城，迫奔遇伏，乏援致蹶，旅顺遂失。又《战威海》云：“盛山迤东曰溟渤，自古形胜此第一。台垒屹立耀戈，军中使马兼使船。维时阳侯出典兵，谈笑颇欲吞蛟鲸。何图海氛蓦地起，顿教铁锁俱沈底。我原为主敌为客，反客为主事已矣。霹雳横空飞焰红，帐下健儿方醉死。呜呼，阵云咽，旄头折，沙虫猿鹤两漂沦，客卿还献沈舟策。”谓敌踞威海陆地攻刘岛，我军孤无援，德员瑞乃尔进沈舟毁台策，诸军不应，丁汝昌仰药死，道员牛某遂降。是役，海军尚能战，而号令不齐。陆师尤多窳朽，以六万之众攻海城不下，敌军大集，遂至弃辽。燮辰诗所谓“曾无强楚三千甲，空见征辽廿四军”也。东抚李监堂调阎得胜部及青州防兵，遇敌立败，虽斩阎，仍节节退守。燮辰诗所谓“长城轻弃後，契箭误传时”也。又有提督谭桂林，亦湘军故部，自请赴敌，仅赍格林炮四。时曾重伯统防营，假以百兵，战死於牛庄，百兵生还者仅十之二。重伯哀以诗云：“将军殉国兵殉主，楚人忠义懔千古。”其赴敌不可谓不勇，亦人自为战耳。

周泊园师《书事》云：“兵气缠沃沮，狂飙扇溟渤。东海久不臣，倔强日所出。神柄天使专，贰负岂能桎。雄虺志吞人，往来遂攸忽。凭陵我旧藩，势如风雨疾。朝振仁川航，暮入韩王室。相公事隐忍，间战已寒栗。上策讲和亲，兵机昧先发。桑土夙未谋，东隅看已失。横海五百人，并委蛟龙窟。一旅悬牙山，生还未可必。咸镜道险远，浩荡难超越。散卒如流星，余烬收无术。徵兵会平壤，号令实不一。彼哉败军将，竟秉专征钺。众心未依附，只手难提挈。桓桓左将军，忠勇冠恒碣。慷慨誓偏师，生死拚一决。众溃力不支，呜呼名将蹶。辽左遍烟氛，旧邦正杌涅。山陵固有神，原野已流血。陆惊辎重亡，水骇赊皇夺。兵粮为寇资，山溪徒险设。天子廑宵衣，烽火照城阙。客卿用由余，行人遣卫律。烈士竞请缨，上相虚筹笔。榆关百万师，儿戏不可说。乌合半疲癃，狼贪岂骁桀。北风吹边沙，挟缤肤犹裂。卧鼓无声，驱战不成列。羸卒当精兵，如肉投虎穴。况乃兵家要，信必在赏罚。军政贵森严，天道有肃杀。王法苟不彰，敌锋何由折。但饬政刑明，庶可坚利挞。亡臣与降将，要领诚宜绝。外以示彝戎，内以儆饕餮。汉帝有神灵，海波无荡。不战屈人兵，此义闻前哲。”述甲午军事挫败之由，洞若观火。自来感时诸作，无此痛切。是役，实肇於翁李之隙。宋芸子观察《感旧》诗咏合肥、常垫两相国云：“束人高阁自登楼，庾亮平生俊未休。栋折一言偏悟意，有人廷尉望山头。”注谓：“甲午兵败，合肥为朝士所挤。常熟密查覆奏，谓其心无他。乃解直督，以大学士入阁。余自使间辞归，见常熟，不禁伤瘁，叹曰：‘栋折榱崩。’言末既，常熟曰‘我执其咎。’初言意未指此。既闻，始忆庾亮出奔对戴若思语。亮欲假事诛苏峻，峻曰：‘只能山头望廷尉，岂能廷尉望山头。’遂作难。兵事初起，上书常熟，曾以此为语也。”语出芸子自记，其中窍折具见。合肥既散置，或劝其引退，合肥曰：“吾辈以身许国，旦夕有事，当复相须，尚非高蹈时也。”体国之诚，固异於悻悻者。忆旧作《谒李公祠》句云：“及佐中兴终尽瘁，独支众谤待投艰。”即本是语。

平壤之败，总兵卫汝贵溃师失律，罪浮於叶志超，故志超处斩候，汝贵立诛。汝贵旧隶周刚敏盛军，氵存保至列镇。所居卫阳，乡人因汝贵事，呼以“卫殃”。周颂无农部为刚敏後人，舟过卫阳，感赋云：“鸺留天半叫黄昏，风雨潇潇过旧村。遗恨空余青坂在，失机难解白奔。衰杨人指条侯冢，丛莠今栖伯有门。岂是罹殃成谶语，淮南犹有未招魂，”败将何心，乃使榆蒙垢。

当韩事初起，新进喜功者，方以为海军久练，及锋而试，庶振国威。迨於挫创，则又哗然於海军之不堪一战。皆扪之谈也。刘裴村《屯海戍》诗诋海军尤力，其诗云：“驽鸟久不击，金睛倦神霄。龙马絷其足，空阔徒见招。矧兹屯海戍，本自异雄枭。削虽已多，室家且逍遥。军中有妇人，武事空萧条。火炮止虚烟，扬旗惮回飚。一旦飞羽檄，驱之度韩辽。我友充海军，铁舰嬉且遨。独我迫东行，万惨聚府焦。况忍诀妻子，中道相牵号。哭声上干云，下压大海潮。入舟屡回盼，不战心无逃。运船猝被击，溃亦无由跳。可怜罗练躯，挂鲸齿高。空令ヮ妇来，招魂祭波涛。大帅心有在，我方悲汝曹。汝曹死自悲，无为怨圣朝。”绳及死绥，未免深刻。溯当校、厂初设，风气尚亻塞，高第右族罕由之。其异如严又陵、魏季渚辈游学归，又他途自效。人材之难，无足为讳。叶临恭甲午参海上军幕，其《感事》诸作，足资参证。《闻牙山覆军》云：“风声何忍破愁颜，天下观瞻几几间。诸将连船藏旅顺，哀音一夕动牙山。神京原庙应无恙，我国余皇尚未还。日日江头行复望，此书疑似又间关。”又，《海防营次夜坐》云：“疏完兵事又高吟，忧愤还生慰藉心。闻道元戎真不死，可堪逆虏苦相侵。海门禁米云帆少，幕府传书夜鼓沈。终日昏迷策何事，望君一纸抵南金。”当日海军将领类持重，如邓世昌者盖不多睹。然彼己之不明，号令之不一，水陆之不相顾，其咎不专在海军也。临恭又有《沪上夜巡作》云：“萧寺无眠听刁斗，朱墨狼藉污满手。我军昨报抵中和，属国壶浆迎马首。士气骄腾将心锐，朝食何难灭此丑。牙山元戎突围出，万死偏师能断後。帑金两万颁孤城，动地健儿泣拜受。蚕丛平壤峙中间，月圆之夕忽不守。陈涛虽痛无此惨，谋国不臧执其咎。天意何年能悔祸，人心忧愤匪滕口。夜来封事谁主名，切责戎机累佳偶。婿水人居幕府山，析津地异彭田阜。海军退舍叹如鼠，粉饰捷书诳谁某。风声比复过南洋，起占太白在户牖。”注谓左冠廷总戎进攻平坏，敌据险，不得前。因以牛数百头，束香炷角，夜驱而上。敌并力来遏，我军已闲道出其後，遂夺隘，直至中和，援叶志超军出。迨八月望，敌数万扑平壤，冠廷转战而前，深入三十里，叶卫诸军坐视不援，且先溃。冠廷中三炮，犹力战二日，乃殉。事闻，谥忠壮。“封事”句谓合肥被劾，连及其婿张篑斋。前既述之。

叶鞠裳《甲午》诗云：“珠有诏弃岩疆，慷慨城亡与共亡。黔首共和当璧兆，苍头突起义军张。田横岛上成孤注，韩信军前请假王。千里封畿一叶，闰朝小劫换沧桑。”谓台湾割弃议定，而唐薇卿中丞自举为总统，以抗日本也。台民闻割地之议，愤朝廷相弃，倡议自主。时刘渊亭以南澳镇总兵率师驻台，誓戮力共守。日军至，兵力不敌，卒弃台出走，海南片壤，遂沦异籍。其事不济，其志可哀。黄公度赋《台湾行》云：“城头逢逢擂大鼓，苍天苍天泪如雨，岛人竟割台湾去。当初版图入天府，天威远及日出处。我高我曾我相父，斩刈蓬蒿来此土。糖霜茗雪千亿树，岁课金钱无量数。天胡弃我天何怒，取我脂膏供敌虏。眈眈无厌彼硕鼠，民则何辜罹荼苦，亡秦者谁三户楚，何况阐粤百万户。人人效死誓死拒，万众一心孰敢侮。成败利钝非所睹，一声拔剑起击柱。今日之事无他语，有不从者手刃汝。堂堂蓝旗立黄虎，倾城聚观空巷舞。黄金斗大印系组，直将总统呼巡抚，今日之事民为主。台南台北固吾围，不许雷池越一步。海城五月风怒号，飞来金翅三百艘，追逐巨舰来如潮。前者上岸雄虎彪，後者夺开飞猿揉。村田之铳备前刀，当辄披靡杵血漂。神焦鬼烂城门烧，谁与战守谁能逃。一轮红日当空高，千家白旗随风飘。捂绅耆老相招邀，夹跪道旁亻免折腰。红缨竹冠盘锦绦，青丝辫发垂云髻。跪捧银盘茶与糕，绿沈之瓜紫葡萄。将军远来毋乃劳，降民敬为将军犒。将军日来呼汝曹，汝我同种原同胞。延平郡王人中豪，寔辟此土来分茅。今日还我天所教，国家仁圣如唐尧。抚汝育汝新黎苗，安汝家室毋讠尧讠尧。将军徐行尘不嚣，万马入城风萧萧。呜呼将军非天骄，王师威德无不包。我辈生死将军操，敢不归依明圣朝。”吾国号称“忠义”者，祸福动之，利害挠之，其不足恃，正类此。

吴清卿中丞尝以京卿督吉林边防，因自负将略。甲申法越事起，即请一鄣立功，蹉跎未遂。甲午抚湘，复自请率师出关。日兵陷牛庄，吴军退走。再陷田庄台，吴遂奔锦州。有诏以师徒挠败，切责之，寻遣回原任。吴夙好金石，军中携以自随。仓皇一溃，珍藏多失。人境庐主人为作《度辽将军歌》云：“闻鸡夜半投袂起，檄告东人我来矣。此行领取万户侯，岂谓区区不余畀。将军慷慨来度辽，飞鞭跃马称人豪。平时搜集得汉印，今作将印悬在腰。将军向者曾乘传，高下勾骊踪迹遍。铜柱铭功白马盟，邻国传闻犹胆颤。自从弭节驻鸡林，所部精兵皆百链。人言骨相应封侯，恨不遇时逢一战。雄关巍峨高插天，雪花如掌春风颠。岁朝大会召诸将，铜炉银烛围红毡。酒酣举白再行酒，拔刀亲割生彘肩。自言平生习枪法，链目链臂十五年。目光紫电闪不动，袒臂示客如铁坚。淮河将帅巾帼耳，萧娘奎姥殊可怜。看余上马快杀贼，左盘右辟谁当前。鸭绿之江碧蹄馆，要令万里销烽烟。坐中黄曾大手笔，为我勒碑铭燕然。么么鼠子乃敢尔，是何鸡狗何虫豸。会逢天幸遽贪功，它它藉藉来赴死。能降免死跪此牌，敢抗颜行聊一试。待彼三战三北余，试我七纵七擒计。两军相接战甫交，纷纷鸟兽空营逃。弃冠脱剑无人惜，只幸腰间印未失。将军终是察吏才，湘中一官复归来。八千子弟半摧折，白衣迎拜秋风哀。”其诗可谓虐而谑矣。王壬秋赋《游仙》诗，隐括甲午事，有云：“新承凤诏发金阊，争看河西坠马郎。幸不倚吴持玉斧，可能窥宋出东墙。劳搓仙带招传燕，只借天钱与办装。曾受茅君兄弟诀，休将十赉损华阳。”十资，亦谓所斋金石也。调侃虽同，而壬秋词特蕴藉。

台湾抚垦开山之议，创自沈文肃。自台北分设郡邑，民物繁庶，渐侔内地。台绅林时甫太仆（维源）督办抚垦最久。当垦辟时，吴霁轩镇军通路至八同关，时方盛暑，严霜积岭，士皆衣皮，张蘩甫大令诗所谓“独怪严霜飞暑路，八同关外振师还”者也。十年间，狮球通轨，地利渐兴。或谓安平险隘，基隆夷旷，以建治北为失策。蘩甫以进士知县氵位闽，尝宰淡水，有《台疆杂感》诗云：“基隆形势逊安平，使节偏屯北府兵。筹海十年成铸错，东溟从此失金城。”即论建治之失。又云：“皇仁偃武恤疮痍，岂把珠弃若遗。穷发亦知怀汉德，鱼龙队里树旌旗。”“虎符龙节镇重洋，帐下儿曹似将狼。未见寇氛临战垒，忽惊刃血溅公堂。”“岛国新更自建旄，登坛拜印将星高。煌煌露布书犹湿，一叶扁舟唱《董逃》。”“大日落将台孤，半壁支持仗寄奴。犹道越南雄略在，鸦军齐作黑云都。”“绝岛尘生动鼓鼙，闭关难得一九泥。鸡番亦惧刀兵劫，越险争防大甲溪。”“劫夺残伤事可哀，军储百万委蒿莱。摸金校尉知多少，不斩楼兰一级来。”则述台民自主及唐薇卿中丞轶事。薇卿负时望，实不知兵。尝犒师，为中军参将周某乾没泰半。属弁李文魁杀之，遂统其军。割台後，任总统，不十日，事败出走。时刘渊台尚驻守台南，日军进攻，破新竹，各邑生番剽悍者，亦助刘军拒守大甲溪，卒不竞。张在淡水，尝赋《水调歌头》云：“本是蛟龙窟宅，误认金银宫阙，争战几时休。”竟成语谶。林氅云观察（鹤年），壬午孝廉，倜傥好谈兵。中岁渡台，与时甫同筹海防，毁家助饷，世称其勇毅。其《乙未五月二日纪事》云：“天祚扶余未可知，两河忠义盼星旗。陈桥拥赵兵虞变，ガ国封韩帝不疑。执梃降番尊使相，筑台朝汉长蛮夷。五洲琛画图王会，海上楼船望六师。”犹冀台民之能自立也。《丁酉四月七日厦门东望毫澎泣而有赋》云：“海上燕云涕泪多，擎天无力奈天何。仓皇赤壁谁诸葛，还我珠望伏波。怅望临江空击楫，艰难挥日竟沈戈。鲲身鹿耳屠龙会，匹马中原志未磨。”志士仁人，欷虎吟讽而已。

李文忠以大学士居京师，自以未与文衡，觊一典春，秋试，竟不得。又尝游圆明园，为人抨劾，吏议。是时，圆明虽毁，榛莽间池台树石，尚有存者。王壬秋同治末往游，双鹤斋屹然仅在，勤政、光明诸殿，坏壁犹立。徘徊废基，想像残迹，约略可辨，至是又二十年矣。因忆张篑斋、陈伯潜诸公同在京师，尝请乩，有净名子降鸾，时共酬唱。久之，乃自言为吴竹屿舍人（泰来），盖乾隆间江左七子之一。坛次，赋《重过海淀直庐》排律四十韵，甚工。其诗云：“凤纪跻元会，龙图控大藩。五云金爵踌，八水玉蛟蟠。绮岁吟红药，芳春揽白矾。侍臣绯绶带，卫士紫丝鞬。簪笔趋长乐，投壶笑至尊。校签频入直，掌制独承恩。禁柳含黄影，宫花澹墨痕。璧当寒月悄，珠络晚烟昏。宣索封章秘，传呼卤簿喧。四围铜埒静，十里火城繁。内相令狐楚，诸郎李固言。醍醐霏御露，纶纬下朝暾。老恋鸡栖树，贫归蚕垦村。太湖波浩淼，石屋雨潺。孤梦苹花谢，秋风槲叶翻。不成《居士传》，空署净名轩。竹里闲忘夜，茅墙冷负暄。吴船过白下，匹马入青门。东阁题襟好，西窗翦烛论。同官新节度，名士旧王孙。海外仙龛主，人间杜宇魂。修文登日观，奏事叩雷阍。已乱悲无术，呼天岂有冤。来依元武闼，忍上乐游原。焦上椒兰殿，残砖薜荔垣。深宫思李牧，故国望刘琨。河岳扶冲圣，星辰应上元。中兴周镐洛，再造汉乾坤。封豕知难突，妖墓恨未吞。议和持国体，敌忾备军屯。大局真儿戏，长城少奥援。圣胎春不驻，仙掌古常存。实录三千牍，离宫廿四番。群山衔蓟塞，野水咽金源。话旧人天渺，伤时节义敦。冥冥心岂死，种种发如髡。黯淡神灯出，苍凉海气浑。鼎湖隔樊圃，艮岳接昆仑。倦客沧江燕，啼声蜀峡猿。不堪重有感，佳日玉津园。”昆明劫後，过者伤心，何况令威鹤返耶！

珍瑾二妃，姊弟也。同镌苕玉，并侍椒风。珍妃明慧，尤承上眷，稍预朝事，为慈圣所忌。妃谪谴，其兄伯愚侍郎亦出为边帅。都人为之谚曰：“一自双妃失宠来，伯愚乌里程苏台。”伯愚之行，意园祭酒赋《八声甘州》送之，亦脍炙人口。叶鞠裳《轮台》诗云：“韶书火速下轮台，惆怅君门首屡回。许史金张原甲第，严徐东马亦清才。椒涂转为承恩误，松漠翻同谪戍哀。欲出国门还惜别，宫中密几传催。”纪伯愚远谪也。又，《钿合》诗云：“钿合缠绵忆定情，蛾眉谣咏不分明。长门欲乞文园赋，织室横蒙祸水名。结绮才人袁大舍，披香博士淖方成。潇湘二女同厘降，不及从姑侄娣行。”则述珍妃之贬。相传妃贬後，寻复位号。德宗喜甚，诣谢，母子欢然。太后曰：“帝近来甚尽孝，果如是，余复何说。其从前疏阂，必有人间之，盂言其人。”意谓常熟也。德宗不忍举常熟，又无以塞慈意，适前日召见侍郎长麟、汪鸣銮，因以二人对。长、汪遂以离间两宫斥谴。召对时，固未及此，亦无由自刮。然上倚常熟甚重，遇事仍就谘，益拂慈圣意。戊戌春，常熟六十赐寿，忽有“开缺回籍，交地方官管束”之谕，前此师辅所未有也。朱古微侍郎《丹凤吟》咏其事有云：“漫托青禽奇语，细认银钩，珠泪潜透贱角。”又云：“旧情未诉，已是一江潮落。”语皆有指。题为《和半塘四月二十七日雨霁》之作，盖托为瘦辞。半塘，即王右遐绐谏，亦赋《鹧鸪天》纪之云：“卅载龙门世共倾，腐儒何意得狂名。武安私第方称寿，临贺严装早办行。惊割席，忆横经，天涯明日是春城。上尊未拜官家赐，头白江湖号‘更生’。”叶伯高《风雷》诗云：“天遣风雷下取将，去天尺五更旁皇。鼓钟宫内声闻外，贺者门前吊在堂。思过自应常闭户，蒙恩犹许放还乡。上东门外停车处，萧寺骊歌怅夕阳。”盖严谴骤加，犹虑不测。庚子，端刚柄政，几为所倾，以朝局旋变得免。其迫纪在朝时除夕、元旦故事二律云：“赐貂温厚服章身，恫酒甘芳饮几巡。祀灶黄羊肥似马，堆盘白面细如尘。荷囊预卜丰年谷，鹓序先推帝室姻。手捧御书春帖子，凤城留钥待归人。”“万户千门总是春，银花火树殿前陈。七重凤温如玉，五色鸾笺福满身。布闿先从畿辅始，献箴每及履端新。是谁补撰《金銮记》，应问钧天梦里人。”固不胜江湖魏阙之感。

文道希拟古宫词多及二妃事，有云：“鹎デ声催夜未央，高烧银蜡照严妆。台前特设朱墩坐，为召昭仪读奏章。”“富贵同谁共久长，剧怜无术媚姑嫜。房星乍掩飞霜殿，已报中宫撤膳房。”“藏珠通内忆当年，风露青冥忽上仙。重咏量阳宫井句，菱乾月蚀吊婵娟。”此数首，词旨尤显。又云：“月槛风栏拟未央，少游新署艺游郎。一时禁偏抄传，谁是凌云韦仲将。”“九重高会集仙桃，玉女真妃庆内朝。末座谁陪王母席，延年女弟最娇娆。”“诏从南海索鲛珠，更责西戎象载瑜。莫问渔阳鼙鼓事，骊山仙乐总模糊。”“各倚钱神列上台，建章门户一齐开。云阳宫近甘泉比，两度秋风落玉愧。”於园工嬖幸，进奉钻营，咸寓规讽。道希在朝，务抨劾权贵。甲午夏，日布君后银婚，我邦致贺，旋遣使申谢。庆邸领译署，以朝鲜方有事，特请允其觐见，以优异之。是日，道希於文华殿侍直，谓是事读圣躬、失国体，惜不及先知论劾。且为诗有“《》、《任》伫见陈阶下，颇牧终当出禁中”之句，其时已锐意主战。迨兵挫言和，诋合肥尤力。《感事》诗云：“十年输泻空民力。一纸图书信鬼谋。博望槎回应有意，卢龙卖尽始封侯。”几於祢衡之挝。而《庚子秋感》诗则又云：“无分麻鞋迎道左，收京犹望李西平。”仍以匡济许之，足见公论之不可掩。

翁文恭早岁受知於济甯孙文定，其尊人文端与文定交厚，文恭又与文定子文恪同榜及笃，情谊益笃。玄恭《题孙驾航廉使昆仑题壁图》云：“我欲贻君双玉瓶，夜凉共话囊底厅。平生气谊竹林彦，万里踪迹秋江萍。”注谓厅为莱山新居。莱山，文恪字。驾航，其长侄也。又，迟见和题《昆仑图》韵，述先世旧德，循览泫然，次韵奉酬。迟亦文恪别字。其诗云：“君诗宛转骨节灵，我诗朴直君其聆。头白每说少年事，况有师训常镌铭。我昔分曹莅讼庭，澜翻诵律口不停。师言此事非汝急，勉旃归试秋闱扃。澄怀池馆隔一径，杂花芳草通琏令。叶亭虽小最幽胜，二老同看西山青。君时下帷研众经，我亦未暇扬吴ぎ。玉泉山前殿门下，泥首微带蜗涎腥。丙科联翩对大廷，我车西迈嗟劳形。临分唁君悯君病，麻衣血泪吞声零。沸州访君乞一瓶，杀鸡炊黍山庄厅。潦深桥窄马又蹶，淋漓衫袖黏浮萍。两家先芬播德馨，宜蒙天鉴邀神听。艰难会合不复道，吾侪努力今晨星。”匪惟笃旧，亦见訢契。文恪直枢密十有二年，与许恭慎、徐忠愍同时称恪谨。甲午之役，文恪违众主和，遂与文恭忤，舆论亦诟之，未几乞归。有《归田述感集杜五律》云：“江海三年客，萍蓬无定居。此生遭圣代，高枕乃吾庐。慈竹春阴护，荒城鲁殿余。开襟驱瘴疠，跋涉体何如。”“游子久不至，菁华岁月迁。柴扉临野碓，土锉冷疏烟。自愧无虾菜，人来坐马鞯。四邻何所有，把酒意茫然。”“扶病垂朱绂，低头愧野人。本无轩冕意，直取性情真。忧我营茅栋，呼儿正葛巾。礼宽心有适，对酒满壶频。”“雀争枝坠，春鸥洗翅呼。微生沾忌刻，朗咏划昭苏。失学从儿懒，吟诗信杖扶。百年双白鬓，随意数花须。”末首若有未能忘情者。虽然，李赞皇见斥，或谅公忠；裴中立称贤，亦蒙众谤。一时之是非，奚足据哉！

醇贤亲王园寝有银杏树甚古，或云有龙气，遂为慈圣所伐。叶鞠裳纪诗云：“五陵王气古来锺，松柏交枝欲化笼。郁郁佳城天子拜，丸九寝庙大夫封。藩垣迫处无滋蔓，堂密相惊有美枞。莫问葛ぱ无纵斧，有如此树翦强宗。”王小航《方家园杂咏》有云：“甘棠余荫犹知爱，柳下遗邱尚禁樵。濮国贤王天子父，南山莫保一株桥。”自注谓：“有英年者，以少府兼步军总兵，习堪舆，尝为慈圣选定万年吉地，即今定东陵也。忽乘间言於太后，谓醇贤工园寝古银杏树高十余丈，荫数亩，形如翠盖。按地理，非帝陵不能当。况俗名“白果”，以“白”加“王”上，是“皇”字也，当伐。太后即命英伐之，戒勿告上。内府密陈於帝，帝坚持不可。诸臣复诣太后劝阻，太后亦坚持。一日，帝退朝，闻内侍言，太后黎明率内府诸臣往伐树矣。上亟命驾出，经红山口，伏舆中大哭，盖往时幢幢如盖者，至此即睹之，今不存矣。抵园寝，太后已去。树身倒卧，数万人方斫其根。周遭十余丈掘为池，以石灰沃水遍灌之，虑滋蘖也。上无语，绕行数周，顿足拭泪而返。”此丙申年事。後数年，拳乱作，英年以袒拳伏诛。小航尝过园寝，闻村人言，其树七人合抱不交，掘根时，出大小蛇千百。或谓拳匪即蛇之附身报复，则齐东野语也。

西山福顺寺向无僧众，为内监退休之所，俗称“响塘庙”。恭忠亲王为易今名，书额。寺有“退思室”，额亦王手书。贝勒载滢为王次子，有《福顺寺》诗云：“居山最宜深，登山最宜曲。曲则幽趣多，深可远尘俗。我爱福顺寺，柴门隐山麓。盘旋石径长，坦步如平陆。原野望无穷，山景揽全局。最宜首夏天，入户群峰绿。去年初识途，今来踪迹熟。公然作主人，住持皆旧仆。先泽余荫长，名称居士屋。退思伴云霞，幽怀散花竹。得句呈佛看，开窗让云宿。倚石听涧泉，过雨拾园蔌。安排自在身，天假清闲福。知非尚未能，已得从所欲。”又，光绪间宫监擅权者，人但知安、李，而不知有印刘。刘名连印，为总管，声势与莲慕埒。有别墅在西山狮子窠，地当山口，长廊架空，画壁精绝，下瞰玉泉、昆明，如在足底，有“碧云天”三字题额。先文安公《山游》绝句有云：“真见秦头压日偏，孤亭突兀倚层颠。碧云已铲衣冠墓，此地谁知别有天。”即咏其地。今长廊已圮，遗迹犹雄跨山椒。

乙末和议，成於合肥父子。割地输金，且许朝鲜自主，为国大辱。李道衡《游日本》句云：“恨我此生偏姓李，春帆楼下最伤心。”颇为人传诵。马关春帆楼，是年议约地也。朝鲜既脱属藩，遂进帝号，强邻实主之，以为异日合邦张本。而韩人不知，方且交庆。李亦元《三韩》诗云：“乐浪城外海云低，拜表中朝旧执圭。大郡股肱宜擘画，神京肩背失提携。十年教训归乌喙，百战声名出碧蹄。灭国阴谋君未省，山前泪尽拜摩笄。”末句追惜闵妃，语至沈痛。後果降封“李王”。康长素诗云：“箕子为奴及今裔，汉阳实尽靡余民。”盖向之称藩奉朔者，至是蚕食尽矣。吴岩村（恭亨）《东师》诗石：九伐兵连箕子国，俄闻一旅溃王师。县陈狡发蹊田日，扌求赵谋穷破釜时。未必屈人归不战，终应卷土与持危。七年败局明中叶，往辙相看泪暗垂。”“韩京惊绝失雄屯，号令无闻日月昏。相国总千嗟束手，将军免胄痛归元。已看七十齐城陷，甯问三千越甲存。白马名王半囚虏，南冠多少未招魂。”“峨峨旅顺控甯前，肩背神京势截然。戍列三方各旗鼓，寇来一夕满楼船。小儒漫佐平戎策，战士无忘效命年。俞戚熊袁今有几，长城在昔缅筹边。”“越南沦覆琉球陷，视属藩轻错已深。磨剑横教人藉口，引绳不悟敌生心。诸军灞上怜兄戏，万里神州叹陆沈。无艰难谋战海，茫茫虚牝掷黄金。”痛国事之举棋，感余生之巢幕，正不仅为高丽哀也。

朝鲜之亡，李完用策元勋，膺上赏，所谓“李王”、“李太王”者，亦乐不思蜀矣。乃有顽民安重根，伺日相伊藤於滨江，途次狙击，立损。以伊藤尝为朝鲜总监，台邦之策，由其秘画也。留侯博浪之後，复见斯人，朝鲜为不亡矣。梁沧江为赋《秋风断藤曲》有云：“皤皤国老定远侯，东方千骑来上头。腰悬相印作都统，手掣彪虎驯飞猱。笑啼不敢奈何帝，问客何能寡人祭。秦庭未返申胥车，汉宫先拥上皇。十万城中赤羽旗，最怜沈醉太平时。蔡州歌舞迎裴度，西域香花拜贰师。不识时务谁家子，热血一腔拚九死。万里穷追豫让桥，千金深淬专诸匕。黄沙卷地风怒号，黑龙江外雪满刀。流血癌大事毕，狂笑一声山月高。前路马声寒特特，天边望气皆成墨。阁门已失武元街，博浪始惊沧海客。万人攒首看荆卿，扬扬对簿如平生。男儿死耳安足道，国耻未雪名何成。独漉独漉水深浊，似水年年恨相续。咄哉勿谓秦无人，行矣方知蜂有毒。盖世功名老国殇，冥冥风雨送归蝗。九重撤乐宾襄老，士女空闾哭武乡。千秋恩怨谁能讼，两贤各有泰山重。尘路恩承晏子鞭，芳邻拟穴要离冢。”诗笔奇壮，足传其人。

席卿冢宰（珍）承简勤、勤襄门绪，早跻清秩，氵存陟正卿，年未强仕。光绪辛巳，奉使颁韶朝鲜，目睹藩封贫弱，慨然有作云：“营州逾海地东偏，犹是箕封礼俗传。赫赫中天依日月，茫茫下土奠山川。海潮终古无消长，人事於今有变迁。漫说通商因受命，他时涕出更谁怜。”所言竟成先兆，盖为最後天使矣。甲午後，韩王称帝，中朝改遣驻使，如诸友邦之例。初拟张文厚师，师时官编修，以母老力辞。诈太守（台身）、徐京卿（寿朋）先後奉使往，则执使臣朝觐之礼，等王人於诸侯，《职贡》之图犹存，燕飨之仪尽改。吴挚甫《游朝鲜王京》诗云：“攘背言兵议已疏，锐身字小却良图。分民本计适己事，窃帝一时聊自娱。千载箕封遗俗在，九州禹迹远邻无。鲰生目睫疑空论，鲂与枯鱼势故殊。”举目沧桑，何止新亭之感。自来国於宇内，首贵自立。晋之东迁，宋之南渡，虽区片壤，固犹握枢阐极，自保提封。若乃大柄听人，偏轮假我，处幕侪於燕雀，窃位类於鸡魔，曾虞腊之几何，悔陆沈而已晚，若朝鲜者，可哀也巳。

德意志之犯鲁，尝驻兵即墨，文庙大成殿圣贤偶像皆被毁，见者痛愤。墨宣黄漱兰通政，时就养京邸，作《二木叹》以风有位云：“泰山从古无ㄨ时，良木从古无坏期。天为万世建师表，隆化原不区华夷。鹤而轩，猴而冠，鬼蜮而人面，猥以材荷恩眷。平生亦解谈诗书，肝肠乃为桀大变。岂不闻屏翰固本先苞桑，况复泮林密迩容翔。岂不闻柏署兰台翊风教，况复中兴梁栋推三湘。咄哉单鹰觑我土，匪直蓬莱失左股。嗟彼日月夫何尤，斯文种子忘其祖。我朝岂曰无其人，那堪大道荆榛。束发儿童发上指，恨不匍匐呼帝宸。吁嗟乎，通家绝交辱柱下，蠢顽更有桓司马。幸赖孤桐峙朝阳，远求大木支危厦。我思南山有竹达革深，卫公之灵至於今，何不先射双木偶，更拔长剑诛其心。”二木，谓张中丞（树梅），时官东抚；张侍郎（荫桓），时主持译署。於是事，皆与有责也。通迪先以学士督江学，务搜扬文献。还朝，官兵侍。以言事左官，补银台，权宪副。屡上疏不报，慨然曰：“古人有言责者，不得其言则去。吾其可尸位乎？”即引疾乞休。观此诗，风棱犹昔。

樵野侍郎起家佐贰，为朝士所轻。自监司入为京卿，以人言斥外，再入为奉常，直译署，氵存擢至卿贰，朝中清流犹嫉之。戊戌五月，翁文恭罢相，樵野亦为台谏纠劾，将籍其家，赖荣文忠营扌求，仅夺职遣戍。或见其为人画便面，滋云欲雨，云中露纸鸢一角，一童子牵丝立危石上。自题句云：“天边任尔风云变，握定丝纶总不惊。”颇见抱负。其遣戍新疆，向日知交及门生故吏，无敢送者，独伶人五九与其子素厚，弃所业，追送至西安乃返。王佑遐纪以《氏州第一》词，同时朱古微、刘伯崇，各倚声和之。王薇隐同年为赋《兰山曲》云：“绿衣宛转闻冤语，连天猛折青鸾羽。兰山西去柳烟寒，啼损樱桃ネ红雨。斑骓相送不辞遥，前路金笳咽玉箫。水性居然将月去，山盟那肯共冰消。繁华如露身如草，花底秦宫梦醒早。酒边愁杀唱《凉州》，一夜红颜为君老。”菊部至今传诵之。此事与《燕兰小谱》载张阿亭事相类。阿亭亦都下歌郎，某大令昵之。某缘事伏法，阿亭自剧场奔赴市曹，为之营殓，一恸几绝。时人有诗云：“树覆巢倾亦可哀，感恩相伴逐舆台。不知金凤飞分後，曾为东楼一恸来。”此辈乃有侠骨，士大夫肺腑论交，而乘危下石者封之，得毋愧杀！

樵野娴风雅，不知者乃以“伏猎侍郎”目之。自谪戍後，始存诗。《九月晦，渭南道上，得廉生祭酒书，述敝居及儿垲消息，奉答》句云：“覆巢几见能完卵，解网何曾竟漏鱼。”又，《二月廿一日抵戍，示常弟、藩侄、垲儿》诗，末数语云：“远送两三人，昏灯写遗属。理乱暂不闻，余生甘窘辱。”盖自料不复生入玉门矣。谪居累载，朝论亦渐忘之。庚子乱作，忽具疏极言拳匪之不足恃，外衅之不可开，乞新疆巡抚联魁代奏。时端、刚柄政，疏上，触其忌，即矫旨处死。其忠直可并袁、许，而当世罕知之者。集中有《书愤》诗，即庚子夏绝笔之作，痛心拳祸，语挟风霜。疏草虽不传，大旨当即本此。其诗云：“兵气缠三辅，前筹借五军。御戎夸善战，济治首程文。野阔狐嗥火，宵深狗变云。遥看高掌拓，陡觉老拳棼。电线竿频折，飚轮︷骤焚。仓黄连海曲，酝酿始河。到处皆鸡肋，何时洗蛰氛。茄花惊逝水，秃柳偃寒雾。操纵乖长策，安攘侈异闻。石言疑可禳，沙语肯离群。既诩心如铁，无嫌鼻斗斤。不成狮搏免，若为马驱虻。龟坼艰秋获，乌瞻失夏耘。渐愁歌蹙蹙，徒结吠狺狺。杆轴虚东国，干戈迫夕曛。倒绷偏侈老，粥饭却常醺。负乘非黾错，前锋误伍员。荷擎一柱，棋局乱楸纹。大角光常彻，枪力自皲。尤歼仍涿野，巢败在亭云。只合雷霆振，何当畛域分。遐荒传露布，欢谯迈横汾。艺圃休图蔓，歌筵妙转裙。更宜恢玉步，勿使累琴薰。相忍难为鲁，摅谋但束殷。月堂方邃密，海气已烟カ。未厌栖庭树，还应念社。南园谁述德，西第久言勋。蛟色潜流沫，鱼胶岂固筋。不逢东里相，空酹望诸君。戡乱甯无术，艰贞况励勤。舞竽蠲故技，史册颂交欣。”曰“月堂”、曰“南园”者，痛斥徐、崇辈，以林甫、胄喻之。“玉步”、“琴薰”隐谓德宗。诗语具见忠爱。或曰樵野之失慈眷，实中官潜之，事未必然，姑存其说。

康长素聚徒讲学，创“《公羊》改制”之说，一时才彦多从之。其抗言新政，固不自戊戌始。光绪己丑，方为诸生，即累草万言书，诣都察院上之，所言多主变法，老成斥为“狂{卫言}”。有《己丑出都》诗云：“沧海飞波百怪横，唐衢痛哭万人惊。高峰突出诸山妒，上帝无言众鬼狞。漫有汉廷追贾谊，岂教江夏贬祢衡。陆沈忽望中原叹，他日应思鲁两生。”迨以孝廉上公车，复上书争国是。主春闱者相戒，勿使康某得隽。乙未，徐荫轩、李若农同主试，若农得梁卓如卷以示徐，徐疑为康，抑之。既而揭晓，康列第五，适出徐手。恚甚，欲撤去。同事以卷已进呈，持不可。徐归，戒阍者：康以贽来，勿为通。然康竟得观政工部。时德宗惩甲午之败，谋自强。张樵野密进康所著书，上惊赏，戊戌改制由此。卒以求治太急致败。范肯堂亦主变政者，有《平心》诗云：“平心要讼吾侪过，痛哭诚求或见听。事变原如马生角，文章谁肯凤摧翎。英流诩诩将开化，长由由欲反经。必若相非不相喻，万年犹恐此门扃。”实持平之论。王小航是年以礼部主事条陈变法，为堂上官所搁。上震怒，六堂皆得罪，摧小航京卿。其《方家园杂咏》诗注，谓变法大事，当由帝奉慈圣行之，则朝臣无由持抗。尝以此意言於当事，不能从也。叶伯高所见诗云：“白藤担子到东华，禁语流传自内家。缇骑满街惊避梃，相臣出阁喜宣麻。行筹争起迎王母，炼石重闻降女娲。屏後似闻堂吏说，毳衣如茶已登车。”“朱雀桥南第几街，申夭夫子燕居斋。馆人业屦还存牖，狱吏爰书已应阶。蕉荔香消珠海舶，莓苔迹印鲁风鞋。茫茫不见丧家狗，赐也无须敝盖埋。”“车驱疾过虎坊桥，痛极巫阳正下招。赤帻夏门呼荷荷，素衣易水送萧萧。未闻栾布收彭越，安见杨匡守杜乔。何等腐生潜揽涕，面如瓜削坐皋陶。”第一首言慈圣以朝臣请，再出训政。次首言长素先得密诏，仓皇出都。长素以尼山改制自居，故有“申夭”语。末首则谓六君子之罹法。六君子者，参预新政四卿及杨漪川侍御（深秀）、长素族弟广仁也。又《所闻》诗云：“舜孝刑于逮二妃，足知城颍誓全非。何来密诏藏衣带，别具深谋伏弩机。卖友未堪诬郦寄，拥兵妄欲说陈。寒泉难共莺弁咏，岂有亲恩不可矶。”“宗动高高别有天，夜来权火达甘泉。绿章急奏排青琐，绛帧胪传启翠。铜匦四方容告密，铅刀一割竟摧坚。自来张并牢修狱，不信先生愿执鞭。”“後来此座合推袁，上将钩陈卫帝垣。传箭空烦冲主诏，射钩终仗故人援。未须壮上携朱亥，讵有奸谋伏李园。望散南宫同在列，周家自古颂姜螈。”“世逢尧舜列夔龙，卿辈如何但面从。贾傅洛阳长太息，胡公天下号中庸。摸棱苏相诚无状，盘辟徐生妙善容。凤阁鸾台门下过，未知墨有斜封。”“臣愚息壤早言之，子恶何尝父莫知。郑颢未堪求作相，李峤久已叹无儿。破车快犊难为驾，断尾雄鸡自惮牺。且许还山空抱蔓，黄台不见子离离。”政变之作，由谭复生之召外兵。复生与袁慰庭有旧，慰庭新自臬使擢侍郎，意必感激。其言於慰庭者，谓上有密诏，孤危不自保，命其率所部入围颐和园，效鬻拳兵谏。慰庭佯诺之，以韶示荣文忠，文虚即日诣园告密。次日，训政诏遂下，而缇骑四发矣。其末首归罪於谭，盖史笔也。是年元旦日食，伯熙有诗云：“称贺阴云上寿安，谁吟月食效卢韩。未分光岳吾犹国，不志灾祥史失官。八极黄昏西者灭，一方黑照北中寒。圣人避殿殷忧极，忍使为君独任难。”是日之食，南轻北重，申亏酉复，故腹联云云，不料适为政变之兆。

汪衮甫参议时以拔贡宫部曹，目睹戊戌政变，赋《有感》三首云：“九县陵迟日，三灵震恸年。徒贻亢龙悔，不见植鳍贤。草木仍摇落，乾坤孰转旋。此时天帝醉，何用诉缠绵。”“几及攀髯痛，甯思折翅伤。谤书连八俊，哀咏动三良。卫国棋无定，周京燎不扬。小臣魂魄散，敢信有巫阳。”“直道今何在，奇穷古未曾。侧身思柱石，雪涕望觚棱。迹方交错，川原况沸腾。诸公行老矣，何语谢长陵。”又：《重有感》十首云：“草堂万木长风烟，高卧南溟几岁年。刘向谈经无百两，牟长著录有三千。连鸡战国纵横策，乘马兵书甲乙篇。从此燕齐迂怪士，颇闻扼腕道神仙。”“莽莽神州有夕阴，萧萧漆室自悲吟。竹林坠简多新论，桑落凄辰见霸心。适野已知吾道绌，叩天不识帝阍深。当关莫恨妨清梦，风雨鸣鸡识此音。”“边尘夕黯海波遒，鸣毂徒增圣主忧。霸越奇才思范蠡，新周经术得何休。升车慷慨倾三辅，倒屣逢迎偏五侯。闻道孔公修荐表，云霄一鹗好横秋。”“风送珂声近玉除，日移花影上华裾。屡闻贾谊叨前席，竞说刘安有外书。反袂伤麟良可已，持刀虎欲何如。孤芳只恐经秋歇，多种江篱与揭车。”“天路新标进善旌，四星高傍帝车明。科条许罢周监谤，典故教修宋迩英。象阙共瞻金布甲，龟书忽失大横庚。汉宫自有家人语，安用《春秋》致太平。”“倦向瑶池听八琅，炉烟扇影不曾忘。金根归驾秋传讯，玉检灵书夜作芒。重起甘龙陈要道，急徵扁鹊进神方。水衡新费云斤技，未许寒鸦度苑墙。”“觚棱回首日西曛，哀痛天书不忍闻。自是桐宫甘罪己，何曾丹穴苦熏君。银铛夜醉开东阁，铁骑朝飞入北军。定策殊勋谁第一，青袍御史气如云。”“十五勾圜夜动摇，绣衣逐捕隶兵骄。杜周刀笔须深刻，陶侃戎衣竟寂寥。坐见刊章收北寺，虚闻对簿就东朝。弋人岂得忘缴，尚有冥鸿在九霄。”“斩关空复破卢罂，早佩灵符辟五兵。即夜珠襦临武帐，平明玉貌去围城。甘泉豹尾萦魂梦，沧海鸱夷变姓名。纟马阆风应返顾，高邱无女泪纵横。”“柏台秋气夜凝霜，白首同归事可伤。黄犬旧游迷上蔡，碧鸡霸业黯陈仓。敢寻韩客论《孤愤》，私托湘汇续《九章》。青史他年有公论，诗成未许下雌黄。”所述皆有事实可指。长素所居为万木草堂，其改制本《公羊》何休说，故有“新周经术”句。他若群公之荐贤、四卿之参政、置散卿以资顾问、破成例以纳︳谋，皆见新政诏旨。“青袍御史”，谓杨莘伯侍御首请训政也。至於徵医而调轩鼎、画地以为尧台、出宫禁之传闻、实臣民之私痛，衮甫别有《太液二律》云：“太液秋光动绿萍，五云楼阁入微冥。玉虹带雨参差影，璧水涵天上下青。作戏鱼龙寒未歇，当关虎豹晓还醒。禁中更拟《南薰》曲，多恐仪鸾不忍听。”“碧海轻桡去似萍，石桥回首浪冥冥。苍凉落日犹凝紫，咫尺神山忽隐青。托月孀娥能不老，隔河灵匹共长醒。瑶池自弄云和管，那识人间掩泪听。”微婉深至，尤见楚骚忠爱之遗。

四卿中，主锐进者独谭复生，暾谷稍附和之，而所论已有异同。其《示复生》诗云：“愿为君歌千里草，本初健者莫轻言。”“千里草”谓董镇军（福祥），意用袁不如用董也。方事急，大侠王五愿护复生出走，复生谢之曰：“天下岂有无父之国哉！”时复生尊人方抚鄂，虑累及老父，故云。其诗有云：“拔剑长歌仰天笑，去留肝胆两昆仑。”或谓“两昆仑”者，一为长素，一即王五。复生少负奇气，著《仁学篇》，持论多偏宕，所为诗亦排自雄，《汉上纪事》云：“沧海横流日，长城入款年。雁臣皆北向，马市亦南迁。冒顿雄心在，余皇夜语传。耀兵骄未已，江上试投鞭。”“蹈海闻高义，斯人亦壮哉。岂知宾日地，犹有报韩椎。蕞尔蜻蜓国，居然獬豸才。一声燕市筑，千古尚余哀。”诗四首，录二，盖为日本军舰过汉而作。次首似感安重根事，以时计之，则复生不及见，或别有所指。又有《鹦鹉洲吊祢正平歌》云：“云冥冥兮天压水，黄祖小儿挺剑起。大笑语黄祖，如汝差可喜。丈夫╃窳耻偷生，固当伏剑断头死。生亦我所欲，死亦贵其所。侧闻汉水之南，湘水之浒，桂旗靡烟赴箫鼓，若有人兮灵均甫。波底喁喁双鬼语，岁岁江篱哭江渚。江渚去邺城，迢迢复几许。有血不上邺城刀，有骨不邺城上。邺城有人怒目视，如此头颅不敢取。乃汝黄祖真英雄，尊酒相譬意气何栩栩。蜮者谁，彼魏武。虎者谁，汝黄祖。与其死於蜮，孰若死於虎。鱼腹孤臣泪秋雨，蛾眉谣诼不如汝。谣诼深时骨已销，欲果鱼腹畏鱼吐。”诗语奇肆，异日朝衣东市，已於兹兆之矣。

杨叔峤为张文襄入室弟子。文襄督蜀学，得五少年，叔峤为冠。谭叔裕太史继任，复拔英异者十六人，肄业尊经书院，作《十六少年歌》，其称叔峤云：“宏农博赡谁与侔，手披《七略》函九流。房星降精骋驿骝，蹴踏要到昆仑邱。”推重可谓至矣。叔峤官内阁，文襄有事京师，必以托之。其得与枢直，亦文襄所荐。竟及於祸。伯熙赋《杜鹃行》吊之，云：“杜鹃啼血声不止，白衣少年佐天子。翻云覆雨骤雷霆，竟与逆人同日死。死竟无名世尚疑，朝衣仓卒就刑时。似闻唐代水贞际，刘柳诸人有狱词。经史蟠胸掌故熟，黾氏未诛苏氏族。归隐泉明奔姊丧，解官亦欲持兄服。隐忍徘徊恋主恩，主恩深厚敢轻论。茂陵遗分明在，异议篇篇血泪痕。剧怜六馆夸高第，亦复城南饮文字。黄李当时皆伟人，与尔论交折年辈。万里魂归蜀道难，觚棱晓日自年年。杜陵漫洒云安泪，从此西川有杜鹃。”“黄李”谓漱兰通政、仲约侍郎，皆朝贵之负清望者。叔峤既入直，与同列意不合，将以兄丧乞归，逡巡未果。迨柩归过鄂，梁节庵哭以诗云：“玉屑孤儿消息来，未收悲痛札难开。早知圣主容臣直，每叹同时少此才。破寺凄凉马过，故乡迢递杜鹃哀。人生百岁犹为夭，独往空山数绿苔。”今此诗集中失载。

刘裴村、杨漪川皆以朴学著。裴村官比部久，尤娴律学，堂上官咸倚重之。方下狱，咸谓必经廷讯。忽传谕索“红绒绳”，众犹懵然，裴村已知之，盖故事诛职官乃用此也。迄於就刑，神色坦然。漪川在狱，犹赋诗，八月十一日云：“久拚生死一毛轻，臣罪偏由积毁成。自晓龙逄非俊物，何尝虎会敢徒行。圣人岂有胸中怒，下士空思身後名。缧纟曳到头真不怨，未知谁复请长缨。”十二日云：“长鲸跋浪足凭陵，靖海奇谋总未能。可耻汉边多下策，当思殷武有中兴。孤臣顷作中鹿，酷吏终羞殿下鹰。平日敢言成底事，覆盆秋水已如水。”十三日诗佚首句，余云：“孤忠毕竟待天扶。丝纶阁下千言尽，车盖旁边一字无。经授都中愧盲杜，诗成狱底学髯苏。朝来鹊喜频频送，尚忆墙东早晚乌。”盖即就刑之日，而狱中犹盼金鸡也。是狱，枢廷本主讯鞫，刚子良协揆谓：“恐廷讯之际，词涉乘舆。”遂不待具狱词，悉诛之。漪川，闻喜人。或传子良扈跸西行，经闻喜，见大鸟惊死，其说无稽。康长素得漪川狱中诗，题其後云：“胶海输人又一年，维新旧梦已沈烟。山河残破成何事，大鸟飞来但黯然。”

林暾谷早岁孤贫，年十九领解，才名藉甚。沈涛园妻以女，遂依甥馆。陈木庵大令客江淮，多共酬唱。《示暾谷》诗云：“春官势不行，夏课今何有。勿为殿体书，且酌山中酒。”其时暾谷亦致力卷摺也。两试礼闱不第，遂援例得巾书，官京师。戊戌元日游江亭，乞签文昌阁，赋诗自嘲云：“如我闲官何所与，灾祥欲问自疑评。”及得签，乃与後来事悉合。余已於《洞灵小志》纪之。先是，丁酉岁，朝士请乩，暾谷密叩之。乩示诗云：“太息奈何帝，羌无一个臣。到头成狗脚，何事泣龙鳞。”亦隐括戊戌朝事。迨暾谷罹法，严几道有诗哭之，云：“忆昨皂临极，殷忧国命屯。侧身求辅弼，痛哭为黎元。大业方鸿造，奇才各骏奔。明堂收杞梓，列辟贡。岂谓资群策，翻成罪莠言。衅诚基近习，祸已及亲尊。惝移宫狱，呜呼养士恩。”木庵题其《淮雨集》云：“淮雨声声岁又阑，儿嬉造物太无端。读书种断真堪惜，慰友词穷有至难。他日水沈忆西阁，一时元鬓殉南冠。怀王觉寤嗟何及，岂信兴亡属子兰。”语尤深挚。何玉瑜孝廉（尔宾）与其尊人夙好，过从綦密，以暾谷自号“晚翠”，为赋《枇把行》哀之，有云：“灌园老翁闭门日，门内枇把气萧瑟。岂知嘉果早知名，百卉群葩莫能匹。忽有园官天上来，花木簿头题甲乙。莫将蜜父诧无双，总让蜡兄名第一。”谓王季樵学使癸巳按试，暾谷卷已为幕僚所槟，季樵搜遗得之，取以冠军。寻科试，复首列，是科遂领解。季樵适代监临，传为佳话。戊戌登用，亦季樵疏荐也。又云：“逢春草木欣向阳，谁知天上多风霜。风霜一旦摧英物，拉折枝干加斧<片斤>。天翻地覆日月没，山崩石走龙蛇僵。古来怪事乃有此，六贾可材同日死。落叶飘零散藁街，残星践蹋堆柴市。”则伤其罹法，兼吊诸人之同难者。王义门大令（景圻）与暾谷同与“强学会”，及闻新政，其《过菜市吊晚翠》云：“碧化烟消二十年，等闲鸡犬尽升仙。同天独坐成今昔，屈指甘陵让汝贤。”“燕啄龙归事已陈，本初仲颖亦成尘。千秋抉眼东门客，输与焦头烂额人。”盖国变後所作，寓感尤深矣。

暾谷祖宰皖中某邑，属境有插花地，甲乙二姓争之，挟譬至诬构人命。经令讠凡断，斥其妄，判无罪。池州守吴某入贿驳斥，并解令官。孙谷庭时守安庆，意不平，为上书皖藩，切言之。事闻於江督沈文肃，调邻省仵役揭念得实，吴褫职，而复令官。其《卸事赴省寄孙太守及林司马调阳》诗云：“未必同舟皆按剑，谁知阴雨独吟诗。此心天鉴民无愧，自足无妨睡起迟。”即是时作。暾谷有《述祖德》诗，其述宰邑事云：“吾父曩所述，手泽如新题。先府君年谱，男某谨次排。东流随宦记，言土瘠民疲。粤寇凡三至，城内冢累累。生齿既未复，文教非苟施。邑中邓析子，好持官是非。好召与之语，以酒肉糜。襦尔所利，鞭官有威。感愧或遁去，自此狱无欺。又云戊寅案，文书存可稽。别本逾寸厚，细钞累万微。叙述似未竟，欲传恨不才。童究未省，今知意在斯。犬牙相错地，自古言多违。争桑处女伤，麻吾水兹。寺门夜载，界上晨亡尸。岂尝饱毒手，直是支诬词。阅实赦无罪，涛张谓有私。风流《秋浦》咏，响绝不可追。视钱固甚悦，含怒故多訾。人情易反覆，如萍随风吹。独持南山笔，岳岳难得移。媚人犹及止，杀人奈何哉。安庆孙太守，控告义所希。手录存十纸，兼有当时诗。天知民不愧，睡起心自夷。ヨ如引舟去，寄语泪勿垂。白骨可覆视，黄泉岂遂埋。忝名为父母，那忍事委蛇。民冤苟不雪，罪大亦奚辞。列书达制府，制府惊且疑。为民能如此，岂非良有司。事实良未明，万一亦可危。私谊况桑梓，人言有阶梯。移文召伍伯，破棺求瘢耆。万目见日月，一朝抉云霾。父老喜害去，道路迎公回。还愁升擢去，岂悟运化推。廉吏竟如此，天道谅可知。”暾谷毅身成名，不为夭折。然以廉吏之孙、孝子之子，横尸西市，嗣续并虚，终不能无疑於天道也。

唐照青推事（ピ），光绪时官刑部，目睹戊戌政变，痛六君子之骈﹃，作《纪事》诗云：“皇帝廿四年，戊戌秋八月。其旬有三日，国乃有大罚。我时官西曹，折狱实滥职。是日天向午，旅进缀班列。突来高车客，并肩趋上谒。密语人不问，掉头即揖别。众僚先屏退，行迟独居末。似传中旨至，满堂气惨栗。处分要异常，举动何仓卒。私心妄惴惴，口语互藉藉。或言事虑囚，或言行伏阙。事在三日前，圣主下天。归政东朝廷，新政宫悉夺。东海大鳗鱼，早惊金钩脱。深宫含盛怒，钩党穷诛灭。罪甚八司马，一一付缧纟曳。众论方快心，有识甘卷舌。外间讠宣噪声，禁旅杂御卒。传呼丞相来，肩舆两飘忽。入门坐堂皇，须张面凛铁。趣召主者至，速缚六人出。敕旨星火催，决不待时毕。狱吏走且僵，伍伯整巾袜。须臾各就缚，衣冠尚绊纟蔡。峨峨四新参，入朝三旬劣。妄思大厦扶，竟触天柱折。其一职监察，抗疏气郁勃。同官侧目久，飞语相诋讦。更有粤布衣，未膺簪与绂。壮志不一伸，连坐太突兀。我时迫近前，木立如朽质。故人乃面之，颜忸心忉怛。传诏官人来，天宪口为述。尔等悉逆党，左右皆曰杀。跪聆宣读毕，臣当伏斧。林君最年少，含笑口微。谭子气未降，余怒街冠发。二杨默无言，俯仰但蹙额。刘子木讷人，忽发大声诘。何时定爰书，何人为告密。朝无来俊臣，安得反是实。抗辩语未终，群隶竞牵摔。但闻官人言，汝去不得活。相将赴西市，生死此决绝。扬扬如平常，目送肠内热。步骑夹道拥，车填咽。丞相亲莅刑，事与往昔别。并有覆巢惧，妻孥不敢诀。引领就白刃，夏侯色可匹。今日身横尸，前朝语造膝。幸赖乔公贤，为收无家骨。吏人讫事返，流涕向我说。役卒呈数纸，云是狱中笔。我时但悯默，反覆难终阅。人生遂到此，顷刻化异物。徒步归寓庐，入门忘饥渴。家人怪我状，疑是感夙疾。约撮告之知，相对亦气噎。嗟我祖宗朝，钦哉惟刑恤。近臣罕刖黥，况此皆才杰。求治或太急，论事或过烈。罪状在疑似，性命快谗嫉。逝者倘有知，叫阍天听彻。”二杨皆照青同年，裴村同官久，尤契，故其诗有激而发。“丞相”谓刚子良，“乔公”谓茂萱提牢也。黄公度诗云：“金瓯亲卜比公卿，领取冰衔十日荣。东市朝衣真不测，南山铁案太无名。”洵堪痛哭！

大刀王五者，名正谊，字子彬，回教人。少为盗，出没燕、豫、秦、陇间，屡犯劫，官司捕之，莫能得。所取皆非义财，得之则分济贫乏，因有“义侠”名。尝赴官自首，官义之，薄责省释。乃设镖局京师，为人护送辎重，立“子彬旗”，行数千里，无敢犯者。自资送安晓峰出塞，复与谭复生交，士大夫亦渐知其名，後死於庚子之乱。杨云史同年与素识，有《大刀王五诗》云：“长安谁健儿，王五四海友。高颡贯大鼻，河目胆如斗。策马过其门，遮客不得走。壮臂如臣椽，持我坐并肘。呼妻出见客，布衣椎髻妇。杀鸡具面饼，酌我巨觥酒。大声谈刀剑，眼光忽左右。自云少年事，为盗杀人夥。天下多奸吏，安得尽骈首。悖入不悖出，此理天不取。男儿磊落胸，杀人安足丑。英雄如落日，忽焉迫衰柳。我时方冠年，闻言前席久。问以刀剑术，大笑握我手。公子好书生，才智得未有。一人何足敌，六经乃真守。豚儿令读书，君能教之否。世道促浩劫，饥寒十八九。天下一指掌，有事十年後。斯言犹在耳，斯人木已朽。真气见肺肝，愧死肉食臭。乃知山泽间，奇士或一睹。人生共天地，流品何薄厚。苟无礼义心，衣冠有禽兽。”或云王五初擅双镖，自谓海内无敌，江湖无赖争依之。忽一客至，粥粥若无能者。王五轻之，语相忤，遂约角艺。一交手，即掷数十步外。因尽散食客，拜其人为师，改习刀法，自是技精而气益下。常自述其事，以为好胜者戒。

缠足，汉俗也。国初有诏严禁，以民情不便而止。迨新说兴，论者辄疵议及此，谓为人种积弱之由。康长素於光绪戊戌疏陈新政，亦切论之，谓“髫发未燥，骨节未坚，而横絷弱足，强与缠裹，屈趾使行，拗骨使折。或加药水，日夕熏濡，窄袜紧鞋，夜宿不解。拳挛缩缩，地天。贵闺苦之，贫家尤甚，井臼馈浣，日无停趾，扌门足嗟叹，愁眉掩泣。或登梯而堕命，或楚病而伤生。若水火不时，乱离奔命，扶夫拖子，挟物携衣，绝涧莫逾，高峰前阻，乱石窘步，荆棘钩衣，多有悬树损躯、投流绝命者。”述其流弊，可谓详至。虽当时采行弗及，而天足风尚，寔肇於此。林畏庐徵君有《小脚妇》乐府，亦是时所作。其诗云：“小脚妇，谁家女。裙底弓鞋三寸许。下轻上重怕风吹，一步艰难如万里。左靠嬷嬷右靠婢，偶然蹴之痛欲死。问君此脚缠何时，奈何负痛无了期。妇言奴不知，五岁六岁才胜衣。阿娘做履命缠足，指儿尖尖腰儿曲。号天叫地娘不闻，宵宵痛楚五更哭。儿颠跌，娘惊惶。儿今脚痛入骨髓，儿自凄凉娘弗忙。阿娘转笑慰娇女，阿娘小时亦如汝。但求脚小出人前，娘破工夫为汝缠。岂知缠得脚儿小，筋骨不舒日食少。无数芳年泣落花，一弓小墓闻啼鸟。”尤工道俗。自来细腰高髻，沿习成风，此尤苛虐，而推行最久。近人《咏娘新月》云：“不信江山轻蹋碎，汴州犹学瑞莲妆。”盖此风北宋始盛，人人相效，以不为者为耻。见《辍耕录》。千年陋习，为异族姗笑者，一旦解除，诚为快事。若论国家强弱之源，殆不系此。


●卷二三

叶鞠裳学使《储徽》诗云：“震象储徽自有真，黄袍末易即加身。渥丹冠制红绒结，幸绿车随绛漆轮。汉有曾孙名病己，晋迎周子逮成人。少阳春陆非常选，特切锺心耀掌珍。”纪端邸子溥亻隽之立为大阿哥也。又云：“妙选宾僚自不凡，一条冰是好头衔。春坊正宇兼新职，大诰金縢启旧缄。谢范刁羊充四友，郭邻蔡霍放三监。东朝济济虽多士，犹咏周京兔舞。”谓高学士（赓恩）等奉命为大阿哥师傅也。国朝自康熙後不立储宫。光绪初元，懿旨於异日继统承祧者，固已权衡至当。至是，东朝再训政，忽别议为穆宗立嗣，盖预为废立地也。近支中惟端王福晋出入椒掖，承眷特隆，吴纲斋宫词所谓“佛香高阁盘旋上，亲挽筷舆有福金”者，即咏其事。溥亻隽得立，实由此。其时朝士虽无敢昌言抗议，而私忧窃叹，每见篇章。黄公度《感事》诗云：“谁知高后垂帘日，又见成王负扆图。”又云：“怪事闻呼奈何帝，假诗敢唱厉怜王。”皆寓讽谏。李亦元《陶然亭题壁》云：“车走雷声不动尘，千门驰道接天津。杜鹃九死魂应在，鹦鹉余生梦尚新。抱蔓黄台成底事，看花紫陌已无春。汉家陵阙都非故，残照西风独怆神。”词婉义严，则《春秋》之笔也。王小航诗注谓：“戊戌政变後，东朝宣言圣躬不豫，造脉案示中外官署及交民巷使馆。外使荐西医入诊，拒之。荣文忠密告刘忠诚，忠诚电奏谓“君臣之分已定，中外之口难防”，事得寝。然徐荫轩、崇文山辈谋之甚力，尝草拟《中外大臣吁请废立疏》，密呈於慈圣。慈圣使就商於荣文忠，以文忠方握兵柄也。徐崇至，述中旨，出疏稾示之。文忠阅未竟，遽投诸炉，以铜筋拨之，焰腾起。徐大怒曰：“中旨交阅，何得乃尔？”文忠曰：“此非太后意也，有罪我自任之。”二人怏怏去。次日，入对痛哭，曰：“各国皆称皇上英主，非臣等口舌可争，废立策行，则太后数十年人望为列邦尊仰者，一旦尽失。万一冒险轻举，致召事变，臣等万死不足惜，如太后何？”言毕，复碰头大哭，慈圣诛而止。端邸等知慈意之刦於外议，於是拳乱以作。然溥亻隽固非可当大位者，鞠裳诗云：“北场南馆好驱车，博簺弹棋乐有余。周鼎重轻君莫问，楚弓得失子原虚。龙潜邸宅堪归否，辞角山川竟舍诸。日月光轮谁望气，贺兰山下白云居。”首二语，述其轶事，固都人所共闻共见者，盖不待撤号归藩，识者知其不称矣。

德宗自返政东朝後，遂居瀛台。鞠裳《瀛台诗》云：“紫光阁下接螭坳，中峙瀛台水外包。昼地为宫规狴犴，刺闺在户有肃蛸。上书待复房陵辟，演《易》频观羑里爻。试问橐饘谁职纳，瑶池珍馔自充庖。”语虽过情，亦见龙德居潜，敷天共痛。李亦元《西苑》诗则兼及珍丝，云：“芙蓉别殿锁瀛台，落叶鸣蝉尽日哀。宝帐尚留琼岛药，金缸空照玉阶苔。神山已遣青鸾去，瀚海仍闻白雁来。莫问禁垣芳草地，箧中秋扇已成灰。”时有诏示疾，遍徵各行省之善医者，於是陈莲舫、杜子良、周松孙辈，皆以疆吏荐入宫供奉，黄公度诗所谓“九鼎齐鸣惊雉雊，千金悬格购龙医”者也。松孙内直尤久，每为人述深宫服御之菲，有寒素所不堪者，言之涕下。先是珍妃斥贬，寻复位号，至是复降为贵人，无复进御。文芸阁《金缕曲》有云：“太液朝霞和梦远，更微波、隔断鸳鸯语。”为妃作也。时有寇连喜者，以小奄事东朝，忽具疏，请归政於帝，所言非一事，亦不具条理。慈圣面讯之，曰：“祖宗成法，奄寺于政者死，尔不知耶？”连喜对曰：“奴亦知之，顾少日尝读书，以为事君尽忠当如是耳。”遂死杖下。伯高有诗哀之，云：“正可岩岩愧具瞻，张承业後有斯奄。金刚力士年犹少，敫日秋霜义并严。山绕军都围故宅，宫依王母隔堂廉。庐陵史传归何传，《宦者》君真《一行》兼。”诗语奖许甚至，盖外间未见其疏，徒闻其敢言归政也，遂以“张承业”美之。

林暾谷罹法，其妇为沈涛园女，亦能诗，有《哭外词》传诵於人。涛园亦好谈新政，是年於大沽舟中闻人谈都下近事，因为诗二首见意。云：“事亦有至难，百为无一可。千钧系一发，征澜欲转柁。濯濯少年锐，侧眼自颐朵。出门占《同人》，立谈侈负荷。江湖望南斗，中夜重起坐。之子亦可念，世路殊测叵。痴儿已见几，谓迟恐不果。我倦答痴儿，月固不胜火。”其二云：“灵苗与毒草，辨别几微间。可怜采药人，荷鉏入名山。众中野狐禅，说法亦点顽。白日真飞升，何须论九还。群生无主宰，天寔假神奸。我独念王子，仙骨非等闲。速化尔何心，辛苦方跻攀。既茹不可吐，哽喉难驻颜。”其诗即为暾谷而作。成败得失间，当局者往往昧之。然使黾贾不生，汉史亦无色矣。范肯堂诗云：“势极犹翻手，功高亦转环。”此中固有数在。

政变既作，保荐康梁诸人皆获咎，徐王静学士坐系狱，李苾园尚书固尝荐康，督过不及逾旬，具疏自劾，亦夺职遣戍。时长沙张文达督粤学，自以尝举康应诏，内不自安，具疏检举，加恩革职留任。说者谓王小航言事见阻，礼部六堂俱罢。毖园擢尚书，子静与王季樵俱擢署侍郎，诸老尤忌之。文达非其比也，然文达感恩畏谤，赋诗以“东坡岭海”自况。刘广文《凤辉》因贻以《居儋录》，且附诗广其意，文达报以二律云：“奇才知遇感先皂，晚岁亻亶回徙瘴乡。万里岭南余涕泪，千秋海外有文章。风手校《居儋录》，醉月心悬载酒堂。一事类公差不恨，七年供奉殿西廊。”“要使天骄识凤麟，读公诗句气无伦。岂期变法纷朝政，差免书名到党人。修怨古闻章相国，推恩今见宋宣仁。过书举烛明何在，削牍真惭旧侍臣。”末语仍以荐举非人，引咎自责。文达久依禁近，类东坡之直延和，与瞿文慎同时召还，将入政府，为忌者所抑，在朝以兴学被谤。晚长邮曹，与侍郎某交忤，上两责之，郁郁以卒，命宫磨蝎，亦相类。生平务宏奖，其殁也，门生故吏醵资建岳云楼祀之。罗掞东同年，亦文达门下士，所赋挽章尤沈痛，其第二首云：“忆昔辛壬间，筹学集众谤。忧危耿不寐，委曲跂一当。积诚恃信主，卓绝赖冥创。于黄文章宗，吴严天下望。汪王号博物，张李寔宗匠。五百识聚贤，时流孰堪抗。辟新惊众聋，露刃森相向。屹立镇骇流，百川此东障。侁侁生徒会，天门开讠失荡。群材待陶甄，皇风日敷鬯。志未竟百一，孤怀冀谁谅。”“于黄”谓晦若、仲弢。“吴严”谓挚甫、又陵。“汪王张李”谓颂年、书衡、小圃、亦元，皆从公治学务者。陈郇庐哭文达诗云：“济乱无长策，忧疑日万端。民愚重贫弱，文胜转艰难。蜀洛非师说，权衡有学官。只今遗疏在，语语见心肝。”兴学苦心，数语尽之。

戊戌新政，基於湘省之“南学会”。时陈右铭抚湘，江建霞、徐研甫先後为学政，创行《湘报》，延梁卓如主之，风气一变。然湘绅守旧者隐不相容，王祭酒（先谦）、孔观察（宪教）为之砥柱。黄芥沧赋《长沙二松歌》有云：“风涛一夕自天下，警若暮鼓长槌桴。名材异产有呵护，何物贸贸操斧鈇。”谓王孔也。政变後，陈徐皆谴罢，江擢京卿，亦夺职。黄公度《己亥怀人诗》怀右铭云：“白发沧江泪洒衣，别来商榷更寻谁。闲云野鹤今无事，可要篮舆共护持。”怀建霞、研甫云：“南岳云开华路初，归来秋雨卧相如。零星几卷灵鹣阁，只算江郎制锦余。”“臣罪当诛父罪微，呼天呼父血沾衣。白头玄鬓哀蝉曲，减尽维摩旧带围。”时研甫父子静学士方系狱，且丧偶也。章行严亦“南学会”之秀，为人题《戊戌湘报》，言其事历历，有云：“戊戌初变政，湖南首有功。经始时务堂，厥在丁酉冬。义甯为中丞，元和士所宗。湘隽谁举首，岳岳凤皇熊。榜书食蛤蜊，三君坐斋中。诸生就听事，管墨争斗磐。吾年十六耳，伸纸走蛇龙。时见绛袍者，凝意瞰众童。蔡生名艮寅，摄影肩相从。与吾校一岁，弱亦将毋同。炳寰文炳然，气度尤和雍。陈公激赏识，特假词色隆。时余方病疟，细瘦如秋虫。程令重躯干，乃蹈孙山空。新会乍入湘，举邦争迎逢。祠堂一夕宴，裘带殊从容。明年开新黉，综持推钜公。汝南一登呼，万籁若应钟。吾不入梁门，势迫非由衷。题名赫然在，再览神为恫。尔时数湘政，警保堪追崇。嘉应黄公度，智略蟠在胸。会友号南学，房虚递始终。鹿门皮先生，致用经早通。《湘报》罗群言，民气何蓬蓬。浏阳两奇杰，一扫空浮。延年不缠足，载笔赅纤洪。新闻此嚆矢，语语明朴忠。图新卅余载，所志昭宋聋。不知中何梗，视天犹梦梦。既壮倏乃老，不阅於我躬。缅怀先觉士，愧憾兼无穷。“绛袍”谓建霞。蔡生艮寅，後更名锷。李生炳寰，後从“富有会”，与唐才常、何来保俱死於庚子汉口之乱。

方右铭抚湘，曾重伯太史为文正公孙，亦时与宾座，其《天运篇赠邹价人、向乐谷》述右铭旧事云：“一别湘州事势新，其间岁月颇嶙峋。前辈将才余几个，义甯孤立古君臣。我时谒告游巡署，日接黄（遵宪）梁（启超）一辈人。健者谭（嗣同）唐（才常）时抵掌，论斤麻菌煮银鳞。廖（树蘅）梁（焕奎）诗伯兼攻矿，一洗骚人万古贫。沅水黄（忠浩）熊（希龄）来应梦，双珠（萼生鞠生）盐铁佐经纶。中丞东阁贪宾客，公子西园赏好春。楚士英英多入彀，十梅礼绝平原宾。兰亭醉本搜辛亥，只欠人间一陆云。”当时人物略备。而谭唐先後罹法；黄殉辛亥长沙之难，死事特烈；梁自海外归，於丁巳复辟，举异帜，洼为主谋。其结局又复互异，是岂当日所及料哉！重伯是篇，追慨光宣时事，有云“娲皇遗憾辞华裔，手造中兴成叔季。哭殉尊亲古所希，崇陵野史多同异。海外犹怀赵武灵，殿前已胁柴恭帝。星火初然翼际山，楼船旋失落星湾。外盟北据飞狐塞，雄镇西争倒马关。茂苑吴山俱入手，汉阳纵陷也开颜。八千子弟停桡待，五百童男渡海还。”语挟阳秋，洵为一代诗史。又云：“挑灯重话兴亡史，为言成败皆天意。八十万人围邵州，不及书生数行字。”则词意别有所指。时会趋新，群流竞奋，庸知金堤一决，顿迫横流，遂有载胥及溺之惧耶。

蒯礼卿京卿，子范太守子也，与赵寅臣同典黔试，得戴寿臣（锡之）卷，礼卿亟赏之，而寅臣意不合，遂各为去取。戴得隽，壬辰，复捷春官，其人贫甚，且拙於书，自分外用。礼卿谓之曰：“寅臣自负工书，乃不入承明，吾当助子馆选以娩之。”为备贽假冠服以谒师门，且使助同年龚某为文，而龚资其旅用。每试，以书劣，皆置下等。迨朝考，龚为分致卷头，戴卷在薛云阶尚书手，已摈落矣，诸公潜移之，遂以高等入翰林。甲午，当散馆，不至；乙未，预托同乡官投卷，及期，复不至。点名官诘具结者，饰言戴临场患病，使馆人结证，事得寝。台谏闻而劾之，兼及朝考关节。命大臣按之，检其卷，则文理草率，书尤拙劣。奏上，阅卷大臣皆夺俸，戴撤销庶吉士，以知县即用。是科胡宗武（嗣芬）入翰林，戴与素契，为《明妃奇汉宫人》诗云：“君似碧桃种天上，我随飞絮落人间。和亲也是君恩重，从此琵琶去不还。”“学画颦眉本未工，承恩偏在画图中。愁心愿化光明烛，夜夜长门照辇红。”颇得风人遗旨。卷头之说，见於赵瓯北《檐曝杂记》，其风相沿久矣。余癸卯通籍，先文安公独不许预送。张冶秋师阅覆试卷，置余前列，谬承奖许。出闱，即诣先公称贺，且索殿试卷头。先公婉谢之，既而诏余曰：“士大夫进身之始，不可苟也。”余谨识之，附录以示子孙。

白云观，为长春真人羽化之地。每岁正月十九日，四方黄冠毕集。俗传是日有真仙下降，都人联袂往游，宝马斗风，香车塞路，极喤呷之观。是日亦称“燕九节”。钱萚石《白云观》诗云：“岂为南宗别，重寻太极墟。先生蓑好在，止杀语何如。柏子微风际，梅花细雨余。十年登阁意，只益鬓毛疏。”李越缦燕九日游白云观，亦有《忆旧游》词纪之。观中老人堂，耆年修道者所居。有刘老人者，中州人，年百四十矣，须眉奇古。翁文恭见之，赠以诗云：“秋槐古观夕阳黄，偶遇仙踪问禁方。举世但知君子馆，故应遗却老人堂。”“齯齿梨颜百卌翁，掉头万事付虚空。要知揭地掀天业，都在寻常言语中。”光绪季年，住持道士高姓者，结交权贵，能代营竿牍，猎官者骛趋之。余《癸亥春日重游》有句云：“莫问终南前日径，春旗影里乱斜阳。”小劫笼华，非复昔年盛矣。

殊俗投赠，往古所希。张文襄镇武昌日，适俄罗斯太子来游，置酒晴川阁款之，赠以诗云：“海西飞犬软历重瀛，储贰祥锺比德城。日丽晴川开绮席，花明汉水迓霓旌。壮游雄揽三洲胜，嘉会懽联两国情。从此敦盘传盛事，江天万里喜澄清。”同游者希腊世子，为俄罗斯太子懿戚，文襄亦赠以诗云：“乘兴来搴楚畹芳，海天旌旆远飞扬。偶吟鹦鹉临舂水，同泛葡萄对夜光。玉树两邦联肺腑，瑶华十部富缣缃。汉南司马今衰老，多感停车问七襄。”两诗皆见《广雅集》中，不知当日如何传译。李文忠有《谒英皇奥峙澎行宫》诗，罗稷臣译，竟用杜句书後，云：“西望瑶池见王母，东来紫气满函关。”亦至今传诵。又：周悫慎抚东时，巡海过胶州澳，赋诗云：“朔风雨雪海天寒，满目沧桑不忍看。列国尚尊周版籍，遗民犹见汉衣冠。是谁持算盘盘错，相对枯棋著著难。挽日回天甯有力，可怜筋骨已衰残。”时青岛为德意志租借地，故寓感而作。日本使臣高平译为英吉利文，以致美利坚外部，为其总统罗斯威路特所见，且索原稾互校。盖暄庭星使闻高平言之，为书以告悫慎。悫慎复纪二绝句云：“万里传书为索诗，雅人深致最堪思。巴音那可赓瑶瑟，鸟弄虫吟祗自知。”“东赢明月照西州，为羡乘风快壮游。鸾鹤钧天饶雅奏，采风何意到沙鸥。”篇什流播敦盘间，此尤仅见。後来汶田复返，其诗不为无功。

黄公度《书愤》句云：“如何盟白马，无故卖卢龙。”谓光绪丙申使俄密约也。又云：“一自珠压弃，纷纷各效尤。”言青岛割借，遂连及旅顺、大连、威海、广南湾也。其时连鸡势成，剥床祸迫，辄以伊川之叹，托诸楚泽之吟。丁叔雅（惠康）《胶州近事》二律尤沈痛，其诗云：“蹙国日百里，匡时徒万言。山河蒙耻事，江海几人存。罢黜伤元老，忧危感至尊。书生亦何补，流涕泣王孙。”“莽苍天仍醉，民劳汔未康。中原还逐鹿，歧路竟亡羊。苌楚欣在隰，苕华嗟已黄。微生亦安有，永夕此彷徨。”其自序有云：“《小雅》失而四夷侵，《春秋》亡则乱臣恣。内治不修，乃构外侮。至今为梗，谁生厉阶。”固当局所厌闻，寔探原之至论也。叔雅为禹生中丞季子，与谭复生、吴彦复、陈伯严同时有“四公子”之目。於时见国纪不张，谋创立“正气会”，以《诗序》为之无导。赍志不酬，且以贫客死，何翙高挽以诗云：“坐脱僧伽月半宵，单衾孤馆极萧条。一寒遂死陈无己，自序颇同刘孝标。朱噣羁魂终雨绝，绛云旧录半烟消。海王村亦西州路，碎器何心问董窑。”“南国朱鸾处士多，百年风雅数潘罗。应知别有伤心事，可是不求闻达科。茛逐花鍼悲目幻，木瓜瓤子问头陀。盘我已输灵运，遗种<门舀>浮唤奈何。”“潘罗”谓孺初、雪谷，皆海南名士。陈鹤柴亦有《哭叔雅》二律云：“戊己天将堕，尘嚣羿彀多。奋心起寒日，高睨狎层波。孤尚事栖Т，佯狂时醉歌。看朱漫成碧，醒眼对山河。”“与世亦多否，能羁讫未归。无家寒食客，有梦故园扉。物外澹生死，尘中荧是非。抱琴终寂寂，辽鹤任长饥。”曩与叔雅共学成均讲舍，槐阴剧谈无间，感音而叹，如见其人焉。

张文襄之治楚，务舰举新政，亦广罗才彦。尝规设汉阳链钢厂，使徐仲虎观察（建寅）综其事，成绩粗著。值试念药质，突炸发，轰死。仲虎以通西学著称於时，海内闻者咸惜之。文芸阁诗云：“去年尊酒对雍容，送客江边唱《懊侬》。才见玄珠求赤水，惊闻烈火燎黄琮。干将殉剑知何益，绉衍谈天更不逢。雪涕欲书《平子传》，一帘凄雾暗吴淞。”其诗作於沪上旅次。先是，仲虎归自欧洲，尝浼无锡画家华翼纶为作《海外归舟图》，芸阁题云：“徐侯磊落天下奇，学兼中外国良医。歉然不足更远适，穷究政体张纲维。损上益下语英绝，今不能用後世师。如此归来不虚美，明珠大贝空尔为。”所云“损上益下”者，盖用仲虎译《德意志议院章程自序》语。其人不独精於艺，亦政事才也。链钢厂之设，取材於汉阳铁钅广。汉阳、大冶皆产铁，萍乡产煤，二者相因为用。文襄莅鄂，始建议辟汉冶萍钅广，而盛杏孙尚书集资举之。黄陂范眉生（轼）《大冶铁山歌》有云：“传闻此地富珍储，英英云气时呵嘘。一自当年禁掘，山灵守护缄丹书。地不爱宝汁流浦，铁花铁树露三五。苗旺初惊凫雁翔，芒寒微讶虹霓吐。四夷宾服新政平，千夫缒凿声丁丁。不待拣沙游丽水，居然插剑望丰城。大吏殷勤费讨讲，山民焉敢持鹬蚌。矿师远致碧眼胡，火轮近试黄石港。十里五里官符催，千斤万斤载铁回。大别山头驾炉备，朝朝暮暮声如雷。鬼斧神工世罕见，要使精金成百链。为铫为待匐，诅只商民称利便。”盖地利之兴，此为创举。自有明以来，采矿有禁，搏搏宝藏，听其渝，海外巨贾，时复觊觎及之。汪玉泉（泉）《采矿行》云：“虹光夜半冲南斗，陵石见荣神所守。镇州地接昌化军，谁向穷荒挟山走。风轮迅疾云飘开，径从溟渤嘘阴霾。碧眼胡能窥宝气，黄头奴待铸横财。何人竟把卢龙卖，黎婺峰前见光怪。任教铅水位仙人，那识银官分地界。谁期陡触山灵怒，鞭叱蛇作神雾。腰由来铸不成，狼荒毕竟寻无路。”此亦光绪初年事也。若汉冶萍集资邦人，蓝草兴凿，殆不多觏。文襄既去，尚书旋殂，九仞功亏，遂成弩末，惜哉！

陈右铭中丞抚湘日，尝以官帑创辟宜阳银矿，任其事者为廖荪亥学博（润鸿）。入山躬督凿采，由敲刷淘洗以至水陆起运，悉费人工，一一赋诗纪之。曰《观矿》、曰《明<谷龙>》、曰《挖<谷龙>》、曰《监班》、曰《拖沙》、曰《敲砂》、曰《水夫》、曰《炮夫》、曰《淀夫》、曰《滴金》、曰《烧磺》、曰《运砂》。“淀夫”者，用竹筛承砂，置水桶内，抟洗数转，乃得精砂，谓之“淀”，而淀夫任之。“炮夫”即石工也。《拖沙诗》云：“下缘蚁孔上羊肠，赤体不缠丝一缕。烟煤塞窍苦无风，湿雾蒸肤疑有雨。”《敲砂诗》云：“宜阳小儿泥满膝，旦从老父踏寒日。双瞳翦水辨矿质，但望日落吹筚篥。”《水夫诗》云：“乍前而俯似推毂，忽後而仰若抽椟。十十五五形瑟缩，渴乌侧翅饮崖腹。”《炮夫诗》云：“耳聋目眩驱尘分，摄魄收魂人渐近。不识谁能铸，此身幸免成齑粉。”《烧磺诗》云：“瓦器装排泥作床，熊熊烈焰覃朱光。{艹子}屋尖风火龙怒，炉炷寒泉成沸汤。”人力险艰，可觇其略。茭源银冶，宋明时已重之，至是地利始兴。右铭《酬荪亥见贻石山》诗云：“匡庐五老饶乡思，真面何人写照来。混沌凿开犹有魄，娲皇链後未全灰。虎邱夜气今谁识，鱼浦军屯古所哀。此日济时须楚宝，看君满载万艘回。”“石山”，即常宁矿厂所获也。王湘绮《赠荪亥》诗有云：“谁知百万银铅涌，尽道中丞计画宽。”则当时亦颇有异论。

戊戌新政，朝臣守旧者虽不悦，腹诽而已，其敢抗言谏阻者，独文仲恭侍御（悌），疏上，以阻挠新政斥罢。慈圣训政，起为南阳守。故事：郡守以下见长吏，必屈膝为礼，寔不载《会典》。仲恭上谒，独长揖，同辈目以为狂。杞县步啸梧司马（翔藻）与仲恭交契，有《庚子秋日和仲恭太守》四律云：“京华旧梦逐朝班，此日相逢一解颜。东道拚为十日饮，西部还望五云间。吴公治行今犹在，汉代官仪去不还。相勖此身同效死，悲风先过北邙山。”“尊前乍浣洛阳尘，乱後堪惭剩此身。自是东山崇赤舄，非关北地起黄巾。奉春终建和戎策，大夏曾忘倚汉亲。海水群飞如鼎沸，折冲御侮问何人。”“填膺热泪浩纵横，慷慨何人赋《北征》。氵厘涧东西遗胜地，山河表里望新城。北来怕过铜驼陌，南渡空怀夹马营。故国岂胜禾黍感，咸阳今日是周京。”“驹隙白日过，惟将痛哭当长歌。渥洼龙种今犹健，篝火狐鸣古未多。贾谊有才空抱策，鲁阳无计可挥戈。伤

心怕说虫沙劫，何处招魂无定河。”啸梧，乙未进士，廷试未终卷归班。许仙屏督东河，爱其才，赠以巨金，使纳捐知府，啸捂尽挥之歌楼伎馆中。仙屏知之，复奇二千金，劝就知县，仍入河督幕。啸梧厌外吏，乃以中书官京师，後出为漳州同知。太翁里居，以非命死，一恸而殉。生平斥也不羁，而笃於至性如此。

张季直未第时即负盛名，朝贵争欲罗致之。壬辰会试，闱中得刘葆真（可毅）卷，误以为季直，置首列，寻入词馆。葆真额有恶纹，自恐不得令终，至是，红录误其名为“可杀”，益心恶之。念词臣无犯刑辟理，惟科场法重，然不考差，则赊贷益艰。於是每试皆潦草完卷，不望简，亦终不得简。庚子夏，仓卒南归，途遇拳匪，竟被害。其弟葆良观（树屏）和《金氵桂生》诗有云：“伯氏文章伯，惊心汗漫游。临歧才一句，小别竟千秋。薜荔魂无语，榛荆骨未收。名山倘不朽，遗箧忍重搜。”又云：“风尘正Е洞，畿甸况空虚。白梃交衢乱，红灯闪月疏。虫沙卿相血，豺虎帝王居。重我原痛，张图问野渔。”时未得葆真确耗，方沿途访觅也。其友幼ぎ有《贺新凉》词吊之云：“我欲呼阊阖。问青天、孝标无命，教人咄咄。冠盖京华如昨梦，回首故人长别。更无计、寻消觅息。谶语不祥缘底事，好头颅、镜里常嗟惜。魂归也，枫林黑。枪满地金瓯缺。料英灵、死为厉鬼，定能杀贼。忠愤一腔今已矣，枉向沙场埋骨。知何处、仓皇马革。从此潞河明月夜，剩西风、衰草鹃啼血。真腹痛，黄炉侧。”葆真初名毓麟，以避俗更名，无端成谶。

祸福倚伏难言哉！当戊戌变法，台臣建言者推杨漪川、宋芝洞。漪川既罹祸，人咸为芝洞危。幸而褫职羁管，久之得释。陈子言（诗）闻其出狱，喜而赋诗云：“不见醴泉今两载，模糊消息使人疑。汉家已赦甘陵狱，坡老曾书元佑碑。放鹤且嬉闲岁月，看花重理旧尊垒。荒冈拥膝还如昨，《梁父吟》成寄与谁。”俞恪士重晤芝洞，亦有诗云：“党论渐宽公亦老，相逢百感到平生。河山已分成孤注，孔墨何曾有定评。元佑声名终盛世，西京文献在荒城。寻碑莫上昭陵望，恫怅明良涕泗横。”王义门尝与间变法，其《赠芝洞》二律云：“东都厨及半漂流，热泪填膺不可收。新鬼《大招》湘水曲，故山归梦华峰头。神羊自昔伤孤角，翩凤何年下九州。好待圣朝宣室问，未容投老觅菟裘。”“白日荒荒下野原，巫咸无地诉烦冤。云阳市上收忠骨，广柳车中出死门，虚惜景光供涕泪，苦防声伎铄精魂。悲秋目断赢台路，肯放闲情到酒尊。”皆有无限感。芝洞晚年重入都门，丰采如故，犹能为人书细楷也。

先文安公久直枢垣，有《与枢直旧友迫话诸老轶事》诗数首。其云：“图谶说淳风，祸唐知不免。乡曲老书生，乃亦妖梦践。前生故渺茫，置身忽鼎铉。私印默自镌，昼禅且游衍。”谓南皮张文达也。文达微时，尝梦跪大士前，一白猿前跪，与大土言不可辨。大士顾文达曰：“汝善辅之。”又尝梦大学士陆润庠、粤督袁树勋为割地使，二公时犹未贵。又云：“南压非奸相，门下乞削籍。谬种孰流传，亦被《春秋》责。和议处两难，群矢期中的。智哉卫足葵，急流能勇决。”谓济甯孙文恪也。文恪以主和被谤，门生某至绝迹其门，後其人亦为清议所斥，二者非一事也。和议成，文恪遂引退。又云：“烽火照甘泉，宫车急西迈。七十秃老翁，抱印趋行在。八议首懿亲，青蒲偶独对。吕端不糊涂，沈默姑养晦。”谓仁和王文勤也。拳乱时，端邸有疏劾文勤，请正法。慈圣以问荣文忠，文忠曰：“他人臣不敢知，若文勤，则共事日久，臣敢以百口保之。”因得免。文勤同入对，病聋，初不闻，见文忠叩首亦叩首，及退始知之，犹震惧失色。迨端刚斥罢，文忠方留京，文勤独对者兼旬，惩凶诏旨，胥由手定，世以摸棱目之，失文勤矣。又云：“藏地连西南，全蜀藉屏蔽。维州已归顺，庙谟忍轻弃。桑榆犹及收，荐贤亟自代。碧血埋苌宏，谁理西康议。”盖记定兴鹿文端论西事语。“碧血”句，谓伊犁将军志文贞也。又有《过故相荣文忠东厂旧第感赋》云：“沙堤旧迹未全芜，猛忆遗言重感吁。作柱持荷嘲太枉，成围种柳计终迂。蛟龙岂是池中物，蝼岂先为地下驱。今日朱门谁是主，夥颐富贵亦须臾。”自注谓：“项城初任直督，即求兼领山东。公询余故事，余举年羹尧、鄂尔泰、李卫以对，且云：‘此康雍时事，非今日所宜援。’公首肯，因言‘此君志望甚奢，吾常裁抑之，然环顾无人，异日恐终当执持朝局’。”又：卒丑回鸾後，中外复言变法，孝钦亦欲藉是镇群议，时公已抱病，间谈及，谓“兹事体大，非吾力所胜。其成其败，幸病躯当不及见耳。”言次皆叹息不已。此为外人所未尽知者，敬汇纪之。

庚子四月，有禁逐拳民之旨，以朱古微诗郎疏请也。侍郎时官侍讲学土，其疏谓：“中国自强，固系兵事，然联络邦交，执言一国可也，激犯众怒、构衅寰球不可也。一方受敌，合国力御之可也，八方受敌，分国力应之不能也。且军火何自购，饷源何自筹，势则彼众我寡，理则彼直我屈，纵将其宫商兵卒数千人一时歼尽，其能使彼众不报复耶？其能使我沿边沿海数万里不放一骑一舰阑入耶？逞忿一时，而无以善其後，是直以宗社为孤注，恐不止震惊宫阙、危及乘舆已也。”疏上，因有是旨。次日，刚子良协揆、赵展如尚书自涿州回京，拳民随至，纵火市厘，延烧城阙，遂不可收拾。然慈圣犹召集廷议，亲贵皆袒拳主战。古微班次在後，言拳民、董军皆不可恃，兵事宜用袁世凯，议和则急召李鸿章。张文厚时官奉常，亦稍言之。太后不识古微，问：“高声目者何人？”命移前具对。古微言之益力，卒定议抚拳，遂有戕害德使之事。复疏请“约期停战，护送各使出都”。有诏命枢臣传询方策，古微援笔立对，请依战时公法。荣文忠持以覆奏，良久乃退曰：“幸无事，可归矣。”盖所言忤旨，几获罪，赖文忠力全之。然袒拳王大臣皆侧目，其不从袁许後者，有天幸焉。两宫西幸，古微留滞部下，与王半塘、刘伯崇同居，日课一词自遣，唱和成帙，名以《庚子秋词》。宋芸子检讨题诗云：“大笑苍蝇蚓窍闻，联吟石鼎调翻新。欲言不敢思公子，私泣何嫌近妇人。隐语题碑生石阙，啸声碧火唱秋磷。二豪侍侧何须问，镜里频看却忆君。”古微後迁少宗伯，督粤学，请申禁闱姓赌例，格不行，遂挂冠归。晚岁以词人自鸣，而风节几掩。

义和团者，初起自山东，自云有异术，枪炮不入，愚民多惑之，寔教匪余孽也。袁慰庭抚东，捕治甚严，乃窜入畿辅，直督裕寿山颇袒之。寿山夙为东朝宠任，故郑太夷诗有云：“戊戌变法际，独宜用裕禄。”其在节署，尝以兴从迎“红莲圣母”，具衣冠谒拜，所属郡邑，遂无敢治拳匪者。独劳王初宰吴桥，博徵旧间，证为邪教，戒绅民勿附匪。是时，匪氛驿骚近畿，吴桥境内，安堵如故。其治邑有惠政，尝作《车厂歌》云：“车厂村，青山为壁溪为门。中有良田畿千亩，父祖畲子孙守。上有租税供天家，下有余粮活子妇。生不见县吏面，老不入县官衙，年年饱看桃源花。一朝部符忽下县，农家田是王家佃。分茅故府有藏书，蕞尔部民敢私擅。赫赫王家奴，巍巍贤令君。红旗耀白日，插头云。峰头云，泪如雨，从此农家无寸土。王家赋重皇家轻，嗟我乃作王家氓。催租吏来谷未熟，鸡飞过篱儿女哭。吞声不敢惹吏瞠，拚向前村卖黄犊。我今捧檄来谘询，村民语我双泪沦。但愿死作皇家鬼，不愿生作王家人。村民村民勿蹙蹙，此日明良正相勖。为尔谱作《车厂歌》，聊当监门图一幅。”入关时，立功王公有近畿圈地之例，故民田多入私邸，此诗极言其病民，寔则贵邸所得亦微，长史中官据为利薮而已。又：《後车厂歌》则自述其平反之绩云：“晴峦抱丛薄，野水萦孤村。驱车荦确中，来款村肆门。坐中一老叟，白发垂缤纷；叩我来何方，问姓惊重陈。曩有劳委员，按事曾来存。今君与同族，彼是君何人。笑言我即是，狂喜如有神。大呼是天降，果是吾神君。吾村昔年狱，家家皆戴盆。鹰一搏击，怨毒从兹伸。荏苒三十年，念诵今犹新。导我还其家，儿女罗饣喜饣奔。偕我涉林麓，指点鸿雪痕。峰岚犹蔼蔼，原隰犹匀匀。老者间我来，重道当日恩。壮者闻我来，缕述儿时间。杂Ш话琐事，语拙情弥真。愧我德凉薄，得此殊不伦。此邦俗良厚，足可称里仁。愿言挈细弱，来结山家邻。”玉初志节卓绝，盖能承其乡“杨园三鱼”之遗绪者，其为政得民，故民信从之，而乱以弭。

拳乱亟时，匪众口号曰：“必斩一龙二虎。”“二虎”谓荣李二文忠，“一龙”谓德宗也。李文忠先以大学士留京，荣知其不容於众，假监捕康梁为名，荐之督粤，使仍留京者，危矣。董福祥军亦隶武卫，当奉命攻使馆，阴取荣意旨。荣教以向空发枪，但使禁中闻之，故使馆得保。其时保护外使诏旨，及馈使馆瓜果，亦皆荣主之。王壬秋《过荣文忠故宅》诗云：“丞相新居近御垣，当年枢马夜常喧。宫衣一品三朝贵，门客长裾四海尊。调护无惭狄仁杰，池亭今似奉诚园。祗应遗恨持节使，重忆茶瓜感梦痕。”归功调护，实公论也。“东南互保”之约，外则李文忠、刘忠诚协谋定策，而荣文忠、王文勤居中策画，亦力赞厥成，其间往返商榷，胥由先文安公任之，故知之特详。当纵拳毁教诏下，忠诚知拳祸已成，密谘於李文忠，文忠覆云：“此乱命也，粤不奉诏。”忠诚因与文忠谋，权宜订约，两不相犯。张文襄初颇持重，至是亦赞其议。或谓朝廷诏令不行於疆吏，国纪之堕山此，故时人有诗云：“楚襄云雨暗高唐，谊士徵文痛子长。不道范韩兼节钺，却成吴越画封疆。登楼八座惟清啸，吹角三公是拍张。左毂争鸣青史在，君臣大义未销亡。”盖托於《春秋》责贤之义，不知所谓大臣者，首在安宗社，况两宫困於危城，韶令半由矫托，权宜靖变，事岂得已！忠诚之薨，追封男爵，赐其子京卿，以奖成劳，益彰公是。荣文忠挽以联云：“老成谋国，中外同孚，大局倚安危，天许忠诚无愧色；道义订交，初终一致，平生共休戚，我尤凄痛失知音。”对语隐指其同争废立及协筹“互保”诸事。王薇隐《挽忠诚诗》云：“恻怆黄台谏，绸缪《丹扆箴》。抗言惟正色，变局足寒心。君实知名久，夷吾属望深。如何倾一柱；江海未销。”“往者黄巾乱，东南半壁支。画江成奠定，专阃有权宜。读史知周勃，论功首傅岐。分茅公望在，终勒颍川碑。”亦分述二事，语特深重，是可谓知忠诚者。张季直《送新甯督部入都》诗云：“戊己堂堂两奏传，勋名况自中兴年。主恩新锡黄银美，物论终归赤舄贤。岂有皋夔容老退，应无牛李到公前。锋车江上来还日，尧日正满天。”则作於庚子事前，仅即其匡扶皇极者美之。

李瘦生（佳），丹徒诸生，所作己庚之间新乐府，意以刺刚子良。《括财使》云：“九重之天高漫漫，妖星夜落牛斗寒。怪鸱大鸣鬼聚语，相公轺车入境土。口含天宪恣尊贵，疆吏承迎降心气。借问相公何事来，别有调剂非盐梅。司农仰屋莫愁叹，相公妙才思过半。多取於民不为虐，官之所科谁敢畔。小民忠厚蒙天恩，不惜尽室献至尊。流血成渊骨成岳，相公观之色不作。再拜出境送相公，公之动业无比隆。相公色喜回青聪，江南万户成哀鸿。”时大农告匮，朝廷以子良尝抚苏，特命赴江南清厘财赋，所至搜括，闾厘苦之，光绪己亥事也。又：《吾技神》云：“乱民干纪何纷纷，齐鲁之间多如云。吞刀吐火望不见，贼乃自谓吾技神。黄天当立苍天死，邪党惑民有故智。伪托秦人敌忾忠，富思张角乘时起。小官惶骇飞羽书，大官镇定神豫如。谓此劲卒信可用，以梃挞敌今有余。良金美帛内府出，不赏吾民赏乱贼。贼徒得宠势益骄，辇毂纵横制不得。呜呼宰相须用读书人，此辈何堪典要津。霍光不学诅足惜，可惜齐州化为尘。”是诗刺其袒匪。子良识字不多，有“弄獐伏猎”之诮。拳乱时，与端邸主持最力。“以梃制敌”，用宣战诏中语，连聪叔枢部（文冲）手笔也。又：《杀朝官》云：“承平之世贼畏官，捕获斩杀刑无宽。乱离之世官畏贼，露刃相仇避不得。巍巍尚侍呵殿来，贼徒反眼相嫌猜。并刀一挥断绝，霎时洒血随飞埃。卿寺小官更不计，屠之有若牛羊易。朝堂渐渐晨星稀，名在直班身在地。借问贼胆何敢然，有主此者天潢贤。可怜相公手握禁兵尚千万，鉏乱不啻冰沃炭。为贪禄位习摸棱，坐视神京日糜烂。”此则哀大臣之冤﹃者，而责荣文忠手握重兵，不能戡乱。许袁被戮，犹见矫诏；立徐而後，则并诏旨无之。堂堂重臣，如屠鸡狗，朝纲紊乱，无过此时者矣！荣相虽有曲突徙薪之智，而怀投鼠忌器之嫌，仅得於其间挽旋事机，顾全善类，外间不尽喻也。

许文肃、袁忠节同直译署。拳乱作，召对廷臣。上以文肃屡使外洋，每特垂谘问。文肃与忠节廷争尤力，以是为端刚辈所深恶。忠节疏凡三上，最後云：“臣明知言出祸随，不敢惜身负国。”语尤激切，益触其忌，遂与文肃同弃市。陈仲英太守与忠节有旧，《读韶感赋》云：“世事江河日夜浮，酒酣怒目看吴钩。椒山抗疏身先死，贾傅忧时涕枉流。万里烟尘魑魅笑，九重宫殿鸟乌愁。庙堂明圣从无阙，此错伊谁铸六州。”会南中有请乩者，忠节降坛，自云：“鲠直为上帝所谅，今为保定府城隍。”留诗而去。仲甚复步其韵为四绝句，云：“谏草留传炳汗青，千秋不朽是忠经。聪明正直天终许，特敕新封下紫廷。”“城狐篝火化磷青，退角妖书语不经。四裔犹知公道在，近闻褒典出尧廷。”“太华三峰未了青，西邮王气此重经。奉春新建陪都策，欲列侯封上汉廷”。“当日逢君眼特青，南楼官烛夜谈经。英灵纵与虫沙尽，终胜长绳系北廷。”末首谓袒拳大臣启秀、徐承煜辈为联军所繁也。袁许罹刑，承煜以少司寇监视，扬扬有得色。不两月，联军请惩祸首，亦就戮於市。冥冥若有因果焉。忠节以江藩入觐，改京卿，见时事日非，隐有退志，尝绘《富春归隐图》，曹东寅参议为赋四言诗，有云：“遐想何为，毕志相从。国步艰，王臣匪躬。无曰《招隐》，有如盟约。归欤孔咏，时哉季诺。”乃终及於难，天哉！金夔伯（石）与忠节初不相识，於其葬也，躬往执绋，有“芳兰益见焚余烈，恨海难从劫後平”之句，一时传诵。古云神交，无此深切。

柯凤孙学士感忠节事，赋《哀城南》云：“黄尘萧萧晴白日，右翼总兵严队出。道旁观者不敢问，逮捕城南事仓卒。考词未竟狱已决，坡陀西市流冤血。名浇身毁谁能谕，眼中十鼠埋同穴。哀哀寡妇哭向天，数谏不用终可怜。平日能知陶子，今朝肯见孔彦先。读书万卷真何益，台阁声名俱第一。孔翠文章衔羽毛，蚍蜉性命投甘炙。回首城南落日昏，招魂无路入修门。茫茫祸福谁能料，羡汝青山独往人。”“右翼总兵”，谓某亲贵，亦袒拳者，後戍新疆。袁许既斩，越旬余，徐小云、立豫甫两尚书，联仙蘅阁学亦弃市。小云立朝，以和同称，独与徐荫轩不协，其罢枢直，即由荫轩疏劾。仙蘅为过员中健者，寿伯庶常为其女夫，直译署未久，即值拳乱，与袁许连章力谏，遂并撄众忌。郑太重过伯宅，见其夫人，有句云：“不祥名节嗟为崇，一往孤孀渺此才。”兼惜仙蘅也。豫甫久领内府，初无所表见。廷议攻使馆，墓圣曰：“此大事，当决之帝。”上素缄默，乃力言不可。王文勤叩首曰：“圣虑及此，国之福也。”端邸怒叱之。豫甫继言宜先派大员宣谕，不孚，然後图之。慈圣曰：“孰可往者？”端邸奏曰：“立山既主是议，当即派之。”豫甫复请增派徐小云，未及复命，拳匪已集其邸，大肆搜掠，勒令长跪焚表，而缇骑踵至矣。或谓端刚辈目仙蘅、豫甫为满洲汉奸，故必杀之。或云匪众夙涎其富，拦公又与同眷一妓名绿云者，更挟妒倾陷。皆非无因。凤孙赋《哀城西》云：“西安门内酒醋坊，杨家第宅临康庄。连甍累栋郁相望，文皮藉地锦衣墙。蹋筵歌舞罗名倡，百僚上寿争趋跄。两宫恩礼逾寻常，出入禁掖连貂当。祸机猝构谁能量？柴车西市真抢攘。侃侃廷争袁太常，从署牍者两侍郎。老臣无罪尤昂藏，白头饮刃可怜伤。象齿焚身兆厚亡，竟与謇谔同罹殃。秦人不用哀三良，危身奉上名俱彰。”豫甫隶包衣旗籍，原姓杨氏。“两侍郎”谓许联。“老臣”谓小云也。当日朝士传述，几有老韩同传之慨。陈侍御（恒庆）与豫甫交厚，其邸中园亭，即侍御手稿。宅毁後改建家祠，侍御再经其地，有句云：“旧日豪门歌舞地，空余老树噪寒鸦。”盛衰转烛，正不仅凭吊山邱也。

官吏死於匪者，若唐照青所赋《二哀》可纪也。“二哀”者，为兰午亭明府（维均）、王湘岑参戎（燮）。照青述午亭云：“三辅起暴徒，爬梳不可止。红巾塞里巷，朝人暮犬豕。官吏莫谁何，父老肃拜跽。君曰乃盗耳，蕴祸在内宄。忌者走相告，凶党抽刃俟。俄顷悉坌集，大索不移晷。倔强就执缚，ん呶配酝之已。枯暴原野，家人幸料理。不日渠魁诛，沥血为君祀。”又述湘岑云：“东邻氛正恶，庙堂事倥偬。我适登君堂，独居心有恫。太息事至此，国是尚昏。一战将不国，祸变由斯种。我闻疑信参，君言果亿中。岂料庚子夏，畿近暴徒哄。咄咄密勿臣，乃为市井哄。杀掠遍衢，横流如决壅。君守朝阳门，匹马力制控。鸱叫画日昏，聚凶徒众。乱刃随交下，须臾毕酷痛。白骨荡灰尘，碧血滴乳。妻孥仓皇避，凛凛焚巢恐。书史付一炬，遗稿莫甄综。”午亭，沧州人，以孝廉需次县令，未补官，被劾归，益究心时务。拳乱作，独斥拳为匪，乱众支解之。湘岑，甯河人，小航京卿兄也。少力学，以曾祖刚节公死难，袭轻车都尉，不得已，就武职，教两弟，皆成进士。张勤果奇其才，劝辞京营入幕府，欲为论荐大用，湘岑以母老谢之。乱作初，主剿匪，为匪众所忌，乱刃戕之。是役，北人多惑於匪，二君皆北籍，乃力辟之，以及於祸，可谓佼佼者矣。

庚子之变，士节未坠，犹多死事者。徐荫轩相国、崇文山上公父子、李监堂制军皆主用拳匪，事败死之。荫轩以道学自许，而不近人情。子承煜，为刑部侍郎，尤乖愎。京师陷，荫轩自裁，承煜逡巡不决，越两月，竟戮於市。何平斋太守追怀荫轩诗云：“蹇蹇平生矢匪躬，颇疑拗癖半山同。污尘每恶元规起，关节从无孝肃通。道学渊源休辨似，老臣愚ウ未忘忠。是非千古原难定，竖子甯真败乃公。”序称其“秉性侃直，不阿权贵”，有恕辞焉。文山为孝哲毅皇后之父，光绪初引退，至是，议为毅皇立嗣，乃复起用。京师陷，西行至保阳，自经於莲池书院。子葆初，袭承恩公，留京师，阖门殉难。叶伯高诗云：“自古求仁竟得仁，登台何异坐燔薪。微臣下报先皇帝，元舅尊为国懿亲。宫掖一门通属籍，河山两界掷陶轮。莲池殉後无遗类，百口《焚椒录》里人。”咏文山父子也。监堂在节镇中颇负清望，以勤王率师北上，与联军战於河西务，兵败自杀。荆门蒋则先刺史有诗纪其事特详。则先名楷，尝客监堂幕。其诗云：“乱民乱兵两不戢，百官狼狈万家泣。於时津沽方陆沈，传召海城尚书入。尚书昔者鹑衣儒，三退三起志不污。长江闻韶走且趋，不知有它知京都。都人梦梦昼亦夜，好沥肝胆向天泻。我有蝥贼我火之，西邻更无口可借。尚书上殿何慨慷，不言蝥贼言豺狼。豺狼怒发蝥贼喜，都人落胆重复张。七月壬子成师出，闻道杨村巳前失。麾兵直向敌来处，敌人已据河西务。癸丑甲寅锋屡交，先锋左军当前茅。晋军同进同败退，陈书未战先魂消。丙辰齐军犹备战，先锋左右军不见。通州城下方不支，通州城上扬白旗。尚书一怒不可遏，北望觚棱心如削。正气浩然还太虚，汝曹胡颜尚苟活。咸丰之季海波沸，忠王虽忠难屏蔽。午年倾国疲一倭，如倭十数当奈何。众寡强弱本不敌，何况壮老在曲直。死者已矣生者悲，方叔召虎今为谁。”监堂初亦主剿拳，既抵京，知其策不能用，乃奋身死敌。当联军犯阙，万众披靡，犹有是军焉。捍大难以勤王事，不可没也。

先文安公《题芦台聂忠节祠》句云：“鼓鼙今日思应晚，萋菲盈廷死亦休。”伤其以谤死也。忠节统武卫右军，称精锐，知拳匪之不足恃，尝主戡乱保境，言於直督裕公，不能用。拳匪深恨之。未几，联军入犯，谣诼益繁，群指其通敌。忠节愤甚，督师赴敌，力战死，以自明也。诏犹有“多年简练，不堪一战”之语，盖群奸构诬，非出上意。邹崖《庚子围城杂感》有云：“作事使人疑，将军乃死之。罪臣同马谡，朝论比刘。但使心如水，终当革裹尸。健儿分水岭，故垒飒秋ざ。”即述其事。忠节战死，遗蜕杂乱军中，不可得。时两军方鏖战，其部将王懋宣提军（怀庆）乘夜冒锋镝，周涉苇塘，摸索得之。殓以礼，护其丧南归。途经沧州诸坛，犹屡濒於厄。论者并高其风义。先是，甲午之役，忠节军驻朝鲜成欢，以五百卒当日军数千卒，击退之。会高升运船毁，援断粮绝，乃全军从统帅叶曙卿由牙山退至平壤，其勇略可见。周殷慎《闻聂功亭军奏捷志喜》诗云：“出险二千里，艰危一月中。浑身都是胆，绝口不言功。莫补亡羊计，真成搏虎雄。从来多算胜，谁为策元戎。”然则忠节岂怯於大敌者哉！

京师之陷，两祭酒并殉：福山王文敏（懿荣），满洲熙文贞（元）也。文敏时兼充京师团练大臣，自谓有城守之责；文贞为裕寿山督部子，督部先死天津之难，其死兼以殉亲。都人为立祠国学祀之，张文襄有《拜熙王二公祠兼观石鼓》诗云：“戟门阶下绿苔生，凤翥鸾翔老眼明。人纪未湮文未丧，归然十鼓两司成。”又：竹坡侍郎子伯庶常（寿富）、仲笔政（富寿）同仰药死。文襄拜其墓，有诗云：“赋断《怀沙》不可听，宗贤忠愤薄苍冥。荆高燕市沈沈醉，莫使重泉叹独醒。”意以讽亲贵之用事者。伯承家学，通时政，以是为朝贵所嫉，故其绝命诗末首云：“薰蓿相杂东林党，党祸牵连竟陆沈。今日海枯看白日，二年重谤不伤心。”盖犹自伤积毁。曰“二年”者，谓戊戌以後也。郑太夷壬午领解，出竹坡门下，尝有《伤伯仲》诗，结句云：“莫怪褒忠殊不及，朝衣东市又何人。”亦兼感戊戌事。伯固力主变法者也。诗中又有“高林奋笔倾酸泪，张卓函书带战尘”之句，自注云：“啸桐、琴南、弼俞、芝南与予书，皆以褒却不及为憾。”四君俱竹坡门人。按：伯赠学士，仲却视四品。或当时远道，未及知耳。

联文直之内召入译署，与袁忠节同时，其在皖同官，亦相契洽。忠节赠诗有云：“妙迹虞艾新柴几，冰衔刘井旧藏山。”谓其由翰林出守，衙斋清寂如僧舍，时手一卷，枯坐其中，日课临庙堂碑半本，风致可想。陈臬时有李唪嗳者，英吉利籍，多为不法，文直逮系之。英领事请其公使胁政府宥释。文直疏请入朝面陈，乃有诏以京堂内用。殁後，其诗不传，仅与忠节酬唱诗附见於《于湖小集》，有《大观亭和袁重黎韵》云：“危亭鹤俯啄，奇石兽仰搏。林衣青缤纷，山果丹崔错。洼疑仰叵罗，凸俨弯繁弱。张之嵇生琴，韵以洞庭乐。佳客赏心同，主人嫌酒薄。湛醪乞芳邻，轰饮吸巨壑。清浊一中之，贤圣欣所托。哦如坚金撞，契比蕤铁跃。浮澜竦层观，胜寄标夙约。未觉秋为气，浮云扫萧索。时乎多忧虞，兴到足斟酌。青鹄瞰楼船，白猿探秘钥。海图开曲纡，善策戒肤廓。东<今戈>思前筹，北拱伟庙略。师以後直强，奕贵先机著。雄藩规朱蒙，铭勒靖松漠。方将封云亭，勿为安蠖。”大观亭踞皖南之胜，其诗刻画幽眇，雅近涪翁。篇末蒿目沧海，思为先事之谋，尤具伟识。

王伯唐驾部，初颇附和主战，联军陷京师，自缢於米市巷六安馆。其人务仆学，兼精金石，识者谅而惜之。胡夔文（璧城）於广和居酒肆壁上得其遗墨，为题四绝句云：“妖星奕奕照都城，画策狂奴进郭京。太息九门传火饭，犹期六道出神兵。”“儿戏军容事事非，小臣言论本来微。祗今米市东头屋，尚有阴房鬼火飞。”“生气龙蛇未可扪，汉唐金石意犹存。墨光出纸浮深碧，疑是当年化血痕。”“蓬头垢面饿侏儒，坏壁残灯读佛书。欲话牢愁呼酒保，不堪回首广和居。”伯唐能诗，不多见，世传其《和易实甫》二律，云：“才名海内更无兄，汗漫当年谒太清。闲道旧悲经丧乱，新亭还见泣公卿。黄尘夕警甘泉火，白帽云屯左辅兵。仓卒东山安石去，可令回首计苍生。”“怨别伤离真谓何，故应惧喜葬江波。死为厉鬼魂犹毅，命有中年寿已多。尚恐雷霆收震怒，苦因冠带恋委它。来生莫洒英雄泪，可笑荆卿变徵歌。”次首竟似绝命语，盖死志早决矣。临终遗笔云：“铁珊弃母不养十余年，乃千古第一不孝，今主忧臣辱，实不可再活。且以自伏不孝罪，非为效忠也。恐人误曰‘忠’，故辨之。”余初不解其意所在，近见谭复生、唐才常往来函札，痛诋以死报君者，谓自居於宦官妾妇，且谓铁珊甚韪之，乃知耻言效忠者以此。

广和居酒肆，著称宣南。其南与伏魔寺邻，对宇为严氏听雨楼故址。初名隆盛轩，道光十一年改今名。僻在城西，市侩热客所不至，而文人乐就之，尝有以“朝朝流汗广和居”为试律者。其食谱多传自南客，“潘鱼”属耀如太史（炳年），“吴鱼”属润生舍人（），“江豆腐”属韵涛太守（澍匀）。陶凫侍郎有“清蒸白菜”、“瑶柱肚块”等四种，曰“陶菜”，近惟广和居能之。翁文恭每出城访书画，辄过饮。何诗孙观过其肆，主人与论四世交，盖先世子贞太史居巷南，以为外庖，颇有积逋，岁久不复计矣。夏闰枝太守作《广和居感旧》绝句云：“城南雅集忆承平，近局时时隔巷迎。酒肆未随朝市改，《梦华》故老话东京。”“听雨楼东萧寺北，蜗庐肇自道光年。公卿小巷常停辙，也作贞元轶事传。”“阅世青帘漾冷坊，名流几辈醉鲈旁。东洲诗老留佳话，酒债诸孙尚未偿。”“不为珍错竞肥甘，春韭秋菘味自覃。肉号东坡鱼宋嫂，食单掌故补宣南。”“画壁旗亭结习存，赵行秦草各专门。周髯竟欲移樽避，抹煞颜家屋漏痕。”“四十年来万事非，闭关颂酒抵餐薇。黄公炉下重经过，嵇阮徒悲旧侣稀。”“赵行秦草”，谓尧生、佑衡二君疥壁为多，秦书尤自负。泊园师不喜之，每择坐，室有秦书者不入，传以为谈柄。

叶鞠裳学使《觏<疒昏>篇》甲乙两集，述庚子拳祸，备详颠末，兹撮录之。其诗有云：“欲将左道作干城，国步蜩螗复沸羹。蝗溃宣房惟一孔，狐鸣篝火正三更。军中蹴踟兼抛，陇上鉏尽辍耕。尝胆卧薪非一日，从今制梃挞坚兵。”“银刀小队赤云都，马足蛛丝已在涂。莠到害苗犹未，草成滋蔓本难图。栖丛社奉淫昏鬼，镇宅家书度索符。一国中风狂且走，石言神降谓非诬。”“扫地为坛启道场，炉香结篆纸焚黄。红灯作罩惊空坠，绛帕跳刀善蹶张。煜烩飞光蚕出蛊，咆哮食肉虎为伥。不须骢马人争避，横绝长安卅六坊。”“烛天光焰忽熊熊，三月阿房一炬红。旧是东林书院地，今为西域化人宫。条衣欲坏呼基督，杯水难施助祝融。犹忆升墟遥望处，南鍼楚室定方中。”言拳匪绿起及焚毁西仕库教堂也。又云：“十字凌空建国徽，铜墙鬼榜郁崔嵬。一丸泥塞偏能固，百道梯冲未易围。虎兕有时排柙出，熊罢空望凯铙归。可怜韦杜城南曲，禾黍荒凉怅夕晖。”“坛坫交邻远赠环，突如竟至死如还。岂堪刺客侔荆聂，安得封侯望傅班。戈或扌舂喉长狄毙，弓谁揎臂越人弯。早知化鹤留华表，悔未开笼放白鹏。”“县贲父诛大书幢，吊<贝冒>临轩遣使艘。阮能文为记室，韩宣观礼到宗邦。但闻丹归神户，未掷金钱卜客窗。似此扬汤求止沸，纤儿能得几回撞。”言拳匪与董军协攻使馆，德使克林德、日本书记官杉山彬先後於途次被戕。後来分遣谢唁专使，且建直林德牌坊也。又云：“旁门开处别开门，黑白谁能定一尊。林鸟池鱼同浩劫，豆兵纸马尽讹言。毒如乌喙还攻毒，元到狐禅又有元。夜半都亭新鬼哭，星陶淑问岂无。”“一鼓填然再鼓哀，曳兵弃甲笑于思。但看绕树惊飞鹊，专待烹桑祸老龟。毁瓦画墁求食耳，投衡拔肺数奔推。八公草木风声恶，到此汪童怯死绥。”言拳匪挟亲贵之势，横戮朝绅，联军一至，相牢溃散也。又云：“鼙鼓声喧可奈何，坚冰天幸合滹沱。长星杯酒先酬汝，寒雨铃当莫怨他。项羽未闻尘钜鹿，郭京早巳溃牟驼。地安门外通秦晋，且驾巾车策健骡。”“行旅仓皇避敌氛，打包僧似趁闲云。吴公洛下逢循吏，桓氏闺中有少君。加璧壶殓从况瘁，鱼轩重锦馈殷勤。故人信有绨袍谊，驻跸归来第一勋。”“銮舆且住亦为佳，周览长安左右街。仃在小朝权设，升中太华特燔柴。重关龟塞难逾海，运道邗沟可达淮。此是神皋天府地，奉春建策早安排。”言两宫间道西幸，怀来令吴永迎驾，得擢车骑，遂由晋入秦也。又云：“中台赤毡裘，风雨横飞自美欧。麦秀黍苗悲故阙，瓜分豆剖视神州。河山忽现新棋局，朝市真成小地球。欲废《周书?王会》解，讴歌讼狱集群侯。”“贾楚今真上大夫，老拳鸡肋饱还无。株连律竟遭笞背，切近灾应筮剥肤。辱国岂惟羞父老，择邻原要远屠沽。相公席上方行炙，饭後钟鸣日已晡。”“等闲奇货笑千金，骏骨频来燕市寻。黑雪狐裘光绊缥，碧霞犀带直ギ琳。天青雨过柴窑片，云转雷回秘殿琴。每到宝山空手返，难禁墨癖与书淫。”言联军据京师，画地分界，朝官徒行辄遭辱。豪门被掠，珍货遍地，几无顾者。盖鞠裳居京师所目击也。又云：“峤南万里玺书徵，奉命登坛若饮冰。退敌老臣无上策，偾军诸将再中兴。河山已碎谁收拾，朝野交讧尚沸腾。免胄望公如望岁，愿间割地献金缯。”“片纸怀中证异同，兔爰不少雉罹。纷纷簿鬼名终点，怏怏钱神路莫通。已见槛车徵窦武，亦如巫蛊责江充。可怜北海孙宾石，百口难全卖饼翁。”“毳衣如槛车收，蒙袂都亭看决囚。天道好还君入瓮，家传良冶学为裘。须知乐魇生怀子，不少元亘讼卫侯。读得尊王金锁匙，未能汉律附《春秋》。”言李文忠奉诏议和，西酋索惩罪魁及徐承煜之就戮也。又云：“臣民中外喜瞻天，龙武钩陈扈跸旋。少室登封开母庙，离宫小驻贵妃泉。二ゾ太华经千里，两置三河复一年。亦有奉春能演策，暂移卧榻等鼾眠。”“高轩过去疾如飞，敕赐鹅黄短後衣。赭马络头嘶辇道，紫貂带素直军机。共迎卤簿呼三祝，恍听《铙歌》杀一围。九陌铜街天上近，龙颜有泪不禁挥。”则纪辛丑回銮，是役枢臣及跸路大臣俱拜黄马褂之赐，故有“敕赐鹅黄”句也。

周泊园师《庚辛杂感》诗则综括其事云：“妖兴真似蔽天蝗，禁卫传夸蹈火汤。绛帕佩符朝过市，红灯吹剑夜登堂。金人可取祠天帝，铜马何知拱汉皇。赤子潢池原盗弄，那堪儿戏到诸王。”“斗米痴愚召鬼兵，尺书哀痛乞行成。同时覆辙分先後，几道枯棋半死生。遗事怕从开宝说，新诗都作徵商声。白登幸脱高皇，终见龙飞渭水清。”“御床执手涕淋浪，西市朝衣事可伤。楚客苍[A084]甘九死，秦人《黄鸟》痛三良。遗言尚足安天下，精爽终应在帝旁。误国何人夷甫最，不曾身首付排墙。”“见说三秦父老欢，只今近日是长安。金缯络绎来诸道，钟鼓凄凉聚百官。姓字早朝桑版署，羽书宵殿葛灯寒。南中传遍兴元诏。急拂麻衣洒泪看。”“立马山头大有人，责言无已怒西邻。惊传盘剑擎藩邸，屡见灰钉索贵臣。朔雪难寻苏武节，秋风犹起庾公尘。凭谁决志谋兴复，空有风流说扇巾。”“部曲良家尽锦袍，何曾报国有秋毫。《白华》久已成《杨叛》，青草惟间唱《董逃》。舞袖《凉州》歌未毕，藏金坞筑犹高。可怜当日临淮战，命尽靴中暗置刀。”“尺书”谓罪己之诏，鲍枢部（心增）手笔也。时仓卒西狩，枢僚中惟鲍得扈从。其“御床执手”句，则谓许文肃。当御前集议，上顾问文肃，且挥泪引其手。见宋芸子诗注。其诗云：“青蒲造膝泪空挥，荆棘铜驼事已非。到死无言看日影，似闻白首怨同归。”庚子事急，芸子往见文肃问状，文肃曰：“见铜驼於荆棘耳。”且属避去。诗中即用其语。“董逃”谓董提军（福祥）。“临淮”谓李监堂督部，监堂死难，事已见前。董素骄蹇，西酋索罪魁及之，全权大臣力争，乃得从轻遣戍。董犹自谓”奉命驰驱，不当有罪”，意愤愤不平。两宫召对抚慰之，谕以“为国忍辱”，乃俯首听命。其人特绛灌之流，当局欲倚为干城腹心，所见左矣。胡瘦唐诗御亦有《纪事》绝句之作，语尤多讽，云：“四字红幡夜集枭，春灯谜语杂歌谣。可怜一炬成焦土，使相登楼拜火妖。”“捷书一夕奏甘泉，六贵同时拜贺笺。欲倚淮东平寇难，高骈但解媚神仙。”“滦洲灯影幻妖烽，床上痴猪欲化龙。十族牵连同日死，大将军是酒家佣。”“十万缠腰上玉河，沙棠载使荡秋波。嗷嗷野哭多新鬼，《薤露》声中发艳歌。”“宗伯辞官早积疑，当年名在党人碑。荒陵暮雨昌平道，一骑从亡哭路歧。”“朱家结客散黄金，酒後论交一片心。末路惨遭文字祸，空余一剑作龙吟。”“击筑悲歌酒未销，尊前涕泪听童谣。百年文物销沈尽，相宅凄凉卖赐貂。”“艳歌”当指联军统帅瓦德西事。“宗伯”谓寥仲山尚书，尝避地昌平。“朱家”则指王五。先是，甲午後，京师童谣云：“这苦不算苦，二四加一五，满街红灯照，那时才算苦。”及拳乱作，有所谓“红灯照”者，以少女为之，遍体衣红，云“夜挈红灯，能飞翔空际”，童谣竟騐。

当联军入犯，德宗从慈圣仓皇出居庸关，车从甚简，韶书所谓“素衣豆粥”者，想见鱼服凄凉之况。行抵怀来，知县事者为吴渔川（永）。湘乡曾惠敏婿也，迎两宫至署，稍进服御。启跸时，即命扈从，与岑云阶同任前驱。岑素骄愎，不相能。旋命吴赴鄂，与张文襄商筹运输。受知慈圣，擢至道员。近年尚在，每述当日遭际，辄感慨欷不置。赵坡邻太守为赋《怀来行》云：“荧惑入南斗，天子下殿走。扶持王母车，同出居庸口。孤城蕞尔绾其毂，夜半羽书惊入手。仓皂供帐亟缒城，重门早为黄巾守。泥涂积潦曳朝衣，望拜马前九顿首。翠华惨淡苦无光，中涓意气犹如旧。两宫相见涕沾膺，三日水浆断罂缶。今宵夹道尽焚香，恸哭江山犹在否。三间廨屋住东西，六校军屯护前後。滹沱豆粥逮臣工，旧绣天吴进妃后。明朝万骑复西行，诏令前驱弩先负。赫赫藩侯从陇来，银刀金粟供求取。驿骝开道需此才，某也追随幸无咎。崎岖汾晋达泰中，行殿茅茨罢雕钅口。天书哀痛盼勤王，奉使荆襄谕耆。旋闻除道返銮舆，复见收京赐圭卣。受知从此历监司，十载诸州印悬肘。”盖本渔川自述者纪之。天心未去，坠鼎复完，朝局中乖，袒呼遽尽。坡邻结句云：“兴亡百辈岂人谋，且听长星劝杯酒。”呜呼，岂不系人谋哉！

入关之始，国纲如茶，谶纬诸书，悉悬厉禁。近代文法寝疏，於是李淳风、袁天罡之《推背图》始传播於世，而青田之歌、黄蘖之诗，同时并出。诠证近事，辄有徵验。邱仓海《己亥秋感》有诗云：“遗偈争谈黄蘖禅，荒唐说《饼》更青田。戴鳌岂应迁都兆，逐鹿休讹厄运年。心痛上阳真画地，眼惊太白果经天。只愁谶纬非虚语，落日西风意惘然。”次年黄巾构乱，銮驭西巡，黄蘖诗所谓“赖有金鳌能戴主，旗开八面下秦州”者，果如合契。士夫蛰处危时，撄心残局，《苕华》、《板》、《荡》，多见咏歌。邝斋诗云：“鸾辂蒙尘虎节斜，不堪回首望京华。坐令韦粲抛忠骨，犹许张骞返汉槎。海内纷纷传羽檄，城头历历起胡笳。长门寂寞宫车去，秋雨秋风长藓花。”“登高忍看旧河山，赵汉旌旗一瞬间。乍报乘舆过陇水，忽传敌骑下秦关。相公议真能事，诸将蒙恩亦厚颜。寥落从臣三五辈，伤心犹白序朝班。”邹崖诗云：“六甲玄符下紫清，宣和北伐太无名。蛮烟瘴雨朝飞舶，落日青磷晚闭城。海外文章成党锢，淮南方伎好谈兵。玉津园外刀如雪，碧血涔涔入敌营。”“讠喜讠喜袄庙委煨尘，景教东来误大秦。两戒河山仍黑劫，一朝忠义属黄巾。朝衣遗恨悲诛错，史墨名言忆降莘。不为旱荒甯有此，燕云赤地尽饥民。”“翠华间道出居庸，河岳风云护六龙。苜蓿万家燕市马，觚棱一点蓟门烽。凄凉夜半滹沱粥，寥落秋深景运钟。宰相新充祈请使，安排清酒誓黄龙。”皆极沈痛。若都人传诵所谓“国自兴亡谁管得，满城争唱叫天儿”者，亦雪香俳体耳。

西酋之议惩祸首，先及端刚。时端刚尚在政府，慈圣犹豫不发，合肥不得已，使台臣以“迁延误国”劾己，乃得乘以进言。一日，召对枢臣，端刚辈犹持谬论，德宗怒曰：“误国至此，尚不退耶！”即叱去之，命王文勤独留草诏，罢二人枢直，慈圣嘿然而已。论者谓德宗自训政以来，得专断者，独此事耳。先是端刚矫诏，命荣文忠留京办事。文忠已出都，遂逗留途次。至是，始奔赴行在。渐乃诛窜首祸王大臣，而重颁罪己之韶。李亦元《读卒丑十月二十日诏书恭纪》二首云：“世论多翻覆，天心有废兴。仓皇诛管蔡，羽翼失疑丞。国狗应难噬，城狐未可凭。夜来看北斗，佳气满昭陵。”“百万生灵血，东朝悔祸深。易名传玉册，流涕发《金縢》。载笔他年事，逋臣海外心。祖宗遗训在，覆辙莫相寻。”亦元著有《庚子传信录》，纪述尤备。当两宫驻陕，以巡抚署为行宫，以贡院为枢部公廨，供张简率，略同草昧，然以视单车辞阙，荆棘载途，豆粥难求，素衣将敝，固已为小康矣。樊云门时为陕臬，有诗五首纪之，云：“晋阳西指王衣寒，跋履真同蜀道难。虫满液池伤仆柳，马嘶宫禁泣幽兰。嘛鞋间道奔行在，豆粥无人劝御餐。犹有前朝豹房月，居庸夜出揭帷看。”“大同宣府羽书频，郡县交迎玉辂尘。乍进翟辉跸路，渐看豹尾备钩陈。金戈铁马风云惨，紫盖黄旗日月新。不意今年秋社饭，百官齐念老来身。”“宫车晓度雁门深，御宿逶迤白日阴。夜雨淋铃双眼泪，长星劝酒万年心。蛟蟠一峡愁青玉，虎卧重关扼紫金。谁识幽燕诸败将，执戈争拥翠华临。”“太原亦是龙兴地，日角当年此建都。南渡至今悲晋宋，中天真欲返唐虞。已颁北阙求言诏，尽免西巡所过租。好制《浯溪中兴颂》，雪香俳体莫悲吁。”“回首金台落照余，奉先宫殿近何如。太妃两膳开蟾锁，留守双丸走蜡书。畿辅百城等侨置，朝官连日有新除。行宫夜见伤心月，争怪寒簧绿鬓疏。”注谓：联军陷京，问“宫中尚有何人？”守者曰：“有咸同主位在。”“主位”者，妃嫔也。西酋命仍照常进膳。时岑云阶制军以甘藩率师勤王，抵宣化，即扈跸西行，沿途宿卫惟恪，其受知慈圣由此。联军既陷京师，复进踞正定，或谓涎晋省富阜，或谓以晋抚毓贤仇教，图报复，讹言数惊，人心惴栗。江督遣湘军宿将刘光才入卫，驻娘子关，与相持。迨议和使者抵京，西酋力持必撤兵而後开议。使者以间，枢廷莫能决；诏晋抚酌夺，亦莫决；和议遂梗。云阶继抚晋，濒行，以撤兵事请命，不得上旨，疏请亦留中。既就途，念联军果至，刘部岂足敌，径檄令退兵。光才不从，复使部将以令箭往，始退。联军不知也，以我军久不退，复进逼，一战而刘军尽溃。幸退军在前，庆李据以抗争，西酋语塞，於是西军退而和议成。大计所关，相率推诿，可谓朝无人矣。云阶著称粗疏，此举殊有毅力。

黄公度《闻驻跸太原》诗云：“南海昆明付劫灰，西风汾水雁声哀。勤工莫肯倡先晋，乐祸人犹奉子颓。兵甲谁清君侧恶，衣冠各自贼中来。壶浆夹道民争献，愿祝桥从万里回。”时端刚扈从，朝纲未整也。又：《闻车驾幸西安》云：“群公累月道旁谋，扰扰干戈未肯休。太白去天真一握，裨瀛环海更西流。河山形胜成牛角，神鬼威灵尚虎头。差喜长安今夜月，千年还照帝王州。”车驾初拟久驻太原，闻联军西犯，乃复幸陕。瞿文慎《回銮篇》追纪西幸，述慈圣面谕云：“当其乱初生，匪党倡习拳。讹言御外侮，诡谋肆神奸。从来设厉禁，左道惩白莲。贵近及老成，奈何主其间。为虺不即摧，如螗滋益棼。赤血流波涛，杀人轻草营。火攻藁街馆，儿戏棘门军。朝旨等弁髦，怀柔不得伸。竟戕日本土，又害德使臣。我曲彼有辞，巨衅成兵连。协谋突内犯，长驱入国门。仓卒避非常，蒙难更蒙尘。我为丧胆魄，心痹忧如焚。帝与后妃从，柴车乘短辕。零丁乏扈卫，跋履疲山川。贯市止民家，茹苦亦忘餐。颠沛至怀来，人马略骈阗。日在阽危中，诚不自意全。帛书得息耗，友邦肯联欢。全权始入都，讲款口舌烦。亦悲城下盟，所冀疆宇完。”当日仓皇播越，历历如绘。其述回銮渡河云：“灵只争劝顺，御舟平不颇。”盖河神幻形毕见也。

文慎先以侍郎督苏学，庚子秋，闻西幸，专摺奔问，得旨嘉慰，寻迭擢总宪、工、尚，其纪恩诗所谓“诏传行在叠殊荣，骤躐穹阶玷六卿”也。迨趋陕，遂入直枢廷，故其诗多详朝政。李文忠之薨，时两宫迥跸在途，电奏至，震悼失声，文慎纪诗云：“元辅骑箕去莫攀，收京方待乘舆还。九重雨泣天容惨，一个山颓国步艰。”盖外廷所不及知者。当六飞驻陕，孝钦后鉴於守旧之失，既次第颁行新政。及还都，益重邦交，於礼见使臣外，且命之挈眷入宫游宴，寔出创举。文慎长译部，每宴必与，尝导使臣入瞻寝宫，有诗纪之。又：尝宴使臣，太后立御案前，亲书丈许长“寿”字，一一分赐。文慎纪诗云：“王会冠裳飨燕开，珠宫奎藻下蓬莱。外臣鹄立惊殊遇，亲见槐眉洒翰来。”尤旷典也。时新政繁兴，海内喁望，而文慎《言臆诗》颇怀忧盛危明之见。论宪政云：“汉家自制度，故步或失真。筑室但道谋，不如求治人。”论科举学校云：“敷教用明伦，旧坊胡可弃。谁言毁郑校，莫忽子衿刺。”论兵柄集中云：“束缚从中枢，号令秉两府。暌孤不用命，仓卒畴御侮。”论计政云：“尽笼天下利，专欲胡为乎。综省烦费，示俭寔远图。”论刑律云：“大法敢轻变，一切纵之出。九章无或畏，五教其奚弼。”於後来流弊，洞若眉，惜一篑江河，且不竟其用。

拳祸肇端，由於废立。端庶人既谪戍，溥名位如故，廷臣亦无敢议及，虑伤慈圣心。其终废者，则张文襄言之也。《抱冰堂弟子记》云：“文襄密电枢廷，劝其面奏，趁回銮前，以慈断发之，藉全国体，其时尚驻跸大梁。”吴渔川（永）《西狩丛谈》谓：尝将文襄命於奏对时陈及，慈圣沈吟良久，曰：“尔且秘之，俟到汴，即有区处。”王小航诗注则谓：梁文忠应诏赴行在，密语荣文忠、王文勤，谓：“此事外人必干涉，不如自决之。”小航盖闻於梁，其诗有云：“辛苦挥戈盼日中，谈言微中狄梁公。”以梁公喻梁文忠也。是时梁尚官监司，遽陈大计，不无越分。其为述文襄意忄旨，以致於枢府，殆无疑义。端庶人与西蒙阿拉善王有姻连，既减死遣戍，遂往依之，初无异辞。辛亥变作，乃被逐，奔甯夏，见俞恪士《东归杂咏》诗注。其诗有云：“世绝天亲贱，兵荒互市停。凄凉逐客令，十口已伶仃。”谓其事也。

京师陷，两宫将出走，慈圣召珍妃至，谓：“国难至此，势无苟全。”迫令投井。妃曰：“婢子从太后耳。”牵后衣跽泣，慈圣怒，命内竖推之入井，上饮泣不能顾也。曾<角及>尝赋《落叶》诗多首，托名於其室人，有云：“银床玉露冷金铺，碧化长虹转鹿卢。姑恶声声啼苦竹，子规夜夜叫苍梧。破家叵耐云昭训，殉国争怜李宝符。料得佩环归月下，满身星斗泣红芙。”“朱雀乌衣莽战场，白龙鱼服出边墙。鸥波亭下春光惨，鱼藻宫中秋夜长。水殿可怜珠宛转，冰绡赢得玉凄凉。君王莫问三生事，冷驿梨花梦佛堂。”哀感顽艳，一时传唱。金孙（兆藩）赋《宫井曲》，追述宫史，兼及朝事，有云：“是时长信方虚位，妙选良家循故事。苹涧谘诹季女贤，椒涂郑重君王意。霞帔云拜早朝，双芙蓉压百花娇。绿签当御丹毫染，共识春风属二乔。史臣虚颂宣仁后，调护官家复何有。但冀门楣重外家，几曾钟鼓求嘉耦。手书特下定中宫，以侄从姑礼数隆。仙近瑶池班自贵，娇藏金屋语旋空。”言选后时，上意属妃，而慈意属孝定也。又云：“普天同慑金轮圣，嘉礼初成诏归政。廿年再撤白纱帏，此事朝家未为盛。排云楼阁瞰昆明，却借军兴助水衡。乍可武皇劳习战，竭来文母祝长生。贤妃心沭危机伏，灶臼新来语还恧。昭训何缘忤独孤，樊姬岂敢言孙叔。螟赢由来衅易寻，中宫督过复相侵。佩卖朝正嫌位迫，盟钅义夜半嫉恩深。小印亲钤婕妤赵，慈甯怒却宣华表。罗织《焚椒》一卷成，录中罪状知多少。鞭鸾笞凤肯相宽，座上君王掩面看。兰定当锄珠泪咽，{艹}因屡折玉容残。强颜甘受泥中辱，名花摧折罡风酷。点额何须獭髓医，断肠谁乞鸾胶续。纨扇悲凉感不禁，况教同调累要砧。共看永巷三更月，依旧君王万古心。”历言妃获非之山及瑾妃同贬也。又云：“从此龙颜常不怿，欲还阿柄嗟无策。易得苏张辩士才，难收产禄诸军籍。徙木威轻今不行，投梭谤急事谁明。若为扶得潜龙起，至竟空期画虎成。碧鸾顷刻重回驭，霜晨不许神州曙。紫气争迎西母来，青阳暗逐东皇去。表吁临轩作奏工，内传刑赏出宫中。太液池西显阳殿，寂寥真不减楼东。”述戊戌政变也。又云：“骄王迁怒违言始，欲册王孙作天子。主鬯三朝策定无，叩关六国兵来矣。丁甲神奇戊己屯，并成大错铸蒙尘。从亡已分偕良娣，临发犹能杀太真。拜诏但言赐卿死，阿武相残何至此。自合缣囊扑杀休，初无复壁求生耻。未悲此变起仓黄，但恨他生事渺茫。妾心早办井波定，妾身甘化井泥香。”言庚子变乱及宫井之痛也。回銮後，有诏复妃位号，以礼殡殓，故诗中有云：“经年播越复收京，歌舞斑衣饰太平。彤陛九朝严礼法，黄台一摘噤歌声。太息北宫仍闭置，楚歌楚舞同挥泪。九龙殿侧夕阳中，念奴指点伤心地。趼鲜庭院立多时，落尽桐花断丝。倩影犹疑鉴环佩，血痕那肯作胭脂。万一微波通缱绻，高唐梦亦君王愿。枉费东朝锡隧文，难偿南内闻铃怨。”或谓妃尝降神养心殿，待两宫同赴玉京结案，故诗中有云：“帝江尤惧鬼谋验，黯驱重泉求故剑。身到虞渊判共沈，心知炎井难重焰。上阳病亦向秋孱，先後生天一日间。若使真泠迟旦暮，倘能返照满河山。遗诏同颁事倥偬，里巷相传语尤痛。攀得龙髯证异间，折残鹉翼猜妖梦。碧落还应见玉妃，桥山风雨黯同归。斧声前夕多疑信，史笔他年孰是非。”“斧声”句，则当日别有谣传也。末云：“守祧重赖旁枝续，委裘负戾深相属。邵陵兄弟中外军，会稽父子东西录。殿前钟ね忽苍凉，禅诏无端出未央。姑妇残分胜负，祖孙绣褓论兴亡。沧波留取灵鹣翼，昭阳非复寒鸦色。随例铜作太妃，断肠《玉树》悲亡国。”则谓後来逊政，事由孝定，为妃惜，不仅为妃惜也。王燕泉观亦有《宫井曲》之作，以叙事不详，故舍彼录此。

仇教矫诏，诸行省皆寝不行。浙抚刘景韩中丞不及察，遽通行各属。恽崧耘方伯与先按察公同谒大府，力争之，已无及，遂有衢郡戕宫戕教之事。衢俗亻塞而悍，闻韶下，揭竿群起，毁教堂，杀教民，城市骚然。西安令吴季清（德氵肃）出弹压，众目为通教，竟缚之，挟至道署，请惩处。时鲍祖龄为金、衢、严道，春霆提军子也，以门阴得官。衢多花船，鲍有所昵，恒微行就之。季清与同乡，不敢面诤，伺其出，辄衣冠迎候，意使知愧，鲍啣之。至是，快其被祸，使人传谕曰：“听若所为。”於是令被戕，复拥入邑署，屠其家属，而教堂、教民俱尽。後鲍坐是谴戍。余旧作《七里泷》记某公事云：“富春江上高舶舟，客来载欢不载愁。夸人载得绣衣使，东船弦管西船醉。出泷复入泷，钓台解意偏成双。下水复上水，七里真成七十里。山城老令迎负弩，讽谏微辞触公怒。市民仓卒拥官来，喋血戟门公不顾。官卑命薄何重轻，荷戈公亦天山行。祸由所溺是足戒，独怪高牙付公辈。”鲍尝乘妓船赴省，途中往复流连，三见钓台，抵省语人，传以为笑。季清以名进士通时务，与乔茂萱交厚，茂萱有《记梦二首哭季清》云：“昨夜梦故人，对案相与坐。右为西安君，曾笃在其左。共话西安事，哭罢俯首卧。嗟我神明衰，梦境亦昏惰。明明西安君，浓须色不挫。却谓是他人，扼腕叹奇祸。无乃示佛谛，曰此非真我。水火与刀锯，皆似空中过。我老心学荒，只有泪雨堕。何当语潍县，谓是何因果。”其二云：“困果谁复识，思君涕重流。堂上有老母，西南驶归舟。儿孙各幼小，劫後嗟遗留。颇闻山中妻，孝爱良独周。我时在官守，俯仰煎沈忧。事后百余日，凶问始见投。我亦愿九死，六驭方悠悠。黾勉循旧职，含泪推疲囚。嘿念平生友，存者各九州。斋居勘真契，只坐不自修。却忆十载前，惧会甯易谋。终须挂冠去，长与亡何游。”时茂萱以提牢留京，目睹劫尘，故言之凄悒。

当两宫驻陕，留京诸臣累疏请回銮，廷议逡巡莫决，贵近至有主移都襄汴者，独荣文忠力排群议，坚请还京。诏既下，人心始定。胡观察（延）时督办行宫供亿，集所闻见，为《西安宫词》多首。有云：“今年八骏东归日，去岁六龙西幸时。圣主还京天下乐，老臣谋国几人知。”美文忠也。诗中述两宫俭德云：“南院高寒北院低，御厨东设炭房西。日中殿上呼宽达，零落貂瑶总不齐。”“宽达”者，主管太监之称。内监从者不及百人，给事御前者数人而已。“凤池春暖衍恩波，玉纽朱丝字不讹。竹契鱼符遣制在，不愁少府费缗多。”谓慈圣虑中官婪索，凡宫中支一钱一粟，必以朱文小印为信，文曰“凤沼恩波。“玉食何尝备万方，黄绋轻幂试羹汤。大官选得雏盈握，别有金钱出便房。”谓每月茶膳不过四千金，日限鸡三四只，豕肉十斤。若添进时鲜，则别于内司房领价。“几日南薰满汉宫，初看寝殿展凉篷。桃笙象簟何曾见，御褥轻黄葛布蒙。”谓行宫惟寝殿，召见殿设凉棚，御妆茵蓐皆棉，慈圣命以黄葛蒙之，秋后撤去。凡此皆不忘在莒之意。又云：“播迁倍觉君王重，翼蔽方知圣母慈。”谓驾出居庸，上在车内，慈圣坐辕上。突匪弹四起，上固请易位，慈圣曰：“帝关系宗社，余老，殆无妨也。”止孝止慈，见于患难中矣。

樊云门《彩云曲》，为傅彩云作也。彩云，吴妓，负盛名，洪文卿侍郎纳之，从文卿使海外，摄晕翟。传闻驻英时，尝与女皇维多利亚宴游摄影，《曲》中有云：“深宫欲得皇华使，才地容斋最清异。梦入天骄帐殿游，关氏含笑听和议。博望仙槎万里通，霓旌难得彩鸾同。词赋环球知绣虎，蚁钿横海照惊鸿。双成雅得西王意，出入椒廷整环佩。妃主青禽时往来，初三下九同游戏。凤纸宣来镜殿寒，玻琉取影御妆宽。谁知坤媪山河貌，只与杨枝一例看。”盖闺檐之奇逢，在乐籍为仅见。文卿既还使舶，旋赴玉楼，飘泊狂花，复沦曲部，其诗所谓“章台依旧柳毵毵，琴操禅心未许参。杏子衫痕学宫样，枇杷门榜换冰衔”者，绮梦迷离，不堪回首矣。庚子之变，适寓凤城。联军统帅瓦德西者，夙耳其名。香聪亲访，犹认蓝桥；宝扇迎归，并栖青琐；绸缪星月，依附风云。蛮撩服其微辞，朝吏仰其余息。德军挟愤而来，得稍戢淫威者，彩云力也。后以凌虐养女故，流徙江南。云门复作《后彩云曲》，有云：“柏林当日人争看，依稀记得芙蓉面。隔越蓬山二十年，琼华岛畔邀相见。隔水疑通银汉槎，催妆还用天山箭。”“将军携手下瑶墀，未上迷楼意已迷。骂贼翻嗤毛惜惜，入宫自捌李师师。”“谁知九庙神灵怒，夜半瑶台生紫雾。火马飞驰过凤楼，金蛇炎冉燔鸡树。”盖指仪鸾殿被灾事。或谓瓦酋挈之僭居，塞誓言也。又云：“言和言战纷纭久，街巷虔刘及鸡狗。彩云一点菩提心，操纵撩夷在掺手。胜箧休探赤仄钱，操刀莫逼红颜妇。始信倾城哲妇言，强于辩士苏张口。后来虐婢如虺蛇，此日能言赛鹦鹊。较量功罪相折除，侥幸殊恩免缳首。”述其弭乱保民，语皆纪实。又云：“从此茫茫隔云海，将军也有连波悔。君王神武不可欺，遥识军中妇人在。”则瓦酋亦以是获谴也。时彩云已改名赛金花，袁翟园吏部别赋《赛娘曲》绝句云：“十五盈盈碧玉姿，状元夫胥定情时。蓝桥玉杵盟无准，记取前生负阿儿。”“曾说凭肩誓女牛，海波红处系鸾舟。天魔舞罢春风歇，惆怅人间燕子楼。”“艳帜重张十丈红，渔阳鼓震戏场空。天教老作咽脂虎，保障金城第一功。”“飞絮沾泥太可怜，阖闾门外锁秋烟。云司毕竟多情种，不要儿家买命钱。”相传文卿未贵时，眷一妓，有啮臂盟，既而负之，妓自经死，彩云即其转生。首篇意本此。知其事者谓妓已他适，初未尝投缳，则其说不足信也。今彩云尚在，年已七十，时为人述旧时轶事，贫甚，以芦帘障屋，几如李师师青裙白发，掬饮檐溜时矣。

拳乱首祸，当推毓贤。毓初任曹州守，曹故多盗，莅官日即置站笼，每捕盗至，辄非法毙之，中多冤死，然盗氛以戢，郡境肃然。由是上官谓其能，累疏荐，氵存擢至鲁抚。鲁民习拳者，以邪术号召，党徒日众。毓独信之，谓可敌枪，揭其帜曰“扶清灭洋”。迨毓移晋抚，鲁境匪氛已遍地。袁慰庭继任，剿平之。其莅晋，复倡集拳民，属境教堂，几无不毁者，戕教士教民无算。三十年来，教民恃势横行，良善多受其害，闻仇教，皆踊跃奔赴，以为快事。西酋请惩罪魁，毓初谴戍，寻正法。临刑坦然，犹自谓以身报国也。张殉卿《纪事》诗云：“冤血当年染赐绯，曹南草木识余威。妖氛坐见吞刀起，天道甯无入瓮讥。磔鼠张皇夸吏术，捶羝仓卒伏戎机。太行山下摧轮处，目极萧萧露冕归。”余于庚秋客太原，闻土人谈拳匪必曰“义民”，无敢诋斥者。时毓已去官，而余威犹著。

壬寅秋，蜀巾拳匪忽作，突入成都。陈鹿笙布政（橘）方自督署归，遇诸通衢，即率卫卒与战，短兵交绥，擒获泰半。是岁值乡闱，方三场扃试，上吏集者将万人，偏师定变，安堵如故。事闻于朝，赐号“义勇巴图鲁”以旌之。外舅乐静翁副毓少岑学士为主试，躬值其事，有《题庞笙衣冠巷战图》诗，录其三首云：“宿德兼儒将，惟公迥轶伦。英雄犹似昨，图画亦惊人。班剑威仪肃，靴刀壁垒新。囊中余智在，谈笑定黄巾。”“浩气斯无敌，危机总不惊。短兵交狭巷，赤手障全城。圣主褒奇勇，灾黎感至诚。兴酣挥露布，椽笔势峥嵘。”“琐院方求士，潢池遽诘戎。万人俱托命，一骑报成功。隐患机先烛，苍颜气转雄。翦灯重对卷，飒爽见英风。”论者谓鹿笙才能济变，意当大用，乃一摄川督，旋罢。

外舅乐静翁《蜀辎纪程》有《铁索桥诗》。盘江居川黔间，亦组铁为桥，横亘两崖间，岁久ㄨ坏，蓝镇军（炳堂）镇安义，督部卒重复之，勒石纪事。叶稚侍御督黔学，按试经其地，作歌寄镇军云：“潜蛟生角隘潭穴，击水飞行越危届。浮槎木石互撞秘，严隙冲波半偏裂。长江战衄失首尾，波落江心见丛铁。二三残短远可数，宪窜犹鸣阴雨节。江流入夏悍且深，来一苇愁行人。蹑空诅有鞭石手，骇目更甚缘幢身。健儿触险尔勿矜，善泅常遇龙蛇嗔。冲流祯尾坐太息，延颈望有仁人仁。觥觥镇军顾我语，期我重来兹役举。千金之诺果如响，万口同谵固其所。峰回路转见栏，耸碧流丹映烟雨。导行一骑已欣欣，方驾群绉相衙衙。炉锤百链力无惴，妪泡万钉巧能补。众材骈列直中弦，巨缆下垂勾若股。谛观颇识巧工精，小憩都忘行役苦。昔年当辙弄螳斧，捣穴偏师絷穷虏。飘飘大纛自舒卷，如此釜鱼何足武。牙门分般输籍，次第庀材料山泽。澜沧之制今宛然，更念西征恢旧驿。要令千里通滇池，亭堠画一悬旌旃。建牙出为方面守，古有举者勿废之。利民岂必舰奇绩，凿空不若培其基。知君嘿嘿用此意，实事求是良可师。”篇长节之，是又一铁索桥也。侍御《去年今日》诗云：“凤德栖栖览九州，尊王所以事诸侯。《春秋》独盛《公羊》学，竟取何休说黜周。”“嫌如绛灌阻长沙，不惜任文占禁衙。霜鸯雪眉忧国瘦，委蛇风度激昂差。”亦感戊戌政变。

电信规行久矣，罕入诗者，唐赞襄明经（际虞）《电线歌》云：“空江忽作惊蛇走，铁索盘旋如贯柳。大驿云连百步杆，机中似有神人守。泰西制电分阴阳，略似磺强水清浏。搅以精插以铜，耀然电气生蚴蟛。蝉联两线递相衔，万里音书才脱口。英吉利接佛兰西，两京机轴成骈拇。陆依车道水通津，筒凿罗轮不停手。彼此钟铃互报声，字文廿六分其母。”刻画神奇，可谓町畦独辟。庚子拳乱，所在电杆，悉力摧毁，误以为西人所设也。蚩蒙无识，正复可悯。

风会递嬗，不期而然。夏蔚如两作《厂甸竹枝词》，其云：“玻琉一尺亚轻纱，灼灼钗光溜鸯鸦。浪蝶游蜂误相逐，车帘斜插象生花。”光绪中年情事也，迨末年所作则云：“窄袖长袍结束新，蛮靴细碎蹙香尘。女儿爱作男儿样，扑朔迷离辨未真。”“无遮会里竞时新，忉利华现色身。游兴未阑闲斗茗，大家齐上上林春。”“上林春”，茶棚额也。廿年间，迁变如此。甲辰夏，京师瓶设工艺局，附商品陈列所，杂罗百货，纵人游览。汪子贤《陈列所谣》五绝云：“杰阁凌霄汉，经营费万千。何人师卜式，慷慨纳金钱。”“百丈鹅黄锦，千金狐白裘。明珠光百，更列最高楼。”“制器师前代，犹传景泰名。蔚蓝天一色，仿造及东瀛。”“采绿多休暇，同占五日期。游观不辞远，日暮趱城归。”局、所皆隶商部。富绅吴懋鼎输金五万，特擢京卿。

宣文靖诗云：“雨华峻阁插青冥，法鼓金铙震百灵。佛意去邪期务尽，鸳鸯桥畔撂巴苓。”所谓“撂巴苓”者，宫中年例，腊八日，于中正殿送祟，召喇嘛襄事，铙鼓杂作，排当甚盛，以面作鬼怪状，送至神武门西弃之。盖即驱罗之意。先文安公尝言：“每岁除，循例诣慈圣，行辞岁礼，见庭次堆松枝秫秕，宫女艳妆者数十辈蹋行其上，周绕不已，亦满俗也。”惜无赋之者。

自摩西教流衍海内，莠民争入教，恃为护符，以恣其毒螯。罹其害者无所控诉，乃迫而横决，故教案无岁无之。光绪乙巳，南昌教案起，赣藩周瀚如绌于才，颇持大体。余尧衢陈桌务锋厉，督县令严切。时宰南昌者为江大令（召棠），与教士抗争不得，又慑于上官，即就教堂自刎。张文襄督鄂，奉诏按其事，檄武昌守梁节庵往赣。详稽博采，具得江死事惨烈状，以覆于文襄。文襄据牍入告，于是褫尧衢官，瀚如旋亦开缺，而节庵颇以江褒雪不及为恨，故其《题江南昌手绘牡丹三绝句》云：“红残绿暗子瞻哀，今见此花哀百回。一夜舂雷兼雨雹，扁舟真恨我迟来。”“沈醉东风弱不禁，蝶蜂杂处更侵寻。如愁如血那堪赋，只有元舆识此心。”“能知芳烈叫天阍，赤豹文狸森在旁。记得百花洲上屋，水窗幽雨助凄凉。”梁与江初无素，其为江扼腕，盖激于当时舆论。后尧衢再起，为法部参议，复为言官追论而罢。当光绪中年，号方正者多主排外，于次棠中丞（荫霖）庚子罢官亦由此，然治鄂有惠政，节庵闻陈提刑（宝箴）、周兵备（懋琦）述之，赋诗云：“觥觥提刑使，用才宝所贻。兵备究官学，握符新莅兹。入稽簿案事，出听闾巷词。吏悚尊神君，民爱泣婴儿。筑堤尧佐惠，讲学安定规。各称所闻见，未毕舌已疲。”具觇公论。又云：“何知世事变，四犬能制罢。”则排外之失也。

庚子纪事之作夥矣，近见时人俳体绝句百首，所述尤为详尽，著者佚其姓名，盖当日围城中所作。有云：“八戒沙僧与悟空，不教口角透微风。东南三叩喃喃语，瞥见溪姜太公。”“结束登场语同，铁眉铁眼铁肩胸。羽林龙武帧如虎，输与香村五尺童。”若“八戒、悟空”，若“太公”，若“铁眉铁眼”，皆彼中词也。又石：“抹十愁兮改十欢，玉皇把笔坐云端。由来天上人情重，大帝犹将佛面看。”盖团众散布黄单，谓本月有劫，玉帝以观音大士面求而改。又云：“链气三年导引勤，锋刀难入火难焚。自言术是金钤子，不数奇门与《易筋》。”“洪钧老祖降从天，一日燕齐去复旋。宫锦袈裟月牙铲，非僧非佛亦非仙。”“古貌银髯二百秋，新来八老说甘州。自携五百田横士，飞过重瀛蹴墨欧。”“西方佛子大神通，统率兵团奏战功。立马阵前红斗笠，随身还有四金童。”“夫人统率复警兵，来自齐州越禁城。粉黛兜鍪一佳话，白团三万拥银旌。”“传言宝坻大卒庄，拳法相师总姓黄。兄弟六人分领袖，麦花山下是家乡。”盖拳众愚顽，附会神怪。或称“金铃子”，或奉洪钧老祖，或托于黄天霸，甚臣诡托左总兵（宝贵）之夫人，谓兴师复譬，皆村野斓语也。某日，有异人衣袈裟，执铲，入水定门，云“自历下一日而至”。是夕即遍焚教堂。又喧传甘州八老人来都下，将率团渡海，蹂扰欧美。天津开仗时，言有红笠僧策马助战，皆言动之诡异惑众者也。其初，未敢显肆，自刚相奉命往保定察视，沿途遍召渠豪，散给空黄子，以成招抚之议。于是以奉旨治团自居，肆行无忌。诗中所谓“使相巡行历保阳，空名墨散千张。城乡一夕标黄纛，奉旨团民字数行”。纪其实也。至云“肘腋何堪有寇氛，中涓鼠窜忽纷纷。禁中大索威如虎，龙种王孙将北军”，则端邸假名捕奸，且犯及帝宫矣。谁实纵之，至于此极。其诗足资史料者，如纪官兵捉车云：“微调纷纷乱似麻，军符火急捉官车。行人嗟叹穷官乐，十日关门不上衙。”时官兵待发，四出捉车，虽贵家朱轮不免。陈玉苍尚书方以御史巡城，疏请饬大宛令，设官车局，汹汹始定。又纪延烧炉房，维持圜市石：“祝融虐焰上千霄，金店银炉一例烧。比户商民齐束手，市厘景象太萧条。”“深宫不忍苦吾民，百万新颁内帑银。传谕四恒齐复业，大家借绐要均匀。”时团众纵火，焚大栅栏商店，延及巷市城楼，二千家俱烬。炉房既毁，银源顿竭。“四恒”者，恒和、恒利、恒源、恒裕，为钱业巨擘。所颁帑，内府、户部各半，从京尹陈筱石（夔龙）请也。二陈以善后功，并邀殊擢，盖基于此。详见《望堂奏疏》、《庸庵笔记》。



●卷二四

熙朝科目取士，沿朱明之旧。然国初制艺尚理法，中叶乃尚墨卷，已非先辈风矩。同光以降，国势寝衰，论者始归咎于八股取士之失。慈圣惩庚子之变，谋以新政收人望，乃于行在设政务处，通筹因革。自光绪壬寅乡试，始改试策论，自甲辰会试后，始废科举，以中外大学专门卒业者试之于廷，为举人、进亡，张文襄、袁慰庭力主之也。仁和王文勤晚年在政府，简嘿自晦，独于废科举一事持异议，至以去就争之，世病其迂，及今思之，固有深见。先文安公《题中丞公同治癸西鄂闱拟墨原稾》有云：“模楷非徒多土资，公忠默与古人期。一朝功令兴亡系，绝忆中书抗议时。”“中书抗议”，谓文勤也。中丞公权督两湖时，文勤为鄂臬，尝密疏论荐，不逾年，即开府湘中。文勤生平未掌文衡，惟庚辰、癸卯两与殿试读卷，文安公与不肖适出门下。文字渊源，若有前契。何平斋丈追怀文勤句云：“摸棱莫便腾疑谤，蒙难端应仗老成。”谓其庚子在政府，绸缪大计也。当光绪中年，制义未废，总税务司英人赫德之子承先亦习之，尝吁请以监生应试，不许。虬髯碧眼，且有志观光，何尝以科目为诟病哉！

赵瓯北《分校杂咏》，皆纪内帘事。樊云门丈《紫泥酬唱集》，补赋外闱琐事诗多首。《印卷》云：“参差鳞籍各分行，细蘸猩泥妥印床。兴嗣《千文》凭识别，茂先万户好关防。一时雪雁都留爪，从此游蜂各认房。莫负钤红珍重意，冠南面至公堂。”《点名》云：“纸上丹毫点注轻，玉阶胪唱此先声。旁行大似《公卿表》，部勒还如子弟兵。何止万人来庇厦，直无一亡不知名。三吴诗礼于今盛，非复前朝复社生。”《封门》石：”一丸泥可闭严关，何况银袍立鹄班。禁断纸鸢通一袋，森沈铜兽哺双鐶。蛾眉春锁三千女，骏足云封十二间。料得风檐动诗兴，隔墙遥见孝陵山。”《归号》云：“一入龙门问导师，条条深巷下帘时。浮屠驻锡无三宿，飞鸟投林各一枝。发箧更无新椠本，拂墙或有故人诗。笑看战士都归伍，胜负兵家未可知。”《发题》云：“翦烛同翻四子书，内帘刊斟费工夫。飞来花叶春应遍，画就葫芦样不殊。武库有兵皆授甲，铨司无吏不分符。不知众乎雷同里，操得科名左券无。”《放牌》云：“博带衰衣纳卷同，上堂已了任西东。王前何必骄卢后，枚速终当胜马工。好放蛟鱼归碧海，莫教鹦鹉怨雕笼。从来兵法兼擒纵，赚得书生入彀中。”《进卷》云：“翠墨丹文各易书，镂箱催进杂瑕瑜。三神山许人人到，万佛场原日日殊。西极频烦供战马，南交络绎贡明珠。官厨日致江东脍，谁解当筵味腹腴。”《弥封》云：“糊名故事起唐时，缄秘真成无缝衣。包老定难关节到，章持或恐姓名非。情同射覆谁当，事等探筹世所讥。常格困人可长叹，别头一试至今稀。”《胜录》云：“滴露研朱几砚春，赐钱深念写官贫。郢书燕说休沿误，晋帖唐临始逼真。南宋词严偷减字，北堂书爱影钞人。只怜三载宾兴典，苦累田间识字民。”《对读》云：“藜火青时太乙临，校警还抱菩提心。脱文细扫林间叶，对语相关枝上禽。画里渔樵常互答，乐中笙磬要同音。斟刊亦是专家事，学派由来出向歆。”是岁，黄子寿护抚监临江南乡试，曰《酬唱集》，即其赓和之作。闱中主司用墨笔，分校用蓝笔，监临、监试、提调用紫笔，誊录用朱笔，对读用黄笔。云门亦分赋之，曰《五色笔》诗。《墨笔》云：“不律亲操典玉衡，黑头争仰古公名。怪来银海明如许，应是东方漆点成。”《蓝笔》云：乌纱头上蔚蓝天，镂管携来点勘严。乞与方袍好颜色，神君柳汁要均沾。”《紫笔》云：“天章颁到紫泥初，操翰依稀在石渠。写上蛮笺修五凤，魏家庭砌牡丹舒。”《朱笔》云：“华屋连云置写官，尽将子墨换朱丹。鬼神暗里传衣易，珠玉光中夺色难。”《黄笔》云：“交交鸟语棘墙阴，卷里檀痕点注深。为语毛生持晚节，重阳还共菊花簪。”足佐棘闱掌故。先是，廷议以江浙士习浇漓，特加意整顿。是科分五路点名，士子鱼贯趋路，场规甚肃。云门《和子寿》诗有云：“锁院经营亦费才，君王特下蓬莱。”即谓其事。末场值秋节，七子多乘月出闱，试院恰近秦淮，诸妓咸手桂花一枝，遇相识者举花迎之。其《咏月华》句云：“正是睾真朝散后，几多霓羽御天风。”想见盛致。

乡举钜典，若刊题、对卷诸事，试官必躬亲之，凡以杜弊源也。而写榜时典制尤重。是日，试官及监临、监试诸官皆列坐堂皇，由试官亲拆弥封。每拆一卷，审朱墨相符，吏以长笺书其名籍，传观讫，然后书榜。恒有检及疵缪，临时撤换者。闱中设备中卷以此。凡拆封，自第六名始，既讫，乃填五魁，则自第五倒填而上。其时列炬荧煌，堂阶如画。堕园赠写榜某吏诗云：“官烛两行人第一，夜阑回忆抱孙时。”盖其孙适冠武榜也。董觉轩以进士为江西令，与己卯分校，填榜日，赋长篇纪之，有云：“华堂沈沈席三向，群官列坐中西东。重行左右北为上，环而伺者摩肩胸。吏据南案执笔侍，使者手拆糊名封。标签一一认徽记，朱本墨本相符同。长笺三尺涧三寸，姓名籍贯书精工。传观既周乃填榜，抚部逐次亲题红。”述其典式也。又云：“时维九月日卒巳，微雨洒道天冥蒙。堂前森列八巨烛，粗如人臂光熊熊。睾官小休具餐饮，餍妖醉饱多惧惊。仆夫撤筵吏重写，解头一唱收全功。”则言填魁。末云：“睾官起立各相揖，行者送者仪肃雍。辕门鸣健儿奋，护榜而出声殷隆。想当节署三日挂，倾城观览行幢幢。”盖乡试榜，依例张于节署；若会榜，则于礼部门外张之。觉轩与云门丁丑同榜，此诗适补诸咏之阙。

庚子秋，北事方棘，浏阳唐才常谋发难武汉，其票布为“富有贵为”，盖隐用康长素名，而自托于保皇者。在事如武陵何铁笛、蔡树珊，皆一时才杰。事败，才常及何、蔡俱死。何有《绝命词》云：“银铛铁锁出围墙，亲友纷纷送道旁。三百健儿齐拥护，万头钻孔看何郎。”“北宋党人碑甫毁，东林名士狱旋兴。千秋公论应犹在，两廉孤豚愧未能。”“四万八千虫出入，五宫五脏我原无。无人何苦争恒干，还我清虚一丈夫。”“痛哭君亲恩太厚，百千万劫不能酬。忠臣孝子今生了，且向龙潭掉臂游”。蔡于狱中亦有诗云：“蚁磨盘舒又一年，元黄争战几推迁。寒沙白日淹鸾地，短褐雕弓射虎天。终见蜩螗同水火，那堪环块在风烟。鸡鸣五夜频搔首，看剑挑灯意恫然。”“觚棱萝里寒金雀，谏草堂前起暮鸦。误国千年仇介甫，通藩几道问充华。蜉蝣竟夕成毛羽，螳臂当车挫爪牙。西狩无麟天闰爽，逋逃人海豢龙蛇。”“又闻麻达葛山奇，轻重当年类举。貂珥双簪矜别邸，兰椒三燕拜西闱。酬天祀典怜鸡宝，排日笙歌驾凤蜺。营得菟裘身欲老，克家犹护绿幢儿。”“萧墙旋起八王戈，麾寇其如召寇何。碧海膏流成赤卤，红莲焰结舞妖魔。九朝典册新钤散，千骑宫装老泪多。辜负香衾惊破梦，不因封事动鸣珂。”其诗曰“君亲”、曰“觚棱”，固非谋逆者。蔡诗后二首历述戊戌、庚子事，语有深慨。兰筋未骋，桐尾已焦。生才大难，乃付一掷。

胡研孙观（延）与樊云门同佐荣文忠幕，云门赠诗有云：“髯短同为入幕宾，岂期家国误黄巾。幸逃白马河中水，重认红羊劫后身。”盖庚子后所作。研孙早岁即有诗名，尝于役蜀道，与西藏贡使同行，感而有作，云：“画旗吹角风参差，翩翩骑马红衣儿。丹顶影缨大堪布，来琛竞裹三千辎。我闻达赖号伽叶，匹者班禅通法偈。西来膜拜天可汗，神京高筑黄金龛。‘怯卢’译字称‘无上’，青青稞米乌斯藏。四骆骏驰为煮茶，二招复沓还输酱。朝廷控驭假班牙，白布红毛休怨嗟。不遣文成通赞普，聊将护国奉思巴。那知天辟三危地，南风吹断芙蓉利。牛粪欺人取道来，横分印度东西帝。昨者强强制吭，不赢不马乌孙王。筹边空建王然策，内附无闻悉怛降。于今环海成庭产，已见岛蜗陈普鲁。铁轨能教阿瓦通，电书那虑流沙阻。云栈萦纡草树春，东风罗勋章陨动行人。行人漆室方长叹，嗟尔嬉嬉燕雀群。”时英人已窥伺西藏。光绪中，英太子游印度，议收回夺颠佛，延西藏班禅活佛主之。事虽未行，其欲假托宗教，牢笼藏众，于此已发其端。后数年，达赖果为所惑，而畔离宗国矣。何翩高郎中（藻翔）官译署最久，其奉使西行，自大吉岭入哲孟雄境，有诗云：“漠北峰峦万马奔，西金锁钥控乌孙。漫山岚涌云成海，惊瀑雷鸣石有门。泰华一九伸右臂，江河两派入中原。恒沙无量胡僧劫，兴废何由间世尊。”西金为阿育王降生地，即夺颠佛教所萃也。末语感叹急劫，与研孙诗意差同。

洪引之《秦淮感旧》诗云：“恩怨何须抵死分，九原骠勇可知闻。一篇鹦鹉筵前赋，犹作河厅感逝文。”为刘壮肃作，“骠勇”，其勇号也。丑之佐壮肃抚台幕府，壮肃初亦爱其才，乃假公亏帑，且骛桀不堂诘，语侵府主，遂系狱，久之乃释，有《出狱口占》云：“五年眼不见青山，今日看山眼倍馋。人以须眉疑面目，天教闲散作头衔。早拚归路寻黄鹄，空有浮名满赤嵌。从此不愁猿鹤笑，具区西畔好收帆。”《感旧诗》自注谓：“咸同名将帅，惟壮肃一人不以私忿掩公论。”犹见直道。引之为北江元孙，负才气，而坼趾不修边幅，卒不得令终，可为有才无行者戒。

伯熙祭酒，晚年寄情书画，同时精赏鉴者有李芝陔、李文石、张辟非。一日，集饮芝陔斋，同饮酒看画。文石中酒，朗吟坡句曰：“我虽不善画，晓画莫如我。”意甚自负。伯熙和之，辟非不服。伯毖曰：“此事自有真评，吾亦岂妄许者。”辟非愤然，拉芝陔入室，取一画出，复解所佩玉翁仲置几上曰：“是画款识在下，文石果知是谁笔，即以玉为酬。若谬误者，君等如何？”文石笑曰：“即执蛰门下何如。”于是展画，甫见峰头，文石曰：“此非马远即夏珪。”辟非愕然，徐曰：“究是马是夏，勿摸棱。”文石曰：“更见人物或树木一二株可矣。”又展半幅，至持盖两人，文石径取玉佩之，曰：“禹玉笔无疑。”款见果然。辟非曰：“必待见人物，始知其人，犹非上乘。”伯熙曰：“马夏家法同，所别綦微，能从微处决之，正非好学深思、且多阅古者不能也。”畅饮而罢。文石《论画》诗云：“禹玉秋霖泼墨劳，略无风韵但麓豪。残山剩水吾能识，赢得张髯汉八刀。”自注备述其事。承平朝士，餔风流，致可思也。文石子小石部郎，亦克传家学，著有《八旗画徵》。

葛勤恪师起家曹部，矫朝士标榜之习，不矜文采，然愤世嫉俗，亦见于诗。《庚子衤集感》云：“南风惊听杜鹃声，万里浮云蔽玉京。共道新人缣胜素，何来匠氏代为楹。乞儿向火中先热，耕父游渊兆已成。拟续通天台上表，自惭才遥沈初明。”“一饮狂泉举国狂，参军、苍鹘竞登场。强教跛鳌追骐骥，谁代冤禽诉凤皇。田彼南山空种豆，行看东海又栽桑。衰庸仰屋惭何补，愿乞留侯辟谷方。”拳变之作，导源于立储，逞争梨夺枣之私，酿剖豆分瓜之祸。诗虽隐约其词，而大旨具见。又：贵阳司徒煜兹广文《龙潜引》亦赋其事云：“西宫日落东宫昏，妖星如月悬宫门。白氛映射红灯出，黑烟冲蔽无中垣。霹雳一震飞雷雨，天吴海童恣狂语。百千甲马皆匿藏，跳荡鲸鳌欲腾举。掉尾喷沫鼓浪浪，尸当蹊闯龙堂。飞而从者多鲤鳍，愿盐龙脑脍龙肠。老龙负子孥云起，敛须弥身为芥子。金银宫阙夜不扃，脱手珠啡散如洗。败鳞残甲侣鱼虾，风波追逐行天涯。睦蛇驾雾尚善幻，蚀月跃起金背墓。灯阑犹幸回光驻，棋输甯止一著差。君不见万里为鱼齐荡产，九朝如梦忽倾家，河山大地铺虫沙。”末数语，竟为海桑之兆。

章曼仙部郎，弱冠入翰林，尝与枢直。庚子乱作，奉庶母挈弟妹依其兄永甯川署。时晋抚毓贤主仇教最力，曼仙为兄具书上抚部，力辟拳匪之妄，几获罪。及事定，晋之牧令坐纵匪罹咎者数十人，章兄不及，则共服其前识。曼仙客晋，作《咄咄行》云：“方士求神仙，将军典兵戎。两事不相及，有如马牛风。何来蓬山不世术，直以挞伐烦神工。八阵图法联鱼龙，手策天吴鞭祝融。气吞八国不芥胸，马蹄欲踏津门空。帝曰义民天语崇，金钱内府十赍丰。燕齐恢怪纷来从，谁其主之毅与桐。尺布何用缝，斗米何用舂。老弱执干戈，杀人以为功。设坛祈祷百不应，烽火直达甘泉宫。天子蒙尘下殿走，西幸函谷丸泥封。戎马仓皇重供亿，必有凶年山园童。今年西北多道瑾，林泽处处闻哀鸿。金丹已成天不雨，无乃久旱思乾封。我闻客从北方来，海水腾沸战血红。此时神兵避何处，千村万落无人踪。西人罐哗动都市，牢酒唱乐歌哝哝。可怜许史贵游第，女为人妾男为佣。当时按剑叱群策，天下健者惟董公。岂无忠盖抗封奏，尔敢我挠诛戮同。坐令王气三百载，被发野祭胥为戎。六州聚铁孰铸错，信曰人事非天穷。”曼仙有异疾，尝于病中预都戊戌、庚子事变，后乃悉念。黄公度《群公》诗有云：“甲仗空迎回纥马，血衣竟染汉臣鞭。”谓联军入保定，布政廷雍出迎，寻被杀。又：“操戈迫父心先死，按剑何人目尚悬。”谓徐承煜监杀袁许，诏出启秀手。联军将至，承煜且先迫其父自经，后与启秀同斩。又：“各戴头颅万里行，九州无地可偷生。上尊尚拜养牛赐，五鼎先看福鹿烹。”谓庄王在蒲州，赵舒翘、英年在西安，俱赐死。毓贤戍新疆，行至兰州伏法。又：“衔刃尚希忠烈传，盖棺免索太师头。”谓崇文山、李监堂先死难，得免刑戮。首祸略备矣，附赘之。

山阴秋女士（瑾），湘人王部郎室也。琴瑟仳离，遂东渡游学。后归国，以嫌疑谋乱被戮。或云：徐锡麟戕皖抚恩铭，图发难，秋固与闻。廉惠卿室吴芝瑛与秋素识，为营葬西泠，且于所居小万柳堂筑悲秋阁，作《哀山阴》诗云：“爰书滴滴冤民血，能达君门死亦恩。论到盖棺犹未定，轩亭谁与赋《招魂》。”“天地苍茫百感身，为君收骨泪沾巾。秋风秋雨山阴道，太息难为后死人。”秋被鞫，无狱词，但书“秋雨秋风愁煞人”七字，末语本此。西泠大悲庵尼慧珠，愿割庵旁余地葬秋，事不果。其致芝瑛手札，自述“家本凉州，先世为人保镳，有声江湖间。从父入都，走马卖解，为某邸所赏，量珠聘之。邸老矣，亲授书史，每挈之游西山。拳祸作，一门四散，邸客死草地。衲无所归，爱天竺清幽，故结庵于此。”芝瑛有《与惠卿同访慧珠不遇》诗云：“十年契涧尔何求，潭柘风花不解愁。闻说能文兼好武，剧怜家世本凉州。”“天竺归来不可招，空余烟水思迢迢。钟声隐约斜阳外，知在西泠第几桥。”“道是红羊劫后身，故宫回首泪沾巾。芒鞋蹋遍孤山路，满眼梅花不见人。”“到处逢人说慧珠，岳坟西去冷菰蒲。伤心莫问前朝事，碧血于今有监湖。”秋号“监湖女侠”。

捐例至秦晋，赈捐减成输金，贬损极矣。其先则有新海防及郑工捐例：“新海防”者，以济军需：“郑工”，则以塞郑州河患。治河之计，恒资国帑，是役需帑钜，乃佐以捐输。释道安有《郑州河决歌》云：“呜呼圣人千载不复生，黄河之水何时清。浊浪排空倒山岳，须臾渝没七十城。蛟龙吐雾蔽天黑，不闻哭声间水声。天子宵衣起长叹，诏起师臣出防捍。帑金万镒掷洪流，黄河之工犹未半。精卫含愁冯夷怒，春泛桃花益汗漫。明廷下诏罪有司，有司椎胸向天悲。”帑绌工鞯，此其崖略。当时猎官者，以为捷径，而罕有不受奖者。独山阴项幼平（文彦）官汶上南旺闸官，值山东河患，官贫无力助赈。夙工画，求者缣素山积，乃鬻画为助。积年余，得千金，悉以输之捐，例得进宫或建坊，皆不欲。大吏以闻，有诏嘉奖。赵菁衫赠诗云：“尊前有佳客，清趣在山阳。粉本芟垂尽，奇峰势莫当。官微多暇晷，名大动宸章。肯似墙东士，津津晚盥堂。”卑官有此，足以风矣。

昭信股票之策，舰自黄慎之学士，意以仿泰西公债。由户部推行于各行省，更及于所属郡邑，贵绅殷户，摊派靡遗，不足则自大吏至牧令分任之。既而归偿愆期，乃准抵捐实官。末年罢捐纳，至有倍价以求同姓之昭信股票者，迪失初意矣。杨雪沧《昭信票》诗云：“纡难不毁家，思源由饮水。吁嗟昭信票，昨已奉廷旨。伏读甫终篇，泪下不可止。本朝浩荡恩，久浃人肌体。鱼相忘江湖，旷代罕伦比。今乃为此举，诚万不得已。且略分言情，予以券一纸。王公肺附亲，日近天颜喜。同输夹辅诚，非吾言敢拟。自枢臣以下，纡青而拖紫。各各思报恩，恩惠难殚纪。文起家毛锥，武出身弓矢。离疏释层来，大半华门士。全家脱寒饿，不官胡能尔。况乃境益上，颇有亡等侈。或以纳粟登，或因荐牍使。或乞退居身，或食旧德氏。顾己一循涯，畴不蒙帝祉。周急有仁人，河润到乡里。如何君有急，乃亵如充耳。朱门酒肉多，惠且及僮婢。如何君有急，而忍行路视。启口人人忠，誓将躯命委。君曰姑徐徐，观票可知矣。受票拒云忠，其端或在是。有如手捍头，有如唇护齿。戴天履地人，一秉生初理。君臣五伦一，大恩等怙恃。谓物寄瓶中，斯言心早死。人心苟不死，应者必云起。早晚捆载来，睹表可测里。戴神山者鳌，驮粒米者皑。畚土千亿手，刹那五岳峙。观听及海外，聊洒中国耻。俾知孔孟教，虽衰尚有此。方今朝多贤，焉有肉食鄙。贤不仕而商，相率隐于市。欲善谁不如，请从吾党始。作此歌代哭，敬告百君子。”其诗意在申明大义，激发群伦。顾曰“报恩”，则例之捐输；曰“略分”，则等之乞贷；曰“周急分惠”，则又拟之乡里僮婢。虽近譬以晓俗，究原理之未明，聊取其芹献之诚，且以志椎轮之创。

戊戌新政，经济特科其一也，制视词科，荐者累牍，以政变而罢。辛丑，复有诏举行，则由严范孙学使疏请，而张文襄力主之，于是九卿以上及督、抚、学政复各举所知。癸卯夏，召试于保和殿，文襄适由鄂督入觐，获与阅卷，自纪诗云：“国势须凭杰士扶，大科非比选鸿儒。阮文兆武吾何敢，忠孝专求郑毅夫。”“阮文兆武”者，阮文达于道光十三年以滇督入觐，充会试总裁；兆文襄于乾隆二十六年以定边将军凯旋，充殿试读卷。外吏典文衡，不多觏也，故以为喻。文襄初以召试旷典，力主多取重用，守旧者非之。初试，梁燕孙（士诒）首列，群疑为卓如之族。及覆试，仍首列，杨皙子（度）亚之，皆于揭晓前撤去，而务求其文旨平正者，于是袁树五同年以荣文恪师言拔第一。然燕孙、皙子后以论荐得京卿，骏骏大用。而特科所取二十七人，登用皆不优，庶常免散馆，主事免学习，外吏以原官用而已。先文安公与覆试阅卷，言是日各衙门堂衔多注假，列名者仅八人，遂俱获派。衡文非畏途也，而规避若此，是足觇当日风尚矣。周殷慎子立之观察举特科，覆试落第。悫慎示以诗云：“经济谈何易，高名不可居。荐贤知已误，于尔计非疏。国事椎心日，吾侪尝胆余。春风岂私物，何必问吹嘘。”余获举而未与试，先公谓盛名难窃也。

悫慎早岁值寇乱，孑身窜走，流寓甚困，挟策干李文忠，遂得从戎幕，积功得官，有《忆昔》诗三首自述。其一云：“忆昔粤寇来，东南沈半壁。一年百窜徙，自分死锋镝。贼至兵先逃，杀掠甚戍狄。贼去兵复来，疮痍苦搜剔。千里荒无人，荆榛杂瓦砾。初乱有人哭，久乱声寂寂。哀哀十二年，有泪无处滴。力弱不能庇，伤哉我亲戚。”其二云：“猝闻贼追来，骇愕弃儿走。逃儿恨无路，情急足愈后。褴褛丛棘中，屏息独掩口。青天惨无色，但闻贼怒吼。连山烟蔽日，十人死八九。夜半忍饥归，生菜烹瓦缶。贼垒巨火明，阴风搜林薮。五更复潜逃，处处惊刁斗。”其三云：“天人逢厄运，祸机触处是。胆落九都山，魂淌皖江水。丈夫草间亡，不如报国死。寸心悲愈奋，两足踏千里。老人哭送儿，劝儿早归里。岂知儿归时，老人叫不起。东流江水深，北山颓云委。见面生无期，魂梦空哀毁。老母今幸健，频年犹客里。承欢惜晷刻，谆谆告妻子。”语语血泪，足觇至性。悫慎后官至兼圻，五子俱官监司，两成进士，年逾八十，晚福之茂，亦当日所不料也。

光绪甲辰，日本、俄罗斯构兵，画我辽渖为战地。锁钥弛于北门，扉屦疲于东道，而政府方颁布科条，宣言中立，时人《中立诗》云：“眈眈两虎倡阶除，画就辽阳作阵图。争鹿未知谁得者，斗龙何取我观乎。鼎形早失三分二，博局曾徵一注孤。三十五条中立例，春王正月出皇都。”时有关内行商者七百余人，途出康平，日军检其装，见俄罗斯羌帖，疑为间谍，同日坑死于邑廨西垣外。至今丛葬处夏不生草，秋冬地成白色，咸谓冤气所结。张贞午民政巡方经其地，为赋《冤冢》诗云：“死不化秦坑灰，生不作田岛客。七百余人同日死，白日无光血沈碧。范侯为我指其处，一虫一沙一魂魄。吁嗟乎！战祸滔天完卯难，不疑俄奸即日奸。我来但隔一墙宿，夜闻鬼语摧心肝。”当日冤死者，正不止此。程雪楼中丞时以郡悴赴黑龙江自效，值日俄之战。俄军进薄齐齐哈尔，将以巨轰城。程请于将军，单骑赴俄营，百计劝阻，俄酋不听。垂燃矣，程以身覆上，乃止。以功得帮办边务，寻超摄黑龙江将军，盖不次之遇也。未几，改设行省，权巡抚，旋引疾归。张伯翔有诗《送程中丞还山》云：“庚子一变天地震，六飞仓皇幸秦晋。回銮甫定起边氛，墨骑横飞遍锋刃。浩浩战血殷松江，弹花刀雨纷如狂。程公义胆云霄薄，欲挽危劫驯犬羊。轻身一掷见回纥，立马军前气飞越。出死入生百万家，夺隘斩关三寸舌。大吏草疏腾天阊，殊恩诏许同平章。下吏将军指顾顷，二百年来破此荒。”述其事也。雪楼晚节蹉跎，此事固当节取。

庚子拳乱，矫旨行各将军督抚悉戮外侨。寿山方镇黑龙江，亦袒拳，将奉行之。山阴王黼臣郎中客其幕，力谏不听，拂衣去。或诬王通敌，去且不利于帅。寿惑之，急骑追归，王以为有悔心。既至，乃缚而杀之。初，寿居京师颇困，王与交厚，尝响濡之，至是反颜不顾，君子于此叹交道焉。朱沤尹侍郎为《凤衔杯》词哀之，一时传诵。谢宣枢《哭王黼臣》诗云：“远来消息骇传闻，海沸山倾事正纷。取友纵难窝料此，戕身不悔最悲君。国门悬眼来烽火，江路招魂隔阵云。恩怨回头谁省得，虚夸吊弥有高文。”后寿山获谴，未闻有为王雪冤者。

奉天靖安之北，有七十七岭，云气中恒见城郭楼阁之状，如登州海市。贞午巡边莅此，有诗纪异，兼赠邑令赵湘岑。云：“七十七岭何宠だ，蜿蜒北入烟云中。阴山勒太寒瘦，别有世界开鸿蒙。楼阁参差城郭丽，博桑日出含瞳胧。或疑黄帝登崆峒，挥斥八极鞭六龙。或疑群仙朝新宫，芙蓉主与桑苎翁。世间朱邸易变减，金阙隐见无由通。赵侯居官耻随俗，一诚已足祈苍穹。我来亲涉洮儿水，但见枯草黏长空。东坡登州祷海市，便膺神贶酬其衷。古今人事两相愧，坐听城角鸣悲风。”时辽东初设行省，靖安亦设治未久。日俄战后，触目萧条。贞午有《登龙首山》绝句云：“北去飞沙扑马头，一杯聊此吊残秋。座中各有新亭泪，进入辽河水不流。”尤为东人传诵。

袁翟园《珊珊曲》绝句云：“五尺罘ぜ绿树遮，小桃红处是儿家。燕台几许闲钗钏，争及苏台姊妹花。”“三郎得意大罗天，一曲《霓裳》会众仙。爱听吴歌成痼癖，开场不召李龟年。”“封章竟许劾蛾眉，谁遣分司御史知。第一维新称盛事，樊楼先谪李师师。”“一霎飞英坠溷忙，梨花门闭月昏黄。秋司信有新编律，不试奸囚试教坊。”盖咏谢珊珊事。京师初无吴妓，有之，白赛金花始。珊珊北来继之，名藉甚。天潢某尚书，宴城东余园，自登场演剧。珊珊侍侧，为之傅粉。张贞午时为御史，疏劾之。朝旨嘉南床之敢言，而责西邸以改过。尚书寻乞休，珊珊亦厌倦风尘，依人金屋矣。余尝赋《余园曲》云：“余园花草春无价，银荷曾照徵歌夜。凤管吹成旖旎香，龙盘传赐逍遥炙。是时海宇方清晏，洛京初置敦宗院。青琐郎君谀妙年，白头上相论殊眷。八百轻鸾拥钿车，搴帷初识宋尚书。临川声律宜都射，早有才名动玉除。半酣催试山香舞，砑光帽上花如雨。一曲檀槽一束绫，仙韶翻尽开元谱。第一风流数谢娘，亲调粉墨伴诸郎。灯屏时露惊鸿影，镜阁偷摹警鹤妆。妆成一笑搴珠箔，紫兰曲罢添惧谑。压倒同时菊部头，策勋竞进黄金勺。孔江狎客各翩翩，艳曲新填相府莲。行乐浑忘花萼贵，寻春拚放柘枝颠。朱门自昔夸声伎，却话南园骄北里。尽多朝贵拜恩王，一任都人呼浪子。干卿甚事春池皱，封章晓向通明奏。阙下羞看傅粉郎，台端今见埋轮守。谏牍何堪例谤函，鱼头自筑退思岩。红衫更莫招王黼，白笔终应重贺咸。浮名换取金尊酒，旷怀谁似宜城柳。轶事流传《夜宴图》，近时恨少徐黄手。淡粉轻烟一梦阑，珊珊环佩隔蓬山。清元小殿香尘冷，愁煞新丰谢阿蛮。”贞午时奏调巡警部，将序补左丞，遽出为岳州守。

尚书乞解官疏，相传为杨杏城侍郎手笔，有云：“正恐因循恋栈，贻衰亲后顾之忧；岂惟庸钝无能，负两圣知人之哲。”论者谓其得体。未几，奉使西洲，停朝左辅，复以杨翠喜事为人论劾。翠喜，沽上歌伶，尚书于歌席一见赏之。于是观某君，解美人鹦鹉之绦，补上客鸳鸯之社，以兹结纳，超陟封圻。朝士梯荣，更有赎吴姬洪宝宝，以媚尚书介弟者。时人有诗云：“翠钿宝镜订三生，贝阙珠宫大有情。色不误人人自误，果然难弟与难兄。”“竹林清韵久沈寥，又过衡门赋《广骚》。转绿回黄成底事，误人毕竟是钱刀。”“红巾往事说洪杨，掺黩中原事可伤。一样误人家国事，血花化作口脂香。”“娇痴儿女豪华客，佳话千秋大可传。吹皱一池春水绿，误人多少好因缘。”“竹林”、“衡门”，皆隐当日人名，盖居中而冒名息事者。宣统初，莆阳江杏村侍御复以劾尚书父子，斥回原衙门行走。其疏谓某中丞子为尚书养子，某督部室拜枢邸为父。盖间自同台某君者，非事实也。然当世重其戆直，作《梅阳归养图》，徵题遍都下，时人《广和居题壁诗》有云：“儿自弄璋翁弄瓦，寄生草对寄生花。”即述杳村疏语。

汪子贤吏部（述祖）《姗姗》、《杨花》两曲，亦为某尚书而作，词特蕴藉。《姗姗曲》云：“有美人兮来姗姗，翠眉黄额颜渥丹。舞衣长袖缝齐纨，腰间玉佩青琅。红牙拍板镂沈檀，清歌转喉气如兰。琼柱金丝取决弹，莲漏丁东宵未阑。满堂珠履坐团乐，酒进葡萄杯合欢。蜡泪凝红堆烛盘，髻蝉钗燕欹臣冠。翩然青鸟来探看，殷勤上诉翔云端。美人愕眙继泪丸，去如惊鸿避金丸。绛河清浅起居难，寄言珍重保玉颜。”《杨花曲》云：“青春二月杨柳花，东风吹入五侯家。侯家帘幞重重护，絮乱丝繁天亦遮。绿杨枝上莺无数，宛转娇啼碧云曙。叵耐东风上下狂，卷帘仍放香帛去。莫言飞絮易飘零，未肯江边化作萍。年少王孙亲折取，章台柳色倍青青。王孙走马章台曲，道上行人目相属。夫婿封侯未可知，陌头杨柳年年绿。杨柳阴阴锁画楼，一番欢笑一番愁。春来杨柳迎风舞，春去杨花逐水流。”前首咏谢珊珊，后首咏杨翠喜。翠喜后归鹾商王某，故日“王孙”。

赵芷孙提学（启霖）官御史，亦抗章劾枢邸，夺官归。朝士于城南龙树院饯之，皆慷慨叹息。汪衮甫参议赠以二律云：“城阙阴阴白日倾，沧波渺渺客心惊。浊醪一石难成醉，雄剑中宵尚有声。虎豹自依天咫尺，蕙兰宦怯岁峥嵘。长吟径度桑蓝去，万树鸣蜩送汝行。”“缬瑟高堂曲未同，明灯离席思难穷。岂期并世闻鸣凤，长遣行人惜逝聪。左掖花枝迷夜月，洞庭木叶起秋风。天书早晚思遗直，何处山幽问桂丛。”杨昀谷时官水部，亦有诗送芷孙落职南归，云：“玉虬偃蹇楚湘晕，一疏真成博浪椎。宝鼎惜情虚链药，银灯霎霎忍看。穴边旧梦酣蝼蚁，沙外残光恼子规。枉乞灵氛重折竹，凤声飘断日迟迟。”“卧虎虚名并不存，眼枯无泪向乾坤。双龙吼罢青蜺断，睾鹏飞来白日昏。苦忆琼都淹石色，好收玉匣星痕。衡山湘水清寥甚，散发高歌是主恩。”二君诗，皆善学玉溪者。其时朝贵多附枢邸，其显立异帜者，在内惟瞿善化，在外惟岑西林。善化谋易相，屡言于慈圣。慈意韪之，方物色替人，而善化以通报馆、结言官为人劾罢。劾善化者，即龙树院饮饯座中人也。昼化《出都》诗有云：“臣罪邱山负至尊，扪心岂独畏人言。愚忠未效青蒲益，曲贷犹深羽扇恩。”意见言外。芷孙后再起蜀学，亦不

久于任。

各行省乡试，惟安徽附江南闱。光绪壬寅，以山西大愿依和约停试，乃以晋闱并附于陕，内外帘皆以东西分界。叶编修（昌炽）时为甘肃学政，有诗纪事云：“长城踢倒一靴尖，洗尽铅华绮语纤。关陇毗连千里驿，晋秦分峙两重帘。煎茶试院珠玑妙，聚米封疆锁钥严。鹑首岂知天已醉，拂衣林下志归潜。”题为《和邃庵前辈》。是年，邃庵为陕西主试也。合闱而分简试官，此为仅见。辛丑和约，凡经拳乱地方，一律停试，故京兆试及会试亦借汴闱，周泊园师与袁季九同与壬寅北闱分校，其《大梁行示季九》有云：“圣朝今日收群英，网罗南北开八弦。诏书晨下促使者，二十二人辎车行。”“二十二人”者，四主司、十八分校也。主司、分校联辔出都，是亦仅见。光绪甲辰，裁学政，改设提学使，学部疏请令新简提学使，咸赴日本考察学制，以三月为期。泊园师由御史提学江苏，与焉，有诗《别陈仁先》云：“无方可活国，兀坐手书囊。海外往求药，南阳迟种桑。兹游诚汗漫，多难正栖皇。笑视蓬莱侣，真仙自有乡。”“周邦新命日，汉社中兴年。风气通三岛，文明共一天。乘流惊海若，赠策得龙川。骝衍言闳大，荒唐未是贤”。是亦所谓临渴掘井也。

光绪季年，有诏筹备立宪，命泽荫坪上公、那琴轩、徐强斋两相国、端午桥督部、绍越千侍郎周历东西洋诸邦，考察宪政，当日称为“五大臣”者也。时京津已通轨，启行日，甫及车次，突炸药发，从官有受重伤者，五大臣惟越千微伤。暴客吴樾，桐城人，自炸死。杨清丞纪诗云：“龙节东西五使星，征轺临发又回令。城南挟弹谁家子，车下空余碧血腥。”周泊园师以御史充随员，有《八月二十六日纪事》诗云：“蛇年壮月月下弦，绝国使者登华轩。车中有物轰霆发，响若坻ㄨ人沸然。一弹进裂万星落，已有横尸当道边。逻卒兽散达官避，纷纷毁面伤中肩。回旆归来奏天子，斫案拔刀天为起。暴客自毙余党存，诏书大索咸阳市。要离妻子先自燔，聂政面目谁能指。任侠谬欲惊世人，书盗终竟烦良史。讹言日夕满都城，九门警卫罗万兵。沙中似觉短狐出，白昼疑有罔两行。袖中铁椎防不得，头上坛帽空峥嵘。大人作事要定力，常由艰险趋宽平。水蛟陆兕两无畏，焉用咄咄称怪事。”是事起，使节缓行，寻那徐及绍别有简命，改派戴少怀尚书、于晦若侍郎、尚会臣布政偕泽端往，仍足“五大臣”之数。后来宪政编查馆之设，即基于此。张贞午《送泊园长歌》云：“琴瑟不调思更张，治国之道求其良。诏书璀璨宣天阊，封轺接轸驰八荒。紫缰龙衮真天潢，枢臣疆臣纷趋舱。五星出井千丈芒，旁列武曲罗文昌。四十九人辉宸章，如骖有靳鹧有行。”盖是役从使者凡四十九人，颇极一时之选。

毓月华贝勒奉命赴厦门慰劳美舰，道出金陵，《题莫愁小像》云：“莫愁湖畔柳千条，多少游人惜舞腰。毕竟英雄胜巾帼，江天一阁自苕尧。”用江天阁祀曾湘乡故事也。阁在莫愁湖畔，许督部（振）为江寓布政时所建，题褊曰“江天小阁坐人豪”，并记其缘起云：“此惜抱题中山王旧园句也。咸丰九年，太傅曾文正公驻军临汝，振与合肥傅相、平江次青方伯同居幕下，尝从登晚霞楼，公诵此句，谓‘能写出英雄气象，使江山增重’，若不胜慨慕者。贼平，公来金陵，修复湖楼，祀王像，宛申初恬。薨后十六年，振樟来藩江窜，则公像已并祀王楼，云‘吴民之愿’也。振因为公别建此阁”云云。今此阁尚在。

皖居南北之冲，故徐锡麟于此发难。厥后朱经田中丞抚皖，忽新军三营骤变，据菱湖火药局以攻省会。时值太湖秋操，劲旅皆调往，守城兵仅三百，计无所出，乃抽调百人，使黄方舟太守（凤岐）将之。黄夙娴戎略，乘不备，夺回菱湖，皖以复安。岳障东赋《黄将军歌》张之，方舟答诗云：“将军得名四十载，儿戏至今犹未改。飞天一作羽林郎，经战陇滇兼桂海，自嘲此腹负乃公，何意高歌青眼待。以我乘夜击菱湖，手提百夫气百倍。收回武库电霜森，不惜淋漓挥藻采。其实老天开生面，何敢贪天抬奏凯。感君长歌挂壁间，比之曹霸丹青在。”意气一何激壮！方舟甲午进士，治兵两粤尤久，其《广南前敌衤集咏》云：“书生赡满躯，予季过我勇。前驱一队兵，尽是徭夷种。夜宿杨柳井，旦走娱蚣箐。雪霜不到处，草木尽疑兵。西洋江水深，来自夜郎国。人马不敢尝，一日变五色。罗贡扼三涂，普厅通八播。早禾兼水禾，瘴气防香糯。八角满山香，山横富州半。一被绿林侵，孔雀皆云散。”亦足考镜异俗。粤中老辈如简竹居、梁节庵，皆与方舟友善。

京师正阳门城楼，毁于庚子拳乱。是日，赤帕拍张，横行衢市，指挥一炬，灾及高墉。余居城南，躬睹之。乱定兴修，陈玉苍尚书实董其役。汪子贤《城门高》乐府云：“都门夜夜鸣城孤，螵阙一炬惊群乌。讠喜讠喜出出城上呼，虹梁纠柱灰无余。六龙西幸还旧都，旧观规复恢黄图。工师求木走海隅，展转万里连舳胪。大者桡栋小薄栌，施以刻镂朱碧涂。帝恤民力无征输，群臣匡绩来于于。或出金赀佐国储，输将慷慨卜大夫。楼成行赏帝曰俞，穹官显秩纷拜除。金印煌煌佩绯鱼，纡青拖紫及厮舆。吁嗟乎！修城纪功功不虚，守城受赍将何如。”意谓其叙奖之滥。尚书著称精，是役估费省于往时者数倍，即言奖资，视陵殿诸工亦迥不侔矣。其见知慈圣由此。后长邮曹，以用人不谨劾罢。

董流氵巳滥靡定，不可以桥。桥之，自京汉通轨始。陈槐楼诗所谓“会须满载幽燕客，鹦鹉洲边看落潮”者也。其桥流激沙浮，鞯于树础，鬼工筹度，盖亦屡易其策，而后观成。易实甫兵备作《黄河桥歌》有云：“女娲补天奠六鳌，龙国伯人争效劳。紫髯碧眼头红毛，手运神机如桔槔。鲁班色变公输逃，太乙下照长庚高。长桥峙空几千尺，扶持自是神明力。我来孟秋之六日，犹是星期前一夕。脚根澎湃雪浪黄，头上嵯峨火云黑。一百八孔穿心胸，七十二门生羽翼。从今西北有垂虹，正恐东南失秋色。秦皇不用鞭痴鼍，汉皇不必愁库驼。圣主中兴奋神武，砥平矢直无偏颇。区区一桥奚足多，方从亚细通欧罗。”可谓创作。吾国铁路，舰于光绪中年，然台臣如余（联沅）、屠（仁守）、洪（良品）、游（百川）、皆力言其不可，虽晓事如翁文恭，亦言铁路当罢。虑始之难，自古然矣。

某君《感事诗》云：“池鱼林木怨殚残，八桂苍苍雾雨寒。毒虺南疆元倏忽，封狼东井更蒙攒。兵家古有马新息，将略今无王伯安。莫使横流溢沧海，书生白面早登坛。”谓张坚白督部。坚白以名孝廉佐岑云阶戎幕，倚任之专，如湘阴之于花县。云阶疏荐，谓“其才胜臣十倍。”超擢挂抚，年甫三十。莅官未久，即值龙州、镇南关之乱，躬画方略，督巡道龙济光、偏将陆荣廷星夜进讨，以七日平之。会陆军小学堂卒业，谍传诸生将乘机举事。坚白部署既定，轻骑莅校颁文凭，图乱者知有备，不敢逞。徐察诸生志行，分别登用，或资遣之，皆就范。复周历筹防，迄于去，桂氛烬不作。其督粤，值辛亥三月之变，衙署灰烬，衢市喋血，艰危坐镇，大难以夷。后两月，水师提督李直绳出谒客，途遇狙击，创伤几殆，其血衣岁久尚在，尝出以示人。坚白追纪诗云：“历历兴亡事，如潮涌眼前。危城共生死，大地忽腥膻。陵谷知何世，衣冠尚昔年。怕翻廉蔺传，存赵愧前贤。”“感事空成恨，扪心只自抨。能将旬日痛，博取百年名。忍死将何待，？舀天势已成。神州有今日，真悔窃余生。”沈痛极矣。尝疏论增练新军之弊，又疏请罢斥亲贵，以挽人心。惜当宁不能用。

国初沿明制，州县得行取为御史，其时科道犹七品也。后行取例罢，御史需员，由编检及六部郎员中保送，于考试后记名传补，相沿久矣。宣统初，复改由京外大臣保荐。京宫自实缺中书以上，外官州县以上，曾任实缺者，皆得列保。轻朝廷风议之司，开门户党援之渐，甚非立法初意也。于是萧新之同年（丙炎）以中书擢，周熙民师以霸州牧擢，皆绿荐举考用。岑云阶督部举权梧州守高啸桐（凤岐），试列第一，竟不用，盖枢邸忌西林，故并抑之。先文安公《赠啸桐》绝句云：“百蛰乘春得气争，黄鹂紫燕竞新声。岂知戢羽朝阳凤，不露文章世已惊。”又云：“是非青史争何益，朋党中朝去大难。当代南雷人不识，枉将余渖拾翁潘。”时方议亭林、梨洲、船山从祀两庑，其议固发自翁文恭、潘文勤也。陈散原《赠高太守》诗第三首云：“怪事夫何如，狡桧匪细故。行取置谏垣，开国有制度。明诏复其初，外贡治行著。君名列第一，薄海仰嘉誉。仓猝改廷擢，儿戏遣之去。旷典三百年，颠倒徇喜怒。大臣孰尸之，寂未问三疏。出处焉足论，吾为纲纪惧。”言官用舍，权贵持之，君子知朝事之不振矣。太夷《赠啸桐》诗有云：“使子为谏官，奸佞必败露。”其端岂不由此，亦惟太夷能探喉道之。

光绪丙午，诏王大臣议官制于朗润园，始尽裁九卿，直督袁慰庭更议裁台谏，谓不合宪政，众唯否而己。寿州孙文正师称疾，以书至，曰：“台谏为朝廷耳目，自非神奸臣憝，孰敢议裁？”慰庭为气沮。于是台谏连章劾袁，慈圣召对，举以示之，厉色曰：“速归尔任，言者多，国法在，予不能汝庇也。”慰庭惶恐叩头，即日陛辞出都矣。当时犹见纲纪之重。汪衮甫参议尝预议官制，《与人追话朗润园旧事》诗云：“金銮旧梦总无痕，密记犹余朗润园。倚槛露花秋湿，绕池风叶夜惊喧。太平妄意堪文致，官礼终须有本原。尽道当时新法误，谁知新法已陈言。”是年八月有诏，改巡警部日民政，产部曰度支，兵部曰陆军，刑部曰法部，工部并商部曰农工商，理藩院改为部，大理寺改为院，六科给事中为给事中，各部尚书俱兼参顶政务，即朗润园所定也。

孔子升为大祀，亦是年事。时以嵬说日滋，乃倡议尊孔，故有是诏。陈庸庵督部纪诗云：“嗟麟叹凤恐非伦，德配天乾与地坤。沧海横流文未丧，崇祠升拊道尤尊。金丝旧出鲁王壁，玉诏今颁尧母门。夫子庙堂碑可续，四朝耆宿曲园存。”时曲园翁尚在，亦有诗纪事也。同光以来，亭林、梨洲、船山之学，渐兴于时。光绪初，陈伯潜阁学尝请以亭林、梨洲从祀两庑，孔学政（祥麟）疏请则兼及船山，下部皆议驳，潘文勤、郭筠仙争之不得。至是，赵芷孙侍御复以为请，下廷议，持论多异同。先文安公时官少宗伯，单衔补疏，具言三儒有功熙朝，足为后学津逮。且时方尊孔，必兼及三儒，乃见圣学之大，遂邀俞旨。先公《追检疏藁》诗有云：“梨洲倡民权，船山区种族。匹夫任兴亡，亭林志尤卓。诸贤生不辰，采薇踵芳躅。危言或有激，大旨无踌驳。礼官议从祀，抗疏纷抵触。吾独不谓然，反复再补牍。专制数千年，本沿秦政酷。世变穷则通，安能终抱蜀。濂洛信正大，学子已倦读。欲振顽懦风，此或置邮速。”原疏大意，略见于此。时张文襄在政府，亦力主之，故得邀允。

文襄督鄂，士流多归之。署园有十桂，皆老干出云，因以“十桂”名堂，自题额跋云：“树皆旧物，不知为郭华野、孙文定、阮文达、林文忠何人所植，名此以著封殖嘉树之意。”且为楹帖云：“鱼鸟亲人濠濮想，桂山留客《楚骚》辞。”陈散原、顾印愚皆有《十桂堂诗》。梁文忠罢鄂臬，忆与纪香聪、杨叔峤吟眺其间，因寄题云：“桂山留客酒频倾，绝世芳菲不自呈。树木尽凭天长养，楼台全向日光明。投林空笑鸦争暝，临水谁知鹤独清。莫羡希文穷塞主，岁寒心事更峥嵘。”结语以文襄有“寒烟去雁”句，用范文正词意也。后人知“抱冰”，未必知“十桂”矣。相传文襄廷对卷，不依常格，为两宫特拔。癸卯入觐，召对湖园，慈圣对之呜咽，文襄亦泣下。高蔚然纪诗云：“湖园召见上帘钩，年少探花已白头。各有伤心无一语，君臣相对涕横流。”甲辰，东朝七旬万寿，有诏“戒铺张，禁报效”。文襄亦有诗云：“涓埃不及竭心肝，懿训光明戒百官。闻道周公称万寿，但将王业述艰难。”堂廉相得，不亚东坡之于宣仁也。

文襄《绝笔诗》云：“诚感人心心乃归，君臣末世自乖离。”盖以争亲贵、典兵事与监国忤，愤而致疾。遣疏有“不戢自焚”语，亦本斯意。余《读广雅集》有句云：“末世乖离言绝痛，小忠拾补愿终辜。”诚悲之也。衮甫《题广雅集》绝句云：“玉帐牙旗二十春，江湖不问犊车尘。可怜白首朝天日，惊叹中兴有圣神。”“早年意气盛龙骧，阙下重来朔吹凉。？台术不言言学术，谁知戎首是《公羊》。”“表微自喜多新意，读史偏难恕古人。好把嘉州一杯酒，讥诃屈宋到卿云。”“白头苦费调停策，血泪凄吟讽谕诗。门户化除非易事，君臣遇合信难期。”亦以为君臣也。今文襄集中乃作“君民”，意者恐触忌，故易之。陈伯潜太傅与文襄厚，谓曾见原稿，稿系“君民”，盖别有所为而发，姑并存其说。

泰西列邦皇子、诸王，皆躬习陆军，受秩校尉，不以为屈，盖尚武之俗然也。有怂恿亲贵典军者，挟是说以进，为之歆动。于是洵邸领海军，涛邸领军谘府，皆监国同怀弟也。同时又选八旗子弟编练之为禁卫军，统以良资臣都护，亦隶于涛邸，盖舰自宣统元年。陈孝起（止）《观镇兵成列》诗云：“乃有两万人，名曰禁卫军。南苑始训练，授帜当兹辰。马步工辎，熠然耳目新。乐歌东西音，载道生风云。中国遂无字，数以西字分。自顶以至踵，色色取诸。直假鳃人服，裹此曼珠身。学羿能殪羿，小耻何足云。但愿心诸夏，誓死答吾君。君王所授帜，仍用满汉文。领之以亲贵，龙骧亦麟振。行法先自近，赳赳敢不驯。持此威四夷，孰敢窥国门。”于颂美中颇寓规讽。是举简白山之健儿，备黑衣之宿卫，爪牙之选，腹心斯奇。使善用之，固足以张国威，巩皇图。即至反戈已兆，睨鼎有人，犹忌虎卧之威，而有狙击之计。其隐系大局者，诅不重哉！惜乎规行已晚，主之者且不得其人也。当庶政聿新，幸门大启，而京师声色之场顿盛，平康之有南妓，即肇于是时。陈彦通尝赋截句云：“休言灭国仗须眉，女祸强于十万师。早把东南金粉气，移来北地夺燕支。”虽属俳谐之作，而追原乱始，所感深矣。

京师大学堂，并于光绪戊戌冬，寿州孙文正师掌之。厥后增置诸黉，文正挈其纲，而长沙张文达订其目，追溯先河，不可忘也。文正立朝，不务赫赫名，而当大事持正不夺，争议官制事，前已纪之。甲午战败，翁文恭谋迁都，亦以文正言而止。慈圣尝面谕，令入军机，自陈衰聋，力辞。晚年，每使人扶掖，步至正阳门，北仰宫阙，凝望良久，叹息而返。陵谷之变，疑有前知。向来端揆，无不乘肩舆者，文正每出，但以敝车，余追挽诗所谓“杖朝身更健，蹀躞控赢聪”者也。与仁和王文勤、满洲铭将军（安）乡举同年，皆重宴“鹿鸣”。皖人官京师者，醵资具觞，为文正寿，袁瞿园亦皖人，且出门下，呈二律云：“一德钟祥厚，元臣异数叨。中朝此梁栋，式宴又苹蒿。帝命龙三锡，天聪鹤九皋。绿图人望重，同仰寿星高。”“桑梓冠裳萃，笙簧典礼存。诗篇赓鹿野，我辈托龙门。旭日当天丽，春风入座温。隹辰乡饮酒，古谊至今敦。”

以硕学通儒赐进士者，年甲推王壬秋，特赐检讨。时科举已废，留学生有以牙科进士入翰林者，壬秋《自嘲》云：“赖有牙科称后辈，已无齿录认同年。”时人服其工切。后二年，适乡举重逢，晋秩侍讲，樊山布政贺诗云：“头白湘江理钓纶，主恩偏共岁华新。两朝耆旧谁同榜，三馆文章并洗尘。重照蓬山清浅水，曾经显庙品题人。苹岑即是长生药，并作灵椿万六春。”时编检进为五品，读讲进为四品。瞿文慎以旧用青金顶贻之，且媵以诗，谓曩官学士，服此凡二十四年。壬秋是年七十有六，愿亦如此年数，则期颐之庆也。事亦巧合，谈者美之。

曾<角及>《游仙》艳体四律云：“楚国佳人号绛霄，芙蓉新殿斗纤腰。不教茅许同珠籍，偏有裴樊渡石桥。芝馆乌龙惊绣榻，桃沥仙犬吠云翘。青童昨夜朝王母，一夕微霜蕙叶凋。”“桂海争传萼绿华，瑶池曾护六萌车。一从月姊承恩泽，多少星娥足怨嗟。谁遣坏陵弹散雪，空持倾国对流霞。三山采药愁真诰，冷尽天台洞口花。”“圣女祠前宝扇回，元君墀下绣帘开。相从诸娣鸾为佩，第一仙人凤作钗。妒雪未消栀子结，行云翻罢牡丹鞋。洛演明月漳滨雨，不蹋金莲不肯来。”“琼岛天风紫电光，上清归路到披香。绮窗本托青飞雀，羽猎偏骑白凤皇。无复银槎开夜宴，悔教菱镜照春妆。华阳不是无丹诀，待得丹成海有桑。”盖分记善化、西林、项城、阳罢官事。善化于枢臣中最柄任。罢官前二日，内廷宴公使夫人。有以枢邸易人为问者，谓见诸报章。慈圣以是事惟善化知之，深怪其不谨。枢邸察知，遂有人受意劾之，竟斥罢。诏旨所谓“私通报馆”，即指此。西林恃慈眷，所至锋厉，劾僚吏无算。以逮治巨绅，忤粤人，不安于粤，调云贵，再凋四川。入觐，遂长邮部，颇锐意整顿。乃复出督粤，旋罢，盖有中伤之者。项城之罢，由监国朱谕，实出孝定后意。原谕“真法”，张文襄力为乞恩，乃改以足疾斥归。埂阳以奉安典礼擅摄照不敬被劾。或云：北洋自李文忠时，积有截旷饷金，数甚巨，历任有挪用者。湮阳欲究其事，忌者因乘机倾之。四公皆矫矫者，方隆而蹶。

哲布尊丹巴呼图克图驻库伦，为黄教第三支，与达赖、班禅鼎峙。蒙众佞佛成性，《九姓回鹘碑》所谓“登哩罗”者，近之沙毕衙门公文动称“我师哲布尊丹巴之库伦”，屡经驳禁不改。光绪间，达赖氵位库，蒙众礼之如哲布，以宗派在哲布上也。哲布怒，欲以兵力驱之，几肇战端。哲布嗜酒无度，首戾教规，待蒙众苛。蒙俗有三年贡佛之例，谓之“丹书克”。哲布改为一年一贡，群情益愤，西盟札萨克汗首抗之。经部议往复，始仍其旧。活佛向无女侍，哲布则有梵嫂敦都克拉穆者，译称“白菩萨”。哲布既瞽，庶政操于阃内，朝廷因而封之，如忠顺夫人故事，非定制也。六桥都护（三多）为最后驻库大臣，谋练兵改制，蒙情疑惴。时哲布已潜希非分，六桥屡举朝鲜覆辙讽之，不省。辛亥变作，俄人乘而胁之，遂侈然自帝。六桥有《咏哲布尊丹巴呼图克图》四律云：“一出金瓶便独尊，竟忘先辈自西奔。维摩花室方争入，罗什盆缄已早吞。无上上乘新世界，想非非处小乾坤。定边终仗降魔杵，此亦西方不二门。”“总无妙法说哥更，那有慈航度众生。呪钵浪夸莲出现，舐刀还为蜜相争。丹书克欲年年进，般若汤先日日倾。不信金刚身不坏，自家妞笃失双明。”“玉门关外本无春，忉利天边竟有人。云朵白描菩萨面，桃花红现女郎身。色空几辈能持戒，香火前生未结因。一任广长莲舌妙，度辽安稳胜仙真。”“危疆何以转为安，膜拜应惭对可汗。登哩罗曾兼政教，高勾骊合鉴艰难。广参欢喜禅何补，大发慈悲我本宽。倘得横行兵十万，军中自有范兼韩。”六桥初至，哲布以其英年专阃，颇惮之，尝使所谓“白菩萨”者独见，意存蛊惑，六桥不为动，颇以此自矜。余谓拒之宜也。乘其畏威，示以恩信，恩信既洽，乃计兴革，庶几不为异族所乘乎。

颐和园内，德和园与谐趣园，为慈圣观剧之所。林畏庐作《谐趣秋阴图》，自题诗云：“内宴传呼供奉班，歌台斜面玉泉山。记得浑陀舞，弟子于今改盛颜。”“双垂紫袖列朝仪，日午东朝出殿迟。锦帕御床龙衮侍，天颜憔悴有谁知。”“徵歌多在德和园，《劝善金科》久不存。御辇无声秋草合，西风彻夜霁清轩。”“旧柳萧疏傍岸斜，一泓御水长芦芽。八年玉笛收声久，残谱何从问月华。”承平时，菊部诸伶，咸隶内府，月有廪鲭。每令节圣寿及宫闱庆典，必召入奏技，偶邀宸赏，辙蒙赐赍，或给冠服。宫中剧本，别出内制，有名《劝善金科》者，为张文敏手订。又有《鼎峙春秋》、《忠孝璇图》二谱，则庄恪亲王所制。夏啸盒《乐师曲》云：“瑶池昨夜停歌舞，一尺红氍掩尘土。子晋平抛凤翅笙，双成罢击麟皮鼓。白发青衫老乐师，当年供奉霓裳部。投枭一笑博东王，法曲三千献王母。寻常奏技悦天颜，宫锦缠头掷如雨。闻道宵来罢宴还，门前鹤盖纷无数。忽然一夜紫霜飞，龙驭不留返烟雾。寂寂离宫掩落花，沈沈旧渚迷芳杜。九重梦远渺人天，一曲歌终即今古。凄绝龟年已白头，抱琴独共斜阳语。”盖借抒攀髯之痛。逊政后，值太妃诞辰，犹于漱芳斋传戏，陈伯潜太傅纪诗有云：“相公亦是三朝老，甯见椒风受册时。”谓元和陆文端同治癸酉入都，不及见壬申大婚典礼。又云：“凝碧池边几泪吞，一般社饭味遗言。史家休薄《伶官传》，犹感缠头说报恩。”则谓谭鑫培怀恩辞赍，故特美之。

李亦元《帝子》诗云：“帝子苔痕玉座青，鹧鸪啼罢雨冥冥。北门剑佩迎蕃使，南极风涛接御亭。江海佳期愁畹晚，水天旧事梦娉婷。秦丝解与春潮语，一曲蘼芜忍泪听。”又《摇落》云：“摇落于今又一时，劝君减思复裁悲。禁寒海燕元无赖，入梦江鸦不自持。石阙衔碑相望入，车轮生角得来迟。茂陵松柏秋萧瑟，留与梁鸿赋《五噫》。”皆隐寓忠爱，盖变《雅》、《离骚》之遗也。景庙居晦终天，乾谟未展，匪独臣民私痛，抑亦国运之屯。汪衮甫所作《景庙挽歌》备括光绪朝事，其述归政及再训政云：“绂冕初亲政，梯航毕贺正。恭逢皇极建，愿睹泰阶平。元菟颓云压，东鳃骇浪并。宸衷越，庙议决惩荆。横海空隋舰，临辽折汉旌。春潮凄勃碣，秋雨黯台澎。启圣资多难，优贤利汇征。霸才求范伯，儒效责孙卿。顾问唐承旨，论恩宋迩英。翻书通绝国，纳谏逮编氓。甲令规闳远，纶言极恳诚。四观奋发，九县想澄清。萁序催摇落，薰弦促改更。圣怀几避席，众口欲烧城。始颂蟠龙贲，终占牝马贞。即时新法罢，从此厉阶生。甘露祥实验，前星曜忽呈。郑闺蛇未入，毫社鸟先鸣。制梃驱都市，传烽逼禁营。藁街齐设垒，稗海尽交兵。容易金城陷，仓皇翠辇行。晋祠屯武帐，秦岭戒严程。倘使玑衡正，何缘匕鬯惊。吾君汹可恃，此举竟无名。鼎沸民方殆，钧旋运庶亨。元凶戮杌，赤眚洗搀枪。木铎频宣诏，珠盘再缔盟。禹汤惟罪已，李郭喜收京。返旆三辰焕，橐弓六合晴。物情思复子，天意阻由庚。养晦知冲挹，思艰恐愤盈。缔衣常泪渍，黄屋本心轻。坐感尧肌腊，还瞻舜目明。车翻愁日落，柱折见天倾。大孝今谁及，奇穷古未撄。含仁能济世，积瘁竟凋荣。”圣德艰贞，昭宣篇什，而不失立言之体。遗诏既布，乃以慈圣命，立醇王子以嗣毅庙，兼承景庙之祧，即宣统帝也。衮甫《恭贺御极》诗云：“千官鸣玉紫宸门，禁树熹微动晓暾。斧扆受朝君介弟，令车嗣服帝曾孙。云台合纪东风瑞，海宇同瞻北极尊。犹有数行宽大诏，万家负曝尽知温。”“回首秋风太液波，云雷事业竟蹉跎。汉家十世逢阳朔，周道中兴属共和。已信庙堂能绍述，敢疑衢巷不讴歌。即看下诏通言路，初政开元未足多。”时南皮、项城同在政府，故以周召共和拟之，不图乃为逊政之兆。衮甫于宣统初直宪政编查馆，新政赞画为多。尝与李柳溪侍郎（家驹）同登泰山草定宪法，宿后石乌，七日草成而返。有《奉诏草宪宿泰山》诗云：“岳色河声目想赊，瞻岩今始遂攀霞。愿书圣德三千牍，来溯灵文七二家。直向九关驱虎豹，迥看大陆起龙蛇。天风习习吹襟袖，乘兴须浮碧汉槎。”“玉宇高寒客梦醒，七星历历在疏棂。栖迟渐欲忘人境，呼吸初疑接帝庭。指掌与谁谈赤县，探怀容我问青冥。欲从阳谷窥朝采，愁绝烟霏十二亭。。草宪为万年大计，其诗亦非隹谶，法典未及颁布，而武汉变起矣。又：宣统辛亥八月，典礼院进国歌云：“巩金瓯，承天畴，民物欣凫藻。喜同袍，清时幸遭。真熙，帝国苍穹保。天高高，海滔滔。”末句亦若兆横流。衮甫有《闻歌》一律云：“萧条汉曲亡《朱鹭》，宛转吴歌《白鸠》。岂有杜夔知雅乐，漫劳王豹试清诬。江南愁唱家山破，代北惊闻《玉树》秋。可惜管弦犹未被，中原真见海横流。”闻歌辞为严又陵所撰，侗厚斋将军制谱。国歌以宫调为正，而误用徵调，当时皆不及察，是亦数哉。

光绪末年，特诏京外大臣荐举人才，考念擢用。严又陵赋《人才》诗云：“人才鹦鹉能言日，世事蝤蛑换壳时。如此风波行不得，老夫掩泪看残其。”贱子亦尝滥名荐牍，叨先朝记注，读之惭汗。又陵早岁由船政学生资送游学，值郭筠仙侍郎使英，异其才，恒引舆论析中西学术。归国后，降心习举业，屡试不第。宣统初，始以硕学通儒赐进士，《见邸钞感作》云：“自笑衰容异壮夫，岁寒日暮且踟蹰。平生献玉常遭刖，此日闻诏本不图。岂有文章资黼黻，敢从前后论王卢。一流将尽犹容汝，青眼高歌见两徒。”以其邃于哲学，犹复沾沾结习，则夫老师宿儒、槁项黄馘、营营于帖经墨义中者，亦奚足怪。

京朝士夫，依流平进，相安澹泊者久矣。自曹部增设，纷调外吏，争揽私人，而风气一变。光宣之季，长部者强半宗潢，于是梯名市禄者流，相率骛集权门，蝗缘捷径，而风气又一变。台谏箝其舌，铨司失其柄，荣途既滥，懿纲以陨，非细故也。丁ウ公有《都门秋兴》八首，录其四首，云：“麟趾高华内殿班，丝纶能掌甲能擐。门高江左东西录，花发淮南大小山。夜月簪裾盈邸第，秋风旌旆照瀛寰。亲亲自有先朝法，不在凌烟画像间。”“昔日曹司羡玉堂，只今清秘乞为郎。桓宽盐铁膏腴地，汉武舟车结纳场。杨柳章台春试马，花枝杜曲夜飞觞。一勾倘得希文笔，省却朝来榷算忙。”“舆盖喧阗塞九门，承平无此锦乾坤。匡扶人物羊头烂，谒候筋劳马足烦。人满渐愁都邑小，官多翻觉布衣尊。檐帷一片猩红染，莫是哀鸿血泪痕。”“群议纷纭集似麻，诸天大会启无遮。云霄横厉三秋隼，鼓吹官私两部蛙。国事可知翻掌易，人才祗是脱巾哗。福先祸始凭谁问，起看中天北斗斜。”前三首言亲贵专政，曹司滥官，末首则谓资政院也。ウ公家世清华，独蹭蹬场屋，以明经就礼学馆纂修之聘，目都末季政局，慨乎言之。

大清律例，沿袭前代之旧，隐与礼教相维。宣统初，规订新刑律，则参酌东西洋成典，法意迥异。其草案出于修订法律馆，经京外各衙门签注定，乃取决于资政院。就中尤为新旧派所力争者，为无夫奸与亲属杀伤罪，而新说终胜。合公《书感》诗云：“在昔秋官几讨论，金科玉律一时尊。汉家今日多仁恕，枭獍残魂亦感恩。”“莺花一梦记模糊，眼底心头意自殊。寄语从今桑濮畔，明珠但莫赠罗敷。”盖主旧说而委婉出之。其时法馆秉笔者多经游学东瀛，ウ公别有《偶成》绝句云：“徐福当年早见几，载书东渡去如飞。谁知异代焚坑祸，转在童男泛海归。”又《即事》云：“刑措垂垂三百年，海涵春育度如天。不须更作埋轮语，但逐狐狸也自贤。”则几于韩非《孤愤》矣。

徐子静学士之获罪，由保荐康长素也。子静初不识康，其侄由甫与康乡举同年，迹颇密，介以进谒。一见即目为国士，疏请破格擢用。召对后，仅命直译署，颇怏怏，然于子静则深有知己之感。戊申、己酉间，客瑞典，误闻子静死，设祭恸哭，作诗云：“郁邑痛余怀，乃闻明月碎。徐公竟长谢，天乎于此醉。崇陵已笼腾，老臣随波逝。风云皆惨淡，明良失嘉会。耆德不再见，昼日遂永晦。感慨追旧事，崩摧恻肝肺。倾河岂足云，未尽知己泪。”又云：“好士频荐贤，推毂及鄙人。圣主翕受之，辟门大咨询。擢公摄春官，简在属实臣。百日启大业，千秋导维新。钧党大狱作，新参惨冤魂。丈人坐误荐，经年系囚薪。秋风吹银铛，正气郁不伸。夜月照园墙，幽梦徒相亲。夫人方卧疾，惊死泣血频。长公遂哀毁，亡家罹祸辛。哀哉为党祸，寔我杀伯仁。”时子静已先出狱，诣行在自投得释。居杭州，逾十年乃卒。康归国犹及见之，而此诗已流播海内。

袁慰庭斥逐诏下，即日专车走天津。文襄传语：“宜依例谢恩，勿贻人口实。”乃乘夜折回。次日，谢恩讫，遂出都，隐于洹上，所居日“养寿园”，取宸翰名之者也。日与幕僚纵情诗酒，成《圭塘唱和集》。又尝摄蓑笠刺船小影，萧然若忘世者。铜山徐某赋《养寿园》云：“小拓园林好避贤，镜湖叨赐水衡钱。风风雨雨浑无赖，叶叶花花各自妍。十亩新荷半红白，一池明月两团圆。琼楼玉宇高寒甚，聊此衔杯乞醉眠。”“奇气还应发浩歌，关山直北近如何。逍遥湖上骗堪跨，寂寞门前雀可罗。抚剑长吟追白日，卷帘高卧看黄河。闭门种菜英雄事，岂是寻常安乐窠。”末韵洵能道其心事。相传慰庭有《登台》五律，结句云：“凭栏星斗静，便觉太行低。”颇寓抱负。张某见之，以宋太祖《咏日》相喻，袁正色曰：“吾何敢比于是。”而言外亦殊自喜。

无文安公总裁《德宗实录》，在馆纪事诗有“清选和声久寂寥”句，盖用光绪初年修《穆宗实录》故事。自丁丑以成书过半入告，定则全书已具。同馆乘暇，遂多唱酬。刘博泉侍郎编次成帙，宝文靖取乐天“纪事之官，一时清选”语意，署曰《清选和声集》。文靖《赠提调官锡厚庵》云：“云篆纱笼定命尊，达夫晚达总天恩。黄杨遇闰区分寸，翠柏经冬链节根。朱蔡至交呼老友，崔卢旧谊齿诸昆。巡檐且共梅花笑，诗满奚囊酒满樽。”厚庵以布政使衔江西粮道，留京充提调，后改用京卿。“云篆”者，其世袭轻车都尉服也。厚庵有句云：“翻教尾中郎将，强对蛾眉供奉班。”亦谓此。集中嵩文恪、孙文恪以下，皆有诗。迨《德宗实录》开馆，中值逊政，总裁始终其事者，惟陈伯潜太传、陆凤石相国、宝瑞臣侍郎及先文安公。经费无出，笔札皆捐资任之，终得成书，尊藏如礼。伯潜太传有《同馆公谯》诗云：“孤臣无分再瞻天，晚直瀛台辄泫然。复土何年稽一哭，细书终老息诸缘。看看兴庆班余几，历历开元事满前。他日《梦华》各成录，能忘此会玉堂仙。”又：《颁赐馆员纱葛恭纪》云：“五日唐宫例赐衣，人间节物奈全非。夙忘宠辱空诸有，老阅寒炎审所依。耕钓分难初服遂，章缝幸未素心违。听钟犹共趋长乐，但觉晨星取决稀。”同馆咸有和作。先文安公又奉命偕陆陈二公覆辑《德宗本纪》，书成，拜御书“温仁受福”四字之赐，恭纪诗云：“篆墓他年或勒珉，传家长物此称珍。寻思往事浑如梦，报答苍穹在一贫。犹胜告身徒换醉，翘瞻天语当书绅。牢愁孤愤都无谓，且养心田盎盎春。”《本纪》，史馆事也，时史臣星散，故兼任之。

相传陆文端为最后状元宰相，余夙闻之，其时文端尚宫祭酒也。数年间，果大拜。尝抗章论新政弊害，如烛照数计，惜不见用。逊政后，授读毓庆宫如故。既见国论乖漓，私忧窃叹。小极，自处方服之，遽薨，盖不忍都非常之变，悲哉！公生于润州，祖方山先生教授其地，因锡名润庠，且有诗示公父云：“润庠记毓地，聊以命儿名。非幸江山秀，钟此芝兰馨。欲知近圣居，生已殊蚩氓。我苟毕忧患，将偕汝归耕。一编课儿读，孝弟传先型。”文端庚辰分校礼闱，先公出其房；余癸卯朝考，复邀赏拔；两世称师生。吴俗：新状元归第，必以鼓乐导迎状元夫人，文端大魁时亦然，近人日记曾载之。又：文端尝奉命以尚书兼管京尹，实裁缺尚书也。公笑语客曰：“吾忝以部，尚书古有之乎！”客为解颐，虽细事，亦见朝章之紊。

满汉礼俗之异，三百年未改。光绪季年，始设变通旗制处，赵竺垣侍御复请画一服制，下礼部议。时溥五岑师为尚书，将强汉从满。侍郎张文厚争之不得，以忧去。迨先公继其任，根据经史，以“六不可”之说进，师乃曲从。当宗潢柄政，师独斥外，为察哈尔都统，国变后解官，居易州。其弟负某商多金，弟故，遂控公，至尽斥其产，贫甚，乃易名为岑玉溥，充实录馆供事。久之，益困，与子毓盈同仰药死。常熟张隐南部郎摭其事徵诗，先公挽以五律云：“籍甚天潢亻隽，容台接佩琚。冲怀终受善，忠悃托佣书。竹沪残生痛，鸥波赭汗余。阐幽门下笔，褒衮惜犹虚。”“冲怀”、“忠悃”二语，皆纪实也。当师门盛时，两弟皆贰卿，子亦阁学，列第相望。曾几何时，凋零至此，可慨也已！

醇邸摄政，别营府第于集灵囿，未成，仍居故邸。一日，自邸趋朝，途有狙击者，就获讯之，则粤人汪某，志乎革命者也，依律当死。肃邸长民部，力主宽大，竟得释。汪为粤旧家，擅文采，狱中赋《杨椒山先生祠树》云：“树犹如此况生平，动我苍茫思古情。千里不堪闻路哭，一鸣岂为使人惊。参天老干无蟠节，掠地西风有恨声。寥寂阶前坐相对，南枝留得夕阳明。”既出狱，粤督张坚白请交粤委用，诏许之。含宏之仁，曩未有也。

南洋群岛为华侨所萃，以垦以辟，渐成富庶，中朝从未顾及。商部既设，杨杏城侍郎乃以朝命持节往宣慰，其地远居热带，风土迥殊。衡山李孝笙《海国咏》云：“万里长沙外，南洋岛国开。海山高息利，土族聚巫来。树结丁香小，船飞甲板来。鸣钟通夜市，颇误蜃楼台。”“到海奇观尽，新闻海更遥。白烟山有焰，青气电无条。浴水医风痘，飞藤系月桥。猴王人不畏，掷果饵霄霄。”“昆仑奴蹋曲，琴鼓闹龙堂。锦幔缠头白，金花刮手黄。随潮高水稻，过雨堕山香。百玑蔷薇露，诃陵好醉乡。”具徵异俗。《潮音集》所载《番客篇》，则侨民固有笃守华风，不忘故土者，如所述婚礼云：“郎冠珊瑚顶，碎片将玉镶。背后红丝绦，交辫成文章。新制绀绫褂，衣补亦宝装。平头鹅顶靴，学步工趋舱。今行亲迎礼，日吉复辰良。前导红罗缴，后引绛节幢。惊车四骝马，宫灯灿列旁。海笛和云锣，八鸾鸣沧沧。到门爆竹声，群童喜欲狂。二三戴花媪，捧出新嫁娘。腰悬同心镜，衬以紫荷囊。车轮曳踵行，蛮婢相扶将。丹书悬红纸，麒麟与凤皇。一双龙纹烛，华焰光煌煌。第一拜天地，第二礼尊嫜。后复交互拜，于飞燕颉顽。”又：述旧习云：“凡我化外人，从来奉正朔。披衣襟在胸，剃发辫垂索。是皆曼珠装，何曾变服著。初生设汤饼，及死备棺椁。祀神烛四照，宴寅酒三酌。凡百丧祭礼，高曾传矩护。风水讲龙砂，卦卜用龟灼。相法学《麻衣》，推命本《硌碌》。礼俗从同，口述仅大略。千金中人产，咸欲得封爵。今年燕晋饥，捐输颇踊跃。”是皆新学之士所目为固僮者，而侨众守之不渝。然而里闾阂阻，曰归大难。绝域飘零，保约不及，侨不负国，国且负侨。如所云“溯从华海来，大抵出闽骆。传世六七叶，有如花覆萼。富贵归故乡，比骑扬州鹤。岂不念家山，无奈乡人薄。一闻番客归，探囊直启钥。亲戚恣欺凌，吏胥助侵掠。曾有和兰客，携归百囊橐。眈眈虎视者，伸手不能攫。诬以通番罪，公然论首恶。事隔百余年，闻之尚骇愕。谁肯跨海归，走就烹人镬。道咸通商来，虽有分明约。流转四方人，何曾一字著。堂堂天朝语，只以供戏谑。譬彼犹太人，无国足安托。虽则有室家，一家等飘泊。一丁亦不识，况云操笔削。他人殖民地，日见版图廓。华民三百万，反为丛殴雀。”此侨民所引为深痛者。使节氵位临，群望交属，未几而失望随之矣。

自道光时订约互市，始辟上海为商埠。中更赭乱，东南麋沸，而淞沪一隅独全，盖亦恃有外力。数十年来，侨厘益盛。马龙车水，甲舞丁歌，花月恒春，楼台不夜。无识者视为乐国，乍睹者讶为化城。蒋剑人《上海》诗有“一城脂夜荡花妖”之句。杨雪沧《沪上行》云：“层楼垩白千夫筑，啾啾鬼语满泾渎。铁车如箕走大陆，路上行人各顿足。四山磷火开朱绿，荷钮更欲地根。不须断带向前续，能作通霄十万烛。中有毡裘号司狱，掠人但索金钱赎。嗟尔何稠复，尺土不入官租粟。窄衣舌相追逐，与鬼为市习鬼俗。登堂膜拜曰匍匐，榜书一一占来复。达官惊呼乌啄屋，能事祗求远人睦。高轩驷马拥华毂，至今未洗河山辱。比商女不解哭，缠头潜伴桢窗宿。歌台日夕杂丝竹，犹唱江南《阿蛮曲》。”寄意尤深，昔人所未道也。上海异于内地者，洋楼外惟电灯及西式马车。太夷诗云：“恫恫来经黄浦滩，霜灯照彻月千盘。”暾谷诗云：“雨声月色和同好，马足灯光一并飞。”皆以月喻电灯。若马车，则通衢斗风驰骋为乐。又或约期竞捷，乘坚策肥，御者皆曳华服，远则龙华，近则张园，扬扬往返，极一日之娱。徐贯恂《味莼园》词所谓“卷上百叶帘{龙木}，报钢丝车到，挽住青聪”者也。暾谷《张园观车马》诗云：“春去游龙一晌狂，曼缨御者气扬扬。看街楼阁人垂手，过眼云烟镜眩光。超超散眠芳草地，盈盈归去牡丹坊。难言此日园林价，莫转诗人锦绣肠。”尤刻画尽致。惟黄浦公园独不许华人游止，时人绝句云：“燕子不知巡警例，随风犹得自由飞。”有深慨焉。

铁路国有之策，盛杏孙尚书主之，而寔出于郑太夷。太夷时官湘藩，以条陈路政留京，居舍饭寺，其《舍饭寺》诗云：“燕市秋衣已化缁，高楼何处问归期。西风落日无人院，付与麓官作住持。”即是时作。又：《杂诗》有云：“官身有束缚，债事非吾谋。长沙获先去，一士天所留。东华再阅月，兵气横穷秋。悲风舍饭寺，独啸哀南州。”亦追纪其事。是策行之泰东西，初非特创，徒以群情怙利，骤为官夺，遂多抗阻。闻是日阁议，枢相译部皆以为条目未协，杏孙就议席改订之，乃议决。既而奏上，仍依原案。监国遽批允，阁邸不敢争也。汉粤贝路集股，以川粤为钜。粤督集议，谓令无反汗，抗者必罪，而民路股金，决不使毫忽受损，众无异辞。川人则争之甚烈，大吏强徇政府意，以严威临之，事乃益棘。时王臣为蜀藩，抗章为民请命，坐夺职。退远白见其疏草，为题诗云：“兴亡指掌具危言，诚感难开八表昏。大厦自倾缘栋折，逆流横搏岂湍喧。心悲业海空皈佛，老恋觚棱尚戴恩。蜀道未平天未厌，知君泪眼望夔门。”徙薪不行，乃至焦烂，复何言哉。

端忠敏自直督罢归，于西山筑归来庵，若将终隐，固非能忘世者。至是再起，督汉粤川路政。武汉变作，有诏命摄川督，行至资州，军变，与弟叔捆（端锦）俱死。忠敏当官，颇恃才傲物，独敬礼文士。其罹难，人多惜之。李桃源题所葺焦山松寥阁云：“苦爱高官遂不归，独专一壑欲奚为。西山亦有归来路，岂但松寥足泪垂。”李审言明经曾在其江南幕府，见其藏石印本，感赋云：“觥觥含宪出重阍，传命居然奉敕尊。轻薄子玄犹并世，可怜不返蜀川魂。”“脱略曾非礼数苛，上宫有女妒修蛾。濮阳全集儒书客，那得扬云手载多。”又有《悲氵更阳》长古云：“阳好古天下奇，永宁多宝足配之。西园输直忽再出，资州饮刃真堪悲。忆昔长安盛文史，旌旗遍树潘翁垒。东观余论宣和图，孔融尊酒平原履。此时奔走趋声价，此时人物称王霸。波斯大贾碧眼胡，倾倒公卿饱残炙。如君羼厕竹林游，入仕山王亦胜流。监税金钱搜秘册，起家龙节镇方州。方州持节无龃龉，西愿咸秦东吴楚。兼权监铁锡铜山，交会流通夸少府。毕良史与廖莹中，指挥狎客承下风。《清明河图》定窑鼎，争羡门下矜奚童。搏扶九万捧银海，珠盘玉敦凝光彩。百缣密拓沮渠碑，埃及文求五千载。庐陵鄱阳且服膺，何论卞宋两中丞。后生特起白天意，毕令尝水分淄渑。好官滋味崦嵫景，斥去犹能保要领。出山富贵为群奴，交胸铍剑生俄顷。泰山鸿毛有重轻，惜君此死太无名。头颅万里同谭尚，谁是田王涕泪倾。智瑶饮器伤残忍，掷还模糊嗟泯泯。持首无客殉田横，归元有子求先轸。昔为人羡今人怜，纷纷过眼如云烟。精灵啼血时来往，莫使空山化杜鹃。”忠敏初官曹郎，以精能著，顾不解考古。或笑之，愤而殚究，遂为专家。京师言收藏者，必曰端四。身后不数年，所藏已尽。

辛亥死节者，惟晋抚陆申甫最烈。时晋军骤变，集抚署前，迫胁独立。申甫毅然出，晓谕之，不从；继以训斥，益忤；遂遇害。其次子亮臣侍讲闻变，挺枪出击寇，力竭死之。事闻于朝，申甫谧文烈，亮臣谧文节。先是申甫开藩吴下，其长子静山忽投海死，有《绝命诗》云：“梦中来了梦中还，小谪尘寰陆静山。从此疯魔疯入海，不留遗蜕在人间。”“脱屣妻子未是憨，传家忠孝有人担。死看东海西来舶，化作鲸涛漫虎眈。”所云“传家忠孝”，若预知晋阳结局者，尤奇。王べ君大令（敬铭）《哭静山》诗有云：“君性旷且聪，陶然乐素履。纵有难言隐，未必无生理。胡不避空山，胡不归故里。岂其厄龙蛇，无端折蘅芷。”余亦尝交静山，于其死，诚有百思莫解者。或云：庚子，联军犯阙，申甫方居父忧，闻变，愤欲自裁，于孝带书铭云：“父死成忠，子死成孝。九原相遇，破涕为笑。幸而后死，或至寿考。坚白尔心，以对苍吴。”此带至今尚存其家，“成忠”、“成孝”铭辞竟念，亦不知当日何以作是语也。关颖人《挽亮臣》诗云：“殉孝何妨即殉忠，千秋碧血鬼犹雄。不须帛语翻疑案，从古成仁算考终。”即用是事。亮臣游学日本，习陆军，举事者皆其袍泽。激成此变，固出意表。

辛亥，闽变作，督部松公鹤龄仰药死。将军仆公率旗兵巷战，兵败被执，不屈，死尤烈。八旗夙多忠盖，二公其后劲矣。孙师郑吏部为赋《褒忠诗》六章，首末两章无关事实，不录。其二章云：“提督孙道仁，本是将家子。外朴而内鸷，拥兵以自侈。闽祸肇自彭，孙与为臂指。鹤翁君子人，卵翼云可使。道仁狎之，谓此尸居耳。将军照如神，烛其鬼蜮诡。屏人进奇谋，何不伏甲士。手刃此纤儿，大祸可立弭。吁嗟言不用，引狼方色喜。”其三云：“老母滞辇下，发白视茫茫。忠孝难两遂，北顾涕沾裳。妻孥遣以归，临别摧肝肠。勉哉代子职，勿使亲心伤。微臣不负国，誓与城存亡。激励万旗丁，执戈效童汪。佐领曰定ピ，骏誉邦之望。命统捷胜营，擐甲屯饣侯粮。明耻以教战，庶几称知方。”其四云：“咄咄徐镜清，脱巾召哗变。道仁矫帅令，中宵急传箭。矫尔万国华，力拒唾其面。八月壬午夕，狂潮沸近县。讹言旗灭汉，激怒众心炫。四更声起，焚掠节楼遍。鹤翁饮鸩甘，画肆孰临奠。将军激忠愤，督兵仍奋战。叛军俱在山，地利假之便。短衣当前锋，雨血俱溅。定ピ遽中，气绝才一晌。余众尚攻坚，奈乏后来援。”其五云：“天或厌周德，孤臣敢恤躬。昆阳屋瓦飞，扪足犹从容。部卒家陋巷，裹伤扶主公。奸人利厚赏，世多吕马童。万户购吾头，终婴桎梏凶。齿碎张睢阳，血进嵇佳中。大臣死吾分，精诚亘九穹。愿见孙都督，舌战谁雌雄。彼哉汗沾帧，胡颜觌元戎。拥至于山巅，乱刃交横纵。陈尸越三日，颜色如常丰。管带张润昌，酹酒戚以恭。始终义不负，棺敛殊息。易名副其实，恩礼中朝隆。千秋于忠肃，事异心则同。”注谓：道仁得松公俩任，誓效死，松信之不疑。将军察其隐，劝设计除之，松曰：“吾遇之厚，必不负。”又请以旗兵一营卫督署，亦却之。道仁所部副将万国华，屯兴化，游击徐镜清，屯延平，矫总督命，并召之。国华先至，谕以举事，拒不从，引去。镜清至，即夕变作。使人扬言旗兵将施轰城，众遂附之。将军欲诣督署，途已梗，即军师与巷战。战败，卧部卒家，有告发者，被执，将军曰：“死则死耳，然必一见道仁。”道仁惭，不见，则大骂曰：“道仁父子，并受国厚恩，纵不知有国，亦不知有父乎！”既又遗书道仁，约相见于山，盖犹冀其悔悟。至，则乱兵集，拥至山巅戕之。事闻于朝，松得谧忠节，朴谧忠肃。子恒协领（长志）隶闽防，从仁山力战。事败，削发为僧，名学真，住持瑞峰灵岩寺。每为人述将军旧事，涕下交睫。章一山检讨《送学真上人归闽》诗云：“时去英雄事苫空，鞋南北薄霜风。台前彩凤晨啣果，壁上神龙昔挂弓。八大逃名仍入市，一壶异趣共孤衷。袈裟愿力邀天鉴，寒夜同看芋火红。”末韵谓翠真入都，尝拜御书“具大愿力”四字之赐，学真亦非常人哉。

升言甫督部称鲠直。宣统初，抗论新政，斥罢。辛亥，陕西沦陷，奉命摄陕抚，自甘率旧部，大小数十战，先后克长武、永寿、州、醴泉、咸阳诸城，方攻乾州，全陕垂定，而逊政诏下。次年，自陇走库伦，不识道，往往蹑驼粪以行。既至，与宾图王、海山公议，草檄声讨僭闰，以号召忠义，余《挽吉甫》诗所谓“穹庐传檄壮，社稷肯输人”者也。不幸，库伦受俄罗斯煽惑内变，乃取道俄边，东走日本以归。其在尘伦《口占》云：“老臣犹在此，幼主竟何如。若射上林雁，应逢苏武书。”东瀛人士传唱之，且谋梓遗集。吴蔚若侍郎诗云：“东海有人哀马角，北风无力起鸿毛。”亦咏其入蒙事。事虽不成，其艰苦坚卓，固不可没。

睫焦庵《忠樟诗序》谓：“樟在杭州南高峰法相寺门外，高宗南巡幸寺，凡老树皆赐御牌挂之。经寇乱，毁伐略尽，独是树幸在。辛亥逊政前一日，山中晴朗，忽大风起于殿后，门户砉然洞辟。次日视树髡矣，咸曰此殉国也。”焦庵聆僧言其异，为作长歌，有云：“时维玄冬亥年尾，大风一夕摧殿壁。晨起惊看一叶无，鹏锻龙僵神鬼泣。诘朝传闻哀痛诏，巨猾移天帝逊国。乃知贞柯殉奇变，神物义不丑慝。”余以焦庵言，亦为文赋之，卓哉此树，足不朽矣！近岁汪君刚招同谒寿皇殿，往时尊藏列圣御容于此。闻老监言：曩有娑罗二树甚古，今仅存其一，已半枯，作花犹盛。因言树萎时情事甚悉，吾友兑葺为诗纪之，有云：“天躔有时差，地维有时坼。欣哀纵无与，倚伏尽所愿。一歌下殿走，再奏客星逼。老奴誓不去，气涌血被额。矢将皑命争，庶博黾怒式。不惊走双九，顿伤摧一翼。花如蜀魄冷，根想尧肌腊。至今景山下，两树炯生色。国君殉宗社，奴亦殉所职。”盖当丙寅冬，迫索御容。典守太监张成和效死捍护，以头触树至流血。自是树萎，是亦一忠樟也。其花白色，四出办如蝶，有须颇长，与前人所记娑罗木异。君刚句云：“一花四办香翻蝶，七叶双须嫩妒莺。”刻画绝肖，附记之，以质博物者。

先文安公庚辰同榜，惟溥玉岑师官至尚书。志文贞早致卿贰，旋出为边帅，亦蹉跌不振。庚戌秋，拜杭州将军，余适任提学，以年家子进谒，为言久主穷塞，不意获近湖山，心焉乐之。廨居有园亭之胜，久荒废，文贞葺治落成，招同僚吟谯竟日。未几，复移镇伊辈，惘然言别，音问遂阻。迨闻授命，余哭以诗，有“投荒原不望生还”之句，盖临分所言如是。比于沽上，晤楚人丁君，谓是年从文贞出关，遇之甚厚。乱将作，劝为备，不省。固劝之，则曰：“吾有恩于众，必不我负。”仓卒兵变，遂及于难。文贞非愤愤者，其死国之志，固早决矣。先公题其《廓轩竹枝词》云：“廿载锋车不暂闲，威名犹在贺兰山。睢阳应誓死为厉，定远再难生入关。玉宇琼楼渺天上，零缣断楮落人间。河梁一别成终古，感旧空余涕泪潸。”其《竹枝词》备详边俗，皆征程目击者。《驾竿车》云：“车前横木索绚穿，驾起浑如器在悬。须识此中风浪少，稳如春水上天船。”注谓：车前横木长丈余，以绳贯于辕，辕外二马，木端置鞍，二人跨之急驰，一时可六十里。车轮以七尺长轴，安于车尾，从无倾覆。《鄂波》云：“叠石层层凸字呈，饮羊歃血此申诚。中攒剑戟如林立，蒙俗由来最重兵。”注谓：“鄂波”者，以山头碎石砌成，如凸字形，实其中，顶则攒聚木，削弓矢剑戟诸器，缠哈达于上，四时礼拜，歃血为祭。《小人草》云：“蕊红办白锦团窠，闻道蒙医唤那何。略有微香根自臭，从来到处小人多。”注谓：张文端（鹏翮）《行程纪载》云：“此草一茎四朵，形如牛赖子，牛马不食，蒙人呼以‘那何’，可治疮疾。”《蒙古求食》云：“进门左足跪如蹲，满面含春笑语温。割取蒸羊分赐与，一家欢喜沐天恩。”注谓：官民男女，入门即跽，候食罢乞余，则喜形于色，谓使臣自天上来，所赐亦天恩也。《蒙古婚嫁》云：“牛羊驼马称家私，愿结朱陈聘不辞。侥幸生男可偕老，三年不育是归期。”注谓：蒙俗聘以牲畜，嫁女不具奁。三年内生子，应得外家财产之半，否则勒令大归，并追原聘。《桃花乞》云：“一座檀庐一守兵，司茶执爨费经营。开言但唤桃花乞，男女齐来应一声。”“桃花乞”者，守兵也，无男丁者，以女代之，胥出创闻。

许巢云枢部，余僚也，集玉溪多首，纪辛亥之变，有云：“西来双燕信休通，井络天彭一掌中。管乐有才原不忝，韩公本意在和戎。明珠可贯须为佩，彩服何由得尽同。一自《高唐》赋成后，至今云雨暗丹枫。”注谓：川人争路，朝旨屡促赵季和制军绳以峻法。赵电致枢相，力争之，谓：“川中匪氛遍地，长江莠徒，在在思逞，稍一不慎，危及大局，某不敢当此重咎。”执政不纳云云。世皆以卤莽咎赵，观此，足正其失。后成都乱，赵将赴川边，未行遇害，详见别著《洞灵小志》。又云：“湓浦书来急雨翻，紫兰香径与招魂。岩花涧草西泠路，重碇危桥白日昏。过客不劳询甲子，明神司过岂令。汉江远吊西江水，叠嶂千重叫恨猿。”注谓：吊冯星岩中丞。星岩自浙抚调赣，变作，离南昌，行至九江，仰药死。事闻，予┰如例。又云：“得宠忧移失宠愁，欲为东下更西游。枉教紫凤无栖处，猜意雏尚未休。郭令素心非黩武，阿童高义镇连秋。莫经五胜埋香骨，望喜楼中忆闽州。”注谓：吊端忠敏公。公自直督吏议，颇怏怏。是年起督办汉粤川铁路，附和阳湖国有政策。川乱作，鄂防方亟，瑞莘儒制军忌其倡处，力劝督师入川，且以川督钴之。公遂西上，赵季和亦不欲其至，乃徘徊中道。鄂事起，所部皆鄂军，颇有异志，公亦知之，而不能制。急趋资州，卒及于难。又云：“肠断斑骓送陆郎，黄河欲尽天苍苍。空闻虎旅传宵柝，已报周师入晋阳。检与神方教驻景，古来才命两相妨。君怀一匹胡威绢，亦要天花作道场。”注谓：吊陆文烈、文节父子。晋阳之变，文烈被戕，文节殉之，事已见前。又云：“生年二十有重封，百尺方资柱石功。应共三英同夜赏，怜君孤秀植庭中。柔肠早被秋眸割，换骨神方上药通。东有青龙西白虎，碧帘迢递雾巢空。”注谓：吊良资臣军使（弼）。赍臣以宗潢领兵，典禁卫，为当道所忌，被狙击死。又云：“皇天有运我无时，一夕南风一叶危。死忆华亭闻唳鹤，风亭大树撼熊罢。求之流辈岂易得，却是君王未备知。早勒熟庸燕石上，休言圆盖便无私。”注谓：吊仆仁山将军、松鹤龄制军。制军死闽难，将军率驻防兵力战数昼夜，兵败遇害，当时┰谧犹未及。又云：”莫损愁眉与细腰，漳滨卧病意无戮。汉廷急韶谁先入，楚厉迷魂逐恨遥。陂路绿菱香满满，茂陵松柏雨萧萧。鱼游沸鼎知无日，神剑飞来未易销。”言项城再起，以楚督督师，寻遂入阁。又云：“金陵王气应瑶光，虏骑奔腾忽一狂。却笑吃虚隋炀帝，只因无奈楚襄王。空糊桢壤真何益，共助青楼一日忙。心铁已从干镆利，何劳荆棘始堪伤。”注谓：张少轩提督力守金陵，寻权江督，锐图钱定，乃孤军据险，饷援俱绝，中枢寔抑勒之。又云：“临老中原见朔风，潼关地接古宏农。漫夸子真罗汉，本为留侯慕赤松。顾我有怀同大梦，舍生求道是前踪。不堪岁暮相逢处，只在巫山十二峰。”注谓：升吉甫走甘肃，乞师攻陕，进兵至乾州，而闻逊诏。又云：“不问苍生问鬼神，惟书亥字与时人。空留暗记如蚕纸，去作长楸走马身。紫凤放娇衔楚佩，金华归驾冷龙鳞。东西南北皆垂泪，不为君王杀灌均。”则记逊政颁诏事，以抒余感。当武昌告警，朝贵集议，盛杏孙谓：“兵贵神速，亟调姜（题桂）、张（勋）军驰往，旦夕可定。”朗月华贝勒以军谘大臣与议曰：“涛邸未归，孰敢主者？”众嘿然。后数日，涛邸始归，决用新军，以陆军大臣阴昌帅之，迟回始发，复节节阻滞，遂成燎原之势，是得尽诿之气数哉。

先文安公《癸丑感事》诗，备详国变颠末，诗凡三十首，谨撮录其有关史料者，如：“高拱君门远九重，？引舀江海自朝宗。谁知越国尸居气，错认征南武库胸。乐府乍歌《杨叛曲》，扁舟莫问董逃踪。吴头楚尾风烟接，正似铜山应洛钟。”谓武汉变作，瑞督遽登兵轮遁走，泽公庇之，不加罪，长江诸省，遂望风瓦解。又云：“四贵无王事可知，更堪燕雀处堂嬉。耕奴织婢甯当问，劣虎优龙迥自奇。七载金縢思创业，一门花萼艳连枝。老臣遗疏谁曾省，泪尽香山讽谕诗。”谓亲贵柄政典兵，致召危亡，而惜南皮遣疏之不见纳也。又云：“枢轴无谋坐失机，仓皇遣将咎谁归。只愁淮右躯罢据，肯信河边谷坜飞。往事休歌千里草，成功只待一戎衣。分明破竹堪乘势，垂下齐城又解围。”谓政府以阴昌逗遛无功，特起项城督师，汉阳既下，武昌垂定，而勒兵踟蹰，众皆失望，盖其时已别操秘算矣。又云：“宵衣日盼刺闺书，风鹤惊传岂尽虚。玉几频烦询国是，金花络绎佐军储。拥兵无奈陈元礼，草诏空劳陆敬舆。宫禁岂知帷幄事，区区握玺待何如。”“一家胡越忍相屠，九庙神灵诅可诬。衔命乍闻驰北使，义旗早已建南都。探符盆子真多幸，对局虬髯自泱输。草草敦盘盟约定，三军解甲听欢呼。”谓政府藉口进兵乏娘，迫宫廷出内帑犒师，积储顿尽，继由统兵将领昌言抗命，于是有遣使议和之举。和约曰逊政，不曰逊位，其言于孝定后者谓“宝位无恙，犹泰西之虚君共和。”后误信之，贵近亦无敢驳论者。又云：“一封劝进表初啬，闻说长安笑向西。共都天门开失荡，定知民望慰云霓。虚名多是陈惊座，佐命居然楚执珪。谁料上元灯火夕，渔阳蓦地动征鼙。”谓和议既定，项城奉诏，以全权组织共和政府，而京津忽相继兵变也。又云：“锁钥何人掌北门，龙庭万里昔屏藩。未消内讧金瓯奠，已动边氛羽檄繁。旧德休言天倚汉，奇谈真见佛称尊。请缨壮士知多少，十万横磨敢大言。”谓逊诏既颁，内外蒙古皆独立，而哲布尊丹巴俨然自帝也。又云：“水晶殿阙月轮斜，零落金蝉怨孟家。且幸深居存汉腊，遽惊晚出罢宫车。愁云惨淡苍梧野，泪雨缤纷白柰花。真赝谁明衣带诏，一篇哀诛自高华。”谓孝定后衔痛上宾，而共和政府颂其让德也。又云：“凄凉钟筐忆收京，国耻犹存城下盟。端礼穹碑自深刻，元丰新制但纷更。特科枉复登风汉，武库真成借寇兵。一瞬兴亡儿戏局，只如春草斗输赢。”辛丑，回銮后，规行新政，于兴学练兵尤亟，而魁柄失驭，适伏祸阶。是篇尤寓深感。癸丑，崇陵永安，旧臣恭送者百余人，洎园师未与，有句云：“孤生空下龙髯泪，旧恨谁攀獭尾车。”

近人有作《咏史》诗者，痛论光宣末年致乱之由，如监写形，如莛见脉，盖恫心于时政者。其一云：“汉文躬俭约，家绐民藏富。明季竭搜括，因之起流寇。舍旧新是谋，瘠终无扌求。外溢既难遏，中乾亦孔疚。锱铢复泥沙，水多卮愈漏。有国未必肥，吾民已尽瘦。习尚竞侈靡，否则谧之陋。不俭必不廉，攘窃俨白昼。”其二云：“君子知怀刑，圣人重言礼。无礼即戾刑，拒在残肢体。天秩掌春官，朝制累承递。当夫教化行，儒效亦济济。此职视具文，赘疣供丑诋。名存尚可复，一废伊胡底。廉耻久道丧，扫地荡如洗。谁则扶名教，蔑礼自殿陛。”其三云：“生财别有道，昔见西园市。运动为美名，昌言曾不愧。贸易习为常，相蒙交征利。得之有何恩，去之亦甚易。平日食蛤蜊，何必管许事。所以际仓卒，人人无固志。币聘与弓招，求才原佐治。明良古己遥，道揆上先异。”其四云：“国君殉社稷，庄烈独冠冕。乃者知难退，厥终诅非善。享祚等朱明，康乾治最显。懿亲戒干政，先矩乃越亻面。儿戏岂能军，自焚惧不免。一言公天下，天位任人践。所有诸钜艰，局外看施展。大难民去思，感多怨者鲜。”嗟乎！士无固节，人有幸心。以奔竞为能，以诡随为智。侈饴釜蜡薪之习，不俭胡廉；效裂冠毁冕之风，积非为是。灼龟有兆，奚止履霜；穴蚁无端，坐看沈陆。天耶人耶，其国运耶！

国家褒忠之典，不遗下僚，独辛亥事变仓皇，奏报既疏，采访不及，其湮没者多矣。以余所知，则有攸县胡琼笙司马。司马以举人大挑，得知县，宫滇南。初摄弥勒令，邑境二十八寨，有钜盗，三年易八令，不能治。司马至，谓守将曰：“捕盗而请兵，盗得为备。今当乘不意往擒，吾请先行，君继之。”遂乘夜袭寨，擒盗首况国至等诛之，辖境肃然。有隶受民钱二百，杖而返其钱。胥役千人，逡巡自引去。补江川令，擢大关同知，摄弥勒如故。变作，司马先以修墓告归，既受代，闻警，遣家属先归，寄书其子曰：“九月初十交卸，闻省城先夕失守，世方伯被杀，余无殉者。臣子之义，万古维昭。余虽卸职，乃实官也。俟北信，当死以明志。汝不必来。”发书后十三日，讹传京师破，即戒从者治装，期明日行。质明，汲者见井上双履，告后令，索之，则司马死焉。案置遗函三，背书：“自缢不死，又复投井。”后令杨宗熙棺殓之，其子庶华奉以归葬，士民请封其井，题曰“胡公井”。朱鹤巢吊以诗云：“一哄碎乾纲，节度且从逆。愚哉胡大夫，去官乃死职。勿云胡公愚，大节炳然立。臣子义则然，岂系守城责。其先犹有待，果矣倾北极。井波誓不回，千载沈湘魄。坏阑见遗履，流涕为辍汲。人生孰无死，死所贵自择。堂堂示子书，天地鉴忠赤。至今胡公井，石铭沁深碧。此水即虞泉，照临有寒日。”方伯名增，赠巡抚，谧忠愍。同时死滇难者，钟统制麟同，谧忠壮。

湘省死难者有总兵黄公（忠浩）、长沙令沈公（瀛）。时新军怀异志，托言请穿城出。众谓恐不测，抚臣竟许之。入城骤变，总兵率所部与战，力竭死，沈令俱殉。郑太夷《哀沈长沙》诗云：“吴儿轻靡尽随风，九鼎吾终重此公。势不两全能自决，人皆一死未为穷。交期太浅真相失，节义何常或可同。他日私成黄沈传，还从鬼录想双雄。”黄沈，兼谓总兵也。又杨和甫大令（调元）以丁丑庶常宰陕西泪南，值变作，叛军拥入署，胁和甫从叛。和甫誓不屈，乘间投廨后井死。邑有武进士韩有书者，与和甫善，痛其死，遣私党执张士原戮之。士原，即勾结叛军、迫胁县官者也。为和甫卜葬东郊毕家愿如礼。未几，乱军大至，韩亦被杀。和甫子尹村赴陕收骨，至则已葬，仅得遗篆四种、《帛桐馆词》一卷以归。陈鹤柴纪诗云：“渭南令，殉于秦。葬者谁，渭南民。朱邑桐乡古有此，杨侯麾日日不起。臣心湛湛盟止水，鸿文缪篆民宝持。中有千哀谁复知，渭河宛演吾过之。伤今慨往声以诗，令子摹拓珍鼎彝。乾州有羁扶纲维，王室板荡同所归。”“乾州”句，指张仁甫廉使。仁甫名毅，天津人，福建布政梦元子，以门阴官部曹，出为甘凉道。辛亥，擢皖臬，道出腔，遇乱，滞留乾州。守将张某，迫使为参谋。不屈，亦赴井死，距和甫之死仅两月。鹤柴又《题和甫手迹》云：“秦兵夜一呼，忠魄委榛芜。酒水矜游侠，吾歌韩有书。”“洒水”，在渭邑西门外，有书家所在也。杨张殉国，韩殉友，皆卓荦可传。

前明尚气节，其亡也，儒衿死烈者指不胜屈。晚近人纪渝胥，而辛亥之变，犹有殉国之三秀才，是足为国史增重矣。三秀才者，湘潭何性存（承鑫）、香山李郇雨（泽霖）、江阴赵焕文（彝鼎）也。辛亥国难作，何客粤，佐提督秦公幕，闻变，自经死。李居邑城南，为童子师，闭户绝粒五日死。赵遘变绝食三日未殊，手书绝命辞，具述国恩，斥异说，书毕，至三贤庙自经死。是皆诸生耳，身未登仕籍，而大节凛凛如此。番禺汪孝廉（兆镛）为作《三秀才行》云：“油莫老记室，白屋村夫子，藐然青青一衿耳，临难谁能责以死，伟哉乃有三义士。何生橐笔细柳营，妖氛忽犯循州城，城亡义不图苟生，碧磷夜照丰湖清。同时李赵二文学，陡闻暴民之兴大诧愕，蔑弃礼教曷为国，志士岂忘在沟壑，毕命辞成万夫却，绝粒投缳神自若，得此烦池芹藻不寂寞。呜呼兴亡自古何代无，痛绝晌息海水枯。长白山隶汉版图，东塾著说徵班书，妄辨种族欺瞽愚，九域从此流瘩痛。三子一瞑翔霄衢，蝉蜕不受滓浊，愧死印毕绶若卿大夫，圣清三百年养士之泽报区区。”诗巾结语，即本赵生绝命辞大旨。三君授命当末造，朝廷褒┰不及，私家著述亦罕载，仅见于仁和吴子修学使之《蕉廊脞录》，亟录之，以附阐幽之义。

兜鍪之雄，心乎故国者，独张绍轩。绍轩曾备宿卫，感先朝恩遇，潜图匡复，故所部皆蓄辫，有“辫子军”之目。尝集各重镇来使于徐州，定约签名无异辞。丁巳夏，以调停国事至京师，意遭回有待。急功者力怂恿之，一夕间仓卒定策，次日向曙，九城龙旗遍布矣。后二日，异军突起。张部驻京仅二千人，余留徐，策应不及，驯致喋血禁城，窜身使馆，识者悲之。夏啸盒《丁巳感事》诗云：“歌管华堂露未，登场袍笏太迷离。花从优钵开原幻，酒醉钧天醒复疑。竟掉孤舟航绝港，判敲一劫了残其。虞渊落日垂垂尽，抵死挥戈事亦奇。”林畏庐亦有《丁巳五月廿四日纪事》诗云：“夜色模糊天欲曙，窗扉震震车举。梦中已识定武军，果以孤豚齿乳虎。祈年殿外千岁柏，森严扃镯视宫篥。三千健卒竟入居，酽酒割鲜置砧釜。外兵啣蹑起深黑，潜若狸狸扑窠鼠。雉堞列尽内向，主兵上仰客则俯。御碑坛树半溅血，呼声动天过项羽。连环如听鸳鸯铰，巨弹错综间三五。是日奇酷汗气蒸，遥想血花喷红雨。南河火燕东华门，朝车当日攒文武。六年让政久相安，夺门失计危冲主。人心嚣动万卒叫，区区乃用千夫御。煤山置亦何济，流弹入宫甚伏弩。群奄奔走卫三宫，少帝仓皇吁列祖。我处围城屹无动，祈天愿勿惊钟钟。为君为国漫不计，但觉眼鼻自酸楚。此军再挫清再亡，敢望中兴作臣甫。”是役曾与内直者为言，顽老尸居，纤奴儿戏，置冲人于孤注，忘卧榻之群鼾。长缨上殿，迥越侯王；败纸书名，便为卿佐。衣冠草昧，曾未检宣统捂绅；禁筑仓黄，更有甚道光教匪。君子知其不竞，遣臣于以累欷矣。

曾<角及>盒《纥干山歌》，亦纪丁巳年事，其述张绍轩云：“别殿仙人号丽华，连天姓氏出兵家。天教艳绝还招妒，地为恩殊每自夸。十二玉书逢内召，三千犀甲拥如花。新妆竞羡宫衣好，深抱谁知春带赊。水殿阿姨随水佩，云廊彩伴逐云车。笙歌未彻《霓裳》月，浮白犹倾九酝霞。争知事势朝来异，河婺星娥满元会。红粉初披雉尾开，紫袍已捧鸾舆至。瑶电俄通四大洲，签名最近重瞳字。”张虽效忠故主，鉴于时势，亦颇知持重。前一夕，公宴宣南，夜深归，遽入朝颁诏，盖有激动之者。又述复辟事云：“老子西行去不回，山人南海闻风起。寺主鸳鸯且等闲，侍郎碧落先除拟。一经两海旧封疆，八座三貂议宪章。广召散仙登秘殿，还将十赍宠华阳。顷刻桃花求圣解，逡巡枣果觅灵香。谁知天上乌蟾速，更比人间钟漏促。逡巡造酒酒难香，顷刻开花花不馥。几处黄旗举未成，几家丹黾烧初熟。”则谓墨灶争封，鹤书求旧，事机未熟，劫局已翻。又云：“卫贾相争因五可，尹邢互妒为偷窥。明明如月言犹在，暮暮为云梦更迷。羽书迫处颦双翠，粉镜抛时杀一围。”则谓徐州歃血，转眼食言，锋钅是横加，仓皇决战。其云“锦帕封题密密藏，花笺细字层层贮”者，亦谓当日誓书也。绍轩密置枕函，云当排天阍诉之。

大清皇帝，依优待条件，居颐和园。当局虑湖园僻远，或有他虞，故得久居大内。甲子，某军嗾政府擅改优待条件，胁少帝仓猝出宫，遂奔北邸。两太妃初誓死不出，内府诸臣婉劝之，又旬余，乃出，别赁邸以居。龙穴俄空，鸾舆不返。叹黍离之再觊，问弓玉而全非。孙师郑倡为“落叶”之吟，一时耆旧争和之。严蝉香侍郎《感事》诗云：“翠辇仓皇出上阑，池殃奚恤旧盟寒。辟人铁骑排阍入，委地铜驼忍泪看。扃镝重重九天阖，觚棱黯黯五云端。可怜日下黄金阙，独照西风承露盘。”即甲子冬作。同时顾寿人前辈（祖彭）赋长歌云：“手执钢刀九十九，荧惑入斗天子走。六玺平津不自随，大家空为他人守。吾皇逊国一星终，长白山头紫气空。荆棘铜驼秋拂雨，纥干冻雀晓呼风。三百年来多少事，武功磊磊轩天地。白莲川陕烟尘生，黄巾发捻衣冠异。三户亡秦信有徵，闰年八月武昌城。轰天雷起龙蛇蛰，动地风生草木兵。拔帜壁空招讨使，卷堂星散打包僧。母后深居忧漆室，王公袖手无颜色。可怜诳楚计无成，黄屋虚尊同敌国。阙鸾书已改丹，侍中貂尾犹从黑。佳节千秋展庆辰，慈甯门外拥周轮。闯然陛戟传呼里，三鞠躬来数外臣。从此深宫惨不乐，良工难觅忘忧药。临御传闻顾命言，国亡母死何人托。龙辅凄凉殡景山，月华门掩风萧索。尘扬海水日昏昏，定武将军偶夺门。自是石亨希上赏，非关少帝欲称尊。苍天未立黄天死，刘蹶赢颠刚一纪。添都仅见有靡臣，大婚粗备天家礼。试访东京相国廊，球图卖入波斯市。下策居然用火攻，奈何卧榻不相容。黄巢下第倾唐室，梁道生兄有贾充。”谦让之隆，光垂盟府，激而攘赦，谁实为之。寿人又有《山陵》诗云：“段家岭过是三河，万骑千官剑佩过。┕戟老郎零落甚，独揩泪眼话沧波。黄泉涸尽冷鱼灯，尺木蟠龙势欲腾。写照尚书犹白简，争教坏上犯长陵。”盖距出宫后四年，而有裕陵、定东陵之灾，遣民痛之。变既闻，少帝命载泽、溥忻、溥侗、恒煦及大臣宝熙、耆龄、陈毅同往履勘。毅字诮重，湘人，原官邮传部参议，赋《东陵道》诗纪事，节录之云：“凄恻别行在，鸾镳随众发。迢遥抵桥山，麻鞋展只谒。孝钦富兴圣，衣不存短相。无怪市间，早闻珠襦出。册年母天下，曾不若穷孑。失声为一哀，尊养念往日。高宗今周王，横被乐水啮。同输桔槔智，五日水始竭。元宫扉洞开，关钥扇扇夺。兕椁饮烧锯，褶衾饱泉沫。帝共后姬六，躯惟完其一。伤哉十全主，遗骸不免析。”盖僧伽、温韬之祸，于兹再睹。掺黩情况，砒笔难述。诣重偕诸臣收骨复安，乃返。其诗所谓“帝孙奉五髅，异姓理章黻”者也。悲哉！

御苑绛雪轩前，有太平花一树，每初夏著花，浅红四办，密蕊联缀，酸香斐然。相传出西蜀青城山中，初名“丰瑞”，宋天圣中献汴都，赐名“太平瑞圣花”。曾见范石湖题咏。余为赋律句云：“年芳一往凄，吹香成雪雪成泥。问名岂合危时见，留谱端应御爱题。旧苑流尘惊梦断，小栏微雨背春啼。赵昌花好何人赏，满眼残山剧鼓鼙。”是花传间为平金川时所进。忆光绪甲午，圆明园旧殿基上，忽自生一树，德宗侍慈圣往观，为之欣赏，南斋诸臣，各赋诗纪之。吴侍郎（树梅）诗云：”寿宇如天万物苏，天教珍卉献祥符。铜墀雪映抽浓蕊，瑶殿风薰展细跌。瑞冠汴都杨巽赋，名同益部赵昌图。繁香上贿长春残，韶奏龙楼正赐酮。”翁文恭《日记》载：“丁酉重午后一日，恭忠亲王曾折数枝供瓶，赠之张曜仙比部（鋈衡），感其事，作《太平瑞圣花赋》。”其述是花云：“钿朵晨抽，琼枝夕冱。傍玉殿之基，近铜铺之旧庑。办四出而香霏，蕊连蜷而粉鞋。”又咏甲午事云：“昔钦圣兮在东朝，介曼龄兮际周甲。锡天家之纯嘏，隆孝养为治法。止孝止慈，洪亮鸿业。惟瑞荫之应期，俨尧之祥荚。霞绚云蒸，敬颂翔洽。昭景圣之渊纯，斯舄弈之式惬。”呜呼！甲午以来，政变迭兴，驯至移国，是何“花瑞”，谓之“花妖”可也。

有清监于往代，若汉唐之外戚宦官，宋明之门户党援，惩毖綦严，垂为典训。外之若蒙古、若回纥，曩为逞患者，亦既龛削而臣服之。其盛也，拓土万里，宾及四裔，宜若可长治久安者。道咸以降，寰海棣通，西力东渐，挟科学之锋，以与骑射帖括争利。于是乎屡挫，于是乎变法。然法宪未布，倾覆随之，是岂变法之咎哉？抑变之未得其道也？事变何穷，今之恃科学者，或亦有时而黜。瑞安孙仲容（诒让），琴西太仆之子，里居讲学，尝著《变法条议》，自题四绝句云：“《六典?周官》炳揭橥，辅轩绝域更书。中西政法原同贯，始信荆公太阔疏。”“刻舟瞀论陋儒冠，属草奇觚急就难。纵是屈平能制法，却愁腾怨到椒兰。”“党狱纷纷士气伤，秋茶禁网到文章。兰陵祭酒严门久，犹有新书法后王。”“午贯姑榆戟教宗，漫天飞苦连烽。杀机金父终当尽，要看潜霆起蛰龙。”自注云：“午贯姑榆”，见《秋官?壶涿氏》，景教十字与相类，盖中西大方术家皆有之。又曰：“火器之烈，于今已极。天时人事，必有废绌之日。其在电学发微，黄种将兴之际乎，臆见如是”云云。今泰西诸邦，渐捻科学流弊，方盛倡东方哲学，尊尼父而黜卢梭，息壤在兹，请以觇诸异日。

辛亥国变，遗臣逸老翕集于青岛一隅，抗志避居，绸缪故国。假息壤于瓯脱，拟孤蹈于首阳。其志节坚定，百折不回者，首推劳玉初京卿（乃宣）、刘幼云侍郎（廷琛）。玉初力倡复辟，著为论说。袁项城当国，名捕之，郁郁以卒。纽云与奉新张忠武同里，屡走徐州，说忠武，责以大义。丁巳复辟之举，亦以幼云促迫成之。事败，名捕诸当事，幼云与焉。避归青岛，坐卧一楼，屏绝人事。又十余年，乃卒。同时耆旧若张宣圃制军、于晦若侍郎、陈贻重京卿、吕镜宇尚书，皆尝居青岛，后乃徙去。黄公渚（孝纾）奉亲居此，感慨前事，为《岛上流人篇》，凡二十余首，其述玉初云：“韧叟隐劳山，与山同姓氏。遗世岂无功，抱道立人纪。讲《易》究天心，默识消长理。化行左衤任俦，瓯脱即槐市。布算为畴人，冠述亦天士。语谐八方音，识综五官技。微言秦烬明，大义周粟耻。流传复辟书，群淆定一是。”玉初精《易》学，兼娴天算。岛居时，德意志人尉礼贤尝从受《易》。诗中所云“化行左衤任”者，谓此。述幼云云：“南皮晚当国，颇欲直前慢。侧席正学人，于公有殊眄。文章陆敬舆，岳岳群僚冠。贤王摄政初，首被讲官选。抗希贞观政，绸缪出讽谏。雅望兼官师，成均起群彦。明伦具深心，独立群阴战。挂冠去堂堂，洪流无畔岸。一楼学龙潜，木榻穿一半。争王梦九回，乞师足重趼。疾风知劲草，器之真铁汉。”宣统初，选廷臣才学素著者十四人，轮日编进讲义，幼云其一也。援古纳规，多所匡正。“乞师”句，则谓其屡诣忠武也。当项城秉政，起用故僚，安圃、晦若皆峻辞不可。诗中述安圃云：“疾恶如风，义不恕亲昵。皇皇却聘书，庶以惩不壹。”述晦若云：“峥嵘高邱哀，无女分憔悴。折坠摧桑经，诱之欲其至。”皆谓是事。其诗不独虞山吾炙之遗，抑亦“南烬遗闻”之录也。故撮纪之。



●后序

乙亥仲夏，余自旧都南归，道天津晤郭君蛰云。君语余有《诗乘》之作，且曰：“吾旧史氏也，於历朝掌故，固习闻之矣。又尝与选诗之役，有清一代，诗人之诗，涉目者泰半。是编所辑，以事为，而以诗证之。其事之击於治乱兴亡之大者，反覆其褒讥讽论，多足与官书相发明。或为官书所讳，而因诗以得其情者，亦十常三四焉。盖始辑於辛、壬之际，二十年来，迭有增缀，因循未定，意固有待。今史局讫矣，身且浸衰，诚惧并此散佚，乃恃其犹可自力於文字也而勉成之，子幸为之序。“嗟夫！诗之为史也，由来久矣。《诗》三百篇，大抵王者之迹之所存也。孟子曰：”王者之迹熄而《诗》亡，《诗》亡然后《春秋》作。“盖古者遒人采诗，进於王朝，以考风俗之美恶，念政教之得失。诗人之以诗谏者，虽发端比兴，而缠绵悱恻、忠爱无已之情，皆可以感观兴起，故诗之道尊。自庠序之制废，民失其学，村谣里讴，荐绅先生所不道，於是诗一出於士大夫。而文纲严密，其托於讽刺者，大都谬悠离乱，其辞致不可究诘，而诗遂等於雕刻纂组、图书玩好之物，世轻之，以为无用。文人之无行者，又往往出其才藻，缘饰故实以自文，故诗之道日卑。蛰云所为书，余未得悉睹，要其意，则固以诗为史之遗也。知其人，论其世，因其行事，以考其所言，岂徒一代之典章文物与夫政教隆赖之以著，即诗人之贤不肖，亦有不可得而掩者焉。夫使贤人君子忠孝笃斐之忱，有以自见於百世之下，而倾邪讠皮险者，无所遁其形，世之人将不复比诗为末技，而诗道复尊，非《诗乘》为之乎！故乐为赘言於末。湘潭袁思亮。



●跋

三代以前，《诗》、《书》皆史也。而采风掌於太史，以觇政教之隆、民俗之醇漓，故诗与史尤切。中经秦火，所谓记言、记动者，简册俱佚，而国政兴衰之大者，犹赖《三百篇》以传。周之兴也，基於文王之伐密伐崇；其衰也，肇於幽王之宠褒姒。事莫大於此矣，而《尚书》不载，独载之於《诗》。宣王之伐犭严狁，为中兴鸿略，时则六月，将则吉甫，见於《诗》者，何其详且也，乃《尚书》与迁《史?周本纪》俱失载。故欲究三代之史者，不可不诵其诗，《诗》即史也。自春秋之世，而诗教衰。汉晋以降，华篇竞出，类不外应制、纪游、赠别、遣兴之作。虽若杜少陵、元遗山辈伤时感事，形诸咏歌，当世号为“诗史”，然作者特一二人，所征遗闻轶事，亦不过一二朝已耳。昭代右文之治，度越前古，即诗学亦然。诸家集，恒有纪事之作。盖值文纲荼密，士大夫於时政得失，不敢有所掇述，则往往於诗发之。其美刺讽颂者，犹不失《葩经》遗指。萃而存之，亦三百年兴替之史也。顾非具司马氏之三长，而又见闻赅博，断制谨严者，不足语此。蛰云学使幼即侍宦京邸，甫冠，入翰林，获窥秘籍，又遍交同时材彦，以是熟於掌故。比岁退居，痛国史之不足传信，间及闾巷节行，则历代以来所创见者。昔裴氏松之有言：“绘以众色成文，蜂以兼采为味。”古人集众史以为史，君则集众诗以为史，征引满千家，α辑逾廿卷，列朝文献，粲然具备，何其致力勤而用志专也。吾闻孔子东周之志不行，乃退而订《诗》，是岂陶冶性情已哉。风雅之正变，国家之治乱判焉。治者足以法，乱者足以戒。矧时至近代，良史之亡久矣，举一代之公是公非，而听诸悠悠者之论断，恒失之偏；就当日士大夫之论断，而证其公是公非，则庶几不失其正。於其盛，则如读大《大明?皇矣》，穆然於缔告之降；於其衰，则如读《匪风?下泉》，然於陵夷之感。笔削托於是，衮钺寓於是，夫岂非尼山之徒也欤。天既置君於华阀清阶，使之殚洽见闻；又使生贞元代谢之世，得综揽一代之简篇，以伸其论断。且又穷其所志，资之以闲，使舍此无以自寄。则是书之成，固有数焉。数年前，《史稿》告成，颇有疵议之者，君尝语余，约其为《清鉴》。今读君是编，即《清鉴》也，何待更作。昔宋之亡，董文炳曰：“国可灭，史不可灭。”遂以史馆记注，尽归於元都。君今者以存诗者存史，文炳之志，即君之志，且即余之志也，则余又乌可以无言！猥属校定，乃撮叙而赘於未。

丙子夏五，济宁许钟璐谨识





