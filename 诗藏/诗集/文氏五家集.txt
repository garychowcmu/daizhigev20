　　钦定四库全书　　　　　集部八
　　文氏五家集　　　　　　总集类
　　提要
　　【臣】等谨案文氏五家集十四巻明长洲文氏四世五人之诗也文洪字功大成化乙酉举人官涞水教谕着括囊稿诗一巻文一巻其孙征明着甫田集诗四巻征明长子彭字夀承官南京国子监博士着博士诗二巻次子嘉字休承官和州学正着和州诗一巻彭之子肇祉字基圣官上林苑録事亦着诗五巻中惟征明名最盛其家学之渊源则自洪始之如静志居诗话所称野猿窥落果林蝶恋残花自得翻书趣浑忘对客言诸句饶有恬澹之致征明诗格不髙而意境自能拔俗至彭嘉肇祉亦能于耳濡目染之余力承先绪所谓谢家子弟虽复不端正者亦奕奕有一种风气也征明甫田集已着録然巻帙相连无容割裂且除此一集与五家之目亦不合尤无容改其旧名以五为四故仍并録之而附着其互见之故焉乾隆四十五年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀









　　钦定四库全书
　　文氏五家集巻一
　　明　文洪　撰
　　涞水诗集
　　墅村杂咏五首
　　避地心方定耽诗癖渐増闭门防俗客下榻待髙僧逺志虽云骥生涯尚雪灯圣恩原旷荡潦倒愧无能
　　其二
　　春雨朝初霁居南似锦沙野猿窥落果林蝶恋残花引水斜疏沼编篱密护家何凭消永日欹枕读南华
　　其三
　　纳凉开北牖防雨覆西垣自得翻书趣浑忘对客言径隂蝼蚁集林暝鹁鸠喧分得清溪水时时灌药园
　　其四
　　杨柳津亭北幽轩瞰碧波緑铺云叶足红落雨花多载鹤湖中放看猿涧底过有时携短策松下听山歌
　　其五
　　地僻意还便春来物物妍微风翻麦浪浅水浸荷钱林静疑尘外山晴落枕前幽情忘不得次第入诗篇
　　咏泉
　　喷雪蒸云不尽头玉龙飞下碧山秋江湖莫作闲风浪须向人间旱处流
　　柳枝词
　　芡叶宁如荷叶香素絺那比葛衣凉人生莫学章台絮飞去飞来枉断肠
　　对菊
　　蓐收肃霜威草木咸凋瘁睠兹东篱藂孤芳可人意迎风散竒芬浥露含幽思吾生抱孤僻兹焉独云契醉诵离骚经闲咏柴桑句外慕茍不羁萧然有真味
　　夏月行畦
　　隔田疎雨浥浮埃信脚郊原意畅哉桑叶渐稀蚕欲老菜花都尽蝶空来农歌时逐车声起藜杖遥随落日囘景物清妍还满目临风欲赋愧无才
　　送祝先生维清赴召
　　锦服才看故里逰又随严诏向神州依归谁不欢衿佩简注其如切冕旒红雾一庭螭陛晓清风千里桂林秋乘时早建平湖防丹鳯重鸣十二楼
　　五杂俎
　　五杂俎宫锦袍往复还挈冰橰不得已南郭逃
　　自君之出矣
　　自君之出矣鸾镜护常深留待君归日持将照妾心
　　题画
　　浩浩前山云盘盘后山路我欲访仙源归来恐迷误
　　杭州感旧
　　髫角随亲客武林六街行乐及芳辰翠分螺黛三峯晓花拥笙歌万户春青幙红栏临水店竹舆油笠看山人十年厯厯重游事慌忽前生与后身
　　南行舟中杂述
　　露白沙凉月满空雁声厯厯度西风客程尚与乡关近归梦如何便不同
　　兀兀篷意不舒苦无人与寄家书家人此际应相説知过钱唐防日余
　　兰桡乘月渡钱唐万事辞家已渐忘惟有老亲牵梦寐宵来三度在高堂
　　力挽孤舟防急湍溪流如箭涌狂澜长年为指前头水此是南行第一滩
　　九里泷
　　峭壁攒峯一万重小舟曲折乱山中涛飞近渚潮潜应岸转回塘路细通蔽野瘴云朝雾黑带溪霜叶晚霞红书生小济心私庆十日蒲帆逐顺风
　　乌石滩
　　百川过雨滩声乱双篷防急流山气蒸云斜走马浪花飞雪倒行舟参差渔网斜阳外零落人家古渡头望望三衢知不远烂柯山下即龙丘
　　寄家书
　　缄书千里托鳞鸿云路漫漫叹未通为报白头亲莫念平安还与在家同
　　自警
　　人生受斯理厥初本无伪一物为之役圣贤始县异惟圣乃克全浩浩莫匪天弗假思与勉所欲咸自然众心縁汩没斯理未纯一惟学能反之兹焉造其极反之曰伊何亦曰慎其独日用亦云纠罔俾有纎恧一念隠以微渊然人靡知而我于斯时必谨察其防暗室屋漏中神明常在侧翼翼深自闲天理何曾息
　　画景
　　尺素山千顷云多路更深人行巢鹤磴寺接挂猿林雨过朝添涧霞生晚护岑江南旧风景时得画中寻
　　雪画
　　云沍长天雪满林钓鱼人去巳黄昬分明一段山隂意底事高人不出门
　　宛转歌
　　宛转复宛转宛转情无断郎情似车轮妾情似香篆车停轮亦歇香尽篆亦灭郎情与妾情宛转何时辍
　　罗敷行
　　采桑怕归迟使君前致词君词何绸缪不顾妾蚕饥君将金买心妾将金比身君金可柔淤妾心亦漂沦妾夫本有妇君妇亦有夫使君当自思无事挑罗敷
　　书镫
　　小小银釭短短檠纸屏风定暖浮馨春花一穗吐金粟秋水半涵素星致用不宜筵上舞第功应废案头萤他时肯作墙根弃传与儿曹照一经
　　倦绣图
　　簇得芙蓉两朶金倚牀无语又沉吟玉奴都不知人事抵死相催下防针
　　还乡
　　非关张翰忆鲈鱼不为陶潜念菊篱底事归心急于箭双亲门巷立多时
　　寄友
　　书劒飘零故旧踈离怀慽慽竟何如江山不隔还家梦鱼雁难通寄友书芸馆昼闲花落后柳塘风软燕来初楚云吴树元相接静倚江楼叹索居
　　睡起
　　寂寞掩林扉东风昼方永睡起落红多斜阳半楼影
　　春暮
　　垂杨覆井栏新笋渐成竿数日无人到蔷薇独自看
　　病目
　　患目强难开防心蹔死灰并除青白障宁计晦明催黙诵新成句愁闲旧举杯近来添佛念十日面如来
　　下第囘经丹阳
　　京尘漠漠染襴衫依旧书生跨蹇还防虎夜投淳化镇听鸡朝度句容关仆夫已熟驱驰事道路争看困悴顔六悮科塲垂廿载髩毛那得不斑斑
　　春日郊外书所见
　　麦熟菜黄三月天村姑涂抹鬭嫣然茜红裙子东风飏小立沙头唤渡船
　　蚕月人家戸若封小姑随嫂入桑中蓬头赤脚无顔色只有裙儿映水红
　　渔父
　　睡鸥个个铺明沙清商一曲鸣蒹葭垂纶似忙还似暇意岂果在寻鱼虾鱼多还将换村酒暖酒烹鱼坐舩首醺醺嘱妇早曝网呜呜命儿急击缶侬家此乐真自然何必人世无神仙全家不知离别苦年年岁岁江湖边
　　村居【六言】
　　村前村后放犊溪北溪南捕鱼案头积高士传门前迎长者车
　　秋夜【六言】
　　杨柳摇堦月色梧桐落井秋声报道铜壶漏转先生酒醒诗成
　　香奁三首
　　倦倚云屏意暗伤锦衾瑶鸭静吹香如何花外溅溅漏才到孤眠便觉长
　　半幅花牋着様裁丁宁缄与玉奴来就中尽写难言事莫向人前便展开
　　甲屏风绕绛笼夜深凉冷与谁同愁来恨杀归宁事断尽人肠是此风
　　鹡鸰
　　碧池露冷秋荷顇鹡鸰两两迎风戏相呼相唤不能违欲去不去情依依睠兹微物尚知义宁不令人忆兄弟
　　莫春郊行
　　树里人家半露墙郊原春尽有余芳偶然闻鸟扶藜出不觉沿流去路长一抹微风柳吹絮满村晴日麦登塲何时解脱人间事来结山翁作醉乡
　　次韵丁雪坡防仙
　　玉龙观前花乱开飞琼邀我相追陪翠管声翻羽衣曲緑醅香防流霞杯试骑长鲸入海舞忽有孤鹤横江来清风吹梦寂无语弱流空徘徊
　　句容道中
　　拂面风埃已句容依然风景去时同不堪一种秋池上寂寞芙蓉尚未红
　　宿白土
　　仆夫倦行役迫暮停征轮解鞍憇村墅言兹息艰辛爇薪代明烛敷草为重茵呼童买村酎涤我胸中尘酒薄心不怡欲醉浑无因伤哉东野蹇痛矣范叔贫亦知有命在念此白髪亲
　　出白土
　　晨兴即长路曙色喜初分白土家家店青山处处坟虎踪当路见鸡唱隔林闻逰子心中事悠然岭上云
　　渔父
　　一苇横江澨船头雪正飞鱼租输未足不是暮忘归
　　访徐尚容
　　浒溪溪上草堂闲云树千重杳蔼间欲向梅南问消息东风吹我过西山
　　阻雨再叠前韵
　　偶寻君至得身闲十载情悰一笑间天意不教人遽别斜风吹雨暗前山
　　无题集句四首
　　一别音容两茫罗帏空度九秋霜日高睡起无情思万转千囘嬾下牀
　　子规枝上月三更展转纱帷睡不成添得情怀无是处背灯愁泣到天明
　　夜合花开香满庭酒醒还醉醉还醒一痕心事难消遣卧看牵牛织女星
　　山色满楼人未归泪痕空湿嫁时衣何由得似双鸂鶒只过寒塘亦并飞
　　毘陵道中
　　昨日叹辞家今日行更远因思明日程忡怀愈难遣
　　志喜
　　桂子吹丹香满身姓名今日荐书新幸酬老大青云志粗慰衰迟白髪亲雾敛南山通隠豹水生北渚纵穷鳞廿年一举非容易岂是看花得意人
　　丹徒镇冰合陆行至江口
　　晓起敲冰促去程舟胶无计达江城功名何物能驱我冐冷丹徒镇上行
　　北行道中述怀
　　又携憔悴上京华行李三千北望賖亲老悮将身许国岁残时有梦还家声催落木风添信隂结层空雪弄花客绪恹恹排不得坐笼纱防自煎茶
　　宿迁夜行
　　云笼新月映青霄坐啓孤篷促去桡积雪满川风色紧旅怀添得是今宵
　　献县早发
　　晓起驱车涉大荒离离云月照车厢酒醒怪得寒侵骨起视征衫满袖霜
　　客中思亲
　　帝京逢岁晏南望忆亲居负矣冬温被怀哉暮倚闾漫多归去梦频阅寄来书説着农家乐从前悔业儒
　　中乙榜不就南归
　　喜承恩诏解儒官正以为师自古难山斗怕孤诸子望雪萤未遣旧氊寒半担行李和书束千里江山引劒看独有怀君心未巳紫云西北是金銮
　　吕梁洪
　　经旬病体怕支风兀坐篷若梦中慌忽耳边奔万马扁舟横渡吕梁洪
　　渡江
　　寒江驾短篷斑斑头髪尚西东淹流客况兼逢雨轻薄征衫不受风万里长空没鸥鹭一秋水老芙容十年书剑成何事羡杀矶头把钓翁
　　先府君复土
　　手培新土渐成坟谁念伤哉子路贫三釡空怀他日恨一衾才掩没时身精英不断惟余梦礼限难逾尚作人三尺青松和露种百年肠断纸钱春
　　除夕
　　风物萧条一岁残忍将衰病对椒盘蹉跎尚握班超笔慷慨时看贡禹冠梅渐有香因得暖竹能无恙为禁寒一杯莫道贫非幸且得团圝共笑欢
　　高邮湖
　　参差城郭是高邮望望平湖不尽头初日苍凉波底上闲云零乱水心浮平分烟树藏村坞并立鸬鷀傍钓舟一笑乘风驰百里片帆囘首失扬州
　　宿汶上
　　汶上经过薄暮天空村鸡犬亦萧然编茆作屋才容膝筑土为墙不及肩老少团圝依坏坑牛羊成队下荒阡旋持藳秸炊黄黍斜日西风一缕烟
　　言怀
　　十年书劒属飘零憔悴青衫太学生有子防名粗毕志衰年随计未忘情风尘欺髩萧萧短雨雪侵衣漠漠轻争似归来故乡好西山自买薄田耕
　　友人陈君竹圃
　　主人自种千头竹手洗长竿结为屋层层苍翠作深帏瑟瑟清风响寒玉湘云一片蔽晴空卓午犹疑未晨旭炎炎赤日烧空时凉隂四布无纎燠也知高兴比王猷终日临轩靣晴緑闭户常令俗驾囘扫榻时延清隠宿岂惟至贵等封侯得此兼令人不俗世尘不到意殊清肯厌常贫食无肉
　　过易水
　　马头沙草入秋枯易水萧萧恨有余烈士声名在天地伯图消歇有丘墟千年吕政辜难逭当日燕丹计亦疎不尽书生怀古意西风斜日倍唏嘘
　　寄林【时官永嘉】
　　雨雪天寒雁北飞越南燕北天涯可怜薄禄驱人得儿客南穷父北陲
　　题画【六言】
　　笼柳轻烟不断催花细雨无多古径深藏蔓草小堂遥隔松萝
　　寄舅父国子张先生
　　碧梧飞叶动秋风囘首江南意万重斗禄驱驰疎骨肉百忧荏苒变形容囊无长物贫依旧案有清罇病亦封望望渭阳情不极防囘谈笑梦中逢
　　秋日思归
　　庭树萧萧忽报秋离怀拍塞思悠悠敝庐南国何人守薄禄穷燕竟岁留马上黄尘深汗靣樽前白髪已防头西风吹醒功名梦一片闲情绕故丘
　　归得园二十八咏
　　归来堂
　　久客念当归何待秋风生黄花有佳色青山无俗情是间有真乐悠悠空令名
　　今是亭
　　履道心神融驰劳性真涸是非两悠悠大梦谁当觉陶翁悟已久畴须问今昨
　　晨光楼
　　人生亦旦暮一往不可追晨兴陟层楼光景已熙熙感此惜迟暮悠然千载思
　　三荒迳
　　种竹满东原清隂接隣壤三径未全荒秋风吹灌莽不容车马过幽人自来往
　　菊存坡
　　杪秋风气肃繁霜被原野采采黄金花盈盈尚堪把会心即欣然何必东篱下
　　自酌轩
　　牀头酒新篘南轩花初灼开轩对新花引酒自斟酌无人不妨闲客至亦不恶
　　寄傲
　　前有凉风道上有车马渺渺尘埃中何似南轩下未问羲皇初自是遗形者
　　容膝窝
　　人生百年内所适但秋毫顾此易足形而以物自劳一安等千厦始识柴桑高
　　日涉园
　　芳园仅十亩频防信夷犹嘉蔬日夕繁绿隂行已稠岂曰勤四体亦复散襟忧
　　常关门
　　青苔满萝迳白云护双扉非关习性懒地偏人迹稀春风翠帘卷惟有燕来归
　　流憇坳
　　肆目山之坳意行还自息万里白云思悠然寄轻防天地寂寥中此意无人识
　　出云岫
　　古岫寒防防春风云靡靡日出行雨归日暮随风起彼美山中人无心任流止
　　知还巢
　　鸿鹄万里心秋风迅征翰何如巢栖鸟朝翔暮知还彼狂志四海此借一枝安
　　盘桓处
　　岁晏空山寂端居寡过逢众卉纷已息悠然抚孤松浇世不可羣聊复托高踪
　　息交斋
　　脱簮谢朝行泉石任萧散非关世我违自觉交游嬾稍得喧烦隔不嫌轮鞅断
　　情话馆
　　浮世白日短青春曾防何言念亲故懽顾景共婆娑倘此毕岁年所得良已多
　　琴书室
　　读书娱道心非以禄仕谋瑶琴无俗调聊以写烦忧彼穷方求知宁复知天游
　　西畴舍
　　緑野佳雨霁芳条青鸟鸣东作念良日西畴课农耕丘园无俗事陇亩有闲情
　　巾车冈
　　崇冈带平壤时时巾我车春晴涉芳陌秋晚厯荒墟于焉有真适终老不愿余
　　棹舟溪
　　清谿不可唾时时载轻舟鲜颷漾文裾弱桨依寒流禽鱼共翔泳日晚更夷犹
　　窈窕壑
　　平生谢幼舆寄情在一壑岂无治世才不易闲居乐酒醒山月高松风自回薄
　　﨑岖丘
　　杨侯不去乡端思钓逰处一丘何足多当年共容与鱼鸟亦会心良能供暇豫
　　欣欣林
　　膏雨润芳原欣欣树如沐物化无终穷春风自清淑还似端居人道荣生意足
　　涓涓泉
　　新流濑寒谷涓涓湜而沚不供濯文缨聊堪洗尘耳悠哉川上情谁应会深防
　　植杖坪
　　闲居鲜世营良辰每孤往一笑自耘耔芳坪堪植杖岂惟服农勤亦足寄遐想
　　舒啸岭
　　登高发孤啸聊以写忧端松风挟鼓吹疑是鹿门山孙登不复生胜践属高闲
　　清流阁
　　清风在阁上流水在阁下纎尘不复生须眉堪倒写日暮闻沧浪知有临流者
　　乐天居
　　荣愿有终毕富夀岂人为彼狂不知天徒为小儿嗤所以柴桑翁乘化不复疑
　　道傍残碑
　　夕阳赑屭拥寒莎土蚀苔荒断亦讹人世直饶金石固百年风雨亦须磨
　　古井
　　改邑何妨旧井存苔花翦翦石栏春辘轳声里千年泽不是邮亭阅过人
　　渔歌
　　斜阳诗思绕寒汀何处秋风欵乃声水渺蒹葭情不极锦溪桥下白烟生
　　村漏
　　风雨空村人断行荒谯寒漏夜防防不须辛苦论长短正好诗翁醉里听
　　鱼
　　紫萍香暖雨初晴波漾纎鳞映日明欲识游鯈个中乐试从濠上问庄生














　　文氏五家集巻一
　　钦定四库全书
　　文氏五家集巻二
　　明　文洪　撰
　　涞水文集
　　易水吊荆轲赋
　　先生执教于涞惟古是怀于防于观城郭之隈实惟易水经之遂放舟而徘徊呜呼星移物换遗事不消苍波激寒北风萧萧古人之悲今人之嘲也嗟祖龙之雄骜兮将六邦而一噬今夕纳此城兮旦已屠彼之地虽纵横之异防兮咸坐尽于一弊何子丹之狂兮又佐以卿之昧将科头而编须兮刃虓虎于一试胡为其智之剽兮乃谋人之太易于是白气贯蜺太阳不辉图敛七缩壮士遂西至于负劒一拔身膏异庭岂燕秦之德殊致而其力之异形哉譬之两兽相值虽必鬭于卒然之顷然其最轻而劳者必先殒稍重以逸者犹且生也徒使见者胆丧闻者气折吊卿九原千霜未歇而况素耳其所由今目其所涉者乎彼如责以大义讥其小谅固理之当予亦同状静而思之死非可嗜命岂再捐卿则失矣而岂无加于人焉者乎曷不观诸无才无德痴顽老子彼安知此邪又不观诸卖国贼璨死其宜矣彼岂求是邪若为友以死者亦礼经之所许也但死而得其所者斯太山之重而至难耳吊罢情豁命驾归只凉飚四起落照在水
　　逰黄金台故阯记
　　余少读书见古贤君哲士之遇合有遗迹在天下未尝不思得以即其地而慰吾怀也成化乙未以乙榜授易州涞水教谕涞水古燕赵之冲燕昭求士黄金台在焉思一登而吊之未暇也戊戌之夏海虞桑民怿授泰和训导将自京师赴颍上乃纡道访余于涞留数日因谈邑中古迹谓斯台之游不可负也于是戒仆马载酒肴偕民怿往台距城若干里有浮图为识而台之故阯莫考焉访于里人指土垅以为是乃相与披榛莽循蹊径登而览之但见乔林茂草荒烟落日而已因慨念当时之事虽出战国纵横之习而有戾于圣贤出处之义然而昭王下士之诚足以训天下之君而郭隗之言亦足以激天下之士去今数千载人境俱泯而其名不与俱亡岂幸而致哉酒酣民怿援笔为赋铿訇瀚漫与兹地称余欲继而未能乃记其事而系之歌歌曰国求士兮无金与台士逺千里兮其谁能来燕王郭子兮今何在吾与子兮空衔杯以徘徊
　　龙游从学记
　　景泰某年舅氏张宗德先生以乙榜教谕衢之龙防于时洪方以家庭子执经授业而先生驾言于迈洪念不能往从垂成之业无所于卒将遂弃而他图先生不可言于家君曰若子犹吾子也其学之成与否吾均责焉比行遂持以去至止于兹三十有防月矣披摘吟诵弗敢自佚而游道日广从朋去来不能无所适而中心有不释然者则以大人垂白而弱弟穉未更练傍无强近亲戚仰给无所他时荣显不可逆计而一时防甘之奉或缺焉则洪不能辞罪矣深居叹恨或中宵泪零不能已已友人胡彦超知余所婴每加慰洪曰子之志善矣而不必以是自歉也闻之先师曰父母在不逺逰岂不以定省不可缺而滫瀡之奉非可假人邪然在当时四方之士违其亲学者岂少哉言游吴人至轻千里而学于鲁当其时其亲在与否虽不可知而诸子之近而非鲁人者岂皆无亲哉未闻夫子之拒之也使士当学而不当从师逺逰则夫子当拒其来矣子防子之乡人也固子之所当法也龙防视吴与吴之视鲁何如哉子惟自奋以取功名求所谓孝之大者可也定省之业昔人所重然固小之为道也子亦求其大矣乎余闻之跃然曰命我矣因笔而为之记
　　送别驾邹君之任杭州序
　　成化某年月诏以涞水令安福邹君某同知杭州府事于是君辞涞赴杭行有日矣涞之士民不忍其去也谋所以致其情于别离缱绻之间乃相率播之声诗诵君之勲德而推叙于余余典教于兹得于表率之余知君为深而以文字为职有不得辞而又有乐为君道者君始以高科起家尹剧邑绩最升朝拜监察御史激扬振肃誉籍籍起班行中俄以注误左迁涞阳涞阳鄙小邑而近临边徼民贫而悍冦盗冲斥又当辇毂之冲近习中贵与夫将校往返徴索无虚日前政视如束湿君至以礼自律以法绳下而深恻民隠未尝以谪宦自佚于是政平讼理道化大行民方赖之而君以迁去不得终惠乎涞涞之民有遗望焉岂不以不能久任乎君为宰铨衡者责也而不知其间有不可已者君之才非可以一邑淹也葢君为邑而邑理在谏而谏行今兹佐郡亦推行而已又当无不治者吾知自佐而守由守而藩臬进而台司皆将自此而升也一郡一邑果足以淹君乎哉是为叙
　　送顾彦昌北还叙
　　余雅性喜交游方鼓箧庠校弗克求友于天下或时闻人道天下之士有类君子者未尝不识于心比岁献艺春闱识顾君彦昌焉入吾意着吾耳目有足信其为君子也旣而余辞乙榜归吴不得与之游从方窃念之乃明年冬彦昌自京师来吴省其舅氏王时勉先生先生吾姻家也因得周旋其间接其论言挹其容仪端直清修卓然君子也自冬徂春凡数阅月其间良辰胜叙必偕二三佳友厯吴中诸山而游焉或防歌遨游或徘徊吊古豪谈博辨意气慨然初不计功名之得丧身世之穷达也余乃益信其所存所养有非目前流辈所及而区区亦益自庆其取友之不妄未防将去吴而归而吴之人士与之游者不忍其暌而去也谋所以赠处之义而时勉徴言于余余告之曰古之君子诵诗读书而上交千古尊贤好善而下交一世葢欲萃天下之善会天下之理其理会于心而用无不周善萃于身而体无不具体具用周而才德之出众者吾见亦罕矣若彦昌往还湖海而半交天下之士则亦有以就其德不让乎古之君子矣岂易得哉以不易得之人而处于易得用之时吾见其飞腾而去不终于此栖迟也彦昌行矣余亦有事进取明当迟余于青云之逵斯言其左契乎明故昭信校尉苏州卫百戸夏宗源墓志铭
　　昭信校尉苏州卫百户夏君宗源以成化丁亥八月七日卒于家乡之大夫士曁卫所府邑官僚相继往吊巷隘不能容车马行道之人咸惜之曰非是人曷克臻此君之先府君与余家君同娶于张余于君为从母弟君少孤与余同学于外氏时外大父升逺翁抚爱特至恒朂余二人曰汝辈当交勉期并树立母为有先后也旣而君以父防补官大植门户名闻赫然而余在困厄者防二十载甫及领荐而君又已奄忽弃去其情有足悲者及葬君之子礼持状踵门泣且请曰知先人者无逾叔父借不朽之言以重先人幸莫大焉呜呼吾忍铭吾兄之墓耶又忍不有言以慰吾兄耶按状君讳源字宗源姓夏氏世为光州巨族曾大父福仕胜国为参政入国朝从太祖高皇帝战累有功授百戸大父瑀袭其职遂官于苏父铎早卒君生九年而孤甫十有六而官咸以少而易之而君卓卓自立有所区画伟然如老成人及长益更练有识卫有难重事率君处分君刃迎节解无丝髪壅滞遇事不可为众束手无措君至莫不释然性至孝以父早亡母氏厉节抚已而养皆弗逮言及辄垂泣不已而事祖母极谨尤谨于祭祀其治家严而不苛与人交和而重义又能赴人缓急平生药疾槥死饭饥燠寒常若不及景泰间岁俭有租数百斛悉捐弗取雅喜接贤士大夫虽急遽未尝厌怠而嘉仪令辞有足动人者故一时名臣硕德往往乐与之交尝遣礼从余游所以望之者甚至礼亦修谨嗜学学成而君逝矣惜哉君生永乐壬寅二月十日享年四十有六娶阮氏苏州卫千戸武略将军让之女生礼及祯礼袭其官娶喻氏祯娶某氏女二长适左所千戸唐次适右所千戸阖某子谨卒之又明年己丑十二月庚申葬吴县支硎山新茔铭曰
　　孰不有生维立则成孰不有官维克之荣吁嗟夏侯德音孔宏旣操之贞亦志之行弗隤厥声胡弗永其龄方壮而倾有郁支硎是维佳城尚安于兹以永无惊
　　赵公世本墓志铭
　　余姻赵公世本旣卒其孤谦将治葬以余知其父行之详也泣请铭墓不获辞遂叙而铭之公讳兴祖世本字也姓赵氏世为苏之长洲人自高曾而下皆晦迹弗燿大父某始以才谞荐起仕国初为池州青阳丞父原潾母顾氏公自幼能砥砺志行初原潾从青阳君宦游青阳卒贫不能归留金陵久之旣而挈帑还业将有营立未遂而亡公方髫齓傍无强近亲戚孑然无所顾借遂刻力事生握劳操苦不数岁遂大植门户而其持身终始一以俭朴虽故楮弊帏必缉而藏之旋出以副所需莫不适用生平恒以弗逮养亲为憾四时奠献必诚必洁而事继母陆尤极孝敬御宗党必以恩而能以义自持尝诲诸子曰治身治家皆当以勤俭孝弟为本吾幼孤弗暇从学而先绪赖不坠者事此耳又以家世播迁之余门祚衰薄思有以振青阳之业遣孙璚补郡庠弟子员凢所以教督防厉者无所不用其至晚年以家付子若孙徜徉诗酒间佳时胜日必命宾友具酒肴遨逰山水间悠然自适葢不知其老而耄及之也呜呼达哉成化丙戌十二月乙卯以疾卒距其生洪武辛未十二月丁亥享年七十有七配同郡徐氏子男三人长谦娶陆氏次让娶周氏又次诚娶叶氏女三人适黄以安陈智顾庠孙男四璚瑢瑄琏女一曾孙男三女二于成化戊子正月二十四日葬吴县至德乡仰天山之原铭曰既俭亦勤植维其门孝弟恂恂康维其身匪康则身贻其子孙尚千百年斯其永存

　　文氏五家集巻二
　　钦定四库全书
　　文氏五家集巻三
　　明　文徴明　撰
　　太史诗集
　　五言古诗
　　饮子畏小楼
　　今日解驰逐投闲傍高庐君家在臯桥諠阗井市区何以掩市声充楼古今书左陈四五册右倾三两壶我饮良有限伴子聊相娱与子故深密奔忙坐濶疎旬月一会面意勤情有余苍烟薄城首振袖复踌躇
　　寂夜一首【效子建】
　　中宵闻零雨抚枕起躇踟昬釭栖素壁流熖照重帏感此寂无语戚然兴我思我思何郁伊欲举棼如丝少壮不待老功名须及时男儿不仗剑亦须建云旗三十尚随人奚以操笔为文章可腴道曾不疗寒饥仰屋媿尘浮俯睐影依依人生良有命何独令心悲心悲髪为白失脚令身危欲为絶世行道逺恐不支世情忌检饬敛目俟其疲谁能七尺身受此千变机役役亦徒尔多忧得无痴惟应慎厥躬古人以为期
　　题画
　　瑶溪涵素秋夜雨洗郊陌渔梁不通市悠然屏尘迹道人燕坐中平坡净于席疎树不遮山斜阳乱寒碧
　　为陈子复画扇戏题
　　长松防高原虚亭写清泚重重夕阳山忽堕清谈里吾生溪壑心苦受尘氛累时从笔墨间涂抹聊尔耳亦知不疗饥性僻殊事此有如鱼吹沫不自知所以世人不相谅调笑呼画史纷然各有须缣素盈案几韈材真足厌研吮良自耻经旬一执笔累岁不盈纸交逰怪逋慢往往遭怒訾岂知书生为未可俗工拟五日画一石十日画一水虽无王宰能此例自可倚陈君乃何人亦自顾庸鄙一扇五更年此负真缓矣吾方惧获怒君顾得之喜一笑题谢君贤于二三子
　　秋日将至金陵舟泊慧山同诸友汲泉煑茗喜而有作
　　少时阅茶经水品谓能记如何百里间慧泉曾未试空余裹茗兴十载劳梦寐秋风吹扁舟晓及山前寺始寻琴筑声旋见珠颗泌龙唇雪濆薄月沼玉渟泗乳腹信坡言圎方亦随地不论味如何清彻亦云异俯窥鉴须眉下掬走童稚高情殊未巳纷然各携器昔闻李卫公千里曾驿致好竒虽自笃那可辨真伪吾来良已晚手致不烦使袖中有先春活火还手炽吾生不饮酒亦自得茗醉虽非古易牙其理可寻譬向来所曾尝虎阜出其次行当酌中泠一验逋翁智
　　九月念八日夜梦中作
　　碧桐已萧萧氷谷流决决独行苍莽间犬吠人迹絶旭日穿树林青烟忽消灭时看殿岩风吹落松上雪
　　除夕有感
　　姁姁小儿语耿耿灯烛明空斋薄羞设言饯岁将行人行有归期岁行无复程谁云无复程行与来岁迎不嫌去日逺端愁来岁并岁亦何去来送迎自人情人生良有限七十云已盈后此未可知今已半践更诗书苦无验冉冉白髪生富贵非不乐功业亦所荣少壮不相待老大徒心惊安得柔脆躯与此浮世争圣贤岂常在古人崇令名感叹宁有益浊酒还自倾
　　新正三日西斋对酒示陈淳【乙丑】
　　西斋掩晴昼有客过我逰揽衣起肃客一笑散清愁新声丽屋角碧草被高丘涉春始三辰巳觉气变柔行看换朱白清隂覆墙头青春来何易白日去何遒愿言惜白日努力继前修芳樽浮浊醪短案登嘉羞客情方眷眷我意亦绸缪绸缪何所为薄言气相投顾兹一日长屈置门生俦浅薄晚无闻奚以应子求三年守残经一举不能谋岂曰属时命要是业未优业至名自成德渊心日休勲猷贵乘时少壮靡迟留德荒学不讲吾与子同忧
　　题画赠许国用
　　穷巷十日雨泥深断来客西斋午梦破跫然识高屐啓戸延故人一笑慰乖隔闲设香茗短榻散书册涉笔写沧洲居然见泉石春山正沈沈春雨犹霡霡密竹晓低迷弱云晚狼籍挟葢縁高冈貌子独行迹子迹良已竒吾意无乃剧吾生雅事此亦颇自珍惜愿为识者画不受俗子迫惟君鉴赏家心嗜口不索吾终不君靳不索翻自获君能用君法吾自适吾适当得吾意时知否初未择偶落好事手谬谓能入格余人惟和声遂使虚名赫虽得知已怜颇为遗者责谁云兴致高正坐能事厄防欲谢胶铅就中有深癖我癖君更甚收此顾何益君言有妙理意自不能释我画惜如金君藏慎于璧好画与好藏同是为物役
　　听竹
　　虚斋坐深寂凉声送清美杂佩摇天风孤琴泻流水寻声自何来苍竿在庭圯泠然如有应声耳相诺唯竹声良已佳吾耳亦清矣谁云听在竹要识听由己人清比脩竹竹瘦比君子声入心自通一物聊彼此傍人漫求声已在无声里不然吾自吾竹亦自竹尔虽日与竹居终然邈千里请看太始音岂入筝琶耳
　　陈氏池亭纳凉
　　朱云衅天汉金乌朗炎曦方夏苦埃郁言遵芳园嬉息鞅偎南榭褰裳防北池微凉度鲜颷浅碧漾寒漪短藻翻鳞鬛闲渚集鳬鹥流目落翔泳逰心寓篇词愿言领幽意况复酬心知坐抚景光寂还怜车马稀逍遥极曕讽旦昼不知疲畴能均凉燠无为居所移
　　小斋盆兰一干数花山谷所谓蕙也初秋忽抽数干芬馥可爱因与次明道复赏而赋之
　　时雨祛残暑凉飔集华轩春徂众芳歇晚蕙抽璚根重兹兰之属不与几卉羣离离水苍佩肃肃紫霞绅耿耿孤榻畔燕对如高人啓扉得良友列案罗清罇于焉抚灵植一笑涤尘烦微风南牖来浓馥散氤氲有时参鼻观即之已无存譬彼孤洁士可望不可亲如何庭阶近有此幽谷芬相忘余洌中渐久不复闻鲁哲日已逺楚累亦沈沦无能被雅操且复酹芳魂
　　感兴一首
　　婉婉岁年谢霜雪凄以繁崇寒集枯条朝华不复存幽人眷迟暮静息藏晏温春风日夕至吹緑墙下根气机无代谢焉知松桧尊
　　岁暮雪晴山斋肆目偶阅谢臯羽诗穷冬疑有雨一雪却成晴喜其精妙因衍为韵赋小诗十章
　　岁晏羣芳息枯条鸣北风层隂结黯霮朔雪飞长空防肃景象物化归终穷妍华肇伊始冉冉收春功
　　其二
　　积雪缟晴昼离离见高松睠兹岁寒枝不复知春冬旭光时明灭奄忽浮云踪尘心不能戢岁晏徒忡忡
　　其三
　　朝光射晴绮飞翼炫瑶姿微风吹竹藂文玉纷差差霜草行已繁氷谷流寒澌机抱终始逝矣夫何疑
　　其四
　　夜寒拂衾稠晓色明牕牖有客从叩门稚子方拥帚玉梅已敷英寒香在纎手一樽畴与同自入无何有
　　其五
　　空庭集饥乌景色入寒沍浓隂酿朔雪松石积缟素玉顔不坚好日出四檐雨薄晚北风微幽人啓朱戸
　　其六
　　朔吹号枯藤日暮殊未息居人事塞向鸷鸟厉高翼不知夜来雪庭户皓已积来麦端可期三白已兆一
　　其七
　　阳卉不复腓研沼氷初结云日弄寒姿晶光互明灭双扉风自揜陋巷人迹絶庭鸟忽自飞苍松落残雪
　　其八
　　初旭射茆檐枯藂恋寒雀睡起无余声风帘时自约展册娱道言樽酒独斟酌无人不妨闲客至亦不却
　　其九
　　拥寒不出户焚香娱燕清朝日照盂盎浮光上虚楹修竹不受风时时苍玉鸣闲情溢眉宇酒醒诗亦成
　　其十
　　残雪不蔽瓦断溜收寒声晨威凄以严云日丽新晴凌风振藂薄枯卉不复荣年光属归敛惨淡有余清
　　春兴二首
　　春阳转芳序淑景丽清嘉晨风扇微和百鸟鸣周遮繁隂清露朱英耀朝华端居媿物化起撷崇兰葩贞芬媚幽独常恐委泥沙青青陌上草日夕遍天涯
　　其二
　　妍英弄芳意柳色含春姿物华浩无涘骀荡东风吹东风日以熙草色日以滋青春万里道逰子有所思浮云漏白日宿露朝已晞攀条惜婉丽忽得瑛琼枝芳悰未有托暮景已西驰菁华难复恃结皓聊自怡
　　支硎山
　　平峦叠苍翠云是支硎山支公今何在白日空孱顔灌莽翳深壑有泉覆其间委流界中道足底闻潺湲悠悠遗世人曾此寄高闲芳踪藐难属古字蚀苔斑
　　题画赠皇甫太守
　　斜阳带回堰秋影落寒潭微风薄高树岩花落毵毵何以消宴坐溪声答高谈虚阑写空馥疎帘摇夕岚君今有公事万里防征骖还应燕寝地展巻忆江南
　　古风赠郑先生
　　紫兰生谷中英英茁琼芽芳根抱幽独不知桃李花桃李当春时明丽烘朝霞物化归有尽秾艶无常华风雨日夕至零落空泥沙囘看幽谷藂奕叶含芬葩旁滋百亩蕙留夷均揭车申椒杂蘅芷百馥纷交加终资扈纫收岂久在天涯胡犹困薋菉日暮令人嗟被服平生怀欲往道匪遐愿言从明洁卒岁保贞嘉
　　二月
　　二月春尚早青泥没兰芽东风日夜急吹雨作瑶花玉龙压层檐素月流寒沙香红逐飞鞚令人忆东华
　　题画
　　高磵落寒泉穷岩带疎树山深无车马独有幽人度幽人何所从白云最深处出山不知遥顾见云间路三月旣望同吴次明蔡九逵陈道复汤子重王履约履仁泛舟石湖遂登治平以天朗气清惠风和畅为韵分得朗字
　　良期毎多违佳节怅虚往薄言城西逰余春迟幽赏日色漾涟漪天光发融朗清吹飘文裾瑶湍激兰桨寄怀涉清川平目眺遐壤晴霏动遥岑青烟散脩莽亚竹孤卉明隔木春禽响及此单裌成聊寄临流想
　　先友诗【并序】
　　【徴明】生晚且贱弗获承事海内先达然以先君之故窃尝接识一二比来相次沦谢追思兴慨各赋一诗命曰先友不敢自托于诸公也
　　太仆李公【应祯】
　　太仆在三舍抗言拒刑臣【公在太学中官牛玉欲延教子公正言拒之】平生强执志已究未达身十年更外制耿挺标清真矫矫孤飞鸿翘翘一角麟卿监晚囘翔白发已盈巾故国有佳山长岐多风尘终然絶俗姿逸去畴能驯
　　参政陆公【容】
　　陆公娄东鳯少小已翺翔【公少与张沧洲泰陆静逸钺齐名时称娄束三鳯】耿耿文庄公识公在班行职方振风采抗疏扼羣珰章程在司马至今有耿光名隆毁斯来谗搆伺其傍参藩亦晚达竟为讐者伤清风不终泯遗书满缇缃
　　定山庄公【防】
　　定山古通儒学道希圣贤古义与时违敛息贲园田黄花媚幽径白鸟泳清川悠悠青山适一往三十年高罗弗为求欲致无由縁非无济世心亦有清庙篇惜哉用违材零落成弃捐
　　文定吴公【寛】
　　有伟延陵公居然古明德道义周一身文章可华国悠悠明堂思允矣清庙瑟惜哉晚登庸位用时未极还能敦薄夫坐亦消谗慝德渊物为迁曾谁覩声色圣贤不复生斯人重吾忆
　　礼侍谢公【铎】
　　岩岩天台山下有幽贞士咀英撷芳鲜灿然散霞绮早岁登延阁囘翔石渠里璧雍育羣材金匮抽青史虽复恩眷殊不为缨组累方岩有书堂归来还秉耒屡召不终淹谁应会深防
　　处士沈公【周】
　　东南有一士兰带芙蓉裳璚珠杂瑶玦皎然明月光不随鸣鳯下甘与黄鹄翔秋风自寥廓罗网漫高张采芳涉秋苑看云抚层冈不为平生得白首聊徜徉悠悠天随子千载永相望
　　参议王公【徽】
　　王公夫如何侃侃古遗直一命青闱慷慨思效职此身朝阙廷暮已在絶域所期言职伸宁计一身抑丘樊乐优游天子思旧德陜郊甫旬宣遄归一何亟松菊媚幽人钟山有佳色
　　太常吕公【防】
　　太常名家子英英苍玉玕文章足华焕秉志亦坚完礼曹肃供奉弱冠已鶱抟不爱防补郎自致青云端滁山咏列锦银台达纠弹所至必宣秉云胡不终安只应千首诗终古无能刋
　　宿任城次九逵韵
　　北风吹古堰长河卷沙白昔闻谪仙人曾作任城客任城非故楼胜事今尚籍想见天人姿春风岸乌帻落月伴长庚何处防醉魄我行后千年空见徂徕碧长笛起邻舟夜静声裂石不见贺知章悲歌向中夕
　　钜野次九逵韵
　　黄河互回折青山时隠见行行次钜野古服犹汉县空闻泽旣猪非复禹初甸野色浩无垠忽复春风变春风不可稽客子行亦倦黄金日以销转觉青衫贱雨浊或胶舟时行眺回堰惊吹卷平沙河流激飞箭何处望神京天涯云一片谁云千里遥去去南风便
　　无锡道中遇雪夜泊望亭二首
　　北风吹朔雪飞霙杂零雨孤舟暮不前收帆得沙渚天埀野隂合日暝江云吐川原入萧条林木积缟素寒厖噤不鸣饥鸟惊还聚举酒不成懽挑灯时自语飘泊岂在逺出门即羁旅
　　其二
　　长林风怒号天低浦云黑空村烟火微近渚渔舟集路暗行迹稀苍然见寒色野泊不成眠羁魂还恻恻昬灯黯欲絶归梦迷咫尺戍逺更漏沈川寒声影息不知积雪深夜久孤篷仄
　　九日游双塔院次渊明己酉九日韵
　　时叙不容淹忽忽寒暑交矧余蒲柳姿望秋已先凋山林乐闲旷势途利崇高人性各有适奚但壤与霄爰以一日欢酬此卒岁劳古来明哲士取材不遗焦衔觞辄忘世何似栗里陶得酒且复乐安能待来朝
　　十日游治平寺再叠前韵
　　季秋气未肃鸣禽尚交交澄空霜华薄木叶不尽凋抚舆陟前冈不觉身已高囘视平湖东逸峯耸晴霄但欣双目明宁辞一身劳物理会有穷何以心烦焦世情共扰扰吾乐方陶陶达人悟迁化千载犹一朝
　　新晴
　　积雨浮宿润新晴人意适逍遥竹中啼禽破幽寂初阳动檐瓦残溜时自滴曲巷行迹稀苔花绣深壁
　　五星砚【并序】
　　余得古端砚锐首丰下形如覆盆面镂五星聚奎及蓬莱三岛左右蟠双螭刳其背令虚镌东坡制铭一横出作赑屭状文镂精致不知何时物也因命为五星砚
　　买市得古砚雅与时制别锐首下微丰刳中面多缬盘盘覆雕盆斩斩截古铁背铭巧负周饰螭双揭层阁拟蓬居羣星象奎列聚观惊特竒细玩有余拙制岂由常徒材仍出下穴挹毫真有助受水复不竭何为尘市中簿算防没灭爰登文字场永厉清重节礲磨应不辞污辱庶防雪吾侪二三子无日不相接管城与楮固自有优劣得君稠人中应是诸子杰幽榻无时小圃吟不辍从今难复离坐置行复挈良充几格翫何但挥洒设便须袭锦囊勿与俦类防
　　人日王氏东园小集
　　晴飔泛丛条浮阳散修莽良时及初正涉七气已爽厥日肇惟人探占喜融朗驾言求友生名园欣独往折蔬充朱荳扶藜企高壤陟彼墙下冈寄此天际想被草晨风和隔竹春禽响
　　新秋夜坐
　　斜光暗层楼庭阴乍分暝闲门夕未掩月出虚庑静明灭腐草晖参差碧梧影秋至凉风生蜩鸣夜初永抚景慨多违惊时每深省白髪不待年况此百忧并沈沈市喧息稍稍栖禽定不知更漏深坐觉衣裳冷仰睇北斗横繁星丽光炯牛女寂不言银河空耿耿
　　不寐
　　欹枕数寒更漫漫不能旦天寒鸡再号灯昬鼠窥案药罏火已微羣儿睡方鼾清风自何来泠然动虚幔病眼苦不眠循牀发遐叹人世百年短吾生已强半况此贫贱躯时为小儿翫一卧五经旬形消髪垂灿神情日以摧志业交凌乱岂不怀明时流光榻中换平生二三友雅志在霄汉下夀曾不满半逐浮云散感此念微明悠悠何足羡明月度孤音霜华满庭院
　　题画二首
　　稍稍凉飔集依依炎景流西风吹木叶秋色满苹洲伊人何所怀掇棹自夷犹青山在篷底白云宿船头沧波然去仰见天汉浮飞尘暗岐路囘首正悠悠
　　其二
　　轻浪激回渚光风泛荣条青天何许中流见仙桡修眉落明镜兰带矞云飘含情采芙蓉无那美人遥














　　文氏五家集巻三
　　钦定四库全书
　　文氏五家集巻四
　　明　文徴明　撰
　　太史诗集
　　七言古诗
　　题友壻王世宝钩勒竹
　　湘竿泪歇斑不留缟衣玉立清而虬萧萧寒月照空影冉冉白云生素秋谁家美人夸雪面中庭摇佩清霜愁飞来白鳯何所有玉宇瑟瑟风飕飕古来画竹谁最优先宋彭城元蓟丘谁翻新格作钩勒王君一真其俦稍从笔底超变相遂能意外资穷搜应以虚心本性在不使粉节缁尘浮清隂虽改风骨是意足宜于形色求竒踪岂出汉飞白古意尚有唐双钩昔人论书谓心画看君画笔知清修我方有愧文与可君已真如王子猷高堂对此心悠悠聊书数语遥相投殷勤报我无多谋双竹不让双璚球
　　余画金焦落照图吴水部德徴先生寄示二诗题谢长句
　　忆昨浮船下扬子平翻渺渺波千里何来双岛挟飞楼璀璨彤煌截涛起夕峰倒堕满江隂霜树高浮半空紫舟人指防落日处凌乱烟光射金绮平生快覩无此竒却恨归帆北风驶至今伟迹在胸中囘首登临心不已偶然兴落尺纸间便欲平吞大江水固知心手不相能涂抹聊当卧逰尔晴牕舒巻日数囘不敢示人聊自喜水部先生诗有名忽枉瑶篇重称美漫云家法自湖州自媿区区何足齿由来题品系名声何况先生是诗史君不见当年画马曹将军附名甫集犹不死又不见阎公自谓起文儒池上俄防画师耻人生固有幸不幸拙劣何堪古人拟江山千载等陈迹一笑宁须论非是
　　新荔篇
　　常熟顾氏自闽中移荔枝数本经岁遂活石田使折枝验之翠叶芄芄然不敢信也以示闽人良是因作新荔篇命璧同赋
　　锦苞紫膜白雪肤海南生荔天下无盐蒸密渍失真性平生所见唯萎枯相传尤物不离土畏冷那得来三吴顾家传来三数株桂身翠幄森森殊逺人无慿未敢信持问闽士咸惊呼还闻累然生数子绛绡裹玉分明是未论香色果如何只说形模已珍美千载空流北客涎一朝忽落馋夫齿白图蔡谱漫夸张文饰宁如亲目视饱防只于乡里足鲜尝渐去京师迩不须更作岭南人只恐又无天下痏【疑】朝来自讶还自疑事出非常有如此虽云逺附商船达不谓滋培遂生活始知生物无近逺故应好事能囘斡卉物聊占地气迁造化竟为人事夺仙人本是海山姿从此江乡亦萌蘖由来沃衍说吾乡异品珍尝曾不乏不縁此物便增重无乃人心贵希濶福山杨梅洞庭柑佳名久已擅东南风情气味不相下称絶今兼荔子三
　　次韵题子畏所画黄茆小景
　　斜日翻波山倒浸晚晴钩出西南胜絶岛双螺树色浮遥天一线鸥飞剰谁剪吴淞尺纸间唐君胷有洞庭山古藤危磴黄茆渚细草荒宫消夏湾我生无縁空梦堕三十年来蚁旋磨睡起牕前展画看慌然垂手矶头坐湖山宜雨亦宜晴春色茏葱秋月明知君作画不是画分明诗境但无声古称诗画无彼此以口传心还应指从君欲下一转语何人会吸西江水
　　游慧山
　　忆得新秋慧山路小舰归来及秋暮东行不负酌泉盟一笑再理登山屦山中草木渐衰歇依旧灵泉雪流乳肠胃聊煎肉食腥须眉净洗京尘汚雅致仍携小笕茶旧逰媿读南墙句墨痕凌乱犹昨日老衲依稀説前度三旬才到一何稽一月两番无乃屡人情嗜好信有偏至理自知非可谕我生自谓万縁轻泉石娱人却成痼那能过此但空归纵不可留须一戽小奚解事走相从缾罂预洁提泉具斜阳一抹滞奔程好竒正得舟人怒囘视舟人笑不言就中有理无相苦
　　寄题瑞州清风亭亭为夏太常仲昭守郡时作黄应龙追记其事乞诗
　　瑞州山色照江青瑞州太守风泠泠时移事换太守去清风自防山间亭山亭无尘石齿齿百岁风流人仰止同乡愽士怅来迟抚景怀贤托文字写心状物记当时我不识亭心已至清规寺左万松长彷佛与客登崇冈松声激耳溪流驶月色洒面梧桐凉清风濯人固自爽景物快意还相当须知物尽风有歇惟有德在人难忘瑞人縁德护斯亭我复因亭见典刑亭前千挺琅玕清亭中之人能写生此君本无食肉相老守况负清馋名祗今墨君满天下清风何独瑞州城
　　题石田先生画
　　细泉汩汩落涧平苍烟不动沙州横湖亭欲上山满目新水浮空春雨晴江南此景谁貌得石田先生最神逸轻风淡日摠诗情疎树平臯俱画笔由来画品属诗人何况王维发兴新胷中烂漫富丘壑信手涂抹皆天真墨防惨淡发古意笔力简逺无纎尘古人论画贵气骨先生老笔开嶙峋近来俗手工摹拟一图朝出暮百纸先生不辨亦不嗔自谓适情聊复尔岂知中有三昧在可以意传非色取庸工恶札竞投集鳯凰一出山鸡靡高堂拂晓见沧洲恍然置我重岩里定应夺却造化工不然剪取吴淞水神完意到轻千年题作古人谁不然
　　题庐山图
　　余为林师写丘壑高闲用谢幼舆事也而石田丈以庐山高赋之辄亦赋此
　　壮哉庐山天下竒瀑流千丈江弥弥何人巨笔写竒秀欧公昔赠刘君词搜抉怪轹万象万古直与山争驰莆田先生山泽姿壮节五老同崔嵬名通仕版偶服吏癖在泉石终难医高堂东绢风披披令我扫笔为嵚﨑飞桥细路縁翠壁偃松絶壑临苍坻已拟先生谢幼舆故着逸士泉之湄就中有理未可说却被石翁加品题惟翁自有王维笔谓我解画欧公诗由来絶唱不可和况此粉墨那容追秪应披雾见突兀庶此峻拔如吾师吾师真是刘凝之我视六一无能为凝之不作六一逺此诗此画谁当知
　　天池
　　碧云十里山重重举首忽见莲花峯晴岚霏空展苍壁午隂匝地摇长松逰人着脚万松顶蜿蜒细路凌飞笻不知去地防千丈乃有寒濑流琤琮微波吹鱼动石脚倒影落镜浮云容临流弄玉摇明空水中照见青芙蓉穹崖擘铁迸雪乳定出天造非人庸下方春来万井渴安得此泽常溶溶我疑高源隠天汉或是隂壑蟠虬龙又疑造物喜变幻颠倒景象潜其踪不然水湿本就下一上出夫何从尝闻此山可度难灵区信是千年钟枕中秘记谁复悉异人有在何当逢
　　题画二首
　　东风吹春着幽谷宿雨浮烟树新沐斜桥曲径带流水白日疎篱防浓緑晴江隔世不隔山百叠苍螺堕茆屋输却长吟抱膝人镇日临矶弄晴渌
　　其二
　　千岩拔地排青苍古松稷稷连重冈冈回岭复得竒絶瀑流千丈垂银潢盘盘细路入云长两崖对起悬飞梁云重路僻不知处应有仙家在深坞夕阳变灭晚山寒无限风烟属倚阑
　　醉仙图
　　长松拔地生昼寒玉泉汩汨鸣高滩世间万事日不足山中百年才转毂试看骑马傍朱门何似飡芝友麋鹿有时高啸度长风白云扶醉蓬莱宿蓬莱之宫渺何许中有儒仙自霞举宁知城市有闲人只与仙家隔一尘为吴心逺补石田未完小画并次遗韵
　　石翁已赋白玉楼画图犹记荆溪逰残缣未了人事改百年生世真如浮补亡到我媿貂尾絶笔从前推虎头坐中见画谁最愁吴翁昨日共经丘故人何处山在眼岁月不待江空流东来无限西州感不妨十日为迟留
　　题黄应龙所藏巨然庐山图
　　筠阳文学倦官职十年归来四壁立探囊大笑得片纸不啻琼球加什袭携来示我俾品评谓是名僧巨然笔涣迹漓踪那辨真白闲双印还堪识古篆依稀贑州字先宋流传非一日要知源委出珍藏未论谁何定名迹墨渝纸敝神自存老笔嶙皱况超逸冈峦迤逦防密树浦溆萦纡带村室盘盘细路绕山椒斜引鱼梁更东出途穷山尽得幽居穹宫杰搆临清渠仙邪佛邪定何处彷佛胜境如匡庐还从文学问何如大笑谓我言非虚自言逺逰真不俗曾见庐山真面目五老之峰披白花晴巚万丈时飞瀑某丘某壑皆旧逰展巻晴牕眼犹熟祗今老倦到无由对此时时作卧逰惭余褁足不出户闻君此语心悠悠高怀咫尺已千里眼中殊觉欠扁舟
　　早起
　　残更断续天苍苍开门汲井夜欲央鸡声人语杳无际落月曙色相为光临风短发不受握露碧叶微生凉屋头日出万事集惜取静境聊徜徉
　　蕉池积雪次张伯雨韵
　　空山白石汉□洗不与时世俱凋零天星堕地更皎皎土花蚀雨何青青千年物色本同幻前辈画格能遗形怀贤吊古意无极一笑醉倒双银瓶
　　谢钱孔周送蟹
　　穷隂欲雪天弥弥塞戸僵眠对书几故人知我有高怀缄书为致佳公子淞江水涸稻畦空扫帘竭泽那求此吾生于此颇闗情况对一尊清更防老妻大笑异寻常我自适情君勿止轮囷荦确类高人对此若醒真俗矣霜螯厯落久垂涎紫瀡淋漓先染指诛求旣已极脂膏搜剔还应穷爪跪莫言支解本无罪正坐尊前风味美淮隂慷慨以功烹傅奕风流縁酒死一笑题诗谢故人坐上江山已千里
　　题虢国夫人夜逰图
　　紫尘拂辔春融融参嵳飞鞚骄如龙锦鞯绣带簇妖丽绛纱玳烛围香风春风交花光属路后骑雍容前郤顾中间一骑来逡巡秀眉玉颊真天人翠微垂髩衱称身彷佛当年虢与秦佳人絶代真难得安得君王不为惑岂知尤物祸之阶不独倾城竟倾国一时丧乱已足怜后世方夸好顔色晴牕展巻漫多情百年青史自分明莫言画史都无意尺素还堪鉴兴废
　　次韵题王山农墨梅
　　西湖老树凌风霜敷英奕奕先羣芳贞姿不作儿女态烱然冰玉生寒芒穷寒袭人肤欲裂幽人自咏孤山雪至今秀句落人间暗香浮动黄昬月却恨无人续高韵墨防聊寄江南信不闗素质暗缁尘刚爱铅煤防新髩慌疑寒影照昬釭刻画无盐谁滥觞逃禅已逺嗣者寡彷佛尚记山农王山农何处骨已冷展巻令人双目醒何因为唤玉妃魂极目晴波湖万顷
　　腊月十八日冒雨过汤子重草堂适王履吉亦在燕谈竟日因赋长句奉赠二君
　　穷隂约雨风凄凄短靴荦确沾丰泥草堂旧路行不迷依然碧鳯坊之西荒庭无聊野烟合暮云欲压寒檐低平生故人忽在眼升阶一笑欣相携汤君秀润拟文犀王郎清才饤坐梨二君真是后来秀风仪濯濯情依依文章奕煜焕星斗意度坦荡和天倪祥麟一角世所稀乃肯下友同山麛顾余肮脏何所有当年豪气腾虹霓世间万事不比数欲起古人相与齐区区薄劣不自知力小负重成颠挤空然虚誉动州里渐久亦尽行如澌迩来推与愧诸彦大似野鹤容山鸡我真老大曳尾公等骇跃凌云騠已窥正的宁有失坐蹑高峻何烦梯百年文运端有属万里脩程方发蹄还闻问学贵忠信非德有受终无稽弥文曼采祗自困如屋不栋车无輗深言赠君君勿疑由来丹鳯无卑栖前贤风躅去未逺我不足道君当跻
　　兰房曲戏赠王履吉效李贺
　　彤云旖旎霏祥光兰椒沃壁含璚芳流苏嫋嫋开洞房晚波绣烛摇鸳鸯鸳鸯双飞情宛转紫带垂螭觉螭缓緑膏照粉玉釭斜瑶鸭融春翠云暖海绡落枕夜何如美人笑掷双明珠巫云朝敛金钗溜不恨巫云恨花漏
　　春晓曲
　　翠尘沃日烟霏霏彤光飞上千罘罳谁家高楼鎻春色金铺约户蟠双螭东风掠幌鸾绡动瑶鸭兰温睡初重起来临镜悄无言含情自理双莺梦梦囘生怕守宫残卷袖移鞲独自看燕子衔春欲飞去海棠犹自勒轻寒帘幙垂寒朝不卷绮疏结香春较浅欲裁罗段作春衫自爇薰炉熨金剪
　　春夜曲
　　璚云贯月溶金波碧烟羃树春婆娑海珠泣红花露重蜃脂流绛兰逶迤越罗复幙交流苏绣襦结带明青蛾金壶转刻铜龙湿漏水溅溅辘轳涩辘轳沈沈轧银井画毂难淹夜愁永起看青汉不成眠不见双星见河影河明月淡斗横斜通宵春思匝天涯眉端心事説不得自调新谱按琵琶
　　采莲图
　　横塘西头春水生荷花落日照人明花深叶暗不辨人有时叶底闻歌声歌声宛转谁家女自把双桡击兰渚不愁击渚溅红裳水中惊起双鸳鸯
　　采桑图
　　茜裙青袂谁家女结伴墙东采桑去采桑日暮怕归迟室中箔寒蚕苦饥只愁墙下桑叶稀不知墙头花乱飞一春辛苦只自知百年能着防罗衣
　　题沈氏所藏石田临小米大姚江图
　　长洲沈氏旧藏小米真迹成化间有假中官之势取之石田为追摹此图
　　春云沈空山有无眼明见此姚江图图穷烂漫得题字照人百颗骊龙珠平生雅识敷文书绍兴岁月仍不诬岂知尤物能媒祸茧纸兰亭已非故石翁信事学行人能使邯郸还故步忆昔憸人贿为囿黩财更假狂阉手千里珍竒归检括故家旧物那容守沈氏藏兹二百年一朝掣去心茫然谁言物聚必有散手泽相闗常累叹未能一笑付亡弓且喜百年还旧观岂余钝眼错顔标抵掌真成孙叔敖区区不独形模似更存风骨骊黄外一时防笔逈通神得非小米是前身从来艺事闗人品敢谓今人非古人
　　五月十三夜与子重履约履仁石湖行春桥看月
　　夕光沈山苍霭横行春桥东江月生长风吹波天镜濶白波渺渺菰蒲声微澜压玉摇空明扁舟忽动江湖情罾头鱼虾夜可买得酒试与诸君倾山空夜久人竟醉高歌互答渔舟惊渔舟天上来棹入沧溟去似闻渔歌缥缈不断出烟萝水逺天长不知处一发青山落镜中万里横河碧空曙人生行乐不易得赏心况有尊前客江山如画酒如渑相看不饮空头白不见桥东千尺台吴王曾此夜衔杯懽燕不堪芳漏促西施舞罢越兵来越兵已成功越王安在哉鸱夷竟去不复囘吴宫越垒空复生苍苔千古兴亡总湮灭只有湖山未消歇吴王去来今防时防人能醉湖中月
　　题高房山横轴
　　春云离离浮纸肤翠攒百叠山糢糊山空云断得流水咫尺万里开江湖依然灌莽带茅屋亦复断渚迷菰蒲冈峦出没互隠见明晦隂晴日千变平生未省识匡庐玉削芙蓉正当靣宛转香罏霏紫烟依稀梦泽分秋练未遂扁舟梦里逰酒醒独展灯前巻问谁能事夺天工前元画史推高公已应气槩呑北苑未合胷次饶南宫南宫已矣北苑死百年惟有房山耳祗今遗墨已无多牕前把巻重摩娑世间吮笔争么麽扫灭畦径奈尔高公何
　　明妃曲
　　汉廷议和亲佳人使絶域明妃随例行祗谓掖庭职一朝临遣动天子始信深宫未曾识当日丹青亦等闲今知不得黄金力正縁平日怀贞素非敢从前恃顔色由来顔色不自知爱惜自是君王私君王顾妾恩何厚竟按臣工戮延夀佳人自有命画工何能为长信宫中长别离当时岂亦有人欺悠悠青冢沙尘里千载终为汉家死红顔命薄古云然不恨臣工况天子
　　题渔隠图四首
　　江南雨收春柳緑碧烟敛尽春江曲十里蒲芽断渚香千尺桃花春水足溪翁镇日临清渠坐弄长竿不为鱼太平物色不到此安知不是严光徒
　　其二
　　江头夏雨十尺强晚波摇日空江凉逰鱼瀺灂乐深薮不谓人间有渔笱网得江鱼不税官自食自渔终岁欢输租转赋世途恶渔家自得江湖乐
　　其三
　　渔翁老去头如雪短笠轻蓑舟一叶百顷鱼虾足岁租十只鸬鷀是家业横笛朝冲柳外风浩歌夜弄波心月不嫌湖上有风波世路风波今更多
　　其四
　　烟沈风鸣萧蓼江湖岁晚防肃寒塘日出晓光浮村瓮茅柴酒初熟网得冰鳞不入城自洒瓦盆招近局欵乃一声烟水长苇深江静燃湘竹
　　和杨铁厓石湖花防曲
　　石湖雨歇山空蒙美人却扇歌回风歌声宛转菱花里鸳鸯飞来天拍水当时仙伯醉云门酒防翻污石榴裙遗踪无复芳尘步湖上空余昔人墓昔人旣去今人来千载风流付一杯雪藕萦丝荐冰椀蛱蝶穿花逐歌板夕阳刚去画桥西一段春光属品题伤心不见催花使只有黄鹂啼再四无限春愁谁与笺玉奴会唱紫霞篇
　　新燕篇
　　杏花飞飞春燕来主人花下新堂开花间相见惊相识緑树东风卷帘入漠漠疎烟碧草齐斑斑小雨春泥湿城中甲第连云起画栋朱甍春旖旎故垒能无绣幕思多情却向茅檐底茅檐日暖绣幙寒去来只作防常看乃知物性无新故世人自尔分贫富我家旧宅经防迁仅有此屋三年前一朝差池忽在眼便觉华焕生榱椽不嫌香土汚书帙时有飞花落舞筵人言禽鸟得气先主人贫病何当痊人生未怕常贫贱但愿年年见新燕
　　夜坐
　　幽人被酒夜不眠揽衣起坐垂堂前参差花影忽满地仰见明月流青天微风吹空星漠漠时有羁鸿度寥廓美人不来更漏沈天南缥缈银河落
　　题三城王画桃花过墙枝
　　彤宫雨晴春婉婉妍华不隔深庭院试拈丹粉弄春韶淡痕已破东风面醉肌晕碧晓生光脉脉闲情眉敛黄不从画史争新格自有湛然宫様妆【世谓滕王元婴善画蛱蝶花鸟而董遁独以为滕王湛然未知孰是】

　　文氏五家集巻四
　　钦定四库全书
　　文氏五家集巻五
　　明　文徴明　撰
　　太史诗集
　　五言律诗
　　春日闲咏
　　时节烧灯近羇穷独卧家余寒春挟纩残困晚煎茶土润先滋草梅晴薄试花新年眠食好随分足生涯
　　故园
　　屋舍小山村终然思故园雨晴秋倚阁月出夜开门好景亦无改逺人空目存梅花未消息行矣晚何言
　　东葛城夜发
　　萧萧东葛路马上听严更月出高山黑天空逺水明年光秋渐索客子夜犹行村落知何处时闻犬吠声
　　北郭夜归
　　北郭钟初絶还家人倚舟纵横灯映市突兀雾沈楼月落羣星出天垂一水浮不知寒色重霜在木棉裘
　　十月
　　十月蹉跎尽严风忽满城积寒裘失重绵雨榻生情人事莽无际岁功垂又成凋零余短菊殢眼得时明
　　暮春斋居即事三首
　　经旬寡人事踪迹小牕前暝色连残雨春寒宿野烟茗杯眠起味书巻静中縁零落梅枝瘦风吹更可怜
　　其二
　　闲庭青草积春半思苍茫小雨作寒食微风泛海棠芳情经病减白日废书长何物供欹枕萦帘一炷香
　　其三
　　翠箔昼重重寒深雨更浓碧鲜浮草色浅淡敛云容未遣愁欺病还资静养慵蹉跎裘褐在强半负春秾
　　江船对月效乐天何处难忘酒
　　何处难忘酒江船对月时风声传语笑波影散须眉逺火山浮动明河天倒垂此时无一水月负佳期
　　逰治平寺
　　落日淹游艇循山小径迂避喧欣得寺择胜旋开厨偃树斜侵磴横冈逺帯湖过春才十日碧防已扶疎
　　次韵陈以可观莳秧
　　妻孥空舍出秧稻及时明匝岸清歌动分畦翠浪生田家自村乐岁事卜蛙声惭媿城中客长腰饭玉秔
　　次韵喜雨
　　睡起风吹靣高楼急雨来新凉花竹喜残病郁蒸开隔水荒烟合长空独鸟囘佳人应按曲白苎是初裁
　　独坐
　　独坐茅檐静澄怀道味长年光付书巻幽事续罏香日出鸟乌乐雨收花竹凉萧闲习成懒不是寡迎将
　　夜坐
　　溽暑夜不寐凉风初解围起看星汉动坐久语音稀残月耿犹在流萤忽自飞一声何处鹤露下欲沾衣
　　不寐
　　展枕不得寐沈沈玉漏淹一灯寒照壁半夜雨鸣檐有味留贫在多愁与病兼髩边新白髪应为小诗添
　　新寒
　　木落见清真端居物自春牕虚蝇击纸院静鸟窥人白日经檐短青衫卒岁贫新寒满城郭欲出畏风尘
　　新年
　　扰扰复阗阗鸡声妨晏眠江城收宿雨衰发受新年寒尽梅花后春生草阁前郊原芳事近早问石湖船
　　对雨
　　独吟池上雨拍拍水平堤暝色千峯合凉声万叶齐翠承深竹重寒压晚檐低怪得经过断街头一尺泥
　　题秋江图
　　湖平失洲渚日落见帆樯雁影天随逺渔歌水自长孤云开浩荡高兴落沧浪欲采芙蓉去烟波正渺茫
　　次韵孙太初秋夜泛月之作
　　烟敛依依树鸥飞漠漠田短箫吹夜月高兴落江天逺火摇轻浪跳鱼惊过船良辰不易得吾敢卜明年
　　秋晚
　　白日销残篆西风薄繐帏文园无奈病衣带不胜围堕叶兼零雨斜光暗夕扉天涯鸿雁疾谁念稻粱微
　　九日不出
　　早衰怜暮景时序毎侵防秋色篱花瘦柴门落叶深索居成病懒胜日负登临樽酒正愁絶南楼急暮砧
　　重葺先庐履仁有诗奉答一首
　　基构百年谋依然四壁秋庭隂分柳色檐影帯云流客到从题鳯余生本类鸠稍令供燕祭此外复何求
　　再答一首
　　未遂入山居聊营背郭庐编茅防衡宇垂柳带清渠陋袭先人志慙淹长者车北牕有凉吹卧展架头书
　　立春日迟陈淳不至
　　东风吹防燕晓色动帘旌迟子不时至南楼春自生裁诗供帖子阁酒听啼莺白日流云暖梅花初雪晴
　　西虹桥晚眺同九逵赋
　　从来佳丽地阊阖更雄华大舶浮江下飞楼带郭斜春旗摇落日暮堞倚晴霞天外疎烟合兰桥入望賖
　　夏日简履约
　　王子清虚甚萧闲味道腴焚香供燕寝闭阁读残书适俗无尘韵还山有竹居遥应苦喧杂伏日兴何如
　　王婆墩次杨仪部韵
　　遥看坞一聚到只屋三间妪姓随墩在僧廊得藓殷秋浓山照阁雨足水侵关依旧刺船去囘瞻树杪栏
　　过孙文贵不在对庭中新竹
　　一室才容膝居然不受埃恍如城郭外时有野人来檐緑摇新竹阶纹蚀古苔未妨酬对寡抚景自徘徊
　　东禅寺
　　古寺谢车马清临緑玉湾双禽啼竹迳独犬护松关落叶秋满地夕阳僧自闻偶来还自去囘首碧天间
　　石湖作
　　落日淡烟消平湖碧玉摇秋生茶磨屿人在越城桥树色晴洲断钟声古寺遥西风吹短髩还上木兰桡
　　寒夜
　　茆屋寒初重无眠对烛光疎砧何处月残叶满庭霜揽物惊时改供愁有夜长空余强学志抚巻视茫茫张明逺索画久而未成岁暮隂寒雪霰将集斋居无聊为写溪山欲雪图并赋短句
　　岁暮天欲雪郊原风色饶山寒增突兀树暝入萧条野水照茅屋归人争断桥牕前有新句欲覔已寥寥
　　承天寺中隠堂
　　古径无车马闲门帯茑萝秋风吹宿雨日暮眄庭柯世味逢僧尽新凉入寺多居山未有计此地数来过
　　雨中杂述四首
　　春归杨柳暗四月雨垂垂红洗花无迹青沾草有私倚楼迷晓望出郭滞幽期客去茶瓯歇闲愁总上眉
　　其二
　　凝情不自得看雨独登楼緑树千门晚凉云五月秋暗梁栖湿燕高壁上枯牛有待新波长南湖弄小舟
　　其三
　　雨从四月晦数日尚愆晴润与黄梅并寒侵白苎生断烟迷竹色悬溜杂鸡鸣莫自嫌行潦东郊久待耕
　　其四
　　十月江城雨霖滛势已滔檐端宿云雾屋脚巻波涛已扫苏端迹仍深仲蔚蒿无钱供晚醉行儗质春袍
　　岁暮斋居
　　陋巷还车马高斋漫简编尘埃销短日雨雪入残年揽照空双髩探囊有一钱西风洒脩竹吾意已萧然
　　南楼二首
　　南楼冰雪尽江郭岁年穷暮岭延西日枯条振北风孤云天一握万事髩双蓬徙倚青烟灭萧条在眼中
　　其二
　　西山开晚霁返照落牕中岁事收残雪生涯入断鸿寒多裘失重愁剧酒无功零落双桐树萧萧不受风
　　登上方
　　春风吹白髪醉上碧岧嶤帆落天边雨人行树里桥舞台青草合霸气白烟消吴越横分地登临不自聊陈以可近岁筑室陈湖专理农业时以诗见寄夸其所得比来秋成当益乐辄赋秋晚田家乐事十首寄之
　　筑室姚江上陈湖东复东旧谙风俗厚近喜岁年丰晚醉茅柴酒朝羮踏地菘村居今已习那复念城中
　　其二
　　甲第城中好何如小隠家翦茅苫屋角引蔓束篱笆社动喧村鼓场干响稻枷谁言田舍苦随分有年华
　　其三
　　艇子新浮水移来傍钓矶新晴观获去薄暮泛湖归斜日牛眠陇秋风犬护扉行边冲鸭阵时掠野田飞
　　其四
　　秋雨初晴后秋风满稻畦笑歌村逺近烟火舍东西紫擘输芒蠏黄烹啄黍鸡相过有田父日日醉如泥
　　其五
　　秋事相将尽农勤亦告终风高陂水涸霜落稻畦空说尹遭田父穰年赛社公不妨多酿秫今岁颇丰融
　　其六
　　散步蒲为屩端居衲御风观傩逐邻里筑圃课儿童谁识佳公子真成田舍翁只应吟兴在时复走诗筒
　　其七
　　早毕婚嫁累便为田舍谋水租鱼十顷园戸竹千头省事官无扰勤身岁有秋有时携短防寻壑更经丘
　　其八
　　日落山围屋霜清水映门鱼虾时作市鸡犬自成村新味香秔饭常情老瓦盆浑家得醉饱时事更休论
　　其九
　　廪充官税足岁晏乐何如自和田园咏闲修种树书清溪照茆屋寒雨暗村墟时有东邻叟携壶慰索居
　　其十
　　湖田半栽秫秋至酿先成早办兼旬醉聊偿一岁耕渊明无俗韵子幼善秦声莫怪疎狂甚相欢答太平
　　虎丘千顷云阁
　　阁外云千顷风前首重搔倚阑双鸟下落日乱山高积水连横浦疎松帯逺臯冷然发清啸吾意欲凌嚣
　　赋缾梅
　　断枝黏碧藓残蕊叠冰纨未乏溪山韵尤宜几格看移灯传壁影垂箔护春寒应断西湖梦东风在席端
　　赋盆兰
　　清真寒谷秀幽独野人心结意清霞佩传情緑绮琴德馨堪自近道味许谁深一笑歌璚树春风雪满襟关川八咏
　　关川幽居
　　有美神明后关川古世家人情随里善第宅帯山斜高木雨添防清流月映沙莫怜城市好车马正纷华
　　唐关清隠
　　空岩带流水囘合自成关有客居盘谷何时赋小山编篱护脩竹引钓俯苍湾见説遗尘累春来事事闲
　　墓山牧笛
　　何处闻悲调陇头孤笛鸣月明人跨犊风细谷传声郁郁佳城思漫漫长夜情孤儿正愁絶原树答凄清
　　枧山渔歌
　　短棹白苹渚清歌黄帽郎隔云传欵乃背雨入沧浪日落暮山碧天空烟水长西风吹不散秋色满江乡
　　隔峰岚气
　　隔峰当户牖岚气扫晴空短笏迎萧爽疎帘卷郁葱晚烟明灭外秋色有无中莫道浑如画还应画未工
　　屏阜书声
　　吾伊声不恶宛转出崇冈茆屋四檐静短檠中夜凉能来问字客雅称育贤乡清韵松篁外悠然道味长
　　双溪明月
　　见説双溪好秋来更渺然漫流寒漾月夜色逺浮天斗酒黄泥坂宫袍采石船谪仙今寂寞胜事属谁传
　　万贯晴川
　　江上春潮落晴洲带渺茫中流分树色斜日送苹香断雁迷千里荒鸡自一乡晚云归别浦依约见帆樯
　　追和钱舜举山居韵
　　翠深山带屋緑净水通门泉石情还重丘园道自尊种莎添野色留竹护篱根乐事惟心会休逢俗子论雨宿武城追和先温州夜宿武城二首
　　长河风雨送尽日傍沧洲白浪滩都没青枫叶乱流百忧双短髩千里一孤舟日暮墟烟合荒寒满舵楼
　　其二
　　经过言偃邑非复昔时城里俗无从问弦歌空有名江湖孤燕断风雨乱鸡鸣酒醒青灯暗春寒一夜生
　　紫气
　　紫气龙顔穆彤墀虎卫森万年占帝运一念格天心日月何亏食华夷仰照临谁应知有喜白首忝词林
　　颁厯
　　鳯厯从天下千官列陛前青阳壶史奏黄帕侍中传周礼存颁朔尧书重纪年白头供奉里惭媿得春先
　　旅怀
　　隂凝冰未泮雪尽岁还穷世事浮荣外生涯久病中心旌摇落日天影度鸿短髪垂垂白那堪犯朔风
　　野行因过废寺
　　久客念摇落行行还寂寥余寒栖短褐斜日带荒寮岁事行将尽羇魂黯欲销云房才咫尺便觉逺尘嚣
　　才伯过访
　　落日生愁地穷隂欲雪天归心闻断雁衰髩逼残年光景陈编里情怀薄酒边平生黄叔度相见即欣然
　　对酒
　　晚得酒中趣三杯时畅然难忘是花下何物胜樽前世事有千变人生无百年还应骑马客输我北牕眠
　　观书
　　老眼视茫然时时手一编未能忘习气聊复遣余年欹枕山牕下篝灯细雨边谁应知此味自结静中縁
　　煑茶
　　绢封阳羡月瓦缶惠山泉至味心难忘闲情手自煎地罏残雪后禅榻晚风前为问贫陶谷何如病玉川
　　晏起
　　林下将迎寡頽然万事捐老知闲有益病与嬾相便残梦荒鸡外轻寒繐帐前从教贫到骨不负日高眠
　　梁溪道中夜行
　　雨余新水漫风外一帆轻山绕湖南去人从画里行天空云树渺月出暮潮平烟霭知何处渔歌时一声
　　石湖春逰
　　湖光披素练野色涨青烟一雨树如沐千林花欲然疎钟白莲社新水木兰船行乐湏春早山头有杜鹃
　　四月二首
　　风雨将春去清和四月天桐隂摇白日草色散青烟兴寄琴樽外筋骸杖履前若为消永昼牕下有残编
　　其二
　　春雨緑隂肥雨晴春亦归花残莺独啭草长燕交飞香箧青缯扇筠牕白葛衣抛书寻午枕新暖梦依微
　　五月
　　迳草侵衫色庭梧生昼隂时光临角黍穑事望梅霖习静罏熏细醒烦茗椀深草堂宾客散欹枕听幽禽
　　夜坐
　　凉声传漏防夜色转楼隂遥汉三星度空庭万籁沉草辉萤个个树影月林林稍觉尘氛逺闲愁不上心
　　夏日
　　境寂昼偏永心清暑气微老兼疎笔研性复懒裳衣隠几双桐转褰帘独鸟飞茗薰聊自适不怪客来稀
　　待月
　　夜色动虚楹南楼迟月生碧烟消欲尽银汉寂无声防灔金波涌参差玉树明隔溪人未卧把酒坐吹笙
　　和陈鲁南二色菊
　　秋色一篱雨寒英百翦霜宫妆娇映额后服淡生香灿烂褭蹄重防褷鹄羽长西风不相负岁岁有重阳
　　右黄菊
　　闲淡岁寒姿金行自及时月明霜翦翦秋净玉差差短翅蝶迷粉脩翎鹤有仪瑶华谁与赋寂寞自东篱
　　右白菊
　　射渎早行二首
　　夜色载扁舟沧江带月流橹声撩吠犬灯影触眠鸥星汉疑摇动烟林逺欲浮不知霜并下寒重木棉裘
　　其二
　　长林风防防孤棹夜暝暝天濶水烟白月寒渔火青素衣沾坠露短髪戴疎星彼美谁家子吹箫下逺汀
　　石湖泛月
　　爱此陂塘静扁舟夜不归水兼天一色秋与月争辉浦近青山隠沙明白鹭飞坐来风满髩不觉露沾衣
　　迎春日风雨斋居漫述二首
　　迎春春欲至风雨暮交加未説迷牛马真成湿岁华林无霜后叶梅有腊前花客散虚斋寂风檐自煑茶
　　其二
　　风雨饯残腊梅花迎早春病淹愁绪在髩与物华新短褐栖余冷重帘细暗尘不嫌门寂寞时有问竒人







　　文氏五家集巻五
　　钦定四库全书
　　文氏五家集巻六
　　明　文徴明　撰
　　太史诗集
　　七言律诗
　　谒江浦庄先生留宿定山草堂
　　十亩青松四靣山草堂宛转乱流间若非清福安能主为访高人得暂闲竹圃眠云秋濯濯水舂孤枕夜潺潺就中何事尤堪羡国是人非了不关
　　重至滁州同诸友逰琅琊
　　兼旬行李滞滁州不到琅琊亦枉留饮伴况来多旧好山灵应不厌重逰四时风景初无恙千里登临易起愁安得移家终此住读书朝暮对溪流
　　再至定山辱庄先生赠诗次韵奉答
　　稺齿穷身岂有知偶陪高论得移时感公不以愚顽弃顾我何堪逺大期草阁便须终岁住仆人休讶出山迟归来乞得尧夫句暮雨秋灯不断思
　　附録庄公赠诗
　　一灯何处写相知对坐寒牕暮雨时诗本平生非杜甫琴才临老遇钟期尽堪出手名家早但觉忘年得友迟傥许无言真妙意欲将千载慰深思
　　暮春
　　高榆风定翠相围天气悠扬思转微昼阁凝香新试扇春肌生汗欲更衣乍闻幽鸟浑无见时堕逰丝忽漫飞惆怅东防寻晓梦落花芳草已都非
　　奉次吴匏庵先生续潘邠老诗韵
　　满城风雨近重阳暝色寒声漫绕堂向去隂晴难逆料迩来牢落已粗尝直饶诗思如秋淡未害臞顔映菊黄好事例乖何用叹但令有蟹荐桑郎
　　田舍
　　秋风田舍有闲情野老迎宾喜不胜小径穿松敷细石短篱縁水束枯藤堆盘虾蟹输村乐匝屋鸡豚騐岁登却恋城居留未得晚山囘首白烟凝
　　咏芙蓉
　　九月霜清卉草荒拒霜池上独宜霜谁怜憔悴春无主赖是迟回晚自芳太液风烟情黯黯仙人城阙事茫茫幽贞自有金茎菊相对疎篱各淡妆
　　十月
　　江南十月乍风埃帘箔垂寒昼不开身计萧萧存断简人情黯黯付深杯雨中秋事芙蓉尽霜后时新橘柚来抱病经旬宾客减卧看香鼎篆萦回
　　停云馆燕坐有怀昌国
　　山馆无人午篆残便闲经日不簮冠时慿茗椀驱沈困聊有书编适燕欢漠漠黄梅生湿润纎纎白苎试轻单梧桐小砌隂如许不得君来共倚栏
　　与邢丽文登葑门城楼
　　天风异制木蛇空雉堞差差夕照中百里山川形胜旧万家烟火岁年丰迤南茂苑迷陈迹直北荒原识故宫会取千年兴废理与君极目送飞鸿
　　次韵答希哲见怀兼乞草书
　　墙外车音寂不闻闲縁谁解病中纷凉风着急吹芳树落日含情咏碧云高谊乍违黄叔度清篇先枉沈休文秋来定有临池兴榻得鹅羣倘见分
　　怀钱孔周徐昌国【时应试南京】
　　停云寂寞病中身旅梦秦淮夜夜新见説踏槐随举子终期鸣鹿荐嘉宾人言漫漶真无防吾道逶迤合有伸想见马蹄轻疾处薄罗微染帝京尘
　　叔父侍御致仕诗二首
　　圣恩刚遂我公私乞与闲身未老时行乐拟裁居士服入山谁送草堂赀浮云多态何当散高鸟无求不可羇明月青山一杯酒闲情未许俗人知
　　其二
　　诏许先生解旧官依然豸绣贲丘园孤危宜负平生志归宿还叨旷荡恩谁谓今人无古道欣看盛事出家门从今只办溪山乐世事如棋不足论
　　奉陪吕太常沈石田逰虎丘次韵
　　高贤寻壑共经丘偶得追从续旧逰陆羽泉甘春试茗王珣祠古暮维舟风檐落落铃相语雨径登登屐似油怪是酣吟留不去水云千顷正当楼
　　金陵客楼与陈淳夜话
　　巻书零乱笔纵横对坐寒牕夜二更奕世通家叨父行十年知己愧门生高楼酒醒灯前雨旅榻秋深病里情最是世心忘不得满头尘土说功名
　　立春日病起【十二月卄三日】
　　青丝裹饼荐春盘喜见鞭春在腊前便与一冬除旧病尚余七日是残年梅花消息严寒后防胜情怀薄酒边旋取物华供帖子暖痕浮緑草生烟
　　初六日与客自葑门泛舟至东禅小集
　　浅痕霏緑淡烟光逺树依依春水长落日五人浮野艇东城三里到溪堂【寺有青溪堂】余寒人日梅枝瘦半醉僧寮菜饭香转信投闲闲不得题诗还博静中忙
　　人日停云馆小集
　　新年便觉景光迟犹有余寒宿敞帷寂寞一杯人日雨风流千载草堂诗花枝未动临佳节菜饭相淹亦胜期春色到今深防许小山南畔草痕知
　　咏孔周
　　围坐清谈麈尾长墨痕狼籍练裙香水亭纨扇歌杨柳春院琵琶醉海棠王谢风流才子弟齐梁烟月锦篇章豪华岂是泥沙物好在挥毫白玉堂
　　春日舟行书所见
　　日出吴山敛雾苍平桡十里下横塘弄春草色偏宜逺绕竹溪流不觉长一坞人烟自花柳千畦麦菜间青黄不因出郭供人事负却风光二月强
　　重阳前一日饮孔周有斐堂
　　尘土欺人两月忙深秋才上故人堂却怜违濶翻情厚不觉淹留入话长翠箔香风吹桂子布袍寒信作重阳百年辛苦还防死好对良辰尽此觞
　　郑太吉送慧泉试吴大本寄茶
　　醉思雪乳不能眠活火砂瓶夜自煎白绢旋开阳羡月竹符新汲慧山泉地罏残雪贫陶谷破屋清风病玉川莫道年来尘满腹小寒梦已醒然
　　岁暮斋居即事
　　檐树扶苏带乱鸦萧斋只似野人家纸牕猎猎风生竹土盎浮浮火宿茶日色射云时弄彩雨丝吹雪不成花庭中卉物凋零尽独有苍松领岁华
　　谢永嘉赵君泽寄兰
　　草堂安得有琳琅傍案猗兰奕叶光千里故人劳解佩一牕幽意自生香梦囘凉月瓯江逺思入秋风楚畹长渐久不闻余冽在始知身境两相忘
　　金陵咏怀
　　钟山日上紫烟收金阙参差万瓦流帝业千年浮王气都城百雉隠高秋声华谁覔乌衣巷形胜空吟白鹭洲囘首壮逰心未已西风防马看吴钩
　　咏玉兰花
　　孤根疑自木兰堂怪得人呼作女郎绕砌春风怜谢傅一天明月梦唐昌冷魂未放清香浅深院谁窥缟袂长漫説辛夷有葛后开应是愧秾妆【此花以辛夷接本】
　　贺九岭【相传为吴王贺重九处】
　　嶻然飞岭带晴岚路出余杭更绕南往迹漫传人贺九胜逰刚爱月当三岩前鹿绕云为路木末僧依石作庵一笑停舆风拂面松花闲看落
　　三月
　　三月江南柳色匀海棠风暖驻游尘山斋病起诗逋积曲巷春晴辙迹新习气未忘聊应世虚名何益漫劳人闲来自理幽居事莫道花时不称贫【李咸用诗衰世难行道花时不称贫】
　　逰吴氏东庄题赠嗣业
　　渺然城郭见江乡十里清隂护草堂知乐漫追池上迹振衣还上竹边冈【中有知乐亭振衣冈】东郊春色初啼鸟前辈风流防夕阳有约明朝泛新水菱濠堪着野人航
　　诗人孙太初过访
　　把剑南来赋逺逰又看东上浙江舟山斋动是经时别菜饭聊看半日留醉里江湖真有味春来花鸟正关愁天台雁荡平生梦慿仗诗囊次第收
　　暮春雨后陈以钧邀逰石湖遂登治平
　　贪看粼粼水拍堤扁舟忽在跨塘西千山雨过青犹滴四月寻春緑已齐湖上未忘经岁约竹间覔得旧时题晚烟十里归城路不是桃源也自迷
　　次韵王秉之新庄书事
　　背郭通村小筑居任心还往乐何如山中旧业千头橘水面新租十亩鱼未遂隠谋聊避俗不忘壮志有藏书抱衾曾借西斋榻囘首题诗十载余
　　与宜兴吴祖贻夜话有作就简李宗渊杭道卿吴克学
　　有客扁舟自阳羡夜堂风雨对高眠不辞谈笑成佳会祗觉淹留有宿縁别后交逰如梦里意中山水落樽前青灯酒醒还生恋明日烟波更渺然
　　寄陈以可乞米
　　秋风百里梦姚城无限闲愁集短檠零落交游怀鲍叔逡巡书帖媿真卿谋身宜信贫难忍食指其如累不轻见説湖南风物好何时去买薄田耕
　　宿相城有怀石田先生
　　何处重占处士星草堂突兀夜灯明风流已与人都尽手泽空怜物有情依旧短墙围野色不禁高树送秋声伤心未了生前约渔子沙头一棹横
　　金陵秋夜与彭寅之汤子重步月
　　双阙深沈夜向防碧天露下葛衣单风吹急柝严城闭月照行人古道寒往事悠悠歌鳯去青山靡靡识龙蟠壮怀万里同游在满目风烟引剑看
　　道复西斋古石
　　玲珑苍壁太湖姿浪蚀沙陶面面竒百穴晴牕通玉女一拳小石梦仇池乍逢合下南宫拜欲咏还输白傅词便拟高斋题列岫朝来秀色满襜帷
　　新正四日雪后方昆山思道过访值余不在留诗而去奉答一首
　　偶扶藜杖出柴荆虚却王猷过访情高兴自縁脩竹住通家还许小儿迎百年契分叨君厚一笑闲縁媿我轻留得新诗珠满案纸牕残雪共光荣
　　杨仪部君谦纂述之余颇修净业瞻对无由怅然成咏
　　不见髙人动经月似闻观道独澄怀一函自课维摩品百日方持白傅斋春到梅花开小阁梦囘凉月印空阶从知不受风尘累二十年前已乞骸
　　子重赋诗徴余逋画未即践言先以小幅展限就和来押
　　飞岚疉巘翠撑空画得幽居似剡中满地清隂山木合隔溪野色小桥通倚防诗思萧萧雨绕竹茶烟细细风想得髙人方闭户那知市上软尘红
　　夏意
　　五月江南樱笋残疎花吹尽緑漫漫雨来恰及梅黄候春去犹余麦秀寒白日幽深茆屋静野情萧散苎袍寛美人何处经时别满耳新蝉独倚防
　　次韵九逵山中步月
　　黄叶萧萧没断踪风将牢落入穷冬三更酒醒人何处千里月明山自重逺水浮村微见火碧烟藏寺但闻钟知君逸思难分付都属寻诗七尺笻
　　虎丘剑池
　　吴王理玉防千年水落池空得暮砖地下谁曾求宝剑眼中吾已见桑田金鳬寂寞随尘劫石阙分明有洞天安得元之论往事满山寒日散苍烟
　　石湖
　　横塘西下水如油拂岸垂杨翠欲流落日谁歌桃叶渡凉风徐度藕花洲萧然白雨醒烦暑无赖春山破晚愁满目烟波情不极逰人还上木兰舟
　　席上题扇景夀外舅大参吴公
　　解组归来岁五更天教闲散养脩龄东华风浪今无梦南极休徴已见星阅世尽容醒眼白倚楼自爱晚山青扁舟或献南飞曲慿仗东坡醉里听
　　鸡鸣山金陵胜处往岁葢屡逰之未有作也偶阅九逵逰慿虚阁记追赋一首
　　金陵佳丽石头城杰阁登临正雨晴帝业称雄维虎踞逰人选胜得鸡鸣长江天际孤帆灭落日烟中万瓦明满目废兴题不得独看名画绕廊行
　　与外甥陆之箕夜话【安甫子】
　　一笑灯前覩陆云后生殊是逼吾频文章有待成先志眉目分明见故人潘岳任咸千载恨何充王导一家亲虚斋短榻寒相对礼数虽疎意却真
　　上己日独行溪上有怀九逵
　　郭外青烟柳带柔洞庭西去水悠悠故人不见沙棠楫燕子齐飞杜若洲日落晚风吹宿酒天寒江草唤新愁佳期寂寞春如许辜负山花挿满头
　　寒食自横金归泛石湖
　　泽国春深雾雨收越城桥畔水争流断烟西去浮苍屿斜日中川起白鸥村店寂寥寒食节行人迢木兰舟芳晴满目东风急欲采汀花不自由
　　侍柱国王先生西园游集【园在夏驾湖上】
　　名园诘曲带城闉积水居然见逺津夏驾千年空往迹午桥今日属闲人江南白苎迎新暑雨后孤花殿晚春自古会心非在逺等闲鱼鸟便相亲
　　附王先生次韵
　　吴王消夏有残闉特起幽亭谢要津曲径转时迷到客短墙缺处见行人緑杨动影鱼吹日红药留香蝶送春为问午桥闲相国自非刘白更谁亲
　　百花庵
　　北郭名蓝旧有名岁长无复百花深柴门日落空流水古木春来长緑隂满眼风流文字业一龛荒寂道人心野桥诘曲通幽径短防何时许重寻
　　咏庭前藂菊
　　寒英翦翦弄轻黄百卉凋零见此芳天意也应怜晚节秋光端不负重阳郊原惨淡风吹日篱落萧条夜有霜输与陶翁能领略南山在眼酒盈觞
　　赋得野亭秋兴
　　断云狼籍近帘栊天地萧条四壁空尽日倚防黄叶雨一番吹髩白苹风年光搔首孤鸿外山色供愁落照中欲寄闲情无那逺烟波江上采芙蓉
　　赠王履约履吉兄弟
　　春风独目总琳琅素月流云缥缈光未用寡辞推子敬故应相敌有元方百年有待麟呈瑞千里欣看雁逐行手结幽兰成杂佩思君欲赠不能将
　　扬州
　　竹西箫管玉参差柳外楼台舞陆离落日芜城非故国春风后土有荒祠锦帆烟月千年梦禅榻情怀两髩丝二十四桥何处是扁舟西去不胜思
　　先大父有宿汶上之作舟中阅先集敬次严韵
　　日暮风霾欲涨天独临古渡意凄然春光三月行当暇客子长途未息肩白漫河流还岸岸緑垂杨柳自芊芊当年汶上城何处一抹斜阳万树烟
　　过张秋追怀武功先生遗迹
　　投薪沈铁事悠悠巨扫千寻压上游河济从来天下尽江淮今入地中流当时物论轻文士千载行人仰壮猷人事防囘桑海异依然高碣镇东州
　　魏家湾有感【博平县地也】
　　博平县里侍亲时四十年来两髩丝竹马都非前日梦枯鱼空负此生悲已无父老谈遗事独有声名系去思憔悴平生尘土迹魏家湾水会能知
　　柳色
　　漫説鵞儿色似油何如杨柳緑幽幽初收宿雨浓于染逺映新波翠欲流十里蝉声溪上路一痕斜照驿边楼莫言濯濯无人爱别有春光在御沟
　　怀石湖寄吴中诸友
　　江梅千树绕楞伽记得临行尽着花青子熟时应忆我緑隂成处正思家听莺此际堪移酒烧竹何人共煑茶防度扁舟梦中去不知尘土在天涯
　　午门朝见
　　祥光浮动紫烟收禁漏初传午夜筹乍见扶桑明晓仗却瞻阊阖觐宸旒一痕斜月双龙阙百叠春云五鳯楼潦倒江湖今白髪可能供奉殿东头
　　奉天殿早朝二首
　　天外鸣鞭肃禁宸朝廷献纳有司存罘罳拂曙楼台逈象魏连云观阙尊夹陛书思端万笏上方求谏辟千门宫墙树色深于染总受天家雨露恩
　　其二
　　月转苍龙阙角西建章云敛玉绳低碧箫双引鸾声细防扇平分雉尾齐老幸缀行班石陛谬惭通籍预金闺日高归院词头下满袖天香拆紫泥
　　雨中放朝出左掖
　　霏微芳润浥霓旌厯落彤墀散履声暝色浮烟迷左掖碧云将雨近西清柳垂青琐千丝重水落银桥万玉鸣沾洒不辞袍袖湿天街尘净马蹄轻
　　雪后早朝
　　月满长安雪未消分明银海泻秋涛光迷万马璚珂乱势压双龙玉阙高曙色渐分鳷鹊观凝寒犹在鹔鹴袍负薪亦有号饥者愿得君王发汉厫
　　元旦朝贺
　　仙音缥缈协和鸾天上春囘白玉阑日出鸡人徐唱卯雪消风伯为驱寒万方玉帛看王会一岁仪文重履端满目升平题不得白头惭愧直金銮
　　进春朝贺
　　玉殿千官拜冕旒紫衣京兆在前头四时盛德初临木先日严寒已送牛气转苍龙当法驾风囘明庶动宸逰圣王和令思行庆次第颁恩下九州
　　恭大驾还自南郊
　　圣主囘銮肃百灵紫云葢翼苍精属车剑履星辰丽先驾旂常日月明十里春风传警跸万方和气协韶韺白头欣覩朝元盛愿续思文颂太平
　　观驾幸文华听讲
　　朝下鸾舆幸讲堂徐看天仗转东厢翠旂拂柳宫墙绕清跸穿云阁道长千载明良真际会九朝文物旧彞章小臣漫厠防龙后彷佛还瞻日月光
　　庆成宴
　　花映珍盘出上供风吹韶頀落遥空坐联日驭红云暖恩湛宫壶瑞露融一代礼成郊社后百年身际太平中晚酣不记归来处彷佛春光玉殿东
　　再与庆成
　　日射宫花淑景柔春风重醉殿东头嫚姗不厌倡优拙宣观亲承礼数稠天上露华恩湛湛庭中和气鹿呦呦一声响节惊禽散锦服中官进御羞
　　实録成赐燕礼部
　　北府书成奏尚方南宫拜诏许传觞青春照坐宫花丽瑞露浮樽法酒香邂逅鸾台修故事遂令牛走被余光浓恩恰似朝来雨散作槐防六月凉
　　腊日赐燕
　　绮筵错落映朱旗百辟承恩燕赤墀荐蜡尚存周典礼赐酺聊举汉官仪中厨次第催传防列坐雍容各覆巵潦倒不慙书猎字殷勤还赋伐檀诗
　　端午赐扇
　　剡藤湘竹巧裁将珍重瑶华出尚方四海清凉初拜赐一时怀袖总生光最怜明月难捐弃即有仁风可奉扬真觉自天题处湿墨痕狼籍露华香
　　赐长夀防缕
　　紫宸朝下锡灵丝金水桥边拜命时文绣自天腾五色光华约臂结双螭重惭潦倒随恩泽还忝班行覩盛仪愿得君王千万夀日华常照衮衣垂
　　实録成防恩赐袭衣银币
　　双银烂烂出朱提稠叠文缯五色丝天子不遗牛马走侍臣还忝鳯凰池青霄宠渥兼金重白首遭逢补衮迟狼籍天香携满袖春风湛露写新诗
　　再赐银币
　　流银嘉币上方琛昼锡骈蕃雨露深朽质何堪施绮縠虚名元自愧南金敢忘珍重酬千载图补丝毫有寸心白髪茂恩何所自三年供奉忝词林
　　翰林斋宿
　　春星烂漫烛防垣独拥青绫向夜防宫漏隔花银箭永莲灯垂烬玉堂寒坐聆宵柝霜围屋想见郊禋月满坛铃索无风尘土逺始知仙署逼金銮
　　兴隆寺致斋
　　漠漠香灯佛座前寝衣相对不成眠明禋夙奉廷中戒清净来修物外縁竹树湘帘新月色髩丝禅榻旧风烟无端忽忆朝元事笑隔春风又一年
　　内直有感
　　天上楼台白玉堂白头来作秘书郎退朝毎傍花枝入儤直遥闻刻漏长铃索萧闲青静词头烂漫紫泥香野人不识瀛洲乐清梦依然在故乡
　　禁中芍药
　　仙姿绰约绛罗绅何日移根傍紫宸月露冷金带重天风香泛玉堂春千年想见翻阶咏一笑羞称近侍臣不似人间易零落上方元自隔凡尘
　　逰西苑
　　宛转瀛洲带幔坡蜷玉蝀压银河广寒遥见空中树太液微生雨后波云卷红妆千步障鳯吹璚葢万年柯太平见説宸逰简驰道青青长薜萝
　　秋日再经西苑
　　内苑秋清宿露晞盈盈日采动金扉松间翠殿华葢天外银桥入紫微锦缆稀逰青雀暗璚波无际白鸥飞彤墙高柳无人折时见中官一骑归
　　西苑诗十首
　　嘉靖乙酉春同官陈侍讲鲁南马修撰仲房王编修绳武偕余为西苑之逰先是鲁南教内书堂识守苑官因得尽厯诸胜旣归随所记忆为诗十篇
　　万岁山
　　日出灵山花雾消分明员峤戴金鼇东来复道浮云逈北极觚棱王气高仙仗乘春观物化寝园常岁荐樱桃青林翠葆深于沐总是天家雨露膏
　　太液池
　　泱漭沧池混太清芙蓉十里锦云平曾闻乐府歌黄鹄还见秋风动石鲸玉蝀蜷垂碧落银山缥缈自寰瀛从知鳯辇经逰地鳬雁徊翔总不惊
　　璚华岛
　　海上三山拥翠鬟天宫遥在碧云端古来漫説瑶台逈人世宁知玉宇寒落日芙蓉烟袅袅秋风桂树露团团胜逰寂寞前朝事谁见吹箫驾防鸾
　　承光殿
　　小苑平临太液池金铺约戸鎻蟠螭云中帝座飞华葢城上钩陈绕翠旗紫气曾回双鳯辇青松犹有万年枝从来清跸深严地开尽碧桃人未知
　　龙舟浦
　　列殿隂隂水窦连汉家帝子有楼船兰桡桂楫曾千里锦缆牙樯忆往年汾水秋风空落日隋隄杨柳漫清烟今皇别有同民乐不遣青龙漾碧川
　　芭蕉园
　　小山盘折翠防岈松桧隂隂辇道斜草长兰亭迷曲水雨深桃洞自飘花紫云依旧围黄屋青鸟还应识翠华知是史臣焚草地文光隠隠结红霞
　　乐成殿
　　太液东来锦浪平芙蓉小殿瞰虚明碧栏醮影双龙卧緑水浮渠九岛轻漾日金鳞堪引钓拂天翠柳乱闻莺激流静看飞轮转天子无为乐岁成
　　南台
　　青林迤逦转回塘南去高台对苑墙暖日旌旗春欲动薰风殿阁昼生凉别开水榭亲鱼鸟下见平田熟稻粱圣主一逰还一豫居然清禁有江乡
　　兎园
　　汉王逰息有离宫闼朱扉迤逦通别殿春风巢紫鳯小山飞涧架晴虹团云芝葢翔林表喷壑龙泉转地中简朴由来尧舜事故应梁苑不相同
　　平台
　　日上宫墙飞紫埃先皇阅武有层台下方驰道依城尽东靣飞轩映水开云傍绮疏常不散鸟窥仙仗去还来金华待诏头都白欲赋长杨愧不才
　　丙戌十月十日致仕出京二首
　　独驱羸马出枫宸囘首长安万斛尘白髪岂堪供世事青山自古有闲人荒余三径犹存菊兴落扁舟不为莼老得一官常卧病可能勲业上麒麟
　　其二
　　白髪萧踈老秘书倦逰零落病相如三年虚索长安米一日归乘下泽车坐对西山朝气爽梦囘东壁夜牕虚玉兰堂下秋风早幽竹黄花不负余
　　阻氷潞河简同行黄才伯
　　长河十月朔风悲零落貂裘不受吹冰雪峥嵘惊岁晚江湖寂寞滞归期谁怜阮籍穷途泣自笑穰侯见事迟忽忆同行黄太史篝灯何处拥书帷
　　丁亥元旦次才伯韵
　　东风早晚到天涯客子逢春正忆家栢叶漫传元旦酒江梅应发故园花不愁逆旅无亲戚依旧江湖有岁华深负郑庄腾荐剡逰岩痼疾久烟霞
　　闻雁有怀
　　尺书不至意茫茫酒醒俄惊雁北翔迢逓秋声连朔漠蹉跎归思满衡湘五更风雨青灯暗万里江湖白髪长四海平生防兄弟年来凌乱不成行
　　冰泮次才伯韵
　　吹面东风不作寒断冰千片下晴滩已知积雪经冬尽正好垂杨映水看满目江山劳应接到家樱笋未防残只应今夜扁舟梦先绕吴门鬭鸭栏
　　还家志喜
　　緑树成隂迳有苔园庐无恙客归来清朝自是容疎懒明主何尝弃不才林壑岂无投老地烟霞常护读书台石湖东畔横塘路多少山花待我开
　　玉磬山房
　　横牕偃曲带脩垣一室都来斗様寛谁信曲肱能自乐我知容膝易为安春风薙草通幽径夜雨编篱防药栏笑杀杜陵常寄泊却思广厦庇人寒
　　石湖
　　石湖烟水望中迷湖上花深鸟乱啼芳草自生茶磨岭画桥东注越来溪凉风嫋嫋青苹末往事悠悠白日西依旧江波秋月堕伤心莫唱夜乌栖
　　逰支硎天平诸山
　　麦陇风微燕子斜雨晴云日丽江沙遥寻支遁烟中寺初见天平道上花过眼溪山劳应接方春草树发光华夕阳半岭归舆急惭愧城中自有家
　　煎茶赠履约
　　嫩汤自发鱼生眼新茗还夸翠展旗谷雨江头佳节近惠泉山下小船归山人纱帽笼头处禅榻风花绕髩飞酒客不通尘梦醒卧看春日下松扉
　　喜雨
　　弱云将暝暗松关急雨萧然落坐间山鸟近人呼滑滑春泉隔屋送潺潺小牕破睡茶瓯浅别院生凉羽扇闲满目新诗题不得登楼自看郭西山
　　人日杜氏南楼题赠允胜
　　城上残云烂漫垂楼头人日喜晴时聊从节物占人事未放春风负酒巵病后光隂新白髪江南消息早梅枝草堂故事诗篇在应许多情杜甫知
　　冬日谢克和送蠏
　　劳遣霜脐到酒边眼看郭索已垂涎翠螯啄雪真堪把赤甲含膏更可怜湖上人家收断后江南风物看灯前【吴中有看灯蟹】居然动我江山兴不忘诗人后惠连
　　春雨漫兴
　　春雨萧萧草满除春风吾亦爱吾庐高情时诵闲居赋老眼能抄种树书金马昔年贫曼倩文园今日病相如焚香燕坐心如水一任门多长者车
　　雨后
　　积雨初收风乍颠城南花事已茫然黄鹂绕树空千啭白髪伤春又一年竹几蒲供坐睡茗杯香鼎有闲縁客来莫话长安事自理南华外物篇
　　赵侍御丽卿邀逰冶城
　　落木萧萧带雨空治城高处见秋风重将白髪逰江左依旧青山似洛中有客樽前谈梦鹿何人天际慕飞鸿荒墩寂寞埋秋草犹自风流忆谢公
　　徒步至宝光寺
　　布袜青鞋短褐衣酒樽诗巻一僮随白头自笑曾供奉徒步谁怜老拾遗五亩喜闻秔稻熟重阳还恨菊花迟松寮竹谷逍遥地时有山僧乞小诗
　　九日与彦明登雨花台
　　雨花台上雨初干野色江光落坐间岂谓旅逰逢九日共来把酒对三山老年节物偏生感到处云林不负闲落木满空秋万里暝禽遥带夕阳还
　　静隠
　　扫地焚香习燕清萧然一室谢将迎坐移白日花间影睡起春禽竹外声心逺自应人境寂道深殊觉世縁轻问竒尚有门前客却恨青山不揜名
　　闲居漫兴
　　深巷无人昼掩扉新晴庭院緑隂肥柳风吹絮河鲀上花雨沾泥海燕飞残睡未能消卯酒乍暄聊复试春衣东风緑遍江南草多少王孙怨不归
　　夏日睡起
　　緑隂如水夏堂凉翠簟含风午梦长老去自于闲有得困来时与客相忘松牕试笔端溪滑石鼎烹云顾渚香一鸟不鸣心境寂此身真不愧羲皇
　　闻蛙
　　青灯背壁夜微茫閤閤羣蛙正绕堂细雨黄昏贫鼓吹谁家青草旧池塘年来水旱真难卜我已公私付两忘寄语繁声休强聒吴城明日是端阳
　　闻鸡
　　乍鸣沧海日东升再唱长安万户醒风雨何曾迷晓漏霜天还解散疎星谁怜半夜灯前舞常自冲寒马上听此日山牕呼不起壮心囘首总凋零
　　顾华玉邀予为西湖之逰病不能赴诗以谢之
　　旧约钱塘二十年春风拟放越溪船却怜白髪牵衰病应是青山欠此縁漫説西湖天下胜负他北道主人贤只余好梦随潮去月落空江万树烟
　　上己日石湖小集
　　楞伽湖上晚风和茶磨岩前宿雨过士女竞浮青雀舫野人自占白鸥波春来花鸟闲情在老去山林乐事多办取一樽酬令节扣舷聊和竹枝歌
　　湛甘泉司马以诗招逰衡山奉答
　　家世衡阳有钓台江湖流浪未能囘政怀桑梓千年计忽枉封题万里来月满罗浮劳我梦云埋岳麓待公开追攀见説襟怀壮倘许春风杖屦陪
　　二月念六日游天池诸山
　　西北羣山列翠屏天池宛转帯支硎行穿壑谷身忘倦忽听松风酒又醒岁闰故应春缓缓民饥欣见麦青青老年行乐知无防莫负樽前双玉瓶
　　忆昔四首次陈鲁南韵
　　三年端笏侍明光潦倒争看白髪郎咫尺常依天北极分香曾直殿东廊紫泥浥露封题湿宝墨含风赐扇香记得退朝归院静微吟行过药栏傍
　　其二
　　紫殿东头敞北扉史臣都着上方衣毎悬玉佩听鸡入曾带宫花走马归此日香罏违伏枕空吟高阁霭余辉三年归卧沧江上犹记双龙傍辇飞
　　其三
　　扇开青雉两相宜玉斧分行虎旅随紫气氤氲浮象魏彤光缥缈上罘罳幸依日月瞻龙衮偶际风云集鳯池零落江湖俦侣散白头心事许谁知
　　其四
　　一命金华忝制臣山姿偃蹇漫垂绅媿无忠孝酬千载曾履忧危事一人陛拥春云严虎卫殿开初日照龙鳞白头万事随湮灭惟有觚棱入梦频
　　荆溪道中
　　荆溪西下小舩通离墨铜棺在眼中坐咏风烟怀杜牧曾穿岩窦识张公逺山如画云开嶂落日供诗翠满篷賸欲跻攀老无力空余双目送飞鸿
　　人日喜晴有怀故友王履吉
　　良辰乐事不相违一笑褰帘喜上眉浮弄新晴初日色破除残腊早梅枝山林烂漫青樽在老病侵寻白髪知不见故人春满眼临风空赋草堂诗
　　江隂道中赋赠王禄之
　　春水浮烟柳映空兰舟西下两人同等闲机事楸枰外咫尺江山画笥中一笑头颅忘我老百年家世与君通不眠共理平生语落尽灯花月满篷
　　汤子重赴南雍
　　望望金陵路不遥故人西上木兰桡春风贳酒丹阳郭明月题诗白下桥壮志君方事行役暮年吾毎恋亲交江城雪后梅花尽无限殷勤在柳条
　　顾荣夫园池
　　临顿东来十亩庄门无车马有垂杨风流吾爱陶元亮水竹人推顾辟疆早岁论文常接席暮年投社忝同乡寄言莫把山扉掩时拟看花到草堂
　　荣夫见和再叠
　　为爱高人水竹庄防囘系马屋边杨每开蒋径延求仲常伴山公有葛彊陋巷谁云无辙迹城居曾不异江乡春来见説多幽致开徧梅花月满堂
　　春日雨中
　　彤阁烟轻翠陆离晓帘风急雨丝丝情淹宿酒春愁重坐弄残棋昼景迟野色送青山半出暖防囘緑草先知老来自觉才情减开尽梅花未有诗
　　人日期与孔周子重小集以事愆期独坐有怀
　　草痕帘影碧参差此日逢人有所思樊圃又看挑菜始江梅刚是试花时喜无冰雪春寒浅况值清明淑景迟有约不来成寂寞临风再咏草堂诗
　　谷日孔周子重禄之南楼小集
　　灵荚初开第八蓂玉梅新试两三英要知春早花期近喜卜年丰谷旦晴緑醑不教虚节叙白头聊复话平生相携莫便匆匆去新月南楼正自明
　　伍畴中太守惠酒将过访
　　玉川有约到吾庐先遣长须致鲤鱼老我草方寂寞故人乘兴定何如山园夜雨剪春韭花径春风候小车青眼交游无防在白头光景莫教虚
　　斋居漫兴
　　香消古鼎静沈沈寂寞城居似逺林日上楼台朝气爽燕飞帘幕夏堂深疎花净扫风前迹碧树新添雨后隂老覔知音殊意懒任教尘暗壁间琴
　　春寒病起
　　十日春隂一日晴春衫犹怯晓寒轻萧条病骨梅花瘦宛转闲愁蔓草生闭户新波平野岸倚楼山色绕江城东风早晚持樽酒去听横塘满树莺
　　夏雨
　　六月飞尘扑靣黄萧然一雨破骄阳长风鼓浪翻茅屋宿雾排云压短墙秋事已占南亩喜午眠仍饱北牕凉登楼别啓西牕看横巻湘帘一片苍
　　袁与之送新茶荐以荣夫新笋赋谢二君
　　拣芽骈笋荐新泉石鼎沙铛手自煎一笑月欣见靣百年玉板更参禅锦舒风箨春雷后翠展云旗谷雨前珍重故人披拂意尽驱尘俗破昬眠
　　秋夜
　　宿酒微消睡思浓孤懐兀兀夜溶溶半牕凉影双桐月一榻秋声四壁虫坐阅岁时成老大天教贫病养疎慵曾参际会无禆补羞更从人説卧龙
　　九日招孔周诸君
　　芙蓉波冷桂风凉晤语萧疎白髪长青眼平生防亲旧黄花荏苒又重阳越樽久湛金华露吴蟹初肥笠泽霜拟合羣贤酬一醉呼儿为扫玉兰堂
　　宗伯招汤子重逰虎丘
　　入门连岭翠崚增别径穿云次第登碧瓦参差蓬宇静古藤依约紫厓崩眼中厯厯悲前刼方外悠悠愧老僧十载同逰半零落长明惟有佛前灯
　　汤右卿寄十月菊
　　奕奕秋光照眼新扁舟来自楚江滨多君珍重黄金赠老我衰迟白髪新应是晚香同臭味故教寒艶发清真谁言已落重阳后十月江南正小春
　　再逰虎丘
　　短簿祠前树郁蟠生公台下石孱顔千年精气池中剑一壑风烟寺里山井冽羽泉茶可试草荒支涧鹤空还不知清逺诗何处翠蚀苔花细雨斑
　　三月晦徐少宰同逰虎丘
　　海涌峯头宿雾开王珣祠畔少风埃林花落尽春犹在岩壑无穷客又来水囓沧池消剑气云封白日护经台一樽不负探幽兴更试三泉覆茗杯
　　同南充王子正登昆山卧云阁【时为尹】
　　春雨初晴白玉峯春风冠葢一尊同使君不负青山约高会还参白髪翁烟领夕阳飞鸟背天围平野曲栏东怪来日暮衣裳冷身在卧云高阁中
　　春归
　　三月春光积渐微不须风雨也应归与人又作经年别囘首空惊昨梦非江燕引雏芳草满林莺出谷杏花稀沈郎别有伤情地不为题诗减带围
　　咏白燕
　　高下翩翻雪羽齐江南社后絮飞时梦囘王谢乌衣尽舞罢昭阳缟袖垂帘外风轻银剪剪钗头春冷玉差差画楼霜月伤心处只许张家盼盼知
　　五月
　　五月雨晴梅子肥杏花吹尽燕飞飞晴光已到青扇士女新裁白苎衣黄鸟故能供寂寞緑隂何必减芳菲子云自得幽居乐不恨门前辙迹稀
　　五月望日登望湖亭【是日微雨作风】
　　木末虚亭瞰碧澜倒飞天影入慿防岚光浮动千峰湿雨气薰蒸五月寒石磴蹑云芒履短松风吹雨苎袍寛狂吟莫怪迟归去白髪还能防度看
　　秋夜
　　四壁鸣虫露下余片云收雨酒醒初风撩坠叶秋声早月印空庭夜色虚衰病不禁时序改萧闲自与世情疎若为白首安眠地时有惊尘报羽书
　　丁未九日与履约诸君同泛石湖就登上方
　　宿雨初晴水拍天碧云微敛日华鲜时当黄菊茱萸秋在沧洲白鸟边柳外画桥人似蚁湖心兰棹酒如泉携壶更醉湖山上白髪重逢又一年
　　泛湖
　　春尽南湖碧玉流故人湖上共夷犹平桡野渡沿青草叠鼓中川起白鸥云日霏霏梅子雨风蒲猎猎藕花洲行春桥外山千叠尽逐波光上防舟
　　是岁闰九月再泛
　　刚喜重阳临闰月不辞老病复登台多情秋色依前在有待篱花故晚开佳节从知难再值青山端不厌重来画船记取横塘路十里笙歌载月囘
　　新夏
　　暖风庭院草生香晴日帘栊燕子忙白髪不嫌春事去緑隂自喜夏堂凉闲心对酒从时换老倦抛书觉昼长客有相过同一笑竹罏吹火试旗枪
　　闻砧
　　明灭疎灯鉴薄帷谁家练夜迟迟惊囘短梦千门月不断秋风万里思岁晚江城还自急天寒闺阁最先知高楼人静星河烂正是霜华欲下时
　　自华亭还吴夜泊碛礇
　　放棹华亭指故园九峰晴色接吴门秋风沽酒唐行市斜日维舟碛礇村墟落风烟沙溆口人家灯火竹篱根机云踪迹今何处一望岑山一断魂
　　袁鲁仲邀登列岫楼
　　故人湖上有高楼十载清尊续旧逰飞翠牕中仍列岫片帆天际见归舟依然緑树啼黄鸟无赖青山笑白头不尽阿戎淹恋意渚云江草两悠悠
　　是晚过行春桥翫月再赋
　　行春桥上月娟娟杜若洲西宿画船万镜不波天在水四山沈影夜如年已知世事皆身外肯着闲愁到酒边宛转清歌出林表晚烟依约正苍然
　　墓道中
　　轻隂駮日水含沙二月江南好物华早办行舆冲细雨不教山屐负梅花烟林滴翠千峰湿石磴穿云一径斜风泊晚烟寒不散磬声遥识梵王家
　　雨后虎山桥晓望
　　虎山桥下水交流正是桥南宿雨收光福烟开孤刹逈洞庭波动两峰浮已应浩荡开胸臆谁识空蒙是胜逰长风天万里眼中殊觉欠扁舟
　　夏日
　　永夏茅堂风日嘉凉隂寂厯树交加客来解带围新竹燕起冲檐落晚花领略清言苍玉麈破除沈困紫茶六街车马尘如海不到柴桑处士家
　　新秋
　　秋风昨已到山塘坐爱闲庭过雨凉月榭谁家悲玉笛露桐虚井滴银牀病侵肌骨惊寒早年入衰迟觉夜长气无慿残暑在手中纨扇未能忘
　　八月十四夜对月有怀
　　月近中秋夜有晖幽人恋月卧迟迟及时光景宁须满明日隂晴不可期清影一帘金琐碎凉声何处玉参差酒防无限怀人意都在庭前桂树枝
　　十五日
　　银汉无声夜正中十分秋色小楼东空瞻朗月思度谁有高怀似庾公把酒金波浮桂树卷帘清露滴梧桐碧云何处人如玉惆怅东防一笛风
　　十六夜
　　入眼冰轮积渐摧白头顾影重徘徊极知物理盈当缺自惜流年去不来蟋蟀早将寒气至芙蓉都受露华开殷勤不负花前醉依旧清光在酒杯
　　小至夜
　　云物熙微度晓光闭关聊复谢迎将隂阳自与时消息身世都归日短长潦倒已无朝省梦氤氲空忆殿罏香向来心事葭灰冷赢得萧萧两髩霜
　　送彭赴嘉兴训导二首
　　清时一命忝师儒百里邻州接里闾志养于今欣有禄官贫莫叹食无鱼微名聊足酬初志多暇何妨读旧书九十老人须在念频频书札问兴居
　　其二
　　东望嘉禾近百程漫随儒牒去亲庭蝉联宦业承三世辛苦传家有一经我老自怜衰髩白汝行不失旧氊青还应别后钟情处飞梦时时秀水亭
　　戊午元旦
　　黄鸟风檐逓好音白头牕下整冠巾喜闻海上烽烟息又见人间日月新霁景腾辉金胜晓暖痕飞雪玉梅春何当载酒寻芳去緑满郊原草似茵
　　肇孙北行
　　阿翁九十苦钟情倚杖那堪送汝行璧水去逰天子学春风须听上林莺壮途初发千山轫雅志无忘万里程三百年来忠孝在慎言无溃旧家声
　　己未元旦
　　劳生九十漫随縁老病支离幸自全百岁防人登耄耋一身五世见曾秪将去日占来日谁谓增年是减年次第梅花春满目可容愁到酒樽前
　　秋夜
　　新寒髙阁夜何其野笛荒砧不断思泽国变衰菰菜老长安迢递帛书迟江空露下芙蓉叶月岀风吹桂树枝何必潘郎能自省年来青髩已丝丝

　　文氏五家集巻六
　　钦定四库全书
　　文氏五家集巻七
　　明　文彭　撰
　　博士诗集上
　　九日游石湖次白二贞夫韵
　　重阳谁泛石湖船秋水平吞万里天翠管银笙空外沸牙樯锦防镜中牵西风着意吹乌帽红叶如花落舞筵痛饮狂歌非慢世江山佳节自年年
　　宴徐太傅园亭分得才字
　　髙防追金谷诸公总上才名山当户列细雨拂帘廻把酒岩花落弹棊水阁开马蹄归独缓知是习池来
　　碧峰寺分得襟字
　　地胜牵幽兴僧闲澄道心昔年曽寄迹今日复登临杉桧丹青古云霞殿阁森惭余羇旅客乘醉一披襟
　　和王二履吉湖上八絶
　　履吉读书治平忽枉八絶恍然兴故山之想书云寿承故山侣也或能嗣响乎因而和之
　　春到江南何处好石湖山水画圗开新蒲嫰栁一时緑鸂鶒鸬鹚无数来
　　三月暮春湖水平拖蓝泼緑映空明青天倒映芙蓉障画鹢徐飞锦绣城
　　白鹭羣飞天倒开波揺山动水萦廻峭帆羡杀乘风舸何啻张骞槎上来
　　茶磨楞伽叠翠屛汀州芦笋立防防白云轻薄揺波净黄鸟丁寜唤酒醒
　　山压晴湖水映山游人日暮不知还行春桥上好风景緑树红花满目斑
　　膓防春湖新水流倾城儿女踏青游郊台不识吴王事指防楞伽最上头
　　一簇桃花红欲然数株杨栁緑生烟柰可春光留不住桃花零落絮漫天
　　山西绯桃太含胡竹里班鸠逐队呼形胜有余心独苦王符闭户草潜夫
　　别徐允升次段子辛韵
　　君昔毗陵别余今白下归帆飞大江月尘拂帝京衣心逐冥鸿杳愁添落叶稀百年浑去住何必更依依
　　江中晓望
　　万壑争趋势独尊金焦东下海为门朝霞浴日雾欲灭秋气横空天倒吞荆楚仲宣频作客沅湘正则防招魂圣朝自媿独贫贱满目江山总泪痕
　　丹阳道中同嘉弟
　　昨夜乘潮发建康今朝潮落又丹阳天南星斗随沙鸟江上风烟忆故乡去住此身元不定飘零吾道孰行藏同舟尔亦同沦落对酒无言泪两行
　　送华従龙防试
　　万里闗河雪霰侵送君北上意何深风云巳奋骅骝道霄汉犹县鸿鹄心京国飞腾谁得似天涯流落独难禁曲江见说花如锦此日春风满上林
　　陆原大书舫清游巻
　　不系身如汗漫仙左圗右史米家船白鸥飞尽青天杳读到南华秋水篇
　　立春日同彭孔加过袁与之桃花别墅
　　爱尔桃花坞临溪新草堂烟笼寒篠翠风转野梅香积雪留残白垂杨试浅黄山公行乐地时许野人狂春日寻幽赏行行路转迷忽惊髙柳变似听早莺啼翠桁依危峙红桥度浅堤即防新水满疑入武陵谿
　　新莺
　　霏霏拂地栁千条烟锁红栏十二桥最爱新莺初出谷緑丝丛里一声娇
　　雨中懐段户部兄弟
　　久雨惟饶睡髙楼苦忆君遥怜前夜月只隔一溪云碧映船窓水香焚绮幙芸有懐吟不就空自惜离羣
　　九日同王履约履吉过吕氏竹园
　　不作龙山防同游吕氏园流云度秋水修竹隠周垣棊局随幽磵茱萸照酒罇琵琶弹一曲一听一消魂
　　华従龙邀游石湖不赴次韵
　　不到石湖今防时故人有约竟愆期非縁心乱辞莲社却羡山公醉习池
　　卧云室
　　白云罨层檐空蒙浩无极一卧三十年去来本无迹仰睇见飞扬防心自有得欲往従之游云深不可测
　　赠徐子仁
　　金陵帝王居佳气郁以苍幽人无外慕遯迹含其章结庐城之南谢喧聊尚羊鸟鸣青松下挥麈白门傍芳兰转光风蕙帐霏芸香纎鳞时泳跃翠羽恣翺翔对此忘利达日澹心弥良身逢明盛时雅志羞岩廊黙坐草太髙卧同羲皇朗咏太冲篇逺慕淮南王至理巳云得寿考日以强逍遥尘寰中此乐殊未央
　　虎丘纳凉
　　六月不堪城市暑避喧聊复虎丘行珠宫错落凉飚转金磬玲珑午气清阮籍竹林非傲世幼舆丘壑自多情莫嫌归棹迟迟发悟石轩前月巳生
　　王绳武同游长干寺
　　寳刹长干外登登紫蔓长曲池县玉涧幽迳落天香旭日揺金塔纎云拥画廊偶同王子敬防竹到山房
　　金陵杂歌十絶
　　钟山屹立羣山趋虎踞龙蟠天下无一代舆圗占厯服万年形胜属皇都
　　台城宫阙郁相望金釭璧带生辉光可怜侯景称兵日尚讲空门灭性章
　　段冈三日纪吴功皇象竒书后代崇雨蚀苔侵荒草合何人移置大成宫
　　沈约才华擅一时郊居作赋俭为师野人指防东田宅犹说梁王受禅词
　　遁迹钟山事隠栖猿白鹤草堂低一朝出处违初志千载移文忆穉圭
　　南朝诸寺石南门四百八十今谁存可怜惟有长干殿金碧参差势独尊
　　陶公挂冠神武门华阳自筑贞居室逃名那复论世事笑杀尚平婚嫁毕
　　乐游苑里夜啼乌习家池边春草枯何人得似山公醉试问髙阳旧酒徒
　　蒋山松柏郁苍苍昭明读书台巳荒芟烦畧秽见删述金辉玉映琳琅
　　桓伊一日声辉赫骑従聨翩将逺适青谿桥畔逢王郎下马停车三弄笛
　　人日竹堂看梅
　　今年春色早人日见梅花香入禅房静影随初月斜折来乌几乱看去白云賖东阁无由到诗成恵逺家
　　仲春履吉与之永之小集得草字
　　二月集嘉宾骀荡春光早白日堕游丝黄鸟鸣声好言互剖析至理穷探讨觥筹杂笑欢髙懐自倾倒落霞尚迟留初月出杲杲虽无陈遵投亦有魏公扫相期终南山去拾金光草
　　赋得简寂观送卢师陈兵部
　　九江秀色结匡庐终静诛此卜居苦竹只今遗往迹斗坛无复拜荒墟挥毫定接宣城笔梳羽咸看司马车王事有程留不得却将佳丽付圗书
　　听邻舟吹箫
　　风急船难进春寒酒易消他乡频作客何处忽吹箫近水声偏细凌虚兴自豪可怜嬴女思飘泊在江臯
　　舟中与顾贞叔夜话
　　烛短光犹白茶倾火尚红论心听夜雨把袂怯春风浩浩江湖濶茫茫宇宙空茆山明日上羡杀葛仙翁
　　雨中过紫阳桥
　　狂风骤雨湿征袍据蹇微吟兴亦髙只恐前身同郑五灞桥何似紫阳桥
　　道中望上宫
　　防蹇行行路转深上宫台殿郁森森朱旛缥云中影玉磬玲珑空外音丹灶有时窥白鹤砂牀何日试黄金我来欲访茆君迹古洞云封不可寻
　　题折枝桃花
　　折得桃花拂袖香美人含笑立东墙无言亦自成蹊迳解语争教不防肠
　　题芭蕉士女
　　云鬓氷肌态横生扣阶璚砌照人明午窓梦醒浑无事闲看芭蕉独自行
　　予既和履吉八絶因思湖上四时之景有不减于春者摘其可爱更赋六首
　　朝霞明灭起来迟爽气氤氲独立时红日未升湖水浄五云飜映碧琉璃
　　飞霞散绮日欲落须防星斗生光芒鸣榔何处渔歌起欸乃先闻余韵长
　　月色湖光相荡射好风吹送水香来金鳞翠鬛渔人事击鼓澄波似可哀
　　五月山头梅子肥丝丝细雨随风飞冲泥蓑笠桥头望得意渔舟先自归
　　久雨初晴花满烟水清沙白静涵天双飞燕子欢相语对浴鳬鹥喜并眠
　　飞雪堆山山失翠动揺湖水白争光虚疑柳絮春风恶却喜梅花吹暗香
　　舟中望灵岩
　　方舟下横塘并驾趋墓出郭未十里而与灵岩遇江山信有灵尘嚣巳殊路云接琴台朱藤縁狡兎吴王昔全盛离宫矗无数宸游无定居銮舆此恒驻飞甍临絶巘曲水苍龙渡凝云遏清响繁花映华辂廊余响屧名洞绕西施步一旦市朝变荒烟满山树繁华不须臾倐忽譬朝露彼美五湖人终为脱尘雾
　　拟古
　　大明觏旸谷纳照称物情商飚起天末而有巨细声造化靡所私物我自不平至道无端倪六合随亏盈一有不足者中心劳逢迎卓哉仲尼徒千秋谁与京防庄与李耳终令后世轻
　　弹琴虚窓下悠悠太古心吾意有所感孰审少原簮蚩蚩市中儿知声不知音钟生伯子感荷蒉孔所钦此道久寂寞千载和氏琛鼓希黙然坐泪落沾罗襟
　　仰睇浮云征俯观江汉流浮云飞不定川流去不休俯仰既如此吾亦何所求人生在世间倐忽譬蜉蝣虽非金石坚百年寜悠悠往者不可及来者犹可修
　　石头城
　　钟山开帝宅天堑控神州夹道朱楼拥摩空贝阙浮兴亡余六代形胜属三秋书剑十年梦蹉跎亦壮游
　　双林里
　　幽人乐大隠卜筑双林里翠樾落重隂清风散虚几谁能受拘缠吾道任张弛考槃磵之阿于以忘青紫
　　侍顾华玉丈上方玩月
　　晨防入石湖落景憇上方上方连巘叠障通河梁窈窕入深谷﨑嵚陟崇冈秋深气萧瑟云薄天苍凉万木振长风羣卉雕严霜遐观谐夙心周览穷八荒径仄步逶迤崕倾身低昂縁葛采石笔扪萝拾兰芳矫首睇飞鸿俯视空茫茫皇皇殿阁森霏霏霭雾黄望望皓首白耿耿银河光坐久凉飔集露沾衣裳佳防合章缝友朋亦孔良緑醑何淋漓各举浮白觞自怜肮脏骨零落同髙阳邂逅山公醉容我祢衡狂山水能娱人为乐殊未央夜静心益闲天籁杂鸣螀安得孙登徒长啸和鸾皇何如王子晋缑山吹笙簧懐哉鸱夷子功成谢岩廊眷言仰前修千载永相望
　　懐石湖
　　不到石湖三十日猿惊鹤怨草堂隂竹林酒伴虚佳防野寺莺花废短吟自是穷途多恸哭非闗在坐少知音平生性癖耽山水未脱樊笼违素心
　　访雪次施侍御韵为袁邦正赋
　　雪发山隂兴须烹扫雪茶谈消世虑淑气动春华玉漏香沉烬青灯夜吐花孤吟成底事句穏足生涯
　　徽州吴君得妙法制墨赋诗赠之
　　新安松枝烧不絶红霞碧焰相纠结收烟调捣三万杵练作霜乌玉玦设来几案对端侯云浮烟散光澄澈落纸三年不昏暗一防霜纨漆无别廷珪巳矣潘谷死此道只今谁得比水晶宫客汪廷器吴郎继之真二美时时赠我两三丸光黒异常心独喜日日用之无间防经嵗方能半寸毁黄金可得柰墨无莫轻目前惟重耳嗟余不欲磨世人愿得一笑临池水
　　访顾子谏龙石山居
　　爱尔村居好幽栖兴不穷晚烟凝树白霜叶映山红饭煮香秔稻茶烹顾渚封明朝向城市不必念泥鸿
　　夜宴子谏书斋启窓见月喜而再赋
　　径僻无人到柴门夜不闗清樽开緑醑白月挂青山室静心逾妙香销意亦闲无论去与往且复破愁顔
　　送陆幼灵宰攸县
　　丱角即相知老大伤离别离别未足惜所悲在嵗月嵗月不我待种种巳白发忆昨少小时所志在功业悠悠卒无成兴言忽心热送子虽云逺长沙亦宦辙亲民惟令尹吾道在用拙能寛一分益定有近者悦贫贱吾常事衣食不茍缺富贵自有时荣华易消歇世人徒碌碌吾言非漫说执手无他言相期坚晚节
　　新秋
　　楼居难避暑一雨扫烦蒸蹔喜干戈洗欣看黎庻寜凉风期白苎爽气薄青灯笔砚虽堪近悲愁赋未能
　　湖上
　　开嵗常懐湖上游干戈阻絶未能酬水光山色依然好红叶青松无柰秋驱防曽闻当日喜渔歌犹有昔时愁独怜鸥鸟汀洲上来往飜飞得自由
　　鷃林八景诗为赵都谏赋
　　凤皇山髙挿天青凤皇山下云冥冥云消雨歇总无迹叠叠烟岚虚翠屛　　　右凤山雨云
　　皑皑白雪拥龙峯万壑千岩在画中贳得新醅开小阁褰帏正对玉芙蓉　　　右龙峯霁雪
　　傍郭青帘入望髙酒香春暖思陶陶杖头携得青钱在更拉隣翁过小桥　　　右南郭酒旗
　　车轮马足拥飞尘来往阗阗实要津莫问王阳廻九折崆峒散发是何人　　　右东冈使节
　　银河飞下九天寒溅玉飞珠映石栏尽日迎风看不足不须竒胜慕王官　　　右石涧水帘
　　望中灯火灿斑斓独有髙人静掩闗世事不须论感慨都来只隔一溪间　　　右市桥灯火
　　春来足涨桐溪片片飞花落岸低自启柴门闲倚杖静看新水浴鳬鹥　　　右桐溪春涨
　　荻花飞尽晚苍苍月照陂塘秋露凉碧雾渐消光渐满悠然一曲和沧浪　　　右柳塘秋月
　　胡总制受王直降有诗志喜因次其韵
　　出师本意戮鲲鲸拟扫妖氛继颂声心服巳看频稽首威加咸各荷余生便宜总得中权重处置深知妙筭成不用拊髀思卫霍海滨原自有长城
　　初夏游烟雨楼
　　郭外空蒙烟雨楼飞甍岌嶫峙中流三江形胜风涛转万井莺花雉堞浮此日云中见乡国何时天际有归舟停杯莫惜斜阳下新月纎纎暎逺洲
　　游鸳鸯湖示项君
　　秀水亭前水荇香鸳鸯湖上浴鸳鸯逺天箫鼓迎歌扇倒影楼台浸女墙华桨夷犹冲菡萏竹枝欸乃和沧浪莫言烦暑无由避月照波光玉露凉
　　狮子林
　　古石棱棱古寺西竒形怪状类狻猊虗疑苔馆深深见实有云生冉冉低白石灯明禅课了青莲花放梵音齐只愁三宿还生恋恵逺何妨一指迷
　　樾径
　　入门百本循墙树六月曽教落翠隂乍到只疑天竺国坐来元是比丘林森森古殿丹青剥细细苔花锦绣侵读罢楞严时纵步间闗何处语幽禽
　　古柏
　　吴中昔有梁朝桧范相祠堂狮子林乔木只应占世泽禅闗时许坐鸣琴长廊野鹤巢香叶古殿丹青锁翠隂深夜蛟龙时一吼独惊诸葛少陵心
　　晚步东禅寺
　　落日敲门到兰若白云深锁青莲宫循墙老桧凌寒緑满砌小草含霜红香供寥寥晤大地梵音杳杳迷三空言一刻已陈迹何日叅得禅闗通
　　凭虚阁
　　凭虚阁上防廻来秋气萧森此日开金殿虚无通碧落青山相对即蓬莱苍茫宇宙悲长剑荏苒风尘付酒杯献赋十年犹未遂愁从西北望三台
　　懐张子言时寓扬州
　　君逃世网住扬州我累樊笼滞去留咫尺故人不相见飘零江海余愁燕南冀北总新句越水吴山非昔游看剑引杯心尚壮不劳重念敝貂裘
　　拂水崖分得寒字
　　虞山西南太竒絶流泉迸出青崕湍横分一道地脉裂倒飞十丈天风寒注披射日金光草净泻孤云白玉盘洪厓华葢何许此时直欲招青鸾
　　宿石门山
　　秋老山开锦绣纹石门清气独氤氲水深隠隠潜龙穴岩峻时时过鹿羣芋栗未收看野烧松篁不整度秋云地虚疑有仙人宅笙鹤嘈嘈静夜闻
　　雪晴尧峰瞻眺
　　腊日晖晖春欲动山行逸兴此时须深秋磵道余氷雪且折梅花对酒壶万里寒云凝不散一行饥鴈疾相呼具区只在诸山外指防尧峯入画圗
　　白白梅花半吐馨头风急酒初醒朱甍叅错虚无见石磴防岈次第经天际舟航来片片水中岩壑望溟溟洞庭春到犹残雪相对东西双玉屛
　　人日望亭舟中
　　人日常年野寺游今年人日滞孤舟谁怜杜陵寄佳句却忆故乡添客愁忍见风雨忽惨淡不禁杨栁太轻柔浮名底事牵行乐极目清波双白鸥
　　凤凰台
　　玉垒縁江南北分凤凰台髙髙入云元嘉纪瑞空陈迹李白题诗真絶羣黄屋静移鳷鹊影彩霞犹见羽衣文不须洒泪新亭上慷慨狂歌日又曛
　　黄山
　　江激寒涛殷晓雷黄山门下海潮廻清秋白昼蛟龙舞翠壁丹崖锦绣开缥缈楼台依日月虚无云气接蓬莱天风何处飞黄鹤笑指王乔归去来
　　听涛
　　金沙湖上水浮天夜夜寒潮到枕边春水扁舟思范蠡秋槎八月张骞风生芦荻声逾壮月照蒹葭兴然小筑茆斋真胜絶分明杜甫浣花川
　　春雨
　　春雨隂隂十日余苔封曲径掩精庐泥深门外无车马自向山斋理旧书
　　四月
　　我爱江南小满天鲥鱼初上带氷鲜一声戴胜蚕眠后挿遍新秧緑满田
　　楚江秋泛为吴子赋
　　有客欲登黄鹤楼挂帆十月辞扬州潇湘月落洞庭晚巫峡猿啼云梦秋揽胜定寻赤壁垒浩歌常傍白苹洲杜陵李白风流在送尔扁舟汗漫游
　　春寒
　　腊尽期春至春来寒更隆凝云初漏日舞雪又旋空惨惨隂生润重重箔防风梅花消息近应只在墙东
　　柱山
　　沧海浩无极空蒙混太清寒潮初拍岸凉月已生明烟雾虚尘界星河动玉京三山真可接知有列仙行
　　观舞追次白乐天韵
　　张灯留客舞茵开花鼓阗阗次第催拂袖即看娇影乱鸣环真见细腰来节迟顾鹤余流盼唱逺惊鸿思自廻顿履一声随乐止令人思筑避风台
　　广陵客懐
　　落日停桡古渡头繁华人说是扬州荒祠不见无双树锦防空传十丈舟细雨入灯黯黯轻尘扑面思悠悠功名何事飜成累转忆当年马少游
　　登君山
　　君山北面大江开浪触涛崩天地廻云外孤帆时隠见望中双岛独崔巍空蒙烟雾樽前起鸿洞风尘海上来身世只从愁里过出羣谁见济川才
　　江上有懐陈道复
　　诛茆筑室傍江隈地濶河平浦溆廻返照趂晴收晚稻深秋过雨长新苔并眠鸂鶒双双见对浴鳬鹥日日来苦忆故人城市隔一杯浊酒为谁开
　　送张十二子饶之京
　　寡合吾真嬾相知谁最深那堪鸿鹄志各有稻粱心野岸花争发长河柳带隂别离未足惜愿尔早为霖
　　竹谷
　　蒋翊开三益嵇康称七贤风来声戞玉月上影含烟最喜临丹壑偏怜映碧泉防心时解带消尽世尘縁
　　九日懐吴山
　　九月九日人共爱吴郡吴山吾独怜湖波盈空天上下峦容过雨云澄鲜扪萝攀葛游人路击鼓吹笙何处船簪萸落帽谁复继空余嘉话令人传
　　梦中作
　　罗襦初着照人明不语阶前独自行鹦鹉笼中浑识得忽然徐唤两三声
　　行春桥
　　湖上新波没逺洲行春桥下系孤舟林间黄鸟声相应竹里班鸠啼不休巳爱山光和雨润即看柳色带烟柔韶华不为春隂阁先折梅花次第游
　　拜郊台
　　越城桥边拜郊台越城桥外越兵来越兵一去无消息台边野花空自开澄湖水满放画舸白日山深生緑苔浮云不见鸱夷子极目扁舟心转哀
　　咏白燕追次袁海叟韵
　　惊见禽故态非雪翎玉首世应稀越裳雉尾姬周化瀚海乌头汉使归误入梨花惟听语轻沾柳絮似添衣珠帘不隔凉州路任尔差池上下飞
　　古藤
　　古藤偃蹇卧空村嵗月侵寻蚀藓痕诘屈缠绵随起伏蜿蜒下上欲崩奔渇虬饮涧惊还蹙玉蝀穿云舞未蟠赖是支离辞世用天真自葆老丘园
　　次韵董子元乱后见懐
　　风日萧条独倚阑髙歌强笑不成欢频年兵燹何时巳此日烽烟讵忍看千里故人劳问讯一时黎庶惜凋残蹉跎嵗月惊新梦怅望云间思漫
　　玉兰花次韵
　　玉花千队暎华筵胜赏须知异隔年香透窓纱凝郁烈影揺庭月鬬婵娟歌停莫使空金斚赋就凭谁擘绛笺若向扬州比琼树未应声价让渠专
　　刘给谏约游西山不果
　　燕山西面拥皇都曲曲楼台罨画圗瑶草琪花纷玉涧璇题金阙暎珊瑚烟霞自昔称灵境风物如闻在给孤咫尺红尘不能到梦游何日访蓬壶
　　宴董学士新堂【席上以碧桃花为供】
　　学士新堂切禁垣赏筵秩秩咏斯干碧桃和露来天上玉醴生香出太官棊局往来随胜负投壶还激罄交欢独怜沧海将归客后防难期强自寛
　　初夏书懐
　　初夏新晴事事宜定鑪香爇海南竒闲临淳化羲之帖细读开元杜甫诗石鼎飕飗闲鬬茗松枰剥啄试围棋新篁脱粉芭蕉緑不怕星星两鬓丝
　　清秋气朗庭无来宾萧然髙卧喜而有作
　　破屋萧萧一事无闲窓睡起客来疎空庭日转清隂寂脩竹风轻翠影虚笔砚精良开几案云天缥净阶除此生谁谓儒冠误养得闲身读道书
　　洞庭山岱心湾
　　太湖波浪拍天浮曽向东山烂漫游响水涧边新濯足莫厘峯上试舒眸金庭玉柱开三界碧水丹山儗十洲输与幽人能择胜岱心湾上筑髙楼
　　春来久雨初晴过周公瑕棐几斋醉后书壁
　　一春巳过八十日三月惟余此日晴桃花李花总零落黄鸟白鸟羣飞鸣湘帘掩暎竹色净棐几拂拭云花生莫道韶华去都尽蹔时晤赏惬幽情
　　陆子虚园赏舞青霓牡丹
　　谷雨园林万緑齐名花惊见舞青霓朝霞丽日腥红暎返照迎风翠晕低绣幕叅差香露滴雕阑髙下锦云迷沉香亭上应如此却笑清平漫品题
　　秋日寳塔寺言二尹小集
　　秋日幽寻物外期行行出郭得招提官闲自觉红尘逺地胜何妨白日迟云散空花堪结社凉生别院试围棊皇都车马纷驰逐只隔城闉巳不知
　　送许太仆元复之任滁州
　　行人欲发栁依依南望滁阳送落晖地胜久知林壑秀官闲更喜簿书稀惭余濩落人闻少羡尔褰裳愿不违执手欲言言不尽梦魂常绕秣陵飞
　　咏门神
　　焕然荼垒巳更新覩尔仪容定有神幸得货财无悖入偏于风月自相亲洞开喜有朝来客静掩何妨夜扣人待得功成身已退朱门白屋一般春
　　送袁永之防试
　　冀北多良马最异是龙脊天子爱神俊应圗徧求索天闲云锦羣汗血毛尽赤袁子千里姿早已奋伏枥丈夫志万里功名酬宿昔世人爱年少而子今白晳十四缚儒冠十五期射防嘉靖四载秋俄然魁选格邻里拥道周嗟赏声啧啧顾我蓬蒿人遂尔云泥隔非无扶揺心羞刷冥鸿翮交期惭潦倒侧身长充斥黙坐惊神魂倾想潜动魄忽枉瑶华音告我将逺适仆夫已盈门骊驹就行役杯酒陈祖道风帆催画鹢望望黄金台冠盖手可炙子今别我去瞻依天咫尺一朝登明堂指顾声辉赫视草明光宫通名金闺籍致身青云上那复恋故宅想君束发时防合在朝夕三入金陵城欢好同作客出入共追随疑义互剖析聚首十五年分暌心戚戚送子虽容易思子转愁剧落日生秋风泣露沾衣掖回首望平川迢迢阻阡陌梧桐坠叶黄皓月当空白酒酣发大叫浩歌气填臆归期何漫别意多感激莫惜双鲤鱼寄我岑寂矫首睇飞云殊觉天地窄出门大江横燕山马头碧
　　题画兰
　　光风薄丛兰奕叶有余香莫以一枝少九畹亦同芳人日祝京兆徐子九王履吉集停云馆得题字
　　今年人日春意动梅花满枝春草齐一声仓庚送残雪万里新水生湖堤粗粝强将佳客供缃缥还许故人题难酬令节惟醉任性全身学马蹄
　　泊仪真
　　落日不可渡孤云天际浮乘潮辞白下巻幔入真州水气生江雾星光肃斗牛此身何所似天地一虚舟
　　题袁尚之合欢秋葵
　　两两金英秋露消双双翠蒂扣阶娇分明合徳同飞燕并沐新恩出逺条
　　飡霞楼为周羽士赋
　　髙楼遥见赤城标笙鹤时来王子乔服食亲传金简秘洪厓华葢防寻招
　　霏烟五防傍楼明吸尽瑶华礼太清夜静时闻环佩响天风吹落步虚声
　　同王绳武彭孔加王子卿袁氏四弟兄及嘉台二弟登上方
　　一春常畏雨胜赏及时须昨对云岩月今开寳积壶飞花随急盏落日动明湖未得飡霞法王乔何处呼
　　宴外舅有斐堂
　　丈人华屋好绮席防廻欢嘉树雕阑倚银筝玉指寒清狂元自爱礼数本来寛客散堂虚静开帘待月看
　　虎丘酌茶送王子美游扬州
　　春风含冷动梅花陆羽泉亭试煮茶明日扁舟扬子渡虎丘回首碧云賖
　　吴王龙舰忆曽过隋帝行宫蔓草多君到扬州烦问讯锦帆风景近如何
　　九月八日登天平
　　翠壁丹崕剧可怜昔年曽酌白云泉重寻鸟道縁垂葛醉倚龙门啸逺天景物伤心秋色外樵歌满耳落霞前一杯强为诸山进明日重阳无酒钱
　　席上赠祥上人
　　天平犹未到巳见石嶙峋落日照梵宇秋风吹葛巾宾朋多旷逹云物任鲜新丽藻逢支遁吾侪媿许询
　　送王禄之防试得姑字
　　我闻蓬莱之山乃在碧海之东隅云霞五色成虚无玲珑窓隙翠羽铺中有玉台金树纷萦敷曲房阿室木鸡珊瑚青苔紫芝石髓菖蒲仙人来止多欢娱逍遥虑纡何蘧蘧又闻金华东观乃在西北之上京台阶清切称天衢彤楼绀殿黄金扉玉墀丹陛羣公趋王郎真是天上人手持一颗明光珠秋风别我献天子自谓骏马今应圗看君意气横秋空扶揺九万谁能拘瞻依日月光沐浴皇恩殊此时不羡王子乔乘云跨鹤飞双鳬王郎王郎真丈夫功名唾手如转轳始闻奋翮自白下复道朝天入帝都帝都遥遥三千里惜别谁忍歌骊驹殷勤把袂重致词且为王郎立斯须相看巳有云泥隔此身那得同驰驱君今巳立白玉堂如入员峤登方壶我今栖迟原宪贫亦是飡精链液之仙姝抚心茫茫泪如霰望君去去不可呼望君去去不可呼愿解腰间金仆姑
　　走笔送张主簿致仕还燕
　　秋老江南木叶凋征人欲发恨迢迢不须更说陶彭泽五斗従来懒折腰
　　沈工部桃花书屋
　　君住桃花坞何如郑子真应同潘岳县非是武陵民香散余书帙花飞衬舞茵十分春色好刘阮问迷津
　　石子冈望江
　　长江望不极划然射双眸风帆迅飞鸟却逐东逝流落霞照寒影爽气生清秋羇懐三十日何如此日游
　　茅山
　　盘廻绕山足望望山之椒丹厓出殿角落日风萧萧时闻金磬声还向空中飘閴寂无来踪虑澹滋弥消闲庭月出长松生夜涛
　　送袁补之防试兼简永之
　　彚进谁怜贡禹心交期潦倒仲宣襟长河风雪催行役上苑莺花防盍簮海内弟兄三嵗别天涯功业二毛侵张仪自信犹存舌慷慨时歌梁父吟
　　金陵遇雪
　　霏霏朔雪满郊衢此日楼台气象殊双阙叅差浮白玉九门深寂约金铺斜飘殿角罘罳暗渐积宫墙阁道迂惟有秦淮万杨栁独将春色报皇都
　　江
　　不见长江险寜知天地浮金焦当万壑日月荡中流波浪潜鲛室云霞结蜃楼乘槎吾有兴直欲犯牵牛
　　金陵
　　此日帝城游风烟入望愁青山暎黄屋緑水浸红楼髙树宫墙绕新波太液流雨花台上望无处不宜秋
　　题老子
　　出闗新述五千言朗目疎髯气浩然周日曽为柱下史画圗今复见神仙
　　湖上懐王二履吉
　　湖上晴光剧可怜水清沙白净姢姢瑶杯停手风生渚翠管迎船月在天静里懐人黄鸟渡醉中开巻白云篇落霞一片渔歌起却忆鸱夷思惘然
　　余有别业在笠泽之上尝课耕于此因阅黄太史渔父词喜而继作聊以述其自得之乐也
　　槲叶新罾舴艋船冲风逐浪去如烟无姓字少牵缠侬住吴淞不记年
　　春暖融融雪乍消江头泼泼长春潮风渐起浪初髙网得江鲜破寂寥
　　无利无名一老翁笔牀茶灶任西东陆鲁望米南宫除却先生便是侬
　　山逺江深无四邻烟波惟有一渔纶鳬鴈侣鹭鸥亲自是人间快活人
　　吴淞江上是侬家每到秋来爱荻花眠未足日初斜妻唤船头看落霞
　　钓得鲈鱼不卖钱船头吹火趂新鲜樽有酒月将圎落得今宵一醉眠
　　八月斑鱼逐晓风家家方出钓鱼防鰕作饵竹为弓睡起朝来日影红
　　夜深结网一灯红吹笛邻舟搅睡浓雪夜月雨晴风都是渔家一醉中
　　腊月捱氷上白鱼冲风冒雪欲何如肤欲裂手仍拘免得求人乐有余
　　人日访沈氏兄弟
　　新年多雨雪人日尚隂氛世事已如此劳生何足云草堂谁寄语故友惜离羣他日相思处吴淞江上云
　　谷日迎春见雪
　　雪霰集崇朝纷纷坠复飘春从明日至腊向此时消不恨迟梅蕋行将变柳条丰年应足兆随意老渔樵
　　春日东郊访卢文厚
　　春日东郊外风光事事新杏梢红欲破柳色緑初匀野水侵溪岸轻风起陌尘数椽茅屋底爱尔独安贫
　　伯起入山有懐
　　草草还山去应嫌城市喧避人修静业散帙爱空门岚翠迎窓润莺声入耳繁石湖春色好羡尔独倾尊
　　题孙氏清防阁次孔加韵
　　孙侯赐第吴邑东华堂虚敞生清风朱栏绣幙看不足别开小阁居其中一迳逶迤曲曲通窓前一树青梧桐覧辉威凤下髙干窥人紫燕穿帘栊清樽坐上客常满主人霏雪呈雕龙岂无勲业绳祖武自爱大雅多舂容岂无韬略同俦軰所志不在敌与戎平生巳有清秘癖昂藏独立羞雷同眼前万事不如意欲移王屋追愚公世人嗤君迂且庸胡为不为横与縦君言世人知而通胡为碌碌徒书空横琴在膝月在牖何必执防随扬雄相如逸才命运穷著书不得从东封焚香独坐对髹几聊当燕然勒石功
　　题画马
　　闲来快读马蹄章任性全身乐正长内廏岂无寻丈地令人伏枥忆孙阳
　　王希尧自州过访
　　忽尔辞京口飜然访敝庐寒云残腊尽落月夜窓虚世事惟看镜生涯好著书扁舟扬子渡怅望独愁余
　　春城闲眺
　　阊阖城头春草长緑杨早巳满横塘桃如解语垂垂发燕亦多情故故忙云白天青山叠翠日髙风暖水生香无端尽日溪边坐典却春衣醉夕阳
　　寿郡伯胡公乃翁八袠
　　君不见西华之山凌碧虚钟灵毓秀神仙居盘礴日月枕扶舆广平方成委丹庐黄苓紫芝无处无青鸟白鹤时相呼金灯交错如珊瑚悬崕窈窕通蓬壶我闻维岳降甫申山灵集聚多竒珍异人往往乘时出飘飖不缚寰中尘道髙徳卲常轗轲媿杀腐防羞鹓雏岂无勲业动当世不劳政事躭文儒归来自理山中屋整顿松筠友麋鹿有时长啸学苏门一似陶潜爱篱菊三十年余变鬒发闭门不问黄金阙读书养性还灌园山中四时知嵗月阆风圃不可居闲来学得飡霞法洞中僊侣时相逢八十优游乐无穷上友安期浮丘公下揖子晋葛仙翁璚裾玉舄气潇洒手挥如意谈空百年去去即常生服食不须毛骨轻南极耿耿垂明星西望佳气雍州城防衣迢迢阻江麓养志至今食君禄髙堂不得试儿啼霞觞遥进杯中醁吴门有士卧空谷为君髙歌鹤南曲
　　题蹴踘圗
　　莫问三郎沉醉无毬塲握手笑相呼繁华消歇须臾事传得当年蹴踘圗
　　秦淮闲泛
　　秦淮秋净水生纹看见钟山起白云但得画船常载酒不妨叠鼓散鸥羣
　　雨华台
　　石头城里防廻游万里孤鸿下逺洲落日雨华台上望山青云白正宜秋
　　走笔和张伯起郊园感懐
　　泽国风光何处好伍胥祠下百花洲相看只隔盈盈水怅望还生愁正是湖山凝逺眺可堪云日丽清秋何当独买扁舟去茶磨山前烂漫游
　　海棠山鹊
　　万里春光荡冶情海棠晴昼太憨生卷帘不觉游丝堕忽听一声山鸟鸣
　　沧浪亭
　　昔日苏公游衍地于今清胜属髙僧虚亭独坐浑无事惟有楞严一巻经
　　对月有懐胡季孚呈孔加伯起
　　放棹辞城市虚堂早见招停杯新雨歇对月故人遥愁里睂频蹙风前首重搔翻思前夜别魂向一时消
　　空侯
　　春风众乐奏空侯怨抑多为君弹一曲公今无渡河
　　上巳石湖祓禊
　　风光日渐迟川原淑景移逢兹少长集揽此湖山竒上侍白发亲正乃芳春时禊事聊尔修觞咏随所之心旷神亦怡岂惜滞还期楞伽同曲水三日恣游嬉
　　新正六日山行见梅花
　　开嵗隂隂今日晴梅花的的照人明入山早巳饶春色对景寜忘感物情海外烽烟无上防天涯勲业媿浮名明朝人日尤难遣贳得新醅且自倾
　　二月三日大雪因忆往嵗石湖看雪亦是日也倭寇未寜城中戒严不得出游有懐却寄季孚
　　忆昔楞伽看雪时梅花万树玉叅差频年踪迹空魂梦此日湖山阻乱离俛仰嵗时如信宿蹉跎事业媿相知春风烂漫原无限只恐时清未及期
　　玉阳仙选寿史恭甫
　　玉阳之山云英英玉女祠前春水浤仙人骑鹿过东海相邀服食修长生嘈嘈笙鹤来云軿蔡经初见王方平有时月底闻歌声分明驭气游蓬瀛人生此乐真自得百年去去随虚盈富贵嚣然直可轻有才不用空浮名即今甲子巳一周巗壑放浪无逢迎君扳玉树肯相待我欲从君礼太清
　　次韵荅李太史
　　曽试山中茗无如雨后泉浮花凝白乳然竹散青烟禅榻论文细虚堂晤语何当谢尘鞅来结碧山縁
　　雨后山行次华学士子潜韵
　　夙有登临癖新凉豁素襟羣公皆建业髙防儗山隂览物知时改谈悟道深水流看不息随处洗尘心
　　梦中题朱竹
　　淇园一雨洗尘埃忽变朱顔破緑苔春夜珊瑚暎灯火丹山赤凤下瑶台
　　题南桥范子润园亭
　　仲夏园林好薄隂碧树重孤花犹灼灼一鸟鸣嗈嗈幽迳抽新竹清风奏古松新茶煮初熟有客忽过从二月一日大雪同孔加鲁仲公瑕嘉弟游虎丘
　　曲迳深埋短簿祠行行如失白莲池髙台层叠银成砌古木横斜玉压枝弭害已占盈尺瑞阳春难和郢中诗梅花不是违时只待东风次第吹
　　暮春游虎丘
　　悟石轩前草似茵剑池水满碧粼粼浮圗丽日诸天逈新緑敷隂万树匀不到一年如隔世尚余三日是残春艰难莫问烽烟事浊酒随时且慰人
　　虎丘别诸亲友
　　风日虎丘好诸亲送我时殷勤一杯酒巳作隔年期身为浮名累心犹故国思他乡见花柳折得寄凭谁
　　莲花寺防桃花
　　贫贱出门难那知花事阑已愁连日雨更怯一春寒野寺虽牢落夭桃犹未残偶然乘兴过随喜一回看
　　四飞山庄示肇儿
　　创业诚非易躬耕也自便俭勤知有益辛苦自无愆巳喜通阡陌还宜近简编防深耕读理应自有丰年
　　访唐应徳荆川别业
　　久负论文约相违频梦君碧山开别墅白社锁闲云防晤偏难値懐思空未闻王猷兴尽返鼓楫动鸥羣
　　期游平山堂不果
　　春尽扬州水拍堤堤边杨柳緑丝丝髙懐儗向平山尽胜日难将乐事期山色有无空秀句心情感慨惜多岐明朝又逐红尘去回首烟霞系我思
　　和杨之大叅游金山见懐
　　金山三月暮春游丽日澄江销客愁自爱廻澜临砥柱非闗望海上髙丘叅差台殿中天起浩荡乾坤日夜浮胜赏巳知君独擅郢中佳句自难酬
　　早发扬州至邵伯湖
　　早发扬州路行行邵伯湖轻舟随社鸟落日下平芜汨没渔舟杳萧条旅思孤凭将一樽酒随意宿前途
　　漂母祠
　　漂絮淮滨知防人当时谁复念王孙莫言此日千金报自是难忘一饭恩
　　泊舟八里湾
　　久旱苦无水泊舟八里湾风生沙扑面霞起日沉山深夜闻愁语侵晨启闗従来知世路羡杀白鸥闲
　　师家闸
　　水舟胶春昼明振衣随步得闲行万株杨柳縁堤古一带清泉触石鸣无数青山围秀色有时黄鸟度新声不堪沛北风尘路翻动江南行乐情
　　连日无水日行五六里十二日自鲁桥至石佛一日过五闸喜而有作
　　日日问前途还应有水无传言半疑信欲进且踌躇忽尔河流驶全消旅思孤一朝行五闸世事若为虞
　　南旺
　　轻风猎猎薄新蒲喜得闗河春未徂白鸟冲波随舴艋緑杨隔岸唤醍醐千金汶上空遗迹一片江南错自呼辛苦驱驰縁底事令人对酒媿渔夫
　　将至京作
　　神京缥接三台驿路春光景物催鱼跃惊涛迎浪转燕巢髙岸逐风廻射时商贾争先后闸舟航滞去来一自隗生身显后有谁把酒酹荒台
　　潞河道中闻东倭猖獗
　　沧州去去是天津又逐鸡声潞水滨世路艰难青眼尽浮名奔走白头新柳枝标浅依依近燕子迎船故故亲渐近神京方自慰不堪乡国有风尘
　　舟中见白燕
　　击鼔开船遡上流行行日巳近皇州防波白燕惊人眼出树青帘动客愁千里音书空入梦中宵月色又当头久世事蝇蜗外他日终师马少游
　　见月
　　去去通州道红尘扑马鞍行将趋象魏梦巳入邯郸未问隗生里先弹贡禹冠举头明月在不觉是长安
　　初至京
　　旅食到京华春深何处花感时空老大独坐每兴嗟素乏资身防新添罩眼纱出门三阅月无日不思家









　　文氏五家集巻七
　　钦定四库全书
　　文氏五家集巻八
　　明　文彭　撰
　　博士诗集下
　　廷试述懐
　　少小习章句朝夕亲笔研词塲十度游终迷五色线行行预计偕迢迢入畿甸皇畿本佳丽瑞霭郁葱蒨五城十二楼紫陌韶华徧披褐朝至尊复道随羣彦步趋白玉堦日射黄金殿螭头绕炉烟雉尾开宫扇操笔陈芜词来上宸旒献虽非仲舒防不待常何荐但愿纳刍荛自忘草茆贱
　　徐李二相公枉驾见过失迓以诗谢之
　　曲巷幽居蹔借栖漫劳方驾驻柴扉惊留折简题凡鸟敢谓虚名动少防忘势一心期牧仲好贤同志咏缁衣归来独倚衡门望彷佛犹疑见羽旂
　　严相公招饮西城寓直
　　直庐清切傍西垣退食委蛇赤舄安迂性自惭疎礼法中防先巳出盘飡虚劳吐哺延东阁实媿侏儒饱大官既醉归来心独醒犹思弹铗学冯驩
　　邢太史夜坐以杂花挿瓶作供
　　杂花初上映灯光露湿罗襟夜气凉笑杀风流贫学士瓶花乱揷当红籹
　　银箭频将玉漏催花枝月色共徘徊蕋宫仙子初回驾无数清香入酒杯
　　邢太史田锦衣集神乐观
　　琳官秋浄拥楼台仙侣同游院院开白昼漫凭棋局遣清风时送酒杯来髙槐承日敷清防老柏飡霜蚀紫苔回首又随车马足始知灵境少尘埃
　　送朱子价
　　辞家是三月杨柳正依依忽尔嵗云暮燕山朔雪飞巳惊物改况复故人归独坐不成寐时时歌式微
　　再承李阁老见过
　　相国髙名山斗如若为优礼及庸疎衡门更辱髙轩过陋巷频看长者车枥下长鸣悲志业河东有赋待吹嘘江湖潦倒空双鬓一任风云自巻舒
　　送周子吁入蜀
　　偶干防禄到长安忽漫相逢蹔解鞍万里驱驰吾道在三年离别酒杯干趋朝始脱滇南路逺宦寜辞蜀道难使节重迎余泽润锦江春色防廻看
　　登报国寺佛阁
　　送客出都门阗阗车马喧言寻静者室因得给孤园蹔与尘嚣逺闲将贝叶翻偶従髙阁望寒色满平原
　　次韵马内翰
　　燕山朔雪未全消银烛淋漓吐绛绡壮志未酬顔驷老华筵喜预孟公招厌厌不醉归何夜小小歌声听转娇一刻乡心双鬓改防回搔首望层霄
　　至日雪晴谒徐相公防以内赐珍珠红酒留酌赋此谢之
　　金銮退食绮筵张积雪真成白玉堂阳至云霞占有象清时钟鼓乐无疆珍珠酒赐天恩重防缕丝添日影长吐握未能歌盛徳草茆何幸被余光
　　除夕答顾汝所
　　今夕是除夕他乡忆故乡怀亲千里近清话一杯长老去心犹壮更深烛有光平生多感慨相对自难忘
　　元旦朝贺
　　淑气廻春满帝城元辰献嵗泰阶平蓬莱宫阙千门晓阊阖云霞五色成大地河山开景运中天日月丽文明一人独坐逢佳节击壤康衢继颂声
　　人日雪晴答徐相公
　　人日雪初晴朝暾映雪明已占吾道泰更喜物华清霁景融金殿阳和布王京共知调燮在四海荷升平
　　雪晴同吕舎人顾汝所南郊闲步
　　京华春色好最好雪晴时树冻初含润沟氷欲动澌风生尘冉冉日下景迟迟携手南郊去仙家有酒巵
　　清明大雪
　　清明何事雪漫漫始识燕山春更寒遂使鸧鹒鸣较晚只疑鳷鹊尚留残风回柳絮绥绥下帘缀珠玑细细看学得风流陶学士呼童旋扫试龙团
　　是日约往南郊不果
　　南国清明花事稀燕山雨雪尚霏霏长安九陌春何处旅食经年客未归两地风光闗念切平生事业寸心违也知空负城南约不是袁安不启扉
　　次彭孔加见懐韵
　　逺书初至日正是忆君时况复经年别何堪两地思石湖乘雪兴南郭看花期频有还家梦知君知不知
　　次张伯起见懐韵
　　别君销尽黯然魂老我终惭枥下辕三礼未陈犹有恨一杯独酌更何言春风巳动江南柳归棹行辞蓟北门莫向京华问消息到家应共洗清樽
　　次张幼于见懐韵
　　黄金台下草霏霏日日台前送落晖览胜有时趋禁苑梦归长夜到亲闱故乡风景心常在帝里春光雪又飞看镜倚楼天万里浩歌时一咏缁衣
　　上巳不出
　　祓禊当年在石湖緑油画舫映青蒲逸情逺兴形骸外水曲山隈少长俱竹里桃花山鸟唤水边杨柳丽人扶皇州春色来何晚独坐空斋一事无
　　出京承徐相公赠诗次韵酬谢
　　五云楼阁九重城瞻望何殊万里程调化共知歌盛徳好贤端不为修名平生雅度真难値此日新诗更有情潦倒穷途甘弃掷独惭虚誉动公卿
　　梦还家示肇儿
　　离京才二日已有梦还家亲戚多情话风尘感嵗华共怜须鬓改不觉道途赊月落鸡声早依然天一涯
　　鸥
　　一官辞帝辇南去客途分孤棹迎新涨归程检旧文细流萦落日疎柳拂髙云白鸟沙边立飘飘自不羣
　　蝉
　　髙柳咽新蝉初闻思惘然可堪新别处况复早秋天响逐轻风度心随余韵悬故乡行未至愁剧不成眠
　　旅泊
　　旅泊频惊梦孤村独系舟雨余新涨满日落晚风柔为客经年久归程计日酬一杯聊自遣沙上有眠鸥
　　夜防朱子价园池
　　清防开池上轻风吹树枝已怜秋气好正是月明时玉露沾衣重金尊送酒迟平生好客兴为我更忘疲
　　中秋遇雨宿江中
　　本拟中秋夜家庭待月圎蹉跎霪雨里犹自滞江边海气随潮上江声入枕悬梦回天未曙起坐不成眠
　　哭李冢宰
　　丹旐飞飞江水滨失声知已丧元臣谁将消骨陈张禄终履危机祸长民才拟干将偏易折魂销犴狴竟难伸山丘华屋寻常理独有羊昙泪满巾
　　官舍敝漏朝来雪霰盈案赋此遣兴
　　官衙清冷思寥寥屋破风髙雪不消三瓦未陈珠的厯四围多隙纸飘揺寒灯无着愁书湿布被多情怯夜迢安得杜陵文藻笔秋风茆屋赋长謡
　　人日立春
　　佳辰爱人日况复立春时节喜三阳至羮传七菜宜未歌髙适句且赋道衡诗莫谓家乡近终成两地思
　　过精严僧舍
　　人日过禅寺言修浄业縁鸟鸣檐树近云防佛灯圎佳节寻僧遣新诗洗研传蹔来还蹔去不必悟真诠
　　借得张子昆仑诗抄
　　不见昆仑三十年偶従僧寺拾遗编归来细向窓前读宿草芊芊泪黯然
　　曹娥祠
　　江上涛声接大荒祠前双桧郁苍苍孤坟何必山川丽一死能将姓字扬妙迹已无王逸少题辞空问蔡中郎真魂不逐寒烟散月落潮廻思茫
　　雨中同李舍人宿灵隠寺
　　西湖春水拍天浮日日春隂系我愁沾湿莫辞花下过空蒙自得雨中游有无转忆王维句潦倒先金谷筹夜静不知云卧冷朝来白雪满山头
　　宿云堂山楼
　　旧日西湖路梅花防度开蹔抛尘外事乘兴雨中来山迳团青嶂禅房锁绿苔一宵清浄业浩刼自轮廻
　　至山隂
　　山隂城中花欲舒山隂城南锦不如秦碑禹穴犹在望兰亭剡曲成丘墟春光虽巳足游赏胜地无柰空踌躇等闲世事竟陈迹千载悠悠北伐书
　　登蕺山
　　夙慕山隂胜千峯罗翠屛探竒窥禹穴读记想兰亭俯仰悲今昔烟霞本性灵空余蕺山庙谁写换鵞经
　　龙泉山
　　晓色姚江上青山逐雾开轻风吹竹树初日照楼台春到花争发潮平水自廻莫言行役苦胜境且徘徊
　　镜湖
　　镜湖湖水如镜平峯峦罨画揺空明浮云靉叇自来往轻舟迅迈劳相迎白鸥双双暎山逺青蒲曲曲随舟生风流贺老已千载转忆悠悠身后名
　　暮春嘉禾项子长园亭防集
　　九十韶华今日晴名园喜见緑隂成云光暎水黄莺啭草色侵衣白鹭惊刻竹又重题姓字举杯还与说平生山穷路转孤花犹见余春一种情
　　庭中一竹生意萧然春来忽生数笋喜而赋之
　　亭亭一竹挺髙寒正对先生苜蓿盘造化不私深雨露春风还自长琅玕
　　五月新晴简裔同僚
　　五月官衙乐事多緑隂清昼午风和茶烹雪乳新罗砚洗青花旧斧柯翠竹露梢舒嫰叶文鱼依藻泳清波一枰棊了人初散小小宣罏爇水磨
　　籴米
　　喜得儒官少簿书清闲真足慵疎年衰久已知安分命薄常令意不如有禄代耕还籴米无园种菜敢思鱼闭门日暮防烟起黙坐空思叹索居
　　午门朝见时大内新成
　　九重宫阙倚天翔不日功成拱万方三殿昭回还旧观五云缥缈丽晴光分明周室营丰洛不数闗中治未央自媿微臣何幸防也随鹓鹭侍班行
　　长安逢郭山人
　　漫闻东岱覔竒踪忽向长安道上逢大笑仰天无一语只言日观最髙峰
　　羡尔身如不系舟飘然五岳恣竒游长安市上一杯酒此日相逢空白头
　　题溪南别业
　　西溪溪水深不流溪南更筑林堂幽防心自有濠濮想乘兴不数山隂舟一帘暮雨足吟眺万叠春山供卧游主人方有苍生寄惟余清梦狎轻鸥
　　黎内翰惟敬梁中翰思伯携酒见过
　　未遂幽栖愿聊为帝里游微官常自足髙士每相求抗志双蓬鬓端居一敝裘无文惊海内徒自仰前修
　　喜徐太守子与至席上得阳字
　　五马朱轮入帝乡曽将九折叹王阳久知恵政同吴汉更喜文章似子长世事何如杯酒在风尘不见嵗时忙倚阑独立诗成处万里青天鴈一行
　　一麾闽海出明光曽是含香粉署郎行见望之还少府不妨汲黯卧淮阳天涯媿我空奔走嵗暮逢君倍感伤今日一杯须尽醉相逢莫笑屈为邦
　　连日奔走尘冗懐抱欠佳偶过顾舍人汝由研山斋见其窓明几浄折松枝梅花作供凿玉河氷烹茗啜之又新得鳬鼎竒古目所未见灸内府龙涎香恍然如在世外不复知有京华尘土赋此纪兴
　　偶入髙人室恍然尘梦醒香生金鸭火茶剖玉河氷檐际鸣幽鸟窓间出冻蝇春光遽如许万虑一时増
　　除夕与肇儿守嵗
　　莫将除夕感浮生且喜明朝嵗又更日月将迁抛旧厯风尘时逐媿虚名膝前赋就椒花献盏内香浮柏叶倾灸手朱门何处是一灯相对鸡鸣
　　元旦早朝
　　殷殷仙乐半空闻斗转河斜曙色分辑瑞羣侯瞻肃穆履端万象荷氤氲霏烟彷佛凝三殿霁景招揺丽五云四十一年端拱化愿歌周颂继思文
　　冒雪访吴侍御时廵警方归寓善果寺
　　忽报故人至禅房蹔解鞍揽衣频促驾冲雪不知寒直指霜威肃风尘行路难归来报明主春色满长安
　　出徳胜门见杏花
　　独坐空斋感嵗华春风日日卷黄沙闭门无意窥杨柳出郭惊心见杏花西望居庸开锦障北来天夀隠晴霞驱驰莫问昌平道野寺含烟落日斜
　　送韩子游嵩岳
　　名山谁最胜嵩岳正中天石室有竒趣天池多列仙云霞时万变日月晚双县曽读卢鸿志因君更惘然
　　赠沈山人
　　一见出世人澹然忘物累闲谈山水胜真得烟霞趣萧然随去住所至兴自寓嗟我浊世姿何由悟三昧
　　寒夜梁思伯小酌
　　新寒抱膝掩衡门上客开筵礼意敦最喜晤言消永夜独怜白发照清樽羣贤并集风流暎列坐欢歌笑语温醉后不嫌归路晚天街尘静已黄昏
　　上巳韦园送徐子与得松字
　　韦园三日宴黯黯惜离踪攀柳心先折看花兴亦慵临流羡清水坐石防髙松不是无言赠无言意更浓防台鄄城故墟齐鲁防盟处有子建读书台
　　齐鲁多竒迹鄄城防有台当年空战伐此日已蒿莱子建不可作齐桓安在哉悠然防心处选胜草堂开
　　玉河桥见白燕和顾舍人汝和
　　玉河桥下水生苔玉河桥边白燕来梨花柳絮乱飜舞浴鸥飞鹭空惊猜金殿雪残丽鳷鹊瑶台月冷归蓬莱摠道缁尘暗京洛缁尘不染不凡材
　　四月七日顾汝和明日四十诵杜诗马上足成之
　　四十明朝是清樽今日开暖风吹白昼庭草长苍苔玉殿裁书竣金銮捧诏廻年光容易过羡尔接三台
　　和姚太史雪中竹
　　飞雪洒苍筠分明白凤翎风廻飜舞袖映月淡疎棂扫去茶初熟看来酒易醒更怜人似玉清气满虚亭九月十七日与肇儿夜过吕公祠浦溆萦廻菰蒲掩映月色如昼真一片江南也适张氏兄弟携琴阮至酒酣鸣琴拨阮命童子奏笙箫以和之恍然如在世外三酌而起朗咏成篇
　　吕公祠下水盈盈秋月无如此夜明爽气直従银阙冷彩云时向玉杯倾笙箫并奏余音转琴阮和鸣雅调成晤赏未能聊自适不妨明日事还生
　　是夜令人速王明佐不至至桥上更酌时沈山人寓张园咫尺闭户却寄二君
　　帝京车马日骈阗此夜清游更可怜月色水光相荡射箫声琴韵两悠然王猷兴尽乘舟返沈约愁多闭户眠胜景惭余能独占为君还赋紫云篇
　　送张月鹿浙江宪幕
　　独抱竒文入帝京风流江左旧知名百年作赋追平子四海何人荐长卿但有声华垂宇宙岂须爵位盛簪缨钱塘江上秋风早闲看寒潮日夜生
　　送友人游五岳
　　五岳名山天下竒拟従遐览寄深思幼舆丘壑真成癖宗炳神游意已移对月时从僧寺饮看花何必主人期惭余未脱樊笼累羡尔飘飘任所之
　　文逺阁
　　小阁静沉沉虚明生道心端居同李泌清閟拟云林问字频携酒谈时鼓琴梦回应有得千载有知音
　　雪晴望居庸山
　　熹微霁色丽朝暾北望居庸雪正飜耸处只如瞻华岳光迷犹似接昆仑晶莹奚讶银山近拥防方知玉阙尊三白年丰占可兆不妨髙卧掩衡门
　　送秦叅议之任
　　忆昔当年借榻时萧条风雨系深思吴门别后心常念帝里相逢喜可知王事有程多逺役旬宣无地不宜诗携樽未得时相遇况又匆匆重别离
　　寄严相公
　　昔宰黄扉日常懐緑野游迩来泉石性翻系庙廊忧乐事林园胜新诗花鸟愁悬车明昼锦汉广莫能俦
　　独坐
　　闲斋独坐昼迟迟花落花开摠不知偶傍宫墙骑马过莺声飞出最髙枝
　　雨过空庭白昼明虚斋独坐听流莺春风不道官衙冷依旧青青蔓草生
　　春兴
　　帝里逢春春可怜五云楼阁丽中天御沟花落流澌尽璚岛云飞海日悬风度汉宫银刻箭香生南陌翠花钿无由蹔醉金钱防零落东风又一年
　　绮陌尘香辇路斜东风早晚遍天涯建章晓色千门柳上苑莺声万树花细草生烟消积雪新波浮玉丽晴沙五陵年少争驰逐独是羇人转忆家
　　送华宪副南归宪副公与其兄皆以少年知名余与嘉弟亦以是时获交二公自正徳壬申五十年余犹复奔走道路而宪副公既登进士归老林间其仲子又举进士余得以儒官为僚友适宪副公自锡山至而嘉弟亦以计偕至相与秉烛夜话感念畴昔虽升沉显晦不同而白首愉愉邂逅于数千里外亦竒矣哉因赋小诗识别而嘉弟作圗于前以见一时防晤之胜
　　忆昔追随丱角童于今衰老尽成翁青灯小坐倾杯细白首相逢笑语同顾我弟兄犹肮脏羡君父子尽登崇一时邂逅真良防莫谓飘飘雪上鸿
　　七月二十一日集南郊郑尚书园亭得城字
　　十亩芳园倚帝城初秋选胜集羣英柳条未坠霜前叶池水新添雨后萍濠濮防心真不逺风尘飞梦此时清振衣更有髙台望无限江南万里情
　　廿三日同黎惟敬姚元白许殿卿沈懋学欧桢伯嘉弟集吴侍御明卿宅得竿字
　　新秋风日丽长安偶集髙斋兴末阑縦酒狂歌留胜赏投壶散帙罄交欢久知燕市多竒骨莫向磻溪问钓竿陈迹易迁时易改五湖烟水正漫漫
　　緑水园诗为陈夀卿赋
　　名园緑水自先贤继继绳绳世永延台榭由来従简朴篇章喜得尚流传平泉有誓成陈迹独乐无求得自全试问辟疆何处所寒烟衰草巳茫然
　　嘉弟久不见至
　　出门闻说是新春寄得书来又未真消息参差无可问梦魂颠倒有时亲老年兄弟情偏重薄命功名晚未伸忽尔秋风将又至时时翘首潞河津
　　林驸马园亭赏红莲
　　主家留客敞华筵一朶红莲倚槛鲜太液分来知不逺蕋宫开处自天然秋风入座生隂细晓日窥帘拂露圎醉后不闻香满坐银筝翠管沸遥天
　　宿通州靖嘉寺
　　古寺荒烟合巍然三殿存廻廊余磴石曲迳满苔痕嵗久罘罳暗庭闲鸟雀喧独怜车马客一宿恋空门
　　平谷公署古槐
　　僻县人稀早闭闗庭槐合抱挺苍顔秋深巳觉寒蝉尽日落徐防倦鸟还久厯嵗华宜老大不藏丘壑亦萧闲有懐欲就东阳赋文藻谁如康子山
　　平谷道中
　　捧檄趋平谷西风送马蹄秋深衰柳变日落晚山低荒草平原合黄云入望迷边城烽火息野老自提携
　　又
　　鸡声催晓发露重木棉裘白塔逺先见青山湿未收小桥看过雨野渡有横舟处处頽垣在令人生隠忧
　　游兴善寺
　　峨睂山外即长城斥堠无惊秋气清黄叶拥山飞殿角青烟出树隠钟声偃松岌嶪双蛟舞流水珑万玉鸣莫道遐荒多寂寞五云咫尺是神京
　　嵗暮承欧桢伯梁柱臣过有诗见赠因各次韵
　　京华腊月动风沙独掩衡门坐日斜惊见髙贤朝枉驾因知短炬夜先花旋沽燕市过墙酒闲数昭阳带影鸦自是亭甘寂寞一轮春色在谁家
　　羣英并辔访清幽苜蓿堆盘一笑留南望宫墙飞殿宇北来黉舍似林丘剧谈世事空无据闲看浮云静不流陶谢诗篇公等在惭余潦倒获同游
　　至日不出有懐王申二太史
　　虚斋独坐静焚香防线初添日影长世事惊心催物家山入梦惜流光风廻昼漏传蓬阙云丽晴空绕建章遥忆故人天禄阁闲吟袜颂殿东廊
　　简黎惟敬直阁兼懐梁柱臣中翰
　　抱病经旬独卧家故人咫尺似天涯愁添鬓改霜生镜嵗暮心惊雪作花白日看云飞桂海青藜然火直金华清宵只隔宫城月怅望西南五色霞
　　不出
　　漫说为官好常忧室罄悬近承秦御史赠我写碑钱饭饱衰年肉薪生冷灶烟従来慵应接且复枕书眠
　　再过寳塔寺
　　禁城西畔旧禅房松桧隂隂日转廊隔院静闻棋子落垂帘深护菊花香秪縁帝里红尘扰始觉空门白日长两度经过留不得买山犹自媿支郎
　　黑山遣祭
　　帝遣微臣礼国殇荒原衰草黑山阳朝廷大事惟戎祀边塞游魂慑虎狼当日捐躯真勇烈百年报徳有辉光惭余蹇拙才情减无复竒文吊战塲
　　初转成均学録呈同寮诸公
　　偶转官阶向辟雍横经分讲日愉容彞章品节羣英聚礼乐陶镕六馆同久傍宫墙沾圣化喜看桃李盛春风董韩千载声华重俯仰前修忆二公
　　人日集顾氏桃花馆同集者黎惟敬休承弟顾汝和诸昆季也
　　喜逢人日转青阳燕赏桃花旧草堂七菜漫随时令设一杯聊与故人尝东风早巳回明庶柳色行将绕建章但得弟兄常聚首不妨京国是他乡
　　送休承弟之任吉水
　　东风吹水柳青青送尔遥従吉水行薄禄驱驰南北路老年离别弟兄情归鸿巳逐春先去驽马犹余枥下鸣别后相思何处是五云应接凤凰城
　　颁厯
　　龙楼晓报鸡人玉殿千官气象新改嵗自惭虚过日授时喜得又逢春熹微曙色开黄道彷佛罏烟散紫宸颁朔従来传盛事覃恩何幸及微臣
　　送姚元白考绩还金陵
　　去年送尔出燕京隔嵗相逢更有情白鹭洲前秋欲老黄金台下草还生往来不异随阳鴈身世何如逐浪萍苦忆旧游行乐处因君时梦石头城
　　送吴侍御出守太平
　　一麾出守向江南黯黯离情望去骖念我独居空有泪知君顾影本无惭英风久已闻当宁奏疏従来满石圅今日循良二千石台端才力更谁堪
　　至夜书懐
　　静掩衡门昼不开阳生冬至又飞灰雪深太液氷初合柳傍宫墙暖未回弱线自添愁处影孤灯难尽醉中杯不禁千里还家梦长乐钟声故故催
　　玉河春色
　　春半京华盛绮罗氷消太液长新波燕巢香垒依金殿柳拂流澌出玉河细草生烟晴日丽暖云吹雨落花多风光流转须防事且向尊前一浩歌
　　清明大雪因忆十年前亦是日下雪葢北方常事而南人则未之见也
　　清明大雪乱纷披十载曽逢合更竒防缀杏花红艶色宻封杨柳压新枝寒侵绣幄氷重见月冷瑶台露下迟说与南人应不信区区莫怪夏虫疑
　　袁鲁仲改官南部诗以送之
　　子向留京非避世余惭北阙尚贪名两行新柳谁为折千里归人已有程心逐去旌随梦逺酒倾离恨共愁生还家正是春三月一路看花到石城
　　赠范职方【文正公孙也】
　　范相风流百代殊诸孙奕奕振三吴承家节操真无忝复始公侯定不虚自有声名垂宇宙何妨忧乐异江湖只今义泽虽犹在愿尔重増万斛租
　　寄顾克承何有斋
　　陋室人皆弃惟君兴不穷石蒲圎滴露水竹细含风建盏乳花白沙罏煎甲红未能分半席时梦到城东
　　次韵答寄黄淳父
　　寄我瑶华如见面何时风月得平分案陈紫璞依金鼎障列青山锁白云永日和风闲鬬茗孤灯夜雨细论文窓明几净心如洗此乐应知独有君
　　读白雪楼诗却寄李于鳞
　　余与徐子与王元美见所谓五子诗者既而游京师见宗子相虽不久亦防知爱兰汀已矣惟不得见于鳞偶读白雪楼集怅然有懐赋此寄之
　　何处仙人白雪楼山东李白最风流烟霞此日成髙举丘壑于今属卧游丽藻时传惊海内声华久矣遍遐陬江湖潦倒空相忆何日相逢解我愁
　　薛子熙以修史至青州登东山入京将归四明
　　才到青州又帝京东山竒观凤凰城山川壮丽开胸臆文采风流熟令名喜得持杯论故旧不妨倒屣下公卿羡君归兴应难阻又送知章返四明
　　闲斋即事
　　帝里豪家竞赏春香车寳马鬬鲜新幽居闲看云来往草色莺声故恼人
　　清隂寂寂草菲菲此日方知春已归摠是无花有蜂蜨翾翾来往绕庭飞
　　清虚山【即兎园】
　　青霞片片玉玲珑员峤方壶指顾中喜见平林游白鹿静看激水喷苍龙香生别殿都近云护髙台碧落通春尽飞花犹满地分明身在蕋珠宫
　　冦至
　　朔兵十万穴秦城拥骑长驱薄汉京备御可能无上防去来何事少先声中原将帅空推毂此日书生愿请缨弓矢不劳干羽在庙堂应有荅苍生
　　徐子与席上分韵
　　大火欲西流朝来已立秋老年何易改去客苦难留别酒翻添恨新诗不解愁音书如可达咫尺是皇州
　　得秋字
　　溽暑无由避芳筵此日开故人来旧雨天际殷轻雷傲世空双鬓浮生且一杯浩歌聊自适随处可徘徊
　　得雷字
　　槐隂团北牖六月自生寒老爱逢迎嬾狂贪礼数寛不因前日别那得此回欢俛仰成陈迹従知行路难
　　得欢字
　　骤雨袪烦暑新凉接素秋清尊闲北海佳客得南州知已真难遇言未易酬不须论去住且复此淹留
　　得州字
　　韦园秋集赠刘君
　　帝京尘土满征裘此日城南得胜游昨夜微霜初坠叶芳原爽气肃清秋轻风吹酒开凉宇落叶催寒出御沟直儗韦园作韦曲况逢禹锡最风流
　　黎惟敬小集得霜字
　　衡阳转参毕玉露将为霜凉风起天末肃肃吹衣裳欣此良宴防蹲舞罗酒浆感时懐隠忧仰睇雪飞扬
　　又
　　辞条叶初委柰何草木黄飘飘随所之万里天风翔翩翩送飞鸿唧唧啼寒螀言不可悉逺心希皇唐
　　送友人
　　送尔飘然返四明孤云野鹤一身轻不须更乞千秋观自和沧浪唱濯缨
　　送沈君叅政河南
　　当年夕拜琐闱郎此日承恩出建章敷奏久知承宻勿抚旬今复见循良风尘去去辞燕蓟旌节翩翩指洛阳行见望之还少府徴书早晚下明光
　　恭遇圣驾幸太学
　　圣主临雍庆礼成千年文物覩升平五云驭日来三殿百辟承恩下九城象辇乍回清跸逈鸾旌前导翠华明小臣何幸躬逢盛岂谓儒冠误此生
　　听讲
　　璧水羣英集盛时桥门观听万人随乞言已覩临雍礼启沃先尊坐讲仪际防明良真喜起周旋品节自逶迤天顔悦豫亲瞻望莫道惟容近侍知
　　防恩赐袭衣
　　朝罢銮舆下玉墀临门骈锡自天垂唱名颁给依金水叩首亲承出凤池未媿桓荣稽古力独怜顔驷遇时迟归来云锦生茅屋黙坐时歌湛露诗
　　仲中翰处赋蓬莱阁上仙得长字
　　木天清切久徊翔丽藻承恩侍建章常自含香归第晚毎因退食绮筵张春风拂槛花枝绕燕子窥帘柳浪长要识仙凡原不隔瀛洲不逺帝城傍
　　春雨书懐
　　十日春隂不褁巾喜看庭际緑苔新山斋听雨惟髙卧忘却门前问字人
　　考满书事
　　考绩趋随鹓鹭班天官引奏陛中间三年虚起趋朝谒此日方亲识圣顔咫尺天威真穆穆威仪礼数自闲闲传宣复职纶音下缥缈徐看扇影还
　　有感
　　年来踪迹任西东万事都归一笑中蓟北红尘虚日月江南白昼又春风悠悠莫问湟中鹿落落空懐塞上翁安得髙情同叔夜时将双目送飞鸿
　　王敬美入京补选过金陵言别同袁鲁仲髙座寺饯之
　　仗剑辞家及暮春相逢白下柳条新拟从北阙霑新命先向南都别故人细雨蹔停僧寺酒暖风轻拂马头尘古来名士多年少看尔飞腾切禁宸
　　南雍斋宿夜坐呈诸公
　　永夜沉沉刻漏长碧天如洗露华凉风生竹树人声静月拥楼台露霭香方泽巳崇新典礼致斋犹习旧彞章南都莫谓无禋祀一体君臣肃禘尝
　　浴芳亭
　　永夜池塘暑气清緑隂围合午风轻新篁弄影知鱼乐疎柳飞花听鸟鸣日转空庭茶正熟凉生虚枕梦初成致斋三日全无事夜夜清言坐月明
　　雨花台
　　岧嶤双阙隠蓬莱更有长江天际来无限江山无限好就中尤爱雨花台
　　桃花
　　春晴缓辔太平堤万树桃花暎水齐不是六朝行乐处直须认作武陵溪
　　乞休致喜
　　青衫白发赋归欤六馆横经九载余承乏独惭縻廪禄引年三上乞休书圣恩浩荡容投老茂苑荒芜有敝庐待得春风开冻后扁舟南下乐何如













　　文氏五家集巻八
　　钦定四库全书
　　文氏五家集巻九
　　明　文嘉　撰
　　和州诗集
　　天池
　　天池之山今始到仰首忽见莲花峯池水潺湲泻琴筑石壁嶻嶪开芙蓉春畴连延麦初熟暮岭廻合烟巳重肩舆催予下山去悔不此地巢云松
　　善权洞
　　石室山人去不返亭亭一柱玉当门飞流实听雷霆鬬怪石虚疑虎豹蹲梁帝斗坛荒草积十仙题字古苔昏闻道潜通三万里防时骑鹿看真源
　　张公洞
　　福地真传霹雳开仰空虚窦防崔嵬千盘磴道穿深黒万古仇池接往来颇怪洞中常见日翻従地底一登台耸身忽自厓间出回首仙源怅草莱
　　石湖八絶次王履吉
　　范相祠前水接天越溪庄上柳如烟石湖尽是青油舫不数西湖有画船
　　行春桥影卧长虹落日波揺万顷红山似蓬莱人似玉杖藜徐步水晶宫
　　拜郊台逈挿苍天茶磨峯髙凌紫烟一线太湖云外见万家烟火望中悬
　　补陀巗下石梁横醉卧能令万虑醒亦有苍藤悬日月只无江峡鬬雷霆
　　澄碧楼髙尽面湖草堂清寂坐虚无倚阑烟水皆鸥鹭拂槛松杉摠画圗
　　防防鸂鶒满晴沙红杏夭桃乱着花十里湖山开画障一双小艇载琵琶
　　村前村后防家住家家桃杏花如蒸偶然来上冈头望鸡犬桑麻似武陵
　　湖上羣山湿翠蒙寺前杨柳緑烟浓越王台榭千年恨估客帆樯万里通
　　寒山寺
　　春寻古寺幽相与话前修名岂寒山得诗曽张继留楼钟虚夕照桥影急河流尚怪石龙柱挐云势未休
　　兰亭
　　曲水兰亭宴风光属暮春岂惟酬胜赏聊用乐嘉宾酒罚杯无筭书成笔有神翻怜金谷防回首迹俱陈
　　泛长荡
　　孤舟穿苇去氷薄动寒沙水鸟时集树饥羊晚到家浮游波上梗飘泊浪中花惟有青山色依然一道斜己酉冬夜同大侄宿夷亭舟中有懐幼于
　　卧穏舟如屋更长夜似年懐人闻过雁烧烛检新篇犬吠疎篱外潮生曲港前相携阿咸在听雨得同眠
　　清湖洲
　　清湖洲上草痕青沙水流成文字形万古波涛终不改舟人指防说寒汀
　　金牛寺
　　金牛泉畔古招提常日来游路不迷问斗寻源防人到春风春雨鹧鸪啼
　　梅林渡
　　梅林渡口防频过水面曽防利涉多万树瑶华千尺浪隔江山水郁嵳峩
　　追和元云林倪徴君江南春词
　　三月江南荐樱笋防防鸂鶒回塘静蛛丝萦空网落花云母屏寒浸娇影帘外沉沉春雾冷緑萝欲覆花间井泥金小扇幛纱巾画桥紫陌踏芳尘　花开迟水流急江鸭对眠莎草湿吴姬如花花不及摘花笑映溪流碧杨柳烟笼万家邑柳下王孙为谁立幽渚泥香生緑萍闲防梁燕垒经营
　　娄江
　　娄江流水苍烟无限晴波满目前冉冉时防鸥鹭下悠悠疑与海天连风涛随处喧行客舟楫还能济巨川我欲因君泛溟渤乘槎直到女牛边
　　虞山七桧
　　虞山山下七株桧云是梁年天监栽落落离立老氏庙森森逺映昭明台风生似闻豺虎鬬云起直讶蛟龙来莫言委弃未得用巳见磊落俱竒材
　　岳阳楼
　　突兀髙城俯碧流城头缥缈接飞楼坐防汶泗双波合隠见鳬叠嶂浮贺监清真应不冺谪仙诗律若为酬凭阑无限懐贤意目送孤鸿度逺洲
　　白燕
　　双燕翩然下竹扉晓檐霜羽弄辉辉谁言白鸟非鸟肯信乌衣是雪衣小院风轻迷蝶去沧江日暮伴鸥归也知自惜竒毛羽不向朱门汗漫飞
　　与友人钓鱼
　　旷野烦襟豁青天素月流不因同二阮那复此竒游磐石偶余契丝纶亦漫投平生钓竿兴随地可销忧
　　毘陵道中
　　暂弭毘陵楫来寻隠者居门前一池水案上数函书画就云生壁诗成月在渠盘飡莫兼味聊为摘园蔬
　　雪浪阁
　　雪浪阁前明镜开崇元观里一徘徊松风潭月依然在只欠仙人跨鹤来
　　螺子山
　　螺子山临北渚吾家丞相有新祠停舟展拜斜阳里一壑松风泠鬓丝
　　快阁
　　泰和快阁初登处极目江流树外平记得涪翁当日语澄江一道月分明
　　蕉石轩
　　太湖石畔种芭蕉色映轩窓碧雾揺瘦骨主人清似水煮茶香透竹间桥
　　桃源圗
　　偶然避世住深山不道携家便不还却怪渔郎太多事又传圗画到人间
　　缥缈峯
　　缥缈峯髙防千丈太湖隔絶欲登难风烟毎向诗中得秀色今従画里防石洞幽林屋杳岩岚层叠莫厘寒杖藜何日扪萝上万顷平临縦大观
　　小斋兰花忽开并蒂幼于有诗漫尔次韵书去索笑非以角胜也
　　久知无喜到贫斋底事幽兰并蒂开岂有芳馨结良友端怜契分及凡材差差碧叶同心出冉冉清香两凤来回首湘江隔烟雾楚歌何事尚余哀
　　望庐山
　　长夏舣舟谢子港正见庐山水面横隠隠香罏浮紫翠茫茫彭蠡荡虚明云烟谁辨东西寺道路空悬去住情三日舡头防不厌兹游真足冠平生
　　鄱阳湖
　　彭蠡茫茫欲渡愁赵家围畔系孤舟深林禽鸟春偏乐古岸鼋鼍晚自游形胜巳防吴楚接江湖空抱庙廊忧莫从道路嗟萍梗且进风前白玉瓯
　　岘山懐友
　　暮春三月鸟闗闗乘兴来登湖上山碧浪差差浮翠霭道塲隠隠结苍鬟巳无莲宇荒筠外犹有洼罇蔓草间莫讶临风倍惆怅故人何在独跻攀
　　月夜同友人登盘门城
　　盘闗自昔雄吴郡与客携壶次第行孤塔岧嶤撑碧汉万山廻合绕秋城河流急映星初见云树依微月倍明取醉但酬今夕兴升沉莫问古今情
　　与子元长卿月下访道园上人坐月白斋
　　乘兴叩禅闗萧然水竹闲路危应九折屋住只三间斋白月悬镜花明菊破顔茶香解留客深夜不知还
　　郭侍御子静谪永安
　　直疏干明主孤臣谪异方寸心元自赤逺道敢辞长云皎武夷月风清闽峤霜丈夫开万里好去辟豺狼
　　【阙】水逢故人
　　萍逢得故友水宿感烟波笛起闗山弄杯停子夜歌竹深防卧虎江近有鸣鼍兴剧浑无寐翻嫌月色多
　　题石田品泉圗
　　唐子西云水无恶美以活为上故中冷第一惠泉次之茶乡乃欲抑江扶惠宜其不能服石田诸公也防于以此巻索题因次韵以复
　　江水山泉偶并尝新茶初试得清忙已欣陆子能题品更喜吴君为较量扬子江心真活泼恵山岩下有清香不须调水将符递千古清风自不忘
　　送蒋佥宪之楚中
　　昔年离别豫章城今日吴门又送行顾我衰頽成潦倒怜君随处有逢迎碧虚旧梦金陵月紫绶初垂楚甸缨兰棹徘徊莫遄发故园杨柳正闗情
　　送顾従化赴荆溪书馆次孔加韵
　　早春江上防云生顾况仙舟此日行闻道传经诸子秀遥知孤坐一灯明山晴预蜡登烟屐茶熟先寻煮玉铛世事近来君莫问一编西去好争名
　　赠幼于庐墓
　　埋玉空山里终天恨可知结庐墟墓侧草木动深悲白日哀号地黄昏风雨时劬劳兴念处忍诵蓼莪诗
　　首夏寒玉亭有懐伯起
　　春去緑隂成犹闻春鸟鸣雨滋庭草色风度壁琴声静里流光转愁中白发生偶来成独坐念尔若为情
　　寺夜子庸有懐戏与聨句
　　月明古寺巳黄昏孤笛声传自逺村【休承】忆得玉人笼翠袖秋城西畔倚闲门【子庸】
　　奉次伯起有懐之作
　　春山隠隠澹脩睂绰约丰姿氷雪肌声度曲中杨柳恨行移月下牡丹枝絶怜公子频中酒况复萧娘最爱诗别后惊魂殊不定可堪连夕雨丝丝
　　至日子庸振伯小集
　　木落晓霜涵乡园日又南亲朋欣偶集云物丽相叅饭煮西湖米香分闽峤柑不须辞酩酊海国战犹酣
　　和唐子畏韵
　　我昔曽过桃花庵庵中常遇桃花仙吟诗写画茅茨下留客时时费酒钱诗成毎向壁间写酒醉常来榻上眠春风回首今防嵗屈指经过五十年人生万事何足问但愿有酒常花前世人妄想慕富贵不知富贵多前縁穷通得防固有命贫富夀夭皆由天谁云富贵劳且忙贫贱驱驰亦不闲髙车驷马衣服鲜奔走红尘袜履穿若要心闲衣食足惟有归耕百亩田
　　初归志喜
　　归来三径未全荒拂拭重开旧草堂棐几浄揩明似镜研池新浴灿生光客来亲戚情多悦老去诗篇意未忘莫道归迟迟亦好犹胜终老滞他乡
　　邹进士吉甫谪广西
　　吉州喜见志完生危行危言世共惊千古髙名垂宇宙一时正论重簮缨投荒万里谁还惜去国孤身念巳轻我忝相知自畴昔新诗欲赋愧难成
　　杂题
　　空江木落思悠悠闲傍蒹葭弄小舟一段清光君独占底须回首羡轻鸥
　　跨马出郊春尚寒飞流千尺下清湍赤栏桥在垂杨外付与幽人尽日防
　　品泉嗜水陆鸿渐墨妙笔精王右军烹茶写帖闗幽兴日暮防云懐二君
　　岩壑层层生紫烟飞泉曲曲下晴川孤琴独抱何须鼓流水髙山在目前
　　杜防花盛开友人携酒赏之赋此
　　归来堂上烂霞明十尺杜防开午晴蜂蝶寻芳入朱户美人侵晓摘繁英使君已讶瓯东种逸士空谈闽峤名喜见南邻携榼至围花倾酒倍多情
　　渡太湖
　　九秋霜浄冷菰蒲落日扁舟渡太湖震泽波涛防底定三江风浪接虚无乱山防防浮苍玉逺雁双双下緑芜虾菜防时归范蠡眼中披豁见雄圗
　　虎丘待月
　　为爱西丘郭外苍春来三度到山堂防碑毎忆顔刑部对酒难忘白侍郎石裂道傍谁试剑舟廻溪上客鸣榔徘徊不是迟归去要待中庭月一方
　　七夕
　　七夕年年乞巧同纷纷祈请走儿童中宵白气谁能辨万古牵牛肯向东树外防楼云缥缈庭前瓜果月朦胧老儒不用蛛丝喜抱拙携尊醉晚风
　　羽客载茗
　　路出华阳逺冠犹碧玉低轻舠载茶具送我过荆溪
　　山斋二首
　　山斋雨坐漫焚香几浄窓明竹树凉午睡起来无一事自翻残墨写潇湘
　　扫地焚香闭阁眠簟纹如水涨浮烟客来梦觉知何处挂起西窓浪接天
　　题陈道复画
　　襄阳墨沈未曽干十里潇湘五尺寛樵斧不禁苔径滑渔蓑常傍水云寒澄澄僧眼连天碧澹澹蛾睂隔雾蟠恐为醉翁当日写平山堂上雨中观
　　严子陵钓台
　　崔嵬絶壁映江开落日停舟上钓台清节巳防垂万古客星何意动三台林间冉冉青松满烟际飞飞白鸟来莫向风前倍増感古今名迹防苍苔
　　灵谷寺
　　帝京雨过氛埃浄下马来叅第一禅松迳入门犹十里袈裟布地已千年诸公寳塔金身在吴伟长廊粉墨全云气常凝陵寝近闲防白鹿下苍烟
　　赠陶见塘邑宰
　　望里塘非逺悠然紫翠横水禽飞不定春草梦中生苕霅溪流润江臯峡浪平近闻消息好花满锦官城
　　赠承天理上人方池
　　髙僧住畔有方池片片慈云映碧漪长日诵经临水坐鸟啼花落不曽知
　　题桂花圗期基圣大侄
　　吾家二祖旧为郎相继登朝立庙堂老我巳无绳武志阿咸好去续天香
　　彭思庵絶粒百余日矣兹将登岳阳楼过吴言别题此为赠
　　羡君絶粒事清修袖拂红尘隘九州东泛巳轻扬子渡南行期上岳阳楼逍遥欲弃人间世浪迹真成汗漫游我亦采真元有意相携何日到瀛洲
　　赠徐中洲
　　徐市求神仙入海竟不返蓬瀛云涛相望嵗华晚中洲海上来眉宇青天开手持白羽扇笑上黄金台羊裘客燕冀出入侯王里长揖公卿间飘防紫云起北渡黄河津洛阳多故人终然无所遇归卧西湖滨西湖茅屋冷自汲丹砂井明月下青松照见萧萧影振策吴市游相逢正清秋无人识梅福长啸空悠悠何须鲁连子世事皆如此生计五湖烟功名一杯水拂袖赤城虹相思何处逢傥骑双白鹿招我五陵东
　　尹阳草堂
　　卜筑尹阳下躬耕非所嗟风烟元水竹鸡犬自桑麻波引太湖近桥横寳带斜扁舟吾数到不及尔为家
　　后溪
　　卜筑清溪后依然水竹间临流防泛泛隔屋听潺潺村市小桥接危楼暮岭环红尘元不到不用掩柴闗
　　采莲词
　　揺棹若邪津红妆映水新歌声何处起愁杀采香人共入荷花去隔花闻笑语击桨溅红裳同来采莲女秋水滩滩碧荷花渚渚香荡舟莫击楫沙上有鸳鸯双双采莲女各各有春心谁歌竹枝调春心应更深朝朝采莲去暮暮采莲归朝暮空相守思郎心欲飞采莲复采莲花尽恐伤藕拨棹出花去女伴争前后舟中采莲女岸上游冶子两意暂相窥无由得双美妾欲向花语花应对妾羞溪花与溪女相妬防时休
　　两亭
　　两亭何许乃在西湖滨昔人虽巳逺亭名今尚新望湖莽烟水白鹤开嶙峋君能仰遗躅吊古披荆榛慷慨懐往士髙风薄秋旻躬为两亭主揖让烟霞身谁敢攀逸驾聊用追芳尘
　　闻雷记事
　　甲辰腊月月防望雨卧沧江闻夜雷岂是潜阳従地复却疑行令自天乖烽烟西北忧方始饥馑东南力已摧白发野人愁不寐起倾余沥尽深杯
　　送吴海峯吏部服阕北上
　　吴苑春风动征帆画鹢催移忠孤念切许国壮懐开粉署班犹接金台毂已推边陲正多事君有济时才
　　送朱希直嘉兴教授
　　檇李之官去还欣士得师土风知尚古乡语听常疑相望只一水来游定四时分襟吾不恨好访买臣遗
　　送月泉上人还荆州承天寺
　　兀兀春寒睡起迟叩门来索月泉诗吾师欲了西来意月在青天水在池
　　三载南游兴漫扁舟渡海更叅禅补陀岩下苍苍月还与山僧夜照泉
　　题扇赠友人防试
　　垂鞭约伴防花来红杏墙头万树开三月曲江春似海好将新赋献蓬莱
　　华补庵服阕北上分得春草自应知
　　春草自应知春风送客时可堪南浦恨愁咏北征诗水逺花飞急天长雁去迟迢迢江汉意芳杜不胜思
　　虎丘与补庵叙别
　　夫子王佐才金门晚通直腾鶱起当年肮脏辞乡国忽枉恵山棹别我沧江侧因为虎阜游谈笑开胸臆俯拾涧壑荪仰攀鸿鸾翼同游摠名胜山川互生色临别意难穷功名在努力而我笑非夫老空衔勒安得从君扬周游览八极
　　滕王阁
　　帝子久寂寥江花自开落我来读残碑流云挂虚阁
　　夜渡湘水
　　潇湘一望白云长梧叶苍山似故乡月色满空闻夜漏渔歌防处彻秋霜
　　湘浦闻猿
　　江濶凄风起飘飘一舸轻岭猿斜日里犹作断膓声
　　湘江有懐
　　湘江湘水深如许隔岸佳人隔花语语罢月明秋满天断续猿声何处所旅魂夜夜到乡闗觉后相思仍楚山防畨欲买君王櫂愁见湘姬竹上斑
　　咏赵雪林灯带
　　细剪氷纨叠浪轻萦丝缭绕雪英英霜凝云母瑶花乱水浸玻璃玉片平白燕舞风怜缟袂素娥乘月抚银筝瑶台此夜真如到不向龙宫梦水晶
　　芝田
　　晔晔紫芝秀缤纷生玉田氤氲结和气葱郁霭祥烟云叶经春暖灵根带露鲜芳华堪采掇服食侣羣仙
　　乐野
　　吾慕乐野子萧然与世违青林玩流水白板掩柴扉雨过知花落风晴防鸟飞闲来锄菜甲胜采北山薇
　　登巏山絶顶
　　展游遂上巏山巅登顿危崖鸟道悬沃若川原纷旷望清涟湖水共澄鲜圗经谁辨千年后往哲空懐百代前惆怅偶来还即去无由独往住苍烟
　　送张子行北上
　　籍甚张公子声华落九洲十年文共校一日笔先投巳展题桥志兼无去国忧吴门花柳暗防尔覔封侯
　　送潮溪北游
　　君家谿上旧通潮北去还怜道路遥新水正逢春浩荡晚山初见郁岧嶤帆开泽国烟涛壮云接蓬莱紫气髙惟有别离情不极緑波芳草共迢迢
　　南岩
　　幽人北筑碧山下草堂正傍南岩开烟霞时従几间落云气毎向窓中来倐然东篱采菊去倦矣西涧携书回何当日暮一矫首芙蓉削去髙崔嵬
　　送扬州李君之任分水
　　闻君分水去动我壮游思山耸庆云峻溪流天目迟浙涛应慎渡越树好题诗傥过桐江上无烦问钓丝
　　桐山
　　卜筑桐山下萧然一径深门开苍雾合窓锁緑云隂风至洗尘意月寒清道心蹇予思独往石上鼓瑶琴
　　今日
　　今日复今日今日何其少今日又不为此事何时了人生百年防今日今日不为真可惜若言姑待明朝至明朝又有明朝事为君聊赋今日诗努力请从今日始
　　明日
　　明日复明日明日何其多日日待明日万事成蹉跎世人皆被明日累明日无穷老将至晨昏滚滚水东流今古悠悠日西坠百年明日能防何请君听我明日歌
　　无题
　　白罗轻扇映芭蕉翠带无风也自飘一段愁心付江水鱼书欲寄恨迢迢
　　月明庭院巳昏黄团扇风轻夜渐凉自折花枝调鹦鹉不知金殿锁鸳鸯
　　桂枝风冷夜悠悠皓月呈空五采流莫怪停砧不能寐従来闺阁怕逢秋
　　宫树轻霜叶叶丹御沟沉水自漫漫一従韩媛题诗后时有行人立马防
　　春寒恻恻理宫妆双燕归来绕画梁风暖昼闲人不到碧桃花下舞霓裳
　　赤阑桥下水悠悠緑树层隂迳草幽不是西施弄飘戏爱将娇影照清流
　　瑶编曽览梅妃传素箑新窥防頞圗不似孤山浑寂寞横斜踈影照西湖
　　送张立庵邑侯应召之京
　　清秋风动起新凉骢马鸣珂入帝乡三载政声传邑里九重徴召起循良临民誉在还霄汉济世才能佐庙廊簮笔朝朝侍丹陛好将民隠达吾王
　　送崔徳卿北上
　　寂寞一杯酒送君千里行邮亭不折柳上苑好闻莺崔君少年不得意肮脏江湖弄烟水晚将经济入承明欻见风烟五云起吴王城边秋雨晴长江八月波涛平丈夫晚达君莫恨今日朝廷重老成
　　天泉
　　谁见黄河天上来黄山一派接蓬莱飞流直下三千丈倒卷银潢雪水廻
　　九日游胜感寺访月寮上人
　　九月九日胜感寺载酒携琴访逺公古柏叅天气萧爽疎林揺日乱青红山河指防风烟异云物登临感慨同予亦佳名爱重九只无述作继陶翁
　　端午日与罗念庵登郡楼
　　佳晨五月逢端午与客攀跻上郡楼西去羣山龙欲走东来诸水海常流登临巳爱真吾土骋望还能销客忧北首长安瞻咫尺浮云隔断予愁
　　白牡丹
　　浓香遍京洛幻此水晶盘承露春风冷尤宜月下防
　　木笔
　　紫艶吐朝霞书空咄嵗华何当簮尔去日日草黄麻
　　紫薇
　　庭下紫薇花防防凝腥血何如独对时浸此一钩月
　　萱
　　爱尔北堂花秋来色逾好我有懐亲忧无由为予扫
　　次孔加韵赠田金吾
　　京兆田都尉青山早拂衣诗成惟自咏集罢巳忘机案几频开画风烟半掩扉空庭见黄叶犹自一山飞
　　和吴射阳帝京乐
　　秣陵自昔好秋光风落天芬满路香云月家家揺彩笔烟花处处鬭红妆画舡竞泛秦淮水寳马争驰蹴踘塲莫道近来雕敝也笙歌日日醉重阳
　　舟中书所见
　　南京小女嚬青蛾嫁得浮云水上过坐在柁楼浑不语祗应双袖湿青罗
　　题刻丝蟠桃夀姚秋涧母
　　织女机丝刻画劳天孙云锦烂双桃瑶池不进寻常笔剪得鲛人一片绡
　　同许仲贻赵鹭洲王同桥秦淮秋泛之作
　　秦淮水色湛氷壶共泛扁舟入渚蒲山绕石城天堑逺江涵秋影地维孤谁闻沙上歌商女毎向波间忆壮圗烂醉笙歌掉头去汀禽沙鸟漫相呼
　　芝溪
　　晔晔灵芝傍碧溪澄波涵玉漾玻璃幽贞不作明堂供白鹿时来防竹堤
　　送赵循斋入觐
　　十月江南天雨霜万方玉帛防琳琅河流巳喜波涛息茂苑元知恵泽长举世防人先广汉朝庭今巳辟明堂临岐不尽瞻廻意拭目林间睇凤翔
　　南溪
　　溪南有茅屋日日靣溪流有时倚槛观白鸥白鸥飞处青山秋不妨坐钓垂直钩徜徉泉石忘吾忧
　　送刘玉桥北上
　　嵗晚江空岸草枯故人舟楫向皇都相逢不尽相违意写得天寒欲雪圗
　　送燕华山防试
　　燕君防马向燕山霄汉蓬莱咫尺间无奈春风催献赋桃花一路照朱顔
　　石桥别
　　爱此白石梁况对桥上月携手素心人而于此中别归来明月还照我光湿瑶阶露华堕疎钟不鸣偶回顾严城层层巳深锁
　　暮相思
　　暮归月在庭庭花巳渐发不见月中人怅望花间月
　　春雨忆孔加
　　蒙蒙细雨集洗涤此幽林虚馆絶尘想缅焉懐同音緑草巳盈砌芳醑聊自斟欲往限南北褰裳畏泥深人生岂有涯欢防当及今无由写耿抱抚事独沉吟
　　虎丘月下送子任赴湖广宪副
　　奉使逺持三楚节乘春同作夜山行月浮皓彩天中见塔绕红灯树里明山色溪声终古在赏心乐事防人并酒阑不尽相违意愁见江头春水生
　　陈氏园次韵再送子任
　　风袅垂杨枝弄柔城闉偶集野堂幽巳过佳节愁芳防又续林灯作夜游杯色盈盈满罇酒歌声呖呖隔花喉武陵桃源花正好此去君应无别愁
　　送人之金陵
　　送子秣陵去风烟我旧游青山云外寺緑树水边楼尘榻家家下新诗处处留凤凰台尚在莫负酒如油
　　送顾小川典籍使代还朝
　　星槎八月廻阊阖九天开暂弭吴门楫同衔江上杯沧洲吾尚困青琐尔真陪自怅风尘侣还怜霄汉才清秋枫叶赤离思杳难裁既愁津树逺复恨逝波催他时相忆处明月照疎梅
　　送陆岳安州别驾
　　陆机词赋擅东吴小试卑官郁大儒易水风烟应似旧悲歌今有昔人无
　　一官潦倒易河东簿领纷然叹道穷圣世百年思礼乐岂无真识荐王通
　　蚕叶圗
　　柔桑春半叶离离采摘盈筐手自持频视蚕稠愁叶尽肯従桃李问花枝
　　五湖
　　浪接五湖天澄波凝紫烟蒹葭明逺溆鸥鸟下平川吟玩天随句虚无范蠡船一罇消日月彷佛御蓬仙
　　送周公瑕之金陵次张伯起韵
　　仲夏园林草木长花间把酒别周郎风尘早巳侵愁鬓琹剑行防上野航献赋马卿才未达校书刘向笔逾苍只应后夜秦淮月两地风烟照茫
　　送人游襄阳东岳
　　清秋挂帆去汗漫采真游古洞寻三秀仙坛散百忧风烟元冉冉云物共悠悠疎豁凭谁寄应登黄鹤楼
　　病
　　不谓愁伤肺能令意少欢酒杯浑欲废书巻厌频防事数惊新变衰犹着旧冠壮心零落尽髙枕且加餐
　　送凌道山应召之京
　　文声驰故国政誉霭宜春丞相知名旧铨衡得士新定逢调鼎鼐寜复久风尘不尽相违意临岐一怆神
　　送华补庵九江还朝
　　九江欣报政虎阜怅维津绩比清流洁情随白髪新临髙宜旷望抚石爱嶙峋莫讶难为别分襟迹易陈
　　送门神次石田先生韵
　　衡门执防两闲兵浇酒逢除漫尔荣四序相随如有恋一年同住岂无情防因风雨销金锁不为驰驱损赤缨自古功成身合去肯将流落怨时明
　　送江隂赵宰
　　澄江三载叹贤劳果见徴书起俊髦千里长江増保障百年吾道立髙标堂隂歴歴羣黎爱行色萧萧匹马遥此去五云知柄用好陈雕敝荅清朝
　　成化间海南进红鹦鹉石田先生见而圗之近予友顾君亦于海南得二翼朱衣翠裳观者惊叹惜不能置之上方耳昔昌黎感二鸟而作赋予又叹斯鸟之不遭也
　　何处珍禽系碧笼緑衣今巳换腥红圣王方重禽荒戒零落朱衣野草中
　　毕潭
　　毕泽潭边我屡过风烟近日复如何曽携艇子狎鸥鹭毎忆汀洲足芰荷主人况是陆鲁望爱客能为渔父歌沙明水碧无由往羡尔全家住薜萝
　　赠陆虚臯
　　住近伯通桥烟霞隔市朝齿临三老近饮赴八公遥月白时闻笛风清或听箫承家有贤嗣知不混渔樵
　　送湖广族人还
　　吾宗有贤秀迢递自衡来逺道兼程发孤舟隔嵗回江潭双目送春渚乱云开我亦思先徳无由扫緑苔
　　次钱叔寳韵题凤山扇
　　緑柳差差长夭桃故故飞燕翻波共掠鸳宿渚同依风外荻芽乱沙边云影稀吴娃莫荡桨溅水湿红衣
　　舟雨
　　日日舟中住兼旬雨势狂夜篷惊滴滴晓溜厌浪浪直恐蛟龙起深愁鸟雀藏垂垂正未已何处覔骄阳
　　蒋氏西园
　　闻说西园胜风烟近若何蜀山连岭秀罨画引源多水竹饶鱼鸟波塘足芰荷买田吾傥遂乘兴数来过
　　次张伯起韵
　　偶向溪边共系舟风烟随地得同游云开罨画千山秀雨歇铜棺五月秋踪迹飘揺疑梗漫乾坤浩荡与身浮莫言罇酒论文事煮茗焚香事更幽
　　赠朱镇山
　　君有经纶志今为廊庙材风烟镇山在竹树野堂开隠几浮苍霭携书映紫苔蹊涂茅塞久烦与辟蒿莱
　　寄吴半溪
　　荆溪溪上碧烟虚最爱吴髯水竹居半亩清池堪引钓一窓疎影碍临书毎因月出常穿径防为花开小住车回首风烟秋欲暮题诗问讯近何如











　　文氏五家集巻九
　　钦定四库全书
　　文氏五家集卷十
　　明　文肇祉　撰
　　録事诗集
　　四言古诗
　　悠悠厥初萹述祖徳也
　　悠悠厥初爰自西伯以諡为氏系用以翼汉有蜀守声名洋溢学校聿修民沐其泽若晋儒林文学借借有唐节义光于史册　维指使后歴世徴庸宋至寳祐笃生信公义尽仁至大显贞忠迨我始祖宋咸淳中宣教衡州是为衡宗衡岳庐陵谱牒寔通　衡山之麓廼世其族金紫大夫犹食宋禄载世元季廼易武服佩金虎符武昌振肃国兵既下镇逺系狱赦长千夫戎勲备録长子骁健入侍髙皇剪平伪汉特被宠光赐名锡
　　服厥族用彰时八世祖从兄平扬职充散骑徙居苏杭苏之有文寔自衡阳　我祖存心占籍长洲皇矣涞水敷教优柔甲科继起防渥宠褒牧伯中丞世济其休显显祖考作徳好修荐修国史翰苑名流　我父是承世徳克存南北二雍桃李盈门嗟予寡陋宿好是敦述此祖徳贻我子孙
　　悠悠厥初五章章十二句
　　巍巍岱山　登泰山观日出也
　　巍巍岱山五岳之宗蟠九百里上有秦封　巍巍岱宗元君有宫俯视下邑鳬绎防　载登天门层峦蔽空秦观在西日观其东梁父左控石闾右通　载登髙峯憇于石室卧听松涛夜观日出蓬瀛海岛周覧惟悉瞻彼同岩羣仙并列叩彼金童授我寳诀金泥玉简终莫能诘　载登载曕身若羽化骨异丘思旋其驾廻观其巅诚小天下
　　巍巍六章二章四句四章六句
　　壬戌之秋　防西山也适符苏公防赤壁之期
　　壬戌之秋七月既望薄言西山于迈以徃我懐苏公寔可景仰嵗月日时适值其当有酒有肴以咏以唱载遨载嬉幽情思畅卧听泉流枕看月上四山寥寥形骸放浪赤壁之防曷足多譲今之视昔不无慨怅
　　壬戌一章章二十句
　　神禹篇　颂大中丞南充王师督漕也
　　神禹治水天地平成覩河思绩功莫与争维我王公邦国之桢漕河之命厥任匪轻决之排之以经以营防之凿之由地中行国脉以宣国计其盈惟我中丞赫赫厥声粒我蒸民民咸用情惟予小子颂徳维诚
　　神禹一章章二十句
　　晨风篇　送虞部杨汝大奉诏南征也
　　晨风飘飘王事于适子之徃矣我心矣　将子何徂王事敦我中心摇摇孰念其瘅　莫非王事母为忉忉既曰仕矣遑恤其劳　子谓何求王事靡执余谅子心子亦何忧
　　晨风四章章四句
　　肃肃篇　送侍御吴明卿印马于齐鲁地也
　　肃肃王命吉日于征左右陈行我马其騯　有马駉駉在齐之坰维骍维黄有骊有青　有马駉駉在鲁之林如骓如云蹻蹻骎骎　有駜其駽夙夜在公我职斯称我马既同　駜彼乗駽夙夜于外式遄其归载言载防
　　肃肃五章章四句
　　乐府
　　赓有明铙歌鼔吹曲六篇
　　铙歌作于黄帝岐伯以扬徳建威风敌劝士也汉魏吴晋诸臣代有作者而唐柳宗元凖汉曲篇数用魏晋义为唐铙歌十二篇一皆揄扬其祖宗之功能亦雅颂之流亚也至于我朝陶学士安作大明铙歌三阕嘉靖初袁督学袠亦仿为皇明铙歌十三篇皆以称颂髙皇放勲宏德之盛蔑以加矣愚生也贱敢效唐臣合纪髙祖太宗之美而赓歌之援旧题以成新曲共成六章拟之雅颂非曰能之而施之后日歌以为容不亦幸欤
　　圣人出
　　汉古辞也我髙皇帝起自临濠而奄有天下诚不世出之圣谨用其题以赓歌之
　　圣人出六龙飞天眷徳起濠西拨乱反正天与人归扫前元正纲维都建业式九围复自古帝王之区奠万古帝王之基
　　定武功
　　魏缪袭国初破邺而作谓武功之定始于此也髙皇渡江取太平诸路武功亦定于是
　　定武功始渡江江水茫茫鼔声锋锋下采石平淮扬东收吴越西定湖湘中原河洛恢其疆秦晋燕赵咸归降镇南粤来越裳武功定兮杀伐张广轮抚兮歌元良
　　伐乌林
　　吴韦昭颂魏武克敌也我皇祖驱残敌而元君自乌林奔于漠北亦用旧题而歌焉
　　我师驱故元直扺漠北境王旅奋义威宵奔絶形影太白防天狼净战垒无复存烽烟竟全屏全师奏凯旋踊跃逾燕领万载庆升平中土永寜靖
　　宣辅政
　　晋傅以其主网罗文武之才定二仪之序也髙皇之命将出师尽得死力其一时人才如徐常辈岂晋魏诸臣所能及其万一哉
　　辅政资多贤俊乂在官使我皇善任才文武咸愿仕多士起濠城四方亦戾止功成歌皇风万国皆遵轨自古得士心谁复能如此
　　应帝期
　　缪袭言文帝以圣德受命应运期也成祖文皇帝顺天抚运而继志述事之大殆有光于先烈者欤
　　于昭文皇光承洪绪宻运神机奠鼎燕冀天纵文武一怒安民两京并峙内抚舆图外扼闗塞以握要几以据全势
　　摅武师
　　韦昭言大烈之震天下我文皇之天纵神威廓清华夏武师之震不有甚于吴哉
　　摅武师威加四海奋雄图大畏小懐民廼苏廓清中土功不可逾风声丕冒如唐虞季犁已讨古刺羣趋明明天子颂徃古畴与俱
　　燕歌行
　　燕山九月肃寒威处处邉陲思授衣【一觧】愁听砧杵守空帏郁陶思君君不归【二觧】贱妾泪下如珠玑君知不知何暌违【三觧】肠摧伤抚琴徽歌声何短吟何防【四觧】推窻月随留余辉檐前星宿寒芒稀【五觧】手掷金钱暗自祈归无定期情无依【六觧】朱门炙手重闱滹沱冻合雪霏霏鴈无书寄空南飞【七觧】
　　豫章行
　　人生自有命今日何可移富贵不足慕贫贱安能辞商宗无梦寐版筑畴能知西伯不出猎羊裘终钓垂自古贤哲人所遇皆如斯若不委穷逹贸贸将安之
　　短歌行
　　有酒盈觞有歌盈章人夀几何靡皆延长再觞再咏其乐未央乐不及时空用悲伤况也分定妄求奚遑听我短歌短歌勿忘
　　长歌行
　　百川每东注奔晷时西驰人生草头露夀命安可期绮不复在乔松何所之古来谁满百此理不待推延年果有药焜黄胡复衰矧兹功名薄竹帛无由垂及时不为乐老大悲何为我今歌长歌长歌以自怡
　　鰕防篇
　　神龙忽下谪混同鰕防泥黄鹄志千里不及鹪鹩栖周公居摄后三叔流言懠尼父道莫宗楚狂歌凤兮毁誉何足慿谤议空相挤荘周齐物化万物安能齐
　　从军行
　　辽阳烽烧飞狼烟牧马羣儿荒草邉请听从军五更转城乌起堞天苍然
　　羽林行
　　朔风吹太行白日沙飞黄溪谷少行迹边马嘶欲僵行见交河下羽林儿独强臂鹰挟匕首金勒紫丝缰
　　公子行
　　寳马瑚鞭争看美少年蹀躞长安道买醉青楼边盈盈楼上女邀语杏花前欢歌犹未巳竟日那知旋
　　女耕田行
　　布谷声催笋觧箨谁家女子事东作自言母老兄出门出门从军未及婚有妹同胞巳先嫁独自服田力耕稼以刀斫地可代牛防犁畦陇开浍沟时雨不来禾尽槁修圃筑塲愁有秋南隣北舍莫相笑有泪空流向谁告
　　白苎歌二首
　　中庭良夜张华筵美人如花娇且妍赵瑟秦筝调蜀弦回眸转防银烛前为君起唱白苎篇金壶半泻漏溅溅今君安坐听我鼓愿为防燕帘前舞
　　新裁罗防长且轻明妆皦皦纎尘生舞向君前进玉罂流目暗盼娇盈盈百年如戏莫蹉跎请君试看东流波东流不回西日逝我今不乐将如何
　　鞠歌行
　　云出岫龙起谼乗风升云腾碧空歌钟歇曷自工还思相和旋为宫薄责人厚责躬人莫巳知吾道穷嗟扬雄赋河东犹待吹嘘送上穹子期没伯牙终千载无门继古风
　　出门行
　　河流滚滚逝不转年光迅速一如巻美人遥隔天之涯欲渉难将水清浅少年何事轻出门别离易兮车无轮我身似辙遗渐逺伫立望之多荆榛君今得意谁复顾弃我何异车后尘
　　长安狭斜行
　　长安狭斜路方轨殊难容彼羙两少年行行适相逢相逢问君家君家盛华宗品服尽朱紫鼎食多黄封锡爵列羣侯出入跻九重我本倦游子莫敢当其锋归守畎畆间飡不继朝饔规行仍矩歩险僻安能从
　　江南春追和倪元镇韵
　　轻雷一夜抽新笋寳鸭香消山馆静行厨竹里起茶烟禅榻风防撩鬓影杏花开残春尚冷辘轳声防花间井水清照我头上巾酒染青衫巾染尘春来迟春去急残红数防苍苔湿韶华去去追何及王孙不归草空碧伤春转觉情于邑谁家红袖髙楼立陌头桞花飞作萍鸤鸠乳燕方营营
　　渔父词四首
　　年来生计住呉淞舴艋斜穿锦浪中溪柳绿野桃红煑鱼沽酒醉东风
　　轻雷送雨过横塘菱叶荷花掠岸香新水涨晩风凉卧吹芦管和沧浪
　　轻舟短棹自夷犹开遍芙蓉古渡头红蓼渚白苹洲鲤鱼风动是深秋
　　江天冬日淡无晖江上渔人夜未归风急急雪霏霏绿蓑青笠棹如飞











　　文氏五家集巻十
　　钦定四库全书
　　文氏五家集巻十一
　　明　文肇祉　撰
　　録事诗集
　　五言古诗
　　宿山中
　　出城入山寺黄叶满林臯焚香坐髙榻静听松声号自怜失路人蹔从物外逃借此云堂宿新寒欺布袍歘然作竒梦弄棹飞洪涛凭虚不知止万里恣游遨去去登海峤天风吹鬓毛惊觉满斋白开山月髙
　　送幻上人还月轮寺
　　南朝四百寺月轮古祗林幻公一出山薜罗三改隂尔以月为性我将云作心浮云与明月相送归遥岑
　　赠王郎
　　王郎豪侠士意气凌秋旻胸中富甲兵思为报主身少小耻闾里抚剑开青鳞不随俗士偶寕交屠狗人大笑出门去奋身离风尘夜宿孤山月朝临白马津云中多猛将瞑目从征轮一朝功成后黄阁图麒麟
　　寄友人
　　相别一何乆再见何独难忽忽歳复歳梦行山外山髙山与流水鸣琴为谁弹望望不可即书寄惟加飡
　　嘲桃李花
　　茂苑三春时桃李花盈枝争妍共含笑自谓东君私一朝顔色改片片随风吹讵知乔松干常挺歳寒姿松姿本孤直不同桃李萎
　　登金陵谢公墩宿寺中追和李白韵
　　登髙恣逺眺一望长江奔人世有代谢江流无朝昏缅懐谢公迹今已成郊原白云随日散明月浪中飜行行入古寺中垒石为门石门时静掩万竹寒云屯回视四山寂幽赏谁与论谢公不可起谁复为招魂兴亡余六代斯人安独存风流日已逺秋草埋荒墩防人自来徃不闻车马喧我来览古胜懐古不成言借栖岩下石枕石移云根梦破起黙坐便觉丹府暾幽情颇畅叙无劳丝竹繁有酒且斟酌摘蔬开寺园人生如过鸟何用寻仙源
　　归山寄金台知已
　　北走仍南图所交非俗儒黄金不足重意气凌天衢瞠目视王公不敢私防躯谓身可立致方希佐黄虞蹉跎不得遇五噫出京都归来无产业东作谁相呼弹铗徒激烈出门空踟蹰賔客不在眼吾亦自忘吾忍饥时诵经真不如屠酤鱼目亦相笑空与明月俱他年倘相访知我学潜夫
　　拟古五首
　　翩翩林间鸟悠悠岭上云云出本无心鸟飞时念羣物亦欣有托矧余处世纷中肠慕遐举濩落无所闻歳月去云疾荃蕙寕乆芬古道巳寂寞吾衰亦何云
　　其二
　　人生驹过隙一朝难再晨有酒且斟酌行乐须及辰胡为自结束不用常悲辛四海尽兄弟何独骨肉亲茍随徃化灭同作陌上尘愿言棣华接勿与衰草均
　　其三
　　庭前防桐树四月始见华盛夏敷繁隂亭亭叠青霞禽鸟知所止吾亦爱清嘉大火忽西流败叶随风斜空抱大雅材委弃若泥沙何用覔知音相与访伯牙伯牙没巳久行行浩无涯
　　其四
　　女美众所怜士穷世所贱贵贱何足言世情从此见买臣未遇时愚妇心先离季子佩金印妻嫂迎恐迟自古巳如此何用空悲噫
　　其五
　　东方有美人逺在天之涯窈窕淑且婉意态殊闲佳春风借色艶色艶娇如花珊瑚初出海未足比光华谁家白面郎金勒紫防缰欲渉不可即立马遥相望何如化鸂鶒飞傍朱栏旁
　　山中徐歩
　　山中初雨过一雨树如沐幽人独徃来幽鸟哢成曲僧来荐新茗狎客事棊局斜日阁西岭扶杖下山麓
　　感遇
　　我昔少壮时委懐在书史被褐欣自怡防驾辞乡里一徃三十年无成复耒耜寝迹山南村真想只如此缅懐望前涂歳月去何驶
　　寓言
　　昔为冻馁驱投耒学干禄北寝与南图燕赵日驰逐纵有遐举心不及防黄鹄误落在尘网归来宿茅屋田父相徃来慰我素心曲俯视池中鱼仰送飞鸿目荏苒星气流壶觞聊自足
　　卜筑
　　结庐山南村素心可与言凿沼驾飞虹题为日渉园居室八九间环周水潺湲惟与鸟雀驯不闻城市喧去去百载外身名安用存
　　仲夏
　　夏日树扶踈园亭敞中虚寄傲北下泛览古人书仰无惭高鸟俯不愧防鱼只此有余趣吾真爱吾庐
　　与友谈昔
　　昔我年少壮志逸防四海荏苒四十秋无成徒慷慨且复归去来山中得君在晨夕相徃还芝蕨共携采前涂知有几无须问真宰
　　园林秋夜
　　独坐闻秋声秋声来树间灯影摇虚室悠然意自闲闲情付流水日夜犹潺潺人生谁满百何独徃不还
　　雪
　　飞雪满园林号寒有负薪千树梅花缀寒枝玉勒新呼童贳酒至竹炉温火亲羡杀袁绍公僵卧不干人
　　雨
　　仲春时雨降草木俱欣欣水长新波涧风来水弄纹茅檐语鸟四山生白云爱兹品类繁野色过桥分唐人曹邺因举不得第有四怨三愁五情诗余亦要作一怨二愁三情以望诗人救
　　美人顔如花顔好谁人知无媒不得嫁终亦还自疑
　　右一怨
　　春来万卉妍枯木新条发着意待东风难消头上雪发白终难变金烧亦不成人生谁满百何以学长生
　　右二愁
　　桃李盛春风芙蓉媚秋渚开谢各有时天工岂无处独鹤翔天表孤鸿下沅湘何如双飞燕营垒栖雕梁有女适王孙或作黔娄媍羡杀嫁田夫白头常相守
　　右三情
　　园亭
　　园林敞南轩悠然与世隔早起看青山山青一如昔清风从东来吹我头上帻眷彼松菊存品彚随动植隣叟有好懐徃来数晨夕
　　雨过观鱼
　　天时乆不雨池沼水皆涸夜来新雨过水漫复如昨防鱼队队行悠然自泳跃莫道我非鱼我自知鱼乐五言排律
　　邬都尉招饮
　　主家开绮席晴日敞华堂赐第连霄汉朱楼傍苑墙飞花沾燕垒垂桞啭莺簧锦瑟当筵立银筝列雁行舞娥攲翠防侍女伴宫妆法酒传中使珍盘出上方畵屏围玉斚涧水涤瑶觞词客调鹦鹉彤庭仪凤皇红莲分太液箓竹奏琳琅鹤驭羣仙驾鑪薫内赐香月高人未散斗转露华凉
　　虎丘剑池祓禊
　　风光今日好闲歩剑池边修禊千年事暮春三月天空中楼阁逈池上辘轳县少长忽咸集啸歌时划然流觞环列坐煮茗汲三泉放浪形骸外登临杖屦前岩花晴拂槛涧草暮含烟携榼追欢赏沿流急管弦兰亭芜胜迹一记至今传
　　海上观潮
　　八月近中秋闲来海上防凝眸瞻贝阙俯槛听龙湫踊跃乾坤浴空蒙天地浮潮声奔万马水气动潜虬怒浪翻鲛室惊涛拥蜃楼此身空浪迹处世一浮沤慷慨心犹壮年光日夜流
　　七言古诗
　　桃花磵逢丈者
　　虞山山髙髙入云下有古磵烟氤氲万树桃花夹流水水邉鸡犬声相闻鸡犬相闻茅屋底屋底老人坐不语岂是当时遗世民避秦虐政来居此笑而不荅意自欣观之古貌亦古心我欲跪之问寳诀回头不见深山深
　　石湖行春桥歩月
　　晚来雨过烟藏寺日阁沉沉万山紫须臾湖光防灔廻骊龙弄珠出海底海底一跃千仞髙星光闪烁浮金鳌朱栏倚遍市喧息酣歌倒坐醉中豪当年此月今不改曽照吴王旧台榭呉王台榭迹巳陈惟有此月今犹在古人今月已千秋今月古人今在否眼前烟月不堪数何如范蠡西施游
　　寄罗逹夫石莲洞歌
　　文山苍苍文水碧中亘绵延连一脉石门閟道虚翠屏天削芙蓉秀絶壁絶壁危崖五色溶仰看菡萏排穹窿丹牀石灶随所设竒花异卉青溟蒙天降罗公美顔色即今海内文章伯词源倒泻三峡流珊瑚出海秋月白夺标曾擅少年场甲榜名题金字黄明堂法座列镛磬石渠中秘声琳琅建储一疏上天子万言切直因忤防归来重向洞中防长斋乞鉢常如此洞门倒挂莲花巾手挥玉麈辞将迎名山或有异人遇跪受寳诀祈长生承惠石莲洞歌调逸意古夐出尘外诵之再四隽永令人不能去手会当索喜镌爲入石壁间当与此洞同流宇宙也仓卒未即赓和诚负髙情滞迹病踪歳增一岁不足道灯前夜色倍有怀人
　　世讲弟罗洪先顿首
　　元夕篇
　　长安今夕是元夕皇都佳丽无殊昔昔时曽到蓬莱宫龙膏凤炬光千尺千尺光凝结防楼鳌山重叠云烟收烟收明月正当头仙御燃灯复道周遥瞻天子六龙驭五色云车拥髙处髙处离宫别馆开翠盖鸾舆绣帏御出向天街紫陌长王侯第宅鬬新妆新妆初罢踏明月蕙火兰烟满路旁路旁许史金张宅银烛髙烧邀上客上客调成鹦鹉篇鸣金伐鼓开华席欢歌未巳夜将阑星斗横斜禁漏残传呼行辟候朝者聮镳玉佩声珊珊
　　避暑
　　避暑来游到虎丘虎丘南去林堂幽林堂幽静无人至修竹千竿碧欲流竹树扶踈覆亭馆浮瓜沉李调氷椀一觞一咏畅幽情不用银筝并翠管翠管银筝醉昔时昔曽沉醉习家池何如跣足科头坐世事纷纭捴不知
　　打鱼
　　山田荦角麦秋寒山雨欲来风激湍观鱼踞坐得真乐闭门新竹千琅玕千竿竹暎蒲桞緑隂符在匣羞更读恵连池上冒雨来携防呼朋慰羁独有元龙兴自豪命童打鱼鱼尾劳大鱼掘强小鱼弃饔子挥刀飞雪高欣然一饱意自足不羡镜湖分一曲六畆鱼租五畆竹曽看陶朱治生録不图利倍有十千但愿怡怡天乐全君不见田家以感荆合姜氏共被今犹传况吾与尔乐便便十日一防期莫愆
　　右子悱弟约余旬日一防山园偶愆期不来诗用招之即冒雨而至遂命童子打鱼供饷既醉而还赋以长句兼示后期
　　弹琴
　　冈上梧桐髙十寻梧桐翠叶敷清隂主人独自抚琴坐独坐闲调太古音太古遗音久不作此道只今空寂寞钟期巳矣伯牙亡千载知音巳寥廓悠然流水与高山山矗矗兮水潺潺方壶员峤在眼底一笑推琴心自闲
　　夜卧墓所不寐
　　孤灯明灭茅檐深布衾单薄寒相侵月高山寺闻钟声耿耿不寐生忧心心摧膓断身无倚春宵独卧荒村里少年一刻千黄金此时一刻愁万缕愁思万缕梦亲帏惊觉惟闻乌夜啼起来试取春衫着犹道当年戏防衣
　　赠沈道人
　　沈休别我非一日归自南屏岘山隔岘山岧嶤霅水西碧浪湖连芳草色今来访我白云深云深塔影空沉沉铜盘戏曲梅花衲驻顔不用烧黄金修髯玉立絶尘鞅竹箨为冠鸠作杖恍如洪景出山图独行徐歩红桥上红桥东来虎阜居分明诸葛南阳庐与君朝夕数来徃还读人间未读书
　　钱学博青之七十
　　与君同学二十秋复同追随京国防两都共赋献宸旒当时人拟称元刘天闲寥旷俱未收臯比君拥登莱州掖道宫墙环讲求洧川再转仍淹防何当伊洛多名流种成桃李满谿头忽忆吴山思乞休拂防归来志已酬孙曽绕膝鸾凤俦琅作赋辉皇猷我今花甲亦巳周费尽黄金一敝裘何时觧脱钓鳌钩归与君盟沙上鸥上元日儿軰集诸友防文至晚张灯小酌
　　去歳有儿同客处一灯相向愁依倚我今归来忽逾年儿独淹留在京邸归来儿軰仍纷纷大儿小儿皆属文盍簮防友集同志竒文赏析俱殷勤须臾雪霰满庭宇飞花如掌随风舞燃烛髙张四壁灯坐中上客调鹦鹉吾家老叔八十强牀头酒熟呼我尝东隣兄弟衣金紫尚忧不足心遑遑今日诸君各矢志致身早早少年事流行坎止顺吾常鼎鼎百年真是戏
　　赠楞伽南上人七十
　　当年曾卧楞伽寺日有敲门问竒字明几净独焚香燕雀犹懐鸿鹄志南郊上人方少年诵经趺坐佛堂前闭闗日夕修禅观金磬时闻落逺天汲泉煮茗随吾适时采于山美可茹上人真是逺公流媿我元非苏晋侣误落尘网三十年归来重到湖山边来叅雪窦一龛里袈裟云卧如金仙香灯歳晚无异昔小阅浮提已七十愿结莲社山之中自笑声名何用足
　　九日登吴山
　　吴山山髙髙入空悬崖削壁青芙蓉登髙今日逄重九结伴同游山上峯峯前山下人如蚁走马乗舆并肩倚日暮行人尚未稀畵舩箫鼓中流起箫鼓声悠湖上防湖光山色捴宜秋行歌杂沓逰人散明月满山烟雾収
　　闲居自述
　　十年上书不得意归来髙卧深山里山深被褐掩柴扉环堵萧闲少知己知己无人防徃来兀然独坐茅檐底茅檐兀坐不记年无复驰心慕青紫一朝忽枉故人书问我何为不入仕幡然一出向长安万言不敢干天子天子诏许为园官低头授职聊居此此身踈嬾不受拘白首为郎还自耻飘飘挂冠神武门神武门前乞恩防防恩早赐拂衣归拂衣依旧还桑梓桑梓山林日月长日上山呼不起罗列孙曽绕膝前膝前欢舞歌乐只
　　七言排律
　　石湖逰泛
　　春来今日到湖濵湖边村市人纷纭波光逺映蘪芜没山色晴开锦绣文茶磨山头茶正熟盟鸥亭外鸥成羣青帘隐树酒家近翠带牵风水荇芬锦瑟瑶筝湖上起朱帘畵舫镜中分醉如白傅围红防嬾学羊欣写练裠谿畔渔舟垂晚钓寺中楼阁带斜曛举头月色当空照何处钟声满座闻千古兴亡已陈迹吴宫越垒空氤氲
　　北京西山借榻碧云寺
　　入山萝薜昼沉沉下马行过古洞隂独倚石桥看急涧坐观庭宇俯乔林环墙山色浮烟霭绕砌泉声和磬音虚榻借栖清梦醒闲卧抱白云深梵钟催落前月老衲时弹膝上琴棐几香残闲睡鸭佛堂斋供有来禽【苹婆名】梅花满地飞红雪菉竹千竿倚翠岑何日拂衣重过此常依清境洗尘心










　　文氏五家集巻十一
　　钦定四库全书
　　文氏五家集巻十二
　　明　文肇祉　撰
　　録事诗集
　　五言律诗
　　侍大父过王二丈履吉越溪庄
　　随翁访叔度放棹越溪深竹径数椽屋桑园十亩隂汲泉频洗砚促膝坐鸣琴髙士平生慕今朝夙心汪子木园与薛用传施安卿明卿陈子白文防
　　名园啓文防绕屋树交加卷幔窥新燕临池看落花乐耽长统志书效子云家竹里轻烟出轩前试煑茶
　　野望因过楞伽侃公精舍
　　野旷山藏寺祗林一望中诸天悬采翠残照迟晴空松下疏精室檐前听晚钟欲耽清净赏随喜访支公
　　石湖
　　湖光披白练日夜泛青帘防影镜中落鸥羣沙上眠楞伽山里寺茶磨晚含烟羡杀鸱夷子飘飘去不还
　　防白堂即事
　　结屋近清嘉虚堂背郭斜门闲人问字帘卷鸟啼花盛世容踈嬾端居恋物华斋头书满架不羡子云家
　　早起
　　晓起露光沃熈防景物鲜窻间蝇撃纸庭际草含烟短发频看镜残星犹在天虚斋絶尘想坐久意澄然
　　月夜与王明度明善登文笔峯
　　晚来秋雨霁山月向人髙同上留云阁因攀栖鹤巢诗聮林外句帻岸醉中豪独立羣峯下天风吹鬓毛
　　读书楞伽寺松风阁
　　重来湖上寺借榻上人居月色侵虚阁松声和读书揽衣惊防下开巻试灯初万籁一时寂钟推更漏余雨夜与吴元定朱日宣范子润王静袁振伯集石湖草堂
　　晚歩山中寺堂开万竹林清宵一把盏细雨共论心秉烛成懽防髙歌传谷音佛前禅诵息遥听磬声沉
　　天平山谒范魏公祠
　　入山人境隔古寺白云留万笏齐青汉斜阳下石丘义田存后裔勲业慰先忧尚有泉清冽溅溅一脉流
　　饯冯信伯杜与言防试
　　小集楼居好开窻新卷帘名推冯奉世声重杜樊川二妙忽同至一杯行色前行行曲江上更喜得春先
　　过陈丈白阳田舍留集浩歌亭
　　种竹开三径编篱翠作屏怜公千载调忆别两秋萤杯盏香醪白盘飡菜甲青因过问竒字醉卧子云亭
　　外舅召复翰林兼司经局校书
　　当代青宫辅如翁独异才校书供阁直补衮代天裁名誉留东观文章落上台辋川空别业未许赋归来
　　寺游同王静正上人
　　野寺羣峯里蓝舆一迳通窻开飞瀑外殿落翠防中馈馔延过客繙经叩逺公惭非苏晋侣览得相从
　　黄约之愼之招饮书斋
　　江夏声华旧君家誉望宏独怜千古调喜得二难并方馆开嘉防庭梅吐玉英寒宵湏秉烛月上巳深更
　　虎丘
　　出城将数里尘土离人寰逺见林端塔来登寺里山云飞千顷碧石防一台斑箫鼓中流起白公堤上还楞伽寺湖山楼同朱日宣王履均王静侃朗二上人晚眺
　　湖上知名寺楼台倚碧岑法堂虚枕簟狂客散冠簮尘刼空中灭钟声静里沉方知禅可托共礼白云深
　　秋夜王吏部録之丈招饮
　　吏部声名久堂虚客到稀举杯留夜酌邀月弄清辉露沃天香袭谈霏玉麈挥清朝思报答明主正垂衣毘陵舟中约陆子行韩承孚从陆入京
　　雷声喧夜泊早巳过毘陵驿树随溪度篷窻带雨凭语音时渐别壮志欲鶱腾明日丹阳郭肩舆拟并乗
　　丹阳
　　早发丹阳道行行路转賖听鸡过野市并马踏槐花酒肆青帘接茆茨绿水斜征途知不逺明日到京华
　　高桥门
　　秋风吹鴈影佩剑斗光寒辇路飞尘逺桥门勒马看青宵防凤阙黄屋五云端题柱平生志何时上禁銮
　　姚元白市隠园借榻
　　禁城藏别业披莽似郊坰沼引秦淮碧山排钟阜青竹光分曲迳秋影瞰虚亭下榻市喧息林扉尽日扃
　　雨花台
　　金陵山水胜佳丽是城南法雨飞空磴天花散碧潭明光曽杖锡太白有吟庵行到煎茶处泠泠玉一涵
　　徐魏国园亭
　　麟阁勲庸冠金貂宠后昆氷浆浮碧椀槐桞防重门池泛青帘舫堂开白玉樽笙歌时不彻月上巳黄昏
　　叶曽生书斋
　　结屋近山塘柴扉防短墙野花开竹径湖石磊山房室净生虚白窻明搨硬黄晚来人散后独自引壶觞
　　九日不出
　　一秋惭失意九日废登台菊为佳辰发懐从浊酒开哀蝉犹夕响征鴈向南回时序愁中改城髙砧杵催
　　君山与黄吉逺望
　　石径攀萝上风松山半亭天浮江共逺沙积水俱渟海蜃吞银阙秋烟虚翠屏春申遗像在吾亦荐溪萍大父玉兰堂小酌时将奉侍家君应试南畿
　　吾祖巳垂白堂开聚徳星衣裳动云气杯酌吐音喜共趋庭日那堪驾逺临欧公倘相遇苏氏初心侍家君同黄子旋杜与言过龙门得二鲤家君赋诗因命作
　　鼓枻龙门上惊看防鲤跳锦鳞初出水鳍鬛欲腾霄霜刅霏花白松枝带叶烧欣然一餐饱把盏自通宵
　　焦山
　　山寺犹存姓门寒古树停丹台云气紫莲阁寳光青未辨华阳逸空余瘗鹤铭登临吾巳倦蹔憇海云亭
　　登金山
　　波心千古寺日夜一峯浮草色分江岸潮声带海流月髙人返棹更静水鸣楼欲坐金鼇阁攀跻最上头出场月色如昼侍家君至顾尚书园登见逺楼
　　长安秋过半乗月上危楼星斗中天灿乾坤万里周漏传金阙逈桂泻玉杯浮坐乆忘言处临风起暮愁
　　江上懐张防于
　　独卧呉淞上令人忆季鹰诗篇怜敏捷志气羡飘凌天末云千叠江头月半棱军麾今满眼音问阻亲朋
　　太湖
　　太湖八百里七十二峯县震泽禹功逺洞庭仙迹传波翻沙际鸟石绣镜中莲烟水秋来濶平吞万里天
　　黄子旋宅防文
　　清嘉风土净华馆昼沉沉选日开文防良辰防盍簮追随期辨志相与共论心亭际无尘杂松声奏雅音
　　春昼
　　午睡酣初醒日斜花影移梦回烹紫笋几净写乌丝乳燕窥新竹文鱼漾浅漪问竒人去后一任掩茆茨
　　杜与言登衡岳回鴈峯有佳什见寄
　　囘鴈峯头坐新篇寄旧知怜君遥念想动我故乡思南岳开云处高楼待月时此时一壶酒谁与共传巵
　　过孔加丈蕉露馆
　　髙人多道气晓啓碧窻寒摘叶供书写研朱防易防霏谈挥尘尾逺兴薄云端相对浑无语须教杯盏寛
　　陆夀如陈懋吉过射泾田舍
　　秋暮初收获香醪巳自开江头新雨过溪上故人来简畧忘幽僻辉光动草莱论文真有愧竹径日徘徊
　　牛首山
　　下马献花处千岩秀色连乗风吹晚歩披莽上山巅神宇江流绕禅房塔影县夜深催撃鉢诗就不成眠
　　灵谷寺
　　山寺度门逺松寒十里隂钟楼苔藓合阁道雨花沉泉咽山中路人传空外音归途未忍去犹自恋祗林
　　秋宵月下有懐张叔贻
　　独坐空庭下凉风入袂吹起看新月上忽动故人思惊鹊栖还定髙梧影渐移壮图愁未立青鬓巳丝丝
　　休休庵
　　高士防山老市防精舍开何如嵒壑趣俱入戸庭来法雨飞禅迳天花下讲台云书遗一匣悟少人推
　　览镜
　　览镜对愁顔西风秋雨惭看新白髪犹着旧青衫酒醒难成寐诗裁不用芟辞巢防燕子空自语喃喃
　　过吕梁王水部茂行邀饮
　　境入吕梁胜水县洪上头狂澜思一障巨石伏中流树接江淮逺云连齐鲁浮才名王水部携酒上兰舟
　　题百谷半偈庵
　　髙人爱精防筑室学逃禅半偈题庵额长斋坐佛前架头齐古帖檐下起茶烟茟砚闲縁在时还对简篇大父书至云周孙得子于我为孙此是家门之庆也赋诗志喜
　　昨夜灯花吐书来喜得孙高看五世闾里贺盈门防武培前业贻谋有后昆吾翁当此际燕赏倒金尊
　　读书吕公祠
　　满眼江南景芳祠绿树遮苔花侵画壁旭日射檐牙四座虚堂敞一湾流水斜晚来桥上望明月照蒹葭
　　舟泊潞河遇雨
　　无媒辞魏阙潞水殢归舟一夜溪头雨千林树作秋乡心频入梦篷底转生愁不为琵琶泣青衫泪自流
　　见新月
　　去国未千里俄惊近徳州仲秋才二日新月已垂钩影逐斜阳下光随过雨収一年前此际结伴五陵防
　　梦长安
　　旅食京华久风尘兴巳防出城逾半月犹梦在长安未遂金门隐空思玉宇寒不知行路里还作未归看山斋雨过新凉袭人梦中有作起而足成之
　　一雨祛烦暑虚斋竟日凉檐前残溜滴庭际晚花香帘卷风吹鬓云开月在牀睡来多爽气夜短梦偏长
　　春尽
　　春尽园林寂风来水弄漪自开南畆际谁寄草堂赀室静生虚白门闲有问竒吾能委穷逹聊以遐思
　　塔影园次皇甫司勲
　　凿池来塔影结屋倚山阿疑是浮员峤飜同泻翠娥昔闻挂青汉今倒暎渟波恵我惊人句赓酬奈拙何
　　附司勲诗
　　因山开别业幻迹在南阿暎水疑浮鹫临妆似影娥綦诗咏青汉竺偈颂澄波牛首君登未窻间校若何
　　岭南黎维敬寄书至
　　不才人共弃高谊尔偏求一自吴门别三经炎海秋拂衣还挹袖【轩名】渉水访浮丘两地懐思切何时得卧防晋江蔡少叅别有十三载月夜过访又别
　　久与蔡经别俄惊访钓矶乗风来九曲带月扣孤扉握手谈畴昔登山思逸飞飘然觧维去伫望独依依
　　早朝后遇雨
　　初旭射金扉朝霞防紫防轻烟廻御辇细湿朝衣仗逐蛟龙转班随鸳鹭归天家膏泽遍苑树绿隂肥
　　署中官舍书懐
　　出城七十里一望路迂赊鸡犬村邉坞桑麻树里家民居环署治风土亦清嘉官舍无尘杂高槐暎碧纱
　　秋日早朝
　　双阙千官集平明曙色防听残清禁漏初啓掖垣扉剑佩声成韵旌旗露下晞自惭通籍晚敢谓素心违
　　乞休
　　腐儒通籍晚潦倒媿生平官署依村市朝叅入帝城奔驰头尽白辛苦事无成今日乞闲去归舟日夜行
　　清江浦追忆沈虞部
　　一入新庄闸令人无限思穷愁文与可空忆沈佺期挂剑惭无处遗金感昔时心香聊一炷飞泪荐江蓠
　　秋暮
　　夕阳阁西岭秋色乱川中衰草犹余绿残荷撼碎红浮生元自寄归老慊余忽听渔舟笛溪头弄晚风
　　山居追和罗太史
　　卜居依虎阜茂苑卧文园心防禽鱼乐门无车马喧尘中三十载归悟五千言杜甫愁行役常思晚计存
　　附罗太史诗
　　平居无杂虑所志在丘园种竹非医俗耕山得避喧年多知物候春近卜禽言岂不营朝市谋生各有存
　　和袁鱼叔喜雨用韵
　　今嵗旱何乆令人生隐忧通宵雷雨作残困郁蒸收倚槛花枝重迎风燕羽柔山斋聚良友五月类清秋张伯起同王静吴恭先携榼过塔影园
　　林卧春方尽檐前鸟鹊喧羣公将小艇携榼过丘园握手谈陈迹澄懐悟道言溪头相别去归独倚南轩
　　伯起有诗次韵
　　林花落未扫好鸟尚求声忽枉故人驾依然旧日情题诗叙离别促席话平生何日重过此相期待月明
　　雪中闭户不出
　　去歳冬无雪今冬雪早飞因风飘上箔带雨润沾衣入夜寒仍重推晚更辉村中僵卧者竟日揜柴扉
　　到园
　　归来三阅月今日到园亭剪伐乱荆棘重修新竹屛邻墙过浊酒晴鹊噪闲庭依旧草堂在北山空勒铭
　　雨过入山庄
　　一雨连三月园林久不来盈池环绿水绕径长苍苔鹦鹉褰帘语蔷薇满架开心闲无一事重葺旧亭台
　　避暑山庄
　　城中如在甑避暑到林堂近水楼台逈开窻枕簟凉衔杯同阮籍髙卧傲羲皇箕踞科头坐山深白昼长
　　久雨
　　夏秋连月雨日日掩柴荆檐溜窻前滴班鸠竹里鸣香焚凝净几茶焙煑砂铛何日开樽酌中庭待月明
　　新晴即事
　　久雨不出户秋来日日隂今朝将野艇出郭过园林水涨桥梁没堂开竹径深闲居无杂虑消尽市朝心
　　雨霁
　　三月雨不歇苔花满径生经时不出戸今日喜新晴庭际无尘杂檐前有鹊声何时将小艇坐看晚霞明
　　九月
　　九月巳将尽园林景物嘉草堂三嵗别脩竹万竿斜野鸟间闗语芙蓉烂漫花闲居无客至汲井自烹茶
　　钓鱼捞虾以供午飡
　　防磵洗尘沙澄然水一洼呼童抛钓饵着屐自捞虾煑饭舂香稻烹茶汲井花欣然无一事凭几读南华
　　山荘
　　倚杖入山去山园村迳通岚容开晚霁塔影卧池中篱落野花碧枝头霜柿红小庭看月上邻笛起墙东
　　出郭
　　一雨连三月今朝天喜晴闲移书画舫出绕阖闾城晴色开山霁溪流与岸平民庐俱没尽触目摠伤情
　　人日
　　开歳已七日清晨暖气回郊园亭树逈人日草堂开寒勒梅枝痩雪残新水来有懐吟不就取次试新裁
　　春日书懐
　　春来风日好放棹到山庄雨过花枝媚泥添燕垒香青山露墙角新水漫池塘独坐无人至茗杯聊自尝
　　初夏
　　初夏山荘好园林风日嘉闭门时晏起水试新茶雨细鱼吹浪风防燕蹴花草堂空寂寂竹树自交加
　　目眚
　　目眚不出戸麦秋天气寒鸟听枝上语花似雾中看累月惟髙卧经旬不整冠心闲人事少容膝易为安
　　五月
　　园林亭馆静仲夏绿隂防乍暖荷香满新晴梅子肥碧云将雨过紫燕引雏飞竟日无人至呼童掩竹扉
　　园亭
　　春色巳过半山园昼掩门池平榆荚雨酒贳杏花村帘卷几初净香残火尚温地偏人迹少用拙道应存
　　过周公瑕支硎山房
　　吴王贺九岭西去有松闗鸟语屋头屋云横山上山飜疑隔尘世别境非人间樽酒共酙酌乗舆夕照还
　　又
　　不见故人乆相逢意共欣盘飡多海物棐几有罏薫帘色浮香带【草名】波光写练裠罗含亦有宅遥隔数重云
　　晓山
　　月流堕西汉岩树散鸦羣曙色初分处樵歌已渐闻仰看松顶路半是陇头云顷刻朝暾动晴开锦绣纹
　　经阖塘
　　不到阖塘久俄惊二十秋村墟犹歴歴日月去悠悠古树埋苍藓少年新白头门前一湾水依旧向西流【吴淞之水皆西流】
　　新厯
　　两年十月朔颁厯五云邉今日归林下犹思拜陛前重看新嵗厯自喜乐余年独坐闲无事焚香结静縁







　　文氏五家集巻十二
　　钦定四库全书
　　文氏五家集卷十三
　　明　文肇祉　撰
　　録事诗集
　　七言律诗
　　绿荇村庄简城中诸友
　　数椽茅屋倚江开门径萧然长绿苔出郭清闲尘事少经旬时防故人来满池鸥鸟前浴夹岸桃花桞外栽寄语城中旧知道小诗随手报新裁
　　同杜与言瞿徳徴登茅山与言病不能从而余与徳徴直跻絶顶时夜将半殿檐星月可摘归至山腰惟见灯火煇煌笙箫合响真仙境也舍舆而歩诗以纪之
　　遥望三峯横紫烟蓝舆屈曲似飞仙华阳洞口泉声合贞白祠前草色连子夜朝元星可摘半空闻乐月低悬寻真不觉归途逺一带松涛欲晓天
　　与叶曽生黄子旋陆夀如金时章陈楙吉杜与言赵凝甫防文于冯信伯楼居
　　郭外山塘近市防层楼高栋接云天飞花防防时沾砚鸣鸟嘤嘤窥卷帘欣赏竒文频检阅剖分疑义试穷研明时防聚同心友赋就河东献陛前
　　秦淮夜泛
　　秦淮灔灔雨初収结伴沿流夜放舟月转桞梢人候渡云移沙渚树回洲箫声近水龙吟细河影横杯琥珀浮醉去侧身天地小卧听潮向梦中流
　　喜倭冦平携妻孥躬耕射泾田舍
　　海上三年防横行好音慰我巳收兵即携妻子还田舍重载琴书出郡城圣世喜闻歌夏武材官今见答升平但求处处销金甲带雨牵犁日课耕
　　项子长邀集烟雨楼
　　重来檇李暮春时烟雨楼开近水湄飞燕浴鳬沙漠漠新蒲细桞碧差差吾生事业惭文可君等声名似项斯倚槛临流无一事停杯分韵赋新诗
　　昆山傅氏园
　　偶过名园风日嘉编篱护室树交花开窻拂几频挥尘汲井临轩试煑茶万斛天香凉雨过一枰棋局篆烟斜主人知是商霖后肯负明时阅歳华
　　集顾文康公园亭
　　相国园亭木万章昔时几度醉瑶觞四围穿沼防鱼跃数顷当门晚稲香北望青山开气东临绿野印斜阳郎君方拟明时用付与闲云护草堂
　　燕子矶
　　殿宇参差倚翠厓碧桃开处有仙家半空涛雪当轩舞满目春防带雨斜江草含烟连断岸桞风吹絮飐平沙何时借榻虚亭里早服檐前一片霞
　　观音阁
　　曲磴层岩拥殿台朱宫斜瞰大江开桃花翻浪江豚上石壁停云山雨来时倚曲栏瞻贝阙醉眠芳草梦蓬莱浪游十载经过地此日登临独畅懐
　　衡翁示肇孙北防太学
　　阿翁九十苦钟情倚杖那堪送汝行璧水去防天子学春风须听上林莺壮途初发千山仭雅志无忘万里程三百年来忠孝在慎言毋溃旧家声
　　泊枫桥用大父韵
　　辞亲逺别动离情满幅风防带雨行水长闗河无阻道春深桞陌尚闻莺轻抛故国三千里细数遐征第一程此夜维舟不成寐寒山依旧起钟声
　　唐职方邀登金山命诸将官射潮
　　万古江心涌殿台髙贤雅防得追陪迎潮落羽蛟龙避簸岸飞涛天地廻报答升平诸将事挽回沧海使君才归舟日暮心偏壮极北红云是上台
　　长安市得莲砚寄吉水罗太史石莲洞中
　　旧砚浑如玉版莲墨花狼籍紫云镌时凭棐几披香润想摘金茎滴露研题称洞名存古制天完山骨得长年须令洗净京华土寄与高人日草
　　秋夜借榻胡太史楙礼嘉树馆早起有诗见赠次韵奉答
　　满架图书一榻空小庭花影上帘栊眼前踈嬾无如我海内文章谁似公一笙歌人静后万家砧杵月明中夜长酒醒难成寐睡起窻间日已红
　　附胡太史诗
　　风敛防云净碧空松声和月到房栊却疑窥戸懐安道絶胜登楼对庾公四海交防投辖处百年心事把杯中良霄聚晤真难值莫讶频挑烛影红
　　立春日严相公招直阁中赏红梅恭遇上赐春盘御酒拜尝赋诗以谢
　　晴日辛盘出上供青丝玉椀防黄封雪残鳷鹊春回早花暎蓬壶色更秾红日近窻凝痩影暖风吹酒晕寒容愿公厚养和味长伴仙桃醉九重
　　韦园同姚元白胡楙礼送姚太史左迁
　　韦园开遍满庭花相送姚崇去路賖忍见仲舒辞阙下愁看贾谊谪长沙左迁暂去趋红幕内召还来侍翠华更尽一杯燕市酒那堪回首各天涯
　　徐李二相公留饮直阁
　　直阁朱扉傍苑开豳风殿转过南台珍盘逺自中厨出法酒传宣内使来频下南洲徐孺榻时衔北海李膺杯同心推食欣殊遇何幸追陪近上台
　　逰摄山栖霞寺
　　晚过名山蹔解鞍万松深处俯清湍断碑小篆题陈额古佛千岩蚀藓斑春茗试烹纱帽侧【峯名】石莲飜出鹿泉寒【白玉泉冒出石莲井】何时借我僧寮里闲取楞伽带月看
　　龙节推寄胡太史楙礼书至
　　漫世虚教俗眼看敢期垂问到江干一尊常醉山花笑万虑都消宇宙寛忽报逺传银字帖飜思高处玉堂寒故人不解余心事一纸空烦寄热官
　　姚元白官舍侍家君夜集因写小图纪兴
　　论交廿载鬓苍浪握手髙歌指建康豪兴漫沽燕市酒风流犹说少年塲龙蛇濩落婴尘网猿鹤惊猜忆草堂云里钟声度双阙月明寒夜话偏长
　　寄谢罗太史
　　昔日青宫辅导臣今归莲洞葆真八行逺寄三千里一别俄惊十四春【丙午抵己未】岂有虚名流艺苑不虞推誉动高人灯前夜色兴懐处两地相思益怆神
　　宿琅琊寺追和韦苏州韵
　　系马琅琊古磵湾寺门深寂倚丰山试邀月向亭中望谁似云归洞里闲虹影倒垂环驷外泉声飞出万松间一宵借榻逢僧话又逐征鞍度晓闗
　　重防西山自济院转出登五花阁
　　薜萝深处玉虹流锦石踈花曲磴幽禅境未追苏晋侣烟霞即似庾公楼凭栏逺送千峯雨高阁犹疑五月秋欲卧名山谈释部只愁凡骨异丘
　　大宗伯南充王师有诗赠行次韵为荅
　　西风羸马出城东满目离愁落照中尘世百年心独醒江湖数载鬓双蓬敝裘悬结思归切操瑟空惭有意工负教孤恩真潦倒可能复梦大槐宫
　　附王公诗
　　剖符曽向五湖东巳见为儒多士中二十年余重防靣三千里外又飘蓬传家节操心逾厉奕世文章体更工归去好应修旧业赋成还献大明宫
　　恭候圣驾幸成均
　　玉辇传宣下禁銮防星门啓晓钟残旌旗影拂蛟龙动剑佩光凝璧水寒日上云裘开五色仗分驰道拥千官青衿何幸躬逢盛喜得今朝对御看
　　听讲
　　仙仗平分日月悬天香飘拂御炉烟桥门环拥千官肃槐树隂浓夹道连坐论尚遵周典礼授书开讲禹谟萹【君臣克艰】愚生欣喜遭殊遇何幸躬瞻玉陛前
　　立秋逢七夕和张伯起韵
　　久雨山斋掩薜扉雨晴新月一钩防卧看天上双星度又见庭前一叶飞贫似阮咸难免俗赋如永叔和应稀回思帝里承欢处犹着斑斓戏防衣
　　宿马林
　　雪积寒林深复深肩舆随处绕车声西风古道过羊巷落日孤村宿马林四壁有诗题徃嵗百年无计慰初心寒鸡野店声偏早一夜无眠独拥衾
　　清秋
　　清秋一月废梳头落尽槐花雨未收诗句长从无意得功名元忌有心求人多憎爱何须校天赋踈慵不解愁万事不闗心似水还将生计付沙鸥
　　过寳应访朱子价不遇
　　十年一别问何从此夜维舟又未逢夕照斜飜山带阁月明遥听竹西钟思君淮海维扬俊媿我江湖汗漫踪见说一麾方出守朱云溪屋白云封
　　同家弟访顾克承
　　雨过闲行访辟彊东风茅屋竹围墙柴扉尽掩知君出图画飜看笑我狂空徃不须题凤字重来还拟续罏香茗杯棋局堪忘世不羡当涂日夕忙
　　自遣
　　日临阁帖学羲之时有闲人过问竒非为避喧成小筑只因踈嬾畏趋时贫能寻乐愁俱遣年欲瞒人发不私数巻图书香一缕茶瓯初歇试弹棊
　　京邸移居
　　明世羞为失路人帝城风物自凄清客心又向移居见归思偏从逆旅生蹔止飞乌栖未定绕檐晴鹊报新成飘零即是罗含宅蔬食鹑衣敢厌贫
　　朱将军宅燕集忆忠熈公
　　寳善堂开倒玉樽绿槐依旧拥朱门不妨垣瓦从残草犹见金貂宠后昆细听歌声翻白苎独留月色照黄昏感恩门下当年客雌伏雄飞几尚存
　　谷日立春
　　帝里惭为久住人五云楼阁接枫宸喜占谷日逢晴日信是看春不当春闲对茗杯元有味老于笔砚益相亲何时覔取归舟去谷口躬耕学子真
　　雨中秦评事携酒见过
　　失意逡廵且未廻强携栖止帝城隈媿将白眼看人醉愁见黄花冒雨开九日未赓邠老句两都空负孟坚才殷勤喜得秦评事携酒冲寒为我来
　　嘉靖癸亥舟泊广陵南充王师出访留三宿甲子至日复泊于此王师又留数日今万厯己卯至日亦于此系舟而王师致政巳十有一年矣抚景兴懐不能无感
　　两度扬州逢至日今逢至日又扬州百年真媿长为客一处曽经几系舟乡土不殊人事异天时无改歳华流廿桥明月人何处抚景兴懐满目愁
　　元旦不出
　　传呼车马放朝回独掩衡门昼不开春帖嬾寻诗句写辛盘饤候故人来从知白雪难为和未见黄金再筑台作伴还家何日是满园桃李待移栽
　　自菱湖归泊岘山月夜泛碧浪湖
　　雨晴重到岘山前万顷湖光月在船塔涌奎文移北斗峯浮螺黛落遥天渔歌逺向烟中起防影飜从镜里县酹酒临风堪寄傲醉来真欲挟飞仙
　　毘山访潘子不遇
　　郭外毘山虚翠屏潘炎别业郁乔林云深未辨郎君谷春半不闻山鸟音小艇蹔维桑坞下重门深鎻草堂隂去因兴尽来乗兴输却当年泛剡心
　　夜泊垂虹桥有懐家弟
　　片防东下向湖州夜泊吴江忆旧防前歳不堪人送别新年重见月当头寒侵孤枕回残梦风引晨钟到客舟出处闗心惭蹭蹬天涯鸿雁动离愁
　　过江
　　数载奔驰上国防又携书剑过江头楼船箫鼓中流发殿阁烟岚曙色浮满目风涛连海峤一枰棋局报州同行喜有王摩诘不羡当年李郭舟
　　申相公过访
　　奔走风尘歳月迁卜居人境地应偏萧斋喜有高轩过曲巷传呼驷马旋公位日尊心愈下吾才元拙志空坚无闻剡荐雄文似赋就长扬媿有年
　　附申和韵
　　汉廷才子竞超迁闭戸怜君寂莫偏车有鸣驺还自媿门无题凤只空旋凌云共道长杨就用世寜同大瓠坚射防公孙休恨晚平津犹及拜恩年
　　姚少宰以经筵赐防招饮席上口占奉谢
　　钟鼓余声御讲堂论思啓沃侍明光雍容日驭聮南极次第珍盘出上方列鼎羡君稽古力赐酺呼我故人尝大烹推食同姬旦为诵春风湛露章
　　附姚和诗
　　樗材重忝侍明堂三载长瞻日月光啓沃敢期希傅说滑稽端不似东方近臣宠渥君休讶谪吏风尘我备尝吴苑迳荒频入梦沐恩难上乞休章
　　清重谁云白玊堂浅才亦屡荷恩光经陈东壁图书富馔出天厨贡物方法酒携归邀上客八珍入坐媿先尝醉来感我茹茅兴愿以缁衣作讲章
　　徐侍讲公望有诗嘲余不归舟中偶阅唐人春赋秋还之句因足成之聊以自适非解嘲也
　　春赋秋还计已违故人笑我独归迟空怀鸿鹄志千里暂假鹪鹩栖一枝出处有关吾道在伶俜还许旧交知今朝作伴还乡去真是仙舟晚更移
　　梦先大父
　　吾祖频频入梦中昨宵有梦又追从提携无异当年爱谈笑依然旧日容玊磬音余桐馆静碧山寒白云重觉来枕上飞防泪月落长安上苑钟
　　刘锦衣宅与莫廷韩梅客生李世延得还字
　　献书不报又空还防检行囊早度关防饮金吾投辖地高烧银烛照愁顔分题授简裁新句沉醉飜疑在故山他日功成如访我虎丘南畔屋三间
　　汪学士子声丈过访话别
　　一见故人情自亲相逢重别十三春杜陵借榻论文处翰苑懐思入梦频举世几多青眼在旧交犹恐白头新明朝又向都门别谁是汪伦情最真
　　赵太史以赐糕分惠兼餽香秔新米
　　我爱风流文敏公高标玉立意雍容曽投一疏闗千古能以危言动九重带雨逺颁香稲粒赐糕分惠紫驼峯闭门一醉浑无事髙卧遥闻禁苑钟
　　和杜子庸春雪诗
　　读罢故人春雪诗雪花五出覆茆茨自怜冀北非吾土遥忆江南迟尔思回首光迷鳷鹊观流澌冻解凤凰池何时覔取归舟去笠泽溪头理钓丝
　　送董刑部之万全
　　汉代文章重董生许身元是比南金孤忠何止闗军国一疏真能格帝心边境逺随秋鴈去声名髙共暮蝉吟应知不久虚前席诏许还朝雨露深
　　嵇职方雪中招饮纵观法书名画
　　独坐山斋寒色侵雨丝吹雪拥衡门多情喜得嵇中散折简来呼文可孙画出名人题最古香消瓦鼎火犹温展飜竟日浑忘倦醉后归来已夕昏
　　徐州夜泊与白伯望话旧
　　系防南徐洪上头已同白傅共仙舟一灯聚话当时事数酌能消满目愁夜永相将长至候寒深偏重敝貂裘起来醉看中天月曽照当年燕子楼
　　宿京口客楼
　　舟行两月歳将残牢落穷途双鬓寒数巻图书投夜宿一天风雪阻江干驱驰自媿闻鸡舞不寐重将瘗鹤看铁瓮城边黄叶寺钟声依旧出林端
　　春尽过虎丘竹亭逢王百谷诸友同听禅诵
　　三月韶华日换新一畨花事巳成陈闲过竹迳题新句偶入山房逢故人诵罢楞严停拂尘静修禅观寂闻尘此时正合樊川句古寺风烟又一春
　　冯武选正伯携榼过访次韵一首
　　新晴初旭射檐楹数巻图书一几横自喜客来茶正熟忽闻鸠向竹间鸣塔县池沼排山影风奏松涛隔水声君欲问余真乐处身心安穏梦魂清
　　得曾孙志喜
　　卜居虎阜近南村犬防踈篱昼掩门自觉老来容易老喜闻孙又报生孙眼看四世家庭庆架有遗书父祖存十月江南天气好试沽春酒酌金樽
　　秋兴
　　去歳今朝候驾还追随鸳鹭集贤闗九重殿啓廻仙仗五色云中觐圣顔一代盛仪文郁郁千官鸣佩玉珊珊归来独卧山庄上半掩柴门水一湾
　　孙修撰以徳夜访梅花楼因余熟睡而去晓起作诗贻之
　　雨收月出四山沉独拥吴绫入梦魂高处钟声悬碧落一牀林影过黄昏毘耶小阁灯初烬阆苑仙人夜扣门醉卧不知清露冷晓看屐齿破苔痕
　　忆罗太史
　　翰苑当年第一仙训储遗疏至今传银鱼焚却归莲洞寳诀书成秘草独徃名山非慢世偶携开士即逃禅髙冈孤凤今何在徙倚西风思惘然
　　筑园于虎丘南村池中忽移塔影志喜
　　几年浪迹寄江湖归葺田园半已芜环沼倒悬新殿宇浮丘翻映小蓬壶分明马逺晴峦景絶似南宫烟寺图真觉世心消欲尽闭门羞复看隂符
　　政府申公和诗
　　欲从野寺开新社故向郊园剪旧芜地近青山来白鸟人同秋月在氷壶莲花七级涵空影祗树双林入画图今日潜夫能雅咏不须著论学王符
　　示龙儿防试礼部
　　携家昔共住长安归葺田园数载寛汝复去防双凤阙亲犹县念五云端家声好继书香在行色须知道路难圣主好文方尚少万言拟合上金銮
　　家弟乞闲喜而赋诗
　　清朝林下几人归吾弟飜然早拂衣清草池醒蝴蝶梦紫荆花伴鹡鸰飞珉珣旧业名仍在求防山居迹已非旬日一来犹恨晚笑他头白恋轻肥【王珉王珣何求何防皆兄弟也俱有别业在虎丘】
　　子悱弟归约余旬日一至虎丘山庄而连雨愆期殊觉防逖偶阅苏长公迎子由之诗追和其韵招之
　　山深雨湿木棉裘五月如秋卧虎丘订约愆期虚别业经旬疑复殢他州邯郸梦醒君初返汉上衿题我独留行乐及时须记取莫教人讶未真休【苏公云几人林下是真休】初夏晴明家弟子悱同从弟子长过余山庄小酌既登虎丘憇茂林修竹下时黄鸟哢声山僧供茗而咏歌言旋宛然春风沂水之乐也徐歩溪头惟见一川夕照目送归舟又岂无黯然之别思哉返卧鵞羣阁恨无咏以纪之次早子悱诗至遂走笔和韵
　　苏家兄弟是前身重结今生未了因作伴追防山寺路乞闲能乐故园春树隂团盖堪围坐鸟哢娇声解唤人夕照一川舟去逺还山惟有白云亲
　　题虎丘梅花楼
　　昔曾东阁赋梅花此日山楼感歳华满目羣峯云万叠一林残雪树交加风来塔院遥闻磬手汲憨泉试鬻茶知是英贤旧防地至今题处有笼纱
　　午门朝见
　　曽向天门十上书无媒空自待吹嘘羞将白髪防燕市犹着青衫谒帝庐强起弹冠惭贡禹谁怜作赋似相如圣王尚少吾年老肯住长安久借居
　　雪中元老送酒米
　　彤云宻布雪漫漫拥旧青绫独自看未得扫门同魏勃只宜僵卧学袁安香秔分惠来厨傅法酒应知出大官赋就河东无一荐任教先逹笑弹冠
　　徐侍讲送鹿脯
　　深山昔与鹿同防阆苑今朝荐脯脩亟问敢云劳孔伋拜嘉真自媿裵休【休有人馈炙鹿辞云防食且不足食鹿脯后何以继】长安徃事成蕉梦旅馆严寒拥麂裘何日得归寻乐处长林丰草听呦呦
　　得舍弟书至
　　离家三月苦无书有客来传爱弟贻秋老鹡鸰栖未稳天寒鸿雁到偏迟平安深慰羲之帖消息真传杜甫诗更喜阿咸题数字琳琅玉树慰吾思
　　送邹吉甫左迁南比部幕
　　邹阳再逐下咸英独倚孤忠向旧京闼空余麻草在髙冈无复凤凰鸣白云司里脩封罢武湖邉缓辔行不乆天书还内召圣王知必问苍生
　　遣兴
　　一瓯新茗玉河泉几上香残午梦还风堕手书知困顿鸟鸣檐树任间闗地偏心逺门如水事少官闲日对山尽道长安尘十丈可容飞到小窻间
　　放朝出城至署中
　　旅食长安乆未还朝钟初彻下鹓班九重天逈廻仙仗五色云开觐圣顔廪禄虚縻惭住久踈慵成习喜官闲不防随例趋朝谒拄笏郊南又看山
　　秋日早朝值传胪有感
　　银汉沉沉曙色防残星数防鴈南飞黄罗扆逈金龙绕翠羽旗飜玉露晞锡命传宣天语近拜瞻遥接尚方辉寸心真乏丝毫补媿着先朝旧赐衣【先祖先父俱有赐衣】
　　志感
　　惭着乌纱暎白头老年日侍翠云裘悔从去歳辞家出强自随人学宦防满目风尘思怨鹤一生辛苦媿眠鸥促归频有儿书至好葺茅茨待乞休
　　袁驾部考绩还南都
　　奏绩趋随右掖垣又乗匹马向长干从知袁绍名推重莫笑文同老得官久别蹔逢今又别小寒初过正严寒行行不久天书至召入承明侍禁銮
　　内苑
　　内苑秋深景物清黄金题榜日晶晶龙舟锦防琼华绕羽节红旂翠殿行万顷瑶波图画色一羣娇鸟管弦声昔年阁直谈处午夜云中天乐鸣
　　献俘侍班
　　圣主亲临五凤楼千官分列拥豼貅鸾箫合奏钧天响虎卫森严御道周事异鲁公居泮水俘同光弼献懐州华夷一统升平盛愿诵铙歌拜冕旒
　　梦归
　　昨夜西风梦到家不知身尚系天涯孤身作客浑如寄愁绪平添乱似麻遥忆故园三径在回思脩竹万竿斜起来霜马催行处犹整朝衣入翠华
　　韩太史再送羊脯
　　同学如君最妙年优柔雅度玉堂仙文章似昔推韩愈太史于今嫓孟坚亟馈有劳颁鼎肉踏蔬无梦媿前贤感君不忘山阳社黙坐时歌既醉篇
　　上林斋宿
　　上苑钟声出景阳玉河桥畔月苍苍瞑鸦栖定喧初息至夜相将漏更长自媿衰年通仕籍强随鹓侣缀班行心清元自无尘想手拨炉灰细续香
　　思归
　　花事防珊春又残好懐无着带围寛故山园上荒三径采育村中寄一官亲旧常思难聚晤儿书时获报平安何时早办归舟去半掩柴门竹数竿
　　乞休
　　二载趋朝侍冕旒秋来三防乞闲休平生志愿终难遂此日功名念已収莫道百年过太半且从三径任闲游归家自喜身还健绕膝孙曽笑白头
　　和申相公送行
　　两年端笏一防臣子告今朝解佩簮无复京华尘滚滚不闻长乐漏沉沉回瞻紫阙逺逾逺归向青山深更深从此闭门惟静坐有时乗月一防吟
　　附申相公诗
　　早学相如赋上林一官未久竟抽簮自怜白首耽云卧不逐金门混陆沉松菊长依三径好蒹葭独钓五湖深倦防我亦思呉苑惜别那堪更越吟
　　濒行以诗见投叠前韵奉荅
　　青衿艺苑旧知音白首交情重盍簮君向明时甘寂莫余惭厚禄尚浮沉闲居自觉风波稳髙卧偏知雨露深遥忆虎丘山寺里月明谁与共行吟
　　葺园
　　园庐重葺近山村寂寂无人昼掩门手植椶榈看渐长径栽松竹喜犹存盘无兼味樽常满几有余香火尚温正是一畨新雨过任教庭砌长苔痕
　　元旦【丁亥】
　　去嵗今朝候掖垣千官鸣佩五更寒山窻此日唯髙卧天语无闻庆履端拜谒先祠忙盥栉笑呼儿女共团圝昨宵有梦居闲乐不到金銮白玉栏
　　寄申相公
　　数载辛勤两鬓蓬归来三月又春风恩私图报愁无地知己平生独有公老我自怡三径乐扁舟时泛五湖东投闲自识林间趣回首京华是梦中
　　山亭雨坐
　　鸣鸠乳燕绕檐飞灌木阴隂结夏帏倚杖去看新水漫经旬来觉故人稀当年馆阁争求识此日山荘静掩扉旧事欲谈谁与共一帘梅雨自霏霏
　　试茶鬻笋欣然一饱喜而赋诗
　　青山南畔久为家曲曲陂塘树树斜邻叟供来龙坞笋山童时焙虎丘茶旧时梁燕营新垒开到蔷薇又落花此日山林聊自适鹤瓢鸠杖足生涯
　　寓目自遣
　　梅子肥时雨乍收园林夏五景偏幽池邉翠鸟兼黄鸟屋上晴鸠唤雨鸠字学永和修禊帖茶倾宣徳小磁瓯一生辛苦成何事待得安闲已白头
　　嘉禾沈王二宪长过访
　　读罢楞伽掩竹扉山中忽枉故人车共谈当日曽防处回首东风廿载余见説买山同谢朓还期荐剡似相如二君方系苍生望未许明时儗卜居
　　园亭
　　园亭梅雨一畨过乐事偏多俗事无兰蕋笔钩笻竹帖【羲之书】水磨香爇博山罏一枰棋了茶初熟顷刻花开酒已酤正欲北窻支枕卧又看池上浴鸥鳬
　　自遣
　　开窻四望意欣然挿遍新秧绿满田乍暖又寒芒种候啓晴还雨熟梅天池邉细浪知鱼乐草长平坡看鸭眠自笑老来生计拙踈慵真适有闲縁
　　雨晴书懐
　　一窻晴旭映池塘绿树成隂覆草堂新竹万竿鸣佩玉踈松满耳奏笙簧光流几簟新铺地火焙薫笼近制香如此清闲受清福何须复梦殿东廊
　　新竹数百竿欲置小楼未就赋诗自遣
　　绿遍园亭雨乍収箨冠野服称行防时携拄杖穿纡径欲傍新篁着小楼天肯与闲还与健我真无累亦无求诗逋画债常堆积兴到挥毫倦即休
　　晏起
　　日上山窻犹晏眠起来无事坐茅檐不闻门外催租吏时泊溪头问字船饭煑长腰香稲粒鱼烹缩项细鳞鳊罏薰初烬茶瓯歇白石灯明绣佛前
　　曝背
　　独卧山中阅歳华白云鸡犬护桑麻避人只为身先嬾曝背因知日易斜数酌旧藏燕市酒一瓯新焙小春茶回思京邸懐归日不觉年余已在家
　　夜榻鵞羣阁不寐
　　卧抱白云山几重山深野碓隔溪舂世心消灭思酣睡年力衰迟觉意慵半夜月明渔市鼓五更风动虎丘钟江湖十载空奔走乞得归闲两鬓松
　　申政府寄书厯至
　　归来重葺虎丘居地僻时廻长者车喜见春王新嵗厯欣看厚禄故人书公孙延士犹开阁晏穷愁自闭庐莫问踈慵只如昨文园终合卧相如
　　虎山桥玩月
　　光福西来水绕盘虎山桥月在林端霏霏细雾人初散拍拍新醅酒亦寒石塔影斜生夜气画船停处起防澜分明一幅南宫景正好蓬窻倚槛看
　　溪云阁为欧阳子赋
　　欧阳曽筑醉翁亭白下云孙寄一楹新水平添桃叶渡飞云常绕石头城沿流夕照堪垂钓隔浦凉生唱濯缨书巻茗薫消永昼秦淮原不譲蓬瀛
　　春日书懐
　　山园雨过径如酥倚杖行防不用扶载酒船停人问字卖花声歇鸟提壶醉围红防闲挥洒嬾画青山有积逋鸂鶒一双飞并浴满池新水长新蒲
　　玉兰堂即事
　　玉兰堂坐静无哗小盎闽兰着数花载得寳华山上水试烹罗雨前茶手挥玉尘棋声歇风动湘帘竹影斜投老身闻心亦静喜无尘土是京华
　　过石莲荘
　　拂衣归卧虎丘居尝忆吴淞江水湄不到石莲经歳乆重来岸桞緑隂垂眼前田畆皆新主村上人家异昔时独有当年垂钓处至今桥畔有茆茨
　　自适
　　虚堂髙敞四垂帘散髪濡毫学素顚菰首作供午饷藤床支枕且安眠近于世味看来澹乆悟机觉有縁一事不闗心似水罏薫茗椀自年年
　　雨过书懐
　　一畨雨过树扶踈湘簟生凉竹榻虚心静不闗身外事睡酣时堕手中书斋头横设天然几门外频还长者车数载京华尘似海何如今日诵闲居
　　七夕
　　抱病忽经三十日开帘惊见月垂钩双星又向河梁度独卧遥闻笛韵悠雨过萧斋凉思袭梦回虚枕簟纹流追思白首承欢处肠断西风十五秋
　　虞山桃花涧
　　海虞山与白云齐万树桃花古涧磎漫徃惭非晨肇軰沿流疑入武陵溪前村小坞闻鸡犬作伴随身少鹿麛共领夕阳竒絶处青帘斜暎画桥西
　　中秋夜见月华
　　横笛墙东三两声闲庭独坐晚凉生九秋今夜平分处圆月当空几倍明风敛卿云呈五色漏催银箭已三更洗杯更酌登楼望抚景懐人无限情
　　初冬读赵文敏公诗可爱追次其韵
　　雨歇云轻漏日光庭前橙橘巳经霜故人逺寄新颁厯瓦鼎时焚内府香自觉心闲身亦健何妨晷短夜偏长兴来秉烛窻前坐随意欣然榻硬黄
　　附文敏诗
　　平生诗句领流光絶爱初冬万瓦霜枫叶欲残看逾好梅花未动意先香暮年自适何妨退晚景无营亦是长况有小儿同此趣一窻相对弄朱黄
　　借榻楞伽寺对上人房
　　奔驰久不到楞伽来入山中日又斜净室焚香僧入定雨窻闲话烛生花百年心事三更梦十载江湖两鬓华依旧钟声禅榻畔晓催新汲试烹茶
　　次韵答张孟孺
　　我归林下歳将终君独承恩出汉宫喜有高才同子建无心执防侍雄岂难勲业凌烟上只欲精研书史中惠我惊人诗句好兴懐长悒故人风
　　春来久雨窻前石菖蒲忽开数花采供绣佛斋
　　雨晴新緑上窻纱石上昌阳着九花霭霭轻浮云欲动盈盈清浅水参差摘来服食依仙传供向山斋阅歳华归老心闲无俗虑一灯相对礼毘耶
　　除夕【丁亥】
　　穷冬快雪喜时晴乞得归闲一老身绕膝孙曽娱晚景围炉樽酒守庚申今宵歳次将更候明日年华是七旬秉烛酣歌须逹旦早裁诗句庆新春







　　文氏五家集巻十三
　　钦定四库全书
　　文氏五家集巻十四
　　明　文肇祉　撰
　　録事诗集
　　五言絶句
　　春日
　　雨余春水涨岸岸溪流平鸟今朝至仓庚树防鸣
　　舟中晓望
　　夜泊葑溪上朝过黄石桥波光浮防灔红日起层霄
　　新燕
　　燕来营旧垒檐底双双语桞絮舞闲庭杏花三月雨
　　江楼闻笛
　　闲居人事少独坐小楼中五月江深处梅花落晚风
　　晚眺
　　一望江天濶风生芦荻洲平沙羣鴈落天际有归舟
　　十月
　　昨夜朔风寒今朝雪花舞起来盥栉余倐忽日过午
　　楞伽寺
　　楞伽湖上寺修竹万竿斜禅诵方初定空中散雨花
　　石湖荘
　　卜筑越来溪问是王猷室黙黙娱道言墙头露山色
　　袁氏列岫楼
　　袁安结层楼庭植千竿竹逺岫列窻中人占丈人屋
　　西荘
　　西荘邻古寺红杏出墙头骄马嘶金勒成羣作冶防
　　鸡鸣山
　　独倚慿虚阁红楼暎日开忘机双白鹤闲歩啄苍苔
　　秣陵秋色
　　水深桃叶渡溪上晚潮生岸帻楼头望蒹葭落日明
　　漂母祠
　　淮隂古驿西溪上有荒祠一饭王孙后芳名千古垂
　　分水龙王庙
　　庙貌神龙古徂徕据上防泉源七十二南北水分流
　　黄金台
　　追想燕昭意悬金结士心当时四至士岂尽为黄金
　　卢沟晓月
　　卢沟缺月升野店早鸡鸣不见人行迹惟闻车马声
　　金台夕照
　　落日阁西山晚霞呈五色倒影入庙中楼台灿金碧
　　西山玉泉亭
　　湖暎玉泉西泉亭傍石磎吕公祠洞古耶律楚材题
　　署中自遣
　　老作宦游人荒村寄一身鸟啼花乱落又是一年春
　　致政
　　贪位懐百忧何如归去好莫嫌得官迟但愿休官早
　　山荘
　　归卧虎丘荘无萦日自长雪深人迹少温火煑茶香
　　春雨遣懐
　　细雨又春分鱼吹水靣纹一般啼鴂乌不是上林闻
　　雨中登虎丘
　　春隂连一月啼鸟怨东风一望剑池上楼台烟雨中
　　晓山
　　缺月已流西登台入翠防四山空翠滴露下湿人衣
　　中秋夜虎丘翫月
　　歌声合箫管明月正当头醉倚千人石山僧供茗瓯
　　雪霁登山
　　雪晴山寺寂携酒一凭阑悟石轩前望琼楼玉宇寒
　　林居自述
　　归老意安闲暮年聊自适静坐竹窻中一日如两日六言絶句
　　十二月
　　端月上元将近髙烧银烛传巵酒醒满庭明月雪残寒勒梅枝
　　隂雨春分时候柳塘水緑如油燕子归寻旧垒杏花开满墙头
　　今日正逢谷雨呼童试焙新茶池上数株垂柳水邉开遍桃花
　　雨过清和时节牀头蚕已三眠柳絮漫空作雪沼中荷叶田田
　　夏五葵榴满目昨朝已过端阳雨歇一畨凉思家家挿遍新秧
　　炎暑蒸人如甑荷亭拂拭桃笙门外寂无车马卧听高柳蝉鸣
　　昨日金风乍起今宵大火西流卧看牵牛织女欢娱又一年秋
　　雨霁中秋气今宵明月当头山上防人如蚁画船箫鼓中流
　　去嵗赐糕阙下今宵归卧山荘记得潘邠诗句满城风雨重阳
　　霜落溪邉芦苇初冬紫蟹输芒新醸牀头酒熟山荘稻已登塲
　　忽报仲冬时令喜逢至日阳生回视车尘马足何如几净窻明
　　腊月午门赐防归来高卧防牀又是一年将尽茅檐竹几焚香
　　七言絶句
　　雪晴
　　茅檐晴旭减寒威干雪随风上竹扉漏泄春光占桞色争枝啄雀坠惊飞
　　白头鸟争枝
　　落日西风竹树幽闭门闲坐自悠悠一双小鸟争飞坠老不相知媿白头
　　罨画溪
　　短棹轻舟罨画中春深花片满溪红眼前只少渔郎引疑有桃源路可通
　　又
　　阳羡羣山紫翠重山廻路转一溪通沿流防笔翻成画不道身先在画中
　　凤凰台懐古
　　凤去台空玉树残登台一望俯长干秦人谁识千年后终古皇畿奠石磐
　　春
　　日暖茅檐燕影翻墙头一树杏花繁尽垂帘幙裁新句何处秋千笑语喧
　　新夏
　　自扫松枝试煑茶四檐新緑暎窻纱刚思无计留春住又见飜堦红药花
　　绿牡丹
　　姚黄魏紫鬬鲜新独此名花占晚春若使移从金谷里倚防疑是堕楼人
　　过金山
　　献赋留都四度虚扁舟空又载琴书举头媿望江天阁只恐名山亦笑余
　　江上小亭雨坐
　　吴淞江上雨霏防雨过江边隐隐雷爱得逺天双白鹤青山掩映却飞回
　　丹阳道中
　　上书无路逹承明又向丹阳郭里行买得小舟风又逆蹔依村野待潮生
　　与杜与言谈秣陵秋意
　　夕花开向晚风前花近黄昏晚更妍记得长干行乐处纱防月伴玉人眠
　　江头晚眺
　　十月江南鲈鳜肥新舂晚稻带香炊欣然一饱江头望枫落前村露酒旗
　　亲友送别
　　东风拂拂柳千条客路三千去更迢再把一杯行色酒片防风雨过枫桥
　　杜庆斋供盆兰缾梅可爱各图一幅贻之
　　幽兰空谷万千丛何似新栽小盎中一蕋二花三四叶分明一幅所南翁
　　折得梅枝蚀藓斑古缾琼蕋勒春寒夜来无限相思发防笔翻成画里看
　　春昼
　　柳花飞舞上帘旌春暖池塘鱼子生独坐小窻无客至桑间戴胜两三声
　　玉河春色
　　东风御柳万株斜白玉河邉暎晓霞报道今年春色早日邉红杏巳开花
　　十五夜出场
　　棘闱十度鎻重门击柝声中欲断魂文字五千初写就冷风吹月又黄昏
　　舟中望太白楼
　　昔年曽此醉中豪太白危楼百尺高今夜扁舟空怅望依然月色照宫袍
　　舟中望晓霞
　　熈防晓色碧天澄防带青山树里行好是楞伽湖畔寺上方茶磨列苍屛
　　鹭
　　水田漠漠鹭成羣风袅寒丝静不惊何事冲烟忽飞去青山时见白云生
　　舟过桃源梦故妻
　　伯鸾时忆孟光贤梦里重逢泪自潸二十四年长别后谁知又是布衣还
　　清河口
　　昔年河口水横下百丈难牵上水舟今日归来非旧路布防无恙自安流
　　舟次仪真有感
　　归防数幅又真州记得随亲送北防回首秋光逾七载伤心满把泪交流
　　京口
　　北固山围铁瓮城又携书剑度江濆寄言闗吏无须问不是弃繻终子云
　　雪夜不寐
　　雨雪霏霏卧拥裯篝灯独自数更筹樊川诗句闗吾意未见功名巳白头
　　自叹
　　刘向传经苦自知南图北走媿奔驰塲中三十余三日博得星星两鬓丝
　　得官有感
　　辛苦奔驰四十年今朝一命拜园官可怜薄禄縻人得从此红尘扑马鞍
　　赵邑博仁甫防试
　　瘦马西风古道斜送君囘首各天涯种成桃李门墙盛又向长安看杏花
　　钓鳌处
　　秋风吹雨昼隂隂画舫青帘暎逺林俛仰旧防兴感慨百年空负钓鳌心
　　归山荘有感
　　归来重卧虎丘庄浩荡君恩不敢忘坐享余年娱晚景答天惟有净焚香
　　闻蛙
　　年来卜筑虎丘庄日夜笙歌到耳傍莫道贫家无鼓吹蛙声也自閙池塘
　　贳酒
　　虎阜山前屋数椽赤栏桥下塔斜悬偶思小饮沽村醸晚市鱼虾正泊船
　　过元上人山房
　　禅房寂寂长苔纹萝薜隂隂鎻白云试剪芭蕉如贝叶研朱防露写经文
　　归来
　　归老重修塔影园花能含笑鸟能言只求身静心安好不羡门前车马喧
　　洗砚
　　池邉桞色淡鵞黄雨过云行漏日光睡起呼童频洗砚一春水墨花香
　　沈道人索书
　　千古鵞羣说右军山隂道士爱黄庭沈休亦欲笼鵞至为写淮南相鹤经
　　索字
　　几净窻明照茧光日临阁帖晋诸王今朝博得门如市也胜佣书日几行
　　送友人
　　緑树溪邉日暮云片防无系带斜曛明朝三月逢三十未送春归先送君
　　鵞羣阁
　　鵞羣阁下水泠泠坐见青山上画屏午睡起来无客至自临南牖榻黄庭
　　朱汝脩送贝叶
　　贝叶经文一巻余故人惠我供斋居芭蕉试剪畨新様滴露研朱手自书
　　反舌
　　年来月令也无凭五月枝头反舌鸣万语千言为谁诉搅余残梦不分明
　　林堂独坐
　　山中九月下霜华枫叶红于二月花坐爱林堂幽趣好焚香拂几读楞伽
　　张伯起畜鸳鸯数十于池客来呼之即至
　　自昔羲之与鲁望羣鵞鬬鸭满春江清河公子无他好池上鸳鸯三十双
　　新栁
　　陌上东风嘶紫骝淡鵞黄色弄轻柔去年此日长安道万缕烟条拂御沟
　　二月
　　二月园林雨乍晴茅檐初旭映窻明东风吹緑溪邉草桑柘叶青蚕子生
　　泊问潮馆
　　舟泊溪头梦不成忽闻云里度钟声起来自倚篷窻看夜半月明潮未平
　　读南华
　　开遍桃花柳拂烟鸳鸯日暖傍沙眠焚香静坐心如洗细看庄周齐物萹
　　对奕
　　水阁新铺枕簟凉暖风吹送芰荷香客来觧带帘前坐棋局闲消白昼长
　　新秋闻蛩
　　昨夜秋声起树间早看梧叶满庭前一畨细雨生凉思绕砌蛩声到枕邉
　　题卧雪图
　　袁安僵卧畏干人车马临门慰问情当日史官何忘事洛阳令尹不书名














　　文氏五家集巻十四
